---
title: 第7部分
index: true
icon: editor
order: 8
category:
  - 诗藏
  - 诗集
  - 御制全唐诗
tag:
  - 钦定四库全书
  - 集部八
  - 总集类
  - 曹寅
  - 清
---

## 御定全唐诗卷一百七十六  

李白  

送鲁郡刘长史迁农长史  

鲁国一杯水难容横海鳞仲尼且不敬况乃寻常人白玉换斗粟黄金买尺薪闭门木叶下始觉秋非春闻君向西迁地即鼎湖邻寳镜匣苍藓丹经埋素尘轩后上天时攀龙遗小臣及此留恵爱庻防风化淳鲁缟如白烟五缣不成束临行赠贫交一尺重山岳相国齐晏子赠行不及言托隂当树李忘忧当树萱他日见张禄绨袍怀旧恩  

送族弟单父主簿凝摄宋城主簿至郭南月桥却回栖霞山留饮赠之  

吾家青萍剑操割有余闲往来纠二邑此去何时还鞍马月桥南光辉岐路间贤豪相追饯却到栖霞山羣花散芳园斗酒开离颜乐酣相顾起征马无由攀  

鲁郡东石门送杜二甫  

醉别复防日登临徧池台何时石门路重有金樽开秋波落泗水海色明徂徕飞蓬各自逺且尽手中杯  

鲁郡尧祠送张十四游河北  

猛虎伏尺草虽藏难蔽身有如张公子肮脏在风尘岂无横腰剑屈彼淮隂人击筑向北燕燕歌易水濵归来泰山上当与尔为邻  

杭州送裵大泽赴庐州长史  

西江天柱逺东越海门深去割慈亲恋行忧报国心好风吹落日流水引长吟五月披裘者应知不取金  

灞陵行送别  

送君灞陵亭灞水流浩浩上有无花之古树下有伤心之春草我向秦人问路岐云是王粲南登之古道古道连绵走西京紫阙【`一作闗`】落日浮云生正当今夕断肠处黄鹂【`一作骊歌`】愁絶不忍听  

送贺监归四明应制  

乆辞荣禄遂初衣曾向长生说息机真诀自从茅氏得恩波寜阻【`一作应许`】洞庭归瑶台含雾星辰满仙峤浮空岛屿微借问欲栖珠树鹤何年却向帝城飞  

送窦司马贬宜春  

天马白银鞍亲承明主欢鬭鸡金宫里射鴈碧云端堂上罗中贵歌钟清夜防何言谪南国拂剑坐长叹赵璧为谁点隋珠枉被弹圣朝多雨露莫厌此行难  

送羽林陶将军  

将军出使拥楼船江上旌旗拂紫烟万里横戈探虎穴三杯防剑舞龙泉莫道词人无胆气临行将赠绕朝鞭送程刘二侍郎兼独孤判官赴安西幕府  

安西幕府多材雄喧喧惟道三数公绣衣貂裘明积雪飞书走檄如飘风朝辞明主出紫宫银鞍送别金城空天外飞霜下葱海火旗云马生光彩胡塞清尘防日归汉家草緑遥相待  

送侄良携二妓赴会稽戏有此赠  

携妓东山去春光半道催遥看若桃李双入镜中开  

送贺賔客归越  

镜湖流水漾清波狂客归舟逸兴多山隂道士如相见应写黄庭换白鹅  

送张遥之夀阳幕府  

夀阳信天险天险横荆闗苻坚百万众遥阻八公山不假筑长城大贤在其间战夫若熊虎破敌有余闲张子勇且英少轻衞霍孱投躯紫髯将千里望风顔朂尔効才略功成衣锦还  

送裵十八圗南归嵩山二首  

何处可为别长安青绮门胡姬招素手延【`一作留`】客醉金樽临当上马时我独与君言风吹芳兰折日没鸟雀喧举手指飞鸿此情难具论同归无蚤晩颍水有清源君思颍水緑忽复归嵩岑归时莫洗耳为我洗其心洗心得真情洗耳徒买名谢公终一起相与济苍生同王昌龄送族弟襄归桂阳二首【`一作同王昌龄崔国辅送李舟归郴州`】  

秦地见碧草楚謡对清樽把酒尔何思鹧鸪啼南园余欲罗浮隠犹懐明主恩踌躇紫宫恋孤负沧洲言终然无心云海上同飞翻相期乃不浅幽桂有芳根  

尔家何在潇湘川青莎白石长沙邉昨梦江花照江日【`一作月`】防枝正发东牕前觉来欲往心悠然魂随越鸟飞南天秦云连山海相接桂水横烟不可渉送君此去令人愁风帆茫茫隔河洲春潭琼草緑可折西寄长安明月楼  

送外甥郑灌从军三首  

六博争雄好彩来金盘一掷万人开丈夫赌命报天子当斩胡头衣锦回  

丈八蛇矛出陇西弯弧拂箭白猨啼破胡必用龙韬防积甲应将熊耳齐  

月蚀西方破敌时及瓜归日未应迟斩胡血变黄河水枭首当悬白鹊旗  

送于十八应四子举落第还嵩山  

吾祖吹槖籥天人信森罗归根复太素羣动熙元和炎炎四真人摛辩若涛波交流无时寂杨墨日成科夫子闻洛诵夸才才固多为金好踊跃乆客方蹉跎道可束卖之五寳溢山河劝君还嵩丘开酌盼庭柯三花如未落乗兴一来过  

送别  

寻阳五溪水防洄直入巫山里胜境由来人共传君到南中自称美送君别有八月秋飒飒芦花复益愁云帆望逺不相见日暮长江空自流  

送族弟绾从军安西  

汉家兵马乗北风鼓行而西破犬戎尔随汉将出门去剪虏若草收竒功君王按剑望邉色【`一作邑`】旄头已落胡天空匈奴系颈数应尽明年应入蒲萄宫  

送梁公昌从信安北征  

入幕推英选捐书事逺戎髙谈百战术鬰作万夫雄起舞莲花剑行歌明月弓将飞天地阵兵岀塞垣通祖席留丹景征麾拂彩虹旋应献凯入麟阁伫深功  

送白利从金吾董将军西征  

西延国讨白起佐军威剑决浮云气弓弯明月辉马行邉草緑旌【`一作旗`】卷曙霜飞抗手凛相顾寒风生铁衣  

送张秀才从军  

六驳食猛虎耻从驽马羣一朝长鸣去矫若龙行云壮士懐逺略志存解世纷周粟犹不顾齐珪安肯分抱剑辞髙堂将投崔冠军长防扫河洛寜亲归汝坟当令千古后麟阁着竒勲  

送崔度还吴【`度故人礼部员外辅国之子`】  

幽燕沙雪地万里尽黄云朝吹归秋雁南飞日防羣中有孤鳯雏哀鸣九天闻我乃重此鸟防章五色分胡为杂凡禽鸡鹜轻贱君举手捧尔足疾心若火焚拂羽泪满面送之吴江濆去影忽不见踌躇日将曛  

送祝八之江东赋得浣纱石  

西施越溪女明豓光云海未【`一作来`】入吴王宫殿时浣纱古【`一作故`】石今犹在桃李新开映古查菖蒲犹短出平沙昔时红粉【`一作顔`】照流水今日青苔覆落花君去西秦适东越碧山青江防超忽若到天涯思故人浣纱石上窥明月  

送侯十一  

朱亥巳击晋侯嬴尚隠身时无魏公子岂贵抱闗人余亦不火食游梁同在陈空余湛卢剑赠尔托交亲  

鲁中送二从弟赴举之西京【`一作送族弟锽`】  

鲁客向西笑君门若梦中霜凋逐臣发日忆明光宫复羡二龙去才华冠世雄平衢骋髙足逸翰凌长风舞袖拂秋月歌筵闻蚤鸿送君日千里良会何由同  

奉饯髙尊师如贵道士传道箓毕归北海  

道隠不可见灵书藏洞天吾师四万劫歴世遰相传别杖留青竹行歌蹑紫烟离心无逺近长在玉京悬  

金陵送张十一再游东吴  

张翰黄花句风流五百年谁人今继作夫子世称贤再动游吴櫂还浮入海船春光白门栁霞色赤城天去国难为别思归各未旋空余贾生泪相顾共凄然  

送纪秀才游越  

海水不满眼观涛难称心即知蓬莱石却是巨鼇簪送尔游华顶令余发舄吟仙人居射的道士住山隂禹穴寻溪入云门隔岭深緑萝秋月夜相忆在鸣琴  

送长沙陈太守二首  

长沙陈太守逸气凌青松英主赐五马本是天池龙湘水回九曲衡山望五峰荣君按节去不及逺相从七郡长沙国南连湘水濵定【`一作吴`】王垂舞袖地窄不回身莫小二千石当安逺俗人洞庭乡路逺遥羡锦衣春  

送杨燕之东鲁  

闗西杨伯起汉日旧称贤四代三【`一作五`】公族清风播人天夫子华隂居开门对玉莲何事歴衡霍云帆今始还君坐稍解顔为君歌此篇我固侯门士谬登圣主筵一辞金华殿蹭蹬长江边二子鲁门东别来已经年因君此中去不觉泪如泉  

送蔡山人  

我本不弃世世人自弃我一乗无倪舟八极纵逺柂燕客期跃马唐生安敢讥采珠勿惊龙大道可暗归故山有松月迟尔翫清晖  

送萧三十一之鲁中兼问稚子伯禽  

六月南风吹白沙吴牛喘月气成霞水国郁【`一作歊`】蒸不可处时炎道逺无行车夫子如何涉江路云帆嫋嫋金陵去髙堂倚门望伯鱼鲁中正是趋庭处我家寄在沙丘傍三年不归空断肠君行旣识伯禽子应驾小车骑白羊  

送杨山人归嵩山  

我有万古宅嵩阳玉女峰长留一片月挂在东溪松尔去掇仙草菖蒲花紫茸【`一作君行到此峰餐霞驻衰容`】岁晩或相访青天骑白龙  

送殷淑三首  

海水不可解连江夜为潮俄然浦屿濶岸去酒船遥惜别耐取醉鸣榔且长謡天明尔当去应便有风飘白鹭洲前月天明送客回青龙山后日早出海云来流水无情去征帆逐吹开相看不忍别更进手中杯痛饮龙笻下灯青月复寒醉歌惊白鹭半夜起沙滩  

送岑征君归鸣臯山  

岑公相门子雅望归安石奕世皆防龙中台竟三拆至人达机兆髙揖九州伯奈何天地间而作隠沦客贵道能【`一作皆`】全真潜辉卧幽邻【`一作鳞`】探元入窅黙观化游无垠光武有天下严陵为故人虽登洛阳殿不屈巢由身余亦谢明主今称偃蹇臣登髙览万古思与广成邻蹈海寜受赏还山非问津西来【`一作终期`】一揺扇共拂元规尘  

送范山人归泰山  

鲁客抱白鹤【`一作鸡`】别余往泰山初行若片云【`一作雪`】杳在青崖间髙髙至天门日观【`一作海日`】近可攀云山望不及此去何时还  

## 御定全唐诗卷一百七十七  

李白  

送韩侍御之广徳  

昔日绣衣何足荣今宵贳酒与君倾暂就东山賖月色酣歌一夜送泉明  

送通禅师还南陵隠静寺  

我闻隠静寺山水多竒踪岩种朗公橘门深杯渡松道人制猛虎振锡还孤峰他日南陵下相期谷口逢  

送友人  

青山横北郭白水绕东城此地一为别孤蓬万里征浮云游子意落日故人情挥手自兹去萧萧班马鸣  

送别  

斗酒渭城邉垆头醉不眠梨花千树雪杨叶万条烟惜别倾壶醑临分赠马鞭看君颍上去新月到应圆  

江上送女道士褚三清游南岳  

吴江女道士头戴莲花巾霓衣【`一作裳`】不湿雨特异阳台云足下逺游履凌波生素尘寻仙向南岳应见魏夫人  

送友人入蜀  

见说蚕丛路﨑岖不易行山从人靣起云傍马头生芳树笼秦栈春流绕蜀城升沈应已定不必问君平  

送李青归南叶【`一作华`】阳川  

伯阳仙家子容色如青春日月秘灵洞云霞辞世人化心养精魄隠几窅天真莫作千年别归来城郭新  

送舎弟  

吾家白额【`一作马`】驹逺别临东道他日相思一梦君应得池塘生春草  

送别得书字  

水色南天逺舟行若在虚迁人发佳兴吾子访闲居日落看归鸟潭澄羡【`一作怜`】跃鱼圣朝思贾谊应防紫泥书  

送麴十少府  

试发清秋兴因为吴会吟碧云敛海色流水折江心我有延陵剑君无陆贾金艰难此为别惆怅一何深  

送张秀才谒髙中丞【`并序`】  

余时系浔阳狱中正读留侯传秀才张孟熊蕴灭胡之筞将之广陵谒髙中丞余嘉子房之风感激于斯人因作是诗以送之  

秦帝沦玉镜【`一作六雄灭金虎`】留侯防氛氲感激黄石老经过沧海君壮士挥金槌报讐六国闻智勇冠终古萧陈难与羣两龙争鬭时天地动风云酒酣【`一作纵横`】舞长剑仓卒解汉纷宇宙初倒悬鸿沟势将分英谋信竒絶夫子扬清芬【`一作夫子称卓絶超然继清芬`】胡月入紫微三光乱天文髙公镇淮海谈笑却妖氛采尔幕中画戡难光殊勲我无燕霜感玉石俱烧焚但洒一行泪临岐竟何云  

寻阳送弟昌峒鄱阳司马作  

桑落洲渚连沧江无云烟浔阳非剡水忽见子猷船飘然欲相近来迟杳若仙人乗海上月帆落湖中天一覩无二诺朝懽更胜昨尔则吾恵连吾非尔康乐朱绂白银章上官佐鄱阳松门拂中道石镜回清光揺扇及于越水亭风气凉与尔期此亭期在秋月满时过或未来两乡心巳断吴山对楚岸彭蠡当中州相思定如此有穷尽年愁  

饯校书叔云  

少年费白日歌笑矜朱顔不知忽巳老喜见春风还惜别且为欢裵回桃李间看花饮美酒听鸟临晴山向晚竹林寂无人空闭闗  

送王孝廉觐省  

彭蠡将天合姑苏在日邉寜亲候海色欲动孝廉船窈窕晴江转参差逺岫连相思无昼夜东泣似长川  

同吴王送杜秀芝赴举入京  

秀才何翩翩王许回也贤暂别庐江守将游京兆天秋山宜落日秀水出寒烟欲折一枝桂还来雁沼前洞庭醉后送绛州吕使君果【`一作杲`】流澧州  

昔别若梦中天涯忽相逢洞庭破秋月纵酒开愁容赠剑刻玉字延平两蛟龙送君不尽意书及雁回峯  

与诸公送陈郎将归衡阳【`并序`】  

仲尼旅人文王明夷茍非其时圣贤低眉况仆之不肖者而迁逐枯槁固非其宜朝心不开暮髪尽白而登髙送逺使人増愁陈郎将义风凛然英思逸发来下曹城之榻去邀才子之诗动清兴于中流泛素波而迳去诸公仰望不及连章祖之序惭起予辄冠名贤之首作者嗤我乃为抚掌之资乎  

衡山苍苍入紫防下看南极老人星回飇吹散五峰雪往往飞花落洞庭气清岳秀有如此郎将一家拖金紫门前食客乱浮云世人皆比孟尝君江上送行无白璧临岐惆怅若为分  

送赵判官赴黔府中丞叔幕  

廓落青云心交结黄金尽富贵翻相忘令人忽自哂蹭蹬鬓毛斑盛时难再还巨源咄石生何事马蹄间緑萝长不厌却欲还东山君为鲁曾子拜揖髙堂里叔继赵平原偏承明主恩风霜推独坐旌节镇雄藩虎士秉金钺蛾眉开玉樽才髙幕下去义重林中言水宿五溪月霜啼三峡猨东风春草緑江上归轩  

送陆判官往琵琶峡  

水国秋风夜殊非逺别时长安如梦里何日是归期  

送梁四归东平  

玉壶挈美酒送别强为欢大火南星月长郊北路难殷王期负鼎汶水起垂竿莫学东山卧参差老谢安  

江夏送【`一作祖`】友人  

雪防翠云裘送君黄鹤楼黄鹤振玉羽西飞帝王州鳯无琅玕实何以赠逺游裵回相顾影泪下汉江流  

送郄昻谪巴中  

瑶草寒不死移植沧江濵东风洒雨露会入天地【`一作池`】春予若洞庭叶随波送逐臣思归未可得书此谢情人  

江夏送张丞  

欲别心不忍临行情更亲酒倾无限月客醉防重春借草依流水攀花赠逺人送君从此去回首泣迷津  

赋得白鹭鸶送宋少府入三峡  

白鹭拳一足月明秋水寒人惊逺飞去直向使君滩  

送二季之江东  

初发强中作题诗与惠连多惭一日长不及二龙贤西塞当中路南风欲进船云峰出逺海帆影挂淸川禹穴藏书地匡山种杏田此行俱有适迟尔早归旋  

江西送友人之罗浮  

桂水分五岭衡山朝九疑乡闗安西流浪将何之素色愁明湖秋渚晦寒姿畴昔紫芳意已过黄髪期君王纵疎散云壑借巢夷尔去之罗浮我还憩峨眉中濶道万里霞月遥相思如寻楚狂子琼树有芳枝  

宣州谢朓楼饯别校书叔云【`一作陪侍御叔华登楼歌`】  

弃我去者昨日之日不可留乱我心者今日之日多烦忧长风万里送秋雁对此可以酣髙楼蓬莱文章建安骨中间小谢又清发俱怀逸兴壮思飞欲上靑天览日月抽刀断水水更流举杯销愁愁更【`一作复`】愁人生【`一作男儿`】在世不称意明朝散髪弄扁舟【`一作举櫂还沧洲`】  

宣城送刘副使入秦  

君即刘越石雄豪冠当时凄清横吹曲慷慨扶风词虎啸俟腾跃鸡鸣遭乱离千金市骏马万里逐王师结交楼烦将侍从羽林儿统兵捍吴越豺虎不敢窥大勲竟莫叙已过秋风吹秉钺有季公凛然负英姿寄深且戎幕望重必台司感激一然诺纵横两无疑伏奏归北阙鸣驺忽西驰列将咸出祖英寮惜分离斗酒满四筵歌啸宛溪湄君携东山妓我咏北门诗贵贱交不易恐伤中园葵昔赠紫骝驹今倾白玉巵同欢万斛酒未足解相思此别又千里【`一作此外别千里`】秦吴天涯月明闗山苦水剧陇头悲借问防时还春风入黄池无令长相忆折断緑杨枝  

泾川送族弟錞  

泾川三百里若耶羞见之锦石照碧山两邉白鹭鸶佳境千万曲客行无歇时上有琴髙水下有陵阳祠仙人不见我明月空相知问我何事来卢敖结幽期蓬山振雄笔绣服挥清词江湖发秀色草木含荣滋置酒送恵连吾家称白眉愧无海峤作敢阙河梁诗见尔复防朝俄然告将离中流漾彩鹢列岸丛金羁叹息苍梧鳯分栖琼树枝清晨各飞去飘落天南垂望极落日尽秋深暝猨悲寄情与流水但有长相思  

五松山送殷淑  

秀色发江左风流奈若何仲文了不还独立扬清波载酒五松山穨然白云歌中天度落月万里遥相过抚酒惜此月流光畏蹉跎明日别离去连峰郁嵯峨  

送崔氏昆季之金陵【`一作秋夜崔八丈水亭送别`】  

放【`一作吴`】歌倚东楼行子期晓发秋风渡江来吹落山上月主人出美酒灭烛延清光二崔向金陵安得不尽觞水客弄归櫂云帆卷轻霜扁舟敬亭下五两先飘扬峡石入水花碧流日更长思君无岁月西笑阻河梁登黄山凌歊台送族弟溧阳尉济充泛舟赴华隂【`得齐字`】  

鸾乃鳯之族翺翔紫云霓文章辉五色双在琼树栖一朝各飞去鳯与鸾俱啼炎赫五月中朱曦烁河堤尔从泛舟役使我心魂凄秦地无碧草南云喧鼓鼙君王减玉膳早起思鸣鸡漕引救闗辅疲人免涂泥宰相作霖雨农夫得耕犂静者伏草间羣才满金闺空手无壮士穷居使人低送君登黄山长啸倚【`一作上`】天梯小舟若凫鴈大舟若鲸鲵开帆散长风舒卷与云齐日入牛渚晦苍然夕烟迷相思定【`一作在`】何许【`一作所`】杳在洛阳西  

送储邕之武昌  

黄鹤西【`一作髙`】楼月长江万里情春风三十度空忆武昌城送尔难为别衔杯惜未倾湖连张乐地山逐泛舟行诺为楚人重诗传谢朓清沧浪吾有曲寄入櫂歌声  

## 御定全唐诗卷一百七十八  

李白  

詶谈少府  

一尉居倐忽梅生有仙骨三事或可羞匈奴哂千秋壮心屈黄绶浪迹寄沧洲昨观荆岘作如从云汉游老夫当暮矣蹀足惧骅骝  

詶宇文少府见赠桃竹书筒  

桃竹书筒绮绣文良工巧妙称絶羣灵心圎映三江月彩质叠成五色云中藏寳诀峨眉去千里提擕长忆君  

五月东鲁行荅汶上君【`一作翁`】  

五月梅始【`一作子`】黄蚕凋桑柘空鲁人重织作机杼鸣帘栊顾余不及仕学剑来山东举鞭访前途获笑汶上翁下愚忽壮士未足论穷通我以一箭书能取聊城功终然不受赏羞与时人同西归去直道落日昏隂虹此【`一作我`】去尔勿言甘心为转蓬  

早秋单父南楼詶窦公衡  

白露见日灭红顔随霜凋别君若俯仰春芳辞秋条泰山嵯峨夏云在疑是白波涨东海散为飞雨川上来遥帷却卷清浮埃知君独坐青轩下此时结念同所懐【`一作同懐者`】我闭南楼防道书幽帘清寂在仙居曽无好事来相访頼尔高文一起予  

山中问荅  

问余何意【`一作事`】栖碧山笑而不荅心自闲桃花流水窅然去别有天地非人间  

荅友人赠乌纱帽  

领得乌纱帽全胜白接防山人不照镜稚子道相宜  

詶张司马赠墨  

上党碧松烟夷陵丹砂末兰麝凝珍墨精光乃堪掇黄头奴子双鸦鬟锦嚢养之懐袖间今日赠予兰亭去兴来洒笔防稽山  

荅湖州迦叶司马问白是何人  

青莲居士谪仙人酒肆藏名三十春湖州司马何湏问金粟如来是后身  

荅长安崔少府叔封逰终南翠微寺太宗皇帝金沙泉见寄  

河伯见海若傲然夸秋水小物昧逺圗宁知通方士多君紫霄意独往苍山里地古寒云深巗高长风起初登翠微岭复憩金沙泉践苔朝霜滑弄波夕月圎饮彼石下流结萝宿溪烟鼎湖梦渌水龙驾空【`一作何`】茫然早行子午闗【`一作间又作`】却登山路逺【`一作却叹山路逺又作颇识闗路逺`】拂琴聴霜猨灭烛乃星饭人烟无明【`一作同`】异鸟道絶往返攀厓倒青天下视白日晚既过【`一作遇`】石门隠还唱【`一作闻`】石潭歌渉雪搴紫芳【`一作采紫茎`】濯缨想【`一作掬`】清波此人不可见此地君自过为余谢风泉其如幽意何  

詶崔五郎中  

朔云横髙天万里起秋色壮士心飞扬落日空叹息长啸出原野凛然寒风生幸遭圣明时功业犹未成柰何懐良圗鬰悒独愁坐【`一作空独坐`】杖策寻英豪立谈乃知我崔公生民秀缅邈青云姿制作防造化托讽含神祗海岳尚可倾吐诺终不移是时霜飇寒逸兴临华池起舞拂长剑四座皆扬眉因得穷欢情赠我以新诗又结汗漫期九垓逺相待举身憩蓬壶濯足弄沧海从此凌倒景一去无时还朝逰明光宫暮入阊阖闗但得长把袂何必嵩丘山  

以诗代书荅元丹丘  

青鸟【`一作乌`】海上来今朝发何防口衔云锦字【`一作书`】与我忽飞去鸟去凌紫烟书留绮窻前开缄方【`一作时`】一笑乃是故人传故人深相朂忆我劳心曲离居在咸阳三见秦草緑置书防袂间引领不暂闲长望【`一作叹`】杳难见浮云横逺山  

金门荅蘓秀才  

君还石门日朱火始改木春草如有情山中尚含緑折芳愧遥忆永路当自朂逺见故人心平生以此足巨海纳百川麟阁多才贤献书入金阙酌醴奉琼筵屡忝白云唱恭闻黄竹篇恩光照拙薄云汉希腾迁铭鼎倘云遂扁舟方然我留在金门君去卧丹壑未果三山期遥欣一丘乐珠寄象罔赤水非寥廓愿狎东海鸥共营西山药栖巗君寂灭防世余龙蠖良辰不同赏永日应闲居鸟吟檐前树花落窻下书縁溪见緑篠隔岫窥红蕖采薇行笑歌眷我情何巳月出石镜间松鸣风琴里得心自虚妙外物空頺靡身世如两忘从君老烟水  

詶坊州王司马与阎正字对雪见赠  

逰子东南来自宛适京国飘然无心云倐忽复西北访戴昔未偶寻嵇此相得愁顔发新欢终宴叙前识阎公汉庭旧沈鬰富才力价重铜龙楼声高重门侧宁期此相遇华馆陪逰息积雪眀逺峰寒城鎻春色主人苍生望假我青云翼风水如见资投竿佐皇极  

詶中都小吏携斗酒双鱼于逆旅见赠  

鲁酒若琥珀【`一作琥珀色`】汶鱼紫锦鳞山东豪吏有俊气手携【`一作持`】此物赠逺人意气相倾两相顾斗酒双鱼表情素【`一夲此下有酒来我饮之鲙作别离防二句`】双鳃呀呷鳍鬛张蹳刺银盘欲飞去呼儿拂几霜刃挥红肌花落白雪霏为君下筯一餐饱【`一作罢`】醉着金鞍上马归  

詶张卿夜宿南陵见赠  

月出鲁城东眀如天上雪鲁女惊莎鸡鸣机应秋莭当君相思夜火落金风高河汉挂户牖欲济无轻舠我昔辞林丘云龙忽相见客星动太微朝去洛阳殿尔来得茂彦七叶仕汉余身为下邳客家有圯桥书傅说未梦时终当起巗野万古骑辰星光辉照天下与君各未遇长策委蒿莱寳刀隐玉匣锈澁空莓苔遂令世上愚轻我土与灰一朝攀龙去鼃黾安在防故山定有酒与尔倾金罍  

詶岑勲见寻就元丹丘对酒相待以诗见招  

黄鹤东南来寄书写心曲倚松开其缄忆我肠断续不以千里遥命驾来相招中逢元丹丘登岭宴碧霄对酒忽思我长啸临清飚蹇予未相知茫茫緑云垂俄然素书及解此长渇饥策马望山月途穷造阶墀喜兹一会面若覩琼树枝忆君我逺来我欢方速至开顔酌美酒乐极忽成醉我情既不浅君意方亦深相知两相得一顾轻千金且向山客笑与君论素心  

荅従弟幼成过西园见赠  

一身自潇洒万物何嚣喧拙薄谢眀时栖闲归故园二季过旧壑四邻驰华轩衣剑照松宇賔徒光石门山童荐珎果野老开芳樽上陈樵渔事下叙农圃言昨来荷花满今见兰苕繁一笑复一歌不知夕景昏醉罢同所乐此情难具论  

詶王补阙惠翼荘庙宋丞泚赠别  

学道三千【`一作十`】春自言羲和人轩葢宛若梦云松长相亲偶将二公合复与三山邻喜结海上契自为天外賔鸾翮我先铩龙性君莫驯朴散不尚古时讹皆失真勿踏荒溪坡朅来浩然津薜带何辞楚桃源堪避秦世廹且离别心在期隐沦酬赠非炯戒永言铭佩绅  

詶裴侍御对酒感时见赠  

雨色秋来寒风严清江爽孤高绣衣人潇洒青霞赏平生多感激忠义非外奨祸连积怨生事及徂川往楚邦有壮士鄢郢翻扫荡申包哭秦庭泣血将安仰鞭尸辱巳及堂上罗宿莽颇似今之人蟊贼【`一作`】防忠谠然一水隔何由税归鞅日夕聴猨怨懐贤盈夣想  

詶崔侍御【`一夲此下有成甫二字`】  

严陵不从万乗逰归卧空山钓碧流自是客星辞帝座元非太白醉扬州  

翫月金陵城西孙楚酒楼逹曙歌吹日晩乗醉着紫绮裘乌纱巾与酒客数人櫂歌秦淮往石头访崔四侍御  

昨翫西城月青天垂玉钩朝沽金陵酒歌吹孙楚楼忽忆绣衣人乗船往石头草裹乌纱巾倒被紫绮裘两岸拍手笑疑是王子猷酒客十数公崩腾醉中流谑浪櫂海客喧呼傲阳矦半道逢吴姬卷帘出揶揄我忆君到此不知狂与羞一月【`一作月下`】一见君三杯便囬桡舎舟共连袂行上南渡桥兴发歌緑水秦客为之揺鸡鸣复相招清宴逸云霄赠我数百字字字凌风飚系之衣裘上相忆每长謡  

江上荅崔宣城  

太华三芙蓉眀星玉女峰寻仙下西岳陶令忽相逢问我将何事湍波歴防重貂裘非季子鹤氅似王恭谬忝燕台召而陪郭隗踪水流知入海云去或従龙树绕芦洲月山鸣鹊镇钟还期如可访台岭防长松  

荅族侄僧中孚赠玉泉仙人掌茶【`并序`】  

余闻荆州玉泉寺近清溪诸山山洞往往有乳窟窟中多玉泉交流其中有白蝙蝠大如鸦按山经蝙蝠一名仙防千岁之后体白如雪栖则倒悬葢饮乳水而长生也其水邉防防有茗草罗生枝叶如碧玉唯玉泉真公常采而饮之年八十余岁顔色如桃李而此茗清香滑熟异于他者所以能还童振枯扶人夀也余逰金陵见宗僧中孚示余茶数十片拳然重曡其状如手号为仙人掌茶葢新出乎玉泉之山旷古未觌因持之见遗兼赠诗要余荅之遂有此作后之高僧大隐知仙人掌茶发乎中孚禅子及青莲居士李白也  

常闻玉泉山山洞多乳窟仙防如白鸦倒悬清溪月茗生此中石玉泉流不歇根柯洒芳津采服润肌骨丛【`一作楚`】老卷緑叶枝枝相接连曝成仙人掌似拍洪崖肩举世未见之其名定谁传宗英乃禅伯投赠有佳萹清镜烛无盐顾惭西子妍朝坐有余兴长唫播诸天  

詶裴侍御留岫师弹琴见寄  

君同鲍明逺邀彼休上人鼓琴乱白雪秋变江上春瑶草緑未衰攀翻寄情亲相思两不见流泪空盈巾张相公出镇荆州寻除太子詹事余时流夜郎行至江夏与张公去千里公因太府丞王昔使车寄罗衣二事及五月五日赠余诗余荅以此诗  

张衡殊不乐应有四愁诗慙君锦绣段赠我慰相思鸿鹄复矫翼鳯凰忆故池荣乐一如此商山老紫芝醉后荅丁十八以诗讥余捶碎黄鹤楼【`此诗杨慎云是伪作`】  

黄鹤髙楼已捶碎黄鹤仙人无所依黄鹤上天诉玉帝却放黄鹤江南归神明太守雕饰新圗粉壁还芳菲一州笑我为狂客少年往往来相讥君平帘下谁家子云是辽东丁令威作诗调我惊逸兴白云绕笔窗前飞待取明朝酒醒罢与君烂熳寻春晖  

荅裴侍御先行至石头驿以书见招期月满泛洞庭  

君至石头驿寄书黄鹤楼开缄识逺意速此南行舟风水无定准湍波或【`一作成`】滞留忆昨新月生西檐若琼钩今来何所似破镜悬清秋恨不三五眀平湖泛澄流此欢竟莫遂狂【`一作枉`】杀王子猷巴陵定遥逺持赠解人忧  

荅高山人兼呈权顾二侯  

虹霓掩天光哲后起康济应运生防龙开元扫氛翳太微廓金镜端拱清遐裔轻尘集嵩岳虚防盛眀意谬挥紫泥诏献纳青云际防惑英主心恩疎佞臣计彷徨庭阙下叹息光隂逝未作仲宣诗先流贾生涕挂帆秋江上不为云罗制山海向东倾百川无尽势我于鸱夷子相去千余岁运濶英逹稀同风遥执袂登舻望逺水忽见沧浪枻高士何处来虚舟安系衣藐本淳古文章多佳丽延引故鄊人风义未沦替顾侯逹语黙权子识通蓛曽是无心云俱为此留滞双萍易飘转独鹤思凌厉明晨去潇湘共谒苍梧帝  

荅杜秀才五松见赠【`五松山在南陵铜坑西五六里`】  

昔献长杨赋天开云雨欢当时待诏承眀里皆道扬雄才可观勅赐飞龙二天马黄金络头白玉鞍浮云蔽日去不返总为秋风摧紫兰角巾东出商山道采秀行歌咏芝草路逢园绮笑向人两君解来一何好闻道金陵龙虎盘还同谢朓望长安千峰夹水向秋浦五松名山当夏寒铜井炎罏歊九天赫如铸鼎荆山前陶公矍铄呵赤电回禄睢盱扬紫烟此中岂是久留防便欲烧丹従列仙爱聴松风且高卧飕飕吹尽炎氛【`一作风`】过登崖立望九州阳春欲奏谁相和闻君往年逰锦城章仇尚书倒屣迎飞笺络驿奏眀主天书降问逥恩荣肮脏不能就珪组至今空掦高蹈名夫子工文絶世竒五松新作天下推吾非谢尚邀彦伯异代风流各一时一时相逢乐在今袖拂白云开素琴弹为三峡流泉音从兹一别五陵去去后桃花春水深  

至陵阳山登天柱石詶韩侍御见招隠黄山  

韩众骑白鹿西往华山中玉女千余人相随在云空见我传秘诀精诚与天通何意到陵阳逰目送飞鸿天子昔避狄与君亦乗骢拥兵五陵下长策遏胡戎时防解绣衣脱身若飞蓬鸾鳯翻羽翼啄粟坐樊笼海鹤一笑之思归向辽东黄山过石柱巘崿上攅丛因巢翠玉树忽见浮丘公又引王子乔吹笙舞松风朗咏紫霞篇请开蘂珠宫歩纲绕碧落倚树招青童何日可携手遗形入无穷  

詶崔十五见招  

尔有鸟迹书相招琴溪饮手迹尺素中如天落云锦读罢向空笑疑君在我前长吟字不灭懐袖且三年荅王十二寒夜独酌有懐【`此诗萧士赟云是伪作`】  

昨夜吴中雪子猷佳兴发万里浮云卷碧山青天中道流孤月孤月沧浪河汉清北斗错落长庚眀懐余对酒夜霜白玉牀金井氷峥嵘人生飘忽百年内且须酣畅万古情君不能狸膏金距学闘鸡坐令鼻息吹虹霓君不能学哥舒横行青海夜带刀西屠石堡取紫袍唫诗作赋北窻里万言不直一杯水世人闻此皆掉头有如东风射马耳鱼目亦笑我请【`一作谓`】与明月同骅骝拳局不能食蹇驴得志鸣春风折杨皇华合流俗晋君聴琴枉清角巴人谁肯和阳春楚地由来贱竒璞黄金散尽交不成白首为儒身被轻一谈一笑失顔色苍蝇贝锦喧谤声曽参岂是杀人者防言三及慈母惊与君论心握君手荣辱于余亦何有孔圣犹闻伤鳯麟董龙更是何鸡狗一生傲岸苦不谐恩疎媒劳志多乖严陵高揖汉天子何必长剑拄颐事玉阶逹亦不足贵穷亦不足悲韩信羞将绛灌比祢衡耻逐屠沽儿君不见李北海英风豪气今何在君不见裴尚书土坟三尺蒿棘【`一作下`】居少年早欲五湖去见此弥将钟鼎踈  

## 御定全唐诗卷一百七十九  

李白  

逰南阳白水登石激作  

朝渉白水源暂与人俗踈岛屿佳境色江天涵清虚日送去海云心闲逰川鱼长歌尽落日乗月归田庐  

逰南阳清泠泉  

惜彼落日暮爱此寒泉清西辉逐流水荡漾逰子情空歌望云月曲尽长松声  

寻鲁城北范居士失道落苍耳中见范置酒摘苍耳作  

雁度秋色逺日静无云时客心不自得浩漫将何之忽忆范野人闲园飬幽姿茫然起逸兴但恐行来迟城壕失往路马首迷荒陂不惜翠云裘遂为苍耳欺入门且一笑把臂君为谁酒客爱秋蔬山盘荐霜梨他筵不下筯此席忘朝饥酸枣垂北郭寒蔓东篱还倾四五酌  

自咏猛虎词近作十日欢逺为千载期风流自簸荡谑浪偏相宜酣来上马去却笑高阳池  

东鲁门泛舟二首  

日落沙眀天倒开波揺石动水萦回轻舟泛月寻溪转疑是山隂雪后来  

水作青龙盘石堤桃花夹岸鲁门西若教月下乗舟去何啻风流到剡溪  

秋猎孟诸夜归置酒单父东楼观妓  

倾晖速短炬走海无停川兾餐圎丘草欲以还頺年此事不可得微生若浮烟骏发跨名驹雕弓控鸣鹰豪鲁艸白狐兎多肥鲜邀遮相驰逐遂出城东田一扫四野空喧呼鞍马前归来献所获炮炙宜霜天出舞两美人飘飖若云仙留欢不知疲清晓方来旋  

逰泰山六首【`天寳元年四月从故御道上泰山`】  

四月上泰山石屏【`一作平`】御道开六龙过万壑涧谷随萦回马迹绕碧峰于今满青苔飞流洒絶巘水急松声哀北眺崿嶂竒倾崖向东摧洞门闭石扇地底兴云雷登髙望蓬瀛想像金银台天门一长啸万里清风来玉女四五人飘飖下九垓含笑引素手遗我流霞杯稽首再拜之自愧非仙才旷然小宇宙弃世何悠哉  

清晓骑白鹿直上天门山山际逢羽人方瞳好容顔扪萝欲就语却掩青云闗遗我鸟迹书飘然落巗间其字乃上古读之了不闲感此三叹息从师方未还  

平眀登日观举手开云闗精神四飞扬如出天地间黄河从西来窈窕入逺山凭崖揽【`一作览`】八极目尽长空闲偶然值青童緑发双云鬟笑我晩学仙蹉跎凋朱顔踌躇忽不见浩荡难追攀  

清斋三千【`一作十`】日裂素冩道经唫诵有所得众神卫我形云行信长风飒若羽翼生攀崕上日观伏槛窥东溟海色动逺山天鸡巳先鸣银台出倒景白浪翻长鲸安得不死药髙飞向蓬瀛  

日观东北倾两崕夹双石海水落眼前天光遥【`一作揺`】空碧千峰争攅聚万壑絶凌歴缅彼鹤上仙去无云中迹长松入云【`一作霄`】汉逺望不盈尺山花异人间五月雪中白终当遇安期于此链玉液  

朝饮王母池暝投天门闗独抱緑绮琴夜行青山间山明月露白夜静松风歇仙人逰碧峰防处笙歌发寂静【`一作聴`】娱清晖玉真连翠微想像鸾鳯舞飘飖龙虎衣扪天摘匏恍惚不忆归举手弄清浅误攀织女机明晨坐相失但见五云飞  

秋夜与刘砀山泛宴喜亭池  

明宰试舟楫张灯宴华池文招梁苑客歌动郢中儿月色望不尽空天交相宜令人欲泛海只待长风吹  

携妓登梁王栖霞山孟氏桃园中  

碧艸已满地栁与梅争春谢公自有东山妓金屏笑坐如花人今日非昨日明日还复来白发对緑酒强歌心巳摧君不见梁王池上月昔照梁王樽酒中梁王巳去眀月在黄鹂愁醉啼春风分眀感激眼前事莫惜醉卧桃园东  

与从侄杭州刺史良逰天竺寺  

挂席凌蓬丘观涛憩樟楼三山动逸兴五马同遨逰天竺森在眼松风飒惊秋览云测变化弄水穷清幽叠嶂隔遥海当轩写归流诗成傲云月佳趣满吴洲  

同友人舟行逰台越作  

楚臣伤江枫谢客拾海月懐沙去潇湘挂席泛溟渤蹇予访前迹独往造穷发古人不可攀去若浮云没愿言弄倒景从此錬真骨华顶窥絶溟蓬壶望超忽不知青春度但怪緑芳歇空持钓鼇心从此谢魏阙  

下终南山过斛斯山人宿置酒  

暮从碧山下山月随人归却顾所来径苍苍横翠微相携及田家童稚开荆扉緑竹入幽径青萝拂行衣欢言得所憩美酒聊共挥长歌吟松风曲尽河星【`一作星河`】稀我醉君复乐陶然共忘机  

朝下过卢郎中叙旧逰  

君登金华省我入银台门幸遇【`一作逢`】圣明主俱承云雨恩复此休浣时闲为畴昔言却话山海事宛然林壑存明湖思晓月叠嶂忆清猿何由返初服田野醉芳樽  

侍从逰宿温泉宫作  

羽林十二将罗列应星文霜仗悬秋月霓旌卷夜云严更千户肃清乐九天闻日出瞻佳气葱葱绕圣君  

邯郸南亭观妓  

歌鼓【`一作妓`】燕赵儿魏姝弄鸣丝粉色艶日【`一作月`】彩舞袖【`一作衫`】拂花枝把酒顾美人请歌邯郸词清筝何缭绕度曲緑云垂平原君安在科斗生古池座客三千人于今知有谁我軰不作乐但为后代悲  

春日逰罗敷潭  

行歌入谷口路尽无人跻攀崕度絶壑弄水寻回溪云从石上起客到花间迷淹留未尽兴日落羣峰西春陪商州裴使君游石娥溪【`时欲东归遂有此赠`】  

裴公有仙标防俗数千丈澹荡沧州云飘飖紫霞想剖竹商洛间政成心巳闲萧条出世表防寂闭闗我来属芳莭解榻时相恱褰帷对云峰扬袂指松雪蹔出东城邉遂逰西巗前横天耸翠壁喷壑鸣红泉寻幽殊未歇爱此春光发溪傍饶名花石上有好月命驾归去来露华生翠【`一作緑`】苔淹留惜将晩复聴清猿哀清猨断人肠游子思故乡眀发首东路此懽焉可忘  

陪从祖济南太守泛鹊山湖三首  

初谓鹊山近宁知湖水遥此行殊访戴自可缓归桡湖濶数千里湖光揺碧山湖西正有月独送李膺还水入北湖去舟从南浦回遥防鹊山转却似送人来春日陪杨江宁及诸官宴北湖感古作  

昔闻顔光禄攀龙宴京【`一作重一作明`】湖楼船入天镜帐殿开云衢君王歌大风如乐丰沛都延年献佳作邈与诗人俱我来不及此独立钟山孤杨宰穆清风【`一作飚`】芳声腾海隅英僚满四座粲若琼林敷鹢首弄倒景蛾眉缀眀珠新采【`一作来`】梨园古舞娇吴歈曲度绕云【`一作清`】汉听者皆欢娱鸡栖何嘈嘈防【`一作江`】月沸笙竽古之帝宫苑今乃人樵蘓感此劝一觞愿君覆瓢壶荣盛【`一作盛时`】当作乐无令后贤吁  

宴郑防卿山池  

尔恐碧草晩我畏朱顔移愁防杨花飞置酒正相宜歌声送落日舞影回清池今夕不尽杯留欢更邀谁  

游谢氏山亭  

沦老卧江海欢天地清病闲久寂寞岁物徒芬荣借君西池逰聊以散我情扫雪松下去扪萝石道行谢公池塘上春草飒巳生花枝拂人来山鸟向我鸣田家有美酒落日与之倾醉罢弄归月遥欣稚子迎  

把酒问月【`故人贾淳令予问之`】  

青天有月来防时我今停杯一问之人攀明月不可得月行却与人相随皎如飞镜临丹阙緑烟灭尽清辉发但见宵从海上来宁知晓向云间没白兎药秋复春嫦娥孤栖与谁邻今人不见古时月今月曽经照古人古人今人若流水共防明月皆如此唯愿当歌对酒时月光长照金樽里  

同族侄评事黯游昌禅师山池二首  

逺公爱康乐为我开禅闗萧然松石下何异清凉山花将色不染水与心俱闲一坐度小刼观空天地间客来花雨际秋水落金池片石寒青锦疎杨挂緑丝高僧拂玉柄童子献霜梨惜去爱佳景烟萝欲暝时  

金陵鳯皇防置酒  

置酒延落景金陵鳯皇防长波冩万古心与云俱开借问往昔时鳯皇为谁来鳯皇去巳久正当今日回明君越羲轩天老坐三台豪士无所用弹醉金罍东风吹山花安可不尽杯六帝没幽草深宫防緑苔置酒勿复道歌钟但相催  

秋浦清溪雪夜对酒客有唱山鹧鸪者  

披君【`一作我`】貂襜褕对君白玉壶雪花酒上灭顿觉夜寒无客有桂阳至能吟山鹧鸪清风动窻竹越鸟起相呼持此足为乐何烦笙与竽  

与周刚清溪玉镜潭宴别【`潭在秋浦桃树陂下余新名此潭`】  

康乐上官去永嘉逰石门江亭【`一作中`】有孤屿千载迹犹存我来逰【`一作憩`】秋浦三入桃陂源千峰照积雪万壑尽啼猿兴与谢公合文因周子论扫厓去落叶席【`一作带`】月开清樽溪当大楼南溪水正南奔回作玉镜潭澄眀洗心魂此中得佳境可以絶嚣喧清夜方归来酣歌出平原别后经此地为余谢兰荪  

游秋浦白笴陂二首  

何防夜行好月明白笴陂山光揺积雪猿影挂寒枝但恐佳景晩小令归櫂移人来有清兴及此有相思白笴夜长啸爽然溪谷寒鱼龙动陂水防处生波澜天借一明月飞来碧云端故乡不可见肠断正西防  

宴陶家亭子  

曲巷幽人宅髙门大士家池开照胆镜林吐破顔花緑水藏春日青轩秘晩霞若闻管妙金谷不能夸  

在水军宴韦司马楼船观妓  

揺曵帆在空清流【`一作川`】顺归风诗因鼔吹发酒为剑歌雄对舞青楼妓双鬟白玉童行云且莫去留醉楚王宫流夜郎至江夏陪长史叔及薛明府宴兴徳寺南阁  

绀殿横江上青山落镜中岸回沙不尽日暎水成空天乐流【`一作闻`】香阁莲舟飏晚风恭陪竹林宴留醉与陶公  

泛沔州城南郎官湖【`并序`】  

乾元岁秋八月白迁于夜郎遇故人尚书郎张谓出使夏口沔州牧杜公汉阳宰王公觞于江城之南湖乐天下之再平也方夜水月如练清光可掇张公殊有胜槩四望超然乃顾白曰此湖古来贤豪逰者非一而枉践佳景寂寥无闻夫子可为我标之嘉名以传不朽白因举酒酹水号之曰郎官湖亦犹郑圃之有仆射陂也席上文士辅翼岑静以为知言乃命赋诗纪事刻石湖侧将与大别山共相磨灭焉  

张公多逸兴共泛沔城隅当时秋月好不减武昌都四座醉清光为欢古来无郎官爱此水因号郎官湖风流若未减名与此山俱  

陪侍郎叔逰洞庭醉后三首  

今日竹林宴我家贤侍郎三杯容小阮醉后发清狂船上齐桡乐湖心泛月归白鸥闲不去争拂酒筵飞刬却君山好平铺湘水流巴陵无限酒醉杀洞庭秋  

夜泛洞庭寻裵侍御清酌  

日晩湘水緑孤舟无端倪眀湖涨秋月独泛巴陵西过憩裴逸人巗居陵丹梯抱琴出深竹为我弹鹍鸡曲尽酒亦倾北窗醉如泥人生且行乐何必组与珪  

陪族叔刑部侍郎及中书贾舎人至逰洞庭五首  

洞庭西望楚江分水尽南天不见云日落长沙秋色逺不知何防吊湘君  

南湖秋水夜无烟耐可乗流直上天且就【`一作问`】洞庭賖月色将船买酒白云邉  

洛阳才子谪湘川元礼同舟月下仙记得长安还欲笑不知何防是西天  

洞庭湖西秋月辉潇湘江北早鸿飞醉客满船歌白苎不知霜露入秋衣  

帝子潇湘去不还空余秋草洞庭间淡扫明湖开玉镜丹青画出是君山  

楚江黄龙矶南宴杨执防治楼  

五月入五洲碧山对青楼故人杨执防春赏楚江流一见醉【`一作波`】漂月三杯歌【`一作纵`】櫂讴桂枝攀不尽他日更相求  

铜官山醉后絶句  

我爱铜官乐千年未拟还要须逥舞袖拂尽五松山与南陵常賛府逰五松山【`山在南陵铜井西五里有古精舎`】  

安石泛溟渤独啸长风还逸韵动海上髙情出人间灵异可并迹澹然与世闲我来五松下置酒穷跻攀徴古絶遗老因名五松山五松何清幽胜境美沃州萧飒鸣洞壑终年风雨秋响入百泉去聴如三峡流剪竹扫天花且从傲吏逰龙堂若可憩吾欲归精修  

宣城青溪【`一作入清溪山`】  

青溪胜桐庐水木有佳色山貌日髙古石容天倾侧防鸟昔未名白猨初相识不见同懐人对之空叹息  

与谢良辅逰泾川陵巗寺  

乗君素舸泛泾西宛似云门对若溪且从康乐寻山水何必东逰入会稽  

逰水西简郑明府  

天宫水西寺云锦照东郭清湍鸣回溪緑水绕飞阁凉风日潇洒幽客时憩泊五月思貂裘谓言秋霜落石萝引古蔓防笋开新箨唫翫空复情相思尔佳作郑公诗人秀逸韵宏寥廓何当一来逰惬我雪山诺  

九日登山  

渊明归去来不与世相逐为无杯中物遂偶夲州牧因招白衣人笑酌黄花菊我来不得意虚过重阳时题舆何俊发遂结城南期筑土按响山俯临宛水湄胡人呌玉笛越女弹霜丝自作英王胄斯乐不可窥赤鲤涌琴髙白道冯夷灵仙如彷佛奠酹遥相知古来登高人今复防人在沧洲违宿诺明日犹可待连山似惊波合沓出溟海扬袂挥四座酩酊安所知齐歌送清扬起舞乱防差賔随落叶散帽逐秋风吹别后登此台愿言长相思  

九日  

今日云景好水緑秋山明携壶酌流霞搴菊泛寒荣地逺松石古风扬管清窥觞照欢顔独笑还自倾落帽醉山月空歌懐友生  

九日龙山饮  

九日龙山饮黄花笑逐臣醉防风落帽舞爱月留人  

九月十日即事  

昨日登髙罢今朝更举觞菊花何太苦遭此两重阳陪族叔当涂宰游化城寺升公清风亭  

化城若化出金牓天宫开疑是海上云飞空结楼台升公湖上【`一作山`】秀粲然有辩才济人不利已立俗无嫌猜了见水中月青莲出尘埃闲居清风亭左右清风来当暑隂广殿太阳为裵回茗酌待幽客珍盘荐雕梅飞文何洒落万象为之摧季父拥鸣琴徳声布云雷虽游道林室亦举陶潜杯清乐动诸天长松自吟哀留欢若可尽刼石乃成灰  

## 御定全唐诗卷一百八十  

李白  

登锦城散花楼  

日照锦城头朝光散花楼金窗夹绣户珠箔悬银【`一作琼`】钩飞梯緑云中极目散我忧【`一作愁`】暮雨向三峡春江绕双流今来一登望如上九天逰  

登峨眉山  

蜀国多仙山峩眉邈难匹周流试登览絶怪安可息青冥倚天开【`一作阙`】彩错疑画出泠然紫霞赏果得锦囊术云间唫琼箫石上弄寳瑟平生有微尚欢笑自此毕烟容如在顔尘累忽相失傥逢骑羊子携手凌白日  

大庭库  

朝登大庭库云物何苍然莫辨陈郑火空霾邹鲁烟我来寻梓慎观化入寥天古木朔气多松风如五弦帝圗终防没叹息满山川  

登单父陶少府半月台  

陶公有逸兴不与常人俱筑台像半月回向【`一作迥出`】髙城隅置酒望白云商【`一作髙`】飚起寒梧秋山入逺海桑柘罗平芜水色渌且明【`一作清`】令人思镜湖终当过江去爱此暂踟蹰  

天台晓望  

天台邻四明华顶髙百越门标赤城霞楼栖沧岛月凭髙登逺览直下见溟渤云垂大鹏翻波动巨鼇没风潮争汹涌神怪何翕忽观竒迹无倪好道心不歇攀条摘朱实服药炼金骨安得生羽毛千春卧蓬阙  

早望海霞邉  

四明三千里朝起赤城霞日出红光散分辉照雪厓一餐咽琼液五内发金沙举手何所待青龙白虎车  

焦山望松寥山  

石壁望松寥宛然在碧霄安得五防虹驾天作长桥仙人如爱我举手来相招  

杜陵絶句  

南登杜陵上北望五陵间秋水明落日流光灭逺山  

登太白峰  

西上太白峰夕阳穷登攀太白与我语为我开天闗愿乗泠风去直出【`一作上`】浮云间举手可近月前行若无山一别武功去何时复见还  

登邯郸洪波台置酒观发兵  

我把两赤羽来逰燕赵间天狼正可射感无时闲观兵洪波台倚剑望玉闗请缨不系越且向燕然山风引龙虎旗歌钟昔【`一作忆一作共`】追攀击筑落髙月投壶破愁顔遥知百战胜定扫鬼方还  

登新平楼  

去国登兹楼懐归伤暮秋天长落日逺水净寒波流秦云起岭树胡雁飞沙洲苍苍防万里目极令人愁  

谒老君庙  

先君懐圣徳灵庙肃神心草合人踪断尘浓鸟迹深流沙丹灶灭闗路紫烟沉独伤千载后空余松柏林  

秋日登扬州西灵塔  

寳塔凌苍苍登攀览四荒顶髙元气合标出海云长万象分空界三天接画梁水揺金刹影日动火珠光鸟拂琼帘度霞连绣栱张目随征路断心逐去帆扬露浴梧楸白霜催橘柚黄玉毫如可见于此照迷方  

登金陵冶城西北谢安墩【`此墩即晋太傅谢安与右军王羲之同登超然有髙世之志余将营园其上故作是诗也`】  

晋室昔横溃永嘉遂南奔沙尘何茫茫龙虎鬭朝昏胡马风汉草天骄蹙中原哲匠感頺运云鹏忽飞翻组练照楚国旌旗连海门西秦百万众戈甲如云屯投鞭【`一作策`】可填江一埽不足论【`一作一朝为我吞`】皇运有返正丑虏无遗魂谈笑遏横流苍生望斯存冶城访古迹【`一作至今古城隅`】犹有谢安墩凭览周地险髙标絶人喧想像东山姿缅懐右军言梧桐识嘉树蕙草留芳根白鹭暎春洲青龙见朝暾地古云物在台倾黍稷繁我来酌清波于此树名园功成拂衣去归入【`一作长啸`】武陵源  

登瓦官阁  

晨登瓦官阁极眺金陵城钟山对北户淮水入南荣漫漫雨花落嘈嘈天乐鸣两廊振法鼓四角唫【`一作吹`】风筝杳出霄汉上仰攀日月行山空覇气灭地古寒隂生寥廓云海晚苍茫宫观平门余阊阖字楼识鳯凰名雷作百山动神扶万栱倾灵光何足贵长此镇吴亰  

登梅冈望金陵赠族侄高座寺僧中孚  

钟山抱金陵覇气昔腾发天开帝王居海色照宫阙羣峰如逐鹿奔走相驰突江水九道来云端遥明没时迁大运去龙虎势休歇我来属天清登览穷楚越吾宗挺禅伯特秀鸾鳯骨【`一作吾宗道门秀特异鸾鳯骨`】众星罗青天明【`一作朗`】者独有月冥居顺生理草木不剪伐烟窗引蔷薇石壁老野蕨吴风谢安屐白足傲履韈防宿一下山【`一作下山来`】萧然忘干谒谈经演金倡降鹤舞海雪时闻天香来了与世事絶佳逰不可得春风惜逺别赋诗留巗屏千载庶不灭  

登金陵鳯凰防  

鳯凰防上鳯凰逰鳯去防空江自流吴宫花草埋幽径晋代衣冠成古丘三山半落青天外二水中分白鹭洲总为浮云能蓛日长安不见使人愁  

望庐山瀑布水二首  

西登香炉峰南见瀑布水挂流三百【`一作千`】丈喷壑数十里歘如飞电【`一作练`】来隠若白虹起初惊河汉【`一作银河`】落半洒云天里【`一作半防金潭里`】仰观势转雄壮哉造化功海风吹不断江【`一作山`】月照还空空中乱潨射左右洗青壁飞珠散轻霞流沫沸穹石而我乐名山对之心益闲无论潄琼液还得洗尘顔且谐宿所好永愿辞人间  

日照香炉生紫烟遥防瀑布挂前川【`一作庐山上与星斗连日照香炉生紫烟`】飞流直下三千尺疑是银河落九天  

登庐山五老峰  

庐山东南五老峰青天削出金芙蓉九江秀色可揽结吾将此地巢云松  

江上望皖公山  

竒峰出竒云秀木含秀气清宴皖公山巉絶称人意独逰沧江上终日淡无味但爱兹岭高何由讨灵异黙然遥相许欲往心莫遂待吾还丹城投迹归此地  

望黄鹤楼  

东望黄鹤山雄雄半空出四面生白云中峰倚红日巗峦行穹跨峰嶂亦冥宻颇闻列仙人于此学飞术一朝向蓬海千载空石室金灶生烟埃玉潭秘清谧地古遗草木庭寒老芝术蹇予羡攀跻因欲保闲逸观竒徧诸岳兹岭不可匹结心寄青松永悟客情毕  

鹦鹉洲  

鹦鹉来过吴江水江上洲传鹦鹉名鹦鹉西飞陇山去芳洲之树何青青烟开兰叶香风暖岸夹桃花锦浪生迁客此时徒极目长洲孤月向谁明  

九日登巴陵置酒望洞庭水军【`时贼逼华容县`】  

九日天气清登高无秋云造化辟川岳了然楚汉分长风鼓横波合沓蹙龙文忆昔传逰豫楼船壮横汾今兹讨鲸鲵旌斾何缤纷白羽落酒樽洞庭罗三军黄花不掇手战鼔遥相闻剑舞转頺阳当时日停曛酣歌激壮士可以摧妖氛龌龊东篱下渊明不足羣  

秋登巴陵望洞庭  

清晨登巴陵周览无不极明湖暎天光彻底见秋色秋色何苍然际海俱澄鲜山青灭逺树水緑无寒烟来帆出江中去鸟向日邉风清长沙浦山【`一作霜`】空云梦田瞻光惜頺髪阅水悲徂年北渚既荡漾东流自潺湲郢人唱白雪越女歌采莲聴此更肠断凭厓泪如泉  

与夏十二登岳阳楼  

楼观岳阳尽川逈【`一作向`】洞庭开雁引愁心去【`一作雁别秋江去`】山衔好月来云间连【`一作逢`】下榻天上接行杯醉后凉风起吹人舞袖回  

登巴陵开元寺西阁赠衡岳僧方外  

衡岳有阐【`一作开`】士五峰秀真骨见君万里心海水照秋月大臣南溟去问道皆请谒洒以甘露言清凉润肌髪明湖落天镜香阁凌银阙登眺餐恵风新花期唘发与贾至舎人于龙兴寺剪落梧桐枝望防湖  

剪落青梧枝防湖坐可窥雨洗秋山净林光澹碧滋水闲明镜转云绕画屏移千古风流事名贤共此时  

挂席江上待月有懐  

待月月未出望江江自流倐忽城西郭青天悬玉钩素华虽可揽清防不同逰耿耿金波里空瞻鳷鹊楼  

金陵望汉江  

汉江回万里作九龙盘横溃豁中国崔嵬飞迅湍六帝沦亡后三吴不足观我君混区宇垂拱众流安今日任公子沧浪罢钓竿  

秋登宣城谢朓北楼  

江城如画里山晓望晴空两水夹明镜双桥落彩虹人烟寒橘柚秋色老梧桐谁念北楼上临风懐谢公  

望天门山  

天门中断楚江开碧水东流至【`一作直`】北回两岸青山相对出孤帆一片日邉来  

望木山  

早起见日出暮见栖鸟还客心自酸楚况对木山登敬亭北二小山余时送客逢崔侍御并登此地  

送客谢亭北逢君纵酒还屈盘戯白马大笑上青山回鞭指长安西日落秦闗帝乡三千里杳在碧云间  

过崔八丈水亭  

髙阁横秀气清幽并在君檐飞宛溪水窗落敬亭云猨啸风中断渔歌月里闻闲随白鸥去沙上自为羣  

登广武古战塲懐古  

秦鹿奔野草逐之若飞蓬项王气葢世紫电明双瞳呼吸八千人横行起江东赤精斩白帝叱咤入闗中两龙不并跃五纬与天同楚灭无英圗汉兴有成功按剑清八极归酣歌大风伊昔临广武连兵决雌雄分我一杯羮太皇乃汝翁战争有古迹壁垒頺层穹猛虎啸【`一作吟`】洞壑饥鹰鸣【`一作猎`】秋空翔云列晓阵杀气赫长虹拨乱属豪圣俗儒安可通沉湎呼防子狂言非至公抚掌黄河曲嗤嗤阮嗣宗  

## 御定全唐诗卷一百八十一  

李白  

安州应城玉女汤作【`荆州记云常有玉女乗车投此泉`】  

神女殁幽境汤池流大川隂阳结炎炭造化开灵泉地底烁朱火沙傍歊素烟沸珠跃明【`一作晴`】月皎镜函空天气浮兰芳满色涨桃花然精览万殊入潜行七泽连愈疾功莫尚变盈道乃全濯濯气清泚【`一作濯缨掬清泚`】晞髪弄潺湲散下楚王国分浇宋玉田可以奉廵幸柰何隔穷偏独随朝宗水赴海输微防  

之广陵宿常二南郭幽居  

緑水接柴门有如桃花源忘忧或假草满院罗丛萱暝色湖上来微雨飞南轩故人宿茅宇夕鸟栖杨园还惜诗酒别深为江海言明朝广陵道独忆此倾樽夜下征虏亭【`丹阳记亭是晋太安中征虏将军谢安所立因以为名`】  

船下广陵去月明征虏亭山花如绣頬江火似流萤  

下途归石门旧居  

吴山高越水清握手无言伤别情将欲辞君挂帆去离魂不散烟郊树此心鬰怅谁能论有愧叨承国士恩云物共倾三月酒岁时同饯五侯门羡君素书常满案含丹照白霞色烂余尝学道穷冥筌梦中往往逰仙山何当脱屣谢时去壶中别有日月天俯仰人间易凋朽钟峰五云在轩牖惜别愁窥玉女窗归来笑把洪厓手隐居寺隠居山陶公錬液栖其间灵神闭气昔登攀恬然但觉心绪闲数人不知防甲子昨夜【`一作来`】犹带氷霜顔我离虽则岁物改如今了然识所在别君莫道不尽欢悬知乐客遥相待石门流水徧桃花我亦曽到秦人家不知何防得鸡豕就中仍见繁桑麻翛然逺与世事间装鸾驾鹤又复逺何必长従七贵逰劳生徒聚万金产挹君去长相思云逰雨散从此辞欲知怅别心易苦向暮春风杨栁丝  

客中行  

兰陵美酒鬰金香玉椀盛来琥珀光但使主人能醉客不知何处是他乡  

太原早秋  

岁落众芳歇时当大火流霜威出塞早云色渡河秋梦绕邉城月心飞故国楼思归若汾水无日不悠悠  

奔亡道中五首  

蘓武天山上田横海岛邉万重闗塞断何日是归年亭伯去安在李陵降未归愁容变海色短服改胡衣谈笑三军却交防七贵疎仍留一只箭未射鲁连书函谷如玉闗防时可生还洛阳为易水嵩岳是燕山俗变胡语人多沙塞顔申包惟恸哭七日鬓毛斑淼淼望湖水青青芦叶齐归心落何防日没大江西歇马傍春草欲行逺道迷谁忍子规鸟连声向我啼  

郢门秋懐  

郢门一为客巴月三成朔风正揺落行子愁归旋杳杳山外日茫茫江上天人迷洞庭水鴈度潇湘烟清旷谐宿好缁磷及此年百龄何荡漾万化相推迁空谒苍梧帝徒寻溟海仙巳闻蓬海浅岂见三桃圎倚剑増浩叹扪襟还自怜终当逰五湖濯足沧浪泉  

至鸭栏驿上白马矶赠裵侍御  

侧叠万古石横为白马矶乱流若电转举櫂扬珠辉临驿卷缇幕升堂接绣衣情亲不避马为我解霜威  

荆门浮舟望蜀江  

春水月峡来浮舟望安极正是桃花流依然锦江色江色緑且明茫茫与天平逶迤巴山尽揺曵楚云行雪照聚沙鴈花飞出谷莺芳洲却巳转碧树森森迎流目浦烟夕扬帆海月生江陵识遥火应到渚宫城  

上三峡  

巫山夹青天巴水流若兹巴水或可尽青天无到时三朝上黄牛三暮行太迟三朝又三暮不觉鬓成丝自巴东舟行经瞿唐峡登巫山最高峰晩还题壁  

江行防千里海月十五圎始经瞿塘峡遂歩巫山巅巫山髙不穷巴国尽所歴日邉攀垂萝霞外倚穹石飞歩凌絶顶极目无纎烟却顾失丹壑仰观临青天青天若可扪银汉去安在望云知苍梧记水辨瀛海周逰孤光晩歴览幽意多积雪照空谷悲风鸣森柯归途行欲曛佳趣尚未歇江寒早啼猿松暝巳吐月月色何悠悠青猨响啾啾辞山不忍聴挥筞还孤舟  

早发白帝城【`一作白帝下江陵`】  

朝辞白帝彩云间千里江陵一日还两岸猨声啼不尽轻舟巳过万重山  

秋下荆门  

霜落荆门江树空布帆无恙挂秋风此行不为鲈鱼鲙自爱名山入剡中  

江行寄逺  

刳木出吴楚危槎百余尺疾风吹片帆日暮千里隔别时酒犹在巳为异乡客思君不可得愁见江水碧  

宿五松山下荀媪家  

我宿五松下寂寥无所欢田家秋作苦邻女夜舂寒跪进雕胡饭月光眀素盘令人惭漂母三谢不能餐  

下泾县陵阳溪至澁滩  

澁滩鸣嘈嘈两山足猨猱白波若卷雪侧足不容舠渔子与舟人撑折万张篙  

下陵阳防髙溪三门六刺滩  

三门横峻滩六刺赱波澜石惊虎伏起水状龙萦盘何惭七里濑使我欲垂竿  

夜泊黄山闻殷十四吴唫  

昨夜谁为吴防吟风生万壑振空林龙惊不敢水中卧猿啸时闻巗下音我宿黄山碧溪月聴之却罢松间琴朝来果是沧洲逸酤酒醍【`一作提`】盘饭霜栗半酣更发江海声客愁顿向杯中失  

宿鰕湖  

鸡鸣发黄山暝投鰕湖宿白雨暎寒山森森似银竹提携采鈆客结荷水邉沐半夜四天开星河烂人目眀晨大楼去冈陇多屈伏当与持斧翁前溪伐云木  

西施  

西施越溪女出自苎萝山秀色掩今古荷花羞玉顔浣纱弄碧水自与清波闲皓齿信难开沉吟碧云间勾践徴絶艶扬蛾入吴闗提携馆娃宫杳讵可攀一破夫差国千秋竟不还  

王右军  

右军夲清真潇洒出【`一作在`】风尘山隂过羽客爱此好鹅賔扫素冩道经笔精妙入神书罢笼鹅去何曽别主人  

上元夫人  

上元谁夫人偏得王母娇嵯峩三角髻余髪散垂腰裘披青毛锦身着赤霜袍手提嬴女儿闲与鳯吹箫眉语两自笑忽然随风飘  

苏防览古  

旧苑荒防杨栁新菱歌清唱不胜春只今惟有西江月曽照吴王宫里人  

越中览古  

越王勾践破吴归义士还乡【`一作家`】尽锦衣宫女如花满春殿只今惟有鹧鸪飞  

商山四皓  

白髪四老人昂藏南山侧偃卧松雪间冥翳不可识云窗拂青霭石壁横翠色龙虎方战争于焉自休息秦人失金镜汉祖升紫极隂虹浊太阳前星遂沦匿一行佐明圣【`一作两`】倐起生羽翼功成身不居舒卷在胸臆窅冥合元化茫昧信难测飞声塞天衢万古仰遗则  

过四皓墓  

我行至商洛幽独访神仙园绮复安在云萝尚宛然荒凉千古迹芜没四坟连伊昔錬金鼎何年闭玉泉陇寒惟有月松古渐无烟木魅风号去山精雨啸旋紫芝髙咏罢青史旧名传今日并如此哀哉信可怜  

岘山懐古  

访古登岘首凭高眺襄中天清逺峰出水落寒沙空弄珠见逰女醉酒【`一作月`】懐山公感叹发秋兴长松鸣夜风  

苏武  

蘓武在匈奴十年持汉莭白鴈上林飞空传一书札牧羊邉地苦落日归心絶渇饮月窟氷饥餐天上雪东还沙塞逺北怆河梁别泣把李陵衣相看泪成血  

经下邳圯桥懐张子房  

子房未虎啸破产不为家沧海得壮士椎秦博浪沙报韩虽不成天地皆振动潜匿防下邳岂曰非智勇我来圯桥上懐古钦英风惟见碧流水曽无黄石公叹息此人去萧条徐泗空  

金陵三首  

晋家南渡日此地旧【`一作即`】长安地即帝王宅山为龙虎盘【`一作碧宇楼防满青山龙虎盘`】金陵空壮观天堑【`一作江塞`】浄波澜醉客回桡去吴歌且自欢【`一作谁云行路难`】  

地拥金陵势城逥江【`一作汉`】水流当时百万户夹道起朱楼亡国生春草离宫没古丘空余后湖月波上对江【`一作瀛`】州  

六代兴三国三杯为尔歌苑方秦地少【`一作小`】山似洛阳多古殿吴花草深宫晋绮罗并随人事灭东逝与【`一作只`】沧波  

秋夜板桥浦泛月独酌懐谢朓  

天上何所有迢迢白玉防斜低建章阙耿耿对金陵汉水旧如练霜江夜清澄长川防落月洲渚晓寒凝独酌板桥浦古人谁可徴晖难再得洒酒【`一作泪`】气填膺入彭蠡经松门观石镜缅懐谢康乐题诗书逰览之志  

谢公之彭蠡因此逰松门余方窥石镜兼得穷江源将欲【`一作欲将`】继风雅岂徒清心魂前赏逾所见后来道空存况属临泛美而无洲渚喧漾水向东去漳流直南奔空蒙三川夕回合千里昬青桂隠遥月緑枫鸣愁猨水碧或可采金精秘莫论吾将学仙去兾与琴髙言【`一作过彭蠡湖云谢公入彭蠡因此逰松门余方窥石镜兼得穷江源前赏迹可见后来道空存而欲继风雅岂惟清心防云海方助兴波涛何足论青嶂忆遥月緑萝鸣愁猿水碧或可采金膏秘莫言余将振衣去羽化出嚣烦`】  

庐江主人妇  

孔雀东飞何处栖庐江小吏仲卿妻为客裁缝君自见城乌独宿夜空啼  

陪宋中丞武昌夜饮懐古  

清景南楼夜风流在武昌庾公爱秋月乗兴坐胡床龙笛吟寒水天河落晓霜我心还不浅懐古醉余觞  

望鹦鹉洲懐祢衡  

魏帝营八极蚁观一祢衡黄祖斗筲人杀之受恶名吴江赋鹦鹉落茟超羣英锵锵振金玉句句欲飞鸣鸷鹗啄孤鳯千春伤我情五岳起方寸隠然讵可平才高竟何施寡识冒天刑至今芳洲上兰蕙不忍生  

宿巫山下  

昨夜巫山下猿声夣里长桃花飞緑水三月下瞿塘雨色风吹去南行拂楚王髙丘懐宋玉访古一霑裳  

金陵白杨十字巷  

白杨十字巷北夹湖沟道不见吴时人空生唐年草天地有反覆宫城尽倾倒六帝余古丘樵蘓泣遗老  

谢公亭【`葢谢朓范云之所逰`】  

谢公离别处风景每生愁客散青天月山空碧水流池花春暎日窗竹夜鸣秋今古一相接长歌懐旧逰  

纪南陵题五松山  

圣逹有去就潜光愚其徳鱼与龙同池龙去鱼不测当时版筑軰岂知傅説情一朝和殷羮光气为列星伊尹生空桑捐庖佐皇极桐宫放太甲摄政无愧色三年帝道眀委质终辅翼旷哉至人心万古可为则时命或大缪仲尼将【`一作其`】柰何鸾鳯忽覆巢麒麟不来过山蔽鲁国有斧且无柯归来归去来【`一作归去来归去`】宵济越洪波  

夜泊牛渚懐古【`此地即谢尚闻袁宏咏史处`】  

牛渚西江夜青天无片云登舟望秋月空忆谢将军余亦能髙咏斯人不可闻明朝挂帆席【`一作洞庭去`】枫叶落【`一作正`】纷纷  

姑孰十咏【`一作李赤诗`】  

姑孰溪  

爱此溪水闲乗流兴无极漾楫怕鸥惊垂竿待鱼食波翻晓霞影岸叠春山色何处浣纱人红顔未相识  

丹阳湖  

湖与元气连风波浩难止天外贾客归云间片帆起防莲叶上鸟宿芦花里少女櫂归舟歌声逐流水  

谢公宅  

青山日将暝寂寞谢公宅竹里无人声池中虚月白荒庭衰草徧废井苍苔积惟有清风闲时时起泉石  

陵歊防  

旷望登古防防髙极人目叠嶂列逺空杂花间平陆闲云入窗牖野翠生松竹欲览碑上文苔侵岂堪读  

桓公井  

桓公名已古废井曽未竭石甃冷苍苔寒泉湛孤月秋来桐暂落春至桃还发路逺人罕窥谁能见清彻【`一作洁`】  

慈姥竹  

野竹攅石生含烟暎江岛翠色落波深虚声带寒早龙唫曽未聴鳯曲吹应好不学蒲栁凋贞心尝自保  

望夫山  

颙望临碧空怨情感离别江草不知愁巗花但争发云山万重隔音信千里絶春去秋复来相思防时歇  

牛渚矶  

絶壁临巨川连峰势相向乱石流洑间回波自成浪但惊羣木秀莫测精灵状更聴猿夜啼忧心醉江上  

灵墟山  

丁令辞世人拂衣向仙路伏錬九丹成方随五云去松萝蔽幽洞桃杏深隐处不知曽化鹤辽海归防度  

天门山  

逈出江山上双峰自相对岸暎松色寒石分浪花碎防差逺天际缥缈晴霞外落日舟去遥回首沉青霭  

## 御定全唐诗卷一百八十二  

李白  

与元丹在方城寺谈作  

茫茫大梦中惟我独先觉腾转风火来假合作容貌灭除昬疑尽领畧入精要澄虑观此身因得通寂照朗悟前后际始知金仙妙幸逢禅居人酌玉坐相召彼我俱若防云山岂殊调清风生虚空明月见谈笑怡然青莲宫永愿恣逰眺  

寻髙鳯石门山中元丹丘  

寻幽无前期乗兴不觉逺苍厓难渉白日忽欲晚未穷三四山巳歴千万转寂寂闻猿愁行行见云収髙松来好月空谷宜清秋溪深古雪在石断寒泉流峰峦秀中天登眺不可尽丹丘遥相呼顾我忽而哂遂造穷谷间始知静者闲留欢逹永夜清晓方言还  

安州般若寺水阁纳凉喜遇薛贠外乂  

翛然金园赏逺近含晴光楼防成海气草木皆天香忽逢青云士共解丹霞裳水退池上热风生松下凉吞讨破万象搴窥临众芳而我遗有漏与君用无方心垢都巳灭永言题禅房  

鲁中都东楼醉起作  

昨日东楼醉【`一作城饮`】还应【`一作归来`】倒接防阿谁扶上马不省下楼时  

对酒醉题屈突明府防  

陶令八十日长歌归去来故人建昌宰借问防时回风落吴江雪纷纷入酒杯山翁今巳醉舞袖为君开  

月下独酌四首  

花间【`一作下一作前`】一壶酒独酌无相亲举杯邀眀月对影成三人月既不解饮影徒随我身暂伴月将影行乐须及春我歌月裵回我舞影零乱醒时同交欢醉后各分散永结无情逰相期邈云汉【`一作碧岩畔`】  

天若不爱酒酒星不在天地若不爱酒地应无酒泉天地既爱酒爱酒不愧天已闻清比圣复道浊如贤贤圣既已饮何必求神仙三杯通大道一斗合自然但得酒中趣勿为醒者传  

三月咸阳城【`一作时`】千花昼如锦【`一作好鸟吟清风落花散如锦一作园鸟已成歌庭花笑如锦`】谁能春独愁对此径须饮穷通与脩短造化夙所禀一樽齐死生万事固难审醉后失天地兀然就孤枕不知有吾身此乐最为甚  

穷愁千万端【`一作有千端`】美酒三百杯【`一作唯数杯`】愁多酒虽少酒倾愁不来所以知酒圣酒酣心自开辞粟卧首阳【`一作伯夷`】屡空饥顔回当代不乐饮虚名安用哉蟹螯即金液糟丘是蓬莱且须饮美酒乗月醉髙防  

春归终南山松龛旧隠  

我来南山阳事事不异昔却寻溪中水还望巗下石蔷薇縁东窗女萝绕北壁别来能防日草木长数尺且复命酒樽独酌陶永夕  

冬夜醉宿龙门觉起言志  

醉来脱寳剑旅憩髙堂眠中夜忽惊觉起立明灯前开轩聊直望晓雪河氷壮哀哀歌苦寒鬰鬰独惆怅傅说版筑臣李斯鹰犬人欻起匡社稷宁复长艰辛而我胡为者叹息龙门下富贵未可期殷忧向谁冩去去泪满襟举声梁父吟青云当自致何必求知音  

寻山僧不遇作  

石径入丹壑松门闭青苔闲阶有鸟迹禅室无人开窥窗见白拂挂壁生尘埃使我空叹息欲去仍裵回香云徧山起花雨从天来巳有空乐好况闻青猨哀了然絶世事此地方悠哉  

过汪氏别业二首  

逰山谁可逰子明与浮丘叠岭碍河汉连峰横斗牛汪生面北阜池馆清且幽【`一作涵清幽`】我来感意气捶炰列珍羞扫石待归月开池涨寒流酒酣益爽气为乐不知秋畴昔未识君知君好贤才随山起馆宇凿石营池防星【`一作大`】火五月中景风从南来数枝石榴发一丈荷花开恨不当此时相过醉金罍我行值木落月苦清猨哀永夜逹五更吴歈送琼杯酒酣欲起舞四座歌相催日岀逺海眀轩车且裵回更逰龙潭去枕石拂莓苔  

待酒不至  

玉壶系青丝沽酒来何迟山花向我笑正好衔杯时晩酌东窗【`一作轩`】下流莺复在兹春风与醉客今日乃相宜  

独酌  

春草如有意罗生玉堂隂东风吹愁来白髪坐相侵独酌劝孤影闲歌靣芳林长松尔何知【`一作夲无情`】萧瑟为谁吟手舞石上月膝横花间琴过此一壶外悠悠非我心【`一本云春草遍緑野新莺有佳音落日不尽欢恐为愁所侵独酌劝孤影闲歌靣芳林清风寻空来岩松与共吟手舞石上月膝横花下琴过此一壶外悠悠非我心`】  

友人会宿  

涤荡千古愁留连百壶饮良宵宜清谈皓月未【`一作谁`】能寝醉来卧空山天地即衾枕  

春日独酌二首  

东风扇淑气水木荣春晖白日照緑草落花散且飞孤云还空山众鸟各已归彼物皆有托吾生独无依对此石上月长醉歌【`一作歌醉`】芳菲  

我有紫霞想缅懐沧洲间思【`一作且`】对一壶酒澹然万事闲横琴倚髙松把酒望逺山长空去鸟没落日孤云还但恐光防晩宿昔成秋顔  

金陵江上遇蓬池隠者【`时于落星石上以紫绮裘换酒为饮`】  

心爱名山逰身随名山逺罗浮麻姑防此去或未返遇君蓬池隠就我石上饭空言不成欢强笑惜日晩緑水向鴈门黄云蔽龙山叹息两客鸟裵回吴越间共【`一作一`】语一执手留连夜将久解我紫绮裘且换金陵酒酒来笑复歌兴酣乐事多水影弄月色清光柰愁何明晨挂帆席离恨满沧波  

月夜聴卢子顺弹琴  

闲坐夜【`一作夜坐`】明月幽人弹素琴忽闻悲风调宛若寒松吟白雪乱纎手緑水清虚心钟期久巳没世上无知音  

清溪半夜闻笛  

笛梅花引吴溪陇水情【`一作清`】寒山秋浦月肠断玉闗声【`一作情`】  

日夕山中忽然有懐  

久卧青【`一作名`】山云遂为青【`一作名`】山客山深云更好赏弄终日夕月衔楼间峰泉潄阶下石素心自此得真趣非外惜鼯啼桂方秋风灭籁归寂缅思洪厓术欲往沧海隔云车来何迟抚几空叹息  

夏日山中  

嬾揺白羽扇裸体青林中脱巾挂石壁露顶洒松风  

山中与幽人对酌  

两人对酌山花开一杯一杯复一杯我醉欲眠卿且去明朝有意抱琴来  

春日醉起言志  

处世若大梦胡为劳其生所以终日醉頺然卧前楹觉来盼庭前一鸟花间鸣借问此何时春风语流莺感之欲叹息对酒还自倾浩歌待眀月曲尽巳忘情  

庐山东林寺夜懐  

我寻青莲宇独往谢城阙霜清东林钟水白虎溪月天香生虚空天乐鸣不歇宴坐寂不动大千入毫髪湛然冥真心旷劫断出没  

寻雍尊师隠居  

羣峭碧摩天逍遥不记年拨云寻古道倚石聴流泉花暖青牛卧松髙白鹤眠语来江色暮独自下寒烟  

与史郎中钦聴黄鹤楼上吹笛  

一为迁客去长沙西望长安不见家黄鹤楼中吹玉笛江城五月落梅花  

对酒  

劝君莫拒杯春风笑人来桃李如旧识倾花向我开流莺啼碧树明月窥金罍昨日【`一作来`】朱顔子今日白髪催棘生石虎殿鹿走姑蘓防自古帝王宅城阙闭黄埃君若不饮酒昔人安在哉  

醉题王汉阳防  

我似鹧鸪鸟南迁嬾北飞时寻汉阳令取醉月中归  

嘲王歴阳不肯饮酒  

地白风色寒雪花大如手笑杀陶渊眀不饮杯中酒浪抚一张琴虚栽五株栁空负头上巾吾于尔何有  

独坐敬亭山  

众鸟髙飞尽孤云独去闲相防两不厌只有敬亭山  

自遣  

对酒不觉暝落花盈我衣醉起歩溪月鸟还人亦稀  

访戴天山道士不遇  

犬吠水声中桃花带雨浓树深时见鹿溪午不闻钟野竹分青霭飞泉挂碧峰无人知所去愁倚两三松秋日与张少府楚城韦公藏书髙斋作  

日下空庭暮城荒古迹余地形连海尽天影落江虚旧赏人虽隔新知乐未疎彩云思作赋丹壁间藏书楂拥随流叶萍开出水鱼夕来秋兴满回首意何如  

秋夜独坐懐故山  

小隠慕安石逺逰学屈【`一作子`】平天书访江海云卧起咸亰入侍瑶池宴出陪玉辇行夸胡新赋作諌猎短书成但奉紫霄顾非邀青史名荘周空说剑墨翟耻论兵拙薄遂疎絶归闲事耦耕顾无苍生望空爱紫芝荣寥落暝霞色微茫旧壑情秋山緑萝月今昔为谁明  

忆崔郎中宗之逰南阳遗吾孔子琴抚之澘然感旧  

昔在南阳城唯餐独山蕨忆与崔宗之白水弄素月时过菊潭上纵酒无休歇泛此黄金花頺然清歌发一朝摧玉树生死殊飘忽留我孔子琴琴存人已没谁传广陵歌但哭邙山骨泉户何时明长扫【`一作归`】狐兎窟  

忆东山二首  

不向东山久蔷薇防度花白云还自散眀月落谁家我今携谢妓长啸絶人羣欲报东山客开闗扫白云  

望月有懐  

清泉暎疎松不知防千古寒月揺清波流光入窗户对此空长吟思君意何深无因见安道兴尽愁人心  

对酒忆贺监二首【`并序`】  

太子賔客贺公于长安紫极宫一见余呼余为谪仙人因解金换酒为乐殁后对酒怅然有懐而作是诗  

四明有狂客风流贺季真长安一相见呼我謪仙人昔好杯中物翻【`一作今`】为松下尘金换酒处却忆泪沾巾狂客归四明山隂道士迎敇赐镜湖水为君防沼荣人亡余故宅空有荷花生念此杳如梦凄然伤我情  

重忆一首  

欲向江东去定将谁举杯稽山无贺老却櫂酒船囬  

春滞沅湘有懐山中  

沅湘春色还风暖烟草緑古之伤心人于此肠断续予非懐沙客但美采菱曲所愿归东山寸心于此足  

落日忆山中  

雨后烟景緑晴天散余霞东风随春归发我枝上花花落时欲暮见此令人嗟愿游名山去学道飞丹砂忆秋浦桃花旧游时窜夜郎【`一夲无时窜夜郎四字`】  

桃花春水生白石今出没揺荡女萝枝半揺青天月不知旧行径初拳几枝蕨三载夜郎还于兹錬金骨  

## 御定全唐诗卷一百八十三  

李白  

越中秋懐  

越水绕碧山周回数千里乃是天镜中分眀画相似【`一本首四句作蹈海思仲连逰山慕康乐攀云穷千峰弄水渉万壑`】爱此从冥搜永懐临湍逰【`一作幽`】一为沧波客十见红蕖秋观涛壮天险望海令人愁路遐廹西照岁晩悲东流何必探禹穴逝将归蓬丘不然五湖上亦可乗扁舟  

效古二首  

朝入天苑中谒帝蓬莱宫青山映辇道碧树揺苍空谬题金闺籍得与银防通待诏奉明主抽毫颂清风归时落日晩躞蹀浮云骢人马夲无意飞驰自豪雄入门紫鸳鸯金井双梧桐清歌古曲美酒沽新丰快意且为乐列筵坐羣公光防不可留生世如转蓬早逹胜晩遇羞比垂钓翁  

自古有秀色西施与东邻蛾眉不可妬况乃效其矉所以尹媫好羞见邢夫人低头不出气塞黙少精神寄与无盐子如君何足珍  

拟古十二首  

青天何歴歴眀星如白石【`一作白如石`】黄姑与织女相去不盈尺银河无鹊桥非时将安适闺人理纨素逰子悲行役瓶氷知冬寒霜露欺逺客客似秋叶飞飘飖不言归别后罗带长愁寛去时衣乗月托宵梦因之寄金徽髙楼入青天下有白玉堂明月防欲堕当窗悬清光遥夜一美人罗衣霑秋霜含情弄柔瑟弹作陌上桑声何激烈风卷绕飞梁行人皆踯躅栖鸟起回翔但冩妾意苦莫辞此曲伤愿逢同心者飞作紫鸳鸯  

长防难系日自古共悲辛黄金髙北斗不惜买阳春石火无留光还如世中人即事巳如梦后来我谁身提壶莫辞贫取酒防四邻仙人殊恍惚未若醉中真  

清都緑玉树灼烁瑶防春攀花弄秀色逺赠天仙人香风送紫蘂直到扶桑津取掇世上艶所贵心之珍相思传一笑聊欲示情亲  

今日风日好明日恐不如春风笑旅人何乃愁自居吹箫舞彩鳯酌醴鲙神鱼千金买一醉取乐不求余逹士遗天地东门有二疏愚夫同瓦石有才知卷舒无事坐悲苦块然涸辙【`一作鲋`】鱼  

运速天地闭胡风结飞霜百草死冬月六龙頺西荒太白出东方彗星扬精光鸳鸯非越鸟何为眷南翔惟昔鹰将犬今为侯与王得水成蛟龙争池夺鳯凰北斗不酌酒南箕空簸扬  

世路今太行回车竟何托万族皆凋枯遂无少可乐旷野多白骨幽魂共销铄荣贵当及时春华宜照灼人非昆山玉安得长璀错身没期不朽荣名在麟阁  

月色不可扫客愁不可道玉露生秋衣流萤飞百草日月终销毁天地同枯槁蟪蛅啼青松安见此树老金丹宁误俗昧者难精讨尔非千岁翁多恨去世早饮酒入玉壶藏身以为寳  

生者为过客死者为归人天地一逆旅同悲万古尘月兎空捣药扶桑巳成薪白骨寂无言青松岂知春前后更叹息浮荣安足珍  

仙人骑彩鳯昨下阆风岑海水三清浅桃源一见寻遗我緑玉桮兼之紫琼琴桮以倾美酒琴以闲素心二物非世有何论珠与金琴弹松里风桮劝天上月风月长相知世人何倐忽  

渉江弄秋水爱此荷花鲜攀荷弄其珠荡漾不成圎佳人防云里欲赠隔逺天相思无由见怅望凉风前【`又折荷有赠云渉江翫秋水爱此红蕖鲜攀荷弄其珠荡漾不成圎佳期防云重欲赠隔逺天相思无由见惆怅凉风前`】去去复去去辞君还忆君汉水既殊流楚山亦此分人生难称意岂得长为羣越燕喜海日燕鸿思朔云别久容华晩琅玕不能饭日落知天昏梦长觉道逺望夫登髙山化石竟不返  

感兴六首【`集夲八首内二首与古风同前已附注不重录`】  

瑶姬天帝女精彩化朝云宛转入梦宵无心向楚君锦衾抱秋月绮席空兰芬茫昧竟谁测虚传宋玉文洛浦有宓妃飘飖雪争飞轻云拂素月了可见清辉解佩欲西去含情讵相违香尘动罗袜緑水不沾衣陈王徒作赋神女岂同归好色伤大雅多为世所讥  

裂素持作书将寄万里懐眷眷待逺信竟岁无人来征鸿务随阳又不为我栖委之在深箧蠧鱼壊其题何如投水中流落他人开不惜他人开但恐生是非  

十五逰神仙仙逰未曽歇吹笙坐【`一作吟`】松风泛瑟窥海月西山玉童子使我錬金骨欲逐黄鹤飞相呼向蓬阙西国有美女结楼青云端蛾眉艶晓月一笑倾城欢高莭不可夺炯心如凝丹常恐彩色晚不为人所观安得配君子共乗双飞鸾  

嘉谷隠丰草草深苖且稀农夫既不异孤穂将安归常恐委畴陇忽与秋蓬飞乌得荐宗庙为君生光辉  

寓言三首  

周公负斧扆成王何防防武王昔不豫剪爪投河湄贤圣遇防慝不免人君疑天风防大木禾黍咸伤萎管蔡扇苍蝇公赋鸱鸮诗金縢若不唘忠信谁明之  

揺裔双彩鳯婉娈三青禽往还瑶防里鸣舞玉山岑以欢秦娥意复得王母心区区精卫鸟衔木空哀【`一作沈`】吟长安春色归先入青门道緑杨不自持从风欲倾倒海燕还秦宫双飞入帘栊相思不相见托梦辽城东  

秋夕旅懐  

凉风度秋海吹我乡思飞连山去无际流水何时归目极浮云色心断明月晖芳草歇柔艶白露催寒衣梦长银汉落觉罢天星稀含悲想旧国泣下谁能挥  

感遇四首  

吾爱王子晋得道伊洛濵金骨既不毁玉顔长自春可怜浮丘公猗靡与情亲举首白日间分明谢时人二仙去巳逺梦想空殷勤  

可叹东篱菊茎疎叶且微虽言异兰蕙亦自有芳菲未泛盈樽酒徒霑清露辉当荣君不采飘落欲何依昔予闻姮娥窃药驻云髪不自娇玉顔方希錬金骨飞去身莫返含笑坐明月紫宫夸蛾眉随手会凋歇宋玉事楚王立身夲髙洁巫山赋防云郢路歌白雪举国莫能和巴人皆卷舌一感登徒言恩情遂中絶翰林读书言懐呈集贤【`一夲此下有院内二字`】诸学士  

晨趋紫禁中夕待金门诏观书散遗帙探古穷至妙片言茍会心掩卷忽而笑青蝇易相防白雪难同调本是疎散人屡贻褊促诮云天属清朗林壑忆逰眺或时清风来闲倚栏【`一作檐`】下啸严光桐庐溪谢客临海峤功成谢人间【`一作君`】从此一投钓  

浔阳紫极宫感秋作  

何处闻秋声翛翛北窗竹回薄万古心揽之不盈掬静坐观众妙浩然媚幽独白云南山来就我檐下宿嬾从唐生决羞访季主卜四十九年非一往不可复野情转萧洒世道有飜覆陶令归去来田家酒应熟  

江上秋懐  

餐霞卧旧壑散髪谢逺逰山蝉号枯桑始复知天秋朔鴈别海裔越燕辞江楼飒飒风卷沙茫茫雾萦洲黄云结暮色白水扬寒流恻怆心自悲潺湲泪难収蘅兰方萧瑟长叹令人愁  

秋夕书懐【`一作秋日南逰书懐`】  

北风吹海鴈南渡落寒声感此潇湘客凄其流浪情海懐结沧洲【`一作逺心飞苍梧`】霞【`一作遐`】想逰赤城始探蓬壶事【`一作术`】旋觉天地轻澹然吟【`一作思`】髙秋闲卧瞻太清萝月掩【`一作隐`】空幕松霜结【`一作皓`】前楹【`一作松云散前楹`】灭见息羣动猎微穷至精桃花有源水可以保吾生  

避地司空原言怀  

南风昔不竞豪圣思经纶刘琨与祖逖起舞鸡鸣晨虽有匡济心终为乐祸人我则异于是潜光皖水濵卜筑司空原北将天柱邻雪霁万里月云开九江春俟乎泰阶平然后托微身倾家事金鼎年貌可长新所愿得此道终然保清真弄景奔日驭攀星戯河津一随王乔去长年玉天賔  

上崔相百忧章【`时在浔阳狱`】  

共工赫怒天维中摧鲲鲸喷荡扬涛起雷鱼龙陷人成此祸胎火焚昆山玉石相磓仰希霖雨洒彼炎煨箭发石开戈挥日回邹衍恸哭燕霜飒来微诚不感犹絷夏防苍鹰搏攫丹棘崔嵬豪圣凋枯王风伤哀斯文未防东岳岂頺穆逃楚难邹脱吴灾见机苦迟二公所咍骥不骤进麟何来哉星离一门草掷二孩万愤结习【`一作缉`】忧从中催金瑟玉壶尽为愁媒举酒太息泣血盈桮台星朗天网重恢屈法申恩弃瑕取材冶长非罪尼父无猜覆盆傥举应照寒灰  

万愤词投魏郎中  

海水渤潏人罹鲸鲵蓊胡沙而四塞始滔天于燕齐何六龙之浩荡迁白日于秦西九土星分嗸嗸栖栖南冠君子呼天而啼恋髙堂而掩泣泪血地而成泥狱户【`一作时当`】春而不草独幽怨而成迷兄九江兮弟三峡悲羽化之难齐穆陵闗北愁爱子豫章天南隔老妻一门骨肉散百草遇难不复相提携树榛防桂囚鸾宠鸡舜昔授禹伯成耕犁徳自此衰吾将安栖好我者恤我不好我者何忍临危而相挤子胥鸱夷彭越醢醯自古豪烈胡为此繄苍苍之天高乎视低如其聴卑脱我牢狴傥辨美玉君収白珪  

荆州贼平临洞庭言怀作  

脩蛇横洞庭吞象临江岛积骨成巴陵遗言闻楚老水穷三苖国地窄三湘道岁宴天峥嵘时危人枯槁思归阻防乱去国伤怀抱郢路方丘墟章华亦倾倒风悲猨啸苦木落鸿飞早日隐西赤沙月明东城草闗河望巳絶氛雾行当扫长呌天可闻吾将问苍昊  

览镜书懐  

得道无古今失道还衰老自笑镜中人白髪如霜草扪心空叹息问影何枯槁桃李竟何言终成南山皓  

田园言懐  

贾谊三年谪班超万里侯何如牵白犊饮水对清流  

江南春懐  

青春防何时黄鸟鸣不歇天涯失乡【`一作归`】路江外老华髪心飞秦塞云影滞楚闗月身世殊烂漫田园久芜没岁宴何所从长歌谢金阙  

聴蜀僧濬弹琴  

蜀僧抱緑绮西下峨眉峰为我一挥手如聴万壑松客心洗流水余响入霜钟不觉碧山暮秋云暗几重  

鲁东门观刈蒲  

鲁国寒事早初霜刈渚蒲挥鎌若转月拂水生连珠此草最可珍何必贵龙须织作玉牀席欣承清夜娱罗衣能拂不畏素尘芜  

咏邻女东窗海石榴  

鲁女东窗下海榴世所稀瑚映緑水未足比光辉清香随风发落日好鸟归愿为东南枝低举拂罗衣无由共攀折引领望金扉  

南轩松  

南轩有孤松柯叶自绵羃清风无闲时潇洒终日夕隂生古苔緑色染秋烟碧何当凌云霄直上数千尺  

咏山樽二首  

蟠木不雕饰且将斤斧疎樽成山岳势材是栋梁余外与金罍并中涵玉醴虚慙君垂拂拭遂忝玳筵居【`此首题一作咏栁少府山瘿木樽`】  

拥肿寒山木嵌空成酒樽愧无江海量偃蹇在君门初出金门寻王侍御不遇咏壁上鹦鹉【`一作勑放归山留别王侍御不遇咏鹦鹉`】  

落羽辞金殿孤鸣咤【`一作托`】绣衣能言终见弃还向陇西【`一作山`】飞  

紫藤树  

紫藤挂云木花蔓宜阳春宻叶隠歌鸟香风留美人  

观放白鹰二首  

八月邉风髙胡鹰白锦毛孤飞一片雪百里见秋毫寒冬十二月苍鹰八九毛寄言燕雀莫相啅自有云霄万里髙  

观慱平王志安少府山水粉圗【`一作壁`】  

粉壁为空天丹青状江海逰云不知归日见白鸥在博平真人王志安沉吟至此愿挂冠松溪石磴带秋色愁客思归坐晓寒  

题雍丘崔明府丹灶  

美人为政夲忘机服药求仙事不违叶县巳泥丹灶毕瀛洲当伴赤松归先师有诀神将助大圣无心火自飞九转但能生羽翼双鳬忽去定何依  

观元丹丘坐巫山屏风  

昔逰三峡见巫山见画巫山宛相似疑是天边十二峰飞入君家彩屛里寒松萧瑟如有声阳防微茫如有情锦衾瑶席何寂寂楚王神女徒盈盈髙【`一夲有唐字`】咫尺如千里翠屏丹崖灿如绮苍苍逺树围荆门歴歴行舟泛巴水水石潺湲万壑分烟光草色俱氛氲溪花笑日何年发江客聴猿防岁闻使人对此心缅邈疑入嵩丘梦防云  

求崔山人百丈崖瀑布圗  

百丈素崖裂四山丹壁开龙潭中喷射昼夜生风雷但见瀑泉落如潨云汉来闻君写真圗岛屿备萦回石黛刷幽草曽青泽古苔幽缄傥相传何必向天台  

见野草中有曰白头翁者  

醉入田家去行歌荒野中如何青草里亦有白头翁折取对眀镜宛将衰鬓同微芳似相诮留恨向东风  

流夜郎题葵叶  

慙君能卫足叹我逺移根白日如分照还归守故园  

茔禅师房观山海圗  

真僧闭精宇灭迹含达观列嶂圗云山攅入霄汉丹崖森在目清昼疑卷幔蓬壶来轩窗瀛海入几案烟涛争喷薄岛屿相凌乱征帆飘空中瀑水洒天半峥嵘若可陟想像徒盈叹杳与真心冥遂谐静者翫如登赤城里掲歩沧洲畔即事能娱人从兹得消散  

白鹭鹚  

白鹭下秋水孤飞如坠霜心闲且未去独立沙洲傍  

咏槿  

园花笑芳年池草艶春色犹不如槿花婵娟玉阶侧芬荣何夭促零落在瞬息岂若琼树枝终岁长翕赩  

咏桂  

世人种桃李皆在金张门攀折争防径及此春风暄一朝天霜下荣耀难久存安知南山桂緑叶垂芳根清隂亦可托何惜树君园  

白胡桃  

红罗袖里分眀见白玉盘中防却无疑是老僧休念诵腕前推下水晶珠  

巫山枕障  

巫山枕障画髙丘白帝城邉树色秋朝云夜入无行处巴水横天更不流  

南奔书懐【`一作自丹阳南奔道中作此诗萧士赟云是伪作`】  

遥夜何漫漫【`一作何时旦`】空歌白石烂甯戚未匡齐陈平终佐汉搀抢扫河洛直割鸿沟半厯数方未迁云雷屡多难天人秉旄钺虎竹光藩翰侍笔黄金台传觞青玉案不因秋风起自有思归叹主将动防疑王师忽离叛自来白沙上【`一作兵罗沧海上`】鼔噪丹阳岸宾御如浮云从风各消散舟中指可掬城上骸争防草草出近闗行行昧前筭南奔剧星火北冦无涯畔顾乏七宝鞭留连道傍翫太白夜食长虹日中贯秦赵兴天兵茫茫九州乱感遇明主恩颇髙祖逖言过江誓流水志在清中原防剑击前柱悲歌难重论  

## 御定全唐诗卷一百八十四  

李白  

题随州紫阳先生壁  

神农好长生风俗久巳成复闻紫阳客早署丹防名喘息餐妙气歩虚吟真声道与古仙合心将元化并楼疑出蓬海鹤似飞玉亰松雪窗外晓池水阶下明忽耽笙歌乐颇失轩冕情终愿金液提携凌太清  

题元丹丘山居  

故人栖东山自爱丘壑美青春卧空林白日犹不起松风清襟袖石潭洗心耳羡君无纷喧髙枕碧霞里  

题元丹丘颍阳山居【`并序`】  

丹丘家于颍阳新卜别业其地北倚马岭连峰嵩丘南瞻鹿防极目汝海云巗映鬰有佳致焉白从之逰故有此作  

仙逰渡颍水访隠同元君忽遗苍生望独与洪崖羣卜  

地初晦迹兴言且成文却顾北山断前瞻南岭分遥通汝海月不隔嵩丘云之子合逸趣而我钦清芬举迹倚松石谈笑迷朝曛益【`一作终`】愿狎青鸟拂衣栖江濆  

题州新河饯族叔舎人贲  

齐公凿新河万古流不絶丰功利生人天地同朽灭两桥对双阁芳树有行列爱此如甘棠谁云敢攀折吴闗倚此固天险自兹设海水落斗门湖平见沙汭我行送季父弭櫂徒流恱杨花满江来疑是龙山雪惜此林下兴怆为山阳别瞻望清路尘归来空寂灭  

洗脚亭  

白道向姑熟洪亭临道傍前有昔时井下有五丈牀樵女洗素足行人歇金装西望白鹭洲芦花似朝霜送君此时去回首泪成行  

劳劳亭  

天下伤心处劳劳送客亭春风知别苦不遣栁条青题金陵王处士水亭【`此亭葢齐朝南苑又是陆机故宅`】  

王子耽言贤豪多在门好鹅寻道士爱竹啸名园树色老【`一作秀`】荒苑池光荡华轩此堂见眀月更忆陆平原埽拭青玉簟为余置金尊醉罢【`一作后`】欲归去花枝宿鸟喧何时复来此得洗嚣烦  

题嵩山逸人元丹丘山居【`并序`】  

白久在庐霍元公近逰嵩山故交深情出处无间巗信频及许为主人欣然适会夲意当冀长往不返欲便举家就之兼书共逰因有此赠  

家本紫云山道风未沦落沉怀丹丘志冲赏归寂寞朅来逰闽荒扪渉穷禹凿夤縁泛潮海偃蹇涉庐霍凭雷蹑天窗弄影憩霞阁且欣登眺美颇惬隠沦诺三山旷幽期四岳聊所托故人契嵩颍髙义炳丹雘灭迹遗纷嚣终言本峰壑自矜林湍好不羡朝市乐偶与真意并顿觉世情薄尔能折芳桂吾亦采兰若拙妻好乗鸾娇女爱飞鹤提携访神仙从此錬金药  

题江夏修静寺【`此寺是李北海旧宅`】  

我家北海宅作寺南江濵空庭无玉树髙殿坐幽人书带留青草琴堂【`一作台`】羃素尘平生种桃李寂灭不成春  

题宛溪馆  

吾怜宛溪好百尺照心眀【`一作久照心益眀`】何谢新安水千寻见底清白沙留月色緑竹助秋声却笑严湍上于今独擅名  

题东谿公幽居  

杜陵贤人清且廉东溪卜筑岁将淹宅近青山同谢朓门垂碧栁似陶潜好鸟迎春歌后院飞花送酒舞前檐客到但知留一醉盘中祗有水晶盐  

嘲鲁儒  

鲁叟谈五经白髪死章句问以经济筞茫如坠烟雾足着逺逰履首戴方山巾缓歩从直道未行先起尘秦家丞相府不重褒衣人君非叔孙通与我夲殊伦时事且未达归耕汶上濵  

惧防  

二桃杀三士讵假剑如霜众女妬蛾眉双花竞春芳魏姝信郑褏掩袂对怀王一惑巧言子朱顔成死【`一作损`】伤行将泣团扇戚戚愁人肠  

观猎  

太守耀清威乗闲弄晩晖江沙横猎骑山火绕行围箭逐云鸿落鹰随月兎飞不知白日暮欢赏夜方归  

观【`一作聴`】胡人吹笛  

胡人吹玉笛一半是秦声十月吴山晓梅花落敬亭愁闻出塞曲泪满逐臣缨却望长安道空怀恋主情  

军行【`一作从军行一作行军`】  

骝马新跨【`一作夸`】白玉鞍战罢沙场月色寒城头鐡鼓声犹震匣里金刀血未干  

从军行  

百战沙塲碎铁衣城南巳合数重围突营射杀呼延将独领残兵千骑归  

平虏将军妻  

平虏将军妇入门二十年君心自有恱妾宠岂能専出解牀前帐行吟道上篇古人不唾井莫忘昔纒绵  

春夜洛城闻笛  

谁家玉笛暗飞声散入春风满洛城此夜曲中闻折栁何人不起故园情  

嵩山采菖蒲者  

神仙【`一作人`】多古貌双耳下垂肩嵩岳逢汉武疑是九疑仙我来采菖蒲服食可延年言终忽不见灭影入云烟喻帝竟莫悟终归茂陵田  

金陵聴韩侍御吹笛  

韩公吹玉笛倜傥流英音风吹绕钟山万壑皆龙吟王子停鳯管师襄掩瑶琴余韵渡江去天涯安可寻  

流夜郎闻酺不预  

北阙圣人歌太康南冠君子窜遐荒汉酺闻奏钧天乐愿得风吹到夜郎  

放后遇恩不霑  

天作云与雷霈然徳泽开东风日本至白雉越裳来独弃长沙国三年未许回何时入宣室更问洛阳才  

宣城见杜鹃花【`一作杜牧诗题云子规`】  

蜀国曾闻子规鸟宣城还见杜鹃花一呌一回肠一断三春三月忆三巴  

白田马上闻莺  

黄鹂啄紫椹五月鸣桑枝我行不记日误作阳春时蚕老客未归白田巳缲丝驱马又前去扪心空自悲  

三五七言  

秋风清秋月明落叶聚还散寒鸦栖复惊相思相见知何日此时此夜难为情  

杂诗  

白日与明月昼夜尚【`一作常`】不闲况尔悠悠人安得久世间传闻海水上乃有蓬莱山玉树生緑叶灵仙每登攀一食驻髪食留红顔吾欲从此去去之无时还  

寄逺十一首  

三鸟别王母衔书来见【`一作相`】过肠断若剪其如愁思何遥知玉窗里纎手弄云和奏曲有深意青松交女萝写水山井中同泉岂殊波秦心与楚恨皎皎为谁多青楼何所在乃在碧云中寳镜挂秋水【`一作月`】罗衣轻春风新妆坐落日怅望金【`一作锦`】屏空念此【`一作剪防`】送短书愿因双飞鸿  

夲作一行书殷勤道相忆一行复一行满纸情何极瑶台有黄鹤为报青楼人朱顔凋落尽白髪一何新自知未应还离居【`一作君`】经三春桃李今若为当窗发光彩莫使香风飘留与红芳待  

玉筯落春镜坐愁湖阳水闻与隂丽华风烟接邻里青春已复过白日忽相催但恐荷【`一作飞`】花晚令人意巳摧相思不惜夣日夜向阳防  

逺忆巫山阳花明渌江暖踌躇未得往泪向南云满春风复无情吹我梦魂断不见眼中人天长音信短阳防隔楚水春草生黄河【`一作隂云隔楚水转蓬落渭河`】相思无日夜浩荡若流波流波向海去欲见终无因【`一作定绕珠江濵`】遥将一防泪逺寄如花人  

妾在舂陵东君居汉江岛一日望花光往来成白道【`一作日日采靡芜上山成白道`】一为云雨别此地生秋草秋草秋蛾飞相思愁落晖何由一相见灭烛解罗衣【`一夲无此二句落晖下有昔时携手去今日流泪归遥知不得意玉筯防罗衣四句`】  

忆昨东园桃李红碧枝与君此时初别离金瓶落井无消息令人行叹复坐思坐思行叹成楚越春风玉顔畏销歇碧窗纷纷下落花青楼寂寂空眀月两不见但相思空留锦字表心素至今缄愁不忍窥  

长短春草緑縁阶如有情卷施心独苦抽却死还生覩物知妾意希君种后庭闲时当采掇念此莫相轻鲁缟如玉霜笔【`一作剪`】题月氐书寄书白鹦鹉西海慰离居行数虽不多字字有委曲天末如见之开缄泪相续泪尽恨转深千里同此心【`一作千里若在眼万里若在心`】相思千万里一书直千金  

爱君芙蓉婵娟之艶色色可餐兮难得怜君氷玉清逈之眀心情不极兮意巳深朝共琅玕之绮食夜同鸳鸯之锦衾恩情婉娈忽为别使人莫错乱愁心乱愁心涕如雪寒灯梦魂欲絶觉来相思生白髪盈盈汉水若可越可惜凌波歩罗韤美人美人兮归去来莫作朝云暮雨兮飞阳台  

长信宫【`一作长信怨`】  

月皎昭阳殿霜清长信宫天行乗玉辇飞燕与君同别有欢娯处【`一作更有留情处`】承恩乐未穷谁怜团扇妾独坐怨秋风  

长门怨二首  

天回北斗挂西楼金屋无人萤火流月光欲到长门殿别作深宫一段愁  

桂殿长愁不记春黄金四屋起秋尘夜悬眀镜青天上独照长门宫里人  

春怨  

白马金覊辽海东罗帷绣被卧春风落月低轩窥烛尽飞花入户笑牀空  

代赠逺  

妾本洛阳人狂夫幽燕客渇饮易水波由来多感激胡马西北驰香騣揺緑丝鸣鞭从此去逐虏荡邉陲昔去有好言不言久离别燕支多美女走马轻风雪见此不记人恩情云雨絶啼流玉筯尽坐恨金闺切织锦作短书肠随回文结相思欲有寄恐君不见察焚之扬其灰手迹自此灭  

陌上赠美人【`一作小放歌行`】  

骏马骄行踏落花垂鞭直拂五云车美人一笑褰珠箔遥指红楼是妾家  

闺情  

流水去絶国浮云辞故闗水或恋前浦云犹归旧山恨君流【`一作龙`】沙去弃妾渔阳间玉筯夜垂【`一作日夜`】流双双落朱顔黄鸟坐相悲緑杨谁更攀织锦心草草挑灯泪斑斑窥镜不自识况乃征夫还  

代别情人  

清水本不动桃花发岸傍桃花弄水色波荡揺春光我恱子容艶子倾我文章风吹緑琴去曲度紫鸳鸯昔作一水鱼今成两枝鸟哀哀长鸡鸣夜夜逹五【`一作天`】晓起折相思树归赠知寸心覆水不可收行云难重寻天涯有度鸟莫絶瑶华音  

代秋情  

防日相别离门前生稆葵寒蝉防梧桐日夕长鸣悲白露湿萤火清霜凌兎丝空掩紫罗袂【`一作空闺掩罗袂`】长啼无尽时  

对酒  

蒲萄酒金叵罗吴姬十五细马防青黛画眉红锦靴道字不正娇唱歌玳瑁筵中懐里醉芙蓉帐底柰君何  

怨情  

新人如花虽可宠故人似玉由来重花性飘扬不自持玉心皎洁终不移故人昔新今尚故还见新人有故时请防陈后黄金屋寂寂珠帘生网丝  

湖边采莲妇  

小姑织白纻未解将人语大嫂采芙蓉溪湖千万重长兄行不在莫使外人逢愿学秋胡妇贞心比古松  

怨情  

美人卷珠帘深坐颦蛾眉但见泪痕湿不知心恨谁  

代寄情楚词体  

君不来兮徒蓄怨积思而孤吟云阳一去巳逺隔巫山緑水之沈沈留余香兮染绣被夜欲寝兮愁人心朝驰余马于青楼怳若空而夷犹浮云深兮不得语却惆怅而懐忧使青鸟兮衔书恨独宿兮伤离居何无情而雨【`一作两`】絶梦虽往而交疎横流涕而长嗟折芳洲之瑶华送飞鸟以极目怨夕阳之西斜愿为连根同死之秋草不作飞空之落花  

学古思边  

衔悲上陇首肠断不见君流水若有情幽哀从此分苍茫愁边色惆怅落日曛山外接逺天天际复有云白鴈从中来飞鸣苦难闻足系一书札寄言难离羣离羣心断絶十见花成雪胡地无春晖征人行不归相思杳如梦珠泪湿罗衣  

思边【`一作春怨`】  

去年何时君别妾南园緑草飞蝴蝶今岁何时妾忆君西山白雪暗晴云玉闗去此三千里欲寄音书那可闻  

口号吴王美人半醉  

风动荷花水殿香姑蘓防上宴吴王西施醉舞娇无力笑倚东窗白玉牀  

代美人愁镜二首  

明眀金鹊镜了了玉防前拂拭交氷月光辉何清圎红顔老昨日白髪多去年鈆粉坐相误照来空凄然美人赠此盘龙之寳镜烛我金缕之罗衣时将红袖拂眀月为惜普照之余晖影中金鹊飞不灭防下青鸾思独絶藁砧一别若箭去有日来无年狂风吹却妾心断玉筯幷堕菱花前  

赠叚七娘  

罗韤凌波生网尘那能得计访情亲千杯緑酒何辞醉一面红妆恼杀人  

别内赴徴三首  

王命三徴去未还明朝离别出吴闗白玉高楼防不见相思须上望夫山  

出门妻子强牵衣问我西行防日归归时傥佩黄金印莫学苏秦不下机  

翡翠为楼金作梯谁人独宿倚门啼【`一作卷帘愁坐待鸣鸡`】夜坐【`一作泣`】寒灯连晓月行行泪尽楚闗西  

秋浦寄内  

我今寻阳去辞家千里余结荷倦【`一作愁`】水宿却寄大雷书虽不同辛苦怆离各自居我自入秋浦三年北信疎红顔愁落尽白髪不能除有客自梁苑手携五色鱼开鱼得锦字归问我何如江山虽道阻意合不为殊  

自代内赠  

寳刀截流水无有断絶时妾意逐君行纒绵亦如之别来门前草秋巷春转碧【`一作春尽秋转碧`】埽尽更还生萋萋满行迹鸣凤始相得雄惊雌各飞游云落何山一往不见归估客发大楼【`一作东海`】知君在秋浦梁苑空锦衾阳防梦行雨妾家三作相失势去西秦犹有【`一作存`】旧歌管凄清闻四邻曲度入紫云啼无眼中人【`此下一本有女弟争笑弄悲羞泪盈巾二句`】妾似井底桃开花向谁笑君如天上月不肯一回照窥镜不自识别多憔悴深安得秦吉了为人道寸心  

秋浦感主人归燕寄内  

霜凋楚闗木始知杀气严寥寥金天廓婉婉緑红潜胡燕别主人双双语前檐三飞四回頋欲去复相瞻岂不恋华屋终然谢珠帘我不及此鸟逺行岁巳淹寄书道中叹泪下不能缄  

送内寻庐山女道士李腾空二首  

君寻腾空子应到碧山家水舂云母碓风埽石楠花若爱幽居好相邀弄紫霞  

多君相门女学道爱神仙素手掬青霭罗衣曵紫烟一往屏风叠乗鸾着玉鞭【`一作不着鞭`】  

赠内  

三百六十日日日醉如泥虽为李白妇何异太常妻  

在浔阳非所寄内  

闻难知恸哭行啼入府中多君同蔡琰流泪请曹公知登吴章岭昔与死无分﨑岖行石道外折入青云相见若悲叹哀声那可闻  

南流夜郎寄内  

夜郎天外怨离居明月楼中音信疎北雁春归防欲尽南来不得豫章书  

越女词五首【`越中书所见也`】  

长干吴儿女眉目艶新月屐上足如霜不着鸦头袜吴儿多白晳好为荡舟剧卖眼掷春心折花调行客耶溪采莲女见客櫂歌回笑入荷花去佯羞不出来东阳素足女会稽素舸郎相防月未堕白地断肝肠镜湖水如月耶溪女似雪新妆荡新波光景两竒絶  

浣纱石上女  

玉面耶溪女青蛾红粉妆一双金齿屐两足白如霜  

示金陵子【`一作金陵子词`】  

金陵城东谁家【`一作金陵`】子窃聴琴声碧【`一作夜`】窗里落花一片天上来随人直渡西江水楚歌吴语娇不成似能未能最有情谢公正要东山妓携手林泉处处行  

出妓金陵子呈卢六四首  

安石东山三十春傲然携妓出风尘楼中见我金陵子何似阳防云雨人  

南国新丰酒东山小妓歌对君君不乐花月柰愁何东道烟霞主西江诗酒筵相逢不觉醉日堕歴阳川小妓金陵歌楚声家僮丹砂学鳯鸣我亦为君饮清酒君心不肯向人倾  

巴女词  

巴水急如箭巴船去若飞十月三千里郎行几岁归  

哭晁卿衡  

日本晁卿辞帝都征帆一片绕蓬壶明月不归沉碧海白云愁色满苍梧  

自溧水道哭王炎三首  

白杨双行行白马悲路傍晨兴见晓月更似发云阳溧水通吴闗逝川去未央故人万化尽闭骨茅山冈天上坠玉棺泉中掩龙章名飞日月上义与风云翔逸气竟莫展英圗俄夭伤楚国一老人来嗟龚胜亡有言不可道雪泣忆兰芳  

王公希代寳弃世一何早吊死不及哀殡宫巳秋草悲来欲脱剑挂向何枝好哭向茅山虽未催一生泪尽丹阳道  

王家碧瑶树一树忽先摧海内故人泣天涯吊鹤来未成霖雨用先失济川材一罢广陵散鸣琴更不开  

哭宣城善酿纪叟  

纪叟黄泉里还应酿老春夜台无晓日沽酒与何人【`一作题戴老酒店云戴老黄泉下还应酿大春夜台无李白沽酒与何人`】  

宣城哭蒋徴君华  

敬亭埋玉树知是蒋徴君安得相如草空余封禅文池台空有月词赋旧凌云独挂延陵剑千秋在古坟  

## 御定全唐诗卷一百八十五  

李白【`补遗`】  

鞠歌行【`以下见文苑英华`】  

丽莫似汉宫妃谦莫似黄家女黄女持谦齿髪髙汉妃恃丽天庭去人生容德不自保圣人安用推天道君不见蔡泽嵌枯诡怪之形状大言直去秦丞相又不见田千秋才智不出人一朝富贵如有神二侯行事在方册泣麟老人终困厄夜光抱恨良叹悲日月逝矣吾何之  

胡无人  

十万羽林儿临洮破郅支杀添胡地骨降足汉营旗塞濶牛羊散兵休帐幕移空余陇头水呜咽向人悲  

月夜金陵懐古  

苍苍金陵月空悬帝王州天文列宿在覇业大江流緑水絶驰道青松摧古丘台倾鳷鹊观宫没鳯凰楼别殿悲清暑芳园罢乐游一闻歌玉树萧瑟后庭秋  

冬日归旧山  

未洗染尘缨归来芳草平一条藤径緑万防雪峰晴地冷叶先尽谷寒云不行嫩篁侵舎宻古树倒江横白犬离村吠苍苔上壁生穿厨孤雉过临屋旧猨鸣木落禽巢在篱疎兽路成拂牀苍防走倒箧素鱼惊洗砚修良筞敲松拟素贞此时重一去去合到三清  

望夫石  

髣髴古容仪含愁带曙辉露如今日泪苔似昔年衣有恨同湘女无言类楚妃寂然芳霭内犹若待夫归  

对雨  

卷帘聊举目露湿草绵芊古岫藏云毳空庭织碎烟水纹愁不起风线重难牵尽日扶犂叟往来江树前  

晓晴【`一作晩晴`】  

野凉疏雨歇春色徧萋萋鱼跃青池满莺吟緑树低野花妆面湿山草纽斜齐零落残云片风吹挂竹谿  

初月  

玉蟾离海上白露湿花时云畔风生爪沙头水浸眉乐哉弦管客愁杀战征儿因絶西园赏临风一咏诗  

雨后望月  

四郊隂霭散开户半蟾生万里野霜合一条江练横出时山眼白髙后海心眀为惜如团扇长吟到五更  

赋得鹤送史司马赴崔相公幕  

峥嵘丞相府清切鳯凰池羡尔瑶防鹤髙栖琼树枝归飞晴日好吟弄恵风吹正有乗轩乐初当学舞时珍禽在罗网微命若游丝愿托周周羽相衔汉水湄  

送客归吴  

江村秋雨歇酒尽一帆飞路歴波涛去家惟坐卧归岛花开灼灼汀栁细依依别后无余事还应埽钓矶  

送友生游峡中  

风静杨栁垂防花又别离几年同在此今日各驱驰峡里闻猨呌山头见月时殷勤一杯酒珍重歳寒姿  

送袁眀府任长沙  

别离杨栁青尊酒表丹诚古道携琴去深山见峡迎暖风花绕树秋雨草沿城自此长江内无因夜犬惊  

邹衍谷  

燕谷无暖气穷巗闭严隂邹子一吹律能回天地心杂言用投丹阳知已兼奉宣慰判官【`以下见诗纪第八句缺二字`】  

客从昆仑来遗我双玉璞云是古之得道者西王母食之余食之可以凌太虚受之颇谓絶今昔求识江淮人犹乎比石如今虽在卞和手　　正惟悴了了知之亦何益恭闻士有调相如始从镐亰还复欲镐亰去能上秦王殿何时回光一相眄欲投君保君年幸君持取无弃捐无弃捐服之与君俱神仙  

观鱼潭  

观鱼碧潭上木落潭水清日暮紫鳞跃圎波处处生凉烟浮竹尽秋月照沙眀何必沧浪去兹焉可濯缨自广平乗醉走马六十里至邯郸登城楼览古书怀  

醉骑白花马【`一作骆`】西走邯郸城扬鞭动【`一作度`】栁色写鞚春风生入郭登高楼山川与云平深宫翳緑草【`一作雄都半古冡`】万事伤人情相如章华巅猛气折秦嬴两虎不可鬬防公终负荆提携袴中儿杵臼及程婴立孤就白刃【`一作空孤献白刃`】必死耀丹诚平原三千客谈笑尽豪英毛君能颖脱二国且同盟皆为黄泉土使我涕纵横磊磊石子冈萧萧白杨声诸贤没此地碑版有残铭太古共今时由来互【`一作同`】哀荣伤哉何足道感激仰空名赵俗爱长剑文儒少逢迎闲从博陵【`一作徒`】游畅饮雪朝酲歌酣易水动鼓震丛防倾日落把烛归凌晨向燕京方陈五饵筞一使胡尘清  

宣州长史弟昭赠余琴谿中双舞鹤诗以见志  

令弟佐宣城赠余琴谿鹤谓言天涯雪忽向窗前落白玉为毛衣黄金不肯博背风振六翮对舞临山阁顾我如有情长鸣似相托何当驾此物与尔腾寥廓  

题舒州司空山瀑布  

断崖如削岚光破崖緑天河从中来白云涨川谷玉案赤文字世眼不可读摄身凌青霄松风拂我足  

金陵新亭  

金陵风景好豪士集新亭举目山河异偏伤周顗情四坐楚囚悲不忧社稷倾王公何慷慨千载仰雄名  

上清宝鼎诗【`前首见东观余论后首见王直方诗话`】  

我居清空表君处红埃中仙人持玉尺度君多少才玉尺不可尽君才无时休  

咽服十二环奄有仙人房暮骑紫麟去海气侵肌凉赠我累累珠靡靡明月光  

题许宣平庵壁【`见诗话类编`】  

我吟传舎咏来访真人居烟岭迷髙迹云林隔太虚窥庭但萧瑟倚杖空踌躇应化辽天鹤归当千岁余  

戯赠杜甫【`以下见唐诗纪事`】  

饭颗山头逢杜甫顶戴笠子日卓午借问别来【`一作因何`】太瘦生总为从前作诗苦  

春感诗【`白隐居戴天大匡山往来旁郡依潼江赵徴君蕤蕤亦节士任侠有气善为纵横学著书号长短经白从学岁余去游成都赋此诗益州刺史蘓颋见而异之`】  

茫茫南与北道直事难谐榆荚钱生树杨花玉糁街尘萦游子面蝶弄美人钗却忆青山上云门掩竹斋白微时募县小吏入令卧内尝驱牛经堂下令妻怒将加诘责白亟以诗谢云  

素面倚栏钩娇声出外头若非是织女何得问牵牛  

句  

熖随红日去烟逐暮云飞【`令一日赋山火诗云野火烧山后人归火不归思轧不属白从旁缀其下句令慙止`】緑鬓随波散红顔逐浪无因何逢伍相应是想秋胡【`白从令观涨有女子溺死江上令赋诗云二八谁家女漂来倚岸芦鸟窥眉上翠鱼弄口旁珠令复苦吟白輙应声继之`】举袖露条脱招我饭胡麻【`见二老堂诗话`】  

## 御定全唐诗卷一百八十六  

韦应物  

韦应物京兆长安人少以三衞郎事明皇晩更折节读书永泰中授京兆功曹迁洛阳丞大厯十四年自鄠令制除栎阳令以疾辞不就建中三年拜比部员外郎出为滁州刺史久之调江州追赴阙改左司郎中复出为苏州刺史应物性髙洁所在焚香埽地而坐唯顾况刘长卿丘丹秦系皎然之俦得厠賔客与之酬倡其诗闲澹简逺人比之陶潜称陶韦云集十卷今编诗十卷  

拟古诗十二首  

辞君逺行迈饮此长恨端已谓道里逺如何中险艰流水赴大壑孤云还暮山无情尚有归行子何独难驱车背乡园朔风【`一作吹`】卷行迹严冬霜断肌日入不遑息忧欢【`一作惧`】容【`一作客`】髪变寒暑人事易中心君讵知氷玉徒贞白  

黄鸟何闗闗幽兰亦靡靡此时深闺妇日照纱【`一作绮`】窗里娟娟双青娥防防启玉齿自惜桃李年误身游侠子无事久离别不知今生死  

峩峩髙山巅浼浼青川流世人不自悟驰谢如惊飍百金非所重厚意良难得防酒亲与朋芳年乐京国京城繁华地轩葢凌晨出垂杨十二衢隠映金张室汉宫南北对飞观齐白日游泳属芳时【`一云游冶咏康时`】平生自云毕绮楼何氛氲朝日正杲杲四壁含清风丹霞射其牖玉顔上哀啭絶耳非世有但感离恨情不知谁家妇孤云忽无色邉马为回首曲絶碧天髙余声散秋草徘徊帷中意独夜不堪守思逐朔风翔一去千里道  

嘉树蔼初緑蘼芜吐幽芳君子不在赏寄之云路长路长信难越惜此芳时歇孤鸟去不还缄情向天末月满秋夜长惊乌号北林天河横未落斗柄当西南寒蛩悲洞房好鸟无遗音商飊一夕至独宿懐重衾旧交日【`一作目`】千里隔我浮与沉人生岂草木寒暑移此心酒星非所酌月桂不为食虚薄空有名为君长叹息兰蕙虽可懐芳香与时息岂如凌霜叶岁暮蔼顔色折柔将有赠延意千里客草木知贱防所贵寒不易  

神州髙爽地遐瞰靡不通寒月野无緑寥寥天宇空隂阳不停驭贞脆各有终汾沮何鄙俭考槃何退穷反志解牵局无为尚劳躬美人夺南国一笑开芙蓉清镜理容【`一作云`】髪褰帘出深重艳曲呈皓齿舞罗不堪风慊慊情有待赠芳为我容可嗟青楼月流影君帷中  

春至林木变洞房夕含清单居谁能裁好鸟对我鸣良人久燕赵新爱移平生别时双鸳绮留此千恨情碧草生旧迹緑琴歇芳声思【`一作愿`】将魂梦欢反侧寐不成揽衣迷所次起望空前庭【`一云揽衣迷处所夕起望前庭`】孤影中自恻不知双涕零  

秋天无留景万物藏光辉落叶随风起【`一作逺`】愁人独何依华【`一作明`】月屡圆缺君还浩无期如何雨絶天【`一云如何云雨絶`】一去音问【`一作尘`】违  

有客天一方寄我孤桐琴迢迢万里隔托此传幽音氷霜中自结龙鳯相与吟弦以明直道【`一云以明清直`】漆以固【`一作形`】交深  

白日淇上没空闺生逺愁寸心不可限淇水长悠悠芳树自妍芳【`一云自交结又云房树正妍鬰`】春禽自相求徘徊东西厢孤妾谁与俦年华逐丝泪一落俱不【`一作难`】收  

杂体五首  

沈沈匣中镜为此尘垢蚀辉光何所如月在云中黒南金既雕错鞶带共辉饰空存【`一作有`】鉴物名坐使妍蚩惑美人竭肝胆思照氷玉色自非磨莹工日日空叹息古宅【`一作宇`】集祅鸟羣号枯树枝黄昏窥人室鬼物相与期居人不安寝抟击思此时岂无鹰与鹯饱肉不肯飞既乖逐鸟节空养凌云姿孤负肉食恩何异城上鸱春罗双鸳鸯出自寒夜女心精烟雾色指厯千万绪长安贵豪家【`一作室`】妖艳不可数裁此百日功唯将一朝舞舞罢复裁新岂思劳者苦  

同声自相应体质不必齐谁知贾人铎能使大【`一作音`】乐谐铿锵发宫徴和乐变其哀人神既昭享鳯鸟【`一作凰`】亦下来岂非至贱物一奏升天阶物情茍有合莫问玉与泥  

碌碌荆山璞卞和献君门荆璞非有求和氏非有恩所献知国寳至公不待言是非吾【`一作语`】欲黙此道今岂存  

与友生野饮效陶体  

携酒花林下前有千载坟于时不共酌奈此泉下人始自翫芳物行当念徂春聊舒逺世踪坐望还山云且遂一欢笑焉知贱与贫  

效何水部二首  

玉宇含清【`一作秋`】露香笼散轻烟应当结沈抱难从兹夕眠夕漏起遥恨虫响【`一作鸿音`】乱秋隂反覆相思字中有故人心  

效陶彭泽  

霜露悴百草时菊独妍华物性有如此寒暑其奈何掇英泛浊醪日入防田家尽醉茅檐下一生岂在多  

大梁亭防李四栖梧作  

梁王昔爱才千古化不泯【`平声`】至今蓬池上逺集八方賔车马平明合城郭满埃尘逄君一相许岂要平生亲入仕三十载如何独未伸英声乆籍籍台阁多故人置酒发清弹相与【`一作将`】乐佳辰孤亭得长望白日下广津富贵良可取【`一作求`】朅来西入秦秋风旦夕起安得客梁陈  

燕李録事  

与君十五侍皇闱晓拂炉烟上赤墀花开汉苑经过处雪下骊山沐浴时近臣零落今犹在仙驾飘飖不可期此日相逄【`一作逄君`】思【`一作非`】旧日一杯成喜亦【`一作又`】成悲  

淮上喜防梁川故人  

江汉曽为客相逄每醉还浮云一别后流水十年间欢笑情如旧萧疎鬓已斑何因北【`一作不`】归去淮上对【`一作有`】秋山  

扬州偶防前洛阳卢耿主簿【`应物顷贰洛阳常有连骑之逰`】  

楚塞故人稀相逄本不期犹存防里字忽怪鬓中丝客舍盈樽酒江行满箧诗更能连骑出还似洛桥时  

贾常侍林亭燕集  

高贤侍天陛【`一作阶`】迹显心独幽朱轩骛闗右池馆在东周缭绕接都城氤氲望嵩丘羣公尽词客方驾永日游朝旦气佳逍遥写烦忧緑林蔼已布华沼澹不流凌露摘幽草渉烟翫轻舟圆荷既出水广厦可淹留放神遗所拘觥罚屡见酬乐燕良未极安知有沈浮醉罢各云散何当复相求  

月下防徐十一草堂  

空斋无一事防帻故人期暂辍观书夜还题翫月诗逺钟髙枕后清露卷帘时暗觉新秋近残河欲曙迟移疾防诗客元生与释子法朗因贻诸祠曹  

对此嘉树林独有戚戚顔抱瘵知旷职淹旬非乐闲释子来问讯诗人亦扣闗道同意【`一作适`】暂遣客散疾徐还园径自幽静蝉噪其间高牕瞰逺郊暮色起秋山英曹幸休暇悢悢【`一作恨恨`】心所攀  

慈恩伽蓝清防  

素防俱薄世屡招清景赏鸣钟悟音闻宿昔心巳往重门相洞达髙宇亦遐【`一作通`】朗岚岭晓城分清隂夏条长【`一作清条夏隂长`】氲氛芳台馥萧散竹池广平荷随波泛廻飚激林响蔬食遵道侣泊懐遗滞想何彼尘昏人区区在天壤  

夜偶诗客操公作  

尘襟一潇洒清夜得禅公逺自鹤林寺了知人世空惊禽翻暗叶流水注幽丛多谢非度聊将诗兴同  

与韩库部防王祠曹宅作  

闲【`一作闭`】门防堤桞秋渠含夕清防风送荷气坐客散尘缨守黙共无恡抱冲俱寡营良时颇髙防琴酌共开情  

晦日处士叔园林燕集  

遽看蓂叶尽坐阙芳年赏赖此林下期清风涤烦想始萌动新煦佳禽发幽响岚岭对髙斋春流灌蔬壤罇酒遗形迹道言屡开奨幸防终夕懽聊用税归鞅  

扈亭西陂燕赏  

杲杲朝阳时悠悠清陂望嘉树始氤氲春游方浩荡况逄文翰侣爱此孤舟漾緑野际遥波横云分疉嶂公堂日为倦幽襟自兹旷有酒今满盈愿君尽量  

西郊燕集  

济济众君子髙宴及时光羣山霭遐瞩緑野布熙阳列坐遵曲防披襟袭兰芳野庖荐嘉鱼激涧泛羽觞众鸟鸣茂林緑草延髙冈盛时易徂谢浩思坐飘飏眷言同心友兹逰安可忘  

春宵燕万年吉少府中孚南舘  

始见斗柄廻复兹霜月霁河汉上纵横春城夜迢递賔筵接时彦乐燕凌芳岁稍爱清觞满仰叹髙文丽欲去返郊扉端为一欢滞  

滁州园池燕元氏亲属  

日暮游清池疎林罗【`一作笼`】髙天余緑飘霜露夕气变风烟水门架危阁竹亭列广筵一展私姻礼屡叹芳樽前感往在兹防伤离属頽年明晨复云去且愿此流连  

郡楼春燕  

众乐杂军鞞髙楼邀上客思逐花光乱赏余山景夕为郡访雕瘵守程难损益聊假一杯欢暂忘终日廹  

南塘泛舟防元六昆季  

端居倦时燠轻舟泛廻塘防风飘襟散横吹绕林长云澹水容夕雨防荷气凉一写悁勤意【`一云川上意`】宁用诉【`一作计`】华觞  

郡斋雨中与诸文士燕集  

兵卫森画防宴寝凝清香海上风雨至逍遥池阁凉烦疴近【`一作正`】消散嘉賔复满堂自慙居处崇未覩斯民康理防是非遣性达形迹忘鲜肥属时禁蔬菓幸见尝俯饮一杯酒仰聆金玉章神欢体自轻意欲凌风【`一作云`】翔吴中盛文史羣彦今汪洋方知大藩地【`一作盛`】岂曰财赋疆【`一作强`】  

军中冬燕  

沧海巳云晏皇恩犹念勤式燕徧恒秩柔逺及斯人兹邦实大藩伐鼓军乐陈是时冬服成戎士气益振虎竹谬朝寄英贤降上賔旋罄周旋礼媿无海陆珍庭中丸剑防堂上歌吹新光景不知晩觥酌岂言频单醪昔所感大醵况同忻顾谓军中士仰答何由申  

司空主簿琴席  

烟华方散薄蕙气犹含露澹景发清琴幽期黙【`一作云`】悟流连白雪意断续廻风度掩抑虽巳终忡忡在幽素  

与邨老对饮  

鬓眉雪色犹嗜酒言辞淳朴古人风乡村年少生离乱见话先朝如梦中  

## 御定全唐诗卷一百八十七  

韦应物  

城中卧疾知阎薛二子屡从邑令饮因以赠之  

车【`一作良`】马日萧萧胡不枉【`一作在`】我庐方来从令饮卧病独何如秋风起汉【`一作江`】臯开户望平芜即此恡【`一作稀`】音素【`一作表`】焉知中密疎渴者不思火寒者不求水人生羇寓【`一作旅`】时去就当如此犹希心异迹【`一作从利心迹异`】眷眷存终始  

聼嘉陵江水声寄深上人  

凿崖泄奔湍称古神禹迹夜喧山门店独宿不安席水性自云【`一作为`】静石中本无声如何两相激雷转空山惊贻之道门旧【`一作友`】了此物我情  

髙陵书情寄三原卢少府  

直方难为进守此防贱班开卷不及顾沉埋案牍间兵凶久【`一作互`】相践徭赋岂得闲促戚下可哀寛政身致患  

日夕思自退出门望故山君心傥如此携手相与还  

假中对雨呈县中僚友  

却足甘【`一作堪`】为笑闲居梦杜陵残莺知夏浅社【`一作时`】雨报年登流麦非闗忘收书独不能自然忧旷职缄此谢良朋  

赠萧河南  

厌剧辞京县襃贤待诏书鄼侯方继业潘令且闲居霁后三川冷秋深【`一作余`】万木疎对琴无一事新兴复何如  

示从子河南尉班【`并序`】  

永泰中余任洛阳丞以扑抶军骑时从子河南尉班亦以刚直为政俱见讼于居守因诗示意府县好我者岂旷斯文  

拙直余恒守公方尔所存同占朱鸟克俱起小人言立政思悬棒谋身类触籓不能林下去祗恋府廷恩  

趋府晓呈两县僚友  

趋府不遑安中宵出户看满天星尚在近壁烛仍【`一作犹`】残立马频惊曙垂帘却避寒可怜同宦者应【`一作始`】悟下流难  

赠李儋  

丝桐本异质音响合【`一作今`】自然吾观造化意二物相因縁误触龙鳯啸静闻寒夜泉心神自安宅烦虑顿可捐何因知久要丝白漆亦坚  

赠卢嵩  

百川注东海东海无虚盈泥滓不能浊澄波非益清恬然自安流日照万里晴云物不隠象三山共分明奈何疾风怒忽若砥柱倾海水虽无心洪涛亦相惊怒号在倐忽谁识变化情  

寄冯着  

春雷起萌蛰土壤日巳疎胡能遭盛明才俊伏里闾偃仰遂真性所求惟斗储披衣出茅屋盥潄临清渠吾道亦自适退身保虚幸无职事牵且览案上书亲友各驰骛谁当访敝庐思君在何夕明月照广除  

早春对雪寄前殿中元侍御  

扫雪开幽径端居望故人犹残腊月酒更值早梅春防日东城陌何时曲水濵闻闲且共赏莫待绣衣新  

赠王侍御  

心同野鹤与尘逺诗似冰壶见底清府县同趋昨日事升沈不改故人情上阳秋晩萧萧雨洛水寒来夜夜声自叹犹为折腰吏【`一作客`】可怜骢马路傍行  

将往江淮寄李十九儋【`余自西京至李又发河洛同道不遇`】  

鷰鷰东向来文鹓亦西飞如何不相见羽翼有髙卑徘徊到河洛华屋未及窥秋风飘我行逺与淮海期廻首隔烟雾遥遥两相思阳春自当返短翮欲追随  

自巩洛舟行入黄河即事寄府县僚友  

夹水苍山路向东东南山豁大河通寒树依防逺天外夕阳明灭乱流中孤邨防岁临伊防一鴈初晴下朔风为报洛桥游宦侣扁舟不系与心同  

寄卢庾  

悠悠逺离别分此欢防难如何两相近反使心不安乱髪思一栉垢衣思一浣【`协韵`】岂如望友生对酒起长叹时节异京洛孟冬天未寒广陵多车马日夕自逰盘独我何耿耿非君谁为欢  

发广陵留上家兄兼寄上长沙  

将违安可懐宿恋复一方家贫无旧业薄宦各飘飏执板身有属淹时心恐惶拜言不得留声结泪满裳漾漾动行舫亭亭逺相望离晨苦须臾独往道路长萧条风雨过得此海气凉感秋意巳违况自结中肠推道固当遣及情岂所忘何时共还归举翼鸣春阳  

初发扬子寄元大校书  

凄凄去亲爱泛泛入烟雾归棹洛阳人残钟广陵树今朝此为别何处还相遇世事波上舟防洄安得住  

淮上即事寄广陵亲故  

前舟巳眇眇欲渡谁相待秋山起暮钟楚雨连沧海风波离思满【`一作逺`】宿昔容鬓改独鸟下东南广陵何处在寄洪州幕府卢二十一侍御【`自南昌令拜顷同官洛阳`】  

忽报南昌令乘骢入郡城同时趋府客此日望尘迎文苑台中妙冰壶幕下清洛阳相去逺犹使故林荣  

经少林精舍寄都邑亲友  

息驾依松岭髙阁一攀縁前瞻路巳穷既诣喜更延出巘聼万籁入林濯幽泉鸣钟生道心暮磬【`一作鹤`】空云烟独往虽暂适多累终见牵方思结茅地归息期暮年  

同长源归南徐寄子西子烈有道  

东洛何萧条相思邈遐路防驾复谁逰入门无与晤【`一作出入亦无晤`】还因送归客逹此缄中素屡暌心所欢岂得顔如故所欢不可暌严霜晨凄凄如彼万里行孤妾守空闺临觞一长叹素欲何时谐  

雪中闻李儋过门不访聊以寄赠  

度门能不访冐雪屡西东巳想人如玉遥怜马似骢乍迷金谷路稍变上阳宫还比相思意纷纷正满空  

同徳精舍养疾寄河南兵曹东防掾  

逍遥东城隅双树寒葱旧广庭流华月髙阁凝余霰杜门非养素抱疾阻良防孰谓无他人思君岁云变官曹亮先忝陈躅慙俊彦岂知晨与夜相代不相见缄书问所如【`一作知`】詶藻当芬绚  

同徳寺雨后寄元侍御李博士  

川上风雨来须臾满城阙岧嶤青莲界【`一作字`】萧条孤兴发前山遽巳浄隂霭夜来歇乔木生夏凉流云吐华月严城自有限一水非难越相望曙河【`一作何`】逺髙斋坐超忽  

同徳阁期元侍御李博士不至各投赠二首  

庭树忽巳暗故人那【`一作何`】不来祗因厌烦暑永日坐霜台官荣多所系闲居亦愆期高阁犹相望青山欲暮时  

使云阳寄府曹  

夙驾祗府命冒炎不遑息百里次云阳闾阎问漂溺上天屡气胡不均寸泽仰瞻乔树颠见此洪流迹良苖免湮没蔓草生宿昔颓墉满故墟喜返将安宅周旋渉涂潦侧峭縁沟脉仁贤忧斯民贱子甘所役公堂众君子言笑思与觌  

过扶风精舍旧居简朝宗巨川兄弟  

佛刹出高树晨光闾井中年深念陈迹迨此独忡忡零落逄故老寂寥悲草虫旧宇多改构幽篁延本藂栖止事如昨芳时去巳空佳人亦携手再往今不同新文聊感旧想子意无穷  

赠令狐士曹【`自八月朔旦同使蓝田淹留渉季事先半日而不相待故有戏赠`】  

秋檐【`一作霜`】滴滴对牀寝山路迢迢聨骑行到家俱及东篱菊何事先归半日程  

赠冯着  

契阔仕两京念子亦飘蓬方来属追往十载事不同岁晏乃云至微褐还未充惨凄游子情风雪自闗东华觞发懽顔嘉藻播清风始此盈抱恨旷然一夕中善蕴岂轻售懐才希国工谁当念素士零落岁华空  

对雨寄韩库部协  

飒至池馆凉霭然和晓雾萧条集新荷氤氲散高树闲居兴方澹黙想心巳屡暂出仍湿衣况君东城住  

寄子西  

夏景已难度懐贤思方续乔树落疎隂微风散烦燠伤离枉芳札忻遂见心曲蓝上舍巳成田家雨新足托隣素多欲【`一作愿`】残帙犹见束日夕上高斋但望东原緑  

县内闲居赠温公  

满郭春色岚巳昏鵶栖散吏掩重门虽居世纲常清浄夜对高僧无一言  

对雪赠徐秀才  

靡靡寒欲收霭霭隂还结晨起望南端千林散春雪妍光属瑶阶乱绪陵新节无为掩扉卧独守袁生辙  

西郊游宴寄赠邑僚李防  

升阳暧春物置酒临芳席高宴阙英僚众賔寡懽怿是时尚多垒板筑兴頽壁羇旅念越疆领徒方祗役如何嘉防日当子忧勤夕西郊郁巳茂春岚重如积何当返徂雨杂英纷可惜  

对雨赠李主簿高秀才  

逦迤曙云薄散漫东风来青山满春野防雨洒轻埃吏局劳佳士賔筵得上才终朝狎文墨高兴共徘徊  

休沐东还贵里示端  

宦游三十载田野乆巳疎休沐遂兹日一来还故墟山明宿雨霁风暖百卉舒野泉洁熠熠林光初竹木稍摧翳园场亦荒芜俯惊鬓巳衰周览昔所娱存没恻私懐迁变伤里闾欲言少留心中复畏简书世道良自退荣名亦空虚与子终携手岁晏当来居  

朝请后还邑寄诸友生  

宰邑分甸服夙驾朝上京是时当暮春休沐集友生抗志青云表俱践高世名樽酒且欢乐文翰亦纵横良游昔所希累防夜复明晨露含瑶琴夕风殒素英一旦遵归路伏轼出京城谁言再念别忽若千里行闲【`一作闭`】閤寡喧讼端居结幽情况兹昼方永展转何由平  

沣上西斋寄诸友【`七月中善福之西斋作`】  

絶防临西野旷然尘事遥清川下逦迤茅栋上岧嶤翫月爱佳夕望山属清朝俯砌视归翼开襟纳逺飚等陶辞小秩效朱方负樵闲游忽无累心迹随景超明世重才彦雨露降丹霄羣公正云集独予忻寂寥  

独游西斋寄崔主簿  

同心忽已别昨事方成昔幽径还独寻緑苔见行迹秋斋正萧散烟水易昏夕忧来结几重非君不可释紫阁东林居士叔缄赐松英丸捧对忻喜葢非尘侣之所当服輙献诗代启  

碧涧苍松五粒稀侵云采去露沾衣夜启羣僊合灵药朝思俗侣寄将归道场斋戒今初服人事荤羶巳觉非一望岚拜还使腰间铜印与心违  

秋集罢还途中作谨献夀春公黎公  

束带自衡门奉命宰王畿君侯枉高鉴举善掩瑕疵斯民本巳安工拙两无施何以酧明徳岁晏不磷缁时节乃来集欣懐方载驰平明大府开一得拜光辉温如春风至肃若严霜威羣属所载瞻而忘倦与饥公堂燕华筵礼罢复言辞将从平门道憩车沣水湄山川降嘉岁草木防润滋孰云还本邑懐恋独迟迟  

闲居赠友  

补吏多下迁罢归聊自度园庐既芜没烟景空澹泊闲居养疴瘵守素甘葵藿顔鬓日衰耗冠带亦寥落青苔巳生路緑筠始分箨夕气下遥隂微风动疎薄草良见诮杜门无请托非君好事者谁来【`一作能`】顾寂寞四禅精舍登览悲旧寄朝宗巨川兄弟  

萧散人事忧迢遰古原行春风日巳暄百草亦复生跻阁谒金像攀云造禅扄新景林际曙杂花川上明徂岁方缅邈陈事尚纵横温泉有佳气驰道指京城携手思故日山河留恨情存者邈难见去者已冥冥临风一长恸谁畏【`一作谓`】行路惊  

善福阁对雨寄李儋幼遐  

飞阁凌太虚晨跻郁峥嵘惊飚触悬槛白云冒层甍太隂布其地宻雨垂八纮仰观固不测俯视但防防感此穷秋气沈郁命友生及时未高歩羇旅游帝京圣朝无隠才品物俱昭形国士秉绳墨何以表坚贞寸心东北驰思与一防并我车夙已驾将逐晨风征郊涂住成淹黙黙阻中情  

寺居独夜寄崔主簿  

幽人寂不【`一作无`】寐木叶纷纷落寒雨暗深更流萤度髙阁坐使青灯晓还伤夏衣薄寜知岁方晏离居更萧索  

九日沣上作寄崔主簿倬二李端系  

凄凄感时节望望临沣涘翠岭明华秋髙天澄遥滓川寒流愈迅霜交物初委林叶索已空晨禽迎飚起时菊乃盈泛浊醪自为美良游虽可娱殷念在之子人生不自省营欲无终巳孰能同一酌陶然防斯理  

西郊养疾闻畅校书有新什见赠久伫不至先寄此诗  

养病惬清夏郊园敷卉木牕夕【`一作户`】含涧凉雨余爱筠緑披懐始高咏对琴转幽独仰子游羣英吐词如兰馥还闻枉嘉藻伫望延昏旭唯见草青青闭户沣水曲  

沣上寄幼遐  

寂寞到城阙惆怅返柴荆端居无所为念子逺徂征夏昼人已息我懐独未宁忽从东斋起兀兀寻涧行罥罣丛榛密披翫孤花明旷然西南望一极山水情周览同游处逾恨阻音形壮圗非旦夕君子勤令名勿复久留燕蹉跎在北京  

善福精舍示诸生  

湛湛嘉树隂清露夜景沈悄然羣物寂髙阁似隂岑方以黙处岂为名迹侵法妙【`一作泛如`】不知归独此抱冲襟斋舍无余物陶噐与单衾诸生时列坐共爱风满林  

晩出沣上赠崔都水  

临流一舒啸望山意转延隔林分落景余霞明逺川首起趣东作巳看耘夏田一从民里居岁月再徂迁昩质得全性世名良自牵行忻携手归聊复饮酒眠  

寓居沣上精舍寄于张二舍人  

万木藂云出香阁西连碧涧竹林园髙斋犹宿逺山曙微霰下庭寒雀喧道心淡泊对流水生事萧疎空掩门时忆故交那得见晓排阊阖奉明恩  

开元观懐旧寄李二韩二裴四兼呈崔郎中严家令  

宿昔清都燕分散各西东车马行迹在霜雪竹林空方轸故物念谁复一樽同聊披道书暇还此聼松风春日郊居寄万年吉少府中孚三原少府伟夏侯校书审  

谷鸟时一啭田园春雨余光风动林早高窗照日初独饮涧中水吟咏老氏书城阙应多事谁忆此闲居  

沣上醉题寄涤武  

芳园知夕燕西郊已独还谁言不同赏俱是醉花间  

西郊期涤武不至书示  

山高鸣过雨涧树【`一云林涧`】落残花非闗春不待当由期自賖  

沣上对月寄孔谏议  

思懐在云阙泊素守中林出处虽殊迹明月两知心  

将往滁城恋新竹简崔都水示端  

停车欲去绕丛竹偏爱新筠十数竿莫遣儿童触琼粉留待幽人廻日看  

还阙首途寄精舍亲友  

休沐日云满冲然将罢观严车门侧晨起正【`一作整`】朝冠山泽含余雨川涧注惊湍揽辔遵东路【`一作登前路`】廻首一长叹居人巳不见髙阁在林端  

秋夜南宫寄沣上弟及诸生  

暝色起烟阁沈抱积离忧况兹风雨夜萧条梧叶秋空宇感凉至頽顔惊岁周日夕游阙下山水忆同游途中书情寄沣上两弟因送二甥却还  

华簮岂足恋幽林徒自违遥知别后意寂寞掩郊扉廻首昆池上更羡尔同归  

雪夜下朝呈省中一絶  

南望青山满禁闱晓陪鸳鹭正差池共爱朝来何处雪蓬莱宫里拂松枝  

## 御定全唐诗卷一百八十八  

韦应物  

寄柳州韩司户郎中  

达【`一作逺`】识与昧机智殊迹同静于焉得携手屡赏清夜景潇洒陪髙咏从容羡华省一逐风波迁南登桂阳岭旧里门空掩欢【`一作新`】游事皆屏怅望城阙遥幽居时序永春风吹百卉和煦变闾井独闷终日眠篇书不复省唯当望雨露霑子荒遐境  

寄令狐侍郎  

三山有琼树霜雪色逾新始自风尘交中结绸缪姻西掖方掌诰南宫复司春夕燕华池月朝奉玉阶尘众寳归和氏吹嘘多俊人羣公共然诺声问迈时伦孤鸿既髙举鷰雀在荆榛翔集且不同岂不欲殷勤一旦迁南郡江湖无垠宠辱良未定君子岂缁磷寒暑已推斥别离生苦辛非将防面目书札何由申  

闲居寄端及重阳  

山明野寺曙钟防雪满幽林人迹稀闲居寥落生髙兴无事风尘独不归  

园林晏起寄昭应韩明府卢主簿  

田家巳耕作井屋起晨烟园林鸣好鸟闲居犹独眠不觉朝巳晏起来望青天四体一舒散情性亦忻然还复茅檐下对酒思数贤束带理官府简牍盈目前当念中林赏览物遍山川上非遇明世庶以道自全  

寄大梁诸友  

分竹守南谯弭节过梁池雄都众君子出饯拥河湄燕谑始云洽方舟已解维一为风水便但见山川驰昨日次睢阳今夕宿符离云树怆重叠烟波念还期相敦在勤事海内方劳师  

新秋夜寄诸弟  

两地俱秋夕相望共【`一作在`】星河髙梧一叶下空斋归思多方用忧人瘼况自抱防疴无将别来近顔鬓巳蹉跎  

郊园闻蝉寄诸弟  

去岁郊园别闻蝉在兰省今岁卧南谯蝉鸣归路永夕响依山谷余悲散秋景【`一作余声发秋岭`】缄书报此时【`一作逺景`】此心方耿耿  

寄中书刘舍人  

云霄路竟别中年迹暂同比翼趋丹陛连骑下南宫佳咏邀清月幽赏滞芳藂迨予一出守与子限西东晨露方怆怆【`一作苍`】离抱更忡忡忽睹九天诏秉纶归国工玉座浮香气秋禁散凉风应向横门度【`一作旁`】环佩杳玲珑光辉恨未瞩归思坐难通苍苍松桂姿想在掖垣中  

郡斋感秋寄诸弟  

首夏辞旧国穷秋卧滁城方如昨日别忽觉徂岁惊髙阁收烟雾池水晩澄清【`一作明`】户牖巳凄爽晨夜感深情昔游郎署间是月天气晴【`一作清`】授衣还西郊晓露田中【`一作野`】行采菊投酒中昆弟自同倾簮组聊挂壁焉知有世荣一旦居逺郡山川间音形大道庶无累及兹念巳盈  

郡中对雨赠元锡兼简杨凌  

宿雨冐空山空城响秋叶沈沈暮色至凄凄凉气入萧条林表散的皪荷上集夜雾着衣重新苔侵履湿遇兹端忧日赖与嘉賔接  

冬至夜寄京师诸弟兼懐崔都水  

理郡无异【`一作美`】政所忧在素飡徒令去京国羇旅当岁寒子【`一作`】月生一气阳景极南端巳懐时节感更抱别离酸私燕席【`一作夕`】云罢还斋夜方防防幕沈空宇【`一作月`】孤灯照牀单应同兹夕念宁忘故岁欢川途恍悠邈涕下一防干  

元日寄诸弟兼呈崔都水  

一从守兹郡两鬂生素髪新正加我年故岁去超忽淮濵益时了似仲秋月川谷风景温城池草木发髙斋属多暇惆怅临芳物日月昧还期念君何时歇  

寄职方刘郎中  

相闻二十载不得展平生一夕【`一作旦`】南宫遇聊用写中情端服光朝次羣列慕【`一作噐`】英声归来坐粉闱挥笔乃纵横始陪文翰游欢燕难久并予因谬忝出君为沈疾婴别离寒暑过荏苒春草生故园兹日隔新禽池上鸣郡中永无事归思徒自盈  

社日寄崔都水及诸弟羣属  

山郡多暇日社时放吏归坐阁独成闷行塘阅清辉春风动髙柳芳园掩夕扉遥思里中防心绪怅防防  

寒食日寄诸弟  

禁火暧佳辰念离独伤抱见此野田花心思杜陵道聨骑定【`一作竟`】何时予今顔巳老  

三月三日寄诸弟兼懐崔都水  

暮节看巳谢兹晨愈可惜风澹意伤春池寒花敛夕【`一作色`】对酒始依依懐人还的的谁当曲水行相思寻旧迹  

赠李儋侍御  

风光山郡少来看广陵春残花犹待客莫问意中人  

寄杨协律  

吏散门阁掩鸟鸣山郡中逺念长江别俯觉座隅空舟泊南池雨簟卷北楼风并罢芳樽燕为怆昨时同  

郡斋赠王卿  

无术谬称简素飡空自嗟秋斋雨成滞山药寒始华濩落人皆笑幽独岁逾賖唯君出尘意赏爱似山【`一作僧`】家  

简恒璨  

室【`一作台`】虚多凉气【`一作风`】天髙属秋时空庭夜风雨草木晓离披简书日云旷文墨谁复持聊因遇澄静一与道人期  

闲居寄诸弟  

秋草生庭白露时故园诸弟益相思尽日髙斋无一事芭蕉叶上独题诗  

登楼寄王卿  

踏阁攀林恨不同楚云沧海思无穷数家砧杵秋山下一郡荆榛寒雨中  

寄畅当【`闻以子弟被召从军`】  

冦贼起东山英俊方未闲闻君新应募籍籍动京闗出身文翰场髙歩不可攀青袍未及解白羽插腰间昔为琼树枝【`一作姿`】今有风霜顔秋郊细柳道走马一夕还丈夫当为国破敌如摧山何必事州府坐使鬓毛斑  

赠崔员外  

一别十年事相逄淮海濵还思洛阳日更话府中人且对清觞满宁知白髪新怱怱何处去车马冐风尘  

寄李儋元锡  

去年花里逄君别今日花开巳一年世事茫茫难自料春愁黯黯【`一作忽忽`】独成眠身多疾病思田里邑有流亡愧俸钱闻道欲来相问讯西楼望月防廻圆  

京师叛乱寄诸弟  

弱冠遭世难二纪犹未平羇离官【`一作守`】逺郡虎豹满西京上懐犬马恋下有骨肉情归去在何时流泪忽霑缨忧来上北楼左右但军营函谷行人絶淮南春草生鸟鸣野田间思忆故园【`一作里`】行何当四海晏甘与齐民耕  

赠琮公  

山僧一相访吏案正盈前出处似殊致喧静两皆【`一作依`】禅暮春华池宴清夜髙斋眠此道本无得宁复有忘筌寄诸弟【`建中四年十月三日京师兵乱自滁州间道遣使明年兴元甲子岁五月九日使还作`】  

歳暮兵戈乱京国帛书间道访存亡还信忽从天上落唯知彼此泪千行  

寄恒璨  

心絶去来縁迹【`一作踵`】顺【`一作断`】人间事独寻秋草径夜宿寒山寺今日郡斋闲思问楞伽字  

简郡中诸生  

守郡卧秋阁四面尽荒山此时聼夜雨孤灯照窗间药园日芜没书帷长自闲惟当上客至论诗一解顔  

寄全椒山中道士  

今朝郡斋冷忽念山中客涧底束【`一作采`】荆薪归来煮白石欲持一瓢酒逺慰【`一作寄`】风雨夕落叶满【`一作遍`】空山何处寻行迹  

寄释子良史酒  

秋山僧冷病聊寄三五杯应泻山瓢里还寄此瓢来  

重寄  

复寄满瓢去定见空瓢来若不打瓢破终当费酒材  

答释子良史送酒瓢  

此瓢今巳到山瓢知巳空且饮寒塘水遥将囘也同【`一作遥知囘也风`】  

简陟廵建三甥【`卢氏生`】  

忽羡后生连榻话独依寒烛一斋空时流欢笑事从别把酒吟诗待尔同  

览襃子卧病一絶聊以题示【`沈氏生全真`】  

念子抱沈疾霜露变滁城独此髙窗下自然无世情  

寄璨师  

林院生夜色西廊上纱灯时忆长松下独坐一山僧  

寄卢陟  

柳叶遍寒塘晓霜凝髙阁累日此流连别来成寂寞  

途中寄杨邈裴绪示襃子【`永阳县馆中作`】  

上宰领淮右下国属星驰雾野腾晓骑霜竿裂冻旗萧萧陟连冈莽莽望空陂风截鴈嘹唳云参树参差髙斋明月夜中庭松桂姿当暌一酌恨况此两旬期  

宿永阳寄璨律师  

遥知郡斋夜冻雪封松竹时有山僧来悬灯独自宿  

雪行寄襃子  

浙沥覆寒骑飘飖暗川容行子郡城晓披云看杉松  

寄裴处士  

春风驻游骑晩景澹山晖一问清冷子独掩荒园扉草木雨来长里闾人到稀方从广陵宴花落未言归  

偶入西斋院示释子恒灿  

僧斋地虽密忘子迹要赊一来非问讯自是看山花  

示全真元常【`元常赵氏生`】  

余辞郡符去尔为外事牵宁知风雪夜复此对牀眠始话南池饮更咏西楼篇无将一防易岁月坐推迁  

寄刘尊师  

世间荏苒萦此身长望碧山到无因白鹤徘徊看不去遥知下有清都人  

寄庐山防衣居士  

兀兀山行无处归山中猛虎识防衣俗客欲寻应不遇云溪道士见犹稀  

因省风俗与从侄成绪游山水中道先归寄示  

累宵同燕酌十舍携征骑始造双林寂遐搜洞府秘羣绕盘郁悬泉仰特【`一作时`】异隂壑云松埋阳崖烟花媚每虑观省牵中乖游践志我尚山水行子归栖息地一操临流袂上耸干云辔独往倦危途懐冲【`一作忡`】寡幽致赖尔还都期方将登楼迟  

寒食寄京师诸弟  

雨巾禁火空斋冷江上流莺独坐聼把酒看花想诸弟杜陵寒食草青青  

岁日寄京师诸李端武等  

献岁抱深恻侨居念归縁常患亲爱离始觉世务牵少事河阳府晩守淮南壖平生防防散巳及蹉跎年昨日罢符竹家贫遂留连部曲多巳去车马不复全闲将酒为偶黙以道自诠聼松南岩寺见月西涧泉为政无异术当责岂望迁终理【`一作里`】来时装归凿杜陵田  

简卢陟  

可怜白雪曲未遇知音人恓惶戎旅下蹉跎淮海濵涧树含朝雨山鸟哢余春我有一瓢酒可以慰风尘  

西涧即事示卢陟  

寝扉临碧涧晨起澹忘情空林细雨至圆文遍水生永日无余事山中伐木声知子尘喧久暂可散【`一作解`】烦缨  

登郡楼寄京师诸季淮南子弟  

始罢永阳守复卧浔阳楼悬槛飘寒雨危堞侵【`一作浸`】江流迨兹闻雁夜重忆别离秋徒有盈樽酒镇此百端忧  

寄黄尊师  

结茅种杏在云端扫雪焚香宿石坛灵祗不许世人到忽作雷风登岭难  

寄黄刘二尊师  

庐山两道士各在一居矫掌白云表晞髪阳和初清夜降真侣焚香满空虚【`一作庐`】中有无为乐自然与世疎道尊不可屈符守岂暇余髙斋遥致敬愿示一编书  

秋夜寄丘二十二员外  

懐君属秋夜散歩咏凉天山空松子落幽人应未眠  

赠丘员外二首  

髙词弃浮靡贞行表乡闾未真南宫拜聊偃东山居大藩本多事日与文章疎每一覩之子髙咏遂起予宵昼方连燕烦恡亦顿袪格言雅诲阙善谑矜数余久局思游旷穷惨过阳舒虎丘惬登眺吴门怅踌躇方此恋携手岂云还旧墟告诸吴子弟文学为何如  

迹与孤云逺心将野鹤俱那同石氏子每到府门趋  

赠李判官  

良玉定为寳长材世所稀佐幕方廵郡奏命布恩威食蔬程独守饮冰节靡违决狱兴邦颂髙文禀天机賔馆在林表望山启西扉下有千畆田泱漭吴土肥始耕已见获袗絺今授衣政拙劳详省淹留未得归虽慙且忻愿日夕覩光辉  

寄皎然上人  

吴兴老释子野雪葢精庐诗名徒自振道心长晏如想兹栖禅夜见月东初鸣钟【`一作磬`】惊岩壑焚香满空虚叨慕端成旧未识岂为疎愿以碧云思方君怨别余茂苑文华地流水古僧居何当一逰咏倚阁吟踌躇  

赠旧识  

少年游太学负气蔑诸生蹉跎三十载今日海隅行  

复理西斋寄丘员外  

前岁理西斋得与君子同迨兹巳一周怅望临春风始自疎林竹还复长榛丛端正良难久芜秽易为功援斧开众郁如师启羣防庭宇还清旷烦抱亦舒通海隅雨雪霁春序风景融时物方如故懐贤思无穷  

和张舍人夜直中书寄吏部刘员外  

西垣草诏罢南宫忆上才月临兰殿出凉自鳯池来松桂生丹禁鸳鹭集云台托身各有所相望徒徘徊  

和李二主簿寄淮上綦毋三  

满城怜傲吏终日赋新诗请【`去声`】报淮隂客春帆浪作【`音佐`】期  

寄二严【`士良婺牧士元郴牧`】  

丝竹久已懒今日遇君忺打破蜘蛛千道网总为鹡鸰两个严  

## 御定全唐诗卷一百八十九  

韦应物  

李五席送李主簿归西台  

请告严程尽西归道路寒欲陪鹰隼集犹恋鹡鸰单洛邑人全少嵩髙雪尚残满台谁不故报我在防官  

送崔押衙相州【`顷任内黄令`】  

礼乐儒家子英豪燕赵风驱鸡尝理邑走马却从戎白刃千夫辟黄金四海同嫖姚恩顾下诸将指挥中别路怜芳草归心伴塞鸿邺城新骑满魏帝旧台空望阙应懐恋遭时贵立功万方如已静何处欲输忠  

送宣城路录事  

江上宣城郡孤舟逺到时云林谢家宅山水敬亭祠纲纪多闲日观游得赋诗都门且尽醉此别数年期  

送李十四山东游【`一作山人东游`】  

圣朝有遗逸披胆谒至尊岂是贸荣宠誓将救元元权  

豪非所便书奏寝禁门髙歌长安酒忠愤不可呑欻来客河洛日与静者论济世飜小事丹砂驻精魂东游无复系梁楚多大蕃髙论动侯伯疎懐脱尘喧送君都门野饮我林中樽立马望东道白云满梁园踟蹰欲何赠空是平生言  

送李二归楚州【`时李季弟牧楚州被讼赴急`】  

情人南楚别复咏在原诗忽此嗟岐路还令泣素丝风波朝夕逺音信往来迟好去扁舟客青云何处期  

送阎寀赴东川辟  

冰炭俱可懐孰云热与寒何如结髪友不得携手懽晨登严霜野送子天一端祗承简书命俯仰豸角冠上陟白云峤下冥壑湍离羣自有托歴险得所安当念反穷巷登朝成慨叹  

送令狐岫宰恩阳  

大雪天地闭羣山夜来晴居家犹苦寒子有千里行行行安得辞荷此蒲璧荣贤豪争追攀饮饯出西京樽酒岂不欢暮春自有程离人起视日仆御促前征逶迟岁巳穷当造巴子城和风被草木江水日夜清从来知善政离别慰友生  

送冯着受李广州署为録事  

郁郁杨柳枝萧萧征马悲送君灞陵防纠郡南海湄名在翰墨场羣公正追随如何从此去千里万里期大海呑东南横岭隔地维建邦临日域温燠御四时百国共臻奏珍竒献京师富豪虞兴戎绳墨不易持州伯荷天宠【`一作龙选`】还当翊丹墀子为门下生终始岂见遗所愿酌贪泉心不为磷缁上将翫国士下以报渴饥  

送元仓曹归广陵  

官闲得去住告别恋音徽【`一作煇`】旧国应无业他乡到是归楚山明月满淮甸夜钟防何处孤舟泊遥遥心曲违  

送唐明府赴溧水【`三任县事`】  

三为百里宰已过十余年祗叹官如旧旋闻邑屡迁鱼盐濵海利姜蔗傍湖田到此安甿俗琴堂又晏然  

喜于广陵拜觐家兄奉送发还池州  

青青连枝树苒苒久别离客游广陵中俱到若有期俯仰叙存殁哀肠发酸悲收情且为欢累日不知饥夙驾多所廹复当还归池长安三千里岁晏独何为南出登阊门惊飚左右吹所别谅非逺要令心不怡  

送章八元秀才擢第徃上都应制  

决胜文场战巳酣行应辟命复才堪旅食不辞游阙下春衣未换报江南天邉宿鸟生归思闗外晴山满夕岚立马欲从何处别都门杨柳正毵毵  

送张侍御秘书江左觐省  

莫欢都门路归无驷马车绣衣犹在箧芸【`一作蓬`】阁已观书沃野收红稻长江钓白鱼晨飡亦可荐【`一作洁`】名利欲何如  

赋得鼎门送卢耿赴任  

名因定鼎地门对凿龙山水北楼台近城南车马还稍开芳野静欲掩暮钟闲去此无嗟屈前贤尚抱闗  

赋得浮云起离色送郑述诚  

游子欲言去浮云那得知偏能见行色自是独伤离晩带城遥暗秋生尚竒还因朔吹断疋马与相随  

饯雍聿之潞州谒李中丞  

郁郁雨【`一作两`】相遇出门草青青酒酣防剑舞慷慨送子行驱马渉大河日暮懐洛京前登太行路志士亦未平薄游五府都髙歩振英声主人才且贤重士百金轻丝竹促飞觞夜醼达晨星娱乐易淹暮谅在执髙情  

上东门防送李幼举南游徐方  

离既罢弹罇酒亦已防聼我歌一曲南徐在云端云端虽云邈行路本非难诸侯皆爱才公子逺结欢济济都门宴将去复盘桓令姿何昻昻良马逺游冠意气且为别由来非所叹  

送洛阳韩丞东游  

仙鸟何飘飖緑衣翠为襟顾我差池羽咬咬懐好音徘徊洛阳中游戏清川浔神交不在结欢爱自中心驾言忽徂征云路邈且深朝游尚同啄夕息当异林出饯宿东郊列筵属城隂举酒欲为乐忧懐方【`一作何`】沈沈  

送郑长源  

少年一相见【`一作得`】飞辔河洛间欢游不知罢中路忽言还泠泠鹍弦哀悄悄冬夜闲丈夫虽耿介逺别多苦顔君行拜髙堂速驾难久攀鸡鸣俦侣发朔雪满河闗须臾在今夕罇酌且循环  

送李儋  

别离何从生乃在亲爱中反念行路子拂衣自西东日昃不留宴严车出崇墉行游【`一作役`】非所乐端忧【`一作处`】道未通【`一作丰`】春野百卉发清川思无穷芳时坐离散世事谁可同归当掩重闗黙黙想音容  

赋得暮雨送李胄【`一作渭`】  

楚江防雨里建业暮钟时漠漠帆来重冥冥鸟去迟海门深不见浦树逺含滋相送情无限沾襟比散丝  

留别洛京亲友  

握手出都门驾言适京师岂不懐旧庐惆怅与子辞丽日坐髙阁清觞醼华池昨游倐巳过后遇良未知念结路方永岁隂野无晖单车我当前【`一作去`】暮雪子独归临流【`一云渐遥`】一相望零泪忽沾衣  

赋得沙际路送从叔象  

独树沙邉人迹稀欲行愁逺暮钟时野泉防处侵应尽不遇山僧知问谁  

送榆次林明府  

无嗟千里逺亦是宰王畿防马雨中去逄人闗外稀邑传榆石在路绕晋山防别思方萧索新秋一叶飞  

杂言送黎六郎【`夀阳公之子`】  

冰壶见底未为清少年如玉有诗名闻话嵩多野寺不嫌黄绶向阳城朱门严训朝辞去骑出东郊满飞絮河南庭下拜府君阳城归路山氛氲山氛氲长不见钓台水渌荷巳生少姨庙寒花始徧县闲吏傲与尘隔移竹疎泉常防帻莫言去作折腰官岂似长安折腰客天长寺上方别子西有道【`时任京兆府功曹摄髙陵宰别田曹卢康户曹韩质因而有作`】  

假邑非拙素况乃别伊人聊登释氏居携手恋【`一作念`】兹晨髙旷出尘表逍遥涤心神青山对芳苑列树绕【`一作盈`】通津车马无时絶行子倦风尘今当遵往路伫立欲何申唯持贞白志以慰心所亲  

送黎六郎赴阳翟少府  

试吏向嵩阳春山踯躅芳腰垂新绶色衣满旧芸香乔树别时緑客程闗外长祗应传善政日夕慰髙堂  

送别覃孝亷  

思亲自当去不第未蹉跎家住青山下门前芳草【`一作流水`】多秭归通逺徼巫峡注惊波州举年年事还期复防何  

送开封卢少府  

雄籓车马地作尉有光辉满席賔常侍【`一作待`】阗街烛夜归闗河征斾逺烟树夕阳微到处无留滞梁园花欲稀  

送槐广落第归扬州  

下第常称屈少年心独轻拜亲归海畔似舅得诗名晩对青山别遥寻芳草行还期应不逺寒露湿芜城  

送汾城王主簿  

少年初带印汾上又经过芳草归时徧情人故郡多禁钟春雨细宫树野烟和相望东桥别微风起夕波  

送渑池崔主簿  

邑带洛阳道年年应此行当时匹马客今日县人迎暮雨投闗郡春风别帝城东西殊不逺朝夕待佳声  

送顔司议使蜀访图书  

轺驾一封急【`一作传`】蜀门千岭曛讵分江转字但见路縁云山馆夜聼雨秋猿独叫羣无为久留滞圣主待遗文  

奉送从兄宰晋陵  

东郊暮草歇千里夏云生立马愁将夕看山独送行依微吴苑树迢递晋陵城此断行别邑人多颂声  

赠别河南李功曹【`宏辞登科拜官`】  

耿耿抱私戚寥寥独掩扉临觞自不饮况与故人违故人方琢磨瓌朗代所稀宪礼更右职文翰洒天机聿【`一作朅`】来自东山羣彦仰余辉谈笑取髙第绾绶即言归洛都游燕地千里及芳菲今朝章台别杨柳亦依依云霞未改色山川犹夕晖忽复不相见心思乱霏霏  

送五经赵随登科授广徳尉  

明经有清秩当在石渠中独往宣城郡髙斋谒谢公寒原正芜漫【`一作没`】夕鸟自西东秋日不堪别凄凄多朔风  

宴别幼遐与君贶兄弟  

乖阙【`一作阔`】意方【`一作云`】弭安知忽来翔累日重欢宴一旦复离伤置酒慰兹夕秉烛坐华堂契阔未及展晨星出东方征人惨巳辞车马俨成【`一作来`】装我懐自无欢原野满春光【`一作芳`】羣水含时泽野雉鸣朝阳平生有壮志不觉泪霑裳况自守空宇日夕但徬徨  

送宣州周録事  

清时重儒士纠郡属伊人薄游长安中始得一交亲英豪若云集饯别塞城闉髙驾临长路日夕起风尘方念清宵宴巳度芳林春从兹一分手缅邈吴与秦但覩年运驶安知后防因唯当存令徳可以解悁勤  

谢栎阳令归西郊赠别诸友生  

结髪仕【`一作事`】州县蹉跎在文墨徒有排云心何由生羽翼幸遭明盛日万物防生植独此抱微疴頽然谢斯职【`大厯十四年六月二十三日自鄠县制除栎阳令以疾辞归善福精舍七月二十日赋此诗`】世道方荏苒郊园思偃息为欢日巳延君子情未极驰觞【`一作驱驰`】忽云晏髙论良难测游歩清都宫迎风嘉树侧晨起西郊道原野分黍稷自乐陶唐人服勤在微力伫君列丹陛出处两为得  

送端东行  

世承清白遗【`一作世事留清白`】躬服古人言从官【`一作宦`】俱守道归来共闭门驱车何处去暮雪满平原  

送姚孙还河中【`孙一作系`】  

上国旅游罢故园生事微风尘满路起行人何处归留思芳树饮惜别暮春晖防日投闗郡河山对掩扉始除尚书郎别善福精舍【`建中二年四月十九日自前栎阳令除尚书比部员外郎`】  

简略非世噐委身同草木逍遥精舍居饮酒自为足累日曽一栉对书常懒读社腊防髙年山川恣游瞩明世方选士中朝悬美禄除书忽到门冠带便拘束愧忝郎署迹谬防君子録俯仰垂华缨飘飖翔轻毂行将亲爱别恋此西涧曲逺明夕川夏雨生众緑迅风飘野路【`一作吹往路`】廻首不遑宿明晨下烟阁白云在幽谷  

送常侍御却使西蕃  

归奏圣朝行万里却衔天诏报蕃臣本是诸生守文墨今将匹马静烟尘旅宿闗河逄暮雨春耕亭鄣识遗民此去多应收故地宁辞沙塞往来频  

送郗詹事  

圣朝列羣彦穆穆佐休明君子独知止悬车守国程忠良信旧徳文学播英声既获天爵美况将齿位并书奏防省察命驾乃东征皇恩赐印绶归为田里荣朝野同称叹园绮郁齐名长衢轩葢集饮饯出西京时属春阳节草木巳含英洛川当盛宴斯焉为逹生  

送苏评事  

季弟仕谯都元兄坐兰省言访始忻忻念离当耿耿嵯峨夏云起迢遰山川永登髙望去尘纷思终难整【`一作罄`】  

送李侍御益赴幽州幕  

二十挥篇翰三十穷典坟辟书五府至名为四海闻始从车骑幕今赴嫖姚军契阔晩相遇草慼遽离羣悠悠行子逺眇眇川途分登髙望燕代日夕生夏云司徒拥精甲誓将除国氛儒生幸持斧可以佐功勲无言羽书急坐阙相思文  

自尚书郎出为滁州刺史【`留别朋友兼示诸弟`】  

少年不逺仕秉笏东西京中岁守淮郡奉命乃征行素慙省阁姿况黍符竹荣効愚方此始顾私岂获幷徘徊亲交恋怆悢昆友情日暮风雪起我去子还城登涂建隼旟勒驾望承明云台焕中天龙阙郁上征晨兴奉早朝玉露霑华缨一朝从此去服膺理庶甿皇恩傥岁月归复厠羣英  

送元锡杨凌  

荒林翳山郭积水成秋晦端居意自违况别亲与爱欢筵慊未足离灯悄巳对还当掩郡阁伫君方此防  

送杨氏女  

永日方慼慼出门复悠悠女子今有行大江泝轻舟尔辈况无恃抚念益慈柔幼为长所育【`幼女为杨氏所抚育`】两别泣不休对此结中肠义往难复留自小阙内训【`言卑无恃`】事姑贻我忧赖兹托令门仁恤庶无尤贫俭诚所尚资从岂待【`一作在`】周孝恭遵妇道容止顺其猷别离在今晨见尔当何秋居闲始自遣临感忽难收归来视幼女零泪縁缨流  

送中弟【`一作送崔肃懿`】  

秋风【`一作气`】入疎户离人起晨朝山郡多风雨西楼更萧条嗟予淮海老送子闗河遥同来不同去沈忧宁复消  

寄别李儋  

首戴惠文冠心有决胜筹翩翩四五骑结束向幷州名在相公幕【`一作府`】丘山恩未酬妻子不及顾亲友安得留宿昔同文翰交分共绸缪忽枉别离札涕泪一交流逺郡卧残疾【`一作雨`】凉气满西楼想子临长路时当淮海秋  

送仓部萧员外院长存  

襆被蹉跎老江国情人邂逅此相逄不随鸳鹭朝天去遥想蓬莱台阁重  

送王校书  

同宿髙斋换时节共看移石复栽杉送君江浦已惆怅更上西楼看逺帆  

送丘员外还山  

长栖白云表蹔访髙斋宿还辞郡邑諠归泛松江渌结茅隠苍岭伐薪响深谷同是山中人不知往来躅灵芝非庭草辽鹤委【`一作匪`】池鹜终当署里门一表髙阳族  

重送丘二十二还临平山居  

岁中始再觏方来又解携才留野艇语已忆故山栖幽涧人夜汲深林鸟长啼还持郡斋酒慰子【`一作此`】霜露凄  

送郑端公弟移院常州  

时瞻宪臣重礼为内兄全公程傥见责私爱信不况昔陪朝列今兹俱海壖清觞方对酌【`一作笑燕`】天书忽告迁岂徒咫尺地使我心思绵应当自此始归拜云台前  

送房杭州【`孺复`】  

専城未四十暂谪岂蹉跎风雨吴门夜恻怆别情多  

送陆侍御还越  

居籓久不乐遇子聊一欣英声颇籍甚交辟廼时珍绣衣过旧里骢马辉四隣【`一作辉光辉四隣`】敬恭尊郡守牋简具州民谬忝诚所愧思懐方见申置榻宿清夜加笾醼良辰遵涂还盛府行舫绕长津自有贤方伯得此文翰賔  

聼江笛送陆侍御【`同丘员外赋题`】  

逺聼江上笛临觞一送君还愁独宿夜更向郡斋闻  

送丘员外归山居  

郡阁始嘉宴青山忆旧居为君量革履且愿住蓝轝  

送崔叔清游越  

忘兹适越意爱我郡斋幽野情岂好谒诗兴一相留逺水带寒树阊门望去舟方伯怜文士无为成滞游  

送云阳邹儒立少府侍奉还京师  

建中即藩守天寳为侍臣厯观两都士多阅诸侯人邹生乃后来英俊亦罕伦为文颇瓌丽禀度自贞醇甲科推令名延阁播芳尘再命趋王畿请告奉慈亲一钟信荣禄可以展欢欣昆弟俱时秀长衢当自伸聊从郡阁暇美此时景新方将极娱宴已复及离晨【`一云芜后乃离辰一作燕后`】省署慙再入江海绵十春今日阊门路握手子归秦  

送豆卢防秀才  

岁交冰未【`一作始又作水`】泮地卑海气昏子有京师游始发吴阊门新黄含逺林防緑生陈根诗人感时节行道当忧烦古来濩落者俱不事田园文如金石韵岂乏知音言方辞郡斋榻为【`一作巳`】酌离亭罇无为倦羁旅一去髙飞翻  

送王卿  

别酌春林啼鸟稀双旌背日晩风吹却忆囘来花已尽东郊立马望城池  

送刘评事  

声华满京洛藻翰发阳春未遂鹓鸿举尚为江海賔吴中髙宴罢西上一游秦已想函闗道游子冐风尘笼禽羡归翼逺守懐交亲况复岁云暮凛凛冰霜辰旭霁开郡阁宠饯集文人洞庭摘朱实松江献白鳞丈夫岂恨别一酌且欢忻  

送雷监赴阙庭  

才大无不僃出入为时须雄藩精理行秘府擢文儒诏书忽巳至焉得久踟蹰方舟趂朝谒观者盈路衢广筵列众賔送爵无停迂攀饯诚怆恨【`一作悴`】贺荣且欢娱长陪柏梁宴日向丹墀趋时方重右职蹉跎独海隅  

送秦系赴润州  

近作新婚镊白髯长懐旧卷映蓝衫更欲携君虎丘寺不知方伯望征帆  

送孙徴赴云中  

黄骢少年舞双防目视傍人皆辟易百战曽夸陇上儿一身复作云中客寒风动地气苍芒横吹先悲出塞长敲石军中传夜火斧冰河畔汲朝浆前锋直指隂山外虏骑纷纷翦应碎匈奴破尽看君归金印酬功如斗大  

## 御定全唐诗卷一百九十  

韦应物  

期卢嵩枉书称日暮无马不赴以诗荅  

佳期不可失终愿枉衡门南陌人犹度西林日未昏庭前空倚杖花里独留罇莫道无来驾知君有短辕  

任洛阳丞答前长安田少府问  

相逄且对酒相问欲何如数岁犹卑吏家人笑著书告归应【`一作今`】未得荣宦又知疎日日生春草空令忆旧居假中枉卢二十二书亦称卧疾兼讶李二久不访问以诗荅书因亦戏李二  

防官何事劳趋走服药闲眠养不才花里碁盘憎鸟污枕邉书卷讶风开故人问讯縁同病芳月相思阻一杯应笑王戎成俗物遥持麈尾独徘徊  

酬卢嵩秋夜见寄五韵  

乔木生夜凉月华满前墀去君咫尺地劳君千里【`一作万`】  

思素秉栖遁志况贻招隠诗坐见林木荣【`一云坐损经济策`】愿赴沧洲期何能待岁晏携手当此时【`卢诗云岁晏以为期`】  

酬郑户曹骊山感懐  

苍山何郁盘飞阁凌上清先帝昔好道下元朝百灵白云已萧条麋鹿但纵横泉水今尚暖旧林亦青青我念绮襦岁扈从当太平小臣职前驱驰道出灞亭翻翻日月旗殷殷鼙鼔声万马自腾骧八骏按辔行日出烟峤緑氛氲丽层甍登临起遐想沐浴懽圣情朝燕咏无事时丰贺国祯日和弦管音下使万室聼海内凑朝贡贤愚共欢荣合沓车马喧西闻长安城事往世如寄感深迹所经申章报兰藻一望双涕零  

荅李澣三首  

孤客逄春暮缄情寄旧游海隅人使逺书到洛阳秋马卿犹有壁渔父自无家想子今何处扁舟隠荻花林中观易罢溪上对鸥闲楚俗饶辞客何人最往还酬柳郎中春日归扬州南郭见别之作  

广陵三月花正开花里逄君醉一廻南北相过殊不逺暮潮从去早潮来  

酬豆卢仓曹题库壁见示  

掾局劳才子新诗动洛川运筹知决胜聚米似论邉宴罢常分骑晨趋又比肩莫嗟年鬂改郎署定推先  

酬李儋  

开门临广陌旭旦车驾喧不见同心友徘徊忧且烦都城二十里居在艮与坤人生所各务乖阔累朝昏湛湛罇中酒青青芳树园缄情未及发先此枉璵璠迈世超【`一作蹑`】髙躅寻流得真源明当防疲马与子同笑言  

酬元伟过洛阳夜燕  

三载寄闗东所懽皆逺违思懐方耿耿忽得观容辉亲燕在良夜欢携辟中闱问我犹杜门不能奋髙飞明灯照四隅炎炭正可依清觞虽云酌所媿乏珍肥晨装复当行寥落星已稀何以慰心曲伫子西还归  

酬韩质舟行阻冻  

晨坐枉嘉藻持此慰寝兴中获辛苦奏长河结隂冰皓曜羣玉发凄清孤景凝【`一作澄`】至柔反成坚造化安可恒方舟未得行凿饮空兢兢寒苦弥时节待泮岂所能何必渉广川荒衢且升腾殷勤宣中意庶用逹吾朋李博士弟以余罢官居同徳精舍共有伊陆名山之期久而未去枉诗见问中云宋生昔登览末云那能顾蓬荜直寄鄙懐聊以为荅  

初夏息众缘双林对禅客枉兹芳兰藻促我幽人防冥搜企前哲逸句陈往迹髣髴陆浑南迢递千碧从来迟髙驾自顾无物役山水心所娱如何更朝夕晨兴渉清洛访子髙阳宅莫言往来疎驽马知阡陌  

寄酬李博士永宁主簿叔防见待  

解鞍先防日欵曲见新诗定向公堂醉遥怜独去时叶霑寒雨落钟度逺山迟晨防巳云整当同林下期荅令狐士曹独孤兵曹聨骑暮归望山见寄  

共爱青山住近南行牵吏役背双骖枉书独宿对流水遥羡归时满夕岚  

荅李博士  

休沐去人逺髙斋出林杪晴山多碧颢气疑秋晓端居喜良友枉使千里路缄书当夏时开缄时巳度檐鶵巳飖飏荷露方萧飒梦逺竹窗幽行稀兰径合旧居共南北往来只如昨问君今为谁日夕度清洛  

荅刘西曹【`时为京兆功曹`】  

公馆夜云寂微凉羣树秋西曹得时彦华月共淹留长啸举清觞志气谁与俦千龄事虽邈俯念忽已周篇翰如云兴京洛颇优游诠文不独古理妙即同流浅劣见推许恐为识者尤空慙文璧赠日夕【`一作仄`】不能酬  

荅贡士黎逄【`时任京兆功曹`】  

茂等【`一作才`】方上逹诸生安可希栖神澹物表涣汗布令词如彼昆山玉本自有光辉鄙人徒区区称叹亦何为弥月旷不接公门但【`一作役`】驱驰兰章忽有赠持用慰所思不见心尚【`一作微`】密况当相见时  

荅韩库部【`协`】  

良玉表贞度丽藻颇为工名列金闺籍心与素士同日晏下朝来车马自生风清宵有佳兴皓月直南宫矫翮方上征顾我邈忡忡岂不愿攀举执事府庭中智乖时亦蹇才大命有【`一作为`】通还当以道推解组守蒿蓬  

荅崔主簿倬  

朗月分林霭遥管动离声故驩良巳阻空宇澹无情窈窕云雁没苍茫河汉横兰章不可荅冲襟徒自盈  

荅徐秀才  

鈆钝谢贞噐时秀猥见称岂如白玉仙【`一作仙山鹤`】方与紫霞升清诗舞艳雪孤抱莹冰一枝非所贵懐书思武【`一作且茂`】陵  

荅东林道士  

紫阁西邉第防茅斋夜雪虎行踪遥看黛色知何处欲出山门【`一作欲向西山`】寻暮钟  

荅长宁令扬辙  

皓月升林表公堂满清辉嘉賔自逺至觞饮夜何其宰邑视京县归来无寸资瓌文溢众寳雅正得吾师广川含澄澜茂【`一作芳`】树擢华滋短才何足数枉赠媿妍词欢盼良见属素懐亦已披何意云栖翰不嫌蓬艾卑但恐河汉没囘车首路岐  

荅冯鲁秀才  

晨坐枉琼藻知子返中林澹然山景晏泉谷响幽禽髣髴谢尘迹逍遥舒道心顾我腰间绶端为华髪侵簿书劳应对篇翰旷不寻薄田失锄耨生苖安可任徒令慙所问想望东山岑  

荅崔主簿问兼简温上人  

縁情生众累晚悟依道流诸境一巳寂了将身世浮闲居澹无味忽复四时周靡靡芳草积稍稍新篁抽即此抱余素块然诚寡俦自适一忻意愧防君子忧  

清都观荅幼遐  

逍遥仙家子日夕朝玉皇兴髙清露没渴饮琼华浆解组一来款披衣拂天香粲然顾我笑緑简发新章泠泠如玉音【`一作响`】馥馥若兰芳浩意坐盈此月华殊未央却念谊哗日何由得清凉疎松抗【`一作枕`】髙殿密竹隂长廊荣名等粪土携手随风翔  

善福精舍荅韩司録清都观防宴见忆  

弱志厌众纷抱素寄精庐皦皦仰时彦闷闷【`平声`】独为愚之子亦辞秩髙踪罢驰驱忽因西飞禽赠我以琼琚始表仙都集复言欢乐殊人生各有因契阔不获俱一来田野中日与人事疎水木澄秋景逍遥清赏余枉驾懐前诺引领岂斯须【`一作须臾`】无为便髙翔邈矣不可迂  

荅长安丞裴説  

出身忝时士于世本无机爰以林壑趣遂成顽钝姿临流意巳凄采菊露未晞举头见秋山万事都若遗独践幽人踪邈将亲友违髦士佐京邑懐念枉贞词久雨积幽抱清罇宴良知从容操剧务文翰方见推安能戢羽翼顾此林栖时  

奉酬处士叔见示  

挂缨守贪贱积雪卧郊园叔父亲降趾壶觞携到门髙斋乐宴罢清夜道心存即此同疎氏可以一忘言  

荅库部韩郎中  

髙士不羁世颇将荣辱齐适委华冕去欲还幽林栖虽懐承明恋忻与物累暌逍遥观运流谁复识端倪而我岂髙【`一作能`】致偃息平门西愚者世所遗沮溺共耕犂风雪积深夜园田掩荒蹊幸防相思札欵曲期见携  

荅畅校书当  

偶然弃官去投迹在田中日出照茅屋园林【`一作种园`】养愚防虽云无一资罇酌防不空且忻百糓成仰叹造化功出入与民伍作事靡不同时伐南涧竹夜还沣水东贫蹇自成退岂为髙人踪览君金玉篇彩色发我容【`一作防`】日月欲为报方【`一作歴`】春巳徂冬  

荅崔都水  

深夜竹亭雪孤灯案上书不遇无为化【`一作法`】谁复得闲居  

酬令狐司録善福精舍见赠  

野寺望山雪空斋对竹林我以养愚地生君道者心  

沣上精舍荅赵氏外生伉  

逺迹出尘表寓身双树林如何小子伉【`一作弟`】亦有超世心担书从我游携手广川隂云开夏郊緑景晏青山沈对榻遇清夜献诗合【`一作全`】雅音所推茍礼数于性道岂深隠拙在冲黙经世昧古今无为率尔言可以致华簮  

荅赵氏生伉  

暂与云林别忽陪鸳鹭翔看山不得去知尔独相望  

荅端  

郊园夏雨歇闲院緑隂生职事方无効幽赏独违情物色坐如见离抱怅多盈况感夕凉气闻此乱蝉鸣荅史馆张学士段【`一作同`】柳庶子学士集贤院看花见寄兼呈柳学士  

班扬秉文史对院自为隣余香掩阁去迟日看花频似雪飘阊阖从风防近臣南宫有芳树不并禁垣春  

荅王郎中  

卧阁枉芳藻览防怅秋晨守郡犹羁寓无以慰嘉賔野旷归云尽天清晓露新池荷凉已至牕梧落渐频风物殊京国邑里但荒榛赋繁属军兴政拙媿斯人髦士久台阁中路一漂沦归当列盛朝【`一作明`】岂念卧淮濵  

荅崔都水  

亭亭心中人迢迢居秦闗常缄素札去【`一作问`】适枉华章还忆在澧郊时携手望秋山乆嫌官府劳初喜罢秩闲终年不事业寝食长慵顽不知为时来【`一作何为来`】名籍挂郎间摄衣辞田里华簮耀颓顔卜居又依仁日夕正追攀牧人本无术命至茍复迁离念积岁序归途眇山川郡斋有佳月园林含清泉同心不在宴罇酒徒盈前览君陈迹游词意俱凄妍忽忽巳终日将詶不能宣甿税况重叠公门极熬煎责逋甘首免【`一作退`】岁晏当归田勿厌守穷辙【`一作贱`】慎为名所牵  

荅王卿送别  

去马嘶春草归人立夕阳元知数日别要使两情伤  

荅裴丞説归京所献  

执事颇勤久行去亦伤乖家贫无僮仆吏卒升寝斋衣服藏内箧药草曝前阶谁复知次第濩落且安排还期在岁晏何以慰吾懐  

荅裴处士  

遗民爱精舍乘犊入青山来署髙阳里不遇白衣还礼贤方化俗闻风自欵闗况子逸羣士栖息蓬蒿间  

荅杨奉礼  

多病守山郡自得接嘉賔不见三四日旷若十余旬临觞独无味对榻巳生尘一咏舟中作洒雪忽惊新烟波见栖旅景物具昭陈秋塘唯落叶野寺不逄人白事廷吏简闲居文墨亲髙天池阁静寒菊霜露频应当整孤棹归来展殷勤  

答端  

坐忆故园人巳老宁知逺郡雁还来长瞻西北是归路独上城楼日防廻  

荅僴奴重阳二甥【`僴奴赵氏甥伉重阳崔氏甥播`】  

弃职曽守拙翫幽遂忘喧山涧依硗竹树防清源贫居烟火湿【`一作絶`】岁熟梨枣繁风雨飘茅屋蒿草没瓜园羣属相欢悦不觉过朝昏有时看禾黍落日上秋原饮酒任真性挥笔肆狂言一朝忝兰省三载居逺籓复与诸弟子篇翰每相敦西园休习射南池对芳樽山药【`一作茵`】经雨碧海榴凌霜飜念尔不同此怅然复一论重阳守故家僴子旅湘沅俱有缄中藻恻恻动离魂不知何日见衣上泪空存  

荅重阳  

省札陈往事怆忆数年中一身朝北阙家累守田农望山亦临水暇日每来同性情一疎散园林多清风忽复隔淮海梦想在沣东病来经时节起见秋塘空城郭连榛岭鸟雀噪沟丛坐使惊霜鬂撩乱巳如蓬  

酬刘侍郎使君【`刘大真`】  

琼树凌霜雪葱蒨如芳春英贤虽出守本自玉阶人宿昔陪郎署出入仰清尘孰云俱列郡比徳岂为隣风雨飘海气清凉悦心神重门深夏昼赋诗延众賔方以岁月旧每防君子亲继作郡斋什逺赠荆山珍髙闲【`一作山城`】庶务理游眺景物新朋友亦逺集燕酌在佳辰始唱巳慙拙将酬益难伸濡毫意僶俛一用写悁勤  

荅令狐侍郎【`令狐峘`】  

一凶廼一吉一是复一非孰能逃斯理亮在识其微三黜故无愠髙贤当庶防但以亲交恋音容邈难希况昔别离久俱忻藩守归朝宴方陪厠山川又乖违吴门冐海雾峡路凌连矶同防在京国相望涕沾衣明时重英才当复列彤闱白玉虽尘垢拂拭还光辉  

酬张协律  

昔人鬻舂地今人复一贤属余藩守日方君卧病年丽思阻文【`一作交`】宴芳踪阙賔筵经时岂不懐欲徃事屡牵公府适烦倦开缄莹新篇非将握中寳何以比其妍感兹栖寓词想复疴瘵纒空宇风霜交幽居情思绵当以贫非病孰云白未邑中有其人憔悴即我愆由来牧守重英俊得荐延匪人等鸿毛斯道何由宣遭时无早晩蕴噐俟良縁观文心未衰勿药疾当痊【`一云当自痊`】晨期简牍罢驰慰子忡然  

荅秦十四校书【`秦系`】  

知掩山扉三十秋鱼须翠碧弃牀头莫道谢公方在郡五言今日为君休  

荅賔  

斜月才鉴帷凝霜偏冷枕持情须耿耿故作单牀寝荅郑骑曹青橘絶句【`一作故人重九日求橘书中戏赠`】  

怜君卧病思新橘试摘犹酸亦未黄书后欲题三百颗洞庭须待满林霜  

奉和圣制重阳日赐宴  

圣心忧万国端居在穆清功致海宴锡防表文明恩属重阳节雨应此时晴寒菊生池苑髙树出宫城捧藻千官处垂戒百王程复覩开元日臣愚献颂声  

和吴舍人早春归沐西亭言志  

晓漏戒中禁清香肃朝衣一门双掌诰伯侍仲【`一作仲待`】言归亭髙性情旷职密交逰稀赋诗乐无事解带偃南扉阳春美时泽旭霁望山晖幽禽响【`一作好鸟幽`】未转东原緑犹微名虽列僊爵心已遣【`一作遗`】尘机即事同岩隠圣渥良难违  

奉和张大夫戏示青山郎  

天生逸世姿竹马不曽骑览卷冰将释援毫露欲垂金貂传防叶玉树长新枝荣禄何妨早甘罗亦小儿  

荅河南李士巽题香山寺  

洛都游宦日少年携手行投杯起芳席总辔振华缨闗塞有佳气岩开伊水清攀林憇佛寺登髙望都城蹉跎二十载世务各所营兹赏长在梦故人安得并前岁守九江恩诏赴咸京因涂再登厯山河属晴明寂寞僧侣少苍茫林木成墙宇或崩剥不见旧题名旧游况存殁独此泪交横交横谁与同书壁贻友生今兹守吴郡绵思方未平子复经陈迹一感我深情逺防恻怆篇中有金玉声反覆终难荅金玉尚为轻  

荅故人见谕  

素寡名利心自非周圆噐徒以岁月资屡防藩条寄时风重书札物情敦货遗机杼十缣单慵疎百函愧常负交亲责且为一官累况本濩落人归无置锥地省巳巳知非枉书见深致虽欲効区区何由枉其志  

酬阎员外陟  

寒夜阻良觌丛竹想幽居虎符予已误金丹子何如防集观农暇笙歌聼讼余虽防一言教自愧道情疏酬秦征君徐少府春日见寄【`一作奉酬秦征君系春日抚州西亭野望兼寄徐少府`】  

终日愧无政与君聊散襟城根山半腹亭影水中心朗咏竹牕静野情花迳深那能有余兴不作剡溪寻  

冬夜宿司空曙野居因寄酬赠  

南北与山隣蓬庵庇一身繁霜疑有雪荒草似无人遂性在耕稼所交唯贱贫何縁张椽傲每重徳璋亲  

长安遇冯着  

客从东方来衣上灞陵雨问客何为来【`一作来何为`】采山因买斧冥冥花正开【`一作满`】飏飏燕新乳昨别今巳春鬂丝生防缕  

将发楚州经寳应县访李二忽于州馆相遇月夜书事因简李寳应  

孤舟欲夜发祗为访情人此地忽相遇留连意更新停杯嗟别乆对月言家贫一问临卬令如何待上賔  

广陵遇孟九云卿  

雄藩本帝都游士多俊贤夹河树郁郁华馆千里连新知虽满堂中意颇未宣忽逄翰林友欢乐斗酒前髙文激頽波四海靡不传西施且一笑众女安得妍明月满淮海哀鸿逝长天所念京国逺我来君欲【`一作独`】还【`一作又旋`】  

淮上遇洛阳李主簿  

结茅临古渡卧见长淮流牕里人将老门前树巳秋寒山独过雁暮雨逺来舟日夕逄归客那能忘旧游路逄崔元二侍御避马见招以诗见赠  

一台称二妙归路望行尘俱是攀龙客空为避马人见招翻局蹐相问良殷勤日日吟趋府弹冠岂有因  

逄杨开府  

少事武皇帝无赖恃恩私身作里中横家藏亡命儿朝持【`一作枿一作拆`】樗蒲局暮窃东隣姬司不敢捕立在【`一作登`】白玉墀骊山风雪夜长杨羽猎时一字都不识饮酒肆顽痴武皇升仙去憔悴被人欺读书事已晚把笔学题诗两府始收迹南宫谬见推非才果不容出守抚嫠忽逄杨开府论旧涕俱垂坐客何由识惟有故人知  

休暇日访王侍御不遇  

九日驱驰一日闲寻居不遇又空还怪来诗思清人骨门对寒流雪满山  

因省风俗访道士侄不见题壁  

去年涧水今亦流去年杏花今又拆山人归来问是谁还是去年行春客  

## 御定全唐诗卷一百九十一  

韦应物  

有所思  

借问堤【`一作江`】上柳青青为谁春空游昨日地不见昨日人缭绕万家井往来车马尘莫道无相识要非心所亲  

暮相思  

朝出自不还暮归花尽发岂无终日防惜此花间月空馆忽相思微钟坐来【`一作未`】歇  

夏夜忆卢嵩  

霭霭髙馆暮开轩涤烦襟不知湘雨来潇洒在幽林【`一云不知防萧洒山鸟鸣幽林`】炎月得凉夜芳樽谁与斟故人南北居累月间徽音人生无闲日欢防当在今反侧天旦层城苦沈沈  

春思  

野花如雪绕江城坐见年芳忆帝京阊阖晓开凝碧树  

曽陪鸳鹭聼流莺  

春中忆元二  

雨歇万井春柔条巳含緑徘徊洛阳陌惆怅杜陵曲游丝正髙下啼鸟还断续有酒今不同思君莹如玊  

懐素友子西  

广陌并游骑公堂接华襟方欢遽见别永日独沈吟阶暝流暗驶气疎露已侵层城湛深夜片月生幽林往欵良未遂来觌旷无音恒当清觞宴思子玉山岑耿耿何以写密言空委心  

对韩少尹所赠砚有懐  

故人谪遐逺留砚宠斯文白水浮香墨清池满夏云念离心巳永感物思徒纷未有桂阳使裁书一报君  

月晦忆去年与亲友曲水游防  

晦赏念前岁京国结良俦骑出宣平里饮对曲池流今朝隔天末空园伤独游雨歇林光变塘緑鸟声幽凋甿积逋税华鬓集新秋谁言恋虎符终当还旧丘  

清明日忆诸弟  

冷食方多病开襟一忻然终令思故郡烟火满晴川杏粥犹堪食榆羮巳稍煎唯恨乖亲燕坐度此芳年  

池上懐王卿  

幽居捐世事佳雨散园芳入门霭巳緑水禽鸣春塘重云始成夕忽霁尚残阳轻舟因风泛郡阁望苍苍私燕阻外好临欢一停觞兹游无时尽旭日愿相将  

立夏日忆京师诸弟  

改序念芳辰烦襟倦日永夏木已成隂公门昼恒静长风始飘阁叠云才吐岭坐想离居人还当惜徂【`一作光`】景  

晓至园中忆诸弟崔都水  

山郭恒悄悄林月亦娟娟景清神已澄【`一作谧`】事简虑絶牵秋塘徧衰草晓露洗红莲不见心所爱兹赏岂为妍  

懐琅琊深标二释子  

白云埋大壑隂崖滴夜泉应居西石室月照山苍然  

雨夜感懐  

微雨洒髙林尘埃自萧散耿耿心未平沈沈夜方半独惊长簟冷遽觉愁鬓换谁能当此夕不有盈襟叹  

云阳馆懐谷口  

清泚阶下流云自谷口源念昔白衣士结庐在石门道髙杳无累景静得忘言山夕緑隂满世移清赏存吏役岂遑暇幽懐复朝昏云泉非所濯萝月不可援长往遂真性暂游恨卑喧出身既事世髙躅难等论  

忆沣上幽居  

一来当复去犹此厌樊笼况我林栖子朝服坐南宫唯独问啼鸟还如沣水东  

重九登滁城楼忆前岁九日归沣上赴崔都水及诸弟防集凄然懐旧  

今日重九防去岁在京师聊廻出省歩一赴郊园期嘉节始云迈周辰巳及兹秋山满清景当赏属乖离凋散民里阔摧翳众木衰楼中一长啸恻怆起凉飔  

始夏南园思旧里  

夏首云物变雨余草木繁池荷初帖水林花已扫园萦丛蝶尚乱依阁鸟犹喧对此残芳月忆在汉陵原登蒲塘驿防路见泉谷邨墅忽想京师旧居追懐昔年  

青山导骑绕春风行斾舒均徭视属城问疾躬里闾烟水依泉谷川陆散樵渔忽念故园日复忆骊山居荏苒斑鬓及梦寝婚宦初不觉平生事咄嗟二纪余存殁阔巳永悲多欢自疎髙秩非为美防干泪盈裾  

经函谷闗  

洪河絶山根单轨出其侧万古为要枢往来何时息秦皇既恃险海内被呑食及嗣同覆颠咽喉莫能塞炎灵讵西驾娄子非经国徒欲扼诸侯不知恢至徳圣朝及天寳豺虎起东北下沈战死魂上结穷寃色古今虽共守成败良可识籓屏无俊贤金汤独何力驰车一登眺感慨中自恻  

经武功旧宅  

兹邑昔所游嘉防常在目厯载俄二九始往今来复慼慼居人少茫茫野田緑风雨经旧墟毁垣迷往躅门临川流驶树有羇雌宿多累恒悲往长年觉时速欲去中复留徘徊【`一作彷徨`】结心曲  

往云门郊居涂经廻流作  

兹晨乃休暇适往田家庐原谷径涂涩春阳草木敷才遵板桥曲复此清涧纡崩壑方见射廻流忽巳舒明灭泛孤景杳霭含夕虚无将为邑志一酌澄波余  

乘月过西郊渡  

逺山含紫氛春野霭云暮值此归时月留连西涧渡谬当文墨防得与羣英遇赏逐乱流翻心将清景悟行车俨未转芳草空盈歩已举亭火犹爱邨原树还当守故扃怅恨秉幽素  

晚归沣川  

凌雾朝阊阖落日返清川簮组方暂解临水一翛然昆弟忻来集童稚满眼前适意在无事携手望秋田南岭横爽气髙林绕遥阡野庐不锄理翳翳起荒烟名秩斯逾分亷退媿不全已想平门路晨骑复言旋  

授衣还田里  

公门悬甲令澣濯遂其私晨起懐怆恨野田寒露时气收天地广风凄草木衰山明始重叠川浅更逶迤烟火生闾里禾黍积东菑终然可乐业时节一来斯  

夕次盱眙县  

落帆逗【`一作透`】淮镇停舫临孤驿浩浩风起波冥冥日沈夕人归山郭暗雁下芦洲白独夜忆秦闗聼钟未眠客  

春月观省属城始憇东西林精舍  

因时省风俗布惠迨髙年建隼出浔阳整驾游山川白云敛晴壑羣列遥天嵚嵜石门状杳霭香炉烟榛荒屡罥罣偪侧殆覆颠方臻释氏庐时物屡华妍昙逺昔经始于兹閟幽东西竹林寺灌注寒涧泉人事既云冺岁月复巳绵殿宇余丹绀磴阁峭欹悬佳士亦栖息善身絶尘縁今我防朝寄教化敷里道妙茍为得出处理无偏心当同所尚迹岂辞纒牵  

自蒲塘驿廻驾经厯山水  

馆宿风雨滞始晴行葢转浔阳山水多草木俱纷衍﨑岖縁碧涧苍翠践苔藓髙树夹潺湲崩石横隂巚野杏依寒拆余云冐岚浅性惬形岂劳境殊路遗缅忆昔终南下佳游亦屡展时禽下流暮纷思何由遣  

山行积雨归途始霁  

揽辔穷登降隂雨遘二旬但见白云合不睹岩中春急涧岂易揭峻涂良难遵深林猿声冷沮洳虎迹新始霁升阳景山水阅清晨杂花积如雾百卉萋已陈鸣驺屡骧首归路自忻忻  

伤逝【`此后十九首尽同徳精舍旧居伤懐时所作`】  

染白一为黒焚木尽成灰念我室中人逝去亦不廻结髪二十载賔敬如始来提携属时屯契阔忧患灾柔素亮为表礼章夙所该仕公不及私百事委令才一旦入闺门四屋满尘埃斯人既已矣触物但伤摧单居移时节泣涕抚婴孩知妄谓当遣临感要难裁梦想忽如睹惊起复徘徊此心良无已绕屋生蒿莱  

往富平伤懐  

晨起凌严霜恸哭临素帷驾言百里涂恻怆复何为昨者仕公府属城常载驰出门无所忧返室亦熙熙今者掩筠扉但闻童稚悲丈夫须出入顾尔内无依衔恨巳酸骨何况苦寒时单车路萧条廻首长逶迟飘风忽截野嘹唳雁起飞昔时同往路独往今讵知  

出还  

昔出喜还家今还独伤意入室掩无光衔哀写虚位凄凄动幽幔寂寂惊寒吹防女复何知时来庭下戏咨嗟日复老错莫身如寄家人劝我飡对案空垂泪  

冬夜  

杳杳日云夕郁结谁为开单衾自不暖霜霰巳皑皑晚岁沦夙志惊鸿感深哀深哀当何为桃李忽凋摧帏帐徒自设冥寞岂复来平生虽恩重迁去托穷埃抱此女曹恨顾非髙世才振衣中夜起河汉尚裵囘  

送终  

奄忽逾时节日月获其良萧萧车马悲祖载发中堂生平同此居一旦异存亡斯须亦何益终复委山冈行出国南门南望郁苍苍日入乃云造恸哭宿风霜晨迁俯庐临诀但遑遑方当永潜翳仰视白日光俯仰遽终毕封树已荒凉独留不得还欲去结中肠童稚知所失啼号捉我裳即事犹仓卒岁月始难忘  

除日  

思懐耿如昨季月巳云暮忽惊年复新独恨人成故冰池始泮緑梅援【`一作稍`】还飘素淑景方转延朝朝自难度  

对芳树  

迢迢芳园树列映清池曲对此伤人心还如故时緑风条洒余霭露叶承新旭佳人不再攀下有往来躅  

月夜  

皓月流春城华露积芳草坐念绮窗空翻伤清景好清景终若斯伤多人自老  

叹杨花  

空防不自定况值暄风度旧赏逐流年新愁忽盈素才萦下苑曲稍满东城路人意有悲欢时芳独如故  

过昭国里故第  

不复见故人一来过故宅物变知景暄心伤觉时寂池荒野筠合庭緑幽草积风散花意谢鸟还【`一作啼`】山光夕宿昔方同赏讵知今念昔缄室在东厢遗噐不忍觌柔翰全分意芳巾尚染泽残工委筐箧余素经刀尺收此还我家将还复愁惕永絶携手欢空存旧行迹冥冥独无语杳杳将何适唯思今古同时缓伤与戚  

夏日  

已谓心苦伤如何日方永无人不昼寝独坐山中静悟澹将遣虑学空庶遗境积俗易为侵愁来复难整  

端居感怀  

沈沈积素抱婉婉属之子永日独无言忽惊振衣起方如在帏室复悟永终巳稚子伤恩絶盛时若流水暄凉同寡趣朗晦俱无理寂性常喻人滞情今在巳空房欲云暮巢燕亦来止夏木遽成隂緑苔谁复履感至竟何方幽独长如此  

悲纨扇  

非闗秋节至讵是恩情改掩嚬人巳无委箧凉空在何言永不发暗使销光彩  

闲斋对雨  

幽独自盈抱隂淡亦连朝空斋对高树疎雨共萧条巢燕翻泥湿蕙花依砌消端居念往事倐忽苦惊飚  

林园晚霁  

雨歇见青山落日照林园山多【`一作夕`】烟鸟乱林清风景翻提携唯子弟萧散在琴言【`一作尊`】同游不同意耿耿独伤魂寂寞钟已尽如何还入门  

秋夜二首  

庭树转萧萧隂虫还戚戚独向高斋眠夜闻寒雨滴微风时动牖残灯尚留壁惆怅平生懐偏来委今夕霜露已凄凄星汉复昭囘朔风中夜起惊鸿千里来萧条凉叶下寂寞清砧哀岁晏仰空宇心事若寒灰  

感梦  

岁月转芜漫形影长寂寥髣髴觏微梦感叹起中宵绵思霭流月惊魂飒廻飚谁念兹夕永坐令顔鬓凋  

同徳精舍旧居伤懐  

洛京十载别东林访旧扉山河不可望存殁意多违时迁迹尚在同去独来归还见窗中鸽日暮绕庭飞  

悲故友  

白璧众求瑕素丝易成污万里颠沛还高堂已长暮积愤方盈抱纒哀忽逾度念子从此终黄泉竟谁诉一为时事感岂独平生故唯见荒丘原野草涂朝露  

张彭州前与缑氏冯少府各惠寄一篇多故未荅张巳云没因追哀叙事兼逺简冯生  

君昔掌文翰西垣复石渠朱衣乘白马辉光照里闾余时忝南省接防媿空虚一别守兹郡蹉跎岁再除长懐闗河表永日简牍余郡中有方塘凉阁对红蕖金玊防逺贶篇咏见吹嘘未答平生意巳没九原居秋风吹寝门长恸涕涟如覆视缄中字奄为昔人书髪鬓已云白交友日雕疎冯生逺同恨憔悴在田庐  

东林精舍见故殿中郑侍御题诗追旧书情涕泗横集因寄呈阎澧州冯少府  

仲月景气佳东林一登厯中有故人诗凄凉在高壁精思长悬【`一作懐`】世音容巳归寂墨泽传洒余磨灭亲翰迹平生忽如梦百事皆成昔结骑京华年挥文箧笥积朝廷重英彦时辈分珪璧永谢柏梁陪独阙金门籍方婴存殁感岂暇林泉适雨余山景寒风散花光夕新知虽满堂故情谁能觌唯当同时友缄寄空凄慼  

同李二过亡友郑子故第【`李与之故非予所识`】  

客车名未灭没世恨应长斜月知何照幽林判自芳故人惊逝水寒雀噪空墙不是平生旧遗踪要可伤  

话旧【`亭中对兄姊话兰陵崇贤懐真已来故事然而作`】  

存亡三十载事过悉成空不惜霑衣泪并话一宵中  

至开化里夀春公故宅  

宁知府中吏故宅一徘徊厯阶存往敬瞻位泣余哀废井没荒草隂牖生緑苔门前车马散非复昔时来  

睢阳感懐  

豺虎犯天纲升平无内备长驱隂山卒略践三河地张侯本忠烈济世有深智坚壁梁宋间逺筹吴楚利穷年方絶输隣援皆携贰使者哭其庭救兵终不至重围虽可越藩翰谅难弃饥喉待危巢悬命中路坠甘从锋刃毙莫夺坚贞志宿将降贼庭儒生独全义空城唯白骨同往无贱贵哀哉岂独今千载当歔欷  

广徳中洛阳作  

生长太平日不知太平欢今还洛阳中感此方苦酸饮药本攻病毒肠翻自残王师涉河洛玉石俱不完时节屡迁斥山河长郁盘萧条孤烟絶日入空城寒塞劣乏高歩缉遗守微官西懐咸阳道踯躅心不安  

阊门懐古  

独鸟下高树遥知吴苑园凄凉千古事日暮倚阊门  

感事  

霜雪皎素丝何意坠墨池青苍犹可濯黒色不可移女工再三叹委弃当此时岁寒虽无褐机杼谁肯施  

感镜  

铸镜广陵市菱花匣中发夙昔尝许人镜成人已没如冰结圆噐类璧无丝髪形影终不临清光殊不歇一感平生言松枝树【`一作挂`】秋月  

叹白髪  

还同一叶落对此孤镜晓丝缕乍难分杨花复相绕时役人易衰吾年白犹少  

## 御定全唐诗卷一百九十二  

韦应物  

登高望洛城作  

高台造云端遐瞰周四垠雄都定鼎地势据万国尊河岳出云雨土圭酌乾坤舟通【`一作盈`】南越贡城背北邙原帝宅夹清洛丹霞捧朝暾葱茏瑶台榭窱双阙门十载构屯难兵戈若【`一作乆`】云屯膏腴满榛芜比屋空毁垣圣主乃东眷俾贤拯元元熙熙居守化泛泛太府恩至损当【`一作方`】受益苦寒必生温平明四城开稍见市井喧坐感理乱迹永懐经济言吾生自不达空鸟何翩翻天高水流逺日晏城郭昏裵囘讫旦夕聊用写忧烦  

同徳寺阁集眺  

芳节欲云晏游遨乐相从髙阁照丹霞飗飗含逺风寂寥氛氲廓超忽神虑空旭日霁皇州岧嶤见两宫嵩少多秀色羣山莫与崇三川浩东注涧亦来同隂阳降  

太和宇宙得其中舟车满川陆四国靡不通旧堵今既葺庶甿亦已丰周览思自奋行当遇时邕  

登寳意寺上方旧游【`寺在武功曽居此寺`】  

翠岭香台出半天万家烟树满晴川诸僧近住不相识坐聼微【`一作岩`】钟记往年  

登乐游庙作  

高原出东城郁郁见咸阳上有千载事乃自汉宣皇颓壖久凌迟陈迹翳丘荒春草虽复緑惊风但飘扬周览京城内双阙起中央微钟何处来暮色忽苍苍歌吹喧万井车马塞康荘昔人岂不尔百世同一伤【`一作场`】归当守冲漠迹寓心自忘  

登西南冈卜居遇雨寻竹浪至沣壖萦带数里清流茂树云物可赏  

登高创危构林表见川流微雨飒已至萧条川气秋下寻密竹尽忽旷沙际游纡曲【`一作直`】水分野绵延稼盈畴寒花明废墟樵牧笑榛丘云水成【`一作交`】隂澹竹树更清幽适自恋佳赏【`一作惬心赏又一作幽赏`】复兹永日留  

沣上与幼遐月夜登西冈翫花  

置酒临高隅佳人自城阙已翫满川花还看满川月花月方浩然赏心何由歇  

台上迟客  

高台一悄【`一作聊`】望逺树间朝晖但见东西骑坐【`一作端`】令心赏违始霁郊原緑暮春啼鸟稀徒然对芳物何能独醉归  

登楼  

兹楼日登眺流岁暗蹉跎坐厌淮南守秋山红树多  

善福寺阁  

残霞照高阁青山出逺林晴明一登望潇洒此幽襟  

楼中月夜  

端令倚悬槛长望抱沈忧宁知故园月今夕在兹楼衰莲送余馥华露湛新秋坐见苍林变清辉怆已休【`一作収`】  

寒食后北楼作  

园林过新节风花乱高阁遥闻击鼓声蹴踘军中乐  

西楼  

高阁一长望故园何日归烟尘拥【`一作在`】函谷秋雁过来稀  

夜望  

南楼夜巳寂暗鸟动林间不见城郭事沈沈唯四山  

晩登郡阁  

怅然高阁望巳掩东城闗春风偏送柳夜景欲沈山  

登重寺阁  

时暇陟云构晨霁澄景光始见吴都【`一作郡`】大十里郁苍苍山川表明丽湖海呑大荒合沓臻水陆骈阗防四方俗繁节又暄雨顺物亦康禽鱼各翔泳草木遍芬芳于兹省甿俗一用劝农桑诚知虎符忝但恨归路长  

观早朝  

伐鼔通严城车马溢广躔煌煌列明烛朝服照华鲜金门杳深沈尚聼清漏传河汉忽已没司阍启晨闗丹殿据龙首崔嵬对南山寒生千门里日照双阙间禁旅下成列炉香起中天辉辉覩明圣济济行【`音航`】俊贤媿无鸳鹭姿短翮空飞还谁当假毛羽云路相追攀  

陪元侍御春游  

何处醉春风长安西复东不因俱罢职岂得此时同贳酒宣平里寻芳下苑中往来杨柳陌犹避昔年骢  

游龙门香山泉  

山水本自佳游人已忘虑碧泉更幽絶赏爱未【`一作不`】能去潺湲写幽磴缭绕带【`一作对`】嘉树激转忽殊流归又同注羽觞自成【`一作伐`】翫永日亦延趣灵草有时香仙【`一作山`】源不知处还当圆月携手重游寓  

龙门游眺  

凿山导伊流中断若天辟都门遥相望佳气生朝夕素懐出尘意适有携手客精舍绕【`一作缭`】层阿千龛隣【`一作鳞`】峭壁縁云路犹缅憩涧钟已寂花树发烟华淙流散石脉长啸招逺风临潭潄金碧日落望都城人间何役役【`一作襄囘怅还驾城阙多物役`】  

洛都游寓  

东风日已和元化亮无私草木同时植生条有髙毕罢官守园庐岂不懐渴饥穷通非所干局促当何为佳辰幸可游亲友亦相追朝从华林宴暮返东城期掇英出兰臯翫月歩川坻轩冕诚可慕所忧在絷维  

再游龙门懐旧侣【`尝与窦黄州洛阳韩丞渑池李丞宻郑二尉同游`】  

两山郁相对晨防方上干霭霭眺都城悠悠俯清澜邈矣二三子兹焉屡游盘良时忽已周独往念前欢好鸟始云至众芳亦未阑遇物岂殊昔慨伤自有端  

荘严精舍游集  

良游因时暇乃在西南隅緑烟凝层城丰草满通衢精舍何崇旷烦局一舒架虹施广防构云眺八区即此尘境逺忽闻幽鸟殊新林【`一作秋`】泛景光丛緑含露濡永日亮难遂平生少欢娱谁能遽还归幸与【`一作得`】高士俱  

府舍月游  

官舍【`一作寺`】耿深夜佳月喜同游横河俱半落泛露忽惊秋散彩疎羣树分规澄素流心期与浩景苍苍殊未收  

任鄠令渼陂游眺  

野水灔长塘烟花乱晴日氤氲緑树多苍翠千山出游鱼时可见新荷尚未密屡往心独闲恨无理人术  

西郊游瞩  

东风散余沍陂水淡巳緑【`一本作渌`】烟芳何处寻杳霭春山曲新禽哢暄节晴光泛嘉木一与诸君游华觞忻见属  

再游西郊渡  

水曲一追游游人重懐恋婵娟昨夜月还向波中见惊禽栖不定流芳寒未徧携手更何时伫看花似霰  

月溪与幼遐君贶同游【`时二子还城`】  

岸篠覆廻溪廻溪曲如月沈沈水容緑寂寂流莺【`一作莺初`】歇浅石方凌乱游禽时出没半雨夕阳霏縁源杂花发明晨重来此同心应巳阙  

与幼遐君贶兄弟同游白家竹潭  

清赏非素期偶游方自得前登絶岭险下视深潭黒密竹已成暮归云殊未极春鸟依谷暄紫兰含幽色巳将芳景遇复欵平生忆终念一欢别临风还黙黙  

秋夕西斋与僧神静游  

晨登西斋望不觉至夕曛正当秋夏交原野起烟氛坐聼凉飚举华月稍披云漠漠山犹隠滟滟川始分物幽夜更殊境静兴弥臻息机非傲世于时乏嘉闻究空自为理况与释子羣  

观田家  

微雨众卉新一雷惊蛰始田家防日闲耕种从此起丁壮俱在野场圃亦就理归来景常晏饮犊西涧水饥劬不自苦膏泽且为喜仓廪无宿储徭役犹未巳方慙不耕者禄食出闾里  

园亭览物  

积雨时物变夏緑满园新残花已落实髙笋半成筠守此幽栖地自是忘机人  

观沣水涨  

夏雨万壑凑沣涨【`一作流`】暮浑浑草木盈川谷澶漫一平吞槎梗方弥泛涛沬亦洪翻北来注泾渭所过无安源云岭同昏黒观望悸心魂舟人空敛棹风波正自奔  

陪王卿郎中游南池  

鹓鸿俱失侣同为此地游露浥荷花气风散柳园秋烟草凝衰屿星汉泛归流林高初上月塘深未转舟清言屡往复华樽始献酬终忆秦川赏端坐起离忧  

南园陪王卿游瞩  

形迹虽拘检世事澹无心郡中多山水日夕聼幽禽几阁文墨暇园林春景深杂花芳意散緑池暮色沈君子有高躅相携在幽寻一酌何为贵可以写冲襟  

游西山  

时事方扰扰幽赏独悠悠防泉朝渉涧采石夜归州挥翰题苍峭下马歴嵌丘所爱唯山水到此即淹留  

春游南亭  

川明气巳变岩寒云尚拥南亭草心緑春塘泉脉动景煦聼禽响雨余看柳重逍遥池舘华益媿専城宠  

再游西山  

南谯古山郡信是髙人居自叹乏量终朝亲簿书于时忽命驾秋野正萧疎积逋诚待责寻山亦有余测测石泉冷暧暧烟谷虚中有释门子种果【`一作药`】结茅庐出身厌名利遇境即踌躇守直虽多忤视险方晏如况将尘埃外襟抱从此舒  

游灵岩寺  

始入松路永独忻山寺幽不知临絶槛乃见西江流吴岫分烟景楚甸散林丘方悟闗塞眇重轸故园愁闻钟戒归骑憩涧惜良游地踈泉谷狭春深草木稠兹焉赏未极清景【`一作澹`】期杪秋  

与卢陟同游永定寺北池僧斋  

密竹行已逺子规啼更深緑池芳草气闲斋春树隂晴蝶飘兰迳游蜂绕花心不遇君携手谁复此幽寻  

游溪  

野水烟鹤唳楚天云雨空翫舟清景晩垂钓緑蒲中落花飘旅衣归流澹清风縁源不可极逺树但青葱  

游开元精舍  

夏衣始轻体游歩爱僧居果园新雨后香台照日初緑隂生昼静【`一作寂`】孤花表春余符竹方为累形迹一来疎  

襄武舘游眺  

州民知礼让讼简得遨游高亭凭古地山川当暮秋是时秔稻熟西望尽田【`一作平`】畴仰恩慙政拙念劳喜岁收澹泊风景晏缭绕云树幽节往情恻恻天高思悠悠嘉賔幸云集芳罇始淹留还希习池赏【`一作还喜曲池濵`】聊以驻鸣驺  

秋景诣琅瑘精舍  

屡访尘外迹未穷幽赏情高秋天景逺始见山水清上陟岩殿憩暮看云壑平苍茫寒色起迢递晩钟鸣意有清夜恋身为符守婴悟言【`一作方爱`】缁衣子萧洒中林行  

同韩郎中闲庭南望秋景  

朝下抱余素地髙心本闲如何趋府客罢秩见秋山疎树共寒意游禽同暮还因君悟清景西望一开顔  

慈恩精舍南池作  

清境岂云逺炎氛忽如遗重门布緑隂菡蓞满广池石髪散清浅林光动涟漪縁崖摘紫房扣槛集灵龟浥浥余露气馥馥幽襟披积喧忻物旷躭玩觉景驰明晨复趋府幽赏当反思  

雨夜宿清都观  

灵飚动阊阖微雨洒瑶林复此新秋夜髙阁正沈沈旷岁恨殊迹兹夕一披襟洞户含凉气网轩构层隂况自展良友芳罇遂盈斟适悟委前妄清言怡道心岂恋腰间绶如彼笼中禽  

善福精舍秋夜迟诸君  

广庭独闲歩夜色方湛然丹阁已排云皓月更【`一作正`】高悬繁露降秋节苍林郁芊芊仰观天气凉髙咏古人篇抚已亮无庸结交赖羣贤属予翘思时方子中夜眠相去隔城阙佳期屡徂【`一作阻`】迁如何日夕待见月三四圆  

东郊  

吏舍局终年出郊旷清曙杨柳散和风青山澹吾虑依丛适自憩縁涧还复去微雨霭芳原春鸠鸣何处乐幽心屡止遵事迹犹遽终罢斯【`一作期`】结庐慕陶真可庶  

秋郊作  

清露澄境逺旭日照林初一望秋山净萧条形迹疎登原忻时稼采菊行故墟方愿沮溺耦淡泊守田庐  

行寛禅师院  

北望极长廊斜扉映【`一作掩`】藂竹亭午一来寻院幽僧亦独唯闻山鸟啼爱此林下宿  

神静师院  

青苔幽巷徧新林露气微经声在深竹高斋独掩扉憩树爱岚岭聼禽悦朝晖方耽静中趣自与尘事违  

精舍纳凉  

山景寂巳晦野寺变苍苍夕风吹高殿露叶散林光清钟始戒夜幽禽尚归翔谁复掩扉卧不咏南轩凉  

蓝岭精舍  

石壁精舍高排云聊直上佳游惬始愿忘险得前赏崖倾景方晦谷转川如掌緑林含萧条飞阁起敞道人上方至深夜还独往日落羣山隂天秋百泉响所嗟累已成安得长偃仰  

道晏寺主院  

北隣有幽竹潜筠穿我庐往来地已密心乐道者居残花廻往节轻条防夏初闻钟北窗起啸傲永日余  

义演法师西斋  

结茅临絶岸隔水闻清磬山水旷萧条登临散情性稍指縁原骑还寻汲涧迳长啸倚亭树怅然川光暝  

澄秀上座院  

缭绕西南隅鸟声转幽静秀公今不在独礼髙僧影林下噐未收何人适煮茗  

至西兰若受田妇馈  

攀崖复縁涧遂造幽人居鸟鸣泉谷暖土起萌甲舒聊登石楼憩下翫潭中鱼田妇有嘉献泼撒新岁余常怪投钱饮事与贤逹疎今我何为答鳏寡欲焉如  

昙智禅师院  

高年不复出门径【`一作援`】众草生时夏方新雨果药发余荣疎澹下林景流暮幽禽情身名两俱遣独此野寺行  

起度律师同居东斋院  

释子喜相偶幽林俱避喧安居同僧夏清夜讽道言对阁景恒晏歩庭隂始繁逍遥无一事松风入南轩  

游琅瑘山寺  

受命恤人隠兹游久未遑鸣驺响幽涧【`一作谷`】前旌耀崇冈青冥台砌寒緑缛草木香填壑跻花界叠石构云房经制随岩转缭绕岂定方新泉泄隂壁髙萝防緑塘攀林一栖止饮水得清凉物累诚可遣疲甿终未忘还归坐郡阁但见山苍苍  

同越琅瑘山【`赵氏生辟彊`】  

石门有雪无行迹松壑凝烟满众香余食施庭寒鸟下破衣挂树老僧亡  

诣西山深师  

曹溪旧弟子何縁住此山世有征战事心将流水闲埽林驱虎出宴坐一林间藩守宁为重拥骑造云闗  

寻简寂观瀑布  

蹑石欹危过急涧攀崖迢递弄悬泉犹将虎竹为身累欲付归人絶世縁  

简寂观西涧瀑布下作  

淙【`一作深`】流絶壁散虚烟翠涧深丛际松风起飘来洒尘襟窥萝翫猿鸟解组傲云林茶果邀真侣觞酌洽同心旷岁懐兹赏行春始重寻聊将横吹笛一写山水音  

游南斋  

池上鸣佳禽僧斋日幽寂髙林晚露清红药无人摘春水不生烟荒冈筠翳石不应朝夕游良为蹉跎客  

南园  

清露夏天晓荒园野气通水禽遥泛雪池莲迥披红幽林讵知暑环舟似不穷顿洒尘喧意长啸满襟风  

西亭  

亭宇丽朝景帘牖散暄风小山初搆石珍树正然红弱藤已扶树【`一作援`】幽兰欲成丛芳心幸如此佳人时不同  

夏景园庐  

羣木昼隂静北窗凉气多闲居逾时节夏云巳嵯峨搴叶爱繁緑縁涧弄惊波岂为论夙志对此青山阿  

夏至避暑北池  

昼晷已云极宵漏自此长未及施政教所忧变炎凉公门日多暇是月农稍忙髙居念田里苦热安可当亭午息羣物独游爱方塘门闭隂寂寂城高树苍苍緑筠尚含粉圆荷始散芳于焉洒烦抱可以对华觞  

题从侄成绪西林精舍书斋  

栖身齿【`一作始`】多暮息心君独少慕谢始精文依僧欲观妙冽泉前堦注清池北窗照果药杂芬敷松筠疎蒨峭屡跻幽人境每肆芳辰眺采栗猿窟撷芝丹林峤纻衣岂寒御蔬食非饥疗虽甘巷北单【`一作簟`】岂塞青紫耀郡有优贤榻朝编贡士诏欲同【`一作求`】朱轮载勿惮移文诮  

题郑宪侍御遗爱草堂  

居士近依僧青山结茅屋疎松映岚晚春池含苔緑繁华冒阳岭新禽响幽谷长啸攀乔林慕兹髙世躅  

同元锡题琅瑘寺  

适从郡邑喧又兹三伏热山中清景多石罅寒泉洁花香天界事松竹人间别殿分岚岭明磴临悬【`一作`】壑絶昏旭穷陟降幽显尽披阅嵚【`一作岭`】骇风雨区寒知龙蛇穴情虚澹泊生境寂尘妄灭经世岂非道无为厌车【`一作归`】辙  

题郑拾遗草堂  

借地结茅栋横竹挂朝衣秋园雨中緑幽居尘事违隂【`一作凉`】井夕虫乱髙林霜果稀子有白云意搆此想岩扉  

## 御定全唐诗卷一百九十三  

韦应物  

咏玊  

乾坤有精物至寳无文章雕琢为世噐真性一朝伤  

咏露珠  

秋荷一滴露清夜坠天将来玉盘上不定始知圆  

咏水精  

映物随顔色含空无表里持来向明月的皪愁成水  

咏瑚  

绛树无花叶非石亦非琼世人何处得蓬莱石上生  

咏瑠璃  

有色同寒氷无物隔纎尘象筵防不见堪将对玉人  

咏琥珀  

曽为老茯神本是寒松液蚊蚋落其中千年犹可觌  

咏晓  

军中始吹角城上河初落深沈犹隠帷晃朗先分阁  

咏夜  

明从何处去暗从何处来但觉年年老半是此中催  

咏声  

万物自生【`一作此`】聼太空恒寂寥还从【`一作应`】静中起却向静中消  

任洛阳丞请告一首  

方凿不受圆直木不为轮揆材各有用反性生苦辛折腰非吾事饮水非吾贫休告卧空馆养病絶嚣尘游鱼自成族野鸟亦有羣家园杜陵下千岁心氛氲天晴嵩山髙雪后河洛春乔木犹未芳百草日巳新著书复何为当去东臯耘  

县斋  

仲春时景好草木渐舒荣公门且无事微雨园林清决水泉动忻忻众鸟鸣闲斋始延瞩东作兴庶甿即事翫文墨抱冲披道经于焉日淡泊徒使芳尊盈  

晩出府舍与独孤兵曹令狐士曹南寻朱雀街归里第  

分曹幸同简聨骑方惬素还从广陌归不觉青山暮翻翻鸟未没杳杳钟犹度寻草逺无人望山多枉路聊参世士迹尝得静者顾出入虽见牵忘身縁所【`一作明`】晤  

休暇东斋  

由来束带士请谒无朝暮公暇及私身何能独闲歩摘叶爱芳在扪竹怜粉汚岸帻偃东斋夏天清晓露懐仙阅真诰贻友题幽素荣逹颇知疎恬然自成度緑苔日已满幽寂谁来顾  

夜直省中  

河汉有秋意南宫生早凉玊漏殊杳杳云阙更苍苍华灯发新焰轻【`一作炉`】烟浮夕香顾迹知为忝束带愧周行  

郡内闲居  

栖息絶尘侣孱钝得自怡腰悬竹使符心与【`一作如`】庐山缁永日一酣寝起坐兀无思长廊独看雨众药发幽姿今夕已云罢明晨复如斯何事能为累宠辱岂要辞  

燕居即事  

萧条竹林院风雨丛兰折幽鸟林上啼青苔人迹絶燕居日巳永夏木纷成结几阁积羣书时来北窗阅  

幽居  

贵贱虽异等出门皆有营独无外物牵遂此幽居情微雨夜来过不知春草生青山忽已曙鸟雀绕舍鸣时与道人偶或随樵者行自当安蹇劣【`一作拙`】谁为薄世荣  

野居书情  

世事日可见身名良蹉跎尚瞻白云岭聊作负薪歌  

郊居言志  

负暄衡门下望云归逺山但要尊中物余事岂相闗交无是非责且得任疎顽日夕临清涧逍遥思虑闲出去唯空屋弊箦委窗间何异林栖鸟恋此复来还世荣斯独已頽志【`一作思`】亦何攀唯当岁丰熟闾里一欢顔  

夏景端居即事  

北斋有凉气嘉树对层城重门永日掩清池夏云生遇此庭讼简始闻蝉初鸣逾懐故园怆黙黙以缄情  

始至郡  

湓城古雄郡【`一作镇`】横江千里驰髙树上迢递峻堞绕歌危井邑烟火晩郊原草树滋洪流荡【`一作薄`】北阯崇岭郁南圻斯民本乐生逃逝竟何为旱岁属荒歉旧逋积如坻到郡方逾月终朝理乱丝賔朋未及防简牍巳云疲昔贤播髙风得守愧无施岂待干戈戢且愿抚惸  

郡中西斋  

似与尘境【`一作世`】絶萧条斋舍秋寒花独经雨山禽时到州清觞养真气玉书示道流岂将符守恋幸已栖心幽  

新理西斋  

方将甿讼理久翳西斋居草木无行次闲暇一芟除春阳土脉起膏泽发生初养条刋朽枿防药锄秽【`一作荒`】芜稍稍觉林耸厯厯忻竹疎始见庭宇旷顿令烦抱舒兹焉即可爱何必是吾庐  

晓坐西斋  

咚咚城鼔动稍稍林鵶去栁意不胜春岩光已知曙寝斋有单祶【`一作茅`】灵药为朝茹盥潄忻景清焚香澄神虑公门自常事道心宁易【`一作异`】处  

郡斋卧疾絶句  

香炉宿火灭兰灯宵影微秋斋独卧病谁与覆寒衣  

寓居永定精舍【`苏州`】  

政拙忻罢守闲居初理生家贫何由往梦想在京城野寺霜露月农兴羁旅情聊租二顷田方课子弟耕眼暗文字废身闲道心精即与人羣逺岂谓是非婴  

永定寺喜辟强夜至  

子有新岁庆独此苦寒归夜叩竹林寺山行雪满衣深炉正燃火空斋共掩扉还将一尊对无言百事违  

野居  

结髪屡辞秩立身本疎慢今得罢守归幸无世欲忠栖止且偏僻嬉逰无早晏逐上坡冈捕鱼縁赤涧髙歌意气在贳酒贫居惯时启北窗扉岂将文墨间  

同褎子秋斋独宿  

山月皎如烛风霜时动竹夜半鸟惊栖窗间人独宿  

饵黄精  

灵药出西山服食采其根九蒸换凡骨经着上世言火起中夜馨香满南轩斋居感众灵药术启妙门自懐物外心岂与俗士论终期脱印绶永与天壤存  

昭国里第聼元老师弹琴  

竹林髙宇霜露清朱丝玊徽多故情暗识啼乌与别鹤秪縁中有断肠声  

野次聼元昌奏横吹  

立马莲塘吹横笛微风动桞生水波北人聼罢泪将落南朝曲中怨更多  

楼中阅清管  

山阳遗韵在林端横吹惊响迥凭髙阁曲怨绕秋城淅沥危叶振萧瑟凉气生始遇兹管赏巳懐故园情  

寒食  

晴明寒食好春园百卉开防绳拂花去轻毬度阁来长歌送落日缓吹逐残杯非闗无烛罢良为羁思催  

七夕  

人世拘形迹别去间山川岂意灵仙偶相望亦弥年夕衣清露湿晨驾秋风前临欢定不住当为何所牵  

九日  

今朝把酒复惆怅忆在杜陵田舍时明年九日知何处世难还家未有期  

秋夜  

暗窗凉叶动秋天【`一作斋`】寝席单忧人半夜起明月在林端一与清景遇每忆平生欢如何方恻怆披衣露更【`一作转`】寒  

秋夜一絶  

高阁渐凝露凉叶稍飘闱忆在南宫直夜长钟漏稀  

滁城对雪  

晨起满闱雪忆朝阊阖时玉座分曙早金炉上烟迟飘散云台下凌乱桂树姿厠迹鸳鹭末蹈舞丰年期今朝覆山郡寂寞复何为  

雪中  

空堂岁巳晏密室独安眠压篠夜偏积覆阁晓逾妍连山暗古郡惊风散一川此时骑马出忽省京华年  

咏春雪  

裵囘轻雪意似惜豓阳时不悟风花冷翻令梅栁迟  

对春雪  

萧屑杉松声寂寥寒夜虑州贫人吏稀雪满山城曙春塘看幽谷栖禽愁未去开闱正乱流宁辨花枝处  

对残灯  

独照碧窗久欲随寒烬灭幽人将遽眠解带翻成结  

对芳尊  

对芳尊醉来百事何足论遥见青山始一醒欲着接离还复昏  

夜对流萤作  

月暗竹亭幽萤光拂席流还思故园夜更度一年秋自惬观书兴何慙秉烛游府中徒冉冉明发好归休  

对新篁  

新緑苞初解嫩气笋犹香含露渐舒叶抽丛稍自长清晨止亭下独爱此幽篁  

夏花明  

夏条緑巳密朱蕚缀明鲜炎炎日正午灼灼火俱燃翻风适自乱照水复成妍归视窗间字荧煌满眼前  

对萱草  

何人树萱草对此郡斋幽本是忘忧物今夕【`一作日`】重生忧丛疎露始滴芳余蝶尚留还思杜陵圃离披风雨秋  

见紫荆花  

杂英纷巳积含芳独暮春还如故园树忽忆故园人  

翫萤火  

时节变衰草物色近新秋度月影才敛绕竹光复流  

对杂花  

朝红争景新【`一作鲜`】夕素含露翻妍姿如有意流芳复满园单栖守逺郡永日掩重门不与花为偶终遣与谁言  

种药  

好读神农书多识药草名持缣购山客移莳罗众英不改幽涧色宛如此地生汲井既防泽揷楥亦扶倾隂颖夕房敛阳条夏花明悦翫从兹始日夕绕庭行州民自寡讼养闲非政成  

西涧种栁  

宰邑乖所愿僶俛愧昔人聊将休暇日种柳西涧濵置锸息微倦临流睇归云封壤自人力生条在阳【`一作王`】春成隂岂自取为茂属佗辰延咏留佳赏山水变夕曛  

种  

率性方卤莽理生尤自疎今年学种园圃多荒芜众草同雨露新苖独翳如直以春窘廹过时不得锄田家笑枉费日夕转空虚信非吾侪事且读古人书  

喜园中茶生  

洁性不可污为饮涤尘烦此物信灵味本自出山原聊因理郡余率尔植荒园喜随众草长得与幽人言  

移海榴  

叶有苦寒色山中霜霰多虽此防阳景移根意如何  

郡斋移杉  

櫂干方数尺幽姿已苍然结根西山寺来植郡斋前新含野露气稍静高窗眠虽为赏心遇岂有岩中縁  

花径  

山花夹径幽古甃生苔涩胡牀理事余玉琴承露湿朝与诗人赏夜携禅客入自是尘外踪无令吏趋急  

慈恩寺南池秋荷咏  

对殿含凉气裁规覆清沼衰红受露多余馥依人少萧萧逺尘迹飒飒凌秋晓节谢客来稀回塘方独绕  

题桐叶  

参差剪緑绮潇洒覆琼柯忆在沣东寺偏书此叶多  

题石桥  

逺学临海峤横此莓苔石郡斋三四如有灵仙【`一作山`】迹方愁暮云滑始照寒池碧自与幽人期逍遥竟朝夕  

池上  

郡中卧病久池上一来賖榆柳飘枯叶风雨倒横查  

滁州西涧  

独怜幽【`一作芳`】草涧邉生【`一作行`】上有黄鹂深树【`一作处`】鸣春潮带雨晩来急野渡无人舟自横  

西塞山  

势从千里奔直入江中断岚横秋色雄地束惊流满  

山耕叟  

萧萧垂白髪黙黙讵知情独放寒林烧多寻虎迹行暮归何处宿来此空山耕  

上方僧  

见月出东山上方髙处禅空林无宿火独夜汲寒泉不下蓝溪寺今年【`一作来`】三十年  

烟际钟  

隠隠起何处迢迢送落晖苍茫随思逺萧散逐【`一作入`】烟微秋野寂云【`一作方`】晦望山僧独归  

始闻夏蝉  

徂夏暑未晏蝉鸣景巳曛一聼知何处高树但侵云响悲遇衰齿节谢属离羣还忆郊园日独向涧中闻  

射雉  

走马上东冈朝日照野田野田双雉起翻射斗回鞭虽无百发中聊取一笑妍羽分绣臆碎头【`一作颈`】弛锦鞘悬方将悦羁旅非闗学少年弢弓一长啸忆在灞城阡  

夜闻独鸟啼  

失侣度山觅投林舍北啼今将独夜意偏知对影栖  

述园鹿  

野性本难畜翫习亦逾年麑班始力直麚角已苍然仰首嚼园柳俯身饮清泉见人若闲暇蹷起忽低骞兹兽有髙貎凡类宁比肩不得游山泽局促诚可怜  

闻鴈  

故园眇何处归思方悠哉淮南秋雨夜髙斋闻鴈来  

子规啼  

髙林滴露夏夜清南山子规啼一声隣家孀妇抱儿泣我独展转何时明【`一作为情`】  

始建射侯  

男子本悬弧有志在四方虎竹忝明命熊侯始张皇賔登时事毕诸将备戎装星飞的屡破鼓噪武更扬曽习邹鲁学亦陪鸳鹭翔一朝愿投笔世难激中肠  

仙人祠  

苍岑古仙子清庙閟华容千载去寥廓白云遗旧踪归来灞陵上犹见最髙  

鹧鸪啼【`一作李峤诗`】  

可怜鹧鸪飞飞向树南枝南枝日照暖北枝霜露滋露滋不堪栖使我夜常啼愿逄云中鹤衔我向寥廓愿作城上乌一年生九雏何不旧巢住枝弱不得【`一作若`】去何意道苦辛客子常畏人  

## 御定全唐诗卷一百九十四  

韦应物  

长安道  

汉家宫殿含云烟两宫十里相连延晨霞出没弄丹阙春雨依微自甘泉春雨依微春尚早长安贵游爱芳草寳马横来下建章香车却转避驰道贵游谁最贵卫霍世难比何能防主恩幸遇邉尘起归来甲第拱皇居朱门峩峩临九衢中有流苏合欢之寳帐一百二十鳯凰罗列含明珠下有锦铺翠被之粲烂博山吐香五云散丽人绮阁情飘飖头上鸳钗双翠翘低鬟曵袖回春雪聚黛一声愁碧霄山珍海错弃藩篱烹犊炰羔如折葵既请列侯封部曲还将金印授庐儿欢荣【`一作容`】若此何所苦但苦白日西南驰  

行路难【`一作连环歌`】  

荆山之白玉兮良工雕琢双环连月蚀中央镜心穿故  

人赠妾初相结恩在环中寻不絶人情厚薄苦须防昔似连环今似玦连环可碎不可离如何物在人自移上客勿遽欢聼妾歌路难旁人见环环可怜不知中有长恨端  

横塘行  

妾家住横塘夫壻郗家郎玉盘的厯双白鱼寳簟玲珑透象牀象牀可寝鱼可食不知郎意何南北岸上种莲岂得生池中种槿岂得成丈夫一去花落树妾独夜长心未平  

贵游行  

汉帝外家子恩泽少封侯垂杨拂白马晓日上青楼上有顔如玉高情世【`一作非`】无俦轻裾含碧烟窈窕似云浮良时无还景促节为我讴忽闻阳曲四坐亦已柔賔友仰称叹一生何所求平明击钟食入夜乐未休风雨岁兵戎横九州焉知坐上客草草心所忧  

酒肆行  

豪家沽酒长安陌一旦起楼高百尺碧疏玲珑含春风银题彩帜邀上客回瞻丹鳯阙直视乐游苑四方称赏名已高五陵车马无近逺晴景悠扬三月天桃花飘俎柳垂筵繁丝急管一时合他垆隣肆何寂然主人无厌且专利百斛须臾一壶【`一作囊`】费初醲后薄为大偷饮者知名不知味深门潜醖客来稀终岁醇醲味不移长安酒徒空扰扰路傍过去那得知  

相逄行  

二十登汉朝英声迈今古适从东方来又欲谒明主犹酣新豊酒尚带灞陵雨邂逅两相逄别来问【`一作间`】寒暑宁知白日晩暂向花间语忽闻长乐钟走马东西去  

乌引鶵  

日出照东城春乌鵶鵶鶵和鸣鶵和鸣羽犹短巢在深林春正寒引飞欲集东城暖羣鶵防褷睥睨高举翅不及坠蓬蒿雄雌来去飞又引音声上下惧鹰隼引雏乌尔心急急将何如何得比日搜索雀卵噉尔雏  

鸢夺巢  

野鹊野鹊巢林梢鸱鸢恃力夺鹊巢呑鹊之肝啄鹊脑窃食偷居还自保鳯凰五色百鸟尊知鸢为害何不言霜鹯野鹞得残肉同啄羶腥不肯逐可怜百鸟纷纵横虽有深林何处宿  

鷰啣泥  

啣泥燕声喽喽尾涏涏秋去何所归春来复相见岂不解决絶髙飞碧云里何为地上啣泥滓衔泥虽贱意有营杏梁朝日巢欲成不见百鸟畏人林野宿翻遭网罗俎其肉未若衔泥入华屋燕衔泥百鸟之智莫与齐  

鼙鼔行  

淮海生云暮惨澹广陵城头鼙鼔暗寒声坎坎风动邉忽似孤城万里絶四望无人烟又如虏骑截辽水胡马不食仰朔天座中亦有燕赵士闻鼙不语客心死何况鳏孤火絶无晨炊独妇夜泣官有期  

古剑行  

千年土中两刃铁土蚀不入金星灭沈沈青脊鳞甲满蛟龙无足蛇尾断忽欲飞动中有灵豪士得之敌国寳仇家举意半夜鸣小儿女子不可近龙蛇变化此中隠夏云奔走雷阗阗恐成霹雳飞上天  

金谷园歌  

石氏灭金谷园中水流絶当时豪右争骄侈锦为歩障四十里东风吹花雪满川紫气凝阁朝景妍洛阳陌上人回首丝竹飘飖入青天晋武平吴恣欢燕余风靡靡朝廷变嗣世衰微谁肯忧二十四友日日空追游追游讵可足共惜年华促祸端一发埋恨长百草无情春自緑  

温泉行  

出身天寳今年防顽钝如锤【`一作铅`】命如纸作官不了却来归还是杜陵一男子北风惨惨投温泉忽忆先皇游幸年身骑廐马引天仗直入华清列御前玉林瑶雪满寒山上升阁游绛烟平明羽卫朝万国车马合沓溢四防恩每浴华池水扈猎不蹂渭北田朝廷无事共欢燕美人丝管从九天一朝铸鼎降龙驭小臣髯絶不得去今来萧瑟【`一作索`】万井空唯见苍山起烟雾可怜蹭蹬失风波仰天大叫无奈何敝裘羸马冻欲死赖遇主人杯酒多  

学仙二首  

昔有道士求神仙灵真下试心确然千钧巨石一髪悬卧之石下十三年存道忘身一试过名奏玉皇乃升天云气冉冉渐不见留语弟子但精坚  

石上凿井欲到水惰心一起中路止岂不见古来三人俱弟兄结茅深山读仙经上有青冥倚天之絶壁下有飕飗万壑之松声仙人变化为白鹿二弟翫之兄诵读读多七过可乞言为子心精得神仙可怜二弟仰天泣一失毫厘千万年  

广陵行  

雄藩镇楚郊地势郁岧嶤双旌拥万防中有霍嫖姚海云助兵气寳货益军饶严城动寒角晩骑踏霜桥翕习英豪集振奋士卒骁列郡何足数趋拜等卑寮日晏方云罢人逸马萧萧忽如京洛间游子风尘飘归来视寳剑功名岂一朝  

蕚緑华歌  

有一人兮升紫霞书名玉牒兮蕚緑华仙容矫矫兮杂瑶佩轻衣重重兮防绛纱云雨愁思兮望淮海鼓吹萧条兮驾龙车世淫浊兮不可降胡不来兮玉斧家  

王母歌【`一作玉女歌`】  

众仙翼神母羽葢随云起上游极杳冥中下看东海一杯水海畔种桃经防时千年开花千年子玉顔眇眇何处寻世上茫茫人自死  

马明生遇神女歌  

学仙贵功亦贵精神女变化感马生石壁千寻啓双检中有玉堂【`一作牀`】铺玉簟立之一隅不与言玉体安稳三日眠马生一立【`一作粒`】心转坚知其丹白防哀怜安期先生来起居请示金铛玉佩天皇书神女呵责不合见仙子谢过手足战大枣冷如冰海上摘来朝霞凝赐仙复坐对食讫颔之使去随烟升【`一作使随烟升`】乃言马生合不死少姑敎勅令付尔安期再拜将生出一授素书天地毕  

石鼔歌  

周宣大猎兮岐之阳刻石表功兮炜煌煌石如鼓形数止十风雨缺讹苔藓涩今人濡纸脱其文既击既埽白黒分忽开满卷不可识惊潜动蛰走云云喘逶迤相糺错乃是宣王之臣史籕作一书遗此天地间精意长存世冥寞秦家祖龙还刻石碣石之罘李斯迹世人好古犹共【`一作法`】传持来比此殊悬隔  

寳观主白鸜鹆歌  

鸜鹆鸜鹆众皆如漆尔独如玉鸜之鹆之众皆蓬蒿下尔自三山来【`叶音黎`】三山处子下人间绰约不妆冰雪顔仙鸟随飞来掌上来掌上时拂拭人心鸟意自无猜玉指霜毛本同色有时一去凌苍苍朝游汗漫暮玉堂巫峡雨中飞暂湿杏花林里过来香日夕依仁全羽翼空欲衔环非报徳岂不及阿母之家青鸟儿汉宫来往传消息  

弹棊歌  

圆天方地局二十四气子刘生絶艺难对曹客为歌其能请从中央起中央转鬭破欲阑零落势背谁能弹此中举一得六七旋风忽散霹雳疾履机乗变安可当置之死地翻取强不见短兵反掌収巳尽唯有猛士守四方四方又何难横击且縁邉岂如昆明与碣石一箭飞中隔逺天神安志惬动十全满堂惊视谁得然  

## 御定全唐诗卷一百九十五  

韦应物  

聼莺曲  

东方欲曙花冥冥啼莺相唤亦可聼乍去乍来时近逺才闻南陌又东城忽似上林翻下苑绵绵蛮蛮如有情欲啭不啭意自娇羌儿弄笛曲未调前声后声不相及秦女学筝指犹涩须臾风暖朝日暾流音变作百鸟喧谁家懒妇惊残梦何处愁人忆故园伯劳飞过声局促戴胜下时桑田緑不及流莺日日啼花间能使万家春意闲有时断续聼不了飞去花枝犹袅袅还栖碧树鏁千门春漏方残一声晓  

白沙亭逄吴叟歌  

龙池宫里上皇时罗衫寳带香风吹满朝豪士今巳尽欲话旧游人不知白沙亭上逄吴叟爱客脱衣且沽酒问之执防亦先朝零落艰难却负樵亲观文物防雨露  

见我昔年侍丹霄冬狩春祠无一事欢游洽宴多颁赐尝陪月夕竹宫斋每返温泉灞陵醉星岁再周十二辰尔来不语今为君盛时忽去良可恨一生坎何足云  

送禇校书归旧山歌  

握珠不返泉匣玉不归山明皇重士亦如此忽怪禇生何得还方称羽猎赋未拜兰台职汉箧亡书巳暗传嵩丘遗简还能识朝朝待诏青鏁闱中有万年之树蓬莱池世人仰望栖此地生独徘徊意何为故山可往薇可采一自人间星岁改藏书壁中苔半侵洗药泉中月还在春风饮饯灞陵原莫厌归来朝市喧不见东方朔避世从容金马门  

五行  

美人为我弹五尘埃忽静心悄然古刀幽磬初相触千珠贯断落寒玉中曲又不喧徘徊夜长月当轩如伴流风萦雪更逐落花飘御园独鳯寥寥有时隠碧霄来下聼还近燕姬有恨楚客愁言之不尽声能尽末曲感我情解幽释结和乐生壮士有仇未得报防剑欲去愤已平夜寒酒多愁遽明  

骊山行  

君不见开元至化垂衣裳厌坐明堂朝万方访道灵山降圣祖沐浴华池集百祥千乗万骑被原野云霞草木相【`一作生`】辉光禁仗围山晓霜切离宫积翠夜漏长玉堦寂厯朝无事碧树萎蕤寒更芳三清小鸟传仙语九华真人奉琼浆下元昧爽漏【`一作编`】恒秩登山朝礼元室翠华稍隠天半云丹阁光明海中日羽旗旄节憩瑶台清丝妙管从空来万井九衢皆仰望彩云白鹤方徘徊慿高览古【`或作一望`】嗟寰宇造化茫茫思悠哉秦川八水长缭绕汉氏五陵空崔嵬乃言圣祖奉丹经以年为日亿万龄苍生咸夀隂阳泰高谢前王出尘外英豪共理天下晏戎夷詟伏兵无战时丰赋敛未告劳海阔珍竒亦来献干戈一起文武乖欢娱巳极人事变圣皇弓剑坠幽泉古木苍山闭宫殿纉承鸿业圣明君威震六合驱妖氛太平游幸今可待汤泉岚岭还氛氲  

汉武帝杂歌三首  

汉武好神仙黄金作台与天近王母摘桃海上还感之西过聊问讯欲来不来夜未央殿前青鸟先回翔緑鬓萦云裾曵雾双节飘飖下仙歩白日分明到世间碧空何处来时路玉盘捧桃将献君踟蹰未去留彩云海水桑田防翻覆中间此桃四五熟可怜穆满瑶池燕正值花开不得荐花开子熟安可期邂逅能当汉武时顔如芳华洁如玉心念我皇多嗜欲虽留桃核桃有灵人间粪土种不生由来在道【`一作徳`】岂在药徒劳方士海上行掩扇一言相谢去如烟非烟不知处  

金茎孤峙兮凌紫烟汉宫美人望杳然通天台上月初出承露盘中珠正圆珠可饮夀可永武王南面曙欲分从空下来玉杯冷世间防翠亦作囊八月一日仙人方仙方称上药静者服之常绰约柏梁沈饮自伤神犹闻驻顔七十春乃知甘醲皆是腐肠物独有淡泊之水能益人千载金盘竟何处当时铸金恐不固蔓草生来春复秋碧天何言空坠露  

汉天子观风自南国浮舟大江屹不前蛟龙索鬬风波黒春秋方壮雄武才弯弧叱浪连山开愕然观者千万众举麾齐呼一矢中死蛟浮出不复灵舳舻千里江水清鼔鼙余响数日在天吴深入鱼鳖惊左有佽飞落霜翮右有孤儿贳犀革何为临深亲射蛟示威以夺诸侯魄威可畏皇可尊平田校猎书犹陈此日从臣何不言独有威声振千古君不见后嗣尊为武  

防榈蝇拂歌  

防榈为拂登君席青蝇掩【`一作撩`】乱飞四壁文如轻罗散如髪马尾防牛不能絜柄出湘江之竹碧玉寒上有纎罗萦缕寻未絶左挥右洒繁暑清孤松一枝风有声丽人纨素可怜色安能防白选为黒  

信州録事叅军常曽古鼎歌  

三年纠一郡独饮寒泉井江南铸噐多铸银罢官无物唯古鼎雕螭【`一作虫`】刻篆相错盘地中岁久青苔寒左对苍山右流水云有古来葛仙子葛仙埋之何不还耕者鎗然得其间持示世人不知寳劝君链丹永夀考  

夏冰歌  

出自泉杳杳之深井汲在朱明赫赫之炎辰九天含露未销铄阊阖初开赐贵人碎如坠琼方截璐粉壁生寒象筵布玉壶纨扇亦玲珑座有丽人色俱素咫尺炎凉变四时出门焦灼君讵知肥羊甘醴心闷闷饮此莹然何所思当念阑干凿者苦腊月深井汗如雨  

鼋头山神女歌  

鼋头之山直上洞庭连青天苍苍烟树闭古庙中有蛾眉成水仙水府沈沈行路絶蛟龙出没无时节魂同魍魉潜太隂身与空山长不灭东晋永和今防代云髪素顔犹盼睐隂【`一作沈`】深灵气静凝美的砾龙绡杂琼佩山精木魅不敢亲昏明想像如有人蕙兰琼芳积烟露碧窗松月无冬春舟客经过奠椒醑巫女南音歌激楚碧水防空惟【`一作见`】鸟飞长天何处云随雨红蕖緑苹芳意多玉灵荡漾凌清波孤絶岛俨相向鬼啸猿啼垂女萝皓雪琼枝殊异色北方絶代徒倾国云没烟销不可期明堂翡翠无人得精灵变态状无方游龙宛转惊鸿翔湘妃独立九疑暮汉女菱歌春日长始知仙事无不有可惜吴宫空白首  

宼季膺古刀歌  

古刀寒锋青槭槭少年交结平陵客求之时【`一作年`】代不可知千痕万穴如星离重叠泥沙更剥落纵横鳞甲相参差古物有灵知所适貂裘拂之横广席隂森白日掩云虹错落池光动金碧知君寳此夸絶代求之不得心常爱厌见今时绕指柔片锋折刃犹堪佩高山成谷苍海填英豪埋没谁所捐吴钩断马不知处防度烟尘今独全夜光投人人不畏知君独识精灵器酧恩结思心自知死生好恶不相弃白虎司秋金气清高天寥落云峥嵘月肃风凄古堂净精芒切切如有声何不跨蓬莱斩长鲸世人所好殊辽阔千金买铅徒一割  

凌雾行  

秋城海雾重职事凌晨出浩浩合元天溶溶迷朗【`一作朝`】日才看含鬓白稍视【`一作似`】霑衣密道骑全不分郊树都如失霏微误嘘吸肤腠生寒栗归当饮一杯庶用蠲斯疾  

乐燕行  

良辰且燕乐乐往不再来赵瑟正高张音响清尘埃一弹和妙讴吹去绕瑶台雪凌空散舞罗起徘徊辉辉发众顔灼灼叹令才当喧既无寂中饮亦停杯华灯何遽升驰景忽西頽高节亦云立安能滞不回  

采玉行  

官府征白丁言采蓝谿玉絶岭夜无家深榛雨中宿独妇饷粮还哀哀【`一作田荒`】舍南哭  

难言  

掬土移山望山尽【`一作迁`】投石填海望海满持索捕风防时得将刀斫水防时断未若不相知中心万仞何由欵  

易言  

洪炉炽炭燎一毛大鼎炊汤沃残雪疾影随形不觉至千钧引缕不知絶未若同心言一言和同解千结  

三台二首【`按乐苑唐天寳中羽调曲有三台又有急三台`】  

一年一年老去明日后日花开未报长安平定万国岂得衔杯  

冰泮寒塘始緑雨余百草皆生朝来门閤无事晩下高斋有情  

上皇三台  

不寐倦长更披衣出户行月寒秋竹冷风切夜窗声  

荅畅叅军  

秉笔振芳歩少年且吏游官闲高兴生夜直河汉秋念与清赏遇方抱沈疾忧嘉言忽见赠良药同所瘳高树起栖鸦晨钟满皇州凄清露华动旷朗景气浮偶宦心非累处喧道自幽空虚为世薄子独意绸缪  

南池宴钱子辛赋得科斗  

临池见科斗美尔乐有余不忧网与钩幸得兔为鱼且愿充文字登君尺素书  

咏徐正字画青蝇  

误防能成物迷真许一时笔端来已久座上去何迟顾白曽无变聴难不复疑讵劳才子赏为入国人诗  

虞获子鹿【`并序`】  

虞获子鹿悯园鹿也遭虞之机张见畜于人不得遂其天性焉  

虞获子鹿畜之城陬园有美草池有清流徂见蹷蹷亦闻呦呦谁知其思岩谷云【`一作之`】游  

陪王郎中寻孔徴君  

俗吏闲居少同人防面难偶随香署容来访竹林欢暮馆花微落春城雨暂寒瓮间聊共酌莫使宦情阑  

送宫人入道  

舍宠求仙畏色衰辞天素面立天墀金丹拟驻千年貌寳镜休匀八字眉公主与收珠翠后君王看戴角冠时从来宫女皆相妒说着瑶台总涙垂  

和晋陵陆丞早春游望【`一作杜审言诗`】  

独有宦游人偏惊物新云霞出海曙梅栁渡江春淑气催黄鸟晴光照緑苹忽闻歌苦调归思欲霑巾  

九日  

一为吴郡守不觉菊花开始有故园思且喜众賔来  

## 御定全唐诗卷一百九十六  

孟彦深  

孟彦深字士源登天宝二年进士第为武昌令元结居樊上常作退谷铭曰干进之客不得游之又作杯湖铭曰为人厌者勿泛杯湖孟士源尝黜官无情干进在武昌不为人厌可游退谷可泛杯湖矣诗一首  

元次山居武昌之樊山【`一作上`】新春大雪以诗问之  

江山十日雪雪深江雾浓起来望樊山但见羣玉林莺却不语野兽翻有踪山中应大寒短褐何以完【`一作安`】皓气凝书帐清着钓鱼竿懐君欲进谒谿滑渡舟难刘湾  

刘湾字灵源西蜀人天宝进士禄山之乱以侍御史居衡阳与元结相友善诗六首  

出塞曲【`一作刘济诗`】  

将军在重围音信絶不通羽书如流星飞入甘泉宫倚是并州儿少年心胆雄一朝随召募百战争王公去年桑干北今年桑干东死是征人死功是将军功汗马牧【`一作败`】秋月瘁卒卧霜风仍闻左贤王更将【`一作欲`】围云中  

云南曲  

百蛮乱南方羣盗如猬起骚然疲中原征战从此始白门太和城来往一万里去者无全生十人九人死岱马卧阳山燕兵哭泸水妻行求死夫父行求死子苍天满愁云白骨积空垒哀哀云南行十万同已矣  

李陵别苏武  

汉武爱邉功李陵提步卒转战单于庭身随汉军没李陵不爱死心存归汉阙誓欲还国恩不为匈奴屈身辱家已无长居虎狼窟胡天无春风虏地多积雪穷隂愁杀人况与苏武别发声天地哀执手肺肠絶白日为我愁隂云为我结生为汉宫臣死为胡地骨万里长相思终身望南月  

虹县严孝子墓  

至性孝不及因心天【`一作天然得`】所资礼闻三年丧尔【`一作汝`】独终身期下由【`一作布`】骨肉恩上报父母慈礼闻哭有卒汝独哀无时前有松柏林荆蓁【`一作棘`】结朦胧墓门白日闭泣血黄泉中草服蔽枯骨垢容戴飞蓬举声哭苍天万木皆悲风  

对雨愁闷寄钱大郎中  

积雨细纷纷饥寒命不分揽衣愁见肘窥镜觅从文九陌成泥海千山尽湿云龙钟驱欵段到处倍思君  

即席赋露中菊  

众芳春竞发寒菊露偏滋受气何曾异开花独自迟晩成犹有分欲采未过时勿弃东篱下看随秋草衰孙昌  

孙昌登天宝进士第柳宗元与韦中立书称其为子举冠礼事人以为迂诗四首  

遇旅鹤  

灵鹤产絶境昻昻无与俦羣飞沧海曙一呌云山秋野性方自得人寰何所求时因戯祥风偶尔来中州中州帝王宅园沼深且幽希君惠稻粱欲并离丹丘不然奋飞去将适汗漫游肯作池上鹜年年空沈浮  

清明  

清明暮春里怅望北山陲燧火开新熖桐花发故枝沈冥慙岁物欢宴阻朋知不及林间鸟迁乔并羽仪  

和司空曙刘眘虚九日送人  

京邑叹离羣江楼喜遇君开筵当九日泛菊外浮云朗咏山川霁酣歌物色新君看酒中意未肯丧斯文  

越裳献白翟【`一作丁仙芝诗`】  

圣哲符休运伊臯列上台覃恩丹徼逺入贡素翚来北阙欣初见南枝顾未回敛容残雪净矫翼片云开驯扰将无惧翻飞幸莫猜甘从上苑里饮啄自裵回  

乔琳  

乔琳太原人天宝间举进士累授兴平尉郭子仪辟为节度掌书记拜监察御史贬巴州司户厯果绵遂三州刺史入为大理少卿国子祭酒又出为懐州刺史以张涉称引拜御史大夫平章事后受朱泚伪署伏诛诗一首  

绵州越王楼即事  

三蜀澄清郡政闲登楼携酌日跻攀顿觉胸懐无俗事廻看掌握是人寰滩声曲折涪州水云影低衔富乐山行雁南飞似乡信忽然西笑向秦闗  

柳浑  

柳浑字夷旷一字惟深本名载襄州人天宝初擢进士第大厯中累官至尚书右丞贞元三年以兵部侍郎同中书门下平章事集十卷今存诗一首  

牡丹  

近来无奈牡丹何数十千钱买一颗今朝始得分明见也共戎葵不校多  

## 御定全唐诗卷一百九十七  

张谓  

张谓字正言河南人天宝二年登进士第乾元中为尚书郎大厯间官至礼部侍郎三典贡举诗一卷  

读后汉逸人传二首  

子陵没已久读史思其贤谁谓颍阳人千秋如此肩尝闻汉皇帝曾是旷周旋名位茍无心对君犹可眠东过富春渚乐此佳山川夜卧松下月朝防江上烟钓时如有待钓罢应忘筌生事在林壑悠悠经暮年于今七里濑【`一作滩`】遗迹尚依然髙台竟寂寞流水空潺湲厐公南郡人家在襄阳里何处偏来往襄阳东陂是誓将业田种终得保妻子何言二千石乃欲劝吾仕鹳鹊巢茂林鼋鼍穴深水万物从所欲吾心亦如此不见鹿门山朝朝白云起采药复采樵优游终暮齿  

同孙构免官后登蓟楼  

昔在五【`一作平`】陵时年少心亦壮尝矜有竒骨必是封侯相东走到营州投身似边将一朝去乡国十载履亭障部曲皆武夫功成不相让犹希虏尘动更取林胡帐去年大将军忽【`一作一`】负乐生谤北别伤士卒南迁死炎瘴濩落悲无成行登蓟丘上长安三十里日夕西南望寒沙榆塞没秋水滦河涨防马从此辞云山保闲放  

代北州老翁答  

负薪老翁往北州北望乡闗生客愁自言老翁有三子两人已向黄沙死如今小儿新长成明年闻道又徴兵定知此别必零落不及相随同死生尽将田宅借邻伍且复伶俜去乡土在生本求多子孙及有谁知更辛苦近传天子尊武臣强兵直欲静胡尘安邉自合有长防何必流离中国人  

湖上对酒行  

夜坐不厌湖上月昼行不厌湖上山眼前一尊又长满心中万事如等闲主人有黍百余石浊醪数斗应不惜即今相对【`一作逄`】不尽欢别后相思复何益茱茰湾头归路賖愿君且宿黄公家风光若此人不醉参差辜负东园花  

赠乔琳【`一作刘眘虚诗`】  

去年上防不见收今年寄食仍淹留羡君有酒能便醉羡君无钱能不忧如今五侯不爱【`一作待`】客羡君不问【`一作过`】五侯宅如今七贵方自尊羡君不过七贵门丈夫防应有知已世上悠悠何足论  

邵陵作  

尝闻虞帝苦忧人只为苍生不为身已道【`一作到`】一朝辞北阙何须五月更南巡昔时文武皆销铄今日精灵常寂寞斑竹年来笋自生白苹春尽花空落遥望零陵见旧丘苍梧云起至今愁惟余帝子千行泪添作潇湘万里流【`一作秋`】  

寄李侍御  

柱下闻周史书中慰越吟近防三岁字遥见百年心价以吹嘘长恩从顾盻深不栽桃李树何日得成隂  

寄崔澧州  

共襆台郎被俱褰郡守帷罚金殊徃日鸣玉幸同时五马来何晚双鱼赠已迟江头望乡月无夜不相思  

送裴侍御归上都  

楚地劳行役秦城罢鼔鼙舟移洞庭岸路出武陵谿江月随人影山花趁【`一作逐`】马蹄离魂将别梦先已【`一作尔`】到闗西  

送青龙一公  

事佛轻金印勤王度玉闗不知从树下还肯【`一作许`】到人间楚水青莲浄吴门白日闲圣朝须助理【`一作治`】絶【`一作切`】莫爱东山  

送韦侍御赴上都  

天朝辟书下风宪取才难更谒麒麟殿重簪獬豸冠月明湘水夜霜重桂林寒别后头堪白时时镜里看  

饯田尚书还兖州  

忠义三朝许威名四海闻更乘归鲁诏犹忆破胡勲别路逢霜雨行营对雪云明朝郭门外长揖大将军  

送杜侍御赴上都  

避马台中贵登车岭外遥还因贡赋礼来谒大明朝地入商山路乡连渭水桥承恩返南越尊酒重相邀  

道林寺送莫侍御【`一作防州精舍送莫侍御归寕`】  

何处堪留客香林隔翠防薜萝通驿骑山竹挂朝衣霜引台乌集风惊塔鴈飞饮茶胜饮酒聊以送将【`一作君`】归  

别睢阳故人  

少小客游梁依然似故乡城池经战阵人物恨存亡夏雨桑条緑秋风麦穂黄有书无寄处相送一霑裳  

郡南亭子宴【`一作春宴`】  

亭子春城外朱门向緑林柳枝经雨重松色带烟深漉酒迎山客穿池集水禽白云常在眼聊足慰人心  

早春陪崔中丞浣花溪宴得暄字  

旌节临溪口寒郊斗觉暄红亭移酒席画鹢逗江村云带歌声飏风飘舞袖翻花间催秉烛川上欲黄昏  

防郑伯璵宅  

正月风光好逄君上客稀晓风催鸟啭春雪带花飞堂上吹金管庭前试舞衣俸钱供酒债【`一作价`】行子未须归  

夜同宴用人字  

北斗囘新岁东园值早春竹风能醒酒花月觧留人邑宰陶元亮山家郑子真平生颇同道相见日相亲  

过从弟制疑官舍竹斋  

羡尔方为吏衡门独宴如野猿偷纸笔山鸟汚图书竹里藏公事花间隐使车不妨垂钓坐时脍小江鱼  

扬州雨中张十七宅观妓【`一作刘长卿诗`】  

夜色带寒烟灯花拂更然残妆添石黛艳舞落金钿掩笑须欹扇迎歌乍动弦不知巫峡雨何事海西邉  

登金陵临江驿楼  

古戍依重险髙楼见五梁山根盘驿道河水浸城墙庭树巢鹦鹉园花隐麝香忽然江浦上忆作捕鱼郎  

同王征君湘中有懐【`一作严维诗`】  

八月洞庭秋潇湘水北流还家万里梦为客五更愁不用开书帙【`一作箧`】偏宜上酒楼故人京洛满【`一作客`】何日复同游  

官舍早梅  

堦下双梅树春来画不成晩时花未【`一作易`】落隂处叶难生摘子防人到攀枝畏鸟惊风光先占得桃李莫相轻  

玉清公主挽歌【`代宗之女`】  

学鳯年犹小乘龙日尚賖初封千户邑忽驾五云车地接金人岸山通【`一作藏`】玉女家秋风何太早吹落禁园花  

别韦郎中  

星轺计日赴岷峨云树连天阻笑歌南入洞庭随鴈去西过巫峡聴猿多峥嵘洲上飞黄蝶滟滪堆邉起白波不醉郎中桑落酒教人无奈别离何  

送皇甫龄宰交河  

将军帐下来从客小邑弹琴不易逢楼上胡笳传别怨尊中腊酒为谁浓行人醉出双门道少妇愁看七里今日相如轻武骑多应朝暮【`一作旦`】客临卭  

杜侍御送贡物戏赠  

铜柱朱崖道路难伏波横海旧登坛越人自贡瑚树汉使何劳獬豸冠疲马山中愁日晩孤舟江上畏春寒由来此货称难得多恐君王不忍看  

春园家宴  

南园春色正相宜大妇同行少妇随竹里登楼人不见花间觅路鸟先知樱桃觧结垂檐子杨柳能低入户枝山简醉时歌一曲参差笑杀郢中儿  

西亭子言懐  

数丛芳草在堂隂几处闲花映竹林攀树猨呼郡吏傍谿白鸟应家禽青山看景知髙下流水闻声觉浅深官属不令拘礼数时时缓步一相寻  

辰阳即事【`一作刘长卿诗题云感懐`】  

青枫落叶正堪悲黄菊残花欲待谁水近偏逄寒气早山深常见日光迟愁中卜命看周易病里招魂读楚词自恨不如湘浦鴈春来即是北归时  

送僧  

童子学修道诵经求出家手持贝多叶心念优昙花得度【`一作处`】北州近随缘东路賖一身求清净百毳纳袈裟钟岭更飞锡炉期结跏深心大海水广愿恒河沙此去不堪别彼行安可涯殷勤结香火来世上牛车  

同诸公游云公禅寺【`一作院`】  

共许寻鸡足谁能惜马蹄长空净云雨斜日半虹霓檐下千转前万木低看花寻径逺聴鸟入林迷地与喧闻【`一作卑`】隔人将物我齐不知樵客意何事武陵谿  

哭防国上人  

昔喜三身净今悲万刼长不应归北斗应【`一作多`】是向西方舍利众生得袈裟弟子将鼠行残药椀【`一作枕`】虫网旧绳牀别起千花塔空留一草堂支公何处在神理竟茫茫  

送卢举使河源  

故人行役向邉州匹马今朝不少留长路闗山何日尽满堂丝竹【`一作管`】为君愁  

题长安壁主人  

世人结交须黄金黄金不多交不深纵令然诺暂相许终是悠悠行路心  

长沙失火后戏题莲花寺  

金园寳刹半长沙烧刼旁延一万家楼殿纵随烟焰去【`一作尽`】火中何处出【`一作有`】莲花  

早梅  

一树寒梅白玉条逈临村路傍谿桥不知近水花先发疑是经春【`一作冬`】雪未销  

赠赵使君美人  

红粉青蛾映楚云桃花马上石榴裙罗敷独向东方去漫学他家作使君  

句  

嵇山贺老麤知名吴郡张颠曾不易　奔蛇走虺势入坐骤雨旋风声满堂【`赠怀素　见顔真卿集`】  

## 御定全唐诗卷一百九十八  

岑参  

岑参南阳人文本之后少孤贫笃学登天寳三载进士第由率府参军累官右补阙论斥权佞改起居郎寻出为虢州长史复入为太子中允代宗总戎陜服委以书奏之任由库部郎岀刺嘉州杜鸿渐镇西川表为从事以职方郎兼侍御史领幕职使罢流寓不还遂终于蜀参诗辞意清切迥防孤秀多出佳境每一篇出人竞传写比之吴均何逊焉集八卷今编四卷  

北庭西郊封大夫受降囘军献上  

胡地苜蓿美轮台征马肥大夫讨匈奴前月西出师甲兵未得战降虏来如归槖駞何连连穹帐亦累累隂山烽火灭剑水羽书稀却笑霍嫖姚区区徒尔为西郊中军平沙悬落晖驿马从西来双节夹路驰喜鹊捧金印蛟龙盘画旗如公未四十富贵能及时直上排青云  

傍看疾若飞前年斩楼兰去岁平月支天子日殊宠朝廷方见推何幸一书生忽防国士知侧身佐戎幕敛袵事邉陲自逐定逺侯亦着短后衣近来能走马不弱并州儿  

初至西虢官舍南池呈左右省及南宫诸故人  

黜官自西掖待罪临下阳空积大马恋岂思鹓鹭行素多江湖意偶佐山水乡满院池月静卷帘溪雨凉轩竹翠湿案牍荷花香白鸟上衣桁青苔生笔牀数公不可见一别尽相忘敢恨青琐客无情华省郎早年迷进退晩节悟行藏他日能相访嵩南旧草堂  

过梁州奉赠张尚书大夫公  

汉中二良将今昔各一时韩信此登坛尚书复来斯手把铜虎符身总丈人师错落北斗星照耀黑水湄英雄若神授大材济时危顷岁遇雷云精神感灵祗勲业振青史恩徳继鸿私虏昔未平华阳积僵尸人烟絶墟落鬼火依城池巴汉空水流褒斜惟鸟飞自公布徳政此地生光辉百堵创里闾千家恤惸嫠层城重鼓角甲士如熊罴坐啸风自调行春雨仍随芃芃麦苗长蔼蔼桑叶肥浮客相与来羣盗不敢窥何幸承嘉惠小年即相知富贵情易踈相逢心不移置酒宴髙舘娇歌杂青丝锦席绣拂庐玉盘金屈巵春景透髙防江云篲长麾枥马嘶柳隂美人映花枝门传大夫印世拥上将旗承家令名扬许国苦节施戎幕寜乆驻台阶不应迟别有弹冠士希君无见遗  

登北庭北楼呈幕中诸公  

尝读西域传汉家得轮台古塞千年空隂山独崔嵬二庭近西海六月秋风来日暮上北楼杀气凝不开大荒无鸟飞但见白龙塠【`即堆`】旧国眇天末归心日悠哉上将新破胡西郊絶烟埃邉城寂无事抚剑空徘徊幸得趋幕中托身厠羣才早知安邉计未尽平生懐  

初过陇山途中呈宇文判官  

一驿过一驿驿骑如星流平明发咸阳暮及陇山头陇水不可聴呜咽令人愁沙尘扑马汗雾露凝貂裘西来谁家子自道新封侯前月发安西路上无停留都防犹未到来时在西州十日过沙碛终朝风不休马走碎石中四蹄皆血流万里奉王事一身无所求也知塞垣苦岂为妻子谋山口月欲出先照关城楼谿流与松风静夜相飕飗【`一作飕`】别家【`一作来`】赖归梦山塞多离忧与子且携手不愁前路脩  

陪狄员外早秋登府西楼因呈院中诸公  

常爱张仪楼西山正相当千带积雪百里临城墙烟氛扫晴空草树映朝光车马隘百井里闬盘二江亚相自登坛时危安此方威声振蛮貊恵化钟华阳旌节罗广庭戈鋋凛秋霜阶下貔虎士幕中鹓鹭行今我忽登临顾恩不望乡知已犹未报鬓毛飒已苍时命难自知功业岂暂忘蝉鸣秋城夕鸟去江天长兵马休战争风尘尚苍茫谁当共携手赖有冬官郎  

冬夜宿仙逰寺南凉堂呈谦道人  

太乙连太白两山知几重路盘石门窄匹马行才通日西倒山寺林下逢支公昨夜山北时星星闻此钟秦女去已久仙台在中箫声不可闻此地留遗踪石潭积黛色每岁投金龙乱流争迅湍喷薄如雷风夜来闻清磬月出苍山空空山满清光水树相玲珑廻廊映宻竹秋殿隐深松灯影落前谿夜宿水声中爱兹林峦好结宇向谿东相识唯山僧邻家一钓翁林晩栗初拆枝寒梨已红物幽兴易惬事胜趣弥浓愿谢区中縁永依金人宫寄报乘辇客簪裾尔何容  

潼关镇国军勾覆使院早春寄王同州  

胡冦尚未尽大军镇关门旌旗遍草木兵马如云屯圣朝正用武诸将皆承恩不见征战功但闻歌吹喧儒生有长防闭口不敢言昨从闗东来思与故人论何为廊庙器至今居外藩黄覇宁淹留苍生望腾鶱卷帘见西岳仙掌明朝暾昨夜闻春风戴胜过后园各自限官守何由叙凉温离忧不可忘襟背思树萱  

青山峡口泊舟懐狄侍御  

峡口秋水壮沙邉且停桡奔涛振石壁势如动揺九月芦花新弥令客心焦谁念在江岛故人满天朝无处豁心胸忧来醉能销徃来巴山道三见秋草雕狄生新相知才调凌云霄赋诗析造化入幕生风飇把笔判甲兵战士不敢骄皆云梁公后遇鼎还能调离别倐经时音尘殊寂寥何当见夫子不叹乡闗遥  

寄青城龙谿奂道人  

五岳之丈人西望青瞢瞢【`一作懵懵`】云开露崖峤百里见石棱龙谿盘中上有莲华僧絶顶小【`一作少`】兰若四时岚气【`一作翠`】凝身同云虚无心与谿清澄诵戒龙每聴赋诗人则称杉风吹【`一作冷`】袈裟石壁悬孤灯久欲谢微禄誓将归大乘愿闻开士説庶以心相应  

梁州对雨懐麴二秀才便呈麴大判官时疾赠余新诗  

江上云气黑山昨夜雷水恶平明飞雨从嶓冡来蒙蒙随风过萧飒鸣庭槐隔帘湿衣巾当暑凉幽斋麴生住相近言语阻且乖卧疾不见人午时门始开终日看本草药苗满前堦兄弟早有名甲科皆秀才二人事慈母不弱古老莱昨叹携手迟未尽平生懐爱君有佳句一日吟几廻  

潼闗使院懐王七季友  

王生今才子【`一作人`】时軰咸所仰何当见顔色终日劳梦想驱车到闗下欲往阻河广满目徒春华思君罢心赏开门见太华朝日映髙掌忽觉莲花别来更如长无心顾微禄有意在独徃不负林中期终当出尘网  

至【`一作官`】大梁却寄匡【`一作康`】城主人  

一从弃鱼钓十载干眀王无由谒天阶却欲归沧浪仲秋至东郡遂见天雨霜昨日梦故山蕙草【`一作芳蕙`】色已黄平明辞铁丘薄暮逰大梁仲秋萧条景拔刺飞鹅鸧四郊隂气【`一作氛`】闭万里无晶光长风吹白茅野火烧枯桑故人南燕吏籍籍名更香聊以玉壶赠置之君子堂  

宿华隂东郭客舍忆阎防  

次舍山郭近觧鞍鸣钟时主人炊新粒行子充夜饥闗月生首阳照见华隂祠苍茫秋山晦萧瑟寒松悲久从园庐别遂与朋【`一作相`】知辞旧壑兰杜晩归轩今已迟  

宿东谿王屋李隐者  

山店不凿井百家同一泉晩来南村黑雨色和人烟霜畦吐寒菜沙鴈噪河田隐者不可见天坛飞鸟邉  

郊行寄杜位  

崷崪空城烟凄清【`一作凉`】寒山景秋风引归梦昨夜到汝颍近寺闻钟声映陂见树影所思何由见东北徒引领  

懐叶县关操姚旷韩涉李叔齐  

数子皆故人一时吏宛叶经年总不见书札徒满箧斜日半空庭旋风走梨叶去君千里地言笑何时接西蜀旅舍春叹寄朝中故人呈狄评事  

春与人相乖柳青头转白生平未得意览镜私自惜四海犹未安一身无所适自从兵戈动遂觉天地窄功业悲后时光隂叹虚掷却为文章累幸有开济防何负当途人无心矜窘厄囘瞻后来者皆欲肆【`一作相`】轥轹起草思南宫寄言忆西掖时危任舒卷身退知损益穷巷草转深闲门日将夕桥西暮雨黑篱外春江碧昨者初识君相看俱是客声华同道术世业通徃昔早须归天阶不得安孔席吾先税归鞅旧国如咫尺  

太白东溪张【`一作李`】老舍即事寄舍弟侄等【`一本题上有宿字题下无等字`】  

渭上秋雨过北风何【`一作暮`】骚骚天晴诸山出太白最高主人东溪老两耳生长毫逺近知百岁子孙皆二毛中庭井阑上一架狝猴桃石泉饭香稉酒瓮开新槽爱兹田中趣始悟世上劳我行有胜事书此寄尔曹上嘉州青衣山中题惠净上人幽居寄兵部杨郎中【`并序`】  

青衣之山在大江之中屹然迥絶崖壁苍峭周广七里长波四匝有惠净上人庐于其颠唯防牀竹杖而已恒持莲花经十年不下山予自公浮舟聊一登眺友人夏官农杨侯清谈之士也素工为文独立于世与余有方外之约每多独往之意今者幽躅胜槩叹不得与此公俱爰命小吏刮磨石壁以识其事乃诗以达杨友尔  

青衣谁开凿独在水中央浮舟一跻攀侧迳缘【`一作沿`】穹苍絶顶诣【`一作访`】老僧豁然登上方诸岭一何小三江奔茫茫兰若向西开峨睂正相当猿鸟乐钟磬松萝泛天香江云入袈裟山月吐防牀早知清净理久乃机心忘尚以名宦拘聿来夷獠乡吾友不可见郁为尚书郎早岁爱丹经留心向青囊渺渺云智逺幽幽海懐长胜赏欲与俱引领遥相望为政媿无术分忧幸时康君子满天朝老夫忆沧浪况值庐山逺抽簪归法王  

入劒门作寄杜杨二郎中时二公并为杜元帅判官  

不知造化初此山谁开坼双崖倚天立万仞从地劈云飞不到顶鸟去难过壁速驾畏岩倾单行愁路窄平明地仍黒停午日暂赤凛凛三伏寒巉巉五丁迹与时忽开闭作固或顺逆磅礴跨岷峨巍蟠限蛮貊星当觜参分地处西南僻陡觉烟景殊杳将华夏隔刘氏昔颠覆公孙曾败绩始知徳不修恃此险何益相公总师旅逺近罢金革杜母来何迟蜀人应更惜暂囘丹青虑少用开济防二友华省郎俱为幕中客良筹佐戎律精理皆硕画高文出诗骚奥学穷讨赜圣朝无外户寰宇被徳泽四海今一家徒然劒门石  

巩北秋兴寄崔明允  

白露披梧桐蝉昼夜号秋风万里动日暮黄云高君子佐休明小人事蓬蒿所适在鱼鸟焉能徇锥刀孤舟向广武一鸟归成臯胜槩日相与思君心郁陶  

春遇南使贻赵知音  

端居春心醉襟背思树萱美人在南州为尔歌北门北风吹烟物戴胜鸣中园枯杨长【`一作抽`】新条芳草滋旧根网丝结寳琴尘埃被空樽适遇江海信聊与南客论冀州客舍酒酣贻王绮寄题南楼【`时王子欲应制举西上`】  

夫子傲常调诏书下征求知君欲谒帝秣马趋西周逸足何骎骎美声实风流学富赡清词下笔不能休君家一何盛赫奕难为俦伯父四五人同时为诸侯忆昨始相值值君客贝丘相看复乘兴携手到冀州前日在南县与君上北楼野旷不见山白日落草头客舍梨花繁深花隐鸣鸠南邻新酒熟有女弹箜篌醉后或狂歌酒醒满离忧主人不相识此地难淹留吾庐终南下堪与王孙游何当肯相寻澧上一孤舟  

终南云际精舍寻法澄上人不遇归高冠东潭石淙望秦岭防雨作贻友人  

昨夜云际宿旦【`一作适`】从西【`一作岭一作风`】囘不见林中僧防雨潭上来诸皆青翠秦岭独不开石鼔有时鸣秦王安在哉东南云开处突兀狝猴台崖口悬瀑流半空白皑皑【`河岳英灵无上四句有水深断山口吼沫相喧豗二句`】喷壁四时雨傍村终日雷北瞻长安道日夕生尘埃若访张仲蔚衡门满【`一作映`】蒿莱  

敬酬杜华淇上见赠兼呈熊曜  

杜侯实才子盛名不可及祗曾效【`一作为`】一官今巳年四十是君同时者已有尚书郎怜君独未遇淹泊在他乡我从京师来到此喜相见共论穷途事不觉泪满面忆昨癸未岁吾兄自江东得君江湖诗骨气凌谢公熊生尉淇上开馆常待客喜我二人来欢笑朝复夕县楼压春岸戴胜鸣花枝吾徒在舟中纵酒兼弹棊三月犹未还寒愁满春草頼防瑶华赠讽咏慰懐抱  

酬成少尹骆谷行见呈  

闻君行路难惆怅临长衢岂不惮险艰王程剰相拘忆昨蓬莱宫新授刺史符明主仍赐衣价值千万余何幸承命日得与夫子俱携手出华省连镳赴长途五马当路嘶按节投蜀都千崖【`一作岩`】信萦折一径何盘纡层氷滑征轮宻竹碍隼旟深林迷昬旦栈道凌空虚飞雪缩马毛烈风擘我肤攒望天小亭午见日初夜宿月近人朝行云满车泉浇石罅坼火入松心枯亚尹同心者风流贤大夫荣禄上及亲之官随扳舆髙价振台阁清词出应徐成都春酒香且用俸钱沽浮名何足道海上堪乘桴  

虢中酬陜西甄判官见赠  

防才弃散地拙宦慙清时白髪徒自负青云难可期胡尘暗东洛亚相方出师分陜振鼔鼙二崤满旌旗夫子廊庙器迥然青防姿阃外佐戎律幕中吐兵竒前者驿使来忽枉行军诗昼吟庭花落夜讽山月移昔君隐蘓门浪迹不可羁诏书自征用令誉天下知别来春草长东望转相思寂寞山城暮空闻画角悲  

送许子擢第归江寜拜亲因寄王大昌龄  

建业控京口金陵款沧溟君家临秦淮傍对石头城十年自勤学一鼔逰上京青春登甲科动地闻香名觧榻皆五侯结交尽羣【`一作时`】英六月槐花飞忽思莼菜羮跨马出国门丹阳返柴荆楚云引归帆淮水浮客程到家拜亲时入门有光荣乡人尽来贺置酒相邀迎闲眺北顾【`一作登江一作因登`】楼醉眠湖上亭月从海门出照见茅山青昔为帝王州今幸天地【`一作下`】平五朝变人世千载空江声元告灵符丹洞获其铭皇帝受玉册羣臣罗天庭喜气薄太阳祥光彻窅防奔走朝万国崩腾集百灵王兄尚谪宦屡见秋云生孤城带后湖心与湖水清一县无诤辞有时开道经黄鹤垂两翅徘徊但悲【`一作悲且`】鸣相思不可见空望牛女星  

武威送刘单判官赴安西行营便【`一作使`】呈高开府  

热海亘铁门火山赫金方白草磨天涯胡沙莽茫茫夫子佐戎幕其锋利如霜中岁学兵符不能守文章功业须及时立身有行藏男儿感忠义万里忘越乡孟夏邉候迟胡国草木长马疾过飞鸟天穷超夕阳都防新出师五月发军装甲兵二百万错落黄金光扬旗拂昆仑伐鼔震蒲昌太白引官军天威临大荒西望云似蛇戎夷知防亡浑驱大宛马繋取楼兰王曾到交河城风土断人肠寒驿逺如防邉烽互相望赤亭多飃风鼔怒不可当有时无人行沙石乱飘扬夜静天萧条鬼哭夹道傍地上多髑髅皆是古战塲置酒髙馆夕邉城月苍苍军中宰肥牛堂上罗羽觞红泪金烛盘娇歌豓新籹望君仰青冥短翮难可翔苍然西郊道握手何慨慷  

送王大昌龄赴江宁  

对酒寂不语怅然悲送君明时未得用白首徒攻文泽国从一官沧波几千里羣公满天阙独去过淮水旧家富春渚尝忆卧江楼自闻君欲行频望南徐州穷巷独闭门寒灯静深屋北风吹防雪抱被肯同宿君行到京口正是桃花时舟中饶孤兴湖上多新诗潜虬且深蟠黄鹤举未【`一作鹤飞来`】晩惜君青云器努力加餐饭  

送祁乐归河东  

祁乐后来秀挺身出河东徃年诣骊山献赋温泉宫天子不召见挥鞭遂从戎前月还长安囊中金巳空有时忽乘兴畵出江上牀头苍梧云帘下天台松忽如高堂上飒飒生清【`一作闻江`】风五月火云屯气烧天地红鸟且不敢飞子行如转蓬少华与首阳隔河势争雄新月河上出清光满闗中置酒灞亭别髙歌披心胸君到故山时为谢五【`一作君谢`】老翁  

北庭贻宗学士道别  

万事不可料叹君在军中读书破万卷何事来从戎曾逐李轻车西征出太防荷戈月窟外擐甲昆仑东两度皆破胡朝廷轻战功十年祗一命万里如飘蓬容鬓老胡尘衣裘脆邉风忽来轮台下相见披心胸饮酒对春草弹棊闻夜钟今且还龟兹臂上悬角弓平沙向旅馆匹马随飞鸿孤城倚大碛海气迎邉空四月犹自寒天山雪蒙蒙君有贤主将何谓泣途穷时来整六翮一举凌苍穹  

送许拾遗恩归江宁拜亲  

诏书下青驷马还吴洲束帛仍赐衣恩波涨沧流防禄将及亲向家非逺逰看君五斗米不谢万户侯适出西掖垣如到南徐州归心望海日乡梦登江楼大江盘金陵诸山横石头枫树隐茅屋橘林系渔舟种药疏故畦钓鱼垂旧钩对月京口夕观涛海门秋天子怜谏官论事不可【`一作肯`】休早来丹墀下高驾无淹留  

虢州郡斋南池幽兴因与阎二侍御道别  

池色净天碧水凉雨凄凄快风从东南荷叶翻向西性本爱鱼鸟未能返岩谿中岁徇防官遂令心赏暌及兹佐山郡不异寻幽栖小吏趋竹径讼庭侵药畦胡尘暗河洛二陜震鼔鼙故人佐戎轩逸翮凌云霓行军在函谷两度闻莺啼相看红旗下饮酒白日低闻君欲朝天驷马临道嘶仰望浮与沉忽如云与泥夜眠驿楼月晓发闗城鸡惆怅西郊暮乡书对君题  

青龙招提归一上人逺逰吴楚别诗  

久交应真侣最叹青龙僧弃官向二年削髪归一乘了然莹心身洁念乐空寂名香泛牕户幽磬清晓夕往年仗一劒由是佐二庭于焉久从戎兼复觧论兵世人犹未知天子愿相见朝从青莲宇暮入白虎殿宫女擎锡杖御筵出香炉説法开藏经论边穷阵图忘机厌尘喧浪迹向江海思师石可访惠逺犹在今旦飞锡去何时持鉢还湖烟冷吴门淮月衔楚山一身如浮云万里过江水相思眇天末【`一作外`】南望无穷已  

送李翥游江外  

相识应十载见君只一官家贫禄尚薄霜降衣仍单惆怅秋草死萧条芳歳阑且寻沧洲路遥指【`一作望`】吴云端匹马闗塞逺孤舟江海寛夜眠楚烟湿晓饭湖山寒砧净红鲙落袖香朱橘团帆前见禹庙枕底闻严滩便获赏心趣岂歌行路难青门须醉别少为觧征鞍  

送王著作赴淮西幕府  

燕子与百劳一西复一东天空信寥廓翔集何时同知己怅难遇良朋非易逄怜君心相亲与我家又通言笑日无度书札凡几封湛湛万顷波森森千丈松不知有机巧无事干心胷满堂皆酒徒岂复羡王公早年抱将略累岁依幕中昨者从淮西归来奏邉功承恩长乐殿醉出明光宫逆旅悲寒蝉客梦惊飞鸿发家见春草却去闻秋风月色冷楚城淮光透霜空各自务功业当须激深衷别后能相思何嗟山水重  

送张秘书充刘相公通汴河判官便赴江外觐省  

前年见君时见君正泥蟠去年见君处见君已风搏朝趋赤墀前高视青云端新登麒麟阁适脱獬豸冠刘公领舟楫汴水扬波澜万里江海通九州天地寛昨夜动使星今旦送征鞍老亲在吴郡令弟双同官鲈鲙剩堪忆莼羮殊可餐既参幕中画复展膝下欢因送故人行试歌行路难何处路最难最难在长安长安多权贵珂佩声儒生直如权贵不须干斗酒取一醉孤琴为君弹临岐欲有赠持以握中兰  

冬宵家防饯李郎司兵赴同州  

急管杂青丝玉瓶金屈巵寒天高堂夜扑地飞雪时贺君闗西掾新绶腰下垂白面皇家郎逸翮青云姿明旦之官去他辰良防稀惜别冬夜短务欢杯行迟季女犹自小老夫未令归且看匹马行不得鸣鳯飞昔岁到冯翊人烟接京师曾上月楼头遥见西岳祠沙苑逼官舍莲压城池多暇或自公读书复弹棊州县信徒劳云霄亦可期应须力为政聊慰此相思  

送顔平原【`并序`】  

十二年春有诏补尚书十数公为郡守上亲赋诗觞羣公宴于蓬莱前殿仍赠以缯帛宠饯加等参美顔公是行为宠别章句  

天子念黎庶诏书换诸侯仙郎授剖符华省辍分忧置酒防前殿赐钱若山丘天章降三光圣泽该九州吾兄镇河朔拜命宣皇猷驷马辞国门一星东北流夏云照银印暑雨随行辀赤笔仍在箧罏香惹衣裘此地邻东溟孤城吊沧洲海风掣金防导吏呼鸣驺郊原北连燕剽劫风未休鱼盐隘里巷桑柘盈田畴为郡岂淹旬政成应未秋易俗去猛虎化人似驯鸥苍生巳望君黄霸宁久留  

送狄员外廵按西山军【`得霁字`】  

兵马守西山中国非得计不知何代防空使蜀人弊八州崖谷深千里云雪闭泉浇阁道滑水冻防桥脆战士常苦饥糗粮不相继胡兵犹不归空山积年歳儒生识损益言事皆审谛狄子幕府郎有谋必康济胸中悬明镜照耀无巨细莫辞冐险艰可以禆节制相思江楼夕愁见月澄霁  

虢州送郑兴宗弟归扶风别庐  

佐郡已三载岂能长后时出闗少亲友赖汝常相随今旦忽言别怆然俱泪垂平生沧洲意独有青山知州县不敢説云霄谁敢期因懐东谿老最忆南缁为我多种药还山应未迟  

澧头送蒋侯  

君住澧水北我家澧水西两村辨乔木五里闻鸣鸡饮酒溪雨过弹棊山月低徒闻【`一作开`】蒋生径尔去谁相携  

送永夀王赞府迳【`一作遥`】归县【`得蝉字`】  

当官接闲暇暂得归林泉百里路不宿两乡山复连夜深露湿簟月出风惊蝉且尽主人酒为君从醉眠  

南池宴饯辛子赋得蝌斗子  

临池见蝌斗羡尔乐有余不忧网与钓幸得免为鱼且愿充文字登君尺素书  

登嘉州凌云寺作  

寺出飞鸟外青戴朱楼搏壁跻半空喜得登上头始知宇宙濶下看三江流天晴见峩眉如向波上浮迥旷烟景豁隂森棕柟稠愿割区中缘永从尘外逰廻风吹虎穴片雨当龙湫僧房云蒙蒙夏月寒飕飕囘合俯近郭寥落见逺舟胜槩无端倪天宫可淹留一官讵足道欲去令人愁  

与高适薛据登慈恩寺浮图  

塔势如涌出孤髙耸天宫登临出世界磴道盘虚空突兀压神州峥嵘如鬼工四角碍白日七层摩苍穹下窥指高鸟俯聴闻惊风连山若波涛奔凑似朝东青槐夹驰道宫馆何玲珑秋色从西来苍然满闗中五陵北原上万古青蒙蒙浄理了可悟胜因夙所宗誓将挂冠去觉道资无穷  

登千福寺楚金禅师法华院多寳塔  

多寳灭已久莲花付吾师寳塔凌太空忽如涌出时数年功不成一志坚自持明主亲梦见世人今始知千家献黄金万匠磨琉璃既空泰山木亦罄天府赀焚香如云屯幡葢垂悉窣神绕防众魔不敢窥作礼覩灵境焚香方证疑庶割区中缘脱身恒在兹  

出闗经华岳寺访法华云公  

野寺聊觧鞍偶见法华僧开门对西岳石壁青棱层竹径厚苍苔松门盘紫藤长廊列古畵高殿悬孤灯五月山雨热三火云蒸侧闻樵人言深谷犹积冰久愿寻此山至今嗟未能谪官忽东走王程苦相仍欲去恋双树何由穷一乘月轮吐山郭夜色空清澄  

春半与羣公同逰元处士别业  

郭南处士宅门外罗羣胜槩忽相引春华今正浓山厨竹里防野碓藤间舂对酒云数片卷帘花万重岩泉嗟到晩州县欲归慵草色带朝雨滩声兼夜钟爱兹清俗虑何事老尘容况有林下约转懐方外踪  

陪羣公龙冈寺泛舟【`得盘字`】  

汉水天一色寺楼波底看钟鸣长空夕月出孤舟寒映酒见山火隔帘闻夜滩紫鳞掣芳饵红烛然金盘良友兴正惬胜游情未阑此中堪倒载须尽主人欢  

终南山双草堂作  

敛迹归山田悉心谢时軰昼还草堂卧但与双对兴来恣佳游事惬符胜槩著书髙牕下日夕见城内曩为世人误遂负平生爱久与林壑辞及来松杉大偶兹近精庐屡得名僧防有时逐樵渔尽【`一作永`】日不冠带崖口上新月石门破苍霭色向羣木深【`一作沈`】光揺一潭碎缅懐郑生谷颇忆严子濑胜事犹可追斯人邈千载  

左仆射相国冀公东斋幽居【`同黎拾遗赋献`】  

丞相百僚长两朝居此官成功云雷际翊圣天地安不矜南宫贵祗向东山看宅占鳯城胜牕中云岭寛午时松轩夕六月藤斋寒玉佩罥女萝金印耀牡丹山蝉上衣桁野鼠缘药盘有时披道书竟日不着冠幸得趋省闱常欣在门防何当复持衡短翮期风搏  

过缑山王处士黑石谷隐居  

旧居缑山下偏识缑山云处士久不还见云如见君别来逾十秋兵马日纷纷青谿开战塲黑谷屯行军遂令巢由軰逺逐麋鹿羣独有南涧水潺湲如昔闻  

缑山西草堂作  

结庐对中岳青翠常在门遂耽水木兴尽作渔樵言顷来阙章句但欲闲心魂日色隐空谷蝉声喧暮村曩闻道士语偶见清净源隐几阅吹叶乘秋眺归根独游念求仲开径招王孙片雨下南涧孤出东原栖迟虑益澹脱略道弥敦野霭晴拂枕客帆遥入轩尚平今何在此意谁与论伫立云去尽苍苍月开园  

观楚国寺璋上人写一切经院南有曲池深竹  

璋公不出院羣木闭深居誓写一切经欲向万卷余挥毫散林鹊研墨惊池鱼音翻四句偈字译五天书鸣钟竹隂晩汲水桐花初雨气润衣钵香烟泛庭除此地日清浄诸天应未如不知将锡杖早晩蹑空虚  

寻巩县南李处士别业  

先生近南郭茅屋临东川桑叶隐村户芦花映钓船有时著书暇尽日牕中眠且喜闾井近灌田同一泉闻崔十二【`一作三十`】侍御灌口夜宿报恩寺  

闻君寻野寺便【`一作夜`】宿支公房溪月冷深殿江云拥廻廊然灯松林静煮茗柴门香胜事不可接相思幽兴长  

自潘陵尖还少室居止秋夕凭眺  

草堂近少室夜静闻风松月出潘陵尖照见十六九月山叶赤谿云淡秋容火防伊阳村烟深嵩角钟尚子不可见蒋生难再逄胜惬只自知佳趣为谁浓昨诣山僧期上到天坛东向下望雷雨云间见囘龙夕与人羣疎转爱丘壑中心澹水木防兴幽鱼鸟通稀防了自释出处乃不同况本无宦情誓将依道风  

南池夜宿思王屋青萝旧斋  

池上卧烦暑不栉复不巾有时清风来自谓羲皇人天晴云归尽雨洗月色新公事尝不闲道书日生尘早年家王屋五别青萝春安得还旧山东谿垂钓纶  

过王判官西津所居  

胜迹不在逺爱君池馆幽素懐岩中诺宛得尘外游何必到清谿忽来见沧洲潜移岷山石暗引巴江流树宻昼先夜竹深夏已秋沙鸟上笔牀谿花篲帘钩夫子贱簪冕注心向林丘落日出公堂垂纶乗钓舟赋诗忆楚老载酒随江鸥翛然一傲吏独在西津头  

因假归白阁西草堂  

雷声傍太白雨在八九东望白阁云半入紫阁松胜槩纷满目衡门趣弥浓幸有数亩田得延二仲踪早闻逹士语偶与心相通误徇一防官还山愧尘容钓竿不复把野碓无人舂惆怅飞鸟尽南谿闻夜钟  

题华严寺瓌公禅房  

寺南几十翠晴可掬朝从老僧饭昨日崖口宿锡杖倚枯松防牀映深竹东谿草堂路来徃行自熟生事在云山谁能复羁束  

东归留题太常徐卿草堂【`在蜀`】  

不谢古名将吾知徐太常年才三十余勇冠西南方顷曾防匹马独出持两鎗虏骑无数来见君不敢当汉将小卫霍蜀将凌闗张卿月益清澄将星转光芒复居少城北遥对岷山阳车马日盈门賔客常满堂曲池防髙树小径穿丛篁江鸟飞入帘山云来到牀题诗芭蕉滑对酒棕花香诸将射猎时君在翰墨场圣主赏勲业边城最辉光与我情绸缪相知久芬芳忽作万里别东归三峡长  

太一石鳖崖口潭旧庐招王学士  

骤雨鸣淅沥飕飗谿谷寒碧潭千余尺下见蛟龙蟠石门呑众流絶岸呀层峦幽趣倐万变竒观非一端偶逐干禄徒十年皆小官抱板寻旧圃敝庐临迅湍君子满清朝小人思挂冠酿酒漉松子引泉通竹竿何必濯沧浪不能钓严滩此地可遗老劝君来考槃  

林卧  

偶得鱼鸟趣复兹水木凉逺带雨色落日揺川光臼中西山药袖里淮南方唯爱隐几时独游无何乡  

骊姬墓下作【`夷吾重耳墓隔河相去十三里`】  

骊姬北原上闭骨已千秋浍水日东注恶名终不流献公恣耽惑视子如仇雠此事成蔓草我来逄古丘蛾睂山月苦蝉鬓野云愁欲吊二公子横汾无轻舟  

东归晩次潼关懐古  

暮春别乡树晩景低津楼伯夷在首阳欲徃无轻舟遂登闗城望下见洪河流自从臣灵开流血千万秋行行潘生赋赫赫曹公谋川上多往事凄凉满空洲  

楚夕旅泊古兴  

独鹤唳江月孤帆凌楚云秋风冷萧瑟芦荻花纷纷忽思湘川老欲访云中君骐驎息悲鸣愁见豺虎羣  

先主武侯庙  

先主与武侯相逄云雷际感通君臣分义激鱼水契遗庙空萧然英灵贯千岁  

文公讲堂  

文公不可见空使蜀人传讲席何时散高台岂复全丰碑文字灭防漠不知年  

杨雄草台  

吾悲子云居寂寞人已去娟娟西江月犹照草处精怪喜无人睢盱藏老树  

司马相如琴台  

相如琴台古人去台亦空台上寒萧条至今多悲风荒台汉时月色与旧时同  

严君平卜肆  

君平曾卖卜卜肆芜巳久至今杖头钱时时地上有不知支机石还在人间否  

张仪楼  

传是秦时楼巍巍至今在楼南两江水千古长不改曾闻昔时人岁月不相待  

升仙桥  

长桥题柱去犹是未达时及乘驷马车却从桥上归名共东流水滔滔无尽期  

万里桥  

成都与维扬相去万里地沧江东流疾帆去如鸟翅楚客过此桥东看尽垂泪  

石犀  

江水初荡潏蜀人几为鱼向无尔石犀安得有邑居始知李太守伯禹亦不如  

龙女祠  

龙女何处来来时乘风雨祠堂青林下宛宛如相语蜀人竞祈恩捧酒仍击鼔  

使交河郡郡在火山脚其地苦热无雨雪献封大夫  

奉使按胡俗平明发轮台暮投交河城火山赤崔巍九月尚流汗炎风吹沙埃何事隂阳工不遣雨雪来吾君方忧边分阃资大才昨者新破胡安西兵马囘铁闗控天涯【`一作崖`】万里何辽哉烟尘不敢飞白草空皑皑军中日无事醉舞倾金罍汉代李将军防功合【`一作今`】可咍与鲜于庶子自梓州成都少尹自褒城同行至利州道中作  

剖竹向西蜀岷峩眇天涯空深北阙恋岂惮南路賖前日登七盘旷然见三巴汉水出嶓冢梁山控褒斜栈道笼迅湍行人贯层崖岩倾劣通马石窄难容车深林怯魑魅洞穴防龙蛇水种新插秧山田正烧畬夜猿啸山雨曙鸟鸣江花过午方始饭经时旋及数公各游宦千里皆辞家言笑防羁旅还如在京华  

下外江舟懐终南旧居  

杉冷晓猿悲楚客心欲絶孤舟巴山雨万里阳台月水宿已淹时芦花白如雪顔容老难頳把镜悲鬓髪早年好金丹方士传口诀敝庐终南下久与真侣别道书谁更开药灶烟遂灭顷来压尘网安得有仙骨岩壑归去来公卿是何物  

安西馆中思长安  

家在日出处朝来起东风风从帝乡来不异家信通絶域地欲尽孤城天遂穷弥年但走马终日随飘蓬寂寞不得意辛勤方在公胡尘浄古塞兵气屯邉空乡路眇天外归期如梦中遥凭长房术为缩天山东  

暮秋山行  

疲马卧长坂夕阳下通津山风吹空【`一作长`】林飒飒如有人苍旻霁凉雨石路无飞尘千念集暮节万籁悲萧晨鶗鴂昨夜鸣蕙草色已陈况在逺行客自然多苦辛  

赴犍为经龙阁道  

侧径转【`一作搏`】青壁危梁透沧波汗流出鸟道胆碎窥龙【`一作鱼`】涡骤雨暗谿口【`一作溪谷`】归云网松萝屡闻羌儿笛厌聴巴童歌江路险复永梦魂愁更多圣朝幸典郡不敢嫌岷峨  

江上【`一作山`】阻风雨  

江上风欲来泊舟未能发气昬雨已过突兀山复出积浪成高丘盘涡为嵌窟云低岸花掩水涨滩草没老树虵蜕皮崩崖龙退骨平生抱忠信艰险殊可忽  

经火山  

火山今始见突兀蒲昌东赤焰烧虏云炎氛蒸塞空不知隂阳炭何独然此中我来严冬时山下多炎风人马尽汗流孰知造化功  

题铁门关楼  

铁关天西涯极目少行客闗门一小吏终日对石壁桥跨千仞危路盘两崖窄试登西楼望一望头欲白  

早上五盘岭  

平旦驱驷马旷然出五盘江廻两崖鬭日隐羣攅苍翠烟景曙森沈云树寒松疎露孤驿花宻藏廻滩栈道谿雨滑畬田原草干此行为知已不觉蜀道难  

峨睂东脚临江聴猿懐二室旧庐  

峨睂烟翠新昨夜秋雨洗分明头树倒插秋江底久别二室间图他五斗米哀猿不可聴北客欲流涕  

东归发犍为至泥谿舟中作  

前日觧侯印泛舟归山东平旦发犍为逍遥信囘风七月江水大沧波涨秋空复有峨睂僧诵经在舟中夜泊防虎豹朝行逼鱼龙一道鸣迅湍两边走连猿拂岸花落鸟啼檐树重烟霭吴楚连泝沿湖海通忆昨在西掖复曾入南宫日出朝圣人端笏陪羣公不意今弃置何由豁心胸吾当海上去且学乘桴翁  

阻戎泸间羣盗【`戊申岁余罢官东归属断江路时淹泊戎州作`】  

南州林莽深亡命聚其间杀人无昬暁尸积填江湾饿虎衔髑髅饥乌啄心肝腥裛滩草死血流江水殷夜雨风萧萧鬼哭连楚山三江行人絶万里无征船唯有白鸟飞空见秋月圆罢官自南蜀假道来兹川瞻望阳台云惆怅不敢前帝乡北近日泸口南连蛮何当遇长房缩地到京闗愿得随琴髙骑鱼向云烟明主每忧人节使恒在邉兵革方御冦尔恶胡不悛吾窃悲尔徒此生安得全  

郡斋闲坐  

负郭无良田屈身狥防禄平生好疎旷何事就羁束幸曾趋丹墀数得侍黄屋故人尽荣宠谁念此幽独州县非宿心云山欣满目顷来废章句终日披案牍佐郡竟何成自悲徒碌碌  

衙郡守还【`洪迈曰监司郡守初上事既受官吏参谒至脯时僚属复伺于客次胥吏立庭下通刺曰衙以聴进退之命`】  

世事何反覆一身难可料头白翻折腰还家私自笑所嗟无产业妻子嫌不调五斗米留人东谿忆垂钓  

行军诗二首【`时扈从在鳯翔`】  

吾窃悲此生四十幸未老一朝逢世乱终日不自保胡兵夺长安宫殿生野草伤心五陵树不见二京道我皇在行军兵马日浩浩胡雏尚未灭诸将恳征讨昨闻咸阳败杀戮浄如埽积尸若丘山流血涨丰镐干戈碍乡国豺虎满城堡村落皆无人萧条空桑枣儒生有长策无处豁懐抱块然伤时人举首哭苍昊  

早知逄世乱少小谩读书悔不学弯弓向东射狂胡偶从谏官列谬向丹墀趋未能匡吾君虚作一丈夫抚劒伤世路哀歌泣良图功业今已迟览镜悲白须平生抱忠义不敢私防躯  

秋夕聴罗山人弹三峡流泉  

皤皤岷山老抱琴鬓苍然衫袖拂玉徽为弹三峡泉此曲弹未半髙堂如空山石林何□□忽在牕户间绕指弄呜咽青丝激潺湲演漾怨楚云虚徐韵秋烟疑兼阳台雨似杂巫山猿幽引鬼神聴浄令耳目便楚客肠欲断湘妃泪斑斑谁裁青桐枝絙以朱丝能含古人曲递与今人传知音难再逢惜君方老年曲终月已落惆怅东斋眠  

尹相公京兆府中棠树降甘露诗  

相国尹京兆政成人不欺甘露降府庭上天表无私非无他人家岂少羣木枝被兹甘棠树美掩召伯诗团团甜如蜜皛皛凝若脂千柯玉光碎万叶珠颗垂昆仑何时来庆云相逐飞魏宫铜盘贮汉帝金掌恃王泽布人和精心动灵祗君臣日同徳祯瑞方潜施何术令大臣感通能及兹忽惊政化理暗与神物期却笑赵张軰徒称今古稀为君下天酒麴糵将用时  

刘相公中书江山畵障  

相府征墨妙挥毫天地穷始知丹青笔能夺造化工潇湘在帘间庐壑横座中忽疑鳯凰池暗与江海通粉白湖上云黛青天际昼日恒见月孤帆如有风岩花不飞落涧草无春冬担锡香鑪缁钓鱼沧浪翁如何平津意尚想尘外踪富贵心独轻山林兴弥浓喧幽趣颇异出处事不同请君为苍生未可追赤松  

精卫  

负劒出北门乗桴适东溟一鸟海上飞云是帝女灵玉顔溺水死精卫空为名怨积徒有志力防竟不成西山木石尽巨壑何时平  

石上藤【`得上字`】  

石上生孤藤弱蔓依石长不逄高枝引未得凌空上何处堪托身【`一作可堪托`】为君长万丈  

## 御定全唐诗卷一百九十九  

岑参  

临河客舍呈狄明府兄留题县南楼  

黎阳城南雪正飞黎阳渡头人未归【`一作渡口人渡稀`】河边酒家堪寄宿主人小女能缝衣故人髙卧黎阳县一别三年不相见邑中雨雪偏着时隔河东郡人遥羡邺都唯见古时丘漳水还如旧日流城上望乡应不见朝来好是嬾登楼  

客舍悲秋有懐两省旧逰呈幕中诸公  

三度为郎便白头一从出守五经秋莫言圣主长不用其那苍生应未休人间岁月如流水客舍秋风今又起不知心事向谁论江上蝉鸣空满耳  

白雪歌送武判官归京  

北风卷地白草折胡天八月即飞雪忽如一夜春风来千树万树梨花开散入珠帘湿罗幕狐裘不暖锦衾薄  

将军角【`一作雕`】弓不得控都防铁衣冷难着瀚海阑干百丈【`一作千尺`】冰愁云黪淡万里凝中军置酒饮归客胡琴琵琶与羗笛纷纷暮雪下辕门风掣红旗冻不翻轮台东门送君去去时雪满天山路山廻路转不见君雪上空留马行处  

热海行送崔侍御还京  

侧闻隂山胡儿语西头热海水如煮海上众鸟不敢飞中有鲤鱼长且肥【`海中有赤鲤`】岸傍青草常不歇空中白雪遥旋灭蒸沙烁石然虏云沸浪炎波煎汉月隂火潜烧天地鑪何事偏烘西一隅势吞月窟侵太白气连赤坂通单于送君一醉天山郭正见夕阳海边落柏台霜威寒逼人热海炎气为之【`一作君`】薄  

轮台歌奉送封大夫出师西征  

轮台城头夜吹角轮台城北旄头落羽书昨夜过渠黎单于已在金山西戍楼西望烟尘黒汉兵屯在轮台北上将拥旄西出征平明【`一作小胡`】吹笛大军行四边伐【`一作戍`】鼔雪海涌三军大呼隂山动虏塞兵气连云屯战场白骨纒草根劒河风急雪片濶沙【`一作河`】口石冻马蹄脱亚相勤王甘苦辛誓将报主静边尘古来青史谁不见今见功名胜古人  

敷水歌送窦渐入京  

罗敷昔时秦氏女千载无人空处所昔时流水至今流万事皆逐东流去此水东流无尽期水声还似旧来时岸花仍自羞红脸隄栁犹能学翠睂春去秋来不相待水中月色常不改罗敷飬蚕空耳闻使君五马今何在九月霜天水正寒故人西去度征鞍水底鲤鱼幸无数愿君别后垂尺素  

天山雪歌送萧治【`一作沼`】归京  

天山有雪常不开千万岭雪崔嵬北风夜卷赤亭口一夜天山雪更厚能兼汉月照银山复逐胡风过铁闗交河城边飞鸟絶轮台路上马蹄滑晻霭寒氛万里凝阑干隂崖千丈冰将军狐裘卧不暖都防寳刀冻欲断正是天山雪下时送君走马归京师雪中何以赠君别惟有青青松树枝  

火山云歌送别  

火山突兀赤亭口火山五月火云厚火云满山凝未开飞鸟千里不敢来平明乍逐胡风断薄暮浑随塞雨囘缭绕斜吞铁关树氛氲半掩交河戍迢迢征路火山东山上孤云随马去  

青门歌送东台张判官  

青门金锁平旦开城头日出使车囘青门栁枝正堪折路傍一日几人别东出青门路不穷驿楼官树灞陵东花扑征衣看似绣【`一作锦`】云随去马色疑骢胡姬酒垆日未午丝绳玉缸酒如乳灞头落花没马蹄昨夜微雨花成泥黄鹂翅湿飞转低闗东尺书醉嬾题须臾望君不可见扬鞭飞鞚疾如箭借问使乎何时来莫作东飞伯劳西飞燕  

梁园歌送河南王説判官  

君不见梁孝王脩竹园颓墙隐辚势仍存娇娥曼脸成草蔓罗帷珠帘空竹根大梁一旦人代改秋月春风不相待池中几度雁新来洲上千年鹤应在【`梁园中有雁池鹤洲`】梁园二月梨花飞却似梁王雪下时当时置酒延枚叟肯料平台狐兎走万事翻覆如浮云昔人空在今人口单父古来称宓生祗今为政有吾兄【`家兄时宰单父`】輶轩若过梁园道应傍琴台闻政声  

走马川行奉送出师西征【`一作行`】  

君不见走马川行雪海边【`一作君不见走马沧海邉`】平沙莽莽黄入天轮台九月风夜吼一川碎石大如斗随风满地石乱走匈奴草黄马正肥金山西见烟尘飞汉家大将西出师将军金甲夜不脱半夜军行戈相拨风头如刀面如割马毛带雪汗气蒸五花连钱旋作冰幕中草檄砚水凝虏骑闻之应胆慑料知短兵不敢接车师西门伫献防  

函谷关歌送刘评事使闗西  

君不见函谷闗崩城毁壁至今在树根草蔓遮古道空谷千年长不改寂寞无人空旧山圣朝无外【`一作事`】不须闗白马公孙何处去青牛老人更不还苍苔白骨空满地月与古时长相似野花不省见行人山鸟何曾识闗吏故人方乗使者车吾知郭丹却不如请君时忆闗外客行到闗西多致书  

胡笳歌送顔真卿使赴河陇  

君不闻胡笳声最悲紫髯绿【`一作碧`】眼胡人吹吹之一曲犹未了愁杀楼兰征戍儿凉秋八月萧闗道北风吹断天山草昆仑山南月欲斜胡人向月吹胡笳胡笳怨兮将送君秦山遥望陇山云边城夜夜多愁梦向月胡笳谁喜闻  

秦筝歌送外甥萧正归京  

汝不闻秦筝声最苦五色纒弦十三柱怨调慢声如欲语一曲未终日移午红亭水木不知暑忽弹黄钟和白纻清风飒来云不去闻之酒醒泪如雨汝归秦兮弹秦声秦声悲兮聊送汝  

与独孤渐道别长句兼呈严八侍御  

轮台客舍春草满颍阳归客肠堪断穷荒寂寞鸟不飞万碛千山梦犹嬾怜君白面一书生读书千卷未成名五侯贵门脚不到数畆山田身自耕兴来浪迹无逺近及至辞家忆乡信无事垂鞭信马头西南几欲穷天尽秦使三年独未归边头词客旧来稀借问君来得几日到家不觉换春衣髙斋清昼卷帷幕纱防接防慵不着中酒朝眠日色髙弹棊夜半灯花落冰片髙堆金错盘满堂凛凛五月寒桂林蒲萄新吐蔓武城防蜜未可餐军中置酒夜挝鼔锦筵红烛月未午花门将军善胡歌叶河蕃王能汉语知尔园林压渭濵夫人堂上泣罗帬鱼龙川北盘谿雨鸟鼠山西洮水云台中严公于我厚别后新诗满人口自怜弃置天西头因君为问相思否  

送费子归武昌  

汉阳归客悲秋草旅舍叶飞愁不扫秋来倍忆武昌鱼梦着只在巴陵道曾随上将过祈连离家十年恒在邉劒锋可惜虚用尽马蹄无事今已穿知君开舘常爱客樗蒱百金每一掷平生有钱将与人江上故园空四壁吾观费子毛骨竒广睂大口仍赤髭看君失路尚如此人生贵贱那得知髙秋八月归南楚东门一壶聊出祖路指鳯皇山北云衣沾鹦鹉洲边雨勿叹蹉跎白髪新应须守道勿羞贫男儿何必恋妻子莫向江村老却人  

送韩巽入都觐省便赴举  

槐叶苍苍柳叶黄秋高八月天欲霜青门百壶送韩侯白云千里连嵩丘北堂倚门望君忆东归扇枕后秋色洛阳才子能几人明年桂枝是君得  

送李副使赴碛西官军  

火山六月应更热赤亭道口行人絶知君惯度祈连城岂能愁见轮台月脱鞍【`一作衣`】暂入酒家垆送君万里西撃胡功名祗向马上取真是英雄一丈夫  

凉州馆中与诸判官夜集  

弯弯月出挂城头城头月出照梁【`一作凉`】州凉州七里【`一作城`】十万家胡人半觧弹琵琶琵琶一曲肠堪断风萧萧兮夜漫漫河西幕中多故人故人别来三五春花门楼前见秋草岂能贫贱相看老一生大笑能几廻斗酒相逄须醉倒  

酒泉太守席上醉后作  

琵琶长笛曲相和羌儿胡雏齐唱歌浑炙犁牛烹野驼交河美酒归【`一作金`】叵罗三更醉后军中寝无奈秦山归梦何  

偃师东与韩樽同诣景云【`英华无景云二字`】晖上人即事  

山隂老僧觧楞伽颍阳归客逺相过烟深草湿昨夜雨雨后秋风渡漕河空山终日尘事少平【`一作出`】郊逺见行人小【`一作人行渺`】尚书碛上黄昬钟别驾渡头一归鸟  

醉题匡城周少府防壁  

妇姑城南风雨秋妇姑城中人独愁愁云遮却望乡处数日不上西南楼故人薄暮公事闲玉壸美酒琥珀殷颍阳秋草今黄尽醉卧君家犹未还  

炖煌太守后庭歌  

炖煌太守才且贤郡中无事髙枕眠太守到来山出泉黄砂碛里人种田炖煌耆旧鬓皓然愿留太守更五年城头月出星满天曲房置酒张锦筵美人红妆色正鲜侧垂髙髻插金钿醉坐藏钩红烛前不知钩在若个邉为君手把瑚鞭射得半段黄金钱此中乐事亦已偏  

喜韩樽相过  

三月灞陵春已老故人相逄耐醉倒瓮头春酒黄花脂禄米只充沽酒资长安城中足年少独共韩侯开口笑桃花防地红斑【`一作如锦`】斑有酒留君且莫还与君兄弟日携手世上虚【`一作浮`】名好是闲  

银山碛西馆  

银山碛口风似箭铁门闗西月如练双双愁泪沾马毛飒飒胡沙迸人面丈夫三十未富贵安能终日守笔砚  

感遇  

五花骢马七香车云是平阳帝子家鳯皇城头日欲斜门前髙树鸣春鸦汉家鲁元君不闻今作城西一古坟昔来唯有秦王女独自吹箫乘白云  

太白胡僧歌【`并序`】  

太白中絶顶有胡僧不知几百歳睂长数寸身不制缯帛衣以草叶恒持楞伽经云壁迥絶人迹罕到尝东有鬬虎弱者将死僧杖而觧之西湫有毒龙久而为患僧器而贮之商山赵叟前年采茯苓深入太白偶值此僧访我而说予恒有独徃之意闻而悦之乃为歌曰  

闻有胡僧在太白兰若去天三百尺一持楞伽入中世人难见但闻钟牕边锡杖觧两虎牀下鉢盂藏【`一作盛`】一龙草衣不鍼复不线两耳垂肩睂覆面此僧年几那得知手种青松今十围心将流水同清净身与浮云无是非商山老人已曾识愿一见之何由得山中有僧人不知城里看山空黛色  

卫节度赤骠马歌  

君家赤骠畵不得一团旋风桃花色红缨紫鞚瑚鞭玉鞍锦韀黄金勒请君鞲【`一作鞁`】出看君骑尾长窣地如红丝自矜诸马皆不及却忆百金新买时香街紫陌凤城内满城见者谁不爱扬鞭骤急白汗流弄影行骄碧蹄碎紫髯胡雏金剪刀平明剪出三髙枥上看时独意气众中牵出偏雄豪骑将猎向南山口城南狐兎不复有草头一防疾如飞郤使苍鹰翻向后忆昨看君朝未央鸣珂拥盖满路香始知邉将真富贵可怜人马相辉光男儿称意得如此骏马长鸣北风起待君东去埽胡尘为君一日行千里  

田使君美人舞如莲花北鋋歌【`此曲本出北同城`】  

美人舞如莲花旋世人有眼应未见髙堂满地红毺试舞一曲天下无此曲胡人传入汉诸客见之惊且叹慢脸娇娥纎复秾轻罗金缕花葱茏囘裾转袖若飞雪左鋋右鋋生旋风琵琶横笛和未匝花门山头黄云合忽作出塞入塞声白草胡沙寒飒飒翻身入破如有神前见后见回回新始知诸曲不可比采莲落梅如聒耳世人学舞祗是舞恣【`一作姿`】态岂能得如此  

裴将军宅芦管歌  

辽东九月芦叶断辽东小儿采芦管可怜新管清且悲一曲风飃海头满海树萧索天雨霜管声寥亮月苍苍白狼河北堪愁恨兎城南皆断肠辽东将军长安宅美人芦管防佳客弄调啾飕胜洞箫发声窈窕欺横笛夜半高堂客未囘祗将芦管送君杯巧能陌上惊杨柳复向园中误落梅诸客爱之聴未足髙卷珠帘列红烛将军醉舞不肯休更使美人吹一曲  

韦员外家花树歌  

今年花似去年好去年人到今年老始知人老不如花可惜落花君莫埽君家兄弟不可当列卿御史尚书郎朝囘花底恒防客花扑玉缸春酒香  

醉后戏与赵歌儿  

秦州歌儿歌调苦偏能立唱濮阳女座中醉客不得意闻之一声泪如雨向使逄着汉帝怜董贤气咽不能语  

范公丛竹歌【`并序`】  

职方郎中兼侍御史范公乃于陜西使院内种竹新制丛竹诗以见示美范公之清致雅操遂为歌以和之  

世人见竹不觧爱知君种竹府城内此君托根幸得地种来几时闻已大盛暑翛翛丛色寒闲宵槭槭叶声干能清案牍帘下见宜对琴书牕外看为君成隂将蔽日迸笋穿堦踏还出守节偏凌御史霜虚心愿比郎官笔君莫爱南山松树枝竹色四时也不移寒天草木黄落尽犹自青青君始知  

玉门闗盖将军歌  

盖将军真丈夫行年三十执金吾身长七尺颇有须玉门闗城迥且孤黄沙万里白草枯南邻犬戎北接胡将军到来备不虞五千甲兵胆力麤军中无事但欢娱暖屋绣帘红地炉织成壁衣花毺灯前侍婢防玉壶金铛乱防野酡酥紫绂金章左右趋问着只是苍头奴美人一双闲且都朱唇翠睂映明矑【`一作眸`】清歌一曲世所无今日喜闻鳯将雏可怜絶胜秦罗敷使君五马谩踟蹰野草绣窠紫罗红牙缕马对樗蒱玉盘纎手撒【`一作摋`】作卢众中夸道不曾输枥上昻昻皆骏驹桃花叱拨价最殊骑将猎向城南隅腊日射杀千年狐我来塞外按边储为君取醉酒剰沽醉争酒盏相喧呼忽【`一作却`】忆咸阳旧酒徒  

赠酒泉韩太守  

太守有能政遥闻如古人俸钱尽供客家计常清贫酒泉西望玉闗道千山万碛皆白草辞君走马归长安忆君倐忽令人老  

赠西岳山人李冈  

君隐处当一星莲花头饭黄精仙人掌上演丹经鸟可到人莫攀隐来十年不下山袖中短书谁为逹华隂道士卖药还  

送张献心充副使归河西杂句  

将门子弟君独贤一从受命常在边未至三十已髙位腰间金印色赭然前日承恩白虎殿归来见者谁不羡箧中赐衣十重余案上军书十二卷看君谋智若有神爱君词句皆清新澄湖万顷深见底清冰一片光照人云中昨夜使星动西门驿楼出相送玉瓶素蚁腊酒香金鞭白马紫逰缰花门南燕支北张掖城头云正【`一作碛云`】黒送君一去天外忆  

送郭乂杂言  

地上青草出经冬今始归博陵无近信犹未换春衣怜汝不忍别送汝上酒楼初行莫早发且宿防桥头功名须及早岁月莫虚掷早年已工诗近日兼注易何时过东洛早晩度盟津朝歌城边柳亸地邯郸道上花扑人去年四月初我正在河朔曾上君家县北楼楼上分明见恒岳中山明府待君来须计行程及早囘到家速觅长安使待汝书封我自开  

送魏升卿【`一作叔虹`】擢第归东都因懐魏校书陆浑乔潭  

井上桐叶雨【`一作赤`】灞亭卷秋风故人适战胜匹马归山东问君今年三十几能使香名满人耳君不见三直上五千仞见君文章亦如此如君兄弟天下稀雄辞健笔皆若飞将军金印亸紫绶御史铁冠重绣衣乔生作尉别来久因君为问平安否魏侯校理复何如前日人来不得书陆浑山下佳可赏蓬阁闲时日应徃自料青云未有期谁知白髪偏能长垆头青丝白玉瓶别时相顾酒如倾揺鞭举袂忽不见千树万树空蝉鸣  

送魏四落第还乡  

东归不称意客舍戴胜鸣腊酒饮未尽春衫缝已成长安柳枝春欲来洛阳梨花在前开魏侯池馆今尚在犹有太师歌舞台君家盛徳岂徒然时人注意在吾贤莫令别后无佳句祗向垆头空醉眠  

送宇文南金放后归太原寓居因呈太原郝主簿  

归去不得意北京关路賖却投晋山老愁见汾阳花翻作灞陵客怜君丞相家夜眠旅舍雨晓辞春城鸦送君繋马青门口胡姬垆头劝君酒为问太原贤主人春来更有新诗否  

西亭子送李司马  

高高亭子郡城西直上千尺与云齐盘崖缘壁试攀跻羣山向下鸟飞低使君五马天半嘶丝防玉壶为君提坐来一望无端倪红花绿柳莺乱啼千家万井连回谿酒行未醉闻暮鸡防笔操纸为君题为君题惜觧携草萋萋没马蹄  

渔父  

扁舟沧浪叟心与沧浪清不自道乡里无人知姓名朝从滩上饭暮向芦中宿歌竟还复歌手持一竿竹竿头钓丝长丈余鼓栧乗流无定居世人那得识【`一作觧`】深意此翁取适非取鱼  

登古邺城  

下马登邺城城空复何见东风吹野火暮入飞云殿【`一作入暮飞云电`】城隅南对望陵防漳水东流不复囘武帝宫中人去尽年年春色为谁来  

邯郸客舍歌  

客从长安来驱马邯郸道伤心丛台下一带生蔓草客舍门临漳水边垂杨下系钓鱼船邯郸女儿夜沽酒对客挑灯夸数钱酩酊醉时日正午一曲狂歌垆上眠  

宿蒲关东店忆杜陵别业  

关门锁归客一夜梦还家月落河上晓遥闻秦树鸦长安二月归正好杜陵树边纯是花  

感遇  

北山有芳杜靡靡花正发未及得采之秋风忽吹杀君不见拂云百丈青松柯纵使秋风无奈何四时常作青黛色可怜杜花不相识  

优鉢罗花歌【`幷序`】  

参尝读佛经闻有优鉢罗花目所未见天寳庚申歳参忝大理评事摄监察御史领伊西北庭度支副使自公多暇乃于府庭内栽树种药为山凿池婆娑乎其间足以寄傲交河小吏有献此花者云得之于天山之南其状异于众草势巃嵸如冠弁嶷然上耸生不傍引攒花中折【`一作拆`】骈叶外包异香腾风秀色媚景因赏而叹曰尔不生于中土僻在遐裔使牡丹价重芙蓉誉高惜哉夫天地无私隂阳无偏各遂其生自物厥性岂以偏地而不生乎岂以无人而不芳乎适此花不遭小吏终委诸山谷亦何异懐才之士未防明主摈于林薮邪因感而为歌歌曰  

白山南赤山北其间有花人不识绿茎碧叶好顔色叶六瓣花九房夜掩朝开多异香何不生彼中国兮生西方移根在庭媚我公堂耻与众草之为伍何亭亭而独芳何不为人之所赏兮深山穷谷委严霜吾窃悲阳闗道路长曾不得献于君王  

蜀【`一作戎`】葵花歌【`英华作刘眘虚诗注云附见岑参诗`】  

昨日一花开今日一花开今日花正好昨日花已老始知人老不如花可惜落花君莫埽【`上二句与韦员外家花树歌相重他本多无此二句`】人生不得长少年莫惜牀头沽酒钱请君有钱向酒家君不见蜀葵花  

题李士曹防壁畵度雨云歌  

似出栋梁里如和风雨飞掾曹有时不敢归谓言雨过湿人衣  

入蒲闗先寄秦中故人  

秦山数防似青黛渭上【`一作水`】一条如白练京师故人不可见寄将两眼看飞燕  

## 御定全唐诗卷二百  

岑参  

长门怨  

君王嫌妾妬闭妾在【`一作向`】长门舞袖垂新宠愁眉结旧恩绿钱侵履迹红粉湿啼防羞被夭桃笑看春独不言  

寄左省杜拾遗  

聨歩趋丹陛分曹限紫微晓随天仗入暮惹御香归白发悲花落青云羡鸟飞圣朝无阙事自觉諌书稀  

歳暮碛外寄元防  

西风传戍鼓南望见前军沙碛人愁月山城犬吠云别家逄逼歳出塞独离羣发到阳闗白书今逺报君  

寄宇文判官  

西行殊未已东望何时还终日风与雪连天沙复山二年领公事两度过阳关相忆不可见别来头已斑宿关西客舍寄东山严许二山人时天宝初七  

月初三日在内学见有髙【`一本有近字`】道举征【`别本俱作七月三日在内学见有髙道举征宿关西客舍寄东山严许二山人`】  

云送关西雨风传渭北秋孤灯然客梦寒杵捣乡愁滩上思严子山中忆许由苍生今有望飞诏下林丘  

丘中春卧寄王子  

田中开白室林下闭关卷迹人方处无心云自闲竹深喧暮鸟花缺露春山胜事那能说王孙去未还江行夜宿龙吼滩临眺思峩眉隠者兼寄幕中诸公  

官舍临江口滩声人【`一作已`】惯闻水烟晴吐月山火夜烧云且欲寻方士无心恋使君异乡何可住况复久离羣  

汉川山行呈成少尹  

西蜀方携手南宫忆比肩平生犹不浅覊旅转相怜山店云迎客江村犬吠船秋来取一醉须待月光眠  

奉和杜相公初发京城作  

按节辞黄阁登坛恋赤墀衔恩期报主授律逺行师野鹊迎金印郊云拂畵旗叨陪幕中客敢和出车诗  

敬酬李判官使院即事见呈  

公府日无事吾徒只是闲草根侵柱础苔色上门关饮砚时见鸟卷帘晴对山新诗吟未足昨夜梦东还  

虢州酬辛侍御见赠  

门柳叶已大春花今复防鬓毛方二色愁绪日千端夫子屡新命鄙夫仍旧官相思难见面时展尺书看酬崔十三侍御登玉垒山思故园见寄  

玉垒天晴望诸尽觉低故园江树北斜日岭云西旷野看人小长空共鸟齐髙山徒仰止不得日攀跻  

南楼送衞凭【`得归字`】  

近县多过【`一作来`】客似君诚亦稀南楼取凉好便送故人归鸟向望中防雨侵晴处飞应须乘月去且为觧征衣  

送王伯伦应制授正字归  

当年最称意数子不如君战胜时偏许名髙人共【`一作总`】闻半天城北雨斜日防西云科斗皆成字无令错古文  

送宇文舍人出宰元城【`得阳字`】  

双鳬出未央千里过河阳马带新行色衣闻旧御香县花迎墨绶闗柳拂铜章别后能为政相思淇水长  

崔驸马山池重送宇文明府【`得苖字`】  

竹里过红桥花间借緑苖池凉醒别酒山翠拂行镳凤去妆楼闭鳬飞叶县遥不逄秦女在何处聴吹箫  

送李郎尉武康  

潘郎腰绶新霅上县花春山色低官舍湖光映吏人不须嫌邑小莫即耻家贫更作东征赋知君有老亲  

碛西头送李判官入京  

一身从逺使万里向安西汉月垂乡泪胡沙费【`一作损`】马蹄寻河愁地尽过碛觉天低送子军中饮家书醉里题陪使君早春西亭送王赞府赴选【`得归字`】  

西亭系五马为送故人归客舍草新出闗门花欲飞到来逄歳酒却去换春衣吏部应相待如君才调稀  

送刘郎将归河东【`同用边字`】  

借问虎贲将从军凡几年杀人宝刀缺走马貂裘穿山雨醒别酒关云迎渡船谢君贤主将岂忘轮台边【`参曽北庭事赵中丞故有下句`】  

浐水东店送唐子归嵩阳  

野店临官路重城压御隄山开灞水北雨过杜陵西归梦秋能作乡书醉嬾题桥囘忽不见征马尚闻嘶  

西亭送蒋侍御还京【`得来字`】  

忽闻骢马至喜见故人来欲语多时别先愁计日囘山河宜晩眺云雾待【`一作赖`】君开为报乌台客须怜白发催  

水亭送刘颙使还归节度【`得低字`】  

无计留君住应须绊马蹄红亭莫惜醉白日眼看低觧带怜髙柳移牀爱小谿此来相见少正【`一作政`】事各东西  

送杨录事充潼关判官【`得江字一作充使`】  

夫子方寸里秋天澄霁江关西望第一郡内政无双狭室下珠箔连宵倾玉缸平明【`一作使乎`】犹未醉斜月隠书【`一作髙一作吟`】牕  

送裴判官自贼中再归河阳幕府  

东郊未觧围忠义似君稀误落胡尘里能持汉节归卷帘山对酒上马雪沾衣却向嫖姚幕翩翩去若飞  

送陜县王主簿赴襄阳成亲  

六月襄山道三星汉水边求凰应不逺去马賸须鞭野店愁中雨江城梦里蝉襄阳多故事为我访先贤  

送李卿赋得孤岛石【`得离字`】  

一片他山石巉巉映小池绿窠攒剥藓尖硕【`一作顶`】坐鸬鷀水底看常倒花边势欲欹君心能不转卿月岂相离送王录事却归华隂【`王录事自华隂尉授虢州录事参军旬日却复旧官`】  

相送欲狂歌其如此别何攀辕人共惜觧印日无多仙掌云重见关门路再过双鱼莫不寄县外是黄河  

送二十二兄北游寻罗中  

斗柄欲东指吾兄方北游无媒谒明主失计干诸侯夜雪入穿履朝霜凝敝裘遥知客舍饮醉里闻春鸠  

送郑堪归东京泛水别业【`得闲字`】  

客舍见春草忽闻思旧山看君灞陵去匹马成臯还对酒风与雪向家河复关因悲宦游子终歳无时闲  

送崔全被放归都觐省  

夫子不自世人知者稀来倾阮氏酒去着老莱衣渭北草新出关东花欲飞楚王犹自惑宋玉且将归  

送孟孺卿落第归济阳  

献赋头欲白还家衣已穿羞过灞陵树归种汶阳田客舍少乡信牀头无酒钱圣朝徒侧席济上独遗贤  

送裴校书从大夫淄川觐省  

尚书未【`应作东`】出守爱子向青州一路通关树孤城近海楼怀中江橘熟倚处防门秋更奉轻轩去知君无客愁送杨千牛【`一作秋`】趂歳赴汝南郡觐省便成婚【`得寒字`】  

问吉转征鞍安仁道姓潘归期明主赐别酒故人欢珠箔障罏暖狐裘耐腊寒汝南遥倚望蚤去及春盘  

送胡象落第归王屋别业  

看君尚少年不第莫凄然可即疲献赋山村归种田野花迎短褐河柳拂长鞭置酒聊相送青门一醉眠  

送顔韶【`得飞字`】  

迁客犹未老圣朝今复归一从襄阳住几度梨花飞世事了可见怜君人亦稀相逄贪醉卧未得作春衣  

送杜佐下第归陆浑别业  

正月今【`一作初`】欲半陆浑花未开出关见青草春色正东来夫子且归去明时方爱才还须及秋赋莫即隠蒿莱送张郎中赴陇右觐省卿公【`时张卿公亦充节度留后`】  

中郎凤一毛世上独贤豪弱冠已银印出身唯宝刀还家卿月迥度陇将星髙幕下多相识边书醉嬾操  

送楚丘麴少府赴官  

青袍美少年黄绶一神仙微子城东面梁王苑北边桃花色似马榆荚小于钱单父闻相近家书早为传  

送蜀郡李掾【`一作接非`】  

饮酒俱未醉一言聊赠君功曹善为政明主还应闻夜宿劒门月朝行巴水云江城菊花发满道香氛氲  

送郑少府赴阳  

子真河朔尉邑里带清漳春草迎袍色晴花拂绶香青山入官舍黄鸟度宫墙若到铜台上应怜魏寝荒  

还髙冠潭口留别舍弟  

昨日山有信祗今耕种时遥传杜陵叟怪我还山迟独向潭上酌无人林下棊东溪忆汝处闲卧对鸬鷀  

醴泉东谿送程皓元镜微入蜀【`得寒字`】  

蜀郡路漫漫梁州过七盘二人来信宿一县醉衣冠谿逼春衫冷林交宴席寒西南如喷酒遥向雨中看  

夏初醴泉南楼送太康顔少府  

何地堪相饯南楼出万家可怜髙处送逺见故人车野果新成子庭槐欲作花爱君兄弟好书向颍中夸  

送严诜擢第归蜀  

巴江秋月新阁道发征轮战胜真才子名髙动世人工文能似舅擢第去荣亲十月天官待应须早赴秦  

送张直公归南郑拜省  

夫子思何速世人皆叹奇万言不加防七歩犹嫌迟对酒落日后还家飞雪时北堂应久待乡梦促征期  

送周子落第游荆南  

足下复不第家贫寻故人且倾湘南酒羞对关西尘山店橘花发江城枫叶新若从巫峡过应见楚王神  

送薛彦伟擢第东归  

时辈似君稀青春战胜归名登郄诜第身着老莱衣称意人皆羡还家马若飞一枝谁不折棣萼独相辉  

送杨瑗【`一作张子`】尉南海  

不择南州尉髙堂有老亲楼台重蜃气邑里杂鲛人海暗三山雨花【`一作江`】明五岭春此乡多宝玉慎莫厌清贫  

凤翔府行军送程使君赴成州  

程侯新出守好日发行军拜命时人羡能官圣主闻江楼黑塞雨山郭冷秋云竹马诸童子朝朝待使君  

送张升卿宰新滏  

官柳叶尚小长安春未浓送君浔阳宰把酒青门钟水驿楚云冷山城江树重遥知南湖上祗对香炉  

送陈子归陆浑别业  

虽不旧相识知君丞相家故园伊川上夜梦方山花种药畏春过出关愁路賖青门酒垆别日暮东城鸦  

稠桑驿喜逄严河南中丞便别【`得时字`】  

驷马映花枝人人夹路窥离心且莫问春草自应知不谓青云客犹思紫禁时【`参忝西掖曽聨接`】别君能几日看取鬓成丝  

送蒲秀才擢第归蜀  

去马疾如飞看君战胜归新登郄诜第更着老莱衣【`上四句与送薛彦诗相同`】汉水行人少巴山客舍稀向南风候暖腊月见春辉  

送郭司马赴伊吾郡请示李明府【`郭子是赵节度同好`】  

安西美少年脱劒卸弓不倚将军势皆称司马贤秋山城北面古治郡东边江【`一作池`】上舟中月遥思李郭仙  

送滕亢擢第归苏州拜亲  

送尔姑苏客沧波秋正凉橘怀三个去桂折一枝将【`一作香`】湖上山当舍天边水是乡江村人事少时作捕鱼郎  

送任郎中出守明州  

罢起郎官草初封刺史符城边楼枕海郭里树侵湖郡政傍连楚朝恩独借吴观涛秋正好莫不上姑苏  

临洮客舍留别祁四  

无事向边外至今仍不归三年絶乡信六月未春衣客舍洮水聒孤城胡雁飞心知别君后开口笑应稀  

送文李校书往汉南拜亲  

未识已先闻清辞果出羣如逄祢处士似见鲍参军梦暗巴山雨家连汉水云慈亲思爱子几度泣霑帬送李别将摄伊吾令充使赴武威便寄崔员外  

词赋满书囊胡为在战场行间脱宝劒邑里挂铜章马疾飞【`一作行`】千里鳬飞向五凉遥知竹林下星使对星郎  

送四镇薛侍御东归  

相送泪沾衣天涯独未归将军初得罪门客复何依梦去湖山濶书停陇雁稀园林幸接近一为到柴扉  

送张都尉东归  

白羽緑弓年年只在边还家劒锋尽出塞马蹄穿逐虏西逾海平胡北到天封侯应不逺燕颔岂徒然  

送樊侍御使丹阳便觐  

卧病穷巷晩忽惊骢马来知君京口去借问几时囘驿舫江风引乡书海雁催慈亲应倍喜爱子在霜台  

送张卿郎君赴硖石尉  

卿家送爱子愁见灞头春草羡青袍色花随黄绶新县西函谷路城北大阳津日暮征鞍去东郊一片尘  

送顔少府投郑陈州  

一尉便垂白数年唯草出关策匹马逆旅闻秋蝉爱客多酒债罢官无俸钱知君覊思少所适主人贤  

赵少尹南亭送郑侍御归东台【`得长字`】  

红【`一作江`】亭酒瓮香白面绣衣郎砌冷虫喧座帘疎雨【`一作月`】到牀钟催离兴急逐【`一作缓`】醉歌长关树应先落随君满鬓【`一作路`】霜  

祁四再赴江南别诗  

万里来又去三湘东复西别多人换鬓行逺马穿蹄山驿秋云冷江帆暮雨低怜君不觧说相忆在书题  

送许员外江外置常平仓  

诏置海陵仓朝推畵省郎还家锦服贵出使绣衣香水驿风催舫江楼月透牀仍怀陆氏橘归献老亲尝  

送秘省虞校书赴虞乡丞  

花绶傍腰新关东县欲春残书厌科斗旧阁别麒麟虞坂临官舍条山映吏人看君有知己坦腹向平津  

送江陵泉少府赴任便呈卫荆州  

神仙吏姓梅人吏待君来渭北草新出江南花已开城边宋玉宅峡口楚王台不畏无知已荆州甚爱才奉送李太保兼御史大夫充渭北节度使【`即太尉光弼弟`】  

诏出未央宫登坛近总戎上公周太保副相汉司空弓抱【`一作挽`】关西月旗翻渭北风弟兄皆许国天地荷成功  

送江陵黎少府  

悔系腰间绶翻为膝下愁那堪汉水逺更值楚山秋新橘香官舍征帆拂县楼王城【`一作程`】不敢住岂是爱荆州  

虢州送天平何丞入京市马  

关树晩苍苍长安近夕阳囘风醒别酒细雨湿行装习战边尘黑防秋塞草黄知君市骏马不是学燕王  

送扬州王司马  

君家旧淮水水上到扬州海树青官舍江云黑郡楼东南随去鸟人吏待行【`一作归`】舟为报吾兄道如今已白头  

陜州月城楼送辛判官入奏  

送客飞鸟外城头楼最髙樽前遇风雨牕里动波涛谒帝向金殿随身唯宝刀相思灞陵月祗有梦偏劳  

送王七录事赴虢州  

早歳即相知嗟君最后时青云仍未逹白发欲成丝小店关门树长河华岳祠农人吏待莫使马行迟  

阌乡送上官秀才归关西别业  

风尘奈汝【`一作尔`】何终日独波波亲老无官养家贫在外多醉眠轻白发春梦渡黄河相去关城【`一作山`】近何时更肯过  

送羽林长孙将军赴歙州  

剖竹向江濆能名计日闻隼旗新刺史虎劒旧将军驿舫宿湖月州城浸海云青门酒楼上欲别醉醺醺  

送崔主簿赴夏阳  

常爱夏阳县往年曽再过县中饶白鸟郭外是黄河地近行程少家贫酒债多知君新称意好得奈春何  

送梁判官归女几旧庐  

女几知君忆春云相逐归草堂开药裹苔壁取荷衣老竹移时小新花旧处飞可怜真傲吏尘事到山稀  

送怀州吴别驾  

灞上柳枝黄垆头酒正香春流饮去马暮雨湿行装驿路通函谷州城接太行覃怀人总喜别驾得王祥  

送人归江寜  

楚客忆乡信向家湖水长住愁春草绿去喜桂枝香海月迎归楚江云引到乡吾兄应借问为报鬓毛霜  

送襄州任别驾  

别乗向襄州萧条楚地秋江声官舍里山色郡城头莫羡黄公盖须乗彦伯舟髙阳诸醉客唯见古时丘  

送李司谏归京【`得长字`】  

别酒为谁香春官驳正郎醉经秦树逺梦怯汉川长雨过风头黑云开日脚黄知君觧起草早去入文昌送緜州李司马秩满归京因呈李兵部  

久客厌江月罢官思早归眼看春光【`一作色`】老羞见梨花飞劒北山居小巴南音信稀因君报兵部愁泪日沾衣  

送崔员外入秦【`一作奏`】因访故园  

欲谒明光殿先【`一作应`】趋建礼门仙郎去得意亚相正承恩竹里巴山道花间汉水源凭将两行泪为访邵平园  

送柳录事赴梁州  

英掾柳家郎离亭酒瓮香折腰思汉北随传过巴阳江树连官舍山云到卧牀知君归梦积去去劒川长  

送韦侍御先归京【`得寛字`】  

闻欲朝龙阙应须拂豸冠风霜随马去炎暑为君寒客泪题书落乡愁对酒寛先凭报亲友后月到【`一作客`】长安  

送裴侍御赴【`一作趂`】歳入京【`得阳字`】  

羡他骢马郎元日谒明光立处闻天语朝囘惹御香台寒柏树绿江暖柳条黄惜别津亭暮挥戈忆鲁阳  

送顔评事入京  

顔子人叹屈宦游今未迟伫闻明主用岂负青云姿江柳秋吐叶山花寒满枝知君客【`一作穷`】愁处月满【`一作出一作落`】巴川时  

送赵侍御归上都  

骢马五花毛青云归处髙霜随驱夏暑风逐振江涛执简皆推直勤王岂告劳帝城谁不恋囘望动离骚  

送杨子  

斗酒渭城边垆头耐醉眠梨花千树雪杨【`一作柳`】叶万条烟惜别添壶酒临岐赠马鞭看君颍上去新月到家圆  

送人赴安西  

上马带胡钩翩翩度陇头小来思报国不是爱封侯万里乡为梦三边月作愁早须清黠虏无事莫经秋  

发临洮将赴北庭留别【`得飞字`】  

闻说轮台路连年【`一作年年`】见雪飞春风曽【`一作长`】不到汉使亦应【`一作来`】稀白草通疎勒青山过武威勤王敢道逺【`一作不敢道逺思`】私向梦中归  

临洮泛舟赵仙舟自北庭罢使还京  

白发轮台使边功竟不成云沙万里地孤负一书生池上风廻舫桥西雨过城醉眠乡梦罢东望羡归程春日醴泉杜明府承恩五品宴席上赋诗  

鳬舄旧称仙鸿私降自天青袍移草色朱绶夺花然邑里雷仍震台中星欲悬吾兄此栖棘因得贺初筵  

早春陪崔中丞同泛浣花谿宴  

旌节临谿口寒郊陡觉暄红亭移酒席畵舸逗江村云带歌声飏风飘舞袖翻花间催秉烛川上欲黄昬  

喜华隂王少府使到南池宴集  

有客至铃下自言身姓梅仙人掌里使黄帝鼎边来竹影拂棋局荷香随酒杯池前堪醉卧待月未须囘  

行军雪后月夜宴王卿家  

子夜雪华余卿家月影初酒香薰枕席炉气暖轩除晩歳宦情薄行军欢宴疎相逄剰取醉身外尽空虚梁州陪赵行军龙冈寺北庭泛舟宴王侍御【`得长字`】  

谁宴霜台使行军粉署郎唱歌江鸟没吹笛岸花香酒影摇新月滩声聒夕阳江钟闻已暮归櫂绿川长奉陪封大夫宴得征字时封公兼鸿胪卿  

西边虏尽平何处更专征幕下人无事军中政已成座参殊俗语乐杂异方声醉里东楼月偏能照列卿  

陪封大夫宴瀚海亭纳凉【`得时字`】  

细管杂青丝千杯倒接防军中乗兴出海上纳凉时日没鸟飞急山髙云过迟吾从大夫后归路拥旌旗  

虢州西亭陪端公宴集  

红亭出鸟外骏马系云端万岭牕前睥千家肘底看开瓶酒色嫩踏地叶声干为逼霜台使重裘也觉寒  

陪使君早春东郊游眺【`得春字`】  

太守拥朱轮东郊物候新莺声随坐啸柳色唤行春谷口云迎马谿边水照人郡中叨佐理何幸接芳尘  

雪后与羣公过慈【`一作报`】恩寺  

乗兴忽相招僧房暮与朝雪融双树湿沙闇【`一作闭`】一灯烧竹外山低塔藤间院隔【`一作接`】桥归家如【`一作好`】欲嬾俗虑向来销  

与鄠县羣官泛渼陂  

万顷浸天色千寻穷地根舟移城入树岸濶水浮村闲鹭惊箫管潜虬傍酒樽暝来呼小吏列火俨归轩  

与鄠县源少府泛渼陂【`得人字`】  

载酒入天色水凉难醉人清揺县郭动碧洗云山新吹笛惊白鹭垂竿跳紫鳞怜君公事后陂上日娱賔  

终南东谿中作  

谿水碧于草潺潺花底流沙平堪濯足石浅不胜舟洗药朝与暮钓鱼春复秋兴来从所适还欲向沧洲  

与鲜于庶子泛汉江  

急管更须吹杯行【`一作金杯`】莫遣迟酒光红琥珀江色碧琉璃日影浮归櫂芦花罥钓丝山公醉不醉问取葛疆知  

晦日陪侍御泛北池  

春池满复寛晦节耐邀欢月带虾防冷霜随獬豸寒水云低锦席岸柳拂金盘日暮舟中散都人夹道看  

登凉州尹台寺  

胡地三月半梨花今始开因从老僧饭更上夫人台清唱云不去弹风飒来应须一倒载还似山公囘  

登总持阁  

髙阁逼诸天登临近日边晴开万井树愁看五陵烟槛外低秦岭牕中小渭川蚤知清净理常愿奉金仙  

奉陪封大夫九日登髙  

九日黄花酒登髙会昔闻霜威逐亚相杀气傍中军横笛惊征雁娇歌落塞云边头幸无事醉舞荷吾君  

郡斋平望江山  

水路东连楚人烟北接巴山光围一郡江月照千家庭树纯栽橘园畦半种茶梦魂知忆处无夜不京华  

宿岐州北郭严给事别业  

郭外山色暝主人林馆秋疎钟入卧内片月到牀头遥夜惜已半清言殊未休君虽在青琐心不忘沧洲  

暮秋会严京兆后防竹斋  

京兆小斋寛公庭半药防瓯香茶色嫩牕冷竹声干盛徳中朝贵清风畵省寒能将吏部镜照取寸心看  

省中即事  

华省谬为郎蹉跎鬓已苍到来恒襆被随例且含香竹影遮牕暗花隂拂簟凉君王新赐笔草奏向明光  

寻阳七郎中宅即事  

万事信苍苍机心久已忘无端来出守不是厌为郎雨滴芭蕉赤霜催橘子黄逄君开口笑何处有他乡携琴酒寻阎防崇济寺所居僧院【`得浓字`】  

相访但寻钟门寒古殿松弹琴醒暮酒卷幔引诸事惬林中语人幽物外踪吾庐幸接近兹地兴偏慵  

春寻河阳陶处士别业  

风暖日暾暾黄鹂飞近村花明潘子县柳暗陶公门药椀揺山影鱼竿带水防南桥车马客何事苦喧喧  

晩过盘石寺礼郑和尚  

暂诣髙僧话来寻野寺孤岸花藏水碓谿水【`一作竹`】映风炉顶上巢新鹊【`一作鹤`】衣中带【`一作得`】旧珠谈禅未得去辍櫂且踟蹰  

寻少室张山人闻与偃师周明府同入都  

中錬金客昨日游人间叶县鳬共去葛陂龙暂还春云凑深水秋雨悬空山寂寂清谿上空余丹灶闲  

虢州卧疾喜刘判官相过水亭  

卧疾尝晏起朝来头未梳见君胜服药清话病能除低柳共系马小池堪钓鱼观棋不觉暝月出水亭初武威【`一作城`】春暮【`一作寒`】闻宇文判官西使还已到晋昌  

岸【`一作片`】雨过城头黄鹂上戍楼塞花飘客泪边柳挂乡愁白发悲明镜青春换敝裘君从万里使闻已到州  

虢州南池候严中丞不至  

池上日相待知君殊未囘徒教柳叶长漫使梨花开驷马去不见双鱼空往来思想【`一作相思`】不觧说孤负舟中杯  

春兴思南山旧庐招柳建正字  

终歳不得意春风今复来自怜蓬鬓改羞见梨花开西掖诚可恋南山思早囘园庐幸接近相与归蒿莱  

郡斋南池招杨辚  

郡僻人事少云山常【`一作遮`】眼前偶从池上醉便向舟中眠与子居最近周官情又偏闲时耐相访正有牀头钱  

髙冠【`一作官`】谷口招【`一作赠`】郑鄠  

谷口来相访空斋不见君涧花然暮雨潭树暖春云门径稀人迹檐下鹿羣衣裳与枕席山霭碧氛氲  

题新乡王釡防壁  

怜君守一尉家计复清贫禄米尝不足俸钱供与人城头苏门树陌上黎阳尘不是旧相识声同心自亲  

题山寺僧房  

牕影揺羣木墙隂载一野炉风自爇山碓水能舂勤学翻知误为官好欲慵髙僧暝不见月出但闻钟  

汉上题韦氏庄  

结茅闻楚客卜筑汉江边日落数归鸟夜深闻扣舷水防侵岸柳山翠借厨烟调笑提筐妇春来蚕几眠  

题永乐韦少府防壁  

大河南郭外终日气昬昬白鸟下公府青山当县门故人是邑尉过客驻征轩不惮烟波濶思君一笑言  

题金城临河驿楼  

古戍依重险髙楼见五凉山根盘驿道河水浸城墙庭树巢鹦鹉园花隐麝香忽如江浦上忆作捕鱼郎  

初授官题髙冠草堂  

三十始一命宦情多欲防自怜无旧业不敢耻微官涧水吞樵路山花醉药栏秪缘五斗米辜负一渔竿  

题虢州西楼  

错料一生事蹉跎今白头纵横皆失计妻子也堪羞明主虽然弃丹心亦未休愁来无去处祗上郡西楼夜过盘石隔河望永乐寄闺中效齐梁体  

盈盈一水隔寂寂二更初波上思罗袜鱼边忆素书月如睂已畵云似鬓新梳春物知人意桃花笑索居  

河西春暮忆秦中  

渭北春巳老河西人未归边城细草出客馆梨花飞别后乡梦数昨来家信稀凉州三月半犹未脱寒衣  

过酒泉忆杜陵别业  

昨夜宿祈连今朝过酒泉黄沙西际海白草北连天愁里难消日归期尚隔年阳关万里梦知处杜陵田  

早发焉耆怀终南别业  

晓笛别乡泪秋冰鸣马蹄一身虏云外万里胡天西终日见征战连年闻鼓鼙故山在何处昨日梦清谿  

宿铁关西馆  

马汗踏成泥朝驰几万蹄雪中行地角火处宿天倪塞迥心常怯乡遥梦亦迷那知故园月也到铁关西  

首秋轮台  

异域隂山外孤城雪海边秋来唯有雁夏尽不闻蝉雨拂氊墙湿风摇毳幕羶轮台万里地无事歴三年  

北庭作  

雁塞通盐泽龙堆接醋沟孤城天北畔絶域海西头秋雪春仍下朝风夜不休可知年四十犹自未封侯  

轮台即事  

轮台风物异地是古单于三月无青草千家尽白榆蕃书文字别胡俗语音殊愁见流沙北天西海一隅  

还东山洛上作  

春流急不浅归栧去何迟愁客叶舟里夕阳花水时云晴开防蝀櫂发起鸬鷀莫道东山逺衡门在梦思  

杨固店  

客舍梨叶赤邻家闻捣衣夜来尝有梦坠泪缘思归洛水行欲尽缑山看渐微长安祗千里何事信音稀  

巴南舟中思陆浑别业  

泸水南州【`一作舟`】逺巴山北客稀岭云撩乱起谿鹭等闲飞镜里愁衰鬓舟中换旅衣梦魂知忆处无夜不先归  

晩发五渡  

客厌巴南地乡邻劒北天江村片雨外野寺夕阳边芋叶藏山径芦花杂【`一作间`】渚田舟行未可住乗月且须牵  

巴南舟中夜市【`一作夜书事`】  

渡口欲黄昬归人争渡喧近钟清野寺逺火防【`一作照`】江村见雁思乡信闻猿积泪防孤舟万里外【`一作夜`】秋月不堪论  

江上春叹  

腊月江上暖南桥新柳枝春风触处到忆得故园时终日不如意出门何所之从人觅顔色自笑弱男儿  

初至犍为作  

山色轩槛内滩声枕席间草生公府静花落讼庭闲云雨连三峡风尘接百蛮到来能几日不觉鬓毛斑  

使院中新栽柏树子呈李十五栖筠  

爱尔青青色移根此地来不曽台上种留向碛中栽脆叶欺门柳狂花笑院梅不须愁歳晩霜露岂能摧  

咏郡斋壁畵片云【`得归字`】  

云片何人畵尘侵粉色微未曽行雨去不见逐风归只怪偏凝壁囘看欲惹衣丹青忽借便移向帝乡飞临洮龙兴寺上人院同咏青木香丛  

移根自逺方种得在僧房六月花新吐三春叶已长抽茎髙锡杖引影到绳牀只为能除疾倾心向药王  

成王挽歌  

幽山悲旧桂长坂怆余兰地底孤灯冷泉中一镜寒铭旌门客送骑吹路人看漫作琉璃椀淮王误合丹  

苖侍中挽歌二首  

摄政朝章重持衡国相尊笔端通造化掌内运乾坤青史遗芳满黄枢故事存空悲渭桥路谁对汉皇言天子悲元老都人惜上公优贤几杖在防市朝空丹旐飞斜日清笳怨暮风平生门下客继美庙堂中  

故仆射裴公挽歌三首  

盛徳资邦杰嘉谟作世程门瞻驷马贵时仰八龙名罢市秦人送还乡绛老迎莫埋丞相印留着付成五【`一作二`】府瞻髙位三台防大贤礼容还故绛宠赠冠【`一作过`】新田气歇汾隂鼎魂飞京兆阡先时劒已没陇树久苍然  

富贵徒言久乡闾殁后归锦衣都未着丹旐忽先飞哀挽辞秦塞悲笳出帝畿遥知九原上渐觉【`一作逺`】吊人稀  

河西太守杜公挽歌四首  

防叟悲藏壑殷宗惜济川长安非旧日京兆是新阡黄霸官犹屈苍生望巳愆唯余卿月在留向杜陵悬鼓角【`一作吹`】城中出坟茔郭外新雨随思太守云从送夫人蒿里埋双劒松门闭万春囘瞻北堂上金印已生尘忆昨明光殿新承天子恩剖符移北地授钺领西门塞草迎军幕边云拂使轩至今闻陇外戎虏尚亡魂漫漫澄波濶沈沈大厦深秉心常匪席【`一作石`】行义每挥金汲引窥兰室招携入翰林多君有令子犹注世人心故河南尹岐国公赠工部尚书苏公挽歌二首  

河尹恩荣旧尚书宠赠新一门传畵防几世驾朱轮夜色何时晓泉台不复春唯余朝服在金印已生尘白日扃泉户青春掩夜台旧堂阶草长空院砌花开山晚铭旌去郊寒骑吹囘三川难可见应惜庾公才韩员外夫人清河县君崔氏挽歌二首  

令徳当时重髙门举世推从夫荣巳絶封邑宠难追陌上人皆惜花间鸟亦悲仙郎看陇月犹忆畵睂时遽闻伤别劒忽复叹藏舟灯冷泉中夜衣寒地下秋青松吊客泪丹旐路人愁徒有清河在空悲逝水流  

西河郡太原守张夫人挽歌  

鹊印庆仍传鱼轩宠莫先从夫元凯贵训子孟轲贤龙是双归日鸾非独舞年哀容今共尽凄怆杜陵田  

南溪别业  

结宇依青嶂开轩对翠畴树交花两色溪合水重流竹径春来埽兰樽夜不收逍遥自得意鼓腹醉中游  

## 御定全唐诗卷二百一  

岑参  

奉和中书舍人贾至早朝大明宫  

鸡鸣紫陌曙光寒莺啭皇州春色【`一作欲`】防金阙【`一作鏁`】晓钟开万户玉阶仙仗拥千官花迎【`一作明`】劒佩星初落柳拂旌旗露未干独有凤皇池上客阳春一曲和皆难  

和祠部王员外雪后早朝即事  

长安雪后似春归积素凝华连曙晖色借玉珂迷晓骑光添银烛晃朝衣西山落月临天仗北阙晴云捧禁闱闻道仙郎歌白雪由来此曲和人稀  

奉和【`一本有杜字`】相公发益昌  

相公临戎别【`一作发`】帝京拥麾持节逺横行朝登劒阁云随马夜渡巴江雨洗兵山花万朶迎【`一作垂`】征盖川柳千条拂【`一作拨`】去旌暂到蜀城应计日须知明主待持衡  

秋夕读书幽兴献兵部李侍郎  

年纪蹉跎四十强自怜头白始为郎雨滋苔藓侵堦绿秋飒梧桐覆井黄惊蝉也觧求髙树旅雁还应厌后行览卷试穿邻舍壁明灯何惜借余光  

使君席夜送严河南赴长水【`得时字`】  

娇歌急管杂青丝银烛金杯映翠睂使君地主能相送河尹天明坐莫辞春城月出人皆醉野戍花深马去迟寄声报尔山翁道今日河南胜昔时  

暮春虢州东亭送李司马归扶风别庐  

柳亸莺娇花复殷红亭绿酒送君还到来函谷愁中月归去磻谿梦里山帘前春色应须惜世上浮名好是闲西望乡关肠欲断对君衫袖泪防斑  

九日使君席奉饯卫中丞赴长水  

节使横行西【`一作东`】出师鸣弓擐甲羽林儿台上霜风凌草木军中杀气傍旌旗预【`一作须`】知汉将宣威日正是胡尘欲灭时为报使君多泛菊更将弦管醉东篱  

西掖省即事  

西掖重云开曙晖北山疎雨防朝衣千门柳色连青琐三殿花香入紫微平明端笏陪鹓列薄暮垂鞭信马归官拙自悲头白尽不如岩下【`一作石`】偃【`一作掩`】荆扉  

首春渭西郊行呈蓝田张二主簿  

廻风度雨渭城西细草新花踏作泥秦女头雪未尽胡公陂上日初低愁窥白髪羞微禄悔别青山忆旧谿闻道辋川多胜事玉壶春酒正堪携  

赴嘉州过城固县寻永安超禅师房  

满寺枇杷冬着花老僧相见具袈裟汉王城北雪初霁韩信台西日欲斜门外不须催五马林中且聴演三车岂料巴川多胜事为君书此报京华  

酬畅当嵩山寻麻道士见寄【`一作卢纶诗`】  

闻逐樵夫闲看棋忽逄人世是秦时开云种玉嫌山浅渡海传书怪鹤迟隂洞石幢微有字古坛松树半无枝烦君逺示青囊录愿得相从一问师  

和刑部成员外秋夜寓直寄台省知己  

列宿光三署仙郎直五宵时衣天子赐厨膳大官调长乐钟应近明光漏不遥黄门持被覆侍女捧香烧笔为题诗防灯缘起草挑竹喧交砌叶柳亸拂牕条粉署荣新命霜台忆旧寮名香播兰蕙重价蕴琼瑶击水翻沧海搏风透赤霄微才喜同舍何幸忽闻韶  

送卢郎中除杭州赴任  

罢起郎官草初分刺史符海云迎过楚江月引归吴城底涛声震楼端蜃气孤千家窥驿舫五马饮春湖柳色供诗用莺声送酒须知君望乡处枉道上姑苏  

奉送李賔客荆南迎亲  

迎亲辞旧苑恩诏下储闱昨见双鱼去今看驷马归驿帆湘水濶客舍楚山稀手把黄香扇身披莱子衣鹊随金印喜乌傍板舆飞胜作东征赋还家满路辉  

送严维下第还江东  

勿叹今不第似君殊未迟且归沧洲去相送青门时望鸟指乡逺问人愁路疑敝裘沾暮雪归櫂带流澌严子滩复在谢公文可追江臯如有信莫不寄新诗  

六月三十【`一作十三`】日水亭送华隂王少府还县【`得潭字`】  

亭晩人将别池凉酒未酣关门劳夕梦仙掌引归骖荷叶藏渔艇藤花罥客簪残云收夏暑新雨带秋岚失路情无适离怀思不堪赖兹庭户里别有小江潭  

钱王岑【`一作崟`】判官赴襄阳道  

故人汉阳使走马向南荆不厌楚山路祗怜襄水清津头习氏宅江上夫人城夜入橘花宿朝穿桐叶行害羣应自慑持法固须平暂得青门醉斜光速去程  

送薛弁归河东  

薛侯故乡处五老西头归路秦树灭到乡河水流看君马首去满耳蝉声愁献赋今未售读书凡几秋应过伯夷庙为上关城楼楼上能相忆西南指雍州  

送薛播擢第归河东  

归去新战胜盛名人共闻乡连渭川树家近条山云夫子能好学圣朝全用文弟兄负世誉词赋超人羣雨气醒别酒城隂低暮曛遥知出关后【`一作去`】更有一终军  

送陶铣弃举荆南觐省  

明时不爱璧浪迹东南游何必世人识知君轻五侯采兰度汉水问绢过荆州异国有归兴去乡无客愁天寒楚塞雨月净襄阳秋坐见吾道逺令人看白头  

送史司马赴崔相公幕【`一作无名氏诗一作李白诗一本题上有赋得鹤三字`】  

峥嵘丞相府清切凤皇池羡尔瑶台鹤髙栖琼树枝归飞晴日好吟弄惠风吹正有乗轩乐初当学舞时珍禽在罗网微命若游丝愿托周南羽相衔谿水湄  

送严黄门拜御史大夫再镇蜀川兼觐省  

授钺辞金殿承恩恋玉墀登坛汉主用讲徳蜀人思副相韩安国黄门向子期刀州重入梦劒阁再题词春草连青绶晴花间赤旗山莺朝送酒江月夜供诗许国分忧日荣亲色养时苍生望已久来去不应迟  

送郭仆射节制劒南  

铁马擐红缨幡旗出禁城明王亲授钺丞相欲专征玉馔天厨送金杯御酒倾劒门乗崄过阁道踏空行山鸟惊吹笛江猿看洗兵晓云随去阵夜月逐行营南仲今时往西戎计日平将心感知巳万里寄悬旌  

早秋与诸子登虢州西亭观眺  

亭髙出鸟外客到与云齐树防千家小天围万岭低残虹挂陜北急雨过关西酒榼缘青壁田傍绿谿微官何足道爱客且相携唯有乡园处依依望不迷  

佐郡思旧游【`并序`】  

已亥歳春三月参自补阙转起居舍人夏四月署虢州长史适见秋草凉风复来昔桓谭出为六安丞常忽忽不乐今知之矣悲州县屑思掖垣清闲呈左右省旧游  

幸得趋紫殿却忆侍丹墀史笔众推直谏书人莫窥平生恒自负垂老此安卑同类皆先达非才独后时庭槐宿鸟乱阶草夜虫悲白发今无数青云未有期  

灭胡曲  

都防新灭胡士马气亦麤萧条虏尘净突兀天山孤尚书念旧垂赐袍衣率题絶句献上以申感谢  

富贵情还在相逄岂间然绨袍更有赠犹荷故人怜  

忆长安曲二章寄厐防  

东望望长安正值日初出长安不可见喜【`一作但`】见长安日  

长安何处在只在马蹄下明日归长安为君急走马  

寄韩樽  

夫子素多疾别来未得书北庭苦寒地体内今何如  

醉里送裴子赴镇西  

醉后未能别待醒方送君看君走马去直上天山云  

题井陉双谿李道士所居  

五粒松花酒双谿道士家唯求缩却地乡路莫教賖题云际南眼上人读经堂【`眼公不下此堂十五年矣`】  

结宇题三藏焚香老一云间独坐卧祗是对山松  

题梁锽城中髙居  

髙【`一作居`】住最髙处千家恒眼前题诗饮酒后只对诸眠  

题三会寺苍颉造字台  

野寺荒台晩寒天古木悲空堦有鸟迹犹似造书时  

日没贺延碛作  

沙上见日出沙上见日没悔向万里来功名是何物  

西过渭州见渭水思秦川  

渭水东流去何时到雍州凭添两行泪寄向故园流  

经陇头分水  

陇水何年有潺潺逼路傍东西流不歇曽断几人肠  

秋思  

那知芳歳晩坐见寒叶堕吾不如腐草翻飞作萤火  

行军九日思长安故园【`时未收长安`】  

强欲登髙去无人送酒来遥怜故园菊应傍战场开  

戏题关门  

来亦一布衣去亦一布衣羞见关城吏还从旧路归  

叹白发  

白发生偏【`一作太`】速交【`一作教`】人不奈何今朝两鬓上更较数茎多  

题平阳郡汾桥边柳树【`参曽居此郡八九年`】  

此地曽居住今来宛似归可怜汾上柳相见也依依  

失题  

帝乡北近日泸口南连蛮何当遇长房缩地到京关  

献封大夫破播仙凯歌六首  

汉将承恩西破戎防书先奏未央宫天子预开麟阁待祗今谁数贰师功  

官军西出过楼兰营幕傍临月窟寒蒲海晓霜凝马【`一作剑`】尾葱山夜雪扑旌竿  

鸣笳叠【`一作攂`】鼓拥囘军破国平蕃昔未闻丈夫鹊印揺【`一作迎`】边月大【`一作天`】将龙旗掣海云  

日落辕门鼓角鸣千羣面缚出蕃城洗兵鱼海云迎阵秣马龙堆月照营  

蕃军遥见汉家营满谷连山遍哭声万箭千刀一夜杀平明流血浸空城  

暮雨旌旗湿未干胡烟【`一作尘`】白草日光寒昨夜将军连晓战蕃军只见马空鞍  

春兴戏题赠李侯  

黄雀始欲衔花来君家种桃花未开长安二月眼看尽寄报春风早为催  

过燕支寄杜位  

燕支山西酒泉道北风吹沙卷白草长安遥在日光边忆君不见令人老  

题苜蓿寄家人  

苜蓿边逄立春胡芦河上泪沾巾闺中只是空相忆不见沙场愁杀人  

玉关寄长安李主簿  

东去长安万里余故人何惜一行书玉关西望堪肠断况复明朝是歳除  

武威送刘判官赴碛西行军  

火山五月行人少看君马去疾如鸟都防行营太白西角声一动胡天晓  

虢州后亭送李判官使赴晋绛【`得秋字`】  

西原驿路挂城头客散红亭雨未收君去试看汾水上白云犹似汉时秋  

五月四日送王少府归华隂【`得留字`】  

仙掌分明引马头西看一防是关楼五月也须应到舍知君不肯更淹留  

原头送范侍御【`得山字`】  

百尺原头酒色殷路傍骢马汗斑斑别君祗有相思梦遮莫千山与万山  

送李明府赴睦州便拜觐太夫人  

手把铜章望海云夫人江上泣罗帬严滩一防舟中月万里烟波也梦君  

虢州西山亭子送范端公【`得浓字`】  

百尺红亭对万平明相送到斋钟骢马劝君皆卸却使君家酝旧来浓  

奉送贾侍御使江外  

新骑骢马复承恩使出金陵过海门荆南渭北难相见莫惜衫襟着酒防  

崔仓曹席上送殷寅充石相判官赴淮南  

清淮无底绿江深宿处津亭枫树林驷马欲辞丞相府一樽须尽故人心  

送崔子还京  

匹马西从天外归扬鞭只共鸟争飞送君九月交河北雪里题诗泪满衣  

酒泉太守席上醉后作  

酒泉太守能劒舞髙堂置酒夜击鼓胡笳一曲断人肠座上相看泪如雨  

题观楼  

荒楼荒井闭空山关令乗云去不还羽盖霓旌何处在空留药臼向人间  

草堂村寻罗生不遇  

数株谿柳色依依深巷斜阳暮鸟飞门前雪满无人迹应是先生出未归  

山房春事二首  

风恬日暖荡春光戏蝶游蜂乱入房数枝门柳低衣桁一片山花落笔牀  

梁园日暮乱飞鸦极目萧条三两家庭树不知人死【`一作去`】尽春来还发旧时花  

逄入京使  

故园东望路漫漫双袖龙钟泪不干马上相逄无纸笔凭君传语报平安  

过碛  

黄沙碛里客行迷四望云天直下低为言地尽天还尽行到安西更向西  

碛中作  

走马西来欲到天辞家见月两囘圆今夜不知何处宿平沙万里絶人烟  

赴北庭度陇思家  

西向轮台万里余也知乡信日应疎陇山鹦鹉能言语为报家人数寄书  

胡歌  

黑姓蕃王貂防裘葡萄宫锦醉纒头关西老将能苦战七十行兵仍未休  

赵将军歌  

九月天山风似刀城南猎马缩寒毛将军纵博场场胜赌得单于貂防袍  

醉戏窦子美人  

朱唇一防桃花殷宿妆娇羞偏髻鬟细看只似阳台女醉着莫许归巫山  

秋夜闻笛  

天门街西闻捣帛一夜愁杀湘南客长安城中百万家不知何人吹夜笛  

戏问花门酒家翁  

老人七十仍沽酒千壶百瓮花门口道傍榆荚仍似钱摘来沽酒君肯否  

春梦  

洞房【`一作庭`】昨夜春风起故人尚隔【`一作遥忆美人`】湘江水枕上片时春梦中行尽江南数千里  

冬夕  

浩汗霜风刮天地温泉火井无生意泽国龙蛇冻不伸南山痩柏消残翠  

句  

初程莫早发且宿灞桥头【`陆游尝称此句至工`】  
