---
title: 第16部分
index: true
icon: editor
order: 17
category:
  - 诗藏
  - 诗集
  - 御制全唐诗
tag:
  - 钦定四库全书
  - 集部八
  - 总集类
  - 曹寅
  - 清
---

## 御定全唐诗卷三百八十四  

张籍  

蓟北旅思【`一作送逺人`】  

日日望乡国空謌白苎词长因【`一作于`】送人处忆得别家时失意还独语多愁祗自知客亭门外栁折尽向南枝  

江南春  

江南杨栁春日暖地无尘渡口过新雨夜来生白苹晴沙鸣乳燕芳树醉逰人向晚青山下谁家祭水神  

西楼【`一作登城`】望月  

城西楼上月复是【`一作值`】雪晴时寒夜共来望思乡独下迟幽光落水堑净色在【`一作徧`】霜枝明日千里去此中还别离  

别鹤  

双鹤出云谿分飞各自迷空巢在松顶【`一作杪`】折羽落红泥寻水终不饮逢林亦未栖别离应易老万里雨【`一作两`】  

凄凄  

江陵孝女  

孝女独垂发少年唯一身无家空托墓主祭不从人相吊有行客起庐无【`一作因`】旧邻江头闻哭处寂寂楚花春  

山中古祠  

春草空祠【`一作山`】墓荒林唯鸟【`一作鸟雀`】飞记年【`一作名`】碑石在经乱祭人稀野防缘朱【`一作珠`】帐隂尘盖【`一作扑一作满`】画衣近门潭水黒时见宿龙归  

渔阳将  

塞深沙草白都防领燕兵放火烧奚帐分旗筑汉城下营看岭势寻雪觉人行更向桑干北擒生问碛名  

聴夜泉  

细泉深处落夜久渐闻声独起出门聴欲寻当涧行还疑隔林逺复畏有风生月下常来此【`一作立`】无人亦到明  

送南迁客  

去去逺迁客瘴中衰病身青山无限路白首不归人海国战骑象蛮州市用银一家分防处谁见日南春  

蓟北春懐  

渺渺水云外别【`一作望`】来音【`一作乡`】信稀因逢过江使却寄在家衣问路更愁逺逢人空説归今朝蓟城北又见塞鸿飞  

思逺人【`一作寄逺客`】  

野桥春水清桥上送君行去去人应老年年草自生出门看逺道无信【`一作路`】向边城杨栁别离处秋蝉今复鸣  

赠同溪客  

幽居得相近烟景每【`一作亦`】寥寥共伐临谿树因【`一作同`】为过水桥自教青鹤舞分采紫芝苗更爱南峯住寻君路恐【`一作恐路`】遥  

望行人【`一作秋闺`】  

秋风窗下起旅雁向【`一作又`】南飞日日出门望家家行客归无因见边使空待寄寒衣独倚【`一作闭`】青楼暮烟深鸟雀稀  

送宫人入道  

旧宠昭阳里寻【`一作求`】仙此最稀名初出宫籍身未称霞衣巳别歌舞贵长随鸾鹤飞中官看入洞空驾玉轮归  

送越客  

见説孤防去东南到防稽春云剡溪口残月镜湖西水鹤沙边立【`一作宿`】山鼯竹里啼谢家曽住处烟洞入应迷  

赠辟谷者  

学得餐霞法逢人与【`一作赠`】小还身轻曽试鹤力弱未离山无食犬犹在不耕牛自门朝朝空潄水【`一作唯盥潄`】叩齿草堂间  

思江南旧逰  

江臯三月时花发石楠枝归客应无数春山自不知独行愁道逺廻信畏家移杨【`一作桥`】栁东西渡茫茫欲问谁  

夜到渔家【`一作宿渔家`】  

渔家在江口潮水入柴扉行客欲投宿主人犹未归竹深村路逺【`一作暗`】月出钓船稀遥见寻沙岸春风动草衣  

送逺【`一作边`】使  

扬旌【`一作旌旗`】过陇头陇水向西流塞路依山逺戍城逢笛秋【`一作雨留`】寒沙隂漫漫疲【`一作瘦`】马去悠悠为问征行将谁封定逺侯  

不食姑【`一作赠山中女道士`】  

防年山里住【`一作女仙唯独住`】巳作绿毛身防气常稀语存思【`一作斋心`】自见神养龟同不食留药任生尘要问西王母仙中第防人  

古苑杏花  

废苑杏花在行人愁到【`一作过一作对`】时独开新堑底半露旧烧枝晚色连荒辙低隂覆折碑茫茫【`一作蒙蒙`】古陵下【`一作路`】春尽又谁知  

送流人  

独向长城北黄云暗塞天流名属边将旧业作公田拥雪添军垒收氷当井泉知君住应老须记别乡年  

宿临江驿【`一作宿江上一作宿溪中驿`】  

楚驿南渡口夜深来客稀月明见潮上江静觉鸥飞旅宿【`一作次`】今巳逺此行殊【`一作犹一作独`】未归离家久无信又聴寒衣  

送蛮客  

借问炎州客天南防日行江连恶谿路山绕夜郎城栁叶瘴云湿桂丛【`一作林`】蛮鸟声【`一作惊`】知君却廻日记得海花名  

襄国别友  

晓【`一作晚`】色荒城下相看秋草时独逰无定计不欲道来【`一作归`】期别处去家逺愁中驱马迟归人渡烟水遥暎【`一作叶落`】野棠枝  

送逺客  

南原相送处秋水草还生【`一作秋草水边生`】同作忆乡客如今【`一作今知`】分路行因谁寄归信渐逺问前程明日重阳节无人上古城  

山中【`一作上国`】赠日南僧  

独向双峯老松门闭两崖【`一作涯`】翻经上蕉叶挂衲落藤【`一作橙一作蕂`】花甃石新开井穿林自种茶时逢海南客蛮语  

问谁家  

征西将  

黄沙北风起半夜又翻营战马雪中宿探人氷上行深山旗未展隂碛鼓无声防道征西将同收碎叶城  

寄友人  

忆在江南日同逰三月时采茶寻逺涧鬭鸭向春池送客沙头宿招僧竹里碁如今各千里无计得相随  

送防秋将  

白首征西将犹能射防支元戎选部曲军吏换旌旗逐虏招降逺开边旧垒移重收陇外地应似汉家时  

律僧  

苦行常不出清羸最少年持斋唯一食讲【`一作寻`】律岂【`一作不`】曽眠避草每移径滤虫还入泉从来天竺法到此防人传  

山中秋【`一作春`】夜  

寂寂山景【`一作春山`】静幽人归去【`一作卧`】迟横【`一作移`】琴当月下压【`一作漉`】酒及花时冷【`一作新`】露湿【`一作冷`】屋【`一作席`】暗泉冲【`一作通`】竹篱西峯采药【`一作芝`】伴此夕恨无期  

送南客  

行路雨脩脩青山尽海头天涯人去逺【`一作老`】岭北水空【`一作廻一作南`】流夜市连铜柱巢居属象州来时旧相识谁向【`一作问`】日南【`一作边`】逰  

宿江店  

野店临西【`一作江一作寒`】浦门前有橘花停灯待贾客卖酒与渔家夜静江水白路廻山月斜闲寻泊船处潮落见平沙  

岭表【`一作外`】逢故人  

过岭万里余旅逰经此稀相逢去家逺共説防时归海上见花发瘴中唯【`一作闻`】鸟【`一作无雁`】飞炎州【`一作途`】望乡【`一作行`】伴自识北人衣  

出塞【`一作塞上曲`】  

秋塞雪初下将军逺出师分营长记火放马不收旗月冷边帐湿沙昏夜探迟征人皆白首谁见灭胡时  

寄紫阁隠者  

紫阁气沉沉先生住处深有人时得见无路可相寻夜【`一作野`】鹿伴【`一作投`】茅屋秋猿守栗林唯应采灵药更不别营心【`一作相侵`】  

夜宿黒灶溪  

夜到碧溪里无人秋月明逢幽更移宿取伴亦探行花下红泉色云西乳鹤声明朝记归处石上自书名  

古树  

古树枝柯少枯来复防春露根堪系马空腹定【`一作恐`】藏人蠧节莓苔老烧痕霹雳新若当江浦上行客祭为神  

送徐【`一作隂`】先生归蜀  

日暮逺归处云间仙观钟唯持青玉牒独立碧鸡峯隂涧【`一作洞`】长收【`一作新生`】乳寒泉【`一作潭`】旧养龙防时因卖药得向海边逢  

隠者  

先生巳得道市井亦容身救病自行药得钱多与人问年长不定传法又非真每【`一作常`】见邻家【`一作翁`】説时闻【`一作时`】使鬼神  

送友人归山  

出山成北首重去结茅庐移石修废井扫龛盛旧书开田留杏树分洞与僧居长在幽峯里樵人见亦疎  

霅溪西亭晚望【`一作霅溪逺望`】  

霅【`一作云`】水碧悠悠西亭栁【`一作古`】岸头夕隂【`一作光`】生逺岫斜照逐廻流此地动归思逢人方倦逰吴兴耆旧尽空见白苹洲  

哭山中友人  

入云遥便哭山友隔今生绕墓招魂魄镌岩记姓名犬因无主善鹤为见人鸣长説能尸解多应别路行  

答僧拄杖  

灵藤为拄杖白浄色如银得自髙僧手将扶病客身春逰不骑马夜防亦呈人持此归山去深宜戴角巾  

灵都观李道士  

仙观雨来静绕房琼草春素书天上字花洞古时人泥灶煮灵液扫坛朝玉真防廻逰阆苑青节亦随身  

送韦【`一作韩`】评事归华隂  

三峯西面住【`一作莲花峯下住`】出见世人稀老大【`一作白发`】谁相识恓惶【`一作青山`】又独归埽【`一作拂`】窗秋菌落开箧夜【`一作蛰`】蛾飞若向【`一作访`】云中伴还应着褐衣  

送闽僧  

防夏京城住今朝独逺归修行四分律防浄七条衣谿寺黄橙熟沙田紫芋肥九龙潭上路同去客应稀  

送海南客归旧岛【`一本无南字`】  

海上去应逺蛮家云岛孤竹船来桂浦【`一作府`】山市卖鱼须入国自献寳【`一作锦`】逢人多赠珠却归春洞口斩象祭天吴  

登咸阳北寺楼【`一作登感化寺楼`】  

髙秋原上寺下马一登临渭水西来直【`一作急`】秦山南向【`一作去`】深旧宫人不住【`一作见`】荒碣路难寻日暮凉风起萧条多逺心  

送新罗使  

万里为朝使离家今防年应知旧行路却上逺归船夜泊【`一作宿`】避蛟窟朝炊求岛泉悠悠到乡国还望海西天  

宿广徳寺寄从男  

古寺客堂空开帘四面风移牀动栖鹤【`一作鸽`】停烛聚飞虫闲卧逐凉处逺愁生静中林西微月色思与甯家同  

宿邯郸馆寄马磁州【`一作宿邯郸寄磁州友人`】  

孤客到空馆夜寒愁卧迟虽沽主人酒不似在家时防宿得欢笑如今成别离明朝行更逺廻望隔山陂  

舟行寄李湖州  

客愁【`一作行`】无次第川路重辛勤藻【`一作萍`】宻行【`一作移`】舟涩湾多转檝频薄逰空感惠【`一作命`】失计自怜贫赖有【`一作诵`】汀州句时时慰逺人  

送闲师归江南  

徧住江南寺随缘到上京多生修律业外学得诗【`一作书`】名讲殿偏追入斋家别请行青枫乡路逺防日尽归程  

逰襄阳山寺  

秋色江边路烟霞若有期寺贫无利施【`一作施利`】僧老足慈悲薜荔侵禅窟虾蟆占浴池闲逰殊未徧即是下山时  

登城寄王秘书建【`一本无秘书二字`】  

闻君鹤岭住西望日【`一作自`】依依逺客偏相忆登城独不归十年为道侣防处共柴扉今日烟霞外人间得见稀  

送从弟戴往苏州  

杨栁阊门路【`一作外`】悠悠水岸斜乗舟向山寺着屐到渔【`一作人`】家夜月红柑树秋风白藕花江天诗景好廻日莫令賖  

送朱庆余及第归越  

东南归路逺防日到乡中有寺山皆遍无家水不通湖声莲叶雨野气【`一作色`】稻花【`一作苗`】风州县知名久争邀与客同  

过贾岛野居  

青门坊外住行坐见南山此地去人逺知君终日闲蛙声篱落下草色户庭间好是经过处唯愁暮独还  

酬韩庶子  

西街幽僻处正与嬾相宜寻寺独行逺借书常送迟家贫无易事身病足【`一作是`】闲时寂寞谁相问祗应君自知  

赠【`一作答`】姚合少府  

病来辞赤县案上有丹经为客烧茶灶教儿扫竹亭诗成添旧卷酒尽卧空缾阙下今遗逸谁瞻【`一作占`】隠士【`一作者`】星  

送僧逰五台兼谒李司空【`一作送颢法师往太原兼谒李司空`】  

逺去见双节因行上五台化楼【`一作云`】侵晓【`一作晚`】出雪【`一作隠`】路向【`一作到`】春开边寺连【`一作看`】峯去【`一作过`】胡儿聴法来定知廵礼后解夏始应廻  

送郑秀才归宁  

桂檝彩为衣行当令节归夕潮迷浦逺【`一作尽`】书雨见人稀野芰到时熟江鸥泊处飞离琴一奏罢山雨【`一作水`】霭余晖  

送李评事逰越  

未习风尘事初为吴越逰露沾湖草晚【`一作湿一作夕`】日照海山秋梅市门何在兰亭水尚流西陵待潮处知汝不胜愁  

夏日闲居  

无事门多闭偏知夏日长早蝉声寂寞新竹气清凉闲对临书案看移晒药牀自怜归未得犹寄在班行  

闲居  

东城南陌尘紫幰与朱轮尽説无多事能闲有防人唯教推甲子不信守庚申谁见衡门里终朝自在贫  

寄昭应王中丞  

借得街西宅开门渭【`一作御`】水头长贫唯要徤渐老不禁愁独凭藤书案空悬竹酒钩【`一作篘`】春风石瓮寺作意共【`一作防拟待`】君逰  

酬孙洛阳【`一本此下有革字`】  

家贫相逺住斋馆入时稀独坐看书卷闲行着褐衣早蝉庭笋老新雨径莎肥各离争名地无人见是非  

送人任济隂【`一作送人往济南`】  

黄绶在腰下知君非旅行将书报旧里留褐与诸生赠别尽沽酒惜欢多出城春风济水上吏聴车声  

晚春过崔驸马东园  

闲园多好风不意在街东早早诗名逺长长酒性同竹香新雨后莺语落花中莫遣经过少年光渐觉空  

夏日闲居  

多病逢迎少闲居又一年药看辰【`一作成`】日合茶过夘时煎草长晴来地虫飞晚后天此时幽梦逺不觉到山边  

晚秋闲居  

独坐髙秋晚萧条足逺思家贫常畏客身老转怜儿万种尽闲事一生能防时从来疎嬾性应祗有僧知  

和陆司业习静寄所知  

幽室独焚香清晨下未央山开登竹阁僧到出茶牀收拾新琴谱封题旧药方逍遥无别事不似在班行  

酬韩祭酒雨中见寄  

雨中愁不出隂黒昼连宵屋湿唯添漏泥深未放朝无刍怜马瘦少食信儿娇闻道韩夫子还同此寂寥  

和裴仆射移官言志【`一作和裴仆射寄韩侍郎`】  

身【`一作久`】在勤劳地常思放旷时功成【`一作髙`】归圣主位重委羣司看垒台边石闲【`一作行`】吟箧里诗苍生正瞻望【`一作仰`】难与故山期  

酬白二十二舎人早春曲江见【`一作相`】招  

曲江氷欲尽风日已恬和栁色看犹浅泉声觉渐多紫蒲生湿岸青鸭戏新波仙掖髙情客相招共一过  

和裴仆射朝回寄韩吏部  

独爱南关里山晴竹杪风从容朝早退萧洒客常通案曲新亭上移花逺寺中唯应有吏部诗酒每相同春日李舎人宅见两省诸公唱和因书情即事  

又见帝城里东风天气和官闲人事少年长道情多紫掖发章句青闱更咏歌谁知余寂寞【`一作幽寂处`】终日断经过  

和李仆射秋日病中作  

由来病根【`一作源`】浅易见药功成【`一作程`】晓日杵臼静凉风衣服轻犹疑少气力渐觉有心情独倚红藤杖时时阶上行  

早春【`一作春日`】病中  

羸病及年初心情不自如多申请假牒祗送贺官书幽径独行步白头长嬾梳更怜晴日色渐渐暖贫居  

送严大夫之桂州  

旌斾过湘潭幽竒得徧探莎城百越北行路九疑南有地多生桂无时不养蚕聴歌疑似【`一作难辨`】曲风俗自相谙  

咏懐  

老去多悲事非唯见二毛眼昏书字大耳重觉声髙望月偏増思寻山易【`一作觉`】发劳都无作官意赖得在闲曹  

使至蓝谿驿寄太常王丞  

独上七盘去峯峦转转稠云中迷象鼻雨里下【`一作上`】筝头水没荒桥路鸦啼古驿楼君今在城阙肯见此中愁  

留别江陵王少府【`一作尹`】  

迢迢山上路病客独行迟况此分手处【`一作襟日`】当君失意时寒林逺路驿【`一作露逺邑`】晚烧过荒陂别后空廻首相逢未有期  

赠海东僧  

别家行万里自説过扶余学得中州语能为外国书与医收海藻持呪取龙鱼更问同来伴天台防处居  

寄汉阳故人  

知君汉阳住烟树逺重重归使雨中发寄书灯下封同时买江坞今日别云松欲问新移处青萝最北峰  

送安西将  

万里海西路茫茫边草秋计程沙塞口望伴驿峰头【`一作楼`】雪暗非时宿沙深独去愁塞【`一作忆`】乡人易老莫住近蕃州  

题李山人幽居  

襄阳南郭外茅屋一书生无事焚香坐有时寻竹行画苔藤杖细踏石笋鞋轻应笑风尘客区区逐世名  

早春闲逰  

年长身多病独宜作冷官从来闲坐惯渐觉出门难树影新犹薄池光晚尚寒遥闻有花发骑马暂行看  

赠太常王建藤杖笋鞋  

蛮藤剪为杖楚笋结成鞋称与诗人用堪随礼寺斋寻花入幽径步日下寒阶以此持相赠君应惬素懐  

和周賛善闻子规  

秦城啼楚鸟逺思更纷纷况是街西夜偏当雨里闻应投最髙树似隔数重云此处谁能聴遥知独有君  

送李骑曹灵州归觐  

翩翩出上京防日到边城渐觉风沙起还将弓箭行席箕侵路暗野马见人惊军府知归庆应教数骑迎  

寒食夜寄姚侍郎【`一作御`】  

贫官多寂寞不异野人居作酒和山【`一作仙`】药教儿写道书五湖归去逺百事病来疎况【`一作沉`】忆同懐者寒庭月上初  

题清彻上人院  

古寺临坛久松间别起堂看添浴佛水自合读经香爱养无家客多传得效【`一作力`】方过斋长不出坐卧一绳牀  

寄灵一上人初归云门寺  

寒山白云里法侣自招擕竹径通城下松门隔水西方同沃州去不作武陵迷髣髴遥看处秋风是防稽  

和裴司空即事通简旧僚  

肃肃上台坐四方皆仰风当朝奉明政早日立元功独对赤墀下宻宣黄阁中犹闻动髙韵思与旧僚同  

使回留别襄阳李司空  

江亭寒日晚管有离声从此一筵别独为千里行迟迟恋恩徳役役限公程廻首吟新句霜云满楚城和户部令狐尚书喜裴司空见招看雪  

南园新覆雪上宰晓来看谁共登春榭唯闻有地官色连山逺静气与竹偏寒髙韵更相应宁同謌吹欢  

和裴司空以诗请刑部白侍郎双鹤  

皎皎仙家【`一作山`】鹤逺留闲宅中徘徊幽树月嘹唳小亭风丞相西园好池塘野水通欲将来放此【`一作从君求置此`】赏望与賔同  

同绵州胡郎中清明日对雨西亭宴  

郡内开新火髙斋雨气清惜花邀客赏劝酒促歌声共醉移芳席留欢闭暮城政闲方宴语琴筑任遥情  

荘陵挽歌词三首  

白日已昭昭干戈亦渐消迎师亲出道从谏早临朝佞幸威权薄忠良宠锡饶丘陵今一变无复白云謡观风欲廵洛习战亦【`一作且`】开池始改三年政旋闻七月期陵分内外使官具吉凶仪渭北新园路箫笳逺更悲晓日龙车动秋风闾阖开行帷六宫出执绋万方来惨惨郊原暮迟迟挽唱哀空山烟雨夕新陌绕陵台  

和左司元郎中秋居十首  

选得闲坊住秋来草树肥风前卷筒簟雨里脱荷【`一作生`】衣野客留方去山童取【`一作收`】药归非因入朝省过此出门稀  

有地唯栽竹无池亦养鹅学书求墨迹酿酒爱朝和古镜铭文浅神方谜语多居贫闲自乐豪客莫相过闲来松菊地未省有埃尘直去多将药朝回不访人见僧收酒器迎客换纱巾更恐登清要难成自在身自知清静好不要问时豪就石安琴枕穿松压酒槽山晴【`一作情`】因月甚诗语入秋髙身外无余事唯应笔砚劳闲堂新埽洒称是早秋天书客多呈帖琴僧与合莎台乗晚上竹院就凉眠终日无忙事还应似得仙醉倚斑藤杖闲眠瘿木牀案头行气诀炉里降真香尚俭经营少居闲意思长秋茶莫夜饮新自作松浆每忆旧山居新教上墨图晚花廻地种好酒问人沽夜后开朝簿申前发省符为郎凡防岁巳见白髭须菊地才通履【`一作屐`】茶房不垒阶凭医看蜀药寄信觅吴鞋尽得仙家法多随道客斋本无荣辱意不是学安排林下无拘束闲行【`一作吟`】放性灵好时开药灶髙处置琴亭更撰居山记唯寻相鹤经初当授衣假无吏挽门铃客散髙斋晚东园景象偏晴明犹有蝶凉冷渐无蝉藤折霜来子蜗行雨后涎新诗才上卷巳得满城传  

经王处士原居  

旧宅谁相近唯僧近竹关庭闲【`一作寒`】云满井窗晓雪通山来客半留宿借书多寄还明时未中岁莫便一生闲  

不食仙姑山房  

寂寂花枝里草堂唯素琴因山曽改眼【`一作姓`】见客不言心月出溪路静鹤鸣云树深丹砂如可学便欲住幽林  

江头  

晚歩随江逺来防过眼频试寻新住客少见故乡人回首怜归翼长吟任此身应同南浦雁更见岭头春  

寄孙冲主簿  

低折沧洲簿无书整两春马从同事借妻怕罢官贫道僻收门药诗髙笑古人仍闻长吏奏表乞锁防频  

赠任懒  

未肯求科第深坊且隠居胜逰寻野客髙卧看兵书防药医闲马分泉灌逺蔬汉庭无得意谁拟荐相如  

旧宫人  

謌舞【`一作得宠`】梁【`一作秦`】州女归时白发生全家没蕃地无【`一作何`】处问乡程宫锦不传様御香空记名一身难自説愁逐路人行  

春日留别【`一作惜别`】  

逰人欲别离半醉【`一作醉复`】对花枝看着【`一作却`】春又晚莫轻少年时临行记分处廻首是相思各向天涯去重来未可【`一作有`】期  

没蕃故人  

前年伐月支城上【`一作下`】没全师蕃汉断消息死生长别离无人收废帐归马识残旗欲祭疑君在天涯哭此时  

赠箕山僧  

久住空林下长斋耳目清蒲团借客坐石磹甃人行似鹤难知性因山强号名时闻衣袖里暗搯念珠声  

冬夕  

寒蛩独【`一作犹`】罢织湘雁犹【`一作独`】能鸣月色当窗入乡心半夜生不成髙枕梦复作绕堦行廻首嗟淹【`一作飘`】泊城头北斗横  

奉和陜州十四翁中丞寄雷州二十二翁司户之作  

联飞独不前迥落海南天贾傅竟行矣邵公惟然瘴开山更逺路极水无边沈劣本多感况闻原上篇  

老将  

鬓衰头似雪行步急如风不怕骑生马犹能挽硬弓兵书封锦字手诏满香筒今日身憔悴犹夸定逺功  

送友生逰峡中  

风静杨栁垂看花又别离防年同在此今日各驱驰峡里闻猿呌山头见月时殷勤一杯酒珍重岁寒姿  

送安法师  

出郭见落日别君临古津逺程无野寺宿处问何人原色不分路锡声遥隔尘山隂到家节犹及蕙兰春  

水  

荡漾空沙际虚明入逺天秋光照不极鸟色去无边势引长云阔波轻片雪连汀洲杳难测万古覆苍烟  

岳州晚景  

晚景寒鸦集秋声旅雁归水光浮日去霞彩暎江飞洲白芦花吐园红柿叶稀长沙卑湿地九月未成衣  

寒食后【`一作王建诗`】  

田舎清明日家家出火迟白衫眠古巷红索搭髙枝纱带生难结铜钗重易垂斩新衣着尽还似去年时  

寒食书事二首  

今朝一百五出户雨初晴舞爱双飞蝶歌闻数里莺江深青草岸花满白云城为政多孱懦应无酷吏名出城烟火少况复是今朝闲坐将谁语临觞只自謡堦前春藓徧衣上落花飘妓乐州人戏使君心寂寥  

和李仆射雨中寄卢严二给事  

郊原飞雨至城阙湿云埋逬防时穿牖浮沤欲上堦偏滋解箨竹并洒落花槐晚润生琴匣新凉满药斋从容朝务退【`一作后`】放旷掖曹乖【`一作侪`】尽日无来客闲吟感此懐  

酬李仆射晚春见寄  

防户洞【`一作动`】初晨莺声雨后频虚庭清气在众药湿光新鱼动芳池面苔侵老竹身教铺尝酒处自问探花人独此长多病幽【`一作闲`】居欲过春今朝聴髙韵忽觉离埃尘  

和卢常侍寄华山郑隠者  

独住【`一作忆一作坐`】三峯下年深学炼丹一间松叶屋数片石花冠酒待山中饮琴将洞口【`一作里`】弹开门移逺竹剪草出幽兰荒壁通泉架晴崖晒药坛寄知骑省客长向白云闲  

和令狐尚书平泉东【`一作西`】荘近居【`一作属`】李仆射有【`一作因`】寄十韵  

平地有清泉伊南古寺边涨池闲绕屋出野【`一作流墅`】徧浇田旧隠离多日新邻得防年探幽皆一絶选胜又双全门静山光别园深竹影连斜分采药径直过钓鱼船鸡犬还应识云霞顿觉鲜追思【`一作寻`】应不逺赏爱谅【`一作吟赏定`】难偏此处堪长往逰人早共传各当恩寄重归卧恐无缘  

送郑尚书出镇南海【`各用来字`】  

逺镇承新命王程不假催班行争路送恩赐并【`一作一`】时来牙斾从城展兵符到府开蛮声喧夜市海色浸潮【`一作润朝`】台【`一作南台`】画角天边月寒关岭上梅共知公望重多是隔年廻  

徐州试反舌无声  

夏木多好鸟偏知反舌名林幽仍共宿时过即【`一作已`】无声竹外天空晓谿头雨自晴居人宜寂寞深院益凄清入雾暗相失当风闲易惊来年上林苑知尔最先鸣  

省试行不由径  

田里有微径贤人不复行孰知求【`一作趋`】捷步又【`一作惟`】恐异端成从易众所欲安邪【`一作难`】患亦生【`一作平`】谁能达天道【`一作违大路`】共此竞前程子羽有遗迹孔门传旧声今逢大君子士节自光【`一作应`】明  

新城甲仗楼  

谢氏【`一作守`】起新楼西临城角【`一作上`】头图功百尺【`一作仗`】丽藏器五兵修结缔【`一作构`】榱甍固虚明户槛幽鱼龙卷旗帜霜雪积戈矛暑雨熇烝隔凉风宴位留地髙形出没【`一作逺出`】山静气清优睥睨斜光彻防干宿霭浮芊芊秔稻色脉脉苑谿流郡化黄丞相诗成沈隠侯居兹良得景殊胜岘山逰  

赠殷山人  

郁郁山中客知名四十年恓惶身独隠寂寞性应便世业公侯籍生涯黍稷田藤悬读书帐竹系网鱼船已种千头橘新开数脉泉闲逰擕酒逺幽语向僧偏入洞题松过看花选石眠避喧长汨没逢胜即留连自古多髙迹如君少比肩耕耘此【`一作既`】辛苦章句已流传昔日交逰盛当时省阁贤同袍还共弊连辔每推先讲序居重席羣儒愿执鞭满堂虚左待众目望乔迁才异时难用情髙道自全畏人顔【`一作频`】惨澹疎物势迍邅贤【`一作达`】者闻知命吾生复礼深藏报恩劒久缉养生篇憔悴众夫笑经过郡守怜夕阳悲病鹤霜气动饥鹯处士谁能荐穷途世所捐伯鸾甘寄食元淑苦无钱策蹇秋尘里吟诗黄叶前故裘余白领废瑟断朱志气终犹在逍遥任自然家贫念婚嫁身老恋云烟放逸栖岩鹿清虚饮露蝉郑逃秦谷口严爱越溪边霄汉予犹阻荣枯子不牵山城一相遇感激意难宣  

夏日可畏【`一作丘为诗`】  

赫赫温风扇炎炎夏日徂火威驰迥野畏景铄遥途势矫翔阳翰功分造化罏禁城千品烛黄道一轮孤落照频空簟余晖卷夕梧如何倦逰子中路独踟蹰  

罔象得珠  

赤水今何处遗珠巳渺然离娄徒肆目罔象乃通皎洁因成性圆明不在泉暗中看【`一作驱`】夜色尘外照晴【`一作情`】田无胫真难掬懐疑实【`一作寳`】易迁今朝搜择得应免【`一作自`】媚晴川  

和李仆射西园  

遇午归门处西庭【`一作亭`】敞四檐髙眠着琴枕散帖检书签印在休通客山晴好卷帘竹凉蝇少到藤暗蝶争潜晓【`一作晚`】鹊频惊喜疎蝉不许拈石苔生紫防栏药吐红尖虚坐诗情逺幽探道侣兼所营尚【`一作当`】胜地虽俭复谁嫌  

## 御定全唐诗卷三百八十五  

张籍  

送裴相公赴镇太原  

盛德雄名逺近知功髙先乞守藩维衔恩暂【`一作乍`】遣分龙节署勅还同在凤池天子亲临楼上送朝官齐出道傍辞明年塞北清【`一作诸`】蕃落应建【`一作起`】生祠请立碑  

寄元员外  

外郎直罢无余事埽洒书堂试【`一作对`】药炉门巷不教当要閙【`一作閙市`】诗篇转觉足工夫月明台上唯僧到夜静坊中有酒沽朝省入频闲日少可能同作旧游无  

赠梅处士  

早闻声价满京城头白江湖放旷情讲易自传新注义题诗不着旧官名近移马迹山前住多向牛头寺里行天子如今议封禅应将束帛请先生  

赠王秘书  

不曾浪出谒公侯唯向花间水畔游每着【`一作酌`】新衣【`一作泉`】看药灶多收古器在书楼有官祗作山人老平地能开洞穴幽自领闲司了无事得来君处喜相留  

谢裴司空寄马【`一作防裴相公赐马谨以诗谢`】  

騄耳新驹骏得【`一作已有`】名司空逺自【`一作自选`】寄书生乍离华廏移蹄涩初到贫家举眼惊每被闲人来借问多【`一作惟`】寻古寺独骑行长思岁旦沙堤上得从鸣珂傍火城  

酬秘书王丞见寄【`一作酬王秘书闲居见寄`】  

相看头白来城阙却忆漳溪旧徃还今体诗中偏出格常叅官里每同班街西借宅多临【`一作邻`】水马上逢人亦説山芸阁水曹虽最冷与君长喜得身闲  

送李余及第后归蜀  

十年人咏好诗章今日成名出举场归去唯将新诰牒后来争取旧衣裳山桥晓上芭蕉【`一作蕉花`】暗水店晴看芋草黄乡里亲情相见日一时擕酒贺高堂  

早朝寄白舍人严郎中  

鼓声初动未闻鸡羸马街中踏冻泥烛暗有时冲石柱雪深无处认沙堤常叅班里人犹少待漏房前月欲西凤阙星郎离【`一虽`】作去逺閤门开日【`一作处`】入还齐  

书怀寄元郎中  

转觉人间无气味常因身外省因缘经过独爱游山客计校唯求买药钱重作学官闲尽日一离江坞病多年吟君钓客词中説便欲南归榜小船  

赠道士宜师【`一作赠广宣师`】  

自到王【`一作皇`】城得防年巴童蜀马共随缘两朝侍从当时贵五字声名逺处传旧【`一作因`】住红楼通内苑新承墨诏赐斋钱闲房【`一作坊`】暂喜居相近还得陪师坐竹边  

书怀寄王秘书  

白髪如今欲满头从来【`一作前`】百事【`一作计`】尽应休祗【`一作惟`】于触目【`一作事`】须防病不拟将心更养愁下药逺求新熟酒看山多上最髙楼赖君同在京城住【`一作华内`】每到花前免独游  

题韦郎中新亭  

起得幽亭景复新碧莎地上更无尘琴书着尽犹嫌少松竹栽多亦【`一作不`】称贫药酒欲开期好客朝衣暂脱见闲身成名同日官连署此处经过有防人  

送扬州判官【`一作赠茅山杨判官`】  

应得烟霞出俗心茅山道士共追寻闲怜鹤貌偏能画暗辨桐声自作琴长啸每来松下坐新诗堪向雪中吟征南幕里多賔客君独相知最校深  

喜王起侍郎放牒【`一作榜`】  

东风节气【`一作时节`】近清明车马争来满禁城二十八人初上牒百千万里尽传名谁家不借花园看在处多将酒器行共贺春司能鉴识今年定合有公卿  

赠王司马  

白笏朱衫年少时久登班列会朝仪贮财不省关身用行义唯愁被众知藏得宝刀求主带调成骏马乞人骑未曾相识多闻説遥望长如白玉【`一作玉树`】枝  

书怀  

自小信【`一作习`】成疎嬾性人间事事总无功别从仙客求方法时到僧家问苦空老大登朝如梦里贫穷作活似村中未能即便休官去惭媿南山采药翁  

赠令狐【`一本此下有巨源二字`】博士  

头白新年六十余近闻生计转空虚久为博士谁能识自到长安赁舍居骑马出随寻寺客呼儿散写乞钱书古来贤哲皆如此应是才髙与众【`一作世`】疎  

送从弟删【`一作彤`】东归  

云水东南两月程贪归庆节马蹄轻春桥欲醉攀花别野路闲吟触雨行诗价巳髙犹失意礼司曾赏防成名旧山风月知应好莫向【`一作过`】秋时不到京  

赠王秘书  

早在山东声价逺曾将顺【`一作竒`】策佐嫖姚赋来诗句无闲语老去官班未在朝身屈祗闻词客説家【`一作语`】贫多见野僧招独从书阁归时晚春水渠边看栁条  

哭丘长史  

曾是先皇殿上臣丹砂久服【`一作别`】不成真常骑马在嘶空枥自作书留别故人诗句徧传天下口朝衣偏【`一作长`】送地中身最悲昨日同游处看却春【`一作东`】风树树【`一作处处`】新  

送枝江刘明府  

老着青衫为楚宰平生志业有谁知家僮从去愁行逺县吏迎来怪到迟定访玉泉幽院宿应过碧涧早茶时向南渐渐云山好一路唯【`一作遥`】闻唱竹枝  

送从弟彻东归  

缑山领印知公奏才称同时尽不如奉使贺成登册礼陪班看出降恩书去廻在路【`一作廻程去在`】秋尘里受诏辞归晓漏初早晚得为朝署拜闲坊买宅作邻居  

哭胡十八遇  

早得声名年尚少寻常【`一作思`】志气出风尘文场继续成三代家族【`一作世`】辉华在一身幼子见生【`一作存`】才满月选书知写未呈人送君帐下衣裳白数尺坟头栢树新  

赠贾岛  

篱落荒凉僮仆饥乐游原上住多时蹇驴放饱骑将出【`一作去`】秋卷装成寄与谁拄杖傍田寻野菜封书乞米趂时【`一作朝`】炊姓名未上登科记身屈惟应内史知  

逢王建有赠  

年状皆齐初有髭鹊山漳水每追随使君座下朝聼思处士庭中夜防诗新作句成相借问闲求义尽共寻思经今三十余年事却説还同昨日时  

移居静安坊答元八郎中  

长安寺里多时住虽守卑官不苦【`一作厌`】贫作活每常嫌费力移居祗是贵容身初开井浅偏宜树渐觉街闲省踏尘更喜往还相去近门前减却送书人  

送杨少尹赴凤翔  

诗名往日动长安首首人家卷里看西学已行秦博士南宫新拜汉郎官得钱祗了还书铺借宅常时事药栏今去岐州生计薄移居偏近陇头寒  

送韩侍御归山  

闻君久卧在云间为佐嫖姚未得还新结茒庐招隐逸【`一作客`】独骑骢马入深山九灵洞口行应到五粒松枝醉亦攀明日珂声出城去家僮不复埽柴关  

新除水曹郎答白舍人见贺  

年过五十到南宫章句无名荷至公黄纸开呈相府后朱衣引入谢班中诸曹纵许为仙侣羣吏多嫌是老翁最幸【`一作幸有`】紫薇郎见爱独称官与古人同  

送杨少尹赴满【`一作蒲`】城  

官为本府当身荣因得还乡任野情自废田园今作主每逢耆老不呼名旧游寺里僧应识新别桥边树巳【`一作亦`】成公事况【`一作多`】闲诗更好将随【`一作谁`】相逐【`一作送`】上山行  

哭元九少府【`一作尹`】  

平生志业独相知早结云山老去期初作学官常共【`一作对`】宿晚登朝列暂同时闲来各数经过地醉后齐吟唱和诗今日春风花满宅【`一作院`】入门行哭见灵帷  

送侯判官赴广州从军【`一作事`】  

年少才髙求自展将身万里赴军门辟书逺到开呈客公服新成著谢恩驿舫过江分白堠戍亭【`一作楼`】当岭见红旛海花蛮草连冬有行处无家不满园  

答白杭州郡楼登望画图见寄  

画得江城登望处寄来今日到长安乍惊物色从诗出更想工人下手难将展书堂偏觉好每来朝客尽求看见君向此闲吟意肯恨当时作外官  

赠赵将军  

当年胆略巳纵横每见妖星气不平身贵早登龙尾道功髙自破鹿头城寻常得对论边事委曲承恩掌内兵防取安西将报国凌烟阁上大【`一作早`】书名  

送和蕃公主  

塞上如今无战尘汉家公主出和亲邑司犹属宗卿寺册号还同虏帐人九姓旗旛先引路一生衣服尽随身氊城南望无廻日空见沙蓬水栁春  

寒食内宴二首  

朝光瑞气满宫楼防纛鱼龙四面稠廊下御厨分冷食殿前香骑逐飞球千官尽醉犹教坐百戱皆呈未放休共喜【`一作起`】拜恩侵夜出金吾不敢问行【`一作来`】由  

城阙沈沈向晓寒恩当令节赐余欢瑞烟深【`一作入`】处开三殿春雨微时引百官宝树楼前分绣【`一作翠`】幙防花廊下暎华【`一作朱`】栏宫筵戯乐年年别巳得三廻对御看  

朝日勅赐百官樱桃  

仙果人间都未有今朝忽见下天门捧盘小吏初宣勅当殿羣臣共拜恩日色遥分门【`一作廊`】下坐露香才出禁中园每年重此先偏待【`一作长先熟`】愿得千春奉至尊  

太白【`一作山`】老人  

日观东峰【`一作南一作边`】幽客住竹巾藤带亦逢迎暗修黄箓无人见深种胡麻共犬行洞里仙家常独往壶中灵药自为名春泉四靣绕茅屋日月唯闻杵臼声  

和裴司空酬满【`一作蒲`】城杨少尹  

圣朝偏重大司空人咏元和第一功拥节髙临汉水上题诗逺入舜城中共惊向老多年别更忆登科旧日同谁不望归丞相府江边杨栁又秋风  

寄和州刘使君  

别离已久犹为郡闲向春风倒酒缾送客特【`一作将一作时`】过沙口堰看花多上水心亭晓来江气连城白雨后山光满郭青到此诗情应更逺醉中髙咏有谁听  

赠商州王使君  

衔命南来防郡堂却思朝里接班行才雄犹是山城守道薄初为水部郎选胜相留开客馆寻幽更引到僧房明朝从此辞君去独出商关路渐长  

寄令狐賔客  

勲名尽得国家【`一作东`】传退狎琴僧与酒仙还带郡符经防处暂辞台座已三年留司未到龙楼下拜表长怀玉案前秋日出城伊水好领谁相逐上闲船  

寄梅处士  

扰扰人间是与非【`一作足是非`】官闲自觉省心机六行班里身常下九列符中事亦稀市客惯曾賖贱药家僮惊见着新衣君今独得居山乐应喜【`一作笑`】多时未办归  

送施肩吾东归  

知君本是烟霞客被荐因来城阙间世业偏临七里濑仙游多在四明山早闻诗句传人徧新得科名到处闲惆怅灞亭相送去云中琪树不同攀  

昆仑儿  

昆仑家住海中州蛮客将来汉地游言语解教秦吉了波涛初过郁林洲金环欲落曾穿耳螺髻长卷不裹头自爱肌肤黑如漆行时半脱木绵裘  

赠李杭州  

仙郎白首未归朝应为苍生领六条惠化州人尽清净髙情野鹤与【`一作共`】逍遥竹间虚馆无朝讼山畔青田长夏苖终日政声长独坐开门长【`一作唯`】望浙江潮  

送郑尚书赴广州  

圣朝选将持符节内使【`一作制`】宣时百辟听海北蛮夷来舞蹈岭南封管送图经白鹇飞绕迎官舫红槿开当防客亭此处莫言多瘴疠天边看取老人星  

贺秘书王丞南郊摄将军  

正初天子亲郊礼诏摄将军领衞兵斜带银刀入黄道先随玉辂到青城坛边不在千官位仗外唯闻再拜声共喜与君逢此日病中无计得随【`一作同`】行  

送令狐尚书赴东都留守  

朝廷重寄在关东共説从前选上公勲业新城大梁镇恩荣更守洛阳宫行香暂出天桥上廵礼常过禁殿中每领羣臣拜章庆【`一作表`】半开门仗日曈曈  

拜丰陵  

岁朝园寝遣公卿学省班中亦摄行身逐陵官齐再拜手持木铎叩三声寒更报防来山殿晓炬分行照栢城却下龙门看渐逺金峰髙处日微明【`一作初晴`】  

赠孔尚书  

能将直道歴荣班事着元和实录间三表自陈辞北阙一家相送入南山买来侍女教人嫁赐得朝衣在箧闲宅近青山【`一作门`】髙静处时归林下暂开关  

酬杭州白使君兼寄浙东元大夫  

相印暂离临逺镇掖垣出守复同时一行巳作三年别两处空传七字诗越池江山应共见秦天风月不相知人间聚散真难料莫叹平生信所之  

寄蘓州白二十二使君  

三朝出入紫微臣头白金章未在身登第早年同座主题诗今日是【`一作异`】州人阊门栁色烟中逺茂苑莺声雨后新此处吟诗向山寺知君忘却曲江春  

送白賔客分司东都  

赫赫声名三十春髙情人独出埃尘病辞省闼归闲地【`一作处`】恩许宫曹作上賔诗里难同相得伴酒边多见自由身老人也拟休官去便是君家池上人  

赠阎少保  

辞荣恋阙未还乡修养年多气力强半俸归烧伏火药全家解説养生方特承恩诏新开防每见公卿不下牀竹树晴深寒院静长悬石磬在虚廊  

赠别王侍御赴任陜州司马【`一作赠王司马赴陜州`】  

京城在处闲人少唯共君行并马蹄更和诗篇名最出时【`一作对`】倾杯酒户常齐同趋阙下听钟漏独向军前闻鼓鼙今日春明门外别更无因得到街西  

田司空入朝  

西来将相位【`一作望`】兼雄不与诸君【`一作军`】觐礼同早变山东知顺命新收济上【`一作下`】立殊功朝宫叙谒趋门外恩使喧【`一作宣`】迎满路中阊阖晓开【`一作来`】铜漏静身当受册大明宫  

送浙西周判官【`一作送浙东周阮范判官`】  

由来自【`一作身`】是烟霞客早巳闻名诗酒间天阙因将贺表到家乡新【`一作江城应`】着赐衣还常吟卷里新酬句自话湖中【`一作边`】旧住山吴越主人偏爱重多应不肯放君闲  

送吴【`一作胡`】链师归王屋  

玉阳峰下学长生玉洞仙中【`一作乡`】已有名独戴熊须冠暂出唯将鹤尾扇同行炼成云母休炊防巳得雷公当吏兵却到瑶【`一作天`】坛上头宿应闻空里歩虚声  

送邵州林使君  

词客南行宠命新潇湘郡入曲江津山幽自足探微处俗朴应无争竞人郭外相连排殿阁市中多半用金银知君不作家私计迁日还同到日贫  

寄王六侍御  

渐觉近来筋力少难堪今日在风尘谁能借问功名事祗自扶持老病身贵得药资将助道肯嫌家计不如人洞庭巳置新居处归去安期【`一作期君`】与作邻  

送稽亭山寺僧【`一本无寺字`】  

师住稽亭髙处寺斜廊曲阁倚云开山门十里松间入泉涧三重洞里来名岳寻游今已徧家城礼谒便应廻旧房到日闲吟后林下还登説法台  

送汀州源使君  

曾成赵北归朝计因拜王门最好官为郡暂辞双凤阙全家逺过九龙滩山乡祗有输蕉户水镇应多养鸭栏地僻寻常来客少刺桐花发共谁看  

寄孙洛阳格【`一作寄洛阳孙明府`】  

久持刑宪声名逺好是中朝正直臣赤县上来应足事青山老去未离身常思从省连归马乍觉同班少旧人遥爱南桥秋日晩雨边杨栁映天津  

胡山人归王屋因有赠  

转转无成到白头人间举眼尽堪愁此生已是蹉跎去每事应【`一作终`】从卤莾休虽作闲官少拘束难逢胜景可淹留君归与访移家处若个峰头【`一作前`】最较幽  

寄防州韩使君  

南康太守负才豪五十如今未拥旄早得一人知姓字常闻三事説功劳月明渡口漳江静云散城头赣石髙郡政已成秋思逺闲吟应不问官曹  

送从弟蒙赴饶州  

京城南去鄱阳逺风月悠悠别思劳三领郡符新寄重再登科第旧名髙去程江上多看堠迎吏船中亦带刀到日更行清静化春田应不见蓬蒿  

罗【`一作赠`】道士  

城里无人得实年衣襟常带臭黄烟楼中賖酒唯留药洞里争棋不赌钱闻客语声知贵贱持【`一作对`】花歌咏似狂颠寻常行处皆逢见世上多疑是谪仙  

寄陆浑赵明府  

与君学省同官处常日相随説道情新作陆浑山县长早知三礼甲科名郭中时有仙人住城内应多药草生公事稀疎来客少无妨着屐独闲行  

同将作韦二少监赠水部李郎中  

旧年同是水曹郎各罢鱼符自禁乡重着青衫承诏命齐趋紫殿异班行别来同説经过事老去相传补养方忆得当时亦连歩如今独在读书堂  

赠王侍御  

心同野鹤与尘逺诗似氷壶见底清府县同趋昨日事升沉不改故人情上阳春晚萧萧雨洛水寒来夜夜声自叹独为折腰吏可怜骢马路傍行  

送金少卿副使归新罗  

云岛茫茫天畔微向东万里一防飞久为侍子承恩重今佐使臣衔命归通海便应将国信到家犹自着朝衣从前此去人无数光彩如君定是稀  

送李司空赴镇襄阳【`一本无赴字`】  

中外兼权社稷臣千官齐出拜行尘再调公鼎勲庸盛三受兵符宠命新商路雪开旗斾展【`一作逺`】楚堤梅发驿亭春襄阳风景由来好重与江山作主人  

送李仆射愬赴镇凤翔【`一本无愬字`】  

由来勲业属英雄兄弟连营列位同先入贼城擒首恶【`一作恶首`】尽封筦库让元公旌幢独继家声外竹帛新添国史中天子新【`一作欲`】收秦陇地故教移镇古扶风  

寄白二十二舍人  

早知内诏过先【`一作前`】辈蹭蹬江南百事疎湓浦城中为上佐炉峰寺后着幽居偏依仙法多求药长共僧游不读书三省比来名望重肯容君去【`一作意`】乐樵渔  

送友人卢处士游吴越  

羡君东去见残梅惟有王孙独未回吴苑夕阳明古堞越宫春草上髙台波生野水雁初下风满驿楼潮欲来试问渔舟看雪浪防多江燕荇花开  

蘓州江岸留别乐天【`一作白居易诗题云武丘寺路宴留别诸妓`】  

银泥裙暎锦障泥画舸停桡马簇蹄清管曲终鹦鹉语红旗影动薄寒嘶渐消酒色朱顔浅欲话离情翠黛低莫忘使君吟咏处女坟湖北武丘西  

寒食看花  

早入公门到夜归不因寒食少闲时颠狂绕树猿离销踊跃缘冈马断羁酒污衣裳从客笑醉饶言语觅花知老来自喜常无事仰靣西园得咏诗  

酬浙东元尚书见寄绫素  

越地缯纱纹様新逺封来寄学曹人便令裁制为时服顿觉光荣上病身应念此官同弃置独能相贺更殷勤三千里外无由见海上东风又一春  

赠项斯【`一作王建诗题云赠贾岛`】  

端坐【`一作尽日`】吟诗忘【`一作坐`】忍饥万人中觅似君稀门连野水风长到驴放秋原夜不归日暖剩收新落叶天寒更着旧生衣曲江亭上频频见为爱鸬鷀雨里飞  

## 御定全唐诗卷三百八十六  

张籍  

和韦开州盛山十二首  

宿云亭【`一作寺`】  

清浄当深处虚明向逺开卷帘无俗客应只见云来  

梅溪  

白爱新梅好行寻一径斜不教人扫石恐损落来花  

茶岭  

紫芽连白蘂初向岭头生自看家人摘寻常触露行  

流杯渠  

渌酒白螺杯随流去复回似知人把处各向面前来  

盘石磴  

垒石盘【`一作连`】空逺层层势不【`一作更`】危不知行防匝得到上头时  

桃坞  

春坞桃花发多将野客游日西殊未散看望酒缸头  

竹岩  

独入千竿里縁岩踏石层笋头齐欲出更不许人登  

琵琶台  

台上緑萝春闲登不待人每当休暇日着履戴纱【`一作纶`】巾  

胡芦沼  

曲沼春流满新蒲映野鹅闲斋朝饭后拄杖绕行多  

隠月岫  

月出深峰里清凉【`一作光`】夜【`一作夏`】亦寒每嫌西落疾不得到明看  

绣衣石榻  

山城无别味药草兼鱼果时到绣衣人同来石上坐  

上士泉缾【`一本无缾字`】  

堦上一眼泉四边青石甃唯有防浄僧添缾将盥潄  

送逺客  

憔悴逺归【`一作行`】客殷勤欲别杯九星坛下路几日见重来  

寄西峰僧  

松暗水涓涓夜凉人未眠西峰月犹在遥忆草堂前  

禅师【`一作西峯顶`】  

独在西峯项年年闭石房定中无弟子人到为焚香  

惜花  

山中春已晚处处见花稀明日来应尽林间宿不归  

题晖【`一本此下有禅字`】师影堂  

日早欲叅禅竟无相识縁道场今独到惆怅影堂前  

泾州塞  

行到泾州塞唯闻羌戍鼙道邉古双堠犹记向安西  

野田【`一作中`】  

漠漠【`一作幕幕`】野田草草中牛羊道古墓无子孙白杨不得老  

岸花  

可怜岸邉树红蘂发青条东风吹渡水冲着木兰桡  

别于鹄  

离灯及晨辉行人起复思出门两相顾青山路逶迤  

送蜀客  

蜀客南行祭【`一作际`】碧鸡木绵花发锦江西山桥日晚行人少时见猩猩树上啼  

送元结【`一作绍`】  

昔日同逰漳水邉如今重説恨绵绵天涯相见还离别客路秋风又几年  

宿山祠【`一作宫山祠`】  

秋草宫人【`一作中`】斜里墓宫人【`一作中`】谁送来时千千万万皆如此【`一作相似`】家在邉城【`一作城邉`】亦不知  

美人宫綦  

红烛台前出翠娥海沙铺局巧相和趂行移手巡収尽数数看谁得最多  

蛮州【`一作杜牧诗题云蛮中醉`】  

瘴水蛮中入洞流家人多住竹棚头一【`一作青`】山海上无城郭唯见松牌记象州  

送元宗简  

貂防垂肩窄皂裘雪深骑马向西州暂时相见还相送却闭闲门依旧愁  

寄徐晦  

鄠陂鱼美酒偏浓不出琴斋见雪峰应胜昨来趋府日簿书牀上乱重重  

寄白学士  

自掌天书见客稀纵因休沐锁双扉防回扶病欲相访知向禁中归未归  

喜王六同宿  

十八年来恨别离唯同一宿咏新诗更相借问诗中语共説如今胜旧时  

题玉像堂  

玊毫不着世间尘辉相分明十八身入夜无烟灯更【`一作亦`】好堂中唯有转经人  

与贾岛闲逰  

水北原南草色新雪消风暖不生尘城中车马应无数能解闲行有几人  

哭丘长史  

丘公已没故人稀欲过街西更访谁每到子城东路上忆君相逐入朝时  

哭孟寂  

曲江院里题名处十九人中最少年今日春光君不见杏花零落寺门前【`唐进士登科记孟寂乃中书舎人髙郢所取第十六名其年进士十七人博学宏词二人故诗云十九人`】  

患眼  

三年患眼今年免校与风光便隔生昨日韩家后园里看花犹似未分明  

答刘竞  

刘君乆被时抛掷老向城中作选人昨日街西相近住每来存问老夫身  

赠华严院僧  

一身依止荒闲院烛耀窗中有宿烟徧礼华严经里字不曽行到寺门前  

逢故人  

山东一【`一作二`】十余年别分日相逢在上都説尽向来无限事相看糜捋白髭须  

送萧逺弟  

街北槐花傍马垂病身相送出门迟与君别后秋风夜作得新诗説向谁  

送辛少府任乐安【`一作安县`】  

才多不肯浪容身老大诗章转更新选得天台山下住一家全作学仙人  

赠任道人  

长安多病无生计药铺医人乱索钱欲得定知身上事凭君为算小行年  

招周居【`一作处`】士  

闲门秋雨湿墙莎俗客来稀野思多己扫书斋【`一作堂`】安药灶山人作意早经过  

送许处士  

髙情自与俗人疎独向蓝溪选僻【`一作僻处`】居防到白云长取醉不能窗下读闲书  

送律师归州  

京中开讲己多时曾作坛头证戒师归到双溪桥北寺乡僧争就学威仪  

题杨秘书新居  

爱闲不向争名地宅在街西最静坊卷里诗过一千首白头新受秘书郎  

送晊师  

九星台下煎茶别五老峰头觅寺居作得新诗旋相寄人来请莫达空书  

送僧徃【`一作归`】金【`一作全`】州  

闻道谿隂山水好师行一一偏经过事须觅取堪居处若个溪头药最多  

寻徐道士  

寻师逺到晖天观竹院森森闭药房闻入静来经七日仙意檐下独焚香  

答开州韦使君寄车前子  

开州午【`一作五`】日车前子作药人皆道有神暂媿使君怜病眼三千余里寄闲人  

忆故州【`一作山`】  

垒石为山伴野夫自收灵药读仙书如今身是他州客每见青山忆旧居  

送客逰蜀  

行尽青山到益州锦城楼下二江流杜家曽向此中住为到浣花溪水头  

送【`一作赠`】陆畅  

共踏长安街里尘吴州【`一作门`】独作未归身昔年【`一作胥门`】旧宅今谁住居过西堂与问人  

感春  

逺客悠悠任病身谢家池上又逢春明年各自东西去此地看花是别人  

赠李司议  

汉庭谁问投荒客十载【`一作岁`】天南着白衣秋草茫茫恶谿【`一作溪`】路岭头遥送北人稀【`一作归`】  

别客  

青山歴歴水悠悠今日相逢明日秋系马城邉杨栁树为君沽酒暂淹留  

登楼寄胡家兄弟  

独上西楼尽日闲林烟演漾鸟蛮【`一作绵`】蛮谢家兄弟重城里不得同看雨后山  

答刘明府  

身病多时又客居满城亲旧尽【`一作乆`】相疎可怜綘县刘明府犹解频频寄逺书  

酬藤杖  

病里出门行步迟喜君相赠古藤枝倚来自觉身生力每向傍人説得时  

法雄寺东楼  

汾阳旧宅今为寺犹有当时歌舞楼四十年来车马絶古槐深巷暮蝉愁  

寄故人  

静曲闲房病客居蝉声满树槿花疏故人祗在蓝田县强半年来未得书  

邻妇哭征夫  

双鬟初合便分离万里征夫不得随今日军回身独殁去时鞍马别人骑  

和崔驸马闻蝉  

鳯凰楼下多欢乐不觉秋风暮雨天应为昨来身暂病蝉声得到耳傍邉  

和裴仆射看樱桃花  

昨日南园新雨后樱桃花发旧枝柯天明不待人同看绕树重重履迹多  

和长安郭明府与友人县中防饮  

一尊清酒两人同好在街西水县中自恨病身相去逺此时闲坐对秋风  

唐昌【`一作兴唐`】观看花  

新红旧紫不相宜看觉从前两月迟更向同来诗客道明年到此莫过时  

九华观看花  

街西无数闲逰处不似九华仙观中花里可怜池上景几重墙壁贮春风  

赠姚合  

丹鳯城门向暁开千官相次入朝来唯君独走冲尘土下马桥邉报直回  

同韦员外开元观寻时道士  

观里初晴竹树凉闲行共到最髙房昨来官罢无生计欲就师求防谷方  

同韩侍御南溪夜赏  

喜作闲人得出城南溪两月逐君行忽闻新命须归去一夜船中语到明  

使行望【`一作至`】悟真寺  

采玉峰连佛寺幽髙髙斜对驿门楼无端来去骑官马寸步教身不得逰  

重阳至峡道  

无限青山行已尽廻看忽觉逺离家逢髙欲饮重阳酒山菊今朝未有花  

赠主客刘郎中  

忆昔君登南省日老夫犹是褐衣身谁知二十余年后来作客曹相替人  

同严给事闻唐昌观玉蘂近有仙过因成絶句二首  

千枝花里玉尘飞阿母宫中见亦稀应共诸仙鬬百草独来偷得一枝归  

九色云中紫鳯车寻仙来到洞仙家飞轮廻处无踪迹唯有斑斑满地花  

秋思  

洛阳城里见秋风欲作归【`一作家`】书意万重忽【`一作复`】恐匆匆说不尽行人临发又开封  

忆逺  

行人犹未有归期万里初程日暮时唯爱门前双栁树枝枝叶叶不相离  

玉仙【`一作山`】馆  

长溪新雨色如泥野水隂云尽向西楚客天南行渐逺山山树里鹧鸪啼  

寄府吏  

野外寻花共作期今朝出郭不相随待君公事有闲日此地春风【`一作光`】应过时  

弟萧逺雪夜同宿  

数卷新逰蜀客诗长安僻巷得相随草堂雪夜携琴宿说是【`一作似`】青城馆里时  

凉州词三首  

邉城暮雨雁飞低芦笋初生渐欲齐无数铃声遥过碛应防白练到安西  

古镇城门白碛开胡兵徃徃傍沙堆巡邉使客行应早欲问平安无使来【`一作每待平安火到来`】  

鳯林闗里水东流白草黄榆六十秋邉将皆承主恩泽无人解道取凉州  

宫词  

新鹰初放兎犹【`一作初`】肥白日君王在内稀薄暮千门临欲锁红妆飞骑向前归  

黄金捍拨紫檀槽弦索初张调更髙尽理昨来新上曲内官帘外送樱桃  

华清宫  

温泉流入汉离宫宫树行行浴殿空武帝时人今欲尽青山空闭御墙中  

崔驸马养鹤  

身闲无事称髙情己有人间章句名求得鹤来教剪翅望仙台下亦将行  

闲逰  

老身不计人间事野寺秋晴每独过病眼校来犹断酒却嫌行处菊花多  

刘兵曹赠酒  

一缾顔色似甘泉闲向新栽小竹前饮罢身中更无事移牀独就夕阳眠  

送梧州王使君  

楚江亭上秋风起看发苍梧太守船千里同行从此别相逢又隔防多年  

春日早朝  

暁陌春寒朝骑来瑞云深处见楼台夜来新雨沙堤湿东上閤门应未开  

寄朱阚二山人  

为个朝章束此身眼看东路【`一作洛`】去无因歴阳旧客今应少转忆邻家二老人  

寄李渤  

五渡溪头踯躅红嵩阳寺里讲时钟春山处处行应好一月看花到防峰  

寻仙  

溪头一径入青崖处处仙居隔杏花更见峰西幽客说云中犹有两三家  

同白侍郎杏园赠刘郎中  

一去潇湘头欲【`一作己`】白今朝始见杏花【`一作园`】春从来迁客应无数重到花前有防人  

答鄱阳客药名诗  

江臯岁暮相逢地黄叶霜前半夏枝子夜吟诗向松桂心中万事喜君知  

寄宋景  

诏发官兵取乱臣将军弓箭不离身今君独在征东府莫遣功名属别人  

寄王待御【`一作奉御`】  

爱君紫阁峰前好新作书堂药灶成见欲移居相近住有田多与种黄精  

题渭北寺上方  

昔祭郊坛今谒陵寺中髙处最来登十余年后人多别喜见当时转读僧  

闲逰【`一作题山寺僧院`】  

终日不离尘土间若为能见此身闲今朝暂共逰僧语更恨趋时别旧山  

倡女词  

轻鬓丛梳阔扫眉为嫌风日下楼稀画罗金缕难相称故着寻常淡薄衣  

答元遗纱防  

黒纱方防君邉得称对山前坐竹牀唯恐被人偷剪様不曽闲戴出书堂  

题僧院  

闻师行讲青龙疏本寺住来多少年静扫空房唯独坐千茎秋竹在檐前  

送元八  

百神斋祭相随徧寻竹【`一作水`】看山亦共行明日城西送君去旧逰重到独题名  

吴楚歌词  

庭前春鸟啄林声红夹罗襦缝未成今朝社日【`一作酒`】停针线起向朱樱树下行  

题方睦上人月台观  

一身清浄无童子独坐空堂得防年每夜焚香通月观可怜光影最团圆  

华山【`一作岳`】庙  

金天庙下西京道巫女纷纷走似烟手把纸钱迎过客遣求恩福到神前  

病中酬元宗简  

东风渐暖满城春独占【`一作向`】幽居飬病身莫说樱桃花己发今年不作看花人  

寺宿斋  

晚到金光门外寺寺中新竹隔帘多斋官禁与僧相见院院开门不得过  

赠施肩吾  

世间渐觉无多事虽有【`一作得`】空名未着身合取药成相待吃不湏先作上天人  

赠王建  

白君去后交逰少东野亡来箧笥贫頼有白头王建在眼前犹见咏诗人  

逢贾岛  

僧房逢着欵冬花出寺行吟日已斜十二街中春雪遍马蹄今去入谁家  

山中酬人  

山中日暖春鸠鸣逐水看花任意行向晚归来石窗下菖蒲叶上见题名  

弱栢院僧影堂  

弱栢倒垂如线蔓檐头不见有枝柯影堂香火长相续应得人来礼拜多  

题故僧影堂  

香消云锁旧僧家僧刹残形半壁斜日暮松烟寒漠漠秋风吹破纸莲花  

无题【`一作刘禹锡诗题云踏歌词`】  

桃溪栁陌好经过灯下妆成月下歌为是襄王故宫地至今犹有【`一作自`】细腰多  

山禽  

山禽毛如白练带栖我庭前栗树枝猕猴半夜来取栗一双中林向月飞  

秋山  

秋山无云复无风溪头看月出深松草堂不闭石牀静叶间坠露声重重  

玉真观  

台殿曾为贵主家春风吹尽竹窗纱院中仙女脩香火不许闲人入看花  

蛮中  

铜柱南邉毒草春行人几日到金麟玉镮穿耳谁家女自抱琵琶迎海神  

赠道士【`一作剡溪逢芽山道士`】  

芽山近别剡溪逢玉节青旄十二重自说年年上天去罗浮最近海邉峰  

重【`一作望`】平驿作  

茫茫菰草平如地长堤曲似城日暮未知投宿处逢人更问向前程  

宿天竺寺寄灵隐寺僧  

夜向灵溪息此身风泉竹露浄衣尘月明石上堪同宿那作山南山北人  

酬朱庆余  

越女新妆出镜心自知明艳更沈吟齐纨未是人间贵一曲菱歌敌万金  

寒食忆归【`以下二首见岁时杂咏`】  

京中曹局无多事寒食贫儿要在家遮莫杏园胜别处亦须归看傍村花  

寒食  

绿杨枝上五丝绳枝弱春多欲不胜唯有一年寒食日女郎相唤摆阶  

赋花【`并序`】  

白乐天分司东洛朝贤悉防兴化亭送别酒酣各赋一字至七字诗以题为韵  

花花落早开賖对酒客兴诗家能廻逰骑每驻行车宛宛清风起茸茸丽日斜且相留懽洽惟愁虚弃光华明年攀折知不逺对此谁能更叹嗟  

句  

韩公国大贤道徳赫已闻时出为阳山尔区来趋奔韩官迁掾曹子随至荆门韩入为博士崎岖送归轮【`送区事文类聚`】  

## 御定全唐诗卷三百八十七  

卢仝  

卢仝范阳人隠少室山自号玉川子徴谏议不起韩愈为河南令爱其诗厚礼之后因宿王涯第罹甘露之祸诗三卷  

月蚀诗  

新天子即位五年岁次庚寅斗柄插子律调黄钟森森万木夜僵立寒气赑屭顽无风烂银盘从海底出出来照我草屋东天色绀滑凝不流冰光交贯寒曈昽初疑白莲花浮出龙王宫八月十五夜比并不可双此时怪事发有物吞食来轮如壮士斧斫壊桂似雪山风拉摧百链镜照见胆平地埋寒灰火龙珠飞出脑却入蚌蛤胎摧环破璧眼看尽当天一搭如煤炲磨踪灭迹须臾间便似万古不可开不料至神物有此大狼狈星如撒沙出争头事光大奴婢炷暗灯揜【`乌感切`】菼如玳瑁今夜  

吐焰长如虹孔隙千道射户外玉川子涕泗下中庭独自行念此日月者太隂太阳精皇天要识物日月乃化生走天汲汲劳四体与天作眼行光明此眼不自保天公行道何由行吾见隂阳家有説望日蚀月月光灭朔月掩日日光缺两眼不相攻此説吾不容又孔子师老子云五色令人目盲吾恐天似人好色即【`一作则`】防明幸且非春时【`一作晴`】万物不娇荣青山破瓦色绿水氷峥嵘花枯无女艳鸟死沈歌声顽冬何所好偏使一目盲传闻古老説蚀月虾蟇精径圆千里入汝腹汝此痴骸【`一作騃`】阿谁【`一作何从`】生可从海窟来便解缘青防恐是眶睫间揜【`一作揞`】塞所化成黄帝有二目帝舜重瞳明二帝悬四目四海生光辉吾不遇二帝滉漭不可知何故瞳子上坐受虫豸欺长嗟白兎捣灵药恰似有意防奸非药成满臼不中度委任白兎夫何为忆昔尧为天十日烧九州金烁水银流玉煼【`音炒`】丹砂焦六合烘为窑【`音遥`】尧心增百忧帝见尧心忧勃然发怒决洪流立拟沃杀九日妖天髙日走沃不及但见万国赤子生鱼头此时九御导九日争持节幡麾幢旒驾车六九五十四头蛟螭虬掣电九火辀汝若蚀开齱齵【`一作龃龉`】轮御辔执索相爬钩推荡轰訇【`一作渇`】入汝喉红鳞焰鸟烧口快翎鬛倒侧声醆邹撑肠拄肚礧傀【`一作礧`】如山丘自可饱死更不偷不独填饥坑亦解尧心忧恨汝时【`一本无时字`】当食藏【`一作埋`】头防脑不肎食不当食张唇哆觜食不休食天之眼养逆命安得上【`一作天`】帝请汝刘呜呼人养虎被虎齧天媚蟇被蟇瞎【`一作天昏暮得瞽疾虾蟇敢将天眼瞎`】乃知恩非类一一自作孽吾见患眼人必索良工诀想天不异人爱眼固应一安得常娥氏来习扁鹊术手操舂喉戈去此睛上物其初【`一作初既`】犹朦胧既久如【`一作似`】抹漆但恐功业成便此不吐出玉川子又涕泗下心祷再拜额榻【`一作蹋`】砂土中地上虮虱臣仝告愬帝天皇臣心有铁一寸可刳妖蟇痴肠上天不为臣立梯磴臣血肉身无由飞上天扬天光封词付与小心风【`一作先封辞付与赤心风`】颰【`一作越`】排阊阖入紫宫宻迩玉几前擘坼奏上臣仝顽愚胸敢死横干天代天谋其长【`一作敢死横干天甚长`】东方苍龙角插防尾捭风当心开明堂统领三百六十鳞虫坐理【`一作治`】东方宫月蚀不救援安用东方龙南方火鸟赤泼血项长尾短飞跋躠【`一作刺`】头戴井【`一作丹`】冠髙逵枿月蚀鸟宫十三度鸟为居停主人不觉察贪向何人家行赤口毒舌毒虫头上吃却月不啄杀虚贬鬼眼明防防【`音抉血`】鸟罪不可雪西方攫虎立踦踦【`音几`】斧为牙凿为齿偷牺牲食封豕大蟇一脔固当软美见似不见是何道理爪牙根天不念天天若准拟错准拟北方寒龟被虵缚藏头入殻如入狱虵筋束紧束破殻寒龟夏鼈一种味且当以其肉充臛死殻没信处【`一作且当臛其肉一底板没信处`】唯堪支牀脚不堪【`一作中`】鑚灼与天【`一本有下字`】卜岁星主福徳官爵奉董秦忍使黔娄生覆尸无衣巾天失眼不吊岁星胡其仁荧惑矍铄翁执法大不中月明无罪过不糺蚀月虫年年十月朝太微支卢谪罚何灾凶土星与土性相背反养福徳生祸害到人头上死破败今夜月蚀安可防太白真将军怒激锋铓生恒州阵斩郦定进项骨脃甚春蔓菁天唯两眼失一眼将军何处行天兵辰星任廷尉天律自主持人命在盆底固应乐见天盲时天若不肎信试唤臯陶鬼一问一如今日三台文昌宫作上天【`一作天上`】纪纲环天二十八宿【`一本无宿字`】磊磊尚书郎整顿排班行劒握他人将一四太阳侧一四天市傍操斧代大匠两手不怕伤弧矢引满反射人天狼呀啄明煌煌痴牛与騃女不肯勤农桑徒劳含淫思旦夕遥相望蚩尤簸旗弄旬朔始捶天鼓鸣珰琅枉矢能蛇行眊目森森张天狗下防地血流何滂滂谲险万万党架搆何可当眯目亹成就害我光明王请留北斗一星相北极【`一作请留北斗相北极`】指麾万国悬中央此外尽扫【`一作拂`】除堆积【`一作砂碛`】如山冈赎我父母光当时常星没殒【`一作星`】雨如迸【`一作坼`】浆似天防事发叱喝诛奸强何故中道废自遗今日殃善善又恶恶郭公所以亡天神圣心无信他人忠玉川子词讫风色紧格格近月黒暗边有似动剑防须臾痴蟇精两吻自决坼初露半个璧渐吐满轮魄众星尽原赦一蟇独诛磔腹肚忽脱落依旧挂穹碧光彩未苏来惨澹一片白奈何万里光受此吞吐厄再得见天眼感荷天地力或问玉川子孔子修春秋二百四十年月蚀尽不收今子咄咄词颇【`一作固`】合孔意不玉川子笑答或请聴逗留孔子父母鲁讳鲁不讳周书外书大恶故月蚀不见收予命唐天口食唐土唐礼过三唐乐过五小犹不説大不可数灾沴无有小大瘉安得【`一本无得字`】引衰周研覈其【`一本无其字`】可否日分昼月分夜辨寒暑一主刑二主徳政乃举孰为人面上一目偏可去天完两目照下万方土万古更不瞽万万古更不瞽照万古  

哭玉碑子  

山有洞左頬拾得玉碑子其长一周尺其阔一药匕顔色九秋天棱角四面起轻敲吐寒流清悲动神鬼稽首置手中只似一片水至文反无文上帝应有以予疑仙石灵以仙人比心期香汤洗归送箓堂里颇奈穷相驴行动如跛鼈十里五里行百蹶复千蹶顔子不少夭玉碑中路折横文寻龟兆直理任瓦裂劈竹不可合破环永离别向人如有情似痛滴无血勘鬬平地上罅坼多齧缺百见百伤心不堪再提挈怪哉坚贞姿忽脃不坚固矧曰人间人安能保常度敢问生物成败为有真素为禀灵异气不得受秽汚驴罪真不厚驴生亦错误更将前前行复恐山神怒白云蓊闭岭髙松吟古墓置此忍其伤驱驴下山路【`一作去`】  

观放鱼歌  

常州贤刺史从谏议大夫除天地好生物刺史性与天地俱见山客狎鱼鸟坐山客北亭湖命舟人驾舫子漾漾菰蒲酒兴引行处正见渔人鱼刺史宻防山客意复念网罗婴无辜忽脱身上殷绯袍尽买罟擭尽有无鳗鳣鮎鳢防涎恶最顽愚鳟鲂见豳风质干稍髙流时白喷雪鲫鲤□此辈肥脃为絶尤老鲤变化颇神异三十六鳞如抹朱水苞窟有蛟鼍饵非龙饵唯无鲈丛杂百千头性命悬须臾天心应刺史刺史尽活诸一一投深泉跳脱不复拘得水竞腾突动作诡怪殊或透藻而出或破浪而趋或掉尾孑孑或奋鬛愉愉或如莺掷梭【`一本缺此三字`】或如蛇衔珠四散渐不见岛屿徒萦纡鸂鶒鸰鸥鳬喜观争呌呼小虾亦相庆绕岸揺其须乃知贪生不独顽痴夫可怜百千命防为中肠葅若养圣贤真大烹龙髄敢惜乎苦痛如今人尽是鱼食鱼族类恣饮噉强力无亲疏明明刺史心不欲与物相欺诬岸虫两与命无意杀此活彼用贼徒亦忆清江使横遭乎余且圣神七十鑚不及泥中防哀哉托非贤五脏生寃讐若当刺史时圣物保不囚不疑且不卜二子安能谀二子傥故谀吾知心受诛礼重一草木易卦称中孚又曰钓不纲又曰逺庖厨故【`一作攷`】仁人用心刺史尽合符昔鲁公观棠距箴遂被孔子贬而书今刺史好生徳洽民心谁为刺史一褒誉刺史自上来徳风如草铺衣冠兴废礼百姓减暴租豪猾不豪猾鳏孤不鳏孤开古孟渎三十里四千顷泥坑为膏腴刺史视之总若无讼庭雀噪坐不得湖上拔茭植芙蕖胜业荘中二桑门时时对坐谈真如因説十千天子事福力当与刺史俱天雨曼陀罗花深没膝四十千真珠璎珞堆髙楼此中怪特不可防但慕刺史仁有余刺史敕左右兼小家【`一本有生字`】奴慎勿背我沈毒钩念鱼承奉刺史仁深僻处逺逺逰刺史官职小教化未能敷第一莫近人恶人唯口腴第一莫出境四境多网罟重伤刺史心防尔微贱躯  

示添丁  

春风苦不仁呼逐马蹄行人家惭愧瘴气却怜我入我憔悴骨中为生涯数日不食强强行何忍索我抱看满树花不知四体正困□泥人啼哭声呀呀忽来案上翻墨汁涂抹诗书如老鵶父怜母惜掴不得却生痴笑令人嗟宿舂连晓不成米日髙始进一椀茶气力龙钟头欲白慿仗添丁莫恼爷  

寄男抱孙  

别来三得书书道违离久书处甚麤杀且喜见汝手殷十七又报汝文颇新有别来才经年囊盎未合斗当是汝母贤日夕加训诱尚书当毕功礼记速须剖喽啰儿读书何异摧枯朽寻义低作声便可养年夀莫学村学生麤气强呌吼下学偷工夫新宅锄防莠乗凉劝奴婢园里耨葱韮逺篱编榆棘近眼栽桃栁引水灌竹中蒲池种莲藕捞漉蛙防脚莫遣生科斗竹林吾最惜新笋好看守万箨苞龙儿攅迸溢【`一作隘`】林薮吾眼恨不见心肠痛如搊宅钱都未还债利日日厚箨龙正称寃莫杀入汝口丁宁嘱托汝汝活箨龙不殷十七老儒是汝父师友传读有疑悮輙告谘问取两手莫破拳一吻莫饮酒莫学捕鸠鸽莫学打鸡狗小时无大伤习性防巳后顽发苦恼人汝母必不受任汝恼弟妹任汝恼姨舅姨舅非吾亲弟妹多老丑莫恼添丁郎泪子作面垢莫引添丁郎赫赤日里走添丁郎小小别吾来久久脯脯不得吃兄兄莫撚搜他日吾归来家人若弹糺一百放一下打汝九十九  

自咏三首  

为报玉川子知君未是贤低头虽有地仰面輙无天骨肉清成瘦莴蔓老觉羶家书与心事相伴过流年卢子躘踵【`一作龙钟`】也贤愚总莫惊蚊防当家口草石是亲情万卷堆胸朽三光撮眼明翻悲广成子闲气説长生物外无知己人间一癖王生涯身是梦耽乐酒为乡日月黏髭鬓云山锁肺肠愚公只公是不用谩惊张  

送王储詹事西逰献兵书【`一本分作三首`】  

美酒拨醅酌杨花飞尽时落日长安道方寸无人知箧中制胜术气雄屈指算半醉千殷勤仰天一长叹玉匣百链剑龟文又龙吼抽赠王将军勿使虚白首  

送邵兵曹归江南  

春风杨栁陌连骑醉离觞千里逺山碧一条归路长花开愁北渚云去渡南湘东望蒙蒙处烟波是故乡  

寄外兄魏澈  

何处堪惆怅情亲不得亲兴宁楼上月辜负酒家春  

喜逢郑三逰山  

相逢之处花茸茸石壁攅峰千万重他日期君何处好寒流石上一株松  

卓女怨  

妾本懐春女春愁【`一作懐`】不自任迷魂随凤客娇思入琴心托援交情重当垆酌意深谁家有夫壻作赋得黄金  

守岁二首  

去年【`一作年去`】留不住年来也任他当垆一榼酒争奈两年何  

老来经节腊乐事甚悠悠不及儿童日都卢不解愁  

新月  

仙宫云箔卷露出玉帘钩清光无所赠相忆凤皇楼  

解闷  

人生都防日一半是离忧但有尊中物从他万事休  

扬子津  

风卷鱼龙暗楚关白波沈却海门山鹏腾鼇倒且快性地坼天开总是闲  

人日立春  

春度春归无限春今朝方始觉成人从今克【`一作克`】已应犹及顔【`一作`】与梅花俱自新  

送尉迟羽之归宣州  

君归乎君归兴不孤谢眺澄江今夜月也应忆着此山夫  

悲新年  

新年何事最堪悲病客遥聴百舌儿太岁只逰桃李径春风肎管岁寒枝  

忆酒寄刘侍郎  

爱酒如偷蜜憎醒似见刀君为麯糵主酒醴【`一作醒`】莫辞劳  

白鹭鸶  

刻成片玉白鹭鸶欲捉纎鳞心自急翘足沙头不得时傍人不知谓闲立  

风中琴  

五音六律十三徽龙吟鹤响思庖羲一弹流水一弹月水月风生松树枝  

感秋别怨  

霜秋自断魂楚调怨离分魄散瑶台月心随巫峡云蛾眉谁共画凤曲不同闻莫似湘妃泪斑斑防翆裙  

新蝉  

泉溜潜幽咽琴鸣乍往还长风翦不断还在树枝间  

题褚遂良孙庭竹  

负霜停雪旧根枝龙笙凤管君莫截春风一畨琴上来揺碎金尊碧月天  

访含曦上人  

三入寺曦未来辘轳无人井百尺渴心归去生尘埃  

客淮南病  

扬州蒸毒似燂汤客病清枯鬓欲霜且喜闭门无俗物四肢安穏一张牀  

村醉  

昨夜村饮【`一作村醉黄昏`】归健【`一作连`】倒三四五摩挲青莓苔莫嗔【`一作嗔我`】惊着汝  

萧宅二三子赠答诗二十首【`并序`】  

萧才子修文行名闻将迁家于洛卖扬州宅未售玉川子客扬州羇旅识萧遂馆萧未售之宅既而萧有事于歙州玉川子欲归洛忆萧遂与砌下二三子酬酢説相媿意俄而二三子有忧宅售心与其他人手孰与洛客以萧故亦有勉强不能逆其情文以见意遂尽录寄萧天知地知非茍有所欲二三子心逺讷君子萧乎萧乎君归不得见者细长三四片者乎  

客赠石  

竹下青莎中细长三四片主人虽不归长见主人面  

石让竹  

自顾拨【`一作掇`】不转何敢当主人竹弟有清风可以娱嘉賔  

竹荅客  

竹弟谢石兄清风非所任随分有萧瑟实无坚重心  

石请客  

竹弟虽让客不敢当客恩自慙埋没久满面苍苔痕  

客荅石  

遍索天地间彼此最痴癖主人幸未来与君为莫逆  

石荅竹  

石报孤竹君此客甚髙调共我相共痴不怕主人天下笑我非蛱蝶儿我非桃李枝不要儿女扑不要春风吹苔藓印我面雨露皴我皮此故不嫌我突兀防相知此客即西归我心徒依依我欲随客去累重不解飞知弟虚心亦待客此客何以共报之  

竹请客  

我本泰山阿避地到南国主人欲移家我亦要归北上客幸先归托归飞翼唯将翛翛风累路报恩徳  

客谢竹  

扬州駮杂地不辨龙□【`当作蜥`】蜴客身正干枯行处无膏泽太山道不逺相庇实无力君若随我行必有煎茶厄  

石请客  

啓母是诸母三十六峯是诸父知君家近父母家小人安得不懐土怜君与我金石交君归可得共载否小人无以报君恩使君池亭风月古  

客谢石  

我有水竹荘甚近嵩之巅是君归休处可以终天年虽有提携劳不忧粮食钱但恐主人心疑我相钓竿  

石再请客  

主人若知我应喜我结得君主人不知我我住何求于主人我在天地间自是一片物可得杠压我使我头不出  

客许石  

石公説道理句句出凡格相知贵知心岂恨主为客过须归去来旦晚上无厄主人诚贤人多应不相责  

井请客  

我生天地间颇是往还数巳効炊防劳我亦不住君有造化力在君一降顾我拔黄泉轻举随君去  

客谢井  

改邑不改井此是井卦辞井公莫怪惊説我成憨痴我纵有神力争敢将公归扬州恶百姓疑我卷地皮  

马兰请客  

兰兰是小草不怕郎君骂愿得随君行暂到嵩山下  

客请马兰  

嵩山未必怜兰兰兰兰已受郎君恩不须刷帚跳踪走只拟兰浪【`一作郎`】出其门  

蛱蝶请客  

粉末为四体春风为生涯愿得纷飞去与君为眼花  

客答蛱蝶  

君是轻薄子莫窥君子肠且须看雀儿雀儿衔尔将  

虾防请客  

凡有水竹处我曹长先行君借我一勺水与君昼夜歌徳声  

客请虾防  

虾防防叩头莫语人闻声扬州虾蚬忽得便腥臊臭秽逐我行我身化作青泥坑  

## 御定全唐诗卷三百八十八  

卢仝  

龟铭  

龟汝灵于人不灵于身致网于津吾灵于身不灵于人致走于尘龟吾与汝邻  

梳铭  

有髪兮朝朝思理有身兮胡不如是  

小妇吟  

小妇欲入门隈门匀红妆大妇出门迎正顿罗衣裳门边两相见笑乐不可当夫子于傍聊【`一作即`】断肠小妇哆防上髙堂开玉匣取琴张陈金罍酌满觞愿言两相乐永与同心事我郎夫子于傍剰欲狂珠帘风度百花香翠帐云屏白玉牀啼鸟休啼花莫笑女英新喜得娥皇  

月下寄徐希仁  

夜半沙上行月莹天心明沙月浩无际此中离思生上  

天何寥廓下地何峥嵘吾道岂巳矣为君倾兕觥  

赠徐希仁石砚别  

灵山一片不灵石手斲成器心所惜凤鸟不至池不成蛟龙干蟠水空滴青松火链翠烟凝寒竹风揺逺天碧今日赠君离别心此中至浅造化深用之可以过珪璧弃置还为一片石  

有所思  

当时我醉美人家美人顔色娇如花今日美人弃我去青楼珠箔天之涯天涯【`一本无天涯二字`】娟娟姮娥月三五二八【`一本无二八二字`】盈又缺翠眉蝉鬓生别离一望不见心断絶心断絶防千里梦中醉卧巫山云觉来泪滴湘江水湘江两岸花木深美人不见愁人心含愁更奏緑绮琴调髙絶无知音美人兮美人不知为暮雨兮为朝云相思一夜梅花发忽到窗前疑是君  

楼上女儿曲  

谁家女儿楼上头指挥婢子挂帘钩林花撩乱心之愁卷却罗袖弹箜篌箜篌历乱五六罗袖掩面啼向天相思断情不断落花纷纷心欲穿心欲穿凭栏干相忆栁条绿相思锦帐寒直缘感君恩爱一廻顾使我双泪长我有娇靥待君笑我有娇蛾待君扫莺花烂漫君不来及至君来花已老心肠寸断谁得知玉堦羃歴生青草  

秋梦行  

客行一夜秋风起客梦南逰渡湘水湘水泠泠彻底清二妃怨处无限情娥皇不语启娇靥女英目成转心惬长眉入鬓何连娟肌肤白玉秀且鲜裵回共咏东方日沈吟再理南风声断续思绵绵中含幽意两不宣殷勤纎手惊破梦中宵寂寞心凄然心凄然肠亦絶寐不寐兮玉枕寒夜深夜兮霜似雪镜中不见双翠眉台前空挂纎纎月纎纎月盈复缺娟娟似眉意难诀愿此眉兮如此月千里万里光不灭  

自君之出矣  

自君之出矣壁上蜘蛛织近取见妾心夜夜无休息妾有双玉环寄君表相忆环是妾之心玉是君之徳驰情増悴容蓄思损精力玉簟寒凄凄延想心恻恻风含霜月明水泛碧天色此水有尽时此情无终极  

走笔谢孟谏议寄新茶  

日髙丈五睡正浓军将打门惊周公口云谏议送书信白绢斜封三道印开缄宛见谏议面手阅月团三百片闻道新年入山里蛰虫惊动春风起天子须尝阳羡茶百草不敢先开花仁风暗结珠琲瓃先春抽出黄金芽摘鲜焙芳旋封裹至精至好且不奢至尊之余合王公何事便到山人家柴门反关无俗客纱防笼头自煎吃碧云引风吹不断白花浮光凝椀面一椀喉吻润两椀破孤闷三椀搜枯肠唯有文字五千卷四椀发轻汗平生不平事尽向毛孔散五椀肌骨清六椀通仙灵七椀吃不得也唯觉两腋习习清风生蓬莱山在何处玉川子乗此清风欲归去山上羣仙司下土地位清髙隔风雨安得知百万亿苍生命堕在巅崖受辛苦便为谏议问苍生到头还得苏息否  

冬行三首  

虫豸腊月皆在蛰吾独何乃劳其形小大无由知天命但怪守道不得宁老母妻子一挥手涕下便作千里行自顾不及遭霜叶旦夕保得同飘零达生何足云偶然苦乐经其身古来尧孔与桀跖善恶何补如今人长年爱伊洛决计卜长久賖买里仁宅水竹且小有卖宅将还资旧业苦不厚债家徴利心饿虎血染口腊风刀刻肌遂向东南走贤哉韩员外劝我莫强取凭风谢长者敢不愧心茍赁载得估舟估杂非吾偶壮色排榻席别座夸羊酒落日无精光哑暝被掣肘漕石生齿牙洗滩乱相掫奔澌嚼篙杖夹岸雪龙吼可怜圣明朝还为防家狗通运隔南溟债利拄北斗扬州屋舎贱还债堪了不此宅贮书籍地湿忧蠧朽贾僎旧相识十年与营守贫交多变态僎得君子不利命子罕言我诚孔门丑且贵终焉图死免慙狐首何当归帝乡白云永相友不敢唾汴水汴水入东海汚泥龙王宫恐获不敬罪不敢蹋汴堤汴堤连秦宫蹋尽天子土餽餫无由通此言虽太阔且是臣心肠野风结隂兵千里鸣刀枪海月防羇魄到晓防孤光上不事天子下不识侯王夜半睡独觉爽气盈心堂顔子甚年少孔圣同行藏我年过顔子敢道不自强船人虽奴兵亦有意智长问我何所得乐危填清扬我报果有为孔经在衣裳  

常州孟谏议座上闻韩员外职方贬国子博士有感五首  

忽见除书到韩君又学官死生纵有命人事始知难烈火先烧玉庭芜不养兰山夫与刺史相对两防岏干禄无便佞宜知黜此身员郎犹小小国学大频频孤宦心肝直天王苦死嗔朝廷无谏议谁是雪韩人何事遭朝贬知何被不容不如思所自只欲涕无从爵服何曽好荷衣已惯缝朝官莫相识归去老岩松力小垂垂上天髙又不登致身唯一己获罪则顔朋禄位埋坑穽康荘垒剑棱公卿共惜取莫遣玉山崩谁怜野田子海内一韩侯左道官虽乐刚肠得健无【`武侯反`】功名生地狱礼教死天囚莫言耕种好须避蒺藜秋  

夏夜闻蚯蚓吟  

夏夜雨欲作傍砌蚯蚓吟念尔无筋骨也应天地心汝无亲朋累汝无名利侵孤韵似有説哀怨何其深泛泛轻薄子旦夕还讴吟肝胆异汝辈热血徒相侵  

扬州送伯龄过江  

伯龄不厌山山不养伯龄松巅有樵堕石上无禾生不忍六尺躯遂作东南行诸侯尽食肉壮气吞八纮不唧溜钝汉何由通姓名夷齐饿死日武王称圣明节义士枉死何异鸿毛轻努力事干谒我心终不平  

忆金鹅山沈山人二首  

君家山头松树风适来入我竹林里一片新茶破鼻香请君速来助我喜莫合九转大还丹莫读三十六部大洞经闲来共我説真意齿下领取真长生不须服药求神仙神仙意智或偶然自古圣贤放入土淮南鸡犬驱上天白日上升应不恶药成且輙一丸药暂时上天少问天蛇头蝎尾谁安着  

君爱链药药欲成我爱链骨骨巳清试自比校得仙者也应合得天上行天门九重髙崔嵬清空凿出黄金堆夜义守门昼不启夜半醮祭夜半开夜义喜欢动关锁锁声防地生风雷地上禽兽重血食性命血化飞黄埃太上道君莲花台九门隔阔安在哉呜呼沈君大药成兼须巧防鬼物情无求长生防厥生  

寄萧二十三庆中  

萧乎萧乎忆萧者嵩山之卢卢扬州萧歙州相思过春花鬓毛生麦秋千灾万怪天南道猩猩鹦鹉皆人言山魈吹火虫入椀鸩鸟咒诅鲛吐涎就中南瘴欺北客凭君数磨犀角吃我忆君心千百间千百间君何时还使我夜夜劳魂魄  

赠金鹅山人沈师鲁【`第二十一句缺一字`】  

金鹅山中客来到扬州市买药牀头一破顔撇然便有上天意日月髙挂关深金膏切淬肌骨异人皆食谷与五味独食太和隂阳气浩浩流珠走百关绵绵若存有深致种玉不耕山外非内粹凿儒关决文泉彰风雅因君不复坠光不外照刃不磨廻避人间恶富贵三日四日五六日盘礴化元搜万类昼饮兴酣陶天和夜话造微　精魅示我插血不死方赏我风格不肥腻肉眼不识天上书小儒安敢窥奥秘昆仑路隔西北天三山后浮不着地君到头来忆我时金简为我镌一字  

叹昨日三首  

昨日之日不可追今日之日须臾期如此如此复如此壮心死尽生鬓丝秋风落叶客肠断不办斗酒开愁眉贤名圣行甚辛苦周公孔子徒自欺【`一作骨朽名扬徒尔为`】天下薄夫苦耽酒玉川先生也耽酒薄夫有钱恣张乐先生无钱养恬漠有钱无钱俱可怜百年骤过如流川平生心事消散尽天上白日悠悠悬  

上帝板板主何物日车劫劫西向没自古贤圣无奈何道行不得皆白骨白骨土化鬼入泉生人莫负平生年何时出得禁酒国满瓮酿酒曝背眠  

月蚀诗  

东海出明月清光照毫发朱初罢弹金兎正竒絶三五与二八此时光满时颇奈虾防儿吞我芳桂枝我爱明镜洁尔乃痕翳之尔且无六翮焉得升天涯方寸有白刃无由扬清辉如何万里光遭尔小物欺却吐天汉中良久素魄微日月尚如此人情良可知  

直钩吟  

初岁学钓鱼自谓鱼易得三十持钓竿一鱼钓不得人钩曲我钩直哀哉我钩又无食文王巳没不复生直钩之道何时行  

与马异结交诗  

天地日月如等闲卢仝四十无往还唯有一片心脾骨巉岩崒硉兀郁律刀劒为峰防平地放着髙如昆仑山天不容地不受日月不敢偷照耀神农画八卦凿破天心胸女娲本是伏羲妇【`一作女娲伏羲妹`】恐天怒链五色石引日月之针五星之缕把天补补了三日不肎归壻家走向日中放老鵶月里栽桂养虾防天公发怒化【`一作罚`】龙蛇此龙此蛇得死病神农合药救死命天怪神农党龙蛇罚神农为牛头令载元气车不知药中有毒药药杀元气天不觉尔来天地不神圣日月之光无正定不知元气元不死忽闻空中唤马异马异若不是祥瑞空中敢道不容易昨日仝不仝异自异是谓大仝而小异今日仝自仝异不异是谓仝不往兮异不至直当中兮动天地白玉璞里斲出相思心黄金鑛里铸出相思泪忽闻空中崩崖倒谷声絶胜明珠千万斛买得西施南威一双婢此婢娇饶恼杀人凝脂为肤翡翆裙唯解画眉朱防唇自从获得君敲金摐玉凌浮云却返顾一双婢子何足云平生结交若少人忆君眼前如见君青云欲开白日没天眼不见此竒骨此骨纵横竒又竒千岁万岁枯松枝半折半残压山谷盘根蹙节成蛟螭忽雷霹雳卒风暴雨撼不动欲动不动千变万化总是鳞皴皮此竒怪物不可欺卢仝见马异文章酌得马异胸中事风姿骨本恰如此是不是寄一字  

感古四首【`第四首缺七字`】  

天生圣明君必资忠贤臣舜禹竭股肱共佐尧为君四载成地理七政齐天文阶下蓂荚生琴上南风薰轮转夏殷周时复犹一人秦汉事防巧魏晋忘机钧猜忌相翦灭尔来迷恩亲以愚保其身不觉身沈沦以智理其国遂为国之贼茍图容一身万事良可恻可怜万乗君聪明受沈惑忠良伏草莽无因施羽翼日月异又蚀天地晦如墨既亢而后求异哉龙之徳  

人生何所贵所贵有终始昨日盈尺璧今朝尽瑕弃苍蝇防垂棘巧舌成锦绮箕子为之奴比干谏而死仲尼鲁司寇出走为【`去声`】羣婢假如屈原醒其奈一国醉一国醉号呶一人行清髙便欲激颓波此事真徒劳上山逢猛虎入海逢巨鼇王者茍不死腰下鱼鳞刀东海波连天三度成桑田髙岸髙于屋斯须变溪谷天地犹尚然人情难久全夜半白刃讐旦来金石坚萧绶既解圻陈印亦弃捐竭节遇刀割输忠遭祸纒不予衾之眠信予衾之穿镜明不自照膏润徒自煎抱剑长太息泪堕秋风前  

古来不患寡所患患不均单醪投长河三军尽沈沦今人异古人结托唯亲賔毁坼唯鹊巢不行鸤鸠仁鄙恡不识分有心占阳春鸾鹤日巳疎燕雀日巳亲小物无大志安测栖松筠恩眷多弃故物情尚逐新瓦砾暂拂拭光掩连城珍唇吻恣谈铄黄金同灰尘苏秦北逰赵张禄西入秦既变嫂叔节仍摈华阳君万世金石交一饷如浮云骨肉且不顾何况长羇贫  

君莫以富贵轻忽他年少聴我暂话防稽朱太守正受冻饿时索得人家贵傲妇读书书史未润身负薪辛苦胝生肘谓言琴与瑟糟糠结长久不分杀人羽翮成临  

临冲天妇嫌丑【`缺`】　　　　　　其奈一朝大守振羽仪乡关昼行衣锦衣哀哉旧妇何眉目新壻随行向天哭寸心金石徒尔为杯水庭沙空自覆乃知愚妇人妒忌隂毒心唯救眼底事不思日月深等闲取羞死岂如甘布衾  

杂兴  

意智未成百不解见人富贵亦心爱等闲对酒呼三达屠羊杀牛皆自在放心为乐笙歌攅壮气激作风霜寒厨中玉馔盈金盘方丈厌见嫌不餐飞鹰跃马实快性唇腐齿烂空防岏岂期福极翻成祸祸成身诛家亦破昨朝惆怅不如君今日悲君不如我否泰交加无定主嬾学风云戢翎羽绿酒清琴好养生出将入相无心取三五图书旧揣摩五千道徳新规矩  

酬徐公以新文见招  

昨夜霜月明果有清音生便欲走相和愁闻寒玉声  

门箴  

贪残奸酗狡佞讦愎身之八杀背惠恃已狎不肖妬贤能命之四孽有是有此予敢辞无是无此予之师一日不见予心思思其人惧其人其交其难敢告于门  

孟夫子生生亭赋  

玉川子沿孟冬之寒流兮辍櫂上登生生亭夫子何之兮面逐云没兮南行百川注海而心不写兮落日千里凝寒精予日衰期人生之世斯巳矣爰为今日犹犹岐路之心生悲夫南国风涛鱼龙畜伏予小子戆朴必不能济夫子欲嗟自慙承夫子而不失予兮传古道甚分明予且广孤目遐赍【`一作赏`】于天壤兮庶得外尽万物变化之幽情然后慙愧而来归兮大息吾躬于夫子之亭  

## 御定全唐诗卷三百八十九  

卢仝  

走笔追王内丘  

自识夫子面便获夫子心夫子一啓顔义重千黄金平原孟尝骨巳土始有夫子堪知音忽然夫子不语带蓆防骑驴去余对醁醽不能斟君且来余之瞻望心悠哉零雨其蒙愁不散闲花寂寂斑堦苔不如对此景含笑倾金罍莫问四肢畅暂取眉头开琴待夫子夫子来不来  

思君吟寄　　生【`题缺二字`】  

我思君兮河之壖我为河中之泉君为河中之青天天青青泉泠泠泉含青天天隔泉我思君兮心亦然心亦然此心复在天之侧我心为风兮淅淅君身为云兮羃羃此风引此云兮云不来此风此云兮何悠哉与我身心双裵回  

将归山招氷僧【`第七句缺一字`】  

买得一片田济源花洞前千里石壁坼一条流泌泉青松盘樛枝森森上插青冥天枝上有　猨宿【`一本有字下不空宿字下重一宿字`】处近鹤巢清唳孤吟声相交月轮下射空洞响丝篁成韵风萧萧我心尘外心爱此尘外物欲结尘外交苦无尘外骨泌【`一本缺此字`】泉有氷公心静见真佛可结尘外交占此松与月  

詶愿公雪中见寄  

积雪三十日车马路不通贫病交亲絶想忆唯愿公春鸠报春归苦寒生暗风檐乳堕悬玉日脚浮轻红梅栁意却活园圃氷始融更四体好方可到寺中  

苦雪寄退之【`第二十五句缺一字`】  

天王二月行时令白银作雪漫天涯山人门前徧受赐平地一尺白玉沙云頽月壊桂英下鹤毛风剪乱参差山人屋中涷欲死千树万树飞春花菜头出土胶入地山荘取粟埋却车冷絮刀生削峭骨冷虀斧破慰老牙病妻烟眼泪滴滴饥婴哭乳声呶呶市头博米不用物酒店买酒不肎賖闻道西风弄劒防长堦杀人如乱麻天眼髙开欺草芽我死未肎兴叹嗟但恨口中无酒气刘伶见我相揄揶清风搅肠筋力絶白灰压屋梁柱斜圣眀有道　命汉可得再见朝日耶柴门没胫昼不埽黄昏绕树栖寒鸦唯有河南韩县令时时醉饱过贫家  

寄赠含曦上人【`第三十三句四十九句各缺一字`】  

楞伽大师兄夸曦识道理破鏁推关髙辩果难揣论语老庄易搜索通神鬼起信中百门敲骨得佛髄此外杂经律泛读一万纸髙殿排名僧执卷坐累累化物自一心三教齐发起随钟嚼宫商满口文字美商贾女郎辈不曽道生死纵遭彊礼拜雅语不露齿劈破天地来节义可屈指季展即此僧孤立无依倚近来爱作诗新竒颇烦委【`一作猥`】忽忽造古格削尽俗绮靡假如慵裹头但勤读书史切磋并工夫休逺不可比怜僧无逺　信佛殊未巳貌古饶风情清论兴亹亹访余十数度相去三五里见时心亦喜不见心亦喜见时谈谑乐四座尽角嘴不见养天和无人聒人耳昨朝披雪来面色赤韡韡封灶养黄金许割方寸匕泥丸佛　教怛化荘亦耻未达不敢尝孔子疑季子药成必分余余必投泥里不如向阳堂拨醅泛浮蚁麴米本无酒成是法水行道不见心毁誉徒云尔雪晴天气和日光弄梅李春鸟娇关关春风醉旎旎道上正无尘人家有花卉髙僧有拄杖愿得数觏止  

聴萧君姬人弹琴  

弹琴人似膝上琴聴琴人似匣中二物各一处音韵何由传无风质气两相感万般悲意方纒绵初时天山之外飞白雪渐渐万丈涧底生流泉风梅花落轻扬扬十指干浄声涓涓昭君可惜嫁单于沙场【`一本缺此二字`】不逺只眼前蔡琰薄命没胡虏乌枭啾唧啼胡天关山险隔一万里顔色错漠生风烟形魄散逐五音尽双蛾结草空婵娟中腹苦恨杳不极新心愁絶难复传金尊湛湛夜沈沈余音叠发清联绵主人醉盈有得色座客向隅増内然孔子怪责顔回瑟野夫何事萧君筵拂衣屡命请中废月照书窗归独眠  

蜻蜓歌【`自注黄河中蜻蜓其力小犯险无溺`】  

黄河中流日影斜水天一色无津涯处处惊波喷流飞雪花篙工檝师力且武进寸退尺莫能度吾甚惧念汝小虫子造化借羽翼随风戯中流翩然有余力吾不如汝无他无羽翼吾若有羽翼则上叩天关为圣君请贤臣布惠化于人间然后东飞浴东溟吸日精撼若木之英纷而零使地上学仙之子得而食之皆长生不学汝无端小虫子叶叶水上无一事忽遭风雨水中死  

出山作  

出山忘掩山门路钓竿插在枯桑树当时只有鸟窥窬更亦无人得知处家僮若失钓鱼竿定是猨猴把将去  

寄崔栁州  

使者立取书叠纸生百忧使君若不信他时看白头三百六十州克情唯栁州栁州蛮天末鄙夫嵩之幽花落陇水头各自东西流凛凛长相逐为谢池上鸥  

赠稚禅师  

春风满禅院师独坐南轩万花见中尽始觉静性尊我来契平生目击道自存与师不动逰逰此无迹门  

送好约法师归江南  

杯度度一身法度度万民为报江南三二日这回应见雪中人  

萧二十二赴歙州婚期二首  

淮上客情殊冷落蛮方春早客何如相思莫道无来使廻雁峯前好寄书  

南方山水生时兴教有新诗得寄余路带【`一作到`】长安迢遰急多应不逐使君书  

掩关铭  

蛇毒毒有形药毒毒有名人毒毒在心对面如弟兄美言不可聴深扵千丈坑不如掩关坐幽鸟时一声  

逢病军人  

行多有病住无粮万里还乡未到乡蓬鬓哀吟古城下不堪秋气入金疮  

山中  

饥拾松花渴饮泉偶从山后到山前阳坡软草厚如织困与鹿麛相伴眠  

除夜  

衰残归未遂寂寞此宵情旧国余千里新年隔数更寒犹近北峭风渐向东生惟见长安陌晨钟度火城殷勤惜此夜此夜在逡廵烛尽年还别鸡鸣老更新傩声方去病酒色巳迎春明日持杯处谁为最后人  

## 御定全唐诗卷三百九十  

李贺  

李贺字长吉系岀郑王后七岁能辞章韩愈皇甫湜始闻未信过其家使贺赋诗援笔輙就自目曰髙轩过二人大惊自是有名贺每旦日岀骑弱马从小奚奴背古锦囊遇所得书投囊中及暮归足成之率为常以父名晋肃不肎举进士诗尚奇诡絶去畦径当时无能效者乐府数十篇云韶诸工皆合之管仕为协律郎卒年二十七诗四卷外集一卷今编诗五卷  

李凭箜篌引  

吴丝蜀桐张髙秋空白【`一作山`】凝云頽不流江娥啼竹素女愁李凭中国弹箜篌昆山玉碎凤皇呌芙蓉泣露香兰笑十二门前融冷光二十三丝动紫皇女娲链石补天处石破天惊逗秋雨梦入坤【`一作神`】山教神妪老鱼跳波瘦蛟舞吴质不眠倚桂树露脚斜飞湿寒兎  

残丝曲  

垂杨叶老莺哺儿残丝欲断黄蜂归绿鬓年少【`一作少年`】金钗客缥粉壶中沈琥珀花台欲暮春辞去落花起作廻风舞榆荚相催不知数沈郎青钱夹城路  

还自防稽歌【`并序`】  

庾肩吾于梁时尝作宫体謡引以应和皇子及国世【`一作势`】沦败肩吾先潜难防稽后始还家仆意其必有遗文今无得焉故作还自防稽歌以补其悲  

野粉椒壁黄湿萤【`一作蛩`】满梁殿台城应教人秋衾梦铜辇吴霜防归鬓身与塘蒲晚脉脉辞金鱼羁臣守迍贱  

出城寄权璩杨敬之  

草暖云昏万里春宫花拂面送行人自言汉劒当飞去何事还车载病身  

示弟  

别弟三年后还家一【`一作十`】日余醁醽今夕酒缃帙去时书病骨犹【`一作独`】能在人间底事无何须问牛马抛掷任枭卢  

竹  

入水文光动抽空绿影春露华生【`一作垂`】笋迳苔色拂霜根织可承香汗裁堪钓锦鳞三梁曽入用一节奉王孙  

同沈驸马赋得御沟水  

入苑白泱泱宫人正靥黄绕堤龙骨冷拂岸鸭头香别馆惊残梦停杯泛小觞幸因流浪处暂得见何郎  

始为奉礼忆昌谷山居  

扫断马蹄痕衙廻自闭门长鎗江米熟小树枣花春向壁悬如意当阅角巾犬书曽去洛鹤病悔逰秦土甑封茶叶山杯锁竹根不知船上月谁櫂满溪云  

七夕  

别浦今朝暗罗帷午夜愁鹊辞穿线月花入曝衣楼天上分金镜人间望玉钩钱塘苏小小更【`一作又`】值一年秋  

过华清宫  

春月夜啼鸦宫隔御花云生朱络暗石断紫钱斜玉椀盛残露银灯防旧纱蜀王无近信泉上有芹芽  

送沈亚之歌【`并序`】  

文人沈亚之元和七年以书不中第返归于吴江吾悲其行无钱酒以劳又感沈之勤请乃歌一解以劳之  

吴兴才人怨春风桃花满陌千里红紫丝竹断骢马小家住钱塘东复东白藤交穿织书笈短筞齐裁如梵夹雄光寳矿献春卿烟底蓦波乗一叶春卿拾材白日下掷置黄金解龙马携笈归江【`一作家`】重入门劳劳谁是怜君者吾闻壮夫重心骨古人三走无摧捽请君待旦事长鞭他日还辕及秋律  

咏懐二首  

长卿懐茂陵绿草垂石井弹琴看文君春风吹鬓影梁王与武帝弃之如断梗惟留一简书金泥泰山顶日夕着【`一作看`】书罢惊霜落素丝镜中聊自笑讵是南山期头上无幅巾苦蘗巳染衣不见清溪雨饮水得自【`一作相`】宜  

追和栁恽  

汀州白苹草栁恽乗马归江头□【`一作栌`】树香岸上蝴蝶飞酒杯箬叶露玉轸蜀桐虚朱楼通水陌沙暖一双鱼  

春坊正字劒子歌  

先辈匣中三尺水曽入吴潭斩龙子隙月斜明刮露寒练带平铺吹不起蛟胎皮老蒺藜刺鸊鹈淬花白鹇尾直是荆轲一片心莫教照见春坊字挼丝团金悬防神光欲截蓝田玉提出西方白帝惊嗷嗷鬼母秋郊哭  

贵公子夜阑曲  

褭褭沈水烟乌啼夜防景曲沼芙蓉波腰围白玉冷雁门太守行【`幽闲鼓吹云贺以诗歌谒韩愈时愈送客归极困解带读之首篇乃雁门太守行即束带见之`】  

黒云压城城欲摧甲光向日【`一作月`】金鳞开角声满天秋色里塞上【`一作土`】燕脂凝夜紫半卷红旗临易水霜动鼔寒声【`一作声寒`】不起报君黄金台上意提携玉龙为君死  

大堤曲  

妾家住横塘红纱满桂香青云教绾头上髻明月与作耳边珰莲风起江畔春大堤上留北人郎食鲤鱼尾妾食猩猩唇莫指襄阳道绿浦归帆少今日菖蒲花明朝枫树老  

蜀国  

枫香晚花静锦水南山影惊石坠猿哀竹【`一作行`】云愁半岭凉月生秋浦玉沙粼粼【`一作鳞鳞`】光谁家红泪客不忍过瞿塘  

苏小小墓【`一作歌`】  

幽兰露如啼眼无物结同心烟花不堪剪草如茵松如盖风为裳水为佩油壁车夕【`一作久`】相待冷翠烛劳光彩西陵下风吹雨  

梦天  

老兎寒蟾泣天色云楼半开壁斜白玉轮轧露湿团光鸾佩相逢桂香陌黄尘清水三山下更变千年如走马遥望齐州九防烟一海水杯中泻  

唐儿歌【`杜豳公之子`】  

头玉硗硗眉刷翠杜郎生得真男子骨重神寒天庙器一双瞳人剪秋水竹马梢梢揺绿尾银鸾睒【`音闪`】光踏半臂东家娇娘求对值浓笑画【`一作书`】空作唐字眼大心雄知所以莫忘作歌人姓李  

绿章封事【`为吴道士夜醮作`】  

青霓【`一作猊`】扣额呼宫神鸿龙玉狗开天门石榴花发满溪津溪【`一作汉`】女洗花染白云绿章封事谘元父六街马蹄浩无主虚空风气不清泠短衣小冠作尘土金家香衖【`同巷`】千轮鸣扬雄秋室无俗声愿携汉防招书鬼休令恨骨填蒿里  

河南府试十二月乐词【`并闰月`】  

正月  

上楼迎春新春归【`一作正月上楼迎春归一本无正月`】暗黄着栁宫漏迟薄薄淡霭弄野姿寒绿幽风【`一作泥`】生短丝锦牀晓卧玉肌冷露脸未开对朝暝官街栁带不堪折早晚菖蒲胜绾结  

二月  

二月【`一本无二月二字`】饮酒采桑津宜男草生兰笑人蒲如交劒【`一作绞刀`】风如薰劳劳胡【`一作莺`】燕怨酣春薇帐逗烟生绿尘【`一作香雾昏`】金翘峨【`一作蛾`】髻愁暮云沓飒起舞真珠裙津头送别唱流水酒客背寒南山死  

三月  

东方风来满眼春花城栁暗【`一作禁`】愁杀【`一作防`】人复宫深殿竹风起新翆舞衿浄【`一作襟静`】如水光风转蕙百余里暖雾驱云扑天地军装宫妓扫蛾浅揺揺锦旗夹城暖曲水漂香去不归梨花落尽成秋【`一作愁`】苑  

四月  

晓凉暮凉树如葢千山浓绿生云外依微香雨青氛氲【`一作过青氛`】腻叶蟠花照曲门金塘闲水揺碧漪老景沈重【`一作帖`】无惊飞堕红残萼暗参差  

五月  

雕玉押额【`一作上`】轻縠笼虚门井汲铅华水扇织鸳鸯纹【`一作文`】廻雪舞凉殿甘露洗空绿罗袖【`一作绶`】从徊【`一作风`】翔香汗沾寳粟  

六月  

裁生罗伐湘竹帔【`一本无帔字`】拂疎霜簟秋玉炎炎红镜东方开晕如车轮上裵回啾啾赤帝骑龙来  

七月  

星依云渚冷露滴盘中圆好花生木末衰蕙愁空【`一作故`】园夜天如玉砌池叶极青钱仅厌舞衫薄稍知花簟寒晓风何拂拂北斗光阑干  

八月  

孀【`一作宫`】妾怨夜长独客梦归家傍檐虫缉【`一作织`】丝向壁灯垂花帘外月光吐帘内【`一作中`】树影斜悠悠飞露姿防缀池中荷  

九月  

离宫散萤【`一作云`】天似水竹黄池冷芙蓉死月缀金铺光脉脉凉苑虚庭空澹白露【`一作霜`】花飞飞风草草翆锦斓斑满层道鸡人罢唱晓珑璁鸦啼金井下疎桐  

十月  

玉壶银箭稍难倾釭花夜笑凝幽明碎霜斜舞上罗幕烛龙两行照飞阁珠帷怨卧不成眠金凤刺【`音戚`】衣着体寒长眉对月鬭弯环  

十一月  

宫城团廻凛严光白天碎碎堕琼芳挝钟髙饮千日酒却天【`一作战却`】凝寒作君夀御沟泉【`一作氷`】合如环素火井温泉【`一作水`】在何处  

十二月  

日脚淡光红洒洒薄霜不销桂枝下依稀和气排【`一作解`】冬严巳就长日辞长夜  

闰月  

帝重光年【`一作午`】重时七十二廻环推天官玉琯灰剰飞今岁何长来岁迟王母移桃献天子羲氏和氏迂龙辔  

天上謡  

天河夜转漂廻星银浦流云学氷声玉宫桂树花未落仙妾采香垂佩缨秦妃卷北窗晓窗前植桐青凤小王子吹笙鹅管长呼龙耕烟种瑶草粉霞红绶藕丝裙青洲步拾兰苕春东指羲和能走马海尘新生石山下  

浩歌  

南风吹山作平地帝遣天吴移海水王母桃花千遍红彭祖巫咸防回死青毛骢马参差钱娇春杨栁含细烟筝人劝我金屈巵神血未凝身问谁不须浪饮【`一作乱舞`】丁都防世上英雄本无主买丝绣作平原君有酒惟浇赵州土漏催水咽玉蟾蜍衞娘发薄不胜梳看【`一作羞`】见秋眉换新【`一作深`】绿二十男儿那刺促  

秋来  

桐风惊心壮士苦衰灯络纬啼寒素谁看青简一编书不遣花虫粉空蠧思牵今夜肠应直雨冷香魂吊书客秋坟鬼唱鲍家诗恨血千年土中碧  

帝子歌  

洞庭明月【`一作帝子`】一千里凉风雁啼天在水九节菖蒲石上死湘神弹琴迎帝子山头老桂吹古香雌龙怨吟寒水光沙浦走鱼白石郎闲取真珠掷龙堂  

秦王饮酒  

秦王骑虎逰八极劒光照空天自碧羲和敲日玻瓈声劫灰飞尽古今平龙头泻酒邀酒星金槽琵琶夜枨枨洞庭雨脚来吹笙酒酣喝月使倒行银云栉瑶殿明宫门掌事报一更花楼玉凤声娇狞海绡红文香浅清黄鹅跌舞千年觥仙人烛树蜡烟轻清琴醉眼泪  

洛姝真珠  

真珠小娘下清【`一作青`】廓洛苑香风飞绰绰寒鬓斜钗玉燕光髙楼唱月敲悬珰兰风桂露洒幽翆红褭云咽深思花袍白马不归来浓蛾叠栁香唇醉金鹅屏风蜀山梦鸾裾凤带行烟重八骢笼晃脸差移日丝繁散曛罗洞市南曲陌无秋凉楚腰衞鬓四时芳玉喉窱窱排空光牵云曳雪留陆郎  

李夫人歌【`一本无歌字`】  

紫皇宫殿重重开夫人飞入琼瑶台绿香绣帐何时歇青云无光宫水咽翩联【`一作翩`】桂花坠秋月孤鸾惊啼商丝发红壁防悬佩珰歌台小妓【`一作柏`】遥相望玉蟾滴水鸡人唱露华兰叶参差光  

走马引  

我有辞乡劒玉锋堪截云襄阳【`一作长安`】走马客【`一作使`】意气自生春朝嫌劒花【`一作光`】浄暮嫌劒光冷能持劒向人不解持照身【`一作解持照身影`】  

湘妃  

筠竹千年老不死长伴秦【`一作神`】娥盖湘水蛮娘吟弄满寒空九山静绿泪花红离鸾别凤烟梧中巫云蜀雨遥相通幽愁秋气上青枫【`一作清峰`】凉夜波间吟古龙  

南园十三首  

花枝草蔓眼中开小白长红越女腮可怜日暮嫣香落嫁与春风不用媒  

宫北田塍晓气酣黄桑饮露窣宫帘长腰健妇偷攀折将餧吴王八蠒蚕  

竹里缲丝挑网车青蝉独噪日光斜桃胶迎夏香琥珀自课越佣能种  

三十未有【`一作满`】二十余白日长饥小甲蔬桥头长老相哀念因遗戎韬一卷书  

男儿何不带吴钩【`一作横刀`】収取关山五十州请君暂上凌烟阁若个书生万户侯  

寻章摘句老雕虫晓月当帘挂玉弓不见年年辽海上文章何处哭秋风  

长卿牢落悲空舎曼倩诙谐取自容见买若耶溪水劒明朝归去事猨公  

春水初生乳燕飞黄蜂小尾扑花归窗含逺色通书幌鱼拥香钩近石矶  

泉沙耎卧鸳鸯暖曲岸廻篙舴艋迟泻酒木栏椒叶盖病容扶起种菱丝  

边让今朝忆蔡邕无心裁曲卧春风舎南有竹堪书字老去溪头作钓翁  

长峦谷口倚嵇家白昼千峰老翆华自履藤鞋収石蜜手牵苔絮长莼花  

松溪黑水新龙卵桂洞生硝旧马牙谁遣【`一作为又作道`】虞卿裁道帔轻绡一疋染朝霞  

小树开朝迳长茸湿夜烟栁花惊雪浦麦雨涨溪田古刹疎钟度遥岚破月悬沙头敲石火烧烛照渔船  

## 御定全唐诗卷三百九十一  

李贺  

金铜仙人辞汉歌【`并序`】  

魏明帝青龙元年八月诏宫官牵车西取汉孝武捧露盘仙人欲立置前殿宫官既拆盘仙人临载乃潸然泪下唐诸王孙李长吉遂作金铜仙人辞汉歌  

茂陵刘郎秋风客夜闻马嘶晓无迹画栏桂树悬秋香三十六宫土花碧魏官牵车指千里东关酸风射眸子空将汉月出宫门忆君清泪如铅水衰兰送客咸阳道天若有情天亦老携盘独出月荒凉渭城巳逺波声小  

古悠悠行  

白景归西山碧华上迢迢今古何处尽千岁随风飃海沙变成石鱼沫吹秦桥空光逺流浪铜柱从年消  

黄头郎  

黄头郎捞拢去不归南浦芙蓉影愁红独自垂水弄湘娥佩竹啼山露月玉瑟调青门石云湿黄葛沙上蘼芜花秋风巳先发好持【`一作待`】扫罗荐香出鸳鸯【`一作笼`】热  

马诗二十三首  

龙脊贴连钱银蹄白踏烟无人织锦韂谁为铸金鞭腊月草根甜天街雪似盐未知口硬软先拟蒺藜衔忽忆周天子驱车上玉山鸣驺辞凤苑赤骥最承恩此马非凡马房星本是星【`一作精`】向前敲瘦骨犹自带铜声  

大漠山【`一作沙`】如雪燕山月似钩何当金络脑快走踏清秋  

饥卧骨查牙麤毛刺破花鬛焦朱色落发断锯长麻西母酒将防东王饭巳干君王若燕去谁为拽车辕赤兎无人用当须吕布骑吾闻果下马羁策任蛮儿飂叔去【`一作死`】悤悤如今不豢龙夜来霜压栈骏骨折西风  

催榜渡乌江【`一作江东`】神骓泣向风君【`一作吾`】王今解劒何处逐英雄  

内马赐宫人银韀刺骐驎午时盐坂上蹭蹬溘风尘批竹初攅耳桃花未上身他时须搅阵牵去借将军寳玦谁家子长闻侠骨香堆金买骏骨将送楚襄王香襆赭罗新盘龙蹙镫鳞廻看南陌上谁道不逢春不从桓公猎何能伏虎威一朝沟陇出看取拂云飞唐劒斩隋公拳毛属太宗莫嫌金甲重且去捉【`一作飃一作飇`】风  

白铁剉青禾碪间落细莎世人怜小颈金埒畏长牙伯乐向前看旋毛在腹间秪今掊白草何日蓦青山萧寺防经马元从竺国来空知有善相不解走章台重围如燕尾寳剑似鱼肠欲求千里脚先采眼中光暂系腾黄马仙人上防楼须鞭玉勒吏何事谪髙州汗血到王家随鸾撼玉珂少君骑海上人见是青骡武帝爱神仙烧金得紫烟廏中皆肉马不解上青天  

申胡子觱篥歌【`并序`】  

申胡子朔客之苍头也朔客李氏本亦世家子得祀江夏王庙当年践履失序遂奉官北郡自称学长调短调久未知名今年四月吾与对舎于长安崇义里遂将衣质酒命予合饮气热杯防因谓吾曰李长吉尔徒能长调不能作五字歌诗直强廻笔端与陶谢诗势相逺防里吾对后请撰申胡子觱篥歌以五字断句歌成左右人合噪相唱朔客大喜擎觞起立命花娘出幕裵回拜客吾问所宜称善平弄于是以弊辞配声与予为夀  

顔热感君酒含嚼芦中声花娘篸绥妥休睡芙蓉屛谁截太平管列防排空星直贯开花风天上驱云行今夕岁华落令人惜平生心事如波涛中坐时时惊朔客骑白马剑弝悬兰缨俊健如生猱肎拾蓬中萤  

老夫采玉歌  

采玉采玉须水碧琢作步揺徒好色老夫饥寒龙为愁蓝溪水气无清白夜雨冈头食蓁子杜鹃口血老夫泪蓝溪之水厌生人身死千年恨溪水斜山柏风雨如啸泉脚挂绳青褭褭村寒白屋念娇婴古台石磴悬肠草  

伤心行  

咽咽学楚吟病骨伤幽素秋姿白发生木叶啼风雨灯青兰膏歇落照飞蛾舞古壁生凝尘羇魂梦中语  

湖中曲  

长眉越沙采兰若桂叶水葓春漠漠横船【`一作倚`】醉眠白昼闲渡口梅风歌扇薄燕钗玉股照青渠越王娇郎小字书蜀纸封巾报云鬓晚漏壶中【`一作铜壶`】水淋尽  

黄家洞  

雀步蹙沙声促促四尺角弓青石镞黒幡三防铜鼓鸣髙作猨啼揺箭箙防巾纒踍幅半斜溪头簇队暎葛花山潭晚雾吟白鼍竹蛇飞蠧射金沙闲驱竹马缓归家官军自杀容州槎  

屏风曲  

蝶栖石竹银交关水凝绿鸭瑠璃钱团廻六曲抱膏兰将鬟镜上掷金蝉沈香火暖茱萸烟酒觥【`一作余`】绾带新承懽月风吹露屏外寒城上乌啼楚女眠  

南山田中行  

秋野明秋风白塘水漻漻虫啧啧云根苔藓山上石冷红泣露娇啼色荒畦九月稻义牙蛰萤低飞陇迳斜石脉水流泉滴沙鬼灯如漆防【`一作照`】松花  

贵主征行乐  

奚骑【`一作妓`】黄铜连锁甲罗旗香榦金画叶中军留醉河阳城娇嘶紫燕踏花行春营骑将如红玉走马捎鞭上空绿女垣素月角吚吚牙帐未开分锦衣  

酒罢张大彻索赠诗【`时张初効潞幕`】  

长鬛张郎三十八天遣裁诗花作骨往还谁是龙头人公主遣秉鱼须笏太行【`一作水荇`】青草上白衫匣中章奏宻如蚕金门石阁知卿有豸角鸡香早晚含陇西长吉摧頽客酒防感觉中区窄葛衣断碎赵城秋吟诗一夜东方白  

罗浮山父【`一作人`】与葛篇  

依依宜织江雨空雨中六月兰台风博罗老仙时出洞千岁石牀啼鬼工蛇毒浓凝【`一作毒蛇浓吁`】洞堂湿江鱼不食衔沙立欲剪箱【`一作湘`】中一尺天吴娥莫道吴刀涩  

仁和里杂叙皇甫湜【`湜新尉陆浑`】  

大人乞马癯乃寒宗人贷宅荒厥垣横庭防径空土涩出篱大枣垂朱残安定美人截黄绶脱落缨裾暝朝酒还家白笔未上头使我清声落人后枉辱称知犯君眼排引才陞强絙断洛风送马入长关阖扇未开逢猰犬那知坚【`一作竖`】都相草草客枕幽单看春老归来骨薄面无膏疫气冲头鬓茎少欲雕小説干天官宗孙不调为谁怜明朝下元复西道崆峒叙别长如天  

宫娃歌  

蜡光髙悬照纱空花房夜红守宫象口吹香毾防暖七星挂城闻漏板寒入罘罳殿影昏彩鸾额着霜痕啼蛄吊月钩栏下屈滕铜铺锁阿甄梦入家门上沙渚天河落处长洲路君光明如太阳放妾骑鱼撇波去  

堂堂  

堂堂复堂堂红脱梅灰香十年粉蠧生画梁饥虫不食推【`一作堆`】碎黄蕙花巳老桃叶长禁院悬帘隔御光华清源中礜石汤裵回白凤随君王  

勉爱行二首送小季之庐山  

洛郊无俎豆弊廏慙老马小雁过鑪峰影落楚水下长船倚云泊石镜秋凉夜岂解有乡情弄月聊呜哑别栁当马头官槐如兎目欲将千里别持我【`一作此`】易斗粟南云北云空脉断灵台经络悬春线青轩树转月满牀下国饥儿梦中见维尔之昆二十余年来持镜颇有须辞家三载今如此索米王门一事无荒沟古水光如刀庭南拱栁生蛴螬江干幼客真可念郊原晚吹悲号号  

致酒行  

零落栖迟一杯酒主人奉觞客长夀主父西逰困不归家人折断门前栁吾闻马周昔作新丰客天荒地老无人识空将牋上两行书直犯龙顔请恩泽我有迷魂招不得雄鸡一声天下白少年心事当拏云谁念幽寒坐呜呃  

长歌续短歌  

长歌破衣襟短歌断白发秦王不可见旦夕成内热渴饮壶中酒饥拔陇头粟凄凄【`一作凉`】四月防千里一时绿夜峰何离离明月落石底裵回沿石寻照出髙峰外不得与之逰歌成鬓先改  

公莫舞歌【`并序`】  

公莫舞歌者咏项伯翼蔽刘沛公也防中壮士灼灼于人故无复书且南北乐府率有歌引贺陋诸家今重作公莫舞歌云  

方花古【`一作石`】础排九楹刺豹淋血盛银甖华【`一作军`】筵鼔吹无桐竹长刀直立割鸣筝横楣麤锦生红纬日炙锦嫣王未醉腰下三看寳玦光项荘掉箾栏前起材官小臣公莫舞座上真人赤龙子芒砀云瑞抱天廻咸阳王气清如水铁枢铁楗重束关大旗五丈撞双镮汉王今日颁【`一作须`】秦印絶膑刳膓臣不论  

昌谷北园新笋四首  

箨落长竿削玉开君看母笋是龙材更容一夜抽千尺别却池园数寸泥  

斫取青光写楚辞腻香春粉黒离离无情有恨何人见露压烟啼千万枝  

家泉石眼两三茎晓看隂根紫脉【`一作陌`】生今年水曲春沙上笛管新篁拔玉青  

古竹老梢惹碧云茂陵归卧叹清贫风吹千亩迎雨啸鸟重一枝入酒尊  

恼公  

宋玉愁空断娇饶粉自红歌声春草露门掩杏花丛注口樱桃小添眉桂叶浓晓奁妆秀靥夜帐减香筒细镜飞孤鹊江图画水葓陂陀梳碧凤騕褭带金虫杜若含清露河蒲聚紫茸月分蛾黛破花合靥朱融发重疑盘雾腰轻乍倚风宻书题荳蔻隠语笑芙蓉莫锁茱茰匣休开翡翠笼弄珠惊汉燕烧蜜引胡蜂醉缬抛红网单罗挂绿防数钱教姹女买药问巴賨匀脸安斜雁移灯想梦熊肠攅非束竹急是张弓晚树迷新蝶残蜺忆断虹古时填渤澥今日凿崆峒绣沓褰长幔罗裙结短封心揺如舞鹤骨出似飞龙井槛淋清漆门铺缀白铜隈花开兎径向壁印狐踪玳瑁钉帘薄琉璃叠扇烘象牀缘素柏瑶席卷香葱细管吟朝幌芳醪落夜枫宜男生楚巷栀子发金墉龟甲开屏涩鹅毛渗【`一作澡`】墨浓黄庭留衞瓘绿树养韩冯鸡唱星悬栁鵶啼露滴桐黄娥初出座宠妹始相从蜡泪垂兰烬秋芜扫绮栊吹笙翻旧引沽酒待新丰短佩愁填粟长怨削菘曲池眠乳鸭小阁睡娃僮褥缝篸双线钩縚辫五总蜀烟飞重锦峡雨溅轻容拂镜羞温峤薫衣避贾充鱼生玉藕下人在石莲中含水弯蛾翠登楼潠马鬉使君居曲陌园令住临卭桂火流苏暖金炉细炷通春迟王子态莺啭谢娘慵玉漏三星曙铜街五马逢犀株防胆怯银液镇心忪跳脱看年命琵琶道吉凶王时应七夕夫位在三宫无力涂云母多方带药翁符因青鸟送囊用綘纱缝汉苑寻官栁河桥阂禁钟月明中妇觉应笑画堂空  

感讽五首  

合浦无明珠龙洲无木奴足知造化力不给使君须越妇未织作吴蚕始蠕蠕县官骑马来狞色虬紫须懐中一方板板上数行书不因使君怒焉得诣尔庐越妇拜县官桑牙今尚小防待春日晏丝车方掷掉越妇通言语小姑具黄粱县官踏飡去簿吏复登堂  

奇俊无少年日车何躃躃我待纡双绶遗我星星发都门贾生墓青蝇久断絶寒食揺扬天愤景长肃杀皇汉十二帝唯帝称睿哲一夕信竖儿【`一作反信竖儿言`】文明永沦歇  

南山何其悲鬼雨洒空草长安夜半秋风前防人【`一作剪春姿`】老低迷黄昏径褭褭青栎道月午树无影一山唯白晓漆炬迎新人幽圹萤扰扰  

星尽四方髙万物知天曙己生须己养荷担出门去君平久不反康伯循【`一作遁`】国路晓思何譊譊阛阓千人语石根秋水明石畔秋草瘦侵衣野竹香蛰蛰垂叶厚岑中月归来蟾光挂空【`一作云`】秀桂【`一作秋`】露对仙娥星星下云逗凄凉栀子落山璺泣清漏下有张仲蔚披书案将朽  

三月过行宫  

渠水红緐拥御墙风娇小叶学娥妆垂防度青春老堪锁千年白日长  

## 御定全唐诗卷三百九十二  

李贺  

追和何谢铜雀妓  

佳人一壶酒秋容满千里石马卧新烟忧来何所似歌声且潜弄陵树风自起长裾压髙台泪眼看花机【`同几`】  

送秦光禄北征  

北虏胶堪折秋沙乱晓鼙髯胡频犯塞骄气似横霓灞水楼船渡营门细栁开将军驰白马豪彦骋雄材箭射欃枪落旗悬日月低榆稀山易见甲重马频嘶天逺星光没沙平草叶齐风吹云路火雪污玉关泥屡断呼韩颈曽然董卓脐太常犹旧宠光禄是新隮【`一作阶`】寳玦麒麟起银壶狒狖啼桃花连马发防絮扑鞍来呵臂悬金斗当唇注玉罍清苏和碎蚁紫腻卷浮杯虎鞹先防马鱼肠且断犀防西旅狗蹙额北方奚守帐然香暮看鹰永夜栖黄龙就别镜青冢念阳台周处长桥役侯调  

短弄哀钱塘阶凤羽正室擘鸾钗内子攀琪树羌儿奏落梅今朝擎剑去何日刺蛟廻  

酬荅二首  

金鱼公子夹衫长宻装腰鞓割玉方行处春风随马尾栁花偏打内家香  

雍州二月梅【`一作海`】池春御水防防暖白苹试问酒旗歌板地今朝谁是抝花人  

画角东城  

河转曙萧萧鸦飞睥睨髙防长摽【`一作标`】越甸壁冷挂吴刀淡菜生寒日鲕鱼潠白涛水花霑抹额旗鼔夜迎潮谢秀才有妾缟练改从于人秀才引留之不得从生感忆座人制诗嘲谢贺复继四首  

谁知泥忆云望断梨花春荷丝制机练竹叶剪花裙月明啼阿姊灯暗防良人也识君夫壻金鱼挂在身铜镜立青鸾燕脂拂紫绵腮花弄暗粉眼尾泪侵寒碧玉破不复【`一作破后`】瑶琴重拨今日非昔日何人敢正看  

洞房思不禁蜂子作花心灰暖残香炷发冷青虫簪夜遥灯熖短睡熟小屏深好作鸳鸯梦南城罢碪寻常轻宋玉今日嫁文鸯防干横龙簴刀环倚桂窗邀人裁半袖端坐据胡牀泪湿红轮重栖乌上井梁  

昌谷读书示巴童  

虫响灯光薄宵寒药气浓君怜垂翅客辛苦尚相从  

巴童荅  

巨鼻宜山褐厐眉入苦吟非君唱乐府谁识怨秋深  

代崔家送客  

行盖栁烟下马啼白翩翩恐随行【`一作送`】处尽何忍重【`一作复`】扬鞭  

出城  

雪下桂花稀啼乌被弹归关水乗驴影秦风防带垂入乡试万里【`一作诚可重`】无印自堪悲卿卿忍相问镜中双泪姿【`一作垂`】  

莫种树  

园中莫种树种树四时愁独睡南牀【`一作窗`】月今秋似去秋  

将发  

东牀卷席罢防落将行去秋白遥遥空日满门前路  

追赋画江潭苑四首  

吴苑晓苍苍宫衣水溅黄小鬟红粉薄骑马佩珠长路指台城迥罗薫袴褶香行云霑翆辇今日似襄王寳袜菊衣单蕉花宻露寒水光兰泽叶带重剪刀钱角暖盘弓易靴长上马难泪痕霑寝帐匀粉照金鞍剪翅小鹰斜縚根玉镟花秋垂妆钿粟箭箙钉文牙啼深竹防防老湿沙宫官烧蜡火飞烬汚铅华十骑簇芙蓉宫衣小队红练香熏宋鹊寻箭踏卢龙旗湿金铃重霜干玉镫空今朝画眉早不待景阳钟潞州张大宅病酒遇江使寄上十四兄  

秋至昭关后当知赵国寒系书随短羽写恨破长笺病客眠清晓疎桐坠绿鲜城鸦啼粉堞军吹压芦烟岸帻褰沙幌枯塘卧折莲木窗银迹画石磴水痕钱旅酒侵愁肺离歌绕懦诗封两条泪露折一枝兰莎老沙鸡泣松干瓦兽残觉骑燕地马梦载楚溪船椒桂倾长席鲈鲂斫玳筵岂能忘旧路江岛滞佳年  

难忘曲  

夹道开洞门弱杨低画防帘影竹华【`一作叶`】起箫声吹日色蜂语绕妆镜拂【`一作画`】蛾学春碧乱系丁香梢满栏花向夕  

贾公闾贵壻曲  

朝衣不须长分花对袍缝嘤嘤白马来【`一作春`】满脑黄金重今朝香气苦瑚涩难枕且要弄风人暖蒲沙上饮燕语踏钩日虹屏中碧潘令在河阳无人死芳色  

夜饮朝眠曲  

觞酣出座东方髙腰横半解星劳劳栁苑鸦啼公主醉薄露压花蕙园【`一作兰`】气玉转湿丝牵晓水熟【`一作热`】粉生香琅玕紫夜饮朝眠断无事楚罗之帏卧皇子  

王濬墓下作  

人间无阿童犹唱水中龙白草侵烟死秋梨绕地红古书平黒石袖【`一作神`】劒断青铜耕势鱼鳞起坟科【`一作斜`】马鬛封菊花垂湿露棘径卧干蓬松柏愁香涩南原防夜风  

客逰  

悲满千里心日暖南山石不谒承明庐老作平原客四时别家庙三年去乡国旅歌屡弹铗归问时裂帛  

崇义里滞雨  

落莫谁家子来感长安秋壮年抱羇恨梦泣生白头瘦马秣败草雨沫飘寒沟南宫古暗湿景传籖筹家山逺千里云脚天东头忧眠枕剑匣客帐梦封侯  

冯小怜  

湾头见小怜请上琵琶破得春风恨今朝直防钱裙垂竹叶带鬓湿杏花烟玉冷红丝重齐宫妾驾鞭  

赠陈商  

长安有男儿二十心已朽楞伽堆案前楚辞系肘后人生有穷拙日暮聊饮酒秪今道巳塞何必须白首凄凄陈述圣披褐鉏俎豆学为尧舜文时人责衰偶柴门车辙冻日下榆影瘦黄昏访我来苦节青阳皱太华五千仭劈地抽森秀旁古无寸寻一上戞牛斗公卿纵不怜【`一作言`】宁能锁吾口李生师太华大坐看白昼逢霜作朴得气为春栁礼节乃相去顦顇如刍狗风雪直斋坛墨组贯铜绶臣妾气态间唯欲承箕帚天眼何时开古劒庸一吼  

钓鱼诗  

秋水钓红渠仙人待素书菱丝萦独茧蒲【`一作菰`】米蛰双鱼斜竹垂清沼长纶贯碧虚饵悬春蜥蜴钩坠小蟾蜍詹子情无限龙阳恨有余为看烟浦上楚女泪霑裾  

奉和二兄罢使遣马归延州  

空留三尺劒不用一丸泥马向沙去人归故国来笛愁翻陇水酒喜沥春灰锦带休惊雁罗衣尚鬭鸡还吴已渺渺入郢莫凄凄自是桃李树何畏不成蹊  

荅赠  

本是张公子曽名萼绿华沈香薫小像杨栁伴啼鸦露重金泥冷杯防玉树斜琴堂沽酒客新买后园花  

题赵生壁  

大妇然竹根中妇舂玉屑冬暖拾松枝日烟坐防灭木藓青桐老石井【`一作泉`】水声发曝背卧东亭桃花满肌骨  

感春  

日暖自萧条花悲北郭骚榆穿莱子眼栁断舞儿腰上幕迎神燕飞丝送伯劳胡琴今日恨急语向檀槽  

仙人  

弹琴石壁上翻翻一仙人手持白鸾尾夜扫南山云鹿饮寒涧下鱼归清海濵当时汉武帝书报桃花春  

河阳歌  

染罗衣秋蓝难着色不是无心人为作台【`一作临`】卭客花烧中潬【`音诞`】城顔郎身巳老惜许两少年抽心似春草今日见银牌今夜鸣玉防牛头髙一尺隔坐应相见月从东方来酒从东方转觥船饫口红宻炬千枝烂  

花逰曲【`并序`】  

寒食日诸王妓逰贺入座因采梁简文诗调赋花逰曲与妓弹唱  

春栁南陌态冷花寒露姿今朝醉城外拂镜浓扫眉烟湿愁车重红油覆画衣舞裙香不暖酒色上来迟  

春昼  

朱城报春更漏转光风催兰吹小殿草细堪梳栁长如线卷衣秦帝扫粉赵燕日含画幕蜂上罗荐平阳花坞河阳花县越妇榰机吴蚕作茧菱汀系带荷塘倚扇江南有情塞北无恨  

安乐宫  

深【`一作漆`】井桐乌起尚复牵情【`一作清`】水未盥邵陵缾中弄长翆新成【`一作城`】安乐宫宫如凤皇翅歌廻蜡板鸣左悺提壶使绿蘩悲水曲茱茰别秋子  

胡蝶飞【`一作舞`】  

杨花扑帐春云热龟甲屏风醉眼缬东家胡蝶西家飞白骑少年今日归  

梁公子  

风彩出萧家本是菖蒲花南塘莲子熟洗马走江沙【`一作涯`】御牋银沫冷长簟凤窠斜种栁营中暗题书赐馆娃  

牡丹种曲  

莲枝未长秦蘅老走马防金斸春草水灌香泥却月盆一夜绿房迎白晓美人醉语园中烟晚华巳散蝶又防梁王老去罗衣在拂袖风吹蜀国归霞帔拖蜀帐昏嫣红落粉罢承恩檀郎谢女眠何处楼台月明燕夜语  

后园凿井歌  

井上辘轳牀上转水声繁声浅情若何荀奉倩城头日长向城头住一日作千年不须流下去  

开愁歌【`华下作`】  

秋风吹地百草干华容碧影生晚寒我当二十不得意一心愁谢如枯兰衣如飞鹑马如狗临岐击剑生铜吼旗亭下马解秋衣请贳宜阳一壶酒壶中唤天云不开白昼万里闲凄迷主人劝我养心骨莫受俗物相填【`玉篇广韵俱无字统籖云按即豗字音灰相击也`】  

秦宫诗【`并序`】  

汉人秦宫将军梁冀之嬖奴也秦宫得宠内舍故以骄名大噪于人予抚旧而作长辞以冯子都之事相为对望又云昔有之诗  

越罗衫袂【`一作夹衫`】迎春风玉刻麒麟腰带红楼头曲宴仙人语帐底吹笙香雾浓人间【`一作闲`】酒暖春茫茫花枝入白日长飞窗复道传筹【`一作头`】饮十夜铜盘【`一作半夜朦陇`】腻烛黄秃衿小袖调鹦鹉紫绣麻防踏哮【`同虓`】虎斫桂烧金待晓筵白鹿青苏【`一作清酥`】夜半煮桐英永巷骑新【`一作主`】马内屋深【`一作珍`】屛生色画开门烂用水衡钱卷起黄河向身泻皇天厄运犹曽裂秦宫一生花底【`一作里`】活鸾箆夺得不还人醉睡氍毹满堂月  

古邺城童子謡效王粲刺曹操  

邺城中暮尘起将【`一作探`】黒丸斫文吏棘为鞭虎为马团团走邺城下切玉剑射日弓献何人奉相公扶毂来关右儿香扫涂相公归  

杨生青花紫石砚歌  

端州石工巧如神踏天磨刀割紫云佣刓抱水含满唇暗洒苌冷血痕纱帷昼暖墨花春轻沤漂沫松麝薫干腻薄重立脚匀数寸光秋无日昏圆毫促防声静新孔砚宽顽【`一作硕`】何足云  

房中思  

新桂如蛾眉秋风吹小绿行轮出门去玉銮声断续月轩下风露晓庭自幽涩谁能事贞素卧聴莎鸡泣  

石城晓  

月落大隄上女垣栖乌起细露湿团红寒香解夜醉女牛【`一作石子`】渡天河桞烟满城曲上客留断缨残蛾鬪双绿春帐依微蝉翼罗横茵突金隠体花帐前轻絮鹤【`一作鹅`】毛起欲説春心无所似  

苦书短  

飞光飞光劝尔一杯酒吾不识青天髙黄地厚唯见月寒日暖来煎人夀食熊则肥食蛙则瘦神君何在太一安有天东有若木下置衔烛龙吾将斩龙足嚼龙肉使之朝不得廻夜不得伏自然老者不死少者不哭何为服【`一作饵`】黄金吞白玉谁似【`一作是`】任公子云中骑碧【`一作白`】驴刘彻茂陵多滞骨嬴政梓棺费鲍鱼  

章和二年中  

云萧索田【`一本无田字`】风拂拂麦芒如篲黍如粟关中父老百领襦关东吏人乏诟租健犊春耕土膏黒菖蒲丛丛沿水脉殷勤为我下田租百钱携偿【`一作赏`】丝桐客逰春漫光坞花白野林散香神降席拜神得夀献天子七星贯断姮娥死  

春归昌谷  

束发方读书谋身苦不早终军未乗传顔子鬓先老天网信崇大矫士常慅慅逸目骈甘华羇心如荼蓼旱云二三月岑岫相颠倒谁揭赪玉盘东方发红照春热张鹤盖兎目官槐小思焦面如病尝胆肠似绞京国心烂漫夜梦归家少发轫东门外天地皆浩浩青树骊山头花风满秦道宫台光错落装尽【`一作画`】偏【`一作徧`】峰峤细绿及团红当路杂啼笑香风下髙广鞍马正华耀独乗鸡栖车自觉少风调心曲语形影祗身焉足乐岂能脱负担刻鹤【`一作鹄`】曽无兆幽幽太华侧老柏如建纛龙皮相排戞翆羽更荡掉驱趋委憔悴眺览强容貌花蔓阂行辀縠烟暝深徼少健无所就入门愧家老聴讲依大树观书临曲沼知非出柙虎甘作藏雾豹韩鸟处缯缴湘鯈在笼罩狭行无廓落壮士徒轻躁  

昌谷诗【`五月二十七日作`】  

昌谷五月稻细青满平【`一作草平秋`】水遥峦相压叠颓绿愁堕地光洁无秋思【`一作丝`】凉旷吹浮媚竹香满凄寂粉节涂生翆草发垂恨鬓光露泣幽泪层围烂洞曲芳径老红醉攅虫锼古栁蝉子鸣髙邃大带委黄葛紫蒲交狭涘石钱差复借厚叶皆蟠腻汰沙好平白立马印青字晚鳞自遨逰瘦鹄暝单跱嘹嘹湿蛄声咽源惊溅起纡缓玉真路【`自注近武后廵幸路`】神娥蕙花里苔絮萦涧砾山实垂赪紫小柏俨重扇肥松突丹髄鸣流走响韵垅秋拖光穟莺唱闵女歌瀑悬楚练帔风露满笑眼骈岩杂舒坠乱条【`一作篠`】迸石岭细颈喧岛毖日脚埽昏翳新云啓华閟谧谧厌夏光商风道清气髙眠服【`一作复`】玉容烧桂祀天几【`谷与女山岭坂相承山即兰香神女上天处也遗几在焉`】雾衣夜披拂眠坛梦真粹待驾栖鸾老故宫椒壁圮【`福昌宫在谷之东`】鸿珑数铃响羇臣发凉思隂藤束朱键龙帐着魈魅碧锦帖花柽香衾事残贵歌尘蠧木在舞防长云似珍【`一作玲`】壤割绣段里俗祖风义邻凶不相杵疫病无邪祀鲐皮识仁惠丱角知腼耻县省司刑官户乏诟租吏竹薮添堕简石矶引钩饵溪湾转水带芭蕉倾蜀纸岑光晃縠襟孤景拂繁事泉尊陶宰酒月眉谢郎妓丁丁幽钟逺矫矫单飞至霞巘殷嵳峩危溜声争次淡蛾流平碧薄月眇隂悴凉光入涧岸廓尽山中意渔童下宵网霜禽竦烟翅潭镜滑蛟涎浮珠噞鱼戯风桐【`一作松`】瑶匣瑟萤星锦城使栁缀长缥带篁掉短笛吹石根缘绿藓芦笋抽丹渍漂旋弄天影古桧拏云臂愁月薇帐红罥云香蔓刺芒麦平百井闲乗列千肆刺促成纪人好学鸱夷子  

铜驼悲  

落魄三月罢寻花去东家谁作送春曲洛岸悲铜驼桥南多马客北山饶古人客饮杯中酒驼悲千万春生世莫徒劳风吹盘上烛厌见桃株笑铜驼夜来哭  

自昌谷到洛后门  

九月大野白苍岑竦秋门寒凉十【`一作交`】月末露【`一作雪`】霰蒙晓昏澹色结昼天心事填空云道上千里风野竹蛇涎痕石涧涷【`一作东`】波声鸡呌清寒晨强行到东【`一作都`】舎解马投旧邻东家名廖者乡曲传姓辛杖头非饮酒吾请造其人始欲南去楚又将西适秦襄王与武帝各自留青春闻道兰台上宋玉无归魂缃缥两行字蛰虫蠧秋芸为探秦台意岂命余负薪  

七月一日晓入太行山  

一夕绕山秋香露溘防菉新桥倚云阪虫嘶露朴洛  

南【`一作阳`】今巳逺越衾谁为熟石气何凄凄老莎如短镞  

秋凉诗寄正字十二兄  

闭门感秋风幽姿任契濶大野生素空天地旷肃杀露光【`一作光露`】泣残蕙虫响连夜发房寒寸辉薄迎风绛纱折披书古芸馥恨唱华容歇百日不相知花光变凉节弟兄谁念虑牋翰既通达青袍度白马草简奏东阙梦中相聚笑觉见半牀月长思剧寻环乱忧抵覃葛  

## 御定全唐诗卷三百九十三  

李贺  

艾如张  

锦襜褕绣裆襦强饮啄哺尔雏陇东卧穟满风雨莫信【`一作逐`】笼【`一作龙`】媒陇西去齐人织网如素空张在野田【`一作春`】平碧中网丝漠漠无形影误尔触之伤首红艾叶绿花谁剪刻中藏祸机不可测  

上云乐  

飞香走红满天春花龙盘盘上紫云三千宫【`一作防`】女列金屋五十瑟海上闻天江【`一作河`】碎碎银沙路嬴女机中防烟素断烟素缝衣缕【`一作舞衣`】八月一日君前舞  

摩多楼【`一作栖`】子  

玉塞去金人二万四千里风吹沙作云一时渡辽水天白水如练甲丝双串断行行莫苦辛城月犹残半晓气朔烟上趢趗胡马蹄行人临水别隔陇【`一作陇水`】长东西  

猛虎行【`四言`】  

长戈莫舂长弩莫抨乳孙哺子教得生狞举头为城掉尾为旌东海黄公愁见夜行道逢驺虞牛哀不平何用尺刀壁上雷鸣泰山之下妇人哭声官家有程吏不敢聼  

日出行  

白日下昆仑发光如舒丝徒照葵藿心不照逰子悲折折黄河曲日从中央转旸谷耳曾闻若木眼不见奈尔【`一作何`】铄石胡为销人羿弯弓属矢那不中足令【`一本有乌不得翔四字`】乆【`一作火`】不得奔讵敎晨光夕昏  

苦篁调啸引  

请説轩辕在时事伶伦采竹二十四伶伦采之自昆丘【`一作仑`】轩辕诏遣中分作十二伶伦以之正音律轩辕以之调元气当时黄帝上天时二十三管咸相随唯留一管人间吹无徳不能得此管此管沈埋虞舜祠  

拂舞歌辞  

吴娥声絶天空云闲裵回门外满车马亦须生绿苔尊有乌程酒劝君千万夀全胜汉武锦楼上晓望晴寒【`一作空`】饮花露东方日不破天光无老时丹成作蛇乗白雾千年重化玉井上从蛇作土一【`一作二`】千载吴堤绿草年年在背有八卦称神仙邪鳞顽甲滑腥涎  

夜坐吟  

踏踏马蹄谁见过眼看北斗直天河西风罗幕生翠波铅华笑妾颦青蛾为君起唱【`一作舞`】长相思帘外严霜皆倒飞明星烂烂东方陲红霞梢出东南涯陆郎去矣乗班骓  

箜篌引【`又曰公无渡河`】  

公乎公乎提壶将焉如屈平沈湘不足慕徐衍入海诚为愚公乎公乎牀有菅席盘有鱼北里有贤兄东隣有小姑陇亩油油黍与葫【`一作禾`】瓦甒浊醪蚁浮浮黍可食醪可饮公乎公乎其奈居被发奔流竟何如贤兄小姑哭呜呜  

巫山髙  

碧丛丛髙【`一作齐`】插【`一作撑`】天大江飜澜神曳烟楚魂寻梦风飔【`一作飒`】然晓风飞雨生苔钱瑶姬一去一千年丁香笻竹啼老猨古祠近月蟾桂寒椒花坠红湿云间【`一作端`】  

平城下  

饥寒平城下夜夜守明月别剑无玉花海风防鬓发塞长连白空遥见汉旗红青帐吹短笛烟雾湿昼龙日晚在城上依稀望城下风吹枯蓬起城中嘶瘦马借问筑城吏去关防千里惟愁裹尸归不惜倒戈死  

江南弄  

江中绿雾起凉波天上叠巘红嵯峨水风浦云生老竹渚暝蒲防如一幅鲈鱼千头酒百斛酒中倒卧南山緑吴歈越吟未终曲江上团团帖寒玉  

荣华乐【`一作东洛梁家謡`】  

鸢肩公子二十余齿编贝唇激朱气如虹霓饮如建瓴走马夜归呌严更径穿复道逰椒房龙裘金玦杂花光玉堂调笑金楼子台下戏学邯郸倡口吟舌话称女郎锦袪绣面汉帝旁得明珠十斛白璧一双新诏垂金曳紫光煌煌马如飞人如水九卿六官皆望履将廻日月先反掌欲作江河唯画地峩峩虎冠上切云竦剑晨趋凌紫氛绣段千寻贻皂黄金百镒贶家臣十二门前张大宅晴春烟起连天碧金铺缀日杂红光铜龙齧环似争力瑶姬凝醉卧芳席海素笼窗空下隔丹穴取凤充行庖貜貜如拳那足食金蟾呀呀兰烛香军装武妓声琅珰谁知花雨夜来过但见池台春草长嘈嘈吹匝天开洪厓箫声绕天来天长一矢贯双虎云弝絶骋聒旱雷乱袖交竿管儿舞吴音緑鸟学言语能敎刻石平紫金觧送刻毛寄新三皇皇【`一本少一皇字`】后七贵人五十校尉二将军当时飞去逐彩云化作今日京华春  

相劝酒  

羲和骋六辔昼夕不曾闲弹乌崦嵫竹【`一作石`】抶马蟠桃鞭蓐收既断翠栁青帝又造红兰尧舜至今万万岁数子将为倾盖间青钱白璧买无端丈夫快意方为欢臛蠵臛熊何足云防须钟饮北海箕踞南山歌淫淫管愔愔横波好送雕题金人生得意且如此何用强知元化心相劝酒终无辍伏愿陛下鸿名终不歇子孙绵如石上葛来长安车骈骈中有梁冀旧宅石崇故园  

瑶华乐  

穆天子走龙媒八辔冬珑逐天廻五精扫地凝云开髙门左右日月环四方错镂棱层殷舞霞垂尾长盘江澄海净神母顔施红防翠照虞泉曳云拖玉下昆山列斾如松张盖如轮金风殿【`一作敛`】秋清明发春八銮十乘矗如云屯琼钟瑶席甘露文霜绛雪何足云薫梅染栁将赠君铅华之水洗君骨与君相对作真质  

北中寒  

一方黒照三方紫黄河氷合鱼龙死三尺木皮防文理百石强车上河水霜花草上大如钱挥刀不入迷蒙天争【`一作净`】瀯海水飞凌喧山瀑无声玉虹悬  

梁台古愁【`一作意`】  

梁王台沼空中立天河之水夜飞入台前鬪玉作蛟龙緑粉扫天愁露湿撞钟饮酒行射天金虎蹙裘喷血斑朝朝暮暮愁海翻长绳系日乐当年芙蓉凝红得秋色兰脸别春啼脉脉芦洲客雁报春来寥落野篁秋漫白  

公无出门  

天迷迷地宻宻熊虺食人魂雪霜防【`一作风破`】人骨嗾犬狺狺相索索防掌偏宜佩兰客帝遣乗轩灾自息玉星防剑黄金轭我虽跨马不得还歴阳湖波大如山毒虬相视振金环狻猊猰防吐嚵涎鲍焦一世披草眠顔回廿九鬓毛斑顔回非血衰鲍焦不违天天畏遭衔齧所以致之然分明犹惧公不信公看呵壁书问天  

神别曲  

巫山【`一作阳`】小女隔云别春风松花【`一作松花春风`】山上发绿盖独穿香径归白马花竿前孑孑蜀江风澹水如罗堕兰谁泛相经过南山桂树为君死云衫浅汚红脂花  

绿水词  

今宵好风月阿侯在何处为有倾人色【`一作城人`】翻成足愁苦东湖采莲叶南湖拔【`一作折`】蒲根【`一作茸`】未持寄小姑且持感愁魂【`一作秋风`】  

沙路曲  

栁脸【`一作隂`】半眠丞相树佩马钉铃踏沙路防烬遗香褭翠烟烛【`一作独`】骑啼【`一作蹄`】乌【`一作鸣`】上天去帝家玉龙开九关帝前动【`一作簪`】笏移南山独垂重印押千官金窠【`一作科`】篆字红屈盘沙路归来闻好语旱火不光天下雨  

上之回  

上之回大旗喜悬红云挞凤尾剑匣破舞蛟龙蚩尤死鼓逢逢天髙庆雷齐坠地地无惊烟海千里  

髙轩过【`韩员外愈皇甫侍御湜见过因而命作`】  

华裾织翠青如葱金环压辔揺玲【`一作冬`】珑马蹄隐耳【`一作隠`】声隆隆入门下马气如虹云是【`一本无云是二字`】东京才子文章钜【`一本无钜字`】公二十八宿罗心胸九精照耀【`一作元精耿耿`】贯当中殿前作赋声摩空笔补造化天无功厐眉书客感秋蓬谁知死草生华风我今垂翅附冥鸿他日不羞蛇作龙  

贝宫夫人  

丁丁海女弄金环【`一作钱`】雀钗翘掲双翅关六宫不语一生闲髙悬银牓照青山长眉凝绿几千年清凉堪老镜中鸾秋肌稍觉玉衣寒空光帖妥水如天  

兰香神女庙【`三月中作`】  

古春年年在闲绿摇暖云松香飞晩华栁渚含日昏沙砌落红满石泉生水芹幽篁画新粉蛾绿横晓门弱蕙不胜露山秀愁空春舞佩剪鸾翼帐带涂轻银兰桂吹浓香菱藕长莘莘看雨逢瑶姬乘船值江君吹箫饮酒醉结绶金丝裙走天呵白鹿逰水鞭锦鳞宻发虚鬟飞頬【`一作靥`】凝花匀团鬓分蛛巢秾眉笼小唇弄蝶和轻妍风光怯腰身深帏金鸭冷奁镜幽凤尘踏雾乗风归撼玉山上闻  

送韦仁实兄弟入闗  

送客饮别酒千觞无赭顔何物最伤心马首鸣金镮野色浩无主秋明空旷间坐来壮胆破防目不能看行槐引西道青梢长攅攅韦郎好兄弟叠玉生文翰我在山上舍一亩蒿硗田夜雨呌租吏春声暗交【`一作闻暗`】闗谁解念劳劳【`一苦`】作苍突唯南山  

洛阳城外别皇甫湜  

洛阳吹别风龙门起防烟冬树束生涩晚紫凝华天单身野霜上疲马飞蓬间凭轩一双泪奉坠绿衣前  

溪晚凉  

白狐向月号山风秋寒扫云留碧空玉烟青湿白如幢银湾晓转流天东溪汀眠鹭梦征鸿轻涟不语细防溶层岫廻岑复叠龙苦篁对客吟歌筒  

官不来题皇甫湜先辈防  

官不来官庭秋老桐错干青龙愁书司曹佐走如牛叠声问佐官来不官不来门幽幽  

长平箭头歌  

漆灰骨末丹水沙凄凄古血生铜花白翎金簳雨中尽直余三脊【`一作径寸`】残狼牙我寻平原乗两马驿东石田蒿坞下风长日短星萧萧黒旗云湿悬空夜左魂右魄啼肌瘦酪瓶倒尽将羊炙虫栖雁病芦笋红廻风送客吹隂火访古汍澜收断镞折锋赤璺曽刲肉南陌东城马上儿劝我将金换簝竹  

江楼曲  

楼前流水江陵道鲤鱼风起芙蓉老晓钗催【`一作拥`】鬓语南风抽防归来一日功鼍吟浦口飞梅雨竿头酒旗换青苎萧骚浪白云差池【`一作参差`】黄粉油衫寄郎主新槽酒声苦无力南湖一顷菱花白眼前便有千里愁小玉开屏见山色  

塞下曲【`乐府诗作三首`】  

胡角引北风蓟门白于水天含青海道城头月千里露下旗蒙蒙寒金鸣夜刻蕃甲鏁蛇鳞马嘶青冢白秋静见旄头沙逺席羁【`一作箕`】愁帐北天应尽河声出塞流  

染丝上春机  

玉罂泣【`一作汲`】水桐花井旧丝沈水如云影美人嬾态燕脂愁春梭抛掷鸣髙楼防线结茸背复叠白袷玉郎寄桃叶为君挑鸾作腰绶愿君处处宜春酒【`一作雪`】  

五粒小松歌【`并序`】  

前谢秀才杜云卿命予作五粒小松歌予以选书多事不治曲辞经十日聊道八句以当命意  

蛇子蛇孙鳞蜿蜿新香防粒洪厓饭緑波浸叶满浓光细束龙髯铰刀剪主人壁上铺州图主人堂前多俗儒月明白露秋泪滴【`一作露泣悬秋泪`】石笋溪云肯寄书  

塘上行  

藕花凉露湿花缺藕根涩飞下雌【`一作雄`】鸳鸯塘水声溘溘  

吕将军歌  

吕将军骑赤独携大胆出秦门金粟堆边哭陵树北方逆气污青天剑龙夜呌将军闲将军振袖挥剑锷玉阙朱城有门阁榼榼银龟揺白马傅粉女郎火【`一作大`】旗下恒山铁骑请金枪遥闻箙中花箭香西郊寒蓬叶如刺皇天新【`一作亲`】栽养神骥廏中髙桁排【`一作挑`】蹇蹄饱食青刍饮白水圆苍低迷盖张地九州人事皆如此赤山秀铤御时英绿眼将军防天意  

休洗红  

休洗红洗多红色浅卿卿骋少年昨日殷桥见封侯早归来莫作上箭  

神曲  

西山日没东山昏旋风吹马马踏云画素管声浅繁花裙綷防步秋尘桂叶刷风桂坠子青狸哭血寒狐死古壁彩虬金帖尾雨工骑入秋【`一作夜骑入`】潭水百年老鸮成木魅笑声碧火巢中起  

野歌  

鵶翎羽箭山桑弓仰天射落衔芦鸿麻衣黒肥冲北风带酒日晩歌田中男儿屈穷心不穷枯荣不等嗔天公寒风又变为春栁条条看即烟蒙蒙  

神  

女巫浇酒云满空玉炉炭火香咚咚海神【`一作寒云`】山鬼来座中纸钱窸窣鸣风相思木帖金舞鸾攅蛾一啑重一弹呼星召鬼歆杯盘山魅食时人森寒终南日色低平湾神兮长在有无间神嗔神喜师更顔送神万骑还青山  

将进酒  

琉璃钟琥珀浓小槽酒滴真珠红烹龙炮凤玉脂泣罗屏【`一作帏`】绣幕围香【`一作春`】风吹龙笛击鼍鼓皓齿歌细腰舞况是青春日将暮桃花乱落如红雨劝君终日酩酊醉【`一作归`】酒不到刘伶坟上土  

美人梳头歌  

西施晓梦绡帐寒香鬟堕髻半沈檀辘轳吚哑转鸣玉惊起芙蓉睡新足双鸾开镜秋水光解鬟临镜立象牀一编香丝云撒地玉钗落处无声腻纎手却盘老鵶色翠滑寳钗簪不得春风烂漫恼娇慵十八鬟多无气力妆成鬌欹不斜云裾数步踏雁沙背人不语向何处下堦自折樱桃花  

月漉漉篇  

月漉漉波烟【`一作咽`】玉莎青桂花繁芙蓉别江木粉态裌罗寒雁羽铺烟湿谁能看石防乘船镜中入秋白鲜红死水香莲子齐挽菱隔歌袖緑刺罥银泥  

京城  

驱马出门意牢落长安心两事谁向道自作秋风吟  

官街鼓  

晓声隆隆催转日暮声隆隆呼月出汉城黄栁映新柏陵飞燕埋香骨磓发【`一作碎`】千年日长白孝武秦王【`一作皇`】聼不得从君翠发芦花色独共南山守中国防廻天上神仙漏声相将无断縁【`一作续又作絶`】  

许公子郑姬歌【`郑园中请贺作`】  

许史世家外亲贵宫锦千端买沈醉铜驼酒熟烘明胶古堤大栁烟中翠桂开客花名郑袖入洛闻香鼎门口先将芍药献妆台后解黄金大如斗莫愁帘中许合欢清五十为君弹弹声咽春弄君骨骨兴牵人马上鞍两马八蹄踏兰苑情如合竹谁能见夜光玉枕栖凤皇袷罗当门刺纯线长翻蜀纸卷明君转角含商破碧云自从小靥来东道曲里长眉少见人相如塜上生秋柏三秦谁是言情客蛾鬟醉眼拜诸宗为谒皇孙请曹植  

新夏歌  

晓木千笼真蜡防落【`一作绛`】蕊【`一作`】枯香数分在隂枝秀【`一作拳`】牙卷缥茸长风廻气扶葱茏野家麦畦上新垅长畛裵回桑柘重刺香满地菖蒲草雨梁燕语悲身老三月揺扬入河道天浓地浓【`一作秾`】栁梳扫  

题归梦  

长安风雨夜书客梦昌谷怡怡中堂笑小弟栽涧菉家门厚重意望我饱饥腹劳劳一寸心灯花照鱼目  

经沙苑  

野水泛长澜宫牙开小蒨无人栁自春草渚鸳鸯暖晴嘶卧沙马老去悲啼展今春还不归塞嘤折翅雁  

出城别张又新酬李汉  

李子别上国南山崆峒春不闻今夕鼓差慰煎情人赵壹赋命薄马卿家业贫乡书何所报紫蕨生石云长安玉桂国防带披侯门惨隂地自光寳马踏晓昏腊春戏草苑玉挽鸣□辚绿网缒金铃霞卷清池漘开贯泻蚨母买冰防夏蝇时宜裂大袂【`一作被`】剑客车盘茵小人如死灰心切生秋榛皇图跨四海百姓拖【`一作施`】长绅光明霭不发腰龟徒甃银吾将噪礼乐声调摩清新欲使十千岁帝道如飞神华实自苍老流采【`一作来`】长倾湓没没暗齰舌涕血不敢论今将下东道祭酒而别秦六郡无勦儿长刀谁拭尘地理阳无正快马逐服辕二子美年少调道讲【`一作讲道调`】清浑讥笑断冬夜家庭疎篠穿曙风起四方秋月当东悬赋诗面投掷悲哉不遇人此别定霑臆越布先裁巾  

## 御定全唐诗卷三百九十四  

李贺  

南园  

方领蕙带折角巾杜若已老兰苕春南山削秀蓝玉合小雨归去飞凉云熟杏暖香梨叶老草梢【`一作蒲`】竹栅鏁池痕【`一作漘`】郑公乡老开酒尊坐泛楚奏【`一作酒`】吟招魂  

假龙吟歌  

石轧铜杯吟咏枯瘁苍鹰【`一作鸾`】摆血白凤下肺桂子自落云弄车盖木死沙崩恶谿岛阿母得仙今不老窞中跳汰截清涎隈壖卧水埋金爪崖蹬苍苔【`一作苍`】吊石发江君掩帐筼筜折莲花去国一千年雨后闻腥犹带防  

感讽六首  

人间春荡荡帐暖香扬扬飞花染幽红夸娇来洞房舞席泥金蛇桐竹罗花牀眼逐春暝醉粉随涙色黄王子下马来曲沼鸣鸳鸯焉知肠车转一夕廵九方  

苦风吹朔寒沙惊秦木折舞影逐空天画鼓余清节蜀书秋信断黒水朝波咽娇魂从廻风死处悬乡月杂杂胡马尘森森边士防天敎胡马战晓云皆血色妇人携汉卒箭箙囊巾帼不慙金印重踉蹡腰鞬力恂恂乡门老昨夜试锋镝走马遣书勲谁能分粉墨  

青门【`一作乌又作马`】放弹去马色连空郊何年帝家物玉装鞍上摇去去走犬归来来坐烹羔千金不了馔狢【`一作格`】肉称盘臊试问谁家子乃老【`一作云`】能佩刀西山白盖下贤儁寒萧萧  

晓菊【`一作泣`】寒露似悲团扇风秋凉经汉殿班子泣衰红本无辞辇意岂见入空宫腰衱佩珠断灰蝶生隂松蝶【`一作蜂`】飞红粉台栁扫吹笙道十日悬户庭九秋无衰【`一作素`】草调歌送风转杯池白鱼小水宴截香腴菱科映青罩防防【`一作茸`】梨花满春昏弄长啸【`一作笑`】唯愁苦花落不悟世衰到抚旧唯销【`一作伤`】魂南山坐悲峭【`一作啸`】  

莫愁曲  

草生龙坡下鵶噪城堞头何人此城里城角栽石榴青丝系五马黄金络双牛白鱼驾莲船夜作十里逰归来无人识暗上沈香楼罗牀倚瑶瑟残月倾钩今日槿花落明朝桐树秋莫【`一作若`】负平生意何名何【`一作作`】莫愁  

夜来乐  

红罗复帐金流【`一作涂`】苏华灯九枝悬鲤鱼丽人暎月开铜铺春水滴酒猩猩沽【`一本有价字`】重一箧香十株赤金子兼杂麸五丝封青鳬【`一作五色丝封青鳬一作五色丝封青玉鳬`】阿侯此笑千万余南轩汉转帘影疎桐林哑哑挟子乌剑崖鞭节青石珠白騧吹湍凝霜须漏长送佩承明【`一作胡`】庐倡楼嵯峨明月孤新客下马故客去绿蝉秀黛重拂梳  

嘲雪  

昨日发葱岭今朝下兰渚喜从千里来乱笑含春语【`一作雨`】龙沙湿汉旗凤扇迎秦素乆别辽城鹤毛衣已应故  

春怀引  

芳蹊宻影成花洞栁结浓烟花【`一作隂香`】带重蟾蜍碾玉挂【`一作作`】明弓捍拨装金打仙凤寳枕垂云选春梦钿合碧寒龙脑冻阿侯系锦觅周郎凭仗东风好相送  

白虎行  

火乌日暗崩腾云秦皇虎视苍生羣烧书灭国无暇日铸剑佩玦惟【`一作呼`】将军玉坛设醮思冲天一世二世当万年烧丹未得不死药拏舟海上寻神仙鲸鱼张鬛海波沸耕人半作征人鬼雄豪气猛如焰烟【`一作猛焰烈烧空`】无人为决天河水谁最苦兮谁最苦报人义士深相许渐离击筑荆卿歌荆卿把酒燕丹语剑如霜兮胆【`一作肠`】如铁出燕城兮望秦月天授秦封祚未移【`一作终`】衮龙衣防荆卿血朱旗卓地白虎死汉王知【`一作却`】是真天子  

有所思  

去年陌上歌离曲今日君书逺逰蜀外花开二月风台前泪滴千行竹琴心与妾肠此夜断还续想君白马悬雕弓世间何处无春风君心未肎镇如石妾顔不乆如花红夜残髙碧横长河河上无梁空白波西风未起悲龙梭年年织素攅双蛾江山迢遰无休絶泪眼看灯乍明灭自从孤馆深鎻窗桂花防度圆还缺鵶鵶向晓鸣森木风过池塘响丛玉白日萧条梦不成桥南更问仙人卜  

啁少年  

青骢马肥金鞍光龙脑入缕罗衫香美人狭坐飞琼觞贫人唤云天上郎别起髙楼临碧篠丝曳红绫出深沼有时半醉百花前背把金丸落飞鸟自説生来未为客一身美妾过三百岂知斸地种苖【`一作田`】家官税频催勿【`一作没`】人织长得【`一作金`】积玉夸豪毅每揖闲人多意气生来不读半行书只把黄金买身贵少年安得长少年海波尚变为桑田荣枯递传【`一作转`】急如箭天公不【`一作岂`】肎于公偏莫道韶华镇长在髪白面皱专相待  

髙平县东私路  

侵侵槲叶香木花滞寒雨今夕山上秋永谢无人处石磎逺荒涩棠实悬辛苦古者【`一作道`】定幽寻呼君作私路  

神仙曲  

碧峰海面藏灵书上帝防作神仙居清明【`一作晴时`】笑语闻空虚鬪乗巨浪骑鲸鱼春罗书字邀王母共防红楼最深处鹤羽冲风过海迟不如却使青龙去犹疑王母不相许垂露【`一作雾`】娃鬟更传语  

龙夜吟  

鬈髪胡儿眼睛绿髙楼夜静吹横竹一声似向天上来月下美人望乡哭直排七防星藏指暗合清风调宫徴蜀道秋深云满林湘江半夜龙惊起玉堂美人边塞情碧窗皓月愁中聼寒碪能百尺练粉泪凝珠滴红线胡儿莫作陇头吟隔窗暗结愁人心  

昆仑使者  

昆仑使者无消息茂陵烟树生愁色金盘玉露自淋漓元气茫茫收不得麒麟背上石文裂虬龙鳞下红枝折何处偏伤万国心中天夜乆髙明月  

汉唐姬饮酒歌  

御服沾霜露天衢长蓁棘金隠秋尘姿无人为带饰玉堂歌声寝芳林烟树隔云阳台上歌鬼哭复何益铁剑常【`一本缺此字`】光光至凶威屡逼【`一作伏剑明秋水凶威屡胁逼`】彊枭噬母心犇厉索人魄相看两相泣泪下如波激宁用清酒为欲作黄泉客【`一作隔`】不説玉山颓且无饮中色勉从天帝诉天上寡沈厄无处张繐帷如何望松柏妾身昼团团君魂夜寂寂蛾眉自觉长颈粉谁怜白矜持昭阳意不肎看【`一作即`】南陌  

聼頴师琴歌  

别浦云归桂花渚蜀国弦中双凤语芙蓉叶落秋鸾离越王夜起逰天姥暗佩清臣敲水玉渡海蛾眉牵【`一作乗`】白鹿谁看挟剑赴长桥谁看浸发题春竹竺僧前立当吾门梵宫真相眉棱尊古琴大轸长八尺峄阳老树非桐孙凉馆闻惊病客药嚢暂别龙须席请歌直【`一作当`】请卿相歌奉礼官卑复何益  

謡俗  

上林胡蝶小试伴汉家君【`一作春`】飞向南城去误落石榴裙脉脉花满树翾翾燕绕云出门不识路羞问陌头人  

静女春曙曲  

嫩叶怜芳抱新蕋泣露枝枝滴天泪粉窗香咽穨晓云锦堆花宻藏春睡恋屏孔雀摇金尾莺舌分明呼婢子氷洞寒龙半匣水一只商鸾逐烟起  

少年乐  

芳草落花如锦地二十长逰醉乡里红缨不动白马骄  

垂栁金丝香拂水吴娥未笑花不开绿鬓耸堕兰云起陆郎倚醉牵罗袂夺得寳钗金翡翆  

句  

不见山巅树摧杌下为薪日暏井中泥上出作埃尘【`箜篌謡一作岂甘井中泥时至出作尘`】　情知一丘趣不谢千里印　倚剑登髙台悠悠送春目【`以上并见海录碎事`】  

## 御定全唐诗卷三百九十五  

刘叉  

刘叉元和时人少任侠因酒杀人亡命防赦出更折节读书能为歌诗闻韩愈接天下士歩归之作氷柱雪车二诗后以争语不能下賔客因持愈金数斤去曰此防墓中人得耳不若与刘君为夀遂行归齐鲁不知所终诗一卷  

氷柱  

师干久不息农为兵兮民重嗟骚然县宇【`一作宇县`】土崩水溃畹中无熟谷垅上无桑麻王春判序百卉茁甲含葩有客避兵奔逰僻防履险阨至三巴貂裘防茸巳敝缕鬓发蓬舥雀惊防伏宁遑安处独卧旅舎无好梦更堪走风沙天人一夜剪瑛琭诘旦都成六出花南亩未盈尺纎片乱舞空纷拏旋落旋逐朝【`一作晴`】暾化檐间氷柱若削出交加或低或昂小大莹洁随势无等差始疑玉  

龙下界来人世齐向茅檐布爪牙又疑汉髙帝西方未【`一作来`】斩虵人不识谁为当风杖【`一作空非`】莫邪铿镗【`一作锵铿`】氷有韵的皪玉无瑕不为四时雨徒于道路成泥柤不为九江浪徒为汨没天之涯不为双井水满瓯泛泛烹春茶不为中山浆清新馥【`一作扑`】鼻盈百车不为池与沼养鱼种芰成霪防不为醴泉与甘露使名异瑞世俗夸特禀朝澈气洁然自许靡间其迩遐森然气结一千里滴沥声沈十万家明也虽小暗之大不可遮勿【`一作物`】被曲瓦直下不能抑羣邪奈【`一作抑`】何时逼不得时在我目中倐然漂去无余防自是成毁任天理天于此物岂宜有忒賖反令井蛙壁虫变容易背人缩首竞呀呀我愿天子回造化藏之韫椟翫之生光华  

雪车  

腊令凝绨三十日缤纷宻雪一复一孰云濶泽在枯荄阛阓饿民冻欲死死中犹被豺狼食官车初还城垒未完备人家千里无烟火【`一作防`】鸡犬何太怨天不防吾甿如何连夜瑶花乱皎洁既同君子节沾濡多着小人面寒鏁侯门见客稀色迷塞路行商断小小细细如尘间轻轻缓缓如朴【`一作扑籁`】官家不知民馁【`一作冻`】寒尽驱牛车盈道载屑玉载载欲何之秘藏深宫以御炎酷徒能自衞九重间岂信车辙血防防尽是农夫哭刀兵残丧后满野谁为载白骨逺戍久乏粮太仓谁为运红粟戎夫尚逆命扁箱鹿角谁为敌士夫困征讨买花载酒谁为适天子端然少旁求股肱耳目皆奸慝依违用事佞上方犹驱饿民运造化防暑阨吾闻躬耕南亩舜之圣为民吞蝗唐之徳未闻孽苦苍生相羣相党上下为蟊贼庙堂食禄不自慙我为斯民叹息还叹息  

修养  

捐神终日谈虚空不必【`一作必不`】归命于胎中我神不西亦不东烟収云散何蒙蒙尝令体如微【`一作冷出`】微风绵绵不断道自冲世人逢一不逢一一回存想一回岀只知一切望一切不觉一日损一日劝君修真复识真【`一作真修`】世上道人多忤【`一作误`】人披图醮录益乱神此法那能坚此身心田自有灵地珍惜哉自有不自亲明真汨没随埃尘  

勿执古寄韩潮州  

古人皆执古不辞冻饿悲今人亦执古自取行坐危老菊凌霜葩狞松抱雪姿武王亦至明宁哀首阳饥仲尼岂非圣但为互乡嗤寸心生万路今古棼若丝逐逐行不尽茫茫休者谁来恨不可遏去悔何足追玉石共笑唾驽骥相奔驰请君勿执古执古徒自隳  

荅孟东野  

酸寒孟夫子苦爱老叉诗生涩有百篇谓是琼瑶辞百篇非所长忧来豁穷悲唯有刚肠铁百链不柔亏退之何可骂东野何可欺文王已云没谁顾好爵縻生死守一丘宁计饱与饥万事付杯酒从人笑狂痴  

自古无长生劝姚合酒【`一本作劝杨勉酒`】  

奉子一杯酒为子照顔色但愿腮上红莫管颏下白自古无长生生者何戚戚登山勿厌髙四望都无极丘陇逐日多天地为我窄秪见李耳书对之【`一作为我`】空脉脉何曽见天上着得刘安宅若问【`一作自古`】长生人昭昭孔圣【`一作孟`】籍  

独饮  

尽欲调太羮自古无好手所以山中人兀兀但饮酒  

作诗  

作诗无知音作不如不作未逢赓载人此道终【`一作长`】寂寞有虞今巳殁【`一作矣`】来者谁为托朗咏豁心胸笔与泪俱落  

天津桥  

洛阳宫阙照天地四面山川无毒气谁令汉祖都秦阙从此奸雄转相炽  

嘲荆卿  

白虹千里气血颈一剑义报恩不到头徒作轻生士【`一作事`】  

代牛言  

渇饮颍水流饿喘吴门月黄金如可种我力终不竭【`一作歇`】  

莫问卜  

莫问卜人生吉凶皆自速伏羲文王若无死今人不为古人哭  

观八骏图  

穆王八骏走不歇海外去寻长日月五云望断阿母宫归来落得新白发  

经战地  

杀气不上天隂风吹血雨寃魂不入地髑髅哭沙月人命固有常此地何夭折  

野哭  

棘针生狞义路闲野泉相吊声潺潺哀哉异教溺颓俗淳源一去何时还  

古怨  

君莫嫌丑妇丑妇死守贞山头一怪石长作望夫名鸟有并翼飞兽有比肩行丈夫不立义岂如鸟兽情  

烈士【`一作女`】咏  

烈士【`一作女`】或【`一作不`】爱金爱金不为贫义死天【`一作人`】亦许利生鬼【`一作天`】亦嗔胡为轻薄儿使酒杀平人  

狂夫  

大妻唱舜歌小妻鼓湘瑟狂夫逰冶归端坐仍作色不读关雎篇安知后妃徳  

饿咏  

文王久不出贤士如土贱妻孥从饿死敢爱黄金篆  

自问  

自问彭城子何人授汝颠酒肠宽似海诗胆大于天断剑徒劳匣枯琴无复相逢不多【`一作得`】合赖是向林泉【`一作颒手响秋泉`】  

入蜀  

望空问真宰此路为谁开峡色侵天去江声滚地来孔明深有意钟防亦何才信此非人事悲歌付一杯  

塞上逢卢仝  

直到桑干北逢君夜不眠上楼腰脚健懐土眼睛穿斗柄寒垂地河流【`一作黄河`】冻彻天【`一作河源冷接天`】羇魂泣相向何事有诗篇  

偶书  

日出扶桑一丈髙人间万事细如毛野夫怒见不平处【`一作事`】磨损【`一作尽`】胸中万古刀  

爱碣山石  

碣石何青青挽我双眼晴爱尔多古峭不到人间行  

与孟东野  

寒衣草木皮饥饭葵藿【`一作食草木`】根不为孟夫子岂识市井门  

姚秀才爱予小剑因赠  

一条古时【`一作万古`】水向我手心【`一作胸中`】流临行泻【`一作解`】赠君勿薄【`一作报又作临`】细碎讐  

老恨  

雪【`一作风`】打杉松【`一作雪`】残补书书不完嬾学渭上翁辛苦把钓【`一作持竹`】竿  

## 御定全唐诗卷三百九十六  

元稹  

元稹字防之河南河内人防孤母郑贤而文亲授书传举明经书判入等补校书郎元和初应制防第一除左拾遗歴监察御史坐事贬江陵士曹参军徙通州司马自虢州长史徴为膳部员外郎拜祠部郎中知制诰召入翰林为中书舍人承防学士进工部侍郎同平章事未防罢相出为同州刺史改越州刺史兼御史大夫浙东观察使太和初入为尚书左丞检校戸部尚书兼鄂州刺史武昌军节度使年五十三卒赠尚书右仆射稹自少与白居易倡和当时言诗者称元白号为元和体其集与居易同名长庆今编诗二十八卷  

思归乐  

山中【`一作我作`】思归乐尽作思归鸣尔是此山鸟安得失乡名应缘此山路【`一作寄迹`】自古离人征阴愁感和气俾尔従  

此生我虽失乡去我无【`一作不`】失乡情惨舒在方寸宠辱将何惊浮生居大块寻丈可寄形【`一作身`】身安即形乐岂独乐咸京命者道之本死者天之平安问逺与近何言殇与彭君看赵工部八十支体轻交州二十载一到【`一作始对`】长安城长安不须防复作交州行交州又累岁移镇广与荆【`一作移镇值江陵`】归朝新天子济济为上卿肌肤无瘴色饮食康且宁长安一昼夜死者如霣星丧车四门出何闗炎瘴萦况我三十二【`一作余`】百年【`一作年来`】未半程江陵道涂近椘俗云水清遐想玉泉寺久闻岘山【`一作久欲登斯`】亭此去尽绵歴岂无心赏并红餐日充腹碧涧朝析酲开门【`一作酿酒`】待賔客寄书安弟兄闲穷四声韵闷阅九部经身外皆委顺【`一作无所求`】眼前随所营此意久巳定谁能求茍荣所以官甚小不畏权【`一作朝野巳`】势倾倾心岂不易巧诈神之刑万物有夲性况复人性【`一作至`】灵金埋无土色玉坠无瓦声劒折有寸利镜破有片明我可俘为囚我可刃为兵我心终不死金石贯以诚此诚患不至【`一作立`】诚至【`一作虽困`】道亦亨防哉满山鸟呌噪何足聼  

春鸠  

春鸠与百舌音响讵同年如何一时语俱得春风怜犹知化工【`一作造物`】意当春不生蝉免教争呌噪沸渭桃花前  

春蝉  

我自东归日厌苦春鸠声作诗怜化工不遣春蝉生及来商山道山深气不平春秋两相似虫豸百种鸣风松不成韵蜩螗沸如羮岂无朝阳鳯羞与防物争安得天上雨奔浑河海倾荡涤反时气然后好晴明  

兔丝  

人生莫依倚依倚事不成君看兔丝蔓依倚榛与荆荆榛易防宻百鸟撩乱鸣下有狐兔穴奔走亦縦横樵童斫将去柔蔓与之并翳荟生可耻束防死无名桂树月中出瑚石上生俊鹘度海食应龙升天行灵物本特逹不复相缠萦缠萦竟何者荆棘与飞茎  

古社  

古社基阯在人散社不神惟有空心树妖狐藏魅人狐惑意顚倒臊腥不复闻丘坟变城郭花草仍荆榛良田千万顷占作天荒田主人议芟斫怪见不敢前那言空山烧夜随风马【`一作长`】奔飞【`一作壮`】声鼔鼙震髙焰旗帜飜逡巡荆棘尽狐兔无子孙狐死魅人灭烟消坛墠存绕坛旧田地给授有等伦农收邨落盛社树新团圆社公千万岁永保邨中民  

松树  

华山髙幢幢【`一作憧憧`】上有髙髙松株株遥各各叶叶相重重槐树夹道植枝叶俱冥蒙既无贞直榦复有罥挂虫何不种松树使【`一作种`】之揺清风秦时巳曽种顦顇种不供可怜孤松意不与槐树同闲在髙山顶樛盘虬与龙屈为大厦栋庇荫侯与公不肯作行伍俱在尘土中  

芳树  

芳树巳寥落孤英尤可嘉可怜团团【`一作团圆`】叶盖覆深深花游蠭竞钻刺鬬雀亦纷拏天生细碎物不爱好光华非无歼殄法念尔有生涯春雷一声发惊燕亦惊蛇清池养神蔡已复长虾蟇雨露贵平施吾其春草芽  

桐花  

胧月上山馆紫桐垂好隂可惜暗澹色无人知此心舜没苍梧野鳯归丹穴岑遗落在人世光华那复深年年怨春意不竞桃杏林唯占清明后牡丹还复侵况此空馆闭云谁恣幽寻徒烦鸟噪集不语山嵚岑满院青苔地一树莲花簪自开还自落暗芳终暗沈尔生不得所我愿裁为琴安置君王侧调和元首音安问宫徴角先辨雅郑淫宫春以君君若春日临商亷以臣臣作旱天霖人安角声畅人因鬭不任羽以类万物祅物神不歆徴以节百事奉事罔不钦五者茍不乱天命乃可忱君若问孝理弹作梁山吟君若事宗庙拊以和球琳君若不好諌愿献触疏箴君若不罢猎请聴荒于禽君若侈台殿雍门可霑襟君若傲贤隽鹿鸣有食芩君闻祈招什车马勿骎骎君若欲败度中有式如金君闻熏风操志气在愔愔中有阜财语勿受来献賝北里当絶聼祸莫大于婬南风茍不竞无往遗之擒奸声不入耳巧言宁孔壬枭音亦云革安得沴与祲天子既穆穆羣材亦森森劒士还农野丝人归织纴丹鳯巢阿阁文鱼游碧浔和气浃寰海易若溉蹄涔改张乃可鼓此语无古今非琴独能尔事有谕因鍼感尔桐花意闲怨杳难禁待我持斤斧置君为大琛  

雉媒  

双雉在野时可怜同嗜欲毛衣前后成一种文章足一雉独先飞冲开芳草绿网罗幽草中暗被潜羁束剪刀摧六翮丝线缝双目啖养能防时依然巳驯熟都无旧性灵返与他心腹置在芳草中翻令诱同族前时相失者思君意弥笃朝朝旧防飞往往巢边哭今朝树上啼哀音断还续逺见尔文章知君草中伏和鸣忽相召鼔翅遥相瞩畏我未肻来又啄翳前粟敛翮逺投君飞驰势奔蹙罥挂在君前向君声促促信君决无疑不道君相覆自恨飞太髙疎罗偶然触看看架上鹰拟食无罪肉君意定何如依旧雕笼宿  

箭镞  

箭镞本求利淬砺良甚难砺将何所用砺以射凶残不砺射不入不射人不安为盗即当射宁问私与官夜射官中盗中之血阑干带箭君前诉君王悄不欢顷曽为盗者百箭中心攒竞将儿女泪滴沥助心酸君王责良帅此祸谁为端帅言发硎罪不使刃稍刓君王不忍杀逐之如迸丸仍令后来箭尽可头团团发硎去虽逺砺镞心不阑防射蛟螭尽舟行无恶澜  

赛神  

邨落事妖神林木大如邨事来三十载巫觋传子孙邨中四时祭杀尽【`一作尽杀`】鸡与豚主人不堪命积燎曽欲燔旋风天地转急雨江河翻采薪持斧者弃斧縦横奔山深多掩暎仅免鲸鲵吞主人集邻里各各持酒罇庙中再三拜愿得禾稼存去年大巫死小觋又妖言邑中神眀宰有意效西门焚除计未决伺者迭乗轩庙深荆棘厚但见狐兔蹲巫言小神变可验牛马蕃邑吏齐进说幸勿祸乡原逾年计不定县聴良亦烦渉夏祭时至因令修四垣忧虞神愤恨玉帛意弥敦我来神庙下箫鼔正喧喧因言遣妖术灭絶由本根主人中罢舞许我重叠论蜉蝣生湿防鸱鸮集黄昏主人邪心起气焰日夜繁狐貍得蹊径潜穴主人园腥臊袭左右然后托丘樊岁深树成就曲直可轮辕幽妖尽依倚万怪之所屯主人一心好四面无篱藩命樵执斤斧怪木宁遽髠主人且倾聼再为谕清浑阿胶在末派罔象游上源灵药逡巡尽黒波朝夕喷神龙厌流浊先伐鼍与鼋鼋鼍在龙穴妖气常郁温主人恶淫祀先去邪与惽惽邪中人意蛊祸蚀精魂徳胜妖不作势强威亦尊计穷然后赛后赛复何防  

大觜乌  

阳乌有二类觜白者名慈求食哺慈母因以此名之饮啄颇亷俭音响亦柔雌百巢同一树栖宿不复疑得食先反哺一身常苦羸缘知五常性飜被众禽欺其一觜大者攫搏性贪痴有力强如鹘有爪利如锥音声甚防嗗潜通妖怪词受日余光庇终天无死期翺翔富人屋栖息屋前枝巫言此乌至财产日丰宜主人一心惑诱引不知疲转见乌来集自言家转孳白鹤门外养花鹰架上维专聼乌喜怒信受若神龟举家同此意弹射不复施往往清池侧却令鹓鹭随羣乌饱粱肉毛羽色泽滋逺近恣所往贪残无不为巢禽攫雏卵廐马啄疮痍渗沥脂膏尽鳯皇那得知主人一朝病争向屋檐窥呦鷕呼羣鵩翩翻集怪鸱主人偏养者啸聚最奔驰夜半仍惊噪鸺鹠逐老狸主人病心怯灯火夜深移左右虽无语奄然皆泪垂平明天出日阴魅走参差乌来屋檐上又惑主人儿儿即富家业玩好方爱竒占募能言鸟置者许髙赀陇树巢鹦鹉言语好光仪美人倾心献雕笼身自持求者临轩坐置在白玉墀先问鸟中苦便言乌若斯众乌齐搏铄翠羽几离披逺掷千余里美人情亦衰举家惩此患事乌逾昔时向言池上鹭啄肉寝其皮夜漏天终晓阴云风定吹况尔乌何者数极不知危防结弥天网尽取一无遗常令阿阁上宛宛宿长离  

分水岭  

崔嵬分水岭髙下与云平上有分流水东西随势倾朝同一源出暮隔千里情风雨各自异波澜相背惊势髙竞奔注势曲巳囘萦偶值当途石蹙缩又縦横有时遭孔穴变作呜咽声浅无所用奔波奚所营团团井中水不复东西征上应美人意中涵孤月明旋风四面起井深波不生坚氷一时合井深冻不成终年汲引絶不耗复不盈五月金石铄既寒亦既清易时不易性改邑不改名定如拱北极莹若烧玉英君门客如水日夜随势行君看守心者井水为君盟  

四皓庙  

巢由昔避世尧舜不得臣伊吕虽急病汤武乃可君四贤胡为者千载名氛氲显晦有遗迹前后疑不伦秦政虐天下黩武穷生民诸侯战必死壮士眉亦嚬张良韩孺子椎碎属车轮遂令英雄意日夜思报秦先生相将去不复婴世尘云卷在孤岫龙潜为小鳞秦王转无道谏者鼎镬亲茅焦脱衣谏先生无一言赵髙杀二世先生如不闻刘项取天下先生游白云海内八年战先生全一身汉业日已定先生名亦振不得为济世宣哉为隐沦如何一朝起屈作储贰賔安存孝惠帝摧顇戚夫人舎大以谋细虬盘而蠖伸惠帝竟不嗣吕氏祸有因虽懐安刘志未若周与陈皆落子房术先生道何屯出防贵明白故吾今有云  

## 御定全唐诗卷三百九十七  

元稹  

青云驿  

岧嶤青云岭下有千仭谿裵囘不可上人倦马亦嘶愿登青云路若望丹霞梯谓言青云驿绣户芙蓉闺谓言青云骑玉勒黄金蹄谓言青云具瑚琏杂【`一作并`】象犀谓言青云吏的的顔如珪懐此青云望安能复久稽【`一作栖`】攀援【`一作路途`】信不易风雨正凄凄已怪杜鹃鸟先来山下啼才及青云驿【`一作归家尘雾暗`】忽遇蓬蒿妻延我开荜户凿窦宛如圭逡巡吏来谒【`一作来叙别`】头白顔色黧馈食频呌噪假器仍乞醯向时延我者共舍【`一作拾`】藿与藜乗我牂牁马蒙茸大如羝悔为青云意此意良噬脐昔游蜀门【`一本缺一作关`】下有驿名青泥闻名意惨怆若坠牢与狴云泥异所称人物一以齐复闻阊阖上下视日月低银城蘂珠殿玉版金字题大帝直南北羣仙侍东西龙虎俨队  

仗雷霆轰鼓鼙元君理庭内左右桃花蹊丹霞烂成绮景【`一作素`】云轻若绨天池光灎灎瑶草绿萋萋众真千万辈柔顔尽如荑手持鳯尾扇头戴翠羽筓云韶互铿戛霞服相提携双双发皓齿各各扬轻袿天祚乐未极溟波浩无隄秽贱灵所恶安肯问黔黎桑田变成海防县烹为韲虚皇不愿见云雾重重翳大帝安可梦阊阖何由跻灵物可见者愿以谕端倪虫蛇吐云气妖氛变虹蜺获麟书诸册豢龙醢为臡鳯皇占梧桐丛杂百鸟栖野鹤啄腥虫贪饕不如鸡山鹿藏窟穴虎豹吞其麛灵物比【`一作此`】灵境冠履宁甚睽道胜即为乐何慙居稗稊金张好车马于陵亲灌畦在梁或在火不变玉与鹈上天勿行行潜穴勿凄凄吟此青云谕逹观终不迷  

阳城驿  

商有阳城驿名同阳道州阳公没已久感我泪交流昔公孝父母行与曽闵俦既孤善兄弟兄弟和且柔一夕不相见若懐三岁忧遂誓不婚娶没齿同衾裯妹夫死他县遗骨无人收公令季弟往公与仲弟留相别竟不得三人同逺游共负他乡骨归来藏故丘栖迟居夏邑邑人无茍媮里中竞长短来问劣与优官刑一朝耻公短终身羞公亦不遗布人自不盗牛问公何能【`一作徳`】尔忠信先自修发言当道理不顾党与讐声香渐翕习冠盖若云浮少者従公学老者従公游往来相告报县尹与公侯名落公卿口涌如波荐【`一作数万`】舟天子得闻之书下再三求书中愿一见不异旱地【`一作呈天`】虬何以持为聘束帛借琳球何以持为御驷马驾安辀公方伯夷【`一作云自挺`】操事殷不事周我实唐士庶食唐之田畴我闻天子忆安敢专自由来为谏大夫朝夕侍冕旒希夷惇薄俗密勿献良筹神医不言术人瘼曽暗瘳月请谏官俸诸弟相对谋皆曰亲戚外酒散目前愁公云不有尔安得此嘉猷施余尽酤酒客来相献酬日旰不谋食春深仍裘人心良戚戚我乐独由由【`一作油油`】贞元岁云暮朝有曲如钩风波势奔蹙日月光绸缪齿牙属为猾禾黍暗生蟊岂无司言者肉食吞其喉岂无司搏者利柄扼其【`一作如`】鞲鼻复势气塞不得辨薰莸公虽未显諌惴惴如患瘤飞章八九上皆若珠暗投炎炎日将炽积燎无人抽公乃帅其属决谏同报仇延英殿门外叩閤仍叩头且曰事不止臣谏誓不休上知不可遏命以美语酬降官司成署俾之为赘疣奸心不快活击刺砺戈矛终为道州去天道竟悠悠遂令不言者反以言为訧喉舌坐成木鹰鹯化为鸠避权如避虎冠豸如冠猴平生附我者诗人称好逑私来一执手恐若坠诸沟送我不出戸□我不回眸唯有太学生各具粮与糇咸言公去矣我亦去荒陬公与诸生别歩歩驻行驺有生不可□行行过闽瓯为师得如此得为贤者不道州闻公来鼓舞歌且讴昔公居夏邑狎人如狎鸥况自为刺史岂复援鼓桴滋章一时罢教化天下遒炎瘴不得老英华忽已秋有鸟哭杨震无儿悲邓攸唯余门弟子列树松与楸今来过此驿若吊汨罗洲祠曹讳羊祜此驿何不侔我愿避公讳名为避贤邮此名有深意蔽贤天所尤吾闻元教日月九幽幽阴蔽翳者永为幽翳【`一作阴`】囚  

苦雨  

江瘴气恶庭空田地芜烦昏一日内阴暗三四殊巢燕汚牀席苍蝇点肌肤不足生诟怒但苦寡欢娱夜来稍清晏放体阶前呼未饱风月思已为蚊蚋圗我受簪组身我生天地炉炎蒸安敢勌虫豸何时无凌晨坐堂庑努力泥中趋官家事不了尤悔亦可虞门外竹桥折马惊不敢逾囘头命僮御向我色踟蹰自顾方濩落安能相诘诛隐忍心愤恨翻为声喣愉逡巡崔嵬日杲曜东南隅已复云蔽翳不使及泥涂良农尽蒲苇厚地积潢汚三光不得照万物何由苏安得飞亷车磔裂云将躯又提精【`一作旌`】阳劒蛟螭支节屠阴沴皆电埽幽妖亦雷驱煌煌啓阊阖轧轧掉干枢东西生日月昼夜如转珠百川朝巨海六龙蹋亨衢此意倍寥廓时来本湏臾今也泥鸿洞鼋鼍眞得途  

种竹【`并序`】  

昔乐天赠予诗云无波古井水有节秋竹竿予秋来种竹防下因而有懐聊书十韵  

昔公怜我【`一作有`】直比之秋竹竿秋来苦相忆种竹防前看失地顔色改伤根枝叶残清风犹淅淅髙节空团团鸣蝉聒暮景跳蛙集幽阑尘土复昼夜梢云良独难丹丘信云逺安得临仙坛瘴江冬草绿何人惊岁寒可怜亭亭榦一一青琅玕孤鳯竟不至坐伤时节阑  

和乐天赠樊著作  

君为著作诗志激词且温璨然光扬者皆以义烈闻千虑竟一失冰玉不断痕谬予顽不肖列在数子间因君讥史氏我亦能具陈羲黄渺云逺载籍无遗文煌煌二帝道铺设在典坟尧心惟舜防因着为话言臯防益稷禹粗得无间然缅然千载后后圣曰孔宣迥知皇王意缀书为百篇是时游夏辈不敢措舌端信哉作遗训职在圣与贤如何至近古史氏为闲官但令识字者窃防刀笔权由心书曲直不使当世观贻之千万代疑信相竝传人人异所见各各私所偏以是曰褒贬不如都无焉况乃丈夫志用舍贵当年顾予【`一作愿子`】有微尚愿以出防论出非利吾巳其出贵道全全道岂虚设道全当及人全则富与夀亏则饥与寒遂我一身逸不如万物安解悬不泽手拯溺无折旋神哉伊尹心可以冠古先其次有独善善巳不善民天地为一物死生为一源合杂分万变忽若风中尘抗哉巢由志尧舜不可迁舍此二者外安用名为宾持谢著书郎愚不愿有云  

和乐天感鹤  

我有所爱鹤毛羽霜雪姸秋霄一滴露声闻林外天自随卫侯去遂入大夫轩云貌久巳隔玉音无复传吟君感鹤操不觉心惕然无乃予所爱误为防物迁因兹谕直质未免柔细牵君看孤松树左右萝茑纒既可习为饱亦可薰为荃期君常善救勿令终弃捐  

谕宝二首  

沈玉在弱泥泥弱玉易沈扶桑寒日薄不照万丈心安得潜渊虬拔壑超邓林泥封泰山阯水散旱天霖洗此泥下玉照耀台殿深刻为传国寳神噐人不侵  

冰置白玉壶始见清皎洁珠穿殷红缕始见明洞彻镆铘无人淬两刃幽壤铁秦镜无人拭一片埋雾月骥局环堵中骨附筋入节虬蟠尺泽内鱼贯【`一作众`】蛙同穴艅艎无巨海浮浮矜瀎潏栋梁无广厦颠倒卧霜雪大鹏无长空举翮受羁絏豫樟无厚地危柢真卼臲圭璧无卞和甘与顽石列舜禹无陶尧名随腐草灭神功伏神物神物神乃别神人不世出所以神功絶神物岂徒然用之乃【`一作有`】施设禹功九州理舜徳天下恱璧充传国玺【`一作璧用充传玺`】圭用祈太折千寻豫橦榦九万大鹏歇栋梁庇生民艅艎济来哲虬腾旱天雨骥骋流电掣镜悬奸胆露劒拂妖蛇裂珠玉照乗光冰莹环坐热此物比在泥斯言为谁发于今尽凡耳不为君不【`一作陈`】说  

说劒  

吾友有宝劒密之如密友我实胶漆交中堂共杯酒酒酣肝胆露恨不眼前剖髙唱荆卿歌乱击相如缶更击复更唱更酌【`一作舞`】亦更夀白虹坐上飞青蛇匣中吼我闻音响异疑是干将偶【`一作鬬`】为君再拜言神物可见不君言我所重我自为君取迎箧巳焚香近鞘先泽手徐抽寸寸刃渐屈弯弯肘杀杀霜在锋团团月临纽逡巡潜虬跃郁律惊左右霆电满室光蛟龙绕身【`一作逐奋`】走我为捧之泣此劒别来乆【`一作何人为铸之干将别来久`】铸时近【`一作堇`】山破藏在松桂朽幽匣【`一作质`】狱底【`一作中`】埋神人水心守本是稽泥【`一作泥稽`】淬果非雷焕有我欲评劒功愿君良聼受劒可剸犀兕劒可切琼玖劒□天外云劒冲日中斗劒隳妖蛇腹劒拂佞臣首太古初断鼇武王亲击纣燕丹卷地圗陈平绾花绶曽被桂树枝寒光射林薮【`一作莽`】曽经铸农器利用翦稂莠神物终变化复为龙牝牡晋末武库烧脱然排户牖为欲埽羣胡散作弥天帚自兹失所往豪英共为诟【`音茍`】今复谁人铸挺然千载后既非古风胡【`一作壶`】无乃近鵶九自我与君游平生益自负况擎寳劒出重以雄心扣此劒何太竒此心何太厚劝君愼所用【`一作寳`】所用无或茍潜将辟魑魅勿但防【`一作惊`】妾妇留斩下蛟莫试街中狗君【`一作古`】今困泥滓我亦坌尘垢俗耳惊大言逢人少开口  

书异  

孟冬初寒月渚泽蒲尚青飘萧北风起皓雪纷满庭行过冬至后冻闭万物零奔浑驰暴雨骤鼓轰雷霆传云不终日通宵曽莫停瘴云愁拂地急霤疑注缾汹涌潢潦浊喷薄鲸鲵腥跳趫井蛙喜突兀水怪形飞蚋奔不死脩蛇蛰再醒应龙非时出无乃岁不宁吾闻阴阳户啓闭各有扃后时无肃杀废职乃坐配五天帝荐用百品珍权为祝融夺神其焉得灵春秋雷电异则必书诸经仲冬雷雨苦愿省蒙蔽刑  

和乐天折劒头  

闻君得折劒一片雄心起讵意铁蛟龙潜在延津水风云防【`一作劒`】一合呼吸期万里雷震山岳碎电斩鲸鲵死莫但寳劒头劒头非此比  

## 御定全唐诗卷三百九十八  

元稹  

松鹤  

渚宫本下佛庙有台阁台下三四松低昻势前却是时晴景丽松梢残雪薄日色相玲珑纤云暎罗幕逡巡九霄外似振风中铎渐见尺帛光孤飞唳空鹤裵囘耀霜雪顾慕下寥廓蹋动樛盘枝龙蛇互跳跃俯瞰九江水旁瞻万里壑无心盼乌鸢有字悲城郭清角巳沉絶虞韶亦寞鶱翻勿重留幸及钧天作  

竞渡  

吾观竞舟子因测大竞源天地昔将竞蓬勃昼夜昏龙蛇相嗔薄海岱俱崩奔羣动皆搅挠化为流浑浑数极鬭心息太和蒸混元一气忽为二矗然画乾坤日月复照耀春秋递寒温八荒坦以旷万物罗以【`一作亦`】繁圣人中间立理世了不烦延绵复防岁逮及羲与轩炎皇炽  

如炭蚩尤扇其燔有熊竞心起驱兽出林樊一战波委焰再战火燎原战讫天下定号之为轩辕自是岂无竞细不复言其次有龙竞竞渡龙之门龙门浚如泻淙射不可援赤鳞化时至唐突鳍鬛掀乗风瞥然去万里黄河翻接瞬电烻出微吟霹雳喧傍瞻旷宇宙俯瞰卑昆仑庻类咸在下九霄行易扪倐辞蛙黾穴遽【`一作递`】排天帝阍回悲曝鳃者未免鲸鲵吞帝命泽诸夏不弃虫与昆随时布膏露称物施厚恩草木霑我润豚鱼望我蕃向来同竞辈岂料由我存壮哉龙竞渡一竞身独尊舍此皆蚁鬭竞舟何足论  

寺院新竹  

寳地琉璃坼紫苞琅玕踊亭亭巧于削一一大如拱冰碧林外寒峯峦眼前耸槎枒矛防合屹仡龙蛇动烟泛翠光流岁余霜彩重风朝竿籁过雨夜鬼神恐佳色有鲜妍脩茎无拥肿节髙迷玉镞箨缀疑花捧讵必太山根本自仙坛种谁令植幽壤复此依闲冗居然霄汉姿坐受籓篱壅噪集勌鸱乌炎昏繁蠛蠓未遭伶伦聼非安子猷宠威鳯来有时虚心岂无奉  

詶别致用  

风行自委顺云合非有期神哉心相见无眹安得离我有恳愤志三十无人知修身不言命谋道不择时逹则济亿兆穷亦济毫牦济人无大小誓不空济私研防未淳熟与世忽参差意气一为累猜仍良巳随昨来窜荆蛮分与平生隳那言返为遇获见心所竒一见肺肝尽坦然无滞疑感念交契定泪流如断縻此交定生死非为论盛衰此契宗防极非谓同路岐君今虎在押我亦鹰就羁驯养保性命安能奋殊姿玉色深不变井水挠不移相看各年少未敢深自悲  

竹部【`石首县界`】  

竹部竹山近岁伐竹山竹伐竹岁亦深深林隔深谷朝朝冰雪行夜夜豺狼宿科首霜断蓬枯形烧【`去声`】余木一束十余茎千钱百余束得钱盈千百得粟盈斗斛归来不买食父子分半菽持此欲何为官家岁输促我来荆门掾寓食公堂肉岂惟遍妻孥亦以及僮仆分尔有限资饱我无端腹媿尔不复言尔生何太蹙  

赛神  

楚俗不事事巫风事妖神事妖结妖社不问疎与亲年年十月暮珠稻欲垂新家家不敛获赛神无富贫杀牛贳官酒椎鼓集顽民喧阗里闾隘凶酗日夜频岁暮雪霜至稻珠随陇湮吏来官税迫求质倍称缗贫者日消铄富亦无仓囷不谓事神苦自言诚不眞岳阳贤刺史念此为俗屯未可一朝去俾之为等伦粗许存习俗不得呼党人但许一日泽不得月与旬吾闻国侨理三年名乃振巫风燎原久未必怜徙薪我来歌此事非独歌政仁此事四邻有亦欲闻四邻  

竞舟  

楚俗不爱力费力为竞舟买舟俟一竞竞敛贫者赇年年四五月蠒实麦小秋积水堰堤壊拔秧蒲稗稠此时集丁壮习竞南亩头朝饮邨社酒暮椎邻舎牛祭船如祭祖习竞如习讐连延数十日作业不复忧君侯馔良吉防客陈膳羞画鹢四来合大竞长江流建标明取舎胜负死生求一时讙呼罢三月农事休岳阳贤刺史念此为俗疣习俗难尽去聊用去其尤百船不留一一竞不滞留自为里中戏我亦不寓游吾闻管仲教沐树惩堕游节此淫竞俗得为良政不我来歌此事非独歌此州此事数州有亦欲闻数州  

茅舎  

楚俗不理居居人尽茅舎茅苫竹梁栋茅疎竹仍罅邉缘隄岸斜诘屈檐楹亚篱落不蔽肩街衢不容驾南风五月盛时雨不来下竹蠧茅亦干迎风自焚灺防虞集邻里巡警劳昼夜遗烬一星然连延祸相嫁号呼怜谷帛奔走伐桑柘旧架巳新焚新茅又初架前日洪州牧【`韦大夫丹`】念此常嗟讶牧民未及久郡邑纷如化峻邸俨相望飞甍逺相跨旗亭红纷泥佛庙青鸳瓦【`去声`】斯事才未终斯人久云谢有客自洪来洪民至今借惜其心太亟作役【`一作后`】无容暇台观亦己多工徒稍寃咤我欲他郡长三时务耕稼农收次邑居先室后台榭啓闭既及期公私亦相借度材无强略庀役有定价不使及僭差粗得御寒夏火至殊陈郑人安极嵩华谁能继此名名流袭兰麝五袴有前闻斯言我非诈  

后湖  

荆有泥泞水在荆之邑郛郛前水在后谓之为后湖环湖十余里岁积潢与汚臭腐鱼鼈死不植菰与蒲郑公理三载【`严司空绶`】其理用喣愉岁稔民四至隘防亦隘衢公乃署其地为民先矢谟人人傥自为我亦不庀徒下里得闻之各各相俞俞提携翁及孙捧戴妇与姑壮者负砾石老亦捽茅蒭斤磨片片雪椎隐连连珠朝餐布庭落夜宿完户枢邻里近相告亲戚逺相呼鬻者自为鬻酤者自为酤鸡犬丰中市人民岐下都百年废滞所一旦奥浩区我实司水土得为官事无人言贱事贵贵直不贵谀此实公所小安用歌袴襦答云潭及广以至鄂与吴万里尽泽国居人皆垫濡富者不容盖贫者不庇躯得不歌此事以我为楷模  

八骏图诗【`并序`】  

良马无世无之然而终不得与八骏并名何也吾闻八骏日行三万里夫车行三万里而无毁轮坏辕之患盖神车者【`一作人`】行三万里而无丧精褫魄之患亦神之人也无是三神而得是八马乃破车掣御踬人之乗也世焉用之今夫画古者画马而不画车驭不画所以乗马者是不知夫古者也予因作诗以辩之  

穆满志空阔将行九州野神驭四来归天与八骏马龙种无凡性龙行无暂舍朝辞扶桑底暮宿昆仑下鼻息吼春雷蹄声裂寒瓦尾掉沧波黒汗染白【`一作浮`】云赭华辀本修密翠盖尚妍冶御者腕不移乗者寐不假车无轮扁斲辔无王良把虽有万骏来谁是敢骑者  

画松  

张璪画古松往往得神骨翠帚扫春风枯龙戞寒月流传画师辈竒态尽埋没纤枝无萧洒顽榦空突兀乃悟埃尘心难状烟霄质我去淅阳山深山看眞物  

遣兴十首  

始见棃花房坐对棃花白行看棃叶青巳复棃叶赤严霜九月半危蔕防时客况有髙髙原秋风四来迫莫厌夏日长莫愁冬日短欲识短复长君看寒又暖城中百万家冤哀杂丝管草没奉诚园轩车昔曽满孤竹迸荒园误与蓬麻列久拥萧萧风空长髙髙节严霜荡羣秽蓬断麻亦折独立转亭亭心期鳯皇别艳艳翦红英团团削翠茎托根在褊浅因依泥滓生中有合欢蘂池枯难遽呈凉宵露华重低徊当月明晩荷犹展卷早蝉遽萧嘹露叶行巳重况乃江风揺炎夏火再伏清商暗囘飇寄言抱志士日月东西跳买马买锯牙买犊买破车养禽当养鹘种树先种花人生负俊健天意与光华莫学蚯蚓辈食泥近土涯爱直莫爱夸爱疾莫爱斜爱谟莫爱诈爱施莫爱奢择才不求备任物不过涯用人如用已理国如理家防防刀刃光弯弯弓面张入水斩犀兕上山【`一作入山`】椎【`一作摧`】虎狼里中无老少唤作癫儿郎一日风云【`一作雨`】防横行【`一作金`】归故郷  

团团规内星未必明如月托迹近北辰周天无沦没老人在南极地逺光不发见则夀圣明愿照髙髙阙河清谅嘉瑞【`是岁黄河清`】吾帝眞圣人时哉不我梦此时为废民光阴本跳踯功业劳苦辛一到江陵郡三年成去尘  

野节鞭  

神鞭鞭宇宙玉鞭鞭骐骥紧綛野节鞭本用鞭赑屭使君鞭甚长使君马亦利司马竝马行司马马顦顇短鞭不可施疾歩无由致使君驻马言愿以长鞭遗此遗不寻常此鞭不容易金坚无缴绕玉滑无尘腻青蛇坼生石不剌山阿地乌旋眼斑不染江头泪长看雷雨痕未忍驽骀试持用换所持无令等闲弃答云君何竒赠我君所贵我用亦不凡终身保明义誓以鞭奸顽不以鞭蹇踬指防狡兔踪□挞怪【`平声`】龙睡惜令寸寸折节节不虚坠因作换鞭诗诗成谓同志而我得闻之笑君年少意安用换长鞭鞭长亦奚为我有鞭尺余泥抛风雨渍不拟闲赠行唯将烂夸醉春来信马头欵缓花前辔愿我迟似挛饶君疾如翅  

## 御定全唐诗卷三百九十九  

元稹  

旱灾自咎贻七县宰【`同州时`】  

吾闻上帝心降命明且仁臣稹茍有罪胡不灾我身胡为旱一州祸此千万人一旱犹可忍其旱亦已频腊雪不满地膏雨不降春恻恻诏书下半减麦与缗半租岂不薄尚竭力与筋竭力不敢惮惭戴天子恩累累妇拜姑呐呐翁语孙禾黍日夜长足得盈我囷还填折粟税酬偿贳麦邻茍无公私责饮水不为贫欢言未盈口旱气已再振六月天不雨秋孟亦既旬区区昧陋积祷祝非不勤日驰衰白顔再拜泥甲鳞归来重思忖愿告诸邑君以彼天道逺岂如人事亲团团囹圄中无乃寃不申扰扰食廪内无乃奸有因轧轧输送车无乃使不伦遥遥负担卒无乃役不均今年无大麦计与珠玉濵邨胥与里吏无乃求取繁符下敛钱急值官因酒嗔诛求  

与挞罚无乃不逡巡生小下里住不曽州县门诉词千万恨无乃不得闻强豪富酒肉穷独无蒭薪俱由案牍吏无乃移祸屯官分市井户迭配水陆珍未防所偿直无乃不敢言有一于此事安可尤苍旻借使漏刑宪得不虞鬼神自顾顽滞牧坐贻灾沴臻上羞朝廷寄下媿闾里民岂无神明宰为我同苦辛共布慈惠语慰此衢客尘  

虫豸诗【`七篇并序`】  

天之居物于地也有兽宜山宜穴鱼宜水宜泥鸟宜木宜洲虫宜草宜腐秽风雨防而寒暑时山川正而原野平衍然后郛闬屋室以州之人之宜人不得其宜而之鸟兽虫鱼之所宜非虫鱼兽鸟之罪也然而自非圣贤人失所宜未尝无不得宜之叹云始辛卯年予掾荆州之地洲渚湿垫其动物宜介其毛物宜翅羽予所舎又荆州树木洲渚处昼夜常有翅羽百族閙心不得闲静因为有鸟二十章以自逹又数年司马通川郡通之地丛秽卑烝瘴阴郁焰为虫蛇备有辛螫蛇之毒百而鼻褰者尤之虫之辈亦百而蝱蟆浮尘蜘蛛蚁子蛒蠭之类最甚害人其土民具能攻其所毒亦往往合于方籍不知者毒【`一作遭`】辄死予因赋其七虫为二十一章别为序以备细之形状而尽药石之所宜庶亦叔敖之意焉  

巴蛇【`三首并序`】  

巴之蛇百类其大蟒其毒褰鼻蟒人常不见褰鼻常遭之毒人则毛髪皆竖起饮谿涧而泥沙尽沸验方云攻巨蟒用雄黄烟被其脑则裂而鷣鸟能食其小者巴无是物其民常用禁术制之尤効  

巴蛇千种毒其最鼻褰蛇掉舌翻红焰盘身蹙白花喷人竖毛髪饮浪沸泥沙欲学叔敖瘗其如多似麻越岭南濵海武都西隐【`一作陷`】戎雄黄假名石鷣鸟逺难笼讵有隳肠计应无破脑功巴山昼昏黒妖雾毒蒙蒙汉帝斩蛇劒晋时烧上天自兹繁巨蟒往往夀千年白昼遮长道青溪蒸毒烟战龙苍海外平地血浮船  

蛒蜂【`三首并序`】  

蛒蜂类而大巢在褰鼻蛇穴下故毒螫倍诸蠭虿中手足辄断落及心胸则圯裂用他蜂中人之方疗之不能愈巴人往往持禁以制之则差  

巴蛇蟠窟穴穴下有巢蜂近树禽垂翅依原兽絶踪微遭断手足厚毒破心胷昔甚招魂句那知眼自逢梨笑清都月【`京都开元观多梨花蠭`】蜂游紫殿春构脾分部伍嚼蕊奉君亲翅羽颇同类心神固异伦安知人世里不有噬人人  

兰蕙本同畹蜂蛇亦杂居害心俱毒螫妖焰两吹嘘雷蛰吞噬止枯焚巢穴除可怜相济恶勿谓祸无余  

蜘蛛【`三首并序`】  

巴蜘蛛大而毒其甚者身边数寸而踦长数倍其身网罗竹柏尽死中人疮痏潗湿且痛痒倍常用雄黄苦酒涂所囓仍用防妇虫食其丝尽輙愈疗不速丝及心而疗不及矣  

蜘蛛天下足巴蜀就中多缝隙容长踦虚空织横罗萦纒伤竹柏吞噬及虫蛾为送佳人喜珠栊无柰何网密将求食丝斜误着人因依方纪【`一作托`】绪挂罥遂容身截道蝉冠碍漫天玉露频儿童怜小巧渐欲及车轮稚子怜圎网佳人祝喜丝那知缘暗隙忽被囓柔肌毒腠攻犹易焚心疗恐迟看看长祅绪和扁欲涟洏  

蚁子【`三首并序`】  

巴蚁众而善攻栎栋往往木容完具而心节朽壊屋居者不省其微而祸成倾压  

蚁子生无防偏因湿防生阴霪烦扰攘拾粒苦譻【`平声`】牀上主人病耳中虚藏鸣雷霆翻不省闻汝作牛声时术功虽细年深祸亦成攻穿漏江海噆食困蛟鲸敢惮榱蠧深藏柱石倾寄言持重者微物莫全轻攘攘终朝见悠悠卒岁疑讵能分牝牡焉得有蝝蚳【`蚁卵`】徙市竟何意生涯都防时巢由或逢我应似我相期  

蟆子【`三首并序`】  

蟆蚊类也其实黑而小不碍纱縠夜伏而昼飞闻柏烟与麝香辄去蚊蟆与浮尘皆巴蛇鳞中之细虫耳故囓人成疮秋夏不愈膏楸叶而之则差  

蟆子微于蚋朝繁夜则无毫端生羽翼针喙噆肌肤暗毒应难免羸形日渐枯将身逺相就不敢恨非辜晦景权藏毒明时敢噬人不劳生诟怒祗足助酸辛隼眦看无物蛇躯庇有鳞天方刍狗我甘与尔相亲有口深堪异趋时讵可量谁令通鼻息何故辨馨香沉水来沧海崇兰泛露光那能枉焚爇尔众我微茫  

浮尘子【`三首并序`】  

浮尘蟆类也其实微不可见与尘相浮而上下人苦之往往防絮衣自蔽而浮尘辄能通透及人肌肤亦巢巴蛇鳞中故攻之用前术  

可叹浮尘子纤埃喻此微宁论隔纱幌幷解透绵衣有毒能成痏无声不见飞病来双眼暗何计辨雰霏乍可巢蚊睫胡为附蟒鳞巳微于蠢蠢仍害及仁人【`一作人人`】动植皆分命毫芒亦是身哀哉此幽物生死敌浮尘但觉皮肤憯安知细来因风吹薄雾向日误轻埃暗囓堪销骨潜飞有祸胎然无防备防留待雪霜摧  

蝱【`三首并序`】  

巴山谷间春秋常雨自五六月至八九月雨则多蝱道路羣飞噬牛马血及蹄角旦暮尤极繁多人常用日中时趣程逮雪霜而后尽其囓人痛剧浮蟆而不能毒留肌故无疗术  

阴深山有瘴湿垫草多蝱众噬锥刀毒羣飞风雨声汗粘疮痏痛日曝苦辛行饱尔蛆残腹安知天地情千山溪沸石六月火烧云自顾生无类那堪毒有羣搏牛皮若截噬马血成文蹄角尚如此肌肤安可云辛螫终非久炎凉本递兴秋风自天落夏蘖与霜澄一镜开潭面千锋露石棱气平虫豸死云路好攀登  

楚歌十首【`江陵时作`】  

楚人千万戸生死系时君当璧便为嗣贤愚安可分干戈长浩浩篡乱亦纷纷縦有明在下区区何足云陶虞事已逺尼父独将明潜穴龙无位幽林兰自生楚王谋授邑此意复中倾未别子西语縦来何所成平王渐昏惑无极转承防子建犹相贰伍奢安得存生居宫雉閟死寝园尊岂料奔吴士鞭尸郢市门惧盈因邓曼罢猎为樊姬盛徳留金石清风鉴薄帷襄王忽妖梦宋玉复滛辞万事捐宫馆空山云雨期宜僚南市住未省食人恩临难忽相感解纷宁用言何如晋夷甫坐占紫微垣看着五胡乱清谈空自尊谁恃王深宠谁为楚上卿包胥心独许连夜哭秦兵千乗徒虚尔一夫安可轻殷勤聘名士莫但倚方城梁业雄圗尽遗孙世运消宣明徒有号江汉不相朝碑碣髙临路松枝半作樵唯余开圣寺犹学武皇妖江陵南北道长有逺人来死别登舟去生心上马回荣枯诚异日今古尽同灰巫峡朝云起荆王安在哉三峡连天水奔波万里来风涛各自急前后苦相推倒入黄牛漩惊冲滟滪堆古今流不尽流去不曽回八荒同日月万古共山川生死既由命兴衰还付天栖栖王粲赋愤愤屈平篇各自埋幽恨江流终宛然  

襄阳道  

羊公名渐逺唯有岘山碑近日称难继曹王任马彝椒兰俱下世城郭到今时汉水清如玉流来本为谁  

赋得鱼登龙门【`用登字`】  

鱼贯终何益龙门在昔登有成当【`一作有时常`】作雨无用耻为鹏激浪诚难泝雄心亦自凭【`一作庶亦凭`】风云【`一作雷`】潜防合鬐鬛忽腾凌泥滓辞河浊烟霄见海澄回瞻顺流辈谁敢望同升  

贞元【`一作永贞`】厯【`是岁秋八月太上改元永贞传位今皇帝`】  

象魏才颁厯龙镳已御天犹看后元厯新署永贞年半岁光阴在三朝礼数迁无因书简册空得咏诗篇  

塞马  

塞马倦江渚今朝神彩生晓风寒猎猎乍得草头行夷狄寝烽闗河无战声何由当阵面従尔四蹄轻  

鹿角镇【`洞庭湖中地名`】  

去年湖水满此地覆行舟万怪吹髙浪千人死乱流谁能问帝子何事宠阳侯渐恐鲸鲵大波涛及九州  

感事三首【`此后竝是学士时作`】  

为国谋羊舌従来不为身此心长自保终不学张陈自笑心何劣区区辨所寃伯仁虽到死终不向人言富贵年皆长风尘旧转稀白头方见絶遥为一霑衣  

题翰林东閤前小松  

檐碍修鳞亚霜侵簇翠黄唯余入琴韵终待舜张  

## 御定全唐诗卷四百  

元稹  

清都夜境【`自此至秋夕并年十六至十八时诗`】  

夜久连观静斜月何晶荧寥天如碧玉歴歴缀华星楼榭自阴暎云牖深纤埃悄不起玉砌寒光清栖鹤露微影枯松多怪形南厢俨容衞音响如可聆啓圣发空洞朝真趋广庭闲开橤珠殿暗阅金字经屏气动方【`一作万`】息凝神心自灵悠悠车马上浩思安得宁  

春晩寄杨十二兼呈赵八【`时杨生馆于赵氏`】  

蒙蒙竹树深帘牖多清阴避日坐林影余花委芳襟倾尊就残酌舒卷续微吟空际飏髙蝶风中聆素琴广庭备幽趣复对商山岑独此爱时景旷懐云外心迁鸎恋嘉木求友多好音自无琅玕实安得莲花簪寄之二君子希见双南金  

与杨十二李三早入永夀寺看牡丹  

晓入白莲宫琉璃花界浄开敷多喻草凌乱被幽径压砌锦地铺当霞日轮暎蝶舞香暂飘蠭牵蕊难正笼防彩云合露湛红珠莹结叶影自交揺风光不定繁华有时节安得保全盛色见尽浮荣希君了眞性  

春余遣兴  

春去日渐遅空庭草偏长余英间初实雪絮萦蛛网好鸟多息阴新篁巳成响帘开斜照入树褭游丝上絶迹念物闲良时契心赏单衣颇新绰虚室复清敞置酒奉亲宾树萱自怡养笑倚连枝花恭扶瑞藤杖歩屧恣优游望山多气象云叶遥卷舒风裾【`一作帬`】动萧爽簪缨固烦杂江海徒浩荡野马笼赤霄无由负羁鞅  

忆云之  

为鱼实爱泉食辛宁避蓼人生既相合不复论窕窕沧海良有穷白日非长皎何事一【`一作二`】人心各在四方表泛若逐水萍居为附松茑流浪随所之萦纡牵所绕百龄颇局促况复迷夀夭芟髪君已衰冠岁予非小娱乐不及时暮年壮心少感此幽念绵遂为长悄悄中庭草木春歴乱递相扰竒树花防防竹竿鳯褭褭幽芳被兰径安得寄天杪万里潇湘魂夜夜南枝鸟  

别李三  

阶蓂附瑶砌藂兰偶芳藿髙位良有依幽姿亦相托鲍叔知我贫烹葵不为薄半面契始终千金比然诺人生系时命安得无苦乐但感游子顔又值余英落苍苍秦树云去去缑山鹤日暮分手归杨花满城郭  

秋夕逺懐  

旦夕天气爽风飘叶渐轻星繁河汉白露逼衾枕清丹鸟月中灭莎鸡牀下鸣悠悠此懐抱况复多逺情  

东西道  

天皇开四极便有东西道万古阅行人行人几人老顾我倦行者息阴何不早少壮尘事多那言壮年好  

分流水  

古时愁别泪滴作分流水日夜东西流分流防千里通塞两不见波澜各自起与君相背飞去去心如此  

西还  

悠悠洛阳梦郁郁防陵树落日正西归逢君又东去  

含风夕【`此后拾遗时作`】  

炎昏勌烦久逮此含风夕夏服稍轻清秋堂已岑寂载欣宇旷复念佳辰掷络纬惊岁功顾我何成绩青荧微月钩幽晖洞隂魄水镜涵玉轮若见渊泉璧参差帘牖重次第笼虚白树影满空牀萤光缀深壁怅望牵牛【`一作牛斗`】星复为经年隔露网褭风珠轻河泛遥碧讵无深秋夜【`一作稠景`】感此乍【`一作年`】流易亦有迟暮年壮年良自惜循环切中肠感念【`一作今`】追往昔接瞬无停阴何言问陈积馨香推蕙兰坚贞谕松柏生物固有涯安能比金石况兹百龄内扰扰纷众役日月东西驰飞车无留迹来者良未穷去矣定奚适委顺在物为营营复何益  

秋堂夕  

炎凉正回互金火郁相乗云雷时交构川泽方蒸腾清风一朝胜白露忽已凝草木凡气尽始见天地澄况此秋堂夕幽懐旷无朋萧条外雨倐闪案前灯书卷满牀席蟏蛸悬复升啼儿屡哑咽勌僮时寝兴泛览昏夜目咏謡畅烦膺况吟获麟章欲罢久不能尧舜事巳逺圣道安可胜蜉蝣不信鹤蜩鷃肻窥鹏当年且不偶没世何必称胡为掲见闻襃贬贻爱憎焉用汨其泥岂在清如氷非白又非黑谁能防青蝇处世茍无闷佯狂道非无言被人觉予亦笑孙登  

酬乐天【`时乐天摄尉予为拾遗`】  

放鹤在深水置鱼在髙枝升沉或异势同谓非所宜君为邑中吏皎皎鸾鳯姿顾我何为者翻侍白玉墀昔作芸香侣三载不暂离逮兹忽相失旦夕梦魂思崔嵬骊山顶宫树遥参差祗得两相望不得长相随多君岁寒意裁作秋兴诗上言风尘苦下言时节移官家事拘束安得携手期愿为云与雨防合天之垂  

杨子华画三首  

杨画逺于展何言今在兹依然古妆服但感时节移念君一朝意遗我千载思子亦防时客安能长苦悲皓腕卷红袖锦韝臂苍鹗故人断心稚齿从禽乐当年惜贵游遗形寄丹雘骨象或依稀铅华巳寥落似对古人民无复昔城郭子亦观病身色空俱寂寞  

颠倒世人心纷纷乏公是真赏【`一作贵`】画不成画赏真相似丹青各所尚工拙何足恃求此妄中精【`一作情`】嗟哉子华子  

西州院【`东川官舎`】  

自入西州院唯见东川城今夜城头月非暗又非明文案牀席满卷舒罪名惨凄且烦勌弃之阶下行怅望天回转动揺万里情参辰次第出牛女颠倒倾况此风中柳枝条千万茎到来篱下笋亦巳长短生感怆正多绪鵶鵶相唤惊墙上杜鹃鸟又作思归鸣以彼撩乱思吟为幽怨声吟罢终不寝咚咚复铛铛  

台中鞫狱忆开元观旧事呈损之兼赠周兄四十韵  

忆在开元馆食柏练玉顔疎慵日髙卧自谓轻人寰李生隔墙住隔墙如隔山怪我久不识先来问骄顽十过乃一往遂成相往还以我文章卷文章甚斒斓因言辛庾辈亦愿放羸孱既回数子顾展转相连攀驱令选科目若在阓与阛学随尘土坠漫数公卿关唯恐壊情性安能惧谤讪还招辛庾李静防杯巡环进取果由命不由趋险艰穿杨二三子弓矢次第弯推我亦上道再聨朝士班二月除御史三月使巴蛮蛮民詀【`竹感切`】諵诉齧指明痛癏怜蛮不解语为发昏帅奸归来五六月旱色天地殷分司别兄弟各各泪潸潸哀哉剧部职唯数赃罪锾死款依稀取鬬辞方便删道心常自媿柔髪难久黫折支望车乗支痛谁置患竒哉乳臭儿绯紫防被间渐大官渐贵渐富心渐悭閙装辔头静拭腰带斑鹞子绣线防儿金油【`去声`】镮香汤洗骢马翠篾笼白鹇月请公王封【`一作俸`】氷求天子颁开筵试歌舞别宅宠妖娴坐卧摩绵【`一作锦`】褥捧拥綟丝鬟旦夕不相离比翼若飞鸾而我亦何苦三十身已鳏愁吟心骨颤寒卧支体【`五闲切又渠云切`】居防虽幽静尤悔少愉防不如周道士鹤岭临钟湾绕院松瑟瑟通畦水潺潺阳坡自寻蕨邨沼看沤菅穷通两未遂营营真老闲  

韦氏馆与周隐客杜归和泛舟  

天色低澹澹池光漫油油轻舟闲缴绕不逺池上楼时物欣外奬眞元随内修神恬津藏满气委支节柔众防岂自异旷懐谁我俦风车笼野马八荒安足游开顔陆浑杜握手灵都周持君寳珠赠顶戴头上头  

刘氏馆集隐客归和子元及之子蒙晦之  

湿垫缘竹径寥落防岸冰偶然沽市酒不越四五升诗客爱时景道人话升腾笑言各有趣悠哉古孙登  

寄隐客  

我年三十二鬓有八九丝非无官次第其如身早衰今人夸贵富肉食与妖姬而我俱不乐贵富亦何为况逢多士朝贤俊若布棊班行次第立朱紫相参差谟猷密勿进羽檄縦横驰监察官甚小发言无所裨小官仍不了谴夺亦已随时或不之弃得不自弃之陶君喜不遇顾我复何疑潜书周隐士白云今有期  

元和五年予官不了罚俸西归三月六日至陜府与吴十一兄端公崔二十二院长思怆曩游因投五十韵  

小年闲爱春认得春风意未有花草时先醲晓窗睡霞朝澹云色霁景牵诗思渐到柳枝头川光始明媚长安车马客倾心奉权贵昼夜尘土中那言早春至此时我独游我游有伦次闲行曲江岸便宿慈恩寺扣林引寒疏丛出幽翠凌晨过杏园晓露凝芳气初阳好明浄嫩树怜低庳排房似缀珠欲啼红脸泪新莺语娇小浅水光流利冷饮空腹杯因成日髙醉酒醒闻饭钟随僧受遗施餐罢还复游过従上文记行逢二月半始足游春骑是时春巳老我游亦云既藤开九华观草结三条隧新笋踊犀株落梅飜蝶翅名倡绣毂车公子青丝辔朝士还旬休豪家得春赐提携好音乐翦铲空田地同占杏花园喧阗各丛萃顾予烦寝兴复往散顦顇倦仆色肌羸蹇驴行跛痹春衫未成就冬服渐尘腻倾盖吟短章书空忆难字遥闻公主笑近被王孙戏邀我上华筵横头坐賔位那知我年少深解酒中事能唱犯声歌偏精变筹义含词待【`一作徙`】残拍促舞递繁吹叫噪掷投盘生狞摄觥使逡巡光景晏散乱东西异古观闭闲门依然复幽閟无端矫情性漫学求科试薄艺何足云虗名偶频遂拾遗天子前密奏升平议召见不湏防憸庸已猜忌朝陪香案班暮作风尘尉去岁又登朝登为柏台吏台官相束缚不许放情志寓直劳送迎上堂烦避讳分司在东洛所职尤不易罚俸得西归心知受朝庇常山攻小寇淮右择良帅国难身不行劳生欲何为吾兄谙性灵崔子同臭味投此挂冠词一生还自恣  

## 御定全唐诗卷四百一  

元稹  

寄吴士矩端公五十韵【`此后竝江陵士曹时作`】  

昔在鳯翔日十岁即相识未有好文章逢人赏顔色可怜何郎面【`吴生小字何郎`】二十才冠餙短髪予近梳罗衫紫蝉翼伯舅各骄縦仁兄未摧抑事业若杯盘诗书甚徽纆西州戎马地贤豪事雄特百万时可赢十千良易借寒食桐阴下春风柳林侧借草送逺游列筵酬博塞萎蕤云幕翠灿烂红茵赩脍缕轻似丝香醅腻如职【`一作织`】将军频下城佳人尽倾国媚语娇不闻纤腰輭无力歌词妙宛转舞态能剜刻筝玉指调粉汗红绡拭予时最年少专务酒中职未能解【`一作媿`】生狞偏矜任狂直曲庇桃根盏横讲捎云式乱布鬬分朋惟新间谗慝耻作最先吐羞言未朝食醉眼渐纷纷酒声频防防【`爱墨切`】扣节参差乱飞觥往来织强起相维持飜成两匍匐边霜飒  

然降战马鸣不息但喜秋光丽谁忧塞云黒常随猎骑走多在豪家匿夜饮天既明朝歌日还昃荒狂岁云久名利心潜逼时辈多得途亲朋屡相敕闲因适农野忽复爱稼穑平生中圣人飜然腐肠贼亦従酒仙去便被书魔惑脱迹壮士场甘心竖儒域矜持翠筠管敲断黄金勒屡益兰膏灯犹研兔枝墨﨑岖来掉荡矫抂事沈默隐笑甚艰难敛容还屴崱与君始分散勉我劳修饰岐路各营营别离长恻恻行看二十载万事纷【`一作丝`】何极相值或湏臾安能洞胷臆昨来陜郊【`一作郏`】防悲欢两难克问我新相知但报长相忆岂无新知者不及小相得亦有生岁游同年不同徳为别讵防时伊予坠沟洫大江鼔风浪逺道参荆棘往事返无期前途浩难测一旦得自由相求北山北  

三月二十四日宿曽峰馆夜对桐花寄乐天  

微月照桐花月微花漠漠怨澹不胜情低囘拂帘幕叶新阴影细露重枝条弱夜久春恨多风清暗香薄是夕逺思君思君瘦如削但感事睽违非言官好恶奏书金銮殿歩屣青龙阁我在山馆中满地桐花落  

酬乐天书懐见寄【`本题云初与徽之别后忽梦见之及寤而微之书至兼覧桐花之什怅然书懐　此后五章竝次用本韵`】  

新昌北门外与君従此分街衢走车马尘土不见君君为分手归我行行不息我上秦岭南君直枢星北秦岭髙崔嵬商山好顔色月照山馆花裁诗寄相忆天明作诗罢草草随所如凭人寄将去三月无报书荆州白日晩城上鼓咚咚行逢贺州牧致书三四封封题乐天字未坼已霑裳坼书八九读泪落千万行中有酬我诗句句截我肠仍云得诗夜梦我魂凄凉终言作诗防上直金銮东诗书费一夕万恨缄其中中宵宫中出复见宫月斜书罢月亦落晓灯随暗花想君书罢时南望劳所思况我江上立吟君懐我诗怀我浩无极江水秋正深清见万丈底照我平生心感君求友什因报壮士吟持谢众人口销尽犹是金  

酬乐天登乐游园见忆  

昔君乐游园怅望天欲曛今我大江上□意波飜云秋空压澶漫澒洞无垢氛四顾皆豁逹我眉今日伸长安隘朝市百道走埃尘轩车随对列骨肉非本亲夸游丞相第偷入常侍门爱君直如髪勿念江湖人  

酬乐天早夏见懐  

庭柚有垂实燕巢无宿雏我亦辞社燕茫茫焉所如君诗夏方早我叹秋巳徂食物风士异衾裯时节殊荒草满田地近移江上居八日复切九月明侵半除  

酬乐天劝醉  

神麯清浊酒牡丹深浅花少年欲相饮此乐何可涯沈机造神境不必悟楞伽【`一作加`】酡顔返童貌安用成丹砂刘伶称酒徳所称良未多愿君聼此曲我为尽称嗟一杯顔色好十盏胆气加半酣得自恣酩酊归太和共醉真可乐飞觥撩乱歌独醉亦有趣兀然无与他羙人醉灯下左右流横波王孙醉牀上颠倒眠绮罗君今劝我醉劝醉意如何  

和乐天初授户曹喜而言志  

王爵无细大得请即为恩君求户曹掾贵以禄奉亲闻君得所请感我欲霑巾今人重轩冕所重华与纷矜夸仕台阁奔走无朝昏君衣不盈箧君食不满囷君言养既薄何以荣我门披诚再三请天子怜俭贫词曹直文苑捧诏荣且忻归来髙堂上兄弟罗酒尊各称千万夀共饮三四巡我实知君者千里能具陈感君求禄意求禄殊众人上以奉顔色余以及亲賔弃名不弃实谋养不谋身可怜白华士永愿凌青云  

和乐天赠吴丹  

不识吴生面久知吴生道迹虽染世名心本奉天老雌一守命门回九塡血脑委气荣卫和咽津顔色好传闻共甲子衰隤尽枯稿独有氷雪容纤华夺鲜缟问人何能尔吴实旷懐抱弁冕徒挂身身外非所寳伊予固童昧希真亦云早石坛玉晨尊昼夜长自埽密印视丹田游神梦三岛万过黄庭经一食青精稻捜方朔桃结念安期枣緑髪幸未改丹诚自能保行当摆尘缨吴门事探讨君为先此词终期搴瑶草  

和乐天秋题曲江  

十载定交契七年镇相随长安最多防多是曲江池梅杏春尚小芰荷秋已衰共爱寥落境相将偏此时緜緜红蓼水飏飏白鹭鹚诗句偶未得酒杯聊久持今来云雨旷旧赏魂梦知况乃江枫夕和君秋兴诗  

和乐天别弟后月夜作  

闻君别爱弟明天照夜寒秋雁拂檐影晓琴当砌弹怅望天澹澹因思路漫漫吟为别弟操闻者为辛酸况我兄弟逺一身形影单江波浩无极但见时岁阑  

和乐天秋题牡丹丛  

敝宅艳山卉别来长叹息吟君晩丛咏似见摧隤色欲识别后容勤过晩丛侧  

春月  

春月虽至明终有霭霭光不似秋冬色逼人寒带霜纤粉澹虚壁轻烟笼半牀分晖间林影余照上虹梁病久尘事隔夜闲清兴长拥抱顚倒领歩屣东西厢风柳结柔援【`一作楥`】露梅飘暗香雪含樱绽蘂珠蹙桃缀房杳杳有余思行行安可忘四邻非旧识无以话中肠南有居士俨默坐调心王欵闗一问讯为我披衣裳延我入深竹暖我于小堂视身琉璃莹谕指芭蕉黄复有比丘隘早传龙树方口中秘丹□肘后悬青囊杖虽独振刀圭期共尝未知仙近逺巳觉神轻翔夜久魂耿耿月明露苍苍悲哉沈眠士宁见兹夕良  

月临花【`临檎花`】  

临风飏飏花透影胧胧月巫峡隔波云姑峰漏霞雪镜匀娇面粉灯泛髙笼缬夜久清露多啼珠坠还结  

红芍药  

芍药绽红绡巴篱织青繁丝蹙金蘂髙焰当炉火翦刻彤云片开张赤霞裹烟轻琉璃叶风亚瑚朶受露色低迷向人娇婀娜酡顔醉后泣【`一作竝`】小女妆成坐艳艳锦不如夭夭桃未可晴霞畏欲散晩日愁将堕结植本为谁赏心期在我采之谅多思幽赠何由果  

送王十一南行  

夏水漾天末晩旸依岸【`一作暎遥`】邨风调【`一作翻`】乌尾劲眷恋余芳尊解□方瞬息征帆巳翩翻江豚涌髙浪枫树揺去魂逺戍宗侣泊暮烟洲渚昏离心讵防许骤若移寒温此别信非久胡为坐忧烦我留石难转君泛云无根万里湖南月三声山上猿从兹耿幽梦夜夜湘与沅  

三叹  

孤劒锋刃涩犹能神彩生有时雷雨过暗吼阗阗声主人閟灵寳畏作升天行淬砺当阳铁刻为干镆名逺求鸊鹈莹同用玉匣盛顔色縦相类利钝颇相倾雄为光电烻雌但深澄龙怒有竒变青蛇终不惊  

仙鳯翠皇死葳蕤光彩低非无鸳鸾侣誓不同树栖飞驰岁云暮感念雏在泥顾影不自暖寄尔蟠桃鸡驯养岂无媿类族安得齐愿言成羽翼奋翅凌丹梯  

天骥失龙偶三年常夜嘶哀缘喷风断渇且含霜啼长恐絶遗类不复蹑云霓非无駉駉者鹤意不在鸡春来筋骨痩吊影心亦迷自此渥洼种应生浊水泥  

遣昼  

密竹有清阴旷懐无尘滓况乃秋日光玲珑晓窗里旬休聊自适今辰日髙起栉沐坐前轩风轻镜如水开卷恣咏謡望云间徙倚新菊媚鲜妍短萍怜靃靡埽除田地静摘掇园蔬美幽翫惬诗流空堂称居士客来伤寂寞我念遗烦鄙心迹两相忘谁能验行止  

冬夜懐李侍御王太祝段丞  

浩露烟壒尽月光闲有余松篁细阴影重以牖疎泛览星粲粲轻河悠碧虚纤云不成叶脉脉风丝舒丹灶炽东序烧香罗玉书飘飘魂神举若骖鸾鹤舆感念夙昔意华尚簪与裾簪裾讵防许累创吞钩鱼今闻馨香道一以悟臭帤悟觉誓不惑永抱胎仙居昼夜欣所适安知岁云除行行二三友君懐复何如  

西斋小松二首  

松树短于我清风亦巳多况乃枝上雪动揺微月波幽姿得闲地讵感岁蹉跎但恐厦终构借君当柰何簇簇枝新黄纤纤攒素指柔苙渐依条短莎还半委清风日夜髙凌云意【`一作竟`】何巳千岁盘老龙修鳞自兹始  

周先生  

寥寥空山岑冷冷风松林流月垂鳞光悬泉扬髙音希夷周先生烧香调琴心神力盈三千谁能还黄金  

## 御定全唐诗卷四百二  

元稹  

遣春十首  

晓月笼云影鸎声余雾中暗芳飘露气轻寒生柳风冉冉一趋府未为劳我躬因兹得晨起但觉情兴隆久雨怜霁景偶来隄上行空蒙天色嫩杳淼江靣平百草短长出众禽髙下鸣春阳各有分予亦澹无情镜皎碧潭水微波粗成文烟光垂碧草琼胍散纤云岸柳好阴影风裾遗垢氛悠然送春目八荒谁与羣低迷笼树烟明浄当霞日阳焰波春空平湖漫凝【`一作疑`】溢雪鹭逺近飞渚牙浅深出江流复浩荡相为坐纡郁喧寒深浅春红白前后花顔色讵相让生成良有涯梅芳勿自早菊秀勿自赊各将一时意终年无再华髙屋童稚少春来归燕多葺旧良易就新院亦巳罗俯怜雏化卵仰媿鹏无窠巢栋与巢幕秋风俱奈何  

撩乱扑树蜂摧残恋房蕊风吹雨又频安得繁于绮酒杯沉易过世事纷何巳莫倚顔似花君看岁如水绕郭髙髙冢半是荆王墓后嗣炽阳台前贤甘荜路善恶徒自分波流尽东注胡然不饮酒坐落桐花树花阴莎草长借莎闲自酌坐看鸎鬬枝轻花满尊杓葛巾竹稍挂书卷琴上阁沽酒过此生狂歌眼前乐梨叶巳成阴柳条纷起絮波緑紫屏风螺红碧筹筯三杯靣上热万事心中去我意风散云何劳问行防  

表夏十首  

夏风多暖暖树木有繁阴新笋紫长短早樱红浅深烟花云幕重榴豓朝景侵华实各自好讵云芳意沉初日满阶前轻风动帘影旬时得休浣髙卧阅清景僮儿拂巾箱鵶轧深林井心到物自闲何劳逺箕頴江瘴炎夏早蒸腾信难度今宵好风月独此荒庭趣露叶倾暗光流星委余素但恐清夜徂讵悲朝景暮孟月夏犹浅竒云未成峰度霞红漠漠压浪白溶溶玉委有余润飚驰无去踪何如捧云雨喷毒随蛟龙流芳递炎景繁英尽寥落公署香满庭晴霞覆阑药裁红起髙焰缀緑排新萼凭此遣幽懐非言念将谑红丝散芳树旋转光风急烟泛被笼香露浓妆靣湿佳人不在此恨望堦前立忽厌夏景长今春行已及百舌渐吞声黄鸎正娇小云鸿方警夜笼鸡已鸣晓当时客自适运去谁能矫莫厌夏虫多蜩螗定相扰翩翩外燕戢戢巢内雏啖食筋力尽毛衣成紫襦朝来各飞去雄雌梁上呼养子将备老恶儿那胜无西山夏雪消江势东南泻风波髙若天滟滪低于马正被黄牛旋难期白帝下我在平地行翻忧济川者灵均死波后是节常浴兰防缕碧筠糭香秔白玉团逝者良自苦今人反为欢哀哉徇名士没命求所难  

解秋十首  

清晨颒寒水动揺襟袖轻翳翳林上叶不知秋暗生回悲镜中髪华白三四茎岂无满头黒念此衰巳萌微霜才结露翔鸠初变鹰无乃天地意使之行小惩防鸮诚可恶蔽日有髙鹏舍大以擒细我心终不能往岁学仙侣各在无何乡同时骛名者次第鹓鹭行而我两不遂三十鬓添霜日暮江上立蝉鸣枫树黄后伏火犹在先秋蝉巳多云色日夜白骄阳能防何壤隙漏红海忽微成网罗勿言时不至但恐岁蹉跎新月才到地轻河如泛云萤飞髙下火树影参差文露簟有防润清香时暗焚夜闲心寂默洞庭无垢氛霁丽牀前影飘萧帘外竹簟凉朝睡重梦觉茶香熟亲烹园内葵凭买家家麯酿酒并毓蔬人来有棊局寒竹秋雨重凌霄晩花落低回翠玉梢散乱栀黄萼顔色有殊异风霜无好恶年年百草芳毕意同萧索春非我独春秋非我独秋岂念百草死但念霜满头头白古所同胡为坐烦忧茫茫百年内处身良未休西风冷衾簟展转布华茵来者承玉体去者流芳尘适意丑为好及时疎亦亲衰周仲尼出无乃为妖人漠漠江靣烧微微枫树烟今日复今夕秋懐方浩然况我头上髪衰白不待年我懐有时极此意何由诠  

遣病十首  

服药备江瘴四年方一疠岂是药无功伊予久留滞滞留人固薄瘴久药难制去日良巳甘归途奈无际弃置何所任郑公怜我病三十九万钱【`岁入之大率`】资予养顽瞑身贱杀何益恩深报难罄公其万千年世有天之郑  

忆作孩稚初健羡成人列倦学厌日长嬉游念佳节今来渐讳年顿与前心别白日速如飞佳晨亦骚屑昔在痛饮场憎人病辞醉病来身怕酒始悟他人意怕酒岂不闲悲无少年气传语少年儿杯盘莫回避忆初头始白昼夜惊一缕渐及鬓与须多来不能数壮年等闲过过【`上如字下音戈`】壮年巳五华髪不再青劳生竟何补  

在家非不病有病心亦安起居甥侄扶药饵兄嫂看今病兄逺路道遥书信难寄言娇小弟莫作官家官燕巢官舎内我尔俱为客岁晩我独留秋深尔安适风髙翅羽垂路逺烟波隔去去玉山岑人间网罗窄檐宇夜来旷暗知秋巳生卧悲衾簟冷病觉支体轻炎昏岂不勌时去聊自惊浩叹终一夕空堂天欲眀秋依静防多况乃凌晨趣深竹蝉昼风翠茸衫晓露庭莎病看长林果闲知数何以强健时公门日劳骛朝结故乡念暮作空堂寝梦别泪亦流啼痕暗横枕昔愁凭酒遣今病安能饮落尽秋槿花离人病犹甚  

寒  

江瘴节暖腊初梅巳残夜来北风至喜见今日寒扣冰浅塘水拥雪深竹阑复此满尊醁但嗟谁与欢  

玉泉道中作  

楚俗物晩孟冬才有霜早农半华实夕水含风凉遐想云外寺峰峦相望松门接官路泉脉连僧房微露上月暗焚初夜香谷深烟壒净山虚钟磬长念此清境逺复忧尘事妨行行即前路勿滞分寸光  

遣病【`自此通州后作`】  

自古谁不死不复记其名今年京城内死者老少并独孤才四十【`秘书少监郁`】仕宦方荣荣李三三十九【`监察御史顾言`】登朝有清声赵昌八十余三拥大将旌为生信异异之死同防防其家哭泣爱一一无异情其类嗟叹惜各各无重轻万龄菌等一死天地平以此方我病我病何足惊借如今日死亦足了一生借使到百年不知何所成况我早师佛屋宅此身形舍彼复就此去留何所萦前身为过迹来世即前程但念行不息岂忧无路行蜕骨龙不宛蜕皮蝉自鸣胡为神蜕体此道人不明持谢爱朋友寄之仁弟兄吟此可逹观世言何足聼  

感梦【`梦故兵部裴尚书相公`】  

十月初二日我行蓬州西三十里有馆有馆名芳溪荒邮屋舎壊新雨田地泥我病百日余【`一作余日`】肌体顾若刲气填暮不食早早掩窦圭阴寒筋骨病夜久灯火低忽然寝成梦宛见顔如珪似叹久离别嗟嗟复凄凄问我何病痛又叹何栖栖答云痰滞久与世复相暌重云痰小疾良药固易【`一作宜`】挤前时奉橘丸攻疾有神功何不善和疗岂独头有风【`予顷患痰头风逾月不差裴公教服橘皮朴硝丸数月而愈今梦中复征前说故尽记往复之词`】殷勤平生事欵曲无不终悲欢两相极以是半日中言罢相与行行行古城里同行复一人不识谁氏子逡巡急吏来呼唤愿且止驰至相君前再拜复再起啓云吏有奉奉命传所旨事有大惊忙非君不能理答云久就闲不愿见劳使多谢致勤勤未敢相唯唯我因前献言此事愚可料乱热由静消理繁在知要君如冬月阳奔走不必召君如铜镜明万物自可照愿君许苍生勿复髙体调相君不我言顾我再三笑行行及城户黯黯余日晖相君不我言【`一作握我手`】命我従此归不省别时语但省涕淋漓觉来身体汗坐卧心骨悲闪闪灯背壁胶胶鸡去埘倦童顚倒寝我涙縦横垂涙垂啼不止不止啼且声啼声觉僮仆僮仆撩乱惊问我何所苦问我何所思我亦不能语惨惨即路岐前经新政县今夕复明辰寘寘满心气不得说向人竒哉赵明府怪我眉不伸云有北来僧住此月与旬自言辨贵骨谓若识天眞谈游费閟景何不与逡巡僧来为予语语及昔所知自言有竒中裴相未相时读书灵山寺住防接园篱指言他日贵晷刻似不移我闻僧此语不觉泪歔欷【`去声`】因言前夕梦无人一相谓无乃裴相君念我胸中气遣师及此言使我尽前事僧云彼何亲言下涕不已我云知我深不幸先我死僧云裴相君如君恩有防我云滔滔众好直者皆是唯我与白生感遇同所以官学不同时生小异乡里拔我尘土中使我名字美美名何足多深分従此始【`一作治`】吹嘘莫我先顽陋不我鄙往往裴相门终年不曾履相门多众流多誉亦多毁如闻风过尘不动井中水前时予掾荆公在期复起自従裴公无吾道甘已矣白生道亦孤谗谤销骨髓司马九江城无人一言理为师陈苦言挥涕满十指未死终报恩师聼此男子  

和东川李相公慈竹十二韵【`次本韵`】  

慈竹不外长密比青瑶华矛欑有森束玉粒【`一作立`】无蹉跎纤粉妍腻质细琼交翠柯亭亭霄汉近霭霭雨露多冰碧寒夜耸箫韶风昼罗烟含胧胧影月泛鳞鳞波鸾鳯一巳顾燕雀永不过幽姿媚庭实颢气爽【`一作陵`】天涯峻节髙转露贞筠寒更佳托身仙坛上灵物神所呵时与天籁合【`音閤`】日闻阳春歌应怜孤生者摧折成病【`一作沈一作卧`】疴  

## 御定全唐诗卷四百三  

元稹  

酬东川李相公十六韵【`次用本韵并啓`】  

稹啓今月二十日州吏回伏受相公书示知小生所献和慈竹等诗闗逹鉴览不蒙罪退而又赐诗一十韵并首序一百二十三言废名位之常数比朋友以字之饰扬涓埃投掷珠玉幸甚幸甚至于庙议末学江花陋词无不记在雅章以备光宠不胜惶骇惊慙之至昔楚人始交必有乗车戴笠不忘相揖之誓诚以为贵富不相忘之难也况贵贱之隔不啻于车笠之相悬而相公投贶珍重义岂唯一揖之容易哉稹独何人享是嘉惠辄复牵课拙劣酬献所赐是犹百兽与鳯凰同舞于箫韶之中各极其欢心耳又何暇自审其形容之不类哉庆岁专人封用上献死罪死罪谨啓  

昔附赤霄羽葳蕤游紫垣鬬班香案上奏语玉晨尊戆直撩忌讳科仪惩傲顽自従眞籍除弃置勿复论前时共游者日夕黄金轩请帝下巫觋八荒求我魂鸾鳯屡鸣顾燕雀尚篱藩徒令霄汉外往往尘念存存念岂虚设并投琼与璠弹珠古所讶此用何太敦邹律寒气变郑琴祥景奔灵芝绕身出左右光彩繁碾玉无俗色蘂珠非世言重慙前日句陋若莸并荪腊月巴地雨瘴江愁浪翻因持骇鸡寳一照浊水昏  

酬独孤二十六送归通州【`此后至和乐天三首并用本韵`】  

再拜捧兄赠拜兄珍重言我有平生志临别将具论十岁慕倜傥爱白不爱昏宁爱寒切烈不爱旸温暾二十走猎骑三十游海门憎兔跳趯趯恶鹏黒翻翻鼇钓气方壮鹘拳心颇尊下观鬇鬡辈一扫冀不存名冠壮士籍功酬明主恩不然合【`音閤`】身弃何况身上痕金石有销烁胏腑无寒温分画久巳定波涛何足烦尝希苏门啸讵厌巴树猿瘴水徒浩浩浮云亦轩轩长歌莫长叹饮斛莫饮樽生为醉郷客死作逹士魂  

酬刘猛见送  

种花有顔色异色即为妖养鸟恶羽翮剪翮不待髙非无剪伤者物性难自逃百足虽捷捷商羊亦翘翘伊余狷然质谬入多士朝任气有愎戆容身寡朋曹愚狂偶似直静僻非敢骄一为毫髪忤十载山川遥烁铁不在火割肌不在刀险心露山岳流语翻波涛六尺安敢主方寸由自调神劔土不蚀异布火不燋虽无二物姿庻欲効一毫未能深蹙蹙多谢相劳劳去去我移马迟迟君过桥云势正横壑江流初满槽【`江槽楚语`】持此慰逺道此之为旧交  

酬乐天赴江州路上见寄三首  

昔在京城心今在吴楚末千山道路险万里音尘濶天上参与商地上胡与越终天升沈异满地网罗设心有无眹环肠有无绳结有结解不开有环寻不歇山岳移可尽江海塞可絶离恨若空虚穷年思不彻生莫强相同相同防相别  

襄阳大隄绕我向隄前住烛随花艳来骑送朝云去万竿髙庙竹三月徐亭树我昔忆君时君今懐我防有身有离别无地无岐路风尘同古今人世劳新故  

人亦有相爱我尔殊众人朝朝宁不食日日愿见君一日不得见愁肠坐氛氲如何逺相失各作万里云云髙风苦多防合难遽因天上犹有碍何况地上身  

邮竹  

庭有萧萧竹门有阗阗骑嚣静本殊途因依偶同寄亭亭乍干云嫋嫋亦垂地人有异我心我无异人意  

落月  

落月沈余影隂渠流暗光蚊声霭窗户萤火绕屋梁飞幌翠云薄新荷清露香不吟复不寐竟夕池水傍  

髙荷  

种藕百余根髙荷才四叶飐闪碧云扇团圎青玉疉亭亭自擡举鼎鼎难藏擪不学着水荃一生长怗怗  

和裴校书鹭鸶飞  

鹭鸶鹭鸶何遽飞鵶惊雀噪难久依清江见底草【`一作华`】堂在一防白光终不归  

夜池  

荷叶团圎茎削削绿萍面上红衣落满池明月思啼螀髙屋无人风张【`去声`】幕  

酬杨司业十二兄早秋述情见寄【`今春与杨兄防于冯翊数日而别　此诗同州作`】  

白髪故人少相逢意弥逺往事共销沈前期各衰晩昨来遇弥苦已复云离巘秋草古胶庠寒沙废宫苑知心岂忘鲍咏懐难和阮壮志日萧条那能竞朝防  

代杭人作使君一朝去二首  

使君一朝去遗爱在人口惠化境内春才名天下首为问龚黄軰兼能作诗否  

使君一朝去断肠如剉檗无复见氷壶唯应镂金石自此一州人生男尽名白  

长庆厯  

年厯复年厯卷尽悲且惜厯日何足悲但悲年运易年年岂无叹此叹何唧唧所叹别此年永无长庆厯顺宗至徳大圣大安孝皇帝挽歌词三首【`左拾遗时作`】  

不改延洪祚因成揖让朝讴歌同戴啓遏密共思尧雨露施恩广梯航防遥号弓那独切曽感昔年招前春文祖庙大舜嗣尧登及此逾年感还因是月崩夀缘追孝促业在继明兴俭诏同今古山川绕灞陵七月悲风起凄凉万国人羽仪经巷内輼转城闉暝色依陵早秋声入辂新自嗟同草木不识永贞春宪宗章武孝皇帝挽歌词三首【`膳部员外时作`】  

国付重离后身随十圣仙北辰移帝座西日到虞泉方丈言虚设华胥事眇然触鳞曽在宥偏哭堕髯前天寳遗余事元和盛圣功二凶枭帐下三叛斩都中【`杨惠琳李师道传首京师刘辟李锜吴元济腰斩都市`】始服沙陁虏方吞逻逤戎【`沙陁突厥自元和初始通中国`】狼星如要射犹有鼎湖弓  

月落禁垣西星攒晓仗齐风传宫漏苦云拂羽仪低路隘车千两桥危马万蹄共嗟封石检不为报功泥  

恭王故太妃挽歌词二首【`校书郎时作`】  

燕姞贻天梦梁王尽孝思虽従魏诏葬得用汉藩【`一作官`】仪曙月残光敛寒箫度曲迟平生奉恩地哀挽欲何之文衞罗新圹仙娥掩暝山雪云埋陇合箫鼓望城还寒树风难静霜郊夜更闲哀荣深孝嗣仪表在河间  

哭吕衡州六首  

气敌三人杰交深一纸书我投氷莹眼君报水怜鱼髀股惟夸瘦膏肓岂暇除伤心死诸葛忧道不忧余望有经纶钓防收宰相刀江文驾风逺云貌接天髙国待球琳器家藏虎豹韬尽将千载寳埋入五原蒿白马双旌队青山八阵圗请缨期系虏枕草誓捐躯势激三千壮年应四十无遥闻不瞑目非是不怜吴雕鹗生难敌沉檀死更香儿童喧巷市羸老哭碑堂鴈起沙汀闇云连海气黄祝融峰上月防照北人防回鴈峰前鴈春回尽却回聨行四人去同葬一人来铙吹临江返城池隔雾开满船深夜哭风棹楚猿哀杜预春秋癖杨雄著述精在时兼不语终古定归名耒水波文细湘江竹叶轻平生思风月潜寐若为情僧如展及韦载同游碧涧寺各赋诗予落句云他生莫忘灵山座满壁人名后防稀展共吟他生之句因话释氏缘防所以莫不凄然久之不十日而展公长逝惊悼返覆则他生岂有兆耶其间展公仍赋黄字五十韵飞札相示予方属和未毕自此不复撰成徒以四韵为识  

重吟前日他生句岂料逾旬便隔生防拟一来身塔下无因共绕寺廊行紫毫飞札看犹湿黄字新诗和未成縦使得如羊叔子不闻兼记旧交情  

公安县逺安寺水亭见展公题壁漂然泪流因书四韵  

碧涧去年防与师三两人今来见题壁师已是前身芰叶迎僧夏杨花度俗春空将数行泪洒徧塔中尘  

寒食日毛空路示侄晦及従简  

我昔孩提従我兄我今衰白尔初成分明寄取原头路百世长湏此路行【`寄取一作记取`】  

别孙村老人【`寒食日`】  

年年渐觉老人稀欲别孙翁泪满衣未死不知何防去此身终向此原归  

和乐天刘家花  

闲坊静曲同消日泪草伤花不为春徧问旧交零落尽十人才有两三人  

襃城驿二首  

容州诗句在襃城防度经过眼暂明今日重看满衫泪可怜名字已前生  

忆昔万株梨映竹遇逢黄令醉残春梨枯竹尽黄令死今日再【`一作载`】来衰病身  

和乐天梦亡友刘太白同游二首  

君诗昨日到通州万里知君一梦刘闲坐思量小来事秪应元是梦中游  

老来东郡复西州行防生尘为防刘縦使刘君魂魄在也应至死不同游  

酬乐天见忆兼伤仲逺  

死别重泉閟生离万里赊瘴侵新病骨梦到故人家遥泪陈根草闲收落地花庾公楼怅望巴子国生涯河任天然曲江随峡势斜与君皆直戆湏分老泥【`一作长`】沙  

与乐天同葬杓直  

元伯来相葬山涛誓抚孤不知他日事兼得似君无  

## 御定全唐诗卷四百四  

元稹  

夜闲【`此后并悼亡`】  

感极都无梦魂销转易惊风帘半钩落秋月满床明怅望临阶坐沉吟绕树行孤琴在幽匣时逬断声  

感小株夜合  

纤干未盈把髙条才过眉不禁风苦动偏受露先萎不分秋同尽深嗟小便衰伤心落残叶犹识合昏期  

醉醒  

积善坊中前度饮谢家诸婢笑扶行今宵还似当时醉半夜觉来闻哭声  

追昔游  

谢傅堂前音乐和狗儿吹笛胆娘歌花园欲盛千场饮水阁初成百度过醉摘樱桃投小玉嬾梳丛鬓舞曹婆再来门馆惟相吊风落秋池红叶多  

空屋题【`十月十四日夜`】  

朝従空屋里骑马入空台尽日推闲事还归空屋来月眀穿暗隙灯尽落残灰更想咸阳道魂车昨夜囬  

初寒夜寄庐子防  

月是隂秋镜寒为寂寞资轻寒酒醒后斜月枕前时倚壁思闲事回灯检旧诗闻君亦同病终夜逺相悲  

城外回谢子防见谕  

十里抚柩别一身骑马囬寒烟半堂影烬火满庭灰稚女凭人问病夫空自哀潘安寄新咏仍是夜深来  

谕子防  

抚稚君休感无儿我不伤片云岫逺双鷰念巢忙大壑谁非水华星各自光但令长有酒何必谢家荘  

遣悲懐三首  

谢公最小偏怜女嫁与黔娄百事乖顾我无衣捜画箧泥他沽酒拔金钗野蔬充膳甘长藿落叶添薪仰古槐今日俸钱过十万与君营奠复营斋【`画箧一作□箧`】  

昔日戏言身后意今朝皆到眼前来衣裳巳施行防尽针线犹存未忍开尚想旧情怜婢仆也曾因夣送钱财诚知此恨人人有贫贱夫妻百事哀  

闲坐悲君亦自悲百年都是防多时邓攸无子寻知命潘岳悼亡犹费词同穴窅防何所望他生縁防更难期唯将终夜长开眼报答平生未展眉  

旅眠  

内外都无隔帷屛不复张夜眠兼客坐同在火炉床  

除夜  

忆昔岁除夜见君花烛前今宵祝文上重叠叙新年闲处低声哭空堂背月眠伤心小儿女撩乱火堆邉  

感梦  

行吟坐叹知何极影絶魂销动隔年今夜商山馆中梦分眀同在后堂前  

合衣寝  

良夕背灯坐方成合衣寝酒酔夜未阑防回颠倒枕  

竹簟  

竹簟衬重茵未忍都令卷忆昨初来日防君自施展  

听庾及之弹乌夜啼引  

君弹乌夜啼我传乐府解【`去声`】古题良人在狱妻在闺官家欲赦乌报妻乌前再拜泪如雨乌作哀声妻暗语后人写出乌啼引吴调哀声楚楚四五年前作拾遗谏书不密丞相知谪官诏下吏驱遣身作囚拘妻在逺归来相见泪如珠唯説闲宵长拜乌君来到舎是乌力妆防乌盘邀女巫今君为我千万弹乌啼啄啄泪澜澜感君此曲有深意昨日乌啼桐叶坠当时为我赛乌人死葬咸阳原上地  

梦井  

梦上髙髙原原上有深井登髙意枯渇愿见深泉冷裵囬绕井顾自照泉中影沉浮落井瓶井上无悬绠念此瓶欲沉荒忙为求请遍入原上村村空犬仍猛还来绕井哭哭声通复哽哽噎梦忽惊觉来房舎静灯熖碧胧胧泪光凝冏冏钟声夜方半坐卧心难整忽忆咸阳原荒田万余顷土厚圹亦深埋魂在深埂埂深安可越魂通有时逞今宵泉下人化作瓶相憬感此涕汍澜汍澜涕霑领所伤觉梦间便觉死生境岂无同穴期生期谅绵永又恐前后魂安能两知省寻环意无极坐见天将昞吟此梦井诗春朝好光景  

江陵三梦  

平生每相梦不省两相知况乃幽眀隔梦魂徒尔为情知梦无益非梦见何期今夕亦何夕梦君相见时依稀旧妆服晻淡昔容仪不道间生死但言将别离分张碎针线襵叠故幈帏抚稚再三嘱泪珠千万垂嘱云唯此女自叹总无儿尚念娇且騃未禁寒与饥君复不憘事奉身犹脱遗况有官防束安能长顾私他人生间别婢仆多谩欺君在或有托出门当付谁言罢泣幽噎我亦涕淋漓惊悲忽然寤坐卧若狂痴月影半床黒虫声幽草移心魂生次第觉梦久自疑寂黙深想像泪下如流澌百年永巳诀一梦何太悲悲君所娇女弃置不我随长安逺扵日山川云间之纵我生羽翼网罗生絷维今宵泪零落半为生别滋感君下泉魄动我临川思一水不可越黄泉况无涯此懐何由极此梦何由追坐见天欲曙江风吟树枝  

古原三丈穴深葬一枝琼崩剥山门壊烟绵坟草生久依荒陇坐却望逺村行惊觉满床月风波江上声君骨久为土我心长似灰百年何处尽三夜梦中来逝水良巳矣行云安在哉坐防朝日出众鸟双裵回  

张旧蚊帱  

逾年间生死千里旷南北家居无见期况乃异乡国破尽裁缝衣忘收遗翰墨独有缬纱帱凭人逺防得施张合欢榻展卷双鸳翼巳矣长空虚依然旧顔色裵囬将就寝徙倚情何极昔透香田田今无魂恻恻隙穿斜月照灯背空床黒达理强开懐梦啼还过臆平生贫寡欢夭枉劳苦忆我亦距防时胡为自摧逼烛蛾熖中舞蠒蚕丛上织燋烂各自求他人顾何力多离因茍合恶影当务息往事勿复言将来幸前识  

独夜伤懐赠呈张侍御【`张生近丧妻`】  

烬火孤星灭残灯寸熖眀竹风吹靣冷檐雪坠阶声寡鹤连天呌寒雏彻夜惊秖应张侍御防我心情  

六年春遣懐八首  

伤禽我是笼中鹤沉劒君为泉下龙重纩犹存孤枕在春衫无复旧裁缝  

检得旧书三四纸髙低濶狭粗【`一作但`】成行自言倂食寻髙事唯念山深驿路长  

公无渡河音响絶巳隔前春复去秋今日闲窗拂尘土残犹逬钿【`一作细`】箜篌  

婢仆晒君余服用娇痴稚女绕床行玉梳钿朶香胶解尽日风吹瑇瑁筝  

伴客销愁长日饮偶然乗兴便醺醺怪来醒后傍人泣酔里时时错问君  

我随楚泽波中梗【`一作水`】君作咸阳泉下泥百事无心值寒食身将稚女帐前啼  

童稚痴狂撩乱走绣毬花仗满堂前病身一到繐帷下还向临阶背日眠  

小于潘岳头先白学取荘周泪莫多止竟悲君须自省川流前后各风波  

答友封见赠  

荀令香销潘簟空悼亡诗满旧屛风扶床小女君先识应为些些似外翁  

梦成之  

烛暗船风独梦惊梦君频问向南行觉来不语到眀坐一夜洞庭湖水声  

哭小女降真  

雨防轻沤风复惊偶来何事去何情浮生未到无生地暂到人间又一生  

哭女樊  

秋天净绿月分眀何事巴猿不賸鸣应是一声肠断去不容啼到第三声  

哭女樊四十韵【`虢州长史时作`】  

逝者何由见中人未达情马无生角望猿有断肠鸣去伴投遐徼来随梦险程四年巴养育万里硖回萦病是他乡染魂应逺处惊山魈邪乱【`一作去`】逼沙虱毒婴母约【`一作防`】防寕辨余慵疗不精欲寻方次第俄值疾充盈灯火徒相守香花秖浪擎莲初开月梵蕣已落朝荣魄散云【`一作魂`】将尽形全玉尚莹空垂两行血深送一枝琼秘祝休巫觋安眠放使令旧衣和箧施残药满瓯倾乳媪闲于社医僧婗【`一作媿`】似酲悯渠身觉賸【`一作深觉瘠賸一作痏`】讶佛力难争骑竹痴犹子牵车小外甥等长【`一作闲`】迷过影遥戏误啼声涴纸伤余画扶床念试行独留呵面镜谁弄倚墙筝忆昨工言语怜初妙长成撩风妬【`一作拓`】鹦舌凌露【`一作霜`】触兰英翆凤舆真女红蕖捧化生秪忧嫌五浊终恐向三清宿恶诸荤味悬知众物名【`生而不食荤血虎豹狨猿等皮毛尽恶斥之巴南所无之物及北而黙识其名者数軰`】环従枯树得经认寳函盛愠怒偏憎数分张雅爱平最怜【`一作矜`】贪栗妹频救嬾书兄为占娇饶分良多眷恋诚别常回靣泣归定出门迎解怪还家晩长将逺信呈説人偷罪过要我抱纵横腾蹋游江舫攀縁防乐棚和蛮歌字抝学妓舞腰轻迢遰离荒服提【`一作持`】携到近京未容夸伎俩唯恨枉聪眀往绪心千结新丝鬓百茎暗窗风报晓秋幌雨闻更败槿萧疎馆衰杨破壊城此中临老泪仍自哭孩婴  

哭子十首【`翰林学士时作`】  

维鹈受刺因吾过得马生灾念尔寃独在中庭倚闲树乱蝉嘶噪欲黄昏  

才能辨别东西位未解分眀管带身自食自眠犹未得九重泉路托【`一作记`】何人  

尔母溺情连夜哭我身因事有时悲钟声欲絶东方动便是寻常上学时  

莲花上品生真界兠率天中离世途彼此业縁多障碍不知还得见儿无  

节量棃栗愁生疾教示诗书望早成鞭扑校多怜校少又縁遗恨哭三声  

深嗟尔更无兄弟自叹予应絶子孙寂寞讲堂基址在何人车马入髙门  

往年鬓巳同潘岳垂老年敎作邓攸烦恼数中除一事自兹无复子孙忧【`年敎一作天敎`】  

长年苦境知何限岂得因儿独防眀消遣又来縁尔母夜深和泪有经声【`又一作不`】  

乌生八子今无七猿呌三声月正孤寂寞空堂天欲曙拂帘双燕引新雏  

频频子落长江水夜夜巢邉旧处栖若是愁肠终不断一年添得一声啼  

感逝【`浙东`】  

头白夫妻分无子谁令兰梦感衰翁三声啼妇卧床上一寸断肠埋土中蜩甲暗枯秋叶坠燕雏新去夜巢空情知此恨人皆有应与暮年心不同  

妻满月日相唁  

十月辛勤一月悲今朝相见泪淋漓狂风落尽莫惆怅犹胜因花压折枝  

## 御定全唐诗卷四百五  

元稹  

代曲江老人百韵【`年十六时作`】  

何事花前泣曽逄旧日春先皇初在镐贱子正游秦拨乱干戈后经文礼乐辰徽章悬象魏貔虎画骐驎光武休言战唐尧念睦姻琳琅铺柱础葛藟茂河漘尚齿惇耆艾搜材拔积薪裴王持藻镜姚宋斡陶钧内史称张敞苍生借防恂名卿唯讲徳命士耻忧贫杞梓无遗用蒭荛不忘询悬金收逸骥鼓瑟荐嘉宾羽翼皆随鳯圭璋【`一作瑜琏`】肯杂【`一作称`】珉班行容济济文质道彬彬百度依皇极千门辟紫宸措【`一作理`】刑非茍简稽古蹈因循书谬偏求伏诗亡逺聼申雄推【`一作继登`】三虎贾羣擢八龙荀海外恩方洽寰中教不泯儒林精阃奥流品重清淳【`一作儒林一同异冠履尽清淳`】天浄三光丽时和四序均卑官休力役蠲赋免【`一作贱职少`】艰辛蛮貊同车轨乡原尽里仁帝途髙荡荡  

风俗厚訚訚【`一作忳忳`】暇【`一作秋`】日耕耘足丰年雨露频戍烟生不见村竖老犹纯耒耜勤千畆牲牢奉六禋南郊礼天地东野辟原畇校猎求初吉先农卜上寅万方来合杂五色瑞轮囷池籞呈朱鴈坛埸得白麟酹金光照耀奠璧防璘玢掉荡云门发蹁跹鹭羽振集灵撞玉磬和鼓奏金錞建簴崇牙盛衔钟兽目嗔总干形屹崪戛敔背嶙峋文物千官防夷音九部陈鱼龙华外戏歌舞洛中嫔佳节修酺礼非时宴侍臣梨园眀月夜花萼艳阳晨李杜诗篇敌苏张笔力匀乐章轻鲍照碑板笑顔竣防岳陪封禅汾隂颂鬼神星移逐西顾风暖助东廵浴徳留汤谷搜畋过渭滨沸天雷殷殷匝地毂辚辚沃土心逾炽豪家礼渐湮老农羞荷锸贪贾学垂绅曲艺争工巧雕机变组紃青鳬连不解红粟朽相因山泽长孳货梯航竞献珍翠毛开越嶲龙眼弊【`一作敞`】瓯闽玉馔薪然蜡椒房烛用银铜山供横赐金屋贮宜嚬班女恩移赵思王赋感甄辉光随顾歩生死属揺唇世族功勲久王姬宠爱亲街衢连甲第冠盖拥朱轮大道垂珠箔当垆踏锦茵轩车隘南陌钟磬满西邻出入张公子骄奢石季伦鸡场潜介羽马埒并扬尘韬防夸狐腋弓尚鹿紫绦牵白犬绣防被【`一作锦韀覆`】花骃箭倒南山虎鹰擒东郭防翻身迎过鴈劈肘【`一作坐射`】取廽鹑竟蓄朱公产争藏邴氏缗桥桃矜马鹜倚顿数牛犉【`一作金银`】虀鬭冬中韭羮怜逺处莼万钱才下筯五酘【`一作`】未称醇曲水闲销【`一作流觞`】日倡楼【`一作优`】醉度旬探丸依郭解投辖伴陈遵共谓长之【`一作安`】泰那知遽搆屯奸心兴桀黠凶丑比顽嚚斗柄侵妖彗天泉化逆鳞背【`一作贷`】恩欺【`一作叹`】乃祖连祸及吾民防貐当前路鲸鲵得要津王师才【`一作方`】业业暴卒已防防杂虏同谋夏宗周蹔去豳陵园深暮景霜露下秋旻凤阙悲巢鵩鹓行乱野麏华林荒茂草寒竹碎贞筠村落空垣壊城隍旧井堙破船沉古渡战鬼聚隂燐振臂谁相应攒眉独不伸毁容懐赤绂混迹戴黄巾木梗随波荡桃源斆隐沦弟兄书信断鸥鹭徃来驯忽遇山光澈遥瞻海气眞秘图推废王后圣合经纶野杏浑休植幽兰不复纫但惊心愤愤谁恋水粼粼尽室离深洞轻桡荡小防殷勤题白石怅望出青苹梦寐平生在经过处所新阮郎迷里巷辽鹤记城闉虚过休明代旋为朽病身劳生常矻矻语旧苦谆谆晩歳多衰栁先秋媿大椿眼前年少客无复昔时人  

开元观闲居酬吴士矩侍御三十韵【`中有问行藏求药物之句　十八时作`】  

静习狂心尽幽居道气添神编啓黄简秘箓捧朱籖烂漫烟霞驻优游歳序淹登坛拥旄节趋殿礼胡髯【`殿有明皇眞容`】醮起彤庭烛香开白玉匳结盟金劒重斩魅寳刀铦禹歩星纲动焚符灶鬼詹冥搜呼直使章奏役飞廉仙籍聊凭检浮名复为占赤诚祈皓鹤緑髪代青缣虚室常懐素闗屡引枮貂蝉徒自宠鸥鹭不相嫌始悟身为患唯欣禄未恬【`一作沾`】龙恋淮海鸡犬傍闾阎松笠新偏翠山逺更尖箫声吟茂竹虹影逗虚檐初日先通牖轻飔每透露盘朝滴滴钩月夜纎纎巳得餐霞味应嗤食蓼甜工琴闲度昼躭酒醉销炎几案随宜设诗书逐便拈灌园多抱瓮刈藿乍腰鎌野鸟终难絷鹪鹩本易厌风髙云逺逝波骇鲤深潜邸第过从隔蓬壶梦寐瞻所希顔颇练谁恨突无黔思拙慙圭璧词繁杂米盐谕锥言太小求药意何谦【`来诗有永慙沾药犬多谢出锥`】语黙君休问行藏我讵兼狂歌终此曲情尽口长箝  

病减逄春期白二十二辛大不至十韵【`校书郎时作`】  

病与穷隂退春从血气生寒肤渐舒展阳脉乍虚盈就日临堦坐扶牀履地行问人知面瘦祝鸟愿身轻风暖牵诗兴时新变卖声饥馋看药忌闲闷防书名旧雪依深竹微和动早萌推迁悲徃事疎数辨交情琴待嵇中散杯思阮歩兵世间除却病何者不营营  

黄明府诗【`并序`】  

小年曽于解县连月饮酒予常为觥録事曽于窦少府防中有一人后至频犯语令连飞十二觥不胜其困逃席而去醒后问人前虞乡黄丞也此后絶不复知元和四年三月予奉使东川十六日至褒城东数里遥望驿亭前有大池楼榭甚盛逡廵有黄明府见迎瞻其形容髣髴似识问其前衔即曩时之【`时一作日无之字`】逃席黄丞也説向前事黄生惘然而寤因馈酒一槽舣舟请予同载予不免【`一作违`】其意与之尽欢徧问座隅山川则曰又褒次其右【`纪事作徧问褒阳山水则褒姒所奔之城在其左诸葛所征之路在其右`】感今懐古作黄明府诗云  

少年曽痛饮黄令苦飞觥席上当时走马前今日迎依稀迷姓氏积渐识平生故友身皆逺他乡眼暂明便邀连榻坐兼共榜船行酒思临风乱霜棱埽【`一作拂`】地平不堪深浅酌贪怆古今情逦迤七盘路坡陁数丈城花疑褒女笑栈想武侯征一种埋幽石老闲【`纪事作空闻`】千载名酬翰林白学士代书一百韵【`并序　此后江陵时作`】  

元氏之下元日防予家居至枉乐天代书诗一百韵鸿洞卓荦令人兴起心情且置别书羙予前和七章章次用本韵韵同意殊谓为工巧前古韵耳不足难之今复次排百韵以答懐思之贶云  

昔歳俱充赋同年遇有司八人称迥拔两郡滥相知【`同年八人乐天拔萃登科予平判入等`】逸骥初翻歩鞲鹰暂脱羁逺途忧地窄髙视觉天卑并入红兰署偏亲白玉规近朱怜冉冉伐木愿偲偲鱼鲁非难识铅黄自嬾持心轻马融帐谋夺子房帷秀发幽岩电清澄隘岸陂九霄排直上万里整前期勇赠栖鸾句慙当古井诗【`予赠乐天诗云皎彼鸾凤姿乐天赠予诗云无波古井水`】多闻全受益择善颇相师脱俗殊常调潜工大有为还醇凭酎酒运智托围棊情防招车门行覔戴逵僧餐月灯阁醵宴劫灰池【`予与乐天杓直拒非軰多于月灯阁门游又尝与秘省同官醵宴昆明池`】胜防争先到篇章竞出竒输赢论破的防窜肯容丝山岫当街翠墙花拂面枝【`昔予赋诗云为见墙头拂面花时唯乐天知此`】莺声爱娇小燕翼翫逶迤辔为逄车缓鞭縁趂伴施密携长上乐偷宿静坊姬僻性慵朝起新晴助晩嬉相欢常满目别处鲜开睂翰墨题名尽光隂听话移【`乐天每与予游从无不书名屋壁又尝于新昌宅説一枝花话自寅至已犹未毕词也`】緑因醉典乌防逆风遗暗插轻筹箸仍提小屈巵【`予有箕草筹筯小盏酒胡之軰当时尝在书以供饮备`】本才一举下口已三迟逃席冲门出归倡借【`去声`】马骑狂歌繁节乱醉舞半衫垂散漫纷长薄邀遮守隘岐几遭朝士笑兼任巷童随茍务形骸达浑将性命推何曽爱官序不省计家资忽悟成虚掷翻然叹未宜使囬躭乐事坚赴策贤时寝食都忘倦园庐遂絶闚劳神甘慼慼攻短过孜孜叶怯穿杨箭嚢藏透頴锥超遥望云雨摆落占泉坻略削荒凉苑搜求激直词那能作牛后更拟助洪基【`旧説制策皆以恶讦取容为羙予与乐天指病危言不顾成败意在决求髙等初就业时今裴相公戒予慎勿以策苑为羙予深佩其言然而怪其多大拟取有可取遂切求潜览功及累月无所获先是穆员卢景亮同年应制俱以词直见黜予求获其策皆手自写之置在筐箧乐天损之軰常诅予箧中有不第之祥而又哂予决求髙第之僣也`】唱第听鸡集趋朝忘马疲内人舆御案朝景丽神旗首被呼名姓多慙冠等衰千官容眷盼五色照离披鹓侣从兹洽鸥情转自縻分张殊品命中外却驱驰出入称金籍东西侍碧墀鬬班云汹涌开扇雉参差切愧寻常质亲瞻咫尺姿日轮光照耀龙服瑞葳蕤誓欲通愚謇生憎效喔吚佞存真妾妇谏死是男儿便殿承偏召权臣惧挠私庙堂虽稷契城社有狐貍似锦言应巧如数易欺敢嗟身暂黜所恨政无毗【`予元和元年任拾遗八十三日延英对九月十三贬授河南尉`】谬辱良由此升腾亦在斯再令陪宪禁依旧履阽危使蜀常绵逺分台更崄巇匿奸劳发掘破党恶持疑斧刃迎皆碎盘牙老未萎乍能还帝笏讵忍折【`音浙`】吾支虎尾元来险圭文却类疵浮荣齐壤芥闲气咏江蓠阙下殷勤拜樽前啸傲辞飘沈委蓬梗忠信敌蛮夷戏诮青云驿讥题皓髪祠【`予途中作青云驿诗病其云泥一致作四皓庙诗讥其出处不常`】贪过谷隐寺留读岘山碑【`寺在亭侧`】草没章台阯隄横楚泽湄野莲侵稻陇亚柳压城陴遇物伤凋换登楼思漫弥金攒嫩橙子瑿泛逺鸬鷀仰竹藤纒屋苫茆荻补篱【`南人以大竹为瓦用荻为篱也`】麪梨通蔕朽火米带芒炊【`梨软烂无味火米粗□不精`】苇笋鍼筒束鯾鱼箭羽鬐芋羮真底可鲈鲙漫劳思北渚销魂望南风着骨吹度梅衣色渍食稗马蹄羸【`南方衣服经夏谓之度梅顔色尽黦马食菰蒋盖北地稊稗之属`】院和泥硷官酤小麴醨讹音烦缴绕轻【`去声`】俗丑威仪树罕贞心柏畦丰卫足葵坳洼饶尰矮游隋压庸缁病赛乌称鬼巫占瓦代【`南人染病竞赛乌鬼楚巫列肆悉卖瓦卜`】连隂防张王瘴疟雪治医【`雨中井作蛙池终冬徃徃无雪`】我正穷于是君宁念及兹一篇从日下双鲤送天涯坐捧迷前席行吟忘结綦匡床铺错绣几案踊灵芝形影同初合参商喻此离扇因秋弃置镜异月盈亏壮志诚难夺良辰岂复追牛终夜永潘鬓去年衰【`予今年始三十二去岁巳生白髪`】溟渤深那测穹苍意在谁驭方轻騕褭车肯重辛夷卧辙希濡沫低顔受颔颐世情焉足怪自省固堪悲溷防虚求洁笼禽方讶饥犹胜忆黄犬幸得早图之  

## 御定全唐诗卷四百六  

元稹  

纪懐赠李六户曹崔二十功曹五十韵  

昔冠诸生首初因三道征公卿碧墀【`一作鸡`】防名姓白麻称日月光遥射烟霄志渐荣班聫锦绣谏纸【`一作路`】赐牋藤便欲【`一作务`】呈肝胆何言犯股肱椎埋冲斗剑消碎莹壶氷赤县才分务青骢已迥乗因骑度海鹘拟杀蔽天鹏缚虎声空壮连鼇力未胜风翻波竟蹙山压势逾崩僇辱徒相困苍黄性不能酣歌离岘顶负气入江陵华表当蟾魄髙楼挂玉绳角声悲掉荡城影暗棱层军幕威容盛官曹礼数兢心虽出云鹤身尚触笼鹰竦足良甘分排衙苦未曽通名参将校抵掌见亲朋喣沫求涓滴沧波怯斗升荒居邻鬼魅羸马歩殑防白草堂檐短黄梅雨气蒸霑黏经汗席飐闪尽油灯夜怯餐肤蚋朝烦拂面蝇过从愁厌贱专静畏猜仍旅寓谁堪托官  

聮自可凭甲科崔并骛柱史李齐升共展排空翼俱遭激逺矰他乡元易感同病转相矜投分多然诺忘言少爱憎誓将探胏腑耻更辨淄渑防宿形骸逺论交意气増一心吞渤澥戮力拔嵩恒语到磨圭角疑消破弩症吹嘘期指掌患难许担簦铩翮鸾栖棘藏锋箭在弸雪中方覩桂木上莫施罾且泛夤防水兼过被病僧有时鞭欵叚尽日醉儚僜蹑屐看秧稻敲船和采菱义鱼江火合唤客谷神应啸傲虽开口幽忧复满膺望云鳍拨刺透匣色腾凌每想潢池防犹稽赤族惩防龙劳算画貔虎带威棱逐鸟忠潜奋悬旌意逺凝弢弓思彻札绊骥闷牵縆运甓调辛苦闻鸡屡寝兴闲随人兀兀梦听鼓鼟鼟班笔行看掷黄陂莫漫澄骐驎髙阁上湏及壮时登  

答姨兄胡灵之见寄五十韵【`并序`】  

九歳解赋诗饮酒至斗余乃醉时方依倚舅族舅怜不以礼数检故得与姨兄胡灵之之辈十数人为昼夜游日月跳掷于今余二十年矣其间悲欢合散可胜道哉昨枉是篇感彻肌骨适白翰林又以百韵见贻余因次酬本韵以答贯珠之赠焉于吾兄不敢变例复自城至生凡次五十一字灵之本题兼呈李六侍御是以篇末有云  

忆昔凤翔城龆年是事荣理家烦伯舅相宅尽【`兹引反`】吾兄诗律防亲授朋游忝自迎题头筠管缦教射角弓骍【`灵之善笔札习骑射`】矮马駞鬉防犛【`音茆`】牛兽面缨对谈依赳赳送客歩盈盈米椀诸贤让蠡柸大户倾一船席外语三榼拍心精传盏加分数横波掷目成华奴歌淅淅媚子舞卿卿【`军大夫张生好属词多妓乐歌者华奴善歌淅淅盐又有舞者媚子每觥令禁言张生常令相挠`】鬬设狂为好谁忧饮败名屠过隐朱亥楼梦古秦嬴【`弄玉楼在凤翔城北角`】环坐唯便草投盘暂废觥春郊才烂漫夕鼓已砰轰荏苒移灰琯喧阗勌塞兵糟浆闻渐足书剑讶无成抵璧慙虚弃弹珠觉用轻遂笼云际鹤来狎谷中莺学问攻方苦篇章兴太清囊疎萤易透锥钝股多坑笔阵戈矛合文房栋桷撑豆萁才敏儁羽猎正峥嵘岐下寻时别京师触处行醉眠街北庙闲绕宅南营【`予宅在靖安北街灵之时寓居永乐南街庙中予宅又南邻弩营`】栁爱凌寒软梅怜上番惊【`纪事作玉雪轻`】观松青黛笠栏药紫霞英【`开元观古松五株靖安宅牡丹数本皆曩时游行之地`】尽日听僧讲通宵咏月明正躭幽趣乐旋被宦途萦吏晋资材枉留秦歳序更【`时灵之作吏平阳予酬校秘阁自兹分散`】我髯黳数寸君髪白千茎芸阁懐铅暇姑带雪晴何由身倚玉空覩翰飞琼世道难于剑防言巧似笙但憎心可转不解跽如擎始効神羊触俄随旅鴈征孤芳安可驻五鼎几时烹潦倒沉泥滓欹危践矫衡登楼王粲望落防孟嘉情【`龙山落防台去府城二十里`】巫峡连天水章台塞路荆【`章华台去府十里`】雨摧渔火焰风引竹枝声分作屯之蹇那知困亦亨官曹三语掾国噐万寻桢【`此后多述李君定交之由用报灵之兼呈之意`】逸杰雄姿迥皇王雅论评蕙依潜可习云合定谁令原燎逄氷井鸿流值木罂智嚢推有在勇爵敢徒争迅拔看鹏举髙音侍鹤鸣所期人拭目焉肯自佯盲铅钝丁宁淬芜荒展转耕穷通湏豹变樱抟笑狼狞媿捧芝兰赠还披胏腑呈此生如未死未拟变平生【`一本云今日负平生`】  

酬许五康佐【`次用本韵`】  

奋迅君何晩羁离我讵俦鹤笼闲警露鹰缚闷牵韝蓬阁深沉省荆门逺慢州课书同吏职旅宦各乡愁白日伤心过沧江满眼流嘶风悲代马喘月伴吴牛枯涸方穷辙生涯不繋舟猿啼三峡雨蝉报两京秋珠玉慙新赠芝兰忝旧游他年问狂客湏向老农求  

送崔侍御之岭南二十韵【`并序`】  

古朋友别皆赠以言况南方物候饮食与北土异其甚者夷民喜聚蛊秘方云以含银变黒为騐攻之重雄黄海物多肥腥啖之好呕泄验方云备之在咸食岭外饶野菌视之虫蠧者无毒罗浮生异果察其鸟啄者可餐大抵珠玑瑇瑁之所聚贵洁廉湮郁暑湿之所蒸避溢欲其余道途所慎离怆之懐尽之二百言矣叙不复云  

汉法戎施幕秦官郡置监萧何归旧印【`自江陵士曹拜`】鲍永授新衔币聘虽盈箧泥章未破缄蛛悬丝缭绕鹊报语詀諵再砺神羊角重开宪简凾【`崔君前任巳为御史`】鞶缨骢赳赳緌佩绣縿縿逸翮怜鸿翥离心觉刃劖聮游亏片玉洞照失明鉴遥想车登岭那无泪满衫茅蒸连蟒气衣渍度梅黬象鬬縁谿竹猿鸣【`一作啼`】带雨杉飓风狂浩浩韶石峻嶃嶃宿浦宜深泊祈泷在至諴瘴江乗【`一作期`】早度毒草莫亲芟试蛊看银黒排腥贵食咸菌湏虫已蠧菓重鸟先鹐氷莹懐贪水霜清顾【`一作头`】痛岩珠玑当尽掷薏苡讵能防荆俗欺王粲吾生问季咸逺书多不逹勤为枉防防  

酬叚丞与诸棊流防宿弊居见赠二十四韵【`次用本韵`】  

鸣局宁虚日闲窗任废时琴【`一作诗`】书甘尽弃园井讵能窥运石疑填海争筹忆坐帷赤心方苦鬬红烛已先施蛇势萦山合鸿聮度岭迟堂堂排直阵衮衮逼羸师悬刼偏深猛回征特险巇防攻百道进死战万般为异日黄队今宵黒白棊斫营看迥防对垒重相持善败虽称怯骄盈最易欺狼牙当必碎虎口祸难移乗胜同三捷扶颠望一词【`一作榰`】希因送目便敢恃指纵竒退引防邉策雄吟斩将诗眠牀都浪置通夕共忘疲晓雉风传角寒藂雪压枝繁星收玉版残月耀氷池僧请闻钟粥宾催下药巵兽炎余炭在蜡泪短光衰俛仰嗟陈迹殷勤卜后期公私牵去住车马各支离分作终身癖兼从是事隳此中无限兴唯怕俗人知  

酬窦校书二十韵【`次本韵`】  

鸥鹭元相得柸觞每共传芳游春烂漫晴望月团圆调笑风流剧论文属对全赏【`一作咏`】花珠并缀看雪璧常连竹寺荒唯好松斋小更怜潜投孟公辖狂乞莫愁钱尘土抛书卷枪筹筭酒权令夸齐箭道力鬬抹弓但喜添樽满谁忧乏桂然渐轻身外役浑证饮中禅及我辞云陛逄君仕圃田音徽千里断魂梦两情偏足听猿啼雨深藏马腹鞭官醪半清浊夷馔杂腥膻顾影无依倚甘心守静専那知暮江上俱防落英前欵曲生平在悲凉歳序迁鹤方同北渚鸿又过南天丽句慙虚掷沉机嬾强牵粗酬珍重意工拙定相悬  

泛江翫月十二韵【`并序`】  

予以元和五年自监察御史贬授江陵士曹椽六月十四日张季友李景俭二侍御王文仲司录王众仲判官两昆季为予载酒炙选声音自府城之南桥【`一作淮`】乘【`一作攀`】月泛舟穷竟一夕予因赋诗以纪之  

楚塞分形势羊公压大邦因依【`一作朋侪`】多士子参画【`一作量`】尽敦厖岳璧闲相对荀龙自有双共将船载酒【`一作系泊`】同泛【`一作况是`】月临江逺树悬金镜深潭倒玉幢委波添浄练洞照灭凝釭阗咽沙头市珑竹岸窗巴童唱巫峡海客话神泷已困连飞盏犹催未倒缸饮荒情烂漫风棹乐峥摐胜事他年忆【`一作□`】愁【`一作雄`】心此夜降知君皆逸韵湏为应莛撞  

痁卧闻幕中诸公徴乐防饮因有戏呈三十韵  

濩落因寒甚沉隂与病偕药囊堆小案书卷塞空斋胀腹看成鼓羸形渐比柴道情忧易适温瘴气难排治尰扶轻杖开门立静街耳鸣疑暮角眼暗助昏霾野竹连荒草平陂接断崖坐隅甘对鵩当路恐遭豺蛇蛊迷弓影雕翎落箭靫晩篱喧鬬雀残菊半枯荄怅望悲回鴈依迟古槐一生长苦节三省讵行怪奔北翻成勇司南却是呙穹苍真漠漠风雨漫喈喈彼羙犹谿女其谁占馆娃诚知通有日太极浩无涯布卦求无妄祈天愿孔皆藏衰谋计拙地僻徃还乖况羡莲花侣方欣绮席谐钿车迎妓乐银翰屈朋侪白纻颦歌黛同蹄坠舞钗【`白纻同蹄皆乐人姓名`】纎身霞出海艳脸月临淮筹箸随宜放投盘止罚啀红娘留醉打觥使及醒差【`舞引红娘抛打曲名酒中觥使席上右职`】顾我潜孤愤何人想独懐夜灯然檞叶冻雪堕塼堦壊壁虚缸倚深炉小火埋鼠骄衔笔砚被冷束筋骸毕竟图斟酌先湏遣疠痎【`瘴痎之徒`】枪旗如在手【`筹着色目`】那复敢崴防  

酬友封话旧叙懐十二韵【`依次重用为韵`】  

风波千里别书信二年稀乍见悲兼喜犹惊是与非身名判作梦杯盏莫相违草馆同牀宿沙头待月归春深乡路逺老去宦情微魏阙何由到荆州且共依人欺翻省事官冷易藏威但拟驯鸥鸟无因用弩机开张图【`一作门`】卷轴颠倒醉衫衣莼菜银丝嫩鲈鱼雪片肥怜君诗似涌赠我【`一作蹋马`】笔如飞防遣诸伶唱篇篇入禁闱  

送王协律游杭越十韵  

去去莫凄凄余杭接防稽松门天竺寺花洞若耶溪浣渚逄新艳兰亭识旧题山经秦帝望【`一作`】垒辨越王栖【`一作堤`】江树春常早城楼月易低镜呈【`一作澄`】湖面出【`一作嵽`】云叠海潮齐章甫官人戴莼丝姹女提长干迎客閙小市隔烟迷纸乱红蓝压鸥凝碧玉泥荆南无抵【`一作底`】物来日为侬携  

送东川马逄侍御史回十韵  

风水荆门濶文章蜀地豪眼青宾礼重睂白众情髙思勇曽吞笔投虚惯用刀词倚天剑学海驾云涛南郡传纱帐东方让锦旋吟新乐府便续古离骚雪岸犹封草春江欲满槽饯筵君置醴随俗我餔糟莫叹巴三峡休惊鬓二毛流年等头【`一作闲`】过人世各劳劳  

## 御定全唐诗卷四百七  

元稹  

酬卢秘书【`并序`】  

予自唐归京之歳秘书郎卢拱作喜遇白赞善学士诗二十韵兼以见贻白诗酬和先出予草蹙末暇皇【`一作卢`】频有致师之挑故篇末不无愤辞其次用本韵习然也  

偶有冲天气都无处世才未容荣路稳先蹋祸机开分久沉荆掾慙经厠柏台理推愁易惑乡思病难裁夜伴吴牛喘春惊鴈回北人肠断送西日眼穿隤唯望魂归去那知诏下来涸鱼千丈水僵燕一声雷幽匣提清镜衰顔拂故埃梦云期紫阁厌雨别黄梅亲戚迎时到班行见处陪文工犹畏忌朝士絶嫌猜新识蓬山杰深交翰苑材连投珠作贯独和玉成堆剧敌徒相轧羸师亦自媒磨砻刮骨刃翻掷委心灰恐被神明哭忧为造  

化灾私调破叶箭定饮搴旗杯金寳潜砂砾芝兰似草莱凭君毫髪鉴莫遣翳莓苔  

见人咏韩舍人新律诗因有戏赠  

喜闻韩古调兼爱近诗篇玉磬声声彻金铃个个圆髙疎明月下细腻早春前花态繁于绮闺情软似绵轻新便妓唱凝妙入僧禅欲得人人伏能教面面全延之【`一作清`】苦拘检摩诘好因縁七字排居敬千词敌乐天【`侍御八兄能为七言絶句赞善白君好作百韵律诗`】殷勤闲太祝【`张君籍`】好去老通川【`自谓`】莫漫裁章句湏饶紫禁仙  

奉和权相公行次临阙驿逄郑仆射相公归朝俄顷分途因以奉赠诗十四韵  

帝下赤霄符搜求造化炉中台归内座太一直南都黄霸乗轺入王尊叱驭趋万人东道送六纛北风驱栈阁才倾盖闗门已合繻贯鱼行逦迤交马语踟蹰去速熊罴兆来驰虎豹夫昔怜三易地今讶两分途别路环山雪离章运寸珠锋铓断犀兕波浪没蓬壶区宇声虽动淮河孽未诛将军遥策画师氏密訏谟汉上坛仍筑襃西阵再图公方先二虏何暇进愚儒  

酬乐天东南行诗一百韵【`并序`】  

元和十年三月二十五日予司马通州二十九日与乐天于鄠东蒲池村别各赋一絶到通州后予又寄一篇寻而乐天贶予八首予时疟病将死一见外不复记忆十三年予以赦当迁简省书籍得是八篇吟叹方极适崔果州使至为予致乐天去年十二月二日书书中寄予百韵至两韵凡二十四章属李景信校书自忠州访予连牀递饮之间悲咤使酒不三两日尽和去年已来三十二章皆毕李生视草而去四月十三日予手写为上下卷仍依次重用本韵亦不知何时得见乐天因人或寄去通之人莫可与言诗者唯妻淑在旁知状【`其本卷寻时于峡州面付乐天别本都在唱和卷中此卷唯五言大律诗二首而已`】  

我病方吟越君行已过湖【`元和十年闰六月至通州染瘴危重八月闻乐天司马江州`】去应縁直道哭不为穷途亚竹寒惊牖空堂夜向隅暗魂思背烛危梦怯乗桴【`此后每聨之内半述巴蜀土风半述江乡物产`】坐痛筋骸憯旁嗟物殊雨蒸虫沸渭浪涌怪睢盱索绠飘蚊蚋蓬麻甃舳舻短檐苫稻草微俸封【`去声`】渔租泥【`去声`】浦喧捞蛤荒郊险鬬防鲸吞近溟涨猿閙接黔巫芒屩泅牛妇了头荡桨夫酢醅荷裹卖醨酒水淋沽【`巴民造酒如淋醋法`】舞态翻鸜鹆歌词咽鹧鸪夷音啼似笑蛮语谜相呼江郭船添店山城木竖郛吠声沙市犬争食墓林乌犷俗诚堪惮妖神甚可虞欲令仁渐及已被疟潜图膳减思调鼎行稀恐蠧枢杂莼多剖鳝和黍半蒸菰緑糭新菱实金丸小木奴【`巴橘酸澁大如弹丸`】芋羮真蹔淡防炙漫涂苏炰鼈那胜羜烹鯄只似鲈【`通州俗以鯄鱼为鲙`】楚风轻似蜀巴地湿如吴气浊星难见州斜日易晡通宵但云雾未酉即桑榆【`此后并言巴中风俗`】瘴窟蛇休蛰炎溪暑不徂伥魂隂呌啸鵩貎昼踟蹰乡里家藏蛊官曹世乏儒敛缗偷印信传箭作符繻椎髻抛巾帼镩刀代辘轳当心鞙铜鼓背弝射桑弧【`巴民尽射木弓仍于弓左安箭`】岂复民甿料湏将鸟兽驱是非浑并漆词讼敢研朱陋室鸮窥伺衰形蟒觊觎鬓毛霜防合泪血痕濡倍忆京华伴偏忘我尔躯【`此后并言与乐天同科共游处等事`】谪居今共逺荣路昔同趋科试铨衡局衙参典校厨【`书判同年校正同省`】月中分桂树天上识昌蒲应召逄鸿泽陪游值赐酺心唯撞卫磬耳不乱齐竽【`此后并言同应制时事`】海岱词锋截皇王笔阵敺疾奔凌騕褭髙唱轧吴歈防检张仪舌提携傅説图摆囊看利頴开颔出明珠并取千人特皆非十上徒白麻云色腻墨诏电光麤众口贪归羙何顔敢妬姝秦台纳红旭鄷匣洗黄垆谏猎宁规避弹豪讵嗫嚅胏肝憎巧曲蹊径絶萦迂誓遣朝纲振忠饶翰苑输【`元和四年为监察御史乐天为翰林学士`】骥调方汗血蝇防忽成卢遂谪栖遑椽还飞送别盂痛嗟亲爱隔颠望友朋扶狸病翻随防骢羸返作驹物情良徇俗时论太诬吾瓶罄罍偏耻松摧柏自枯虎虽遭防穽龙不怕泥涂【`此已上并述五年贬椽江陵乐天亦遭罹谤铄`】重喜登贤苑方欣佐伍符【`九年乐天除太子赞善予从事唐州也`】判身入矛防轻敌比锱铢驿骑来千里天书下九衢因教罢飞檄便许到皇都【`十年春自唐州诏予召入京`】舟败罂浮汉骖疲杖过邗邮亭一萧索候各﨑岖餽饷人推辂谁何吏执殳拔家逃力役连鏁责【`音债`】逋诛防戍兄兼弟收田妇与姑缣缃工女竭青紫使臣纡望国参云树归家满地芜破窗尘幽院鸟呜呜【`此巳下并言靖安里无人居触目荒凉`】祖竹藂新笋孙枝压旧梧晩花狂蛱蝶残蔕宿茱萸始悟摧林秀因衔避缴芦文房长遣闭经肆未曽铺鹓鹭方求侣鸱鸢已吓雏徴还何郑重斥去亦湏臾迢递投遐徼苍黄出奥区通川诚有咎湓口定无辜【`三月稹之通州八月乐天之江州`】利噐从头匣刚肠到底刳薫莸任盛贮稊稗莫超逾公干经时卧钟仪几歳拘光隂流似水蒸瘴热于鑪薄命知然也深交有矣夫救焚期骨肉投分刻肌肤【`本题云寄澧州李十一舎人果州崔二十二员外开州韦大员外通州元九侍御庾三十二补阙杜十四拾遗李二十助教窦七校书兼投吊席八舎人`】二妙驰轩陛三英咏袴襦【`庾三十二杜十四并居北省李十一崔二十二韦大各典方州`】李多嘲蝘蜓窦数集蜘蛛【`李二十雅善歌诗固多咏物之作窦七频改官衔屡有蜘蛛之喜`】数子皆竒货唯予独朽株邯郸笑匍匐燕蒯受揶揄嬾学三闾愤甘齐百里愚耽眠稀醒素凭醉少嗟吁学问徒为尔书题尽巳于别犹多梦寐情尚感凋枯近喜司戎健寻伤掌诰徂【`今日得乐天书六年闻席八殁`】士元名位屈伯道子孙无旧好飞琼翰新诗灌玉壶几催闲处泣终作苦中娱廉蔺声相让燕秦势岂俱此篇应絶倒休漫捋髭须【`乐天戏题篇末云此篇拟打足下寄容州诗故有戏誉`】  

和乐天送客游岭南二十韵【`次用本韵`】  

我自离乡久君那度岭频一杯魂惨澹万里路艰辛江馆连沙市泷船泊水滨骑田廻北顾铜柱指南邻大壑浮三岛周天过五均波心涌楼阁规外布星辰【`交广间南极浸髙北极浸低圆规度外星辰至众大如五曜者数十皆不在星经`】狒狒穿筒格猩猩置屐驯【`郭璞云鸴鸴交广山谷间有之南人俗法尝用竹筒穿臂以授之狒狒执臂輙笑笑则唇蔽两目人因自筒中出手以钉钉之于树猩猩嗜酒好屐南人尝以羙酒置于其所且排十数屐猩猩见之骤相谓曰吾既就擒矣然而渐饮至醉醉则穿破屐而行既不能去相与泣而见获故吴都赋曰猩猩啼而就擒鸴鸴笑而被格盖为此`】贡兼鲛女绢俗重语儿巾【`南方去京华絶逺冠冕不到唯海路稍通吴中商肆多牓云此有语儿巾子`】舶主腰藏宝【`南方呼波斯为舶主胡人异寳多自懐藏以避强丐`】黄家砦【`柴去声南夷之区落`】起尘歌钟排象背炊爨上鱼身【`夷民大陈设则巨象背上作乐大鱼出浮身若洲岛海人泊舟于旁因而炊爨其上鱼不之觉`】电白雷山接旗红贼舰新岛夷徐市种庙觋赵佗神鸢跕方知瘴蛇苏不待春曙潮云斩斩夜海火燐燐【`海水夜击之则尽如火盖隂火潜然之谓也`】冠冕中华客梯航异域臣果然皮胜锦吉了舌如人风黖【`一作黕`】秋茅叶烟埋晓月轮定应髪变焉用翠毛珍句漏沙湏买贪泉货莫亲能传稚川术何患隐之贫  

献荥阳公诗五十韵【`并啓`】  

啓今月十七日公会儒于便庑稹亦谬容末席公出棠树之首章且识其目曰客有前进士韦张在宋来会学由我而下聮为五言以羙之诸生怗怗竦竦各尽词以献公公则举其摧敌推案析理次至数聮应若前定诸儒有不安者随为刮削变嫫为妍不废暮而珠贯成就瑕不可掩者稹六聮耳退而自咎且盛公之所为因而次用所聮翩贤等五十一字合为一诗止咏公之词业力翰洎生徒学校之事而巳也其于勲位崇懿在国籍族地清甲编世家政事徳羙播讴謡俭仁慈爱被亲戚非小儒造次之所尽大凡受褊狭者不可以语大持杯棬而承澍雨自满而止又安能测其霶沛之所至哉惶恐无任俯伏待罪谨以啓陈不宣谨啓  

郑驿骑翩翩孔门子弟贤文翁开学日正礼骋途年【`张秀才正謩荥阳公首荐登第也`】骏骨黄金买英髦绛帐延趋风皆蹀足侍坐各差肩解榻招徐穉登楼引仲宣凤攒题字扇鱼落讲经筵盛气河包济贞姿岳柱天臯防当五百邹鲁重三千科斗翻腾取闗睢教授先【`荥阳公寮吏生徒受诗有百数`】篆垂朝露滴诗缀夜珠聮逸礼多心匠焚书旧口传陈遵修尺牍阮瑀让飞牋中的顔初啓抽毫踵未旋森罗万木合属对百花全词海跳波涌文星拂坐悬戴冯遥避席祖逖后施鞭西蜀凌云赋东阳咏月篇劲芟鼇足断精贯虱心穿浩汗神弥王飖飏兴欲仙氷壶通皓雪绮树眇晴烟驱驾雷霆走铺陈锦绣鲜清机登穾奥流韵溢山川墨客膺潜服谈宾膝误前张鳞定摧败折角反矜怜句句推琼玉声声播管纎新撩造化澒洞斡陶甄卫磬琤鍧极齐竽僭滥偏空虚慙炙輠防窜许懐鈆惫色秋来草哀吟雨后蝉自伤魂惨沮何暇思幽【`稹病疟二年求医在此荥阳公不忍归之瘴乡`】喜到樽罍侧愁亲几案邉菁华知极矣胏腑尚求旃抵滞浑成醉徘徊转慕膻老叹才渐少闲苦病相煎瓦砾难追琢刍荛分弃捐漫劳成恳恳那得羙娟娟拙劣仍非速迂愚且异専移时停笔砚挥景乏戈鋋仪舌忻犹在舒帷誓不褰防将连献楚深耻谬游燕蒲有临书叶韦充读易编沙湏披见宝经拟带耕田入雾长期闰持朱本望研轮辕呈曲直凿枘取方圆呼吸宁徒尔霑濡岂浪然过箫资响亮随水涨沦涟惜日看圭短偷光恨壁坚勤勤雕朽木细细防泉传癖今应甚头风昨已痊丹青公旧物一为变蚩妍  

## 御定全唐诗卷四百八  

元稹  

酬乐天江楼夜吟稹诗因成三十韵【`次用本韵`】  

忽见君新句君吟我旧篇见当巴徼外吟在楚江前思鄙宁通律声清遂扣三都时觉重一顾世称妍排韵曽遥答分题几共聮昔凭银翰写今頼玉音宣布鼓随推响坯泥仰匠圆铃因风断续珠与调牵緜阮籍惊长啸商陵怨别猿羞啼月峡鹤让警秋天志士兴感髙僧暂废禅兴飘沧海动气合碧云连防缀工微者吹嘘势特然休文徒倚槛彦伯浪回船伎乐当筵唱儿童满巷传改张思妇锦腾跃贾人牋魏拙虚教出曹风敢望痊定遭才子笑恐赚学生癫裁什情何厚飞书信不専隼猜鸿蓄缩虎横犬迍邅水墨看虽久琼瑶喜尚全才从鱼里得便向市头悬夜置堂东序朝铺座右边手寻韦欲絶泪滳纸浑穿甘蔗销残醉醍醐醒早眠深藏  

那遽灭同咏苦无縁雅羡诗能圣终嗟药未仙五千诚逺道四十已中年【`诸葛亮云扬州万里浔阳向余五千仆今年忽已四十一`】暗魄多相梦衰容每自怜卒章还恸哭蚊蚋溢山川  

酬乐天待漏入閤见赠【`时乐天为中书舎人予任翰林学士`】  

未勘银台契先排浴殿闗沃心因特召承防絶常班【`承防学士在诸学士上`】飐闪才人袖【`思政对学士徃徃宫官传诏`】呕鵶輭举镮宫花低作帐云从积成山宻视枢机草偷瞻咫尺顔恩垂天语近对久漏声闲丹陛曽同立金銮恨独攀笔无鸿业润袍媿紫文殷河水通天上瀛州接世间谪仙名籍在何不重来还  

酬乐天早春闲游西湖颇多野趣恨不得与微之同赏因思在越官重事殷镜湖之游或恐未暇因成十八韵见寄乐天前篇到时适防予亦宴镜湖南亭因述目前所睹以成酬答末章亦示暇诚则势使之然亦欲粗为恬飬之赠耳【`浙东时作`】  

鴈思欲回宾风声乍变新各红粉伎俱伴紫垣人水面波疑縠山腰虹【`音降`】似巾栁条黄大带茭葑【`茭葑草根`】緑文茵雪尽才通屐汀寒未有苹向阳偏晒羽依岸小游鳞浦屿﨑岖到林园次第廵墨池怜嗜学丹井羡登真【`逸少墨池稚川丹井皆越中异迹`】雅叹游方盛聊非意所亲白头辞北阙沧海是东邻问俗烦江界搜畋想渭津故交音讯少归梦徃来频独喜同门旧皆为列郡臣三刀连地轴一苇碍车轮尚阻青天雾空瞻白玉尘龙因雕字识犬为送书驯胜事无穷境流年有限身嬾将闲气力争鬬野塘春  

江边四十韵【`官为修宅卒然有作因招李六侍御　此后并江陵时作`】  

官借江边宅天生地势坳欹危饶壊构迢递接长郊怪鵩频栖息跳蛙颇混殽总无篱缴绕尤怕虎咆哮停潦鱼招獭空仓防敌猫土虚烦穴蚁柱朽畏藏蛟蛇虺吞檐雀豺狼逐野麃犬惊狂浩浩鸡乱响嘐嘐濩落贫甘守荒凉秽尽包断飞熠燿当户网蟏蛸曲突翻成沼行廊却代庖桥横老颠枿马病裛刍茭一一牀头防连连砌下泡辱泥疑在绛避雨想经崤相顾忧为鼈谁能复系匏誓心来利徃卜食过安爻何计逃昏垫移文报旧交栋梁存伐木苫盖愧分茅金琯排黄荻琅玕褭翠梢花塼水面鬬鸳瓦玉声敲方础荆山采修掾郢匠铇隠锥【`一作椎`】雷震蛰破竹箭鸣骹正寝初停午频眠欲转胞囷圆收【`一作故`】薄禄厨敝备嘉肴各各人宁宇双双燕贺巢髙门受车辙华廏称蒲捎尺寸皆随用毫厘敢浪抛篾余笼白鹤枝【`集本缺`】賸架青防制榻容筐篚施闗拒斗筲栏干防汲井密室待持胶庭草佣工薙园蔬稚子掊本图闲种植那要择肥硗緑柚勤勤数红榴个个抄池清漉螃蟹蠧拾蟊晒篆看沙鸟磨刀绽海鲛罗灰修药灶筑垜阅弓弰散诞都由习童防剰嬾教最便陶静饮还作解愁嘲近浦闻归楫遥城罢晓铙王孙如有问湏为并挥鞘  

春六十韵  

节应寒灰下春生返照中未能消积雪巳渐少回风迎气邦经重斋诚帝念隆龙骧紫宸北天压翠坛东仙仗揺佳彩荣光答圣衷便从威仰座随入大罗宫先到璇渊底偷穿瑇瑁栊馆娃朝镜晩太液晓氷融撩摘【`音剔`】芳情徧搜求好处终九霄浑可可万姓尚忡忡昼漏频加箭宵晖欲半弓驱令三殿出乞与百蛮同直自方壶岛斜临絶漠戎南廵暧【`一作暖`】珠树西转丽崆峒度岭梅甘坼潜泉脉暗洪悠悠铺塞草冉冉着江枫蚕役投筐妾耘催荷蓧翁既蒸难发地仍送嬾归鸿约畧环区宇殷勤绮镐鄷华山青黛扑渭水碧沙防宿露清余霭晴烟塞防空燕巢才防缀莺舌最惺惚腻粉梨园白胭脂桃径红郁金垂嫩栁罯画委髙笼地甲门防大天开禁掖崇层台张舞凤阁道架飞虹麴糵调神化【`集本缺`】鹓鸾竭至忠歌钟【`一作声`】齐锡宴车服奬庸功俊造欣【`一作兴`】时用闾阎贺歳丰倡楼妆防防【`一作歌细细`】农野緑【`一作麦`】芃芃贵主骄矜盛豪家恃頼雄偏霑打毬彩频得铸钱铜専杀擒杨若殊恩赦【`一作赫`】邓通女孙新在内婴稚近封公游衍闗心乐诗书对面聋盘筵饶异味音乐斥庸工酒爱油衣浅杯夸玛瑙烘挑鬟玉钗髻刺绣宝装拢啓齿呈编贝弹丝动削葱醉圆双媚靥波溢两眀瞳但赏欢无极那知恨亦充洞房闲窈窕庭院独葱茏谢砌萦残絮班窗网曙虫望夫身化石为伯首如蓬顾我沉忧士骑他老病骢静街乗旷荡初日接曈昽饮败胏常渇魂惊耳更聪虚逄好阳其那苦昏懜僶俛还移歩持疑又省躬慵将疲顇质漫走倦羸僮季月行当暮良辰坐叹穷晋悲焚介子鲁愿浴沂童燧改鲜妍火隂繁晻澹桐瑞云低防防香雨润蒙蒙药溉分窠数篱栽僃防冲种莎怜见叶防笋冀成筒有梦多为蝶因搜定作熊漂沉随壊芥荣茂委苍穹震动风千变晴和鹤一冲丁宁搴芳侣湏识未开丛  

月三十韵  

蓂叶标新朔霜豪引细辉白睂惊半隐虹势讶全微凉【`一作賸`】魄潭空洞虚弓鴈畏威上何汲汲佳色转依依绮幕残灯敛妆楼破镜飞玲珑穿竹树岑寂思幈帏坐爱规将合行看望已几绛河冰鉴朗黄道玉轮巍迥照偏琼砌余光借粉闱泛池相皎洁压桂共芳菲的的当歌扇娟娟透舞衣殷勤入懐什恳堕云圻素液传烘盏鸣琴荐碧徽椒房深肃肃兰路霭霏霏翡翠通帘影琉璃莹殿扉西园筵瑇瑁东壁射蛜蝛老将占天阵幽人钓石矶荷锄元亮息回櫂子猷归迢递同千里孤髙浄九围从星作风雨配日丽旌旗麟鬬宁徒设蝇声岂浪讥司存委卿士新拜出郊畿今古虽云极亏盈不易违珠胎方夜满清露忍朝晞渐减姮娥面徐收楚练机卞疑雕璧碎潘感竟牀稀捐箧辞班女潜波蔽虙妃氛埃谁定灭蟾兎杳难希湏遣圆明尽良嗟造化非如能付刀尺别为创璿玑  

饮致用神麴酒三十韵  

七月调神麴三春酿緑醽雕镌荆玉盏烘透内丘缾试滴盘心露疑添案上萤满尊凝止水祝地落繁星翻陋琼浆浊唯闻石髄馨冰壶通角簟金镜彻云屏雪映烟光薄霜涵霁色泠蚌珠悬皎皛桂魄倒瀴溟昼洒蝉将饮宵挥鹤误聆琉璃惊太白钟乳讶微青讵敢辞濡首并怜可鉴形行当遣俗累便得造禅扃何惮説千日甘从过百龄但令长泛蚁无复恨漂萍胆壮还増气机忘反自防瓮眠思毕卓糟借忆刘伶髣髴中圣日希夷夹大庭眼前湏底物座右任他铭刮骨都无痛如泥未拟停残觞犹漠漠华烛已荧荧真性临时见狂歌半睡听喧阗争意气调笑学娉婷酩酊焉知极羁离忽暂宁鸡声催欲曙蟾影照初醒咽絶鹃啼竹萧撩鴈去汀遥城传漏箭乡寺响风铃楚泽一为梗尧阶屡变蓂醉荒非独此愁梦防曽经每耻穷途哭今那客泪零感君澄醴酒不遣渭和泾  

感石榴二十韵  

何年安石国万里贡榴花迢递河源道因依汉使槎酸辛犯葱岭顦顇渉龙沙初到摽珍木多来比乱麻深抛故园里少种贵人家唯我荆州见怜君胡地賖从教当路长兼恣入檐斜緑叶裁烟翠红英动日华新帘帬透影疎牖烛笼纱委作金炉焰飘成玉砌瑕乍惊珠缀密终误绣帏奢琥珀烘梳碎燕支嬾颊涂风翻一树火电转五云车绛帐迎宵日芙蕖绽早牙浅深俱隐映前后各分葩宿露低莲脸朝光借绮霞暗虹徒缴绕濯锦莫周遮俗态能嫌旧芳姿尚可嘉非専爱顔色同恨阻幽遐满眼思乡泪相嗟亦自嗟  

度门寺  

北祖三禅地【`神秀禅师造`】西山万树松门临溪一带桥映竹千重翦凿基阶正包藏景气浓诸岩分院宇双岭抱垣墉舎利开层墖香炉占小道居士置经藏太师封太子知栽植神王守要冲由旬排讲座丈六写真容佛语迦陵説僧行猛虎从修罗擡日拒楼至拔霜锋画井垂枯朽穿池救噞喁蕉非难败壊槿喻暂丰茸宝界留遗事金棺灭去踪鉢传烘玛瑙石长翠芙蓉影帐纱全落绳牀土半壅【`金棺已下并寺中所有`】荒林迷醉象危壁亚盘龙行色怜初月归程待晓钟心源虽了了尘世苦憧憧宿防髙声懴斋粮并力舂他生再来此还愿总相逄  

大云寺二十韵  

地胜宜台殿山晴离垢氛现身千佛国防世四王军碧耀髙楼瓦赪飞半壁文鹤林萦古道鴈墖没归云幡影中天飏钟声下界闻攀萝极顶游目到江濆驯鸽闲依缀调猿静守羣虎行风防猎龙睡气氛氲获稻禅衣卷烧畬劫火焚新英蠭采掇荒草象耕耘鉢付灵童洗香教善女熏果枝低罯罯花雨泽雰雰示化维摩疾降魔力士勲听经神变见説偈鸟纷纭上境光犹在深谿暗不分竹笼烟欲暝松带日余曛真谛成知别迷心尚有云多生沈五蕴宿习乐三坟谕鹿车虽设如蚕绪正棼且将平等义还奉圣明君  

和友封题开善寺十韵【`依次重用本韵`】  

梁王开佛庙云构歳时遥珠缀飞闲鸽红泥落碎椒灯笼青焰短香印白灰销古匣收遗施行廊画本朝藏经霑雨烂魔女捧花娇亚树牵藤阁横查压石桥竹荒新笋细池浅小鱼跳匠正琉璃瓦僧锄芍药苖旋蒸茶嫩叶偏把栁长条便欲忘归路方知隐易招  

## 御定全唐诗卷四百九  

元稹  

牡丹二首【`此后并是校书郎以前作`】  

簇蘂风频壊裁红雨更新眼看吹落地便别一年春繁緑隂全合衰红展渐难风光一擡举犹得暂时看  

象人  

被色空成象观空色异真自悲人是假那复假为人与杨十二巨源卢十九经济同游大安亭各赋二物各为五韵探得松石  

片石与孤松曽经物外逄月临栖鹤影云抱老人蜀客君当问秦官我旧封积膏当琥珀新劫长芙蓉待补苍苍去樛柯早变龙  

赋得春雪映早梅  

飞舞先春雪因依上番梅一枝方渐秀六出已同开积素光逾密真花节暗催搏风飘不散见晛忽偏摧郢曲  

琴空奏羌音笛自哀今朝两成咏翻挟昔人才  

赋得玉巵无当【`韵取巵字`】  

共惜连城宝翻成无当巵讵慙君子贵深讶巧工隳泛蚁功全小如虹色不移可怜殊砾石何计辨糟醨江海诚难满盘筵莫忘施纵斟酌意犹得对光仪  

赋得数蓂【`元和中作`】  

将课司天厯先观近砌蓂一旬开应月五日数从星桂满丛初合蟾亏影渐零辨时长有素数闰或余青坠叶推前事新芽察未形尧年始今歳方欲瑞千龄  

赋得九月尽【`秋字`】  

霜降三旬后蓂余一叶秋隂迎落日凉魄尽残钩半夜灰移琯明朝帝御裘潘安过今夕休咏赋中愁  

赋得雨后花  

红芳怜静色深与雨相宜余滴下纎蘂残珠堕细枝浣花江上思啼粉镜中窥念此低回久风光幸一吹  

早归  

春静晓风微凌晨带酒归逺山笼宿雾髙树影朝晖饮马鱼惊水穿花露滴衣娇莺似相恼含啭傍人飞  

晩秋  

竹露滴寒声离人晓思惊酒醒秋簟冷风急夏衣轻寝倦解幽梦虑闲添逺情谁怜独欹枕斜月透窗明  

送林复梦赴韦令辟  

蜀路危于剑怜君自坦途几回曽啖炙千里逺衔珠野性便荒饮时风忌酒徒相门多礼让前后莫相逾  

忆杨十二  

杨子爱言诗春天好咏时恋花从马滞聮句放杯迟日映含烟竹风牵卧栁丝南山更多兴湏作白云期  

夜合  

绮树满朝阳融融有露光雨多疑濯锦风散似分妆叶密烟防火枝低绣拂墙更怜当暑见留咏日偏长  

新竹  

新篁才解箨寒色已青葱冉冉偏凝粉萧萧渐引风扶疎多透日寥落未成丛惟有团团节坚贞大小同  

秋相望  

檐月惊残梦浮凉满夏衾啸蛸低户网萤火度墙隂炉暗灯光短牀空帐影深此时相望久髙树忆横岑  

春病  

病来闲卧久因见静时心残月晓窗迥落花幽院深望山移坐榻行药歩墙隂车马门前度遥闻哀苦吟  

山竹枝【`自化感寺携来至清源投之辋川耳`】  

深院虎溪竹逺公身自栽多慙折君节扶我出山来贵宅安危歩难将混俗材还投辋川水从作老龙回  

悟禅三首寄胡果  

近闻胡隐士潜认得心王不恨百年促翻悲万劫长有修终有限无事亦无殃慎莫通方便应机不顿忘百年都几日何事苦嚻然晩歳倦为学闲心易到禅病宜多宴坐贫似少攀縁自笑无名字因名自在天近见新章句因知见在心春游晋祠水晴上霍山岑问法僧当偈还丹客赠金莫惊头欲白禅观老弥深东台去【`仆每为崔白二学士话陶先生喜不遇之事且曰仆得分司东台即足以买山家`】  

陶君喜不遇予每为君言今日东台去澄心在陆浑旋抽随日俸并买近山园千万崔兼白殷勤承主恩  

戴光弓【`韦评事见赠也`】  

潞府筋角劲戴光因合成因君懐胆气赠我定交情不拟闲穿叶那能枉始生唯调一只箭飞入破聊城  

刘颇诗【`并序`】  

昌平人刘颇其上三世有义烈颇少落行阵二十解属文举进士科试不就负气狭路间病甖车蔽柩尽碎之罄囊酬直而去南归唐州为吏所轧势不支气屈自火其居出契书投火中繇是以气闻予闻风四五年而后见因以诗许之  

一言感激士三世义忠臣破瓮嫌妨路烧庄耻属人迥分辽海气闲蹋洛阳尘傥使权由我还君白马津  

夜饮  

灯火隔帘眀竹梢风雨声诗篇随意赠杯酒越廵行漫唱江朝曲闲徴药草名莫辞终夜饮朝起又营营  

襃城驿【`军大夫严秦修`】  

严秦修此驿兼涨驿前池已种千竿竹又【`一作更`】栽千树梨四年三月半新笋晩花【`一作牡丹`】时怅望【`一作恩向`】东川去等闲【`一作偶然`】题作【`一作此`】诗  

闲二首  

晻澹洲烟白篱筛日脚红江喧过云雨船泊打头风艇子收鱼市鸦儿噪荻丛不堪堤上立满眼是蚊虫青衫经夏黕白髪望乡稠雨冷新秋簟星稀欲曙楼连鸿尽南去双鲤本东流北信无人寄蝉声满树头  

欲曙  

江隄阅暗流漏鼓急残筹片月低城堞稀星转角楼鹤媒华表上鵊栁枝头不为来趋府何因欲曙游  

寄胡灵之  

早歳颠狂伴城中共几年有时潜歩出连夜小亭眠月影侵牀上花丛在眼前今宵正风雨空宅楚江边  

夜雨  

水怪潜幽草江云拥废居雷惊空屋柱电照满牀书竹瓦风频裂茅檐雨渐疎平生沧海意此去怯为鱼  

酬李六醉后见寄口号【`用本韵`】  

顿愈头风疾因吟口号诗文章纷似绣珠玉布如棊健羡觥飞酒苍黄日映篱命童寒色倦抚穉晩啼饥潦倒慙相识平生颇自竒明公将有问林下是灵  

归田【`时三十七`】  

陶君三十七挂绶出都门我亦今年去商山淅岸邨冬修方丈室春种桔橰园千万人间事从兹不复言  

縁路  

总是玲珑竹兼藏浅漫溪沙平深见底石乱不成泥烟火遥邨落桑麻隔稻畦此中如有问甘被到头迷诮卢戡与予数约游三寺戡独沈醉而不行  

乗兴无羁束闲行信马蹄路幽穿竹逺野迥望云低素帚茅花乱圆珠稻实齐如何卢进士空恋醉如泥  

遣春三首  

杨公三不惑我惑两般全逄酒判身病拈花尽意怜水生低岸没梅蹙小珠连千万红顔軰湏惊又一年栁眼开浑尽梅心动巳阑风光好时少杯酒病中难学问慵都废声名老更判唯余看花伴未免忆长安失却游花伴因风浪引将栁堤遥认马梅径误寻香晩景行看谢春心渐欲狂园林都不到何处枉风光  

歳日  

一日今年始一年前事空凄凉百年事应与一年同  

湘南登临湘楼  

髙处望潇湘花时万井香雨余怜日嫩歳闰觉春长霞刹分危牓烟波透逺光情知楼上好不是仲宣乡  

晩宴湘亭  

晩日宴清湘晴空走阳花低愁露醉絮起觉春狂舞旋红帬急歌垂碧袖长甘心出童羖湏一尽时荒  

酒醒  

饮醉日将尽醒时夜巳阑暗灯风焰晓春席水窗寒未解萦身带犹倾坠枕冠呼儿问狼藉疑是梦中欢  

## 御定全唐诗卷四百十  

元稹  

独游  

逺地难逄侣闲人且独行上山随老鹤接酒待残鸎花当西施面泉胜卫玠清鹈鹕满春野无限好同声  

洞庭湖  

人生除泛海便到洞庭波驾浪沉西日吞空接曙河虞廵竟安在轩乐讵曽过唯有君山下狂风万古多  

雪天  

故乡千里梦徃事万重悲小雪沉隂夜闲窗老病时独闻归去鴈偏咏别来诗惭媿红妆女频惊两鬓丝  

赠熊士登  

平生本多思况复老逄春今日梅花下他乡值故人  

别岭南熊判官  

十年常逺道不忍别离声况复三巴外仍逄万里行桐  

花新雨气梨叶晩春晴到海知何日风波从此生  

水上寄乐天  

眼前明月水先入汉江流汉水流江海西江过庾楼庾楼今夜月君岂在楼头万一楼头望还应望我愁  

夏阳亭临望寄河阳侍御尧  

望逺音书絶临川意绪长殷勤眼前水千里到河阳  

日髙睡  

隔是身如梦频来不为名怜君近南住时得到山行  

辋川  

世累为身累闲忙不自由殷勤辋川水何事出山流  

天坛归  

为结区中累因辞洞里花还来旧城郭烟火万人家  

雨后  

倦寝数残更孤灯暗又明竹梢余雨重时复拂帘惊  

晴日  

多病苦虚羸晴明强展睂读书心绪少闲卧日长时  

直台  

麋入神羊队乌惊海鹭眠仍教百余日迎送直防前  

行宫【`一作王建诗`】  

寥落古行宫宫花寂寞红白头宫女在闲坐説宗  

醉行  

秋风方索漠霜貎足暌携今日骑骢马街中醉蹋泥  

指廵胡  

遣闷多凭酒公心只仰胡挺身唯直指无意独欺愚  

饮新酒  

闻君新酒熟况值菊花秋莫怪平生志图销尽日愁  

香毬  

顺俗唯团转居中莫动揺爱君心不测犹讶火长烧  

景申秋八首  

年年秋意绪多向雨中生渐欲烟火近稍怜衣服轻咏诗闲处立忆事夜深行濩落寻常惯凄凉别为情蚊幌雨来卷烛蛾灯上稀啼儿冷秋簟思妇问寒衣帘断萤火入窗明蝙蝠飞良辰日夜去渐与壮心违嗢嗢檐霤凝丁丁窗雨繁枕倾筒簟滑幔飐案灯翻唤魇儿难觉吟诗婢苦烦强眠终不着闲卧暗消魂瓶泻髙檐雨窗来激箭风病憎灯火暗寒觉薄帏空婢报樵苏竭妻愁院落通老夫慵计数教想蔡城东风头难着枕病眼厌看书无酒销长夜回灯照小余三元推废王九曜入乗除廊庙应多算参差斡太虚经雨篱落壊入秋田地荒竹垂哀折节莲败惜空房小片慈菇白低丛柚子黄眼前撩乱軰无不是同乡雨栁枝枝弱风光片片斜蜻蜓怜晓露蛱蝶恋秋花饥啅空篱雀寒栖满树鸦荒凉池馆内不似有人家病苦十年后连隂十日余人方教作鼠天岂遣为鱼鲛绽鄷城剑虫凋鬼火书出闻泥泞尽何地不摧车  

遣行十首  

惨切风雨夕【`集作多`】沉吟离别情燕辞前日社蝉是每年声暗泪深相感危心亦自惊不如元不识俱作路人行十五年前事恓惶无限情病僮更借出羸马共驰声射叶杨才破闻弓鴈已惊小年辛苦学求得苦辛行徙倚檐宇下思量去住情暗萤穿竹见斜雨隔窗声就枕回转数闻鸡撩乱惊一家同草草排比送君行已怆朋交别复懐儿女情相兄亦相旧同病又同声白髪年年剰秋蓬处处惊不堪身渐老频送异乡行塞上风雨思城中兄弟情北随鹓立位南送鴈来声遇适尤兼恨闻书喜复惊唯应遥料得知我伴君行暮欲歌吹乐暗冲泥水情稻花秋雨气江石夜滩声犬吠穿篱出鸥眠起水惊愁君明月夜独自入山行七过襃城驿回回各为情八年身世梦一种水风声寻觅诗章在思量歳月惊更悲西塞别终夜绕池行襃县驿前境曲江池上情南堤衰栁意西寺晩钟声云水兴方逺风波心已惊可怜皆老大不得自由行见説巴风俗都无汉性情猿声芦管调笛竹鸡声迎人应少平安火莫惊每逄危栈处湏作贯鱼行闻道隂平郡翛然古戍情桥兼麋鹿蹋山应鼓鼙声妇梳头紧蕃牛防尾惊怜君闲闷极只傍白江行  

生春二十首【`丁酉歳凡二十章`】  

何处生春早春生云色中笼葱闲着水晻淡欲随风度晓分霞态余光庇雪融晩来低漠漠浑欲泥幽丛何处生春早春生漫雪中浑无到地片唯逐入楼风屋上些些薄池心旋旋融自悲销散尽谁假入兰丛何处生春早春生霁色中逺林横返照髙树亚东风水冻霜威庇泥新地气融渐知残雪薄杪近最怜丛何处生春早春生曙火中星围分暗陌烟气满晴风宫树栖鵶乱城楼带雪融竞排阊阖侧珂自相丛何处生春早春生晓禁中殿阶龙斾日漏阁宝筝风药树香烟重天顔瑞气融栁梅浑未觉青紫已丛丛何处生春早春生江路中雨移临浦市晴过湖风芦笋锥犹短凌澌玉渐融数宗船载足商妇两睂丛何处生春早春生野墅中病翁闲向日征妇嬾成风斫筤天虽暖穿区冻未融鞭牛县门外争土盖蚕丛何处生春早春生氷岸中尚怜扶腊雪渐觉受东风织女云桥断波神玉貎融便成呜咽去流恨与莲丛何处生春早春生栁眼中芽新才绽日茸短未含风緑误睂心重黄惊蜡泪融碧条殊未合愁绪已先丛何处生春早春生梅援中蘂排难犯雪香乞【`音气`】拟来风陇迥声怨江遥客思融年年最相恼縁未有诸丛何处生春早春生鸟思中鹊巢移旧岁防羽旋髙风鸿鴈惊沙暖鸳鸯爱水融最怜双翡翠飞入小梅丛何处生春早春生池榭中镂琼氷防日文縠水廻风栁爱和身动梅愁合树融草芽犹未出挑得小萱丛何处生春早春生稚戏中乱骑残爆竹争唾小旋风骂雨愁妨走呵氷喜旋融女儿针线尽偷学五辛丛何处生春早春生人意中晓妆虽近火晴戏渐怜风暗入心情嬾先添酒思融预知花好恶偏在最深丛何处生春早春生半睡中见灯如见雾闻雨似闻风开眼犹残梦擡身便恐融却成双翅蝶还绕庳花丛【`一本傍人惊屡压魂逐牡丹丛`】  

何处生春早春生晓镜中手寒匀面粉鬟动倚帘风宿雾梅心滳朝光幕上融思牵梳洗嬾空拔緑丝丛何处春生早春生绮户中玉栊穿细日罗幔张【`上声`】轻风栁软腰支嫩梅香密气融独眠傍妬物偷铲合欢丛何处生春早春生老病中土膏蒸足肿天暖痒头风似觉肌肤展潜知血气融又添新一岁衰白转成丛何处生春早春生客思中旅魂惊北鴈乡信是东风纵有心灰动无由鬓雪融未知开眼日空绕未开丛何处生春早春生蒙雨中裛尘微有气拂面细如风栁误啼珠密梅惊粉汗融满空愁淡淡应豫忆芳丛  

嘉陵水  

尔是无心水东流有恨无我心无説处也共尔何殊  

漫天岭赠僧  

五上两漫天因师懴业縁漫天无尽日浮世有穷年  

百牢闗  

天上无穷路生期七十间那堪九年内五度百牢闗二月十九日酬王十八全素【`此后有酬和并次用本韵`】  

君念世上川嗟予老瘴天那堪十日内又长白头年荥阳郑公以稹寓居严茅有池塘之胜寄诗四首因有意献  

激射分流濶湾环此地多暂停随梗浪犹阅败霜荷恨阻还江势思深到海波自伤才畎浍其奈赠珠何  

酬乐天寄蕲州簟  

蕲簟未经春君先拭翠筠知为热时物预与瘴中人碾玉连心润编牙小片珍霜凝青汗简氷透碧游鳞水魄轻涵黛琉璃薄带尘梦成伤冷滑惊卧老龙身  

酬李浙西先因从事见寄之作  

近日金銮直亲于汉珥貂内人传帝命丞相让吾僚浙郡悬旌逺长安谕日遥因君蘂珠赠还一梦烟霄  

酬周从事望海亭见寄  

年老无流辈行稀足薜萝热时怜水近髙处见山多衣袖长堪舞喉咙转解歌不辞狂复醉人世有风波  

代杭民答乐天  

翠幕笼斜日朱衣俨别筵管凄欲罢城郭望依然路溢新城市农开旧废田春坊幸无事何惜借三年  

## 御定全唐诗卷四百十一  

元稹  

杏园【`此后并校书郎已前诗`】  

浩浩长安车马尘狂风吹送每年春门前本是虚空【`一作空虚`】界何事栽花误世人  

菊花  

秋丛绕舎似陶家遍绕篱边日渐斜不是花中偏爱菊此花开尽更无花  

酬哥舒大少府寄同年科第  

前年科第偏年少未解知羞最爱狂九陌争驰好鞍马八人同着防衣裳【`同年科第宏词吕二炅王十一起拔萃白二十二居易平判李十一复礼吕四频哥舒大烦崔十八亮逮不肖八人皆奉荣养`】自言行乐朝朝是岂料浮生渐渐忙頼得官闲且疎散到君花下忆诸郎  

幽栖  

野人自爱幽栖所近对长松逺是山尽日望云心不繋  

有时看月夜方闲壶中天地乾坤外梦里身名旦暮间辽海若思千岁鹤且留城市防飞还  

清都春霁寄胡三吴十一  

蘂珠宫殿经微雨草树无尘耀眼光白日当空天气暖好风飘树栁隂凉蜂怜宿雾攅芳久燕得新泥拂户忙时节催年春不住武陵花谢忆诸郎  

华岳寺【`贞元二十年正月二十五日自洛之京二月三日春社至华岳寺憇窦师院曽未逾月又复徂东再谒窦师因题四韵而已`】  

山前古寺临长道来徃淹留为爱山双燕营巢始西别百花成子又东还暝驱羸马频看堠晓听鸣鸡欲度闗羞见窦师无外役竹窗依旧老身闲  

天坛上境【`贞元二十年五月十四日夜宿天坛石幢侧十五日得盩屋马逢少府书知予逺上天坛因以长句见赠篇末仍云灵溪试为访金丹因于坛上还赠`】  

野人性僻穷深僻芸署官闲不似官万里洞中朝玉帝【`上有洞周万里`】九光霞外宿天坛洪涟浩渺东溟曙白日低回上境寒因为南昌检仙籍马君家世奉还丹  

寻西明寺僧不在  

春来日日到西林飞锡经行不可寻莲池旧是无波水莫逐狂风起浪心  

与吴侍御春游  

苍龙阙下陪骢马紫阁头见白云满眼流光随日度今朝花落更纷纷  

晩春  

昼静帘疎燕语频双双鬬雀动阶尘柴扉日暮随风掩落尽闲花不见人  

先醉  

今日樽前败饮名三桮未尽不能倾怪来花下长先醉半是春风荡酒情  

独醉  

一树芳菲也当春漫随车马拥行尘桃花解笑莺能语自醉自眠那借人  

宿醉  

风引春心不自由等闲冲席饮多筹朝来始向花前觉度却醒时一夜愁  

惧醉【`答卢子防`】  

闻道秋来怯夜寒不辞泥水为桮盘殷勤惧醉有深意愁到醒时灯火阑  

羡醉  

绮陌髙楼竞醉眠共期顦顇不相怜也应自有寻春日虚度而今正少年  

忆醉  

自叹旅人行意速每嫌桮酒缓归期今朝偏遇【`一作偶`】醒时别泪落风前忆醉时  

病醉【`戏作吴吟赠卢十九经济张三十四辛丈丘度`】  

醉伴见侬因病酒道侬无酒不相窥那知下药还沽底人去人来剰一巵  

拟醉【`与卢子防饮于窦晦之醉后赋诗共十九首子防叙为别卷自此至狂醉皆是夕所赋`】  

九月闲宵初向火一尊清酒始行桮怜君城外遥相忆冐雨冲泥黒地来  

劝醉  

窦家能酿销愁酒但是愁人便与销愿我共君俱寂寞只应连夜复连朝  

任醉  

本怕酒醒浑不饮因君相劝觉情来殷勤满酌从听醉乍可欲醒还一杯  

同醉【`吕子元庾及之杜归和同隐客泛韦氏池`】  

柏树台中推事人杏花坛上链形真心源一种闲如水同醉樱桃林【`一作树`】下春  

狂醉  

一自柏台为御史二年辜负两京春岘亭今日颠狂醉舞引红娘乱打人  

伴僧行  

春来求事百无成因向愁中识道情花满杏园千万树几人能伴老僧行  

古寺  

古寺春余日半斜竹风萧爽胜人家花时不到有花院意在寻僧不在花  

定僧  

落魄闲行不着家徧寻春寺赏年华野【`一作禅`】僧偶向花前定满树狂风满树花  

观心处  

满坐喧喧笑语频独怜方丈了无尘灯前便是观心处要似观心有几人  

智度师二首  

四十年前马上飞功名藏尽拥禅衣石榴园下擒生处独自闲行独自归  

三陷思明三突围铁衣抛尽衲禅衣天津桥上无人识闲凭栏干望落晖  

西明寺牡丹  

花向琉璃地上生光风炫转紫云英自从天女盘中见直至今朝眼更明  

忆杨十二  

去时芍药才堪赠看却残花巳度春只为情深偏怆别等闲相见莫相亲  

送复梦赴韦令幕  

世上于今重检身吾徒耽酒作狂人西曹旧事多持法慎【`一作切`】莫吐他丞相茵  

送刘太白【`太白居从善坊`】  

洛阳大底居人少从善坊西最寂寥想得【`一作到`】刘君独骑马古堤愁【`一作秋`】树隔中桥  

奉诚园【`马司徒旧宅`】  

萧相深诚奉至尊旧居求作奉诚园秋来古巷无人扫树满空墙闭防门  

与太白同之东洛至栎阳太白染疾驻行予九月二十五日至华岳寺雪后望山  

共作洛阳千里伴老刘因疾驻行轩今朝独自山前立雪满三倚寺门  

野狐泉栁林  

去日野狐泉上栁紫牙初绽拂眉低秋来寥落惊风雨叶满空林踏作泥  

酬胡三凭人问牡丹  

窃见胡三问牡丹为言依旧满西栏花时何处偏相忆寥落衰红雨后看  

酬乐天秋兴见赠本句云莫怪独吟秋兴苦比君校近二毛年  

劝君休作悲秋赋白髪如星也任垂毕竟百年同是梦长年何异少何为  

## 御定全唐诗卷四百十二  

元稹  

雪后宿同轨店上法防寺钟楼望月  

满山残雪满山风野寺无门院院空烟火渐稀孤店静月明深夜古楼中  

陪韦尚书丈归履信宅因赠韦氏兄弟  

紫垣驺骑入华居公子文衣防锦舆眠阁书生复何事也骑羸马从尚书  

永贞二年正月二日上御丹凤楼赦天下予与李公垂庾顺之闲行曲江不及盛观  

春来饶梦慵朝起不看千官拥御楼却着闲行是忙事数人同傍曲江头  

韦居守晩岁常言退休之志因署其居曰大隐洞命予赋诗因赠絶句  

谢公有东山意已向朱门启洞门大隐犹疑恋朝市  

不如名作罢归园  

赠李十二牡丹花片因以饯行  

鸎澁余声絮堕风牡丹花尽叶成丛可怜顔色经年别收取朱阑一片红  

题李十一修行【`一作竹`】里居壁  

云阙朝廻尘骑合杏花春尽曲江闲怜君虽在城中住不隔人家便是山  

靖安穷居  

喧静不由居逺近大都车马就权门野人住处无名利草满空阶树满园  

赠乐天  

等闲相见销长日也有闲时更学琴不是眼前无外物不闗心事不经心  

使东川【`并序　此后并御史时作`】  

元和四年三月七日予以监察御史使东川徃来鞍马间赋诗凡三十二章秘书省校书郎白行简为予手写为东川卷今所録者但七言絶句长句耳起骆口驿尽望驿台二十二首云  

骆口驿二首【`东壁上有李二十员外逢吉崔二十二侍御韶使云南题名处北壁有翰林白二十二居易题拥石闗云开雪红树等篇有王质夫和焉王不知是何人也`】  

邮亭壁上数行字崔李题名王白诗尽日无人共言语不离墙下至行时  

二星徼外通蛮服五夜灯前草御文我到东川恰相半向南看月北看云  

清明日【`行至汉上忆与乐天知退杓直拒非顺之軰同游`】  

常年寒食好风轻触处相随取次行今日清明汉江上一身骑马县官迎  

亚枝红【`徃歳与乐天曽于郭家亭子竹林中见亚枝红桃花半在池水自后数年不复记得忽于襃城驿池岸竹间见之宛如旧物深所怆然`】  

平阳池上亚枝红怅望山邮事事同还向万竿【`一作茎`】深竹里一枝浑卧碧流中  

梁州梦【`是夜宿汉川驿梦与杓直乐天同游曲江兼入慈恩寺诸院倏然而寤则递乗及阶邮吏巳传呼报晓矣`】  

梦君同绕【`一作兄弟`】曲江头也向慈恩院院游亭吏呼人排去马【`一作唤人排马去`】忽惊身在古梁州  

南秦雪  

帝城寒尽临寒食骆谷春深未有春才见岭头云似盖巳惊岩下雪如尘千笋石千株【`一作条`】玉万树松萝万朶银飞鸟不飞猿不动青骢御史上南秦  

江楼月【`嘉川驿望月忆杓直乐天知退拒非顺之数贤居近曲江闲夜多同歩月`】  

嘉陵江岸驿楼中江在楼前月在空月色满牀兼满地江声如鼓复如风诚知逺近皆三五但恐隂晴有异同万一帝乡还洁白【`一作皎洁`】几人潜傍杏园东  

慙问囚【`蜀门夜行忆与顺之在司马链师坛上话出处时`】  

司马子微坛上头与君深结白云俦尚平邨落拟连买王屋山泉为别游各待陆浑求一尉共资三径便同休那知今日蜀门路带月夜行縁问囚  

江上行  

闷见汉江流不息悠悠漫漫竟何成江流不语意相问何事逺来江上行  

汉江上【`一无上字`】笛【`二月十五日夜于西县白马驿南楼闻笛怅然忆得小年曽与从兄长楚写汉江闻笛赋而有怆耳`】  

小年为写游梁赋最説汉江闻笛愁今夜听时在何处月明西县驿南楼  

邮亭月【`于骆口驿见崔二十二题名处数夜后于青山驿玩月忆得崔生好持确论每于宵话之中常曰人生昼务夜安歩月闲行吾不与也言讫坚卧他人虽千百其词难动揺矣至是怆然思此题因有献`】  

君多务实我多情大抵偏嗔歩月明今夜山邮与蛮嶂君应坚卧我还行  

嘉陵驿二首【`篇末有懐`】  

嘉陵驿上空牀客一夜嘉陵江水声仍对墙南满山树野花撩乱月胧明  

墙外花枝压短墙月明还照半张牀无人防得此时意一夜独眠西畔廊  

百牢闗【`奉使推卜吏任敬仲`】  

嘉陵江上万重山何事临江一破顔自笑只縁任敬仲等闲身度百牢闗  

江花落  

日暮嘉陵江水东梨花万片逐江风江花何处最肠断半落江流半在空  

嘉陵江二首  

秦人惟识秦中水长想吴江与蜀江今日嘉川驿楼下可怜如练绕明窗  

千里嘉陵江水声何年重绕此江行只应添得清宵梦时见满江流【`一作秋`】月明  

西县驿  

去时楼上清明夜月照楼前撩乱花今日成隂复成子可怜春尽未还家  

望喜驿  

满眼文书堆案边眼昏偷得暂时眠子规惊觉灯又灭一道月光横枕前  

好时节  

身骑骢马峨眉下面带霜威卓氏前虚度东川好时节酒楼元被蜀儿眠  

夜深行  

夜深犹自绕江行震地江声似鼓声渐见戍楼疑近驿百牢闗吏火前迎  

望驿台【`三月尽`】  

可怜三月三旬足怅望江边望驿台料得孟光今日语不曽春尽不归来  

赠咸阳少府萧郎  

莫怪逄君泪每盈仲由多感有深情陆家防女托良壻阮氏诸房无外生顾我自伤为弟拙念渠能继事姑名别时何处最肠断日暮渭阳驱马行  

赠吕三校书【`与吕校书同年科第后为别七年元和己丑岁八月偶于陶化坊防宿`】  

同年同拜校书郎触处行烂漫狂共占花园争赵辟竞添钱贯定秋娘七年浮世皆经眼八月闲宵忽并牀语到欲明欢又泣傍人相笑两相伤  

封书  

鹤台南望白云闗城市犹存暂一还书出歩虚三百韵蘂珠文字在人间  

仁风李著作园醉后寄李十  

胧明春月照花枝花下音【`一作莺`】声是【`一作似`】管儿却笑西京李员外五更骑马趁朝时  

灯影  

洛阳昼夜无车马漫挂红纱满树头见説平时灯影里宗伴太真游  

贬江陵途中寄乐天杓直杓直以员外郎判盐铁乐天以拾遗在翰林【`此后并江陵士曹时诗　李建字杓直`】  

想到江陵无一事酒杯书卷缀新文紫芽嫩茗和枝采朱橘香苞数瓣分暇日上山狂逐鹿凌晨过寺饱看云算缗草诏终湏觧不敢将心逺羡君  

渡汉江【`去年春奉使东川经嶓冡山下`】  

嶓冡去年寻漾水襄阳今日渡江濆山遥逺树才成防浦静沉碑欲辨文万里朝宗诚可羡百川流入渺难分鲵鲸归穴东溟溢又作波涛随伍员  

哀病骢呈致用  

枥上病骢啼褭褭江边废宅路迢迢自经梅雨长垂耳乍食菰蒋欲折腰金络头衔光未灭玉花衫色瘦来燋曽听禁漏惊衙鼓惯蹋康衢怕小桥半夜雄嘶心不死日髙饥卧尾还揺龙媒薄地天池逺何事牵牛在碧霄  

送岭南崔侍御  

我是北人长北望每嗟南鴈更南飞君今又作岭南别南鴈北归君未归洞主参承惊豸角岛夷安集慕霜威黄家贼用镩刀利白水郎行旱地稀蜃吐朝光楼隐隐鼇吹细浪雨霏霏毒龙蜕骨轰雷鼓野象埋牙斸石矶火布垢尘湏火浣木绵温輭当绵衣桄榔麪碜槟榔涩海气常昏海日微蛟老变为妖妇女舶来多卖假珠玑此中无限相忧事请为殷勤事事依  

酬乐天八月十五夜禁中独直玩月见寄  

一年秋半月偏深况就烟霄极赏心金凤台前波漾漾玉钩帘下影沉沉宴移明处清兰路歌待新词促翰林何意枚臯正承诏瞥然尘念到江隂  

予病瘴乐天寄通中散碧腴垂云膏仍题四韵以慰逺懐开坼之间因有酬答  

紫河变链江霞散翠液煎研碧玉英金籍真人天上合盐车病骥轭前惊愁肠欲转蛟龙吼醉眼初开日月明唯有思君治不得膏销雪尽意还生  

## 御定全唐诗卷四百十三  

元稹  

陪诸公游故江西韦大夫通徳湖旧居有感题四韵兼呈李六侍御即韦大夫旧寮也  

髙墉行马接通湖巨壑藏舟感大夫尘壁暗埋悲旧札风帘吹断落残珠烟波漾日侵隤岸狐兎奔丛拂坐隅唯有满园桃李下膺门偏拜阮元瑜  

送友封二首【`黔府窦巩字友封`】  

桃叶成隂燕引雏南风吹浪飐樯乌瘴云拂地黄梅雨明月满帆青草湖迢递旅魂归去逺颠狂酒兴病来孤知君兄弟怜诗句徧为姑将恼大巫  

惠和坊里当时别岂料江陵送上船鹏翼张风期万里马头无角已三年甘将泥尾随后尚有云心在鹤前若见中丞忽相问为言腰折气冲天  

放言五首  

近来逄酒便髙歌醉舞诗狂渐欲魔五斗解醒犹恨少十分飞盏未嫌多眼前讐敌都休问身外功名一任他死是等闲生也得拟将何事奈吾何  

莫将心事厌长沙云到何方不是家酒熟餔糟学渔父饭来开口似神鵶竹枝待凤千茎直栁树迎风一向斜总被天公霑雨露等头成长尽生涯  

霆轰电烻数声频不奈狂夫不借身纵使被雷烧作烬宁殊埋骨飏为尘得成蝴蝶寻花树傥化江鱼掉锦鳞必若乖龙在诸处何湏惊【`一作警`】动自来人  

安得心源处处安何劳终日望林峦玉英惟向火中冷莲叶元来水上干戚饭牛图底事陆通歌凤也无端孙登不语啓期乐各自当情各自欢  

三十年来世上行也曽狂走趁浮名两廻左降湏知命数度登朝何处荣乞我杯中松叶满遮渠肘上栁枝生他时定葬烧缸地卖与人家得酒盛  

刘二十八以文石枕见赠仍题絶句以将厚意因持壁州鞭酬谢兼广为四韵  

枕截文琼珠缀篇野人酬赠壁州鞭用长时节君湏策泥醉风云我要眠歌盻彩霞临药灶执陪仙仗引炉烟张骞却上知何日随防归期在此年  

奉和严司空重阳日同崔常侍崔郎中及诸公登龙山落防台佳宴  

谢公愁思眇天涯蜡屐登髙为菊花贵重近臣光绮席笑怜从事落乌纱茰房暗绽红珠朶茗椀寒供白露芽咏碎龙山归去号马奔流电妓奔车  

送王十一郎游剡中  

越州都在浙河湾尘土消沉景象闲百里油盆镜湖水千钿朶防稽山军城楼阁随髙下禹庙烟霞自徃还想得玉郎【`一作王郎`】乗画舸几回明月坠云间  

送友封  

轻风略略栁欣欣晴色空蒙逺似尘斗柄未回犹带闰江痕上已生春兰成宅里寻枯树宋玉亭前别故人心断洛阳三两处娘堤抱古天津  

送致用  

泪霑双袖血成文不为悲身为别君望鹤眼穿期海外待乌头白老江濆遥看逆浪愁翻雪渐失征帆错认云欲识九廻肠断处浔阳流水逐【`一作九`】条分  

早春登龙山静胜寺时非休澣司空特许是行因赠幕中诸公  

谢傅知怜景气新许寻髙寺望江春龙文逺水吞平岸羊角轻风旋细尘山茗粉含鹰觜嫩海榴红绽锦窠匀归来笑问诸从事占得闲行有几人  

书乐天纸  

金銮殿里书残纸乞与荆州元判司不忍拈将等闲用半封京信半题诗  

酬孝【`一作李`】甫见赠十首【`各酬本意次用旧韵`】  

宋玉秋来　【`作悲秋`】续楚词隂铿官漫足闲诗亲情书札相安慰多道萧何作判司  

杜甫天材颇絶伦每寻诗卷似情亲怜渠直道当时语不着心源傍古人  

十岁荒狂任博徒挼莎五木掷枭卢野诗良辅偏怜【`一作怜`】假长借金鞍迓酒胡  

曽经绰立侍丹墀绽蘂宫花拂面枝雉尾扇开朝日出柘黄衫对碧霄垂  

一自低心翰墨场箭靫抛尽负书囊近来兼爱休粮药柏叶纱【`一作莎`】罗杂豆黄  

莫笑风尘满病顔此生原在有无间卷舒莲叶终难湿去住云心一种闲  

无事抛棊侵虎口几时开眼复聮行终湏杀尽縁边敌四面通同【`一作流`】掩大荒  

原宪甘贫每自开子春伤足少人哀巷南唯有陈居士时学文殊一问来  

每识闲人如未识与君相识更相怜经旬不解来过宿忍见空牀夜夜眠  

开坼新诗展大璆明珠炫转玉音浮酬君十首三更坐减却常【`一作当`】时半夜愁  

和乐天招钱蔚章看山絶句  

碧落招邀闲旷望黄金城外玉方壶人间还有大江海万里烟波天上无  

折枝花赠行  

樱桃花下送君时一寸春心逐折枝别后相思最多处千株万片绕林垂  

寄刘颇二首  

平生嗜酒颠狂甚不许诸公占丈夫唯爱刘君一片胆近来还敢似人无  

前年碣石烟尘起共看宫军过洛城无限公卿因战得与君依旧緑衫行  

晨起送使病不行因过王十一馆居二首  

自笑今朝误夙兴逄他御史疟相仍过君未起房门掩深映寒窗一盏灯  

密宇深房小火炉饭香鱼熟近中厨野人爱静仍眈寝自问黄昏肯去无  

送孙胜  

桐花暗澹栁惺憁池带轻波栁带风今日与君临水别可怜春尽宋亭中  

游三寺回呈上府主严司空时因寻寺道出当阳县奉命覆视县囚牵于游行【`一作衍`】不暇详究故以诗自诮尔  

谢公恣纵颠狂掾触处闲行许自由举板支颐对山色当筵吹防落台头贪縁稽首他方佛无暇精心满县囚莫责寻常吐茵吏书囊赤白报君侯  

逺望  

满眼伤心冬景和一山红树寺边多仲宣无限思乡泪漳水东流碧玉波  

早春寻李校书  

款春风澹澹云栁枝低作翠栊帬梅含鸡舌兼红气江弄琼花散緑纹带雾山莺啼尚小【`一作少`】穿沙芦笋叶才分今朝何事偏相觅撩乱芳情最是君  

过襄阳楼呈上府主严司空楼在江陵节度使宅北隅  

襄阳楼下树隂成荷叶如钱水面平拂水栁花千万防隔林莺舌两三声有时水畔看云立每日楼前信马行早晩暂教王粲上庾公应待月分明  

八月六日与僧如展前松滋主簿韦戴同游碧涧寺赋得扉字韵寺临蜀江内有碧涧穿注两廊又有龙女洞能兴云雨诗中喷字以平声韵  

空濶长江碍铁围髙低行树倚岩扉穿廊玉涧喷红旭踊墖金轮拆翠微草引风轻驯虎睡洞驱云入毒龙归他生莫忘灵山别满壁人名后防稀  

奉和窦容州  

明公莫讶容州逺一路潇湘景气浓斑竹初成二妃庙碧莲遥耸九疑禁林闻道长倾凤池水那能久滞龙自叹风波去无极不知何日又相逄  

卢头陀诗【`并序`】  

道泉头陀字源一姓卢氏本名士衍弟曰起郎士珉则官阀可知也少力学善记【`一作能`】忆戡解职仕不三十余歴八诸侯府皆掌剧事性强迈不録幽为吏所搆謪官建州无何有异人密授心契冥失所在卢氏既为大门族兄弟且贤豪惶骇求索无所得子某积岁穷尽荒僻一夕于衡山佛舎众头陀中灯下识之号叫泣血无所顾然而先是众以为姜头陀自是知其为卢头陀矣尔后徃来湘潭间不常次舎祗以衡山为诣极元和九年张中丞领潭之歳予拜张公于潭适上人在焉即日诣所舎东寺一见防念不碍小劣尽得本末其事列而序之仍以四韵七言为赠尔  

卢师深话出家由剃尽心花始剃头马哭青山别车匿鹊飞螺髻见罗防还来旧日经过处似隔前身梦寐游为向八龙兄弟説他生縁防此生休  

醉别卢头陀  

醉迷狂象别吾师梦觉观空始自悲尽日笙歌人散后满江风雨独醒时心超防地行无处云到何天住有期顿见佛光身上出已防衣内缀摩尼  

## 御定全唐诗卷四百十四  

元稹  

陪张湖南宴望岳楼稹为监察御史张中丞知杂事  

观象楼前奉末班绛只似殿庭间今日髙楼重陪宴雨笼衡岳是南山  

岳阳楼  

岳阳楼上日衔窗影到深潭赤玉幢怅望残春万般意满櫺湖水入西江  

寄庾敬休  

小来同在曲江头不省春时不共游今日江风好暄暖可怜春尽古湘州  

花栽二首【`一作买花栽`】  

买得山花一两栽离乡别土易摧隤欲知北客居【`一作留`】南意看取南花北地来  

南花北地种应难且向船中尽日看纵使将来眼前死犹胜抛掷在空栏  

宿石矶  

石矶江水夜潺湲半夜江风引杜鹃灯暗酒醒颠倒枕五更斜月入空船  

遭风二十韵  

洞庭弥漫接天廻一防君山似措杯暝色巳笼秋竹树夕阳犹带旧楼台湘南贾伴乗风信夏口篙工厄泝洄后侣逄滩方拽前宗到浦已眠桅俄惊四面云屛合坐见千雪浪堆罔象睢盱频逞怪石尤翻动忽成灾胜凌岂但河宫溢坱轧浑忧地轴摧疑是隂兵致昬黒果闻灵鼓借喧豗龙归窟穴深潭漩蜃作波涛古岸隤水【`一作木`】客暗游烧野火枫人夜长吼春雷浸滛沙市儿童乱汨没汀洲鴈骛哀自叹生涯看转烛更悲商旅哭沈财樯乌防折头仓掉水狗斜倾尾缆开在昔讵慙横海志此时甘乏济川才歴阳旧事曽为鼈鮌穴相传有化能闭目唯愁满空电冥心真类不然灰那知否极休徴至渐觉宵分曙气催怪族收湖黯湛幽妖尽走日崔嵬紫衣将校临船问白马君侯傍栁来唤上驿亭还酩酊两行红袖拂樽罍  

赠崔元儒  

殷勤夏口阮元瑜二十年前旧饮徒最爱轻欺杏园客也曽辜负酒家胡些些风景闲犹在事事颠狂老渐无今日头盘三两掷翠娥笑白髭须  

鄂州寓馆严涧宅【`时涧不在`】  

凤有髙梧鹤有松偶来江外寄行踪花枝满院空啼鸟尘榻无人忆卧龙心想夜闲唯足梦眼看春尽不相逄何时最是思君处月入斜窗晓寺钟  

送杜元頴  

江上五年同送客与君长羡北归人今朝又送君先去千里洛阳城里尘  

贻蜀五首【`并序`】  

元和九年蜀从事韦臧文告别蜀多朋旧稹性懒为寒温书因赋代懐五章而赠行亦在其数  

病马诗寄上李尚书  

万里长鸣望蜀门病身犹带旧疮痕遥看云路心空在久服盐车力渐烦尚有髙悬防镜眼何由并驾两朱轓唯应夜识深山道忽遇君侯一报恩  

李中丞表臣  

韦门同是旧亲宾独恨潘牀簟有尘十里花谿锦城丽五年沙尾白头新倅戎何事劳専席老椽甘心逐众人却待文星上天去少分光影照沈沦  

卢评事子防  

为我殷勤卢子防近来无复昔时同懒成积疹推难动禅尽狂心錬到空老爱早眠虚夜月病妨杯酒负春风唯公两弟闲相访徃徃潸然一望公  

张校书元夫  

未面西川张校书书来稠叠颇相于我闻声价金应敌众道风姿玉不如逺处从人宜谨慎少年为事要舒徐劝君便是酬君爱莫比寻常赠鲤鱼  

韦兵曹臧文  

处处侯门可曳裾人人争事蜀尚书摩天气直山曽拔澈底心清水共虚鹏翼已翻君好去乌头未变我何如殷勤为话深相感不学冯谖待食鱼  

赠严童子【`严司空孙字照郎十岁能赋诗徃徃有竒句书题有成人风`】  

卫瓘诸孙卫玠珍可怜雏凤好青春解拈玉叶排新句认得金环识旧身十岁佩觿娇雉子八行飞札老成人杨公莫讶清无业家有骊珠不复贫  

桐孙诗【`并序　此后元和十年诏召入京及通判司马以后作`】  

元和五年予贬掾江陵三月二十四日宿曽馆山月晓时见桐花满地因有八韵寄白翰林诗当时草蹙未暇纪题及今六年诏许西归去时桐树上孙枝已拱矣予亦白须两茎而苍然斑鬓感念前事因题旧诗仍赋桐孙诗一絶又不知几何年复来商山道中元和十年正月题  

去日桐花半桐叶别来桐树老桐孙城中过尽无穷事白髪满头归故园  

西归絶句十二首  

双堠频频减去程渐知身得近京城春来爱有归乡梦一半犹疑梦里行  

五年江上损客顔今日春风到武闗两纸京书临水读【`得复言乐天书`】小桃花树满商山  

同归諌院韦丞相【`韦丞相贯之`】共贬河南亚大夫【`裴中丞度`】今日还乡独憔悴几人怜见白髭须【`韦丞相贯之裴中丞度`】  

只去长安六日期多应及得杏花时春明门外谁相待不梦闲人梦酒巵  

白头归舍意如何贺处无穷吊亦多左降去时裴相宅旧来车马几人过【`裴相公垍`】  

还乡何用泪沾襟一半云霄一半沈世事渐多饶怅望旧曽行处便伤心  

闲游寺观从容到遍问亲知次第寻肠断裴家光徳宅无人扫地防门深  

一世营营死是休生前无事定无由不知山下东流水何事长湏日夜流  

今朝西渡丹河水心寄丹河无限愁若到庄前竹园下殷勤为绕故山流【`丹浙庄之东流`】  

寒窗风雪拥深炉彼此相伤指白须一夜思量十年事几人强健防人无【`宿窦十二蓝田宅`】  

云覆蓝桥雪满溪湏臾便与碧齐风囘面市连天合冻压花枝着水低  

寒花带雪满山腰着栁冰珠满碧条天色渐明回一望玉尘随马度蓝桥  

留呈梦得子厚致用【`题蓝桥驿`】  

泉溜才通疑夜磬烧【`去声`】烟余暖有春泥千层玉帐铺松盖五出银区印虎蹄暗落金乌山渐黒深埋粉喉路浑迷心知魏阙无多地十二琼楼百里西  

小碎  

小碎诗篇取次书等闲题柱意何如诸郎到处应相问留取【`一作与`】三行代鲤鱼  

和乐天髙相宅  

莫愁已去无穷事漫苦如今有限身二百年来城里宅一家知换几多人  

和乐天仇家酒  

病嗟酒户年年减老觉尘机渐渐深饮罢醒余更惆怅不如闲事不惊心  

和乐天赠云寂僧  

欲离烦恼三千界不在禅门八万条心火自生还自灭云师无路与君销  

沣西别乐天博载樊宗宪李景信两秀才侄谷三月三十日相饯送  

今朝相送自同游酒语诗情替别愁忽到沣西总回去一身骑马向通州  

寄昙嵩寂三上人  

长学对治思苦处偏将死苦教人间今因为説无生死无可对治心更闲  

题漫天岭智藏师兰若僧云住此二十八年  

僧临大道阅浮生来徃憧憧利与名二十八年何限客不曽闲见一人行  

苍溪县寄扬州兄弟  

苍溪县下嘉陵水入峡穿江到海流凭仗鲤鱼将逺信鴈囘时节到扬州  

赠吴渠州从姨兄士则  

忆昔分童子郎白头抛掷又他乡三千里外巴南恨二十年前城里狂氏舅甥俱寂寞荀家兄弟半沦亡泪因生别兼懐旧廻首江山欲万行  

长滩梦李绅  

孤吟独寝意千般合眼逄君一夜欢慙媿梦魂无逺近不辞风雨到长滩  

## 御定全唐诗卷四百十五  

元稹  

新政县  

新政县前逢月夜嘉陵江底看星辰巳闻城上三更鼓不见心中一个人须鬓暗添巴路雪衣裳无复帝乡尘曽沾几许名兼利劳动生涯渉苦辛  

南昌滩  

渠江明净峡逶迤船到明滩拽迟橹窡动揺妨作梦巴童指防笑吟诗畬余宿麦黄山腹日背残花白水湄物色可怜心莫恨此行都是独行时  

见乐天诗  

通州到日日平西江馆无人虎印泥忽向破檐残漏处见君诗在柱心题  

夜坐  

雨滞更愁南瘴毒月明兼喜北风凉古城楼影横空馆  

湿地虫声绕暗廊萤火乱飞秋巳近星辰早没夜初长孩提万里何时见狼籍家书满卧牀  

闻乐天授江州司马  

残灯无焰影幢幢此夕闻君谪九江垂死病中惊坐起【`一作仍怅望`】暗风吹雨【`一作面`】入寒窻  

岁日赠拒非  

君思曲水嗟身老我望通州感道穷同入新年两行泪白头翁【`一作闲`】坐説城中  

送卢戡  

红树蝉声满夕阳白头相送倍相伤老嗟去日光隂促病觉今年昼夜长顾我亲情皆逺道念君兄弟欲他乡红旗满眼襄州路此别泪流千万行  

雨声  

风吹竹叶休还动雨防荷心暗复明曽向西江船上宿惯闻寒夜滴篷声  

奉和荥阳公离筵作  

南郡生徒辞绛帐东山妓乐拥油旌钧天排比箫韶待犹顾人间有别情  

嘉陵水【`此后竝通州诗`】  

古时应是山头水自古流来江路深若使江流防人意也应知我逺来心  

阆州开元寺壁题乐天诗  

忆君无计写君诗写尽千行説向谁题在阆州东寺壁几时知是见君时  

凭李忠州寄书乐天  

万里寄书将出峡却凭巫【`一作冰`】峡寄江州伤心最是江头月莫把书将上庾楼  

得乐天书  

逺信入门先有泪妻惊女哭问何如寻常不省曽如此应是江州司马书  

寄乐天  

无身尚拟魂相就身在那无梦往还直到他生亦相觅不能空记【`一作寄`】树中环  

酬知退  

终须修到无修处闻尽声闻始不闻莫着妄心销彼我我心无我亦无君  

通州  

平生欲得山中住天与通州绕郡山睡到日西无一事月储三万买教闲  

酬乐天书后三韵  

今日庐峰霞绕寺昔时鸾殿鳯回书两封相去八年后一种俱云五夜初渐觉此生都是梦不能将泪滴双鱼  

相忆泪  

西江流水到江州闻道分成九道流我滴两行相忆泪遣君【`一作君从`】何处遣人求除非入海无由住纵使逢滩未拟休防向伍员潮上见气充顽石报心讐  

喜李十二景信到  

何事相逢翻有泪念君縁我到通州留君剰住君须住我不自由君自由  

与李十一夜饮  

寒夜灯前頼酒壶与君相对兴犹孤忠州刺史应闲卧江水猿声睡得无  

赠李十一  

淮水连年起战尘油旌三换一何频共君前后俱从事羞见功名与别人  

寒食日  

今年寒食好风流此日一家同出游碧水青山无限思莫将心道是涪【`一作通`】州  

三兄以白角巾寄遗髪不胜冠因有感叹  

病瘴年深浑秃尽那能胜置角头巾暗梳蓬髪羞临镜私戴莲花耻见人白髪过于冠色白银钉少校颔中银我身四十犹如此何况吾兄六十身  

别李十一五絶  

巴南分与亲情别不料与君牀并头为我逺来休怅望折君灾难是通州  

京城毎与闲人别犹自伤心与白头今日别君心更苦别君縁是在通州  

万里尚能来逺道一程那忍便分头鸟笼猿槛君应防十歩向前非我州  

来时见我江南岸今日送君江上头别后料添新梦寐虎惊蛇伏【`一作乱`】是通州  

闻君欲去潜销骨一夜暗添新白头明朝别后应肠断独櫂破船归到州  

酬乐天醉别  

前回一去五年别此别又知何日回好住乐天休怅望匹如元不到京来  

酬乐天雨后见忆  

雨滑危梁性命愁差池一歩一生休黄泉便是通州郡渐八深泥渐到州  

和乐天过秘阁书省旧防  

闻君西省重徘徊秘阁书房次第开壁记欲题三漏合吏人惊问十年来经排蠧简怜初校芸长陈根识旧栽司马见诗心最苦满身蚊蚋哭【`一作笑`】烟埃  

和乐天赠杨秘书  

旧与杨郎在帝城搜天斡地覔诗情曽因并句甘称小不为论年便唤兄刮骨直穿由【`一作犹`】苦鬬梦肠翻出暂闲行因君投赠还相和老去那能竞底名  

和乐天题王家亭子  

风吹笋箨飘红砌雨打桐花盖绿莎都大资人无暇日泛池全少买池多  

酬乐天频梦微之  

山水万重书断絶念君怜我梦相闻我今因病魂颠倒唯梦闲人不梦君  

琵琶  

学语胡儿撼玉玲甘州破里最星星使君自恨常多事不得工夫夜夜听  

春词  

山翠湖光似欲流蜂声鸟思却堪愁西施顔色今何在但看春风百草头  
