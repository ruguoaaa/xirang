---
title: 第23部分
index: true
icon: editor
order: 24
category:
  - 诗藏
  - 诗集
  - 御制全唐诗
tag:
  - 钦定四库全书
  - 集部八
  - 总集类
  - 曹寅
  - 清
---

## 御定全唐诗卷五百五十  

赵嘏  

岁暮江轩寄卢端公  

积水生髙浪长风自北时万艘俱拥棹上客独吟诗路以重湖阻心将小谢期渚云愁正断江雁重惊悲笑忆游星子歌寻罢贵池梦来孤岛在醉醒百忧随戍逈烟生晩江寒鸟过迟问山樵者对经雨钓船移敢叹今留滞犹胜曩别离醉从陶令得善必丈人知道蹇才何取恩深劔不疑此身同岸栁只待变寒枝  

秋日吴中观贡藕  

野艇防西东清泠映碧空褰衣来水上捧玉出泥中叶乱田田緑莲余片片红激波才入选就日已生风御洁玲珑膳人懐防擢功梯山谩多品不与世流同  

华清宫和杜舍人【`一作张祜诗`】  

五十年天子离宫仰峻【`一作旧粉`】墙登封时正泰御宇日何  

【`一作初`】长上位先名实中兴事宪章起【`一作举`】戎轻甲胄余地复【`一作取`】河湟道帝元祖儒封孔子王因縁百司署藂防一人汤渭水波揺緑秦郊【`一作山`】草半黄马驯金勒细鹰健玉铃锵【`一作马头开夜照鹰眼利星芒`】下箭朱弓满鸣鞭皓腕攘畋思获吕望谏祗避周昌兎迹贪前逐枭心不早防防添鹦鹉劝先【`一作频`】赐荔枝尝月锁千门静天吹【`一作髙`】一笛凉细音揺羽【`一作翠`】佩轻步宛霓裳祸乱基【`一作振`】潜结升平意遽忘衣冠逃犬虏鼙鼓动渔阳外戚心殊廹中途事可量血【`一作雪`】埋妃子艶【`一作貎`】刅断禄儿肠近侍烟尘隔前踪辇路荒益知迷宠佞遗【`一作唯`】恨防贤【`一作忠`】良北阙尊明主南宫逊上皇禁清余鳯吹池冷睡【`一作映`】龙光祝夀山犹在流年水共伤杜鹃魂厌蜀蝴蝶梦悲荘雀卵遗雕栱虫丝罥畵梁紫苔侵壁润红树闭门芳守吏齐鸳瓦耕民得翠珰登年齐酺乐【`一作昔时饮康乐`】武旧兵场暮草深岩翠【`一作霭`】幽花坠径香不堪垂白叟行折御沟杨  

下第  

南溪抱瓮客失意自懐羞晩路谁携手残春自白头  

到家【`一作杜牧诗题作归家`】  

童稚苦相【`一作穉子牵衣`】问归来何太迟共谁争岁月赢得鬓边丝  

春醸  

春酿正风流梨花莫问愁马卿思一醉不惜鹔鹴裘  

寒塘  

晓髪梳临水寒塘坐见秋乡心正无限一雁度南楼  

寄前黄州窦使君  

池上笙歌寂不闻楼中愁杀碧虗云玉壶凝尽重重泪寄与风流旧使君  

八月二十九日宿懐  

秋天晴日菊还香独坐书斋思已长无奈风光易流转强须倾酒一杯觞  

泗上奉送相公  

语堪铭座黙含春西汉公卿絶比伦今日抱辕留不得欲挥双涕学舒人  

赠桐乡丞  

舟触长松岸势囘潺湲一夜绕亭台若教靖节先生见不肻更吟归去来  

哭李进士【`一作于邺`】  

牵马街中哭送君灵车辗雪隔城闻唯有山僧与樵客共舁孤榇入幽坟  

重阳  

节逢重九海门外家在五湖烟水东还向秋山覔诗句伴僧吟【`一作入`】对菊花风  

重阳日即事  

病酒坚辞绮席春菊花空伴水边身由来举止非闲雅不是龙山落帽人  

十无诗寄桂府杨中丞  

琴酒曾将风月须谢公名迹满江湖不知贵拥旌旗后犹暇怜诗爱酒无  

东省南宫兴不孤防因诗酒谬招呼一从开署芙蓉幕曽向风前记得无  

遥闻桂水绕城隅城上江山满畵图为问訾家洲畔月清秋拟许醉狂无  

日暮江边一小儒空怜未有白髭须马融巳贵诸生老犹自容窥綘帐无  

一种吟诗号孔徒沧江有客独疎愚初筵尽辟知名士许到风前月下无  

望断南云日已晡便应凭梦过重湖不知自古登龙者曾有因诗泥得无  

早逰门馆一樵夫祗爱吟诗傍药炉旌斾满江身不见思言记得颍川无  

孔融襟抱称名儒爱物怜才与世殊今日宾堦忘姓字当时省记荐雄无  

僻爱江山俯坐隅人间不是便为图尊前为问神仙伴肻向三清慰荐无  

膺门不避额逢珠絶境由来卷轴须早忝阿戎诗友契趋庭曾荐祢生无  

寄山僧  

云里幽僧不置房橡花藤叶葢禅牀朝来逢着山中伴闻説新移最上方  

喜张濆及第  

九转丹成最上仙青天暖日踏云轩春风贺喜无言语排比花枝满杏园  

赠张濆榜头被駮落  

莫向花前泣【`一作春风送`】酒杯谪仙依旧【`一作真个`】是仙才犹堪与世为祥瑞曾到蓬山顶上来  

悼亡二首  

一烛从风到奈何二年衾枕逐流波虽知不得公然泪时泣阑干恨更多  

明月萧萧海上风君归泉路我飘蓬门前虽有如花貎争奈如花心不同  

宫乌栖  

宫乌栖处玉楼深防月生檐夜夜心香辇不囘花自落【`一作发`】春来空佩辟寒金  

长信宫【`一作孟迟诗`】  

君恩已尽欲何归犹有残香在舞衣自恨身轻不如燕春来长绕御帘飞  

广陵城【`一作孟迟诗`】  

红映髙台緑绕城城边春草傍墙生隋家不向此中尽汴水应无东去声  

冷日过骊山【`一作孟迟诗`】  

冷日防烟渭水愁翠华宫树不胜秋霓裳一曲千门锁白尽梨园弟子头  

下第后归永乐里自题二首  

无地无媒只一身归来空拂满床尘尊前尽日谁相对唯有南山似故人  

发侵愁忽似翁暖尘寒袖共东风公卿门户不知处立马【`一作在`】九衢春影中  

出试日独游曲江  

江莎渐映花邉緑楼日自开池上春双鹤绕空来又去不知临水有愁人  

题曹娥庙  

青娥埋没此江滨江树飕飗惨暮云文字在碑碑已堕波涛辜负色丝文  

题段氏中台  

看山台下水无尘碧篠前头曲水春独对【`一作坐`】一尊风雨夜不知家有早朝人  

华州座中献卢给事  

送迎皆到三峰下满面烟霜满马尘自是追攀认知已青云不假送迎人  

商山道中【`一作度商山晩静又作净`】  

和如春色【`一作暖`】净【`一作静`】如秋五月商山是胜游当昼火云生不得一溪萦【`一作分`】作万重愁  

赠歙州妓  

滟滟横波思有余庾楼明月堕云初扬州寒食春风寺【`一作市`】看遍花枝尽不如  

赠王明府  

五栁逢秋影渐防陶潜恋酒不知归但存物外醉乡在谁向人间问是非  

吕校书雨中见访  

竹阁斜溪小槛明惟君来赏见山情马嘶风雨又归去独听子规千万声  

千秋岭下  

知有岩前万树桃未逢揺落思空劳年年盛发无人见三十六溪春水髙  

歙州道中仆逃  

去跳风雨防奔波曽共辛勤奈若何莫遣穷归不知处秋山重叠戍旗多  

重阳日寄韦舍人  

节过重阳菊委尘江邉病起杖扶身不知此日龙山防谁是风流落帽人  

赠薛勋下第  

一掷虽然未得卢惊人不用绕牀呼牢之坐被青云逼祗问君能酷似无  

宛陵望月寄沈学士  

一川如畵敬亭东待诏闲游处处同天竺山前镜湖畔何如今日庾楼中  

翡翠岩  

芙蓉幕里千醉翡翠岩前半日闲惆怅晋朝人不到谢公抛力上东山  

发新安后途中寄卢中丞二首  

楼上风流庾使君笙歌曾醉此中闻目前已是陵阳路囘首丛山满眼云  

晚树萧萧促织愁风帘似水满牀秋千山不碍笙歌月谁伴羊公上夜楼  

留题兴唐寺  

满水楼台满寺山七年今日共跻攀月髙对菊问行客去折芳枝早晚还  

广陵道  

鬪鸡台邉花照尘炀帝陵下水含春青云囘翅北归雁白首哭途何处人  

茅山道中  

溪【`一作烟`】树重重水乱流马嘶残雨晚程秋门前便是仙山路目送归【`一作断寒`】云【`一作鸿`】不得游  

江上与兄别  

楚国湘江两渺弥暖川晴雁背帆飞人间离别尽堪哭何况不知何日归  

落第  

九陌初晴处处春不能囘避看花尘由来得防非吾事本是钓鱼船上人  

宛陵馆冬青树【`一作汉隂亭树`】  

碧树如烟覆晚波清秋欲尽客重过故【`一作家`】园亦有如烟树鸿雁不来风雨多  

赠五老韩尊师  

有客斋心事玉晨对山须鬓緑无尘住山道士年如鹤应识当时五老人  

经汾阳旧宅  

门前不改旧山河破虏曽轻马伏波今日独经歌舞地古槐疎冷【`一作影`】夕阳多  

寄卢中丞  

叶覆清溪滟滟红路横秋色马嘶风独携一榼郡斋酒吟对青山忆谢公  

途中  

故园囘首雁初来马上千愁付一杯惟有新诗似相识暮山吟处共徘徊  

寄裴澜  

绮云初堕亭亭月锦席惟横滟波宋玉逢秋正髙卧一篇吟尽奈情何  

淮南丞相坐赠歌者虞姹  

绮筵无处避梁尘虞姹清歌日【`一作白`】日新来值渚亭花欲尽一声留得满城春  

酬段侍御  

莲花上客思闲闲数首新诗到筚关吟得楚天风雨霁一条江水两三山  

寻僧二首  

台殿参差日堕尘坞西归去一庵云寒泉何处夜深落声隔半帘疎叶闻  

溪户无人谷【`一作百`】鸟飞石桥横水挂襌衣看云日暮倚松立野水乱鸣僧未归  

发栢梯寺  

一秋水千竿竹静得劳生半日身犹有向西无限地别僧骑马入红尘  

西江【`一作江上`】晚泊  

茫茫霭霭失西东栁浦桑村处处同戍鼓一声帆影尽水禽飞起夕阳中  

南池  

照影池邉多少愁往来重见此塘秋芙蓉苑外新经雨红叶相随何处流  

江楼旧感【`一作感懐`】  

独上江楼思渺然月光如水水如天同来望【`一作翫`】月人何处风景依稀似去年  

南园  

雨过郊园【`一作原`】緑尚防落花惆怅满尘衣芳尊有酒无人共日暮看山还独归  

南亭  

孤亭影在乱花中怅望无人此醉同听尽暮钟犹独坐水邉襟袖起春风  

赠女仙  

水思云情小鳯仙月涵花态语如弦不因金骨三清客谁识吴州有洞天  

宣州送判官  

来时健笔佐嫖姚去折槐花度野桥谁见尊前此惆怅一声歌尽路迢迢  

宿僧院  

月满长空树满霜度云低拂近檐牀林中夜半一声磬卧见髙僧入道  

寻僧  

斜日横起暗尘水邉门户闭闲春千竿竹里花枝动只道无人似有人  

经王先生故居  

晚波东去海茫茫谁识蓬山不死乡防玉已归萧史去碧楼红树倚斜阳  

送从翁中丞奉使黠戛斯六首  

扬雄词赋举天闻万里油幢照塞云仆射峰西防千骑一时迎着汉将军  

旌旗杳杳雁萧萧春尽穷沙雪未消料得坚昆受宣后始知公主已归朝  

虽言穷北海云中属国当时事不同九姓如今尽臣妾归期那肻待秋风  

牢山望断絶尘氛滟滟河西拂地云谁见鲁儒持汉节玉关降尽可汗军  

山川险易接胡尘秦汉图来或未眞自此尽知邉塞事河湟更欲托何人  

秦皇无防建长城刘氏仍穷北路兵若遇单于旧牙帐却应伤叹汉公卿  

东亭柳  

拂水斜烟一万条防随春色倚【`一作醉`】河桥不知别后谁攀折犹自风流胜舞腰  

僧舍二首  

秪言双鬓未蹉跎独奈牛羊送日何禅客不归车马去晚檐山色为谁多  

溪上禅关水木间水南山色与僧闲春风尽日无来客幽磬一声髙鸟还  

新月  

玉钩斜傍畵檐生云匣初开一寸明何事最能悲少妇夜来依约落邉城  

赠皇甫垣  

养由弓箭已无功牢落生涯事事同相劝一杯寒食酒防多辛苦到春风  

四祖寺  

千株松下双峰寺一盏灯前万里身自为心猿不调伏祖师元是世间人  

听蝉  

噪蝉声乱日初曛管楼中永不闻独【`一作争`】奈愁人数茎发【`一作鬓`】故园秋隔五湖云  

寄逺  

禁钟声尽见栖禽关塞迢迢故国心无限春愁莫相问落花流水洞房深  

池上  

正怜佳月夜深坐池上暖囘燕雁声犹有渔舟系江岸故人归尽独何情  

春日书懐  

暖莺春日舌难穷枕上愁生晓听中应褭緑残梦断杏园零落满枝风  

赠别  

水邉秋草暮萋萋欲驻残阳恨【`一作去`】马蹄曽是管同醉伴一声歌尽【`一作断`】各东西  

灵岩寺  

馆娃宫伴千年寺水阔云多客到稀闻说春来更【`一作倍`】惆怅百花深处一僧归  

代人听琴二首  

抱琴花夜不胜春独奏相思泪满巾第五指中心最恨数声呜咽为何人  

湘娥不九疑云楚水连天坐忆君惟有啼乌旧名在忍教呜咽夜长闻  

访沈舍人不遇  

溪翁强访紫防郎晓鼓声中满鬓霜知在禁闱人不见好风飘下九天香  

座中献元相公【`初嘏尝家于浙西有美姬惑之计偕防中元鹤林之逰浙帅窥其姬遂奄有之明年嘏及第因以一絶箴之云`】  

寂寞堂前日又曛阳台去作不归云从来闻说沙咤利今日青娥属使君  

遣兴二首  

溪花入夏渐稀疎雨气如秋麦熟初终日苦吟人不防海邉兄弟久无书  

读彻残书防水囘暮天何处笛声哀花前独立无人防依旧去年双燕来  

送李给事【`一作萧俛相公归山`】  

眼前轩冕是鸿毛天上人间漫自劳脱却朝衣独归【`一作便东`】去青云不及白云髙  

宿僧舍  

髙僧夜滳芙蓉漏逺客含杨栁风何处相逢话心地月明身在磬声中  

吴门梦故山  

心熟家山梦不迷孤峰寒绕一条溪秋窗觉后情无限月堕馆娃宫树西  

别李谱  

尊前路映暮尘红池上琴横醉席风今日别君如别鹤声容长在楚中  

和杜侍御题禅智寺南楼  

楼畔花枝拂槛红露天香动满帘风谁知野寺遗钿处尽在相如春思中  

发青山  

鳬鹥声暖野塘春鞍马嘶风【`一作风髙`】驿路尘一宿青山又前【`一作须`】去古来难得是闲人  

入蓝关  

防烟已辨秦中树逺梦更依江上台看落晩花还怅望鲤鱼时节入关来  

落第寄沈询  

穿杨力尽独无功华发相期一夜中别到江头旧吟处为将双泪问春风  

送韦中丞  

二年恩意是春辉清浄胸襟似者稀泣尽楚人多少泪满船唯载酒西归  

咏端正春树  

一树繁隂先著名异花竒叶俨天成马嵬此去无多地祗合杨妃墓上生  

叙事献同州侍御三首  

青云席中罗袜尘白首江上吟诗人登龙不及三千士虚度膺门二十春  

平生望断云层层紫府杳是他人登却应归访溪邉寺说向当时同社僧  

尊前谁伴谢公逰莲岳晴来翠满楼坐见一方金变化独吟红药对残秋  

婺州宴上留别【`一作婺州宴留上萧员外`】  

双溪楼影向云横歌舞【`一作转`】髙台晚更清独自下楼骑瘦马揺鞭重入乱蝉声  

别牛郎中门馆  

整襟収泪别朱门自料难酬顾念恩招得片魂骑匹马西风斜日入秋原  

山中寄卢简求  

竹西池上有花开日日幽吟看又囘心忆郡中萧记室何时暂别醉乡来  

寄梁佾兄弟  

桃李春多翠影重竹楼当月夜无风荀家兄弟来还去独倚栏干花露中  

同州南亭陪刘侍郎送刘先辈  

处处云随晚望开洞庭秋水【`一作入`】管来谢公待醉消离恨莫惜临川酒一杯  

赠馆驿刘廵官  

云别青山马踏尘负才难覔作闲人莫言馆驿无公事诗酒能消一半春  

赠解头贾嵩  

贾生名迹忽无伦十月长安看尽春顾我先鸣还自笑空沾一第是何人  

题僧壁  

晓望【`一作傍`】疎林露满巾碧山秋寺属闲人溪头尽日看红叶却笑髙僧衣有尘  

沙溪馆【`一作仙娥驿`】  

翠湿衣襟山满楼竹间溪水绕牀流行人莫【`一作亦`】羡邮亭吏生向此中今白头【`前二句一作谿上邮亭气早秋树邉溪色绕牀流`】  

李侍御归炭谷山居同宿华严寺  

家在青山近玉京白云红树【`一作叶`】满归程相逢一宿最髙寺半夜翠防泉落声  

过喷玉泉  

平生半为山淹留马上欲去还囘头两京尘路一双鬓不见玉泉千万秋  

汉隂庭树  

掘沟引水绕蔬圃挿竹为篱防药苖杨栁如丝风易乱梅花似雪日难消  

送王龟拾遗谢官后归浐水山居  

水邉残雪照亭台台上风襟向雪开还似当时姓丁鹤羽毛成后一归来  

宿长水主人  

白云溪北丛岩东树石夜与潺湲通行人一宿翠防月二十五声满风  

寒食离白沙  

莫惊客路已经年尚有青春一半妍试上方垣望春野万条杨栁拂青天  

将发循州社日于所居馆宴送  

浪花如雪叠江风社过髙秋万恨中明日便随江燕去依依俱是故巢空  

句  

浮云悲晩翠落日泣秋风【`见万花谷`】　语风双燕立褭树百劳飞　松岛鹤归书信絶橘洲风起梦魂香　徒知六国随斤斧莫有群儒定是非【`题秦皇句宣宗覧之不悦以上见优古堂诗话`】一千里色中秋月十万军声半夜潮【`钱塘`】　梁王旧馆已秋色珠履少年轻绣衣【`以上见主客图`】  

## 御定全唐诗卷五百五十一  

卢肇  

卢肇字子发袁州人防昌三年登第初为鄂岳卢商从事后除著作郎迁仓部员外郎充集贤院直学士咸通中出知歙州移宣池吉三州卒赋集八卷诗文集十三卷今编诗一卷  

汉隄诗【`并序`】  

上元年秋汉水大溢齧襄隄以入既沈汉郛遂灭岘趾栋榱且流压溺无算襄之城仅以门免三日水去防为大涂余民栖于楚山号不敢下馁踬相挽其能全者什六七上大忧曰襄惟东南实脰荆海若气不息吾躬曷瘳今天下灾于有汉庭垣尽潴胔骼在淖有婴坠井母实之今襄人尽坠吾尚及哉咨乃卿士畴能振之以易吾乱咸以地官范阳公旧理南粤岛夷率化甘于民心俾践于  

襄必克底乂上俞以往公既至省汉之溺由旧防之不固防五十载又询之汉水之不犯襄郛惟是甚灾既鱼士庶灾或能嗣孰以遏之募民新汉之隄食敌其功资三其食因故隄之址广倍之髙再倍之距襄之郊缭半百里明年春隄成公具以疏上大欢复襄之疲民一祀赈糓十万斛民既保宁讴歌怡愉既而舒蘓不知曩之灾也昔狄败衞侯于荧泽齐桓公帅诸侯城縁陵以居之而衞国忘亡君子是以称桓公之德今公之为是隄也襄有衞人之思焉而况宣天子之慈以生厥民曷齐桓之尚哉噫五材之生沴也必极于物物之既极天必资明哲以苏之理之常也古之人有力保一邑勇御一冦谓之有功尚以金石载之况捍大灾救大患其美若是岂得无称焉是宜以声诗播之登于乐府惟汉亦有瓠子之歌是可类之谨按正考甫作商诗公子奚斯命太史克请于周作鲁诗皆其国之公族也肇于公为族孙幸力于文所不宜黙唯岘之碑曰羊公惟隄之诗曰卢公是古今之相光昭也其谁曰不然诗曰  

隂沴奸阳来暴于襄洎入大郛波端若铓触厚摧髙不知其防骇溃颠委万室皆毁灶登蛟鼍堂集鳣鲔惟防若雠母不能子洪溃既涸闬闳其虚以隳我堵以剥我庐酸伤顾望若践丘墟帝曰念嗟朕日南顾流灾降慝天曷台怒滔滔襄郊捽我婴孺于惟余甿饥伤喘呼斯为滛痍孰往膏傅惟汝元寮佥举明哲我公用谐苴茅杖节来视襄人噢咻提挈不日不月咍乎忭恱乃泳故隄防于沙泥缺落坳圯由东讫西公曰呜呼汉之有隄实命襄人不力乃力则及乃身具锸与畚汉隄其新帝廪有粟帝府有缗尔成尔隄必锡尔勤襄人怡怡听命襄浒背囊肩杵奔走蹈舞分之卒伍令以麾鼓寻尺既度日月可数登登嶪嶪周旋上下披岘斵楚飞石挽土举筑殷雷骇汗霏雨疲癃鳏独奋有筋膂呀吁来助提筐负筥不劳其劳杂沓笑语咸曰卢公来赐我生斯隄既成蜿蜿而平确尔山固屹如云横汉流虽狂坚不可蚀代千年亿与天无极惟公之隄昔在人心既筑既成横之于南萌渚不峻此门不深今复在慈于汉之隂斯隄已崇兹民获祐齯童相庆室以完富贻于襄人愿保厥夀繄公之功赫焉如昼捍此巨灾崪若京阜天子赐之百姓载之族孙作诗昭示厥后  

题甘露寺  

北固岩端寺佳名自上台地从京口断山到海门廻曙色烟中灭潮声日下来一隅通雉堞千仭耸楼台林暗疑降虎江空想度杯福庭増气象仙磬落昭囘觉路花非染流年景谩催隋宫凋緑草晋室散黄埃西蜀波湍尽东溟日月开如登最髙处应得见蓬莱  

江陵府初试澄心如水  

丹心何所喻唯【`一作为`】水并清虚莫测千寻底难知一勺初内明非有物上善本无鱼澹泊随髙下波澜逐卷舒养防方浩浩出险【`一作海`】每徐徐若灌情田里常流尽不如  

风不鸣条  

习习和风至过条不自鸣暗通青律起【`一作暖`】逺傍白苹生拂树花仍落经林鸟自【`一作讵`】惊防牵萝蔓动潜惹栁丝轻入谷【`一作幽涧`】迷松响【`一作韵`】开【`一作闲`】窓失竹声薰方在御万国仰皇情  

别宜春赴举  

秋天草木正萧疎西望秦关别旧居筵上芳樽今日酒箧中黄卷古人书辞乡且伴【`一作离山且作`】衔芦雁入海终为戴角鱼长短九霄飞直上不教毛羽落空虚  

射防后作  

射防明时愧不才敢期青律变寒灰晴怜断雁侵云去暖见醯鸡傍酒来箭发尚忧杨叶逺愁生只恐杏花开曲江春浅人游少尽日看山醉独囘  

和主司王起【`一作奉和主司王仆射答周侍郎贺放榜作`】  

嵩髙降德为时生洪笔三题造化名鳯诏伫归専北极骊珠搜得尽东瀛褒衣已换金章贵禁掖曾随玉树荣明日定知同相印青衿新列栁间营  

及第【`一本有后字`】送潘图归宜春  

三载皇都恨食贫北溟今日化穷鳞青云乍喜逢知已白社犹悲送故人对酒共惊千里别看花自感一枝春君归为说龙门寺【`一作事`】雷雨初生电绕身  

将归宜春留题新安馆  

东里如今号郑乡西家昔日近丘墙芸台四部添新学秘殿三年学老郎天外鸳鸾愁不见山中云鹤喜相忘犹张皂盖归蓬荜直谓时无许子将  

竞渡诗【`一作及第后江宁观竞渡寄袁州刺史成应元`】  

石溪乆住思端午馆驿楼前看发机鞞鼓动时雷隠隠兽头凌处雪防防冲波笑出人齐噉跃浪争先鸟退飞向道是龙刚不信果然夺得锦标归  

除歙州途中寄座主王侍郎【`一本题上有咸通初恩四字`】  

忽忝专城奉六条自怜出谷屡迁乔驱车虽道还家近捧日惟愁去国遥朱户昨经新棨防风帆常觉恋箪瓢江天夜夜知消息长见台星在碧霄  

御沟水  

万壑朝溟海萦廻岁月多无如此沟水咫尺奉天波  

杨栁枝  

青鸟泉邉草木春黄云塞上是征人归来若得长条赠不惮风霜与苦辛  

新植红茶花偶出被人移去以诗索之  

严【`一作最`】恨柴门一树花便随香逺逐香车花如解语还应道欺我郎君不在家  

戏题【`肇初计偕至襄阳竒章公方有眞珠之惑`】  

神女初离碧玉堦彤云犹拥牡丹鞋知道相公怜玉腕强将纎手整金钗  

成名后作  

桂在蟾宫不可攀功成业熟也何难今朝折得东归去共与乡闾年少看  

登祝融寺兰若【`一作登南岳月宫兰若`】  

祝融絶顶万余层防杖攀萝步步登行到月宫霞外寺白云相伴两三僧  

被謪连州  

黄绢外孙翻得罪华颠故老莫相嗤连州万里无亲戚旧识唯应有荔支  

谪后再书一絶  

崆峒道士悮烧丹赤鼠黄牙防许难坠堕阎浮南斗下不知何事犯星官  

题清逺峡观音院二首  

清潭洞澈深千丈危岫攀萝上防层秋尽更无黄叶树夜防唯对白头僧  

风入古松添急雨月临虚槛背残灯老猨啸狖还欺客来撼前百尺藤  

喜杨舍人入翰林  

御笔亲批翰长衔夜开金殿送瑶缄平明玉案临宣室巳见龙光出傅岩  

谪连州书春牛榜子  

阳和未解逐民忧雪满群山对白头不得职田饥欲死儿侬何事打春牛  

送弟  

去日家无担石储汝须勤苦事樵渔古人尽向尘中逺白日耕田夜读书  

牧童  

谁人得似牧童心牛上横眠秋听深时复往来吹一曲何愁南北不知音  

嘲小儿  

贪生只爱眼前珍不觉风光度岁频昨日见来骑竹马今朝早是有年人  

金钱花  

轮郭休夸四字书红窠写出对庭除时时买得佳人笑本色金钱却不如  

木笔花  

媆如新竹管初齐粉腻红轻様可携谁与诗人偎槛看好于牋墨并分题  

句  

君梦涔阳月中秋忆棹歌【`见岳州府志`】　妙吹应谐鳯工书定得鹅【`李羣玉善急就章喜食鹅肇赠句云云　见纪事`】　亭邉古木昼隂隂亭下寒潭百丈深黄菊旧连陶令宅青山遥负向平心【`题緑隂亭　见临江府志`】  

## 御定全唐诗卷五百五十二  

丁棱  

丁棱字子威防昌三年进士是岁王起再知贡举卢肇丁棱姚鹄以李德裕荐依次放榜诗二首  

塞下曲  

北风鸣晚角雨雪塞云低烽举战军动天寒征马嘶出营红斾展过碛暗沙迷诸将年皆老何时罢鼓鼙  

和主司王起【`一作和主司王仆射荅华州周侍郎贺放榜作`】  

公心独立副天心三辖春闱冠古今兰署门生皆入室莲峰太守别知音同升【`一作飞`】翰苑时名重遍歴朝端主意深新有受防江海客坐听朝夕继为霖  

髙退之  

髙退之字遵圣防昌三年进士第诗一首  

和主司王起【`一作和主司王仆射酬周侍郎贺放榜`】  

昔年桃李已滋荣今日兰荪又发生葑菲采时皆有道  

权衡分处且无情叨陪鸳鹭朝天客共作门防出谷莺何事感防偏觉重忽闻金榜扣柴荆【`自注退之自頋防劣不敢有叨窃之望防试之后遂归盩厔山居不期一旦选士及第遣人赍榜扣关相报方知忝矣`】  

孟球  

孟球字廷玉防昌三年进士第咸通中捡挍工部尚书徐州刺史诗一首  

和主司王起【`一作和主司酬周侍郎`】  

当年门下化龙成今日余波进后生仙籍共知推丽藻【`一作则`】禁垣同得荐嘉名桃蹊早茂夸新蕚菊圃初开耀晚英谁料羽毛方出谷许教齐和九臯鸣  

刘耕  

刘耕防昌三年进士第诗一首  

和主司王起【`一作和主司酬周侍郎`】  

孔门频建铸顔功紫绶青衿感激同一篑勤劳成太华三年防德仰【`一作等`】维嵩杨随前軰穿皆中桂许平人折欲空惭和周郎应见顾感知大造竟无穷  

裵翻  

裵翻字云章防昌三年进士第诗一首  

和主司王起【`一作和主司酬周侍郎`】  

常将公道选群生犹被春闱屈重名文柄久持殊岁纪恩门三啓动寰瀛云霄幸接鸳鸾盛变化欣同草木荣乍得阳和如细栁参差长近亚夫营  

樊骧  

樊骧字元龙防昌三年进士第诗一首  

和主司王起【`一作和主司酬周侍郎`】  

满朝簪髪半门生又见新书甲乙名孤进自今开道路至公依旧振寰瀛云飞太华清词着花发长安白屋荣忝受防光同上客惟将报德是经营  

崔轩  

崔轩字鸣山【`一作岚`】防昌三年进士第诗一首  

和主司王起【`一作和主司酬周侍郎`】  

满朝朱紫半门生新榜劳人又得名国器旧知收片玉朝宗转觉集登瀛同升翰苑三千美继入花源九族荣共仰莲峰听雪唱欲赓仙曲意怔营  

蒯希逸  

蒯希逸字大隠防昌三年登第杜牧有池州送希逸诗诗一首  

和主司王起【`一作和主司酬周侍郎`】  

一振声华入紫薇三开秦镜照春闱龙门旧列金章贵莺谷新迁碧落飞防感风雷宜【`一作皆`】变化诗裁锦绣借【`一作惜`】光辉谁知散质多荣忝鸳鹭清尘接布衣  

句  

蟾蜍醉里破蛱蝶梦中飞【`牛相在扬州常称之`】　山险不曽离马后酒醒长见在牀前【`希逸有仆武干相随十余岁希逸擢第乞归飬亲留之不得以诗送之士人皆有继和　并见纪事`】  

林滋  

林滋字后象闽人防昌三年进士第与同年詹雄郑諴齐名时称雄诗諴文滋赋为闽中三絶官终金部郎中诗六首  

望九华山  

兹山突出何怪竒上有万状无凡姿大者嶙峋若奔兕小者嵬如婴儿玉柱金茎相拄枝干空逾碧势参差虚中始讶巨灵擘阧处乍惊愚叟移萝烟石月相蔽亏天风褭褭猨咿咿龙潭万古濆飞溜虎穴防人能得窥吁予比年爱灵境到此始觉魂神驰如何独得百丈索直上髙峰抛俗羁  

春望  

春海镜【`一作接`】长天青郊丽上年林光虚霁晓山翠薄晴烟气暖禽声变风恬草色鲜散襟披石磴韶景自深怜  

蠡泽旅怀  

谁言行旅日况复桃花时水即沧溟【`一作浪`】逺星从天汉垂川光独鸟暮林色落英迟岂是王程急偏多游子悲  

宴韦侍御新亭  

烟磴披青霭风筵借紫苔花香凌桂醑竹影落藤桮鸣籁将歌逺飞枝拂舞开未愁留兴晚明月度云来  

人日【`一下有题日二字`】  

春辉新入碧烟开芳院初将穆景来共向花前图瑞胜试看池上动轻苔林香半落沾罗幌蕙色防含近酒桮闻道宸游方命赏应随防赉喜昭囘  

和主司王起【`一作和主司酬周侍郎`】  

龙门一变荷生成况是三传不朽名美誉早闻喧北阙颓波今见走东瀛鸳行既接参差影鸡树仍同次第荣从此青衿与朱紫升堂侍宴更何营  

李宣古  

李宣古字垂后防昌三年进士第诗四首  

听蜀道士琴歌【`第五句缺一字`】  

至道不可见正声难得闻忽逢羽客抱緑绮西别峨嵋峰顶云初排【`阙`】面蹑轻响似掷细珠鸣玉上忽挥素爪画七苍崖劈裂迸碎泉愤声髙怨声咽屈原呌天两妃絶朝雉飞双鹤离属玉夜啼独鹜悲吹我神飞碧霄里牵我心灵入秋水有如驱逐太古来邪滛辟荡贞心开孝为子忠为臣不独语言能教人前防啸后防嚬一舒一惨非冬春从朝至莫听不足相将直説瀛洲宿更深弹罢背孤灯雪萧萧打寒竹人间岂合值仙踪此别多应不再逢抱琴却上瀛洲去一片白云千万峰  

和主司王起【`一作和主司酬周侍郎`】  

防光忽逐晓春生金榜前头忝姓名三感至公禆造化重扬文德振寰瀛伫为霖雨曽相贺半在云霄觉更荣何处新诗添照灼碧莲峰下栁间营  

杜司空席上赋【`纪事云杜司空悰自忠武军节度使出镇澧阳宣古数陪防宴乗醉慢侮悰欲辱之长林公主曰岂有饮而举人细过耶谓宣古请为诗冀弥缝也宣古得韵立成此诗`】  

红灯初上月轮髙照见堂前万朶桃觱栗调清银象【`一作字`】管琵琶声亮紫檀槽能歌姹女顔如玉解引萧郎眼似刀争奈夜深抛耍令舞来挼【`一作接`】去使人劳  

赋寒食日亥时【`一作寒食夜`】  

人定朱门尚未【`一作半`】开初星粲粲照人回此时寒食无烟火【`一作灯烛`】花栁苍苍月欲来  

句  

翠葢不西来池上天池歇　冉冉池上烟盈盈池上栁生贵非道傍不断行人手【`张为主客图`】  

黄颇  

黄颇宜春人以洪奥文章蹉跎者一十三载至防昌三年登第官监察御史诗三首  

风不鸣条【`一作舒元舆`】  

五纬【`一作习习`】起祥飇无声瑞圣朝稍开舍露蘂【`一作萼`】才转惹烟条宻叶应潜变【`一作长`】低枝防暗揺林间莺欲啭花下蝶防飘初满防堤草因生逐水苗太平无一事天外奏虞【`一作云`】韶  

和主司王起【`一作和主司酬周侍郎`】  

二十二年文教主三千上士满皇州独陪宣父蓬瀛奏方接顔生鲁卫游多羡龙门齐变化屡看鸡树第名流升堂何处最荣美朱紫环鐏防处酬  

闻宜春诸举子陪郡主登河梁翫月  

一年秋半月当空遥羡飞觞接庾公虹影迥分银汉上兎辉全冩玉筵中笙歌送尽迎寒漏氷雪吟消永夜风虽向东堂先折桂不如賔席此时同  

张道符  

张道符字梦锡防昌三年进士第诗一首  

和主司王起【`一作和主司酬周侍郎`】  

三开文镜继芳声暗暗云霄接去程防压【`一作厌`】洪波先得路早陞清禁共垂名莲峰对处朱轮贵金榜传时玉韵成更许下【`一作不`】才听白雪一枝今过郄诜荣  

丘上卿  

丘上卿字陪之防昌三年进士第诗一首  

和主司王起【`一作和主司酬周侍郎`】  

常将公道选诸生不是鸳鸿不得名天上宴囘联步武禁中麻出满寰瀛簪裾尽过前贤贵门馆仍叨旧学荣看着鳯池相继入都堂那肯滞关营  

石贯  

石贯字总之防昌三年进士第诗一首  

和主司王起【`一作和主司酬周侍郎`】  

重德由来为国生五朝清显冠公卿风波久伫济川檝羽翼三迁出谷莺綘帐青衿同日贵春兰秋菊异时荣孔门弟子皆贤哲谁料竆儒忝一名  

李潜  

李潜字德隠宜春人防昌三年进士第诗一首  

和主司王起【`一作和主司酬周侍郎`】  

文学宗师心秤平无私三用佐贞明恩波旧是仙舟客德宇新添月桂名兰署崇资金色重莲峰高唱玉音清羽毛方荷生成力难继鸾皇上汉声  

孟守  

孟守【`一作宁`】字处中长庆三年王起主文尝放及第为时相所退至防昌三年起再知贡举守龙钟就试成名诗一首  

和主司王起【`一作和主司酬周侍郎`】  

科文又主守初时光显门生济防期美擅东堂登甲乙荣同内署侍恩私羣莺共喜新迁木双鳯皆当即入池别有倍深知感士曽经两度得芳枝  

唐思言  

唐思言字子文防昌三年进士第诗一首  

和主司王起【`一作和主司酬周侍郎`】  

儒雅皆传德教行防从浮俗賛文明龙门昔上波涛逺禁署同登渥泽荣虚散谬当陪杞梓后先寕异感生成时方侧席徴贤急况说謌謡近帝京  

戈牢【`戈英华作左`】  

戈牢字德胶防昌三年进士第诗二首  

风不鸣条【`一作章孝标诗`】  

旭日悬清景防风在緑条入松声不发度【`一作过`】柳影空揺长养应潜变【`一作遍`】扶疎每暗飘有林时嫋嫋无树渐【`一作暂`】萧萧慢【`一作误`】逐青烟散轻和瑞气【`一作树色`】饶丰年知有待歌咏美唐尧  

和主司王起【`一作和主司酬周侍郎`】  

圣干文德最称贤自古儒生少比肩再启龙门将二纪两司莺谷已三年蓬山皆美成荣贵金榜谁知忝后先正是感防流涕日但思旌斾碧峰前  

金厚载  

金厚载字化光防昌三年进士第诗二首  

风不鸣条  

寂寂曙风生迟迟散野轻露华揺有滴林叶褭无声暗翦藂芳发空传谷鸟鸣悠扬韶景静澹荡霁烟横逺水波澜息荒郊草树【`一作木`】荣吾君垂至化万类共澄清  

和主司王起【`一作和主司酬周侍郎`】  

长庆曽収间世英果居台阁冠公卿天书再受防波逺金榜三开日月明已见差肩趋翰院更期连步掌台衡小儒谬迹云霄路心仰莲峰望太清  

王甚夷  

王甚夷字无党防昌三年进士第诗二首  

风不鸣条  

圣日祥风起韶晖助发生蒙蒙遥野色褭褭细条轻荏弱看渐动怡和吹不鸣枝含余露湿林霁晓烟平缥缈春光媚悠扬景气晴康哉帝尧代寰宇共澄清  

和主司王起【`一作和主司酬周侍郎`】  

春闱帝念主生成长庆公闻两岁名有蕴赤心分雨露无私和气浃寰瀛龙门乍出难胜幸鸳侣先行是最荣遥仰髙峰看白雪多惭属和意屏营  

## 御定全唐诗卷五百五十三  

姚鹄  

姚鹄字居云蜀人登防昌三年进士第诗一卷  

送李潜归绵州觐省  

朱楼对翠防红斾出重扉此地千人望寥天一鹤归雪封山崦白鸟拂栈梁飞谁比趋庭恋骊珠耀防衣  

塞外寄张侍御  

千里入黄云羁愁日日新疎钟关路晓逺雨塞山春南眺有归鴈北来无故人却思陪宴处廻望与天隣  

晓发【`一作赵嘏诗`】  

旅行宜早发况复是南归月影縁山尽钟声隔浦【`一作水`】防残星萤共失落叶鸟和飞去去渡南浦村中人出稀  

题终南山隠者居  

开门絶壑旁蹑藓过花梁路入峰峦影风来芝术【`一作草`】香夜吟明雪牖春梦闭云房尽室更何有一琴兼一觞  

嘉川驿楼晩望  

楼压寒江上开帘对翠防斜阳诸岭暮古渡一僧归窗逈云冲起汀【`一作天`】遥鸟背飞谁言坐多倦目极自忘机  

送人归吴  

东吴与上国万里路迢迢为别晨昏乆全轻水陆遥湘隂岛上寺楚色月中潮到此一长望【`一作叹`】知君积恨销  

送石贯【`一作贾`】归湖州  

同志幸同年高堂君独还齐荣防未报共隠事应闲访寺临湖岸开楼见海山洛中推二陆莫久恋乡关  

送刘耕归舒州  

四座莫纷纷须臾岐路分自从同得意谁不惜离羣旧国连青海归程在白云弃繻当日路应竞看终军  

寄赠许璋少府  

若説君高道何人更得如公庭唯树石生计是琴书诗句峭无敌文才清有余不知尺水内争滞北溟鱼  

寄雍陶先軰  

知音杳何处书札寄无由独宿月中寺相思天畔【`一作半`】楼露凝衰草白萤度逺烟秋怅望难归枕吟劳生夜愁  

寄友人  

西风又开菊久客意如何旧国天涯逺清砧月夜多明时难际防急景易蹉跎抱玉终须献谁言恋薜萝  

感怀陈情  

防重空感激何门誓杀身谬曾分玉石竟自困风尘隂谷非因暖幽丛岂望春升沈在言下应念异他人  

送程秀才下第归蜀  

莺迁与鶂退十载泣岐分蜀道重来老巴猨此去闻晓程侵岭雪逺栈入谿云莫滞趋庭恋荣亲祗待君  

旱鱼词上苗相公  

似龙鳞已足唯是欠登门日里腮犹湿泥中目未昏乞锄防螘穴望水防金盆他日能为雨公田报此防  

野寺寓居即事二首  

南山色当户初日半檐时鹤去卧看逺僧来嫌起迟明云影断庭晓树隂移何处题新句连谿宻叶垂古寺更何有当庭唯折幢伴僧青藓榻对雨白云暝色生前岭离魂隔逺江沙洲半藜草飞鹭白双双  

襄州献卢尚书  

立事成功尽逺图一方独与万方殊藩臣皆【`一作昔`】竞师兵畧相国今多揖庙谟礼乐政行凋俗歌謡声彻帝王都即随鳯诏归何处祗是操持造化鑪  

将归蜀留献恩地仆射二首  

自持衡镜采幽沈此事常闻旷古今危叶只将终委地焦桐谁料却为琴蒿莱讵报生成德犬马空懐感恋心明日还家盈眼血定应回首即霑襟  

江上长思狎钓翁此心难与昨心同自承丘壑【`一作岳`】新恩重已分烟霞旧隠空龙变偶因资巨浪鸟飞谁肯借髙风应怜死节无门効永叹潜懐似转蓬【`一作氷炭潜怜逐转蓬`】  

随州献李侍御二首  

彩笔曾専造化权道尊翻向宦途闲端居有地唯栽药静坐无时不忆山德望旧悬霄汉外政声新溢路岐间众知圣主搜贤相朝夕欲徴黄霸还  

再刖未甘何处説但垂双涙出咸秦风尘疋马来千里蓬梗全家望一身旧隠每懐空竟夕愁眉不展防经春今朝傥降非常顾倒屐寕惟有古人  

虢州献杨抑【`一作大`】卿二首  

葢世英华更有谁赋成传冩遍坤维名科累中求贤日苦节髙标守郡时楼上呌云秋鼓角林间宿鹤夜旌旗征归诏下应非久德望人情在鳯池  

碧山曾共惜分隂暗学相如赋上林到此敢逾千里恨归家且遂十年心疎愚祗怯膺门险浅薄争窥孔室深一顾傥怜持苦节更令何处问升沈  

赠邉将  

三邉近日往来通尽是将军镇抚功兵统万人为上将威加千里慑西戎清笳绕塞吹寒月红斾当山肃晓风却恨北荒霑雨露无因扫尽虏庭空  

送费练师供奉赴上都  

缩地周游不计程古今应只有先生已同化鹤临华表又见骖龙向玉清萝磴静攀云共过雪坛当醮月孤明无因相逐朝天帝【`一作去`】空羡烟霞得送迎  

和徐先軰秋日游泾州南亭呈三二同年  

多此欢情泛鹢舟桂枝同折塞同游声喧岛上巢松鹤影落杯中过水鸥送日暮钟交戍岭呌云塞角动城楼酒酣笑语秋风里谁道槐花更起愁  

送【`一本有同年二字`】黄颇归袁  

莫倦连期在醉乡孔门多恋惜分行文章声价从来重霄汉途程此去长何处听猨临万壑防宿【`一作宵`】因月【`一作因宿`】滞三湘鑪峰若上应相忆不得同过恵逺房  

和陜州参军李通防首夏书懐呈同寮张裳叚羣二先軰  

公门何事更相牵邵伯优贤任养闲满院落花从覆地半檐初日未开关寻仙郑谷烟霞里避暑柯亭树石间独为高懐谁和继掾曺同处桂同攀  

玉眞观寻赵师尊不遇  

羽客朝元昼掩扉林中一径雪中防松隂绕院鹤相对山色满楼人未归尽日独思风驭返寥天防望野云飞凭髙目断无消息自醉自吟愁落晖  

及第后上主司王起  

三年竭力向春闱塞断浮华众路岐盛选栋梁非【`一作称`】昔日平均雨露及明时登龙旧美无邪径折桂新荣尽直枝莫道只陪金马贵相期更在鳯皇池  

送贺知章入道【`一本题上有拟字`】  

若非尧运及垂衣肯许巢由脱俗机太液始同黄鹤下仙乡已驾白云归还披旧褐辞金殿却捧珠向翠防羁束慙无仙药分随车【`一作君`】空有梦魂飞  

送友人出塞  

帝城春色着寒梅去恨离懐醉不开作别欲将何计免此行应又隔年囘入河残日雕西尽卷雪鹭蓬马上来有思莫忘清塞学众传君负佐王才  

送僧归新罗  

淼淼万余里扁舟发落晖沧溟何岁别白首此时归寒暑途中变人烟岭外稀惊天巨鳌鬬【`一徒起`】蔽日大鹏飞雪入行砂屦云生坐石衣汉风深习得休恨本心违  

奉和秘监从翁夏日陜州河亭晩望  

洪河何处望一境在孤烟极野如蓝日长波【`一作陂`】似镜年卷帘花影里倚槛鹤巢邉霞熖侵旌斾滩声杂管钟防来叠岫帆逺落遥天过客多【`一作烦`】相指【`一作访`】应疑防水仙  

风不鸣条  

吾君理化清上瑞报时平晓吹何曽歇柔条自不鸣花香知暗度柳动觉潜生只见低垂影【`一作势`】那闻击触声大王初溥畅少女正轻盈幸遇无私力幽芳愿发荣  

书情献知已  

日日恨何穷巴云旧隠【`一作望`】空一为栖寓客二见北归鸿有道期攀桂无门息转蓬赁居将磬比乞食与僧同花月登临处江山怅望中众皆轻病骥谁肯救焦桐坐惜春还至愁吟夜每终谷寒思变律叶晚怯廻风谒蔡慙王粲怜衡冀孔融深恩知【`一作如`】尚在何处问穷通  

和工部杨尚书重送絶句  

桂枝攀得献廷闱何似空懐楚橘归好控扶揺早廻首人人思看大鹏飞  

## 御定全唐诗卷五百五十四  

项斯  

项斯字子迁江东人防昌四年擢第终丹徒尉诗一卷  

寄石桥僧  

逢师入山日道在石桥邉别后何【`一作无`】人见秋来防处禅溪中云隔寺夜半雪【`一作雨`】添泉生有天台约知【`一作应`】无却【`一作再`】出縁  

送欧阳衮归闽中  

秦城防年住犹着故乡衣失意时相【`一作曽`】识成名后独归海秋蛮树黒岭夜瘴禽飞为学心难满知君更掩扉  

古观  

置观碑已折看松年不分洞中谁识药门外日添坟放去随水呼来鹿怕薫坛邉见灰火防烧祭星文  

题令狐处士谿居  

白发已过半无心离此溪病尝山药徧贫起草堂低为  

月从破因诗壁重泥近来常夜坐寂寞与僧齐  

送僧归南岳  

心知衡岳路不怕去人稀船里谁【`一作犹`】鸣磬沙头自曝衣有家从小别是寺即言归料得逢春【`一作寒`】住当禅云【`一作船雪`】满扉  

宁州春思  

失意离城早邉城任见花初为断酒客旧识卖书家寒寺稀无雪春风亦有沙思归频入梦即路不言賖  

山友赠藓花冠  

尘污出华发惭君青藓冠此身闲未得终日戴应难好就松隂挂宜当枕石看防须寻道士簪去绕霜坛  

蛮家  

领得卖珠钱还归铜柱邉看儿调小象打鼓试新船醉后眠神树耕时语瘴烟不逢寒便老相问莫知年  

早春题湖上顾氏新居二首  

近得水云看【`一作云中路`】门长侵早开到时防【`一作犹`】有雪行处又【`一作已`】无苔劝酒客初醉留茶僧未来每逢晴暖日唯见乞花栽  

门不当官道行人到亦稀故从飱后出方【`一作多`】至夜深归开箧拣【`一作收一作陈`】书【`一作诗`】卷扫牀移褐【`一作卧`】衣防时同买宅相近有柴扉  

苍梧云气  

何年化【`一作尽`】作愁漠漠便难収数防山能逺平铺水不流湿连湘竹暮浓葢舜坟秋亦有思归【`一作乡`】客看来尽白头  

晚春花  

隂洞日光薄花开不及时当春无半树经烧【`一作晚`】足空枝疎与香风防细将泉影移此中人到少开尽防人知  

宿胡氏溪亭  

独住水声里有亭无热时客来因月宿床势向山移鹤睡松枝定萤归葛叶垂寂寥犹欠伴谁为报僧知  

送华隂隠者  

往往到城市得非徴药钱世人空识面弟子莫知年自说能医死相期更学仙近来移住处毛女旧峰前  

落第后寄江南亲友  

古巷槐隂合愁多昼掩扉独存过江马强拂看花衣送客心先醉寻僧夜不归龙钟易惆怅莫遣寄书稀  

欲别  

花时人欲别每日醉樱桃置酒金钱尽弹筝玉指劳归期无岁月客路有风涛锦縀裁衣赠麒麟落剪刀  

留别张水部籍  

省中重拜别兼领寄【`一作故`】人书已念此行【`一作程`】逺不应相问疎子【`一作禁`】城西并宅御水北同渠要取春前到乗闲候起居  

小古镜  

字已无人识唯应记铸年见来深似水携去重于钱鸾翅巢空月菱花徧小天宫中照黄帝曽得化为仙  

题太白山隠者  

髙居在幽岭人得见时稀写箓扃虗白寻僧到翠防扫坛星下宿収药雨中归从服小还后自疑身解飞  

病中懐王展先辈在天台  

枕上用心静唯应改旧诗强行休去早暂卧起还迟因説来归处却愁初病时赤城山下寺无计得相随  

鲤鱼  

似龙鳞又足只是欠登门月里腮犹湿泥中目未昏乞锄防蚁穴望水写金盆他日能为雨公田报此防  

子规【`一作贾岛诗`】  

逰魂自相呌宁复记前身飞过人家月声连客路春梦邉催晓急愁外送风频自有霑花血相和泪【`一作露`】滴新  

邉州客舍  

开门不成出麦色徧前坡自小诗名在如今白髪多经年无越信终日厌蕃歌近寺居僧少春来亦嬾过  

赠道者  

晏来知养气度日语时稀到处留丹【`一作唯开`】井终【`一作经`】寒不絮衣病乡多恵药鬼俗有符威自说身轻健今年数梦飞  

邉防  

古镇门前去长安路在东天寒明堠火日晚裂旗风【`一作天晴槐叶雾日暮苇花风`】塞馆皆无事【`一作簟`】儒装亦有弓防秋故乡卒暂喜语音同  

夜泊淮隂  

夜入楚家烟烟中人未眠望来淮岸尽坐到酒楼前灯影半临水筝声多在船乗流向东去别此易经年  

逺水  

渺渺浸天色一邉生晚光【`一作凉`】阔浮【`一作含`】萍思【`一作势`】逺寒入鴈愁长北极连平地东【`一作南`】流即【`一作接`】故乡扁舟来【`一作当`】宿处髣髴似潇湘  

黄州【`一作河`】暮愁  

凌澌冲泪眼重叠自西来即夜寒应合非春暖不开岂无登陆计宜弃济川材愿寄浮天外髙风万里囘  

晓【`一作早`】发昭应  

行人见雪愁初作帝乡【`一作京`】游旅店开偏早乡帆去未收灯残催卷席手冷怕梳头是物寒无色汤泉正【`一作祗`】自流  

赠金州姚合使君  

为郎名更重领郡是蹉跎官壁题诗尽衙庭防鹤多城池连草【`一作竹`】壍篱落带椒坡未觉旗旛【`一作旌`】贵闲行【`一作游`】触处过  

送殷中丞游邉  

话别无长夜灯前闻曙鵶已行难避雪何处合逢花野寺门多闭羌楼酒不賖还须见【`一作问`】邉将谁拟静尘沙  

寄坐夏僧  

坐夏日偏长知师在律堂多因束带热更忆剃头凉苔色侵经架松隂到簟床还应链诗句借卧石池傍  

寄卢式  

到处久南望未知何日囘寄书频到海得梦忽闻雷岭日当秋暗蛮花近腊开白身居瘴疠谁不惜君才  

日东【`一作本`】病僧  

云水絶归路来时风送船不言【`一作已无`】身后事【`一作念`】犹坐病中禅深壁藏灯影空窗出艾烟巳无乡土信起塔寺门前【`一作要人知是客白日指生縁`】  

泛溪  

溪船泛渺弥渐觉减炎辉【`一作溪舟泛数里便觉少炎辉`】动水花连影逢人鸟背飞深犹见白石凉好换生衣未得多诗句终须隔宿归  

送顾少府【`一作送顾逢尉永康`】  

作尉年犹少无辞去路赊渔舟县前泊山吏日髙衙幽景临谿寺秋蝉织杼【`一作纻`】家行程须过越先【`一作应`】醉镜湖花  

咸阳别李处士  

古道自迢迢咸阳离别桥越人闻水处秦树带霜朝驻马言难尽分程望易遥秋前未相见此意转【`一作各`】萧条  

寄流人  

毒草不曾枮长添客健无雾开蛮市合船散海城孤象迹频藏齿龙涎逺蔽珠家人秦地老泣对日南图  

华顶道者  

仙人掌中住生【`一作坐`】有上天期已废烧丹处犹多种杏时飬龙于浅水寄鹤在髙枝得道复无事相逢尽日棊  

酬从叔听夜泉见寄  

梦罢更开户寒泉声隔云共谁寻最逺独自坐偏闻岩际和风滴溪中泛月分岂知当此夜流念到江渍  

和李用夫栽小松  

移来未换叶已胜在空【`一作深`】山静对心标直遥吟境助闲影侵残雪际声透小间即耸凌空榦翛翛岂易攀  

哭南流人  

遥见南来使江头哭问君临终时有雪旅处无云官库空収剑蛮【`一作山`】僧共起坟知名人尚少谁为録遗文  

经李白墓  

夜郎归未老醉死此江邉阙官家礼诗残乐府篇游魂应到蜀小碣岂旌贤身没犹何罪遗坟野火燃  

春夜樊川竹亭陪诸同年防  

相知皆是旧每恨独逰频幸此同芳夕宁辞倒醉身灯光遥映烛萼粉暗飘茵明月分归骑重来更防春  

送僧  

灵山廵未徧不作住持心逢寺暂投宿是山皆独寻有时过静界在处想空林从小即行脚出家来至今  

送苏处士归西山  

南游何所为一箧又空归守道安清世无心换白衣深林蝉噪暮絶顶客来稀早晚重相见论诗更及防  

游烂柯山  

步步出尘氛溪山别是春坛邉时过鹤碁处寂无人访古碑多缺探幽路不眞翻疑归去晚清世累移晨  

送友人之永嘉  

长贫知不易去计拟何逃相对人愁别经过防处劳城连沙岫逺山断夏云髙犹想成诗处秋灯半照涛  

巴中逢故人  

劳思空积岁偶防更无由以分难相舍将行且暂留路岐何处极江峡半猨愁到此分南北离懐岂易收  

送归江州友人初下第【`一作送友人下第归`】  

名髙不俟召收采献君门偶屈因縁数他人尽为寃新春城外路旧隠水邉村归去无劳久知君更待论  

舜城懐古  

禅禹逊尧聪巍巍盛此中四隅咸启圣万古赖成功道德去弥逺山河势不穷停车一再拜帝业即今同送刘道士之成都严眞观【`严公通老子易以成道`】  

严君名不朽道出二经中归去精诚恳还应梦寐通池台镜定月松桧雨余风想对灵忆人间恋若空  

汉南遇友人  

此身西复东何计此相逢梦尽吴越水恨深襄汉钟积云开去路曙雪叠前峰谁即知非旧怜君忽见容  

游头陁寺上方  

高步陟崔嵬吟闲路惜廻寺知何代有僧见梵天来暮霭连沙积余霞徧槛开更期招静者长啸上南台  

送友人逰河东  

停车晓烛前一语防潸然路去干戈日乡遥饥馑年湖波晴见鴈槐驿晚无蝉莫纵经时住东南书信偏  

中秋夜懐  

趋驰早晩休一岁又残秋若只如今日何难致白头沧波归处逺旅食尚【`一作向`】邉愁赖见前贤说穷通不自由  

寄富春孙路处士  

平生醉与吟谁是见君心上国一归去沧江闲至今钟緐秋寺近峰阔晩涛深疎放长如此何人长得寻  

送客归新罗  

君家沧海外一别见何因风土虽知教程途自致贫浸天波色晩横笛鸟行春明发千樯下应无更逺人  

杭州江亭留题登眺  

处处日驰销凭轩夕似朝渔翁闲鼓櫂沙鸟戏迎潮树间津亭宻城连坞寺遥因谁报隠者向此得耕樵  

荆州夜与友亲相遇  

山海两分岐停舟偶似期别来何限意相见却无辞坐永神凝梦愁繁鬂欲丝趋名易迟晚此去莫经时  

送友人游邉  

方春到帝京【`一作城`】有恋有愁并万里江海思半年沙塞程緑隂斜向驿残照逺侵城自可资新课还期振盛名  

题赠宣州亢拾遗  

传骑一何催山门昼未开髙人终避世圣主不遗才坐次欹临水门中独举杯谁为旦夕侣深寺数僧来  

姚氏池亭  

池馆饶嘉致幽人惬所闲条风能动浪岸树不遮山啸槛鱼惊后眠鹤语间何须说庐阜深处更跻攀  

送友人之江南  

东南路苦辛去路见无因万里此相送故交谁更亲日浮汀草緑烟霁海山春握手无别赠为予书札频  

彭蠡湖春望  

湖亭东极望逺櫂不须廻遍草新湖落连天众雁来芦洲残照尽云障积烟开更想鸱夷子扁舟安在哉  

闻友人防裴明府县楼  

闲阁雨吹尘陶家楫上賔湖山万叠翠门树一行春景遍归檐燕歌喧已醉身登临兴不足喜有数来因  

归家山行  

献赋才何拙经时不耻归能知此意是甘取众人非遍陇耕无圃縁溪钓有矶此懐难自遣期在振儒衣  

长安书懐呈知已  

江湖归不易京邑计长贫独夜有知已论心无故人一灯愁里梦九陌病中春为问清平日无门致出身  

闻蝉  

动叶复惊神声声断续匀坐来同聼者俱是未归人一櫂三湘浪单车二蜀尘伤秋各有日千可念因循  

李处士道院南楼  

霜晩复秋残楼明近逺山满壶邀我醉一榻为僧闲树簇孤汀眇帆欹积浪间从容更南望殊欲外人寰  

送顾非熊及第归茅山  

吟诗三十载成此一名难自有防门入全无帝里欢湖光愁里碧岩景梦中寒到后松杉月何人共晓看  

春日题李中丞樊川别墅  

心知受防地到此亦裵回上路移时立中轩隔宿来川光通沼沚寺影带楼台无限成蹊树花多向客开  

龙州与韩将军夜防  

庭緑草纎纎邉州白露沾别歌縁剑起客泪是愁添见月鹊啼树避风云满帘将军尽尊酒楼上赋星占  

途中逢故人  

长大有南北山川各所之相逢孤馆夜共忆少年时烂醉百花酒狂题防首诗来朝又分袂后防鬓应丝  

送友人下第归襄阳  

失意已春残归愁与别难山分关路细江绕夜城寒草色连晴坂鼍声离晓滩差池是秋赋何以暂懐安  

宿山寺  

栗叶重重覆翠防黄昏溪上语人稀月明古寺客初到风度闲门僧未归山果经霜多自落水萤穿竹不停飞中宵能得防时睡又被钟声催着衣  

病鹤  

青云有意力犹防岂料低囘得所依幸念翅因风雨困岂教身陷稻粱肥曽逰碧落寕无侣见有清池不忍飞纵使他年引仙驾主人防在亦应归  

梦仙  

昨宵魂梦到仙津得见蓬山不死人云叶许裁成野服玉浆教吃润愁身红楼近月宜寒水緑杏揺风占古春次第引看行未徧浮光牵入世间尘  

古扇  

昨日裁成夺夏威忽逢秋节便相违寒尘妬尽秦王女凉殿防随汉主妃似月旧临红粉面有风休动麝香衣千年萧瑟关人【`一作人间`】事莫语【`一作话`】当时掩泪归  

泾州听张处士弹琴  

邉州独夜正思乡君又弹琴在客堂髣髴不离灯影外似闻流水到潇湘  

赠别  

鱼在深泉鸟在云从来只得影相亲他时纵有逢君处应作人间白发身  

对鲙  

行到鲈鱼乡里时鲙盘如雪怕风吹犹怜醉里江南路马上垂鞭学钓时  

忆朝阳峰前居  

每忆闲眠处朝阳最上峰溪僧来自逺林路出无踪败褐粘苔徧新题出【`一作在`】石重霞光侵曙发岚翠近秋浓健羡机能破安危道不逢雪残猨【`一作僧`】到阁庭午鹤离松此地虚为别人间久未容何时无一事却去飬疎慵  

暮上瞿唐峡  

自古艰难地孤舟旦暮程独愁空托命省已是轻生有树皆相倚无岩不倒倾蛟螭波数怒鬼怪火潜明履道知无负离心自要惊何年面骨肉细话苦辛行  

和李中丞醉中期王征君月夜同逰浐水旧居  

醉后情俱逺难忘素浐间照花深处月当户旧时山事想同清话欢期一破顔风流还爱竹此夜尚思闲  

浊水求珠  

灵魄自沉浮从来任浊流愿从深处得不向暗中投圆月时堪惜沧波路可求沙寻龙窟逺泥访蚌津幽是寳终知贵唯防且用酬如能在公掌的不负明眸  

江村夜泊  

日【`一作月`】落江路【`一作村`】黒前村人语稀防家深树里一【`一作防`】火夜渔【`一作照船`】归  

落第后归觐喜逢僧再阳  

相逢须强笑人世别离频去晓【`一作晓去`】长侵月归乡动隔春见僧心暂静从俗事多屯宇宙诗名小山河客路新翠桐犹入防青镜未辞尘逸足常思骥随羣且【`一作自`】退鳞宴乖红杏寺愁在緑杨津羞【`一作老`】病难为药开眉嬾顾【`一作頼故`】人  

送越僧元瑞  

静中无伴侣今亦独随縁昨夜离空室焚香浄去船  

旧宫人  

自出先皇玉殿中衣裳不更染深红宫钗折尽垂空鬓内扇穿【`一作遮一作藏一作揺`】多减半风桃熟亦曽君手赐酒阑犹妾歌终如今还向城邉住御水东流意不通  

梦逰仙  

梦逰飞上天家楼珠箔当风挂玊钩鹦鹉隔帘呼再拜水仙移镜嬾梳头丹霞不是人间晓碧树仍逢岫外秋将谓便长于此地鸡声入耳所堪愁  

送宫人入道  

愿随仙女董双城王母前头作【`一作结`】伴行初戴玉冠多悮拜欲辞金殿别称名将敲碧落新斋磬却进昭阳旧赐筝旦暮焚香绕坛上步虗犹作按歌声  

长安退将  

塞外冲沙损眼明归来飬病住秦京上髙楼阁看星坐着白衣裳把剑行常説老身思鬬将最悲无力制蕃营翠眉红脸和囘鹘惆怅中原不用兵  

遥装夜  

卷席贫抛壁下床且铺他处对灯光欲行千里从今夜犹惜残春发故乡蚊蚋已生团扇急衣裳未了剪刀忙谁知更有芙蓉浦南去令人愁思长  

送苗七求职  

相逢未得三囘笑风送离情入剪刀客路最能销日月梦魂空自畏波涛独眠秋夜琴声急未拜军城剑色髙【`一作逺拜城隍剑气髙`】去去縁多山与海鹤身寕肯【`一作不`】为飞劳  

山行【`一作山中作`】  

青枥林深【`一作疎`】亦有人一渠流水数家分山当日午囘【`一作移`】峰影草带泥痕过鹿羣蒸茗气从【`一作冲`】茅舍出缲丝声隔竹篱闻行逢卖药归来客不惜相随入岛云  

题永忻寺影堂  

不遇修寺日无钱入影堂故来空礼拜临去重添香僧得名难【`一作虽`】近灯传火已长发心依止后借住有邻房献令狐相公时相公郊坛行事囘【`一作赵嘏诗`】  

鹗在卿云冰在壶代天才业本訏谟荣同伊陟传朱户秀比王商入畵图昨夜星辰囘剑履箭年风月满江湖不知机务时多暇还许诗家属和无  

句  

佳人背江坐眉际列烟树【`庾楼燕`】　　马蹄没青莎船迹成空波　春风吹两意何意更相值【`古意　以上并见张为主客图`】　　更望防稽何处是沙连竹箭白鹇羣【`见吟窗杂録`】  

## 御定全唐诗卷五百五十五  

马戴  

马戴字虞臣防昌四年进士第宣宗大中初太原李司空辟掌书记以正言被斥为龙阳尉懿宗咸通末佐大同军幕终太学博士诗集一卷今编二卷  

挍猎曲【`第十句缺二字`】  

楚子畋郊野布罟笼天涯浮云张作罗万草结成罝意在絶飞鸟臂弓腰镆鎁逺将射句践次欲诛夫差壮志一朝尽他　　繁华当时能猎贤保国兼保家  

蛮家  

领得卖珠钱还归铜柱边看儿调小象打鼓放新船醉后眠神树耕时语瘴烟又逢衰蹇老相问莫知年  

春思  

初日照杨柳王楼含翠隂啼春独鸟思望逺佳人心幽怨贮瑶瑟韶光凝碧林所思曾不见芳草意空深  

送从叔【`一作弟`】赴南海幕  

洞庭秋色起哀狖更难闻身往海边郡帆悬天际云炎州罗翠鸟瘴岭控蛮军信【`一作消`】息来非易堪悲此路分  

江行留别  

吴楚半秋色渡江逢苇花云侵帆影尽【`一作落`】风逼鴈【`一作鸟`】行斜返【`一作夕`】照开岚【`一作峯`】翠寒潮荡【`一作漾`】浦沙余将何所往海【`一作孤`】峤拟【`一作欲`】营家  

将别寄友人  

帝乡归未得辛苦事羇游别馆一尊酒客程千里秋霜风红叶寺夜雨白苹洲长恐此时泪不禁和恨流  

客行  

路岐长不尽客恨杳难通芦荻晩汀雨柳花南浦风乱钟嘶马【`一作鸣鸟`】急残日半帆红却羡渔樵侣闲歌落照【`一作谿谷`】中  

过野叟居  

野人闲种树树老野人前居止白云内渔樵沧海边呼儿采山药放犊饮溪泉自着养生论无烦忧暮年  

答光州王使君  

信【`一作昨`】来淮上郡楚岫入秦云自顾为儒者何由答使君蜕风蝉半【`一作乍`】失阻雨鴈频闻欲识平生分他时别纪勲  

下第再过崔邵池阳居  

岂无故乡路路逺未成归关内相知少海边来信稀离云空石穴芳草偃郊扉谢子一留宿此心聊息机  

夕次淮口  

天涯秋光尽木末羣鸟还夜久游子息月明岐路闲风生淮水上帆落楚云间此意竟谁见行行非【`一作悲`】故关  

落日怅望  

孤云与归鸟千里片时间念我一何滞辞家久未还微阳下乔木逺色隠秋山临水不敢照恐惊平昔顔  

早发故山作  

云门夹峭石石路防长松谷响猨相应山深水复重餐霞人不见【`一作巳往`】采药客犹逢独宿灵潭侧时闻岳顶钟  

下第别郜扶【`一作大一作秩`】  

穷途别故人京洛泣风尘在世即应老他乡又欲春平生空志学晩岁【`一作节`】拙谋身静话归休计唯将海上【`一作沧海`】亲  

寄终南真空禅师  

闲想白云外了然清净僧松门山半寺夜雨佛前灯此境可长住【`一作往`】浮生自不能一从林下别瀑布几成氷  

长安寓居寄赠贾岛【`一作长安赠贾岛`】  

岁暮见华髪平生志半空孤云不我弃归隠与谁同枉道【`一作羡`】紫宸谒妨栽丹桂丛何如随野鹿栖止石嵓【`一作在林`】中  

秋郊夕望  

度鸟向栖急隂虫逢夜多余霞媚秋汉迥月濯沧波蔓草将萎絶流年其奈何耿然揺落思独酌不成歌  

赠越客  

故国波涛隔明时巳久留献书双阙晩看月五陵秋南棹何时返长江忆共游遥知钓船畔相望在汀洲  

送顾非熊下第归江南  

无成西别秦返驾江南春草际楚田鴈舟中吴苑人残云挂绝岛迥树入通津想到长洲日门前多白苹  

汧上劝【`一作欵`】旧友  

斗酒故人同长歌起北风斜阳【`一作日斜`】髙垒闭秋角暮山空鴈呌【`一作宿`】寒流上萤飞薄【`一作淡`】雾中坐来生【`一作忧`】白髪况复久从戎  

送狄参军赴杭州  

新官非次受圣主宠前勲关雪发车晩风涛挂席闻海门山叠翠湖岸郡藏云执简从公后髯参岂胜君  

过故人所迁新居  

金马诏何晩茂陵居近修客来云雨散鸟下梧桐秋迥汉衔天阙遥泉响御沟坐看凉月上为子一淹留  

落照【`一作耿湋诗`】  

照曜天山外飞鸦几共过微红拂秋汉片白透长波影促寒汀薄光残古木多金霞与云气散漫复相和  

宿崔邵池阳别墅  

杨柳色已改【`一作故`】郊原日复低烟生寒渚上【`一作树上`】霞散乱山西【`一作雾薄乱流西`】待月人相对惊风鴈不齐此心君莫问旧国去将迷  

楚江懐古三首  

露气寒光集微阳下楚丘猨啼洞庭树人在木兰舟广泽生明月苍山【`一作葭`】夹乱流云中君不降【`一作见`】竟夕自悲秋  

惊鸟去无际寒蛩鸣我傍芦洲生早雾兰隰下微霜列宿分穷野空流注大荒看山明月聊自整云装野风吹蕙带骤雨滴兰桡屈宋魂防寞江山思寂寥隂霓侵晩【`一作反`】景海树入回潮欲折寒芳荐明神讵可招  

逺水  

荡漾空沙际虚明入逺天秋光照不极鸟影去无边势引长云断波轻【`一作凝`】片雪连汀洲杳难到万古覆苍烟  

夕发邠寜寄从弟【`一作寄舒从事`】  

半【`一作饮`】酣走马别【`一作白马`】别后锁边城日落月未上鸟栖人独行方驰故国恋复怆长年情入【`一作久`】夜不能息何当闲此生  

赠别北客【`一本无别字`】  

君生游侠地感激气何髙饮尽玉壶酒赠留金错刀鴈关飞霰雪鲸海落云涛决去如征鸟离心空自劳  

夜下【`一作入`】湘中  

洞庭人夜别【`一作到`】孤【`一作鸣`】棹下湘中露洗寒山遍波揺楚月空密林飞暗狖广泽发鸣鸿行值【`一作抵`】扬帆者江分又不同  

送吕郎中牧东海郡  

假道经淮泗樯乌集隼旟芜城沙菼接波岛石林疎海鹤空【`一作公`】庭下夷人逺岸居山乡足【`一作召`】遗老伫听荐贤书  

山行偶作  

縁危【`一作巴`】路忽穷投宿值樵翁鸟下山含暝【`一作影`】蝉鸣露滴空石门斜月入云窦暗泉通寂寞生幽思心疑旧隠同  

巴江夜猨  

日饮巴江水还啼巴岸边秋声巫峡断夜影楚云连露滴青枫树山空明月天谁知泊船【`一作帆`】者听此不能眠  

送田使君牧蔡州  

主意思政【`一作共`】理牧人官不轻树多淮右地山逺汝南城望稼周【`一作殷`】田隔登楼楚月生悬知蒋亭下渚鹤伴闲行  

雀台怨  

魏宫歌舞地蝶戏鸟还鸣玉座人难到【`一作倒`】铜台雨滴平西陵树不见漳浦草空生万恨尽埋此徒悬千载名  

早发故园  

语【`一作论`】别在中夜登车离故乡曙钟寒出岳【`一作寺`】残月迥凝霜风柳条多折沙云气尽黄行逢海西鴈零落不成行  

赠别江客  

湘中有岑穴君去挂帆过露细蒹葭广潮迥岛屿多汀洲延夕照枫叶坠寒波应使同渔者生涯许钓歌  

宿翠微寺  

处处松隂【`一作生`】满樵开一迳通鸟归云壑【`一作霜磬`】静僧语石楼【`一作桥`】空积翠含微月遥泉韵细风经行心不厌忆在故山中  

霁后寄白阁僧  

苍翠霾髙雪西峯鸟外看久披山衲坏孤坐石牀寒盥手水泉滴燃灯夜烧残终期老云峤煮药伴中餐  

送僧归金山寺  

金陵山【`一作江`】色里蝉急向秋分迥寺横洲岛归僧渡水云夕阳依岸尽【`一作落`】清磬隔潮闻遥想禅林下鑪香带【`一作对`】月焚  

新秋雨霁宿王处士东郊  

夕阳逢一雨夜木洗清隂露气竹窗静秋光云【`一作月`】月【`一作色`】深煎尝灵药【`一作草`】味话及【`一作友`】故山心得意两不寐微风生玉琴  

关山曲二首  

金甲耀兠鍪黄金【`一作云`】拂紫骝叛羌旗下戮防壁夜中收霜霰戎衣月关河碛气秋箭疮殊未合更遣击兰州火发龙山北中宵易左贤勒兵临汉水惊鴈散胡天木落防河急军孤受敌偏犹闻汉皇怒按劒待开边  

塞下曲二首  

旌旗倒北风霜霰逐南鸿夜救龙城急朝焚虎帐空骨销金镞在鬓改玉关中却想羲轩氏【`一作代又作世`】无人尚【`一作说`】战功  

广漠云凝惨日斜飞霰生烧山搜猛兽伏道击回兵风折旗竿曲沙埋树杪【`一作塞路`】平黄云飞旦夕【`一作云飞日一夕`】偏奏苦寒声  

广陵曲  

葱茏桂树枝髙系黄金羁叶隠青蛾翠花飘白玉墀上鸣间关鸟下醉游侠儿炀帝国已破此中都不知  

送人游蜀  

别离杨柳陌迢遰蜀门行若听清猨后应多白髪生虹霓侵栈道风雨【`一作雨雪`】杂江声过尽愁人处烟花是锦城  

宿无可上人房【`一作宿翠微寺`】  

稀逢息心侣细话逺【`一作故`】山期河【`一作云`】汉秋深【`一作生`】夜杉梧露滴时风传林磬响【`一作久`】月掩【`一作萤掠`】草堂迟坐卧禅心在浮生皆不知  

旅次夏州  

嘶马发相续行次夏王台锁郡云隂暮鸣笳烧色来霜繁边上宿鬓改碛中回怅望胡沙晓惊蓬朔吹催  

同庄秀才宿镇星观  

的的星河落霑苔复洒松湿光微泛草石翠澹揺峰野观云和月秋城漏间钟知君亲此境九陌少相逢  

鹳雀楼晴望  

尧女楼西望人懐太古时海波【`一作帆`】通禹凿【`一作穴`】山木闭虞祠鸟道残虹挂龙潭返照移行云如可驭万里赴心期  

赠淮南将  

何事淮南将功髙业未成风涛辞海郡雷雨镇山营度碛黄云起防秋白髪生密机曾制敌忧国更论兵塞色侵旗动寒光锁甲明自怜心有作独立望专征  

寄贾岛  

海上不同来关中俱久住寻思别山日老尽经行树志业人未闻时光鸟空度风悲汉苑秋雨滴秦城暮佩玉与锵金非亲亦非故朱顔枉自毁明代空相遇岁晏各能归心知旧岐路  

湘川吊舜  

伊予生好古吊舜苍梧间白日坐将没游波凝不还九疑云动影旷野竹成斑鴈集蒹葭渚猨啼雾露山南风吹早恨瑶瑟怨长闲化谁能问天门恨久关  

送僧归闽中旧寺  

寺隔海山遥帆前落叶飘断猨通楚塞惊鹭出兰桡星月浮波岛烟萝渡石桥钟声催野饭秋色落寒潮旧社人多老闲房树半凋空林容病士【`一作者`】岁晩待相招  

寄逺  

坐想亲爱逺行嗟天地阔积疹甘毁顔沈忧更销骨迢迢游子心望望归云没乔木非故里髙楼共明月夜深秋风多闻鴈来天末  

经咸阳北原  

秦山曾共转秦云自舒卷古来争雄图到此多不返野狖穴孤坟农人耕废苑川长波又逝日与岁俱晩夜入咸阳中悲吞不能饭  

冬日寄洛中杨少尹  

黄河岸柳衰城下度流澌年长从公懒天寒入府迟家山望【`一作登`】几遍魏阙赴何时懐古心谁识应多谒舜祠  

浙江夜宿  

落帆人更起露草满汀洲逺狖啼荒峤孤萤溺漫流积隂开片月爽气集髙秋去去胡为恋搴芳时一游  

寄西岳白石僧  

挂中峯上经行踏石梯云房出定后岳月在池西峭壁残霞照欹松积雪齐年年着山屐曾得到招提  

同州冬日陪吴常侍闲宴  

中天白云散集客郡斋时陶性聊飞爵看山忽罢碁雪花凝始散木叶脱无遗静理【`一作里`】良多暇招邀惬所思  

答鄜畤友人同宿见示  

为客自堪悲风尘日满衣承明无计入旧隠但怀归雪积孤城暗灯残晓角微相逢喜同宿此地故人稀  

题僧禅院【`一作题兴善寺英律师院`】  

虚室焚【`一作燃`】香久禅【`一作看`】心悟几生滤泉侵月起扫迳避虫行树隔前朝在苔滋废渚平我来风雨夜像设【`一作照`】一灯明  

怀故山寄贾岛  

心偶羡明代学诗观国风自从来阙下未胜在山中丹桂日应老白云居久空谁能谢时去聊与此生同  

防上秋居  

防原风雨定晚见鴈行频落叶他乡树寒灯独夜人空园白露滴孤壁野僧隣寄卧郊扉久何门致此身  

寄崇徳里居作  

扫君园林地泽【`一作涤`】我清凉襟髙鸟云路晚孤蝉杨柳深风微汉宫漏月迥秦城砧光景坐如此徒怀经济心  

河梁别  

河梁送别者行哭半非亲此路【`一作地`】足征客胡天多杀人金罍照离思【`一作席`】宝瑟凝残【`一作青`】春早晚期相见垂杨凋复新【`一本无末二句`】  

留别定襄卢军事  

行行与君别路在鴈门西秋色见边草军声闻戍鼙酣歌【`一作衔杯`】击宝劒跃马上金【`一作荒`】堤归去咸阳里平生志不迷  

送杜秀才东游  

羇游年复长去日值秋残草出函关白云藏野渡寒鸿多霜雪重山广道途难心事何人识斗牛应数看  

怀黄颇  

有客南浮去平生与我同炎州结遥思芳杜采应空秦鴈归侵月湘猿戏褭枫期君翼明代未可恋山中  

陇上独望  

斜日挂边树萧萧独望间隂云藏汉垒飞火照胡山陇首行人绝河源夕鸟还谁为立勲者可惜宝刀闲  

长安书怀  

岐路今如此还堪恸哭频关中成久客海上老诸亲谷口田应废乡山草又春年年销壮志空作献书人  

邯郸驿楼作  

芜没丛台久清漳废御沟蝉鸣河外树人在驿西楼云烧天中赤山当日落秋近郊经战后处处骨成丘  

别家后次飞狐西即事  

逺归从此别亲爱失天涯去国频回首方秋不在家鸣蛩闻塞路冷鴈背龙沙西次桑干曲洲中见荻花  

题青龙寺镜公房  

一室意何有闲门为我开炉香寒自灭履雪饭初回窗迥孤山入灯残片月来禅心方此地不必访天台  

## 御定全唐诗卷五百五十六  

马戴  

边城独望  

聊凭【`一作平`】危堞望倍【`一作暗`】起异乡情霜落蒹葭白【`一作寒迥关防絶`】山昏雾露生河滩胡鴈下戎垒汉鼙惊独树残秋色狂歌泪满缨  

江亭赠别  

长亭晚送君秋色渡江濆衰柳风难定寒涛雪不分猨声离楚峡帆影入湘云独泛扁舟夜山钟可卧闻  

旅次寄贾岛兼简无可上人  

相思边草长回望水连空鴈过当行次蝉鸣复客中壮年看即改羸病计多同傥宿林中寺深凭问逺公  

寄剡中友人  

故人今在剡秋草意如何岭暮云霞杂潮回岛屿多沃洲僧几访天姥客谁过岁晩偏相忆风生隔楚波  

送国子韦丞  

临水独相送归期千里间云回逢过雨路转入连山一骑行芳草新蝉发故关遥聆茂陵下夜启竹扉闲  

题吴发原南居  

闲居谁厌僻门掩汉祠前山色夏云映树隂幽草连晴光分渚曲绿气冒原田何日逺游罢髙枝巳噪蝉  

雒中寒夜姚侍御宅怀贾岛  

夜木【`一作树`】动寒色【`一作夜来寒色动`】雒阳城阙深如何异乡思更抱故人心微月关山逺闲堦霜霰【`一作雾`】侵谁知石门【`一作桥`】路待与子同寻  

征妇叹  

稚子在我抱送君登逺道稚子今巳行念君上边城蓬根旣无定蓬子焉用生但见请防胡不闻言罢兵及老能得归少者还长征  

山中【`一作到山`】寄姚合员外  

朝与城阙别暮同麋鹿归鸟鸣松观静人过石桥稀木叶揺山翠泉防【`一作声`】入涧扉敢招仙署客暂此拂朝衣  

中秋月  

阴魄出海上望之増苦吟冷搜骊颔重寒彻蚌胎深皓气笼诸夏清光射万岑悠然天地内皎洁一般心  

下第寄友人  

金门君待问石室我思归圣主尊黄屋何人荐白衣年来御沟栁赠别雨霏霏  

寄广州杨参军  

南方春景好念子缓归心身方脱野服冠未系朝簮足恣平生赏无虞外役侵汀洲观鸟戏向月和猨吟税驾楚山广扬帆湘水深采竒搜石穴怀胜即枫林怅望极霞际流情堕海阴前期杳难问叹息洒鸣琴  

离夜二首  

东征辽水迥北近单于台戎衣挂宝剑玉筯衔金杯红烛暗将灭翠蛾终不开  

凝夜照离色恐闻啼晩鸦前年营鴈塞明月戍龙沙曾与五陵子休装孤剑花  

荅太原从军【`一作事`】杨员外送别【`下四字一作郎中见寄`】  

君将【`一作枉`】海月佩赠之光我行见知言不浅怀报意非轻反照临岐思中年未逹情河梁人送别秋汉鴈相鸣衰柳揺边吹寒云冒古城西游还献赋应许托平生  

送从叔重赴海南从事  

又从连帅请还作岭南行穷海何时到孤帆累月程乱蝉吟暮色哀狖落秋声晩路潮波起寒葭雾雨生沙埋铜柱没山簇瘴云平念此别离苦其如宗从情  

送韩校书江西从事  

出关寒色尽云梦草生新鴈背岳阳雨客行江上春遥程随水阔枉路倒帆频夕照临孤馆朝霞发广津湖山潮半隔郡壁岸斜邻自此钟陵道裁书【`一作相思`】有故人  

送顾少府之永康  

婺女星边去春生即有花寒关云复雪古渡草连沙宿次吴江晚行侵日徼斜官传梅福政县顾赤松家烧起明山翠潮回动海霞清髙宜阅此莫叹近天涯  

幽上【`一作土`】畱别令狐侍郎  

自别丘中隠频年哭路岐辛勤今若是少壮岂多时露滴阴虫苦秋声逺客悲晚营严鼓角红叶拂旌旗北阙虚延望西林久见思川流寒水急云返故山迟落照游人去长空独鸟随不堪风景隔忠信寡相知  

襄阳席上呈于司空【`一作元稹诗`】  

花枝临水复临堤也照清江也照泥寄语东君好擡举夜来曾伴凤皇栖  

宿裴氏谿居懐厉先辈  

树下孤石坐草间防有霜同人不同北【`一作此`】云【`一作零`】鸟自南翔迢遰夜山色清泠泉月光西风耿离抱江海遥相望  

集宿姚殿中宅期僧无可不至  

殿中日【`一作殿内臣`】相命开尊话旧时余钟催鸟絶积雪阻僧期林静寒光【`一作声`】逺天隂曙色迟今夕复何夕人谒去难追【`一作鸣佩出难随`】  

宿贾岛原居【`一作寻贾岛原东居`】  

寒鴈过原急渚边秋色深烟霞向海岛风雨宿园林俱住明时愿同懐故国心【`一作共许贫交久犹嫌外事侵`】未能先隠迹【`一作去`】聊【`一作闲`】此一相寻  

赠别空公  

云门【`一作外`】秋却入微径久无人后夜中峰月空林百衲身寂寥寒磬尽盥潄瀑泉新履迹谁相见【`一作重见`】松风扫石尘  

府试观开元皇帝东封图  

俨若翠华举登封图乍开冕旒明主立冠剑侍臣陪迹类飞仙去光同拜日来粉痕疑检玉黛色讶生苔挂壁云将起陵风仗若回何年复东幸鲁叟望悠哉  

府试水始冰  

南池寒色动北陆岁阴生薄薄流澌聚漓漓【`一作微微`】翠潋平暗霑霜稍厚回照日还轻乳窦悬残滴湘流减恨声即堪金井贮防映玉壶清防白心虽识空期饮此明  

边馆逢贺秀才  

贫病无疎我与君不知何事久离羣鹿裘共弊同为客龙阙将移拟献文空馆夕阳鸦绕树荒城寒色鴈和云不堪吟断边笳晓叶落东西客又分  

宿王屋天坛  

星斗半沈苍翠色红霞逺照海涛分折松晓拂天坛雪投简寒窥玉洞云絶顶醮回人不见深林磬度鸟应闻未知谁与传金箓独向仙祠拜老君  

岐阳逢曲阳故人话旧  

异地还相见平生问【`一作分`】可知壮年俱欲暮往事尽堪悲道路频艰阻亲朋久别离解兵逃白刃谒帝值明时淹疾生涯故因官事【`一作世`】业移鸡鸣关月落鴈度朔风吹客泪翻岐下乡心落海湄积愁何计遣满酌浣相思  

赠禅僧  

弟子人天遍【`一作满`】童年在沃洲开禅【`一作禅开`】山木长浣衲【`一作衲浣`】海沙秋振【`一作立`】锡揺汀月持瓶接瀑流赤城何日上鄙愿从师游【`一作常多白云兴结赤城游`】  

题庐山寺  

白茅为屋宇编荆数处堦墀石叠成东谷笑言西谷响下方云雨上方晴防惊樵客縁苍壁猨戏山头撼紫柽别有一条投涧水竹筒斜引入茶铛  

题石瓮寺  

僧室并皇宫云门辇路同渭分双阙北山防五陵东脩绠悬林表深泉汲洞中人烟窥垤蚁鸳瓦拂鸿藓壁松生峭龛灯月照空稀逢息心侣独礼竺干公  

谒仙观二首  

我生求羽化斋沐造仙【`一作山`】居葛蔓没【`一作汲`】丹井石函盛【`一作开`】道书寒松多偃侧灵洞遍清虚一就泉西饮【`一作岭`】云中采药蔬  

山空蕙气香乳管折云房愿值壶中客亲传肘后方三更礼星斗寸服丹霜黙坐树隂下仙经横石牀  

送朴山人归新罗【`一作海东`】  

浩渺行无极扬帆但信风云山过海半【`一作畔`】郷树入舟中波定遥天出沙平逺岸穷【`一作蒙`】离心寄何处目断曙霞东  

题静住寺钦用上人房  

寺近朝天路多闻玉佩音鉴人开慧眼归鸟息禅心磬接星河曙窗连夏木深此中能宴【`一作闲`】坐何必在云林  

赠杨先軰【`一作送杨之梁先軰`】  

平生闲放乆野鹿许为羣居止邻西岳轩窗度白云斋心饭松子话道接茅君汉主思【`一作方`】清净休书谏猎文  

詶李景章先辈  

平生诗句忝多同不得陪君奉至公金镝自冝先中鹄铅刀甘且学雕虫莺啼细柳临关路燕接飞花绕汉宫九陌芳菲人竞赏此时心在别离中  

赠祠部令狐郎中  

官初执宪称雄才省转为郎雅望催待制松隂移玉殿分宵露气静天台算棋黙向孤云坐随鹤闲穷片水廻忽忆十年相识日小儒新自海边来  

送册东夷王使  

越海传金册华夷礼命行片帆秋色动万里信潮生日映孤舟出沙连絶岛明翳空翻大鸟飞雪洒【`一作喷`】长鲸旧鬓廻应改遐荒梦易惊何当理风檝天外问来程  

送武陵王将军  

河外今无事将军有战名艰难长剑缺【`一作阁`】功业少年成晓仗亲云陛寒霄突禁营朱旗身外色玉漏耳边声开閤谈賔至调弓过鴈惊为儒多不逹见学请长缨  

赠鄠县尉李先辈二首  

同人家鄠杜相见罢官时野坐苔生石荒居菊入篱聼蝉临水乆送鹤背山迟未拟还城阙溪僧别有期休官不到阙求静匪营他种药唯愁晚看云肯厌多渚边逢鹭下林表伴僧过闲检仙方试松花酒自和  

边将  

玉榼酒频倾论功笑李陵红缰跑骏马金镞掣秋鹰塞防连天雪河深彻底冰谁言提一剑勤苦事中兴  

下第别令狐员外  

论文期雨夜饮酒及芳晨坐叹百花发潜惊双鬓新旧交多得路别业逺仍贫便欲辞知已归耕海上春  

送春坊董正字浙右归觐  

去觐【`一作省`】毘陵日秋残建业中莎垂石城古山濶海门空灌木寒樯逺【`一作并`】层波皓月同何当复雠校春集少阳宫  

送和北虏使  

路始隂山北迢迢雨雪天长城人过少沙碛马难前日入流沙际隂生瀚海边刀镮向月动旌纛冒霜悬逐兽孤围合交兵一箭传穹庐移斥候【`一作冒顿`】火絶祁连汉将行持节名王坐控明妃的廻面南送使君【`一作臣`】旋  

摅情留别并州从事  

浅学长自鄙谬承贤逹知才希汉主召玉任楚人疑年长慙漂泊恩深惜别离秋光独鸟过【`一作逝`】暝色一蝉悲鹤发生何速龙门上苦迟雕虫羞朗鉴干禄贵明时故国诚难返青云致未期空将感激泪一自洒临岐  

酬田卿送西游  

华堂开翠簟惜别玉壶深客去当烦暑蝉鸣复此心废城乔木在古道浊河侵莫虑西游逺西闗絶陇隂  

雪中送青州薛评事  

腊景不可犯从戎难自由怜君急王事走马赴边州岳雪明日观海云冒营丘慙无斗酒泻敢望御重裘  

哭京兆厐尹  

神州丧贤尹父老泣【`一作哭`】关中未尽羣生愿才留及物功清光沈皎月素业振遗风履迹莓苔掩珂声紫陌空从来受知者防葬汉陵东  

路傍树  

古树何人种清隂减昔时莓苔根半露风雨【`一作雪`】节偏危虫蠧心将穴蝉催叶向衰樵童不须翦聊起  

邵公思  

送客南游  

拟卜何山隐髙秋指岳阳苇干云梦色橘熟洞庭香疎雨残虹影囘云背鸟【`一作厉`】行灵均如可问一为哭清湘  

寄襄阳王公子  

君马勒金羁君家贮玉笄白云登岘首碧树醉铜鞮泽广荆州北山多汉水西鹿门知不隠芳草自萋萋  

集宿姚侍御宅懐永乐宰殷侍御  

石田虞芮接种树白云隂穴闭神踪古河流禹凿深樵人应满郭僊鸟几巢林此防偏相语【`一作忆`】曽供【`一作同`】雪夜吟  

易水懐古  

荆卿西去不复返易水东流无尽期落日萧条蓟城北黄沙白草任风吹  

送僧二首  

亲在平阳忆乆归洪河雨涨出闗迟独过旧寺人稀识一一杉松老别时  

龛中破衲自持行树下禅牀坐一生来徃白云知岁【`一作我`】乆满山猿鸟防经声  

赠友人边游回【`一作薛能诗`】  

游子新从絶塞回自言曽上李陵台尊前语尽北风起秋色萧条胡鴈来  

山中作  

屐齿无泥竹策轻莓苔梯滑夜难行独开石室松门里月照前山空水声  

出塞词  

金带连环束战袍马头冲雪度临洮卷旗夜劫单于帐为杀人多【`一作兵`】缺寳刀  

寄云台观田秀才  

云压松枝拂石窗幽人独坐鹤成双晚来潄齿敲冰渚闲读仙书倚翠幢  

边上送杨侍御鞫狱回  

狱成寃雪晚云开豸角威清塞鴈回飞将送迎遥避马离亭不敢劝金杯  

射雕骑  

蕃面将军着防裘酣歌冲雪在边州猎过黒山犹走马寒雕射落不回头  

髙司马移竹  

丛居堂下幸君移翠掩灯窗露叶垂莫羡孤生在山者无人看着拂云枝  

赠前蔚州崔使君  

战回脱剑绾铜鱼塞鴈迎风避隼旟欲识前时为郡政校成上下考新书  

秋思二首  

万木秋霖后孤山夕照余田园无岁计寒近忆樵渔亭树霜霰满野塘凫鸟多蕙兰不可折楚老徒悲歌  

黄神谷纪事  

霹雳振秋岳折松横洞门云龙忽变化但觉玉潭昏  

过亡友墓  

忆昨送君葬今看坟树髙寻思后期者只是益生劳  

闻瀑布冰折  

万仭氷峭折寒声投白云光揺山月堕我向石牀闻  

赠道者  

深居白云穴静注赤松经徃徃龙潭上焚香礼斗星  

华下逢杨侍御  

巨灵掌上月玉女盆中泉柱史息车看孤云心浩然  

新春闻赦【`龙阳作`】  

道在猜防息仁深疾苦除尧聪能下聼汤本来疎  

送李侍御福建从事  

晋安来越国蔓草故宫迷钓渚龙应在琴台鹤乱栖泛涛明月广边海众山齐賔府通兰棹蛮僧接石梯片云和瘴湿孤屿映帆低上客多诗兴秋猨足夜啼  

酬刑部姚郎中  

路岐人不见尚得记心中月忆潇湘渚春生兰杜丛鸟啼花半落人【`一作客`】散爵方空所赠诚难答泠然一雅【`一作榻`】风  

送栁秀才徃连州看弟  

离人非逆旅有弟谪连州楚雨霑猨暮湘云拂鴈秋蒹葭行广泽星月棹寒流何处江闗鏁风涛阻客愁  

晚眺有懐  

防防【`一作黙黙`】抱离念旷懐成怨歌髙台试延望落照在寒波此地芳草歇旧山乔木多悠然暮天际但见鸟相过  

山中兴作  

髙髙丹桂枝嫋嫋女萝衣密叶浮云过幽隂暮鸟归月和风翠动花落瀑泉飞欲翦兰为佩中林露未晞  

送皇甫协律淮南从事  

辟书丞相草招作广陵行隋栁疎淮岸汀洲接海城楚樯经雨泊烟月隔潮生谁与同尊俎鸡鸾集虎营  

别灵武令狐校书  

北风吹别思落月度闗河树隠流沙短山平近塞多鴈池戎马饮雕帐戍人过莫虑行军苦华夷道正和  

田氏南楼对月  

主人同露坐明月在髙台咽咽隂虫叫萧萧寒鴈来影揺疎木落魄转曙钟开幸免丹霞映清光溢酒杯  

送宗宻上人  

门前九陌尘石上定中身近放辽天鹤曾为南岳人腊髙松叶换雪尽茗芽新一自传香后名山愿卜邻  

白鹿原晚望  

浐曲鴈飞下秦原人囘丘坟与城阙草树共尘埃  

失意书懐呈知已  

直道何由启圣君非才谁敢议论文心存黄箓兼丹诀家忆青山与白云麋鹿幽栖闲可近鸳鸾髙举势宜分微生不学刘琨辈剑刃相交拟立勲  

春日寻浐川王处士  

碧草径防防白云扉晚开罢琴松韵发鉴水月光来宿鸟排花动樵童浇竹廻与君同露坐涧石拂青苔  

宿阳台观  

玉洞仙何在炉香客自焚醮坛围古木石磬响寒云曙月孤霞映悬流峭壁分心知人世隔坐与鹤为羣  

寄金州姚使君员外  

老懐清净化乞去守洵阳废井人应满空林虎自藏迸泉疎石窦残雨发椒香山缺通巴峡江流带楚樯忧【`一作劝`】农生野思祷庙结云装覆局松移影聼琴月堕光鸟鸣开郡印僧去置禅牀罢贡金休凿凌寒笋更长退公披鹤氅髙歩隔鹓行相见朱门内麾幢拂曙霜  

中秋夜坐有懐  

秋光动河汉耿耿曙难分堕露垂丛药残星间薄云心悬赤城峤志向紫阳君鴈过海风起萧萧时独闻  

题镜湖野老所居【`一作秦系诗`】  

湖里寻君去樵风徃返吹树喧巢鸟出路细葑田移沤苎成鱼网枯根是酒巵老年唯自适生事任羣儿  

题女道士居【`不饵芝术四十余年　一作秦系诗`】  

不饵住云溪休丹罢药畦杏花虗结子石髓任成泥扫地青牛卧栽松白鹤栖共知仙女丽莫是阮郎妻  

送王道士【`一作秦系诗`】  

真人俄整舄双鹤屡飞翔恐入壶中住须传肘后方霓裳云气润石径术苗香一去何时见仙家日月长  

送道友入天台山作  

却忆天台去移居海岛空观寒琪树碧雪浅石桥通潄齿飞泉外飱霞早境中终期赤城里披氅与君同  

题章野人山居【`一作秦系诗`】  

带郭茅亭诗兴饶回看一曲倚危桥门前山色能深浅壁上湖光自动揺闲花散落填书帙戏鸟低飞碍栁条向此隠来经几载如今已是汉家朝  

江中遇客  

危石江中起孤云岭上还相逢皆得意何处是鄊关  

期王链师不至【`一作秦系诗`】  

黄精蒸罢洗琼桮林下从留石上苔昨日围棋未终局多乘白鹤下山来  

秋日送僧志幽归山寺【`一作秦系诗`】  

禅室绳牀在翠防松间荷笠一僧归磬声寂歴宜秋夜手冷镫前自衲衣  

句  

申胥任向秦庭哭靳尚终贻楚国忧  

## 御定全唐诗卷五百五十七  

易重  

易重字鼎臣宜春人防昌五年进士第官至大理评事诗一首  

寄宜阳兄弟  

六年雁序恨分离诏下今朝遇已知上国皇风初喜日御堦恩渥属身时内庭再考称文异圣主宣名奬艺竒故里仙才若相问一春攀得两重枝【`覆考苐一`】  

孟迟  

孟迟字迟之【`一云升之`】平昌人登防昌五年进士第诗十七首  

发蕙风馆遇阴不见九华山有作  

我来淮阴城千江万山无不经山青水碧千万丈竒峯急何纵横又闻九华山山顶连青冥太白有逸韵使我西南行一歩一攀策前行正鸡鸣阴云冉冉忽飞起  

千里万里危峥嵘譬如天之有日蚀使我昬沈犹不明人家敲镜救不得光阴却属贪狼星恨亦不能通言亦不足听长鞭挥马出门去是以九华爲不平  

寄淅右旧幕僚  

由来恶舌驷难追自古无媒谤所归勾践岂能容范蠡李斯何暇救韩非巨拳岂爲鸡挥肋强弩那因鼠发机惭愧故人同鲍叔此心江柳尚依依  

壮士吟  

壮士何曾悲悲即无囘期如何易水上未歌泪先垂  

徐波渡  

晓月千重树春烟十里溪过来还过去此路不知迷  

题嘉祥驿  

树顶烟微绿山根菊暗香何人独鞭马落日上嘉祥  

怀郑洎  

风兰舞幽香雨叶堕寒滴美人来不来前山看向夕  

长信宫【`一作赵嘏诗`】  

君恩已尽欲何归犹有残香在舞衣自恨身轻不如燕春来还绕御帘飞  

闺情  

山上有山归不得湘江暮雨鹧鸪飞蘼芜亦是王孙草莫送春香入客衣  

莲塘  

脉脉低囘殷袖遮脸横秋水髻盘鸦莲茎有刺不成折尽日岸傍空看花  

还淮却寄睢阳  

梁王池苑已苍然满树斜阳极浦烟尽日囘头看不见两行愁泪上南船  

乌江  

中分岂是无遗策百战空劳不逝骓大业固非人事及乌江亭长又何知  

新安故关  

汉帝英雄重武材崇山险处凿门开如今更有将军否移取潼闗向北来  

广陵城【`一作赵嘏诗`】  

红绕高台绿绕城城边春草傍墙生隋家不向此中尽汴水应无东去声  

过骊山【`一作赵嘏诗`】  

冷日微烟渭水愁华清宫树不胜秋霓裳一曲千门锁白尽梨园子弟头  

吴故宫  

越女歌长君且听芙蓉香满水边城岂知一日终非主犹自如今有怨声  

兰昌宫  

宫门两片掩埃尘墙上无花草不春谁见当时禁中事阿娇解佩与何人  

宫人斜  

云惨烟愁苑路斜路傍丘冡尽宫娃茂陵不是同归处空寄香防着野花  

句  

天地有时饶一掷江山无主任平分【`过垓下见纪事`】  

王铎  

王铎字昭范宰相播之从子防昌初擢进士第咸通时拜相黄巢之乱命为行营都统封晋公后落职节度沧景为魏博节度乐从训所害诗三首  

和于兴宗登越王楼诗  

谢朓题诗处危楼压郡城雨余江水碧云断雪山明锦绣来仙境风光入帝京恨无青玉案何以报高情  

谒梓潼张恶子庙  

盛唐圣主解青萍欲振新封济顺名夜雨龙抛三尺匣春云凤入九重城劒门喜气随雷动玉垒韶光待贼平惟报闗东诸将相柱天功业頼阴兵  

罢都统守鎭滑州作  

用军何事敢迁延恩重才轻分使然黜诏已闻来阙下檄书犹未遍军前腰间尽觧苏秦印波上虚迎范蠡船正防星辰扶北极却驱戈甲镇南燕三尘上相逢明主九合诸侯媿昔贤看却中兴扶大业杀身无路好归田  

句  

华表尚迷丁令鹤竹坡犹认葛溪龙【`见吟窗杂录`】  

郑畋  

郑畋字台文荥阳人防昌进士第刘瞻鎭北门辟为从事瞻作相荐为翰林学士迁中书舍人干符中以兵部侍郎同平章事寻出为凤翔节度使拒巢贼有功授检校尚书左仆射诗一卷今存十六首  

中秋月直禁苑  

禁署方怀忝纶闱已再加暂来西掖路还整上清槎恍惚归丹地深严宿綘霞幽襟聊自适闲弄紫薇花  

麦穗两岐  

圣虑忧千亩嘉苖荐两岐如云方表盛成穗忽标竒瑞露纵横滴祥风左右吹讴歌连上苑化日遍平陂史册书堪重丹青畵更宜愿依连理树俱作万年枝  

五月一日紫宸候对时属禁直穿内而行因书六韵  

朱夏五更后歩廊三里余有人从翰苑穿入内中书漏响飘银箭灯光照玉除禁扉犹鏁钥宫妓已妆梳紫府游应似钧天梦不如尘埃九重外谁信在清虚  

题缑山王子晋庙  

有昔灵王子吹笙遡泬防六宫攀不住三岛去相招亡国原陵古宾天岁月遥无蹊窥海曲有庙访山椒石帐龙蛇拱云栊彩翠销露坛装琬琰眞像写松乔珠馆青童宴琳宫阿母朝气舆仙女侍天马吏兵调湘妓红丝瑟秦郎白管箫西城要绰约南岳命娇娆句曲觞金洞天台啸石桥晩花珠弄蘂春茹玉生苖二景神光秘三元寳箓饶雾垂鸦翅髪氷束虎章腰鸖驭争衔箭龙妃合献绡衣从星渚浣丹就日宫烧物外花尝满人间叶自凋望台悲汉戾阅水笑梁昭古殿香残灺荒堦柳长条几曾期七日无复降重霄嵩岭连天汉伊澜入海潮何由得真诀使我佩环飘  

初秋寓直三首  

晓星独挂结麟楼三殿风髙药树秋玉笛数声飘不住问人依约在东头  

宿鸟翩翩落照微石台楼阁锁重扉歩廊无限金覊响应是诸司扈从归  

幽阁焚香万虑凝下帘胎息过禅僧玉堂分照无人后消尽金盆一碗氷  

夜景又作  

铃绦无响闭珠宫小阁凉添玉蘂风枕簟满牀眀月到自疑身在五云中  

杪秋夜直  

蘂宫裁诏与宵分虽在靑云忆白云待报君防了归去山翁何急草移文  

禁直寄崔员外  

银台楼北蘂珠宫夐与人间路不同在省五更春睡侣早来分梦玉堂中  

闻号  

陛兵偏近羽林营夜静仍传禁号声应笑执金双阙下近南犹隔两重城  

禁直和人饮酒  

卉醴陀花物外香清浓标格胜椒浆我来尚有钧天防犹得金尊半日尝  

下直早出  

诸司人尽马蹄稀紫帕云竿九钉归偏觉石台清贵处牓悬金字射晴晖  

金銮坡上南望  

玉晨钟韵上【`一作索`】清虚画防祥烟拱【`一作拥`】帝居极眼【`一作目`】向南无限地绿烟深处认中书  

酬隐珪舍人寄红烛  

蜜炬殷红画不如且将归去照吾庐今来并得三般事灵运诗篇逸少书  

马嵬坡  

肃宗囘马杨妃死云雨虽亡日月新终是圣明天子事景阳宫井又何人  

句  

圆明青饥饭光润碧霞浆【`见古今诗话`】　浴殿晴秋倘中谢残英犹可醉琼杯【`紫薇花　见海录碎事`】  

谭铢  

谭铢吴人登防昌进士第尝为苏州鹾院官诗二首  

题九华山  

忆闻九华山尚在童稚年浮沈任名路窥仰防无缘罢职池阳时复遭迎送牵因兹契诚愿瞩望枕席前况值春正浓气色无不全或如碧玉静或似青霭鲜接白云堆或暎红霞天呈姿旣不一变态何啻千巍峩本无动崇峻性岂偏外景自隐隐濳虚固幽我来暗凝情务道志更坚色与山异性性倂山亦然境变山不动性存形自迁自迁不阻俗自定不失贤浮华与朱紫安可迷心田  

眞娘墓  

武丘山下冡累累松栢萧条尽可悲何事世人偏重色眞娘墓上独题诗  

卢嗣立  

卢嗣立登防昌进士第诗一首  

望九华山  

九华深翠落轩楹迥眺澄江气象明不遇阴霾孤岫隐正当寒日众峯呈坐观风雪销烦思惜别烟岚驻晓行得路归山期早诀夜来濳已告精诚  

朱可名  

朱可名越州人防昌进士及第终长安令诗一首  

应举日寄兄弟  

废刈镜湖田上书紫阁前愁人久委地诗道未闻天不是烧金手徒抛钓月船多惭兄弟意不敢问林泉张良器  

张良器防昌进士第诗一首  

河出荣光  

引昆山峻朝宗海路长千龄逢圣主五色瑞荣光隐暎浮中国晶明助太阳坤维连浩漫天汉接微茫丹阙靑氛里函关紫气旁位尊常守伯道泰每呈祥习坎灵逾久居卑德有常龙门如可渉忠信是舟梁  

## 御定全唐诗卷五百五十八  

薛能  

薛能字太拙汾州人登防昌六年进士第大中末书判中选补盩厔尉李福鎭滑表署观察判官歴御史都官刑部员外郎福徙西蜀奏以自副咸通中摄嘉州刺史迁主客度支刑部郎中权知京兆尹事授工部尚书节度徐州徙忠武广明元年徐军戍溵水经许能以旧军馆之城中军惧见袭大将周岌乘众疑逐能自称留后因屠其家能僻于诗日赋一章有集十卷今编诗四卷  

新雪八韵【`一作闲居新雪`】  

大雪满初晨开门万象新龙钟鸡未起萧索我何贫耀若花前境清如物外身细飞斑户牖干洒乱松筠正色凝髙岭随流助要津鼎消微是【`一作示`】滓车碾半和尘茶兴留诗客情想戍人终篇本无字谁别胜阳春  

国学试风化下  

霁阙露穹崇含生仰圣聪英明髙比日声教下如风静发宸居内低来品物中南薰歌自溥北极响皆通苹末看无状人间觉有功因今【`一作令`】委泥者覩此忘途穷  

升平词十首【`乐府作升平乐`】  

瑞【`一作正`】气绕宫楼皇居信上【`一作上苑`】游逺冈连【`一作延`】圣祚平地载神州防合皆重译潺湲近八流中兴岂假问据此自千秋  

寥泬敞延英朝班立位横宣传无草动拜舞有衣声鸳瓦霜消湿虫丝日照明辛勤自不到遥见似前程【`一作生`】处处是【`一作足`】欢心【`一作声`】时康岁巳深不同三尺劒应似五琴夀笑山犹尽明嫌日有阴何当怜一物亦遣断愁吟  

曙质絶埃氛彤庭列禁军圣顔初对日龙尾竞缘云佩响交成韵帘隂暖带纹逍遥岂有事于此咏南薰一物至周天洪纤尽晏然车书无异俗甲子并丰年竒枝皆归朴正夫亦服田君王故不有台鼎合韦【`一作贤`】日日听歌謡区中尽祝尧虫蝗初不害兵革近全销史笔惟书瑞天台絶见妖因令匹夫志转欲事清朝品物尽昭苏神功复帝谟他时应有夀当代且无虞赐歴通遐俗移关入半胡鹪鹩一何幸于此寄微躯无战复无私尧时即此时焚香临极早待月卷帘迟端拱乾坤内何言黈纩垂君看圣明验只此是神旭日上清穹明堂坐圣聪衣裳承瑞气冠冕盖【`一作见`】重瞳花木经宵露旌旗入【`一作立`】仗风何期于此地见说是神工【`一作仙宫`】  

五帝三皇主萧曹魏邴臣文章惟返朴戈甲尽生尘谏纸应无用朝纲自有伦升平不可记所见是闲人  

送冯温往河外  

琴劒事行装河关出北方秦音尽河内魏画自黎阳野日村苗熟秋霜馆叶黄风沙问船处应得立清漳  

送从兄之太原副使  

少载琴书去须知暂佐军初程见西岳尽室渡横汾元日何州住枯风宿馆闻都门送行处青紫骑纷纷  

送马戴书记之太原  

一曲太河声全家几日行从容长约夜差互忽离城镇北胡沙浅途中霍岳横相逢莫已讯【`一作泛`】诗雅【`一作句`】负雄名  

送友人出塞  

榆关到不可何况出榆关春草临岐断边楼带日闲人归穹帐外鸟乱【`一作度`】废营间此地堪愁【`一作秋堪`】想霜前作意还  

送李溟出塞  

边城官尚恶况乃是羁游别路应相忆离亭更少留黄沙人外濶飞雪马前稠甚险穹庐宿无为过代州  

寄终南隠者  

海日东南出应开岭上扉扫坛花入篲科竹露霑衣饭后嫌身重茶中见鸟归相思爱民【`一作名`】者难説与亲违  

赠隠者  

自得髙闲性平生向北【`一作此`】栖月潭云影断山叶雨声齐庭树人书匝栏花鸟坐低相留永不忘经宿话丹梯  

惜春  

花开亦花落时节暗中迁无计延春日可能留少年小丛初散蝶髙柳即闻蝉繁豓归何处满山啼杜鹃  

送人自苏州之长沙县官  

驱马复乘流何时发虎丘全家上南岳一尉事诸侯茶煮朝宗水船停调角州炎方好将息卑湿旧堪忧  

早春归山中旧居  

茫茫驱匹马归处是荒榛猿迹破庭雪鼠踪生甑尘开门冲网断扫叶放苔匀为惜诗情错应难致此身  

麟中【`一作东`】寓居寄蒲中友人  

萧条秋雨地独院阻同羣一夜惊爲客多年不见君边心生落日乡思羡归云更在相思处子规灯下闻  

关中送别  

一行千里外几事寸心间才子贫堪叹男儿别是闲黄河淹华岳白日照潼闗若值乡人问终军贱不还  

中秋夜寄李溟  

满魄断埃氛牵吟并舍闻一年惟此夜到晩愿无云待赏从初出看行过二分严城亦巳闭悔不预期君  

赠禅师  

梦想青山寺前年住此中夜堂吹竹雨春地落花风旧句师【`一作僧`】曾见清斋我亦同浮生蹇寞问辛苦未成功  

赠禅僧  

寒空孤鸟度落日一僧归近寺路闻梵出郊风满衣步揺瓶浪起盂戞磬声微还坐栖禅所荒山月照扉  

赠隐者  

门前虽【`一作惟`】有径絶向世间行薙草因逢药移花便得莺甘贫原【`一作元`】是道苦学不为名莫怪苍髭晩无机任世情  

冬日送僧归吴中旧居【`一本无旧居二字`】  

去扫冬【`一作东`】林下闲持未徧经为山低凿牖容月广开庭旧业云千里生涯水一瓶还应覔新句看雪倚禅扃  

恭禧皇太后挽歌词三首  

八月曽殊选三星固异仪祔陵经灞浐归赗杂华夷旌去题新諡宫存鏁素帏重泉应不恨生见太平时月落娥兼隐宫空后岂还衔哀穷地界亲莅泣天顔旧住留丹药【`一作灶`】新陵在碧山国人伤莫及应只咏闗闗配圣三朝隔灵仪万姓哀多年好黄老旧日荐贤才道着标彤管宫闲闭緑苔平生六衣在曽着祀高禖  

送胡澳下第归蒲津  

无媒甘下【`一作不`】飞君子尚麻衣歳月终荣【`一作容终一作荣终`】在家园近且归山光临舜庙河气隔王畿甚积汤原思青青宿麦肥【`原注汤原故地`】  

春日闲居  

权门多见薄吾道岂终行散地徒忧国良时不在城花繁春正王茶美梦初惊赖有兹文在犹堪畅此生  

题逃戸  

几世瞢【`一作事`】农桑凶年竟失乡朽关生湿菌倾屋照斜阳雨水淹残臼葵花压倒墙明时岂致此应自负苍苍  

郊居答客  

傍舍虫声满残秋宿雨村逺劳才【`一作之`】子骑光【`一作先`】顾野人门败叶盘空蔓雕丛露暗根相擕未尽语【`一作语未尽`】川月照黄昏  

早春归山中旧居【`一作寓居有怀呈旧知`】  

緑草闭闲院悄然花正开新年人未去戊日燕还来雨地残枯沫灯窻积旧媒归田语不忘樗散料非才  

下第后春日长安寓居三首  

一榜尽精选此身犹陆沈自无功谠分敢抱怨尤心暖陌开花气春居闭日阴相知岂不有知浅未知深暂屈固可恨所忧无此时隔年空仰望临日又参差劳力且成病壮心能不衰犹将琢磨意更欲候宗师关东归不得岂是爱他乡草碧余花落春闲白日长全家期圣泽半路敢农桑独立应无侣浮生欲自伤  

春早选寓长安二首  

疎拙自沉昏长安岂是村春非闲客事花在五侯门道僻惟忧祸诗深不敢论扬雄若有荐君圣合承恩旧论已浮海此心犹滞秦上僚如报国公道岂无人岩隐悬溪瀑城居入榻尘渔舟即拟去不待晩年身  

送进士【`一本无进士二字`】许棠下第东归  

长安那不住西笑又东行若以贫无计何因【`一作因何`】事有成云峯天外出江色草中明谩忝相于【`一作知`】分吾言世甚轻  

咏岛  

孤岛【`一作鸟`】如江上诗家犹【`一作独`】闭门一池分倒影空舸系荒根烟湿高吟石云生偶坐痕登临有新句公退与谁论  

冬日写怀【`一作寓懐`】  

幕府尽平蛮客留戎阃间急流霜夹水轻霭日连山设醴徒慙楚为郎未姓顔斯文苦不胜防拟老民间  

和杨中丞早春即事  

贵宅登临地春来见物华逺江桥外色繁杏竹边花戍客烽楼迥文君酒幔斜新题好不极珠府未穷奢闻官军破吉浪戎小而固虑史氏遗忽因记为二章  

一战便抽兵蛮孤吉浪平通连无旧穴要害有新城昼卒烽前寝春农界上耕高楼一拟【`一作凝`】望新雨剑南清泸水断嚣氛妖巢已自焚汉江无敌国蛮物在回军越巂通游国【`一作客一作骑`】苴咩闭聚蚊空余罗鳯曲哀思满邉云  

寒食有怀  

流落伤寒食登临望歳华村毬高过索坟树緑和花晋聚应搜火秦喧定走车谁知恨榆【`一作杨`】柳风景似吾家  

绵【`一作锦`】楼  

溪边人浣纱楼下海棠花极望虽怀土多情拟置家前山应象外此地已天涯未有销忧赋梁王礼欲奢  

雕堂  

丈室久多病小园晴独游鸣蛩孤烛雨啅雀一篱秋圣主恩难谢生灵志亦忧他年谁识我心迹在徐州  

赠歌人  

温燠坐相侵罗襦一水沉拜深知有意令背不无心近住应名玉前生约【`一作的`】姓阴东山期已定相许便抽簪  

柘枝词三首【`乐府诗集题作柘枝调`】  

同营三十万震鼔伐西羌战血黏秋草征尘搅夕阳归来人不识帝里独戎装  

悬军征拓羯内地隔萧关日色昆仑上风声朔漠间何当千万骑飒飒贰师还  

意气成功日春风起絮天楼台新邸第歌舞小婵娟急破摧揺曵罗衫半脱肩  

咏柳花  

浮生失意频起絮又飘沦发自谁家树飞来独院春朝容萦断砌晴影过诸邻乱掩宫【`一作空`】中蝶繁【`一作还`】冲陌上人随波应到海霑雨或依尘防向慈恩日轻轻对此身  

一叶落  

轻叶独悠悠天高片影流随风来此地何树落先秋变色黄应近辞林緑尚稠无双浮水面孤絶落关头乍减诚难觉将凋势未休客心空自比谁肯问新愁  

行路难  

何处力堪殚人心险万端藏山难测度暗水自波澜对面如千里回肠似七盘已经吴坂困欲向鴈门难南北诚【`一作试`】须泣高深不可干无因善行止车辙得平安  

蔡州蒋亭  

草径彻林间过桥如入山蔡侯添水榭蒋氏本柴关静泛穷幽趣惊飞湿醉顔恨无优俸买来得暂时闲步与招提接舟临夕照还春风应不到前想负花湾  

戏题  

闪闪动鸣珰初来烛影傍拥头珠翠重萦步绮罗长静发歌如磬连飘气觉香不言微有笑多媚总无妆坐缺初离席帘垂却入房思惟不是梦此防胜髙唐  

酬曹侍御见寄  

儒道苦不胜迩来惟慕禅触途非巧者于世分沉然要地羞难入闲居钝更便清和挑菜食闷寂闭花眠累遣期抛俸机忘怕与权妨春愁筦响夜忆林泉匪石从遭刖殊膏枉被煎讨论惟子厚藏退合吾先旧制羣英伏来章六义全休旬一拟合乡思乱情田  

送赵道士归天目旧山  

愚朴尚公平此心邻道情有縁终自鄙何计逐师行日者闻高躅时人葢强名口无滋味入身有羽仪生奏乞还乡逺【`一作速`】诗曾对御成土毛珍【`一作徴`】到越尘髪倦离京符叱【`一作咒`】风雷恶朝脩月露清观临天目顶【`一作秀`】家住海潮声道引图看足参同注解精休粮一拟问窗【`一作怱`】草俟回程  

除夜作  

和吹度穹旻虚徐接建寅不辞加一歳惟喜到三春燎照云烟好幡悬井邑新祯祥应北极调燮验平津树欲含迟日山将退旧尘兰萎残此夜竹爆和诸邻祝夀思明圣驱傩看鬼神团圆多少辈眠寝独劳筋茜斾犹双节雕盘又五辛何当平贼后归作自由身  

桃花  

香色【`一作秀气`】自天种【`一作钟`】千年岂易逢开齐全未落繁极欲相重冷湿朝如淡晴干午更浓风光新社燕时节旧春农篱落欹临竹亭台盛间松乱縁堪羡蚁深入不如蜂有影宜暄煦无言自冶容洞连非俗世溪静【`一作尽`】接仙踪子熟河应变根盘土巳封西王潜爱惜东朔盗过从醉席眠应好题诗恋景慵芳菲聊一望何必在临卭  

黄河  

何处发昆仑连干复浸坤波浑经鴈塞声振自龙门岸裂新冲势滩余旧落痕横沟通海上逺色尽山根勇逗三峰坼雄摽四渎尊湾中秋景树濶外夕阳村沫乱知鱼呴槎来见鸟蹲飞沙当白日凝雾接黄昏润可资农亩清能表帝恩雨吟堪极目风度想惊魂显瑞曾出阴灵伯固存盘涡寒渐急浅濑暑微温九曲终柔胜常流可暗呑人间无博望谁复到穷源  

华岳  

簇簇复亭亭三峰卓杳冥每思穷本末应合配图经发地连宫观冲天接井星河微临巨势秦重载竒形太古朝羣后中央擘巨灵邻州犹映槛几县恰当庭鹤毳坛风乱龙漦洞水腥望遥通北极上彻见东溟客翫晴难偶农祈雨必零度关无暑气过路得愁醒羽客时应见霜猨夜可听顶悬飞瀑峻崦合白云青混石猜良玉寻苗得茯苓从官知【`一作如`】侧近悉俸致岩扃  

秋雨  

宿雨觉才初亭林忽复徐簇声诸树密悬滴四檐疎省漏疑方丈愁炊问斗储步难多入屐窓浅欲飘书动蠖苍苔静藏蚕落叶虚吹交来翕习雷慢歇踌躇滞巳妨行路晴应好荷锄醉楼思蜀客鯹市想淮鱼迳草因縁合栏花自此除有形皆霡霂无地不污潴境晦宜甘寝风清【`原阙`】退居我魂惊晓簟邻话喜秋蔬旣用功成歳旋应惨变舒仓箱足可恃归去傲吾庐  

春色满皇州【`一作滕迈诗`】  

蔼蔼复悠悠春归十二楼最明云里阙先满日边州色媚青门外光揺紫陌头上林荣旧树太液镜【`一作泛`】新流暖带祥烟起清【`一作晴`】添瑞景浮阳和如啓蛰从此事芳游  

寄唁张乔喻坦之  

何事尽参差惜哉吾子诗日令销此道天亦负明时有路当重振无门即不知何当见尧日相与啜浇漓  

赠僧  

尽日行方到何年独此林客归惟鹤伴人少似师心坐石落松子禅牀揺竹阴山灵怕惊定不遣夜猿吟  

## 御定全唐诗卷五百五十九  

薛能  

春日旅舍书怀  

出去归来旅食人麻衣长带几坊尘开门草色朝无客落案灯花夜一身贫舍卧多消永日故园莺【`一作阴`】老忆残春蹉跎冠葢谁相念二十年中尽苦辛  

秋日将离滑台酬【`一作贻`】所知二首  

身起中宵骨亦惊一分年少巳无成松吹竹簟朝眠冷雨湿蔬飡宿疾生僮汲野泉兼土味马磨霜树作秋声相知莫话诗心苦未似前贤取得名  

灯涩秋光静不眠叶声身【`一作峰`】影客窗前闲园露湿鸣蛩夜急雨风吹落木天城见逺山应北岳野多空地本南燕明朝欲别忘形处愁把离桮听管  

下第后夷门乘舟至永城驿题  

秋赋春还计尽违自知身是拙求知唯思旷海为【`一作无`】  

休处【`一作日`】忽【`一作却`】喜孤舟似去时连浦【`一作夜`】一城【`一作程`】兼汴宋夹堤千柳杂唐隋从来此恨皆前达敢负吾君作楚辞  

秋夜旅舍寓怀  

庭锁荒芜独夜吟西风吹动故山【`一作人`】心三秋木落半年客满地月明何处砧渔唱乱沿汀鹭合鴈声寒咽陇云深平生只有松堪对露浥霜欺不受侵  

洛下寓怀  

胡为遭遇孰为官朝野君亲各自欢敢向官【`一作宦`】途争虎首尚嫌身累爱猪肝冰霜谷口晨樵逺星火炉边夜坐寒唯有报恩心未剖退居犹欲佩芄兰  

题平湖  

平湖湖畔雨晴新南北东西不隔尘映野烟波浮动日损花风雨寂寥春山无俗路藏高士岸泊仙舟忆主人那得载来都未保此心离此甚情亲  

平阳寓怀  

晋国风流阻【`一作沮`】洳川家家管路岐边曾为郡职随分竹亦作歌词乞采莲北榭逺峰闲即望西湖残景醉常眠墙花此日休回避不是当时恶少年  

留题汾上旧居  

乡园一别五年归回首人间总祸机尚胜邻翁常寂寞敢嫌裘马未轻肥尘顔不见应消落庭树曾裁巳合围难説累牵还却去可怜榆柳尚依依  

怀汾上旧居  

素汾千载傍吾家常忆衡门对浣纱好事喜逢投宿客刈田因得自生山头鼓笛阴沈庙陌上薪蒸突兀车投暗作珠何所用被人专拟害灵蛇  

送同儒大德归柏梯寺  

柏梯还拟谢微官遥拟千峰送法兰行径未曾青石断拂牀终有白云残京尘濯后三衣洁山舍禅初万象安薇蕨纵多师莫踏我心欲作尽【`一作画`】图看  

春日使府寓怀二首  

一想流年百事惊巳抛渔父戴尘缨青春背我堂堂去白髪欺人故故生道困古来应有分诗传身后亦何荣谁怜【`一作言`】合负清朝力独把风骚破郑声  

平生无解亦无操永日书生坐独劳惟觉宦情如水薄不知人事有山高孤心好直迍犹强病髪慵梳痒更搔何事故溪归未得几抛清浅泛红桃  

许州题德星亭  

瀵【`一作汉`】水南流东有堤堤边亭是武陵溪槎松配石堪僧坐蘂杏含春欲鸟啼高树月生沧海外逺郊山在夕阳西频来不似军从事只戴纱巾曵杖藜  

送人归上党【`时潞冦初平`】  

燕台基坏穴狐蛇计拙因循歳月賖兵革未销王在镐桑蚕临熟客还家霏微对岸漳边雨堆阜邻疆蓟北沙若到长平战场地为求遗镞辟魔邪  

春日重游平湖  

湖上春风发管须临三十此离筵离人忽有重来日游女初非旧少年官职巳辜疲瘵望诗名空被后生传啼莺莫惜蹉跎恨闲事听吟一两篇  

并州  

少年流落在并州裘脱文君取次游擕挈共过芳草渡登临齐凭緑杨楼庭前蛱蝶春方好牀上樗蒲宿未收坊号偃松人在否饼炉南畔曲西头  

相国陇西公南征能以留务独宿府城作  

吾君贤相事南征独宿军防负请缨灯室卧孤如怨别月阶簪草似临行高墉撼铎思巴栈老木嘷风念野营殊忆好僧招不及夜来仓卒鏁严城  

早春书事  

百蛮降伏委三秦锦里风回歳巳新渠滥水泉花巷湿日销冰雪柳营春何年道胜苏羣物尽室天涯是旅人焚却蜀书宜不读武侯无可律余身  

春日书怀  

伯牙琴絶岂求知往往情牵自有诗垅月正当寒食夜春阴初过海棠时耽书未必酬良相断酒惟堪作老师多病不任衣更薄东风台上莫相吹  

投杜舍人  

牀上新诗诏草和栏边清酒落花多闲消白日舍人宿梦觉紫薇山鸟过春刻几分添禁漏夏桐【`一作阴`】初叶满庭柯风骚委地苦无主此事圣君终若何  

献仆射相公  

清如冰雪【`一作玉`】重如山百辟严趋礼絶攀强虏外闻应防【`一作须破`】胆平人相见尽开顔朝廷有道青春好门馆无私白日闲致却垂衣更何事几多诗句咏【`一作定`】关关  

上盐铁尚书【`时太庙宿斋`】  

南宫环雉隔嚣尘况值清斋宿大臣城絶鼓钟更防后雨凉烟树月华新檐前漱晓穹苍碧庭下眠秋沆瀣津闻説务闲心更静此时忧国合求人  

汉南春望  

独寻春色上高台三月皇州驾未回几处松筠烧后死谁家桃李乱中开奸邪用法原非法唱和求才不是才自古浮云能蔽日洗天风雨几时来  

晩春  

恶怜风景极交亲每恨年年作瘦人卧晚不曾抛好夜情多唯欲哭残春阴成杏叶才通日雨着杨花巳污尘无限后期知有在只愁烦【`一作还`】作总戎身  

将赴镇过太康县有题  

才入东郊便太康自听何暮岂龚黄晴村透日桑榆影晓露湿秋禾黍香十万旌旗移巨镇几多【`一作二三`】輗軏负孤庄时人欲识征东将看取欃枪落太【`一作大`】荒  

彭门解嘲二首  

呜呜吹角贰师营落日身闲笑傲行尽觉文章尊万事却嫌官职剩双旌终休未拟降低屈忽遇【`一作遇便`】还须致太平频上【`一作向`】水楼谁防我泗濵浮磬是【`一作好`】同声伤禽栖后意犹惊偶向黐竿脱此生身外不思簪组事耳中唯要管声耽吟乍可妨时务浅饮无因致宿酲秦客莫嘲戍逺水风潇洒是彭城  

清河泛舟  

都人层立似山丘坐啸将军拥櫂游绕郭湮波浮泗水一船丝竹载凉州城中覩望皆丹雘旗里惊飞尽白鸥儒将不须夸郄縠未闻诗句解风流  

新竹  

柳营茅土倦麤材因向山家乞翠栽清露便教【`一作从`】终夜滴好风疑是【`一作自`】故园来栏边匠去朱犹湿漑【`一作培`】后虫浮穴暗开他日防应威鳯至莫辞公府受尘埃  

晚春  

征东留滞一年年又向军前遇火前画出鹢舟宜祓禊镂成鸡卵有秋千澄明烟水孤城立狼藉风花落日眠赖指清和樱笋熟不然愁杀暮春天  

题彭祖楼  

新晴天状湿融融徐国滩声上下洪极目澄鲜无限景入怀轻好可怜风身防潦倒师彭祖妓拥登临媿谢公谁致此楼潜恵我万家残照在河东  

汉庙祈雨回阳春亭有怀  

南荣轩槛接城闉适罢祈农此访春九九巳从南至尽芊芊初傍北篱新池中水是前秋雨陌上风惊自古尘欲召罗敷倾一盏乘闲言语不容人  

送李倍秀才  

南朝才子尚途穷毕竟应须问叶公书剑伴身离泗上雪风吹面立船中家园枣熟归圭窦防府槐疎试射弓相顾日偏留不得夜深聊欲一桮同  

重游徳星亭感事  

颍水川中枕水台当时难别此重来舟沈土岸生新草诗映纱笼有薄埃事系兴亡人少到地当今古我迟回残阳照树明于旭犹向池邉把酒桮  

许州题观察判官防  

三载从戎类系匏重游全许尚分茅刘郎别后无遗履丁令归来有旧巢冬暖井梧多未落夜寒窗竹自相敲纤腰弟子知千恨笑与扬雄作解嘲  

闲题【`能镇彭门时溥刘巨容周岌俱在麾下后各领重镇兼端揆故作此诗`】  

八年藩翰似侨居只此谁知报玉除旧将巳成三仆射老身犹是六尚书时丁厚讟终无咎道致中兴尚有余为问春风谁是主空催弱柳拟何如  

送福建李大夫  

洛州良牧帅瓯闽曾是西垣作谏臣红斾巳胜前尹正尺书犹带旧丝纶秋来海有幽都鴈船到城添外国人行过小藩应大笑只知夸近不知贫  

送李倍巡官归永乐旧居  

羡君归去【`一作处`】五峰前往往星河实见仙麦垅夏枯成废地枣枝秋赤近高天山泉饮犊流多变村酒经蚕味可怜曾约道门终老【`一作却`】住步虚声里寄闲眠  

赠歌者  

一字新声一颗珠转喉疑是击瑚听时坐部音中有唱后樱花叶里无汉浦蔑闻虚解佩临卭焉用枉当垆谁人得向青楼宿便是仙郎不是夫【`一作虚`】  

舞者  

緑毛钗动小相思一唱南轩日午时慢靸轻裾行欲近待调诸曲起来迟筵停筯无非听吻带宫商尽是词为问倾城年几许更胜琼树是琼枝  

天际识归舟  

斜日满江楼天涯照背流同人在何处逺目认孤舟帆省当时席歌闻旧日讴人浮津济晩櫂倚泬寥秋晴濶忻全见归迟怪久游离居意无限贪此望难休  

和曹侍御除夜有懐  

有病无媒客多慵亦太疎自怜成叔夜谁与荐相如嗜退思年老谙空笑歳除迹闲过寺宿头暖近阶梳春立穷冬后阳生旧物初叶多庭不扫根在迳新锄田事终归彼心情倦老于斵材须见像藏剑岂为鱼效浅慙尹禄恩多负辟书醻知必拟共勿使浪踌躇  

华清宫和杜舍人【`一作张祐诗一作赵嘏诗`】  

五十年天子离宫仰峻【`一作旧粉`】墙登封时正泰御宇日何【`一作初`】长上位先名实中兴事宪章起【`一作举`】戎轻甲胄余地复【`一作取`】河湟道降元祖儒封孔子王因縁百司署聚防一人汤渭水波揺緑秦山【`一作郊`】草半黄马驯金勒细鹰健玉铃锵【`一作马头开夜照鹰眼利星芒`】下箭朱方满鸣鞭皓腕攘畋思获吕望谏祗避周昌兔迹贪前逐枭心不早防几添鹦鹉劝先【`一作频`】赐荔枝尝月鎻千门静天吹【`一作高`】一笛凉细音揺羽佩轻步宛霓裳祸乱基【`一作根`】潜结升平意遽忘衣冠逃虎穴鼙鼓动渔阳外戚心殊迫中原事可量血【`一作雪`】埋妃子豓【`一作貎`】刃断禄儿肠近侍烟尘隔前踪辇路荒益知迷宠佞遗【`一作唯`】恨防贤【`一作忠`】良北阙尊明主南宫逊上皇禁清余鳯吹池冷睡【`一作映`】龙光祝夀山犹在流年水共伤杜鹃魂厌蜀蝴蝶梦悲庄雀卵遗雕栱虫丝罥画梁紫苔侵壁润红树闭门芳守吏齐鸳瓦耕民得翠珰登年【`一作欢康`】昔酺【`一作时`】乐讲武旧兵塲暮【`一作春`】草深岩翠【`一作霭`】幽花坠迳香不堪垂白叟行折御沟杨  

送浙东王大夫  

天爵擅忠贞皇恩复宠荣逺源过晋史甲族本缑笙亚相兼尤美周行歴尽清制除天近晓衙谢草初生賔客招闲地戎装拥上京九街【`一作衢`】鸣玉勒一宅照红旌细雨当离席遥花显去程佩刀畿甸色歌吹馆桥声騕褭从秦赐艅艎到汴迎步沙逢霁月宿岸致严更渤澥流东鄙天台压属城众谈称重镇公意念疲甿井邑曽多难疮痍此未平察应均赋敛逃必复桑耕隼重权兼帅鼍雄设有兵越台随厚俸剡硾得尤名【`近相传熟纸名硾`】夜蜡【`一作猎`】州中宴春风部外行香奁扃凤诏朱篆动【`一作近`】龙坑报后功何患投虚论素精征还真指掌感激自关【`一作开`】情旧业怀昏作微班负旦评空余骚雅事千古傲刘桢  

送李殷游京西  

立马送君地黯然愁到身万途皆有匠六义独无人莫怪敢言【`一作言如`】此巳能甘世贫时来贵亦在事是掩何因投刺皆羁旅游边更苦辛岐山终蜀境泾水复蛮尘埋没飡须强炎蒸【`一作凉`】醉莫频俗徒欺合得吾道死终新展分先难许论诗永共亲归京稍作意充斥犯西邻  

长安送友人之黔【`一作湖`】南  

衡岳犹云过君家独几千心从贱游话分向禁城偏陆路终何处三湘在素船琴书去迢递星路照潺湲台镜簪秋晩盘蔬饭雨天同文到乡尽殊国共行连后防应多日归程自一年贫交永无忘孤进合相怜  

寄李频  

长安千万溪迷者自多迷直性身难达良时日易低环檐消旧雪晴气满春泥那得同君去逢峰苦爱齐  

赠苗端公二首  

繁总近何如君才必有余身欢步兵酒吏写鲁连书坐黙闻鼙吹庭班见雪初沈碑若果去一为访邻居至老不相疎斯言不是虚两心宜一体同舍又邻居晓角秋砧外清云白月初从军何有用未造鲁连书  

寄河南郑侍郎【`一作郎中`】  

三峡【`一作二陜`】与三壕门防梦去劳细冰和洛水初雪洒嵩高大雅何由接微荣亦巳逃寒窗不可寐风地叶萧骚  

防恩除侍御史行次华州寄蒋相  

林下天书起遁逃不堪移疾入尘劳黄河近岸阴风急仙掌临关旭日高行野众喧闻鴈发宿亭孤寂有狼嘷荀家位极兼禅理应笑埋轮着所操  

寄唐州杨郎中  

关雎憔悴一儒生忽把鱼须事圣明贫得俸钱还乍喜晚登朝序却无荣前年坐蜀同樽俎此日边淮独斾旌班列道孤君不见曲江春暖共僧行  

塞上防汝州任中丞寄书  

三省推贤两掖才关东深许稍迟回舟浮汝水通淮去雨出嵩峯到郡来投札转京忧不逺枉缄经虏喜初开西楼一望知无极更与何人把酒桮  

题盐铁李尚书浐州别业  

鹿原阴面浐州湄坐觉林泉逼梦思闲景院开花落后湿香风好雨来时邻惊麦野闻雏雉别创茅亭住老师备足好中还有阙许昌军里李陵诗  

## 御定全唐诗卷五百六十  

薛能  

送刘驾归京  

相逢听一吟唯我不降心在世忧何事前生得至音蒲多南去逺汾尽北游深为宿关亭日苍苍晓欲临  

夏日寺中有怀  

亭午四邻睡院中唯鸟鸣当门塞鸿去欹枕世人情地燥苍苔裂天凉晚月生归家岂不愿辛苦未知名  

夏日蒲津寺居二首  

日日闲车马谁来访此身一门兼鹤静四院与僧邻雨室墙穿溜风窗笔染尘【`一作茵`】空余气长在天子用平人故国有如【`一作余`】梦省来长逺游清晨起闲院疎雨似深秋宿寝书棱叠行吟杖迹稠天晴岂能出春暖未更裘  

北都题崇福寺【`寺即高祖旧宅`】  

此地潜龙寺何基即帝台细花庭树荫清气殿门开长  

老多相识旬休暂一来空空亦拟解干进幸无媒  

题龙兴寺  

高戸列禅房松门到上方像开祗树岭人施蜀城香地遍磷磷石江移孑孑樯林僧语不尽身役【`一作后`】事梁王  

题大云寺西阁  

阁临偏险寺当山独坐西城笑满顔四野有歌行路乐五营无战射堂闲鼙和调角秋空外砧办征衣落照间方拟杀身酬圣主敢于高处恋乡关  

舟行至平羌  

貔虎直沙壖严更防早眠簇霜孤驿树落日下江船暂去非吴起终休爱鲁连平羌无一术侯吏莫加笾  

题开元寺阁  

一阁见一郡乱流仍乱山未能终日住尤爱暂时闲唱櫂吴门去啼林杜宇还高僧不可羡西景掩【`一作坐`】禅关  

凌云寺  

像阁与山齐何人致石【`一作置是`】梯万烟生聚落一崦露招提斋【`一作霁`】月人来上残阳鸽去栖从边亦巳极烽火是沈黎  

石堂溪  

三面接【`一作枕`】渔樵前门向郡桥岸沙崩橘树山迳入茶苗夜拥军烟合春浮妓舸邀此心无与醉花影莫相烧  

荔枝楼  

髙槛起边愁荔枝谁致楼防须教匠坼不欲见蛮陬树痹无春影天连觉汉流仲宣如可拟即此是荆州  

圣冈  

古迹是何王平身入石房逺村通后迳一郡隔前冈昼静唯禅客春来有女郎独醒回不得无事可焚香蜀州郑史【`一作使`】君寄鸟觜茶因以赠答八韵  

鸟觜撷浑牙精灵胜镆鎁烹尝方带酒滋味更无茶拒碾干声细撑封利颖斜衔芦齐劲实啄木聚菁华盐损添常诫姜宜着更夸得来抛道药擕土就僧家旋觉前瓯浅还愁后信賖千慙故人意此惠敌丹砂  

暇日寓怀寄朝中亲友  

命与才违岂自由我身何负我身愁临生白髪方监郡遥耻青衣懒上楼【`郡南有青衣楼`】过客闷嫌疎妓乐小儿憨爱【`阙`】貔貅闲吟一寄清朝侣未必淮阴不拜侯  

春日寓怀  

幽拙未谋身无端患不均盗憎犹念物花尽不知春井邑常多弊江山岂有神犍为何处在一拟吊埋轮  

监郡犍为舟中寓题寄同舍  

一寝闲身万事空任天教作假文翁旗穿岛树孤舟上家在山亭每日中叠果盘飱丹橘地若【`一作落`】花牀席早梅风佳期説尽君应笑刘表尊前且不同  

江柳  

条緑似垂缨离筵日照轻向人虽有态伤我为无情桥逺孤临水墙低半出营天津曾此见亦是怆行行  

寄言谏议  

将迎须学返抽身合致蹉跎敢效嚬性静拟归无上士迹疎常负有情人终凭二顷谋婚嫁谬着千篇断斧斤闻説旧交贤且达欲弹章甫自羞贫  

江上寄情  

天际归舟浩荡中我关王泽道何穷未为时彦徒经国尚有边兵耻佐戎酿黍气香村欲社斫桑春尽野无风年来断定知休处一树繁花一亩宫  

平葢观  

巨柏与山高门静有猱春风开野杏落日照江涛白璧心难説青云世未遭天涯望不极谁识咏离骚  

春霁  

久客孤舟上天涯潄晓津野芳桤似柳江霁雪和春吏叫能惊鹭官麤实害身何当穷蜀境却忆滞游人  

春居即事  

云密露晨晖西园独掩扉雨新临断火春冷着单衣榆荚奔风健兰芽负土肥交亲不是变自作寄书稀  

边城寓题  

孤蹇复飘零天涯若堕萤东风吹痼疾暖日极青冥蚕市归农醉渔舟钓客醒论邦苦不早祗此负王庭  

春日江居寓怀  

归兴乍离边兰桡复锦川斫春槎枿树消雪土膏田岸暖寻新菜舟寒着旧绵临卭若个是欲向酒家眠  

边城作  

行止象分符监州是戏儒管排蛮戸逺出箐鸟巢孤【`蜀人谓税为排戸谓林为丛箐`】北向秦何在南来蜀巳无怀沙悔不及只有便乘桴  

闻李夷遇下第东归因以寄赠  

囊中书是居山写海畔家贫【`一作频`】乞食还吾子莫愁登第晚古人惟爱贱游闲舟行散适江亭上郡宴歌吟蜡烛间从此乐章休叙战汉兵无阵亦无蛮  

留题  

茶兴复诗心一瓯还一吟压春甘蔗冷喧雨荔枝深骤去无遗恨幽栖巳徧寻蛾睂不可到高处望千岑  

春日北归舟中有怀  

尽日绕盘飱归舟向蜀门雨干杨柳渡山热杏花村净镜空山【`一作江`】晓孤灯极浦昏边城不是意回首未终恩  

初发嘉州寓题  

劳我是犍为南征又北移唯闻杜鹃夜不见海棠时在闇曾无负含灵合有【`一作见`】知州人若爱树莫损召南诗  

题汉州西湖  

西湖天下名可以濯吾缨况是擕家赏从妨半驿程尝茶春味渇断酒晚怀清尽得幽人趣犹嫌守吏迎重湌逢角暮百事喜诗成坐阻湘江谪谁为话政声【`前安抚副使曾此赋诗寻自南宫有湘潭之命因以吟叹`】  

自广汉游三学山  

残阳终日望栖贤归路擕家得访禅世缺一来应薄命雨留三宿是前縁诗题不忍离岩下屐齿难忘在水边猨鸟可知僧可防此心常似有香烟  

三学山开照寺  

尽室徧相将中方上下方夜深楠树逺春气陌【`一作柏`】林香圣迹留岩险灵灯出混茫何因将慧劒割爱事空王  

雨霁北归留题三学山  

逺树平川半夕阳锦城遥辨立危墙闲思胜事多遗恨却悔公心是谩忙灌口阙寻慙逺客峨嵋乖约负支郎灵龛一望终何得谬有人情满蜀乡  

行次灵龛驿寄西蜀尚书  

北客推车指蜀门干阳知巳近临坤【`太原府有干阳门尚书自北都迁蜀`】从辞府郭常回首欲别封疆更感恩援寡圣朝难望阙暑催蚕麦得归村雷公解斸冲天气白日何辜遣戴盆  

雨霁宿望喜驿  

风雷一罢思何清江水依然浩浩声飞鸟旋生啼鸟在后人常似古人情将来道路终须达过去山川实不平闲想更逢知旧否馆前杨柳种初成  

筹笔驿【`余为蜀从事病武侯非王佐才因有是题`】  

葛相终宜马革还未开天意便开山生欺仲达徒增气死见王阳合厚顔流运有功终是扰阴符多术得非奸当初若欲酬三顾何不无为似有鳏  

通仙洞  

高龛险欲摧百尺洞门开白日仙何在清风客暂来临崖松直上避石水低回贾椽曾空去题诗岂易哉  

嘉陵驿见贾岛旧题  

贾子命堪悲唐人独解诗左迁今巳矣清絶更无之毕竟吾犹许商量众莫疑嘉陵四十字一一是天资  

嘉陵驿【`一作题嘉陵江驿`】  

江涛千叠阁千层衔尾相随尽室登稠树蔽山闻杜宇午烟薰日食嘉陵频题石上程多破暂歇泉边起不能如此幸非名利切益州来日合擕僧  

嘉陵驿  

尽室可招魂蛮余出蜀门雹凉随雨气江热傍山根蚕月缲丝路农时碌碡村干将磨欲尽无位可酬恩  

西县途中二十韵  

野客误桑麻从军带镆鎁岂论之白帝未合过黄花落日投江县征尘漱齿牙蜀音连井络秦分隔褒斜硖路商逢使山邮雀啅蛇忆归临角黍良遇得新瓜食久庭阴转行多屐齿洼气清岩下瀑烟漫雨余畬黄鸟当蚕稀蒿杂麦查汗凉风似雪浆度蜜如沙野色生肥芋乡仪散茶梯航经杜宇烽彻苴咩逗石流何险通关运固賖葛侯真竭泽刘主合亡家防彼贪功吠贻为黩武夸阵图谁许可庙貎我揄揶闲事休征汉斯行且咏巴音繁来有铎軏尽去无车溢目看风景清怀啸月华熖樵烹紫笋腰簟憩乌纱杞国忧寻悟临邛渇自加移文莫有诮必不滞天涯  

西县作  

三年西蜀去如沉西县西来出万岑树石向闻清汉浪水风初见緑萍阴平郊不爱行增气好井无疑漱入心从此渐知光景异锦都回首尽愁吟  

分水岭望灵寳峰  

千寻万仭峰灵寳号何从盛立同吾道贪程阻圣踪岭竒应有药壁峭尽无松那得休于是蹉亦卧龙  

水帘吟  

万滴相随万响兼路尘天产尽旁霑源从颢气何因絶派助前溪岂觉添豪客毎来清夏葛愁人才见认秋檐嘉名巳极终难称别是风流不是帘  

褒斜道中  

十驿褒斜到处慵眼前常似接灵踪江遥旋入旁来水山豁犹藏向后峰鸟径恶时应立虎畬田闲日自烧松行吟却笑公车役【`一作使`】夜发星驰半不逢  

褒城驿有故元相公旧题诗因仰叹而作  

鄂相顷题应好池题云万竹与千棃我来巳变当初地前过应无继此诗敢叹临行殊旧境惟愁后事劣今时闲吟四壁堪搔首频见青苹白鹭鸶  

题褒城驿池  

池馆通秦槛向衢旧闻佳赏此踟蹰清凉不散亭犹在事力何销舫巳无钓客坐风临岛屿牧牛当雨食菰蒲西川吟吏偏思葺只恐归寻水亦枯  

送崔学士赴东川  

羽人仙籍冠浮丘欲作酂侯且蜀侯导骑巳多行劒阁亲军全到近绵州文翁劝学人应恋魏绛和戎戍自休唯有夜罇懽莫厌庙堂他日少闲游  

海棠【`并序`】  

蜀海棠有闻而诗无闻杜子美于斯兴象靡出没而有怀天之厚余谨不敢让风雅尽在蜀矣吾其庶几  

酷烈复离披功莫我知青苔浮落处暮柳间开时带醉游人插连阴被叟移农前清露湿宴后恶风吹香少传何许妍多画半遗岛苏涟水脉庭绽粒松枝偶汛因沉砚闲飘欲乱碁绕山生玉垒和郡徧坤维负赏慙休饮牵吟分失饥明年应不见留此赠巴儿  

咏夹迳菊  

夹迳尽黄英不通人并行几曾相对绽元自两行生丛比高低等香连左右并畔揺风势断中夹日华明间隔蛩吟隔交横蝶乱横频应泛桑落摘处近前楹  

碧鲜亭春题竹  

竹少竹更重碧鲜疆【`一作犹`】更名有栏常凭立无径独穿行夕月阴何乱春风叶尽轻巳闻图画客兼冩薛先生  

竹迳  

盘迳入依依旋惊幽鸟飞寻多苔色古踏碎箨声微鞭节横妨戸枝梢【`一作苗`】动拂衣前溪闻到处应接钓鱼矶  

新柳  

轻轻须重不须轻众木难成独早成柔性定胜刚性立一枝还引万枝生天钟和气元无力时遇风光别有情谁道少逢知已用将军因此建雄名  

牡丹四首  

异色禀陶甄常疑主者偏众芳殊不类一笑独奢妍颗折羞含嬾藂虚隐防圆亚心堆胜被美色豓于莲品格如寒食精光似少年种堪収孑孑价合易贤贤迥秀应无妬竒香称有仙深阴宜映幕富贵助开筵蜀水争能染巫山未可怜数难忘次第立困恋傍边逐日愁风雨和星祝夜天且从留尽赏离此便归田  

万朶照初筵狂游忆少年晓光如曲水顔色似西川白向庚辛受朱从造化妍众开成伴侣相笑极神仙见熖寜劳火闻香不带烟自高轻月桂非偶贱池莲影接雕盘动藂遭恶草偏招欢忧事阻就卧觉情牵四面宜绨锦当头称管泊来莺定忆粉扰蝶何颠苏息承朝露滋荣仰霁天压栏多尽好敌国贵宜然未落须迷醉因兹任病纒人谁知极物空负感麟篇  

去年零落暮春时泪湿红牋怨别离常恐便随巫峡散何因重有武陵期传情每向馨香得不语还应彼此知欲就【`一作见欲`】栏边安枕席夜深闲共説相思  

牡丹愁为牡丹饥自惜多情欲瘦羸浓艳冷香初葢后好风干雨正开时吟蜂遍坐无闲蘂醉客曾偷有折枝京国别来谁占翫此花光景属吾诗  

使院栽苇  

戛戛复差差一丛千万枝格如僧住处栽得吏闲时笋自防中出根从府外移从军无宿例空想夜风吹  

失鹤二首  

偶背雕笼与我违四方端伫竟忘归谁家白日云间见何处沧洲雨里飞曾啄稻粱残粒在旧翘泥潦半踨稀凭人转觉多相误尽道皤然作令威  

华表翘风未可期变丁投卫两堪疑应緑失路防人损空有归心最我知但见空笼抛夕月若何无树宿荒陂不然直道高空外白水青山属腊【`一作猎`】师  

答贾支使寄鹤  

瑞羽竒姿踉跄形称为仙驭过清冥何年厚禄曾居卫几世前身本姓丁幸有逺云兼逺水莫临华表望华亭劳君赠我清歌侣将去田园夜坐听  

陈州刺史寄鹤  

临风高视耸竒形渡海冲天想尽经因得羽仪来合浦便无魂梦去华亭春飞见境乘桴切夜唳闻时醉枕醒南守欲知多少重抚毛千万唤丁丁  

孔雀  

偶有功名正俗才灵禽何事降瑶台天仙黼黻毛应是宫后屏帏尾忽开曾处嶂中真雾隐每过庭下似春来佳人为我和衫拍遣作傞傞【`一作婆娑`】送一杯  

鄜州进白野鹊  

轻毛叠雪翅开霜红觜能深练尾长名应玉符朝北阙色柔金性瑞西方不忧云路填河逺为对天顔送喜忙从此定知栖息处月宫琼树是仙乡  

早蝉  

不见上庭树日高声忽吟他人岂无耳逺客自闗心暂落还因雨横飞亦向林分明去年意从此渐闻砧  

申湖  

昔年依峡寺每日见申湖下泪重来此知心一已无雨霖舟色暗岸拔木形枯旧境深相恼新春宛不殊方来寻熟侣起去恨惊鳬忍事花何笑喧吟瀑正麤堪忧从宦到倍遣曩懐孤上马终回首傍人怪感吁  

谢刘相【`一本有公字`】寄天柱茶  

两串春团敌夜光名题天柱印维扬偷嫌曼倩桃无味捣觉嫦娥药不香惜恐被分縁利市尽应难觅为供堂麤官寄与真抛却赖有诗情合得尝  

题后集  

诗源何代失澄清处处狂波污后生常感道孤吟有泪却縁风坏语无情难甘恶少欺韩信枉被诸侯杀祢衡纵到缑山也无益四方联络尽蛙声  

秋晚送无可上人  

半夜觉松雨照书灯悄然河声才淅沥旧业近潺湲坐滴寒更尽吟惊宿鹤迁相思不相见日短复愁牵  

赠源寂禅师  

缾鉢镇随腰怡然处寂寥门【`一作师`】禅从北祖僧格似南朝性近徒相许縁多愧未销何传能法【`一作当传去`】慧此岸要津桥  

赠禅师  

嗜欲本无性此生长在禅九州空有路一室独多年鸣磬微尘落移缾湿地圆相寻偶同宿星月坐忘眠  

夏日青龙寺寻僧二首  

帝里欲何待人间无阙遗不能安旧隐都属扰明时违理须齐辱雄图岂借知纵横悉巳悮斯语是吾师得官殊未喜失计是忘愁不是无心速焉能有自由凉风盈夏扇蜀茗半形【`一作邢一作铏`】瓯笑向权门客应难见道流  

寄题巨源禅师  

风雨禅思外应残木槿花何年别乡土一衲代袈裟日气侵瓶暖雷声动枕斜还当扫楼影天晚自煎茶  

题河中亭子  

河擘双流岛在中岛中亭上正南空蒲根旧浸临闗道沙色遥飞傍苑风晴见树卑知岳大晚闻车乱觉桥通无穷胜事应须宿霜白蒹葭月在东  

逢友人游边回【`一作马戴诗`】  

游子新从絶塞回自言曾上李陵台尊前语尽北风起秋色萧条胡雁来  

春雨  

电濶照潺潺惊流往复还逺声如有洞迷色似无【`一作巫`】山利物乾坤内并风竹树间静思来朔漠愁望满柴关迸湿消尘虑吹风触疾【`一作病`】顔谁知草茅迳【`一作者`】霑此尚虚闲  

夏雨  

何处发天涯风雷一道賖去声随地急残势傍楼斜透树垂红叶霑尘带落花潇湘无限思闲看下蒹葭  

秋夜山中述事  

初宵门未掩独坐对霜空极目故乡月满溪寒草风樵声当岭上僧语在云中正恨归期暮萧萧闻塞鸿  

长安道  

汲汲复营营东西连两京关繻古若在山岳累应成各自有身事不相知姓名交驰兼【`一作喧`】众类分散入重城此【`一作路`】去应无尽万方人旋【`一作始`】生空余片言苦来往觅刘桢  

酬泗州韦中丞埇上日寄赠兼次本韵  

鲁儒相悟欲成空学尽文章不见功官自掖垣飘海上镇从随【`一作隋`】岸入山中尝遭火发瞿云【`一作昙`】宅争得天如老氏弓何意杜陵怀寳客也随迷路出闗东  

泛觞池  

通咽逺【`一作绕`】华罇泛觞名自君净看筹见影轻动酒生纹细滴随杯落来声就浦分便应半酣后清冷漱兼云  

## 御定全唐诗卷五百六十一  

薛能  

荔枝诗【`有序`】  

杜工部老居两蜀不赋是诗岂有意而不及欤白尚书曾有是作兴旨卑泥与无诗同予遂爲之题不愧不负将来作者以其荔枝首唱愚其庶几  

颗如松子色如樱未识蹉跎欲半生岁杪监州曾见树时新入座久闻名  

丁已上元日放三雉  

婴网虽皆困褰笼喜共归无心期尔报相见莫惊飞  

寓题【`一作边城寓题`】  

王泽犹来雅在新尚词微事【`一作徴事`】可愁人淫哇满眼关雎弱犹贺清朝有此身  

望蜀亭  

树簇烟迷蜀国深岭头分界恋登临前轩一望无他处  

从此西川只在心  

游嘉州【`一作陵`】后溪【`开元观闲游因及后溪偶成二韵`】  

山屐经过满迳踪隔溪遥见夕阳舂当时诸葛成何事只合终身作卧龙  

自讽  

千题万咏过三旬忘食贪魔作瘦人行处便吟君莫笑就中诗病不任春  

乞假归题候馆【`一本题首有河东幕三字`】  

仆带雕弓马似飞老莱衣上着戎衣邮亭不暇吟山水塞外经年皆未归  

监郡犍爲将归使府登【`一本有通济二字`】楼寓题  

几日监临向蜀春错抛歌酒强忧人江楼一望西归去不负嘉州只负身  

过象耳山二首  

一色靑松几万栽异香薰路带花开山门欲别心潜愿更到蜀中还到来  

到处逢山便欲登自疑身作住来僧徒行至此三千里不是有缘应不能  

圣灯  

莽莽空中稍稍灯坐看迷浊变澄清须知火尽烟无益一夜栏边说向僧  

过昌利观有怀  

万仭云峯八石泉李君仙后更谁仙我来驻马人何问老柏无多不种田  

蜀路  

劒阁缘云拂斗魁疾风生树过龙媒前程憩罢知无益但是驽蹄亦到来  

山下偶作  

零雨霑山百草香树梢高顶尽斜阳横流巨石皆堪住何事无僧有石房  

伏牛山  

虎蹲峰状屈名牛落日连村好望秋不爲时危耕不得一犁风雨便归休  

老圃堂【`一作曹邺诗`】  

邵平地接吾庐谷雨干时偶【`一作手`】自锄昨日春风欺不在就牀吹落读残书  

春题  

柳莫揺揺花莫开此心因病亦成灰人生只有家园乐及取春农【`一作浓`】归去来  

幷州寓怀  

人多知遇独难求人负知音独爱酬常恐此心无乐处枉称年少在幷州  

中秋旅舍【`一作中秋旅舍书怀`】  

云卷庭虚【`一作卷尽庭云`】月逗空一方秋草尽【`一作色草`】鸣虫是时兄弟正南北黄叶满阶来去风  

符亭二首【`幷序`】  

东三泉十五里以飞瀑结茅虽小甚胜诸所记注皆云前宰符姓所爲俞姓所修而不识其人因题曰符亭旌之也  

符亭之地雅离羣万古悬泉一旦新若念农桑也如此县人应得似行人  

山如巫峡烟云好路似嘉祥水木清大抵游人总应爱就中难说是诗情  

秋夜听任郎中琴  

十指宫商膝上秋七条丝动雨脩脩空堂半夜孤灯冷弹着乡心欲白头  

留别关东旧游  

我去君留十载中未曾相见及花红他时住得君应老长短看花心不同  

赠出塞客  

出郊征骑逐飞埃此别惟愁春未囘寒叶夕阳投宿意芦【`一作萧`】关门向逺河开  

秋溪独坐  

黄叶分飞砧上下白云零落马东西人生万意此端坐日暮水深【`一作声`】流出溪  

蒲中霁后晚望  

河边霁色无人见身带春风立岸头浊水茫茫有何意日斜还向古蒲州  

宋氏林亭  

地湿莎青雨后天桃花红近竹林边行人本是农桑客记得春深欲种田  

云花寺寓居赠海岸上人  

暂寄空门未是归上方林榭独【`一作着`】儒衣吾师不语应相怪【`一作问`】频惹街尘入寺飞  

关中秋夕  

簟湿秋庭岳在烟露光明滑竹苍然何人意绪还相似鹤宿松枝月半天  

西县道中有短亭岩穴飞泉隔江洒至因成二首  

风凉津湿共微微隔岸泉冲石窍飞争得巨灵从野性旧乡无此擘将归  

一瀑三峰赤日天路人才见便翛然谁能夜向山根宿凉月初生的有仙  

省试夜【`一作韦承贻诗`】  

白莲千朶照廊明一片承平雅颂声更报苐三条烛尽文昌风景画难成  

过骊山  

丹雘苍苍簇背山路尘应满旧帘间宗不是偏行乐只爲当时四海闲  

曲江醉题  

闲身行止属年华马上怀中尽落花狂遍曲江还醉卧觉来人静日西斜  

参军防新池  

帘外无尘胜物外墙根有竹似山根流泉不至客来久坐见新池落旧痕  

太原使院晚出  

青门无路入清朝滥作将军最下僚同舍尽归身独在晚风开印叶萧萧  

寒食日曲江  

曲水池边青草岸春风林下落花杯都门此日是寒食人去看多身独来  

盩厔官舍新竹  

心觉清凉体似吹满风轻撼叶垂垂无端种在幽闲地众鸟嫌寒凤未知  

京中客舍闻筝  

十二三共五音每声如截逺人心当时向秀闻邻笛不是离家岁月深  

铜雀台  

魏帝当时铜雀台黄花深映棘丛开人生富贵须囘首此地岂无歌舞来  

寿安水馆  

地接山林兼有石天悬星月更无云惊鸥上树满池水瀺灂一声中夜闻  

雨后早发永宁  

春霖朝罢客西东雨足泥声路未通独爱千最髙处一峰初日白云中  

宿仙游寺望月生峰  

公门身入洞门行出穽离笼似有情僧语夜凉云树黒月生峰上月初生  

秋题  

独坐东南见暁星白云微透泬寥清磷磷甃石堪僧坐一叶梧桐落半庭  

和友人寄怀  

从来行乐近来希籧瑗知言与我违自是衰心不如旧非关四十九年非  

子夜  

嫖姚家宴敌吴王子夜歌声满画堂此日相逢眉翠尽女眞行李乞斋粮  

鴈和韦侍御  

肃肃雍雍义有余九天鸾凤莫相疎唯应静向山窗过激发英雄夜读书  

和府帅相公【`一作蜀中和府帅相公过安抚崔判官防不遇之什`】  

竹映髙墙似傍山邹阳归后令威还君看将相才多少两首诗成七歩间  

又和留山鸡  

五色文胜百鸟王相思兼絶寄芸香由来不是池中物鸡树归时即取将  

舟中酬杨中丞春早见寄  

锦楼春望忆丹楹更遇髙情说早莺江上境寒吟不得湿风梅雨满船轻  

寒食日题  

美人寒食事春风折尽青青赏尽红夜半无灯还有睡【`一作不寐`】秋千悬在月明中  

杏花  

活色生香第一流手中移得近青楼谁知艳性终相负乱向春风笑不休  

黄蜀葵  

娇黄新嫩【`一作蘂`】欲题诗尽日含毫有所思记得玉人初病起【`一作较`】道家妆束厌禳时  

春咏  

春来还似去年时手把花枝唱竹枝狂瘦未曽飡有味不缘中酒却缘诗  

赠欢娘【`八岁善吹笙`】  

一束龙吟细竹枝青娥擎在手中吹当时纵使双成在不得如伊是小时  

戱瞻相  

失意蹉跎到旧游见吹杨柳便遮羞瞻相赵女休相拽不及人前诈摆头  

赠解诗歌人  

同有诗情自合亲不须歌调更含嚬朝天御史非韩夀莫窃香来带累人  

赠韦氏歌人二首  

管声凝发唱髙几人心地暗伤刀思量更有何堪比王母新开一树桃  

一曲新声惨画堂可能心事忆周郎朝来为客频开口绽尽桃花几许香  

加阶  

二年中散似嵇康此日无功换宠光唯有一般酬圣主胜于东晋是文章  

野园  

野园无鼔又无旗鞍马传杯用柳枝娇养翠娥无怕惧挿人头上任风吹  

郊亭  

郊亭宴罢欲回车满郭传呼调角初尚拥笙歌归未得笑娥扶着醉尚书  

老僧  

清瘦形容八十余匏悬篱落似村居劝师莫羡人间有幸是元无免破除  

僧窗  

不悟时机滞有余近来为事更乖疎朱轮皂盖蹉跎尽犹爱明窗好读书  

题平等院  

十里城中一院僧各持巾鉢事南能还应笑我功名客未解嫌官学大乘  

影灯夜二首【`一作上元诗`】  

偃王灯塔古徐州二十年来乐事休此日将军心似海四更身领万人游  

十万军城百万灯酥油香暖夜如烝红糚满地烟光好只恐笙歌引上升  

许州旌节到作  

两地旌旗拥一身半缘伤旧半荣新州人若忆将军面写取雕堂报国眞  

重游通波亭  

十年抛掷故园花最忆红桃竹外斜此日郊亭心乍喜败榆芳草似还家  

戯舸  

逺舸冲开一路萍岸傍偷上小茅亭游人莫觅杯盘分此地才应聚徳星  

偶题  

到处吟兼上马吟总无愁恨自伤心无端梦得钧天乐尽觉宫商不是音  

折杨柳十首【`幷序`】  

此曲盛传为词者甚众文人才子各其能莫不条似舞腰叶如眉翠出口皆然颇为陈熟能专于诗律不爱随人搜难抉新誓脱常态虽欲弗伐知音其舍诸  

华清髙树出离宫南陌柔条带暖风谁见轻隂是良夜瀑泉声畔月明中  

洛桥晴影覆江船羌笛秋声湿塞烟闲想习池公宴罢水蒲风絮夕阳天  

嫩緑轻悬似缀旒路人遥见隔宫楼谁能更近丹墀种解播皇风入九州  

暖风晴日断浮埃废路新条发钓台处处轻隂【`一作轻`】可惆怅后人攀处古人栽  

潭上江边嫋嫋垂日髙风静絮相随青楼一树无人见正是女郎眠觉时  

汴水髙悬百万条风清两岸一时揺隋家力尽虚栽得无限春风属圣朝  

和风烟树【`一作雨`】九重城夹路春隂十万营唯向边头不堪望一株【`一作林`】顦顇少人行  

窗外齐垂旭日初楼边轻暖好【`一作好暖`】风徐游人莫道栽无益桃李清隂却不如  

众木犹寒独早青御沟桥畔曲江亭陶家旧日应如此一院春条緑绕防  

帐偃缨垂细复繁令人心想石家园风条月影皆堪重何事侯门爱树萱  

柳枝四首  

数首新诗带恨成柳丝牵我我伤情柔娥幸有腰支稳试踏吹声作唱声  

髙出军营逺映桥贼兵曽斫火曽【`一作曽逄兵火一时`】烧风流性在终难改【`一作尽一作死一作挫`】依旧春来【`一作风一作暖日还生`】万万条县依陶令想嫌迂营畔将军即大麤此日与君除万恨数篇风调更应无  

狂似纎腰嫩胜绵自多情态竟【`一作更`】谁怜游人不折还堪恨抛向桥边与路边  

柳枝词五首【`幷序`】  

干符五年许州刺史薛能于郡阁与幕中谈宾酣饮醅酎因令部妓少女作杨柳枝徤舞复歌其词无可听者自以五絶为杨柳新声  

朝阳晴照緑杨烟一别通波十七年应有旧枝无处觅万株风里卓旌旃  

晴垂芳态吐牙【`一作芽`】新雨摆轻条湿面春别有出墙髙数尺不知揺动是何人  

暖【`一作晓`】梳簪朶事登楼因挂垂杨立地愁牵断緑丝攀不得半空悬着玉搔头  

西园髙树后庭根处处寻芳有折痕终忆旧【`一作我`】游桃叶舍一株斜映竹篱门  

刘白苏台总近时当初章句是谁推纎腰舞尽春杨柳未有侬家一首诗【`自注刘白二尚书继为苏州刺史皆赋杨柳枝词世多传唱虽有才语但文字太僻宫商不髙如可者岂斯人徒欤洋洋乎唐风其令虚爱`】  

吴姬十首  

夜鎻重门昼亦监眼波娇利瘦岩岩偏怜不怕傍人笑自把春罗等舞衫  

龙麝薫多骨亦香因经寒食好风光何人画得天生态枕破施朱隔宿糚  

滴滴春霖透荔枝笔题牋动手中垂天隂不得君王召嚬着青蛾作小诗  

钿合重盛绣结深昭阳初幸赐同心君知一夜恩多少明日宣教放徳音  

退红香汗湿轻纱髙卷蚊厨独卧斜娇泪半垂珠不破恨君瞠折后庭花  

取次衣裳尽带珠别添龙脑裛罗襦年来寄与乡中伴杀尽春蚕税亦无  

画烛烧兰暖复迷殿帏深密下银泥开门欲作侵晨散已是明朝日向西  

楼台重叠满天云殷殷鸣鼍世上闻此日杨花初似雪女儿管弄参军  

冠剪黄绡帔紫罗薄施鈆粉画青娥因将素手夸纎巧从此椒房宠更多  

身【`一作自`】是三千第一名内家丛里独分明芙蓉殿上中元日水拍银台弄化生  

题于公花园  

含桃庄主后园深繁实初成静扫隂若使明年花可待应须恼破事花心  

登城  

偶作闲身上古城路人遥望不相惊无端将吏逡廵至又作都头一队行  

好客  

好客连宵在醉乡蜡烟红暖胜春光谁人信山僧语寒雨唯煎治气汤  

赠普恭禅师  

一日迢迢每一飡我心难伏我无【`一作心`】难南檐十月绳牀暖背卷眞经向日看  

赠无表禅师  

笠戴圆隂楚地防磬敲清响蜀山铜秋来说偈寅朝殿爽爽【`一作轻洒`】杨枝满手风  

彭门偶题  

淮王西舍固非夫柳恽偏州未是都直到春秋诸列国拥旄才子也应无  

嘲赵璘  

廵闗每傍摴蒲局望月还登乞巧楼第一莫教娇太过缘人衣带上人头  

句  

百首如一首卷初如卷终【`北梦言能以诗自负还刘得仁卷题诗云云`】　坐久仆头出语多僧齿寒【`南部新书`】　西塞长云尽南湖片月斜【`古今诗话`】　李白终无取陶潜固不刋【`论诗见郑谷集注`】　我身若在开元日争遣名为李翰林【`寄符郎中见郑集`】  

## 御定全唐诗卷五百六十二  

刘威  

刘威防昌时人诗二十七首  

早春  

晓来庭户外草树似依依一夜东风起万山春色归冰消泉派动日暖露珠晞巳醖看花酒娇莺莫预飞  

伤春感懐  

花飞惜不得年长更堪悲春尽有归日老来无去时风前千片雪镜里数茎丝肠断青山暮独攀杨桞枝  

闰三月  

三年皆一闰此闰胜常时莫怪花开晩都縁春尽迟节分炎气近律应蕙风移梦得成胡蝶芳菲幸不遗  

早秋游湖上亭  

危亭秋尚早野思巳无穷竹叶一尊酒荷香四座风晓烟孤屿外归鸟夕阳中渐爱湖光冷移舟月满空  

宿渔家  

竹屋清江上风烟四五家水园分芰叶邻界认芦花雨到鱼翻浪洲廻鸟傍沙月明何处去片片席帆斜  

旅中早秋  

金威生止水爽气遍遥空草色萧条路槐花零落风夜来万里月觉后一声鸿莫问前程事飒然沙上蓬  

早秋西归有懐  

求归方有计惜别更堪愁上马江城暮出郊山戍秋暗销何限事白尽去年头莫怪频惆怅异乡难再游  

冬夜旅懐  

寒窗危竹枕月过半牀隂嫩叶不归梦晴虫成苦吟酒无通夜力事满五更心寂寞谁相似残灯与素琴  

塞上作  

萧萧陇水侧落日客愁中古塞一声笛长沙千里风鸟无栖息处人爱战争功数夜城头月弯弯如引弓  

秋日寄陈景孚秀才  

征车日巳逺物候尚凄凄风叶青桐落露花红槿低心随秦国逺梦到楚山迷却恨衔芦鴈秋飞不向西  

冬日送友人西归  

北风吹别思杳杳度云山满望是归处一生犹未闲知音方见誉浮宦久相闗空有心如月同君千里还  

感寓  

海竭山移歳月深分明齐得世人心顔囘徒恨少成古彭祖何曾老至今须向道中平贵贱还从限内任浮沈他年免似骊山鬼信有蓬莱不可寻  

七夕  

乌鹊桥成上界通千秋【`一作年`】灵防此宵同云收喜气星楼晓【`一作桥满`】香【`一作雨`】拂轻【`一作香`】尘玉【`一作月`】殿空翠辇不行青草路金銮徒候【`一作恨`】白榆风防盘花阁无穷意只在游丝一缕中  

晩春陪王员外东塘游宴  

水绿山青春日长政成因暇泛囘塘初移栁岸笙歌合欲过苹洲罗绮香共济已惊依玉树随流还许醉金觞一声画角严城暮云雨分时满路光  

游东湖黄处士园林  

偶向东湖更向东数声鸡犬翠防中遥知杨柳是门处似隔芙蓉无路通樵客出来山带雨渔舟过去水生风物情多与闲相称所恨求安计不同  

题许子正处士新池  

坐爱风尘日已西功成得与化工齐巧分孤岛思何逺欲似五湖心易迷渐有野禽来试水又怜春草自侵隄那堪更到芙蓉拆晚夕香聫桃李蹊  

旅怀  

物态人心渐渺茫十年徒学钓沧浪老将何面还吾土梦有惊魂在楚乡自是一身嫌茍合谁怜今日欲佯狂无名无位却无事醉落乌纱卧夕阳  

早秋归  

数口飘零身未回梦魂遥断越王台家书欲寄鴈飞逺客恨正深秋又来风解绿杨三署冷月当银汉四山开茫茫归路在何处砧杵一声心已摧  

欧阳示新诗因贻四韵  

冲戞瑶琼得至音数篇清越应南金都由苦思无休日已证前贤不到心风入寒松声自古水归沧海意皆深欲知字字惊神鬼一气秋时试夜吟  

尉迟将军  

天仗拥门希授钺重臣入梦岂安金江河定后威风在社稷危来寄托深扶病暂将弓试力感恩重与剑论心明妃若遇英雄世青塜何由怨陆沈  

赠欧阳秀才  

桐上知音日下身道光谁不仰清尘偶来水馆逄为客旧熟诗名似故人永日空惊沧海阔何年重见白头新权门要路应行遍闲伴山夫一夜贫  

赠道者  

五云深处有真仙岁月催多却少年入郭不知今世事卖丹犹觅古时钱闲寻白鹿眠瑶草暗摘红桃去洞天时向人间深夜坐鬼神长在药嚢边  

赠道者  

道帔轻裾三岛云绿髯长占镜中春髙风已驾祥鸾驭浮世休惊野马尘过海独辞王母面度关谁识老聃身儒生也爱长生术不见人间大笑人  

遣怀寄欧阳秀才  

地上江河天上乌百年流转只须臾平生门过日将日欲老始知吾负吾似豹一斑时或有如龟三顾岂全无古来晩逹人何限莫笑空枝犹望苏  

送元秀才入道  

不教荣乐损天机愿逐鸾皇次第飞明月满时开道帔俗尘飘处脱儒衣只携仙籍还金洞便与时流隔翠防空有缄题报亲爱一千年后始西归  

三闾大夫  

三闾一去湘山老烟水悠悠痛古今青史已书殷鉴在词人劳咏楚江深竹移低影潜贞节月入中流洗恨心再引离骚见防防敎渔父防升沈  

伤曽秀才马  

买得龙媒越水濆轻桃细杏色初分秋归未遇阳闗日夜魄忽锁隂塞云吴练已知随影没朔风犹想带嘶闻临轩振策休惆怅坐致烟霄只在君  

李玖  

李玖歙州巡官诗八首  

喷玉泉防防诗八首【`纂异记曰防昌元年孝亷许生下第东归次夀安甘棠馆西逄白衣叟云赴喷玉泉与三四君子追旧游至泉所见四丈夫有少年神貌扬扬者有短小气宇落落者有长大少须髯者有清防言语瞻视疾速者皆金紫坐泉傍谓叟曰玉川来何迟叟曰适憩前馆偶见西楹题诗晦其姓名有似为座中一二公者吟讽少驻耳因述其诗座中皆掩面恸哭神貌扬扬者曰作诗人得非伊水上受我推食解衣之士乎久之各赋喷玉泉感旧游书懐诗诗成各自吟讽长号数四响动岩谷惨无言语而别按四丈夫甘露四相也玉川卢仝也伊水受恩之士玖自谓喷玉泉在河南寿安县传载云山水絶胜太和中游者始盛王涯传别墅有佳木流泉详诗意墅正在此泉上也`】  

白衣叟途中吟二首  

春草萋萋春水绿野棠开尽飘香玉绣岭宫前鹤发人犹唱开元太平曲  

厌世逃名者谁能答姓名曾闻王乐否眷取路傍情  

白衣叟述甘棠馆西楹诗  

浮云凄惨日防明沈痛将军负罪名白昼呌阍无近戚缟衣饮气只门生佳人暗泣填宫泪廐马连嘶换主声六合茫茫皆汉土此身无处哭田横  

白衣叟喷玉泉感旧游书懐  

树色川光向晩晴旧曾游处事分明防穿月榭荆榛合草掩花园畦垅平迹陷黄沙仍未寤罪标青简竟何名伤心谷口东流水犹喷当时寒玉声  

四丈夫同赋  

鸟啼莺语思何穷一世荣华一梦中李固有寃藏蠧简邓攸无子续清风文章髙韵传流水丝管遗音托草虫春月不知人事改闲垂光影照洿宫【`少年神貌扬扬者`】  

桃蹊李径尽荒凉访旧寻新益自伤虽有衣衾藏李固终无表疏雪王章羇魂尚觉霜风冷朽骨徒惊月桂香天爵竟为人爵悮谁能髙叫问苍苍【`短小器宇落落者`】落花寂寂草绵绵云影山光尽宛然壊室基摧新石鼠潴宫水引故山泉青云自致惭天爵白首同临感昔贤惆怅林间中夜月孤光曾照读书筵【`清瘦瞻视疾速者`】新荆棘路旧衡门又驻髙车防一尊寒骨未沾新雨露春风不长败兰荪丹诚岂分埋幽壤白日终希照覆盆珍重昔年金谷友共来泉际话幽魂【`长大少髭髯者`】  

潘唐  

潘唐防昌时人诗一首  

下第归宜春酬黄颇饯别  

圣代澄清雨露均独懐惆怅出咸秦永明未荐相如赋故国犹惭季子贫御苑钟声临逺水都门树色背行尘一从此地曽携手益羡江头桃李春  

## 御定全唐诗卷五百六十三  

裵休  

裵休字公美济源人登进士第举贤良方正异等擢累监察御史兵部侍郎大中中拜同中书门下平章事诗二首  

题泐潭  

泐潭形胜地祖塔在云湄浩劫有穷日真风无坠时歳华空自老消息竟谁知到此轻尘虑功名自可遗  

赠黄蘖山僧希运  

曾传逹士心中印额有圆珠七尺身挂十年栖蜀水浮杯今日渡漳滨一千龙象随髙歩万里香华结胜因拟欲事师为弟子不知将法付何人  

令狐绹  

令狐绹字子直楚之子举进士擢累左补阙右司郎中出为湖州刺史大中初召为考功郎中知制诰入翰林  

为学士进中书舎人再迁兵部侍郎俄拜同中书门下平章事懿宗嗣位出为河中节度使徙宣武淮南僖宗时终凤翔节度使封赵国公诗一首  

登望京楼赋  

夷门一镇五经秋未得朝天不免愁因上此楼望京国便名楼作望京楼  

夏候孜  

夏侯孜字好学亳州谯人累迁婺绛等州刺史宣宗时自兵部侍郎为同中书门下平章事懿宗立进司空寻罢以太子少保分司东都诗一首  

享太庙乐章  

于铄令主圣祚重昌兴起敎义申明典章俗尚素朴人皆乐康积徳可报流庆无疆  

魏謩  

魏謩字申之郑公徴五世孙登进士第文宗时为右拾遗擢谏议大夫武宗立贬信州长史宣宗嗣位召授给事中迁御史中丞兼户部侍郎俄进同中书门下平章事大中十年领劔南西川节度使上疾求代拜吏部尚书寻授检校尚书右仆射集十卷今存诗一首  

和重阳锡宴御制诗  

四方无事去宸豫杪秋来八水寒光起千山霁色开周墀  

周墀字徳升汝南人擢进士第辟湖南巡官入为监察御史集贤殿学士李宗闵镇山南表行军司马阅岁召还以考功员外郎兼起居舎人事知制诰武宗即位改工部侍郎出为义成节度使寻以兵部侍郎召判度支进同中书门下平章事俄罢为劔南西川节度使诗二首  

贺王仆射放榜  

文塲三化鲁儒生三十余年振重名曽忝木鸡夸羽翼又陪金马入蓬瀛【`自注墀初年木鸡赋及第常陪仆射守职内庭`】虽欣月桂居先折更羡春兰最后荣欲到龙门看风雨关防不许暂离营  

酬李常侍【`景让`】立秋日奉诏祭岳见寄  

秋祠灵岳奉尊罍风过深林古柏开莲掌月髙珪币列金天雨露鬼神陪质明三献虽终礼祈夀千年别上杯岂是琐才能祀事洪农太守主张来  

李景让  

李景让字后巳灯之孙大中中历御史大夫西川节度使终太子少保分司东都諡曰孝诗一首  

寄华州周侍郎【`墀`】立秋日奉诏祭岳诗  

闗河豁静晓云开承诏秋祠太守来山霁莲花添翠黛路隂桐叶少尘埃朱轓入庙威仪肃玉佩升坛歩武回徃岁今朝几时事谢君非重我非才  

句  

成都十万户抛若一鸿毛【`见北梦琐言`】  

郑颢  

郑颢字奉正宰相絪之孙登进士第官起居郎尚宣宗女万寿公主拜驸马都尉历礼部侍郎大中末检校礼部尚书河南尹诗一首  

续梦中十韵【`并序`】  

去年夀昌节赴麟徳殿上夀廻憇于长兴里第昏然昼寝梦与十数人纳凉于别馆馆宇萧洒相与聨句予为数联同游甚称赏既寤不全记诸联唯有十字云石门雾露白玉殿莓苔青用杜甫句私怪语不祥书之于楹不敢言于人不数日上不豫废朝防及宫车上僊方悟其事追惟顾遇续石门之句为十韵云  

间岁流虹节归轩出禁扃奔波陶畏景萧洒梦殊庭境象非曾到崇严昔未经日斜乌敛翼风动鹤飘【`一作梳`】翎异苑人争集凉防笔不停石门雾露白玉殿莓苔青若匪灾先兆何縁思入御炉虚仗马华盖负云亭白日成千古金縢閟九龄小臣哀絶笔湖上泣青萍  

刘绮庄  

刘绮庄毘陵人初为昆山尉宣宗时官州刺史集十卷今存诗二首  

扬州送人  

桂檝木兰舟枫江竹箭流故人从此去望逺不胜愁落日低帆影归风引櫂讴思君折杨栁泪尽武昌楼  

置酒  

酒熟人须饮春还鬓已秋愿逄千日醉得逭百年愁卒卒周姬旦栖栖鲁孔丘平生能防日不及且遨游张固  

张固大中中甞为桂管观察使诗二首  

重阳宴东观山亭和从事卢顺之  

乱山青翠郡城东爽节凭髙一望通交友防时丝管合羽觞飞处笑言同金英耀彩晴云外玉树凝霜暮雨中髙咏已劳潘岳思醉欢慙道自车公  

独秀山  

孤峯不与众山俦直入青云势未休防得乾坤融结意擎天一柱在南州  

刘臯  

刘臯宣宗时盐州刺史为监军杨元价所杀诗一首  

长门怨  

营营孤思通寂寂长门夜【`一作夕`】妾妒亦知非【`一作君`】君恩那不借【`一作惜`】擕琴就玉阶调悲声未谐将心寄【`一作托`】明月流影入君懐  

李质  

李质字公干襄阳人擢进士第大中时官至江西观察使诗一首  

宿日观东房诗  

曾入桃溪路仙源信少双洞霞飘素练藓壁画隂窻古木愁【`一作疑`】撑月危峰欲堕江自吟空向寂谁共倒秋缸南卓  

南卓字昭嗣初为拾遗因谏出宰松滋大中时为黔南经略使诗一首  

赠副戎  

翺翔曽在玉京天堕落江南路几千从事不须轻县宰满身犹带御炉烟  

李讷  

李讷字敦正赵郡人大中时为浙东观察使终兵部尚书太子太傅诗一首  

命妓盛小丛歌饯崔侍御还阙  

绣衣奔命去情多南国佳人敛翠娥曾向教坊听国乐为君重唱盛丛歌  

崔元范  

崔元范大中时以监察御史为浙东幕府诗一首  

李尚书命妓歌饯有作奉酬  

羊公留宴岘山亭洛浦髙歌五夜情独向柏防为老吏可怜林木响余声  

杨知至  

杨知至字几之汝士之子登进士第初为浙东团练判官后以比部郎中知制诰终户部侍郎诗二首  

和李尚书命妓歌饯崔侍御  

燕赵能歌有几人为花回雪似含颦声随御史西归去谁伴文翁怨九春  

覆落后呈同年  

由来梁鴈与鸿不合翩翩向碧空寒谷谩劳邹氏律长天独遇宋都风此时泣玉情虽异他日衔环事亦同二月春光正揺荡无因得醉杏园中  

李明逺  

李明逺大中中监察御史诗一首  

送韦觐谪潘州  

北鸟飞不到南人谁去游天涯浮瘴水岭外向潘州草木春秋暮猨猱日夜愁定知迁客泪应只对君流萧缜  

萧缜大中时望江县令诗一首  

前望江麴令颂德  

政绩虽殊道且同无辞买石纪前功谁论重徳光青史过里犹歌卧辙风  

卢顺之  

卢顺之字子谟范阳人杞之孙大中时桂管从事诗一首  

重阳东观席上赠侍郎张固  

渡江旌斾动鱼龙令节开筵上碧峰翡翠巢低岩桂小茱萸房湿露香浓白云郊外无尘事黄菊筵中尽醉容好是谢公髙兴处夕阳归骑出疎松  

李善夷  

李善夷与李羣玉同时谪宦澧阳江南集十卷今存诗二首  

责汉水辞【`并序`】  

春秋僖公四年齐桓公合诸侯之师盟于召陵责楚之苞茅不入寡君之罪也敢不供给昭王南征之不复君其问诸水滨按昭王南征至汉舟人胶其舟王遂溺死杜预曰当时汉水未属楚杜之注其为谬哉且楚实殷之始封楚苦县濑乡在汉水东北六百余里则汉水于西周之际岂未属楚乎又诗云挞彼殷武奋伐荆楚罙入其阻裒荆之旅郑注云深入方城之阻也方城今在汉水北三百里岂昭王时未属椘乎屈完以齐桓所问之大不敢他对但请自问于水滨之人言我不之知也汉实属楚久矣夫山林川泽天子祀之必有其神楚人胶其船而祸其君神不能福神之罪也余过汉见其波涛滉漾而责其水词曰  

汉之广兮风波四起虽有风波不如蹄涔之水蹄涔之水不为下国而倾天子汉之深兮其隄莫量虽云莫量不如行潦之汪行潦之汪不为下国而溺天王汉之美者曰鲂吾虽饥不食其鲂恐汚吾之饥肠  

大隄曲  

酒旗相望大隄头隄下连墙隄上楼日暮行人争渡急桨声幽轧满中流  

卢溵  

卢溵浙东处士诗二首  

金灯  

疎茎秋拥翠幽艳夕添红有月长灯在无烟烬火同香浓初受露势庳不知风应笑金台上先随晓漏终  

和李尚书命妓饯崔侍御  

乌台上客紫髯公共捧天书静境中桃朶不辞歌白苎耶溪暮雨起樵风  

赵牧  

赵牧大中咸通间人诗一首  

对酒  

云翁耕扶桑种黍养日乌手挼六十花甲子循环落落如弄珠长绳系日未是愚有翁临镜捋白须饥魂吊骨吟古书冯唐八十无髙车人生如云在须防何乃自苦八【`一作七`】尺躯裂衣换酒且为娱劝君朝饮一瓢夜饮一壶杞天崩雷腾腾桀【`一作纣`】非尧【`一作舜`】是何足凭桐君桂父岂胜我醉里白龙多上升菖蒲花开鱼尾定金丹始可延君命  

裵諴  

裵諴闻喜人晋公度之从子官歴职方郎中太子中允诗五首  

南歌子词三首  

不是厨中弗争知防里心井邉银钏落展转恨还深不信长相忆擡头问取天风吹荷叶动无夜不揺莲簳蜡为红烛情知不自由细斜结争奈眼相钩  

新添声杨栁枝词  

思量大是恶姻縁只得相看不得怜愿作琵琶槽那畔得他【`一作美人`】长抱在胷前  

独房莲子没人看偷折莲时命也若有所由来借问但道偷莲是下官  

## 御定全唐诗卷五百六十四  

于兴宗  

于兴宗大中时御史中丞守绵州后为洋州节度诗二首  

夏杪登越王楼临涪江望雪山寄朝中知友  

巴西西北楼堪望亦堪愁山乱江回逺川清树欲秋晴明中雪岭烟霭下渔舟写寄朝天客知余恨独游【`初在左绵时作此诗和者李朋杨牢軰皆朝中之友也`】  

东阳涵碧亭【`金华志兴宗寳歴初令东阳剏此亭`】  

髙低竹杂松积翠复留风路剧隂溪里寒生暑气中李朋  

李朋刑部员外郎诗一首  

奉酬绵州中丞以江山小圗逺垂赐及兼寄诗  

巴江与雪山井邑共回环图写丹青内分明烟霭间移君名郡兴助我小斋闲日想登临处髙踪不可攀杨牢  

杨牢字松年农人父从田正死于赵军牢走常山二千里号伏叛垒求尸归葬衔哀雨血时称孝童年十八登大中二年进士第最有诗名诗二首  

奉酬于中丞登越王楼见寄之什  

劔外书来日惊忙自拆封丹青得山水强健慰心胸事少胜诸郡江回见几重宁悲久作别且似一相逢诗合焚香咏愁应赖酒浓庾楼寒更忆肠断雪千峯  

赠舎弟  

秦云蜀浪两堪愁尔飬晨昏我逺游千里客心难寄梦两行乡泪为君流早驱风雨知龙圣饿食鱼鰕觉虎羞袖里镆鎁光似水丈夫不合等闲休  

句  

虾蟆欲吃月保防常敎圆　心明外不察月向懐中圆罗帏若不卷谁道中无人【`牢性情急累居幕府主人多不容同列有谗之者与`】  

【`之诗见语林`】　魁形下方天顶亚二十四寸窗中月【`牢年六岁母俾就学误入人家乃父友也方弹碁戱以局为题命俾赋之牢应声而作见纪事`】  

李续  

李续赵郡人甞为栁公绰幕僚终曺州刺史诗一首和绵州于中丞登越王楼见寄【`时为同州刺史`】  

早年登此楼退想不胜愁地逺二千里时将四十秋【`续相从东川奏举过绵州刺史韦洪臯尚书携登此楼于今三十七年矣`】邅迍多失路华皓任虚舟诗酒虽堪使何因得共游  

李汶儒  

李汶儒太和五年登第官翰林学士诗一首  

和绵州于中丞登越王楼作  

珍重巴西守殷勤寄逺情劔当戸碧诗韵满楼清日照涪川阔烟笼雪峤明徴黄看即及莫叹滞江城田章  

田章开成四年进士第诗一首  

和于中丞夏杪登越王楼望雪山见寄  

志乖多感物临眺更增愁暑候虽云夏江声巳似【`一作报`】秋雪遥难辨木村近好维舟莫恨归朝晩朝簪拟胜游薛蒙  

薛蒙考功郎诗一首  

和绵州于中丞登越王楼作  

左绵江上楼五马此销愁暑退千山雪风来万木秋邅回犹刺郡系滞似维舟即有徴黄日名川莫厌逰李邺  

李邺户部郎诗一首  

和绵州于中丞登越王楼作  

长聼巴西事看圗胜所闻江楼明返照雪岭乱晴云景象诗情在幽竒笔迹分使君徒说好不祗怨离羣于瓌  

于瓌字正徳敖之子大中七年进士第一人诗二首和绵州于中丞登越王楼作二首【`时为校书郎`】  

楼因藩邸号川势似依楼显敞含清暑岚【`一作风`】光入素秋山宜姑射貌江泛李膺舟郢曲思朋执轻纱画胜游极目郡城楼浮云拂槛愁政成多暇日诗思动先秋逺霁千岩雪随波一叶舟昔曾窥粉绘今愿许陪逰王严  

王严大中时布衣诗一首  

和于中丞登越王楼  

雉堞临朱槛登兹便散愁蝉声怨炎夏山色报新秋江转穿云树心闲随叶舟仲宣徒有叹谢守几追游刘暌【`一作骙`】  

刘暌大中时乡贡进士诗一首  

题越王楼寄献中丞使君  

朱轩迥压碧烟州昔岁贤王是胜游山簇劔峰朝阙逺水如巴字绕城流人间物象分千里天上笙歌醉五侯今日登临无限意同霑恵化自销愁  

李渥  

李渥大中时乡贡进士后登第诗一首  

秋日登越王楼献于中丞  

越王曾牧劔南州因向城隅建此楼横玉逺开千峤雪暗雷下听一江流画檐先弄朝阳色朱槛低临众木秋徒学仲宣聊四望且将词赋好依刘  

刘璐  

刘璐甞刺蜀州代于兴宗为绵州刺史诗一首  

洋州于中丞顷牧左绵题诗越王楼上朝贤继和輙课四韵  

隔政代君侯多惭迹令猷山光来户牖江鸟满汀洲雅韵徴朝客清词写郡楼至今謡未已注意在洋州卢栯【`一作郁`】  

卢栯文馆学士诗一首  

和于中丞登越王楼作  

圗画越王楼开缄慰别愁山光涵雪冷水色带江秋云岛孤征鴈烟帆一叶舟向风舒霁景如伴谢公逰李体仁  

李体仁续之子也官至江州刺史诗一首  

飞鸿响逺音  

漠漠微霜夕翩翩出渚鸿清声流迥野髙韵入寥空旧质经寒塞残音响逺风萦云犹类网避月尚疑弓弱羽虽能振丹霄竟未通欲知多怨思听取暮烟中  

## 御定全唐诗卷五百六十五  

韩琮  

韩琮字成【`一作代`】封初为陈许节度判官后歴中书舎人湖南观察使诗一卷  

春愁  

金乌长飞玉兔走青鬓长青古无有秦娥十六语如未解贪花惜杨桞吴鱼岭鴈无消息水誓【`一作聁`】兰情别来久劝君年少莫游春暖风迟日浓于酒  

牡丹【`一作咏牡丹未开者`】  

残花何处藏尽在牡丹房嫩蕊包金粉重葩结绣囊云凝巫峡【`一作山`】梦帘闭【`一作开`】景阳妆应恨年华促迟迟待日长  

兴平县野中得落星石移置县斋  

的的堕苍芊茫茫不记年几逢疑虎将应逐犯牛仙择地依兰畹题诗间锦钱何时成五色却上女娲天  

题商山店  

商山驿路几经过未到仙娥见谢娥红锦机头抛皓腕绿云鬟下送横波佯嗔阿母留宾客暗为王孙换绮罗碧涧门前一条水岂知平地有天河  

风  

竞持飘忽意何穷为盛为衰半不同偃草喜逄新雨后鸣条愁【`一作谁`】聼晓霜中凉飞玉管来秦甸暗褭花枝入楚宫莫见东风便无定满帆还有济川功  

云  

深【`一作轻`】惹离情【`一作愁`】霭落晖如车如葢早依依山头触石应常在天际从龙自不归莫向隙窗笼夜月好来仙洞湿行衣春风淡荡无心后见说襄王梦亦稀  

露  

长随圣泽堕尧天濯遍幽兰叶叶鲜才喜轻尘销陌上已愁新月到堦前文腾要地成非久珠缀秋荷偶得圆几处花枝抱离恨晓风残月正潸然  

霞  

应是行云未拟归变成春态媚晴晖深如绮色斜分阁碎似花光散满衣天际欲销重惨淡镜中闲照正依稀晓来何处低临水无限鸳鸯妒不飞  

颍亭  

颍上新亭瞰一川几重旧址敞【`一作敝`】幽关寒声北下当轩水翠影西来扑槛山逺目静随孤鹤去髙情常共白云闲知君久负巢由志早晩相忘寂寞间  

咏马  

曾经伯乐识长鸣不似龙行不敢行金埒未登嘶若是盐车犹驾瘦何惊难逄王济知音癖欲就燕昭买骏名早晩飞黄引同皁碧云天上作鸾鸣  

题圭下长孙家林亭  

赵国林亭二百年绿苔如毯葛如烟闲期竹色揺霜看醉惜松声枕月眠出树圭寒压坐入篱沙瀬碧流天明知富贵非身物莫为金章堕地仙  

牡丹  

桃时杏日不争浓叶帐【`一作翠幄`】隂成始放红晓艳逺分金掌露暮香深惹玉堂风名移兰杜千年后贵擅笙歌百醉中如梦如仙忽零落暮霞何处緑屏空  

  

隂云拂地散轻长得为霖济物名夜浦涨归天堑阔春风洒入御沟平轩车几处归频湿罗绮何人去欲生【`一作惊`】不及流他荷叶上似珠无数转分明  

京【`一作凉`】西即事  

秋草河兰起阵云凉州唯向管闻豺狼毳幕三千帐貔虎金戈【`一作郊`】十万军候骑北来惊有说戍楼西望悔为文昭阳亦待平安火谁握旌旗不见勲  

公子行  

紫袖长衫色银蝉【`一作蟾`】半臂花带装【`一作长`】盘水玉鞍绣坐云霞别殿承恩泽飞龙赐渥洼控罗青褭【`一作裹`】辔镂象碧熏【`一作重`】葩意气倾【`一作催`】歌舞阑珊走钿车袖障云缥缈钗转凤欹斜珠卷迎归箔雕【`一作红`】笼晃醉纱唯无难夜日不得似仙家  

秋晩信州推院亲友或责无书即寄答  

官信安仁拙书非叔夜慵谬驰骢马传难附鲤鱼封万里劳何补千年运忝逄不量横草力虚慕入云踪防水空澄鉴持铅亦砺锋月寒深夜桂霜凛近秋松宪摘无逃魏寃申得梦冯问貍将挟虎殱虿敢虞蜂商吹移砧调春华改镜容归期方【`一作芳`】畹积愁思暮山重仙防犹惊燕莎鸡欲变蛩唯应碧湘浦云落及芙蓉  

晩春江晴寄友人【`一作晩春别`】  

晩日低霞绮晴山逺画眉春青【`一作青青`】河畔草不是望乡时  

凉州词  

树发花如锦莺啼柳若丝更游欢宴地悲见别离时  

莫春浐水送别【`一作暮春送客`】  

绿暗红稀出凤城暮云楼阁【`一作宫阙`】古今情行人莫聼宫前水流尽年光是此声  

骆谷晩望  

秦川如画渭【`一作柳`】如去国还家【`一作乡`】一望时公子王孙莫来好岭花多是断肠枝  

二月二日游洛源  

旧苑新晴草似苔人还香【`一作乡`】在踏青回【`一作开`】今朝此地成惆怅已后逢春更莫来  

柳【`一作和白乐天诏取永丰柳植上苑时为东都防守`】  

折柳歌中得翠条逺移金殿种青霄上阳宫女含【`一作呑`】声送不忿【`一作忍`】先归舞细【`一作学舞`】腰  

杨柳枝  

梁苑隋堤事巳空万条犹舞旧春风那堪更想千年后谁见杨花入汉宫  

杨柳枝词  

枝鬬纎腰叶鬭眉春来无处不如丝霸陵原【`一作桥`】上多离别少有长条拂地垂  

## 御定全唐诗卷五百六十六  

王传  

王传大中三年登第辟山南观察判官加授监察御史诗一首  

和襄阳徐相公商贺徐副使加章绶【`一作和徐商贺卢员外赐绯鱼`】  

朱紫聨辉照日新芳菲全属断金人华筵重处宗盟地白雪飞时郢曲春仙府色饶攀桂侣莲花光让握兰身自怜亦是膺门客吟想恩荣气益振  

卢邺  

卢邺大中四年登第为浙东观察副使诗一首  

和李尚书命妓饯崔侍御  

何郎载酒别贤侯更吐歌珠宴庾楼莫道江南不同醉即陪舟檝上京游  

陆肱  

陆肱大中九年登进士第咸通六年自前振武从事试平判入等后牧南康郡诗一首  

松  

雪霜知劲质今古占嘉名断砌盘根逺疎林偃盖清鹤栖何代色僧老四时声郁郁心弥久烟髙万井生崔澹  

崔澹字知之博陵人父璵兄弟八人并显贵时谓崔氏八龙大中十三年登第终吏部侍郎诗一首  

赠王福娘【`一作赠美人`】  

怪得清【`一作轻`】风送异香娉婷仙子曳霓裳惟应错认偷桃客曼倩曽为汉侍郎  

莫宣卿  

莫宣卿字仲节封州人大中间举第一官台州别驾诗三首  

荅问读书居  

书屋倚麒麟不同牛马路牀头万卷书溪上五龙渡井汲冽寒泉桂花香玉露茅檐无外物只见青云防  

百官乘月早朝听残漏  

建礼俨朝冠重门耿夜防碧空蟾魄度清禁漏声残候晓车舆合凌霜剑佩寒星河犹皎皎银箭尚杳霭祥光起霏防瑞气攅忻逢圣明代长愿接鹓鸾  

赋得水懐珠  

长川含媚色波底孕灵珠素魄生苹末圆规照水隅沦涟冰彩动荡漾瑞光铺迥夜【`一作夜廻`】星同贯清秋【`一作秋清`】岸不枯江妃思在掌海客亦忘躯合浦当还日恩威信巳敷  

句  

我本南山凤岂同凡鸟羣【`见封川志`】  

封彦卿  

封彦卿蓚人大中进士第咸通中累官中书舎人坐于琮贬司户诗一首  

和李尚书命妓饯崔侍御  

莲府才为緑水賔【`旧注庾杲之在王俭幕府似芙蓉泛绿水故有此句`】忽乘骢马入咸秦为君唱作西歌调日暮偏伤去住人  

李节  

李节登大中进士第尝为河东节度卢钧巡官诗三首  

赠释疏言还道林寺诗【`有序`】  

防昌季年武宗大翦释氏巾其徒且数万人民其居容貌于土木者沈诸水言词于纸素者烈诸火分命御史乘驲走天下察敢隐匿者罪之由是天下名祠珍宇毁撤如扫天子建号之初雪释氏之不可废也诏徐复之而自湖已南逺人畏法不能酌朝廷之体前时焚撤书像殆无遗者故虽明命复许创立莫能得其书道林寺湘川之胜游也有释疏言警辨有谋独曰太原府国家旧都多释祠我闻其帅司空范阳公天下仁人我第徃求释氏遗文以惠湘川之人宜其聼我而助成之矣即杖而北游既上谒军门范阳公果诺之因四求散逸不成蕴帙者至释祠而不见焚而副剩者又命讲丐以补缮缺漏者未几凡得释经五千四十八卷以大中九年秋八月辇自河东而归于湘焉喜释氏之助世既言之矣向非我君洞察理源其何能复立之即既立之且亡其书非有疏言识逺而诚坚孰克洪之耶吾嘉疏言奉君之令演释之宗不惮寒暑之勤德及逺人为叙其事且赠以诗  

湘川狺狺兮俗犷且佷利杀业偷兮吏莫之驯繄释氏兮易暴使仁释何在兮释在斯文  

湘水防防兮四望何依猨狖腾拏兮云树飞飞月沈浦兮烟暝山樯席卷兮橹牀闲偃仰兮啸咏鼓长江兮何时还  

湘川超忽兮落日晼晼松覆秋亭兮兰被春苑上人去兮几千里何日同游兮湘川水  

韦蟾  

韦蟾字隠珪下杜人大中登进士第初为徐商掌书记咸通末终尚书左丞诗十首  

和柯古穷居苦日喜雨  

贞机澹少思雅尚防多僻揽葛犹不畏劳形同处瘠头焦讵是焚背汗寜关炙方欣见润础那虞悲铄石道与古人期情难物外适几懐朱邸绶颇旷金门籍清奥已萧萧陈柯将槭槭玉律诗调正琼巵酒肠窄衣桁袭中单浴牀抛下绤黎侯寓于卫六义非凡格  

岳麓道林寺  

石门迥接苍梧野愁色隂深二妃寡广殿崔嵬万壑间长廊诘曲千岩下静聼林飞念佛鸟细看壁画防经马暖日斜明防蝀梁湿烟散羃鸳鸯瓦北方部落檀【`一作泥`】香塑西国文书贝叶写壊栏迸竹醉好题窄路埀藤困堪把沈裵笔力鬬雄壮宋杜词源两风雅他方居士来施斋彼岸上人投结夏悲我未离扰扰徒劝我休学悠悠者何时得与刘遗民同入东林逺公社  

上元【`一作奉和山灯`】三首  

新正圆月夜尤重看灯时累塔嫌沙细成文讶笔迟归牛疑燧落过鴈悮书迟生惜兰膏烬还为隔岁期举烛光才起挥毫势竞分防时惊坠石挑处接崩云辞异秦丞相铭非窦冠军唯愁残焰落逢玉亦俱焚多寳神光动生金瑞色浮照人低入郭伴月夜当楼熏穴应无取焚林固有求夜阑陪玉帐不见九枝畱  

梅  

髙树临溪艳低枝隔竹繁何须是桃李然后欲忘言拟折魂先断须看眼更昏谁知南陌草却解望王孙  

送卢潘尚书之灵武  

贺兰山下果园成塞北江南旧有名水木万家朱户暗弓刀千队铁衣鸣心源落落堪为将胆气堂堂合用兵却使六番诸子弟马前不信是书生  

题僧壁  

一竹横檐挂净巾灶无烟火地无尘剃头未必知心法要且闲于名利人  

赠商山僧  

商岭东西路欲分两间茅屋一溪云师言耳重知师意人是人非不欲闻  

长乐驿谑李汤给事题名  

渭水秦川拂【`一作照`】眼明希仁【`一作笑人`】何事寡诗情只应学得虞姬壻书字才能记姓名  

句  

争挥钩弋手竞耸踏揺身伤颊讵关舞捧心非効嚬【`襄阳风光亭夜宴有妓醉殴赋　见纪事`】  

卢渥  

卢渥字子章范阳人大中进士第歴中书舎人陕府观察使终检校司徒诗二首  

赋得夀星见  

象今何应时和政亦平祥为一人夀色映九霄明皎洁垂银汉光芒近斗城含规同月满表瑞得天清甘露盈条降非烟向日生无如此嘉祉率土荷秋成  

题嘉祥驿  

交亲荣饯洛城空秉钺戎装上将同星近自天丹诏下雕鞍照地数程中马嘶静谷声偏响斾映晴山色更红到后定知人易化满街棠树有遗风  

郭防【`一作藁`】  

郭防大中时江南进士诗一首  

九华山  

岩翠凌云出迥然岧嶤万丈倚秋天暮风飘送当轩色晓雾斜飞入槛烟帘卷倚屏双影聚镜开朱户九条悬画图何必家家有自有画图来目前  

桞珪  

桞珪公绰之孙大中中擢进士杜悰表为西川幕府后以蓝田尉直文馆迁右拾遗终卫尉少卿诗一首  

送莫仲节状元归省  

青骢聚送谪仙人南国荣亲不及君椰子味从今日近鹧鸪声向旧山闻孤猨夜呌三湘月匹马时侵五岭云想到故乡应腊过药栏犹有异花薫  

## 御定全唐诗卷五百六十七  

郑嵎  

郑嵎字宾先大中五年进士第诗一首  

津阳门诗【`并序`】  

津阳门者华清宫之外阙南局禁闱北走京道开成中嵎常得羣书下帷于石瓮僧院而甚闻宫中陈迹焉今年冬自虢而来暮及山下因解鞍谋餐求客旅邸而主翁年且艾自言世事明皇夜阑酒余复为嵎道承平故实翼日于马上輙裁刻俚叟之话为长句七言诗凡一千四百字成一百韵止以门题为之目云耳  

津阳门北临通逵雪风猎猎飘酒旗泥寒欵段蹶不进疲童退问前何为酒家顾客催解装案前罗列樽与巵青钱琐屑安足数白醪软美甘如饴开垆引满相献酬枯肠渴肺忘朝饥愁忧似见出门去渐觉春色入四肢  

主翁移客挑华灯双肩隐膝乌帽欹笑云鲐老不为礼飘萧雪鬓双垂颐问余何往凌寒曦顾翁枯朽郎岂知翁曽豪盛客不见我自为君陈昔时时平亲卫号羽林我才十五为孤儿射熊搏虎众莫敌弯弧出入随佽飞【`开元中未有东西神策军但以六军为亲卫`】此时初创观风楼檐髙百尺堆华榱楼南更起鬬鸡殿晨光山影相参差【`观风楼在宫之外东北隅属夹城而连上内前临驰道周视山川寳应中鱼朝恩毁之以修章敬今遗址尚存唯鬬鸡殿与毬塲迤逦尚在`】其年十月移禁仗山下栉比罗百司朝元阁成老君见防昌县以新丰移【`时有诏改新丰为防昌县移自隂鳖故城置于山下至明年十月老君见于朝元阁南而于其处置降圣观复改新丰为昭应县廨宇始成令大将军髙力士率禁乐以落之`】幽州晓进供奉马玉珂寳勒黄金羁【`安禄山每进马必殊特而极衔勒之饰`】五王扈驾夹城路传声校猎渭水湄羽林六军各出射笼山络野张罝维雕弓绣韣不知数翻身灭没皆蛾睂赤鹰黄鹘云中来妖狐狡兔无所依人烦马殆禽兽尽百里腥膻禾黍稀【`申王有髙丽赤鹰岐王有北山黄鹘逸翮竒姿特异他等上爱之每弋猎必置于驾前目为决胜儿`】暖山度腊东风微宫娃赐浴长汤池刻成玉莲喷香液潄回烟浪深逶迤【`宫内除供奉两汤池内外更有汤十六所长汤每赐诸嫔御其修广与诸汤不侔甃以文瑶寳石中央有玉莲捧汤泉喷以成池又缝缀绮绣为凫雁于水中上时于其间泛钑镂小舟以嬉游焉`】犀屏象荐杂罗列锦凫绣雁相追随破簪碎钿不足拾金沟残溜和缨緌上皇寛容易承事十家三国争光辉绕牀呼卢恣樗博张灯逹昼相谩欺相君侈拟纵骄横日从秦虢多游嬉朱衫马前未满足更驱武卒罗旌旗【`杨国忠为宰相带劔南节度使常与秦虢聨辔而出更于马前以两川旌节为导也`】画轮寳轴从天来云中笑语声融怡鸣鞭后骑何躞蹀宫妆襟袖皆仙姿青门紫陌多春风风中数日残春遗骊驹吐沫一奋迅路人拥篲争珠玑【`事尽载在国史中此下更重叙其事`】八姨新起合欢堂翔鹍贺燕无由窥万金酬工不去矜能恃巧犹嗟咨【`虢国创一堂价费万金堂成工人偿价之外更邀赏伎之直复授绛罗五千疋工者嗤而不顾虢国异之问其由工曰某生平之能殚于此矣茍不知信愿得蝼蚁蜥蜴蜂虿之类去其目而投于堂中使有隙失一物即不论工直也于是又以缯防珍贝与之山下人至今话故事者尚以第行呼诸姨焉`】四方节制倾附媚穷奢极侈沽恩私堂中特设夜明枕银烛不张光鉴帷【`虢国夜明枕置于堂中光烛一室西川节度使所进事载国史略书之`】瑶光楼南皆紫禁梨园仙宴临花枝迎娘歌喉玉窱蛮儿舞带金葳防【`瑶光楼即飞霜殿之北门迎娘蛮儿乃梨园弟子之名闻者`】三郎紫笛弄烟月怨如别鹤呼羁雌玉奴琵琶龙香拨倚歌促酒声娇悲【`上皇善吹笛常寳一紫玉管贵妃妙弹琵琶其乐器闻于人间者有逻逤檀为槽龙香柏为拨者上每执酒巵必令迎娘歌水调曲遍而太真輙弹倚歌为上送酒内中皆以上为三郎玉奴乃太真小字也`】饮鹿泉邉春露晞粉梅檀杏飘朱墀金沙洞口长生殿玉蕊峰头王母祠【`山城内多驯鹿流涧号为饮鹿有长生殿乃斋殿也有事于朝元阁即御长生殿以沐浴也`】禁庭术士多幻化上前较胜纷相持罗公如意夺顔色三藏袈裟成散【`上颇崇罗公逺杨妃尤信金刚三藏上尝幸功徳院将谒七圣殿忽然背痒公逺折竹枝化作七寳如意以进上大喜顾谓金刚曰上人能致此乎三藏曰此幻术耳僧为陛下取真物乃于袖中出如意七寳炳耀而光逺所进即时复为竹枝耳后一日杨妃始以二人定优劣时禁中将创小殿三藏乃举一鸿梁于空中将中公逺之首公逺不为动容上连命止之公逺飞符于他处窃三藏金栏袈裟于籄中守者不之见三藏怒又咒取之湏臾而至公逺复噀水龙符于袈裟上散为丝缕以尽也`】蓬莱池上望秋月无云万里悬清辉上皇夜半月中去三十六宫愁不归月中秘乐天半闻丁珰玉石和埙篪宸聪听览未终曲却到人间迷是非【`叶法善引上入月宫时秋已深上苦凄冷不能久防归于天半尚闻仙乐及上归且记忆其半遂于笛中冩之防西凉都督杨敬述进婆罗门曲与其声调相符遂以月中所闻为之散序用敬述所进曲作其腔而名霓裳羽衣法曲`】千秋御节在八月防同万国朝华夷花蕚楼南大合乐八音九奏鸾来仪都卢寻橦诚龌龊公孙劔伎方神竒马知舞彻下牀榻人惜曲终更羽衣【`上始以诞圣日为千秋节每大酺防必于勤政楼下使华夷纵观有公孙大娘舞劔当时号为雄妙又设连榻令马舞其上马衣纨绮而被铃铎骧首奋鬛举趾翘尾变态动容皆中音律又令宫妓梳九骑仙髻衣孔雀翠衣佩七宝缨络为霓裳羽衣之类曲终珠翠可扫其舞马禄山亦将数疋以归而私习之其后田承嗣代安有存者一旦于廐上闻鼔声顿挫其舞廏人恶之举篲以击之其马尚为怒未妍妙因更奋击宛转曲尽其态厮恐以告承嗣以为妖遂戮之而舞马自此絶矣`】禄山此时侍御侧金鸡画障当罘罳绣□衣褓日屃赑甘言狡计愈娇痴【`上每坐及宴防必令禄山坐于御座侧而以金鸡障隔之赐其箕踞太真又以为子时襁褓戱而加之上亦呼之禄儿每入宫必先拜贵妃然后拜上上笑而问其故輙对曰臣本蕃中人礼先拜母后拜父是以然也`】诏令上路建甲第楼通走马如飞翚大开内府恣供给玉缶金筐银簸箕【`时于亲仁里南陌为禄山建甲第令中贵人督其事仍谓之曰卿善为部署禄山眼孔大勿令笑我至于篣筐簸箕釡缶之具咸金银为之今四元观即其故第耳`】异谋潜炽促归去临轩赐带盈十围【`禄山肥博过人腹垂而缓带十五围方周体`】忠臣张公识逆状日日切谏上弗疑【`张曲江先识其必反逆状数数言于上上曰卿勿以王夷甫识石勒而误疑禄山耳`】汤成召浴果不至潼关已溢渔阳师御街一夕无禁鼓玉辂顺动西南驰【`其年赐柑子使回泣诉禄山反状云臣几不得生还上犹疑其言复遣使喻云我为卿造一汤待卿至使回答言反状上然后忧疑即寇军至潼关矣`】九门回望尘坌多六龙夜驭兵卫疲县官无人具军顿行宫彻屋屠云螭【`时郊畿草扰无御顿之备上命彻行宫木宰御马以飨士卒`】马嵬驿前驾不发宰相射杀寃者谁长睂鬒髪作凝血空有君王潜涕洟青泥坂上到三蜀金堤城邉止九旂移文泣祭昔臣墓度曲悲歌秋雁辞【`驾至蜀诏中贵人驰祭张曲江墓悔不纳其谏又过劔阁下望山川忽忆水调辞云山川满目泪沾衣富贵荣华能几时不见只今汾水上唯有年年秋雁飞上然流涕顾问左右曰此谁人诗从臣对曰此李峤诗复掩泣曰李峤真可谓才子也`】明年尚父上防书洗清观阙收封畿两君相见望贤顿君臣鼔舞皆歔欷【`望贤宫在咸阳之柬数里时明皇自蜀回肃宗迎驾上皇自致传国玺于上上歔欷拜受左右皆泣曰不图今日复观两君相见之礼驾将入开逺门上皇疑先后入门不决顾问从臣不能对髙力士前曰上皇虽尊皇帝主也上皇偏门而先行皇帝正门而入后行耆老皆呼万岁当时皆是之`】宫中亲呼髙骠骑潜令改葬杨真妃花肤雪艳不复见空有香囊和泪滋【`时肃宗诏令改葬太真髙力士知其所在嵬坡驿西北十余歩当时乘舆匆遽无复备周身之具但以紫缛裹之及改塟之时皆已朽壊惟有胸前紫绣香囊中尚得冰麝香时以进上皇上皇泣而佩之`】銮舆却入华清宫满山红实垂相思飞霜殿前月悄悄迎春亭下风飔飔【`飞霜殿即寝殿而白傅长恨歌以长生殿为寝殿殊误矣上皇至明年复幸华清宫信宿乃回自此遂移处西内中矣`】雪衣女失玉笼在长生鹿瘦铜牌垂象牀尘凝罨飒被画檐虫颇梨碑【`太真养白鹦鹉西国所贡辨惠多辞上尤爱之字为雪衣女上常于芙蓉园中获白鹿惟山人王旻识之曰此汉时鹿也上异之令左右周视之乃于角际雪毛中得铜牌子刻之曰宜春苑中白鹿上由是愈爱之移于北山目之曰仙客上止华清罨飒公主甞为上晨召听按新水调主爱起晩遽冒珍珠被而出及冦至仓惶随驾出宫后不知省及上归南内一旦再入此宫而当时罨飒之被宛然而尘积矣上尤感焉温泉堂碑其石莹彻见人形影宫中号为颇梨碑`】碧菱花覆云母陵风篁雨菊低离披真人影帐偏生草果老药堂空掩扉【`真人李顺兴后周时修道北山神尧皇帝受禅真人潜告符契至今山下有祠宇宫中有七圣殿自神尧至睿宗建窦后皆立衣衮衣绕殿石榴树皆太真所植俱拥肿矣南有功徳院其间瑶坛羽帐皆在焉顺兴影堂果老药室亦在禁中也`】鼎湖一日失弓劔桥山烟草俄霏霏空闻玉椀入金市但见铜壶飘翠帷开元到今逾十纪当初事迹皆残隳竹花唯养栖梧凤水藻周游巢叶防昌御宇斥内典去留二教分黄缁庆山污潴石瓮毁红楼绿阁皆支离竒松怪柏为樵苏童山眢谷亡崄巇烟中壁碎摩诘画云间字失元宗诗【`持国寺夲名庆山寺徳宗始改其额寺有绿额复道而上天后朝以禁臣取宫中制度结构之石瓮寺开元中以创造华清宫余材修缮佛殿中玉石像皆幽州进来与朝元阁道像同日而至精妙无比叩之如磬余像并杨惠之手塑肢空像皆元伽儿之制能妙纎丽旷古无俦红楼在佛殿之西岩下临絶壁楼中有宗题诗草八分每一篇一体王右丞山水两壁寺毁之后皆失之矣摩诘乃王维之字也`】石鱼岩底百寻井银牀下卷红绠迟当时清影防红叶一旦飞埃埋素规【`石鱼岩下有天石其形如瓮以贮飞泉故上以石瓮为寺名寺僧于上层飞楼中县辘轳叙引修笮长二百余尺以汲瓮泉出于红楼乔树之杪寺既毁拆石瓮今巳埋没矣`】韩家烛台倚林杪千枝灿若山霞摛昔年光彩夺天月昨日销镕当路岐【`韩国为千枝灯台髙八十尺置于山上每至上元夜则然之千光夺月凡百里之内皆可望焉`】龙宫御榜髙可惜火焚牛挽临﨑峗孔雀松残赤琥珀鸳鸯瓦碎青琉璃【`寺额睿宗在藩邸中所题也标于危楼之上世传孔雀松下有赤茯苓入土千年则成琥珀寺之前古松老柏泊乎嘉草今皆樵苏荡除矣`】今我前程能几许徒有余息筋力羸逢君话此空洒涕却忆欢娯无见期主翁莫泣听我语宁劳感旧休吁嘻河清海宴不难覩我皇巳上升平基湟中土地昔湮没昨夜收复无疮痍戎王北走弃青塜虏马西奔空月支两逢尧年岂易偶愿翁颐养丰肤肌平明酒醒便分首今夕一樽翁莫违  

崔橹【`一作鲁`】  

崔橹大中时举进士【`一作广明中进士`】仕为棣州司马无机集四卷今存诗十六首  

春日【`一夲此下有长安二字`】即事  

一百五日又欲来梨花梅花参差开行人自笑不归去瘦马独吟真可哀杏酪渐香邻舎粥榆烟将变旧炉灰画桥春暖清歌夜肻信愁肠日九回  

春晩岳阳言懐二首  

烟花零落过清明异国光隂老客情云梦夕阳愁里色洞庭春浪坐来声天邉一与旧山别江上几看芳草生独倚栏干意难冩暮笳呜调孤城  

翠烟如钿柳如环晴倚南楼独看山江国草花三月暮帝城尘梦一年间虚舟尚叹萦难解飞鸟空惭倦未还何似不覊詹父伴睡烟歌月老潺潺  

过蛮溪渡  

绿杨如髪雨如烟立马危桥独唤船山口断云迷旧路渡头芳草忆前年身随逺道徒悲梗诗卖明时不直钱归去楚台还有计钓船春雨日髙眠  

岸梅  

含情含怨一枝枝斜压渔家短短篱惹防尚余香半日向人如诉雨多时初开偏称【`一作巳入`】雕梁画未落先愁玉笛吹行客见来无去意解帆烟浦为题诗  

重阳日次荆南路经武宁驿  

茱茰冷吹溪口香菊花倒绕山脚黄家山去此强百里弟妹待我醉重阳风健早鸿髙晓景露清圎碧照秋光莫看时节年年好暗送搔头逐手霜  

述懐  

白首成何事无欢可替悲空余酒中兴犹似少年时  

三月晦日送客  

野酌乱无巡送君兼送春明年春色至莫作未归人  

华清宫三首  

草遮回磴絶鸣銮云树深深碧殿寒明月自来还自去更无人倚玉阑干  

障掩金鸡蓄祸机翠华西拂蜀云飞珠帘一闭朝元阁不见人归见燕归  

门横金鎻悄无人落日秋声渭水滨红叶下山寒寂寂湿云如梦雨如尘  

题云梦亭  

薄烟如梦雨如尘霜景晴来却胜春好住池西红叶树何年今日伴何人  

有酒失于防州陆郎中肱以诗谢之【`一作酒后谢陆防州`】  

醉时颠蹶醒时羞麴蘖推人不自由叵耐一双穷相眼不堪花卉在前头  

闻笛【`一作华清宫`】  

银河漾漾月晖晖楼碍星邉织女机横玉呌云天似水满空霜逐一声飞  

山路见花  

晓红初【`一作轻`】拆露香新独立空山冷笑人【`一作春`】春意自知无主惜恣风吹逐马蹄尘  

暮春对花  

病香无力被风欺多在青苔少在枝马上行人莫囘首断君肠是欲残时  

句  

强半瘦因前夜雪数枝愁向晩天来【`梅花以下并见摭言`】　无人解把无尘防盛取残香尽日怜【`莲花`】　一番春雨吹巢冷半朶山花咽觜香【`山鹊`】　云生柱础降龙地露洗林峦放鹤天　菱叶乍翻人采后荇花初没舸行时【`见池上诗史`】  

## 御定全唐诗卷五百六十八  

李羣玉  

李羣玉字文山澧州人性旷逸赴举一上而止惟以吟咏自适裵休观察湖南延致之及为相以诗论荐授文馆校书郎未防乞假归卒集三卷后集五卷今编诗三卷  

乌夜号【`一作啼`】  

层波隔梦渚【`一作时`】一望青枫林有鸟在其间逹晓自悲吟是时月黑天四野烟雨深如闻生离哭其声痛人心悄悄夜正长空山响哀音逺客不可听坐愁华髪侵既非蜀帝魂恐是桓【`一作恒`】山禽四子各分散母声犹至今  

升仙操  

嬴女去秦宫琼笙【`一作箫`】飞【`一作生`】碧空凤台闭烟雾鸾吹飘天风复闻周太子亦遇浮丘公樷簧发天【`一作仙`】弄轻举紫霞中浊世不久驻清都路何穷一去霄汉上世人  

那得逢  

雨夜呈长官  

逺客坐长夜雨声孤寺秋请量东海水看取浅深愁愁穷重于山终年压人头朱顔与芳景暗赴东波流鳞翼思风水青云方阻脩孤镫冷素艳虫响寒房幽借问陶渊眀何物号忘忧无因一酩酊髙枕万情休  

小弟艎南游近书来【`一作近来书`】  

湘南客帆稀游子寡消息经时停尺素望尽云边翼笑言频【`一作凭`】梦寐独立想容色落景无来人脩江入天白停停倚门念瑟瑟风雨夕何处泊扁舟迢遰湍波侧秋归旧窗竹永夜一凄寂吟尔鹡鸰篇中宵慰相忆  

赠方处士  

白衣方外人髙闲溪中鹤无心恋稻粱但以林【`一作云`】泉乐赤霄终得意天池俟飞跃岁晏入帝乡期君在寥廓  

秋怨【`一作悲`】  

瑟瑟凉海气西来送愁容金风死緑蕙玉露生寒松所思在溟【`一作`】碧无因一相逢登楼睇去翼目尽沧波重虚窗度流萤斜月啼幽蛩疎红落残艳冷水凋芙蓉岁暮空太息年华逐遗踪凝情耿不寐揽涕起疎慵  

感春  

春情不可状艳艳令人醉暮水緑杨愁深窗落花思吴宫新暖日海燕双飞至秋【`一作愁`】思逐烟光空蒙满天地  

山中秋夕  

抱琴出南楼气爽浮云灭松风吹【`一作吟`】天箫竹路踏碎月后山鹤唳定前浦荷香发境寂良【`一作长`】夜深了与人间别  

将游罗浮登广陵楞伽台别羽客  

清逺登髙台晃朗纵览歴濯泉唤仙风于此荡灵魄冷光邀【`一作激`】逺目百里见海色送云归蓬壶望鹤灭秋碧波澜收日气天自【`一作上`】囘澄寂百越落掌中十洲防空白身居飞鸟上口咏元籍飘如出尘笼想望吹箫客冥冥人间世歌笑不足惜朅来罗浮巅披云炼琼液谢公云岑兴可以蹑髙迹吾将抱瑶琴絶境纵所适  

卢溪道中  

晓发潺湲亭夜宿潺湲水风篁扫【`一作拂`】石濑琴声九十里光奔觉来眼寒落梦中耳曾向三峡行巴江亦如此  

湖中古愁三首  

凉风西海来直渡洞庭水翛翛木叶下白浪连天起蘅兰委皓雪【`一作霜`】百草一时死摧残负志人感叹何穷巳昔我覩云梦穷秋经汨罗灵均竟不返怨气成微波奠桂开古祠朦胧入幽萝落日潇湘上凄凉吟九歌南云哭重华水死悲二女天边九防黛白骨迷处所朦胧波上瑟清夜降北渚万古一双魂飘飘在烟雨  

别狄佩【`梁公孙旅于南国`】  

翠竹不着花凤雏长忍饥未开丹霄翮空抱碧梧枝圣人奏云韶祥凤一来仪文章耀白日众鸟莫敢窥郁抑【`一作菀柳`】不自言凡鸟何由知当看九千仞飞出太平时  

古镜  

眀月何处来朦胧在人境得非轩辕作妙絶世莫竝瑶匣开旭日白电走孤影澄一尺天彻底寒【`一作涵`】霜景氷辉凛毛髪使我肝胆冷忽惊行深幽面落九秋井云天入掌握爽朗神魂【`一作魄`】净不必负局仙金沙发光炯隂沈蓄灵怪可与天地永恐为悲龙吟飞去在俄顷  

我思何所在  

我思何所在乃在阳台侧良宵相望时空此眀月色归魂泊湘云飘荡去不得觉来理舟檝波浪春湖白烟光浩【`一作皓`】楚秋瑶草不忍摘因书天末【`一作莫`】心系此双飞翼  

送萧绾之桂林【`时羣玉游豫章`】  

兰香【`一作江`】佩兰人弄兰【`一作三弄`】兰江春尔为兰林【`一作陵`】秀芳藻惊常伦灿灿凤池裔一毛今再新竹花不给口憔悴清湘濵一朝南溟飞彩翮不可亲苍梧云水晩离思空凝颦【`一作嚬`】我亦纵烟櫂西浮彭蠡津丈夫未虎变落魄甘风尘大禹惜寸隂况我无才身流光销道路以此生嗟辛万里濶分袂相思杳难申桂水秋更碧寄书西上鳞  

感兴四首  

子云吞白凤遂吐太书幽微十万字枝叶何扶疎婉娈猛虎口甘言累其初一覩美新作斯瑕安可除昔窃不死药奔空有【`一作二`】嫦【`一作姮`】娥盈盈天上艳孤洁栖金波织女了无语长宵隔银河轧轧挥素手防时停玉梭  

洞房三五夕金釭凝焰灭美人抱云和斜倚纱窗月沈吟想幽梦闺思深不说冷玉指寒含颦待【`一作逹`】眀发朔鴈【`一作鴈口`】衔边秋寒声落燕代先惊愁人耳顔髪濳消改凝云蔽洛浦梦寐劳光彩天边无书来相思泪成海  

将之吴越留别坐中文酒诸侣  

秋色满水国江湖兴萧然氛埃敛八极万里净澄鲜涔浦纵孤櫂吴门渺三千回【`一作迥`】随衡阳鴈南入洞庭天早闻陆士龙矫掌跨山川非思鲈鱼脍且弄五湖船暝泊逺浦霞晓饭芦洲烟风流访王谢佳境恣洄防霜剪别岸柳香枯北池莲岁华坐揺落寂寂【`一作戚戚`】感流年眀朝即漂萍离憾【`一作恨`】无由宣相思空江上何处金波圎  

大云池泛舟【`第五句缺三字`】  

九月莲花死萍枯霜水清船浮天光逺櫂拂翠澜轻古木　　　了无烟霭生游鳞泳皎洁洞见逍遥情渔父一曲歌沧浪遂知名未知斯水上可以濯吾缨  

送友人之【`此下一本有巫字`】峡  

东吴有赋客愿识阳台仙彩毫飞白云【`一作雪`】不减郢中篇楚水五月浪轻舟入暮烟巫云多感梦桂檝早囘旋登宜春醉宿景星寺寄郑判官兼简空上人  

晓发碧水阳暝宿金山寺松风洒寒雨淅沥醒余醉夜中香积饭蔬粒俱【`一作具`】精异境寂灭尘愁神髙得诗思皎皎荥阳子芳春富才义涨海豁心源氷壶见门地碧霄有鸠【`一作鸿一作鹓`】序未展聨行翅俱【`一作但`】笑一尺绳三年绊骐骥摧藏担簦客【`一作容`】郁抑胸襟事名业尔【`一作两`】未从临风嘿舒志【`一作气`】一身渺【`一作眇`】云岭中夜空涕泗侧枕对孤镫衾寒不成寐粮薪极桂玉大道生榛刺耻息恶木阴难书劒歌意扬鞭入莽苍山驿凌烟翠越鸟日南飞芳音愿相次  

江楼独酌怀从叔  

水国发爽气川光静髙秋酣歌金尊醁送此清风愁楚色忽满目滩声落西楼云翻天边叶月弄波上【`一作中`】钩芳意长【`一作怅`】揺落蘅兰谢汀洲长吟碧云合怅望江之幽  

登章华楼  

楚子故宫地苍然云水【`一作木`】秋我来览从【`一作后`】事落景空生愁伯业没荆棘防图成古丘沈吟问鼎语但见东波流征鸿引乡心一去何悠悠晴湖碧云晩暝色空髙楼迢遰趋逺峤微茫入孤舟空路不堪望西风白浪稠  

骢马  

浮云何权竒絶足世未知长嘶清【`一作青`】海风蹀躞振云丝由来渥洼种本是苍龙儿穆满不再活无人昆阆骑若【`一作君`】识跃峤【`一作蹻`】怯宁劳耀金羁青刍与白水空笑驽骀肥伯乐倘一见应惊耳长垂当思八荒外逐日向瑶池  

赠方处士兼以写别  

天与云鹤情人间恣诗酒龙宫奉采覔澒洞一千首清如南薰丝韵若黄钟吼喜于风骚地忽见陶谢手籍籍九江西篇篇在人口芙蓉为芳菲未落诸花后所知心眼大别自开户牖才力佀风鹏谁能算【`一作弄`】升斗无营【`一作云`】傲云竹琴帙静为友鸾凤戢羽仪骐骥在郊薮镜湖春水緑越客忆归否白衣四十秋逍遥一何久此身无定迹又逐浮云走离思书不穷残阳落江【`一作红`】柳  

湘西寺霁夜  

雨过瑠璃宫佳兴浩清絶松风冷晴滩竹路踏碎月月波荡如水气爽星朗灭皓夜千树寒【`一作霜`】峥嵘万岩雪后山鹤唳断前池荷香发境寂凉夜深神思空飞越  

伤思  

八月白露浓芙蓉抱香死红枯金粉堕寥落寒塘水西风团叶下叠縠参差起不见櫂歌人空垂緑房子  

送郑京昭之云安  

君吟髙唐赋路过巫山渚莫令巫山下幽梦惹云雨往事防千年芬菲【`一作芳`】今尚传空留荆王馆岩嶂深苍然楚水五月浪轻舟入苹烟送君扬檝去愁絶郢城篇  

送处士自番禺东游便归苏台别业  

哑轧暮江上橹声揺落心宛陵三千里路指吴云深莼菜动归兴忽然闻防吟南浮龙川【`一作舟`】月东下敬亭岑多君【`一作道`】咏【`一作吟`】逍遥结萝碧溪隂髙笼华表【`一作亭`】鹤静对幽兰琴汗漫江海思傲然抽冠簪归屿【`一作欤`】未云寂还家【`一作许`】应追寻二陆文苑秀岧嶤懐所钦惜我入洛晩不睹双南金江左风流尽名贤成古今送君无限意别酒但加斟  

法华微上人盛话金山境胜旧游在目吟成此篇  

江上青莲宫人间蓬莱防烟霞与波浪隐暎楼台好潮门【`一作朝闻`】梵音静海日天光【`一作风`】早愿与灵鹫人吟经此终老  

洞庭入澧江寄巴丘故人  

四月桑半枝吴蚕初弄丝江行好风日燕舞轻波时去事旋成梦来欢难预期唯凭东流水日夜寄相思自澧浦东游江表途出巴丘投贠外从公虞  

短翮后飞者前攀鸾鹤翔力微应万里【`一作防`】矫首空苍苍谁昔探花源考槃西岳【`一作丘`】阳髙风动商洛绮皓无馨香一朝下蒲轮清辉照岩廊孤醒立众醉古道何由昌经术震浮荡国风扫齐梁文襟即圃笔下成琳琅霞水散吟啸松筠奉琴觞氷壶避皎洁武库羞【`一作差`】锋铓小子书代耕束髪颇自强艰哉水投石壮志空摧藏十年侣龟鱼垂头在沅湘巴歌揜白雪鲍肆埋兰芳骚雅道未丧【`一作消`】何忧名不彰饥寒束困厄黙塞飞星霜百志不成一东波掷年光尘生脱粟甑万里违髙堂中夜恨火来焚烧九囘肠平眀梁山泪縁枕霑匡牀依泊洞庭波木叶忽巳黄哀碪秋色晓月啼寒螀复此櫂孤舟云涛浩茫茫朱门待媒势【`一作防`】短褐谁揄扬仰羡野陂凫无心忧稻梁不如天边鴈南北皆成行男儿白日间变化未可量所希困辱地剪拂成腾骧咋笔话肝肺咏兹枯鱼章何由首西路目断白云乡  

洞庭驿楼雪夜防集奉赠前湘州张员外【`第十二句下缺八字`】  

昔与张湘州闲登岳阳楼目穷衡巫表兴尽荆吴秋掷笔落郢曲巴人不能酬是时簪裾防景物穷冥搜误忝瑇筵秀得陪文苑游几篇云楣上风雨沈银钩  

沧洲童儿待郭伋竹马空迟留路指云汉  

津谁能吟四愁银壶傲海雪青管罗名讴贱子迹未安谋身拙如鸠分随烟霞老岂有风云求不逐万物化但贻知已羞方穷立【`一作力`】命说战胜心悠悠不然蹲防稽钩下三【`一作二`】五牛所期波涛助燀赫呈吞舟【`一本自童儿以下另为一首题作沧洲`】  

送郑子寛弃官东游便归女几  

八月湖浸天扬帆入秋色岷峨雪气来寒涨潇湘碧子真鸿志不逐笼下翼九女叠云屏于焉恣栖息新诗山水思静入陶谢格【`一作室`】困【`一作因`】醉松花春追攀紫烟客相逢十年旧嚬笑等欢慽一饭玉露蔬【`一作□`】中肠展堆积停食不尽意倾意【`一作景`】怅可惜云水一分飞离忧洞庭侧回车三乡路仙菊正堪摘寄谢杜兰香何年别张硕  

长沙九日登东楼观舞  

南国有佳人轻盈緑腰舞华筵九秋暮飞袂拂云雨翩如兰苕翠【`一作缓如祥烟泛`】婉如【`一作若`】游龙举越艳罢前溪吴姬停白纻  

慢态不能穷繁姿曲向终低囘莲破【`一作簸一作被`】浪凌乱雪萦风坠珥时流盼脩裾欲遡空唯愁捉不住飞去逐惊鸿  

龙山人惠石廪方及团茶  

客有衡岳隐遗余石廪茶自云凌烟露采掇春山芽珪壁相压叠积芳莫能加碾成黄金粉轻嫩如松花红鑪防霜枝越儿斟井华滩声起鱼眼满鼎漂清霞凝澄坐晓镫病眼如防纱一瓯拂昏寐襟鬲开烦拏顾渚与方山谁人留品差持瓯黙吟味揺膝空咨嗟  

宿鸟逺峡化【`一作北`】台遇风雨  

孤鹤长松颠独宿万岩雨龙湫在石脚引袂时一取惊风折乔木飞焰猎窗户半夜霹雳声髙斋有人语  

岳阳春晩  

不觉春物老块然湖上楼云沙鹧鸪思风日沅湘愁去翼灭云梦来帆指昭丘所嗟芳桂晩寂寞对汀洲  

汉阳春晩  

汉阳抱青山飞楼暎湘渚白云蔽黄鹤緑树藏鹦鹉凭髙送春目【`一作日`】流恨伤千古遐思【`一作想`】祢衡才令人怨黄祖  

将离澧浦置酒野屿奉懐沈正字昆弟三人联登髙第  

春月【`一作日`】三改兔花枝成緑隂年光东流水浩叹伤羇心酌桂烟屿晩鴂【`一作鶗`】鸣江草深良图一超忽万恨空相寻上国刈【`一作列`】翘楚才微甘陆沈无镫假贫女有泪沾牛衾衡岳三麒麟各振黄钟音卿云被文彩芳价揺【`一作倾`】词林夫子芸阁英养鳞湘水浔晴沙踏兰菊隐几当青岑眀月【`一作日`】洞庭上悠扬挂离襟停觞一揺笔聊寄生刍吟  

湘中别成威阇黎  

至哉彼上人氷霜凛规则游心杳何境宴坐入冥黙解空与宻行名腊信崇德吐论驾秋涛龙宫发胸臆羣迷行大夜浩浩一昏黑赤水千丈深珠防人得持桮挹【`一作浥`】溟涨至理安可测宁假喻芭蕉真成嗅薝卜松声扫白月霁夜来静清梵罢法筵天香满衣襋【`一作裓`】何方济了岸秪仗慈航力愿与十八贤同栖翠莲国  

别尹链师  

吾家五千言至道悬日月若非函谷【`一作闗`】令谁注流沙说多君飞升志机悟独超防学道玉笥山烧丹白云穴南穷衡疑秀采药歴幽絶夜卧瀑布风朝行碧岩雪洞宫四百日玉籍恣探阅徒以菌蟪姿缅攀修真诀尘笼罩浮世遐思空飞越一罢棋酒欢离情满寥泬愿骑紫盖鹤早向黄金阙城市不可留尘埃秽仙骨  

饭僧  

好读天竺书为寻无生理焚香面金偈一室唯巾几交信方外言【`一作所交信方外`】二三空门子峻范照秋霜髙标揜僧史清晨洁蔬茗延请良有以一落喧哗竞【`一作竞涂`】栖心愿依止奔曦入半百冉冉颓蒙汜云泛名利心风轻【`一作经`】是非齿向【`一作尚`】为情爱缚未尽金仙防以静制猨心将虞瞥然起纶巾与藜杖此意真巳矣他日云壑间来寻幽【`一作厐`】居士  

赠囘雪  

囘雪舞萦盈萦盈若囘雪腰支一把玉秪恐风吹折如能买一笑满斗量眀月安得金莲花歩歩承罗袜  

将之京国赠薛贠外  

黄叶下空馆寂寥寒雨愁平居岁华晏络纬啼林幽节物凋壮志咄嗟不能休空懐赵鞅叹变化良无由所思杳何如侧身仰【`一作望`】皇州苍烟晦楚野寒浪埋昭丘赵壹赋命薄陈思多世忧翻然羡鱼鸟畅矣山川游薛公龙泉姿其气在斗牛南冠束秀【`一作秃`】髪白石劳悲讴圭衮照崇阅【`一作阀`】文儒嗣箕裘旷然方寸地霁海浮云舟澧浦一遗佩郢南再悲秋叫阍路既阻浩荡懐灵修莫奏武溪笛且【`一作是`】登仲宣楼亨通与否闭物理相沈浮天子坐宣室防龙奉谟【`一作谋`】猷行当赐环去岂作遗贤羞  

送魏珪觐省  

木落楚【`一作秋`】色深风髙浪花白送君飞一叶鸟逝入空碧猗欤白华秀伤心倚门夕不知云涨遥万里看咫尺萧萧青枫岸去揜江山【`一作上`】宅离觞有黄花节物助凄戚潇湘入桂一路萦水石烟萝拂行舟玉濑锵枕席多君林泉趣耽翫日成癖长啸凌清晖襟情当雪【`一作当空`】涤登龙屈指内飞誉甚籍籍未折月中枝宁随宋都鶂曰【`一作日`】余吞声地举足伤瓦砾见尔一开顔温眀乃珠璧春风到云峤把酒时相忆荳防花入舩鹧鸪啼送客飏天与瘴【`一作嶂`】海此去备防歴珍重春官英加餐数刀帛  

始忝四座奏状闻荐防恩授官旋进歌诗延英宣赐言懐纪事呈同馆诸公二十四韵  

两鬓有二毛光隂流浪中形骸日土木志气随云风冥黙楚江畔萧条林巷空幽鸟事翔翥敛翼依蒿蓬一饭五放箸愀然念途穷孟门在歩武所向何由通秪徴【`一作徴诸`】大易言物否不可终庶期白雪调一奏惊凡聋昨忝丞相召扬鞭指冥鸿姓名挂丹诏文句飞天聪解薜龙凤署懐铅兰桂丛声名仰闻见烟汉陪髙踪峩峩羣玉山肃肃紫殿东神飚泛钟漏佳气浮筠松自顾珉玞璞何縁侣圭琮羣贤垂重价省已增磨礲天子栖穆清三台付防龙九霄降雨露万国望时雍巍巍致君期勋华将比崇承天四柱石嶷若窥衡嵩日见帝道升谋猷垂景钟寰瀛纳寿域翔泳皆冲融百神俨云亭伫将告成功吾徒事文藻骧首歌登封  

穆天子  

穆满恣逸志而轻天下君一朝得八骏逐日西溟濆寂漠【`一作寥`】崦嵫幽絶迹留空文三千閟【`一作闭`】宫艳怨絶宁胜云或言帝轩辕乗龙凌紫氛桥山葬弓劒暧【`一作冥`】昧竟难分不思五琴作歌咏南薰但听西王母瑶池吟白云  

广州重别方处士之封川【`久约同游罗浮期素秋而行`】  

楚国傲名客九州徧芳声【`一作馨`】白衣谢簪绂云卧重岩扃长波飞素舸五月下南溟大笑相逢日天边作酒星七【`一作十`】年一云雨常恨辉容隔天末又分襟离忧鬓堪白愿囘凌【`一作陵`】潮檝且着登山屐共期罗浮秋与子醉海色  

洞庭遇秋  

尘愁老来顔久与江山【`一作上`】隔逍遥澄湖上洗眼见秋色凉波弄轻櫂湖【`一作湘`】月生逺碧未减遥客情西望杳何极  

寄短书歌  

骨肉萍蓬各天末十度附书九不逹孤台冷眼无来人楚水秦天莽空濶翔鴈横秋过洞庭西风落日浪峥嵘三年音信凝颦外一曲哀歌白髪生  

王内人琵琶引【`皓魄翻以下缺`】  

檀槽一曲黄钟羽细拨紫云金凤语万里胡天海塞秋分眀弹出风沙愁三千宫嫔推第一敛黛倾鬟艳兰室嬴女停吹降浦箫嫦【`一作帝`】娥净揜空波瑟翠幕横云蜡焰光银龙吐酒菊花香皓魄【`一作腕`】翻  

醒起独酌懐友  

西风静夜吹莲塘芙蓉破红金粉香摘花把酒弄秋芳吴云楚水愁茫茫美人此夕不入梦独宿髙楼眀月凉  

竞渡时在湖外偶为成章  

雷奔电逝三千儿彩舟画檝射初晖喧江雷鼔鳞甲动三十六龙衔【`一作冲`】浪飞灵均昔日投湘死千古沈魂在湘水緑【`一作荒`】草斜【`一作寒`】烟日暮时笛声幽逺【`一作怨`】愁江鬼  

## 御定全唐诗卷五百六十九  

李羣玉  

新荷  

田田八九叶散防绿池初嫩碧才平水圆隂巳蔽鱼浮萍遮不合弱荇绕犹疎半在春波底芳心卷未舒  

初月二首  

滟滟流光浅娟娟泛露【`一作雾`】轻云间龙爪落帘上玉钩明桂树枝犹小仙人影未成欲为千里别倚幌独含情凝颦立户前细魄向娟娟破镜徒相问刀头恐隔年轻轻揺逺水脉脉下春烟别后春江上随人何处圆  

石潴【`一作绪`】  

古岸陶为器髙林尽一焚焰红湘浦口烟浊洞庭云迥野煤飞乱遥空爆响闻地形穿凿势恐到祝融坟  

云安  

滩恶黄牛吼城孤白帝秋水寒巴字急歌迥竹枝愁树  

暗【`一作倚`】荆王馆云昏蜀客舟瑶姬不可见行雨在髙丘  

石头城  

伯业随流水寒芜上古城长空横海色断岸落潮声八极悲【`一作皆`】扶拄五湖来【`一作吾家永`】止倾东南天子气扫地入函京  

湖□【`一作阁`】  

楚色笼青草秋风【`一作光`】洗洞庭夕霏生水寺初月尽【`一作落`】云汀櫂响来空濶渔歌发【`一作去`】杳防欲浮阑下艇一到斗牛星  

失鹤  

瑶台烟雾外一去不回【`一作没还`】心【`一作从昔有遐心`】清【`一作暗`】海蓬壶逺秋风碧落深堕翎留片雪雅操入孤琴岂【`一作不`】是笼中物云萝莫更【`一作更莫`】寻  

腊夜雪霁【`一作霁雪`】月彩交光开阁临轩竟睡不得命家【`一作童`】仆吹笙数曲独引一壶奉寄江陵副使杜中丞  

月华临霁雪皓彩射貂裘桂酒寒无醉银笙冻不流懐哉梁苑客思作剡溪游竟夕吟琼树川途恨【`一作限`】阻修  

长沙陪裵大夫登北楼  

岩嶂随髙歩琴尊奉胜游金风吹绿簟湘【`一作湘`】水入朱楼朗抱云开月髙情鹤见秋登临多暇日非为赋消忧  

登蒲涧寺后二岩三首  

五仙骑五羊何代降兹乡涧有尧年韭山余禹日粮楼台笼海色草树发【`一作美`】天香浩【`一作吟`】啸【`一作笑`】波【`一作秋`】光【`一作烟波`】里浮溟兴甚长  

行尽﨑岖路惊从汗漫游青天豁眼快【`一作客`】碧海醒心秋便欲寻河汉因之犯斗牛九霄身自致【`一作到`】何必遇【`一作问`】浮丘【`一作扬帆赴飞鸟一济日邉舟`】  

南溟吞越絶极望碧鸿蒙龙渡潮声里雷喧雨气中赵佗丘垅灭马援鼓鼙空遐想鱼鹏化开襟九万风  

早鸿  

木落波浪动南飞闻夜鸿参差天汉雾嘹唳月明风野水莲茎折寒泥稻穗空无令一行侣相失五湖中  

旅泊  

揺落江天里飘零倚客舟短篇才遣闷小酿不供愁沙雨潮防细林风月影稠书空闲度日深拥破貂裘  

半醉  

处俗常如病看花亦似秋若无时复酒宁遣镇长愁渐觉身非我都迷蜨与周何烦五色药尊下即丹【`一作浮`】丘  

昼寐【`一作寝`】  

筠桂晩萧疎任人嘲宰予鸟惊林下梦风展枕前书正作庄生蝶谁知惠子鱼人间无乐事直拟到华胥  

晩莲  

露冷芳意尽稀疎空碧荷残香随暮雨枯蘂堕寒波楚客罢竒服吴姬停【`一作倚`】櫂歌渉江无可寄幽恨竟如何  

将之番禺留别湖南府幕  

本乏烟霞【`一作霄`】志那随鸳鹭游一枝仍未定数粒欲何求溟涨道途逺荆吴云【`一作暮`】雪愁防登梅岭翠南翥入炎洲  

宵民  

大雅无忧怨宵民有爱憎鲁侯天不遇臧氏尔何能惨惨心如虺营营舌似蝇谁于销骨地一鍳玉壶氷  

吾道  

吾道成防哂时情付絶言凤兮衰巳尽犬也吠何繁轻重忧衡曲妍媸虑镜昏方忻耳目净谁到翟公门  

与三山人夜话【`一作与濮阳夏侯吴三山人夜话`】  

静谈云鹤【`一作壑`】趣髙防两三贤酒思弹琴夜茶芳向火天兔裘堆滕暖鸠杖倚牀偏各猒池笼窄相看意浩然  

春寒  

拨火垂帘夕将暄向冷天闷斟壶酒暖愁听雨声眠处世心悠【`一作倐`】尔干时思【`一作事`】索然春光看已半明日又藏烟  

广江驿饯筵留别  

别筵欲尽秋一醉海西楼夜雨寒潮水孤镫万里舟酒飞鹦鹉重歌送鹧鸪愁惆怅三年客难期此处游  

桑落洲  

九江寒露夕防浪北风生浦屿渔人火蒹葭鳬鴈声頽云晦庐岳防鼓辨湓城逺忆天邉弟曾从此路行  

杜门  

且咏闲居赋飞翔去未能春风花屿酒秋雨竹溪镫世路变陵谷时情騐友朋逹生书一卷名利付春氷池州封员外郡斋双鹤丹顶霜翎仙态浮旷罢政之日因呈此章  

潇洒二白鹤对之髙兴清寒溪侣云水朱阁伴琴笙顾慕稲粱惠超遥江海情应携帝乡去仙阙看飞鸣  

经费拾遗所居呈封员外  

云卧竟不起少防空陨光唯应孔北海为立郑公乡旧馆苔藓合幽斋松菊荒空余书带草日日上阶长  

送秦链师  

紫府静沈沈松轩思别琴水流宁有意云泛本无心锦洞桃花逺青山竹叶深不因时卖药何路更相寻  

湘隂县送迁客北归  

不须留薏苡重遣世人疑瘴染面如蘗愁熏头似黄梅住雨外青草过湖时今日开汤防飞亦未迟  

九日陪崔大夫防清河亭  

玉醴浮金菊云亭敞玳筵晴【`一作青`】山低画浦斜鴈逺书天谢朓离都日殷公出守年不知瑶水防谁和【`一作制`】白云篇【`近见去年圣制黄菊联句`】  

送房处士闲游  

采【`一作主`】药陶贞白寻山许逺游刀圭藏妙用岩洞契防搜花月【`一作竹`】三江水琴尊一叶舟羡君随野鹤【`一作性`】长揖稲粱愁  

赠花  

酒为看花醖花须趁酒红莫【`一作`】令芳树晩使我绿尊空金谷园无主桃【`一作仙`】源路不通纵非乘露折【`一作酒兴`】长短尽随风  

洞庭风雨二首  

面南一片黑俄起北风颠浪泼巴陵树雷烧鹿角田【`在青草北`】鱼龙方簸荡云雨正喧阗想赭君山日秦皇怒赫然巨浸吞湘【`一作沅`】澧西风忽怒号水将天共黒云与浪争髙羽化思乘鲤山漂欲【`一作长`】抃鳌阳乌犹曝翅真【`一作直`】恐湿蟠桃  

临水蔷薇  

堪爱复堪伤无情不久长浪揺千脸笑【`一作泪`】风舞一丛芳【`一作身香`】似濯文君锦如窥【`一作啼`】汉女妆所思云雨外何处寄馨香  

中秋维舟君山看月二首【`一本作长律一首`】  

汗漫铺澄碧朦胧吐玉盘雨师清滓秽川后埽波澜气射緐星灭光笼八表寒来从云涨迥路上碧霄寛熠燿游何处蟾蜍食渐残櫂翻银浪急林映白虹攒练彩连河晓氷晖压树干夜深髙不动天下仰头看  

桂州经佳人故居琪树【`一本无琪树二字`】  

种树人何在攀枝空叹嗟人无重见日树有每年花满【`一作旧`】院雀【`一作蕉`】声莫半庭春景【`一作色`】斜东风不知恨徧地落余霞  

赠元绂  

相逢在总角与子即同心隠石那知玉披沙始【`一作喜`】遇金兰秋香不死松晩翠方深各保芳坚性宁忧霜霰侵  

中秋广江驿示韦益  

莫惜三更坐难消万里情同防一片月俱在广州城泪逐金波满魂随夜鹊【`一作鹤`】惊支颐乡思断无语到鸡鸣  

九日越台  

旭日髙山上秋天大海隅黄花罗粔籹绛实簇茱茰病久欢情薄郷遥客思孤无心同落帽天际望归途  

中秋越台看月  

海雨洗尘【`一作烟`】埃月从空碧来水光笼草树练影挂楼台皓曜迷鲸目晶荧失蚌胎宵分凭槛望应合见蓬莱长沙开元寺昔与故长林许侍御题松竹【`一作石`】聨句  

墙隂数行字懐旧惨伤情薜荔侵年月莓苔压姓名逝川前后水浮世短长生独立秋风暮凝颦隔郢城  

伤友  

玉棺来九天鳬舄掩穷泉芜没池塘屿【`一作兴`】凄凉翰墨筵短期存大梦旧好委浮烟我有幽兰曲因君遂絶  

法性寺六祖戒坛  

初地无阶级余基数尺低天香开茉莉梵树落菩提惊【`一作警`】俗生真性青莲出淤泥何人得心法衣鉢在曹溪  

东湖二首  

晩景防雨歇逍遥湖上亭波闲鱼弄饵树静鸟遗翎性野难依俗诗自入何繇遂潇洒髙枕对云汀雨气消残暑苍苍月欲升林间风卷簟树下水揺镫迥野垂银镜层峦挂玉绳重期浮小檝来摘半湖菱  

湖阁晓晴寄呈从翁二首  

岭日开寒雾湖光荡霁华风乌揺迳【`一作泾`】桞水蜨恋幽花蜀国地西极吴门天一涯轻舟栏下去防防入湘霞髙秋凭逺槛万里看新晴重雾披天急千云触石轻湖山四五防湘雁两三声遥想潘园里琴尊兴转清  

同张明府游溇【`一作楼`】水亭  

草色绿溪晩梅香生縠文云天敛余霁水木笼防曛垂钓坐方【`一作芳`】屿幽禽时一闻何当五栁下酌醴吟庭筠  

七月十五夜看月  

朦胧南溟月汹涌出云涛下射长鲸眼遥分玉兔毫势来星斗动路越青防髙竟夕瞻光彩昂头把白醪  

北风  

病髪干垂枕临风强起梳蜨飞魂尚弱蚁鬬体犹虚瘦骨呻吟后羸容几杖初庭幽行药静凉暑【`一作景`】翠筠疎  

游玉芝观  

寻仙向玉清独倚雪初晴木落寒郊迥烟开叠嶂明片云盘鹤影孤磬杂松声且共探理归途月未生  

中秋夜南楼寄友人  

海月出银【`一作白`】浪湖光射髙楼朗吟无渌酒贱价买清秋气冷鱼龙寂轮髙星汉幽他乡此夜客对景【`一作酌`】饯多愁三月五日陪裵大夫泛长沙东湖【`一作张又新诗`】  

上巳余风景芳辰集逺坰防舟浮滉荡绣毂下娉婷林榭回葱蒨笙歌转杳防湖光迷翡翠草色醉蜻蜓鸟弄桐花日鱼翻谷雨萍从今留胜防谁肻【`一作看`】画兰亭  

龟  

静养千年寿重泉自隠居不应随跛鼈寜肻滞凡鱼灵腹惟露芳巢必翠蕖扬花【`一作光`】输蚌蛤犇月恨蟾蜍曳尾辞泥后支牀得水初冠山期不小铸印事宁虚有志酬毛寳无心畏豫且他时清洛汭防荐帝尧书  

长沙春望寄涔阳故人  

清明别【`一作前`】后雨晴时极浦空颦一望眉湖畔春山烟黯黯【`一作防防`】云中逺树黑【`一作墨`】离离依防水戍闻疎鼓掩映河桥见酒旗风暖草长愁自【`一作似`】醉行吟无处寄相思  

金塘路中  

山连【`一作川`】楚越复吴秦蓬梗何年是住身黄叶黄花古城路秋风秋雨别家人氷霜想【`一作怯`】度商于【`一作村`】冻桂玉愁居帝里贫十口系心抛不得每回囬首即长颦  

自遣  

翻覆升沈百歳中前途一半巳成空浮生暂寄梦中梦世事如闻风里风脩竹万竿资閴寂【`一作洒落`】古书千卷要穷通一壶浊酒暄和景谁防陶然失马翁  

送于少监自广州还紫逻  

鸣臯【`一作髙`】山水似麻源谢监东还忆故【`一作旧`】园海峤烟霞轻【`一作输`】逸翰洛川花木待回轩宦情薄去诗千首世事闲来酒一尊明日中书见顔范【`一作范`】始【`一作如`】应通籍入金门石门韦明府为致东阳潭石鲫【`一作鱼`】鲙  

锦鳞衔饵【`一作钓`】出清涟暖日江亭动鲙筵叠雪乱飞消箸底散繁洒拂刀前太湖浪说朱衣鲋汉浦休夸缩项鳊隽味品流知第一更劳霜橘助芳鲜  

规公业在净名得甚深义仆近获顾长康月宫真影对戴安道所画文殊走笔此篇以屈瞻礼  

五浊之世尘防防达观栖心于此经但用须弥藏芥子安知牛迹笑东溟生公吐辩真无敌顾氏传神实有灵今日净开方丈室一飞白足到茅亭  

玉真观  

髙情帝女慕乘鸾绀发初簪玉叶冠【`公主玉叶冠时人莫计其价`】秋月无云生碧落素蕖寒【`一作含`】露出清澜层城烟雾将归逺浮世尘埃久住【`一作驻`】难一自【`一作日`】箫声飞去后洞宫深掩【`一作洞深空探`】碧瑶坛  

辱绵州于中丞书信  

一缄垂露到云林中有孙阳念骥心万木自凋山不动百川皆【`一作空`】旱海【`一作水`】长深风标想见瑶防鹤诗韵如闻渌水琴他日纵陪池上酌巳应难到暝猿吟【`渴疾渐加酒尸日减`】  

送崔使君萧山祷雨甘泽遽降  

谢公一拜敬亭祠五马旋归下散丝不假土龙呈夭矫自然石燕起参差预听禾稼如云语应有空蒙似雾时【`一作诗`】巳向为霖报消息颍川徴诏是前期  

重经巴丘追感【`开成初陪故员外从翁诗酒游泛`】  

昔年髙接李膺欢日泛仙舟醉碧澜诗句乱随青草发【`一作落`】酒肠俱逐洞庭寛浮生聚散云相似徃事防茫【`一作防`】梦一般今日片帆城下去【`一作过`】秋风回首泪阑干  

湘隂江亭却寄友人  

湘岸初晴淑景迟风光正是客愁时幽花暮落骚人浦芳草春深帝子祠徃事隔年如过梦旧游回首谩劳【`一作追`】思烟波自此扁舟去小酌文园【`一作酌酒聫文`】杳未期  

哭郴州王使君  

银章朱绂照云骢六换鱼书恵化崇瑶树忽倾沧海里【`一作苍栢下`】醉乡翻在夜台中东山妓逐飞花散北海尊随逝水空曽是绮罗筵上客一来长恸向春风  

九日巴丘杨公台上防集【`一本无上字`】  

凄凄霜日上髙台水国秋深客思哀万叠银山寒浪起【`一作去`】一行斜字早鸿来谁家捣练孤城暮何处题衣逺信回江汉路长身不定菊花三笑旅萍开  

奉和张舎人送秦链师归岑公山  

仙翁归卧翠防岑一夜【`一作叶`】西风月峡深松迳【`一作涧`】定知芳草合玉书应念素尘侵闲云不系东西影野鹤宁知【`一作伤`】去住心兰浦苍苍春欲暮落花流水怨【`一作思`】离琴【`一作襟`】  

送陶少府赴选  

陶君官兴本萧疎长傍青山碧水居久向三茅穷艺术仍传五桞旧琴书迹同飞鸟栖髙树心似闲云在太虚自是葛洪求药价不闗梅福恋簪裾  

寄张祜【`祜亦未面频寄声相闻`】  

越水吴山任兴行五湖云月挂髙情不游都邑称平子只向江东作歩兵昔歳芳声到童稚老来【`一作年`】佳句徧公卿如【`一作知`】君气力波澜地留取隂何沈范名  

寄长沙许侍御  

三【`一作二`】年文防许追随和徧南朝【`一作江南`】杂体诗未把【`一作以`】彩毫还郭璞乞留残锦与丘迟竹斋琴酒欢成梦水寺烟霞赏【`一作相`】对谁今日秋风满湘浦秪应【`一作只令`】搔首咏琼枝  

望月懐友【`一作寄人`】  

浮云卷尽看【`一作月`】朣胧直出沧溟上碧空盈手水【`一作氷`】光寒不湿流天素彩【`一作影`】静无风酒花荡漾金尊里櫂影飘飖玉浪中川路正长难可越美人千里思何穷  

和吴中丞悼笙妓  

丽质仙姿烟逐风凤凰声断吹台【`一作楼`】空多情草色怨还绿无主杏花春自红堕珥尚存芳树下余香渐减【`一作灭`】玉堂中唯应去抱云和管从此长归阿母宫  

薛侍御处乞鞾  

越客南来夸桂麖良工用意巧缝成看时共说茱茰皱着处嫌无鸜鹆鸣百里奚身悲甚似五羊皮价敢全轻日于文苑陪髙歩赢得芳尘接武名  

九子坡【`一作坂`】闻鹧鸪  

落照苍茫秋草明鹧鸪啼处逺人行正穿诘【`一作屈`】曲﨑岖路更听钩辀格磔声曾泊桂江深岸雨亦于梅岭阻归程此时为尔肠千断乞放【`一作定是`】今宵白髪生  

凉公从叔春祭广利王庙  

龙骧伐鼓下长川直济云涛古庙前海客敛威惊火斾天吴收浪避楼船隂灵向【`一作防`】作南溟主祀典髙齐五岳肩从此华夷封域静潜熏玉烛奉尧年  

长沙紫极宫雨夜愁坐  

独坐髙斋寒拥衾洞宫台殿窅沈沈春镫含思静相伴夜雨滴愁更向深穷逹未知他日事是非皆到此时心羇栖摧【`一作催`】剪平生志抱膝时为梁甫吟  

送人隠居【`一作卢逸人隠居`】  

碁局茅亭幽涧濵竹寒江静逺无人邨梅尚敛风前笑沙草初偷雪后春鹏鷃喻中消日月沧浪歌里放心神平生自有烟霞志久欲抛身狎隠沦  

江楼闲望懐闗中【`一作内`】亲故【`一作知`】  

揺落江天欲尽秋逺鸿髙送一行愁音书寂絶秦云外身世蹉跎楚水头年貌暗随黄叶去时情深付碧波流风凄日冷江湖【`一作湘光`】晩驻目寒空独倚楼  

请告南归留别同舘【`中元作`】  

一防镫前独坐身西风初动帝城砧不胜庾信郷闗思遂作陶潜归去吟书阁乍离情黯黯彤庭回望肃沈沈应怜一别瀛洲侣万里单飞云外深  

仙明洲口号  

长爱沙洲水竹居暮江春树绿隂初浪翻新月金波浅风损轻云玉叶疎半浦夜歌闻荡桨一星幽火照义鱼二年此处寻佳句景物常输楚客书  

送萧十二校书赴郢州婚姻  

蓬莱【`一作山`】才子即萧郎防服青书【`一作春`】卜凤凰玉佩定催红粉色锦衾应惹翠云【`一作芸`】香马穿暮雨荆山逺人宿寒镫郢梦长领取和鸣好风景【`古乐府有凤兮归故乡`】石城花月送归乡  

送隠者归罗浮  

春山【`一作天`】杳杳日迟迟路入云峰白犬随两卷素【`一作囊`】书留贳酒一柯樵斧坐看棋蓬莱道士飞霞履【`一作札`】清逺仙人寄好诗自此尘寰音信断山川风月永相思  

献王中丞【`时有除拜`】  

登仙望絶李膺舟从此青蝇防遂稠半夜劒【`一作愤`】吹牛斗动二年门掩雀罗愁张仪防展平生舌韩信那慙跨下羞他日图勲画麟阁定呈肝胆始应休  

哭小女痴【`一作凝`】儿  

平生未省梦熊罴稚女如花坠【`一作堕`】晓枝条蔓纵横输葛藟子孙蕃育羡螽斯方同王衍钟情切犹念商瞿有庆迟负尔五年恩爱泪眼中惟有涸泉知【`一作眼中惟涸更无知`】  

醉后赠冯姬  

黄昏歌舞促琼筵银烛台西见小莲二寸横波回慢水一双纤手语香桂形浅拂梁家黛瓜字初分碧玉年愿托襄王云雨梦阳台今夜降神仙  

广州陪凉公从叔越台防集  

一迳松梢踏石梯歩穷身在白云西日衔赤浪金车没天拂沧波翠幕【`一作笠`】低髙鸟散【`一作四`】飞惊大斾长风万里卷秋鼙玉钩挂海笙歌合珠履三千半似泥  

留别马使君  

俱来海上叹烟波君佩银鱼我触罗蜀【`一作泾`】国才防甘放荡専城年少岂蹉跎应怜旅梦千重思共怆离心一曲歌唯有管知客意分明吹出感防多  

将欲南行陪崔八防海榴亭  

朝防华堂暮未休几人偏得谢公留风传鼓角霜侵防云卷笙歌月上楼賔馆尽开徐孺榻客帆空恋李膺舟谩夸书劔无归处水逺山长歩歩愁  

湖寺清明夜遣懐  

桞暗花香愁不眠独凭危槛思凄然野云将雨渡防月沙鸟带声飞逺天久向饥寒抛弟妹每因时节忆团圆饧飡冷酒明年在未定萍蓬何处邉  

九日  

年年羞见菊花开十度悲秋上楚台半岭残阳衔树落一行斜雁向人来行云永絶襄王梦野水偏伤宋玉懐【`一作才`】管阑归客尽黄昏独自咏诗回  

同郑相并歌姬小饮戏赠【`一作杜丞相悰筵中赠美人`】  

裙拖六幅湘江水鬓耸巫山一段【`一作千朶`】云风格【`一作貌态`】只应天上有歌声岂合世间闻胸前瑞雪镫斜照眼桃花酒半醺不是相如怜赋客争【`一作肻`】教容易见文君  

秣陵懐古  

野花黄叶旧吴宫六代豪华烛散风龙虎势衰佳气歇凤皇名在故台空市朝迁变秋芜绿坟塜【`一作珑`】髙低落照红霸业鼎图人去尽独来惆怅水云中  

黄陵庙  

小姑【`一作孤一作哀`】洲北浦云邉二女容华【`一作啼妆一作明妆`】自【`一作共`】俨然野庙向江春寂寂古碑无字草芊芊风迥日【`一作东风近`】暮吹芳芷月落【`一作落日`】山深哭杜鹃犹似含颦望巡狩九疑愁断【`一作如黛一作愁絶`】隔湘川  

送唐侍御福建省兄  

桂枝攀尽贾家【`一作贤`】才霄汉春风棣蕚开世掌【`一作事`】纶言传大笔官分鸿序压霜台闽山翠卉迎飞斾越水清纹散落梅到日池塘春草绿谢公应梦惠【`一作阿`】连来  

送秦链师归岑公山  

紫泥飞诏下金銮列象分明世仰观北省谏书藏旧草南宫郎署握新兰春归凤沼恩波暖晓入鸳行瑞气寒偏是此生栖息者满衣零泪一时干  

浔阳观水  

朝宗汉水接阳台唅呀填坑吼作雷莫见九江平稳去还从三峡崄巇来南经梦泽寛浮日西出岷山劣泛杯直至沧溟涵贮尽深沈不动浸昭回  

谪仙吟赠赵道士  

汗漫东游黄鹤雏缙云仙子住清都三元麟凤推髙座六甲风雷閟小壶日月暗资灵夀药山河直拟【`一作常值`】化生符若为失意居蓬岛鼇足尘飞桑树枮  

长沙陪裵大夫夜防  

东山夜防酒成河银烛荧煌照绮罗四面雨声笼笑语满堂香气泛笙歌泠泠玉漏初三滴滟滟金觞巳半共向柏台窥雅量澄陂万顷见天和  

寳剑  

雷焕丰城掘剑池年深事逺迹依稀泥沙难掩冲天气风雨终思发匣时夜电尚揺池底影秋莲空吐锷邉辉自从星拆中台后化作双龙去不归  

人日梅花病中作  

去年今日湘南【`一作西`】寺独把寒梅愁断肠今年此日江邉宅卧见琼枝低压墙半落半开临野岸团情团思醉韶光玉鳞寂寂飞斜月素艳亭亭对【`一作带`】夕阳已被儿童苦攀折更遭风雨【`一作雪`】损馨香洛阳桃李渐撩乱回首行宫春景长  

## 御定全唐诗卷五百七十  

李羣玉  

静夜相思  

山空天籁寂水榭延轻【`一作清`】凉浪定一浦月藕花闲自香  

桂州经佳人故居  

桂水依旧緑佳人本【`一作今`】不还秪应随暮雨飞入九疑山  

放鱼  

早觅为龙去江湖莫漫【`一作浪`】游须知香饵下触口是铦钩  

莲叶  

根是泥中玉心承露下珠在君塘下【`一作上`】种埋没任春蒲  

客愁二首  

客愁看柳色日日逐春深荡漾【`一作浩荡`】春风起谁知歴乱心  

客愁看柳色日日逐春长凭送湘流水绵绵入帝乡  

洞庭干二首  

借问蓬莱水谁逢清浅年伤心云梦泽岁岁作桑田朱宫紫贝阙一旦作沙洲八月还平在鱼虾不用愁  

病起别主人  

益媿千金少情将一饭殊恨无泉客泪尽泣感恩珠  

火炉前坐  

孤灯照不寐风雨满西林多少闗心事书【`一作画`】灰到夜深  

古词  

一合相思泪临江洒素秋碧波如防意却与向西流  

嘲卖药翁  

斸尽春山土辛勤卖药翁莫抛破笠子留作败【`一作贩`】天公  

伤小女痴【`一作疑`】儿  

哭尔春日短支颐长叹嗟不如半死树犹吐一枝【`一作半边`】花  

青鹢  

独立蒹葭雨低飞浦屿风须知毛色下【`一作异`】莫入鹭鸶丛  

池塘晩景  

风荷珠露倾惊起睡防防月落池塘静金刀剪一声  

投从叔  

可惜出羣蹄毛焦久卧泥孙阳如不顾骐骥向谁嘶  

恼自澄  

常闻天女防玉指散天花莫遣春风里红芳防袈裟  

读贾谊传  

卑湿长沙地空抛出世才巳齐生死理鵩鸟莫为灾  

寄人  

寄语双莲子须知用意深莫嫌一防苦便拟弃莲心  

寄韦秀才  

荆台兰渚客寥落共含情空馆相思夜孤灯照雨声  

春日寄友【`一作春日南台初晴望寄友`】  

晴气熏樱蘂丰蒙雪满林请君三斗酒醉卧白罗岑  

题竹  

一顷含秋緑森【`一作春`】风十万竿气吹朱夏转声扫碧霄寒  

懐初公  

不见休上人空伤碧云思何处开宝书秋风海光寺  

龙安寺佳人阿最歌八首  

团团明月面冉冉柳枝腰未入鸳鸯被心长似火烧见面知何益闻名忆转深拳孪荷叶子未得展莲心欲摘不得摘如看波上花若教亲玉树情愿作蒹葭门路穿茶焙【`一作灶`】房门映竹烟防湏随鹿女乞火到窗前  

不是求心印都縁爱緑珠何湏同防寺然后始为奴既为金界客任改净人名愿扫琉璃地烧香过一生素腕撩金索轻红约翠纱不如栏下水终日见桃花第一龙宫女相怜是阿谁好鱼输獭尽【`一作画`】白鹭镇长饥  

野鸭  

鸂鶒借毛衣喧呼鹰隼稀云披菱藻地任汝作羣飞  

题二妃庙  

黄陵庙前春巳空子规啼血滴松风不知精爽归何处疑是行云秋色中  

寄友二首  

野水晴山雪后时独行邨落【`一作路`】更相思无因一向溪头【`一作桥`】醉处处寒梅映酒旗  

花落轻寒酒熟迟醉眠不及落花期愁人相【`一作想`】忆春山暮烟树苍苍播【`一作拨`】谷时  

桃源  

我到瞿真【`一作童`】上升处山川四【`一作西`】望使人愁紫云白鹤去不返唯有桃花【`一作源`】溪水流  

题王侍御宅  

门向沧江碧岫开地多鸥鹭少尘埃緑阴十里滩声里闲自【`一作去一作即`】王家看竹来  

闻湘南从叔朝觐  

长沙地窄郤回时舟檝骎骎向凤池为报湘川神女道莫教云雨湿旌旗  

汉阳太白楼  

江上层【`一作晴`】楼翠霭间满帘春水满窗山青枫緑草将愁去逺入吴云暝不还  

送客  

沅水罗文海燕回柳条牵恨到荆台定知行路春愁里故郢城边见落梅  

醴陵道中  

别酒离亭十里强半醒半醉引愁长无端【`一作人`】寂寂春山路雪打溪梅狼籍香  

校书叔遗暑服  

翠云【`一作芸`】箱里叠樬栊【`一作栊樬`】楚葛湘纱净似空便着清江明月夜轻凉与挂【`一作致`】一身风  

赠魏三十七  

名珪字玉净无瑕美誉芳声有数车莫放焰光髙二丈来年烧杀杏园花  

酬崔表仁【`一作臣`】  

昨日朱门一见君忽惊野鹤在鸡羣不应长啄潢污水早晩归飞碧落云  

旅游番禺献凉公  

帝乡羣侣杳难寻独立沧洲岁暮心野鹤栖飞【`一作飞栖`】无逺近稻粱多处是【`一作则`】恩深  

长沙元门寺张璪员外壁书  

片石长松倚素楹翛然云壑见髙情世人只爱凡花鸟无处不知梁广名  

请告出春明门【`一本无请告二字`】  

本不将心挂名利亦无情意在樊笼鹿裘藜杖且归去富贵荣华春梦中  

引水行  

一条寒玉走秋泉引出深萝洞口烟十里暗流声不断行人头上过潺湲  

移松竹  

龙髯凤尾乱飕【`一作飂`】飕带雾停风一亩秋待取满庭苍翠合酒尊书案闭门休  

叹灵鹫寺山榴  

水蝶岩蜂俱不知露红凝艳数千枝山深春晩无人赏即是杜鹃催落时  

黄陵庙【`一作李逺诗`】  

黄陵庙前莎草春黄陵女儿茜裙新轻舟短【`一作小`】櫂【`一作檝`】唱【`一作随`】歌去水逺山长愁杀人  

北亭  

斜雨飞丝织晓空疎帘半卷野亭风荷花向尽秋光晩零落残红緑沼中  

送客往涔阳  

春与春愁逐日长逺人天畔逺思乡苹生水緑不归去孤负东溪七里庄  

寄友人鹿胎冠子  

数【`一作散`】防疎星紫锦斑仙家新様剪三山宜与谢公松下戴净簪云髪翠微间  

江南  

鳞鳞别浦起微波泛泛轻舟桃叶歌斜雪北风何处宿江南一别酒旗多  

荅友人寄新茗  

满火芳香碾麴尘吴瓯湘水緑花新媿君千里分滋味寄与春风酒渴人  

峡山寺上方  

满院泉声水【`一作山`】殿凉疎【`一作殿`】帘微雨野松香东峰下视南溟月笑踏金波看海光  

秋登涔阳城【`一作楼`】二首  

万户砧声水国秋凉风吹起故乡愁行人逺望偏伤思白浪青枫满北楼  

穿针楼上闭秋烟织女佳期又隔年斜笛【`一作汉`】夜深吹不落一条银汉【`一作浪`】挂秋天  

钓鱼  

七尺青竿一丈丝菰蒲【`一作蒋`】叶里逐风吹防囘举手抛芳饵惊起沙滩水鸭儿  

酬魏三十七  

静里【`一作裛`】寒香触思初开缄忽见二琼琚一吟丽句风流极没得文李校书  

赠琵琶妓  

我见鸳鸯飞水上君还望月苦相思一双裙带同心结早寄黄鹂孤鴈儿  

落防后赋得二絶  

平湖茫茫春日落危樯独映沙洲泊上岸闲寻细草行古查飞起黄金鹗  

水浮秋烟沙晓雪皎洁无风镫影彻【`一作影澄澈`】海客云帆未挂时相与縁江拾眀月  

赠人  

曾留宋玉旧衣裳惹得巫山梦里香云雨无情难管领任他别嫁楚襄王  

赠妓人  

谁家少女字千金省向人间逐【`一作触`】处寻今日分明花里见一双红脸动春心  

山榴  

洞中春气防笼暄尚有红英千树繁可怜夹水锦歩障羞数石家金谷园  

鸂鶒  

锦羽相呼暮沙曲波上双声戛哀玉霞眀川静极望中一时飞灭青山緑  

沅江渔者  

倚櫂汀洲沙日晩江鲜野菜桃花饭长歌一曲烟霭深归去沧江【`一作浪`】緑波逺  

题金山寺石堂  

白波四面照楼台日夜潮声绕寺回千叶红莲髙防处防曾龙女献珠来  

戏赠魏十四  

兰浦秋来烟雨深防多情思在琴心知君调得东家子早晩和鸣入锦衾  

和人赠别  

嚬黛低红别怨多深亭【`一作停`】芳恨满横波声中唱出纒绵意泪落镫前一曲歌  

宿巫山庙二首  

寂寞髙堂别楚君玉人天上逐行云停舟十二峰峦下幽佩仙香半夜闻  

庙闭春山晓月光波声囘合树苍苍自从一别襄王梦云雨空飞巫峡长  

伤柘枝妓  

曾见双鸾舞镜中聮飞接影对春风今来独在花筵散【`一作上`】月满秋天一半空  

题樱桃  

春初携酒此花间防度临风倒玉山今日叶深【`一作声`】黄满树再来惆怅不能攀  

恼从兄  

芳草萋萋新燕飞芷汀南望鴈书稀武陵洞里寻春客已被桃花迷不归  

紫极宫斋后  

紫府空歌碧落寒晓星寥亮月光残一羣白鹭髙飞上【`一作散`】唯有松风吹石坛  

春晩  

思乡之客空凝嚬【`一作颦`】天邉欲尽未尽春独攀江树深不语芳草落花愁杀人  

喜浑吉见访  

公子春衫桂水香逺冲飞【`一作霏`】雪过书堂贫家冷落难消日唯有松筠满院凉  

索曲送酒  

帘外春风正落梅湏求狂药解愁囘烦君玉指轻拢撚慢拨鸳鸯送一桮  

山驿梅花  

生在幽崖独无主溪萝涧鸟为俦侣行人陌上不留情愁香空谢深山雨  

重阳日上渚宫杨尚书  

落帽台边菊半黄行人惆怅对重阳荆州一见桓宣武为趁悲秋入帝乡  

书院二小松  

一双幽色出凡尘数粒秋烟二尺鳞从此静牕闻细韵琴声长伴读书人  

劝人庐山读书  

怜君少隽利如锋气爽神清刻骨聪片玉若磨唯转莹莫辞云水入庐峯  

言懐  

白鹤髙飞不逐羣嵇康琴酒鲍昭文此身未有栖归处天下人【`一作之`】间一片云  

闻笛  

冉冉生山草何异截而吹之动天地望乡台上望乡时不独落梅兼落泪  

晓防【`一作妆`】  

金波西倾银汉落緑树含烟倚朱阁晓华胧【`一作昽`】闻调笙一防残灯隔罗幕  

将游荆州投魏中丞  

贫埋病压老巑岏拂拭菱花不喜看又恐无人肻青眼事须凭仗小还丹  

二辛夷  

狂吟乱舞双白鹤霜翎玉羽纷纷落空庭向晩春雨防却敛寒香抱瑶萼  

题龙潭西斋  

寂寞幽斋暝烟起满径西风落松子逺公一去兠率宫唯有面【`一作门`】前虎溪水  

中秋寄南海梁侍御【`一本无梁字`】  

海静天髙景气殊鲸睛失彩蚌潜珠不知今夜越台上望见瀛洲方丈无  

戏赠姬人【`一本此下有赋尖字韵四字一作张祐与杜牧聮句诗`】  

骰子廵抛裹手拈无因得见玉纎纎但知谑道金钗落图向人前露指尖  

大庾山岭别友人  

筼筜无子鸳雏饥毛彩凋摧不得归谁念火云千嶂里低身犹傍鹧鸪飞  

石门戍  

到此空思吴隐之潮痕草蔓上幽碑人来皆望珠玑去谁咏贪泉四句诗  

文殊院避暑  

赤日黄埃满世间松声入耳即心闲愿寻五百仙人去一世清凉住雪山  

南庄春晩二首  

连云草映一条陂鸂双双带水飞南邨小路桃花落细雨斜风独自归  

草暖沙长望去舟微茫烟浪向巴丘沅江【`一作湘`】寂寂春归尽水緑苹香人自愁  

湘妃庙  

少将风月怨平湖见尽扶桑水到枯相约杏花坛上去画栏红紫鬭樗蒱  

## 御定全唐诗卷五百七十一  

贾岛  

贾岛字浪【`一作阆`】仙范阳人初为浮屠名无本来东都时洛阳令禁僧午后不得岀岛为诗自伤韩愈怜之因教其为文遂去浮屠举进士诗思入僻当其苦吟虽逢公卿贵人不之觉也累举不中第文宗时坐飞谤贬长江主簿会昌初以普州司仓参军迁司户未受命卒有长江集十卷小集三卷今编诗四卷  

古意  

碌碌复碌碌百年双转毂志士终【`一作中`】夜心良马白日足俱为不等闲谁是知音【`一作者`】目眼中两行泪曽吊三献玉【`一作别来两泪尽谁向荆山哭`】  

望山  

南山三十里不见逾一旬冒雨时立望望之如朋亲虬龙一掬波洗荡千万春日日雨不断愁杀望山人天事  

不可长劲风来如奔阴霪【`一作霾`】一以扫浩翠写国门长安百万家家家张屏新谁家最好山我愿为其邻  

北岳庙  

天地有五岳恒岳居其北岩峦叠万重诡怪浩难测人来不敢入祠宇白日黑有时起霖雨一洒天地徳神兮安在哉水康我王国  

朝饥  

市中有樵山此【`一作北`】舍朝无烟井底有甘泉釡中乃空然我要见白日雪来塞青天坐【`一作立`】闻西牀琴冻折两三饥莫诣他门古人有拙言  

哭卢仝  

贤人无官死不亲者亦悲空令古鬼哭更得新邻比平生四十年惟着白布衣天子末辟召地府谁来追长安有交友托孤遽弃移塜侧志石短文字行参差无钱买松栽自生蒿草枝在日赠我文泪流把读时从兹加敬重深藏恐失遗  

剑客【`一作述剑`】  

十年磨一剑霜刃未曽试今日把似【`一作示一作事`】君谁为【`一作有`】不平事  

口号  

中夜忽自起汲此百尺泉林木含白露星斗在青天  

寄逺  

别肠多郁纡岂能肥肌肤始知相结宻不及【`一作若`】相结疎疎别恨应少宻离【`一作别`】恨难袪门前南流【`一作去`】水中有北飞鱼鱼飞向北海可以寄逺书【`一夲无此句多此情复何如欲剪衣上襟裁作寄逺书三句`】不惜寄逺书故人今在无【`一作华山苕嶤形遥望齐平芜`】况此数尺身阻彼万里途自非日月光难以知子躯  

斋中  

耽静非谬【`一作伪`】为夲性实疎索斋中一就枕不觉白日落低扉碍轩辔寡徳谢接【`一作然`】诺丛菊在墙阴秋穷未开萼所餐【`一作食`】类病马动影似移岳欲驻迫逃衰岂殊辞绠防已见饱时雨应丰蔬与药  

感秋  

商气飒已来岁华又虚掷朝云藏竒峰暮雨洒疎滴防蜩嘿【`一作番飞`】凉叶数蛩思阴壁落日空馆中归心逺山碧昔人多秋感今人何异昔四序驰百年髪坐成白喧喧徇声利扰扰同辙迹傥无世上懐去偃松下石  

翫月  

寒月破东北贾生立西南西南立倚何立倚青青杉近月有数星星名未详谙但爱杉倚月我倚杉为三月乃不上杉上杉难相参眙子细视睛瞳桂枝劖目常有热疾久视无烦炎以手扪衣裳零露已濡霑久立双足冻时向股防淹立久病足折兀然黐胶粘他人应巳睡转喜此景恬此景亦胡及而我苦淫耽无异市井人见金不知亷不知此夜中几人同无厌待得上顶【`一作顶上`】防未拟归枕函强歩望寝斋歩歩情不堪歩到竹丛西东望如隔帘却坐竹丛外清思刮幽潜量知爱月人身愿化为蟾  

辞二知已  

一双千岁鹤立别孤翔鸿波岛忽已暮海雨寒蒙蒙离人闻美弹亦与哀弹同况兹切切弄绕彼行行躬云飞北岳碧火息【`一作思`】西山红何以代逺诚折芳腊雪中  

义雀行和朱评事  

鸟雄雌俱春雷惊蛰余口衔黄河泥空【`一作去`】即翔天隅一夕皆莫归哓哓遗众雏双雀抱仁义哺食劳劬【`一作防劳`】劬雏既逦迤【`一作众雏既逦`】飞云中声相呼燕雀虽微类感媿诚不殊【`一作燕感雀深恩雀媿扬不殊`】禽贤难自彰幸得主人书  

宿悬泉驿  

晓行沥水楼暮到悬泉驿林月値云遮山灯照愁寂  

辩士  

辩士多毁訾不闻谈已非猛虎恣杀暴未尝齧妻儿此理天所感【`一作惑`】所感【`一作惑`】当问谁求食饲雏禽吐出美言词善哉君子人扬光掩瑕玼  

不欺  

上不欺星辰下不欺鬼神知心两如此然后何所陈食鱼味在鲜食蓼味在辛掘井须到流结交须到头此语诚不谬敌君三万秋  

絶句  

海底有明月圆于天上轮得之一寸光可买千里春  

寓兴  

莫居暗室中开目闭目同莫趋碧霄路容飞不容歩暗室未可居碧霄未可趋劝君跨仙鹤【`一作竹`】日下云为衢  

游仙  

借得孤鹤骑高近金乌飞掬河洗老【`一作古`】貎照月生光辉天中鹤路直天尽鹤一息归来不骑鹤身自有羽翼若人无仙骨芝术徒【`一作无`】烦食  

枕上吟  

夜长忆白日枕上吟千诗何当苦寒气忽被东风吹氷开鱼龙别天波殊路岐  

双鱼謡【`时韩职方书中以孟常州简诗见示`】  

天河堕双鲂飞我【`一作来`】庭中央掌握尺余雪劈开肠有璜见令馋舌短烹绕邻舎香一得古诗字与玉含异藏  

易水懐古  

荆卿重虚死节烈书前史我叹方寸心谁论一时事至今易水桥寒风兮萧萧易水流得尽荆卿名不消【`一作凋`】  

早起  

北客入西京【`一作凉`】北鴈再离北秋寝独前兴天梭星落织耽翫余恬爽顾盼轻疴力旅途少顔尽明镜劝仙食出门路纵横张家路最直昨夜梦见书张家防上壁  

客喜  

客喜非实喜客悲非实悲百回信到家未当身一归未归长嗟愁嗟愁填中懐开口吐愁声还却入耳来常恐泪滴【`一作滴泪`】多自损两目辉鬓邉虽有不堪织寒衣  

延寿里精舍寓居  

旅托避华馆荒栖遂愚慵短庭无繁植珍果春亦浓侧庐废【`一作发`】扄枢纤魄时卧逢耳目乃井肺肝即岩峰汲泉饮酌余见我闲静容霜蹊犹舒英寒蝶断来踪双履与谁逐一【`一作欲`】寻青瘦笻  

赠智朗禅师  

上人分明见玉兔潭底没上人光惨貎古来恨峭发涕辞孔顔庙笑访禅寂室歩随青山影坐学白塔骨解聼无弄琴不礼有身佛欲问师何之忽与我相别率赋赠逺言言慙非子曰  

送沈秀才下第东归  

曲言恶者谁恱耳如弹直言好者谁刺耳如长锥沈生才俊秀心肠无邪欺君子忌茍合择交如求师毁出疾夫口腾入礼部闱下第子不耻遗才人耻之东归家室逺掉辔时参差浙云近吴见汴栁接楚垂明年春光别回首不复疑  

酬栖上人  

夜久城馆闲情幽出【`一作只`】在山新月有微辉朗【`一作亦`】朗空庭间处世虽【`一作不`】识机伊余多掩关松姿度腊见篱药知春还静览氷雪词厚为酬赠顔东林有踯躅脱屣期共攀  

冬月长安雨中见终南雪  

秋节新已尽雨【`一作林`】踈露山雪西峯稍觉明残滴犹未絶气侵瀑布水【`一作氷`】冻着白云穴今朝灞浐鴈何夕潇湘月想彼石房人对雪扉不闭【`必结切`】  

寄孟协律  

我有吊古泣不泣向路岐挥泪洒暮天滴着【`一作每滴`】桂树枝别后冬节至离心北风吹坐孤雪扉夕【`一作久`】泉落石桥时不惊猛虎啸难辱君子词欲酬空觉老无以堪逺持岧嶤倚角窗【`一作窗角`】王屋悬清思  

和刘涵  

京官始云满野人依旧闲闭扉一亩居中有古风还市井日已午幽窗梦南山乔木覆北斋有鸟鸣其间前日逺岳僧来时与开关新题惊我瘦窥镜见丑顔陶情惜清澹此意复【`一作共`】谁【`一作羣`】攀  

明月山懐独孤崇鱼琢  

明月长在目明月长在心在心复在目何得稀去寻试望明月人孟夏树蔽岑想彼叹此懐乐喧忘幽林【`一作森`】乡本北岳外悔【`一作每`】恨东夷深愿缩地脉还岂待天恩临非不渴隐秀【`一作季`】却嫌他事侵或云岳楼钟来绕草堂吟当从令尹后再往歩柏林  

投张太祝  

风骨高更老向春初阳葩泠泠月下韵一一落海涯有子不敢和一听千叹嗟身卧东北泥魂挂西南霞手把一枝栗往轻觉程賖水天朔方色暖日嵩根花达【`一作逵`】闲幽栖山遣寻种药家欲买双琼瑶慙无一木  

咏韩氏二子  

千岩一尺璧八月十五夕清露堕桂花白鸟舞虚碧  

送别  

丈夫未得意【`一作志`】行行且低睂素琴弹复弹防有知音知  

携新文诣张籍韩愈途中成  

袖有新成诗欲见张韩老青竹未生翼一歩万里道仰望青防天云雪压我脑失却终南山惆怅满懐抱安得西北风身愿变蓬草地只闻此语突出惊我倒  

上谷送客游江湖  

莫叹迢遰分何殊咫尺别江楼到夜登还见南台月  

重酬姚少府  

隙月斜枕旁讽咏夏贻什如今何时节虫虺亦已蛰答迟礼渉傲抱疾思加涩仆本胡为者衔肩贡客集茫然九州内譬如一锥立欺暗少此懐自明曽沥泣量无趫勇士诚欲戈矛戢原阁期跻攀潭舫偶俱入深斋竹木合【`一作多`】毕夕风雨急俸利沐均分价称烦嘘噏百篇见删罢一命嗟未及沧浪愚将还知音激所习  

投孟郊  

月中有孤芳天下聆薫风江南有高唱海北初来通容飘清冷余自蕴襟抱中止息乃流溢推寻却防蒙我知雪山子谒【`一作渴`】彼偈句空必竟获所实尔焉遂深衷录之孤灯前犹恨百首终一吟动狂机万疾辞顽躬生平面未交永夕梦辄同叙诘【`一作诗`】谁君师讵言无吾宗余求履其迹君曰可但攻啜波肠易【`一作未`】饱揖险神难从前岁曾入洛差池阻从龙萍家复从【`一作徙`】赵云思长萦萦【`一作嵩`】嵩海【`一作海铲`】每可诣长途追再【`一作难`】穷愿倾肺肠事尽入焦梧桐  

代边将  

持戈簇邉日战罢浮云收露草泣寒霁夜泉鸣陇头三尺握中铁气冲星斗牛报国不拘贵愤将平虏雠  

寄刘栖楚  

趋走与偃卧去就自殊分当窗一重树上有万里云离披不相顾髣髴类人羣友生去更逺来书絶如焚蝉吟我为聼我歌蝉岂闻岁暮傥旋归晤言桂氛氲  

寄丘儒  

地近轻数见地逺重一面一面如何重重甚珍寳片自经失欢笑几度腾霜霰此心镇悬悬天象固【`一作因`】回转长安秋风高子在东甸县仪形信寂蔑风雨岂乖间凭人报消息何易凭笔砚俱不尽我心终须对君宴  

送陈商  

古道长荆棘新岐路交横君于荒榛中寻得古辙行足踏圣人路貎端禅士形我曾接夜谈似聼讲一经聮翩曾数举昨登高第名釡底絶烟火晓行皇帝京上客逺府游主人须目【`一作月`】明青云别青山何日复可【`一作同`】升【`一作并`】  

送张校书季霞  

从京去容州马在船上多【`一作賖`】容州几千里直傍青天涯掌记试校书未称高词华义往【`一作枉`】不可屈出家如入家城市七月初热与夏未差饯君到野地秋凉满山坡【`一作垞`】南境异北风起无尘沙秦吟宿楚泽海酒落桂花暂醉即还醒彼土生桂茶  

寄友人  

同人半年别一别寂来音赖有别时文相思时一吟我常倦投迹君亦知此衿笔砚且勿弃苏张曾陆沈但存舌在口当冀身遂心君防明月夜松桂寒森森  

答王参  

寸晷不相待四时互【`一作去`】如竞客思先觉秋虫声苦知暝霜松积旧翠露月团【`一作圆`】如镜诗负属景同琴孤坐堂聼相期黄菊节别约红桃径每把式微篇临风一长咏  

延康吟  

寄居延夀里为与延康邻不爱延康里爱此里中人人非十年故人非九族亲人有不朽语得之烟山春  

戏赠友人  

一日不作诗心源如废井笔砚为辘轳吟咏作縻【`一作萦`】绠朝来重汲引依旧得清冷书赠同懐人词中多苦辛  

寓兴  

真集道方至貎殊妬还多山泉入城池自然生浑波今时出古言在众翻为讹有琴含正韵知音者如何一生足感激世言【`一作顔`】忽嵯峨不得市井味思响【`一作向`】吾岩阿浮华岂我事日月徒蹉跎旷哉颍阳风千载无其他  

懐郑从志  

西风吹阴云【`一作雪`】雨雪【`一作云`】半夜收忽忆天涯人起防斗与牛故人别二年我意如百秋音信两杳杳谁云昔绸缪平明一封书寄向【`一作来`】东北舟【`一作州`】翩翩春归鸟会自为匹俦  

易州登龙兴寺楼望郡北高  

郡北最高峰巉岩絶云路朝来上楼望稍觉得幽趣朦胧碧烟里羣岭若相附何时一登陟万物皆下顾  

送郑山人游江湖  

南游衡岳上东往天台里足蹑华顶峰【`一作峰顶`】目观沧海水  

就峰公宿  

河出鸟宿后萤火白露中上人坐不倚共我论量空残月华晻暧逺水响玲珑尔时无了梦【`一作寤`】兹宵方未穷  

刘景阳东斋  

松阴连竹影中有芜苔井清风此地多白日空自永景阳公干孙诗句得真景劝我不须归月出东斋静  

对菊  

九日不出门十日见黄菊灼灼尚繁英美人无消息  

送集文上人游方  

来从道陵井双木【`一作去求`】溪边会分首芳草时逺意青天外此游诣几岳嵩华衡恒泰  

题岸上人郡内门居  

静向方寸求不居山【`一作千`】嶂幽池开菡蓞香闲闭莓苔秋金玉重四句粃糠轻九流鑪烟上乔木钟磬下危楼手种一株松贞心与师俦  

游子  

游子喜乡逺非吾忆归庐谁知奔他山自欲早旋车朝赏暮已足图归愿无余当期附鹏翼未偶方踌躇  

寄山中王参  

我防岳西云君防岳北月长懐燕城南相送十【`一作千`】里别别来千余日日日忆不歇逺寄一纸书数字论白髪  

送汲鹏  

淮南卧理后复逢君姓汲文采非寻常志愿期卓立深江东泛舟夕阳眺原隰夏夜言诗防往往追不及  

寄令狐相公【`一作赴长江道中`】  

策杖【`一作马`】驰山驿逢人问梓州长江那可【`一作日`】到行客替生愁  

## 御定全唐诗卷五百七十二  

贾岛  

哭柏岩和尚  

苔覆石床新师曽占【`一作吾师去`】几春写留行道影焚却坐禅身塔院关松雪【`一作路`】经房锁隙尘自嫌双涙下不是解空人  

山中道士  

头髪梳千下休粮带瘦容养雏成大【`一作老`】鹤种子作高松白石通宵煮寒泉尽日舂不曽离隐处那得世人逢  

就可公宿  

十里寻幽寺寒流数分僧同雪夜坐鴈向草堂闻静语终灯熖余生许峤云由来多抱疾声不达明君  

旅游  

此心非一事书札若为传旧国别多日故人无少年空巢霜叶落疎牖水萤穿留得林僧宿中宵坐黙然  

送邹明府游灵武  

曽宰西畿县三年马不肥债多平【`一作慿`】剑与官满载书归边雪藏行径林风透卧衣灵州聼晓角客馆未开扉  

题皇甫荀蓝田防  

任官经一年县与玉峰连竹笼拾山果瓦瓶担石泉客归秋雨后印锁暮钟前久别丹阳浦时时梦钓船  

赠王将军  

宿卫炉烟近除书墨未干马曽金镞中身有寳刀瘢父子同时防君王画阵防何当为外帅白日出长安  

下第【`一本有别人二字`】  

下第只【`一作惟`】空囊【`一作鬓毛苍`】如何住【`一作裵回悬`】帝乡杏园啼百舌谁醉在花傍【`一作莺声寒食后人醉曲江傍`】泪落故山逺病来春草长知音逢【`一作酬`】岂易【`一作岂易别`】孤棹负【`一作复`】三湘  

寄贺兰朋吉  

往往东林下花香似火焚故园从小别夜雨近秋闻野菜连寒水枯株簇古坟泛舟同逺客寻寺入幽云斜日扉多掩荒田径细分相思蝉几处偶坐蝶成羣会宿曽论道登高省议文苦吟遥可想邉叶向纷纷  

忆吴处士  

半夜长安雨灯前越客吟孤舟行一月万水与千岑岛屿夏云起汀洲芳草深何当折松叶拂石剡溪阴  

哭孟郊  

身死【`一作没`】声名在多应万古传寡妻无子息破宅带林泉塜近登山道诗随过海船故人相吊后斜日下寒天  

送崔定  

未知游子意何不避炎蒸几日到汉水新蝉鸣杜陵秋江待得月夜语【`一作话`】恨无僧巴峡吟过否连天十二层  

寄白阁黙公  

已知归白阁山逺晚【`一作晓`】晴防石室人心静氷潭月影残微云分片灭古木落薪干后【`一作夜`】夜谁闻【`一作风飘`】磬西峰絶顶寒  

雨后宿刘司马池上  

蓝溪秋潄玉此地涨清澄芦苇声兼雨芰荷香绕灯岸头秦古道亭面汉荒陵静想泉根本幽崖落几层  

送朱可久归越中  

石头城下泊北固暝钟初汀鹭潮冲【`一作冲潮`】起船窗月过【`一作过月`】虚吴山侵越众隋栁入唐踈日欲躬调膳辟来何府书  

送田卓入华山  

幽深足【`一作入`】暮蝉惊觉石床眠瀑布五千仞草堂瀑布边坛松涓滴露岳月泬寥天鹤过君须防上头应有仙  

送董正字常州觐省  

相逐一行鸿何时出碛中江流翻白浪木叶落青枫轻檝浮吴国繁霜下楚空春来懽侍阻正字在东宫  

酬姚少府  

梅【`一作海`】树与山木俱应揺落初柴门掩寒雨虫响出秋蔬枯槁彰清镜孱愚友道书刋文非不朽君子自相于  

送无可上人  

圭峰霁色新送此草堂人麈尾同离寺蛩鸣暂别亲【`一作秦`】独行潭底影数息树边身终有烟霞约天台作近隣  

送李骑曹【`一作冑`】  

归骑双旌逺懽生此别中萧关分碛路嘶马背寒鸿朔色晴天北河源落日东贺兰山顶草时动卷防【`一作旂`】风  

送乌行中【`一夲有还字`】石淙【`一作琮`】别业  

寒水长绳汲丁泠数滴翻草通石淙派砚带海潮痕岳色何曽逺蝉声尚未繁劳思当此夕苖稼在西原送觉兴上人归中条山兼谒河中李司空  

又忆西岩寺秦原草白时山寻樵径上人到雪房迟暮磬【`一作壑`】潭泉冻荒林野烧【`一作火`】移闻师新译偈说拟对旌麾  

寄无可上人  

僻寺多高树凉天忆重游磬过沟水尽月入草堂秋穴蚁苔痕静藏蝉柏叶稠名山思徧往早晚到嵩丘  

南池  

萧条微雨絶荒岸抱清源入舫山侵塞分泉稻【`一作道`】接村秋声依树色月影在蒲根淹泊方难遂他宵关梦魂  

寄龙池寺贞空二上人  

受请终南住俱妨去石桥林中秋信絶峰顶夜禅遥寒草烟藏虎高松月照雕霜天期到寺寺置即前朝  

送贞空二上人  

林下中餐后天涯欲去时衡阳过有伴梦泽出应迟石磬疎寒韵铜瓶结夜澌殷勤讶此别且未定归期  

送裵校书  

拜官从秘省署职在藩维多故长疎索高秋逺别离天寒泗上醉夜静岳阳碁使府临南海防飞到不迟  

升道【`一作丹阳`】精舎南台对月寄姚合  

月向南台见秋霖洗涤余出逢危叶落静防【`一作益`】众峰疎冷露常【`一作寻`】时有禅窗此夜虚相思聊怅望润气徧衣初【`一作裾`】  

即事  

索莫对孤【`一作寒`】灯阴云积几层自嗟怜【`一作薛`】十上谁肯待三征心被通人见文叨大匠称悲秋秦塞草懐古汉家陵城静高崖树漏多幽沼氷过声沙岛鹭絶行石庵僧岂谓【`一作为`】旧庐在谁言归未曾  

黄子陂上韩吏部  

石楼云【`一作云`】一别二十二三春相逐升堂者几为埋骨人涕流闻度【`一作染`】瘴病起喜【`一作贺`】还秦曾是令【`一作今`】勤道非惟防在□疎衣蕉缕细爽味茗芽新钟絶滴残雨萤多无近隣溪潭承到数位秩见辞频若个山招【`一作中`】隐机忘任此身  

投李益  

四十归燕字千【`一作十`】年外始吟已将书北岳不用比南金  

吊孟协律  

才行古人齐生前品位低时贫卖马逺【`一作逝`】日哭惟妻孤塜北邙外空斋中岳西集诗应万首物象徧曾题  

送人适越  

高城满夕阳何事欲霑裳迁客蓬蒿暮游人道路长晴湖胜镜碧寒栁似金黄若有相思梦殷勤载八行  

送僧游衡岳  

心知衡岳路不怕去人稀船里犹鸣磬溪头自曝衣有家从小别无寺不言归料得逢寒住当禅雪满扉  

送路【`一夲有某从军三字`】  

别我就蓬蒿日斜飞伯劳龙门流水急嵩岳片云高叹命无知已梳头落白毛从军当此去风起广陵涛  

洛阳道中寄弟  

趋走迫流年慙经此路【`一作地`】偏宻云埋二室积雪度三川生类梗萍泛悲无金石坚翻鸿有归翼极目仰联翩  

登江亭晚望  

浩渺浸云根烟岚没逺村鸟归沙有迹防过浪无痕望水知柔性防山欲倦魂纵情犹未巳回马欲黄昏  

送耿处士  

一瓶离别酒未尽即言行万水千山路孤舟几月程川原秋色静芦苇晩风鸣迢遰不归客人传虚隐名  

过唐校书书斋  

池满风吹竹时时得爽神声齐雏鸟语画卷老僧眞月出行几歩花开到四邻江湖心自切未可挂头巾  

送杜秀才东游  

东游谁见待尽室寄长安别后【`一作夜`】叶频落去程【`一作登途`】山已寒大河风色度旷野烧烟残匣有青铜镜时将照鬓看  

送天台僧  

逺梦归华顶扁舟背岳阳寒蔬修净食夜浪动禅床鴈过孤峰晓【`一作晩`】猨啼一树霜身心无别念余习在诗【`一作文`】章  

懐紫阁隐者  

寂寥思隐者孤独坐秋霖梨栗猨喜熟云山僧説深寄书应不到结伴拟同寻废寝方终夕迢迢【`一作沈沈`】紫阁心  

雨夜同厉懐皇甫荀  

桐竹绕庭匝雨多风更吹还如旧山夜卧聼瀑泉时碛鴈来期近秋钟到梦迟沟西吟苦客中夕话兼思  

秋暮  

北门杨栁叶不觉已缤纷值鹤因临水迎僧忽背云白须相并出清【`一作暗`】泪两行分黙黙空朝夕苦吟谁喜闻  

哭胡遇  

夭夀知齐理何曾免叹嗟祭回【`一作时`】收朔雪吊后【`一作罢`】折寒花野水秋吟【`一作吟秋`】断空山暮影【`一作影暮`】斜弟兄相识徧犹【`一作那`】得到【`一作见`】君家  

送丹师归闽中  

波涛路杳然衰栁洛阳蝉行李经雷电禅前潄岛泉归林久别寺过越未离船自説从今去身应老海边  

送安南惟鉴法师  

讲经春殿里花绕御牀飞南海几回渡【`一作过`】旧山临老归潮揺蛮草落月湿岛松微【`一作触风香损印霑雨磬生衣`】空水既如彼【`一作云水路迢遰`】往来消息稀  

题李凝幽居  

闲居少邻并草径入荒园鸟宿池边【`一作中`】树僧敲月下门过桥分野色移石动云根暂去还来此幽期不负言  

送韩湘  

挂席从古【`一作中`】路长风起广津楚城花未发上苑蝶来新半没湖波月初生岛草春孤霞临石镜极浦映村神细响吟干苇余馨动逺苹欲凭将一札寄与沃洲人  

寄董武  

虽同一城里少省得从容门掩园林僻日髙巾帻慵孤鸿来半夜积雪在诸峰正忆毘陵客声声隔水钟  

宿赟上人房  

堦前多是竹闲地拟栽松朱防草书疏雪平麻履踪御沟寒夜雨宫寺静时钟此时【`一作室`】无他事来寻【`一作多`】不厌重  

访李甘原居  

原西居处静门对曲江开石缝衔枯草查根上净【`一作渍古`】苔翠微泉夜落紫阁鸟时来仍忆寻淇岸同行采蕨回  

题山寺井  

沈沈百尺余功就岂斯须汲早僧出定凿新虫自无藏源重嶂底澄翳太空隅此地如经刼凉潭防共枯  

僻居无可上人相访  

自从居此地少有事相关积雨荒邻圃秋池照逺山砚中枯叶落枕上断云闲野客将禅子依依偏往还  

送李余及第归蜀  

知音伸久屈觐省去光辉津渡逢清夜途程尽翠微云当绵竹叠鸟离锦江飞肯寄书来否原居出亦【`一作甚`】稀  

荒斋  

草合径微微终南对掩扉晚凉疎雨絶初晓逺山【`一作蝉`】稀落叶无青地闲身着白衣朴愚犹【`一作由`】夲性不是学忘机  

夜喜贺兰三见访  

漏钟仍夜浅时节欲秋分泉聒栖松鹤风除翳月云踏苔行引兴枕石卧论文即此寻常静来多秖是君  

题青龙寺镜公房  

一夕曽留宿终南揺落时孤灯冈【`一作龛`】舎掩残磬雪风吹树老因寒折泉深出井迟疎慵岂有事多失上方期  

送陈判官赴绥【`一作天`】德  

将军邀入幕束带便离家身暖蕉衣窄天寒碛日斜火烧冈断苇【`一作草`】风卷雪平【`一作和`】沙丝竹丰州有春来秖欠花  

送唐环归敷水庄  

毛女峰当户日高头未梳地侵山影扫叶带露痕书松径僧寻药【`一作庙`】沙泉鹤见鱼一川风景好【`一作人境别`】恨不有吾庐  

原东居喜唐温琪频至  

曲江春草生紫阁雪分明汲井尝泉味聼钟问寺名墨硏秋日雨茶试老僧铛地近劳频访乌纱出送迎  

送敭法师  

度岁不相见严冬始【`一作知`】出关孤烟寒色树高雪夕阳山瀑布寺应到牡丹房甚闲【`一作寒`】南朝遗迹在此去几时还  

寄钱庻子  

曲江春水满北岸掩【`一作枕`】柴关秖有僧邻舎全无物映山树阴终日扫药债【`一作诗价`】隔年还犹记聼琴夜寒灯竹屋间  

原上秋居  

关西【`一作山`】又落木心事复如何岁月辞山久秋霖入夜多鸟从井口出人自洛【`一作岳`】阳过倚杖聊闲望田家未翦禾  

夏夜  

原寺偏邻近开门物景澄磬通多叶罅月离片云棱寄宿山中鸟相寻海畔僧唯愁秋色至乍可在炎蒸  

冬夜  

羇旅复经冬瓢空盎亦空泪流寒枕上迹絶旧山【`一作溪`】中淩结浮萍水雪和衰栁风曙光鸡未报嘹唳两三鸿  

送厉宗上人  

拥防背岷峨终南雨雪和漱泉秋鹤至禅树夜猨过高顶白云尽前山黄叶多曽吟庐岳上月动九江波  

寄李存穆  

闻道船中病似忧亲弟兄信来从水路身去到柴城久别长须鬓相思书姓名忽然消息絶频梦却还京  

赠无懐禅师  

身从劫劫修果以此生周禅定石床暖月移山树秋捧盂观宿饭敲磬过清流不掩关路教人问白【`一作到`】头  

寄武功姚主簿  

居枕江沱北情悬渭曲西数宵曽梦见几处得书披驿路穿荒坂公田带淤泥静棊功奥妙闲作韵清凄锄草留丛药寻山上石梯客回河水涨风起夕阳低空地苔连井孤村火隔溪卷帘黄叶落锁印子规啼陇色澄秋月边声入战鼙防须过县去况是屡招携  

题刘华书斋  

白石床无尘青松树【`一作枿`】有鳞一莺啼带雨两树合【`一作各`】从春荒榭苔胶砌幽丛果堕榛偶来疎或数当暑夕胜晨露滴星河水巢重草木薪终南同往意赵北独游身渡叶司天漏惊蛩逺地人机清公干族【`一作疾`】也莫卧漳濵  

送卢秀才游潞府  

雨余滋润在风不起尘沙边日寡文思送君吟月华过山干相府临水宿僧家能赋焉长屈芳【`一作他`】春宴杏花  

送南康姚明府  

铜章美少年小邑在南天版籍多迁客封疆接洞田静江鸣野鼓发防带村烟却笑陶元亮何须忆醉眠  

送友人弃官游江左  

羡君休作尉万事且全身寰海多虞日江湖独往人姓名何处变鸥鸟几时亲别后吴中使应须访子真  

雨中懐友人  

对雨思君子尝茶近竹幽儒家邻古寺不到又逢秋  

寄逺  

家住锦水上身征辽海边十书九不到一到忽经年  

南斋  

独自南斋卧神闲景亦空有山来枕上无事到心中帘卷侵床月屏遮入座风望春春未至应在海门东  

早春题友人湖上新居二首【`一作项斯诗`】  

近得云中路【`一作看`】门长侵早开到时犹有雪行处已无苔劝酒客初醉留茶僧未来每逢晴暖日惟见乞花栽门不当官道行人到亦稀故从餐后出多是夜深归开箧收诗卷扫牀移卧衣几时同买宅相送【`一作近`】有柴扉  

送雍陶入蜀  

江山事若谙那肯滞云南草色分危磴杉阴近古潭日斜襃谷鸟夏浅巂州蚕吾自疑双鬓相逢更不堪  

张郎中过原东居  

年长惟添懒经旬止掩关高人餐药后下马此林间对坐天将暮同来客亦闲几时能重至水味似深山  

荅王建【`一夲无建字`】秘书  

人皆闻蟋蟀我独恨【`一作叹`】蹉跎白髪无心镊青山去意多信来漳浦岸期负洞庭波时扫高槐影朝回或恐过  

送李余往湖南  

昔去温凉秋山满楚乡今来从辟命春物徧涔阳岳石挂海雪野枫堆渚樯若寻吾祖宅寂寞在潇湘  

偶作  

野歩随吾意那知是与非稔年时雨足闰月暮蝉稀独树依冈老遥峰出草微园林自有主宿鸟且同归  

过雍秀才居  

夏木鸟巢边终南岭色鲜就凉安坐石煑茗汲邻泉钟逺清霄半蜩稀暑雨前幽斋如葺罢约我一来眠  

寄顾非熊  

知君归有处山水亦难齐犹去潇湘逺不闻猨狖啼穴通茆岭下潮满石头【`一作城`】西独立生遥思秋原日渐低  

送神邈法师  

栁絮落蒙蒙西州道路中相逢【`一作留`】春忽尽独去讲初终行疾遥山雨眠迟后夜风绕房三两树回日【`一作去`】叶应红  

送慈恩寺霄韵法师谒太原李司空  

何故谒司空云山知几重碛遥来鴈尽雪急去僧逢清磬先寒角禅灯彻晓烽【`一作峯`】旧房闲片石倚着最髙松  

送知兴上人  

久住巴兴寺如今始拂衣欲临秋水别不向故园【`一作山`】归锡挂天涯树房开【`一作闲`】岳顶扉下看千【`一作万`】里晓霜海日生微  

送恵雅法师归玉泉  

秖到【`一作向`】潇湘水洞庭湖未游饮泉看月别下峡听猨愁【`一作浮`】讲不停雷雨吟当【`一作曽`】近海流降霜归楚夕星冷玉泉秋  

忆江上吴处士  

闽国扬防去蟾蜍亏【`一作还`】复团秋风生渭水落叶满长安此地聚会夕当时雷雨寒兰桡殊未返消息海云端  

题张【`一作章`】博士新居  

青枫何不种林在洞庭村应为三湘逺难移万里根斗牛初过伏防蓞欲香门【`一作斗移亭北榭莲照水边门`】旧即湖山隐新庐葺此原  

石【`一作百`】门陂留辞从叔謩  

幽鸟飞不逺此行千里间寒冲陂水雾醉下菊花山有耻长为客无成又入关何时临涧栁吾党共来攀  

送朱兵曹回越  

星彩练中见澄江岂有泥潮生垂钓罢楚尽去樯西碛鸟辞沙至山鼯隔水啼会稽半侵海涛白禹祠溪  

懐博陵故人  

孤城易水头不防旧交游雪压围碁石风吹饮酒楼路遥千万里人别十三秋吟苦相思处天寒水急流  

夕思  

秋宵巳难曙漏向二更分我忆山水坐虫当寂寞闻洞庭风落木天姥月离云防自东浮去将何欲致君  

寄河中杨少尹  

非惟咎曩时投刺诣门迟怅望三秋后参差万里期禹留疏凿迹舜在寂寥祠此到【`一作致`】杳难共回风逐所思  

孟融逸人  

孟君临水居不食水中鱼衣褐唯麤帛筐箱秖素书树林幽鸟恋世界此心疎拟棹孤舟去何峰又结庐  

晩晴见终南诸峰  

秦分【`一作下`】积多峰连巴势不穷半旬藏雨里此日到窗中圆魄将升兎髙空【`一作虚`】欲呌鸿故山思不见碣石泬寥东  

宿池上  

泉来从絶壑亭敞在中流竹宻无空岸松长可绊舟蟪蛄潭上夜河汉岛前秋异夕【`一作日`】期深涨擕琴却此游  

喜姚郎中自杭州回  

路多枫树林累日泊清阴来去泛流水翛然适此心一披江上作三起月中吟东省期司谏云门悔不寻  

送郑长史之岭南【`一夲题作送郑史`】  

云林颇重叠岑渚复幽竒汨水斜阳岸骚人正则祠苍梧多蟋蟀白露湿江蓠擢第荣南去晨昬近九疑  

送李溟谒宥州李权使君  

英防典宥州迢遰苦吟游风宿骊山下月斜灞水流去时初落叶回日定非【`一作无`】秋太守携才子看鹏百尺楼  

永福湖和杨郑州  

积水还平岸春来引郑溪旧渠通郭下新堰絶湖西嵩少分明对潇湘濶狭齐客游随庶子孤屿草萋萋  

题长江【`一夲有防字`】  

言心俱好静廨署落晖空归吏封宵钥行蛇入古桐长江频雨后明月众星中若任迁人去西溪【`一作浮`】与剡通  

泥阳馆  

客愁何并起暮送故人回废馆秋萤出空城寒雨来夕阳飘白露树影扫青苔独坐离容惨孤灯照不开  

送徐员外赴河中  

原野正萧瑟中间分散情吏从甘扈罢诏许朔方行边日【`一作月`】沈残角河关截夜城云居闲独往长老出房迎  

送贺兰上人  

野僧来别我略坐傍泉沙逺道擎空鉢深山蹋落花无师禅自解有格句堪夸此去非缘事孤云不定家  

## 御定全唐诗卷五百七十三  

贾岛  

寄令狐绹【`一夲无绹字`】相公  

梁园趋防节海草几枯春风水难遭便差池未振鳞姓名犹语及门馆阻何因苦拟修文卷重擎献匠人吟防青岛处朝退赤墀晨根爱杉栽活枝怜雪霰新缀篇嗟调逸不和揣才贫早晩还霖雨滂沱洗月轮揠苗方灭裂成器待陶钧困坂思回顾迷邦輙问津数行望外札絶句握中珍是日荣游汴当时怯往陈鸿春乖汉爵桢病卧漳滨岳整五千仭云惟一片身故山离【`一作心`】未死秋水宿经旬下第能无恧高科恐有神罢耕田料废省钓岸应榛慷慨知音在谁能泪堕巾  

寄沧州李尚书  

沧溟深絶濶西岸郭东门弋者罗夷鸟桴人思峤猨威棱髙腊冽煦育极春温陂淀封疆内蒹葭壁垒根揺鞞  

边地脉愁箭虎狼魂水县卖纱市盐田煑海村枝条分御叶家世食唐恩武可纵横讲功从战伐论天涯生月片屿顶涌泉源非是泥池物方因【`一作应`】雷雨尊沈谋藏未露隣境帖无喧青塜骄回鹘萧关陷吐蕃何时霖岁旱早晚雪邦寃迢遰瞻旌纛浮阳寄咏言  

逢旧识  

几岁阻干戈今朝劝酒歌羡君无白髪走马过黄河旧宅兵烧尽新宫日奏【`一作奉`】多妖星还有角数尺铁重磨  

崇圣寺斌公房【`斌公一作彬公`】  

近来惟一食树下掩禅扉落日寒山磬多年壊衲衣白须长更剃青霭逺还归仍説游南岳经行是息机  

送李傅侍郎【`一作御`】劔南行营  

走马从边事新恩受外台勇看双节出期破八蛮回许国家无恋盘江栈不摧移军刁斗逐报防劔门开角咽狝防叫鼙干霹雳来去年西甸邑犹滞佐时才  

别徐明府【`一作甫`】  

抱琴非夲意生事偶相萦口尚袁安节身无子贱名地寒春雪盛山浅夕风轻百战余荒野千夫渐耦【`一作徧`】耕一杯宜独夜孤客恋交情明日疲骖去萧条过古城  

岐下送友人归襄阳  

蹉跎随泛梗羇旅到西州举翮笼中鸟知心海上鸥山光分首【`一作手`】暮草色向家秋若更登高岘看碑定泪流  

送友人游蜀  

万岑深积翠路向此中难欲暮多羇思因髙莫逺看卓家人寂寞扬子业凋残唯有岷江水悠悠带月寒  

送郑少府  

江岸一相见空令惜此分夕【`一作滏`】阳行带月酌水少留君野地初【`一作多`】烧草荒山过雪云明年还调集蝉可在家闻  

子规【`一作项斯诗`】  

游魂自相叫宁复记前身飞过隣家月声连【`一作怜`】野路【`一作寺`】春梦边催晓急愁处送风频自有霑花血相和雨滴新  

送僧归天台  

辞秦经越过归寺海西峯石磵双流水山门九里松曽闻清禁漏却聼赤城钟妙宇【`一作字`】硏磨讲应齐智者踪  

让糺曹上乐使君  

战战复兢兢犹如履薄氷虽然叨一掾还似説三乘瓶汲南溪水书来北岳僧戆愚兼抱疾权纪不相应  

赠友人  

五字诗成卷清新韵具【`一作少得`】偕不同狂客醉自伴律僧斋春别和花树秋辞带月淮却归登第日名近榜头排  

送雍陶及第归成都宁亲【`一作觐`】  

不唯诗着籍兼又赋知名议论于题称春秋对问精半应阴隲与全赖有司平归去峯【`一作岩`】峦众别来松桂生涨江流水品【`一作凸`】当道白云坑勿以攻文防【`一作健`】而将学劒轻制衣新濯锦开醖旧烧罂同日升科士谁同膝下荣  

谢令狐绹【`一夲无绹字`】相公赐衣九事  

长江飞鸟外主簿跨驴归逐客寒前夜元戎予厚衣雪来松更绿霜降月弥辉即日【`一作入`】调殷鼎朝分是与非  

送金州鉴周上人  

地【`一作池`】必寻天目溪仍住若耶防随风便发月不要云遮极浦浮霜雁回潮落海查峩嵋省春上立雪指流沙  

送谭逺上人  

下视白云时山房盖【`一作挂`】树皮垂【`一作雪`】枝松落子侧【`一作佛`】顶鹤聼棋清净从沙劫中终未日攲金光明夲行同侍出峩嵋  

新年  

嗟以龙钟身【`一作貎`】如何岁复新石门思隐久铜镜强窥频花发新移树心知故国春谁能平此恨岂是北宗人  

送僧  

出家从丱岁解论造门不惜挥谈柄谁能聼至言中时山果熟后夏竹阴繁此去逢何日峩嵋晓复昬  

送姚杭州  

白云峯下城日夕白云生人老江波【`一作鱼江`】钓田侵海树耕吴山钟入越莲叶吹揺旌诗异石门思涛来向越【`一作逺`】迎【`一作阁上迎`】  

夜集田卿宅  

朗咏高斋下如将古调弹翻鸿向桂水来雪渡桑干滴滴玉漏曙翛翛竹籁残曩年曽宿此亦值五陵寒  

寄山友【`一作中`】长孙栖峤  

此时气萧飒【`一作瑟`】琴院可应关鹤似君无事风吹雨遍山松生青石上泉落白云间有径连髙【`一作嵩`】顶心期相与还  

詶厉  

我来从北鄙子省渉【`一作度`】西陵白髪初相识秋山拟共登邻居帝城雨防宿御沟氷未报见【`一作君`】贻作耿然中夜兴  

送刘式洛中觐省  

晴峯三十六侍立上春台同宿别离恨共看星月逥野莺临苑语河櫂歴江来便寄相思札缄封花下开  

送空公往金州  

七百里山水手中楖栗麤松生师坐石潭涤祖传盂长拟老岳峤又闻思海湖惠能同俗姓不是岭南卢  

赠绍明上人  

未住青云【`一作龙`】室中秋独往年上方嵩若【`一作古`】寺下视雨和【`一作如`】烟祖岂无言去心因断臂传不知能已后更有几灯然  

赠泉上人  

洗足下蓝岭古师精进同心知溪卉长居此玉林空西殿宵灯磬东林曙雨风旧峯邻太白石座雨苔蒙  

送宣皎上人游太白  

剃髪鬓无雪去年三十三山过春草寺磬度落花潭得句才邻约论宗意在南峯灵疑懒下苍翠太虚参  

病起  

髙【`一作嵩`】丘归未得空自责迟回身事岂能遂兰花又已开病令新作少雨阻故人来灯下南华卷袪愁当酒杯  

送殷侍御赴同州  

冯翊蒲西【`一作连`】郡沙冈拥地形中条全离岳清渭半和泾夜暮【`一作久`】眠明月秋深【`一作新`】至洞庭犹来交辟士【`一作由来交臂者`】事别【`一作事`】偃林扃  

送沈鹤  

家楚壻于秦携妻去养亲陆行千里外风卷一防新夜泊疏山雨秋吟捣药轮芜城登眺作【`一作后`】才动广陵人  

秋夜仰懐钱孟二公琴客防  

月色四时好秋光君【`一作吾`】子知南山昨夜雨为我写【`一作寄`】清规独鹤耸寒骨髙杉韵细飔仙家缥缈弄髣髴此中期  

赠李金州  

绮里祠前后山程践白云泝流随大斾登岸见全军晓角吹人梦秋风卷雁羣雾开方露日汉水底【`一作与`】沙分  

酬姚合【`一本无合字`】校书  

因贫行逺道【`一作道逺`】得见旧交游美酒易倾尽好诗难卒酬公堂朝共到私第夜相留不觉入关晚别来林木秋  

送独孤马二秀才居明月山读书  

濯志俱髙洁儒科慕冉顔家辞临水郡雨到读书山栖鸟椶花上声钟砾【`一作栎`】阁间寂寥窗户外时见一舟还  

病蝉  

病蝉飞不得向我掌中行拆翼犹能薄酸吟尚极清露华凝在腹尘防误侵睛黄雀并【`一作兼`】鸢【`一作乌`】鸟俱懐害尔情  

青门里作  

燕存鸿已过海内几人愁欲问南宗理将归北岳修若无攀桂分秖是卧云休泉树一为别依稀三十秋  

卢秀才南台  

居在青门里台当千万岑下因冈助势上有树交阴陵逺根才近【`一作辨`】空长畔可寻新晴登啸处【`一作月`】惊起宿枝禽  

寄李辀侍郎  

终过盟津书分明梦不虚人从清渭别地隔太行余賔幕谁嫌静公门但晏如櫑鞞干霹雳斜汉湿蟾蜍追琢垂今后敦厐得古初井台怜操筑漳岸想丕疏亦冀铿珉佩终当直石渠此身多抱疾幽里近营居忆漱苏门涧经浮楚泽潴松栽侵古影荤断尚芹葅语嘿曾延接心源离滓淤谁言姓琴氏独跨角生鱼  

寄令狐绹【`一夲无绹字`】相公  

驴骏胜羸马东川路匪賖一缄论贾谊三蜀寄严家澄澈霜江水分明露石沙话言声及政栈阁谷离斜自着衣偏暖谁忧雪六花裹裳留濶襆防患与通茶山馆中宵起星河残月华双僮前日雇数口向天涯良乐知骐骥张雷验镆鎁谦光贤将相别纸圣龙蛇岂有斯言玷应无白璧瑕不妨圆魄里人亦指虾蟇  

再投李益常侍  

何处初投刺当时赴尹京淹留花栁【`一作木`】变然诺肺肠倾避暑蝉移树髙眠【`一作登髙`】雁过城人家嵩岳色公府洛河声联句逢秋尽尝茶见月生新衣裁白苎思从曲江行  

积雪  

昔【`一作省`】属时霖滞今逢腊雪多南猜飘桂渚北讶雨交河尽灭平芜色弥重古木柯空中离白气岛外下沧波隐者迷樵道朝人冷玉珂夕繁仍昼宻漏间复钟和想积髙嵩顶新秋皎【`一作皓`】月过  

过杨【`一作阳`】道士居  

先生修道处茒屋逺嚣氛叩齿坐明月搘颐望白云精神含药色衣服带霞纹无话【`一作每语`】瀛洲路多年别少君  

赠僧  

乱山秋木穴里有灵蛇藏铁锡挂临【`一作陵`】海【`一作锡拄临沧海`】石楼闻异香出尘头未白入定衲凝霜莫话五湖事令人心欲狂  

送友人游塞  

飘蓬多塞下君见益潸然迥碛沙衔日长河水接天夜泉行客火晓戍向京烟少结相思恨佳期芳草前  

思游边友人  

凝愁对孤烛昨日饮离杯叶【`一作邺`】下故人去天中新雁来连沙秋草薄带雪暮山开苑北红尘道何时见逺回  

秋暮寄友人  

寥落关河暮霜风树叶低逺天垂地外寒日下峯【`一作山`】西有志烟霞切无家岁月迷清宵话白阁已负十【`一作数`】年栖  

寄令狐绹【`一夲无绹字`】相公  

官髙频【`一作防明`】敕授老免把犂锄一主长江印三封东省书不无濠上思唯食圃中蔬梦幻将泡影浮生事只如  

和孟逸人林下道情  

四气【`一作时`】相陶铸中庸道岂销夏云生此日春色尽今朝陋巷贫无闷毘耶疾未调已栽天【`一作毫`】末柏合抱岂非遥  

宿姚少府北斋  

石溪同夜泛复此北斋期鸟絶吏归后蛩鸣客卧时鏁城凉雨细开印曙钟迟忆此漳川岸如今是别离  

雪晴晚望  

倚杖望晴雪溪云几万重樵人归白屋寒日下危峯野火烧冈草断烟生石【`一作古`】松却回山寺路闻打暮天钟  

送崔峤游潇湘  

功烈尚书孙琢磨风雅言渡河山凿处陟岘汉滩喧梦想吟天目宵同话石门枫林叶欲下极浦月清暾  

寄朱锡珪  

逺泊与谁同来从古木中长江人钓月旷野火烧风梦泽吞楚大闽山阨【`一作隐`】海丛此时樯底水涛起屈原通  

马戴居华山因寄  

玉女洗头盆孤髙不可言瀑流莲岳顶河注华山根絶雀林藏鹘无人境有猨秋蟾才过雨石上古松门  

寄胡遇  

一自残春别经炎复到凉萤从枯树出蛩入破堦藏落叶书胜纸闲砧坐当牀东门因送客相访也何妨  

送李戎扶侍往寿安  

二千余里路一半是波涛未晓着衣起出城逢日高关山多寇盗扶侍带弓刀临别不挥泪谁知心郁陶  

送孙逸人  

衣屦犹同俗妻儿亦宛然不餐能累月无病【`一作疾`】已多年是药皆谙性令人渐信仙杖头书数卷荷入翠微烟  

寄华山僧  

遥知白石室松柏隠朦胧月落看心次云生闭目中五更钟隔岳万尺水悬空苔藓嵌岩所依稀有径通  

送李登少府  

伊阳耽酒尉朗咏醉醒新应见嵩山里明年踯躅春一千寻树直三十六峯隣流水潺潺处坚贞玉涧珉  

易州过郝逸人居  

每逢词翰客邀我共寻君果见闲居赋未曾流俗闻也知邻市井宛似出嚣【`一作尘`】氛却笑巢由辈何须隐白云  

詶鄠县李廓少府见寄  

稍怜公事退复遇夕阳时北朔霜凝竹南山水入篱吟懐沧海侣空问白云师恨不相从去心惟野鹤知  

净业寺与前鄠县李廓少府同宿  

来从城上峯京寺暮相逢往往语复黙微微雨洒松家贫初罢吏年长畏闻蛩前日犹拘束披衣起晓钟  

送南卓归京  

残春别镜陂罢郡未霜髭行李逢炎暑山泉满路岐云藏巢鹤树风触啭莺枝三省同虚位双旌带去思入城宵梦后待漏月沈时长策并忠告从容写玉墀【`一作池`】  

卧疾走笔詶韩愈书问  

一卧三四旬数书惟独【`一作书至独思`】君愿为出海月不作归山云身上衣频寄【`一作防与`】瓯中物亦分欲知强健否病鹤未离羣  

长孙霞李溟自紫阁白阁二峯见访  

寂寞吾庐贫同来二阁人所论唯野事招作【`一作访我`】住云邻古寺期秋宿平林散早春漱流今已矣巢许岂尧臣  

送惟一游清凉寺  

去有廵台侣荒溪众树分瓶残秦地水锡入晋山云秋月离喧见寒泉出定闻人间临欲别旬日雨纷纷  

郑尚书新开涪江二首  

岸凿青山破江开白浪寒日沈源出海春至草生滩梓匠防波溢蓬仙畏水干从今疏决后任雨滞峯峦不侵南亩务已防北江流涪水方移岸浔阳有到舟潭澄初捣药波动乍垂钩山可疏三里从知【`一作惟应`】歴亿秋  

寄乔侍郎  

大宁犹未到曽渡北浮桥晓出爬船寺手擎紫栗条差池不相见怅望至今朝近日营家计绳悬一小瓢  

送去华法师  

在越居何寺东南水路归秋江洗一鉢寒日晒三衣黙听鸿声尽行看叶影飞囊中无寳货船户夜扃稀  

送蔡京  

跃蹄归鲁日带漏别秦星易折芳条桂难穷防义经登封多泰岳巡狩徧沧溟家在何林下梁山翠满庭  

慈恩寺上座院  

未委衡山色何如对塔峯曩宵曾宿此今夕值秋浓羽族栖烟竹寒流带月钟井甘源起异泉涌清苔封  

题朱庆余所居  

天寒吟竟晓古屋瓦生松寄信船一只隔郷山万重树来沙岸鸟窗度雪楼钟每忆江中屿更看城上峯  

送黄知【`一作和`】新归安南  

池亭沈饮徧非独曲江花地逺路穿海春归冬到家火山难下雪瘴土不生茶知决移【`一作秋`】来计相逢期尚賖  

赠胡禅归  

自是根机钝非关夏腊深秋来江上寺夜坐岭南【`一作头`】心井凿山含月风吹磬出林祖师携【`一作遗`】只履去路杳难寻  

元日女道士受箓  

元日更新夜斋身称净衣数星连斗出万里断云飞霜下磬声在月髙坛影微立听师语了左肘系符归  

重与彭兵曹  

故人在城里休寄海边书渐去老不逺别来情岂疎砚氷催腊日山雀到贫居每【`一作羡`】有平戎计【`一作防`】官家【`一作防`】别敕【`一作名敕尽`】除  

赠庄上人  

不语焚香坐心知道已成流年衰此世定力见他生暮雪余春冷寒灯续昼明寻常五侯至敢望下堦迎  

落第东归逢僧伯阳  

相逢须语笑人世别离频晓至【`一作去`】长侵月思乡动隔春见僧心暂静从俗事多迍宇宙诗名小山河客路新翠桐犹入防清镜未辞尘逸足思奔骥随羣且退鳞宴乖红杏寺愁在绿杨津老病难为乐开睂赖故人  

皇甫主簿期游山不及赴  

休官匹马在新意入山中更住应难遂前【`一作相`】期恨不同集蝉苔树僻留客雨堂空深夜谁相访惟当清净翁  

宿成湘林下  

相访夕阳时千株木未衰石泉流出【`一作出幽`】谷山雨滴栖鸱漏向灯听数酒因客寝迟今宵不尽兴更有月明期  

喜雍陶至  

今朝笑语同几日百忧中鸟度劔门静蛮归泸水空歩霜吟菊畔待月坐林东且莫孤此兴勿论穷与通  

酬胡遇  

丽句传人口科名立可图移居见山烧买树带巢乌游逺风涛急吟清雪月孤却思初识面仍未有多须  

宿慈恩寺郁公房  

病身来寄宿自扫一牀闲反照临江磬新秋过雨山竹阴移冷月荷气带禅关独住【`一作往`】天台意方从内请还  

送褚山人归日本【`一作东`】  

悬防待秋水【`一作色`】去入杳防间东海几年别中华此日还岸遥生白髪波尽露青山隔水相思在无书也是闲  

寄韩湘  

过岭行多少潮州涨【`一作瘴`】满川花开南去后水冻北归前望鹭吟登阁听猨泪滴船相思堪面话【`一作语`】不着尺书传  

雨夜寄马戴  

芳林杏花树花落子西东今夕曲江雨寒催朔北风乡书沧海絶隠路翠微通寂寂相思际【`一作处`】孤【`一作红`】釭残漏中  

喜无可上人游山回  

一食复何如寻山无定居相逢新夏满不见半年余听话龙潭雪休传鸟道书别来还似旧白髪日髙梳  

寄毘陵彻公  

身依吴寺老黄叶几回防早讲林霜在孤禅隙月残井通潮浪逺钟与角声寒巳有南游【`一作浮`】约谁言礼谒难  

送韦琼校书  

賔佐兼归觐此行江汉心别离从阙下道路向山阴孤屿消寒沫空城滴夜霖若邪溪畔寺秋色共谁寻  

寄刘侍御  

衣多苔藓痕犹拟更趋门【`一作村`】自夏虽无病经秋不过原积泉留岱鸟【`一作雁`】叠岫【`一作屿`】隔巴猨琴月西斋集如今岂复言  

送穆少府知睂州  

劒门倚青汉君昔未曽过日暮行人少山深异鸟多猨【`一作狖`】啼和峡雨栈尽到江波一路白云里飞泉洒薜萝  

二月晦日留别鄠【`一作邺`】中友人  

立马栁花里别君当酒酣春风渐向北云【`一作雪`】雁不飞南明晓日初一今年月又三鞭羸去暮色逺岳起烟岚  

送李校书赴吉期  

筮算重重吉良期讵可迁不同牛女夜是配鳯凰年佩玉春风里题章蜡烛前诗书与箴训夫哲又妻贤  

宿孤馆  

落日投村戍愁生为客途寒【`一作春`】山晴后绿秋【`一作江`】月夜来【`一作深`】孤橘树千株在渔家一半无自知风水静舟系岸边芦  

哭宗密禅师  

鸟道雪岑巅师亡谁去禅凡尘增灭后树色改生前层塔当松吹残踪傍野泉唯嗟听经虎时到壊庵边  

宿山寺  

众岫耸寒色精庐向此分流星透疎木走月逆行云絶顶人来少髙松鹤不羣一僧年八十世事未曾闻  

送友人如边  

去日重阳后前程菊正芳行车辗秋岳落叶坠寒霜云入汉天白风髙碛色黄蒲轮待恐晚求荐向诸方  

题竹谷上人院  

禅庭髙鸟道回望极川原樵径连峯顶石泉通竹根木深犹积雪山浅未闻猨欲别尘中苦愿师贻一言  

京北原作  

登原见城阙防蹇思炎天日午路中客槐花风处蝉逺山秦木【`一作树`】上清渭汉陵前何事居人世皆从【`一作因`】名利牵  

寄江上人  

紫阁旧房在新家中岳东烟波千里隔消息一朝通寒日汀洲路秋晴岛屿风分明杜陵叶别后两【`一作雨`】经红  

送僧归太白山  

坚氷连夏处太白接青天云塞石房路峯明雨外巅夜禅临虎穴寒漱撇龙泉后防不期日相逢应信缘  

暮过山村  

数里闻寒水山家少四邻怪禽啼旷野落日恐行人初月未终夕边烽不过秦萧条桑柘外烟火渐相亲  

鹭鸶  

求鱼未得食沙岸往来行岛月独栖影暮天寒过声堕巢因木折失侣遇惊频向烟霄望吾知尔去程  

内道场僧绍  

麟德燃香请长安春防回夜闲【`一作寒`】同像寂昼定为吾开讲罢松根老经浮海水来六年双足履只歩院中苔  

蒋亭和蔡湘州  

蒋宅为亭榭蔡城东郭门潭连秦相井松老汉朝根已积苍苔徧何曾旧径存髙斋无事后时复一携尊  

光州王建使君水亭作  

楚水临轩积澄鲜一亩余栁根连岸尽荷叶出萍初极浦清相似幽禽到不虚夕阳庭际眺槐雨滴疎【`一作稀`】疎  

留别光州王使君建【`一夲无建字`】  

杜陵千里外期在末秋归既见林花落须防木叶飞楚从何地尽淮隔数峯微逥首余霞失斜阳照客衣  

宿姚合宅寄张司业籍【`一夲无籍字`】  

闲宵因集防【`一作会集`】柱史话先生身爱无一事心期往四明松枝影揺动石磬响寒清谁伴南斋宿月髙霜满城  

哭张籍  

精灵归恍惚石磬韵曾闻即日是前古谁人耕此坟旧游孤櫂【`一作枕`】逺故域九江分夲欲蓬瀛去餐芝御白云  

灵准上人院  

掩扉当太白腊数等松椿禁漏来遥【`一作迟`】夜山泉落近邻经声终卷晓草色几芽春海内知名士交游准上人  

寄栁舎人宗元【`一夲无宗元二字`】  

格与功俱造何人意不降一宵三梦栁孤泊九秋江擢第名重列冲天字防双誓为仙者仆侧执驭风幢  

送岩上人归西蜀  

玉垒山中寺幽深胜槩多药成彭祖顶受七轮摩去腊催今夏流光等逝波会当依粪扫【`一作草`】五岳徧头陀  

寄宋州田中丞  

古郡近南徐关河万里余相思深夜后【`一作雨`】未荅去秋【`一作年`】书自别知音少难忘识面初旧山期已久门掩数畦蔬  

送朱休归劒南  

劒南归受贺太学赋声防山路长江岸朝阳十月中芽新抽雪茗枝重集猨枫卓氏琴台废深芜想径通  

寄长武朱尚书  

不日即登坛枪旗一万竿角吹边月没鼓絶爆雷残中国今如此西荒可取难白衣思请谒徒歩在长安  

送皇甫侍御  

晓钟催早朝自是【`一作独自`】赴嘉招舟泊湘江濶田收楚泽遥雁惊起衰草猨渴下寒条来使黔南日时应问寂寥  

郊居即事  

住此园林久其如未是家叶书传野意檐溜煮胡茶雨后逢行鹭更深听逺蛙自然还往里多是爱烟霞  

夜集姚合宅期可公不至  

公堂秋【`一作春一作初`】雨夜已是念园林何事疾病日重论山水心孤灯明腊后微雪下更深释子乖来约泉西寒磬音  

喜李余自蜀至  

迢遰岷峩外西南驿路髙几程寻崄栈独宿听寒涛白鸟飞还立青猨断更号往来从此过词体近风骚  

王侍御南原庄  

买得足云地新栽药数窠峰头盘一径原下注双河春寺闲眠久晴台独上多南斋宿雨后【`一作夜`】仍许重来麽【`一作过`】  

送康秀才  

俱为落第年相识落花前酒泻两三盏诗吟十数篇行岐逢塞雨嘶马上津船树影髙堂下回时应有蝉  

送僧  

此生披衲过在世得身闲日午游都市天寒往华山言归文字外意出有无间仙掌云边树巢禽时出关  

寄魏少府  

来时乖面【`一作伤逺`】别终日使人慙易记卷中句难防灯下谈湿苔黏树瘿瀑布溅房庵音信如相惠移居古井南  

原居即事言懐赠孙员外  

出入土门偏秋深石色泉径通原上草地接水中莲采菌依余枿拾薪逢刈田镊挦白髪断兵阻尺书传避路来华省抄诗上彩牋髙斋久不到犹喜未经年  

登楼  

秋日登髙望凉风吹海初山川明已久河汉没无余逺近涯寥敻【`一作廓`】髙低中太虚赋因王阁笔思比谢游踈  

上乐使君救康成公【`一作陈陶续古诗`】  

曽梦诸侯笑康囚议脱枷千根池里藕一朶火中花  

毘明池泛舟  

一枝青竹榜泛泛绿萍里不见钓鱼人渐入秋塘水  

送僧  

大内曽持论天南化俗行旧房山雪在春草岳阳生晓了莲经义堪任寳葢迎王侯皆防法何寺讲钟鸣  

送刘知新往襄阳  

此别诚堪恨荆襄是旧游眼光悬欲落心绪乱难收花木三层寺烟波五【`一作伍`】相楼因君两地去长使梦悠悠  

寄慈恩寺郁上人  

中秋期夕望虚室省相容北斗生清漏南山出碧重露寒鸠宿竹鸿过月圆【`一作悬`】钟此夜情应切衡阳旧住峰  

## 御定全唐诗卷五百七十四  

贾岛  

送饶州张使君  

终南云雨连城阙去路西江白浪头滁上郡斋离昨日鄱阳农事劝今秋道心生向前朝寺文思来因静夜楼借问泊帆干谒者谁人曾聼峡猨愁  

观冬设上东川杨尚书  

匏革奏冬非独乐军城未晓启重门何时却【`一作去`】入三台贵此日空知入座尊罗绮舞中【`一作时`】收雨防貔貅阃外卷云根逐迁属吏随賔列拨【`一作去`】櫂扁舟不忘恩  

巴兴作  

三年未省闻鸿呌九【`一作腊`】月何曾见草枯寒暑气均思白社星辰位正忆皇都苏卿持节终还汉葛相行师自渡泸郷味朔山林果别北归期挂海帆孤  

早蝉  

早蝉孤抱芳槐叶噪向残阳意度秋也任一声催我老堪聼【`一作怜`】两耳畏吟休得非下第无髙韵湏是青山隠白头若问此心嗟叹否天人不可怨而尤  

投元郎中  

心【`一作秋`】在潇湘归未期卷中多是得名诗髙台聊望清秋色片水堪【`一作难`】留白鹭鸶省宿有时闻急雨朝回尽日伴禅师旧文去歳曾将献蒙与人来说始知  

阮籍啸台  

如闻长啸春风里荆棘丛边访旧踪地接苏门山近逺荒台突兀抵髙峰  

滕校书使院小池【`一本无上三字`】  

小池谁见凿时初走水南来十里余楼上日斜吹暮角院中人出锁游鱼  

送陜府王建【`一本无建字`】司马  

司马虽然聼暁钟尚犹髙枕恣疎慵请诗【`一作持`】僧过三门水卖药人归五老峰移舫緑隂【`一作萍`】深处息登楼凉夜此时逢杜陵惆怅临相【`一作岐`】饯未寝月前多屐【`一作履`】踪  

上谷旅夜  

世难那堪恨旅逰龙钟更是对穷秋故园千里数行泪邻杵一声终夜愁月到寒窗空皓皛风翻落叶更飕飗此心不向常人说倚识平津万戸侯  

寄无得头陀  

夏腊今应三十余不离树下塜间居貎堪良匠抽毫写行称髙僧续传书落涧水声来逺逺当空月色自如如白衣只在青门里心每相亲迹且踈  

崔卿池上双白鹭  

鹭雏相逐出深笼顶各有丝茎数同洒石多霜移足冷隔城逺树挂巢空其如尽在滩声外何似双飞浦色中见此池潭【`一作塘`】卿自凿清泠太液底潜通  

送胡道士  

短褐身披满渍【`一作野一作翠`】苔灵溪深处观门开却从城里移【`一作防`】琴去许到山中寄药来临水【`一作洒雪`】古坛秋醮罢【`一作后`】宿杉【`一作松`】幽【`一作啄查寒`】鸟夜【`一作暮`】飞回丹梯愿逐真人上【`一作未逰彼地空劳想`】日夕归心白髪催【`一作师徃如云不可陪`】  

寄韩潮州愈  

此心【`一作身`】曽与木兰舟直到天南潮【`一作湖`】水头隔岭篇章来华岳出关书信过泷流峰悬驿路残云防海浸城根【`一作闉`】老树秋一夕瘴烟风卷尽月明初上浪西楼  

詶张籍王建  

疎林荒宅古坡【`一作陂`】前乆住还因太守怜渐老更思深处隐多闲数得上方眠鼠抛贫屋收田日鴈度寒江拟【`一作撒`】雪天身是【`一作事`】龙钟应是分水曹芸阁枉来篇  

逢博陵故人彭兵曹  

曲阳分散防京华见说三年住海涯别后觧餐蓬蔂子向前未识牡丹花偶逢日者教求禄终傍泉声拟置家蹋雪携琴【`一作衾`】相就宿夜深开戸斗牛【`一作月先`】斜  

赠牛【`一作刘`】山人  

二十年中饵茯苓致书【`一作身`】半是老君经东都旧住商人宅南国新修道士亭凿石养蜂休买蜜坐山秤药不争星古来隐者多能卜欲就先生问丙丁  

送于中丞使回纥册立  

君立天骄发使车册文字字着金书渐通【`一作过`】青塜郷山尽欲达皇情译语初调角寒城边色动下霜秋碛鴈行疎旌旗来徃几多日应向途中见岁除  

送刘侍御重使江西  

时当苦热逺行人石壁飞泉溅马身又到钟陵知务大还浮湓浦属秋新早程猨呌云深极宿馆禽惊叶动频前者巳闻廉使荐兼言有画静边尘  

赠圆上人  

诵经千纸得为僧麈尾持行不拂蝇古塔月髙闻呪水新坛日午见烧灯一双童子浇红药百八真珠贯防绳且说近来心里事仇雠相对似亲朋  

处州李使君改任遂州因寄赠  

庭树几株隂入戸主人何在客闻蝉钥开原上髙楼锁瓶汲池东古井泉趂静野禽【`一作因趂野僧`】曽后到休吟邻叟始安眠仙都山【`一作弱`】水谁能忆西去风涛书满船  

酬慈恩寺文郁上人  

袈裟影入禁【`一作镜`】池清犹忆乡山近赤城篱落罅间寒蟹过莓苔石上晩蛩行【`一作鸣`】期登野阁闲应甚阻宿山【`一作幽`】房疾未平闻说又寻南岳去无端诗思忽然生  

访鉴师侄  

维摩青石讲初休縁访亲宗到普州我有军持凭弟子岳阳溪里汲寒流  

夜坐  

蟋蟀渐多秋不浅蟾蜍巳没夜应深三更两鬓几枝雪一念双峰四祖心  

送别  

门外便伸千里别无车不得到河梁髙楼直上百余尺今日为君南望长  

闻蝉感怀  

新蝉忽发最髙枝不觉立聼无限时正遇友人来告别一心【`一作声`】分作两般悲  

夏夜上谷宿开元寺  

诗成一夜月中题便卧松风到曙鸡带月时闻山鸟语郡城知近武陵溪  

送于总持归京  

出家初何方寺上国西明御水东却见旧房堦下树别来二十一春风  

崔卿池上鹤  

月中时呌叶纷纷不异洞庭霜夜闻翎羽如今从放长【`一作从今如罢翦`】犹能飞起向【`一作上`】孤云  

登田中丞髙亭  

高亭林表迥嵯峨独坐秋宵不寝【`一作寐`】多玉免【`一作貎`】玉人歌里出白云难似【`一作虽白`】莫相和  

友人婚杨氏催妆  

不知今夕是何夕催促阳台近镜台谁道芙蓉水中种青铜镜里一枝开  

酬朱侍御望月见寄  

他寝【`一作今夜`】此时吾不寝近秋三五日【`一作月`】逢晴【`一作晴时`】相思唯有霜台月望尽孤光见却生【`一作迟`】  

题韦云叟草堂  

新起此【`一作北`】堂开北窗当窓山隔一重江白茅草苫【`一作苫盖`】重重宻爱此【`一作杀`】秋天夜雨淙  

和韩吏部泛南溪  

溪里晩从池岸出石泉秋急夜深闻木兰船共山人上月映渡头零落云  

方镜  

背如刀截机头锦靣似升量涧底泉铜雀台南秋日后【`一作得`】照来照去已三年  

詶姚合  

黍穗豆苖侵古道晴原午后早秋时故人相忆僧【`一作曽`】来说杨栁无风蝉满枝  

送灵应上人  

遍参尊宿逰方乆名岳竒峰问此公五月半间看瀑布青城山里白云中  

赠丘先生  

常言吃药全胜饭华岳松边采茯神不遣髭须一茎白拟为白日上升人  

渡桑干  

客舍并州巳十霜归心日夜忆咸阳无端更渡桑干水却望并州是故郷  

夜期啸客吕逸人不至【`一作期吕逸人不至一作夜期啸客不至`】  

逸人期宿石牀中遣我开扉对晩空不知何处啸秋月闲着【`一作闭一作却`】松门一夜风  

夜集乌行中所居  

环炉促席复持杯松院双扉向月开座上同声半先达名山独入此心来  

赠梁浦秀才斑竹拄杖  

拣得林中最细枝结根石上长身迟莫嫌滴沥红斑少恰似【`一作是`】湘妃泪尽时  

寻石瓮寺上方  

野寺入时春雪后﨑岖得到此房前老僧不出迎朝客巳住上方三十年  

早秋寄题天竺灵隐寺  

峯前峰后寺新秋絶顶髙窓见沃洲人在定中闻蟋蟀鹤从【`一作曽`】栖处挂猕猴山钟夜度空江水汀月寒生古石楼心忆悬【`一作挂`】帆身未遂谢公此地昔年游  

黎阳寄姚合  

魏都城里曾游【`一作游从`】熟才子斋中止泊多去日緑杨垂紫陌归时白草夹【`一作映`】黄河新诗不觉千回咏古镜曽【`一作重`】经几度【`一作番`】磨惆怅心思滑台北满杯浓酒与愁和  

送崔约秀才  

归寕髣髴三千里月向船见几宵野防独偷髙树果前山渐见短禾苖更深栅锁淮波疾苇动风生雨气遥重入石头城下寺南朝杉老未干燋  

咏懐  

纵把书看未省勤一生生计秖长贫可能在世无成事不觉离家作老人中岳深林秋独徃南原多草夜无邻经年抱疾谁来问野鸟相过啄木频  

夏日寄髙洗马  

三十年来长在客两三行泪忽然垂白衣苍鬓经过嬾赤日朱门偃息迟花发应耽新熟酒草颠还写早朝诗不縁马死西州去画角堪聼是暁吹  

送周判官元范赴越  

原下相逢便别离蝉鸣关路使回时过淮渐有悬帆兴到越应将坠叶期城上秋山生菊早驿西寒渡落潮迟巳曽几遍随旌斾去谒荒郊【`一作凉`】大禹祠  

送罗少府归牛渚  

作尉长安始三日【`一作三月罢`】忽思牛渚梦天台楚山逺色独归去灞水空流相送回霜覆鹤身松子落月分萤影石房开白云多处应频到寒涧泠泠漱【`一作溅`】古苔  

题童真上人  

江上修持积岁年滩声未拟住潺湲誓从五十身披衲便向三千界坐禅月峡青城那有滞天台庐岳岂无縁昨宵忽梦逰沧海万里波涛在目前  

赠温观主  

一别罗浮竟未还观深廊古院多关君来几日行虚洞仙去空坛在逺山胎息存思当黒处井华悬绠取朝间弊庐道室虽邻近自乐冬阳炙背闲  

贺厐少尹除太常少卿  

太白山前终日见十旬假满拟秋寻中峯絶顶非无路北阙除书阻【`一作又`】入林朝谒此时闲野屐宿斋何处止【`一作正`】鸣砧省中石镫陪随歩唯赏烟霞不厌深  

上邠寕邢司徒  

箭头破帖【`一作栝`】浑【`一作全`】无敌杖底敲毬逺有声马走千蹄朝万乗地分三郡拥双旌春风欲尽山花发暁角初吹客梦惊不是刑公来镇此长安西北未能行  

欲游嵩岳留别李少尹益【`一本无益字`】  

孤防迟回洛水湄孤禽嘹唳【`一作喨`】幸人知嵩岳望中常待我河梁欲上未题诗新秋爱月愁多雨古观逢【`一作寻`】仙看尽棋微此来将敢问鳯凰何日定【`一作始`】归池  

病鹘吟  

俊鸟还投髙处栖腾身戞戞下云梯有时透雾凌空去无事随风入草迷迅疾月边捎玉免迟回日里拂金鸡不縁毛羽遭零落焉肯雄心向尔低  

赠僧  

从来多【`一作只`】是游山水省泊禅舟月下涛初过石桥年尚少乆辞天柱腊应髙青松带雪悬铜锡白髪如霜落铁刀常恐画工【`一作师`】援笔冩身长七尺有眉毫  

赠【`一本有某字`】翰林  

清重无【`一作可`】过知内制从前礼絶外庭人看花在处多随驾召宴无时不及【`一作觐`】身马自赐来骑觉稳诗縁见彻语长【`一作当`】新应怜独向名场苦曽十余年浪过【`一作度`】春  

颂德上贾常侍  

边臣说使朝天子发语轰然激夏雷髙节羽书期独传分符绛郡滞长材啁啾鸟恐鹰鹯起流散人归父母来自顾此身无所立防谈祖德朶颐开  

田将军书院  

满庭花木半新栽石自平湖逺岸来笋迸邻家还长竹地经山雨几层苔井当深夜泉微上阁入髙秋戸尽开行背曲江谁到此琴书锁着未朝回  

投厐少尹  

闭户息机搔白首中庭一树有清隂年年不改风尘趣日日转多泉石心病起望山台上立觉来聼雨烛前吟厐公相识元和岁眷分依依直至今  

夏夜登南楼  

水岸寒【`一作闲`】楼带月跻夏林初见岳阳溪一防新萤报秋信不知何处【`一作树`】是菩提  

题青龙寺  

碣石山人一轴诗终南山北数人知拟看青龙寺里月待无一防夜云时  

赠李文通  

营当万胜冈头下誓立千年不朽功天子手擎新钺斧谏官请赠李文通  

题虢州三堂赠吴郎中【`一作题虢州吴郎中三堂`】  

无穷草树昔谁栽新起临湖白石台半岸泥沙孤鹤立三堂风雨四门开荷翻团【`一作圆`】露惊秋近栁转斜阳过水来昨夜北楼堪朗咏虢城初锁月裵回  

送僧  

池上时时松雪落焚香烟起见孤灯静夜忆谁来对坐曲江南岸寺中僧  

三月晦日赠刘评事  

三月正【`一作更`】当三十日风【`一作春`】光别我苦吟身共君今夜不湏睡【`一作寝`】未到暁钟犹【`一作五更还`】是春  

送张道者  

新岁抱琴何处去洛阳三十六峰西生来未识山人面不得一聼乌夜啼  

题鱼尊师院  

老子堂前花万树先生曽见几回春夜煎白石平明吃不拟敎人哭此身  

宿村家亭子【`一作宿杜司空东亭一作题杜司戸亭子`】  

牀头枕是溪中石井底泉通竹下池宿客未眠过夜半【`一作当半夜`】独闻山雨到来时  

送称上人  

归蜀拟从巫峡过何时得入旧房禅寺中来后谁身化起塔栽松向野田  

杨秘书新居  

城角新居邻静寺时从新阁上经楼南山泉入宫中去先向诗人门外流  

聼乐山人弹易水  

朱丝底燕泉急燕将云孙白日弹嬴氏归山陵巳掘声声犹带髪冲冠  

经苏秦墓  

沙埋古篆折碑文六国兴亡事系【`一作计`】君今日凄凉无处说乱山秋尽有寒云  

题戴胜  

星防花冠道士衣紫阳宫女化身飞能传上界春消息若到蓬山莫放归  

题隐者居  

虽有柴门常不关片云孤木伴身闲犹嫌住乆人知处见拟移家更上山  

哭孟东野  

兰无香气鹤无声哭尽秋天月不明自从东野先生死侧近云山得散行  

过京索先生坟  

京索先生三尺坟秋风漠漠吐寒云从来有恨君多哭今日何人更哭君  

客思  

促织声尖尖似针更深刺着旅人心独言独语月明里惊觉眠童与宿禽  

盐池院观鹿  

条峰五老势相连此鹿来从若个边别有野麋人不见一生长饮白云泉  

黄鹄下太液池  

髙飞空外鹄下向禁中池岸印行踪浅波揺立影危来从千里岛舞拂万年枝踉跄孤风起裵回水沫移幽音清露滴野性白云随太液无弹射灵禽翅不垂  

代旧将  

旧事说如梦谁当信老夫战塲几处在部曲一人无落日收病【`一作疲`】马晴天晒阵图犹希圣朝用自镊白髭须  

老将  

胆壮乱须白金疮蠧百骸旌旗犹入梦歌舞不开怀燕雀来鹰架尘埃满箭靫自夸勲业重开府是官阶  

春行  

去去行人逺尘随马不穷旅情斜日后春色早烟中流木穿空舘闲花发故宫旧郷千里思池上绿杨风  

题郑常侍防前竹  

绿竹临诗酒婵娟思不穷乱枝低积雪繁叶亚寒风萧防疑泉过萦回有迳通侵庭根出土隔壁笋成丛疎影纱外清音寳瑟中卷帘终日看欹枕几秋同万顷歌王子千竿伴阮公露光怜片片雨润爱蒙蒙嶰谷蛮湖北湘川灀水东何如轩槛侧苍翠褭长空  

早行  

早起赴前程邻鸡尚未鸣主人灯下别羸马暗中行蹋石新霜滑穿林宿鸟惊逺山钟动后曙色渐分明  

送人南归  

分手向天涯迢迢泛海波虽然南地逺见说北人多山暖花常发秋深鴈不过炎方饶胜事此去莫蹉跎  

送人南逰  

此别天涯逺孤舟泛海中夜行常认火帆去每因风蛮国人多富炎方语不同鴈飞难度岭书信若为通  

送道者  

独向山中见今朝又别离一心无挂住万里独何之到处絶烟火逢人话古时此行无弟子白犬自相随  

风蝉  

风蝉旦夕鸣伴叶送新声故里客归尽水边身独行噪轩髙树合惊枕暮山横聼处无人见尘埃满甑生  

清明日园林寄友人  

今日清明节园林胜事偏晴风吹栁絮新火起厨烟杜草开三迳文章忆二贤几时能命驾对酒落花前  

上杜驸马  

玉山突兀压乾坤出得朱门入防门妻是九重天子女身为一品令公孙鸳鸯殿里参皇后龙鳯堂前贺至尊今日澧阳非乆驻伫为霖雨拜新恩  

莲峰歌  

锦砾潺湲玉溪水暁来微雨藤花紫冉冉山鸡红尾长一声樵斧惊飞起松刺梳空石差【`一作室`】齿烟香【`一作空`】风软人参蕊阳崖一梦伴云根仙菌灵芝梦魂里  

壮士吟  

壮士不曾悲悲【`一作去`】即无回期如何易水上未歌先泪垂  

题兴化园亭  

破却千家作一池不栽桃李种蔷薇蔷薇花落秋风起荆棘满庭君始知  

竹  

篱外清隂接药栏暁风交戞碧琅玕子猷没后知音少粉节霜筠漫岁寒  

李斯井  

井存上蔡南门外置此井时来相秦防绠数寻垂古甃取将寒水是何人  

题诗后【`岛吟成独行潭底影数息树边身二句下注此一絶`】  

二句三年得一吟双泪流知音如不赏归卧故山秋  

送友人之南陵  

莫叹徒劳向宦途不羣气岸有谁如南陵暂掌仇香印北阙终行贾谊书好趂江山寻胜境莫辞韦杜别幽居少年跃马同心使免得诗中道跨驴  

寻人不遇【`一作寄人`】  

闻说到扬州吹箫有旧防人来多不见莫是上迷楼  

寻隠者不遇【`一作孙革访羊尊师诗`】  

松下问童子言师采药去只在此山中云深不知处  

行次汉上  

习家池沼草萋萋岚树光中信马蹄汉主庙前湘水碧一声风角夕阳低  

马嵬  

长川几处树青青孤驿危楼对翠屏一自上皇惆怅后至今来徃马蹄腥  

冬夜送人  

平眀走马上村桥花落梅溪雪未消日短天寒愁送客楚山无限路迢迢  

句  

晴风吹栁絮新火起厨烟【`见事文类聚`】　长江风送客孤馆雨留人【`见杨升庵集`】　古岸崩将尽平沙长未休【`见吟杂录`】不如牛与羊犹得日暮归【`见纪事`】  

## 御定全唐诗卷五百七十五  

温庭筠  

温庭筠本名岐字飞卿太原人宰相彦愽裔孙少敏悟才思豓丽韵格清拔工爲词章小赋与李商隐皆有名称温李然行无检幅数举进士不第思神速每入试押官韵作赋凡八义手而成时号温八义徐商镇襄阳署爲廵官不得志去归江东后商知政事颇右之欲白用防商罢相杨收疾之贬方城尉再迁隋县尉卒集二十八卷今编诗爲九卷  

鸡鸣埭曲  

南朝天子射雉时银河耿耿星参差铜壶漏断梦初觉寳马尘髙人未知鱼跃莲东荡宫沼蒙蒙御栁悬栖鸟红妆万户镜中春碧树一声天下晓盘踞势穷三百年朱方杀气成愁烟彗星拂地浪连海战鼔渡江尘涨天绣龙画雉塡宫井野火风驱烧九鼎殿巢江燕砌生蒿  

十二金人霜炯炯芊绵平绿台城基暖色春容【`一作空`】荒古陂宁知玉树后庭曲留待野棠如雪枝  

织锦词  

丁东【`一作冬`】细漏侵琼【`一作瑶`】瑟影转髙梧月初出簇簌金梭万缕红鸳鸯豓锦初成匹【`一作疋`】锦中百结皆同心蘂乱云盘相间深此意欲传传不得玫瑰作柱朱琴爲君裁破合欢被星斗迢迢【`一作寥寥`】共千里象尺【`一作齿`】熏炉未觉秋碧池已【`一作中`】有新莲子  

夜宴謡  

长钗坠髪双蜻蜓碧尽山斜开画屏虬须【`一作防`】公子五侯客一饮千钟如建瓴鸾咽姹【`耻下竹亚二切一作妖一作姹`】唱圆无节睂敛湘烟防廻雪清夜恩情四座同莫令沟水东西别亭亭蜡泪香珠残【`一作溅`】暗露晓【`一作小`】风罗幕寒飘飖【`一作飘`】防带俨相次二十四枝龙画竿裂管萦共繁曲芳樽细浪倾春醁髙楼客防杏花多脉脉新蟾如瞪目  

莲浦謡  

鸣桡轧轧溪溶溶废緑平烟吴苑东水清莲媚两相向镜里见愁愁更红白马金鞭【`一作鞍`】大堤上西江日夕多风浪荷心有露似骊珠不是眞圆亦揺荡  

郭处士击瓯歌  

佶栗金虬石潭古勺陂防【`一作澹`】幽脩语湘君寳马上神云碎佩丛铃满烟雨吾闻三十六宫花离离软风吹春星斗稀玉晨冷磬破昬梦天【`一作木`】露未干香着衣兰钗委坠垂云髪小响丁当逐廻雪晴碧烟滋重叠山罗屏半掩桃花月太平天子驻云车龙鑪勃郁双蟠拏宫中近臣抱扇立侍女低鬟落翠花乱珠触续正跳荡倾头不觉金乌斜我亦爲君长叹息缄情逺寄愁无色莫霑香梦緑杨丝千里春风正无力  

遐水謡  

天兵九月渡遐水马踏沙鸣惊雁【`一作雁声`】起杀气空髙万里情塞寒如箭伤【`一作双`】眸子狼烟堡上霜漫漫枯叶号【`一作飘`】风天地干犀带鼠裘无暖色清光炯冷黄金鞍虏尘如雾昬【`一作罩`】亭障陇首年年汉飞将麟阁无名期未归楼中思妇徒相望  

晓仙謡  

玉妃唤月归海宫月色澹白涵春空银河欲转星靥靥碧【`一作雪`】浪叠山埋早红宫花有露如新涙小苑丛丛【`一作茸茸`】入寒翠绮阁空传唱漏声网轩未辨凌云字遥遥珠帐连湘烟鹤扇【`一作羽`】如霜金骨仙碧箫曲尽彩霞动下视九州皆悄然秦王女骑红尾鳯半【`一作乗`】空回首晨鸡弄雾【`一作露`】盖狂尘亿兆【`一作万`】家世人犹作牵情梦  

锦城曲  

蜀山攒黛留晴雪簝笋蕨芽萦九折江风吹巧剪霞绡花上千枝杜鹃血杜鹃飞入岩下丛夜叫思归山月中巴水漾情情不尽文君织得春机红怨魄未归芳草死江头学种相思子树成寄与望乡人白帝荒城【`一作城荒`】五千里  

生禖屏风歌  

玉墀暗接昆仑井井上无人金索冷画壁阴森九子堂阶前细【`一作碎`】月铺花影绣屏银鸭香蓊蒙天上梦归花绕丛宜男漫作后庭草不似樱桃千子红  

嘲春风  

春风何处好别殿饶芳草苒嫋转鸾旗萎防吹雉葆扬芳歴九门澹荡入兰荪争奈白团扇时时偷主恩  

舞衣曲  

藕肠纤缕抽轻春烟机漠漠娇娥【`一作蛾`】嚬金梭淅沥透空薄剪落交刀【`一作鲛鮹`】吹断云张家公子夜闻雨夜向兰堂思楚舞蝉衫麟带压愁香偷得莺簧【`一作黄莺`】鏁【`一作销`】金缕管含兰气娇语悲胡槽雪腕鸳鸯丝芙蓉力弱应难定杨栁风多不自持回嚬笑语西牕客星斗寥寥波脉脉不逐秦王卷象牀满楼明月梨花白  

张静婉采莲歌【`并序`】  

静婉羊偘妓也其容絶世偘自爲采莲二曲今乐府所存失其故意因歌以俟采诗者事具载梁史  

兰膏坠髪红玉春燕钗拖颈抛盘云城邉【`一作西`】杨栁向娇【`一作桥`】晚门前沟水波粼粼麒麟公子朝天客珂【`一作佩`】马珰珰【`一作堂堂一作当当`】度春陌掌中无力舞衣轻剪断鲛绡【`一作鮹`】破春碧抱月飘烟一尺腰麝脐龙髓【`一作脑`】怜娇娆【`一作饶`】秋罗拂水【`一作衣`】碎光动露重花多香不销鶒交交【`一作胶胶`】塘水满绿芒【`一作萍`】如【`一作金`】粟莲茎短一夜西风送雨来粉痕零落愁红浅船头折藕丝暗牵藕根莲子相留连郎心似月月未【`一作易`】缺十五十六清光圆  

湘宫人歌  

池塘芳草湿夜半东风起生绿画罗屏金壶贮春水黄粉楚宫人芳花【`一作方飞`】玉刻鳞娟娟照棊【`一作台`】烛不语两含嚬  

黄昙子歌  

参差绿蒲短揺豓云【`一作春`】塘满红防荡融融莺翁鸂鶒暖萋芊小成【`一作城`】路马上修蛾嬾罗衫褭回【`一作向`】风防粉金鹂卵  

觱篥歌【`李相妓人吹`】  

蜡烟如纛新蟾满门外平沙【`一作沙平`】草芽短黒头丞相九天归夜听飞琼吹朔管情逺气调兰蕙薫天香瑞彩含絪緼皓然纤指都揭血日暖碧霄无片云含商咀徴双幽咽软縠疎罗共萧屑不尽长圆叠翠【`一作彩`】愁栁风吹破澄潭月鸣梭淅沥金丝蘂恨语殷勤陇头水汉将营前万里沙更深一一霜鸿起十二楼前花正繁交枝簇蔕连壁门景阳宫女正愁絶莫使此声催断魂  

照影曲  

景阳妆罢琼牕暖欲照澄明香歩嬾桥上衣多抱彩云金鳞【`一作鲜`】不动春塘满黄印额山轻爲尘翠鳞【`一作鲜`】红穉俱含嚬桃花百媚如欲语曽爲【`一作谓`】无双今两身  

拂舞词【`一作公无渡河`】  

黄河怒浪连天来大响谹谹【`一作肱肱`】如殷雷龙伯驱风不敢上百川喷雪髙崔嵬二十三【`一作五`】何太哀请公勿【`一作莫`】渡立徘徊下有狂蛟锯爲尾裂帆截櫂磨霜齿神椎凿石塞神潭白马防赤尘起公乎跃马扬玉鞭灭没髙蹄日千里  

太液池歌  

腥鲜龙气连清防花风漾漾吹细光叠澜不定照天井倒影荡揺【`一作漾`】晴翠长平碧浅春生绿塘云容雨态连青【`一作春`】苍夜深银汉通柏梁二十八宿朝玉堂  

雉场歌  

茭叶萋萋接烟曙【`一作树`】鸡鸣埭上梨花露彩仗锵锵已合围绣翎白颈遥相妬雕尾扇张金缕髙碎铃素拂骊驹豪绿场红迹未【`一作来`】相接箭发铜【`一作狠`】牙伤彩毛麦陇桑隂小山晚六虬【`一作虬`】归去凝笳逺城头却望几含情青【`一作春`】亩春【`一作青`】芜连石【`一作古`】苑  

雍台歌  

太子池南楼百尺入【`一作八`】窓新树疎帘隔黄金铺首画钩陈羽葆停幢【`一作亭童`】拂交防盘纡防楯临髙台帐殿【`一作殿帐`】临流鸾扇开早鴈惊【`一作声`】鸣细波起映花卤簿龙飞回  

吴苑行  

锦雉双飞梅结子平春逺绿牕中起吴江澹画水连空三尺屏风隔千里小苑有门红【`一作门`】扇开天丝舞蝶共【`一作俱`】徘徊绮户雕楹长若此韶光歳歳如归来  

常林欢歌  

宜城酒熟花覆桥沙晴绿鸭鸣咬咬【`一作交交`】秾桑绕舍麦如尾幽轧鸣机双燕巢马声特特荆门道蛮水扬光色如草锦荐金炉梦正长东家咿【`一作呃`】喔鸡鸣早  

塞寒行  

燕弓劲霜封瓦朴簌寒雕睇平野一防黄尘起雁喧白龙堆下千蹄马河源怒浊【`一作触一作激`】风如刀剪断朔云天更髙晚出榆关【`一作林`】逐征北惊沙飞迸冲貂【`一作征`】袍心许凌烟名不灭年年锦字伤离别彩毫一画竟何荣空【`一作长`】使青楼涙【`一作泣`】成血  

湖阴词【`并序`】  

王敦举兵至湖阴明帝微行视其营伍由是乐府有湖阴曲而亡其辞因作而附之  

祖龙黄须珊瑚鞭鐡骢金面青连钱虎髯【`一作须`】拔劒欲成梦日压贼营如血鲜海旗风急惊眠起甲重光揺照湖水苍黄追骑尘外归森索妖星阵前死五陵愁碧春萋萋霸川玉马空中嘶羽书如电入青璅雪腕如槌催画鞞白虬【`一作虬`】天子金煌【`一作锽`】铓髙临帝座廻龙章吴波不动楚山晩花压阑干春昼长  

蒋侯神歌  

楚神鐡马金鸣珂夜动蛟潭生素波商风刮水报西帝庙前古树蟠白虵吴王赤斧斫【`一作砍`】云阵画堂列壁丛【`一作防排`】霜刃巫娥传意托悲丝铎语琅琅理双鬓湘烟刷翠湘山斜东方日出飞神鸦青云自有黒龙子潘妃莫结丁香花  

汉皇迎春词  

春草芊芊晴扫【`一作拂`】烟宫城大锦红殷【`于间反`】鲜海日初【`一作如`】融照仙掌淮王小队【`一作坠`】缨铃响猎猎东风焰赤【`一作展焰`】旗画神金甲葱茏网钜公歩辇迎句芒复道扫【`一作拂`】尘燕【`一作鸾`】彗【`一作篲`】长豹尾竿前赵飞燕柳风吹尽眉间黄碧草含情杏花喜上林莺啭游丝起寳马揺环万骑归恩光暗入帘栊里  
