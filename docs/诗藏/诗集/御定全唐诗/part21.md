---
title: 第20部分
index: true
icon: editor
order: 21
category:
  - 诗藏
  - 诗集
  - 御制全唐诗
tag:
  - 钦定四库全书
  - 集部八
  - 总集类
  - 曹寅
  - 清
---

## 御定全唐诗卷四百七十六  

熊孺登  

熊孺登钟陵人登进士第元和中终藩镇从事诗一卷  

至日荷李常侍过郊居  

贱子守柴荆谁人记姓名风云千骑降草木一阳生礼异江河动欢殊里巷惊称觞容侍坐看竹许同行遇觉沧溟浅恩疑太岳轻尽搜天地物无论此时情  

日暮天无云  

杳杳复苍然无云日暮天象分青气外景尽赤霄前渐吐星河色遥生水木烟从容【`一作龙`】难附丽顾歩欲澄鲜但见收三素何能测上应非暂呈瑞不许出山川  

新成小亭月夜  

已被月知防斩新风到来无人伴幽境多取木兰栽  

和窦中丞岁酒喜见小男两歳  

更添十岁应为相岁酒从今把未休闻得一毛添五色  

眼看相逐鳯池头  

寒食  

东风泼火雨新休舁尽春泥扫雪沟走马犊车当御路汉阳公主谢鸡毬  

送僧逰山  

云身自在山山去何防灵山不是归日暮寒林投古寺雪花飞满水田衣  

雪中荅僧书  

八行银字非常草六出天花尽是梅无所与陈童子别雪中辛苦逺山来  

题逍遥楼伤故韦大夫  

利及生人无更为落花流水旧城池逍遥楼上雕龙字便是羊公堕泪碑  

戏赠费冠卿  

但恐红尘虚白首寜论蹇逸分先后莫占莺花笑寂寥长安春色年年有  

与左兴宗湓城别  

江逢九派人将别猨到三声月为秋不知相见更何日此夜少年堪白头  

八月十五夜卧疾  

一年秖有今宵月尽上江楼独病眠寂寞竹窗闲不闭夜深斜影到牀前  

正月十五日  

汉家遗事今宵见楚郭眀灯防防张深夜行歌声絶后紫姑神下月苍苍  

曲池陪宴即事上窦中丞  

水自山阿绕坐来瑚台上木绵开欲知举目无情罚一片花流酒一杯  

董监庙  

仁杰滛祠废欲无枯枫老栎两三株神乌惯得商人食飞趂征防过蠡湖  

赠侯山人  

一见清容惬素闻有人传是紫阳君来时玉女裁春服翦破湘山防片云【`湘山在泉州郡治后`】  

送马判官赴安南  

故人交趾去从军应笑狂生挥阵云省得蔡州今日事旧曽都防帐前闻  

送准上人归石经院  

栴檀刻像今犹少白石镌经古未曽归去更防翻译寺前山应遇鴈门僧  

寒食野望  

拜扫无过骨肉亲一年唯此两三辰冡头莫种有花树春色不闗泉下人  

祗役遇风谢湘中春色  

水生风熟布防新只【`一作唯`】见公程不见春应被百花撩乱笑比来天地一闲人  

湘江夜泛  

江流如箭月如弓行尽三湘数夜中无那子规知向蜀一声声似怨春【`一作东`】风  

蜀江水【`来自蕃界`】  

日夜朝宗来万里共怜江水引蕃心若论巴峡愁人防猨比滩声是好音  

寄安南马中丞  

龙韬能致虎符分万里霜台压瘴云蕃客不须愁海路波神今伏马将军  

甘子堂陪宴上韦大夫  

武陵楼上春长早甘子堂前花落迟楚乐怪来声竞起新歌尽是大夫词  

青溪村居二首  

家占溪南千个竹地临湖上一羣山渔船多在马长放出防自由闲不闲  

深树黄骊晓一声林西江上月犹眀野人早起无他事贪绕沙泉看笋生  

奉和兴元郑相公早春送杨侍郎  

征鞍欲上醉还留南浦春生百草头丞相新裁别离曲声声飞出旧梁州  

送舎弟孺复徃庐山  

能骑竹马辨西东未省烟花暂不同第一早归春欲尽庐山好看过湖风  

野别留少防上人  

若为相见还分散翻觉浮云亦不闲何防留师暂且住家贫唯有坐中山  

经古墓  

碑折松枯山火烧夜台从闭不曽朝那将逝者比流水流水东流逢上潮  

赠灵彻上人  

诗句能生世界春僧家更有姓汤人况闻暗忆前朝事知是修行第防身  

春郊醉中赠章八元  

三月踏青能防日百囬添酒莫辞频看君倒卧杨花里始觉春光为醉人  

## 御定全唐诗卷四百七十七  

李渉  

李渉洛阳人初与弟渤同隐庐山后应陈许辟宪宗时为太子通事舎人寻谪峡州司仓参军太和中为太学博士复流康州自号清谿子集二卷今编诗一卷  

懐古  

尼父未适鲁屡屡倦迷津徒懐教化心纡郁不能伸一遇知已言万方始喧喧至今百王则孰不挹其源  

咏古  

大智思济物道行心始休垂纶自消息岁月任春秋纣虐武既贤风云固可求顺天行杀机所向协良谋况以丈人师将济安川流何劳问枯骨再取阴阳筹霸国不务仁兵戈恣相酬空令渭水迹千古独悠悠  

题清溪鬼谷先生旧居  

翠壁开天池青崖列云树水容不可状杳若清河雾常  

闻先生教指示秦仪路二子才不同逞词过尺度偶因从吏役逺到栖处松月想旧山烟霞了如故未遑錬金鼎日觉容光暮万虑随境生何由返真素寂寞天籁息清逈鸟声曙回首望重重无期挹风驭  

感兴  

隋氏造宫阙峨峨倚云烟搜竒竭四海立制谋千年秦兵半夜来烈火焚髙台万人聚筋血一旦为尘埃君看汴河路尚说隋家栁但问哭陵人秋草没来乆  

鹧鸪词二首  

湘江烟水深沙岸隔枫林何处鹧鸪飞日斜斑竹隂二女空【`一作虗`】垂泪三闾枉自沉惟有鹧鸪啼独伤行客心越冈连越井越鸟更南飞何处鹧鸪啼夕烟东岭归岭外【`一作头`】行人少天涯北客稀鹧鸪啼别处相对泪沾衣  

山中  

无奈牧童何放牛吃我竹隔林呼不譍呌笑如生鹿欲报田舎翁更深不归屋  

寄荆娘写真  

章华台南莎草齐长河栁色连金堤青楼曈昽曙光蚤梨花满巷莺新啼章台玉颜年十六小来能唱西梁曲教坊大使乆知名郢上词人歌不足少年才子心相许夜夜髙堂梦云雨五铢香帔结同心三寸红牋替传语縁池并戏双鸳鸯田田翠叶红莲香百年恩爱两相许一夕【`一作日`】不见生愁肠上清仙女徴游伴欲从湘住河汉只愁陵谷变人寰空叹桑田归海岸愿分精魄定形影永似银壶挂金井召得丹青絶世工写真与身真相同忽然相对两不语疑是妆成来镜中岂期人愿天不违云軿却驻从山归画图封裹寄箱箧洞房艶艳生光辉良人翻作东飞翼却遣江头问消息经年不得一封书翠幕云屛绕空壁结客有少年名总身姓江征帆三千里前月发豫章知我别时言识我马上郎恨无羽翼飞使我徒怨沧波长开箧取画图寄我形影与客将如今憔悴不相似恐君重见生悲伤苍梧九疑在何处斑斑竹泪连潇湘  

与弟渤新罗劒歌  

我有神劒异人与暗中往往精灵语识者知从东海来来时一夜因风雨长河临晓北斗残秋水露背青螭寒昨夜大梁城下宿不借跌光顔看刃边飒飒尘沙缺瘢痕半是蛟龙血雷焕张华乆已无沉寃知向何人说我有爱弟都九江一条直气今无双青光好去莫惆怅必斩长鲸须少壮  

六叹【`并序　本六首今存三首`】  

五噫四愁九歌七启皆创文者立意之终纪其数而名之也清江白云孤山逺屿皆得时之人吟咏性情耳余无暇于是焉穷居歳隂偶懐无悰因追感闻见成文六篇目曰六叹惧质文之不备复何全于比兴乎録之私斋以示同道格韵枯缺多慙见知  

绮罗【`一作幙`】香风翡翠车清明独傍芙蓉渠上有云鬟洞仙女垂罗掩縠烟中语风月频惊桃李时沧波乆别鸳鸿侣欲传一札孤飞翼山长水逺无消息却锁重门一院深半夜空庭明月色  

深院梧桐夹金井上有辘轳青丝索美人清昼汲寒泉寒泉欲上银缾落迢迢碧甃千余尺竟日倚防空叹息惆怅不来照明镜却掩洞房抱【`一作花`】寂寂  

汉臣一没丁零塞牧羊西过隂沙外朝凭南鴈信难回夜望北辰心独在汉家茅土横九州髙门长防封【`一作分`】王侯但将钟鼓恱私爱肯以犬羊【`一作戎`】为国羞夜宿【`一作夜夜`】寒云卧氷雪严风触刃垂旌节丁年奉使白头归泣尽李陵衣上血  

春山三朅来  

钓鱼朅来春日暖沿溪不厌舟行缓野竹初栽碧玉长澄潭欲下青丝短昔人避世兼避讐暮栖云外朝悠悠我今无事亦如此赤鲤忽到长竿头泛泛随波凡几里碧莎如烟沙似砥瘦壁横空怪石危山花鬬日禽争水有时带月归扣舷身闲自是渔家仙  

山上朅来采新茗新花乱发前山顶琼英动揺钟乳碧丛丛髙下随崖岭未必蓬莱有仙药能向鼎中云漠漠越瓯遥见裂鼻香欲觉身轻骑白鹤  

采药朅莱药苖盛药生只傍行人径世人重耳不重目指似药苖心不足野客住山三十载妻儿共寄浮云外小男学语便分别已辩君臣知匹配都市广长开大铺疾来求者多相悮见说韩康旧姓名识之不识先相怒  

牧童词  

朝牧牛牧牛下江曲夜牧牛牧牛度村谷【`一作村口`】荷蓑【`一作笠`】出林春雨细芦管卧吹莎草緑乱挿蓬蒿箭满腰不怕猛虎欺黄犊  

醉中赠崔膺  

与君兄弟匡岭故与君相逢杨子渡白浪南分吴塞云緑杨深入隋宫路隋家文物今虽改舞馆歌台基尚在炀帝陵边草木深汴河流水空归海古今悠悠人自别此地緐华终未歇大道青楼夹翠烟琼墀绣帐开明月与君一言两相许外舍形骸中尔女扬州歌酒不可追洛神映箔湘妃语白马黄金为身置谁能独羡他人醉暂到香炉一夕间能展愁眉百世【`一作年`】事君看白日光如箭一度别来颜色变早谋侯印佩腰间莫遣看花如霰  

岳阳别张祐  

十年蹭蹬为逐臣鬓毛白尽巴江春鹿鸣猨啸虽寂寞水蛟山魅多精神山疟困中闻有赦死灰不望光隂借半夜州符唤牧童虗教衰病生惊怕巫峡洞庭千里余蛮陬水国何亲疎由来真宰不宰我徒劳叹者懐吹霸桥昔与张生别万变桑田何处说龙蛇纵在没泥涂长衢却为驽骀设爱君气坚风骨峭文章真把江淹笑洛下诸生惧刺先乌鸢不得齐鹰鹞岳阳西南湖上寺水阁松房遍文字新钉张生一首诗自余吟着皆无味防马前途须努力莫学龙钟虗叹息  

寄河阳从事杨潜  

忆昨天台寻石梁赤城枕下看扶桑金乌欲上海如血翠色一防蓬莱光安期先生不可见蓬莱目极沧海长回舟偶得风水便烟帆数夕归潇湘潇湘水清岩嶂曲夜宿朝游常不足一自无名身事闲五湖云月偏相属进者恐不荣退者恐不深鱼游鸟逝两虽异彼此各有遂生心身解耕耘妾能织岁晏饥寒免相逼稚子才年七岁余渔樵一半分渠力吾友从军在河上腰佩吴钩佐飞将偶与嵩山道士期西寻汴水来相访见君颜色犹憔悴知君未展心中事落日驱车出孟津髙歌共叹伤心地洛邑秦城少年别两都陈事空闻说汉家天子不东游古木行宫闭烟月洛濵老翁年八十西望残阳临水泣自言生长开元中武皇恩化亲霑及当时天下无甲兵虽闻赋敛毫毛轻红车翠盖满衢路洛中欢笑争逢迎一从戎马来幽蓟山谷虎狼无捍制九重宫殿闭豺狼万国生人自相噬蹭蹬疮痍今不平干戈南北常纵横中原膏血焦欲尽四郊贪将犹凭陵秦中豪宠争出羣巧将言智寛明君南山四皓不敢语渭上钓人何足云君不见昔时槐栁八百里路傍五月清隂起只今零落几株残枯根半死黄河水  

重登滕王阁  

滕王阁上唱伊州二十年前向此游半是半非君莫问好山长在水长流  

重到襄阳哭亡友韦夀朋  

故人坟树立秋风伯道无儿迹便空重到笙歌分散地隔江吹笛月明中  

再至长安  

十年谪宦鬼方人三遇鸿恩始到秦今日九衢骑马望却疑浑是刹那身  

赠道器法师  

氷作形【`一作仪`】容雪作眉早知谈论两川知如今不用空求佛但把令狐宰相诗  

庐山得元侍御书  

慙君知我命龙钟一纸书来意万重正着白衣寻古寺忽然邮递到云峰  

竹枝词【`一作歌`】  

荆门滩急水潺潺两岸猨啼烟满山渡头少年【`一作年少`】应官去月落西陵望不还  

巫峡云开神女祠緑潭红树影参差不劳【`一作下牢`】戍口初相问无义滩头剰别离  

石壁千重树万重白云斜掩碧芙蓉昭君溪上年年月偏照【`一作独自`】婵娟色最浓  

十二峰头月欲低空聆【`一作蒙义作澪`】滩上子规啼孤舟一夜东归客泣向东【`一作春`】风忆建溪  

京口送朱昼之淮南【`一作寄赠妓人`】  

两行客泪愁中落万树山花雨后【`一作里`】残君到扬州见桃叶为传风水渡江难  

题鹤林寺僧舎【`寺在镇江`】  

终日昏昏醉梦间忽闻春尽强登山因过竹院逢僧话又【`一作偷`】得浮生半日闲  

重过文上人院  

南随越鸟北燕鸿松月三年别逺公无限心中不平事一宵清话又成空  

双峰寺得舎弟书  

暂入松门拜祖师殷勤再读塔前碑回头忽向【`一作见`】寻阳使太守如今是惠持  

木兰花  

碧落真人着紫衣始堪相并木兰枝今朝绕郭花看遍尽是深村田舎儿  

过招隐寺  

每忆中林访惠持今来正遇早春时自从休去无心事唯向髙僧说便知  

酬举生许遇山居  

琉璃潭上新秋月清净泉中智惠珠不似本宗疎二教许过云壑访潜夫  

春晚游鹤林寺寄使府诸公  

野寺寻花春已迟背岩唯有两三枝明朝酒犹堪赏【`一作醉`】为报春风且莫吹  

题开圣寺  

宿雨初收草木浓羣鸦飞散下堂钟长廊无事僧归院尽日门前独看松  

奉使淮南  

汉使徴兵诏未休两行【`一作南行`】旌斾接扬州试上髙楼望春色一年风景尽堪愁  

登北固山亭  

海绕重山江抱城隋家宫苑此分明居人不觉三吴恨却笑闗河【`一作山`】又战争  

秋日过员太祝林园  

望水寻山二里余竹林斜到地仙居秋光何处堪消日晏先生满架书  

题武闗  

来往悲欢万里心多从此路计浮沉皆縁不得空门要舜葬苍梧直至今  

题温泉【`一本此下有宫字`】  

能使时平四十春开元圣主得贤臣当时姚宋并燕许尽是骊山从驾人  

经涢川馆寄使府羣公  

涢川水竹十家余渔艇蓬门对岸居大胜尘中走鞍马与他军府判文书  

葺夷陵幽居  

负郭依山一径深万竿如束翠沉沉从来爱物多成癖辛苦移家为竹林  

再游头陀寺  

无因暂泊鲁阳戈白髪兼愁日日多只恐雪晴花便尽数来山寺亦无他  

看射栁枝  

玉弝朱弦敕赐弓新加二斗得秋风万人齐看翻金勒百歩穿杨逐箭空  

寄峡州韦郎中  

年过五十鬓如丝不必前程更问师幸得休耕乐尧化楚山深处最相宜  

赠田玉卿  

长安里巷旧邻居未解梳头五岁余今朝嫁得风流壻歌舞闲时看读书  

题招隐寺即戴颙旧宅  

两崖古树千般色一井寒泉数丈氷欲问前朝戴居士野烟秋色【`一作草`】是丘陵  

山居送僧【`一本题上有青溪二字`】  

失意因休便买山白云深处寄柴闗若逢城邑人相问报道花时也不闲  

过襄阳上于司空頔  

方城汉水旧城池陵谷依然世自移歇马独来寻故事逢人唯説岘山碑  

送魏简能东游二首  

献赋论兵命未通却乗羸马出【`一作去`】闗东灞陵原上重回首十载长安似【`一作是`】梦中  

燕市悲歌又送君目随征鴈过寒云孤亭宿处时看劒莫使尘埃蔽斗文  

中秋夜君山台望月  

大堤花里锦江前诗酒同游四十年不料中秋最明夜洞庭湖上见当天  

酬彭伉  

公孙阁里见君初衣锦南归二十余莫叹屈声犹未展同年今日在中书  

硖石遇赦  

天网初开释楚囚残骸已废自知休荷簔不是人间事归去沧江有钓舟  

赠龙泉洞尘上人  

八十山僧眼未昏独寻流水到穷源自言共得龙神语拟作茅庵住洞门  

题湖台  

山有松门江有亭不劳他处问青有时带月牀舁到一阵风来酒尽醒  

送妻入道  

人无回意似波澜琴有离声为一弹纵使空门再相见还如秋月水中看  

遇湖州妓宋态宜二首  

曽识【`一作尝忆`】云仙至小时芙蓉头上绾青丝当时惊觉髙唐梦唯有如【`一作而`】今宋玉知  

陵阳夜防【`一作防`】使君筵解语花枝出【`一作在`】眼前一【`一作自`】从明月西沉海不见嫦娥二十年  

逢旧二首  

碧落髙髙云万重当时孤鹤去无踪不期陵谷迁朝市今日辽东特地逢  

将作乗槎去不还便寻云海住三山不知留得支机石却逐黄河到世间  

润州听暮角【`一作晚泊润州闻角`】  

江【`一作孤`】城吹角水茫茫曲引边声【`一作风引胡笳`】怨思长惊起暮天沙上鴈海门斜去两三行  

头陀寺看竹  

寺前新笋已成竿防马重来独自看可惜班皮空满地无人解取作头冠  

奉使京西  

卢龙已复两河平烽火楼边处处耕何事书生走羸马原州城下又添兵  

题连云堡  

由来天地有闗扄断壑连山接杳一出纵知边上事满朝谁信语堪听  

再宿武闗【`一作从秦城回再题武闗`】  

逺别秦城万里游乱山髙下出商州闗门不锁寒溪水一夜潺湲【`一作潺潺`】送客愁  

长安闷作  

宵分独坐到天明又防羸骖信脚行每日除书空【`一作虽`】满纸不曽闻有介推名  

和尚书舅见寄  

欲随流水去幽栖喜伴归云入虎溪深谢陈蕃怜寂寞逺飞芳字警沉迷  

送王六觐巢县叔父二首  

巢岸南分战鸟山水云程尽到东闗歌自是君家事莫怪今来一邑闲  

长忆山隂旧防时王家兄弟尽相随老来放逐潇湘路泪滴秋风引【`一作别`】献之  

偶懐  

转知名【`一作久`】宦是悠悠分付空源始到头待送妻儿下山了便随云水一生休  

秋夜题夷陵水馆  

凝碧初髙海气秋桂轮斜落到江楼三更浦上巴歌歇山影沉沉水不流  

与梧州刘中丞  

三代卢龙将相家五分符竹到天涯瘴山江上重相见醉里同看荳蔲花  

听多美唱歌  

黄莺慢转【`一作啭语`】引秋蝉冲断行【`一作浮`】云直入天一曲梁州听初了为君别唱想夫怜  

题涧饮寺  

百年如梦竟何成白髪重来此地行还似萧郎许度再看庭石悟前生  

题苏仙宅枯松  

几年苍翠在仙家一旦枝枯类海槎不如酸澁棠梨树却占髙城独放花  

山居  

一从身世两相遗往往闗门到午时想得俗流应大笑不知年老识便宜  

听邻女吟  

含情遥夜几人知闲咏风流小谢诗还似霓旌下烟露月边吹落上清词  

题宇文秀才樱桃  

风光莫占少年家白髪殷勤最恋花今日颠狂任君笑趂愁得醉眼麻茶  

汉上偶题  

谪仙唐世游兹郡花下听歌醉眼迷今日汉江烟树尽更无人唱白铜鞮  

送杨敬之倅湖南  

乆嗟尘匣掩青萍见説除书试一听闻君却作长沙傅便逐秋风过洞庭  

送孙尧夫赴举  

自説轩皇息战威万方无复事戎衣却教孙子藏兵法【`一作术`】空把文章向礼闱  

题水月台  

平流白日无人爱桥上闲行若个知水似晴天天似水两重星防碧琉璃  

早春霁后发头陀寺寄院中  

红楼金刹倚晴冈雨雪初收望汉阳草檄可中能有暇迎春一醉也无妨  

哭田布  

魏师临阵却抽营谁管豺狼作信兵纵使将军能伏劒何人岛上哭田横  

黄葵花  

此花莫遣俗人看新染鹅黄色未干好逐秋风上天【`一作天上`】去紫阳宫女要头冠  

别南溪二首  

如云不厌苍梧逺似鴈逢春又北飞唯有隐山溪上月年年相望两依依  

常叹春泉去不回我今此去更难来欲知别后留情处手种岩花次第开  

井栏砂宿遇夜客【`渉尝过九江至皖口遇盗问何人从者曰李博士也其豪首曰若是李渉博士不用剽夺乆闻诗名愿题一篇足矣渉遂赠诗云云`】  

暮【`一作春`】雨萧萧江上村緑林豪客夜知闻【`一作敲门`】他时不用逃名姓【`一作他时不用相廻避一作相逢不必论相识`】世上如今半是君  

谢王连州送海阳图  

谢家为郡实风流画得青山寄楚囚惊起草堂寒气晚海阳潮水到牀头  

再谪夷陵题长乐寺  

当时谪宦向夷陵愿得身闲便作僧谁知渐渐因縁重羞见长燃一盏灯  

谴谪康州先寄弟渤  

唯将直道信苍苍可料无名抵宪章隂隲却应先有谓已交鸿鴈早随阳  

赠廖道士  

膏已明煎信矣哉二年人世不归来庭前为报仙桃树今岁花时好好开  

山花  

六出花开赤玉盘当中红湿耐春寒长安若在五侯宅谁肯将钱买牡丹  

听歌  

飒飒先飞梁上尘朱唇不动翠眉颦愿得春风吹更逺直教愁杀满城人  

送顔觉赴举  

颜子将才应四科料量时辈更谁过居然一片荆山玉可怕无人是卞和  

题五松驿  

云木苍苍数万株此中言命的应无人生不得如松树却遇秦封作大夫  

湘妃庙  

斑竹林边有古祠鸟啼花发尽堪悲当时惆怅同今日南北行人可得知  

赠长安小主人  

上清真【`一作童`】子玉童【`一作真`】顔花态娇羞月思闲仙路迷人应有术桃源不必在深山  

邠州词献髙尚书三首  

单于都防再分疆西引双旌出帝乡朝日诏书添战马即闻千骑取河湟  

将家难立是威声不见多传卫霍名一自元和平蜀后马头行处即长城  

朔方忠义旧来闻尽是邠城父子军今日兵符归上将旄头不用更妖氛  

游西林寺  

十地初心在此身水能生月即离尘如今再结林中社可羡当年防里人  

题白鹿兰若  

只去都门十里强竹隂流水绕回廊满城车马皆知有毎唤同游尽道忙  

寄赵凖乞湘川山居  

闲説班超有旧居山横水曲占商于知君不用磻溪石乞取终年独钓鱼  

晓过函谷闗  

因韩为赵两游秦十月冰霜渡孟津纵使鸡鸣遇闗吏不知余也是何人  

奉和九弟渤见寄絶句  

忽啓新缄吟近诗诗中韵出碧云词且喜陟冈愁已散登舟只恨渡江迟  

赠友人孩子  

骊龙颔下亦生珠便与人间众寳殊他时若要追风日须得君家万里驹  

奉宣慰使鱼十四郎  

年才二十众知名孤鹤仪容彻骨清口传天语来人世却逐祥云上玉亰  

题善光寺  

云门天竺旧姻縁临老移家住玉泉早到可中涢南寺免得翻经住几年  

题宣化寺道光上人居  

二十年前不繋身草堂曽与雪为邻常思和尚当时语衣鉢留将与此人  

栁枝词  

锦池江上栁垂桥风引蝉声送寂寥不必如丝千万缕只禁离恨两三条  

竹枝词  

十二山晴花尽开楚宫双阙对阳台细腰争舞君沉醉白日秦兵天下来  

竹里  

竹里编茅倚石门竹茎疎处见前村闲眠尽日无人到自有春风为扫门  

失题  

华表千年一鹤归丹砂为顶雪为衣泠泠仙语人听尽却向五云翻翅飞  

## 御定全唐诗卷四百七十八  

陆畅  

陆畅字达夫吴郡人元和元年登进士第为皇太子僚属后官鳯翔少尹诗一卷  

云安公主下降【`一本无此六字`】奉诏作催妆诗【`顺宗女下嫁刘士泾百僚举畅为傧相`】  

云安公主贵出嫁五侯家天母亲调粉日兄怜赐花催铺百子帐待障七香车借问妆成未东方欲晓霞  

山出云  

灵山蓄云彩纷郁出清晨望树繁花白看峰小雪新映松张盖影依涧布鱼鳞髙似从龙防低如触石频浓光藏半岫浅色类飘尘玉叶开天际遥怜占早春  

惊【`一作对`】雪  

怪得北风急前庭如月辉天人宁许【`一作底`】巧翦水作花飞  

闻早蝉  

落日早蝉急客心闻更愁一声来枕上梦里故园秋  

别刘端公  

连骑出都门秋蝉噪髙栁落日辞故人自醉不闗酒  

新晴爱月【`一作山斋玩月`】  

野性平生惟爱【`一作好`】月新晴半夜覩婵娟起来自擘纱窗破恰【`一作教`】漏清光落枕前  

云安公主出降杂咏催妆二首【`一作为傧相诗六首`】  

天上琼花不避秋今宵织女嫁牵牛万人惟待乘鸾出乞巧齐登眀月楼  

少妆银粉饰金钿端正天花贵自然闻道禁中时节异九秋香满镜台前  

坐障  

白【`一作碧`】玉为竿丁字成黄金【`一作鸳鸯`】绣带短长轻【`一作馨`】强遮天上花顔色不隔云中语笑声  

  

劳将素手卷虾须琼室流光更缀珠玉漏报来过半夜可怜潘岳立踟蹰【`一本作真珠文织挂檐端锦縁罗旌千万端早把玉钩和月卷神仙愁怕水晶寒`】  

阶  

甃玉编金次第平花纹隠起踏无声防重便上华堂里得见天人吹凤笙  

扇  

寳扇持来入禁宫本教花下动香风姮娥须逐彩云降不可通宵在月中  

解内人嘲【`一作酬宫人　时内人以畅吴音才捷作诗嘲之畅酬诗云云`】  

粉面仙郎选圣朝偶逢秦女学吹箫须教翡翠闻王母不奈乌鸢噪鹊桥  

成都赠别席防  

不值分流二江水定应犹得且同行三千里外情人别更被子规啼数声  

逰城东王驸马亭  

城外无尘水间松秋天木落见山容共防萧史江亭去一望终南紫阁峰  

望毛女峰  

我种东峰千叶莲此峯毛女始求仙今朝暗筭当时事已是人间七万年  

送李山人归山  

来□千山万山里归向千山万山去山中白云千万重却望人间不知防  

长安新晴  

九重深浅人不知金殿玉楼倚朝日一夜城中新雨晴御沟流得宫花出  

出蓝田闗寄董使君  

万里烟萝锦怅间云迎水送度蓝闗七盘九折难行防尽是龚黄界外山  

题悟公禅堂  

临坛付法十三春家本长城若下人芸阁少年应不识南山钞主是前身  

宿陜府北楼奉酬崔大夫二首  

楼压黄河山满坐风清水凉谁忍卧人定军州禁漏传不妨秋月城头过  

一别朱门三四春再来应笑尚风尘昨宵唯有楼前月识是谢公诗酒人  

陜州逢窦巩同宿寄江陵韦协律  

共出丘门岁九霜相逢凄怆对离觞荆南为报韦从事一宿同眠御史牀  

夜到泗州酬崔使君  

徐城洪尽到淮头月里山河见泗州闻道泗濵清庙磬雅声今在谢家楼  

送崔员外使回入京金钩驿逢因赠【`一本无下六字`】  

六星宫里一星归行到金钩近紫微侍史别来经岁月今宵应梦防香衣  

成都送别费冠卿  

红椒花落桂花开万里同逰俱未回莫厌客中频送客思乡独上望乡台  

题商山庙  

商洛秦时四老翁人传羽化此山空若无仙眼何由见总在庙前花洞中  

题独孤少府园林  

四面青山是四隣烟霞成伴草成茵年年洞口桃花发不记曽经迷防人  

送独孤秀才下第归太白山  

逸翮暂时成落羽将归太白赏灵踪须防最近碧霄防拟倩和云买一峯  

下第后病中  

献玉频年命未通穷秋成病悟真空笑看朝市趋名者不病那知在病中  

送深上人归江南  

留得莲花偈付谁独携金防欲归时江南无限萧家寺曽与白云何防期  

题自然观  

劔阁门西第一峯道陵成道有髙踪行人若上升仙防须拨白云三四重  

疾愈歩庭花  

桃红李白觉春归强歩闲庭力尚防从困不扶灵夀杖恐惊花里早莺飞  

筹笔店江亭  

九折岩邉下马行江亭暂歇聴江声白云緑树不闗我枉与樵人乐一生  

赠贺若少府  

十日广陵城里住聴君花下抚金徽新声指上懐中纸莫怪潜偷数曲归  

太子刘舎人邀看花  

年少风流七品官朱衣白马冶逰盘负心不报春光主防防偷看红牡丹  

蔷薇花  

锦窠花朶灯丛醉翠叶眉稠裛露垂莫引美人来架下恐惊红片落燕支  

句  

蜀道易易于履平地【`蜀道易`】　蝉噪入云树风开无主花【`崔谏议林亭`】  

## 御定全唐诗卷四百七十九  

栁公权  

栁公权字诚悬公绰之弟精于书学元和初擢进士第穆宗时拜右拾遗侍书学士改文馆学士文宗复召侍书防以谏议为学士知制诰转工部侍郎咸通初改太子少师诗五首  

应制贺边军支春衣  

去岁虽无战今年未得归皇恩何以报春日得春衣挟纩非真纩分衣是假衣从今貔虎士不惮戍金微应制为宫嫔咏【`太平广记云武宗尝怒一宫嫔久之既而复召谓公权曰朕怪此人若得学士一篇当释然矣公权畧不伫思而成一絶上大恱赐锦防二百疋命宫人上前拜谢之`】  

不分前时忤主恩已甘寂寞守长门今朝郤得君王顾重入椒房拭泪痕  

题朱审寺壁山水画  

朱审偏能视夕岚洞边深墨写秋潭与君一顾西墙画从此看山不向南  

阊门即事  

耕夫占募逐楼船春草青青万顷田试上吴门看郡郭清明防防有新烟  

吴武陵  

吴武陵信州人元和初擢进士第窦易直判度支表武陵主盐北邉入为太学博士太和中出刺韶州防贬潘州司户参军诗一卷今存二首  

贡院楼北新栽小松  

拂槛爱贞容移根自逺峰巳曽经草没终不任苔封叶少初陵雪鳞生欲化龙乘春濯雨露得地近垣墉逐吹香微动含烟色渐浓时回日月照为谢小山松  

题路左佛堂  

雀儿来逐飏风髙下视鹰鹯意气豪自谓能生千里翼黄昬依旧委【`一作入`】蓬蒿  

韦防厚  

韦防厚字徳载京兆人元和初登第又擢贤良方正异等授秘书郎兼史职改咸阳尉迁右拾遗转考功员外出为开州刺史入拜户部郎中知制诰穆宗召入翰林为侍讲学士改中书舎人文宗即位拜兵部侍郎寻以中书侍郎同平章事集七十卷今存诗十二首  

盛山十二诗  

隠月岫  

初映钩如线终衔镜似钩逺澄秋水色髙倚晓河流  

流桮渠  

激曲萦飞箭浮沟泛满巵将来山太守早向习家池  

竹岩  

不资冬日秀为作暑天寒先植诚非鳯来翔定是鸾  

绣衣石榻【`为温侍御置`】  

巉【`一作嵓`】巉雪中峤磊磊【`一作落`】标方峭勿为枕苍山还当础清庙  

宿云亭  

雨合飞危砌天开卷晓窗齐平聨郭栁带绕抱城江  

梅谿  

夹岸凝清素交枝浅沦味调方荐实腊近又先春  

桃坞  

喷日舒红景通蹊茂绿隂终期王母摘不羡武陵深  

胡卢沼  

流凿徒为巧圆洼自可澄倒花纷错秀鉴月静涵冰  

茶岭  

顾渚吴商絶防山蜀信稀千丛因此始含露紫英肥  

盘石磴  

缭绕縁云上璘玢甃玉聨髙髙曽防折极目瞰秋鸢  

琵琶台  

褊地难层土因厓遂削成浅深岚嶂色尽向此中呈  

上士缾泉【`为栁律师置`】  

绠汲岂无井颠崖贵非浚愿洒尘垢余一雨根茎润杨敬之  

杨敬之字茂孝元和初登进士第擢累屯田户部二郎中坐李宗闵党贬连州刺史文宗向儒术以敬之为国子祭酒诗二首  

客思吟  

禾黍正离离南园翦白芝细腰沈赵女髙髻唱蛮姬路愧前冈月梳惭一颔丝乡人不可语独念畏人知  

赠项斯  

防度见诗诗总好及观标格过于诗平生不解藏人善到防逢人说项斯  

句  

霜树乌栖夜空街雀报明　碧山相倚暮归鴈一行斜【`并见张为主客图`】  

李虞仲  

李虞仲字见之端之子元和初登进士第累官中书舎人知制诰终吏部侍郎诗集四卷今存一首  

初日照凤楼  

旭日烟云殿朝阳烛帝居断霞生峻宇通阁丽晴虚流彩连朱槛腾辉照绮疏曈昽晨景里明减晓光初户牖仙山近轩楹凤翼舒还如王母过遥度五云车  

张又新  

张又新字孔昭工部侍郎荐之子元和中擢第歴左右补阙坐李逢吉党贬江州刺史后附李训迁刑部郎中训死复贬申州刺史诗十七首  

郡斋三月下旬作【`以下三首一作崔防诗`】  

春事日已歇池塘旷幽防残红披独坠初绿间浅深偃仰倦芳褥顾歩爱新隂谋春未及竟夏初遽见侵  

五月水邉栁  

结根挺涯涘垂影覆清浅睡脸寒未开嬾腰晴更软揺空条已重拂水带方展似醉烟景凝如愁月露丝长鱼悮恐枝弱禽惊践怅别防多情含春任攀搴  

三月五日陪大夫泛长沙东湖【`一作李羣玉诗`】  

上已余风景芳辰集逺坰防舟浮泛荡绣毂下娉婷栖树回葱蒨笙歌转杳防湖光迷翡翠草色醉蜻蜓鸟弄桐花日鱼飜谷雨萍泛今留胜防谁看画兰亭  

赠广陵妓  

云雨分飞二十年当时求梦不曽眠今来头白重相见还上襄王玳瑁筵  

牡丹　【`作成防`】  

牡丹一朶值千金将谓□来色最深今日满栏开似雪一生辜负看花心  

游白鹤山【`末句缺一字`】  

白鹤山边秋复春张文宅畔少风尘欲驱五马防真隠谁是当初【`阙`】竹人  

行田诗【`一作白石岩`】  

白石岩前湖水春湖邉旧境有清尘欲追谢守行田意今古同忧是长人  

罗浮山  

江北重峦积翠浓绮霞遥映碧芙蓉不知末后沧溟上减却瀛洲第防峰  

青障山【`一作慈湖山`】  

一派逺光澄碧月万株耸翠猎金飇陶仙谩学长生术暑徃寒来更寂寥  

中界山  

琴瑟峰头玉水流晋时遗迹更堪愁愁人到此劳长望何防烟波是祖州  

帆游山  

涨海尝从此地流千帆飞过碧山头君看深谷为陵后翻覆人间未肯休  

谢池  

郡郭东南积谷山谢公曽是此跻攀今来惟有灵池月犹是婵娟一水间  

华盖山  

一岫坡陀凝绿草千重虚翠透红霞愁来始上消归思见尽江城数百家  

吹台山  

吹台山上防烟凝日落云收叠翠屏应谓焦桐堪采斵不知谁是柳吴兴  

青防山  

灵海澄匝翠峰昔贤心赏已成空今朝亭馆无遗制积水沧浪一望中  

孤屿  

碧水逶迤浮翠巘绿萝防密媚晴江不知谁与名孤屿其实中川是一双  

春草池  

谢公梦草一差微谪宦当时道不机且谓飞霞逰赏地池塘烟栁亦依依  

封敖  

封敖字硕夫蓚人元和中登第防昌初以左司员外郎召为翰林学士知制诰迁御史中丞大中中歴平卢兴元节度使终尚书右仆射翰藁八卷今存诗二首  

春色满皇州  

帝里春光正葱茏喜气浮锦铺仙禁侧镜写曲江头红萼开萧阁黄丝拂御楼千门歌吹动九陌绮罗游日近风先满仁深泽共流应非顦顇质辛苦在神州  

题西隠寺  

三年未到九华山终日披图一室间秋寺喜因晴后赏灵峰看待足时还猨从有性留僧坐云霭无心伴客闲胜事傥能销岁月已名利不相闗  

马植  

马植字存之扶风人元和中进士擢第歴安南招讨黔中观察使宣宗朝以户部侍郎同中书门下平章事防罢为太子賔客分司东都起忠武节度使徙宣武卒诗一首  

奉和白敏中圣道和平致兹休运岁终功就合咏盛眀呈上  

舜徳尧仁化犬戎许提河陇欵皇风指挥防虎皆神算恢拓乾坤是圣功四帅有征无汗马七闗虽戍已弢弓天留此事还英主不在他年在大中  

李廓  

李廓宰相程之子登元和进士第累官颍州刺史大中中终武宁节度使诗十八首  

夏日途中  

树夹炎风路行人正午稀初蝉数声起戏蝶一团飞日色欺清镜槐膏防白衣无成归故里自觉少光辉  

长安【`一作汉宫`】少年行  

金紫少年郎绕街鞍马光【`一作狂`】身从左中尉官属右春坊刬戴扬州防重薰异国香垂鞭踏青草来去杏园芳追逐轻薄伴闲游不着绯长拢出猎马数换打毬衣晓日防花去春风带酒归青楼无昼夜歌舞歇时稀日髙春睡足帖马赏年华倒揷银鱼袋行随金犊车还携新市酒逺醉曲江花防度归侵黑金吾送到家好胜耽长夜天眀烛满楼留人看独脚赌马换偏头乐奏曽无歇杯廵不暂休时时遥冷笑怪客有春愁遨游携艶妓装束似男儿杯酒逢花住笙歌簇马吹莺声催曲急春色送【`一作讶`】归迟不以闻街鼔华筵待月移赏春惟逐胜大宅可曽归不乐还逃席多狂惯衩衣歌人踏日起语燕卷帘飞妇好【`一作好妇`】唯相妬倡楼不醉稀防门连日闭苦饮惜残春开锁通新客教姬屈醉人倩【`一作请`】歌牵白马自舞踏红茵时辈皆相许平生不负身新年髙殿上始见有光辉玉鴈排方带金鹅立仗衣酒深和椀赐马疾打珂飞朝下人争看香街意气归游市慵骑马随姬入坐车楼邉聴歌吹帘外见莺【`一作揷钗`】花乐服从人閙归心畏日斜苍头来去报饮伴到倡家小妇教鹦鹉头边唤醉醒犬娇眠玉簟【`一作鼻`】鹰掣憾金铃碧地攅花障红泥待客亭虽然长按曲不饮不曽聴  

鸡鸣曲  

星稀月没入【`一作上`】五更胶胶角角鸡初鸣征人牵马出门立辞妾欲向安西行再鸣引颈檐头下楼中角声催上马才分曙色第二【`应作三`】鸣旌斾红尘已出城妇人上城乱招手夫婿不闻遥哭声长恨鸡鸣别时苦不遣鸡栖近窗户  

镜聴词【`古之镜聴犹今之瓢卦也`】  

匣中取镜辞灶王罗衣掩尽眀月光昔时长着照容色今夜潜将聴消息门前地黑【`一作黒地`】人来【`一作未`】稀无人错道朝夕归更深弱体冷如铁绣带菱花懐里热铜片铜片如有灵愿照得【`一作得照`】见行人千里形  

猛士行  

战鼓惊沙恶天色猛士虬髯眼前黒单于衣锦日行兵阵头走马生擒得幽并少年不敢轻虎狼窟里空手行  

送振武将军  

叶叶归邉骑风头万里干金装腰带重铁【`一作锦`】缝耳衣寒芦酒烧蓬暖霜鸿撚箭看黄河古戍道秋雪白漫漫  

落第  

牓前潜制泪众里自嫌身气味如中酒情懐似别人暖风张乐席晴日看花尘尽是添愁防深居【`一作宫`】乞过春  

赠商山东于岭僧  

商岭东西路欲分两间茅屋一溪云师言耳重知师意人是人非不欲闻  

上令狐舎人  

名利生愁地贫居岁月移买书添架上断酒过花时宿客嫌吟苦乖童恨睡迟近来唯俭静持此荅深知  

## 御定全唐诗卷四百八十  

李绅  

李绅字公垂润州无锡人为人短小精悍于诗最有名时号短李元和初擢进士第补国子助教不乐辄去李锜辟掌书记锜抗命不为草表几见害穆宗召为右拾遗翰林学士与李徳裕元稹同时号三俊歴中书舎人御史中丞户部侍郎敬宗立李逢吉构之贬端州司马徙江州长史迁滁寿二州刺史以太子宾客分司东都太和中擢浙东观察使开成初迁河南尹宣武节度使武宗即位召拜中书侍郎同平章事进尚书右仆射封赵郡公居位四年以检校右仆射平章事节度淮南卒赠太尉谥文肃追昔游诗三卷杂诗一卷今合编为四卷  

南梁行  

江城郁郁春草长悠悠汉水浮青【`一作清`】光杂英飞尽空  

昼景緑杨重隂官舎静此时醉客纵横书公言可荐承眀庐【`元和十四年故山南节度仆射崔公奏观察判官防以书奏见委常戏拙速`】青天诏下宠光至颁籍金闺征石渠【`是岁五月防恩除右拾遗`】秭归山路烟岚隔山木幽深晚花坼涧底红光夺火燃揺风扇毒愁行客【`骆谷中多毒树名山琵琶其花明艳与杜鹃花同樵者识之言曰早花杀人`】杜鹃啼咽花亦殷声悲絶艳连【`一作怜`】空山斜阳瞥映浅深树云雨翻迷崖谷间山鸡锦质矜毛羽透竹穿萝命俦侣乔木幽谿上下同雄雌不惑【`一作异`】飞栖处望秦峰回过商顔浪叠云【`一作波`】堆万簇山行尽杳冥青嶂外九重钟漏紫霄间元和列侍明光殿諌草初焚市朝变北阙趋承【`一作臣`】半隙尘南梁笑客【`一作吟啸`】皆飞霰追思感叹却昏迷霜髩愁吟到暁鸡故箧岁深开断简秋堂月曙掩遗题【`一作袿`】呜呜晓角霞辉灿抚劔当应【`一作楹`】一长叹刍狗无由学圣贤空持感激【`一作谢`】终昏旦  

趋翰苑遭诬构四十六韵  

九五当干徳三千应瑞符纂尧昌圣厯宗禹盛丕图【`穆宗正月登位`】画象垂新令消兵易旧谟选贤方去智招谏忽升愚【`穆宗听政五日蒙恩除右拾遗与淮南李公召入翰林也`】大乐调元气神功运化罏脱鳞超沆瀣翻翼集蓬壶捧日恩光别抽毫顾问殊凤形怜彩笔龙颔借骊珠掷地声名寡摩天羽翮孤洁身酬雨露利口扇谗谀碧海同宸眷鸿毛比贱躯辨疑分黒白举直觝朋徒【`思政靣论逢吉崔桢奸邪刘栖楚柏耆凶险张又新苏景修朋党也`】庭兽方呈角阶蓂始効莩日倾乌掩魄星落斗摧枢【`穆宗升遐`】坠剑悲乔岳号弓泣鼎湖乱羣逢害马择肉纵狂防【`逢吉守澄栖楚柏耆又新等连为搏噬之徒`】胆为隳肝竭心因沥血枯满防摧骇浪征棹折危途【`余以戸部侍郎贬端州司马`】燕客书方诈尧门信未孚【`敬宗即位之初遭逢吉等诬构宸襟未察衔寃遂防`】谤兴金就铄毁极玉生瘉砺吻矜先搏张罗骋疾驱【`余遭逢吉搆成遂敬宗听政之前一日宣命于月华门外窜逐`】地嫌稀魍魉海恨止番禺【`栖楚等见逢吉怒所贬太近`】瘴岭冲蛇入蒸池蹑虺趋望天收雪涕看镜揽霜须草毒人惊剪茅荒室未诛火风晴处扇山鬼雨中呼穷老鄊闗逺羇愁骨肉无鹊灵窥牖户瑞出泥途【`余到端州有红一州人李再荣来献称尝有里人言吉征也余放之于江中回头者三四游泳前后不去乆之又南中小鹊名曰蛮鹊形小如燕雀里中言此鸟不常见至而鸟舞必有喜应是日与同至于馆也`】烟岛深千瘴沧波淼四隅海标传信使江棹认妻孥到接三冬暮来经六月徂暗滩朝不怒惊濑夜无虞【`从吉州而南歴封康竝足湍濑危险至极其名有灭门鲊覇州等滩惟江水泛涨则无此患康州恱城县有媪龙祠或能致云雨余以书祝之家累以十月泝流龙为之三涨江水以达也`】俛首安羸业齐眉慰病夫涸鱼思雨润僵燕望雷苏诏下因颁朔恩移讵省辜【`余以寳歴元年五月量移江州长史`】诳天犹指鹿依社尚凭狐【`逢吉尚为相`】度岭瞻牛斗浮江淬辘轳未平人睚眦谁惧鬼揶揄盆【`一作湓`】浦潮通楚匡山地接吴庾楼清桂满逺寺数莲敷髣髴皆停马悲欢尽隙驹旧交封宿草【`沈八侍郎武十五侍郎元九相公厐严京兆蒋防舍人皆为尘世`】衰髩重生刍万防分梁苑双旌寄鲁儒骎骎移岁月冉冉近桑榆疲马愁千里孤鸿念五湖终当赋归去那更学杨朱  

忆春日太液池【`一作东`】亭【`一作亭东`】对【`长庆三年`】  

宫莺报晓【`一作晓报`】瑞烟开三岛灵禽拂水回桥转彩虹当绮殿舰浮花鹢近蓬莱草承香【`一作步`】辇王孙长桃艶仙顔阿母栽簮笔此时方侍从却思金马笑邹枚  

忆夜直金銮殿承防【`二年`】  

月当银汉玉绳低深听箫韶碧落齐门压紫垣髙绮树阁连青近丹梯墨宣外渥催飞诏草布【`一作定`】深【`一作新`】防促换题眀日【`一作惟我`】独归花路逺【`一作近`】可怜人世隔云霓【`一作泥`】  

忆春日曲江宴后许至芙蓉园  

春风上苑开桃李诏许看花入御园香迳草中廻玉勒凤凰池畔泛金樽緑丝垂栁遮风暗红药低丛拂砌繁归绕曲江烟景晚未央明月鎻千门  

新昌宅书堂前有药树一株今已盈拱前长庆中于翰林院内西轩药树下移得才长一寸仆夫封一泥丸以归植今则长成名之天上树  

白榆星底开红甲珠树宫中长紫霄丹彩结心才辨质碧枝【`一作姿`】抽叶乍成【`一作舒`】条羽衣道士偷圃金简真人防玉苗长带九天余雨露近来葱翠欲成乔  

过荆门  

荆江水濶烟波转荆门路绕【`一作逺`】山葱蒨防势侵云灭又眀山程背日昏还见青青麦陇啼飞鸦寂寞野径棠梨花行行驱马万里逺渐入烟岚危栈賖林中有鸟飞出【`一作幽`】谷月上千岩一声哭肠断思归不可闻人言恨魄来巴蜀我听此鸟祝我魂魂死莫学【`一作死勿学此`】声衔寃纵为羽族莫栖息直上青云呼帝阍此时山月如衔镜嵒树【`一作岫`】参差互辉映皎洁深看入涧泉分眀细见樵人径隂森鬼庙当邮亭鸡豚日宰闻膻腥愚夫祸福自迷惑魍魉凭何通百灵月【`一作日`】低山晓【`一作晚`】问行客已酹椒浆拜荒陌惆怅忠贞徒自持谁祭山头望夫石  

涉沅潇【`一作湘　注内缺二字`】  

屈原死处潇湘隂沧浪淼淼云沈沈蛟龙长怒虎长啸山木翛翛波浪深烟横日落惊鸿起山映余【`一作云`】霞杳【`一作淼`】千里鸿叫离离入暮天霞消漠漠深云水水灵【`一作虗`】江暗扬波涛鼋鼍动荡风骚骚行人愁望待明月星汉沈浮鬼号屈原尔为懐王【`一作忠`】没水府通天化灵物何不驱雷击电除奸邪可怜空作沈泉【`一本此下有抱寃二字`】骨举杯沥酒招尔魂月影【`一作彩`】滉漾开乾坤波白【`一作明`】水黒山隐见汨罗之上遥昏昏风防晓看五两戍鼓咚咚【`一作`】逺山响潮满江津猿鸟啼荆夫楚语飞蛮桨潇湘岛浦无人居风惊水暗惟鲛鱼行来击棹独长叹问尔精魄何所如  

逾岭峤止荒陬抵髙要  

天将南北分寒燠北被羔裘南卉服寒气凝为戎虏骄炎蒸结作虫虺毒周王止化惟荆蛮汉武凿逺通孱顔南标铜柱限荒徼五岭从兹穷险艰衡山截断炎方北回雁峰南瘴烟黒万壑奔赴溢作泷湍飞浪激如绳直【`南人谓水为泷如原瀑流自郴南自韶北有八泷其名神泷伤泷鸡附等泷皆急险不可上南中防舟迅疾可入此水者因名之泷船善游者为泷夫`】千崖傍耸猿啸悲丹蛇虺潜蜲蛇泷夫拟檝劈髙浪瞥忽浮沈如电随岭头刺竹防笼宻火折红蕉焰烧日岭上泉分南北流行人照水愁肠骨隂森石路盘萦纡雨寒日暖常斯须瘴云暂卷火山外苍茫海气穷番禺鹧鸪猿鸟声相续椎髻哓呼同戚促百处溪滩异雨晴四时雷电迷昏旭鱼肠雁足望缄封地逺三江岭万重鱼跃岂通清逺【`一作遂`】峡雁飞难度漳江东【`余在南中日知家累以其年九月九日发衡州因寄云菊花开日有人逢知过衡阳回雁峰江树送秋黄叶少海天迎逺碧云重音书断达听蛮鹊风水多虞祝媪龙想见病身浑不识自磨青镜照衰容慨然追感以疏其下又端州界有清逺峡深险莫测皆言水府为鱼龙之限也`】云蒸地热无霜霰桃李冬华匪时变天际长垂饮涧虹檐前不去衔泥燕【`南中虹四时长见见数则多风燕不归蛰燕泥多沙人惧其沾汚于人每逐其巢也`】幸逢雷雨荡妖昏提挈悲欢出海门西日眼眀看少长北风身醒辨寒温贾生谪去因前席痛哭书成竟何益物忌忠良表是非朝驱綘灌为讐敌眀皇圣徳异文皇不使无辜困鬼方汉日【`一作口`】傅臣终委弃如今衰叟重辉光髙眀白日恩深海齿髪虽残壮心在空媿驽骀异一毛无令朽骨慙【`一作仍`】千载  

移九江【`效何水部余自九江及今周一纪矣`】  

秋波入白水帆去侵空小五两剧奔星樯乌疾飞鸟盆城依落日盆浦看云眇云眇更苍苍匡山低夕阳楚客喜风水秦人悲异鄊异鄊秋思苦江臯月华吐漾漾隐波亭悠悠通月浦津桥归吏竹巷开门户容膝有匡牀及肩才数堵隙光非白驹悬磬我无虞体瘦寡行立家肥安啜哺天书怜谴谪重作朱轓客四座眼全青一麾头半白今来思往事往事益凄然风月同今昔悲欢异目前四时嗟阅水一纪换流年独有西庭鹤孤鸣白露天  

泛五湖【`效谢惠连`】  

范子蜕冠履扁舟逸霄汉嗟予抱险艰怵惕惊弥漫穷通泛滥劳趣适殊昏旦浴日荡层空浮天淼无畔依滩落叶聚立浦惊鸿散浪叠雪峰连山孤翠【`一作紫`】崖断风帆同巨壑云矗成髙防宇宙可【`一作或`】东西星辰沈粲烂霞生澒洞逺月吐青荧乱岂复问津迷休为吕梁叹漂沈自讵保覆溺心长判吴越郡异乡婴童及为翫依稀占井邑嘹唳同鹅鹳举棹未宵分维舟方日旰征斯济川力若鼓凌风翰易狎当悔逰临深罔知难  

过钟陵【`余长庆三年除江西观察使奉诏不之任`】  

龙沙江尾抱钟陵水郭村【`一作津`】桥晚景澄江对楚山千里月郭连渔浦万家灯省抛双斾辞荣宠遽落丹霄起爱憎惆怅旧逰同草露却思恩顾一霑膺  

泝西江  

江风不定半晴隂愁对花时尽日吟孤棹自迟从蹭蹬乱帆争疾竞浮沈一身累困懐千载百口无虞贵万金空濶逺看波浪息楚山安稳过云岑  

早发  

沙洲月落宿禽惊潮起风微晓雾生黄鹤浪眀知上信黒龙山暗避前程火旗似辨吴门戍水驿遥迷楚塞城萧索更看江叶下两乡俱是宦逰情  

守滁阳深秋忆登郡城望琅琊  

山城小阁临青嶂红【`一作江`】树莲宫接薜萝斜日半岩开古殿野烟浮水掩轻波菊迎秋节西风急雁引砧声北思多深夜独吟还不寐坐看凝露满庭莎  

滁阳春日懐果园闲宴【`园中杂树多手植也`】  

西园到日栽桃李红白低枝拂酒杯繁艶只愁风处落醉筵多就月中开劝人莫折怜芳早把烛频看畏晓催闻道数年深草露几株犹得近池台  

悲善才  

余守郡日有客逰者善弹琵琶问其所传乃善才所授顷在内庭日别承恩顾赐宴曲江勅善才等二十人偹乐自余经播迁善才已没因追感前事为悲善才  

穆王夜幸蓬池曲金銮殿开髙秉烛东头弟子曹善才琵琶请进【`一作奏`】新翻曲翠蛾列座层城女笙笛【`一作歌`】参差齐笑语天顔静听朱丝弹众乐寂然无敢举衔花金凤当承拨转腕拢【`一作笼`】促挥抹【`一作霍`】花翻凤啸【`一作扶花翻鳯`】天上来裵回满殿飞春雪抽度曲新声发金铃玉佩相瑳切流莺子母飞上林仙鹤雌雄唳眀月此时奉诏侍金銮别殿承恩许召弹【`一作看`】三月曲江春草緑九霄天乐下云端紫髯供奉前屈膝尽弹妙曲当春日寒泉注射陇水开胡雁翻飞向【`一作朔`】天没日曛尘暗车马散为惜新声有余叹眀年冠剑闭桥山万里孤臣投海畔笼【`一作离`】禽铩翮【`一作羽`】尚还【`一作强廻`】飞白首生从五岭归闻道善才成朽骨空余弟子奉音【`一作宣`】徽南谯寂寞三春晩有客弹独凄怨静听深奏楚月光忆昔初闻曲江宴心悲不觉泪阑干更为调反覆弹秋吹动摇神女佩月珠敲击水晶盘自怜淮海同泥滓恨魄凝心未能死惆怅追懐万事空雍门感慨【`一作琴瑟`】徒为尔  

闻里謡效古歌  

乡里儿桑麻郁郁禾黍肥冬有褴襦夏有絺兄锄弟耨妻在机夜犬不吠开蓬扉乡里儿醉还饱浊醪初熟劝翁媪【`一作嫂`】鸣鸠拂羽知年好齐和杨花踏春草劝年少乐耕桑使君为我剪荆棘使君为我驱豺狼林中无虎山有鹿水底无蛟鱼有鲂父渔子猎日归暮【`一作父子猎归白日暮`】月眀处处舂黄粱乡里儿东家父老为尔言鼓腹那知生育恩莫令太守驰朱轓悬鼓一鸣卢鹊喧恶声主吏噪尔门唧唧力力烹鸡豚乡里儿莫悲咤上有眀王颁诏下重选贤良恤孤寡春日迟迟驱五马留犊投钱以为谢乡里儿终尔词我无工【`一作却`】巧惟【`一作惠`】无私举手一挥临路岐  

转夀春守太和庚戌歳二月祗命夀阳时替裵五墉终殁因视壁题自墉而上或除名在邉坐殿殁凡七子无一存焉夀人多防盗好诉讦时谓之凶郡犷俗特着防此处之顾余衰年甘蹑前患俾三月而防静朞歳而人和虎不暴物奸吏屏窜三载复遭邪佞所恶授宾客分司东都或举其目或寄于风亦麤继诗人之末云  

未登崖谷寻丹灶且歴轩窓看壁题那遇八公生羽翼空悲七子委尘泥旧坛无复翔云鹤废垒曽经振鼔鼙防检遗编尽朝菌应难求【`一作永`】望一刀圭  

忆寿春废虎坑余以春二月至郡主吏举所职称霍山多虎每歳采茶为患择肉于人至春常修陷穽数十所勒猎者采其皮睛余悉除罢之是歳虎不复为害至余去郡三载  

匪将履尾求兢惕那效探雏所患争当路绝羣尝诫【`一作试`】暴为猫驱狝亦先迎每推至化宣余力岂用潜机害尔生休逐豺狼止贪戾好为仁兽答皇眀  

夀阳罢郡日有诗十首与追懐不殊今编于后兼纪瑞物【`今止八首`】  

肥河维舟阻冻袛待勅命【`太和七年十二月`】  

罢分符竹作闲官舟冻肥河拟棹难食蘗苦心甘处困饮冰持操敢辞寒夜灯空应渔家火朝食还依雁宿滩西奏血诚遥稽首乞容归病老江干  

淮阳效理空多病踈受辞荣岂恋班陈力不任趍北阙有家无处寄东山疲骖岂念前程税倦鸟安能待暮还珍重八公山下叟不劳重泪更追攀  

别连理树  

盛唐县有连理树二株一株生于长乐乡百姓地内从底两枝向上为一体一本生于龙泉乡百姓徐徳地内两根隔涧水交榦合为一体涧名香风水濶一丈五尺  

垂隂敢慕甘棠叶附干将呈瑞木符十步兰茶【`一作芝兰`】同秀彩万年枝叶表皇图芟夷不及知无患雨露曽霑自不枯好住孤根托桃李莫令从此混樵苏  

虎不食人  

霍山县多猛兽顷常择肉于人每至采茶及樵苏常遭啖食人不堪命自太和四年至六年遂无侵暴鸡犬不鸣深山穷谷夜行不止得摄令和僎状称潜山县乡村正赵珍夜归中路与虎同行至家竟无伤害之意  

南山白额同驯扰亦变仁心去杀机不竞牛甘令买患免遭狐假妄凭威渡河岂适他邦害据谷终无暴物非尔效驺虞防生草岂徒柔伏在淮淝  

发夀阳分司勅到又遇新正感懐书事【`七年正月八日立春在夀阳凡四年`】  

休为建隼临淝守转作垂丝入洛人罢阅旧林三载籍又开新厯四年春云遮北雁愁行客栁起东风慰病身渐喜雪霜消解尽得随风水到天津  

初出淝口入淮  

东风百里【`一作五日`】雪初晴淝口氷开好濯缨野老拥途知意重病夫抛郡喜身轻人心莫厌如直淮水长怜似镜清回首夕岚山翠逺楚郊烟树隐襄【`一作忆层`】城  

入淮至盱眙  

山凝翠黛孤峯迥淮起银花五两髙天外绮霞迷海鹤日邉红树艳仙桃岸惊目同奔马浦溢心疑覩抃鼇寄谢云帆疾飞鸟莫夸廻雁卷轻毛  

忆东湖【`南昌志洪州城内有大湖通章江名曰东湖`】  

菱歌唱罢鹢舟廻雪鹭银鸥左右来霞散浦邉云锦截月升【`一作临`】湖靣镜波开鱼惊翠羽金鳞跃莲脱红衣紫菂摧淮口值春偏怅望数株临水是寒梅  

## 御定全唐诗卷四百八十一  

李绅  

七年初到洛阳寓居宣教里时已春暮而四老俱在洛中分司  

青莎满地无三径白髪缘【`一作簪`】头忝四人官职谬齐商岭客姓名那重汉廷臣圣朝寡罪容衰齿愚叟多慙未退身惟有门人怜钝拙劝教沈醉洛阳春  

初秋忽奉诏除浙东观察使检校右貂  

龙楼寄引簪裾客鳯阙陪趋朔望朝疎受杜门期脱屣买臣归邸忽乘轺印封纽知颁爵冠饰蝉緌更珥貂飞诏宠荣欢里舍岂徒斑白与垂髫  

忆至巩县河宿待家累追懐  

巩树翻红秋日斜水分伊洛照余霞弓开后骑低初月鹗驻前旌拂暮鸦闺信坐迟青玉案弄儿闲望白羊车今来忆事凉风晩烟浦空悲黄【`一作寒`】菊花  

宿扬州  

江横渡濶烟波晩潮过金陵落叶秋嘹唳塞鸿经楚泽浅深红树见扬州夜桥灯火连星汉水郭帆樯近斗牛今日市朝风俗变不须开口问迷楼  

忆被牛相留醉州中时无他賔牛公夜出真珠辈数人【`余有换乐曲词时小有传于歌者`】  

严城画角三声闭清宴金樽一夕同银烛坐隅聼子夜宝筝筵上起春风酒徴旧对慙衰质曲换新词感上宫【`一作公`】淮海一从云雨散杳然俱是梦魂中  

早渡杨子江【`时王璠在浙西`】  

日冲海浪翻银屋江转秋波走雪山青嶂迥开蹲虎戍碧流潜伏跃龙闗地分吴楚星辰内水廹沧溟宇宙间焚却戍船无战伐使知风教被乌蛮  

忆过润州  

元和二年余以前进士为镇海军书奏从事秋九月兵乱余以不从书奏飞檄之诈【`一作请`】遭庶人李锜暴怒腰领不殊者再三后军平尚书李公欲具事以闻余以本乃誓节非欲求荣请罢所奏  

昔年从宦干戈地黄绶青春一鲁儒弓犯控招武旅【`一作族`】劒当抽匣问狂夫帛书投笔封鱼腹发冲冠捋虎须谈笑谢金何所媿【`一作贵`】不为偷买用兵符  

忆登栖【`一作西`】霞寺峰【`效梁简文一本下有懐望一字`】  

香印烟火息法堂钟磬余纱灯耿晨焰释子安禅居林叶脱红影竹烟含绮疎星珠错落耀月宇参差虚顾眺匪恣适旷襟懐卷舒江海淼清荡丘陵何所如滔滔可问津耕者非长沮茅岭感仙客萧园成古墟移歩下碧峰渉涧更踌躇乌噪【`一作戯`】啄秋果翠惊衔素鱼廻塘彩鹢来落景标【`一作在`】林箊棹翻月萧萧风袭裾劳歌起旧思戚【`一作感`】叹竟难【`一作谁`】摅却数共游者凋落非里闾  

忆万岁楼望金山  

里言金山有龙盘防吴志云金陵虎踞又云万岁楼往年清夜浮于江中有宿楼者觉之金鏁縻于城上  

楼髙雉堞千师垒峰拔惊波万壑攒山絶地维消虎踞水浮天险尚【`一作上`】龙盘蜃嘘云拱飞江岛鼇喷仙岩隔海澜长对碧波临古渡几经风月与悲欢  

过梅里七首　家于无锡四十载今敝庐数堵犹存今列题于后  

上家山【`山即惠山`】  

余顷居梅里常于惠山肄业旧室犹在垂白重游追感多思因效吴均体  

上家山家山依旧好昔去松桂长今来容须老上家山临古道髙低入云树芜没连天草草色緑萋萋寒蛩徧草啼噪鸦啼树逺行雁帖云齐嵒光翻落日僧火开经室竹洞磬声长松楼钟韵疾苔阶泉溜缺石甃青莎宻旧径行处迷前交坐中失叹息整华冠持杯强自欢笑歌怜稚孺弦竹纵吹弹山明溪月上酒满心聊放丱髪此淹留垂丝匪闲旷青山不可上昔事还惆怅况复白头人追懐空望望  

忆东郭居【`效丘迟`】  

昔余过稚齿从师昧知奥徒懐利物心不获藏身宝曳娄一缝掖出处劳昏早醒醉迷啜哺衣裳辨颠倒忠诚贯白日直已凭苍昊卷舌堕谗谀惊波息行潦衰禽识【`一作息`】旧木疲马知归道杨柳长庭柯兰荃覆阶草旌旄光里舍骑服欢妻嫂緑髩絶新知苍须稀旧老冠緌身忝贵斋沐心常祷笙磬谅谐和庭除还洒扫栖迟还竹巷物役浸江岛倐忽变星霜悲伤满衷【`一作懐`】抱  

忆题惠山寺书堂  

故山一别光隂改秋露清风歳月多松下壮心年少去池边衰影老人过白云生灭依岩岫青桂荣枯托薜萝惟有此身长是客又驱旌斾寄烟波  

忆西湖双鸂鶒【`效鲍明逺`】  

双鸂鶒锦毛斓斑长比翼戯绕莲藂回锦臆照灼花丛两相得渔歌惊起飞南北缭绕追随不迷惑云间上下同栖息不作惊禽逺相忆东家少妇机中语剪断回文泣机杼徒嗟孔雀衔毛羽一去东南别离苦五里裵回竟何补  

早梅桥  

早梅花满枝发东风报春春未彻紫萼迎风玉珠裂杨桞未黄莺结舌委素飘香照新月桥边一树伤离别游荡行人莫攀折不竞江南艳阳节任落东风伴春雪  

翡翠坞  

翡翠飞飞绕莲坞一啄嘉鱼一鸣舞莲茎触散莲叶欹露滴珠光似还浦虞人掠水轻浮弋翡翠惊飞飞不息直上层空翠影髙还向云间双比翼弹射莫及弋不得日暮虞人空叹息  

忆放鹤  

顷年无锡闲居里人献鹤雏余驯养之周岁羽毛既成见其宛颈长鸣有烟霄之志开笼放之一举冲天复回翔久之乃去  

羽毛似雪无瑕防顾影秋池舞白云闲整素仪三岛近回飘清唳九霄闻好风顺举应摩日逸翮将成【`一作翔`】莫恋羣凌励坐看空碧外更怜鳬鹭老江濆  

过吴门二十四韵  

烟水吴都郭阊门架碧流绿杨深浅巷青翰往来舟朱户千家室丹楹百处楼水光揺极浦草色辨长洲忆作【`一作昨`】麻衣翠【`一作日一作客`】曽为旅棹游放歌随楚老清宴奉诸侯【`贞元中余以布衣多逰吴郡中夏卿首为知遇常陪宴席段平仲李季何刘从周綦母咸十余辈日同杯酒及余以太和七年领镇防稽则当时賔客羣吏乐徒寺僧里客无一人存者至于韦公子凋防畧尽`】花寺聼莺入春湖看雁留里吟传绮唱乡语认歈讴桥转攒虹饮【`一作影`】波通鬬鹢浮竹扉梅圃静水巷橘园幽缝堵荒麋苑穿岩破虎丘旧风犹越鼓余俗尚吴钩故馆曽闲访遗基【`一作踪`】亦徧捜吹台山木尽香径佛宫秋帐殿菰蒲掩云房露雾收苎萝妖覆【`一作废`】灭荆棘鬼包羞风月俄黄绶经过半白头【`元和七年余以校书郎从役再至苏州时范十五传正为郡而贞元中宾客散落半已殂谢及宴而伶人酒徒悉往日者问僧惟令起二人已疾`】重来冠盖客非复别离愁【`太和七年余镇防稽刘禹锡为郡则元和中苏州相识知与不知索然皆尽河栁衰谢邑居更易乃甚令□之叹也`】火分通陌前旌驻外邮水风揺防斾堤栁引鸣驺问吏儿孙隔呼名礼敬修顾瞻殊宿昔语黙过悲忧义感心空在容衰日易偷还持沧海诏从此布皇猷  

杭州天竺灵隐二寺顷岁亦布衣一游及赴镇防稽不敢以登临自适竟不复到寺寺多猨猱谓之孙团弥长其类因追思为诗二首【`此寺殷富`】  

翠岩幽谷髙低寺十里松风碧嶂连开尽春花芳草涧徧通秋水月明泉石文照日分霞壁竹影侵云拂暮烟时有猨猱扰钟磬老僧无复得安禅  

人烟不隔江城近水石虽清海气深波动只观罗刹相静居难识梵王心鱼扃昼鏁龙宫宝雁塔髙摩欲界金近日尤闻重雕饰世人遥礼二檀林  

渡西陵十六韵  

七年冬十有三日早渡浙江寒雨方霖军吏悉在江次越人年谷未成霪雨不止田亩浸溢水不及穗者数寸余至驿命押衙裴行宗先赍祝辞东望拜大禹庙且以百姓请命雨收云息日朗者三旬有五日刈获皆毕有以见神之不欺也  

雨送奔涛逺风收骇浪平截流张斾影分岸走鼙声兽逐衔波涌艨喷棹轻海门凝雾暗江渚湿云横雁翼看舟子鱼鳞辨水营骑交遮戍合戈簇拥沙明谬履一夫长将询百吏情下车占黍稷冬雨害粢盛望祷依前圣垂休冀厚生半江犹惨澹全野已澄清爱景三辰朗祥农万庾盈浦程通曲屿海色媚重城弓日鞬櫜动旗风虎豹争及郊挥白羽入里卷红旌恺悌思陈力端庄冀表诚临人与安俗非止奉师贞  

新楼诗二十首  

到越州日初引家累登新楼望镜湖见元相微之题壁诗云我是玉京天上客谪居犹得小蓬莱四面寻常对屏障一家终日在楼台微之与乐天此时只隔江津日有酬和相答时余移官九江各乖音问顷在越之日荏苒多故未能书壁今追思为新楼诗二十首  

新楼  

戎容罢引旌旗卷朱户褰开雉堞髙山耸翠微连郡阁地临沧海接灵鼇坐疑许宅驱鸡犬笑类樊妻化羽毛惆怅桂枝零落促莫思方朔种仙桃  

海榴亭【`在新楼北花开最早所望更髙`】  

海榴亭早开繁蘂光照晴霞破碧烟髙近紫霄疑菡萏迥依江月半婵姢懐芳不作翻风艳别萼犹含泣露妍揺落旧丛云水隔不堪行坐数流年  

望海亭【`在卧龙山顶上越中最髙处`】  

乌盈兎缺天涯迥鹤背松梢拂槛低湖镜坐隅防匣满海涛生处辨云齐夕岚明灭江防小烟树苍茫客思迷萧索感心俱是梦九天应共草萋萋  

杜鹃楼  

七年冬所造自西轩延架城隅楼前植其杜鹃因以为名宴游多在其上  

杜鹃如火千房圻丹槛低防晩景中繁艳向人啼宿露落英飘砌怨春风早梅昔待佳人折好月谁将老子同惟有此花随越鸟一声啼处满山红  

满桂楼  

八年春造架州城西南临眺于外尽见湖山别开水扉通杜鹃楼不启重扃清夜可以闲宴因以满桂为名也  

为怜湖水通宵望不学樊杨却月楼惟待素防澄满镜莫防纎魄挂如钩卷帘方影侵红烛绕竹斜晖透碧流萧瑟晓【`一作晩`】风闻木落此时何异【`一作似`】洞庭秋  

东武亭  

亭在镜湖上即元相所建亭至宏敞春秋为竞渡大设会之所余为増以板槛延入湖中足加歩廊以列环卫  

緑波春水湖光满丹槛连楹碧嶂遥兰鹢对飞渔棹急彩虹翻影海旗揺鬪疑斑虎归三岛散作游龙上九霄鼍鼓若雷争胜负栁堤花岸万人招  

龙宫寺  

此寺摧毁积岁贞元十六年余为布衣东游天台故人江西观察使崔公以殿中谪官移疾剡溪崔公坐中有僧人修真自言居龙宫寺起谓余言异日【`一本此下有必当镇此四字`】为修此寺时以狂易之言不之应僧相视久之而退至元和二年余以前进士为故薛革【`一作苹`】常侍招至越中此僧已卧疾使门人相告曩日所言必当镇此修寺之托幸不见忘僧又偶言寺中灵祗所相告耳余问疾而已不能对及后符其言而讯其存没则僧及门人悉已殂谢寺更颓毁惟荒基余像而已因召僧人会真余出俸钱为葺之累月而毕以成其往愿  

银地溪边遇衲师笑将花宇指潜知定观度生前事不道灵山别后期真相有无因色界化城兴灭在莲基好令沧海龙宫子长防金人旧浴池  

禹庙  

削平水土穷沧海畚锸东南尽防稽山拥翠屏朝玉帛穴通金阙架云霓秘文镂石蔵青壁宝检封云化紫泥清庙万年长血食始知明徳与天齐  

晏安寺  

寺在州城东北隅越中谓之小北邙  

寺深松桂【`一作径`】无尘事地接荒郊带夕阳啼鸟歇时山寂寂野花残处月苍苍绛纱凝焰【`一作艳`】开金像清梵销声闭竹房邱垅渐平连茂草九原何处不心伤  

山  

在镜湖中山形如山上有寺名永安则元相所移置者  

一峰凝黛当明镜十仭乔松倚翠屏秋月满时侵兎魄素波揺处动形旧深崖谷藏仙岛新结楼台起佛扃不学大蛟凭水怪等闲雪【`一作雷`】雨害生灵  

重台莲  

緑荷舒卷凉风晓红萼开萦紫菂重游【`一作双`】女汉臯争笑脸二妃湘浦并【`一作对`】愁容自含秋露贞姿结【`一作洁`】不竞春妖冶态秾终恐玉京仙子识却将【`一作持`】归种碧池峰【`一作中`】  

橘园  

江城雾敛轻霜早园橘千株欲变金朱实摘时天路【`一作露`】近素英飘处海云深惧同枳棘愁迁徙每抱馨香委照临怜尔结根能【`一作宜`】自保不随寒暑换贞心  

寒林寺  

寺在城郭最嚣烦处自有一峰岩壑皆入寺中  

最深城郭在人烟疑借壶中到梵天岩树桂花开月殿石楼风铎绕金仙地无尘染多灵草室鉴真空有定泉应是法宫传觉路使无烦恼见青莲  

北楼樱桃花  

开花占得春光早雪缀云装万萼轻凝艳拆时初照日落英频处乍闻莺舞空柔弱防无力带月葱茏似有情多事东风入闺闼尽飘芳思委江城  

城上蔷薇  

蔷薇繁艳满城隂烂漫开红次第深新蘂度香翻宿蝶宻房飘影戏晨【`一作新`】禽窦闺织妇慙诗句南国佳人怨锦衾风月寂寥思往事暮春空赋白头吟  

南庭竹  

东南旧美凌霜操五月凝隂入坐寒烟惹翠梢含玉露粉开春箨耸琅玕莫令戏马童儿见试引为龙道士防知尔【`一作须信`】结根香实在鳯皇终拟下云端  

琪树  

琪树垂条如弱栁结子如碧珠三年子可一熟每岁生者相续一年緑二年碧三年者红缀于条上璀错相间  

石桥峰上栖鹤碧阙【`一作涧`】岩边防羽人冰叶万条垂碧实玉珠千日保青春月中泣露应同浥涧底侵云尚有尘徒使茯苓成琥珀不为松【`一作枯`】老化龙鳞【`一本第三聨缺第七句作长向月中清泣露`】  

海棠【`一本下有梨字`】  

海边佳树生竒彩知是仙山取得栽琼蘂籍中闻阆苑紫芝图上见蓬莱浅深芳萼通宵换委积红英报晓开寄语春园百花道莫争顔色泛金杯  

水寺  

烟波野寺经过处水国苍茫梦想中云散浦间江月迥日曛洲渚海潮通坐防鱼鸟沈浮逺静见楼台上下同闻道化城方便喻只应从此到龙宫  

灵汜桥  

灵汜桥边多感伤分明湖派绕廻塘岸花前后闻幽鸟湖月髙低怨【`一作映`】緑杨能促歳隂惟白髪巧乘风马是春光何须化鹤归华表却数凋零念越乡  

若耶溪  

西施采莲欧冶铸劒所  

岚光花影绕山隂山转花稀到碧浔倾国美人妖艳逺凿山良冶铸鑪深凌波莫惜临妆面莹锷当期出匣心应是蛟龙长不去若耶秋水尚沈沈  

登【`一作祭`】禹庙回降雪五言二十韵  

此诗一首在越所作今编入卷内大和八年十月冬暄无雪自访禹庙所【`一作祈`】祷其日廻舟至湖半隂云四合飞霰大降者三日积雪盈尺浙江中流乃分隂雪杭州并无所霑  

金奏云坛毕同云拂雪【`一作海`】来玉田千亩合琼室万家开湖暗冰封镜山明树变梅裂缯分井陌连璧混楼台麻引诗人兴盐牵谢女才细疑歌响尽旋作舞腰廻着水鹅毛失铺松鹤羽摧半崖云掩映当砌月裵囘遇物纎能状随方巧若裁玉花全缀萼珠蚌尽呈胎志士书频照鲛人杼正催妬妆凌粉匣欺酒上琼杯海使迷奔辙江涛认暗雷疾飘风作驭轻集霰为媒劒客休矜利农师正念摧瑞彰知有感灵贶表无灾尧歴占新庆虞阶想旧陪粉凝鸾阁下银结鳯池隈鸡树花惊笑龙池絮欲猜劳歌防稽守遥祝永康哉  

题法华寺五言二十韵【`注内缺一字`】  

此一首亦在越所作寺内灵异随注其下以越人题诗者前后皆不备言今编于追昔游卷中寺内禅师草庐持经感普贤见于前  

花界无生地慈宫有相天化娥腾宝像留影閟金仙【`寺内因普贤见身于持经僧前因此置寺`】殿涌全身塔池开半月泉十峰排碧落双涧合清涟【`寺前后有十峰廻绕双涧合流之`】药草经行徧香灯次第燃戒珠髙腊防心印祖僧传【`此寺僧律严肃持经皆承师教`】瓶识先罗汉衣存旧福田【`寺内有约法师水瓶梁朝宫人所制袈裟`】幻身观火宅昏眼照青莲住觉超真境依游渡法船化城珠百亿灵迹冠三千萧壁将沈影梁薪尚缀烟【`寺前昭明太于画真又梁时薪公影尚在`】色尘知有数劫烬岂无年龙喷疑通海鲸吞想漏川【`寺内有梁朝铜龙吐泉铜鲸饮水以注诸院`】磬疎闻启梵钟息见安禅指喻三车觉开迷五隂纒教通方便入心达是非诠贝叶千花藏檀林万宝篇坐严狮子迅幢饰网珠悬极乐知无碍分明应有缘还将意功徳【`一作功徳意`】留偈法王前  

## 御定全唐诗卷四百八十二  

李绅  

宿越州天王寺  

太和八年自浙东观察使又除太子宾客分司东都始发州郭越人父老男女数万携壶觞至江津相送  

海隅布政慙期月江上霑巾媿万人休【`一作才`】按簿书惩黠吏未齐风俗昧良臣壶冰自洁中无玷镜水非求下见鳞清夜佛宫观色相却归前老更前身  

却渡西陵别越中父老  

海潮晩上江风急津吏篙师语黙齐倾手奉觞看故老拥流争拜见孩提慙非杜母临襄岘自鄙朱翁别防稽渐举云帆烟水濶杳然鳬雁各东西  

却到浙西  

出杭州界入苏州八年浙西六郡灾旱百姓饥殍  

道路相望米价翔贵是歳浙东大稔因请出米五万斛贱估以救浙西居人诏下蒙允是岁王璠不奏饥旱反怒隣境所救以为卖巳遂与王涯合计诬构罔上奏陈米非官米足私求利及璠伏诛蒙圣恩加察奸邪所罔初入浙西苏州界吴人以防灾之恵犹惧旌幡留戒于迥野之处不及城郭之所则相率拜泣于舟楫前是歳卢周仁为苏州刺史  

临平水竭蒹葭死里社萧条旅馆秋尝叹晋郊无乞籴岂忘吴俗共分忧野悲扬目称嗟食林极翳桑顾所求苛政尚存犹息老人偷拜拥前舟【`临平湖竭乡人言人有饥患是岁中水竭鱼鸟皆死`】  

苏州不住遥望武丘报恩两寺  

秋山古寺东西逺竹院松门怅望同幽鸟静时侵径月野烟消处满林风塔分朱雁余霞外刹对金螭落照中官备散寮身却累徃来慙谢二莲宫  

回望馆娃故宫  

江云断续草绵连云隔秋波树覆烟飘雪荻花铺涨渚变霜枫叶卷平田雀愁化水喧斜日鸿怨惊风叫暮天因问馆娃何所恨破吴红脸尚开莲  

姑苏台杂句  

台今遗迹平芜连接灵岩寺采香径响屧廊皆在寺内越书称越王献吴王黄金楼楣吴王因造姑苏台因献楣遂以黄金尽饰楼以破其国  

越王巧破夫差国来献黄金重雕刻西施醉舞花艳倾妬月娇娥恣妖惑姑苏百尺晓铺开楼楣尽化黄金台歌清管咽欢未极越师戈甲浮江来伍胥抉目看吴灭范蠡全身霸西越寂莫千年尽古墟萧条両地皆明月灵岩香径掩禅扉秋草荒凉徧落晖江浦回看鸥鸟没碧峯斜见鹭鸶飞如今白发星星满却作闲官不闲散野寺经过惧悔尤公程廹防悲秋馆吴乡越国旧淹留草树烟霞昔徧游云木【`一作外`】梦回【`一作魂`】多感叹不惟惆怅至长洲  

开元寺【`一本下有石字`】  

此寺多太湖石有峦竒状者顷年多游寓于此及太和七年往来皆不复到寺中石大半亦无也  

十层花宇真毫相数仭峦閟月扉攅立寳山中色界散周香海小轮围坐隅咫尺窥岩壑窗外髙低辨翠防难保尔形终不转莫令偷拂六铢衣  

臯桥  

伯鸾憔悴甘飘寓非向嚣尘隐姓名鸿鹄羽毛终有志素丝琴瑟自谐声故桥秋月无家照古井寒泉见底清犹有余风未磨灭至今乡里重和鸣  

眞娘墓  

吴之妓人歌舞有名者死葬于吴虎丘寺前吴中少年从其志也墓多花草以满其上嘉兴县前亦有吴妓人苏小小墓风雨之夕或闻其上有歌吹之音  

一株繁艳春城尽双树慈门忍草生愁态自随风烛灭爱心难逐雨花轻黛消波月空蟾影歌息梁尘有梵声还似钱塘苏小小祗应回首是卿卿  

却望【`一作到`】无锡【`一本有望字`】芙蓉湖  

水寛山逺烟岚迥栁岸萦回在碧流清昼不风鳬雁少却疑初梦镜湖秋  

丹橘村邉独【`一作烛一作烟`】火防碧流明处雁初飞萧条落叶【`一作日`】垂杨岸隔水寥寥闻捣衣  

逐波云影参差逺背日岚光隐见深犹似望中连海树月生湖上是山隂  

旧山认得烟岚近湖水平铺碧岫间喜见云泉还怅望自慙山叟不归山  

翠崖幽谷分眀处倦鸟归云【`一作山`】在眼前惆怅白头为四老逺随尘土去伊川  

重到惠山  

再到石泉寺内有禅师鉴影堂在寺南下顷年与此僧同在恵山十年鉴在寿春相访因追旧欢  

碧依旧松筠老重得经过已白头俱是海天黄叶信両逢霜节菊花秋望中白鹤怜归翼行处青苔恨昔游还向窗间【`一作竹窗`】名姓下数行添记别离愁【`万首絶句分为二首`】  

鉴影堂  

香灯寂莫网尘中烦恼身须色界空龙鉢巳倾无法雨虎牀犹在有悲风定心池上浮泡没招手岩邉梦幻通深夜月明松子落俨然听法侍生公  

别石泉  

在惠山寺松竹之下甘爽乃人间灵液清澄鉴【`一作见`】肌骨含漱开神虑茶得此水皆尽芳味  

素沙见底空无色青石潜流暗有声防渡竹风涵淅沥细浮松月透轻明桂凝秋露添灵液茗折香芽泛玉英应是梵宫连洞府浴池今化醒泉清  

别双温树  

彺年于惠山书房前手植今巳乔柯数寻干云葱翠防日此树移过江多死有类丹橘  

翠条盈尺怜孤秀植向西窗待月轩轻剪绿丝秋叶暗密扶纎干夏隂繁故山手种【`一作植`】空懐想温室心知不敢言看尔拂云今得地莫随陵谷改深根  

重别西湖  

东去日前别湖中【`一作西湖`】双鸂鶒翡翠早梅等三题及西来则鸂鶒翡翠悉皆翔失梅衰秋叶重起前叹耳  

浦邉梅叶看凋落波上双禽去寂寥吹管曲传花易失织文机学羽难飘雪欺春早摧芳萼隼励秋深拂翠翘繁艳彩毛无处所尽成愁叹别谿桥  

毘陵东山  

东山在毘陵驿南连水西舘馆即独孤及在郡所置荒废巳久至孟公简重修植以花木松竹等可翫孟公在郡日余以校书郎从役同宴于此今则荒废仍旧  

昔人别馆淹留处卜筑东山学谢家丛桂半空摧枳棘曲池平尽隔烟霞重开渔浦连天月【`一作日`】更种春园满地花依旧秋风还寂莫数行衰桞宿啼鸦  

建元寺【`一作和郭郧寒食`】  

寺在常州东郭【`一作常州建元寺在郡东郭`】松扉竹院各在冈阜地甚疎通连接郊外每岁寒食里人洒扫经过之所大歴中诗人郭云【`一作郧`】曽赋寒食诗赠吏部先兄诗云兰陵士女满晴川郊外纷纷拜古埏万井人家初禁火九原松柏自生烟人间后事非前事镜里今年老去年介子终知禄不及王孙谁复更相怜当时以为絶唱尝在童儿即闻此诗非欲继和盖纪事因书  

江城物伤心地逺寺经过禁火辰芳草垅边回首客野花丛里断肠人紫荆繁艳空门昼红药深开古殿春叹息光隂催白发莫悲风月独霑巾  

却到金陵登北固亭  

龙形江影隔云深虎势山光入浪沈潮蹙海风驱万里日浮天堑洞千寻众峰作限横空碧一柱中维彻底【`一本此字缺`】金还叱檝师看五两莫令辜负济川心  

望鹤林寺  

仍歳徃来牵廹皆不得往元和初在故度支尚书兄宾府多因闲暇经游此寺寺内有木兰杜鹃繁茂人言至今犹未衰歇  

鹤栖峰下青莲宇花发江城世界春红照日髙殷夺火紫凝霞曙莹销尘毎思载酒悲前事欲问题诗想旧身自叹秋风劳物役白头拘束一闲人  

宿州  

烟昏水郭津亭晩【`一作晓`】廻望金陵若动揺冲浦回风翻宿浪照沙低月敛残潮栁经寒露看萧索人改衰容自寂寥官冷旧谙唯旅馆歳隂轻薄是凉飇  

入扬州郭  

潮水旧通扬州郭内大歴巳后潮信不通李颀诗鸬鷀山头片雨晴扬州郭里见潮生此可以验  

菊芳沙渚残花少柳过秋风坠叶疎堤绕门津喧井市路交村陌混樵渔畏冲生客呼童仆欲指潮防问里闾非为掩身羞白发自縁多病喜肩舆  

宿扬州水【`一本无水字`】馆  

舟依浅岸【`一作浦`】参差合桥映晴虹上下连轻檝过时揺水月逺灯繁处隔秋烟却思海峤还凄叹近渉江涛更凛然闲凭栏干指星汉尚疑轩盖在楼船  

州中小饮便别牛相  

笙歌罢曲辞宾侣庭竹移隂就【`一作近`】小斋愁不解顔徒满酌病非伤肺为忧懐耻矜学歩贻身患岂慕醒狂蹑祸阶从此别离长酩酊洛阳狂狷任椎埋  

却过淮隂吊韩信庙  

功髙自弃汉元臣遗庙隂森楚水滨英主任贤増虎翼假王徼福犯龙鳞贱能忍耻卑狂少贵乏懐忠近佞人徒用千金酬一饭不知明哲重防身  

却入泗口  

洪河一派清淮接堤草芦花万里秋烟树寂寥【`一作苍茫`】分楚泽海云明灭满【`一作见`】扬州望深江汉连天逺思起乡闾【`一作关`】满眼愁惆怅路岐眞【`一作惟`】此处夕阳西没水东流  

重入洛阳东门  

商顔重命伊川叟时事知非入洛人连野碧流通御苑满阶【`一作街`】秋草过天津每惭清秩容衰齿犹有华簪寄病身驱马独归寻里巷日斜行处旧红尘  

拜三川守  

开成元年三月二十五日蒙恩除河南尹四月六日诏下洛阳是月自春不雨巳逾六旬此日谢恩未诣公府驰祷龙祠止九日大降膏泽连霔浃日时苖顿茂又里巷比多恶少皆免【`一作危`】防散衣聚为羣鬬或差肩追绕击大毬里言谓之打棍谙论士庶苦之车马逢者不敢前都城为患日久诏下之日此辈皆失所在却归负贩之业闾里间无复前患  

恭承宠诏临伊洛静守朝章化比闾风变市儿惊偃草雨晴郊薮谬随车改张琴瑟移胶柱止息笙簧辨鲁鱼唯有从容期一徳使齐文教奉皇居  

庆云见  

夏六月准诏祭中岳宿少林寺祭毕归寺有庆云见于峰初如绛绡覆上下岩树透彻虚明照日俄顷诸崖谷间尽祥云纷郁绵布自午至未不散  

礼成中岳陈金册祥报卿云冠玉峰轻未透林疑待鳯细非行雨讵从龙卷风变彩霏防薄照日笼光映隐【`一作隐映`】重还入九霄成沆瀣夕岚生处鹤归松  

灵蛇见少林寺  

二大松上有青蛇不知所自下马之际忽坠于地盘结异状若紫组绶青光荧射逼之不怒问其寺僧僧云尝见因令祝以箱奁引之遂逶迤就器送寺外倐忽如失之  

文结绶灵蛇降蠖屈螭盘顾视闲鳞防翠光抽璀璨腹连金彩动弯环巳应蜕骨风雷后岂効衔珠草莽间知尔全身防昆阆不矜挥尾在常山  

拜宣武军节度使  

开成元年六月二十六日制授宣武军节度使七月三日中使刘泰押送旌节止洛阳五日赴镇出都门城内少长士女相送者数万人至白马寺涕泣当车者不可止少尹严元容鞭胥吏市人怒其恋慕留台御史杜牧使台吏遮殴百姓令其废祖帐  

油幢竝入虎旗开锦橐从天鳯诏来星应魏师新鼓角地嫌梁苑旧池台日晖红斾分如电人拥青门动若雷伊洛镜清回首处是非纷杂任尘埃  

到宣武三十韵  

七月十二日到汴州是月郑汴间不雨巳余月秋苖巳悴十日至圃田天雨已余至十二日朝旨秋稼顿茂军礼亦成矣  

七月趋梁苑三年谢尹京旧风除物蠧新律奉师贞龙节双油重蛇矛百练明跃鱼连后斾腾虎耀前旌路转金神竝川开铁马横拥旄差白羽分辔引红缨在浚风烟接维嵩巩洛清贯鱼奔骑疾连雁卷行轻烟垒风调角秋原雨洗兵宿云看布甲疎栁见分营鼔彻通宵警和门晓晴虎符三校列鱼胄万夫迎弄马猨猱健奔车角觝呈驾肩傍隘道张幕内连楹森防承三令攒戈退一声及郊知雨过观俗辨风行望宋怜思女游梁念客卿义夫留感激公子播英名泽广防鱼洽恩宣岂弟生善师忘任智中略在推诚式宴歌钟合陈筵绮绣幷戏鼙千卒跃均酒百壶倾乐与师徒共欢从井邑盈教通因渐染人恱尚和平授钺慙分阃登坛荷列城虚裘朝独坐雄劒夜孤鸣白髪侵霜变丹心捧日惊卫青终保志潘岳未忘情期月终迷化三年讵有成惟看波海动天外斩长鲸  

## 御定全唐诗卷四百八十三  

李绅  

江南暮春寄家  

雒阳城见梅迎雪鱼口桥逢雪送梅剑水寺前芳草合镜湖亭上野花开江鸿断续翻云去海燕差池拂水回想【`一作料`】得心知近寒食潜听喜鹊望归来  

奉酬乐天立秋夕有懐见寄  

深夜星汉静秋风初报凉阶篁淅沥响露叶参差光冰兔半升魄铜壶微滴【`一作漏`】长薄帷乍飘卷襟帯轻揺飏此际【`一作北除`】昏【`一作魂`】梦清斜月满轩房履屣步前楹剑防森在行重城宵正分号鼔互相望独坐有所思夫君鸾凤章天津落星河一苇安可航龙泉白玉首鱼服黄金装报国未知効惟鹈徒在梁裵回顾戎旃颢气生东方衰叶满栏草斑毛盈镜霜羸牛未脱辕老马强腾骧吟君白雪唱慙愧巴人肠  

山出云  

杳霭祥云起飘飏翠新萦峰开石秀吐叶间松春林静翻空少山明度岭频回崕时掩鹤幽涧或随人姑射朝凝雪阳台晩伴神悠悠九霄上应坐玉京宾  

上党奏庆云见  

飞龙乆驭宇真气尚兴云五色传嘉瑞千龄表圣君从风忽萧索依汉更氛氲影彻天初霁光鲜日未曛表祥近【`一作来`】自逺垂化聚还分宁作无依者空传陶令文  

华山庆云见  

圣主祠名岳髙发庆云金柯初缭绕玉叶渐氛氲气色含珠日晴光吐翠雰依稀来鹤态髣髴列仙羣万树流光影千潭写锦文苍生欣有望祥瑞在吾君  

欲到西陵寄王行周  

西陵沙岸回流急【`西陵渡在萧山县西二十里钱王以陵非吉语改曰西兴`】底黏沙去防遥驿吏递呼催下防棹郎闲立道齐桡犹瞻伍相青山庙【`卢文辅伍子胥祠铭曰汉史胥山今名青山谬也`】未见双童白鹤桥欲责舟人无次第自知贪酒过春潮  

华顶  

欲向仙峰炼九丹独瞻华顶礼仙坛石标琪树凌空碧水挂银河映月寒天外鹤声随綘节洞中云气隐琅玕浮生未有从师地空诵仙经想羽翰【`见天台胜迹录`】  

莺莺歌【`一作东飞伯劳西飞燕歌为莺莺作`】  

伯劳飞迟燕飞疾垂杨绽金花笑日绿窓娇女字莺莺金雀娅鬟年十七黄姑上天阿母在寂寞霜姿素莲质门掩重闗萧寺中芳草花时不曽出  

赠毛仙翁  

忆昔我祖神仙主元皇帝周柱史曽师轩黄友尧汤混迹和光佐周武周之天子无仙气成武康昭都瞥尔穆王麤识神仙事八极轮蹄方逞志鹤髪韬真世不知日月星辰几回死金鼎作丹丹化碧三万六千神入宅仙兄受术几千年已是当时驾鸿客海光悠容天路长春风玉女开宫院紫笔亲教书姓名玉皇诏刻青金简桂窓一别三千春秦妃镜里蛾眉新忽控香虬天上去海隅刼石霄花尘一从仙驾辞中土顽日昏风老无主九州争夺无时休八骏垂头避豺【`一作狼`】虎我亦元千世孙眼穿望断苍烟根花麟白凤竟寞飞春走月劳神昏百年命促奔马疾愁肠盘结心摧崪今朝稽首拜仙兄愿赠丹砂化秋骨  

和晋公三首  

凤仪常欲附蚊力自知防愿假罇罍末膺门自此依貂蝉公独步鸳鹭我同羣插羽先飞酒交锋便着文穷隂初莽苍离思渐氛氲残雪午桥防斜阳伊水滨  

古风【`一作悯农`】二首  

春种一粒粟秋成【`一作收`】万颗子四海无闲田农夫犹饿死  

锄禾日当午汗滴禾下土谁知盘中餐粒粒皆辛苦  

栁二首  

陶令门前罥接防亚夫营里拂朱旗人事推移无旧物年年春至绿垂丝【`一作丝垂`】  

千条垂【`一作杨`】栁拂金丝日暖牵风叶学眉愁见花飞狂【`一作狂飞`】不定还同轻薄五陵儿  

题白乐天文集【`乐天藏书东都圣善寺号白氏文集绅作诗以美之`】  

寄玉莲花藏缄珠贝叶扃院闲容客读讲倦许僧听部列雕金榜题存刻石铭永添鸿寳集莫杂小乗经  

答章孝标  

假金方用眞金镀若是真金不镀金十载长安得一第何湏空腹用髙心【`来诗有金汤镀了之句`】  

朱槿花  

瘴烟长暖无霜雪槿艶繁花满树红每叹芳菲四时厌不知开落有春风  

至潭州闻猿  

昔陪天上三清客今作端州万里人湘浦更闻猿夜啸断肠无泪可霑巾  

江亭  

瘴江昏雾连天合欲作家书更断肠今日病身悲状岂能埋骨向炎荒  

红蕉花  

红蕉花様炎方识瘴水溪邉色最深叶满丛深殷似火不唯烧眼更烧心  

忆汉月  

花开花落无时节春去春来有底凭燕子不藏雷不蛰烛烟昏雾暗腾腾  

端州江亭得家书二首  

雨中鹊语喧江树风处蛛丝飏水浔开拆逺书何事喜数行家信抵千金  

长安别日春风早岭外今来白露秋莫道淮南悲木叶不闻揺落更堪愁  

闻猨  

见说三声巴峡深此时行者尽沾襟端州江口连云处始信哀猿伤客心  

赠韦金吾  

自报金吾主禁兵腰间寳劒重横行接舆也是狂歌客更就将军乞一声  

长门怨  

宫殿沈沈晓欲分昭阳更漏不堪闻瑚枕上千行泪不是思君是恨君  

山寺鱼池  

汲水添池活白莲十年鬐鬛尽生天凡庸不识慈悲意自江鱼入九泉  

剃髪多縁是代耕好闻人死恶人生袛园説法无髙下尔辈何劳尚世情  

赋月  

白乐天分司东洛朝贤悉防兴化亭送别酒酣各请一字至七字诗以题爲韵  

月光辉皎洁耀乾坤静空濶圆满中秋玩争诗哲玉兎镝难穿桂枝人共折万象照乃无私琼台岂遮君谒抱琴对弹别鹤声不得知音声不切  

句  

君咏风月夕余当童稚年闲窓读书罢偷咏左司篇【`韦应物爲滁州刺史有登北楼诗绅后爲刺史继和存句止此见方舆览胜`】  

## 御定全唐诗卷四百八十四  

崔公信  

崔公信元和元年进士第张洪靖帅太原辟为掌记后改观察判官加授殿中侍御史诗一首  

和太原张相公山亭懐古  

叠石状崖巘翠含城上楼前移庐霍逺带沅湘流潇洒主人静夤缘芳径幽清辉在昏旦岂异东山游杨虞卿  

杨虞卿字师臯农人元和五年擢进士第为校书郎擢监察御史牛僧儒李宗闵辅政引为文馆学士给事中号为党魁歴工部侍郎京兆尹贬防州司户卒诗一首  

过小妓英英墓  

萧晨骑马出皇都闻説埋寃在路隅别我已为泉下土思君犹似掌中珠四品柱声初絶三尺孤坟草已枯  

兰质蕙心何所在焉知过者是狂夫  

句  

河势昆仑逺山形菡蓞秋【`过华作`】  

杨汝士  

杨汝士字慕巢虞卿从弟元和四年擢进士第牛僧儒李宗闵待之善引为中书舍人开成初由兵部侍郎出镇东川入为吏部侍郎终刑部尚书诗七首  

和段相公登武担寺西台  

清净此道宫层台复倚空偶时三伏外列席九霄中平视云端路髙临树杪风自怜荣末座前日别池笼  

和段相公夏登张仪楼  

从公城上来秋近絶纤埃楼古秦规在江分蜀望开逺山标宿雪末席本寒灰陪赏今为忝临欢敢诉桮和宗人尚书嗣复祠祭武侯毕题临淮公旧碑  

古栢森然地修严蜀相祠一过荣异代三顾盛当时功徳流何逺馨香荐未衰敬名探国志饰像慰甿思昔谒从征盖今闻拥信旗固宜光宠下有泪刻前碑  

宴杨仆射新昌里第  

隔坐应须赐御屏尽将仙翰入髙文章旧价留鸾掖桃李新隂在鲤庭再歳生徒陈贺宴一时良史尽传馨当时疏广【`一作傅`】虽云盛讵有兹筵醉绿醽  

建节后偶作  

抛却弓刀上砌台上方台榭与云开山僧见我衣裳窄知道新从战地来  

题画山水  

太华前是故乡路人遥指读书堂如今老大骑官马羞向闗西道姓杨  

贺筵占赠营妓【`北里志汝士镇东川其子知温及第开家宴相贺营妓咸集命人与红绫一疋`】  

郎君得意及青春蜀国将军又不贫一曲髙歌红【`一作绫`】一疋两头娘子谢夫人  

句  

昔日兰亭无艳质此时金谷有髙人【`裵令公居守东洛夜宴半酣公索句元白有得色时公为破题次至汝士云云白知不能加遽裂之曰笙歌鼎沸勿作冷淡生活元顾白曰乐天所谓能全其名者也`】  

陈至  

陈至元和四年及第诗二首  

赋得芙蓉出水  

菡蓞迎秋吐夭揺映水濵剑芒开宝匣影写蒲津下覆【`一作照`】参差荇髙辞苒弱苹自当巢翠甲非止戏頳鳞莫以时先后而言色故新芳香正堪翫谁报渉江人  

荐氷  

凌寒开涸沍寝庙致精诚色静澄三酒光寒肃两楹形盐非近进玉豆为潜英礼自春分展坚从北陆成借茅心共结出鉴水渐【`一作暂`】明幸得来观荐灵台一小生  

句  

藻井尚寒龙迹在红楼初施日光通【`红楼院`】  

赵蕃  

赵蕃元和进士第诗二首  

荐氷  

仲月开凌室斋心感圣情寒姿分玉坐皓彩发丹楹积素因风壮虚空向日明遥涵牕户冷近映冕旒清在掌光逾澈当轩质自轻良辰方可致由此表精诚  

老人星  

大史占南极秋分见夀星増辉延宝歴发曜起祥经灼烁依狼地昭彰近帝庭髙悬方杳杳孤白乍荧荧应见光新吐休徴徳自形既能符圣祚从此表遐龄  

## 御定全唐诗卷四百八十五  

鲍溶  

鲍溶字徳源元和进士第与韩愈李正封孟郊友善集五卷今编诗三卷  

古意【`一作怨诗`】  

女萝寄青松【`一作松柏`】緑【`一作丝`】蔓花绵绵三五定君婚结发早移天肃肃羔【`一作羊`】鴈礼泠泠琴瑟篇恭承采蘩祀敢効同车【`一作居`】贤皎日不留景良辰【`一作时`】如逝川愁【`一作秋`】心忽【`一作还`】移爱花【`一作春`】貌无归妍翠袖皓珠【`一作洗朱`】粉碧阶封緑【`一作绮`】钱新人易如玉废瑟难为寄谢【`一作羡`】蕣华木荣君香阁【`一作閤`】前岂无揺落苦贵与根蒂连希君旧光景照妾薄暮年  

萧史图歌  

霜绡数幅八月天防龙引鳯堂堂然小载萧僊穆公女随仙上归玉京去仙路迢遥烟几重女衣清浄云三素  

胡髯毵云髻【`一作辔`】光翠蕤皎洁琼华凉露痕烟迹渍红【`一作清江`】貌疑别秦宫初断肠此天【`一作去`】每在西北【`一作北斗`】上紫霄洞客晓烟【`一作相`】望  

防仙歌  

轻轻蒙蒙龙言鳯语何从容耳有响兮目无踪杳杳黙黙花张锦织王母初自昆仑来茅盈王方平在侧青毛仙鸟衔锦符谨上阿【`一本有母字`】环起居王母书始知僊事亦多故一隔绛【`一作银`】河千岁【`一作东海千年`】余详【`一作祥`】玉字多喜气瑶台明月来堕地冠劒低昂蹈舞频礼容尽若君臣事愿言小仙艺姓名许飞琼洞隂玉磬敲天声乐王母一送玉杯长命酒碧花醉灵扬扬笑赐二子长生方二子未及伸拜谢苍苍上兮皇皇下  

李夫人歌  

璿闺羽帐华烛陈方士夜降夫人神葳蕤半露芙蓉色窈窕将期环佩身丽如三五月可望难亲近嚬黛含犀【`一作凄`】竟【`一作翠黛含颦意`】不言春思秋怨谁能问欲求巧笑如生时歌尘在瑟空衔丝神来未及梦相见【`一作及梦相见苦`】帝比初亡心更悲爱之欲其生又死东流【`一作方`】万代无回水宫漏丁丁夜向晨烟消雾【`一作露`】散愁方士  

水殿采菱歌  

宫鸦叫赤光潮声入宫宫影凉火华啼露卷横塘金堤四合宛柔扬【`一作垂杨`】美人荷裙芙蓉妆柔【`一本此字缺`】荑萦雾櫂龙航采菱一声歌态长青丝结眼捕鸳鸯  

周先生画洞庭歌  

江南客水为乡舟为宅能以笔锋知地脉闲分楚水入丹青不下此堂临洞庭水文不浪烟不动木末棱棱山碧重帝子应哀窈窕云客人似得婵娟梦六月火光衣上生斋心寂听潺湲声林氷揺镜水拂簟尽日独卧秋风清因游洞庭不出户疑君如有长生路玉壶先生在何处  

霓裳羽衣歌  

玉烟生窗午【`一作下`】轻凝晨华左耀鲜相凌人言天孙机上亲手迹有时怨别无所惜遂令武帝厌云韶金针天丝缀飘飘五声写出心中见拊石喧金栢梁殿此衣春日赐何人秦女腰肢轻若燕香风间【`一作闲`】旋众彩随聮聮珍珠贯长丝眼前意是三清客星宿离离绕身白鸾鳯有声不见身出宫入徴随伶人神仙如月只可望瑶华池头几惆怅乔山一闭曲未终鼎湖秋惊白头浪  

寓兴  

念来若望神追往如话梦梦神不【`一作本`】无迹谁使烦心用鲁圣虚泣麟楚狂浪歌鳯言阮家子更作穷途恸  

游山  

白道行深云云髙路弥细时时天上客遗路人间世烟花最深处井臼得空刺天寒鹤巢林石长泉脉闭神化万灵集心期一朝契不见金板书谁知阮家裔终期太古人问取松柏岁  

隋宫  

御街多行客【`一作行客路`】行客悲春风楚【`一作野`】老几代人种田炀帝宫零落池台势髙低禾黍中  

懐仙二首  

昆仑九层台台上宫城峻西母持地图东来献虞舜虞宫礼成后回驾仙风顺十二楼上人笙歌沸天引裵回扶桑路白日生离恨青鸟更不来麻姑断书信乃知东海水清浅谁能问  

阆峯绮阁【`一作昆仑九层`】几千丈瑶水西【`一作四`】流十二城曾见【`一作心羡`】周灵王太子碧桃花下自【`一作学`】吹笙  

懐逺人  

逺道在天际客行如浮云浮云不知归似我长望君秋至汉水髙南音何时闻瑶草难逺寄西风气氤氲常恐山岳游不反鸾鳯羣无厌坐迟人风雨惊斯文  

懐尹眞人  

万里叠嶂翠一心浮云闲羽人杏花发倚树红琼顔流水杳冥外女萝隂防间却思人间世多恐不可还青鸟飞难逺春云晴不闲但恐五云车山上复有山  

秋晩铜山道中宿隐者  

我乡山川遥秋晩空景促天明共云散日落依鸟宿主人逃名子鹤发卧空谷野言得真风山貌冝古服喜于无声地暂傲羲皇俗秋窗照疎萤寒犬吠落木朝隐留此处一防天边宿今忆见此时添悲览止足迟迟清夜昼幽路出深竹笑谢万户侯余将耻干禄  

感懐  

宿心不觉逺事去劳追忆旷古川上懐东流几时息门前青山路眼见归不得晓梦云月光过秋兰蕙色  

经秦皇墓  

左冈青虬盘右坂白虎踞谁识此中陵祖龙藏身处别为一天地下入三泉路珠华翔青鸟玉影耀白山河一易姓万事随人去白昼盗开陵冬火焚树哀哉送死厚乃为弃身具死者不复知回看【`一作首`】汉文墓  

将归旧山留别孟郊  

择木无利刃羡鱼无巧纶如何不量力自取中路贫前者不厌耕一日不离亲今来千里外我心不在身悠悠慈母心惟愿才如人蚕桑能几许衣服常着新一饭吐尺丝谁见此殷勤别君归耕去持火烧车轮  

留辞【`一作别`】杜员外式方  

东风吹旅懐乡梦无夜无惭见【`一作叹`】君子堂贫思上归途海岳泛念深防尘复何须婆娑不在本【`一作材木`】屈曲无弧恻恻奉离尊承欢独向隅时当鳯来日孰用鸡鸣夫【`一本无此二句`】回首九仙门皇家在玉壶慙非海人别泪下不成珠  

长城  

防公【`一作恬`】虏生人北筑秦氏【`一作民`】寃祸兴萧墙内万里防祸根【`一作源`】城成六国亡宫阙启【`一作观岂`】千门【`一作人一作年`】生人半为土何用空中原奈何家天下【`一作天下人`】骨肉尚无【`一作酬`】恩投沙拥海水安得久不翻乘髙惨人魂寒日易黄昏枯骨贯朽铁【`一作朽木贯折矢`】砂中如【`一作自`】有言万古【`一作歳`】骊山下【`一作葬`】徒悲【`一作谁知`】野火燔  

蔡平喜遇河阳马判官寛话别  

从事东军正四年相逢且喜偃兵前看寻狡翻三窟见射妖星落九天江上栁营回鼓角河阳花府望神仙秋风萧飒醉中别白马嘶霜鴈叫烟  

寄福州从事殷尧藩  

越岭寒轻物象殊海城台阁似蓬壶几回入市鲛绡女终岁啼花山鹧鸪雷令劒龙知去未虎夷云鹤亦来无就中静事冥宵话何惜双轮访病夫  

壮士行  

西方太白髙壮士羞病死心知报恩处对酒歌易水沙鸿嘷天末横劒别妻子苏武执节归班超束书起山河不足重重在遇知已  

章华宫行  

烟渚南鸿呼晓羣章华宫娥怨行云十二巫峯仰天緑金车何处邀云宿小腰婑堕三千人宫衣水碧顔青春岂无一人似神女忍使黛蛾常不伸黛蛾不伸犹自可春朝诸处门常鏁  

倚瑟行  

金舆传惊【`一作警`】灞浐水【`一作水涯`】龙旗参天行殿巍左文皇帝右慎姬北面侍臣张释之因髙知处邯郸道夀陵已见生秋草万世何人不此归一言出口堪生老髙歌倚瑟流【`一作扬`】清悲徐乐【`一作乐余`】哀生知为谁臣惊欢【`一作謡`】叹不可放【`一作望`】愿赐一言释名妄明珠为日红亭亭水银为河玉为星泉宫一闭秦国丧牧童弄火【`一作笛`】骊山上与世无情在速贫弃尸于野由斯葬生死茫茫不可知视【`一作是`】不一姓君莫悲始皇有训二世哲【`一作誓`】君独何人至于斯【`一本无上四句`】灞陵一代无发毁俭风本是张廷尉  

辞辇行  

汉家代久淳风薄帝重微行极荒乐青娥三千奉一人班女不以色事君朝停玉辇诏同载三十六宫皆眄睐不惊六马缓天仪从容鸣环前致辞君恩如海深难竭妾命如丝轻易絶愿陪阿母同小星敢使太阳齐万物周末幽王不可宗妾闻上圣遗休风五更三老侍白日八十一女居深宫愿将辇内有余席回赐忠臣妾恩泽一时节义动贤君千年名姓香氛氲渐台氷死何伤闻  

巢乌行  

乌生几子林萧条雄乌求食雌守巢夜愁风雨巢倾覆常见一乌巢下宿日长雏饥雄未回雌乌下巢去哀哀野田春尽少遗谷寻食不得饥飞来黄雀亦引数青雀雀飞未逺乌惊落既分青雀噉尔雏尔雏虽长心何如将飞不飞犹未忍古瑟写哀哀不尽杀生养生复飬生呜呜啧啧何时平  

姑苏宫行  

姑苏宫九层金台半虚空雕楹璇题鬬皎洁中有妖姬似明月西见洞庭秋镜开水华百里盘宫来越王采女能水戏仙舟如龙旌曳翠羽盖晴翻橘柚香玉笙夜送芙蓉醉归帆平静【`一作浄`】君无劳还从下下上髙髙  

悲哉行  

促促晨复昏死生同一源贵年不惧老贱老【`一作者`】伤久存朗朗哭前歌绛旌引幽魂来为千金子去卧百草根黄土塞生路悲风送回辕【`一作轮`】金鞍旧良马四顾不入【`一作出`】门生结千岁【`一作载`】念荣华及百孙【`一作荣及百代孙`】黄金买性命白刃酬【`一作雠`】一言宁知北山下松柏侵田园元日早朝行【`一作鲍防诗末有师旷应律十句旌旗不断二句无`】  

乾元发生春为宗盛徳在天斗建东东方岁星大明宫南山喜气揺晴空望云五等舞万玉献夀一声出千峯文章垂彩礼乐正太白【`一作平`】下直旌旗红旌旗不断【`一作直旌断尔`】春风前直如朱绳非尔妍  

秋懐五首  

促促生有涯营营意无限无限意未申有涯生已晩恩荣不可恃天道归寸管老如影随人时若车下坂行者归期尽居人心更逺凉风日萧条亲戚长在眼多忧知无奈圣贤莫能免客鸟投本枝生生复深浅  

秋晓客迢迢月清风楚楚草虫夜侵我唧唧牀下语流年白日驰微愿不我与心如缫丝纶展转多头绪慿觞散烦襟援瑟清夜拊回感帝子心空堂有烟雨丝减悲不减器新声更古一有余哀何况二十五  

九月夜如年幽房劳别梦不知别日逺夜夜犹相送玉牀暗虫响锦席寒泪冻明镜失旧人空林误归鳯新年堪爱惜锦字亦珍重一念皎皎时幽襟非所用  

金气白日来疎黄满河闗平居乏愉恱况复身险艰一忆故乡居一望客人还两心四海中谁不伤朱顔双燕不巢树浮萍不出山性命君由天安得易其间休悲砌虫苦此日无人闲  

龙荒变露色燕鴈【`一作雀`】南为客游子声影中涕零念离析四时如车马转此今与昔往叹在空中存事委幽迹翩翩日敛照朗朗月系夕物生春不留年壮老还廹天机杳何为长夀与松栢  

秋夜对月懐李正封  

援琴怅独立髙月对秋堂美人逺于月徒望空景光坐忆【`一作感又作敢`】执手时七起凄凉平生知音少君子安可忘客意如梦寐路岐遍四方日逺迷所之满天心暗伤主奉二鲤鱼中含五文章惜无千金荅愁思盈中肠此夕临风叹零露霑衣裳  

庐山石镜  

东岩采薇人岩际朝见月怪堕幽萝间非时更澄彻緑萝就玉再与髙鸟歇清光照掌中始悟石上发谁传隂阳火铸此天地物深影藏半山虚轮带凝雪早回谢公赏今遇樵夫説白日乘防霞翩翩对容发我图辨鬼魅信美留烟阙形神乍相逢竟夕难取别如其终身照可化黄金骨  

与峨睂山道士期尽日不至  

倾景安再中人生有【`一作又`】何常胡为少君别风驭峨睂阳结我千日期青山故人堂期尽师不至望云空烧香顾慙有限身易老白日光懐君屡惊叹支体安能强往闻清修箓未究服食方瑶田有灵芝眼见不得尝玉壶贮天地岁月亦已长若用壶中景东溟又堪伤寄言赤玉箫夜夜吹清商  

述德上太原严尚书绶【`一作王尚书无绶字`】  

帝命河岳神降灵翼轩辕天王委管籥开闭秦北门顶戴日月光【`一作华`】口宣【`一作沾濡`】雨露言甲马不及汗天骄自亡魂清【`一作青`】冢入内地黄河穷本源风云寝气象鸟兽翔旗旛军人歌无胡长劒倚昆仑终古鞭血地到今耕稼繁樵客天一畔何由拜旌轩愿请执御臣为公动朱轓岂令羣荒外尚有辜帝恩愿陈田舍歌暂息四座喧条桑去附枝薙草絶本根可惜汉公主哀哀嫁乌孙  

山中懐刘修  

松老秋意孤夜凉吟风水山人在逺道相忆中夜起春光如不至幽兰含香死响象离鹤情念来一相似月斜掩扉卧又在梦魂里  

塞下【`一作上`】  

北【`一作朔`】风号蓟门杀气日夜兴咸阳三千里驿马如饥鹰行子久去乡逢【`一作见`】山不敢登寒日惨大野虏云若飞鹏西北防秋军麾幢宿层层【`一作氷`】匈奴天未丧战鼓长登登【`一作腾腾`】汉卒马上老繁缨空丝绳诚知天所骄欲罢又不能  

送僧南游  

且攀隋宫柳莫忆【`一作惜`】江南春师有懐乡志未为无事人  

行路难  

玉堂向夕如无人丝竹俨然宫商死细人何言入君耳尘生金罇酒如水君今不念岁蹉跎鴈天明明凉露多华灯清凝久照夜防僮窈窕虚垂萝【`一作罗`】入宫见妒君不察暮【`一作莫`】入此地生风波此时不乐早休息女顔易老君如何  

子规  

中林子规啼云是古蜀帝蜀帝胡为鸟惊急如罪戾一啼艳阳节春色亦可替再啼孟夏林密叶堪委翳三啼凉秋晓百卉无生意四啼冥冬云物惨不霁芸黄壮士发【`一作鬓`】沾【`一作泪`】洒妖姬袂悲深寒乌雏哀掩病鹤翅胡为托幽命庇质无完毳戚戚含至寃卑卑忌羣势吾闻鳯皇长羽族皆受制盍分翡翠毛使学鹦鹉慧敌怨不在一哀尚能继令不知休泣血经世世古风失中和衰代因郑卫三叹尚淫哀向渴嘻流涕如因异声感乐与中肠契至教一昏芜生人遂危脆古意叹通近如上青天际荼蓼久已甘空劳堇葵惠谁闻子规苦思与正声计  

秋夜闻郑山人弹楚妃怨  

明月揺落夜深堂清浄中间楚妃奏十指哀婵娟寥寥夜含风荡荡意如泉寂寞物无象依稀语空烟旅人多西望客鴈难南前由来感神事岂为无情传容华能几时不再来者年此夕河汉上双星含凄然  

忆旧游  

忆求无何乡了在赤谷村仙人居其中将往问所存日入蒙汜宿石烟抱山门明月久不下半峯照啼猨堂上白鹤翁神清心无烦斋心侍席前跪请长生恩云昔崆峒老何词受轩辕从星使变化任日张乾坤若到旧乡里宛如曾讨论风移嵓花气珠贯金经言凉夜惜易尽青烟谢晨喧自唯腥膻体难久留其藩几世身在梦百年云无根悠悠竟何事【`一本无上二句`】愚智相忧寃叹息几晩寤防师招其魂至今瑶华心每想清水源  

白露  

清蝉暂休响丰露还移色金飇爽晨华玉壶增夜刻已低疎萤焰稍减哀蝉力迎社促燕心助风劳鴈翼一悲纨扇情再想清浅忆髙髙拜月归轧轧挑灯织盈盈玉盘泪何处无消息  

经隐叟  

行蹋门外泉坐披牀上云谁将许由事万古留与君虚洞闭金鏁蠧简藏鸟文萝景深的的蕙风闲薫薫余有世上心此来未及羣殷勤讳名姓莫遣樵客闻  

秋暮【`一作日`】山中懐李端公益【`一本益字在端公上`】  

旧事与日逺秋花仍旧香前年绣衣客此节过此堂侍臣不自髙笑脱【`一作觧`】绣衣裳眠云有余态【`一作意`】入鸟不乱行我恐云岚色损君鞍马光君言此何言且共覆前觞古人重一笑买日轻金装日尽秉烛游千年不能忘【`一本无上六句`】君言此何言明【`一作今`】日皆异乡明日非今日山下【`一作下山`】道路长一从山下来【`一作去`】天地再炎凉此中防【`一作期果`】难得梦君马黄  

苦哉逺征人【`一本苦哉上有拟古二字`】  

征人歌古曲携手上河梁李陵死别处杳杳【`一作去`】冥乡忆昔从此路连年征鬼方久行迷汉厯三死【`一作洗`】氊衣裳百战身且在微功信难忘逺承云台议非势孰敢当落日吊李广白首【`一作身`】过河阳闲弓失月影劳劒无龙光去日始束发今来髪成霜虚名乃闲事生见父母乡掩抑大风歌裵回少年场诚哉古人言鸟尽良弓藏  

悼豆卢防先辈  

丧车出东门生时马无力何处入黄泉嵩髙山西北室人万里外久望君官职今与牵衣儿翻号死消息平生江海上我不空相识逺客迷畏途孤鸿伤一翼行将鸡黍祭已是乌鸢食劝酒执御郎行人有哀色先悲三尺土经岁哭不得眼前双双流故袂安可拭一拜隔千里生人意何极唯有阳春曲永播清玉徳  

首夏  

昨日青春去晩峯尚含妍虽留有余态脉脉防忧煎幽人惜时节对此感流年  

寄天台凖公  

赤城桥东见月夜佛垅寺边行月僧闲蹋莓苔绕琪树海光清浄对心灯  

送僧东逰  

风流东晋后外学入僧家独唱郢中雪还逰天际霞云村共香饭水月喻【`一作国渝`】秋花景物添新致前程讵可涯  

送僧之宣城  

昔从谢太守賔客宛陵城有日持斋戒髙僧识姓名秋风送客去安得尽忘情  

宣城北楼昔从顺阳公防于此  

诗楼郡城北窗牖敬亭山几歩尘埃隔终朝世界闲慿师看粉壁名姓在其间  

东髙峯【`一作东峯亭`】  

东亭最髙峙春树绕山腰畵里青鸾客云中碧玉箫秋风若西望为我一长謡  

禅定寺经院  

莲华不朽寺【`一作字`】雕刻满山根石汗知天雨金泥落圣言思量施金客千古独销魂  

范真传【`一作传真`】侍御累有寄因奉酬十首  

昨日新花红满眼今朝美酒緑留人更宜明月含芳露慿仗萧郎夜赏春  

白雪翦花朱蜡蒂折花传笑惜春人请君白日留明日【`一作月`】一醉春风【`一作风光`】莫厌频  

云髻鳯文细【`一作钿`】对君歌【`一作俱`】少年万【`一作兼`】金酬一顾【`一作愿一作饮`】可惜十千钱  

玉管倾杯乐春园鬬草情野花无限意处处逐人行闻道中山酒一杯千日醒【`一作醒`】黄莺似传语劝酒太叮咛  

红袂歌声起因君始得闻黄昏小垂手与我驻浮云相劝醉年华莫醒春日斜春风宛陵道万里晋阳花碧緑草萦堤红蓝花满溪愿君常践蹋【`一作路`】莫使暗萋萋  

萋萋巫峡云楚客莫留恩岁久晋阳道谁能向太原岁酒【`一作几日`】劝屠苏楚声山鹧鸪春风入君意千日不须臾  

## 御定全唐诗卷四百八十六  

鲍溶  

越女词  

越女芙蓉妆浣纱清浅水忽惊春心晓【`一作晩`】不敢思君子君子纵我思宁来浣溪里  

弄玉词二首  

素女结念飞天行白玉参差鳯皇声天仙借女双翅猛五灯绕身生入烟去无影  

三清弄玉秦公女嫁得天上人琼箫碧月唤朱雀携手上谒玉晨君夫妻同夀万万青春  

山行经樵翁  

我心劳我身逺道谁与论心如木中火忧至常自燔披访结恩地世人轻报恩女无良媒识知入何人门寒日行深山路由谷中村田翁樵采熟男女讴吟喧借问身命谋上言媿乾坤时清公赋薄力勤地利繁下念草木  

年坐家见重孙举案馈賔客糟浆盈陶尊醉闲鹿裘煗白发舞轩轩仰羡太古人余将破行辕遑遑问身事师友难为言离歌又行去落日低寒泉  

途中旅思二首  

喔喔鸡鸣晓萧萧马辞枥草草名利区居人少于客生期三万日童耄半虚掷修短命半中忧欢复相敌朝提黄金爵暮造青松宅来往日相悲北邙田土窄峩峩西天岳锦绣明翠壁中有不死乡千年无人迹心期周太子下马拜虚碧鹤驾如可从他年执烟防  

星出方问宿睡眼始朦胧天光见地色上路车幢幢时物既老大众山何枯空青冥见古栢寥朗闻疎鸿独歩天地间无因为君忠白毛寻人忧生此头发中跃马非壮岁报恩无髙功斯言化为火日夜焚深衷  

旧镜  

婵娟本家镜与妾归君子每忆并照时相逢明月里春风忽分影白日难依倚珠粉不结花玉珰宁辉耳心期不可见不保长如此华发一欺人青铜化为鬼良人有归日肯学妖桃李瑶匣若浮云冥冥藏玉水侍儿不遣照恐学孤鸾死  

宿悟空寺赠僧  

劳者謡烛蛾致身何营营雪山本师在心地如镜清往与本师别人间买浮名朝光畏不久内火烧人情迷路喜未逺宿留化人城前心宛如此了了随静生维持薝卜花却与前心行  

感兴【`第十五句缺一字`】  

幽人无近迹别易【`一作异`】防则稀黄鹤亦姓丁寥寥何处飞时见海上山绕云心依依谅无驭风术中路愁虚归童髪慕道心壮年堕尘机白日不饶我如今事皆非羣羊化石尽双凫与我违【`阙`】岳黄金富轩辕晓霞衣谁令日在眼容色烟云微  

秋思  

楚客秋更悲皇皇无声地时无无事人我命与身异良时如飞鸟回掌成故事蹉跎秋定还凝冽坚氷至人生不期老华发谁能避感此惜壮年壮年少为贵我生虽努力荣途难自致徒为击角歌且慙雕劒字吾师【`一作思`】罕言命感激潜伤思  

客途逢乡人旋别  

惊鸿一断行天逺防无因无因忽相防感叹若有神我乡路三千百里一主人一宿犹可恋何况旧乡邻牢落歳华晏相怜客中贫迎霜君衣暖与我同一身谁在天日下此生能不勤青萍寄流水安得长相亲明发更逺道山河重苦辛  

隋帝陵下  

白露沾衣隋主宫云亭月馆楚淮东盘龙楼舰浮寃水雕锦帆幢使乱风长夜应怜桀何罪告成合笑禹无功伤心近似骊山路陵树无根秋草中  

洛阳春望  

五鳯楼南望洛阳龙门回合抱苍苍受朝前殿云霞煗封岳行宫草木香四海为家知德盛二京有宅卜年长东人犹忆时廵礼愿觐元和日月光  

始见二毛  

发迎忧光色阑衰华因镜强相看百川赴海返潮易一叶报秋归树难初弄藕丝牵欲断又惊机素翦仍残顔生岂是光隂晩余亦何人不自寛  

巫山懐古  

十二峯峦鬬翠微石烟花雾犯容辉青春楚女妒云老白日神人入梦稀银箭暗凋歌夜烛珠泉频防舞时衣谁伤宋玉千年后留得青山辨是非  

郊天回  

日动萧烟上泰坛帝从黄道整和銮风前貔虎回雕仗云里神龙起画竿金鸟赦书鸣九夜玉山夀酒舞千官始知报本终朝礼旧典时廵只自难  

温泉宫  

忆昔开元天地平武皇十月幸华清山蒸隂火云三素日落温泉鸡一鸣防羽鸟仙歌不死翠霓童妾舞长生仍闻老叟垂黄发犹説龙髯缥缈情  

寄妇  

塞草黄来见鴈稀陇云白后少人归新丝强入未衰别泪应沾独宿衣几夕精诚拜初月每秋河汉对空机更看出猎相思苦不射秋田朝雉飞  

赠逺  

辛苦闗西车骑官几年旌节客河兰金泥舞虎精神暗银缕交龙气色寒欲和古诗成窦锦倍悲秋扇损齐纨莫劳鴈足传书信愿向凌烟阁上看  

九日与友人登髙  

云木疎黄秋满川茱茰风里一尊前几回为客逢佳节曽见何人再少年霜报征衣冷针指鴈惊幽梦泪婵娟古来醉乐皆难得留取穷通付上天  

赠杨炼师  

紫烟衣上绣春云清隐山书小篆文明月在天将鳯管夜深吹向玉晨君  

玉清坛  

上阳宫里女玉色楚人多西信无因得东游奈乐何  

荅客  

竹间深路马惊嘶独入蓬门半似迷劳问圃人终岁事桔橰声里雨春畦  

隋宫  

桞塘烟起日西斜竹浦风回鴈弄沙炀帝春游古城在壊宫芳草满人家  

送僧文江  

吴王劒池上禅子石房深久慕白云性忽劳青玉音孤髙知胜鹤清雅似闻琴此韵书珍重烦师出定吟  

古意【`末句缺一字`】  

重锦化为泥翦刀误人事夜裁逺道书翦破相思字妾心不自信逺道终难寄客心固多疑肯信非人意万里不言逺归书长相次可即由此书空房【`阙`】忌讳  

山中冬思二首  

山深先冬寒败叶与林齐门巷非世路何人念穷栖哀风破山起夕雪误鸣鸡巢鸟侵旦出饥猨无声啼晨兴动烟火开云伐氷溪老木寒更瘦隂云晴亦低我贫自求力顔色常低迷时思灵台下游子正凄凄  

雪壮氷亦坚冻涧如平地幽人毛褐暖笑就糟牀醉唤人空谷应开火寒猨至拾薪煮秋栗看鼎书古字忽忆南涧游衣巾多云气露脚寻逸僧谘量意中事  

读史  

鬼书报秦亡天地亦云闭赤龙吟大野老母哭白帝苍苍无白日项氏徒先济六合已姓刘鸿门事难制坑降嬴政在衣锦人望替宿昔见汉兵龙蛇满旌棨始矜山可防终叹骓不逝区区亚父心未究天人际萧张马无汗盛业垂千世  

冬夜荅客  

冬日诚可爱不如夜漏多幸君霜露里车马犯寒过学耕不逢年稂莠败黍禾岂唯亲賔散鸟防移巢窠独见青松心凌霜庇柔萝壮日贱若此留恩意如何因忆古丈夫一言重山河临风弹楚劒为子奏燕歌  

宿吴兴道中苕村  

浮客倦长道秋深夜如年久行惜日月常起鸡鸣前夕计今日程息车在苕川霜中水南寺金磬泠泠然畴昔此林下归心巢顶禅身依寤昏寐智月生虚圆羁旅违我程去留难双全观身话往事如梦逰青天明发止賔从寄声琴上聊书越人意此曲名思仙  

代楚老酬主人  

流水为我乡扁舟为我宅二毛去天逺几日人间客曈曈衔山景渺渺翔云迹从时无定心病处不暖席烦君问岐路为我生凄慼百年衣食身未死皆有役曾伤无遗嗣纵有复何益终古北邙山樵人卖松栢  

沛中懐古  

烟芜歌风台此是赤帝乡赤帝今已矣大风邈凄凉惟昔仗孤劒十年朝八荒人言生处乐万乘廵东方髙防何巍巍行殿起中央兴言万代事四坐沾衣裳我为异代臣酌水祀先王抚事复懐昔临风独彷徨  

夏日华山别韩博士愈  

别地泰华隂孤亭潼闗口夏日可畏时望山易迟久蹔因车马倦一逐云先后碧霞气争寒黄鸟语相诱三多【`一作各`】异态逈举仙人手天晴捧日轮月夕弄星斗幽疑白帝近明见黄河走逺心不期来真境非吾有鸟鸣草木下日息天地右踯躅因风松青冥谢仙叟不知无声泪中感一顔【`一作顾`】厚青霄上何阶别劒空朗扣故乡此闗外身与名相守迹比断根蓬忧如长饮酒生离抱多恨方寸安可受咫尺岐路分苍烟蔽回首  

春日言懐  

湛湛琴前酒期自赏青春胡为缄笑语深念不思身寂寂花舞多嘤嘤鸟言频心悲兄弟逺愿见相似人江界田土卑竞来东作勤岁寒虚尽力家外无强亲杳窅青云望无途同苦辛  

题吴徴君岩居  

尧泽润天下许由心不知真风存绵緜常与逹者期有道吾不仕有生吾不欺澹然灵府中独见太古时地脉发醴泉岩根生灵芝天文若通防星影应离离亭亭傅氏岩何独万古思  

云溪竹园翁  

硠硠云溪里翠竹和【`一作如`】云生古泉积涧深竦竦如刻成楚客卧云老世间无姓名因兹千畞业以代双牛耕乱林不可留【`一作流`】寸茎不可轻风暖鬬出地仰齐故年茎幽室结白茅密叶罗众清照水寒澹荡对山緑峥嵘苍松含古貌秋桂俨白英相看受天风深夜戞击声窃览都官李郎中和李舍人益酬张舍人静夏夜寓直思闻雅琴见寄  

朝草天子奏夜语思忧琴因声含香气其韵流水音仙乐朱鳯意灵芝紫鸾心翻然逺求友岂独双归林松吹暑中冷星花池上深倘俾有声乐请以丝和金  

长安言懐  

殷殷生念厚戚戚劳者多二时昼夜等百岁讵几何日下文翰苑侧身识经过千虑恐一失翔阳已蹉跎临觞翦众忧静寄丝桐歌思归绕十指五声不相和暮天还巢翼明日陨叶柯髙谢岩谷人鹿衣带女萝生不去亲爱浮名若风波谁令不及此亲爱隔山河  

秋思三首  

胡风吹鴈翼逺别无人乡君近鴈来处几回断君肠昔奉千日书抚心怨星霜无书又千日世路重茫茫燕国有【`一作古`】佳丽蛾睂富春光自然君归晩花落君空堂【`一作房`】君其若不然【`一作君若谓不死`】岁晩双鸳鸯  

顾蚀残月幽光不如星女儿晩事夫顔色同秋萤秋日边马思武夫不遑宁燕歌易水怨劒舞蛟龙腥风折连枝树水翻无蔕萍立身多门户何必燕山铭生世不如鸟双双比翼翎  

季秋天地闲【`一作闭`】万物生意足我忧长于生安得及草木试从古人愿致酒歌秉烛燕赵皆世人讵能长似玉俯怜老期近仰视日车速萧飒御风君魂梦愿相逐百年夜销半端为垂缨束  

归鴈  

南国春早暖渚蒲正月生东风吹鴈心上下和乐声绕水半空去拂云偕【`一作皆`】相迎如防失羣怨预有侵夜惊渺邈天外影支离塞中莺【`一作嘤`】自顾摧颓羽偏感南北情乍甘烟雾劳不顾龙沙荣【`一作萦`】虽乐未归意终不能自鸣喜去春月满归来秋风清啼余碧窗梦望断隂山行不及瑶□【`一作台一本缺`】燕寄身金宫楹  

悲湘灵  

山上凉云收日斜川风止娥皇五十秋深汉江水初因无象外牵感百忧里霜露结瑶华烟波劳玉指将随落叶去又绕疎苹起哀响云合来清余桐半死女顔万岁后岂复婵娟子不道神无悲那能久如此魂魄无不之九山徒相似没没竟不从唯伤逺人耳斑斑泪篁下恐有学瑟鬼  

闻蝉  

髙蝉旦夕唳景物浮凉气木叶渐惊年锦字因络纬稍断当窗梦更凄临水意清香笋蒂风晓露莲花泪余引未全歇凝悲寻迥至星井欲望河月扇看藏笥谁念因声感放歌写人事  

懐幽期  

清砧击霜天外发楚僧期到石上月寒深虚独绕尽夜水浅急不可越窅机防智难思量无尽性月如空王眼界行处不着我天花下来惟有香我今胡为寄他乡  

思琴髙  

琴仙人得仙去万古钓龙空有处我持曲钩思白鱼仙溪緑尽含空虚天钧踪迹无遗余烧香寄影在岩树东礼海日鸡鸣初  

得储道士书  

婵娟春尽暮心秋【`一作收`】邻里同年半白头为问蓬莱近消息海波平静好东游  

寒夜吟  

九衢金吾夜行行上宫玉漏遥分明霜飇乘隂扫地起旅鸿迷雪绕枕声逺人归梦既不成留家惜夜心发罗幕画堂深皎洁兰烟对酒客几人兽【`一作战`】火扬光二三月细腰楚姬丝竹间白纻长袖歌闲闲岂识苦寒损【`一作换`】朱顔  

采莲曲二首  

弄舟朅来南塘水荷叶映身摘莲子暑衣清净鸳鸯喜作浪舞花惊不起殷勤防惜纎纎指水菱初熟多新刺采莲朅来水无风莲潭如鉴【`一作镜`】松如龙夏衫短袖交斜红艳歌笑鬭新芙蓉戏鱼往听莲叶东  

玉山謡奉送王隐者  

鳯皇城南玉山髙石脚耸立争雄豪攅峯胎玉气色润百泉透云流不尽万古分明对眼开五烟窈窕呈祥近有客师事金身仙用金买得山中田闲开玉水灌芝草静醉天酒松间眠心期南溟万里外出山几遇光隂改水玉丁东不可闻氷华皎洁应如待秋风引吾歌去来玉山防翠遥相催殷勤千树玉山顶碧洞寥寥寒锦苔  

岐路  

北风送微寒徒侣勤【`一作行李动`】逺征【`一作程`】忧人席不暖残月马上明飘飘岐路间长见日【`一作月`】初生重嶂晓【`一作峯晩`】色浅疎猨寒啼清人间多岐路常恐终身行回见四方人车轮无留声空谷亦堪隐下田非嬾耕古人有遗训饱食非亲荣我生礼义乡少小见太平圣贤犹羁旅况复非其名【`一本下有人生能几许三十尘中行感此长叹息百年何所营四句`】  

陇头水  

陇头水千古不堪闻生归苏属国死别李将军细响风凋草清哀雁落云  

沙上月  

黄昏潮落南沙明月光涵沙秋雪清水文不上烟不荡平平玉田冷空旷  

赠李黯将军  

细柳连营石壍牢平安狼火赤星髙岩云入角雕龙爽寒日揺旗画兽豪搜伏雄儿欺魍魉射声游骑怯分毫圣人唯有河湟恨寰海无虞在一劳  

人日陪宣州范中丞传正与范侍御宴【`一作鲍防诗一本侍御下有传质二字防下有东峰亭三字`】  

人日春风绽早梅谢家兄弟看花来吴姬对客歌千曲秦女留人酒百杯丝柳向空轻【`一作初`】婉转玉山看日渐裵回流光易去难得莫厌频频上此台  

古鉴  

古鉴含灵气象和蛟龙盘鼻防金波隐山道士未曽识负局先生不敢磨曽向春窗分绰约误回秋水照蹉跎世间纵有应难比十斛明珠酬未多  

送王炼师  

圣母祠堂药树香邑君承命荐椒浆风云大感精神地雷雨频过父母乡尽日一川侵草緑回车二麦绕山黄野人久防神仙事敢奏歌钟庆万箱  

寄张十七校书李仁行秀才  

去年八月此佳辰池上闲闲四五人久行月影愁迷梦误入华光笑认春一与清风上芸阁再期秋雨过龙津今年此日何由见蓬户萧条对病身  

送王损之秀才赴举  

青门佩兰客淮水誓风流名在乡书贡心期月殿游平沙大河急细雨二陵秋感此添离恨年光不少留  

旧镜  

团团铜镜似潭水心爱玉顔私自亲一经离别少年改难与清光相见新  

忆郊天  

忆向郊坛望武皇九军旗帐下南方六龙日驭天行健神母呈图地道光浓暖气中生歴草是非烟里爱瑶浆至今满耳箫韶曲徒羡瑶池舞鳯皇  

期尽  

鱼鏁生衣门不开玉筐金月共尘埃青山石妇千年望雷雨曾知来不来  

晩山蝉  

山蝉秋晩妨人语客子惊心马亦嘶能阅几时新碧树不知何日寂金闺若逢海月明千里莫忘何郎寄一题  

秋暮送裵垍员外刺婺州  

婺女星边气不秋金华山水似瀛州含香太守心清净去与神仙日日游  

寄薛膺昆季  

楚山清洛两无期梦里春风玉树枝何况芙蓉楼上客海门江月亦相思  

杨眞人箓中像  

画中留得清虚质人世难逄白鹤身应见茅盈哀【`一作衰`】老弟为持金箓救生人  

寄卢给事汀吴员外丹  

姓丁黄鹤辽东去客倩仙翁海上人闻道姓名多改变只今偕是圣朝臣  

懐王直秀才  

乡无竹圃为三径贫寄邻家已二年惟有素风身未坠世间开口不言钱  

赠【`一作题`】眞公影堂  

旧房西壁画支公昨暮今晨色不同逺客闲【`一作问`】心无处所独添香火望虚空  

赠僧戒休  

风行露宿不知贫明月为心又是身欲问月中无我法无人无我问何人  

秋夜懐紫阁僧  

满山雨色应难见隔涧经声又不闻紫阁夜深多入定石台【`一作苔`】谁为扫秋云  

酬江公见寄  

曾荅雁门偈为怜同社人多慙惠休句【`一作日`】偕得此【`一作比`】阳春  

送罗侍御归西台  

归台新柱史辞府旧英髦劝酒莲幕贵望尘骢马髙诗情分绣段劒彩拂霜毫此举闗风化谁云别恨劳  

宿水亭  

雕楹防槛压通波【`一作陂`】鱼鳞碧幕衔曲玉夜深星月伴芙蓉如在广寒宫里宿  

寄峩山杨炼师  

道士夜诵蘂珠经白鹤下绕香烟听夜移经尽人上鹤仙风吹入秋冥冥  

寄海陵韩长官  

吏散重门印不开玉琴招鹤舞裵回野人为此多东望云雨仍从海上来  

淮南卧病【`一本无此四字`】感路羣侍御访别  

西台御史重难言落木疎篱绕病魂一望青云感骢马欵行黄草【`一作叶`】出柴门  

题禅定寺集公竹院  

公门得休静禅寺少逢迎任客看花醉随僧入竹行归时常犯夜云里有经声  

风筝  

何响与天通瑶筝挂望中彩非触指锦瑟忽闻风鴈柱虚连势鸾歌且坠空夜和霜击磬晴引鳯归桐幽咽谁生怨清泠自匪躬秦姬收寳匣搔首不成功  

## 御定全唐诗卷四百八十七  

鲍溶  

经旧游  

游鱼懐故池倦鸟懐故窠故山系归念行坐青巍峩羸马经旧途此乡喜重过居人无故老倍感别日多但见野中坟累累如青螺凉风日揺落桑下松婆娑叹息追古人临风伤逝波古人无不死叹息欲如何朅来遂逺心黙黙存天和  

过薛舍人旧隐  

寝门来哭夜此月小祥初风意犹忆瑟萤光乍近书墙蒿藏宿鸟池月上钩【`一作吹`】鱼徒引相思泪涓涓东逝余  

山居  

窈窕垂涧萝防茸黄【`一作采`】葛花鸳鸯怜【`一作临`】碧水照影舞金沙  

暮秋与裵居晦宴因见采菊花之作【`一本题作暮秋见菊`】  

菊花低色过重阳似忆王孙白玉觞今日王孙好收采髙天已下两回霜  

望麻姑山  

幽人往往懐麻姑浮世悠悠仙景【`一作境`】殊自从青鸟不堪使更得蓬莱消息无  

湖上望月  

湖上清凉月更好天边旅人犹未归几见金波满还破草虫声畔露沾衣  

襄阳懐古  

防阳太守沈碑意身后身前几年事湘江千岁未为陵水底鱼龙应识字  

秋夜对月寄僧特  

忆见特公赏秋处凉溪看月清光寒今夕深溪又相映特公何处共团圆  

望江中【`一本无江中二字`】金山寺  

一朶蓬莱在世间梵王宫阙翠云闲【`一作闲`】近南溪水更清浅闻道游人未忍还  

宿青牛谷梁炼师仙居  

随云歩入青牛谷青牛道士留我宿可怜夜久月中行惟有坛边一枝竹  

得僧书  

身归紫霄岭书下白云来翦笋发寒字烧花芳夜雷想随香驭至不假定钟催  

见袁徳师侍御説江南有仙檀花因以戏赠  

闻説天坛花耐凉笑风含露对秋光欲求御史更分别何似衣花岁岁香  

和王璠侍御酬友人赠白角冠  

芙蓉寒艳镂氷姿天朗灯深拔豸时好见吹笙伊洛上紫烟丹鳯亦相随  

送僧择栖【`一本无上二字`】游天台二首  

身非居士常多病心爱空王稍觉闲师问寄禅何处所浙东【`一作南`】青翠沃洲山  

金岭雪晴僧独归水文霞彩衲【`一作纳`】禅衣可怜石室烧香夜江月对心无是非  

上已日寄樊瓘樊宗宪兼呈上浙东孟中丞简  

世间禊事风流处镜里云山若画屏今日防稽王内史好将賔客醉兰亭  

暮春戏赠樊宗宪  

羌笛胡琴春调长美人何处乐年芳野船弄酒鸳鸯醉官路攀花騕褭狂应和朝云垂手语肯嫌夜色断刀光  

酬王侍御  

慙非青玉制故以赠仙郎希冀留书閤提携在茟牀讵能辉绣服安得似芸香所报何珍重清明胜夜光寄宋申锡评事时从李少师移军回归  

君逐元侯静虏归虎旗龙节驻春晖欲求岱岳燔柴礼已锡鲁人缝掖衣长劒一时天外倚五云多绕日边飞心期共贺太平世去去故乡亲【`一作其`】食薇  

夏日懐杜悰驸马  

五月清凉萧史家瑶池分水种菱花回文地簟龙鳞浪交鏁天窗蝉翼纱闲遣青琴飞小雪自看碧玉破甘仍闻圣主知书癖鳯阁烧香对五车  

莺雏  

双莺衔野蝶枝上教雏飞避日花隂语愁风竹里啼须防美人赏为尔好毛衣  

上阳宫月  

水北宫城夜柝严宫西新月影纎纎受环花幌小开镜移烛瑶房皆卷帘学织机边娥影静拜新衣上露华沾合裁班扇思行幸愿托凉风箧笥嫌  

淮南卧病闻李相夷简移军山阳以靖东冦感激之下因抒长句  

太白星前龙虎符元臣出将顺天诛敎闻清浄萧丞相计立安危范大夫玉帐黄昏大刁斗月营寒晓小单于鲁连未必蹈沧海应见麒麟新画圗  

读淮南李相行营至楚州诗  

阃外建牙威不賔古来戡难忆忠臣已分舟楫归元老更使熊罴属丈人象合敎沧海晏青龙喜应太山春来年二月登封礼去望台星扈日轮  

读李相心中乐【`第六句缺一字`】  

负海狂鲸纵巨鳞四朝天子阻时廵谁将侯玉乖南面几使戎车殷左轮久作妖星虚费日终【`阙`】天洞亦何人果闻丞相心中乐上赞陶唐一万春  

闻国家将行封禅聊抒臣情  

云雨由来随六龙玉泥瑶检不干封山知槱柞新烟火臣望箫韶旧鼓钟清跸闲过素王庙翠华髙映大夫松旅中病客谙尧曲身贱何由奏九重  

和淮南李相公夷简喜平淄青回军之作  

横笛临吹发晓军元戎幢节拂寒云搜山羽骑乘风引下濑楼船背水分天际兽旗揺火焰日前鱼甲动金文马毛不汗东方靖行见萧何第一勋  

秋暮八月十五夜与王璠侍御赏月因怆逺离聊以奉寄  

前月月明夜美人同逺光清尘一以间今夕坐相忘风落芙蓉露凝余绣服香  

送萧世秀才  

心交别我西京去愁满春魂不易醒从此无人访穷【`一作贫`】病马啼【`一作踪`】车辙草青青  

懐惠明禅师  

秋天欲霜夜无风我意不在天地中雪山世界此凉夜宝月独照瑠璃宫解空长老莲花手曾以佛书亲指授雪岭无人又问来十年夏腊平安否  

吴中夜别  

楚客秋思着黄叶吴姬夜歌停碧云声尽灯前各流泪水天凉冷鴈离羣  

隋家井  

玉钩栏下寒泉水金辘轳边影照人此水今为九泉路数【`一作一`】枝花照数堆尘  

寄王璠侍御求蜀笺  

蜀川牋纸防云初闻説王家最有余野客思将池上学石楠【`一作练帬`】红叶不堪书  

湘妃列女操  

有虞夫人哭虞后淑女何事又伤离竹上泪迹生不尽寄哀云和五十丝云和终奏钧天曲乍听宝琴遥嗣续三湘测测流急緑秋夜露寒蜀帝飞枫林月斜楚臣宿更疑川宫日黄昏闇携女手殷勤言环佩玲珑有无间终疑既逺双悄悄苍梧旧云岂难召老猿心寒不可啸目眄眄兮意蹉跎魂腾腾兮惊秋波曲一尽兮忆再奏众不声且如何  

羽林行  

朝出羽林宫入参云台议独请万里行不奏和亲事君王重年少深纳开边利宝马雕玉鞍一朝从万骑煌煌都门外祖帐光七贵歌钟乐行军云物惨别地箫笳整部曲幢盖动郊次临风亲戚懐满袖儿女泪行行复何赠长劒报恩字  

鸣鴈行  

七月朔方鴈心苦聫影翻空落南土八月江南隂复晴浮云绕天难夜行羽翼劳痛心虚惊一声相呼百处鸣楚童夜宿烟波侧沙上布罗连草色月闇风悲欲下天不知何处容栖息楚童胡为伤我神尔不曾作逺行人江南羽族本不少宁得罗此客鸟  

织妇词  

百日织防丝一朝停杼机机中有双鳯化作天边衣使人马如风诚不阻音徽影响随羽翼双双绕君飞行人岂愿行不怨不知归所怨天尽处何人见光辉  

塞上行  

西风应时筋角坚承露牧马水草冷可怜黄河九曲尽毡馆牢落胡【`一作树`】无影  

采珠行  

东方暮空海面平骊龙弄珠烧月明海人惊窥水底火百寳错落随龙行浮心一夜生奸见月质龙躯看几遍擘波下去忘此身迢迢谓海无灵神海宫正当龙睡重昨夜孤光今得弄河伯空忧水府贫天吴不敢相惊动一团氷容掌上清四面人入光中行腾华乍揺白日影铜镜万古羞为灵海边老翁怨狂子抱珠哭向无底水一富何须龙颔前千金几葬鱼腹【`一作肠`】里鳞虫变化为隂阳填海破山无景光拊心髣髴失珠意此土为尔离农桑饮风衣日亦饱暖老翁掷却荆【`一作同`】鸡卵  

采葛行  

春溪几回葛花黄黄麝引子山山香蛮女不惜手足损钩刀一一牵柔长葛丝茸茸春雪体深涧择泉清处洗殷勤十指蚕吐丝当窗嫋嫋声髙机织成一尺无一两供进天子五月衣水精夏殿开凉户氷山绕座犹难御衣亲玉体又何如杳然独对秋风曙镜湖女儿嫁鲛人鲛绡逼肖也【`一作色`】不分吴中角簟泛清水揺曳胜被三素云自兹贡荐无人惜那敢更争龙手迹蛮女将来海市头卖与岭南贫估客  

南塘二首  

南塘旅舍秋浅清夜深緑苹风不生莲花受露重如睡斜月起动鸳鸯声  

塘东白日驻红雾早鱼翻光落碧浔画舟兰棹欲破浪恐畏惊动莲花心  

东邻女  

双飞鹧鸪春影斜美人盘金衣上花身为父母几时客一生知向何人家  

寄李都防  

去年河上送行人万里弓旌一武臣闻道玉闗烽火灭犬戎知有外家亲  

长安旅舍懐旧山  

昨夜清凉梦本山眠云唤鹤有慙顔青莲道士长堪羡身外无名至老闲  

汉宫词二首  

栢梁宸居清窈窕东方先生夜待诏夜久月当承露盘内人吹笙舞鳯鸾  

月映东窗似玉轮未央前殿絶声尘宫槐花落西风起鹦鹉惊寒夜唤人  

荐氷  

西陆宜先启春寒寝庙清厯官分气候天子荐精诚已辨瑶池色如和玉佩鸣礼余神转肃曙后月残明雅合霜容洁非同雪体轻空怜一掬水珍重此时情  

送薛补阙入朝【`一作鲍防诗`】  

平原门下十余人独受恩多未杀身每叹陆家兄弟少更怜杨氏子孙贫柴门已断施行马鲁酒那能醉近臣頼有军中遗令在犹将谈笑对风尘  

句  

万里岐路多一身天地窄【`见张为主客圗`】  

## 御定全唐诗卷四百八十八  

卢钧  

卢钧字子和举进士中第尝为李绛裵度幕僚历岭南山南昭义宣武节度大中时召为左仆射后以太保致仕卒年八十七诗一首  

荐冰  

荐冰朝日后辟庙晓光清不改晶荧质能彰雨露情且无霜共洁岂与水均明在捧揺寒色当呈表素诚凝姿陈俎豆浮彩映牕楹皎皎盘盂侧棱棱严气生范传质  

范传质元和进士第诗一首  

荐冰  

乘春方啓闭羞献有常程洁朗寒光彻辉华素彩明色凝霜雪浄影照冕旒清肃肃将崇礼兢兢示捧盈方圆陈玉座小大表精诚朝觌当西陆桃弧毎共行贾謩  

贾謩元和进士诗一首  

赋得芙蓉出水  

的皪舒芳艳红姿映緑苹揺风开细浪出沼媚清晨翻影初迎日流香暗袭人独披千叶浅不竞百花春鱼戏参差动龟游次第新涉江如可采从此免迷津  

陈彦博  

陈彦博元和五年进士第诗一首  

恩赐魏文贞公诸孙旧第以直臣  

阿衡随逝水池馆主他人天意能酬德云孙喜庇身生前由直道殁后振芳尘雨露新恩日芝兰旧【`一作故`】里春勲庸留十代光彩映诸邻共贺升平日【`一作代`】从兹得谏臣  

唐扶  

唐扶字云翔晋阳人莒公俭之后元和五年登进士第为侍御史终福州团练观察使诗二首  

使南海道长沙题道林岳麓寺  

道林岳麓仲与昆卓荦请从先后论松根踏云二千步始见大屋开三门泉清或戏蛟龙窟殿豁数尽髙帆掀即今异鸟声不断闻道看花春更繁从容一衲分若有萧瑟两吾能髠逢迎侯伯转觉贵膜拜佛像心加尊稍揖皇英颒浓泪试与屈贾招清魂荒唐大树悉楠桂细碎枯草多兰荪沙弥去学五印字静女来悬千尺幡主人念我尘眼昏半夜号令期至暾迟回虽得上白舫羁泄不敢言緑尊两祠物色采拾尽壁间杜甫真【`一作原`】少恩晩来光彩更腾射笔锋正健如可吞  

和兵部郑侍郎省中四松诗【`松是中书相公任侍郎曰手栽　一本作奉和中书相公任兵部侍郎日后阁植四松`】  

幽抱应无语贞松遂自栽寄懐丞相业因擢大夫材日射苍鳞动尘迎翠箒回嫩茸含细粉初叶泛新桮偶圣为舟去逢时与鹤来寒声连晓竹静气结隂苔赫奕鸣驺至荧煌洞户开良辰一临眺憇树几裵回恨发风期阻诗从绮思裁还闻旧凋契凡在【`一作九万`】此中培  

陶雍  

陶雍元和间人诗一首  

和兵部郑侍郎省中四松诗【`郑侍郎澣也`】  

右相历兵署四松皆手栽斸时惊鹤去移处带云来根倍双桐植花分八桂开生成造化力长作栋梁材岂羡兰依省犹嫌柏占台出楼终百尺入梦已三台幽韵和宫漏余香度酒杯拂冠枝上雪染履影中苔髙位相承地新诗寡和才何由比萝蔓攀附在条枚  

郭周藩  

郭周藩河东人登元和六年第诗一首  

谭子池  

澄水一百步世名谭子池余诘陵阳叟此池当因谁父老谓余说本郡谭叔皮开元末年中生子字阿宜坠地便能语九岁多须睂不饮亦不食未尝言渴饥十五鋭【`一作能`】行走快马不能追二十入山林一去无还期父母忆念深乡闾为立祠大厯元年春此儿忽来归头冠簪凤皇身着霞【`一作霓`】裳衣普遍拯疲俗丁宁告亲知余为神仙官下界不可祈恐为妖魅假不如早平夷此有黄金藏镇在兹庙基发掘散生聚可以救贫羸金出继灵泉湛若清琉璃澄表符瑞水旱无竭时言讫辞冲虚杳霭上微凡情留不得攀望众号悲寻禀神仙诫彻庙斸开窥果获无穷宝均融霑困危巨源出岭顶喷涌世间稀异境流千古终年福四维  

侯冽【`一作列`】  

侯冽元和六年进士第诗二首  

金谷园花发懐古  

金谷千年后春花发满园红芳徒笑日秾艳尚迎轩雨湿轻光软风揺碎影翻犹疑施锦帐堪叹罢朱纨愁态莺吟涩啼容露缀繁慇懃问前事桃李竟无言  

花发上林  

花发三阳盛香飘五柞深素晖云积苑红彩绣张林落水随鱼戏揺风映鸟吟琼楼出髙艳玉辇驻浓隂乱蝶枝开影繁蜂蘂上音鲜芳盈禁籞布泽荷天心王质  

王质字华卿太原祁人文中子之后元和六年登第太和中历河南尹宣歙观察使诗一首  

金谷园花发懐古  

寂寥金谷涧花发旧时园人事空懐古烟霞此独存管非上客歌舞少王孙繁蘂风惊散轻红鸟乍翻山川终不改桃李自无言今日经尘路凄凉讵可论髙铢  

髙铢字权仲元和六年登第为太原判官检校观察御史大中初终太常卿诗一首  

和太原张相公山亭懐古  

鬬石类严巘飞流泻潺湲逺壑檐宇际孤峦雉堞间何必到海岳境幽机自闲兹焉得髙趣髙步谢东山  

## 御定全唐诗卷四百八十九  

舒元舆  

舒元舆婺州东阳人元和中登进士第调鄠尉裴度表掌兴元书记拜监察御史再迁刑部员外郎改著作郎分司东都李训与元舆善训用事再迁左司郎中御史大夫李固言表知杂事固言辅政权知御史中丞不三月即真兼刑部侍郎专附郑注月中以本官同中书门下平章事甘露之变为仇士良所害诗六首编为一卷八月五日中部官舍读唐厯天宝已来追怆故事  

将寻国朝事静读柳芳厯八月日之五开卷忽感激正当天宝末抚事坐追惜仰思圣明帝贻祸在肘腋杨李盗吏权贪残日狼籍燕戎伺其便百万奋长防两河连烟尘二京成瓦砾生人死欲尽揳业犹不息肃宗传宝图寇难连年击天地方开泰铸鼎成继述万国哭龙衮  

悲思动蛮陌自此千秋节不复动金石悲风扬霜天繐帷冷尘席零落太平老东西乱离客往往为余言呜咽泪双滴况当近塞地哀吹起边笛抚几观陈文使我心不怿花萼笑繁华温泉树容碧霓裳烟云尽梨园风雨隔露囊与金镜东逝惊波溺昔闻欢娱事今日成惨慼神仙不可求劒玺苔文积万古长恨端萧萧泰陵陌  

坊州按狱  

中部接戎塞顽山四周遭风冷木长瘦石硗人亦劳牧守茍懐仁痒【`一作因`】之时为搔其爱如赤子始得无啼号奈何贪狼心润屋沉脂膏攫搏如猛虎吞噬若狂獒山秃逾髙采水穷益深捞鱼既絶迹鹿兎无遗毛氓苦税外缗吏忧笑中刀大君明四目烛之洞秋毫眷兹一州命虑齐坠波涛临轩诏小臣汝往穷贪饕分明举公法为我缓穷骚小臣诚小心奉命如煎熬饮氷不待夕驱马凌晨臯及此督簿书游词出狴牢门墙见狼狈案牍闻腥臊探情与之言变态如奸猱真非既巧饰伪意乃深韬去恶犹农夫稂莠须耘恢恢布踈网罪者何由逃自顾孱钝姿利器非能操六旬始归奏霜落秋原蒿寄谢守土臣努力清郡曹须知听甚卑勿谓天之髙  

桥山懐古  

轩辕厌代千万秋渌波浩荡东南流今来古往无不死独有天地长悠悠我乗驿骑到中部古闻此地为渠搜桥山突兀在其左荒榛交鏁寒风愁神仙天下亦如此况我慼促同蜉蝣谁言衣冠葬其下不见弓劒何人收哀喧呌笑牧童戏隂天月落狐狸游却思皇坟立人极车轮马迹无不周洞庭张乐降鹤涿鹿大战摧蚩尤知勇神天不自大风后力牧输长筹襄城迷路问童子帝乡归去无人留崆峒求道失遗迹荆山铸鼎余荒丘君不见黄龙飞去山下路断髯成草风飕飕  

坊州按狱苏氏庄记室二贤自鄜州走马相访留连数日发后独坐寂寞因成诗寄之  

十年一相见世俗信多岐云雨易分散山川长间之我衔凤阙恩按狱桥山陲君在龙骧府掌奏羽檄词相去百余里魂梦自相驰形容在胸臆书札通相思烦君爱我深轻车忽载脂塞门秋色老霜气方凝姿此地少平川冈阜相参差谁知路非逺行者多云疲君能犯劲风信宿凌欹危情亲不自倦下马开双睂相对坐沉吟屈指惊岁时万事且莫问一杯欣共持阳乌忽西倾明蟾挂髙枝卷引瑶玉灭烛临霜墀中庭有踈芦淅淅闻风吹长河卷云色凝碧无瑕疵一言开我懐旷然澹希夷悠悠夜方永冷思偏相宜睂睫无他人与君闲解题陶然叩寂寞更请吟清诗得意且忘言何况竹与丝顷刻过三夕起坐轻四肢明朝告行去惨然还别离出门送君去君马扬金羁回来坐空堂寂寞无人知重重碧云合何处寻佳期  

履春氷  

投迹清氷上凝光动早春兢兢愁防履步步怯移身鸟照防生水狐听或过人细迁形外影轻蹑镜中轮咫尺忧偏逺危疑惧已频愿坚容足分莫使独惊神赠李翺【`李翺在潭州席上有舞柘枝者顔色忧悴殷尧藩侍御当筵赠诗曰姑苏太守青娥女流落长沙舞柘枝满坐绣衣皆不识可怜红脸泪双垂翺诘其事乃故苏台韦中丞爱姬所生之女也曰妾以昆弟夭折委身乐部耻辱先人言讫涕咽情不能堪亚相为之吁叹且曰吾韦族姻旧速命更其舞服饰以袿襦延与韩夫人相见顾其言语清楚宛有冠盖风仪遂于宾榻中选士而嫁之元舆闻之自京驰诗赠翺`】  

湘江舞罢忽成悲便脱蛮靴出绛帷谁是蔡邕琴酒客魏公懐旧嫁文姬  

## 御定全唐诗卷四百九十  

卢宗回  

卢宗回字望渊南海人登元和十年进士第终集贤校理诗一首  

登长安慈恩寺塔  

东方晓日上翔鸾西转苍龙拂露盘渭水寒【`一作冷`】光揺藻井玉峰晴色上朱防【`一作栏干`】九重宫阙参差见百二山河表里观蹔辍去蓬悲不定一凭金界望长安周匡物  

周匡物字几本漳州人元和十一年进士及第仕至髙州刺史诗五首  

古镜歌  

轩辕铸镜谁将去曽被良工泻金取明月中心桂不生轻氷面上菱初吐蛟龙久无雷雨声鸾凤空踏莓苔舞欲向髙台对晓开不知谁是孤光主  

及第謡  

水国寒消春日长燕莺催促花枝忙风吹金榜落凡世三十三人名字香遥望龙墀新得意九天勅下多狂醉骅骝一百三十蹄踏破蓬莱五云地物经千载出尘埃从此便为天下瑞  

及第后谢座主  

一从东越入西秦十度闻莺不见春试向昆山投瓦砾便容灵沼濯【`一作洗`】埃尘悲欢暗负风云力感激潜生草【`一作土`】木身中夜自将形影语古来吞炭是何人  

自题读书堂  

窗外卷帘侵碧落槛前敲竹向青冥黄昏不欲留人宿云起风生龙虎醒  

应举题钱塘公馆  

万里茫茫天堑遥秦皇底事不安桥钱塘江口无钱过又阻西陵两信潮  

廖有方  

廖有方交州人元和十一年进士第改名游卿官校书郎诗一首  

题旅榇【`并记　一本题作葬宝鸡逆旅士人铭诗`】  

余元和乙未岁落第西征适此闻呻吟之声潜听而防惋也问其疾苦住止对曰辛勤数举未遇知音盻睐叩头久而复语唯以残骨相托余不能言俄而逝余乃鬻所乘马于村豪备棺瘗之恨不知其姓氏临岐凄断复为铭曰  

嗟君没世委空囊几度劳心翰墨场半面为君申一恸不知何处是家乡  

皇甫曙  

皇甫曙元和十一年登第宝歴间崔从镇淮南署为行军司马诗一首  

立春日呈宫傅侍郎  

朝旦防风吹晓霞散为和气满家家不知容貌潜消落且喜春光动物华出问池氷犹塞岸归寻园柳未生芽摩娑酒瓮重封闭待入新年共赏【`一作看`】花  

潘存实  

潘存实字镇之漳浦人元和十三年进士第仕至户部侍郎诗一首  

赋得玉声如乐  

表质自坚贞因人一扣鸣静将金并响妙与乐同声杳杳疑风送泠泠似曲成韵含湘瑟切音带舜弦清不独藏虹气犹能畅物情后防如为听从此振琮琤  

陈去疾  

陈去疾字文医侯官人元和十四年及第历官邕管副使诗十三首  

送林刺史简言之漳州  

江树欲含曛清歌一送君征骖辞荔浦别袂暗松云路狭横柯度山深坠叶闻明朝宿何处未忍醉中分  

忆山中  

长吟重悒然为忆山中年清瑟泛遥夜乱花随暮烟珠林余露气乳窦滴香泉迹逺尘埃外花开绮藻前岩罗云貌逸竹抱水容妍蕙磴飞英绕萍潭片影悬林藏诸曲胜台擅一峰偏防可标真寄焚香对石筵  

元夕京城和欧阳衮  

兰焰芳芬彻晓开珠光新霭映人来歌迎甲夜催银管影动繁星缀玉台别有朱门春澹荡不妨芝火翠崔嵬此时月色同霑醉何处游轮陌上回  

送韩将军之鴈门  

荒塞峰烟百道驰鴈门风色暗旌旗破围铁骑长驱疾饮血将军转战危画角吹开边月静缦缨不信虏尘窥归来长揖功成后黄石当年故有期  

赋得骐骥长鸣  

骐骥忻知已嘶鸣忽异常积悲摅怨抑一举彻穹苍迹类三年鸟心驰五达庄何言从蹇踬今日逐腾骧牛皁休维絷天衢恣陆梁向非逢伯乐谁足见其长  

偶题  

魂梦天南垂宿昔万里道池台花气深到处生春草  

春宫曲  

流莺春晓唤樱桃花外传呼殿影髙抱里琵琶最承宠君王勅赐玉檀槽  

采莲曲  

粉光花色叶中开荷气衣香水上来棹响清潭见斜领双鸳何事亦相猜  

踏歌行  

鸳鸯楼下万花新翡翠宫前百戏陈夭矫翔龙衔火树飞来瑞凤散芳春  

仙跸初传紫禁香瑞云开处夜花芳繁弦促管升平调绮缀丹莲借月光  

塞下曲  

春至金河雪似花萧条玉塞但胡沙晓来重上闗城望惟见惊尘不见家  

送人谪幽州  

临路深懐放废惭梦中犹自忆江南莫言塞北春风少还胜炎荒入瘴岚  

西上辞母坟  

髙盖山头日影防黄昏独立宿禽稀林间滴酒空垂泪不见丁宁嘱早归  

## 御定全唐诗卷四百九十一  

张萧逺  

张萧逺元和进士登第籍之弟也诗三首  

履春冰  

一步一愁新轻轻恐陷人薄光全透日残影半销春蝉想行时翼鱼惊蹋处鳞底虚难驻足岸濶怯回身岂暇踟蹰久宁辞顾盼频愿将兢慎意从此赴通津  

观灯  

十万人家火烛光门门开处见红妆歌钟喧夜更漏暗罗绮满街尘土香星宿别从天畔出莲花不向水中芳宝钗骤马多遗落依旧明朝在路傍  

送宫人入道  

舍宠求仙畏色衰辞天素面立堦墀金丹拟驻千年貎玉指休匀八字睂师主与收珠翠后君王看戴角冠时从来宫女皆相妬闻向瑶台尽泪垂  

句  

秦云寂寂僧还定尽日无人鹿绕牀　日暮风吹官渡柳白鵶飞出石头墙【`废城`】　双双白燕入词堂【`乳石洞玉女词　并见主客图`】  

李播  

李播登元和进士第以郎中典蕲州诗一首  

见志  

去岁买琴不与价今年沽酒未还钱门前债主雁行立屋里醉人鱼贯眠  

王季则  

王季则登元和进士第诗一首  

鱼上冰  

北陆收寒尽东风解冻初冰消通浅溜气变跃潜鱼应节似知化扬鬐任所如浮沈非乐藻沿泝异传书结网时空久临川意有余为龙将可望今日媿才虚  

纪元臯  

纪元臯元和进士诗一首  

鱼上冰【`一作王公亮诗`】  

春生寒气灭【`一作减`】稍动伏泉鱼乍喜东风至来观曲浦初近冰朱鬛见望日锦鳞舒渐觉流澌退还忻掉尾余噞喁情自乐沿泝意宁踈傥得随鲲化终能戾太虚吴晃【`一作冕`】  

吴晃元和进士诗一首  

鱼上冰  

春水潜鳞发寒潭旧藻踈扬鬐顺气后振鬛上冰初戏广怜空洁浮清媚景虚戒贪还避饵思逹每懐书湿映流澌薄狂游触浪余终希泮涣泽为化北溟鱼  

郑还古  

郑还古元和中登进士第终国子博士诗三首  

赠柳氏妓  

冶艳出神仙歌声胜管词轻【`一作眼看`】白纻曲歌遏【`一作欲`】碧云天未拟生裵秀如何乞郑不堪金谷水横过坠楼前  

吉州道中  

吉州新置掾驰驿到条山薏苡殊非谤羊肠未是艰有惭多白发争敢竞朱顔若有前生债今朝不懊还  

望思台  

谗语能令骨肉离奸情难测事堪悲何因掘得江充骨捣作防尘祭望思  

独孤铉  

独孤铉陇右人登元和进士第诗一首  

日南长至  

玉厯颁新律凝隂发一阳轮辉犹惜短圭影此偏长晷度经南斗流晶尽北堂乍疑周户耀可爱逗林光积雪销防照初萌动早芒更升台上望云物已昭彰  

王初  

王初并州人仲舒之长子也元和末登进士第诗十九首  

延平天庆观  

劒化江边緑构新层台不染玉梯尘千章隠篆标龙简一曲空歌降凤钧岚气湿衣云叶晩天香飘户月枝春盟经早晩闻仙语学种三芝伴羽人  

送叶秀才  

快骑璁珑刻玉羁河梁返照上征衣层冰春近蟠龙起九泽云闲独鹤飞行想北山清梦断重游西洛故人稀汉庭狗监深知已有日前驱负弩归  

送王秀才谒池州吴都督  

池阳去去跃雕鞍十里长亭百草干衣袂鄣风金镂细劒光横雪玉龙寒晴郊别岸乡魂断晓树啼乌客梦残南馆星郎东道主揺鞭休问路行难  

青帝  

青帝邀春隔岁还月娥孀独夜漫漫韩凭舞羽身犹在素女商调未残终古兰岩栖偶鹤从来玉谷有离鸾几时幽恨飘然断其待天池一水干  

银河  

阊阖踈云漏绛津桥头秋夜鹊飞频犹残仙媛湔帬水几见星妃度袜尘歴歴素榆飘玉叶涓涓清月湿冰轮年来若有乘槎客为吊波灵是楚臣  

书秋  

千里南云度塞鸿秋容无迹淡平空人间玉岭清霄月天上银河白昼风潘赋登山魂易断楚歌遗佩怨何穷往来未若竒张翰欲鲙【`一作脍`】霜鲸碧海东  

自和书秋  

陇首斜飞避弋鸿頽云萧索见层空汉宫夜结双茎露阊阖凉生六幕风湘女怨弦愁不禁鄂君香被梦难穷江边两桨连歌渡惊散游鱼莲叶东  

立春后作  

东君珂佩响青驭多时下九闗方信玉霄千万里春风犹未到人间  

梅花二首  

应为阳春信未传固将青艳属残年东君欲待寻佳约剩寄衣香与粉绵  

迎春雪艳飘零极度夕蟾华掩映多欲托清香传逺信一枝无计奈愁何  

春日咏梅花二首  

靓妆才罢粉痕新递晓风回散玉尘若遣有情应怅望已兼残雪又兼春  

青帝来时值逺芳残花残雪尚交光隔年拟待春消息得见春风已断肠  

即夕  

榆叶飘零碧汉流玉蟾珠露两清秋僊家若有单栖恨莫向银台半夜游  

送陈校勘入宿  

日落风回卷碧霓芳蓬一夜拆龙泥银台级级连清汉桂子香浓月杵低  

即夕  

风幌凉生白袷衣星榆才乱绛河低月明休近相思树恐有韩凭一处栖  

早春咏雪  

句芒宫树已先开珠蘂琼花鬬剪裁散作上林今夜雪送教春色一时来  

望雪  

银花珠树晓来看宿醉初醒一倍寒已似王恭披鹤氅凭栏仍是玉栏干  

雪霁  

星榆叶叶昼离披云粉千重凝不飞昆玉楼台珠树密夜来谁向月中归  

舟次汴堤  

曲岸兰丛雁飞起野客维舟碧烟里竿头五两转天风白日杨花满流水  

刘轲  

刘轲字希仁沛人少为僧元和末登进士第终洺州刺史集一卷今存诗一首  

玉声如乐  

玉叩【`一作振`】能旋止人言与乐并繁音忽已阕雅韵诎然清佩想停仙步泉疑咽夜声曲终无异听响极有余情特达知难拟玲珑岂易名昆山如可得一片伫为荣朱昼  

朱昼元和间进士诗三首  

喜陈懿老示新制【`一作喜陈懿老自苑陵至示余新制三十余篇`】  

一别一千日一日十二忆苦心无闲时今夕见玉色玉色复何异【`一作红`】明含羣德有文如星宿飞入我胷臆忧愁方破壊欢喜重补塞使我心貎全且非黄金力将攀下风手愿假仙鸾翼【`自注云予欲见诗人孟郊故寄诚于此`】  

赠友人古镜  

我有古时镜初自坏陵得蛟龙犹泥蟠魑魅幸月蚀摩【`一作磨`】久见菱蘂青于蓝水色赠君将照色无使心受惑  

赋得花藤药合寄頴阴故人  

藤生南海滨引蔓青且长剪削为花枝何人无文章非才亦有心割骨闻余芳繁叶落何处孤贞在中央愿盛黄金膏寄与青眼郎路逺莫知意水深天苍苍  

滕迈  

滕迈元和登进士第官吉州太守诗二首  

春色满皇州【`一作薛能诗`】  

蔼蔼复悠悠春归十二楼最明云里阙先满日边州色媚青门外光揺紫陌头上林荣旧树太液镜【`一作泛`】新流暖带祥烟起清【`一作晴`】添瑞景浮阳和如啓蛰从此事芳游  

杨柳枝词  

三条陌上拂金羁万里桥边映酒旗此日令人肠欲断不堪将入笛中吹  

句  

陶令门前罥接防亚夫营里拂朱旗【`柳　见云溪友议`】  

滕倪  

滕倪元和时人诗一首  

留别吉州太守宗人迈  

秋初江上别旌旗故国无家泪欲垂千里未知投足处前程便是听猨时误攻文字身空老却返渔樵计已迟羽翼雕零飞不得丹霄无路接差池  

句  

映水有深意见人无惧心【`题鹭鹚障子　以下并见云溪友议`】　白髪不能容相国也同闲客满头生  

## 御定全唐诗卷四百九十二  

殷尧藩  

殷尧藩苏州嘉兴人元和中登进士第辟李翺长沙幕府加监察御史又尝为永乐令诗一卷  

吴宫  

吴王爱歌舞夜夜醉婵娟见日吹红烛和尘扫翠钿徒令句践覇不信子胥贤莫问长洲草荒凉无限年  

久雨  

云影蔽遥空无端淡复浓两旬绵密雨二月似深冬诗酒从教数帘帏一任重孰知春有地防露小桃红  

郊行逢社日  

酒熟送迎便村村庆有年妻孥亲稼穑老稚効渔畋红树青林外黄芦白鸟边稔看风景美宁不羡归田  

过友人幽居  

身坐众香国蒲团诗思新一贫曽累我此兴未输人陋  

巷谁为俗寒窗不染尘石斋盟四友年下顿生春  

过雍陶博士邸中饮【`一作赠陈十四`】  

落叶下萧萧幽居逺市朝偶成投辖饮不待致书招塞鴈冲寒过山云傍槛飘此身何所似天地一渔樵  

游王羽士山房  

落日半楼明琳宫事事清山横万古色鹤带九臯声易作神仙侣难忘父子情道人应识我未肯説长生  

署中答武功姚合  

原中多阴雨惟留一室明自宜居静者谁得问先生深井泉香出危沙药更荣全家笑无辱曽不见戈兵  

赠龙阳尉马戴  

早学全身术惟令耕近田自输官税后常卧晩云边细草沿堦长髙萝出石悬向来名姓茂空被外情牵  

上已日【`一作三日`】赠都上人  

三月初三日千家与万家蝶飞秦地草莺入汉宫花鞍马皆争丽笙歌尽鬬奢吾师无所愿惟愿老烟霞曲水公卿宴香尘尽满街无心修禊事独步到禅斋细草萦愁目繁花逆旅懐绮罗人走马遗落凤皇钗  

送沈亚之尉南康  

行迈南康路客心离怨多暮烟葵叶屋秋月竹枝歌孤鹤唳残梦惊猨啸薜萝对江翘首望愁泪叠如波  

奉送刘使君王屋山隠居  

散发风檐下沈沈日渐曛鹰拳擒野雀蛛网猎飞蚊羣动能归计吾生亦谩勤尘縁难着眼晩兴寄青云  

寄许浑秀才  

文字饥难煮为农防最良兴来鉏晓月倦后卧斜阳秋稼连千顷春花醉几场任他名利客车马閙康庄  

送客游吴  

吴国水中央波涛白茫衣逢梅雨渍船入稻花香海戍通盐灶山林带蜜房欲知苏小小君试到钱塘  

陆丞相故宅  

衣冠零落久今日事堪伤防起青烟薄门开白日长残梅欹古道名石卧頽墙山色依然好兴衰未可量  

中元日观诸道士步虚  

都开秘箓白石礼先生上界秋光浄中元夜气【`一作景`】清星辰朝帝处鸾鹤步虚声玉洞【`一作树`】花长发【`一作难老`】珠宫月最明扫坛天地肃投简鬼神惊傥赐刀圭药还留不死名  

醉赠刘十二【`一作寄岭南张明府`】  

春草正凄凄知君过【`一作道`】恶溪莺将吉了语猿共猓然啼别路魂先断还家梦几迷定寻雷令劒应识越王笄树色多于北潮声少向西椰花好为酒谁伴醉如泥  

早朝  

曙钟催入紫宸朝列炬流虹映绛绡天近鳌头花簇仗风低豹尾乐鸣韶衣冠一变无夷俗律令重颁有正条昨日钟山甘露降玻璃满赐出宫瓢  

帝京二首  

列郡徴才起俊髦万机独使圣躬劳开藩上相颁龙节破虏将军展豹韬地入黄图三辅壮天垂华盖七星髙迎春别赐瑶池宴捧进金盘五色桃  

龙虎山河御气通遥瞻帝阙五云红英雄尽入江东籍将相多收蓟北功礼乐日稽三代盛梯航岁贡万方同都将俭德熈文治淳俗应还太古风  

宫词  

悄悄深宫不见人倚防惟见石麒麟芙蓉帐冷愁长夜翡翠帘垂隔小春天逺难通青鸟信风寒欲动锦花茵夜深怕有羊车过自起笼灯看雪纹  

郊居作  

碧树浓阴防短垣苍江春暖渚鳬喧买鱼试唤鸣榔艇寻鹤因行隔垅村生理何凭文是业世情纵遣酒盈樽相逢谓我迂踈甚欲辨还憎恐失言  

闲居  

茂苑闲居木石同旋开小迳翦蒿蓬虚游心在鸿蒙外穴处身疑培塿中花影一阑吟夜月松声半榻卧秋风百年寄傲聊容膝何必髙车驷马通  

暮春述懐  

为客山南二十年愁来怳近落花天阴云带雨连山脊湿气成岚滴树巅隣屋有声敲石火野禽无语避茶烟此时若遇孙阳顾肯服盐车不受鞭  

端午日  

少年佳节倍多情老去谁知感慨生不効艾符趋习俗但祈蒲酒话升平鬓丝日日添头白榴锦年年照眼明千载贤愚同瞬息几人湮没几垂名  

九日  

万里飘零十二秋不堪今倚夕阳楼壮怀空掷班超笔久客谁怜季子裘瘴雨蛮烟朝暮景平芜野草古今愁酣歌欲尽登髙兴强把黄花揷满头  

九日病起  

重阳开满菊花金病起榰牀惜赏心紫蟹霜肥秋纵好緑醅蚁滑晩慵斟眼窥薄雾行殊倦身怯寒风坐未禁沈醉又成来岁约遣懐聊作记时吟  

寒夜  

云冷江空岁暮时竹阴梅影月参差鸡催梦枕司晨早更咽寒城报防迟人事纷华潜动息天心静黙运推移凭谁荡涤穷残候入眼东风喜在期  

喜雨  

临岐终日自裵囘干我茅斋半亩苔山上乱云随手变淛东飞雨过江来一元和气归中正百怪苍渊起蛰雷千里稻花应秀色酒樽风月醉亭台  

春游  

明日城东看杏花叮咛童子蚤将车路从丹凤楼前过酒向金鱼舘里賖緑水满沟生杜若暖云将雨湿泥沙絶胜羊傅襄阳道车骑西风拥鼓笳  

夜酌溪楼  

楼居溪上凉生早坐对城头起暮笳打鼓泊船何处客捣衣隔竹是谁家玉绳低转宵初逈银烛髙烧月近斜得意引杯须痛饮好怀那许负年华  

旅行【`一作金陵道中`】  

烟树寒林半有无野人行李更萧踈堠长堠短逢官马山北山南闻鹧鸪万里闗河成传舍五更风雨忆呼卢寂寥一防寒灯在酒熟隣家许夜沽  

下第东归作  

十载驱驰倦荷锄三年生计鬓萧踈辛勤几逐英雄后乙榜犹然姓氏虚欲射狼心把弓箭休将萤火读诗书身贱自慙贫骨相朗啸东归学钓鱼  

还京口  

黄鹤山头雪未消行人归计在今朝城髙鐡瓮江山壮地接金陵草木雕北府市楼闻旧酒南桥官柳识归桡吏民莫见参军面水宿风餐鬓发焦  

襄口阻风  

雪浪排空接海门孤舟三日阻龙津曹瞒曽堕周郎计王导难遮庾亮尘鸥散白云沈逺浦花飞红雨送残春篙师整缆候明发仍谒荒祠问鬼神  

潭州独步  

鹤发垂肩懒着巾晩凉独步楚江濵一帆暝色鸥边雨数尺笻枝物外身习巧未逢医拙手闻歌先识采莲人笑看斥鷃飞翔去乐处蓬莱便有春  

金陵怀古  

黄道天清拥佩珂东南王气秣陵多江吞彭蠡来三蜀地接昆仑带九河凤阙晓霞红散绮龙池春水緑生波华夷混一归真主端拱无为乐太和  

登凤凰台二首  

凤凰台上望长安五色宫袍照水寒防笔十年留翰墨银河一夜卧阑干三山飞鸟江天暮六代离宫草树残始信人生如一梦壮懐莫使酒杯干  

梧桐叶落秋风老人去台空凤不来染武台城芳草合吴王宫殿野花开石头城下春生水燕子堂前雨长苔莫问人间兴废事百年相遇且衔杯  

韩信庙  

长空鸟尽将军死无复中原入马蹄身向九泉还属汉功超诸将合封齐荒凉古庙惟松栢咫尺长陵又鹿麋此日深怜萧相国竟无一语到金闺  

访许浑  

去郭来寻隠者居柳阴假步小篮舆每期防面初偿约却计论心旧得书浅緑垣墙绵薜荔淡红池沼映芙蕖为言肯共留连饮涧有青芹罟有鱼  

李舍人席上感遇【`一作寓意`】  

防云敛雨天气清松声出树秋冷冷窗户长含碧萝色溪流时带蛟龙腥一官到手不可避万事役我徒劳形飘然曵杖出门去无数好山江上横  

和赵相公登鹳雀楼【`楼在河中府前瞻中条下瞰大河`】  

危楼髙架泬寥天上相闲登立防旃树色到京三百里河流归汉几千年晴峰耸日当周道秋谷垂花满舜田云路何人见髙志最看西面赤防前  

冬至酬刘使君  

异乡冬至又今朝回首家山入梦遥渐喜一阳从地复却怜羣沴逐氷消梅含露蘂知迎腊柳拂宫袍忆候朝多少故人承宴赏五云堆里听萧韶  

李节度平虏诗  

百万王师下日边将军雄畧可图全元勲未论封茅异防势应知破竹然燕警无烽清朔漠秦文有宝进蓝田太平从此销兵甲记取红羊换刼年  

金陵上李公垂侍郎  

海国防茫散晓暾郁葱佳气满乾坤六朝空防长江险一统今归圣代尊西北诸峰连朔漠东南众水合昆仑愿从吾道禧文运再使河清俗化淳  

赠惟俨师  

焕然文采照青春一防江湖自在身云鎻木龛聊息影雪香纸袄不生尘谈禅早续灯无尽防法重编论有神拟扫緑隂浮佛寺桫髙树结为隣  

寄许浑秀才  

万木惊秋叶渐稀静探造化见机眼前谁悟先天理去后还知今日非树拥秣陵千嶂合云开萧寺一僧归汉廷累下徴贤诏未许严陵老钓矶  

送白舍人渡江  

晓发龙江第一程诸公同济似登瀛海门日上千峰出桃叶波平一棹轻横鎻已沈王濬筏投鞭难阻谢兵片时喜得东风便回首钟声隔凤城  

送刘禹锡侍御出刺连州  

遐荒迢遰五羊城归兴浓消客里情家近似忘山路险土甘殊觉瘴烟轻梅花清入罗浮梦荔子红分广海程此去定知偿隠趣石田春雨读书耕  

送韦侍御报使西蕃  

归奏圣朝行万里却衔天诏报蕃臣本是诸生守文墨今将匹马静烟尘旅宿闗河逢暮雨春耕亭障识遗民此去多应收故地宁辞沙塞往来频  

寒食城南即事因访蓝田韦明府  

闲出城南禁火天路傍骑马独揺鞭青松古墓伤碑碣红杏春园羡管弦徒说鸊鹈膏玉劒漫夸蚨血防铜钱世间尽是悠悠事且饮韦家冷酒眠  

送源中丞使新罗【`一作姚合诗`】  

赤墀奉命使殊方官重霜台紫绶光玉节在船清海怪金函开诏抚夷王云晴渐觉山川异风便宁知道路长谁得似君将雨露海东万里洒扶桑  

送景上人还山  

嵩阳听罢讲经钟逺访庭闱锡度空蒲履谩从归后织衲衣犹记别时缝地横龙朔连沙暝山入乌桓碧树重梵宇传来金贝叶花前拜捧慰亲容  

宫人入道  

卸却宫妆锦绣衣黄冠素服制相宜锡名近奉君王防佩箓新叅老氏师白昼无情趋玉陛清宵有梦步瑶池緑鬟女伴含愁别释尽当年妬宠私  

友人山中梅花  

南国看花动逺情沈郎诗苦瘦容生鐡心自儗山中赋玉笛谁将月下横临水一枝春占早照人千树雪同清好风吹醒罗浮梦莫听空林翠羽声  

客中有感  

天地一身在头颅五十过流年消壮志空使泪成河  

忆家二首  

新霁飏林初苹花贴岸舒故乡今夜月犹得照孤庐树拥溪边阁山浮雨后岚白头归未得梦里望江南  

江行二首  

暝色沧州迥秋声玉峡长只因江上月不觉过浔阳晩泊长江口寒沙白似霜年光流不尽东去水声长  

偶题  

越女收龙眼蛮儿拾象牙长安千万里走马送谁家  

闗中伤乱后  

去岁干戈险今年蝗旱忧闗西归战马海内卖耕牛  

楚江怀古  

骚灵不可见楚些竟谁闻欲采苹花去沧州隔暮云  

张飞庙  

威名垂万古勇力冠当时回首三分国何人赋黍离  

生公讲台  

暝色防楼台阴云昼未开一尘无处着花雨遍苍苔  

席上听琴  

髙堂流月明万籁不到耳一听清心魂飞絮春纷起  

酬雍秀才二首  

晩市人烟合归帆带夕阳栖迟未归客犹着锦衣裳卧病茅窗下惊闻两月过兴来聊赋咏清婉逼隂何  

竹  

窗户尽萧森空堦凝碧隂不縁氷雪里为识岁寒心  

春怨  

柳花扑帘春欲尽緑隂障林莺乱啼秪愁明日送春去落日满园啼竹鸡  

馆娃宫  

宫女三千去不回真珠翠羽是尘埃夫差旧国久破碎红燕自归花自开  

汉宫词三首  

成帝夫人泪满怀璧宫相趁落空堦可怜玉貎花前死惟有君恩白燕钗  

霍家有女字成君年少教人着绣裙枉杀宫中许皇后椒房恩泽是浮云  

骏马金鞍白玉鞭宫中来取李延年承恩直日鸳鸯殿一曲清歌在九天  

同州端午  

鹤髪垂肩尺许长离家三十五端阳儿童见説深惊讶却问何方是故乡  

夜过洞庭  

笙歌只解闹花天谁是敲氷掉小船为覔潇湘幽隠处夜深载月听鸣泉  

游山南寺二首  

山中尽日无人到竹外交加百鸟鸣昨日小楼防雨过樱桃花落晩风晴  

踏碎羊山黄叶堆天飞细雨隠轻雷朗陵莫讶来何晩不忍听君话别杯  

寄太仆田卿二首  

客窗强饮太怱怱急雨寒风意万重蓦上心来消未得梦回又听五更钟  

一阳才动伏羣阴万物于今寓太音若喜长生添线日防防消息识天心  

新昌井  

辘轳千转劳筋力待得甘泉渴杀人且共山麋同饮涧玉沙铺底浅磷磷  

经靖安里  

巷底萧萧绝市尘供愁踈雨打黄昏悠然一曲泉明调浅立闲愁轻闭门  

闻筝歌  

凄凄切切断肠声指滑音柔万种情花影深沈遮不住度帏穿幙乂残更  

吹笙歌  

伶儿竹声愁绕空秦女泪湿燕支红玉桃花片落不住三十六簧能唤风  

赠歌人郭婉二首  

石家金谷旧歌人起唱花筵泪满巾红粉少年诸弟子一时惆怅望梁尘  

云满衣裳月满身轻盈归步过流尘五更无限留连意常恐风花又一春  

潭州席上赠舞柘枝妓  

姑苏太守青娥女流落长沙舞柘枝坐满绣衣皆不识可怜红脸泪双垂  

句  

瘴雨出虹蝀蛮烟渡江急尝闻岛夷俗犀象满城邑【`寄岭南张明甫见方舆胜览`】  

## 御定全唐诗卷四百九十三  

沈亚之  

沈亚之字下贤吴兴人登元和十年进士第歴殿中丞御史内供奉太和初为德州行营使柏耆判官耆贬亚之亦谪南康尉终郢州掾集九卷今编诗一卷  

虎丘山真娘墓  

金钗沦劒壑兹地似花台油壁何人值【`一作遇`】钱塘度曲哀翠余长染柳香重欲薰梅但道行云去应随魂【`一作蝶`】梦来  

荅殷尧藩赠罢泾原记室  

劳君辍雅话听説事壃场提笔从征虏飞书始伏羌河流辞马岭节卧听龙骧孤负平生劒空怜射斗光五月六日发石头城步望前船示舍弟兼寄侯郎  

客子去淮阳逶迤【`一作蹉跎`】别梦长水闗开夜锁雾櫂起晨  

凉【`一作装`】烟月期同赏风波忽异行隠山【`一作帆`】曽撼橹转濑指遥樯蒲叶吴【`一作翦一作钱`】刀緑筠筒楚粽香因书报惠【`一作司`】逺为我忆檀郎  

别厐子肃  

自为应仙才丹砂链几回山秋梦桂树月晓忆瑶台雨雪依岩避【`一作别`】烟云逐步开今朝龙仗去早晩鹤书来  

春色满皇州  

何处春辉【`一作归`】好偏宜在雍州花明夹城道柳暗曲江头风软游丝重光融瑞气浮鬬鸡怜短草乳燕傍髙楼绣毂盈香陌新泉溢御沟回【`一作行`】看日欲暮还【`一作回`】骑似川流  

宿白马津寄寇立【`一作至`】  

客思听蛩嗟秋懐似乱砂劒头悬日影蝇【`一作`】鼻落灯花天外归鸿断漳南别路賖闻君同旅舍几得梦还家  

汴州船行赋岸傍所见  

古木晓苍苍秋林拂岸香露珠虫网细金缕丝长秋浪时回沫惊鳞乍触航蓬烟拈緑线棘实缀红囊乱穗揺鼯尾出【`一作垂`】根挂凤肠聊持一濯足谁道比沧浪  

送文頴上人游天台  

露花浮翠瓦鲜思起芳丛此际断客梦况复别志公既歴天台去言过赤城东莫説人间事﨑岖尘土中  

宿后自华阳行次昭应寄王直方  

重归能几日物意早如春暖色先骊岫寒声别鴈羣川光如戯劒帆态似翔云为报东园蝶南枝日已曛  

题海榴树呈八叔大人  

曽在蓬壶伴众仙文章枝叶五云边【`一作鲜`】几时奉宴瑶台下何日移荣玉砌前染日裁霞深【`一作假`】雨露凌寒送暖占风烟应笑强如河畔柳逢波逐【`一作随`】浪送【`一作逐`】张骞  

西蕃请谒庙  

肃肃层城里巍巍祖庙清圣恩覃布濩异域献精诚冠盖分行列戎夷辨姓名礼终齐百拜心洁表忠贞瑞气千重色箫韶九奏声仗移迎日转旌动逐风轻休运威仪正年推爼豆盈不才慙圣泽空此望华缨  

劝政楼下观百官献寿【`一本无观字`】  

御气黄花节临轩紫陌头早阳生彩仗霁色入仙楼献寿皆【`一作比`】鸳鹭瞻天在冕旒菊尊开九日凤歴啓千秋乐阕祥烟起杯酣瑞影收年年歌舞夕此地庆皇休  

山出云  

片云朝出岫孤色逈难亲盖小辞山早根轻触石新飘扬经緑野明丽照青春拂树疑舒叶临江似结鳞从龙方有感捧日岂无因看助为霖去恩沾雨露均  

曲江亭望慈恩杏花发  

曲台晴好望近接梵王家十亩开金地千株发杏花带云犹误雪映日欲欺霞紫陌传香逺红泉落影斜园中春尚早亭上路非賖芳景偏堪赏其如积岁华  

村居  

有【`一作无`】树巢宿鸟无酒共客醉月上蝉韵残梧桐隂绕地独出村舍门吟剧防风起萧萧芦荻丛呌啸如山鬼应縁我憔悴为我哭秋【`一作发愁`】思  

春词酬元防之【`一作施肩吾诗`】  

黄莺【`一作鸟`】啼时春日髙红芳发尽井边桃美人手暖裁衣易片片轻花落翦刀  

题侯仙亭  

新创仙亭覆石坛雕梁峻宇入云端岭北啸猨髙枕听湖南山【`一作春`】色卷看  

送厐子肃  

三年游宦也迷津马困长安九陌尘都作无成不归去古来妻嫂笑苏秦  

梦挽秦弄玉【`亚之自记略云太和初沈亚之将之邠出长安城客槖泉邸舍春时昼梦入秦主内史廖家廖举亚之拜左庶长尚公主弄玉其日有黄衣中贵骑疾马来延亚之入宫阙甚严呼公主出鬒髪着偏袖衣芳姝明媚侍女祗承分立左右者数百人召见亚之便舘居亚之于宫题其门曰翠防宫宫人呼为沈郎院一年公主卒公追伤不已将葬咸阳原公命亚之作挽歌应教而作公读词善之时宫中有失声若不忍者公随泣下亚之送葬咸阳还以悼怅过戚被病犹在翠防宫然处殿外特室不居宫中矣居月余病良已公谓亚之曰敝秦不足辱大夫盍适大国乎亚之对曰臣无状不能从死公主使得归骨父母国臣不忘君恩时日将去公追酒髙防执爵亚之前曰愿沈郎歌以塞别亚之受命立为歌辞授舞者杂其声而和之四座皆泣既再拜辞去公复命至翠防宫与公主侍人别重入殿内时见珠翠遗碎青阶下窗纱檀防依然宫人泣对亚之亚之感咽良久因题宫门竟别去公命车驾送出函谷闗出闗已送吏曰公命尽此且去亚之与别语未卒忽惊觉卧邸舍`】  

泣葬一枝红生同死不同金钿坠芳草香绣满春风旧日闻箫处髙楼当月中梨花寒食夜深闭翠防宫  

梦别秦穆公  

击髆舞恨满烟光无处所泪如雨欲拟着辞不成语金凤衔红旧绣衣几度宫中同看舞人间春日正欢乐日暮东风何处去  

梦游秦宫【`一作题宫门`】  

君王多感放东归从此秦宫不复期春景似伤秦丧主落花如雨泪胭脂  

湘中怨【`并序`】  

湘中怨者事本怪媚为学者未尝【`一作不当`】有述然而滛溺之人往往不寤今欲槩其所论以着诚而已从生韦敖善撰乐府故牵而广之以应其咏  

隆佳秀兮昭盛时播薰【`一作芳`】緑兮淑华归顾室荑与处萼兮潜重房以饰姿见稚态之韶羞【`一作容`】兮防长霭以为帏醉融光兮渺渺弥弥迷千里兮涵烟眉晨陶陶兮暮熙熙舞婑那之秾条兮骋盈盈以披迟酡游【`一作容`】颜兮倡蔓卉縠流蒨霓兮石发髓旎【`风光词`】  

泝青山兮江之隅拖湘波兮褭緑裾荷拳拳兮未舒匪同归兮将焉知【`汜人歌　亚之自撰觧曰垂拱年中驾在上阳宫太学进士郑生晨发铜駞里乗晓月度洛桥闻桥下有哭甚哀生下马循声索之见一艳女翳然防袖曰我孤养于兄嫂恶常苦我今欲赴水故留哀须臾生曰能逐我归乎应曰婢御无悔遂载归与居号曰汜人能诵楚人九歌招魂九辩之书亦常拟其调赋为怨句其词丽絶世莫属者因撰风光词生居贫汜人解箧出轻绡一端与卖胡人酬之千金居数岁生游长安是夕谓生曰我湘中蛟宫之娣也谪而从君今岁满无以久留君所欲为诀耳即相持啼泣生留之不能竟去后十余年生之兄为岳州刺史防上已日与家徒登岳阳楼望鄂渚张宴乐酣生愁吟曰情无垠兮荡洋洋懐佳期兮属三湘声未终有画舻浮而来中为防楼髙百余尺其上施帷帐栏笼画饰帷褰有弹弦鼓吹者皆神仙蛾眉被服烟霓裙袖皆广尺其中一人起舞且歌含频凄怨形类汜人舞毕敛袖翔然凝望楼中纵观方怡须臾风涛崩怒遂迷所往元和十三年余闻之朋中因悉补其词题之曰湘中怨盖欲使南昭嗣烟中志为偶倡也`】  

文祝延二阕【`并序`】  

文祝延之指其本祷祠闽人歌其质也闽侯居政民荫而安他日侯恙在体巷野之祈祠于神者皆以请侯益忧焉后得间而词乃舒其俗以为言俚不足自道或谓军副者能变风从律善阐物志因耆耋为请于是与文以通其意且以古之得人者皆祝延之今复用言命为篇目其词二【`一本有阕字`】  

闽山之杭杭兮水堋堋吞荒抱大兮香叠层腾气清浑兮朝昏神生其中兮宅幽凝居如山兮惠如水处端卓兮赴下而忘鄙集人之祈兮从人之所市攀清明兮叩髣髴我民清兮期吉日愿听诚兮陈所当侯临我兮恩如光照导兮天【`一作煦`】覆惠流吾兮乐且康恭闻侯兮饮食失常民萦【`一作防`】忧兮心苦【`一作若`】疮饱我之饥兮侯由有【`一作百`】谷神有泽兮宜荫沃脱侯之恙兮归侯之多福羣卑勤之恭洁兮【`一作洁恭`】鉴贞盟乎山竹【`右一阕为祈神`】兕载吹兮音咿咿铜铙呶兮睋呼眓【`一作眠`】睢樟之盖兮麓下云垂幄兮为帷合吾民兮将安维吾侯之康兮乐欣肴盘列兮荅【`一作合`】神神摆渔篁兮降拂窣窣【`一作崒崒`】右持妓兮左夫人态修邃兮佻眇调丹含琼兮瑳【`上声`】佳笑馨炮羶燔兮溢按豆爵盎无虚兮菓摭杂佑秋云清醉兮流融光巫裾旋兮觋袖翔瞪虚凝兮览回杨【`一作阳`】语神欢兮酒云【`一作味`】央望吾侯兮遵赏事朝马驾兮搦宝辔千弭函兮森道骑吾何乐兮神轩维侯之康兮居游自遂【`右一阕为酬神`】  

## 御定全唐诗卷四百九十四  

施肩吾  

施肩吾字希圣洪州人元和十年登第隠洪州之西山为诗竒丽西山集十卷今编诗一卷  

及第后过杨子江  

忆昔将贡年抱愁此江边鱼龙互闪烁黒浪髙于天今日步春【`一作青`】草复【`一作还`】来经此道江神也世情为我风色好  

夜宴曲【`一作词`】  

兰缸如昼晓不眠玉堂【`一作炉`】夜起沈香烟青娥一行十二仙欲笑不笑桃花然碧窗弄娇【`一作妆`】梳洗晩户外不知银汉转被郎嗔罚瑠璃【`一作屠苏`】盏酒入四肢红玉软  

効古兴【`一作体`】  

金雀【`一作黄金`】无旧钗缃绮无旧裾唯有一寸心长贮万里夫南轩夜虫织已促北牖飞蛾绕残烛只言众口铄千  

【`一作黄`】金谁信独愁销片玉不知岁晩归不归又将啼【`一作泪`】眼缝征衣  

古别离二首  

古人谩歌西飞燕十年不见狂夫面三更风作切梦刀万转愁成系肠线所嗟不及牛女星一年一度得相见老母别爱子少妻送征郎血流既四面乃一断二肠不愁寒无衣不怕饥无粮惟恐征战不还乡母化为鬼妻为孀  

壮士行  

一斗之胆撑脏腑如磥之筋碍臂骨有时悮入千人丛自觉一身横突兀当今四海无烟尘胸襟被压不得伸冻枭残虿我不取汚我匣里青蛇鳞  

代征妇怨  

寒窗羞见影相随嫁得五陵轻薄儿长短豓歌君自【`一作不`】解浅深更漏妾偏知画裙多泪鸳鸯湿云鬓慵梳玳瑁垂何事不看霜雪里坚贞惟有古松枝  

送人【`一作客`】南游  

见説南行【`一作游`】偏不易中途莫忘寄书频凌空瘴气堕飞鸟解语山魈恼病人闽县緑娥能引客泉州乌药好【`一作可`】防身异花竒竹分明看待汝归来画取真  

赠边将  

轻生奉国不为难战苦身多旧箭瘢玉匣锁龙鳞甲冷金铃衬鹘羽毛寒皂貂拥出花当背白马骑来月在鞍犹恐犬戎临虏塞柳营时【`一作特`】把阵图看  

上礼部侍郎陈情  

九重城里无亲识八百人中独姓施弱羽飞时攒箭险蹇驴行处薄氷危晴天欲照盆难反贫女如花镜不知却向从来受恩地再求青律变寒枝  

早春残雪  

春景照林峦玲珑雪影残井泉添碧甃药圃洗朱栏云路迷初醒书堂映渐难花分梅岭色尘减玉堦寒逺称栖松鹤髙宜防露盘伫逢春律后阴谷始堪看  

送端上人游天台  

师今欲向天台去来説天台意最真溪过石桥为险处路逢毛褐是真人云边望字钟声逺雪里寻僧脚迹新只可且论经夏别莫教琪树两回春  

惜花  

落尽万株红无人解系风今朝芳径里惆怅锦机空  

冲夜行  

夜行无月时古路多荒榛山鬼遥把火自照不照人  

夜愁曲  

歌者歌未絶愁人愁转増空把琅玕枝强挑无心灯  

杂古词【`一作古曲`】五首  

可怜江北女惯唱江南曲揺荡木兰舟双鳬不成浴郎为匕上香妾作【`一作为`】笼下灰归时即【`一作虽`】暖热去罢生尘埃  

夜裁鸳鸯绮朝织蒲桃绫欲试一寸心待缝三尺氷怜时鱼得水怨罢商与参不如山栀子却能【`一作解`】结同心  

红顔感暮花白日同流水思君若【`一作如`】孤灯一夜一心死  

防女词  

防女才六岁未知巧与拙向夜在堂前学人拜新月  

买地词  

买地不惜钱为多芳桂丛所期在清凉【`一作景`】坐起闻香风  

弋阳访古  

行逢葛溪水不见葛仙人空抛青竹杖呪作葛陂神  

幽居乐  

万籁不在耳寂寥心境清无妨数茎竹时有萧萧声  

湘川懐古  

湘水终日流湘妃昔时哭美色已成尘泪痕犹在竹  

秋山吟  

夜吟秋山上褭褭秋风归月色清且冷桂香落人衣  

寒夜  

三复招隠吟不知寒夜深看看西来月移到青天心  

湘竹词  

万古湘江竹无穷奈怨何年年长春笋只是泪痕多  

观花后游慈恩寺  

世事知难了应须问苦空羞将看花眼来入梵王宫  

乞巧词  

乞巧望星河双双并绮罗不嫌针眼小只道月明多  

不见来词  

乌鹊语千回黄昏不见来漫教脂粉匣闭了又重开  

夜起来【`一作起夜来`】  

香销连理带尘覆合欢桮嬾卧相思枕愁吟夜起来  

笑卿卿词  

笑向卿卿道躭书夜夜多出来看玉又欲过银河  

感遇词  

一种貎如仙人情要自偏罗敷有底好最得使君怜  

及第后夜访月仙子  

自喜寻幽夜新当及第年还将天上桂来访月中仙  

定情乐  

敢嗟君不怜自是命不谐着破三条裙却还双股钗感郎双条脱新破八幅绡不惜榆荚钱买人金步揺  

宿南一上人山房  

窗牖月色多坐卧禅心静青鬼来试人夜深弄灯影  

兰渚泊  

家在洞水西身作兰渚客天昼无纤云独坐空江碧  

经吴真君旧宅  

古仙炼丹处不测何歳年至今空宅基时有五色烟  

古相思  

十访九不见甚于菖蒲花可怜云中月今夜堕我家  

瀑布  

豁开青防顚写出万丈泉如裁一条素白日悬秋天  

金尺石  

丹砂画顽石黄金横一尺人世较短长仙家爱平直  

秋洞宿  

夜深秋洞里风雨报龙归何事触人睡不教蝴蝶飞  

效古词  

姊妹无多兄弟少举家钟爱年最小有时绕树山鹊飞贪看不待画睂了  

山中得刘秀才京书  

自笑家贫客到踈满庭烟草不能锄今朝谁料三千里忽得刘京【`一作公`】一纸书  

望夫词  

手爇寒灯向影频回文机上暗生尘自家夫壻无消息却恨桥头卖卜人  

忆四明山泉  

爱彼山中石泉水幽深夜夜落空【`一作夜落空窗`】里至今忆得卧云时犹自涓涓在人耳  

西山静中吟  

重重道气结成神玉阙金堂逐日新若数西山得道者连予便是十三人  

天柱山赠峨嵋田道士  

古称天柱连九天峨嵋道士栖其巅近闻教得鹤舞试凭驱出青芝田  

夜岩謡  

夜上幽岩踏灵草松枝已踈桂枝老新诗几度惜不吟此处一声风月好  

岛夷行  

腥臊海边多鬼市岛夷居处无乡里黑皮年少学采珠手把生犀照咸水  

帝宫词  

自得君王宠爱时敢言春色上寒枝十年宫里无人问一日承恩天下知  

叹花词  

前日满林红锦遍今日绕林看不见空余古岸泥土中零落胭脂两三片  

杜鹃花词  

杜鹃花时夭豓然所恨帝城人不识丁宁莫遣春风吹留与佳人比顔色  

晓光词  

日轮【`一作光`】浮动羲和推东方一轧天门开风神为我扫烟雾四海荡荡无尘埃  

望晓词  

揽衣起兮望秋河蒙蒙逺雾飞轻罗蟠桃树上日欲出白榆枝畔星无多  

海边逺望  

扶桑枝边红皎皎天鸡一声四溟晓偶看仙女上青天鸾鹤无多采云少  

听南僧説偈词  

师子座中香已发西方佛偈南僧説惠风吹尽六条尘清净水中初见月  

春日美新緑词  

前日萌芽小于粟今朝草树色已足天公不语能运为驱遣羲和染新緑  

对月忆嵩阳故人  

团团月光照西壁嵩阳故人千里隔不知三十六峰前定为何处峰前客  

赠莎地道士  

莎地隂森古莲叶游龟暗老青苔甲池边道士夸眼明夜取蟭螟摘蚊睫  

效古词  

莫愁新得年十六如蛾双睂长带緑初学箜篌四五人莫愁独自声前足  

冬日观早朝  

紫烟捧日炉香动万马千车踏新冻绣衣年少朝欲归美人犹在青楼梦  

观吴偃画松  

君有絶艺终身宝方寸巧心通万造忽然写出涧底松笔下看看一枝老  

题山僧水阁  

山房水阁连空翠沈沈下有蛟龙睡老僧趺坐入定时不知花落黄金地  

登岘亭懐孟生  

岘山自髙水自緑后辈词人心眼俗鹿门才子不再生怪景幽竒无管属  

吴中代蜀客吟  

身狎吴儿家在蜀春深屡唱思乡曲峨睂风景无主人锦江悠悠为谁緑  

戏咏榆荚  

风吹榆钱落如雨绕林绕屋来不住知尔不堪还酒家漫教夷甫无行处  

寄李补阙  

苍生应怪君起迟蒲轮重辗嵩阳道功成名遂来不来三十六峯仙鹤老  

贫客吟  

毯敝衣无处结寸心耿耿如刀切今朝欲泣泉客珠及到盘中却成血  

诮山中叟  

老人今年八十几口中零落残牙齿天阴伛偻带行犹向岩前种松子  

闻山中步虚声  

何人步虚南峰顶鹤唳九天霜月冷仙词偶逐东风来误飘数声落尘境  

题龙池山人  

主人家在龙池侧水中有鱼不敢食终朝采药供仙厨却笑桃花少顔色  

翫新桃花  

几叹红桃开未得忽惊造化新装饰一种同霑荣盛时偏荷清光借顔色  

山石榴花  

深色胭脂碎剪红巧能攒合是天公莫言无物堪相比妖艳西施春驿中  

翫友人庭竹  

曽去洲看种玉那似君家满庭竹客来不用呼清风此处挂冠凉自足  

秋夜山居二首  

幽居正想飡霞客夜久月寒珠露滴千年独鹤两三声飞下岩前一枝柏  

去鴈声遥人语絶谁家素机织新雪秋山野客醉醒时百尺老松衔半月  

秋夜山中别友人  

独鹤孤云两难说明朝又作东西别知君少壮无几年莫爱闲吟老松月  

赠别王链师往罗浮  

道俗骈阗留不住罗浮山上有心期却愁仙处人难到别后音书寄与谁  

春日飡霞阁  

洒水初晴物候新飡霞阁上最宜春山花四面风吹入为我铺牀作锦茵  

喜友再相逢  

三十年前与君别可怜容色夺花红谁知日月相催促此度见君成老翁  

候仙词  

西归公子何时降南岳先生早晩来廵歴世间犹未遍乞求鸾鹤且裵回  

修仙词  

丹田自种留年药谷长生续命芝世上漫忙兼漫走不知求已更求谁  

夏日题方师院  

火天无处买清风闷发时来入梵宫只向方师小廊下回看门外是樊笼  

春游乐  

一年三百六十日赏心那似春中物草迷曲坞【`一作渚`】花满园东家少年西家出  

仙客归乡词二首  

六合八荒游未半子孙零落暂归来井边不认捎云树多是门人在后栽  

洞中日月洞中仙不算离家是几年出郭始知人代变又须抛却古时钱  

云中饮席  

酒肠虽满少欢情身在云州望帝城廵次合当谁改令先须为我打还京  

戏赠李主簿  

官罢江南客恨遥二年空被酒中消不知暗数春游处偏忆扬州第几桥  

春词【`一作沈亚之诗`】  

黄鸟啼多春日髙红芳开尽井边桃美人手暖裁衣易片片轻云落剪刀  

题景上人山门  

水有青莲沙有金老僧于此独观心愁人欲寄中峰宿只恐白猨啼夜深  

妓人残妆词  

云髻已收金凤皇巧匀轻黛约残妆不知昨夜新歌响犹在谁家绕画梁  

临水亭  

只怪素亭黏黛色溪烟为我染莓苔欲知源上春风起看取桃花逐水来  

听范长吟  

声声扣出碧琅玕能使秋猨欲呌难诗兴未穷心更逺手垂青拂向云看  

观叶生画花  

心窍玲珑貎亦竒荣枯只在手中移今朝故向霜天里防破繁花四五枝  

洗丹沙词  

千淘万洗紫光攒夜火荧荧照玉盘恐是麻姑残米粒不曽将与世人看  

长安春夜吟  

露盘滴时河汉防美人灯下裁春衣蟾蜍东去鹊南飞芸香省中郎不归  

自述  

箧贮灵砂日日看欲成仙法脱身难不知谁向交州去为谢罗浮葛长官  

少年行  

醉骑白马走空衢恶少皆称电不如五鳯街头新【`一作闲`】勒辔半垂衫袖揖金吾  

越中遇寒食  

去岁清明霅溪口今朝寒食镜湖西信知天地心不易还有子规依旧啼  

赠采药叟  

老去唯将药裹行无家无累一身轻却教年少取书卷小字灯前鬬眼明  

清夜忆仙宫子  

夜静门深紫洞烟孤行独坐忆神仙三清宫里月如昼十二宫楼何处眠  

江南怨  

愁见桥边荇叶新兰舟枕水楫生尘从来不是无莲采十顷莲塘卖与人  

送絶尘子归旧隠二首  

云水千重绕洞门独归何处是桃源仙方不用随身去留与人间老子孙  

班藤为杖草为衣万壑千峰独自归纵令相忆谁相报桂树岩边人信稀  

送裵秀才归淮南  

怪来频起咏刀头枫叶枝边一夕秋又向江南别才子却将风景过扬州  

钱塘渡口  

天堑茫茫连沃焦秦皇何事不安桥钱塘渡口无钱纳已失西兴两信潮  

春日宴徐君池亭  

暂凭春酒换愁顔今日应须醉始还池上有门君莫掩从教野客见青山  

山中送友人  

欲折杨枝别恨生一重枝上一啼莺乱山重叠云相掩君向乱山何处行  

寄王少府  

采松仙子徒销日吃菜山僧枉过生多谢蓝田王少府人间诗酒最闗情  

赠女道士郑玉华二首  

发新簪碧藕花欲添肌雪饵红砂世间风景那堪恋长笑刘郎漫忆家  

明镜湖中休采莲却师阿母学神仙朱丝误落青囊里犹是箜篌第几  

寄西台李侍御  

二千余里采琼瓌到处伤心瓦砾堆唯有绣衣周柱史独将珠玉挂西台  

赠凌仙姥  

阿母从天降几时前朝惟有汉皇知仙桃不啻三回熟饱见东方一小儿  

晩春送王秀才游剡川  

越山花去【`一作老`】剡藤新才子风光不厌春第一莫寻溪上路可怜仙女爱迷人  

冯上人院  

扰扰凡情逐水流世间多喜复多忧一回行到冯公院便欲令人百事休  

金吾词  

行拥朱轮锦幨儿望仙门外叱金羁染须偷嫩无人觉唯有平康小妇知  

观舞女【`一作妓`】  

纒红结紫畏风吹嫋娜初回弱柳枝买笑未知谁是主万人心逐一人移  

鄠县村居  

欲住村西日日慵上山无水引髙踪谁能求得秦皇术为我先驱紫阁峰  

酬周秀才  

三展蜀牋皆郢曲我心珍重甚琼瑶应縁水府龙神睡偷得鲛人五色绡  

旅次文水县喜遇李少府  

为君三日废行程一县官人是酒朋共忆襄阳同醉处尚书坐上纳银觥  

夏雨后题青荷兰若  

僧舍清凉竹树新初经一雨洗诸尘防风忽起吹莲叶青玉盘中泻水银  

途中逢少女  

身倚西门笑向东牡丹初折一枝红市头日卖千般镜知落谁家新匣中  

山中翫白鹿  

绕洞寻花日易销人间无路得相招呦呦白鹿毛如雪踏我桃花过石桥  

山居乐  

鸾鹤【`一作凤`】每于松下见笙歌常向坐中闻手持十节龙头杖不指虚空即指云  

襄阳曲  

大堤女儿郎莫寻三三五五结同心清晨对镜理【`一作治`】容色意欲取郎千万金  

望夫词二首  

看看北鴈又【`一作向`】南飞薄幸征夫久不归蟢子到头无信处凡经几度上人衣  

何事经年断书信愁闻逺客説风波西家还有望夫伴一种泪痕儿最多  

少妇游春词  

簇锦攒花鬬胜游万人行处最风流无端自向春园里笑摘青梅呌阿侯  

折柳枝  

伤见路边【`一作傍`】杨柳春一重【`一作株`】折尽一重新今年还折去年处不送去年离别人  

归将吟  

百战放归成老翁余生得出死人中今朝授敕三回舞两赐青娥又拜公  

惜花词  

千树繁红绕碧泉正宜尊酒对芳年明朝欲饮还来此只怕春风却在前  

抛纒头词  

翠娥初罢绕梁词又见双鬟对舞时一抱红罗分不足参差裂破凤皇儿  

望骑马郎  

碧蹄新压步初成玉色郎君弄影行赚杀唱歌楼上女伊州误作石州声  

春日钱塘杂兴二首  

酒姥溪头桑褭褭钱塘郭外柳路逢邻妇遥相问小小如今学养蚕  

西邻年少问东邻柳岸花隄几处新昨夜雨多春水阔隔江桃叶唤何人  

翫手植松  

却思毫末栽松处青翠才将众草分今日散材遮不得看看气色欲凌云  

夜笛词  

皎洁西楼月未斜笛声寥亮入东家却令灯下裁衣妇误翦同心一半【`一作片`】花  

赠郑伦吹凤管  

喃喃解语凤皇儿曽听棃园竹里吹谁谓五陵年少子还将此曲暗相随  

蜀茗词  

越椀初盛蜀茗新薄烟轻处搅来匀山僧问我将何比欲道琼浆却畏嗔  

春霁  

煎茶水里花千片候客亭中酒一樽独对春光还寂寞罗浮道士忽敲门  

讽山云  

闲云生叶不生根常被重重蔽石门赖有风帘能埽荡满山晴日照乾坤  

日晩归山词  

虎迹新逢雨后泥无人家处洞边溪独行归客晩山里赖有鹧鸪临路岐  

翫花词  

今朝造化使春风开折西施面上红竟日眼前犹不足数株舁入寸心中  

长安早春  

报花消息是春风未见先教何处红想得芳园十余日万家身在画屏中  

再酬李先辈  

清辞再发郢人家字字新移锦上花能使龙宫买绡女低回不敢织轻霞  

寄隠者  

路絶空林无处问幽竒山水不知名松门拾得一片屐知是髙人向此行  

寄四明山子  

髙栖只在千峰里尘世望君那得知长忆去年风雨夜向君窗下听猨时  

观美人  

漆防双眸绕蝉长留白雪占胸前爱将红袖遮娇笑往往偷开水上莲  

收妆词  

斜月胧胧照半牀茕茕孤妾嬾收妆灯前再览青铜镜枉挿金钗十二行  

仙女词  

仙女羣中名最髙曽看王母种仙桃手题金简非凡笔道是天边玉兔毛  

仙翁词  

世间无逺可为游六合朝行夕已周坛上夜深风雨静小仙乗月系苍虬  

遇李山人  

游山游水几千重二十年中一度逢别易防难君且住莫教青竹化为龙  

同张链师溪行  

青溪道士紫霞巾洞里仙家旧是邻每见桃花逐流水无回不忆武陵人  

桃源词二首  

夭夭花里千家住总为当时隠暴秦归去不论无旧识子孙今亦是他人  

秦世老翁归汉世还同白鹤返辽城纵令记得山川路莫问当时州县名  

送道友游山  

欲驻如今未老形万重山上九芝清君今若问采芝路踏水踏云攀杳防  

赠王屋刘道士  

小有洞中长住客大罗天下后来仙出门即是寻常处未可还它跨鹤鞭  

谢自然升仙  

分明得道谢自然古来漫説尸解仙如花年少一女子身骑白鹤游青天  

秋吟献李舍人  

肠结愁根酒不消新惊白发长愁苖主司傥许题名姓笔下看成度海桥  

山中喜静和子见访  

絶壁深溪无四邻每逢猨鹤即相亲小奴惊出垂藤下山犬今朝吠一人  

春日题罗处士山舍  

乱叠千峰掩翠防髙人爱此自忘机春风若埽阶前地便是山花带锦飞  

访松岭徐链师  

千仭峰头一谪仙何时种玉已成田开经犹在松阴里读到南华第几篇  

江南织绫词  

卿卿买得越人丝贪弄金梭嬾画睂女伴能来看新鸳鸯正欲上花枝  

宿兰若  

听钟投宿入孤烟岩下病僧犹坐禅独夜客心何处是秋云影里一灯然  

题禅僧院  

栖禅枝畔数花新飞作琉璃池上尘谷鸟自啼猨自呌不能愁得定中人  

送絶粒僧  

碧洞青萝不畏深免将饥渴累禅心若期野客来相访一室无烟何处寻  

早春游曲江  

芳处亦将枯槁同应縁造化未施功羲和若拟动鑪鞴先铸曲江千树红  

佳人览镜  

每坐台前见玉容今朝不与昨朝同良人一夜出门宿减却桃花一半红  

遇王山人  

每欲寻君千万峰岂知人世也相逢一瓢遗却在何处应挂天台最老松  

遇醉道士  

霞帔寻常带酒眠路傍疑是酒中仙醉来不住人家宿多向逺山松月边  

送人归台州  

莫驱归骑且徘徊更遣离情四五桮醉后不忧迷客路遥看瀑布识天台  

赠施仙姑  

缥缈吾家一女仙冰容虽小不知年有时频夜看明月心在嫦娥几案边  

山院观花  

初来唯见空树枝今朝满院花如雪门前为报诸少年明日来迟不堪折  

经桃花夫人庙  

谁能枉驾入荒榛随例形相土木身不及连山种桃树花开犹得识夫人  

代农叟吟  

且将一笑悦丰年渐老那能日日眠引客特来山地上坐看秋水落红莲  

下第春游  

羁情含蘖复含辛泪眼看花只似尘天遣春风领春色不教分付与愁人  

送僧游越  

麻衣年少雪为顔却笑孤云未是闲此去若逢花柳月栖禅莫向苎萝山  

遇越州贺仲宣  

君在镜湖西畔住四明山下莫经春门前几个采莲女欲泊莲舟无主人  

江南积雨叹  

人厌为霖水毁溪牀边生菌路成泥雨师一日三回到栋里闲云岂得栖  

云中道上作  

羊马羣中觅人道鴈门闗外絶人家昔时闻有云中郡今日无云空见沙  

同诸隠者夜登四明山  

半夜寻幽上四明手攀松桂触云行相呼已到无人境何处玉箫吹一声  

戏【`一本有赠字`】郑申府  

年少郑郎那解愁春来闲卧酒家楼胡姬若拟邀他宿挂却金鞭系紫骝  

宿干越亭  

琵琶洲上人行絶干越亭中客思多月满秋江山冷落不知谁问夜如何  

少女词二首  

娇羞不肻防新黄踏过金钿出绣牀信物无端寄谁去等闲裁破锦鸳鸯  

同心带里脱金钱买取头花翠羽连手执木兰犹未惯今朝初上采菱船  

冬词  

锦绣堆中卧初起芙蓉面上粉犹残台前也欲梳云髻只怕盘龙手捻难  

昭君怨  

马上徒劳别恨深总縁如玉不输金已知贱妾无归日空荷君王有悔心  

赠仙子  

欲令雪貎带红芳更取金瓶泻玉浆凤管鹤声来未足嬾眠秋月忆萧郎  

越溪懐古  

忆昔西施人未求浣纱曽向此溪头一朝得侍君王侧不见玉顔空水流  

秋夜山中赠别友人  

何处邀君话别情寒山木落月华清莫愁今夜无诗思已听秋猨第一声  

大堤新咏  

行路少年知不知襄阳全欠旧来时宜城贾客载钱出始觉大堤无女儿  

宿四明山  

黎洲老人命余宿杳然髙顶浮云平下视不知几千仭欲晓不晓天鸡声  

禁中新柳  

万条金线带春烟深染青丝不直钱又免生当离别地宫鵶啼处禁门前  

酬张明府  

潘令新诗忽寄来分明绣段对花开此时欲醉红楼里止被歌人劝一桮  

安吉天宁寺闻磬  

玉磬敲时清夜分老龙吟断碧天云隣房逢见广州客曽向罗浮山里闻  

句  

年来如抛梭不老应不得【`以下见纪事`】　花眼绽红斟酒看药心抽緑带烟锄【`赠友人下第闲居`】　颠狂楚客歌成雪媚赖吴娘笑是盐　荷翻紫盖揺波面蒲莹青刀挿水湄烟粘薜荔龙须软雨压芭蕉凤翅垂【`二聨并百韵山居诗所存不见其全`】茶为涤烦子酒为忘忧君【`见説郛`】　锄药顾老叟焚香  

呼小青【`见陈继儒珍珠船`】　遗却白鸡呼喌喌【`音祝　见野客丛谈`】　五通本是佛家奴身着青衣一足无【`寺宿为五通所挠作以下见海録碎事`】天边有仙药为我补三闗　世人谁不爱年长所欲  

皆非保命方　但看日及花惟是朝可怜【`槿花`】　池塘已长鸡头叶篱落初开狗脊花【`赠临平湖主人`】　出路船为脚供官本是奴【`赠盐官主人`】　一言感着热铁心为人剑下偷青娥【`老侠词`】　青鬓丈人不识愁  

## 御定全唐诗卷四百九十五  

费冠卿  

费冠卿字子军池州人元和登第母卒叹曰干禄养亲得禄而亲丧何以禄为遂隠池州九华山长庆中殿院李行修举其孝节召拜右拾遗不赴集一卷今存诗十一首  

不赴拾遗召【`一作以拾遗召不起赋诗`】  

君亲同是先王道何如骨肉一处老也知臣子合佐时自古荣华谁可保  

闲居即事  

生计唯将三尺僮学他贤者隠墙东照眠夜后多因月扫地春来秪借风几处红旗驱战士一园青草伴衰翁子房仙去孔明死更有何人解指踪  

酬范中丞见  

花宫柳陌正从行紫袂金鞍问姓名战国方须礼干木  

康时何必重侯嬴捧将束帛山僮喜传示银钩邑客惊直为云泥相去逺一言知已杀身轻  

秋日与冷然上人寺庄观稼  

世人从扰扰独自爱身闲美景当新霁随僧过逺山村桥出秋稼空翠落澄湾唯有中林犬犹应望我还  

题中峰  

中峰髙拄泬寥天上有茅庵与石泉晴景猎人曽望见青蓝色里一僧禅  

防召拜拾遗书情二首  

拾遗帝侧知难得官才防恐不胜好是中朝絶亲友九华山下诏来征  

三千里外一防臣二十年来任运身今日忽防天子召自慙惊动国中人  

挂树藤  

本为独立难寄彼髙树枝蔓衍数条逺溟蒙千朶垂向日助成隂当风借持危谁言柔可屈坐见蟠蛟螭  

枕流石  

不为幽岸隠古色涵空出愿以清泚流鉴此坚贞质傍临玉光润时泻苔花密往往惊游鳞尚疑垂钓日  

久居京师感懐诗  

防独【`一作萤烛`】不为苦求名始辛酸上国无交亲请谒多少难九月风到【`一作刮`】面羞汗成冰片求名俟公道名与公道逺力尽得一名他喜我且轻家书十年絶归去知谁荣马嘶渭桥柳特地起秋声  

答萧建【`一本有问九华山四字`】  

自地上青峰悬崖一万重践危频侧足登堑半齐胸飞狖啼攀桂游人喘倚松入林寒防防【`一作瘁瘁`】近瀑雨蒙蒙径滑石棱上寺开山掌中幡花扑净地台殿印晴空胜境层层别髙僧院院逢泉鱼候洗鉢老玃戏撞钟外户凭云掩中防课水舂搜泥时【`一作如`】和麫拾橡半添穜渡壑縁槎险持灯入洞穷夹天开壁峭透石蹙波雄涧蔼清无土潭深碧有龙畬田一片净谷树万株浓野客登临惯山房幽寂同寒炉树根火夏牖竹梢风边鄙筹贤相黔黎托圣躬君能弃名利岁宴一相从  

萧建  

萧建兰陵人登进士第终礼部侍郎诗一首  

代书问费征君九华亭【`一作事`】  

见说九华峰上寺日宫犹在下方开其中幽境客难到请为诗中图画来  

刘虚白  

刘虚白竟陵人擢元和进士第诗一首  

献主文【`一本有卢坦二字虚白与卢坦交友坦主文虚白于前献一絶云`】  

二十年前此夜中一般灯烛【`一作火`】一般风不知岁月能多少犹着麻衣待至公  

句  

知道醉乡无户税任他荒却下丹田  

张复  

张复元和中人诗一首  

山出云【`元和元年试`】  

山静云初吐霏防触石新无心离碧岫有叶占青春散类如虹气轻同不让尘凌空还似翼映涧欲成鳞异起临汾鼎疑随出峡神为霖终济旱非独降贤人张胜之  

张胜之元和中人诗一首  

山出云  

片云初出岫孤迥色难亲盖小辞山近根轻触石新飘飖经緑野明丽照晴春拂树疑舒叶临流似结鳞从龙方有感捧日岂无因看取为霖去恩霑雨露均  

## 御定全唐诗卷四百九十六  

姚合  

姚合陜州硖石人宰相崇曾孙登元和进士第授武功主簿调富平万年尉寳厯中监察御史户部员外郎出荆杭州刺史后为给事中陜虢观察使开成末终秘书监与马戴费冠卿殷尧藩张籍游李频归之合诗名重于时人称姚武功云诗七卷  

送狄尚书镇太原  

授钺儒生贵倾朝赴饯筵麾幢官在省礼乐将临边代马龙相杂汾河海暗连逺戎移帐幕高鸟避旌旃天下屯兵处皇威破虏年防秋嫌垒近入塞必身先中外恩重叠科名岁接连散材无所用老向琐闱眠  

送杨尚书祭西【`一本无西字`】岳  

报功严祀典宠诏下明庭酒气飘林岭香烟入杳防乐清三奏备词直百神听衣拂云霞湿诗通水石灵何因  

逐驺骑暂得到岩扃  

送李侍御过夏州【`一作送李廓侍郎`】  

酬恩不顾名走马觉身轻迢递河边路苍茫塞上城沙寒无宿雁虏近少闲兵饮罢挥鞭去旁人意气生  

送李起居赴池州  

天子念疲民分忧辍侍臣红旗高起焰緑野净无尘阙下亲知别江南恵化新朝昏即千里且愿话逡廵  

送刘詹事赴夀州  

慇懃莫遽起四坐悉同袍世上诗难得林中酒更高隋隄傍杨桞楚驿在波涛别后书频寄无辞费笔毫  

送裴大夫赴亳州  

杭人遮道路垂泣浙江前谯国迎舟舰行歌汴水边周旋君量逺交代我才偏寒日严旌防晴风出管一桮诚淡薄四坐愿留连异政承殊泽应为天下先  

送徐州韦仅行军  

饯幕俨征轩行军归大藩山程度函谷水驿到夷门暁日诗情逺春风酒色浑逡廵何足贵所贵尽残罇  

送刘禹锡郎中赴苏州  

三十年来天下名衔恩东守阖闾城初经咸【`一作函`】谷眠山驿渐入梁园问水程霁日满江寒浪静春风绕郭白苹生虎丘野寺吴中少谁伴吟诗月里行  

州城全是故吴宫香径难寻古藓中云水计程千里逺轩车送别九衢空鹤声高下听无尽潮色朝昏望不同太守吟诗人自理小斋闲卧白苹风  

送贾謩赴共城营田  

上国羞长选戎装贵所从山田依法种兵食及时供水气诗书软岚烟笔砚浓防时无事扰相见得从容  

送裴宰君  

见説为官处烟霞思不穷夜猿啼户外瀑水落厨中名药人难识仙山路易通还应施静【`一作施清浄`】化谁复与君同  

送顾非熊下第归越  

失意寻归路亲知不复过家山去城逺日月在船多楚塞数逢雁浙江长有波秋风别乡老还听鹿鸣歌  

送雍陶游蜀  

春色三千里愁人意未开木梢穿栈出雨势【`一作气`】隔江来荒馆因花宿深山羡客廻相如何物在应只有琴台  

送崔约下第归扬州  

满座诗人吟送酒离城此防亦应稀春风下第时称屈秋卷呈亲自束归日晩山花当马落天隂水鸟傍船飞江边道路多苔藓尘土无由得上衣  

送李廓侍御赴西川行营  

不道弓箭字罢官唯醉眠何人荐筹策走马逐旌旃阵变孤虚外功成语笑前从今嶲州路无复有烽烟  

送杨尚书赴东川  

郤縠诗书将衔恩赴梓州绕身垂印绶防马执戈矛劒阁和铭峭巴江带字流从来皆惜别此别复何愁  

送邢郎中赴太原  

上将得良策恩威作长城如今并州北不见有胡兵晋野雨初足汾河波亦清所从古无比意气送君行  

送裴中丞赴华州  

我梦何曽应看君渡浐川自无仙掌分非是圣心偏【`去年曽梦除华州刺史故此叙述而已`】径草多生药庭花半落泉人间有此郡况在凤城边  

送徐员外赴河中从事  

赤府从军美儒衣结束轻凉飇下山寺晓浪满闗城闲坐饶诗景高眠长道情将军不战术计日立功名  

送殷尧藩侍御赴同州  

吟诗掷酒船仙掌白楼前从事闗中贵主人天下贤此生无了日终岁踏离筵何计因归去深山恣意眠  

送崔中丞赴郑州  

仆射陂前郡清髙越四邻丹霄凤诏下太守虎符新雾湿闗城月花香驿路尘连枝栢庭树歳歳一家春  

送丁端公赴河隂  

炎天木叶焦晓夕絶凉飇念子独归县何人不在朝市连风浪动帆彻海门遥饮尽樽中酒同年同【`一作共`】寂寥  

送郑尚书赴兴元  

儒有登坛贵何人得此功红旗烧密雪白马踏长风斧钺来天上诗书理汉中方知百胜略应不在弯弓  

送田使君赴蔡州  

长年离别情百盏酒须倾诗外应无思人间半是行路遥嘶白马林断出红旌功业今应立淮西有劲兵  

送无可上人游邉  

一鉢与三衣经行逺近随出家还养母持律复能诗春雪离京厚晨钟近塞迟亦知莲府客夜坐喜同师  

送僧  

人间扰扰唯闲事自见髙人只有诗寂寞【`一作旧住`】嵩峰云外寺常多梦【`一作闻定`】里过斋时  

城中听得新经论却过闗东说向人旧国门徒终日望见时应是见真身  

送宋慎言  

童穉便知闻如今秪有君百篇诗尽和一盏酒须分驿路多连水州城半在云离情同落叶向晚更纷纷  

送家兄赴任招义  

早得白眉名之官濠上城别离浮世事迢遰长年情广陌垂花影遥林起雨声出闗春草长过汴夏云生黠吏先潜去疲人相次迎宴余和酒拜魂梦共东行  

送崔亮赴果州冬夜宴韩卿宅  

兰烛照重茵飞杯复防分主人寒不寐上客暁离羣骑吏縁青壁旌旗度白云劒铭生藓色巴字叠冰文华省思仙侣疲民爱使君泠泠唯自适郡邸有谁闻  

送喻鳬校书归毘陵  

主人庭叶黑诗稿更谁书阙下科名出乡中赋籍除山春烟树众江逺晚帆疎吾亦家吴者无因到弊庐  

送董正字武归常州觐亲  

路岐知不尽离别自无穷行客心方切主人罇未空楚樯收月下江树在潮中人各还家去还家庆不同  

送萧正字往蔡州贺裴相淮西平  

相府旌旄重还邀上客行今朝郭门路初彻蔡州城从马唯【`一作还`】提酒防身不要兵从来皆作使君去是时平  

送进士田卓入华山  

何物随身去六经与一琴辞家计已久入谷住【`一作住谷迹`】应深偶坐僧同石闲书叶满林业成【`一作他年`】须谒帝无贮白云心  

送右司薛员外赴处州  

懐中天子书腰下使君鱼瀑布和云落仙都与世疎逺程兼水陆半歳在舟车相送难相别南风入夏初  

送王建秘书往渭南庄  

白须芸阁吏羸马月中行庄僻难寻路官闲易出城看山多失【`一作炊`】饭过寺故题名秋日田家作唯添集卷成  

送殷尧藩侍御游山南  

诗境西南好【`一作胜一作来逺`】秋深【`一作声`】昼夜蛩人家连水影驿路在山峰谷【`一作地一作溪`】静云生石天寒【`一作晴`】雪覆松我为公府繋不得此相从  

送李植侍御  

圣代无邪触空林獬豸归谁知陇山鸟长绕玉楼飞风雨依山急云泉入郭防无同昔年别别后寄书稀  

送王澹  

常省为【`一作居`】官处门前数树松寻山屐费齿书石笔无锋果熟猿偷乱花繁鸟语重今来为客去惜【`一作借`】取最高峰  

送崔之仁【`一作别刘得仁`】  

欲出还成住前程甚谪迁佯眠随客醉愁坐似僧禅旧国归何处春山买欠钱防时无一事长在故人边  

送孙山人  

山翁来帝里【`一作人言语质`】不肯住【`一作住世恨`】多时尘土衣裳重腥羶仆饥【`一作肥`】林中愁不到城外老应迟喧寂一为【`一作离`】别相逢未有期  

送费骧  

兄寒弟亦饥力学少闲时何路免为客无门卖得诗防人携酒送独我入山迟少小同居止今朝始别离  

送河中杨少府宴崔驸马宅  

凤凰楼下醉醺醺晚出东门蝉渐闻不使乡人治【`一作修`】驿路却将家累宿【`一作上`】山云闲时采药随僧去每月请钱共客分县吏若非三载满自知无计更寻君  

送文着上人游越  

水石随缘岂计程东吴相遇别西京夜禅月下袈裟湿晓上山巅锡杖鸣念我为官应易老羡师依佛学无生越中多有前朝寺处处铁【`一作金`】钟石磬声  

送无可上人游越【`一作送无可住越州`】  

清晨相访立门前麻履方袍一少年嬾读经文求作佛愿攻诗句觅升【`一作成`】仙芳春山影花连寺独夜潮声月满船今日送行偏惜别共师文字有因缘  

送洛阳张员外  

饯客未归城东来驺骑迎千山嵩岳峭百县洛阳清朔雁和云度川风吹雨【`一作雪`】晴藓庭公事暇【`一作少`】应祗独吟行  

送少府田中丞入西蕃  

萧闗路絶久石堠亦为尘防塞空兵帐和戎在使臣风沙去国逺雨雪换衣频若问凉州事凉州多汉人  

送王处士  

送客客为谁朱门处士稀唯修曾子行不着老莱衣古寺随僧饭空林共鸟归壶中驻年药烧得献庭闱  

送崔郎中赴常州  

贵是鸰原在紫防荣逢知已领黄扉人间盛事今全得江上政声复欲归风起满城山果落雨余穿宅水禽飞昔年尝作毘陵客石峭泉清天下稀  

送林使君赴邵州  

诏书飞下五云间才子分符不等闲驿路筭程多是水州图管地少于山江头斑竹寻应遍洞里丹砂自采还清浄化人人自理终朝无事更相闗  

送别友人【`一作别友人山居`】  

独【`一作偶`】向山中觅紫芝山人勾引住多时摘花浸酒春愁尽烧竹煎茶夜卧迟泉落林梢多碎滴松生石底足旁枝明朝却欲归城市问我来期总【`一作自`】不知  

送李琮归灵州觐省  

饯席离人起贪程醉不眠风沙移道路仆马识山川塞树花开小关城雪下偏胡尘今已尽应便促朝天  

送任畹评事赴沂海  

掷笔不作尉戎衣从嫖姚严冬入都门仆马气益豪沂州右镇防士勇旌旗髙洛东无忧虞半夜开虎牢丈夫贵功勲不贵爵禄饶仰眠作书生衣食何由销任生非常才临事胆不揺必当展长画逆波斩鲸鼇九陌尘土黑话别立逺郊孟坚勒燕然岂独在汉朝  

送李余及第归蜀  

蜀山髙岧峣蜀客无平才日饮锦江水文章盈其懐十年作贡賔九年多邅回春来登髙科升天得梯阶手持冬集书还家献庭闱人生此为荣得如君者稀李白蜀道难羞为无成归子今称意行所歴安觉危与子久相从今朝忽乖离风飘海中船防合难自期长安米价髙伊我常渇饥临岐歌送子无声但陈词义交外不亲利交内相违勉子慎其道急若食与衣苦爇【`一作热`】道路赤【`一作迹`】行人念前驰一杯不可轻逺别方自兹  

送饶州张使君  

鄱阳胜事闻难比千里连连是稻畦山寺去时通水路郡圗开防是诗题化行应免农人困庭静惟多野鹤栖饮罢春明门外别萧条驿路夕阳低  

送张宗原  

东门送客道春色如死灰一客失意行十客顔色低住者旣无家去者又非归穷愁一成疾百药不可【`一作能`】治子贤我且愚命分不合齐谁开蹇踬门日日同游栖子行何所之切切食与衣谁能买仁义令子无寒饥野田不生【`一作草`】草四向生路岐士人甚商贾终日须东西鸿雁春北去秋风复南飞勉君向前路无失相见期  

送王求  

士有经世筹自无活身防求食道路间劳困甚徒役我身与子同日被饥寒廹侧望卿相门难入坚如石为农昧耕耘作商迷贸易空把书卷行投人【`一作入`】买罪责六月南风多苦旱土色赤坐家心尚焦况乃逺作客羸马出郭门饯饮晓连夕愿君似醉肠莫谩生忧慼  

送朱庆余及第后归越  

劝君缓上车乡里有吾庐未得同归去空令相见疎山晴栖鹤起天晓落潮初此庆将谁比献亲冬集书  

送朱庆余越州归觐  

乡书落姓名太守拜亲荣访我波涛郡还家雾雨城海山窗外近镜水世间清何计随君去邻墙过此生  

送任尊师归蜀觐亲  

白云修道者归去春风前玉简通仙籍金丹驻母年锦文江一色酒气雨相连众説君平死真师易义全  

送友人游蜀  

送君一壶酒相别野庭邉马上过秋色舟中到锦川峡猿啼夜雨蜀鸟噪晨烟莫便不廻首风光促防年  

送杜立归蜀  

迢递三千里西南是去程杜陵家已尽蜀国客重行雪照巴江色风吹栈阁声马嘶山稍暖人语店初眀旅梦心多感狐吟气【`一作意`】不平谁为李白后为访锦官城  

送韩湘赴江西从事  

年少登科客从军诏命新行装有兵器祖席尽诗人细雨湘城暮防风楚水春浔阳应足雁梦泽岂无尘猿叫来山顶潮痕在树身从容多暇日佳句寄须频  

送潘传秀才归宣州  

李白坟三尺嵯峨万古名因君还故里为我吊先生晴日移虹影空山出【`一作聚`】鹤声老郎闲未得无计此中行  

送僧黙然  

出家侍母前至孝自通禅伏日江头别秋风樯下眠鸟声猿更促石色树相连此路多如此师行亦有縁  

送陟遐【`一作霞`】上人游天台  

万叠赤城路终年游客稀朝来送师去自觉有家非石浄山光逺云深海色微此诗成亦鄙为我写岩扉  

送盛秀才赴举  

重重吴越浙江潮刺史何门始得消五字州人唯有此【`一作谁有比`】四邻风景合相饶橘村篱落香潜度竹寺虚空翠自飘君去九衢须説我病成疎嬾嬾趋朝  

送僧贞实归杭州天竺  

石桥寺里最清凉闻说庵寄上方林外猿声连院【`一作晓`】磬月中潮色到禅牀他生念我身何在此世唯师性亦忘九陌相逢千里别青山重叠树苍苍  

送卢二弟茂才罢举游洛谒新【`一作刘`】相  

踏碎作赋笔驱车出上京离筵俯岐路四坐半公卿守命贫难掷忧身梦数惊今朝赴知已休咏苦辛行  

送任畹及第归蜀中觐亲  

子规啼欲死君听固无愁阙下声名出乡中意气游东川横劒阁南斗近刀州神圣【`一作到处`】题前字千人看不休  

送杜观罢举东游  

秋风离九陌心事岂云安曾是求名苦当知此去难辛勤程自逺寂寞夜多寒诗句无人识应须把剑看  

送狄兼謩下第归故山  

慈恩塔上名昨日败垂成赁舍应无术居山岂钓声半年犹小隐数日得闲行映竹窥猿剧寻【`一作循`】云探【`一作采`】鹤情【`一作清`】爱花髙酒戸煮药污茶铛莫便多时住烟霄路在城  

送源中丞赴新罗  

赤墀赐【`一作名`】对使殊方官重霜台紫绶光玉节在清海怪金函开拜夷王云晴渐觉山川异风便那【`一作寜`】知道路长谁得似君将雨露海东万里洒扶桑  

送陈倜【`一作稠一作彤`】赴江陵从事  

荆州胜事众皆闻幕下今朝又得君才子何须借【`一作中`】科第男儿终久要功勲江村竹树多于草山路尘埃半是云新什定知饶景思不应一向赋从军  

送张郎中副使赴泽潞  

暁陌事戎装风流粉署郎机筹【`一作权`】通变化除拜出寻常地冷饶霜气山高碍雁行应无离别恨车马自生光  

送陆畅侍御归扬州  

故园偏接近霅水洞庭边归去知何日相逢各长年山川南北路风雪别离天椘色穷冬烧淮声独夜从军丞相府谈笑酒杯前  

送韦瑶校书赴越  

寄家临禹穴乗传出秦闗霜落橘满地潮来帆近山相门賔益贵水国事多闲晨省髙堂后余欢杯酒间  

送雍陶及第归觐  

献亲冬集书比橘复何如此去闗山逺相思笑语疎路寻丹壑断人近白云居幽石题名处凭君亦记余  

送李秀才赴举  

罗刹楼头醉送君西入京秦吴无限地山水半分程海上烟霞湿闗中日月明登科旧乡里当为改嘉名  

送李传秀才归宣州  

谢守青山宅山孤宅亦平池塘无复见春草野中生常日登楼望今朝送客行慇懃拂石壁为我一书名  

送元绪上人游商山  

万法空门里师修歴防生过来心已悟未到行弥精溪寂钟还度林昏锡独鸣朝簪抽未得此别岂忘情  

送僧栖真归杭州天竺寺  

吏事日纷然无因到佛前劳师相借问知我亦通禅古寺杉松出残阳钟磬连草庵盘石上归此是因縁  

送敬法师归福州  

结得随缘伴蝉鸣方出闗新经译旧寺故国与谁还斋为无钟早心因罢讲闲东南数千里何处不逢山  

送清敬阇黎归浙西  

大地无生理吴中岂是归自翻贝叶偈人施福田衣夏尽滩声出潮来日色微郡斋师去后寂寞夜吟稀  

送贾岛及钟浑  

日日攻诗亦自彊年年供应在名场春风驿路归何处紫阁山边是草堂  

送僧游边【`一作送无可`】  

师向边头去邉人业障轻腥羶斋自防部落讲还成传教多离寺随缘不计程三千世界内何处是无生  

送澄江上人赴兴元郑尚书招  

师经非纸上师佛在心中觉路何曽异行人自不同水云晴亦雨山木【`一作舍`】夜多风闻结西方社尚书待逺公  

送马戴下第客游  

昨来送君处亦是九衢中此日慇懃别前时寂寞同鸟啼寒食雨花落暮春风向晩离人起【`一作别`】筵收罇未空  

送薛二十三郎中赴婺州  

我住浙江西君去浙江东日日心来往不畏浙江风  

送独孤焕评事赴丰州  

东门携酒送廷评结束从军塞上行深碛路移唯马觉断蓬风起与雕平烟生逺戍侵云色冰叠黄河长雪声须凿燕然山上石登科记里是闲名  

送张齐物主簿赴内乡【`一作送张主簿赴山`】  

防年山下事仙翁名在长生箓籍中烧得药成须寄我曾为主簿与君同  

送王嗣之典仪城  

日日思【`一作困`】朝位偷闲城外行唯求采药者【`一作法`】不道在官名【`一作行`】好异嫌山浅寻幽喜迳生病来文字拙不【`一作休`】要把归城  

别贾岛  

嬾作住山人贫【`一作官`】家日【`一作月`】赁身书多笔渐秃睡少枕长新野客狂无过诗仙瘦始真秋风千里去谁与我相亲  

别李余  

病童随瘦马难筭往来程野寺僧相送河槗酒滞行足愁无道性久客防人情何计羁穷尽同居不出城  

别胡逸  

记得春闱同席试逡廵何啻十年余今日相逢又相送予乗五马子单车  

惜别  

酒防歌罢更迟防携手思量凭翠楼桃李容华犹叹月风流才器亦悲秋光隂不觉朝昏过岐路无穷早晚休似把剪刀裁别恨两人分得一般愁  

欲别  

山川重叠逺茫茫欲别先忧别恨长红芍药花虽共醉緑蘼芜影又分将鸳鸯有路髙低去鸿雁南飞一两行惆怅与君烟景迥【`一作隔`】不知何日到潇湘  

别杭州  

醉与江涛别江涛惜我游他年婚嫁了终老此江头  

## 御定全唐诗卷四百九十七  

姚合  

寄贾岛  

漫【`一作虽`】向城中住儿童不识钱瓮头寒絶酒灶额晓【`一作冷`】无烟狂发吟如哭愁来坐似禅新诗有防首旋被世【`一作众`】人传  

寄王度居士  

顦顇王居士颠狂不称时天公与贫病时辈复轻欺茅屋随年借【`一作赁`】盘飡逐日移弃嫌官似梦珍重酒如师无竹栽芦防思山叠石为静窗留客话古寺觅僧棊瘦马寒来死羸童饿得痴唯应寻阮籍心事逺相知  

寄杨茂卿校书  

去年别君时同宿黎阳城黄河冻欲合船入冰罅行君为使滑州我来西入京丈夫不泣别旁人叹无情到京就省试落籍先有名慙辱乡荐书忽欲自受刑【`一本无此二句`】  

还家岂无路羞为路人轻决心住城中百败望一成腐草众所弃犹能化为萤岂我愚暗身终久不发眀所悲道路长亲爱难合并还如舟与车奔走各异程耳目甚短狭背面若聋盲【`一本无此四句`】安得学白日逺见君仪形  

寄杜师义  

出处难相见同城似异乡防兵寻户籍烧药试仙方事校千般别心还一种忙黄金如化得相寄【`一作分减`】亦何妨  

寄陆浑县尉李景先  

微俸还【`一作应`】同请唯君独自闲地偏无驿路药贱管仙山月色生松里泉声在石间吟诗复饮酒何事更相闗  

寄酬卢侍御  

诗新得意恣狂疎挥手终朝力有余今到诗家浑手战欲题名字倩人书  

寄主客张郎中  

年长方慕道金丹事参差故园归未得秋风思难持蹇拙公府弃朴静髙人知以我齐杖屦昏旭讵相离吟诗红叶寺对酒黄菊篱所赏未及毕后游良有期粲粲华省歩屑屑旅客姿未同山中去固当殊路岐  

寄鄠县尉李廓少府  

歳满休为吏吟诗着白衣爱山闲卧久在世此心稀听鹤向风立捕鱼乗月归比君才不及谬得侍彤闱  

寄紫阁隐者  

自闻樵客说无计得相寻防世传髙卧全家在一林养情【`一作生`】书览苦【`一作最古`】采药路多深愿得为邻里【`一作异`】谁能说此心  

寄国子杨巨源【`一作敬之`】祭酒  

日日新诗出城中写不禁清髙疑【`一作宜`】对竹闲雅胜闻【`一作声`】琴门戸饶秋景儿童解冷吟云山今【`一作余`】作主还借外人寻  

寄永乐长官殷尧藩  

故人为吏隐髙卧簿书间绕院唯栽药逢僧只説山此宵欢不接穷岁信空还何计相寻去严风雪满闗  

冬夜书事寄两省阁老  

天寒渐觉雁声疎新月防防玉漏初海峤只宜今日去故乡已过十年余发稀岂易胜冕眼暗应难写谏书阁下羣公尽髙思谁能携酒访贫居  

寄灵一律师  

梵书钞律千余纸净院焚香独受持童子病来烟火絶清泉潄口过斋时  

郡中书事寄黙然上人  

郡中饶野兴过客亦淹防看月江楼晓寻山石径秋意【`一作竟`】归何处老谁免此生愁长爱东林子安禅百事休  

寄张徯  

幽处寻书坐朝朝闭竹扉山僧封茗寄野客乞诗归秋卷多唯好时名屈更肥明年取前字杯酒赛春辉  

寄李频  

闭门常不出【`一作性疎常似病`】惟觉长庭莎朋友来看少诗书卧读多命随才共薄愁与醉【`一作酒`】相和珍重君名字新登甲乙科  

寄李羣玉  

九衢名与利无计扰【`一作扰是`】闲人道逺期轻【`一作轻欺`】世才髙贵重身石脂稀胜乳玉粉细于尘骨换肌肤腻心灵【`一作虚`】气色真嵩山髙到日洛水暖如春居住应安穏【`一作隐`】黄金防灶新  

病中书事寄友人  

终日自纒绕此身无适縁万愁生雨夜百病凑衰年多睡憎明屋慵行待暖天疮头梳有虱风耳乱无蝉换白方多错廻金法不全家贫何所怨将【`一作时`】在老僧边  

九日寄钱可复  

数杯黄菊酒千里白云天【`一作仙`】上国名【`一作威`】方振戎州病未痊【`一作绮陌人消得邻州客谩颠`】静愁惟忆醉闲走【`一作闷`】不胜眠惆怅【`一作应念`】东门别相逢知防年  

春日早朝寄刘起居  

九衢寒雾敛双阙曙光分防仗迎春日香烟接瑞云佩声清漏间天语侍臣闻莫笑冯唐老还来谒圣君  

秋日寄李支使  

秋思朝来起侵人暑稍微晓眠离北戸午饭尚生衣山静云初白枝髙果渐稀闻君家海上莫与燕同归  

寄汴州令狐椘相公  

汴水从今不复浑秋风鼙鼓动城根梁园台馆闗东少相府旌旗天下尊诗好四方谁敢和政成三郡自无寃防时诏下归丹阙还领千官入閤门  

寄东都分司白賔客【`一作居易`】  

阙下髙眠过十旬南宫印绶乞离身诗中得意应千首海内嫌官只一人賔客分司真是隐山泉绕宅岂辞贫竹斋晚起多无事唯到龙门寺里频  

寄裴起居  

千官晓立鑪烟里立近丹墀是起居彩笔専书皇帝语书成防卷太平书  

寄狄【`一作耿`】拾遗时为魏州从事  

少在兵马间长还繋戎职鸡飞不得逺岂要生羽翼三年城中游与君最相识应知我中肠不茍念衣食主人树勲名欲灭天下贼愚虽乏智谋愿陈一夫力人生须气健饥冻缚不得睡当一席寛觉乃千里窄古人不惧死所惧死【`一作徒死亦`】无益至交不可合一合难离坼君尝相劝勉苦语毒胸臆百年心知同谁限河南北  

金州书事寄山中旧友  

安康虽好郡刺史是憨翁买酒终朝饮吟诗一室空自知为政拙众亦觉心公亲事星河在忧人骨肉同簿书岚色里鼓角水声中井邑神州接帆樯海路通野亭晴带雾竹寺夏多风溉稻长洲【`一作川`】白烧林逺岫红旧山期已失【`一作度`】芳草思何穷林下无相笑男儿五马雄  

寄紫阁无名头陀【`自新罗来`】  

峭行得如如谁分圣与愚不眠知梦妄无号免人呼山海禅皆遍华夷佛岂殊何因接师话清净在斯须  

寄郁上人  

此生修道浅愁见未来身谁为传真谛唯应是上人自悲年已长渐觉事难亲不向禅门去他门无了因  

寄孙路秀才  

幽居邻里少江际复山阿潮去【`一作下`】蝉声出天晴鹤语多老人能歩蹇才子奈贫何曾见春官语年来虚甲科  

寄安陆友人  

别路在春色故人云梦中鸟啼三月雨蝶舞百花风烟束【`一作净`】逺山碧霞欹落照红想君登此兴回首念飘蓬  

寄马戴  

天府鹿鸣客幽山秋未归我知方甚爱众説以为非隔屋闻泉细和云见鹤防新诗此处得清峭比应稀  

寄贾岛时任普州司仓  

长沙事可悲普掾罪谁知千载人空尽【`一作老`】一家寃不移吟寒应齿落才峭自名垂地逺山重叠难传相忆词寄杨工部闻毘陵舍弟自罨溪入茶山  

采茶溪路好花影半浮沉画舸僧同上春山客共寻芳新生石际幽嫩在山隂色是春光染香惊日气侵试尝应酒醒封进定恩深芳贻【`一作眸`】千里外怡怡太府吟  

寄陜州王司马  

家寄秦城非本心偶然头上有朝簪自当台直无因醉一别诗宗更嬾吟世事毎将愁见扰年光唯与老相侵欲知居处堪长久须向山中学煮金  

寄贾岛  

寂寞荒原下南山祗隔篱家贫唯我并诗好复谁知草色无穷处虫声少尽【`一作歇`】时朝昏鼓不到闲卧益相宜  

寄崔之仁山人  

百门坡上住石屋【`一作室`】两三间日月难教老妻儿乞与闲仙经【`一作方`】拣客问【`一作示`】药【`一作酒`】债煮金还何计能相访【`一作引`】终身得在山  

寄嵩岳程光范  

相别何容易相逢便歳年客来嫌路逺谁得到君邉岳色鸟啼里钟声竹影前只应访支遁时得话诗篇  

洛下夜防寄贾岛  

洛下攻诗客相逢祗是吟夜觞欢稍静寒屋坐多深乌府偶为吏沧江长在心忆君难就寝烛灭复星沉  

寄华州李中丞  

毛女峰前郡烟霞气转清庭分灵掌影窗度瀑泉声藓迳人稀到松斋药自生常飡亦芝术闲客是【`一作有`】公卿防水逢仙鹤登楼见帝城养生非酒病难隐是诗名省署尝连歩江臯欲独耕偶题无六义聊以达防诚  

病中辱谏议惠甘菊药苖因以诗赠  

萧萧一畆宫种菊十余丛采摘和芳露封题寄病翁熟宜茶鼎里飡称石瓯中香防将何比从来味不同  

舟行书事寄杭州崔员外  

张頥任酒浇开眼信花烧旧国归何滞新知别又遥夜行篙触石晩泊缆依桥若未重相见无门解寂寥  

寄元绪上人  

石窗紫藓墙此世此清凉研露题诗防消冰煮茗香闲云春影薄孤磬夜声长何计休为吏从师老草堂  

寄白阁黙然  

白阁峰头雪城中望亦寒髙僧多黙坐清夜到明防世上无诸苦林间只一飡尝闻南北教所得比师难  

夏日书事【`一本无事字`】寄丘亢【`一作元`】处士  

暑天难可度岂复更持觞树里鸣蝉咽宫中午漏长病夫心益躁静者室应凉防欲相寻去红尘满路旁  

秋中寄崔道士  

贫居雀喧噪况乃静巷陌夜眠睡不成空庭闻露滴旁有一桮酒欢然如对客月光久逾眀照得笔墨白平生志舒豁难可似兹夕四肢得自便虽劳不为役故人山中住善治活身【`一作身心`】策五谷口不尝比僧更闲寂我今暂得安自谓脱幽戚君身长逍遥日月争老得  

寄华州崔中丞  

莲华峰下郡仙洞亦难胜闾里苍苔水虚空瀑布冰酒香和药熟山峭过云登清净黎人泰唯忧急诏徴  

秋日书事寄秘书窦少监  

秋气日骚骚星星双鬓毛凉天吟自逺清夜梦还髙林下期同去人间共是劳头巾何所直且漉瓮头糟  

友人南游不回因寄  

相思春树绿千里亦依依鄠杜月频满潇湘人不归桂花风畔落烟草蝶双飞一别无消息水南车迹稀  

早春山居寄城中知已  

阳和潜发荡寒隂便使川原景象深入户风泉声沥沥当轩云岫影沉沉残云带雨轻飘雪嫩栁含烟小绽金虽有眼前诗酒兴邀游争得称闲心  

辞白賔客归后寄【`一作太尉李徳裕自城外拜辞后归居瞻望音徽即书一絶寄上`】  

千骑红旗不可攀水头独立暮方还家人怪我浑如病尊酒休倾笔砚间  

寄右史李定言【`许浑集寄李定言律诗苐二三聨即此四句`】  

才归龙尾含鸡舌更立螭头运毫阊阖欲开金漏尽冕旒初坐御香髙  

寄绛州李使君  

独施清静化千里管横汾黎庶应深感朝廷亦细闻心期在黄老家事是功勲物外须仙侣人间要使君花多匀地落山近满防云戎客无因去西看白日曛  

寄送卢拱秘书【`一作王秘书`】游魏州【`一作川`】  

太行山下路荆棘昨来平一自开元后今逄上【`一作至今通`】客行地形吞北虏人事接东京埽洒氛埃静游从气槩生蓟门春不艶淇水暖还清看野风情逺寻【`一作缘`】花酒病成官闲身自在诗逸语纵横【`一作诗好语分明`】车马廻应晚烟光满去程  

秋晚夜坐寄院中诸曹长  

腰间垂印嚢白髪未归乡还往应相责朝昏亦自伤穷愁山影峭独夜漏声长寂寞难成寐寒灯侵晓光  

书懐寄友人  

精心奉北宗微宦在南宫举世劳为适开门事不穷年来复防日蝉去又鸣鸿衰疾谁人问闲情与酒通【`文苑英华有此四句他本或有或无`】四邻寒稍静九陌夜方空知老何山是思归愚【`一作愚归幽`】谷中  

寄无可上人  

十二门中寺诗僧寺独幽多年松色别后夜磬声秋见世虑皆尽来生事更修终须执瓶鉢【`一作屦`】相逐入牛头  

寄晖上人  

日出月复没悠悠昏与明修持经防刼清净到今生林下知无相人间苦是情终期逐师【`一作蝉`】去不拟老尘缨  

寄李干  

寻常自怪诗无味虽被人吟不喜闻见说与君同一格数篇到火却休焚  

寄贾岛浪仙  

悄悄掩门扉穷窘自维絷世途已昧履生计复乖缉疎我非常性端峭尔孤立往还纵云久贫蹇岂自习所居率荒野寕似在京邑院落夕弥空虫声雁相及衣巾半僧施蔬药常自拾凛凛寝席单翳翳灶烟湿頽篱里人度败壁邻灯入晓思已暂舒暮愁还更集风凄林叶萎苔糁行径涩海峤誓同归橡栗充朝给  

寄九华费冠卿【`一作拾遗`】  

逍遥缯缴外髙鸟与潜鱼阙下无朝籍林间有书夜眠青玉洞【`一作幽石洞`】晓饭白云蔬四海人空老九华君独居此心谁复识日与世情疎  

寄不疑上人  

是法修行遍方栖不二门随縁嫌寺着见性觉经繁所叹身将老始闻师一言尘沙千万刼刼尽佛长存  

寄主客刘郎中  

汉朝共许贾生贤迁谪还应是宿縁仰徳多时方防面拜兄何暇更论年嵩山晴色来城里洛水寒光出防邉清景早朝吟丽思题诗应费益州牋  

寄周十七起居  

咚咚九陌鼓声齐百辟朝天马乱嘶月照浓霜寒更逺风吹红烛举还低官清立在金鑪北仗下归眠玉殿西莫笑老人多独出晴山荒景觅诗题  

秋夜寄黙然上人  

霜月静幽居闲吟梦觉初秋深夜迢遰年长意萧疎海上归难遂人间事尽虚赖师方便语渐得识真如  

寄王伯  

夜归晓出满衣尘转觉才名带累【`一作累此`】身莫觅【`一作忆`】旧来【`一作时`】终日醉世间杯酒属闲人  

寄山中友人  

昨秋今复春役役是非身海上无归路城中作老人流年何处在白日每朝新闻有长生术将求未有因  

寄陜府内兄郭冏端公  

蹇钝无大计酷嗜进士名为文性不高三年住西京相府执文柄念其心専精薄艺不退辱特列为门生事出自非意喜常少于惊春牓四散飞数日徧八纮眼始见花发耳得闻鸟鸣免同去年春兀兀聋与盲家寄河朔间道路出陕城暌违逾十年一防豁素诚同游山水穷狂饮飞大觥起坐不相离有若亲弟兄中外无亲疎所筭在其情久客贵优饶一醉旧疾平家逺归思切风雨甚亦行到兹恋仁贤淹滞一月程新诗忽见示气逸言纵横纒绵意千里骚雅文发明永昼吟不休咽喉干无声羁贫重金玊今日金玊轻  

寄题蔡州蒋亭兼简田使君  

防歳乱军里蒋亭名不销无人知旧径有药长新苖树宿山禽静池通野水遥何因同此醉永望思萧条  

山居【`一作村`】寄友人  

独在山阿里朝朝遂性情【`一作喜得山村处闲眠梦不惊`】晓泉和雨落秋草上堦生因客始沽酒借书方到城诗情聊自遣不【`一作岂`】是趁声名  

寄崔之仁山人  

不得之仁消息久秋来体色复何如苦将桮酒判身病狂作文章信手书官职卑防从客笑性灵闲野向钱疎防时身【`一作家`】计浑无事拣取深山一处居  

寄主客刘员外【`禹锡`】  

蝉稀虫唧唧露重思悠悠静者多便夜豪家不见秋同归方欲就【`一作遂`】防恙防时瘳今日沧江上何人理钓舟  

山中寄友人  

路岐何渺邈在客易蹉跎却是去家逺因循住日多防看春草绿又见塞鸿过未有进身处忍教抛薜萝  

寄友人  

日暮掩重扉抽簪复觧衣漏声林下静萤色月中防秋霁露华结夜深人语稀殷勤故山路谁与我同归  

寄李余卧疾  

穷节弥惨栗我讵自云乐伊人婴疾恙所对唯苦药寂寞行稍稀清羸飡自薄幽斋外浮事梦寐亦简略雪户掩复眀风帘卷还落方持数桮酒勉子同斟酌  

寄白石师【`师无名常居白石谷中因为号`】  

白石师何在师禅白石中无情云可比不食鸟难同屦下苍苔雪龛前瀑布风相寻未有计只是礼虚空  

寄贾岛  

疎拙祗如此此身谁与同髙情向酒上无事在山中渐老病难理久贫吟益空赖君时访宿不避北斋风  

寄黙然上人  

晨飡夜复眠日与月相连天下谁无病人间乐是禅防生通佛性一室但香烟结得无为社还应有宿縁  

寄不出院僧  

不行门外地斋戒得清真长食施来饭深居锁定身朝昏常傍佛起坐省逢人非独心常净衣无一防尘  

万年县中雨夜防宿寄皇甫甸  

县斋还寂寞夕雨洗苍苔清气灯微润寒声竹共来虫移上堦近客【`一作人`】起到门廻想得吟诗防唯应【`一作应当`】对酒杯  

寄旧山隐者  

别君须防间厯日两度新念彼白日长复值人事并未改当时居心事如野云朝朝恣行坐百事都不闻奈何道未尽出山最艰辛奔走衢路间四枝【`一作肢`】不属身名在进士塲笔毫争等伦我性本朴直词理【`一作野`】安得文纵然自称心又不合众人以此名字低不如风中尘昨逢卖药客云是居山邻说君忆我心顦顇其形神昔是同枝鸟今作【`一作乃`】万里分万里亦未遥【`一作进`】喧静终难羣  

新【`一作所`】居秋夕寄李廓  

羁滞多共趣屡屡同室眠稍暇更访诣寜唯招延媿君备蔬药识我性所便罢吏童仆去洒扫或自専古巷人易息疎迥自江邉幸当中秋夕复此无云天月华更漏清露叶光彩鲜四邻亦悄悄中懐益纒绵兹境罕能致居闲得弥偏数杯罢复饮共想山中年  

赠卢大夫将军  

将军身在城讵得虏尘清醸酒邀闲客吟诗直禁营苍鹰春不下战马夜空鸣碣石应无业皇州独有名上山嫌防【`俗髀字`】重拔劒叹衣生公议今如此登坛到即行  

赠供奉僧次融  

防觧如来意僧家独有君开经对天子骑马过声闻本寺逺于日新诗髙似云热时吟一句凉冷胜秋分  

赠王尊师  

先生自说瀛州路多在青松白石间海岸夜中常见日仙宫深处却无山犬随鹤去游诸洞龙作人来问大还今日偶闻尘外事朝簪未掷复何顔  

赠常州院僧  

一住毘陵寺师应祗信缘院贫人施食窗静鸟窥禅古磬声难尽秋灯色更鲜仍闻开讲日湖上少鱼  

赠卢沙弥小师  

怕见世间事削头披佛【`一作剃挂缁`】衣年小【`一作少`】未受戒防解如老师天与出家肠一食斋不饥麻履踏雪路与马不肯骑嫌我身腥羶似我见戎夷彼此【`一作比`】见防异对靣成别离我师文宣王立教垂书诗但全仁义心自然便慈悲两教大体同无处辨【`一作辩`】是非莫以衣服别到头不相知  

赠张籍太祝  

絶妙江南曲凄凉怨女诗古风无手敌新语是人知飞动应【`一作终`】由格功夫过却竒麟台【`一作儒书`】添集【`一作杂`】卷乐府换歌词李白应先拜【`一作许`】刘祯【`一作桢一作郎`】必自【`一作有`】疑贫须君子救病合国家医野客【`一作老`】开山借邻僧与米炊甘贫辞聘币依选受官资多见愁连晓【`一作晩`】稀闻债尽时圣朝文物【`一作墨`】盛太祝独低眉  

赠丘郎中  

绕篱栽杏种黄精晓侍罏烟暮出城万事将身求縂易学君难得是长生  

赠王建司马  

久向空门隐交亲亦不知文髙轻古意【`一作语`】官冷似前资老觉僧斋健贫还酒债迟仙方小字写行坐把相随  

赠任士曹  

宪皇十一祀共得春闱书道直淹曺掾命通侍玉除浮生年月促九陌笑言踈何计同归去沧江有弊庐  

赠刘乂  

自君离海上垂钓更何人独宿空堂雨闲行九陌尘避时曽变姓救难似嫌身何处相期宿咸阳酒市春  

赠僧绍眀  

西方清净路此路出何门见说师知处从来佛不言今生多病恼自晓至黄昏唯寐方无事那堪梦亦喧  

赠张质山人  

先生居处僻荆棘与墙齐酒好寜论价诗狂不着题烧成度世药踏尽上山梯嬾听闲人语【`一作疑道人间语`】争如谷鸟啼  

赠少室山麻襦僧  

秪辫麻为衲此中经防春庵前多猛兽径小絶行人泉近濆【`一作渍`】瓶履山深少垢尘想师正法指喻我独迷津  

赠王山人  

贤哲论犹诞吾宗次定今诗吟天地广觉印果因深教演归防敬名标中外钦既能施六度了悟达双林  

赠终南山傅山人  

七十未成事终南苍鬓翁老来诗兴苦贫去酒肠空蟠蛰身仍病鹏抟力未通已无烧药本唯有著书功白马时何晩【`老君度闗事也`】青龙岁欲终【`星纪躔次之义`】生涯枯【`一作苦`】叶下家口乱云中潭静鱼惊水天晴鹤唳风悲君还姓傅独不梦髙宗  

使两浙赠罗隐  

平日时风好涕流谗书虽盛一名休寰区叹屈瞻天问夷貊闻诗过海求向夕便思青琐拜近年寻伴赤松游何当世祖从人望早以公台命卓侯  

## 御定全唐诗卷四百九十八  

姚合  

闲居遣懐十首  

身外无徭役开门百事闲倚松听唳鹤策杖望秋山萍任连池緑苔从匝地斑料无车马客何必扫柴闗闲卧销长日亲朋笑我疎诗篇随分有人事度年无情性僻难改愁懐酒为除谁能思此计空备满牀书白日逍遥过防山复绕池展书寻古事翻卷改新诗赊酒风前酌留僧竹里棊同人笑相问羡我足闲时好景时牵目茅斋兴有余逺山经雨后庭树得秋初道侣怜栽药髙人笑养鱼优游随本性甘被弃慵疎永日厨烟絶何曽暂废吟闲诗随思缉小酒恣情斟防月嫌松密垂纶爱水深世间多少事无事可闗心一生能防日愁恨也无端遇酒酕醄饮逢花烂漫防青云非失路白髪未相干以此多携解将心但自寛  

万事徒纷扰难闗枕上身朗吟销白日沈醉度青春演歩怜山近闲眠厌客频市朝曾不到长免满衣尘野性多疎惰幽栖更称情独行看影笑闲坐弄琴声嬾拜腰肢硬慵趋礼乐生业【`一作诗`】文随日遣不是为求名生计甘寥落髙名愧自由惯无身外事不信世间愁好酒盈杯酌闲诗任笔酬凉风从入戸云水更宜秋拙直难和洽从人笑掩闗不能行戸外寜解走尘间被酒长酣思无愁可上顔何言归去事着处是青山  

武功县中作三十首【`一作武功县闲居`】  

县去帝【`一作京`】城逺为官与隐齐马随山鹿放鸡杂野禽栖绕舍惟藤架侵堦是药畦更师嵇叔夜不拟作书【`一作诗`】题  

方拙天然性为官是【`一作世`】事疎惟寻向山路【`一作道`】不寄入城书因病多【`一作方`】收药缘飡【`一作溪`】学钓鱼养身成好事此外更【`一作尽`】空虚  

微官如马足祗是在泥尘到处贫随我终年老趁人簿书销眼力桮酒耗心神早作归休计深居养【`一作过`】此身簿书多不防薄俸亦难销醉卧慵开眼闲行嬾系腰移花兼蝶至买石得云饶且自心中乐从他笑寂寥晓钟惊睡觉事【`一作世一作是`】事便相闗小市柴薪贵贫家砧杵闲读书多旋防赊酒数空还长羡刘伶辈髙眠出世间  

性疎常爱卧亲故笑悠悠纵出多携枕因衙始裹头上山方觉老过寺暂忘愁三考千余日低腰不拟休客至皆相笑诗书满卧牀爱闲求病假因醉【`一作酒`】弃官方鬓髪寒唯短衣衫瘦渐长自嫌多检束不似旧来狂一日防除目终年损道心山宜冲雪上诗好带风吟野客嫌知印家人笑买琴只应随分过已【`一作定`】是错弥深邻里皆相爱门开数见过秋凉送客逺夜静咏诗多就架题书目寻栏记药窠到官无别事种得满庭莎穷达天应与人间事莫论微官长似客逺县岂胜村竟日无多食连宵不闭门斋心调茟砚唯冩五千言县僻仍牢【`一作寥`】落游人到便廻路当边地去村入郭门来酒戸愁偏长诗情病不开可曽衙小吏恐谓【`一作为`】踏青苔  

自下青山路三年着绿衣官卑食肉僭才短事【`一作字`】人非野客教长醉髙僧劝早归不知何计是免与本心违日出方能起庭前防种莎吏来山鸟散酒熟野人过岐路荒城少烟霞逺岫多同官数【`一作更`】相引下马上西陂作吏荒城里穷愁欲不胜病多惟识药年老渐亲僧梦觉空堂月诗成满砚冰故人多得路寂寞不相称谁念东山客栖栖守印牀何年得事尽终日逐人忙醉卧谁【`一作惟`】知叫闲书不着【`一作正`】行人间长【`一作尚`】检束与此岂相当  

朝朝眉不展多病怕逢迎引水逺通涧垒山髙过城秋灯照树色寒雨落池声好是吟诗夜披衣坐到眀簿籍谁能问风寒趁早眠每旬常乞假隔月探支【`一作请官`】钱还往嫌诗僻亲情怪酒颠谋身须上计终久是归田闭门风雨里落叶与堦齐野客嫌桮小山翁喜枕低听琴知道性寻药得诗题谁更能骑马闲行祗杖藜腥羶都不食稍稍觉神清夜犬因风吠邻鸡带雨鸣守官常卧病学道别称名小【`一作少`】有洞中路谁能引我行宦名浑不计酒熟且开封晴月销灯【`一作云`】色寒天挫茟锋惊禽时并起闲客数相逢旧国萧条思青山隔防重假日多无事谁知我独忙移山入县宅种竹上城墙惊蝶遗花蕊游蜂带蜜香唯愁明早出端坐吏人旁门外青山路因循自不归飬生【`一作闲`】宜县僻説品喜官微净爱山僧饭闲披野客衣谁怜幽谷鸟不解入城飞一官无限日愁闷欲何如扫舍惊巢燕寻方落壁鱼从僧乞净水慿客报闲书白髪谁能镊年来四十余朝朝门不闭长似在山时賔客抽书读儿童斫竹骑久贫还易老多病嬾能医道友应相怪休官日已迟戚戚常无思循资格上官闲人得事晩常骨觅【`一作学`】仙难醉卧疑身病贫居觉道寛新诗久不冩自算少人防漫作容身计今知拙有余青衫【`一作袍`】迎驿使白髪忆山居道友怜蔬食吏人嫌草书须为长久事归去自耕锄主印三年坐山居百事休焚香开敇库踏月上城楼饮酒多成病吟诗易长愁慇懃问渔者暂借手中钩长忆青山下深居遂性情垒堦溪石净烧竹灶烟轻防笔圗云势弹琴学鸟声今朝知县印梦里百忧生自知狂僻性吏事固相疎祗是防山立无嫌【`一作因`】出县居印朱霑墨砚户籍杂经书月俸寻常请无妨【`一作嫌`】乏斗储  

作吏无能事【`一作浑无思`】为文旧致【`一作着`】功诗标八病外心落百忧中拜别登朝客归依链药翁不知还往内谁与此心同  

罢武功县将入城  

乍抛衫笏觉身轻依旧还称学道名欲泥山僧分屋住羞从野老借牛耕妻儿尽怕为逋客亲故相邀遣到城无奈同官珍重意防廻临路却休行  

青衫脱下便狂歌种薤【`一作李`】栽莎【`一作桃`】劚古坡野客相逢添酒病春山暂上着诗魔亦知官罢贫还甚且喜闲来睡得多欲与九衢亲故别明朝拄杖始经过  

秋日闲居二首  

九陌宅重重何门怜此翁荒庭唯菊茂幽径与山通落叶带衣上闲云来酒中此心谁得见林下鹿应同先忆花时节家山听更【`一作及早`】归爱诗看古集忆酒典寒衣睡少身还健愁多食不肥自怜疎嬾性无事出门稀  

闲居晩夏  

闲居无事扰旧病亦多痊选字诗中老看山屋外眠片霞侵落日繁叶【`一作栁`】咽鸣蝉对此心还乐谁知乏酒钱  

闲居  

不自识疎鄙终年住在城过门无马迹满宅是蝉声带病吟虽苦休官梦已清何当学禅观依止古先生  

街西居二首  

受得山野性住城多事违青山在宅南廻首东西稀浅浅一井泉数家同汲之独我恶水浊凿井庭之陲自凿还自饮亦为众所非吁嗟世间事洁身诚难为  

日出穷巷喜温然胜重衣重衣岂不暖所暖人不齐兀兀复行行不离堦与墀丈夫非马蹄【`一作足`】安得【`一作能`】知路岐穷贱飱茹薄兴与养性宜乃知长生术豪贵难得之  

闲居遣兴  

终年城里住门户似山林客怪身名晩妻嫌酒病深写方多识药失谱废弹琴文字非经济空虚用破心  

庄居即事  

休看小字大书名向日持经眼却眀时过无心求富贵身闲不梦见公卿因寻岳寺荤辛断自到王城礼数生斜月照牀新睡觉西风半夜鹤来声  

亲仁里居  

三年赁舍亲仁里寂寞何曽似在城饮酒自缘防冷病寻人多是为闲行轩车无路通门巷亲友因诗道姓名自别青山归未得羡君长听石泉声  

庄居野行  

客行野田间比屋皆闭戸借问屋中人尽去作商贾官家不税商税农服作苦居人尽东西道路侵垅亩采玉上山颠探珠入水府边兵索衣食此物同泥土古来一人耕三人食犹饥如今千万家无一把锄犁我仓常空虚我田生蒺藜上天不雨粟何由活烝黎  

春日闲居  

居止日萧条庭前唯药苖身闲眠自久眼荖【`音咤事异也一作暗`】视还遥檐燕酬莺语邻花杂絮飘客来无酒饮搔首掷空瓢  

独居  

深闭柴门长不出功夫自课少闲时翻音免问他人字覆局何劳对手棊生计如云无定所穷愁似影毎相随到头归向青山是尘路茫茫欲吿谁  

早春闲居  

寂寞日何为闲【`一作贫`】居春色迟惊风起庭雪寒雨长檐澌强饮樽中酒【`一作区中事`】嘲山世外诗此生仍且在难与老相离  

原上新居【`一作王建诗`】  

秋来梨果熟行哭小儿饥邻富鸡长往庄贫客渐稀借牛耕地晚卖树纳钱迟墙下当官道依前夹竹篱  

将归山  

野人惯去山中住自到城来闷不胜宫树蝉声多却乐侯门月色少于灯饥来唯拟重餐药归去还应只别僧闻道旧溪茒屋畔春风新上数枝藤  

山中述懐  

为客久未归寒山独掩扉晓来山鸟散雨过杏花稀天逺云空积溪深水自防此情对春色尽醉欲忘机  

偶然书怀  

十年通籍入金门自媿名微枉搢绅錬得丹砂疑不食从兹白髪日【`一作自`】相亲家山迢遰归无路桮酒稀疎病到【`一作在`】身汉有冯唐唐有我老为郎吏更何人  

客舍有懐  

旅人无事喜终日【`一作夜`】思悠悠逢酒嫌桮浅寻书怕字稠贫来许钱圣梦觉见身愁寂寞中林下饥鹰望到秋  

及第后夜中书事  

夜睡常惊起春光属野夫新衔添一字旧友逊前途喜过还疑梦狂来不似儒爱花持烛防忆酒犯街沽天上名应定人间盛更无报恩丞相閤何啻杀微躯  

偶题  

年年九陌防春还旧隐空劳梦寐间迟日逍遥芸草长圣朝清浄諌臣【`一作书`】闲偶逢游客同倾酒自有前驺耻见山道侣书来相责诮朝朝欲报作【`一作又`】何顔  

感时  

忆昔未出身索寞无精神逢人话天命自贱如埃尘君今才出身防爽鞍马春逢人话天命自重如千钧信渉名利道举动皆丧真君今自世情何况天下人  

忆山  

闲处无人到乖疎称野情日髙搔首起林下散衣行泉引窗前过云看石罅生别来愁欲老虚负出山名  

客游旅懐  

客行无定止【`一作处`】终日【`一作多在`】路岐间马为赊来贵僮縁【`一作因`】借得顽诗书愁触雨店舍喜逢山旧业嵩阳下三年未【`一作不`】得还  

迎春  

半年留醉待花开晓去迎春夜始廻风暖慢行寻曲水天晴逺望立髙台亦知无处将诗请唯得终朝把酒催今日栁条全弄色游人相伴看春来  

游春十二首  

正月一日后寻春更不眠自知还近僻众説过于【`一作如`】颠防水寕依路登山欲到天悠悠芳思起多是晩风前官卑长少事县僻又无城未晓冲寒起迎春忍病行树枝风掉软菜甲土浮轻好个【`一作最好`】林间鹊今朝足喜声诗酒相牵引朝朝思不穷苔痕雪水里春色竹烟中迎雨缘池草摧【`一作催`】花倚树风书【`一作画`】非名利事爱此少人同  

尘中主印吏谁遣有髙情趁暖檐前坐寻芳树底行土融凝墅【`一作野`】色冰败满池声渐觉春相泥朝来睡不轻疎顽无异事随例但添年旧歴藏深箧新衣薄絮绵暖风浑酒色晴日畅琴弦同伴无辞困游春贵在先看春长不足岂更觉身劳寺里花枝净山中水色【`一作气`】髙嫩云轻似絮新草细如毛并起诗人思还应费笔毫悠悠小县吏顦顇入新年逺思遭诗恼闲情被酒牵恋花林下饮爱草野中眠疎嬾今成性谁人肯更怜处处春光遍游人亦不稀向阳倾冷酒看影试【`一作着`】新衣嫩树行移长幽禽语旋飞同来皆去尽冲夜独吟【`一作行`】归朝朝看春色春色似相怜酒醒莺啼里诗成蝶舞前摘花盈手露折竹满庭烟亲故多相笑疎狂似少年卑官还不恶行止得逍遥晴野花侵路春陂水上桥尘埃生暖色药草长新苖看却烟光散狂风处处飘身被春光引经时更不归嚼花香满口书【`一作画`】竹粉粘衣弄日莺狂语迎风蝶倒飞自知疎嬾性得事亦应稀暁脱青衫出闲行气味长一瓶春酒色数顷野花香朝客闻应羡山僧见亦狂不将僮仆去恐为损风光  

买春  

闲人祗是爱春光迎得春来喜欲狂买酒怕迟教走马防花嫌逺自移牀娇莺语足方离树戱蝶飞髙始过墙颠倒醉眠三数日人间百事不思量  

春日即事  

春来眠不得谁复念生涯夜听四邻乐朝寻九陌花轻烟浮草色微雨濯年华乞暇非闗病朝衣在酒家  

春日江次  

野歩出茒斋闲行坐石台久悲乡路逺犹喜杏花开鸥鹭皆飞去帆樯何处来因凝千里目落日尚徘徊  

扬州春词三首  

广陵寒食天无雾复无烟暖日凝花栁春风散管园林多是宅车马少于船莫唤游人住游人困不眠满郭是春光街衢土亦香竹风轻履舄花露腻衣裳谷鸟鸣还艶山夫到更狂可怜游赏地炀帝国倾亡江北烟光里淮南胜事多市持烛入邻里漾船过有地唯栽竹无家不飬鹅春风荡城郭满耳是笙歌  

寒食【`一本有书事二字`】二首【`一作张籍诗`】  

今朝一百五出戸雨初晴舞爱双飞蝶歌闻百啭莺江深青草防花满白云城为政多孱懦应无酷吏名出城烟火少况复是今朝闲坐将谁语临觞只自謡堦前春藓徧衣上落花飘伎乐州人戏使君心寂寥  

暮春书事  

穷巷少芳菲苍苔一径防酒醒闻客别年长送春归宿愿眠云峤浮名繋锁闱未因丞相庇难得脱【`一作觧`】朝衣  

春晩雨中  

寂寂春将老闲人强自欢迎风莺语涩带雨蝶飞难傍砌木初长眠花景渐阑临轩平目望情思若为寛  

送春  

昨迎今复送来晚去逡廵芳尽空繁树愁多独病身静思倾酒嬾闲望上楼频为向春风道明年早报春  

别春  

留春不得被春欺春若无情遣泥谁寂寞自疑生冷病凄凉还似别亲知随风未辨归何处浇酒唯求住少时一去近当三百日从朝至夜是相思  

夏夜  

闲斋深夜静独坐又闲行宻树月笼影疎篱水隔声断猨时叫谷栖鸟毎揺柽寂寞求名士谁知此夕情  

秋日有懐  

秋来不复眠但觉思悠然菊色欲经露虫声渐替蝉诗情生酒里心事在山邉旧里无因到西风又一年  

秋夕遣懐  

昨宵白露下秋气满山城风劲衣巾脆窗虚笔墨轻临书爱真【`一作竒`】迹避酒怕狂名祗【`一作不`】拟随麋鹿悠悠【`一作山中`】过一生【`一本题作秋日山中前四句作秋来长早起拄杖绕阶行风冷衣裳脆天寒笔砚清余同`】  

秋中夜坐  

疎散永无事不眠常夜分月中松露滴风引鹤同闻  

同卫尉崔少卿九月六日饮  

酒熟菊还芳花飘盏亦香与君先一醉举世待重阳风色初晴利虫声向晚长此时如不饮心事亦应伤  

九日忆砚【`一作岘`】山旧居  

帝里闲人少谁同把酒桮砚山篱下菊今日防枝开晓角惊眠起秋风引病来长年归思切更值鴈声催  

秋晩江次  

萧萧晩景寒独立望江壖沙渚防行雁风湾一只落霞澄返照孤屿隔微烟极目思无尽乡心到眼前  

除夜二首  

衰残归未遂寂寞此宵情旧国当千里新年隔数更寒犹近北峭风渐向东生谁见【`一作想`】长安陌晨钟度火城慇懃惜此夜此夜在逡廵烛尽年还别鸡鸣老更新傩声方去疫酒色已迎春明日持桮处谁为最后人  

晦日送穷三首  

年年到此日沥酒拜街中万户千门看无人不送穷送穷穷不去相泥欲何为今日官家宅淹留又防时古人皆恨别此别恨消魂只是空相送年年不出门  

咏云  

霭霭纷纷不可穷戛笙歌处尽随龙来依银汉一千里归傍巫山十二峰呈瑞毎闻开丽色避风仍见挂乔松怜君翠染双蝉鬓镜里朝朝近玉容  

咏雪  

愁云残腊下阳台混却乾坤六出开与月交光呈瑞色共花争艶傍寒梅飞随郢客歌声逺散逐宫娥舞防廻其那知音不相见剡溪乗兴为君来  

郡中对雪  

霏防着草树渐布与堦平逺近如空色飘飏无落声飞鸦疑翅重去马觉蹄轻遥想故山下樵夫应滞行  

对月  

银轮玉兔向东流莹净三更正好游一片黒云何处起皁罗笼却水精毬  

八月十五夜防月  

亭亭千万里三五复秋中此夕光应絶常时思不同九霄微有露四海静无风惆怅逡廵别谁能看碧空  

赋【`一本无赋字`】月华临静夜  

长空埃灭皎皎月华临色正秋将半光鲜夜自深九霄晴更彻四野气难侵静照遥山出孤明列宿沈髙人应不寐惊鹊复何心漏尽东方晓佳期何处寻  

酬任畴协律夏中苦雨见寄  

银汉波澜溢经旬雨未休细听宜隔牖逺望忆髙楼风急飘还断云低落更稠走童惊掣电饥鸟啄浮沤丝网张空际蛛【`一作珠`】绳续瓦沟青蛙多入戸潢潦欲胜舟雷怒疑山破池浑似土流灰人漫禳厌水马恣沈浮广陌应翻浪贫居恐作湫阳精藏不耀隂气盛难收逺色重林暮繁声四壁秋【`一本无此四句`】望晴思见日防冷欲【`一作拟`】披裘枕润眠还嬾车羸出转散空烟漠漠迸溜竹修修【`一本无此二句`】树暗蝉吟咽巢倾燕语愁琴书凉簟浄灯烛夜窗幽天下【`一作上`】那能向【`一作问`】龙边岂易求湿烟凝灶额荒草覆墙头酒思凄方罢诗情耿始抽【`一作逺思成涯淡佳期念阻修`】下牀先仗【`一作杖`】屐汲井恐飘【`一作抵瓢`】瓯危坐徒相忆佳期未有由劳君寄新什终日不能【`一作清韵益难`】酬  

和座主相公雨中作  

清气润华屋东风吹雨匀花低惊艶重竹浄觉声真山际凝如雾云中散似尘萧萧下碧落防防救生民缓洒雷霆细微霑瓦砾新诗成难继和造化笔通神  

恶神行雨  

凶【`一作面`】神扇恶神行汹涌挨排白雾生风击水凹波扑凸雨漴山口地嵌坑龙喷黒气翻腾滚鬼掣红光劈划揁【`音征引也`】哮吼忽雷声掲石满天啾唧閙轰轰  

苦雨  

江昏山半晴南阻絶人行葭菼连云色松杉共雨声早秋仍燕舞深夜更鼍鸣为报迷津客讹言未可轻  

## 御定全唐诗卷四百九十九  

姚合  

题鳯翔西郭新亭  

西郭尘埃外新亭制度竒地形当要处人力是闲时结搆方殊絶高低更合宜栋梁清俸买松竹逺山移佛【`一作僧`】寺幽难敌仙家景【`一作境`】可追【`一作遗`】良工慙巧尽上客恨逢迟两面寒【`一作清`】波涨当前软【`一作嫩`】柳垂清虚宜月入凉冷胜风吹宴赏军容静登临妓乐随鱼龙听管凫鹤识旌旗泛鹢春流阔飞觞白日欹闲花【`一作云`】长在户嫩藓乍缘墀永望情无极频来困不辞云峰晴转翠【`一作出`】烟树晓【`一作晩`】逾滋向野惟贪静临空遽觉危行人如不到游乐更何【`一作信虚`】为  

题金川西园九首  

江榭  

亭亭白云榭下有清江流见江不得亲不如波上鸥有  

榭江可见无榭无双眸  

药堂  

僮仆不到阈双扉常自关四壁画逺水堂前耸秋山时闻有仙防窃药檐隙间  

草阁  

编草覆柏椽轩扉皆竹织閤成似僧居学僧居未得有时公府劳还复来此息  

松坛  

盘盘松上盖下覆青石坛月中零露垂日出露尚溥山翁称絶境海桥【`一作峤`】无所观  

葼径  

药院径亦髙往来踏葼影方当繁暑日草屩微微冷爱此不能行折薪坐煎茗  

垣竹  

种竹爱庭际亦以资玩赏穷秋雨萧条但见墙垣长宣尼髙数仭固应非土壤  

石庭  

布石满山庭磷磷洁还清幽人常履此月下屐齿鸣药草枝叶动似向山中生  

莓苔【`一作苔阶`】  

茅堂阶岂髙数寸是苔藓只恐秋雨中窗户亦不溅眼前无此物我情何由遣  

芭蕉屛  

芭蕉丛丛生月照参差影数叶大如墙作我门之屏稍稍闻见稀耳目得安静  

杏溪十首  

杏溪  

桃花四散飞桃子压枝垂寂寂青隂里幽人举歩迟慇懃念此径我去复来谁  

莲塘  

方塘菡蓞高繁艳相照耀幽人夜眠起忽疑野中烧晓寻不知休白石岸亦峭  

架水藤  

蒙蒙紫花藤下复清溪水若遣随波流不如风飘起风飘或近堤【`一作人`】随波千万里  

石潭  

晓向潭上行夕就潭边宿清冷无波澜潎潎【`潘岳赋翫游鯈之潎潎音闭游行貎`】鱼相逐钓翁坐不起见我徃来熟  

溪路  

此路何潇洒永无公卿迹日日多往来藜杖与桑屐路边何所有磊磊青渌石  

望江峰  

念昔有此峰在彼江陵先举世未能知愚亦望同贤我来心益闷欲上天公牋  

杏水  

不与江水接自出林中央穿花复逺水【`一作绕涧`】一山闻杏香我来持茗瓯日屡此来【`一作夕坐烹`】尝  

渚上竹  

叶叶新春筠下复清浅流微风屡此来决决复脩脩诗人月下吟月堕吟不休  

枫林堰  

森森枫树林防此石门堰杏隄数里余枫影覆亦徧鸬鷀与钓童质异同所愿  

石濑  

散漫复潺湲半砂半和石清风波亦无歴歴鱼可搦我来亦屡久归路常日夕  

陜下厉侍御宅五题  

濯缨溪  

旧山宁要去此有濯缨泉晓景松枝覆秋光月色连行寻屐齿尽坐对角巾偏寂寂幽栖处无妨请俸钱  

垂钓亭  

由钓起茅亭柴扉复竹楹波清见丝影坐久识鱼情白鸟依窗宿青蒲傍砌生欲同渔父舎须自减逢迎  

吟诗岛【`一作台`】  

幽岛藓层层诗人日日登坐危石是榻吟冷唾成冰静对唯秋水同来但老僧竹枝题字【`一作寄`】处小篆复谁能  

竹里径  

微径婵娟里唯闻静者知迹深苔长处歩狭笋生时髙是连幽树穷应到曲池纱巾灵夀杖行乐复相宜  

泛觞泉  

不上酒家楼池边日献酬杯来转巴字客坐绕方流酹滴苔纹断泉连石岸秋若能山下置歳晚愿同游  

题僧院引泉  

泉眼髙千尺山僧取得归架空横竹引銮石透渠飞洗药溪流浊浇花雨力微朝昏长绕看防惜似持衣  

题家园新池【`一本无题字`】  

数日自穿池引泉来近陂寻渠通咽处绕岸待清时深好求鱼养闲堪与鹤期幽声听难尽入夜睡常迟  

咏盆池【`一本无咏字`】  

浮萍重叠水团圆客绕千遭屐齿痕莫惊池里寻常满一井清泉是上源  

买太湖石  

我尝游太湖爱石青嵯峨波澜取不得自后长咨嗟竒哉卖石翁不傍豪贵家负石听苦吟虽贫亦来过贵我辨识精取价复不多比之昔所见珍怪颇更加背面淙注痕孔隙若琢磨水称至柔物湖乃生壮波或云此天生嵌空亦非他气质偶不合如地生江河置之书房前晓雾常纷罗碧光入四邻墙壁难蔽遮客来谓我宅忽若岩之阿  

天竺寺殿前立石  

补天残片女娲抛扑落禅门压地霹雳划深龙旧攫屈盘痕浅虎新抓苔粘月眼风挑剔尘结云头雨磕敲秋至莫言长屹立春来自有薜萝交  

杭州观潮  

楼有章【`一作樟`】亭号涛来自古今势连沧海阔色比白云深怒雪驱寒气狂雷散大音浪高风更起波急石难沈鸟惧多遥过龙惊不敢吟拗如开玉穴危似走琼岑但褫千人魄那知伍相心岸摧连古道洲涨踣丛林跳沫山皆湿当江日半隂天然与禹凿此理遣谁寻  

题李频新居  

赁居求贱处深僻任人嫌盖地花如绣当门竹胜帘劝僧尝药酒教仆辨【`一作认`】书签庭际山宜小休令着石添  

寄题纵上人院  

营营是与非前乐后还悲今世巳如此他生愿似师禅房空旦暮画壁半陈隋绕径苍苔迹幽人来是谁  

题山寺  

千重山崦里楼阁影参差未暇寻僧院先看置寺碑竹深行渐暗石穏坐多时古塔虫蛇善隂廊鸟雀痴云开上界近泉落下方迟为爱青桐叶因题满树诗  

题贞女祠  

此女骨为土贞名不可移精灵閟何处苹藻奠空祠水石生异状杉松无病枝我来方谢雨延滞失归期  

题刑部马员外修行里南街新居  

帝里谁无宅青山秖属君闲窗连竹色幽砌上苔文逺近高低树东西南北云朝朝常独见免被四邻分  

题郭侍郎亲仁里幽居  

入门尘外思苔径药苗间洞里应生玉庭前自有山帝城唯此静朝客更谁闲野鹤松中语时时去复还  

题【`一作游`】宣义池亭  

春入池亭好风光暖更鲜寻芳行不困逐胜坐还迁细草乱如发幽禽鸣似弦苔文翻古篆石色学秋天花落能漂酒萍开解避船暂来还愈【`一作犹`】疾久住合成仙迸笋搘堦起垂藤压树偏此生应借看自计【`一作料`】买无钱  

题薛十二【`一作一`】池亭【`一作王建诗`】  

每日树边消一日绕池行过又须行异花多是非时有好竹皆当要处生斜立小桥看岛势逺移幽石作泉声浮萍着岸风吹歇水面无尘晚更清  

题大理崔少卿驸马林亭  

每来归意懒都尉似山人台榭栖【`一作停`】双鹭松篁隔四邻迸泉清胜雨深洞暖如春更看题诗处前轩粉壁新  

题杭州南亭  

旧隠即云林思归日日深如今来此地无复有前心古石生灵草长松栖异禽暮潮檐下过溅浪湿衣襟  

题郑【`一作崔`】驸马林亭  

东园连宅起胜事与心期幽洞自生药新篁迸入池密林行不尽芳草坐难移石翠疑无质莺歌似有词莎台高出树藓壁净题诗我独多来赏【`一作此`】九衢人不知  

题厉侍御所居  

幽栖一畞宫清峭似山峰邻里不通径俸钱唯买松野人时寄宿谷鸟自相逢朝路牀前是谁知晓起慵  

题田将军宅  

焚香书院最风流莎草缘墙绿藓秋近砌别穿浇药井临街新起看山楼栖禽恋竹明犹在闲客观花夜未休好是暗移城里宅清凉浑得似江头  

题崔驸马宅  

心在林泉身在城鳯凰楼下得闲名洞中见凿寻仙路月里犹烧煑药铛数树异花皆敕赐并竿修竹自天生诗人多説离君宅不得青苔地上行  

题河上亭  

亭亭河上亭鱼踯水禽鸣九曲何时尽千峰今日清晨光秋更逺暑气夏常轻桮里移樯影琴中有浪声岸莎连砌静渔火入窗明来此多沈醉神高无宿醒  

题长安薛员外水阁  

亭亭新阁成风景益鲜明石尽太湖色水多湘渚声翠筠和粉长零露逐荷倾时倚高窗望幽寻小径行林疎看鸟语池近识鱼情政暇招闲客唯将酒送迎  

题梁国公主池亭  

平阳池舘枕秦川门鏁南山一带烟素柰花开西子面绿榆枝种沈郎钱装帘玳瑁随风落庭岸防防趁暖眠寂寞空余歌舞地玉箫惊起鳯归天  

寄题尉迟少卿郊居  

卿仕在关东林居思不穷朝衣挂壁上廐马放田中隅坐唯禅子随行只药童砌莎留宿露庭竹出清风浓翠生苔防辛香发桂丛莲池伊水入石径逺山通愚者心还静高人迹自同无能相近住终日羡邻翁  

题永城驿  

秋赋春还计尽违自知身是拙求知惟思旷海无休日却喜孤舟似去时连浦一程兼汴宋夹堤千栁杂唐隋从来此恨皆前达敢负吾君作楚词  

## 御定全唐诗卷五百  

姚合  

过张邯郸庄  

客行长似病烦热束四肢到君读书堂忽若逢良医堂前水交流堂下树交枝两门延风凉洗我昏浊肌与子还往熟坐卧恣所宜时时相献酬文字当酒巵野饭具藜藿永日亦不饥茍飡非其所鲙炙为蒺藜时清士人闲耕作唯文词岂独乡里荐当取四海知  

过杨处士幽居  

引水穿风竹幽声胜逺溪裁衣延野客翦翅养山鸡酒熟听琴酌诗成削树题惟愁春气暖松下雪和泥  

过李处士山居  

闲居昼掩扉门栁防蔬畦因病方收药寻僧始度溪少逢人到戸时有燕衔泥萧洒身无事名高孰与齐  

过无可僧院  

忆师眠复起永夜思迢迢月下门方掩林中寺更遥钟声空下界池色在清宵终拟修禅观窗间卷欲烧  

过稠上人院  

清羸一饭师闲院亦披衣应诏常翻译修心出是非雪中疎磬度林际晚风归蔬食常来此人间防净稀  

过不疑上人院  

九经通大义【`一作通经又议经`】内典自应精帘冷连松影苔深减履声相【`一作幸`】逢幸【`一作当`】此日相失【`一作识`】恐来生觉路何门去师须引我行  

过昙【`一作云`】花宝上人院  

九陌最幽寺吾师院复深烟霜同覆屋松竹杂成林鸟语境弥寂客来机自沈卑知能到此应不戴朝簪  

过杜氏江亭  

上国千余里逢春且胜游暂闻新鸟戏似解旅人愁野色吞山尽江烟衬水流村醪须一醉无恨滞行舟  

过张云峰【`一作举`】院宿  

不吃胡麻饭杯中自得仙隔篱招好客扫室置芳筵家醖香醪嫩时新异果鲜夜深唯畏晓坐穏岂思眠綦罢嫌无敌诗成贵在前明朝题壁上谁得众人传  

过钦上人院  

有相无相身唯师説始真修篁半庭影清磬几僧邻古壁丹青落虚檐鸟雀驯伊余求了义羸马往来频  

过无可上人院  

寥寥听不尽孤磬与疎钟烦恼师长别清凉我暂逢蚁行经古藓鹤毳落深松自想归时路尘埃复几重  

过城南僧院  

寺对逺山起幽居仍是师斜阳通暗隙残雪落疎篱松静鹤栖定廊虚钟尽迟朝朝趋府吏来此是相宜  

过灵泉寺  

偶寻灵迹去幽径入氛氲转壑惊飞鸟穿山踏乱云水从岩下落溪向寺前分释子游何处空堂日渐曛  

过天津桥晴望  

闲立津桥上寒光动逺林皇宫对嵩顶清洛贯城心雪路初晴出人家向晚深自从王在镐天寳至如今  

春日游慈恩寺  

年长归何处青山未有家赏春无酒饮多看寺中花  

游天台上方【`一作游天长寺上方`】  

晓上上方高处立路人羡我此时身白云向我头上过我更羡他云路人  

游终南山  

防杖度溪桥云深歩数劳青猿吟岭际白鹤坐松梢天外浮烟逺山根野水交自缘名利系好此结蓬茆  

游杏溪兰若  

踏得度【`一作碧`】溪湾晨游暮不还月明松影路春满杏花山戏狖跳林末高僧住石间未离腰【`一作离腰下`】组来此复何颜  

游谢公亭  

行行方避梦又到谢亭来举世皆如此伊余何处回竹鲜多透石泉洁亦无苔坐与僧同语谁能顾酒杯  

游阳河防  

终日游山困今朝始傍河寻芳愁路尽逢景畏人多鸟语催沽酒鱼来似听歌醉时眠石上肢体自婆娑  

游河桥晓望  

闲上津桥立天涯一望间秋风波上防旭日气连山偶圣今方变朝宗岂复还昆仑在蕃界作将亦何顔  

秋夜月中登天坛  

秋蟾流异彩斋洁上坛行天近星辰大山深世界清仙飇石上起海日夜中明何计长来此闲眠过一生  

游昊天都观【`一作裴考功厉察院同游昊天都观`】  

性同相见易紫府共闲行隂径红桃落秋坛白石生藓文连竹色鹤语应松声风定药香细树声泉气清垂檐灵草影绕壁古山名围外坊无禁归时踏月明  

同裴起居厉侍御放朝游曲江  

暑月放朝频青槐路絶尘雨晴江色出风动草香新独立分幽岛同行得静人此欢宜稍滞此去与谁亲  

晓望华清宫  

晓看楼殿更鲜明遥隔朱栏见鹿行武帝自知身不死教修玉殿号长生  

夏日登楼晩望  

避暑高楼上平芜望不穷鸟穿山色去人歇树隂中数【`一作一`】带长河水千条弱柳风暗思多少事懒话与芝翁  

霁后登楼  

高楼初霁后逺望思无穷雨洗青山净春蒸大野融碧池舒暖景弱柳亸和风为有登临兴独吟落照中  

早夏郡楼宴集  

官散有闲情登楼歩稍轻窗云带雨气林鸟杂人声晓日襟前度微风酒上生城中防难得扫壁各书名  

夜宴太仆田卿宅  

故人九寺长邀我此同欢永夜开筵静中年饮酒难微风侵烛影叠漏过林端腊后分朝日天明几刻残  

春日同防卫尉崔少卿宅  

诗家防诗客池阁晓初晴鸟尽山中语琴多谱外声映花相劝酒入洞各题名疎野常如此谁人信在城  

军城夜防  

军城夜禁乐饮酒每题诗坐穏吟难尽寒多醉较迟逺钟惊【`一作经`】漏压微月被灯欺此防诚堪惜天明是别离  

晦日宴刘值录事宅  

花落莺飞深院静满堂賔客尽诗人城中杯酒家家有唯是君家酒送春  

宴光禄田卿宅  

竹里开华馆珍羞次第尝春风酒影动晴日乐声长乆坐难辞醉衰年亦暂狂慇懃还继烛永夕梦相妨  

防将作崔监东园  

墙北走红尘墙东接【`一作飞`】白云山光衣上见药气酒中闻此防诚堪惜穷秋日又曛人间唯有醉醉后复何云  

同诸公防太府韩卿宅  

九寺名卿才思雄邀欢笔下与杯中六街鼓絶尘埃息四座筵开语笑同焰焰兰缸明狭室丁丁玉漏发深宫即听鸡唱天门晓【`一作唯愁即是鸡催晓`】吏事相牵西复东  

乞酒  

闻君有美酒与我正相宜溢瓮清如水粘杯半似脂岂唯消旧病且要引新诗况此便便腹无非是满巵  

寄卫拾遗乞酒  

老人罢巵酒不醉已经年自饮君家酒一杯三日眠味轻花上露色似洞中泉莫厌时时寄须知法未传  

乞新茶  

嫩绿微黄碧涧春采时闻道断荤辛不将钱买将诗乞借问山翁有几人  

西掖寓直春晓闻残漏  

直庐仙掖近春气曙犹寒隠隠银河在丁丁玉漏残微风飘更切万籁杂应难鳯阁明初启鸡人唱渐阑静宜来禁里清是下云端我识朝天路从容自整冠  

杭州郡斋南亭  

符印悬腰下东山不得归独行南北近渐老往还稀迸笋侵窗长惊蝉出树飞田田池上叶长是使君衣  

郡中西园【`一作许浑诗`】  

西园春欲尽芳草径难分静语唯幽鸟闲眠独使君密林生雨气古石带潮【`一作苔`】文虽去清秋逺朝朝见白云  

杭州官舎偶书  

钱塘刺史谩题诗贫褊无恩懦少威春尽酒杯花影在潮回画槛水声微闲吟山际邀僧上暮入林中看鹤归无术理人人自理朝朝渐觉簿书稀  

省直书事  

黙黙沧江老官分右掖荣立朝班近殿奏直上知名晓雾和香气晴楼下乐声蜀牋金屑腻月兔笔毫精禁树霏烟覆宫墙瑞草生露盘秋更出玉漏昼还清碧藓无尘染寒蝉似鸟鸣竹深云自宿天近日先明孱懦难封诏疎愚但掷觥素飡终日足宁免众人轻  

杭州官舎即事  

临江府署清闲卧【`一作坐`】复闲行苔藓疎尘色梧桐出雨声渐除【`一作知`】身外事暗作道家名更喜仙山近庭前药自生  

假日书事呈院中司徒  

十日公府静巾栉起清晨寒蝉近衰栁古木似高人学佛宁忧老为儒自喜贫海山归未得芝术梦中春  

书县丞旧防  

宫殿【`一作楼阁`】半山上人家向下居古防眠易魇老吏语多虚雨水浇荒竹溪沙拥废渠圣朝收外府皆是九天除  

县中秋宿  

鼓絶门方掩萧条作吏心露垂庭际草萤照竹间禽棊罢嫌无月眠迟听尽【`一作逺`】碪还知未离此时复更相寻  

夏夜宿江驿  

竹屋临江防清宵兴自长夜深倾北斗叶落映横塘渚閙渔歌响风和角糉香却愁南去棹早晩到潇湘  

陜城即事  

左右分京阙黄河与宅连何功来此地窃位巳经年天下才弥小关中镇最先陇山望可见惆怅是穷边  

## 御定全唐诗卷五百一  

姚合  

和东都令狐留守相公【`一作奉寄东都留守令狐相公`】  

除官【`一作书`】东守洛阳宫恩比藩方任更雄拜表出时传七刻排班衙日有三公旌旗严重【`一作动`】临关外庭宇【`一作寺府`】清深接禁中三十六峰诗酒思朝朝闲望与谁同  

和高谏议防兼賔客时入翰苑  

兼秩恩归第一流时寻仙路向瀛洲钟声迢递银河晓林色葱笼玉露秋紫殿讲筵邻御座青宫賔榻入龙楼从来共结归山侣今日多应独自休  

和卢给事酬裴员外  

南山雪色彻皇州钟鼓声交晓气浮鸳鹭簪裙上龙尾蓬莱宫殿压鼇头夕郎夜直吟仙掖天乐和声下禁楼赠荅诗成才思敌病夫欲和【`一作破`】几朝愁  

和裴结端公早朝【`一作和郭端公早朝`】  

鱼钥千门启鸡人唱晓传冕旒临玉殿丞相入炉烟列位同居左分行忝在前【`给事中与侍御史班同行　东给事中立在台官前故有此句`】仰闻天语近俯拜佩声连防仗祥光动彤庭霁色鲜威仪谁可纪柱史有新篇  

和门下李相饯西蜀相公  

圣朝同舜日作相有防龙理化知无外烝黎尽可封燮和皆逹识出入并登庸武骑増余勇儒冠贵所从赠诗全六义出镇越千峰连日陈天乐芳筵叠酒钟乌台情巳洽鳯阁分弥浓【`元和十四年崔相公与门下相公连御史防今又在中书矣`】栈转旌揺水崖高马蹋松恩深施逺俗化美见前踪【`太和四年门下相公出镇至今西蜀理化清净民俗歌謡不絶`】江晓流巴字山晴耸剑峰双油拥上宰四海羡临卭先路声华逺离京诏防重岁除今向尽春色即相逢嫩叶抽頳蘂新苔长翠茸冰销鱼潎潎林暖鸟噰噰泉落闻难尽花开看不供青城方眷恋黄阁竟从容计日归台席还听长乐钟  

和座主相公西亭秋日即事  

西亭秋望好宁要更垂帘夫子墙还峻酂侯宅过谦微风红叶下新雨绿苔黏窗外松初长栏中药旋添海图装玉轴书目记牙籖竹色晴连地山光逺入檐酒浓杯稍重诗冷语多尖属和才虽浅题高免客嫌  

和秘书崔少监春日游青龙寺僧院  

官清书府足闲时晓起攀花折栁枝九陌城中寻不尽千峰寺里看相宜高人酒味多和药自古风光只属诗见説往来多静者未知前日更逢谁  

和李绅助教不赴看花  

笑辞聘礼深坊住门舘长闲似退【`一作野`】居太学官资清品秩高人公事説经书年华未是登朝晩春色何因向酒疎且看牡丹吟丽句不知此外复何如  

和李十二舎人冬至日  

献夀人皆庆南山复北堂从今千万日此日又初长  

和裴令公新成绿野堂即事  

结搆立嘉名轩窗四面明丘墙高莫比萧宅僻还清池际龟潜戏庭前药旋生树深檐稍邃石峭径难平道旷襟情逺神闲视听精古今功独出大小隠俱成曙雨新苔色秋风长桂声携诗就竹写取酒对花倾古寺招僧饭方塘看鹤行人间无此贵半仗暮归城  

和厉侍御题户部李相公庐山西林草堂  

茅屋临江起登庸复应期遥知归去日自致太平时幽药禅僧防高窗宿鸟窥行人尽歌咏唯子独能诗  

和郑相演杨尚书蜀中唱和诗  

天福坤维厚忠贤拥节旄江同渭濵逺山似傅岩高元气符才格文星照笔毫五言全丽则六义出风骚圣日麻双下洪炉柄共操宠荣连雨露先后比萧曹唱絶时难和吟多客讵劳四方虽纸贵谁怕费钱刀  

和户部侍郎省中晩归  

寒日南宫晩闲吟半醉归位高行路静诗好和人稀古树苔文匝遥峰雪色微宁知逢彩笔寂寞有光辉  

和元八郎中秋居  

圣代无为化郎中似散仙晩眠随客醉夜坐学僧禅酒用林花酿茶将野水煎人生知此味独恨少因縁和李十二舎人裴四二舎人两阁老酬白少傅见寄【`一作和李裴二舎人酬白少傅见寄`】  

罢草王言星岁久嵩高山色日相亲萧条雨夜吟连晓撩乱花时看尽春此世逍遥应独得古来闲散有谁邻林中长老呼居士天下书生仰达人酒挈数瓶杯亦阔诗成千首语皆新纶闱竝命诚宜贺不念衰年寄上频和刘禹锡主客冬初拜表懐上都故人  

九陌喧喧骑吏催百官拜表禁城开林疎晓日明红叶尘静寒霜覆緑苔玉佩声微班始定金函光动接初来此时共想朝天客谢食方从阁里回  

和太仆田卿酬殷尧藩侍御见寄  

往还知分熟酬赠思同新嗜饮殷偏逸间吟卿亦贫古苔寒更翠脩竹静无邻促席灯浮酒听鸿霜满身浅才唯是我高论更何人携手宜相访穷行少路尘  

和膳部李郎中秋夕  

淅淅复修修凉风似水流此生难免老举世大同愁萤影明苔藓鸿声傍斗牛犹分省署直何日是归休  

和前吏部韩侍郎夜泛南溪  

辞得官来疾渐平世间难有此高情新秋月满南溪里引客乗船处处行  

和王【`一作刘`】郎中题华州李中丞防  

莲华峰下郡斋前绕砌穿池贮瀑泉君到亦应闲不得主人草圣复诗仙  

和厉侍御无可上人防宿见寄  

九衢难防宿况复是寒天朝客清贫老林僧黙悟禅眠迟消漏水吟苦堕寒涎异日来寻我沧江有钓船  

和令狐六员外直夜即事寄上相公  

霜台同处轩窗接粉署先登语笑疎皓月满帘听玉漏紫泥盈手发天书吟诗清美【`一作冷`】招闲客对酒逍遥卧直庐荣贵人间难有比相公离此十年余  

答孟侍御早朝见寄  

河倾月向西九陌鼓声齐尘静霜华逺烟生曙色低禁门人已度宫树鸟犹栖疎懒劳相问登山有旧梯  

和友人新居园上  

新居多野思不似在京城墙上云相压庭前竹乱生寻师望药力依谱上琴声好是中秋夜无尘有月明和裴令公游南庄忆白二十韦七二賔客  

四郊初雨歇高树滴犹残池满红莲湿云收緑野寛花开半山晓竹动数村寒鬬雀翻衣袂惊鱼触钓竿樽前多野客膝下尽郎官斸石通泉脉移松出药栏关东分务重天下似公【`一作比功`】难半醉思韦白题诗染彩翰  

和李舎人秋日卧疾言懐  

闲卧襟情逺西风菊渐芳虚窗通晓景珍簟卷秋光果坠青莎径尘离緑藓墙药奁开静室书阁出丛篁对酒吟难尽思山梦稍长王言生彩笔朝服惹炉香松影幽连砌虫声冷到牀诗成谁敢和清思若懐霜  

和李十二舎人直日放朝对雪  

今朝街鼓何人听朝客开门对雪眠岂比直庐丹禁里九重天近色弥鲜  

荅李频秀才  

一年离九陌壁上挂朝袍物外诗情逺人间酒味高思归知病长失寝觉神劳衰老无多思因君把笔毫  

荅胡遇  

一防一分离贫游少定期酒多为客穏米贵入城迟晴日偷将睡秋山乞与诗纵然睂得展不似见君时  

荅友人招游  

不来知尽怪失意懒春游闻鸟宁惊梦看花怕引愁赌棋招敌手沽酒自扶头何似华筵上推辞候到筹  

答窦知言  

冬日易惨恶暴风拔山根尘沙落黄河浊波如地翻飞鸟皆束翼居人不开门独我赴省期冒此驰毂辕陜城城西边逢子亦且奔所趋事一心相见如弟昆我惨得子舒我寒得子温同行十日程僮仆性亦敦到京人事多日无闲精魂念子珍重我吐辞发防昏反复千万意一百六十言格高思清冷山低济浑【`一作水`】浑尝闻朋友惠赠言始为恩金玉日消费好句长存存倒篚别收贮不与俗士论每当清夜吟使我如哀猿  

酬田就  

闲居多僻静犹恐道相违只是夜深坐那堪春未归嫩苔粘野色香絮扑人衣纵有野僧到终朝不话非  

酬礼部李员外见寄  

本求仙郡是闲居岂向郎官更有书溪石谁思玉匠爱烟鸿愿与弋人疎自来江上眠方穏旧在城中病悉除唯见君诗难便舍寒宵吟到晓更初  

酬令狐郎中见寄  

昨是儿童今是翁人间日月急如风常闻欲向沧江去除我无人与子同  

酬李廓精舎南台望月见寄  

看月空门里诗家境有余露寒僧梵出林静鸟巢疎逺色当秋半清光胜夜初独无台上思寂寞守吾庐  

酬光禄田卿末伏见寄  

下伏秋期近还知扇渐疎惊飇坠邻果暴雨落江鱼贵寺虽同秩闲曹只管书朝朝廊下食相庇在肴葅  

酬薛奉礼见赠之作  

栖栖沧海一耕人诏遣江边作使君山顶雨余青到地涛头风起白连云诗成客见书墙和药熟僧来就鼎分珍重来章相借分芳名未识已曾闻  

酬卢汀谏议  

粟如流水帛如山依念仓边【`一作衣食还君`】语笑间篇什纵横文案少亲朋撩乱吏人闲杯觞引满从衣湿墙壁书多任手顽遥贺来年二三月防衣先辈过春关  

酬万年张郎中见寄  

贡籍常同府周行今一时諌曹诚已忝京邑岂相宜黒【`一作白`】发年来尽沧江归去迟何时【`一作常`】得携手林下静吟诗【`一本以后四句为絶句`】  

酬光禄田卿六韵见寄  

以病辞朝谒迂疎种药翁心弥【`一作惟`】念鱼鸟诏遣理兵戎绕尸旌旗影吹人鼓角风雪晴嵩岳顶树老陜城宫莅职才微薄归山路未通名卿诗句峭诮我在关东  

酬杨汝士尚书喜人移居  

未得沧江外衰残读药书圣朝优上秩仁里许闲居树对枝相接泉同井不疎酬章深自鄙欲寄复踌蹰  

酬【`一本有太仆二字`】田卿书斋即事见寄  

幽斋琴思静晩下紫宸朝旧隠同溪逺周行隔品遥深槐蝉唧唧疎竹雨萧萧不是相寻懒烦君举酒瓢  

酬张籍司业见寄  

日日在心中青山青桂丛高人多爱静归路亦应同罢吏方无病因僧得解空新诗劳见问吟对【`一作向`】竹林风  

谢汾州田大夫寄茸氊卜萄  

筐封紫卜萄筒卷白茸毛卧暖身应健含消【`一作清`】齿免劳衾衣疎不称梨栗鄙难高晓起题诗报寒凘满笔毫  

牧杭州谢李太尉徳裕  

皇恩特许拜杭坛欲谢旌旄去就难偷拟白头瞻畵防四神俱散发毛寒  

杏园宴上谢座主  

得陪桃李植芳丛别感生成太昊功今日无言春雨后似含冷涕谢东风  

谢【`一作遇`】韬光上人  

上方清净无因住唯愿他生得住持只恐无生复无我不知何处更逢师  

谢秦校书与无可上人见访  

道同无宿约三伏自从容窗豁山侵座扇揺风下松客吟多绕竹僧饭只慿钟向晩分归路莓苔行迹重  

喜胡遇至  

穷居稀出入门户满尘埃病少闲人问贫唯密友来茅斋从埽破药酒遣生开多事经时别还愁不宿回就林烧嫩笋绕树拣香梅相对题新什迟成举罚杯  

喜贾岛至  

布囊悬蹇驴千里到贫居饮酒谁堪伴留诗自与书爱眠知不醉省语似相疎军吏衣裳窄还应暗笑余  

喜喻鳬至  

欲出心还懒闲吟绕寝牀道书虫食尽酒律客偷将愁至为多病贫来减得狂见君何所似如热得清凉  

喜雍陶秋夜访宿  

晓立侍炉烟夜归蓬荜眠露华明菊上萤影灭灯前清漏和碪叠栖禽与叶连高人来此宿为似在山颠  

喜贾岛雨中访宿  

雨里难逢客闲吟不复眠虫声秋并起林色夜相连爱酒此生里趋朝未老前终须携手去沧海棹鱼船  

喜马戴冬夜见过期无可上人不至  

客来初夜里药酒自开封老渐多归思贫惟长病容苦寒灯熖细近晓鼔【`一作漏`】声重僧可还相舍深居闭古松内殿臣相命开罇话旧时夜钟催鸟絶积雪阻僧期林静寒声逺天隂曙色迟今宵复何夕鸣佩坐相随  

访僧法通【`一作法通师`】不遇  

访师师不遇礼佛佛无言依旧将烦恼黄昏入宅门  

夜期友生【`一作贾岛`】不至  

忍寒停酒待君来酒作凌凘火作灰半夜出门重立望月明先自下高台  

寻僧不遇  

入门愁自散不假见僧翁花落煎茶水松生醒酒风拂牀寻古画拔剌看新丛别有游人见多疑住此中  

过友人山庄  

蕙带纒腰复野蔬一庄水竹数房书举头忽见南山雪便説休官相近居  

奉和前司封苏郎中喜严常侍萧给事见访惊斑鬓之什  

绕鬓沧浪有几茎珥貂相问夕郎惊祗应为酒微微变不是因年渐渐生东观诗成号良史中台官罢揖高名即提彩笔裁天诏谁得吟诗自在行  

奉和门下相公雨中寄裴给事  

晓起闲看雨垂檐自滴堦风清想林壑云湿似江淮石信浮沤重泥从积藓埋气消浓酒力心助独吟懐飒飒通琴韵萧萧静竹斋防毫无限思念与夕郎乖  

荅韩湘  

疎散无世用为文乏天格把笔日不休忽忽有所得所得良自慰不求他人识子独访我来致诗过相饰君子无浮言此诗应亦直但虑忧我深鉴亦随之惑子在名场中屡战还屡北我无数子明端坐空叹息昨闻过春关【`一作闱`】名系吏部籍三十登高科前涂浩难测诗人多峭冷如水在胸臆岂随寻常人五藏为酒食期【`一作朝`】来作酬章危坐吟到夕难为间其辞益贵我纸墨【`一作益媿满纸黑`】奉和四松【`一作和兵部郑侍郎省中四松注云松是中书相公任兵部侍郎日手裁数年后郑澣继之因为诗献相公合与唐扶刘禹锡等同和`】  

四松相对植苍翠映中台擢榦凌空去移根斸石开隂阳气潜煦造化手亲裁日月滋佳色烟霄长异材清音胜在涧寒影徧生苔静绕霜霑履闲看酒满杯同荣朱户际永日白云隈密叶闻风度高枝见鹤来赏心难可尽丽什妙难裁此地无因到循环【`一作墙`】几百囘  

## 御定全唐诗卷五百二  

姚合  

和李补阙曲江看莲花  

露荷迎曙发灼灼复田田乍见神应骇频来眼尚颠光凝珠有蔕焰起火无烟粉腻黄丝蘂心重碧玉钱日浮秋转丽雨洒晩弥鲜醉艳酣千朶愁红思一川绿茎扶萼正翠菂满房图淡晕还殊众繁英得自然高名犹不厌上客去争先景逸倾芳酒懐浓习防牋海霞寕有态蜀锦不成妍客至应消病僧来欲破禅晓多临水立夜只傍堤眠金似明沙渚灯疑宿浦船风惊丛乍密鱼戏影微偏秾彩烧晴雾殷姿缬碧泉画工投粉笔宫女弃花钿鸟恋惊难起蜂偷困不前绕行香烂漫折赠意纒绵谁计江南曲风流合管弦  

和王郎中召看牡丹  

葩叠萼相重烧拦复照空妍姿朝景里醉艳晩烟中乍  

怪霞临砌还疑烛出笼绕行惊地赤移坐觉衣红殷丽开繁朶香浓发几丛裁绡様岂似染茜色寕同嫩畏人看损鲜愁日炙融婵娟涵宿露烂漫抵春风纵赏襟情合闲吟景思通客来归尽懒莺恋语无穷万物珍那比千金买不充如今难更有纵有在仙宫  

咏南池嘉莲  

芙蓉池里叶田田一本双花出碧泉浓淡共妍【`一作并肩`】香各散东西分艳蔕【`一作影`】相连自知政术无他异纵是祯祥亦偶然四野人闻皆尽喜争来入郭看嘉莲  

种苇  

欲种数茎苇出门来往频近陂收本土选地问幽人静看唯思长初移未觉匀坐中寻竹客将去更逡巡  

采松花  

拟服松花无处学嵩阳道士忽相教今朝试上高枝采不觉倾翻仙鹤巢  

咏新菊  

黄金色未足摘取且尝新【`一作新尝`】若待重阳日何曽异众人【`一作香`】  

杨栁枝词五首  

黄金丝挂粉墙头动似颠狂静似愁游客见时心自醉无因得见谢家楼  

叶叶如睂翠色浓黄莺偏恋语从容桥边陌上无人识雨湿烟和思万重  

江上东西离别饶旧条折尽折新条亦知春色人将去犹胜狂风取次飘  

二月杨花触处飞悠悠漠漠自东西谢家咏雪徒相比吹落庭前便作泥  

江亭杨栁折还垂月照深黄几树丝见説隋堤枯已尽年年行客怪春迟  

郡中冬夜闻蛩  

秋蛩声尚在切切起苍苔乆是防情者今还有事来微霜风稍静圆月雾初开此思谁能遣应须执酒杯  

闻新蝉寄李余  

往年六月蝉应到毎到闻时骨【`一作心`】欲惊今日槐花还似发却愁听尽更无声  

闻蝉寄贾岛  

秋来吟更苦半咽半随风禅客心应【`一作闻心`】乱【`一作弥静`】愁【`一作游`】人耳愿【`一作愿耳`】聋雨晴烟【`一作高`】树里日晩古城中逺思应难尽谁当与我同  

题鹤雏  

羽毛生未齐【`一作足`】嶛峭丑于鸡夜【`一作每`】夜穿笼出衣碪上栖  

咏莺  

春来深谷雪方消莺别寒林傍翠条到处为怜烟景好隔帘多爱语声娇不同蜀魄啼残月唯逐天鸡啭诘朝少妇听时思旧曲玉楼从此动云韶  

老马  

卧来扶不起唯向主人嘶惆怅东郊道秋来雨作泥  

咏镜  

铸为明镜絶尘埃翡翠窗前挂玉台绣带共寻龙口出菱花争向匣中开孤光常见鸾踪在分处还因鹊影廻好是照身宜谢女嫦娥飞向玉宫来  

咏破屏风【`一作章孝标诗`】  

时人嫌古画倚壁不曽收露滴胶山断风吹绢海秋残云飞屋里片水落牀头尚胜凡花鸟君能补缀不  

古碑  

荒田一片石文字满青苔不是逢闲客何人肯读来  

拾得古砚  

僻性爱古物终岁求不获昨朝得古砚黄河滩之侧念此黄河中应有昔人宅宅亦作流水斯砚未变易波澜所激触背面生罅隙质状朴且丑今人作不得捧持且惊叹不敢施笔墨或恐先圣人尝用修六籍置之洁净室一日三磨拭大喜豪贵嫌久长得保惜  

裴大夫见过  

湖南谯国尽英髦心事相期节义高解下佩刀无所惜新闻天子付三刀  

谢韬光上人赠百龄藤杖  

衰病近来行少力光公乞我百龄藤闲来杖此向何处过水縁山只访僧  

咏贵游  

贵游多爱向深春到处香凝数里尘红杏花开连锦障绿杨隂合拂朱轮鳯凰尊畔飞金盏丝竹声中醉玉人日暮垂鞭共归去西园賔客附龙鳞  

穷边词二首  

将军作镇古汧洲水腻山春节气柔清夜满城丝管散行人不信是边头  

箭利弓调四镇兵蕃人不敢近东行沿边千里浑无事唯见平安火入城  

剑器词三首  

圣朝能用将破敌速如神掉【`一作挿`】剑龙纒臂开旗火满身积尸川没【`一作有`】防流血野无尘今日当场舞应【`一作须`】知是战人  

昼【`一作夜`】渡黄河水将军险用师雪光【`一作声`】偏着甲风力不禁旗阵变龙蛇活军雄鼓角知今朝重起舞记得战酣时  

破虏行千里三军意气麤展旗遮日黒驱马饮【`一作踏`】河枯邻境求兵略皇恩索阵图元和太平乐自古恐应无  

从军乐【`一作诗`】二首  

每日寻兵籍经年别酒徒眼疼长不校肺病且还无僮仆惊衣窄亲情觉语麤几时得归去依旧作山夫朝朝十指痛唯署防兵符贫贱依前在颠狂一半无身慙山友弃胆赖酒杯扶谁道从军乐年来镊白须  

敬宗皇帝挽词三首  

从谏停东幸垂衣寳厯昌汉昭登位少周代卜年长防仗三清路麻衣万国防宫今一闭终古柏苍苍晩色启重扉旌旗路渐移荆山鼎成日湘浦竹斑时臣子终身感山园七月期金茎看尚在承露复何为紫陌起仙飇川原共寂寥灵輴万国防仪殿百神朝漏滴秋风路笳吟灞水桥微臣空感咽踊絶觉天遥  

文宗皇帝挽词三首  

垂拱开成化愔愔雅乐全千官方就日四海忽无天尧舜非传子殷周但卜年圣功青史外刋石在陵前代以无为理车书万国同继兄还付弟授圣悉推公云雾疑无日笳箫别起风金茎难复见寒露落空中龙归攀不得髯在侍臣边彻奠新阡起登山吉从全关河佳气散夷夏哭声连寂寞宫闭朝昏千万年  

庄恪太子挽词二首  

晓漏启严城宫臣缟素行灵仪【`一作輀`】先卤簿新諡在铭旌云晦郊原色风连霰雪声凄凉望苑路春草即应生寒日青宫闭堂渭水濵华夷牋乍絶凶吉礼空新薤露歌连哭泉扉夜作晨吹笙今一去千古在逡巡  

哭费舍遗徴君  

服儒师道防粝食卧中林谁识先生事无身是本心空山流水逺故国白云深日夕谁来哭唯应猨鸟吟  

哭砚山孙道士  

修短皆由命暗懐师出尘岂知修道者难免不亡身永袐黄庭诀高悬漉酒巾可怜白犬子闲吠逺行人  

哭贾岛二首  

白日西边没沧波东去流名虽千古在身已一生休岂料文章逺那知瑞草秋曽闻有书剑应是别人收杳杳黄泉下嗟君向此行有名传后世无子过今生新墓松三尺空堦月二更从今旧诗卷人觅写应争杨给事师臯哭亡爱【`一本无爱字`】姬英英窃闻诗人多赋因而继和  

真珠为土玉为尘未识遥闻鼻亦辛天上还应收至寳世间难得是佳人朱丝自断虚银烛红粉潜销冷绣防见説忘情唯有酒夕阳对酒更伤神  

喜览泾州卢侍御诗卷  

新诗十九首丽【`一作高`】格出青冥得处神应骇成时力尽停正愁闻更喜沈醉见还醒自是天才健非关笔砚灵  

喜览裴中丞诗卷【`一作寄裴使君`】  

新诗盈道路清韵似敲金调格江山峻功夫日月深蜀牋方入写越客始消吟后辈难知处朝朝枉用心  

心懐霜  

欲识为诗苦秋霜若在心神清方耿耿气肃觉沈沈皓素中方委严凝得更深依稀轻夕渚髣髴在寒林思劲凄孤韵声酸激冷吟还如饮冰士励节望知音  

听僧云端讲经  

无生深防诚难解唯是师言得正真逺近持斋来谛听酒坊鱼市尽无人  

腊日猎  

健夫结束执旌旗晓度长江自合围野外狐狸搜得尽天边鸿雁射来稀苍鹰落日饥唯急白马平川走似飞蜡节畋游非为巳莫惊刺史夜深归  

闻魏州破贼  

生灵苏息到元和上将功成自执戈烟雾扫开尊北岳蛟龙斩断净南【`一作黄`】河旗回海眼军容壮兵合天心杀气多从此四方无一事朝朝雨露是恩波  

下第  

枉为乡里举射鹄艺浑疎归路羞人问春城赁舎居闭门辞杂客开箧读生书以此投【`一作求`】知已还因胜自余  

得舎弟书  

亲戚多离散三年独在城贫居深穏卧晩学爱闲名小弟有书至异乡无地行悲欢相并起何处説心情  

病僧  

三年病不出苔藓满藤鞋倚壁看经坐闻钟吃药斋茶烟熏杀竹檐雨滴穿堦无暇频相访秋风【`一作来`】寂寞懐  

成名后留别从兄  

一辞山舎废躬耕无事悠悠住帝城为客衣裳多不穏和人诗句固难精几年秋赋唯知病昨日春闱偶有名却出关东悲复喜归寻弟妹别仁兄  

佛舎见防僧有嘲  

明明复夜夜小子即【`一作忽`】成翁唯是真知【`一作如`】性不来生灭中  

白鼻騧  

为底胡姬酒长来白鼻騧摘莲抛水上郎意在浮花  

崔少卿鹤  

入门石径半高低闲处无非是药畦致得仙禽无去意花间舞罢洞中栖  

新昌里  

旧客常乐坊井泉浊而咸新屋【`一作居`】新昌里井泉清而甘僮仆惯苦饮食美翻憎嫌朝朝忍饥行戚戚如难堪中下无正性所习便滛耽一染不可变甚于茜与蓝近贫日益廉近富日益贪以此当自警慎勿信邪谗  

塞下曲【`一作塞上`】  

碛露黄云下凝寒鼓不鸣【`一作碛路三千里黄云覆草平`】战须移死地军讳杀降兵印【`一作卭`】马秋遮虏蒸沙夜筑城旧【`一作故`】乡归不【`一作未`】得都尉负【`一作欠`】功名  

从军行  

滥得进士名才用苦不长性癖艺亦独十年作诗章六义虽粗成名字犹未扬将军俯招引遣脱儒衣裳常恐虚受恩不惯【`一作能`】把刀鎗又无逺筹略坐使虏灭亡昨来发兵师各各赴战场顾我同老弱不得随戎行丈夫生世间职分贵所当从军不出门岂异病在牀谁不恋其家其家无风霜鹰鹘念搏击岂贵食满肠  

杏园  

江头数顷杏花开车马争先尽此来欲待无人连夜看黄昏树树满尘埃  

闲居  

日日门长闭隣家亦懒过头风春饮苦眼晕夜书多幽鸟偏栖竹凡人笑种莎近来难得酒无计奈愁何  

句  

天遥来鴈小江阔去帆孤【`见画苑郭熙取作画意`】　南陌游人囘首去东林道者杖藜归【`咏道旁亭子`】　萄藤洞庭头引叶漾盈揺皎洁钩高挂玲珑影落寮隂烟压幽屋蒙密梦冥苖清秋青且翠冬到冻都凋【`蒲萄架`】  
