---
title: 第33部分
index: true
icon: editor
order: 34
category:
  - 诗藏
  - 诗集
  - 御制全唐诗
tag:
  - 钦定四库全书
  - 集部八
  - 总集类
  - 曹寅
  - 清
---

## 御定全唐诗卷八百四十五  

齐已  

湘中寓居春日感懐  

江禽野兽两堪伤避射惊弹各自忙头角任多无獬豸羽毛虽众让鸳鸯落苔红小樱桃熟侵井青纎燕麦长吟把离骚忆前事汨罗春浪撼残阳  

潇湘  

寒清徤碧逺相含珠媚根源在极南流古遰今空作岛逗山冲壁自为潭迁来贾谊愁无限谪过灵均恨不堪毕竟输他老渔叟緑蓑青竹钓浓蓝  

寄友生  

风骚情味近如何门底寒流屋里莎曽摘园蔬留我宿共吟江月看鸿过时危苦恨无収拾道妙深夸有琢磨凉夜欹眠应得梦平生心肺似君多  

酬荅退上人  

须三分白二分一生踪迹出人羣嵩丘梦忆诸雪衡岳禅依五寺云青衲几临髙瀑濯苦吟曽许断猿闻荒村残腊相逢夜月满鸿多楚水濆  

山中春懐  

心魂役役不曽归万象相牵向极防所得或忧逢郢刃凡言皆欲夺天机游深晩谷香充鼻坐苦春松粉满衣何物不为狼籍境桃花和雨更霏霏  

寄郑谷郎中  

上国谁传消息过醉眠醒坐对嵳峩身离道士衣裳少笔答禅师句偈多南岸郡钟凉度枕西斋竹露冷霑莎还应笑我降心外惹得诗魔助佛魔  

寄萍乡唐禀正字  

新书声价满皇都髙卧林中更起无春兴酒香薫肺腑夜吟云气湿髭须同登水阁僧皆别共上渔船鹤亦孤长忆前年送行处洞门残日照菖蒲  

秋夕书懐  

凉多夜永拥山袍片石闲欹不觉劳蟋蟀绕牀无梦寐梧桐满地有萧骚平生乐道心常切五字逢人价合髙破落西窗向残月露声如雨滴蓬蒿  

乱后经西山寺  

松烧寺破是刀兵谷变陵迁事可惊云里乍逢新住主石邉重认旧题名闲临菡萏荒池坐乱踏鸳鸯破瓦行欲伴髙僧重结社此身无计舍前程  

题梁贤巽公房  

吴王庙侧有髙房影南轩日正长吹苑野风桃叶碧压畦春露菜花黄悬灯向后惟冥黙凭案前头即渺茫知有虎溪归梦切寺门松折社僧亡  

塘上闲作  

闲行闲坐借莎烟此兴堪思二古贤陶靖节居彭泽畔贺知章在镜池邉鸳鸯着对能飞绣菡萏成羣不语仙形影腾腾夕阳里数危翠滴渔船  

江上望逺山寄郑谷郎中【`公时退居仰山`】  

危碧层层映水天半垂冈陇下民田王维爱甚难抛画支遁髙多不惜钱巨石尽含金玉气乱闲锁栋梁烟秦争汉夺空劳力却是巢由得穏眠  

送人自蜀回南游  

锦水东浮情尚郁湘波南泛思何长蜀魂巴狖悲残夜越鸟燕鸿叫夕阳烟月几般为客路林泉四絶是吾乡寻幽必有僧相指宋杜题诗近旧房  

寄无愿上人【`末句缺二字`】  

六十入去七十歳与师年鬓不争多谁言生死无消处还有修行那得何开士安能穷好恶故人堪忆旧经过防归原上焚身后一阵灰飞也  

懐潇湘即事寄友人  

浸野滛空澹荡和十年邻住听渔歌城临逺櫂浮烟泊寺近闲人泛月过岸引緑芜春雨细汀连斑竹晩风多可怜千古懐沙处还有鱼龙弄白波  

谢橘洲人寄橘  

洞庭栽种似潇湘緑绕人家带夕阳霜裛露蒸千树熟浪围风撼一洲香洪崖遣后名何逺陆绩懐来事更长藏贮待供賔客好石榴宜称映丹光  

自贻  

心中身外更何猜坐石看云飬圣胎名在好诗谁逐去迹依闲处自归来时添瀑布新缾水旋换栴檀旧印灰晴出寺门惊徃事古松千尺半苍苔  

寄益上人  

长想寻君道路遥乱山霜后火新烧近闻移住邻衡岳几度题诗上石桥古木传声连峭壁一灯悬影过中宵风骚味薄谁相爱敧枕常多梦鲍昭  

行次宜春寄湘西诸友  

幸无名利路相迷双履寻山上柏梯衣鉢祖辞梅岭外香灯社别橘洲西云中石壁青侵汉树下苔钱緑绕溪我爱逺游君爱住此心他约与谁防  

送略禅者归南岳  

林下钟残又拂衣锡声还独向南飞千令截鸿处一径险通禅客归青石上行苔片片古杉邉宿雨霏霏劳生有愿应回首忍着无心与物违  

咏懐寄知巳  

巳得浮生到老闲且将新句拟关自知清兴来无尽谁道淳风去不还三百正声传世后五千真理在人间此心终待相逢说时复登楼看暮山  

寄吴拾遗  

新竹将谁防重轻皎然评里见权衡非无苦到难搜处合有清垂不朽名疎雨晩冲莲叶响乱蝉凉抱桧梢鸣野桥闲背残阳立翻忆苏卿送子卿  

春晴感兴  

连旬隂翳晓来晴水满圆塘照日明岸草短长邉过客江花红白里啼莺野无征战时堪望山有楼台暖好行桑柘依依禾黍緑可怜归去是张衡  

谢道友拄杖  

翦自南岩瀑布邉寒光七尺乳珠连持来未入尘埃路乞与应怜老病年欹影夜归青石涧卓防秋过緑苔钱他时携上嵩顶把倚长松看洛川  

东林寄别修睦上人  

行心乞得见秋风双履难留去住踪红叶正多离社客白云无限向嵩囊中自欠诗千首身外谁知事几重此别不能为后约年华相似逼衰容  

夏日原西避暑寄吟友  

热烟疎竹古原西日日乗凉此杖藜闲处雨声随霹雳旱田人望隔虹霓蝉依独树干吟苦鸟忆平川渇过齐别有相招好泉石瑞花瑶草尽堪擕  

怀匡阜  

荆州连岁滞游方拄杖尘封六尺光洗面有香思石溜冥心无挠忆山牀闲机但媿时机速静论须慙世论长昨夜分明梦归去薜萝幽迳绕禅房  

静坐  

绳牀欹坐任崩颓双眼醒醒闭复开日月更无闲里过风骚时有静中来天真自得生难舍世幻谁惊死不回何处堪投此踪迹水邉晴去上髙台  

寄湘中诸友  

碧云诸友尽黄眸石防花飞更説无岚翠湿衣松接院芙蓉薫靣寺临湖沃州髙卧心何僻匡社长禅兴亦孤争似楚王文物国金镳紫绶让前途  

荅无愿上人书  

郑生驱蹇岘山回得安公好信来千里阻修俱老骨八行重叠慰寒灰春残桃李犹开戸雪满松杉始上台必有南游山水兴汉江平稳好浮杯  

送公归阙  

西朝归去见髙情应恋香灯近圣明关令莫疑非马辩道安还跨赤驴行充斋野店蔬无味洒笠平原雪有声忍惜文章便闲得防他趋竞取时名  

感时  

忽忽枕前蝴蝶梦悠悠觉后利名尘无穷今日明朝事有限生来死去人终与狐狸为窟穴谩师鹤飬精神可怜顔子能消息虚室坐忘心最眞  

湖上逸人  

澹荡光中翡翠飞田田初出柳丝丝吟沿緑岛时逢鹤醉泛清波或见七泽钓师应识我中原逐鹿不知谁秋风水寺僧相近一径芦花到竹篱  

懐巴陵  

垂白堪思大乱前薄游曽驻洞庭邉寻僧古寺沿沙岸倚杖残阳落水天兰蘂蔫菸骚客庙烟波晴阔钓师船此时欲买君山住嬾就商人乞个钱  

渚宫谢杨秀才自嵩山相访  

嵩有客逺相寻尘满麻衣袖苦吟花尽草长方闭戸道孤身老正伤心红堆落日云千仭碧撼凉风竹一林惆怅雅声消歇去喜君聊此暂披襟  

荆门寄沈彬  

罢趋明圣嬾从知鹤氅褵褷遂性披道有静君堪托迹诗无贤子拟传谁松声白日邉行止日影红霞里梦思珍重两萹千里逹去年江上雪飞时  

读隂符经  

绕窗风竹骨轻安闲借隂符仰卧看絶利一源真有谓空劳万卷是无端清虚可保升云易欲终知入圣难三要洞开何用闭髙台时去凭栏干  

寄吴国知旧  

淮甸当年忆旅游衲衣防笠外何求城中古巷寻诗客桥上残阳背酒楼晴色水云天合影晩声名利市争头可怜王化融融里惆怅无僧似恵休  

移居  

上台言任飬疎愚乞与西城水满湖吹榻好风终日有趂凉闲客片时无檀栾翠拥清蝉在菡萏红残白鸟孤欲问存思搜抉妙几聨诗许敌三都  

喜彬上人见访  

髙吟欲继沃州师千里相寻问课虚残腊江山行尽处满衣风雪到闲居携来律韵清何甚趣入幽防防不疎莫惜天机细捶琢他时终可拟芙蕖  

荆州新秋寺居冩懐诗五首上南平王  

竹如翡翠侵帘影苔学琉璃布地纹髙卧更无如此乐逺游何必爱他云闲聼谢朓吟为政静防萧何坐致君只恐老身衰朽速他年不得颂鸿勲  

井梧黄落暮蝉清久驻金台但暗惊事佛未怜诸弟子谈空争动上公卿合归鸟外藏幽迹敢向人前认好名满印白檀灯一醆可能酬谢得聪明  

金汤里面境何求宝殿东邉院最幽栽种已添新竹影画图兼列逺山秋形容岂合亲公子章句争堪狎士流虚负岷峨老僧约年年雪水下汀洲  

汉江西岸蜀江东六稔安禅教化中托迹幸将王粲别归心宁与子山同尊罍岂识曹参酒賔客还亲宋玉风又见去年三五夕一轮寒魄破烟空  

石龛闲锁旧居何事膺门岁月重五七诗中叨见遇三千客外许疎慵迎凉蟋蟀喧闲思积雨莓苔没屐踪防待英雄启金口却教担锡入云松  

送李秀才归湘中  

词客携文访病夫因吟送别忆湘湖寒消浦溆催鸿鴈暖入溪山飬鹧鸪僧向月中寻岳麓云从城上去苍梧君归为问前寺旧住僧房锁在无  

寄吴国西供奉  

别来相忆梦多迷君住东朝我楚西瑶阙合陪龙象位春山休记鹧鸪啼承恩位与千官别应制才将十子齐几笑逺公慵送客慇懃只到寺前溪  

谢人恵端溪砚  

端人凿断碧溪浔善价争教惜万金砻琢已曽经敏手研磨终见透坚心安排得主难移动含贮随时任浅深保重更求装钿匣闲将濡染寄知音  

送吴先軰赴京  

烟霄已遂明经第江汉重来问苦吟托兴偶凭风月逺忘机终在寂寥深千萹未听常徒口一字须防作者心此日与君聊话别老身难约更相寻  

和西蜀可凖大师逺寄之什  

莫知何路去追攀空想人间出世间杜口已同居士室传心休问祖师山禅中不住方为定说处无生始是闲珍重希音逺相寄乱西望叠孱顔  

荆门暮冬与节公话别  

漳河湘岸柳关头离别相逢四十秋我忆黄梅梦南国君懐明主去东周几程霜雪经残腊何处封疆过旧游好及春风承帝泽莫忘衰朽卧林邱  

贺孙支使郎中迁居  

别认公侯礼上才筑金何啻旧燕台地连东阁横头买门对西园正面开不隔红尘趋棨防只拖珠履赴尊罍应逢明月清霜夜闲领笙歌宴此来  

庭际新移松竹  

三茎瘦竹两株松瑟瑟翛翛韵且同抱节乍离新涧雪盘根逺别旧林风岁寒相倚无尘地防影分明有月中更待阳和信催促碧梢青杪看凌空  

荆门寄题禅月大师影堂  

泽国闻师泥日后蜀王全礼葬余灰白莲塔向清泉锁禅月堂临锦水开西岳千篇传古律【`大师着西岳集三十卷盛传于世`】南宗一句印灵台不堪只履还西去葱岭如今无使廻  

贺雪  

上清凝结下乾坤为瑞为祥表致君日月影从光外过山河形向静中分歌扬郢路谁同听声洒梁园客共闻堪想画堂帘卷次轻随舞袖正纷纷  

荆州寄贯防上人  

旧斋休忆对松闗各在王侯顾遇间命服巳霑天渥泽衲衣犹拥祖斓斑相思莫救烧心火留滞难移压脑山得失两途俱不是笑他髙卧碧孱顔  

送休师归长沙宁觐  

髙堂亲老本师存多难长悬两处魂巳说战尘消汉口便随征櫂别荆门晴吟野阔无耕地晩宿湾深有钓村他日更思衰老否七年相伴琢诗言  

江上夏日  

无处清隂似剡溪火云竒崛倚空齐千山冷叠湖光外一扇凉揺楚色西碧树影疎风易断緑芜平逺日难低故园旧寺临湘水斑竹烟深越鸟啼  

渚宫春日因怀有作  

旧业树连湘树逺家山云与岳云平僧来巳説无耕钓鴈去那知有弟兄客思莫牵蝴蝶梦乡心自忆鹧鸪声沙头南望堪肠断谁把归舟载我行  

松化为石【`近闻金华山古松化为石`】  

盘根几耸翠崖前却偃凌云化至坚乍结精华齐永刼不随凋变巳千年逢贤必用镌辞立遇圣终将刻印传肯似荆山凿余者藓封顽滞卧岚烟  

寄澧阳吴使君  

南客西来话使君涔阳风雨变行春四邻耕钓趋仁政千里烟花压路尘去兽未胜除狡吏还珠争似复逋民红兰浦暖携才子烂醉连题赋白苹  

湘江送客  

湘江秋色湛如氷楚客离懐暮不胜千里碧云闻塞鴈防程青草见巴陵寒涛响叠晨征防岸苇丛明夜泊灯鹦鹉洲邉若回首为思前事一扪膺  

暮游岳麓寺  

寺楼髙出碧崖棱城里谁知在上层初雪洒来乔木暝逺禽飞过大江澄闲消不睡怜长夜静照无言谢一灯回首何邉是空地四村桑麦遍邱陵  

林下留别道友  

住亦无依去是闲何心终恋此林间片云孤鹤东西路四海九州多少山静坐趂凉移树影兴随题处着苔斑秋来洗浣行衣了还尔邻僧旧竹闗  

道林寺居寄岳麓禅师二首  

门前石路彻中树影泉声在半空寻去未应劳上下往来殊巳倦西东髭根尽白孤云并心迹全忘片月同长忆髙窗夏天里古松青桧午时风  

山袍不称下红尘各是闲居岛外身两处烟霞门寂寂一般苔藓石磷磷禅闗悟后宁疑物诗格元来不傍人月照经行更谁见露华松粉防衣巾  

乱后江西过孙鲂旧居因寄  

旧游重到倍悲凉吟忆同人倚寺墙何处暮蝉喧逆旅此中山鸟噪垂杨寰区有主权兵器风月无人掌桂香欲寄此心空北望塞鸿天末失归行  

宜春江上寄仰山长老二首  

水隔孤城城隔山水邉时望忆师闲清泉白石中上落日半空栖鸟还云影触衣分朶朶雨声吹磬散潺潺传心莫学罗浮去后軰思量待扣关  

雨晴天半碧光流影倒残阳湿郡楼絶顶有人经劫在浮生无客暂时游窗开万壑春泉乱塔锁孤灯万木稠欲为吾师拂衣去白云红叶又新秋  

萤  

透窗穿竹住还移万类俱闲始见伊难把寸光藏暗室自持孤影助明时空庭散逐金风起乱叶争投玉露垂后代儒身嬾收拾夜深飞过读书帷  

湘中送翁员外归闽  

船满琴书与酒杯清湘影里片帆开人归南国乡园去鴈逐西风日夜来天势渐低分海树山程欲尽见城台此身未别江邉寺犹防星郎奉诏廻  

寄居道林寺作  

岚湿南朝殿塔寒此中因得谢尘寰巳同庭树千株老未负溪云一片闲石镜旧游临皎洁岳莲曽上彻孱顔如今衰飒成多病黄叶风前昼掩闗  

沙鸥  

暖傍渔船睡不惊可怜孤洁似华亭晩来湾浦冲平碧晴过汀洲拂浅青翡翠静中修羽翼鸳鸯闲处事仪形何如飞入汉宫里留与兴亡作典经  

和翁员外题马太傅宅贾相公井  

飞尘不敢下相干闇脉傍应润牡丹心任短长投玉绠底须三五暎金盘神工旧制澄在天泽时加潋灔寒太傅欲旌前古事星郎属思久凭栏  

防云  

何触石湿苔钱便逐髙风离瀑泉深处卧来眞隐逸上头行去是神仙千寻有影沧江底万里无踪碧落邉长忆旧山青壁里绕庵闲伴老僧禅  

对雪寄荆幕知巳  

猛势防开万里清月中看似日中明此时鸥鹭无人见何处关山有客行郢唱转髙谁败和巴歌相顾自销声江斋卷箔含毫久应想梁王礼不轻  

送相里秀才赴举  

两上东堂不见春文明重去有谁亲曽逢少海尊前客旧是神仙防里人巳遂风云催化羽却将雷电助烧鳞明年自此登龙后回首荆门一路尘  

荆门疾中喜谢尊师自南岳来相里秀才自京至  

闲堂昼卧眼初开强起徐行绕砌苔鹤氅人从衡岳至鹑衣客自洛阳来坐闻邻树栖幽鸟吟觉江云发早雷西笑东游此相别两途消息待谁回  

吟兴自述  

前习都由未尽空生知雅学妙难穷一千首出悲哀外五十年销雪月中兴去不妨归静虑情来何止发眞风曽无一字千声利岂媿操心负至公  

送谢尊师自南岳出入京  

曽听鹿鸣逢世乱因披羽服隐衡阳防多事隔丹霄兴三十年成两霜芝术未甘销勇气风骚无那激刚肠中朝旧有知音在可是悠悠入帝乡  

送司空学士赴京  

文初命下江邉难恋沙鸥与钓船蓝绶乍称新学士白衫初脱旧神仙龙山送别风生路鸡树从容雪照筵重谒徃年金牓主便将才术佐陶甄  

## 御定全唐诗卷八百四十六  

齐巳  

春寄尚顔  

含桃花谢杏花开杜宇新啼燕子来好事可能无分得名山长似有人催檐声未防前旬雨电影还连后夜雷心迹共师争几许似人嫌处自迟回  

寄梁先軰  

慈恩塔下曲江邉别后多应梦到仙时去与谁论此事乱来何处觅同年陈琳笔砚甘前席甪里烟霞待共眠爱惜麻衣好顔色未教朱紫汚天然  

荆渚偶作  

无味吟诗即把经竟将疎野访谁行身依江寺庭无树山绕天涯路有兵竹瓦雨声漂永日纸窗灯焰照残更从容一觉清凉梦归到龙潭扫石枰  

城中晩夏思山  

葛衣霑汗功虽健纸扇揺风力甚卑苦热恨无行脚处防凉喜到立秋时竹轩静看蜘蛛挂莎径闲听蟋蟀移天外有山归即是岂同游子暮何之  

忆旧山  

谁请衰羸住北州七年魂梦旧山丘心清槛底潇湘月骨冷禅中太华秋髙节未闻驯虎豹片言何以傲王侯应须脱洒孤去始是分明个剃头  

寄体休  

南州君去为寻医病色应除似旧时久别莫忘庐阜约却来须有洞庭诗金陵徃岁同窥井岘首前秋共读碑两处山河见兴废相思更切卧云期  

过陆鸿渐旧居【`陆生自有传于井石又云行坐诵佛书故有此句`】  

楚客西来过旧居读碑寻传见终初佯狂未必轻儒业髙尚何妨诵佛书种竹岸香连菡萏煑茶泉影落蟾蜍如今若更生来此知有何人赠白驴【`时太守赠白驴`】  

寄懐钟陵旧游因寄知巳  

洗井僧来说旧游西江东岸是城楼昔年淹迹因王化长日凴栏看水流眞观上人栖树石陈陶处士在林丘终拖老病重寻去得到匡庐死便休  

遣懐  

病肠休洗老休医七十能饶百岁期不死任还蓬岛客无生自有雪山师浮云聚散俱闗虑明月相逢好展眉既兆未萌闲酌度不如中抱是寻思  

懐武陵因寄幕中韩先軰何从事  

武陵嘉致迹多幽每见图经恨白头溪浪碧通何处去桃花红过郡前流常闻相幕鸳鸿兴日向神仙洞府游凿井耕田人在否如今天子正徴搜  

赠樊处士  

小子声名天下知满簪霜雪白麻衣谁将一着争先后共向长安定是非有路未曽迷日用无贪终不乱天机闲寻道士过仙观赌得黄庭两卷归  

荆渚逢禅友  

泽国相逢话一宵云山偶别隔前朝社思匡岳无宗炳诗忆扬州有鲍昭晨野黍离春漠漠水天星粲夜遥遥闲吟莫忘传心祖曽立堦前雪到腰  

送僧归洛中  

赤日彤霞照晩坡东州道路兴如何蝉离楚栁鸣犹少叶到嵩云落渐多海内自为闲去住闗头谁问旧经过叮咛与访春山寺白乐天眞在也麽  

道林寓居  

秋泉一片树千株暮汲寒烧外有余青嶂这邉来巳熟红尘那畔去应疎风骚未肯忘雕琢潇洒无妨更剃除即问沃州开士僻爱禽怜骏意何如  

仙掌  

峭形寒倚夕阳天毛女莲花翠影连云外自为髙出手人间谁合鬬挥拳鹤抛青汉来岩桧僧隔黄河望顶烟晴露红霞长满掌只应栖托是神仙  

中秋月  

空碧无云露湿衣羣星光外涌清规东楼【`一作林`】莫碍渐髙势四海待【`一作正`】防当午【`一作路`】时还许分明吟皓魄肯教幽暗取丹枝可怜半夜婵娟影正对五侯残酒池【`一作巵`】  

送禅者游南岳  

忽随南櫂去衡阳谁住江邉树下房尘梦是非都觉了野云心地更何妨渐临瀑布听猨思却背岣嵝有鴈行想到中上层寺石窗秋霁见潇湘  

闻道林诸友尝茶因有寄  

枪旗冉冉緑丛园谷雨初晴呌杜鹃摘带岳华蒸晓露碾和松粉煮春泉髙人梦惜藏岩里白硾封题寄火前应念苦吟耽睡起不堪无过夕阳天  

将归旧山留别错公  

旧前昨下来时白石丛丛间紫薇章句不堪歌有道溪山只合退无机云含暧态晴犹在鹤飬闲神昼不飞欲去更思过丈室二年频此揖清晖  

闻尚顔上人剏居有寄  

麓山南面橘洲西别搆新斋与竹齐野客巳闻将鹤赠江僧未说有诗题窗临杳霭寒千嶂枕遍潺湲月一溪可想乍移禅【`一作吟`】榻处松隂冷湿壁新泥  

庚午岁九日作  

门底秋苔嫩似蓝此中消息兴何堪乱离偷过九月九头尾筭来三十三云影半晴开梦泽菊花防暖傍江潭故人今日在不在胡鴈背风飞向南  

逢进士沈彬  

欲话趋时首重搔因君倍惜剃头刀千般贵在能过逹一片心闲不那髙山叠好云藏玉鸟海翻狂浪隔金鼇时应记得长安事曽向文属思劳  

闻王员外新恩有寄  

欲退无因贵逼来少仪官美右丞才青袍早许淹花幕霜简方闻谢柏台金诺静宜资讲诵玉山寒称奉尊罍西峰有客思相贺门隔潇湘雪未开  

秋夕言懐寄所知  

休问防庄材不材孤灯影共傍寒灰忘筌话道心甘死体论诗口嬾开窗外风涛连建业梦中云水忆天台相疎却是相知分谁讶经年一度来  

答禅者  

五老峰前相遇时两无言语只扬眉南宗北祖皆如此天上人间更问谁山衲静披云片片铁刀凉削丝丝闲吟莫学汤从事抛却袈裟负本师  

寄尚顔【`公受徐州薛尚书见知`】  

莫向孤道息机有人偷眼羡吾师满身光化年前宠几轴开平岁里诗北阙故人随防乱南山旧寺在参差清吟但忆徐方政应恨当时不见时  

梓栗杖送人  

禅家何物赠分襟只有天台杖一寻拄去客归青洛逺采来僧入白云深游山曽把探龙穴出世期将指佛心此日江邉赠君后却携笻杖向东林  

寄朗陵二禅友  

潇湘曽宿话诗评荆楚连秋阻野情金锡罢游双白铁盂终守一斋清篇章老欲齐髙手风月闲思到极精南望山门石何处沧浪云梦浸天横  

灯  

幽光耿耿草堂空窗隔飞蛾恨不通红烬自凝清夜朶赤心长谢碧纱笼云藏水国城台里雨闭松门殿塔中金屋玉堂开照睡岂知萤雪有深功  

寄金陵幕中李郎中  

龙门支富才能年少飞翔便大鹏久待尊罍临铁瓮又从节镇金陵精神一只秋空鹤骚雅千寻夏井氷长忆相招宿华馆数宵忘寝尽寒灯  

寄韩蜕秀才  

松门髙不似侯门藓迳鞋踪触处分逺事即为无害鸟多闲便是有情云那忧宠辱来惊我且寄风骚去敌君和伴李膺琴酒外绛纱闲卷共论文  

湘中春兴  

雨歇江明苑树干物妍时泰恣游盘更无轻翠胜杨栁尽觉浓华在牡丹终日去还抛寂寞绕池回却凭栏干红芳片片由青帝忍向西园防落残  

送错公栖公南游  

洪偃汤休道不殊髙帆共载兴何俱北京防乱离丹凤南国烟花入鹧鸪明月团圆临桂水白云重叠起苍梧威仪本是朝天士暂向辽荒住得无  

寄南岳诸道友  

南望衡阳积瘴开去年曽踏雪游回谩为楚客蹉跎过却是邉鸿的当来乳窦孤明含海日石桥危滑长春苔终寻十八高人去共坐苍崖飬圣胎  

送韩蜕秀才赴举  

槐花馆驿暮尘昏此处分明吏部孙才器合居科第首风流幸是缙绅门春和洛水清无浪雪洗髙碧断根堪想都人齐指防列仙相次上昆仑  

洖居寓言  

秋蔬数垅傍潺湲颇觉生涯异俗縁诗兴难穷花草外野情何限水云邉虫声绕屋无人语月影当松有鹤眠寄向东溪老樵道莫摧丹桂博青钱  

遣懐  

诗病相兼老病深世医徒更费千金余生岂必虚抛掷未死何妨乐咏吟流水不回【`一作回`】休叹息白云无迹莫追寻闲身自有闲消处黄叶清【`一作秋`】风蝉一林  

自湘中将入蜀留别诸友  

巾舄初随入蜀船风帆吼过洞庭烟七千里路到何处十二云更那邉巫女暮归林淅沥巴猨吟断月婵娟来年五月峨嵋雪坐防消融满锦川  

寄匡阜诸公二首  

松头栢顶碧森森虚槛寒吹夏景深静社可追长徃迹白莲难问久修心山围四靣才容寺月到中宵始满林争学忘言住幽胜吾师遗集尽清吟  

峰前林下东西寺地角天涯来往僧泉月净流闲世界杉松深锁尽香灯争无大士重修社合有诸贤更服膺曽寄邻房挂缾锡雨闻岩溜解春氷  

送人入蜀  

何必闲吟蜀道难知君心出崄间寻常秋泛江陵去容易春浮锦水还两面碧悬神女峡几重青出丈人山文君酒市逢初雪满贳新沽洗旅顔  

酬庐山张处士  

发枯身老任浮沉嬾泥秋风更役吟新事向人堪结舌旧诗开卷但伤心苔牀卧忆泉声绕麻履行思树影深终谢柴桑与彭泽醉游闲访入东林  

寄岘山道人  

凤门髙对鹿门青往岁经过恨未平辩鼎上人方话道卧龙丞相忽追兵炉峰已负重回计华岳终悬未去情闻説东周天子圣防揺金锡却西行  

送王处士游蜀  

又挂寒帆向锦川木兰舟里过残年自修姹姹炉中物拟作飘飘水上仙三峡浪喧明月夜万州山到夕阳天来年的有荆南信回札应缄十色牋  

怀金陵李推官僧自牧  

秣陵长忆共吟游儒释风骚道上流莲幕少年轻谢朓雪山眞子鄙汤休也应有作懐清苦莫谓无心过白头欲附别来千万意病身初起向残秋  

寄寻萍公  

闻在湓城多寄住随时谈笑浑尘埃孤恐忆便归去浮世要看还下来万顷野烟春雨断九条寒浪晩窗开虎溪桥上龙潭寺曽此相寻雪回  

得李推官近寄懐  

荆门前岁使乎回求得星郎近制来连日借吟终不巳一灯忘寝又重开秋风漫作牵情赋春草眞为入梦才堪笑陈宫诸狎客当时空有个追陪  

对菊  

蝶醉风狂半折时冷烟清露压离披欲倾琥珀杯浮尔好把茱茰朶配伊孔雀毛衣应者是鳯凰金翠更无之何因栽向僧园里门外重阳过不知  

忆东林因送二生归  

好向东林度此生半天山脚寺门平红霞嶂底潺潺色清夜房前瑟瑟声偶别十年成瞬息欲来千里阻刀兵可怜二子同归兴南国烟花路好行  

渚宫西城池上居  

城东移锡住城西緑绕春波引杖藜翡翠满身衣有异鹭鸶通体格非低风揺栁眼开烟小暖逼兰芽出土齐犹有幽深不相似剡溪乘櫂入耶溪  

中秋夕怆怀寄荆幕孙郎中  

白莲香散沼痕干緑篠隂浓藓地寒年老寄居思隐切夜凉留客话时难行僧尽去云山逺賔鴈同来泽国寛时谢孔璋操檄外每将空病问衰残  

酬湘幕徐员外见寄  

东海儒宗事业全氷棱孤峭类神仙诗同李贺精通鬼文拟刘轲妙入禅珠履早曽从相府玳簪今又别官筵篇章几谢传西楚空想雄风度十年  

寄蜀国广济大师  

冰压霜坛律格清三千传授尽门生禅心尽入空无迹诗句闲搜寂有声满国緐华徒自乐两朝更变未曽惊终思相约岷峨去不得携笻一路行  

答献上人卷  

衲衣禅客袖篇章江上相防共感伤秦甸乱来栖白没杼山空后皎然亡清留岛月秋凝露苦寄巴猨夜呌霜珍重南宗好才子灰心冥目外无妨  

寄武陵贯防上人二首  

知泛沧浪櫂未还西峰房锁夜潺潺春陪相府游仙洞雪共賔寮对玉山诗里几添新菡萏衲痕应换旧斓斑莫忘一句曹溪妙堪塞孙孙骋度关  

吴头东靣楚西边云接苍梧水浸天两地别离身巳老一言相合道休传风骚妙欲凌春草踪迹闲思绕岳莲不是傲他名利世吾师本在雪山巓  

怀体休上人  

仲宣楼上望重湖君到潇湘得健无病遇何人分药饵诗逢谁子论功夫杉萝寺里寻秋早橘柚洲邉度日晡许送自身归华岳待来朝暮拂缾盂  

招湖上兄弟  

去岁得君消息在两凭人信过重湖忍贪风月当年少不寄音书慰老夫药鼎近闻传秘诀诗门曽説拥寒炉汉江江路西来便好傍扁舟访我无  

江居寄闗中知巳  

多病多慵汉水邉流年不觉已皤然旧栽花地添黄竹新陷盆池换白莲雪月未忘招逺客云山终待去安禅八行书札君休问不似风骚寄一篇  

中秋十五夜寄人  

髙河瑟瑟转金盘歕露吹光逆凭栏四海鱼龙精魄冷五山鸾鹤骨毛寒今宵尽向圆时望后夜谁当缺处防何事清光与蟾兔却教才小少留难  

谢人自钟陵寄纸笔  

故人犹忆苦吟劳所恵何殊金错刀霜雪剪栽新剡硾锋铓管束本宣毫知君倒箧情何厚借我临池价斗髙词客分张防欲尽不堪来处隔秋涛  

移居西湖作二首  

火云阳焰欲烧空小槛幽窗想旧峰白汗此时流枕簟清风何处动杉松残更正好眠凉月逺寺俄闻报晓钟只待秋声涤心地衲衣新洗健形容  

官园树影昼隂隂咫尺清凉莫浣心桃李别教人主掌烟花不称我追寻蜩螗晩噪风枝稳翡翠闲眠宿处深争似出尘地行止东林苔径入西林  

题玉泉寺  

髙韵双悬张曲江联题兼是孟襄阳后人才地谁称短前辈经天尽负长胜景饱于闲采拾灵踪销得正思量时移两板成尘迹犹挂吾师旧影堂  

看金陵图  

六朝图画战争多最是陈宫计数讹若爱苍生似歌舞隋皇自合耻干戈  

寄南岳泰禅师  

江头黙想坐禅白石山前万丈空山下猎人应不到雪深花鹿在庵中  

片云  

水底分明天上云可怜形影似吾身何妨舒作从龙势一雨吹销万里尘  

寄清溪道者  

万重千叠红霞嶂夜烛朝香白石龛常寄溪窗凭危槛防经影落古龙潭  

病中勉送小师往清凉山礼大圣  

丰衣足食处莫住圣迹灵踪好遍寻忽遇文殊开慧眼他年应记老师心  

谢人恵挂杖  

何处云根采得来黒龙狂欲作风雷知师念我形骸老教把经行拄緑苔  

送楚云上人徃南岳刺血写法华经  

剥皮刺血诚何苦欲写灵山九防文十指沥干终七轴后来求法更无君  

送胎发笔寄仁公  

内唯胎髪外【`一作内`】秋毫緑玉新栽管束牢老病手疼无那尔却资年少写风骚  

谢西川昙城大师玉筯篆书  

玉筯眞文久不兴李斯传到李阳氷正悲千载无来者果见僧中有个僧  

偶作寄王秘书  

七丝湘水秋深夜五字河桥日暮时借问秘书郎此意静弹髙咏有谁知  

谢人恵纸  

烘焙几工成晓雪轻明百幅叠春冰何消才子题诗外分与能书贝叶僧  

答文胜大师清柱书  

才把文章干圣主便承恩泽换禅衣应嫌六祖传空【`一作空传`】衲只向曹溪求【`一作永`】息机  

寄懐曽口寺文英大师【`一本无曽口寺三字`】  

着紫袈裟名巳贵吟红菡萏价兼髙秋风曽忆西游处门对平湖满白涛  

懐道林寺道友【`一本无道友二字`】  

四絶堂前万木秋碧参差影压湘流闲思宋杜题诗板一日【`一作上`】凭栏到夜休  

辞主人絶句四首  

放鹤  

华亭来【`一作又`】复去芝田丹顶霜毛性可怜纵与乘轩终悮主不如还放却【`一作去`】辽天  

放猨  

堪忆春云十二峰野桃山杏摘香红王孙可念愁金锁从【`一作纵`】放断膓明月中  

放鹭鸶  

白萍红蓼碧江涯日暖双双立睡时顾揭金笼放归去却随沙鹤鬬轻丝  

放鹦鹉  

陇西苍献结巢髙本为无人识翠毛今日笼中强言语乞归天外啄含桃  

## 御定全唐诗卷八百四十七  

齐已  

猛虎行  

磨尔牙错尔爪狐莫威莫狡饥来吞噬助肠饱横行不怕日月明皇天产尔为生狞前村半夜闻吼声何人按剑灯荧荧  

西山叟  

西山中多狼虎去歳伤儿复伤妇官家不问孤老身还在前山山下住  

君子行  

圣人不生麟龙何瑞梧桐不髙凤凰何止吾闻古之有君子行藏以时进退求已荣必为天下荣耻必为天下耻茍进不如此退不如此【`乐府诗集无此四字`】亦何必用虚伪之文章取荣名而自美  

善哉行  

大鹏刷翮谢溟渤青云万层髙突出下视秋涛空弥旧处鱼龙皆细物人生在世何容易眼浊心昏信生死愿除嗜欲待身轻携手同寻列仙事  

日日曲  

日日日东上日日日西没任是神仙容也须成朽骨浮云灭复生芳草死还出不知千古万古人葬向青山为底物  

耕叟  

春风吹蓑衣暮雨滴箬笠夫妇耕共【`一作且`】劳儿孙饥对泣田园髙且瘦赋税重复急官仓防雀群共【`一作只`】待新租入  

苦热行  

离宫划开赤帝怒喝出六龙奔日驭下土熬熬若【`一作苦`】煎煮苍生惶惶无处处火云峥嵘焚泬寥东臯老农肠欲焦何当一雨蘓我苖为君撃壤歌帝尧  

苦寒行  

冰峰撑空寒矗矗云凝水冻埋海陆杀物之性伤人之欲既不能断絶蒺藜荆棘之根株又不能展鳯皇麒麟之拳局如此则何如为和煦为膏雨自然天下之荣枯融融于万戸  

春风曲  

春风有何情旦暮来林园不问桃李主吹落红无言  

城中懐山友  

春城来徃桃李碧暖艳红香断消息吾徒自有山中邻白昼冥心坐岚壁  

读李贺歌集  

赤水无精华荆山亦枯槁元珠与虹玉璨璨李贺抱清晨醉起临春台吴绫蜀锦胸襟开狂多两手掀蓬莱瑚掇尽空土堆  

风琴引  

挼吴丝雕楚竹髙托天风拂为曲一一宫商在素空鸾鸣凤语翘梧桐夜深天碧松风多孤窗寒梦惊流波愁魂傍枕不肯去翻疑住处邻湘娥金【`一作熏`】风声尽熏【`一作金`】风发冷泛虚堂韵难歇常恐聴多耳渐烦清音不絶知音絶  

夏云曲  

红嵳峨烁晩波乖龙慵卧旱鬼多爞爞万里压天堑飏雷电光空闪闪好雨不雨风不风徒倚穹苍作岩险男巫女觋更走魂焚香祝天天不闻天若闻必能使尔为润泽洗埃氛而又变之成五色捧日轮将以表唐尧虞舜之明君  

读李白集  

竭云涛刳巨鼇搜括造化空牢牢冥心入海海神怖骊龙不敢为珠主人间物象不供取饱饮【`一作饭`】游神向悬圃锵金铿玉千余篇脍吞炙嚼人口传须知一一丈夫气不是绮罗儿女言  

祈真坛  

玉瓮瑶坛二三级学仙弟子参差入霓旌队仗下不下松桧森森天露湿殿前寒气束香云朝祈暮祷元君茫茫俗骨醉更昏楼台十二遥昆仑昆仑纵广一万二千里中有五色云霞五色水何当断欲便飞去不要九转神丹换精髓  

黄雀行  

双双野田雀上下同饮啄暖去栖蓬蒿寒归傍篱落殷勤避罗网乍可遇雕鹗雕鹗虽不仁分明在寥廓  

石竹花  

石竹花开照庭石红藓自禀离宫色一枝两枝初笑风猩猩血泼低低丛常嗟世眼无真鉴却被丹青苦相陷谁为根寻造化功为君吐出淳元胆白日当午方盛开彤霞灼灼临池台緐香浓艳如未已粉蝶游蜂狂欲死  

寄南岳白莲道士能于常啸  

猨猱休啼月皎皎蟋蟀不吟山悄悄大耳仙人满颔须醉倚长松一声啸  

古劒歌  

古人手中铸神物百链百淬始提出今人不要强硎磨莲锷星文未曽没一弹一抚闻铮铮老龙影夺秋灯眀何时得遇英雄主用尔平治天下去  

湘妃庙  

湘烟蒙蒙湘水急汀露凝红裛莲湿苍梧云叠九嶷深二女魂飞江上立相携泣凤盖龙舆追不及庙荒松朽啼飞猩笋鞭迸出阶基倾黄昏一岸隂风起新月如眉生阔水  

巫山髙  

巫山髙巫女妖雨为暮兮云为朝楚王顦顇魂欲销秋猨嘷嘷日将夕红霞紫烟凝老壁千岩万壑花皆坼但恐芳菲无正色不知今古行人行几人经此无秋情云深庙逺不可觅十二峰头揷天碧  

赠持法华经僧  

众人有口不説是即说非吾师有口何所为莲经七轴六万九千字日日夜夜终复始乍吟乍讽何悠扬风篁古松含秋霜但恐天龙夜义干闼众防塞虚空耳皆耸我闻念经功徳縁舌根可筭【`一作等`】金刚坚他时劫火洞燃后神光璨璨如红莲受持身心茍精洁尚能使烦恼大海水枯竭魔王轮幢自摧拆何况更如理行如理説  

刳肠  

尔既能于灵应久存其生尔既能于瑞胡得迷其死刳肠徒自屠曵尾复何累可怜濮水流一叶泛庄子  

赠岩居僧  

石如骐驎岩作室秋苔漫坛净于漆袈裟盖头心在无黄猨白猨啼日日  

观李琼处士画海涛  

巨鼇转侧长防翻狂涛颠浪髙漫漫李琼夺得造化本都卢缩在秋毫端一挥一画皆筋骨滉漾崩腾大鲸臬叶扑仙槎摆欲沉下头应是骊龙窟昔年曽要渉蓬瀛唯闻撼动瑚声今来正叹陆沉久见君此画思前程千寻万功难测海门山小涛头白令人错认钱塘城罗刹石底奔雷霆  

升天行  

身不沉骨不重驱青鸾驾白凤幢盖飘揺【`一作飘`】入冷空天风瑟瑟星河动瑶阙参差阿母家楼台戏闭凝彤霞三五仙子乘龙车堂前碾烂蟠桃花廻头却顾蓬莱顶一防浓岚在深井  

还人  

李白李贺遗机杼散在人间不知处闻君收在芙蓉江日鬪鲛人织秋浦金梭劄劄文离离吴姬越女羞上机鸳鸯浴烟鸾凤飞澄江晓映余霞辉仙人手持玉刀尺寸寸酬君珠与璧裁作霞裳何处披紫皇殿里深难【`一作相`】觅  

轻薄行  

玉鞭金镫骅骝蹄横眉吐气如虹霓五【`一作玉`】陵春暖芳草齐笙歌到处花成泥日沉月上且鬪鸡醉来莫问天髙低伯阳道徳何唾咦【`一作涕唾`】仲尼礼乐徒卑栖  

浮云行  

大野有贤人大朝有圣君如何彼浮云掩蔽白日轮安得东南风吹散八表外使之【`一本无之字`】天下人共见尧眉彩  

煌煌京洛行  

圣君垂衣裳荡荡若朝旭大观无遗物四夷来率服清晨回北极紫气盖黄屋双阙耸双鼇九门如川渎梯山航海至昼夜车相续我恐红尘深变为黄河曲  

吊汨罗  

落日倚阑干徘徊汨罗曲寃魂如可吊烟浪声似哭我欲考鼋鼍之心烹鱼龙之腹尔既啖大夫之血食大夫之肉千载之后犹斯暗【`一作藏`】伏将谓唐虞之尊还如荒悴【`一作醉`】之君更有逐臣于焉葬魂得以纵其噬恣其吞  

赠念法华经僧  

念念念兮入恶易念念念兮入善难念经念佛能一般爱河竭处生波澜言公少年真法器白昼不出夜不睡心心縁经口縁字一室寥寥灯照地沉檀卷轴寳函盛檐卜香熏水精记空山木落古寺闲松枝鹤眠霜霰干牙根舌根水滴寒瑚捶打红琅玕但恐莲花七朶一时折朶朶似君心地白【`一作簇攒`】又恐天风【`一作风`】吹天花缤纷如雨飘袈裟况闻此经甚微妙百千诸佛真秘要灵山说后始传来闻者虽多持者少更堪诵入陀罗尼【`此云总持`】唐音梵音相杂时舜弦和雅熏风吹文王武王更悲如此争不遣碧空中有龙来聴有鬼来聴亦使人间闻者敬见者敬自然心虚空性清净此经真体即毘卢【`此云种种光`】雪岭白牛君识无  

短歌寄鼓山长老【`第十一句缺一字`】  

雪峰雪峰髙且雄峩峩堆积青冥中六月赤日烧不镕飞禽瞥见人难通常闻中有白象王五百象子皆威光行围坐绕同一色森森影动旃檀香于中一子最雄猛称尊独踞皷山顶百千眷属隂　影身照曜吞秋景裁闻岷国民归依前王后王皆师资宁同梁武遇达磨独后弹指空伤悲  

渔父  

夜钓洞庭月朝醉巴陵市却归君山下鱼龙窟边睡生涯在何处白浪千万里曾笑楚臣迷苍黄汨罗水  

采莲曲  

越溪女越江莲齐菡萏双婵娟嬉游向何处采摘且同船浩唱【`一作歌`】发容与清波生漪涟时逢岛屿泊几共鸳鸯眠襟防既盈溢馨香亦相传薄暮归去来苎萝生碧烟  

啄木  

啄木啄啄鸣林响壑贪心既縁利嘴斯凿有朽百尺微虫斯宅以啄去害啄更弥剧层崖豫章耸干苍苍无纵尔啄摧我栋梁  

灵松歌  

灵松灵松是何根株盘擗枝干与羣木殊世眼争知苍翠容薜萝遮体深朦胧先秋瑟瑟生谷风青隂倒卓寒潭中八月天威行肃杀万木凋零向霜雪唯有此松髙下枝一枝枝在无摧折痴冻顽冰如铁坚重重鎻到槎牙颠老鳞枯节相把捉踉跄立在青崖前有时深洞兴雷雹飞电绕身光闪烁乍似苍龙惊起时攫雾穿云欲腾跃夜深山月照髙枝疎影细落莓苔矶千年朽枿魍魉出一株寒韵锵琉璃安得良工妙图雘写将偃蹇悬烟阁飞瀑声中战岁寒红霞影里擎萧索  

蠧  

蠧不自蠧而蠧于木蠧极木心以丰尔腹偶或成之胡为朂人人而不真繇尔乱神蠧兮蠧兮何全其生无托尔形霜松雪柽  

行路难  

行路难君好看惊波不在黤黮间小人心里藏崩湍七盘九折寒崒翻车倒盖犹堪出未似是非唇舌危闇中潜毁平人骨君不见楚灵均千古沉寃湘水濵又不见李太白一朝却作江南客  

谢徽上人见恵二龙障子以短歌酬之  

我见苏州昆山金城中金城柱上有二龙老僧相传道是僧繇手寻常入海共龙鬬又闻蜀国玉局观有孙遇迹盘屈身长八十尺游人争看不敢近头覻寒泉万丈碧近有五羊徽上人闲工小笔得意新画龙不夸头角及须鳞只求筋骨与精神徽上人真艺者恵我双龙不言价等闲不敢将悬挂恐是叶公好假龙及见真龙却惊怕  

送人往长沙  

荆门归路指湖南千里风帆兴可谙好聴鹧鸪啼雨处木兰舟晩泊春潭  

偶题  

时事嬾言多忌讳野吟无主若纵横君看三百篇章首何处分眀着姓名  

寄山中叟  

青泉碧树夏风凉紫蕨红粳午防香应笑晨持一盂苦腥羶市里呌家常  

赠琴客  

曽携五老峰前过几向双松石上弹此境此身谁更爱掀天羯鼓满长安  

勉吟僧  

千【`一作万`】途万辙乱真源白昼劳形夜断魂忍着袈裟把名纸学他低折五侯门  

送人归华下  

莲花峰翠湿凝秋旧业园林在下头好束诗书且归去而今不爱事风流  

夏日城中作二首  

三面僧邻一面墙更无风路可吹凉他年舍此归何处青壁红霞裹石房  

竹低莎浅雨蒙蒙水槛幽窗暑月中有境牵怀人不防东林门外翠横空  

黙坐  

灯引飞蛾拂焰迷露淋栖鹤压枝低冥心坐满蒲团稳梦到天台过剡溪  

水边行  

身着袈裟手杖藤水边行止不妨僧禽栖日落犹孤立隔浪秋山千万层  

寄郑谷郎中  

人间近遇风骚匠鸟外曽逢心印师除此二门无别妙水边松下独寻思  

翡翠  

水边飞去青难辨竹里归来色一般磨吻鹰鹯莫相害白鸥鸿鹤满沙滩  

与节供奉大徳游京口寺留题  

栁岸晴縁十里来水边精舍絶尘埃煮茶尝摘兴何极直至残阳未欲回  

谢荆幕孙郎中见示乐府歌集二十八字  

长吉才狂太白颠二公文阵势横前谁言后代无髙手夺得秦皇鞭鬼鞭  

谢隂符经勉送藏休上人二首  

事遂鼎湖遗劒履时来渭水掷鱼竿欲知贤圣存亡道自向心机反覆看  

一林霜雪未霑头争遣藏休肯便休学尽世间难学事始堪随处任虚舟  

幽斋偶作  

幽院才容个小庭疎篁低短不堪情春来犹赖邻僧树时引流莺送好声  

赠念法华经僧  

万境心随一念平红芙蓉折爱河清持经功力能如是任驾白牛安稳行  

对菊  

无艳无妖别有香栽多不为待重阳莫嫌醒眼相看过却是真心爱澹黄  

闭门  

正是闭门争合闭大家开处不须开还防朗月清风夜有个诗人相访来  

勉送吴国三五新戒归  

法王遗制付仁王难得难持劫数长努力只须坚守防三千八万是垣墙  

夏日寄清溪道者  

老病不能求药饵朝昏祗是但焚烧不知谁为收灰骨累石栽松傍寺桥  

送恵空北游  

君向岘山【`一作阳`】游圣境我将何以记多才叮咛堕泪碑前过写取斯文寄我来  

寄怀归州马判官  

三年为倅兴何长归计应多事少忙又见秋风霜裛树满山椒熟水云香  

观荷叶露珠  

霏微晓露成珠颗宛转田田未有风任器方圆性终在不妨翻覆落池中  

苦热怀玉泉寺寄仁上人  

火云如烧接苍梧原野烟连大泽枯谩费葛衫葵扇力争禁泉石润肌肤  

观盆池白莲  

素蕚金英歕露开倚风凝立独徘徊应思潋灔秋池底更有归天伴侣来  

折杨栁词四首  

凤楼髙映緑隂隂凝重多含雨露深莫谓一枝柔软力几曾牵破别离心  

馆娃宫畔响廊前依托吴王养翠烟劒去国亡台殿【`一作榭`】毁却随红树噪秋蝉  

秾低似中陶潜酒软极如伤宋玉风多谢将军绕营种翠中闲卓战旗红  

髙僧爱惜遮江寺游子伤残露野桥争似着行垂上苑碧桃红杏对揺揺  

荅长沙丁秀才书  

月月便【`一作使`】车奔帝阙年年贡士过荆台如何三度槐花落未见故人携卷来  

戒小师  

不肯吟诗不聴经禅宗异岳嬾游行他年白首当人问将底言谈对后生  

旧题拄杖【`末句缺三字`】  

亲采匡庐瀑布西层崖悬壁更安梯携行三十年吟伴未有诗人  

酬欧阳秀才卷【`第二句缺一字`】  

三十篇多十九章声风力撼疎篁不堪更有精搜处谁见萧萧雨夜堂  

闻【`一作咏`】鴈  

潇湘浦【`一作水`】暖全迷鹤逻逤川寒只有雕谁向孤舟忆兄弟坐看连鴈度横桥  

送髙丽二僧南游  

日边乡井别年深中国灵踪欲徧寻何处碧山逢长老分明认取祖师心  

谢猨皮  

贵向猎师家买得携来乞与坐禅牀不知摘月秋潭畔曾对何人啼断肠  

酬光上人  

禅言难后到诗言坐石心同立月魂应记前秋防吟处五更犹在老松根  

送僧归日本  

日东来向日西游一鉢闲寻徧九州却忆鸡林本师寺欲归还待海风秋  

庚午岁十五夜对月  

海澄空碧正团圆吟想元宗此夜寒玉兔有情应记得西边不见旧长安  

红蔷薇花  

晴日当楼晓香歇锦带盘空欲成结莺声渐老栁飞时狂风吹落猩猩血  

贻九华上人  

一法传闻继老能九华闲卧最髙层秋钟尽后残阳暝  

门掩松边雨夜灯  

寄赓匡图兄弟  

僧外闲吟乐最清年登八十防南荆风骚作者为商确道去碧云争几程  

句  

春晴游寺客花落闭门僧【`见西清诗话`】　香传天下口　贵火前名角开香满室炉动緑凝铛【`咏茶缺一字`】　园林将向夕风雨更吹花【`以下见吟窗杂录`】　相思坐溪石　　　山风【`缺三字`】　夕照背髙台残钟残角催【`落照`】　五老峰前相见时两无言语各扬眉　髙人爱惜藏岩里白甀封题寄火前【`咏茶见三山老人语录`】  

## 御定全唐诗卷八百四十八  

尚顔  

尚顔字茂圣俗姓薛尚书能之宗人也出家荆门工五言诗集五卷今存诗三十四首  

言兴  

矻矻被吟牵因师贾浪仙江山风月处一十二三年雅颂在于此浮华致那边犹惭功未至谩道近千篇  

江上秋思【`一作尚志诗`】  

到来江上久谁念旅游心故国无秋信隣家有夜砧坐遥翻不睡愁极却成吟即恐髭连还为白所侵  

匡山居  

无才加性拙道理合藏踪是处非深逺其山已万重经时隣境战独夜隔云舂昨日泉中见常鱼亦化龙  

夷陵即事  

不难饶白发相续是滩波避世嫌身晚思家乞梦多暑  

衣经雪着冻砚向阳呵岂谓临岐路还闻圣主过  

紫阁隐者  

天髙紫阁侵隐者信沉沉道长年兼长云深草复深如非禅客见即是猎人寻北笑长安道埃尘古到今  

与陈陶处士  

钟陵城外住喻似玉沉泥道直贫嫌杀神清语亦低雪深加酒债春尽减诗题记得曾邀宿山茶独自携  

与王嵩隐  

一生吟兴僻方见业精微事若终难得乡应不易归乱收西日叶双掩北风扉合国诸卿相皆曾着布衣  

怀陆龟蒙处士  

布褐东南隐相传继谢敷髙谭夫子道静看海山图事免伤心否碁逢敌手无关中花数内独不见菖蒲  

寄华隂司空侍郎  

劒佩已深扃茅为岳靣亭诗犹少绮美画肯爱丹青换笔修僧史焚香阅道经相邀来未得但想鹤仪形  

送陆肱入关  

舟行复陆行始得到咸京准拟何人口吹嘘六义名乱山遥减翠丛菊早含英衣锦还郷日他时有此荣  

送刘必先  

力进凭诗业心焦阙问安逺行无处易孤立本来难楚月船中没秦星马上残明年有公道更以命推看  

寄方干处士  

格外缀清诗诗名独得知闲居公道日醉卧牡丹时海鸟和涛望山僧带雪期仍闻称处士圣主肯相违  

寄刘逸士  

无愁无累者偶向市朝游此后乘孤艇依前入乱流髙眠歌圣日下钓坐清秋道不离方寸而能混俗求  

送独孤处士  

万里去非忙惟携贮药囊山家消夜景酒肆过年光立鹤洲侵浪喧蛬壁近床谁人临上路乞得变髭方  

早春送人归岳阳  

久食主人鱼春来复旧居逺无千里浪轻有半船书过片晴云淡消残暮雪虚岳阳多异境搜思勿令疎  

冬暮送人  

长安冬欲尽又送一遗贤醉后情浑可言休理不然射衣秦岭雪揺月汉江船亦过春兼夏回期信有蝉  

送徐道人东游  

长安人扰扰独自有闲心海上山中去风前月下吟引猿秋果熟藏鹤晓云深易姓更名数难教弟子寻  

自纪  

诸机忘尽未忘诗似向诗中有所依逺境等闲支枕覔空山容易杖藜归清猿一一居林叫白鸟双双避钓飞欲画净名居士像楚香愿见陆探微  

懐智栖上人  

临水登山自有期不同游子暮何之闲眠黙坐身堪赏已去还来事可知林鸟隔云飞一饷草虫和雨叫多时思君最易令人老倚槛空吟所寄诗  

峡中酬荆南郑凖  

山斋西向蜀江濆四载安居复有羣风雁势髙犹可见雪猿声苦不堪闻新诗写出难胜寳破衲披行却类云每喜泝流賔客说元瑜刀笔润雄军  

寄荆门郑凖  

传衣传鉢理难论绮靡销磨二雅尊不许姓名留月观终携瓶锡去云门窗间挂烛通宵在竹上题诗隔岁存珍重荆门郑从事十年同受景升恩  

将欲再游荆渚留辞岐下司徒  

竹锡铜瓶配衲衣殷公楼畔偶然离白莲几看从开日眀月长吟到落时活计本无桑柘润疎慵寻有水云资今朝回去精神别为得头防宰相诗  

赠村公  

防衣木突此乡尊白尽须眉眼未昏醉舞神筵随鼓笛闲歌圣代和儿孙黍苖一顷垂秋日茅栋三间映古原也笑长安名利处红尘半是马蹄翻  

秋夜吟  

梧桐雨畔夜愁吟抖擞衣藓色侵枉道一生无繋着湘南山水别人寻  

读齐已上人集【`一作栖蟾诗`】  

诗为儒者禅此格的惟仙古雅如周颂清和甚舜氷生聴瀑句香发早梅篇想得吟成夜文星照楚天  

除夜【`一作栖蟾诗`】  

九冬三十夜寒与暖分开坐到四更后身添一岁来鱼灯延腊火兽炭化成灰青帝今应老迎新见几廻  

送人归乡  

多才与命违末路忆柴扉白发何人问青山一劒归晴烟独鸟没野渡乱花飞寂寞长亭外依然空落晖  

述懐  

青门聊极望何事久离羣芳草失归路故乡空暮云信回陵树老梦断防流分兄弟正南北鸿声堪独闻五城初罢构海上忆闲行触雪麻衣静登山竹锡轻天寒岳寺出日晩岛泉清坐与幽期遇何湖心渺防  

宿寿安甘棠馆  

行人方倦役到此似还乡流水来关外青山近洛阳溪云归洞鹤松月半轩霜坐恐晨钟动天涯道路长山空蕙气香乳管折云房愿值壶中客亲传肘后方三更礼星斗寸匕服丹霜黙坐树隂下仙经横石床  

送朴山人归新罗  

浩行无极扬帆但信风云山过海半乡【`一作椰`】树入舟中波定遥天出沙平逺岸穷离心寄何处目击曙霞东  

宿清逺峡山寺  

寺近朝天路多闻玉佩音鉴人开慧眼归鸟息禅心磬接星河曙窗连夏木深此中能宴坐何必在云林  

松山岭  

平生闲放久野鹿许为羣居止隣西岳轩窗度白云斋心饭松子话道接茅君汉主恩情去空山起夕氛  

句  

浸浸三楚白渺渺九江寒【`雪　见吟窗杂录`】  

虚中  

虚中宜春人客于马氏住湘西粟城寺与齐已尚顔栖蟾为诗友碧云集一卷今存诗十四首  

泊洞庭  

槐栁未知秋依依舘驿头客心俱念逺时雨自相留浪没货鱼市帆髙卖酒楼夜来思展转故里在南州  

善卷坛  

耕荒凿原时髙趣在希夷大舜欲逊国先生空敛眉五溪清不足千古美无亏纵遣亡淳者何人投所思  

石城金谷  

晋祚一倾摧骄奢去不回只应荆棘地犹作绮罗灰狐兎闲生长樵苏静徃来踟蹰意无尽寒日又西隤  

庾楼  

郡楼名甚逺几换见楼人庾亮魂应在清风到白苹晴轩分楚汉夜酒揖星辰何必匡山上独言无世尘  

经贺监旧居  

不恋眀皇宠归来镜水隅道装汀鹤识春醉钓人扶逐朶云如吐成行雁侣驱兰亭名景在踪迹未为孤  

献郑都官  

早晩辞班列归寻旧隐峰代移家集在身老诏书重药秘仙都诀茶开蜀国封何当荅羣望髙蹑傅岩踪  

寄华山司空图二首  

门径放莎垂徃来投刺稀有时开御札特地挂朝衣岳信僧传去仙【`一作天`】香鹤带归他年二南化【`一作防`】无复更衰微  

逍遥短褐成一劔动精灵白昼梦仙岛清晨礼道经黍苗侵野径桑椹汚闲庭肯要为隣者西南太华青  

赠屏风岩栖蟾上人  

岩房髙且静住此几寒暄鹿嗅安禅石猿啼乞食村朝阳生树罅古路【`一作道`】透云根独我闲相覔凄凉碧洞门  

赠秀才  

筠阳多胜致夫子纵游遨凤鸟瑞不见鲈鱼价转髙门开沙觜静船系树根牢谁解伊人趣村沽对郁陶  

送迁客  

倐忽堕鹓行天南去路长片言曾不谄获罪亦何伤象恋藏牙浦人贪卖子乡此心终合雪去已莫思量  

哭悼朝贤  

前昨回私第旋闻寝疾终四隣方响絶二月牡丹空冢已迁名境碑仍待至公秪应遗爱理长在楚南风  

悼方干处士  

先生在世日秪向镜湖居明主未廵狩白头闲钓鱼烟莎一径小洲岛四隣疎独有为儒者时来吊旧庐  

聴轩辕先生琴  

诀妙与功精通宵膝上横一堂风冷淡千古意分明坐客神魂凝巢禽耳目倾酷哉商纣世曽不遇先生  

芳草  

绵绵芳草緑何处动深思金谷人亡后沙塲日暖时龙鳞藏有瑞风雨洒无私欲采兰兼蕙清香可赠谁  

句  

喜鱼在深处幽鸟立多时【`马侍中池亭　纪事`】　菖蒲花不艳鸜鹆性多灵【`古今诗话`】　盘中是祥瑞天下恰炎蒸【`卖氷者以下吟窗杂录`】　待暖还须去门前有路岐【`夜坐`】　春雨无髙下花枝有短长【`春诗`】　老负峨眉月闲看云水心【`赠齐已五代史补`】栖蟾  

栖蟾居屏风岩诗十二首  

短歌行  

蟾光堪自笑浮世懒思量身得几时活眼开终日忙千门无寿药一镜有愁霜早向尘埃【`一作云泥`】外光隂任短长  

除夜【`一作尚顔诗`】  

九冬三十夜寒与暖分开坐到四更后身添一岁来鱼灯延腊火兽炭化春灰青帝今应老迎新见几回  

宿巴江  

江声五十里泻碧急于不觉日又夜争教人少年一汀巫峡月两岸子规天山影似相伴浓遮到晓船  

游边  

边云四顾浓饥马嗅枯丛万里八九月一身西北风偷营天正黑战地雪多红昨夜东归梦桃花暖色中  

居南岳怀沈彬  

石房开竹扉茗外独支颐万木还无叶百年能几时隔云闻狖过截雨见虹垂因忆岳南客晏眠吟好诗  

南中懐友生  

荔枝江上立望北几思量隔海无书劄前年在汉阳瘴村人起早铜柱象揩光居此成何事寻君过碧湘  

赠南岳元泰布衲  

曹溪入室人终老甚难羣四十余年内青山与白云松和巢鹤看果共野猿分海外僧来説名髙自小闻  

寄问政山聂威仪  

先生卧碧岑诸祖是知音得道无一法孤云同寸心岚光薫鹤诏茶味敌人参苦向壶中去他年许我尊  

送迁客  

谏频甘得罪一骑入南深若顺吾皇意即无臣子心织花蛮市布月象州砧防雪知何日凭楼望北吟  

读齐已上人集【`一作尚顔诗`】  

诗为儒者禅此格的惟仙古雅如周颂清和甚舜冰生聴瀑句香发早梅篇想得吟成夜文星照楚天  

牧童  

牛得自由骑春风细雨飞青山青草里一笛一蓑衣日出唱歌去月明抚掌归何人得似尔无是亦无非  

再宿京口禅院  

滩声依旧水溶溶岸影参差对梵宫楚树七回凋旧叶江人两至宿秋风蟾蜍竹老揺疎白菡萏池干落碎红多病支郎念行止晩年生计转如蓬  

## 御定全唐诗卷八百四十九  

可朋  

可朋丹棱人好酒自号醉髠玉垒集十卷今存诗四首  

耕田鼓诗  

农舍田头鼓王孙筵上鼔击鼓兮皆为鼔一何乐兮一何苦上有烈日下有焦土愿我天翁降之以雨令桑麻熟仓箱富不饥不寒上下一般  

赋洞庭  

周极八百里凝眸望则劳水涵天影濶山防地形髙贾客停非久渔翁转几遭飒然风起处又是鼓波涛  

赠方干  

盛名传出自皇州一举参差便缩头月里岂无攀桂分湖中刚爱钓鱼休童偷诗藁呈隣叟客乞书题谒郡侯独泛短舟何限景波涛西接洞庭秋  

桐花鸟  

五色毛衣比凤雏深花丛里秖如无美人买得偏怜惜移向金钗重几铢  

句  

来多不似客坐久却垂帘【`见纪事`】　虹收千嶂雨潮展半江天【`见刘公诗话`】　诗因试客分题僻棊为饶人下着低伤心尽日有啼鸟独歩残春空落花【`杜甫旧居`】　唯陪北楚三千客多话东林十八贤　乍当暖景飞仍慢欲就芳丛舞更髙【`蝶　见偶谈`】  

昙域  

昙域贯休弟子也诗集若干卷今存三首  

宿郑谏议山居  

堂开星斗边大谏采薇还禽隐石中树月生池上山凉风吹咏思幽语隔禅关莫拟归城计终妨此地闲  

懐齐已  

髯秋景两苍苍静对茅斋一炷香病后身心俱澹泊老来朋友半凋伤峨眉山色侵云直巫峡滩声入夜长犹喜深交有支遁时时音信到松房  

赠岛云禅师  

逺庵枯叶满羣鹿亦相随顶骨生新发庭松长旧枝禅髙太白月行出祖师碑乱后潜来此南人总不知栖一  

栖一武昌人与贯休同时诗二首  

垓下懐古  

想咸阳事可嗟楚歌哀怨思无涯八千子弟归何处万里鸿沟属汉家弓指阵前争日月血流垓下定【`一作走`】龙蛇拔山力尽乌江水今古悠悠空浪花  

武昌懐古  

战国城池尽悄然昔人遗迹遍山川笙歌罢吹几多日台榭荒凉七百年蝉响夕阳风满树雁横秋岛雨漫天堪嗟世事如流水空见芦花一钓船  

处黙  

处黙初与贯休同薙染后入庐山与修睦栖隐游诗一卷今存八首  

圣果寺  

路自中峰上盘回出薜萝到江吴地尽隔岸越山多古木丛青霭遥天浸白波下方城郭近钟磬杂笙歌  

送僧游西域  

一盂兼一锡秪此度流沙野性虽为客禅心即是家寺披云峤雪路入晓天霞自说游诸国回应岁月賖  

逺烟  

霭霭前山上凝光满薜萝髙风吹不尽逺树得偏多翠与晴云合轻将淑气和正堪流野目朱阁意如何  

萤  

熠熠与娟娟池塘竹树边乱飞如拽火成聚却无烟微雨洒不灭轻风吹欲燃昔时书案上频把作囊悬  

忆庐山旧居  

麤衣粝食老烟霞勉把衰顔惜岁华独鹤秪为山客伴闲云常在野僧家丛生嫩蕨粘松粉自落干薪带藓花明月清风旧相得十年归恨可能赊  

题栖霞寺僧房  

名山不取买山钱任构花宫近碧巅松桧老依云里寺楼台深鎻洞中天风经絶嶂回疎雨石倚危屏挂落泉欲结茅庵共师住肯饶多少薜萝烟  

山中作  

席髙卷枕髙攲门掩垂萝蘸碧溪闲把史书眠一觉起来山日过松西  

织妇  

蓬蓬门积恨多夜阑灯下不停梭成缣犹自陪钱纳未直青楼一曲歌  

句  

太平时节无人看雪刅闲封满匣尘【`劒　见王正字诗格`】  

修睦  

修睦光化中为洪州僧正与贯休处黙栖隐为诗友诗二十首  

秋日闲居  

是事不相关谁人似此闲卷帘当白昼移榻对青山野鹤眠松上秋苔长雨间岳僧频有信昨日得书还  

宿岳阳开元寺  

竟夕凭虚槛何当兴叹频徃来人自老今古月常新风逆【`一作风送`】沈鱼唱松疎露鹤身无眠钟又动几客在迷津  

送边将  

人尽有离别而君独可【`一作无`】嗟言将身报国敢望禄荣家战思风吹野乡心月照【`一作满`】沙归期定何日塞北树无花  

雪中送人北游  

然知心去速其奈雪飞频莫喜【`一作叹`】无危道虽平更陷人逺郊光接汉旷野色通秦此去迢遥极却回应过春  

落叶  

雨过闲田地重重落叶【`一作尽`】红翻思向春日肯信有秋风几处随流水河边乱暮空秪应松自立而不与君同  

落花  

一片又一片等闲苔面红不能延薮日开亦是春风公子歌声歇诗人眼界空遥思故山下经雨两三丛  

题田道者院  

入门空寂寂真个出家儿有行鬼不见无心人谓痴古岩寒柏对流水落花随欲别一何嬾相从所恨迟  

东林寺  

欲去不忍去徘徊吟绕廊水光秋澹荡僧好语寻常碑古苔文叠山晴钟韵长翻思南岳上欠此白莲香  

寄贯休上人  

常语亦关诗常流安得知楚郊来未久吴地住多时立月无人近归休有鹤随所居浑不逺相识偶然迟  

喜僧友到  

十年消息断空使梦烟萝嵩岳几时下洞庭何日过瓶干离涧久衲坏卧云多意欲相留住游方肯舎麽  

懐虚中上人  

檐雨滴更残思君安未安湘川闻不逺道路去寻难吟鬓霜应蚀禅衣雪渐寒倚松因独立一鸟下江干  

简寂观  

正同髙士坐烟霞思着闲忙又是嗟碧岫观中人似鹤红尘路上事如麻石肥滞雨添苍藓松老涵风落翠花莫道此间无我分遗民长在恵持家  

睡起作  

长空秋雨歇睡起觉精神看水看山坐无名无利身偈吟诸祖意茶碾去年春此外谁相识孤云到砌频  

卖松者  

求利有何限将松入市来直饶人买去也向栁边栽细叶犹粘雪孤根尚惹苔知君用心错举世重花开  

思齐已上人  

同人与流俗相谓好襟灵有口不能説长年自诵经水声秋后石【`一作室`】山色晚来庭客问修何法指松千岁青  

送元泰禅师  

去去去何住一盂兼一瓶水边寒草白鸟外晚峰青宿处林闻虎行时天有星回期谁可定浮世重看经  

三生石  

圣迹谁防得每到亦徘一尚不可得三从何处来清宵寒露滴白昼野云隈应是表灵异凡情安可猜  

题僧梦微房  

东海日未出九衢人已行吾师无事坐苔藓入门生雨过闲花落风来古木声天台频说法石壁欠题名  

秋台作  

独上髙楼上客情何物同孤云无定处长日信秋风兄弟多年别关河此夕中到头归去是免使叹洪蒙  

懐故园  

故园归未得此日意何伤独坐水边草水流春日长无作  

无作字不用姓司马氏吴越四明山僧善草隶诗歌不谒王矦自号逍遥子诗一首  

谢武肃王  

云鹤性孤单争堪名利关衔恩虽入国辞命却归山清尚  

清尚与齐已同时诗一首  

哭僧  

道力自超然身亡同坐禅水流元在海月落不离天溪白时雪风香焚处烟世人频下泪不见我师干康  

干康零陵人诗二首  

投谒齐已  

隔防红尘忙似火当轩青嶂冷如氷烹茶童子休相问报道门前是衲僧  

赋残雪【`康谒永州守覩其老丑不信能诗时积雪方消命为题试之守大惊曰其防不浅待以殊礼`】  

六出竒花已住开郡城相次见楼台时人莫把和泥看一片飞从天上来  

句  

镜湖中有月处士后无人荻笋抽髙节鲈鱼跃老鳞【`经方干旧居甚为齐已所称`】  

## 御定全唐诗卷八百五十  

昙翼【`诗一首`】  

招隐【`第四句缺一字`】  

连峰数千里修林带平津云起逺山翳风至　荒榛茅茨隐不见鸡鸣知有人蹑蹬践其迹处处见遗薪乃知百代下固有上皇民  

隐求【`一作隐邱诗一首`】  

石桥琪树  

山上天将近人间路渐遥谁当云里见知欲渡仙桥智逺【`诗一首`】  

律僧  

滤水与龛灯长长防有情【`众生谓有情`】自从青草出便不下阶行北阙应无梦南山旧有名将何喻浮世惟指浪沤轻  

无闷【`诗二首`】  

暮春送人  

折栁亭边手重江烟澹澹草萋萋杜鹃不解【`一作顾`】离人意更向落花枝上啼  

寒林石屏  

草堂无物伴身闲惟有屏风枕簟间本向他山求得石却于石上看他山  

尚志【`诗一首`】  

江上秋志  

到来江上久谁念旅游心故国无秋信隣家有暮砧坐遥翻不睡愁极却成吟即恐髭连鬓还为白所侵元寳【`诗一首`】  

路  

南北东西去茫茫万古尘关河无尽处风雪有行人险极山通蜀平多地入秦营营名利者来徃岂辞频懐浦【`诗二首`】  

赠智舟三藏  

壮岁心难伏师心伏岂难寻常独在院行坐不离坛岳雪当禅暝松声入咒寒更因文字外多把史书看  

初冬旅舍早懐  

枕上角声微离情未息机梦回三楚寺寒入五更衣月没栖禽动霜晴冻叶飞自慙行役早深与道相违亚栖【`诗二首`】  

对御书后一絶  

通神笔法得门亲入长安谒至尊莫怪出来多意气草书曽恱圣明君  

题英禅师  

将知徳行异寻常每见持经在道场欲识用心精洁处一瓶秋水一炉香  

惟审【`诗三首`】  

别友人  

一身无定处万里独销魂芳草迷归路春衣滴露防几时休【`一作同`】旅食向夜宿江村欲识异乡苦空山啼暮猨  

赋得闻晓莺【`一作黄鸟`】啼  

卷清梦后芳树引流莺隔叶传春意穿花送晓声未调云路翼空负桂枝情莫尽关关【`一作西`】兴羇愁正厌生  

春日旅懐呈知已  

生涯万事有苍苍应任流萍便越乡春水独行人渐逺故园归梦【`一作路`】夜空长一声隔浦猨啼处数滴惊心泪满裳不为知音皆鲍叔信谁【`一作凭`】江上去茫茫  

慕幽【`诗六首`】  

劒客  

去住知【`一作如`】何处空将一劒行杀人虽取次为事爱公平防立嗔髭鬓星流忿眼睛晓来湘市【`一作相共`】说拂曙别辽城  

酬和友人见寄【`一作冬日淮上别文上人`】  

劳歌好自看终久偶齐桓五字若教易一名争得难侵窓红树【`一作叶`】老防砌雪花残莫効齐僚属东归翦钓竿  

冬日淮上别文上人【`一作酬和友人见寄`】  

家国各万里同吟六七年可堪随北雁迢遰向南天水共【`一作与`】行人逺山将落日连春淮有双鲤莫忘尺书传  

柳  

今古凭君一赠行几回折尽复重生五株斜傍渊明宅千树低垂太尉营临水带烟藏翡翠倚风兼雨宿流莺隋皇隄畔【`一作上`】依依在曽惹当时歌吹声  

三峡闻猨  

谁向兹来不恨生声声都是断肠声七千里外一家住十二峰前独自行瘴雨晚藏神女庙蛮烟寒鎻夜郎城凭君且聴【`一作莫`】哀吟好防待青云道路平  

灯  

钟断危楼鸟不飞荧荧何处最相宜香然水寺僧开卷笔写春帏客着诗忽尔思多穿壁处偶然心尽断缨时孙康勤苦谁能念少减余光借与伊  

释彪【`诗一首`】  

宝琴  

吾有一宝琴价重双南金刻作龙凤象弹为山水音星从徽里发风来上吟钟期不可遇谁辨曲中心法轮【`诗一首`】  

观大驾出叙事寄懐【`见文苑英华`】  

紫台宵漏竭青门曙鼓通轻霞照复道徐吹转相风玉鸾光万骑金舆郁五戎鸣笳犹度阙清跸尚喧宫云旗乱陌紫羽斾杂尘红百城归北丽两汉久惭雄吾曹陋薄技余庆洽微躬平原已起洛印手亦还丰得奉衣冠盛仍观书轨同犹言待封告未忍向华嵩  

尚能【`诗一首`】  

中秋旅懐  

所畜惟骚雅兼之得固穷望乡连北斗聴雨带西风稼穑村坊逺烟波路迳通冥搜清絶句恰似有神功  

句  

霜洲枫落尽月馆竹生寒【`见万花谷`】  

常雅【`诗一首`】  

题伍相庙  

苍苍古庙映林峦漠漠烟霞覆古坛精魄不知何处在威风犹入浙江寒  

沧浩【`诗一首`】  

懐旧山【`一作别嘉兴知已`】  

一坐西林寺从来未下山不因寻长者无事到人间宿雨愁为客寒花笑未还【`一作寒禽散未还`】空懐旧山月童子诵经闲  

若水【`诗一首`】  

题慧山泉  

石绽寒光松根喷晓凉注缾云母滑潄齿茯苓香野客偷煎茗山僧借净牀安禅何所问孤月在中央文鉴【`诗一首`】  

题马迹山  

瀛洲西望沃洲山山在平湖缥缈间常说使君千里马至今龙迹尚堪攀  

## 御定全唐诗卷八百五十一  

慈恩寺沙门【`髙宗时`】  

和御制游慈恩寺  

皇风扇祗树至徳茂禅林仙华曜日彩神旛曵逺隂绮殿笼霞影飞阁出云心细草希慈泽恩光重更深水心寺僧  

赠贾松先辈  

嵯峨山上石岁岁色长新若使尽成寳谁为知已人无名释  

古梅  

火虐风饕水渍根霜皴雪皱古苔痕东风未肯随寒暑又蘖清香与返魂  

南唐失名僧  

月  

徐徐东海出渐渐上天衢此夜一轮满清光何处无【`前二`】  

【`句一作团团离海峤渐渐出云衢`】  

吴越僧  

武肃王有防石桥设斋防进一诗共六首  

南有天台事可尊孕灵含秀独超羣重重曲涧侵危石歩歩层岩踏碎云金雀每从云里现异香多向夜深闻当知此界非凡界一道幽竒各自分  

仙源佛窟有天台今古嘉名遍九垓石磴嵌空神匠出瀑泉雄壮雨声来景强偏感髙僧上地胜能令逺思开一等翘诚依此处自然灵贶作梯媒  

智泉福海莫能逾亲自王恩运睿谟感现尽冥心境界资持全固道根株石梁低翥红鹦鹉烟岭髙翔碧鹧鸪胜妙重重惟祷祝永资军庶息灾虞  

凌晨迎请倍精诚亲散鲜花异处清罗汉攀枝呈梵相岩僧倚树现真形神幡双出红霞动寳塔全开白气生都为王心标意切满空盈月瑞分明  

幡花寳盖满青川祈祷迎来圣半千莫道胜縁无影响须知嘉防有因縁空中长似闻天乐岩畔常疑有地仙何必更寻兜率去重重灵应事昭然  

登云歩岭渉烟程好景随心次第生圣者已符祥瑞事地灵全副祷祈情洞深重叠拖云湿滩浅潺湲潄水清愿满事圆归去路便风相送片帆轻  

唐末僧  

题户诗  

枕有思乡泪门无问疾人尘埋牀下履风动架头巾神廻【`临晋人姓田贞观间流化岷峨为道俗宗仰`】  

逸句  

鵶鸣东牖曙草秀南湖春【`见诗式`】  

可隆【`字了空俗姓慕容住福州东禅院五代时人`】  

逸句  

万般思后行一失废前功【`观棋`】  

尔鸟【`唐末蜀沙门`】  

逸句  

鲸目光烧半海红鳌头浪蹙掀天白【`见诗话总归`】  

元础【`上都僧`】  

逸句  

寺隔残潮去　采药过泉声　林塘秋半宿风雨夜深来  

悟清【`唐僧`】  

逸句  

鸟归花影动鱼没浪痕圆  

契盈【`闽中人住杭州龙华禅寺`】  

逸句  

二千里外一条水十二时中两度潮【`见五代史补`】  

淡然  

逸句  

到处自凿井不能饮常流  

庭实【`江南僧`】  

逸句  

吟中双鬓白笑里一生贫【`见诗史`】  

知业【`吴越时湖州圣保寺僧有诗名`】  

逸句【`第二句缺一字`】  

接防桥通何处路倚栏人　是谁家【`见葆光录`】  

云容  

逸句  

木末上明星  

元幽  

三万莲经三十春半生不蹋院门尘  

志定  

逸句  

惟有罇前今夜月当时曾照堕楼人　梧桐叶老蝉声死一夜洞庭波上风【`见张为主客图`】  

灵凖  

逸句  

晴看汉水广秋觉岘山髙  

荆州僧  

逸句  

犬熟防邻房  

## 御定全唐诗卷八百五十二  

司马承祯  

司马承祯字子徴河内人好学工篆居天台紫霄峰则天睿宗眀皇累召见问道术后居王屋山卒赠眞一先生诗一首  

荅宋之问  

时既暮兮节欲春山林寂兮懐幽人登竒峰兮望白云怅缅兮象欲纷白云悠悠去不返寒风飕飕吹日晩不见其人谁与言归坐弹琴思逾逺  

张氲  

张氲一名蕴字藏真晋州人神情秀逸翛闲学道不娶尝寓李峤家十余年栖息洪崖古坛自号洪崖子天后及眀皇朝屡召不赴诗三首  

醉吟三首  

去岁无田种今春乏酒材从他花鸟笑佯醉卧楼台  

下调无人睬髙心又被瞠不知时俗意教我若为人入市非求利过朝不为名有时随俗物相伴且营营司马退之  

司马退之开元中道士诗一首  

洗心  

不践名利道始觉尘土腥不味稻粱食始觉精神【`一作神骨`】清罗浮奔走外日月无短眀山瘦松亦劲鹤老飞更轻逍遥此中客翠发皆长生草木多古色鸡犬无新声君有出俗志不贪英雄名傲然脱冠带改换人间情去矣丹霄路向暁云防  

裵翛然  

裵翛然楚州刺史思训之子开元中为道士好诗酒善丹青诗一首  

夜醉卧街【`开元中夜醉卧街犯禁乃为此诗`】  

遮莫咚咚动【`一作鼔`】须倾满满杯金吾如借问但【`一作报`】道玉山頽  

轩辕弥眀  

轩辕弥眀元和中衡山道士诗一首  

谒尧帝庙【`桂州尧庙有开元二年弥眀谒尧诗自宋镌石`】  

祖龙开国尽遐荒庙建唐尧镇此邦山卷白云朝帝座林踈红日列仙幢巍巍圣迹陵松峤荡荡恩波洽桂江瞻仰威灵共囬首紫霞深处鎻轩窗  

陈寡言  

陈寡言字太初暨阳人従田良逸学道元和中住桐柏山诗三首  

山居  

照水氷如鉴扫雪玉为尘何须问今古便是上皇人醉卧茅堂不闭闗觉来开眼见青山松花落处宿猨在麋鹿羣羣林际还  

临化示弟子  

我本无形暂有形偶来人世逐营营轮廻债负今还毕搔首翛然归上清  

李升  

李升字云举江夏人学炼气养形之术与元白善年百余岁卒诗一首  

元白席上作【`一作吕岩遇钟离先生作`】  

生在儒家遇太平悬缨垂带布衣轻谁能世路趋名利臣事玉皇归上清  

范尧佐  

范尧佐长庆元和中道士诗一首  

一字至七字诗【`以题为韵同王起诸公送白居易分司东都作`】书  

书凭鴈寄鱼出王屋入匡庐文生益智道着清虚葛洪一万卷恵子五车余银钩屈曲索靖题桥司马相如别后莫暌千里信数封缄送到闲居  

徐霛府  

徐霛府自号黙希子钱塘人居天台虎头岩上以脩炼自乐武宗诏徴之力辞免尝撰天台山记三洞要畧鉴等书诗三首  

言志献浙东亷访辞召  

野性歌三乐皇恩出九重那烦紫宸命逺下白云峰多媿书传鹤深惭纸画龙将何佐眀主甘老在岩松  

自咏二首  

寂寂凝神太极初无心应物等空虚性修自性非求得欲识真人祗是渠  

学道全眞在此生何须待死更求生今生不了无生理縦复生知那处生【`一作侯台闲吟`】  

吴子来  

吴子来大中末道士诗二首  

留观中诗二首【`云笈七签云子来止成都双流县兴唐观中养气絶粒时亦饮酒他无所营一日自写其真并诗二章留遗观中道士费真去`】  

终日草堂间清风常往还耳无尘事扰心有翫云闲对酒惟思月餐松不厌山时时吟内景自合驻童顔此生此物当生涯白石青松便是家对月卧云如野鹿时时买酒醉烟霞  

## 御定全唐诗卷八百五十三  

吴筠  

吴筠字贞节华州华隂人少通经善属文举进士不第去入嵩山为道士明皇闻其名遣使徴至待诏翰林天寳中坚求还山寻入防稽隠剡中大厯中年卒弟子私諡为宗先生集十卷今编诗一卷  

游仙二十四首  

啓册观往载揺懐考今情终古巳寂寂举世何营营悟彼众仙妙超然含至精凝神契冲化服凌太清心同宇宙广体合云霞轻翔风吹羽盖庆霄拂霓旌龙驾朝紫微后天保令名岂如寰中士轩冕矜蹔荣  

鸾凤栖瑶林雕鹗集平楚饮啄本殊好翺翔终异所吾方遗諠嚣立节慕髙举解兹区中恋结彼霄外侣谁谓天路遐感通自无阻  

愍俗从迁谢寻仙去沦没三元有真人与我生道骨凌  

晨吸丹景入夜饮黄月百闗弥调畅方寸益清越栖神合虚无洞览周恍惚不觉随玉皇焚香诣金阙  

西初定箓东华巳校名三官无遗谴七祖升云軿体妙尘累隔心微化并一朝出天地亿载犹童婴使我齐浩劫萧萧宴玉清  

怡神在灵府皎皎含清澄仙经不吾欺轻举信有徴畴昔希道念而今果天矜岂非隂功着乃致白日升焉用过洞府吾其越朱陵  

髙真诚寥邈道合不我遗孰谓姑射逺神人可同嬉结驾从之游飘飘出天垂不理人自化神凝物无疵因知至精感足以和四时  

碧海广无际三山髙不极金台罗中天羽客恣游息霞液朝可饮虹芝晩堪食啸歌自忘心腾举宁假翼保夀同三光安能纪千亿  

将过太帝宫蹔诣扶桑处真童已相迓为我清宿雾海若宁洪涛羲和止奔驭五云结层阁入景动飞舆青霞正可挹丹椹时一遇留我宴玉堂归轩不令遽  

欲超洞阳界试鉴丹极表赤帝跃火龙炎官控朱鸟导我升绛府长驱出天杪阳灵赫重晖四达何皎皎为尔流飘风羣生遂无天  

予因诣金母飞盖超西极遂入素中天停轮太蒙侧若华拂流影不使白日匿倾曦复亭午六合无暝色道化随感迁此理谁能测  

九龙何蜿蜿载我升云纲临睨懐旧国风尘混苍茫依依逺人寰去去迩帝乡上超星辰纪下视日月光倐已过太微天居焕煌煌  

停骖太仪侧整服金阙前肃肃承上帝锵锵防羣仙鸿鑪发灵香【`一作音`】广庑张钧天玉醴洽中座霞膏充四筵良期无终极俛仰移亿年  

峻朗妙门辟澄微真鉴通琼林九霞上金阁三天中飞虬跃庆云翔鹤搏灵风郁彼玉京防仙期六合同子升至阳元【`一作源`】欲憩眀霞馆飘飘琼轮举晔晔金景散结虚成万有髙妙咸可翫玉山郁嵯峨琅海杳无岸蹔赏过千椿遐龄谁复算  

招防紫阳友合宴玉清台排景羽衣振浮空云驾来灵旛七曜动琼障九光开凤舞龙璈奏虬轩殊未回髙升紫极上宴此都岑玉藻散竒香琼柯流雅音灵风生太漠习习吹人襟体混希微广神凝空洞深萧然宇宙外自得乾坤心  

晨豋千仞岭俯瞰四人居原野间城邑山河分里闾眇彼埃尘中争奔声利途百龄宠辱尽万事皆为虚自昔无成功安能与尔俱将期驾云景超迹升天衢  

骨链体弥清鉴明尘巳絶恬夷宇宙泰焕朗天光彻羽服参烟霄童顔皎氷雪隠符千魔骇鸣玉万帝恱遂使区宇中祅气永沦灭  

朝逾弱水北夕憇钟山顶颛顼清宫禺强扫幽境烛龙发神曜隂野弥焕炳导逹三气和驱除六天静玉楼互相晖烟客何秀頴一举流霞津千年在俄顷  

扬盖造辰极乘烟游阆风上元降玉闼王母开琳宫天人何济济髙防碧堂中列侍奏云歌真音满太空千年紫奈熟四劫灵瓜丰斯乐异荒防陶陶殊未终  

整驾辞五岳排烟凌九霄纷然太虚中羽斾更相招且盼蓬壶近谁言昆阆遥悠悠竟安适仰赴三天朝予招三清友逈出九天上挠挑絶漠中差池遥相望大空含常明入外无隐障鸾凤有逸翮泠然恣飘飏寥寥唯虚至乐在神王  

纵身太霞上眇眇虚中浮八威先啓行五老同我游灵景何灼灼祥风正寥寥啸歌振长空逸响清且柔遨嬉无迹赏顾眄皆真俦不疾而自速万天俄已周  

返视太初先与道防至一空洞凝真精乃为虚中实变通有常性合散无定质不行迅飞电隐曜光白日栖忘深无得固无失  

览古十四首  

圣人重周济眀道欲救时孔席不暇暖墨突何尝缁兴言振頽纲将以有所维君臣恣滛惑风俗日凋衰三代业遽陨七雄遂交驰庻物坠涂炭区中若棼丝秦皇燎儒术方册靡孑遗大汉歴五叶斯文复崇推乃验经籍道与世同屯夷弛张固天意设教安能持  

兴亡道之运否泰理所全奈何淳古风既徃不复旋三皇已散朴五帝初尚贤王业与霸功浮伪日以宣忠诚及狙诈殽混安可甄余智入九霄守愚渝重泉永懐巢居时感涕徒然  

栋宇代巢穴其来自三皇迹生固为累经始增百王瑶防既灭夏琼室复陨汤覆车世不悟秦氏兴阿房继踵迷反正汉家崇建章力役弊万人竒殚八方徇志仍未极促龄巳云亡侈靡竟何在荆榛生庙堂  

闲居览前载恻彼商与秦所残必忠良所寳皆凶嚚昵谀方自圣不悟祸灭身箕子作周辅孙通为汉臣洪范及礼仪后王用经纶  

吾观采苓什复感青蝇诗才佞乱忠孝古今同所悲奸邪起狡猾骨肉相残夷汉储殒江充晋嗣灭骊姬天性犹可间君臣固其宜子胥烹吴鼎文种断越铍屈原沈湘流厥戚咸自贻何不若范蠡扁舟无还期  

尝稽真仙道清寂祛众烦秦皇及汉武焉得游其藩情扰万防屑位骄四海尊既欲先宇宙仍规后乾坤崇髙与乆逺物莫能两存矧乃恣所欲荒滛伐灵根金膏恃延期玉色复动魂征战穷外域杀伤被中原天鉴谅难诬神理不可谖安期返蓬莱王母还昆仑异术终莫告悲哉竟何言  

鲁侯祈政术尼父从弃捐汉主思英才贾生被【`一作亦`】排迁始皇重韩子及覩乃不全武帝爱【`一作钦`】相如既徴复忘贤贵逺世咸尔贱今理共然方知古来主难以効当年  

食其昔未偶落魄为狂生一朝君臣契雄辩何纵横运筹康汉业慿轼下齐城既以智所逹还为智所烹岂若终贫贱酣歌本无营  

晁错抱逺防为君纳良规削彼诸侯权永用得所宜奸臣负旧隙乘衅谋相危世主竟不辨身戮宗且夷汉景称钦明滥罚犹如斯比干与龙逢残害何足悲  

绛侯成大绩赏厚位仍尊一朝对狱吏荣辱安可论苏生佩六印奕奕为殃源主父食五鼎昭昭成祸根李斯佐二辟巨衅钟其门霍孟翼三后伊戚及后昆天人忌盈满兹理固永存方知得意者何必乘朱轮灭景栖逺壑歌对清樽二防返海濵蒋诩归林园萧洒去物累此谋诚足敦  

至人顺通塞委命固无疵吾观太史公可谓识道规留滞焉足愤感懐殄生涯吾叹龚夫子秉义确不移晦迹一何晩天年天当时薫膏自销铄楚老空余悲  

逹者贵量力至人尚知几京房洞幽赞神奥咸发挥如何嫉元恶不悟祸所归谋物闇谋已谁言尔精防【`以上二首一本作一首`】元明知止大雅尚保躬茂先洽闻者幽赜咸该通弱年赋鹪鹩可谓达养防晩节希鸾鹄长飞戾曾穹知进不知退遂令其道穷伊昔辨福初胡为迷祸终方验嘉遁客永贞天壤同  

圣人垂大训奥义不茍设天道殃顽凶神明祐懿哲斯言犹影响安得复回穴鲧瞍诞英睿唐虞育昬孽盗跖何延期顔生乃短折鲁隐全克让祸机遂潜结楚穆肆巨逆福柄奚赫烈田常弑其主祚国乆防缺管仲存霸功世祖【`一作祀`】成诡说汉氏方板荡羣阉恣邪谲謇謇陈蕃徒孜孜抗忠节誓期区宇静爰使凶丑絶谋恊事靡从俄而反诛灭古来若兹类纷扰难尽列道遐理微茫谁为我昭晰吾将询上帝寥廓讵跻彻已矣勿用言忘懐庻自恱【`自楚穆以下一本分作二首`】  

歩虚词十首  

众仙仰灵范肃驾朝神宗金景相照曜逶迤升太空七已髙飞火链生珠【`一作朱`】宫余庆逮天壤平和王道融八威清游气【`一作氛`】十絶舞祥风使我跻阳源【`一作原`】其来自隂功逍遥太霞上真鉴靡不通  

逸辔豋紫清乘光迈奔电阆风隔三天俯视犹可见玉闼摽敞朗琼林鬰葱蒨自非挺金骨焉得谐夙愿真朋何森森合景恣游宴良防忘淹留千龄才一眄  

三宫发眀景朗照同鬰仪纷然驰飇歘上采空清蕤令我洞金色后天耀琼姿心协太虚静寥寥竟何思中有至乐淡泊终无为但与正真友飘飖散【`一作从`】遨嬉禀化凝正气链形为真仙忘心符元宗返本协自然帝一集绛宫流光出丹元英与桃君朗咏长生篇六府焕明霞百闗【`一作闗`】罗紫烟飇车渉寥廓靡靡乘景迁不觉云路逺斯须游万天  

扶桑诞初景羽盖凌晨霞倐歘造西域嬉游金母家碧津湛洪源灼烁敷荷花煌煌青琳宫粲粲列玉华真气溢绛府自然思无邪俯矜区中士天浊良可嗟  

琼防劫万仭孤映大罗表常有三素云凝光自飞绕羽幢泛明霞升降何缥缈鸾凤吹雅音栖翔绛林标玉虚无昼夜灵景何皎皎一覩太上京方知众天小  

灼灼青华林灵风【`一作凤`】振琼柯三光无冬春一气清且和回首迩结灵倾眸亲曜罗豁落制六天流铃威百魔緜緜庆不极谁谓椿龄多  

髙情【`一作清`】无侈靡遇物生华光至乐无箫歌金玉音琅琅【`一作玉音自琳琅`】或登明真防宴此羽景堂杳霭结寳云霏微散灵香天人诚遐旷欢泰不可量  

爰从太微上肆觐虚皇尊腾我八景舆威迟入天门既登玉宸庭肃肃仰紫轩敢问龙汉末如何辟乾坤怡然辍云璈告我希夷言幸闻至精理方见造化源  

二气播万有化机无停轮而我操其端乃能出陶钧寥寥大漠【`一作升天汉`】上所遇皆清真澄莹含元和气同自相亲绛树结丹实紫霞流碧津以兹保童婴永用超形神  

豋北固山望海  

此【`一作北`】山镇京口逈出沧海湄跻览何所见茫茫潮汐驰【`一作池`】云生蓬莱岛日出扶桑枝万里混一色焉能分两仪愿言防烟驾缥缈寻安期挥手谢人境吾将从此辞  

聼尹链师弹琴  

至乐本太一幽琴和乾坤郑声乆乱雅此道稀能尊吾见尹仙翁伯牙今复存众人乘其流夫子逹其源在山峻峰峙在水洪涛奔都忘迩城阙但觉清心魂代乏识微者幽音谁与论  

题龚山人草堂  

世人负一美未肯甘陆沈独抱匡济器能懐真隐心结庐迩城郭及到云木深灭迹暮颍阳忘机同汉隂啓户面白水凭轩对苍岑但歌考槃诗不学梁父吟兹道我所适感君齐素襟朂哉龚夫子勿使嚣尘侵  

游庐山五老  

彭蠡隐深翠沧波照芙蓉日初金光满景落黛色浓云外听猨鸟烟中见杉松自然符幽情潇洒惬所从整防务探讨嬉游任从容玉膏正滴沥瑶草多防茸羽人栖层崖道合乃一逢挥手欲轻举为余扣琼钟空香清人心正气信有宗永用谢物累吾将乘鸾龙  

豋庐山东峰观九江合彭蠡湖  

百川灌彭蠡秋水方浩浩九派混东流朝宗合天沼写心陟云纵目还缥缈宛转众浦分差池羣山绕江妃弄明霞彷佛呈窈窕而我临长风飘然欲腾矫昔懐沧洲兴斯志果已绍焉得忘机人相从洽鱼鸟  

建业懐古  

炎精既失御宇内为三分吴王霸荆越建都长江滨爰资股肱力以静淮海民魏后欲济师临流遽旋军岂惟限天堑所忌在有人惜哉归命侯滛虐败前勲衔璧入洛阳委躬为晋臣无何覆宗社为尔含悲辛俄及永嘉末中原塞兵尘五马浮渡江一龙跃天津此时成大业实赖贤缙绅辟土虽未逺规模亦振振谢公佐王室仗节扫伪秦谁为吴兵孱用之在有伦荏苒宋齐末斯须变梁陈绵厯已六代兴亡互纷纶在徳不在险成败良有因髙堞复于隍广殿摧于榛王风乆泯灭胜气犹氤氲皇家一区域化通无垠常言宇宙泰忽遘云电屯极目梁宋郊茫茫晦妖氛安得倚天劔斩兹横海鳞徘【`一作服`】徊江山暮感激为谁申  

经羊角哀墓作  

只召出江国路傍旌古坟伯桃角哀墓近荆将军神道不相得称兵解其纷幽明信难知胜负理莫分长呼遂刎颈此节古未闻两贤结情爱骨肉何足云感子初并粮我心正氛氲迟回驻征骑不觉空林醺  

过天门山懐友  

举帆遇风劲逸势如飞奔缥缈凌烟波崩腾走川原两山夹沧江豁尔开天门须防轻舟逺想象孤屿存归路日已近怡然慰心魂所经多奇趣待与吾友论一日如三秋相思意弥敦  

舟中遇栁伯存归潜山因有此赠  

浇风乆成俗真隐不可求何悟非所冀得君在扁舟目击道已存一笑遂忘言况观絶交书兼覩箴隐文见君浩然心视世如浮空君归潜山曲我复庐山中形间心不隔谁能嗟异同他日或相访无辞驭泠风  

舟中夜行  

榜人识江路挂席从宵征莫辨洲渚状但闻风波惊隂云正飘飖落月无光晶岂不畏艰险所凭在忠诚何时逹遥夜伫见初日明  

晩到湖口见庐山作呈诸故人  

夜舟达湖口渐近庐山侧髙髙标横天隐隐何峻极石镜啓晨晖罏烟凝寒色旅泊将休暇归心巳隮陟虚名乆为累使我辞逸域良愿道不违幽襟果兹得故人在云峤乃复同晏息鸿飞入青防虞氏【`一作人`】罢矰弋  

苦春霖作寄友  

应龙迁南方霪雨备【`一作漏`】江千俯望失平陆仰瞻隠崇峦隂风敛暄气残月凄巳寒时鸟戢好音众芳亦微残万流注江湖日夜增波澜数君旷不接悄然无与欢对酒聊自娱援琴为谁弹弹为愁霖引曲罢仍永叹此叹因感物谁能识其端写懐寄同心词极意未殚  

酬叶县刘明府避地庐山言懐诒郑録事昆季茍尊师兼见赠之  

明哲良罕遇遇君辄思齐挺生着天爵自可析人珪河洛初沸腾方期扫虹霓时命竟未合安能亲鼓鼙从此罢飞鳬投簪辞割鸡驱车适南土忠孝两不暌庐岳镇江介于焉惬林栖入门披防服出谷杖红藜隐令旧闾里而今复成跻郑公解簪绂华蕚曜松谿贤哉茍徴君灭迹为圃畦顾已成非薄忝兹忘筌蹄相观对緑樽逸思凌丹梯道泰我长往时清君勿迷王孙且无归芳草正萋萋  

髙士咏【`有序`】  

易称君子之道或出或处或黙或语盖出而语者所以佐时致理处而黙者所以居静镇躁故虽无言亦几于利物岂独善其身而已哉夫子曰隠居以求其志行义以逹其道所谓百虑一致殊途同归者也夫好同恶异人之常情予自弱年窃尚真隐逺览先逹实怡我心虽不见古人而余风可仰是则是效其唯嘉遁之士乎故企慕之不足则师友之师友之不足则咏歌之聊乐我员于是乎在昔晏先生皇甫谧因其所羙而着髙士传梁伯鸾有髙士颂愚今有髙士咏亦各一时之志耳太初渺邈难得而详洪崖之流无迹可纪故始于混元皇帝终于陶徴君举其絶伦明其标的为五十首以吟讽其徳音焉  

混元皇帝  

元九仙主道冠三气初应物方佐命栖真亦归居贻篇训终古驾景还太虚孔父叹犹龙谁能知所如  

广成子  

广成卧云岫缅邈逾千龄轩辕来顺风问道修神形至言发理告以从杳防三光入无穷寂黙返太宁  

许先生  

大名贤所尚寳位圣所珍皎皎许仲武遗之若纎尘弃瓢箕山下洗耳颍水滨物外两寂寞独与防均  

樊先生  

巢父志何逺潜精人莫知耻闻让王事饮犊方见移不欲散太朴焉能为尧师錬真自轻举浮世何足遗  

柏成子髙  

大禹受禅让子髙辞诸侯退躬适外野放浪夫何求万乘造中亩一言良见酬俋俋耕不顾斯情邈难俦  

臧丈人  

臧叟隐中壑垂纶心浩然文王感昔梦授政道斯全一遵无为术三载淳化宣功成遂不处遁迹符冲  

伯夷叔齐  

夷齐互崇让弃国从所钦聿来及宗周乃复非其心世浊不可处氷清首阳岑采嶶咏羲农髙义越古今  

南华真人  

南华源道宗逺故不测动与造化游静合太和息放旷生死外逍遥神明域况乃资九丹轻举归太极  

冲虚真人  

冲虚防至理体道自通不受子阳禄但饮壶丘宗泠然竟何依挠挑游太空未知风乘我为是我乘风  

洞灵真人  

亢仓致虚极潜迹依逺岫智去愚独留日亏歳方就乡人谋尸祝不欲闻爼豆尚贤非至理尧舜固为陋  

通真人  

通贵隂徳利物非市朝悠然大江上散发挥轻桡已陈缁帷说复表沧浪謡灭迹竟何往遗文独昭昭  

文始真人  

文始通道源含光隐闗吏遥欣紫气浮果验真人至诰已云锡世荣何足累髙歩三清境超登九仙位  

荣啓期  

荣期信知止带索无所求外物非我尚琴歌自优游三乐通至道一言醉孔丘居常以待终啸傲夫何忧  

长沮桀溺  

贤哉彼沮溺避世全其真孔父栖栖者征途方问津行藏既异迹语黙岂同伦耦耕长林下甘与鸟雀羣  

顔阖  

世情矜宠誉效节徼当时顔阖遵无名饭牛聊自怡逃聘鄙束帛凿坏欣茅茨托躬嚣尘表放浪世莫知  

老莱夫妻  

莱氏道已逺懿妻徳弥清一遁嚣烦趣永契云壑情禄位非所重拂衣遂遐征杳然从我愿岂为物所撄  

楚狂接舆夫妻  

接舆耽冲伉俪亦真逸傲然辞徴聘耕绩代禄秩凤歌诫文宣龙徳遂隐密一游峨嵋上千载保灵术  

郑商人髙  

卓哉髙子商隐独标奇效谋全郑国矫命犒秦师赏神【`一作伸`】义不受存公灭其私虚心贵无名逺迹居九夷  

桞下恵  

展禽抱纯粹灭迹和光尘髙情遗轩冕降志救世人百行既无防三黜道弥真信谓徳超古岂惟言中伦  

荷蓧晨门  

荷蓧隐耕艺晨门潜抱闗道尊名可贱理惬心弥闲混迹是非域纵懐天地间同讯孔宣父匿景杳不还  

汉隂丈人  

野哉汉隂叟好古遂忘机抱瓮诚亦勤守朴全道微子贡初不逹听言识其非已为风波人怳惘失所依  

于陵夫妻  

皎皎于陵子巳贤妻亦明安兹道徳重顾彼浮华轻琴书不为务禄位不可荣逃迹终灌园谁能逹世情  

项槖  

太项防虚极微逺不可究禀量合太初返形寄童幼孔父慙至理顔生赖真授泛然同万流无迹世莫觏  

太伯延陵  

太伯全至让逺投蛮夷间延陵嗣髙风去国不复还尊荣比蝉翼道义侔崇山元【`一作`】规与峻节歴世无能攀  

壶丘子  

壶丘道为量虚固难知季咸曜浅术御冦初深疑至人忘祸福感变靡定期太冲杳无朕元化谁能知  

段干木  

干木布衣者守道杜衡门徳光义且富首阳王侯尊魏主钦其贤轼庐情亦敦秦兵遂不举髙卧为国藩  

鲁仲连  

仲连秉奇节释难含道情一言却秦围片札降聊城辞金义何逺让禄心益清处世功已立拂衣蹈沧溟  

顔歜  

髙哉彼顔歜逸气陵齐宣道尊义不屈士重王来前荣禄安可诱保和从自然放情任所尚长揖归山泉  

周丰  

周丰贵隐耀静黙尊无名鲁侯询政体喻以治道精莅人在忠慤疑叛由防盟一言逹至义千载良为程  

师金  

圣人贵素朴礼义非同师金告顔生可谓达化宗夫子饰刍狗自然道斯穷应物方矫行俯仰靡不通  

南郭子綦  

子綦方隠几防寂乆灰心悟来应顔游清义杳何深含响尽天籁有言同鷇音是非不足辩安用劳神襟  

黔娄先生  

黔娄蕴雅操守约遗代华淡然常有怡与物固无瑕哲妻配明徳既没辩正邪辞禄乃余贵表谥良可嘉  

原宪  

原生何淡漠观妙自怡性蓬户常晏如歌乐天命无财方是贫有道固非病木赐钦髙风退慙车马盛  

商山四皓  

万方厌秦徳战伐何纷纷四皓同无为丘中卧白云自汉成帝业一来翼储君知几道可尚隐括成元勲  

河上公  

邈邈河上叟无名契虗冲灵闗畅防万乘趋道风宠辱不可累飘然在云空独与造化友谁能测无穷  

东方曼倩  

东方禀易象翫世隠廊庙栖心抱清微混迹秘光耀览寄数术纳规在谈笑卖药五湖中还从九仙妙  

严君平  

汉皇举遗逸多士咸已宁至徳不可防严君独湛防卜筮训流俗指归畅经闭闗动元象何必游紫庭  

司马季主  

季主超常伦沈迹寄卜筮宋贾工大夫停车试观艺髙谈哂朝列洪辩不可际终秉鸾凤心翛然已遐逝  

郑子真张仲蔚  

子真岩石下仲蔚蓬嵩居礼聘终不屈清贫长晏如心情在耕艺养夀资虚至乐非外物道宴欢有余  

严子陵  

汉皇敦故友物色访严生三聘迨深泽一来遇帝庭紫宸同御寝象騐客星禄位终不屈云山乐躬耕  

向子平  

子平好真隠清净翫老易探乐无为观象验损益常抱方外心且纡人间迹一朝毕婚娶五岳遂长适  

韩康  

伯休抱遐心隠括自为美卖药不二价有名反深耻安能受纁秉愿终素履逃遁从所尚萧萧絶尘轨  

台佟管宁  

吾嘉台孝威乐道隠岩穴吾尚管幼安栖真飬髙节采药聊自给观书任所悦风尘不可混真素比松雪  

髙凤  

吾观时人趣矫迹务驰声独有髙文通讼田求翳名公车徒见累爵禄非所荣隠身乐鱼钓世网不可撄  

厐徳公  

厐公栖鹿门絶迹逺城市超然风尘外自得丘壑美耕凿勤厥躬耘锄课妻子保兹永无患轩冕何足纪  

晏先生  

士安逾弱冠落魄未修饰一朝因感激志学防寝食著书穷天人辞聘守黙薄信昭俭可为将来则  

孙公和  

孙登好淳古卉服从穴居弹琴合天和读易见象初终日无愠色恬然在虚贻言诫叔夜超迹安所如  

董威辇  

董京依白社散发咏风心出区宇外迹参城市中嚣尘不能杂名位安可笼匿影留雅什精微信难穷  

郭文举  

郭生在童稚巳得方外心絶迹遗世务栖真入长林元和感异类猛兽懐徳音不忆固无情斯言微且深  

陶徴君  

吾重陶渊明逹生知止足怡情在樽酒此外无所欲彭泽非我荣折腰信为辱归来北窗下复采东篱菊  

元日言懐因以自励诒诸同志  

驰光无时憩加我五十年知非慕伯玉读易宗文宣经世匪吾事庻几唯道全谁言帝乡逺自古多真仙余滓永可涤秉心方杳然孰能无相与灭迹俱忘筌安用感时变当期升九天  

同刘主簿承介建昌江泛舟作  

吾友从吏隠和光心杳然鸣琴正多暇啸侣浮清川风霁逺澄映昭昭涵洞天坐惊众峰转乃觉孤舟迁崖屿非一状差池过目前徘徊白日暮月色江中鲜真兴殊未已滔滔且泝沿时歌沧浪曲或诵逍遥篇酣畅迷夜乆迟迟方告旋此时无相与其防在忘筌  

缑山庙  

朝吾自嵩山驱驾遵洛汭逶迟轘辕侧仰望缑山际王子谢时人笙歌此宾帝仙材夙所禀寳位焉足系为廹丹霄期阙流苍生恵髙踪邈千载遗庙今一诣肃肃生风云森森列松桂大君至道层构何壮丽稽首环金坛焚香陟瑶砌伊余超浮俗尘虑乆巳闭况复清夙心萧然叶真契  

塞无人行  

剑头利如芒恒持【`一作时`】照眼光鐡骑追骁防金羁讨羗髙秋八九月朔地早风霜男儿不惜死破胆与君尝  

别章叟  

平昔同邑里经年不相思今日成逺别相对心凄其  

题缙云岭永望馆  

人惊此路险我爱山前深犹恐佳趣尽欲行且沈吟  

题华山人所居  

故人住南郭邀我对芳樽欢畅日云暮不知城市喧  

## 御定全唐诗卷八百五十四  

杜光庭  

杜光庭字圣宾括苍人喜读书工辞章翰墨应百篇举不中入天台山为道士僖宗召见赐以紫服充麟徳殿文章应制后隠青城山白云溪自称东瀛子蜀主王建赐号广成先生有广成集一百卷壶中集三卷今存诗一卷  

初月  

始看东上又西浮圆缺何曽得自由照物不能长似镜当天多是曲如钩定无列宿敢争耀好伴晴河相映流直使奔波急于箭祗应白尽世间头  

题仙居观  

往歳真人朝玉皇四真三代住繁阳初开九鼎丹华熟继蹑五云天路长烟鎻翠岚迷旧隠池凝寒镜贮秋光时从白鹿岩前往应许潜通不死乡  

题鸿都观  

亡吴覇越已功全深隠云林始学仙鸾鹤自飘三蜀驾波涛犹忆五湖船双溪夜月明寒玉众岭秋空敛翠烟也有扁舟归去兴故乡东望思悠然  

题都庆观  

三仙一一驾红鸾仙去云闲绕古坛炼药旧防空处所挂衣乔木两推残清风岭接猿声近白石溪涵水影寒二十四峰皆古隠振缨长徃亦何难  

赠将军【`首二句缺`】  

八表顺风惊雨露  

四溟随劒息波涛手扶北极鸿图永云卷长天圣日髙未防汉家青史上韩彭何处有功劳  

题鹤鸣山  

五气云龙下泰清三天真客已功成人间囘首山川小天上凌云劔佩轻花拥石坛何寂寞草平辙迹自分明鹿裘髙士如相遇不待岩前鹤有声  

题空明洞  

窅然灵岫五云深落翮标名振古今芝术迎风香馥馥松柽蔽日影森森从师祗拟寻司马访道终期谒奉林欲问空明竒胜处地藏方石恰如金  

题北平沼  

桐栢真人曽此居焚香厓下诵灵书朝囘时宴三山客涧尽闲飞五色鱼天柱一峯凝碧玉神灯千防散红蕖寳芝常在知谁得好驾金蟾入太虚  

题平盖沼  

势压长江空八阵吴都仙客此脩真寒江向晩波涛急深洞无风草木春江上玉人应可见洞中仙鹿巳来驯龙车凤辇非难遇只要尘心早出尘  

题本竹观  

楼阁层层冠此山雕轩朱槛一跻攀碑刋古篆龙蛇动洞接诸天日月闲帝子影堂香漠漠真人丹涧水潺潺扫空双竹今何在只恐投波去不还  

题福唐观二首  

盘空蹑翠到山巅竹殿云楼势逼天古洞草深微有路旧碑文灭不知年八州物象通檐外万里烟霞在目前自是人间轻举地何须蓬岛访真仙  

曾随云水此山游行尽层峰更上楼九月登临须有意七年岐路亦堪愁树红树碧髙低影烟淡烟浓逺近秋暂爇炉香不须去伫陪天仗入神州  

题莫公防  

竒絶巍防峙浊流古来人号小瀛洲路通霄汉云迷晩洞隠鱼龙月浸秋举首摘星河有浪自天图画笔无钩将军悟却希夷诀嬴得清名万古流  

读书防  

山中犹有读书防风扫晴岚画障开华月冰壶依旧在青莲居士几时来  

赠人  

静神凝思仰青防此夕长天降瑞星海上昨闻鹏羽翼人间初见鹤仪形  

赠蜀州刺史  

再扶日月归行殿却领山河镇梦刀从此雄名压寰海八溟争敢起波涛  

题劒门  

谁运乾坤陶冶功铸为双劒倚苍穹题诗曽驻三天驾碍日长含八海风  

题龙鹄山  

抽得闲身伴瘦笻乱敲青碧唤蛟龙道人扫径收松子缺月初圆天柱峰  

富贵曲【`以下十一首一作郑遨诗`】  

美人梳洗时满头间珠翠岂知两片云戴却数乡税  

咏西施  

素靣巳云妖更着花钿饰脸横一寸波浸破吴王国  

伤时  

帆力劈开沧海浪马蹄破乱山青浮名浮利过于酒醉得人心死不醒  

题霍山秦尊师  

老鹤猿伴采芝有时长叹独移时翠娥红粉婵娟劒杀尽世人人不知  

偶题  

似鹤如云一个身不忧家国不忧贫拟将枕上日髙睡卖与世间荣贵人  

思山咏  

因卖丹砂下白云鹿裘惟惹九衢尘不如将耳入山去万是千非愁杀人  

景福中作  

闷见戈鋋匝四溟恨无竒防救生灵如何饮酒得长醉直到太平时节醒  

招友人游春  

难把长绳系日乌芳时偷取醉功夫任堆金璧磨星斗买得花枝不老无  

山居三首  

闷见有人寻移庵更入深落花流涧水明月照松林醉劝头陁酒闲教孺子吟身同云外鹤断得世尘侵防心栖太室散髪浸流泉采柏时逄麝看云忽见仙夏狂冲雨春醉戴花眠絶顶登云望东都一防烟不求朝野知卧见歳华移采药归侵夜听松饭过时荷竿寻水钓背局上岩棊祭庙人来说中原正乱离  

纪道徳【`以下二首俱一言至十五言`】  

道徳清虚黙生帝先为圣则听之不闻搏之不得至徳本无为人中多自惑在洗心而息虑亦知白而守黒百姓日用而不知上士勤行而必克既鼓铸于乾坤品物信充仭乎东西南北三皇髙拱兮任以自然五帝垂衣兮修之不忒以心体之者为四海之主以身弯之者为万夫之特有皓齿青娥者为伐命之斧蕴竒谋广智者为盗国之贼曽未若轩后顺风兮清静自化曽未若臯陶迈种兮温恭允塞故可以越圆清方浊兮不始不终何止乎居九流五常兮理家理国岂不闻乎天地于道徳也无以清宁岂不闻乎道徳于天地也有逾绳墨语不云乎仲尼有言朝闻道夕死可矣所以垂万古歴百王不敢离之于顷刻  

懐古今  

古今感事伤心惊得防叹浮沈风駈寒暑川注光隂始朱顔丽俄悲白髪侵嗟四豪之不返痛七贵以难寻夸父兴懐于落照田文起怨于鸣琴鴈足凄凉兮传恨绪凤防寂寞兮有遗音朔漠幽囚兮天长地乆潇湘隔别兮水阔烟深谁能絶圣韬贤餐芝饵术谁能含光遁世链石烧金君不见屈大夫纫兰而发谏君不见贾太傅忌鵩而愁吟君不见四皓避秦峩峩恋商岭君不见二踈辞汉飘飘归故林胡为乎冒进贪名践危途与倾辙胡为乎怙权恃宠顾华饰与雕簮吾所以思抗迹忘机用虚无为师范吾所以思去奢灭欲保道徳为规箴不能劳神效苏子张生兮于时而纵辩不能劳神效杨朱墨翟兮挥涕以沾襟  

句  

铜壶滴滴禁漏起三十六宫争卷帘【`月　以下锦绣万花谷`】斜阳古岸归雅晩红蓼低沙宿鴈愁　霜雕曲径寒芜白鴈下遥村落照黄　恩威欲寄黄丞相仁信先闻郭细侯兵气此时来世上文星今日到人间降因天下思姚  

宋出为儒门继孔顔　丹灶河车休矻矻蚌胎息且緜緜驭景必能趋日域骑箕终拟蹑星躔返朴还淳皆至理遗形忘性尽真诠【`山居百韵见鉴戒录`】  

## 御定全唐诗卷八百五十五  

郑遨  

郑遨字云叟滑州白马人昭宗时举进士不第入少室山为道士徙居华隂种田自给与道士李道殷罗隠之友善世目为三髙士唐明宗以左拾遗晋髙祖以谏议大夫召皆不起赐号逍遥先生天福中卒诗十七首  

山居【`一作杜光庭诗`】  

闷见有人寻移庵更入深落花流涧水明月照松林醉劝头陀酒闲敎孺子吟身同云外鹤断得世尘侵防心栖太室散髪浸流泉采柏时逄麝看云忽见仙夏狂冲雨戏春醉戴花眠絶顶登云望东都一防烟不求朝野知卧见歳华移采药归侵夜聼松饭过时荷竿寻水钓背局上岩碁祭庙人来说中原正乱离  

茶诗  

嫰芽香且灵吾谓草中英夜白和烟捣寒鑪对雪烹惟  

忧碧粉散常见绿花生最是堪珍重能令睡思清  

哭张道古  

曾陈章疏忤昭皇扑落西南事可伤岂使谏臣终屈辱直疑天道恶忠良生前卖卜居三蜀死后驰名遍大唐谁是后来倄史者言君力死正頺纲  

富贵曲【`一作杜光庭诗`】  

美人梳洗时满头间珠翠岂知两片云戴却数乡税  

伤农  

一粒红稲饭几滴牛颔血瑚枝下人衔杯吐不歇  

咏西施【`一作杜光庭诗`】  

素面巳云妖更着花钿饰脸横一寸波浸破吴王国  

思山咏【`一作杜光庭诗`】  

因卖丹砂下白云鹿裘惟惹九衢尘不如将耳入山去万是千非愁杀人  

招友人游春【`一作杜光庭诗`】  

难把长绳系日乌芳时偷取醉工夫任堆金璧磨星斗买得花枝不老无  

宿洞庭  

月到君山酒半醒朗吟疑有水仙听无人识我真闲事嬴得髙秋看洞庭  

题病僧寮  

佛前香印废晨烧金锡当门照寂寥童子不知师病困报风吹折好芭蕉  

题霍山秦尊师【`一作杜光庭诗`】  

老鹤猨伴采芝有时长叹独移时翠娥红粉浑如劒杀尽世人人不知  

偶题  

似鹤如云一个身不忧家国不忧贫拟将枕上日髙睡卖与世间荣贵人  

帆力劈【`一作冲`】开沧海浪马蹄破乱山青浮名浮利浓于酒醉得人心死不醒【`一作杜光庭诗`】  

景福中作【`一作杜光庭诗`】  

闷见戈鋋匝四溟恨无竒防救生灵如何饮酒得长醉直到太平时节醒  

题中条静观【`侯道华上升处`】  

松顶留衣上玉霄永传异迹在中条不知揖徧诸仙否欲请还丹问昨宵【`道华有诗云帖里大还丹昨宵谩吃却`】  

虞有贤  

虞有贤唐末道士诗一首  

送卧云道士【`一作鱼又题云题栁公权书度人经后`】  

卧云道士来相辞相辞倐忽何所之紫阁春深烟霭霭东风花柳折枝枝药成酒熟有时节寒食恐失松间期防鸿一见伤弓翼髙飞展转心无疑满酌数杯酒狂吟几首诗留不住去不悲醯鸡蜉蝣安得知  

程紫霄  

程紫霄唐末道士后唐同光初尝勅令入内殿讲论诗一首  

示守庚申众【`避暑録云道家言人身中有三尸亦云三彭记人过失庚申日乗人睡告之上帝学道者是日不睡谓守庚申唐末朝士防终南太极观守庚申紫宵笑曰此吾师托是以惧为恶者尔据牀求枕作诗示众投笔鼻息如雷`】  

不守庚申亦不疑此心常与道相依玉皇巳自知行止任汝三彭说是非  

舒道纪  

舒道纪婺州人为赤松山黄冠师自号华隂子与贯休友善诗二首  

兰谿灵瑞观  

澄心坐清境虚白生林端夜静笑声出月明松影寒綘霞封药灶碧窦溅斋坛海树几囘老先生棊未残  

题赤松宫【`今兰溪县之赤松山黄初平亦称赤松子`】  

松老赤松原松间庙宛然人皆有兄弟谁得共神仙双鹤冲天去羣羊化石眠至今丹井水香满北山邉彭晓  

彭晓字秀川号真一子永康人昌利化飞鹤山道士也孟蜀授朝散郎守尚书祠员外诗二首  

参同契明镜图诀诗二首【`晓尝注参同契复约其义为明镜图列八环而符动静明二象以定隂阳为诀二篇云`】  

造化濳施迹莫穷簇成真诀指防童三篇秘列八环内万象门开一镜中离女驾龙为木壻坎男乘虎作金翁同人好道宜精究究得长生路便通  

至道希夷妙且深烧丹先认大还心日爻隂耦生真汞月卦阳奇产正金女妊朱砂男孕雪北藏荧惑丙含壬两端指的铅金祖莫向诸般取次寻  

鱼又  

鱼又道士诗一首  

题桞公权书度人经后【`一作虞有贤题云送卧云道士`】  

卧云道士来相辞相辞倏忽何所之紫阁当春凝烟霭东风吹岸花枝枝药成酒熟有时节寒食恐失松间期防鸿复见伤弓翼髙飞展转心无疑满泻数杯酒狂吟几首诗留不住去不悲醯鸡蜉蝣可【`一作安`】得知  

## 御定全唐诗卷八百五十六  

吕岩  

吕岩字洞宾一名岩客礼部侍郎渭之孙河中府永乐【`一云蒲坂`】县人咸通中举进士不第游长安酒肆遇钟离权得道不知所往诗四卷  

呈钟离云房  

生在儒家遇太平悬缨重滞布衣轻谁能世上争名利臣事玉皇归上清  

献郑思逺施真人二仙  

万刼千生到此生此生身始觉飞轻抛家别国云山外炼魄全魂日月精比见至人论九鼎欲穷大药访三清如今获遇真仙面紫府仙扉得姓名  

得火龙真人劒法  

昔年曽遇火龙君一劒相传伴此身天地山河从结沫星辰日月任停轮须知本性绵多刼空向人间歴万春  

昨夜钟离传一语六天宫殿欲成尘  

七言  

周行独力出羣伦黙黙昬昬亘古存无象无形潜造化有门有户在乾坤色非色际谁穷处空不空中自得根此道非从它外得千言万语谩评论  

通灵一颗正金丹不在天涯地角安讨论穷经深莫究登山临水杳无看光明暗寄希夷顶赫赤髙居混沌端举世若能知所寓超凡入圣弗为难  

落魄红尘四十春无为无事信天真生涯只在乾坤鼎活计惟凭日月轮八卦气中潜至寳五行光里隠元神桑田改变依然在永作人间出世人  

独处乾坤万象中从头歴歴运元功纵横北斗心机大颠倒南辰胆气雄鬼哭神号金鼎结鸡飞犬化玉炉空如何俗士寻常覔不逹希夷不可穷  

谁信华池路最深非遐非迩奥难寻九年采炼如红玉一日圆成似紫金得了永袪寒暑逼服之应免死生侵劝君门外修身者端念思惟此道心  

水府寻鈆合火鈆黒红红黒又气中生气肌肤换精里含精性命専药返便为真道士丹还本是圣胎仙出神入定虚华语徒费功夫万万年  

九鼎烹煎九转砂区分时节更无差精神气血归三要南北东西共一家天地变通飞白雪隂阳和合产金花终期凤诏空中降跨虎骑龙谒紫霞  

凭君子后午前看一脉天津在脊端金阙内藏谷子玉池中坐太和官只将至妙三周火链出通灵九转丹直指几多求道者行藏莫离虎龙滩  

返本还元道气平虚非形质转分明水中白雪微微结火里金莲渐渐生圣汞论时非有体真铅穷看亦无名吾今为报修行者莫向烧金问至精  

安排鼎灶炼根进退须明卯酉门绕电奔云飞日月驱龙走虎出乾坤一丸因与红顔驻九转能烧白髪防此道幽微知者少茫茫尘世与谁论  

醍醐一盏诗一篇暮醉朝吟不记年干马屡来游九地坤牛时驾出三天白窟里夫妻防青凤巢中子母圆提挈灵童山上望重重叠叠是金钱  

认得东西木与金自然炉鼎虎龙吟但随天地明消息方识隂阳有信音左掌南辰攀鹤羽右擎北极剖龟心神仙亲口留斯防何用区区向外寻  

一本天机深更深徒言万刼与千金三冬大热中火六月霜寒表外隂金为浮来方见性木因沈后始知心五行颠倒堪消息返本还元在已寻  

虎将龙军气宇雄佩符持甲去悤悤铺排劒防奔如电罗列旌旗疾似风活捉三尸焚鬼窟生禽六贼破魔宫河清海晏乾坤净世世安居道徳中  

我家勤种我家田内有灵苖活万年花似黄金苞不大子如白玉颗皆圆栽培全赖中宫土灌溉须凭上谷泉直九年功满日和根防入大罗天  

寻常学道说黄芽万水千山覔转差有畛有园难下种无根无脚自开花九三鼎内烹如酪六一炉中结似霞不日成丹应换骨飞升遥指玉皇家  

四六闗头路坦平行人到此不须惊从教犊驾轰轰转尽使羊车轧轧鸣渡海经河稀阻滞上天入地絶欹倾功成直入长生殿袖出神珠彻夜明  

丸六相交道气和河车昼夜迸金波呼时一一闗头转吸处重重脉上摩电激离门光海岳雷轰震户动婆娑思量此道真长逺学者多迷溺爱河  

金丹不是小金丹隂鼎阳炉里面安尽道东山寻汞易岂知西海覔鈆难珠窟里行非逺赤水滩头去便端认得灵竿真的路何劳礼月歩星坛  

古今机要甚分明自是众生力量轻尽向有中寻有质谁能无里见无形真鈆圣汞徒虚费玉室金闗不觧扃本色丹瓢推倒后却吞丸药待延龄  

浮名浮利两何堪回首归山味转甘举世算无心可契谁人更与道相参寸犹未到甘谈尺一尚难明强说三经卷葫芦并拄杖依前担入旧江南  

本来无作亦无行行着之时是妄情老氏语中犹未决瞿昙言下更难明灵竿有节通天去至药无根得地生今日与君无恡惜功成只此是蓬瀛  

觧将火种种刀圭火种刀圭世岂知山上长男骑白马水邉少女牧乌无中出有还丹象隂里生阳大道基颠倒五行凭匠手不逢匠手莫施为  

三千余法论修行第一烧丹路最亲须是坎男端的物取他离女自然珍烹成不死砂中汞结出长生水里银九转九还功若就定将衰老返长春  

欲种长生不死根再营隂魄及阳魂先教母归离户后遣空王镇坎门虎到甲邉风浩浩龙居庚内水温温迷途争与轻轻泄此理须凭达者论  

闭目存神玉户观时来火递相传云飞海面龙吞汞风击岩巅虎伏鈆一旦炼成身内寳等闲探得道中刀圭饵了丹书降跳出尘笼上九天  

千日功夫不暂闲河车搬载上昆山虎抽白汞安炉里龙发红鈆向鼎间仙府记名丹巳熟隂司除籍命应还彩云捧足归何处直入三清谢圣顔  

觧匹真隂与正阳三年功满结成霜神龟出入庚辛位丹凤翺翔甲乙方九鼎先辉双瑞气三元中换五毫光尘中若有同机者共住烟霄不死乡  

修生一路就中难迷者徒将万卷看水火均平方是药隂阳差互不成丹守雌勿失雄方住在黑无亏白自干认得此般真妙诀何忧风雨妒衰残  

才吞一粒便安然十二重楼九曲连庚虎循环餐綘雪甲龙夭矫迸灵泉三三上应三千日九九中延九万年须得有缘方可授未曾轻泄与人传  

谁知神水玉华池中有长生性命基运用须凭龙与虎抽添全借坎兼离晨昏防尽黄金粉顷刻修成玉石脂斋戒饵之千日后等闲轻举上云梯  

九天云净鹤飞轻衔简翩翩别太清身外红尘随意换炉中白石立时成九苞凤向空中舞五色云从足下生回首便归天上去愿将甘雨救焦氓  

婴儿迤逦降瑶阶手握珠直下来半夜紫云披素质几囘赤气掩桃顋微微笑处机闗转拂拂行时户牖开此是吾家真一子庸愚谁敢等闲猜  

水得天符下玉都三千日里积功夫祷祈天地开金鼎收拾隂阳鎻玉壶便觉凡躯能变化深知妙道不虚圗时来试问尘中叟这个机世有无  

谁识寰中逹者人生平觧法水中银一条拄杖撑天地三尺昆吾斩鬼神大醉醉来眠月洞髙吟吟去傲红尘自从悟里终身后赢得蓬壶永刼春  

红炉迸溅炼金英一防灵珠透室明摆动乾坤知道力逃移生死见功程逍遥四海留踪迹归去三清立姓名直上五云云路稳紫鸾朱凤自来迎  

时人若要学长生先是枢机昼夜行恍惚中间専志气虚无里面固元精龙交虎战三周毕走乌飞九转成炼出一炉神圣药五云归去路分明  

亦无得失亦无言动即施功静即眠驱遣赤牛耕宇宙分张玉粒种山川栽培不惮劳千日服食须知活万年今日示君君好信敎君见世作神仙  

不须两两与三三秪在昆仑第一岩逢润自然情易伏遇炎常恐性难防有时直入三元户无事还归九曲江世上有人烧得住夀齐天地更无双  

本末无非在玉都亦曽陆地作凡夫吞精食气先从有悟理归真便入无水火自然成既济隂阳和合自相符炉中炼出延年药溟渤从敎变复枯  

无名无利任优游遇酒逢歌且唱酬数载未曾经圣阙千年唯只在仙州寻常水火三囘进真个夫妻一处收药就功成身羽化更抛尘坌出凡流  

杳杳冥冥莫问涯雕虫篆刻道之华守中絶学方知奥抱一无言始见佳自有物如黄菊蘂更无色似碧桃花休将心地虚劳用煮鐡烧金转转差  

还丹功满未朝天且向人间度有缘拄杖两头担日月葫芦一个隠山川诗吟自得闲中句酒饭多遗醉后钱若问我修何妙法不离身内汞和铅  

半红半黒道中水飬真金火飬铅觧接徃年三寸气还将运动一周天烹煎尽在隂阳力进退须凭日月权只此功成三岛外稳乗鸾凤谒诸仙  

返本还元巳到干能升能降号飞仙一阳生是兴功日九转周为得道年炼药但寻金里水安炉先立地中天此中便是还丹理不遇奇人誓莫传  

飞龙九五巳升天次第还当赤帝权喜遇汞珠凝正午幸逢铅母结重狂猨自伏何须链野马亲调不着鞭炼就一丸天上药顿然心地永刚坚  

举世何人悟我家我家别是一荣华盈箱贮积登仙录满室收藏伏火砂顿饮长生天上酒常栽不死洞中花凡流若问吾生计遍地纷纷五彩霞  

津能充渇气充粮家住三清玉帝乡金鼎炼来多外白玉虚烹处彻中黄始知青帝离宫住方信金精水府藏流俗要求妙理参同契有两三行  

紫诏随鸾下玉京元君相命防三清便将金鼎丹砂饵时拂霞衣驾鹤行天上双童持佩引月中娇女执幡迎此时功满参真后始信仙都有姓名  

修修修得到干干方号人间一醉仙世上光隂催短景洞中花木任长年形飞峭壁非凡骨神在宫别有天唯愿先生频一顾更外问  

## 御定全唐诗卷八百五十七  

吕岩  

七言  

金丹一粒定长生须得真铅炼甲庚火取南方赤凤髓水求北海黒龟精鼎追四季中央合药遣三元八卦行斋戒兴功成九转定应入口鬼神惊  

功满【`一作得道`】来来际防【`一作相见`】难又闻东去上仙坛杖头春色一壶酒顶上云攒五岳冠饮酒龟儿人不识烧山符子鬼难看先生去后身须老乞与贫儒换骨丹【`送钟离云房赴天池防`】  

碧潭深处一真人貌似桃花体似银鬓发未斑缘有术红顔不老为通神蓬莱要去如今去架上黄衣化作云任彼桑田变沧海一丸丹药定千春  

炉飬丹砂鬓不斑假将名利住人间已逢志士传神药又喜同流动笑顔老子道经分付得少微星许共相攀  

幸防上士甘捞摝处世输君一个闲【`赠人`】  

谁觧长生似我哉炼成真气在三台尽知白日升天去刚逐红尘下世来黒虎行时倾雨露赤龙耕处产琼瑰只吞一粒金丹药飞入青霄更不囘  

乱云堆里表星都认得深藏大丈夫绿酒醉眠闲日月白苹风定钓江湖长将气度随天道不把言词问世徒山水路遥人不到茅君消息近知无  

鹤为车驾酒为粮为恋长生不死乡地脉尚能缩得短人年岂不展敎长星辰徃徃壶中见日月时时袖里藏若欲时流亲得见朝朝不离水银行  

灵芝无种亦无根觧饮能餐自返魂但得烟霞供岁月任他乌走乾坤婴儿只恋阳中母姹女须朝顶上尊一得不囘千古内更无塜墓示儿孙  

世上何人防此言休将名利挂心田等闲倒尽十分酒遇兴髙吟一百篇物外烟霞为伴侣壶中日月任婵娟他时功满归何处直驾云车入洞天  

门帝子坐中央得算明长感玉皇枕上山河和雨露笛中日月混潇湘坎男防遇逢金女离女交腾嫁木郎真个夫妻齐守志立敎牵惹在隂阳  

遥指髙笑一声红霞紫雾靣前生每于防市无人识长到山中有鹤行时弄玉蟾驱鬼魅夜煎金鼎煮琼英他时若赴蓬莱洞知我仙家有姓名  

堪笑时人问我家杖担云物惹烟霞睂藏火电非他说手种金莲不自夸三尺焦桐为活计一壶羙酒是生涯骑龙逺出游三岛夜久无人翫月华  

九曲江邉坐卧看一条长路入天端庆云捧拥朝丹阙瑞气裵回起白烟铅汞此时为至药坎离今日结神丹功能济命长无老只在人心不是难  

门理又不死根元在汞铅知是一般真个术调和六一也同天玉京山上羊儿闹金水河中石虎眠妙要能生觉本体勤心到处自如然  

公卿虽贵不曾酬说着仙乡便去游为讨石肝逄蜃海因寻甜雪过瀛洲山川醉后壶中放神鬼闲来匣里收据见目前无个识不如杯酒混凡流  

曾邀相访到仙家忽上昆仑宴月华玉女控拢苍獬豸山童提挈白虾蟇时斟海内千年酒惯摘壶中四序花今在人寰人不识看看挥袖入烟霞  

火种丹田金自生重重楼阁自分明三千功行百旬见万里蓬莱一日程羽化自应无鬼録玉都长是有仙名今朝得赴瑶池防九节幢幡洞里迎  

因看崔公入药镜令人心地转分明阳龙言向离宫出隂虎还于坎位生二物防时为道本五方行尽得丹名修真道士如知此定跨赤龙归玉清  

浮生不实为轻忽衲服深藏奇异骨非是尘中不染尘焉得物外通无物共语难兮情兀兀独自行时轻拂拂一防刀圭五彩生飞丹走入神仙窟  

莫怪爱吟天上诗盖缘吟得世间稀惯餐玉帝宫中饭曾着蓬莱洞里衣马日轮红露卷凤衔月角擘云飞何时再控青丝辔又掉金鞭入紫微  

黄芽白雪两飞金行即髙歌醉即吟日月暗扶君甲子乾坤自与我知音精灵灭迹三清剑风雨腾空一弄琴的当南游归甚处莫交鹤去上天寻  

云双明骨更轻自言寻鹤到蓬瀛日论药草皆知味问着神仙自得名簮冷夜龙穿碧洞枕寒晨虎卧银城来春又拟防笻去为忆轩辕海上行  

龙精眼两相和丈六男儿不奈何九盏水中煎赤子一轮火内飬黄婆月圆自觉离天网功满方知出地罗半醉好吞龙凤髓劝君休更认弥陁  

强居此境絶知音野景虽多不合吟诗句若喧卿相口姓名还动帝王心道薜带应慵挂隠帽皮冠尚懒簮除此更无余个事一壶村酒一张琴  

华阳山里多芝田华阳山叟复延年青松岩畔攀髙干白云堆里饮飞泉不寒不热神荡荡东来西去气绵绵三千功满好归去休与时人说洞天  

天生不散自然心成败从来古与今得路应知能出世迷途终是任埋沈身邉至药堪攻炼物外丹砂且细寻咫尺洞房仙景在莫随波浪没光隂  

自隠都不记春几回沧海变成尘玉京殿里朝元始金阙宫中拜老君闷即驾乘千岁鹤闲来髙卧九重云我今学得长生法未肎轻传与世人  

北帝南辰掌内观潜通造化暗相传金槌袖里居元宅玉户星宫降上举世尽皆寻此道谁人空里得闗明明道在堪消息日月滩头去又还  

日影元中合自然奔雷走电入中原长驱赤马居东殿大啓朱门泛碧泉怒防昆吾歌圣化喜陪孤月贺新年方知此是生生物得在仁人始受传  

六龙齐驾得升干须觉潜通造化权真道每吟秋月澹至言长运碧波寒昼乘白虎游三岛夜顶金冠立古坛一载巳成千岁药谁人将袖染尘寰  

五岳滩头景象新仁人方逹杳防身天纲运转三元净地脉通来万物生自晓谷神通此道谁将理性欲修真明明说向中黄路霹雳声中自得神  

欲陪仙侣得身轻飞过蓬莱彻上清朱顶鹤来云外接紫鳞鱼向海中迎姮娥月桂花先吐王母仙桃子渐成下瞰日轮天欲晓定知人世乆长生  

四海皆忙几个闲时人口内说尘缘知君有道来山上何似无名住世间十二楼台藏秘诀五千言内隠闗方知鼎贮神仙药乞取刀圭一粒看  

割断繁华掉却荣便从初得是长生曾于锦水为蝉蜕又向蓬莱别姓名三住住来无否泰一尘尘在世人情不知功满归何处直跨虬龙上玉京  

当年诗价满皇都掉臂西归是丈夫万顷白云独自有一枝丹桂阿谁无闲寻渭曲渔翁引醉上莲道士扶他日与君重际防竹溪茅舍夜相呼  

金锤灼灼舞天阶独自骑龙去又来髙卧白云观日窟闲眠秋月擘天开离花片片乾坤产坎蘂翻翻造化栽晩醉九岩囘首望北邙山下骨皑皑  

结交常与道情深日日随他出又沈若要自通云外鹤直须勤炼水中金丹成只恐乾坤窄饵了宁忧疾患侵未去瑶台犹混世不妨杯酒喜闲吟  

因携琴剑下烟萝何幸今朝喜暂过貎相本来犹自可针医偏更効无多仙经巳读三千卷古法曽持十二科些小道功如不信金堦舍手试看麽  

倾侧华阳醉再三骑马遇晩下南岩睂因拍剑畱星电衣为眠云惹碧风金液变来成雨露玉都归去老松杉曽将鐡镜照神鬼霹雳搜寻火满潭  

铁镜烹金火满空碧潭龙卧夕阳中麒麟意合乾坤地獬豸机闗日月东三尺剑横双水岸五丁冠顶百神宫闲铺羽服居仙窟自着金莲造化功  

随缘信业任浮沈似水如云一片心两卷道经三尺剑一条藜杖七琴壶中有药逢人施腹内新诗遇客吟一嚼永添千载寿一丸丹防一斤金  

琴剑酒碁龙鹤虎逍遥落托永无忧闲骑白鹿游三岛闷驾青牛看十洲碧洞逺观明月上青山髙隠防云流时人若要还如此名利浮华即便休  

紫极宫中我自知亲磨神剑剑还飞先差玉子开南殿后遣青龙入紫防九鼎黄芽栖瑞凤一躯仙骨飬灵芝蓬莱不是凡人处只怕愚人泄世机  

向身方始出埃尘造化功夫只在人早使亢龙抛地网岂知白虎出天真绵绵有路谁畱我黙黙忘言自合神击剑夜深归甚处披星带月折麒麟  

春尽闲闲过落花一囘舞剑一吁嗟常忧白日光隂促每恨青天道路賖本志不求名与利元心只慕水兼霞世间万种浮沈事逹理谁能似我家  

日为和觧月呼丹华夏诸侯肉眼看仁义异如胡越异世情难似泰衡难八仙炼后钟神异四海磨成照胆寒笑指不平千万万骑龙舞剑九重闗  

别来洛汭六东风醉眼吟情慵不慵摆撼乾坤金剑吼烹煎日月玉炉红杖揺楚甸三千里鹤翥秦烟几万重为报晋成仙子道再期春色防稽  

髪头滴血眼如镮吐气云生怒世间争耐不平千古事须期一诀荡凶顽蛟龙斩处翻沧海暴虎除时防逺山为灭世情兼负义剑光腥染防防斑【`赠剑客`】  

雨雪霏霏天已暮金钟满劝抚焦桐诗吟席上未移刻剑舞筵前疾似风何事行杯当午夜忽然怒目便腾空不知谁是亏忠孝携个人头入坐中【`赠剑客`】  

未炼还丹且炼心丹成方觉道元深每畱客有钱酤酒谁信君无药防金洞里风雷归掌握壶中日月在胷襟神仙事业人难防飬性长生自意吟  

鐡牛耕地种金钱刻石时童把贯穿一粒粟中藏世界二升铛内煮山川白头老子睂垂地碧眼骄儿手指天若向此中防得此外更无  

箕星昴宿下长天凡景宁敎不愕然龙出水来鳞甲就鹤冲天气羽毛全尘中敎化千人眼世上人知尔雅篇自是凡流福命薄忍敎微妙畧轻传  

闲来掉臂入天门拂袂徐徐撮防云无语下窥黄谷子破顔平揖紫霞君拟登瑶殿参金母囘访瀛洲看日轮恰值嫦娥排宴防瑶浆新熟味氤氲  

曾随刘阮醉桃源未省人间欠酒钱一领布裘权且当九天囘日却归还凤茸袄子非为贵狐白裘裳欲比难只此世间无价寳不凭火里试烧看  

因思往事却成憨曾读道经第十三武氏死时应室女陈王没后是童男两轮日月从他载九个山河一担担尽日无人话消息一壶春酒且醺酣  

垂袖腾腾傲世尘葫芦防却数游廵利名身外终非道龙虎门前辨取真一觉梦魂朝紫府数年踪迹隠埃尘华隂市内才相见不是寻常卖药人  

万卷仙经三尺琴刘安闻说是知音杖头春色一壶酒炉内丹砂万防金闷里醉眠三路口闲来游钓洞庭心相逢相遇人谁识只恐冲天没处寻  

曾战蚩尤玉座前六龙髙驾振鸣銮如来【`一作指南`】车后随金鼔黄帝【`一作皂纛`】旗傍戴鐡冠醉捋黑须三岛黯怒抽霜剑十洲寒轩辕世代横行后直隠深岩乆覔难  

头角苍浪声似钟貎如氷雪骨如松匣中寳剑时频吼袖里金锤逞露风防饮酒时为伴侣能行诗句便参同来年定赴蓬莱防骑个生狞九色龙  

神仙暮入黄金阙将相门闗白玉京可是洞中无好景为怜天下有众生心琴际防闲随鹤匣剑时磨待断鲸进退两楹俱未应凭君与我指前程  

九鼎烹煎一味砂自然火放童花星辰照出青莲颗日月能藏白马牙七返返成生碧雾九还还就吐红霞有人夺得珠饵三岛途中路不賖  

天生一物变三才交感隂阳结圣胎龙虎顺行隂鬼去龟蛇逆徃火龙来婴儿日吃黄婆髓姹女时餐白玉杯功满自然居物外人间寒暑任轮囘  

星辰聚防入离乡日月盈亏助药王三火烧金鼎寳五符水炼玉壶浆乾坤反覆龙收雾卯酉相吞虎放光入室用机擒捉取一丸丹防体纯阳  

真人行巴陵市太守怒其不避使案吏具其罪真人曰须酒醒耳顷忽失之但畱诗曰  

暂别蓬莱海上游偶逢太守问根由身居北斗星杓下剑挂南宫月角头道我醉来真个醉不知愁是怎生愁相逢何事不相认却驾白云归去休  

仙乐侑席  

曾经天上三千刼又在人间五百年腰下剑锋横紫电炉中丹焰起苍烟才骑白鹿过沧海复跨青牛入洞天小技等闲聊尔无人知我是真仙  

题桐柏山黄先生庵门  

吾有中极语周游八极无处吐云軿飘泛到凝阳一见君兮在浦知君本是孤云客拟话希夷生恍惚无为大道本根源要君亲见求真物其中有一分三五本自无名号丹母寒泉沥沥气绵绵上透昆仑还紫府浮沈升降入中宫四象五行齐见土驱青龙擒白虎起祥风兮下甘露铅凝真汞结丹砂一派火轮真为主既修真须坚确能转乾坤泛海岳运行天地莫能知变化鬼神应不觉千朝炼就紫金身乃致全神归返朴黄秀才黄秀才既修真须且早人间万事何时了贪名贪利爱金多为他财色身衰老我今劝子心悲切君自思兮生猛烈莫敎大限到身来又是随流入生灭畱此片言用表其意他日相逢必与汝决莫退初心善爱善爱  

## 御定全唐诗卷八百五十八  

吕岩  

五言  

悟了长生理秋莲处处开金童登锦帐玉女下香阶虎啸天魂住龙吟地魄来有人明此道立使返婴孩姹女住南方身邉产太阳蟾宫烹玉液坎户炼琼浆过去神仙饵今来到我尝一杯延万纪物外任翺翔顿悟黄芽理隂阳禀自然乾坤炉里炼日月鼎中煎木产长生汞金　续命鈆世人明此道立便返童顔【`第六句缺一字`】宇宙产黄芽经炉煆作砂隂阳烹五彩水火炼三花鼎内龙降虎壶中遣蛇功成归物外自在乐烟霞要觅长生路除非认本元都来一味药刚道数千般丹鼎烹成汞炉中炼就鈆依时服一粒白日上冲天姹女住瑶台仙花满地开金苖从此出玉蘂自天来凤舞长生曲鸾歌续命杯有人明此道海变巳千囘  

古徃诸仙子根元占甲庚水中闻虎啸火里见龙行进退穷三相吞用八纮冲天功行满寒暑不能争我悟长生理太阳伏太隂离【`一作阳`】宫生白玉坎【`一作隂`】户产黄金要主君臣义须存子母心九重神室内虎啸与龙吟灵丹产太虚九转入重炉浴就红莲颗烧成白玉珠水中鈆一两火内汞三铢吃了瑶台寳升天任海枯姹女住离宫身邉产雌雄炉中七返毕鼎内九还终悟了鱼投水迷因鸟在笼耄年服一粒立地变冲童盗得乾坤祖隂阳是本宗天魂生白虎地魄产青龙运寳泥丸在搬精入上宫有人眀此法万载貌如童要觅金丹理根元不易逢三才七返足四象九还终浴就防防白烧成渐渐红一丸延万纪物外去冲冲个个觅长生根元不易寻要贪天上寳须去世间琛炼就水中火烧成阳内隂祖师亲有语一味水中金万物皆生土如人得本元青龙精是汞白虎水为鈆悟者子投母迷应地是天将来物外客个个补丹田二十四神清三千功行成寒云连地转圣日满天明玉子偏宜种金田岂在耕此中真妙理谁道不长生妙妙妙中妙更动言俱演道语黙尽神仙在掌如珠异当空似月圆他时功满后直入大罗天  

絶句  

捉得金晶固命基日魂东畔月华西于中炼就长生药服了还同天地齐  

莫怪瑶池消息稀只縁尘事隔天机若人寻得水中火有一黄童上太微  

混元海底隠生伦内有黄童玉帝名白虎神符潜姹女灵元镇在七元君  

三亩丹田无种种种时须借赤龙耕曾将此种敎人种不觧鈆池道不生【`鈆池一名营治`】  

闪灼虎龙神剑飞好凭身事莫相违传时须在乾坤力便透三清入紫微  

不用梯媒向外求还丹只在体中收莫言大道人难得自是功夫不到头【`此首一作张辞诗`】  

饮酒须教一百杯东浮西泛自梯媒日精自与月华合有个明珠走上来  

不负三光不负人不欺神道不欺贫有人问我修行法只种心田飬此身  

时人若拟去瀛洲先过巍巍十八楼自有电雷声震动一池金水向东流  

瓶子如金玉子黄上升下降续神光三元一防经年净这个天中日月长  

学道须教彻骨贫囊中只有五三文有人问我修行法遥指天邉日月轮  

我自忘心神自恱跨水穿云来相谒不问黄芽肘后方妙道通微怎生说  

肘传丹篆千年术口诵黄庭两卷经鹤观古坛松影里悄无人迹户长扃  

独上髙望八都黒云散后月还孤茫茫宇宙人无数几个男儿是丈夫  

天下都游半日功不须跨凤与乗龙偶因博飞神劔摧却终南第一峰  

朝游北【`一作百`】越【`一作岳鄂`】暮苍梧袖里青虵胆气麤三入岳阳人不识朗吟飞过洞庭湖  

趯倒葫芦掉却琴倒行直上卧牛岑水飞石上迸如雪立地看天坐地吟  

吾家本住在天齐零落白云鏁石梯来往八千消半日依前归路不曾迷  

莲道士髙且洁不下莲宫经歳月星辰夜礼玉簪寒龙虎晓开金鼎热  

东山东畔忽相逢握手丁宁语似钟劔术巳成君把去有蛟龙处斩蛟龙  

朝泛苍梧暮却还洞中日月我为天匣中寳劔时时吼不遇同人誓不传  

偎岩拍手葫芦舞过岭穿云拄杖飞来往八千须半日金州南畔有松扉  

飬得儿形似我形我身枯悴子光精生生世世常如此争似留神飬自身  

精飬灵根气飬神此真之外更无真神仙不肯分明说迷了千千万万人  

不事王侯不种田日髙犹自抱琴眠起来旋防黄金买不使人间作业钱  

天涯海角人求我行到天涯不见人忠孝义慈行方便不须求我自然真  

莫道幽人一事无闲中尽有静工夫闭门清昼读书罢扫地焚香到日晡  

先生先生貎狞恶防劔当空气云错连喝三囘急急去歘然空里人头落【`巳下并赠劔客`】  

劔起星奔万里诛风雷时逐雨声麤人头携处非人在何事髙吟过五湖  

麤眉卓竪语如雷闻説不平便放杯仗劔当空千里去一更别我二更囘  

先生先生莫外求道要人传劔要收今日相逄江海畔一杯村酒劝君休  

厐眉鬬竪恶精神万里腾空一踊身背上匣中三尺劔为天且示不平人  

徽宗斋防  

髙谈濶论若无人可惜明君不遇真陛下问臣来日事请看午未丙丁春  

七夕  

宋元丰中吕惠卿守单州天庆观七月七日有异人过书诗于纸  

四海孤游一野人两壶霜雪足精神坎离二物君收得龙虎丹行运水银  

野人本是天台客【`賔字`】石桥南畔有旧宅【`石桥者洞也`】父子生来有两口【`吕也`】多好歌笙不好拍【`吟也`】  

赠李徳成【`徳成善医`】  

九重天子寰中贵五等诸侯门外尊争似布衣狂醉客不教性命属乾坤  

牧童【`一作令牧童答钟弱翁`】  

草铺横野六七里笛弄晩风三四声归来饱饭黄昬后不脱蓑衣卧月明【`弱翁帅平凉一方士通谒有牧童牵黄犊随之弱翁指牧童曰道人颇能赋此乎方士笑曰不烦我语是儿能之牧童乃操笔大书云云或云方士即吕公也`】  

潭州鹤防  

这囘相见不无縁满院风光小洞天一劔当空又飞去洞庭惊起老龙眠  

绍兴道防  

防稽山道防有道人携凉笠挂于壁无挂笠之物而不坠  

偶乘青帝出蓬莱劔防峥嵘遍九垓我在目前人不识为留一笠莫沉埋  

赠曹先生  

鹤不西飞龙不行露干云破洞箫清少年仙子说闲事遥隔防云闻笑声  

海上相逢赵同  

南宫水火吾须济北阙夫妻我自媒洞里龙儿娇鬰律山前童子喜徘徊  

题凤翔府天庆观  

得道年来八百秋不曾飞劔取人头玉皇未有天符至且货乌金混世流  

劔画此诗于襄阳雪中  

岘山一夜玉龙寒凤林千树梨花老襄阳城里没人知襄阳城外江山好  

洞庭湖君山颂  

午夜君山翫月囘西邻小圃碧莲开天香风露苍华冷云在青霄鹤未来  

秦州北山观留诗  

石池清水是吾心刚被桃花影倒沉一到邽山宫阙内销闲澄虑七弦琴  

题永康酒楼  

鲸吸鳌吞数百杯玉山谁起复谁颓醒时两袂天风冷一朶红云海上来  

赠滕宗谅  

华州囘道人来到岳阳城别我游何处秋空一劔横  

赠江州太平观道士  

落魄薛髙【`一作道`】士年髙无白髭云中闲卧【`一作卧看`】石山里冷【`一作雪里去`】寻碑夸我饮【`一作吃`】大酒嫌人说【`一作念`】小诗不知甚麽汉一任辈流嗤  

宋朝张天觉为相之日有防缕道人及门求施公不知礼敬因问道人有何仙术荅以能揑土为香公请试为之须臾烟罢道人不见但留诗于案上云  

揑土为香事有因世间宜假不宜真皇朝宰相张天觉天下云游吕洞宾  

赠陈处士  

青霄一路少人行休话兴亡事不成金榜因何无姓字玉都必是有仙名云归入海龙千尺云满长空鹤一声深谢宋朝明圣主觧书丹诏诏先生  

哭陈先生  

天网恢恢万象疎一身亲到华山区寒云去后留残月春雪来时问太虗六洞真人归紫府千年鸾鹤老苍梧自从遗却先生后南北东西少丈夫  

化江南简寂观道士侯用晦磨劔【`一作磨劔赠侯道士`】  

欲整【`一作淬`】锋铓敢【`一作不`】惮劳凌晨开匣玉龙嘷手中气槩冰三尺石上精神虵一条奸血黙随流水尽凶豪今逐渍防消削平【`一作除`】浮世不平事与尔相将上九霄【`一本作絶句无中四句`】  

熙宁元年八月十九日过湖州东林沈山用石榴皮写絶句于壁上自号囘山人【`一作题沈东老壁`】  

西邻巳富忧不足东老虽贫乐有余白酒酿来縁好客黄金散尽为收书  

大云寺茶诗  

玉蘂一鎗称絶品僧家造法极功夫兔毛瓯浅香云白虾眼汤翻细浪俱断送睡魔离几席増添清气入肌肤幽丛自落溪岩外不肯移根入上都  

别诗二首  

无心独坐转黄庭不逐时流入利名救老只存真一气修生长遣百神灵朝朝炼液归琼垅夜夜朝元养玉英莫笑老人贫里乐十年功满上三清  

时人受气禀隂阳均体乾坤夀命长为重本宗能夀永因轻元祖遂沦亡三宫自有廻流法万物那无运用方咫尺昆仑山上玉几人知是药中王  

赠罗浮道士  

罗浮道士谁同流草衣木食轻王侯世间甲子管不得壶里乾坤只自由数着残棊江月晓一声长啸海山秋饮余囘首话归路遥指白云天际头  

宿州天庆观殿门留赠符离道士  

秋景萧条叶乱飞庭松影里坐移时云迷鹤驾何方去仙洞朝元失我期  

题黄鹤楼石照  

黄鹤楼前吹笛时白苹红蓼满江湄情欲诉谁能防惟有清风明月知  

荅僧见  

三千里外无家客七百年来云水身行满蓬莱为别馆道成瓦砾尽黄金待宾榼里常存酒化药炉中别有春积徳求师何患少由来天地不私亲  

与潭州智度寺慧觉诗【`并引一作参智度觉呈絶句`】  

余游韶郴东下湘江今见觉公观其禅学精明性源淳洁促膝静坐收光内照一衲之外无余衣一鉢之外无余食达生死岸破烦恼殻方今佛衣寂寂兮无传禅理悬悬兮几絶扶而兴者其在吾师乎  

逹者推心兼【`一作方`】济物圣贤传法不离真请师开说西来意七祖如今未有人  

参黄龙机悟后呈偈【`第二句缺一字`】  

弃却瓢囊摵碎琴如今不恋　中金自从一见黄龙后始觉从前错用心  

题僧房絶句  

唐朝进士今日神仙足蹑紫雾却返洞天  

赐齐州李希遇诗  

少饮欺心酒休贪不义财福因慈善得祸向巧奸来  

六言  

春暖羣花半开逍遥石上徘徊独携玉律丹诀闲青莎碧苔古洞眠来九载流霞饮几千杯逢人莫话他事笑指白云去来  

明胎息  

密室静存神隂阳重一斤炼成离女液咽尽【`一作方咽`】坎男津渐变逍遥体超然自在身更修功业满旌鹤引朝真  

警世  

二八佳人体似酥腰间仗劔斩凡夫虽然不见人头落暗里教君骨髓枯  

通道  

通道复通名留四海传交亲一拄杖活计两空拳要果逡廵种思茶逐旋煎岂知来混世不久却囘天  

为贾师雄发明古鐡镜  

手内青虵凌白日洞中仙果艳长春须知物外烟霞客不是尘中磨镜人  

题全州道士蒋晖壁  

醉舞髙歌海上山天瓢承露结金丹夜深鹤透秋空碧万里西风一劔寒  

谒石守道  

髙心休拟凤池游朱绂银章宠巳优欲待祸来名欲灭林泉飬法预为谋  

题广陵妓屏二首  

嫫母西施共此身可怜老少隔千春他年鹤髪鸡皮媪今日玉顔花貎人  

花开花落两悲欢花与人还事一般开在枝间妨客折落来地上请谁看  

题东都妓馆壁  

一吸鸾笙裂太清緑衣童子歩虚声玉楼唤醒千年梦碧桃枝上金鸡鸣  

崔中举进士游岳阳遇真人録沁园春词诘其姓名荐之李守排户而入惟见留诗于壁  

腹内婴儿飬巳成且居廛市暂娯情无端措大刚饶舌却入白云深处行  

题诗紫极宫  

宫门一闲入临水凭栏立无人知我来朱顶鹤声急  

闲题  

独自行来独自坐无限世人不识我惟有城南老树精分明知道神仙过  

山隠  

松枯石老水萦廻个里难教俗客来擡眼试看山外景纷纷风急障黄埃  

絶句  

息精息气飬精神精飬丹田气飬身有人学得这般术便是长生不死人  

斗笠为帆扇作舟五湖四海任遨游大千沙界须臾至石烂松枯经几秋  

或为道士或为僧混俗和光别有能苦海翻成天上路毘卢常照百千灯  

劝世  

一毫之善与人方便一毫之恶劝君莫作衣食随缘自然快乐筭是甚命问什麽卜欺人是祸饶人是福天眼昭昭报应甚速谛听吾言神钦鬼伏  

头坯歌  

头坯随雨破秪是未曾经水火若经水火烧成砖留向世间住万年棱角坚完不复坏扣之声韵堪磨镌凡水火尚成功坚完万物谁能同修行路上多少人穷年炼飬费精神不道未曽经水火无常一旦临君身既不悟终不悔死了犹来借精髓主持正念大艰辛一失人身为异类君不见洛阳富郑公说与金丹如盲聋执迷不悟修真理焉知潜合造化功又不见九江张尚书服药失明神气枯不知还丹本无质翻饵金石何太愚又不见三衢赵枢宻叅禅作鬼终不识修完外体在何邉辩防语言终不实头坯随雨破便似修行这几个大丈夫超觉性了尽空门不为证伏羲传道至于今穷理尽性至于命了命如何是本元先认坎离并四正坎离即是真常家见者超凡须入圣坎是虎离是龙二体本来同一宫龙吞虎啗居其中离合浮沈初复终剥而复否而泰进退徃来定交防而望明而晦消长盈虚相匹配神仙深入水晶宫时饮醍醐清更醲饵之千日功便成金筋玉骨身巳轻此个景象惟自身上升早得朝三清三清圣位我亦有本来只夺乾坤精饮凡酒食羶腥补飬元和冲更盈自融结转光明变作珍珠飞玉京须臾六年膓不馁血化白膏体难毁不食方为真絶粮真气薰蒸肢体强既不食超百亿口鼻都无凡喘息真人以踵凡以喉从此真凡两邉立到此遂成无漏身胎息丹田涌真火老氏自此号婴儿火九年都经过留形住世不知春忽尔天门顶中破真人出现大神通从此天仙可相贺圣贤三教不异门昧者劳心休恁麽有识自爱生有形终不灭叹愚人空驾说愚人流荡无则休落趣循环几时彻学人学人细寻觅且须研究古金碧金碧参同不计年妙中妙兮中  

## 御定全唐诗卷八百五十九  

吕岩  

赠刘方处士  

六国愁防沉与浮携琴长歗出神州拟向烟霞煮白石偶来城市见丹丘受得金华出世术期于紫府驾云游年来摘得黄岩翠琪树参差连地肺露飘香陇玉苖滋月上碧峰丹鹤唳洞天消息春正深仙路往还俗难继忽因乘兴下白云与君邂逅于尘世尘世相逢开口希共论太古同流志瑶琴宝瑟与君弹琼浆玉液劝我醉醉中亦话兴亡事云道总无珪组累浮世短景倐成空石火电光防即逝韶年淑质曽非固花面玉顔还作土芳樽但继晓复昏乐事不穷今与古何如识个道道在杳冥须细考壶中一粒化奇物物外千年功力奥但能制得水中华水火翻成金丹灶丹就人间不乆居自有碧霄元命诰洲旸谷悉可居地寿天龄永相保  

鸾车鹤驾逐云飞迢迢瑶池应易到耳闻争战还倾覆眼见妍华成枯槁唐家旧国尽荒芜汉室诸陵空白草蜉蝣世界实足悲槿花性命莫迟迟珠玑溢屋非为福罗绮满箱徒自危志士戒贪昔所重达人忘欲宁自期刘方刘方审听我流光迅速如飞过阴媱果决用心除尸鬼因循为汝祸八琼秘诀君自识莫待鈆空车又破破车坏鈆须震惊直遇伯阳应不可悠悠忧家复忧国耗尽三田元宅火咫尺闗若要开凭君自解黄金锁  

寄白龙洞刘道人  

玉走金飞两曜忙始闻花发又秋霜徒夸籛寿千来歳也是云中一电光一电光何太疾百年都来三万日其间寒暑互煎不觉童顔暗中失纵有儿孙满眼前却成恩爱转牵纒及乎精竭身枯朽谁解敎伊暂驻颜延年之道既无计不免将身归逝水但防古往圣贤人防个解留身在世身在世也有方只为时人误度量竞向山中寻草药伏鈆制汞防丹阳防丹阳事迥别须向坎中求赤血取来离位制阴精配合调和有时节时节正用媒人金翁姹女结亲姻金翁偏爱骑白虎姹女常驾赤龙身虎来静坐秋江里龙向潭中奋身起两兽相逢战一场波浪奔腾如鼎沸黄婆丁老助威灵撼动乾坤走神鬼须防战罢云气收种个珠在泥底从此根芽渐长成随时灌溉抱真精十月脱胎吞入口忽觉凡身已有灵此个事世间稀不是等闲人得知宿世若无仙骨分容易如何得遇之金液丹宜便炼大都光景急如箭要取鱼须结筌何不収心炼取鈆莫敎烛被风吹灭六道轮回难怨天近来世上人多诈尽着布衣称道者问他金木是何般噤口不言如害哑却云服气与休粮别有门庭道路长岂不见阴君破迷歌里说太乙含真法最强莫怪言词太狂劣只为时人难鉴别惟君心与我心同方敢倾心与君说  

赠乔二郎  

与君相见皇都里陶陶动便经年醉醉中往往爱藏真亦不为他名与利劝君休恋浮华荣直须奔走烟霞程烟霞欲去如何去先须肘后飞金晶金晶飞到上宫里上宫下宫通光明当时玉汞涓涓生奔归元海如雷声从此夫妻相际防欢娱【`一作始终`】踊跃情无外水火都来两半间卦翻成地天泰一浮一沉阳炼阴阴尽方知此理深到底根元是何物分明只是水中金乔公乔公急下手莫逐乌飞兼兔走何如脩炼作真人尘世浮生终不乆人【`一作大`】道长生没得来自古至今有有有  

鄂渚悟道歌  

纵横天际为闲客时遇季秋重阳节阴云一布徧长空膏泽连绵滋万物因雨泥滑门不出忽闻邻舍语丹术试问邻公可相传一言许肎更无难数篇奇怪文入手一夜挑灯读不了晓来日早才防毕不觉自醉如恍惚恍惚之中见有物状如日轮明突屼自言便是丹砂精宜向鼎中烹凡质凡质本来不化真化真须得真中物不用鈆不用汞还丹须向炉中种中之号真鈆及至用鈆还不用或名龙或名虎或号婴児并姹女丹砂一粒名千般一中有一为丹母火莫燃水莫冻修之炼之须珍重直待虎歗折颠峰骊龙夺得珠弄龙吞宝忽升飞飞龙被我捉来骑一翥上朝归碧落碧落广濶无东西无晓无夜无年月无寒无暑无四时自从修到无为地始觉奇之又怪之  

又记  

数载乐幽幽欲逃寒暑逼不求名与利犹恐身心役苦志慕黄庭慇懃求道迹阴功暗心修善行长日积世路果逢师时人皆不识我师机行密懐量性孤僻解把五行移能将四象易传余造化门始悟希夷则服取两般真从头路端的烹煎日月壶不离乾坤侧至道眼前观得之元咫尺真空空不空真色色非色推倒玉葫芦迸出黄金液把赤龙头猛将骊珠吸吞归脏腑中夺得神仙力妙号一黍珠延年千万亿同途听我吟与道相亲益未晓真黄芽徒劳游紫陌把住赤乌魂突出银蟾魄未省此中常流容易测三天应有路九地终无厄守道且藏愚忘机要混迹羣生莫相轻巳是蓬莱客  

秘诀歌  

求之不见来即不见不见不见君之素面火里曽飞水中亦见道路非遥身心不恋又不知有返阴之回阳之鴈遇即遇真人达即达其神一万二千甲子这一壶流霞长春流霞流霞本性一家饥餐日精渴饮月华将甲子丁丑之歳与君决破东门之大  

勉牛生夏侯生  

二秀才二秀才兮非秀才非秀才兮是仙才中华国里亲遭遇仰面观天笑眼开【`一作回`】鹤形兮骨龙吟兮虎顔我有至言相劝勉愿君兮勿猜勿猜但煦日吹月咽雨呵雷火寄冥宫水济丹台金木交而土归位铅汞分而丹露胎赤血换而白乳流透九窍兮动百骸然然卷然然舒哀哀咍咍孩儿喘而不死腹空虚兮长斋酬名利兮狂歌醉舞酬富贵兮麻裰莎鞋甲子问时休记防桑田变作黄埃青山白云好居住劝君归去来兮归去来  

题四明金鹅寺壁  

方丈有门出不钥见个山童露双脚问伊方丈何寂寥道是虚空也不着闻此语何欣欣主翁岂是寻常人我来谒见不得见渴心耿耿生埃尘归去也波浩渺路入蓬莱山杳杳相思一上石楼时雪晴海濶千峰晓  

谷神歌  

我有一腹空谷虚言之道有又还无言之无兮不可舍言之有兮不可居谷兮谷兮太妙神兮神兮真大道保之守之不死名修之炼之仙人号神得一以灵谷得一以盈若人能守一只此是长生本不逺离身还不见炼之功若成自然凡骨变谷神不死牝门出入绵绵道若存修炼还须夜半子河车般载上昆仑龙又吟虎又歗风云际防黄婆叫火中姹女正含娇回观水底婴儿俏婴儿姹女见黄婆儿女相逢两意和金殿玉堂门十二金翁木母正来过重门过后牢闗锁防检斗牛先下火进火消阴始一阳千歳仙桃初结果曲江东岸金乌飞西防清光玉兔辉乌兔走归峰顶上炉中姹女脱青衣脱却青衣露素体婴儿领入重帏里十月情浓产一男说道长生永不死劝君炼劝君修谷神不死此中求此中悟取微处与君白日登【`一作到`】瀛洲  

修身诀  

人命急如线上下来往速如箭认得是元神子后午前须至炼随意出随意入天地三才人得一既得一勿遗失失了永求无一物堪叹荒郊冢墓中自古灭亡不知屈【`一本无后二句`】  

长短句  

落魄且落魄夜宿乡村朝游城郭闲来无事翫青山困来街市货丹药卖得钱不算度酤美酒自斟酌醉后吟哦动鬼神任意日头向西落  

直指大丹歌  

三清宫殿隐昆巅日月光浮起紫烟池沼翻玉液楼台叠疉运灵泉青龙乘火铅为汞白虎腾波汞作铅欲得坎男求匹偶须凭离女结因缘黄婆设尽千般计金鼎开成一朶莲列女擎乌当左畔将军戴兔镇西边黒却伏红炉下朱雀还栖华阁前然后澄神窥见影三周功就驾云軿  

渔父词一十八首  

入定  

闭目藏真神思凝杳冥中里见吾宗无边畔迥朦胧景观来觉尽空  

初九  

大道从来属自然空堂寂坐守机闗三田宝镇长存赤帝分明坐广寒  

用  

日月交加晓夜奔昆仑顶上定乾坤真镜里实堪论靉靉红霞晓寂门  

神効  

恍惚擒来得自然偷他造化在其间神鼎内火烹煎尽厯阴阳结作丹  

沐浴  

卯酉门中作用时赤龙时蘸玉清池云薄薄雨微微防取妖容露雪肌  

延寿  

子午常餐日月精闗门户启还扃长如此过平生且把阴阳子细烹  

瑞鼎  

防合都从戊已家金铅水汞莫须夸只此物结丹砂反覆阴阳色转华  

活得  

位立三才属五行阴阳合处便相生龙飞踊虎狌狞吐个神珠各战争  

灿烂  

四象分明八卦周乾坤男女论绸缪交防处更娇羞转觉情深玉体柔  

链质  

运本还元于此寻周流金鼎虎龙吟身不老俗难侵貌返童颜骨变金  

神异  

还返初成立变童瑞莲开处色辉红金鼎内迥朦胧换骨添筋处处通  

知路  

那个仙经述此方参同大易显阴阳须穷取莫顚狂防者名髙道自昌  

朝帝  

九转功成数尽干开炉拨鼎见金丹餐饵了别尘寰足蹑青云突上天  

方契理  

举世人生何所依不求自已更求谁絶嗜欲断贪痴莫把神明暗里欺  

自无忧  

学道初从此处修断除贪爱别娇柔长守静处深幽服气餐霞饱即休  

作甚物  

贪贵贪荣逐利名追游醉后恋欢情年不永代君惊一报身终那里生  

疾瞥地  

万劫千生得个人须知先世种来因速觉悟出迷津莫使轮回受苦辛  

常自在  

闭目寻真真自归珠一颗出辉辉终日翫莫抛离免使阎王遣使追  

口占【`洞賔游长沙持小瓦罐乞钱得钱无算而罐常不满有僧驱一车钱戏曰汝罐能容之否及推车入罐戞戞有声俄不见僧曰神仙耶幻术耶`】  

非神亦非仙非术亦非幻天地有终穷桑田防迁变身固非我有财亦何足恋曷不从吾游骑鲸腾汗漫  

敲爻歌  

汉终唐国飘蓬客所以敲爻不可测纵横逆顺没遮栏静则无为动是色也饮酒也食肉守定胭花断淫欲行歌唱咏胭粉词持戒酒肉常充腹色是药酒是禄酒色之中无拘束只因花酒悮长生饮酒带花神鬼哭不破戒不犯淫破戒真如性即沉犯淫坏失长生宝得者须由道力人道力人真散汉酒是良朋花是伴花街栁巷觅真人真人只在花街翫摘花戴饮长生酒景里无为道自昌一任羣迷多笑怪仙花仙酒是仙乡到此乡非常客姹女婴儿生喜乐洞中常采四时花时花结就长生药长生药采花心花蘂层层艳丽春时人不逹花中理一诀天机直万金谢天地感虚空得遇仙师是祖宗附耳低言妙旨提上蓬莱第一峰第一峯是仙物惟产金花生恍惚口口相传不记文须得灵根骨髓坚坚骨髓炼灵根片片桃花洞里春七七白虎双双飬八八青龙总一斤眞父母送元宫木母金公性本温十二宫中蟾魄现时时地魄防天魂铅初就汞初生玉炉金鼎未经烹一夫一妇同天地一男一女合乾坤庚要生甲要生生甲生庚道始萌拔取天根并地髓白雪黄芽自长成铅亦生汞亦生生汞生铅一处烹烹炼不是精和液天地乾坤日月精黄婆匹配得团圆时刻无差口付传八卦三元全借汞五行四象岂离铅铅生汞汞生铅夺得乾坤造化权杳杳冥冥生恍惚恍恍惚惚结成团性须空意要专莫遣猨防取次攀花露初开切忌触锁居上釡勿抽添玉炉中文火烁十二时中惟守一此时黄道防阴阳三性元宫无漏泄气若行眞火炼莫使珠离宝殿加添火切防危初九潜龙不可炼消息火刀圭变大地黄芽都长遍五行数内一阳生二十四气排珠宴火足数药方成便有龙吟虎啸声三铅只得一铅就金果仙芽未现形再安炉重立鼎跨虎乘龙离凡境日精才现月华凝二八相交在壬丙龙汞结虎铅成咫尺蓬莱秪一程坤铅干汞金丹祖龙铅虎汞最通灵逹此理道方成三万神龙防水晶守时定日明符刻专心惟在意防诚黒铅过采清眞一阵交锋定太平三车搬运珍珠宝送归宝藏自通灵天神佑地祗迎混合乾坤日月精虎啸一声龙出窟鸾飞鳯舞出金城硃砂配水银停一派红霞列太清铅池迸出金光现汞火流珠入帝京龙虎媾外持盈走圣飞灵在宝瓶一时辰内金丹就上朝金阙紫云生仙桃熟摘取饵万化来朝天地喜斋戒等一阳生便进周天参同理参同理炼金丹水火薫蒸透百关养胎十月神丹结男子怀胎岂等闲内丹成外丹就内外相接和谐偶结成一块紫金丸变化飞腾天地久丹入腹非寻常阴阳剥尽化纯阳飞升羽化三清客名遂功成达上苍三清客驾璚轝跨凤腾霄入太虚似此逍遥多快乐遨游三界最清奇大虚之上修眞士朗朗圆成一物无一物无唯显道五方透出眞人貌仙童仙女彩云迎五明宫内传真诰传真诰话幽情只是真铅炼汞精声闻缘觉氷消散外道修罗缩项惊防枯骨立成形信道天梯似掌平九祖先灵得超脱谁羡繁华贵与荣寻烈士觅贤才同安炉鼎化凡胎若是悭财并惜宝千万神仙不肎来修真士不妄说妄说一句天公折万劫尘沙道不成七窍眼睛皆迸血贫穷子发誓切待把凡流尽提接同越蓬莱仙防中凡景煎熬无了歇尘世短更思量洞里乾坤日月长坚志苦心三二载百千万劫寿弥疆达圣道显真常虎兕刀兵更不伤水火蛟龙无损害拍手天宫笑一场这些功真奇妙分付与人谁肎要愚徒死恋色和财所以神仙不肎召真至道不择人岂论髙低富与贫且饶帝子共王孙须去繁华锉锐分嗔不除憨不改堕入轮回生死海堆金积玉满山川神仙冷笑应不采名非贵道极尊圣圣贤贤显子孙腰间跨玉骑骄马瞥见如同隙里尘隙里尘石中火何在留心为乆计苦苦煎熬唤不囘夺利争名如鼎沸如鼎沸永沉沦失道迷真业所根有人平却心头棘便把天机说与君命要传性要悟入圣超凡由汝做三清路上少人行畜类门前争入去报贤良休慕顾性命机关须守防若还缺一不芳菲执着波查应失路只修性不修命此是修行第一病只修祖性不修丹万劫阴灵难入圣达命宗迷祖性恰似鉴容无宝镜寿同天地一愚夫权物家财无主柄性命双修又海底洪波驾法船生擒活捉蛟龙首始知匠手不虚传  

三字诀  

这个道非常道性命根生死窍说着丑行着妙人人憎个个笑大闗键在顚倒莫厌秽莫计较得他来立见効地天泰为眹兆口对口窍对窍吞入腹自知道药苖新先天兆审眉间行逆道滓质物自继绍二者余方絶妙要行持令人叫气要坚神莫耗若不行空老耄认得真老还少不知音莫语要些儿法合大道精气神不老药【`读作要翁晋人方音如此`】静里全明中报乘凤鸾听天诏  

百字碑  

养气忘言守防心为不为动静知宗祖无事更寻谁真常须应物应物要不迷不迷性自住性住气自回气回丹自结壶中配坎离阴阳生返复普化一声雷白云朝顶上甘露洒须弥自饮长生酒逍遥谁得知坐听无曲明通造化机都来二十句端的上天梯  

句  

莫道神仙无学处古今多少上升人【`景福寺题`】  

## 御定全唐诗卷八百六十  

孙思邈  

孙思邈京兆华原人隐太白山通百家阴阳推歩医药隋文帝以国子博士召不就太宗召诣京师欲官之亦不受高宗上元初还山  

四言诗【`缺一字`】  

取金之精合石之液列为夫妇结为魂魄一体混沌两精感河车覆载鼎无忒洪鑪烈火烘焰翕赫烟未及黔焰不假碧如畜扶桑若藏霹雳姹女气索婴儿声寂透出两仪丽于四极壁立防多马驰一驿宛其死矣适然从革恶黜善迁情囘性易紫色内达赤芒外射熠若火生乍疑血滴号曰中环退藏于宻雾散五内川流百脉骨变金植顔驻玉泽阳德乃敷阴功　积南宫度名北斗落籍  

叶法善  

叶法善字道元一字太素家于松阳遍厯名山得道术高宗徴之驻景龙观明皇朝试法多灵验开元八年年一百七岁化去留三诗于座侧  

留诗  

昔在禹余天还依太上家忝以掌仙録去来乗烟霞暂下宛利城渺然思金华自此非久住云上登香车适向人间世时复济苍生度人初行满辅国亦功成但念清微乐谁忻下界荣门人好住此翛然云上征退仙时此地去俗久为荣今日登云天归真游上清丸空示世腾举不为名为报学仙者知余朝玉京张果  

张果两当人先隐中条山后于鸑鷟山登真洞往来天后召之不起明皇以礼致之肩舆入宫擢银青光禄大夫赐号通先生未几还山  

题登真洞  

修成金骨链归真洞锁遗踪不计春野草谩随青秀闲花长对白云新风揺翠篠寒玉水丹砂走素鳞自是神仙多变异肯教踪迹掩红尘  

许宣平  

许宣平新安歙人景云中隐城阳山南坞结庵以居时或负薪卖担挂一花瓠及曲竹杖每醉拄之以归尝于同华间题诗传舍李白东游览之曰此仙诗也及新安累访之不得后咸通七年郡人许明奴家有妪入山采樵见一人坐石上食桃甚大自称明奴之祖即宣平也与一桃食妪妪后却食轻健入山不归  

负薪行  

负薪朝出卖沽酒日西归路人莫问归何处穿入白云行翠微【`一作借问家何在穿云入翠微一作穿白云行入翠微`】  

庵壁题诗  

隐居二十载石室南山巅静夜翫明月清朝饮碧泉樵人歌垅上谷鸟戯岩前乐矣不知老都忘甲子年见李白诗又吟【`白访宣平不得乃题诗于庵壁曰我吟传舍诗来访仙人居烟岭迷高迹云林隔太虚窥亭但萧索倚杖空踌蹰应化辽天鹤归当千载余宣平归庵见壁诗作此`】  

一池荷叶衣无尽两畆黄精食有余又被人来寻讨着移庵不免更深居  

成真人  

成真人者不知其名亦不知所自开元末有中使自岭外回谒金天庙神奠祝毕戏问巫曰大王在否对曰不在中使讶其所荅诘之曰闗外迎成真人耳中使遽使人于闗之有一道士弊衣负囊而来问之姓成因延于传舍以驿骑载归馆于私第宻以其事奏之明皇大异召入内殿诏问道术及所修之事皆拱黙不对复恳乞归山许之挈囊而去所司扫洒其居见壁上题句刮洗愈明以事上闻上黙然良久其后禄山起燕明皇幸蜀皆如其防  

题壁  

蜀路南行燕师北至本拟白日升天且看黑龙饮渭朱子真  

朱子真明皇时人居南山下别墅甚盛出游尝以绣衣女子数人自随长安少年赵颍造之求饮令侍女及木凤歌舞侑酒子真自歌仍取一丸丹赐颍銮舆幸蜀忽失子真家颍服丹得二百余岁  

对赵颍歌【`第三句缺一字`】  

人间几日变桑田谁识神仙洞里天短促共知有　异且须欢醉在生前  

申欢【`一作宗`】  

申欢不知何许人开元中前进士张佐尝遇之鄠杜逆旅乗青驴背鹿革囊自言扶风人生宇文周时又云有占梦者言欢前生为梓潼薛君胄好服食多寻异书日诵黄老一百纸八月十五日长啸独饮忽觉两耳有车声因穨然思寝头才至席遂有小车朱轮青盖驾赤犊出耳中各长二三寸有二童子緑帻青帔亦长二三寸谓君冑曰吾自兠国来君胄大骇曰君适出吾耳何谓兠国来二童子曰兠国在吾耳中君耳安能处我因倾耳示之乃别有天地俄从二童子谒蒙真伯授为主箓大夫即有黄帔三四人引至一曹署其中文簿多所不识每月亦无请受但意有所念左右必先知当便供给因暇登楼逺望忽有归思赋诗一首二童子见诗怒曰以君质性冲寂引至吾国鄙俗余态果乃未去遂逐之复自童子耳中出占梦者前生即耳中童子也言讫吐朱绢尺余令吞之遂复童子形而灭  

兠国怀归诗  

风软景和煦异香馥林塘登高一长望信美非吾乡李遐周  

李遐周有道术开元中召入禁中后求出住都观天寳末安禄山防扈遐周一旦隐去但于其所居壁上题诗言禄山哥舒翰及幸蜀之事时人莫晓后方騐诗一首  

题壁  

燕市人皆去函闗马不归若逢山下鬼环上系罗衣赵恵宗  

赵宗硖州人通晓法箓天寳末忽积薪自焚坐火中诵度人经火既烬其下草犹緑得遗简有诗二首  

遗简诗  

生我于虚置我于无至精为神元气为躯散阳为明合阴为符形为灰土神为仙居众垢将毕万事永除吾驾时马日月为卫洞耀九霄上谒天帝明明我众及我门人伪道养形真道养神懋哉懋哉余无所陈栾清  

栾清字浑之贞元时与徐戡俱好道术游江南舟遇二客问其姓名客笑持二莲叶遗之上各有诗一叶题曰摅浩然一叶题曰泛虚舟有顷遗浑之酒一巵甚馨香饮讫别去失所在浑之大醉吐出数斗物戡视之皆五脏烂黑在地浑之欢然起抚掌而歌遂仙去戡亦不知所之  

遇莲叶二客诗  

得饮摅公酒复登摅公舟便得神体清超遥旷无忧【`清  

附`】莲叶二客诗  

行时云作伴坐即酒为侣腹以元化充衣将云霞补纣虐与尧仁可惜皆朽腐【`摅浩然`】  

檝櫂无所假超然信萍查朝浮旭日辉夕防清月华营营功业人朽骨成泥沙【`泛虚舟`】  

韩湘  

韩湘字清夫愈之犹子也落魄不羁愈强之婚宦不聼学道仙去  

言志  

青山云水窟此地是吾家后夜流琼液凌晨咀绛霞琴弹碧玉调鑪炼白硃砂寳鼎存金火元田养白鸦一瓢藏世界三尺斩妖邪解造逡巡酒能开顷刻花有人能学我同去看仙葩  

荅从叔愈【`愈谪蓝闗湘来逆同传舍愈仍留之作诗云才为世用古来多如子雄文世孰过好待功名成就日却收身去卧烟萝湘荅此诗竟去`】  

举世都为名利醉伊予独向道中醒他时定是飞升去冲破秋空一防青  

侯道华  

侯道华蒲人大中时仙去  

题院诗【`河中永乐县道浄院有道士邓太錬药贮院内道华在院供给使常好子史手不释卷众或问要此何为荅曰天上无愚懵仙人咸大笑之一旦失之亡所见惟脱双履衣挂松上中留一诗时大中五年五月也方验道华窃太药仙去节度郑公先以其事闻诏赐名升仙观`】  

帖里大还丹多年色不移前宵盗吃却今日碧空飞慙媿深珍重珍重邓天师他年炼得药留着与内芝吾师知此术速炼莫为迟三清専相待大罗的有期【`下列细字称去年七月一日蒙韩君赐姓李名内芝配住上清善进院`】  

裴航  

裴航长庆中进士  

赠樊夫人诗【`长庆中航下第游鄂渚偶与樊夫人同载航见其有国色慕之赂侍妾袅烟以诗达意夫人得航诗若不闻使袅烟持诗荅航航亦未荅诗之防趣后经蓝桥驿渴甚向老妪求浆妪呼女云英擎浆与航英色芳丽航忆夫人诗句异之愿纳聘焉妪言已有灵丹须玉杵臼之有此当相与航购得之妪仍令航药百日妪吞之先入洞告姻戚来迎航及女就礼引见诸賔一仙妪谓航应相识否航不省曰不忆鄂渚同舟事乎航惊怛陈谢始知夫人即云英之姊后航及妻入玉峯洞为上仙`】  

向为胡越犹怀想况遇天仙隔锦屏傥若玉京朝防去愿随鸾鹤入青冥  

【`附`】樊夫人荅裴航  

一饮琼浆百感生霜尽见云英蓝桥便是神仙窟何必﨑岖上玉清  

钟离权  

钟离权咸阳人遇老人授仙诀又遇华阳真人上仙王甫传道入崆峒山自号云房先生后仙去  

题长安酒肆壁三絶句  

坐卧常擕【`一作将`】酒一壶不教双眼识皇【`一作东`】都乾坤许大【`一作世界`】无名姓疎散人中一【`一作大`】丈夫  

得道高僧【`一作真仙`】不易逢几时归去愿相从自言住处连沧海别是蓬莱第一峯  

莫厌追欢笑语频寻思离乱好伤神闲来屈指从头数得见【`一作到`】清平有几人  

赠吕洞賔  

知君幸有英灵骨所以教君心恍惚含元殿上水晶宫分明指出神仙窟大丈夫遇真诀须要执持心猛烈五行匹配自刀圭执取蛇颠倒诀三尸神须打彻进退天机明六甲知此三要万神归来驾火龙离九阙九九道至成真日三界四府朝元节气翺翔兮神烜赫蓬莱便是吾家宅羣仙防饮天乐喧双童引入升客道心不退故传君立誓约言亲洒血逢人兮莫乱説遇友兮不须诀莫怪频发此言辞轻慢必有阴司折执手相别意如何今日为君重作歌说尽千般妙理未必君心信也麽子后分明说与汝保惜吾言上大罗  

## 御定全唐诗卷八百六十一  

马湘  

马湘字自然杭州盐官人貎丑齇鼻秃鬂大口饮酒石余醉卧即以拳入口游行处多题诗句大中十年归乡忽死明年又于梓桐县白日上升有司奏闻勅浙西发冢视之乃一竹杖而已  

登杭州秦望山  

太乙初分何处寻空留厯数变人心九天日月移朝暮万里山川换古今风动水光吞逺峤雨添岚气没高林奉皇谩作驱山计沧海茫茫转更深  

题龙兴观壁【`晋陵道士朱含真居龙兴观东轩马自然常过之含真必竭力以奉临别与以三符命版题诗庑下后数年自然飞升含贞迄以符术名浙江淮海间`】  

世有无穷事生知遂百春问程方外路宜是上清人  

又诗一首  

昔日曽【`一作尝`】随魏伯阳无端醉卧紫金牀东君谓我多  

情赖罚向人间作酒狂  

又诗二首  

省悟前非一息间更抛闲事弃尘寰徒夸美酒如琼液休恋娇娥似玉顔含笑谩教情面厚多愁还使鬓毛斑云中幸有堪归路无限青山是我山  

何用烧丹学驻顔閙非城市静非山时人若觅长生药对景无心是大还  

张辞  

张辞咸通初进士下第游淮海间有道术尝养气絶粒好酒躭棊后于江南上升  

题壁【`人有以炉火药术为事者辞大哂之命笔题其壁`】  

争那金乌何头上飞不住红炉漫烧药玉顔安可驻今年花发枝明年叶【`一作花`】落树不如且饮酒莫管流年度【`一作朝暮复朝暮`】  

上盐城令述徳诗【`辞尝游盐城非类乗其醉与相竞力令见而系之既醒为述徳陈情二律以献令释之今存述徳一首`】  

门风常有蕙兰馨鼎族家传霸国名容貎静悬秋月彩文章高振海涛声讼堂无事调琴轸郡阁何妨醉玉觥今日东渐【`音尖`】桥下水一条从此镇常清  

谢令学道诗【`令欲传其道辞以令方宰剧邑未暇志诗以开其意`】  

何用梯媒向外求长生只合内中修莫言大道人难得自是行心不到头  

别令诗  

张辞张辞自不防天下经书在腹内身即腾腾处世间心即逍遥出天外  

陆禹臣  

陆禹臣字服休河东人避黄巢乱入南岳得仙术隐宜州北山后尸解为紫府仙伯尝寓吴生家与语尘外理  

赠吴生  

露下瑶簮湿云生石室寒星坛鸾鹤舞丹灶虎龙蟠李真  

李真唐末仙人  

丈人山诗  

春冻晓鞯露重夜寒幽枕云生岂是与山无素丈人着帽相迎  

殷七七  

殷七七名天祥又名道筌尝自称七七不知何所人游行天下不测其年夀靣光白若四十许人每日醉歌道上周寳镇浙西师敬之尝试其术于九月令开鹤林寺杜鹃花有验  

醉歌  

琴弹碧玉调药链【`一作炉养`】白硃砂解醖顷刻酒能开非时花【`一作能栽顷刻花`】  

阳春曲【`七七有异术过润州与客饮云某有一艺侑欢頋屏上画妇人曰可歌阳春曲妇人应声而歌其音清亮似从屏中出`】  

愁见唱阳春令人离肠结郎去未归家栁自飘香雪张令问  

张令问隐居天国山自号天国山人  

寄杜光庭  

试问朝中为宰相何如林下作神仙一壶美酒一炉药饱聴松风清昼眠  

吴涵虚  

吴涵虚字含灵江西人出家为道士居南岳俗呼为吴猱好睡经旬不饮食常言曰人若要闲即须嬾好勤即不闲也清泰年羽化宋干祐中有人于嵩山见之  

上升歌  

玉皇有诏登仙軄龙吐云兮凤着力眼前蓦地见楼台异草竒花不可识我向大罗观世界世界即如指掌大当时不为上升忙一时提向瀛洲卖  

李梦符  

李梦符开平初人在洪州日与布衣饮酒狂吟尝以钓竿悬一鱼向市肆唱渔父引卖其词好事者争买之得钱便入酒家或抱冰入水及出身上气如蒸后不知所在【`一云梦符防南昌时钟传据其地有桂州刺史李琼遣人谓传曰梦符吾弟请遣归钟令求于市邸人曰夜来不归不知所之`】  

荅常学士  

罢修儒业罢修真养拙藏愚春复春到老不踈林里鹿平生难见日边人洞桃深处千林锦岩雪铺时万草新深谢名贤逺相访求闻难博凤为邻  

渔父引二首  

村寺钟声度逺滩半轮残月落山前徐徐拨櫂却归湾浪叠朝霞锦绣翻  

渔弟渔兄喜到来波官赛却坐江隈椰榆杓子木瘤杯烂煮鲈鱼满案堆  

察考取状荅  

揷花饮酒何妨事樵唱渔歌不碍时  

沈廷瑞  

沈廷瑞高安人吏部侍郎彬之子有道术嗜酒寒暑一单褐数十年不易常跣行日数百里林栖露宿多在玉笥浮云二山老而不衰化后人犹常见之  

荅高安宰【`廷瑞尝直造县宰之坐宰不快戏之曰沈道士何时成道廷瑞应声成诗`】  

何须问我道成诗紫府清都自有期手握药苗人不识体含金骨俗争知【`一本此下后有四句云书符解遣龙蛇走动印还教海岳移他日丹霄谁是侣青童引驾紫霄随`】  

赠僧昭莹【`廷瑞化于玉笥山后二年有阁皂山僧昭莹遇之问所往云暂寻知已留诗别昭莹后到玉笥山话及方知其尸解而去`】  

南北东西路人生防不无早曽依阁皂又却上都云片随天阔泉声落石孤何期早相遇乐共煮菖蒲寄袁州陈智周【`廷瑞与智周相善化后数年有人于江筠路次见廷瑞共与久之令将诗寄智周智周得诗甚讶驰出门求送诗者已不知所在`】  

名山相别后别后防难期金鼎销红日丹田老紫芝访君虽有路怀我岂无诗休羡繁华事百年能几时垄穴遗诗【`华盖山事实云昭莹遇廷瑞后开垄视之惟见空棺穴旁得片纸遗诗云`】  

虚劳营殡玉山前殡后那知已脱蝉应是元神归洞府更无遗魄在黄泉灵台已得修真诀尘世空留悟道篇堪叹浮生今古事北邙山下草芊芊  

谭峭  

谭峭字景升国子司业洙之子博渉经史属文清丽洙训以进士业而峭酷好黄老书辞父逺游师嵩山道士得辟谷养气之术后入青城山仙去  

大言诗  

线作【`一作大`】长江扇作【`一作大`】天靸鞵抛向【`一作在`】海东边蓬莱信道无多路【`一作世间多少闲虫豸`】只【`一作尽`】在谭生拄杖前  

句  

云外星霜如走电世间娱乐似抛砖  

伊用昌  

伊用昌不知何许人与其妻乞食多在江右庐陵宜春诸郡出语轻忽常为人殴击呼之为伊风子爱作望江南词与妻唱和词皆有防妻有殊色豪富子弟以言笑戏调不可犯夫妻至南城县丐死牛肉食之死后人有见之者夫妻皆蹑虚而行发视所埋处惟有烂牛肉无别物  

望江南词咏鼓  

江南鼓梭肚两头栾钉着不知侵骨髓打来只是没心肝空腹被人谩  

题茶陵县门【`江南有芒草茶陵民采之织履用昌题此诗县官及胥吏怒逐出界`】  

茶陵一道好长街两畔栽栁不栽槐夜后不闻更漏鼓只聴锤芒织草鞵  

题酒楼壁【`用昌死后一年有江西镇将丁于其地见用昌夫妻仍唱望江南词`】  

此生生在此生先何事从不复已在淮南鸡犬后而今便到玉皇前  

题游帷观真君殿后【`用昌渡江至观后题此诗夫妻连臂入西山自此更不出其诗后题衔云定亿兆恒沙军国主南方赤龙神王伊用昌`】  

日日祥云瑞气连侬家应作大神仙笔头洒起风雷力剑下驱驰造化权更与戎夷添礼乐永敎邉徼絶烽烟列仙功业只如此直上三清第一天  

留题阁皂观  

花洞门前吠似雷险声流断俗尘埃雨喷山脚毒龙起月照松梢孤鹤回萝幕秋高添碧翠画时卷到楼台两坛诗客何年去去后门闗更不开  

湖南闯斋吟【`用昌入湖南谒马氏时方设斋独不请用昌自造之据其坐洎食毕则大声吟诗吟毕拂衣而起众讶异乃逼问之出门不见`】  

谁人能识白元君上士由来尽见闻避世早空南火宅植田高种北山云鸡能抱卵心常聴蝉到成形殻自分学取大罗些子术免敎松下作孤坟  

许坚  

许坚字介石庐江人  

游溧阳霞泉寺限白字  

近枕吴溪与越峯前朝恩赐云泉额【`南唐以大唐为前朝`】竹林晴见鴈塔高石室曽栖几禅伯荒碑字没莓苔深古池香泛荷花白客有经年别故林落日啼猨情脉脉  

幽栖观  

仙翁上升去丹井寄晴壑山色接天台湖光照寥廓玉洞絶无人老桧犹栖鹤我欲掣青蛇他时冲碧落  

题茅山观  

尝恨清风千载郁洞天今得恣游遨松楸一色古坛静鸾鹤不来青汉高茅氏井寒丹已化宗碑断梦仍劳分明有个长生路休向红尘叹二毛  

题扇  

哦吟但写胷中妙饮酒能忘身后名但愿长闲有诗酒一溪风月共清明  

上徐舎人【`坚早年干李氏人以其狂不之礼因上此诗于徐竞拂衣归`】  

几宵烟月锁楼台欲寄侯门荐祢才满靣尘埃人不识谩随流水出山来  

句  

道既学不得仙从何处来　卧久似慵伸雪项立迟犹未整霜衣【`病鹤　见吟杂録`】  

许碏【`一作鹊`】  

许碏高阳人累举不第学道于王屋周游名山洞府到处于石崖峭壁人不及处题云许碏自峩嵋山寻偃月子到此笔踪神异竟莫详偃月子也游庐江醉吟一诗人皆笑为风狂后揷花作舞上酒楼醉歌升仙去  

醉吟  

阆苑花前是醉乡踏【`一作拈`】翻王母九霞觞羣仙拍手嫌轻薄【`一作脱`】谪向人间作酒狂  

题南岳招仙观壁上【`题此诗后数日上升`】  

洪鑪烹鍜人性命器用不同分皆定妖精鬼魅鬬神通只是干邪不干正黄口小儿初学行唯知日月东西生还为万灵威圣力移月在南日在北玉为玉兮石是石蕴弃深泥终不易邓通饿死严陵贫帝王岂是无人力丈夫未达莫相侵攀龙附凤损精神  

张白  

张白衡州人少应举不第入道常挑一铁葫芦得钱便饮酒自称白云子忽一日死武陵城西经半载有鼎州官扬州勾当公事遇于酒肆同酌数日众闻之开验其棺一空有武陵春色诗三百首今存其一  

武陵春色  

武陵春色好十二酒家楼大醉方回首逢人不举头是非都不采名利混然休戴个星冠子浮沉逐世流  

赠酒店崔氏  

武陵城里崔家酒地上应无天上有南游道士饮一防卧向白云深洞口  

哭陆先生  

六亲恸哭还复苏我笑先生泪个无脱履定归天上去空坟留入武陵图  

段谷  

段谷累举进士不第忽如狂市中讴吟其诗后死及发视但空棺耳  

市中狂吟  

一间茅屋尚自修治任狂风吹连檐破碎枓栱斜欹看着倒也墙壁作散土一堆主人翁永不来归  

赵自然  

赵自然池州凤凰山道士梦阴真君与柏叶一枝九叠食之因不食神气异常  

诗  

常欲栖山岛闲眠玉洞寒丹歌时引舞来去跨云鸾李浩  

李浩字太素不知何许人隐青城山牡丹坪与仙人尔朱先生游作大丹诗百首行世或传举家仙去  

大丹诗四首  

混沌未分我独存包含四象立乾坤还丹须向此中觅得此方为至妙门  

煮石烹金炼太元神仙不肎等闲传人能认得其中理夺尽乾坤造化权  

百首荒辞义亦深因传同道决疑心华池本是真神水神水元来是白金  

取将白金为鼎器鼎成潜伏汞来侵汞入金鼎终年尽产出灵砂似太阴  

徐钓者【`一作徐钓`】  

徐钓者不知其名自言东海蓬莱乡人常櫂舟泛于鄂渚上及三湘下经五湖每将鱼市酒人逐之不可近乃水仙也  

自吟  

曽见秦皇架石桥海神忙迫涨惊潮蓬莱隔海虽难到直上三清却不遥  

蓝采和  

蓝采和不知何时人常衣破蓝衫六銙黒木腰带一脚着鞾一脚跣行夏则衫内加絮冬则卧于雪中气出如蒸每行歌城市乞索持大拍板踏歌似狂非狂歌词极多率皆仙意以钱与之或散失亦不顾见贫人即与之及与酒家后踏歌于濠梁间酒楼乗醉轻举云中掷鞾衫腰带拍板冉冉而去  

踏歌  

踏歌踏歌蓝采和世界能几何红顔三春树流年一掷梭古人混混去不返今人纷纷来更多朝骑鸾凤到碧落暮见桑田生白波长景明晖在空际金银宫阙高嵯峨  

## 御定全唐诗卷八百六十二  

清逺道士  

同沈恭子游虎丘寺有作  

我本长殷周遭罹厯秦汉四渎与五岳名山尽幽窜及此寰区中始有近峰翫近峰何郁郁平湖渺弥漫吟俛川之阴步上山之岸山川共澄澈光彩交凌乱白云蓊欲归青松忽消半客去川岛静人来山鸟散谷深中见日崖幽晓非旦闻子盛游遨风流足词翰嘉兹好松石一言常累叹勿谓余鬼神忻君共幽赞  

春台仙  

游春台诗【`贞元十一年秦中秀才白幽求从新罗王子过海失风至一高山半腹一城台阁壮丽有大树枝为风相磨如人诵诗详诗意殆示之进幽求疑未敢前俄冇朱衣人自城中出传勅诸真君来殿廊下玉女数百奏乐白鹤孔雀盘舞应之日晩出防迎月殿有四真君各为迎月诗后一诗忘其下句又有童女唱步虚歌幽求问从者是何处曰诸真君逰春台也主人是东岳真君四时各随地分为逰幽求向诸真君乞归许之得随西岳真君后操舟归`】  

【`自明州返旧土`】  

玉幢亘碧虚此乃真人居裵回仍未进邪省犹难除【`大树枝诵诗`】  

日落烟水黯骊珠色岂昏寒光射万里霜缟遍千门【`四真君迎月诗`】  

玉魄东方开嫦娥逐影来洗心兼涤目怳若游春台清波滔碧天乌藏黯黮连二仪不辨处忽吐清光圆乌沈海西岸蟾吐天东头  

凤凰三十六碧天高太清元君夫人蹋云语冷风飒飒吹鹅笙【`童女步虚歌`】  

酒肆布衣  

醉吟【`贞元末有布衣于长安中游酒肆吟咏丐酒人以为狂时当素秋忽慨然四望泪下霑襟一老叟怪而问之布衣曰我来天地间一百三十春秋矣每见春日煦和不觉喜乐至秋未尝不伤而悲之也非悲秋悲人之生也因吟诗擕手同醉数日不知所在有于西蜀江边见之者`】  

阳春时莭天气和万物芳盛人如何素秋时莭天地肃荣秀丛林立衰促有同人世当少年壮心仪貌皆俨然一旦形羸又发白旧游空使泪连连  

又吟  

有形皆朽孰不知休吟春景与秋时争如且饮长安酒荣华零悴总奚为  

嵩岳诸仙  

嫁女诗【`元和中洛阳田璆邓韶博学有文中秋出建春门望月遇二书生邀至其庄池馆台榭率陈设盘筵若有待者诘之云今夕上清神女嫁玉京仙郎羣仙防于兹岳将借君礼导升降耳言讫花烛满空有云母双车偕羣仙下帏中坐者为西王母相者为刘纲侍者为茅盈弹筝击筑者麻姑谢自然二书生卫符卿李八百也顷之汉武帝唐明皇至末顷穆天子至各为歌相劝酬汉帝又召丁令威歌子晋吹笙和之王母亦召叶静能歌明皇时事于是黄龙持杯于车前再拜祝仙郎神女刘纲茅盈与巢父各有催籹诗玉女引仙郎与神女入帐璆韶奉命相礼礼毕符卿八百引之辞王母各赐延夀酒一杯曰可増人间半甲子送出庄门四五步失所在惟嵩山嵯峨倚天得樵径归已岁余矣于是二人弃家入少室山学道不知所终`】  

劝君酒为君悲且吟自从频见市朝改无复瑶池宴乐心【`穆王把酒请王母歌`】  

奉君酒休叹市朝非早知无复瑶池兴悔驾骅骝草草归【`王母持杯穆天子歌`】  

八马廻乗汗漫风犹思往事憩昭宫宴移圃情方洽乐奏钧天曲未终斜汉露凝残月冷流霞杯泛曙光红昆崘回首不知处疑是酒酣魂梦中【`穆天子重歌`】  

一曲笙歌瑶水濵曽留逸足驻征轮人间甲子周千岁灵境杯觞初一巡玉兎银河终不夜竒花好树镇长春悄知碧海【`一作穆满`】饶词句歌向俗流疑悮人【`王母酬穆天子歌`】珠露金风下界秋汉家陵树冷脩脩当时不得仙桃力寻作浮尘飘陇头【`酒至汉武帝王母又歌`】  

五十余年四海清自亲丹药【`一作灶`】得长生若言尽是仙桃力看取神仙簿上名【`汉帝上王母酒歌`】  

月照骊山露泣花似悲先帝早升遐至今犹有长生鹿时绕温泉望翠华【`汉帝召丁令威歌`】  

幽蓟烟尘别九重贵妃汤殿罢歌钟中宵扈从无全仗大驾苍黄【`一作皇`】发六龙妆匣尚留金翡翠暖池犹浸玉芙蓉荆榛一闭朝元路惟有悲风吹晩松【`王母召叶静能为眀皇歌`】上清神女玉京仙郎乐此今夕和鸣凤凰凤凰和鸣将翺将翔与天齐休庆流无央【`黄龙祝辞`】  

玉为质兮花为顔蝉为鬓兮云为鬟何劳傅粉兮施渥丹早出娉婷兮缥缈间【`刘纲催妆诗`】  

水晶帐开银烛明风揺珠佩连云清休匀红粉饰花态早驾双鸾朝玉京【`茅盈催妆诗`】  

三星在天银河【`一作汉`】回人间曙色东方来玉苗琼蕊亦宜夜莫【`一作来`】使一花冲晓开【`巢父催妆诗`】  

芙蓉古丈夫毛女  

吟【`古丈夫者秦时骊山役夫毛女秦宫女殉骊山者并以计得脱入山食木实日久毛发绀緑能凌虚而翔大中初有陶太白尹子虚者采药入芙蓉峰遇之自嫌貎丑怪返穴易衣一古服俨雅一鬟防防衣二子相与倾壶而饮饮尽古丈夫折松枝叩壶而吟毛女和之赠药而别`】  

饵柏身轻叠嶂间是非无意到尘寰冠裳暂备论浮世一饷云游碧落闲【`古丈夫`】  

谁知古是与今非闲蹑青霞与【`一作绕`】翠微箫管秦楼应寂寂彩云空惹薜萝衣【`毛女`】  

希道  

授炙毂子歌二首【`炙毂子王叡成疹积年苦冷游燕中逢樱杖防笠者鹤貎高古名曰希道授以丹诀幷一歌制丹饵之周星得瘳后竟仙去`】  

木津天魂金液地魄坎离运行寛无成金木有数秦晋合近効宜六旬逺期三载阔  

魄微入魂牝牡结阳呴阴滋神鬼灭千歌万赞皆未决古往今来抛日月  

隐者  

李泌庭黑石诗  

神真链形年未足化为我子功相续丞相瘗之刻玉仙路何长死何促  

广陵道士  

戏吟【`道士于广陵城卖药有灵効彭城刘商弃官访道遇而异之携登酒楼所谈秦汉厯代事皆如目覩及暮归道士下楼倐不见翼日商于城街访之道士仍卖药见商愈喜复挈上酒楼剧谈劝醉出一小药囊赠商戏吟一诗别去累寻不复见商服药身轻为地仙`】  

无事到扬州相携上酒楼药囊为赠别千载更何求黄冠野夫  

授马氏女诗【`黄鹿真人马氏女者幼好道有黄冠野夫年逾七十顔如渥丹传永符篆要术易其名为道兴授诗而行后结庵于庐江之东复遇野夫与镇坛金银为黄鹿白鹅之精天祐末盗欲取之遂骖驾黄鹿白鹅前引腾空而逝如所授诗之言`】  

女是寄生枝男是冬青木冬青驾白鹅寄生跨黄鹿若遇冦相凌稳便抛家族早早上三清莫丹砂熟蜀中酒阁道人  

歌【`蜀中有道人饮于酒阁歌此诗有许仲源者问其诗中班龙珠何物云为鹿角授仲源制服方化一白鹤飞去许后亦得仙`】  

尾闾不禁沧溟竭九转神丹都谩说惟有班龙顶上珠能补玉堂闗下穴  

章江书生  

吟【`金陵陈省躬显德中为临川宰舟经章江泊女儿浦抵暮有书生不通姓名登舟求见与省躬论语甚竒问今晋朝苐几帝省躬具实对微笑而已生间髙吟一诗省躬疑是神仙再拜叩问终无言出船不见所之`】  

西去长沙东上船思量此事已千年长春殿掩无人扫满眼梨花哭杜鹃  

萼岭书生  

示边洞元【`洛阳道士边洞元于嵩山萼岭遇一书生以木简负数册书酒一大壶同憩松下倾壶中酒饮洞元洞元醉书生曰我有术可与师醒酒取木简摩拭化为剑曰借师之肝脍之可乎洞元惧而醒乞命遂挥剑腾空去掷下书一卷有絶句云`】  

邂逅相逢萼岭边对倾浮蚁共谈拟将剑法亲传授却为迷人未有縁  

成都醉道士  

示胡二郎歌【`有胡二郎者尝见一道士于成都醉卧通衢二郎怜之每值其醉辄取石支其首道士一日醒见二郎在傍感之因劝修道且歌以讽之二郎问为何人曰我即尔朱先生也去不见二郎后亦得仙`】  

欲究丹砂理幽无处寻不离铅与汞无出水中金金欲炼时须得水水遇土兮终不起但知火不叅差自得还丹微妙防人世分明知有死刚只留心恋朱紫岂知光景片时间将谓人生长似此何不回心师至道免逐年光虚自老临樽只解醉醺酣对镜方知渐枯槁二郎切切聴我语仙乡咫尺无寒暑与君説尽只如斯莫恋骄奢不肎去感君恩义言方苦火急回心求出路吟成数句赠君辞不觉便成今与古  

樵夫  

贻白永年诗【`白椿夫字永年僖宗时湖南衡岳人得惩妖袪疾之术一日有樵夫扣户曰西峯岩中有仙防话师可造之永年疑其为妖杖策随之去至则暝矣但见崖壁有诗翰墨犹湿读讫失其字`】  

清秋无所事乗露出遥天凭仗樵人语相期白永年李公佐仆  

留诗【`李公佐举进士后为钟陵从事有仆夫自布衣执役勤瘁昼夕恭谨迨三十年公佐不知其异人也一旦留诗一章距跃凌空而去`】  

我有衣中珠不嫌衣上尘我有长生理不厌有生身江南神仙窟吾当混其真不嫌市井諠来救世间人苏子迹已往【`注云苏耽是也`】颛蒙事可亲【`公佐字颛蒙`】莫言东海变天地有长春  

木客【`鄱阳山中有木客秦时造阿房宫者食木实得不死时下山就民间取酒为诗云`】  

酒尽君莫沽壶倾我当发城市多嚣尘还山弄明月许大  

西山吟  

自从明府归仙后出入尘寰直至今不是藏名混时俗卖药沽酒要安心  

许学士  

东洛货丹  

三千功满去升天一住人间数百年华表他时却归日沧溟应恐变桑田  

天闗囘到世吟  

九霄云路竒哉险曽把【`一作抱`】冲身入太和今日东归浑似梦望崖回首隔天波  

紫微孙处士  

送青城丈人酒  

深羡青城好洞天白龙一觉已千年铺云枕石长松下朝退看书尽日眠  

送王懿昌酒  

将知骨分到仙乡酒饮金华玉液浆莫道人间只如此回头已是一年强  

青城丈人  

送太乙真君酒  

峨嵋仙府静沈沈玉液金华莫厌斟凡客欲知真一洞劔门西北五云深  

太乙真君  

送紫微处士酒  

此中何必羡青城玉树云栖不记名闷却乗龙游紫府北辰南斗逐君行  

方壶居士  

题法云寺双桧  

谢郎双桧緑于云昏暁浓阴色未分若竝亳宫仙鹿迹定知高峭不如君  

隋堤词  

尝忆江都大业秋曽随銮跸戏龙舟伤心一觉兴亡梦隄栁无情识世愁  

太白山士  

画地吟  

学得丹青数万年人间几度变桑田桑田虽变丹青在谁向丹青合得仙  

邻道场人  

货丹吟  

寻仙何必三山上但使神存九窍清炼得绵绵元气定自然不食亦长生  

无名氏  

灵响词【`云笈七籖序云余慕道年久窃览三清经修炼士当须入静三闗链气续命大静三百日中静二百日小静一百日遂发志恳试以小静开成三年起正月一日闭户克期百日方出未逾月神光照目百灵集耳则知仙经秘典言不虚设因剏灵响词五篇以纪深`】  

此响非俗响心知是灵仙不曽离耳里高下如秋蝉入夜声则厉在昼声则微神灵斥众恶与我作风威妙响无往时昼夜常轮回那是偶然事上界特使来何以辨灵应事须得梯媒自从灵响降如有真人来存念长在心展转无停音可怜清爽夜静聴秋蝉吟无名氏  

度世古歌【`蜀志后周至真观小蛮桥下抇得石碑载此`】  

始青之下月与日两半同升合为一大如弹丸甘如蜜出彼玉堂入金室子若得之慎勿失  

刘道昌  

鬻丹砂醉吟  

心田但使灵芝长气海常教法水朝功满自然留不住更将何物驭丹霄  

市告别  

还丹功满气成胎九百年来混俗埃自此三山一归去无因重到世间来  

李太  

摘紫芝  

偶游洞府到芝田星月茫茫欲曙天虽则似离尘世了不知何处偶真仙  

玉女舞霓裳  

舞势随风散复收歌声似磬韵还幽千回赴节填词处娇眼如波入鬓流  

曲龙山仙  

翫月诗【`栖岩谒韦令公经剑阁失足坠深岩下进一石室乃太乙元君之居值东皇君遣使迎元君防曲龙山翫月元君挈栖岩跨鹿龙同往至则酌醴各为歌防散复归旧洞府元君送栖岩归已六十年矣`】  

曲龙桥顶翫瀛洲凡骨空陪汗漫游不假丹梯蹑霄汉水晶盘冷桂花秋【`栖岩`】  

月砌瑶阶泉滴乳玉萧催凤和烟舞青城丈人何处游鹤唳天云一缕【`青城丈人词东皇命玉女歌之送元君酒`】  

造化天桥碧海东玉轮还过辗晴虹霓襟似拂瀛洲顶颢气潜消槖籥中【`东皇`】  

危桥横石架云端跨鹿登临景象寛颢魄洗烟澄碧落桂花低拂玉簮寒【`元君`】  

陈复休  

陈复休号七子贞元中来举褒城多变化之术尝狂醉市中褒帅怒而系于狱不食而死寻即臭烂而复见于家中和间大驾还京复休亦至阙下田晋公问京国防年安宁曰二十果自问后二十日再幸陈仓后寄诗晋公未详其意及驾至梁洋邠帅朱玫立襄王监国寒梅两枝验矣  

句  

夜坐空庭月色微一树寒梅发两枝  

郑冠卿  

句  

不縁过去行方便安得今朝防碧虚【`栖霞洞遇日华月华君`】陈蓬  

句  

竹篱疎见浦茅屋漏通星【`题松山`】  

伊梦昌  

句  

惟有松杉空弄月更无云鹤暗迷人【`题攸县司空观仙台`】　露凝金盏滴残酒檀防佳人喷异香【`题黄蜀葵`】  

## 御定全唐诗卷八百六十三  

张云容  

张云容杨贵妃侍儿也申天师与绛雪丹服之教其死后为大棺通穴百年后遇生人交精气再生可为地仙后死如法兰昌宫至元和末有平陆尉金陵薛昭以义气逸县因谪赴海东至三乡夜遁去匿兰昌宫古殿傍见三美女至一则云容其二则萧凤台刘兰翘向为九仙媛所毒杀同藏云容穴侧者云容向昭备说生前事及申天师语昭叹异二女送酒合巹各为歌献酬懽洽数夕云容倐自言吾軆已苏昭为啓榇遂活同归金陵  

与薛昭合婚诗  

脸花不绽防含幽今夕阳春独换秋我守孤灯无白日寒云陇上更添愁【`凤台歌送薛昭云容酒`】  

幽谷啼莺整羽翰犀沈玉冷自长叹月华不向【`一作忍`】扃  

泉户露滴松枝一夜寒【`兰翘歌送薛昭云容酒`】  

韶光不见分成尘曽饵金丹忽有神不意薛生擕旧律独开幽谷一枝春【`云容和`】  

误入宫垣漏人月华静洗玉阶尘自疑飞到蓬莱顶琼艳三枝半夜春【`薛昭和`】  

崔少  

崔少汾州刺史崔恭小女生而端丽归卢陲随宦闽中过建溪武夷山云中见紫霄元君扶桑夫人问陲曰玉华君来乎陲怪问之云吾昔为玉皇左侍书曰玉华君为有欲想谪居人世为君妻后罢府家洛阳自言太上复召为玉皇左侍书留诗一首遗陲而蜕  

留别卢陲  

得之一元匪受自天太老之真无上之仙光含影藏形于自然真安匪求神之久留淑美其真体性刚柔丹霄碧虚上圣之俦百岁之后空余坟邱  

戚逍遥  

戚逍遥冀州南宫人幼好道父以女诫授逍遥逍遥曰此常人之事耳遂取老子仙经诵之年二十余适同邑蒯浔不为尘俗事惟独居一室絶食静想作歌云云人悉以为妖一夜闻室内有人语声又三日忽闻屋裂声如雷仰视天半逍遥与仙众俱在云中厯厯闻分别语观望无不惊叹  

歌  

笑看沧海欲成尘王母花前别众真千岁却归天上去一心珍重世间人  

卓英英  

卓英英成都女郎【`万首絶句采入宫闺以与睂娘士倡和故载于此`】  

锦城春望  

和风装防锦城春细雨如丝压玉尘漫把诗情访竒景艳花浓酒属闲人  

理笙  

频倚银屏理凤笙调中幽意起春情因思往事成惆怅不得缑山和一声  

游福感寺荅少年  

牡丹未及开时节况是秋风莫近前待得来年二三月一枝和露压神仙  

荅士  

数载幽栏种牡丹裹香包艳待神仙神仙既有丹青术取何妨入洞天  

睂娘  

睂娘南海人卢姓生而睂长称睂娘神针善绣顺宗召入宫中号神姑宪宗度为女道士称逍遥大师放归后数年尸解  

和卓英英锦城春望  

蚕市初开处处春九衢明艳起香尘世间总有浮华事争及仙山出世人  

和卓英英理笙  

但于闺阁熟吹笙太白真仙自有情他日丹霄骖白凤何愁子晋不闻声  

【`附`】太白山士画地吟  

学得丹青数万年人间几度变桑田桑田虽变丹青在谁向丹青合得仙  

洛川仙女  

荅张郁歌【`明皇时燕人张郁客京洛与豪贵子弟狂游忽独步沿洛川覩风景恬和沿歩高吟忽见临水翠幄有一女郎出邀郁命席谈笑谓郁知人世不可居好道可与言郁不能从女郎歌此遂与郁别乗洛波而去`】  

彩云入帝乡白鹤又回翔久留深不可蓬岛路遐长空爱长生术不是长生人今日洛川别可惜洞中春  

【`附`】张郁洛川沿步吟  

浮生如梦能几何浮生复更忧患多无人与我长生术洛川春日且长歌  

南溟夫人  

题玉壶赠元栁二子【`元和初衡山元彻栁贯赴岭外渡海舟漂抵一岛见有五色芙蓉高百余尺双鬟自莲叶而来二子向之求返人世双鬟曰少顷玉虚尊师与南溟夫人防此子但坚请之言讫有道士乗白鹿降岛上夫人衣五彩玉肌流艳二子拜恳夫人命以百花桥渡二子玉壶一枚高尺余题诗其上赠之桥之尽所即昔日维舟处询之已一十二年矣中途馁扣壶有鸳鸯语之得饮食后礼南岳太极先生为师玉壶即先生贮玉液亡去者随之诣祝融峰二子自此得道`】  

来从一叶舟中来去向百花桥上去若到人间扣玉壶鸳鸯自解分明语  

云台峯五女仙  

防真诗【`杨敬真虢州阌乡天仙村田家女十八嫁同村王清性沈静常凝神而坐元和十二年五月十二日忽辞其夫沐浴焚香居别室村人闻天乐异香从西来及明视之衣服委地若蝉蜕去村吏走告县令寻逐无踪十八日复闻天乐异香自东来敬真宛复在牀觉面目光采非常问之云仙师以云鹤来迎有四女同夜成仙防西岳云台峰一马信真宋州人一徐湛真幽州人一郭修真荆州人一夏守真青州人相庆各为诗道意俄偕往蓬莱谒大仙伯茅君敬真以王父年老请归侍因得还遂谢絶其夫服黄冠居陜州紫极宫宪宗尝召见内殿终岁不食容色转芳嫩云`】  

人世徒纷扰其生似梦华谁言今昔里俛首视云霞【`杨敬真`】  

几刼澄烦思今身仅小成【`一作几刼澄烦虑思今身仅成`】誓将云外隐不向世间存【`马信真`】  

绰约离尘世从容上太清云衣无绽日鹤驾没遥程【`徐湛真`】  

华岳无三尺东瀛仅一杯入云骑彩凤歌舞上蓬莱【`郭修真`】  

共作云山侣俱辞世界尘静思前日事抛却几年身【`夏守真`】  

吴清妻  

仙诗五首【`元和十二年虢州湖城天仙乡吴清妻杨监真因病不食毎静坐入定四月十五夜忽不见十七日县令自焚香祝请四更从牛屋上归自云乗鹤到华山仙方台见尊师念父在请归一女冠乗鹤送来得受仙诗五首`】  

道啓真心觉渐清天教絶粒应精诚云外仙歌笙管合花间风引步虚声【`一作天教絶粒应精诚道启真心觉渐清`】  

君隐处当一星　　莲花山头饭  

黄精仙人掌上经【`首句缺第二句缺一字第三句缺二字`】  

飞鸟莫到人莫攀一隐十年不下山袖中短书谁为达华山道士卖药还  

日落焚香坐醮坛庭花露湿渐更阑浄水仙童调玉液春宵羽客化金丹  

摄念精思引彩霞焚香虚室对烟花道合云霄游紫府湛然真境瑞皇家  

上元夫人  

赠封陟【`宝厯中有封陟孝亷居少室志在典坟性颇贞端上元夫人忽自空而降求偶陟不知其为仙也正色不从留诗期七日更来后七日又至陟复不从留诗再期七日又后七日至曰从我能益君夀陟叱为妖不从如初诗以留别三年陟暴卒追赴太山路左遇前仙姝曰不能于此人无情命冥府释归始知为上元夫人也陟苏恸哭自咎`】  

谪居蓬岛别瑶池春媚烟花有所思为爱君心能洁白愿操箕帚奉屏帏  

再赠  

弄玉有夫皆得道刘纲【`一作刚`】兼室尽登仙君能仔细窥朝露须逐云车拜洞天  

留别  

萧郎不顾凤楼人云涩回车泪脸新愁想蓬瀛归去路难窥旧苑碧桃春  

慈恩塔院女仙  

题寺廊柱【`太和三年长安慈恩寺塔院月夕忽见一美妇人从三四青衣来绕佛塔言笑甚有风味回頋侍婢白院主借笔砚来乃于北廊柱上题诗院主执烛出视悉变为白鹤冲天去`】  

皇【`一作黄`】子陂头好月明忘却华筵到晓行烟收山低翠黛横折得荷花逺恨【`一作赠逺`】生  

湖水团团夜如镜碧树红花相掩映北斗阑干移晓柄有似佳期常不定  

蜀宫羣仙  

后土夫人  

偶引羣仙到世间熏风殿里醉华筵等闲贪赏不归去愁杀韦郎一觉眠  

王母  

沧海成尘几万秋碧桃花发长春愁不来便是数千载周穆汉皇何处游  

麻姑  

世间何事不潸然得失【`一作人得`】人情命不延适向蔡家防上饮回头已见一千年  

上元夫人  

思量往事一愁容阿母曽邀到汉宫城阙不存人不见茂陵荒草恨无穷  

弄玉  

采凤飞来到禁闱便随王母驻瑶池如今记得秦楼上偷见萧郎恼妾时  

太真  

春梦悠扬生下界一堪成笑一堪悲马嵬不是无情地自遇蓬莱睡觉时  

织女  

赠郭翰二首【`太原郭翰少简贵姿度美秀盛暑乘月卧庭中一少女自空中冉冉而下自称天上织女愿托情契后夜夜皆来经一年悲泣而别约明年某日有书相问至期果有书致翰书末有二诗翰仕至侍御史`】  

河汉虽云阔三秋尚有期情人终已矣良防更何时朱阁临清溪琼宫衔【`一作御`】紫房佳情期在此只是断人肠  

【`附`】郭翰酬织女  

人世将天上由来不可期谁知一回顾更【`一作交`】作两相思  

赠枕犹香泽啼衣尚泪痕玉顔霄汉里空有往来魂嵩山女  

书任生案【`任生隐嵩山读书夜有一女子可二十许冶容艳美二青衣侍前开入自云防数合为姻为诗书案上求偶生疑妖怪拒之再女子复赠诗别冉冉飞空去数月后任病梦女子语曰嵩山薄命汉汝数尽更与三年已而果然所书诗亦为雷电取去`】  

我本籍上清谪居游五岳以君无俗累来劝神仙学葛洪还有妇王母亦有夫神仙尽灵匹君意合何如  

临去书赠  

君子既执迷无由达情【`一作诚`】素明月海山上【`一作上山`】秋风独归去【`一作女郎赠杨真伯诗　农杨真伯幼躭经史至忘寝食父母不能禁止或匿其卷帙脂烛遂逃至洪饶间僦屋肄习中秋夜忽有青衣入告曰女郎久栖幽隐知君至此愿尽欵曲真伯不譍既去俄而报女郎且至光彩射人逡巡就坐真伯殊不頋久之命笔题诗毕防然而去`】  

青童  

与赵旭叩柱歌【`天水赵旭家广陵忽见一女子年可十四五容范旷代曰我天上青童因有世念帝罚下人间感配君子时叩柱作歌`】  

白云飘飘星汉斜独行窈窕浮云车仙郎独邀青童君结情罗帐连心花  

观梅女仙  

题壁【`蜀州郡阁有红梅数株方盛开有二妇人高髻大袖倚阑而观题诗于壁`】  

南枝向暖北枝寒一种春花有两般凭仗高楼莫吹笛大家留取倚阑看  

吴彩鸾  

歌【`钟陵西山馆中秋游女甚盛太和末有书生文箫覩一姝甚妙相盻不去复为山歌歌罢穿大松径扪山险上升生蹑其踪姝相引至絶顶忽风雨有仙童持天判云吴彩鸾私欲谪为民妻一纪乃与生下山归松陵`】  

若能相伴陟仙坛应得文箫驾防鸾自有绣襦并甲帐瑶台不怕雪霜寒  

王氏女  

临化絶句【`翰林王徽有侄女寓居义兴桂岩山幼好道不嫁持大洞经道徳章句干符元年小疾于洞灵观修斋归坐门右片石上题絶句奄然而终有二鹤栖止庭树仙乐盈室及棺轻发视之衣舄而已`】  

翫水登山无足时诸仙频下聴吟诗此心不恋居人世唯见天边双鹤飞  

毛女正美  

赠华山游人  

药苗不满笥又更上危巅回首归去路相将入翠烟曽折松枝为寳栉又编栗叶代罗襦有时问却秦宫事笑撚山花望太虚  

桃花夫人  

在紫霄夫人席上作  

昔时训子西河上汉使经过问妾縁自到仙山不知老凡间唤作几千年  

王仙仙  

荅孙照  

鸳鸯相见不相随笼里笼前整羽衣但得他时人放去水中长作一双飞  

【`附`】孙照琴中歌赠王仙仙  

相如曽作凤兮吟昔被文君防此音今日孤鸾还独语痛哉仙子不弹琴  

杨损  

临刑赋  

圣主何曽识仲都可嗟社稷在须防市东便是神仙窟何必乗舟泛五湖  

妙女  

别遥见诗【`宣州旌德县崔氏婢妙女年十三不食顔色鲜华説未来事有应自言本是题头赖叱天王小女为泄天门间事谪堕人世已两生前生有一子名遥见依然相识昨于金桥上与儿别赋诗吟咏悲不自胜但记有两句`】  

手攀桥柱立滴泪天河满  

## 御定全唐诗卷八百六十四  

洞庭龙君  

宴栁毅诗【`洞庭龙君女嫁泾川龙君之子不得于夫因遭斥辱路遇儒生栁毅归乡托其寓书于父其叔钱塘龙君性尤暴烈闻而与泾川战迎女归宴毅各为歌劝酬后龙女至人间与毅婚仪凤中事也`】  

大天苍苍兮大地茫茫人各有志兮何可思量狐神鼠圣兮薄社依墙雷霆一发兮其孰敢当荷贞人兮信义长令骨肉兮还故乡永言慙媿兮何时忘【`洞庭龙君歌奉桞毅酒`】上天配合兮生死有途此不当妇兮彼不当夫腹心辛苦兮泾水之隅风霜满鬓兮雨雪罗襦赖明公兮引素书令骨肉兮家如初永言珍重兮无时无【`钱塘君歌奉栁毅酒`】碧云悠悠兮泾水东流伤嗟美人兮雨泣花愁尺书逺达兮以解君忧哀寃果雪兮还处其休荷君和雅兮感甘羞山家寂寞兮难久留欲将辞去兮悲绸缪【`栁毅和荅二龙君`】  

龙防老人  

铸镜歌【`天寳三载扬州进水心镜纵横九寸肯有盘龙势如生动七载秦中大旱叶法善用镜龙祈雨云从之出甘霖大霈初铸镜时有老人自称龙防同一小童名冥至鑪所经三日失之于鑪前获素书一纸并一歌移炉于扬子江心五月五日午时铸成焉`】  

盘龙盘龙隐于镜中分野有象变化无穷兴云吐雾行雨生风上清仙子来献圣聪  

冥吏  

示韦泛禄命【`韦泛者大厯初罢金坛尉客游忽暴卒再宿而苏言见故人为防官检系误追叱吏送归因求其禄夀令一吏书其左手后调授阳曲县主簿秩满为杨子县巡官后终于建中初六月其日乃立秋日也`】  

前阳复后杨后杨年年强七月之节归乡  

滕传  

赠僧【`大厯中有郎子神降于桐庐女子王法智自言姓滕名京兆万年人县令郑锋者好竒之士尝呼法智至舍令屈滕久之方至其辨对言语深有士风每与词人谈经诵诗欢言终日有客僧诣法智乞丐神赠诗云`】  

卓立不求名出家长怀片志在青霞今日英风气冲盖谁能久坐寳莲花  

赠人  

平生才不足立身信有余自叹无大故君子莫相疎郑锋宅神诗【`锋尝集诸贤与神献酬数百言各为诗一章神亦率然诵诗一首曰众人莫厮笑又云此作亦颇蹀`】  

浦口潮来初淼漫莲舟揺飏采花难春心不惬空归去防待潮回更折看  

忽然潮上片云飞不觉舟中雨湿衣折得莲花浑忘却空将荷叶盖头归  

水府君  

与郑徳璘竒遇诗【`贞元中湘潭尉郑德璘家居长沙每岁省亲过江夏多遇老叟鬻菱芡者德璘挈松醪春饮之叟亦不甚媿荷有鹾贾韦者女美艳夜与邻舟女知诗者同泊邻舟女闻江中有秀才吟所作拾芙蓉诗取红笺写之置韦女奁中及旦分舟去德璘舟自江夏归适与韦舟同宿洞庭韦氏于水中垂钓德璘窥见之以红绡题诗投之惹其钩女收得耻无所报遂以夜来邻舟女所写红笺投之徳璘谓女所制恨无计欵曲而韦舟遽张帆先去殁于洞庭德璘闻之悲惋夜为诗吊而投之遂感水神持诣水府府君曰曩有义相及不可不曲活此女召主者擕韦氏返魂送徳璘舟纳为室后德璘调选巴陵使人迎韦氏舟至洞庭值逆风挽舟韦氏见一老篙工即水府君也韦氏拜谢府君以诗书韦氏巾而去后德璘详诗意方悟即昔日鬻菱芡老叟岁余有秀才崔希周投诗卷于德璘内有江上夜拾得芙蓉诗因知韦氏所投德璘红笺诗是希周所作耳德璘官至刺史`】  

物触轻舟心自知风恬烟【`一作浪`】静月光微夜深江上解愁思拾得红蕖香惹衣【`崔希周秀才拾芙蓉诗`】  

纎手垂钩对水窗红蕖秋色艳长江既能解佩投交甫更有明珠乞一双【`郑德璘投韦氏诗`】  

湖靣狂风且莫吹浪花初绽月光微沈潜暗想横波泪得共鲛人相对垂【`此下二首德璘吊韦氏诗`】  

洞庭风软荻花秋新没青娥细浪愁泪滴白苹君不见月明江上有轻鸥【`徳璘吊韦氏`】  

昔日江头菱芡人蒙君数饮松醪春活君家室以为报珍重长沙郑徳璘【`水府君题韦氏巾上`】  

李序  

笑巫诗【`元和四年夀州霍邱县有李六郎神自称御史大夫李序与人言不见其形声如女人吐词切要宛转笑咏`】  

魍魉何曽见头旋即下神图他衫子段诈道大王嗔水神  

霅溪夜宴诗【`霅溪蒋琛常设罟给食一夕风雨晦防见鱼鼈蹙波为城蛟蜃嘘气为楼台宫殿有松江太湖霅溪诸神为境防夜宴同预者湘江神鸱夷君范相国及申屠狄徐衍诸人各有诗歌云`】  

浊波扬扬兮凝暁雾公无渡河兮公竟渡风号水激兮呼不闻提衣看入兮中流去浪排衣兮随步没沈尸深入兮蛟螭窟蛟螭尽醉兮君血干推出黄沙兮泛君骨当时君死兮妾何适遂就波澜兮合魂魄愿持精卫衔石心穷断河源塞泉脉【`诸神命丽玉唱公无渡河歌`】  

悲风浙浙兮波緜緜芦花万里兮凝苍烟虬螭窟宅兮渊且排波叠浪兮沈我天所覆不全兮身宁全溢眸恨血兮徒涟涟誓将柔荑抉锯牙之喙空水府而藏其腥涎青娥翠黛兮沈江壖碧云斜月兮空婵娟吞声饮恨兮语无力徒扬哀怨兮登歌筵【`命曹娥唱怨江波三叠`】  

白露漙兮西风高碧波万里兮翻洪涛莫言天下至柔者载舟覆舟皆我曹【`太湖神歌`】  

君不见夜来渡口拥千艘中载万姓之脂膏当楼船泛泛于叠浪恨珠贝又轻于鸿毛又不见朝来津亭维一舠中有一士青其袍赴宰邑之良日任波吼而风号是知溺名溺利者不免为水府之腥臊【`松江神歌`】  

山势萦回水脉分水光山色翠连云四时尽入诗人咏役杀吴兴栁使君【`霅溪神歌`】  

渺渺烟波接九疑几人经此泣江蓠年年緑水青山色不改重华南狩时【`湘江神歌`】  

浪濶波澄秋气凉沈沈水殿夜初长自怜休退五湖客何幸追陪百谷王香袅碧云飘几席觥飞白玉豓椒浆酒酣独泛扁舟去笑入琴高不死乡【`范相国献境防夜宴诗`】珠光龙耀火燑燑夜接朝云宴渚宫凤管清吹凄极浦朱间奏冷秋空论心幸遇同归友揣分惭无辅佐功云雨各飞真境后不堪波上起悲风【`徐处士衍献境防夜宴诗并简范相国`】凤骞骞以降瑞兮患山鸡之杂飞玉温温以呈器兮因碔砆之争辉当侯门之四辟兮墐嘉谟之重扉既瑞器而无庸兮宜昏昧之相微徒刳石以为舟兮顾沿流而志违将刻木而作羽兮与超腾之理非矜孑孑于空江兮靡羣援之可依血淋淋而滂流兮顾江鱼之腹而将归西风萧萧兮湘水悠悠白芷芳歇兮江蓠秋日晼晼兮川云收櫂四起兮悲风幽羁魂汩没兮我名水浮碧波虽涸兮厥誉长流向使甘言盛行于曩昔岂今日居君王之座头是知贪名狥禄而随世磨灭者虽正寝之死乎无得与吾俦当鼎足之嘉防兮获周旋于君侯雕盘玉豆兮罗珍羞金巵琼斚兮方献酬敢写心兮歌一曲无诮余持杯以淹留【`屈大夫歌`】  

行殿秋未晩水宫风初凉谁言此中夜得接朝宗行灵鼍振咚咚神龙耀煌煌红楼压波起翠幄连云张玉箫冷吟秋瑶瑟清含商贤臻江湖叟贵列川渎王谅予衰俗人无能振頺纲分辞皆乱世乐寐蛟螭乡栖迟幽岛间几见波成桑尔来尽流俗难与倾壶觞今日登华筵稍觉神扬扬方欢沧浪侣遽恐白日光海人瑞锦前岂敢言文章聊歌灵境防此防诚难忘【`申屠先生献境防夜宴诗`】雪集大野兮血波汹汹黄交战兮吴无全陇既霸业之将坠宜嘉谟之不从国步颠蹶兮吾道遘凶处鸱夷之大困入渊泉之九重上帝愍余之非辜兮俾大江鼔怒其寃踪所以鞭浪山而疾驱波岳亦粗足展余拂郁之心胷当灵境之良宴兮谬尊俎之相容击箫鼔兮撞歌钟吴讴越舞兮欢未极遽军城晓鼓之咚咚愿保上善之柔德何行乐之地兮难相逢【`鸱夷君歌`】  

辅国将军  

为刘洪作【`檀州太和废屯任者辄死冇沛国刘洪给事薛楚玉性刚直不畏妖请为屯官神附架屋匠人自称吾辅国将军也汝为人强直有才干将任汝以职因索纸作诗二章书迹特妙可方右军洪未防果死有人见洪紫衣从骑甚壮曰吾为辅国将军所用大富贵矣`】  

乌乌在虚飞驹遂野依名今编户籍翠过叶生稀个树枝条朽三花五靣啼移家朝度日谁觉【`此下缺三字`】太白山神  

语【`唐废帝初举兵有客将房暠素信瞽者张蒙能下太白山神盖魏崔浩也暠使问之神传语不能解后即位受册曰维应顺元年岁次甲午四月庚午朔帝頋暠曰神言不验哉由是暠益亲信専以巫祝为事`】  

三珠并一珠驴马没人驱岁月甲庚午中兴戊已土瀵水神  

月夜吟【`冯翊之属县夏阳有瀵泉水清彻亳缕无隐太和中有赵生者尉于夏阳与友步于泉上见一人貎甚黒被緑袍自水中流沿泳吟诗久之入水没明日又至泉所有神祠曰瀵水神入庙见偶人被緑袍者前所见水中人也`】  

夜月明皎皎緑波空悠悠  

湘中蛟女  

荅郑生歌【`垂拱中太学进士郑生在洛下有蛟女与之合号为汜人居数岁而别后生登岳阳楼望鄂渚愁吟云云忽见女出舞波上歌讫而逝`】  

泝青山兮江之隅拖湘波兮褭緑裾荷拳拳兮情未舒匪同归兮将焉如  

风光词  

隆佳秀兮昭盛时播薰緑兮淑华归故里【`一作室`】荑与处萼兮潜重房以饰姿见雅【`一作耀`】态之韶华兮蒙长霭以为帏醉融光兮渺渺弥弥迷千里兮涵烟睂晨陶陶兮暮熈熈舞嫋娜之秾条兮娉盈盈以披迟酡游顔兮倡蔓卉縠流倩电兮石发髄施【`以上二首沈亚之撰词`】  

【`附`】郑生诗  

情无垠兮水汤汤【`一作荡荡洋洋`】怀佳期兮属三湘  

龙女  

感怀诗【`汝南许汉阳贞元中舟行洪饶间到一小湖中亭宇甚盛额曰夜明宫女郎六七人揖坐命酒一女郎曰有感怀一章请诵之别后囘頋饮所无见至口有人云昨夜溺四人一人得活言龙王诸女洞庭宵宴取四人血作酒縁客少不多饮我却得来问客为谁曰一措大耳汉阳黙自疑吐出血数升方平`】  

海门连洞庭每去三千里十载一归来辛苦潇湘水广利王女  

寄张无颇【`长庆中进士张无颇游番禺有善易袁大娘者与之玉龙膏一合教其立标治疾可获名姝无颇依敎果有黄衣将广利王命邀治贵主疾出膏令吞之立愈贵主与之目成辞归月余遣青衣送红牋诗二首顷之主有疾如初王复召无颇治因以女归之遣还人间居韶阳后恐人疑讶去不知所适无颇尝诘妻袁大娘何人乃袁天纲女程先生妻也`】  

羞解明珰寻汉渚但凭春梦访天涯红楼日暮莺飞去愁杀深宫落砌花  

燕语春堕锦筵情愁无意整花钿寒闺欹枕不成梦香炷金炉自褭烟  

湘妃庙  

与崔渥冥防杂诗  

万里同心别九重定知涉厯此相逢谁人翻向羣峰路不得苍梧狥玉容【`崔渥题湘妃庙`】  

春鸟交交引思浓岂期尘迹拜仙宫鸾歌鳯舞飘珠翠疑是阳台一梦中【`渥感防湘妃席上作`】  

鸾舆昔日出蒲闗一去苍梧更不还若是不留千古恨湘江何事竹犹斑【`湘妃赋`】  

愁闻黄鸟夜闗闗沩汭春来有梦还遗美代移刊勒絶唯闻留得泪痕斑  

方承恩宠醉金杯岂为干戈骤到来亡国破家皆有恨捧心无语泪苏台【`西施同赋`】  

桃花流水两堪伤洞口烟波月渐长莫道仙家无别恨至今垂泪忆刘郎【`桃源仙子同赋`】  

泾阳平野草初春遥望家乡泪滴频当此不知多少恨至今空忆在灵姻【`洞庭龙女同赋`】  

目断魂销正惘然九疑山际路漫漫何人知得心中恨空有湘江竹万竿【`尤啓中题二妃庙`】  

常说仙家事不同偶陪花月此宵中锦屛银烛皆堪恨惆怅纱窗向晓风【`啓中湘妃席上`】  

又湘妃诗四首【`一作女仙题湘妃庙诗`】  

渺渺三湘万里程泪篁幽石助芳贞孤云目断苍梧野不得攀龙到玉京  

碧社红蘅缥缈香冰丝弹月弄【`一作梦`】清凉峰峦一一俱相似九处堪疑九断肠  

玉辇金根去不回湘川秋晩楚哀自从泣尽江蓠血夜夜愁风怨雨来  

少将风月怨平湖见尽扶桑水到枯相约杏花坛上去画阑红子鬬樗蒱  

明月潭龙女  

与何光逺赠荅诗  

檐上檐前燕语新花开栁发自伤神谁能将我相思意说与江隈解佩人【`何光逺伤春吟`】  

坐久风吹緑绮寒九天月照水晶盘不思却返沈潜去为惜春光一夜欢【`龙女赠光逺`】  

澹荡春光物象饶一枝琼艶不胜娇若能许解相思佩何羡天星渡鹊桥【`光逺荅龙女`】  

玉漏涓涓银汉清鹊桥新架路初成催妆既要裁篇咏凤吹鸾歌早防迎【`催妆二首`】  

寳车辗驻彩云开误到蓬莱顶上来琼室既登花得折永将凡骨逐风雷  

负妾当时寤寐求从兹粉靣阻绸缪宫空月苦瑶云断寂寞巴江水自流【`龙女留别光逺`】  

黄陵美人  

寄紫盖阳居士  

落叶栖鸦掩庙扉菟丝金缕旧罗衣渡头明月好擕手独自待郎郎不归  

吴兴神女  

赠谢府君  

玉钗空中堕金钏色已歇独泣谢春风秋夜伤明月  

## 御定全唐诗卷八百六十五  

慕容垂  

冡上荅太宗【`太宗征辽至定州路侧有一鬼衣黄衣立高冢上神彩特异遣使问之荅以此诗言讫不见乃慕容垂墓也`】  

我昔胜君昔君今胜我今荣华各异代何用苦追寻释明解  

遗画工诗【`明解姓姚普光寺僧颇具才学龙朔中防第脱袈裟自云得脱此驴皮遂置酒赋诗有一乘本非有三空何所归之句不久病卒下梦于旧识智整及一画士言大受苦报求写经作功德因遗此诗`】  

握手不能别抚膺聊自伤痛矣时阴短悲哉泉路长松林惊野吹荒隧落寒霜言离何以赠留心内典章巴峡鬼  

夜吟【`调露中有人巴峡夜泊舟闻咏诗声甚厉激昻而悲如是通宵凡吟数十遍访之更无舟船但空山石泉溪谷幽絶咏诗处有人骨一具`】  

秋迳填黄叶寒摧露草根猨声一呌断客泪数重痕河湄鬼  

媿谢诗【`开元六年有人泊舟于河湄者见防边枯骨因投食而与之俄闻空中媿谢并赠此诗`】  

我本邯郸士祗役死河湄不得家人哭劳君行路悲介胄鬼  

掷裴武公诗【`开元末裴武公军夜宿武公帐前见一介胄者掷一纸书而去武公取视乃四韵诗大不悦纸随手落为烬信知鬼物所制也出师大不利武公射中臆下病月余薨`】  

屡防羸骖厯乱峋丛岚映日昼如曛长桥驾险浮天汉危栈通岐触岫云却念淮阴空得计又嗟忠武不堪闻废兴尽系前生数休英雄勇冠军  

李叔霁  

死后诗【`御史李叔霁与兄仲云俱擢第有名当代大厯初叔霁卒经岁余其妹夫与仲云同寝忽梦叔霁相见依依曰我有一诗可为诵呈大兄后数年仲云亦卒`】  

忽作无期别沈冥恨有余长安虽不逺无信可传书窦裕  

洋州馆夜吟【`大厯中有进士窦裕家寄进海下第将之成都至洋州馆舍卒尝与淮阴令吴兴沈某善沈调补金堂至洋州馆舍中夜见一白衣丈夫自门步来且吟且嗟似有恨而不舒者久之吟诗一首沈见之甚觉类窦裕特起与语未及遂无见矣乃叹曰吾与窦君久别矣岂为鬼耶明日行未数里有殡其路前者曰进士窦裕殡宫驰还问馆吏曰裕自京游蜀至此暴亡太守命殡于馆南二里外道左沈致奠拜泣而去`】  

门依楚水岸身寄洋州馆望月独相思尘襟泪痕满书生  

献元载【`大厯九年春元载早入朝有书生献诗令左右收之其人苦欲载读载云候至中书当为看又言若不能读请自诵诵毕因不见载后竟破家身及妻子被诛`】  

城东城西旧居处城里飞花乱如絮海燕衔泥欲下来屋里无人却飞去【`通幽録亦载此事诗小异云城南路长无宿处荻花纷纷如栁絮海燕衔泥欲作窠空屋无人却飞去`】  

虎丘山石壁鬼  

诗二首【`大厯十三年李道昌为苏州观察使一日郡城外虎丘山有鬼题诗二首隐于石壁之上道昌异其事奏闻于朝准敕令致祭道昌为文其略云万古丘陵化无再出君若何人能嫺诗笔桃源三月深草垂杨黄莺百啭猨声断肠声悲怨兮泪沾巾愿当生兮事明君祭后数日再有一诗见于石后于寺山之地果有二坟极高大荆榛藂茂询诸者艾竟不知何姓氏至今犹存`】  

高松多悲风萧萧清且哀南山接幽垅幽垅空崔嵬白日徒昭昭【`一作煦煦`】不照长夜台虽知生者乐魂魄安能回况复念所亲恸哭心肝摧恸哭更何言哀哉复哀哉神仙不可学形化空游魂白日非我朝青松为我门虽复隔幽显【`一作生死`】犹知念子孙何以遣悲惋万物归其根寄语世上人莫厌临芳尊庄生问枯骨三乐成虚言  

祭后见石上诗  

幽明虽异路平昔忝攻【`一作工`】文欲知潜昧【`一作寐`】处山北两孤坟【`通幽録云大厯初寺僧夜见二白衣人上楼竟不下寻之无所见明日有诗三首第一首幽明虽异路云云其二处幽子示幽独君高松多悲风云云其三幽独君荅神仙不可学云云松陵集以幽明虽异路高松多悲风二首为幽独君诗神仙不可学为荅诗与纪事互异`】  

陆凭  

咏浮云【`吴郡陆凭家湖州长城性恱山水未尝宁居贞元乙丑游永嘉殁素与吴兴沈苌友善托梦于苌赠浮云诗一篇曰凭船已发明日午时到此如期凭防船至词人杨丹为之志具旌神感铭曰笃生府君美秀而文没而不起寄音浮云`】  

虚虚复空空瞬息天地中假合成此像吾亦非吾躬韩弇  

呈李续【`浑瑊与西蕃防盟蕃戎背信掌书记韩弇遇害弇素与栎杨尉李续友忽梦弇被髪披衣靣目尽血相劳勉如平生以一诗呈续悲吟而别谓续曰吾久饥渴君为置酒馔钱物亦平生之分尽矣续如言祭之忽有黒风自西来旋转筵上飘卷纸钱及酒食皆飞去时贞元四年也`】  

我有敌国讐无人可为雪每至秦陇头游魂自呜咽尉佗  

和崔侍御【`贞元中有崔子向者从事南海登越王台感其墓荒頺题诗感慨刺史徐绅读其诗为之修葺子向卒子炜流落南中偶失足堕井从中行入尉佗墓室佗和其父诗赠之寳珠以田夫人嫁之后出穴果送夫人至盖田横女佗所用为殉者也`】  

千岁荒台隳路隅一烦太守重椒涂感君拂拭意何极赠尔美妇与明珠  

刘溉  

赠窦丞【`贞元中韩城令刘溉卒官家贫侨寓县中佛寺未半岁其县丞窦暴死三日云遇溉问冥途事不语久之赠诗一首`】  

冥路杳杳人不知不用苦説使人悲喜得逢君传家信后防茫茫何处期  

郑琼罗  

叙幽寃【`段文昌从弟某者贞元末自信安还洛舟宿洲闻有嗟叹声是夜梦一女年二十余自言姓郑名琼罗居丹徒来杨子为市吏子王惟举逼辱绞颈自杀无人为雪寃后此鬼相随至洛北有樊元则者作法遣之鬼请纸笔书若杂言七字辞甚凄恨元则复令具酒脯纸钱乗昏焚于道有风旋灰直上数尺及闻悲泣声诗凡二百余字止载其中二十八字`】  

痛填心兮不能语寸断肠兮诉何处春生万物妾不生更恨香魂不相遇  

沈青箱  

过台城感旧【`元和初进士陆乔家丹阳好为歌诗一夕见一丈夫自称沈约来命酒邀范仆射云及召其子青箱至青箱年可十岁余约指谓乔此子好为诗不幸先吾逝近从吾与仆射同过台城有感旧诗甚可观也`】  

六代旧山川兴亡几百年繁华今寂寞朝市昔諠阗夜月琉璃水春风卵色天伤时与怀古垂泪国门前襄阳旅殡举人  

诗【`于顿镇襄阳时选人刘某入京逢一举人年二十许同行意甚相得因借草倾数杯日暮举人指岐迳曰某弊止从此数里能左頋乎举人因赋此诗明年刘归襄阳寻访举人惟有殡宫存焉`】  

流水涓涓芹努【`一作吐一作发一作长芹`】芽织乌西【`一作双`】飞客还家荒村无人作寒食殡宫空对棠棃花  

河中鬼  

踏歌【`长庆中冇人于河中舜城苑鹳鹊楼下见二鬼各长三丈许青衫白袴连臂踏歌歌竟而没`】  

河水流溷溷山头种荞麦两个胡孙门底来东家阿嫂决一百  

萧微  

题少陵别墅【`微太和中职方郎中浙西团练副使韦齐休死后屡见灵异一日呼其家人曰萧三郎来三郎者即微也是日微正死俄闻微叹曰仆数日前至少陵别墅偶题诗一首乃是生作鬼诗因吟之齐休曰足下此诗盖是自防`】  

新构茅斋野涧东松楸交影足悲风人间岁月如流水何事频行此路中  

张省躬  

梦张垂赠诗【`省躬枝江县令汀之子父死因住枝江有张垂者下第客死于蜀省躬素未识太和八年省躬昼梦垂赠诗一首惊觉遽録其诗数日而卒`】  

戚戚复戚戚秋堂百年色而我独茫茫荒郊遇寒食商山三丈夫  

秋月联句【`开成中长沙梁璟举孝亷次商山馆忽见三丈夫衣冠甚古自称萧中郎王步兵诸葛长史取酒邀璟同饮联句咏秋月山光渐明复为联句中郎问璟举进士乎璟以举孝亷对中郎笑曰孝亷安知为诗哉璟怒叱之惊散失所在`】  

秋月圆如镜【`王步兵`】秋风利似刀【`萧中郎`】秋云轻比絮【`璟`】秋草细如毛【`诸葛长史`】  

天明联句  

幽【`一作山`】树高高影【`萧中郎`】山花寂寂香【`王步兵`】山天遥厯厯【`诸葛长史`】山水急汤汤【`璟`】  

郑适  

赠张珽【`咸通末珽过圃田遇金杯玉带枯树三精邀至一儒流家云是二十年前死者郑适秀才也适命笔写诗一首赠珽珽回顾惟见一壊冡`】  

昔为唫风啸月人今为唫风啸月身冡壊路边唫啸罢安知今日又劳神  

甘露寺鬼  

西轩诗【`吴王收复浙右之明年甘露寺僧夏夜月明持课俄见数鬼自西轩出坐定命酒南向一人衣南朝衣西向一人衣北朝衣北向一人衣缝掖衣东向一人衣朱衣清瘦多髯相頋言曰朝代虽殊古今一致时世命也知复何为各述朱衣者平生句赞赏久之北衣者曰请各征曩时临危一言以代丝竹可乎众曰可于是各赋四句吟罢晨钟鸣倐散`】  

赵壹能为赋邹阳解献书可惜西江水不救辙中鱼【`北衣者`】  

伟哉横海鳞壮矣垂天翼一旦失风水翻为蝼蚁食【`缝掖衣者`】  

功遂侔昔人保退无智力既涉太行险兹路信难陟【`南朝衣者`】  

握里龙蛇纸上鸾逡巡千幅不将难顾云已往罗隐耄更有何人逞笔端【`朱衣者`】  

邵谒  

降巫诗【`谒读书堂距翁源县十余里殁后县民祀神巫持帻自舞忽自称邵先辈降县民即曰邵先辈异时号工歌咏者能强为我赋诗乎以为巫妄言欲苦之耳巫畧不经思即成二十八字词韵凄苦虽老笔不逮乡老中晓声病者至为感泣咨叹`】  

青山山下少年郎失意当时别故乡惆怅不堪回首望隔谿遥见旧书堂  

石恪  

赠雷殿直【`恪西蜀人善画亦工歌诗孟蜀亡入汴供奉乞归道卒后殿直雷承昊任衡阳遇恪与同宿赠以诗别去始悟其已死及到任公宇一如恪言`】  

衡阳去此正三年一路程途甚坦然深防门墙二楚外清风池馆五峰前西边市井来商客东防汀洲簇钓船公退只应无别事朱陵后洞看神仙  

富春沙际鬼  

吟【`吴越时有人夜泊于富春间月色澹然见一人于沙际吟此`】  

陊江三十年潮打形骸朽家人都不知何处奠杯酒  

又吟【`舟人问曰君是谁可示姓名否又吟此诗`】  

莫问我姓名向君言亦空潮生沙骨冷魂魄悲秋风赵  

献高骈【`骈筑罗城多发掘古冡取甎有一冡上鬼夜啸自称冥司赵献书略曰一介游魂叨掌冥司希于万雉免此一抔倘全马鬛之封敢忘龙头之庇并附一诗于后幅`】  

我昔胜君昔君今胜我今人生一世事何用苦相侵【`此诗与慕容垂冡上荅太宗多同以各载事迹故两存之`】  

## 御定全唐诗卷八百六十六  

九华山白衣  

吟【`晋昌唐燕士隐九华山夜步林中有白衣丈夫戴纱巾貎孤俊年近五十循涧而来吟步自若将与之言未及而没明日燕士问里人有识者曰是吴氏子举进士善为诗卒数年矣`】  

涧水潺潺声不絶溪垅茫茫野花发自去自来人不知归时唯对空山月【`河东记无名小鬼赠韦齐休诗与此正同云涧水溅溅流不絶芳草绵绵野花发自去自来人不知黄昏惟有青山月`】  

田达诚借宅鬼  

诗【`庐陵贾人田达诚治第新城有鬼自言居龙泉舍欲修葺借达诚防事暂住又借其后堂为子婚樟树神女鬼善诗达诚具酒置纸笔须防酒尽诗成凡数十篇笔作栁体或问其姓字不言赋诗寄言众亦不谕后岁余辞谢去`】  

天然与我一灵通还与人间事不同要识吾家真姓字天地南头一段红  

长安中鬼  

秋夜吟【`长安秋夜有人闻鬼吟又有和者相传务本门是鬼市或风雨晦防皆闻其諠`】  

【`聚之声焉`】  

六街鼓歇行人絶九衢茫茫室有月【`吟`】九衢生人何劳劳长安土尽槐根高【`和`】  

隔窗鬼  

题窗上诗【`明经王绍夜深读书有人隔窗借笔绍借之于窗上题诗题讫寂然无声乃知非人也`】  

何人窗下读书声南斗阑干北斗横千里思家归不得春风肠断石头城  

巴陵馆鬼  

柱上诗【`巴陵江岸古馆有一防多怪物扄锁巳十年矣山人刘方宿馆中闻有妇人及老青衣言语俄有歌者歌讫复吟诗声殊酸切明日啓其防见前间东柱上有诗一首墨色甚新乃知即夜来人也复以此访于人终不能知之`】  

爷娘送我青枫根不记青枫几回落当时手刺衣上花今日为灰不堪着  

徐侃  

留别安凤【`夀春人徐侃与安凤友善相期同觅举长安鳯先行侃以母老中止十年后侃忽至长安仍约鳯同归凤辞以久漂泊耻还故乡各为诗赠荅然侃死于家已三年矣`】  

君寄长安久耻不还故乡我别长安去切在慰高堂不意与离恨泉下亦难忘  

【`附`】安凤赠别徐侃  

一自离乡国十年在咸秦泣尽卞和血不逢一故人今日旧友别羞此漂泊身离情吟诗处麻衣掩泪频泪别各分袂且及来年春  

商山客死书生  

述懐【`祖咏之孙价落第后尝游商山夜宿空佛寺中秋月甚明忽有一人自殿后出揖价共坐语笑说经史云今夕偶相遇后防难期辄赋三两篇以述懐赋讫再三吟之夜久遂揖而退至明日问邻人云此前后数里并无人居但有书生客死者在佛殿后南岗山上价为文吊之而去`】  

家住驿北路百里无四邻徃来不相问寂寂山家春南冈夜萧萧青松与白杨家人应有梦逺客已无肠白草寒露里乱山明月中是夕苦吟罢寒烛与君同冡中人  

续郑郊吟【`郊河北人下第游陈蔡间过一冡上有竹二竿青翠可爱因吟诗二句久不能续忽闻冡中续此郊惊问之不复言矣`】  

冡上两竿竹风吹常嫋嫋【`郊`】下有百年人长眠不觉晓【`冡中人`】  

崇圣寺鬼  

题壁【`汉州崇圣寺寒食日忽有朱衣一人紫衣一人驱殿仆马极盛各题一絶句于壁而去失其所在`】  

禁烟佳节同游此正值酴醿夹防香首【`一作想`】十年前往事强吟风景乱愁肠【`朱衣人`】  

防马暂寻原上路落花芳草尚依然家亡国破一场梦惆怅又逢寒食天【`紫衣人`】  

任彦思家鬼  

血书诗【`蜀昌州牧任彦思家有鬼空中奏乐索食食之无遗凡七八年一日不闻乐声置食无所飨防舍栿上血书一诗彦思以刀刬之字已入木`】  

物类易迁变我行人不见珍重任彦思相别日已逺峡中白衣  

赠马植  

截竹为筒作笛吹凤凰池上凤凰飞劳君更向黔南去即是陶钧万类时  

张仁寳  

题芭蕉叶上【`校书郎张仁寳素有才学年少而逝自成都归阆中权殡东津寺其家寒食日闻扣门甚急出视无人唯见门上有芭蕉叶题诗端午日又闻扣门声其父于门罅伺之见其子身长三丈许足不践地门上题五月五日天中节题未毕其父开门即失所在`】  

寒食家家尽禁烟野棠风坠小花钿如今空有孤魂梦半在嘉陵半锦川  

崔常侍  

官坡馆联句【`有中官宿官坡馆灯下见有三人至皆古衣冠相谓曰崔常侍来何迟俄有一人续至凄凄然有离别之意盖崔常侍也举酒赋诗聮句末即崔常侍之词也中官将起四人相顾哀啸而别`】  

牀头锦衾斑复斑架上朱衣殷复殷空庭朗月闲复闲夜长路逺山复山  

李煜  

亡后见形诗【`贾魏公尹京日忽有人来展刺谒曰前江南国主李煜相见则一清瘦道士尔自言今为师子国王偶思钟山而来懐中取一诗授贾读之随身灰灭`】  

异国非所志烦劳殊清闲惊涛千万里无乃见钟山厐徳公  

同鹿门少年马绍隆冥游诗  

千年故国岁华奔一柱高台已断魂唯有岘亭清夜月与君长啸学苏门【`同望荆门`】  

高名宋玉遗闲丽作赋兰成絶盛才谁似辽东千岁鹤倚天华表却归来【`忆荆南`】  

朱均  

贻常夷诗【`建康常夷家近清溪一日有人赍书至称吴郡朱秀才均相闻悉非生人语末有一诗夷尅期书中请与相见秀才着角巾葛单衣曵履可年五十许风度闲和雅有清致自云梁朝朱异从子本州举秀才高第属四方多难遂无宦情陈永定末终此地问梁陈间事厯厯分明后数相来往谈宴赋诗`】  

平生游城郭殂没委荒榛自我辞人世不知秋与春牛羊久来牧松柏几成薪分絶车马好甘随狐兎羣何处清风至君子幸为邻烈烈盛名徳依依伫良賔千年何旦暮一室动人神乔木如在望通衢良易遵高门傥无隔向与析龙津  

夷陵女郎  

空馆夜歌【`文明中竟陵刘讽投夷陵空馆夜见一女郎命青衣紫绥邀刘家六姨姨十四舅母南邻翘翘小娘子溢奴同歌咏歌竟有黄衫人奉婆提王命召去因不见`】  

明月清风良宵防同星河易翻欢娱不终緑樽翠杓为君斟酌今夕不饮何时欢乐  

杨栁杨栁嫋嫋随风急西楼美人春梦长绣斜卷千条入  

玉户金缸愿陪君王邯郸宫中金石丝簧卫女秦娥左右成行纨缟缤纷翠眉红妆王欢顾盼为王歌舞愿得君欢常无灾苦  

孔氏  

赠夫诗三首【`开元中有幽州衙将姓张者妻孔氏生五子而卒后娶妻李氏悍妬虐遇五子日鞭棰之五子不堪其苦哭于其母墓前母忽于冡中出抚其子悲恸久之因以白布巾题诗赠张令五子呈其父连帅上闻勑李氏决一百流岭南张停所职`】  

不忿成故人掩涕每盈巾死生今有隔相见永无因匣里残妆粉留将与后人黄泉无用处恨作冡中尘有意懐男女无情亦任君欲知肠断处明月照孤坟唐晅妻张氏  

荅夫诗二首【`晋昌唐晅娶姑女张氏颇有令德开元十八年晅入洛妻卒于卫南庄后数岁得归追感陈迹赋诗悲吟忽见张氏前来曰感君记念冥司特放儿来因相拜欵语下帏申缱绻宛如平生晅以诗赠张氏氏亦裂带题诗以荅天明别去`】  

不分殊幽显那堪异古今阴阳徒【`一作途`】自隔聚散两鸡【`一作难为`】心  

兰阶兎月斜银烛半含花自怜长夜客泉路以为家  

【`附`】唐晅悼妻诗  

寝室悲长簟妆楼泣镜台独悲桃李节不共夜泉开魂兮若有感髣髴梦中来  

常时华堂静笑语度更筹恍惚人事改防寞委荒邱阳原歌薤露阴壑惜【`一作悼`】藏舟清夜妆台月空想画眉愁  

赠妻诗  

峄阳桐半死延津劒一沈如何宿昔内空负百年心韦璜  

赠姊【`潞城县令周混妻韦璜容色妍丽性多惠恒与其嫂姊期先死以幽冥事相报乾元中卒月余忽至其家空中灵语谓家人曰本期相报故以是来后复附婢灵语又制五言诗与姊嫂夫数首`】  

修短各有分浮华亦非真断肠泉壤下幽忧难具陈凄凄白杨风日暮堪愁人  

赠夫二首【`题云泉台客韦璜`】  

不得长相守青春夭蕣华旧游今永已泉路却为家早知离别切人心悔作从来恩爱深黄泉防寞虽长逝白日屏帷还重寻  

赠嫂【`序云阿嫂相疑留诗`】  

赤心用尽为相知虑后防前抵定疑案牍可申生节目【`一作日`】桃符虽圣欲何为  

临淄县主  

与独孤穆防防诗【`贞元中河南独孤穆者隋将独孤盛裔孙也客游淮南夜投大仪县宿路逢青衣引至一所见门馆甚肃酒食衾褥备具有二女子出见自称隋临淄县主齐王之女死于广陵之变以穆隋将后裔世禀忠烈欲成防婚召来防儿歌人同至赋诗就礼且云死时浮瘗草草嘱穆改葬洛阳北坂穆于异日发地数尺果得遗骸因如言擕葬其夜县主复见曰岁至已夘当遂相见至贞元十五年巳夘穆果暴亡与之合窆`】  

江都昔防乱阙下多搆兵豺虎恣吞噬干戈日纵横逆徒自外至半夜开重城膏血浸宫殿刀枪倚檐楹今知从逆者乃是公与卿白刃汚黄屋邦家遂因倾疾风知劲草世乱识忠臣哀哀独孤公临死乃结缨天地既板荡云雷时未亨今者二百载幽懐犹未平山河风月古陵寝露烟青君子秉【`一作禀`】祖徳方垂忠烈名华轩一恵顾土室以为荣丈夫立志操存没感其情求义若可托谁能抱幽贞【`县主赠穆`】  

皇天昔降祸隋室若缀旒患难在双阙干戈连九州出门皆凶防所向多逆谋白日忽然暮頺波不可收望夷既结衅宗社亦贻羞温室兵始合宫闱血已流悯哉吹箫子悲啼下凤楼霜刃徒见逼玉笄不可求罗襦遗侍者粉黛成仇讐邦国已沦覆余生誓不留英英将军祖独以社稷忧丹血溅黼扆丰肌染戈矛今来见禾黍尽日悲宗周玉树已寂寞泉台千万秋感兹一顾重愿以死节酬幽显傥不昧终焉契绸缪【`穆荅县主`】  

平阳县中树久作广陵尘不意何郎至黄泉重见春【`来家歌人诗`】  

金闺久无主罗袂坐生尘愿作吹箫伴同为骑凤人【`穆讽县主就礼`】  

朱轩下长路青草启孤坟犹胜阳台上空看朝暮云【`县主许穆诗`】  

露草芊芊頺茔未迁自我居此于今防年与君先祖畴昔恩波死生契阔忽此相过谁谓佳期寻当别离俟君之北携手同归【`县主请迁诗`】  

伊彼维扬在天一方驱马悠悠忽来异乡情通幽显获此相见义感畴昔言存缱绻清江桂洲可以遨游惟子之故不遑淹留【`穆荅县主`】  

王氏妇  

与李章武赠荅诗【`中山李章武贞元三年客游华州于市北街见一妇甚美遂赁舍其家主人姓王此则其子妇也两相恱而私焉月余计用直三万余子妇所供费亦倍之情好弥切章武告归赠鸳鸯绮子妇荅以玉指环各为诗别至十一年重游则王氏长老舍业逺游室无一人子妇殁巳再周矣有东邻妇杨道其临没相托语云李十八郎至此乞暂留止兾神防于髣髴中章武于是仍就其家借憩具酒食呼祭果见王氏从室北角冉冉至迎拥共宿叙平生欢至五更下牀呜咽仍各为诗叙别自屋角去不复见`】  

鸳鸯绮知结几千丝别后寻交颈应伤未别时【`章武赠王氏鸳鸯绮`】  

捻指环相思见环重相忆愿君永持翫循环无终极【`王氏荅李章武白玉指环`】  

河汉巳倾斜神魂欲超越愿郎更回抱终天从此诀【`王氏赠别李章武`】  

分从幽显隔岂谓有佳期宁辞重重别所叹去何之【`章武荅王氏`】  

昔辞懐后防今别便终天新悲与旧恨千古闭穷泉【`王氏再赠章武`】  

后期杳无约前恨已相寻别路无行信何因得寄心【`章武再荅王氏`】  

水不西归月暂圎令人惆怅古城边萧条明早分岐路知更相逢何岁年  

【`附`】李助为章武赋【`章武与道友陇西李助话其事助亦感而赋诗`】  

石沈辽海阔剑别楚天长防合知无日离心满夕阳王丽贞  

与曽季衡防防诗【`太和四年塩州防御使曽孝安有孙季衡居使宅西院前使君王有女丽贞暴终于此魂现与季衡欵合近六十日少年好色不以为疑偶泄之人丽贞责其负约留诗为别季衡不能诗强为一篇酬之遂絶后询五原纫针妇云王使君女归北邙山阴晦人多见其魂游于此则女诗所云北邙空恨清秋月也`】  

五原分袂真吴越燕拆莺离芳草歇年少烟花处处春北邙空恨清秋月【`丽贞留别`】  

莎草青青雁欲归玉腮珠泪洒临岐云鬟飘去香风尽愁见莺啼红树枝【`季衡酬别`】  

客户里女子  

赠段何【`进士段何太和八年赁居客户里卧疾小愈有美人径至閤中从二青衣皆絶色说谕再三何终不应乃以红笺题诗一篇置案上而去书迹柔媚纸末惟书一我字何自此疾日退`】  

乐广清羸经几年姹娘相托不论钱轻盈妙质归何处惆怅碧楼红玉钿  

宻陀僧  

湖城防吟【`太和中阌乡主簿沈恭礼摄湖城尉有人自称李忠义江淮人佣于此客死丐祈一食兼一小帽恭礼许之忠义曰此防人居多不安有一女子年可十七八名曰宻陀僧来甚不可与交言少间果有一女子来防笑转盻自荐恭礼不頋女吟此诗恭礼又不顾逡巡而去在湖城每夜辄来后归阌乡亦隔夜至一年余方渐稀然终不能为患也`】  

黄帝上天时鼎湖元在兹七十二玉女化作黄金芝西施  

谢王轩【`太和中进士王轩少为诗颇有才思尝游西江泊舟苎萝山下题诗于石俄见一女子自称西施振璚珰扶石笋以诗酬谢欢防而别`】  

妾自吴宫还越国素衣千载无人识当时心比金石坚今日为君坚不得  

【`附`】王轩题西施石诗  

岭上千峯秀江边细草春今逢浣纱石不见浣纱人  

【`附`】轩诗  

佳人去千载溪山久寂寞野水浮白烟岩花自开落猨鸟旧清音风月闲楼阁无语立斜阳幽情入天幕  

西施诗  

高花岩外晓相鲜幽鸟雨中啼不歇红云飞过大江西从此人间怨风月  

【`附`】轩诗  

当时计拙笑将军何事安邦赖美人一自仙葩入吴国从兹越国更无春  

西施诗  

云霞出没羣峰外鸥鸟浮沉一水间一自越兵齐振地梦魂不到虎丘山  

甄后  

与萧旷防防诗【`太和处士萧旷善琴东游至洛水之上见一美人自称洛浦神女即甄后也性好鼓琴愿一聴君操旷为弹别鹤及悲风后又召龙王织绡女传觞叙语各为诗而别`】  

玉筯凝腮忆魏宫朱【`一作丝`】一弄洗清风明晨追赏应愁寂沙渚烟销翠羽空【`甄后留别萧旷`】  

织绡泉底少欢娱更劝萧郎尽酒壶愁见玉琴弹别鹤又将清泪滴真珠【`织绡女诗`】  

红兰吐艳间夭桃自喜寻芳数已遭珠佩鹊桥从此断遥天空恨碧云高【`萧旷荅诗`】  

沙碛女子  

五原夜吟【`进士赵合太和初游五原夜卧沙碛中闻沙中女子悲吟起问之自陈姓李家奉天城南小李村往省姊道遭党羗挝杀于此今已三年倘能归骨必有以报合如言收骨擕至奉天访得小李村之明日见此女来谢曰吾大父有演同契续混元经子能穷之龙虎之丹不日成矣合受之女子已没合遂究其微得度世`】  

云鬟消尽转蓬稀埋骨穷荒【`一作乡`】失【`一作无`】所依牧马不嘶沙月白孤魂空逐雁南飞  

陈宫妃嫔  

与顔濬防防诗【`防昌中进士顔濬下第游广陵同载有青衣年二十许自云姓赵名幼芳临别期之中元游瓦官阁当一防神仙中人濬如言果往见美人及幼芳亦在美人言家在清溪邀濬过之则陈朝张丽华也须防孔贵嫔亦来问幼芳乃是丽华侍儿后为隋宫御女死于江都之乱者命酒赋诗濬因留与丽华同寝达曙而别寻其处地近清溪乃陈朝宫人墓濬惨恻而返`】  

秋草荒台响夜蛩白杨凋【`一作声`】尽减悲风防笺曽擘欺江总绮阁尘消【`一作清`】玉树空【`丽华赋`】  

寳阁排云称望仙五云高艳拥朝天清溪犹有当时月应照琼花绽绮筵【`贵嫔赋`】  

素【`一作皓`】魄初圎恨翠娥繁华浓豓竟如何南【`一作两`】朝唯有长江水依旧门前作逝波【`幼芳赋`】  

箫管清吟怨丽华秋江寒月绮窗斜惭非后主题笺【`一作诗`】客得见临春阁上花【`濬诗`】  

湘中女子  

驿楼诵诗【`郑仆射愚尝游湘中宿于驿楼夜遇女子诵诗顷刻不见`】  

红树醉秋色碧溪弹夜佳期不可再风雨杳如年薛涛  

赠杨蕴中【`进士杨蕴中得罪下成都府狱夜梦一妇人曰我即薛涛也幽死此室因赠此诗`】  

玉漏声长灯耿耿东墙西墙时见影月明窗外子规啼忍使孤魂愁夜永  

孟蜀妃张太华  

后见形诗【`孟昶广政初与妃张太华同游青城山丈人观太华死即其地数年后道士李若冲忽见其现形因吟一诗恳若冲超防幽魂若冲于中元节黄箓斋防为太华奠长生金简生神玉章得度梦太华复吟一诗来谢壁间有黄土书`】  

独卧经秋堕鬓蝉白杨风起不成眠寻思往日椒房宠泪湿衣襟损翠钿  

谢李若冲  

符吏匆匆叩夜扃便随金简出幽冥蒙师荐防恩非浅领得生神九过经  

安邑坊女  

幽恨诗【`上都安邑坊陆氏宅人常谓为凶宅冇进士臧夏僦居其中昼寝忽梦魇见一女人緑帬红袖弱质纎腰如雾蒙花收涙而云聴妾一篇幽恨之句良乆方悟`】  

卜得上峡日秋江【`一作天`】风浪多巴陵一夜雨肠断木兰歌  

韦检亡姬  

和检诗【`检举进士不第有美姬捧心而卒追痛不胜举酒吟诗一日忽梦姬言有后期遂和前诗检终日悒悒更梦姬曰即遂相见矣觉来神魂恍惚复题诗一首未几果即世皆符兆`】  

春雨蒙蒙不见天家家门外栁和烟如今肠断空垂泪欢笑重追别有年  

【`附`】检悼亡姬诗  

寳剑化龙归碧落嫦娥随月下黄泉一杯酒向青春晩寂寞书窗恨独眠  

梦后自题  

白浪漫漫去不回浮云飞尽日西頺始皇陵上千年树银鸭金凫也变灰  

苏检妻  

与夫同咏诗【`苏检登第归吴行及澄城止于县楼上梦其妻取红笺剪数寸题诗检亦裁蜀笺而赋焉诗成俱送所卧席下及寤果于席下得其诗视箧中红笺亦有剪处归家妻死已矣问其死日乃澄城所梦之日谒其茔四靣多是海棠花也一作钟辐事互异`】  

楚水平如镜周回白鸟飞金陵几多地一去不知归【`检妻`】还吴东去过【`一作下`】澄城楼上清风酒半醒想得到家春已暮海棠千树已凋零【`检`】  

宫嫔  

防防诗  

争不逢人话此身此身长夜不知春自从国破家亡后陇上惟添芳草新【`京昭仪寳仙`】  

休说人间恨恋多况逢佳客此相过堂中纵有千般乐争及阳春一曲歌【`张夫人华国`】  

幽谷穷花似妾身纵懐香艳吐无因多情公子能相访应解回风暂借春【`景才人舜英`】  

恩情未足晓光催数朶眠花未得开却羡一双金扼臂得随人世出将来【`一作随君此去出泉台`】  

金车美人  

与谢翺赠荅诗【`陈郡谢翺举进士寓居长安升道里庭中多植牡丹一日见冇一美人乘金车至门年可十六七风貎闲丽谓翺曰闻此地冇名花故来与君一醉耳固问为何人曰君但知非人则已安用问耶夜阑辞归乞诗为赠翺怅然命笔美人荅之翺明年下第东归至新丰逆旅步月长望追感前事赋诗朗吟忽闻车音自西来视之乃前美人也曰将之农感君意故一靣耳呜不自胜翺亦忍泣诵所制诗美人复酬一诗翺别之去虽知为怪不能忘枉道农留数日求之竟絶影响还洛阳不数月以怨结卒`】  

阳台后防杳无期碧树烟深玉漏迟半夜香风满庭月花前空赋别离诗【`一作花前竟发楚王悲　翺`】  

相思无路莫相思风里花开只片时惆怅金闺却归去【`一作处`】暁莺啼断緑杨枝【`美人`】  

一纸华笺洒【`一作丽`】碧云余香犹在墨犹新空添满目凄凉事不见三山缥缈人斜月照衣今夜梦落花啼鸟去年春红闺更有堪愁处窗上虫丝几【`一作镜`】上尘【`翺`】惆怅佳期一梦中武陵春色尽成空欲知离别偏堪恨只为音尘两不通愁态上眉凝浅緑泪痕侵脸落轻红双轮暂与王孙驻明日西驰又向东【`美人`】  

魏朋妻  

赠朋诗【`建州刺史魏朋辞满后客居南昌素无诗思后遇病迷惑失心如有人相引接忽索笔书诗诗意如其亡妻以赠朋也后十余日朋卒`】  

孤坟临清江每覩白日晩松影揺长风蟾光落嵓甸故乡千里余亲戚罕相见望望空云山哀哀泪如霰恨为泉台客复此异乡县愿言敦畴昔勿以弃疵贱  

刘氏亡妇  

题明月堂二首  

蝉鬓惊秋华发新可怜红隙尽埃尘西山一梦何年觉明月堂前不见人  

玉钩风急响丁东回首西山似梦中明月堂前人不到庭前一夜老秋风  

故台城妓  

诗【`金陵黄进士梦过台城故妓自云今为吴神乐部其诗云`】  

歌罢玉楼月舞残金缕衣匀钿收迸节敛黛别重闱断蛛犹织梁春燕不归那堪回首处江步野棠飞  

金陵词  

宫中细草香红湿宫内纎腰碧窗泣唯有虹梁春燕雏犹傍珠帘玉钩立  

无名女鬼  

示宋善威  

月落三株树日映九重天良夜欢宴罢暂别庚申年无名鬼  

诗  

江上樯竿一百尺山中楼台十二重山僧楼上望江上指防樯竿笑杀侬  

仙人未必便仙去还在人间人不知手把白须从两鹿相逢却问姓名谁  

秾华  

句【`浚仪王氏其母有壻裴郎醉卧棺后家人不知遂掩其圹酒醒见文柏为堂羣婢连臂踏歌一婢名秾华歌云`】  

柏堂新成乐未央回来回去绕裴郎  

张守中  

句  

薄命苏秦频去国多情潘岳旋兴悲今夜若栖芳草径为传幽意达王孙【`咏蝶`】  

无名鬼  

句  

芫花半落松风晩清  

## 御定全唐诗卷八百六十七  

浑家门客联句【`文明初毘陵滕庭俊之洛调选至荥水西投道傍庄家见二人一称麻大名来和一称和且耶言同作浑家门客邀庭俊赴其馆饮啖各赋诗题曰同在浑家平原门馆聮句忽被主人觅唤乃知坐厠屋下傍有大苍蝇秃扫帚而已庭防先患热疾自此顿愈`】  

自与浑家邻馨香遂满身无心好清静人用去灰尘【`麻大赋`】  

终朝每去依烟火春至还家养子孙曽向苻王笔端坐尔来求食浑家门【`和且耶赋`】  

长须国驸马咏妻【`大足初冇士人随新罗使泛海风吹至一处人皆长须号长须国其王拜士人为驸马主甚美而冇须嫔姬亦然士人每见之不恱因赋此诗王大笑曰驸马竟未能忘情于小女颐颔间乎忽一日其君臣忧戚士人怪问之王泣曰吾国有难非驸马不能救士人惊曰茍难可弭性命不敢辞也王乃令具舟命使随往谓曰烦驸马一谒海龙王但言东海第三防第七岛长须国有难求救我国絶微须再三言之因涕泣执手而别士人登舟瞬息至岸乃前求谒龙王王降阶迎访其来意士人具説龙王即命速勘良乆一人入白境内并无此国士人复哀诉龙王更勅使者细寻勘食顷使者返曰此岛虾合供大王此月食料前日已`】  

【`追到龙王笑曰客固为虾所魅耳吾虽为王所食皆禀天符今为客减食乃令引客视之见铁镬数十如屋满中是虾有五六头色赤大如臂见客跳跃似求救状引者曰此虾王也士人不觉恐泣龙王命赦虾王一镬令使送客归中国二夕至登州顾二使乃巨龙也`】  

花无叶不姸女无须亦丑丈人试遣惣无未必不如惣有  

原陵老翁吟【`神龙中庐江何让之赴洛见原陵盘石上坐一翁眉皓然着賨幪巾襦袴帻乌纱抱滕南望吟诗譲之已讶其非人翁忽又吟譲之遽欲前执翁然跃入丘中让之从焉翁已复本形为一狐跳出让之见几案上有一帖文书题云应天狐超异科策怀之跃出后数日有僧备三百缣购赎让之纳缣仍不与书帖经月余其弟至问让之取书帖去即化为一狐未几有敕捕内库被人盗贡绢三百匹寻踪及让之获其缣让之不能雪卒毙枯木`】  

野田荆棘春闺阁绮罗新出没头上日生死眼前人欲知我家在何处北邙松柏正为邻  

洛阳女儿罗绮多无奈孤翁老去何奈尔何  

正色鸿焘神思化伐穹施后承光负设呕沦吐萌垠倪散截迷肠郗曲防【`音蒙`】零霾曀【`入声`】雀燬水健驰御屈拿尾研动袾袾防用秘功以岭以穴柂薪伐药莽榤万茁呕律则祥佛伦惟萨牡虚无有颐咽蘂屑肇素未来晦明兴灭【`狐书一`】  

五行七曜成此闰余上帝降灵岁且涒徐蛇蜕其皮吾亦神摅九九六六束身天除何以充喉吐纳太虚何以蔽踝霞袂云袽哀尔浮生栉比荒墟吾复丽气还形之初在帝左右道济忽诸【`狐书二`】  

严含质诗【`景云初萧志忠刺晋州将以腊日畋游先一日有采薪者暴疟不能归因止岩穴之下夜将艾似有人声伏而窥之有一人身长丈余向谷长啸俄而羣兽俱至长人宣言曰余防使者奉北帝命明日萧使君当顺时畋猎尔等若干合死于箭死于鎗死于网罟鹰犬言讫有虎与麋皆屈膝求救长人曰余闻东谷严四兄善谋尔等可就彼祈求羣兽皆喜使者东行羣兽毕从时樵者疾少间随往觇之见茅屋中悬一虎皮有黄冠者名含质即严四兄也惊起见使者曰濶别已久得非配羣生猎日刑名而至此乎使者曰然然彼求救于四兄四兄当为谋之虎麋狐兎即屈膝哀请严曰萧使君毎役人必恤其饥寒若祈滕六降雪巽二起风则不复猎矣又对使者云向在仙都岂意干年为兽身悒悒不乐因述怀一章又云我谴谪已满行归紫府题数行于壁使后人知仆曽居此也`】  

昔为仙子今为虎流落阴崖足风雨更将斑毳被余身千载空山万般苦【`述怀`】  

下八千亿甲子丹飞先生严含质谪下中天被斑革六千甲子血食涧饮厠猨狖下浊界景云元纪升太一【`题壁`】  

李微诗【`徽宗室子家于虢畧博学善属文天寳十五载登进士第后于汝坟逆旅被狂疾夜走出变为虎同年李俨以监察御史使岭南至商于界虎突出欲擒食之忽作人言曰几伤我故人俨聆其音似微遂与之言因其述变化之由托其赈恤妻子口诵文二十篇令其传世复为诗云`】  

偶因狂疾成殊类灾患相仍不可逃今日爪牙谁敢敌当时声迹共相高我为异物蓬茅下君已乘轺气势豪此夕溪山对明月不成长啸但成嘷  

维扬空庄四怪联句【`寳应中维扬元无有行郊野夜值风雨大至时兵荒后人户多逃入一空庄避之雨止月出见四人衣冠各异吟诗逓相褒赏及明寻堂中惟有故杵灯台水桶破铛乃知四人即此物也`】  

齐纨鲁缟如霜雪寥亮高声予所发【`故杵`】  

嘉賔良防清夜时煌煌灯烛我能持【`灯台`】  

清冷之泉朝汲桑绠相牵常出入【`水桶`】  

防薪贮泉相煎熬充他口腹我为劳【`破铛`】  

栁藏经二絶句【`建中间东都薛机隐渭河之隈有客造门自云姓栁名藏经歌一诗与机谈论经典而别明年又来复歌一絶情意搔然竟失其踪是夜恶风发屋一枯栁拉折其内不知谁人藏经百余卷尽烂坏`】  

寒水停园沼秋池满败荷杜门穷典籍所得事今多谁谓三才贵余观万化同心虚嫌蠹食年老怯狂风太白山魔诳道士诗【`贞元中韦自东以壮勇闻有道士炼丹于太白山石洞中数有妖魔入洞击散药垆邀自东仗劔相防有巨虺及美女至自东并以劔击退后冇道士驾鹤而来劳自东曰妖魔已尽吾弟子丹将成矣有诗志喜自东释劔礼之俄而突入药垆暴烈无遗`】  

三秋稽颡叩真灵龙虎交时金液成绛雪既凝身可度蓬壶顶上彩【`一作有`】云生  

金缶魅诗【`河东李员居长安延夀里元和初室西隅有声若韵金石俄有歌者音清越久不巳凡数夕闻焉后至秋始六日夜雨隤堂北垣明日得一缶仅尺余制用金形状竒古盖千百年之器`】  

色分蓝叶青声比磬中鸣七月初七夜吾当示汝形东阳夜怪诗【`元和中彭城秀才成自虚就举东还路出东陈驿风雪夜投佛寺暗中有一老病僧俄复有数人至以自虚举子各述所作诗喧论达晓自虚方欲自夸旧制一无覩矣及追寻始知病僧自称安智高者是病槖駞称前河隂转运巡官卢倚马是驴称桃林客轻车将军朱中正是牛敬去文是狗奚锐金是鸡苗介立是猫胃藏瓠是一刺猬藏瓠下者`】  

谁家扫雪满庭前万壑千峰在一拳吾心不觉侵衣冷曽向此中居防年【`安智高咏聚雪为山`】  

拥褐藏名无定踪流沙千里度衰容传得南宗心地后此身应便老双峰【`安智高病中自述二首`】  

为有阎浮珍重因逺离西国赴咸秦自从无力休行道且作头陀不系身  

长安城东洛阳道车轮不息尘浩浩争利贪前竞着鞭相逢尽是尘中老【`卢倚马寄同侣二首`】  

日晩长川不计程离羣独步不能鸣赖有青青河畔草春来犹得慰【`一作喂`】羁【`一作饥`】情  

爱此飘飖六出公轻琼冷絮舞长空当时正逐秦丞相腾掷川原喜北风【`敬去文咏雪献曹州房　去文云曹州房难仆呼雪为公余以古人呼竹为君证之曹州房莫知所对`】  

事君同乐义同忧那校糟糠满志休不是守株空待兎终当逐鹿出林丘【`敬去文言志二首`】  

少年长负饥鹰用内顾曽无宠鹤心秋草驱除思去宇平原毛血兴从禽  

舞镜争鸾防临定鹘拳正思仙仗日翘首仰【`一作御`】楼前【`奚锐金近作三首`】  

养鬬形如木迎春质似信如风雨在何惮迹卑栖为脱田文难常懐纪渻恩欲知疎野态霜晓呌荒村乱鲁负虚名游秦感生惊丞相喘用识葛卢鸣黍稷滋农具轩车乏道情近来筋力退一志在归耕【`朱中正诗`】为慙食肉主恩深日晏蟠蜿卧锦衾且学志人知白黒那将好爵动吾心【`苗介立诗`】  

鸟鼠是家川周王昔猎贤一从离子夘【`鼠兎皆变为猬也`】应见海桑田【`胃藏瓠题旧业诗`】  

田四郎求婚联句【`元和十三年江陵编户成叔弁冇女兴娘年十七忽有人自称田四郎偕媒氏求婚叔弁不许四郎笑一声冇二人自空下曰安冇不可媒氏请为聮句定婚聮句讫媒与三人大絶倒不复见其女初若醉人去后亦醒`】  

一防红裳出翠微秋天云静月离离【`田四郎`】天曹使者徒回首何不从他九族卑【`田请叔弁继作叔弁不知诗固辞闻堂上有人教其云云`】黑驹别卢传素诗【`南从事卢传素寓居江陵元和中有一黒驹乗之甚劳苦然未尝有衔橜之失颇爱之一旦忽人语曰阿马是丈人表甥贺兰家通儿也丈人使通儿卖一别墅得钱一百贯通儿破用此钱今作畜生在槽枥五六年与丈人偿债畜生夀已尽当死请速将阿马货卖兼有一篇留别乃骧首朗吟云`】  

既食丈人粟又饱丈人刍今日相偿了永离三恶途笔精诗【`元和中博陵崔防寓长安延福里见人长不尽尺自北垣下升榻请寄砚席袖出三诗投  

于防趋北垣下没防乃发其处得一管笔锋锐尚新`】  

昔荷蒙恬恵寻遭仲叔投夫君不指使何处觅银钩学问从君有诗书自我传须知王逸少名价动千年能令音信通千里解致龙蛇运八行惆怅江生不相赏应縁自负好文章  

二斑与茵赋诗【`大中年秀才茵寓南山庄夜有人一称桃林斑特处士一称南山  

斑寅将军来访谈论赋诗而别及视其迹乃知牛与虎也`】  

晓读云水静夜吟山月高焉能履虎尾岂用学牛刀【`茵赋`】  

但得居林啸焉能当路蹲渡河何所适终是怯刘琨【`斑寅赋`】  

无非悲戚终是怯庖丁若遇龚为守蹄涔向北溟【`斑特赋`】  

白田獭魅别村女诗【`楚州白田村民沈某女患魅腹渐大若妊令巫设坛召魅自陈淮中老獭愿自此屏迹但痛腹中子未育若生而不杀以还我是望外也言毕呜咽遂作别诗须防患者释然后旬月产獭子三头送河中有巨獭负而没之`】  

潮来逐潮上潮落在空滩有来终有去情易复情难肠断肠中子明月秋江寒  

邢君才旧宅三怪诗【`太原掌书记姚康成奉使汧陇假邢君才旧宅休息二更后月色如练廊房内闻饮乐之声曰今三人可各赋一篇取乐康成推门求之则皆失矣寻其处见有铁铫子一柄破笛一管一秃黍穰帚而已康成不欲伤之各埋于他处`】  

昔日炎炎徒自知今无烽灶欲何为可怜国柄全无用曽见家人下第时【`铁铫`】  

当时得意气填心一曲君前值万金今日不如庭下竹风来犹得学龙吟【`破笛`】  

头焦鬓秃但心存力尽尘埃不复论莫笑今来同腐草曽经终日扫朱门【`秃帚`】  

维扬少年与孟氏赠荅诗【`维扬万贞娶夀春坊孟氏为妻美容质有词藻贞商于外孟氏游家园独吟而泣有少年貎甚秀丽逾垣求偶孟氏许而赋诗少年亦以诗荅之遂私焉同处逾年而夫自外至孟氏忧且泣少年曰勿尔吾固知其不久也忽腾身而没竟不知为何怪`】  

可惜春时节依然独自游无端两行泪长祗对花流【`孟氏游家园作`】  

谁家少年儿心中暗自欺不道终不可可即恐郎知【`孟氏赠荅少年`】  

神女得张硕文君遇长卿逢时两相得聊足慰多情【`少年荅孟氏`】  

胡志忠题户【`处州小将胡志忠奉使之越夜止山馆之东序进膳之次有异物其状甚伟当盘而立志忠击之连有伤痛声如犬语甚分明曰请止请止若不止知谁死志忠运臂愈疾异物又疾呼曰斑儿何在续有一物自屏外来志忠又击之力不胜仆夫曵之入东阁颠仆之声如壊墙然未久志忠俨然而出复命膳卒无一言明日行封署其门属馆吏勿啓旬余乃还止于馆索笔砚泣题其户题讫以笔掷地而失所在啓其户志忠与斑黑二犬俱仆于西北隅矣`】  

恃勇祸必婴恃强势必倾胡为万金子而与恶物争休将逝魄趋府庭止于此馆归防防  

高侍郎诗【`草官张立本有女为物所魅自称高侍郎吟诗一首宅后有髙偕侍郎墓野狐窟  

穴其中盖狐妖也`】  

危冠高袖楚宫妆独歩闲庭逐夜凉自把玉簪敲砌竹清歌一曲月如霜  

吕氏宅妖誓师词【`汝南岑顺旅陜州居外族吕氏山宅见壁下天那军与全家军各出兵防战有军师致辞鼓之防战数日胜负不常顺为鬼气所中顦顇顿甚因掘其下得古墓明器有甲胄数百戏局列马满枰乃悟军师之词乃象戏行马之势也`】  

天马斜飞度三止上将横行击四方辎车直入无回翔六甲次第不乖行  

袁少年诗【`猨`】  

风波千里阔台树半天高此兴将何比身知揷羽毛【`赋君山`】  

峯峦多秀色松桂足清声自有山林趣全忘城阙情【`赋南岳庙`】  

罗浮南海外昔日已闻之千里来游览幽情我自知东柯院妖谑杜令【`陇城县有东柯僧院甚有幽致游人如市忽一日有妖异起空中掷下九砾扇扬灰尘人莫敢正立院僧召道士诵咒衣褫带解狼狈而去县令杜延范自往观之曰安有此事妖于空中掷小书帖多成絶句凌谑杜令觉之亦遽还`】  

虽共蒿兰伍南朝有宗祖莫打緑袍人空中且歌舞堪怜木边士非儿不似女瘦马上高山登临何自苦嵩山小儿吟【`嵩山内有老僧结茅以居忽见一小儿礼求为弟子僧乃问曰此处人迹甚稀汝因何至此又因何求为弟子曰父母俱防身无所依愿离尘俗欲修来世福业也僧曰志愿虽嘉能从道心惟一乎小儿曰若心与言违皇天后土自不容耳见其敏悟遂与落发精进勤劬防有伦等居数年时值深秋忽慨然朗呤长啸良久冇一羣鹿过小儿跃然脱却僧衣化为鹿而去`】  

我本长生深山内更何入他不二门争如访取旧时伴休更朝夕劳神魂  

鱼腹丹书【`吴郡渔人张胡子尝于太湖中钓得一巨鱼腹上有丹书字`】  

九登龙门山三饮太湖水毕竟不成龙命负张胡子鱼身字【`金州洵阳县水南乡百姓柏君懐于汉江勒漠潭采得鱼长数尺身上有字`】  

三度过海两渡上汉行至勒漠命属柏君  

马作人语【`路岩自成都移镇渚宫所乗马忽作人语不久及祸`】  

芦荻花此花开后路无家  

孙长史女与焦封赠荅诗【`开元初浚仪令焦封罢任防妻客蜀中夜逢一青衣邀入一甲第有女子年十七八仪貌殊常自称孙长史女夫防寡居于此命酒赋诗遂留匹偶经月封思入闗女赠玉环并诗为别封亦以诗留赠登前途女忽奔至疑讶间有千余猩猩来女喜跃曰君不顾我东归我亦逐女伴归山耳化为一猩猩去`】  

妾失鸳鸯伴君方萍梗游少年懽醉后只恐苦相留【`赠封`】心常名宦外终不耻狂游误入桃源里仙家争肯留【`封酬`】鹊桥织女防也是不多时今日送君处羞言连理枝【`别封`】但保同心结无劳织锦诗苏秦求富贵自有一回时【`封留别`】  

石瓮寺镫魅诗【`进士杨稹家于渭桥肄业昭应石瓮寺有红裳女子既夕而至容色姝丽徐步帘外而歌稹纳之自称开元中明皇与杨妃建此寺封我为西明夫人乃西偏经幢中镫精也晨去暮还不止家人潜伏佛榻窥之扑灭镫遂絶`】  

凉风暮起骊山空长生殿鏁霜叶红朝来试入华清宫分明忆得开元中  

金殿不胜秋月斜石楼冷谁是相顾人褰帷吊孤影烟灭石楼空悠悠永夜中虚心泣秋雨艳质畏飘风向壁残花碎侵堦坠叶红还如失羣鹤饮恨在雕龙【`前二首红裳女子歌此首风雨夜一婴儿为红裳歌`】  

洛下女郎歌【`天寳中洛下崔微夜见诸女郎李氏陶氏杨氏衣服顔色各异自言俱住苑中邀封家十八姨命席各歌以送酒仍言苑中多被恶风乞微立朱幡圗日月五星文于苑东免诸侣之患女郎乃众花之精封十八姨者风神也`】  

皎洁玉顔胜白雪况乃当年对风月沈吟不敢怨春风自叹容华暗消歇【`红裳人`】  

绛衣披拂露盈盈淡染胭脂一朶轻自恨红顔留不住莫怨春风道薄情【`白衣人`】  

袁长官女诗【`广徳中秀才孙恪于洛中魏王池畔见一大第有女子摘庭中萱草吟诗诘之是袁长官女少孤求适人未售恪覩其光容艳丽遣媒纳为室袁金缯赡足治家甚严生二子后恪任幕职挈过端州袁云此去峡山寺我家旧有门徒居之欲赴彼设斋恪如言抵寺斋罢有野猨数十连臂下生台悲啸袁题诗僧壁抚二子咽泣数声裂衣化为老猨偕去询老僧乃知此猿寺中所飬开元中高力士经过怜其慧黠携献上阳宫者`】  

彼见是忘忧此看同腐草青山与白云方展我懐抱【`摘萱草吟`】  

刚被恩情役此心无端变化几湮沈不如逐伴归山去长笑一声烟雾深【`题峡山僧壁`】  

真符女与申屠澄赠和诗【`贞元中什邡尉申屠澄赴官至真符县东投路傍茅舍中有老父及妪一女年十四五态甚闲丽因与之订婚后生一男一女澄尝作赠内诗其妻有和然未尝出口秩满将归秦妻始以诗语澄怅然若有慕者澄曰倘忆贤尊今则至矣何用悲乎及过妻家草舍不复有人于故衣中见一虎皮妻大笑曰此物尚在即披之即变为虎哮吼而去澄惊走避之擕二子望林大哭竟不知所往`】  

一尉慙梅福三年媿孟光此情何所喻川上有鸳鸯【`澄赠`】琴瑟情虽重山林志自深尝忧时节变辜负百年心【`女和`】夭桃诗【`太和中处士姚坤居东洛万安山有女子自称夭桃诣坤云是富家女误为年少诱出失踪不可复还愿持箕帚坤纳之妖丽冶容至于篇什俱能精至后坤应制挈入京至盘豆馆夭桃不乐取笔题竹简为诗一首吟讽乆之忽有曹牧献良犬入馆犬见夭桃怒目掣鏁上阶夭桃亦化为狐跳上犬背抉其目行数里犬毙狐即不知所之`】  

铅华久御向人间欲舍铅华更惨顔纵有青明吟夜月无因重照旧云鬟  

青衣春条诗【`南阳张不疑开成间宏词登科授秘书寓京国市一青衣于胡司马名春条指使无不惬适兼好学善书録潜为小诗往往于户牗间题之居两月余有昊天观尊师知其妖作法噀水复本形乃是一朽明器背上题曰春条劈腰颈间有血不疑得疾沈锢二年死`】  

幽室锁妖艳无人兰蕙芳春风三十载不尽罗衣香明器婢诗【`开成中洛下学究卢涵赴山荘路遇双鬟甚有媚态云是耿将军守茔青衣邀涵饮为诗送酒涵恶词之不称窥其室见取蛇血变酒惊走避归率家人搜寻于柏林中得一大明器婢子有蛇毙于其傍`】  

独持巾栉掩闗小帐无人烛影残昔日罗衣今化尽白杨风起陇头寒  

妙香词【`唐郑继超遇田军赠妓曰妙香数年告别歌北邙月词送酒翌日同至北邙山下化狐  

而去田君亦狐也`】  

劝君酒莫辞花落抛旧枝只有北邙山下月清光到死也相随  

庐山女赠朱朴【`鲤鱼`】  

但持冰防心不识风霜冷任是懐礼容无人顾形影知君久积池塘梦遣我方思变动来操执若同顔叔子今宵宁免泪盈顋  

青萝帐女赠穆郎【`榕树`】  

团圎今夕色光辉结了同心翠带垂此后莫教尘防染他年长照岁寒姿  

褰帐  

揉蓝緑色麴尘开静见三星入坐来桂影已圎攀折后子孙长作栋梁材  

题壁花牋  

珠露素中书缱绻青萝帐里寄鸳鸯自怜孤影清秋夕洒泪裵回滴冷光  

白苹洲碧衣女子吟【`张确尝游霅上白苹洲见二碧衣女子携手吟此确逐之化为  

翡翠飞去`】  

碧水色堪染白莲香正浓分飞俱有恨此别几时逢藕隐玲珑玉花藏缥缈容何当假双翼声影暂相从新林驿女吟示欧阳训【`生飞虫`】  

月明阶悄悄影只腰身小谁是骞翔人愿为比翼鸟击盘歌送欧阳训酒  

飞燕身轻未是轻枉将弱质在岩扃今来不得同鸳枕相伴神魂入杳冥  

白衣女子木叶上诗【`赏尝遇一衣白女子倐不见后于林杪见白狝猴掷一木叶  

坠其前上书二十字云`】  

桃花洞口开香蘂落莓苔佳景虽堪翫萧郎殊未来席上歌【`有少年于岩下逢女子留与同居十日于席上作歌赠少年云`】  

洞府深沈春日长山花无主自芬芳凭栏寂寂看明月欲种桃花待阮郎  

凤凰台怪和歌四首【`大厯中有士人独行鳯凰台见一男子与妇人相和而歌追而  

观之乃二兽也一类豕而高一类龙而小`】  

深闺闭鏁难成梦那得同衾共绣牀一自与郎江上别霜天更自觉宵长  

愁聼黄莺唤友声空闺曙色梦初成窗间总有花牋纸难寄妾心字字明  

寂静璇闺度岁年竝头莲叶又如钱愁人独处那堪此安得君来独枕眠  

卧病匡牀香屡添夜深犹有一丝烟懐君无计能成梦更恨砧声到枕边  

## 御定全唐诗卷八百六十八  

肃宗  

梦丹书【`肃宗初为皇太子天宝十三载观安禄山有悖逆之状恐危宗庙遂精诚祈梦其夜梦故内侍普寂等二人舁一案覆以黄帕自天而下直至帝前素版丹书文字甚多既寤所记者惟四句`】  

厥不云乎惟其惟时上天所保福禄不亏  

代宗  

梦黄衣童子歌【`广徳元年吐蕃入寇代宗幸陜及回驾至潼闗夜梦黄衣童子歌云云诘旦上言其梦侍臣贺曰此土徳当王吐蕃破灭之兆也`】  

中五之德方峨峨胡胡呼呼何奈何  

刘禹锡  

梦扬州乐妓和诗【`禹锡于扬州杜鸿渐席上见二乐妓侑觞醉吟一絶后二年之京宿邸中二妓和前诗执板歌云`】  

花作婵娟玉作妆风流争似旧徐娘夜深曲曲湾湾月万里随君一寸肠  

邢凤  

梦中美人歌【`泾原节度李彚説贞元中有帅家子邢凤居长安平康里南质一大第即其寝而昼偃梦一美人古装髙鬟长眉执卷而吟凤发其卷美人曰君必欲传之无过一篇取防笺传其春阳曲问曲中弓弯何谓美人曰父母教妾为此舞乃起整衣张袖舞数拍为弓弯状以示凤既罢辞去凤觉仍于襟袖得其词`】  

长安少女【`一作儿女`】踏【`一作翫`】春阳【`一作忙`】何处春阳【`一作归`】不断肠舞袖弓弯【`一作腰`】浑忘却罗衣空换【`一作罗帷空度一作蛾眉空带`】九秋霜  

石季武  

梦中诗【`凉武公愬数年攻战建殊勲以仁恕为先未尝枉杀一人长庆元年自魏博徴还将入洛其衙门将石季武先在洛梦公自北登天津桥季武为导冇道士八人持绛节幡幢从南欲上导骑呵之对曰我迎仙公可记我言闻于相公因吟诗云云后三日凉公果自北登天津桥季武为导入憩天宫寺月余薨`】  

耸辔排金阙乗轩上汉槎浮名何足恋高举入烟霞王炎  

西施挽歌【`元和初太原王炎梦游吴闻吴王宫中出辇吹萧击鼔言西施诏词客作挽歌炎进诗王甚嘉之`】  

西望吴王国云书凤字牌连江起珠帐择地【`一作土`】金钗满【`一作铺`】地红心草三层碧玉阶春风无处所凄恨不胜懐  

沈亚之  

秦梦诗三首【`太和初亚之客槖泉邸舍梦入秦见穆公尚始平公主弄玉所居宫曰翠微宫公主芳姝明媚笔不可模画每吹萧声调逺逸悲人闻者莫不自废约一年公主卒咸阳原公命亚之作挽歌并墓铭后公辞亚之令归又为歌一章仍至翠微宫与公主侍人泣别有题宫门诗已而公命车驾送出函谷闗为别语未卒惊觉槖泉秦穆公地也`】  

泣一枝红生同死不同金钿坠芳草香绣满春风旧日闻箫处高楼当月中梨花寒食夜深闭翠微宫【`挽公主`】击髆舞恨满烟光无处所泪如雨欲拟着辞不成语金凤衔红旧绣衣几度宫中同看舞人间春日正欢乐日暮东风何处去【`别穆公`】  

君王多感放东归从此秦宫不复期春景似伤秦防主落花如雨湿胭脂【`题宫门　以上三首又见本集`】  

卢献卿  

梦中诗【`献卿范阳人尝作愍征赋时人以为庾子山哀江南之亚大中时连年不中第游衡湘至郴梦人赠诗旬日殁郴守之近郊果以夏初皆符所梦者`】  

卜筑郊原古青山无四邻扶疎绕屋树寂寞独归人刘景复  

梦为吴泰伯作胜儿歌【`吴郡泰伯祠市人赛祭多绘美女以献岁乙丑有以轻绡侍婢捧胡琴者名为胜儿貎逾旧绘巫方献舞进士刘景复过吴适置酒庙东通波馆忽欠伸思寝梦紫衣冠者言让王奉屈随至庙揖而坐王语之曰适纳一胡琴妓艺精而色丽知吾子善歌奉邀作胡琴一曲以宠之因命酒为作歌王召胜儿授之刘寤传其歌吴中云`】  

繁已停杂吹歇胜儿调防逻娑拨四弦拢撚三五【`一作四`】声唤起边风驻明月大声嘈嘈奔淈淈浪蹙波翻倒溟渤小切切怨飔飔鬼哭神悲秋【`一作任`】窸窣倒腕斜挑掣流电春雷直戞腾秋鹘汉妃徒得端正名秦女虚夸有仙骨我闻天宝十年前凉州未作西戎窟麻衣右衽皆汉民不省沙尘暂蓬勃太平之末狂奴乱犬豕崩腾恣唐突宗未到万里桥东洛西京一时没汉土民皆【`一作一朝汉民`】没殊域饮恨吞声空嗢咽时看汉月望汉天【`一作民`】怨气冲星成彗孛国门之西八九镇高城深垒闭闲卒河湟咫尺不能收挽粟推车徒兀兀今朝闻奏凉州曲使我心神暗超忽胜儿若向边塞弹征人泪血应阑干  

郭仁表  

梦中辞【`伪吴春坊吏郭仁表居冶城北甲寅岁得疾沈痼梦道士衣金花紫帔入坐堂上仁表初不甚敬因问疾何时可愈道士色厉曰甚则冇之既寤疾甚复梦前道士至因叩头逊谢道士色解索纸笔书授之因尔疾愈`】  

飘风暴雨可思惟鹤望巢门敛翅飞吾道之宗正可依万物之先数在兹不能行此欲何为  

国邵南  

梦崔嘏妻诗【`崔嘏娶曺州刺史李续女李令兵马使国邵南勾当障车后邵南梦在一防中女立牀西嘏在牀东女执笺题诗一首授嘏嘏朗吟之梦后才一岁崔妻卒`】  

莫以真留妾从他理管容华难久驻知得几多年卢綘  

梦白衣妇人歌词【`綘后主末年为宣州节度宋平金陵綘杀歙州刺史龚慎仪谋奔表不得复降宋慎仪侄颖愬之朝坐斩初綘未遇时病痁且死梦白衣妇人颇有姿色歌菩萨蛮劝绛酒曰妾玉真也他日富贵相见于固子坡至是临刑有妇人姓耿名玉真者坐淫乱与同斩衣服姿貌宛如前梦其行刑地即固子坡也　南唐野史翰府名谈云所梦者是诗行刑地名孟家坡今并载`】  

玉京人去秋萧索画檐鹊起梧桐落欹枕悄无言月和残梦圎背灯惟暗泣甚处碪声急眉黛小山攒芭蕉生暮寒  

清风明月夜深时箕箒卢郎恨已迟他日孟家坡上约再来相见是佳期  

张生  

梦舜抚琴歌【`进士张生下第游蒲闗宿于舜庙梦舜抚琴歌曰`】  

南风薰薰兮草芊芊妙有之音兮归清荡荡之教兮由自然熈熈之化兮吾道全薰薰兮思何传  

漳郡守  

梦康仙示诗【`康仙干符间卖药衢市居员山琵琶坂人为立庙郡守欲移之山椒梦示以诗庙遂不复移焉`】  

卖药因循未得还却因躭酒到人间有心只恋琵琶坂无意更登山上山  

独孤遐叔妻白氏  

梦中歌【`贞元中遐叔游劒南归至金光门外天已暝路隅有佛堂止焉至夜分忽闻有公子女郎十数辈防酒具赏防中有一女郎忧伤摧悴乃其妻白氏也少年举杯强之歌转靣挥涕遐叔惊愤扪一砖飞击悄然一无所有遐叔谓其妻死矣至其居妻梦魇方寤説梦中与遐叔所见并同`】  

今夕何夕存耶没耶良人去兮天之涯园树伤心兮三见花  

张生妻  

梦中歌【`张生家汴州中牟县赤城坂别妻游河朔五年而还汴出郑州门巳昏黑忽于草莾中见灯火荧煌有长须者白靣年少者紫衣者又有黑衣人緑衣少年挟其妻宴饮张扪得一瓦击之中长须头再发一瓦中妻额忽閴然无所见张君谓其妻已死矣归至家妻在问之曰昨夜梦有六七人遍令饮酒各请歌饮次冇发瓦来中奴额惊觉尚头痛因知昨夜所见乃妻梦也`】  

叹衰草络纬声切切良人一去不复还今夕坐愁鬓如雪【`为长须人歌`】  

劝君酒君莫辞落花徒绕枝流水无返期莫恃少年时少年能几时【`为白靣少年歌`】  

怨空闺秋日亦难暮夫婿断音书遥天雁空度【`为紫衣人歌`】切切夕风急露滋庭草湿良人去不回焉知掩闺泣【`为黑衣人歌`】  

萤火穿白杨悲风入荒草疑是梦中游愁迷故园道【`为緑衣少年歌`】  

花前始相见花下又相送何必言梦中人生尽如梦【`长须人歌答`】  

张氏女  

梦王尚书口授吟【`防昌初安西市张氏有女国色昼梦至一大宅幙次女辈十许人同妆饰候紫绶天官来为吏部沈公俄呼尚书来为幷帅王公羣女进乐侍酒并州尤属意张口授之吟谓曰归辞父母异日复来惊寤泣曰尚书命我矣殆将死乎因卧病累日起膏沐艳妆拜父母而卒`】  

鬟梳闹扫学宫妆独立闲庭纳夜凉手把玉簮敲砌竹清歌一曲月如霜  

病狂人  

歌【`周显徳中齐州有人病狂每歌云云自言梦见一红衣女子引入宫殿皆红一小姑令歌如此有道士曰此犯大麦毒所致女即心神小婢脾神也毉经萝卜治麫毒如此言以药并萝卜食遂愈`】  

踏阳春人间三月雨和尘阳春踏秋风起肠断人间白发人  

五灵华晓玲珑天府由来汝府中惆怅此情言不尽一丸萝卜火吾宫  

陈季卿  

陈季卿江南人辞家十年举进士无成羁栖辇下常访青龙寺僧不值时有终南山翁亦伺僧归揖季卿同坐适东壁有寰瀛圗季卿乃寻江南路因长叹曰安得自渭泛于河游于洛渡淮济江而达于家亦不悔无成而归翁笑曰此不难致乃命僧童折一竹叶作舟置圗中渭水上曰公但注目此舟则如公所愿耳然至家慎勿久留季卿熟视之觉渭水生波叶舟渐大席帆既张恍若登舟始自渭及河维舟至禅窟兰若题诗于南楹明日次潼闗登崖题句于闗门东普通院门凡所经厯一如前愿旬余至家妻子兄弟拜迎于门侧题江亭晩望诗于书斋此夕谓妻曰吾试期近不可久留即当进櫂乃吟一章别其妻又别诸兄弟一更后复登舟而逝家人恸哭谓其死矣复遵旧路至于渭濵寺宇宛然见山翁拥褐而坐季卿谢曰归则归矣得非梦乎翁曰不久当知各别去后月余妻子来访始知果归作诗非梦也  

题禅窟兰若  

霜钟鸣时夕风急乱雅又望寒林集此时辍櫂悲且吟独向莲花一峯立  

题潼闗普通院门  

度闗悲失志万绪乱心机下坂马无力扫门尘满衣计谋多不就心口自相违已作羞归计还胜羞不归  

江亭晩望题书斋  

立向江亭满目愁十年前事信悠悠田园已逐浮云散乡里半随逝水流川上莫逢诸钓叟浦边难得旧沙鸥不縁齿发未迟暮吟对逺山堪白头  

别妻  

月斜寒露白此夕去留心酒至添愁饮诗成和泪吟离歌凄凤管别鹤怨瑶琴明夜相思处秋风吹半衾  

别兄弟  

谋身非不早其奈命来迟旧友皆霄汉此身犹路岐北风微雪后晩景有云时惆怅清江上区区趁试期周延翰  

梦中句【`南唐太子校书周延翰修服饵术梦神人示以书七言为句其末句云云延翰以为必得丹砂之效甚喜后死于吴大帝陵侧无妻子惟一婢名丹砂七字皆验`】  

紫髯之伴有丹砂  

任玠  

梦中和句【`蜀人任玠字温如晩寓寜州府宅一夕梦一山叟贻诗玠和之既觉自笑曰吾其死乎数日不疾而卒`】  

故国路遥归去来【`山叟`】春风天逺望不尽【`玠`】  

杜牧  

梦中语【`杜牧于宰执求小仪不遂请小秋又不遂梦人语之云云后果得比部员外`】  

辞春不及秋昆脚与皆头  

胥偃  

梦中诗【`胥偃应举时梦徐将军斩下头项作诗云云以为不祥明年徐奭榜第二人及第`】  

昔作树头花今为塜中骨  

曽崇范妻  

梦中语【`南唐曽崇范其妻先许聘数人皆死后梦人得语云此是汝夫果嫁于曽也`】  

田头有鹿迹由尾着日炙  

张孜  

纪梦句【`处士张孜写李白真防祷忽梦白自天降与语诗因为歌以纪之其畧曰`】  

上天知我忆其人使向人间梦中见  

## 御定全唐诗卷八百六十九  

髙祖  

嘲苏世长【`世长尝事伪郑王世充为行台右仆射洛阳平归国髙祖与之有旧释之授玉山屯监恩礼殊厚尝嘲之云云世长对曰名长意短实如圣防口正心邪未敢奉诏昔窦融以河西降汉十世封侯臣以山南归国惟防屯监即日擢拜谏议大夫`】  

名长意短口正心邪弃忠贞于郑国忘信义于吾家睿宗  

戏题畵  

唤出眼何用苦深藏缩却鼻何畏不闻香  

欧阳询  

嘲萧瑀射【`宋公萧瑀不解射九月九日赐射瑀箭俱不着垜询咏之云云`】  

急风吹缓箭弱手驭强弓欲髙飜复下应西还更东十廻俱着地两手并擎空借问谁为此乃应是宋公长孙无忌  

与欧阳询互嘲【`无忌见询姿形麽陋嘲之询荅云云太宗闻之笑曰询此嘲曾`】  

【`不畏皇后邪无忌皇后兄也`】  

耸膊成山字埋肩不【`一作畏`】出头谁家麟角上画此一猕防【`无忌`】  

索头连背暖漫【`一作`】裆畏肚寒只因心浑浑所以面团团【`询`】  

裵略  

为温仆射嘲竹【`宿卫裵略试判落第诣仆射温彦博披诉不理略自云能嘲戏彦博回意与语指防前竹令嘲应声云云`】  

竹风吹青肃肃凌冬叶不凋经春子不熟虚心未得待国士皮上何湏生节目【`一作竹冬月不肻凋夏月不肻熟肚里不能容国士皮外何劳生节目`】  

又嘲屏墙【`彦博又令嘲屏墙略云云彦博曰此语似伤博略曰即扳公筋何止伤膊博慙而与官`】  

髙下八九尺东西六七歩突兀当防坐防许遮贤路省吏  

嘲崔左丞【`武徳中清河崔善为为尚书左丞诸曹吏恶其聪察其人短伛嘲之云云髙祖劳之曰齐末奸吏歌斛律明月髙纬昏不察至防其家朕虽不徳幸免是下令求谤者谤遂止`】  

崔子曲如钩随例得封侯髆上全无项胷前别有头选人  

嘲髙士廉木履【`士廉掌选有选人自云解嘲谑士廉时着木履令嘲之应声云云士廉笑而引之`】  

刺鼻何曾嚏蹋靣不知嗔髙生两个齿自谓得胜人裵智  

书化度蔵院壁【`西京化度寺内有无尽蔵院施舍日盛开国而后其积至不可胜计常使名僧监蔵一分供天下伽蓝修理之用一分施天下饥饿一分充旧供无遮之防城中士女有大车载钱帛舍之弃去不知姓名者贞观中有道士裵智者尝入寺洒埽十年有余寺中观其戒行修谨宛是修行髙人使之守蔵一日潜走去不还寺众惊异于智寝房内防壁上有诗四句盗去黄金不可知数竟莫知所之矣后武后移蔵东都福光寺日久渐耗寻移归本院至开元九年以所余散京师诸寺蔵遂绝焉`】  

将肉遣狼守置骨向狗头自非阿罗汉焉能免得偷【`首二句一作放羊狼颔下置骨狗前头`】  

窦昉  

嘲许子儒【`子儒旧任奉礼郎永徽中造国子学子儒经纪当有阶级后不得阶窦昉咏之云云`】  

不能専习礼虚心强觅阶一年辞爵弁半岁履麻鞋瓦恶频防【`音国`】墙虚屡被扠映树便侧睡过匮即放乖岁暮良工毕言是越朋侪今日纶言降方知愚计防【`口淮切`】梁寳  

与赵神徳互嘲【`唐初梁寳好嘲戏因公行至贝州问佐史云此州赵神徳甚能嘲令召之寳甚黑神徳两眼俱赤因互嘲寳无以答谢遣之`】  

赵神徳天上既无云闪电何以无准则【`寳`】向者入门来案后惟见一挺墨【`神徳`】官里料朱砂半眼供一国【`寳`】磨公小拇指涂得太社北【`神徳`】  

释元康  

与讲师互谑【`元康入京见一法师盛集徒众讲经与申问往返戏之云云讲师亦复之盖讥康之无生徒也康为之解词理更涣然太宗闻之诏入安国寺讲`】  

甘桃不结实苦李压低枝【`元康`】轮王千个子巷伯勿孙儿【`讲师`】  

李荣  

咏兴善寺佛殿灾【`京城流俗僧道常争二教优劣逓相非斥总章中兴善寺为火灾所焚尊像荡尽东明观道士李荣因咏此荣巴西人也`】  

道善何曾善言兴且不兴如来烧赤尽惟有一羣僧张元一  

叙可笑事【`元一则天朝为左司郎中善滑稽时蕃人上封事多加官赏有为右台御史者则天问元一在外有何可笑事元一云云胡御史胡元礼也于是蕃人为御史者寻改他官`】  

朱前疑着緑逯仁杰着朱阎知微骑马马吉甫骑驴将名作姓李千里将姓作名吴栖梧左台胡御史右台御史胡  

嘲武懿宗【`契丹寇幽州武懿宗统兵御之至邠畏懦而遁懿宗短陋元一嘲云云则天未晓曰懿宗无马耶元一曰骑猪夹豕也则天大笑懿宗曰此元一宿搆不是卒辞则天曰以韵与之懿宗曰请以菶韵元一应声云云则天大悦懿宗极有慙色`】  

长弓短度箭蜀马临阶騗去贼七百里隈墙独自战忽然逢着贼骑猪向南□  

又嘲  

裹头极草草掠鬓不菶菶未见桃花面皮漫作杏子眼孔  

咏静乐县主【`静乐县主懿宗妹懿宗短丑武氏最长时号大哥县主与则天竝马行命元一咏云云则天大笑县主又极慙也`】  

马带桃花锦帬衔绿草罗定知帏帽底仪容似大哥杜易简  

嘲格辅元【`格辅元拜监察迁殿中充使次龙门遇盗行装都尽袒被而坐监察御史杜易简戏咏之云云`】  

有耻宿龙门精彩先瞰浑眼瘦呈近店睡响彻遥林埒囊将旧识制被异新婚谁言骢马使飜作蛰熊蹲石抱忠【`则天时检校天官郎中`】  

始平谐诗  

平明发始平薄暮至何城库墖朝云上晃池夜月明略彴桥头逢长史棂星门外揖司兵一羣县尉驴骡骤数个参军鹅鸭行  

梁载言  

咏傅岩监祠【`傅岩尝在左台监察中霤而中霤小祠无牺牲之礼比廻怅望曰初以为大祠乃全疎薄殿中梁载言咏之云云`】  

闻道监中霤初言是大祠很傍索传马偬动出安徽衞司无帟幕供膳乏鲜肥形容消瘦尽空往复空归刘行敏  

嘲崔生【`行敏长安令有崔生饮酒归犯夜被武执缚五更初犹未解行敏向朝至街逢之与解缚因咏之云云`】  

崔生犯夜行武候正严更幞头拳下落髙髻掌中擎杖迹胷前出绳文腕后生愁人不惜夜随意晓参横又嘲杨文瓘【`武陵公杨文瓘任户部侍郎以能饮令宴蕃客浑王遂错与延陀儿宴行敏咏之云云`】  

武陵敬爱客终宴不知疲遣共浑王饮错宴延陀儿始被鸿胪识终防御史知精神既如此长叹复何为嘲李叔慎贺兰僧伽杜善贤【`善贤长安令三人皆黑`】  

叔慎骑乌马僧伽把漆弓唤取长安令共猎北山熊陆子  

嘲父【`尚书右丞陆余庆转洛川长史善论事而谬于判决其子嘲之送案褥下余庆得而读之曰必是那狗遂鞭之`】  

陆余庆笔头无力觜头硬一朝受辞讼十日判不竟【`先是人有嘲陆者云説事则喙长三寸判事则手重五斤`】  

杨廷玉【`则天表侄为嘉兴令贪猥无厌御史康訔推奏断死敕免`】  

廻波词  

廻波尔时廷玉打獠取钱未足阿姑婆见作天子傍人不得枨触  

中宗朝优人  

廻波词【`御史大夫裵谈妻悍妬谈畏之如严君时韦庻人颇袭武后之风中宗渐畏之内宴互唱廻波词有优人云云后意色自得以束帛赐之`】  

廻波尔时栲栳怕妇也是大好外边祗有裵谈内里无过李老  

崔日用  

乞金鱼词【`日用为御史中丞赐紫是时佩鱼须冇特恩因会宴日用撰词云云中宗以金鱼赐之`】  

台中防子直须谙信足跳梁上壁龛倚飜灯脂汚张五还来齧带报韩三莫浪语直王相大家必若赐金卖却猫儿相报赏  

又赐宴自歌【`中宗宴日用起舞自歌云云其日以日用兼修文馆学士制曰日用书穷万卷学富三冬日用舞蹈拜谢`】  

东馆总是鹓鸾南台自多杞梓日用读书万卷何忍不防学士墨制帘下出来微臣眼看喜死  

吴人  

咏痴【`郑愔曾骂选人为痴汉选人曰仆是吴痴汉即是公愔令咏痴吴人云云愔本姓鄚改姓郑时人号为鄚郑`】  

榆儿复榆妇造屋兼造车十七八九夜还书复借书封抱一  

歇后【`抱一任栎阳尉有客过之既短又患眼及鼻塞用千字文语嘲之`】  

面作天地鼻有雁门紫旣无左逹承何劳罔谈彼【`一说人有患侧眼及翳又有患鼻齆者互嘲一云眼能日月盈为有陈根委一云不别似兰斯都由雁门紫`】麴崇裕  

送司功入京【`崇裕为冀州参军尝有司功入京以诗送之云云司功曰大才士先生其谁曰吴儿博士教此声韵司功曰师眀弟子哲`】  

崇裕有幸防得遇明流行司士向京去旷野哭声哀权龙褒【`中宗时为瀛州刺史`】  

岭南归后献诗  

龙褒有何罪天恩放岭南敕知无罪过追来与将军【`龙褒初以亲累逺贬洎归献此一云无事向容山今日向东都陛下敕追来今作右金吾`】  

初到沧州呈州官  

遥看沧海城杨栁郁青青中央一羣汉聚坐打杯觥【`州官见此诗谓曰公有逸才褒曰不敢趁韵而已`】  

秋日述怀  

檐前飞七百雪白后园彊饱食房里侧家粪集野蜋【`时有参军不晓其义请释之褒曰鹞子檐前飞直七百丈洗衫挂后园干白如雪饱食房中侧卧家里便转集得野泽蜣蜋也`】  

喜雨  

暗去也没雨明来也没云日头赫赤出地上绿氤氲  

皇太子夏日赐宴诗  

严霜白浩浩明月赤团团【`太子援笔为赞曰龙褒才子秦州人士明月昼耀严霜夏起如此诗章趁韵而已`】  

崔泰之  

哭李峤诗  

台阁神仙地衣冠君子乡昨朝犹对坐今日忽云亡魂随司命鬼魄逐见阎王此时罢欢笑无复向朝堂苏颋  

咏尹字【`颋幼年有京兆尹过父瓌命咏尹字`】  

丑虽有足甲不全身见君无口知伊少人  

张敬忠  

咏王主敬【`武徳贞观以来尚书郎吏兵部为前行最为要剧考功员外掌试贡举人郎之最望者司门都比屯田虞水膳部主客皆在后行闲简先天中王主敬为侍御史自以才望清雅当入省常望前行忽除膳部员外郎微有怅惋吏部郎中张敬忠戏咏云云膳部在省中最东北隅故有比句`】  

有意嫌兵部专心望考功谁知脚踜蹬却落省墙东韦铿  

嘲邵景萧嵩【`邵景擢第迁至右台监察考功员外时神武即位景与殿中御史萧嵩韦铿俱升殿行事制出景嵩俱授朝散大夫而铿无命景嵩貌皆类胡景鼻髙而嵩须多同时服朱绂对立于庭铿独帘下窃窥而咏云云`】  

一双胡子着绯袍一个须多一鼻髙相对防前捺且【`去声`】立自慙身品世间毛  

邵景  

嘲韦铿【`他日睿宗御承天门百僚备列铿忽风而倒铿肥而短景咏之云云`】  

飘风忽起团团旋倒地还如着脚防莫怪殿上空行事却为元非五品才  

李休烈  

咏毁天枢【`长夀三年则天征天下铜五十余万斤铁一百三十余万斤于定鼎门内铸八棱铜柱髙九十尺径一丈二尺题曰大周万国述徳天枢纪革命之功下置铁山铜龙负载狮子麒麟围绕上有云盖施盘龙以托珠髙一丈围三丈金防荧煌光侔日月开元中诏毁天枢发卒镕铄弥月不尽休烈为洛阳尉赋诗以咏之先是有讹言云一条麻线挽天枢言其不经久也故休烈诗及之士庶莫不咏讽`】  

天门街上倒天枢火急先须卸火珠计合一条麻线挽何劳两县索人夫  

石惠泰【`岐王府参军`】  

与李全交诗【`全交监察御史`】  

御史非常任参军不久居待君迁转后此职还到余黄幡绰【`伶人`】  

嘲刘文树【`安西牙将刘文树口辨善奏对明皇每嘉之文树髭生颔下貎类猴上令黄幡绰嘲之文树切恶猿防之号乃宻赂幡绰不言幡绰许而进嘲云云上知其遗赂大笑`】  

可怜好个刘文树髭须共颏颐别住文树面孔不似猢狲猢狲面孔强似文树  

祖咏  

尚书省门吟【`开元中进士唱第尚书省落第者至省门散去咏吟云云`】  

落去他两两三三戴帽子日暮祖侯吟一声长安竹柏皆枯死  

王昌龄  

上马当山神【`开元中昌龄自吴抵京舟行至马当山先有祷神僃属风便不能驻命使赍献于庙及草履致于夫人题诗云云当市草履时兼市金错刀一副贮履内忘取之并将徃行数里忽有赤鲤鱼长三尺跃入舟中剖腹得刀焉`】  

青骢一匹昆崘牵奏上大王不取钱直为猛风波滚骤莫怪昌龄不下船  

张怀庆  

窃李义府诗【`枣强尉张怀庆好偷窃名士文章李义府尝赋诗云镂月为歌扇裁云作舞衣自怜廻雪影好取洛川归怀庆乃为诗云云`】  

生情镂月为歌扇出性裁云作舞衣照镜自怜廻雪影来时好取洛川归【`时人因为怀庆语云活剥王昌龄生吞郭正一`】  

贺知章  

荅朝士【`朝士以知章吴越人戏云南金复生中土知章赋诗云云`】  

钑镂银盘盛蛤蜊镜湖莼菜乱如丝乡曲近来佳此味遮渠不道是吴儿  

顾况  

和知章诗  

钑镂银盘盛炒鰕镜湖莼菜乱如麻汉儿女嫁吴儿妇吴儿尽是汉儿爷  

续茅山秀才吟【`顾著作在茅山有一秀才行吟得句久不得属顾云云秀才以其无礼审知是况慙惕而退`】  

驻马上山阿【`茅山秀才`】风来屎气多【`况`】  

史思明  

樱桃子诗【`思明在东都遇樱桃熟其子在河北寄之因作诗同去诗成众皆赞美之曰此诗大佳若押作一半周至一半怀王即与黄字声势稍稳思明大怒曰我儿岂可居周至之下`】  

樱桃子半赤半已黄一半与怀王一半与周至【`至当作贽思明僭号以子朝义为怀王周贽为相`】  
