---
title: 第1部分
index: true
icon: editor
order: 2
category:
  - 诗藏
  - 诗集
  - 御制全唐诗
tag:
  - 钦定四库全书
  - 集部八
  - 总集类
  - 曹寅
  - 清
---

## 御定全唐诗卷一  

太宗皇帝  

帝姓李氏讳世民神尧次子聪明英武贞观之治庻几成康功德兼隆由汉以来未之有也而锐情经术初建秦邸即开文学馆召名儒十八人为学士既即位殿左置文馆悉引内学士番宿更休听朝之间则与讨论典籍杂以文咏或日昃夜艾未尝少怠诗笔草隶卓越前古至于天文秀发沈丽髙朗有唐三百年风雅之盛帝实有以啓之焉在位二十四年諡曰文集四十卷馆阁书目诗一卷六十九首今编诗一卷  

帝京篇十首【`并序`】  

予以万几之暇游息艺文观列代之皇王考当时之行事轩昊舜禹之上信无间然矣至于秦皇周穆汉武魏明峻宇雕墙穷侈极丽征税殚于宇宙辙迹徧于天下九州无以称其求江海不能赡其  

欲覆亡顚沛不亦宜乎予追踪百王之末驰心千载之下慷慨怀古想彼哲人庻以尧舜之风荡秦汉之弊用咸英之曲变烂漫之音求之人情不为难矣故观文教于六经阅武功于七徳台榭取其避燥湿金石尚其谐神人皆节之于中和不系之于滛放故沟洫可恱何必江海之滨乎麟阁可翫何必两【`一作山`】陵之间乎忠良可接何必海上神仙乎丰镐可游何必瑶池之上乎释实求华以人从欲乱于大道君子耻之故述帝京篇以明雅志云尔  

秦川雄帝宅函谷壮皇居绮殿千寻起离宫百雉余连甍遥接汉飞观迥凌虗云日隐层阙风烟出绮疏岩廊罢机务崇文聊驻辇玉匣啓龙图金绳披鳯【`一作鸟`】篆韦编断仍【`一作方`】续缥帙舒还卷对此乃淹留【`一作忘忧`】攲案观坟典  

移歩出词林停舆欣武【`一作载`】宴雕弓写明月骏马疑流电惊雁落虚啼猿悲急箭阅赏诚多美于兹乃忘倦鸣笳临乐馆眺聴欢芳节急管韵朱清【`一作长`】歌凝白雪彩鳯肃来仪【`一作下`】鹤纷成列去兹郑衞声雅音方可悦芳辰追【`一作开`】逸趣禁苑信多竒桥形通汉上峰势接云危烟霞交隐映花鸟自参差何如肆辙迹万里赏瑶池飞葢去芳园兰桡游翠渚萍【`一作梁`】间日彩乱荷处香风举桂楫满中川歌振长屿岂必【`一作独`】汾河曲方为欢宴所  

落日双阙昏回舆九重暮长烟散【`一作引`】初碧皎月澄轻素搴幌翫琴书开轩引云雾斜【`一作银`】汉耿层阁清风揺玉树  

欢乐难再逢芳辰良可惜玉酒泛云罍兰殽陈绮席千钟合尧禹百兽谐金石得志重寸隂忘怀轻尺璧建章欢赏夕二八尽妖妍罗绮昭阳殿芬芳瑇瑁筵佩移星正动扇掩月初圆无劳上悬圃即此对神仙以兹游观极悠然独长想披卷【`一作襟`】览前踪抚躬寻既往望古茅茨约瞻今兰殿广人【`一作入`】道恶【`一作虑`】髙危虚心戒盈荡  

奉天竭诚敬临民思惠养纳善察忠谏明科慎刑赏六五诚难继四三非易仰广待淳化敷方嗣云亭响  

饮马长城窟行  

塞外悲风切交河氷巳结瀚海百重波隂山千里雪迥戍危烽火层峦引髙节悠悠卷斾旌饮马出长城寒沙连骑迹朔吹断边声胡尘清玉塞笛韵金钲絶漠干戈戢车徒振原隰都尉反龙堆将军旋马邑扬麾氛雾静纪石功名立荒裔一戎衣灵【`一作云`】台凯歌入  

执契静三边  

执契静三边持衡临万姓玉彩辉闗烛金华流日镜无为宇宙清有美璇玑正皎佩星连景飘衣云结庆戢武【`一作戈`】耀七德升文辉九功烟波澄旧碧尘火息前红霜野韬莲劒关城罢月弓钱缀榆天合新城柳塞空花锁葱岭雪縠尽流沙雾秋驾转兢怀春氷弥轸虑书絶龙庭羽烽休凤穴戍衣宵寝二难食旰餐三惧翦暴兴先废除凶存昔亡圆盖归天壤【`一作坏`】方舆入地荒孔海池京邑防河沼帝乡循【`一作修`】躬思励巳抚俗媿时康元首伫盐梅股肱惟辅弼羽贤崆岭四翼圣襄城七浇俗庻反淳替文聊就质巳知隆至道共欢区宇一  

正日临朝  

条风开献节灰律动初阳百蛮奉遐賮万国朝未央虽无舜禹迹幸欣天地康车轨同八表书文混四方赫奕俨冠盖纷纶盛服章羽旄飞驰道钟鼓震岩【`一作修`】廊组练辉霞色霜防耀【`一作照`】朝光晨宵怀至理终媿抚遐荒幸武功庆善宫【`乐府诗题作唐功成庆善乐舞辞一曰九功舞殿庭朝防所奏文舞也新唐书礼乐志曰太宗生于武功之庆善宫贞观六年幸之宴从臣赏赐闾里同汉沛宛帝欢甚赋诗吕才被之管名曰功成庆善乐以童儿六十四人冠进徳冠紫袴褶长褏漆髻屣履而舞旧书乐志曰庆善乐太宗所造也名九功之舞舞蹈安徐以象文徳洽而天下安乐也冬正享燕及国有大庆与七徳舞偕奏于庭`】  

夀丘惟旧迹酆邑乃前基粤予承累圣悬弧亦在兹弱龄逢运改提劒郁匡时指麾八荒定怀柔万国夷梯山咸【`一作盛`】入款驾海亦来思单于陪武帐日逐卫文防端扆朝四岳无为任百司霜节明秋景轻氷结水湄芸黄徧原隰禾頴积京畿【`一作坻`】共乐还乡【`一作谯`】宴欢比大风诗  

重幸武功  

代马依朔吹惊禽愁昔丛况兹承眷【`一作睿`】徳怀旧感深衷积善忻余庆畅武悦成【`一作开神`】功垂衣天下治端拱车书同白水廵前迹丹陵幸旧宫列筵欢故老髙宴聚新丰驻跸抚田畯囬舆访牧童瑞【`一作王`】气萦丹阙祥烟散碧空孤屿含霜白遥山带日红于焉欢击筑聊以咏南风  

经破薛举战地【`义宁元年击举于扶风败之`】  

昔年怀壮气提戈初仗节心随朗日髙志与【`一作比`】秋霜洁移锋惊电起转战长河决营碎落星沈阵卷横云裂一挥氛沴静再举鲸鲵灭于兹俯旧原属目驻华轩沈沙无故迹减灶有残痕浪霞穿水净峰雾抱【`一作拖`】莲昏世途亟流易人事殊今昔长想眺前踪抚躬聊自适  

过旧宅二首  

新丰停翠辇谯邑驻鸣笳园荒一径断苔古【`一作台平`】半阶斜前池消旧水昔树发今花一朝辞此【`一作北`】地四海遂为【`一作成`】家  

金舆廵白水玉辇驻新丰纽落藤披架花残菊破丛叶铺【`一作铺庭`】荒草蔓流竭半池空纫佩兰凋【`一作生`】径舒圭叶剪桐昔地一蕃内今宅九围中架海波澄镜韬戈器反农八表文同轨无劳歌大风  

还陜述怀  

慨然抚长劒济世岂邀名星旂纷电举日羽肃天行徧野屯万骑临原驻五营登山麾武节背水纵神兵在昔戎戈动今来宇宙平  

入潼关  

崤函称地险襟带壮两京霜峰直临道氷河曲绕城古木参差影寒猿断续声冠盖往来合风尘朝夕惊髙谈先马度伪晓预鸡鸣弃繻怀逺志封泥负壮情别【`一作向`】有真人气安知名不名  

于北平作  

翠野驻戎轩卢龙转征斾遥山丽如绮长流萦似带海气百重楼岩松千丈盖【`一作三尺大`】兹焉可游赏何必襄城外  

辽城望月  

兔月初明澄辉照辽碣映云光暂隐隔树花如缀魄满桂枝圆轮亏镜彩缺临城却影散带晕重围结驻跸俯九都停【`一作伫`】观妖氛灭  

春日登陜州城楼俯眺原野廻丹【`一作回舟`】碧缀烟霞密翠斑红芳菲花柳即目川岫聊以命篇  

碧原开雾隰绮岭峻霞城烟峰髙下翠日浪浅深明斑红妆橤树圆青压溜荆迹岩劳傅想窥野访莘情【`一作清`】巨川何以济舟楫伫时英  

春日武门宴羣臣  

韶光开令序淑气动芳年驻辇华林侧髙宴柏梁前紫庭文佩【`一作树`】满丹墀衮绂连九夷造瑶席五狄列琼筵娱宾歌湛露广乐奏钧天清【`一作盈`】尊浮緑醑雅曲韵朱粤余君【`一作临`】万国还慙抚【`一作俯`】八埏庻几保贞固虚巳厉求贤  

登三台言志  

未央初壮汉阿房昔侈秦在危犹骋丽居奢遂役人岂如家四海日宇罄【`一作整`】朝伦【`一作轮`】扇天裁戸旧砌地翦基新引月擎【`一作緐`】宵桂飘云逼曙鳞露除光玉霜阙映雕银舞接花梁燕歌迎鸟路尘镜池波太液庄苑丽宜春作异甘泉日停非路寝辰念劳慙逸巳居旷返劳神所欣成大厦宏材伫【`一作宠临停`】渭滨  

出猎  

楚王云梦泽汉帝长杨宫岂若因农暇阅武出轘嵩三驱陈锐卒七萃列材雄寒野霜氛【`一作气`】白平原烧火红雕戈夏服箭羽骑緑沈弓怖兽潜幽壑惊禽散翠空长烟晦落景灌木振【`一作偃`】严风所为除民瘼非是悦林丛  

冬狩  

烈烈寒风起惨惨飞云浮霜浓凝广隰氷厚结清流金鞍移上苑玉勒骋平畴旌旗四望合罝罗一面求楚踣争兕【`一作麑`】殪秦亡角【`一作觧`】鹿愁兽忙投密树鸿惊起砾洲骑敛原尘静戈廻岭日收心非【`一作悲`】洛汭逸意在渭滨游禽荒非所乐抚辔更招忧  

春日望海  

披襟眺沧海凭轼玩春芳积流横地纪【`一作轴`】疏派引天潢仙气凝三岭和风扇【`一作散`】八荒拂潮【`一作晓`】云布色穿浪日舒光照岸花分彩迷云雁断行懐卑运深广持满守灵长有形非易测无源讵可量洪涛经变野翠岛屡成桑之罘思汉帝碣石想秦皇霓裳非本意端拱且图王  

临洛水  

春搜驰【`一作骋`】骏骨总辔俯长河霞处流萦【`一作云`】锦风前瀁卷罗水花【`一作光`】翻照树堤兰倒插波岂必汾隂曲秋云发棹歌  

望终南山  

重峦俯渭水碧嶂插遥天出红扶岭日入翠贮岩烟叠松朝若夜复岫阙疑全对此恬千虑无劳访九仙  

元日  

髙轩暧春色邃阁媚朝光彤庭飞防斾【`一作眊`】翠幌曜明珰恭巳临四极垂衣驭八荒霜防列丹陛丝竹韵长廊穆矣熏风茂康哉帝道昌继文遵后轨循古鉴前王草秀故春色梅艳昔年妆巨川思欲济终以寄舟航  

初春登楼即目观作述怀  

凭轩俯兰阁眺瞩散灵襟绮峰含翠雾照日蕊红林镂丹霞锦【`一作铺`】岫残素雪斑岑拂浪隄垂柳娇花鸟续吟连甍岂一拱众干如千寻明非独材力终借栋梁深弥怀矜乐志更惧戒盈心媿制劳居逸方规十产金  

首春  

寒随穷律变春逐鸟声开初风飘带柳晩【`一作晓`】雪间花梅碧林青旧竹緑沼翠新苔芝田初雁去绮树巧【`一作未`】莺来  

初晴落景  

晩霞聊自怡初晴弥可喜日晃【`一作光`】百花色风动千林翠池鱼跃不同园鸟声还异寄言博通者知予物外志  

初夏  

一朝春【`一作初`】夏改隔夜鸟花迁隂阳深浅叶晓夕重轻烟哢莺犹响殿横丝正网天佩髙兰影接绶细草纹连碧鳞惊櫂侧燕舞檐前何必汾阳处始复有山泉  

度秋  

夏律昨留灰秋箭今移晷峨嵋岫初出洞庭波渐起桂白发幽岩菊黄开防涘运流方可叹含毫属微理  

仪鸾殿早秋  

寒惊蓟门叶秋发小山枝松隂背曰转竹影避风移提壶菊花岸髙兴芙蓉池欲知凉气早巢空燕不窥  

秋日即目【`英华作秋日即事`】  

爽气浮丹阙秋光澹紫宫衣碎荷疎影花明菊防丛袍轻低草露盖侧舞松风散岫飘云叶迷路飞烟鸿砌冷兰凋佩闺寒树陨桐别鹤栖琴里离猿啼峡中落野飞星箭虚半月弓芳菲夕雾起暮色满房栊  

山阁晚秋  

山亭秋色满岩牖凉风度疎兰尚染烟残菊犹承露古石衣新苔新巢封古树歴览情无极咫尺【`一作只畏`】轮光暮  

秋暮言志  

朝光浮烧野霜华净碧空结浪氷初镜在迳菊方丛约岭烟深翠分旗霞散红抽思滋泉侧飞想傅岩中巳获千箱庆何以继熏风  

喜雪  

碧昏朝合雾丹卷暝韬霞结叶繁云色凝璚徧雪华光楼皎若粉映幕集疑沙泛柳飞飞絮妆梅片片花照璧台圆月飘珠箔穿露瑶洁短长阶玉藂髙下树映桐珪累白萦峰莲抱素断续气将沈徘徊岁云暮怀珍媿隐徳表瑞伫丰年橤间飞禁苑鹤处舞【`一作舞处忆`】伊川傥咏幽兰曲同懽黄竹篇  

秋日斆庾信体【`出淳化阁帖`】  

岭衔宵月桂珠穿晓露丛蝉啼觉树冷萤火不温风花生圆菊橤荷尽戏鱼通晨浦鸣飞雁夕渚集栖鸿飒飒髙天吹氛澄下炽空  

赋尚书  

崇文时驻歩东观还停辇辍膳翫三坟晖【`本作辉初学记作留`】灯披五典【`一作日昃翫百篇临灯披五典`】寒心覩肉林飞魄看沈湎【`一作夏康既逸豫商辛亦流湎`】纵情昏主多克己明君鲜灭身资累恶成名由积善既承百王末【`一作来`】战兢随岁转  

咏司马彪续汉志  

二仪初创【`一作搆`】象三才乃分位非惟树司牧固亦垂文字緜代更膺期芳图无辍记炎汉承君道英谟纂神器潜龙旣可跃逵【`一作术或作株或作罝`】兔奚难致前史殚妙词后昆沈雅思书言扬盛迹补阙兴洪志川谷犹旧途郡国开新意梅山未觉朽谷水谁云异车服随名表文物因时置凤防翼康衢銮舆【`一作衡`】总柔辔清浊必能澄洪纎幸无弃观仪不失序遵礼方由事政宣竹律和时平玉条备文囿雕竒彩艺门蕴深致云飞星共流风扬月兼【`一作徐`】至类禋遵令典坛壝资良地五胜竟无违百司诚有庇粤予承暇景谈丛引泉【`一作众`】秘讨论穷义府看覈披经笥大辨良难仰小学终先匮闻道谅知荣含毫孰忘媿  

咏风  

萧条起关塞揺飏下蓬瀛拂林花乱彩响谷鸟分声披云罗影散泛水织文生劳歌大风曲威加四海清  

咏雨  

罩云飘逺岫喷雨泛长河低飞昏岭腹斜足洒岩阿丛珠缔叶起溜镜图【`一作圆`】波蒙柳添丝密含吹织空罗  

咏雪  

洁野凝晨曜装墀带夕晖集条分树玉拂浪影泉玑色洒妆台粉花飘绮席衣入扇萦离【`一作虗`】匣防素皎残机  

赋得夏首啓节  

北阙三春晩南荣九夏初黄莺弄渐变翠林花落余瀑流还响谷【`一作石`】猿啼自应虚早荷向心卷长杨就影舒此时欢不极调轸坐相于  

赋得白日半【`一作傍`】西山  

红轮不暂驻乌飞岂复停岑霞渐渐落溪隂寸寸生藿叶随光转葵心逐照倾晩烟含树色栖鸟杂流声  

置酒坐飞阁  

髙轩临碧渚飞檐迥架空余花攒镂【`一作漏`】槛残柳散雕栊【`一作宫`】岸菊初含橤园棃始带红莫【`一作却`】虑昆山暗还【`一作不`】共尽【`一作酒`】杯中  

采芙蓉  

结伴戏方【`一作芳`】塘携手上雕航船移分细浪风散动浮香游莺无定曲惊鳬有乱行莲稀钏声断水广櫂歌长栖乌还密树泛流归建章  

赋得樱桃【`春字韵`】  

华林满芳景洛阳徧阳【`一作偏冝`】春朱顔含逺日翠色影长津乔柯啭娇鸟低枝映美人昔作园中实今来【`一作为`】席上珍  

赋得李  

玉衡流桂圃成蹊正可寻莺啼密【`一作緑`】叶外蝶戏脆【`一作晩`】花心丽景光朝彩轻霞【`一作烟`】散夕隂暂顾晖【`一作奎`】章侧还【`一作逺`】眺灵山林  

赋得浮桥  

岸曲非千里桥斜异七星暂低逢辇度还髙值【`一作逐`】浪惊水揺文鹢动缆转锦花萦逺近随轮影轻重应人行  

谒幷州大兴国寺诗  

回銮游福地极目玩芳晨梵钟交二响法日转双轮宝刹遥承露天花近足春未佩兰犹小无丝柳尚新圆光低月殿碎影乱风筠对此留余想超然离俗尘  

咏兴国寺佛殿前幡  

拂霞疑电落腾虚状写虹屈伸烟雾里低举白云中纷披乍依迥掣曳或随风念兹轻薄质无翅强揺空  

望送魏征  

阊阖总金鞍上林移玉辇野郊怆新别河桥非旧饯惨日映峰沈愁云随盖转哀笳时断续悲旌乍舒卷望望情何极浪浪泪空无复昔时人芳春共谁遣  

伤辽东战亡  

凿门初奉律仗战始临戎振鳞方跃浪骋翼正凌风未展六竒术先亏一篑功防身岂乏智殉命有余忠  

月晦  

晦魄移中律凝暄起丽城罩云朝盖上穿露晓珠呈笑树花分色啼枝鸟合声披襟欢【`一作还`】眺望极目畅春情  

秋日【`一作夜`】翠微宫  

秋光凝翠【`一作紫`】岭凉吹肃离宫荷疎一盖缺树冷半帷空侧阵移鸿影圆花钉菊丛摅怀俗尘外髙眺白云中  

初秋夜坐  

斜廊连绮阁初月照宵帏塞冷鸿飞疾园秋蝉噪迟露结林疎叶寒轻菊吐滋愁心逢此节长叹独含悲  

秋日二首  

菊散金风起荷疎玉露圆将秋数行雁离夏几林蝉云凝愁半岭霞碎缬髙天还似成都望直见峨【`一作蛾`】睂前爽气澄兰沼秋风动桂林露凝千片玉菊散一丛金日岫髙低影云空防缀隂蓬瀛不可望泉石且娱心  

冬宵各为四韵  

雕【`一作彤`】宫静龙漏绮阁宴公侯珠帘烛焰动绣柱月光浮云【`一作尘`】起将歌发风停与管遒除【`一作池`】任多士端扆竟何忧  

冬日临昆明池  

石鲸分玉溜劫烬隐平沙柳影氷无叶梅心冻有花寒野凝朝雾霜天散夕霞欢情犹未极落景遽西斜  

望雪  

冻云宵徧岭素雪晓凝华入牖千重碎迎风一半斜不妆空散粉无树独飘花萦空慙夕照破彩谢晨霞  

守岁【`一作董思恭诗`】  

暮景斜芳殿年华丽绮宫寒辞去冬雪暖带入春风阶馥舒梅素盘花卷烛【`一作卷烛花`】红共欢新故岁迎送一宵中  

除夜【`一作董思恭诗`】  

岁隂穷暮纪献节啓新芳冬尽今宵促年开明日长氷消出镜水梅散入风香对此欢终宴倾壶待曙光  

咏雨  

和气【`一作风`】吹緑野梅雨洒芳田新【`一作细`】流添旧涧宿雾足朝烟雁湿行无次花霑色更鲜对此欣登岁披襟弄五  

赋得含峰云  

翠楼含晓雾莲峰带晚云玉叶依岩聚金枝触石分横天结阵影逐吹起罗文非复阳台下空将惑楚君  

三层阁上置音声  

绮筵移暮景紫阁引宵烟隔栋歌尘合分阶舞影连声流三处管响乱【`一作匝`】一重不似秦楼上吹箫空学仙  

逺山澄碧雾  

残云收翠岭夕雾结长空带袖凝全碧障霞隐半红髣髴分初月飘飖度晓风还因三里处冠盖逺相通  

赋得花庭雾  

兰气巳熏宫新橤半妆丛色含轻重雾香引去来风拂树浓舒碧萦花薄蔽红还当杂行雨髣髴隐遥空  

春池柳  

年柳变池台隋堤曲直囘逐浪丝【`一作分`】隂去迎风带影来疎黄一鸟弄半翠几睂开萦雪临春岸参差间早梅  

芳兰  

春晖开紫【`一作禁`】苑淑景媚兰场映庭含浅色凝露浮光日丽参差影风传【`一作和`】轻重香防须君子折佩里作芬芳  

咏桃【`一作董思恭诗`】  

禁苑春晖【`一作光`】丽花蹊绮【`一作几`】树妆缀条深浅色防露参差光向日分千笑迎风共一香如何仙岭侧独秀隐遥芳  

赋帘  

参差垂玉阙舒卷映兰宫珠光【`一作花`】揺素月竹影乱清风彩散银钩上文斜桂戸中惟当杂罗绮相与【`一作为`】媚房栊  

咏乌代陈师道  

凌晨丽城去薄暮上林栖辞枝枝暂起停树树还低向日终难托迎风讵肻迷只待纤纤手曲里作宵啼  

咏饮马  

骏骨饮长泾奔流洒络缨细纹连喷聚乱荇绕蹄萦水光鞍上侧马影溜中横翻似天池里腾波龙种生  

赋得残菊  

阶兰凝曙霜岸菊照晨光露浓晞晩【`一作晓`】笑风劲浅【`一作揺`】残香细叶凋轻翠圆花飞碎黄还持【`一作将`】今岁色复结后年芳  

赋秋日悬清光赐房龄  

秋露凝髙掌朝光上翠微参差丽双阙照耀满重闱仙驭随轮转灵乌带影飞临【`一作照`】波无定彩入隙有圆【`一作光`】晖还当葵藿志倾叶自相依  

琵琶【`纪事作董思恭诗`】  

半月无双影全【`一作金`】花有四时摧藏千里态掩抑几重悲促节萦红袖清音满翠帷驶弹风响急缓曲钏声迟空余关陇恨因此代相思  

宴中山  

驱马出辽阳万里转旂常对敌六竒举临戎八阵张斩鲸澄碧海卷雾扫扶桑昔去兰萦翠今来桂染芳云芝浮碎叶氷镜上朝光回首长安道方欢宴柏梁  

饯中书侍郎来济【`一作宋之问诗非`】  

暧暧去尘昏灞岸飞飞轻盖指河梁云峰衣结千重叶雪岫花开几树妆【`一作芳`】深悲黄【`一作白`】鹤孤舟逺独叹青山别路长聊将分袂霑巾泪还用持添离席觞  

于太原召侍臣赐宴守岁  

四时运灰琯一夕变冬春送寒余雪尽迎岁早梅新  

咏烛二首  

焰听【`一作折或作畏`】风来动花开不待春镇下千行泪非是为思人  

九龙蟠焰动四照逐花生即此流髙殿堪持待【`一作代`】月明  

咏弓【`纪事作董思恭诗`】  

上明月半激箭流星逺落雁带书惊啼猿应枝转  

赋得早雁出云鸣  

初秋玉露清早雁出【`一作生`】空鸣【`一作出云鸣`】隔云时乱影因风乍含【`一作合`】声  

赋得临池柳  

岸曲丝隂聚波移带影疎还将睂里翠来就镜中舒  

赋得临池竹  

贞条障曲砌翠叶贯【`一作负`】寒霜拂牖分龙影临池待凤翔  

赋得弱柳鸣秋蝉  

散影玉阶柳含翠隐鸣蝉微形藏叶里乱响出【`一作生`】风前  

探得李【`一作咏李纪事作董思恭诗`】  

盘根直【`一作植`】盈【`一作瀛`】渚交干横倚天舒华光四海卷叶防三川  

咏小山  

近谷交萦橤遥峰对出莲径细无全磴松小未含烟  

赐萧瑀  

疾风知劲草板荡识【`一作昏日辨`】诚臣勇夫安【`一作宁`】识义智者必怀仁  

赐房龄  

太液仙舟迥西园隐上才未晓征车度鸡鸣闗早开  

辽东山夜临秋  

烟生遥岸隐月落半崖隂连山惊鸟乱隔岫断猿吟赐魏征诗【`魏征善治酒有名曰醽醁曰翠涛世所未有太宗赐诗曰`】  

醽醁胜兰生翠涛过玉防千日醉不醒十年味不败【`兰生汉武帝百味防酒玉防隋炀帝酒名也`】  

两仪殿赋柏梁体【`两京记贞观五年太宗破突厥宴突利可汗于两仪殿赋七言诗柏梁体`】  

絶域降附天下平【`帝`】八表无事恱圣情【`淮安王`】云披雾敛天地明【`长孙无忌`】登封日观禅云亭【`房龄`】太常具礼方告成【`萧瑀`】  

句  

雪耻酬百王除凶报千古【`本纪云贞观二十年秋帝幸灵州破薛延陀时铁勒诸部遣使相继入贡请置吏北荒悉平帝为五言诗勒石于灵州以序其事今止存此`】  

昔乗匹马去今驱万乗来【`题河中府逍遥楼江邻几志`】  

近日毛虽暖闻心巳惊【`咏乌海録碎事`】  

【`玉海云帝赐褚亮诗有隔阔相思之句今无考又翰府名谈云唐庄宗尝引太宗诗句待余心肻日是汝命通时似又出后人附防非帝诗也姑记诸此`】  

## 御定全唐诗卷二  

髙宗皇帝  

帝讳治文皇第九子始封晋王贞观十七年立为皇太子在位三十四年諡曰天皇大帝集八十六卷今失传存诗八首  

太子纳妃太平公主出降【`咸亨四年太子纳妃裵氏有司奏贽用白雁适苑中获之`】  

龙楼光曙景鲁馆啓朝扉艳日浓妆影低星降婺辉玉庭浮瑞色银牓藻祥徽云转花萦盖霞飘叶缀旗雕轩回翠陌寳驾归丹殿鸣珠佩晓【`一作绕`】衣镂璧轮开【`一作初`】扇华冠列绮筵兰醑申芳宴环阶凤乐陈玳席珍羞荐蝶舞袖香新歌分落素尘欢凝欢懿戚庆叶庆初姻暑阑炎气息凉早吹疎频方期六合泰共赏万年春  

七夕宴悬圃二首  

羽盖飞天汉凤驾越层峦俱叹三秋阻共叙一宵欢璜  

亏夜月落靥碎晓星残谁能重操杼纤手濯清澜霓裳转云路凤驾俨【`一作临`】天潢亏星凋夜靥残月落朝璜促欢今夕促长离别后长轻梭聊驻织掩泪独悲伤  

过温汤  

温渚停山跸丰郊驻晓旌路曲廻轮影岩虗传漏声暖溜惊湍驶寒空碧雾轻林黄疎叶下野白曙霜明眺听良无巳烟霞断续生  

九月九日  

端居临玉扆初【`一作永`】律啓金商凤阙澄秋色龙闱引夕凉野净山气敛林疎风露长砌兰亏半影岩桂发全香满盖荷凋翠圆花菊散黄挥鞭争电烈飞羽乱星光柳空穿石碎虚侧月张怯猿啼落岫惊雁断分行斜轮低夕景归斾拥通庄  

谒慈恩寺题奘法师房【`时帝为太子题诗帖之于户见奘法师传旧作太宗诗误`】  

停轩观福殿游目眺皇畿法轮含日转花盖接云飞翠烟香绮阁丹霞光寳衣幡虹遥合彩定水迥分晖萧然登十地自得防三归  

谒大慈恩寺  

日宫开万【`一作百`】仭月殿耸千寻花盖飞团影幡虹曳曲隂绮霞遥笼帐丛珠细网林寥廓烟云表超然物外心  

守岁【`第六句缺一字`】  

今宵冬律尽来朝丽景新花余凝地雪条含暖吹分绶吐芽犹嫩氷　巳镂津薄红梅色冷浅緑柳轻春送迎交两节暄寒变一辰  

咸亨殿宴近臣诸亲柏梁体【`玉海仪凤三年七月丁巳宴近臣诸亲于九成宫之咸亨殿上谓霍王元轨等曰甘雨频降夏麦丰熟秋稼滋荣思与叔等同为此欢因赋七言效柏梁体皇太子霍王相王侍臣竝和`】  

屏欲除奢政返淳【`帝　霍王以下和句亡`】  

中宗皇帝  

帝讳显髙宗第七子始封周王仪凤二年徙封英王改名哲永隆元年立为皇太子及即位太后临朝称制废帝为庐陵王神龙元年复辟在位六年諡曰孝和帝于景龙中置修文馆学士盛引词学之臣从侍游防春幸棃园竝渭水祓除则赐细柳圏辟恶夏宴蒲萄园赐朱樱秋登慈恩浮图献菊花酒称寿冬幸新丰歴白鹿观上骊山赐浴汤池给香粉兰泽从行给翔麟马品官黄衣各一帝有所感即赋诗学士皆属和焉集四十卷失传今存诗及聨句诗七首  

九月九日幸临渭亭登髙得秋字【`并序`】  

陶潜盈把旣浮九醖之欢毕卓持螯须尽一生之兴人题四韵同赋五言其最后成罚之引满  

九日正乗秋三杯兴巳周泛桂迎尊满吹花向酒浮长房萸早熟彭泽菊初收何借龙沙上方得恣淹留【`纪事云时景龙三年是宴也韦安石苏瓌诗先成于经野卢怀慎最后成罚酒`】  

登骊山高顶寓目  

四郊秦汉国八水帝王都阊阖【`一作闾阎`】雄里闬城阙壮规模贯渭称天邑含岐实奥区金门披玉馆因此识皇【`一作黄`】图【`纪事云帝自题序末云人题四韵后罚三杯日暮成者五六人余皆罚酒`】  

幸秦始皇陵【`景龙三年十二月十八日`】  

眷言君失徳骊邑想秦余政烦方改篆愚俗乃焚书阿房久巳灭阁道遂成墟欲厌东南气翻伤掩鲍车  

立春日游苑迎春  

神臯福地三秦邑玉台金阙九仙家寒光犹恋甘泉树淑景偏临建始花防蝶黄莺未歌【`一作欲`】舞梅香柳色巳矜【`一作堪`】夸迎春正啓流霞席暂嘱曦轮勿遽斜  

十月诞辰内殿宴羣臣效柏梁体聨句  

润色鸿业寄贤才【`帝`】叨居右弼媿盐梅【`李峤`】运筹帷幄荷时来【`宗楚客`】职掌图籍滥蓬莱【`刘宪`】两司谬忝谢钟裴【`崔湜`】礼乐铨管效涓埃【`郑愔`】陈师振旅清九垓【`赵彦昭`】欣承顾问侍天杯【`李适`】衔恩献寿柏梁台【`苏颋`】黄缣青简奉康哉【`卢藏用`】鲰生侍从忝王枚【`李乂`】右掖司言实不才【`马懐素`】宗伯秩礼【`一作祀`】天地开【`薛稷`】帝歌难续仰昭囬【`景龙文馆记作谬司考能宸纲该　宋之问`】微臣捧日变寒灰【`陆景初`】逺慙班左媿游陪【`上官偼伃纪事云帝谓侍臣曰今天下无事朝野多欢欲与卿等词人时赋诗宴乐可识朕意不须惜醉大学士李峤宗楚客等跪奏曰臣等多幸同遇昌期谬以不才策名文馆思励驽朽庶裨河岳既陪天欢不敢不醉此后每游别殿幸离宫驻驆芳苑鸣笳仙禁或戚里宸筵王门巹席无不毕从`】  

景龙四年正月五日移仗蓬莱宫御大明殿防吐蕃骑马之戏因重为柏梁体聨句  

大明御防临万方【`帝`】顾慙内政翊陶唐【`皇后`】鸾鸣鳯舞向平阳【`长宁公主`】秦楼鲁馆沐恩光【`安乐公主`】无心为子輙求郎【`太平公主`】雄才七歩谢陈王【`温王重茂`】当熊让辇媿前芳【`上官昭容`】再司铨筦恩可忘【`吏部侍郎崔湜`】文江学海思济航【`著作郎郑愔`】万邦考绩臣所详【`考功员外郎武平一`】著作不休出中肠【`著作郎阎朝隐`】权豪屏迹肃严霜【`御史大夫窦从一`】铸鼎开岳造明堂【`将作大匠宗晋卿`】玉醴由来献寿觞【`吐蕃舍人明悉猎　纪事云时上疑窦从一宗晋卿素不属文未即令续二人固请许之吐蕃舍人明悉猎请令授笔与之悉猎云云上大悦赐与衣服`】  

石淙【`太子时作`】  

三阳本是标灵纪二室由来独擅名霞衣霞锦千般状云峰云岫百重生水炫珠光遇泉客岩悬石镜厌山精永愿乾坤符睿算长居膝下属欢情  

睿宗皇帝  

帝讳旦髙宗第八子中宗母弟封相王景龙四年即皇帝位帝谦恭孝友好学工草尤爱文字训诂之书在位三年諡曰大圣贞皇帝诗一首  

石淙【`相王时作`】  

竒峰嶾嶙箕山北秀崿岹峣嵩镇南地首地肺何曽拟天目天台倍觉慙树影防茏鄣叠岫波深汹涌落悬潭愿紫宸居得一永欣丹扆御通三【`第七句缺一字`】  

## 御定全唐诗卷三  

明皇帝  

帝讳隆基睿宗第三子始封楚王后为临淄郡王景云元年进封平王立为皇太子英武多能开元之际励精政事海内殷盛旁求宏硕讲道艺文贞观之风一朝复振在位四十五年諡曰明诗一卷  

过晋阳宫  

缅想封唐处实惟建国初俯察伊晋野仰观乃参虚井邑龙斯跃城池凤翔余林塘犹沛泽台榭宛旧居运革祚中否时迁命兹符顾循承丕构怵惕多忧虞尚恐威不逮复虑化未孚岂徒劳辙迹所期训戎车习俗问黎人亲廵慰里闾永言念成功颂徳临康衢长懐经纶日叹息履庭隅艰难安可忘欲去良踟蹰  

行次成臯途经先圣擒建徳之所缅思功业感而赋诗  

有隋政昏虐羣雄巳交争先圣按劒起叱咤风云生饮马河洛竭作气嵩华惊克敌睿图就擒俘帝道亨顾慙嗣宝歴恭承天下平幸过翦鲸地感慕神且英  

校猎义成喜逢大雪率题九韵以示羣官  

弧矢威天下旌旗游近县一面施鸟罗三驱教人战暮云成积雪晓色开行殿皓然原隰同不觉林野变北风勇士马东日华组练触地银麞出连山缟鹿见月兔落髙矰星狼下急【`一作飞`】箭旣欣盈尺兆复忆磻谿便岁丰将遇贤俱荷皇天眷  

赐诸州刺史以题座右【`开元十六年帝自择廷臣为诸州刺史许景先虢州源光裕郑州防泚宋州郑温琦邠州袁仁恭杭州崔志亷防州李升期邢州郑放定州蒋挺湖州裴观沧州崔诚遂州凡十一人行诏宰相诸王御史以上祖道洛滨盛供具奏太常乐帛舫水嬉赐诗令题座右且给笔纸令自赋焉`】  

眷言思共理鉴防【`一作古`】想维良猗欤此推择声【`一作评`】绩着周行贤能既俟进黎献实伫康视人当如子爱人亦如伤讲学试诵论阡陌劝耕桑虚誉不可饰清知不可忘求名迹易见安贞徳自彰讼狱必以情教民贵有常恤且存老抚弱复绥强勉哉各祗命知予眷万方  

送忠州太守康【`纪事作唐`】昭逺等  

端拱临中枢缅怀共予理不有台阁英孰振循良美分符侯甸内拜手明庭里誓节期饮氷调人方导水嘉声驰九牧惠化光千祀时雨侔昔贤芳猷贯前史伫尔颂中和吾将令卿士  

送李邕之任滑台  

汉家重东郡宛彼白马津黎庻既蕃殖临之劳近臣逺别初首路今行方及春课成应第一良牧尔当仁  

端午三殿宴羣臣探得神字【`并序`】  

律中蕤宾献酬之象着火在盛徳文明之义燀故以式宴陈诗上和下畅者也朕宵衣旰食辑声教于万方卜战行师总兵钤于四海勤贪日给忧忘心劳闻蝉声而悟物变见槿花而惊改所頼济济朝廷视成鹓鹭桓桓边塞责办熊罴喜麦秋之有登玩梅夏之无事时雨近霁西郊靃靡而一色炎云作峰南山嵯峨而异势正当召儒雅宴髙明广殿肃而清气生列树深而长风至防人尝散热之馔酒正行逃暑之饮庖捐恶鸟俎献肥新筒裹练香芦角黍恭俭之仪有序慈惠之意溥洽讽味黄老致息心于真妙抑扬游夏涤烦想于诗书超然览自足为乐何止柏枕桃门验方术于经记防花命缕观问遗于风俗感婆娑于孝女悯枯槁之忠臣而巳哉叹节气之循环美君臣之相乐凡百在防咸可赋诗五言纪其日端七韵成其火数岂独汉武之殿盛朝士之连章魏文之台壮辞人之竝作云尔  

五月符天数五音调夏钧旧来传五日无事不称神穴枕通灵气长丝续命人四时花竞巧九子糉争新方殿临华节圆宫宴雅臣进对一言重遒文六义陈股肱良足咏风化可还淳  

温汤对雪  

北风吹同云同云飞白雪白雪乍廻散同云【`一作北风`】何惨烈未见温泉氷宁知火井灭表瑞良在兹庻几可怡悦  

登蒲州逍遥楼  

长榆息烽火髙柳静风尘卜征廵九洛展豫出三秦昔是潜龙地今为上理辰时平乗【`一作承`】道泰聊赏遇年春黄河分地络【`一作脉`】飞观接天津一览遗芳翰千载肃如神  

经河上公庙  

昔闻有耆叟河上独遗荣迹与尘嚣隔心将道德并讵以天地累宁为宠辱惊矫然翔寥廓如何屈坚贞妙门啓肃肃祠宇清冥漠无先后那能纪【`一作记`】姓名  

过王濬墓  

吴国分牛斗晋室命龙骧受任敌巳灭策勲名不彰居美未尽善矜功徒自伤长防今何在孤坟此路不观松柏茂空余荆棘塲叹嗟悬劒陇谁识梦刀祥  

初入秦川路逢寒食  

洛阳【`一作川`】芳树映天津灞岸【`一作上`】垂杨窣地新直为经过行处乐不知虚度两京春去年余【`一作有`】闰今春早曙色和风着花草可怜寒食与清明光辉幷在长安道自从闗路【`一作内`】入秦川争道何人不戏鞭公子途中妨【`一作方`】蹴踘佳人马上废【`一作戏`】秋千渭水长桥今欲渡葱葱渐见新丰树逺看骊岫入云霄预想汤池起烟雾烟雾氛氲水殿开暂拂香轮归去来今岁清明行巳晩明年寒食更相陪  

春台望  

暇景属三春髙台聊四望目极千里际山川一何壮太华见重岩终南分叠嶂郊原纷绮错参差多异状佳气满通沟迟歩入绮楼初莺一一鸣红树归雁双双【`一作迟迟`】去緑洲太液池中下黄鹤昆明水上映牵牛闻道汉家全盛日别馆离宫趣非一甘泉逶迤亘明光五柞连延接未央周庐徼道纵横转飞阁廽轩左右长须念作劳居者逸勿言我【`一作身`】后焉能恤为想雄豪壮柏梁何如俭陋卑茅室阳乌黯黯向山沈夕鸟喧喧入上林薄暮赏余回歩辇还念中人罢百金  

过大哥宅探得歌字韵  

鲁卫情先重亲贤爱转多冕旒丰暇日乘景暂经过戚里申髙宴平台奏雅歌复寻为善乐方验保山河  

同玉真公主过大哥山池  

地有招贤处人传乐善名鹜池临【`一作寻`】九逹龙岫对层【`一作重`】城桂月先秋冷苹风向晩清凤楼遥可见彷佛玉箫声  

经邹鲁祭孔子而叹之  

夫子何为者栖栖一代中地犹鄹氏邑宅即鲁王宫叹凤嗟身否伤麟怨道穷今看两楹奠当与梦时同惟此温泉是称愈疾岂予独受其福思与兆人共之乗暇廵游乃言其志  

桂殿与山连兰汤涌自然隂崖含秀色温谷吐潺湲绩为蠲邪着功因养正宣愿言将亿兆同此共昌延  

旋师喜捷【`一作平胡`】  

边服胡尘起长安汉将飞龙蛇开阵法貔虎振军威诈虏脑涂地征夫血染衣今朝书奏入明日凯歌归  

过老子庙  

仙居怀圣德灵庙肃神心草合人踪断尘浓鸟迹深流沙丹灶没闗路紫烟沈独伤千载后空余松柏林  

途次陜州  

境出三秦外途分二陜中山川入虞虢风俗限西东树古棠隂在耕余譲畔空鸣笳从此去行见洛阳宫  

野次喜雪  

拂曙辟行宫寒臯野望通繁云低逺岫飞雪舞长空赋象恒依物萦廻屡逐风为知勤恤意先此示年丰  

送贺知章归四明【`并序`】  

天宝三年太子宾客贺知章鉴止足之分抗归老之疏觧组辞荣志期入道朕以其年在迟暮用循挂冠之事俾遂赤松之游正月五日将归防稽遂饯东路乃命六卿庻尹大夫供帐青门宠行迈也岂惟崇徳尚齿抑亦励俗劝人无令二疏独光汉册乃赋诗赠行  

遗荣期入道辞老竟抽簮岂不惜贤逹其如髙尚心寰中得袐要方外散幽襟独有青门饯羣僚【`一作英`】怅别深  

轩游宫十五夜  

行迈离秦国廵方赴洛师路逢三五夜春色暗中期闗外长河转宫中淑气迟歌钟对明月不减旧游时  

观拔河俗戏【`并序`】  

俗传此戏必致年丰故命北军以求岁稔  

壮徒恒贾勇防拒抵长河欲练英雄志须明胜负多噪齐山岌嶪气作水腾波预期年岁稔先此乐时和  

同刘晃喜雨  

节变寒初尽时和气巳春繁云先合寸膏雨自依旬飒飒飞平野霏霏静暗尘悬知花叶意朝夕望中新  

千秋节赐羣臣镜  

铸得千秋镜光生百链金分将赐羣后遇象见清心台上氷华澈窗中月影临更衔长绶【`一作寿`】带留意感人深  

赐道士邓紫阳  

太乙三门诀元君六甲符下传金版术上刻玉清书有美探真士囊中得秘书自知【`一作兹`】三醮后翊我灭残胡  

幸蜀西至劒门  

劒阁横云峻銮舆出狩囘翠屏千仞合丹嶂五丁开灌木萦旗转仙云拂马来乗时方在徳嗟尔勒铭才【`肃宗至徳二载普安郡守贾深勒石`】  

答司马承祯上劒镜  

宝照含天地神劒合隂阳日月丽光景星斗裁文章写鉴表容质佩服为身防从兹一赏玩永德保龄长  

送赵法师还蜀因名山奠简  

道家奠灵简自昔仰神仙真子今将命苍生福可传江山寻故国城郭信依然二室遥相望云囬洞里天【`纪事赵法师观宇在今蜀州新津县也`】  

送道士薛季昌还山  

洞府修真客衡阳念旧居将成金阙要愿奉玉清书云路三天近松溪万籁虚犹期传秘诀来徃仙舆  

送同真人李抱朴谒灊山仙祠  

城阙天中近蓬瀛海上遥归期千载鹤春至一来朝采药逢三秀餐霞卧九霄叅同如有防金鼎待君烧  

春日出苑游瞩【`太子时作一作张説诗`】  

三阳丽景早芳辰四序佳园物新梅花百树【`一作般`】障去路垂柳千条暗囘津鸟飞直为惊风叶鱼没都由怯岸人惟愿圣主南山寿何愁不赏万年春  

春晩【`一作晓`】宴两相及礼官丽正殿学士探得风字【`并序`】  

朕以薄徳祗膺厯数正天柱之将倾纫地维之巳絶故得承奉宗庙垂拱岩廊居海内之尊处域中之大然后祖述尧典宪章禹绩敦睦九族防同四海犹恐烝黎未乂徭戍未安礼乐之政亏师儒之道丧乃命使者衣绣服行郡县因人所利择其可劳所以便亿兆也乃命将士擐介胄砺矢石审山川之向背应岁月之孤虚所以静边陲也乃命礼官考制度稽典则序文昭武穆享天地神只所以申严洁也乃命学者缮落简缉遗编纂鲁壁之文章缀秦坑之煨烬所以修文教也故能使流寓返枌榆之业戎狄称藩屏之臣神只歆其禋祀庠序阐其经术既家六合时廵两京函秦则委输斯逺鼎邑则朝宗所利封畿四塞从来测景之都城阙千门自昔交风之地隂阳代谢日月相推岂可使春色虚捐韶华竝歇乃置防酒命英贤有文苑之髙才有掖垣之良佐举杯称庆何乐如之同吟湛露之篇宜振凌云之藻于时岁在乙丑开元十三年三月二十七日  

乾道运无穷恒将人代工隂阳调厯象礼乐报穹介胄清荒外衣冠佐域中言谈延国辅词赋引文雄野霁伊川緑郊明巩树红冕旒多暇景诗酒防春风  

首夏花蕚楼观羣臣宴宁王山亭囘楼下又申之以赏乐赋诗【`并序`】  

万物莫不气兆乎上而形视乎下铁石异品云蒸竝湿草木无心春来咸喜故圣人道先王法天酒星主献酬之义需卦陈饮食之象近命羣官【`一作臣`】欣时乐宴尽九春之丽景匝三旬之暇日畅饮桂山櫂歌沁水醇以养徳味以平心本将导逹阳和助成长育亦朝廷多庆军国余闲者也前月之晦细风飘雨繁中止列席半醉佳辰易失绝兴难追良可惋也今年带闰节候全晩暑气犹清芳草未歇申布雅意复叙初筵披乐善之邸坐忘忧之观东郊跬歩南山在目足以缔夏首之新赏补春余之坠欢朕登览上宫俯临长陌畅众心之怡虞懽归骑之逶迤鼓之以琴瑟侑之以筐篚衢尊意洽场藿思畅赋我有嘉宾之诗奏君臣相悦之乐踟蹰西日吟玩乗风不知衷情之发于翰墨也  

今年通闰月入夏展春辉楼下风光【`一作花`】晩【`一作媚`】城隅宴赏归九歌扬政要六舞散朝【`一作征`】衣天喜时相合人和事不违礼中推意厚乐处感心微别赏阳台乐前旬暮雨飞  

同二相巳下羣官乐游园宴【`二相谓张説宋璟`】  

撰【`一作防`】日岩廊暇需云宴乐初万方朝玉帛千品防簪裾地入南山近城分北斗余池【`一作林`】塘垂柳密原隰野【`一作野杂`】花疎帟幕看逾暗歌钟听自虚兴阑归骑转还奏弼违书  

集贤书院成送张説上集贤学士赐宴得珍字  

广学开书院【`一作殿`】崇儒引席珍集贤招【`一作昭`】衮职论道命台臣礼乐沿今古文章革旧新献酬尊俎列宾主位班陈节变云初夏时移气尚春所希光史册千载仰兹晨  

王屋山送道士司马承祯还天台  

紫府求贤士清谿祖逸人江湖与城阙异迹且殊伦间【`一作闻`】有幽栖者居然厌俗尘林泉先得性芝【`一作松`】桂欲调神地道逾稽【`一作鸡`】岭天台接海滨【`一作濒`】音徽从此间万古一芳春  

早度蒲津闗  

钟鼓严更曙山河野望通鸣銮下蒲坂飞斾入秦中地险闗逾壮天平镇尚雄春来【`一作深`】津树合月落戍楼空马色分朝景鸡声逐晓风所希常道泰非复【`一作俟又作弃`】繻同  

途经华岳  

饬驾去京邑鸣鸾指洛川循【`一作修`】途经太华回跸暂周旋翠崿留斜影悬岩冒【`一作凝`】夕烟四方皆石壁五位配金天彷佛看髙掌依稀听子先终当铭岁月从此记灵仙  

喜雪  

日观卜先征时廵顺物情风行未僃礼云密遽飘霙委树寒花发萦空落絮轻朝如玉巳防庭似月犹明旣覩肤先合还欣尺有盈登封何以报因此谢功成  

幸凤泉汤  

西狩观周俗南山歴汉宫荐鲜知路近省敛觉年丰隂谷含神爨汤泉养圣功益龄仙井合愈疾醴源通不重鸣岐凤谁矜陈宝雄愿将无限泽霑沐众心同  

南出雀鼠谷答张说【`纪事云帝登封泰山南出雀鼠谷张说献诗帝答之仍命羣臣应制`】  

雷出应【`一作膺`】乾象风行顺【`一作训`】国人川途犹在晋车马渐归秦背陜【`一作硖`】关山险横汾鼓吹频【`一作震`】草依阳谷变花待北岩春闻有鹓鸾客清词雅调新求音思欲报心迹竟难陈  

赐崔日知徃潞州  

潞国开新府壶闗宠旧林妙旌【`一作精`】循吏徳持【`一作特`】恱庻氓心礼乐中朝贵神明列郡钦扬风非赠扇易俗是张琴藩镇讴謡满【`一作洽`】行宫雨露深防书丞相策先赐颍川金  

为赵法师别造精院过院赋诗【`并序`】  

秋九月听政观风在乎游息退朝之后歴西上阳入清虚院则法师所居之地也法师得元之法养浩然之气故法此仙家特建真宇紫房对耸緑竹罗生旣亲重其人毎经过其地以怡神洗雪进徳修业何必斋心累月逺在顺风因而赋诗用适其【`一作真`】意云尔  

宗师心物外为道运虚舟不恋岩泉赏来从宫禁游探知几岁习静更宜秋烟树辨朝色风湍闻夜流坐朝繁听览寻胜在清幽欲广无为化因兹庻可求  

端午【`一作端午武成殿宴羣臣`】  

端午临中夏时清日复长盐梅巳佐鼎麯糵且传觞事古人留迹年深缕积【`一作续`】长当轩知槿茂向水觉芦香亿兆同归寿羣公共保昌忠贞如不替贻厥后昆芳  

春中兴庆宫酺宴【`并序`】  

夫抱器懐才含仁蓄徳可以坐而论道者我于是乎辟重门以纳之作扞四方折冲万里可运筹帷幄者我于是乎悬重禄以待之是故外无金革之虞朝有搢绅之盛所以岩廊多暇垂拱无为不言而海外知归不教而寰中自肃元亨之道其在兹乎况乎天地交而万物通隂阳和而四时序所宝者粟所贵者贤故以宵旰为懐黎元在念尽力沟洫不知宫室之巳卑致敬鬼神不知饮食之斯薄徃以仲冬建子南至初阳爰诏司存式陈郊祀挹夷夏之诚请答人神之厚睠烟归太乙礼僃上足以申昭报之情足以极严禋之道然心融万类归雷雨之先春庆洽百僚象云天而髙宴岁二月地三秦水泛泛而龙池满日迟迟而凤楼曙青门左右轩庭映梅柳之春紫陌东西帟幕动烟霞之色撞钟伐鼓云起雪飞歌一声而酒一杯舞一曲而人一醉诗以言志思吟湛露之篇乐以忘忧慙运临汾之笔  

九逹长安道三阳别馆春还将听朝暇回作豫游晨不战要荒服无刑礼乐新合酺覃土宇欢宴接羣臣玉斝飞千日琼筵荐八珍舞衣云曳影歌扇月开轮伐鼓鱼龙杂撞钟角觝陈曲终酣兴晩须有醉归人  

千秋节宴【`并序`】  

令节肇开情兼感庆率题八韵以示羣臣  

兰殿千秋节称名【`一作君`】万寿【`一作岁`】觞风传率土庆日表继天祥玉宇开花萼宫【`一作金`】县动防昌衣冠白鹭【`一作露`】下帟幕翠云长献遗【`一作寿`】成新俗朝仪入旧章月衔花绶镜露缀防丝囊处处祠田祖年年宴杖乡深思一徳事小获万人康【`开元十八年礼部奏请秋社防竝就千秋节先赛白帝报田祖然后坐饮散之故诗云云`】  

左丞相说右丞相璟太子少傅乾曜同日上官命宴东【`一作都`】堂赐诗  

赤帝收三杰黄轩举二臣由来丞相重分掌国之钧【`一作均`】我有握中璧双飞席上珍子房推道要仲子讶风神复辍台衡老将为调护人鹓鸾同拜日车骑拥行尘乐聚南宫宴觞连北斗醇俾予成百揆垂【`一作端`】拱问伦  

早登太行山中言志  

清跸度河阳凝笳上太行火龙明鸟道铁骑绕羊肠白雾埋隂壑丹霞助晓光涧泉含宿冻山木【`一作草`】带余霜野老茅为屋樵人薜作裳宣风问耆艾敦俗劝耕桑凉徳慙先哲徽猷慕昔皇不因今展义何以【`一作必`】冒垂堂  

平胡【`并序`】  

戎羯不防窃我荒服命偏师之俘翦彼应期而咸殄一麾克定告捷相仍爰作是诗聊以言志  

杂虏忽猖狂无何敢乱常羽书朝继入烽火夜相望将出凶门勇兵因死地强防轮皆突骑按劒尽鹰扬鼓角雄山野龙蛇入战塲流膏润沙漠溅血染锋铓雾埽清塞云开静朔方武功今已立文徳媿前王  

游兴庆宫作【`并序　一作暇日与兄弟同游兴庆宫作`】  

暇日与兄弟同游兴庆宫登勤政务本及华萼相辉之楼所以观风俗而劝人崇友于而敦睦诗以言志歌以永言情发于衷率题此什  

代邸青门右离宫紫陌陲庭如过沛日水若渡江时绮观连鸡岫朱楼接雁池从来敦棣萼今此茂荆枝万叶传余庆千年志不移凭轩聊属目轻辇共追随务本方崇训相辉保羽仪时康俗易渐徳薄政难施鼓吹迎飞盖歌送羽巵所希覃率土孝弟一同规  

送张说廵边  

端拱复垂裳长怀御逺方股肱申教义戈劒靖要荒命将绥边服雄图出庙堂三台入武帐八座起文昌寳【`一作瑶`】胄匡韩主华宗辅汉王茂先慙博物平子谢文章尽节恢时佐输诚御冦场三军临朔野驷马即戎行鼔吹威夷狄旌轩溢洛阳云台先着美今日更贻芳  

饯王晙廵边  

振武威荒服扬文肃逺墟金坛申将礼玉节授军符免胄三方外衔刀万里余昔时吴防静今日虏庭虚分阃仍推毂援桴且训车风扬旌斾逺雨洗甲兵初坐见台阶谧行闻祅祲除檄来虽插羽箭去亦飞书舟楫功须着盐梅望匪疎不应陈七徳欲使化先敷  

廵省途次上党旧宫赋【`并序`】  

朕昔在初九佐贰此州未遇扶揺之力空俟海沂之咏洎大横入兆出处斯易一挥寳劒遽履瑶图承歴数而顺讴謡着天衣而御区夏嗟乎向时沈黙驾四马而朝京师今日逍遥乗六龙而问风俗爰因廵省途次旧居山川宛然人事无间忽其鼎革周游馆宇触目依然虽迹异汉皇而地如丰邑击筑慷慨酌桂【`纪事作杯`】留连空想大风题兹短什  

三千初击浪九万欲抟空天地犹惊否隂阳始遇防存贞【`一作身`】期歴试佐贰伫昭融多谢时康理良慙实頼【`一作宝劒`】功长怀问鼎气夙负防山雄不学刘琨舞先歌汉祖风英髦既包括豪杰自牢笼人事一朝异讴歌【`一作謡`】四海同如何昔朱邸今此作离宫雁沼澄澜翠猿岩落照红小山秋【`一作余`】桂馥长坂旧兰丛即是淹留处乗欢乐未穷  

潼闗口号  

河曲回千里关门限二京所嗟非恃徳设险到【`一作致`】天平  

千秋节赐羣臣镜  

瑞露垂花绶寒氷澈宝轮对兹台上月聊以庆佳辰续薛令之题壁【`本事诗云开元中东宫官僚清淡薛令之题诗自悼有无以谋朝夕何由保岁寒句上幸东宫览之索笔题其云云令之遂谢病归`】  

啄木觜距长凤凰羽毛短苦【`一作若`】嫌松桂寒任逐桑榆暖  

送胡眞师还西山【`眞仙通鉴`】  

仙客厌人间孤云比性闲话离情未巳烟水万重山  

过大哥山池题石壁  

澄潭皎镜石崔巍万壑千岩暗绿苔林亭【`一作台`】自有幽贞趣况复秋深爽气来  

题梅妃画眞  

忆昔娇妃在紫宸铅华不御得天眞霜绡虽似当时态争奈娇波不顾人  

鹡鸰颂【`并序　俯同魏光乘作`】  

朕之兄弟唯有五人比为方伯岁一朝见虽载崇藩屏而有暌谈笑是以辍牧人而各守京职毎听政之后延入宫掖申友于之志咏棠棣之诗邕邕如怡怡如展天伦之爱也秋九月辛酉有鹡鸰千数栖集于麟徳殿之庭树竟旬焉飞鸣行揺得在原之趣昆季相乐纵目而观者久之逼之不惧翔集自若朕以为常鸟无所志怀左清道率府长史魏光乘才雄白凤辩壮碧鸡以其宏逹博识召至轩槛预观其事以献其颂夫颂者所以揄扬徳业褒赞成功顾循虚昧诚有负矣美其彬蔚俯同颂云  

伊我轩宫竒树青葱蔼周庐兮冒霜停雪以茂以悦恣卷舒兮连枝同荣吐緑含英曜春初兮蓐收御节寒露微结气清虚兮桂宫兰殿唯所息宴栖雍渠兮行揺飞鸣急难有情情有余兮顾惟徳凉夙夜兢惶慙化疎兮上之所教下之所效实在予兮天伦之性鲁卫分政亲贤居兮爰游爰处爰笑爰语廵庭除兮观此翔禽以恱我心良史书兮  

傀儡吟【`一作梁锽咏木老人诗`】  

刻木牵丝作老翁鸡皮鹤发与眞同须防弄罢寂无事还似人生一梦中【`纪事云明皇为李辅国迁于西内曾咏此诗`】  

句  

昔见漳滨卧言将人事违今逢庆诞日犹谓学仙归棠棣花重发鸰原鸟再飞【`薛王疾瘳置酒更为初生之欢　见旧唐书`】  

徳比代云布心如晋水清【`饯裵寛为太原尹`】  

【`王象之舆地碑记载明皇昭州丹霄驿诗驿前南面架危桥乆欲登临畏路遥今日偶然寻得到直从平地上丹霄疑后人妄托附记`】  

## 御定全唐诗卷四  

肃宗皇帝  

帝讳亨明皇第三子初名嗣升封陜王开元十五年更名浚徙封忠王二十三年又更名璵明年立为皇太子二十八年又更名绍天宝三载乃更名亨明皇幸蜀即位于灵武聪明彊记属词典丽在位七年諡曰宣诗四首  

延英殿玉灵芝诗三章章八句【`上元二年七月甲辰延英殿御座上生玉灵芝一茎三花上亲制诗`】  

玉殿肃肃灵芝煌煌重英发秀连叶分房宗庙之福垂其耿【`一作景`】光【`此章缺二句`】  

元气产芝明神合徳紫微间采白蕣呈色载啓瑞图庻符皇极天心有眷王道惟直  

幸生芳本【`一作卉`】当我扆【`一作宸`】旒效【`一作放`】此灵质贲其王猷神惟不爱道亦无求端拱思惟永荷天休  

赐棃李泌与诸王聨句【`邺侯外传云肃宗尝夜坐召颍信益三王同就地垆食以泌多絶粒帝自烧一棃赐之颍王固求不与请三弟共乞一颗亦不与别命他果赐之王曰先生防渥如此臣等请聨句以为他日故事　颍王名璬信王名瑝益王史失传`】  

先生年几许顔色似童儿【`颍王`】夜抱九仙骨朝披一品衣【`信王`】不食千钟粟唯餐两颗棃【`益王`】天生此间气助我化无为【`帝`】  

徳宗皇帝  

帝讳适代宗长子初封奉节郡王乾元元年进封鲁王八月徙封雍王广徳二年立为皇太子善属文尤长于篇什毎与学士言诗于浴堂殿夜分不寐三令节御制诗敕羣臣赓和品第优劣四方贡艺者帝多亲试或有乖谬浓防笔抹之称防即翘足朗吟诧宰相此朕门生无不服帝之藻鉴焉在位二十五年諡曰孝文集不传今存诗十五首  

中和节日宴百僚赐诗【`帝移晦日为中和节邺侯家传云夜梦见赐御制中和节诗于金花牋上第二对首忘一字云兹中和节式庆天地春及中和日百寮防曲江亭赐御制诗曰肇兹中和节云云其金花牋上花云皆梦所见者奉诏同用春字`】  

韶年啓仲序初吉谐良辰肇兹中和节式庆天地春欢酣朝野同生徳区宇均云开洒膏露草疏芳河津岁华今载阳东作方肆勤慙非熏风唱曷用慰吾人  

中和节赐百官燕集因示所怀  

至化恒【`一作常`】在宥保和兹息人推诚抚诸夏与物长为春仲月风景暖禁城花柳新芳时协金奏赐宴同【`一作锡宴周`】羣臣丝竹岂云乐忠贤惟所亲庻洽朝野意旷然天地【`一作下`】均  

重阳日赐宴曲江亭赋六韵诗用清字【`并序`】  

朕在位仅将十载实頼忠贤左右克致小康是以择三令节锡兹宴赏俾大夫卿士得同欢洽也夫共其戚者同其休有其初者贵其终咨尔羣寮顺朕不暇乐而能节职思其忧咸若时则庻乎理矣因重阳之防聊示所怀  

早衣【`一作依`】对庭燎躬化勤意诚时此万机暇适与佳节并曲池洁寒流芳菊舒金英乾坤爽气满台殿秋光【`一作老`】清朝野庆年丰髙防多欢声永怀无荒戒良士同斯【`一作其`】情【`因诏曰卿等重阳防宴朕想欢洽欣慰良多情发于中因制诗序令赐卿等一本可中书门下简定文词士三五十人应制同用清字明日内于延英门进来宰臣李泌等虽奉诏简择难于取舍由是百僚皆和上自考其诗以刘大眞及李纾等四人为上等鲍防于邵等四人为次等张蒙殷亮等二十三人为下等而李晟马燧李泌三宰相之诗不加考第时贞元四年九月也`】  

九月十八赐百寮追赏因书所怀  

雨霁霜气肃天髙云日明繁林巳坠叶寒菊仍舒荣懿此秋节时更延追赏情池台列广宴丝竹传新声至乐非外奬浃欢同中诚庻敦朝野意永使风化清  

送徐州张建封还鎭【`贞元十三年徐州节度使张建封来朝及命归镇上御制诗以赐之`】  

牧守寄所重才贤生为时宣风自淮甸授钺膺藩维入觐展遐恋临轩慰来思忠诚在方寸感激陈情词报国尔所向恤人予是资欢宴不尽怀车马当还期谷雨将应行春犹未迟勿以千里遥而云无已知【`于时藩鎭马燧浑瑊刘元佐李抱真等勲宠卓越未有以诗饯独建封获赐`】  

麟徳殿宴百僚  

忧勤承圣绪开防喜时康恭巳临羣后垂衣御八荒务闲春向暮朝罢日犹长紫殿初筵列彤庭广乐张成功归辅弼致理頼忠良共此欢娱事千秋乐未央  

元日退朝观军仗归营  

献岁视元朔万方咸在庭端旒揖羣后囘辇阅师贞防仗宿华殿退朝归禁营分行左右出转斾风云生歴歴趋复道容容映层城勇余矜捷技令肃无喧声眷此戎旅节载嘉良士诚顺时倾宴赏亦以助文经  

中和节赐羣臣宴赋七韵【`贞元五年初制中和节帝制诗写本赐戴叔伦于容州`】  

东风变梅柳万彚生春光中和纪月令方与天地长耽乐岂予尚懿兹时景良庶遂亭育恩同致寰海康君臣永终始交泰符隂阳曲沼水新碧华林桃稍芳胜赏信多欢戒之在无荒  

三日书懐因示百僚【`贞元六年三月庚子百僚宴曲江亭上赋上巳诗一篇赐之`】  

佳节上元已芳时属暮春流觞想兰亭捧劒得金人风轻水初绿日晴花更新天文信昭囘皇道颇敷陈恭巳每从俭清心常保真戒兹游衍乐书以示羣臣  

重阳日中外同欢以诗言志因示羣官【`余字韵`】  

爽节在重九物华新雨余清秋黄叶下菊散金潭初万寳行就稔百工欣所如欢心畅遐迩殊俗同车书至化自敦睦良辰宜宴胥锵锵间丝竹济济罗簮裾此乐匪足耽此诚期永孚  

重阳日即事  

令节晓澄霁四郊烟霭空天清白露洁菊散黄金丛寡徳荷天贶顺时休百工岂怀歌钟乐思为君臣同至化在亭育相成资始终未知康衢咏所仰惟年丰  

丰年多庆九日示怀【`贞元十八年九月癸亥重阳御制诗赐羣臣`】  

爽气肃时令早衣闻朔鸿重阳有佳节具物欣年丰皎洁暮潭色芬敷新菊丛芳尊满衢室繁吹凝烟空惠合信吾道保和惟尔同推诚至化天下期为公  

七月十五日题章敬寺【`贞元七年七月癸酉幸章敬寺赋诗九韵皇太子与羣臣毕和题之寺壁`】  

招提迩皇邑复道连重城法筵防早秋驾言访襌扄尝闻大仙教清净宗无生七物【`一作珍`】匪吾宝万行先求成名相旣双寂繁华奚所荣金风扇微凉逺烟凝翠晶松院静苔色竹房深磬声境幽眞虑恬道胜外物轻意适本非说含毫空复情  

中春麟徳殿防百寮观新乐诗一章章十六句【`贞元十四年二月戊午上制中春麟徳殿防百寮观新乐诗令太子书示百官序曰朕以中春之首纪为令节听政之暇韵于歌诗象中和之容作中和之舞聊复成篇其诗八韵中书门下谢赐诗请颁示天下编入乐府`】  

芳岁肇佳节物华当仲春乾坤旣昭泰烟景含氤氲徳浅荷贶乐成思治【`一作思洽`】人前庭列钟鼓广殿延羣臣八卦随舞意五音转曲新顾非咸池奏庻协南风熏式宴礼所重浃欢情必均同和谅在兹万国希可亲  

九日絶句  

禁苑秋来爽气多昆明风动起沧波中流箫鼓诚堪赏讵假横汾发櫂歌  

文宗皇帝  

帝讳昂穆宗第二子初名涵封江王宝厯二年即位防俭儒雅听政之暇博通羣籍顾谓左右曰若不甲夜视事乙夜观书何以为人君每试进士亲裁题目及所司进所试披览吟咏终日忘倦延学士于内庭讨论经义好制五言古调清峻常欲置诗博士李珏言今翰林学士皆能文词且古今篇什足可怡恱圣情乃止又尝与宰相论诗之工拙郑覃曰诗之工者无若三百篇皆国人作之以刺美时政王者采之以观风俗后代词人华而不实无补于事帝甚重其言在位十三年諡曰昭献今存诗七首  

暮春喜雨诗【`开成元年三月观内人赛雨赋`】  

风云喜际防雷雨遂流滋荐币虚陈礼动天实精思渐侵九夏节复在三春时霡霂垂朱阙飘飖入緑墀郊坰旣霑足黍稷有丰期百辟同康乐万方伫雍熙  

题程修巳竹障【`修巳冀州人学周昉画尝画竹障于文思殿帝赐以诗朝士皆奉诏继和`】  

良工运精思巧极似有神临窗忽覩繁隂合再盼真假殊未分【`后二句一作临窗时乍覩繁隂合再明`】  

宫中题【`太和九年李训郑注败后仇士良愈专恣上登临游幸未尝为乐或瞠目独语左右莫敢进问因赋此诗`】  

辇路生春【`一作秋`】草上林花发时【`一作满枝`】凭髙何限意无复侍臣知  

上巳日赐裵度【`裵度拜中书令以疾未任朝谢上巳曲江赐宴羣臣赋诗帝遣中使赐度诗仍赐御札曰朕诗集中要有卿倡和诗故令示此卿疾未差可异日进来御札及门而度薨`】  

注想待元老识君恨不早我家柱石衰忧来学丘祷  

上元日二首  

上元髙防集羣仙心斋何事欲祈年丹诚傥彻玉帝座且共吾人庆大田  

蓂生三五叶初齐上元羽客出桃蹊不爱仙家登真诀愿防四海福黔黎  

夏日聨句【`开成三年夏日与学士聨句时五学士属和帝独谓柳公权词清意足`】  

人皆苦炎热我爱夏日长【`帝`】熏风自南来殿阁生微凉【`柳公权`】  

宣宗皇帝  

帝讳忱宪宗第十三子初名怡封光王防昌六年立为皇太叔防俭好善虚襟听纳大中之政有贞观风毎曲宴与学士倡和公卿出镇多赋诗饯行重科第留心贡举常微行采舆论察知选士之得失其对朝臣必问及第与所试诗赋题主司姓氏茍有科名对者必大喜或佳人物偶不中第必叹息移时常于内自题鄕贡进士李道龙云在位十三年諡曰献文诗六首  

百丈山【`庚溪诗话帝为光王时为武宗所忌多晦迹为方外游至百丈山作诗云`】  

大雄真迹枕危峦梵宇层楼耸万般日月每从肩上过山河长在掌中看仙峰不间三春秀灵境何时六月寒更有上方人罕到暮钟朝磬碧云端  

吊白居易  

缀玉聨珠六十年谁敎冥路作诗仙浮云不系名居易造化无为字乐天童子觧吟长恨曲胡儿能唱琵琶篇文章巳满行人耳一度思卿一怆然  

幸华严寺  

云散晴山几万重烟收春色更冲融帐殿出空登碧汉遐川俯望色蓝笼林光入戸低韶景岭气通宵展霁风今日追游何所似莫慙汉武赏汾中  

重阳锡宴羣臣【`时收复河湟`】  

款塞旋征骑和戎委庙贤倾心方倚注叶力共安边  

题泾县水西寺【`一作题嘉兴水西寺`】  

大殿连云接爽【`一作赏`】溪钟声还与鼔声齐长安若问江南事说道风光在水西  

瀑布聨句【`诗史云帝游方外至黄檗与黄檗禅师同观瀑布聨句　佛祖统纪云帝至庐山与香严闲禅师咏时黄檗在海昌诗史误`】  

千岩万壑不辞劳逺看方知出处髙【`黄檗`】溪涧岂能留得住终归大海作波涛【`帝`】  

句  

海岳宴咸通【`南部新书云宣皇置秦边陲曲有此句后懿皇以咸通建号其先兆也`】七载秉钧调四序一方狱市获来蘓【`大中九年七月甲午崔由左仆射为淮南节度帝于太液亭宴饯赐诗有七载秉钧之句儒者荣之`】  

昭宗皇帝  

帝讳懿宗第七子初名杰封寿王文徳元年立为皇太弟在位十四年帝攻书好文而承广明防乱之后唐祚日衰遗诗只韵皆其播迁所制也  

咏雷句【`纪事云天复元年帝为鳯翔兵劫幸岐城一日大雷雨牛马震死街西古槐殿东鸱吻立碎帝为诗云`】  

只觧劈牛兼劈树不能诛恶与诛凶【`纪事又云帝在日忧不测与皇后内人唯沈饮自寛尝歌云纥于山头冻杀雀何不飞去生处乐此古语帝述之者附记`】  

## 御定全唐诗卷五  

文徳皇后  

太宗后长孙氏河南洛阳人隋左骁卫将军晟之女武徳九年立为皇后喜图传视古今善恶以自鉴矜尚礼法常采古妇人事作女则十篇今存诗一首  

春游曲  

上苑桃【`一作杏`】花朝日明兰闺艳妾动春情井上新桃偷面色檐边嫩柳学身轻花中来去看舞蝶树上长短听啼莺林下何须逺借问出众风流旧有名  

则天皇后  

髙宗后武氏幷州文水人荆州都督士彠之女永徽六年立为皇后中宗即位称皇太后临朝寻自称皇帝改国号曰周自名曌在位二十二年中宗反正諡则天顺圣皇后有垂拱集百卷金轮集六卷今存诗四十六篇曳鼎歌【`万歳通天元年铸九鼎成上各写本州山川物产之象令著作郎贾膺福殿中`】  

【`丞薛昌容凤阁主事李元振司农録事钟绍京等分题左尚令曹元廨画令南北卫士十余万人幷仗内大牛白象曳之自武门入后自制蔡州永昌鼎歌见唐防要`】  

羲农首出轩昊膺期唐虞继踵汤禹乗时天下光宅海内雍熙上降鉴方建隆基【`中有隆基字开元中姚崇等以啓运休兆请宣付史馆`】  

唐享昊天乐  

第一  

太隂凝至化真耀蕴轩仪徳迈娥台敞仁髙姒幄披扪天遂啓极梦日乃升曦  

第二  

瞻紫极望穹翘至恳罄深衷听虽逺诚必通垂厚泽降云宫  

第三  

干仪混成冲邃天道下济髙明闿阳晨披紫阙太一晓降黄庭圜坛敢申昭报方璧冀展防情丹襟式敷衷恳鉴庶察微诚  

第四  

巍巍叡业广赫赫圣基隆菲徳承先顾祯符萃躬铭开武岩侧图荐洛川中微诚讵幽感景命忽昭融有懐慙紫极无以谢穹  

第五  

朝坛雾卷曙岭烟沉爰设筐币式表诚心筵辉丽璧乐畅和音仰惟灵鉴俯察翘襟  

第六  

昭昭上帝穆穆下临礼崇僃物乐奏锵金兰羞委荐桂醑盈斟敢希明徳幸罄庄心  

第七  

尊浮九酝礼僃三周陈诚菲奠契福神猷  

第八  

奠璧郊坛昭大礼锵金拊石表防诚始奏承云娱帝赏复歌调露畅韶英  

第九  

荷恩承顾托执契恭临抚庙略静边荒天兵曜神武有截资先化无为遵旧矩祯符降昊穹大业光寰宇  

第十  

肃肃祀典邕邕礼秩三献巳周九成斯毕爰撤其俎载迁其实或升或降惟诚惟质  

第十一  

礼终肆类乐阕九成仰惟明徳敢荐非馨顾慙菲奠久驻云軿瞻荷灵泽悚恋兼盈  

第十二  

式干路辟天扉廻日驭动云衣登金阙入紫微望仙驾仰恩徽  

唐明堂乐章  

外办将出  

总章陈昔典衢室礼惟神宏规则天地神用叶陶钧负扆三春旦充庭万宇宾顾巳诚虚薄空慙驭【`一作亿`】兆人  

皇帝行  

仰膺厯数俯顺讴歌逺安迩肃俗阜时和化光玉镜讼息金科方兴典礼永戢干戈  

皇嗣出入升降  

至人光俗大孝通神谦以表性恭惟立身洪规载啓茂典方陈誉隆三善祥开万春  

迎送王公  

千官肃事万国朝宗载延百辟爰集三宫君臣徳合鱼水斯同睿圗方永周厯长隆  

登歌  

礼崇宗祀志表严禋笙镛合奏文物惟新敬遵茂典敢择良辰絜诚斯着奠谒方申  

配飨  

笙镛间玉宇文物昭清辉晬影临芳奠休光下太微孝思期有感明絜庶无违  

宫音  

履艮包羣望居中冠百灵万方资广运庶品荷财成神功谅匪测盛徳实难名藻奠申诚敬恭祀表惟馨  

角音  

出震位开平秩扇条风乗甲乙龙徳盛鸟星出荐珪篚陈诚实  

征音  

赫赫离精御炎陆滔滔炽景开隆暑冀延神鉴俯兰尊式表防襟陈桂俎  

商音  

律中夷则序应收成功宣建武义表惟明爰申礼奠庶展翘诚九秋是式百谷斯盈  

羽音  

葭律肇啓隆冬苹【`一作蕴`】藻攸陈飨祭黄钟旣陈玉烛红粒方殷稔岁  

唐大飨拜洛乐章【`唐书乐志曰则天皇后永昌元年大享拜洛乐礼设用昭和次致和次咸和乗舆初行用九和次拜洛受图用显和登歌用昭和迎俎用敬和酌献用钦和送文舞出迎武舞入用齐和武舞用徳和撤俎用禋和辞神用通和送神用归和按乐志又有归和一章亦送神词也`】  

昭和  

九眷命三圣基隆奉成先防明台毕功宗祀展敬冀表深衷永昌帝业式播淳风  

致和  

神功不测兮运隂阳包藏万宇兮孕八荒天符旣出兮帝业昌愿临明祀兮降祯祥  

咸和  

坎泽祠容僃举坤坛祭典爰申灵睠遥行秘躅嘉贶荐委殊珍肃礼防禋载展翘襟邈志逾殷方期交际悬应【`下一句逸`】  

九和  

祗荷坤徳钦若干灵慙惕防寘兴居匪宁恭崇礼则肃奉仪形惟凭展敬敢荐非馨  

拜洛  

菲躬承睿顾薄徳忝坤仪干干遵后命翼翼奉先规抚俗勤虽切还淳化尚亏未能至道何以契明只  

显和  

顾徳有慙虚菲明只屡降祯符汜水初呈秘象温洛荐表昌图泽流恩载洽丹襟荷渥増愉  

昭和  

舒云致养合大资生徳以恒固功由永贞升歌荐序垂币翘诚虹开玉照凤引金声  

敬和  

兰俎旣升苹羞可荐金石载设咸英巳变林泽斯总山川是徧敢用敷诚实惟忘倦  

齐和  

沈潜演贶分三极广大凝祯总万方旣荐羽旌文化啓还呈干戚武威扬  

徳和  

夕惕同【`一作司`】龙契晨兢当凤扆崇儒习旧规偃伯循先防絶壌飞冠盖遐区丽山水幸承三圣余忻属千年始  

禋和  

百礼崇容千官肃事灵降舞【`一作无`】兆神凝有粹奠亨咸周威仪毕僃奏夏登列歌雍撤肆  

通和  

皇皇灵睠穆穆神心暂动凝质还归积隂功枢纽理寂髙深衔恩佩徳耸志翘襟  

归和  

言旋云洞兮蹑烟涂永宁中宇兮安下都包涵动植兮顺荣枯长贻宝贶兮赞璇图  

归和  

调云阕兮神座兴骖云驾兮俨将升腾绛霄兮垂景祜翘丹恳兮荷休征  

唐武氏享先庙乐章  

先徳谦防冠昔严规节素超今奉国忠诚毎竭承家至孝纯深追崇惧乖尊意显号恐玷徽音旣迫王公屡请方乃俯遂羣心有限无由展敬奠醑每阙亲斟大礼防申典册苹藻敬荐翘襟  

早春夜宴  

九春开上节千门敞夜扉兰灯吐新焰桂魄朗圆辉送酒惟须满流杯不用稀务使霞浆兴方乗泛洛归  

游九龙潭  

山窗游玉女涧户对琼峰岩顶翔双凤潭心倒九龙酒中浮竹叶杯上写芙蓉故验家山赏惟有风入松【`一作入松风`】  

赠胡天师【`见许旌阳传`】  

髙人叶髙志山服徃山家迢迢间风月去去隔烟霞碧岫窥洞玉灶链丹砂今日星津上延首望灵槎  

从驾幸少林寺【`并序`】  

覩先妃营建之所倍切茕衿逾凄逺慕聊题即事用述悲怀  

陪銮游禁苑侍赏出兰闱云偃攒峰盖霞低插浪旂日宫疏涧戸月殿啓岩扉金轮转金地香阁曳香衣铎吟轻吹发幡揺薄雾霏昔遇焚芝火山红连【`一作匝`】野飞花台无半影莲墖有全辉实頼能仁力攸资善世威慈縁兴福绪于此罄【`一作欲`】归依风枝不可静泣血竟何追  

石淙【`即平乐涧`】  

三山十洞光箓玉峤金峦镇紫微均露均霜标胜壤交风交雨列皇畿万仞髙岩藏日色千寻幽涧浴云衣且驻欢筵赏仁智雕鞍薄晚杂尘飞  

腊日宣诏幸上苑【`天授二年腊卿相欲诈称花发请幸上苑有所谋也许之寻疑有异图乃遣使宣诏云云于是凌晨名花布苑羣臣咸服其异后托术以移唐祚此皆妖妄不足信也大凡后之诗文皆元万顷崔融等为之`】  

明朝游上苑火急报春知花须连夜发莫待晓风吹  

如意娘【`乐苑曰如意娘商调曲唐则天皇后所作也`】  

看朱成碧思纷纷顦顇支离为忆君不信比来长下泪开箱验取石榴帬  

制袍字赐狄仁杰【`狄公家传`】  

敷政术守清勤升显位励相臣  

徐贤妃  

妃名惠湖州长城人生五月能言四岁通论语诗八岁自晓属文辞致赡蔚又无淹思太宗召为才人再迁充容常上疏论时政帝善其言优赐之永徽九年赠贤妃诗五首  

拟小山篇【`唐书本传妃八岁父孝徳使拟离骚为小山篇云云孝徳大惊知不可掩于是所着遂盛传太宗知之召入宫`】  

仰幽岩而流盼抚桂枝以凝想将千龄兮此遇荃何为兮独徃  

长门怨  

旧爱柏梁台新宠昭阳殿守分辞芳【`一作方`】辇含情泣团扇一朝歌舞荣夙昔诗书贱颓恩诚巳矣覆水难重荐  

秋风函谷应诏  

秋风起函谷劲【`一作朔`】气动河山偃松千岭上杂雨二陵间低云愁广隰落日惨重关此时飘紫气应验眞人还  

赋得北方有佳人  

由来称独立本自号倾城柳叶睂间发桃花脸上生腕揺金钏响歩转玉环鸣纤腰宜宝袜红衫织成悬知一顾重别觉舞腰轻  

进太宗【`纪事云长安崇圣寺有贤妃妆殿太宗曾召妃久不至怒之因进是诗`】  

朝来临镜台妆罢暂裵回千金始一笑一召讵能来上官昭容  

昭容名婉儿西台侍郎仪之孙天后时配入掖庭天性韶警善文章年十四后召见自通天以来内掌诰命中宗即位大被信任进拜昭容劝帝侈大书馆增学士员引大臣名儒充选数赐宴赋诗君臣赓和婉儿常代帝及后长寜安乐二主众篇竝作词防益新又差第羣臣所赋赐金爵故朝廷靡然成风当时属辞者大抵虽浮艳然皆有可观婉儿力也临淄王兵起被诛开元初裒次其文章诏张说题篇集二十卷今失传存诗三十二篇  

奉和圣制立春日侍宴内殿出翦防花应制  

密叶因裁吐新花逐翦舒攀条虽不谬摘橤讵知虚春至由来发秋还未肻疎借问桃将李相乱欲何如九月九日上幸慈恩寺登浮图羣臣上菊花寿酒  

帝里重阳节香园万乗来却邪萸入【`一作结`】佩献寿菊传杯墖类承天涌门疑待佛开睿词悬日月长得仰昭回  

防书怨【`一云防毫怨`】  

叶下洞庭初思君万里余露浓香被冷月落锦屏虚欲奏江南曲贪封蓟北书书中无别意惟怅久离居  

驾幸三防寺应制【`景龙二年十月三日`】  

释子谈经处轩臣刻字留故台遗老识残简圣皇【`一作君`】求驻跸怀千古开襟望九州四山縁塞合二水夹城流宸翰陪瞻仰天杯接献酬太平词藻盛长愿纪鸿休驾幸新丰温泉宫献诗三首【`景龙三年十二月十二日中宗皇帝驾幸新丰温泉宫勅蒲州刺史徐彦伯入仗同学士例因与武平一等献诗上官昭容亦赋絶句三首以献`】  

三冬季月景龙年万乗观风出灞川遥看电跃龙为马回瞩霜原玉作田  

鸾旂掣曳拂空回羽骑骖驔蹑景来隠隠骊山云外耸迢迢御帐日边开  

翠幙珠帏敞月营金罍玉斝泛兰英岁岁年年常扈跸长长久久乐升【`一作承`】平  

游长宁公主流杯池二十五首【`长宁公主韦庶人所生下嫁杨眘交皇帝制曰门下特进行右散骑常侍驸马都尉观国公杨眘交分荣戚里借宠公门防肃着于立身协勤效于从政凤皇楼上宛符琴瑟之欢乌鹊桥边载协松萝之契宜覃茅土式广山河因造第于东都府财几竭又取西京髙士亷第左金吾卫废营改为宅作三重楼筑山浚池帝及后数临幸令昭容赋诗羣臣属和`】  

逐仙赏展幽情逾昆阆迈蓬瀛  

游鲁馆陟秦台汚山壁媿琼瓌  

檀栾竹影飚防松声不烦歌吹自足娱【`一作怡`】情  

仰循茅宇俯眄乔枝烟霞问讯风月相知  

枝条郁郁文质彬彬山林作伴松桂为邻  

清波汹涌碧树冥防莫怪留歩因攀桂丛  

莫论圆峤休说方壶何如鲁馆即是仙都  

玉环腾逺创金埒荷殊荣弗玩珠玑饰仍留仁智情凿山便作室凭树即为楹公输与班尔从此遂韬声登山一长望正遇九春初结驷填街术【`一作衎`】闾阎满邑居鬬雪梅先吐惊风柳未舒直愁斜日落不畏酒尊虚霁晓气清和披襟赏薜萝玳瑁凝春色琉璃漾水波跂石聊长啸攀松乍短歌除非物外者谁就此经过暂尔游山第淹留惜未归霞【`一作水`】窗明月满涧戸白云飞书引藤为架人将薜作衣此真攀玩所【`一作桂府`】临晲赏光辉  

放旷出烟云萧条自不羣漱流清意府隠几避嚻氛石画妆苔色风梭织水文山室【`一作空`】何为贵唯余兰桂熏策杖临霞岫危歩下霜蹊志逐深山静途随曲涧迷渐觉心神逸俄看云雾低莫怪人题树祗为赏幽栖攀藤招逸客偃桂协幽情水中看树影风里听松声携琴侍叔夜负局访安期不应题石壁为记赏山时泉石多仙趣岩壑写竒形欲知堪恱耳唯听水泠泠岩壑恣登临莹目复怡心风篁类长笛流水当鸣琴嬾歩天台路惟登地肺山幽岩仙桂满今日恣情攀暂游仁智所萧然松桂情寄言栖遯客勿复访蓬瀛瀑溜晴疑雨丛篁昼似昏山中真可玩暂请报王孙傍池聊试笔倚石旋题诗豫弹山水调终拟从钟期横铺豹皮褥侧帯鹿胎巾借问何为者山中有逸人沁水田园先自多齐城楼观更无过倩语张骞莫辛苦人今从此识天河  

参差碧岫耸莲花潺湲緑水莹金沙何须逺访三山路人今巳到九仙家  

凭髙瞰险【`一作迥`】足怡心菌阁桃源不暇寻余雪依林成玉树残霙防岫即瑶岑  

句  

势如连璧友心似臭兰人【`咏后苑双头牡丹见龙城録`】  

杨贵妃  

妃蒲州永乐人匄籍女官号太真善歌舞防晓音律智算警颖防幸无比宫中号娘子天宝初进册贵妃十五载西幸至马嵬缢路祠下有诗一篇  

赠张云容舞【`云容妃侍儿善为霓裳舞妃从幸绣岭宫时赠此诗`】  

罗袖动香香不巳红蕖褭褭秋烟里轻云岭上乍揺风嫩柳池边初拂水  

江妃  

妃名采苹莆田人开元初髙力士选归侍明皇大见宠幸善属文自比谢女所居悉植梅花帝因其所好戏名梅妃有诗一首  

谢赐珍珠【`上在花萼楼封珍珠一斛密赐妃妃不受`】  

桂叶双睂久不描残妆和泪汚红绡长门尽日无梳洗何必珍珠慰寂寥  

## 御定全唐诗卷六  

章怀太子  

太子名贤字明允髙宗第六子容止端重甫数歳读书一览辙不忘上元二年立为皇太子尝诏集诸儒张大安等注后汉书武后以明崇俨为盗所杀疑出太子之谋诬搆而废之后得政遂遇害诗一首  

黄台瓜辞【`初武后杀太子立贤为太子后贤疑隙寖开不能保全无由敢言乃作是辞命乐工歌之冀后闻而感悟`】  

种瓜黄台下瓜熟子离离一摘使瓜好再摘使【`一作令`】瓜稀三摘犹【`一作尚`】自可摘絶抱蔓归  

韩王元嘉  

王髙祖第十一子少好学聚书至万卷皆以古文字参定同异闺门修整当世称之中宗废居房陵王与越王贞父子谋举兵反正未发而泄为武后所杀有诗一首  

奉和同太子监守违恋【`髙宗为太子也`】  

乾象开层构离明啓少阳卜征从献吉守器属元良逖矣凌周诵遥哉掩汉庄好士倾南洛多才盛北场地分丹鹫岭途间白云乡储诚防晓夕宸爱积炎凉珠璧连霄汉万物仰重光  

越王贞  

王太宗第八子善骑射渉文史有吏干为宗室材王垂拱中王与韩王元嘉等谋举兵反正事败仰药卒有诗一首  

奉和圣制过温汤  

凤辇腾宸驾骊籞次干游坎徳疎温液山隈派暖流寒氛空外拥蒸气沼中浮林凋帷影散云敛盖隂収霜郊畅览参差落景遒  

信安王祎  

信安王祎太宗孙吴王恪次子特封嗣江王开元时徙封信安歴兵部尚书朔方节度使坐事除衢州刺史天宝初以太子少师致仕诗一首  

石桥【`在衢之烂柯山即王质看仙人弈棊处也诗冇贞元二年严绶石刻记　诗内缺二十一字`】  

别有经行所迥跨重峦侧粤因求瘼余倐想寻眞域放  

情恣披拂杖策聊　　　　　　　　　　　色乱幡雾中见雁墖云间识薄烟羃逺郊遥峯没归翼仙桥危  

石架幽洞乘　　　　　　　　　　易测二敎无先后一相平而直冀兹捐俗心永怀依妙力  

## 御定全唐诗卷七  

宜芬公主  

公主本豆卢氏女有才色天宝四载奚霫无主安禄山请立其质子而以公主配之上遣中使防送至虚池驿悲愁作诗一首  

虚池驿题屏风  

出嫁辞乡国由来此别难圣防愁逺道行路泣相看沙塞容顔尽邉隅粉黛残妾心何所断他日望长安女学士宋氏若华  

贝州宋廷芬之问裔孙也生一男五女男独愚不可敎而五女皆警慧善属文曰若华若昭若伦若宪若荀若昭文尤髙且悉禀性贞素不愿归人欲以学名家贞元中竝召入宫帝与侍臣赓和五人者咸预髙其风操不以妾侍命之呼学士伦荀先卒自贞元七年秘禁图籍诏若华总领元和末赠河内郡君诗一首  

嘲陆畅【`云安公主下降畅为傧相才思敏捷应对如流六宫大异之畅吴音以诗嘲焉一云若昭作`】  

十二层楼倚翠空凤鸾相对立梧桐双成走报监门卫莫使吴歈入汉宫  

尚宫宋氏若昭  

穆宗拜若昭尚宫嗣若华秩歴穆敬文三朝皆呼先生进封梁国夫人诗一首  

奉和御制麟徳殿宴百僚应制  

垂衣临八极肃穆四门通【`一作雍`】自是无为化非闗辅弼【`一作相`】功修文招隠伏尚武殄妖凶徳炳【`一作立`】韶光炽【`一作被`】恩霑雨露浓衣冠陪御宴礼乐盛朝宗万寿称觞举【`一作日`】千年【`一作官`】信一同  

尚宫宋氏若宪  

宝厯初若昭卒若宪复代司宫籍诗一首  

奉和御制麟徳殿宴百官【`一作若荀诗`】  

端拱承休命时清荷圣皇四聪闻受諌五服逺朝王景媚莺初啭春残日更长命【`一作御`】筵多济济盛乐复锵锵酆镐谁将敌横汾未可方愿齐山岳寿祉福永无疆鲍氏君徽  

鲍君徽字文姬鲍征君女善诗与尚宫五宋齐名徳宗尝召入宫与侍臣赓和赏赉甚厚存诗四首  

奉和麟徳殿宴百僚应制【`一作奉和御制麟徳殿宴百僚`】  

睿泽先寰海功成展武韶戈鋋清外垒文物盛中朝圣祚山河固宸章日月昭玉筵鸾鹄集仙管凤皇调御柳新低緑宫莺乍啭娇愿将亿兆庆千祀奉神尧  

关山月  

髙髙秋月明北照辽阳城塞迥光初满风多晕更生征人望乡思战马闻鼙惊朔风悲边草胡沙暗【`一作昏`】虏营霜凝匣中劒风惫原上旌早晚谒金阙不闻刁斗声  

惜花吟  

枝上花花下人可怜顔色俱青春昨日看花花灼灼今朝看花花欲落不如尽此花下欢莫待春风总吹却莺歌蝶舞韶光长【`一作韶景长又作媚韶光`】红炉煮茗松花香妆成罢吟【`一作吟罢又作曲罢`】恣游后【`一作乐`】独把芳【`一作花`】枝归洞房  

东亭茶宴  

闲朝向晓【`一作晩`】出帘栊茗宴东亭四望通逺眺城池山色里俯聆管水声中幽篁引沼新抽翠芳槿低檐欲吐红坐乆此中无限兴更怜团扇起清风  

萧妃  

萧妃武陵郡王伯良妃诗一首  

夜梦  

昨日梦君归贱妾下鸣机极知意气薄不着去时衣故言如梦里頼得雁书飞  

## 御定全唐诗卷八  

南唐先主李昪  

昪字正伦徐州人杨行密养为子以乞徐温初冒姓徐名知诰代温秉政受杨氏禅僭帝位諡烈祖传国三十九年诗一篇  

咏灯【`诗史云九岁在温家作温阅之叹赏遂不以常儿遇之`】  

一防分明值万金开时惟怕冷风侵主人若也勤挑拨敢向尊前不尽心  

嗣主璟  

璟字伯玉烈祖子风度髙秀善属文谥元宗诗二首  

游后湖赏莲花  

蓼花蘸水火不灭水鸟惊鱼银梭投满目荷花千万顷红碧相杂敷清流孙武巳斩吴宫女琉璃池上佳人头【`摭遗云识者谓非吉语`】  

保大五年元日大雪同太弟景遂汪王景逷齐  

王景逵进士李建勲中书徐勤政殿学士张义方登楼赋  

珠帘髙卷莫轻遮徃徃相逢隔岁华春气昨宵飘律管东风今日放梅花素姿好把芳姿掩落势还同舞势斜坐有宾朋尊有酒可怜清味属侬家  

句  

灵槎思浩荡老鹤倚崆峒【`古今诗话璟割江之后迁都豫章毎北望忽忽不乐作诗有此句`】  

苍苔迷古道红叶乱朝霞【`庐山百花亭刋石`】  

栖凤枝梢犹輭弱化龙形状巳依稀【`十岁咏新竹`】  

后主煜  

煜字重光南唐元宗子仁孝善属文工书画妙于音律置澄心堂于内苑引文士居其间尝着杂说百篇时人以为可继典论开宝中封陇西公赠吴王集十卷诗一卷失传今存诗十八首  

九月十日偶书  

晩雨秋隂酒乍醒感时心绪杳难平黄花冷落不成艳红叶飕飗竞鼔声背世返能厌俗态偶縁犹未忘多情自从双鬓斑斑白不学安仁却自惊  

秋莺  

残莺何事不知秋横过幽林尚独游老舌百般倾耳听深黄一防入烟流栖迟背世同悲鲁浏亮如笙碎在缑莫更留连好归去露华凄冷蓼花愁  

病起题山舎壁  

山舍初成病乍轻杖藜巾褐称闲情炉开小火深回暖沟引新流几曲声暂约彭涓安朽质终期宗逺问无生谁能役役尘中累贪合鱼龙搆强名  

送邓王二十弟从益牧宣城【`后主自为诗序以送之其畧云秋山滴翠暮壑澄空爱公此行畅乎遐览`】  

且维轻舸更迟迟别酒重倾惜觧携浩浪侵愁光荡漾乱山凝恨色髙低君驰桧楫情何极我凭阑干日向西咫尺烟江几多地不须懐抱重凄凄  

渡中江望石城泣下【`江表志作吴譲皇杨溥诗题作泰州永宁宫`】  

江南江北旧家乡三十年来梦一场吴苑宫闱今冷落广陵台殿巳荒凉云笼逺岫愁千片雨打归舟泪万行兄弟四人三百口不堪闲坐细思量  

挽辞【`宣城公仲宣后主子小字瑞保年四岁卒母昭惠先病哀苦増剧遂至于殂故后主挽辞并其母子悼之`】  

珠碎眼前珍花凋世外春未锁心里恨又失掌中身玉笥犹残药香奁巳染尘前哀将后感无泪可霑巾艳质同芳树浮危道畧同正悲春落实又苦雨伤丛秾丽今何在飘零事巳空沈沈无问处千载谢东风悼诗【`仲宣卒后主哀甚然恐重伤昭惠常黙坐饮泣而已因为诗以写志吟咏数四左右为之泣下`】  

永念难消释孤怀痛自嗟雨深秋寂寞愁引病增加咽絶风前思昏蒙眼上花空王应念我穷子正迷家感懐【`后主昭惠后周氏小字娥皇年二十九殂后主哀苦骨立杖而后起每于花朝月夕无不伤懐`】  

又见桐花发旧枝一楼烟雨暮凄凄凭阑惆怅人谁防不觉澘然泪眼低  

层城无复见娇姿佳节纒哀不自持空有当年旧烟月芙蓉城上哭蛾睂  

梅花【`后主尝与周后移植梅花于瑶光殿之西及花时而后巳殂因成诗见意`】  

殷勤移植地曲槛小防边共约重芳日还忧不盛妍阻风开歩障乗月漑寒泉谁料花前后蛾睂却不全  

又  

失却烟花主东君自不知清香更何用犹发去年枝  

书灵筵手巾  

浮生共顦顇壮岁失婵娟汗手遗香渍痕睂染黛烟书琵琶背【`周后通书史善音律尤工琵琶元宗赏其艺取所御琵琶时谓之烧槽者赐焉烧槽即蔡邕焦桐之义或谓焰材而斲之或谓因而存之后临殂以琵琶及常臂玉环亲遗后主`】  

侁自肩如削难胜数缕绦天香留凤尾余暖在檀槽  

病中感懐  

顦顇年来甚萧条益自伤风威侵病骨雨气咽愁膓夜鼎唯煎药朝髭半染霜前缘竟何似谁与问空王  

病中书事  

病身坚固道情深宴坐清香思自任月照静居唯捣药门扃幽院只来禽庸医嬾听词何取小婢将行力未禁頼问空门知气味不然烦恼万涂侵  

赐宫人庆奴【`墨庄漫録云煜常书黄罗扇上至今藏在贵人家`】  

风情渐老见春羞到处消魂感旧游多谢长条似相识强垂烟态拂人头  

题金楼子后【`并序`】  

梁元帝谓王仲宣昔在荆州著书数十篇荆州坏尽焚其书今在者一篇知名之士咸重之见虎一毛不知其斑后西魏破江陵帝亦尽焚其书曰文武之道尽今夜矣何荆州壊焚书二语先后一辙也诗以慨之  

牙签万轴裹红绡王粲书同付火烧不是祖龙留面目遗篇那得到今朝【`枫窗小牍云此诗同书藏内库今朝误作金朝徽庙恶而抹之后竟如谶入金`】  

句  

迢迢牵牛星杳在河之阳粲粲黄姑女耿耿遥相望【`癸辛杂集`】　莺狂应有恨蝶舞已无多【`落花　老学庵笔记云作此未乆亡国`】揖譲月在手动揺风满懐【`咏扇　石林燕语宋太祖尝因曲宴使煜诵其得意诗举此太祖曰好一个翰林学士`】　病态如衰弱厌厌向五年【`以下律髓注`】衰顔一病难牵复晓殿君临颇自羞　冷笑秦皇经逺略静怜姬满苦时廵　鬓从今日添新白菊是去年依旧黄【`以下翰府名谈`】　万古到头归一死醉乡地有髙原【`煜岁暮乗醉书此于牖醒而见之大悔不乆谢世`】　人生不满百刚作千年画【`野客丛谈`】　日暎仙云薄秋髙天碧深【`海録碎事`】　乌照始潜辉龙烛便争秉【`以下孔帖`】　凝珠满露枝　游飏日巳西肃穆寒初至　九重开扇鹄四牖炳灯鱼　羽觞无算酌　倾盌更为寿深巵递酬宾  

韩王从善  

从善字子师元宗第七子宋改封楚国公诗一首蔷薇诗一首十八韵呈东海侍郎徐  

绿影覆幽池芳菲四月时管朝夕兴组绣百千枝盛引墙看徧髙烦架屡移露轻濡防笔蠭误拂吟髭日照玲珑幔风揺翡翠帷早红飘藓地狂蔓挂蛛丝嫩刺牵衣细新条窣草垂晚香难暂舍娇态自相窥深浅分前后荣华互盛衰尊前留客久月下欲归迟何处繁临砌谁家宻暎篱绛罗房灿烂碧玉叶参差分得殷勤种开来逺近知晶荧歌袖袂柔弱舞腰支膏麝谁将比庭萱自合嗤匀妆低水鉴泣泪滴烟画拟凭梁广名宜亚楚姬寄君十八韵思拙媿新竒  

吉王从谦  

从谦元宗第九子后主母弟也风采峭整动有规诲喜为律诗宋改封鄂国公诗一首  

观棊【`后主燕闲尝与侍臣奕从谦甫数歳侍侧后主命赋观棊诗`】  

竹林二君子尽日竟沈吟相对终无语争先各有心恃强斯有失守分固无侵若算机筹处沧沧海未深蜀髙祖王建  

建字光图许州舞阳人少无頼为忠武军卒稍迁队将杨复光讨黄巢建为都头僖宗使将神策军宿卫文徳元年为招讨牙内都指挥使大顺二年检校司徒成都尹节度劒南西川招抚云南八国等使天复三年封蜀王遂并有两川山南西道三峡之地梁旣簒唐僭即帝位卒号髙祖诗一首  

赠别唐太师道袭  

丱岁便将为肘腋二纪何曾离一日更深犹尚立案前敷奏柔和不伤物今朝荣贵慰我心双旌引向重城出褒斜旧地委勲贤从此生灵永泰息  

后主衍  

衍字化源建之子知学问能为浮艳词为后唐所灭诗五首  

幸秦川上梓潼山  

乔岩簇冷烟幽径上寒天下瞰峨睂岭上窥华岳巓驱驰非取乐按幸为忧边此去如登陟歌楼路几千  

题劒门  

缓辔逾双劒行行蹑石棱作千寻壁垒为万祀依凭道徳虽无取江山粗可矜回看城阙路云叠树层层  

过白卫岭和韩昭  

先朝神武力开边画断封疆四五千前望陇山屯劒防后凭巫峡鎻烽烟轩皇尚自亲平宼嬴政徒劳爱学仙想到隗宫寻胜处正应莺语暮春天  

宫词【`蜀梼杌云嘉王宗寿每谏诤衍不乐燕防衍命工人李玉箫歌其所撰宫词送宗寿酒宗寿惧祸乃饮佞臣潘在迎曰嘉王闻玉箫即饮请以玉箫赐之衍曰王必不纳其词曰`】  

辉辉赫赫浮玉云宣华池上月华新月华如水浸宫殿有酒不醉真痴人  

醉妆词  

者边走那边走只是寻花柳那边走者边走莫厌金杯酒  

句  

不縁朝阙去好此结茅庐【`北梦鎻言云衍俘入秦至劒阁阅山水之美作时人笑之`】吴越王钱镠  

镠字具美临安人唐末以乡兵讨平刘汉宏董昌奄有十三州建国称王好吟咏通图纬学喜作正书諡武肃诗二篇  

廵衣锦军制还乡歌【`吴越僃史镠生临安石镜乡临水里有大木镠幼与羣儿戏其下坐大石指麾为队伍镠既贵昭宗改其乡曰广义里曰勲贵所居营为衣锦营俄又升为衣锦军号大木为衣锦将军天复元年镠于其地大防故老宾客山林树木皆覆以锦幄表衣锦之荣开平四年镠游锦衣军作还乡歌`】  

三节还乡兮挂锦衣碧天朗朗兮爱日晖功成道上兮列旌旗父老逺来兮相追随家山乡眷兮防时稀今朝设宴兮觥散飞斗牛无孛兮民无欺吴越一王兮驷马归【`湘山野録云时父老不觧此歌王复以吴音歌云你軰见侬底欢喜别是一般滋味子长在我侬心子里至今狂童游女能效之`】  

没了期歌【`晋公谈録武肃所言皆可律下忽一日杂役兵士于公署壁题云云部辖者皆怒王曰不必怒续书云云卒伍见之怡然力役不复怨恣`】  

没了期没了期营基才了又仓基【`军士题`】  

没了期没了期春衣才了又冬衣【`武肃续`】  

句  

须将一片地付与有心人【`题湖州婴兰堂　僃史镠欲命髙彦为刺史故先示意后彦为州十一载政果有声彦海盐人也`】黄河信有澄清日后代应难继此才【`罗隠寝疾镠临问题其壁云云隠以红纱其上谢诗有壁间章句动风雷此也隠身后无文嗣镠诗为之谶`】  

传语龙王并水府钱塘借与筑钱城【`镠筑扞海塘函诗一章置海门其末句云云　以上竝见僃史`】  

后王钱俶  

俶字文徳嗣位三十二年纳土归宋赠秦王諡忠懿好吟咏自编其诗为正本集陶谷为序今存一首  

宫中作【`汝帖`】  

廊庑周遭翠幙遮禁林深处絶喧哗界开日影怜窗纸穿破苔痕恶笋芽西第晩宜供露茗小池寒欲结氷花谢公未是深沈量犹把输赢局上夸  

后蜀嗣主孟防  

防字保元蜀主知祥第三子明徳元年立为太子在位二十八年国亡降宋封秦国公卒赠楚王諡恭惠诗一篇  

避暑摩诃池上作  

氷肌玉骨清无汗水殿风来暗香暖【`一作满`】帘开明月独窥人歆枕钗横云鬓乱起来琼【`一作庭`】戸寂无声时见疎星渡河汉屈指西风几时来只恐流年暗中换闽王王继鹏  

闽王审知之孙诗一首  

批叶翘谏书纸尾【`榕隂新检`】  

春色曾看紫陌头乱红飞尽不禁愁人情自厌芳华歇一叶随风落御沟  

## 御定全唐诗卷九  

蜀太后徐氏  

成都徐耕生二女皆有国色能为诗蜀王建纳之姊为贤妃娣为淑妃王衍即位册贤妃为顺圣太后淑妃为翊圣太妃咸康元年衍奉太后太妃同祷青城山凡游歴之处各赋诗刻于石共十六首  

丈人观  

早与元妃慕至化【`一作`】同跻灵岳访眞仙当时信有壶中景今【`一作此`】日亲来洞里天仪仗影空寥廓外金丝声揭翠防巅惟慙未致华胥理徒卜【`一作祝`】升平万万年  

都观  

千寻緑嶂夹流溪登眺因知海【`一作众`】岳低瀑布迸舂青石碎轮茵横翦翠峯齐歩黏苔藓龙桥滑日闭烟萝【`一作峦`】鸟径迷莫道穹天无路到此山便是碧云梯  

丈人观谒先帝御容  

圣帝归梧野躬来谒圣颜旋登三径路似陟九嶷山日照堆岚迥云横积翠间期修封禅礼方俟再跻攀  

题金华宫  

再到金华顶都访道回云披分景象黛鎻【`一作敛`】显楼台雨涤前山净风吹去路开翠屏夹流水何必羡蓬莱  

丹景山至徳寺  

周囘云水游丹景因与眞妃眺上方晴日晓升金晃曜寒泉夜落玉丁当松梢月转琴栖影柏径风牵麝食香防煠六铢宜铸祀惟祈圣祉保遐昌  

题彭州阳平化  

寻眞游胜境廵礼到阳平水逺波澜碧山髙气象清殿严孙氏貌碑暗系师名夜月登坛醮【`一作夜醮古坛月`】松风森磬声  

三学山夜看圣灯  

防祷游灵境元妃夙志同玉香焚静夜银烛辽空泉潄云根月钟敲桧杪风印金标圣迹飞石显神功满望天涯极平临日脚红猿来斋石上僧集讲筵中顿作超三界浑疑证六通愿成修偃化社稷保延洪  

题天廻驿  

周游灵境散幽情千里江山暂得行所恨风【`一作烟`】光看未足却驱金翠入城  

蜀太妃徐氏  

丈人观  

获陪翠辇喜殊常同渉仙坛岂厌长不羡乘鸾入烟雾此中便是五云乡  

都观  

登寻丹壑到都接日红霞照座隅即向周回岩下看似看曾进画图无  

游丈人观谒先帝御容  

共谒御容仪还同在禁闱笙歌【`一作篁`】喧宝殿彩仗耀金徽清泪霑罗袂红霞拂绣衣九嶷山水逺无路继湘妃  

题金华宫  

碧烟【`一作云`】红雾漾【`一作扑`】人衣宿露苍【`一作沾`】苔石径危风巧觧吹松上曲蝶娇频采脸边脂同寻僻境思携手暗指遥山学画睂好把身心清净处【`一作出`】角冠霞帔事希夷  

和题丹景山至徳寺  

丹景山头宿梵宫玉轮【`一作轩`】金辂驻虚空军持无水注寒碧兰若有花开晩红武士尽排青嶂下内人皆在讲筵中我家帝子传王业积善终期四海同  

题彭州阳平化  

云浮翠辇届阳平眞似骖鸾到上清风起半厓闻虎啸雨来当面见龙行晩寻水涧听松韵夜上星坛看月明长恐前身居此境玉皇教向锦城生  

三学山夜看圣灯  

圣灯千万炬旋向碧空生细雨湿【`一作沥`】不暗好风吹更明磬敲金地响僧唱梵天声若说无心法此光如有情  

题天廻驿  

翠驿红亭近玉京梦魂犹是在青城比来出看江山景却被江山看出行  

## 御定全唐诗卷十  

郊庙歌辞  

祀圜丘乐章【`唐书乐志曰贞观二年祖孝孙修定雅乐取礼记大乐与天地同和故制十二和之乐祭天神奏豫和之乐祭地只奏顺和祭宗庙奏永和登歌奠玉帛奏肃和皇帝行及临轩奏太和王公出入送文舞出迎武舞入奏舒和皇帝食举及饮酒奏休和皇帝受朝奏正和皇太子轩悬出入奏承和正至皇帝礼防登歌奏昭和郊庙爼入奏雍和酌献饮福酒奏夀和六年冬至祀昊天于圜丘乐章褚亮虞世南魏徴等作大厯十四年改豫和为元和以避讳也按唐初作十二和以法天数其后増造非一颇无法度皆随时制名云`】豫和  

上灵睠命膺防昌盛徳殷荐叶辰良景福降兮圣徳逺化穆兮天厯长  

太和  

穆穆我后道应千龄登三处大得一居贞礼惟崇徳乐以和声百神仰止天下文眀  

肃和  

闿阳播气甄曜垂眀有赫圜宰深仁曲成日丽苍璧烟开紫营聿遵干享式降鸿祯  

雍和  

钦惟大帝戴仰皇穹始命田烛爰启郊宫云门骇聼雷鼔鸣空神其介祀景祚斯融  

夀和  

八音斯奏三献毕陈寳祚惟永晖光日新  

舒和  

叠璧凝影皇坛路编珠流彩帝郊前已奏黄钟歌大吕还符寳厯祚昌年  

凯安【`新唐书礼乐志曰贞观初更隋文舞曰治康武舞曰凯安郊庙朝防同用之舞者各六十四人文舞左籥右翟皆委貌冠黒素绛领广褏白绔革带乌皮履武舞左干右戚服平冕余同文舞朝防则武弁平巾帻广褏金甲豹文绔乌皮鞾执干戚余同郊庙凡初献作文舞亚献终献作武舞太庙降神以文舞后改治康舞曰化康避髙宗讳也旧书乐志曰凯安舞贞观中造凡有六变一变象龙兴参野二变象尅靖闗中三变象东夷賔服四变象江淮宁谧五变象猃狁詟服六变复位以崇象兵还振旅亦如周之大武六成乐止按贞观礼享郊庙日文舞奏豫和顺和永和等乐麟徳二年十月文舞改用功成庆善乐武舞改用神功破阵乐并改器服后以庆善乐不可降神破阵乐不入雅乐复用治康凯安如故`】  

昔在炎运终中华乱无象酆郊赤乌见邙山黒云上大赉下周车禁暴开殷网幽眀同叶賛鼎祚齐天壤  

豫和  

歌奏毕兮礼献终六龙驭兮神将升眀徳感兮非黍稷降福简兮祚休征  

郊天旧乐章【`唐书乐志曰太乐旧有郊天送神辞一章不详起`】  

苹蘩【`一作登铏`】礼着黍稷诚微音盈凤管彩驻龙旂洪歆式就介福攸归送乐有阕灵驭遄飞  

武后大享昊天乐章【`十二首并载本集`】  

大隂凝至化真曜蕴轩仪徳迈娥台敞仁髙姒幄披扪天遂启极梦日乃升曦  

瞻紫极望穹翘至恳罄深衷聼虽逺诚必通垂厚泽降云宫  

干仪混成冲防天道下济髙眀闿阳晨披紫阙太一暁降黄庭圎坛敢申昭报方璧冀展防情丹襟式敷衷恳鉴庶察微诚  

巍巍睿业广赫赫圣基隆菲徳承先頋祯符萃眇躬铭开武岩侧图荐洛川中微诚讵幽感景命忽昭融有懐慙紫极无以谢穹  

朝坛雾卷曙岭烟沈爰设筐【`一作篚`】币式表诚心筵辉丽璧乐畅和音仰惟灵鉴俯察翘襟  

昭昭上帝穆穆下临礼崇备物乐奏锵金兰羞委荐桂醑盈斟敢希灵徳聿罄庄心  

樽浮九醖礼备三周陈诚菲奠契福神猷  

奠璧郊坛昭大礼锵金拊石表防诚始奏承云娱帝赏复歌调露畅韶英  

荷恩承頋托执契恭临抚庙畧静邉荒天兵耀神武有截资先化无为遵旧矩祯符降昊穹大业光寰宇肃肃祀典邕邕礼秩三献已周九成斯毕爰撤其爼载迁其实或升或降唯诚唯质  

礼终肆类乐阕九成仰惟眀徳敢荐非馨頋慙菲奠久驻云軿瞻荷灵泽悚恋兼盈  

式干路辟天扉回日驭动云衣登金阙入紫微望仙驾仰恩徽  

中宗祀昊天乐章【`唐书乐志曰景龙三年亲祀昊天上帝降神用豫和皇帝行用太和登歌用肃和迎爼用雍和酌献用福和送文舞出迎武舞入用舒和武舞作用凯安`】豫和  

天之厯数归睿唐頋惟菲徳钦昊苍撰吉日兮表殷荐冀神鉴兮降闿阳  

太和  

恭临寳位肃奉瑶图恒思解网每轸泣辜徳惭巢燧化劣唐虞期我良弼式賛嘉谟  

告谢  

得一流泽通三御紫宸逺叶千龄运遐销九域尘絶瑞骈阗集殊祥络绎臻年登庆西亩稔岁贺盈囷  

肃和  

悠哉广覆大矣曲成九着象七曜贞【`一作甄`】眀珪璧是奠醖酎斯盈作乐崇徳爰畅咸英  

雍和  

郊坛展敬严配因心孤竹箫管空桑瑟琴肃穆大礼铿锵八音恭惟上帝希降灵歆  

福和  

九成爰奏三献式陈钦承景福恭托眀禋  

中宫助祭升坛  

坤元光至徳柔训阐皇风芣苡芳声逺螽斯美化隆睿范超千载嘉猷备六宫肃恭陪盛典钦若荐禋宗  

亚献  

三灵降飨三后配神防敷藻奠敬展郊禋  

舒和  

已陈粢盛敷严祀更奏笙镛协雅声璇圗寳厯欣宁谧晏俗淳风乐太平  

凯安  

堂堂圣祖兴赫赫昌基泰戎车津偃玉帛涂山防舜日启祥晖尧云卷征斾风猷被有截声教覃无外眀皇祀圜丘乐章【`唐书乐志曰开元十一年祀昊天于圜丘降神用豫和六变辞同皇帝行用太和登歌奠玉帛用肃和迎爼用雍和皇帝酌献天神酌献配座饮福酒并用夀和送文舞出迎武舞入用舒和武舞用凯安礼毕送神用豫和皇帝还大次用太和`】豫和  

至矣丕搆烝哉太平授牺膺箓复禹继眀草木仁化鳬鹥颂声祀宗陈徳无媿斯诚  

太和  

郊坛斋帝礼乐祀天丹青寰宇宫征山川神只毕降行止重旋融融穆穆纳祉洪延  

肃和  

止奏潜聆登仪宿啭太玉躬奉参钟首奠簠簋聿升牺牲递荐昭事颙若存存以伣  

雍和  

烂云普洽律风无外千品其凝九賔斯防禋尊晋烛纯牺涤汰覆攸广鸿休汪濊  

夀和  

六变爰阕八阶载防祐我皇祚于万斯年  

夀和  

于赫圣祖龙飞晋阳底定万国奄有四方功格上下道冠农黄郊天配享徳合无疆  

夀和  

崇崇泰畤肃肃严禋粢盛既洁金石毕陈上帝来享介福爰臻受厘合祉寳祚维新  

舒和  

祝史正辞人神叶庆福以徳招享以诚应六变云备百礼斯浃祀事孔眀祚流万叶  

凯安  

馨香惟后徳眀命光天保肃和崇圣灵陈信表皇道玉鏚初蹈厉金匏既静好【`一本此下有介福何穰穰精诚格穹昊二句`】  

豫和  

大号成命思文配天神光肸蠁龙驾言旋眇眇阊阖昭昭上俾昌而大于斯万年  

太和  

六成既阕三荐云终神心具醉圣敬愈崇受厘皇邸回跸帷宫穰穰之福永永无穷  

封泰山乐章【`唐书乐志曰开元十三年眀皇封泰山祀天乐降神用豫和六变迎送皇帝用太和登歌奠玉帛用肃和迎爼用雍和酌献饮福并用夀和送文舞出迎武舞入用舒和终献亚献用凯安送神用豫和中书令张説制辞`】  

豫和  

款泰坛柴泰清受天命报天成竦皇心荐乐声志上达歌下迎  

亿上帝临下庭骑日月陪列星嘉祝信大糦馨澹神心醉皇灵  

相百辟贡八荒九歌叙万舞翔肃振振铿皇皇帝欣欣福穰穰  

髙在上道光眀物资始徳难名承眷命牧苍生寰宇谧太阶平  

天道无亲至诚与邻山川遍礼宫征维新玉帛非盛聪眀防真正斯一徳通乎百神  

飨帝飨亲维孝维圣缉熈懿徳敷扬成命华夷志同笙镛礼盛眀灵降止感此诚敬  

太和  

孝敬中发和容外彰腾华照防如升太阳贞璧就奠灵垂光礼乐具举济济洋洋  

肃和  

奠祖配天承天享帝百灵咸秩四海来祭植我苍璧布我制华日裵回神烟容裔  

雍和  

爼豆有馥洁粢丰盛亦有和羮既戒既平钟鼔管磬肃唱和鸣皇皇后祖来【`一作赉`】我思成  

夀和  

烝烝我后享献惟夤躬酌郁鬯跪奠眀神孝莫孝乎配上帝亲敬莫敬乎教天下臣  

夀和  

皇祖严配配享皇天皇皇降嘏天子万年  

舒和  

六钟翕协六变成八佾倘佯八风生乐九歆兮人神感美七徳兮天地清  

凯安  

烈祖顺三灵文宗威四海黄钺诛羣盗朱旗扫多罪戢兵天下安约法人心改大哉干羽意长见风云在  

豫和  

乐已终禋燎上懐灵惠结皇想归风疾廻风爽百神来众神往  

祈谷乐章【`唐书乐志曰贞观中正月上辛祈谷于南郊降神用豫和皇帝行用太和登歌奠玉帛用肃和迎爼用雍和送文舞出迎武舞入用舒和武舞用凯安送神用豫和褚亮作其豫和太和寿和凯安五章词同冬至圜丘按贞观礼祀感生帝同用此词显庆以后同用冬至圜丘词`】  

肃和  

履艮斯防居中体正龙运垂祉昭符启圣式事严禋聿懐嘉庆惟帝永锡时皇休命  

雍和  

殷荐乗春太坛临曙八簋盈和六瑚登御嘉稷匪歆徳馨斯饫祝嘏无易灵心有豫  

舒和  

玉帛牺牲申敬享金丝鏚羽盛音容庶俾亿龄禔景福长欣万宇洽时邕  

眀堂乐章【`唐书乐志曰季秋享上帝于眀堂降神用豫和皇帝行用太和登歌奠玉帛用肃和迎爼用雍和酌献饮福用夀和送文舞出迎武舞入用舒和武舞用凯安送神用豫和其豫和太和夀和凯安五章词同冬至圜丘贞观中褚亮等作`】  

肃和  

象天御宇乗时布政严配申防宗禋展敬罇罍盈列树羽交映玉币通诚祚隆皇圣  

雍和  

八牖晨披五精朝奠雾凝璇篚风清金县神涤备全眀粢丰衍载絜彛爼陈诚以荐  

舒和  

御扆合宫承寳厯席图重馆奉眀灵偃武修文九围泰沈烽静柝八荒宁  

武后眀堂乐章【`并载本集`】  

外办将出  

总章陈昔典衢室礼惟神宏规则天地神用叶陶钧负扆三春旦充庭万宇賔頋已诚虚薄空慙驭兆人  

皇帝行  

仰膺厯数俯顺讴歌逺安迩肃俗阜时和化光玉镜讼息金科方兴典礼永戢干戈  

皇嗣出入升降  

至人光俗大孝通神谦以表性恭惟立身洪规载启茂典方陈誉隆三善祥开万春  

迎送王公  

千官肃事万国朝宗载延百辟爰集三宫君臣徳合鱼水斯同睿图方永周厯长隆  

登歌  

礼崇宗祀志表严禋笙镛合奏文物维新敬遵茂典敢择良辰絜诚斯着奠谒方申  

配飨  

笙镛间玉宇【`一作鸣玉`】文物昭清晖晬影临芳奠休光下太微孝思期有感眀絜庶无违  

宫音  

履艮包羣望居中冠百灵万方资广运庶品荷财成神功谅匪测盛徳实难名藻奠申诚敬恭祀表惟馨  

角音  

出震位开平秩扇条风乗甲乙龙徳盛鸟星出荐珪篚陈诚实  

征音  

赫赫离精御炎陆滔防炽景开隆暑冀延神鉴俯兰罇式表防襟陈桂爼  

商音  

律中夷则序应收成功宣建武义表惟眀爰申礼奠庶展翘诚九秋是式百谷斯盈  

羽音  

葭律肇启隆冬苹【`一作蕴`】藻攸陈飨祭黄钟既陈玉烛红粒方殷稔岁  

雩祀乐章【`唐书乐志曰孟夏雩祀上帝于南郊防神用豫和皇帝行用太和登歌奠玉帛用肃和迎爼用雍和酌献饮福用夀和送文舞出迎武舞入用舒和武舞用凯安送神用豫和其豫和太和夀和凯安五章词同冬至圜丘贞观中褚亮等作`】  

肃和  

朱鸟开辰苍龙启暎大帝昭飨羣生展敬礼备懐柔功宣舞咏旬液应序年祥协庆  

雍和  

绀筵分彩瑶图吐绚风【`一作凤`】管晨凝云歌晓啭肃事兰羞防申桂奠百谷斯登万箱攸荐  

舒和  

鳯曲登歌调令序龙雩集舞泛祥风防旞云回昭睿徳朱干电发表神功  

雩祀乐章【`唐书乐志曰大乐旧有雩祀降送神辞二章不详所起或云开元中造`】豫和  

鸟纬迁序龙星见辰纯阳在律眀徳崇禋五方降帝万宇安人恭以致享肃以迎神  

豫和  

祀遵经设享縁诚举献毕于樽彻临于爼舞止干戚乐停柷敔歌以送神神还其所  

## 御定全唐诗卷十一  

郊庙歌辞  

五郊乐章【`唐书乐志曰祀五方上帝五郊乐祀黄帝降神奏宫音皇帝行用太和登歌奠玉帛用肃和迎爼用雍和酌献饮福用夀和送文舞出迎武舞入用舒和武舞用凯安送神用豫和其太和夀和凯安豫和四章辞同圜丘祀青帝降神奏角音祀赤帝防神奏征音祀白帝降神奏商音祀黒帝降神奏羽音余同黄帝并贞观中魏徴等作`】  

黄帝宫音  

黄中正位含章居贞既长六律兼和五声毕陈万舞乃荐斯牲神其下降永祚休平  

肃和  

眇眇方舆苍苍圎盖至哉枢纽宅中图大气调四序风和万籁祚我眀徳时雍道泰  

雍和  

金县夕肆玉爼朝陈飨荐黄道芬流紫宸廼诚廼敬载享载禋崇荐斯在惟皇是賔  

舒和  

御征乗宫出郊甸安歌率舞逓将迎自有云门符帝赏犹持雷鼔荅天成  

青帝角音  

鹤云旦起鸟星昏集律新风阳开初蛰至徳可飨行潦斯挹锡以无疆蒸人乃粒  

肃和  

鸟司春苍龙登岁节物变栁光风转蕙瑶席降神朱飨帝诚备祝嘏礼殚珪币  

雍和  

大乐稀音至诚简礼文物棣棣声眀济济六变有成三登无体乃眷丰洁恩覃恺悌  

舒和  

笙歌籥舞属年韶鹭鼔鳬钟展时豫调露初迎绮春节承云遽践苍霄驭  

赤帝征音  

青阳告谢朱眀戒序延长是祈敬陈椒醑博硕斯荐笙镛备举庶尽肃恭非馨稷黍  

肃和  

离位克眀火中宵见峰云暮起景风晨扇木槿初荣含桃可荐芬馥百品铿锵三变  

雍和  

昭昭丹陆奕奕炎方礼陈牲币乐备箎簧羞溢爼玉醑浮觞恭惟正直歆此馨香  

舒和  

千里温风飘绛羽十枝炎景賸朱干陈觞荐爼歌三献拊石摐金防七盘  

白帝商音  

白藏应节天髙气清岁功既阜庶类收成万方静谧九土和平馨香是荐受祚聪眀  

肃和  

金行在节素灵居正气肃霜严林雕草劲豺祭隼击潦收川镜九谷已登万箱流咏  

雍和  

律应西成气躔南吕珪币咸列笙竽备举必必兰羞芬芬桂醑式资宴贶用调霜序  

舒和  

璿仪气爽惊缇籥玉吕灰飞含素商鸣鞞奏管芳羞荐防舞安歌葆毦扬  

黒帝羽音  

严冬季月星廻风厉享祀报功方祚来岁  

肃和  

律回【`一作周`】玉琯星周【`一作回`】金度次极阳乌纪穷隂兎火林霰雪阳泉凝沍八蜡已登三农息务  

雍和  

阳月斯纪应钟在载洁牲牷爰登爼豆既髙既逺无声无臭静言格思惟神保祐  

舒和  

执籥持羽初终曲朱干玉鏚始分行七徳九功咸已畅眀灵降福具穰穰  

五郊乐章【`唐书乐志曰大乐旧有五郊迎送神辞十章不详所起`】  

黄郊迎神  

朱眀季序黄郊王辰厚以载物甘以养人毓金为体禀火成身宫音式奏奏以迎神  

送神  

春末冬暮徂夏杪秋土王四月【`一作季`】时季一周黍稷巳享笾豆宜收送神有乐神其赐休  

青郊迎神  

缇幕移青郊启蛰淑景迟迟和风习习璧玉宵备旌旄曙立张乐以迎帝神其入  

送神  

文物流彩声眀动色人竭其恭灵昭其饬歆荐不巳垂祯无极送礼有章惟神还轼  

赤郊迎神  

青阳节谢朱眀改靡草雕华【`一作花`】含桃流彩虡列钟磬筵陈脯醢乐以迎神神其如在  

送神  

炎精式降苍生攸仰羞列豆笾酒陈牺象昭祀有应冥期【`一作令仪`】不爽送乐张音惟灵之往  

白郊迎神  

序移玉律节应金商天严杀气吹警秋方槱燎既积稷奠并芳乐以迎奏庶降神光  

送神  

祀遵五礼时属三秋人懐肃敬灵降祯休奠歆防酒荐享珍羞载张送乐神其上游  

黒郊迎神  

英戒序黒郊临掌礼陈彛司筵执豆寒氛敛色沍泉凝漏乐以迎神八音斯奏  

送神  

北郊时冽南陆辉处奠本防诚献弥恭虑上延祉福下承欢豫广乐送神神其整驭  

朝日乐章【`唐书乐志曰贞观中朝日乐降神用豫和皇帝行用太和登歌奠玉帛用肃和迎爼用雍和酌献饮福奏夀和送文舞出迎武舞入用舒和武舞用凯安送神用豫和其豫和太和夀和凯安五章辞同冬至圜丘`】  

肃和  

惟圣格天惟眀飨日帝郊肆类王宫戒吉珪奠春舒钟歌暁溢礼云克备斯文有秩  

雍和  

晨仪式荐眀祀惟光神物爰止灵晖载扬端肃事紫幄兴祥福履攸假于昭允王  

舒和  

崇牙树羽延调露旋宫扣律掩承云诞敷懿徳昭神武载集丰功表睿文  

朝日乐章【`唐书乐志曰太乐旧有朝日迎送神辞二章不详所起`】  

迎神  

太阳朝序王宫有仪蟠桃彩驾细栁光驰轩祥表合汉厯彰竒礼和乐备神其降斯  

送神  

五齐兼酌百羞具陈乐终广奏礼毕崇禋眀鉴万防照临兆人永流洪庆式动曦轮  

夕月乐章【`唐书乐志曰贞观中夕月乐降神用豫和皇帝行用太和登歌奠玉帛用肃和迎爼用雍和酌献饮福用夀和送文舞出迎武舞入用舒和武舞用凯安送神用豫和其豫和太和夀和凯安五章辞同冬至圜丘`】  

肃和  

测妙为神通微曰圣坎祀贻则郊禋展敬璧荐登光金歌动映以载嘉徳以流曽庆  

雍和  

朏晨争举天宗礼辟夜典凉秋隂眀湛夕有斯防有牲斯硕穆穆其晖穰穰是积  

舒和  

合吹八风金奏动分容万舞玉鞘惊词昭茂典光前烈夕曜乗功表盛眀  

祀九宫贵神乐章【`唐天寳中祀九宫贵神乐降神用豫和六变皇帝行用太和登歌用肃和迎爼用雍和酌献用夀和饮福酒用福和退文舞迎武舞用舒和亚献终献用凯安登歌撤豆用肃和送神用豫和`】  

豫和  

于昭上穹临下有光羽翼五佐周流八荒谁其飨之时文对敭虞绖夏典兹礼未遑  

黒帝旋驭青躔导日金箓上玉堂初吉钩陈夕次銮和先跸蔼蔼羣灵昭昭咸秩  

帝临中坛受厘元神皇灵萃止羽旄肃陈摄提运衡招摇移轮光光宇宙电耀雷震  

夜如何其眀星煌煌天清容衞露结坛塲树羽幢幢佩玉锵锵凝精驻目瞻望神光  

九位既肃万灵毕防天门启扄日驭飞盖焕兮棽离傧兮暗霭如山之福惟圣时对  

崇崇泰坛灵具临兮铿锽大乐振动心兮神之降矣卿云郁兮神之至止清风肃兮  

太和  

帝在灵坛大眀登光天回云粹穆穆皇皇金奏九夏圭陈八芗旷哉动植如熈春阳  

肃和  

歌工既奏神位既秩天符众星运行太一声和十管气应中律肃肃眀廷介兹元吉  

雍和  

爼豆有践黄流在尊九宫之祀三代莫存乐变六宫坛开八门圣皇昭对祐我黎元  

夀和  

时文哲后肃事严禋馨我眀徳享于【`一作我`】贵神大庖载盈旨酒斯醇精意所属期扵利人  

福和  

祀既云毕眀灵告旋礼洽和应神歆福延【`一作福至神防`】动植咸若隂阳不愆锡兹纯嘏天子万年  

舒和  

羽籥既阕干戚陈八音克谐六变新愉贵神兮般以乐保皇祚兮万斯春  

凯安  

盛徳陈万舞威棱畅九垓风云交律日月丽昭回行庆休祥发乗和春气来百神肃临享荡荡天门开  

肃和  

精意严恭眀祠【`一作祀`】丰洁献酬既备俎豆斯撤日丽天仪风和乐节事光祀典福覃有截  

豫和  

享申百礼庆洽百灵上排阊阖洞入杳冥奠玉髙坛燔柴广庭神之降福万国咸宁  

祀风师乐章【`包佶撰辞`】  

迎神  

太皥御气句芒肇功苍龙青旗爰候祥风律以和应神以感通鼎爼修蠁时惟礼崇  

奠币登歌  

防酒告絜青苹应礼陈瑶币乐献金奏弹自昔解冻惟旧仰瞻肸蠁羣祥来凑  

迎俎酌献  

徳盛昭临迎拜巽方爰发生式荐馨香酌醴具举工歌载扬神歆六律恩降百祥  

亚献终献  

膋芗备玉帛陈风动物乐感神三献终百神臻草木荣天下春  

送神  

微穆敷华防应节飘扬发彩宜行庆送迎灵驾神心享跪拜灵坛礼容盛气和草木发萌芽徳畅禽鱼遂翔泳永望翠盖逐流云自兹率土调春令  

祀雨师乐章【`包佶撰辞`】  

迎神  

陟降左右诚达幽圜【`一作`】作解之功乐惟有年云軿戾止洒雾飘烟惟馨展礼爰列豆笾  

奠币登歌  

岁正朱眀礼布元【`一作`】制惟乐防感与神合契隂雾离翍灵驭摇裔膏泽之庆期于稔岁  

迎俎酌献  

阳开幽蛰躬奉郁鬯礼备节应震来灵降动植求声飞沈允望时康气茂惟神之贶  

亚献终献  

奠既备献将终神行令瑞飞空迎干徳祈岁功乗烟燎俨従风  

送神  

整驾升车望寥廓垂隂荐祉荡昏氛飨时灵贶僾如在乐罢余声遥可闻饮福陈诚礼容备撤爼终献曙光分跪拜临坛结空想年年应节油云  

## 御定全唐诗卷十二  

郊庙歌辞  

祭方丘乐章【`唐书乐志曰贞观中夏至祭皇地只于方丘迎神用顺和皇帝行用太和登歌奠玉帛用肃和迎爼用雍和酌献饮福用夀和送文舞出迎武舞入用舒和武舞用凯安其太和夀和凯安三章词同冬至圜丘并禇亮防作`】  

顺和  

万方资以化交泰属升平易従业惟简得一道斯宁具仪光玉帛送舞变咸英黍稷良非贵眀徳信惟馨  

肃和  

至矣坤徳皇哉地只开元綂纽合大承规九宫肃列六典相仪永言配命长保无亏  

雍和  

柔而防方直而防敬厚载以徳大亨以正有涤斯牷【`一作牲`】有馨斯盛介兹景福祚我休庆  

舒和  

玉币牲牷分荐享羽旄干戚递成容一徳惟宁两仪泰三才保合四时邕  

顺和  

隂只协賛厚载方贞牲币具举箫管备成其礼惟肃其徳惟眀神之聼矣式鉴防诚  

武后大享拜洛乐章【`唐书乐志曰则天皇后永昌元年大享拜洛乐礼设用昭和次致和次咸和乗舆初行用九和次拜洛受圗用显和登歌用昭和迎爼用敬和酌献用钦和送文舞出迎武舞入用齐和武舞用徳和撤爼用禋和辞神用通和送神用归和按乐志又有归和一章亦送神词也并载本集逸酌献一章`】  

昭和  

九眷命三圣基隆奉承先旨眀台毕功宗祀展敬冀表深衷永昌帝业式播淳风  

致和  

神功不测兮运隂阳包藏万宇兮孕八荒天符既出兮帝业昌愿临眀祀兮降祯祥  

咸和  

坎泽祠容备举坤坛祭典爰申灵睠遥行秘躅嘉贶荐委殊珍肃礼恭禋载展翘襟邈志逾殷方期交际悬应【`下一句逸`】  

九和  

祗荷坤徳钦若干灵慙惕罔寘兴居匪宁恭崇礼则肃奉仪形惟凭展敬敢荐非馨  

显和【`拜洛`】  

菲躬承睿頋薄徳忝坤仪干干遵后命翼翼奉先规抚俗勤虽切还淳化尚亏未防至道何以契眀只  

显和【`受图`】  

顾徳有慙虚菲眀只屡降祯符汜水初呈秘象温洛荐表昌图泽流恩载洽丹襟荷渥増愉  

昭和  

舒隂致养合大资生徳以恒固功由永贞升歌荐序垂币翘诚虹开玉照凤引金声  

敬和  

兰俎既升苹羞可荐金石载设咸英已变林泽斯总山川是遍敢用敷诚实惟忘倦  

齐和  

沈潜演贶分三极广大凝祯总万方既荐羽旌文化启还呈干鏚武威扬  

徳和  

夕惕司龙契晨兢当凤扆崇儒习旧规偃伯循先防絶壤飞冠盖遐区丽山水幸承三圣余忻属千年始  

禋和  

百礼崇容千官肃事灵降无兆神凝有粹奠享咸周威仪毕备奏夏登列歌雍彻肆  

通和  

皇皇灵睠穆穆神心暂动凝质还归积隂功枢纽理寂髙深衔恩佩徳耸志翘襟  

归和  

言旋云洞兮蹑烟途永宁中宇兮安下都包涵动植兮顺荣枯长贻【`一作徼`】寳贶兮賛璇图  

又归和  

调云阕兮神座兴骖云驾兮俨将升腾绛霄兮垂景祐翘丹恳兮荷休征  

祭方丘乐章【`唐书乐志曰睿宗太极元年祭皇地只于方丘迎神用顺和八变加金奏皇帝行用太和登歌奠玉帛用肃和迎爼及酌献用雍和送文舞出迎武舞入用舒和武舞用凯安送神用顺和太和凯安词同贞观冬至圜丘肃和雍和辞同贞观太庙舒和词同皇帝朝羣臣`】  

顺和  

坤厚载物徳柔垂祉九域咸雍四溟为纪敬因良节防修隂祀广乐式张灵其降止  

金奏  

坤元至徳品物资生神凝博厚道协髙眀列镇五岳环流四瀛于何不载万寳斯成  

顺和  

乐备金石礼光尊爼大享爰终洪休是举雨零感节云飞应序缨绂载辞皇灵具举  

祭汾隂乐章【`唐书乐志曰眀皇开元十一年祭皇地只于汾隂迎神用顺和八变皇帝行用太和登歌奠玉用肃和迎爼用雍和酌献饮福用夀和送文舞出迎武舞入用舒和武舞用凯安送神用顺和`】  

顺和【`林钟宫　黄门侍郎韩思复作`】  

大乐和畅殷荐眀神一降通感八变必臻有求斯应无徳不亲降灵醉止休征万人  

太簇角【`中书侍郎卢従愿作`】  

坤元载物阳乐发生播殖资始品彚咸亨列俎棋布方坛砥平神歆禋祀后徳惟眀  

姑洗征【`司勲郎中刘晃作`】  

大君出震有事郊禋斋戒既肃馨香毕陈乐和礼备暖风春恭惟降福实赖眀神  

南吕羽【`礼部侍郎韩休作`】  

于穆濬哲维清缉熈肃事昭配永言孝思涤濯静嘉馨香在兹神之聼之用受福厘  

太和【`吏部尚书王晙作`】  

于穆圣皇六叶重光太原刻颂后土疏场寳鼎呈符歊云孕祥礼乐备矣降福穰穰  

肃和【`刑部侍郎崔暐作`】  

聿脩严配展事禋宗祥符寳鼎礼备黄琮祝词以信眀徳惟聪介兹景福永永无穷  

雍和【`徐州刺史贾曽作`】  

蠲我餴饎絜我膋芗有豆孔硕为羞既臧至诚无昧精意惟芳神其醉止欣欣乐康  

夀和【`礼部尚书蘓颋作`】  

礼物斯具【`一作备`】乐章乃陈谁其作主皇考圣真对越在天圣眀佐神窅然汾上厚泽如春  

舒和【`太常少卿何鸾作`】  

乐奏云阕礼章载防禋宗于地昭假扵天惟馨荐矣既醉歆焉神之降福永永万年  

凯安【`主爵郎中蒋挺作`】  

维岁之吉维辰之良圣君绂冕肃事坛场大礼已备大乐斯张神其醉止降福无疆  

顺和【`尚书右丞源光裕作`】  

方丘既膳嘉飨载谧齐敬毕诚陶匏贵质秀毕【`一作簠`】丰荐芳【`一作芬`】爼盈实永永福流其升如日  

禅社首乐章【`唐书乐志曰眀皇开元十三年禅社首山祭地只乐迎神用顺和皇帝行用太和登歌奠玉帛用肃和迎爼入用雍和初献用夀和饮福用福和还宫用太和送神用灵具醉以代顺和前七章太常少卿贺知章撰后送神一章侍中源乾曜撰`】  

顺和  

至哉含柔徳万物资以生常顺称厚载流谦通变盈圣心事防察増广陈厥诚黄只僾如在泰折俟咸亨  

太和  

肃我成命于昭黄只裘冕而祀陟降在斯五音克备八变聿施缉熈肆靖厥心匪离  

肃和  

黄只是祗我其夙夜寅畏诚絜匪遑宁舎礼以琮玉荐厥茅借念兹降康胡宁克暇  

雍和  

夙夜宥宻不敢宁宴五齐既陈八音在县粢盛以洁房爼斯荐惟徳惟馨尚兹克徧  

夀和  

惟以眀发有懐载殷乐盈而反礼顺其禋立清以献荐欲是亲于穆不已裒对斯臻  

福和  

穆穆天子告成岱宗大裘如濡执珽有颙乐以平志礼以和容上帝临我云胡肃邕  

太和  

昭昭有唐天俾万国列祖应命四宗顺则申锡无疆宗我同徳曽孙继序享神配极  

灵具醉  

灵具醉杳熈熙灵将往禗禗顾眀徳吐正辞烂遗光流祯祺  

祭神州乐章【`唐书乐志曰贞观中祭神州于北郊迎神用顺和皇帝行用太和登歌奠玉帛用肃和迎爼用雍和酌献饮福用夀和送文舞出迎武舞入用舒和武舞用凯安送神用顺和顺和词同夏至方丘太和夀和凯安词同冬至圜丘并褚亮等作`】  

肃和  

大矣坤仪至哉神县包含日域牢笼月竁露絜三清风调六变皇只介祉式歆恭荐  

雍和  

泰折严享阴郊展敬礼以导神乐以和性黝牲在列黄琮俯暎九土既平万邦贻【`一作遗`】庆  

舒和  

坤道降祥和庶品灵心载徳厚羣生水土既调三极泰文武毕备九区平  

祭神州乐章【`唐书乐志曰太乐旧有祭神州迎送神词二章不详所起`】迎神  

黄舆厚载赤寰归徳含育九区保安万国诚敬无怠禋祀有则乐以迎神其仪不忒  

送神  

神州隂祀洪恩广济草树霑和飞沈沐惠礼修鼎爼奠歆瑶币送乐有章灵轩其逝  

祭大社乐章【`唐书乐志曰贞观中祭太社乐迎神用顺和皇帝行用太和登歌奠玉帛用肃和迎爼用雍和酌献饮福用夀和送文舞出迎武舞入用舒和武舞用凯安送神用顺和顺和词同夏至方丘太和夀和凯安词同冬至圜丘并褚亮等作`】  

肃和  

后土凝徳神功协契九域底平两仪交际戊期应序隂墉展币灵车少留俯歆樽桂  

雍和  

美报崇本严恭展事受露踈坛承风启地絜粢登爼醇牺入馈介福逺流羣生毕遂  

舒和  

神道发生敷九稼隂极乗仁畅八埏纬武经文隆景化登祥荐祉启丰年  

祭太社乐章【`唐书乐志曰太乐旧有太社迎送神词二章不详所起`】迎神  

烈山有子后土有臣播种百谷济育兆人春官缉礼宗伯司禋戊为吉日迎享兹辰  

送神  

吉祥式就酬功载毕亲地尊天礼文经术贶征令序福流初日神驭爰归祠官其出  

蜡百神乐章【`唐书乐志曰贞观中蜡百神乐降神用豫和皇帝行用太和登歌奠玉帛用肃和迎爼用雍和酌献饮福用夀和送文舞出迎武舞入用舒和武舞用凯安送神用豫和其豫和太和夀和凯安五章词同冬至圜丘`】  

肃和  

序廹岁隂日躔星纪爰稽茂典聿崇清祀绮币霞舒瑞珪虹起百【`一作礼一作灵`】垂裕万灵荐【`一作方受`】祉  

雍和  

缇籥劲序英晚姬蜡开仪豳歌入奏蕙馥雕俎兰芬玉酎大享眀只永绥多祐  

舒和  

经纬两仪文化洽削平方域武功成瑶自乐乾坤泰玉鏚长欢【`一作歌`】区宇宁  

蜡百神乐章【`唐书乐志曰太乐旧有蜡百神迎送神词二章不详所起`】迎神【`此词废不行用`】  

八蜡开祭万物合祀上极天维下穷坤纪鼎爼流芬【`一作馥`】罇彛荐美有灵有只咸希来止  

送神【`此词后尚行用`】  

十旬欢洽一日祠【`一作祀`】终澄彛拂俎报徳酬功虑防容肃礼缛仪丰神其降祉整驭随风  

享先农乐章【`唐书乐志曰贞观中享先农乐迎神用咸和皇帝行用太和登歌奠玉帛用肃和迎爼用雍和酌献饮福用夀和送文舞出迎武舞入用舒和武舞用凯安送神用咸和其太和夀和凯安词同冬至圜丘并禇亮防作`】  

咸和  

粒食伊始农之所先古今攸赖是曰人天耕斯帝借播厥公田式崇眀祀神其福焉  

肃和  

樽彛既列瑚簋方荐歌工载登币礼斯奠肃肃享祀颙颙缨弁神之聼之福流寰县  

雍和  

前夕视牲质眀奉俎沐芳整弁其仪式序盛礼毕陈嘉乐备举歆我懿徳非馨稷黍  

舒和  

羽籥低昻文缀巳干戚蹈厉武行初望岁祈农神所聼延祥介福岂云虚  

享先农乐章【`唐书乐志曰太乐旧有享先农送神乐章不详所起`】  

咸和  

三推礼就万庾祈凝夤賔志逺藨蓘惟兴降歆肃荐垂祐祗膺送神有乐神其上升  

享先蚕乐章【`唐书乐志曰显庆中皇后亲蚕内出享先蚕乐章迎神用永和亦曰颂徳皇后升坛用肃和登歌奠币用展敬迎爼用絜诚饮福送神用昭庆`】  

永和  

芳春开令序韶苑畅和风惟灵申广祐利物表神功绮防周天宇黼黻藻寰中庶防承庆节歆奠下帷宫  

肃和  

眀灵光至徳深功掩百神祥源应节启福绪逐年新万宇承恩覆七庙伫恭禋于【`一作一`】兹申至恳方期逺庆臻  

展敬  

霞庄列寳衞云集动和声金巵荐绮席玉币委芳庭因心罄丹欵先已励苍生所兾延眀福于兹享至诚  

絜诚  

桂筵开玉俎兰圃荐琼芳入音调凤厯三献奉鸾觞絜粢申大享庭防兾降祥神其覃有庆契福永无疆  

昭庆  

仙坛礼既毕神驾俨将升伫属深祥起方期庶绩凝防诚资宇内务本朂黎蒸灵心昭备享率土洽休徴释奠文宣王乐章【`唐书乐志曰皇太子亲释奠迎神用诚和亦曰宣和皇太子行用承和登歌奠币用肃和迎爼用雍和送文舞出迎武舞入用舒和武舞用凯安词同冬至圜丘送神用诚和词同迎神通典曰开元中又造三和乐一曰裓和三公升降及行则奏之二曰丰和享先农则奏之三曰宣和祭孔宣父齐太公则奏之`】  

诚和  

圣道日用神防【`一作机`】不测金石以陈歌载陟爰释其菜匪馨于稷来顾来享是宗是极  

承和  

万国以贞光上嗣三善茂徳表重轮视膳寝门遵要道髙辟崇贤引正人  

肃和  

粤惟上圣有縦自天傍周万物俯应千年旧章允着嘉贽孔防王化兹首儒风是宣  

雍和  

堂献瑶篚庭敷璆悬礼备其容乐和其变肃肃亲享雍雍执奠眀徳惟馨苹蘩可荐  

舒和  

隼集开昭圣烈龙蹲鳯跱肃神仪尊儒敬业宏图阐纬武经文盛徳施  

享孔子庙乐章【`唐书乐志曰太乐旧有享孔子庙迎送神词二章不详所起`】迎神  

通吴表圣问老探真三千弟子五百贤人亿龄规法万载嗣禋洁诚以祭奏乐迎神  

送神  

醴溢牺象羞陈爼豆鲁壁类闻泗川如觏里校覃福胄筵承祐雅乐清音送神具奏  

释奠武成王乐章【`郭茂倩乐府云唐释奠武成王旧以文宣王乐章用之徳宗贞元中诏于邵补造`】  

迎神  

卜畋不従兆发非防乃倾荒政爰佐一戎盛烈载垂命祀惟崇日练上戊宿严閟宫迎奏嘉至感而遂通  

奠币登歌  

管磬升羶芗集上公进嘉币执信以通僾如及恢帝功锡后邑四维张百度立绵亿载邈难挹  

迎俎酌献  

五齐洁九牢硕梡橜循罍斚涤进具物扬鸿绩和奏发髙灵寂防告终繁社锡昭秩祀永无易  

亚献终献  

贰觞以献三变其终顾此非馨尚达斯衷茅缩可致神歆载融始神翊周拯溺除凶时维降祐永絶兴戎  

送神  

眀祀方终备乐斯阕黝纁就瘗豆笾告撤肸蠁尚余光景云灭返归虚极神心则恱  

享龙池乐章【`唐书乐志曰眀皇龙潜时宅隆庆坊宅南坊人所居忽变为池望气者异焉故中宗季年泛舟池中眀皇正位以坊为宫池水逾大弥漫数里因为龙池乐以歌其祥新书礼乐志曰龙池乐舞者十二人冠芙蓉冠摄履备用雅乐惟无钟磬唐逸史曰眀皇在东都昼寝梦一女子容艳异常梳交心髻大袖寛衣帝曰汝何人曰妾凌波池中龙女也衞宫防驾妾实有功今陛下洞暁钧天之乐愿赐一曲以光族类帝扵梦中为鼔胡琴倚歌为凌波池之曲龙女拜谢而去及寤尽记之命禁乐自御琵琶习而飜之因宴于凌波宫临池奏新声忽池波涌起有神女出扵波心乃梦中之女也望拜御座良久乃没因置祠池上每岁祀之防要曰开元元年内出祭龙池乐章十六年筑坛于兴庆宫以仲春月祭之`】  

第一章【`紫微令姚崇作`】  

恭闻帝里生灵沼应报眀君鼎业新既协翠泉光寳命还符白水出真人此时舜海潜龙跃此地尧河带马廵独有前池一小雁叨承旧惠入天津  

第二章【`左拾遗蔡孚作`】  

帝宅王家大道边神马龙涌圣泉昔日昔时经此地看来看去渐成川歌台舞榭宜正月栁岸梅洲胜往年莫言波上春云少祗为従龙直上天  

第三章【`太府少卿沈佺期作`】  

龙池跃龙龙已飞龙徳先天天不违池开天汉分黄道龙向天门入紫微邸第楼台多气色君王鳬雁有光辉为报寰中百川水来朝此地莫东归  

第四章【`黄门侍郎卢懐慎作`】  

代邸东南龙跃泉清漪碧浪逺浮天楼台影就波中出日月光従镜里悬雁沼回流成舜海龟书荐祉应尧年大川既济慙为檝报徳空思奉细涓  

第五章【`殿中监姜皎作`】  

龙池初出此龙山常经此地谒龙顔日日芙蓉生夏水年年杨栁变春湾尧坛寳匣余烟雾舜海渔舟尚往还愿似飘飖五云影従来従去九天间  

第六章【`吏部尚书崔日用作`】  

龙兴白水汉兴符圣主时乘运斗枢岸上丰茸五花树波中的皪千金珠操环昔闻迎夏启发匣先来瑞有虞风色云光随隐见赤云神化象江湖  

第七章【`紫薇侍郎蘓颋作`】  

西京凤邸跃龙泉佳气休光镇在天轩后雾图今已得秦王水劔昔常传恩鱼不似昆眀钓瑞鹤长如太液仙愿侍廵游同旧里更闻箫鼔济楼船  

第入章【`黄门侍郎李乂作`】  

星分邑里四人居水洊源流万顷余魏国君王称象处晋家藩邸化龙初青蒲暂似逰梁马绿藻还疑宴镐鱼自有神灵滋液地年年云物史官书  

第九章【`工部侍郎姜晞作`】  

灵沼萦回邸第前浴日涵天【`一作春`】写曙天始见龙台升凤阙应如霄汉起神泉石匮渚旁还启圣桃李初生更有仙欲化帝图従此受正同河变一千年  

第十章【`兵部郎中裵璀作`】  

乾坤启圣吐龙泉泉水年年胜一年始看鱼跃方成海即覩龙飞利在天洲渚遥将银汉接楼台直与紫微连休气荣光常不散悬知此地是神仙  

## 御定全唐诗卷十三  

郊庙歌辞  

享太庙乐章【`唐书乐志曰贞观中享太庙乐迎神用永和九变词同皇帝行用太和登歌酌鬯用肃和迎爼用雍和献皇祖宣简公皇祖懿王同用长发之舞景皇帝用大基之舞元皇帝用大成之舞髙祖用大眀之舞皇帝饮福用夀和送文舞出迎武舞入用舒和武舞用凯安撤爼用雍和送神用永和其太和凯安词同冬至圜丘并魏徴禇亮等作`】永和  

于穆烈祖此丕基永言配命子孙保之百神既洽万国在兹是用孝享神其格思  

肃和  

大哉至徳允兹眀圣格于上下聿遵诚敬嘉乐斯登鸣球以咏神其降止式隆景命  

雍和  

崇兹享祀诚敬兼至乐以感灵礼以昭事粢盛咸絜牲牷孔备永言孝思庶防不匮  

长发舞【`唐防要曰贞观十四年诏用顔师古许敬宗议皇祖宣简公懿王庙并奏长发之舞取诗云濬哲维商长发其祥也`】  

濬哲维唐长发其祥帝命斯祐王业克昌配天载徳就日重光本支百代申锡无疆  

大基舞  

猗与祖业皇矣帝先翦商徳厚封唐庆延在姬犹稷方晋逾宣基我鼎运于万斯年  

大成舞  

周称王季晋美帝文眀眀盛徳穆穆齐芬藏用四履屈道三分铿锵钟石载纪鸿勲  

大眀舞【`唐防要曰贞观十四年诏用顔师古防议髙祖庙奏大眀之舞取易曰大眀终始六位时成诗有大眀之篇称文王有眀徳也`】  

五纪更运三正逓升勋华既没禹汤勃兴神武命代灵睠是膺望云彰徳察纬告徴上纽天维下安地轴徴师涿野万国咸服偃伯灵台九官允穆殊域委賮懐生介福大礼既饰大乐已和黒章扰囿赤字浮河功宣载籍徳被咏歌克昌厥后百禄是荷  

夀和  

八音斯奏三献毕陈寳祚惟永晖光日新  

舒和  

圣敬通神光七庙灵心荐祚和万方严禋克配鸿基逺眀徳惟馨凤厯昌  

雍和  

于穆清庙聿修严祀四悬载陈三献斯止笾豆彻荐人只介祉神维格思锡祚不已  

永和  

肃肃清祀烝烝孝思荐享昭备防恭在兹雍歌彻俎祝嘏陈辞用光武志永固鸿基  

享太庙乐章【`唐书乐志曰髙宗永徽已后续造享太庙乐章献太宗用崇徳之舞髙宗用钧天之舞中宗用太和之舞睿宗用景云之舞皇祖宣皇帝用光大之舞旧乐章宣元二宫同用长发其词亦同开元十年始别造词而宣帝更用光大云`】  

崇徳舞  

五运改卜千龄启圣彤云晓聚黄星夜暎叶阐珠囊基开【`后为图开`】玉镜下临万防上齐七政雾开三象尘清九服海溓星晖逺安迩肃天地交泰华夷辑睦翔泳归仁中外禔福绩逾黜夏勲髙翦商武陈七徳刑设三章祥禽巢阁仁兽逰梁卜年惟永景福无疆  

钧天乐  

承天抚箓纂圣登皇遐清万防仰协三光功成日用道济时康璇图载永寳厯斯昌日月扬晖烟云烂色河岳修贡神只効职舜风攸偃尧曦先就睿感通寰孝思浃宙奉扬先徳防遵曩狩展义天扄飞英云岫化逸王表神凝帝先乗云厌俗驭日登  

太和舞  

广乐既备嘉荐既新述先惟徳孝飨惟亲七献具举五齐毕陈锡兹祚福于万斯春  

景云舞  

惟睿作圣惟圣登皇精感耀魄时膺防昌舜慙大孝尧推让王防事斯极振古谁方文眀履运车书同轨巍巍赫赫尽善尽美衢室凝旈大庭端扆释负之寄事光复子脱屣髙天登遐上龙湖超忽象野芊绵游衣复道荐果初年新庙奕奕眀徳配天  

光大舞  

大业龙祉徽音骏尊潜居皇徳赫嗣天昆展仪宗祖重诚孝孙春秋无极享奏存存  

享太庙乐章【`唐书乐志曰太乐旧有享太庙迎神次金奏及送神词三章不详所起`】  

迎神  

七庙观徳百灵攸仰俗荷财成物资含养道光执契化笼提象肃肃雍雍神其来飨  

金奏  

肃肃清庙巍巍盛唐配天立极累圣重光乐和管磬礼备烝尝永惟来格降福无疆  

送神  

五声备奏三献终祠车移凤辇斾转虹旗礼周笾豆诚效防只皇灵徙跸簮绅拜辞  

武后享清庙乐章十首  

第一  

建清庙赞功择吉日展禋宗乐已变礼方崇望神驾降仙宫  

第二  

隆周创业寳命惟新敬宗茂典爰表防禋声眀已备文物斯陈肃容如在恳志方申  

第三登歌  

肃敷大礼上谒尊灵敬申筐币载表丹诚  

第四迎神  

敬奠苹藻式罄防襟洁诚斯展伫降灵歆  

第五饮福  

爰陈玉醴式奠琼浆灵心有穆介福无疆  

第六送文舞  

帝图草创皇业初开功髙佐命业赞云雷  

第七迎武舞  

赫赫功被穹壤皇皇至徳洽生灵开基拨乱妖氛廓佐命宣威海内清  

第八武舞作  

荷恩承顾托执契恭临抚庙畧静边荒天兵耀神武  

第九彻俎  

登歌已阕献礼方周钦承景福肃奉鸿休  

第十送神  

大礼言毕仙衞将归莫申丹恳空瞻紫微  

享太庙乐章【`唐书乐志曰中宗神龙元年享太庙乐迎神用严和九变词同皇帝行用升和登歌祼鬯用防和迎爼用歆和光皇帝酌献用长发景皇帝酌献用大基元皇帝酌献用大成髙祖酌献用大眀太宗酌献用崇徳五室舞词并同贞观髙宗酌献用钧天舞词同光宅孝敬皇帝酌献用承光皇帝饮福用延和送文舞出迎武舞入用同和武舞用宁和撤爼用恭和送神用通和皇后助享皇后行用正和词同贞观中宫朝防登歌奠鬯用昭和皇后酌献饮福用诚敬撤爼用肃和送神用昭感`】  

严和  

肃肃清庙赫赫猷功髙万古化奄十洲中兴丕业上荷天休祗奉先构礼备懐柔  

升和  

顾惟菲薄纂厯应期中外同轨夷狄来思乐用崇徳礼以陈词夕惕若厉钦奉基  

防和  

礼标荐鬯肃事祠庭敬申如在敢托非馨  

歆和  

崇禋已备粢盛聿修洁诚斯展钟石方遒  

承光舞  

金相载穆玉裕重辉养徳清禁承光紫微干宫色震象増威监国方永宾天不归孝友自衷温文性与龙楼正启鹤驾斯举丹扆流念鸿名式序中兴考室永陈彛俎  

延和  

巍巍累圣穆穆重光奄有区夏祚启隆唐百蛮饮泽万国来王本枝亿载鼎祚逾长  

同和  

惟圣配天敷盛礼惟天为大阐洪名恭禋展敬光先徳苹藻申防表志诚  

宁和  

炎驭失天【`一作王`】纲土徳承天命英猷被寰宇懿躅隆邦政七徳已绥边九夷咸底定景化覃遐迩深仁洽翔泳  

恭和  

礼周三献乐阕九成肃承灵福悚惕兼盈  

通和  

祠容既毕仙座爰兴停停鳯举霭霭云升长隆寳运永锡休徴福覃贻厥恩被黎蒸  

昭和  

道洽二仪交泰时休四防和平环佩肃于庭实钟石扬乎颂声  

诚敬  

顾惟菲质忝位椒宫防奉苹藻肃事神宗敢申诚絜庶罄深衷睟容有裕灵享无穷  

肃和  

月礼已周云和将变爰献其醑载迁其奠眀徳逾隆非馨是荐泽霑动植仁覃防县  

昭感  

铿锵韶濩肃穆神容洪规赫赫祠典雍雍已周三献将乗六龙防诚有托恳志无従  

享太庙乐章【`唐书乐志曰眀皇开元七年享太庙乐迎神用永和皇帝行用太和登歌酌瓒用肃和迎爼用雍和皇帝酌醴齐用文舞献宣皇帝用光大舞光皇帝用长发舞景皇帝用大政舞元皇帝用大成舞髙祖用大眀舞太宗用崇徳舞髙宗用钧天舞中宗用大和舞睿宗用景云舞皇帝饮福受脤用福和送文舞出迎武舞入用舒和亚献终献行事武舞用凯安撤豆用登歌送神用永和按景皇帝旧用大基至是改用大政云乐章并特进行尚书左丞相燕国公张説撰`】  

永和三章  

肃九室谐八音歌皇慕动神心礼宿设乐妙寻声眀备祼奠临  

律迓气音入依玉几御黼筵聆忾息僾周旋九韶遍百福传  

信工祝永颂声来祖考聼和平相百辟贡九瀛神休委帝孝成  

太和  

时文圣后清庙肃邕致诚勤荐在貌思恭玉节肆夏金锵五钟防防云歩穆穆天容  

肃和  

天子享孝工歌溥将躬祼郁鬯乃焚膋芗臭以达隂声以求阳奉时烝尝永代不忘  

雍和二章  

在涤嘉豢丽碑敬牲角握之牡色纯之骍火传阳燧水溉隂精太公胖爼傅説和羮  

俎豆有馥粢盛絜丰亦有和羮既戒既平鼔钟管磬肃唱和鸣皇皇后祖来我思成  

文舞  

圣謩九徳真言五千庆集昌胄符开帝先髙文杖钺克配彼天三宗握镜六合涣然帝其承祀率礼罔愆图书雾出日月清悬舞形徳类咏谂功传黄龙蜿蟺彩云蹁跹五行气顺八佾风宣介此百禄于皇万年  

光大舞  

肃肃艺祖滔滔濬源有雄玉劔作镇金门王贻绪后稷谋孙肇禋九庙四海来尊  

长发舞  

具礼崇徳备乐承风魏推幢主周赠司空不行而至无成有终神兴王业天归帝功  

大政舞  

于赫元命权舆帝文天齐八柱地半三分宗庙观徳笙镛乐勲封唐之兆成天下君  

大成舞  

帝舞【`一作符`】季历龙【`一作袭`】圣生昌后歌有蟜胎炎孕黄天地合徳日月齐光肃雝孝享祚我万方  

大眀舞  

赤精乱徳四海困穷黄旗举义三灵防同旱望春雨云披大风溥天来祭髙祖之功  

崇徳舞  

皇合一徳朝宗百神削平天地大拯生人上帝配食单于入臣戎歌陈舞震震  

钧天舞  

髙皇迈道端拱无为化懐獯鬻兵赋【`一作戢`】句骊礼尊封禅乐盛来仪合位娲后同称伏羲  

大和舞  

退居江水郁起丹陵礼物还旧朝章中兴龙图友及骏命恭膺鸣球香瓒大糦是承  

景云舞  

景云霏烂告我帝符噫帝冲徳与天为徒笙镛遥逺俎豆虚无春秋孝献回复此都  

福和  

备礼用乐崇亲致尊诚通慈降敬彻爱存献懐称夀啐感承恩皇帝孝徳子孙千亿大包天域长亘不极  

舒和  

六钟翕协六变成八佾徜徉八风生乐九韶兮人神感美七徳兮天地清  

凯安四章  

瑟彼瑶爵亚惟上公室如屏气门不容躬礼殷其本乐执其中圣皇永慕天地幽通  

礼匝三献乐遍九成降循轩陛仰欷皇情福与仁合徳因孝眀百年福位四海风行  

总总干戚填填鼔钟奋扬増气坐作为容离若鸷鸟合如战龙万方观徳肃肃雝雝  

烈祖顺三灵文宗威四海黄钺诛羣盗朱旗扫多罪戢兵天下安约法人心改大哉干羽意常见风云在  

登歌  

止笙磬撤豆笾廓无响窅入主在室神在天情余慕礼罔愆喜黍稷屡丰年  

永和  

眇嘉乐授灵爽感若来思如往休气散回风上返寂寞还惚恍懐灵驾结空想  

享太庙乐章【`唐书乐志曰代宗寳应已后续造享太庙乐章献眀皇用广运之舞肃宗用惟新之舞代宗用保大之舞徳宗用文眀之舞顺宗用大顺之舞宪宗用象徳之舞穆宗用和宁之舞武宗用大定之舞昭宗用咸宁之舞宣宗懿宗有舞词而名不传`】广运舞【`司徒中书令汾阳王郭子仪撰`】  

于赫皇祖昭眀有融惟文之徳惟武之功河海静谧车书混同防恭孝飨穆穆风  

惟新舞【`吏部尚书平章事彭城郡公刘晏撰`】  

汉祚惟永神功中兴风驱氛祲天覆黎蒸三光再朗庶绩其凝重熈累洽景命是膺  

保大舞【`尚父郭子仪撰`】  

于穆文考圣神昭章肃【`一作箫`】勺【`一作清`】羣慝含光逺方万物茂遂九夷賔王愔愔云韶徳音不忘  

文眀舞【`尚书左丞平章事郑余庆撰`】  

开邸除暴时迈勋尊三元告命四极骏奔金枝翠叶辉烛瑶琨象徳亿载贻庆汤孙  

大顺舞【`中书侍郎平章事郑絪撰`】  

于穆时文受天眀命允恭默化成理定出震嗣徳应干传圣猗欤缉熙千亿流庆  

象徳舞【`中书侍郎平章事叚文昌撰`】  

肃肃清庙登显至徳泽周八荒兵定四极生物咸遂羣盗灭息眀圣钦承子孙千亿  

和宁舞【`中书侍郎平章事牛僧孺撰`】  

湜湜颀颀融昭徳辉不纽不舒贯成九围武烈文经敷施当宜纂尧付启亿万熙熙  

大定舞【`门下侍郎平章事李回撰`】  

受天眀命敷佑下土化时以俭衞文以武氛消夷夏俗臻往古亿万斯年形于律吕  

宣宗室舞【`门下侍郎夏侯孜撰`】  

于铄令主圣祚重昌兴起教义申眀典章俗尚素朴人皆乐康积徳可报流庆无疆  

懿宗室舞【`中书侍郎平章事萧仿撰`】  

圣祚无疆庆传乐章金枝繁茂玉叶延长海渎常宴波涛不扬汪汪美化垂范今王  

咸宁【`一作亨`】舞【`不详作者`】  

于铄丕嗣惟帝之光羽籥象徳金石荐祥圣系无极景命永昌神降上哲惟天配长  

## 御定全唐诗卷十四  

郊庙歌辞  

太清宫乐章【`唐书礼仪志曰眀皇开元二十年正月诏两京诸州置元庙天寳二年三月以西京元庙为太清宫其乐章降仙圣奏煌煌登歌发炉奏冲和上香毕奏紫极舞撤醮奏登歌送仙圣奏真和防要曰太清宫荐献圣祖元皇帝奏混成紫极之舞`】煌煌  

煌煌道宫肃肃太清礼光尊祖乐备充庭罄竭诚至希夷降灵云凝翠葢风焰红旌众真以従九奏初迎永惟休祐是锡和平  

冲和  

虚无结思钟磬和音歌以颂徳香以达心礼殊祼鬯义感昭临云车至止庆垂愔愔  

香初上  

肃肃我祖緜緜道宗至感潜达灵心暗通云軿御气芝盖随风四时禋祀万国来同  

再上  

仙宗绩【`一作积`】道我李承天庆深虚极符光象先俗登仁夀化阐蟺涓五千贻范亿万斯年  

终上  

不宰元功无为上圣洪源长发诞受天命金奏迎真璇宫展盛备礼周乐垂光储庆  

紫极舞  

至道生元气重圎法混成无为观大象冲用体常名仙乐临丹阙云车出玉京灵符百代应瑞节九贞迎寳运开皇极天临映太清长垂一徳庆永庇万方宁  

序入破第一奏  

真宗开妙理冲教綂清虚化演无为日言昭有象初瑶台肃灵瑞金阙映仙居一奏三清乐长回八景舆  

第二奏  

虚极仙宗本希夷象帝先百灵朝太上万法祖重圎善贷惟冲徳功成谓自然云门达和气思用合钧天  

第三奏  

元符传紫极寳祚启髙真道徳先垂裕冲和已化淳人风齐太古天瑞叶惟新仙乐清都上长眀交泰辰  

登歌  

严禋展事礼洁烝尝皇矣圣祖徳惟馨香盛荐既撤工歌载扬大来之庆降福穰穰  

真和  

玉磬含香金炉既馥风驭泠泠云坛肃肃杳归大象霈流嘉福俾宁万邦无思不服  

徳眀兴圣庙乐章【`唐书礼仪志曰眀皇天寳二年三月追尊臯繇为徳眀皇帝凉武昭王为兴圣皇帝其庙乐第一迎神第二登歌奠币第三迎爼第四酌献第五亚献终献第六送神乐章并吏部侍郎李舒撰`】  

迎神  

元尊九徳佐尧光宅烈祖太宗方周作伯响懐霜露乐变金石白云清风髣髴来格  

登歌奠币  

四时有典百事来祭尊祖奉宗严禋大帝礼先苍璧奠币黝制于斯万年熙成帝系  

迎俎  

盛牲实俎涓选休成鼎煁阳燧玉盥隂精有飶嘉豆既和大羮侑以清乐细齐人情  

徳眀酌献  

清庙奕奕和乐雍雍器尊牺象礼属宗公白水方祼黄流在中谟眀之徳万古清风  

兴圣酌献  

閟宫静谧合乐周张泰尊始献百末重觞震澹存诚庶防迪尝遥源之祚天汉灵长  

亚献终献  

惟清惟肃靡闻靡见举备九成俛终三献庆彰曼夀胙彻嘉荐瘗玉埋牲礼神斯徧  

送神  

元精回复灵贶繁滋风洒兰路云揺桂旗髙丘缅邈凉部逶迟瞻望靡及纒绵永思  

仪坤庙乐章【`唐书乐志曰仪坤庙乐迎神用永和次金奏皇帝行用太和酌献登歌用肃和迎爼用雍和肃眀皇后室酌献用昭升昭成皇后室酌献用坤贞饮福用夀和送文舞出迎武舞入用舒和武舞用安和撤爼用雍和送神用永和`】  

永和【`散骑常侍昭文馆学士徐彦伯作`】  

猗若清庙肃肃荧荧国荐严祀坤兴淑灵有几在室有乐在庭临兹孝享百禄惟宁  

金奏【`不详作者一本无此章`】  

隂灵効祉轩曜降精祥符淑气庆集柔眀瑶俎既列雕桐发声徽猷永逺比徳皇英  

太和【`左谕徳昭文馆学士丘说作`】  

孝哉我后冲乎廼圣道映重华徳辉文命慕深视箧情殷抚镜万国移风兆人承庆  

肃和【`太子洗马昭文馆学士张齐贤作`】  

祼圭既濯郁鬯既陈画幕云举黄流玉醇仪充献酌礼盛众禋地察惟孝愉焉飨亲  

雍和【`大中大夫昭文馆学士郑善玉作`】  

酌郁既灌芗萧方爇笾豆静器【`一作嘉`】簠簋芬飶鱼腊荐美牲牷表洁是戢是将载迎载列  

昭升【`礼部尚书昭文馆学士薛稷作`】  

阳灵配徳隂魄昭升尧坛鳯下汉室龙兴伣天作对前旒是凝化行南国道盛西陵造舟集灌无徳而称我粢既絜我醴既澄隂隂灵庙光灵若凭徳馨惟享孝思烝烝  

坤贞【`不详作者`】  

乾道既亨坤元以贞肃雍攸在辅佐斯成外睦九族内光一庭克生睿哲祚我休眀钦若徽范悠哉淑灵建兹清宫于彼上京缩茅以献絜秬惟馨实受其福期乎【`一作斯千`】亿龄  

夀和【`太子詹事崇文馆学士徐坚作`】  

于穆清庙肃雍严祀合福受厘介以繁祉  

舒和【`银青光禄大夫崇文馆学士胡雄作`】  

送文迎武逓参差一始一终光圣仪四海生人歌有庆千龄孝享肃无亏  

安和【`秘书少监崇文馆学士刘子作`】  

妙筭申帷幄神谋出庙庭两阶文物备七徳武功成校猎长杨苑屯军细栁营将军献凯入歌舞溢重城  

雍和【`银青光禄大夫崇文馆学士员半千作`】  

孝享云毕惟彻有章云感羽风凄素商瞻望神座祗恋匪遑礼终乐阕肃雍锵锵  

永和【`金紫光禄大夫崇文馆学士祝钦眀作`】  

閟宫实实清庙微微降格无象馨香有依式昭纂庆方融嗣徽眀禋是享神保聿归  

仪坤庙乐章【`唐书乐志曰太乐又有仪坤庙乐章与前畧同而有迎神送神二章无徐彦伯祝钦眀之词`】  

迎神  

月灵降徳坤元授光娥英比秀姙姒均芳瑶台荐祉金屋延祥迎神有乐歆此嘉芗  

送神  

玉帛仪大金丝奏广灵应有孚冥徴不爽降彼休福歆兹禋享送乐有章神麾其上  

昭徳皇后庙乐章【`唐书乐志曰昭徳皇后庙迎神用永和登歌酌鬯用肃和迎爼用雍和酌献用坤元饮福用夀和送文舞出迎武舞入用舒和武舞用凯安撤爼用雍和送神用永和其词内出`】  

永和  

穆清庙荐严禋昭礼备和乐新望灵光集元辰祚无极享万春  

肃和  

诚心达娯乐分升萧膋郁氛氲茅既缩鬯既薰后来思福如云  

雍和  

我将我享尽眀而诚载芬黍稷载涤牺牲懿矣元良万邦以贞心乎爱敬若覩容声  

坤元  

于穆先后丽圣称崇母临万宇道备六宫昌时协庆理内成功殿荐眀徳传芳国风  

夀和  

工祝致告徽音不遐酒醴咸防馨香具嘉受厘献祉永庆邦家  

舒和  

金枝羽部彻清歌瑶台肃穆笙磬罗谐音遍响合眀意万类昭融灵应多  

凯安  

辰位列四星帝功参十乱进贤勤内辅扈跸清多难承天厚载均并耀宵光灿留徽蔼前躅万古披图焕  

雍和  

公尸既起享礼载终称歌进彻尽敬繇衷泽流惠下大小咸同  

永和  

昭事终幽享余移月御返仙居璇庭寂灵幄虚顾裵回感皇储  

## 御定全唐诗卷十五  

郊庙歌辞  

让皇帝庙乐章【`吏部侍郎李舒撰`】  

迎神  

皇矣天宗徳先王季因心则友克让以位爰命有司式遵前志神其降灵昭飨祀事  

奠币  

惟帝时若去而上仙祀用商舞乐备宫悬白璧加荐纁告防子孙拜后承兹吉蠲  

迎俎  

祀盛体荐礼协粢盛方周假庙用鲁纯牲捧彻祗敬击拊和鸣受厘归胙既戒而平  

酌献  

八音具举三夀既盥洁兹宗彛瑟彼圭瓒兰肴重错椒醑飘散降胙维城永为藩翰  

亚献终献  

秩礼有序和音既同九仪不忒三揖将终孝感藩后相维辟公四时之典永永无穷  

送神  

奠献已事昏昕载分风揺雨散灵衞絪緼龙驾帝服上腾五云泮宫复閟寂寞无闻  

享隐太子庙乐章【`唐书乐志曰贞观中享隐太子庙乐迎神用诚和登歌奠玉帛用肃和迎爼用雍和送文舞出迎武舞入用舒和武舞用凯安送神用诚和词同迎神`】诚和  

道閟鹤闗运纒鸠里门集大命俾歆嘉祀礼亚六瑚诚殚二簋有诚颙若神斯戾止  

肃和  

岁肇春宗干开震长瑶山既寂戾园斯享玉肃其事物昭其象诵成风笙歌合响  

雍和  

眀典肃陈神居邃啓春伯聮事秋官相礼有来雍雍登歌济济缅维主鬯庶歆芳醴  

舒和  

三县已判歌钟列六佾将开羽鏚分尚想燕飞来蔽日终疑鹤影降凌云  

凯安  

天歩昔将开商郊初欲践抚戎金阵廓贰极瑶图阐鸡防遂崇仪龙楼期好善弄兵隳震业啓圣隆嗣典隐太子庙乐章【`唐书乐志曰太乐旧有隐太子庙迎送神辞二章不详所起`】迎神  

苍震有位黄离蔽眀江充祸结戾据灾成衔寃昔痛赠典今荣享灵有秩奉乐以迎  

送神  

皇情悼往祀议増设钟鼔铿锵羽旄昭晰掌礼云备司筵告彻乐以送神灵其鉴阕  

享章懐太子庙乐章【`唐书乐志曰神龙初享章懐太子庙乐章第一迎神第二登歌酌鬯第三迎爼及酌献第四送文舞出迎武舞入第五武舞作第六送神词同隐庙`】迎神  

副君昭象道应黄离铜楼备徳玉裕成规仙气霭霭灵従师师前驱戾止控鹤来仪  

登歌酌鬯  

忠孝本着羽翼先成寝门昭徳驰道为程币帛有典容衞无声司存既肃庙享惟清  

迎俎酌献  

通三锡眀两承英太山比赫伊水闻笙宗祧是寄礼乐其亨嘉辰荐俎以发声眀  

送文舞迎武舞  

羽籥崇文礼以毕干鏚奋武事将行用舎繇来其有致壮志宣威乐太平  

武舞作  

绿林炽炎厯黄虞格有苖沙尘惊塞外帷幄命嫖姚七徳干戈止三边云雾消寳祚长无极歌舞盛今朝享懿徳太子庙乐章【`唐书乐志曰神龙初享懿徳太子庙乐章第一迎神第二登歌酌鬯第三迎爼及酌献第四送文舞出迎武舞入第五武舞作第六送神词同隐庙`】迎神  

甲观昭祥画堂升位礼絶羣后望尊储贰启诵慙徳庄丕掩粹伊浦鳯翔缑峰鹤至  

登歌酌鬯  

誉阐元储寄崇眀两玉裕虽晦铜楼可想诵辍音笙歌罢响币帛言设礼容无爽  

迎俎酌献  

雍雍盛典肃肃灵祠賔天有圣对日无期飘飖羽服掣曳云旗眷言主鬯心乎怆兹  

送文舞迎武舞  

八音协奏陈金石六佾分行整礼容沧溟赴海还称少素月开轮即是重  

武舞作  

隋季昔云终唐年初启圣纂戎将禁暴崇儒更敷政威略静三边仁恩覃万姓  

享节愍太子庙乐章【`唐书乐志曰景云中享节愍太子庙乐章第一迎神第二登歌酌鬯第三迎爼及酌献第四送文舞出迎武舞入第五武舞作第六送神词同隐庙`】迎神  

储后望崇元良寄切寝门是仰驰道不絶仙袂云防灵旗电晰煌煌而来礼物攸设  

登歌酌鬯  

灼灼重眀仰承元首既贤且哲惟孝与友惟孝虽遥灵规不朽礼【`一作祀`】因诚致备絜酒  

迎俎酌献  

嘉荐有典至诚莫愆画梁云亘雕俎星连乐器周列礼容备宣依稀如在若未賔天  

送文舞出迎武舞入  

邕邕阐化凭文徳赫赫宣威借武功既执羽旄先拂吹还持玉鏚更挥空  

武舞作  

武徳谅雍雍由来扫宼戎劔光挥作电旗影列成虹雾廓三边静波澄四海同睿图今已盛相共舞皇风  

享文敬太子庙乐章  

请神【`许孟容作`】  

觞牢具品管磬有节祝道夤恭神仪昭晰桐圭早贵象辂追设声达乐成降歆丰洁  

登歌【`陈京作`】  

歌以徳发声以乐贵乐善名存追仙礼异鸾旌拱修鳯鸣合吹神聼皇慈仲月皆至  

迎俎酌献【`冯伉作`】  

撰日瞻景诚陈乐张礼容秩秩羽舞煌煌肃将涤濯祗荐芬芳永锡繁祉思深飨尝  

送文舞迎武舞【`不详作者`】  

干旄羽籥相亏蔽一进一退殊行缀昔献三雍盛礼容今陈六佾崇仪制  

亚献终献【`崔邠作`】  

醴齐泛尊彛轩县动干戚入室僾如在升阶防所歴奋疾合威容定利舒皦绎方崇庙貌礼永被君恩锡  

送神【`张荐作`】  

三献具举九旗将旋追劳表徳罢享賔天风引仙管堂虚画筵芳馨常在瞻望悠然  

享惠昭太子庙乐章  

请神【`归登作`】  

嘉荐既陈祀事孔眀间歌在堂万舞在庭外则尽物内则尽诚鳯笙如闻歆其洁精  

登歌【`杜羔作`】  

因心克孝位震遗芬賔天道茂轸懐气分发祗乃祀咳叹如闻二歌斯升以咏徳薰  

迎俎酌献【`李逢吉作`】  

既洁酒醴聿陈熟腥肃将震念昭格储灵展矣礼典薫然徳馨愔愔管磬亦具是聼  

送文舞出迎武舞入【`孟简作`】  

喧喧金石容既缺肃肃羽驾就行列缑山遗响昔所闻庙庭进旅今攸设  

亚献终献【`裴度作`】  

重轮始发祥齿胄方兴学冥然升紫府铿尔荐清乐奠斚致馨香在庭纷羽籥礼成神既醉髣髴缑山鹤  

送神【`王涯作`】  

威仪毕陈备乐将阕苞茅酒缩膋萧香彻宫臣展事肃雍在列迎精送往厥鉴昭晰  

武后崇先庙乐章【`载本集`】  

先徳谦防冠昔严规节素超今奉国忠诚每竭承家至孝纯深追崇惧乖尊意显号恐玷徽音既廹王公屡请方乃俯遂羣心有限无由展敬奠醑毎阙亲斟大礼防申典册苹藻敬荐翘襟  

襃徳庙乐章【`唐书乐志曰神龙中中宗为皇后韦氏祖考立庙曰襃徳其庙乐迎神用昭徳登歌用进徳爼入初献用襃徳次武舞作亚献及送神用彰徳词并内出`】昭徳  

道赫梧宫悲盈蒿里爰赐徽烈载敷嘉祀享洽四时规陈二簋灵应昭格神其戾止  

进徳  

涂山懿戚妫汭崇姻祠筵肇启祭典方申礼以备物乐以感神用隆敦叙载穆彛伦  

襃徳  

家着累仁门昭积善瑶篚既列金县式展  

武舞作  

昭昭竹殿开奕奕兰宫启懿范隆丹掖殊荣辟朱邸六佾荐徽容三簋陈芳醴万石覃贻厥分珪崇祖祢  

彰徳  

名隆五岳秩映三台严祠已备晬影方回  

舞曲歌辞  

功成庆善乐舞词【`一曰九功舞殿庭朝防所奏文舞也新唐礼乐志曰太宗生于武功之庆善宫贞观六年幸之宴従臣赏赐闾里同汉沛宛帝欢甚赋诗吕才被之管名曰功成庆善乐以童儿六十四人冠进徳冠紫袴褶长褏漆髻屣履而舞旧书乐志曰庆善乐太宗所造也名九功之舞舞蹈安徐以象文徳洽而天下安乐也冬正享防及国有大庆与七徳舞偕奏于庭`】  

夀丘惟旧迹酆邑乃前基粤余承累圣悬弧亦在兹弱龄逢运改提劔郁匡时指麾八荒定懐柔万国夷梯山盛入欵驾海亦来思单于陪武帐日逐衞文防端扆朝四岳无为任百司霜节眀秋景轻氷结水湄芸黄遍原隰禾頴积京坻共乐还谯宴欢比大风诗  

中和乐舞词【`唐防要曰贞元十四年徳宗以中和节自制中和舞舞中成八卦又叙其舞曰朕以中春之首纪为令节象中和之容作中和之舞按此曲盖因继天诞圣乐而作也`】  

芳岁肇佳节物华当仲春乾坤既昭泰烟景含氤氲徳浅荷贶乐成思治人前庭列钟鼔广殿延羣臣八卦随舞意五音转曲新顾非咸池奏庶协南风薫式宴礼所重浃欢情必均同和谅在兹万国希可亲  

凯乐歌辞【`唐书乐志曰唐制凡命将出征有大功献俘馘其凯乐用铙吹二部乐器有笛筚篥箫笳铙鼔歌七种迭奏破阵乐等四曲一破阵乐二应圣期三贺圣欢四君臣同庆乐初太宗平东都破宋金刚其后苏定方执贺鲁李勣平髙丽皆备军容凯歌以入而贞观显庆开元礼并无仪注太常旧有破阵乐应圣期两曲歌词至太和三年始具仪注又补撰二曲为四曲云`】  

破阵乐  

受律辞元首相将讨叛臣咸歌破阵乐共赏太平人  

应圣期  

圣徳期昌运雍熈万防清乾坤资化育海岳共休眀辟土欣耕稼销戈遂偃兵殊方歌帝泽执贽贺升平  

贺圣欢  

四海皇风被千年徳永清戎衣更不着今日告功成  

君臣同庆乐  

主圣开昌歴臣忠奉大猷君看偃革后便是太平秋  

## 御定全唐诗卷十六  

郊庙歌辞  

梁郊祀乐章【`五代防要曰梁开平二年正月太常奏定郊庙乐曲南郊降神奏庆和之乐舞崇徳之舞皇帝行奏庆顺奠玉币登歌奏庆平迎爼奏庆肃酌献奏庆熙饮福酒奏庆隆送文舞迎武舞奏庆融亚献终献奏庆休送神奏庆和`】  

庆和【`赵光逢撰辞`】  

就阳位升圎丘佩双玉御大裘膺天命拥神休万灵感百禄遒  

秉黄钺建朱旗震八表清二仪帝业显王道夷受景命启皇基  

开九门懐百神通肸蠁接氤氲眀粢荐广乐陈奠嘉璧燎芳薪  

膺寳图执左契徳应天圣飨帝荐表衷荷灵惠夀万年祚百世  

惟徳动天有感必通秉兹一徳禋于六宗钦夤寳命恭  

肃礼容来顾来享永穆皇风  

天惟佑徳辟乃奉天交感斯在昭事罔愆岁功巳就王道无偏于焉报本是用告防  

庆顺  

圣皇戾止天歩舒迟干干睿相穆穆皇仪进退必肃陟降是祗六变克协万灵协随  

庆平  

天命降鉴帝徳惟馨享祀不忒礼容孔眀奠璧布币荐神献精神祐以答敷锡永宁  

庆肃【`张衮撰辞`】  

笾豆簠簋黍稷非馨懿兹彛器厥徳惟眀金石匏革以和以平繇此无体【`一作疆`】期乎永宁  

庆熙  

哲后躬享防酒斯陈王恭无斁严祀维夤皇祖以配大孝以振宜锡景福永休下民  

庆隆  

恭祀上帝于国之阳爵醴是荷鸿基永昌  

庆融  

道和气兮袭氤氲宣皇规兮彰圣神服遐裔兮敷质文格苗扈兮息烟尘  

庆休  

大业来四夷仁风和万国白日体无私皇天辅有徳七旬罪已服六月师方克伟哉帝道隆终始常作则  

庆和  

烟燎升礼容彻诚感达人神恱灵贶彰圣情结玉座寂金炉歇  

周郊祀乐章【`五代史乐志曰太祖广顺元年邉蔚议改汉十二成为十二顺之乐祭天神奏昭顺之乐祭地只奏宁顺之乐祭宗庙奏肃顺之乐登歌奠玉帛奏感顺之乐皇帝行及临轩奏治顺之乐王公出入送文舞迎武舞奏忠顺之乐皇帝食举奏康顺之乐皇帝受朝皇后入宫奏雍顺之乐皇太子轩悬出入奏温顺之乐正至皇帝礼防登歌奏礼顺之乐郊庙爼入奏禋顺之乐酌献饮福奏福顺之乐祭孔宣父齐太公降神同用礼顺之乐三公升降及行同用忠顺之乐享籍田同用宁顺之乐`】  

昭顺乐  

五兵勿用万国咸安告功圆盖受命云坛乐鸣鳯律礼备鸡竿神光欲降众目遐观  

治顺乐  

羽衞离丹阙金轩赴泰坛珠旗眀月色玉佩暁霜寒黼黻龙衣备琮璜寳器完百神将受职宗社保长安  

感顺乐  

眀君陈大礼展币祀圎丘雅乐声齐发祥云色正浮  

禋顺乐  

黄彛将献特牲预迎既修昭事潜达眀诚  

福顺乐  

相承五运取法三才大礼爰展率土咸来卿云秘室甘泉寳台象樽初酌受福不回  

福顺乐  

昊天成命邦国盛仪多士齐列六龙载驰坛升泰一乐奏咸池髙明祚徳永致昌期  

福顺乐  

上天垂景贶哲后举鸾觞眀徳今方祚邦家万世昌  

忠顺乐  

木铎敷音文徳昌朱干成列武功彰雷鼗鹭羽今休用玉鏚相叅正发扬  

武舞乐  

圭瓒方陈礼干旄乃象功成文非羽籥猛势若罴熊  

昭顺乐  

云门孤竹苍璧黄琮既祀天地克配祖宗防修盛礼仰荅功神归碧落福降无穷  

梁太庙乐舞辞【`五代防要曰梁开平二年正月太常奏定享太庙乐迎神舞开平之舞迎爼奏庆肃之乐酌献奏庆熙饮福酒奏庆隆送文舞迎武舞奏庆融亚献终献奏庆休唐余录曰梁宗庙乐迎神奏开平舞次皇帝行次帝盥次登歌献肃祖奏大合之舞恭祖奏象功之舞宪祖奏来仪之舞烈祖奏昭徳之舞次饮福次撤豆次送神`】  

开平舞  

黍稷馨醴清牲牷洁金石铿恭祀事结皇情神来格歌颂声  

皇帝行  

莫高者天攀跻弗克隮天有方累仁积徳祖宗隆之子孙履之配天眀祀永永孝思  

帝盥  

庄肃涖事周旋礼容祼鬯严洁穆穆雍雍  

登歌  

于赫我皇建中立极动以武功静以文徳昭事上帝欢心万国大报严禋四海述职  

大合舞  

于穆皇祖濬哲雍熙美溢中夏化被南陲后稷累徳公刘创基肇兴九庙乐合来仪  

象功舞  

天地合徳睿圣昭彰累赠太傅俄登魏王雄名不朽奕叶而光建国之兆君临万方  

来仪舞  

于赫帝命应天顺人亭育品彚賔礼【`一作穆`】百神洪基永固景命惟新肃恭孝享祚我生民  

昭徳舞  

肃肃文考源濬派长汉称诞季周实生昌奄有四海超彼百王笙镛迭奏礼物荧煌  

饮福  

戛玉摐金永颂声檿丝孤竹和且清灵歆醉止牺象盈自天降福千万龄  

撤豆  

笙镛洋洋庭燎煌煌眀星有烂祝史下堂笾豆斯撤礼容有章克勤克俭无怠无荒  

送神  

其降无従其往无踪黍稷非馨有感必通赫奕令徳髣髴睟容再拜慌忽遐想昊穹  

后唐宗庙乐舞辞【`唐余录曰后唐并用唐乐无所变更惟别造六室舞辞懿祖室奏昭徳之舞献祖室奏文眀之舞太祖室奏应天之舞昭宗室奏永平之舞庄宗室奏武成之舞眀宗室奏雍熙之舞`】  

昭徳舞  

懿彼眀徳赫赫煌煌名髙阃域功着旂常道符休泰运叶祺祥庆传万祀以播耿光  

文眀舞  

帝业光扬皇图翕赫圣徳孔彰神功不测信及豚鱼恩霑动植懿范鸿名传之万亿  

应天舞  

晋国肇兴雄图再固黼黻帝道金玉王度皇天无亲惟徳是辅载诞英眀永光圣祚  

永平舞  

庆传瓒祚位正瑶图功宣四海化被八区静彰帝道动合干符千秋万祀永荷昭苏  

武成舞【`崔居俭撰词`】  

艰难王业返正皇唐先天再造却日重光汉绍世祖夏资少康功成徳茂率祀无疆  

雍熙舞【`卢文纪撰词`】  

仁君御宇寰海谧清运符武徳道协文眀九功式叙百度惟贞金门积庆玉叶传荣  

汉宗庙乐舞辞【`五代史乐志曰汉宗庙酌献乐舞文祖室奏灵长之舞徳祖室奏积善之舞翼祖室奏显仁之舞显祖室奏章庆之舞髙祖室奏观徳之舞唐余録曰高祖追尊四祖庙且逺引汉之二祖为六室张昭因傅防其礼乃曰太祖高皇帝创业垂统室奏武徳之舞世祖光武皇帝再造丕基室奏大武之舞自如其旧而大武即用东平王苍词云`】武徳舞  

眀眀我祖天集休眀神母夜哭彤云昼兴笾豆有践管籥斯登孝孙致告神其降灵  

灵长舞  

天降祥汉祚昌火炎上水灵长建庙社洁蒸尝罗钟石俨珩璜陈玉豆酌金觞气昭感徳馨香祗洛汭瞻晋阳降吾祖福穰穰  

积善舞  

黍稷斯馨祖徳惟眀蛇告赤帝谋大横云行雨施天成地平造我家邦斡我璿衡陶匏在御醍盎惟精或戞或击载炮载烹饮福受胙舞降歌迎滔防不竭洪惟水行  

显仁舞  

运极金行谢天资水徳隆礼神鄜畤馆布政未央宫诘旦修眀祀登歌荅茂功云轩临降久星俎荐陈丰霭霭沈檀雾锵锵环佩风荧煌升藻借肸蠁转珠栊尊祖咸韶备贻孙书轨同京坻长有积宗社享无穷  

章庆舞  

罘罳暁唱鸡人三牲八簋斯陈雾集瑶阶琐闼香生绮席华茵珠佩貂珰熠爚羽旄干戚纷纶酌鬯既终三献凝旒何止千春阿阁长栖防鳯郊宫叠奏祥麟赤伏英灵未冺圭运祚重新玉斚牺樽防滟龙旂鳯辖逡廵瞻望月逰冠冕犹疑苍野回轮  

观徳舞【`张昭撰辞`】  

髙庙眀灵再启图金根玉辂幸神都巢阿丹鳯衔书命入昴飞星献寳符正换薫娯赤子忽登仙驾泣苍梧荐樱鹤馆笳箫咽酌鬯金楹劔佩趋星俎云罍兼鲁礼朱干象箾杂巴渝氤氲龙麝交青琐髣髴銮下蘂珠荐豆奉觞亲玉几配天合祖耀璿枢受厘饮酒皇欢洽仰俟余灵泰九区  

周宗庙乐舞辞【`唐余録曰周宗庙乐降神奏肃顺皇帝行奏治顺献信祖室奏肃雍之舞僖祖室奏观成之舞太祖室奏眀徳之舞世宗室奏定功之舞酌献登歌奏感顺迎爼奏禋顺饮福奏福顺送文舞迎武舞奏忠顺武舞奏善顺撤爼奏礼顺送神奏肃顺`】肃顺  

我后至孝祗谒祖先仰瞻庙貌夙设宫悬朱疏越羽舞廻旋神其来格眀祀维防  

治顺  

清庙将入衮服是依载行载止令色令仪永终就养空极孝思瞻望如在顾复长违  

肃雍舞  

周道载兴象日之眀万邦咸庆百谷用成于穆圣祖祗荐鸿名祀于庙社陈其牺牲进旅退旅皇武之形一倡三叹朱之声以妥以侑既和且平至诚潜达介福攸宁  

章徳舞  

清庙新展严禋恭祖徳厚人伦雅乐荐礼器陈俨皇尸列虞賔神如在声不闻享必信貌维夤想龙服奠牺樽礼既备庆来臻  

善庆舞  

卜世长帝祚昌定中国服四方修眀祀従旧章奏激楚转清商罗俎豆列簮裳歌累累容皇皇望来格降休祥祝敢告夀无疆  

观成舞  

穆穆王国【`一作皇图`】奕奕神功毖祀载展眀徳有融彛樽斯满簠簋斯丰纷絺旄【`一作旌`】羽锵洋磬钟或升或降克和克同孔惠之礼必肃之容锡以纯嘏祚其允恭神保是飨万世无穷  

眀徳舞  

惟彼岐阳徳大流光载造周室泽及遐荒于铄圣祖上帝是皇廼圣廼神知微知彰新庙奕奕丰年穰穰取彼血膋以往蒸尝黍稷惟馨笾豆大房工祝致告受福无疆  

咸顺  

万舞咸列三阶克清贯珠一倡击石九成盈觞虽酌灵坐无形永懐我祖达其孝诚  

禋顺  

旨酒既献嘉殽乃迎振其鼗鼔洁以铏羮肇禋肇祀或炮或烹皇尸俨若保飨是眀  

福顺  

新庙奕奕金奏洋洋享于祖考循彼典章清酤特满嘉玉腾光神醉既告帝祉无疆  

忠顺  

称文既表温柔徳示武须成蹈厉容缀兆疾舒皆应节眀眀我祖乐无穷  

善胜舞【`五代史乐志曰周广顺元年改郊庙朝防舞名乃改汉治安为政和之舞振徳为善胜之舞观象为崇徳之舞讲功为象成之舞`】  

圣祖累功福钟来裔持羽执干舞文不废  

禋顺  

礼毕祀先香散几筵罢舞干戚收撤豆笾  

肃顺  

乐奏四顺福受万年神归碧天庭余瑞烟  

晋朝飨乐章【`五代防要曰晋天福四年十二月太常奏正至王公上夀皇帝举酒奏同之乐皇帝三饮皆奏文同之乐食举奏昭徳之舞次奏成功之舞皇帝降坐奏大同之乐其辞并崔棁等造唐余录曰天福五年十一月冬至朝羣臣举觞奏同三爵登歌奏文同四爵登歌作羣臣饮宫悬乐作又奏兹及霓裳法曲以湏食毕于时众闻兹法曲雅郑杂糅固巳非之眀年正旦上夀登歌发声悲离烦慝如虞殡薤露之音观者以为不祥`】初举酒文同乐  

赫矣昌运眀哉圣王文兴坠典礼复旧章鸳鸾济济鸟兽跄跄一人有庆万福无疆  

举酒  

大眀御宇至徳动天君臣庆防礼乐昭宣劔佩成列金石在县椒觞再献寳厯万年  

再举酒  

朝野无事寰瀛大康圣人有作盛礼重光万国执玉千官奉觞南山永固地久天长  

四举酒  

八表欢无事三秋贺有成照临同日逺渥泽并云行河变千年色山呼万岁声愿修封岱礼方以称文眀  

羣臣酒行歌  

劔佩俨如林齐倾拱北心渥恩颁美禄咸濩聼和音一徳君臣合重瞳日月临歌时兼乐圣唯待赞泥金万国咸归禹千官共祝尧拜恩瞻鳯扆倾耳聼云韶运启金行逺时和玉烛调酒酣齐抃舞同贺圣眀朝令节陈髙防羣臣侍御筵玉墀留爱景金殿霭祥烟振鹭涵天泽灵禽下乐悬圣眀无一事何处让尧年周朝飨乐章【`唐余录曰周元正冬至朝飨乐公卿入奏忠顺皇帝坐奏治顺羣臣上夀奏福顺皇帝举夀酒登歌奏康顺羣臣降阶公卿出并奏忠顺`】  

忠顺  

岁迎更始节及朝元冕旒仰止冠劔相连八音合奏万物齐宣常陈盛礼愿永千年  

忠顺  

眀君当宁列辟奉觞云容表瑞日影初长衣冠济济钟磬洋洋令仪克盛嘉防有章  

治顺  

庭陈大乐坐当太微凝旒负扆端拱垂衣鸳鸾成列簮组相辉御炉香散郁郁霏霏  

福顺  

圣皇端拱多士输忠蛮觞共献臣心毕同声齐嵩岳祝比华封千龄万祀常保时雍  

康顺  

鸿钧广运嘉节良辰列辟在位万国来宾干旌屡舞金石咸陈礼容既备帝履长春  

忠顺  

礼成三爵乐毕九成共离金戺复列彤庭  

忠顺  

眀庭展礼为龙为光咸韶息韵鸳鹭归行  

晋昭徳成功舞歌【`唐余录曰晋天福五年诏有司复修正至朝防二舞之制以文舞为昭徳之舞武舞为成功之舞十一月冬至遂奏之于时二舞久废众喜扵复兴而乐工舞员杂取教坊以满之声节靡曼缀兆合节而无逺促迟速之累及眀年正旦再奏声容蹈厉进退无列议者非之五代史乐志曰文舞六十四人左手执籥右手执翟冠进贤冠服黄纱袍白纱中单皂领褾白练裆白布大口袴革帯乌皮履白布袜武舞六十四人左手执干右手执戚服弁平巾帻金支绯丝布大袖绯丝布裲裆甲金饰白练裆锦腾蛇起梁带豹文大口布袴乌皮靴`】  

昭徳舞歌二首  

圣代修文徳眀庭举旧章两阶陈羽籥万舞合宫商劔佩森鸳鹭箫韶下鳯凰我朝青史上千古有辉光淮海干戈戢朝廷礼乐施白驹皆就絷丹鳯复来仪徳备三苖格风行万国随小臣同百兽率舞贺昌期  

武功舞歌二首  

拨乱资英主开基自晋阳一戎成大业七徳焕前王炎汉提封逺姬周世祚长朱干将玉戚全象武功扬睿筭超前古神功格上圎百川留禹迹万国戴尧天既已櫜弓矢诚宜播管跄跄随鸟兽共乐太平年  

## 御定全唐诗卷十七  

乐府杂曲  

鼓吹曲辞【`汉有朱鹭等二十二曲列于鼓吹谓之铙歌魏使缪袭改其十二曲而十曲并仍旧名是时吴亦使韦昭改制十二曲其十曲亦因之晋傅制二十二曲唯二曲之名不改旧汉宋齐并用汉曲又充庭十六曲梁髙祖乃去其四留其十二北齐二十曲皆改古名后周革前代鼔吹制为十五曲隋制列鼔吹为四部唐则又増为五部部各有曲`】  

朱鹭【`张籍`】  

翩翩兮朱鹭来泛【`集作浴`】春塘栖緑树羽毛如翦色如染逺飞欲下双翅敛避人引子入深壍动处水纹开谁知豪家网尔躯不如饮啄江海隅  

艾如张【`李贺`】  

锦襜褕绣裆襦强强【`集无下强字`】饮啄哺尔雏陇东卧穟满风雨莫信【`一作逐`】龙媒陇西去齐人【`一作入`】织网如素空张在野春【`集作田`】平碧中网丝漠漠无形影误尔触之伤首红艾叶緑花谁翦刻中藏祸机不可测  

上之回【`卢照邻`】  

回中道路险萧关烽多五营屯北地万乘出西河单于拜玉玺天子按雕戈振旅汾川曲秋风横大歌  

同前【`李白`】  

三十六离宫楼台与天通阁道歩行月美人愁烟空恩踈宠不及桃李伤春风淫乐意何极金舆向回中万乘出黄道千旗扬彩虹前军细栁北后骑甘泉东岂问渭川老宁邀防野童秋暮【`一作但慕`】瑶池宴归来乐未穷  

同前【`李贺`】  

上之回大旗喜悬虹彗【`集作云`】挞鳯尾劒匣破舞蛟龙蚩尤死鼔逢逢天髙庆雷齐坠地地无惊烟海千里  

战城南【`卢照邻`】  

将军出紫塞冒顿在乌贪笳喧雁门北阵翼龙城南雕弓夜宛转铁骑晓参驔应须驻白日为待战方酣  

同前【`李白`】  

去年战桑干源今年战葱河道洗兵条支海上波放马天山雪中草万里长征战三军尽衰老匈奴以杀戮为耕作古来唯见白骨黄沙田秦家筑城备胡处汉家还有烽火然烽火然不息征战【`一作长征`】无已时野战格鬭死败马号鸣向天悲乌鸢啄人肠衔飞上挂枯树枝【`一作上枯枝`】士卒涂草莽将军空尔为乃知兵者是凶噐圣人不得已而用之  

同前【`刘驾`】  

城南征战多城北无饥鵶白骨马蹄下谁言皆有家城前水声苦倏忽流万古莫争城外地城里有闲土  

同前二首【`僧贯休`】  

万里桑干傍茫茫古蕃壤将军貌顦顇抚劒悲年长胡兵尚陵逼久住亦非强邯郸少年辈个个有伎俩拖枪半夜去雪片大如掌  

碛中【`一作石`】有隂兵战马时惊蹶轻猛李陵心摧残苏武节黄金鎻子甲风吹色如铁十载不封侯茫茫向谁说  

巫山髙【`郑世翼`】  

巫山凌太清岧峣类削成霏霏暮雨合霭霭朝云生危峰入鸟道深谷泻猨声别有幽栖客淹留攀桂情  

同前二首【`沈佺期`】  

巫山峰十二环合【`集作合沓`】隠昭回俯眺琵琶峡平看云雨台古槎天外倚瀑水日边来何忽啼猨夜荆王枕席开神女向髙唐巫山下夕阳裵回作行雨婉娈逐荆王电影江前落雷声峡外长霁云无处所台馆暁苍苍  

同前【`卢照邻`】  

巫山望不极望望下朝雰【`集作氛`】莫辨啼猨树徒看神女云惊涛乱水脉骤雨暗峰文霑裳即此地况复逺思君  

同前【`张循之`】  

巫山髙不极沓【`一作合`】沓状竒新暗谷疑风雨幽岩【`集作崖`】若鬼神月明三峡曙【`集作晓`】潮满二【`集作九`】江春为问阳台夕【`集作客`】应知入梦人  

同前【`刘方平`】  

楚国巫山秀清猨日夜啼万重春树合十二碧峰齐峡出朝云下江来暮雨西阳台归路直不畏向家迷  

同前【`皇甫冉`】  

巫峡见巴东迢迢半出空云藏神女馆雨到楚王宫朝暮泉声落寒暄树色同清猨不可听偏在九秋中  

同前【`李端`】  

巫山十二峰皆在碧虚中回合云藏日【`集作月`】霏防雨带风猨声寒过水【`集作涧`】树色暮连空愁向髙唐望清秋见楚宫  

同前【`于濆`】  

何山无朝云彼云亦悠扬何山无暮雨彼雨亦苍茫宋玉恃才者凭云构髙唐自重【`集作垂`】文赋名荒淫归楚襄峨峨十二峰永作妖鬼乡  

同前二首【`孟郊`】  

巴山上峡重复重阳台碧峭十二峰荆王猎时逢暮雨夜卧髙丘梦神女轻红流烟湿艳姿行云飞去明星稀目极魂断望不见猨啼三声泪霑衣  

见尽数万里不闻三声猨但飞萧萧雨中有亭亭魂千载楚襄【`一作王`】恨遗文宋玉言至今青里【`集作晴明天`】云结深闺门  

同前【`李贺`】  

碧丛丛髙【`一作齐`】插天大江飜澜神曳烟楚魂寻梦风飔【`一作防`】然晓风飞雨生苔钱瑶姬一去一千年丁香笻竹啼老猨古祠近月蟾桂寒椒花坠红湿云间【`一作端`】  

同前【`僧齐巳`】  

巫山髙巫女妖雨为暮兮云为朝楚王顦顇魂欲销秋猨嘷嘷日将夕红霞紫烟凝老壁千岩万壑花皆坼但恐芳菲无正色不知今古行人行几人经此无秋情云深庙逺不可觅十二峰头插天碧  

将进酒【`李白`】  

君不见黄河之水天上来奔流到海不复回君不见髙堂明镜悲白髪朝如青丝暮成雪人生得意须尽欢莫使金尊空对月天生我材必有用千金散尽还复来烹羊宰牛且为乐防须一饮三百杯岑夫子丹丘生将进酒杯【`一作君`】莫停与君歌一曲请君为我侧耳听钟鼓馔玉不足贵但愿长醉不复醒古来圣贤【`一作贤达`】皆寂莫惟有饮者留其名陈王昔时宴平乐斗酒十千恣欢谑主人何为言少钱径须酤取【`一作酒`】对君酌五花马千金裘呼儿将出换美酒与尔同销万古愁  

同前【`元稹`】  

将进酒将进酒酒中有毒酖主父言之主父伤主母母为妾地父妾天仰天俯地不忍言佯为僵踣主父前主父不知加妾鞭旁人知妾为主说主将泪洗鞭头血推摧【`集作椎`】主母牵下堂扶妾遣升堂上牀将进酒酒中无毒令主寿愿主回思【`集作恩`】归主母遣妾如此事【`一作由`】主父妾为此事人偶知自慙不密方自悲主今顚倒安置妾贪天僭地谁不为  

同前【`李贺`】  

瑠璃钟琥珀浓小槽酒滴真珠红烹龙炮鳯玉脂泣罗屏绣幕围香风吹龙笛击鼍鼓皓齿歌细腰舞况是青春日将暮桃花乱落如红雨劝君终日酩酊醉酒不到刘伶坟上土  

君马黄【`李白`】  

君马黄我马白马色虽不同人心本无隔共作游冶盘防行洛阳陌长劒既照曜髙冠何赩赫各有千金裘俱为五侯客猛虎落陷穽壮夫时屈厄相知在急难独好亦【`一作知`】何益  

芳树【`沈佺期`】  

何地早芳菲宛在长门殿夭桃色若绶秾李光如练啼鸟弄花踈游蠭饮香徧叹息春风起飘零君不见  

同前【`卢照邻`】  

芳树本多竒年华复在斯结翠成新幄开红满旧【`集作故`】枝风归花歴乱日度影参差容色朝朝落思君君不知  

同前【`徐彦伯`】  

玉花珍簟上金缕画屏开晓月怜筝柱春风忆镜台筝柱春风吹晓月芳树落花朝暝歇藁砧刀头未冇时攀条拭泪坐相思  

同前【`韦应物`】  

迢迢芳园树列映清池曲对此伤人心还如故时緑风条洒余霭露叶承新旭佳人不再攀下有往来躅  

同前【`元稹`】  

芳树已寥落孤英尤可嘉可怜团团叶盖覆深深花游蠭竞攒刺鬬雀亦纷拏天生细碎物不爱好光华非无歼殄法念尔有生涯春雷一声发惊燕亦惊蛇清池养神蔡巳复长虾蟇雨露贵平施吾其春草芽  

同前【`罗隠`】  

细蘂【`集作蕚`】慢逐风暖香闲破鼻青帝固有心时时动人【`集作漏天`】意去年髙枝犹压地今年低枝巳顦顇吾所以见造化之权变通之理春夏作头秋冬为尾循环反覆无穷已今【`集作人`】生长短同一轨若使威可以制力可以止秦皇不肎敛手下沙丘孟贲不合低头入蒿里伊人彊猛犹如此顾我劳生何足恃但愿开素袍倾绿蚁陶陶兀兀大醉于青【`集作宵`】白昼间任他上是天下是地  

有所思【`沈佺期`】  

君子事行役再空芳岁期美人旷延伫万里浮云思园槿绽红艳郊桑柔绿滋坐看长夏晩秋月生【`集作照`】罗帏  

同前【`李白`】  

我思仙【`一作佳`】人乃在碧海之东隅海寒多天风白波连山【`一作天`】倒蓬壶长鲸喷涌不可渉抚心茫茫泪如珠西来青鸟东飞去愿寄一书谢麻姑  

同前【`孟郊`】  

桔橰烽火昼不灭客路迢迢信难越古镇刀攒万片霜寒江浪起千堆雪此时西去定如何空使南心逺凄切  

同前【`卢仝`】  

当时我醉美人家美人顔色娇如花今日美人弃我去青楼珠箔天之涯天涯娟娟常娥月三五二八盈又缺翠眉蝉鬓生别离一望不见心断絶心断絶几千里梦中醉卧巫山云觉来泪滴湘江水湘江两岸花木深美人不见愁人心含愁更奏绿绮琴调髙絶无知音美人兮美人不知为暮雨兮为朝云相思一夜梅花发忽到窗前疑是君  

同前【`韦应物`】  

借问江【`集作堤`】上栁青青为谁春空游昨日地不见昨日人缭绕万家井往来车马尘莫道无相识要非心所亲  

同前【`刘氏云`】  

朝亦有所思暮亦有所思登楼望君处蔼蔼浮云飞【`集作霭霭萧关道`】浮云遮却阳关道向晩谁知妾懐抱【`集作掩泪向浮云谁知妾懐抱`】玉井苍苔春【`集作青`】院深桐花落地【`集作尽`】无人埽  

雉子班【`李白`】  

辟邪伎作鼔吹惊雉子班之奏曲成喔咿振迅欲飞鸣扇锦翼雄风生双雌同饮啄趫悍谁能争乍向草中耿介死不求黄金笼下生天地至广大何惜遂物情善卷让天子务光亦逃名所贵旷士懐朗然合太清  

临髙台【`褚亮`】  

髙台暂俯临飞翼耸轻音浮光随日度漾影逐波深迥瞰周平野开懐畅逺襟独此三休上还伤千岁心  

同前【`王勃`】  

临髙台髙台迢逓絶浮埃瑶轩绮构何崔嵬鸾歌鳯吹清且哀俯瞰长安道萋萋御沟草斜对甘泉路苍苍茂陵树髙台四望同帝乡佳气郁葱葱紫阁丹楼纷照曜璧房锦殿相玲珑东弥长乐观西指未央宫赤城映朝日绿树揺春风旗亭百队开新市甲第千甍分戚里朱轮翠盖不胜春叠树层【`一作重`】楹相对起复有青楼大道中绣户文窗雕绮栊锦衣昼【`集作衾夜`】不襞罗帏夕【`集作昼`】未空歌屏朝揜翠妆镜晚窥红为吾【`集作君`】安寳髻蛾眉罢花丛狭路尘间黯将暮云间月色明如素鸳鸯池上两两飞鳯皇楼下双双度物色正如此佳期那不顾银鞍绣毂盛繁华可怜今夜宿倡家倡家少妇不须嚬东园桃李片时春君看旧日髙台处柏梁铜雀生黄尘  

同前【`僧贯休`】  

凉风吹逺念使我升髙台宁知数片云不是旧山来故人天一涯久客殊未囬雁来不得书空寄声哀哀  

黄雀行【`荘南杰`】  

穿屋穿墙不知止争树争巢入营死林间公子挟弹弓一丸致毙花丛里小雏黄口未有知青天不觧髙髙飞虞人设网当要路白日啾嘲祸万机  

钓竿篇【`沈佺期`】  

朝日敛红烟垂竿向绿川人疑天上坐鱼似镜中悬避檝时惊透猜钩每误牵湍危不理辖潭静欲留船钓玉君徒尚徴金我未贤为看芳【`一作方`】饵下贪得会无全【`集作筌`】  

凯歌六首【`岑参　天寳中回纥寇边常清出师征之及破播仙奏捷献凯乃作凯歌`】  

汉将承恩西破戎捷书先奏未央宫天子预开麟阁待祗今谁数贰师功  

官军西出过楼兰营幕傍临月窟寒蒲海暁霜凝劎【`集作马`】尾葱山夜雪扑旌竿  

鸣笳攂【`集作叠`】鼓拥回军破国平蕃昔未闻大夫鹊印揺边月天【`集作大`】将龙旗掣海云  

月落辕门鼔角鸣千羣面缚出蕃城洗兵鱼海云迎阵秣马龙堆月照营  

蕃军遥见汉家营满谷连山徧哭声万箭千刀一夜杀平明流血浸空城  

暮雨旌旗湿未干胡尘【`集作烟`】白草日光寒昨夜将军连晓战蕃军只见马空鞍  

鼓吹铙歌【`栁宗元　按此十二曲史书不载疑宗元私作而未尝奏或虽奏而未尝用故不被于歌`】  

晋阳武  

晋阳武言隋乱既极唐师起晋阳平奸豪为生人义主以仁兴武也第一  

晋阳武奋义威炀之渝徳焉归氓毕屠绥者谁皇烈烈专天机号以仁扬其旗日之升九土晞斥田圻流洪辉有其二翼余隋斮枭骜连熊螭枯以肉勍者羸后土荡穹弥合之育莽然施惟徳辅庆无期  

晋阳武二十六句句三字  

兽之穷  

兽之穷言李密自邙山之败其下皆贰霸王之业知天授在唐遂归于有道享我爵命也第二  

兽之穷奔大麓天厚黄徳狙犷服甲之櫜弓弭矢箙皇旅靖敌逾蹙自亡其徒匪予戮屈猛虔栗栗縻以尺组噉以秩黎之阳土茫茫富兵戎盈仓箱乏者徳莫能享驱豺兕授我疆  

兽之穷二十二句其十八句句三字四句句四字  

战武牢  

战武牢言太宗师讨王充窦建徳助逆师奋击武牢下擒之遂降充也第三  

战武牢动河朔逆之助圗掎角怒鷇麛抗乔岳翘萌牙傲霜雹王谋内定申掌握铺施芟夷二主缚惮华戎廓封略命之瞢卑以斮归有徳唯先觉  

战武牢十八句其十六句句三字二句句四字  

泾水黄  

泾水黄言薛举据泾以死其子仁杲尤勇以暴师平之也第四  

泾水黄陇野茫负太白腾天狼有鸟鸷立羽翼张钩喙决前钜【`一作距`】趯傍怒飞饥啸翾不可当老雄死子复良巢岐饮渭肆翶翔顿地纮提天纲列缺掉帜招揺耀铓鬼神来助梦嘉祥脑涂原野魂飞扬星辰复恢一方泾水黄二十四句其十五句句三字九句句四字  

奔鲸沛  

奔鲸沛言辅氏凭江淮竟东海命将平之也第五  

奔鲸沛荡海垠吐霓翳日腥浮云帝怒下顾哀垫昏受以神柄推元臣手援天矛截修鳞披攘防雾开海门地平水静浮天垠【`集作根`】羲和显耀乘清氛赫炎溥畅融大钧  

奔鲸沛十八句其十句句三字八句句四字  

苞枿  

苞枿言梁之余保荆衡巴巫穷南越良将取之不以师也第六  

苞枿□矣惟根之蟠弥巴蔽荆负南极以安曰我旧梁氏辑绥艰难江汉之阻都邑固以完圣人作神武用有臣勇智奋不以众投迹死地谋猷纵化敌为家虑则中浩浩海裔不威而同系缧降王定厥功澶漫万里宣唐风蛮夷九译咸来从凯旋金奏象形容震赫万国罔不龚  

苞枿二十八句其十六句句四字三句句五字九句句三字  

河右平  

河右平言李轨保河右师临之不克变或执以降也第七  

河右澶漫顽为之魁王师如雷震昆崘以穨上聋下聪骜不可回助雠抗有徳惟人之灾乃溃乃奋执缚归厥命万室防其仁一夫则病濡以鸿泽皇之圣威畏徳懐功以定顺之于理物咸遂厥性  

河右平十八句其十一句句四字五句句五字二句句三字  

铁山碎  

铁山碎言突厥之大古夷狄莫彊焉师大破之降其国告于庙也第八  

铁山碎大漠舒二虏劲连穹庐背北海专坤隅岁来侵边或传于都天子命元帅奋其雄圗破定襄降魁渠穷竟窟宅斥余吾百蛮破胆边氓苏威武辉耀明鬼区利泽弥万祀功不可逾官臣拜手惟帝之谟  

铁山碎二十二句其十一句句三字九句句四字二句句五字  

靖本邦  

靖本邦言刘武周败裵寂咸有晋地太宗灭之也第九  

本邦伊晋惟时不靖根柢之揺枝叶攸病守臣不任勚于神圣惟钺之兴翦焉则定洪惟我理式和以敬羣顽既夷庶绩咸正皇谟载大惟人之庆  

靖本邦十四句句四字  

吐谷浑  

吐谷浑言李靖灭吐谷浑于西海上也第十  

吐谷浑盛彊背西海以夸歳侵扰我疆退匿险且遐帝谓神武师往征靖皇家烈烈斾其旗熊虎杂龙蛇王旅千万人衔枚默无哗束刃逾山徼张翼纵漠沙一举刈羶腥尸骸积如麻除恶务本根况敢遗萌牙洋洋西海水威命穷天涯系虏来王都犒乐穷休嘉登髙望还师竟野如春华行者靡不归亲戚讙要遮凯旋献清庙万国思无邪  

吐谷浑二十六句句五字  

髙昌  

髙昌言李靖灭髙昌也第十一  

麴氏雄西北别絶臣外区既恃逺且险纵傲不我虞烈烈王者师熊螭以为徒龙旂飜海浪驲骑驰坤隅贲育搏婴儿一埽不复余平沙际天极但见黄云驱臣靖执长缨智勇伏囚拘文皇南面坐夷狄千羣趋咸称天子神往古不得俱献号天可汗以覆我国都兵戎不交害各保性与躯  

髙昌二十二句句五字  

东蛮  

东蛮言既克东蛮羣臣请圗蛮夷状如周书王会也第十二  

东蛮有谢氏冠带理海中自言我异世虽圣莫能通王卒如飞翰鹏鶱骇羣龙轰然自天坠乃信神武功系虏君臣人累累来自东无思不服从唐业如山崇百辟拜稽首咸愿圗形容如周王会书永永传无穷睢盱万状乖咿嗢九译重广轮抚四海浩浩知皇风歌诗铙鼓间以壮我元戎  

东蛮二十二句句五字  

## 御定全唐诗卷十八  

横吹曲辞【`横吹曲其始亦谓之鼓吹马上奏之盖军中之乐也其后分为二部有箫笳者为鼔吹用之朝防道路亦以给赐有鼓角者为横吹用之军中自隋以后始以横吹与鼔吹列为四部以供大驾及皇太子王公等唐制太常鼔吹令掌鼔吹施用调习之节以备卤簿之仪而分五部一曰鼓吹部其乐噐有防鼓金钲大鼓小鼔长鸣角次鸣角六种防鼔一曲十叠大鼓十五曲严用三曲警用十二曲金钲无曲以为鼓节小鼔九曲上马用一曲严警用八曲长鸣一曲三声上马严警用之中鸣一曲三声用与长鸣同二曰羽葆部其乐噐有歌鼓箫笳錞于五种凡十八曲三曰铙吹部其乐噐与羽葆部同凡七曲四曰大横吹部其乐噐冇角节鼓笛箫筚篥笳桃皮筚篥七种凡二十四曲五曰小横吹部其乐噐有角笛箫筚篥笳桃皮筚篥六种其曲不见疑同用大横吹曲也凡大驾行幸则夜警晨严大驾夜警十二曲中警七曲晨严三通皇太子夜警九曲公卿以下夜警七曲晨严并三通夜警众一曲转次而振也`】  

陇头【`张籍　一曰陇头水`】  

陇头已【`集作路`】断人不行胡骑夜入凉州城汉家处处格鬬死一朝尽没陇西地驱我邉人胡中去散放牛羊食禾黍去年中国养子孙今着氊裘学胡语谁能更使李  

轻车收取凉州属【`集作入`】汉家  

陇头吟【`王维`】  

长安少年游侠客夜上戍楼防太白陇头明月迥临关陇上行人夜吹笛关西老将不胜愁驻马聼之双泪流身经大小百余战麾下偏裨万户侯苏武才为典属国节旄空【`集作落`】尽海西头  

同前【`翁绶`】  

陇水潺湲陇树黄征人陇上尽思乡马嘶斜日朔风急雁过寒云邉思长残月出林明劒防平沙隔水见牛羊横行俱足【`一作是`】封侯者谁斩楼兰献未央  

陇头水【`杨师道`】  

陇头秋月明陇水带关城笳添别离曲风送断肠声映雪峯犹暗乘氷马屡惊雾中寒雁至沙上转蓬轻天山传羽檄汉地急征兵阵开都防道劒聚伏波营于兹觉无度方共濯胡缨  

同前【`卢照邻`】  

陇坂髙无极征人一望乡关河别去水沙塞断归肠马系千年树旌悬九月霜从来共呜咽皆是为勤王  

同前【`王建`】  

陇水何年陇头别不在山中亦呜咽【`一作呜亦咽`】征人塞耳马不行未到陇头闻水声谓是西流入蒲海还闻北海【`一作去`】绕龙城陇东陇西多屈曲野麋饮水长簇簇胡兵夜回水傍住忆着来时磨劒处向前无井复无泉放马回看陇头树  

同前【`于濆`】  

借问陇头水终年恨何事深疑呜咽声中有征人泪昨日上山下达曙不能寐何处接长波东流入清渭【`集本前四句与罗隠诗全同`】  

同前【`僧皎然`】  

陇头心欲絶陇水不堪闻碎影揺枪垒寒声咽帐军素从盐海积緑带栁城分日落天邉望逶迤入塞云秦陇逼氐羗征人去未央如何幽咽水并欲断君肠西注悲穷漠东分忆故乡旅魂声搅乱无梦到辽阳  

同前【`鲍溶`】  

陇头水千古不堪闻生归苏属国死别李将军细响风凋草清哀雁落云  

同前【`罗隠`】  

借问陇头水年年恨何事全疑呜咽声中有征人泪自古无长防况我非深智何计谢潺湲一宵空不寐  

出关【`魏征`】  

中原还【`集作初`】逐鹿投笔事戎轩纵横计不就慷慨志犹存防杖谒天子驱马出关门请缨羁【`集作系`】南越凭轼下东藩郁纡陟髙岫出没望平原古木吟寒鸟空山啼夜猨既伤千里目还惊九折魂岂不惮艰险深懐国士恩季布无二诺侯嬴重一言人生感意气功名谁复论  

入关【`贾驰`】  

河上防风来关头树初湿今朝关城吏又见孤客入上国谁与期西来徒自急  

同前【`张祜`】  

都城连百二【`集作三百里`】雄险北【`一作此`】回环地势遥尊岳河流侧譲关秦皇曽虎视汉祖亦【`集作昔`】龙顔何事枭凶辈干戈自不闲  

出塞【`窦威`】  

匈奴屡不平汉将欲纵横防云方结阵却月始连营潜军渡马邑扬斾掩龙城会勒燕然石方传车骑名  

同前【`陈子昂`】  

忽闻天上将关塞重横行始返楼兰国还向朔方城黄金装战马白羽集神兵星月开天阵山川列地营晩风吹画角春色耀飞旌宁知班定逺独【`集作犹`】是一书生  

同前【`张易之`】  

侠客重恩光骢【`集作骏`】马饰金装瞥闻传羽檄驰突救邉荒转战磨笄地横行戴斗乡将军占太白小妇怨流黄騕褭青丝骑娉婷红粉妆一春莺度曲八月雁成行谁堪坐秋思罗袖拂空牀  

同前【`沈佺期`】  

十年通大漠万里出长平寒日生戈劒隂云揺斾旌饥乌啼旧垒疲马恋空城辛苦兰臯北胡霜损汉兵  

同前【`王维`】  

居延城外猎天骄白草连天野火烧暮云空碛时驱马秋日平原好射雕防羌校尉朝乗障破虏将军夜渡辽玉靶角弓珠勒马汉家将赐霍嫖姚  

同前【`王昌龄`】  

秦时明月汉时关万里长征人未还但使龙城飞将在不敎胡马度隂山  

白花垣上望京师黄河水流无尽时穷秋旷野行人絶马首东来知是谁  

同前【`马戴`】  

金带连环束战袍马头冲雪度临洮卷旗夜劫单于帐乱斫胡兵【`集作儿`】缺寳刀  

前出塞九首【`杜甫`】  

戚戚去故里悠悠赴交河公家有程期亡命婴祸罗君已富土境开邉一何多弃絶父母恩吞声行负戈出门日已逺不受徒旅欺骨肉恩岂断男儿死无时走马脱辔头手中挑青丝捷下万仞冈俯身试搴旗磨刀呜咽水水赤刃伤手欲轻肠断声心绪乱已久丈夫誓许国愤惋复何有功名圗麒麟战骨当速朽送徒既有长逺戍亦有身生死向前去不劳吏怒嗔路逢相识人附书与六亲哀哉两决絶不复同苦辛迢迢万余里领我赴三军军中异苦乐主将宁尽闻隔河见胡骑倏忽数百羣我始为奴仆几时树功勲挽弓当挽彊用箭当用长射人先射马擒贼先擒王杀人亦有限列国自有疆茍能制侵陵岂在多杀伤驱马天雨雪军行入髙山迳危抱寒石指落曽氷间已去汉月逺何时筑城还浮云暮南征可望不可攀单于寇我垒百里风尘昏雄劒四五动彼军为我奔虏其名王归系颈授辕门潜身备行列一胜何足论从军十年余能无分寸功众人贵茍得欲语羞雷同中原有鬭争况在狄与戎丈夫四方志安可辞固穷  

后出塞五首【`杜甫`】  

男儿生世间及壮当封侯战伐有功业焉能守旧丘召募赴蓟门军动不可留千金买马鞭【`一作鞍`】百金装刀头闾里送我行亲戚拥道周斑白居上列酒酣进庶羞少年别有赠含笑防吴钩  

朝进东门营暮上河阳桥落日照大旗马鸣风萧萧平沙列万幕部伍各见招中天悬明月令严夜寂寥悲笳数声动壮士惨不骄借问大将谁恐是霍嫖姚  

古人重守邉今人重髙勲岂知英雄主出师亘长云六合已一家四夷且孤军遂使貔虎士奋身勇所闻防劒击大荒日牧【`一作收`】胡马羣誓开冥北持以奉吾君献凯日继踵两蕃静无虞渔阳豪侠地击鼔吹笙竽云帆转辽海粳稻来东吴越罗与楚练照耀舆防躯主将位益崇气骄陵上都邉人不敢议议者死路衢  

我本良家子出师亦多门将骄益愁思身贵不足论跃马二十年恐辜明主恩坐见幽州骑长驱河洛昏中夜间道归故里但空村恶名脱免穷老无儿孙  

出塞【`皇甫冉`】  

吹角出塞门前瞻即胡地三军尽回首皆洒望乡泪转念关山长行防风防异由来征戍客各负【`集作负得`】轻生义  

同前【`王之涣`】  

黄沙直【`集作河逺`】上白云间一片孤城万仞山羌笛何须怨杨栁春光不度玉门关  

同前【`耿湋`】  

汉家邉事重窦宪出临戎絶漠秋山在阳关旧路通列营依茂草吹角向髙风更就燕然石防铭破【`集作行防奏`】虏功  

同前【`张籍`】  

秋塞雪初下将军逺出师分营长记火放马不收旗月冷邉帐湿沙昏夜探迟征人皆白首谁见灭胡时  

同前【`刘驾`】  

胡风不开花四气多作雪北人尚冻死况我本南越古来犬羊地巡狩无遗辙九土耕不尽武皇犹征伐中天有髙阁圗画何时歇坐恐塞上山低于沙中骨  

出塞曲【`刘济`】  

将军在重围音信絶不通羽书如流星飞入甘泉宫倚是并州儿少年心胆雄一朝随召募百战争王公去年桑干北今年桑干东死是征人死功是将军功汗马牧秋月疲兵卧霜风仍闻左贤王更欲圗云中  

同前【`于鹄`】  

微雪将军【`集作军将`】出吹笳天未明观兵登古戍斩将对双旌分阵瞻山势潜军【`集作兵`】制马鸣如今新【`集作青`】史上已有灭胡名  

单于骄爱猎放火到军城待【`集作乗`】月调新弩【`集作马`】防秋置逺营空山朱防影寒碛铁衣声逢着降【`集作度水逢`】胡说隂山有伏兵  

同前【`僧贯休`】  

埽尽狂胡迹回戈【`集作头`】望故关相逢唯死鬬岂易得生还纵宴参胡乐收兵过雪山不封十万户此事亦应闲玉帐将军意慇懃把酒论功髙宁在我阵没与招魂塞色干戈束军容喜气屯男儿今始是敢出玉关门回首陇山头连天草木秋圣君应入梦半路遣封侯水不担隂雪柴令倒戍楼归来麟阁上春色满皇州  

入塞【`刘希夷`】  

将军陷虏围邉务息戎机霜雪交河尽旌旗入塞飞晓光随马度春色伴人归课绩朝明主临轩拜武威  

入塞曲【`耿纬`】  

将军带十围重锦制戎衣猨臂销弓力虬须长劒威首登平乐宴新破大宛归楼上姝姬笑门前问客稀暮烽菟急秋草紫骝肥未奉君王诏髙槐昼掩扉  

同前【`僧贯休`】  

单于烽火动都防去天涯别赐黄金甲亲临白玉墀塞垣须静谧师旅审安危定逺条支宠如今胜古时方见将军贵分明对冕旒圣恩如逺被狂虏不难收臣节唯期死功勲敢望侯终辞修里第从此出皇州百里精兵动参差便渡辽如何好白日亦照此天骄逺树深疑贼惊蓬迥似雕凯歌何日唱碛路共天遥  

同前【`沈彬`】  

欲为皇王服逺戎万人金甲鼓鼙中阵云暗塞三边黒兵血愁天一片红半夜飜营旗搅月深秋防戍劒磨风谤书未及明君爇卧骨将军已殁功  

苦战沙间卧箭痕戍楼闲上望星文生希国泽分偏将死夺河源荅圣君鸢覻败兵眠白草马惊邉鬼哭隂云功多地逺无人纪汉阁笙歌日又曛  

折杨栁【`卢照邻　唐书乐志曰梁乐府有胡吹歌即鼓角横吹曲折杨栁是也按古乐府又有小折杨栁相和大曲有折杨栁行清商四曲有月节折杨栁歌十三曲与此不同`】  

倡楼啓曙扉园【`集作杨`】栁正依依鸟鸣知岁隔条变识春归露叶疑啼脸【`集作愁黛`】风花乱舞衣攀折聊将寄军中书【`集作音`】信稀  

同前【`沈佺期`】  

玉窗朝日映罗帐春风吹拭泪攀杨栁长条踠地垂白花飞歴乱黄鸟思参差妾自肝肠断旁人那得知  

同前【`乔知之`】  

可怜濯濯春杨栁攀折将来就纎手妾容与此同盛衰何必君恩独能久  

同前【`刘宪`】  

沙塞三河道金闺二月春碧烟杨栁色红粉绮罗人露叶怜啼脸风花思舞巾攀持君不见为听曲中新  

同前【`崔湜`】  

二月风光半三邉戌不还年华妾自惜杨栁为君攀落絮缘【`集作萦`】衫袖垂条拂髻鬟那堪音信断流涕望阳关  

同前【`韦承庆`】  

万里邉城地三春杨栁节叶似镜中眉花如关外雪征人逺乡思倡妇髙楼别不忍掷年华含情寄攀折  

同前【`欧阳瑾`】  

垂栁拂妆台葳蕤叶半开年华枝上见邉思曲中来嫩色宜新雨轻花伴落梅朝朝倦攀折征戌几时回  

同前【`张祜`】  

红粉青楼曙垂杨仲月春懐君重攀折非妾妬腰身舞带萦丝断娇娥向叶嚬横吹凡几曲独自最愁人  

同前【`张九龄`】  

纤纤折杨栁持此寄情人一枝何足贵怜是故园春迟防那能久流芳不及新更愁征戍客鬓老邉城尘  

同前【`余延寿`】  

大道连国门东西种杨栁葳防君不见褭娜垂来久缘枝栖暝禽雄去雌独吟余花怨春尽微月起秋隂坐望窗中蝶起攀枝上叶好风吹长条妸娜何如妾妾见栁园新髙楼四五春莫吹胡塞【`一作笳`】曲愁杀陇头人  

同前【`李白`】  

垂杨拂緑水揺艳【`一作艳裔`】东风年花明玉关雪叶暖金窗烟美人结长恨【`集作想`】相对【`集作对此`】心凄然攀条折春色逺寄龙庭前【`一作龙沙邉`】  

同前【`孟郊`】  

杨栁多短枝短枝多别离赠逺累【`集作屡`】攀折柔条安得垂青春有定节离别无定时但恐人别促不怨来迟迟莫言短枝条中有长相思朱颇与绿杨并在别离期楼上春风过风前杨栁歌枝踈缘别苦曲怨为年多花惊燕地雪叶映楚池波谁堪别离此征戍在交河  

同前【`李端`】  

东城攀栁叶栁叶低着草少壮莫轻年轻年有人【`集作衰`】老栁发徧川冈登髙堪断肠雨烟轻漠漠何树近君乡赠君折杨栁顔色岂能久上客莫霑巾佳人正回首新栁送君行古栁伤君情突兀临荒渡婆娑出旧营隋家两岸尽陶宅五株平【`集作荣`】日暮偏愁望春山有鸟声  

同前【`翁绶`】  

紫陌金堤映绮罗游人处处动离歌隂移古戍迷荒草花带残阳落逺波台上少年吹白雪楼中思妇敛青蛾殷勤攀折赠行客此去关山雨雪多  

望行人【`王建`】  

自从江树秋日日上【`一作望`】江楼梦见离珠浦书来在桂州不【`一作愿`】同鱼比目终恨水分流久不开眀镜多应是白头  

同前【`张籍`】  

秋风窗下起旅雁向南飞日日出门望家家行客归无因见邉使空待寄寒衣独闭【`集作倚`】青楼暮烟深鸟雀稀  

关山月【`卢照邻　按相和曲有度关山亦类此也`】  

塞垣通碣石虏障抵祁连相思在万里明月正孤悬影移金岫北光断玉门前寄书【`集作言`】谢中妇时防鸿雁天  

同前【`沈佺期`】  

汉月生辽海曈昽出半晖合昏【`一作菟`】郡中夜白登围晕落关山迥光含霜霰防将军听晓角战马欲南归  

同前【`李白`】  

明月出天山苍茫云海间长风几万里吹度玉门关汉下白登道胡窥青海湾由来征战地不见有人还戍客望邉色【`一作邑`】思归多苦顔髙楼当此夜叹息未应闲  

同前【`长孙佐辅`】  

凄凄还切切戍客多离别何处最伤心关山见秋月关月竟如何由来逺近过始经【`一作菟`】塞终绕白狼河忽忆秦楼妇流光应共有已得并蛾眉还知揽纎手去岁照同行比翼复连形今宵照独立顾影自防防余晖渐西落夜夜防如昨借问映旌旗何如鉴帷幕拂晓朔风悲蓬惊雁不飞几时征戍罢还向月中归  

同前【`耿纬`】  

月明邉徼静戍客望乡时塞古栁衰尽关寒榆发迟苍苍万里道戚戚十年悲今夜青楼上还应照【`一作有`】所思  

同前二首【`戴叔伦`】  

月出照关山秋风人未还清光无逺近乡泪半书间一雁过连营繁霜覆古城胡笳在何处半夜起邉声  

同前【`崔融`】  

月生西海上气逐邉风壮万里度关山苍茫非一状汉兵开郡国胡马窥亭障夜夜闻悲笳征人起南望  

同前【`李端`】  

露湿月苍苍关头榆叶黄回轮照海逺分彩上楼长水冻频移幕兵疲数望乡祗应城影外万里共如【`集作胡`】霜  

同前【`王建`】  

关山月营开道白前军发冻轮当碛光悠悠照见三堆两堆骨邉风割面天欲明金莎【`一作沙`】岭西看看没  

同前【`张籍`】  

秋月朗朗关山上山中行人马蹄响关山秋来雨雪多行人见月唱邉歌海邉漠漠天气白胡儿夜度黄龙碛军中探骑暮出城伏兵暗处低旌防溪水连地【`集作天`】霜草平野駞寻水碛中鸣陇头风急雁不下沙场苦战多流星可怜万国关山道年年战骨多秋草  

同前【`翁绶`】  

裵回汉月满邉州照尽天涯到陇头影转银河寰海静光分玉塞古今愁笳吹逺戍孤烽灭雁下平沙万里秋况是故园揺落夜那堪少妇独登楼  

同前【`鲍氏君防`】  

髙髙秋月明北照辽阳城塞迥光初满风多晕更生征人望乡思战马闻鞞惊【`一作声`】朔风悲邉草胡沙昏【`一作暗`】虏营霜疑匣中劒风惫原上旌早晩谒金阙不闻刁斗声【`一作鸣`】  

洛阳道【`于武陵`】  

浮世若浮云千回故复新旋添青草冢更有白头人岁暮客将老雪晴山欲春行行车与马不尽洛阳尘  

同前【`郑渥`】  

客亭门外路东西多少喧腾事不齐杨栁惹鞭公子醉纻麻掩泪鲁人迷通霄尘土飞山月是处经营夹御堤顷刻知音几存殁半回依约认轮蹄  

洛阳陌【`李白`】  

白玉谁家郎回车渡天津防花东上陌【`一作陌上`】惊动洛阳人  

长安道【`崔颢`】  

长安甲第髙入云谁家居住霍将军日晩朝回拥賔从路傍拜揖【`集作揖拜`】何纷纷莫言炙手手可热须防火尽灰亦灭莫言贫贱即可欺人生富贵自有时一朝天子赐顔色世上悠悠应始知  

同前【`孟郊`】  

胡风激秦树贱子风中泣家家朱门开得见不可入长安十二衢投树鸟亦急髙阁何人家笙簧正喧吸  

同前【`顾况`】  

长安道人无衣马无草何不归来山中老  

同前【`聂夷中`】  

此地无驻马夜中犹走轮所以路旁草少于衣上尘  

同前【`韦应物`】  

汉家宫殿含云烟两宫十里相连延晨霞出没弄丹阙春雨依防自甘泉春雨依防春尚早长安贵游爱芳草寳马横来下建章香车却转避驰道贵游谁最贵卫霍世难比何能防主恩幸遇邉尘起归来甲第拱皇居朱门峨峨临九衢中有流苏合欢之寳帐一百二十鳯皇罗列含明珠下有锦铺翠被之粲烂博山吐香五云散丽人绮阁情飘飖头上鸳钗双翠翘低鬟曳袖回春雪聚黛一声愁碧霄山珍海错弃藩篱烹犊炰羔如折葵既请列侯封部曲还将金印授庐儿欢荣若此何所苦但恐白日西南驰  

同前【`白居易`】  

花枝缺处青楼开艳歌一曲酒一杯美人劝我急行乐自古朱顔不再来君不见外州客长安道一回来一回老  

同前【`薛能`】  

汲汲复营营东西连两京关繻古若在山岳累应成各自有身事不相知姓名交驰喧【`集作兼`】众类分散入重城此路【`集作去`】去无尽万方人始【`集作旋`】生空余片言苦来往觅刘桢  

同前【`僧贯休`】  

憧憧合合八表一辙黄尘雾合车马火热名汤风雨利辗霜雪千车万防半宿关月上有尧禹下有夔卨紫气银轮兮常覆金阙仙掌捧日兮浊河澄澈愚将草木兮有言与华封人兮不别  

同前【`沈佺期`】  

秦地平如掌层层出【`集作入`】云汉楼阁九衢春车马千门旦绿栁开复合红尘聚还散日晚鬬鸡回经过狭斜防梅花落【`卢照邻　梅花落本笛中曲也按唐大角曲亦有大梅花小梅花等曲`】  

梅岭花初发天山雪未开雪处疑花满花邉似雪回因风入舞袖杂粉向妆台匈奴几万里春至不知来  

同前【`沈佺期`】  

铁骑几时回金闺怨早梅雪中【`一作寒`】花已落风暖叶应开夕逐新春管香迎小岁杯感【`集作盛`】时何足贵书里报轮防  

同前【`刘方平`】  

新岁芳梅树繁苞【`集作花`】四面同春风吹渐落一夜几枝空小【`集作少`】妇今如此长城恨不穷莫将辽海雪来比后庭中  

紫骝马【`卢照邻`】  

骝马照金鞍转战入臯兰塞门风稍急长城水正寒雪暗鸣珂重山长喷玉难不辞横絶漠流血几时干  

同前【`李白`】  

紫骝行且嘶双飜碧玉蹄临流不肯渡似惜锦障泥白雪关山【`一作城`】逺黄云海树【`一作戍`】迷挥鞭万里去安得念【`一作变`】春闺  

同前【`李益`】  

争场防鬬鸡白鼻紫騧【`一作骝`】嘶漳水春归晩丛防日向低歇鞍珠作汗试劒玉如泥为谢红梁燕年年妾独栖  

同前【`秦韬玉`】  

渥洼竒骨本难求况是豪家重紫骝臕大宜悬银压銙【`一作胯`】力浑欺却【`集作着`】玉衔头生狞弄影风随起【`集作歩`】躞蹀冲尘汗满沟若遇丈夫皆调御【`集作能控驭`】任从骑【`一作驱`】取觅封侯  

骢马【`李羣玉　一曰骢马驱`】  

浮云何权竒絶足势【`一作世`】未知长嘶青【`集作清`】海风躞蹀振云丝由来渥洼种本是苍龙儿穆满不再活无人昆阆骑君【`集作若`】识跃峤怯宁劳耀金羁青刍与白水空笑驽骀肥伯乐傥一见应惊耳长垂当思八荒外逐日向瑶池  

骢马曲【`纪唐夫`】  

连钱出塞蹋沙蓬岂比当时御史骢逐北自谙深碛路连嘶谁念静邉功登山每与青云合弄影应【`一作因`】知碧草同今日虏平将换妾不如【`一作知`】罗袖舞春风  

雨雪曲【`李端`】  

天山一丈雪杂雨夜霏霏湿马胡歌乱经烽汉火防丁零苏武别疎勒范羌归若着【`集作看`】关头过【`集作下`】长榆叶定稀  

同前【`翁绶`】  

邉声四合殷河流雨雪飞来徧陇头鐡岭探人迷鸟道隂山飞将湿貂裘斜飘旌斾过戎帐半杂风沙入戍楼一自塞垣无李蔡何人为觧北门忧  

刘生【`卢照邻`】  

刘生气不平抱劒欲专征报恩为豪侠死难在横行翠羽装劒鞘黄金饰马缨但令一顾重不吝百身轻  

雍防歌【`温庭筠`】  

太子池南楼百尺八【`一作入`】窗新树疎帘隔黄金铺首画钩陈羽葆亭童【`集作停幢`】拂交防盘纡阑楯临髙台帐殿临流鸾扇开早雁声鸣细波起映花卤簿龙飞回  

捉搦歌【`张祜`】  

门上关墙上棘窗中女子声唧唧洛阳大道徒自直女子心在婆舍侧呜呜笼鸟触四隅养男男娶妇养女女嫁夫阿婆六十翁七十不知女子长日泣从他嫁去无悒悒  

幽州胡马客歌【`李白`】  

幽州胡马客緑眼虎皮冠笑拂两只箭万人不可干弯弓若转月白雁落云端双双掉鞭行游猎向楼兰出门不顾后报国死何难天骄五单于狼戾好凶残牛马散北海割鲜若虎餐虽居燕支山不道朔雪寒妇女马上笑顔如赪玉盘飜入【`集作飞`】射鸟兽花月醉雕鞍旄头四光芒争战若蠭攒白刃洒赤血流沙为之丹名将古谁是疲兵良可叹何时天狼灭父子得闲安【`一作安闲`】  

白鼻騧【`李白`】  

银鞍白鼻騧绿地障泥锦细雨春风花落时【`一作春风细雨落花时`】挥鞭且【`一作直`】就胡姬饮  

同前【`张祜`】  

为底胡姬酒长来白鼻騧摘莲抛水上郎意在浮花  

## 御定全唐诗卷十九  

相和歌辞【`相和旧曲丝竹更相和执节者歌本一部魏眀帝分为二晋谓之清商三调唐书乐志曰平调清调瑟调皆周房中曲之遗声又有楚调侧调楚调者汉房中乐也侧调者生于楚调与前三调总谓之相和凢相和其噐有笙笛节鼓琴瑟琵琶筝七种`】  

箜篌引【`李贺　相和有四引一曰箜篌引二曰商引三曰征引四曰羽引古有六引其宫引角引二曲阙宋唯箜篌引有辞梁具五引有歌有辞`】  

公乎公乎提壶将焉如屈平沈湘不足慕徐衍入海诚为愚公乎公乎牀有菅席盘有鱼北里有贤兄东邻有小姑陇亩油油黍与葫瓦甒浊醪蚁浮浮【`一作瓦缾浊酒醪蚁浮`】黍可食醪可饮公乎公乎其柰居被髪奔流竟何如贤兄小姑哭呜呜  

公无渡河【`李白　一曰箜篌引`】  

黄河西来决昆仑咆吼【`集作哮`】万里触龙门波滔天尧咨嗟大禹理百川儿啼不窥家杀湍湮洪水九州始蚕麻其害乃去茫然风沙被髪之叟狂而痴清晨径【`集作临`】流  

欲奚为旁人不惜妻止之公无渡河若渡之虎可搏河难凭公果溺死流海湄有长鲸白齿若雪山公乎公乎挂骨于其间箜篌所悲竟不还  

同前【`王建`】  

渡头恶天两岸逺波涛塞川如叠坂幸无白刃驱向前何用将身自弃捐蛟龙齧尸【`集作骨`】鱼食血黄泥直下无青天男儿纵轻妇人语惜君性命还须取妇人无力挽断衣舟沈身死悔难追公无渡河公【`集有须字`】自为  

同前【`温庭筠`】  

黄河怒浪连天来大响谹谹如殷雷龙伯驱风不敢上百川喷雪髙崔嵬二十五【`集作三`】何太哀请公勿渡立裵回下有狂蛟锯为尾裂防截櫂磨霜齿神锥凿石塞神潭白马防赤尘起公乎跃马扬玉鞭灭没髙蹄日千里  

同前【`王叡`】  

浊波洋洋兮凝晓雾公无渡河兮公苦【`集作竟`】渡风号水激兮呼不闻提壶防入兮中流去浪摆衣裳兮随歩没沈尸深入兮蛟螭窟蛟螭尽醉兮君血干推出黄沙兮泛君骨当时君死妾何适遂就波澜合魂魄愿持精卫衔石心穷取河源塞泉脉  

江南曲【`宋之问`】  

妾住越城南离居不自堪采花惊曙鸟摘叶餧春蚕嬾结茱茰带愁安瑇瑁篸侍臣【`集作待君`】消瘦尽日暮碧江潭  

同前【`刘眘虚`】  

美人何荡漾湖上风月【`集作日`】长玉手欲有赠裵回双鸣【`集作明`】珰歌声随渌水怨色起朝【`集作青`】阳日暮还家望云波横洞房  

同前【`丁仙芝`】  

长干斜路北近浦是儿家有意来相访明朝出浣纱发向横塘口船开值急流知郎旧时意且请拢船头昨暝逗南陵风声波浪阻入浦不逢人归家谁信汝未晓已成妆乘潮去茫茫因从京口渡使报邵陵王始下芙蓉楼言发琅邪岸急为打船开恶许傍人见【`集作截句五首`】  

同前八首【`刘希夷`】  

暮宿南洲草晨行北岸林日悬沧海濶水隔洞庭深烟景无留意风波有异浔岁游难极目春戯易为心朝夕无荣遇芳菲已满襟  

艳唱潮初落江花露未晞春洲惊翡翠朱服弄芳菲画舫烟中浅青阳日际防锦防冲浪湿罗袖拂行衣含情罢所采相叹惜流晖  

君为陇西客妾遇江南春朝游含灵果夕采弄风苹果气时不歇苹花日自新以此江南物持赠陇西人空盈万里懐欲赠竟无因  

皓如楚江月霭若吴岫云波中自皎镜山上亦氛【`一作氤`】氲明月留照妾轻云持赠君山川各离散光气乃殊分天涯一为别江北自【`集作不`】相闻  

舣舟乘潮去风防振草凉潮平见楚甸天际望维扬洄泝经千里烟波接两乡云明江屿出日照海流长此中逢岁晏浦树落花芳  

暮春三月晴维扬吴楚城城临大江汜廻映洞浦清晴云曲金阁珠楼碧烟里月明芳树羣鸟飞风过长林杂花起可怜离别谁家子于此一至情何已  

北堂红草盛丰茸南湖碧水照芙蓉朝游暮起金花尽渐觉罗裳珠露浓自惜妍华三五岁已叹关山千万重人情一去无还日欲赠懐芳怨不逢  

忆昔江南年盛时平生怨在长洲曲冠盖星繁湘【`一作江`】水上冲风摽落洞庭渌落花舞袖红纷纷朝霞髙阁洗晴云谁言此处婵娟子珠玉为心以奉君  

同前【`于鹄`】  

偶向江邉采白苹还随女伴赛江神众中不敢分明语暗掷金钱卜逺人  

同前【`李益`】  

嫁得瞿塘贾朝朝误妾期早知潮有信嫁与弄潮儿  

同前【`李贺`】  

汀洲白苹草栁恽乘马归江头樝树香岸上蝴蝶飞酒杯若叶露玉轸蜀桐虚朱楼通水陌沙暖一双鱼  

同前【`李商隠`】  

郎船安两桨侬舸动双桡埽黛开宫额裁帬约楚腰乖期方积思临醉欲拚娇莫以采菱唱欲羡秦防箫  

同前【`韩翃`】  

长乐花枝雨防消江城日暮好相邀春楼不闭葳蕤鎻緑水回通宛转桥  

同前【`温庭筠`】  

妾家白苹浦日上芙蓉檝轧轧揺桨声移舟入茭叶溪长茭叶深作底难相寻避郎郎不见鸂鷘自浮沈拾萍萍无根采莲莲有子不作浮萍生宁作【`集作为`】藕花死岸傍骑马郎乌帽紫游缰含愁复含笑回首问横塘妾住金陵歩【`集作浦`】门前朱雀航流苏持作帐芙蓉持作梁出入金犊幰兄弟侍中郎前年学歌舞定得郎相许连娟眉绕山依约腰如杵鳯管悲若咽鸾娇欲语扇薄露红鈆罗轻压金缕明月西南楼珠帘瑇瑁钩横波巧能笑弯蛾不识愁花开子留树草长根依土早闻金沟逺底事归郎许不学杨白花朝朝泪如雨  

同前【`张籍`】  

江南人家多橘树吴姬舟上织白纻土地卑湿饶虫蛇连木为牌入江住江村亥日长为市落防渡桥来浦里青莎覆城竹为屋无井家家饮潮水长江午日酤春酒髙髙酒旗悬江口倡楼两岸悬水栅夜唱竹枝留北客江南风土欢乐多悠悠处处尽经过  

同前【`罗隠`】  

江烟湿雨鲛绡輭漠漠逺山眉黛浅水国多愁又有情夜槽压酒银船满绷丝采怨【`集作细栁揺烟`】凝晓空吴王台榭春梦中鸳鸯鸂鷘唤不起平铺渌水眠东风西陵路邉月悄悄油壁轻车嫁苏小【`集作香车苏小小`】  

同前【`陆龟蒙`】  

为爱江南春渉江聊采苹水深烟浩浩空对双车轮车轮明月团车盖浮云盘云月徒自好水中行路难遥遥洛阳道夹岸生春草寄语櫂船郎莫夸风浪好  

同前【`陆龟蒙　广古辞为五解`】  

鱼戏莲叶间参差隠叶扇防防鸀鳿窥潋滟无因见鱼戏莲叶东初霞射红尾傍临谢山侧恰值清风起鱼戏莲叶西盘盘舞波急潜依曲岸凉正对斜光入鱼戏莲叶南欹危午烟叠光揺越鸟巢影乱吴娃檝鱼戏莲叶北澄阳动防涟回防帝子渚稍背鄂君船  

度关山【`李端`】  

雁塞日初晴胡【`集作狐`】关雪复平危竿【`集作楼`】缘广漠古窦傍长城防【`集作拂`】劒金星出弯弧玉羽鸣谁知系虏者贾谊是书生  

关山曲【`马戴`】  

金鎻【`集作甲`】耀兜鍪黄云【`集作金`】拂紫骝叛羌旗下戮陷壁夜中收霜霰戎衣故关河碛气秋箭创殊未合更遣击兰州  

火发龙山北中宵易左贤勒兵临汉水惊雁落胡天木落防河急军孤受敌偏犹闻汉皇怒按劒待开邉  

登髙丘而望逺【`李白`】  

登髙丘而【`集无而字`】望逺海六鼇骨已霜三山流安在扶桑半摧折白日沈光彩银台金阙如梦中秦皇汉武空相待精衞费木石鼋鼍无所凭君不见骊山茂陵尽灰灭牧羊之子来攀登盗贼劫寳玉精灵竟何能穷兵黩武今如此鼎湖飞龙安可乘  

蒿里【`僧贯休`】  

不迟乌更急但恐穆王八骏着鞭不及所以蒿里坟出蕺蕺气凌云天龙腾鳯集尽为风消土吃狐掇蚁拾黄金不啼玉不泣白杨骚屑乱风愁月折碑石人莽秽榛没牛羊窸窣时见牧童儿弄枯骨  

挽歌【`赵防明`】  

寒日蒿上明凄凄郭东路素车谁家子丹旐引将去原下荆棘丛丛邉有新墓人间痛伤别此是长别处旷野何萧条青松白杨树  

同前二首【`于鹄`】  

隂风吹黄蒿挽歌渡秋水车马却归城孤坟月明里防辙出郭门緜緜东西道送死多于生几人得终老见人切肺肝不如归山好不闻哀哭声默默安懐抱时尽从物化又免生忧扰世间寿者稀尽为悲伤恼  

同前【`孟云卿`】  

草草门巷喧涂车俨成位寞何所须尽我生人意北邙路非【`一作不`】逺此别终天地临穴频抚棺至哀反无泪尔形未衰老尔息犹【`集作才`】童穉骨肉不【`一作安`】可离皇天若容易房帷即虚张【`集作灵帐`】庭宇为哀次防露歌若斯人生尽如寄  

同前【`白居易`】  

丹旐何飞扬素骖亦悲鸣晨光照闾巷輀车俨欲行萧条九月天哀挽出重城借问送者谁妻子与弟兄苍苍上古原峨峨开新茔含酸一恸哭异口同哀声旧垅转芜絶新坟日罗列春风草绿北邙山此地年年生死别  

对酒【`崔国辅`】  

行行日将夕荒村古冢无人迹朦胧【`集作防笼`】荆棘一鸟飞屡唱提壶酤酒吃古人不达酒不足遗恨精灵传此曲寄言当代诸少年平生且尽杯中渌  

同前二首【`李白`】  

松子栖金华安期入蓬海此人古之仙羽化竟何在浮生速流电倏忽变光彩天地无凋换容顔有迁改对酒不肯饮含情欲谁待  

劝君莫拒杯春风笑人来桃李如旧识倾花向我开流莺啼碧树明月窥金罍昨来【`集作日`】朱顔子今日白髪催棘生石虎殿鹿走姑苏台自古帝王宅城阙闭黄埃君若不饮酒昔人安在哉  

陌上桑【`李白`】  

美人渭桥东【`一作缃绮衣`】春还事蚕作五马如飞龙【`一作飞如花`】青丝结金络不知谁家子调笑来相谑妾本秦罗敷玉顔艳名都緑条映素手采桑向城隅使君且不顾况复论秋胡寒螀爱碧草鸣鳯栖青梧托心自有处但怪傍人愚徒令白日暮髙驾空踟蹰  

同前【`常建`】  

翳翳陌上桑南枝交北堂美人金梯出素手自提筐非但畏蚕饥盈盈娇路傍  

同前【`陆龟蒙`】  

皓齿还如贝色【`一作光`】含长眉亦似烟华贴【`一作帖`】邻娃尽着绣裆襦独自提筐采蚕叶  

采桑【`郎大家宋氏`】  

春来南雁归日去西蚕逺妾思纷何极客游殊未返  

同前【`刘希夷`】  

杨栁送行人青青西入秦秦【`集作谁`】家采桑女楼上不胜春盈盈灞水曲歩歩春芳緑红脸耀明珠绛唇含白玉回首渭桥东遥怜树【`一作春`】色同青丝娇落日缃绮防春风携笼长叹息逶迤恋春色防花若有情倚树疑无力薄暮思悠悠使君南陌头相逢不相识归去梦青楼  

同前【`李彦暐`】  

采桑畏日髙不待春眠足攀条有余愁那矜貎如玉千金岂不赠五马空踯躅何以变真性幽篁雪中緑  

同前【`王建`】  

鸟鸣桑叶间叶緑条复柔【`集作緑条复柔柔`】攀防去手近放下长长钩黄花盖野田白马少年游所念岂回顾良人在髙楼  

日出行【`李白`】  

日出东方隈似从地底来歴天又入海六龙所舍安在哉其始与终古不息【`一作其行终古不休息`】人非元气安能与之久裵回草不谢荣于春风木不怨落于秋天谁挥鞭防驱四运万物兴歇皆自然羲和羲和汝奚汨没于荒淫之波鲁阳何徳驻景挥戈逆道违天矫诬实多吾将囊括大块浩然与溟涬同科  

同前【`李贺`】  

白日下昆仑发光如舒丝徒照葵藿心不照游子悲折折黄河曲日从中央转旸谷耳曾闻若木眼不【`一作不可`】见柰何【`集作尔`】铄石胡为销人羿弯弓属矢那不中足令久不得奔讵教晨光夕昏  

王昭君【`崔国辅　此本中朝旧曲唐为吴声盖吴人传授讹变使然也　此后并吟叹曲`】  

汉使南还尽胡中妾独存紫台緜望絶秋草不堪论  

同前【`崔国辅`】  

一回望月一回悲望月月移人不移何时得见汉朝使为妾传书斩画师  

同前【`卢照邻`】  

合殿恩中絶交河使渐稀肝肠辞玉辇形影向金防汉宫草应緑胡庭沙正飞愿逐三秋雁年年一度归  

同前【`骆賔王`】  

敛容辞豹尾缄怨度龙鳞金钿明汉月玉箸染胡尘妆镜菱花暗愁眉栁叶嚬惟有清笳曲时闻芳树春  

同前【`沈佺期`】  

非君惜鸾殿非妾妬蛾眉薄命由骄虏无情是画师嫁来边地恶【`集作日`】不竝汉宫时心苦无聊頼何堪上马辞  

同前【`梁献`】  

圗画失天真容华坐误人君恩不可再妾命在和亲泪防关山月衣销邉塞尘一闻阳鸟至思絶汉宫春  

同前【`上官仪`】  

玉关春色晚金河路几千琴悲桂条上笛怨栁花前雾掩临妆月风惊入鬓蝉缄书待还使泪尽白云天  

同前【`董思恭`】  

琵琶马上弹行路曲中难汉月正南逺燕山直北寒髻鬟风拂散【`一作乱`】眉黛雪霑残斟酌红顔尽【`集作改`】何劳镜里防  

同前【`顾朝阳`】  

莫将铅粉匣不用镜花光一去邉城路何情更画妆影销胡地月衣尽汉宫香妾死非关命祗【`一作都`】縁怨断肠  

同前三首【`东方虬`】  

汉道初全盛朝廷足武臣何须薄命妾辛苦逺【`集作事`】和亲  

揜涕【`集作泪`】辞丹鳯衔悲向白龙单于浪惊喜无复旧时容  

胡地无花草春来不似春自然衣带缓非是为腰身  

同前三首【`郭元振`】  

自嫁单于国长衔汉掖悲容顔日顦顇有甚画圗时厌践氷霜域嗟为邉塞人思从汉【`集作漠`】南猎一见汉家尘  

闻有南河信传闻杀画师始知君惠【`集作念`】重更遣画【`集作肯惜`】蛾眉  

同前【`刘长卿`】  

自矜妖艳色不顾丹青人那知粉缋能相负却使容华飜误身上马辞君嫁骄虏玉顔对人啼不语北风雁急浮清【`一作云`】秋万里独见黄河流纎腰不复汉宫宠双蛾长向胡天愁琵琶中苦调多萧萧羌笛声相和可怜一曲传乐府能使千秋伤绮罗  

同前二首【`李白`】  

汉家秦地月流影照【`一作送`】明妃一上玉关道天涯去不归汉月还从东海出明妃西嫁无来日燕支长寒雪作花蛾眉顦顇没胡沙生乏黄金枉圗画死留青冢使人嗟  

昭君拂玉鞍上马啼红頬今日汉宫人明朝胡地妾  

同前【`储光羲`】  

日暮惊沙乱雪飞傍人相劝易罗衣强来前帐【`集作殿`】防歌舞共待单于夜猎归  

同前【`僧皎然`】  

自倚婵娟望主恩谁知美恶忽相飜黄金不买汉宫貎青冢空埋胡地魂  

同前二首【`白居易`】  

满面胡沙满鬓风眉销残黛脸销红愁苦辛勤顦顇尽如今却似画圗中  

汉使却回凭寄语黄金何日赎蛾眉君王若问妾顔色莫道不如宫里时  

同前【`令狐楚`】  

锦车天外去毳幕云中开魏阙苍龙逺萧关赤雁哀  

同前【`张仲素`】  

仙蛾今下嫁骄子自同和劒防归田尽牛羊绕塞多  

同前【`李商隠`】  

毛延寿画欲通神忍为黄金不为【`集作顾`】人马上琵琶行万里汉宫长有隔生春  

明妃曲【`王偃`】  

北望单于日半斜明君马上泣胡沙一双泪滴黄河水应得东流入汉家  

昭君词【`张文琮`】  

戒途飞万里回首望三秦忽见天山雪还疑上苑春玉痕垂泪粉【`一作粉泪`】罗袂拂胡尘为得胡中曲还悲逺嫁人  

同前【`陈昭`】  

跨鞍今永诀垂泪别亲賔汉地行将逺胡关逐望新交河拥塞路陇首暗沙尘唯有孤明月犹能逺送人  

同前【`戴叔伦`】  

汉宫若逺近路在沙塞【`集作寒沙`】上到死不得归何人共南望  

同前【`李端`】  

李陵初送子卿回汉月明明照帐【`集作惆怅`】来忆着长安旧游处千门万户玉楼台  

楚妃叹【`张籍`】  

湘云初起江沈沈君王遥在云梦林江南雨多旌旗暗台下朝朝春水深章华殿前朝万国君心独自终无【`集作无终`】极楚兵满地能逐禽谁用一身继【`集作骋`】筋力西江若飜云梦中麋鹿死尽应还宫  

楚妃怨【`张籍`】  

梧桐叶下黄金井横架辘轳牵素绠美人初起天未明手拂银缾秋水冷  

王子乔【`宋之问`】  

王子乔爱神仙七月七日上賔天白虎揺瑟鳯吹笙乗骑云气吸日精吸日精长不归遗庙今在而人非空望山头草草露湿君【`集作人`】衣  

蜀国【`李贺　四古有四曲其张女四李延年四严卯四三曲阙止传蜀国四一曲`】  

枫香晩华静锦水南山影惊石坠猨哀竹云愁半岭凉月生秋浦玉沙鳞鳞【`集作粼粼`】光谁家红泪客不忍过瞿塘长歌行【`李白　此后并平调曲其噐有笙笛筑瑟琴筝琵琶七种歌六部`】  

桃李得【`集作待`】日开荣华照当年东风动百物草木尽欲言枯枝无丑叶涸水吐清泉大力运天地羲和无停鞭功名不早着竹帛将何宣桃李务青春谁能贯白日富贵与神仙蹉跎成两失金石犹销铄风霜无久质畏落日月后强欢歌与酒秋霜不惜人倏忽侵蒲栁  

同前【`王昌龄`】  

旷野饶悲风飕飕黄【`一作多`】蒿草系马停白杨谁知我懐抱所是同袍者相逢尽衰【`一作哀`】老况登汉家陵南望长安道下有枯树根上有鼷【`一作鼯`】鼠窠髙皇子孙尽千古无人过寳玉频发掘精灵其柰何人生须逹命有酒且长歌  

短歌行【`聂夷中　长歌短歌其歌声有长短`】  

八月木防【`集作隂`】薄十叶三堕枝人生过五十亦已同此时朝出东郭门嘉树郁参差暮出西郭门原草已离披南邻好台榭北邻善歌吹荣华忽消歇四顾令人悲生死与荣辱四者乃常期古人耻其名没世无人知无言鬓似霜勿谓髪【`集作事`】如丝耆年无一善何殊食乳儿  

同前【`李白`】  

白日何短短百年苦易满苍穹浩茫茫万劫太极长麻姑垂两鬓一半已成霜天公见玉女大笑亿千场吾欲揽六龙回车挂扶桑北斗酌美酒劝龙各一觞富贵非所愿为【`一作与`】人驻穨【`一作流集作顔`】光  

同前六首【`顾况　英华作三首`】  

城邉路今人犂田昔人墓岸上沙昔时【`集作日`】江水今人家今人昔人共长叹四气相催节回换明月皎皎入华池白云离离度清【`集作霄`】汉  

我欲升天天隔霄我思渡水水无桥我欲上山山路险我欲汲井井泉遥越人翠被今何夕独立沙邉江草碧紫燕西飞欲寄书白云何处逢来客【`以上二首英华合作一首`】新系青丝百尺绳心在君家辘轳上我心皎洁君不知辘轳一转一惆怅  

何处春风吹晓幕江南绿水通朱阁美人二八面如花泣向东【`集作春`】风畏花落  

临春风听春鸟别时多见时少愁人夜永【`一作一夜`】不得眠瑶井玉绳相向晓【`以上三首英华合为一首`】  

轩辕皇帝初得仙鼎湖一去三千年周流三十六洞天洞中日月星辰连骑龙驾景游八极轩辕弓劒无人识东海青童寄消息  

同前【`王建`】  

人初生日初出上山迟下山疾百年三万六千朝夜里分将彊半日有歌有舞间【`集作须`】早为昨日健于今日时人家见生男女好不知男女催人老短歌行无乐声  

同前【`张籍`】  

青天荡荡髙且虚上有白日无根株流光暂出还入地催我少年不须防与君相逢不寂寞衰老不复如今乐玉巵盛酒置君前再拜愿君千万年  

同前二首【`白居易`】  

曈曈太阳如火色上行千里下一刻出为白昼入为夜圜转如珠住不得住不得可柰何为君举酒歌短歌歌声苦词亦苦四座少年君听取今夕未竟明夕催秋风才往春风回人无根蔕时不驻朱顔白日相隳颓劝君且强笑一面劝君复【`集作且`】强饮一杯人生不得长欢乐年少须臾老到来  

世人求富贵多为身【`集作奉`】嗜欲盛衰不自由得失常相逐问君少年日苦学将干禄负笈尘中游抱书雪前宿布衾不周体藜茄【`集作茹`】才充腹三十登宦【`集作仕`】途五十被朝服奴温已【`集作新`】挟纩马肥初食粟未敢议欢游尚为名检束耳目聋暗后堂上调丝竹牙齿缺落时盘中堆酒肉彼来此已去外余中不足少壮与荣华相避如寒燠青云去地逺白日终【`集作经`】天速从古无柰何短歌听一曲  

同前【`陆龟蒙`】  

爪牙在身上陷穽犹可制爪牙在胷中劒防无所畏人言畏猛虎谁是撩头毙祗见古来心奸雄暗相噬  

同前【`僧皎然`】  

古人若不死吾亦何所悲萧萧烟雨九原上白杨青松葬者谁贵贱同一尘死生同一指人生在世共如此何异浮云与流水短歌行短歌无穷日已倾邺宫梁苑徒有名春草秋风伤我情何为不学金仙侣一悟空王无死生  

铜雀台【`王无竞`】  

北登铜雀上西望青松郭繐帐空苍苍陵田纷漠漠平生事已变歌吹宛犹昨长袖拂玉尘遗情结罗幕妾怨在朝露若恩岂中薄髙台奏曲终曲终泪横落  

同前【`郑愔`】  

日斜漳浦望风起邺台寒玉座平生晩金尊妓吹阑舞余依帐泣歌罢向陵防萧索松风暮愁烟入井阑  

同前【`刘长卿`】  

娇爱更何日髙台空数层含啼映双袖不忍防西陵漳河东流无复来百花辇路为苍苔青楼月夜长寂寞碧云日暮空裵回君不见邺中万事非昔时古人何【`集作不`】在今人悲春风不逐君王去草色年年旧宫路宫中歌舞巳浮云空指行人往来处  

同前【`贾至`】  

日暮铜雀静西陵鸟雀归抚心断絶听管泪霏霏灵几临朝奠空牀卷夜衣苍苍川上月应照妾魂飞  

同前【`罗隠`】  

强歌强舞竟难胜花落花开泪满缯祗合当年伴君死免教顦顇望西陵  

同前【`薛能`】  

魏帝当时铜雀台黄花深映棘丛开人生富贵须回首此地岂无歌舞来  

同前【`张氏琰`】  

君王寞不可见铜雀歌舞空裵回西陵啧啧悲宿鸟空【`集作髙`】殿沈沈闭青苔青苔无人迹红粉空相【`集作自`】哀  

同前【`梁氏琼`】  

歌扇向陵开齐行奠玉杯舞时飞燕列梦里片云来月色空余恨松声暮更哀谁怜未死妾掩袂下铜台  

铜雀妓【`王勃`】  

妾本深宫妓曽城闭九重君王欢爱尽歌舞为谁容锦衾不复襞罗衣谁再缝髙台西北望流涕向青松金鳯邻铜雀漳河望邺城君王无处所台榭若平生舞筵纷可【`集作何`】就歌梁俨未倾西陵松槚冷谁见绮罗情  

同前【`沈佺期`】  

昔年分鼎地今日望陵台一旦雄圗尽千秋遗令开绮罗君不见歌舞妾空来恩共漳河水东流无重回  

同前【`乔知之`】  

金阁惜分香鈆华不重妆空余歌舞地犹是为君王哀调已絶艳曲不须长共防西陵暮秋烟生【`集作起`】白杨  

同前【`王适`】  

日暮铜雀迥幽声【`一作深`】玉座清萧森松柏望委郁绮罗情君恩不再重【`一作得`】妾舞为谁轻  

同前【`欧阳詹`】  

萧条登古台回首黄金屋落叶不归林髙陵永为谷妆容徒自丽舞态阅谁目惆怅繐帷前【`集作空`】歌声苦于哭  

同前【`袁晖`】  

君爱本相饶从来事【`一作似`】舞腰那堪攀玉座肠断望陵朝怨着情无主哀凝曲不调况临松日暮悲吹坐萧萧  

同前【`刘商`】  

魏主矜蛾眉美人美于玉髙台无昼夜歌舞竟未足盛色如转圜夕阳落深【`一作空`】谷仍令身殁后尚足【`集作纵`】平生欲红粉横泪痕【`集作泪纵横`】调空向【`集作向空`】屋举头君不在唯见西陵木玉辇岂再来娇鬟为谁緑那堪秋风里更舞阳春曲曲终【`一作罢`】情不胜防干向西哭台邉生野草来去罥罗縠况复陵寝间双双见麋鹿  

同前【`李贺`】  

佳人一壶酒秋容满千里石马卧新烟忧来何所似歌声且潜弄陵树风自起长裾压髙台泪眼看花机  

同前【`吴烛`】  

秋色西陵满緑芜繁【`一作红`】急管彊欢娱长舒罗袖不成舞却向风前承泪珠  

同前【`朱光弼`】  

魏王铜雀妓日暮管弦清一见西陵树悲心舞不成  

同前【`朱放`】  

恨唱歌声咽愁飜舞袖迟西陵日欲暮是妾断肠时  

同前【`僧皎然`】  

彊开尊酒向陵看忆得君王旧日欢不觉余歌悲自断非关艳曲转声难  

雀台怨【`马戴`】  

魏宫歌舞地蝶戏鸟还鸣玉座人难到铜台雨滴平西陵树不见漳浦草空生万恨尽埋此徒悬千载名  

同前【`程氏长文`】  

君王去后行人絶箫竽【`集作筝`】不响歌喉咽雄劒无威光彩沈寳琴零落金星灭玉阶寂寂坠秋露月照当时歌舞处当时歌舞人不回化为今日西陵灰  

置酒行【`李益`】  

置酒命所欢凭觞遂为戚日往不再来兹辰坐成昔百龄非长久五十将半百胡为劳我形已须还复白西山鸾鹤顾【`集作羣`】矫矫烟雾翮明霞发金丹隂洞潜水碧安得凌风羽崦嵫驻灵魄兀【`集作无`】然坐衰老慙叹东陵柏  

同前【`陆龟蒙`】  

落尘花片排香痕阑醉露栖愁魂洞庭波色惜不得东风领入黄金尊千筠掷毫春谱大碧舞红啼相唱和安知寂寞西海头青未垂孤鳯饿  

长歌续短歌【`李贺`】  

长歌破衣襟短歌断白发秦王不可见旦夕成内热渇饮壶中酒饥防陇头粟凄凄四月兰千里一时緑夜峰何离离月明落石底裵回沿石寻照出髙峰外不得与之游歌成鬓先改  

猛虎行【`储光羲`】  

寒亦不忧雪饥亦不食人人血【`集作肉`】岂不甘所恶伤明神太室为我宅孟门为我邻百兽为我膳五龙为我賔防马一何威浮江亦【`集作一`】以仁防章耀朝日牙爪雄武臣髙云逐气浮厚地随声振【`集作震`】君能贾余勇日夕长相亲  

同前【`李白`】  

朝作猛虎行暮作猛虎吟肠断非关陇头水泪下不为雍门琴旌旗【`一作旍旌`】缤纷两河道战鼓惊山欲倾【`集作顚`】倒秦人半作燕地囚胡马飜衔洛阳草一输一失关下兵朝降夕叛幽蓟城巨鼇未斩海水动鱼龙奔走安得宁颇似楚汉时飜覆无定止朝过博浪沙暮入淮隂市张良未遇韩信贫刘项存亡在两臣暂到下邳受兵略来投漂母作主人贤哲栖栖古如此今时亦弃青云士有策不敢犯龙鳞窜身南国避胡尘寳书长【`一作玉`】劒挂髙阁金鞍骏马散故人昨日方为宣城客掣铃交通二千石有时六博快壮【`一作寸`】心绕牀三帀呼一掷楚人每道张旭竒心藏风云世莫知三吴邦伯多【`一作皆`】顾盼四海雄侠皆相推【`一作两追随`】萧曺曾作沛中吏攀龙附鳯当有时溧阳酒楼三月春杨花漠漠【`一作茫茫`】愁杀人胡人【`集作雏`】緑眼吹玉笛吴歌白纻飞梁尘丈夫相见【`一作到处`】且为乐槌牛挝鼓防众賔我从此去钓东海得鱼笑寄情相亲  

同前【`韩愈`】  

猛虎虽云恶亦各有匹侪羣行深谷间百兽望风低身食黄熊父子食赤豹麛择肉于熊罴【`集作豹`】肯视与貍正昼当谷眠眼有百歩威自矜无当对气性纵以乖朝怒杀其子暮还飱【`一作食`】其妃匹侪四散走猛虎还孤栖狐鸣门四旁鸟鹊从噪之出逐猴【`一作猚`】入居虎不知所归谁云猛虎恶中路正悲啼豹来衔其尾熊来攫其颐猛虎死不辞但慙前所为虎坐无助死况如汝细防故当结以信亲当结以私亲故且不保人谁信汝为  

同前【`张籍`】  

南山北山树猛虎白日绕林行向晩一身当道食山中麋鹿尽无声年年养子在深谷雌雄上山不相逐谷中近窟有山村长向村家取黄犊五陵年少不敢射空来林下防行迹  

同前【`李贺`】  

长戈莫舂彊【`集作长`】弩莫烹【`集作抨`】乳孙哺子教得生狞举头为城掉尾为旌东海黄公愁见夜行道逢驺虞牛哀不平生何用尺刀壁上雷鸣泰山之下妇人哭声官家有程吏不敢听  

同前【`僧齐已`】  

磨尔牙错尔爪狐莫威莫狡饥来吞噬取肠饱横行不怕日月明皇天产尔为生狞前村半夜闻吼声何人按劒灯荧荧  

君子行【`僧齐已`】  

圣人不生麟龙何瑞梧桐不髙鳯皇何止吾闻古之有君子行藏以时进退求巳荣必为天下荣耻必为天下耻茍进不如此【`集有退不如此四字`】亦何必用虚伪之文章取荣名而自美  

燕歌行【`髙适`】  

汉家烟尘在东北汉将辞家破残贼男儿本自重横行天子非常赐顔色摐金伐鼓下榆关旌旗逶迤碣石间校尉羽书飞瀚海单于猎火照狼山山川萧条极边土胡骑凭陵杂风雨战士军前半死生美人帐下犹歌舞大漠穷秋塞草衰【`集作腓`】孤城落日鬬兵稀身当恩遇常【`集作恒`】轻敌力尽关山未觧围铁衣逺戍辛勤久玉箸应啼别离后少妇城南欲断肠征人蓟北空回首边风飘飘【`集作飖`】那可度絶域苍茫更何【`一作无所`】有杀气三日【`集作时`】作阵云寒声一夜传刁斗相看白刃血纷纷死节从来岂顾勲君不见沙场征战苦至今犹忆李将军  

同前【`贾至`】  

国之重鎭惟幽都东威九夷制北【`集作北制`】胡五军精卒三十万百战百胜擒单于前临滹沱后沮【`集作易`】水崇山沃野亘千里昔时燕王重贤士黄金筑台从隗始倏忽兴王定蓟丘汉家又以封王侯萧条魏晋为横流鲜卑窃据朝五州我唐区夏余十纪军容武备赫万祀彤弓黄钺授元帅耕大漠为内地季秋胶折边草腓治兵羽猎因出师千营万队连旌旗望之如火忽雷【`一作电`】驰匈奴慑窜穷髪北大荒万里无尘飞【`此下集有君不见三字`】隋家昔为天下宰穷兵黩武征辽海南风不竞多死声鼓卧旗折黄云横六军将士皆死尽战马空鞍归故营时迁【`集作移`】道革天下平白环入贡沧海清自有农夫已髙枕无劳校尉重横行  

同前【`陶翰`】  

请君留楚调听我吟燕歌家在辽水头边风意气多岀身为汉将正值戎未和雪中凌天山冰上渡交河大小百余战封侯竟蹉跎归来霸陵下故旧无相过雄劒委尘匣空门唯【`集作垂`】雀罗玉篸还赵女寳瑟付齐娥昔日不为乐时哉今柰何  

从军行二首【`虞世南`】  

涂山烽惊弭节度龙城冀马楼兰将燕犀上谷兵劒寒花不落弓晓月逾明凛凛严霜节冰壮黄河絶蔽日卷征蓬浮天散飞雪全兵值月满精骑乘胶折结髪早驱驰辛苦事旌麾马冻重关冷轮摧九折危独有西山将年年属数竒  

爟【`一作烽`】火发金防连营出武威孤城寒云起絶阵虏尘飞侠客吸龙劒恶少缦胡衣朝摩骨都垒夜解谷蠡围萧关逺无极蒲海广难依沙磴离旌断晴川马归交河梁已毕燕山斾欲飞【`集作挥`】方知万里相侯服有光辉  

同前【`骆宾王`】  

平生一顾念【`一作重`】意气溢三军野日分戈影天星合劒文弓抱汉月马足践胡尘不求生入塞唯当死报君  

同前【`刘希夷`】  

秋来【`集作天`】风瑟瑟【`集作飒飒`】羣马胡【`集作胡马`】行疾严城昼不开伏兵暗相失天子庙堂拜将军玉【`集作凶`】门出纷纷伊洛间【`集作道`】戎马数千【`集作几万`】匹军门压黄河兵气冲白日平生懐伏【`集作仗`】劒忼慨既【`集作即`】投笔南登汉月孤北走燕【`集作代`】云宻近取韩彭计早知孙吴术丈夫清万里谁能埽一室  

同前【`乔知之`】  

南庭结白露北风埽黄叶此时鸿雁来惊鸣催思妾曲房理鍼线平碪捣文练鸳绮裁易成龙乡信难见窈窕九重闺寂寞十年啼纱窗白云宿罗幌月光栖云月晓【`集作隠`】防防愁思【`集作夜上`】流黄机玉霜冻珠履金吹薄罗衣汉家已得地君去将何事宛转结蚕书寂寞无雁使生平荷恩信本为容华进况复落红顔蝉声催緑鬓  

同前【`李颀`】  

白日登山望烽火昏黄【`集作黄昏`】饮马傍交河行人刁斗风沙暗公主琵琶幽怨多野营【`集作云`】万里无城郭雨雪纷纷连大漠胡雁哀鸣夜夜飞胡儿眼泪双双落闻道玉门犹被遮应将性命逐轻车年年战骨埋荒外空见蒲萄入汉家  

同前三首【`李约`】  

看图闲教阵画地静论边乌垒天西戍鹰姿塞上川路长须【`集作唯`】算日【`集作月`】书逺每题年无复生还望飜思未别前  

栅髙【`集作壕`】三面鬬箭尽举烽频营栁和烟暮关榆带雪春边城多老将碛路少归人防【`集作杀`】尽三【`集作金`】河卒年年添塞尘  

火起雕城尘砂拥战声游军藏汉帜降骑说蕃情霜降滮池【`集作落滹沱`】浅秋深太白明嫖姚方虎视不学请【`集作说`】添兵  

同前【`戎昱`】  

昔从李都尉双鞬照马蹄擒生黒山北杀敌黄云西太白沈虏地边草复萋萋归来邯郸市百尺青楼梯感激然诺重平生胆力齐芳筵暮歌发艳粉轻鬟低半醉【`集作酣`】秋风起铁骑门前嘶逺戍报烽火孤城严鼓鼙挥鞭望尘去少妇莫含啼  

同前【`厉`】  

边草早【`集作旱`】不春劒花増泞【`集作野`】尘广【`集作战`】场收骥尾清瀚怯龙鳞防色已归越松声厌避秦几时逢范蠡处处是通津  

同前二首【`李白`】  

从军玉门道逐虏金防山笛奏梅花落刀开明月环鼓声鸣海上兵气拥云间愿斩单于首长驱静铁关百战沙场碎铁衣城南已合数重围突营射杀呼延将独领残兵千骑归  

同前【`王维`】  

吹角动行人喧喧行人起笳鸣【`集作悲`】马嘶乱争渡金河水日暮沙漠垂战声烟尘里尽系名王颈归来报【`集作献`】天子  

同前【`王昌龄`】  

向夕临大荒朔风轸归虑平沙万里余飞鸟宿何处虏骑猎长原翩翩傍河去边声揺白草海气生黄雾百战苦风尘十年履霜露虽投定逺笔未坐将军树早知行路难悔不理章句  

烽火城西百尺楼黄昏独上海风秋更吹横【`集作羌`】笛关山月谁觧【`集作无那`】金闺万里愁  

琵琶起舞换新声总是关山旧别情撩乱边愁弹【`集作听`】不尽髙髙秋月下长城  

青海长云暗雪山孤城遥望雁【`一作玉`】门关黄沙百战穿金甲不破楼兰终不还  

同前【`卢纶`】  

二十在边城军中得勇名卷旗収败马断【`集作占`】碛拥残兵覆阵乌鸢起烧山草木明【`一作鸣`】塞闲思逺猎师老厌分营雪岭无人迹冰河足【`一作有`】雁声李陵甘此没惆怅汉公卿  

同前六首【`刘长卿`】  

回看虏骑合城下汉兵稀白刃两相向黄云愁不飞手中无尺铁徒欲突重围  

落日更萧条北方【`集作风`】动枯草将军追虏骑夜失隂山道战败仍树勲韩彭但空老  

草枯秋塞上望见渔阳郭胡马嘶一声汉兵泪双落谁为吮痈【`集作疮`】者此事令人薄  

目极雁门道青青邉草春一身事征战匹马同辛勤【`集作苦辛`】末路成白首功归天下人  

倚劒白日暮望乡登戍楼北风吹羌笛此夜关山愁回首不无意滹河空自流  

黄沙一万里白首无人怜报国劒巳折归乡身幸全单于古台下边色寒苍然  

同前【`杜頠`】  

秋草马蹄轻角弓持急去为龙城正值胡兵袭军气横大荒战酣日将入长风金鼓动白雾【`集作露`】铁衣湿四起愁边声南辕时伫立断蓬孤自转寒雁飞相及万里云沙涨路平【`集作平川`】冰霰涩【`集作溢`】夜闻汉使归独向刀环泣  

同前【`僧皎然`】  

候骑出纷纷元戎霍冠军汉鞞秋聒地羌火昼烧云万里戌城合三边羽檄分乌孙驱未尽肯顾辽阳勲汉斾拂丹霄汉军新破辽红尘驱卤簿白羽拥嫖姚战苦军犹乐功髙将不骄至今丁令塞朔吹空萧萧百万逐呼韩频年不解鞍兵屯絶漠暗马饮浊河干破虏功未録劳师力已殚须防肘腋下飞祸出无端飞将下天来竒谋阃外裁水心龙劒动地肺雁山开望气燕师锐当锋虏阵摧从今射雕骑不敢过云堆黄纸君王诏青泥校尉书誓师张虎落选将擐犀渠雾暗津浦【`集作蒲`】失天寒塞栁踈横行十万骑欲埽虏尘余  

同前【`王建`】  

汉军逐单于日没处河曲浮云道傍起行子车下宿枪城围鼓角氊帐依山谷马上悬壶浆刀头分顿【`集作颊`】肉来时髙堂上父母亲结束回首【`一作面`】不见家风吹破衣服金创生【`集作在`】肢节相与拔【`一作取`】箭镞闻道西凉州家家妇人【`集作女`】哭  

同前【`张祜`】  

少年金紫就光辉直指边城虎翼飞一卷旌【`一作旄`】收千骑虏万全身出百重围黄云断塞寻鹰去白草连天射雁归白首汉廷刀笔吏丈夫功业本相依  

同前五首【`令狐楚`】  

荒鸡隔水啼汗马逐风嘶终日随旌斾何时罢鼓鼙孤心眠夜雪满眼是秋沙万里犹防塞三年不见家却望氷河濶前登雪岭髙征人几多在又拟战临洮胡风千里惊汉月五更明纵有还家梦犹闻出塞声暮雪连青海隂云覆白山可怜班定逺出入玉门关  

同前三首【`王涯`】  

旌【`集作戈`】甲从军久风云识阵难今朝韩信计日下斩成安  

燕颔多竒相狼头敢犯边寄言班定逺正是立功年旄头夜落捷书飞来奏金门着赐衣白马将军频破敌黄龙戍卒几时归  

从军有苦乐行【`李益　魏王粲从军行曰从军有苦乐但问所从谁因以为题也`】  

劳者且勿【`集作莫`】歌我欲送君觞从军有苦乐此曲乐未央仆本居【`一作起集作居在`】陇上陇水断人肠东过秦宫路宫路入咸阳时逢汉帝出諌猎至长杨讵驰游侠窟非结少年场一旦承嘉惠轻命【`集作身`】重恩光秉笔参帷帟从军至朔方边地多隂风草木自凄凉断絶海云去出没胡沙长参差引雁翼隠辚腾军装劒文夜如水马汗冻成霜侠气五都少矜功六郡良山河起目前睚眦死路傍北逐驱獯虏西临复旧疆昔还赋余资今出乃赢粮一矢弢夏服我弓不再张寄言【`集作语`】丈夫雄苦乐身自当  

苦哉逺征人【`鲍溶　晋陆机从军行曰苦哉逺征人飘飘穷四遐宋顔延年从军行曰苦哉逺征人毕力干时艰因以为题又有苦哉行逺征人皆出于从军行也`】  

征人歌古曲携手上河梁李陵死别处杳【`集作窅`】杳冥乡忆昔从此路连年征鬼方久行迷汉厯三洗【`集作死`】氊衣裳百战身且在防功信难忘逺承云台议非势孰敢当落日吊李广白身【`集作首`】过河阳闲弓失月影劳劒无龙光去日始束髪今来髪成霜虚名乃闲事生见父母乡掩抑大风歌裵回少年场诚哉古人言鸟尽良弓藏  

苦哉行五首【`戎昱`】  

彼鼠侵我厨纵貍授梁肉鼠虽为君却貍食自须足冀雪大国耻飜是大国辱边庭逼绮罗甎瓦杂珠玉登楼非骋望目笑是心哭何意天乐中至今奏胡曲  

官军収洛阳家住洛阳里夫壻与兄弟目前见伤死吞声不许哭还遣衣罗绮上马随匈奴数秋黄尘里生为名家女死作塞垣鬼乡国无还期天津哭流水  

登楼望天衢目极泪盈睫彊笑无笑容须妆旧花靥昔年买奴仆奴仆来碎叶岂意未死间自为匈奴妾一生忽至此万事痛苦业得出塞垣飞不如彼蠭蝶  

妾家青河边七叶承貂蝉身为最小女偏得浑家怜亲戚不相识幽闺十五年有时最逺出祗到中门前前年狂胡来惧死飜生全今秋官军至岂意遭戈鋋匈奴为先锋长鼻黄髪拳弯弓猎生人百歩牛羊羶脱身落虎口不及归黄泉苦哉难重陈暗哭苍苍天  

可汗奉亲诏今日归燕山忽如乱刀劒揽妾心肠间出户望北荒迢迢玉门关生人为死别有去无时还汉月割妾心胡风凋妾顔去去断絶魂叫天天不闻  

鞠歌行【`李白`】  

玉不自言如桃李鱼目笑之卞和耻楚国青蝇何太多连城白璧遭谗毁荆山长号泣血人忠臣死为刖足鬼听曲知甯戚奚吾因小妻秦穆五羊皮买死百里奚洗拂青云上当时贱如泥朝歌鼓刀叟虎变蟠溪中一举钓六合遂荒营丘东平生渭水曲谁识【`一作数`】此老翁柰何今之人双目送征【`一作老`】鸿  

## 御定全唐诗卷二十  

相和歌辞  

前苦寒行二首【`杜甫　以后竝清调曲其器有笙笛下声弄髙弄游弄箎节琴瑟筝琵琶八种歌四`】  

汉时长安雪一丈牛马毛寒缩如猬楚江巫峡冰入怀虎豹哀号又堪记秦城老翁荆扬客惯习炎蒸岁絺绤防祝融气或交手持白羽未敢释  

去年白帝雪在山今年白帝雪在地冻埋蛟龙南浦缩寒刮肌肤北风利楚人四时皆麻衣楚天万里无晶辉三足之乌足恐断羲和送将安【`集作何`】所归  

后苦寒行二首【`杜甫`】  

南纪巫庐瘴不絶太古已来无尺雪蛮夷长老怨苦寒昆崘天关冻应折猨口噤不能啸白鹄翅垂眼流血安得春泥补地裂  

晩来江门失大木猛风中夜吹白屋天兵断斩【`集作斩断`】青  

海戎杀气南行动坤轴不尔苦寒何太酷巴东之峡生凌凘彼苍回干人得知  

苦寒行【`刘驾`】  

严寒动八荒防莿【`集作刺刺`】无休时阳乌不自暖雪压扶桑枝岁暮寒益壮青春安得归朔雁到南海越禽何处飞谁言贫士叹不为身无衣  

同前【`僧贯休`】  

北风北风职何严毒摧壮士心缩金乌足冻云嚣嚣碍雪一片下不得声绕枯桑根在沙塞黄河彻底顽直到海一气搏束万物无态唯有吾庭前杉松树枝枝枝健在  

同前【`僧齐已`】  

冰峰撑空寒矗矗云凝水冻埋海陆杀物之性伤人之欲既不能断絶蒺藜荆棘之根株又不能展凤皇麒麟之拳局如此则何如为和煦为膏雨自然天下之荣枯融融于万户  

北上行【`李白`】  

北上何所苦北上縁太行磴道盘且峻巉岩凌穹苍马足蹶侧石车轮摧髙冈沙尘接幽州烽火连朔方杀气毒劒防严风裂衣裳奔鲸夹黄河凿齿屯洛阳前行无归日返顾思旧乡惨戚冰雪里悲号絶中肠尺布不掩体皮肤剧枯桑汲水涧谷阻采薪陇坂长猛虎又掉尾磨牙皓秋霜草木不可飡饥饮零露浆叹此北上苦停骖为之伤何日王道平开颜覩天光  

豫章行【`李白`】  

胡风吹代马【`一作燕人攒赤月`】北拥鲁阳关吴兵照海雪西讨何时还半渡上辽津黄云惨无颜老母与子别呼天野草间白马【`一作百乌`】绕旌旗悲鸣相追攀白杨秋月苦早落豫章山本为休眀人斩虏素不闲岂惜战鬬死为君埽凶顽精感石没羽岂忘【`集作云`】惮险艰楼船若鲸飞波荡落星湾此曲不可奏三军鬓成斑  

董逃行【`元稹`】  

董逃董逃董卓逃揩铿戈甲声劳嘈剜剜深脐脂焰焰人皆数叹曰尔独不忆年年取我身上膏膏销骨尽烟火死长安城中贼毛起城门四走公卿士走劝刘虞作天子刘虞不敢作天子曹瞒篡乱从此始董逃董逃人莫喜胜负飜【`一作相`】环相枕倚缝缀难成裁破易何况曲鍼不能伸巧指欲学裁缝须准拟  

同前【`张籍`】  

洛阳城头火曈曈乱兵烧我天子宫宫城南面有深山尽将老幼藏其间重岩为屋橡为食丁男夜行候消息闻道官军犹掠人旧里如今归未得董逃行汉家几时重太平  

相逢行【`崔颢`】  

妾年初二八家住洛桥头玉户临驰道朱门近御沟使君何假问夫壻大长秋女弟新承宠诸兄近拜侯春生百子殿花发五城楼出入千门里年年乐未休  

同前二首【`李白`】  

朝骑五花马谒帝出银台秀色谁家子云车【`一作中`】珠箔开金鞭遥指防玉勒近迟囘夹毂相借问疑【`一作知`】从天上来怜肠愁欲断斜日复相催下车何轻盈飘然似落梅【`集无此四句`】邀【`集作蹙`】入青绮门【`一作娇羞初解佩`】当歌【`一作语笑`】共衔杯衔杯映歌扇似月云中见相见不相亲不如不相见相见情已深未语可知心胡为守空闺孤眠愁锦衾锦衾与罗帏缠緜会有时春风正澹荡【`一作纠结`】暮雨【`一作青鸟`】来何迟愿因三青鸟更报长相思光景不待人须防发成丝当年失行乐老去徒伤悲持此道宻意无令旷佳期相逢红尘内髙揖黄金鞭万户垂杨里君家阿那边  

同前【`韦应物`】  

二十登汉朝英声迈今古适从东方来又欲谒明主犹酣新丰酒尚带霸陵雨邂逅两相逢别来间【`集作问`】寒暑寜知白日晩暂向花间语忽闻长乐钟走马东西去  

三妇艳诗【`董思恭`】  

大妇裁纨素中妇弄明珰小妇多姿态登楼红粉妆丈人且安坐初日渐流光  

中妇织流黄【`虞世南`】  

寒闺织素锦含怨敛双蛾综新交缕涩经脆断丝多衣香逐举袖钏动应鸣梭还恐裁缝罢无信达交河  

难忘曲【`李贺`】  

夹道开洞门弱杨低画防帘影竹叶【`集作华`】起箫声吹日色蠭语绕妆镜拂蛾学春碧乱系丁香梢满防花向夕  

塘上行【`李贺`】  

藕花凉露湿花缺藕根涩飞下雌鸳鸯塘水声溢溢【`集作溘溘`】  

苦辛行【`戎昱`】  

且莫奏短歌聼余苦辛词如今刀笔士不及屠酤儿少年无事学诗赋岂意文章复相误东西南北少知音终年竟岁悲行路仰面诉天天不闻低头告地地不言天地生我尚如此陌上他人何足论谁谓西江深涉之固无忧谁谓南山髙可以登之游险巇惟有世间路一向令人堪白头贵人立意不可测等闲桃李成荆棘风尘之士深可亲心如鸡犬能依人悲来却忆汉天子不弃相如家旧贫【`此下集有劝君且三字`】饮酒酒能散羇愁谁家有酒判一醉万事从他江水流  

秋胡行【`髙适`】  

妾本邯郸未嫁时容华倚翠人未知一朝结髪从君子将妾迢迢东路陲时逢大道无难阻君方游宦从陈汝蕙楼独卧频度春彩落【`集作阁`】辞君几徂暑三月垂杨蚕未眠携笼结侣南陌邉道逢行子不相识赠妾黄金买少年妾家夫壻轻离久寸心誓与长相守愿言行路莫多情送【`集作道`】妾贞心在人口日暮蚕饥相命归携笼端饰来庭闱劳心苦力终无恨所冀君恩那【`集作即`】可依闻说行人已归止乃是向来赠金子相看颜色不复言相顾怀慙有何巳从来自隐无疑背直为君情也相防如何咫尺仍有情况复迢迢千里外此时【`集作誓将`】顾恩不顾身念君此日赴河津莫道向来不得意故欲留规诫后人  

善哉行【`僧贯休　以后竝瑟调曲其器有笙笛节琴瑟筝琵琶七种歌六部`】  

有美一人兮婉如清扬识曲别音兮令姿煌煌绣袂捧琴兮登君子堂如彼萱草兮使我忧忘欲赠之以紫玉尺白银珰久不见之兮湘水茫茫  

同前【`僧齐已`】  

大鹏刷翮谢溟渤青云万层髙突出下视秋涛空渺弥旧处鱼龙皆细物人生在世何容易眼浊心昏信生死愿除嗜欲待身轻携手同寻列仙事  

来日大难【`李白`】  

来日一身携粮负薪道长食尽苦口焦唇今日醉饱乐过千春仙人相存诱我逺学海凌三山陆憩五岳乘龙上三【`集无此二字`】天飞目瞻两角授以神【`集作仙`】药金丹满握蟪蛄蒙恩深媿短促思填东海彊衔一木道重天地轩师广成蝉翼九五以求长生下士大笑如苍蝇声  

当来日大难【`元稹`】  

当来日大难行前有坂后有坑大梁侧小梁倾两轴相绞两轮相撑大牛竖小牛横乌啄牛背足跌力狞当来日大难行太行虽险险可使平轮轴自挠牵制不停泥潦渐久荆棘旋生行必不得不如不行  

陇西行【`王维`】  

十里一走马五里一扬鞭都防军书至匈奴围酒泉关山正飞雪烽戍断无烟  

同前【`耿湋`】  

雪下阳关路人稀陇戍头封狐犹未翦边将岂无羞白草三冬色黄云万里愁因思李都尉毕竟不封侯  

同前【`长孙佐辅`】  

阴云凝朔气陇上正飞雪四月草不生北风劲如切朝来羽书急夜救长城窟道隘行不前相呼抱鞍歇人寒指欲堕马冻蹄亦裂射雁旋充饥斧冰还止渴寜辞解围鬬但恐乘疲没早晩【`一作望`】边候空归来养羸卒  

东门行【`栁宗元`】  

汉家三十六将军东方雷动横阵云鸡鸣函谷客如雾貌同心异不可数赤丸夜语飞电光徼巡司隶眠如羊当街一叱百吏走冯敬胷中函匕首凶徒侧耳潜惬心悍臣破胆皆杜口魏王卧内藏兵符子西掩袂真无辜羌胡毂下一朝起敌国舟中非所拟安陵谁辨削砺工韩国讵眀深井里絶咽断骨那下补万金宠赠不如土  

饮马长城窟行【`太宗皇帝`】  

塞外悲风切交河冰已结瀚海百重波阴山千里雪迥戍危烽火层峦引髙节悠悠卷斾旌饮马出长城寒沙连骑迹朔吹断边声胡尘清玉塞羌笛韵金钲絶漠干戈戢车徒振原隰都尉反龙堆将军旋马邑扬麾氛雾静纪石功名立荒裔一戎衣云【`集作灵`】台凯歌入  

同前【`虞世南`】  

驰马渡河干流深马渡难前逢锦车使都防在楼兰轻骑犹衔勒疑兵尚解鞍温池下絶涧栈道接危峦拓地勲未赏亡城律讵【`集作岂`】寛有月关犹暗经春陇尚寒云昏无复影冰合不闻湍懐君不可遇聊持报一湌  

同前【`袁朗`】  

朔风动秋草清跸长安道长城连不穷所以隔华戎规模惟圣作荷负【`集作负荷`】晓成功鸟庭已向内龙荒更凿空玉关尘卷静金微路已通汤征随北怨舜咏起南风画野【`集作地`】功初立绥边事云集朝服践狼居凯歌旋马邑山响传凤吹霜华藻琼钑属国拥节归单于欵关入日落寒云【`集作风`】起惊沙【`集作蓬`】被原隰零落叶已寒河流清且急四时徭役尽千载干戈戢太平今若斯汗马竟无施惟当事笔研归去草封禅  

同前【`王翰`】  

长安少年无逺图一生惟羡执金吾骐驎前殿拜天子走马为君西击【`集作西击长城`】胡胡沙猎猎吹人面汉虏相逢不相见遥闻鼙鼓动地来传道单于夜犹战此时顾恩寜顾身为君一行摧万人壮士挥戈回白日单于溅血染朱轮回【`集作归`】来饮马长城窟长安道傍多白骨问之耆老何代人云是秦王筑城卒黄昏塞北无人烟鬼哭啾啾声沸天无罪见诛功不赏孤魂流落此城边当昔秦王按劒起诸侯膝行不敢视富国彊兵二十年筑怨兴徭九千里秦王筑城何太愚天实亡秦非北胡一朝祸起萧墙内渭水咸阳不复都  

同前【`王建`】  

长城窟长城窟边多马骨古来此地无井泉赖得秦家筑城卒征人饮马愁不回长城变作望乡堆蹄迹【`集作踪`】未干人去近续后马来泥污尽枕弓睡着待水生不见阴山在前阵马蹄足脱装马头健儿战死谁封侯  

同前【`僧子兰`】  

游客长城下饮马长城窟马嘶闻水腥为浸征人骨岂不是流泉终不成潺湲洗尽骨上土不洗骨中寃骨若比流水四海有还魂空流呜咽声声中疑是言  

上留田【`李白`】  

行至上留田孤坟何峥嵘积此万古恨春草不复生悲风四边来肠断白杨声借问谁家地埋没蒿里茔古老向余言言是上留田蓬科马鬛今已平昔之弟死兄不葬他人于此举铭旌一鸟死百鸟鸣一兽死百兽惊桓山之禽别离苦欲去回翔不能征田氏仓卒骨肉分青天白日摧紫荆交柯之木本同形东枝顦顇西枝荣无心之物尚如此参商胡乃寻天兵孤竹延陵让国扬名髙风缅邈穨波激清尺布之谣塞耳不能聼  

同前【`僧贯休`】  

父不父兄不兄上留田蝥贼生徒陟冈泪峥嵘我欲使诸凡鸟雀尽变为鹡鸰我欲使诸凡草木尽变为田荆邻人歌邻人歌古风清清风生  

安乐宫【`李贺`】  

深【`一作漆`】井桐乌起尚复牵清水未盥邵陵王【`集作爪`】缾中弄长翠新城安乐宫宫如凤皇翅歌回蜡版鸣大绾【`集作左悺`】提壶使【`一作伎`】绿繁悲水曲茱茰别秋子  

放歌行【`王昌龄`】  

南渡洛阳津西望十二楼眀堂坐天子月朔朝诸侯清乐动千门皇风被九州庆云从东来泱漭抱日流升平贵论道文墨将何求有诏征草泽微臣献谋猷【`集作将献谋`】冠冕如星罗拜揖曹与周望尘非吾事入赋且迟留幸防国士识因脱负薪裘今者放歌行以慰梁父愁但营数斗禄奉养毋【`集作毎`】丰羞若得金膏遂飞云亦可俦  

野田黄雀行【`李白`】  

游莫逐炎洲翠栖莫近吴宫燕吴宫火起焚尔【`集作巢`】窠炎洲逐翠遭网罗萧条两翅蓬蒿下纵有鹰鹯奈若何  

同前【`储光羲`】  

啧啧野田雀不知躯体微闲穿深蒿里争食复争飞穷老一穨舍枣多桑树稀无枣犹可食无桑何以衣萧条空仓暮相引时来归邪路岂不捷渚田岂不肥水长路且坏恻恻与心违  

同前【`僧贯休`】  

髙树风多吹尔巢落深蒿叶暖宜尔依薄莫近鸮类珠【`集作蛛`】网亦恶饮野田之清水食野田之黄粟深花中睡土里浴如此即全胜啄太仓之谷而更穿人【`集有之字`】屋  

同前【`僧齐已`】  

双双野田雀上下同饮啄暖去栖蓬蒿寒归傍篱落殷勤避罗网乍可遇雕鹗雕鹗虽不仁分眀在寥廓  

雁门太守行【`李贺`】  

黑云压城城欲摧甲光向月【`一作日`】金鳞开角声满天秋色里塞上燕支凝夜紫半卷红旗临易水霜重鼓寒声【`一作声寒`】不起报君黄金台上意提携玉龙为君死  

同前【`张祜`】  

城头月没霜如水趚趚蹋沙人似鬼灯前拭泪试香裘长引一声残漏子驼囊泻酒酒一杯前头啑【`集作滴`】血心不囘寄语年少妻莫哀鱼金虎竹天上来雁门山边骨成灰  

同前【`荘南杰`】  

旌旗闪闪摇天末长笛横吹虏尘阔跨下嘶风白练狞腰间切玉青蛇活击革摐金燧牛尾犬羊兵败如山死九泉寂寞葬秋虫湿云荒草啼秋思  

飞来双白鹤【`虞世南`】  

飞来双白鹤奋翼逺凌烟双栖集紫盖一举背青田飏影过伊洛流声入管鸣羣倒景外刷羽阆风前映海疑浮雪拂涧泻飞泉燕雀寜知去蜉蝣不识还何言别俦侣从此间山川顾步已相失裵囘反【`集作各`】自怜危心犹警露哀响讵闻天无因振六翮轻举复随仙  

门有车马客行【`虞世南`】  

财雄【`集作陈遵`】重交结戚里擅豪华曲台临上路髙门【`集作轩`】抵狭斜赭汗千金马绣毂五香车白鹤随飞盖朱鹭入鸣笳夏莲开劒水春桃发露【`集作绶`】花轻帬染囘雪浮蚁泛流霞【`集无此二句`】髙谈辨飞兔摛藻握灵蛇逢恩借羽翼【`集作出毛羽`】失路委泥沙暧暧风烟晩路长归骑逺日斜青第尘飞金谷苑危弦促柱奏巴渝遗簪堕珥解罗如何守直道飜使谷名愚  

同前【`李白`】  

门有车马客金鞍耀朱轮谓从丹【`一作云`】霄落乃是故乡亲呼儿埽中堂坐客论悲辛对酒两不饮停觞泪盈巾叹我万里游飘飖【`集作飘`】三十春空谈霸【`集作帝`】王略紫绶不挂身雄劒藏玉匣阴符生素尘廓落无所合流离湘水濵借问宗党间多为泉下人生苦百战役死托万鬼邻北风扬胡沙埋翳周与秦大运且如此苍穹寜匪仁恻怆竟何道存亡任大钧  

蜀道难【`张文琮`】  

梁山镇地险积石阻云端深谷下寥廓层岩上郁盘飞梁架絶岭栈道接危峦揽辔独长息方知斯路难  

同前【`李白`】  

噫吁嚱危乎髙哉蜀道之难难于上青天蚕丛及鱼凫开国何茫然尔来四万八千岁乃【`一作不`】与秦塞通人烟西当太白有鸟道可以横絶峨睂巅地崩山摧壮士死然后天梯石栈方【`一作相`】钩连上有六龙回日之髙标【`一作横河断海之浮云`】下有冲波逆折之回川黄鹤之飞尚不得【`一作过`】猨猱欲度愁攀缘青泥何盘盘百步九折萦岩峦扪参歴井仰胁息以手抚膺坐长叹问君西游何时还畏途巉岩不可攀但见悲鸟【`一作鸣`】号枯【`一作古`】木雄飞呼雌【`一作雌从`】绕林间又闻子规啼夜月愁空山蜀道之难难于上青天使人聼此雕朱颜连峰去天不盈尺【`一作入烟几千里`】枯松倒挂倚絶壁飞湍瀑流相喧豗砅崖转石万壑雷其崄也若此嗟尔逺道之人胡为乎来哉劒阁峥嵘而崔嵬一夫当关万夫莫开所守或匪亲【`一作人`】化为狼与豺朝避猛虎夕避长蛇磨牙吮血杀人如麻锦城虽云乐不如早还家蜀道之难难于上青天侧身西望长咨【`一作令人`】嗟  

櫂歌行【`骆宾王`】  

写月图【`集作涂`】黄罢凌波拾翠通镜花摇芰日衣麝入荷风叶密舟难荡莲疎浦易空凤媒羞自托鸳翼恨难穷秋帐灯花翠倡楼粉色红相思无别曲并在櫂歌中  

同前【`徐坚`】  

櫂女饰银钩新妆下翠楼霜丝青桂檝兰栧紫霞舟水落金陵曙风起洞庭秋扣船过曲浦飞帆越囘流影入桃花浪香飘杜若洲洲长殊未返萧散云霞晩日下大江平烟生归岸逺岸逺闻潮波争途游戏多因声赵津女来聼采菱歌  

胡无人行【`徐彦伯`】  

十月繁霜下征人逺凿空云摇锦更【`集作车`】节海照角端弓暗碛埋沙树冲飇卷塞蓬方随膜拜入歌舞玉门中  

同前【`聂夷中`】  

男儿徇大义立节不沽名腰间悬陆离大歌胡无行不读战国书不览黄石经醉卧咸阳楼梦入受降城更愿生羽翼飞身入青冥请携天子劒斫下旄头星自然胡无人虽有无战争悠哉典属国驱羊老一生  

同前【`李白`】  

严风吹霜海草雕筋干精坚胡马骄汉家战士三十万将军兼领【`一作谁者`】霍嫖姚流星白羽腰间插劒花秋莲光出匣天兵照雪下玉关虏箭如沙射金甲云龙风虎尽交回太白入月敌可摧敌可摧旄头灭履胡之肠涉胡血悬胡青天上埋胡紫塞旁胡无人汉道昌陛下之寿三千霜但歌大风云飞扬安得猛士兮守四方胡无人汉道昌【`一本无此六字集无陛下之夀五句`】  

同前【`僧贯休`】  

霍嫖姚赵充国天子将之平朔漠肉胡之肉烬胡帐幄千里万里惟留胡之空壳边风萧萧榆叶初落杀气昼赤枯骨夜哭将军既立殊勲遂有胡无人曲我闻之天子富有四海徳被无垠但令一物得所八表来宾亦何必令彼胡无人  

白头吟【`刘希夷　楚调曲其器有笙笛弄节琴筝琵琶瑟七种`】  

洛阳城东桃李花飞来飞去落谁家洛阳女儿惜颜色行逢【`集作坐见`】落花长叹息今年花落颜色改眀年花开复谁在巳见松柏摧为薪更闻桑田变成海古人无复洛城东今人还对落花风年年岁岁花相似岁岁年年人不同寄言全盛红颜子须【`集作应`】怜半死白头翁此翁白头真可怜伊昔红颜美少年公子王孙芳树下清歌妙舞落花前光禄池台文【`集作开`】锦绣将军楼阁画神仙一朝卧病无人识三春行乐在谁边宛转蛾睂能几时须臾白【`集作寉`】发乱如丝但看旧【`集作古`】来歌舞地惟有黄昏鸟雀悲  

同前二首【`李白`】  

锦水东北流波荡双鸳鸯雄巢汉宫树雌弄秦草芳寜同万死碎绮翼不忍云间两分张此时阿娇正娇妬独坐长门愁日暮但愿君恩顾妾深岂惜黄金将买赋【`一作买词赋`】相如作赋得黄金丈夫好新多异心一朝将聘茂陵女文君因赠【`一作赋`】白头吟东流不作西归水落花辞条归故林兔丝固无情随风任颠倒谁使女萝枝而来彊萦抱两草犹一心人心不如草莫卷龙须席从他生网丝且留琥珀枕或有梦来时覆水再收岂满杯弃妾已去难重囘古时得意不相负祗今惟见青陵台锦水东流碧波荡双鸳鸯雄巢汉宫树雌弄秦草芳相如去蜀谒武帝赤车驷马生辉光一朝再览大人作万乘忽欲凌云翔闻道阿娇失恩宠千金买赋要君王相如不忆贫贱日官髙金多聘私室茂陵姝子皆见求文君欢爱从此毕泪如双泉水行堕紫罗襟五更鸡三唱清晨白头吟长吁不整緑云鬓仰诉青天哀怨深城崩梁妻谁道土无心东流不作西归水落花辞枝羞故林头上玉燕钗是妾嫁时物赠君表相思罗袖幸时拂莫卷龙须席从他生网丝且留琥珀枕还有梦来时鹔鹴裘在锦屏上自君一挂无由披妾有秦楼镜照心胜照井愿持照新人双对可怜影覆水却收不满杯相如还谢文君囘古来得意不相负祗今惟有青陵台  

同前【`张籍`】  

请君膝上琴弹我白头吟忆昔君前娇笑语两情宛转如萦素宫中为我起髙楼更开华池种芳树春天百草秋始衰弃我不待白头时罗襦玉珥色未暗今朝巳道不相宜扬州青铜作眀镜暗中持照不见影人心囘互自无穷眼前好恶那能定君恩已去若再返菖蒲花生【`集作开`】月长满  

反白头吟【`白居易　鲍照作白头吟居易反其致为反白头吟`】  

炎炎者烈火营营者小蝇火不热真玉蝇不防清冰此茍无所受彼莫能相仍乃知物性中各有能不能古称怨报【`集作恨`】死则人有所惩惩淫或应可在道未为譬如蜩鷃徒啾啾啅龙鹏宜当委之去寥廓髙飞腾岂能泥尘下区区酬怨憎胡为坐自苦吞悲仍抚膺  

决絶词三首【`元稹`】  

乍可为天上牵牛织女星不愿为庭前红槿枝七月七日一相见故心终不移那能朝开暮飞去一任东西南北吹分不两相守恨不两相思对面且如此背面当何知春风撩乱伯劳语【`此下集有况是二字`】此时抛去时握手苦相问竟不言后期君情既决絶妾意已参差借如死生别安得长苦悲  

噫春冰之将泮何余懐之独结有美一人于焉旷絶一日不见比一日于三年况三年之旷别水得风兮小而已波笋在苞兮髙不见节矧桃李之当春竞众人之【`集作而`】攀折我自顾悠悠而若云又安能保君皓皓【`集作皑皑`】之如雪感破镜之分眀覩泪痕之余血幸他人之既不我先又安能使他人之终不我夺已焉哉织女别黄姑一年一度暂相见彼此隔河何事无  

夜夜相抱眠幽怀尚沈结那堪一年事长遣一宵说但感久相思何暇暂相恱虹桥薄夜成龙驾侵晨列生憎野鹊徃【`集作寉性`】迟囘死恨天鸡识时节曙色渐曈昽【`集作曈`】华星次【`集作欲`】眀灭一去又一年一年何时【`一作可`】彻有此迢遰期不如生死【`集作死生`】别天公隔是妬相怜何不便敎相决絶  

梁甫吟【`李白`】  

长啸梁甫吟何时见阳春君不见朝歌屠叟辞棘津八十西来钓渭滨寜羞白发照渌【`集作清`】水逢时吐【`一作壮`】气思经纶广张三千六百钓风期暗与文王亲大贤虎变愚不测当年颇似寻常人君不见髙阳酒徒起草中长揖山东隆准公入门不拜【`一作开说`】骋雄辨两女辍洗来趋风东下齐城七十二指麾楚汉如旋蓬狂生落拓尚如此何况壮士当羣雄我欲攀龙见眀主雷公砰訇震天鼓帝旁投壶多玉女三时大笑开电光倏烁晦冥起风雨阊阖九门不可通以额叩关阍者怒白日不照吾精诚国无事忧天倾防貐磨牙竞人肉驺虞不折生草茎手接飞猱雕虎侧足焦原未言苦智者可卷愚者豪世人见我轻鸿毛力排南山三壮士齐相杀之费二桃吴楚弄兵无剧孟亚夫咍尔为徒劳梁父吟梁父吟声正悲张公两龙劒神物合有时风云感会起屠钓大人屼当安之  

东武吟【`李白`】  

好古笑流俗素闻贤达风方希佐眀主长揖辞成功白日在髙天囘光烛微躬恭承凤皇诏歘起云萝中清切紫霄迥优游丹禁通君王赐颜色声价凌烟虹乘舆拥翠盖扈从金城东宝马丽絶景锦衣入新丰倚岩望松雪对酒鸣丝桐因学扬子云献赋甘泉宫天书美片善清芬播无穷归来入咸阳谈笑皆王公一朝去金马飘落成飞蓬宾友【`集作客`】日疎散玉尊亦已空才力犹可倚【`一作待`】不慙世上雄闲作东武吟曲尽情未终书此谢知已吾寻黄绮翁【`一作扁舟寻钓翁`】  

怨诗二首【`薛奇童`】  

日晩梧桐落微寒入禁垣月悬三雀观霜度万秋门艳舞矜新宠愁容泣旧恩不堪深殿里帘外欲黄昏禁苑春风起流莺绕合欢玉窗通日气珠箔卷轻寒杨叶垂金【`一作阴`】砌棃花入井阑君王好长袖新作舞衣寛  

同前【`张汯`】  

去年离别雁初归今夜裁缝萤已飞征客去【`集作近`】来音信断不知何处寄寒衣  

同前【`刘元济`】  

玉关芳信断兰闺锦字新愁来好自抑念切已含嚬虚牖风惊梦空牀月厌人归期傥可促勿度栁园春  

同前三首【`李暇`】  

罗敷初总髻蕙芳正娇小月落始归船春眠恒着晓何处期郎游小苑花台间相忆不可见且复乘月还别来花照路别后露垂叶歌舞须及时如何坐悲妾  

同前二首【`崔国辅`】  

楼前桃李疎池上芙蓉落织锦犹未成虫声入罗幕妾有罗衣裳秦王在时作为舞春风多秋来不堪着  

同前【`孟郊`】  

试妾与君泪两处滴池水看取芙蓉花今年为谁死  

同前【`刘义`】  

君莫嫌丑妇丑妇死守贞山头一怪石长作望夫名鸟有竝翼飞兽有比肩行丈夫不立义岂如鸟兽情  

同前【`鲍溶`】  

女萝寄松柏【`集作青松`】緑蔓花緜緜三五定君婚结髪早移天肃肃羊雁礼泠泠琴瑟篇恭承采蘩祀敢效同居【`集作车`】贤皎日不留景良时【`集作辰`】如逝川秋【`集作愁`】心还遗【`集作忽移`】爱春貌无归妍翠袖洗朱【`集作皓硃`】粉碧阶封绮【`集作绿`】钱新人易如玉废瑟难为寄羡【`集作谢`】蕣华木荣名香阁前岂无摇落苦贵与根蔕连希君旧光景照妾薄暮年  

同前【`白居易`】  

夺宠心那惯寻思倚殿门不知移旧爱何处作新恩  

同前二首【`姚氏月华`】  

春水悠悠春草绿对此思君泪相续羞将离恨向东风理尽秦筝不成曲  

与君形影分胡越玉枕终年对离别登台北望烟雨深囘身泣向寥天月  

怨歌行【`虞世南`】  

紫殿秋风冷雕甍白【`集作落`】日沈裁纨凄断曲织素别离心掖庭羞改画长门不惜金宠移恩稍薄情疎恨转深香销翠羽帐断凤皇琴镜前红粉歇阶上緑苔侵谁言掩歌扇飜作白头吟  

同前【`李白`】  

十五入汉宫花颜笑春红君王选玉色侍寝金【`一作锦`】屏中荐枕娇夕月卷衣恋春【`一作香`】风寜知赵飞燕夺宠恨无穷沈忧能伤人緑鬓成霜蓬一朝不得意世事徒为空鹔鹴换美酒舞衣罢雕龙寒苦不忍言为君奏丝桐肠断亦絶悲心夜忡忡  

同前【`吴少微　此诗中有逸句`】  

城南有怨妇含怨倚兰【`集作傍芳`】丛自谓二八时歌舞入汉宫皇恩弄幸玉堂中【`集作皇恩数流盼承幸玉堂中`】緑陌【`集作柏`】黄花催夜酒锦衣罗袂逐春风建章西宫焕若神燕赵美女二【`集作三`】千人君王厌徳不忘新况羣艳冶纷来陈是时别君不再见三十三春长信殿长信重门昼掩关清房暁帐幽且闲绮窗虫网氛尘色文轩莺对桃李颜天王贵宫不贮老浩然泪陨【`集作含泪`】今来还自怜【`集有春色二字`】转晩暮试逐佳游芳草路小腰丽女夺人奇金鞍少年曽不顾归来谁为夫请谢西家妇莫辞先醉解罗襦  

眀月照髙楼【`雍陶`】  

朗月何髙髙楼中帘影寒一妇独含叹四坐谁成欢时节屡已移游旅杳不还沧溟倘未涸妾泪终不干君若无定云妾若不动山云行出山易山逐云去难愿为边塞尘因风委君颜君颜良洗多荡妾浊水间  

长门怨【`徐贤妃`】  

旧爱柏梁台新宠昭阳殿守分辞方【`集作芳`】辇含情泣团扇一朝歌舞荣夙昔诗书贱穨恩诚巳矣覆水难重荐  

同前【`沈佺期`】  

月皎风泠泠长门次掖庭玉阶闻坠叶罗幌见飞萤清露凝珠缀流尘下翠屏妾心君未察愁叹剧繁星  

同前【`吴少微`】  

月出映曽城孤圜上太清君王春【`集作眷`】爱歇枕席凉风生怨咽不能寝踟蹰歩前楹空阶白露色百草寒虫鸣念昔金房里犹嫌玉座轻如何娇所误长夜泣恩情  

同前【`张脩之`】  

长门落景尽洞房秋月眀玉阶草露积金屋网尘生妾妬今应改君恩昔未平寄语临邛客何时作赋成  

同前【`裵交防`】  

自闭长门经几秋罗衣湿尽泪还流一种蛾睂眀月夜南宫歌管北宫愁  

同前【`刘皁`】  

宫殿沈沈月欲分昭阳更漏不堪闻瑚枕上千行泪不是思君是恨君  

同前【`袁晖`】  

早知君爱歇本自无萦妬谁使恩情深今来反相误愁眠罗帐晓泣坐金闺暮独有梦中魂犹言意如故  

同前【`刘言史`】  

独坐炉边结夜愁暂时恩【`集作思`】去亦难留【`一作收`】手持金箸垂红泪乱拨寒灰不举头  

同前二首【`李白`】  

天囘北斗挂西楼金屋无人萤火流月光欲到长门殿别作深宫一叚愁  

桂殿长愁不记春黄金四屋起秋尘夜悬眀镜青天上独照长门宫里人  

同前【`李华`】  

弱体鸳鸯荐啼妆翡翠衾鵶鸣秋殿晓人静禁门深每忆椒房宠那堪永巷阴日惊罗带缓非复旧来心  

同前【`岑参`】  

君王嫌妾妬闭妾在长门舞袖垂新宠愁睂结旧恩绿钱生履迹红粉湿啼痕羞被桃花笑看春独不言  

同前【`齐澣`】  

茕茕孤思逼寂寂长门夕妾妬亦非深君恩那不惜携琴就玉阶调悲声未谐将心托眀月流影入君怀  

同前【`刘长卿`】  

何事长门闭珠帘只自垂月移深殿早春向后宫迟蕙草生闲地棃花发旧枝芳菲自恩幸看却【`集作着`】被风吹  

同前【`僧皎然`】  

春风日日闭长门摇荡春心自【`集作似`】梦魂若遣花开只笑妾不如桃李正无言  

同前【`卢纶`】  

空宫【`集作空`】古廊殿寒月照斜晖卧聼未央曲满箱歌舞衣  

同前【`戴叔伦`】  

自忆专房宠曽居第一流移恩向何【`集作他`】处暂妬不容收夜久丝管【`集作静管`】絶月眀宫殿秋空将旧时意长望凤皇楼  

同前【`刘驾`】  

御泉长绕凤皇楼只是恩波别处流闲揲舞衣归未得夜来砧杵六宫秋  

同前二首【`髙蟾`】  

天上何劳万古春君前谁是百年人魂销尚媿金炉烬思起犹慙玉辇尘烟翠薄情攀不得星芒浮艳采无因可怜眀镜来相向何似恩光朝夕新  

天上凤皇休寄梦人间鹦鹉旧堪悲平生心绪无人识一只金梭万丈丝  

同前【`张祜`】  

日映宫墙栁色寒笙歌遥指碧云端珠铅滴尽无心语彊把花枝冷笑看  

同前二首【`郑谷`】  

闲把罗衣泣凤皇先朝曽敎舞霓裳春来却羡庭花落得逐晴风出禁墙  

流水君恩共不囘杏花争忍埽成堆残春未必多烟雨泪滴闲阶长绿苔  

同前二首【`刘氏媛`】  

雨滴梧桐秋夜长愁心和雨到昭阳泪痕不学君恩断拭却千行更万行  

学画蛾睂独出羣当时人道便承恩经年不见君王面花落黄昏空掩门  

阿娇怨【`刘禹锡`】  

望见葳蕤举翠华试开金屋埽庭花须防宫女传来信云【`一作言`】幸平阳公主家  

班倢伃【`徐彦伯`】  

君恩忽断絶妾思终未央巾栉不可见枕席空余香窗暗网罗白阶秋苔藓黄应门寂已闭流涕向昭阳  

同前【`严识元`】  

贱妾如桃李君王若岁时秋风一已劲摇落不胜悲寂寂苍苔满沈沈緑草滋荣【`一作繁`】华非此日指辇竞何辞  

同前三首【`王维`】  

玉窗萤影度金殿人声絶秋夜守罗帏孤灯耿不灭宫殿生秋草君王恩幸疎那堪闻凤吹门外度金舆怪来妆阁闭朝下不相迎总向春园里花间语笑声  

倢伃怨【`崔湜`】  

不分君恩断新妆视镜中容华尚春日娇爱巳秋风枕席临窗晓帏屏向月空年年后庭树荣落在深宫  

同前【`崔国辅`】  

长信宫中草年年愁处生故侵珠履迹不使玉阶行  

同前【`张烜`】  

贱妾裁纨扇初摇眀月姿君王看舞席坐起秋风时玉树清御路金陈翳垂丝昭阳无分理愁寂任前期  

同前【`刘方平`】  

夕殿别君王宫深月似霜人愁【`集作幽`】在长信萤出向昭阳露裛红兰死【`集作湿`】秋雕碧树伤惟当合欢扇从此箧中藏  

同前【`王沈`】  

长信棃花暗欲栖应门上籥草萋萋春风吹花乱扑户班倢【`集作斑絶`】车声不至啼  

同前【`皇甫冉`】  

由来咏团扇今与值秋风事逐时皆往恩无日再中早鸿闻上苑寒露下深宫颜色年年谢相如赋岂工  

同前【`陆龟蒙`】  

妾貌非倾国君王忽然宠南山掌上来不及新恩重后宫多窈窕日日学新声一落君王耳南山又须轻  

同前【`翁绶`】  

谗谤潜来起百忧朝承恩宠暮仇讐火烧白玉非因玷霜翦红兰不待秋花落昭阳谁共辇月眀长信独登楼繁华事逐东流水团扇悲歌万古愁  

同前【`刘氏云`】  

君恩不可见妾岂如秋扇秋扇尚有时妾身永微贱莫言朝花不复落娇容几夺昭阳殿  

长信怨【`王諲`】  

飞燕倚身轻争人巧笑名生君弃妾意増妾怨君情日落昭阳殿秋来长信城寥寥金殿里歌吹夜无声  

同前【`王昌龄`】  

金井梧桐秋叶黄珠帘不卷夜来霜金炉【`集作熏笼`】玉枕无颜色卧聼南宫【`一作宫中`】清漏长  

奉帚平眀金殿开暂【`集作且`】将团扇共【`集作暂`】裵囘玉颜不及寒鵶色犹带昭阳日影来  

同前【`李白`】  

月皎昭阳殿霜清长信宫天行乘玉辇飞燕与君同更有留情处承恩乐未穷谁怜团扇妾独坐怨秋风  

蛾睂怨【`王翰`】  

君不见宜春苑中九华殿飞阁连连直如髪白日全含朱鸟窗流云半入苍龙阙宫中防女夜无事学凤吹箫弄清越珠帘北卷待凉风绣户南开向眀月忽闻天子忆蛾睂宝凤衔花揲两螭传声走马开金屋夹路鸣环上玉墀长乐彤庭宴华寝三千美人曳光【`集作花`】锦灯前含笑更罗衣帐里承恩荐瑶枕不意君心半路回求仙别作望仙台仓琅【`集作琳`】禁闼遥相忆紫翠岩房昼不开欲向人间种桃实先从海底觅蓬莱蓬莱可求不可上孤舟缥缈知何往黄金作盘铜作茎晴【`集作青`】天白露掌中擎王母嫣然感君意云车雨斾欲相迎飞廉观前空怨慕少君何事须相误一朝埋没茂陵田贱妾蛾睂不重顾宫车晩出向南山仙衞逶迤去不还朝晡泣对麒麟树树下苍苔日渐斑人生百年夜将半对酒长歌莫长叹賸【`集作情`】知白日不可思一死一生何足算  

玉阶怨【`李白`】  

玉阶生白露夜久侵罗韤却下水精帘玲珑望秋月  

宫怨【`长孙佐辅`】  

窗前好树名玫瑰去年花落今年开无情春色尚识返君心忽断何时来忆昔妆成候仙仗宫玲珑日新上拊心却笑西子嚬掩鼻谁忧郑姬谤草染文章衣下履花黏甲乙牀前帐三千玉貌休自夸十二金钗独相向盛衰倾夺欲何如娇爱飜悲逐佞防重逺岂能慙沼鹄弃前方见泣船鱼看笼不记熏龙脑咏扇空曽秃鼠须始意【`一作喜`】类萝新托柏终伤如荠却甘荼深院【`集作院深`】独开还独闭鹦鹉惊飞苔覆地满箱旧赐前日衣渍枕新垂夜来泪痕多开镜照还悲绿髻青蛾尚未衰莫道新缣长絶比犹逢故劒防相追  

同前【`李益`】  

露湿晴花宫【`集作春`】殿香月眀歌吹在昭阳似将海水添宫漏共滴长门一夜长  

同前【`于濆`】  

妾家望江口少年家财厚临江起珠楼不卖文君酒当年乐贞独巢燕时为友父兄未许人畏妾事姑舅西墙邻宋玉窥见妾睂宇一旦及天聪恩光生户牖谓言入汉宫富贵可长久君王纵有情不奈陈皇后谁怜颊似桃孰知腰胜栁今日在长门从来不如丑  

同前【`柯崇`】  

尘满金炉不炷香黄昏独自立重廊笙歌何处承恩宠一一随风入上阳  

长门槐栁半萧疎玉辇沈思恨有余红泪旋销倾国态黄金谁为达相如  

杂怨三首【`聂夷中`】  

生在绮罗下岂识渔阳道良人自戍来夜夜梦中到渔阳万里逺近于中门限中门逾有时渔阳常在眼良人昨日去眀日又不还【`一作明月又不圜`】别时各有泪零落青楼前  

君泪濡罗巾妾泪滴路尘罗巾今在手日得随妾身路尘如因飞得上君车轮  

同前三首【`孟郊`】  

夭桃花清晨游女红粉新夭桃花薄暮游女红粉故树有百年【`一作度`】花人无一定颜花送人老尽人悲花自闲贫女镜不眀寒花日少容暗蛩有虚织短线无长缝浪水不可照狂夫不可从浪水多散影狂夫多异踪持此一生薄空成百【`集作万`】恨浓  

忆人莫至悲至悲空自衰寄人莫翦衣翦衣未必归朝为双【`一作同`】蔕花暮为四散飞花落却绕树游子不顾期  

## 御定全唐诗卷二十一  

相和歌辞  

子夜春歌【`王翰　以后并清商曲其器有钟磬琴瑟击琴琵琶箜篌筑筝节鼓笙笛箫箎埙等十五种为一部唐又増吹叶而无埙长安以后工伎寖缺与吴音转逺开元中刘贶以为宜取吴人使之传习以问歌工李郎子郎子北人学于江都俞才生后郎子亡去清乐之歌遂阙`】  

春气满林香春游不可忘落花吹欲尽垂栁折还长桑女淮南曲金鞍塞北装行行小垂手日暮渭川阳  

子夜冬歌【`崔国辅`】  

寂寥抱冬心裁罗又褧褧夜久频挑灯霜寒剪刀冷  

同前【`薛耀`】  

朔风扣羣木严霜凋百草借问月中人安得长不老  

子夜四时歌六首【`郭元振`】  

春歌二首  

青楼含日光緑池起风色赠子同心花殷勤此何极  

陌头杨栁枝已被春风吹妾心正断絶君怀那得知  

秋歌二首  

邀欢空伫立望美频回顾何时复采菱江中密相遇辟恶茱萸囊延年菊花酒与子结绸缪丹心此何有  

冬歌二首  

北极严气升南至温风谢调丝竞短歌拂枕怜长夜帷横双翡翠被卷两鸳鸯婉态不自得宛转君王牀  

子夜四时歌四首【`李白`】  

春歌  

秦地罗敷女采桑緑水边素手青条上红妆白日鲜蚕饥妾欲去五马莫留连  

夏歌  

镜湖三百里菡萏发荷花五月西施采人看隘若邪回舟不待月归去越王家  

秋歌  

长安一片月万户捣衣声秋风吹不尽总是玉关情何日平胡虏良人罢逺征  

冬歌  

眀朝驿使发一夜絮征袍素手抽针冷那堪把剪刀裁缝寄逺道几日到临洮  

子夜四时歌四首【`陆龟蒙`】  

春歌  

山连翠羽屏草接烟华席望尽南飞燕佳人断信【`一作消`】息  

夏歌  

兰眼擡露斜莺唇映花老金龙倾漏尽玉井敲冰早  

秋歌  

凉汉清泬寥衰林怨风雨愁聼络纬唱似与羇魂语  

冬歌  

南光走冷圭北籁号空木年年任霜霰不减筼筜緑  

大子夜歌二首【`陆龟蒙　次首本古曲辞`】  

歌謡数百种子夜最可怜慷慨吐清音眀转出天然丝竹发歌响假器扬清音不知歌謡妙声势出口心  

子夜警歌二首【`陆龟蒙　次首本古曲辞`】  

镂椀传緑酒雕鑪熏紫烟谁知苦寒调共作白雪恃爱如欲进含羞出不前朱口发艳歌玉指弄娇  

丁督防歌【`李白`】  

云阳上征去两岸饶商贾吴牛喘月时拖船一何苦水浊不可饮壶浆半成土一唱都【`集作督`】防歌心摧泪如雨万人凿盘石无由达江浒君看石芒砀掩泪悲千古  

团扇郎【`张祜`】  

白团扇今来此去捐愿得入郎手团圆郎眼前  

同前【`刘禹锡`】  

团扇复团扇奉君清暑殿秋风入庭树从此不相见上有乘鸾女苍苍虫网遍眀年入怀袖别是【`一作有`】机中练  

碧玉歌【`李暇`】  

碧玉上宫妓出入千花林珠被瑇瑁牀感郎情意深  

懊恼曲【`温庭筠`】  

藕丝作线难胜针蘂粉染黄那得深玉白兰芳不相顾倡【`一作青`】楼一笑轻千金莫言自古皆如此徤劒刜钟铅绕指三秋庭緑尽迎霜惟有荷花守红死西【`一作庐`】江小吏朱斑轮栁缕吐芽香玉春两股金钗已相许不令独作空城【`集作成`】尘悠悠楚水流如马恨紫愁红满平野野土千年怨不平至今烧作鸳鸯瓦  

读曲歌五首【`张祜`】  

窗中独自起帘外独自行愁见蜘蛛织寻思直到眀碓上米不舂窗中丝罢络看渠驾去车定是无四角不见心相许徒云脚漫勤摘荷空摘叶是底采莲人窗外山魈立知渠脚不多三更机底下摸着是谁梭郎去摘黄郎来收赤枣郎耕种麻地今作西舍道  

春江花月夜二首【`张子容`】  

林花发岸口气色动江新此夜江中月流光花上春分眀石潭里宜照浣纱人  

交甫怜瑶佩仙妃难重期沈沈緑江晩惆怅碧云姿初逢花上月言是弄珠时  

同前【`张若虚`】  

春江潮水连海平海上眀月共潮生滟滟随波千万里何处春江无月眀江流宛转绕芳甸月照花林皆似霰空里流霜不觉飞汀上白沙看不见江天一色无纎尘皎皎空中孤月轮江畔何人初见月江月何年初照人人生代代无穷已江月年年望【`集作秪`】相似不知江月待何人但见长江送流水白云一片去悠悠青枫浦上不胜愁谁家今夜扁舟子何处相思眀月楼可怜楼上月裵回应照离人妆镜台玉户帘中卷不去捣衣砧上拂还来此时相望不相闻愿逐月华流照君鸿雁长飞光不度鱼龙潜跃水成文昨夜闲潭梦落花可怜春半不还家江水流春去欲尽江潭落月复西斜斜月沈沈藏海雾碣石潇湘无限路不知乘月几人归落月摇情满江树  

同前【`温庭筠`】  

玉树歌阑海云黒花庭忽作青芜国秦淮有水水无情还向金陵漾春色杨家二世安九重不御华芝嫌六龙百幅锦防风力满连天展尽金芙蓉珠翠丁星复眀灭龙头劈浪哀笳发千里涵空照水魂万枝破鼻团香雪漏转霞髙沧海西颇黎枕上闻天鸡蛮代鴈曲如语一醉昏昏天下迷四方倾动烟尘起犹在浓香梦魂里后主荒宫有晓莺飞来只隔西江水  

玉树后庭花【`张祜`】  

轻车何草草独唱后庭花玉座谁为主徒悲张丽华  

堂堂【`温庭筠`】  

钱塘岸上春如织淼淼寒潮带晴色淮南游客马连嘶碧草迷人归不得风飘客意如吹烟纎指殷勤伤雁一曲堂堂红烛筵金【`集作长`】鲸泻酒如飞泉  

三阁词四首【`刘禹锡`】  

贵人三阁上日晏未梳头不应有恨事娇甚却成【`集作生`】愁  

珠箔曲琼钩子细见扬州北兵那得度浪语【`集作话`】判悠悠  

沈香帖阁柱金缕画门【`集作阁`】楣回首降幡下巳见黍离离  

三人出眢井一身登槛车朱门漫临水不可见鲈鱼  

神曲【`李贺`】  

西山日没东山昏旋风吹马马踏云画素管声浅繁花裙綷防步秋尘桂叶刷风桂坠子青狸哭血寒狐死古壁彩虬金帖尾雨工骑入秋【`一作公夜骑入`】潭水百年老鸮成木魅笑声碧火巢中起  

神别曲【`李贺`】  

巫山【`一作阳`】小女隔云别松花春风【`一作春风松花`】山上发緑盖独穿香迳归白马花竿前孑孑蜀江风澹水如罗堕兰谁泛相经过南山桂树为君死云衫残【`集作浅`】污红脂花  

祠鱼山神女歌【`王维`】  

迎神  

坎坎击鼓鱼山之下吹洞箫望极浦女巫进纷屡舞陈瑶席湛清酤风凄凄又【`集作兮`】夜雨不知神之来兮不来使我心兮苦复苦  

送神  

纷进舞兮堂前目眷眷兮琼筵来不言兮意不传作暮雨兮愁空山悲急管兮思繁弦神之驾兮俨欲旋倏云收兮雨歇山青青兮水潺湲  

祠神歌【`王叡`】  

迎神  

蓪草头花椰叶裙蒲葵树下舞蛮云引领望江遥滴酒白苹风起水生文  

送神  

枨枨山响荅琵琶酒湿青莎肉饲鵶树叶无声神去后纸钱灰出木绵花  

乌夜啼【`杨巨源　以后并西曲歌本出于荆郢樊邓之间故其声节送和与吴歌亦异`】  

可怜杨叶复杨花雪净烟深碧玉家乌栖不定枝条弱城头夜半声哑哑浮萍揺【`集作流`】荡门前水任罥芙蓉莫堕沙  

同前【`李白`】  

黄云城边乌欲栖归飞哑哑枝上啼机中织锦秦川女【`一作闺中织妇秦家女`】碧纱如烟隔窗语停梭怅然忆逺人独宿孤房泪如雨【`一作停梭向人问故夫欲说辽西泪如雨`】  

同前二首【`顾况`】  

玉房掣锁声翻叶银箭添泉绕霜堞毕逋发刺月衔城八九雏飞其母惊此是天上老鵶鸣人间老鵶无此声揺【`集有风字`】杂佩耿华烛良夜羽人弹此曲东方曈曈赤日旭  

月出江林西江林寂寂城鵶啼昔人何处为此曲今人何处聼不足城寒月晓驰思深江上青草为谁緑  

同前【`李羣玉`】  

曽波隔梦渚一望青枫林有乌在其间达晓自悲吟是时月黒天四野烟雨深如闻生离哭其声痛人心悄悄夜正长空山响哀音逺客不可聼坐愁华髪侵既非蜀帝魂恐是恒山禽四子各分散母声犹至今  

同前【`聂夷中`】  

众鸟各归枝乌乌尔不栖还应知妾恨故向緑窗啼  

同前【`白居易`】  

城上归时晩庭前宿处危月眀无叶树霜滑有风枝啼涩饥喉咽飞低冻翅垂画堂鹦鹉鸟冷暖不相知  

同前【`王建`】  

庭树乌尔何不向别处栖夜夜夜半当户啼家人把烛出洞户惊栖失羣飞落树一飞直欲飞上天回回不离旧栖处未眀重绕主人屋欲下空中黒相触风飘雨湿亦不移君家树头多好枝  

同前【`张祜`】  

忽忽南飞返危共怨凄暗霜移树宿残夜绕枝啼咽絶声重叙愔滛思乍迷不妨还报喜悮使玉颜低  

乌栖曲【`李白`】  

姑苏台上乌栖时吴王宫里醉西施吴歌楚舞欢未毕青山犹【`集作欲`】衔半边日银箭金壶【`一作金壶丁丁`】漏水多起看秋月坠江波东方渐髙奈乐【`一作尔`】何  

同前【`李端`】  

白马逐牛【`集作朱`】车黄昏入狭斜栁树乌争宿争枝【`集作宿`】未得飞上屋东房少妇壻从军每聼乌啼知夜分  

同前【`王建`】  

章华宫人夜上楼君王望月西山头夜深宫殿门不鎻白露满山山叶堕  

同前【`张籍`】  

西山作宫潮满池宫乌晓鸣茱茰枝吴姬自唱采莲【`一作采莲自唱`】曲君王昨夜舟中宿  

栖乌曲二首【`刘方平`】  

蛾眉曼脸倾城国鸣环动佩新相识银汉斜临白玉堂芙蓉行障掩灯光  

画舸双艚锦为缆芙蓉花发莲叶暗门前月色映横塘感郎中夜渡潇湘  

莫愁乐【`张祜`】  

侬居石城下郎到石城游自郎石城出长在石城头  

莫愁曲【`李贺`】  

草生陇坂下鵶噪城堞头何人此城里城角栽石榴青丝系五马黄金络双牛白鱼驾莲船夜作十里游归来无人识暗上沈香楼罗牀倚瑶瑟残月倾帘钩今日槿花落眀朝梧【`集作桐`】树秋若负平生意何名作【`集作何`】莫愁  

估客乐【`李白`】  

海客乘天风将船逺行役譬如云中鸟一去无踪迹  

同前【`元稹`】  

估客无住着有利身即【`集作则`】行出门求火伴入户辞父兄父兄相教示求利莫求名求名有所避求利无不营火伴相勒缚卖假莫卖诚交关少【`集作但`】交假交假本生轻【`集作本生得失轻`】自兹相将去誓死意不更一【`集作亦`】解市头语便无乡里情鍮石打臂钏糯米炊项璎归来村中卖敲作金玉声村中田舍娘贵贱不敢争所费百钱本已得十倍赢颜色转光净饮食亦甘馨子本频蕃息货赂【`集作贩`】日兼并求珠驾沧海采玉上荆衡北买党项马西擒吐蕃鹦炎洲布火浣蜀地锦织成越婢脂肉滑奚僮眉眼眀通算衣食费不计逺近程经营【`集作游`】天下徧却到长安城城中东西市闻客次第迎迎客兼说客多财为势倾客心本眀黠闻语心已惊先问十常侍次求百公卿侯家与主第防缀无不精归来始安坐富与王家【`集作者`】勍市卒酒肉臭县胥家舍成岂惟絶言语奔走极使令大儿贩材木巧识梁栋形小儿贩盐卤不入州县征一身偃市利突若截海鲸钩距不敢下下则牙齿横生为估客乐判尔乐一生尔又生两子钱刀何岁平  

贾客乐【`张籍`】  

金陵向西贾客多船中生长乐风波欲发移船近江口船头祭神各浇酒停杯共说逺行期入蜀经蛮逺【`集作谁`】别离金多众中为上客夜夜算缗眠独迟秋江初月猩猩语孤帆夜发满【`集作潇`】湘渚水工持檝防暗滩直过山边及前侣年年逐利西复东姓名不在县籍中农夫税多长辛苦弃业长为贩卖【`一作宝`】翁  

贾客词【`刘禹锡`】  

贾客无定游所游惟利并俗杂良苦乘时知重轻心计析秋毫揺钩侔悬衡锥刀既无弃转化日已盈邀福祷波神施财游化城妻约雕金钏女垂贯珠缨髙赀比封君奇货通幸卿趋时鸷鸟思藏镪盘龙形大艑浮通川髙楼次旗亭行止皆有乐关梁似【`一作自`】无征农夫何为者辛苦事寒耕  

同前【`刘驾`】  

贾客灯下起犹言发已迟髙山有疾路暗行终不疑宼盗伏其路猛兽来相追金玉四散去空囊委路岐扬州有大宅白骨无地归少妇当此日对镜弄花枝  

襄阳乐【`张祜`】  

大堤花月夜长江春水流东风正上信春夜特来【`一作待郎`】游  

襄阳曲二首【`崔国辅`】  

蕙草娇红蕚时光舞碧鸡城中美年少相见白铜鞮少年襄阳地来往襄阳城城中轻薄子知妾解秦筝  

同前【`施肩吾`】  

大堤女儿郎莫寻三三五五结同心清晨对镜冶【`集作理`】容色意欲取郎千万金  

同前【`李端`】  

襄阳堤路长草碧杨栁【`集作栁枝`】黄谁家女儿临夜妆红罗帐里有灯光雀钗翠羽动眀珰欲出不出脂粉香同居女伴正衣裳中庭寒月白如霜贾生十八称才子空得门前一断肠  

大堤曲【`张柬之`】  

南国多佳人莫若大堤女玉牀翠羽帐宝袜莲花炬魂处自【`一作在`】目成色授开心许迢迢不可见日暮空愁予  

同前【`杨巨源`】  

二八婵娟大堤女开垆相对依江渚待客登楼向水看邀郎卷幔临花语细雨蒙蒙湿芰荷巴东商侣挂帆多自传芳酒涴红袖谁调妍妆回翠蛾珍簟华灯夕阳后当垆理瑟矜纎手月落星微五鼓声春风揺荡窗前栁岁岁逢迎沙岸间北人多识緑云鬟无端嫁与五陵少离别烟波伤玉颜  

同前【`李白`】  

汉水临【`一作横`】襄阳花开大堤暖佳期大堤下泪向南云满春风复无【`集作无复`】情吹我梦魂散不见眼中人天长音信断  

同前【`李贺`】  

妾家住横塘红纱满桂香青云教绾头上髻眀月与作耳边珰莲风起江畔春大堤上留北人郎食鲤鱼尾妾食猩猩唇莫指襄阳道緑浦归帆少今日菖蒲花眀朝枫树老  

大堤行【`孟浩然`】  

大堤行乐处车马相驰突岁岁春草生踏青二三月王孙挟珠弹游女矜罗韈携手今莫同江花为谁发  

三洲歌【`温庭筠`】  

团圆莫作波中月洁白莫为枝上雪月随波动碎潾潾雪似梅花不堪折李娘十六青丝髪画带双花为君结门前有路轻离别【`一作别离`】惟恐归来旧香灭  

拔蒲歌【`张祜　拔蒲倚歌也凡倚歌悉用铃鼓无有吹`】  

拔蒲来领郎镜湖边郎心在何处莫趂新莲去拔得无心蒲问郎看好无  

杨叛儿【`李白`】  

君歌杨叛儿妾劝新丰酒何许最关人乌啼白门栁乌啼隐杨花君醉留妾家博山罏中沈香火双咽【`集作烟`】一气凌紫霞  

常林欢【`温庭筠`】  

宜城酒熟花覆桥沙晴緑鸭鸣咬咬秾桑绕舍麦如尾幽轧鸣机双燕巢马声特特荆门道蛮水扬光色如草锦荐金炉梦正长东家呃【`集作咿`】喔鸡鸣早  

江南弄【`王勃`】  

江南弄巫山连楚梦行雨行云几相送瑶轩金谷上春时玉童仙女无见期紫露香烟眇难托清风眀月遥相思遥相思草徒緑为聼双飞鳯凰曲  

同前【`李贺`】  

江中緑雾起凉波天上叠巘红嵯峨水风浦云生老竹渚暝蒲帆如一幅鲈鱼千头酒百斛酒中倒卧南山緑吴歈越吟未终曲江上团团帖寒玉  

采莲曲【`崔国辅`】  

玉溆花红【`集作争`】发金塘水碧【`集作乱`】流相逢畏相失并着采莲舟  

同前【`徐彦伯`】  

妾家越水边揺艇入江烟既觅同心侣复采同心莲折藕丝能脆开花叶正圆春歌弄眀月归棹落花前  

同前【`李白`】  

若耶溪边采莲女笑隔荷花共人语日照新妆水底眀风飘香袖【`集作袂`】空中举岸上谁家游冶郎三三五五映垂杨紫骝嘶入落花去见此踟蹰空断肠  

同前【`贺知章`】  

稽山罢雾郁嵯峨镜水无风也自波莫言春度芳菲尽别有中流采芰荷  

同前三首【`王昌龄`】  

吴姬越艳楚王妃争弄莲舟水湿衣来时浦口花迎入采罢江头月送归  

荷叶罗裙一色裁芙蓉向脸两边开乱入池中看不见闻歌始觉有人来  

越女作桂舟还将桂为檝湖上水渺漫清江初【`集作不`】可涉摘取芙蓉花莫摘芙蓉叶将归问夫壻颜色何如妾  

同前二首【`戎昱`】  

虽聼采莲曲讵识采莲心漾檝爱花逺回船愁浪深烟生极浦色日落半江阴同侣怜波静看妆堕玉簪涔阳女儿花满头毵毵同泛木兰舟春【`集作秋`】风日暮南湖里争唱菱歌不肯休  

同前【`储光羲`】  

浅渚荷【`集作荇`】花繁深塘【`集作潭`】菱叶疎独往方自得耻邀淇上姝广江无术阡大泽【`一作罗`】絶方隅浪中海童语流下鲛人居春雁时隐舟新荷【`集作萍`】复满湖采采乗日暮不思贤与愚  

同前二首【`鲍溶`】  

弄舟朅来南塘水荷叶映身摘莲子暑衣清【`一作鲜`】净鸳鸯喜作浪舞花惊不起殷勤防惜纎纎指水菱初熟多新刺  

采莲朅来水无风莲潭如镜【`集作鉴`】松如龙夏衫短袖交斜红艳歌笑鬬新芙蓉戏鱼住【`集作往`】聼莲花东  

同前【`张籍`】  

秋江岸边莲子多采莲女儿凭船歌青房圆实齐戢戢争前竞折荡漾【`集作漾微`】波试牵緑茎下寻藕断处丝多刺伤手白练束腰袖半卷不插玉钗妆梳浅船中未满度前洲借问谁家【`集作阿谁`】家住逺归时共待暮潮上自弄芙蓉还荡桨  

同前【`白居易`】  

菱叶萦波荷飐风荷花深处小船通逢郎欲语低头笑碧玉搔头落水中  

同前【`僧齐已`】  

越江女越江莲齐菡萏双婵娟嬉游向何处采摘且同船浩唱发容与清波生漪涟时逢岛屿泊几共鸳鸯眠襟袖既盈溢馨香亦相传薄暮归去来苎罗生碧烟  

采莲归【`王勃`】  

采莲归緑水芙蓉衣秋风起浪凫雁飞桂棹兰桡下长浦罗裙玉腕揺轻橹叶屿花潭极望平江讴越吹相思苦相思苦佳期不可驻塞外征夫犹未还江南采莲今已暮今已暮摘【`集作采`】莲花今渠【`集作渠今`】那必尽倡家官道城南把桑叶何如江上采莲花莲花复莲花花叶何重【`集作稠`】叠叶翠本羞眉花红彊如颊佳人不兹期【`集作在兹`】怅望别离时牵花怜共蔕折藕爱连丝故情何【`集作无`】处所新物徒【`集作从`】华滋不惜南【`集作西`】津交佩解还羞北海雁书迟采莲歌有节采莲夜未歇正逢浩荡江上风又值徘徊江上月【`集有徘徊二字`】莲浦夜相逢吴姬越女何丰茸共问寒江千里外征客关山更【`集作路`】几重  

采莲女【`阎朝隐`】  

采莲女采莲舟春日春江碧水流莲衣承玉钏莲刺罥银钩薄暮敛容歌一曲氛氲香气满汀洲  

湖边采莲妇【`李白`】  

小姑织白纻未解将人语大嫂采芙蓉溪湖千万重长兄行不在莫使外人逢愿学秋胡妇真心比古松  

张静婉采莲曲【`温庭筠`】  

兰膏坠髪红玉春燕钗拖颈抛盘云城西【`一作边`】杨栁向娇晩门前沟水波潾潾麒麟公子朝天客佩【`集作珂`】马珰珰度春陌掌中无力舞衣轻翦断鲛绡破春碧抱月飘烟一尺腰麝脐龙髓怜娇饶秋罗拂衣【`集作水`】碎光动露重花多香不销鸂鷘胶胶【`集作交交`】塘水满緑萍如【`一作芒金`】粟莲茎短一夜西风送雨来粉痕零落愁红浅船头折藕丝暗牵藕根莲子相留连郎心似月月易【`一作未`】缺十五十六清光圆  

凤笙曲【`沈佺期`】  

忆昔王子晋凤笙游云空挥手弄白日安能恋青宫岂无婵娟子结念罗帐【`集作帏`】中怜寿不贵色身世两无穷  

凤吹笙曲【`李白`】  

仙人十五爱吹笙学得昆丘彩凤鸣始闻链气餐金液复道朝天赴玉京玉京迢迢几千里凤笙去去无边【`集作穷`】已欲叹离声发绛唇更嗟别调流纎指此时惜别讵堪闻此地相看未忍分重吟真曲和清吹却奏仙歌响緑云緑云紫气向函关访道应寻缑氏山莫学吹笙王子晋一遇浮丘断不还  

采菱曲【`储光羲`】  

浊水菱叶肥清水菱叶鲜义不游浊水志士多苦言潮没具区薮潦深云梦田朝随北风去暮逐南风还浦口多渔家相与邀我船饭稻以终日羹莼将永年方冬水物穷又欲休山樊尽室相随从所贵无忧患  

采菱行【`刘禹锡`】  

白马湖平秋日光紫菱如锦防鸾【`一作鸯`】翔荡舟游女满中央采菱不顾马上郎争多逐胜纷相向时转兰桡破轻浪长鬟弱袂动【`集作披`】参差钗影钏文浮荡漾笑语哇咬顾晩晖蓼花緑【`集作縁`】岸扣舷归归来共到市桥步野蔓系船萍满衣家家竹楼临广陌下有连樯多估客携觞荐芰夜经过醉踏大堤相应歌屈平祠下沅江水月照寒波白烟起一曲南音此地闻长安北望三千里  

阳春歌【`李白`】  

长安白日照春空緑杨结烟桑【`集作垂`】褭风披香殿前花始红流芳发色绣户中绣户中相经过飞燕皇后轻身舞紫宫夫人絶世歌圣君三万六千日岁岁年年奈乐何  

阳春曲【`温庭筠`】  

云母空窗晓烟薄香昏龙气凝辉阁霏霏雾雨杏花天帘外春威着罗幕曲栏伏槛金麒麟沙苑芳郊连翠茵廐马何能齧芳草路人不敢随流尘  

同前【`荘南杰`】  

紫锦红囊香满风金鸾玉轼揺丁冬沙鸥白羽翦晴碧野桃红艳烧春空芳草绵延锁平地垅蝶双双舞幽翠凤呌龙吟白日长落花声底仙娥醉  

同前【`僧贯休`】  

为口莫学阮嗣宗不言是非非至公为手须似朱云辈折槛英风至今在男儿结髪事君亲须斆前贤多慷慨歴数雍熙房与杜魏公姚公宋开府尽向天上仙宫闲处坐何不却辞上帝下下土忍见苍生苦苦苦  

朝云引【`郎大家宋氏`】  

巴西巫峡指巴东朝云触石上朝空巫山巫峡髙何已行雨行云一时起一时起三春暮若言来且就阳台路  

上云乐【`李白`】  

金天之西白日所没康老胡雏生彼月窟巉岩仪容戍削风骨碧玉炅炅双目瞳黄金拳拳两鬓红华盖垂下睫嵩岳临上唇不覩谲诡貌岂知造化神大道是文康之严父元气乃文康之老亲抚顶弄盘古推车转天轮云见日月初生时铸冶火精与水银阳乌未出谷顾兎半藏身女娲戏黄土团作愚下人散在六合间蒙蒙若沙尘生死了不尽谁明此胡是仙真西海栽若木东溟植扶桑别来几多时枝叶万里长中国有七圣半路頽鸿荒陛下应运起龙飞入咸阳赤眉立盆子白水兴汉光叱咤四海动洪涛为扬举足蹋紫微天关自开张老胡感至徳东来进仙倡五色师子九苞凤凰是老胡鸡犬鸣舞飞帝乡淋漓飒沓进退成行能胡歌献汉酒跪双膝并【`集作立`】两肘散花指天举素手拜龙颜献圣寿北斗戾南山摧天子九九八十一岁长倾万岁【`一作年`】杯  

同前【`李贺`】  

飞香走红满天春花龙盘盘上紫云三千宫女列金屋五十瑟海上闻大江【`集作天河`】碎碎银沙路嬴女机中断烟素断烟素缝舞衣【`集作衣缕`】八月一日君前舞  

凤台曲【`王无竞`】  

凤台何逶迤嬴女管参差一旦防云至身去无还期遗曲此台上世人多学吹一吹一落泪至今怜玉姿  

同前【`李白`】  

尝闻秦帝女传得凤凰声是日逢仙子当时别有情人吹彩箫去天借緑云迎曲在身不返空余弄玉名  

凤凰曲【`李白`】  

嬴女吹玉箫吟弄天上春青鸾不独去更有擕手人影灭彩云断遗声落西秦  

君道曲【`李白　白自云梁之雅歌有五篇今作一章按梁雅歌无君道曲疑应王受图曲是也`】  

大君若天覆广运无不至轩后爪牙常先太山稽如心之使臂小白鸿翼于夷吾刘葛鱼水本无二土扶【`集作校`】可成墙积徳为厚地  

## 御定全唐诗卷二十二  

舞曲歌辞【`自汉以后乐舞寖盛有雅舞有杂舞雅舞用之郊庙朝飨杂舞用之宴防前世乐饮酒酣必自起舞汉武帝乐饮长沙定王起舞是也自是已后尤重以舞相属相属者代起舞犹世饮酒以杯相属也灌夫起舞以属田蚡晋谢安舞以属桓嗣是也`】  

吴俞儿舞歌【`陆龟防　此后竝杂舞歌辞杂舞者公莫巴渝槃舞鞞舞铎舞拂舞白纻之类是也始皆出自方俗后寖陈于殿庭虽非正乐亦皆前代旧声太宗贞观中始造防乐其后又分为立坐二部堂下立奏谓之立部伎堂上坐奏谓之坐部伎武后中宗之世大増造立坐部伎诸舞随亦寝废开元中又有凉州緑腰苏合香屈柘枝团乱旋回波乐兰陵王春莺啭半社渠借席乌夜啼之属谓之輭舞大祁阿连剑器胡旋胡腾阿辽柘枝黄麞拂菻大渭州达摩支之属谓之健舞文宗时教坊又进霓裳羽衣舞女三百人凡此皆杂舞也`】劒俞  

枝月喉櫂霜脊北斗离离在寒碧龙魂清虎尾白秋照海心同一色纛影咤沙干影侧神豪髪直四睨之人股佶栗欲定不定定不得舂牍残儿且止狄胡有胆大如山怖亦死  

矛俞  

手盘风头背分电光战扇欲刺敲心留半线纒肩绕脰□合旋卓植赴列夺避中节前冲函礼穴上指孛彗灭与君一用来有截  

弩俞  

牛来开人为置镞捩机关迸山谷鹿骇涩隼击迟析毫中睫洞腋分龟达坚垒残雄师可以冠猛乐壮曲抑扬蹈厉有裂犀兕之气者非公与  

东海有勇妇【`李白　魏鼙舞五曲李白作此篇以代关中有贤女`】  

梁山感杞妻恸哭为之倾金石忽暂开都由激深情东海有勇妇何慙苏子卿学劒越处子超腾【`集作然`】若流星捐躯报夫讐万死不顾生白刃耀素雪苍天感精诚十步两躩跃三呼一交兵斩首掉国门蹴踏五藏行割此伉俪愤粲然大义眀北海李使君飞章奏天庭舍罪警风俗流芳播沧瀛志【`集作名`】在列女籍竹帛已光荣淳于免诏狱汉主为缇萦津妾一櫂歌脱父于严刑十子若不肖不如一女英豫让斩空衣有心竟无成要离杀庆忌壮夫素所【`集作所素`】轻妻子亦何辜焚之买虚名岂如东海妇事立独扬名  

章和二年中【`李贺鼙舞曲`】  

云萧索风拂拂【`一作正云萧索田风拂拂`】麦芒如篲黍如粟关中父老百领关东吏人乏诟租健犊春耕土膏黑菖蒲丛丛沿水脉殷勤为我下田鉏百钱擕赏【`集作偿`】丝桐客游春漫光坞花白野林散香神降席拜神得寿献天子七星贯断姮娥死  

公莫舞歌【`李贺巾舞曲`】  

方花古【`一作石`】础排九楹刺豹淋血盛银甖华【`一作军`】筵鼓吹无桐竹长刀直立割鸣筝横楣麤锦生红纬日炙锦嫣王未醉腰下三看宝玦光项庄掉箾拦前起材官小臣公莫舞座上真人赤龙子芒砀云瑞抱天回咸阳王气清如水铁枢铁楗重束关大旗五丈撞双环汉王今日须秦印絶膑刳肠臣不论  

拂舞辞【`李贺`】  

吴娥声絶天空云闲裵回门外满车马亦须生緑苔尊有乌程酒劝君千万寿全胜汉武锦楼上晓望晴寒饮花露东方日不破天光无老时丹成作蛇乗白雾千年重化玉井龟从蛇作龟二千载【`一作玉井龟二千载`】吴堤緑草年年在背有八卦称神仙邪鳞顽甲滑腥涎  

白鸠辞【`李白　鞞铎中拂四舞梁竝夷则格钟磬鸠拂和故白拟之为夷则格上白鸠拂舞辞`】  

铿鸣钟考朗鼓歌白鸠引拂舞白鸠之白谁与邻霜衣雪襟诚可珍含哺七子能平均食不咽性安驯首农政鸣阳春天子刻玉杖镂形赐耆人白鹭亦【`集作之`】白非纯真外洁其色心匪仁阙五徳无司晨胡为啄我葭下之紫鳞鹰鹯雕鹗贪而好杀凤皇虽大圣不愿以为臣  

独漉篇【`李白拂舞曲`】  

独漉水中泥水浊不见月不见月尚可水深行人没越鸟从南来胡鹰亦北度我欲弯弓向天射惜其中道失归路落叶别树飘零随风客无所托悲与此同罗帷舒卷似有人开眀月直入无心可猜雄劒挂壁时时龙鸣不断犀象绣涩苔生国耻未雪何由成名神鹰梦泽不顾鸱鸢为君一击抟鹏【`集作鹏抟`】九天  

独漉歌【`王建`】  

独独漉漉鼠食猫肉乌日中鹤露宿黄河水直人心曲  

白纻辞二首【`崔国辅　白纻吴舞也`】  

洛阳梨花落如霰河阳桃叶生复齐坐恐【`集作惜`】玉楼春欲尽红绵【`一作锦`】纷絮裛妆啼  

董贤女弟在椒风窈窕繁华贵后宫璧带金釭皆翡翠一朝零落变成空  

同前二首【`杨衡`】  

玉缨翠佩杂轻罗香汗微渍朱顔为君起唱白纻歌清声褭云思繁【`集作繁思`】多凝笳哀琴【`一作瑟`】时相和金壶半倾芳夜促梁尘霏霏暗红烛令君安坐聼终曲坠叶飘花难再复  

蹑珠履步琼筵轻身起舞红烛前芳姿豓态妖且妍回眸转袖暗催凉风萧萧流【`集作漏`】水急月华泛豓红莲湿牵帬揽带翻成泣  

同前【`李白`】  

扬清歌【`一作音`】发皓齿北方佳人东邻子且吟白纻停渌水长袖拂面为君起寒云夜卷霜海空胡风吹天飘塞鸿王颜满堂乐未终馆娃日落歌吹蒙  

月寒江清夜沈沈美人一笑千黄金垂罗舞縠扬哀音郢中白雪且莫吟子夜吴歌动君心动君心冀君赏愿作天池双鸳鸯一朝飞去青云上  

吴刀翦防【`一作绮`】缝舞衣眀妆丽服夺春辉扬眉转袖若雪飞倾城独立世所稀激楚结风醉忘归髙堂月落烛已微玉钗挂缨君莫违  

白纻歌二首【`王建`】  

天河漫漫北斗粲宫中乌啼知夜半新缝白纻舞衣成来迟邀得吴王迎低鬟转面掩双袖玉钗浮动秋风生酒多夜长夜未晓月眀灯光两相照后庭歌声更窈窕馆娃宫中春日暮荔枝木瓜花满树城头乌栖休击鼓青娥弹瑟白纻舞夜天燑燑不见星宫中火照西江明美人醉起无次第堕钗遗佩满中庭此时但愿可君意回昼为宵亦不寐年年奉君君莫弃  

同前【`张籍`】  

皎皎白纻白且鲜将作春衫【`集作衣`】称少年裁缝长短不能定自持刀尺向姑前复恐兰膏污纎指常遣傍人收堕珥衣裳着时寒食下还把玉鞭鞭白马  

同前【`栁宗元`】  

翠帷双卷出倾城龙劒破匣霜月眀朱唇掩抑悄无声金簧玉磬宫中生下沈秋水激太清天髙地迥凝日晶羽觞荡漾何事倾  

冬白纻歌【`元稹　四时白纻舞曲`】  

吴宫夜长宫漏款帘幕四垂灯熖暖西施自舞王自管雪纻翻翻鹤翎散促节牵繁舞腰嬾舞腰嬾王罢饮盖覆西施凤花锦身作匡牀臂为枕朝佩摐摐【`集作玉`】王晏寝酒【`集作寝`】醒阍报门无事子胥死后言为讳近王之臣谕王意共笑越王穷惴惴夜夜抱氷寒不睡  

霓裳辞十首【`王建　一曰霓裳羽衣曲罗公逺多秘术尝与眀皇至月宫仙女数百皆素綀霓衣舞于广庭问其曲曰霓裳羽衣帝晓音律因黙记其音调及归但记其半防西凉府节度杨敬述进婆罗门曲声调相符遂以月中所闻为散序敬述所进为曲而名霓裳羽衣按王建辞云弟子部中留一色聼风聴水作霓裳刘禹锡诗云三乡陌上望仙山归作霓裳羽衣曲然则非月中所闻矣`】  

弟子部中留一色聼风聼水作霓裳散声未足重来授直到牀前见上皇  

中管五初半曲遥教合上隔帘聼一声声向天头落效得仙人夜唱经  

自直梨园得出稀更番上曲不教归一时跪拜霓裳彻立地阶前赐紫衣  

旋翻新谱声初足除却梨园未教人宣与书家分手写中官走马赐功臣  

伴教霓裳有贵妃从初直到曲成时日长耳里闻声熟拍数分毫错总知  

索摐摐隔防云五更初发一山【`一作满宫`】闻武皇自送西王母新换霓裳月色裙  

敕赐宫人澡浴回遥看美女院门开一山星月霓裳动好字先从殿里来  

传呼法部按霓裳新得承恩别作行应是【`一作日晩`】贵妃楼上看内人舁下防罗箱  

朝元阁上山风【`一作风初`】起夜聼霓裳玉露寒宫女月中更替立黄金梯滑竝行难  

知向【`一作在`】华清年月满山头山底种长生去时留下霓裳曲总【`一作半`】是离宫别馆声  

柘枝词【`失撰人名　健舞曲有羽调柘枝輭舞曲有商调屈柘枝此舞因曲为名用二女童防施金铃抃转有声其来也于二莲花中藏花坼而后见对舞相占实舞中雅妙者也`】  

将军奉命即须行塞外领彊兵闻道烽烟动腰间宝劒匣中鸣  

同前三首【`薛能`】  

同营三十万震鼓伐西战血黏秋草征尘搅夕阳归来人不识帝里独戎装  

悬军征拓羯内地隔萧关日色昆仑上风声朔漠间何当千万骑飒飒贰师还  

意气成功日春风起絮天楼台新邸第歌舞小婵娟急破催揺曳罗衫半脱肩  

屈柘词【`温庭筠`】  

杨栁萦桥緑玫瑰拂地红绣衫金騕褭花髻玉珑璁宿雨香潜润春流水暗通画楼初梦断晴【`一作晓`】日照湘风  
