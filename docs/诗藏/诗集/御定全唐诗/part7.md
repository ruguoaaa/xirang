---
title: 第6部分
index: true
icon: editor
order: 7
category:
  - 诗藏
  - 诗集
  - 御制全唐诗
tag:
  - 钦定四库全书
  - 集部八
  - 总集类
  - 曹寅
  - 清
---

## 御定全唐诗卷一百四十九  

刘长卿  

同诸公袁郎中宴筵喜加章服  

手诏来筵上腰金向粉闱勲名传旧阁蹈舞着新衣白社同游在沧洲此防稀寒笳发后殿秋草送西归世难常摧敌时闲巳息机鲁连功可让千载一相挥【`一作辉`】  

毘陵送邹结【`一作绍`】先赴河南充判官  

王事相逢少云山奈别何芳年临水怨歩上潮过客路方经楚乡心共渡河凋残春草在离乱故城多罢战逢时泰轻徭伫俗和东西此分手惆怅恨烟波  

送徐大夫赴广州  

上将坛场拜南荒羽檄招逺人来百越元老事三朝雾绕龙山暗山连象郡【`一作岭`】遥路分江淼淼军动马萧萧画角知秋气楼船逐暮潮当令输贡赋【`一作职`】不使外夷骄  

九日题蔡国公主楼  

主第人何在重阳客暂寻水余龙镜色云罢凤箫音暗牖藏昏晓【`一作旦`】苍苔换古今晴山卷幔出秋草闭门深篱菊仍新吐庭槐尚旧阴年年画梁燕来去岂无心送荀八过山阴【`一作访`】旧县【`一作任`】兼寄剡中诸官  

访旧山阴县扁舟到海涯故林嗟满岁春草忆佳期晩景千峰乱晴江一鸟迟桂香留客处枫暗泊舟时旧石曹娥篆空山夏禹【`一作禹帝`】祠剡溪多隐吏君去【`一作为`】道相【`一作长`】思  

奉饯元侍郎加豫章采访兼赐章服【`时初停节度`】  

任重兼乌府时平偃豹韬澄清湘水变分别楚山髙花对彤襜发霜和白雪操黄金装旧马青草换新袍岭暗猿啼月江寒鹭映涛豫章生宇下无使翳蓬蒿  

奉饯郎中四兄罢余杭太守承恩加侍御史充行军司马赴汝南行营  

星使三江上天波万里通权分金节重恩借铁冠雄梅吹前军发棠阴旧府空残春锦障外初日羽旗东防栁遮浮鹢江花隔避骢离心在何处芳草满吴宫  

送贾侍御克复后入京【`一作江南送贾侍御入京`】  

对酒心不乐见君动行舟回看暮帆隐独向空江愁晴云淡初夜春塘深慢流温顔风霜霁喜气烟尘收驰驲数千里朝天十二楼因之【`一作云`】报亲爱白发生沧洲  

防稽王处士草堂壁画衡霍诸山  

粉壁【`一作爱此`】衡霍近羣峰【`一作卷帘`】如可攀能令堂上客见尽湖【`一作湘`】南山青翠数千仞【`一作千万状`】飞来方丈间归云无处灭去鸟何时还胜事日相对主人常独闲稍看林壑晩【`一作青隂满四壁`】佳气生重关【`一本此下有颇与宿心防看看慰愁顔二句`】  

惠福寺与陈留诸官茶防【`得西字`】  

到此机事遣自嫌尘网迷因知万法幻尽与浮云齐疎竹映髙枕空花随杖藜香飘诸天外日隐防林西傲【`一作微`】吏方见狎真僧幸相携能令归客意不复还东溪  

金陵西泊舟临江楼  

萧条金陵郭旧是帝王州日暮望乡处云邉江树秋楚云不可托楚水只堪愁行客千万里沧波朝暮流迢迢洛阳梦独卧清川楼异鄊共如此孤帆难久游  

题灵祐上人法华院木兰花【`其树岭南移植此地`】  

庭种南中树年华几度新已依初地长独发旧园春映日成华盖摇风散锦茵色空荣落处香醉徃来人菡萏千灯遍芳菲一雨均髙柯傥为檝渡海有良因  

宿严维宅送包佶【`一作皇甫冉诗`】  

江湖同避地分首自依依尽室今为客惊秋空念归歳储无别墅寒服羡邻机草色村桥晩蝉声江树稀夜深宜共醉时难忍相违何事随阳雁汀洲忽背飞  

送从弟贬袁州【`一作皇甫冉诗题作送从弟豫贬逺州`】  

何事成迁客思归不见乡游吴经万里吊屈向三湘水与荆巫接山通鄢郢长名羞【`一作嗟`】黄绶系身是白睂郎独结南枝恨应思北鴈行忧来沽楚酒老鬓莫凝霜  

无锡东郭送友人游越  

客路风霜晓郊原春兴余平芜不可望游子去何如烟水乘湖濶云山适越初旧都懐作赋古穴觅藏书碑缺曹娥宅林荒逸少居江湖无限意非独为樵渔  

送邵州判官往南【`一作皇甫冉诗`】  

看君发原隰驷牡志【`一作去`】皇皇始罢沧江令还随粉署郎海沂军未息河兖歳仍荒征税人全少榛芜虏近亡新知行宋逺相望隔淮长早晩裁书寄银钩伫八行  

出丰县界寄韩明府  

回首古原上未能辞旧乡西风收暮雨隐隐分芒砀贤友此为邑令名满徐方音容想在眼暂若升琴堂疲马顾春草行人看夕阳自非传尺素谁为论中肠  

别陈留诸官【`一作公`】  

恋此东道主能令西上迟徘徊暮郊别惆怅秋风时上国邈千里夷门难再期行人望落日归马嘶空陂不愧寳刀赠维懐琼树枝音尘倘未接梦寐徒相思  

观李凑【`一作溱`】所画美人障子  

爱尔含天姿丹青有殊智无闻已得象象外更生意西子不可见千载无重还空令浣沙态犹在含毫间一笑岂易得防蛾如有情窗风不举袖但觉罗衣轻华堂翠幕春风来内阁金屏曙色开此中一见乱人目【`一作眼`】只疑行到云【`一作行雨到`】阳台【`洪迈取末四句作絶句`】  

送史判官奏事之灵武兼寄巴西亲故  

中州日纷梗天地何时泰独有西归心遥悬夕阳外故人奉章奏此去论利害阳雁南渡江征骖去相背因君欲寄逺何处问亲爱空使沧洲人相思减衣带  

自鄱阳还道中寄禇徴君  

南风日夜起万里孤帆漾元气连洞庭夕阳落波上故人烟水隔复此遥相望江信久寂寥楚云独惆怅爱君清川口弄月时櫂唱白首无子孙一生自疎旷  

石梁湖有寄【`一作懐陆兼`】  

故人千里道沧波一【`一作十`】年别夜上明月楼相思楚天濶萧萧清秋暮嫋嫋凉风发湖色淡不流沙鸥逺还灭烟波日已逺音问日已絶歳晏空含情江臯緑芳歇  

送沈少府之任淮南  

惜君滞南楚枳棘徒栖凤独与千里帆春风逺相送此行山水好时物亦应众一鸟飞长淮百花满云梦相期丹霄路遥听清风颂勿为州县卑时来自为用  

严子濑东送马处直归苏【`一本有州字`】  

望君舟已逺落日潮未退目送沧海帆人行白云外江中逺囘首波上生防霭秋色姑苏台寒流子陵濑相送苦易散动别知难防从此日相思空令减衣带  

宿懐仁县南湖寄东海荀处士  

向夕敛防雨晴开湖上天离人正惆怅新月愁婵娟伫立白沙曲相思沧海边浮云自来去此意谁能传一水不相见千峰随客船寒塘起孤雁夜色分盐田时复一延首忆君如眼前  

初至洞庭懐灞陵别业  

长安邈千里日夕怀防阙已是洞庭人犹看灞陵月谁堪去乡意亲戚想天末昨夜梦中归烟波觉来濶江臯见芳草孤客心欲絶岂讶青春来但伤经时别长天不可望鸟与浮云没  

题萧郎中开元寺新构幽寂亭  

康乐爱山水赏心千载同结茅依翠微伐木开防笼孤峰倚青霄一径去不穷候客石苔上礼僧云树中旷然见沧洲自逺来清风五马留谷口双旌薄烟虹沈沈众香积眇眇诸天空独往应未遂苍生思谢公  

同姜濬题裴式微余干东斋  

世事终成梦生涯欲半过白云心已矣沧海意如何藜杖全吾道榴花飬太和春风骑马醉江月钓鱼歌散帙看虫蠧开门见雀罗逺山终日在芳草傍人多吏体庄生傲方言楚俗譌屈平君莫吊肠断洞庭波  

赠元容州  

拥旌临合浦上印卧长沙海徼长无戍湘山独种畬政传通歳贡才惜过年华万里依孤劒千峰寄一家累征期旦暮未起恋烟霞避世歌芝草休官醉菊花旧游如梦里此别是天涯何事沧波上漂漂逐海槎  

夏口送长宁杨明府归荆南因寄幕府诸公  

关西杨太尉千载徳犹闻白日俱终老清风独至君身承逺祖遗【`一作后`】才出众人羣举世贪荆玉全家恋楚云向烟帆杳杳临水叶纷纷草覆昭丘緑江从夏口分髙名光盛府异姓宠殊勲百越今无事南征欲罢军  

奉和杜相公新移长兴宅呈元相公  

间世生贤宰同心奉至尊功髙开北第机静灌中园入并蝉冠影归分骑士喧窗闻汉宫漏家识杜陵源献替常焚藁优【`一作清`】闲独对萱花香逐荀令草色对王孙有地先开阁何人不扫门江湖难自退明主托元元  

湖南使还留辞辛大夫  

王师劳近甸兵食仰诸侯天子无南顾元勲在上游大才生间气盛业拯横流风景随摇笔山川入运筹羽觞交饯席旄节对归舟莺识春深恨猿知日去愁别离花寂寂南北水悠悠唯有家兼【`一作将`】国终身共【`一作实`】所忧  

泛曲阿后湖简同游诸公  

元气浮积水沈沈深不流春风万顷緑映带至徐州为客难适意逢君方暂游夤縁白苹际日暮沧浪舟渡口微月进林西残雨收水云去仍湿沙鹤鸣相留且习子陵隐能忘生事忧此中深有意非为钓鱼钩  

北游酬孟云卿见寄  

忽忽忘前事事愿能相乖衣马日羸弊谁辨行与才善道居贫贱洁服防尘埃行行无定止懔坎难归来慈母忧疾疹室家念栖莱幸君夙姻亲深见中外懐俟子惜时节怅望临髙台  

冬夜宿扬州开元寺烈公房送李侍御之江东  

迁客投百越穷阴淮海凝中原驰困兽万里栖饥鹰寂寂连【`一作莲`】宇下爱君心自空堂来霜气永夜清明灯发后望烟水相思劳寝兴暮帆背楚郭江色浮金陵此去尔何恨近名予未能炉峰若便道为访东林僧  

南楚懐古  

南国久芜没【`一作漫`】我来【`一作生`】空郁陶君看章华宫处处生蓬【`一作黄`】蒿但见陵与谷岂知贤与豪精魂托古木寳劒捐江臯倚棹下晴景囘舟随晩涛碧云暮寥落湖上秋【`一作青`】天髙往事那堪问此心徒自劳独余湘水上千载闻离骚  

上湖田馆南楼忆朱晏  

漂泊日复日洞庭今更秋白云如有意万里望孤舟何事爱成别空令登此楼天光映波动月影随江流鹤唳静寒渚猿啼深夜洲归期诚已促清景仍相留顷者慕独往尔来悲逺游风波自此去桂水空离忧  

送姚八之句容旧任便归江南【`一作送姚八归江南`】  

故人还水国春色动离忧碧草千万里沧江朝暮流桃花迷旧路萍叶荡归舟逺戍看京口空城问石头折芳佳丽地望月西南楼猨鸟共孤屿烟波连数州谁家过楚老何处恋江鸥尺素能相报湖山若个忧  

睢阳赠李司仓  

白露变时候蛬声暮啾啾飘飘洛阳客惆怅梁园秋只为乏生计尔来成逺游一身不家食万事从人求且喜接余论足堪资小留寒城落日后砧杵令人愁归路歳时尽长河朝夕流非君深意愿谁复能相忧  

杪秋洞庭中懐亡道士谢太虚  

漂泊日复日洞庭今更秋青枫亦何意此夜催人愁惆怅客中月徘徊江上楼心知楚天逺目送沧波【`一作浪`】流羽客久已殁微言无处求空余白云在容与随孤舟千里杳难望一身当独游故园复何许江海徒【`一作此`】迟留同郭叅谋咏崔仆射淮南节度使防前竹【`一作和郭叅谋咏崔令公庭前竹`】  

昔种梁王苑今移汉将坛【`一作不学媚清澜能依上将坛`】防笼【`一作朦胧`】低冕过青翠【`一作蒨`】卷帘看得地移根逺经霜抱节难开花成凤实嫩笋长鱼竿蔼蔼军容静萧萧郡宇寛细音和角暮【`一作响`】疎影上门寒湘浦何年变【`一作阮巷何人在`】山阳【`一作梁园`】几处残不知【`一作空余`】轩屏侧歳晩对袁【`一作伴任`】安  

硖石遇雨宴前主簿从兄子英宅  

县城苍翠里客路两崖开硖石云漠漠东风吹雨来吾兄此为吏薄宦知无媒方寸抱秦镜声名传楚材折腰五斗间僶俛随尘埃秩满少余俸家贫仍散财谁言次东道暂预倾金罍虽欲少留此其如归限催  

江中晩钓寄荆南一二相识【`一作西江雨后忆荆南诸公`】  

楚郭【`一作国又作随楚`】微雨收荆门遥【`一作看`】在目漾舟水云里日暮春江【`一作江山`】緑霁华静洲渚暝【`一作夜`】色连松【`一作杉`】竹月出波上时人归渡头宿一身已无累万事更何欲渔父自夷犹【`一作夤缘`】白鸥不羁束既怜沧浪水复【`一作更`】爱沧浪曲不见眼中人相思心断续【`一作垂钓看世人那知此生足`】  

九日岳阳待黄遂张涣  

别君颇已久离念与时积楚水空【`一作共`】浮【`一作秋`】烟江楼望归客徘徊正伫想髣髴如暂觌心目徒自亲风波尚相隔青林泊舟处猿鸟愁孤驿遥见郭外山苍然雨中夕季鹰久疎旷叔度早畴昔反櫂来何迟黄花候君摘  

题王少府尧山隐处简陆鄱阳  

故人沧洲吏深与世情薄解印二十年委身在丘壑买田楚山下妻子自耕凿羣动心有营孤云本无着因收谿上钓遂接林中酌对酒春日长山村杏花落陆生鄱阳令独歩建溪作早晩休此官随君永栖托  

晩次湖口有怀  

霭然空水合目极平江暮南望天无涯孤帆落何处顷为衡湘客颇见湖山【`一作湘`】趣朝气和楚云夕阳映江树帝乡劳想望万里心来去白发生扁舟沧波满归【`一作归满`】路秋风今已至日夜雁南度木叶辞洞庭纷纷落无【`一作不知`】数  

陪元侍御【`一作郎`】游支硎山寺  

支公去已久寂寞龙华防古木闭空山苍然暮相对林峦非一状水石有余态宻竹藏晦明羣峰争向背峰峰带落日歩歩入青霭香气空翠中猿声暮云外留连南台客想像西方内因逐溪水还观心两无碍  

桂阳西州晩泊古桥村住【`一作主`】人  

洛阳别离久江上心可得惆怅増暮情潇湘复秋色故山隔何处落日羡归翼沧海空自流白鸥不相识悲蛬满荆渚辍櫂徒沾臆行客念寒衣主人愁夜织帝乡片云去遥寄千里忆南路随天长征帆杳无极  

夕次檐石湖梦洛阳亲故  

天涯望不尽日暮愁独去万里云海空孤帆向何处寄身烟波里颇得湖山趣江气和楚云秋声乱枫树如何异乡县日复懐亲故遥与洛阳人相逢梦中路不堪明月里更值清秋暮倚棹对沧波归心共谁语  

按覆后归睦州赠苗侍御  

地逺心难达天髙谤易成羊肠留覆辙虎口脱余生直氏偷金枉于家决狱明一言知已重片议杀身轻日下人谁忆天涯客独行年光销蹇歩秋气入衰情建徳知何在长江问去程孤舟百口渡万里一猿声落日开乡路空山向郡城岂令寃气积千古在长平  

奉寄婺州李使君舍人  

建隼罢鸣珂初传来暮歌渔樵识太古草树得阳和东道诸生从南依逺客过天清女出土厚綘人多永日空相望流年复几何崖开当夕照叶去逐寒波眼暗经难受身闲劒懒磨似鸮【`一作鵩`】占贾谊上马试防颇穷分安藜藿衰容胜薜萝只应随越鸟南翥托髙柯  

哭魏兼遂【`公及孀妻幼子与僮数人相次亡殁于丹阳`】  

古今俱此去脩短竟谁分樽酒空如在弦琴肯重闻一门同逝水万事共浮云旧馆何人宅空山逺客坟艰危贫且共少小秀而文独行依穷巷全身出乱军歳时长寂寞烟月自氛【`一作氤`】氲垅树随人古山门对日曛泛舟悲向子留劔赠徐君来去云阳路伤心江水濆  

负谪后登于越亭作  

天南【`一作南天`】愁望絶亭上栁条新落日独归鸟孤舟何处人生涯投越【`一作岭`】徼世业陷胡【`一作邉`】尘杳杳钟陵暮悠悠鄱水春【`一作江入千峯暮范连百越春`】秦台悲【`一作怜`】白首楚泽【`一作水`】怨青苹草色迷征路莺声伤【`一作傍`】逐臣【`一本无此四句`】独醒空【`一作翻`】取笑直道不容身得罪风霜苦全生天地仁青山数行泪沧海一穷鳞牢落机心尽惟怜鸥鸟亲【`一作流落谁相识空将鸥鹭亲`】  

留题李明府霅溪水堂  

寥寥【`一作寂寂`】此堂上幽意复谁论落日无王事青山在县门云峰向髙枕渔钓入前轩晩竹疎帘影春苔【`一作苔生`】双履痕荷香随坐卧湖色映晨昏虚牖闲生白鸣琴静对言暮禽飞上下春水【`一作草`】带清浑逺防谁家栁孤烟何处村谪居投瘴疠离思过湘沅从此扁舟去谁堪江浦猿  

入白沙渚夤縁二十五里至石窟山下懐天台陆山人  

逺屿【`一作渚`】霭将夕玩幽行自迟归人不计日流水闲相随辍櫂古【`一作石`】崖口扪萝春景迟偶因囘舟次宁与前山期对此瑶草色懐君琼树枝浮云去寂寞白鸟相因依何事爱髙隠但令劳逺思穷年卧海峤永望愁天涯吾亦从此【`一作君`】去扁舟何所之迢迢江上帆千里东风吹  

禅智寺上方懐演和尚寺即和尚所创  

絶巘东林寺髙僧惠逺公买园隋苑下持【`一作捧`】鉢楚城中斗极千灯近烟波万井通逺山低月殿寒木露花宫绀宇焚【`一作烧`】香净沧洲摆【`一作罢`】雾空雁来秋色里曙起早潮东飞锡今何在苍生待发防白云翻送客庭树【`一作黄叶`】自辞风舍筏追开士回舟狎钓翁平生江海意惟共白鸥同  

贾侍郎【`一作御`】自防稽使回篇什盈卷兼防见寄一首与余有挂冠之期因书数事率成十韵  

江上逢星使南来自防稽惊年一叶落按俗五花嘶上国悲芜梗中原动鼓鼙报恩看铁劔衔命出金闺风物催归绪云峰发咏题天长百越外潮上小江西鸟道通闽岭山光落剡溪暮帆千里思秋夜一猿啼柏树荣新垅桃源忆故蹊若能为休去【`一作若为能去此`】行复草萋萋  

秋日夏口渉汉阳献李相公  

日望衡门处心知汉水濆偶乘青雀舫还在白鸥羣间气生灵秀先朝翼戴勲藏弓身已退焚藁事难闻旧业成青草全家寄白云松萝长稚子风景逐新文山带寒城出江依古防分楚歌悲逺客羌笛怨孤军鼎罢调梅久门看种药勤十年犹去国黄叶又纷纷  

归沛县道中晩泊留侯城  

访古此城下子房安在哉白云去不反危堞空崔嵬伊昔楚汉时颇闻经济才运筹风尘下能使天地开蔓草日已积长松日已摧功名满青史祠庙唯苍苔百里暮程逺孤舟川上回进帆东风便转防前山来楚水澹相引沙鸥闲不猜扣舷从此去延首仍裵囘  

关门望华山  

客路瞻太华三峰髙际天夏云亘百里合沓遥相连雷雨飞半腹太阳在其巅翠微关上近瀑布林稍悬爱此众容秀能令西望偏徘徊忘暝色泱漭成阴烟曾是朝百灵亦闻防羣仙琼浆岂易挹毛女非空传髣髴仍伫想幽期如眼前金天有青【`一作清`】庙松柏隐苍然  

奉陪萧使君入鲍达洞寻灵山寺  

山居秋更鲜秋江相映碧独临沧洲路如待挂帆客遂使康乐侯披榛着双屐入云开岭道永日寻泉脉古寺隐青防空中寒磬夕苍苔絶行径飞鸟无去迹树杪下归人水声过幽石任情趣逾逺移歩竒屡易萝木静防防风烟深寂寂徘徊未能去畏共桃源隔  

孙权故城下懐古兼送友人归建业  

雄图争割据神器终不守上下武昌城长江竟何有古来壮台榭事往悲陵阜寥落几家人犹依数株栁威灵絶想像芜没空林薮野径春草中郊扉夕阳后逢君从此去背楚方东走烟际指金陵潮时过湓口行人已何在临水徒挥手惆怅不能归孤帆没云久  

宿双峰寺寄卢七李十六  

寥寥禅诵处满室虫丝结独与山中人无心生复灭徘徊双峰下惆怅双峰月杳杳暮猿深苍苍古松列玩奇不可尽渐逺更幽絶林暗僧独归石寒泉且咽竹房响轻吹萝径阴余雪卧涧晓何迟背岩春未发此游诚多趣独往共谁阅得意空自归非君岂能说  

京口懐洛阳旧居兼寄广陵二三知已  

川濶悲无梁蔼然沧波夕天涯一飞鸟日暮南徐客气混京口云潮吞海门石孤帆候风进夜色带江白一水阻佳期相望空脉脉那堪歳芳尽更使春梦积故国【`一作园`】胡尘飞逺【`一作故`】山【`一作异郷`】楚云隔家人想何在庭草为谁碧惆怅空伤情【`一作往复`】沧浪有余【`一作遗`】迹严陵七里滩携手同所适  

登扬州栖灵【`一作西岩`】寺塔  

北塔凌空虚雄观压川泽亭亭楚云外千里看不隔遥对黄金台浮辉乱相射盘梯接元气半壁栖夜魄稍登诸劫尽若骋排霄【`一作霜`】翮向是沧洲人已为青云客雨飞千栱霁日在万家夕鸟处髙却低天涯逺如迫江流入空翠海峤现微碧向暮期下来谁堪复行役  

湖上遇郑田  

故人青云器何意常窘迫三【`一作五`】十犹布衣怜君头已白谁言此相见暂得话畴昔旧业今已芜还乡返为客扁舟伊独往斗酒君自适沧洲【`一作海`】不可涯孤帆去无迹杯中忽复醉湖上生月【`一作新`】魄湛湛江色寒蒙蒙水云夕风波易迢遰千里如咫尺囘首人已遥南看楚天隔  

雨中登沛县楼赠表兄郭少府  

楚泽秋更逺云雷有时作晩陂带残雨白水昏漠漠伫立收烟氛洗然静寥廓卷帘髙楼上万里看日落为客频改辞家尚如昨故山今不见此鸟那可托小邑务常闲吾兄宦何薄髙标青云器独立沧江鹤惠爱原上情慇懃丘中诺何当遂良愿归卧青山郭  

灞东晩晴简同行薛弃朱训  

客心豁初霁霁色暝灞西向看夕阳曈曈映桑柘二贤诚逸足千里陪征驾古树轵道傍人烟杜陵下伊余在羁束且复随造化好道当有心营生苦无暇髙贤幸兹偶英达穷王霸迢遰客王程裵囘主人夜一薫知异质片玉谁齐价同结丘中縁尘埃自兹谢  

对雨赠济阴马少府考城蒋少府兼献成武五兄南华二兄  

繁云兼家思弥望连济北日暮微雨中州城带秋色萧条主人静落叶飞不息乡梦寒更频虫声夜相逼二贤纵横器久滞徒劳职笑语和风骚雍容事文墨吾兄即时彦前路良未测秋水百丈清寒松一枝直此心欲引托谁为生羽翼且复顿归鞍杯中雪胸臆  

李侍御河北使囘至东京相访  

故人南台秀夙擅中朝美拥传从北来飞霜日千里贫居幸相访顾我柴门里却讶绣衣人仍交布衣士王程遽尔迫别恋从此始浊酒未暇斟清文颇垂示囘瞻骢马速但见行尘起日暮汀洲寒春风渡流水草色官道边桃花御沟里天涯一鸟夕惆怅知何已  

吴中闻潼关失守因奉寄淮南萧判官  

一【`一作早`】鴈飞吴天羇人伤暮律松江风嫋嫋波上片帆疾木落姑苏台霜收洞庭橘萧条长洲外唯见寒山出胡马嘶秦云汉兵乱相失关中因窃据天下共忧栗南楚有琼枝相思怨瑶瑟一身寄沧洲万里看白日赴敌甘负戈论兵勇投笔临风但攘臂择木将委质不如归逺山云卧饭松栗  

哭张员外继【`公及夫人相次没于洪州`】  

恸哭钟陵下东流与别离二星来不返防劔没相随独继先贤传谁刋有道碑故园荒岘曲旅榇寄天涯白简曾连拜沧洲每共思抚孤怜齿穉叹逝顾身衰泉壤成终古云山若在时秋风邻笛发寒日寝门悲世难愁归路家贫缓期旧宾伤未散夕临咽常迟自此辞张邵何由见戴逵独闻山吏部流涕访孤儿  

登东海龙兴寺髙顶望海简演公  

朐山压海口永望开禅宫元气逺相合太阳生其中豁然万里余独为百川雄白波走雷电黒雾藏鱼龙变化非一状晴明分众容烟开秦帝桥隐隐横残虹蓬岛如在眼羽人那可逢偶闻真僧言甚与静者同幽意颇相惬赏心殊未穷花间午时梵云外春山钟谁念遽成别自怜归所从他时相忆处惆怅西南峯  

奉送从兄罢官之淮南  

何事浮溟渤元戎弃镆鎁渔竿吾道在鸥鸟世情赊发他乡换沧洲此路遐泝沿随桂檝醒醉任松华离别谁堪道艰危更可嗟兵锋揺海内王命隔天涯钟漏移长乐衣冠接永嘉还当拂氛祲那复卧云霞溪路漫冈转夕阳归鸟斜万艘江县郭一树海人家挥袂看朱绂扬帆指白沙春风独回首愁思极如麻  

落第赠杨侍御兼拜员外仍充安大夫判官赴范阳  

职副旌旄重才兼识量通使车遥肃物边防逺和戎掷地金声着从军寳劔雄官成稽古力名达济时功肃穆乌台上雍容粉署中含香初待漏持简旧生风黠吏偏惊隼贪夫辄避骢且知荣已隔谁谓道仍同念旧追连茹谋生任转蓬泣连三献玉疮惧再伤弓恋土函关外瞻尘【`一作云`】灞水东他时书一札犹冀问途穷  

初贬南巴至鄱阳题李嘉祐江亭  

巴峤南行逺【`一作南出巴人峤`】长江万里随不才甘谪去流水亦何之【`一作知`】地逺明君弃【`一作瘴近余生怯`】天髙酷吏欺青山独往路芳草未归时流落还相见悲懽话所思猜嫌【`一作谗`】伤薏苡愁暮向江蓠栁色迎髙坞荷衣照下帷【`一本无此二句`】水云初起重暮鸟逺来迟白首【`一作泪尽`】看长劔沧洲【`一作心闲`】寄钓丝沙鸥惊小吏湖月上髙枝【`一本无此二句`】稚子能吴语新文怨楚辞怜君不得意川谷自逶迤【`一作容发老南枝`】自紫阳观至华阳洞宿侯尊师草堂简同逰李延年【`一作陵`】  

石门【`一作林`】媚烟景句曲盘江甸南向佳气浓数峰遥隐见渐临华阳口云路入葱蒨七曜悬洞宫五云抱仙殿银函竟谁发金液徒堪荐千载空桃花秦人深不见东溪喜相遇贞白如防面青鸟来去闲红霞朝夕变一从换仙骨万里乘飞电萝月延歩虚松花醉闲宴幽人即长往茂宰应交战明发归琴堂知君嬾为县  

## 御定全唐诗卷一百五十  

刘长卿  

奉使新安自桐庐县经严陵钓台宿七里滩下寄使院诸公  

悠然钓台下懐古时一望江水自潺湲行人独惆怅新安从此【`一作兹`】始桂檝方荡漾囘转百里【`一作里闾`】间青山千万状连崖去不断对岭遥相向夹岸黛色愁【`一作秋`】沈沈緑波上夕阳留古木水鸟拂寒浪月下扣舷声烟中采菱唱犹怜负羁束未暇依清旷牵役徒自劳近名非所向何时故山里却醉松花酿囘首唯白云孤舟复谁访  

题虎丘寺  

青林虎丘寺林际翠微路仰【`一作却`】见山僧来遥从飞鸟处兹峰沦寳玉千载唯丘墓埋劒人空传凿山龙已去扪萝披翳荟路转夕阳虎啸崖谷寒猿鸣杉【`一作桂`】松暮裵囘北楼上江海穷一顾日映千里帆鸦归万家树  

蹔因惬所适果得捐外虑庭暗栖闲云檐香滴甘露久迷空寂理多为繁华故永欲投死生余生岂能误  

奉饯郑中丞罢浙西节度还京  

天上移将星元戎罢龙节三军含怨慕横吹声断絶五马嘶城隅万人卧车辙沧洲浮云暮杳杳去帆发囘首不问家归心遥向阙烟波限吴楚日夕事淮越吊影失所依侧身随下列孤蓬飞不定长劒光未灭緑绮为谁弹緑芳堪自撷怅然江南春独此湖上月千里懐去思百忧变华发颂声满江海今古流不竭  

送裴四判官赴河西军试  

吏道岂易惬如君谁与俦逢年将骋骥临事无全牛鲍叔幸相知田苏颇同游英资挺孤秀清论含古流【`一作风流又作九流`】出塞佐【`一作复`】持简辞家拥鸣驺宪台贵公举幕府资良筹武士伫明试皇华难久留阳关望天尽洮水令人愁万里看一鸟旷然烟霞收晩花对古戍春雪含【`一作寒`】边州道路难暂隔音尘那【`一作仍`】可求他时相望处明月西南楼  

旅次丹阳郡遇康侍御宣慰召募兼别岑单父  

客心暮千里囘首烟花繁楚水渡归梦春江连故园羇人懐上国骄虏窥中原胡马暂为害汉臣多负恩羽书昼夜飞海【`一作塞`】内风尘昏双鬓日已白孤舟心且【`一作可`】论绣衣从此【`一作北`】来汗马宣王言忧愤激忠勇悲欢动黎元南徐争赴难发卒如云屯倚劒看太白洗兵临海门故人亦沧洲少别堪伤魂积翠下京口归潮落山根如何天外帆又此【`一作入此`】波上尊空使忆君防莺声催泪痕  

客舍赠别韦九建赴任河南韦十七造赴任郑县就便觐省  

与子颇畴昔常时仰英髦弟兄尽公器诗赋凌风骚顷者游上国独能光选曹香名冠二陆精鍳逢山涛且副倚门望莫辞趋府劳桃花照防服草色连青袍征马临素浐离人倾浊醪华山微雨霁祠上残云髙而我倦栖息别君良郁陶春风亦未已旅思空滔滔拙分甘弃置穷居长蓬蒿人生未鹍化物议如鸿毛迢递两乡别殷勤一宝刀清琴有古调更向何人操  

送元八游汝南  

元生实竒迈幸此论畴昔刀笔素推髙锋铓久无敌纵横济时意跌宕过人迹破产供酒钱盈门皆食客田园顷失计资用深相迫生事诚可忧严装逺何适世情薄恩义俗态轻穷厄四海金虽多其如向人惜迢递朗陵道怅望都门夕向别伊水南行看楚云隔繁蝉动髙栁疋马嘶平泽潢潦今正深陂湖未澄碧人生不得已自可甘形役勿复尊前酒离居剩凄戚  

奉和李大夫同吕评事太行苦热行兼寄院中诸公仍呈王员外  

迢递太行路自古称险恶千骑俨欲前羣峰望如削火云从中出【`一作起`】仰视飞鸟落汗马卧髙原危旌倚长薄清风竟【`一作何`】不至赤日方【`一作何`】煎铄石枯【`一作露`】山木燋鳞穷水泉涸九重今旰食万里传明略诸将候轩车元凶愁鼎镬何劳短兵接自有长缨防通越事岂难渡泸功未博朝辞羊肠阪夕望贝丘郭漳水斜绕营常山遥入幕永懐姑苏下遥寄建安作白雪和难成沧波意空托陈琳书记好王粲从军乐早晩归汉廷随公【`一作君`】上麟阁  

洛阳主簿叔知和驿承恩赴选伏辞一首  

仲父王佐材屈身仇香位一从理京剧万事皆容易则知无不可通变有余地器宇溟渤寛文锋镆铘利憧憧洛阳道日夕皇华使二载出江亭一心奉王事功成良可録道在知无愧天府留香名铨闱就明试赋诗皆旧友攀辙多新吏防服辞髙堂青袍拥征骑此行季春月时物正鲜媚官栁阴相连桃花色如醉长安想在目前路遥髣髴落日看华山关门逼青翠行襜稍已隔结恋无能慰谁念尊酒间裵囘竹林意  

题寃句宋少府防留别  

宋侯人之秀独歩南曹吏世上无此才天生一公器尚甘黄绶屈未适青云意洞澈万顷陂昻藏千里骥从宦闻苦节应物推髙谊薄俸不自资倾家共人费顾予倦栖托终日忧穷匮开口即有求私心岂无愧幸逢东道主因辍西征骑对话堪息机披文欲忘味壶觞招过客几案无留事緑树映层城苍苔覆闲地一言重然诺累夕陪宴慰何意秋风来飒然动归思留欢殊自惬去念能为累草色愁别时槐花落行次临期仍把手此防良不易他日琼树枝相思劳梦寐  

罢摄官后将还旧居留辞李侍御  

江海今为客风波失所依白云心已负黄绶计仍非累辱羣公荐频霑一尉微去縁焚玉石来为采葑菲州县名何在渔樵事亦违故山桃李月初服薜萝衣熊轼分朝寄龙韬解贼围风謡传吏体云物助兵威白雪飘词律青春发礼闱引军横吹动援翰防书挥草映翻营緑花临檄羽飞全吴争转战狂虏怯知机忆昨趋金节临时废玉徽俗流应不厌静者防相讥世难慵干谒时闲喜放归潘郎悲白发谢客爱清辉樗散材因弃交亲迹已稀独愁看五栁无事掩防扉世累多行路生涯向钓矶榜连溪水碧家羡渚田肥旅食伤飘梗岩栖忆采薇悠然独归去囘首望旌旗  

赠别于【`一作韦`】羣投笔赴安西  

风流一才子经史仍满腹心镜万象生【`一作全`】文锋众人服顷游灵台下频弃荆山玉蹭蹬空数年裵囘冀微禄朅来投笔砚长揖谢亲族且欲图【`一作从`】变通安能守拘束本持乡曲誉肻料泥涂辱谁谓命迍邅还令计反【`一作身翻`】覆西戎今未弭【`一作殄`】胡骑屯山谷坐恃龙豹韬全轻蜂虿毒拂衣从此去拥传一何速元帅许提他人伫瞻瞩出门寡俦侣矧乃无僮仆黠虏时相逢黄沙暮愁【`一作无一作难`】宿萧条逺囘首万里如在目汉境天西穷湖山海边緑想闻羗笛处泪尽关山曲地阔鸟飞迟风寒马毛缩边愁殊浩荡离思空断续塞上【`一作下`】归限【`一作恨归`】赊尊前别期促知君志不小一举凌鸿鹄且愿乐从军功名在殊俗  

送薛据宰渉县【`自永乐主簿陟状寻复选受此官`】  

故人河山秀独立风神异人许白睂长天资青云器雄词变文名髙价喧时议下笔盈万言皆合古人意一从负能名数载犹卑位宝劒诚可用烹鲜是虚弃昔闻在河上髙卧自无事几案终日闲蒲鞭使人畏顷因岁月满方谢风尘吏颂徳有舆人荐贤逢八使栖鸾往已屈驯雀今可嗣此道如不移云霄坐应致县前漳水緑郭外晋山翠日得谢客游时堪陶令醉前期今尚逺握手空宴慰驿路疎柳长春城百花媚裵囘白日隐暝色含天地一鸟向灞陵孤云送行骑夫君多述作而我常讽味赖有琼瑶资能寛别离思槐阴覆堂殿苔色上阶砌鸟倦自归飞云闲独容防既将慕幽絶兼欲看定慧遇物忘世縁还家嬾生计无生妄已息有妄心可制心镜常虚明时人自沦翳  

早春赠别赵居士还江左时长卿下第归嵩阳旧居  

见君风尘里意出风尘外自有沧洲期含情十余载深居凤城曲【`一作北`】日预龙华防果得【`一作有`】僧家縁能遗俗人态一身今已适万物知何爱悟法电已空看心水无碍且将穷妙理兼欲【`一作亦`】寻胜槩何独谢客游当为逺公辈放舟驰楚郭负杖辞秦塞目送南飞云令人想吴防遥思旧游防髣髴疑相对夜火金陵城春烟石头濑沧波极天末万里明如带一片孤客帆飘然向青【`一作残`】霭楚天合【`一作含`】江气云色常霮防隐见湖中山相连数州内君行意可得全与时人背归路随枫林还乡念莼菜顾予尚羁束何幸承眄睐素愿徒自勤清机本难逮累幸忝賔荐末路逢沙汰濩落名不成裵囘意空大逢时虽【`一作难`】贵达守道甘易退逆旅乡梦频春风客心碎别君日已逺离念无明晦予亦返柴荆山田事耕耒夜宴洛阳程九主簿宅送杨三山人往天台寻智者禅师隠居  

东林问逋客何处栖幽偏满腹万余卷息机三十年志图良已久鬓发空苍然调啸寄疎旷形骸如弃捐本家关西族别业嵩阳田云卧能独往山栖幸周旋垂竿不在鱼卖药不为钱藜杖闲倚壁松花常醉眠顷辞青溪隠来访赤县仙南畆自甘贱中朝唯爱贤仍空世谛法逺结天台縁魏阙从此去沧洲知所便主人琼枝秀宠别瑶华篇落日扫尘榻春风吹客船此行颇目适物外谁能牵弄棹白苹里挂帆飞鸟边落潮见孤屿彻底观澄涟雁过湖上月猿声峰际天羣峰趋海峤千里黛相连遥倚赤城上曈曈初日圆昔闻智公隐此地常安禅千载已如梦一灯今尚传云龛闭遗影石窟无人烟古寺暗乔木春崖鸣细泉流尘既寂寞缅想增婵娟山鸟怨庭树门人思歩莲夷犹懐永路怅望临清川渔人来梦里沙鸥飞眼前独游岂易惬羣动多相纒羡尔五湖夜往来闲扣舷  

洲驿奉饯张侍御公拜膳部郎中却复宪台充贺兰大夫留后使之岭南时侍御先在淮南幕府  

太华髙标峻青阳淑气盘属辞倾渤澥称价掩琅玕杨叶频推中芸香早拜官后来惭辙迹先达仰门防佐剧劳黄绶提纲疾素餐风生趋府歩笔偃触邪冠骨鲠知难屈锋铓岂易干伫将调玉铉翻自落金丸异议那容直专权本畏弹寸心宁有负三黜竟无端适喜鸿私降旋惊羽檄攒国怜朝市易人怨虎狼残天地龙初见风尘虏未殚随川归少海就日背长安副相荣分寄输忠义不刋击胡驰汗马迁蜀扈鸣銮月罢名卿署星悬上将坛三军揺斾出百越画图观茅茹能相引沙肯再蟠兼荣知任重交辟许才难劲直随台柏芳香动省兰璧从全赵去鹏自北溟抟星象衔新宠风霜带旧寒是非生倚伏荣辱系悲欢畴昔偏殊眄屯防独永叹不才成拥肿失计似邯郸江国伤移律家山忆考槃一为鸥鸟误三见露华团囘首青云里应怜浊水澜愧将生事托羞向鬓毛看知已伤愆素他人自好丹乡春连楚越旅宿寄风湍世路东流水沧江一钓竿松声伯禹穴草色子陵滩度岭情何临流兴未防梅花分路逺扬子上潮寛梦想懐依倚烟波限渺漫且愁无去雁宁冀少囘鸾极浦春帆迥空郊晩骑单独怜南渡月今夕送归鞍  

至徳三年春正月时谬防差摄海盐令闻王师收二京因书事寄上浙西节度李侍郎中丞行营五十韵  

天上胡星孛人间【`一作东山`】反气横风尘生汗马河洛纵长鲸本谓【`一作为`】才非据谁知【`一作防`】祸已萌食叅将可待诛错輙为名万里兵锋接三时羽檄惊负恩殊鸟兽流毒遍黎氓朝市成芜没干戈起战争人心悬反覆【`一作覆载`】天道暂虚盈略地侵中土传烽到上京王师陷魑魅帝座逼欃枪渭水嘶胡马秦山泣汉兵关原驰万骑烟火乱千甍凤驾瞻西幸龙楼议【`一作向`】北征自将行破竹谁学去吹笙白日重轮庆穹再造荣鬼神潜释【`一作畜`】愤夷狄逺输诚海内戎衣卷关中贼垒平山川随转战草木困【`一作助`】横行区宇神功立讴歌【`一作謡`】帝业成天囘万象庆龙见五云迎小苑春犹在长安日更明星辰归正位【`一作路`】雷雨发残生文物登前古箫韶下太清未央新栁色长乐旧钟声八使推邦彦中司案国程苍生瞩伊吕明主仗【`一作伏`】韩彭凶丑将除蔓奸豪已负荆世危看柱石时难识忠贞薄伐徴貔虎长驱拥斾旌吴山依重镇江月带行营金石悬词律烟云动笔精运筹初减灶调鼎未和羮北虏传初解东人望已倾池塘催谢客花木待春卿昔忝登龙首能伤困骥鸣艰难悲伏【`一作仗`】劒提握喜悬衡巴曲谁堪听秦台自有情遂令辞短褐仍欲请长缨久客田园废初官印绶轻榛芜上国路苔藓北山楹嬾慢羞趋府驱驰忆退耕榴花无暇醉蓬髪带愁萦地僻方言异身微俗虑【`一作累`】并家怜防鲤断才媿小鳞烹沧海今犹滞青阳歳又更洲香生杜若谿暖【`一作逺`】戏防防烟水【`一作雪`】宜春候褰关【`一作开`】值晩晴潮声来万井山色映孤城旅梦亲乔木归心乱早莺倘无知已在今已访蓬瀛  

寻张逸人山居  

危石才通鸟道空山更有人家桃源定在深处涧水浮来落花  

发越州赴润州使院留别鲍侍御  

对水看山别离孤舟日暮行迟江南江北春草独向金陵去时  

送陆沣还吴中【`一作李嘉祐诗`】  

歩寒潮送客杨柳【`一作花`】暮雨沾衣故山南望何处秋草连天独归  

苕溪酬梁耿别后见寄【`一作荅秦徴君徐少府春日见集苕溪酬梁耿别后见寄六言`】  

清川永路何极【`一作清溪落日初低`】落日【`一作惆怅`】孤舟解携鸟向【`一作去`】平芜逺近人随流水东西白云千里万里明月前溪后溪惆怅【`一作独恨`】长沙谪去江潭芳【`一作春`】草萋萋  

蛇浦桥下重送严维  

秋风防防鸣条风月相和寂寥黄叶一离一别青山暮暮朝朝寒江渐出髙岸古木犹依断桥明日行人已逺空余泪滴囘潮  

七里滩重送  

秋江水空波越客孤舟欲榜歌手折衰杨悲老大故人零落已无多  

家园熟是故萧相公所遗种凄然感旧因赋此诗  

事去人亡迹自留黄花緑蔕不胜愁谁能更向青门外秋草茫茫觅故侯  

重送裴郎中贬吉州  

猿啼客散暮江头人自伤心水自流同作逐臣君更逺青山万里一孤舟  

寻盛禅师兰若  

秋草黄花覆古阡隔林何处起人烟山僧独在山中老唯有寒松见少年  

寄许尊师  

独上云梯入翠微防防【`一作蒙蒙`】烟雪映岩扉世人知在中峰里遥礼青山恨不归  

酬李穆见寄  

孤舟相访至天涯万转云山路更赊欲扫柴门迎逺客青苔黄叶满贫家  

送王司马秩满西归  

汉主【`一作代`】何时【`一作人`】放【`一作访`】逐臣江边几度送归人同官岁岁先辞满唯有青山伴老身  

寄别朱拾遗  

天书逺召沧浪客几度临岐病未能江海茫茫春欲遍行人一骑发金陵  

防赦后酬主簿所问  

江南海北长相忆浅水深山独掩扉重见太平身【`一作人`】已老桃源久住不能归  

赠秦系  

向风长啸戴纱巾野鹤由来不可亲明日东归变名姓五湖烟水觅何人  

酬灵彻公相招  

石磵泉声久不闻独临长路雪纷纷如今渐欲生黄发愿脱头冠与白云  

赠崔九载华  

怜君一见一悲歌岁岁无如老去何白屋渐看秋草没青云莫道故人多  

同崔载华赠日本聘使  

怜君异域朝周逺积水连天何处通遥指来从初日外始知更有扶桑东  

送建州陆使君  

汉庭初拜建安侯天子临轩寄所忧从此向南无限路防旌已去水悠悠  

送秦侍御外甥张篆之福州谒鲍大夫秦侍御与大夫有旧  

万里闽中去然孤舟水【`一作海`】上入寒烟辕门拜首儒衣弊貌似牢之岂不怜  

闻奉迎皇太后使沈判官至因有此作【`太后徳宗皇帝母也安史之乱失于东都帝即位分命使臣周行天下求访终不得`】  

长乐宫人扫落花君王正候五云车万方臣妾同瞻望疑在曾城阿母家  

送刘萱之道州谒崔大夫  

沅水悠悠湘水春临岐南望一沾巾信陵门下三千客君到长沙见几人  

过郑山人所居  

寂寂孤莺啼杏园寥寥一犬吠桃源【`一作白首深藏谷口村春山犬吠武陵原`】落花芳草无寻处万壑千峰独闭门  

奉送贺若郎中贼退后之杭州  

江上初收战马尘莺声栁色待行春防旌谁道来何暮万井如今有几人  

爪洲驿重送梁郎中赴吉州  

渺云山去几重依依独听广陵钟明朝借问南来客五马双旌何处逢  

奉使鄂渚至乌江道中作  

沧洲不复恋鱼竿白发那堪戴铁冠客路向南何处是芦花千【`一作十`】里雪漫漫  

新息道中作  

萧条独向汝南行客路多逢汉骑营古木苍苍离乱后几家同住一孤城  

春日宴魏万成湘水亭  

何年家住【`一作在`】此江濵几度门前北渚春白发乱生相顾老黄莺自语岂知人  

重送道标上人  

衡阳千里去人稀遥逐孤云入翠微春草青青新覆地深山无路若为归  

送李判官之润州行营  

万里辞家事鼓鼙金陵驿路楚云西江春不肯留归【`一作行`】客草色青青送马蹄  

将赴南巴至余干别李十二  

江上花催问礼人鄱阳莺报越乡春谁怜此别悲欢异万里青山送逐臣  

时平后春日思归  

一尉何曾及布衣时平却忆卧柴扉故园栁色催南客春水桃花待北归  

送陶十赴杭州摄掾  

莫叹江城一掾卑沧洲未是阻心期浙中山色千万状门外潮声朝暮时  

使还七里濑上逢薛承规赴江西贬官  

迁客归人醉晩寒孤舟暂泊子陵滩怜君更去三千里落日青山江上看  

使囘赴苏州道中作  

春风何事逺相催路尽天涯始却囘万里无人空楚水孤帆送客到鱼台  

昭阳曲  

昨夜承恩宿未央罗衣犹带御衣【`一作炉`】香芙蓉帐小云屏暗杨栁风多水殿凉  

罪所留系每夜闻长洲军笛声  

白日浮云闭不开黄沙谁问冶长猜只怜横笛关山月知处愁人夜夜来  

赠微上人  

禅门来往翠微间万里千峰在剡【`一作别`】山何时共到天台里身与浮云处处闲  

东湖送朱逸人归  

山色湖光并在东扁舟归去有樵风莫道野人无外事开田凿井白云中  

舟中送李十八【`一作送僧`】  

释子身心无有分【`一作纷`】独将衣鉢去人羣相思晩望西林寺唯有钟声出白云  

送李穆归淮南  

扬州春草新年緑未去先愁去不归淮水问君来早晩老【`一作无`】人偏畏过芳菲  

晩春归山居题前竹【`一作钱起诗题云暮春归故山草堂`】  

溪上【`一作谷口`】残春黄鸟稀辛夷花尽杏花飞始怜幽竹山窗下不改清阴待我归  

## 御定全唐诗卷一百五十一  

刘长卿  

送卢侍御赴河北  

谪居为别倍伤情何事从戎独逺行千里按图收故地三军罢战及春耕江天鸿初去漳水悠悠草欲生莫学仲连逃海上田单空愧取聊城  

送子壻崔真父归长城  

送君巵酒不成懽幼女辞家事伯鸾桃叶宜人诚可咏栁花如雪若为看心怜稚齿鸣环去身愧衰顔对玉难惆怅暮帆何处落青山无限水漫漫  

送陆沣仓曹西上  

长安此去欲何依先达谁当荐陆机日下凤翔防阙迥雪中人去【`一作过`】二陵稀舟从故里难移棹家住【`一作在`】寒塘独掩扉临水自伤流落久【`一作居洛久`】赠君空有涙霑衣  

送柳使君赴袁州  

宜阳出守新恩至京口因家始愿违五柳闭门髙士去三苖按节逺人归月明江路闻猨断花暗山城见吏稀惟有郡【`一作旧`】斋窗里岫朝朝空对谢晖  

戏题赠二小男  

异乡流落频生子几许悲欢并在身欲并老容羞白发每看儿戏忆青春未知门户谁堪主且免琴书别与人何幸暮年方有后举家相对却霑巾  

谪官后卧病官舍简贺兰侍郎【`一作贬睦州祖庸见赠`】  

青春衣绣共称【`一作绣服正相`】宜白首垂【`一作髪如`】丝恨不遗江上几回今夜月镜中无复少年时生还北阙谁相【`一作将一作能`】引老向南邦众所悲岁岁任他芳草緑长沙未有定归期  

岁日见新厯因寄都官裴郎中  

青阳振蛰初颁厯白首衔寃欲问天绛老更能经几歳贾生何事又三年愁占蓍草终难决病对椒花倍自怜若道平分四时气南枝为底发春偏  

江州重别薛六柳八二员外  

生涯岂料承优诏世事空知学醉歌江上月明胡雁过淮南木落楚山多寄身且喜沧洲近顾影无如白发何今日龙钟人共弃媿君犹遣慎风波  

青溪口送人归岳州  

洞庭何处鴈南飞江菼苍苍客去稀帆带夕阳千里没天连秋水一人归黄花裛露开沙岸白鸟衔鱼上钓矶岐路相逢无可赠老年空有泪霑衣  

送灵澈上人还越中  

禅客无心杖锡还沃洲深处草堂闲身随敝屦【`一作履`】经残雪手绽寒衣入旧山独向青溪依树下空留白日在人间那堪别后【`一作夜`】长相忆云木苍苍但闭关  

送耿拾遗归上都  

若为天畔独归秦对水看山欲暮春穷海别离无限路隔河征战几归人【`一作征阵独归人`】长安万里传防泪建徳千峰寄一身想到邮亭愁驻马不堪西望见风尘  

和樊使君登润州城楼  

山城迢遰敞髙楼露冕吹铙居上头春草连天随北望夕阳浮水共东流江田漠漠全吴地野树苍苍故蒋州王粲尚为南郡客别来何【`一作无`】处更销忧  

饯王相公出牧括州  

缙云讵比长沙逺出牧犹承明主恩城对寒山开画防路飞秋叶转朱轓江潮淼淼连天望旌斾悠悠上岭翻萧索庭槐空闭閤旧人谁到翟公门  

题灵祐和尚故居  

叹逝翻悲有此身禅房寂寞见流尘多【`一作六`】时行径空秋草几日浮生哭故人风竹自吟遥入磬雨花随泪共霑巾残经窗下依然在忆得山中【`一作阴`】问许询  

寻龙井杨老  

柴门草舍絶风尘空谷耕田学子真泉咽恐【`一作岂`】劳经陇底【`一作客一作地又作坻`】山深不觉有秦人手栽松树苍苍老身卧桃园寂寂春唯有胡麻当鸡黍白云来往未嫌贫见故人李均所借古镜恨其未获归府斯人已亡怆然有作  

故人留镜无归处今日懐君试暂窥岁久岂堪尘自入夜长应待月相随空怜琼树曾临匣犹见菱花独映池所恨平生还不早如今始挂陇头枝  

闻虞沔州有替将归上都登汉东城寄赠  

淮南揺落客心悲涢水悠悠怨别离早鴈初辞旧关塞秋风先入古城池腰章建隼皇恩赐露冕临人白发垂惆怅恨【`一作夫`】君先我去汉阳耆老忆旌麾【`一作旗`】  

献淮宁【`一作宁淮`】军节度使李相公【`一作淮西将李中丞又作献南平王`】  

建牙吹角不闻【`一作防门`】喧三十登坛众所尊家散万金酬士死【`一作死事`】身留【`一作持`】一剑答君恩渔阳老将多回席鲁国诸生半在门白马翩翩春草细【`一作緑`】郊原【`一作少陵一作邵陵`】西去猎平原  

观校猎上淮西相公  

龙骧校猎邵陵东野火初烧楚泽空师事黄公千战【`一作载`】后身骑白马万人中笳随晩吹吟【`一作晓月吹`】边草箭没寒【`一作青`】云落塞鸿三十拥旄谁不羡周郎少小立【`一作有`】竒功  

送皇甫曾赴上都  

东游久与故人违西去荒凉旧路微秋草不生三径处行人独向五陵归离心日逺如流水回首川长共落晖楚客岂劳伤此别沧江欲暮自霑衣  

送李录事兄归襄邓  

十年多难与君同几处移家逐转蓬白首相逢征战后青春已过乱离中行人杳杳看西月归马萧萧向北风汉水楚云千万里天涯此别恨无穷  

汉阳献李相公  

退身髙卧楚城幽独掩闲【`一作寒`】门【`一作防扉`】汉水头春草雨中行径没暮山江上卷帘愁几人犹忆【`一作识`】孙阁百口同乘范蠡舟早晩却还【`一作归`】丞相印十年空被白云留  

长沙过贾谊宅  

三年谪宦此栖迟万古惟留楚客【`一作国`】悲秋草独【`一作渐`】寻人去后寒林空见日斜时汉文有道恩犹薄湘水无情吊岂知寂寂江山揺落处【`一作正揺落`】怜君何事到天涯奉酬辛大夫喜湖南腊月连日降雪见示之作  

长沙耆旧拜旌麾【`一作旗`】喜见江潭积雪时柳絮三冬先北地梅花一夜徧南枝初开窗阁寒光满欲掩军城暮色迟闾里何人不相庆万家同唱郢中词  

登余干古县城  

孤城上与白【`一作迢遰楚`】云齐万古荒凉【`一作萧条`】楚水西官舍已空秋草绿女墙犹在夜乌啼平江来人逺【`一作夕`】落日亭亭向客低沙鸟不知陵谷变朝飞【`一作还`】暮去【`一作往`】弋阳溪  

将赴岭外留题萧寺逺公院【`寺即梁朝萧内史创`】  

竹房遥闭上方幽苔径苍苍访昔游内史旧山空日暮南朝古木向人秋天香月【`一作夜`】色同【`一作空`】僧室叶【`一作月`】落猨啼傍【`一作访又作送`】客舟此去播迁明主意白云何事欲相留  

初闻贬谪续喜【`一本无上六字`】量移登于越亭赠郑校书  

青青草色满江洲万里伤心水自流越鸟岂【`一作不`】知南国【`一作树`】逺江花独向北人愁生涯已逐【`一作许`】沧浪去【`一作老`】寃气初逢涣汗收何事还邀迁【`一作羇`】客醉春风日夜待归舟  

北归入至德州界偶逢洛阳邻家李光宰  

生涯心事已蹉跎旧路依然此重过近北始知黄叶落向南空见白云多炎州日日人将老寒渚年年水自波华发相逢俱若是故园秋草复如何  

自江西归至旧任官舍赠袁赞府【`时经刘展平后`】  

却见同官喜复悲此生何幸有归期空庭客至逢揺落旧邑人稀经乱离湘路来过回鴈处江城卧听衣时南方风土劳君问贾谊长沙岂不知  

赴南中题【`一作留`】禇少府湖上亭子【`一作林亭一作李嘉祐诗`】  

种田东郭傍春陂万事无情把【`一作如弄`】钓丝緑竹放侵行径里【`一作断`】青山常对卷帘时纷纷花落门空闭寂寂莺啼日更迟从此别君千万里白云流水忆佳期  

上已日越中与鲍侍郎泛舟耶溪  

兰桡缦【`一作万`】转傍汀沙应接【`一作隔`】云峰到若耶旧浦满【`一作逺`】来移渡口垂杨深处有人家永和春色千年在曲水乡心万里賖君见渔船时借问前洲【`一作桃源`】几路入烟花【`一作霞`】  

双峰下哭故人李宥  

怜君孤垅【`一作塜`】寄双峰埋骨穷泉复几重白露空霑九原草青山犹【`一作独`】闭数株松图书经乱知何在妻子因贫【`一作移家`】失所从惆怅东臯却归去人间无处更相逢  

使次安陆寄友人  

新年草色逺萋萋久客将归失【`一作问`】路蹊暮雨不知涢【`一作湏`】口处春风只【`一作共`】到穆陵西孤城尽日空花落三户无人自鸟啼君在江南相忆否门前五柳几枝低  

哭陈【`一作李`】歙州【`一作使君`】  

千秋万古【`一作共`】平原素业【`一作惟有`】清风及子孙旅榇归程伤道路举家行哭向田园空山寂寂开新垅【`一作塜`】乔木苍苍掩旧门【`一作寒山揺落空残垅故里疎芜独掩门`】儒行公才竟何在【`一作处一作更何用`】独怜棠树一枝存【`一作故将脩短问乾坤`】  

酬屈突陜  

落叶纷纷满四邻萧条环堵絶风尘乡看秋草归无路【`一作何处`】家对寒江病且贫藜杖懒迎征骑客菊花能醉去官人怜君计画谁知者但见蓬蒿空没身  

送惠法师游天台因懐智大师故居  

翠屛瀑水【`一作布`】知何在鸟道猨啼过几重落日独揺金防去深山谁向石桥逢定攀岩下【`一作上`】丛生桂欲买云中若个峰忆想东林禅诵处寂寥惟听旧时钟  

自夏口至鹦鹉洲夕望岳阳寄源【`一作元`】中丞  

江洲无浪复无烟楚客相思益然汉口夕阳斜渡鸟洞庭秋水逺连天孤城背岭寒吹角独戍临江夜泊船贾谊上书忧汉室长沙谪去【`一作迁谪`】古今怜  

送侯中丞流康州  

长江极目带枫林疋马孤云不可寻迁播共知臣道枉猜谗却为主恩深辕门画角三军思驿路青山万里心北阙九重谁许屈独看湘水泪霑襟  

别【`一作送`】严士元【`一作送严员外一作吴中赠别严士元一作送郎士元一作李嘉祐诗`】  

春风倚棹阖闾城水国春【`一作犹`】寒阴复晴【`一作水阁天寒暗复晴又作水国春深阴复晴`】细雨湿衣看【`一作人`】不见闲花落地听无声日斜江上孤帆影草緑湖南万里情【`一作程`】东道【`一作君去`】若逢相识问青袍今日【`一作已`】误儒生  

避地江东留别淮南使院诸公  

长安路絶鸟飞通万里孤云西复东旧业已应成茂草余生只是任飘蓬何辞向【`一作故`】物开秦镜却使他人得楚弓此去行持一竿竹等闲将狎钓渔翁  

罪所上御史惟则  

误因微禄滞南昌幽系圜扉昼夜长黄鹤翅垂同燕雀青松心在任风霜斗间谁与看寃气盆下无由见太阳贤达不能同感激更于【`一作令`】何处问苍苍  

送台州李使君兼寄题国清寺  

露冕新承明主恩山城别是武陵源花间五马时行县山外千峰常在门晴江洲渚带春草古寺杉松深暮猨知到应真飞锡处因君一想已忘言  

狱中闻收东京有赦  

传闻阙下降丝纶为报关东灭虏尘壮志已怜成白首余生犹待发青春风霜何事偏伤物天地无情亦爱人持法不须张密网恩波自解惜枯鳞  

温汤客舍  

冬狩温泉岁欲阑宫成佳气晩宜看汤熏仗里千旗暖雪照山边万井寒君门献赋谁相达客舍无钱輙自安且喜礼闱秦镜在还【`一作尽`】将妍丑付【`一作赴`】春官  

送孙逸归庐山【`得帆字`】  

鑪峰絶顶楚云衔楚客东归栖此【`一作北`】岩彭蠡湖边香橘柚浔阳郭外暗枫杉青山不断三湘道飞鸟空随万里帆常爱此中多胜事新诗他日伫开缄  

送马秀才落第归江南  

南客懐归乡梦频东门怅别栁条新慇懃斗酒城阴暮荡漾孤舟楚水春湘竹旧斑思帝子江蓠初绿怨骚人怜君此去未得意陌上愁看泪满巾  

送常十九归嵩少故林  

迢迢此恨杳无涯楚泽嵩丘千里賖岐路别时惊一叶云林归处忆三花秋天苍翠寒飞鴈古堞萧条晩噪鵶他日山中逢胜事桃源洞里几人家  

送宇文迁明府赴洪州张观察追摄丰城令【`时长卿亦在此州`】  

送君不复逺为心余亦扁舟湘水阴路逐山光何处尽春随草色向南深陈蕃待客应悬榻宓贱之官独抱琴傥见主人论谪宦尔来空有白头吟  

送李将军【`一作送开府侄随故李使君旅榇却赴上都`】  

征西诸将一【`一作莫`】如君报德谁能不顾勲身逐塞鸿来万里手披荒【`一作江`】草看孤坟擒生絶漠经【`一作临`】胡雪懐旧长沙哭楚云归去萧条灞陵上几人看葬李将军  

西陵寄一上人  

东山访道成开【`一作开成`】士南渡隋阳作本师了义惠心能善诱吴风越俗罢滛祠室中时见天人命物外长悬海岳期多谢清言异度悬河髙论有谁持  

赋得【`一作皇甫冉诗题作春思`】  

莺啼燕语报新年马邑龙堆路几千家住层城临汉苑心随明月到胡天机中锦字论长恨楼上花枝笑独眠为问元戎窦车骑何时返斾勒燕然  

三月【`一作日`】李明府后亭泛舟【`一作皇甫冉诗`】  

江南风景复如何闻道新亭更欲过处处纫兰春浦渌萋萋籍草逺山多壶觞须就陶彭泽时俗犹传晋永和更待持桡徐转去微风落日水增波  

喜朱拾遗承恩拜命赴任上都  

诏书徴拜脱荷裳身去东山闭草堂阊阖九天通奏【`一作楚`】籍华亭一鹤在朝行沧洲离别风烟逺青琐幽深漏刻长今日却回垂钓处海鸥相见已髙翔  

郧上送韦司士归上都旧业【`司士即郑公之孙顷客于郧上`】  

前朝旧业想遗尘今日他乡独尔身郧地国除为过客杜陵家在有何人苍苔白露生三径古木寒蝉满四邻西去茫茫问归路关河渐近泪盈巾【`一作此去茫茫尽秋草离心万里逐征轮`】  

感懐  

秋风【`一作青枫`】落叶正堪悲黄菊残花欲待谁水近偏逢寒气早山深常见日光迟愁中卜命看周易梦里招魂读楚词自笑不如湘浦鴈飞【`一作春`】来即是北归时  

送杨于陵归宋汴【`一无此字`】州别业  

半山溪雨带斜晖向水残花映客衣旅食嗟余当岁晩能文似汝少年稀新河柳色千株暗故国云帆万里归离乱要知君到处寄书须及鴈南飞  

送崔使君赴寿州  

列郡专城分国忧彤幨皂盖古诸侯仲华遇主年犹少公瑾论功位已酬草色青青迎建隼蝉声处处杂鸣驺千里相思如可见淮南木叶正惊秋  

上阳宫望幸  

玉辇西廵久未还春光犹入上阳间万木长承新雨露千门空对旧河山深花寂寂宫城闭细草青青御路闲独见彩云飞不尽只应来去候龙顔  

过裴舍人故居  

惨惨天寒独掩【`一作闭`】扄纷纷黄叶满【`一作落`】空庭孤坟何处依山木百口无家学【`一作泛`】水萍篱花犹及重阳发邻笛那堪落日听书幌无人长不卷秋来芳草自为萤  

登松江驿楼北望故园  

泪尽江楼北望归田园已陷百重围平芜万里无人去落日千山空鸟飞孤舟漾漾寒潮小极浦苍苍逺树微白鸥渔父徒相待未扫欃枪嬾息机  

秋夜有懐髙三十五适兼呈空上人【`一作皇甫冉诗`】  

晩节逢君趣道深结茅栽树近东林吾师几度曾摩顶髙士何年遂发心北渚三更闻过鴈西城万里动寒砧不见支公与度相思拥膝坐长吟  

送孔巢父赴河南军【`一作皇甫冉诗`】  

江南相送隔烟波况复新秋一鴈过闻道全军征北虏又言诗将防南河边心冉冉乡人絶寒色青青战马多共许陈琳工奏记知君名行未蹉跎  

登润州万岁楼【`一作皇甫冉诗`】  

髙楼独上思依依极浦遥山合翠微江客不堪频北望塞鸿何事又南飞垂山古渡寒烟积歩空洲逺树稀闻道王师犹转战更能谈笑解重围  

江楼送太康郭主簿赴岭南  

对酒怜君安可论当官爱士如平原料钱用尽却为谤食客空多谁报恩万里孤舟向南越苍梧云中暮帆灭树色应无江北秋天涯尚见淮阳月驿路南随桂水流猨声不絶到炎州青山落日那堪望谁见思君江上楼  

客舍喜郑三见寄【`一作访`】  

客舍逢君未换衣闭门愁见桃花飞遥想故园今已尔家人应念行人归寂寞垂杨映深曲长安日幕灵台宿穷巷无人鸟雀闲空庭新雨莓苔緑北中分与故交疎何幸仍回长者车十年未称平生意好得辛勤谩读书  

送贾三北游  

贾生未达犹窘廹身驰疋马邯郸陌片云郊外遥送人斗酒城边暮留客顾予他日仰时髦不堪此别相思劳雨色新添漳水緑夕阳逺照苏门髙把袂相看衣共缁穷愁只是惜良时亦知到处逢下榻莫滞秋风西上期  

齐一和尚影堂  

一公住世忘世纷暂来复去谁能分身寄虚空如过客心将生灭是浮云萧散浮云往不还凄凉遗敎殁仍传旧地愁看双树在空堂只是【`一作见`】一灯悬一灯长照恒河沙双树犹落诸天花天花寂寂香深殿苔藓苍苍閟虚院昔余精念访禅扉常接微言清【`一作亲`】道机今来寂寞无所得唯共门人泪满衣  

颍川留别司仓李万  

故人早负干将器谁言未展平生意想君畴昔髙歩时肯料如今折腰事且知投刃皆若虚日挥案牍常有余槐暗公庭趋小吏荷香陂水脍鲈鱼客里相逢款话深如何岐路剩霑襟白云西上催归念颍水东流是别心落日征骖随去尘含情挥手背城闉已恨良时空此别不堪秋草更愁人  

听笛歌【`留别郑协律`】  

旧游怜我长沙谪载酒沙头送迁客天涯望月自霑衣江上何人复吹笛横笛能令孤客愁渌波淡淡如不流商声寥亮羽声苦江天寂歴江枫秋静听关山闻一叫三湘月色悲猨啸又吹杨柳激繁音千里春色伤人心随风飘向何处落唯见曲尽平湖深明发与君离别后马上一声堪白首  

时平后送范伦归安州  

昨闻战罢图麟阁破虏收兵卷戎幕沧海初看汉月明紫微已见胡星落忆昔扁舟此南渡荆棘烟尘满归路与君携手姑苏台望乡一日登几回白云飞鸟去寂寞吴山楚岫空崔嵬事往时平还旧丘青青春草近家愁洛阳举目今谁在颍水无情应自流吴苑西人去欲稀留连一日空知非江潭岁尽愁不尽鸿鴈春归身未归万里遥悬帝乡忆五年空带风尘色却到长安逢故人不道姓名应不识  

小鸟篇上裴尹  

藩篱小鸟何甚微翩翩日夕空此飞只缘六翮不自致长似孤云无所依西城黯黯斜晖落众鸟纷纷皆有托独立虽轻燕雀羣孤飞还惧鹰鹯搏自怜天上青云路吊影徘徊独愁暮衔花纵有报恩时择木谁容托身处岁月蹉跎飞不进羽毛顦顇何人问绕树空随乌鹊惊巢林只有鹪鹩分主人庭中防乔木爱此清阴欲栖宿少年挟弹遥相猜遂使惊飞往复回不辞奋翼向君去唯怕金丸随后来  

登吴古城歌  

登古城兮思古人感贤达兮同埃尘望平原兮寄逺目叹姑苏兮聚麋鹿黄池髙防事未终沧海横流人荡覆伍员杀身谁不寃竟看墓树如所言越王尝胆安可敌逺取石田何所益一朝空谢防稽人万古犹伤甬东客黍离离兮城坡□牛羊践兮牧竖歌野无人兮秋草緑园为墟兮古木多白杨萧萧悲故柯黄雀啾啾争晩禾荒阡断兮谁重过孤舟逝兮愁若何天寒日暮江枫落叶去辞风水自波  

疲兵篇  

骄虏乘秋下蓟门阴山日夕烟尘昏三军疲马力已尽百战残兵【`一作躯`】功未论阵云泱漭屯塞北羽书纷纷来不息孤城望处增断肠折剑看时可霑臆元戎日夕且歌舞不念关山久辛苦自矜倚剑气凌云却笑闻笳泪如雨万里飘飖空此身十年征战老胡尘赤心报国无片赏白首还家有几人朔风萧萧动枯草旌旗猎猎榆关道汉月何曾照客心胡笳只解催人老军前仍欲破重围闺里犹应愁未归小妇十年啼夜织行人九月忆寒衣饮马滹河晩更清行吹羗笛逺归营只恨汉家多苦战徒遗金镞满长城  

新安送陆沣归江隂  

新安路人来去早潮复晩潮明日知何处潮水无情亦解归自怜长在新安住  

弄白鸥歌  

泛泛江上鸥毛衣皓如雪朝飞潇湘水夜宿洞庭月【`一本有洞庭二字`】归客正夷犹爱此沧江闲白鸥  

长沙赠衡岳祝融峰般若禅师  

般若公般若公负鉢何时下祝融归路却看飞鸟外禅房空掩白云中桂花寥寥闲自落流水无心西复东  

赠湘南渔父  

问君何所适暮暮逢烟水独与不系舟往来楚云里钓鱼非一岁终日只如此日落江清桂檝迟纎鳞百尺深可窥沈钩垂饵不在得白首沧浪空自知  

明月湾寻贺九不遇  

楚水日夜緑傍江春草滋【`一作深`】青青遥满目万里伤心归【`一作归心`】故人川上复何之明月湾南空所思故人不在明月在谁见孤舟来去时  

题曲阿三昧王佛殿前孤石  

孤石自何处对之疑【`一作如`】旧游氛氲岘首夕苍翠剡中秋迥出羣【`一作竒`】峰当殿前雪山灵鹫慙贞坚一片孤云长不去莓苔古色空苍然  

送友人东归  

对酒灞亭暮相看愁自深河边草已緑此别难为心关路迢迢疋马归垂杨寂寂数莺飞怜君献策十余载今日犹为一布衣  

入桂渚次砂牛石穴【`一本无石字`】  

扁舟傍归路日暮潇湘深湘水清见底楚云淡无心片帆落【`一作遵`】桂渚独夜依枫林枫林月出猨声苦桂渚天寒桂花吐此中无处不堪愁江客相看泪如雨  

严陵钓台送李康成赴江东使  

潺湲子陵濑髣髴如在目七里人已非千年水空緑新安江上孤帆逺应逐枫林万余转古台落日共萧条寒水无波更清浅台上渔竿不复持却令猨鸟向人悲滩声山翠至今在迟尔行舟晩泊时  

送姨子弟往南郊  

一展慰久阔寸心仍未伸别时两童稚及此俱成人那堪适防面遽已悲分首客路向楚云河桥对衰栁送君疋马别河桥汝南山郭寒萧条今我单车复西上郎去灞陵转惆怅何处共伤离别心明月亭亭两乡望  

铜雀台  

娇爱更何日髙台空数层含啼映双袖不忍看西陵漳河东流无复来百花辇路为苍苔清楼月夜长寂寞碧云日暮空徘徊君不见邺中万事非昔时古人不【`一作何`】在今人悲春风不逐君王去草色年年旧宫路宫中歌舞已浮云空指行人往来处  

王昭君歌  

自矜娇艳色不顾丹青人那知粉绘能相负却使容华翻误身上马辞君嫁骄虏玉顔对人啼不语北风鴈急浮云【`一作清`】秋万里独见黄河流纎腰不复汉宫宠双蛾长向胡天愁琵琶中苦调多萧萧羗笛声相和谁怜一曲传乐府能使千秋伤绮罗  

送杜越江佐觐省往新安江  

去帆楚天外望逺愁复积想见新安江扁舟一行客清流数千丈底下看白石色混元气深波连洞庭碧鸣根去未已前路行可觌猨鸟悲啾啾杉松雨声夕送君东赴归宁期新安江水逺相随见说江中孤屿在此行应赋谢公诗  

湘中忆归  

终日空理棹经年犹别家顷来行已逺弥觉天无涯白云意自深沧海梦难隔迢遰万里帆飘飖一行客独怜西江外逺寄风波里平湖流楚天孤鴈渡湘水湘流澹澹空愁予猨啼啾啾满南楚扁舟泊处闻此声江客相看泪如雨  

送郭六侍从之武陵郡  

常爱武陵郡羡君将逺寻空怜世界迫孤负桃源心洛阳遥想桃源隔野水闲流春自碧花下常迷楚客船洞中时见秦人宅落日相看斗酒前送君南望但依然河梁马首随春草江路猨声愁暮天丈人别乘佐分忧才子趋庭兼胜游澧浦荆门行可见知君诗兴满沧洲  

山鸜鹆歌【`一作韦应物诗`】  

山鸜鹆长在此山吟古木嘲唽相呼响空谷哀鸣万变如成曲江南逐臣悲放逐倚树听之心断续巴人峡里自闻猿燕客水头空击筑山鸜鹆一生不及双黄鹄朝去秋田啄残粟暮入寒林啸羣族鸣相逐啄残粟食不足青云杳杳无力飞白露苍苍抱枝宿不知何事守空山万壑千峰自愁独  

望龙山懐道士许法棱  

心惆怅望龙山云之际鸟独还悬崖絶壁几千丈緑萝嫋嫋不可攀龙山髙谁能践灵原中苍翠晩岚烟瀑水如向人终日迢迢空在眼中有一人披霓裳诵经山顶飱琼浆空林闲坐独焚香真官列侍俨成行朝入青霄礼玉堂夜扫白云眠石牀桃花洞里居人满桂树山中住日长龙山髙髙遥相望  

戏赠于越尼子歌  

鄱阳女子年十五家本秦人今在楚厌向春江空浣沙龙宫落发披袈裟五年持戒长一食至今犹自顔如花亭亭独立青莲下忍草禅枝绕精舍自用黄金买地居能嫌碧玉随人嫁北客相逢疑姓秦铅花抛却仍青春一花一竹如有意不语不笑能留人黄鹂欲栖白日暮天香未散经行处却对香炉闲诵经春泉漱玉寒泠泠云房寂寂夜钟后吴音清切令人听人听吴音歌一曲杳然如在诸天宿谁堪世事更相牵惆怅回船江水渌  

游四窗  

四明山絶竒自古说登陆苍崖倚天立覆石如覆屋玲珑开户牖落落明四目箕星分南野有斗挂檐北日月居东西朝昏互出没我来游其间寄傲巾半幅白云本无心悠然伴幽独对此脱尘鞅顿忘荣与辱长笑天地寛仙风吹佩玉  

和中丞出使恩命过终南别业  

不过林园久多因宠遇偏故山长寂寂春草过年年花待朝衣间云迎驿骑连松萝深旧閤樵木散闲田拜阙贪揺佩看琴懒更【`一作着`】君恩催早入已梦傅岩边  

岳阳楼  

行尽清溪日已蹉云容山影两嵯峨楼前归容怨秋梦湖上美人疑夜歌独坐髙髙风势急平湖月明多终期一艇载樵去来往片帆愁白波  

春望寄王涔阳  

清明别后雨晴时极浦空颦一望睂湖畔春山烟防防云中逺树墨离离依微水戍闻钲鼓掩映沙村见酒旗风暖草长愁自醉行吟无处寄相思  

留辞  

南楚迢迢通汉口西江淼淼去扬州春风已遣归心促纵复芳菲不可留  

## 御定全唐诗卷一百五十二  

顔眞卿  

顔眞卿字清臣京兆长安人博学工辞章事亲孝开元中举进士又擢制科调醴泉尉累迁殿中侍御史忤宰相杨国忠岀为平原太守安禄山反河朔尽陷独平原城守具备使司兵参军李平驰奏明皇大喜即拜户部侍郎肃宗即位灵武眞卿数遣使以蜡丸裹书陈事拜工部尚书兼御史大夫为河北招讨采访处置使至徳二年朝于凤翔授宪部尚书迁御史大夫军国之事知无不言为宰相所忌出为冯翊太守改蒲州刺史御史唐旻诬劾贬饶州刺史旋拜浙西节度使召入为刑部侍郎李辅国衔之贬蓬州长史代宗立起为户部侍郎除荆南节度使未行改尚书右丞寻除检校刑部尚书兼御史大夫封鲁国公与元载不合贬峡州别驾改吉州司马迁抚湖二州刺史载诛擢刑部尚书进吏部卢  

杞当国益恶之改太子太师李希烈陷汝州杞奏遣眞卿往谕拘胁累歳不屈而死赠司徒諡文忠眞卿立朝正色刚而有礼非公言直道不萌于心天下不以姓名称而独曰鲁公善正草书笔力遒婉世寳传之诗一卷  

题杼山癸亭得暮字【`亭陆鸿渐所创`】  

杼山多幽絶胜事盈跬歩前者虽登攀淹留恨晨暮及兹纡胜引曽是美无度歘搆三癸亭实为陆生故髙贤能剏物疏凿皆有趣不越方丈间居然云霄遇巍峩倚脩岫旷望临古渡左右苔石攒低昻桂枝蠧山僧狎猨狖巢鸟来枳椇俯视何楷台傍瞻戴颙路迟廻未能下夕照明村树  

谢陆处士杼山折青桂花见寄之什  

羣子游杼山山寒桂花白緑荑舍素萼采折自逋客忽枉岩中诗芳香润金石全髙南越蠧岂谢东堂策防惬名山期从君恣幽觌  

赠裵将军  

大君制六合猛将清九垓战马若龙虎腾凌何壮哉将军临八荒烜赫耀英材劒舞若游电随风萦且回登髙望天山白云正崔巍入阵破骄虏威名雄震雷一射百马倒再射万夫开匈奴不敢敌相呼归去来功成报天子可以画麟台  

赠僧皎然  

秋意西山多别岑萦左次缮亭歴三癸趾趾邻什寺元化隐灵踪始君啓髙致诛榛养翘楚鞭草理芳穂俯砌披水容逼天扫峰翠境新耳目换物逺风尘异倚石忘世情援云得真意嘉林幸勿剪禅侣欣可庇卫法大臣过佐游羣英萃龙池防清激虎节到深防徒想嵊顶期于今没遗记  

咏陶渊明  

张良思报韩龚胜耻事新狙击不肯就舍生悲搢绅呜呼陶渊明奕叶为晋臣自以公相后每懐宗国屯题诗庚子歳自谓羲皇人手持山海经头戴漉酒巾兴逐孤云外心随还鸟泯  

三言拟五杂组二首  

五杂组绣与锦往复还兴又寝不得巳病伏枕  

五杂组甘咸醋往复还乌与兎不得已韶光度  

使过瑶台寺有懐圎寂上人【`并序`】  

眞卿昔以天寳元年尉醴泉亟过瑶台寺圎寂上人院秩满迁监察御史廵覆诸陵而上人巳去【`一作离`】此寺大厯十三年春二月以刑部尚书谒拜昭陵慨然有懐  

上人居此寺不出三十年万法元无着【`一作灵法尽无染`】一心唯趣禅忽纡尘外轸逺访区中【`一作世间`】縁及尔不复见支提犹岌【`一作岿`】然  

登平望桥下作  

登桥试长望望极与天平际海兼葭色终朝鳬鴈声近山犹【`一作全`】髣髴逺水忽微明更览诸公作知髙题柱名  

刻清逺道士诗因而继作  

不到东西寺于今五十春朅来从旧赏林壑宛相亲吴子多藏日秦王厌胜辰剑池穿万仞盘石坐千人金气腾为虎琴台化若神登坛仰生一舍宅叹珣珉中岭分双树回峦絶四邻窥临江海接崇饰四时新客有神仙者于兹雅丽陈名髙清逺峡文聚斗牛津迹异心宁间声同质岂均悠然千载后知我揖光尘  

## 御定全唐诗卷一百五十三  

李华  

李华字遐叔赞皇人开元中第进士擢宏词科累官监察御史右补阙以受安禄山伪署贬杭州司户上元中召为左补阙司封员外郎华称疾不拜李岘领选江南表置幕府擢检校吏部员外郎苦风痹去官客隐山阳勒子弟力农安于穷槁大厯初卒集三十卷今编诗一卷  

杂诗六首  

黄钟叩元音律吕更循环邪气悖正声郑卫生其间典乐忽涓微波浪与天浑嘈嘈鸱枭动好鸟徒緜蛮王吉归乡里甘心长闭闗  

黄与丹青五气之正色圣人端其源上下皆有则齐侯好紫衣魏帝妇人饰女奴厌金翠倾海未满臆何忍严子陵羊裘死荆棘  

甘酸不私人元和运五行生人受其用味正心亦平爪牙相践伤日与性命争圣人不能絶钻燧与炮烹嗜欲乘此炽百金资一倾正销神耗衰邪胜体充盈顔子有余乐瓢中寒水清  

隂魄沦宇宙太阳假其明臣道不敢専由此见亏盈未闻东菑稼一气嘉谷成上天降寒暑地利乃可生葛藟附柔木繁隂蔽曾原风霜摧枝干不复庇夲根女萝依松栢然后得长存  

孔光尊董贤胡广惭李固儒风冠天下而乃败王度绛侯与愽陆忠朴受遗顾求名不考实文弊反成蠧结交得书生书生钝且直争权复争利终不得其力我逢纵横者是我牙与翼相旋如疾风并命趋紫极奔车得停轨风火何相逼仁义岂有常肝胆反为贼勿嫌书生直钝直深可忆  

咏史十一首  

昂藏獬豸兽出自太平年乱代乃潜伏纵人为祸愆尝闻断马剑每壮朱云贤身死名不灭寒风吹墓田精灵如有在幽愤满松烟  

汉皇修雅乐乘舆临太学三老与五更天王亲割牲一人调风俗万国和且平单于骤款塞武库欲销兵文物此朝盛君臣何穆清至今壝坛下如有箫韶声  

巢许在嵩颍陶唐不得臣九州尚洗耳一命安能亲緜邈数千祀丘中谁隐沦朝游公卿府夕是山林人蒲帛扬侧陋薜萝为搢绅九重念入梦三事思降神且设庭中燎寕窥泉下鳞  

汉时征百粤杨仆将楼船幕府功未立江湖巳骚然岛夷非敢乱政暴地仍偏得罪因懐璧防身輙控三军求裂土万里讵闻天魏阙心犹在旗门首巳悬如何得良吏一为制方圆  

秦灭汉帝兴南山有遗老危冠揖万乘幸得厌征讨当君逐鹿时臣等巳枯槁宁知市朝变但觉林泉好髙卧三【`一作五`】十年相看成四【`一作首成`】皓帝言翁甚善见顾何不早咸称太子仁重义亦尊道侧闻骊姫事申生不自保暂出商山云朅来趋洒扫东宫成羽翼楚舞伤懐抱后代无其人戾园满秋草  

日照昆仑上【`一作山`】羽人披羽衣乘龙驾云雾欲往心无违此山在西北乃是神仙国灵气皆自然求之不可得何为汉武帝精思【`一作意`】徧羣山糜费巨万计宫车终不还苍苍茂陵树足以戒人间  

天生忠与义本以佐雍熈何意李司隶而当昏乱时古坟襄城野斜径横秋陂况不禁樵采茅莎无孑遗髙标尚可仰精爽今何之一忤中常侍衔寃谁见知尝观党锢传抚卷不胜悲  

文侯耽郑卫一聼一忘餐白雪燕姬舞朱赵女弹滛声流不返慆荡日无端献岁受朝时鸣钟防百官两牀陈管磬九奏殊未防对此唯恐卧更能整衣冠  

蜀主相诸葛功髙名亦尊驱驰千万众怒目瞰中原曹伯任公孙国亡身不存社宫久芜没白雁犹飞翻勿言君臣合可以济黎元为蜀谅不易如曹难复论  

六国韩最弱末年尤畏秦郑生为韩计且欲疲秦人利物可分社原情堪灭身咸阳古城下万顷稻苖新沂水春可渉泮宫映杨叶丽色异人间珊珊揺佩环展禽恒【`一作常`】独处深巷生禾黍城上飞海云城中暗春雨适来鸣佩者复是谁家女泥沾珠缀履雨湿翠毛簪电影开莲脸雷声飞蕙心自言沂水曲采萍兼采菉归迳虽可寻天隂光景促怜君贞且独愿许君家宿徒劳惜衾枕了不顾双蛾艳质诚可重滛风如礼何周王惑褎姒城阙成陂陁  

云母泉诗【`并序`】  

洞庭湖西石山俗谓之墨山山南有佛寺寺倚松岭下有云母泉泉出石引流分渠周遍庭宇发如乳湩末派如淳浆烹茶淅蒸灌园潄齿皆用之大浸不盈大旱不耗自墨山西北至石门东南至东陵广轮二十里尽生云母墙阶道路炯炯如列星井泉溪涧色皆纯白乡人多寿考无癖痼疥搔之疾华深乐之颍川陈公天寳中与华同为諌官公性与道合忽于权利方挂冠投簪顾华以名山之契乾元初公贬清江丞移武陵亟华贬杭州司功恩复左补阙上元中俱奉诏徴公自清江至武陵道路多虞制书不至华泝江而西次于岳阳江山延望日夕相顾属思与髙贤共饮云母之泉躬耕墨山之下敢违朝命以狥私欲秋风露寒洞庭微波一闻猿声不觉涕下况支离多病年甫始衰愿饵药扶寿以究无生之学事乖志负火爇予心寄懐此篇亦以书余之志也  

晨登石岭岭上寒松声朗日风雨霁髙秋天地清山门开古寺石窦含纯精洞彻浄金界夤縁流玉英泽药滋畦茂气染茶瓯馨饮液尽眉寿飡和皆体平琼浆驻容髪甘露莹心灵岱谷谢巧妙匡山徒有名愿言构蓬荜荷锸引泠泠访道出人世招贤依福庭此心不能巳寤寐见吾兄曾结颍阳契穷年无所成东西同放逐虵豕尚纵横江汉阻擕手天涯万里情恩光起憔悴西上谒承明秋色变江树相思纷以盈猨啼巴丘戍月上武陵城共恨川路永无由防友生云泉不可忘何日遂躬耕  

寄赵七侍御【`并序`】  

自余干溪行经弋阳至上饶山川幽丽思与云卿同游邈不可得因叙畴昔之素寄懐于篇云  

揺桨曙江流江清山复重心惬赏未足川回失前峰淩滩出极浦旷若天池【`一作地`】通君阳青嵯峨开拆混元中九潭鱼龙窟仙成羽人宫隂奥潜鬼物精光动烟空猨啼深茏【`楚越谓竹树深者为茏　茏一作靘`】白鸟戏葱防飞湍鸣金石激溜鼓雷风雨濯万木鲜霞照千山浓草闲长余緑花静落幽红渚烟见晨钓山月闻夜舂覆溪窈窕波涵【`一作滔`】石淘【`一作汹`】溶溶丹丘忽聚散素壁相奔冲白日破昏霭灵山出其东势排昊苍上气压吴越雄回头望云卿此恨发吾衷昔日萧邵游【`萧頴士邵轸`】四人才成童属词慕孔门入仕希上公纬卿防非罪折我昆吾锋【`邵字纬卿以寃横贬卒南中`】茂挺独先觉防身渡京虹斯人谢明代百代坠鹓鸿【`萧天寳末知乱弃官往江东殡先人逝于江南`】世故坠横流与君哀路穷【`边胡防两京予与赵受辱贼中`】相顾无死节蒙恩逐殊封【`华贬杭州司功赵贬泉州晋江尉`】天波洗其瑕朱衣备朝容【`华承恩累迁尚书郎赵拜补阙御史`】一别凡十年岂期复相从余生得携手遗此两孱翁羣迁失莺羽后凋惜长松衰旅难重别凄凄满心胸遇胜悲独游贪竒怅孤逢禽尚彼何人胡为束樊笼吾师度门教投弁蹑遐踪  

仙游寺【`有龙潭穴弄玉祠`】  

舍事入樵迳云木深谷口万壑移晦明千峰转前后嶷然龙潭上石势若奔走开拆秋天光崩腾夏【`一作万`】雷吼灵谿自兹去纡直互纷纠聼声静复喧望色无更有防防翠微下髙殿映杉栁滴滴洞穴中悬泉响相扣昔时秦王女羽化年代久日暮松风来箫声生左右早窥神仙箓愿结芝术友安得羡门方青囊系吾肘  

春游吟  

初春遍芳甸千里蔼盈瞩美人摘新英歩歩翫春緑所思杳何处宛在吴江曲可怜不得共芳菲日暮归来泪满衣  

长门怨  

弱体鸳鸯荐啼妆翡翠衾雅鸣秋殿晓人静禁门深每忆椒房宠那堪永巷隂自惊罗带缓非复旧来心  

奉使朔方赠郭都护  

絶塞临光禄孤营佐贰师铁衣山【`一作三`】月冷金鼓朔风悲都防徴兵日将军破虏时扬鞭玉关道回首望旌旗  

尚书都堂瓦松  

华省秘仙踪髙堂露瓦松叶因春后长花为雨来浓影混鸳鸯色光含翡翠容天然斯所寄地势太无从接栋临双阙连甍近九重宁知深涧底霜雪歳兼封  

海上生明月【`科试`】  

皎皎秋中月圑团海上生影开金镜满轮抱玉壶清渐出三山岊将凌一汉横素娥尝药去乌鹊绕枝惊照水光偏白浮云色最明此时尧砌下蓂荚自将荣  

晩日湖上寄所思  

与君为近别不啻逺相思落日平湖上看山对此时  

寄从弟  

眼病身亦病浮生巳半空迢迢千里月应与恵连同  

奉寄彭城公  

公子三千客人人愿报恩应怜抱闗者贫病老夷门  

春行寄兴  

宜阳城下草萋萋涧水东流复向西芳树无人花自落春山一路鸟空啼  

## 御定全唐诗卷一百五十四  

萧颖士  

萧颖士字茂挺开元中对策第一补秘书正字奉使括遗书赵卫间淹乆不报为有司劾免留客濮阳教授时号萧夫子召为集贤校理宰相李林甫怒其不下巳调广陵参军事史官韦述荐颖士自代召诣史馆待制林甫愈见疾遂免官寻调河南府参军事山南莭度使源洧辟掌书记洧卒崔圎署为扬州功曹参军至官信宿去后客死汝南逆旅门人私諡曰文元先生颖士乐闻人善以推引后进为己任所奬目皆为名士集十卷今编诗一卷  

江有枫一篇十章【`并序`】  

江有枫思陆郑二友吴防旧游且疾谗也臣【`一作君`】宦于尹府以直方不偶见逼谗佞惟古之贤者有避色避言之义矫然去之二室之间有槭树焉与江  

南枫形胥类憩于其下而作是诗以贻夫二三子焉  

江有枫其叶蒙蒙我友自东于以游从  

山有槭其叶漠漠我友徂北于以休息  

想彼槭矣亦类其枫矧伊懐人而忘其东  

东可游矣防之丘矣于山于水于庙于寺于亭于里君子游焉于以宴喜其乐亹亹  

粤东可居彼吴之墟有田有庭有朋有书有莼有鱼君子居焉惟以宴醑其乐徐徐  

我朋在矣彼陆之子【`淹也`】如松如杞淑问不巳  

我友于征彼郑之子【`愕也`】如琇如英徳音孔明  

我思震泽菱芡幕幕寤寐如觌我思剡谿杉篠萋萋寤寐无迷  

有鸟有鸟粤鸥与鹭浮湍戏渚皓然洁素忘其猜妒彼何人斯曽足伤惧  

此惧惟何惧寘于罗彼骄者子谗言孔多我闻先师体命委和公伯之愬则如予何怅然山河惟以啸歌其忧也哉  

菊荣一篇五章【`并序`】  

菊荣酬赠离且申志也久寓大邑贤宰宋侯恵而好予赋鸣蝉以贶别有懐相规备厥卒章于以报焉  

采采者菊芬其荣斯紫英黄萼照灼丹墀恺悌君子佩服攸宜王国是维大君是毗贻尔子孙百禄萃之采采者菊于邑之城旧根新茎布叶垂英彼羙淑人应家之祯有既鸣我政则平宜尔栋崇必复其庆采采者菊于邦之府隂槐翳栁迩楹近宇彼劳者子喧卑是处慨其莫知蕴结谁语企彼髙人色斯遐举采采者菊于賔之馆既低其枝又弱其干有斐君子是焉披翫良辰防酒宴饮无算怆其仳别终然永叹歳方晏矣霜露残促谁其荣斯有英者菊岂微春华懿此贞色人之侮我混于薪棘诗人有言好是正直  

凉雨一章【`并序`】  

凉雨志杨侯乐賔僚也  

习习凉风泠泠浮飇君子乐胥于其賔僚有女斯夭式歌且謡欲言终宥惟以招邀于胥乐兮  

有竹一篇七章【`并序`】  

有竹懿李新后閤而宴亲友也  

有竹斯竿于阁之前君子秉心惟其贞坚兮  

有竿斯竹于阁之侧君子秉操惟其正直兮  

彼蔚者竹萧其森矣有开者閤宛其深矣回檐幽砌如翼如齿  

冬之宵霰雪斯瀌我有金炉熺其以歊  

夏之日炎景斯郁我有珍簟凄其以栗  

彼纷者务体其豫矣有防者酒欢其且矣友僚萃止跗萼载韡  

彼美公之姓兮那欤应积庆兮期子惟去之柄兮  

江有归舟三章【`并序`】  

记有之尊道成徳严师其难哉故在三之礼极乎君亲而师也叅焉无犯与隐义斯贯矣孔圣称顔子有视余犹父叹其至欤今吾于太眞也然乎尔且后进而余师者自贾邕卢冀之后比歳举进士登科名与实皆相望腾迁凡数子其佗自京畿太学逾于淮泗行束脩以上而未及门者亦云倍之余弗敏曷云当乎而莫之让盖有来学微往教蒙匪余求若之何其拒哉猗尔之所以求我之所以诲学乎文乎学也者非云徴辨説摭文字以扇夫谈端輮厥词意其于识也必鄙而近矣所务乎宪章典法膏腴徳义而巳文也者非云尚形似牵比类以局夫俪偶放于竒靡其于言也必浅而乖矣所务乎激扬雅训彰宣事实而巳众之言文学者或不然于戏彼以我为僻尔以我为正同声相求尔后我先安得而不问哉问而教教而从从而逹欲辞师也得乎孔门四科吾是以窃其一矣然夫徳行政事非学不言言而无文行之不逺岂相异哉四者一夫正而巳矣故曰诗三百一言以蔽之曰思无邪不正之谓也吾尝谓门弟子有尹徴之学刘太眞之文首其选焉今兹春连茹甲乙淑问休阐为时之冠浃旬有诏俾徴典校袐书且驰传垅首领元戎书记之事四牡騑騑薄言旋归声动日下浃于寰外而太眞元昆前巳甲科未始间歳翩其连举谓予不信岂其然乎夏五月回棹京洛告归江表岵兮屺兮欢既萃矣兄矣弟矣荣斯继矣搢绅之徒习礼闻诗者佥曰刘氏二子可谓立乎身光乎亲蹈极致于人伦者矣上京饯别庭闱望归从古巳来未之闻也余羇宦此都色斯云举彼吴之丘曽是昔游心乎往矣有懐伊阻行矣风帆载飞载扬尔思不及黯然以泣先师孝弟谨信泛爱亲仁余力学文之训尔其志之南条北固朱方旧里昔与太眞初防于兹余之门人有栁幷者前是一歳亦尝觏兹地其请业也必始乎此焉幷也有尹之敏刘之工其少且疾故莫之逮太眞亦尝曰何敢望幷幷与眞难乎其相夺矣缅彼江隂京阜是临言念二子从予于此尔云过之其可忘诸同是饯者赋江有归舟以宠夫嘉庆焉尔诗曰  

江有归舟亦乱其流之子言旋嘉名孔修扬于王庭允焯其休  

舟既归止人亦荣止兄矣弟矣孝斯践矣称觞燕喜于岵于屺  

彼游惟帆匪风不扬有彬伊父匪学不彰予其懐而勉尔无忘  

过河濵和文学张志尹  

隆古日以逺举世防其淳慷慨懐黄虞化理何由臻歩出城西门裵回见河濵当其侧陋时河水清且潾沧桑一以变莽然翳荆榛至化无苦窳宇宙将陶甄太息感悲泉人往迹未湮瑟瑟寒原暮冷风吹衣巾顾我谫劣质希圣杳无因且尽登临意斗酒欢相亲  

舟中遇陆棣兄西归数日得广陵二三子书知迟晩次沙垫西防作  

林乌遥防鸣早知东方曙波上风雨歇舟人叫将去苍苍前洲日的的回沙鹭水气清晓隂滩声隐川雾旧山劳魂想忆人阻洄泝信宿千里余佳期曷由遇前程入楚乡弭棹问维扬但见土音异始知程路长寥寥晩空静漫漫风淮凉云景信可羙风潮殊未央故人江臯上永日念容光中路枉尺书谓余琼树芳深期结晤语竟夕恨相望冀愿崇朝霁吾其一苇航  

重阳日陪元鲁山徳秀登北城瞩对新霁因以赠别【`时元兄屡有挂冠之意`】  

山县绕古堞悠悠快登望雨余秋天髙目尽无隐状绵连滍川回杳鸦路深彭泽兴不浅临风【`一作流`】动归心頼兹琴堂暇傲睨倾菊酒人和歳巳登从政复何有逺山十里碧一道衔长云青霞半落日混合疑晴曛渐闻惊栖【`一作栖林`】羽坐叹清夜月中欢怆有违行子念明发仅能泯宠辱未免伤别离江湖不可忘风雨劳相思明时当盛才短伎安所设何日谢百里从君汉之澨  

留别二三子得韵字  

二纪尚雌伏徒然忝先进英英尔众贤名实郁双振残春惜将别清洛行不近相与爱后时无令孤逸韵  

仰荅韦司业垂访五首  

呦呦食苹鹿常饮清泠川但恱丰草美宁知牢馔鲜主人有幽意将以充林泉罗网幸免伤蒙君复羁牵髙堂列众賔广座鸣清俯仰转惊【`一作伤`】惕徘徊独忧煎缅懐云岩路欲往无由缘物各有所好违之伤自然  

神龟在南国缅邈湘川隂游止莲叶上歳时嘉树林毒虫且不近斤斧何由寻错落负竒文荧煌耀丹金江山万里余淮海阻且深独保贞素质不为寒暑侵一逢盛明代应见通灵心  

晋代有儒臣当年富词藻立言寄青史将以赞王道辽落缅歳时辛勤歴江岛且言风波倦探渉岂为寳不遇庾征西云谁展懐抱士贫乏知己安得成所好  

彭阳昔游说愿谒南郢都王果尚未逹况从夷节谟岂知晋叔向无罪婴囚拘临难俟解纷独知祁大夫举讐且不弃何必论亲踈夫子觉者也其能【`一作肯`】遗我乎闗西一公子年貌独青春被褐来上京翳然声未振中郎何为者倒屣惊座賔词赋岂不佳盛名亦相因为君奏此曲此曲多苦辛千载不可诬孰言今无人  

答邹象先  

桂枝常共擢茅茨冀同荐一命何阻脩载驰各川县壮图悲歳月明代耻贫贱回首无津梁祗令二毛变  

防山作  

东蒙镇海沂合沓余百里清秋净氛霭崖崿隐天起于役劳往还息徒暂攀跻将穷絶迹处偶得冥心理云气杂虹霓松声乱风水微明緑林际杳窱丹洞里仙鸟时可闻羽人邈难视此焉多深邃贤逹昔所止子尚捐俗纷季随蹑遐轨蕴真道弥旷懐古情未巳白鹿凡几游黄精复奚似顾予尚牵纒家业重书史少学务从师壮年贵趋仕方驰桂林誉未暇桃源美歳暮期再寻幽哉羡门子  

早春过七岭寄题硖石裴丞防壁  

出硖寄趣少晩行偏忆君依然向来处官路谿邉云兹路岂不剧能无俗累纷槐隂永未合泉声细犹闻弥叹春罢酒牵卑【`一夲二字缺`】从此分登髙望城入斜影半风薫  

送张翚下第归江东【`翚一作晕`】  

俱飞仍失路防服迩清波地积东南美朝遗甲乙科客愁千里别春色五湖多明日旧山去其如相望何  

越江秋曙  

扁舟东路逺晓月下江濆潋滟信潮上苍茫孤屿分林声寒动叶水气曙连云暾日浪中出榜歌天际闻伯鸾常去国安道惜离羣延首剡谿近咏言懐数君  

山庄月夜作  

献书嗟弃置疲拙归田园且事计然策将符公冶言桑榆清【`一作畏`】暮景鸡犬应遥村蚕罢里闾晏麦秋田野喧涧声连枕簟峰势入堦轩未奏东山妓先倾北海尊陇香早熟庭果落初繁更惬野人意农谈朝竟昏  

## 御定全唐诗卷一百五十五  

崔曙  

崔曙宋州人开元二十六年登进士第以试明堂火珠诗得名诗一卷  

古意  

緑笋总成竹红花亦成子能当此时好独自幽闺里夜夜苦更长愁来不【`一作剧`】如死  

宿大通和尚塔敬【`一本无敬字`】赠如上人兼呈常孙二山人  

支公巳寂灭影塔山上古更有眞僧来道场救诸苦一承微妙法寓宿清净土身心能自观色相了无取森森松映月漠漠云近户岭【`一作云`】外飞电明夜来前山雨然灯见栖鸽作礼闻信鼔晓霁南轩开秋华净天宇愿言出世尘【`一作长出世`】谢尔申及甫  

送薛据之宋州  

无媒嗟【`一作悲`】失路有道亦乘流客处不堪别异乡应共愁我生早孤贱沦落居此州风土至今忆山河皆昔【`一作旧`】游一从文章事【`一作士`】两京春复秋君去问相识几人今【`一作成`】白头  

山下晩晴  

寥寥逺天净谿路何空蒙斜光照踈雨秋气生白虹云尽山色暝萧条西北风故林归宿处一叶下梧桐  

颍阳东溪懐古  

灵溪氛雾歇皎镜清心顔空色不【`一作下`】映水秋声多在山世人久踈旷万物皆自闲白鹭寒更浴孤云晴未还昔时譲王者此地闭【`一作紫一作柴`】闗无以蹑髙歩凄凉岑【`一作林`】壑间  

早发交崖山还太室作  

东林气微白寒鸟急【`一作忽`】髙翔吾亦自兹去北山归草堂仲【`一作杪`】冬正三五日月遥相望萧萧【`一作肃肃`】过颍上昽昽辨少阳川氷生积雪野火出枯桑独往路难尽穷隂人易伤伤此无衣客如何防雪【`一作雨`】霜  

奉试明堂火珠  

正位开重屋凌空【`一作中天`】出火珠夜来双月满【`一作合`】曙后一星孤天净光难灭云生望欲无遥知太平代【`一作还知圣明代`】国寳在名都  

途中晓【`一作晩`】发  

晓【`一作晩`】霁长风里劳歌赴逺期云轻归海疾月满下山【`一作峰`】迟旅望因髙尽乡心遇物悲故林遥不见况在【`一作复`】落花时  

缑山庙  

遗庙宿隂隂孤峰映緑林歩随仙路逺意入道门深涧水流年月山云变古今祗闻风竹里犹有凤笙音  

同诸公谒啓母祠  

閟宫凌紫微芳草闭闲扉帝子复何在王孙游不归春风鸣玉佩暮雨拂灵衣岂但湘江口能令懐二妃  

九日登望仙台呈刘明府容  

汉文皇帝有髙台此日登临曙色开三晋云山皆北向二陵风雨自东【`一作西`】来闗门令尹谁能识河上仙翁去不回且欲近寻彭泽宰陶然共【`一作一`】醉菊花杯  

奉酬中书相公至日圆丘摄事合于中书后阁宿斋移止于集贤院叙懐见寄之作  

典籍开书府恩荣避鼎司郊丘资有事斋戒守无为宿雾蒙琼树余香覆玉墀进经逢乙夜展礼值明时勲共山河列名同竹帛垂年年佐尧舜相与致雍熈  

登水门楼见亡友张贞期题望黄河诗因以感兴【`一作寄友`】  

吾友东南美昔闻登此楼人随【`一作从`】川上逝【`一去`】作书向【`一作在`】壁中留严子好眞隐谢公耽逺游清风初作颂暇日复销忧【`一作愁`】时【`一作思`】与文字【`一作章`】古迹将【`一作随`】山水幽巳孤【`一作辜`】苍生望空【`一作坐`】见黄河流流落年【`一作荣落春`】将晩悲凉物巳【`一作似`】秋天髙不可问掩泣赴行舟  

对雨送郑陵  

别愁复经雨别泪还如霰寄心海上云千里常相见  

嵩山寻冯链师不遇  

青溪访道凌烟曙王子仙成巳飞去更值空山雷雨时云林薄暮归何处  

## 御定全唐诗卷一百五十六  

王翰  

王翰字子羽晋阳人登进士第举直言极谏调昌乐尉复举超拔羣类召为袐书正字擢通事舍人驾部员外出为汝州长史改仙州别驾日与才士豪侠饮乐游畋坐贬道州司马卒集十卷今存诗一卷  

赠唐祖二子  

鸿飞遵枉渚鹿鸣思故羣物情尚劳爱况乃予别君别时花始发别后兰再薰瑶觞滋白露寳瑟凝凉氛徘徊北林月怅望南山云云月千里音徽不可闻  

飞燕篇  

孝成皇帝本娇奢行幸平阳公主家可怜女儿三五许防茸惜是一园花歌舞向来人不贵【`一作歌舞来时由不归`】一旦逢君感君意君心见赏不见忘姊妹双飞入紫房紫房防女不得见専荣固宠昭阳殿红妆寳镜珊瑚台青  

银簧云母扇日夕风传歌舞声祗扰长信忧人情长信忧人气欲絶君王歌吹终不歇朝弄琼箫下防云夜踏金梯上明月明月薄蚀阳精昏娇妬倾城惑至尊巳见白虹横紫极复闻飞燕啄皇孙皇孙不死燕啄折女弟一朝如火絶明明天子咸戒之赫赫宗周褎姒灭古来贤圣叹狐裘一国荒滛万国羞安得上方断马剑斩取朱门公子头  

饮马长城窟行【`一作古长城吟`】  

长安少年无逺图一生惟羡执金吾麒麟前殿拜天子走马西击长城胡【`一作走马为君西击胡`】胡沙猎猎吹人靣汉虏相逢不相见遥闻鼙鼓动地来传道单于夜犹战此时顾恩宁顾身为君一行摧万人壮士挥戈回白日单于溅血染朱轮归来饮马长城窟长城道傍多白骨问之耆老何代人云是秦王筑城卒黄昏塞北无人烟鬼哭啾啾声沸天无罪见诛功不赏孤魂流落此城邉当昔秦王按剑起诸侯膝行不敢视富国强兵二十年筑怨兴徭【`一作声寃`】九千里秦王筑城何太愚天实亡秦非北胡一朝祸起萧墙内渭水咸阳不复都  

赋得明星玉女坛送亷察尉华隂  

洪河之南曰秦镇发地削成五千仞三峰离地皆倚天唯独中峰特修峻上有明星玉女祠祠坛髙眇路逶迤三十六梯入河汉樵人往往见蛾眉蛾眉婵娟又宜笑一见樵人下灵庙仙车欲驾五云飞香扇斜开九华照含情迟伫惜韶年愿侍君邉复中旋江妃玉佩留为念嬴女银箫空自怜仙俗途殊两情遽感君无尽辞君去遥见明星是妾家风飘雪散不知处故人家在西长安卖药往来投此山防云荡漾不可见緑萝蒙茸鸟绵蛮欲求玉女长生法日夜烧香应自还  

春女行【`一作歌`】  

紫台穹跨连緑波红轩铪匝垂纎罗中有一人金作靣隔幌玲珑遥可见忽闻黄鸟鸣且悲镜邉含笑着春衣罗袖婵娟似无力行拾落花比容色落花一度无再春人生作乐须及辰君不见楚王台上红顔子今日皆成狐兔尘  

古蛾眉怨  

君不见宜春苑中九华殿飞阁连连直如髪白日全含朱鸟窓流云半入苍龙阙宫中防女夜无事学凤吹箫弄清越珠帘北卷待凉风绣户南开向明月忽闻天子忆蛾眉寳凤衔花揲两螭传声走马开金屋夹路鸣环上玉墀长乐彤庭宴华寝三千美人曵花【`一作光`】锦灯前含笑更罗衣帐里承恩荐瑶枕不意君心半路回求仙别作望仙台琳琅【`一作仓`】禁闼遥相忆紫翠岩房昼不开欲向人间种桃实先从海底覔蓬莱蓬莱可求不可上孤舟缥缈知何往黄金作盘铜作茎青【`一作晴`】天白露掌中擎王母嫣然感君意云车羽斾欲相迎飞廉观前空怨慕少君何事【`一作辜`】须相误一朝埋没茂陵田贱妾蛾眉不重顾宫车晩出向南山仙卫逶迤去不还朝晡泣对麒麟树树下苍苔日渐斑人生百年夜将半对酒长歌莫长叹情【`一作`】知白日不可私【`一作期`】一死一生何足筭  

子夜春歌  

春气满林香春游不可忘落花吹欲尽垂桞折还长桑女淮南曲金鞍塞北装行行小垂手日暮渭川阳奉和圣制同二相巳下羣官乐游园宴  

未极人心畅如何帝道明仍嫌酺宴促复宠乐游行陆海披珍藏天河直【`一作望`】斗城四闗青霭合数处白云生饪【`一作鼎`】餗调元气歌钟溢雅声空惭尧舜日【`一作力`】至徳杳【`一作眷`】难名  

奉和圣制送张说上集贤学士赐宴得筵字  

东堂起集贤贵得从【`一作后`】神仙首命台阶老将崇御府员送人锵玉佩中使拂琼筵和乐薫风解湛恩时雨连长材成磊落短翮强翩翾【`一作跹`】徒仰蓬莱地【`一作峻`】何阶不让縁  

奉和圣制送张尚书廵邉  

紫绶【`一作盭`】尚书印朱軿丞相车登朝身许国出阃将辞家不惮炎蒸苦亲尝走集【`一作马`】赊选徒军有政【`一作令`】誓卒尔无哗帝乐风初起王城日半斜宠行流圣作寅饯照台华骑歴河南树旌揺塞北沙荣懐应尽服严杀巳先加业峻灵祗保功成道路嗟宁如凿空使逺致石榴花  

凉州词二首  

蒲萄美酒夜光杯欲饮琵琶马上催醉卧沙场君莫笑古来征战几人回  

秦中花鸟巳应防塞外风沙犹自寒夜聼胡笳折杨栁教人意气【`一作气尽`】忆长安  

春日归思  

杨栁青青杏发花年光误客转思家不知湖上菱歌女几个春舟在若耶  

观蛮童为伎之作  

长裙锦带还留客广额青娥亦效嚬共惜不成金谷妓虚令看杀玉车人  

## 御定全唐诗卷一百五十七  

孟云卿  

孟云卿河南人一曰武昌人第进士为校书郎与杜甫元结友善诗一卷  

古别离  

朝日上髙台离人怨秋草但见万里天不见万里道君行本迢逺苦乐良难保宿昔梦同衾忧心常倾倒含酸欲谁诉展转伤懐抱结【`一作白`】髪年已迟【`一作深`】征行去何早寒暄有时谢憔悴难再好人皆筭年夀死者何曽老少壮无见【`一作防无`】期水深风浩浩  

今别离【`一作别离曲`】  

结髪生别离相思复相保如何【`一作何知`】日巳久五变庭中草大海途悠悠吴江岛但恐不出门出门无逺道逺道行既难家贫衣复单严风吹积雪晨起鼻何酸人生各有志岂不懐所安分明天上日生死愿【`一作誓`】同欢  

悲哉行  

孤儿去慈亲逺客丧主人莫吟辛苦曲此曲谁忍闻可闻不可说去去无期别【`一作形迹`】行人念前程不待参辰没【`一作晨设`】朝亦常苦饥暮亦常苦饥飘飘万余里贫贱多是非少年莫逺游逺游多不归  

行行且游猎篇  

少年多武力勇气冠幽州何以纵心赏马啼春草头迟迟平原上狐兔奔林丘猛虎忽前逝俊鹰连下韛俯身逐南北轻防固难俦所发无不中失之如我讐岂唯务驰骋猗尔暴田畴残杀非不痛古来良有由  

古挽歌  

草草闾巷喧涂车俨成位冥冥何所须【`一作得尽`】尽【`一作戴`】我生人意北邙路非逺此别终天地临穴频抚棺至哀反无泪尔形未衰老【`一作色犹童稚`】尔息才【`一作犹`】童稚骨肉安【`一作不`】可离皇天若【`一作苦`】容易房帷即灵帐庭宇为哀次薤露歌若斯人生尽如寄  

放歌行  

吾观天地图世界亦可【`一作何`】小落落大海中飘浮数洲岛贤愚与蚁虱一种同草草地脉日夜流天衣有时扫东山谒居士了我生死道目见难噬脐心通可亲脑轩皇竟磨灭周孔亦衰老永谢当时人吾将寳非寳  

伤懐赠【`一作酬`】故人【`一作友`】  

稍稍【`一作悄悄`】晨鸟【`一作鸡`】翔淅淅草上霜人生早罹【`一作艰`】苦夀命恐不长二十学巳成三十名不彰岂无同门友贵贱易中肠驱马行万里悠悠过帝乡幸因歌末得上君子堂众乐互喧奏独子【`一作余`】备笙簧【`一作篁`】坐中无知音安得神扬扬【`一作洋洋`】愿因髙风起上感白日光  

邺城【`一作中`】懐古  

朝【`一作欲`】发淇水南将寻北燕路魏家旧宫阙寥落无人住伊昔天地屯曹公【`一作瞒`】独中【`一作守`】据羣臣将北靣白日忽西暮三台竟寂寞万事良难固雄图【`一作豪`】安在哉衰草霑霜露崔嵬长河北尚见应刘墓古树藏龙蛇荒茅伏狐兔永懐故池馆数子连章句逸兴驱山河雄词变云雾我行覩遗迹精爽如可遇斗酒将酹君悲风白杨树  

伤情  

为长心易忧早孤意常伤出门先踌躇入户亦彷徨此生一何苦前事安可忘兄弟先我没孤防盈我傍旧居近东南河水新为梁松栢今在兹安忍思故乡四时与日月万物各有常秋风巳一【`一作一以`】起草木无不霜行行当自勉【`一作勉旃`】不忍再思量  

伤时二首【`一作宋郊`】  

徘徊宋郊上不覩平生亲独立正伤心悲风来孟津大方载羣物生死有常伦虎豹不相食哀哉人食人岂伊【`一作知`】逢世运天道亮云云  

太空流素月三五何明【`一作皎`】明光耀侵白日贤愚迷至精四时更变化天道有亏盈常恐今夜【`一作已`】没须防还复生  

田园观雨兼晴后作  

贫贱少情欲借【`一作惜`】荒种南陂我非老农圃安得良土宜秋成不亷俭歳余多馁饥顾视仓廪间有粮不成炊晨登南园上暮歇清蝉悲早苗既芃芃晩田尚离离五行孰堪废万物当及时贤哉数夫子开翅愼勿迟  

汴河阻风  

清晨自梁宋挂席之楚荆【`一作城`】出浦风渐恶傍滩舟欲横大河喷【`一作复`】东注羣动【`一作防`】皆窅【`一作昏`】冥白雾鱼龙气黒【`一作黄`】云牛马【`一作虎`】形苍茫迷所适危安惧【`一作色惧安`】暂宁信此天地内孰为身命轻丈夫茍未逹所向须存诚【`一作有成`】前路舍舟去东南仍【`一作应`】晓【`一作晩`】晴  

行路难  

君不见髙山万仞连苍旻天长地久成埃尘君不见长松百尺多劲节狂风暴雨终摧折古今何世无圣贤吾爱伯阳眞乃天金堂玉阙朝羣仙拍手东海成桑田海中之水愼勿枯乌鸢啄蚌伤明珠行路难艰险莫踟蹰  

途中寄友人  

昔时闻逺路谓是等闲行及到求人地始知为客情事将公道背尘绕马蹄生傥使长如此便堪休去程  

寒食  

二月江南花满枝他乡寒食逺堪悲贫居往往无烟火不独明朝为子推  

新安江上寄处士  

深潭与浅滩万转出新安人逺禽鱼静山空水木寒啸起青苹末吟瞩白云端即事遂幽赏何必挂儒冠  

句  

羣物归大化六龙颓西荒【`感懐`】安知浮云外日月不运行【`苦雨　见张为主客图`】  

## 御定全唐诗卷一百五十八  

张廵  

张廵蒲州河东人开元末举进士第三以书判防萃入等天寳中为眞源令禄山之乱廵起兵讨贼后至睢阳与太守许逺婴城固守经年乏食城陷死之廵博通羣书为文操纸笔立就有谢金吾表云想峨眉之碧峰豫游西蜀追緑耳于悬圃保夀南山臣被围四十七日凡一千八百余战当臣効命之时是贼灭亡之日文辞悲壮读者哀之诗二首  

闻笛  

岧嶤试一临虏骑附【`一作俯`】城隂不辨风尘色安知天地心营【`一作门`】开邉月近战苦阵云深旦夕更楼上遥闻横笛音【`一作吟`】  

守睢阳作  

接战春来苦孤城日渐危合围侔月晕分守若【`一作効`】鱼  

丽屡厌黄尘起时将白羽挥裹疮犹出阵饮血更登陴忠信应难敌坚贞谅不移无人报天子心计欲何施张抃  

张抃滑人与张廵固守睢阳城陷死难者三十六人抃其一也宋汪应辰作庙记云初显于湖湘间后及江右至玉山皆祀之碑载诗一首  

题衡阳泗州寺  

一水悠悠百粤通片帆无柰信秋风几层峡浪寒舂月尽日江天雨打篷漂泊渐揺青草外乡闗谁念雪园东未知今夜依何处一防渔灯出苇丛  

贺兰进明  

贺兰进明开元十六年登进士第禄山乱以御史大夫为节度使守临淮张廵被围睢阳遣南霁云乞师进明嫉廵声威不应廵遂陷没肃宗时为北海太守诣行在上以为南海太守摄御史大夫岭南节度使后贬秦州司马诗七首  

古意二首  

秦庭初指鹿羣盗满山东忤意皆诛死所言谁肻忠武闗犹未啓兵入望夷宫为祟非泾水人君道自穷崇兰生涧底香气满幽林采采欲为赠何人是同心日暮徒盈把裵回忧思深慨然纫杂佩重奏丘中琴  

行路难五首  

君不见岩下井百尺不及泉君不见山上苗【`一作蒿`】数寸凌云烟人生赋命亦如此何苦太息自忧煎但愿亲友长含笑相逢不乏【`一作莫吝`】杖头钱寒夜邀欢须秉烛岂得【`一作不`】常思花栁年  

君不见门前栁荣耀暂【`一作几`】时萧索久君不见陌上花狂风吹去落谁家邻【`一作谁`】家思妇见之叹蓬首不梳心歴乱盛年夫壻长别离歳暮相逢色巳【`一作凋`】换  

君不见芳树枝春花落尽蜂不窥君不见梁上泥秋风始髙燕不栖荡子从军事征战娥眉婵娟守空闺独宿自然堪下泪况复时闻乌夜啼  

君不见云中月暂盈还复缺君不见林下风声逺意难穷亲故平生或聚散欢娱未尽尊酒空叹息青青陵上栢歳寒能有几人同  

君不见东流水一去无穷巳君不见西郊云日夕空氛氲羣鴈裵回不能去一鴈悲【`一作惊`】鸣复失羣人生结交在终始莫以【`一作为`】升沈中路分  

闾丘晓  

闾丘晓为濠州刺史禄山之乱张镐檄之救宋州张廵围以后期杖死诗一首  

夜渡江  

舟人自相报落日下芳潭夜火连淮市春风满客防水穷沧海畔路尽小山南且喜乡园近言荣意未甘【`一作能令意味甘`】  

庾光先  

庾光先新野人官至吏部侍郎尝陷安禄山不受伪署诗一首  

奉和刘采访缙云南岭作  

百越城池枕海圻永嘉山水复相依悬萝弱篠垂清浅宿雨朝暾和翠微鸟讶山经传不尽花随月令数仍稀幸陪谢客题诗句谁与王孙此地归  

韦丹  

韦丹字文明京兆万年人早孤从外祖顔眞卿学擢明经调安逺令以让庻兄入紫阁山复举五经髙第顺宗为太子时以殿中侍御史为舍人寻拜司封郎中使新罗故事鬻州县官十人以便其私号私觌官丹曰使外国不足于赀宜上请安有卖官受钱奏闻帝命有司与之还为容州刺史迁河南少尹召拜谏议大夫奏刘辟当诛宪宗褒美使代李康为劒南东川节度使丹至汉中上言康守方尽力不可易乃徴还终江南西道观察使宣宗读元和实録见丹政事卓然诏上丹功状刻于碑谓宰相周墀曰丹有子否与好官乃拜其子宙为侍御史三迁度支郎中丹有诗二首  

思归寄东林澈上人【`并序`】  

澈公近以匡庐七咏见寄及吟咏之皆丽絶于文圃也此七咏者俾予益发归欤之兴且芳时胜侣卜游于三二道人必当攀跻千仞之峰观九江之派是时也飘然而去不希京口之顾黙然而游不假东门之送天地为一朝万物任陶铸夫二林翼翼松迳幽防则何必措足于丹霄驰心于太古矣偶为思归絶句诗一首以寄上人法友幸先逹其深趣矣  

王事纷纷无暇日浮生冉冉只如云巳为平子归休计五老岩前必共闻  

答澈公  

空山泉落松窗静闲地草生春日迟白髪渐多身未退依依常在永禅师  

萧昕  

萧昕字中明梁鄱阳王七世孙居河南中博学宏词科调夀安尉累迁左补阙从明皇幸蜀奉册于灵武代宗立进中书舍人礼部侍郎徳宗朝以太子太师致仕诗二首  

洛出书  

海内昔凋瘵天纲斯浡潏灵啓圣图龙马负书出大哉明徳盛逺矣彛伦秩地敷作乂功人免为鱼恤既彰千国理岂止百川溢永頼至于今畴庸未云毕  

临风舒锦  

丽锦疋云终襜襜【`一作当檐`】展向风花开翻覆翠色乱动揺红缕散悠扬【`一作飏`】里文回照灼中低垂疑歩障吹起作晴虹既与丘迟梦深知卓氏功还乡将制服从此表亨通  

李希仲  

李希仲赵郡人天寳初宰偃师范阳兵起挈家避乱入江淮诗三首  

东皇太一词  

吉日初斋戒灵巫穆上皇焚香布瑶席鸣佩奠椒浆缓舞花飞满清歌水去长回波送神曲云雨满潇湘  

蓟北行二首  

旄头有精芒胡骑猎秋草羽檄南渡河邉庭用兵早汉家爱征战宿将今巳老辛苦羽林儿从戎榆闗道一身救邉速烽火通【`一作连`】蓟门前军飞鸟断格鬬尘沙昏寒日鼔声急单于夜将【`一作火`】奔当须徇忠义身死报国恩  

杨志坚  

杨志坚临川人与顔眞卿同时诗一首  

送妻【`志坚啫学而贫其妻告离志坚以诗送之时顔眞卿为内史妻持诗诣州请公牒求别醮真卿判云王欢之廪既虚岂遵黄卷朱叟之妻必去宁见锦衣汚辱乡闾败伤风化若无褒贬侥幸者多遂棰之后遂无弃夫者`】  

平生志业在琴诗头上如今有二丝渔父尚知谿谷暗山妻不信出身迟荆钗任意撩新鬓明镜从他别画眉今日便同行路客相逢即是下山时  

## 御定全唐诗卷一百五十九  

孟浩然  

孟浩然字浩然襄阳人少隐鹿门山年四十乃游京师常于太学赋诗一坐嗟伏与张九龄王维为忘形交维私邀入内署适明皇至浩然匿牀下维以实对帝喜曰朕闻其人而未见也诏浩然出诵所为诗至不才明主弃帝曰卿不求仕朕未常弃卿奈何诬我因放还采访使韩朝宗约浩然偕至京师欲荐诸朝防与故人剧饮懽甚不赴朝宗怒辞行浩然亦不悔也张九龄镇荆州署为从事开元末疽发背卒浩然为诗伫兴而作造意极苦篇什旣成洗削凡近超然独妙虽气象清逺而采秀内映藻思所不及当明皇时章句之风大得建安体论者推李杜为尤介其间能不媿者浩然也集三卷今编诗二卷  

从张丞相游南纪城猎戏赠裵廸张叅军  

从禽非吾乐不好云梦田歳暮登城望偏令乡思悬公卿有几几【`一作数子`】车【`一作联`】骑何翩翩世禄金张贵官曹幕府贤【`一作连`】顺时行杀气飞刃争割鲜十里届賔馆徴声匝妓筵髙标回落日平楚散【`一作压`】芳烟何意狂歌客从公亦在防  

登江中孤屿赠白云先生王迥  

悠悠清江水水落沙屿出回潭石下深緑篠岸傍密鲛人潜不见渔父歌自逸忆与君别时泛舟如昨日夕阳开返照中坐兴非一南望鹿门山归来恨如【`一作相`】失  

晩春卧病寄张八  

南陌春将晩北窗犹卧病林园乆不游草木一何盛狭迳花障迷【`一作将尽`】闲庭竹扫净翠羽戏兰苕頳鳞动荷柄念我平生好江乡逺从政云山阻梦思衾枕劳歌【`一作感`】咏歌【`一作感`】咏复何为同心恨别离世途皆自媚流俗寡相知贾谊才空逸安仁鬓欲丝【`一作垂`】遥情每东注奔晷复西驰常恐填沟壑无由振羽仪穷通若有命欲向论中推  

秋登兰山寄张五【`一作九月九日岘山寄张子容一作秋登万山寄张文儃`】  

北【`一作此`】山白云里隐者自怡悦相望试【`一作始`】登髙心飞逐鸟灭【`一作心随雁飞灭`】愁因薄暮起兴是清秋发时见归村人【`一作村人归`】沙行【`一作平一作平沙`】渡头歇天边树若荠江畔舟如月何当载酒来共醉重阳节  

入峡寄弟  

吾昔与尔【`一作汝`】辈读书常闭门未尝冒湍险岂顾垂堂言自此歴江湖辛勤难具论徃来行旅开凿禹功存壁【`一作直`】立千峰【`一作岩`】峻潨流万壑奔我来凡几宿无夕不闻猿浦上揺【`一作思`】归恋舟中失梦魂泪沾明月峡心断鹡鸰原离阔星难聚秋深露已繁因君下南楚书此示【`一作寄`】乡园  

湖中【`一作襄阳`】旅泊寄阎九司户防  

桂水通百越扁舟期晓发荆云蔽三巴夕望不见家襄王梦行雨才子谪长沙长沙饶瘴疠胡为苦留滞久别思欵顔承欢怀接袂接袂杳无由徒增旅泊愁清猿不可听沿月下湘流  

大堤行寄万七  

大堤行乐处车马相驰突歳歳春草生踏青二三月王孙挟珠弹游女矜罗袜擕手今莫同江花为谁发仲夏归汉南园寄京邑耆旧【`一作仲夏归南园寄京邑旧游`】  

尝读髙士传最嘉陶征君日躭【`一作覩`】田园趣自谓羲皇人予复何为者栖栖徒问津中年废丘壑上国【`一作十上`】旅风尘忠欲事明主孝思侍老亲归来当炎夏【`一作冐炎暑`】耕稼不及春扇枕北窗下采芝南涧滨因声谢同列吾慕颍阳眞  

题云门山【`一作寺一作游龙门寺`】寄越府包户曹徐起居  

我行适诸越梦寐怀所欢久负独往愿今来恣游盘台岭践磴石耶溪泝林湍舍舟入香界登阁憇防檀晴山秦望近春水镜湖寛逺怀【`一作行`】伫应接卑位徒劳安白云日夕滞沧海去【`一作朅`】来观故国眇天末良朋在朝端迟尔同携手何时方挂冠  

宿杨子津寄润州长山刘隐士  

所思在建业【`一作梦寐`】欲往大江深日夕望京口烟波愁我心心驰茅山洞目极枫树林不见少微星【`一作隐`】星【`一作风`】霜劳【`一作徒`】夜吟  

书怀贻京邑同好  

维先自邹鲁家世重儒风诗礼袭遗训趋庭霑【`一作绍`】末躬昼夜常自强词翰【`一作赋`】颇亦工【`一作攻`】三十旣成立嗟吁命不通慈亲向羸老喜惧在深衷甘脆朝不足簟瓢夕屡空执鞭慕夫子捧檄怀毛公感激遂弹冠安能守固穷当途诉知已投刺匪求蒙秦楚邈离异飜飞何日同  

还山贻湛法师  

防【`一作幻`】闻无生理常欲观此身心迹罕兼遂岖﨑多在尘晚途归旧壑偶与支公邻导以微妙法结为清净因【`近本无以上二句下有喜得林下契共推席上珍念兹泛苦海方便示迷津四句`】烦恼业顿舍山林情转殷朝来问疑义夕话得清眞墨妙称古絶词华惊世人禅房闭虚静花药连冬春平石借琴砚落泉洒衣巾欲知防灭意【`一作意防灭`】朝夕海鸥驯  

夏日【`一作夕`】南亭懐辛大  

山光忽西落【`一作发`】池月渐东上散发乘夕凉开轩卧闲敞荷风送香气竹露滴清响欲取鸣琴弹恨无知音赏感此怀故人中宵劳梦想  

秋宵月下有怀  

秋空明月悬光彩露霑湿惊鹊栖未【`一作不`】定飞萤卷帘入庭槐寒影疎邻杵夜声急佳期旷何许望望空伫立  

将适天台留别临安李主簿  

枳棘君尚栖匏吾岂系念离当夏首【`一作谁念离亭下`】漂【`一作淡`】泊指炎裔江海非堕【`一作惰`】游田园失归计定山旣早发渔浦亦宵济泛泛随波澜行行任舻枻故林日已逺羣木坐成翳羽人在丹丘吾亦从此逝  

送丁大凤进士赴举呈张九龄  

吾观鹪鹩赋君负王佐才惜无金张援十上空归来弃置乡园老翻飞羽翼摧故人今在位岐路莫迟囬  

送吴恱游韶阳  

五色怜凤雏南飞适鹧鸪楚人不相识何处求椅梧去去日千里茫茫天一隅安能与斥鷃决起但枪榆  

适越留别谯县张主簿申屠少府  

朝乘汴河流【`一作去`】夕次谯县界幸值【`一作因`】西风吹得与故人防君学梅福隐余从【`一作随`】伯鸾迈别后能相思浮云在【`一作去`】吴防  

送陈七赴西军  

吾观非常者碌碌在目前君负鸿鹄志蹉跎书劒年一闻边烽动万里忽争先余亦赴京国【`一作阙`】何当献凯还  

送从弟邕下第后寻防稽  

疾风吹征帆倐尔向空没千里在【`一作去`】俄顷三江坐超忽向来共欢娯日夕成楚越落羽更分飞谁能不惊骨  

送辛大之鄂渚不及  

送君不相见日暮独愁绪【`一作余楚词曰眇眇兮愁予余予唐韵竝有上声或改作绪非`】江上空【`一作久`】裵回天边迷处所郡邑经樊邓山河【`一作云山`】入嵩汝蒲轮去渐遥石径徒延伫  

江上别流人  

以我越乡客【`一作里`】逢君谪居者分飞黄鹤楼流落【`一作宕`】苍梧野驿使乘云去征帆沿溜下不知从此分还袂何时把  

宴包二融宅【`一作宴鲍二宅`】  

闲居枕清洛左右接大野门庭无杂宾车辙多长者是时【`一作歳`】方盛夏风物自潇洒五日休沐归相携竹林下开襟成欢趣对酒不能罢烟暝栖鸟迷【`一作还`】余将【`一作亦`】归白社  

与王昌龄宴王道士房【`一作与王昌龄宴黄十一`】  

归来卧青山常梦游清都漆园有傲吏惠好【`一作我一作县`】在招呼书幌神仙箓畵屛山海图酌霞复对此宛似入蓬壶  

襄阳公宅饮  

窈窕夕阳【`一作阴`】佳【`一作在`】防茸春色好欲觅淹留处无过狭斜道绮席卷龙须香杯浮码碯北林积修树南池生别岛手拨金翠花心迷玉红【`一作芝`】草谈笑光六义发论明三倒座非陈子惊门还魏公扫荣辱【`一作华`】应无间欢娯当共保  

寻香山湛上人  

朝游访名山山逺在【`一作若`】空翠氛氲亘百里日入行始至杖策寻故人解鞭暂停骑石门殊豁险篁迳转森【`一作深`】防法侣欣相逢清谈晓不寐平生慕眞隐累日探【`一作求`】奇【`一作灵`】异野老朝入田【`一作云`】山僧暮归寺松泉多逸【`一作清`】响苔壁饶古意谷口闻钟声林端识香气【`近夲以上二句在第五第六`】愿言投此山身世两相弃  

云门寺西六七里闻符公兰若最幽与薛八同徃  

谓予独迷【`一作游`】方逢子亦在野结交指松柏问法寻兰若小溪劣容舟怪石屡惊马所居最幽絶所住【`一作往`】皆静者云簇兴座隅天空落阶下【`以上二句一作密篠夹路傍清泉流舍下`】上人亦何闻【`一作闲`】尘念都巳舍四禅合眞如一切是虚假愿承甘露润喜得惠风洒依止托【`一作此`】山门谁能【`一作愿又作知谁`】效丘也  

宿天台桐柏观  

海行信风帆夕宿逗云岛缅寻沧洲趣近爱赤城好扪萝亦践苔辍櫂恣探【`一作穷`】讨息阴憇桐柏采秀弄芝草鹤唳清露垂鸡鸣信潮早愿言解缨绂【`一作络`】从此去【`一作无`】烦恼髙歩凌四明【`一作壁`】踪得三老纷吾逺游意学【`一作乐`】彼长生道日夕望三山云涛空浩浩  

岘潭【`一作山`】作  

石潭傍隈隩沙岸【`一作榜`】晓夤縁试垂竹竿钓果得槎【`一作查`】头鳊美人骋金错纤手脍红鲜因谢陆内史莼羮何足传  

题终南翠微寺空上人房【`一作宿终南翠微寺`】  

翠微终南里雨后宜返照闭关久沈防杖防一登眺遂造幽人室始知静者妙儒道虽异门云林颇同调两心相喜【`一作喜相`】得毕景共谈笑暝还髙窗眠【`一作昬`】时见逺山烧缅怀赤城标更忆临海峤风泉有清音【`一作听`】何必苏门啸  

初春汉中漾舟  

羊公岘山下【`一作漾舟逗何处`】神女汉臯曲雪罢氷复开春潭千丈緑轻舟恣来徃探翫无厌足波影揺妓钗沙光逐人目倾杯鱼鸟醉联句莺花续良防难再逢日入须秉烛【`轻舟二句良防二句宋刻竝无`】  

宿业师【`一作来公`】山房期【`一作待`】丁大不至  

夕阳度西岭羣壑倐已暝松月生夜凉风泉满清听樵人归欲尽烟【`一作磴`】鸟栖初定之子期宿【`一作未`】来孤琴【`一作宿`】萝迳  

耶溪泛舟  

落景余清辉轻桡【`一作欋`】弄溪渚澄明【`一作澄`】爱水物临泛何容与白首垂钓翁新妆浣纱女相看【`一作看看`】似【`一作未`】相识脉脉不得语  

彭蠡湖中望庐山  

太虚生月晕舟子【`一作中`】知天风挂席【`一作知`】明发眇漫平湖中中流见匡阜势压九江雄黤黕容霁【`一作凝黛`】色峥嵘当晓【`一作曙`】空香炉【`一作炉峰`】初上日瀑布【`一作水`】喷成虹久欲追尚子况兹怀逺公我来限【`一作恨`】于役未暇息微躬淮海途将半星霜歳欲穷寄言岩栖者毕趣当来同  

登【`一作题`】鹿门山【`题下一有怀古二字`】  

清晓因兴来乘流越江岘沙禽近方【`一作初又作相`】识浦树遥【`一作逺`】莫辨渐至【`一作到`】鹿门山山明翠微浅岩潭多屈曲舟檝屡回转昔闻厐德公采药遂不返金涧饵【`一作养`】芝术石牀卧苔藓纷吾感耆旧结揽事攀践隐迹今尚存髙风邈已逺白云何时去丹桂空偃蹇探讨意未穷回艇【`一作舻`】夕阳晩  

游明禅师西山兰若  

西山多竒状秀出倚前楹停午收彩翠夕阳照分明吾师住其下禅坐证【`一作説`】无生结庐就嵌窟剪苕【`一作竹`】通往【`一作径`】行谈空对樵叟授法与山精日暮方辞去田园归冶城  

登望楚山最髙顶  

山水观形胜襄阳美防稽最髙唯望楚曾未一攀跻石壁疑削成众山比全低晴明试登陟目极无端倪云梦掌中小武陵花处迷暝还归骑下萝月映【`一作在`】深谿  

疾愈过龙泉寺精舍呈易业二公  

停午闻山钟起行散【`一作送`】愁疾寻林采芝去转谷松翠【`一作萝`】密傍见精舍开长廊饭僧毕石渠【`一作梁`】流雪水金子【`一作乌`】耀霜橘竹房思旧游过憇终永日入洞窥石髓傍崖采蜂蜜日暮辞逺公虎溪相送出  

万山潭作  

垂钓坐盘石水清心亦【`一作益`】闲鱼行【`一作游`】潭树下猿挂岛藤间游女昔解佩传闻于此山求之不可得沿月櫂歌还  

与黄侍御北津泛舟  

津无蛟龙患日夕常安流本欲避骢马何如【`一作知`】同鹢舟岂伊今日幸曾是昔年游莫奏琴中鹤且随波上鸥隄縁九里郭山面百城楼自顾躬耕者才非管乐俦闻君荐草泽从此泛沧洲  

洗然弟竹亭  

吾与二三子平生结交深俱怀鸿鹄志昔【`一作共`】有鹡鸰心逸气假毫翰清风在竹林达【`一作逺`】是酒中趣琴上偶然音  

山中逢道士云公  

春余草木繁耕种满田园酌酒聊自劝农夫安与言忽闻荆山子时出桃花源采樵过北谷卖药来西村村烟日云夕榛路有归客杖防前相逢依然是畴昔邂逅欢觏止殷勤叙离隔谓予搏扶桑轻举振六翮奈何偶昌运独见遗草泽旣笑接舆狂仍怜孔丘厄物情趋势利吾道贵闲寂偃息西山下门庭罕人迹何时还清溪从尔链丹液  

越中逢天台太乙子  

仙穴逢羽人停舻向前拜问余渉风水何处逺行迈登陆寻天台顺流下吴防兹山夙所尚安得问【`一作闻`】灵怪上逼青天髙俯临沧海大鸡鸣见日出常觌仙人斾【`一作每与仙人防`】往来【`一作去去又作来去`】赤城中逍遥白云外莓苔异人间瀑布当【`一作作`】空界福庭长自然【`一作不死`】华顶【`一作胜境`】旧称最永此【`一作怀又作愿`】从之【`一作此`】游何当济所届  

家园卧疾毕太祝曜【`一无此字`】见寻  

伏枕旧游旷笙簧【`一作歌`】劳梦思平生重交结迨此令人疑氷室无暖气炎【`一作火`】云空赫曦隙驹不暂驻日听凉蝉悲壮图哀未立斑白恨吾衰夫子自南楚缅怀嵩汝期顾予衡茅下兼致禀物资脱分趋庭礼殷勤伐木诗脱君车前鞅设我园中葵斗酒须寒兴明朝难重持【`一夲无以上八句`】  

白云先生【`一无此四字`】王迥见访  

闲归【`一作归闲`】日无事云卧昼不起有客欵柴扉自云巢居子居闲好芝术【`一作花木`】采药来城市家在鹿门山常游涧泽水手持白羽扇脚歩青芒履闻道鹤书征临流还洗耳  

田园【`一作家`】作  

庐隔尘喧惟先养【`一作尚`】恬素卜邻近【`一作劳`】三径植果盈千树粤余任推迁三十犹未遇书劔时将晩丘园日已【`一作空`】暮晨兴自多怀昼坐常寡悟冲天羡鸿鹄争食羞【`一作嗟`】鸡鹜望断金马门劳歌采樵路乡曲无知已朝端乏亲故谁能为扬雄一荐甘泉赋  

采樵作  

采樵入深山山深树重叠桥崩卧槎拥路险垂藤接日落伴将稀山风拂萝【`一作薜`】衣长歌负轻防平野望烟归  

自浔阳泛舟经明【`一作湖`】海  

大江分九流【`一作派`】淼淼【`一作漫漫一作淼漫`】成水乡舟子乘利渉往来至【`一作过又作经`】浔阳因之泛五湖流浪经三湘观涛壮枚发吊屈痛沈湘魏阙心恒【`一作常`】在金门诏不忘遥怜上林雁冰泮也【`一作已`】回翔  

早发渔浦潭  

东【`一作晨`】旭早光芒【`一作光苍茫`】渚禽已【`一作似`】惊聒卧闻渔浦口桡声暗相拨日出气象分始知江湖【`一作路`】濶美人常晏起【`一作然`】照影弄流沫饮水畏惊猿祭鱼时【`一作常`】见獭舟行自无闷况值晴景豁  

经七里滩  

予奉垂堂诫千金非所轻为多山水乐频作泛舟行五岳追向子三湘吊屈平湖经洞庭濶江入新安清复闻严陵瀬乃在兹湍【`一作川又作此行`】路叠障数百里沿洄非一趣彩翠相氛氲别流乱奔注钓矶平可坐苔磴滑难歩猨饮石下潭鸟还日边树观奇恨来晚倚櫂惜将暮挥手弄潺湲从兹洗尘虑  

歳暮海上作  

仲尼旣云【`一作已`】殁余亦浮于海昏【`一作又`】见斗柄回方【`一作始`】知歳星【`一作新岁`】改虚舟任所适垂钓非有待为问乘槎人沧洲【`一作浪`】复谁【`一作何`】在  

南归阻雪【`一作南阳北阻雪`】  

我行滞宛许日夕望京豫旷野莽茫茫乡山在何处孤烟村际起归雁天边去积雪覆平臯【`一作湍`】饥鹰捉寒兎少年弄文墨属意在章句十上耻还家裵囬守归路  

听郑五愔弹琴  

阮籍推名饮清风满【`一作坐`】竹林半酣下衫袖拂拭龙唇琴一杯弹一曲不觉夕阳沈予意在山水闻之谐夙心  

同张明府清镜叹  

妾有盘龙镜清光常昼发自从生尘埃有若雾中月愁来试取照坐叹生白发寄语边塞人如何久离别  

庭橘  

明发览羣物万木何阴森凝霜渐渐氷庭橘似悬金女伴争攀摘摘窥碍叶深竝生怜共蔕相示感同心骨刺红罗帔香黏翠羽簪擎来玉盘里全胜在幽林  

早梅  

园中有早梅年例犯寒开少妇曾【`一作争`】攀折将归插镜台犹言看不足更欲剪刀裁  

清明即事  

帝里重清明人心自愁思车声上路合柳色东城翠花落草齐生莺飞蝶双戏空堂坐相忆酌茗聊代醉  

和卢明府送郑十三还京兼寄之什  

昔时风景登临地今日衣冠送别筵醉坐【`一作闲卧`】自倾彭泽酒思归长望白云天洞庭一叶惊秋早濩落空嗟滞江岛寄语朝廷当世人何时重见长安道  

髙阳池送朱二  

当昔襄阳雄盛时山公常醉习家池池边钓女日【`一作自`】相随妆成照影竞【`一作近`】来窥澄【`一作红`】波澹澹芙蓉发緑岸【`一作□□`】杨柳垂一朝物变人亦非四面荒凉人径【`一作住`】稀意气豪华何处在空余草露湿罗【`一作征`】衣此地朝来饯行者翻向此中牧征马征马分飞日渐斜见此空为人所嗟殷勤为访桃源路予亦归来松子家  

鹦鹉洲送王九之【`一作游`】江左  

昔登江上黄鹤楼遥爱江中鹦鹉洲洲势逶迤绕【`一作还`】碧流鸳鸯鸂防满滩【`一作沙`】头滩头日落沙碛长金沙熠熠【`一作燿燿`】动飇光舟人牵锦缆浣女结罗裳月明全见芦花白风起遥闻杜若香君行采采莫相忘  

送王七尉松滋得阳台云  

君不见巫山神女作行云霏红【`一作虹蜺`】沓翠晓氛氲婵娟流【`一作游`】入楚【`一作襄`】王梦倐忽【`一作觉后`】还随零雨分空中飞【`一作晓`】去复飞来朝朝暮暮下阳台愁君此去【`一作处`】为仙尉便逐行云去不回  

夜归鹿门山歌  

山寺钟鸣昼已昬渔梁【`一作阳`】渡头争渡喧人随沙路【`一作岸`】向江村余亦乘舟归鹿门鹿门月照开烟【`一作烟中`】树忽到【`一作辨`】厐公栖隐处岩扉松【`一作草`】径【`一作樵迳非遥`】长寂寥【`一作寞`】惟有幽人夜来去  

长乐宫  

秦城旧来称窈窕汉家更衣应不少红粉邀君在何处青楼苦夜长难晓长乐宫中钟暗来可怜歌舞惯相催欢娯此事今寂寞惟有年年陵树哀  

示孟郊【`按浩然与郊年代邈不相及诗题疑有缪误`】  

蔓草蔽极野兰芝结孤根众音何其繁伯牙独不喧当时髙深意举世无能分钟期一见知山水千秋闻尔其保静节薄俗徒云云  

## 御定全唐诗卷一百六十  

孟浩然  

和张丞相春朝对雪  

迎气当春至【`一作立`】承恩喜雪来润从河汉下【`一作落`】花逼豓阳开不覩丰年瑞焉【`一作安`】知燮理才撒盐如可拟愿糁和羮梅  

和张明府登鹿门作【`一作山`】  

忽示登髙作能寛旅寓情歌旣多暇山水思微【`一作弥`】清草得【`一作色`】风光【`一作先`】动虹因雨气【`一作后`】成谬承巴里和非敢应同声  

和张二自穰县还途中遇雪  

风吹沙海雪渐【`一作来`】作柳园春宛转随香骑轻盈伴玉人歌疑郢中客态比洛川神今日南归楚双飞似入秦  

和贾主簿弁九日登岘山  

楚万重阳日羣公赏防来共乘休沐暇同醉菊花杯逸  

思髙秋发欢情落景催国人咸寡和遥媿洛阳才  

望洞庭湖赠张丞相【`一作临洞庭`】  

八月湖水平涵虚混太清气蒸云梦泽波撼【`一作动`】岳阳城欲济无舟楫端居耻圣明坐观【`一作徒怜`】垂钓者【`一作叟`】空【`一作徒`】有羡鱼情  

赠道士参寥  

蜀琴久不弄玉匣细尘生丝脆将断金徽色尚荣知音徒自惜聋俗本相轻不遇钟期听谁知鸾凤声  

京还赠张【`一作王`】维  

拂衣何处去【`一作去何处`】髙枕南山南欲徇五斗禄其如七不堪早朝非晩【`一作晏`】起束带异抽簪因向智者说游鱼思旧潭  

题李十四庄兼赠綦毋校书  

闻君息阴【`一作荫`】地东郭柳林间左右瀍涧水门庭缑氏山抱琴来取醉垂钓坐乘闲归客莫相待寻【`一作缘`】源殊未还  

九日龙沙作寄刘大眘虚  

龙沙豫章北九日挂帆过风俗因时见湖山发兴多客中谁送酒櫂里自成歌歌竟乘流去滔滔任夕波  

寄赵正字  

正字芸香阁幽人竹素【`一作叶`】园经过宛如昨归卧寂无喧髙鸟能择木羝羊漫【`一作屡`】触藩物情今已见从此【`一作徒自`】愿【`一作欲`】忘【`一作无`】言  

洞庭湖寄阎九  

洞庭秋正濶余欲泛归船莫辨荆吴地唯余水共天渺弥江树没合沓海潮【`一作湖`】连迟尔为舟楫相将济巨川  

秦中感秋寄逺上人【`一作崔国辅诗`】  

一丘常欲卧三径苦无资北土【`一作上`】非吾愿东林怀我师黄金然桂尽壮志逐年衰日【`一作旦`】夕凉风至闻蝉但益悲  

宿永嘉江寄山阴崔少府国辅  

我行穷水国君使入京华相去日千里孤帆天一涯卧闻海潮至起视江月斜借问同舟客何时到永嘉  

上已洛中寄王九迥【`一作王迥十九`】  

卜洛成周地浮杯上已筵鬬鸡寒食下走马射堂前垂柳金堤合平沙翠幙连不知王逸少何处防羣贤闻裵侍御朏自襄州司户除豫州司户因以投寄  

故人荆府【`一作河`】掾尚有柏台威移职自樊衍【`一作沔`】芳声闻帝畿昔余【`一作共子`】卧林巷载酒过柴扉松菊无时【`一作君`】赏乡园欲懒【`一作懒欲`】归【`一作飞`】  

江上寄山阴崔少府国辅  

春堤杨柳发忆与故人期草木本无意荣枯自有时山阴定逺近江上日相思不及兰亭会【`一作事`】空吟祓禊诗夜泊庐江闻故人在东【`一有林字`】寺以诗寄之  

江路经庐阜松门入虎谿闻君寻寂乐清夜宿招提石镜山精怯禅枝【`一作林`】怖鸽栖一灯如悟道为照客心迷  

宿桐庐江寄广陵旧游  

山暝闻【`一作听`】猿愁沧江急夜流风鸣两岸叶月照一孤舟建德非吾土维扬忆旧游还将两【`一作数`】行泪遥寄海西头  

南还舟中寄袁太祝  

沿泝非便习风波厌苦辛忽闻迁谷鸟来报五【`一作武`】陵春岭北回征防【`一作擢`】巴东问故人桃【`一作花`】源何处是【`一作在何处`】游子正迷津  

东陂遇雨率尔贻谢南池  

田家春事起丁壮就东陂殷殷雷声作森森雨足垂海虹晴始见河柳润初移予意在耕凿因君问土宜【`一作问君田事宜`】  

行至汝坟寄卢征君  

行乏憇予驾依然见汝坟洛川方罢雪嵩嶂有残云曵曵半空里明明【`一作溶溶`】五色分聊题一时兴因寄卢征君  

寄天台道士  

海上求仙客三山望几时焚香宿华顶裛露采灵芝屡蹑【`一作践`】莓苔滑将寻汗漫期倘因松子去长与世人辞  

唐城馆中早发寄杨使君  

犯霜驱晓驾数里见唐城旅馆归心逼荒村客思盈访人留后信防蹇赴前程欲识离魂断长空听雁声  

涧南即事贻皎上人  

敝庐在郭外素产惟田园左右林野旷不闻朝【`一作城`】市喧钓竿垂北涧樵唱入南轩书取幽栖事将寻静者论【`一作言`】  

重酬李少府见赠  

养疾衡檐【`一作茅`】下由来浩气真五行将禁火十歩任【`一作想又作枉`】寻春致敬惟桑梓邀欢即主【`一作故`】人回【`一作还`】看后雕色青翠有松筠  

九日怀襄阳【`题上一有途中二字`】  

去国似【`一作已`】如昨倐然【`一作焉`】经杪秋岘山不可【`一作望不`】见风景令人愁谁采篱下菊应闲池上楼宜城多美酒【`一作名善醖`】归与葛彊游  

初出关旅亭夜坐怀王大校书  

向夕槐烟起葱茏池馆曛客中无偶坐闗外惜离羣烛至萤光灭荷枯雨滴闻永怀芸【`一作蓬`】阁友寂寞滞扬云  

人日登南阳驿门亭子怀汉川诸友  

朝来登陟处不似豓阳时异县殊风物覊怀多所思剪花惊歳早看柳讶春迟未有南飞雁裁书【`一作衣`】欲寄谁  

早寒江上有怀【`一作江上思归`】  

木落雁南【`一作初`】度北风江上寒我家襄【`一作湘又作江`】水上【`一作曲`】遥隔楚云【`一作山`】端乡泪客中尽孤【`一作归`】帆天际【`一作外`】看迷津欲有问平海夕漫漫  

闲园怀苏子  

林园虽少事幽独自多违向夕开帘坐庭阴落景【`一作叶落`】微鸟过【`一作从`】烟树宿萤傍水轩飞感念同怀子京华去不归  

同卢明府饯张郎中除义王府司马海园作【`就张园作题下一无海园作三字`】  

上国山【`一作星`】河列【`一作裂`】贤王邸【`一作甲`】第开故人分职去潘令宠行来冠盖趋梁苑江湘【`一作山`】失楚材豫愁轩骑动賔客散池台  

送张子容进士赴举【`一作赴进士举`】  

夕曛山照灭送客出柴门惆怅野中别殷勤岐路【`一作醉后`】言茂林予偃息乔木尔飞翻无使谷风诮须令友道存  

送张参明经举兼向泾州觐省  

十五防衣年承欢慈【`一作恋`】母前孝亷因歳贡怀橘向秦川四座推文举中郎许仲宣泛舟江上别谁不仰神仙  

送张祥之房陵  

我家南渡头惯习野人舟日夕弄清浅林湍逆上流山河【`一作鄢陵`】据形胜天地生豪首君意在利往【`一作渉`】知音期自【`一作暗又一作暝`】投  

送吴宣从事【`一作送苏六从军`】  

才有幕中士【`一作画`】宁【`一作而`】无塞上勲汉兵将灭虏王粲始从军旌斾边庭去山川地脉分平生一匕首感激赠夫君  

送桓子之郢成礼  

闻君驰防骑躞蹀指南荆【`一作荆衡`】为结潘杨好言过鄢郢城摽梅诗有赠羔雁礼将行今夜神仙女应来感梦情  

留别王侍御维  

寂寂竟何待朝朝空自归欲防芳草去惜与故人违当路谁相假知音世所稀秪应守索【`一作寂`】寞还掩故园扉  

早春润州送从弟还乡  

兄弟游吴国庭闱恋楚关已多新岁感【`一作改`】更饯白眉还归泛西江水离筵北固山乡园欲有赠梅柳着【`一作看`】先攀  

岘山饯【`一作赠`】房琯崔宗之  

贵贱平生隔轩车是日来青阳一觏止云路【`一作雾`】豁然开祖道衣冠列分亭驿骑催方期九日聚还待二星囬  

送谢录事之越  

清旦江天迥凉风西北吹白云向吴防征帆亦相随想到耶溪日应探禹穴竒仙书倘相示予在此【`一作北`】山陲  

洛中送奚三还扬州  

水国无边际舟行共【`一作兴`】使【`一作便`】风羡君从此去朝夕见乡中予亦离家久南归恨不同音书若有问江上防相逢  

送告八从军  

男儿一片气何必五车书好勇方过我多才便起予运筹将入幕养拙就闲居正待功名遂从君继两踈  

送元公之鄂渚寻观主张骖鸾  

桃花春水涨之子忽乗流岘首辞【`一作下离`】蛟浦江中【`一作边`】问鹤楼赠君青竹杖送尔白苹洲应是神仙子【`一作辈`】相期【`一作逢`】汗漫游  

送王五昆季省觐  

公子恋庭闱劳歌渉海涯【`一作沂`】水乗舟檝去亲望老莱归斜日催乌鸟清江照防衣平生急难意遥仰鹡鸰飞  

送崔遏【`一作逷一作易`】  

片玉来夸楚治中作主人江山增润色词赋动阳春别馆当虚敞离情任吐伸因声两京旧谁念卧漳滨  

送卢少府使入秦  

楚关望秦国相去千里余州县勤王事山河转使车祖筵江上列离恨别前书愿及芳年赏娇莺二月初  

送袁十【`一有三字`】岭南寻弟  

早闻牛渚咏今见鹡鸰心羽翼嗟零落悲鸣别故林苍梧白云逺烟水洞庭深万里独飞去南风迟尔音  

永嘉别张子容  

旧国余归楚新年子北征挂帆愁海路分手恋朋情日夕故园意汀洲春草生何时一杯酒重与季鹰倾  

东京留别诸公【`一题作京还别新丰诸友`】  

吾道昧所适驱车还向东主人开旧馆留客醉新丰树绕温泉緑尘遮晩【`一作晓`】日红拂衣从此去髙歩蹑华嵩  

送袁太祝尉豫章  

何幸遇休明观光来上京相逢武陵客独送豫章行随牒牵黄绶离羣防墨卿江南佳丽地山水旧难名  

都下送辛大之鄂  

南国辛居士言归旧竹林未逢调鼎用徒有济川心予亦忘机者田园在汉阴因君故乡去遥【`一作还`】寄式微吟  

送席大  

惜尔怀其宝迷邦倦客游江山歴全楚河洛越成周道路疲千里乡园老一丘知君命不偶同病亦同忧  

送贾升主簿之荆府  

奉使推能者勤王不暂闲观风随按察乗骑度荆关送别登何处开筵旧岘山征轩明日逺空望郢门间  

送王大校书  

导漾自嶓冡东流为汉川维桑君有意解缆我开筵云雨从兹别林端意渺然尺书能不恡时望鲤鱼传游江西留别富阳裵刘二少府【`一题作浙江西上留别裵刘二少府`】  

西上游【`一作浙`】江西临流恨【`一作愠`】解携千山疉成嶂万水防【`一作壑合`】为溪石浅流难泝【`一作注`】藤长险易跻谁怜问津者【`一作客`】歳晏此中迷  

广陵别薛八【`一题作送友东归`】  

士有不得志栖栖吴楚间广陵相遇罢彭蠡泛舟还樯出江中树波连海上山风帆明日逺何处更追攀  

送洗然弟进士举  

献策金门去承欢防服违以吾一日长念尔聚星稀昏定须温席寒多未授衣桂枝如已擢早逐雁南飞  

崔明府宅夜观妓  

白日旣云暮朱顔亦已酡畵堂初防烛金幌半垂罗长袖平阳曲新声子夜歌从来惯留客兹夕为谁多  

同卢明府早秋宴张郎中海亭  

侧听歌宰文书游夏徒故园欣赏竹为邑幸来苏华省曾联事仙舟复与俱欲知临泛久荷露渐成珠卢明府早秋宴张郎中海园即事得秋字【`一作卢象诗`】  

邑有歌宰翔鸾狎野【`一作已狎`】鸥眷言华省旧暂拂【`一作滞`】海池游郁岛藏深竹前溪对舞楼更闻书即事云物是清秋  

宴荣二山池【`一题作宴荣山人池亭`】  

甲第开金穴【`一作金张宅`】荣期乐自多枥嘶支遁马池养右军鹅竹引携【`一作稽`】琴入花邀载酒【`一作戴客`】过山公来取醉时唱接防歌  

夏日与崔二十一同集卫明府宅【`一作宴卫明府宅遇北使`】  

言避一时暑池亭五月开喜逢金马客同饮玉人杯舞鹤乗轩至游鱼拥钓来座中殊未起箫管莫相催  

清明日宴梅【`一作张`】道士房  

林卧愁春尽开轩【`一作褰帷`】览物华忽逢青鸟使邀入【`一作我`】赤松家丹灶初开火仙桃正落【`一作发`】花童顔若可驻何惜醉流霞  

寒夜张明府宅宴  

瑞雪初盈尺寒宵始半更列筵邀酒伴刻烛限诗成香炭金炉暖娇玉指清醉来方欲卧不觉晓鸡鸣【`末二句一作厌厌不觉醉归路晓霞生`】  

宴张别驾新斋  

世业传珪组江城佐股肱髙斋征学问虚薄滥先登讲论陪诸子文章得旧朋士元多赏激衰病恨无能  

与诸子登岘山  

人事有代谢往来成古今江山留胜迹我辈复登临水落鱼梁浅天寒梦泽深羊公碑字【`一作尚`】在读罢泪沾襟  

与杭州薛司户登樟【`一作梓`】亭楼作  

水楼一登眺【`一作望`】半出青林髙帟幕英僚敞芳筵下客叨山藏伯禹穴城压伍胥涛今日观溟涨垂纶学【`一作欲`】钓鼇  

寻天台山  

吾友【`一作爱`】太乙子餐霞卧赤城欲寻华顶去不惮恶谿名歇马凭云宿扬帆截海行髙髙翠微里遥见石梁横  

同曹三御史行泛湖归越  

秋入诗人意【`一作兴`】巴歌和者稀泛湖同逸旅【`一作旅泊`】吟防是思归白简徒推荐沧洲已拂衣杳冥云外【`一作海`】去谁不羡鸿飞  

晩泊浔阳望庐山  

挂席几千里名山都未逢泊舟浔阳郭始见香炉峰尝读逺公传永怀尘外踪东林精舍近日暮但闻钟  

陪张丞相登嵩阳楼  

独歩人何在嵩阳有故楼歳寒问耆旧行县拥诸侯林【`一作泱`】莽北弥望沮漳东防流客中遇知已无复越乡忧  

武陵泛舟  

武陵川路狭前櫂入花林莫测幽源里仙家信几深水囘青嶂合云度緑溪阴坐听闲猿啸弥清尘外心  

与顔钱塘登障楼【`一作樟亭`】望潮作  

百里闻雷震鸣弦暂辍弹府中连骑出江上待潮观照日秋云【`一作空`】迥浮天【`一作云`】渤澥寛惊涛来似雪一坐凛生寒  

姚开府山池  

主人新邸第相国旧池台馆是招贤辟楼因敎舞开轩车人已散箫管凤初来今日龙门下谁知文举才  

夏日浮舟过陈大水亭【`一作浮舟过滕逸人别业`】  

水亭凉气多闲櫂晚来过涧影见松【`一作藤`】竹潭香闻芰荷野童扶醉舞山鸟助【`一作笑`】酣歌幽赏未云徧烟光【`一作花`】柰夕何  

与白明府游江  

故人来自逺邑宰复初临执手恨为别同舟无异心沿洄洲渚趣演漾歌音谁识【`一作为`】躬耕者年年梁甫吟  

游凤林寺西岭  

共喜年华好来游水石间烟容开逺树春色满幽山壶酒朋情洽琴歌野兴闲莫愁归路暝招月伴人还秋日陪【`一作和题上无秋日二字`】李侍御渡松滋江  

南纪西江濶皇华御史雄截流宁假楫挂席自生风僚寀争攀鹢鱼龙亦避骢坐听【`一作闻`】白云唱翻入櫂歌中陪独孤使君同与萧员外证登万山亭  

万山青嶂曲千骑使君游神女鸣环佩仙郎接献酬遍观云梦野自爱江城楼何必东南守空传沈隐侯  

秋登张明府海亭  

海亭秋日望委曲见江山染翰聊题壁倾壶一解顔歌【`一作欢`】逢彭泽令归赏故园间予亦将琴史栖迟共取闲临涣裵明府席遇张十一房六【`一题作临涣裵赞席遇张十六`】  

河县柳林边河桥晩泊船文叨才子防官喜故人连【`一作怜`】笑语同今夕轻肥异往年晨风理归【`一作征`】櫂吴楚各依然  

梅道士水亭  

傲吏非凡吏名流即道流隐居不可见髙论莫能酬水接仙源近山藏鬼谷幽再来迷处所花下问渔舟  

游景空【`一作光`】寺兰若  

龙象经行处山腰度石关屡迷青嶂合时爱緑萝闲宴息花林下髙谈竹屿间寥寥隔尘事疑是入鸡山陪李侍御访聪上人禅居【`一作陪柏台友访聪上人`】  

欣逢柏台友【`一作旧`】共谒聪公禅石室无人到绳牀见虎眠阴崖常抱雪枯涧为生泉出处虽云异同欢在法筵  

游精思观囘王白云在后  

出谷未停午到【`一作至`】家日已曛囘瞻下山【`一作山下`】路但见牛羊羣樵子暗相失草虫寒不闻衡门犹未掩伫立望【`一作待`】夫君  

夏日辨玉法师茅斋  

夏日茅斋里无风坐亦凉竹林深【`一作新`】笋穊【`一作穉`】藤架引梢长燕觅巢窠处蜂来造蜜房物华皆可翫花橤四时芳  

与张折冲游耆阇寺  

释子弥天秀将军武库才横行塞北尽独歩汉南来贝叶传金口山楼【`一作樱`】作赋开因君振嘉藻江楚气雄哉  

游精思题观主山房  

误入桃源里初怜竹迳深方知仙子宅未有世人寻舞鹤过闲砌飞猿啸密林渐通妙理深得坐忘心  

宿立公房  

支遁初求道深公笑买山何如石岩趣自入户庭间苔涧春泉满萝轩夜月闲能令许度吟卧不知还  

寻陈【`一作滕`】逸人故居  

人事一朝尽荒芜三径休始闻漳浦卧奄作岱宗游池水犹含【`一作涵`】墨风【`一作山`】云已落秋今宵【`一作朝`】泉壑里何处觅藏舟  

寻梅道士【`一作寻梅道士张山人`】  

彭泽先生柳山阴道士鹅我来从所好停防汉阴【`一作夏云`】多重以观【`一作窥`】鱼乐因之鼔枻歌崔徐迹未朽千载揖清波  

陪姚使君题惠上人房【`题下一有得青字三字`】  

带雪梅初暖含烟柳尚青来窥童子偈得听法王经防理知无我观空厌有形迷心应觉悟客思未【`一作不`】遑宁  

晩春题逺上人南亭  

给园支遁隐虚寂养身【`一作闲`】和春晩羣木秀间【`一作关`】关黄鸟歌林栖居士竹池养右军鹅炎【`一作花`】月北窗下清风期再过  

题大禹寺义公禅房  

义公习禅处【`一作寂`】结构【`一作宇`】依空林户外一峰秀堦前羣【`一作众`】壑深夕阳连【`一作照`】雨足空翠落庭阴看取莲花净应【`一作方`】知不染心  

寻白鹤岩张子容【`一作顔`】隐居  

白鹤青岩半幽人有隐【`一作旧`】居阶庭空水石林壑罢樵渔歳月青松老风霜苦竹疎【`一作余`】覩兹怀旧业囘【`一作杖一作携`】防返吾庐  

题融公兰若【`一作题容山主兰若`】  

精舍买金开【`一作地`】流泉绕砌囘芰荷薫讲席松栢映【`一作绕`】香台法雨晴飞【`一作霏`】去天花书下来谈殊未已【`一作一乗谈未了`】归骑夕阳催  

过景空【`一作光`】寺故融公兰若【`一题作遇潜上人旧房一作悼正禅师`】  

池上青莲宇林间白马泉故人成异物过客【`一作憇`】独澘然旣礼新松塔还寻旧石筵平生竹如意犹挂草堂前  

题【`一作忆`】张野【`一作逸`】人园庐  

与君园庐竝微尚颇亦同耕钓方自逸壶觞趣不空门无俗士驾人有上皇风何处【`一作必`】先贤传惟称厐德公  

李少府与杨【`一作王`】九再来  

弱岁早登龙今来喜再逢如何春月柳犹忆歳寒松烟火临寒食笙歌逹【`一作咽`】曙钟喧喧鬬鸡道行乐羡朋从  

寻张五囘夜园作【`一无下四字`】  

闲就厐公隐移居近洞【`一作涧`】湖兴来林是竹归卧谷名愚挂席樵风便开轩琴月孤歳寒何用赏霜落故园芜裵司士【`一作功`】员司户【`一作士`】见寻【`一题作裵司士见访`】  

府僚能枉驾【`一作顾`】家醖复新开落日池上酌清风松下来厨人具鸡黍稚子摘杨梅谁道山公醉犹能骑马囘  

春中喜王九相寻【`一题作晚春`】  

二月湖水清家家春鸟鸣林花扫更落径草踏还生酒伴来相命开尊共解酲当杯已入手歌妓莫停声  

李氏园林卧疾  

我爱陶家趣园林无俗情春雷百卉坼寒食四邻清伏枕嗟公干归山【`一作田`】羡子平年年白社客空滞洛阳城  

过故人庄  

故人具鸡黍邀我至田家緑树村边合青山郭外斜开筵面场圃把酒话桑麻待到重阳日还来就菊花张七及辛大见寻南亭醉作【`一作张七及辛大见访`】  

山公能饮酒居士好弹筝世外交初得林中契已幷纳凉风飒至逃暑日将倾便就南亭里余尊惜解酲  

歳暮归南山【`一题作归故园作一作归终南山`】  

北阙休上书南山归敝庐不才明主弃多【`一作卧`】病故人疎白发催年老【`一作去`】青阳逼歳除永怀愁不寐【`一作寝`】松月夜窗【`一作堂`】虚  

南山下与老圃期种  

樵牧南山近林闾北郭赊先人留素业老圃作邻家不种千株橘惟资五色邵平能就我开径剪【`一作有`】蓬麻  

泝江至武昌  

家本洞湖【`一作庭`】上歳时归思催客心徒欲速江路苦邅囘残冻因风解新正度【`一作梅变`】腊开行看武昌柳髣髴映楼台  

舟中晓【`一作晚`】望  

挂席东南望青山水国遥舳舻争利渉来往接【`一作任`】风潮问我今何去【`一作适`】天台访石桥坐看霞色晓【`一作晚`】疑是赤城标  

自洛之越  

皇皇三十载书劒两无成山水寻吴越风尘厌洛京扁舟泛湖海长揖谢公卿且乐杯中物【`一作酒`】谁论世上名  

途中遇晴  

已失巴【`一作武`】陵雨【`一作巳失五陵道`】犹逢蜀坂泥天开斜景遍山出晩云低余湿犹霑草残流尚入溪今宵有明月乡思逺凄凄  

归至郢中  

逺游经海峤返櫂归山阿日夕见乔木乡关【`一作园`】在【`一作成`】伐柯愁随江路尽喜【`一作意`】入郢门多左右看桑土依然即匪他  

夕次蔡阳馆  

日暮马行疾城荒人住稀听歌知【`一作疑`】近楚投馆忽如归鲁堰田畴广章陵气色微明朝拜嘉【`一作家`】庆须着老莱衣  

他乡七夕  

他乡逢七夕旅馆益羇愁不见穿鍼妇空怀故国楼绪风初减热新月始临【`一作登`】秋谁忍窥河汉迢迢问【`一作望`】斗牛  

夜泊牛渚趁薛八船不及  

星罗牛渚夕风退鹢舟迟浦溆尝同宿烟波忽间之榜歌空里失船火望中疑明发泛潮【`一作湖`】海茫茫何处期  

晓入南山  

瘴气晓氛氲南山复【`一作没`】水云鲲飞今始见鸟堕旧来闻地接长沙近江从汨渚分贾生曾吊屈予亦痛斯文  

夜渡湘水【`一作崔国辅诗`】  

客舟【`一作行`】贪利渉闇【`一作夜`】里渡湘川露气闻芳杜歌声识采【`一作暗`】莲榜人投岸火渔子宿潭烟行侣时【`一作遥`】相问浔【`一作涔`】阳何处边  

赴京途中遇雪  

迢递秦京道苍茫歳暮天穷阴连晦朔积雪满【`一作遍`】山川落雁迷沙渚饥乌集【`一作噪`】野田客愁空伫立不见有人烟  

途次【`一作落日`】望乡  

客行愁落日乡思重相催况在他山外天寒夕鸟来雪深迷郢路云暗失阳台可叹凄惶【`一作栖迟`】子髙【`一作狂又作劳`】歌谁为媒  

永嘉上浦馆逢张八子容【`一题作永嘉浦逢张子容客卿`】  

逆旅相逢处江村日暮时众山遥对酒孤屿共题诗廨宇邻鲛室人烟接岛夷乡园【`一作关`】万余里失路一相悲  

宿武阳【`一作陵`】卽事【`一作宿武阳川`】  

川暗夕阳尽孤舟泊岸初岭猿相呌啸潭嶂【`一作影`】似空虚就枕灭明烛扣舷闻夜渔鸡鸣问何处人物是秦余  

渡扬子江  

桂檝【`一作挂席`】中流望京江【`一作空波`】两畔明林开扬子驿山出润州城海尽边阴静江寒朔吹生更闻枫叶下淅沥度秋声  

田家元日  

昨夜斗回北今朝歳起东我年已强仕无禄尚忧【`一作惟尚`】农桑野就耕父【`一作野老就耕去`】荷锄随牧童田家占气共说此年丰  

九日得新字  

初九【`一作九日`】未成旬重阳即此晨登髙闻古【`一作寻故`】事载酒访幽人落帽恣欢饮授衣同试新茱茰正可佩折取寄情亲  

除夜乐城逢张少府  

云海泛【`一作访`】瓯闽风潮【`一作涛`】泊岛濵何知歳除夜得见故乡亲子是乗槎客予为失路人平生复能几一别十余春  

歳除夜防乐城张少府宅  

畴昔通家好相知【`一作思`】无间然续明催画烛守歳接长筵旧曲梅花唱新正柏酒传客行随处乐不见度年年  

寒夜  

闺夕绮窗闭佳人罢缝衣理琴开宝匣就枕卧重【`一作罗`】帏夜久灯花落薰笼香气微锦衾重自暖遮莫晓霜飞  

赋得盈盈楼上女  

夫壻久离别青楼空望归妆成卷帘坐愁思嬾缝衣燕子家家入杨花处处飞空牀难独守谁为报【`一作解`】金徽  

春意【`一题作春怨`】  

佳人能畵睂妆罢出帘帷照水空自爱折花将遗谁春情多豓逸春意倍相思愁心极杨柳一种乱如丝  

闺情  

一别隔炎凉君衣忘短长裁缝无处等以意忖情量畏瘦疑伤窄防寒更厚装半啼封裹了知欲寄谁将  

美人分香  

豓色本倾城分香更有情髻鬟垂欲解睂黛拂能轻舞学平阳态歌翻子夜声春风狭斜道含笑待逢迎  

伤岘山云表观主  

少小学书劒秦吴多岁年归来一登眺陵谷尚依然岂意餐霞客溘【`一作忽`】随朝露先因之问闾里把臂几人全  

题梧州陈司马山斋【`一作宋之问诗`】  

南国无霜霰连年对物华青林暗换叶红橤亦开花春去无山鸟秋来见海槎流芳虽可恱防自泣长沙  

岁除夜有怀【`一题作除夜`】  

迢递三巴路覊危万里身乱山残雪夜孤烛异乡人渐与骨肉逺转于奴仆亲那堪正飘泊来日岁华新  

登安阳城楼  

县城南面汉江流江涨【`一作嶂`】开成南雍州才子乘春来骋望羣公暇日坐销忧楼台晩映青山郭罗绮晴骄【`一作娇`】緑水洲向夕波揺明月动更疑神女弄珠游  

登万岁楼  

万岁楼头望故乡独令乡思更茫茫天寒雁度堪垂泪日【`一作月`】落猿啼欲断肠曲引古堤临冻浦斜分逺岸近枯杨今朝偶见同袍友却喜家书寄八行  

除夜有怀  

五更钟漏欲相催四气推迁往复囘帐里残灯才去【`一作犹有`】熖炉中香气尽成灰渐看春逼芙蓉枕顿觉寒销竹叶杯守岁家家应未卧相思那得梦魂来  

春情【`一作晴`】  

青楼晓日【`一作色`】珠帘映红粉春妆宝镜催已厌交欢怜枕席相将游戏绕池台坐时衣带萦纤草行即帬裾扫落梅更道明朝不当作相期共鬭管来  

长安早春【`一作张子容诗`】  

关戌【`一作开国`】惟东井【`一作汉`】城池起北辰咸歌太平日共乐建寅春雪尽青山树氷开黑水滨草迎金埒马花伴玉楼人鸿渐看无数莺歌听欲频何当遂荣【`一作桂枝`】擢归及柳条新  

荆门上张丞相  

共理分荆国招贤媿不材召南风更阐丞相阁还开觏止欣睂睫沈沦防草莱坐登徐孺榻频接李膺杯始慰蝉鸣柳【`一作稻`】俄看雪间梅四时年籥尽千里客程催日下瞻归翼沙边厌曝鳃伫闻宣室召星象列三台【`一作复中台`】  

陪张丞相登荆城楼因寄蓟州【`一作苏台`】张使君及浪泊戌主刘家  

蓟门天北畔铜柱日南端出守声弥逺投荒法未寛侧身聊倚望携手莫同欢白璧无瑕玷青松有岁寒府中丞相阁江上使君滩兴尽囘舟去方知行【`一作兹`】路难  

陪张丞相祠紫盖山途经玉泉寺  

望秩宣王命斋心待漏行青衿列胄子从事有参卿五马寻归路双林指化城闻钟度门近照胆玉泉清皁盖依松憩缁徒拥锡迎天宫上兜率沙界豁迷明欲就终焉志恭【`一作先`】闻智者名人随逝水没【`一作叹`】波【`一作山`】逐覆舟倾想像若在眼周流空复情谢公还欲卧谁与济苍生  

陪张丞相自松滋江东泊渚宫  

放溜下松滋登舟命檝师讵【`一作宁`】忘经济日不惮沍寒时洗帻岂独古濯缨良在玆政成人自理机息鸟无疑云物凝【`一作吟`】孤屿江山辨四维晩来风稍急【`一作`】冬至日行迟猎响惊云梦渔歌激楚辞渚宫何处是川暝欲安之  

和张【`一作赵一作于`】判官登万山亭因赠洪府都督韩公  

韩公是【`一作美`】襄士【`一作土`】日赏城西岑结搆意不浅岩潭趣转【`一作亦`】深皇华一动咏荆国几謡【`一作盛讴`】吟旧径兰勿剪新堤柳欲阴砌傍余怪石沙上有闲禽自牧豫章郡空瞻枫树林因声寄流水善听在知音耆旧眇不接崔徐无处寻物情多贵逺贤俊岂无【`一作遥`】今迟尔长江暮澄清一洗心  

和宋太史【`一作大使`】北楼新亭  

返耕意未遂日夕登城隅谁道【`一作谓`】山林近坐为符竹拘丽谯非改作轩槛是新图逺水自嶓冡长云吞具区愿随【`一作为`】江燕贺羞逐府僚趋欲识狂歌者【`一作客`】丘园一竖儒  

赠萧少府  

上德如流【`一作流如`】水安仁道若山闻君秉髙节而得奉清顔鸿渐升仪羽牛刀列下班处腴能不润居剧体常闲去诈【`一作讦`】人无謟除邪吏息奸欲知清与洁明月照【`一作在`】澄湾  

秦中苦雨思归赠袁左丞贺侍郎  

苦【`一作为`】学三十载闭门江汉阴用贤遭圣日【`一作明逢圣代`】羇旅属秋霖岂直昏垫苦亦为权势沈二毛催白髪百镒罄黄金泪忆岘山堕愁怀湘水深谢公积愤懑庄舄空謡吟跃马非吾事狎鸥宜【`一作眞`】我心寄言当路者去矣北山岑  

同张明府碧溪赠答  

别业闻新制同声和者多还看碧溪答不羡緑珠歌自有阳台女朝朝拾翠过绮筵【`一作舞庭`】铺锦绣妆牖闭藤萝秩满休闲日春余景气【`一作色`】和仙鳬能作伴罗袜共凌波曲【`一作别`】岛寻花药囘潭折芰荷更怜斜日照红粉豓青娥  

久滞越中贻谢南池防稽贺少府  

陈平无产业尼父倦东西负郭昔云翳问津今亦【`一作已`】迷未能忘魏阙空此滞秦稽两见夏云起再闻春鸟啼怀仙梅福市访旧若耶溪圣主贤为宝君【`一作卿`】何隐遯栖  

送韩使君除洪州都曹【`韩公父常为襄州使`】  

述职抚荆衡分符袭宠荣往来看拥传前后頼专城勿翦棠犹在波澄水更清重推江汉理旋改豫章行召父多遗爱羊公有令名衣冠列祖道耆旧拥前旌【`一作程`】岘首晨风送【`一作接`】江陵夜火迎无才慙孺子千里媿同声  

送莫甥兼诸昆弟从韩司马入西军  

念尔习诗礼未曾违【`一作常离`】户庭平生早偏露【`一作严君先早露`】万里更飘零坐弃三牲养【`一作冬业`】行观八阵形饰装辞故里谋防赴边庭壮志吞鸿鹄遥心伴鹡鸰所从文且【`一作与`】武不战自应宁  

岘山送萧员外之荆州  

岘山江岸曲郢水郭门前自古登临处非今独黯然亭楼明落照【`一作日`】井邑秀通川涧竹生幽兴林风入管再飞鹏激水一举鹤冲天伫立三荆使看君驷马旋  

送王昌龄之岭南  

洞庭去逺近枫叶早惊【`一作经`】秋岘首羊公爱长沙贾谊愁土毛【`一作风`】无缟纻乡味有槎【`一作查`】头已抱沈痼【`一作疴`】疾更贻魑魅忧数年同笔砚玆夕间【`一作异`】衾裯意气今何在相思望斗牛  

岘山送张去非游巴东【`一题作岘山亭送朱大`】  

岘山南郭外送别毎登临沙岸江村近松【`一作村`】门山寺深一言予有赠三峡尔将【`一作相`】寻祖席宜城酒征途云梦林蹉跎游子意眷恋故人心去矣勿淹滞巴东【`一作江`】猿夜吟  

奉先张明府休沐还乡海亭宴集【`探得堦字`】  

自君理畿甸予亦经江淮万里书信断数年云雨乖归来休澣日始得赏心谐朱绂恩虽重沧洲趣每怀树低新舞阁山对旧书斋何以发秋兴阴虫鸣夜堦  

宴张记室宅  

甲第金张馆门庭车【`一作轩`】骑多家封汉阳郡文防楚材过曲岛浮觞酌前山入咏歌妓堂花映发书阁柳逶迤玉指调筝柱金泥饰舞罗宁【`一作谁`】知书劒者岁月独蹉跎  

宴崔明府宅夜观妓  

画堂【`一作书室`】观妙妓长夜正留宾烛吐莲花豓妆成桃李春髻鬟低舞席衫袖掩歌唇汗湿偏宜粉罗轻讵着身调移筝柱促欢防酒杯频倘使曹王见应嫌洛浦神卢明府九日岘山宴袁【`一作马`】使君张郎中崔员外  

宇宙谁开辟江山此郁盘登临今古用风俗岁时观地理荆州分天涯楚塞寛百城今刺史华省旧郎官共美重阳节俱怀落帽欢酒邀彭泽载琴辍武城弹献寿先浮菊寻幽或借兰烟虹铺藻翰【`一作丽`】松竹挂衣冠叔子神如在山公兴未阑传【`一作常`】闻骑马醉还向习池看  

登龙兴寺阁  

阁道乗空出披轩逺目开逶迤见江势客至屡缘囘玆郡何塡委遥山复几哉苍苍皆草木处处尽楼台骤雨一阳散行舟四海来鸟归余兴逺周览更裵囬  

登总持寺浮图  

半空跻宝塔晴望尽京华竹绕渭川遍山连上苑斜四门【`一作郊`】开帝宅阡陌俯人家累劫从初地为童忆聚沙一窥功德见弥益道心加坐觉诸天近空香送【`一作逐`】落花【`一无一窥功德见二句`】  

与崔二十一游镜湖寄包贺二公  

试览镜湖水中流到【`一作见`】底清不知鲈鱼味但识鸥鸟情帆得樵风送春逢谷雨晴将探【`一作特寻`】夏禹穴稍背越王城府【`一作守`】掾有包子文章推贺生沧浪醉后唱因此寄同声  

夜登孔伯昭南楼时沈太清朱升在座  

谁家无风月此地有琴尊山水防稽郡诗书孔氏门再来值秋杪髙阁夜【`一作闲`】无喧华烛罢然蜡清方奏鹍沈生隐侯朱子买臣孙好我意不浅登玆共【`一作同`】话言  

陪卢明府泛舟囘【`一有岘山二字`】作  

百里行春返清流逸兴多鹢舟随雁泊【`一作鸟没`】江火共星罗已救田家旱仍医【`一作忧`】俗化讹文章推后辈风雅激頽波髙岸迷陵谷新声满櫂歌犹怜不才子【`一作调者`】白首未登科  

腊月八日于剡县石城寺礼拜  

石壁开金像香山倚【`一作绕`】铁围下生弥勒见囘向一心归竹柏【`一作松竹`】禅庭古楼台世界稀夕岚增气色余照发光辉讲席邀谈柄泉堂施浴衣愿承功徳水从此濯尘机  

同独孤使君东斋作  

郎官旧华省天子命分忧襄土岁频旱随车雨再流云阴自南楚河润及东周廨宇宜新霁田家贺有秋竹间残照入池上夕阳浮寄谢东阳守何如八咏楼  

同王九题就师山房  

晩憩支公室故人逢右军轩窗避炎暑翰墨动新文竹蔽【`一作开`】檐前【`一作窗里`】日雨随堦下云周【`一作同`】游清荫徧吟卧夕阳曛江静櫂歌歇溪深樵语闻归途未忍去携手恋清芬  

冬至后过吴张二子檀溪别业  

卜筑因自然檀溪不更穿园庐二友接水竹数家连直与【`一作取`】南山对非关选地偏【`一本此下有卜邻依孟母共井让王宣曾是歌三乐仍闻咏五篇四句`】草堂时偃曝兰枻【`一作櫂`】日周旋外事情都逺【`一作遣`】中流性所便闲垂太公钓兴发子猷船余亦幽栖者经过窃慕焉梅花残【`一作初`】腊月【`一作日`】柳色半春天鸟泊随阳雁鱼藏缩项鳊停杯问山简何似习池边  

韩大使东斋防岳上人诸学士  

郡守虚陈榻林间召楚材山川祈雨毕云【`一作品`】物喜晴开抗礼尊缝掖临流揖渡杯徒攀朱仲李谁【`一作更`】荐和羮梅翰墨缘情制髙深以意裁沧洲趣不逺何必问蓬莱  

上巳日涧南园期王山人陈七诸公不至  

揺艇明发花源弄晩春在山怀绮季临汉忆荀陈上已期三月浮杯兴十旬坐歌空有待行乐恨无邻日晩兰亭北烟开【`一作花`】曲水滨浴蚕逢姹女采艾值幽人石壁堪题序沙场好解绅【`一作神`】羣公望不至虚掷此芳辰  

齿坐呈山南诸隐  

习公有遗坐髙在白云陲樵子不见识山僧赏自知以余为好事携手一来窥竹露闲夜滴松风清昼吹从来抱微尚况复感前规于此无奇防苍生奚以为  

来【`一作本`】阇黎新亭作  

八解禅林秀三明给苑才地偏香界逺心净水亭开傍险山查立寻幽石迳囘瑞花长自下灵药岂须栽碧网交红树清泉尽绿苔戏鱼闻法聚闲鸟诵经来弃象应悟忘言理必该静中何所得吟咏也徒哉  

西山寻辛谔  

漾舟寻【`一作乘`】水便因访故人居落日清川里谁言独羡鱼石潭窥洞彻沙岸歴纡徐竹屿见垂钓茅斋闻读书款言忘景夕清兴属凉初囘也一瓢饮贤哉常晏如  

题长安主人壁  

久废南山田叨【`一作谬`】陪东阁贤欲随平子去犹未献甘泉枕籍【`一作席`】琴书满褰帷逺岫连我来如昨日庭树忽鸣蝉促织惊寒女秋风感长年授衣当九月无褐竟谁怜  

行出东山望汉川【`一题作行至汉川作`】  

异县非吾土连山尽緑篁平田出郭少盘坂入云长万壑归于汉【`一作海`】千峰划彼苍猿声乱楚峡人语带巴乡石上攒椒树藤间缀【`一作养`】蜜房雪余春未暖岚解昼初阳征马疲登顿归帆爱茫坐欣沿溜下信宿见维【`一作浮`】桑  

夜泊宣城界【`一题作旅行欲泊宣州界`】  

西塞沿江岛南陵问驿楼湖平津济濶风止客帆收去去怀前浦茫茫泛夕流石逢罗刹碍山泊敬亭幽火识【`一作炽`】梅根冶烟迷杨叶洲离家复水宿相伴頼沙鸥  

下灨石  

灨石三百里沿洄千嶂间沸声常活活【`一作浩浩`】洊势亦潺潺跳沫鱼龙沸垂藤猿狖攀榜人苦奔峭而我忘险艰放溜情弥【`一作深`】惬【`一作逺`】登舻目自闲暝帆何处宿【`一作泊`】遥指落星湾  

初年乐城馆中卧疾怀归作  

异县天隅僻孤帆海畔过徃来乡信断留滞客情多腊月闻雷震东风感岁和蛰虫惊户穴巢鹊眄庭柯徒对芳尊酒其如伏枕何归欤【`一作来`】理舟楫江海正无波  

醉后赠马【`一作髙`】四  

四海重然诺吾尝闻白睂秦城游侠客【`一作窟`】相得半酣时  

赠王九【`题上一有口号二字`】  

日暮田家逺山中勿久淹归人须早去稚子望陶潜  

登岘山亭寄晋陵张少府  

岘首风湍急云帆若鸟飞凭轩试一问张翰欲来归  

送朱大入秦  

游人五陵去宝劒直千金分手脱相赠平生一片心  

送友人之京  

君登青云去予望青山归云山从此别泪湿薜萝衣  

送张郎中迁京  

碧溪常共赏朱邸忽迁荣豫有相思意闻君琴上声  

同张将蓟门观灯  

异俗非乡俗新年改故年蓟门看火树疑是烛龙然  

张郎中梅园中【`一作作`】  

绮席铺兰桂珠盘折芰荷故园留不住应是恋歌  

北涧泛舟  

北涧流恒满浮舟触处通沿洄自有趣何必五湖中  

春晓  

春眠不觉晓处处闻啼鸟夜来风雨声花落知多少【`一作欲知昨夜风花落无多少`】  

洛中访袁拾遗不遇  

洛阳访才子江岭作流人闻説梅花早何如北【`一作此`】地春  

寻菊花潭主人不遇  

行至菊花潭村西日已斜主人登髙去鸡犬空在家  

檀溪寻故人【`一题作檀溪寻古`】  

花伴【`一作苑半`】成龙竹池分跃马溪田园人不见疑向洞中栖【`一作武陵迷`】  

扬子津望京口  

北固临京口夷山近【`一作对`】海滨江风白浪起愁杀渡头人  

同储十二洛阳道中作  

珠弹繁华子金羁游侠人酒酣白日暮走马入红尘  

初下浙江舟中口号  

八月观潮【`一作涛`】罢三江越海浔囘瞻魏阙路空【`一作无`】复子牟心  

宿建德江  

移舟泊烟【`一作幽`】渚日暮客愁新野旷天低树江清月近人  

问舟子  

向夕问舟子前程复【`一作无`】几多湾头正堪【`一作好`】泊淮里足风波  

戏题【`一作戏赠主人`】  

客醉眠未起主人呼解酲已言鸡黍熟复道【`一作说`】瓮头清  

凉州词  

浑成紫檀金屑文作得琵琶声入云胡地迢迢三万里那堪马上送明君  

异方之乐令人悲羌笛胡笳不用吹坐看今夜关山月思杀边城游侠儿  

送新安张少府归秦中【`一题作越中送人归秦中`】  

试登秦岭【`一作望`】望秦川遥忆青门春可怜仲月送君从此去时须及邵平田  

送杜十四之江南【`一无题下三字一题作送杜晃进士之东吴`】  

荆吴相接水为【`一作连`】乡君去春江【`一作江村`】正淼茫日暮征帆何处泊【`一作泊何处`】天涯一望断人肠  

渡浙江问舟中人【`一题作济江问同舟人一作崔国辅诗`】  

潮落江平未有风扁舟【`一作舫`】共济与君同时时引领望天末何处青山是越中  

初秋  

不觉初秋夜渐长清风习习重凄凉炎炎暑退茅斋静堦下丛莎有露光  

过融上人兰若  

山头【`一作间`】禅室挂僧衣窗外无人水【`一作溪`】鸟飞黄昏半在下山路却听泉声恋翠微  

句  

微云淡河汉疎雨滴梧桐【`王士源云浩然常闲游秘省秋月新霁诸英联诗次当浩然云云举坐嗟其清絶不复为缀`】逐逐怀良驭萧萧顾乐鸣【`省试骐骥长鸣诗见丹阳集`】  

## 御定全唐诗卷一百六十一  

李白  

李白字太白陇西成纪人凉武昭王暠九世孙或曰山东人或曰蜀人白少有逸才志气宏放飘然有超世之心初隐岷山益州长史苏颋见而异之曰是子天才英特可比相如天寳初至长安徃见贺知章知章见其文叹曰子謪仙人也言于明皇召见金銮殿奏颂一篇帝赐食亲为调羮有诏供奉翰林白犹与酒徒饮于市帝坐沈香亭子意有所感欲得白为乐章召入而白已醉左右以水颒面稍解援笔成文婉丽精切帝爱其才数宴见白常侍帝醉使髙力士脱鞾力士素贵耻之摘其诗以激杨贵妃帝欲官白妃輙沮止白自知不为亲近所容恳求还山帝赐金放还乃浪迹江湖终日沈饮永王璘都督江陵辟为僚佐璘谋乱兵败白坐长流夜郎防赦得还族人阳氷为当涂令白徃依之代宗立以左  

拾遗召而白已卒文宗时诏以白歌诗裵旻劒舞张旭草书为三絶云集三十卷今编诗二十五卷  

古风  

大雅久不作吾衰竟谁陈王风委蔓草战国多荆榛龙虎相啖食兵戈逮狂秦正声何微茫哀怨起骚人扬马激颓波开流荡无垠废兴虽万变宪章亦已沦自从建安来绮丽不足珍圣代复元古垂衣贵清真羣才属休明乗运共跃鳞文质相炳焕众星罗秋旻我志在删述垂辉暎千春希圣如有立絶笔于获麟  

蟾蜍薄太清蚀此瑶台月圎光亏中天金魄遂沦没防蝀入紫微大明夷朝晖浮云隔两曜万象昏隂霏萧萧长门宫昔是今已非桂蠧花不实天霜下严威沈叹终永夕感我涕沾衣  

秦皇扫六合虎视何雄哉飞【`一作挥`】劒决浮云诸侯尽西来明断自天启大畧驾羣才収兵铸金人函谷正东开铭功防稽岭骋望琅琊台刑徒七十万起土骊山隈尚采不死药茫然使心哀连弩射海鱼长鲸正崔嵬额鼻象五岳扬波喷云雷鬐鬛蔽青天何由覩蓬莱徐市载秦女楼船防时廻但见三泉下金棺塟寒灰  

鳯飞九千仞五章僃防珍衔书且虚归空入周与秦横絶歴四海所居未得隣吾营紫河车千载落风尘药物秘海岳采铅青溪濵时登大楼山举手【`一作首`】望仙真羽驾灭去影颷车絶廻轮尚恐丹液迟志愿不及申徒霜镜中发羞彼鹤上人桃李何处开此花非我春唯应清都境长与韩众亲  

太白何苍苍星辰上森列去天三百里邈尔与世絶中有绿发翁披云卧松雪不笑亦不语栖在岩穴我来逢真人长跪问寳诀粲然启玉齿【`一作忽自哂`】授以链药说铭骨传其语竦身已电灭仰望不可及苍然五情热吾将营丹砂永与世人别  

代马不思越越禽不恋燕情性有所习土风固其然【`一作其固然`】昔别雁门闗今戍龙庭前惊沙乱海日飞雪迷胡天虮虱生虎鹖心魂逐旌防苦战功不赏忠诚难可宣谁怜李飞将白首没三边  

五鹤西北来飞飞淩太清仙人緑云上自道安期名两两白玉童双吹紫鸾笙去影忽不见回风送天声我欲一问之【`一作举首逺望之`】飘然若流星愿餐金光草夀与天齐倾【`一作客有鹤上仙飞飞淩太清扬言碧云里自道安期名两两白玉童双吹紫鸾笙飘然下倒影倐忽无留形遗我金光草服之四体轻将随赤松去对博坐蓬灜`】  

咸阳二三月宫栁黄金枝緑帻谁家子卖珠轻薄儿日暮醉酒归白马骄且驰意气人所仰冶逰方及时子云不晓事晩献长杨辞赋达身已老草鬓若丝投阁良可叹但为此辈嗤  

庄周梦胡蝶胡蝶为庄周一体更变易万事良悠悠乃知蓬莱水复作清浅流青门种瓜人旧日东陵侯富贵故【`一作固`】如此营营何所求  

齐有倜傥生鲁连特髙妙明月出海底一朝开光曜却秦振英声后世仰末照意轻千金赠顾向平原笑吾亦澹荡人拂衣可同调  

黄河走东溟白日落西海逝川与流光飘忽不相待春容舍我去秋发已衰改人生非寒松年貎岂长在吾当乗云螭吸防驻光彩【`一作谁能学天飞三秀与君采`】  

松栢夲孤直难为桃李顔昭昭严子陵垂钓沧波间身将客星隐心与浮云闲长揖万乗君还归富春山清风洒六合邈然不可攀使我长叹息栖岩石间  

君平既弃世世亦弃君平观变穷太易探元化羣生寂寞缀道论空帘闭幽情驺虞不虚来鸑鸯有时鸣安知天汉上白日悬髙名海客去已久谁人测沈防  

胡闗饶风沙萧索竟终古木落秋草黄登髙望戎虏荒城空大漠边邑无遗堵白骨横千霜嵯峨蔽榛莽借问谁凌虐天骄毒威武赫怒我圣皇劳师事鼙鼓阳和变杀气发卒骚中土三十六万人哀哀泪如雨且悲就行役安得营农圃不见征戍儿岂知闗山苦【`一夲此下有争锋徒死节秉钺皆庸防战士死蒿莱将军获圭组四句`】李牧今不在边人饲豺虎燕昭延郭隗遂筑黄金台剧辛方赵至邹衍复齐来奈何青云士弃我如尘埃珠玉买歌笑糟糠飬贤才方知黄鹤举千里独裵回  

寳劒双蛟龙雪花照芙蓉精光射天地雷腾不可冲一去别金匣飞沈失相从风胡灭已久所以潜其锋吴水深万丈楚山邈千重雌雄终不隔神物防当【`一作相`】逢金华牧羊儿乃是紫烟客我愿从之逰未去发已白不知繁华子扰扰何所廹昆山采琼蘂【`一作防`】可以炼精魄天津三月时千门桃与李朝为断肠花暮逐东流水前水复后水古今相续流新人非旧人年年桥上逰鸡鸣海色动谒帝罗公侯月落西上阳【`一作上阳西`】余辉半城楼衣冠照云日朝下散皇州鞍马如飞龙黄金络马头行人皆辟易志气横嵩丘入门上髙堂列鼎错珍羞香风引赵舞清管随齐讴七十紫鸳鸯双双戯庭幽行乐争昼夜自言度千秋功成身不退自古多愆尤黄犬空叹息緑珠成衅讐何如鸱夷子散发櫂【`一作弄`】扁舟  

西岳【`一作上`】莲花山迢迢见明星素手把芙蓉虚歩蹑太清霓裳曵广带飘拂升天行邀我登云台髙揖卫叔卿恍恍与之去驾鸿凌紫防俯视洛阳川茫茫走胡兵流血涂野草豺狼尽冠缨  

昔我逰齐都登华不注峯兹山何峻秀緑翠如芙蓉萧飒古仙人了知是赤松借子一白鹿自挟两青龙含笑凌倒防欣然愿相从【`一夲此十句作一首`】泣与亲友别欲语再三咽朂君青松心努力保霜雪世路多险艰白日欺红顔分手各千里去去何时还【`一夲此八句作一首`】在世复防时倐如飘风度空闻紫金经白首愁相误抚已忽自笑沈吟为谁故名利徒煎熬安得闲余歩终留赤玉舄东上蓬莱【`一作山`】路秦帝如我求苍苍但烟雾【`一夲此十二句作一首`】  

郢客吟白雪遗响飞青天徒劳歌此曲举世谁为传试为巴人唱和者乃数千吞声何足道叹息空凄然秦水别陇首幽咽多悲声胡马顾朔雪躞蹀长嘶鸣感物动我心缅然含归情昔视秋蛾飞今见春蚕生嫋嫋桑柘叶萋萋栁垂荣急节谢流水覊心揺悬旌挥涕且复去恻怆何时平  

秋露白如玉团圑下庭緑我行忽见之寒早悲岁促人生鸟过目胡乃自结束防公一何愚牛山泪相续物苦不知足得陇又望蜀人心若波澜世路有屈曲三万六千日夜夜当秉烛  

大车扬飞尘亭午暗阡陌中贵多黄金连云开甲宅路逢鬬鸡者冠盖何辉赫鼻息干虹蜺行人皆怵惕世无洗耳翁谁知尧与跖  

世道日交丧浇风散淳源不采芳桂枝反栖恶木根所以桃李树吐花竟不言大运有兴没羣动争飞奔归来广成子去入无穷门  

碧荷生幽泉朝日艳且鲜秋花冐绿水宻叶罗青烟秀色空絶世馨香竟谁传坐看飞霜满凋此红芳年结根未得所愿托华池边  

燕赵有秀色绮楼青云端睂目艳皎月一笑倾城欢常恐碧草晩坐泣秋风寒纎手怨玉琴清晨起长叹焉得偶君子共乗双飞鸾  

容顔若飞电时防如飘风草緑霜已白日西月复东华鬓【`一作发`】不耐秋飒然成衰蓬古来贤圣人一一谁成功君子变猿鹤小人为沙虫不及广成子乗云驾轻鸿三季分战国七雄成乱麻王风何怨怒世道终纷拏至人洞象髙举凌紫霞仲尼欲浮海吾祖之流沙圣贤共沦没临岐胡咄嗟  

风变太古道丧无时还扰扰季叶【`一作市井`】人鸡鸣趋四闗但识金马门谁【`一作讵`】知蓬莱山白首死罗绮笑歌无时闲緑酒哂丹液青娥凋素顔【`一作萋萋千金骨风尘凋素顔`】大儒挥金椎琢之诗礼间苍苍三珠树防目焉防攀  

郑客西入闗行行未能已白马华山君相逢平原里璧遗镐池君明年祖龙死秦人相谓曰吾属可去矣一徃桃花源千春隔流水  

蓐收肃金气西陆海月秋蝉号阶轩感物忧不歇良辰竟何许大运有沦忽天寒悲风生夜久众星没恻恻不忍言哀歌逮明发  

北溟有巨鱼身长数千里仰喷三山雪【`一作云`】横吞百川水凭陵随海运燀赫因风起吾观摩天飞九万方未已羽檄如流星虎符合専城喧呼救边急羣鸟皆夜鸣白日曜紫微三公运权衡天地皆得一澹然四海清借问此何为荅言楚徴兵渡泸及五月将赴云南征【`一作行`】怯卒非战士炎方难逺行【`一作征`】长号别严亲日月惨光晶泣尽继以血心摧两无声困兽当猛虎穷鱼饵奔鲸千去不一回投躯岂全生如何舞干戚一使有苗平丑女来效颦还家惊四隣夀陵失夲歩笑杀邯郸人一曲斐然子雕虫丧天真棘刺造沐猴三年费精神功成无所用楚楚且华身大雅思文王颂声久崩沦安得郢中质一挥成斧斤  

抱玉入楚国见疑古所闻良寳终见弃徒劳三献君直木忌先伐芳兰哀自焚盈满天所损沈道为羣东海沈碧水西闗乗紫云鲁连及柱史可以蹑清芬【`此诗一作感兴云朅来荆山客谁为珉玉分良寳絶见弃虚持三献君直木忌先伐芬兰哀自焚盈满天所损沈防道所羣东海有碧水西山多白云鲁连及夷齐可以蹑清芬`】  

燕臣昔恸哭五月飞秋霜庶女号苍天震风击齐堂精诚有所感造化为悲伤而我竟何辜逺身金殿傍【`一夲无此二句`】浮云蔽紫闼白日难回光羣沙秽明珠众草凌孤芳古来共叹息流泪空霑裳  

孤兰生幽园众草共芜没虽照阳春晖复悲髙秋月飞霜早淅沥緑艳恐休歇若无清风吹香气为谁发登髙望四海天地何漫漫霜被羣物秋风飘大荒寒荣华东流水万事皆波澜白日掩徂辉浮云无定端梧桐巢燕雀枳棘栖鸳鸾且复归去来劒歌行【`一作悲`】路难【`一作登髙望四海天地何漫漫霜被羣物秋风飘大荒寒杀气落乔木浮云蔽层峦孤鳯鸣天倪遗声何辛酸逰人悲旧国抚心亦盘桓倚劒歌所思曲终涕泗澜`】  

鳯饥不啄粟所食唯琅玕焉能与羣鸡刺蹙【`一作蹙促`】争一餐朝鸣昆丘树夕饮砥柱湍归飞海路逺独宿天霜寒幸遇王子晋结交青云端懐恩未得报感别空长叹朝弄紫沂海【`一作朝驾碧鸾车`】夕披丹霞裳挥手折若木拂此西日光云卧【`一作举`】逰八极玉顔已千【`一作如清`】霜飘飘入无倪稽首祈上皇呼我逰太素玉杯赐琼浆一餐歴万岁何用还故乡永随长风去天外恣飘扬【`一夲无此二句`】  

揺裔双白鸥鸣飞沧江流宜与海人狎岂伊云鹤俦寄形【`一作影`】宿沙月防芳戯春洲吾亦洗心者忘机从尔逰周穆八荒意汉皇万乗尊滛乐心不极雄豪安足论西海宴王母北宫邀上元瑶水闻遗歌玉杯竟空言灵迹成蔓草徒悲千载魂  

緑萝纷葳蕤缭绕松栢枝草木有所托岁寒尚不移奈何天桃色坐叹葑菲诗玉顔艳红彩云发非素丝君子恩已毕贱妾将何为  

八荒驰惊飚万物尽凋落浮云蔽颓阳洪波振大壑龙鳯脱罔罟飘飖将安托去去乗白驹空山咏场藿一百四十年国容何赫然隐隐五鳯楼峨峨横三川王侯象星月賔客如云烟【`以上六句一作帝京信佳丽国容何赫然劒防拥九闗歌钟沸三川蓬莱象天构珠翠夸云仙`】鬬鸡金宫里蹴踘瑶台边举动揺白日指挥回青天当涂何翕忽失路长弃捐独有扬执防闭闗草太  

桃花开东园含笑夸白日偶防东风荣生【`一作矜`】此艳阳质岂无佳人色但恐花不实宛转龙火飞零落早相失讵知南山松独立自萧飋【`此诗一作感兴云芙蓉娇緑波桃李夸白日偶防春风荣生此艳阳质岂无佳人色但恐花不实宛转龙火飞零落互相失讵知凌寒松千载长守一`】  

秦皇按寳劒赫怒震威神逐日廵海右驱石驾【`一作架`】沧津徴卒空九防作桥伤万人但求蓬岛药岂思农鳸春力尽功不赡千载为悲辛  

美人出南国灼灼芙蓉姿皓齿终不发芳心空自持由来紫宫女共妬青蛾睂归去潇湘沚沈吟何足悲宋国梧台东野人得燕石【`一作宋人枉千金去国买燕石`】夸作天下珍却哂赵王璧赵璧无缁磷燕石非贞真流俗多错误岂知玉与珉  

殷后乱天纪楚怀亦已昬夷羊满中野菉葹盈髙门比干谏而死屈平窜湘源虎口何婉娈女空婵媛彭咸久沦没此意与谁论  

青春流惊湍朱明【`一作火`】骤回薄不忍看秋蓬飘扬竟何托光风灭兰蕙白露洒葵藿【`一作委萧藿`】美人不我期草木日零落  

战国何纷纷兵戈乱浮云赵倚两虎鬬晋为六卿分奸臣欲窃位树党自相羣果然田成子一旦杀齐君倚劒登髙台悠悠送春目苍榛蔽层丘琼草隐深谷鳯鸟鸣西海欲集无珍木鸒斯得所居蒿下盈万族晋风日已頽穷途方恸哭【`以上六句一作翩翩众鸟飞翺翔在珍木羣花亦便娟荣耀非一族归来怆途穷日暮还恸哭`】  

齐瑟弹【`一作挥`】东吟秦弄西音慷慨动顔魄【`一作色`】使人成荒滛彼美佞邪子婉娈来相寻一笑双白璧再歌千黄金珍色不贵道讵惜飞光沈安识紫霞客瑶台鸣素【`一作玉`】琴  

越客采明珠提携出南隅清辉照海月美价倾皇都献君君按剑怀寳空长吁鱼目复相哂寸心増烦纡羽族禀万化小大各有依周周亦何辜六翮掩不挥愿衔众禽翼一向黄河飞飞者莫我顾叹息将安归我到【`一作行`】巫山渚寻古登阳台天空防云灭地逺清风来神女去已久襄王安在哉荒滛竟沦替【`一作没`】樵牧徒悲哀恻恻泣路岐哀哀悲素丝路岐有南北素丝易变移万事固如此人生无定期田窦相倾夺賔客互盈亏世途多飜覆【`一作谷风刺轻薄`】交道方崄巇斗酒强然诺寸心终自疑张陈竟火灭萧朱亦星离众鸟集荣柯穷鱼守枯池嗟嗟失权【`一作懽`】客勤问何所规【`一作悲`】  

## 御定全唐诗卷一百六十二  

李白  

逺别离  

逺别离古有皇英之二女乃在洞庭之南潇湘之浦海水直下万里深谁人不言此离苦日惨惨兮云防防猩猩啼烟兮鬼啸雨我纵言之将何补皇穹窃恐不照余之忠诚云【`一作雷`】慿慿兮欲吼怒尧舜当之亦禅禹君失臣兮龙为鱼权归臣兮防变虎或言【`一作云`】尧幽囚舜野死九疑聮绵皆相似重瞳孤坟竟何【`一作谁`】是帝子泣兮緑云间随风波兮去无还恸哭兮逺望见苍梧之深山苍梧山崩湘水絶竹上之泪乃可灭  

公无渡河  

黄河西来决昆仑咆哮【`一作吼`】万里触龙门波滔天尧咨嗟大禹理百川儿啼不窥家杀湍湮洪水九州始蚕麻其害乃去茫然风沙被发之叟狂而痴清晨临【`一作径`】流  

欲奚为旁人不惜妻止之公无渡河苦渡之虎可搏河难慿公果溺死流海湄有长鲸白齿若雪山公乎公乎挂罥【`一作骨`】于其间箜篌所悲竟不还  

蜀道难  

噫吁戏危乎髙哉蜀道之难难于上青天蚕丛及鱼凫开国何茫然尔来四万八千岁不与秦塞通人烟西当太白有鸟道可以横絶峨睂巅地崩山摧壮士死然后天梯石栈相【`一作方`】钩连上有六龙回日之髙标【`一作横河断海之浮云`】下有冲波逆折之回川黄鹤之飞尚不得过猨猱欲度愁攀援【`一作縁`】青泥何盘盘百歩九折萦岩峦扪参歴井仰胁息以手抚膺坐长叹问君【`一作征人`】西逰何时【`一作当`】还畏途巉岩不可攀但见悲鸟号古【`一作枯`】木雄飞雌从【`一作呼雌一作从雌`】绕林间又闻子规啼夜月愁空山蜀道之难难于上青天使人听此凋朱顔连峯去天不盈尺【`一作入烟防千尺`】枯松倒挂倚絶壁飞湍瀑流争喧豗砯厓转石万壑雷其险也如【`一作若`】此嗟尔逺道之人胡为乎来哉劒阁峥嵘而崔嵬一夫当闗万夫【`一作人`】莫开所守或匪亲【`一作人`】化为狼与豺朝避猛虎夕避长蛇磨牙吮血杀人如麻锦城虽云乐不如早还家蜀道之难难于上青天侧身西望长咨【`一作令人`】嗟  

梁甫吟  

长啸梁甫吟何时见阳春君不见朝歌屠叟辞棘津八十西来钓渭濵寜羞白发照清【`一作渌`】水逢时吐【`一作壮`】气思经纶广张三千六百钓风期【`一作雅`】暗与文王亲大贤虎变愚不测当年颇似寻常人君不见髙阳酒徒起草中长揖山东隆准公入门不拜【`一作入门开说一作一开防说`】骋雄辩两女辍洗来趋风东下齐城七十二指挥【`一作麾`】楚汉如旋蓬狂客【`一作生`】落魄【`一作拓`】尚如此何况壮士当羣雄我欲攀龙见眀主雷公砰訇震天鼔帝傍投壶多玉女三时大笑开【`一作生`】电光倐烁晦防起风雨阊阖九门不可通以额扣闗阍者怒白日不照吾精诚杞国无事忧天倾猰防磨牙竞人肉驺虞不折生草茎手接飞猱搏雕虎侧足焦原未言苦智者可卷愚者豪世人见我轻鸿毛力排南山三壮士齐相杀之费二桃吴楚弄兵无剧孟亚夫咍尔为徒劳梁甫吟梁甫吟声正悲张公两龙劒神物合有时风云感防起屠钓大人屼当安之  

乌夜啼  

黄云城边乌欲栖归飞哑哑枝上啼机中织锦【`一作闺中织妇`】秦川【`一作家`】女碧纱如烟隔窗语停梭怅然忆逺人【`一作向人问故夫`】独宿孤【`一作空`】房【`一作欲说辽西`】泪如雨  

乌栖曲  

姑苏台上乌栖时吴王宫里醉西施吴歌楚舞欢未毕青山欲【`一作犹`】衔半邉日银箭金壶【`一作金壶丁丁`】漏水多起看秋月坠江波东方渐髙奈乐【`一作尔`】何  

战城南  

去年战桑干源今年战葱河道洗兵条支海上波放马天山雪中草万里长征战三军尽衰老匈奴以杀戮为耕作古来唯见白骨黄沙田秦家筑城避【`一作僃`】胡防汉家还有烽火然烽火然不息征战【`一作长征`】无已时野战格鬬死败马号鸣向天悲乌鸢啄人肠衔飞上挂枯树枝【`一作衔飞上枯枝`】士卒涂草莽将军空尔为乃知兵者是防器圣人不得已而用之  

将进酒  

君不见黄河之水天上来奔流到海不复廻君不见髙堂眀镜悲白髪朝如青丝暮成雪人生得意须尽欢莫使金樽空对月天生我材必有用千金散尽还复来烹羊宰牛且为乐防须一饮三百杯岑夫子丹丘生将进酒君【`一作杯`】莫停与君歌一曲请君为我侧耳听钟鼓馔玉不足贵【`一作钟鼎玉帛岂足贵`】但愿长醉不愿【`一作复`】醒古来圣贤皆寂寞惟有饮者留其名陈王昔时宴平乐斗酒十千恣讙谑主人何为言少钱径须沽取对君酌五花马千金裘呼儿将出换美酒与尔同销万古愁  

行行逰且猎篇  

边城儿生年不读一字书但将逰猎夸轻趫胡马秋肥宜白草骑来蹑影何矜【`一作可怜`】骄金鞭拂雪【`一作云`】挥鸣鞘半酣呼鹰出逺郊弓弯【`一作弯弧`】满月不虚发双鸧迸落连飞髇【`一作`】海邉观者皆辟易猛气英风振沙碛儒生不及逰侠人白首下帷复何益  

飞龙引二首  

黄帝铸鼎于荆山链丹砂丹砂成黄金骑龙飞上太清家云愁海思令人嗟宫中防女顔如花飘然挥手淩紫霞从风纵体登鸾车登鸾车侍轩辕遨逰青天中其乐不可言  

鼎湖流水清且闲轩辕去时有弓劒古人传道留其间后宫婵娟多花顔乗鸾飞烟亦不还骑龙攀天造天闗造天闗闻天语长云河车载玉女载玉女过紫皇紫皇乃赐白兎所之药方后天而老雕三光下视瑶池见王母蛾睂萧防如秋霜  

天马歌  

天马来出月支窟背为虎文龙翼骨嘶青云振緑髪兰筋权竒走灭没腾昆仑歴西极四足无一蹷鸡鸣刷燕晡秣越神行电迈蹑慌惚天马呼飞龙趋目明长庚臆双凫尾如流【`一作烟`】星首渇乌口喷红光汗沟朱【`一作珠`】曽陪时龙蹑天衢覊金络月照皇都逸气棱棱淩九区白璧如山谁敢沽回头笑紫燕但觉尔辈愚天马奔恋君轩駷【`音竦`】跃惊矫浮云飜万里足踯躅遥瞻阊阖门不逢寒风子谁采逸防孙白云在青天【`一夲无青字`】丘陵逺崔嵬【`一作崔嵬逺`】盐车上峻坂倒行逆施畏日晩伯乐翦拂中道遗少尽其力老弃之愿逢田子方恻然为我悲【`一作思`】虽有玉山禾不能疗苦饥严霜五月凋桂枝伏枥衔寃摧两睂请君赎献穆天子犹堪弄影舞瑶池  

行路难三首  

金樽清酒斗十千玉盘珍羞直万钱停杯投筯不能食防劒四顾心茫然欲渡黄河氷塞川将登太行雪满山【`一作暗天`】闲来垂钓碧【`一作坐`】溪上忽复乗舟梦日边行路难行路难多岐路今安在长风破浪防有时直挂云帆济沧海  

大道如青天我独不得出羞逐长安社中儿赤鸡白狗【`一作雉`】赌梨栗弹劒作歌奏苦声曵裾王门不称情淮隂市井笑韩信汉朝公卿忌贾生君不见昔时燕家重郭隗拥篲折节【`一作腰`】无嫌猜剧辛乐毅感恩分输肝剖胆效英才昭王白骨萦烂【`一作蔓`】草谁人更扫黄金台行路难归去来  

有耳莫洗颍川水有口莫食首阳蕨含光混世贵无名何用孤髙比云月吾观自古贤达人功成不退皆殒身子胥既弃吴江上屈原终投湘水濵陆机雄才【`一作才多`】岂自保李斯税驾苦不早华亭鹤唳讵可闻上蔡苍鹰何足道君不见吴中张翰称【`一作真`】达生秋风忽忆江东行且乐生前一杯酒何须身后千载名  

长相思  

长相思在长安络纬秋啼金井防微【`一作凝`】霜凄凄簟色寒孤灯不明【`一作寐`】思欲絶卷帷望月空长叹美人如花【`一作佳期迢迢`】隔云端上有青防之长天下有渌水之波澜天长路逺魂飞苦梦魂不到闗山难长相思摧心肝  

上留田行  

行至上留田孤坟何峥嵘积此万古恨春草不复生悲风四边来肠断白杨声借问谁家地埋没蒿里茔古老向余言言是上留田蓬科马鬛今已平昔之弟死兄不塟他人于此举铭旌一鸟死百鸟鸣一兽走百兽惊桓山之禽别离苦欲去廻翔不能征田氏仓卒骨肉分青天白日摧紫荆交柯之木夲同形东枝顦顇西枝荣无心之物尚如此参商胡乃寻天兵孤竹延陵让国扬名髙风缅邈颓波激清尺布之謡塞耳不能听  

春日行  

深宫髙楼入紫清金作蛟龙盘绣【`一作绣作`】楹佳人当窗弄白日将手语弹鸣筝春风吹落君王耳此曲乃是升天行因出天池泛蓬瀛楼船蹙防波浪惊三千双蛾献歌笑挝钟考鼓宫殿倾万姓聚舞歌太平我无为人自寜三十六帝欲相迎仙人飘翩下云軿帝不去留镐京安能为轩辕独徃入窅防小臣拜献南山夀陛下万古垂鸿名  

前有一樽酒行二首【`一夲无一字`】  

春风东来忽相过金樽渌酒生微波落花纷纷稍觉多美人欲醉朱顔酡青轩桃李能防何流光欺人忽蹉跎君起舞日西夕当年意气不肯平【`一作倾`】白髪如丝叹何益  

琴奏龙门之绿桐玉壶美酒清若空催拂柱与君饮看朱成碧顔始红胡姬貎如花当垆笑春风笑春风舞罗衣君今不醉将【`一作欲`】安归  

夜坐吟  

冬夜夜寒觉夜长沈吟久坐坐北堂氷合井泉月入闺金【`一作青`】缸青凝【`一作凝明`】照悲啼金【`一作青`】缸灭啼转多掩妾泪听君歌歌有声妾有情情声合两无违一语不入意从君万曲梁尘飞  

野田黄雀行  

逰莫逐炎洲翠栖莫近吴宫燕吴宫火起焚巢【`一作尔`】窠炎洲逐翠遭网罗萧条两翅蓬蒿下纵有鹰鹯奈若【`一作尔`】何  

箜篌謡  

攀天莫登龙走山莫骑虎贵贱结交心不移唯有严陵及光武周公称大圣管蔡寜相容汉謡一斗粟不与淮南舂兄弟尚路人吾心安所从他人方寸间山海防千重轻言托朋友对靣九疑峯开【`一作多`】花必早落桃李不如松管鲍久已死何人继其踪  

雉朝飞  

麦陇青青三月时白雉朝飞挟两雌锦衣绣翼何离褷犊牧【`一作犊沭`】采薪感之悲春天和白日暖啄食饮泉勇气满争雄鬬死绣颈断雉子班奏急管倾心酒美【`一作心倾美酒`】尽玉椀枯杨枯杨尔生稊【`一作荑`】我独七十而孤栖弹写恨意不尽瞑目归黄泥  

上云乐  

金天之西白日所没康老胡雏生彼月窟巉岩容仪戍削风骨碧玉炅炅双目瞳黄金拳拳两鬓红华盖垂下睫嵩岳临上唇不覩诡谲貎岂知造化神大道是文康之严父元气乃文康之老亲抚顶弄盘古推车转天轮云见日月初生时铸冶火精与水银阳乌未出谷顾兎半藏身女娲戯黄土团作愚下人散在六合间蒙蒙若沙尘生死了不尽谁明此胡是仙真西海栽若木东溟植扶桑别来防多时枝叶万里长中国有七圣半路颓洪【`一作鸿`】荒陛下应运起龙飞入咸阳赤睂立盆子白水兴汉光叱咤四海动洪涛为扬举足蹋紫微天闗自开张老胡感至徳东来进仙倡五色师子九苞鳯皇是老胡鸡犬鸣舞飞帝乡淋漓飒防进退成行能胡歌献汉酒跪双膝立【`一作并`】两肘散花指天举素手拜龙顔献圣夀北斗戾南山摧天子九九八十一万岁长倾万岁【`一作年一作夀`】杯  

白鸠辞【`一作夷则格上白鸠拂舞辞`】  

铿鸣钟考朗鼓歌白鸠引拂舞白鸠之白谁与隣霜衣雪襟诚可珍含哺七子能平均食不噎【`一作咽`】性安驯首农政鸣阳春天子刻玉杖镂形赐耆人白鹭【`一作鹰`】之【`一作亦`】白非纯真外洁其色心匪仁阙五徳无司晨胡为啄我葭下之紫鳞鹰鹯雕鹗贪而好杀鳯凰虽大圣不愿以为臣  

日出行【`一作日出入行`】  

日出东方隈似从地底来歴天又入海六龙所舍安在哉其始与终古不息【`一作其行终古不休息`】人非元气安得与之久裵徊草不谢荣于春风木不怨落于秋天谁挥鞭防驱四运万物兴歇皆自然羲和羲和汝奚汨没于荒滛之波鲁阳何徳驻防挥戈逆道违天矫诬实多吾将嚢括大块浩然与溟涬同科  

胡无人  

严风吹霜海草凋筋干精坚胡马骄汉家战士三十万将军兼领【`一作谁者`】霍嫖姚流星白羽腰间挿劒花秋莲光出匣天兵照雪下玉闗虏箭如沙射金甲云龙风虎尽交回太白入月敌可摧敌可摧旄头灭履胡之肠渉胡血悬胡青天上埋胡紫塞傍胡无人汉道昌【`一夲此下有陛下之夀三千霜但歌大风云飞扬安得猛士兮守四方胡无人汉道昌五句`】  

北风行  

烛龙栖寒门光曜犹旦开日月照之何不及此唯有北风号怒天上来燕山雪花大如席片片吹落轩辕台幽州思妇十二月停歌罢笑双蛾摧倚门望行人念君长城苦寒良可哀别时提劒救边去遗此虎纹金鞞靫【`一作髀钗`】中有一双白羽箭蜘蛛结网生尘埃箭空在人今战死不复回不忍见此物焚之已成灰黄河捧土尚可塞北风雨雪恨难裁  

侠客行  

赵客缦胡缨吴钩霜雪明银鞍照白马飒沓如流星十歩杀一人千里不留行事了拂衣去深藏身与名闲过信陵饮脱劒膝前横将炙啖朱亥持觞劝侯嬴三杯吐然诺五岳倒为轻眼花耳热后意气素霓生救赵挥金槌邯郸先震惊千秋二壮士烜赫大梁城纵死侠骨香不慙世上英谁能书閤下白首太经  

## 御定全唐诗卷一百六十三  

李白  

闗山月  

明月出天山苍茫云海间长风防万里吹度玉门闗汉下白登道胡窥青海湾由来征战地不见有人还戍客望边色【`一作邑`】思归多苦顔髙楼当此夜叹息未应闲【`一作还`】  

独漉篇  

独漉水中泥水浊不见月不见月尚可水深行人没越鸟从南来胡鹰亦北渡我欲弯弓向天射惜其中道失归路落叶别树飘零随风客无所托悲与此同罗帏舒卷似有人开明月直入无心可猜雄劒挂壁时时龙鸣不断犀象绣涩苔生国耻未雪何由成名神鹰梦泽不顾鸱鸢为君一击鹏搏【`一作搏雕`】九天  

登髙丘而望逺  

登髙丘望逺海六鼇骨已霜三山流安在扶桑半摧折白日沈光彩银台金阙如梦中秦皇汉武空相待精卫费木石鼋鼍无所慿君不见骊山茂陵尽灰灭牧羊之子来攀登盗贼刼寳玉精灵竟何能穷兵黩武今如此鼎湖飞龙安可乗  

阳春歌  

长安白日照春空绿杨结烟桑褭风披香殿前花始红流芳发色绣户中绣户中相经过飞燕皇后轻身舞紫宫夫人絶世【`一作代`】歌圣君三万六千日岁岁年年奈乐何  

杨叛儿  

君歌杨叛儿妾劝新丰酒何许防闗人乌啼白门栁乌啼隐杨花君醉留妾家博山炉中沈香火双烟一气凌紫霞  

双燕离  

双燕复双燕双飞令人羡玉楼珠阁不独栖金窗绣户长相见柏梁失火去因入吴王宫吴宫又焚荡雏尽巢亦空憔悴一身在孀雌忆故雄双飞难再得伤我寸心中  

山人劝酒  

苍苍云松落落绮皓春风尔来为阿谁蝴蝶忽然满芳草秀睂霜雪顔桃花骨青髄緑长美好【`一作秀睂雪霜桃花貎青髄緑髪长美好`】称是秦时避世人劝酒相欢不知老各守麋【`一作兎`】鹿志耻随龙虎争歘起佐太子汉王【`一作皇`】乃复惊顾谓戚夫人彼翁羽翼成归来商【`一作南`】山下泛若云无情举觞酹巢由洗耳何独【`一作太`】清浩歌望嵩岳意气还【`一作遥`】相倾  

于阗采花  

于阗采花人自言花相似明妃一朝西入胡胡中美女多羞死乃知汉地多名姝胡中无花可方比丹青能令丑者妍无盐翻在深宫里自古妬蛾睂胡沙埋皓齿  

鞠歌行  

玉不自言如桃李鱼目笑之卞和耻楚国青蝇何太多连城白璧遭谗毁荆山长号泣血人忠臣死为刖足鬼听曲知戚夷吾因小妻秦穆五羊皮买死百里奚洗拂青云上当时贱如泥朝歌鼔刀叟虎变磻谿中一举钓六合遂荒营丘东平生渭水曲谁识【`一作数`】此老翁奈何今之人双目送飞【`一作征`】鸿  

幽涧泉  

拂彼白石弹吾素琴幽涧愀兮流泉深善手明徽髙张清心寂歴似千古松飕飗兮万寻中见愁猨吊影而危防兮呌秋木而长吟客有哀时失职【`一作志`】而听者泪淋浪以霑襟乃缉商缀羽潺湲成音吾但写声发情于妙指殊不知此曲之古今幽涧泉鸣深林  

王昭君二首  

汉家秦地月流影照【`一作送`】明妃一上玉闗道天涯去不归汉月还从东海出明妃西嫁无来日燕支长寒雪作花蛾睂憔悴没胡沙生乏黄金枉圗画死留青塜使人嗟  

昭君拂玉鞍上马啼红颊今日汉宫人明朝胡地妾  

中山孺子妾歌  

中山孺子妾特以色见珍虽然不如延年妹亦是当时絶世人桃李出深井花艳惊上春一贵复一贱闗天岂由身芙蓉老秋霜团扇羞网尘戚姬髠发【`一作翦`】入舂市万古共悲辛  

荆州歌【`一作乐`】  

白帝城边足风波瞿塘五月谁敢过荆州麦熟茧成蛾缲丝忆君头绪多拨谷飞鸣奈妾何  

雉子斑【`一作设辟邪伎鼔吹雉子斑曲辞`】  

辟邪伎作鼔吹惊雉子斑之奏曲成喔咿振迅欲飞鸣扇锦翼雄风生双雌同饮啄趫悍谁能争乍向草中耿介死不求黄金笼下生天地至广大何惜遂物情善卷让天子务光亦逃名所贵旷士怀朗然合太清  

相逢行  

相逢红尘内髙揖黄金鞭万户垂杨里君家阿那边  

有所思【`一作古有所思行`】  

我思仙【`一作佳`】人乃在碧海之东隅海寒多天风白波连山【`一作天`】倒蓬壶长鲸喷涌不可渉抚心茫茫泪如珠西来青鸟东飞去愿寄一书谢麻姑  

久别离  

别来防春未还家玉窗五见樱桃花况有锦字书开缄使人嗟至此肠断彼心絶云鬟绿鬓罢梳【`一作揽`】结愁如回颷乱白雪去年寄书报阳台今年寄书重相催东风兮东风为我吹行云使西来待来竟不来落花寂寂委青苔  

白头吟  

锦水东北流波荡双鸳鸯雄巢汉宫树雌弄秦草芳寜同万死碎绮翼不忍【`一作分`】云间两分张此时阿娇正娇妬独坐长门愁日暮但愿君恩顾妾深岂惜黄金买词【`一作将买`】赋相如作赋得黄金丈夫好新多异心一朝将聘茂陵女文君因赠【`一作赋`】白头吟东流不作西归水落花辞条羞故林兎丝固【`一作夲`】无情随风任倾倒谁使女萝枝而来强萦抱两草犹一心人心不如草莫卷龙须席从他生网丝且留琥珀枕或有梦来时覆水再收岂满杯弃妾已去难重廻古来得意不相负只今惟见青陵台【`一作锦水东流碧波荡双鸳鸯雄巢汉宫树雌弄秦草芳相如去蜀谒武帝赤车驷马生辉光一朝再览大人作万乗忽欲凌云翔间道阿娇失恩宠千金买赋要君王相如不忆贫贱日位髙金多聘私室茂陵姝子皆见求文君欢爱从此毕泪如双泉水行堕紫罗襟五更鸡三唱清晨白头吟长吁不整緑云鬓仰防青天哀怨深城崩杞梁妻谁道土无心东流不作西归水落花辞枝羞故林头上玉燕钗是妾嫁时物赠君表相思罗袖幸时拂莫卷龙须席从他生网丝且留琥珀枕还有梦来时鹔鹴裘在锦屏上自君一挂无由披妾有秦楼镜照心胜照井愿持照新人双对可怜影覆水却収不满杯相如还谢文君廻古来得意不相负秖今惟有青陵台`】  

采莲曲  

若耶谿傍采莲女笑隔荷花共人语日照新妆水底明风飘香袂【`一作袖`】空中举岸上谁家逰冶郎三三五五暎垂杨紫骝嘶入落花去见此踟蹰空断肠  

临江王节士歌  

洞庭白波木叶稀燕鸿始入吴云飞吴云寒燕鸿苦风号沙宿潇湘浦节士悲秋【`一作感`】泪如雨白日当天心照之可以事明主壮士愤雄风生安得倚天劒跨海斩长鲸  

司马将军歌【`以代陇上健儿陈安`】  

狂风吹古月窃弄章华台北落明星动光彩南征猛将如云雷手中电击【`一作曵`】倚天劒直斩长鲸海水开我见楼船壮心目颇似龙骧下三蜀扬兵习战张虎旗江中白浪如银屋身居玉帐临河魁紫髯若防冠崔嵬细栁开营揖天子始知防上为婴孩羌笛横吹阿亸廻向月楼中吹落梅将军自起舞长劒壮士呼声动九垓功成献凯见明主丹青画像麒麟台  

君道曲【`梁之雅歌有五篇今作一章`】  

大君若天覆广运无不至轩后爪牙尝先太山稽如心之使臂小白鸿翼于夷吾刘葛鱼水夲无二土校【`一作扶`】可成墙积徳为厚地  

结袜子  

燕南壮士吴门豪筑中置铅鱼隐刀感君恩重许君命太山一掷轻鸿毛  

结客少年场行  

紫燕黄金瞳啾啾【`一作棱棱`】揺緑鬉平明相驰逐结客洛门东少年学劒术凌轹白猨公珠袍曵锦带匕首插吴鸿由来万夫勇挟此生雄风托交从剧孟买醉入新丰笑尽一杯酒杀人都市中羞道易水寒从【`一作徒`】令日贯虹燕丹事不立虚没秦帝宫舞阳死灰人安可与成功  

长干行二首  

妾髪初覆额折花门前剧郎骑竹马来绕牀弄青梅同居长干里两小无嫌猜十四为君妇羞顔未尝【`一作尚不`】开低头向暗壁千唤不一廻十五始展睂愿同尘与灰常存抱柱信岂【`一作耻`】上望夫台十六君逺行瞿塘滪堆五月不可触猨声【`一作鸣`】天上哀门前迟【`一作旧`】行迹一一生緑【`一作苍`】苔苔深不能扫落叶秋风早八月胡蝶来【`一作黄`】双飞西园草感此伤妾心坐愁红顔老早晩下三巴预将书报家相迎不道逺直至长风沙  

忆妾【`一作昔`】深闺里烟尘不曽识嫁与长干人沙头风色五月南风兴思君下【`一作在`】巴陵八月西风起想君发扬子去来悲如何见少离别多湘潭防日到妾梦越风波昨夜狂风度吹折江头树淼淼暗无边行人在何防好乗浮云骢佳期兰渚东鸳鸯緑蒲上翡翠锦屏中自怜十五余顔色桃花红那作商人妇愁水复愁风【`此篇一作张潮黄庭坚作李益`】  

古朗月行  

小时不识月呼作白玉盘又疑瑶台镜飞在白【`一作青`】云端仙人垂两足桂树作【`一作何`】团团白兔药成问言与谁【`一作谁与`】餐蟾蜍蚀圎影大明夜已残羿昔落九乌天人清且安隂精此沦惑去去不足观忧来其如何凄【`一作恻`】怆摧心肝  

上之回  

三十六离宫楼台与天通阁道歩行月美人愁烟空恩疎宠不及桃李伤春风滛乐意何极金舆向回中万乗出黄道千旗扬彩虹前军细栁北后骑甘泉东岂问渭川老寜邀襄野童但慕【`一作秋暮`】瑶池宴归来乐未穷  

独不见  

白马谁家子黄龙边塞儿天山三丈雪岂是逺行时春蕙忽秋草莎鸡鸣西【`一作曲`】池风摧寒防【`一作梭`】响月入霜闺悲忆与君别年种桃齐蛾睂桃今百余尺花落成枯枝终然独不见流泪空自知  

白纻辞三首  

扬清歌【`一作音`】发皓齿北方佳人东隣子且【`一作旦`】吟白纻停渌水长袖拂面为君起寒云夜卷霜海空胡风吹天飘塞鸿玉顔满堂乐未终舘娃日落歌吹蒙【`一作中`】月寒江清夜沈沈美人一笑千黄金垂罗舞縠扬哀音郢中白雪且莫吟子夜吴歌动君心动君心冀君赏愿作天池双鸳鸯一朝飞去青云上  

吴刀剪防【`一作绮`】缝舞衣明妆丽服夺春晖扬睂转袖若雪飞倾城独立世所稀激楚结风醉忘归髙堂月落烛巳微玉钗挂缨君莫违  

鸣雁行  

胡雁鸣辞燕山昨发委羽朝度闗一一衔芦枝南飞散落天地间连行接翼徃复还客居烟波寄湘吴凌霜触雪毛体枯畏逢矰缴惊相呼闻虚坠良可吁君更弹射何为乎  

妾薄命  

汉帝宠【`一作重`】阿娇贮之黄金屋咳唾落九天随风生珠玉宠极爱还歇妬深情却踈长门一歩地不肯暂廻车雨落不上天水覆难再【`一作重难`】収君情与妾意各自东西流昔日芙蓉花今成断根草以色事他人能得防时好  

幽州胡马客歌  

幽州胡马客绿眼虎皮冠笑拂两只箭万人不可干弯弓若转月白雁落云端双双掉鞭行逰猎向楼兰出门不顾后报国死何难天骄五单于狼戾好凶残牛马散北海割鲜若虎餐虽居燕支山不道朔雪寒妇女马上笑顔如赪玉盘飜飞射鸟兽花月醉雕鞍旄头四光芒争战若蜂攒白刃洒赤血流沙为之丹名将古谁是疲兵良可叹何时天狼灭父子得闲安  

## 御定全唐诗卷一百六十四  

李白  

门有车马客行  

门有车马宾【`一作客`】金鞍曜朱轮谓从丹【`一作云`】霄落乃是故乡亲呼儿扫中堂坐客论悲辛对酒两不饮停觞泪盈巾叹我万里逰飘飘三十春空谈帝【`一作覇`】王略紫绶不挂身雄劒藏玉匣隂符生素尘廓落无所合流离湘水濵借问宗党间多为泉下人生苦百战役死托万鬼隣北风扬胡沙埋翳周与秦大运且如此苍穹寜匪仁恻怆竟何道存亡任大钧  

君子有所思行  

紫阁连终南青冥天倪色凭崖望咸阳宫阙罗北极万井惊画出九衢如直渭水银河清【`一作清银河`】横天流不息朝野盛文物衣冠何翕赩廏马散连山军容威絶域伊臯运元化卫霍输筋力歌钟乐未休【`一作休明`】荣去老还  

逼圎光过满缺太阳移中昃不散东海金何争西飞【`一作辉`】匿无作牛山悲恻怆泪沾臆  

东海有勇妇【`代闗中有贤女`】  

梁山感杞妻恸哭为之倾金石忽蹔开都由激深情东海有勇妇何惭苏子卿学劒越防子超然【`一作腾`】若流星捐躯报夫讐万死不顾生白刃耀素雪苍天感精诚十歩两躩【`一作跳`】跃三呼一交兵斩首掉国门蹴踏五藏行豁此伉俪愤粲然大义明北海李使【`一作府`】君飞章奏天庭舍罪警风俗流芳播沧瀛名【`一作志`】在列女籍竹帛已光荣淳于免诏狱汉主为缇萦津妾一櫂歌脱父于严刑十子若不肖不如一女英豫让斩空衣有心竟无成要离杀庆忌壮夫所素【`一作素所`】轻妻子亦何辜焚之买虚声岂如东海妇事立独扬名  

黄葛篇  

黄葛生洛溪黄花自绵羃青烟蔓长条缭绕防百尺闺人费素手采缉作絺绤缝为絶国衣逺寄日南客苍梧大火落暑服莫轻掷此物虽过时是妾手中迹  

白马篇  

龙马花雪毛金鞍五陵豪秋霜切玉劒落日明珠袍鬬鸡事万乗轩盖一何髙弓摧南山虎手接太行猱酒后竞风采三杯弄寳刀杀人如剪草剧孟同逰遨发愤去函谷从军向临洮叱咤万战场【`一作经百战`】匈奴尽奔逃【`一作波涛`】归来使酒气未肯拜【`一作下`】萧曹羞入原宪室荒滛【`一作径`】隐蓬蒿  

鳯吹笙曲【`一作鳯笙篇送别`】  

仙人十五爱吹笙学得昆丘彩鳯鸣始闻链气餐金液复道朝天赴玉京玉京迢迢防千里鳯笙去去无穷【`一作边`】已欲叹离声发绛唇更嗟别调流纎指此时惜别讵堪闻此地相看未忍分重吟真曲和清吹却奏仙歌响緑云緑云紫气向函闗访道应寻缑氏山莫学吹笙王子晋一遇浮丘断不还  

怨歌行【`长安见内人出嫁友人令余代为之`】  

十五入汉宫花顔笑春红君王选玉色侍寝金屏【`一作锦幈`】中荐枕娇夕月卷衣恋春【`一作香`】风寜知赵飞燕夺宠恨无穷沈忧能伤人緑鬓成霜蓬一朝不得意世事徒为空鹔鹴换美酒舞衣罢雕龙【`一作笼`】寒苦不忍言为君奏丝桐肠断弦亦絶悲心夜忡忡  

塞下曲六首  

五月天山雪无花只有寒笛中闻折栁春色未曾看暁战随金鼓宵眠抱玉鞍愿将腰下劒直为斩楼兰天兵下北荒胡马欲南饮横戈从百战直为衔恩甚握雪海上餐拂沙陇头寝何当破月氐然后方髙枕骏马似【`一作如`】风飚鸣鞭出渭桥弯弓辞汉月揷羽破天骄阵解星芒尽营空海雾消功成画麟阁独有霍嫖姚白马黄金塞云砂绕梦思那堪愁苦节逺忆边城儿萤飞秋窗满月度霜闺迟摧残梧桐叶萧飒沙棠枝无时独不见流泪空自知  

塞虏乗秋下天兵出汉家将军分虎竹战士卧龙沙边月随弓影胡霜拂劒花玉闗殊未入少妇莫长嗟烽火动沙漠连照甘泉云汉皇按劒起还召李将军兵【`一作杀`】气天上合鼓声陇底闻横行负勇气一战浄妖氛  

来日大难  

来日一身携粮负薪道长【`一作长鸣`】食尽苦口焦唇今日醉饱乐过千春仙人相存诱我逺学海淩三山陆憩五岳乗龙天飞目瞻两角授以仙【`一作神`】药金丹满握蟪蛄防恩深愧短促思填东海强衔一木道重天地轩师广成蝉翼九五以求长生下士大笑如苍蝇声  

塞上曲  

大汉无中防匈奴犯渭桥五原秋草绿胡马一何骄命将征西极横行隂山侧燕支落汉家妇女无华色转战渡黄河休兵乐事多萧条清万里瀚海寂无波  

玉阶怨  

玉阶生白露夜久侵罗袜却下水晶帘玲珑望秋月  

襄阳曲四首  

襄阳行乐防歌舞白铜鞮江城回渌水花月使人迷山公醉酒时酩酊髙【`一作襄`】阳下头上白接防倒着还骑马  

岘山临汉江水緑沙如雪【`一作水色如霜雪`】上有堕泪碑青苔久磨灭  

且醉习家池莫看堕泪碑山公欲上马笑杀襄阳儿  

大堤曲  

汉水临【`一作横`】襄阳花开大堤暖佳期大堤下泪向南云满春风无复【`一作复无`】情吹我梦魂散不见眼中人天长音信断  

宫中行乐词八首【`奉诏作　明皇坐沈香亭意有所感欲得白为乐章召入而白已醉左右以水颒靣稍解援笔成文婉丽精切`】  

小小生金屋盈盈在紫微山花插寳髻石竹绣罗衣毎出【`一作上`】深宫里常随歩辇归只愁歌舞散【`一作罢`】化作防云飞  

栁色黄金嫩梨花白雪香玉楼巢【`一作闗`】翡翠金【`一作珠`】殿鎻鸳鸯选妓随雕【`一作朝`】辇徴歌出洞房宫中谁第一飞燕在昭阳  

卢橘为秦树蒲萄出汉宫烟花宜落日丝管醉春风笛奏龙吟水箫鸣鳯下空君王多乐事还与万方同【`一作何必向回中`】  

玉树【`一作殿`】春归日【`一作好`】金宫乐事多后庭朝未入轻辇夜相过笑出花间语娇来竹【`一作烛`】下歌莫教明月去留着醉嫦娥  

绣户香风暖纱窗曙色新宫花争笑日池草暗生春緑树闻歌鸟青楼见舞人昭阳桃李月罗绮自【`一作坐`】相亲今日明光里还须结伴逰春风开紫殿天乐下朱楼艳舞全知巧娇歌半欲羞更怜花月夜宫女笑藏钩寒雪梅中尽春风栁上归宫莺娇欲醉檐燕语还飞迟日明歌席新花艳舞衣晩来移防仗行乐泥光辉水緑南薫殿花红北阙楼莺歌闻太液鳯吹绕瀛洲素女鸣珠佩天人弄防毬今朝风日好宜入未央逰清平调词三首【`天寳中白供奉翰林禁中初重木芍药得四夲红紫浅红通白者移植于兴庆池东沈香亭防花开上乗照夜白太真妃以歩辇从诏选梨园中弟子尤者得乐一十六色李年以歌擅一时手捧檀板押众乐前欲歌之上曰赏名花对妃子焉用旧乐词遂命年持金花牋宣赐李白立进清平调三章白承诏宿酲未解因援笔赋之年歌之太真持颇梨七寳杯酌西凉州蒲萄酒笑领歌词意甚厚上因调玉笛以倚曲每曲徧将换则迟其声以媚之太真饮罢敛绣巾重拜上自是顾李翰林尤异于诸学士`】  

云想衣裳花想容春风拂槛露华浓若非羣玉山头见防向瑶台月下逢  

一枝秾【`一作红`】艳露凝香云雨巫山枉断肠借问汉宫谁得似可怜飞燕倚新妆  

名花倾国两相欢长得君王带笑看解释春风无限恨沈香亭北倚防干  

入朝曲【`一作鼔吹入朝曲`】  

金陵控海浦渌水带吴京铙歌列骑吹飒防引公卿槌钟速严妆伐鼔启重城天子凭玉几【`一作案`】劒履若云行日出照万户簮裾烂明星朝罢沭浴闲遨逰阆风亭济济双阙下欢娱乐恩荣  

秦女休行【`魏协律都尉左延年所作今拟之`】  

西门秦氏女秀色如琼花手挥白杨刀【`一作刃`】清昼杀讐家罗袖洒赤血英气【`一作声`】凌紫霞直上西山去闗吏相邀遮壻为燕国王身被诏狱加犯刑若履虎不畏落爪牙素颈未及断摧睂伏泥沙金鸡忽放赦大辟得寛賖何慙聂政姊万古共惊嗟  

秦女卷衣  

天子居未央妾侍【`一作来`】卷衣裳顾无紫宫宠敢拂黄金牀水至亦不去熊来尚可当微身奉【`一作捧`】日月飘若萤之【`一作火`】光愿君采葑菲无以下体妨  

东武吟【`一作出东门后书怀留别翰林诸公又作还山留别金门知已`】  

好古笑流俗素闻贤达风方希佐明主长揖辞成功白日在髙天廻光烛微躬恭承鳯凰诏歘起云萝中清切紫霄【`一作垣`】迥优防丹禁通君王赐顔色声价凌烟虹乗舆拥翠盖扈从金城东寳马丽絶防锦衣入新丰依【`一作倚`】岩望松雪对酒鸣丝桐因学扬子云献赋甘泉宫天书美片善清芬播无穷归来入【`一作向`】咸阳谈笑皆王公【`一夲无此二句`】一朝去金马飘落成飞蓬宾客【`一作友`】日疎散玉樽亦已空【`一作日成空`】才力犹可倚【`一作恃`】不慙世上雄闲作东武吟曲尽情未终书此谢知已吾寻黄绮翁【`一作扁舟寻钓翁`】  

邯郸才人嫁为厮飬卒妇  

妾夲崇【`一作丛`】台女扬蛾入丹阙自倚顔如花寜知有凋歇一辞玉阶下去若朝云没毎忆邯郸城深宫梦秋月君王不可见惆怅至明发  

出自蓟北门行  

虏阵横北荒胡星耀精芒羽书速惊电烽火昼连光虎竹救边急戎车森已行明主不安席按劒心飞扬推毂出猛将连旗登战场兵威冲絶幕杀气凌穹苍列卒【`一作阵`】赤山下开营紫塞傍孟冬【`一作秋`】风沙旌旗飒凋伤画角悲海月征衣卷天霜挥刃斩楼兰弯弓射贤【`一作訾`】王单于一平荡种落自奔亡収功报天子行歌【`一作歌舞`】归咸阳  

洛阳陌  

白玉谁家郎回车渡天津看花东陌上惊动洛阳人  

北上行  

北上何所苦北上縁太行磴道盘且峻巉岩凌穹苍马足蹶侧石车轮摧髙冈沙尘接幽州烽火连朔方杀气毒劒防严风裂衣裳奔鲸夹黄河凿齿屯洛阳前行无归日返顾思旧乡惨戚氷雪里悲号絶中肠尺布不掩体皮肤剧枯桑汲水涧谷阻采薪陇坂长猛虎又掉尾磨牙皓秋霜草木不可餐饥饮零露浆叹此北上苦停骖为之伤何日王道平开顔覩天光  

短歌行  

白日何短短百年苦易满苍穹浩茫茫万刼太极长麻姑垂两鬓一半已成霜天公见玉女大笑亿千场吾欲揽六龙廻车挂扶桑北斗酌美酒劝龙各一觞富贵非所愿与【`一作为`】人驻顔【`一作頽一作流`】光  

空城雀  

嗷嗷空城雀身计何戚促本与鹪鹩羣不随鳯凰族提擕四黄口饮乳未尝足食君糠粃余尝恐乌鸢逐【`一作啄`】耻渉太行险羞营覆车粟天命有定端守分絶所欲  

## 御定全唐诗卷一百六十五  

李白  

发白马  

将军发白马旌节度黄河箫鼔聒川岳沧溟涌涛【`一作洪`】波武安有振瓦易水无寒歌铁骑若雪山饮流涸滹沱扬兵猎月窟转战畧朝那倚劒登燕然边烽列嵯峨萧条万里外耕作五原多一扫清大漠包虎戢金戈  

陌上桑  

美女渭桥东【`一作缃绮衣`】春还事蚕作五马如飞龙【`一作花`】青丝结金络不知谁家子调笑来相谑妾夲秦罗敷玉顔艳名都緑条暎素手采桑向城隅使君且不顾况复论秋胡寒螀爱碧草鸣鳯栖青梧托心自有防但怪傍人愚徒令白日暮髙驾空踟蹰  

枯鱼过河泣  

白龙改常服偶被豫且制谁使尔为鱼徒劳诉天帝作  

书报鲸鲵勿恃风涛势涛落归泥沙翻遭蝼蚁噬万乗慎出入柏人以为识【`一作诫`】  

丁督【`一作都`】防歌  

云阳上征去两岸饶商贾吴牛喘月时拖船一何苦水浊不可饮壶浆半成土一唱督【`一作都`】防歌心摧泪如雨万人凿盘石无由达江浒君看石芒砀掩泪悲千古  

相逢行  

朝骑五花马谒帝出银台秀色谁家子云车【`一作中`】珠箔开金鞭遥指防玉勒近迟回夹毂相借问疑【`一作知`】从天上来蹙【`一作邀`】入青绮门当歌共衔杯【`一作娇羞初解佩语笑共衔杯`】衔杯暎歌扇似月云中见相见不得【`一作相`】亲不如不相见相见情已【`一作已情`】深未语可知心胡为守空闺孤眠愁锦衾锦衾与罗帏纒绵防有时春风正澹荡暮雨来何迟愿因三青鸟更报长相思光防不待人须防发成丝当年失行乐老去徒伤悲持此道宻意毋令旷佳期【`一夲长相思下无此六句`】  

千里思  

李陵没胡沙苏武还汉家迢迢五原闗朔雪乱边花【`一作愁见雪如花`】一去隔絶国思归但长嗟鸿雁向西北因【`一作飞`】书报天涯  

树中草  

鸟衔野田草误入枯桑里客土植危根逢春犹不死草木虽无情因依尚可生如何同枝叶各自有枯荣  

君马黄  

君马黄我马白马色虽不同人心夲无隔共作逰冶盘双行洛阳陌长劒既照曜髙冠何赩赫各有千金裘俱为五侯客猛虎落防穽壮夫时屈厄相知在急难独好亦【`一作知`】何益  

拟古  

融融白玉辉暎我青蛾睂寳镜似空水落花如风吹出门望帝子荡漾不可期安得黄鹤羽一报佳人知  

折杨栁  

垂杨拂緑水揺艳【`一作艳裔`】东风年花明玉闗雪叶暖金牕烟美人结长想【`一作恨`】对此【`一作相对`】心凄然攀条折春色逺寄龙庭前【`一作沙边`】  

少年子  

青云年少【`一作少年`】子挟弹章台左鞍马四边开突如流星过金丸落飞鸟夜入琼楼卧夷齐是何人独守西山饿  

紫骝马  

紫骝行且嘶双翻碧玉蹄临流不肯渡似惜锦障泥白雪闗山【`一作城`】逺黄云海戍【`一作树`】迷挥鞭万里去安得念【`一作恋`】春闺  

少年行二首  

击筑饮美酒劒歌易水湄经过燕太子结托并州儿少年负壮气奋烈自有时因击【`一作声`】鲁句践争博勿相欺五陵年少金市东银鞍白马度春风落花踏尽逰何防笑入胡姬酒肆中  

白鼻騧  

银鞍白鼻騧緑地障泥锦细雨春风花落时【`一作春风细雨落花时`】挥鞭直【`一作且`】就胡姬饮  

豫章行  

胡风吹代马【`一作燕人攒赤羽`】北拥鲁阳闗吴兵照海雪西讨何时还半渡上辽津黄云惨无顔老母与子别呼天野草间白马【`一作百鸟`】绕旌旗悲鸣相追攀白杨秋月苦早落豫章山本为休明人斩虏素不闲岂惜战鬬死为君扫凶顽精感石没羽岂云惮险艰楼船若鲸飞波荡落星湾此曲不可奏三军鬓成斑  

沭浴子  

沭芳莫弹冠浴兰莫振衣防世忌太洁至【`一作志`】人贵藏晖沧浪有钓叟吾与尔同归  

髙句骊  

金花折风防白马小迟回翩翩舞广袖似鸟海东来  

舍利弗  

金绳界寳地珍木防瑶池云间妙音奏天际法蠡吹  

静夜思  

牀前看月光疑是地上霜举头望山月低头思故乡  

渌水曲  

渌水明秋月【`一作日`】南湖采白苹荷花娇欲语愁杀荡舟人  

鳯凰曲  

嬴女吹玉箫吟弄天上春青鸾不独去更有携手人影灭彩云断遗声落西秦  

鳯台曲  

尝闻秦帝女传得鳯凰声是日逢仙子当时别有情人吹防箫去天借緑云迎曲【`一作心`】在身不返空余弄玉名  

从军行  

从军玉门道逐虏金微山笛奏梅花曲刀开明月环鼓声鸣海上兵气拥云间愿斩单于首长驱静铁闗  

秋思  

春阳如昨日碧树鸣黄鹂芜然蕙草暮飒尔凉风吹天秋木叶下月冷莎鸡悲坐愁羣芳歇白露凋华滋  

春思  

燕草如碧丝秦桑低緑枝当君懐归日是妾断肠时春风不相识何事入罗帏  

秋思  

燕支【`一作阏氏`】黄叶落妾望自【`一作白`】登台海上【`一作月出`】碧云断单于【`一作蝉声`】秋色来胡兵沙塞合汉使玉闗回征客无归日空悲蕙草摧  

子夜吴歌【`一作子夜四时歌`】  

春歌  

秦地罗敷女采桑渌水边素手青条上红妆白日鲜蚕饥妾欲去五马莫留连  

夏歌  

镜湖三百里菡蓞发荷花五月西施采人看隘若耶回舟不待月归去越王家  

秋歌  

长安一片月万户衣声秋风吹不尽总是玉闗情何日平胡虏良人罢逺征  

冬歌  

明朝驿使发一夜絮征袍素手抽针冷那堪把剪刀裁缝寄逺道防日到临洮  

对酒行  

松子栖金华安期入蓬海此人古之仙羽化竟何在浮生速流电倐忽变光彩天地无凋换容顔有迁改对酒不肯饮含情欲谁待  

估客行【`一作乐`】  

海客乗天风将船逺行役譬如云中鸟一去无踪迹  

衣篇  

闺里佳人年十余嚬蛾对影恨离居忽逢江上春归燕衔得云中尺素书玉手开缄长叹息狂【`一作征`】夫犹戍交河北万里交河水北流愿为双燕泛中洲君边云拥青丝骑妾防苔生红粉楼楼上春风日将歇谁能揽镜看愁发晓吹贠管随落花夜戎衣向明月明月髙髙刻漏长真珠帘箔掩兰堂横垂寳幄同心结半拂琼筵苏合香琼筵寳幄连枝锦灯烛荧荧照孤寝有便慿将金剪刀为君留下相思枕摘尽庭兰不见君红巾拭泪生氤氲明年若更征边塞愿作阳台一段云  

少年行【`此诗严粲云是伪作`】  

君不见淮南少年防侠客白日毬猎夜拥掷呼卢百万终不惜报讐千里如咫尺少年防侠好经过浑身装束皆绮罗蕙兰相随喧妓女风光去防满笙歌骄矜自言不可有侠士堂中养来久好鞍好马乞与人十千五千旋沽酒赤心用尽为知已黄金不惜栽桃李桃李栽来防度春一回花落一回新府县尽为门下客王侯皆是平交人男儿百年且乐命何须徇【`一作读`】书受贫病男儿百年且荣身何须徇节甘风尘衣冠半是征战士穷儒浪作林泉民遮莫枝根长百丈不如当代多还徃遮莫姻亲连帝城不如当身自簮缨看取富贵眼前者何用悠悠身后名  

长歌行  

桃李待【`一作得`】日开荣华照当年东风动百物草木尽欲言枯枝无丑叶涸水吐清泉大力运天地羲和无停鞭功名不早着竹帛将何宣桃李务青春谁能贯白日富贵与神仙蹉跎成两失金石犹销铄风霜无久质畏落日月后强欢【`一作饮`】歌与酒秋霜不惜人倐忽侵蒲栁  

长相思  

日色已尽花含烟月明欲素愁不眠赵瑟初停鳯凰柱蜀琴欲奏鸳鸯此曲有意无人传愿随春风寄燕然忆君迢迢隔青天昔日【`一作时`】横波目今成流泪泉不信妾肠断归来看取明镜前  

美人在时花满堂美人去后空【`一作花`】余【`一作余空`】牀牀中绣被卷不寝【`一作更不卷`】至今三载犹闻香【`一作闻余香`】香亦竟不灭人亦竟不来相思黄叶落【`一作尽`】白露防【`一作湿`】青苔【`此篇一作寄逺`】  

猛虎行【`此诗萧士赟云是伪作`】  

朝作猛虎行暮作猛虎吟肠断非闗陇头水泪下不为雍门琴旌旗【`一作旍旌`】缤纷两河道战鼓惊山欲颠【`一作倾`】倒秦人半作燕地囚胡马翻衔洛阳草一输一失闗下兵朝降夕叛幽蓟城巨鼇未斩海水动鱼龙奔走安得寜颇似楚汉时翻覆无定止朝过博浪沙暮入淮隂市张良未遇韩信贫刘顷存亡在两臣蹔到下邳受兵略来投漂母作主人贤哲栖栖古如此今时亦弃青云士有防不敢犯龙鳞窜身南国避胡尘寳书玉【`一作长`】劒挂髙阁金鞍骏马散故人昨日方为宣城客掣铃交通二千石有时六博快壮心绕牀三匝呼一掷楚人毎道张旭竒心藏风云世莫知三吴邦伯皆【`一作多`】顾盻四海雄侠两追随【`一作皆相推`】萧曹曽作沛中吏攀龙附鳯当有时溧阳酒楼三月春杨花茫茫【`一作漠漠`】愁杀人胡雏【`一作人`】緑眼吹玉笛吴歌白纻飞梁尘丈夫相见【`一作到防`】且为乐槌牛檛鼔防众賔我从此去钓东海得鱼笑寄情相亲  

去妇词【`一作顾况诗`】  

古来有弃妇弃妇有归防今日妾辞君辞君遣何去夲家零落尽恸哭来时路忆昔未嫁君闻君却周旋绮罗锦绣段有赠黄金千十五许嫁君二十移所天自从结髪日未防离君缅山川家家尽欢喜孤妾长自怜幽闺多怨思盛色无十年相思若循环枕席生流泉流泉咽不扫独梦闗山道及此见君归君归妾已老物情恶衰贱新宠方妍好掩泪出故房伤心剧秋草自妾为君妻君东妾在西罗帏到晓恨玉貎一生啼自从离别久不觉尘埃厚尝嫌玳瑁孤犹羡鸳鸯偶岁华逐霜霰贱妾何能久寒沼落芙蓉秋风散杨栁以比顦顇顔空持旧物还余生欲何寄谁肯相牵攀君恩既断絶相见何年月悔倾连理杯虚作同心结女萝附青松贵欲相依投浮萍失緑水教作若为流不叹君弃妾自叹妾缘业忆昔初嫁君小姑才倚牀今日妾辞君小姑如妾长回头语小姑莫嫁如兄夫  

## 御定全唐诗卷一百六十六  

李白  

襄阳歌  

落日欲没岘山西倒着接防花下迷襄阳小儿齐拍手栏街争唱白铜鞮傍人借问笑何事笑杀山翁【`一作公`】醉似泥鸬鷀杓鹦鹉杯百年三万六千日一日须倾三百杯遥看汉水鸭头緑恰似葡萄初酦【`一作拨`】醅此江若变作春酒垒麴便筑糟丘台千金骏马换小【`一作少`】妾笑【`一作醉`】坐雕鞍歌落梅车傍侧挂一壶酒鳯笙龙管行相催咸阳市中叹黄犬何如月下倾金罍君不见晋朝羊公一片石头【`一作龙`】剥落生莓苔泪亦不能为之堕心亦不能为之哀【`一夲此下有谁能忧彼身后事金凫银鸭塟死灰二句`】清风朗【`一作明`】月不用一钱买玉山自倒非人推舒州杓力士铛李白与尔同死生襄王云雨今安在江水东流猨夜声  

南都行  

南都信佳丽武阙横西闗白水真人居万商罗鄽阛髙楼对紫陌甲第连青山此地多英豪邈然不可攀陶朱与五羖名播天壤间丽华秀玉色汉女娇朱顔清歌遏流云艳舞有余闲遨逰盛宛洛冠盖随风还走马红阳城呼鹰白河湾谁识卧龙客长吟愁鬓斑  

江上吟  

木兰之枻沙棠舟玉箫金管坐两头美酒尊中置千斛载妓随波任去留仙人有待乗黄鹤海客无心随白鸥屈平词赋悬日月楚王台榭空山丘兴酣落笔揺五岳诗成笑傲凌沧洲功名富贵若长在汉水亦应西北流侍从宜春苑奉诏赋龙池栁色初青听新莺百啭歌  

东风已緑瀛洲草紫殿红楼觉春好池南栁色半青青萦烟嫋娜拂绮城垂丝百尺挂雕楹上有好鸟相和鸣间闗早得春风情春风卷入碧云去千门万户皆春声是时君王在镐京五云垂晖耀紫清仗出金宫随日转天回玉辇绕花行始向蓬莱看舞鹤还过茝若听新莺新莺飞绕上林苑愿入箫韶杂鳯笙  

玉壶吟  

烈士击玉壶壮心惜暮年三杯拂劒舞秋月忽然髙咏涕泗涟鳯凰初下紫泥诏谒帝称觞登御筵揄扬九重万乗主谑浪赤墀青琐贤朝天数换飞龙马勅赐瑚白玉鞭世人不识东方朔大隐金门是谪仙西施宜笑复宜嚬丑女效之徒累身君王虽爱蛾睂好无奈宫中妬杀人  

豳歌行上新平长史兄粲  

豳谷稍稍振庭柯泾水浩浩扬湍波哀鸿酸嘶暮声急愁云苍惨寒气多忆昨去家此为客荷花初红栁条碧中宵出饮三百杯明朝归揖二千石寜知流寓变光辉胡霜萧飒绕客衣寒灰寂寞慿谁暖落叶飘扬何防归吾兄行乐穷曛旭满堂有美顔如玉赵女长歌入防云燕姬醉舞娇红烛狐裘兽炭酌流霞壮士悲吟寜见嗟前荣后枯相翻覆何惜余光及棣华  

西岳云台歌送丹丘子  

西岳峥嵘何壮哉黄河如丝天际来黄河万里触山动盘涡毂转秦地雷荣光休气纷五彩千年一清圣人在巨灵咆哮擘两山洪波喷箭【`一作流`】射东海三峯却立如欲摧翠厓丹谷髙掌开白帝金精运元气石作莲花云作台云台阁道连窈中有不死丹丘生明星玉女僃洒扫麻姑搔背指爪轻我皇手把天地户丹丘谈天与天语九重出入生光辉东来蓬莱复西归玉浆傥恵故人饮骑二茅龙上天飞  

元丹丘歌  

元丹丘爱神仙朝饮颍川之清流暮还嵩岑之紫烟三十六峰长周旋长周旋蹑星虹身骑飞龙耳生风横河跨海与天通我知尔逰心无穷  

扶风豪士歌  

洛阳三月飞胡沙洛阳城中人怨嗟天津流水波赤血白骨相撑如乱麻我亦东奔向吴国浮云四塞道路賖东方日出啼早鸦城门人开扫落花梧桐杨栁拂金井来醉扶风豪士家扶风豪士天下竒意气相倾山可移作人不倚将军势饮酒岂顾尚书期雕盘绮食防众客吴歌赵舞香风吹原尝春陵六国时开心写意君所知堂中各有三千士明日报恩知是谁抚长剑一扬睂清水白石何离离脱吾防向君笑饮君酒为君吟张良未逐赤松去桥边黄石知我心  

同族弟金城尉叔卿烛照山水壁画歌  

髙堂粉壁圗蓬瀛烛前一见沧洲清洪波汹涌山峥嵘皎若丹丘隔海望赤城光中乍喜岚气灭谓逢山隂晴后雪廻溪碧流寂无喧又如秦人月下窥花源了然不觉清心魂只将叠嶂鸣秋猨与君对此欢未歇放歌行吟达明发却顾海客扬云帆便欲因之向溟渤  

白毫子歌  

淮南小山白毫子乃在淮南小山里夜卧松下云【`一作雪`】朝餐石中髄小山连緜向江开碧峰巉岩緑水廻余配白毫子独酌流霞杯拂花防琴坐青苔緑萝树下春风来南窗萧飒松声起慿厓一听清心耳可得见未得亲八公携手五云去空余桂树愁杀人  

梁园吟  

我浮黄云【`一作河`】去京阙挂席欲进波连山天长水濶厌逺渉访古始及平台间平台为客忧思多对酒遂作梁园歌却忆蓬池阮公咏因吟渌水扬洪波洪波浩荡迷旧国路逺西归安可得人生达命岂暇愁且饮美酒登髙楼平头奴子揺大扇五月不热疑清秋玉盘杨梅为君设吴盐如花皎白雪持盐把酒但饮之莫学夷齐事髙洁【`一作何用孤髙比云月`】昔人豪贵信陵君今人耕种信陵坟荒城虚照碧山月古木尽入苍梧云梁王宫阙今安在枚马先归不相待舞影歌声散緑池空余汴水东流海沈吟此事泪满衣黄金买醉未能归连呼五白行六博分曹赌酒酣驰辉歌且謡意方逺东山髙卧时起来欲济苍生未应晩  

鸣臯歌送岑徴君【`时梁园三尺雪在清泠池作`】  

若有人兮思鸣臯阻积雪兮心烦劳洪河凌竞不可以径度氷龙鳞兮难容舠邈仙山之峻极兮闻天籁之嘈嘈霜厓缟皓以合沓兮若长风扇海涌沧溟之波涛猨緑罴舔【`同餂`】舕【`同演`】崟岌危柯振石骇胆栗魄羣呼而相号峯峥嵘以路絶挂星辰于岩防送君之归兮动鸣臯之新作交鼔吹兮弹丝觞清泠之池阁君不行兮何待若反顾之黄鹤扫梁园之羣英振大雅于东洛巾征轩兮歴阻折寻幽居兮越巘防盘白石兮坐素月琴松风兮寂万壑望不见兮心氛氲萝兮霰纷纷水横洞以下渌波小声而上闻虎啸谷而生风龙藏溪而吐云寡鹤清唳饥鼯嚬呻防独防此幽黙兮愀空山而愁人鸡聚族以争食鳯孤飞而无隣蝘蜓嘲龙鱼目混珍嫫母衣锦西施负薪若使巢由桎梏于轩冕兮亦奚异乎防龙防于风尘哭何苦而救楚笑何夸而却秦吾诚不能学二子沽名矫节以耀世兮固将弃天地而遗身白鸥兮飞来长与君兮相亲  

鸣臯歌奉饯从翁清归五厓山居【`河南府陆浑县有鸣臯山`】  

忆昨鸣臯梦里还手防素月清潭间觉时枕席非碧山侧身西望阻秦闗麒麟阁上春还早著书却忆伊阳好青松来风吹古【`一作石`】道緑萝飞花覆烟草我家仙翁【`一作公`】爱清真才雄草圣凌古人欲卧鸣臯絶世尘鸣臯微茫在何防五厓峡【`一作谿`】水横樵路身披翠云裘袖拂紫烟去去时应过嵩少间相思为折三花树  

劳劳亭歌【`在江寜县南十五里古送别之所一名临沧观`】  

金陵劳劳送客堂蔓草离离生道傍古情不尽东流水此地悲风愁白杨我乗素舸同康乐朗咏清川飞夜霜昔闻牛渚吟五章今来何谢袁家郎苦竹寒声动秋月独宿空帘归梦长  

横江词六首  

人道【`一作言`】横江好侬道横江恶一风三日【`一作一月`】吹倒山【`一作猛风吹倒天门山`】白浪髙于瓦官阁  

海潮南去过浔阳牛渚由来险马当横江欲渡风波恶一水牵愁万里长  

横江西望阻西秦汉【`一作楚`】水东连【`一作流`】杨子津白浪如山那可渡狂风愁杀峭帆人  

海神来【`一作东`】过恶风廻浪打天门石壁开浙江八月何如此涛似连山喷雪来  

横江馆前津吏迎向余东指海云生郎今欲渡缘何事如此风波不可行  

月【`一作日`】晕天风雾不开海鲸东蹙百川廻惊波一起三山动公无渡河归去来  

金陵城西楼月下吟  

金陵夜寂凉风发独上髙楼望吴越白云暎水揺空城白露垂珠滴秋月月下沈吟久不归古来相接眼中稀解道澄江浄如练令人长忆谢晖  

东山吟【`土山去江寜城二十五里晋谢安携妓之所　一作醉过谢安东山作东山吟`】  

携妓东土山【`一作东山去`】怅然悲谢安我妓今朝如花月他妓古坟荒草寒白鸡梦后三百岁洒酒浇君同所欢酣来自作青海舞秋风吹落紫绮冠彼亦一时此亦一时浩浩洪流之咏何必竒  

僧伽歌  

真僧法号号僧伽有时与我论三车问言诵咒防千徧口道恒河沙复沙此僧夲住南天竺为法头陀来此国戒得长天秋月明心如世上青莲色意清浄貎棱棱亦不减亦不增瓶里千年铁柱【`一作舍利`】骨手中万岁胡孙藤嗟予落魄江淮【`一作湖`】久罕遇真僧説空有一言懴尽波罗夷再礼浑除犯轻垢  

白云歌送刘十六归山  

楚山秦山皆白云白云防防长随君长随君君入楚山里云亦随君渡湘水湘水上女萝衣白云堪卧君早归【`一作白云歌送友人云楚山秦山皆白云白云防防长随君君今还入楚山里云亦随君渡湘水水上女萝衣白云早卧早行君早起`】  

金陵歌送别范宣  

石头巉岩如虎踞凌波欲过沧江去钟山龙盘走势来秀色横分歴阳树四十余帝三百秋功名事迹随东流白马小儿谁家子泰清之岁来闗囚【`一作吹唇虎啸凤皇楼`】金陵昔时何壮哉席卷英豪天下来冠盖散为烟雾尽金舆玉座成寒灰扣劒悲吟空咄嗟梁陈白骨乱如麻天子龙沈防阳井谁歌玉树后庭花此地伤心不能道目下离离长春草送尔长江万里心他年来访南山老【`一作皓`】  

笑歌行【`以下二首苏轼云是伪作`】  

笑矣乎笑矣乎君不见曲如钩古人知尔封公侯君不见直如古人知尔死道边张仪所以只掉三寸舌苏秦所以不垦一顷田笑矣乎笑矣乎君不见沧浪老人歌一曲还道沧浪濯吾足平生不解谋此身虚作离骚遣人读笑矣乎笑矣乎赵有豫让楚屈平卖身买得千年名巢由洗耳有何益夷齐饿死终无成君爱身后名我爱眼前酒饮酒眼前乐虚名何防有男儿穷通当有时曲腰向君君不知猛虎不看几上肉洪鑪不铸囊中锥笑矣乎笑矣乎武子朱买臣扣角行歌背负薪今日逢君君不识岂得不如佯狂人  

悲歌行  

悲来乎悲来乎主人有酒且莫斟听我一曲悲来吟悲来不吟还不笑天下无人知我心君有数斗酒我有三尺琴琴鸣酒乐两相得一杯不啻千钧金悲来乎悲来乎天虽长地虽久金玉满堂应不守富贵百年能防何死生一度人皆有孤猨坐啼坟上月且须一尽杯中酒悲来乎悲来乎鳯皇不至河无圗微子去之箕子奴汉帝不忆李将军楚王放却屈大夫悲来乎悲来乎秦家李斯早追悔虚名拨向身之外范子何曽爱五湖功成名遂身自退剑是一夫用书能知姓名恵施不肯干万乗卜式未必穷一经还须黒头取方伯莫谩白首为儒生  

## 御定全唐诗卷一百六十七  

李白  

秋浦歌十七首  

秋浦长似秋萧条使人愁客愁不可度行上东大楼正西望长安下见江水流寄言向江水汝意忆侬不遥传一掬泪为我达扬州  

秋浦猨夜愁黄山堪白头清溪非陇水翻作断肠流欲去不得去薄逰成久逰何年是归日雨泪下孤舟秋浦锦驼鸟人间天上稀山鸡羞渌水不敢照毛衣两鬓入秋浦一朝飒已衰猨声催白髪长短尽成丝秋浦多白猨超腾若飞雪牵引条上儿饮弄水中月愁作秋浦客强看秋浦花山川如剡县风日似长沙醉上山公马寒歌戚牛空吟白石烂泪满黒貂裘秋浦千重岭水车岭防竒天倾欲堕石水拂寄生枝江祖一片石青天扫画屛题诗留万古緑字锦苔生  

千千石楠树万万女贞林山山白鹭满涧涧白猨吟君莫向秋浦猨声碎客心  

逻人【`一作义`】横鸟道江祖出鱼梁水急客舟【`一作行`】疾山花拂靣香  

水如一匹练此地即平天耐可乗明月看花上酒船渌水浄素月月明白鹭飞郎听采菱女一道夜歌归炉火照天地红星乱紫烟郎明月夜歌曲动寒川白髪三千丈缘愁似个长不知明镜里何防得秋霜秋浦田舍翁采鱼水中宿妻子张白鹇结罝暎深竹桃波【`一作陂`】一歩地了了语声闻闇与山僧别低头礼白云  

当涂赵炎少府粉圗山水歌  

峩睂髙出西极天罗浮直与南溟连名公绎思挥彩笔驱山走海置眼前满堂空翠如可扫赤城霞气苍梧烟洞庭潇湘意渺绵三江七泽情洄防惊涛汹涌向何防孤舟一去迷归年征帆不动亦不旋飘如随风落天边心揺目断兴难尽防时可到三山巅西峯峥嵘喷流泉横石蹙水波潺湲东厓合沓蔽轻雾深林杂树空芊绵此中昧失昼夜隐几寂听无鸣蝉长松之下列羽客对坐不语南昌仙南昌仙人赵夫子妙年歴落青云士讼庭无事罗众賔杳然如在丹青里五色粉圗安足珍真仙可以全吾身若待功成拂衣去武陵桃花笑杀人永王东廵歌十一首【`永王璘明皇子也天寳十五载安禄山反诏璘领山南岭南黔中江南四道节度使十一月璘至江陵募士得数万遂有窥江左意十二月引舟师东廵`】  

永王正月东出师天子遥分龙虎旗楼船一举风波静江汉翻为雁鹜池  

三川北虏乱如麻四海南奔似永嘉但用东山谢安石为君谈笑静胡沙  

雷鼔嘈嘈喧武昌云旗猎猎过浔阳秋毫不犯三吴恱春日遥看五色光  

龙蟠虎踞帝王州帝子金陵访古丘春风试暖昭阳殿明月还过鳷鹊楼  

二帝廵逰俱未廻五陵松栢使人哀诸侯不救河南地更喜贤王逺道来  

丹阳北固是吴闗画出楼台云水间千岩烽火连沧海两岸旌旗绕碧山  

王出三山按五湖楼船跨海次陪都战舰森森罗虎士征帆一一引龙驹  

长风挂席势难廻海动山倾古月摧君看帝子浮江日何似龙骧出峡来  

祖龙浮海不成桥汉武寻阳空射蛟我王楼舰轻秦汉却似文皇欲渡辽【`此首萧士赟云是伪作`】  

帝宠贤王入楚闗扫清江汉始应还初从云梦开朱邸更【`一作直`】取金陵作小山  

试借君王玉马鞭指挥戎虏坐琼筵南风一扫胡尘静西入长安到日边  

上皇西廵南京歌十首【`天寳十五载六月已亥禄山防京师七月庚辰次蜀郡八月癸已皇太子即皇帝位于灵武十二月丁未上皇天帝至自蜀郡大赦以蜀郡为南京`】  

胡尘轻拂建章台圣主西廵蜀道来劒壁门髙五千尺石为楼阁九天开  

九天开出一成都万户千门入画圗草树云山如锦绣秦川得及此间无  

华阳春树号【`一作似`】新丰行入新都若旧宫栁色未饶秦地緑花光不减上阳【`一作林`】红  

谁道君王行路难六龙西幸万人欢地转锦江成渭水天廻玉垒作长安  

万国同风共一时锦江何谢曲江池石镜更明天上月后宫亲【`一作新`】得照蛾睂  

濯锦清江万里流云帆龙舸下扬州北地虽夸上林苑南京还有散花楼  

锦水东流绕锦城星桥北挂象天星四海此中朝圣主峨睂山下列仙庭  

秦开蜀道置金牛汉水元通星汉流天子一行遗圣迹锦城长作帝王州  

水緑天青不起尘风光和暖胜三秦万国烟花随玉辇西来添作锦江春  

劒阁重闗蜀北门上皇归马若云屯少帝长安开紫极双悬日月照乾坤  

峩睂山月歌  

峩睂山月半轮秋影入平羌江水流夜发清溪向三峡思君不见下渝州  

峩睂山月歌送蜀僧晏入中京  

我在巴东三峡【`一作月`】时西看明月忆峩睂月出峩睂照沧海与人万里长相随黄鹤楼前月华白此中忽见峩睂客峩睂山月还送君风吹西到长安陌长安大道横九天峩睂山月照秦川黄金狮子乗髙座白玉麈尾谈重我似浮云殢吴越君逢圣主逰丹阙一振髙名满帝都归时还弄峩睂月  

赤壁歌送别  

二龙争战决雌雄赤壁楼船扫地空烈火张天照云海周瑜于此破曹公君去沧江望【`一作防`】澄碧鲸鲵唐突留余迹一一书来报故人我欲因之壮心魄  

江夏行  

忆昔娇小姿春心亦自持为言嫁夫壻得免长相思谁知嫁商贾令人却愁苦自从为夫妻何曽在乡土去年下扬州相送黄鹤楼眼看帆去逺心逐江水流只言期一载谁谓歴三秋使妾肠欲断恨君情悠悠东家西舍同时发北去南来不逾月未知行李逰何方作个音书能断絶适来徃南浦欲问西江船正见当垆女红妆二八年一种为人妻独自多悲凄对镜便垂泪逢人只欲啼不如轻薄儿旦暮长相随悔作商人妇青春长别离如今正好同懽乐君去容华谁得知  

怀仙歌  

一鹤东飞过沧海放心散漫知何在仙人浩歌望我来应攀玉树长相待尧舜之事不足惊自余嚣嚣直可轻巨鼇莫戴三山去我欲蓬莱顶上行  

玉真仙人词  

玉真之仙人时徃太华峰清晨鸣天鼔飚歘腾双龙防电不辍手行云夲无踪防时入少室王母应相逢  

清溪行【`一作宣州清溪`】  

清溪清我心水色异诸水借问新安江见底何如此人行明镜中鸟度屏风里向晩猩猩啼空悲逺逰子  

詶殷明佐见赠五云裘歌  

我吟谢朓诗上语朔风飒飒吹飞雨谢朓已没青山空后来继之有殷公粉圗珍裘五云色晔如晴天散彩虹文章彪炳光陆离应是素娥玉女之所为轻如松花落金粉浓似苔锦含碧滋逺山积翠横海岛残霞飞丹暎江草凝毫采掇花露【`一作雾`】容防年功成夺天造故人赠我我不违着令山水含清晖顿惊谢康乐诗兴生我衣襟前林壑敛暝色袖上云霞収夕霏羣仙长叹惊此物千厓万岭相萦郁身骑白鹿行飘飖手翳紫芝笑披拂相如不足夸鹔鹴王恭鹤氅安可方瑶台雪花数千防片片吹落春风香为君持此凌苍苍上朝三十六玉皇下窥夫子不可及矫首相思空断肠  

临路歌  

大鹏飞兮振八裔中天摧兮力不济余风激兮万世逰扶【`一作搏`】桑兮挂石【`一作左`】袂后人得之传此仲尼亡兮谁为出涕  

古意  

君为女萝草妾作兔丝花轻条不自引为逐春风斜百丈托逺松纒绵成一家谁言防靣【`一作合`】易各在青山厓女萝发馨香丝断人肠枝枝相紏结叶叶竞飘扬生子不知根因谁共芬芳中巢双翡翠上宿紫鸳鸯若识二草心海潮亦可量  

山鹧鸪词  

苦竹岭头秋月辉苦竹南枝鹧鸪飞嫁得燕山胡雁壻欲衔我向雁门归山鸡翟雉来相劝南禽多被北禽欺紫塞严霜如劒防苍梧欲巢难背违我今誓死不能去哀鸣惊呌泪沾衣  

歴阳壮士勤将军名思齐歌【`并序　以下二首萧士赟云是伪作`】  

歴阳壮士勤将军神力出于百夫则天太后召见竒之授逰击将军赐锦袍玉带朝野荣之后拜横南将军大臣慕义结十友即燕公张说馆陶公郭元振为首余壮之遂作诗  

太古歴阳郡化为洪川在江山犹郁盘龙虎秘光彩蓄泄数千载风云何霮防特生勤将军神力百夫倍  

草书歌行  

少年上人号怀素草书天下称独歩墨池飞出北溟鱼笔锋杀尽中山八月九月天气凉酒徒词客满髙堂牋麻素绢排数厢宣州石砚墨色光吾师醉后倚绳牀须防扫尽数千张飘风骤雨惊飒飒落花飞雪何茫茫起来向壁不停手一行数字大如斗怳怳如闻神鬼惊时时只见龙蛇走左盘右蹙如惊电状同楚汉相攻战湖南七郡凡防家家家屏障书题徧王逸少张伯英古来防许浪得名张颠老死不足数我师此义不师古古来万事贵天生何必要公孙大娘浑脱舞  

和卢侍御通塘曲  

君夸通塘好通塘胜耶溪迩塘在何处逺在寻阳西青萝嫋嫋挂烟树白鹇处处聚沙堤石门中断平湖出百丈金潭照云日何处沧浪垂钓翁鼔櫂渔歌趣非一相逢不相识出没绕通塘浦边清水明素足别有浣沙吴女郎行尽緑潭潭转幽疑是武陵春碧流秦人鸡犬桃花里将比通塘渠见羞通塘不忍别十去九迟回偶逢佳境心巳醉忽有一鸟从天来月出青山送行子四边苦竹秋声起长吟白雪望星河双垂两足扬素波梁鸿徳耀防稽日寜知此中乐事多  

## 御定全唐诗卷一百六十八  

李白  

赠孟浩然  

吾爱孟夫子风流天下闻红顔弃轩冕白首卧松云醉月频中圣迷花不事君髙山安可仰徒此揖清芬  

赠从兄襄阳少府皓  

结髪未识事所交尽豪雄却秦不受赏击晋【`一作救赵`】寜为功【`一夲此下有脱身白刃里杀人红尘中当朝揖髙义举世称英雄四句`】小节岂足言退耕舂陵东归来无产业生事如转蓬一朝乌裘敝百镒黄金空弹劒徒激昻出门悲路穷吾兄青云士然诺闻诸公所以陈片言片言贵情通棣华傥不接甘与秋草同  

淮海对雪赠传霭【`一作淮南对雪赠孟浩然`】  

朔雪落吴天从风渡溟渤海树成阳春江沙浩明月【`一夲此下有飘飖四荒外想像千花发瑶草生阶墀玉尘散庭阙四句`】兴从剡溪起思绕梁  

园发寄君郢中歌曲罢心断絶【`一夲此四句作剡溪兴空在郢路歌未歇寄君梁父吟曲尽心断絶`】  

赠徐安宜  

白田见楚老歌咏徐安宜制锦不择地操刀良在兹清风动百里恵化闻京师浮人若云归耕种满郊岐川光浄麦陇日色明桑枝讼息但长啸宾来或解頥青橙【`一作槐`】拂户牖白水流园池逰子滞安邑懐恩未忍辞翳君树桃李岁晩托深期  

赠任城卢主簿  

海鸟知天风窜身鲁门东临觞不能饮矫翼思凌空钟鼔不为乐烟霜谁与同归飞未忍去流泪谢鸳鸿  

早秋赠裵十七仲堪  

逺海动风色吹愁落天涯南星变大火热气余丹霞光不可廻六龙转天车荆人泣美玉鲁叟悲匏功业若梦里抚琴发长嗟裵生信英迈崛起多才华歴抵海岱豪结交鲁朱家复携两少女艳色惊荷葩【`一作花`】双歌入青云但惜白日斜穷溟出寳贝大泽饶龙蛇明主傥见収烟霞路非賖时命若不防归应链丹砂【`一作知飞万里道勿使岁寒嗟`】  

赠范金卿二首  

君子枉清盼不知东走迷离家来防月络纬鸣中闺桃李君不言攀花愿成蹊那能吐芳信恵好相招携我有结緑珍久藏浊水泥时人弃此物乃与燕珉齐摭拭欲赠之申睂路无梯辽东慙白豕楚客羞山鸡徒有献芹心终流泣玉啼祗应自索漠留舌示山妻  

范宰不买名歌对前楹为邦黙自化日觉氷壶清百里鸡犬静千庐机杼鸣浮人少荡析爱客多逢迎逰子覩嘉政因之听颂声  

赠瑕丘王少府  

皎皎鸾鳯姿飘飘神仙气梅生亦何事来作南昌尉清风佐鸣琴寂寞道为贵一见过所闻操持难与羣毫挥鲁邑讼目送瀛洲云我隐屠钓下尔当玉石分无由接髙论空此仰清芬  

东鲁见狄博通  

去年别我向何防有人传道逰江东谓言挂席度沧海却来应是无长风  

见京兆韦参军量移东阳二首  

潮水还归海流人却到吴相逢问愁苦泪尽日南珠闻说金华渡东连五百滩全胜若耶好莫道此行难猨啸千谿合松风五月寒他年一携手揺艇入新安  

赠丹阳横山周防士惟长  

周子横山隐开门临城隅连峯入户牖胜槩凌方壶时作白纻词放歌丹阳湖水色傲溟渤川光秀菰蒲当其得意时心与天壤俱闲云随舒卷安识身有无抱石耻献玉沈泉笑探珠羽化如可作相携上清都  

玉真公主别馆苦雨赠卫尉张卿二首  

秋【`一作愁`】坐金张馆繁隂昼不开空烟迷雨色萧飒望中来翳翳昬垫苦沈沈忧恨催清秋何以慰白酒盈吾杯吟咏思管乐此人巳成灰独酌聊自勉谁贵经纶才弹劒谢公子无鱼良可哀  

苦雨思白日浮云何由卷稷卨和天人隂阳乃【`一作仍`】骄蹇秋霖剧倒井昬雾横絶巘欲徃咫尺涂遂成山川限潨潨奔溜闻【`一作泻`】浩浩惊波转泥沙塞中途牛马不可辨饥从漂母食闲缀羽陵简园家逢秋蔬藜藿不满眼蟏蛸结思幽蟋蟀伤褊浅厨灶无青烟刀机生緑藓投筯觧鹔鹴换酒醉北堂丹徒布衣者慷慨未可量何时黄金盘一斛荐槟榔功成拂衣去揺曵沧洲傍  

赠韦袐书子春二首  

谷口郑子真躬耕在岩石髙名动京师天下皆籍籍斯人竟不起云卧从所适茍无济代心独善亦何益惟君家世者偃息逢休明谈天信浩荡说劒纷纵横谢公不徒然起来为苍生秘书何寂寂无乃覊豪英且复归碧山安能恋金阙旧宅樵渔地蓬蒿已应没却顾女几峯胡顔见云月  

徒为风尘苦一官已白须气同万里合访我来琼都披云覩青天扪虱话良圗留侯将绮里出防未云殊终与安社稷功成去五湖【`一夲二诗合作一首`】  

赠韦侍御黄裳二首  

太华生长松亭亭凌霜雪天与百尺髙岂为微颷折桃李卖阳艳路人行且迷春光扫【`一作拂`】地尽碧叶成黄泥愿君学长松慎勿作桃李受屈不改心然后知君子见君乗骢马知上太山【`一作行`】道此地果摧轮全身以为寳我如丰年玉弃置秋田草但朂冰壶心无为叹衰老  

赠薛校书  

我有吴越曲无人知此音姑苏成蔓草麋鹿空悲吟未夸观涛作空郁钓鼇心举手谢东海虚行归故林  

赠何七判官昌浩  

有时忽惆怅匡坐至夜分平明空啸咤思欲解世纷心随长风去吹散万里云羞作济南生九十诵古文不然拂劒起沙漠収竒勲老死阡陌间何因扬清芬夫子今管乐英才冠三军终与同出防岂将沮溺羣  

读诸葛武侯传书怀赠长安崔少府叔封昆季  

汉道昔云季羣雄方战争覇圗各未立割据资豪英赤伏起頽运卧龙得孔明当其南阳时陇畆躬自耕鱼水三顾合风云四海生武侯立岷蜀壮志吞咸京何人先见许但有崔州平余亦草间人颇怀拯物情晚途值子玉华髪同衰荣托意在经济结交为弟兄毋令管与鲍千载独知名  

赠郭将军  

将军少年出武威【`一作豪荡有英威`】入【`一作昔`】掌银台防紫微平明拂劒朝天去薄暮垂鞭醉酒归爱子临风吹玉笛美人向月舞罗衣畴昔雄豪如梦里相逢且欲醉春晖【`一作今日相逢俱失路何年防上防春晖`】  

驾去温泉后赠杨山人  

少年落魄楚汉间风尘萧瑟多苦颜自言管葛竟谁许长吁莫错还闭闗一朝君王垂拂拭剖心输丹雪胸臆忽防白日回防光直上青云生羽翼幸陪鸾辇出鸿都身骑飞龙天马驹王公大人借顔色金章紫绶来相趋当时结交何纷纷片言道合惟有君待吾尽节报明主然后相携卧白云  

温泉侍从归逢故人  

汉帝长杨苑夸胡羽猎归子云叨侍从献赋有光辉激赏揺天笔承恩赐御衣逢君奏明主他日共飜飞  

赠裵十四  

朝见裵叔则朗如行玉山黄河落天走东海万里写入胸怀间身骑白鼋不敢度金髙南山买君顾裵回六合无相知飘若浮云且西去  

赠崔侍郎  

黄河二【`一作三`】尺鲤本在孟津居防额不成龙归来伴凡鱼故人东海客一见借吹嘘风涛傥相见【`一作因`】更欲凌昆墟【`一本此下有何当赤车使再徃召相如二句`】  

述徳兼陈情上哥舒大夫  

天为国家孕英才森森矛防拥灵台浩荡深谋喷江海纵横逸气走风雷丈夫立身有如此一呼三军皆披靡卫青谩作大将军白起真成一竖子  

雪谗诗赠友人  

嗟予沈迷猖獗已久五十知非古人尝有立言补过庶存不朽包荒匿瑕蓄此顽丑月出致讥贻愧皓首感悟遂晩事徃日迁白璧何辜青蝇屡前羣轻折轴下沈黄泉众毛飞骨上凌青天萋斐暗成贝锦粲然泥沙聚埃珠玉不鲜洪焰烁山发自纎烟苍波荡日起于微防交乱四国播于八埏拾尘掇蜂疑圣猜贤哀哉悲夫谁察予之贞坚彼妇人之猖狂不如鹊之彊彊彼妇人之滛昏不如鹑之奔奔坦荡【`一作皎皎`】君子无恱簧言擢发续【`一作赎`】罪罪乃孔多倾海流恶恶无以过人生实难逢此织罗积毁销金沈忧作歌天未丧文其如余何妲已灭纣褒女惑周天维荡覆职此之由汉祖吕氏食其在傍秦皇太后毒亦滛荒防蝀作昏遂掩太阳万乗尚尔匹夫何伤辞殚意穷心切理直如或妄谈昊天是殛子野善听离娄至明神靡遁响鬼无逃形不我遐弃庶昭忠诚  

赠参寥子  

白鹤飞天书南荆访髙士五云在岘山果得参寥子肮脏辞故园昂藏入君门天子分玉帛百官接话言毫墨时洒落探有竒作著论穷天人千春秘麟阁长揖不受官拂衣归林峦余亦去金马藤萝同所欢相思在何防桂树青云端  

赠饶阳张司户燧  

朝饮苍梧泉夕栖碧海烟寜知鸾鳯意逺托椅桐前慕蔺岂曩古攀是当年愧非黄石老安识子房贤功业嗟落日容华弃徂川一语已道意三山期着鞭蹉跎人间世寥落壶中天独见逰物祖探元穷化先何当共携手相与排防筌  

赠清漳明府侄聿  

我李百万叶柯条布中州天开青云器日为苍生忧小邑且割鸡大刀伫烹牛雷声动四境恵与清漳流歌咏唐尧脱落隐簮组心和得天真风俗犹太古牛羊散阡陌夜寝不扄户问此何以然贤人宰吾土举邑树桃李垂隂亦流芬河堤绕緑水桑柘连青云赵女不冶容提笼昼成羣缲丝鸣机杼百里声相闻讼息鸟下堦髙卧披道帙蒲鞭挂檐枝示耻无扑抶琴清月当户人寂风入室长啸无一言陶然上皇逸白玉壶氷水壶中见底清清光洞毫髪皎洁照羣情赵北美佳政燕南播髙名过客览行謡因之诵徳声  

赠临洺县令皓弟【`时被讼停官`】  

陶令去彭泽茫然太古心大音自成曲但奏无琴钓水路非逺连鼇意何深终期龙伯国与尔相招寻  

赠郭季鹰  

河东郭有道于世若浮云盛徳无我位清光独暎君耻将鸡并食长与鳯为羣一击九千仞相期凌紫氛  

邺中赠王大【`一作邺中王大劝入髙鳯石门山幽居`】  

一身竟无托逺与孤蓬征千里失所依复将落叶并中途偶良朋问我将何行欲献济时防此心谁见明君王制六合海塞无交兵壮士伏草间沈忧乱纵横飘飘不得意昨发南都城紫燕枥下【`一作上`】嘶青萍匣中鸣投躯寄天下长啸寻豪英耻学琅琊人龙蟠事躬耕富贵吾自取建功及春荣我愿执尔手尔方达我情相知同一已岂惟弟与兑抱子防白云琴歌发清声临别意难尽各希存令名  

赠华州王司士  

淮水不絶涛澜髙盛徳未泯生英髦知君先负庙堂器今日还须赠寳刀  

赠卢徴君昆弟  

明主访贤逸云泉今已空二卢竟不起万乗髙其风河上喜相得壶中趣毎同沧州即此地观化逰无穷水落海上清【`一作青`】鼇背覩方蓬与君防倒防携手凌星虹  

赠新平少年  

韩信在淮隂少年相欺凌屈体若无骨壮心有所凭一遭龙顔君啸咤从此兴千金荅漂母万古共嗟称而我竟何为寒苦坐相仍长风入短袂两手如怀冰故友不相恤新交寜见矜摧残槛中虎覊绁韝上鹰何时腾风云搏击申所能  

赠崔侍郎【`一作御`】  

长劒一杯酒男儿方寸心洛阳因剧孟托宿话胸襟但仰山岳秀不知江海深长安复携手再顾重千金君乃輶轩【`一作轩辕`】佐予叨翰墨林髙风摧秀木虚弹落惊禽不取回舟兴而来命驾寻扶揺应借力桃李愿成隂笑吐张仪舌愁为庄舄吟谁怜明月夜肠断听秋砧  

走笔赠独孤驸马  

都尉朝天跃马归香风吹人花乱飞银鞍紫鞚照云日左顾右盻生光辉是时仆在金门里待诏公车谒天子长揖防垂国士恩壮心剖出酬知已一别蹉跎朝市间青云之交不可攀傥其公子重回顾何必侯嬴长抱闗  

赠嵩山焦链师【`并序`】  

嵩丘有神人焦链师者不知何许妇人也又云生于齐梁时其年貎可称五六十常胎息絶谷居少室庐逰行若飞倐忽万里世或传其入东海登蓬莱竟莫能测其徃也余访道少室尽登三十六峯闻风有寄洒翰遥赠  

二室凌青天三花含紫烟中有蓬海客宛疑麻姑仙道在喧莫染迹髙想巳绵时餐金鹅蘂【`一作蛾药`】屡读青【`一作古`】苔篇八极恣逰憩九垓长周旋下瓢酌颍水舞鹤来伊川还归空山上独拂秋霞眠萝月挂朝镜松风鸣夜潜光隐嵩岳链魄栖云幄霓裳【`一作衣`】何飘飖【`一作萎蕤`】鳯吹转緜邈愿同西王母下顾东方朔紫书傥可传铭骨誓相学  

口号赠徴君鸿【`此公时被徴`】  

陶令辞彭泽梁鸿入防稽我寻髙士传君与古人齐云卧留丹壑天书降紫泥不知杨伯起早晩向闗西  

上李邕  

大鹏一日同风起抟揺直上九万里假令风歇时下来犹能却沧溟水世人见我恒殊调闻余大言皆冷笑宣父犹能畏后生丈夫未可轻年少【`此首萧士赟云是伪作`】  

赠张公洲革处士  

列子居郑圃不将众庶分革侯遁南浦常恐楚人闻抱瓮灌秋蔬心闲逰天云毎将瓜田叟耕种汉水濆时登张公洲入兽不乱羣井无桔橰事门絶刺绣文长揖二千石逺辞百里君斯为真隐者吾党慕清芬  

## 御定全唐诗卷一百六十九  

李白  

秋日链药院镊白发赠元六兄林宗  

木落识岁秋瓶氷知天寒桂枝日已緑拂雪凌云端弱龄接光景矫翼攀鸿鸾投分三十载荣枯同所欢长吁望青云镊白坐相防秋顔入晓镜壮髪凋危冠穷与鲍生贾饥从漂母餐时来极天人道在岂吟叹乐毅方适赵苏秦初说韩卷舒固在我何事空摧残  

书情赠蔡舎人雄  

尝髙谢太傅【`一作甞闻谢安石`】擕妓东山门楚舞醉碧云吴歌断淸猿蹔因苍生起谈笑安黎元余亦爱此人丹霄冀飞飜遭逢圣明主敢进兴亡言【`一本此下有娥睂积谗妬鱼目嗤璵璠二句`】白璧竟何辜【`一作本无瑕`】青蝇遂成寃一朝去京国十载客梁园猛犬吠九闗杀人愤精魂皇穹雪寃枉白日开氛昏泰阶得防龙桃李满中原倒海索明月凌山采芳荪  

媿无横草功虚负雨露恩迹谢云台阁心随天马辕夫子王佐才而今复谁论层飇振六翮不日思腾骞我纵五湖櫂烟涛恣崩奔梦钓子陵湍英风【`一作芬`】缅犹存彼【`一作徒`】希客星隠弱植不足援千里一廻首万里一长歌黄鹤不复来清风愁柰何舟浮潇湘月山倒洞庭波投汨笑古人临濠得天和闲时田亩中搔背牧鸡鹅别离解相访应在武陵多  

忆襄阳旧游赠马少府巨  

昔为大堤客曾上山公楼开牕碧嶂满拂镜沧江流髙冠佩雄劒长揖韩荆州此地别夫子今来思旧游朱顔君未老白髪我先秋壮志恐蹉跎功名若云浮归心结逺梦落日悬春愁空思羊叔子堕泪岘山头【`一作何时共携手便醉岘山头`】  

对雪献从兄虞城宰  

昨夜梁园里弟寒兄不知庭前防玉树肠断忆连枝访道安陵遇盖还为余造真箓临别留赠  

清水见白石仙人识青童安陵盖夫子十岁与天通悬河与防言谈论安可穷能令二千石抚背惊神聪挥毫赠新诗髙价掩山东至今平原客感激慕清风学道北海仙传书蘂珠宫丹田了玉阙白日思云空为我草真箓天人慙妙工七元洞豁落八角辉星虹三灾荡璿玑蛟龙翼微躬举手谢天地虚无齐始终黄金满髙堂荅荷难克充下笑世上士沉魂北罗酆昔日万乗坟今成一科蓬赠言若可重实此防华嵩  

赠崔郎中宗之【`时谪官金陵`】  

胡雁拂海翼翺翔鸣素秋惊云辞沙朔飘荡迷河洲有如飞蓬人去逐万里游登髙望浮云彷佛如旧丘日从海傍没水向天邉流长啸倚孤劔目极心悠悠岁晏归去来富贵安可求仲尼七十说歴聘莫见收鲁连逃千金珪组岂可酬时哉茍不会草木为我俦希君同携手长往南山幽  

赠崔谘议  

绿骥本天马素非伏枥驹长嘶向清风倐忽凌九区何言西北至却走东南隅世道有飜覆前期难豫圗希君一翦拂犹可骋中衢  

赠升州王使君忠臣  

六代帝王国三吴佳丽城贤人当重寄天子借髙名巨海一邉静长江万里清应须救赵筞未肯弃侯嬴  

赠别从甥髙五  

鱼目髙泰山不如一璵璠贤甥即明月声价动天门能成吾宅相不减魏阳元自顾寡筹畧功名安所存五木思一掷如绳系竆猨枥中骏马空堂上醉人喧黄金乆已罄为报故交恩闻君陇西行使我惊心魂与尔共飘飖云天各飞飜江水流或卷此心难具论贫家【`一作居`】羞好客语拙觉辞繁三朝空错莫对饭【`一作饮`】却惭寃自笑我非夫生事多契阔蓄积万古愤向谁得开豁天地一浮云此身乃毫末忽见无端倪太虚可包括去去何足道临岐空复愁肝胆不楚越山河亦衾裯云龙若相从明主防见收成功解【`一作若`】相访溪【`一作緑`】水桃花流  

赠裵司马  

翡翠黄金缕绣成歌舞衣若无云间月谁可比光辉秀色一如此多为众女讥君防移昔爱失宠秋风归愁苦不窥隣泣上流黄机天寒素手冷夜长烛复微十日不满匹鬓蓬乱若丝犹是可怜人容华世中稀向君发皓齿顾我莫相违  

叙旧赠江阳宰陆调  

泰伯让天下仲雍扬波涛清风荡万古迹与星辰髙开吴食东溟陆氏世英髦多君秉古节岳立冠人曹风流少年时京洛事逰遨腰间延陵劔玉带明珠袍我昔鬬鸡徒连延五陵豪邀遮相组织呵吓来煎熬君开万丛人鞍马皆辟易告急清宪台脱余北门厄间宰江阳邑翦棘树兰芳城门何肃穆五月飞秋霜好鸟集珍木髙才列华堂时从府中归丝管俨成行但苦隔逺道无由共衔觞江北荷花开江南杨梅熟正好饮酒时懐贤在心目挂席拾海月乘风下长川多沽新丰醁满载剡溪船中途不遇人直到尔门前大笑同一醉取乐平生年【`一本作太伯让天下仲雍扬波涛清风荡万古迹与星辰髙开吴食东溟陆氏世英髦夫子特峻秀岳立冠人曹风流少年时京洛事逰遨骖驔红阳燕玉劒明珠袍一诺许他人千金双错刀满堂青云士望美期丹霄我昔北门厄摧如一枝蒿有虎挟鸡徒连延五陵豪邀遮来组织呵吓相煎熬君披万人丛脱我如貔牢此耻竟未刷且食绥山桃非天雨文章所祖托风骚苍蓬老壮髪长筞未逢遭别君防何时君无相思否鸣琴坐髙楼渌水浄牖政成闻雅颂人吏皆拱手投刃有余地廻车摄江阳错杂非易理先威挫豪强城门何肃穆五月飞秋霜好鸟集珍木髙才列华堂时从府中归丝管俨成行但苦隔逺道无由共衔觞江北荷花开江南杨梅鲜挂席拾海月乗风下长川多沽新丰醁满载剡溪船中途不遇人直到尔门前大笑同一醉取乐平生年`】  

赠从孙义兴宰铭  

天子思茂宰天枝得英才朗然清秋月独出映吴台落笔生绮绣操刀振风雷蠖屈虽百里鹏骞望三台退食无外事琴堂向山开緑水寂以闲白云有时来河阳富竒藻彭泽纵名杯所恨不见之犹如仰昭回元恶昔滔天疲人散幽草惊川无活鳞举邑罕遗老誓雪会稽耻将奔宛陵道亚相素所重投刃应桑林独坐伤激扬神融一开襟歌欣理和乐醉人心蠧政除害马倾巢有归禽壶浆君来聚舞共讴吟农人弃蓑笠蚕女堕缨簪欢笑相拜贺则知惠爱深【`亚相李公重之以能政中丞李公免罢以移官`】歴职吾所闻称贤尔为防化洽一邦上名驰三江外峻节贯云霄通方堪逺大能文变风俗好客留轩葢他日一来游因之严光濑  

草创大还赠桞官廸  

天地为槖籥周流行太易造化合元符交媾腾精魄自然成妙用孰知其指的罗络四季间绵微无一隙日月更出没双光岂云只姹女乗河车黄金充辕轭执枢相管辖摧伏伤羽翮朱鸟张炎威白虎守本宅相煎成苦老消铄凝津液髣髴明窗尘死灰同至寂【`一作铸`】冶入赤色十二周律厯赫然称大还与道本无隔白日可抚弄清都在咫尺北酆落死名南斗上生籍抑予是何者身在方士格才术信纵横世途自轻掷吾求仙弃俗君晓损胜益不向金阙逰思为玉皇客鸾车速风电龙骑无鞭策一举上九天相携同所适  

赠崔司户文昆季  

双珠出海底俱是连城珍明月两特逹余辉傍照人英声振名都髙价动殊邻岂伊箕山故特以风期亲惟昔不自媒担簦西入秦攀龙九天上忝列岁星臣布衣侍丹墀宻勿草丝纶才微惠渥重防巧生缁磷一去已十载今来复盈旬清霜入晓鬓白露生衣巾侧见绿水亭开门列华茵千金散义士四坐无凡賔欲折月中桂持【`一作特`】为寒者薪路傍已窃笑天路将何因垂防傥丘山报徳有微身  

赠溧阳宋少府陟  

李斯未相秦且逐东门兔宋玉事襄王能为髙唐赋常闻绿水曲忽此相逄遇扫洒青天开豁然披云雾葳蕤紫鸾鸟巢在昆山树惊风西北吹飞落南溟去早懐经济策特受龙顔顾白玉栖青蝇君臣忽行路人生感分义贵欲呈丹素何日清中原相期廓天歩  

戏赠郑溧阳  

陶令日日醉不知五栁春素琴本无漉酒用葛巾清风北牕下自谓羲皇人何时到栗里一见平生亲  

赠僧崖公  

昔在朗陵东学禅白眉空大地了镜彻廻旋寄轮风揽彼造化力持为我神通晩谒泰山君亲见日没云中夜卧山月【`一作夜卧雪上月`】拂衣逃人羣授余金仙道旷刼未始闻防机发天光独朗谢垢氛虚舟不系物观化游江濆江濆遇同声道崖乃僧英说法动海岳游方化公卿手秉玉尘尾如豋白楼亭微言注百川亹亹信可聼一风鼓羣有万籁各自鸣啓闭入牕牖托宿掣雷霆自言歴天台搏壁蹑翠屛凌兢石桥去恍惚入青防昔往今来归絶景无不绖何日更擕手乗杯向蓬瀛  

游溧阳北湖亭望瓦屋山怀古赠同旅【`一作赠孟浩然`】  

朝登北湖亭遥望瓦屋山天清白露下始觉秋风还游子托主人仰观眉睫间目色送飞鸿邈然不可攀长吁相劝勉何事来吴闗闻有贞义女振竆溧水湾清光了在眼白日如披顔髙坟五六墩崒兀栖猛虎遗迹翳九泉芳名动千古子胥昔乞食此女倾壶浆运开展宿愤入楚鞭平王凛冽天地间闻名若怀霜壮夫或未达十歩九太行与君拂衣去万里同翺翔  

醉后赠从甥髙镇  

马上相逢揖马鞭客中相见客中怜欲邀击筑悲歌饮正值倾家无酒钱江东风光不借人枉杀落花空自春黄金逐手快意尽昨日破产今朝贫丈夫何事空啸傲不如烧却头上巾君为进士不得进我被秋霜生旅鬓时清不及英豪人三尺童儿重亷蔺匣中盘劒装防【`音鹊又音错`】鱼闲在腰间未用渠且将换酒与君醉醉归托宿吴専诸  

赠秋浦栁少府  

秋浦旧萧索公庭人吏稀因君树桃李此地忽芳菲揺笔望白云开帘当翠微时来引山月纵酒酣清晖而我爱夫子淹留未忍归  

赠崔秋浦三首  

吾爱崔秋浦宛然陶令风门前五杨桞井上二梧桐山鸟下防事檐花落酒中怀君未忍去惆怅意无穷崔令学陶令北牕常昼眠抱琴时弄月取意任无见客但倾酒为官不爱钱东臯春事起种黍早归田【`一作东臯多种黍劝尔早耕田`】  

河阳花作县秋浦玉为人地逐名贤好风随恵化春水从天汉落山逼画屛新应念金门客投沙吊楚臣  

望九华赠青阳韦仲堪  

昔在九江上遥望九华峰天河挂緑水秀出九芙蓉我欲一挥手谁人可相从君为东道主于此卧云松  

## 御定全唐诗卷一百七十  

李白  

赠王判官时余归隠居庐山屛风曡  

昔别黄鹤楼蹉跎淮海秋俱飘零落叶各散洞庭流中年不相见蹭蹬逰吴越何处我思君天台緑萝月防稽风月好却绕剡溪回云山海上出人物镜中来一度浙江北十年醉楚台荆门倒屈宋梁苑倾邹枚苦【`一作若`】笑我夸诞知音安在哉大盗割鸿沟如风扫秋叶吾非济代人且隠屛风曡中夜天中望忆君思见君明朝拂衣去永与海鸥羣  

在水军宴赠幕府诸侍御  

月化五白龙翻飞凌九天胡沙惊北海电扫落阳川虏箭雨宫阙皇舆成播迁英王受庙略秉钺清南邉云旗卷海雪金防罗江烟聚散百万人弛张在一贤霜台降羣彦水国奉戎旃绣服开宴语天人借楼船如登黄金  

台遥谒紫霞仙卷身编蓬下冥机四十年寜知草间人腰下有龙泉浮云在一决誓欲清幽燕愿与四座公静谈金匮篇齐心戴朝防不惜微躯捐所冀旄头灭功成追鲁连  

赠武十七谔【`幷序`】  

门人武谔深于义者也质本沉悍慕要离之风潜钓川【`一作江`】海不数数于世间事闻中原作难西来访【`一作谒`】余余爱子伯禽在鲁许将冐胡兵以致之酒酣感激援笔而赠  

马如一匹练明日过吴门乃是要离客西来欲报防笑开燕匕首拂拭竟无言狄犬吠清洛天津成塞垣爱子隔东鲁空悲断肠猨林回弃白璧千里阻同奔君为我致之轻赍渉淮源精诚合天道不媿逺逰【`一作邓攸`】魂  

赠闾丘宿松  

阮籍为太守乗驴上东平剖竹十日间一朝风化清偶来拂衣去谁测主人情夫子理宿松浮云知古城扫地物莾然秋来百草生飞鸟还旧巢迁人返躬耕何慙宓子贱不减陶渊明吾知千载后却掩二贤名  

狱中上崔相涣  

胡马渡洛水血流征战场千门闭秋景万姓危朝霜贤相燮元气再欣海县康台庭有防龙列宿粲成行羽翼三元圣发辉两太阳应念覆盆下雪泣拜天光  

中丞宋公以吴兵三千赴河南军次寻阳脱余之囚叅谋幕府因赠之  

独坐清天下専征出海隅九江皆渡虎三郡尽还珠组练明秋浦楼船入郢都风髙初选将月满欲平胡杀气横千里军声动九区白猨慙劒术黄石借兵符戎虏行当翦鲸鲵立可诛自怜非剧孟何以佐良圗  

流夜郎赠辛判官  

昔在长安醉花桞五侯七贵同杯酒气岸遥凌豪士前风流肯落他人后夫子红顔我少年章防走马着金鞭文章献纳麒麟殿歌舞淹留玳瑁筵与君自谓长如此寕知草动风尘起函谷忽惊胡马来秦宫桃李向明【`一作胡`】开我愁逺谪夜郎去何日金鸡放赦回  

赠刘都使  

东平刘公榦南国秀余芳一鸣即朱绂五十佩银章饮氷事戎幕衣锦华水乡铜官防万人诤讼清玉堂吐言贵珠玉落笔回风霜而我谢明主衔哀投夜郎归家酒债多门客粲成行髙谈满四座一日倾千觞所求竟无绪裘马欲摧藏主人若不顾明发钓沧浪  

赠常侍御  

安石在东山无心济天下一起振横流功成复潇洒大贤有卷舒季叶防风雅匡复属何人君为知音者传闻武安将气振长平瓦燕赵期洗清周秦保宗社豋朝若有言为访南迁贾  

赠易秀才  

少年解长劒投赠即分离何不断犀象精光暗往时蹉跎君自惜窜逐我因谁地远虞翻老秋深宋玉悲空摧芳桂色不屈古松姿感激平生意劳歌寄此辞  

经乱离后天防流夜郎忆旧游书怀赠江夏韦太守良宰  

天上白玉京十二楼五城仙人抚我顶结髪受长生误逐世间乐颇穷理乱情九十六圣君浮云挂空名天地赌一掷未能忘战争试渉覇王略将期轩冕荣时命乃大谬弃之海上行学劒翻自哂为文竟何成劒非万人敌文窃四海声儿戏不足道五噫岀西京临当欲去时慷慨泪沾缨叹君倜傥才标举冠羣英开筵引祖帐慰此逺徂征鞍马若浮云送余骠骑亭歌钟不尽意白日落昆明十月到幽州戈鋋若罗星君王弃北海扫地借长鲸呼吸走百川燕然可摧倾心知不得语却欲栖蓬瀛弯弧惧天狼挟矢不敢张揽涕黄金台呼天哭昭王无人贵骏骨騄耳空腾骧乐毅傥再生于今亦奔亡蹉跎不得意驱马还贵乡逢君聼歌肃穆坐华堂百里独太古陶然卧羲皇徴乐昌乐馆开筵列壶觞贤豪间青娥对烛俨成行醉舞纷绮席清歌绕飞梁欢娱未终朝秩满归咸阳祖道拥万人供帐遥相望一别隔千里荣枯异炎凉炎凉防度改九土中横溃汉甲连胡兵沙尘暗云海草木揺杀气星辰无光彩白骨成丘山苍生竟何罪函闗壮帝居国命悬哥舒长防三十万开门纳凶渠公卿如犬羊忠谠醢与葅二圣出游豫両京遂丘墟帝子许専征秉旄控强楚节制非桓文军师拥熊虎人心失去就贼势腾风雨惟君固房陵诚节冠终古仆卧香炉顶餐霞潄瑶泉门开九江转枕下五湖连半夜水军来浔阳满旌旃空名适自误廹胁上楼船徒赐五百金弃之若浮烟辞官不受赏飜谪夜郎天夜郎万里道西上令人老扫荡六合清仍为负霜草日月无偏照何由诉苍昊良牧称神明深仁恤交道一忝青云客三登黄鹤楼顾慙祢处士虚对鹦鹉洲樊山霸气尽寥落天地秋江带峨眉雪川横三峡流万舸此中来连帆过扬州送此万里目旷然散我愁纱窗倚天开水树緑如髪窥日畏衔山促酒喜得月吴娃与越艶窈窕夸铅红呼来上云梯含笑出帘栊对客小垂手罗衣舞春风賔跪请休息主人情未极览君荆山作江鲍堪动色清水出芙蓉天然去雕饰逸兴横素襟无时不招寻朱门拥虎士列防何森森剪凿竹石开萦流涨清深豋台坐水阁吐论多英音片辞贵白璧一诺轾黄金谓我不愧君青鸟明丹心五色云间鹊飞鸣天上来传闻赦书至却放夜郎回暖气变寒谷炎烟生死灰君登鳯池去忽弃贾生才桀犬尚吠尧匈奴笑千秋中夜四五叹常为大国忧旌斾夹两山黄河当中流连鸡不得进饮马空夷犹安得羿善射一箭落旄头  

江夏使君叔席上赠史郎中  

鳯凰丹禁里衔出紫泥书昔放三湘去今还万死余仙郎乆为别客舎问何如涸辙思流水浮云失旧居多慙华省贵不以逐臣踈复如竹林下叨陪芳宴初希君生羽翼一化北溟鱼  

博平郑太守自庐山千里相寻入江夏北市门见访却之武陵立马赠别  

大梁贵公子气盖苍梧云若无三千客谁道信陵君救赵复存魏英威天下闻邯郸能屈节访博从毛薛夷门得隠沦而与侯生亲仍要鼓刀者乃是袖槌人好士不尽心何能保其身多君重然诺意气遥相托五马入市门金鞍照城郭都忘虎竹贵且与荷衣乐去去桃花源有时见归轩相思无终极肠断朗江猨  

江上赠窦长史  

汉求季布鲁朱家楚逐伍胥去章华万里南迁夜郎国三年归及长风沙闻道青云贵公子锦帆游戱西江水人疑天上坐楼船水浄霞明两重绮相约相期何太深棹歌揺艇月中寻不同珠履三千客别欲论交一片心  

赠王汉阳  

天落白【`一作上堕`】玉棺王乔辞叶县一去未千年汉阳复相见犹乗飞凫舄尚识仙人面鬓髪何青青童顔皎如练吾曾弄海水清浅嗟三变果惬麻姑言时光速流电与君数杯酒可以穷欢宴白云归去来何事坐交战  

赠汉阳辅録事二首  

闻君罢官意我抱汉川湄借问乆踈索何如听讼时天清江月白心静海鸥知应念投沙客空余吊屈悲鹦鹉洲横汉阳渡水引寒烟没江树南浦豋楼不见君君今罢官在何处汉口双鱼白锦鳞令传尺素报情人其中字数无多少祗是相思秋复春  

江夏赠韦南陵氷  

胡骄马惊沙尘起胡雏饮马天津水君为张掖近酒泉我窜三巴九千里天地再新法令寛夜郎迁客带霜寒西忆故人不可见东风吹梦到长安寜期此地忽相遇惊喜茫如堕烟雾玉箫金管喧四筵苦心不得申长句昨日绣衣倾緑尊病如桃李竟何言昔骑天子大宛马今乗欵叚诸侯门赖遇南平豁方寸复兼夫子持清论有似山开万里云四望青天解人闷人闷还心闷苦辛长苦辛愁来饮酒二千石寒灰重暖生阳春山公醉后能骑马别是风流贤主人头陀云月多僧气山水何曾称人意不然【`一作能`】鸣笳按鼓戏沧流呼取江南女儿歌櫂讴我且为君槌碎黄鹤楼君亦为吾倒却鹦鹉洲赤壁争防如梦里且须歌舞寛离忧  

赠卢司户  

秋色无远近出门尽寒山白云遥相识待我苍梧间借问卢躭鹤西飞防岁还  

赠从弟南平太守之遥二首  

少年不得意落魄无安居愿随任公子欲钓吞舟鱼常时饮酒逐风景壮心遂与功名疎兰生谷底人不锄云在髙山空卷舒汉家天子驰驷马赤车蜀道迎相如天门九重谒圣人龙顔一解四海春彤廷左右呼万岁拜贺明主收沉沦翰林秉笔回英眄麟阁峥嵘谁可见承防初入银台门【`一作侍从甘泉宫`】著书独在金銮殿龙驹雕镫白玉鞍象牀绮席黄金盘当时笑我防贱者却来请谒为交欢一朝谢病游江海畴昔相知几人在前门长揖后门闗今日结交明日改爱君山岳心不移随君云雾迷所为梦得池塘生春草使我长价豋楼诗别后遥传临海作可见羊何共和之  

东平与南平今古两歩兵素心爱美酒不是顾专城谪官桃源去寻花几处行秦人如旧识出户笑相迎【`南平时因饮酒过度贬武陵`】  

赠潘侍御论钱少阳  

绣衣柱史何昂藏铁冠白笔横秋霜三军论事多引纳堦前虎士罗干将虽无二十五老者且有一翁钱少阳眉如松雪齐四皓调笑可以安储皇君能礼此最下士九州拭目瞻清光  

赠栁圎  

竹实满秋浦鳯来何苦饥还同月下鹊三绕未安枝夫子即琼树倾柯拂羽仪怀君恋明徳归去日相思流夜郎半道承防放还兼欣尅复之美书怀示息秀才  

黄口为人罗白龙乃鱼服得罪岂怨天以愚防网目鲸鲵未翦灭豺狼【`一作虎`】屡翻覆悲作楚地囚何日【`一作由`】秦庭哭遭逢二明主前后两迁逐去国愁夜郎投身窜荒谷半道雪屯防旷如鸟出笼遥欣克复美光武安可同天子廵劔阁储皇守扶风扬袂正北辰开襟揽羣防胡兵出月窟雷破闗之东左扫因右拂旋收洛阳宫廻舆入咸京席卷六合通叱咤开帝业【`一作宇`】手成天地功大驾还长安两日忽再中一朝让寳位劒玺传无穷媿无秋毫力谁念矍铄翁弋者何所慕髙飞仰防鸿弃劒学丹砂临罏双玉童寄言息夫子岁晩陟方蓬  

赠张相镐二首【`时逃难在宿松山作萧士赟云此下八首非白作`】  

神器难窃弄天狼窥紫宸六龙迁白日四海暗胡尘昊穹防元宰君子方经纶澹然养浩气歘起持大钧秀骨象山岳英谋合鬼神佐汉解鸿门生唐为后身拥旄秉金钺伐鼓乗朱轮虎将如雷霆縂戎向东廵诸侯拜马首猛士骑鲸鳞泽被鱼鸟悦令行草木春圣智不失时建功及良辰丑虏安足纪可贻帼与巾倒防溟海珠尽为入幕珍冯异献赤伏邓主倐来臻庻同昆阳举再覩汉仪新昔为管将鲍中奔吴隔秦一生欲报主百代期荣亲其事竟不就哀哉难重陈卧病宿松山【`一作古松滋`】苍茫空四隣风云激壮志枯槁惊常伦闻君自天来目张气益振亚夫得剧孟敌【`一作七`】国空【`一作定`】无人扪虱对桓公愿得论悲辛大块方噫气何辞鼓青苹斯言傥不合归老汉江濵  

本家陇西人先为汉邉将功略葢天地名飞青云上苦战竟不侯富【`一作当`】年颇惆怅世传崆峒勇气激金风壮英烈遗厥孙百代神犹王十五观竒书作赋凌相如龙顔恵殊宠麟阁凭天居【`一作侍从承明庐`】晩途未云巳蹭蹬遭谗毁想像晋末时崩腾胡尘起衣冠防锋镝戎虏盈【`一作荆棘生`】朝市石勒窥神州刘聪劫天子抚劔夜吟啸防心日千里誓欲斩鲸鲵澄清洛阳水六合【`一作三台`】洒霖雨万物【`一作六合`】无雕枯我挥一杯水自笑何区区因人耻成事贵欲决良圗灭虏不言功飘然陟【`一作向`】蓬壶惟有安期舄留之沧海隅  

闻谢杨儿吟猛虎词因此有赠  

同州隔秋浦闻吟猛虎词晨朝来借问知是谢杨儿  

宿清溪主人  

夜到清溪宿主人碧岩里檐楹挂星斗枕席响风水月落西山时啾啾夜猨起  

系寻阳上崔相涣三首  

邯郸四十万同日防长平能回造化笔或兾一人生毛遂不堕井曾参寜杀人虚言误公子投杼惑慈亲白璧双明月方知一玉真  

虚传一片雨枉作阳台神纵为梦里相随去不是襄王倾国人【`此首萧士赟云非上崔相`】  

巴陵赠贾舎人  

贾生西望忆京华湘浦南迁莫怨嗟圣主恩深汉文帝怜君不遣到长沙  

## 御定全唐诗卷一百七十一  

李白  

赠别舎人弟台卿之江南  

去国客行远还山秋梦长梧桐落金井一叶飞银牀觉罢揽明镜鬓毛飒巳霜良圗委蔓草古貎成枯桑欲道心下事时人疑夜光因为洞庭叶飘落之潇湘令弟经济士谪居我何伤【`一作出门见我伤`】潜虬隠尺水著论谈兴亡客遇【`一作云见`】王子乔口传不死方入洞过天地登真朝玉皇吾将抚尔背挥手遂翺翔【`一作凌苍苍`】  

醉后赠王歴阳【`歴阳和州也`】  

书秃千兔毫诗裁两牛腰笔踪起龙虎舞袖拂云霄双歌二胡姬更奏逺清朝举酒挑朔雪从君不相饶  

赠歴阳褚司马【`时此公为稚子舞故作是诗`】  

北堂千万夀侍奉有光辉先同稚子舞更着老莱衣因为小儿啼醉倒月下归人间无此乐此乐世中稀  

对雪醉后赠王歴阳  

有身莫犯飞龙鳞有手莫辫猛虎须君防昔日汝南市白头仙人隠玉壶子猷闻风动窻竹相邀共醉杯中緑歴阳何异山隂时白雪飞花乱人目君家有酒我何愁客多乐酣秉烛游谢尚自能鸜鹆舞相如免脱鹔鹴裘清晨【`一作兴罢`】鼓櫂过江去千里相思明月楼【`一作他日西防却月楼`】  

赠宣城宇文太守兼呈崔侍御  

白若白鹭鲜清如清唳蝉受气有本性不为外物迁饮水箕山上食雪首阳颠廻车避朝歌掩口去盗泉岧嶤广成子倜傥鲁仲连卓絶二公外丹心无间然昔攀六龙飞今作百链铅怀防欲报主投佩向北燕弯弓緑开满月不惮坚闲骑骏马猎一射两虎穿回旋若流光转背落双鸢胡虏三叹息兼知五兵权鎗鎗突云将却掩我之姸多逢勦絶儿先着祖生鞭据鞍空矍铄壮志竟谁宣蹉跎复来归忧恨坐相煎无风难破浪失计长江邉危苦惜頺光金波忽三圎时游敬亭上闲聼松风眠或弄宛溪月虚舟信洄沿顔公二【`一作三`】十万尽付酒家钱兴发每取之聊向醉中仙【`一作眠`】过此无一事静谈秋水篇君从九卿来水国有丰年鱼盐满市井布帛如云烟下马不作威氷壶照清川霜眉邑中叟皆美太守贤时时慰风俗往往出东田竹马数小儿拜迎白鹿前含笑问使君日晩可回旋遂归池上酌掩抑清风曾标横浮云下抚谢朓肩楼髙碧海出树古青萝悬光禄紫霞杯伊昔忝相传良圗扫沙漠别梦绕旌旃富贵日成踈愿言杳无縁登龙有直道倚玉阻芳筵敢献绕朝筞思同郭防船何言一水浅似隔九重天崔生何傲岸纵酒复谈身为名公子英才苦迍邅鸣鳯托髙梧凌风何翩翩安知慕羣客弹劒拂秋莲  

赠宣城赵太守恱  

赵得寳符盛山河功业存三千堂上客出入拥平原六国扬清风英声何喧喧大贤茂逺业虎竹光南藩错落千丈松虬龙盘古根枝下无俗草所植唯兰荪忆在南阳时始承国士恩公为柱下史脱绣归田园伊昔簮白笔幽都逐游魂持斧冠三军霜清天北门差池宰两邑鹗立重飞翻焚香入兰台起草多芳言防龙一顾重矫翼凌翔鹓赤县扬雷声彊项闻至尊惊飇頺秀木迹屈道弥敦出牧歴三郡所居猛兽奔迁人同卫鹤谬上懿公轩自笑东郭履侧慙狐白温闲吟歩竹石精义忘朝昏顦顇成丑士风云何论猕猴骑土牛羸马夹双辕愿借羲皇景为人照覆盆溟海不振荡何由纵鹏鹍所期【`一作要`】津白【`一作日`】倜傥假腾鶱  

赠从弟宣州长史昭  

淮南【`一作北`】望江南千里碧山对我行倦【`一作尽`】过之半落青天外宗英佐防郡水陆相控带长川豁中流千里防吴会君心亦如此包纳无小大揺笔起风霜推诚结仁爱讼庭垂桃李賔馆罗轩葢何意苍梧云飘然忽相会才将圣不偶命与时俱背独立山海间空老圣明代知音不易得抚劔増感慨当结九万期中途莫先退  

于五松山赠南陵常赞府  

为草当作兰为木当作松兰秋香风逺松寒不改容松兰相因依萧艾徒丰茸鸡与鸡并食鸾与鸾同枝拣珠去沙砾但有珠相随逺客投名贤直堪写怀抱若惜方寸心待谁可倾倒虞卿弃赵相便与魏齐行海上五百人同日死田横当时不好贤岂传千古名愿君同心人于我少留情寂寂还寂寂出门迷所适长铗归来乎【`一作长劒歌归来`】秋风思归客  

自梁园至敬亭山见会公谈陵阳山水兼期同游因有此赠  

我随秋风来瑶草恐衰歇中途寡名山安得弄云月渡江如昨日黄叶向人飞敬亭惬素尚弭櫂流清辉氷谷眀且秀陵峦抱江城粲粲吴与史衣冠耀天京水国饶英竒潜光卧幽草会公真名僧所在即为寳开堂振白拂髙论横青云雪山扫粉壁墨客多新文为余话幽栖且述陵阳美天开白龙潭月映清秋水黄山望石柱突兀谁开张【`一作白柱撞星汉西厓谁开张`】黄鹤乆不来子安在苍茫东南焉可穷山鸟飞絶处【`一作猨狖絶行处`】稠疉千万峰相连入云去闻此期振筞归来空闭闗相思如明月可望不可攀何当移白足早晩凌苍山且寄一书札令予觧愁顔  

赠友人三首  

兰生不当户别是闲庭草夙被霜露欺红荣已先老谬接瑶华枝结根君王池顾无馨香美叨沭清风吹余芳若可佩卒岁长相随  

袖中赵匕首买自徐夫人玉匣闭霜雪经燕复歴秦其事竟不防沦落归沙尘持此愿投赠与君同急难【`一作岁寒`】荆卿一去后壮士多摧残长号易水上为我扬波澜凿井当及泉张防当济川亷夫唯重义骏马不劳鞭人生贵相知何必金与钱  

慢世薄功业非无胷中画谑浪万古贤以为儿童剧立产如广费匡君怀长筞但苦山北寒谁知【`一作分`】道南宅岁酒上逐风霜鬓两邉白蜀主思孔明晋家望安石时人【`一作来`】列五鼎谈笑期一掷虎伏被胡尘渔歌游海滨敝裘耻妻嫂长劒托交亲夫子秉家义羣公难与隣莫持西江水空许东溟臣他日青云去黄金报主人  

陈情赠友人  

延陵有寳劒价重千黄金观风歴上国暗许故人深归来挂坟松万古知其心懦夫感逹节壮士【`一作气`】激青【`一作素`】衿鲍生荐夷吾一举置齐相斯人无良朋岂有青云望临财不茍取推【`一作揣`】分固辞譲后世称其贤英风邈难尚论交但若此友道孰云丧多君骋逸藻掩映当时人舒文振頺波秉徳冠彛伦卜居乃此地共井为比邻清琴弄云月美酒娱冬春薄徳中见捐忽之如遗尘英豪未豹变自古多艰辛他人纵以踈君意宜独亲柰何成离居相去复几许飘风吹云霓蔽目不得语投珠兾相【`一作有`】报按劒恐相距所思采芳兰欲赠隔荆【`一作修`】渚沈忧心若醉积恨泪如雨愿假东壁辉余光照贫女  

赠从弟冽  

楚人不识鳯重【`一作髙`】价求山鸡献主昔云是今来方觉迷自居漆园北乆别咸阳西风飘落日去节变流莺啼桃李寒未开幽闗岂来【`一作成`】蹊逢君发花萼若与青云齐及此桑叶緑春蚕起中闺日出布谷鸣田家拥锄犁顾余乏尺土东作谁相携傅说降霖雨公输造云梯戎事未息君子悲涂泥报国有长筞成功羞执珪无由谒明主杖筞还蓬藜他年尔相访知我在磻溪  

赠闾丘处士  

贤人有素业乃在沙塘陂竹影扫秋月荷衣【`一作花`】落古池闲读山海经散帙卧遥帷且耽田家乐遂旷林中期野酌劝芳酒园蔬烹露葵如能树桃李为我结茅茨  

赠钱征君少阳【`一作送赵云卿`】  

白玉一杯酒緑杨三月时春风余防日两鬓各成丝秉烛唯须饮投竿也未迟如逢渭川【`一作水`】猎犹可帝王师  

赠宣州灵源寺仲濬公  

敬亭白云气秀色连苍梧下映双溪水如天落镜湖此中积龙象独许濬公殊风韵逸江左文章动海隅观心同水月觧领得明珠今日逢支遁髙谈出有无  

赠僧朝美  

水客凌洪波长鲸涌溟海百川随龙舟嘘吸竟安在中有不死者探得明月珠髙价倾宇宙余辉照江湖苞卷金缕褐萧然若空无谁人识此寳窃笑有狂夫了心何言说各勉黄金躯  

赠僧行融  

梁有汤恵休常从鲍照游峨眉史怀一独映陈公出卓絶二道人结交鳯与麟行融亦俊发吾知有英骨海若不隠珠骊龙吐明月大海乗虚舟随波任安流赋诗旃檀阁纵酒鹦鹉洲待我适东越相携上白楼  

赠黄山胡公求白鹇【`幷序`】  

闻黄山胡公有双白鹇葢是家鸡所伏自小驯狎了无惊猜以其名呼之皆就掌取食然此鸟耿介尤难畜之余平生酷好竟莫能致而胡公辍赠于我唯求一诗闻之欣然适会宿意因援笔三叫文不加防以赠之  

请以双白璧买君双白鹇白鹇白如锦白雪耻容顔照影玉潭里刷毛琪树间夜栖寒月静朝歩落花闲我愿得此鸟玩之坐碧山胡公能辍赠笼寄野人还  

登敬亭山南望怀古赠窦主簿  

敬亭一回首目尽天南端仙者五六人常闻此游盘谿流琴髙水石耸麻姑坛白龙降陵阳黄鹤呼子安羽化骑日月云行翼鸳【`一作鹍`】鸾下视宇宙间四溟皆【`一作空`】波澜汰絶目下事从之复何难百岁落半途前期浩漫漫彊食不成味清晨起长叹愿随子明去链火烧金丹  

经乱后将避地剡中留赠崔宣城  

双鹅飞洛阳五马渡江徼何意上东门胡雏更长啸中原走豺虎烈火焚宗庙太白昼经天頺阳掩余照王城皆荡覆世路成奔峭四海望长安嚬眉寡西笑苍生疑落叶白骨空相吊连兵似雪山破敌谁能料我垂北溟翼且学南山豹崔子贤主人欢娱每相召胡牀紫玉笛却坐青云呌杨花满州城置酒同临眺忽思剡溪水水石逺清妙雪尽天地明风开湖山貎闷为洛生咏醉发吴越调赤霞动金光日足森海峤独散万古意闲垂一溪钓猨近天上啼人移月邉櫂无以墨绶苦来求丹砂要华髪长折腰将贻陶公诮  

献从叔当涂宰阳氷  

金镜霾六国亡新乱天经焉知髙光起自有羽翼生萧曹安屼耿贾摧欃枪吾家有季父杰出圣代英虽无三台位不借四豪名激昂风云气终恊龙虎精弱冠燕赵来贤彦多逢迎鲁连善谈笑季布折公卿遥知礼数絶常恐不合并惕想结宵梦素心乆已防顾慙青云器谬奉玉樽倾山阳五百年緑竹忽再荣髙歌振林木大笑喧雷霆落笔洒篆文崩云使人惊吐辞又炳焕五色罗华星秀句满江国髙才掞天庭宰邑艰难时浮云空古城居人若薙草扫地无纎茎恵泽及飞走农夫尽归耕广汉水万里长流玉琴声雅颂播吴越还如泰阶平小子别金陵来时白下亭羣鳯怜客鸟差池相哀鸣各防五色毛意重泰山轻赠防所费广斗水浇长鲸弹劒歌苦寒严风起前楹月衔天门晓霜落牛渚清长叹即归路临川空屛营  

书怀赠南陵常赞府  

岁星入汉年方朔见明主调笑当时人中天谢云雨一去麒麟阁遂将朝市乖故交不过门秋草日上阶当时何特达独与我心谐置酒凌歊台欢娱未曾歇歌动白纻山舞回天门月问我心中事为君前致辞君看我才能何似鲁仲尼大圣犹不遇小儒安足悲云南五月中频丧渡泸师毒草杀汉马张兵夺云【`一作秦`】旗至今西二河流血拥僵尸将无七擒畧鲁女惜园葵咸阳天下枢累岁人不足虽有数斗玉不如一盘粟赖得契宰衡持钧慰风俗自顾无所用辞家方来归霜惊壮士发泪满逐臣衣以此不安席蹉跎身世违终当灭衞谤不受鲁人讥  

赠汪伦【`白游泾县桃花潭村人汪伦常醖美酒以待白`】  

李白乘舟将欲行忽闻防上踏歌声桃花潭水深千尺不及汪伦送我情  

## 御定全唐诗卷一百七十二  

李白  

安陆白兆山桃花喦寄刘侍御绾【`一作春归桃花嵒贻许侍御`】  

云卧三十年好闲复爱仙蓬壶虽防絶鸾鹤心悠然归来桃花喦得憩云窗眠【`此六句一作幼采紫房谈早爱沧溟仙心迹颇相误世事空徂迁归来丹岩曲得憩青霞眠`】对岭人共语饮潭猨相连时升翠微上邈若罗浮巅两岑抱东壑一嶂横西天树杂日易隠崖倾月难圎【`一作延`】芳草换野色飞萝揺春烟入逺构石室选幽开上田独此林下意杳无区中缘永辞霜台客千载方来旋  

淮南卧病书怀寄蜀中赵征君蕤  

吴会一浮云飘如逺行客【`一作万里无主人一身独为客`】功业莫从就岁光屡奔廹良圗俄弃捐衰疾乃绵剧古琴藏虚匣长劒挂空壁楚冠【`一作懐`】懐【`一作奏`】钟仪越吟比庄舄国门遥天  

外乡路逺山隔【`一作卧来恨已乆兴发思逾积`】朝忆相如台夜梦子云宅旅情初结缉秋气方寂歴风入松下清露出草间白故人不可见幽梦谁与适寄书西飞鸿赠尔慰离析  

寄弄月溪吴山人  

尝闻厐徳公家住洞湖水终身栖鹿门不入襄阳市夫君弄明月灭景清淮里髙踪邈难追可与古人比清扬杳莫覩白云空望美待我辞人间携手访松子  

秋山寄卫尉张乡及王征君  

何以折相赠白花青桂枝月华若夜雪见此令人思虽然剡溪兴不异山隂时明发懐二子空吟招隠诗  

望终南山寄紫阁隠者  

出门见南山引领意无限秀色难为名苍翠日在眼有时白云起天际自舒卷心中与之然托兴每不浅何当造幽人灭迹栖絶巘  

夕霁杜陵登楼寄韦繇  

浮阳【`一作云`】灭霁景万物生秋容登楼送逺目伏槛观羣峰原野旷超缅闗河纷杂【`一作错`】重清晖映竹日翠色明云松蹈海寄遐想还山迷旧踪徒然廹晩暮未果谐心胷结桂空伫立折麻恨莫从思君达永夜长乐闻踈钟秋夜宿龙门香山寺奉寄王方城十七丈奉国莹上人从弟幼成令问  

朝发汝海东暮栖龙门中水寒夕波急木落秋山空望极九霄迥赏幽万壑通目皓沙上月心清松下风玉斗横网户银河耿花宫兴在趣方逸欢余情未终【`一作咫尺世喧隔防防真理融`】鳯驾忆王子虎溪怀逺公桂枝坐萧瑟棣华不复同流恨寄伊水盈盈焉可穷  

春日独坐寄郑明府  

燕麦青青游子悲河堤弱桞郁金枝长条一拂春风去尽日飘扬无定时我在河南别离乆那堪坐此对窻牖情人道来竟不来何人共醉新丰酒  

寄淮南友人  

红顔悲旧国青岁歇芳洲不待金门诏空持寳劒逰海云迷驿道江月隠乡楼复作淮南客因逢桂树留  

沙丘城下寄杜甫  

我来竟何事髙卧沙丘城城邉有古树日夕连秋声鲁酒不可醉齐歌空复情思君若汶水浩荡寄南征闻丹丘子于城北营石门幽居中有髙鳯遗迹仆离羣逺怀亦有栖遁之志因叙旧以寄之  

春华沧江月秋色碧海云离居盈寒暑对此长思君思君楚水南望君淮山北梦魂虽飞来会面不可得畴昔在嵩阳同衾卧羲皇緑萝笑簪绂丹壑贱岩廊晩途各分析乗兴任所适仆在雁门闗君为峨嵋客心悬万里外影滞两乡隔长劔复归来相逢洛阳陌陌上何喧喧都令心意烦迷津觉路失托势随风飜以兹谢朝列长啸归故园故园恣闲逸求古散缥帙乆欲入【`一作寻`】名山婚娶【`一作嫁`】殊未毕人生信多故世事岂惟一念此忧如焚怅然若有失闻君卧石门宿昔契弥敦方从桂树隠不羡桃花源髙风起遐旷幽人迹复存松风清瑶瑟溪月湛芳樽安居偶佳赏丹心期此论  

淮阴书懐寄王宗成【`一作王宗城`】  

沙墩至梁苑二十五长亭大舶夹双艣中流鹅鹳鸣云天扫空碧川岳涵余淸飞鳬从西来适与佳兴并眷言王乔舄婉娈故人情复此亲懿会而增交道荣沿洄且不定飘忽怅徂征暝投淮阴宿欣得漂母迎斗酒烹黄鸡一餐感素诚予为楚壮士不是鲁诸生有徳必报之千金耻为轻缅书羇孤意逺寄櫂歌声  

闻王昌龄左迁龙标遥有此寄  

杨花落尽【`一作杨州花落`】子规啼闻道龙标过五溪我寄愁心与明月随风直到夜郎西  

寄王屋山人孟大融  

我昔东海上劳山餐紫霞亲见安期公食枣大如瓜中年谒汉主不惬还归家朱顔谢春辉白髪见生涯所期就金液飞步登云车愿随夫子天坛上闲与仙人扫落花  

忆旧逰寄谯郡元参军  

忆昔洛阳董糟丘为余天津桥南造酒楼黄金白璧买歌笑一醉累月轻王侯海内贤豪青云客就中与君心莫逆回山转海不作难倾情倒意无所惜我向淮南攀桂枝君留洛北愁梦思不忍别还相随相随迢迢访仙城三十六曲水回萦一溪初入千花明万壑度尽松风声银鞍金络倒平地汉东太守来相迎紫阳之真人邀我吹玉笙餐霞楼上动仙乐嘈然宛似鸾鳯鸣袖长管催欲轻举汉中太守醉起舞手持锦袍覆我身我醉横眠枕其股当筵意气凌九霄星离雨散不终朝分飞楚闗山水遥余既还山寻故巢君亦归家渡渭桥君家严君勇貔虎作尹幷州遏戎虏五月相呼度太行摧轮不道羊肠苦行来北凉岁月深感君贵【`一作重`】义轻黄金琼杯绮食青玉案使我醉饱无归心时时出向城西曲晋祠流水如碧玉浮舟弄水箫鼓鸣微波龙鳞莎草緑兴来携妓恣经过其若杨花似雪何红妆欲醉宜斜日百尺清潭写翠娥翠娥婵娟初月辉美人更唱舞罗衣清风吹歌入空去歌曲自绕行云飞此时行【`一作欢`】乐难再遇西游因献长杨赋北阙青云不可期东山白首还归去渭桥南头一遇君酂台之北又离羣问余别恨知多少落花春暮争纷纷言亦不可尽情亦不可极呼儿长跪缄此辞寄君千里遥相忆  

月夜江行寄崔员外宗之  

飘飘【`一作飖`】江风起萧飒海树秋登舻美清夜挂席移轻舟月随碧山转水合青天流杳如星河上但觉云林幽归路方浩浩徂川去悠悠徒悲蕙草歇复听菱歌愁岸曲迷后浦沙明瞰前洲懐君不可见望逺増离忧  

宿白鹭洲寄杨江寜  

朝别朱雀门暮栖白鹭洲波光揺海月星影入城楼望美金陵宰如思琼树忧徒令魂入梦飜觉夜成秋緑水解人意为余西北流因声玉琴里荡漾寄君愁  

新林浦阻风寄友人  

潮水定可信天风难与期清晨西北转薄暮东南吹以此难挂席佳期益相思海月破圎影菰蒋生緑池昨日北湖梅开花巳满枝今朝东门桞夹道垂青丝岁物忽如此我来定防时纷纷江上雪草草客中悲明发新林浦空吟谢朓诗【`一本题作金陵阻风雪书懐寄杨江寜云潮水定可信天风难与期清晨西北转薄暮东南吹以此难挂席沿洄颇淹迟使索金陵书又叨贤宰知歌止过客恵化闻京师岁物忽如此我来复防时纷纷江上雪草草客中悲明发新林浦空吟谢朓诗`】  

寄韦南陵氷余江上乗兴访之遇寻顔尚书笑有此赠  

南船正东风北船来自缓江上相逢借问君语笑未了风吹断闻君携伎访情人应为尚书不顾身堂上三千珠履客瓮中百斛金陵春恨我阻此乐淹留楚江濵月色醉逺客山花开欲然春风狂杀人一日剧三年乗兴嫌太迟焚却子猷船梦见五桞枝已堪挂马鞭何日到彭泽长歌陶令前  

题情深树寄象公  

肠断枝上猨泪添山下樽白云见我去亦为我飞翻  

北山独酌寄韦六  

巢父将许由未闻买山隠道存迹自髙何惮去人近纷吾下兹岭地闲喧亦泯门横羣岫开水凿众泉引屛髙而在云窦深莫能准川光昼昏凝林气夕凄紧于焉摘朱果兼得养牝坐月观宝书拂霜弄瑶轸倾壶事幽酌顾影还独尽念君风尘游傲尔令自哂【`一本此下有安知世上人名利空蠢蠢二句`】  

寄当涂赵少府炎  

晩登髙楼望木落双江清寒山饶积翠秀色连州城目送楚云尽心悲胡雁声相思不可见回首故人情  

寄东鲁二稚子【`在金陵作`】  

吴地桑叶緑吴蚕已三眠我家寄东鲁谁种隂田春事已不及江行复茫然南风吹归心飞堕酒楼前楼东一株桃枝叶拂青烟此树我所种别来向三年桃今与楼齐我行尚未旋娇女字平阳折花倚桃邉折花不见我泪下如流泉小儿名伯禽与姊亦齐肩双行桃树下抚背复谁怜念此失次第肝肠日忧煎裂素冩逺意因之汶阳川【`娇女字平阳下一作娇女字平阳有弟与齐肩双行桃树下折花倚桃边折花不见我泪下如流泉`】  

独酌淸溪江石上寄权昭夷  

我携一樽酒独上江祖石自从天地开更长几千尺举杯向天笑天回日西照永愿坐此石长垂严陵钓寄谢山中人可与尔同调  

禅房懐友人岑伦【`时南游罗浮兼泛桂海自春徂秋不返仆旅江外书情寄之`】  

婵娟罗浮月揺艶桂水云美人竟独徃而我安得羣一朝语笑隔万里懽情分沉吟防霞没梦寐羣【`一作琼`】芳歇归鸿渡三湘游子在百粤边尘染衣劔白日雕华髪春风【`一作气`】变楚闗秋声落吴山草木结悲绪风沙凄苦顔朅来已永久頺思如循环飘飘【`一作飖`】限江裔想像空留滞离忧每醉心别泪徒盈袂坐愁青天末出望黄云蔽目极何悠悠梅花南【`一作徧`】岭头空长【`一作长空`】灭征【`一作去`】鸟水濶无还舟寳劔终难托金囊非易求归来傥有问桂树山之幽  

## 御定全唐诗卷一百七十三  

李白  

庐山謡寄卢侍御虚舟  

我本楚狂人鳯歌笑孔丘手持緑玉杖朝别黄鹤楼五岳寻仙不辞逺一生好入名山游庐山秀出南斗傍屛风九叠云锦张影落明湖青黛光金阙前开二长银河倒挂三石梁香炉瀑布遥相望回厓沓嶂凌苍苍翠影红霞映朝日鸟飞不到吴天长登髙壮观天地间大江茫茫去不还黄云万里动风色白波九道流雪山好为庐山謡兴因庐山发闲窥石镜清我心谢公行处苍苔没早服还丹无世情琴心三叠道初成遥见仙人防云里手把芙蓉朝玉京先期汗漫九垓上愿接卢敖游太清  

下浔阳城泛彭蠡寄黄判官  

浪动灌婴井浔阳江上风开帆入天镜直向彭湖东落  

景转疎雨晴云散逺空【`一作返景照疎雨轻烟澹逺空`】名山发【`一作中流得`】佳兴清赏亦何穷石镜挂遥月香炉灭彩虹【`一作瀑布洒青壁遥山挂彩虹`】相思俱对此举目与君同  

书情寄从弟邠州长史昭  

自笑客行乆我行定防时緑杨已可折攀取防长枝翩翩弄春色延伫寄相思谁言贵此物意愿【`一作厚`】重琼蕤昨梦见恵连朝吟谢公诗东风引碧草不觉生华池临翫忽云夕杜鹃夜鸣悲怀君芳岁歇庭树落红滋  

寄王汉阳  

南湖秋月白王宰夜相邀锦帐郎官醉罗衣舞女娇笛声喧沔鄂歌曲上云霄别后空愁我相思一水遥  

春日归山寄孟浩然  

朱绂遗尘境青山谒梵筵金绳开觉路寳筏度迷川岭树攒飞栱嵒花覆谷泉墖形标海月楼势出江烟香气三天下钟声万壑连荷秋珠已满松宻葢初圎鸟聚疑闻法龙参若护禅媿非流水韵叨入伯牙弦  

流夜郎永华寺寄寻阳羣官  

朝别凌烟楼贤豪满行舟暝投永华寺賔散予独醉愿结九江流添成万行泪写意寄庐岳何当来此地天命有所悬安得苦愁思  

流夜郎至西塞驿寄裵隠  

扬帆借天风水驿苦不缓平明及西塞已先投沙伴回峦引羣横蹙楚山断砯冲万壑防震沓百川满龙怪潜溟波俟【`一作`】时救灾旱我行望雷雨安得霑枯散鸟去天路长人愁【`一作悲`】春光短空将泽畔吟寄尔江南管  

自汉阳病酒归寄王明府  

去岁左迁夜郎道琉璃砚水长枯槁今年敕放巫山阳蛟龙笔翰生辉光圣主还听子虚赋相如却与【`一作欲`】论文章愿扫鹦鹉洲与君醉百场啸起白云飞七泽歌吟渌水动三湘莫惜连船沽美酒千金一掷买春芳  

望汉阳桞色寄王宰  

汉阳江上桞望客引东枝树树花如雪纷纷乱若丝春风传我意草木别前知【`一作发前墀`】寄谢歌宰西来定未迟  

江夏寄汉阳辅録事  

谁道此水广狭如一匹练江夏黄鹤楼靑山汉阳县大语犹可闻故人难可见君草陈琳檄我书鲁连箭报国有壮心龙颜不回眷西飞精衞鸟东海何由填鼓角徒悲鸣楼船习征战抽劔歩霜月夜行空庭徧长呼结浮云埋没顾荣扇他日观军容投壶接髙宴  

早春寄王汉阳  

闻道春还未相识走傍寒梅访消息昨夜东风入武阳【`一作昌`】陌头杨桞黄金色碧水浩浩云茫茫美人不来空断肠预拂靑山一片石与君连日醉壶觞  

江上寄巴东故人  

汉水波浪逺巫山云雨飞东风吹客梦西落此中时觉后思白帝佳人与我违瞿塘饶贾客音信莫令稀  

江上寄元六林宗  

霜落江始寒枫叶緑未脱客行悲清秋永路苦不达沧波眇川汜白日隠天末停櫂依林峦惊猿相呌聒夜分河汉转起视溟涨濶凉风何萧萧流水鸣活活浦沙浄如洗海月明可掇兰交空懐思琼树讵解渇朂哉沧洲心岁晩庶不夺幽赏颇自得兴逺与谁豁  

寄从弟宣州长史昭  

尔佐宣州郡守官清且闲常夸云月好邀我敬亭山五落洞庭叶三江游未还相思不可见叹息损朱顔  

泾溪东亭寄郑少府谔  

我游东亭不见君沙上行将白鹭羣白鹭行时散飞去又如雪防青山云欲往泾溪不辞远龙门蹙波虎眼转杜防花开春巳防归向陵阳钓鱼晩  

宣州九日闻崔四侍御与宇文太守游敬亭余时登响山不同此赏醉后寄崔侍御二首  

九日茱茰熟插鬓伤早白登髙望山海满目悲古昔逺访投沙人因为逃名【`一作名山`】客故交竟谁在独有崔亭伯重阳不相知载酒任所适手持一枝菊调笑二千石日暮岸帻归传呼隘阡陌彤襜双白鹿賔从何辉赫夫子在其间遂成云霄隔良辰与美景两地方虚掷晩从南归萝月下水壁却登郡楼望松色寒转碧咫尺不可亲弃我如遗舄  

九卿天上落五马道傍来列防朱门晓褰帏碧嶂开登髙望逺海召客得英才紫绶懽情洽黄花逸兴催山从【`一作依`】圗上见溪即【`一作向`】镜中回遥羡重阳作应过戯马台  

寄崔侍御  

宛溪霜夜听猿愁去国长为不系舟独怜一雁飞南海却羡双溪解北流髙人屡觧陈蕃榻过客难【`一作还`】登谢朓楼此处别离同落叶朝朝分散敬亭秋  

泾溪南蓝山下有落星潭可以卜筑余泊舟石上寄何判官昌浩  

蓝岑竦天壁突兀如鲸额奔蹙横澄潭势吞落星石沙带秋月明水揺寒山碧佳境宜缓櫂清辉能留客恨君阻欢游使我自惊惕所期俱卜筑结茅錬金液  

早过漆林渡寄万巨  

西经大蓝山南来漆林渡水色倒空青林烟横积素漏流昔吞翕沓浪竞奔注潭落天上星龙开水中雾峣【`一作巉`】岩注公栅突兀陈焦墓岭峭纷上干川明屡回顾因思万夫子解渇同琼树何日覩清光相欢咏佳句  

游敬亭寄崔侍御【`一本作登古城望府中寄崔侍御`】  

我家敬亭下辄继谢公作相去数百年风期宛如昨登髙素秋月下望青山郭俯视鸳鹭羣【`一作府中鸿鹥羣`】饮啄自鸣跃夫子虽蹭蹬瑶台雪中鹤独立窥浮云其心在寥廓时来顾我笑一饭葵与藿世路如秋风相逢尽萧索腰间玉具劔意许无遗诺【`一作愿为经冬柏不逐天霜落`】壮士不可轻相期在云阁  

三山望金陵寄殷淑  

三山怀谢朓水澹【`一作渌水`】望长安芜没河阳县秋江正北看卢龙霜气冷鳷鹊月光寒耿耿忆琼树天涯寄一懽自金陵泝流过白璧山翫月达天门寄句容王主簿  

沧江泝流归白璧见秋月秋月照白璧皓如山隂雪幽人停宵征贾客忘早发进帆天门山回首牛渚没川长信风来日出宿雾歇故人在咫尺新赏成胡越寄君青兰花恵好庻不絶  

寄上吴王三首  

淮王爱八公携手緑云中小子沗枝叶亦攀丹桂丛谬以词赋重而将枚马同何日背淮水东之观土风坐啸庐江静闲闻进玉觞去时无一物东壁挂胡牀英明庐江守声誉广平籍洒扫黄金台招邀青云客客曾与天通出入清禁中襄王怜宋玉愿入兰台宫  

## 御定全唐诗卷一百七十四  

李白  

秋日鲁郡尧祠亭上宴别杜补阙范侍御  

我觉秋兴逸谁云秋兴悲山将落日去水与晴空宜鲁酒白玉壶送行驻金羁歇【`一作欹`】鞍憩古木解带挂横枝歌鼓川上亭曲度神飇吹【`一本无此二句却添南歌忆郢客东啭见齐姬清波忽澹荡白雪纷逶迤一隔范杜游此欢忽若遗三韵`】云归碧海夕鴈没青天时相失各万里茫然空尔思  

别鲁颂  

谁道泰山髙下却鲁连节谁云秦军众摧却鲁连舌独立天地间清风洒兰雪夫子还倜傥攻文继前烈错落石上松无为秋霜折赠言镂寳刀千岁庶不灭  

别中都明府兄  

吾兄诗酒继陶君试宰中都天下闻东楼喜奉连枝防南陌愁为落叶分城隅渌水明秋日海上青山隔暮云  

取醉不辞留夜月鴈行中断惜离羣  

梦游天姥吟留别【`一作别东鲁诸公`】  

海客谈瀛洲烟涛微茫信难求越人语天姥云霓明灭或可覩天姥连天向天横势防五岳掩赤城天台四万八千丈对此欲倒东南倾我欲因之梦吴越一夜飞度镜湖月湖月照我影送我至剡溪谢公宿处今尚在渌水荡漾清猨啼脚着谢公屐身登青云梯半壁见海日空中闻天鸡千岩万转路不定迷花倚石忽巳暝熊咆龙吟殷岩泉栗深林兮惊层巅云青青兮欲雨水澹澹兮生烟列缺霹雳丘峦崩摧洞天石扇訇然中开青浩荡不见底日月照耀金银台霓为衣兮风为马云之君兮纷纷而来下虎鼓瑟兮鸾回车仙之人兮列如麻忽魂悸以魄动怳惊起而长嗟惟觉时之枕席失向来之烟霞世间行乐亦如此古来万事东流水别君去时何时还且放白鹿青崖间须行即骑访名山安能摧眉折腰事权贵使我不得开心顔  

留别曹南羣官之江南  

我昔钓白龙放龙溪水傍道成本欲去挥手凌苍苍时来不闗人谈笑游轩皇献纳少成事归休辞建章十年罢西笑覧镜如秋霜闭劔琉璃匣錬丹紫翠房身佩豁落圗腰垂虎鞶囊仙人驾彩鳯志在穷遐荒恋子四五人裵回未翺翔东流送白日骤歌兰蕙芳仙宫两无从人间乆摧藏范蠡说句践屈平去懐王飘飘【`一作飖`】紫霞心流浪忆江乡愁为万里别复此一衔觞淮水帝王州金陵绕丹阳楼台照海色衣马揺川光及此北望君相思泪成行朝云落梦渚瑶草空髙堂帝子隔洞庭青枫满潇湘懐君路绵邈览古情凄凉登岳眺百川杳然万恨长知【`一作却`】恋峨眉去弄景偶骑羊  

留别于十一兄逖裵十三游塞垣  

太公渭川水李斯上蔡门钓周猎秦安黎元小鱼防兎何足言天张云卷有时节吾徒莫叹羝触籓于公白首大梁野使人怅望何可论旣知朱亥为壮士且愿束心秋毫里秦赵虎争血中原当去抱闗救公子裵生览千古龙鸾炳文章悲吟雨雪动林木放书辍劔思髙堂劝尔一杯酒拂尔裘上霜尔为我楚舞吾为尔楚歌且探虎穴向沙漠鸣鞭走马凌黄河耻作易水别临岐泪滂沱  

留别王司马嵩  

鲁连卖谈笑岂是顾千金陶朱虽相越本有五湖心余亦南阳子时为梁甫吟苍山容偃蹇白日惜頺侵愿一佐明主功成还旧林西来何所为孤剑托知音鸟爱碧山远鱼游沧【`一作江`】海深呼鹰过上蔡卖畚向嵩岑他日闲相访丘中有素琴  

夜别张五  

吾多张公子别酌酣髙堂听歌舞银烛把酒轻罗裳横笛弄秋月琵琶弹陌桑龙泉解锦带为尔倾千觞  

魏郡别苏明府因北游  

魏都接燕赵美女夸芙蓉淇水流碧玉舟车日奔冲青楼夹两岸万室喧歌钟天下称豪贵游此每相逢【`一作天下称豪游此中每相逢`】洛阳苏季子剑防森词锋六印虽未佩轩车若飞龙黄金数百镒白璧有防双散尽空掉臂髙歌赋还卭落魄乃如此何人不相从逺别隔两河云山杳千重【`一作云天满愁容`】何时更杯酒再得论心胸  

留别西河刘少府  

秋【`一作我`】髪已种种所为竟无成闲倾鲁壶酒笑对刘公荣谓我是方朔人间落岁星白衣干万乗何事去天庭君亦不得意髙歌羡鸿防世人若醯鸡安可识梅生虽为刀笔吏缅懐在赤城余亦如流萍随波乐休明自有两少妾双骑骏马行东山春酒緑归隠谢浮名  

颍阳别元丹丘之淮阳  

吾将元夫子异姓为天伦本无轩裳契素以烟霞亲尝恨迫世网铭意俱未伸松柏虽寒苦羞逐桃李春悠悠市朝间玉顔日缁磷所失重山岳所得轻埃尘精魄渐芜秽衰老相凭因我有锦囊诀可以持君身当餐黄金药去为紫阳賔万事难并立百年犹崇晨别尔东南去悠悠多悲辛前志庶不易远途期所遵巳矣归去来白云飞天津  

留别广陵诸公【`一作留别邯郸故人`】  

忆昔作少年结交赵与燕金羁络骏马锦带横龙泉寸心无疑事所向非徒然晩节觉此踈猎精草太空名束壮士薄俗弃髙贤中囘圣明顾挥翰凌云烟骑虎不敢下攀龙忽堕天还家守清真孤洁励秋蝉錬丹费火石采药穷山川卧海不关人租税辽东田乗兴忽复起櫂歌溪中船临醉谢葛彊山公欲倒鞭狂歌自此别垂钓沧浪前  

广陵赠别  

玉瓶沽美酒数里送君还系马垂杨下衔杯大道间天邉看渌水海上见青山兴罢各分袂何须醉别顔  

感时留别从兄徐王延年从弟延陵  

天籁何参差噫然大块吹元包【`一作苞`】槖籥紫气何逶迤七叶运皇化千龄光本支仙风生指树大雅歌螽斯诸王若鸾虬肃穆列藩维哲兄锡茅土圣代罗【`一作含`】荣滋九卿领徐方七歩继陈思伊昔全盛日雄豪动京师冠剑朝鳯阙楼船侍龙池鼓钟出朱邸金翠照丹墀君王一顾盻选色献蛾眉列防十八年未曾輙迁移大臣小喑呜谪窜天南垂长沙不足舞贝锦且成诗佐郡浙江西病闲絶驱驰阶轩日苔藓鸟雀噪檐帷时乗平肩舆出入畏人知北宅聊偃憩欢愉恤惸嫠羞言梁苑地烜赫耀旌旗兄弟八九人吴秦各分离大贤达机兆岂独虑安危小子谢麟阁雁行忝肩随令弟字延陵鳯毛出天姿清英神仙骨芬馥茝兰蕤梦得春草句将非恵连谁深心紫河车与我特相宜金膏犹罔象玉液尚磷缁伏枕寄賔馆宛同清漳湄药物多见馈珍羞亦兼之谁道溟渤深犹言浅恩慈鸣蝉游子意促织念归期骄阳何太【`一作火`】赫海水烁龙龟百川尽凋枯舟檝阁中逵策马揺凉月通宵出郊圻泣别目眷眷伤心歩迟迟愿言保明徳王室伫清夷掺袂何所道援毫投此辞  

别储邕之剡中  

借问剡中道东南指越乡舟从广陵去水入会稽长竹色溪下緑荷花镜里香辞君向天姥拂石卧秋霜  

留别金陵诸公  

海水昔飞动三龙纷战争钟山危波澜倾侧骇奔鲸黄旗一扫荡割壤开吴京六代更霸王遗迹【`一作都`】见都【`一作空`】城至今秦淮间礼乐秀羣英地扇邹鲁学诗腾顔谢名五月金陵西祖余白下亭欲寻庐峰顶先绕汉水行香炉紫烟灭瀑布落太清若攀星辰去挥手缅含情  

口号【`一作口号留别金陵诸公`】  

食出野田羙酒临逺水倾东流若未尽应见别离情  

金陵酒肆留别  

风吹【`一作白门`】栁花满店香吴姬压酒唤【`一作劝一作使`】客尝金陵子弟来相送欲行不行各尽觞请君试问【`一作问取`】东流水别意与之谁短长  

金陵白下亭留别  

驿亭三杨树正当白下门吴烟暝长条汉水齧古根向来送行处回首阻笑言别后若见之为余一攀翻  

别东林寺僧  

东林送客处月出白猨啼笑别庐山逺何烦过虎溪  

窜夜郎于乌江留别宗十六璟  

君家全盛日台鼎何陆离斩鼇翼娲皇錬石补天维一回日月顾三入鳯皇池失势青门傍种复防时犹会众【`一作旧`】賔客三千光路岐皇恩雪愤懑松柏含荣滋我非东牀人令姊忝齐眉浪迹未出世空名动京师适遭云罗解翻谪夜郎悲拙妻莫邪剑及此【`一作比`】二龙随慙君湍波苦千里逺从之白帝晓猨断黄牛过客迟遥瞻明月峡西去益相思  

留别龚处士  

龚子栖闲地都无人世喧桞深陶令宅竹暗辟疆园我去黄牛峡遥愁白帝猨赠君卷葹草心断竟何言  

赠别郑判官  

窜逐勿复哀惭君问寒灰浮云本无意吹落章华台逺别泪空尽长愁心已摧二【`一作三`】年吟泽畔顦顇防时回  

黄鹤楼送孟浩然之广陵  

故人西辞黄鹤楼烟花三月下扬州孤帆逺影碧山尽唯见长江天际流  

将游衡岳过汉阳双松亭留别族弟浮屠谈皓  

秦欺赵氏璧却入邯郸宫本是楚家玉还来荆山中丹彩防【`一作照`】沧溟精辉凌白虹青蝇一相点流落此时同卓絶道门秀谈乃支公延萝结幽居剪竹绕芳丛凉花拂户牖天籁鸣虚空忆我初来时蒲萄开景风今兹大火落秋叶黄梧桐水色梦沅湘长沙去何穷寄书访衡峤但与南飞鸿  

留别贾舎人至二首  

大梁白云起飘飖来南洲裵囘苍梧野十见罗浮秋鼇抃山海倾四溟扬洪流意欲托孤鳯从之摩天游鳯苦道路难翺翔还昆丘不肯衔我去哀鸣慙不周远客谢主人明珠难暗投拂拭倚天剑西登岳阳楼长啸万里风扫清胷中忧谁念刘越石化为绕指柔  

秋风吹胡霜凋此檐下芳折芳怨岁晩离别凄以伤攀青贤延我于北堂君为长沙客我独之夜郎劝此一杯酒岂惟道路长割珠両分赠寸心贵不忘何必儿女仁相看泪成行  

渡荆门送别  

渡逺荆门外来从楚国游山随平野尽江入大荒流月下飞天镜云生结海楼仍连故乡水万里送行舟闻李太尉大举秦兵百万出征东南懦夫请缨冀申一割之用半道病还留别金陵崔侍御十九韵  

秦出天下兵蹴踏燕赵倾黄河饮马竭赤羽连天明太尉杖旄钺云旗绕彭城三军受号令千里肃雷霆函谷絶飞鸟武闗拥连营意在斩巨鼇何论鲙长鲸【`一作鲵与鲸`】恨无左车略多愧鲁连生拂剑照严霜雕戈鬘胡缨愿雪会稽耻将期报恩荣半道谢病还无因东南征亚夫未见顾剧孟阻先行天夺壮士心长吁别吴京金陵遇太守倒屣相【`一作欣`】逢迎羣公咸祖饯四座罗朝英初发临沧观醉栖征虏亭旧国见秋月长江流寒声帝车信回转河汉复纵横孤鳯向西海飞鸿辞北溟因之出寥廓挥手谢公卿  

别韦少府  

西出苍龙门南登白鹿原欲寻商山皓犹恋汉皇恩水国逺行迈仙经深讨论洗心向溪月清耳敬亭猨筑室在人境闭门无世喧多君枉髙驾赠我以防言交乃意气合道因风雅存别离有相思瑶瑟与金樽  

南陵别儿童入京  

白酒新熟山中归黄鸡啄黍秋正肥呼童烹鸡酌白酒儿女嬉笑牵人衣髙歌取醉欲自慰起舞落日争光辉游说万乘苦不早着鞭跨马涉逺道会稽愚妇轻买臣余亦辞家西入秦仰天大笑出门去我辈岂是蓬蒿人  

别山僧  

何处名僧到水西乗舟【`一作杯`】弄月宿泾溪平明别我上山去手携金防蹈云梯腾身转觉三天近举足回看万岭低谑浪肯居支遁下风流还与逺公齐此度别离何日见相思一夜暝猨啼  

赠别王山人归布山  

王子析道论微言破秋毫还归布山隠兴入天云髙尔去安可迟瑶草恐衰歇我心亦怀归屡梦松上月傲然遂独往长啸开岩扉林壑乆已芜石道生蔷薇愿言弄笙鹤岁晩来相依  

江夏别宋之悌  

楚水清若空遥将碧海通人分千里外兴在一杯中谷鸟吟晴日江猨啸晩风平生不下泪于此泣无穷  

## 御定全唐诗卷一百七十五  

李白  

南阳送客  

斗酒勿为薄寸心贵不忘坐惜故人去偏令游子伤离顔怨芳草春思结垂杨挥手二别临岐空断肠  

送张舎人之江东  

张翰江东去正值秋风时天清一鴈逺海濶孤帆迟白日行欲暮沧波杳难期吴洲如见月千里幸相思  

送王屋山人魏万还王屋【`幷序`】  

王屋山人魏万云自嵩宋沿吴相访数千里不遇乗兴游台越经永嘉观谢公石门后于广陵相见美其爱文好古浪迹方外因述其行而赠是诗【`一作见王屋山人魏万云自嵩歴兖游梁入吴计程三千里相访不遇因下江东寻诸名山往复百越后于广陵一面遂乗兴共过金陵此公爱竒好古独出物表因述其行李遂有此作`】  

僊人东方生浩荡弄云海沛然乗天游独往失所在【`一作`】  

【`东方不辞家独访紫泥海时人少相逢往往失所在`】魏侯继大名本家聊摄城卷舒入元化迹与古贤幷十三弄文史挥笔如振绮辩折田巴生心齐鲁连子西渉清洛源颇惊人世喧采秀卧王屋因窥洞天门朅来游嵩峰羽客何双双朝携月光子暮宿玉女牕鬼谷上窈窕龙潭下奔潨东浮汴河水访我三千里逸兴满吴云飘飖淛江汜挥手杭越间樟亭望潮还涛卷海门石云横天际山白马走素车雷奔骇心顔遥闻会稽美且度【`一作一弄`】耶溪水万壑与千岩峥嵘镜湖里秀色不可名清辉满江城人游月邉去舟在空中行此中乆延伫入剡寻王许笑读曹娥碑沈吟黄绢语天台连四明日入向国清五峰转月色百里行松声灵溪咨沿越华顶殊超忽石梁横青天侧足履半月忽然思永嘉不惮海路賖挂席歴海峤回瞻赤城霞赤城渐微没孤屿前峣兀水续万古流亭空千霜【`一作山`】月缙云川谷难石门最可观瀑布挂北斗莫穷此水端喷壁洒素雪空蒙生昼寒却思【`一作寻`】恶溪去寜惧恶溪恶咆哮七十滩水石相喷薄路创李北海岩开谢康乐松风和猨声搜索连洞壑径出梅花桥双溪纳归潮落帆金华岸赤松若可招沈约八咏楼城西孤岧嶤岧嶤四荒外旷望羣川会云卷天地开波连浙西大乱流新安口北指严光濑钓台碧云中邈与苍岭对稍稍来吴都裵囘上姑苏烟绵横九疑漭荡见五湖目极心更逺悲歌但长吁回桡楚江濵挥筞扬子津身着日本裘【`裘则朝卿所赠日本布为之`】昻藏出风尘五月造我语知非佁【`一作儓`】儗人相逢乐无限水石日在眼徒干五诸侯不致百【`一作千`】金产吾友扬子云歌播清芬虽为江寜宰好与山公羣乗兴但一行且知我爱君君来防何时僊台应有期东窗緑玉树定长三五枝至今天坛人当笑尔归迟我苦惜逺别茫然使心悲黄河若不断白首长相思  

送当涂赵少府赴长芦  

我来扬都市送客回轻舠因夸楚太子便覩广陵涛仙尉赵家玉英风凌四豪维舟至长芦目送烟云髙揺扇对酒楼持袂把蟹螯前途傥相思登岳一长謡  

送友人寻越中山水  

闻道稽山去偏宜谢客才千岩泉洒落万壑树萦回东海横秦望西陵绕越台湖清霜镜晓涛白雪山来八月枚乗笔三吴张翰杯此中多逸兴早晩向天台  

送族弟凝之滁求婚崔氏  

与尔情不浅忘筌巳得鱼玉台挂寳镜持此意何如坦腹东牀下由来志气疎遥知向前路掷果定盈车  

送友人游梅湖  

送君游梅湖应见梅花发有使寄我来无令红芳歇暂行新林浦定醉金陵月莫惜一鴈书音尘坐胡越  

送崔十二游天竺寺  

还闻天竺寺梦想怀东越每年海树霜桂子落秋月送君游此地巳属流芳歇待我来岁行相随浮溟渤  

送杨山人归天台  

客有思天台东行路超忽涛落浙江秋沙明浦阳月今游方厌楚昨梦先归越且尽秉烛欢无辞凌晨发我家小阮贤剖竹赤城边诗人多见重官烛未曾然兴引登山屐情催泛海船石桥如可度携手弄云烟  

送温处士归黄山白鹅峰旧居  

黄山四千仭三十二莲峰丹崖夹石柱防蓞金芙蓉伊昔升絶顶下窥天目松仙人錬玉处羽化留余踪亦闻温伯雪独徃今相逢采秀辞五岳攀岩歴万重归休白鹅岭渴饮丹砂井鳯吹我时来云车尔当整去去陵阳东行行芳桂丛回溪十六度碧嶂尽晴空他日还相访乘桥蹑防虹  

送方士赵叟之东平  

长桑晓洞视五藏无全牛赵叟得秘诀还从方士游西过获麟台为我吊孔丘念别复懐古澘然空泪流  

送韩凖裴政孔巢父还山  

猎客张兎罝不能挂龙虎所以青云人髙【`一作浩`】歌在岩戸韩生信英彦裴子含淸眞孔侯复秀出俱与云霞亲峻节凌逺松同衾卧盘石斧氷寒泉三子同二屐时时或乗兴往往云无心出山揖牧伯长啸轻衣簪昨宵梦里还云弄竹溪月今晨鲁东门帐饮与君别雪崖滑去马萝径迷归人相思若烟草歴乱无冬春  

送杨少府赴选  

大国置衡镜凖平天地心羣贤无邪人朗鉴穷情深吾君咏南风衮冕弹鸣琴时泰多美【`一作英`】士京国会【`一作富`】缨簪山苖落涧底幽松出髙岑夫子有盛才主司得球琳流水非郑曲前行遇知音衣工剪绮绣一悮伤千金何惜刀尺余不裁寒女衾我非弹冠者感别但开襟空谷无白驹贤人岂悲吟大道安弃物时来或招寻尔见山吏部当应无陆沉  

对雪奉饯任城六父秩满归京  

龙虎谢鞭策鹓鸾不司晨君看海上鹤何似笼中鹑独用天地心浮云乃吾身虽将簪组狎若与烟霞亲季父有英风白眉超常伦一官即梦寐脱屣归西秦窦公敞华筵墨客尽来臻燕歌落胡鴈郢曲回阳春征马百度嘶游车动行尘踌躇未忍去恋此四座人饯离驻髙驾惜别空殷勤何时竹林下更与步兵邻  

鲁郡尧祠送吴五之琅琊  

尧没三千岁青松古庙存送行奠桂酒拜舞清心魂日色促归人连歌倒芳樽马嘶俱醉起分手更何言鲁郡尧祠送窦明府薄华还西京【`时乆病初起作`】  

朝筞犁眉騧举鞭力不堪强扶愁疾向何处角巾微服【`一作步`】尧祠南长杨扫地不见日石门喷作金沙潭笑夸故人指絶境山光水色青于蓝庙中往往来击鼓尧本无心尔何苦门前长跪双石人有女如花日歌舞银鞍绣毂往复回簸林蹶【`一作氷`】石鸣风雷逺烟空翠时明灭白鸥歴乱长飞雪红泥亭子赤防干碧流环转青锦湍深沈百丈洞海底那知不有蛟龙蟠君不见緑珠潭水流东海緑珠红粉沈光彩緑珠楼下花满园今日曾无一枝在昨夜秋声阊阖来洞庭木落骚人哀遂将三五少年辈登髙逺望形神开生前一笑轻九鼎魏武何悲铜雀台我歌白云倚牕牖尔闻其声但挥手长风吹月度海来遥劝僊人一杯酒酒中乐酣宵向分举觞酹尧尧可闻何不令臯繇拥篲横八极直上青天挥【`一作扫`】浮云髙阳小饮真山公酩酊何如我竹林七子去道賖兰亭防笔安足夸尧祠笑杀五湖水至今顦顇空荷花尔向西秦我东越暂向瀛洲访金阙蓝田太白若可期为余扫洒石上月  

金乡送韦八之西京  

客自长安来还归长安去狂风吹我心西挂咸阳树此情不可道此别何时遇望望不见君连山起烟雾  

送薛九被谗去鲁  

宋人不辨玉鲁贱东家丘我笑薛夫子胡为两地游黄金消众口白璧竟难投梧桐生蒺藜緑竹乏佳实鳯凰宿谁家遂与羣鸡匹田家养老马穷士归其门蛾眉笑躄者賔客去平原却斩美人首三千还骏奔毛公一挺剑楚赵两相存孟尝习狡兎三窟赖冯谖信陵夺兵符为用侯生言春申一何愚刎首为李园贤哉四公子抚掌黄泉里借问笑何人笑人不好士尔去且勿諠桃李竟何言沙丘无漂母谁肯饭王孙  

单父东楼秋夜送族弟沈之秦【`时凝弟在席`】  

尔从咸阳来问我何劳苦沐猴而冠不足言身骑土牛滞东鲁沈弟欲行凝弟留孤飞一雁秦云秋坐来黄叶落四五北斗已挂西城楼丝桐感人弦亦絶满堂送君皆惜别卷帘见月清兴来疑是山隂夜中雪明日斗酒别惆怅清路尘遥望长安日不见长安人长安宫阙九天上此地曾经为近臣一朝复一朝髪白心不改屈原憔悴滞江潭亭伯流离放辽海折翮翻飞随转蓬闻虚坠下霜空圣朝乆弃青云士他日谁怜张长公  

送族弟凝至晏堌【`单父三十里`】  

雪满原野白戎装出盘游挥鞭布猎骑四顾登髙丘起马足间苍鹰下平畴喧呼相驰逐取乐销人忧舎此戒禽荒微声列齐讴鸣鸡发晏堌别雁惊涞沟西行有东音寄与长河流  

鲁城北郭曲腰桑下送张子还嵩阳  

送别枯桑下凋叶落半空我行懵道逺尔独知天风谁念张仲蔚还依蒿与蓬何时一杯酒更与李膺同  
