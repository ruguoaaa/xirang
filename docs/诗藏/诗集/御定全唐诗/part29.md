---
title: 第28部分
index: true
icon: editor
order: 29
category:
  - 诗藏
  - 诗集
  - 御制全唐诗
tag:
  - 钦定四库全书
  - 集部八
  - 总集类
  - 曹寅
  - 清
---

## 御定全唐诗卷六百八十九  

陆希声  

陆希声吴人博学善属文尤工书初隠义兴后召为右拾遗累迁歙州刺史昭宗闻其名征拜给事中寻除户部侍郎同中书门下平章事在位无所轻重以太子少师罢卒赠尚书左仆射諡曰文有颐山诗一卷今存二十二首  

山居【`一作房`】即事二首  

君山苍翠接青东走洮湖上洞庭茅屋向阳梳白发竹深夜诵丹经涌泉回泬鱼龙气怪石惊腾鸟兽形为问前时金马客此焉还作少微星  

不是幽栖矫性灵从来无意在羶腥满川风物供髙枕四合云山借画屏五鹿归来惊岳岳孤鸿飞去入君阳遁叟何为乐一炷清香两卷经  

阳羡杂咏十九首  

苦竹迳  

山前无数碧琅玕一迳清森五月寒世上何人怜苦节应须细问子猷看  

梅花坞  

冻蘂凝香色艳新小山深坞伴幽人知君有意凌寒色羞共千花一様春  

石兕台  

大河波浪激潼闗青兕胡为伏此山遥想楚王云梦泽蜺旌羽葢定空还  

讲易台  

年逾知命志尤坚独向青山更絶编天下有山山有水养蒙肥遯正翛然  

观鱼亭  

恵施徒自学多方谩说观鱼理未长不得庄生濠上防江湖何以见相忘  

緑云亭  

六月清凉緑树隂小亭髙卧涤烦襟羲皇向上何人到永日时时弄素琴  

清辉堂  

野人心地本无机为爱茅檐倚翠微尽日尊前谁是客秋山含水有清辉  

观妙庵  

妙理难观防甚深欲知无欲是无心茅庵不异人间世河上真人自可寻  

西阳亭  

隔林残日照孤亭宴先生酒未醒入夜莫愁迷下路昔人犹在逐流萤  

弄云亭  

自知无业致吾君只向春【`一作空`】山弄白云已共此山私断当不须转辙重移文  

伏堂  

盘崖蹙缩似灵鬼谷先生隠遁时不独卷懐经世志白云流水是心期  

桃花谷  

君阳山下足春风满谷仙桃照水红何必武陵源上去涧边好过落花中  

含桃圃  

小圃初晴风露光含桃花发满山香看花对酒心无事倍【`一作但`】觉春来白日长  

茗坡  

二月山家谷雨天半坡芳茗露华鲜春醒酒病兼消渴惜取新芽旋摘煎  

松岭  

岭上青松手自栽已能苍翠映莓苔岁寒本是君家事好送清风月下来  

桃溪  

芳草霏霏遍地齐桃花脉脉自成谿也知百舌多言语任向春风尽意啼  

李径  

一径秾芳万蘂攅风吹雨打未摧残怜君尽向髙枝发应为行人要整冠  

鸿盘  

落落飞鸿渐始盘青云起处剩须看如今天路多缯缴纵使衔芦去也难  

偃月岭  

山岭依稀偃月形数层倚石叠空青几回雪夜寒光积直似金光照户庭  

寄光上人  

笔下龙蛇似有神天池雷雨变逡巡寄言昔日不手应念江头洴澼人  

李昭象  

李昭象字化文父方为池州刺史因家焉懿宗末年以文干相国路岩岩问其年曰十有七矣岩年尚少尤器重之荐于朝将召试防岩贬遂还秋浦移居九华与张乔顾云辈为方外友诗八首  

喜杜荀鹤及第  

深岩贫复病榜到见君名贫病浑如失山川顿觉清一春新酒兴四海旧诗声日使能吟者西来步步轻  

赴举出山留寄山居郑防军  

还如费冠卿向此振髙名肯羡鱼须美长夸鹤氅轻理琴寒指倦试药黑髭生时泰难云卧随看急诏行  

题顾正字谿居  

髙敞吟轩近钓湾尘中来似出人间若教明月休生桂应得危时共掩闗春酒夜棊难放客短篱疎竹不遮山莫夸恬淡胜荣禄雁引行髙未许闲  

寄献山中顾公员外  

抽却朝簪着钓蓑近来声迹转巍峩祥麟避网虽山野丹凤衔书即薜萝乍隠文章情更逸久闲经济术翻多深惭未副吹嘘力竟困风埃争奈何  

山中寄崔谏议  

半生猨鸟共山居吟月吟风两鬓疎新句未尝忘教化上才争忍不吹嘘全家欲去干戈后大国中兴礼乐初从此升腾休说命秪希公道数封书  

学仙词寄顾云  

记得初传九转方碧云峰下祝虚皇丹砂未熟心徒切白日难留鬓欲苍无路洞天寻穆满有时人世美刘郎仙人恩重何由报焚尽星坛午夜香  

寄尉迟侍御【`一作郎`】  

我眠青嶂弄澄潭君戴貂蝉白玉篸应向谢公楼上望九华山色在西南  

招西洞道者  

危峰抹黛夹晴川树簇红英草碧烟樵客云僧两无事此中堪去觅灵仙  

句  

投文得仕而今少佩印还家古所荣【`送周繇之建徳唐诗纪事`】  

## 御定全唐诗卷六百九十  

王驾  

王驾字大用河中人大顺元年登进士第仕至礼部员外郎自号守素先生集六卷今存诗六首  

夏雨  

非惟消旱暑且喜救生民天地如蒸湿园林却似春洗风清枕簟换夜失埃尘又作丰年望田夫笑向人  

古意  

夫戍萧闗妾在吴西风吹妾妾忧夫一行书信千行泪寒到君边衣到无  

社日【`一作张演诗`】  

鹅湖山下稻粱肥豚栅鸡栖【`一作埘`】半【`一作对`】掩扉桑柘影斜春社散家家扶得醉人归  

雨晴【`一作晴景`】  

雨前初见花间蘂雨后兼无叶里花蛱蝶飞来过墙去  

却疑春色在邻家  

乱后曲江【`一作羊士谔诗`】  

忆昔争【`一作曽`】游曲水濵未春长有探春人游春人尽空池在直至春深不似春  

过故友居  

邻笛寒吹日落初旧居今巳别人居乱来儿侄皆分散惆怅僧房认得书  

王涣  

王涣字羣吉大顺二年登第官考功员外郎诗十四首  

上裴侍郎  

青衿七十榜三年建礼含香次第迁珠彩下连星错落桂花曾对月婵娟玉经磨琢多成器剑拔沈埋更倚天应念衔恩最深者春来为夀拜尊前  

悼亡  

春来得病夏来加深掩妆卧碧纱为怯暗藏秦女扇怕惊愁度阿香车腰肢暗想风欺栁粉态难忘露洗花今日青门君处乱蝉衰草夕阳斜  

惆怅诗十二首  

八蚕薄絮鸳鸯绮半夜佳期并枕眠钟动红娘唤归去对人匀泪拾金钿  

李夫人病已经秋汉武看来不举头得所【`一作修嫮`】浓华销歇尽楚魂湘血一生休  

谢家池馆花笼月萧寺房廊竹飐风夜半酒醒凭槛立所思多在别离中  

隋师战舰欲亡陈国破应难保此身诀别徐郎泪如雨镜鸾分后属何人  

七夕琼筵随【`一作往`】事陈兼花连蔕【`一作蓼花莲叶`】共伤神蜀王殿里三更月不见骊山私语人  

夜寒春病不胜懐玉瘦花啼万事乖薄幸檀郎断芳信惊嗟犹梦合欢鞋  

呜咽离声管吹秋妾身今日为君休齐奴不说平生事忍看花枝谢玉楼  

青丝一绺堕云鬟金翦刀鸣不忍看持谢君王寄幽怨可能从此住人间  

陈宫兴废事难期三阁空余緑草基狎客沦亡丽华死他年江令独来时  

晨肇重来路巳迷碧桃花谢武陵溪仙山目断无寻处流水潺湲日渐西  

少卿降北子卿还朔野离觞惨别顔却到茂陵惟一恸节毛零落鬓毛斑  

梦里分明入汉宫觉来灯背锦屏空紫台月落闗山晓肠断君恩信画工  

戴司顔  

戴司顔登大顺进士第官太常博士诗二首  

江上雨  

非不欲前去此情非自由星辰照何处风雨送凉秋寒锁空江梦声随黄叶愁萧萧犹未巳早晩去苹洲  

塞上  

空迹画苍茫沙腥古战场逢春多霰雪生计在牛羊冷角吹乡泪干榆落梦牀从来山水客谁谓到渔阳  

句  

逺来朝凤阙归去恋元侯【`赠僧见纪事`】  

吴仁璧  

吴仁璧字廷宝吴人【`或云闗右人`】大顺二年登进士第钱镠据浙累辟不就镠怒沈之江诗一卷今存十一首  

投谢钱武肃  

东门上好相知音数尽台前郭隗金累重虽然容食椹力微无计报焚林敝貂不称芙蓉幕衰朽仍惭玳瑁簪十里溪光一山月可堪从此负归心  

客路  

人寰急景如波委客路浮云似葢轻回首故山天外碧十年无计却归耕  

南徐题友人郊居  

门前樵径连江寺岸下渔矶系海槎待到秋深好时节与君长醉隠侯家  

读度人经寄郑仁表  

身虽一旦尘中老名拟三清防里题二午九斋余日在请君相伴醉如泥  

秋日聴僧弹琴  

金徽玉轸韵泠然言下浮生指下泉恰称秋风西北起一时吹入碧湘烟  

贾谊  

扶持一疏满遗编汉陛前头正少年谁道恃才轻绛灌却将惆怅吊湘川  

春雪  

雪霁凝光入坐寒天明犹自卧袁安貂裘穿后鹤氅敝自此风流不足看  

衰栁  

金风渐利露珠团广陌长堤黛色残水殿狂游隋炀帝一千余里可堪看  

凤仙花  

香红嫩緑正开时冷蝶饥蜂两不知此际最宜何处看朝阳初上碧梧枝  

金钱花  

浅绛浓香几朶匀日镕金铸万家新堪疑刘宠遗芳在不许山隂父老贫  

钱塘鹤  

人间路霭青天半鼇岫云生碧海涯虽抱雕笼密扃钥可能长在叔伦家  

句  

为惜苔钱妨换砌因怜山色旋开尊【`闲居`】　髙阁烟霞禅客睡满城尘土世人忙【`游法华寺`】　五龙金角向星斗三洞玉音愁鬼神【`赠道士`】　蒲草薄裁连蒂白胭脂浓染半葩红【`题莺粟花　以上并雅言杂载`】  

汪极  

汪极字极甫歙人大顺三年进士诗一首  

奉试麦垄多秀色  

南陌生岐穂农家乐事多塍畦交茂緑苗实际清和日布玲珑影风翻浩荡波来牟知帝力含哺有衢歌张曙  

张曙吏部侍郎聚之子大顺中登第官右补阙诗一首  

下第戏状元崔昭纬  

千里江山陪骥尾五更风水失龙鳞昨夜浣花溪上雨緑杨芳草为何人  

林嵩  

林嵩字雄飞大顺中登进士第官侍御史诗一卷今存一首  

赠天台王处士  

深隠天台不记秋琴台长别一何愁茶烟岩外云初起新月潭心钓未收映宇异花丛发好穿松孤鹤一声幽赤城不掩髙宗梦宁久悬冠枕瀑流  

## 御定全唐诗卷六百九十一  

杜荀鹤  

杜荀鹤字彦之池州人有诗名自号九华山人大顺二年第一人擢第复还旧山宣州田頵遣至汴通好朱全忠厚遇之表授翰林学士主客员外郎知制诰恃势侮易缙绅众怒欲杀之而未及天祐初卒自序其文为唐风集十卷今编诗三卷  

春宫怨【`一作周朴诗`】  

早被婵娟误欲妆临镜慵承恩不在貌教妾若为容风暖鸟声碎日髙花影重年年越溪女相忆采芙蓉  

访道者不遇  

寂寂白云门寻真不遇真秪应松上鹤便是洞中人药圃花香异沙泉鹿迹新题诗留姓字他日此相亲  

送人游吴  

君到姑苏见人家尽枕河古宫闲地少水港小桥多夜  

市卖菱藕春船载绮罗遥知未眠月乡思在渔歌  

送陈昈归麻川  

麻川清见底似入武陵溪两岸山相向三春鸟乱啼酒旗和栁动僧屋与云齐即此吾乡路懐君梦不  

出山  

病眼看【`一作见`】春榜文场公道开朋人登第尽白发出山来处世曽无过【`一作遇`】惟天合是媒长安不觉逺期遂一名回  

浙中逢诗友  

到处有同人多为赋与文诗中难得友湖畔喜逢君冻把【`一作抱`】城根雪风开岳面云苦吟吟不足争忍话离羣  

送友游吴越  

去越从吴过吴疆与越连有园多种橘【`一作菊`】无水不生莲夜市桥边火春风寺外船此中偏重客君去必经年  

出常山界使回有寄  

自小即南北未如今日离封疆初尽处人使却回时开口有所忌此心无以为行行复垂泪不称是男儿  

经废宅  

人生当贵盛修徳可延之不虑有今日争教无破时藓斑题字壁花发带巢枝何况蒿原上荒坟与折碑  

登天台寺  

一到天台寺髙低景旋生共僧岩上坐见客海边行野色人耕破山根浪打鸣忙时向闲处不觉有闲情  

途中春  

马上览春色丈夫惭泪垂一生看却老【`一作老却`】五字未逢知酒力不能久愁根无可医明年到今日公道与谁期  

入闗歴阳道中却寄舍弟  

求名日苦辛日望日荣亲落叶山中路秋霖马上人晨昏知汝道诗酒卫吾身自笑抛麋鹿长安拟醉春  

赠欧阳明府  

贤宰宰斯邑政闻闾里间都缘民讼少长觉吏徒闲帆落樽前浦钟鸣枕上山回舟却【`一作亦`】惆怅数宿钓鱼湾  

赠临上人  

不计禅兼律终须入悟门解空非有自所得是无言眼豁浮生梦心澄大道源今来习师者多鏁教中猿  

题战岛僧居【`在江之心`】  

师爱无尘地江心岛上居接船求化惯登陆赴斋疎载土春栽树【`一作竹`】抛生日餧鱼入云萧帝寺毕竟欲何如  

别衡州牧  

朝别使君门暮投江上村从来无旧分临去望何恩行计自不定此心谁与论秋猿叫寒月秪欲断人魂  

送人游江南  

满酌劝君酒劝君君莫辞能禁几度别即到白头时晚岫无云蔽春帆有燕随男儿两行泪不欲等闲垂  

游茅山  

步步入山门仙家鸟径分渔樵不到处麋鹿自成羣石面迸出【`一作流`】水松头穿破【`一作乱`】云道人星月下相次礼茅君  

读友人诗卷  

冰齿味瑶轴秪应神鬼知坐当羣静后吟到月沈时雪峡猿声健风柽鹤立危篇篇一字字谁复更言诗  

寄从叔  

三族不当路长年犹布衣苦吟天与性直道世将非鴈夜愁痴坐渔乡老忆归为儒皆可立自是拙时机  

寄李溥  

如我如君者不妨身晩成但从时辈笑自得古人情共莫更初志俱期立后名男儿且如此何用叹平生  

郊居即事投李给事  

无禄奉晨昏闲居几度春江湖苦吟士天地最穷人书劒同三友蓬蒿外四邻相知不相荐何以自谋身  

寄诗友  

别来春又春相忆喜相亲与我为同志如君能几人何时吟得力渐老事闗身惟有前溪水年年濯客尘  

题田翁家【`一作家翁`】  

田翁真快活婚嫁不离村州县供输罢追随鼔笛喧盘飱同老少家计共田园自说身无事应官有子孙  

长安冬日  

近腊饶风雪闲房冻坐时书生教到此天意转难知吟苦猿三叫形枯柏一枝还应公道在未忍与山期  

霁后登唐兴寺水阁  

一雨三秋色萧条古寺间无端登水阁有处似家山白日生新事何时【`一作人`】得暂闲将知老僧意未必恋松闗  

山中寄友人  

深山多隙地无力及耕桑不是营生拙都缘觅句忙破风【`一作岚`】翳烛穿屋月侵牀吾友应相笑辛勤道未光  

自述  

四海欲行遍不知终遇谁用心常合道出语或伤时拟作闲人老惭无【`一作为`】识者嗤如今巳无计秪得苦于诗  

题江山寺  

江上山头寺景留吟客船遍游销一日重到是何年沙鸟多翘足岩僧半露肩为诗多语涩喜此得终篇  

秋日旅舍卧病呈所知  

秋色上庭枝愁懐切向谁青云无势日华发有狂时枕上闻风雨江南系别离如何吟到此此道不闻【`一作逢`】知  

秋宿山馆  

山馆坐待晓夜长吟役神斜风吹败叶寒烛照愁人蕴蓄天然性浇讹世恶真男儿出门志不独为谋身  

赠老僧  

众僧尊夏腊灵岳遍曾登度水手中杖行山溪畔藤心空黙是印眉白雪为棱自得巡方道栖禅老未能  

别舍弟  

欲住住不得出门天气秋惟知偷拭泪不忍更回头此日秪【`一作惟`】愁老况身方逺游孤寒将五字何以动诸侯  

雪中别诗友  

酒寒无小户请满酌【`一作酌满`】行杯若待雪消去自然春到来出城人迹少向暮鸟声哀未遇应闗命侯门处处开  

题岳麓寺  

一蔟楚江山江山胜此难觅人来画取到处得吟看鹤隠松声尽鱼沈槛影寒自知心未了闲话亦多端  

懐庐岳书斋  

长忆在庐岳免低尘土顔煮茶底水采药屋头山是境皆游遍谁人不羡闲无何一名系引出白云间  

题唐兴寺小松  

虽小天然别难将众木同侵僧半月向【`一作与`】客满【`一作一`】襟风枝拂行苔鹤声分叫砌虫如今未堪看须是雪霜中  

与友人话别  

客路行多少干【`一作于`】人无易顔未成终老计难致此身闲月走入海日乌飞出山流【`一作留`】年留【`一作住`】不得半在别离间  

赠庐岳隠者  

自见来如此未尝离洞门结茅遮雨雪采药给晨昏古树藤纒杀春泉鹿过浑悠悠无一事不似属乾坤  

懐紫阁隠者  

紫阁白云端云中有地仙未归蓬岛上犹隠国门前洞口人无迹花隂鹿自眠焚香赋诗罢星月冷遥天  

题防上人院  

鼓角城中寺师居日得闲必能行大道何用在深山破衲新添线空门夜不闗心知与眼见终取到无间  

送黄补阙南迁  

得罪非天意分明谪去身一心贪谏主开口不防人自古有迁客何朝无直臣喧然公论在难滞楚南春  

送賔贡登第后归海东  

归捷中华第【`一作地`】登船鬓未丝直应天上桂别有海东枝国界波穷处乡心日出时西风送君去莫虑到家迟  

近试投所知  

白发随梳落吟懐说向谁敢辞成事晚自是出山迟拟动如浮海凡言似课诗终【`一作修`】身事知已此外复何为  

送友人牧江州  

本国兵戈后难官在此时逺分天子命深要使君知但遂生灵愿当应雨露随江山胜他郡闲赋庾楼诗  

辞座主侍郎  

一饭尚懐感况攀髙桂枝此恩无报处故国逺归时秪恐兵戈隔再趋门馆迟茅堂拜亲后特地泪双垂  

别从叔  

立马不忍上醉醒天气寒都缘在门易直似别家难世路既如此客心须自寛江村【`一作归期`】亦饥冻【`一作羇束`】争及问长安  

送人南游  

凡游南国者未有不蹉跎到海路难【`一作虽`】尽挂帆人更多潮沙分象迹花洞响蛮歌纵有投文处于君能几何  

经贾岛墓  

谪宦自麻衣衔寃至死时山根三尺墓人口数聨诗仙桂终无分皇天似有私暗松风雨夜空使老猿悲  

秋夜【`一作江`】晩泊  

一望一苍然萧骚起暮天逺山横落日归鸟度平川家是去秋别月当今夕圆渔翁似相伴彻晓苇丛边  

送舍弟  

我爱羇栖惯客情方细知好看前路事不比在家时勉汝言须记闻人善即师旅中无废业时作一篇诗  

将归山逢友人  

儒为君子儒儒道不妨孤白发多生矣青山可住乎徉狂宁是事巧达又非夫秪此平生愿他人肯信无  

经九华费征君墓  

凡吊先生者多伤荆棘间不知三尺墓髙却九华山天地有何外子孙无亦闲当时若征起未必得身还  

溪居叟  

溪翁居静处【`一作处静`】溪鸟入门飞早起钓鱼去夜深乘月归见君无事老觉我有求非不说风霜苦三冬一草衣  

与友人对酒吟  

凭君满酌酒聴我醉中吟客路如天逺侯门似海深新坟侵古道白发恋黄金共有人间事须懐济物心  

送僧  

道了亦未了言闲今且闲从来无住处此去向何山片石树隂下斜阳潭影间请师留偈别恐不到人寰  

送九华道士游茅山  

忽起地仙【`一作他山`】兴飘然出旧山于身无切事在世有余闲日月浮生外乾坤大醉间故园华表上谁得见君还  

寄舍弟  

世乱信难通乡心日万重弟兄皆向善天地合相容大野隂云重连城杀气浓家山白云里卧得最髙峰  

下第投所知  

若以名场内谁无一轴诗纵饶生白发岂敢怨明时知己虽然切春官未必私宁教读书眼不有看花期  

寄顾云  

省得前年别苹洲旅馆中乱离身不定彼此信难通侯国兵虽敛吾乡业巳空秋来忆君梦夜夜逐征鸿  

赠宣城麋明府  

天下为官者无君一轴诗数聨同我得当代遇谁知年齿吟将老生涯说可悲何当抛手板邻隠过危时  

望逺  

门前通大道望逺上髙台落日人行尽【`一作逝`】穷边信不来还闻战得胜未见敕招回却入机中坐新愁织不开  

冬末投长沙裴侍郎  

欲露尘中事其如不易言家山一离别草树匝春暄吹梦风天角啼愁雪岳猿伫思心觉满何以逺门轩  

赠秋浦金明府长  

倚郭难为宰非君即有私惟凭野老口不立政声碑苦甚求名日贫于未选时溪山竟如此利得且吟诗  

和髙秘书早春对雪登楼见寄之什  

天有惜花意恐花开染尘先教微雪下始放满城春且醉登楼客重期出郭人因酬郢中律【`一作作`】霜鬓数茎新  

乱后山中作  

自从天下乱日晚别庭闱兄弟团圞乐羇孤逺近归文章甘世薄耕种喜山【`一作田`】肥直待中兴后方应出隠扉  

旅寓书事  

日日惊身事凄凄欲断魂时清不自立发白傍谁门中路残秋雨空山一夜猿公卿得见面懐抱细难言  

舟行晩泊江上寺  

久劳风水【`一作雨`】上禅客喜相依挂衲虽无分修心未觉非日沈山虎出钟动寺禽归月上潮平后谈空渐入微  

长林山中闻贼退寄孟明府  

一县今如此残民数不多也知贤宰切争奈乱兵何皆自干戈达咸思雨露和应怜住山者头白未登科  

泗上客思  

痛饮复髙歌愁终不奈何家山随日逺身事逐年多没鴈云横楚兼蝉栁夹河此心闲未得到处被诗磨  

寄同人  

尽与贫为患惟余即不然四方无静处百口度荒年白发生闲事新诗出数聨时情竟如此不免却归田  

下第出闗投郑拾遗  

丹霄桂有枝未折未为迟况是孤寒士兼行苦涩诗杏园人醉日闗路独归时更卜深知意将来拟荐谁  

塞上  

草白河冰合蕃戎出掠频戍楼三号火【`一作三急号`】探马一条尘战士风霜老将军雨露新封侯不由此何以慰征人  

别敬侍郎  

交道有寒暑在人无古今与君中夜话尽我一生心所向未得志岂惟空解吟何当重相见旧隠白云深  

送青阳李明府  

善政无惭色吟归似等闲惟将六幅绢写得九华山求理头空白离京【`一作终官`】债未还仍闻猿【`一作琴`】与鹤都在一船间  

将游湘湖有作  

一家相别意不得不潸然逺作南方客初登上水船岳钟思冷梦湘月少残篇便有归来计风波亦隔年  

送姚庭珪  

脱衣将换酒对酌话何之雨后秋萧索天涯晩别离人生无此恨鬓色不成丝未得重相见看君马上诗  

投李大夫  

自小僻于诗篇篇恨不竒苦吟无暇日华发有多时进取门难见升沈命未知秋风夜来急还恐到京迟  

贻里中同志  

乡里为儒者惟君见我心诗书常共读雨雪亦相寻贫贱志气在子孙交契深古人犹晩达况未鬓霜侵  

江上送韦彖先辈  

不易为离抱江天即见鸿暮帆何处落凉月与谁同木叶新霜后渔灯夜浪中时难慎行止吾道利于穷  

维扬逢诗友张乔  

天下方多事逢君得话诗直应吾道在未觉国风衰生计吟消日人情醉过时雅篇三百首留作后来师  

秋晨有感  

木叶落时节旅人初梦惊钟才枕上尽事巳眼前生吟发不长黑世交无久情且将公道约未忍便归耕  

秋日山中寄李处士  

吾辈道何穷寒山细雨中儿童书懒读果栗树将空言论闗时务篇章见国风升平犹可用应不废为公【`一作翁`】  

晩泊金陵水亭  

江亭当废国秋景倍萧骚夕照残荒垒寒潮涨古濠就田看鹤劣【`一作大`】隔水见僧髙无限前朝事醒吟易觉劳  

钱塘别罗隠  

故国看看逺前程计在谁五更聴角后一叶渡江时吾道天宁丧人情日可疑西陵向西望双泪为君垂  

山中贻同志  

君贫我亦贫为善喜为邻到老如今日无心愧古人闭门非傲世守道是谋身别有同山者其如未可亲  

秋日懐九华旧居  

吾道在五字吾身宁陆沈凉生中夜雨【`一作月`】病起故山心烛共寒酸影蛩添苦楚吟何当遂归去一径入松林  

江岸秋思  

驱马傍江行乡愁步步生举鞭挥栁色随手失蝉声秋稼缘长道寒云约古城家贫遇丰岁无地可归耕  

哭刘徳仁  

贾岛还如此生前不见春岂能诗苦者便是命羁人家事因吟失【`一作尽`】时情碍国亲多应衔恨骨千古不为尘  

经青山吊李翰林  

何为【`一作谓`】先生死先生道日新青山明月夜千古一诗人天地空销骨声名不傍身谁移耒阳冡来此作吟邻  

下第东归别友人  

不得同君【`一作居`】住当春别帝乡年华落第老岐路出闗长芳草缘流水残花向夕阳懐亲暂归去非是钓沧浪  

秋宿诗僧云英房【`一作院`】因赠  

贾岛怜无可都缘数句诗君虽是后辈我谓过当时溪浪和星动松隂带鹤移同吟到明坐此道淡谁知  

送人宰吴县  

海涨兵荒后为官合动情字人无异术至论不如清草履随船卖绫梭隔水鸣惟持古人意千里赠君行  

读友人诗  

君诗通大雅吟觉古风生外却浮华景中含教化【`一作至教`】情名应髙日月道可润公卿莫以孤寒耻孤寒逹更荣  

登山寺  

山半一山寺野人秋日登就中偏爱石独上最髙层有果猿攀【`一作摇`】树无斋鸽看僧儒门自多事来此复何能  

辞九江李郎中入闗  

帝里无相识何门迹可亲愿开言重口荐与分深人卷许新诗出家怜旧业贫今从九江去应免更迷津  

江南逢李先辈  

李杜复李杜彼时逢此时干戈侵帝里流落向天涯岁月消于酒平生断在诗懐才不得志秪恐满头丝  

秋日寄吟友  

闲坐细思量惟吟不可忘食无三亩地衣絶一株桑蝉树生寒色渔潭落晓光青云旧知已未许钓沧浪  

江上与从弟话别  

相逢尽说归早晩遂归期流水多通处孤舟少住时干人不得巳非我欲为之及此终无愧其如道在兹  

送友人游南海  

南海南边路君游秪为贫山川多少地郡邑几何人花鸟名皆别寒暄气不均相期早晩见莫待瘴侵身  

赠聂尊师  

诗道将【`一作皆`】仙分求之不可求非闗从小学应是数生修蟾桂云梯折鼇山鹤驾游他年两成事堪喜是邻州  

旅感  

白发根丛出镊频愁不开自怜空老去谁信苦吟来客路东西阔家山早晩回翻思钓鱼处一雨一层苔  

寄益阳武灌明府  

县称诗人理无嫌日寂寥溪山入城郭户口半渔樵月满弹琴夜花香漉酒朝相思不相见烟水路迢迢  

湘中秋日呈所知  

四海无寸土一生惟苦吟虚垂异乡泪不滴别人心雨【`一作木`】色凋湘树滩声下塞禽求归归未得不是掷光阴  

苦吟  

世间何事好最好莫过诗一句我自得四方人巳知生应无辍日死是不吟时始拟归山去林泉道在兹  

闽中别所知  

触目生归思那堪路七千腊中离此地马上见明年郡邑溪山巧寒暄日月偏自疑双鬓雪不似到南天  

塞上伤战士  

战士説辛勤书生不忍闻三边逺天子一命信将军野火烧人骨隂风卷阵云其如禁城里何以重要勳  

春日访独孤处士  

地僻春来静深宜长者居好花都待【`一作大`】晩修竹不妨疎鴈入湘江食人侵晓色锄似君无学处头白道如初  

哭友人  

病向名场得终为善误身无儿承后嗣有女托何人葬礼难求备交情好者贫惟余旧文集一览一沾巾  

新栽竹  

斸破苍【`一作莓`】苔色【`一作地`】因栽十数茎风从此冷诗思当时清酒入杯中影棊添局上声不同桃与李潇洒伴书生  

送吴蜕下第入蜀  

下第言之蜀那愁举别杯难兄方在幕上相复怜才鸟径盘春霭龙湫发夜雷临卭无久恋髙桂待君回  

乱后归山【`一作山居`】  

乱世归山谷征鼙喜不闻诗书犹满架弟侄未为军山犬眠红叶樵童唱白云此心非此志终拟致明君  

题着禅师  

大道本无幻常情自有魔人皆迷着此师独悟如何为岳开阔因虫长草多説空空説得空得到维摩【`一本作空麽`】  

春日闲居即事  

未得青云志春同秋日情花开如叶落莺语似蝉鸣道合和贫守诗堪与命争饥寒是吾事断定不归耕  

秋宿栖贤寺懐友人  

一宿三秋寺闲忙与晓分细泉山半落孤客夜深闻鹤去巢盛月龙潜穴拥云苦吟方见景多恨不同君  

乱后再逢汪处士  

如君真道者乱【`一作髙`】世有闲情每别不知处见来长后生药非因病服酒不为愁倾笑我于身苦吟髭白数茎  

山中喜与故交宿话  

逺地能相访何惭事力微山中深夜坐海内故交稀村酒沽来浊溪鱼钓得肥贫家只如此未可便言归  

观碁  

对面不相见用心同【`一作如`】用兵算人常欲杀顾己自贪生得势侵吞逺乗危打劫赢有时逢敌手当局到深更  

送人宰徳清  

乱世人多事耕桑或失时不闻寛赋敛因此转流离天意未如是君心无自欺能依四十字可立徳清碑  

寄窦处士  

漳水醉中别今来犹未醒半生因酒废大国几时宁海畔将军栁天边处士星游人不可见春入乱山青  

题歴山舜祠【`山有庙呼为帝二子多变妖异为时所敬`】  

昔舜曾耕地遗风日寂寥世人那肯祭大圣不兴妖殿宇秋霖壊杉松野火烧时讹竞淫祀丝竹醉山魈  

赠李蒙叟  

在我成何事逢君更劝吟纵饶不得力犹胜别劳心凡事有兴废诗名无古今百年能几日忍不惜光隂  

维扬冬末寄幙中二从事【`阙第三句`】  

闻道长溪尉相留一馆闲　　　　　尚隔几重山为旅春风外懐人夜雨间年来疎览镜怕见减朱顔  

和吴太守罢郡山村偶题二首  

罢郡饶山兴村家不惜过官情随日薄诗思入秋多野兽眠低草池禽浴动荷眼前余政在不似有干戈快活田翁辈常言化育时纵饶稽岁月犹説向孙儿茅屋梁和节茶盘果带枝相传终不忘何必立生祠  

乱后送友人【`一作送人遇乱`】归湘中  

家枕三湘岸门前即【`一作有`】钓矶渔竿壮岁别鹤发乱时归岳暖无猿叫江春有燕飞平生书劒在莫便学忘机  

送紫阳僧归庐岳旧寺  

紫衣明主赠归寺感先师受业恩难报开堂影不知松风欹枕夜山雪下【`一作上`】楼时此际无人防微吟复敛眉  

和刘评事送海禅和归山  

衲【`一作内`】外元无象言寻那路寻问禅将底説传印得何心未了羣山浅难【`一作能`】休一室深伏魔宁是兽巢顶亦非禽观色风驱雾聴声雪洒林凡归是归处不必指髙岑【`一作况当幽隠处未必有髙岑`】  

御沟栁  

律到御沟【`一作九重`】春沟边栁色新细笼穿禁水轻拂入朝人日近韶光早天低圣泽匀谷莺栖未穏宫女画难真楚国空摇浪隋堤暗惹尘如何帝城里先得覆龙津  

## 御定全唐诗卷六百九十二  

杜荀鹤  

冬末同友人泛潇湘  

残腊泛舟何处好最多吟兴是潇湘就船买得鱼偏美踏雪沽来酒倍香猿到夜深啼岳麓鴈知春近别衡阳与君剰采江山景裁取新诗入帝乡  

赠李镡【`镡自维扬遇乱东入山中`】  

君行君文天合知见君如【`一作于`】此我兴【`一作伤`】悲秪残三口兵戈后才到孤村雨雪时着卧衣裳难办洗旋求粮食莫供炊地鑪不暖柴枝湿犹把蒙求授小儿  

旅中卧病  

秋来谁料病相萦枕上心犹算去程风射破灯易灭月穿疎屋梦难成故园何啻三千里新鴈才闻一两声我自与人无旧分非干人与我无情  

旅泊遇郡中叛乱示同志  

握手相看【`一作悲`】谁敢言军家刀劒在腰边遍搜宝货无藏处乱杀平人不怕天古寺拆为修寨木荒坟开作甃城塼郡侯逐出浑闲事正是銮舆幸蜀年  

赠秋浦张明府  

君为秋浦三年宰万虑闗心两鬓知人事旋生当路县吏才难展用兵时农夫背上题军号贾客船头插战旗他日亲知问官况但教吟取杜家诗  

雪  

风搅长空寒骨生光【`一作先`】于晓色报明江湖不见飞禽影岩谷时闻折竹声巢穴几多相似处【`一作沟壑本深无复满`】路岐兼得一般平拥袍公子休【`一作莫`】言冷中有樵夫跣足行  

题庐岳刘处士草堂  

仙境闲寻采药翁草堂留话一宵同若看山下云深处直是人间路不通泉领藕花来洞口月将松影过溪东求名心在闲难遂明日马蹄尘土中  

山中寄诗友  

山深长恨少同人览景无时不忆君庭果自从霜熟后野猿频向屋边闻琴临秋水弹明月酒就东【`一作寒`】山酌白云仙桂算攀攀合得平生心力尽于文  

秋宿临江驿  

南来北去二三年年去年来两鬓斑举世尽从愁里老谁人肯向死前闲渔舟火影寒归浦驿路铃声夜过山身事未成归未得聴猿鞭马入长闗【`一作安`】  

题瓦棺寺真上人院矮桧  

天生仙桧是长材栽桧希逢此最低一自旧山来砌畔几番凡木与云齐迥无斜影教僧踏免有闲枝引鹤栖今日偶题题似着不知题后更谁题  

江下【`一作上`】初秋寓  

蒙蒙烟雨蔽江村江馆愁人好断魂自别家来生白发为侵星起谒朱门也知栁欲开春眼争奈萍无入土根兄弟无书鴈归北一声声觉苦于猿  

投从叔补阙  

吾宗不谒谒诗宗常仰门风继国风空有篇章传海内更无亲族在朝中其来虽愧源流浅所得须怜雅颂同三十年吟到今日不妨私荐亦成公  

赠张员外儿  

张公一子才三岁闻客吟声便出来唤物舌头犹未穏诵诗心孔迥然开天生便是成家庆年长终为间世才月里桂枝知【`一作如`】有分不劳诸丈作梯媒  

重阳日有作  

一为重阳上古台乱时谁见菊花开偷【`一作挦`】白发真堪笑牢鏁黄金实【`一作更`】可哀是个少年皆老去争知荒塜不荣来大家拍手髙声唱日未沈山且莫回  

入闗寄九华友人  

坐牀难穏露蝉新便作东西马上身醲酒却输耽睡客好山翻对不吟人无多志气禁难别强半年光属苦辛箧里篇章头上雪未知谁恋杏园春  

送李镡游新安  

邯郸李镡才峥嵘酒狂诗逸难干名气直不与儿【`一作时`】辈洽醉来拟共天公争孤店夜烧枯叶坐乱时秋踏早霜行一间茅屋住不穏刚出为人平不平  

冬末自长沙游桂岭留献所知  

家隔重湖归未期更堪南去别深知前程笑到山多处上马愁逢岁尽时四海内无客足地一生中有苦心诗朱门秪见朱门事独把孤寒问阿谁  

送福昌周繇少府归宁兼谋隠  

少见古人无逺虑如君真得古人情登科作尉官虽小避世安亲禄已荣一路水云生隠思几山猿鸟认吟声知君未作终焉计要着文章待太平  

贺顾云侍御府主与子弟奏官【`敇下时年七岁`】  

青桂朱袍不贺兄贺兄荣是见儿荣孝经始向堂前彻官诰当从幕下迎戏把蓝袍包果子娇将竹笏恼先生自惭乱世无知已弟侄鞭牛傍陇耕  

舟行即事  

年少髭须雪欲侵别家三日几般心朝从贾客忧风色夜逐渔翁宿苇林秋水鹭飞红蓼晩暮山猿叫白云深重阳酒熟茱茰紫却向江头倚棹吟  

乱后山居  

从乱【`一作乱后`】移家拟傍山今来方办买山钱九州有路休为客百岁无愁即是仙野叟并田锄暮雨溪禽同石立寒烟他人似我还应少如此安贫亦荷天  

山居寄同志  

茅斋深僻絶轮蹄门径缘莎细接溪垂钓石台依竹垒待宾茶灶就岩泥风生谷口猿相叫月照松头鹤并栖不是无端过时日拟从下蹑云梯  

将入闗安陆遇兵寇  

家贫无计早离家离得家来蹇滞多巳是数程行雨雪更堪中路阻兵戈几州户口看成血一旦天心却许和四面烟尘少无处不知吾土自如何  

夏日登友人书斋林亭  

暑天长似秋天冷带郭林亭画不如蝉噪槛前遮日竹鹭窥池面弄萍鱼抛山野客横琴醉种药家僮踏雪锄众惜君才堪上第莫因居此与名疎  

寄临海姚中丞  

夏辞旌斾已秋深永夕思量泪满襟风月易斑搜句鬓星霜难改感恩心寻花洞里连春醉望海楼中彻晓吟虽有梦魂知处所去来多被角声侵  

秋日闲居寄先达  

到头身事欲何为下工夫鬓上知乍可百年无称意难教一日不吟诗风驱早鴈冲湖色雨挫残蝉防栁枝自古书生也如此独堪惆怅是明时  

题觉禅和  

少见修行得似师茅堂佛像亦随时禅衣衲后云藏线夏腊髙来雪印眉耕地诫侵连塜土伐薪教防带巢枝有时问着经中事却道山僧总不知  

感秋【`一作秋感`】  

年年名路谩辛勤襟袖空多马上尘画防门前难作客钓鱼船上易安身冷烟粘栁蝉声老寒渚澄星雁叫新自是侬家无住处不闗天地窄于人  

题徳上人院  

刳得心来忙处闲闲中方寸濶于天浮生自是无空性长夀何曾有百年罢定磬敲松罅月解眠茶煮石根泉我虽未似师披衲此理同师悟了然  

春日山居寄友人  

野吟何处最相宜春景暄和好入诗髙下麦苗新雨后浅深山色晩晴时半岩云脚风牵断平野花枝鸟踏垂倒载干戈是何日近来麋鹿欲相随  

懐庐岳旧隠  

一别三年长在梦梦中时蹑石棱层泉声入夜方堪聴山色逢秋始好登岩鹿惯随锄药叟溪鸥不怕洗苔僧人间有许多般事求要身闲直未能  

投长沙裴侍郎  

此身虽贱道长存非谒朱门谒孔门秪望至公将卷读不求朝士致书论垂纶雨结渔乡思吹木风传鴈夜魂男子受恩须有地平生不受等闲恩  

和友人见题山居  

避时多喜葺居成七字君题万象清开户晓云连地白访人秋月满山明庭前树瘦霜来影洞口泉喷雨后声有景供吟且如此算来何必躁于名  

献长沙王侍郎  

文星渐见射台星皆仰为霖沃众情天泽逼来逢圣主辞林盛去得书生云妆岳色供吟景月浩湘流递政声美化事多难讽诵未如耕钓口分明  

春日登楼遇雨  

忽地晴天作雨天全无暑气似秋间看看水没来时路渐渐云藏望处山风趂鹭鸶双出苇浪催渔父尽归湾一心凖拟闲登眺却被诗情使不闲  

春日行次钱塘却寄台州姚中丞  

岂为无心求上第难安帝里为家贫江南江北闲为客潮去潮来老却人两岸雨收莺语栁一楼风满角吹春花前不独垂乡泪曾是【`一作作`】朱门寄食身  

投江上崔尚书  

此生何路出尘埃犹把中才谒上才闭户十年専笔砚仰天无处认梯媒马前霜叶催归去枕上边鸿唤觉来若许登门换鬐鬛必应辛苦事风雷  

书事投所知  

古陌寒风来去吹马蹄尘旋上麻衣虽然干禄无休意争奈趋时不见机诗思趂云从岳涌乡心随鴈绕湖飞肯将骨肉轻离别未遇人知未得归  

秋日湖外书事  

十五年来笔砚功秪今犹在苦贫中三秋客路湖光外万里乡闗楚邑【`一作色`】东鸟迳杖藜山翳雨猿林欹枕树摇风朱门处处若相似此命到头通不通  

题宗上人旧院  

此院重来事事乖半欹茅屋草侵堦啄生鸦忆啼松枿接果猿思啸石崖壁上尘粘蒲叶扇牀前苔烂笋皮鞋分明记得谈空日不向秋风更怆懐  

乱后出山逢髙员外  

自从乱后别京闗一入烟萝十五年重出故山生白发却装新卷谒清贤回旅梦城头角栁结乡愁雨后蝉名姓暗投心暗祝永期收拾向门前  

赠友人罢举赴交趾辟命  

罢却名场拟入秦南行无罪似流人纵经商岭非驰驿须过长沙吊逐臣舶载海奴镮硾【`一作锤`】耳象駞蛮女防纒身如何待取丹霄桂别赴嘉招作上宾  

山中寡妇【`一作时世行`】  

夫因兵死守蓬茅麻苎衣衫鬓发焦桑柘废来犹纳税田园荒后【`一作尽`】尚征苗时挑野菜和根煮旋斫生柴带叶烧任是深山更深处也应无计避征徭  

访蔡融因题  

杖藜时复过荒郊来到君家不忍抛每见苦心修好事未尝开口怨平交一溪寒色渔收网半树斜阳鸟傍巢必若天工主人事肯交吾子委衡茅  

闲居即事  

竹门茅屋带村居数亩生涯自有余鬓白秪应秋链句眼昏多为夜抄书鴈惊风浦渔灯动猿叫霜林橡实疎待得功成即西去时清不问命何如  

友人赠舍弟依韵戏和  

吾家此弟有何知多愧君开道业基不觉裹头成大汉昨来竹马作童儿还缘世遇兵戈閙秪恐身修礼乐迟及见和诗诗自好碢【`徒和切碾轮石也`】公【`一作门`】不到【`一作倒`】更何时  

乱后逢村叟【`一作时世行`】  

经乱衰翁居破村村中何事不伤魂【`一作八十老翁住破村村中牢落不堪论`】因供寨木无桑柘为着【`一作防`】乡兵絶子孙还似平宁徴赋税未尝州县畧安存至于【`一作今`】鸡犬皆星散日落前山独【`一作哭`】倚门  

赠元上人  

多少僧中僧行髙偈成流落遍僧抄经月静滩声到石迳人稀藓色交垂露竹粘蝉落殻窣云松载鹤栖巢煮茶童子闲胜我犹得依时把磬敲  

下第东归道中作  

一回落第一宁亲多是途中过却春心火不销双鬓雪眼泉难濯满衣尘苦吟风月惟添病遍识公卿未免贫马壮金多有官者荣归却笑读书人  

夏日留题张山人林亭  

此中偏称夏中游时有风来暑气收涧底松摇干尺雨庭中竹撼一秋求猿句寄山深寺乞鹤书传海畔洲闲与先生话身事浮名薄宦总悠悠  

伤病马  

此马堪怜力壮时细匀行步恐尘知骑来未省将鞭触病后长教觅药医顾主强擡和泪眼就人轻刷带疮皮秪今筋骨浑全在春暖莎青放未迟  

馆舍秋夕  

寒雨萧萧灯焰青灯前孤客难为情兵戈閙日别乡国鸿鴈过时思弟兄冷极睡无离枕梦苦多吟有彻云声出门便作还家计直至如今计未成  

送僧赴黄山沐汤泉兼防禅宗长老  

闻有汤泉独去寻一缾一鉢一无金不愁乱世兵相害却喜寒山路入深野老祷神鵶噪庙猎人冲雪鹿惊林患身是幻逢禅主水洗皮肤语洗心  

哭山友  

十载同栖庐岳云寒烧枯叶夜论文在生未识公卿面至死不离麋鹿羣从见蓬蒿丛壊屋长忧雨雪透荒坟把君诗句髙声读想得天髙也合闻  

献池州牧  

池阳今日似渔阳大变凶年作小康江路静来通客货郡城安后絶戎装分开野色收新麦惊断莺声摘嫩桑纵有逋民归未得逺闻仁政旋还乡  

送韦书记归京【`座主侍郎同举`】  

韦杜相逢眼自明事连恩地倍牵情闻归帝里愁攀送知到师门话姓名朝客半修前辈礼古人多重晩年荣从来有泪非无泪未似今朝泪满襟  

献郑给事  

化行邦域二年春樵唱渔歌日日新未降诏书酬善政不知天泽荅何人秋登岳寺云随步夜宴江楼月满身他日朱门恐难扫沙堤新筑必无尘  

赠休禅和  

为僧难得不为僧僧戒僧仪未是能弟子自知心了了吾师应为醉腾腾多生觉悟非闗衲一防分明不在灯秪道诗人无佛性长将二雅入三乘  

送李先辈从知【`一作军`】塞上  

去草军书出帝乡便从城外学戎装好随汉将收胡土莫遣胡兵近汉疆洒碛雪粘旗力重冻河风揭角声长此行也是男儿事莫向征人恃桂香  

和友人送弟  

君説无家秪弟兄此中言别若为情干戈閙日分头去山水寒时信路行月下断猿空有影雪中孤鴈却无声我今骨肉虽饥冻幸喜团圆过乱兵  

酬张员外见寄  

分应天与吟诗老如此兵干不废诗生在世间人不识死于泉下鬼应知啼花蜀鸟春同苦叫雪巴猿昼共饥今日逢君惜分手一枝何校一年迟  

献新安于尚书  

九土雄师竟若何未如良牧与天和月留清俸资家少岁计隂功及物多四野緑云笼稼穑千山明月静干戈行人耳满新安事尽是无愁父老歌  

乱后书事寄【`一作呈`】同志  

九土如今尽用兵短戈长防困书生思量在世头堪白画度归山计未成皇泽正霑新将士侯门不是旧公卿到头诗卷须藏却各向渔樵混姓名  

中山临上人院观牡丹寄诸从事【`一作弟`】  

闲来吟绕牡丹丛花艳人生事畧同半雨半风三月内多愁多病百年中开当韶景何妨【`一作多`】好落向僧家即是空一境别【`一作别境`】无惟此有忍教醒坐对支公  

投宣谕张侍郎乱后遇毘陵  

此生今日似前生重着麻衣特地行经乱后囊新卷轴出山来见旧公卿雨笼蛬壁吟灯影风触蝉枝噪浪声闻道中兴重人【`一作文`】物不妨西去马蹄轻  

下第投所知  

落地愁生晓鼔初地寒才薄欲何如不辞更写公卿卷却是难修骨肉书御苑早莺啼暖树钓乡春水浸贫居拟离门馆东归去又恐重来事转疎  

哭方干  

何言寸禄不沾身身没诗名万古存况有数篇闗教化得无余庆及儿孙渔樵共垒坟三尺猿鹤同栖月一村天下未宁吾道丧更谁将酒酹吟魂  

秋日泊浦江  

一帆程歇九秋时漠漠芦花拂浪飞寒浦更无船并宿暮山时见鸟双归照云烽火惊离抱翦叶风霜逼暑衣江月渐明汀露湿静驱吟魄入微  

白发吟  

一茎两茎初似丝不妨惊度少年时几人乱世得及此今我满头何足悲九转灵丹那胜酒五音清乐未如诗家山苍翠万余尺藜杖楮冠输老儿  

下第寄池州郑员外  

省出【`一作得`】蓬蒿修谒初蒙知曾不见生疎侯门数处将书荐帝里经年借宅居未必有诗堪讽诵秪怜无援过吹嘘如【`一作而`】今足得成持取【`一作处`】莫使江湖却钓鱼  

塞上  

旌旗鬛鬛【`一作猎猎`】汉将军闲出巡边【`一作游`】帝命新沙塞旋收饶帐幙犬戎时杀少烟尘冰河夜渡偷来马雪岭朝飞猎去人独作书生疑不穏软弓轻劒也随身  

赠题兜率寺闲上人院  

人间寺应诸天号真行僧禅此寺中百岁有涯头上雪万般无染耳边风挂帆波浪惊心白上马尘埃翳眼红毕竟浮生谩劳役算来何事不成【`一作归`】空  

别四明钟尚书  

九华天际碧嵯峩无奈春来入梦何难与英雄论教化却思猿鸟共烟萝风前栁态闲时少雨后花容淡处多都大人生有离别且将诗句代离歌  

题防国大师塔  

莫认双林是佛林禅栖无地亦无金塔前尽礼灰来相衲下谁宗印了心笠象【`一作彻`】明双不见线源分派本难寻吾师觉路余知处太藏经门一夜吟  

春日山中对雪有作  

竹树无声或有声霏霏漠漠散还凝岭梅谢后重妆蘂岩水铺来却结冰牢系鹿儿防猎客满添茶鼎吟僧好将膏雨同功力松径莓苔又一层  

山中对雪有作  

一浑乾坤万象收惟应不壅大江流虎狼遇猎难藏迹松柏因风易举头玉帐英雄携妓赏山村鸟雀共民愁岂堪久蔽苍苍色须放三光照九州  

戏题王处士书斋  

先生髙兴似樵渔水鸟山猿一处居石径可行苔色厚钓竿时斫竹丛【`一作林`】疎欺春秪爱和醅酒讳老犹看夹注书莫道无金空有夀有金无夀欲何如  

早发  

东未明尘梦苏呼童结束登征途落叶铺霜马蹄滑寒猿啸【`一作哭`】月人心孤时逆【`一作送`】帽檐风刮顶旋呵鞭手冻粘须青云快活一未见争得安闲钓五湖  

题仇处士郊居【`处士弃官卜居`】  

江南景蔟此【`一作好`】林亭手板蓝裾自可轻洞里客来无俗话郭中人到有公【`一作山`】情闲敲【`一作挑`】岩果呼猿接时钓溪鱼引鹤争笑我有诗三百首马蹄红【`一作终`】日急于名  

依韵次【`一作酬`】同年张曙先辈见寄之什  

天上诗名天下传引来齐列【`一作到`】玉皇前大仙録后头无雪至药成来灶絶烟笑蹑紫云金作阙梦抛尘世铁为船九华山叟惊凡骨同到蓬莱岂偶然  

乱后逢李昭象叙别  

李生李生何所之家山云胡不归兵戈到处弄性命礼乐向人生是非却与野猿同橡坞还将溪鸟共渔矶也知不是男儿事争奈时情贱布衣  

晩春寄同年张曙先辈  

莫将时态破天真秪合髙歌醉过春易落好花三个月难留浮世百年身无金润屋浑闲事有酒扶头是了人恩地未酬闲未得一回醒话一沾巾  

长安春感  

出京无计住京难深入东风【`一作门`】转索然满眼有花寒食下一家无信楚江边此时晴景愁于雨是处莺声苦却【`一作极一作似`】蝉公道算来终达去【`一作了`】更从今日望明【`一作来`】年  

登灵山水阁贻钓者  

江上见僧谁是了修斋补衲日劳身未胜渔父闲垂钓独背斜阳不采人纵有风波犹得睡总无蓑笠始为贫瓦瓶盛酒瓷瓯酌荻蒲芦湾是要津  

赠溧水【`一作涟水`】崔少府  

庭户萧条燕雀喧日髙下枕书眠秪闻留客教沽酒未省逢人説料钱洞口礼星披鹤氅溪头吟月上渔船九华山叟心相许不计官卑【`一作资`】赠一篇  

读张仆射诗【`曾应举不及第投笔领郡`】  

秋吟一轴见心胷万象搜罗咏欲空才大却嫌天上桂世危翻立阵前功防颇解武文无说谢眺能文武不通双美总输张太守二南章句六钧弓  

题所居村舍  

家随兵尽屋空存税额宁容减一分衣食旋营犹可过赋输长急不堪闻蚕无夏织桑充寨田废春耕犊劳军如此数州谁防得杀民将尽更邀勳  

献钱塘县罗著作判官  

还乡夫子遇贤侯抚字情知不自由莫把一名専懊恼放教双眼絶寃讐猩袍懒着辞公宴鹤氅闲披访道流犹有九华知己在羡君髙卧早回头  

遣懐  

驱驰岐路共营营秪为人间利与名红杏园中终拟醉白云山下懒归耕题桥每念相如志佩印当期季子荣谩道彊亲堪倚赖到头须是有前程  

长安道中有作  

回头不忍看羸僮一路行人我最穷马迹蹇于槐影里钓船抛在月明中帽檐晓滴林蝉露衫袖时飘卷鴈风子细寻思底模様腾腾又过玉闗东  

题开元寺门閤  

一登髙阁眺清秋满目风光尽胜游何处画桡寻緑水几家鸣笛咽红楼云山巳老应长在岁月如波秪暗流惟有禅居离尘俗了无荣辱挂心头  

出闗投孙侍御  

东归还着旧麻衣争免花前有泪垂每岁春光九十日一生年少几多时青云寸禄心耕早明月仙枝分种迟不为感恩酬未得五湖闲作钓鱼师  

送项山人归天台  

因话天台归思生布囊藤杖笑离城不教日月拘身事自与烟萝结野情龙镇古潭云色黑露淋秋桧鹤声清此中是处堪终隠何要世人知姓名  

题衡阳隠士山居  

闲居不问世如何云起山门日已斜放鹤去寻三岛客任人来看四时花松醪腊醖安神酒布水宵煎觅句茶毕竟金多也头白算来争得似君家  

题江寺禅和  

江寺禅僧似悟禅壊衣芒履住茅轩懒求施主修真像翻説经文是妄言出浦钓船惊宿鴈伐岩樵斧迸寒猿行人莫问师宗防眼不浮华耳不喧  

题弟侄书堂  

何事居穷道不穷乱时还与静时同家山虽在干戈地弟侄常修礼乐风竹影摇书案上野泉声入砚池中少年辛苦终身事莫向光隂惰寸功  

和友人寄长林孟明府  

为政为人渐见心长才聊屈宰长林莫嫌月入无多俸须喜秋来不废吟寒雨旋疎丛菊艳晩风时动小松隂讼庭闲寂公书少留客看山索酒斟  

戏赠渔家  

见君生计羡君闲求食求衣有底难养一箔蚕供钓线种千茎竹作渔竿葫芦杓酌春浓酒舴艋舟流夜涨滩却笑侬家最辛苦聴蝉鞭马入长安  

登城有作  

上得孤城向晩春眼前何事不伤神遍看原上累累塜曾是城中汲汲人尽谓黄金堪润屋谁思荒骨旋成尘一名一宦平生事不放愁侵易过身  

秋日山中寄池州李常侍  

近来防谒陡生疎因向云山僻处居出为羇孤营粝食归同弟侄读生书风凋古木秋隂薄月满寒山夜景虚但得中兴知己在算应身未老樵渔  

辞杨侍郎  

春在门阑秋未离不因人荐只因诗半年宾馆成前事一日侯门失旧知霜岛树凋猿叫夜湖田谷【`一作稻`】熟鴈来时西风万里东归去更把愁心説向谁  

题汪氏茅亭  

茅亭客到多称竒茅亭之上难题诗出尘景物不可状小手篇章徒尔为牛畔稻苗新雨后鹤边松韵晩风时君今酷爱人间事争得安闲老在兹  

喜从弟雪中逺至有作  

深山大雪懒开门门迳行踪自尔新无酒御寒虽寡况有书供读且资身便均情爱同诸弟莫更生疎似外人昼短夜长须强学学成贫亦胜他贫  

送僧归国清寺  

吟送越僧归海涯僧行浑不觉程赊路沿山脚潮痕出睡倚松根日色斜撼锡度冈猿抱树挈瓶盛浪鹭翘沙到防禅后知无事看引秋泉灌藕花  

题汪明府山居  

不似当官秪似闲野情终日不离山方知薄宦难拘束多与髙人作往还牛笛漫吹烟雨里稻苗平入水云间羡君公退就欹枕免向他门厚客顔  

下第东归将及故园有作  

平生操立有天知何事谋身与志违上国献诗还不遇故园经乱又空归山城欲暮人烟敛江月初寒钓艇归【`一作稀`】且把风寒作闲事懒能和泪拜庭闱  

宿东林寺题愿公院  

古寺沈沈僧未眠搘颐将客说闲缘一溪月色非尘世满洞松声似雨天檐底水涵抄律烛间风引煮茶烟无由住得吟相伴心系青云十五年  

山居自遣  

茅屋周回松竹隂山翁时挈酒相寻无人开口不言利只【`一作独`】我白头空爱吟月在钓潭秋睡重云横樵迳野情深此中一日过一日有底闲愁得到心  

赠友人罢举赴辟命  

连天一水浸吴东十幅帆飞二月风好景采抛诗句里别愁驱入酒杯中渔依岸栁眠圆影鸟傍嵒花戏暖红不是桂枝终不得自缘年少好从戎  

乱后旅中遇友人  

念子为儒道未亨依依心向十年兄莫依乱世轻依托须学前贤隠姓名大国未知何日静旧山犹可入云耕不如自此同归去帆挂秋风一信程  

赠休粮僧  

自言因病学休粮本意非求不死方徒有至人传道术更无斋客到禅房雨中林鸟归巢晩霜后嵒猿拾橡忙争似吾师无一事穏披云衲坐藤牀  

维阳春日再遇孙侍御  

本【`一作不`】为荣家不为身读书谁料转家贫三年行却千山路两地思归一主人络岸栁丝悬细雨绣田花朶弄残春多情御史应嗟见未上【`一作到`】青云白发新  

乱后宿南陵废寺寄沈明府  

秪共寒灯坐到明塞鸿冲雪一声声乱时为客无人识废寺吟诗有鬼惊且把酒杯添志气已将身【`一作心`】事托公卿男儿仗劒酬恩在未肯徒然过一生  

投郑先辈  

匣中长劒未酬恩不遇男儿不合论闷向酒杯吞日月闲将诗句问乾坤宁辞马足劳闗路肯为渔竿忆水村两鬓欲斑三百首更教装写傍谁门  

途中有作  

无论南北与西东名利牵人处处同枕上事仍多马上山中心更甚闗中川原晩结隂沈气草树秋生索漠风百岁此身如且【`一作此`】健大家闲作卧云翁  

和舍弟题书堂  

兄弟将知大自强乱时同葺读书堂嵒泉遇雨多还閙溪竹惟风少即凉借草醉吟花片落傍山闲步药苗香团圆便是家肥事何必盈仓与满箱  

送蜀客游维扬  

见説西川景物繁维扬景物胜西川青春花栁树临水白日绮罗人上船夹岸画楼难惜醉数桥明月不教眼送君懒问君回日才子风流正少年  

旅寓  

暗算乡程隔数州欲归无计泪空流已违骨肉来时约更束琴书何处游画角引风吹断梦垂杨和雨结成愁去年今日还如此似与青春有旧讐  

途中春  

年光身事旋成空毕竟何门遇至公人世鹤归双鬓上客程蛇绕乱山中牧童向日眠春草渔父隈岩避晩风一醉未醒花又落故乡回首楚闗东  

维扬冬末寄幕中二从事  

江上数株桑枣树自从离乱更荒凉那堪旅馆经残腊秪把空书寄故乡典尽客衣三尺雪链精诗句一头霜故人多在芙蓉幕应笑孜孜道未光  

辞郑员外入闗  

男儿三十尚蹉跎未遂青云一桂科在客易为销岁月到家难住似经过帆飞楚国风涛濶马度蓝闗雨雪多长把行藏信天道不知天道竟如何  

书斋即事  

时清秪合力为儒不可家贫与善疎卖却屋边三亩地添成下一牀书沿溪摘果霜晴后出竹吟诗月上初乡里老农多见笑不知稽古胜耕锄  

隽阳道中  

客路客路何悠悠蝉声向背槐花愁争知百岁不百岁未合白头今白头四五朶山妆雨色两三行鴈贴云秋输他江上垂纶者秪在船中老便休  

入闗因别舍弟  

吾今别汝汝聴言去住人情足可安百口度荒均食易数年经乱保家难莫愁寒族无人荐但愿春官把卷看天道不欺心意是【`一作足`】帝乡吾土一般般  

赠彭蠡钓者  

偏坐渔舟出苇林苇花零落向秋深秪将波上鸥为侣不把人间事系心傍岸歌来风欲起卷丝眠去月初沈若教我似君闲放赢得湖山到老吟  

送友人入闗  

此去青云莫更疑出人才行足人知况当朝野搜贤日正是孤寒取士时仙岛烟霞通鹤信早春雷雨与龙期我今不得同君去两鬓霜欺桂一枝  

送友人宰浔阳  

髙兴那言去路长非君不解爱浔阳有时猿鸟来公署到处烟霞是道乡钓艇满江鱼贱菜纸窑连岳楮多桑陶潜旧隠依稀在好继髙踪结草堂  

秋日卧病【`一作秋日旅中`】  

浮世【`一作宦`】浮名能几何致身流落向天涯少年心壮轻为客一日病来思在家山顶老猿啼古木渡头新鴈下平沙不堪吟罢西风起黄叶满庭寒日斜【`后四句一作经雨冻蝉随叶堕过湖秋鴈趁风斜前程虽有投人处争奈乡闗日渐赊`】  

叙吟  

多惭到处有诗名转觉吟诗僻性成渡水却嫌船着岸过山翻恨马贪程如讐雪月年年景似梦笙歌处处声未合白头今已白自知非为别愁生  

行次荥阳却寄诸弟  

难把归书説逺情奉亲多阙拙为兄早知寸禄荣家晩悔不深山共汝耕枕上算程闗月落帽前搜景岳云生如今已作长安计秪得辛勤取一名  

登石壁禅师水阁有作  

石壁早闻僧説好今来偏与我相宜有山有水堪吟处无雨无风见景时渔父晩船分浦钓牧童寒笛倚牛吹画人画得从他画六幅应输八句诗  

赠袒肩和尚  

山衣草屐染莓苔双眼犹慵向俗开若比吾师居世上何如野客卧嵒隈才闻锡杖离三楚又説随缘向五台乘醉吟诗问禅理为谁须去为谁来  

闲居即事  

形觉清羸道觉肥竹门莎径静相宜一壶村酒无求处数朶庭花见落时章句偶为前辈许话言多被俗人疑一枝仙桂如攀得秪此山前是老期  

自叙  

酒瓮琴书伴病身熟谙时事乐于贫宁为宇宙闲吟客怕作乾坤窃禄人诗防未能忘救物世情奈值不容真平生肺腑无言处白发吾唐一逸人  

空闲二公递以禅律相鄙因而解之  

一教谁云辟二途律禅禅律智归愚念珠在手隳禅衲禅衲披肩壊念珠象外空分空外象无中有作有中无有无无有师穷取山到平来海亦枯  

寄温州朱尚书并呈军倅崔太博【`朱名褒`】  

永嘉名郡昔推名连属荀家弟与兄教化静师龚渤海篇章髙体谢宣城山从海岸妆吟景水自城根演政声今日老输崔博士不妨疎逸伴双旌  

恩门致书逺及山居因献之  

时难转觉保身难难向师门欲继顔若把白衣轻易脱却成青桂偶然攀身居劒防争雄地道在乾坤未丧间必许酬恩酬未晩【`一作得`】且须容到九华山  

寄温州崔博士  

懐君劳我写诗情窣窣隂风有鬼聴县宰不仁工部饿酒家无识翰林醒眼昏经史天何在心尽英雄国未宁好向贤侯话吟侣莫教辜负少微星  

李昭象云与二三同人见访有寄  

得君书后病顔开云拉同人访我来在路不妨冲雨雪到山还免踏尘埃吟沈水阁何宵月坐破松岩几处苔贫舍欵宾无别物止于空战大尊罍  

自江西归九华  

他乡终日忆吾乡及到吾乡值乱荒云外好山看不见马头岐路去何忙无衣织女桑犹小阙食农夫麦未黄许大乾坤吟未了挥鞭回首出陵阳  

和友人见题山居水阁八韵  

池阁初成眼豁开眼前霁景属微才试攀檐果猿先见才把渔竿鹤即来修竹巳多犹可种艳花虽少不劳栽南昌一榻延徐孺楚国千钟逼老莱未称执鞭奔紫陌惟宜防杖步苍苔笼禽岂是摩霄翼润木元非涧下材鉴己每将天作镜陶情常以海为杯和君诗向吟声大虫豸闻之谓蛰雷  

## 御定全唐诗卷六百九十三  

杜荀鹤  

感寓  

大海波涛浅小人方寸深海枯终见底人死不知心  

春闺怨  

朝喜花艳春暮悲花委尘不悲花落早悲妾似花身  

马上行  

五里复五里去时无住时日将家渐逺犹恨马行迟  

钓叟  

茅屋深湾里钓船横竹门经营衣食外犹得弄儿孙  

再经胡城县  

去岁曾经此县城县民无口不寃声今来县宰加朱绂便是生灵血染成  

读诸家诗  

辞赋文章能者稀难中难者莫过诗直应吟骨无生死  

秪我前身是阿谁  

春来燕  

我屋汝嫌低不住雕梁画阁也知寛大须穏择安巢处莫道巢成却不安  

清溪来明府出二子请诗因遗一絶  

珠明玉润尽惊人不称寒门不称贫若向吾唐作双瑞便同祥凤与祥麟  

哭陈陶  

耒阳山下伤工部采石江边吊翰林两地荒坟各三尺却成开解哭君心  

哭贝韬  

交朋来哭我来歌喜傍山家茘萝四海十年人杀尽似君埋少不埋多  

蚕妇  

粉色全无饥色加岂知人世有荣华年年道我蚕辛苦底事浑身着苎麻  

山寺【`一作中`】老僧  

草靸无尘心地闲静随猨鸟过寒暄眼昏齿落看经遍却向僧中总不言  

闽中秋思  

雨匀紫菊丛丛色风弄红蕉叶叶声北畔是山南畔海秪堪图画不堪行  

八骏图  

丹雘传真未得真那知筋骨与精神秪今恃骏凭毛色緑耳骅骝赚杀人  

赠僧  

利门名路两何凭百岁风前短焰灯秪恐为僧僧【`一作心`】不了为僧得【`一作心`】了总【`一作尽`】输僧  

秋夕  

世间多少能诗客谁是无愁得睡人自我夜来霜月下到头吟魄始终身  

溪兴  

山雨溪风卷钓丝瓦瓯蓬底独斟时醒来睡着无人唤流下前溪【`一作滩`】也不知  

过巢湖  

世人贪利复贪荣来向湖边始至诚男子登舟与登陆把心何不一般行  

伤硖石县病叟  

无子无孙一病翁将何筋力事耕农官家不管蓬蒿地须勒【`一作索`】王租出此中  

赠老僧  

童子为僧今白首暗锄心地种闲情时将旧衲添新线披坐披行过一生  

钓叟  

田不曾耕地不锄谁人闲散得如渠渠将底物为香饵一度擡竿一个鱼  

溪岸秋思  

桑柘穷头三四家挂罾垂钓是生涯秋风忽起溪滩【`一作浪`】白零落岸边芦荻花  

春日旅寓  

满城罗绮拖春色几处笙歌揭画楼江上有家归未得眼前花是眼前愁  

田翁  

白发星星筋力衰种田犹自伴孙儿官苗若不平平纳任是丰年也受饥  

秋江雨夜逢诗友  

故友别来三四载新诗吟得百余篇夜来江上秋无月恨不相逢在雪天  

感春  

无况青云【`一作春`】有恨身眼前花似梦中春浮生七十今三十巳是人间半世人  

题花木障  

不假东风次第吹笔匀春色一枝枝由来画看胜栽看免见朝开暮落时  

顾云侍御出二子请诗因遗一絶  

二雏毛骨秀仍竒小小能吟大大诗想得月中仙桂树各从生日长新枝  

秋夕病中  

壊屋不眠风雨夜故园无信水云秋病中枕上谁相问一一蝉声槐树头  

宿栾城驿却寄常山张书记  

一更更尽到三更吟破离心句不成数树秋风满庭月忆君时复下阶行  

湘江秋夕  

三湘月色三湘水浸骨寒光似练铺一夜塞鸿来不住故乡书信半年无  

旅懐  

蒹葭月冷时闻鴈杨栁风和日聴莺水涉山行二年客就中偏怕雨船声  

赠崔道士  

四海兵戈无静处人家废业望烽烟九华道士浑如梦犹向尊前笑揭天  

赠道林寺  

身未立间终日苦身当立后几年荣万般不及僧无事共水将山过一生  

赠质上人  

枿坐云游出世尘兼无缾鉢可随身逢人不説人间事便是人间无事人  

泾溪  

泾溪石险人兢慎终岁不闻倾覆人却是平流无石处时时闻説有沈沦  

夏日题悟空上人院  

三伏闭门披一衲兼无松竹防房廊安禅不必须山水灭得心中火自凉  

经严陵钓台  

苍翠云峰开俗眼澄烟水浸尘心惟将道业为芳饵钓得髙名直至今  

闗试后筵上别同人  

日午离筵到夕阳明朝秦地与吴乡同年多是长安客不信行人欲断肠  

鸬鷀  

一般毛羽【`一作色`】结羣飞雨岸烟汀好景时深水【`一作水底`】有鱼衔得出看来却是鸬鷀饥  

宿村舍  

野人于我有何情半掩柴门向月明深夜欲眠眠未着一丛寒木一猿声  

题新鴈【`一作罗邺诗`】  

暮天新鴈起汀洲红蓼花疎【`一作开`】水国秋想得故园今夜月几人相忆在江楼  

离家  

丈夫三十身【`一作今`】如此疲马离乡懒着鞭槐栁路长愁杀我一枝蝉到一枝蝉  

旅舍【`一作馆`】遇雨  

月华星彩坐来收岳色江声暗结愁半夜灯前十年事一时和【`一作随`】雨到心头  

送人归淝上  

巢湖春涨喻溪深才过东闗见故林莫道南来总无利水亭山寺二年吟  

自遣  

粝食粗衣随分过堆金积帛欲如何百年身后一丘【`一作抔`】土贫富髙低争几多  

闻子规  

楚天空濶月成【`一作沈`】轮蜀魄声声似告人啼得血流无用处不如缄口过残春  

秋夜苦吟  

吟尽三更未着题竹风松雨共凄凄此时若有人来聴始觉巴猿不解啼  

秋夜闻砧  

荒凉客舍眠秋色砧杵家家弄月明不及巴山聴猿夜三声中有不愁声  

将过湖南经马当山庙因书三絶  

人説马当波浪险我经波浪似通衢大凡君子行藏是自有龙神卫过湖  

贪残官吏防诚谒毒害商人沥胆过秪怕马当山下水不知平地有风波  

九江连海一般深未必船经庙下沈头上苍苍没瞒处不如平取一生心  

梁王坐上赋无云雨【`荀鹤初谒朱全忠雨作而天无行云全忠曰此谓天泣知何祥请作无云雨诗荀鹤乃赋云云全忠悦`】  

同是乾坤事不同雨丝飞洒日轮中若教隂朗长【`一作翳都`】相似争表梁王造化功  

小松  

自小刺头深草里而今渐觉出蓬蒿时人不识凌云木直待凌云始道髙  

醉书僧壁  

九华山色真堪爱留得髙僧尔许年聴我吟诗供我酒不曾穿得判斋钱  

寄李隠居  

自小栖到老闲如云如鹤住应难溪山不必将钱买赢得来来去去看  

句  

旧衣灰絮絮新酒竹篘篘【`唐诗纪事`】　只知断送豪家酒不解安排旅客情【`闻笛吟杂录`】  

## 御定全唐诗卷六百九十四  

张道古  

张道古一名睍字子美临淄人景福中擢进士第官右拾遗以直谏谪施州司户后入蜀王建召为武司郎中寻复贬死诗二首  

上蜀王  

封章才达冕旒前黜诏俄离玉座端二乱岂由明主用五危终被佞臣弹西巡凤府非为固东播銮舆卒未安谏疏至今如可在谁能更与读来看  

咏雨  

亢阳今巳久嘉雨自云倾一防不斜去极多时下成唐廪  

唐廪萍乡人干宁元年登进士第官秘书正字诗一首  

杨岐山  

逗竹穿花越几村还从旧路入云门翠微不闭楼台出  

清吹频回水石喧天外鹤归松自老岩间僧逝塔空存重来白首良堪喜朝露浮生不足言  

王毂  

王毂字虚中宜春人干宁五年进士第官终尚书郎集三卷存诗十八首  

吹笙引  

娲皇遗音寄玉笙双成传得何凄清丹穴娇雏七十【`一作十七`】只一时飞上秋天鸣水泉迸泻急相续一束宫商裂寒玉旖旎香风绕指生千声妙尽神仙曲曲终满席悄无语巫山冷碧愁云雨  

鸿门防  

寰海沸兮争战苦风云愁兮防龙虎四百年汉欲开基项庄一劒何虚舞殊不知人心去暴秦天意归明主项王足底踏汉土席上相看浑未悟  

玉树曲  

陈宫内宴明朝日玉树新妆逞娇逸三阁霞明天上开灵鼍振攂神仙出天花数朶风吹绽对舞轻盈瑞香散金管红【`一作银`】旖旎随霓旌玉佩参差转壁月夜满楼风轻莲舌泠泠词调新当行狎客尽持【`一作居`】禄直谏犯顔无一人歌舞未终乐未阕晋王劒上粘腥血君臣犹在醉乡中一面已无陈日月圣唐御宇三百祀濮上桑间宜禁止请停此曲归正声愿将雅乐调元气  

苦热行  

祝融南来鞭火龙火旗焰焰烧天红日轮当午凝不去万国如在洪炉中五岳翠干云彩灭阳侯海底愁波竭何当一夕金风发为我扫却天下热  

暑日题道边树  

火轮迸焰烧长空浮埃扑面愁朦朦羸童走马喘不进忽逢碧树含清风清风留我移时住满地浓隂懒前去却叹人无及物功不似团团道边树  

红蔷薇歌  

红霞烂泼猩猩血阿母瑶池晒仙缬晩日春风夺眼明蜀机锦彩浑疑黦公子亭台香触人百花懡防无精神苎罗西子见应妬风光占断年年新  

刺桐花  

南国清和烟雨辰刺桐夹道花开新林梢蔟蔟红霞烂暑天别觉生精神秾英鬬火欺朱槿栖鹤惊飞翅忧烬直疑青帝去怱怱收拾春风浑不尽  

赠苍溪王明府有文在手曰长生  

执手长生在人皆号地仙水云真遂性鹤足【`一作定`】齐年但以酒养气何言命在天况无婚嫁累应拍尚平肩  

逢道者神和子  

珍重神和子闻名五十年童顔终不改緑发尚依然酒里消闲日人间作散仙长生如可慕相逐隠林泉  

送友人归闽  

东南归思切把酒且留连再防知何处相看共黯然猨啼梨岭路月白建溪船莫恋家乡住酬身在少年  

春草碧色  

习习东风扇萋萋草色新浅深千里碧髙下一时春嫩叶舒烟际微香动水濵金塘明夕照辇路惹芳尘造化功何广阳和力自均今当发生日沥恳祝良辰  

梦仙谣三首  

前程渐觉风光好琪花片片粘瑶草有人遗我五色丹一粒吞之后天老  

青童递酒金觞疾列坐红霞神气逸笑説留连数日间已是人间一千日  

瑶台绛节游皆遍异果竒花香扑面松梦觉却神清残月林前三两片  

后魏行  

力微皇帝谤天嗣太武凶残人所畏一朝防飞上天子孙尽作河鱼饵  

秋【`以下三首作王叡诗`】  

蝉噪古槐疎叶下树衔斜日映孤城欲知潘鬓愁多少一夜新添白数茎  

燕  

海燕双飞意若何曲梁呕嘎语声多茅檐不必嫌卑陋犹胜吴宫爇尔窠  

牡丹  

牡丹妖艳乱人心一国如狂不惜金曷若东园桃与李果成无语自垂隂  

孙郃  

孙郃字希韩四明人干宁中登进士第官校书郎河南府文学文集四十卷小集三卷今存诗三首  

古意二首【`拟陈拾遗`】  

屈子生楚国七雄知其才介洁世不容迹合藏蒿莱道废固命也瓢饮亦贤哉何事江水空使后人哀魏礼段干木秦王乃止戈小国有其人大国奈之何贤哲信为美兵甲岂云多君子战必胜斯言闻孟轲  

哭方英先生  

牛斗文星落知是先生死湖上闻哭声门前见弹指官无一寸禄名传千万里死着敝衣裳生谁愿朱紫我心痛其语泪落不能巳犹喜韦补阙扬名荐天子  

句  

仕宦类商贾终日常东西  

褚载  

褚载字厚之干宁二年登进士第诗一卷今存诗十四首  

投节度邢公  

西风昨夜坠红兰一宿邮亭事万般无地可耕归不得有恩堪报死何难流年怕老看将老百计求安未得安一卷新书满懐泪频来门馆诉饥寒  

贺赵观文重试及第  

一枝仙桂两回春始觉文章可致身巳把色丝要上第又将彩笔冠羣伦龙泉再淬方知利火浣重烧转更新今日街头看御榜大能荣耀苦心人  

赠道士  

簪星曳月下蓬壶曾见东皋种白榆六甲威灵藏瑞检五龙雷电绕霜都惟教鹤探丹丘信不使【`一作遣`】人窥太乙炉闻説葛陂风浪恶许骑青鹿从行无  

晓发  

贪路贪名须早发枕前无计暂徘徊才闻鸡唱呼童起巳有铃声过驿来衣湿乍惊霑雾露马行仍未见尘埃朝朝陌上侵星去待得酬身了便囘  

晓感  

晓鼓咚咚星汉微佩金鸣玉鬬光辉出门各自争岐路至老何人免是非大道不应由曲取浮生还要畧知机故园华表髙髙在可得不如丁令威  

南徐晩望  

芳草铺香晩岸晴岸头含醉去来行僧归岳外残钟寺日下江边调角城入浙孤帆知楚信过淮疎雨带潮声如今未免风尘役宁敢匆匆便濯缨  

移石  

磷一片溪中石恰称幽人弹素琴浪浸多年苔色在洗来今日碏痕深磨看粹色何殊玉敲有竒声直异金不是不堪为器用都缘良匠未留心  

瀑布  

泻雾倾烟撼撼雷满山风雨助喧豗争知不是青天阙扑下银河一半来  

定鼎门  

郏鄏城髙门倚天九重踪迹尚依然须知道徳无闗锁一闭乾坤一万年  

陈仓驿  

锦翼花冠安在哉雄飞雌伏尽尘埃一双童子应惆怅不见真人更猎来  

长城  

秦筑长城比铁牢蕃戎不敢过临洮焉知万里连云色不及尧阶三尺髙  

吊秦叟  

市西楼店金千秤渭北田园粟万钟儿被杀伤妻被虏一身随驾到三峰  

云【`一作杜牧诗`】  

尽日看云首不回无心都大似无才可怜光采一片玉万里晴天何处来  

鹤  

欲洗霜翎下涧边却嫌菱刺汚香泉沙鸥浦鴈应惊讶一举扶摇直上天  

句  

相逢多是醉醺然应有囊中子母钱【`以下并见海録碎事`】　有兴欲沽红麴酒无人同上翠旌楼　星斗离披烟霭收玉蟾蜍耀海东头【`月诗`】　鹿胎冠子水晶簪长啸欹眠紫桂隂【`送`】　　躞蹀马摇金络脑婵娟人坠玉搔头　狂歌放饮　成性知道逍遥出俗笼　除却洛阳才子后更谁封恨吊懐沙　莲浦浪澄堪倚钓栁堤风暖好垂鞭上马等闲销白日出门轻薄倚黄金【`少年行`】　浮名方  

丈虽然病曼倩年涯未有多  

郑凖  

郑凖字不欺登干宁进士第为荆南成汭推官后与汭不合为所害渚宫集一卷今存诗五首  

代寄边人  

君去不来久悠悠昏又明片心因卜解残梦过桥惊圣泽如垂饵沙场防息兵凉风当为我一一送砧声  

江南清明  

吴山楚驿四年中一见清明一改容旅恨共风连夜起韶光随酒着人浓延兴门外攀花别采石江头带雨逢无限归心何计是路边戈甲正重重  

题宛陵北楼  

雨来风静緑芜鲜凭着朱阑思浩然人语独耕烧后岭鸟飞斜没望中烟松梢半露藏云寺滩势横流出浦船若遣谢宣城不死必应吟尽夕阳川  

寄进士崔鲁范  

洛阳才子旧交知别后干戈积咏思百战市朝千里梦三年风月几篇诗山髙鴈断音书絶谷背莺寒变化迟防待路宁归得去酒楼渔浦重相期  

云  

片片飞来静又闲楼头江上复山前飘零尽日不归去防破清光万里天  

句  

防犊横身立逢人揭尾跳【`题水牛见纪事`】  

陈乘  

陈乘仙游人干宁初擢进士第官秘书郎诗一首  

游九鲤湖  

汗漫乗春至林峦雾雨生洞莓黏屐重岩雪溅衣轻窟宅分三岛烟霞接五城却怜饶药物欲辨不知名  

## 御定全唐诗卷六百九十五  

韦庄  

韦庄字端已杜陵人见素之后疎旷不拘小节干宁元年第进士授校书郎转补阙李询为两川宣谕和协使辟为判官以中原多故潜欲依王建建辟为掌书记寻召为起居舍人建表留之后相建为平章事集二十卷今编诗五卷补遗一卷  

章台夜思  

清瑟怨遥夜绕弦风雨哀孤灯闻楚角残月下章台芳草已云暮故人殊未来乡书不可寄秋雁又南回  

延兴门外作  

芳草五陵道美人金犊车緑奔穿内水红落过墙花马足倦游客鸟声欢酒家王孙归去晩宫树欲栖鸦  

刘得仁墓  

至公遗至艺终抱至寃沈名有诗家业身无戚里心桂  

和秋露滴松带夜风吟冥寞知春否坟蒿日已深  

下第题青龙寺僧房  

千蹄万毂一枝芳要路无媒果自伤题柱未期归蜀国曵裾何处谒吴王马嘶春陌金羁閙鸟睡花林绣羽香酒薄恨浓消不得却将惆怅问支郎  

虢州涧东村居作  

东南骑马出郊坰回首寒烟隔郡城淸涧涨时翘鹭喜緑桑疎处哺牛鸣儿童见少生于客奴仆骄多倨似兄试望家田还自适满畦秋水稻苖平  

送日本国僧敬龙归  

扶桑已在茫中家在扶桑东更东此去与师谁共到一船明月一帆风  

对酒  

何用岩栖隐姓名一壶春酎可忘形伯伦若有长生术直【`一作应`】到如今醉未醒  

尹喜宅  

荒原秋殿柏萧萧何代风占寂寥紫气已随僊仗去白云空向帝乡消蒙蒙暮雨春鸡唱漠漠寒芜雪兔跳欲问灵踪无处所十洲空阔阆山遥  

途中望雨怀归  

满空寒雨漫霏霏去路云深锁翠微牧竖逺当烟草立饥禽闲傍渚田飞谁家树压红榴折几处篱悬白菌肥对此不堪乡外思荷蓑遥羡钓人归  

古离别【`一作多情`】  

晴烟漠漠栁毵毵不那离情酒半酣更把玉鞭云外指断肠春色在江南  

栁谷道中作却寄  

马前红叶正纷纷马上离情断杀魂晓发独辞残月店暮程遥宿隔云村心如岳色留秦地梦逐河声出禹门莫怪苦吟鞭拂地有谁倾盖待王孙  

灞陵道中作  

春桥南望水溶溶一桁晴山倒碧秦苑落花零露湿灞陵新酒拨醅浓青龙夭矫盘双阙丹鳯防褷隔九重万古行人离别地不堪吟罢夕阳钟  

秋日早行  

上马【`一作马上`】萧萧襟袖凉路穿禾黍绕宫墙半山残月露华冷一防野风莲萼香烟外驿楼红隐隐渚边云树暗苍苍行人自是心如火兔走乌飞不觉长  

叹落花  

一夜霏微露湿烟晓来和泪丧婵娟不随残雪埋芳草尽【`一作又`】逐香【`一作春`】风上舞筵西子去时遗笑靥谢娥行处落金钿飘红堕白堪惆怅少别秾华又隔年  

宫怨  

一辞同辇闭昭阳耿耿寒宵禁漏长钗上翠禽应不返镜中红艳岂重芳萤低夜色栖瑶草水咽秋声傍粉墙展转令人思蜀赋解将惆怅感君王  

闗河道中  

槐陌蝉声栁市风驿楼髙倚夕阳东往来千里路长在聚散十年人不同但见时光流似箭岂知天道曲如弓平生志业匡尧舜又拟沧浪学钓翁  

题盘豆驿水馆后轩  

极目晴川展画屏地从桃塞接蒲城滩头鹭占清波立原上人侵落照耕去鴈数行天际没孤云一防净中生冯轩尽日不回首楚水吴山无限情  

梁氏水斋  

独醉任腾腾琴棊亦自能卷帘山对客开户犬迎僧看蚁移苔穴闻蛙落石层夜窗风雨急松外一庵灯  

曲池【`一作江`】作  

细雨曲池濵青袍草色新咏诗行信马载酒喜逄人性为无机率家因守道贫若无诗自遣谁奈寂寥春  

嘉会里闲居  

岂知城阙内有地出红尘草占一方【`一作坊`】緑树藏千古春马嘶游寺客犬吠探花人寂寂无钟鼓槐行接紫宸  

夏夜  

傍水迁书榻开襟纳夜凉星繁愁昼热露重觉荷香蛙吹鸣还息蛛罗灭又光正吟秋兴赋桐影下西墙  

早发  

早雾浓于雨田深黍稻低出门鸡未唱过客马频嘶树色遥藏店泉声暗傍畦独吟三十里城月尚如珪  

寓言  

黄金日日销还铸僊桂年年折又生兔走乌飞如未息路尘终见泰山平  

对雪献薛常侍  

璚林瑶树忽急带西风下晩天皓鹤防褷飞不断玉山重叠冻相连松装粉穗临窗亚水结氷锥簇溜悬门外寒光利如劒莫推红防诉金船  

题裴端公郊居  

暂随红斾佐藩方髙迹终期卧故乡已近水声开涧户更侵山色架书堂蒲生防脚青刀利栁拂波心緑带长莫夺野人樵牧兴白云不识绣衣郎  

登咸阳县楼望雨  

乱云如兽出山前细雨和风满渭川尽日空蒙无所见鴈行斜去字联联  

贵公子  

大道青楼御苑东玉栏僊杏压枝红金铃犬吠梧桐院朱鬛马嘶杨栁风流水带花穿巷陌夕阳和树入帘栊瑶池宴罢归来醉笑说君王在月宫  

听赵秀才弹琴  

满匣冰泉咽又鸣玉音闲澹入神清巫山夜雨中起湘水清波指下生蜂簇野花吟细韵蝉移髙栁迸残声不须更奏幽兰曲卓氏门前月正明  

观猎  

苑墙东畔欲斜晖傍苑穿花兔正肥公子喜逄朝罢日将军夸换战时衣鹘翻锦翅云中落犬带金铃草上飞直待四郊髙鸟尽掉鞍齐向国门归  

三堂东湖作  

满塘秋水碧澄十亩菱花晚镜清景动新桥横蝃蝀防铺芳草睡防防蟾投夜魄当湖落岳倒秋莲入浪生何处最添诗客兴黄昏烟雨乱蛙声  

放榜日作  

一声天鼓辟金扉三十仙材上翠微葛水雾中龙乍变缑山烟外鹤初飞邹阳暖艳催花发太皥春光簇马归回首便辞尘土世彩云新换六铢衣  

寄薛先辈  

悬知回日防衣荣仙籍髙标第一名瑶树带风侵物冷玉山和雨射人清龙翻瀚海波涛壮鹤出金笼燕雀惊不说文章与门地自然毛骨是公卿  

访舍山僧不遇留题精舍  

满院桐花鸟雀喧寂寥芳草茂芊芊吾师正遇归山日闲客空题到寺年池竹闭门教鹤守琴书开箧任僧传人间不自寻行迹一片孤云在碧天  

寄从兄遵  

江上秋风正钓鲈九重天子梦翘车不将髙卧邀刘主自吐清谈防汉储沧海十年龙景断碧云千里雁行疎相逄莫话归山计明日东封待直庐  

渔塘十六韵【`在朱阳县石嵓下古老云洛水一派流出此山`】  

洛水分余脉【`一作派`】穿岩出石棱碧经岚气重清带露华澄莹澈通三岛岩梧【`一作峿`】积万层巢由应共到刘阮想同登壁峻苔如画山昏雾似蒸撼松衣有雪题石砚生冰路熟云中客名留域外僧饥猿寻落橡鬬防堕髙藤崄树临溪亚残莎带防崩持竿聊借草待月好垂罾对景思任父开图想不【`一作弗`】兴晩风轻浪叠暮雨湿烟凝似泛灵槎出如迎羽客升仙源终不测胜槩自相仍欲别诚堪恋长归又未能他时操史笔为尔着良称冬日长安感志寄献虢州崔郎中二十韵  

帝里无成久滞淹别家三度见新蟾郄诜丹桂无人指阮借青襟有泪霑溪上却思云满屋镜中惟怕雪生髯病如原宪谁能疗蹇似刘祯岂用占雾雨十年同隐遁风雷何日振沈潜吁嗟每被更声引歌咏还因酒思添客舍正甘愁寂寂郡楼遥想醉恹恹已闻铃阁悬新诏即向纶闱副具瞻济物便同川上檝慰心还似邑中黔观星始觉中郎贵问俗方知太守亷宅后緑波栖画鹢马前红防簇丹防闲招好客斟香蚁闷对琼花咏散盐积冻慢封寒霤细暮云髙拔逺尖讼堂无事冰生印水榭髙唫月透帘松下围棋期禇笔头飞箭荐陶谦未知匣劒何时跃但恐铅刀不再铦虽有远心长拥篲耻将新劒学编苫才惊素节移铜律又见冥变玉籖百口似萍依广防一身如燕恋髙檐如今正困风波力更向人中问宋纤  

和薛先辈见寄初秋寓怀即事之作二十韵  

玉律初移清风乍远襟一声蝉到耳千炬火然心岳静云堆翠楼髙日半沈引愁憎暮角惊梦怯残碪露白凝湘簟风篁韵蜀琴鸟喧从果烂堦净任苔侵柿叶添红景槐柯减緑隂采珠逄宝窟阅石见瑶林鲁殿铿寒玉苔山激碎金郄堂流桂影陈巷集车音名自张华显词因葛亮吟水深龙易失天远鹤难寻鉴貎宁慙乐论才岂谢任义心孤劒直学海怒涛深既覩文兼质翻疑古在今慙闻纡緑绶即候挂朝簪晚树连秋坞斜阳映暮岑夜虫方唧唧疲马正骎骎托迹同吴燕依仁似越禽会随仙羽化香蚁且同斟  

同旧韵  

大火收残暑清光渐惹襟谢庄千里思张翰五湖心暮角迎风急孤钟向暝沈露滋三径草日动四邻碪簟委班姬扇蝉悲蔡琰琴方愁丹桂远已怯二毛侵甃石回泉脉移棊就竹隂触丝蛛堕网避隼鸟投林貎愧潘郎璧文慙吕相金但埋酆狱气未发防桐音静笑刘琨舞闲思阮籍吟野花和雨斸怪石入云寻迹竟【`一作竞`】终非切【`一作幻`】幽闲且自任趋时慙艺薄托质仰【`一作负`】恩深美价方稀古清名已絶今既闻留缟带讵肎掷蓍簪迟客虚髙阁迎僧出乱岑壮心徒戚戚逸足自骎骎安羡仓中防危同幕上禽期君调鼎鼐他日俟羊斟  

三用韵  

素律初回驭商飇暗触襟乍伤诗客思还动旅人心蝉噪因风断鳞游见鹭沈笛声随晚吹松韵激遥砧地覆青袍草窗横緑绮琴烟霄难自致岁月易相侵涧柳横孤彴岩藤架密隂潇湘期钓侣鄠杜别家林遗愧虞卿璧言依季布金铮鏦闻郢唱次第发巴音萤影冲帘落虫声拥砌吟楼髙思共眺寺远想同寻入夜愁难遣逄秋恨莫任蜗游苔径滑鹤歩翠塘深莫问荣兼辱宁论古与今固穷怜瓮牖感旧惜蒿簪晚日舒霞绮遥天倚黛岑鸳鸾方翽翽骅骥整骎骎未化投陂竹空思出谷禽感多聊自遣桑落且闲斟  

惊秋  

不向烟波狎钓舟强亲文墨事儒邱长安十二槐花陌曾负秋风多少秋  

登汉髙庙闲眺  

独寻仙境上髙原云雨深藏古帝坛天畔晩青簇簇槛前春树碧团团参差郭外楼台小断续风中鼓角残一带逺光何处水钓舟闲系夕阳滩  

耒阳县浮山神庙  

一郡皆传此庙灵庙前松桂古今青山曾尧代浮洪水地有唐臣奠緑醽绕坐香风吹宝盖傍檐烟雨湿岩扄为霖自可成农岁何用兴师逺伐邢  

愁  

避愁愁又至愁至事难忘夜坐心中火朝为鬓上霜不经公子梦偏入旅人肠借问髙轩客何乡是醉乡  

村居书事  

年年耕与钓鸥鸟已相依砌长苍苔厚藤抽紫蔓肥风莺移树啭雨燕入楼飞不觉春光暮绕篱红杏稀  

三堂早春  

独倚危楼四望遥杏花春陌马声骄池边冰刃暖初落山上雪棱寒未销溪送緑波穿郡宅日移红影度村桥主人年少多情味笑换金龟解珥貂  

## 御定全唐诗卷六百九十六  

韦庄  

雨霁晩眺【`庚子年冬大鴐幸蜀后作`】  

入谷路萦纡岩巓日欲晡岭云寒埽盖溪雪冻黏须卧草跧如兔听冰怯似狐仍闻闗外火昨夜彻皇都  

立春日作  

九重天子去防尘御栁无情依旧春今日不闗妃妾事始知辜负马嵬人  

赠云阳裴明府  

南北三年一解携海为深谷防为蹊已闻陈胜心降汉谁为田横国号齐暴客至今犹战鹤故人何处尚驱鸡归来能作烟波伴我有鱼【`一作渔`】舟在五溪  

贼中与萧韦二秀才同卧重疾二君寻愈余独加焉恍惚之中因有题  

与君同卧疾独我渐弥留弟妹不知处兵戈殊未休胸  

中疑晋竖耳下鬬殷牛纵有秦医在怀乡亦泪流  

重围中逄萧校书  

相逄俱此地此地是何乡侧目不成语抚心空自伤劒髙无鸟度树暗有兵藏底事征西将年年戍洛阳  

咸通  

咸通时代物情奢欢杀金张许史家破产竞留天上乐铸山争买洞中花诸郎宴罢银灯合僊子游廻璧月斜人意似知今日事急催管送年华  

白樱桃【`一作于邺诗`】  

王母堦前种几株水精帘外看如无只应汉武金盘上泻得白露珠  

夜景  

满庭松桂雨余天宋玉秋声韵蜀乌兔不知多事世星辰长似太平年谁家一笛吹残暑何处双砧捣暮烟欲把伤心问明月素娥无语泪娟娟  

宿山家  

山行侵夜到云窦一星灯草动蛇寻穴枝揺鼠上藤背风开药灶向月展渔罾明日前溪路烟萝更几层  

长年【`一作感懐`】  

长年方悟少年非人道新诗胜旧诗十亩野塘留客钓一轩春雨对僧棊花间醉任黄莺语【`一作说`】亭上吟从白鹭窥大盗不将炉冶去有心重筑太平基  

辛丑年  

九衢漂杵已成川塞上黄云战马闲但有羸兵塡渭水更无竒士出商山田园已没红尘里弟妹相逄白刃间西望翠华殊未返泪防空湿劒文斑  

思归  

暖丝无力自悠扬牵引东风断客肠外地见花终寂寞异乡闻乐更凄【`一作剰悲`】凉红垂野岸樱还熟緑染回汀草又芳旧里若为归去好子期凋谢吕安亡  

忆昔  

昔年曾向五陵游子夜歌清月满楼银烛树前长似昼露桃华里【`一作下`】不知秋西园公子名无忌南国佳人号莫愁今日乱离俱是梦夕阳唯见水东流  

合欢莲花  

虞舜南廵去不归二妃相誓死江湄空留万古香魂在结作双葩合一枝  

览萧必先卷  

满轴编新句翛然大雅风名因五字得命合一言通景尽才难尽吟终意未终似逄曹与谢烟雨思何穷  

和人岁宴旅舍见寄  

积雪满前除寒光夜皎如老忧新岁近贫觉故交疎意合论文后心降得句初莫言常郁郁天道有盈虚  

宿泊孟津寄三堂友人  

解缆西征未有期槐花又逼桂花时鸿胪陌上归耕晩金马门前献赋迟只恐愁苖生雨鬓不堪离恨入双睂分明昨夜南池梦还把渔竿咏楚词  

对酒赋【`一作赠`】友人  

多病仍多感君心自我心浮生都是梦浩叹不如吟白雪篇篇丽清酤盏盏深乱离俱老大强醉莫霑襟  

天井闗  

太行山上云深处谁向云中筑女墙短绠讵能垂玉甃缭垣何用学金汤斸开岚翠为髙垒截断云霞作巨防守吏不敎飞鸟过赤睂何路到吾乡  

赠边将  

昔因征逺向金微马出榆闗一鸟飞万里只携孤劒去十年空逐塞鸿归手招都防新降虏身着文皇旧赐衣只待烟尘报天子满头霜雪为兵机【`一作肚心无事别无机`】  

春日  

忽觉东风【`一作君`】景渐迟野梅山杏暗芳菲落星楼上吹残角偃月营中挂夕晖旅梦乱随蝴蝶散离魂【`一作情`】渐逐杜鹃飞红尘遮【`一作望`】断长安陌芳草王孙暮不归  

早秋夜作  

翠簟初清暑半销撤帘松韵送轻【`一作风`】飇莎庭露永琴书润山郭月明砧杵遥傍砌緑苔鸣蟋蟀绕檐红树织蟏蛸不须更作悲秋赋王粲辞家鬓已凋  

寄江南逐客  

二年音信阻湘潭花下相思酒半酣记得竹斋风雨夜对床孤枕话江南  

冬夜  

睡觉寒炉酒半消客情乡梦两遥遥无人为我磨心剑割断愁肠一寸苖  

又闻湖南荆渚相次陷没  

几时闻唱凯旋歌处处屯兵未倒戈天子只凭红斾壮将军空恃紫髯多尸填汉水连荆阜血染湘云接楚波莫问流离南越事战余空有旧山河  

家叔南游却归因献贺  

缭绕江南一歳归归来行色满戎衣长闻鳯诏征兵急何事龙韬献防稀旅梦逺依湘水阔离魂空伴越禽飞遥知倚棹思家处泽国烟深暮雨微  

楚行吟  

章华台下【`一作上`】草如烟故郢城头月似惆怅楚宫云雨后露啼花笑一年年  

洛阳吟【`时大驾在蜀巢防未平洛中寓居作七言`】  

万户千门夕照边开元时节旧风烟宫官试马游三市舞女乗舟上九天胡骑北来空进主汉皇西去竟升僊如今父老偏垂泪不见承平四十年  

过旧宅  

华轩不见马萧萧廷尉门人久寂寥朱槛翠楼为卜肆玉栏僊杏作春樵堦前雨落鸳鸯瓦竹里苔封防蝀桥莫问此中销歇寺【`一作事`】娟娟红泪滴芭蕉  

喻东军  

四年龙驭守峨嵋铁马西来歩歩迟五运未敎移汉鼎六韬何必待秦师几时鸾鳯归丹阙到处乌鸢从白旗独把一樽和泪酒隔云遥奠武侯祠  

清河县楼作  

有客微吟独凭楼碧云红树不胜愁盘雕逈印天心没逺水斜牵日脚流千里战尘连上苑九江归路隔东周故人此地扬帆去何处相思雪满头  

北原闲眺  

春城回首树重重立马平原夕照中五鳯灰残金翠灭六龙游去市朝空千年王气浮清洛万古坤灵鎭碧嵩欲问向来陵谷事野桃无语泪花红  

赠戍兵  

汉皇无事暂游汾底事狐狸啸作羣夜指碧天占晋分晓磨孤劒望秦云红旌不卷风长急画角闲吹日又曛止竟有征须有战洛阳何用久屯军  

覩军回戈  

闗中羣盗已心离闗外犹闻羽檄飞御苑緑莎嘶战马禁城寒月捣征衣漫教韩信兵涂地不及刘琨啸解围昨日屯军还夜遁满车空载洛神归  

中渡晩眺  

魏王堤畔草如烟有客伤时独扣舷妖气欲昏唐社稷夕阳空照汉山川千重碧树笼春苑万缕红霞衬碧天家寄杜陵归不得一回囘首一然  

河内别村业闲题  

阮氏清风竹巷深满溪松竹似山隂门当谷路多樵客地带河声足水禽闲伴尔曹虽适意静思吾道好霑襟邻翁莫问伤时事一曲髙歌夕照沈  

闻官军继至未覩凯旋  

嫖姚何日破重围秋草深来战马肥已有孔明传将略更闻王导得神机阵前鼙鼓晴应响城上乌鸢饱不飞何事小臣偏注目帝乡遥羡白云归  

和集贤侯学士分司丁侍御秋日雨霁之作  

洛防秋晴夕照长鳯楼龙阙倚清光玉泉山净云初散金谷树多风正凉席上客知蓬岛路坐中寒有柏台霜多慙十载游梁士却伴賔鸿入帝乡  

题安定张使君  

器度风标合出尘桂宫何负一枝新成丹始见金无滓冲斗方知劒有神愤气不销头上雪政声空布海边春中兴若继开元事堪向龙池作近臣  

颍阳县  

琴堂连少室故事即僊踪树老风声壮山髙腊候浓雪多庭有鹿县僻寺无钟何处留诗客茆檐倚后  

寄园林主人  

主人常不在春物为谁开桃艳红将落梨华雪又摧晓莺闲自啭游客暮空回尚有余芳在犹堪载酒来  

洛北村居  

十亩松篁百亩田归来方属大兵年岩边石室低临水云外岚半入天鸟势去投金谷树钟声遥出上阳烟无人说得中兴事独倚斜晖忆仲宣  

对梨花赠皇甫秀才  

林上梨花雪压枝独攀琼艳不胜悲依前此地逄君处还是去年今日时且恋残阳留绮席莫推红防诉金巵腾腾战鼓正多事须信明朝难重持  

立春  

青帝东来日驭迟暖烟轻逐晓风吹罽袍公子樽前觉锦帐佳人梦里知雪圃乍开红菜甲防幡新翦【`一作展`】緑杨丝殷勤为作【`一作欲献`】宜春曲题向花牋帖绣楣  

村笛  

箫韶九奏韵凄锵曲度虽髙调不伤却见孤村明月夜一声牛笛断人肠  

题李斯传  

蜀魄湘魂万古悲未悲秦相死秦时临刑莫恨仓中防上蔡东门去自迟  

赠薛秀才  

相辞因避世相见尚兵戈乱后故人少别来新话多但闻哀痛诏未覩凯旋歌欲结岩栖伴何山好薜萝  

和元秀才别业书事  

僻居春事好水曲乱花隂浪过河移防雏成鸟别林緑钱榆贯重红障杏篱深莫饮宜城酒愁多醉易沈  

纪村事  

緑蔓映双扉循墙一径微雨多庭果烂稻熟渚禽肥酿酒迎新社遥砧送暮晖数声牛上笛何处饷田归  

题许僊师院  

地古多乔木游人到且吟院开金鏁涩门映緑篁深山色不离眼鹤声长在琴往来谁与熟乳鹿住前林  

离筵诉酒  

感君情重惜分离送我殷勤酒满巵不是不能判酩酊却忧前路醉醒时  

不寐  

不寐天将晓心劳转似灰蚊吟频到耳防鬬竞縁台户闇知蟾落林喧觉雨来马嘶朝客过知是禁门开  

赠武处士  

一身唯一室髙静若僧家扫地留疎影穿池浸落霞緑萝临水合白道向村斜卖药归来醉吟诗倚钓查  

题吉涧卢拾遗庄  

主人西游去不归满溪春雨长春薇怪来马上诗【`一作诉`】情好印【`一作防`】破青山白鹭飞  

题颍源庙  

曾是巢由栖隐地百川唯说颍源清微波乍向云根吐去浪遥冲雪嶂横万木倚檐疎干直羣当户晓岚晴临川试问尧年事犹被封人劝濯缨  

东游逺归  

扣角干名计已疎劒歌休恨食无鱼辞家栁絮三春半临路槐花七月初江上欲寻渔父醉日边时得故人书青云不识杨生面天子何由问子虚  

新正日商南道中作寄李明府  

相看又见歳华新依旧杨朱拭泪巾踏雪偶因寻戴客论文还比聚星人嵩山不改千年色洛邑长生一路尘今日与君同避世却怜无事是家贫  

春暮  

一春春事好病酒起常迟流水緑萦砌落花红堕枝楼髙喧乳燕树密鬬雏鹂不学山公醉将何自解颐  

哭麻处士  

却到歌吟地闲门草色中百年流水尽万事落花空繐帐扄【`一作寒`】秋月诗楼鏁夜虫少微何处堕留恨白杨风  

春早  

闻莺才觉晓闭户已知晴一带窗间月【`一作日`】斜穿枕上生【`一作明`】  

和友人  

闭【`一作圭`】门同隐士不出动经时静阅王维画闲翻禇棋落泉当户急残月下窗迟却想从来意谯周亦自嗤  

春愁  

寓思本多伤逄春恨更长露霑湘竹泪花堕越梅妆睡怯交加梦闲倾潋滟觞后庭人不到斜月上松篁  

晚春  

花开疑乍富花落似初贫万物不如酒四时唯爱春峨峨秦氏髻皎皎洛川神风月应相笑年年醉病身  

题许浑诗卷  

江南才子许浑诗字字清新句句竒十斛明珠量不尽惠休虚作碧云词  

赠礼佛名者  

何用辛勤礼佛名我从无得到眞庭寻思六祖传心印可是从来读藏经  

残花【`一作于邺诗`】  

和烟和露雪【`一作雨太`】离披金蘂红须尚满枝十日笙歌一宵梦苎萝因【`一作烟`】雨失【`一作哭`】西施  

## 御定全唐诗卷六百九十七  

韦庄  

上元县【`淛西作`】  

南朝三十六英雄角逐兴亡尽此中有国有家皆是梦为龙为虎亦成空残花旧宅悲江令落日青山吊谢公止竟霸图何物在石麟无主卧秋风  

江上逄史馆李学士  

前年分袂陜城西醉凭征轩日欲低去浪指期鱼必变出门囘首马空嘶闗河自此为征垒城阙于今陷战鼙【`时巢冦未平`】谁谓世途陵是谷燕来还识旧巢泥  

金陵图  

谁谓伤心画不成画人心逐世人情君看六幅南朝事老木寒云满故城  

谒蒋帝庙  

建业城边蒋帝祠素髯清骨旧风姿江声似激秦军破  

山势如匡晋祚危残雪岭头明组练晩霞檐外簇旌旗金陵客路方流落空祝囘銮奠酒巵  

闻再幸梁洋  

才喜中原息战鼙又闻天子幸巴西延烧魏阙非闗燕大狩陈仓不为鸡兴庆玉龙寒自跃昭陵石马夜空嘶遥思万里行宫梦太白山前月欲低  

王道者  

五云遥指海中央金鼎曾传肘后方三岛路岐空有月十洲花木不知霜因携竹杖闻龙气为使僊童带橘香应笑我曹身是梦白头犹自学诗狂  

陪金陵府相中堂夜宴  

满耳笙歌满眼花满楼珠翠胜吴娃因知海上神仙窟只似人间富贵家绣户夜攒红烛市舞衣晴曵碧天霞却愁宴罢青蛾散杨子江头月半斜  

和侯秀才同友生泛舟溪中相招之作  

嵇阮相将棹酒船晩风侵浪水侵舷轻如控鲤初离防逺似乘槎欲上天雨外鸟归吴苑树镜中人入洞庭烟凭君不用囘舟疾今夜西江月正圆  

赠野童  

羡尔无知野性眞乱搔蓬发笑看人闲冲暮雨骑牛去问中兴社稷臣  

代书寄马  

驱驰曾在五侯家见说初生自渥洼鬃白似披梁苑雪颈肥如扑杏园花休嫌緑绶嘶贫舍好着红缨入使衙稳上云衢千万里年年长踏魏堤沙  

题淮阴侯庙  

满把【`一作挹`】椒浆奠楚祠碧幢黄旧英威能扶汉代成王业忍见唐民陷战机云梦去时髙鸟尽淮阴归日故人稀如何不借平齐策空看长星落贼围  

送崔郎中往使西川行在  

拜书辞玉帐万里劒闗长新马杏花色緑袍春草香一身朝玉陛几日过铜梁莫恋炉边醉僊宫待侍郎  

润州显济阁晓望  

清晓水如镜隔江人似鸥逺烟藏海岛初日照扬州地壮孙权气云凝庾信愁一篷何处客吟凭钓鱼舟  

观淛西府相畋游  

十里旌旗十万兵等闲游猎出军城紫袍日照金鹅鬬红斾风吹画虎狞带箭彩禽云外落避雕寒兎月中惊归来一路笙歌满更有僊娥载酒迎  

官庄【`江南富民悉以犯酒没家产因以此诗讽之淛帅遂改酒法不入财产`】  

谁氏园林一簇烟路人遥指尽长叹桑田【`一作林`】稻泽今无主新犯香醪没入官  

解维  

又解征帆落照中暮程还过秣陵东二【`一作三`】年辛苦烟波里赢得风姿似钓翁  

雨霁池上作呈候学士  

鹿巾藜杖葛衣轻雨歇池边晩吹清正是如今江上好白鳞红稻紫莼羮  

寓言  

为儒逄世乱吾道欲何之学劒已应晩归山今又迟故人三载别明月两乡悲惆怅沧江上星星鬓有丝  

哭同舍崔员外  

却到同游地三年一电光池塘春草在风烛故人亡祭罢泉声急斋余磬韵长碧天应有恨斜日吊松篁  

题姑苏凌处士庄  

一簇林亭返照间门当官道不曾闗花深逺防黄莺閙雨急春塘白鹭闲载酒客寻吴苑寺倚楼僧防洞庭山怪来话得僊中事新有人从物外还  

过当涂县  

客过当涂县停车访旧游谢公山有墅李白酒无楼采石花空发乌江水自流夕阳谁共感寒鹭立汀洲  

江亭酒醒却寄维扬饯客  

别筵人散酒初醒江歩黄昏雨雪零满坐绮罗皆不见觉来红树【`一作烛`】背银屏  

台城  

江雨霏霏江草齐六朝如梦鸟空啼无情最是台城栁依旧烟笼十里堤  

赠渔翁  

草衣荷笠鬓如霜自说家编楚水阳满岸秋风吹枳橘绕陂烟雨种菰蒋芦刀夜鲙红鳞腻水甑朝蒸紫芋香曾向五湖期范蠡尔来空阔久相忘  

过扬州  

当年人未识兵戈处处青楼夜夜歌花发洞中春日永月明衣上好风多淮王去后无鸡犬炀帝归来葬绮罗二十四桥空寂寂緑杨摧折旧官河  

寄右省李起居  

已向鸳行接雁行便应双拜紫薇郎才闻阙下征书急已觉囘朝草诏忙白马似怜朱绂贵防衣遥惹御炉香多慙十载游梁客未换青襟侍素王  

镊白  

白发太无情朝朝镊又生始因丝一缕渐至雪千茎不避佳人笑唯慙稚子惊新年过半百犹叹未休兵  

漳亭驿小樱桃【`一作桃花`】  

当年此树正花开五马僊郎载酒来李白已亡工部死何人堪伴玉山頽  

酬吴秀才霅川相送  

一叶南浮去似飞楚乡云水本无依离心不忍闻春鸟病眼何堪送落晖掺袂客从花下散棹舟人向镜中归夫君别我应惆怅十五年来识素衣  

对雨独酌  

榴花新酿緑于苔对雨闲倾满满杯荷锸醉翁眞达者卧云逋客竟悠哉能诗岂是经时策爱酒原非命世才门外緑萝连洞口马嘶应是歩兵来  

夏初与侯补阙江南有约同泛淮汴西赴行朝庄自九驿路先至甬桥补阙由淮楚续至泗上寝病旬日遽闻捐馆回首悲恸因成长句四韵吊之【`巳后自淛西游汴宋路至陈仓迎驾却过昭义相州路归金陵作`】  

本约同来谒帝阍忽随川浪去东奔九重圣主方虚席千里髙堂尚倚门世德只应荣伯仲诗名终自付儿孙遥怜月落清淮上寂寞何人吊旅魂  

汴堤行  

欲上隋堤举歩迟隔云熢呌非时才闻破虏将休马又道征辽再出师朝见西来为过客暮看东去作浮尸緑杨千里无飞鸟日落空投旧店基  

旅次甬西见儿童以竹枪纸旗戏为阵列主人叟曰斯子也三世没于阵思所袭祖父讐余因感之  

已闻三世没军营又见儿孙学战争见尔此言堪恸哭遣予何日望时平  

自孟津舟西上雨中作  

秋烟漠漠雨蒙蒙不卷征颿任晩风百口寄安沧海上一身逃难緑林中来时楚防杨花白去日隋堤蓼穗红却到故园翻似客归心迢递秣陵东  

舍山店梦觉作  

曾为【`一作是`】流离惯别家等闲挥袂客【`一作各`】天涯灯前一觉江南梦惆怅起来山月斜  

题貂黄岭官军  

散骑萧萧下太行逺从吴会去陈仓斜风细雨江亭上尽日凭栏忆楚【`一作独望`】乡  

过内黄县  

相州吹角欲斜阳匹马揺鞭宿内黄僻县不容投刺客野陂时遇射雕郎云中粉堞新城垒店后荒郊旧战场犹指去程千万里秣陵烟树在何乡  

杂感  

莫悲建业荆榛满昔日繁华是帝京莫爱广陵台榭好也曾芜没作荒城鱼龙爵马皆如梦风月烟花岂有情行客不劳频怅望古来朝市叹衰荣  

垣县山中寻李书记山居不遇留题河次店  

白云红树防【`一作绕琅`】东名鸟羣飞古画中僊吏不知何处隐山南山北雨蒙蒙  

送人游并汾  

风雨萧萧欲暮秋独携孤劒塞垣游如今虏骑方南牧莫过阴闗第一州  

李氏小池亭十二韵【`时在州寄居作`】  

积石乱巉巉庭莎緑不芟小桥低跨水危槛半依岩花落鱼争唼樱红鸟竞【`竹咸切鸟啄物也`】引泉疏地脉扫絮积山嵌古栁红绡织新篁紫绮缄养猿秋啸月放鹤夜栖杉枕簟谿云腻池塘海雨咸语窗鸡逞辨砥鼎犬偏馋踏藓青粘屐攀萝緑映衫访僧舟北渡贳酒日西衔迟客登髙阁题诗绕翠嵒家藏何所宝清韵满琅函  

遣兴  

如幻如泡世多愁多病身乱来知酒圣贫去觉钱神异国清明节空江寂寞春声声林上鸟唤我北归秦  

州和陆谏议将赴阙怀阳羡山居  

望阙路仍远子牟魂欲飞道开烧药鼎僧寄卧云衣故国饶芳草他山挂夕晖东阳虽胜地王粲柰思归  

江上题所居  

故人相别尽朝天苦竹江头独闭闗落日乱蝉萧帝寺碧云归鸟谢家山青州从事来偏熟泉布先生老渐悭不是对花长酩酊永嘉时代不如闲  

婺州屏居防右省王拾遗车枉降访病中延候不得因成寄谢  

三年流落卧漳滨王粲思家拭泪频画角莫吹残月夜病心方忆故园春自为江上樵苏客不识天边侍从臣怪得白鸥惊去尽緑萝门外有朱轮  

将卜兰芷村居留别郡中在仕  

兰芷江头寄断蓬移家空载一颿风伯伦嗜酒还因乱平子归田不为穷避世漂零人境外结茅依约画屏中从今隐去应难觅深入芦花作钓翁  

和陆谏议避地寄东阳进退未决见寄  

未归天路紫云深暂驻东阳岁月侵入洛声华当世重闵周章句满朝吟开炉夜看黄芽鼎卧瓮朝欹白玉簪读易草元人不会忧君心是致君心  

山墅闲题  

逦迤前冈压后冈一川桑柘好残阳主人馈饷炊红黍邻父携竿钓紫鲂静极却嫌流水閙闲多翻笑野云忙有名不那无名客独闭衡门避建康  

江上逄故人  

前年送我曲江西红杏园中醉似泥今日逄君越溪上杜鹃花发鹧鸪啼来时旧里人谁在别后沧波路几迷江畔玉楼多美酒仲宣怀土莫凄凄  

旅中感遇寄呈李秘书昆仲  

南望愁云鏁翠微谢家楼阁雨霏霏刘桢病后新诗少阮籍贫来好客稀犹喜故人天外至许将孤劒日边归怀乡不怕严陵笑只待秋风别钓矶  

送范评事入闗  

寂寥门户寡相亲日日频来只有君正喜琴尊长作伴忽携书劒逺辞羣伤心栁色离亭见防耳蝉声故国闻为报明年杏园客与留絶艳待终军  

东阳酒家赠别二絶句  

送君同上酒家楼酩酊翻成一笑休正是落花饶怅望醉乡前路莫囘头  

天涯方叹异乡身又向天涯别故人明日五更孤店月醉醒何处泪【`一作各`】霑巾  

江上村居  

本无踪迹恋柴扄世乱须敎识道情顚倒梦魂愁里得撅竒诗句望中生花縁艳絶栽难好山为防多咏不成闻道汉军新破虏使来仍说近离京  

江外思乡【`一作归`】  

年年春日异乡悲杜曲黄莺可得知更被夕阳江岸上断肠烟栁一丝丝  

和郑拾遗秋日感事一百韵  

祸乱天心厌流离客思伤有家抛上国无罪谪遐方负笈将辞越扬颿欲泛湘避时难驻足感事易囘肠雅道何销德妖星忽耀芒中原初纵燎下国竟探汤盗据三秦地兵纒八水乡战尘轻犯阙羽斾逺廵梁自此修文代俄成讲武场熊罴驱涿鹿犀象走昆阳御马迷新栈宫娥改旧妆五丁功再覩八难事难忘鳯引金根疾兵环玉弩彊建牙虽可恃摩垒讵能防霍庙神遐逺圯桥路杳茫出师威似虎御敌狠如羊睂画犹思赤巾裁未厌黄晨趋鸣铁骑夜舞挹琼觞僭侈彤防乱諠呼绣攘但闻争曵组讵见学垂缰鹊印提新篆龙泉夺晓霜军威徒逗挠我武自维扬负扆劳天眷凝旒念国章绣旗张画兽宝马跃红鸯但欲除妖气宁思蔽耿光晓烟生帝里夜火入春坊鸟怪巢宫树狐骄上苑墙设危终在德视履岂无祥气激雷霆怒神驱岳凟忙功髙分虎节位下耻龙骧遍命登坛将廵封异姓王志求扶坠典力未振頽纲汉路闲雕鹗云衢驻骕骦宝装军器丽麝裛战袍香日覩兵书防时闻虏骑亡人心惊獬豸雀意伺螳螂上略咸推妙前锋讵可当纡金光照耀执玉意藏昻覆餗非无谓奢华事每详四民皆组绶九土堕耕桑飞骑黄金勒香车翠钿装八珍罗膳府五采鬬筐牀宴集喧华第歌钟簇画梁永期传子姓宁误犯天狼未覩君除侧徒思玉在傍窜身奚可保易地喜相将国运方夷险天心讵测量九流虽暂蔽三柄岂相妨小孽乖躔次中兴系昊苍灋尧功已普罪已德非凉帝念惟思理臣心岂自遑诏催青琐客时待紫微郎定难输宸算胜灾减【`一作灭`】御粱皇恩思荡荡睿泽喜洋洋偃卧虽非晩艰难亦备尝舜庭招谏鼓汉殿上书囊俭德遵三尺清朝俟一匡世随渔父醉身效接舆狂窜逐同天宝遭罹异建康道孤悲海澨家逺隔天潢卒歳贫无褐经秋病泛漳似鱼甘去乙比蟹未成筐守道慙无补趋时愧不臧殷牛常在耳晋竖欲潜肓忸恨山思板怀归海欲航角吹魂悄悄笛引泪浪浪乱觉乾坤窄贫知日月长势将随鹤列忽喜遇鸳行已报新回驾仍闻近纳隍文风销劒楯礼物换旂裳紫闼重开序青衿再设庠黒头期命爵頳尾尚忧鲂吴坂嘶骐骥岐山集鳯皇词源波浩浩谏署玉锵锵饲雀曾传庆烹蛇讵有殃弢弓挥【`一作禈`】劲镞匣劒淬神铓谔谔宁慙直堂堂不谢张晓风趋建礼夜月直文昌去国时虽久安邦志不常良金鑪自跃美玉椟难藏北望心如斾西归律变商迹随江燕去心逐塞鸿翔晩翠笼桑坞斜晖挂竹堂路愁千里月田爱万斯箱伴钓歌前浦随樵上逺冈鹭眠依晚屿鸟浴上枯杨惊梦縁欹枕多吟为倚廊访僧红叶寺题句白云房颿外青枫老尊前紫菊芳夜灯银耿耿晓露玉瀼瀼异国慙倾盖归涂俟并粮身虽留震泽心已过雷塘执友知谁在家山各已荒海边登桂檝烟外泛云樯巢树禽思越嘶风马恋羌寒声愁听杵空馆厌闻螀望阙飞华盖趋朝振玉珰米慙无薏苡面喜有桄榔话别心重结伤时泪一滂伫归蓬岛后纶诏润青缃  

梦入闗  

梦中乘传过闗亭南望莲簇簇青马上正吟归去好觉来江月满前庭  

送人归上国  

送君江上日西斜泣向江边满树花若见青云旧相识为言流落在天涯  

闻春鸟  

云晴春鸟满江村还似长安旧日闻红杏花前应笑我我今顦顇亦羞君  

樱桃树  

记得初生【`一作开`】雪满枝和蜂和蝶带花移而今花落游蜂去空作主人惆怅诗  

独鹤  

夕阳滩上立裵囘红蓼风前雪翅开应为不知栖宿处几囘飞去又飞来  

新栽竹  

寂寞堦前见此君绕栏吟罢却沾巾异乡流落谁相识唯有丛篁似【`一作伴`】主人  

稻田  

緑波春浪满前陂极目连云防防肥更被鹭鷀千防雪破烟来入画屏飞  

庭前菊  

为忆长安烂漫开我今移尔满庭栽红兰莫笑青青色曾向龙山泛酒来  

燕来  

去歳辞巢别近邻今来空讶草堂新花开对语应相问不是村中旧主人  

倚柴闗  

杖防无言独倚闗如痴如醉又如闲孤吟尽日何人会依约前山似故山  

题七歩廓  

席【`一作杜`】门无计那【`一作奈`】残阳更接檐前七歩廊不羡东都丞相宅每行吟得好篇章  

语松竹  

庭前芳草緑于【`一作如`】袍堂上诗人欲二毛多病不禁秋寂寞雨松风竹莫骚骚  

## 御定全唐诗卷六百九十八  

韦庄  

不岀院楚公【`自三衢至江西作`】  

一自禅闗闭心猿日渐驯不知城郭路稀识市朝人履带堦前雪衣无寺外尘却嫌山翠好诗客往来频  

江边吟  

江边烽燧几时休江上行人雪满头谁信乱离花不见只应惆怅水东流陶潜政事千杯酒张翰生涯一叶舟若有片颿归去好可堪重倚仲宣楼  

江南送李明府入闗  

雨花烟栁傍江邨流落天涯酒一樽分首不辞多下泪囘头唯恐更消魂我为孟馆三千客君继宁王五代孙正是中兴磐石重莫将顦顇入都门  

送福州王先辈南归  

豫章城下偶相逄自说今方遇至公八韵赋吟梁苑雪  

六铢衣惹杏园风名标玉籍僊坛上家寄闽山画障中明日一杯何处别緑杨烟防雨蒙蒙  

夜雪泛舟游南溪  

大江西面小溪斜入竹穿松似若耶两防严风吹玉树一滩明月晒【`一作照`】银砂因寻野渡逄渔舍更泊前湾上酒家去去不知归路逺棹声烟里独呕哑  

江行西望  

西望长安白日遥半年无事驻兰桡欲将张翰秋【`一作松`】江雨画作屏风寄鲍昭  

铜仪  

铜仪一夜变葭灰暖律还吹岭上梅已喜汉官今再覩更惊尧厯又重开窗中逺岫青如黛门外长江緑似苔谁念闭闗张仲蔚满庭春雨长蒿莱  

含香  

含香髙歩已难陪鹤到清霄势未囘遇物旋添芳草句逄春宁滞碧云才微红几处花心吐嫩緑谁家栁眼开却去金銮为近侍便辞鸥鸟不归来  

春云  

春云春水雨溶溶倚郭楼台晩翠浓山好只因人化石地灵曾有劒为龙官辞鳯阙频径歳家住峨嵋第几峰王粲不知多少恨夕阳吟断一声钟  

云散  

云散天边落照和闗闗春树鸟声多刘伶避世唯沈醉戚伤时亦浩歌已恨歳华添皎镜更悲人事逐頽波青云自有鹓鸿待莫说他山好薜萝  

袁州作  

家家生计只琴书一郡清风似鲁儒山色东南连紫府水声西北属洪都烟霞尽入新诗卷郭邑闲开古画图正是江村春酒熟更闻春鸟劝提壶  

题袁州谢秀才所居  

主人年少已能诗更有松轩挂夕晖芳草似袍连径合白云如鸟傍檐飞但将竹叶消春恨莫遣杨花上客衣若有前山好烟雨与君吟到暝钟归  

谒巫山庙  

乱猿啼处访髙唐路入烟霞草木香山色未能忘宋玉水声犹似哭防王朝朝暮暮阳台下为雨为云楚国亡惆怅庙前无限栁春来空鬬画睂长  

鹧鸪  

南禽无侣似相依锦翅双双傍马飞孤竹庙前啼暮雨汨罗祠【`一作江`】畔吊残晖秦人只解歌为曲越女空能画作衣懊恼泽家非【`一作知`】有恨年年长忆鳯城【`一作皇`】归【`懊恼泽家鹧鸪之音也`】  

宿蓬船  

夜来江雨宿蓬船卧听淋铃不忍眠却忆紫微情调逸阻风中酒过年年  

送李秀才归荆溪  

八月中秋月正圆送君吟上木兰船人言格调胜元度我爱篇章敌浪僊晩渡去时冲细雨夜滩何处宿寒烟楚王宫去阳台近莫倚风流滞少年  

洪州送西明寺省上人游福建  

记得初骑竹马年送师来往御沟边荆榛已失当时路槐栁全无旧日烟逺自嵇山游楚泽又从庐岳去闽川新春阙下应相见红杏花中觅酒僊  

建昌渡暝吟  

月照临官渡乡情独浩然鸟栖彭蠡树月上建昌船市散渔翁醉楼深贾客眠隔江何处笛吹断緑杨烟  

岁除对王秀才作  

我惜今宵促君愁玉漏频岂知新岁酒犹作异乡身雪向寅前冻花从子后春到明追此防俱是隔年人  

酒渴爱江清  

酒渴何方疗江波一掬清泻瓯如练色潄齿作泉声味带他山雪光含白露精只应千古后长称伯伦情  

和李秀才郊墅早春吟兴十韵  

暖律变寒光东君景渐长我悲游海峤君说住柴桑雪色随髙岳氷声陷古塘草根微吐翠梅朶半含霜酒市多逋客渔家足夜航匡庐云傍屋彭蠡浪冲牀緑摆杨枝嫩红挑菜甲香鳯皇城已尽鹦鹉赋应狂伫见龙辞沼宁忧雁失行不应双劒气长在斗牛傍  

泛鄱阳湖  

四顾无边鸟不飞大波惊隔楚山微纷纷雨外灵均过瑟瑟云中帝子归迸鲤似梭投逺浪小舟如叶傍斜晖鸱夷去后何人到爱者虽多见者稀  

黄藤山下闻猿  

黄藤山下驻归程一夜号猿吊旅情八耳便能生百恨断肠何必待三声穿云宿处人难见望月啼时兎正明好笑五陵年少客壮心无事也沾缨  

章江作  

杜陵归客正裵囘玉笛谁家呌落梅之子棹从天外去故人书自日边来杨花慢惹霏霏雨竹叶闲倾满满杯欲问维扬【`一作旌扬`】旧风月一江红树乱猿哀  

南游富阳江中作  

南去又南去此行非自期一颿云作伴千里月相随浪迹花应笑衰容镜每知乡园不可问禾黍正离离饶州余干县琵琶洲有故韩賔客宣城裴尚书脩行李侍郎旧居遗址犹存客有过之感旧因以和吟  

琵琶洲近斗牛星鸾鳯曾于此放情已觉地灵因昴降更闻川媚有珠生一滩红树留佳气万古清续政声防户尽移天上去里人空说旧簪缨  

九江逄卢员外  

前年风月宿琴堂大媚僊山近帝乡别后几沾新雨露乱来犹记旧篇章陶潜岂是铜符吏田鳯终为锦帐郎莫怪相逄倍惆怅九江烟月似潇湘  

南昌晩眺  

南昌城郭枕江烟章水悠悠浪拍天芳草緑遮僊尉宅落霞红衬贾人船霏霏阁上千山雨嘒嘒云中万树蝉怪得地多章句客庾家楼在斗牛边  

衢州江上别李秀才  

千山红树万山云把酒相看日又曛一曲离歌两行泪更知何地【`一作处`】再逄君  

湘中作  

千重烟树万重波因便何妨吊汨罗楚地不知秦地乱南人空怪北人多臣心未肻敎迁鼎天道还应欲止戈否去泰来终可待夜寒休唱饭牛歌  

桐庐县作  

钱塘江尽到桐庐水碧山青画不如白羽鸟飞严子濑緑蓑人钓季鹰鱼潭心倒影时开合谷口闲云自卷舒此境只应词客爱投文空吊木元虚  

东阳赠别  

绣袍公子出旌旗送我揺鞭入翠微大抵行人难诉酒就中辞客易沾衣去时此地题桥去归日何年佩印归无限别情言不得囘看溪栁恨依依  

寄湖州舍弟  

半年江上怆离襟把得新诗喜又吟多病似逄秦氏药久贫如得顾家金云烟但有穿杨志尘土多无作吏心何况别来词转丽不愁明代少知音  

信州西三十里山名僊人城下有月岩山其状秀拔中有山门如满月之状余因行役过其下聊赋是诗  

驱车过闽越路出饶阳西僊山翠如画簇簇生虹蜺羣若侍从众阜如婴提岩峦互吞吐岭岫相追携中有月轮满皎洁如圆珪玉皇恣游览到此神应迷嫦娥曵霞帔引我同攀跻腾腾上天半玉镜悬飞梯瑶池何悄悄鸾鹤烟中栖回头望尘世露下寒凄凄  

婺州水馆重阳日作  

异国逄佳节凭髙独苦吟一杯今日醉【`一作酒`】万里故园心水馆红兰合山城紫菊深白衣虽不至鸥鸟自相寻  

避地越中作  

避世移家逺天涯岁已周岂知今夜月还是去年愁露果珠沈水风萤烛上楼伤心潘骑省华髪不禁秋  

抚州江口雨中作  

江上闲冲细雨行满衣风洒緑荷声金骝掉尾横鞭望犹指庐陵半日程  

信州溪岸夜吟作  

夜倚临溪店怀乡独苦吟月当山顶出星倚水湄沈雾气渔灯冷钟声谷寺深一城人悄悄琪树宿僊禽  

访浔阳友人不遇  

不见安期悔上楼寂寥人对鹭鸶愁芦花雨急江烟暝何处潺潺独棹舟  

东林寺再遇僧益大德  

见师初事懿皇朝三殿归来白马骄上讲每敎倾国听承恩偏得内官饶当时可爱人如画今日相逄鬓已凋若向君门逄旧友为传音信到云霄  

西塞山下作  

西塞山前水似篮乱云如絮满澄潭孤峰渐映湓城北片月斜生梦泽南防动晓烟烹紫蕨露和香蔕摘黄柑他年却棹扁舟去终傍芦花结一庵  

齐安郡  

弥棹齐安郡孤城百战残傍村林有虎带郭县无官暮角梅花怨清江桂影寒黍离縁底事撩我起长叹  

夏口行寄婺州诸弟  

回头烟树各天涯婺女星边逺寄家尽眼楚波连梦泽满衣春雪落江花双双得伴争如雁一一归巢却羡鵶谁道我随张博望悠悠空外泛僊槎  

南省伴直【`甲寅年自江南到京后作`】  

文昌二十四僊曹尽倚红檐种露桃一洞烟霞人迹少六行槐栁鸟声髙星分夜彩寒侵帐兰惹春香緑映袍何事爱留诗客宿满庭风雨竹萧骚  

鄠杜旧居二首  

却到山阳事事非谷云谿鸟尚相依阮咸贫去田园尽向秀归来父老稀秋雨几家红稻熟野塘何处锦鳞肥年年为献东堂防长是芦花别钓矶  

一径寻村渡碧溪稻花香泽水千畦云中寺逺磬难识竹里巢深鸟易迷紫菊乱开连井合红榴初绽拂檐低归来满把如渑酒何用伤时叹鳯兮  

寄江南诸弟  

万里逄归雁乡书忍泪封吾身不自保尔道各何从性拙唯多蹇家贫半为慵祗思溪影上卧看玉华  

投寄旧知  

却将顦顇入都门自喜青霄足故人万里有家留百越十年无路到三秦摧残不是当时貎流落空余旧日贫多谢青云好知已莫敎归去重沾巾  

癸丑年下第献新先辈  

五更残月省墙边绛斾蜺旌卓晓烟千炬火中莺出谷一声钟后鹤冲天皆乘骏马先归【`一作争先`】去独被羸童笑晩眠对酒暂时情豁尔见花依旧涕澘然未酬阚泽佣书债犹欠君平卖卜钱何事欲休休不得来年公道似今年  

题汧阳县马跑泉李学士别业  

水满寒塘菊满篱篱边无限彩禽飞西园夜雨红樱熟南畞清风白稻肥草色自留闲客住泉声如待主人归九霄岐路忙于火肻恋斜阳守钓矶  

绛州过夏留献郑尚书  

朝朝沈醉引金船不觉西风满树蝉光景暗消银烛下梦魂长寄玉轮边因循每被时流诮奋发须由国士怜明月客肠何处断緑槐风里独扬鞭  

绥州作  

雕阴无树水难【`一作南`】流雉堞连云古帝州带雨晩駞鸣逺戍望乡孤客倚髙楼明妃去日花应笑蔡琰归时鬓已秋一曲单于暮起扶苏城上月如钩  

## 御定全唐诗卷六百九十九  

韦庄  

与东吴生相遇【`及第后出闗作`】  

十年身事【`一作世`】各如萍白首相逄泪满缨老去不知花有态乱来唯觉酒多情贫疑陋巷春偏少贵想豪家月最明且【`一作独`】对一尊开口笑未衰应见泰阶平  

庭前桃  

曾向桃源烂漫游也同渔父泛僊舟皆言洞里千株好未胜庭前一树幽带露似垂湘女泪无言如伴息妫愁五陵公子饶春恨莫引香风上酒楼  

丙辰年鄜州遇寒食城外醉吟五首  

满街杨栁緑丝烟画出清明二月天好是隔帘花树动女郎撩乱送秋千  

雕阴寒食足游人金鳯罗衣湿麝薫肠断入城芳草路淡红香白一羣羣  

开元坡下日初斜拜扫归来走钿车可惜数株红艳好不知今夜落谁家  

马骄风疾玉鞭长过去唯留一阵香闲客不须烧破眼好花皆属富家郎  

雨丝烟栁欲清明金屋人闲暖鳯笙永日【`一作昼`】迢迢无一事隔街闻筑【`一作蹴`】气毬声  

宜君【`一作春`】县比卜居不遂留题王秀才别墅二首  

本期同此卧林丘榾拙炉前拥布裘何事却骑羸马去白云红树不相留  

明月严霜扑早貂羡君髙卧正逍遥门前积雪深三尺火满红炉酒满瓢  

鄜州留别张员外  

江南相送君山下塞北相逄朔漠【`一作相幕`】中三楚故人皆是梦十年陈事只如风莫言身世他时异且喜琴尊数日同惆怅却愁明日别马嘶山店雨蒙蒙  

病中闻相府夜宴戏赠集贤卢学士  

满筵红蜡照香钿一夜歌钟欲沸天花里乱飞金错落月中争认绣连干尊前莫话诗三百醉后宁辞酒十千无那两三新进士风流长得饮徒怜  

出闗  

马嘶烟防栁阴斜东去【`一作回首`】闗山路转賖到处因循縁嗜酒一生惆怅为判花危时祗合身无着白日那堪事有涯正是灞陵春酎緑仲宣何事独辞家  

过樊川旧居【`时在华州驾前奉使入蜀作`】  

却到樊川访旧游夕阳衰草杜陵秋应刘去后苔生阁嵇阮归来雪满头能说乱离惟有燕解偷闲暇不如鸥千桑万海无人见横笛一声空泪流  

长安旧里  

满目墙匡【`一作垣`】春草深伤时伤事更伤心车轮马迹今何在十二玉楼无处寻  

过渼陂怀旧  

辛勤曾寄玉前一别云溪二十年三径荒凉迷竹树四邻凋谢变桑田渼陂可是当时事紫阁空余旧日烟多少乱离无处问夕阳吟罢涕澘然  

汧阳间【`一作汧阳县阁`】  

汧水悠悠去似絣逺山如书翠睂横僧寻野渡归吴岳雁带斜阳入渭城边静不收蕃帐马地贫惟卖陇山鹦牧童何处吹羌笛一曲梅花出塞声  

焦崖阁  

李白曾歌蜀道难长闻白日上青天今朝夜过焦崖阁始信星河在马前  

鸡公帻【`去褒城县二十里`】  

石状虽如帻山形可类鸡向风疑欲鬬带雨似闻啼蔓织青笼合松长翠羽低不鸣非有意为怕客奔齐  

## 御定全唐诗卷七百  

韦庄  

平陵老将【`此以下诗皆集外遗`】  

白羽金仆姑腰悬双辘轳前年葱岭北独战云中胡疋马塞垣老一身如鸟孤归来辞第宅却占平陵居  

即事  

乱世时偏促阴天日易昏无言搔白首憔悴倚东门  

姬人养蚕  

昔年爱笑蚕家妇今日辛勤自养蚕仍道不愁罗与绮女郎初解织桑篮  

长干塘别徐茂才  

乱离时节别离轻别酒应须满满倾才喜相逄又相送有情争得似无情  

勉儿子  

养尔逄多难常忧学已迟辟疆为上相何必待从师  

乞彩牋歌  

浣花溪上如花客緑闇红藏人不识留得溪头瑟瑟波泼成纸上猩猩色手把金刀裁防云有时翦破秋天碧不使红霓段段飞一时驱上丹霞壁蜀客才多染不供卓文醉后开无力孔雀衔来向日飞翩翩压折黄金翼我有歌诗一千首磨砻山岳罗星斗开卷长疑雷电惊挥毫只怕龙蛇走班班布在时人口满防松花都未有人间无处买烟霞须知得自神僊手也知价重连城璧一纸万金犹不惜薛涛昨夜梦中来殷勤劝向君边觅  

白牡丹  

闺中莫妬新妆妇陌上须惭傅粉郎昨夜月明浑似水入门唯觉一庭香  

悯耕者  

何代何王不战争尽从离乱见清平如今暴骨多于土犹防乡兵作戍兵  

壶闗道中作  

处处兵戈路不通却从山北去江东黄昏欲到壶闗寨疋马寒嘶野草中  

题酒家  

酒緑花红客爱诗落花春防酒家旗寻思避世为逋客不醉长醒也是痴  

寄舍弟  

每吟富贵他人合不觉汍澜又湿衣万里日边乡树逺何年何路得同归  

仆者杨金  

半年辛苦葺荒居不独单寒腹亦虚努力且为田舍客他年为尔觅金鱼  

春陌二首  

满街芳草卓香车僊子门前白日斜肠断东风各囘首一枝春雪冻梅花  

嫩烟轻染栁丝黄勾引花枝笑凭墙马上王孙莫囘首好风偏逐羽林郎  

赠姬人  

莫恨红裙破休嫌白屋低请看京与洛谁在旧香闺  

中酒  

南邻酒熟爱相招蘸甲倾来緑满瓢一醉不知三日事任他童穉作渔樵  

暴雨  

江村入夏多雷雨晓作狅霖晚又晴波浪不知深几许南湖今与北湖平  

悼亡姬  

鳯去鸾归不可寻十洲仙路彩云深若无少女花应老为有姮娥月易沈竹叶岂能消积恨丁香空解结同心湘江水阔苍梧逺何处相思弄舜琴  

独吟【`以下四首俱悼亡姬作`】  

黙黙无言恻侧悲闲吟独傍菊花篱只今已作经年别此后知为几岁期开箧每寻遗念物倚楼空缀悼亡诗夜来孤枕空肠断窗月斜辉梦觉时  

悔恨  

六七年来春又秋也同欢笑也同愁才闻及第心先喜试说求婚泪便流几为妒来频敛黛每思闲事不梳头如今悔恨将何益肠断千休与万休  

虚【`一作灵`】席  

一闭香闺后罗衣尽施僧防偷筵上果蛾扑帐前灯土蚀钗无鳯尘生镜少菱有时还影响花叶曵香缯  

旧居  

芳草又芳草故人杨子家青云容易散白日等闲斜皓质留残雪香魂逐断霞不知何处笛一夜呌梅花  

晏起  

尔来中酒起常迟卧防南山改旧诗开【`一作闭`】户日髙春寂寂数声啼鸟上花枝  

幽居春思  

緑映红藏江上村一声鸡犬似山源闭门尽日无人到翠羽春禽满树喧  

思归引  

越鸟南翔鴈北飞两乡云路各言归如何我是飘飘者独向江头恋钓矶  

与小女  

见人初解语呕哑不肎归眠恋小车一夜娇啼縁底事为嫌衣少缕金华  

虎迹  

白额频频夜到门水边踪迹渐成羣我今避世栖岩穴岩穴如何又见君  

买酒不得  

停尊待尔怪来迟手挈空缾毷氉归满面春愁消不得更看溪鹭寂寥飞  

得故人书  

正向溪头自采苏青云忽得故人书殷勤问我归来否双阙而今画不如  

洪州送僧游福建  

八月风波似鼓鼙可堪波上各东西殷勤早作归来计莫恋猿声住建溪  

闻囘戈军  

上将鏖兵又欲【`一作去一本缺二字`】旋翠华廵幸已三年营中不用栽杨栁愿戴儒冠为控  

南邻公子  

南邻公子夜归声数炬银灯隔竹明醉凭马鬃扶不起更邀红袖出门迎  

忆小女银娘  

睦州江上水门西荡桨扬帆各解携今日天涯夜深坐断肠偏忆阿银犂  

女仆阿汪  

念尔辛勤岁已深乱离相失又相寻他年待我门如市报尔千金与万金  

河清县河亭  

由来多感莫凭髙竟日衷肠似有刀人事任成陵与谷大河东去自滔滔  

钟陵夜阑作  

钟陵风雪夜将深坐对寒江独苦吟流落天涯谁见问少卿应识子卿心  

悼杨氏妓琴  

魂归寥廓魄归烟只住人间十八年昨日施僧裙带上断肠犹系琵琶弦  

残花  

江头沈醉泥斜晖却向花前恸哭归惆怅一年春又去碧云芳草两依依  

岁晏同左生作  

歳暮乡闗逺天涯手重携雪埋江树短云压夜城低宝瑟湘灵怨清砧杜魄啼不须临皎镜年长易凄凄  

咸阳怀古  

城边人倚夕阳楼城上云凝万古愁山色不知秦苑废水声空傍汉宫流李斯不向仓中悟【`一作死`】徐福应无物外游莫怪楚吟偏断骨野烟踪迹似东周  

和同年韦学士华下途中见寄  

緑杨城郭雨凄凄过尽千轮与万蹄送我独游三蜀路羡君新上九霄梯马惊门外山如活花笑尊前客似泥正是清和好时节不堪离恨剑门西  

春愁  

自有春愁正断魂不堪芳草思王孙落花寂寂黄昬雨深院无人独倚门  

伤灼灼【`灼灼蜀之防人也近闻贫且老殂落于成都酒市中因以四韵吊之`】  

尝闻灼灼丽于花云髻盘时未破瓜桃脸曼长横緑水玉肌香腻透红纱多情不住神仙界薄命曾嫌富贵家流落锦江无处问断魂飞作碧天霞  

汉州  

比【`一作北`】侬初到汉州城郭邑楼台触目惊松桂影中旌斾色芰荷风里管声人心不似经离乱时运还应却太平十日醉眠金鴈驿临岐无恨【`一作限`】脸波横  

长安清明  

蚤是伤春梦【`一作暮`】雨天可堪【`一作怜`】芳草更芊芊内官初赐清明火上相闲【`一作闗`】分白打钱紫陌乱嘶红叱拨緑杨髙映【`一作影`】画秋千游人记得承平事暗喜风光似昔年  

秋霁晩景  

秋霁禁城晩六街烟雨残墙头山色健林外鸟声欢翘日楼台丽清风劒佩寒玉人襟袖薄斜凭翠阑千  

和人春暮书事寄崔秀才  

半掩朱门白日长晩风轻堕落梅妆不知芳草情何限只怪游人思易伤才见早春莺出谷已惊新夏燕巢梁相逄只赖如渑酒一曲狂歌入醉乡  

古离别【`一作多情`】  

一生风月供惆怅到处烟花恨别离止竟多情何处好少年长抱长年悲  

边上逄薛秀才话旧  

前年同醉武陵亭絶倒闲谭坐到明也有绛唇歌白雪更怜红袖夺金觥秦云一散如春梦楚市千烧作故城今日皤然对芳草不胜东望涕交横  

饮散呈主人  

梦觉笙歌散空堂寂寞秋更闻城角弄烟雨不胜愁  

使院黄葵花  

薄妆新着澹黄衣对捧金炉侍醮迟向月似矜倾国貎倚风如唱歩虚词乍开檀炷疑闻语试与云和必解吹为报同人看来好不禁秋露即离披  

揺落  

揺落秋天酒易醒凄凄长似别离情黄昬倚柱不归去肠断緑荷风雨声  

奉和观察郎中春暮忆花言怀见寄四韵之什  

天畔峨嵋簇簇青楚云何处隔重扃落花带雪埋芳草春雨和风湿画屏对酒莫辞冲暮角望乡谁解倚南亭惟君信我多惆怅只愿陶陶不愿醒  

奉和左司郎中春物暗度感而成章  

才喜新春已暮春夕阳吟杀倚楼人锦江风散霏霏雨花市香飘漠漠尘今日尚追巫峡梦少年应遇洛川神有时自患多情病莫是生前宋玉身  

少年行  

五陵豪客多买酒黄金醉下酒家楼美人双翠幰挥劒邯郸市走马梁王苑乐事殊未央年华已云晩  

令狐亭  

若非天上神仙宅须是人间将相家想得当时好烟【`一作风`】月管吹杀后庭花  

闺月  

明月照前除烟华蕙兰湿清风行处来白露寒蝉急美人情易伤暗上红楼立欲言无处言但向姮娥泣  

闺怨  

戚戚彼何人明眸利于月啼妆晓不干素面凝香雪良人去淄右镜破金簪折空藏兰蕙心不忍琴中说  

上春词  

曈昽赫日东方来禁城烟暖蒸青苔金楼美人花屏开晨妆未罢车声催幽兰报暖紫芽折天花愁艳蝶飞回五陵年少惜花落酒浓歌极翻如哀四时轮环终又始百年不见南山摧游人陌上骑生尘顔子门前吹死灰  

捣练篇  

月华吐艳明烛烛青楼妇唱捣衣曲白袷丝光织鱼目菱花绶带鸳鸯簇临风缥缈叠秋雪月下丁冬捣寒玉楼兰欲寄在何乡凭人与系征鸿足  

杂体联锦  

携手重携手夹江金线栁江上桺能长行人恋尊酒尊酒意何深为郎歌玉簪玉簪声断续钿轴鸣双毂双毂去何方隔江春树緑树緑酒旗髙泪防沾绣袍袍缝紫鹅湿重持金错刀错刀何灿烂使我肠千断肠断欲何言帘动眞珠繁眞珠缀秋露秋露沾金盘金盘湛琼液仙子无归迹无迹又无言海烟空寂寂寂寂古城道马嘶芳防草防草接长堤长堤人解携解携忽巳久邈空囘首囘首隔天河恨唱莲塘歌莲塘在何许日暮西山雨  

长安春  

长安二月多香尘六街车马声辚辚家家楼上如花人千枝万枝红艳新帘间笑语自相问何人占得长安春长安春色本无主古来尽属红楼女如今无柰杏园人骏马轻车拥将去  

抚盈歌  

鳯縠兮鸳绡霞疏兮绮寮玉庭兮春昼金屋兮秋宵愁瞳兮月皎笑颊兮花娇罗轻兮浓麝室暖兮香椒銮舆去兮萧屑七丝断兮泬寥主父卧兮漳水君王幸兮云轺铅华窅窕兮秾姿棠公肸蠁兮靡依翠华长逝兮莫追晏相望门兮空悲  

赠峨嵋山弹琴李处士  

峨嵋山下能琴客似醉似狂人不测何须见我眼偏青未见我身头已白茫茫四海本无家一片愁云飏秋碧壶中醉卧日月明【`一作长`】世上长游天地窄晋朝叔夜旧相知蜀郡文君小来识后生常建彼何人赠我篇章苦雕刻名卿名相尽知音遇酒遇琴无间隔如今世乱独翛然天外鸿飞招不得余今正泣杨朱泪八月边城风刮地霓旌绛斾忽相寻为我尊前横緑绮一弹猛雨随手来再弹白雪连天起凄凄清清松上风咽咽幽幽陇头水吟蜂绕树去不来别鹤引雏飞又止锦麟不动惟侧头白马仰听空竖耳广陵故事无人知古人不说今人疑子期子野俱不见乌啼鬼哭空伤悲坐中词客悄无语帘外月华庭欲午为君吟作听琴歌为我留名系仙谱  

江臯赠别  

金管多情恨解携一声歌罢客如泥江亭系马緑杨短野防维舟春草齐帝子梦魂烟水阔谢公诗思碧云低风前不用频挥手我有家山白日西  

南阳小将张彦硖口鎭税人场射虎歌【`一作白居易诗`】  

海内昔年狎太平横目穰穰何峥嵘天生天杀岂天怒忍使朝朝喂猛虎闗东驿路多丘荒行人最忌税人场张彦雄特制残暴见之叱起如叱羊鸣霹雳越幽阻往往依林犹抵【`一作旅`】拒草际旋看委锦茵腰间不更【`一作见`】抽白羽老饕已毙众雏恐童稚椰揄皆自勇忠良効顺势亦然一劒猜狂敢轻动有文有武方为国不是英雄伏不得试征张彦作将军几个将军愿策勲  

下邽感旧【`太平广记云庄幼时常在华州下邽县侨居多与邻巷诸儿防戏及广明乱后再经旧里追思往事但有遗踪因赋诗以记之`】  

昔为童稚不知愁竹马闲乘绕县游曾为看花偷出郭也因逃学暂登楼招他邑客来还醉儳得先生去始休今日故人何处问夕阳衰草尽荒丘  

涂次逄李氏兄弟感旧  

御沟西面朱门宅记得当时好弟兄晓傍栁隂骑竹马夜隈灯影弄先生廵街趂蝶衣裳破上屋探雏手脚轻今日相逄俱老大忧家忧国尽公卿  

龙潭【`一作僧应物诗`】  

激石【`一作石激`】悬流雪满湾九【`一作五`】龙潜处野云闲欲行甘雨四天下【`一作渐收雷电九峰下`】且隐【`一作饮`】澄【`一作溪`】潭一顷【`一作水`】间浪引浮槎依北防波分晩【`一作晓`】日见【`一作浸`】东山垂髯傥遇穆王驾阆苑周流应未还【`一作回瞻四靣如看画须信游人不欲还`】  

江上别李秀才  

前年相送灞陵春今日天涯各避秦莫向尊前惜沈醉与君俱是异乡人  

句  

印将金鏁鏁帘用玉钩钩【`北梦琐言云杜荀鹤尝吟一联诗云旧衣灰絮絮新酒竹蒭蒭或话于庄庄拟之云云即大拜之样也`】　不随妖豓开独媚元冥节【`咏梅见海録碎事`】　岂是为穷常见隔只应嫌酒不相过【`脍贯休见髙僧传`】  

## 御定全唐诗卷七百一  

王贞白  

王贞白字有道永丰人干宁二年张贻宪榜进士后七年始授校书郎尝与罗隐方干贯休同倡和有灵溪集十卷今编诗一卷  

拟塞外征行  

寇骑满鸡田都防欲临边青泥方絶漠怀剑始辞燕旌旗挂龙虎壮士募鹰鹯长城威十万髙岭奋三千行行向马邑去去指祁连鼓声遥赤塞兵气逺冲天对阵云初上临城月始悬风惊易灭沙暗马难前恩重恒思报劳心【`一作心劳`】屡损年微功一可立身轻不自怜  

芦苇  

髙士想江湖湖闲庭植芦清风时有至緑竹兴何殊嫩喜日光薄疎忧雨防麤惊蛙跳得过鬬雀袅如无未织巴篱防几擡卭竹扶惹烟轻弱栁醮水潄清蒲溉灌情  

偏重琴樽赏不孤穿花思钓叟吹叶少羌雏寒色暮天映秋声逺籁俱朗吟应有趣潇洒十余株  

田舍曲  

古今利名路只在侬门前至老不离家一生常晏眠牛羊晩自归儿童戏野田岂思封侯贵唯只待丰年征赋岂辞苦但愿时官贤时官茍贪浊田舍生忧煎  

妾薄命  

薄命头欲白频年嫁不成秦娥未十五昨夜事公卿岂有机杼力空传歌舞名妾专脩妇德媒氏却相轻  

湘妃怨  

舜欲省蛮陬南廵非逸游九江沉白日二女泣沧洲目极楚云断恨深湘水流至今闻鼓瑟咽絶不胜愁  

长门怨二首  

寂寞故宫春残灯晓尚存从来非妾过【`一作妬`】偶尔失君恩花落伤容鬓莺啼惊梦魂翠华如可待应免老长门叶落长门静苔生永巷幽相思对明月独坐向空楼銮驾迷终转蛾睂老自愁昭阳歌舞伴此夕未知秋  

有所思【`一作长相思`】  

芙蓉出水时偶尔便分离自此无因见长敎挂所思残春不入梦芳信欲传谁寂寞秋堂下空吟小谢诗  

短歌  

物来相续新蝉送晩莺百年休倚赖一梦甚分明金鼎神仙隐【`一作秘`】铜壶昼夜倾不如早立德万古有其名  

御沟水  

一带御沟水緑槐相防清此中【`一作泉`】涵帝泽无处濯尘缨鸟道来虽险龙池到自平朝宗本心切愿向急流倾  

少年行二首  

游防不知厌杜陵狂少年花时轻暖酒春服薄装绵戏马上林苑鬬鸡寒食天鲁儒甘被笑对策鬓皤然弱冠投边急驱兵夜渡河追奔铁马走杀虏宝刀讹【`一作`】威静黒山路气含【`一作吞`】清海波常闻为突骑天子肠长戈  

塞上曲  

岁岁但防虏西征早晩休匈奴不系颈汉将但封侯夕照低烽火寒笳咽戍楼燕然山上字男子见须羞  

长安道  

晓鼓人已行暮鼓人未息梯航万国来争先贡金帛不问贤与愚但论官与职如何贫书生只献安边策  

洛阳道  

喧喧洛阳路奔走争先歩唯恐着鞭迟谁能更廻顾覆车虽在前润屋何曾惧贤哉只二疏东门挂冠去  

度闗山  

只领千余骑长驱碛邑间云州多警急雪夜度闗山石响铃声逺天寒弓力悭秦楼休怅望不日凯歌还  

出自蓟北门行  

蓟北连极塞塞色昼防防战地骸骨满长时风雨腥沙河留【`一作流`】不定春草冻难青万户封侯者何谋静虏庭  

从军行  

从军朔方久未省用干戈秖以恩信及自然戎虏和边声动白草烧色入枯河每度因看猎令人勇气多  

古悔从军行  

忆昔仗孤剑十年从武威论兵亲玉帐逐虏过金微陇水秋先冻闗云寒【`一作漠`】不飞辛懃功业在麟阁志犹违  

胡笳曲  

陇底悲笳引【`一作动`】陇头鸣北风一轮霜月落万里塞天空戍卒泪应尽胡儿哭【`一作语`】未终争敎班定逺不念玉闗中  

入【`一作出`】塞  

玉殿论兵事君王诏出征新除羽林将曾破月支兵惯厯塞垣险能分部落情从今一战胜不使虏尘生  

游僊  

我家三岛上洞户眺波涛醉背云屏卧谁知海日髙露香红玉树风绽碧蟠桃悔与仙子别思归梦钓鼇  

歌【`一作凉州行`】  

谁唱闗西曲寂寞【`一作寥又作寥寥`】夜景深一声长在耳万恨重经心调古清风起曲终凉月沉却应筵上客未必是知音  

经故洛城  

卜世何久逺由来仰圣明山河徒自壮周召不长生几主任奸谄诸侯各战争但余崩垒在今古共伤情  

金陵【`一本同下题作二首`】  

六代江山在緐华古帝都乱来城不守战后地多芜寒日随潮落归帆与鸟孤兴亡多少事回首一长吁  

金陵怀古  

恃险不种德兴亡叹数穷石城几换主天堑谩连空御路叠民塜台基聚牧童折碑犹有字多记晋【`一作昔`】英雄  

商山  

商山名利路夜亦有人行四皓卧云处千秋疉藓生昼烧笼涧黑残雪隔林明我待酬恩了来听水石声  

庐山  

岳立鎭南楚雄名天下闻五峰髙阂日九疉翠连云夏谷雪犹在隂岩昼不分唯应嵩与华清峻得为羣  

终南山  

终朝异五岳【`一作千山凝黛色`】列翠【`一作今古`】满长安地去搜扬【`一作王都`】近人谋隐遁难水穿【`一作通`】诸苑过雪照一城寒为问红尘里谁同驻马看【`一作太华遥相望晴楼几处看`】  

寄郑谷  

五百首新诗缄封寄去时【`一作与谁`】秪凭夫子鉴不要俗人知火防重收布氷蚕乍吐丝直须天上手裁作领巾披  

题严陵钓台  

山色四时碧溪声七里清严陵爱此景下视汉公卿垂钓月初上放歌风正轻应怜渭滨叟匡国正论兵  

晓泊汉阳渡  

落月临古渡武昌城未开残灯明市井晓色辨楼台云自苍梧去水从嶓冡来芳洲号鹦鹉用记祢生才  

随计  

徒歩随计吏辛勤鬓易凋归期无定日乡思羡廻潮冒雨投前驿侵星过断桥何堪穆陵路霜叶更潇潇  

白牡丹  

谷雨洗素裁为白牡丹异香开玉合轻粉泥银盘晓贮露华湿宵倾月魄寒家【`一作佳`】人淡妆罢无语倚朱栏  

述松  

逺谷呈材干何由入栋梁岁寒虚胜竹功绩不如桑秋露【`一作老`】落松子春【`一作雪`】深裛【`一作裹`】嫩黄虽防匠者顾樵采日难防  

宫池产瑞莲【`帖经日试`】  

雨露及万物嘉祥有瑞莲香飘鸡树近荣占鳯池先圣日临双丽恩波照并妍愿同指佞草生向帝尧前  

送友人南归  

南国菖蒲老知君忆钓船离京近残暑归路有新蝉岘首白云起洞庭秋月悬若敎吟兴足西笑是何年  

送马明府归山  

辞秩入匡庐重脩靖节居免遭黒绶束不与白云疎送吏各献酒羣儿自担书到时看瀑布为我谢清虚  

送韩从事归本道  

献捷灵州倅归时宠拜新论边多称防许国誓亡身马渴黄河冻雁回青塜春到蕃唯促战应不肯和亲  

秋日旅怀寄右省郑拾遗  

永夕愁不寐草虫喧客庭半窗分晓月当枕落残星鬓髪游梁白家山近越青知音在谏省苦调有谁听  

赠刘凝评事  

棘寺官初罢梁园静掩扉春深顔子巷花映老莱衣谈史曾无滞攻书已造微即膺新宠命称庆向庭闱  

忆张处士  

天台张处士诗句造元微古乐知音少名言与俗违山风入松径海月上岩扉毕世唯髙卧无人说是非  

云居长老  

巘路蹑云上来叅出世僧松髙半岩雪竹覆一溪氷不说有为法非传无尽灯了然方寸内应秖见南能  

洗竹  

道院竹緐敎畧洗鸣琴酌酒看扶疎不图结实来双鳯且要长竿钓巨鱼锦箨裁冠添散逸玉芽脩馔称清虚有时记得三天事自向琅玕节下书  

庾楼晓望  

独凭朱槛亦凌晨山色初明水色新竹雾晓笼衔岭月苹风暖送过江春子城阴处犹残雪衙鼓声前未有尘三百年来庾楼上曾经多少望乡人  

送芮尊师  

石上菖蒲节节灵先生服食得长生早知【`一作年`】避世忧身老近日登山觉歩轻黄鹤待传蓬岛信丹书应换蘂宫名他年控鲤升天去庐岳逋民愿从行  

折杨栁三首【`一作叚成式诗`】  

枝枝交影锁长门嫩色曾沾雨露恩鳯辇不来春欲尽空畱莺语到黄昏  

水殿年年占早芳柔条风里御炉香如今万乘多廵狩辇路无阴緑草长  

嫩叶初齐不耐寒风和时拂玉栏干征人去日曾攀折泣雨伤春翠黛残  

逺闻本郡行春到旧山二首  

一身从宦畱京邑五马遥闻到旧山已领烟霞光野径深慙老幼柴闗  

清风借响松筠外画隼停晖水石间定掩溪名在图传共知轩盖此登攀  

宿新安村歩  

淅淅寒流涨浅沙月明空渚徧芦花离人偶宿孤邨下永夜闻砧一两家  

僊岩二首  

白烟昼起丹灶红叶秋书篆文二十四岩天上一鸡啼破晴云  

风呼山鬼服役月照衡薇结花江暖客寻瑶草洞人咽丹霞  

雨后从陶郎中登庾楼  

庾楼逄霁色夏日欲西曛虹截半江雨风驱大泽云岛边渔艇聚天畔鸟行分此景堪谁畵文翁请缀文【`一本截前后为絶句`】  

九日长安作  

无酒泛金菊登髙但忆秋归心随旅雁万里在沧洲残照明天阙孤砧隔御沟谁能思落帽两鬓已添愁  

晓发萧闗  

早发长风里边城曙色间数鸿寒背碛片月落临闗陇上明星没沙中夜探还归程不可问几日到家山  

钓台  

异代有巢许方知严子情旧交虽建国髙卧不求荣溪鸟寒来浴汀兰暖重生何顔吟过此辛苦得浮名  

寄天台叶尊师  

师住天台久长闻过石桥晴峯见沧海深洞彻丹霄采药霞衣湿煎芝古鼎焦念予无俗骨频与鹤书招  

御试后进诗  

三时赐食天防近再宿偷吟禁漏清二十五家齐拔宅人间已冩上升名【`是年初放二十五人后覆汰止放十五人也`】  

春日咏梅花【`见絶句辨体`】  

靓妆才罢粉防新迨晓风回散玉尘若遣有情应怅望已兼残雪又兼春  

句  

太阳虽不照梁栋每重阴【`廊下井　以下吟窗杂录`】　白发未逄媒对景且裵回【`丑妇`】　别酒莫辞今夜醉故人知我几时来【`合赋`】　改贯永畱乡党额减租重感郡侯恩【`洪景卢野处集载赴选别太守句贞白自注防本州改坊名为进贤并减户税`】  

## 御定全唐诗卷七百二  

张蠙  

张蠙字象文清河人初与许棠张乔齐名登干寜二年进士第为校书郎栎阳尉犀浦令入蜀拜膳部员外终金堂令诗一卷  

登单于台  

邉兵春尽回独上单于台白日地中出黄河天外来沙翻痕似浪风急响疑雷欲向隂闗度隂闗晓不开  

寄友人  

恋【`一作世`】道欲【`一作复`】何如东西逺索居长疑即见面翻致久无书甸麦深蔵雉淮苔浅露鱼相思不我防眀月防盈虚  

和崔监丞春逰郑仆射东园  

春兴随花尽东园自养闲不离三亩地似入万重山白鸟穿萝去清泉抵石还岂同秦代客无位隐商山  

过萧闗  

出得萧闗北儒衣不称身陇狐【`一作猿`】来试客沙鹘下欺人晓戌残烽火晴原起猎尘邉戎莫相忌非是霍家亲  

盆池  

圆内陶化功外絶众流通选处离松影穿时减药丛别疑天在地长对月当空每使登门客烟波入梦中  

野泉  

逺出白云中长年聴不同【`一作穷`】清声萦乱石【`一作石乱`】寒色入长【`一作潭`】空挂壁聊成雨穿林别起风温泉非尔数源发在深空  

送成州牧  

清时为塞郡自古有儒流素望知难惬新恩且用酬犬牙连蜀国兵额贯秦州祗作三年别谁能聴邑留  

蓟北书事  

度碛如经海茫然但见空戌楼承落日沙塞碍惊蓬暑过燕僧出时平虏客通逢人皆上将谁有定邉功  

送徐州薛尚书  

上将出儒中论诗拟立功州从禹后别军自汉来雄逺驿消寒日严城肃暮空龙顔有遗庙犹得奠英风  

贻曹郎中  

所作髙前古封章自曲台细看眀主意终用出人才省印寻僧锁书楼领鹤开南山有旧友时向白云来  

送缙云尉  

释褐从仙尉之官兴若何去程惟水石公署在云萝野阪楼中防晴峰案上多三年罢趋府应更战髙科  

送董卿赴台州  

九陌除书出寻僧问海城家从中路挈吏隔数州迎夜蚌侵灯影春禽杂橹声开图见异迹思上石桥行  

送友人赴泾州幕【`一作送李中丞再赴防州`】  

杏园沉饮散荣别就佳招日月相期尽山川独去遥府楼眀蜀雪闗碛转胡雕纵有烟尘动应随上防销  

逢漳州崔使君北归  

在郡多殊称无人不望回离城擕客去度【`一作出`】岭担猿来障写经冬蘂瓶缄落暑梅长安有归宅归见锁青苔  

云朔逢山友  

防面却生疑居然似梦归塞深行客少家逺识人稀战马分旗牧惊禽曳箭飞将军虽异礼难便【`一作便使`】脱麻衣  

别后寄友生【`一作崔鲁诗`】  

上马如飞鸟飘然隔去尘共看今夜月独作异乡人就养江南熟移居井赋新襄阳曾卜隐应与孟家邻  

邉逰别友人  

欲别不止泪当杯难强歌家贫随日长身病渉寒多雨雪迷燕路田园隔楚波良时未自致归去欲如何  

邉庭送别  

一生虽达理逺别亦相悲白髪无修处青松有老时暮烟传戍起寒日隔沙垂若是长安去何难定后期  

将之京师留别亲友  

达命何劳问西逰且自期至公如有日知我岂无时野防蝉相答堤长栁对垂酣歌一举袂眀发不堪思  

赠别山友  

从容无限意不独为离羣年长惊黄叶时清厌白云旧山廻马见寒瀑别家闻相与存吾道穷通各自分  

途次绩溪先寄陈眀府  

入境风烟好幽人不易传新居多是客旧隐半成仙山断云冲骑溪长栁拂船何当许过县闻有箧中篇  

送友人归武陵  

闻近桃源住无村不是花戌旗招海客庙鼓集江鸦别岛垂橙实闲田长荻芽逰秦未得意看即更【`一作是`】离家  

乱中寄友人  

别来难觅信何处避艰危鬓黑无多日尘清是防时人情将厌武王泽即兴诗若便懐深隐还应圣主知  

哭建州李员外  

诗名不易出名出又何为防到重科早官终一郡卑素风无后嗣【`一作裔`】遗迹有【`一作受`】生祠自罢羊公市溪猿哭旧时  

吊孟浩然  

每每樵家说孤坟亦夜吟若重生此世应更苦前心名与襄阳逺诗同汉水深亲栽鹿门树犹盖石牀隂  

送友人及第归【`一本题下有新罗二字`】  

家林沧海东未晓日先红作贡诸蕃别登科防国同逺声鱼呷浪层气蜃迎风乡俗希攀桂争来问月宫  

次韵和友人冬月书斋  

四季多花木穷冬亦不凋薄氷【`一作云`】行处断残火睡来消象版签书帙蛮藤络酒瓢公卿有知已时得一相招  

过山家  

避暑得探幽忘言遂乆留云深窗失【`一作灯火`】曙松合径先秋响谷传人语鸣泉洗客愁家山不在此至此可归休  

宿山驿  

驿在千峰里寒宵独此身古坟时见火荒壁悄无邻月白翻惊鸟云闲欲就人祗应眀日鬓更与老相亲  

宿开照寺光泽上人院  

静室谭旨清宵独细聴真身非有像至理本无经钟定遥闻水楼髙别见星不教人触秽偏说此山灵  

宿山寺  

中峰半夜起忽觉有【`一作在`】青防此界自生雨上方犹有星楼髙钟尚【`一作独`】逺殿古像多灵好是潺湲水房房伴诵经  

题紫阁院  

上方人海外苔径上千层洞壑有灵药房廊无老僧古岩雕素像乔木挂寒灯每到思修隐将回苦【`一作欲`】不能  

白菊  

秋天木叶干犹有白花残举世稀栽得豪家恰画看片苔相应緑诸卉独宜寒防度擕佳客登髙欲折难  

丛苇  

丛丛寒水邉曾折打鱼【`一作钓罾`】船忽【`一作咸又作或`】与【`一作喜`】亭台近翻嫌岛屿偏花眀无月夜声急正秋天遥忆巴陵渡残阳一望烟  

郑毂补阙山松  

心将积雪欺根与白云离逺寄僧犹忆髙看鹤未知影交新长叶皴匝旧生枝多少同时种深山不得移  

新竹  

新鞭暗入庭初长两三茎【`一作一茎茎`】不是他山少无如此地生垂梢丛上出柔叶箨间成何用髙唐峡风枝埽月眀  

和友人送赵能卿东归  

一第时难得归期日已过相看鬓少共忆白云多楚濶天垂草吴空月上波无人不有遇之子独狂歌  

送人归南中  

有家谁不别经乱独难寻逺路波涛恶穷荒雨雾深烧惊山象出雷触海鼇沉为问南迁客何人在瘴林  

塞下曲  

邉事多更变天心亦为忧胡兵来作防汉将也封侯夜烧冲星赤寒尘翳日愁无门展微畧空上望西楼  

邉将二首  

歴战燕然北功髙劒有威闻名外【`一作敌`】国惧轻命故人稀角怨星芒动尘愁日色微从为汉都防未得脱征衣按劒立城楼西看极海头承家为上将开地得邉州碛迥兵难伏天寒马易收胡风一度猎吹裂锦貂裘  

朔方书事  

秋尽角声苦逢人惟荷戈城池向陇少岐路出闗多雁逺行垂地烽髙影入河仍闻黑山防又觅汉家和  

经荒驿  

古驿成幽境云萝隔四邻夜灯移宿鸟秋雨禁行人废巷荆丛合荒庭虎迹新昔年经此地终日是红尘  

赠栖白大师  

剃髪得时名僧应别应星偶题皆有诏闲论便成经埽叶寒烧鼎融氷晓注瓶长因内斋出多客叩禅扃  

赠闻一上人  

见面虽年少闻名似白头谈穷释旨清思掩诗流果落痕生砌松髙影上楼坛场在三殿应召入焚修  

赠可伦上人  

师教本于空流来不自东修从多刼后行出众人中衲冷湖山雨幡轻海甸风防吴累夏讲还与虎溪同  

寄法干寺令諲太师  

师居中禁寺外请已无縁望幸惟修偈承恩不乱禅院多喧种药池有化生莲何日龙宫里相寻借法船  

寄太白禅师  

何年万仞顶独有坐禅僧客上应无路人传或见灯斋厨【`一作盂`】惟有橡讲石任生藤遥想东林社如师谁复能  

遇道者  

数里白云里身轻无履踪故寻多不见偶到即相逢古井生云水髙坛出异松聊看杏花酌便似换顔容  

赠道者  

得道疑人识都城独闭闗头从白后黑心向閙中闲饥渴惟调气儿孙亦驻顔始知仙者隐殊不在深山  

雨  

半夜西亭雨离人独唘闗桑麻荒旧国雷电照前山细滴髙槐底繁声叠漏间惟应孤镜里眀月长愁顔  

长安春望  

眀时不敢卧烟霞又见秦城换物华残雪未销双鳯阙新春巳发五侯【`一作陵`】家甘贫祗拟长缄【`一作监`】酒忍病犹期强采花故国别来桑柘尽十年兵践海西艖  

过黄牛峡  

黄牛来势泻巴川叠石孤舟逐峡前雷电夜惊猿落树波涛愁恐客离船盘涡逆入嵌空地断壁髙分缭绕天多少人经过此去一生魂梦怕潺湲  

逢道者  

纵意出山无逺近还如孤鹤在空虚昔年亲种树皆老此世相逢人自踈野叶细苞深洞药岩萝闲束古仙书祗【`一作终`】寻隐迹归何处方说烟霞不定居  

邉情  

穷荒始得静天骄又说天兵拟渡辽圣主尚嫌蕃界近将军莫恨汉庭遥草枯朔野春难发氷结河源夏半销惆怅临戎皆効国岂无人似霍嫖姚  

赠李司徒  

承家拓定陇闗西勲贵名应上将齐金库夜开龙甲冷玉堂秋闭凤笙低欢筵每恕娇娥醉闲枥犹惊战马嘶长怪鲁儒头枉白不亲弓劔覔丹梯  

送卢尚书赴灵武  

西北征传候急灵州共喜信臣居从军尽是清才去属郡无非大将除新地进图移汉界古城遗碣见蕃书山川不异江湖景賔馆常闻食有鱼  

投翰林张侍郎  

举家贫拾海邉樵来认仙宗在碧霄丹穴虽无凡羽翼灵椿还向细枝条九衢马识他门少十载身辞故国遥愿与吾君作霖雨且应平地活枯苖  

投翰林萧侍郎  

九仞墙邉絶路岐野才非合自求知灵湫岂要鱼栖浪仙桂那容鸟寄枝纎草不销春气力微尘还助岳形仪从来为学投文镜文镜如今更有谁  

宴驸马宅  

牙香禁乐镇相擕日日君恩降紫泥红药院深人半醉緑杨门掩马频嘶座中古物多仙意壁上新诗有御题别向庭芜寘吟石不教宫妓蹋成蹊  

邉将  

上马乗秋欲建勲飞弧夜阙出师频若无紫塞烟尘事谁识青楼歌舞人战骨沙中金镞在贺筵花畔玉蝉新由来邉卒皆如此只是君门合杀身  

赠水军都将  

平生为有安邦术便别秋曹最上阶战舰却容儒客卧公防惟伴野僧斋裁书【`一作诗`】榭防氷胶笔养药堂深藓惹鞋直待门前见幢节始应髙惬圣君懐  

赠九江太守  

江头蹔驻木兰船渔父来夸太守贤二邑旋添新户口四营渐废旧戈鋋笙歌不似经荒后礼乐犹如未战前昨日西亭从防骑信旗风里说诗篇  

赠信安太守  

三衢正对福星时喜得君侯妙抚绥甲士散教耕陇亩书生闲许从旌旗条章最是贫家喜禾黍仍防别郡饥昨日中官说天意即飞丹诏立新碑  

赠江都郑眀府  

他人岂是称才术才术须观力有余兵乱防年临剧邑公清终日似闲居牀头怪石神仙画箧里华牋将相书更欲栖踪近彭泽香炉峰下结茅庐  

赠南昌宰  

假邑邀真邑命分眀庭元有至公存每锄奸弊同荆棘惟抚孤惸似子孙折狱不曾偏下笔灵襟长是大开门新衔便合兼朱绂应待苍生更举论  

赠丘衙推  

仙都髙处掩柴扉人世闻名见者稀诗逸不拘凡对属易穷皆达圣微偶擕童穉离青嶂便被君侯换白衣任醉賔筵莫深隐绮罗丝竹胜渔矶  

献所知  

迹熟荀家见弟兄九霄同与指前程吹嘘渐觉馨香出梦寐长疑羽翼生住僻骅骝皆识路来频鹦鹉亦知名登龙不敢懐他愿祗望为霖致太平  

投所知  

十五年看帝里春一枝头白未酬身自闻离乱开公道渐数孤平少屈人劣马再寻商岭路扁舟重寄越溪濵省郎门似龙门峻应借风雷变涸鳞  

南康夜宴东溪留别郡守陆郎中  

飘然野客才无取多谢君侯独见知竹叶樽前教驻乐桃花纸上待君诗香迷蛱蝶投红烛舞拂蒹葭倚翠帷眀发别愁何处去片帆天际酒醒时  

言懐  

十载【`一作年`】声沈觉自非贱身原合衣荷衣岂能得路陪先达却拟还家望少微战马到秋长泪落伤禽无夜不魂飞平生祗学穿杨箭更向何门是见机  

喜友人日南廻  

南逰曾去海南涯此去逰人不易归白日雾昏张夜烛穷冬气暖着春衣溪荒毒鸟随船啅洞黑寃虵出树飞重入帝城何寞寞共廻迁客半轻肥  

下第述懐  

十载长安迹未安杏花还是看人看名从近事方知险诗到穷更觉难世薄不惭云路晩家贫惟怯草堂寒如何直道为身累坐月眠霜思枉干  

华阳道者  

华阳洞里持真经心嫌来客风尘腥惟餐白石过白日拟骑青竹上青防翔螭岂作汉武驾神娥徒降燕昭庭长生不必论贵贱却是幽人骨主灵  

夏日题老将林亭  

百战功成翻爱静侯门渐欲似仙家墙头雨细垂纎草水面风廽聚落花井放辘轳闲浸酒笼开鹦鹉报煎茶防人图在凌烟阁曾不交锋向塞沙  

观江南牡丹  

北地花开南地风寄根还与客心同羣芳尽怯千般态防醉能消一番红举世祗将华胜实真禅原喻色为空近年眀主思王道不许新栽满六宫  

钱塘夜宴留别郡守  

四方骚动一州安夜列樽罍伴客懽觱栗调髙山阁虾蟆更促海声寒【`郝天挺云江南以木柝警夜故曰虾蟆更`】屏间佩响蔵歌妓幕外刀光立从官沈醉不愁归棹逺晚风吹上子陵滩  

送薛郎中赴江州  

防州闻出刺謡美有江民正靣传天防悬心祷岳神尺书先假路红斾旋烧尘郡显山川别衙开将吏新散招僧坐暑闲载客行春聴事棊忘着探题酒乱巡好编髙隐传多貌上升真近日居清近求人在此人  

送南海僧逰蜀  

真倄絶故乡一衲度暄凉此世能先觉他生岂再忘定中船过海腊后路沿湘野迥鸦随笠山深虎背囊瀑流垂石室藤蔓盖铜梁却后何年防西方有上房  

和友人许棠题宣平里古藤  

欲结千年茂生来便近松迸根通井润交叶覆庭秾歴代频更主盘空渐变龙昼风圆影乱宵雨细声重盖宻胜丹桂层危类逺峰嫩条悬野防枯节呌秋蛩翠老霜难蚀皴多藓乍封防家遥共翫何寺不堪容客对忘离榻僧看误过钟顷因陪预作终夕绕枝笻  

十五夜与友人对月  

每到月圆思共醉不宜同醉不成欢一千二百如轮夜浮世谁能得尽看  

青塜  

倾国可能胜効国无劳冥寞更思回太真虽是承恩死祗作飞尘向马嵬  

古战场  

荒骨潜消垒已平汉家曾说此交兵如何万古寃魂在风雨时闻有战声  

赠段逸人  

长笻自担药兼琴话着名山即拟寻从聴世人权【`一作忙`】似火不能烧【`一作移`】得卧云心  

赠郑司业  

晚学更求来世达正懐非与百邪侵古人名在今人口不合干【`一作千`】名不苦心  

上所知  

初向众中留姓氏敢期言下致时名而今马亦知人意每到门前不肻行  

别郑仁表  

春雷醉别镜湖邉官显才狂正少年红烛满汀歌舞散美人迎上木兰船  

言懐  

不将髙盖竟烟尘自向蓬茅认此身唐祖本来成大业岂非姚宋是平人  

叙懐  

月里路从何处上江邉身合防时归十年九陌风寒夜梦扫芦花絮客衣  

抒懐  

防出东堂谢不才便甘闲望故山廻翻思未是离家乆更有人从外国来  

自讽  

鹿鸣筵上强称贤一送离家十四年同隐海山烧药伴不求丹【`一作仙`】桂却登仙  

伤贾岛  

生为眀代苦吟身死作长江一逐臣可是当时少知已不知知已是何人  

再逰西山赠许尊师  

别后已闻师得道不期犹在此山头昔时霜鬓今如漆疑是年光却倒流  

宫词  

日透珠帘见冕旒六宫争逐百花毬廻看不觉君王去已聴笙歌在逺楼  

经范蠡旧居  

一变姓名离百越越城犹在范家无他人不见【`一作识`】扁舟意却笑轻生泛五湖  

题嘉陵驿  

嘉陵路恶石和泥行到长亭日已西独倚防干正惆怅海棠花里鹧鸪啼  

山寺晚望  

四面湖光絶路岐鸊鹈飞起暮钟时渔舟不用悬帆席归去乗风挿栁枝  

华山孤松  

石罅引根非土力冒寒犹助岳莲光緑槐生在膏腴地何【`一作可`】得无心拒雪霜  

吊万人塜  

兵罢淮邉客路通乱鸦来去噪寒空可怜白骨攅孤塜尽为将军觅战功  

送友尉蜀中  

故友汉中尉请为西蜀吟人家多种橘风土爱弹琴水向昆眀阔山通大夏深理闲无别事时寄一登临  

长安寓懐  

九衢秋雨掩门扉不似干名似息机贫病却慙墙上土年来犹自换新衣  

费征君旧居  

浮世抛身外栖踪入九华遗篇补乐府旧籍仙家池静升树庭荒鹤隐花古来天子命还少到烟霞  

## 御定全唐诗卷七百三  

翁承賛  

翁承賛字文尧【`一作饶`】闽人干寜二年登进士第又擢宏词科任京兆府防军天祐元年以右拾遗受诏王审知为王梁开平四年复为闽王礼副使寻擢谏议大夫福建盐铁副使就加左散骑常侍御史大夫留相闽卒诗一卷  

晨兴  

晨起竹轩外逍遥清兴多早凉生户牖孤月照闗河旅食甘藜藿归心忆薜萝一尊如有地放意且狂歌  

题莒潭安闽院  

祧宗营祀舎幽异胜珠林名士穿云访飞禽傍竹吟牕含孤岫影牧卧断霞隂景福滋闽壤芳名亘古今  

华下霁后晓眺  

结茅幽寂近禅林霁景烟光着栁隂千嶂华山云外秀  

万重乡思望中深老嫌白髪还偷镊贫对春风亦强吟花畔水邉人不防腾腾闲歩一披襟  

喜弟承检登科  

两篇佳句敌琼瑰怜我三清道路开荆璞献多还得售桂堂恩在敢轻回花繁不怕寻香客榜到应倾贺喜杯知尔苦心功业就早擕长防出山来  

防闽王改赐乡里  

乡名文秀里光贤别向钧台造化权阀阅便因今日贵徳音兼与后人传自从受赐身无力向未酬恩骨肻镌归阙路遥心更切不嫌扶病倚旌旃  

访建阳马驿僧亚齐  

萧萧风雨建阳溪溪畔维舟访亚齐一轴新诗劔潭北十年旧识华山西吟魂惜向江村老空性元知世路迷应笑乗轺青琐客此时无暇聴猿啼  

题景祥院  

一溪拖碧绕崔嵬瓶鉢偏宜向此隈农罢树隂黄犊卧斋时山下白衣来松多徃日门人种路是前朝释子开三卷贝多金粟语可能心炼得成灰  

寄舎弟承裕员外  

江花岸草晚萋萋公子王孙思合迷无主园林饶采伐忘情鸥鸟恣【`一作自`】髙低长江月上鱼翻鬛荒圃人稀獭印蹄何事斜阳再回首休愁离别岘【`一作雁`】山西  

文眀殿受封闽王  

龙墀班聴漏声长竹帛昭勲扑御香鸣佩洞庭辞帝主登车故里册闽王一千年改江山瑞十万军防雨露光吟寄短篇追徃事留文功业不寻常  

御命归乡防赐锦衣  

九重宣防下丹墀面对天顔赐锦衣中使擎来三殿晓寳箱开处五云飞徳音耳聆君恩重金印腰悬已力微更待临轩陈鼓吹星轺便指故乡归  

奉使封闽王归京洛  

泥缄紫诰御恩光信马嘶风出洛阳此去愿言归梓里预凭魂梦展维桑客程回首瞻文陛驿路乗轺忆故乡指日还家堪自重恩荣昼锦贺封王  

奉使封王次宜春驿  

微宦淹留鬓已斑此心长忆旧林泉不因列土封千乗争得衔恩拜二天云断自宜乡树出月髙犹伴客心悬夜来梦到南台上徧看江山胜徃年  

甲子岁衔命到家至榕城册封次日闽王降旌旗于新丰市堤饯别  

登庸楼上方停乐新市堤邉又举杯正是离情伤逺别忽闻台旨许重来此时暂与交亲好今日还将简册回争得长房犹在世缩教地近钓鱼台  

寄示儿孙  

力学烧丹二十年辛勤方得遇真仙便随羽客归三岛旋聴霓裳适九天得路自能酬造化立身何必恋林泉予家药鼎分眀在好把仙方次第传  

天祐元年以右拾遗使闽王而作  

蓬莱宫阙晓光匀红案舁麻降紫宸鸾奏八音谐律吕凤衔五色显丝纶萧何相印钧衡重韩信斋坛雨露新得侍丹墀官异宠此身何幸沐恩频  

汉上登舟忆闽  

汉臯庭畔起西风半挂征帆立向东乆客自怜归路近算程不怕酒觞空参差雁阵天初碧零落渔家蓼欲红一片归心随去櫂愿言指日拜文翁  

对雨述懐示弟承检  

淋淋霎霎结秋霖欲使秦城叹陆沈晓势遮回朝客马夜声滴破旅人心青苔重疉封顔巷白髪萧踈引越吟不有惠连同此景江南归思防般深  

题壶山  

井邑斜连北蓬瀛直倚东秋髙岩溜白日上海波红  

题故居  

一为鹅子二连花三望青湖四石斜惟有岭湖居第五山前却是宰臣家  

题槐  

雨中妆防望中黄勾引蝉声送夕阳忆昔当年随计吏马蹄终日为君忙  

擢进士  

霓旌引上大罗天别领新衔意自怜蝴蝶流莺莫先去满城春色属羣仙  

擢探花使三首  

洪崖差遣探花来检防芳丛饮数杯深紫浓香三百朶眀朝为我一时开  

九重烟暖折槐芽自是升平好物华今日始知春气味长安虚过四年花  

探花时节日偏长恬淡春风称意忙每到黄昏醉归去纻衣惹得牡丹香  

书斋谩兴二首  

池塘四五尺深水篱落两三般様花过客不须频问姓读书声里是吾家  

官事归来衣雪埋儿童灯火小茅斋人家不必论贫富惟有读书声最佳  

辞闽王归朝寄倪先軰  

时人莫讶再还乡简册分眀劔佩光驷马髙车太常乐登庸门下忆贤良  

晓望  

清霜散漫似轻岚玉阙参差万象涵独上秦台最髙处旧山依约在东南  

万夀寺牡丹  

烂漫香风引贵逰髙僧移歩亦迟留可怜殿角长松色不得王孙一举头  

松  

倚涧临溪自屈蟠雪花销尽藓花干幽枝好折为谈柄入手方知有岁寒  

栁  

斜拂中桥逺映楼翠光骀荡晓烟収洛阳才子多情思横把金鞭约马头  

髙出营门逺出墙朱防门闭緑成行将军宴罢东风急闲衬旌旗簇画堂  

彭泽先生酒满船五株栽向九江边长条细叶无穷尽管领春风不计年  

炀帝东逰意绪多宫娃眉翠两相和一声水调春风暮千里交隂锁汴河  

纒绕春情卒未休秦娥萧史两相求玉句阑内朱帘卷瑟瑟丝笼十二楼  

隋堤栁  

春半烟深汴水东黄金丝软不胜风轻笼行殿迷天子抛掷长安似梦中  

句  

烟萝况逼神仙窟丹灶还应许独寻【`赠黄璞见福州志`】  

## 御定全唐诗卷七百四  

黄滔  

黄滔字文江莆田人昭宗干寜二年擢进士第光化中除四门博士寻迁监察御史里行充威武军节度推官王审知据有全闽而终其身为节将者滔规正有力焉集十五卷今编诗三卷  

送僧归北岩寺  

北岩泉石清本自髙僧住新松五十年藤萝成古树题诗昔佳士【`滔表丈从叔有名于当时兼四门薛博士俱曾题诗`】清风二林喻上智失扣闗多被浮名误莲扄压月涧空美黄金布江翻岛屿沉木落楼台露伊余东还际每起烟霞慕旋为俭府招未得穷野歩西轩白云阁师辞洞庭寓越城今送归心到焚香处  

寓言  

流年五十前朝朝倚少年流年五十后日日侵皓首非  

通非介人谁论四十九贤哉蘧伯玉清风独不朽  

长安书事  

终不离青山谁道云无心郤是白云士有时出中林昨日擎紫泥眀日要黄金炎夏羣木死北海惊波深伏蒲无一言草疏贺徳音  

贾客  

大舟有深利沧海无浅波利深波也深君意竟如何鲸鲵齿上路何如少经过  

寄友人  

君爱桃李花桃李花易飘妾怜松柏色松柏色难凋当年识君初指期非一朝今辰见君意日暮何萧条人间有势利孰能无嚣嚣  

落花  

落花辞髙树最是愁人处一一旋成泥日暮有风雨不如沙上蓬根断随长风飘然与道俱无情任西东  

寄徐正字夤  

八月月如氷登楼见姑射美人隔千里相思无羽驾红兰裛露衰谁以【`一作似`】流光讶何当诗一句同吟祝元化  

秋夕贫居  

聴歌桂席防下马槐烟里豪门腐粱肉穷巷思糠粃孤灯照独吟半壁秋花死迟眀亦如晦鸡唱徒为尔  

书懐寄友人  

此生如孤灯素心挑易尽不及如顽石非与磨礲近常思杨子云五蔵曾离身寂寞一生中千载空清芬  

闺怨  

妾家五岭南君戍三城北雁来虽有书衡阳越不得别乆情易料岂在窥翰墨塞上无烟花寜畏妾顔色  

喜翁文尧员外病起  

卫玠羊车悬长卿驷马姿天嫌太端正神乃减风仪饮氷俾消渴断谷皆清羸越僧夸艾炷秦女隔花枝自能论苦器【`语见泗州和尚碑`】不假求良医惊杀漳濵鬼错与刘生随昨日已如【`一作成`】虎今朝谒荀池扬鞭入王门四面人熙熙青桂任霜霰尺璧无瑕疵廻尘却惆怅归阙难迟迟  

寄郑县李侍御  

古县新烟火东西入客诗静长如假【`一作如长暇`】日贫更甚闲时僧借松萝住人将雨雪期三年一官罢岳石看成碑  

上李补阙  

十洲非暂别龙尾肻慵登谏草封山药朝衣施衲僧月留江客待句歴钓船征终恐林栖去餐霞叶上升  

送李山人徃湘中  

汉渚徃湘川乗流入逺天新秋无岸水眀月有琴船露坐应通晓萍居恐隔年岳峰千万仞知上啸猿巅  

书崔少府居【`一作赠李补阙`】  

鲁史蜀琴旁陶然举一觞夕阳眀岛屿秋水浅池塘世乱怜官替家贫值岁荒前峰亦曾宿知有辟寒方  

敷水卢校书  

九霄无诏下何事近清尘宅带松萝僻日惟猿鸟亲吟髙僊掌月期有洞庭人莫问烟霞句悬知见岳神  

寄汉上友人  

襄汉多清景东逰已不能蒹葭照流水风雨扑孤灯献赋闻新雁思山见去僧知君北来日惆怅亦难胜  

贻林铎  

终被春闱屈低回至白头寄家僧许岳钓浦雨移洲战士曾怜善豪门不信愁王孙草还緑何处拟覊逰  

书懐  

退耕逢歉岁逐贡愧行朝道在愁虽浅吟劳鬓欲凋破村虹入井孤馆客投魈谁怕秋风起聴蝉度渭桥  

送陈眀府归衡阳  

雏鹤兼留【`一作雏`】下单车出栁烟三年两殊考一日数离筵乆别湖波緑相思岳月圆翠萝曾隐处定恐郤求仙  

秋辞江南  

灞陵桥上路难负一年期积雨鸿来夜重江客去时劳生多故疾渐老少新知惆怅都堂内无门雪滞遗  

入闗旅次言懐  

寸心惟自切上国与谁期月晦时风雨秋深日别离便休终未肻已苦不能疑独媿商山路千年四皓祠  

贻李山人  

野歩爱江濵江僧得见频新文无古集徃事有清尘松竹寒时雨池塘胜处春定应云雨内陶谢是前身  

寄邉上从事  

斜日下孤城长吟出防兵羽书和客卷邉思杂诗情朔雪定鸿翼西风严角声吟余多独坐沙月对楼生  

题东林寺元祐上人院  

庐阜东林寺良逰耻未曾半生随计吏一日对禅僧泉逺擕茶看峰髙结伴登迷津出门是仔细问三乗  

送陈樵下第东归  

青山烹茗石沧海寄家船虽得重吟歴终难任意眠碪踈连寺栁风爽彻城泉送目红蕉外来期已杳然  

寄陈磻隐居  

道经前軰许名防后时喧虚左中兴榜无先北海尊新文汉氏史别墅谢公村须到三征处堂堂谒帝阍  

寄林寛  

相知四十年故国与长安俱喜今辰在休论徃岁难海鸣秋日黑山直夏风寒终始前儒道升沈尽一般  

退居  

老归江上村孤寂欲何言世乱时人物家贫后子孙青山寒带雨古木夜啼猿惆怅西川举戎装度劒门  

送友人邉逰  

衔杯国门外分手见残阳何日还南越今朝徃北荒砂城经雨壊虏骑入秋狂亲【`一作新`】咏闗山月归吟鬓的霜  

下第出京  

还失礼宫求花时出雍州一生为逺客防处未曾逰故疾江南雨单衣蓟北秋茫茫数年事今日泪俱流  

逰东林寺  

平生爱山水下马虎溪时已到终嫌晚重逰预作期寺寒三伏雨松偃数朝枝翻译如曾见白莲开旧池  

赠懐光上人  

谢城还拥入师以接人劳过午休斋惯离经吐论髙顶寒拳素髪珠锐走红绦终忆泉山寺聴猨看海涛  

忆庐山旧逰  

前年入庐岳数宿在灵溪残烛松堂掩孤峰月狖啼平生为客老胜境失云栖纵有重逰日烟霞防恐迷  

别友人  

莫恨东墙下频伤命不通苦心如有感他日自推公雨夜扁舟发花时别酒空越山烟翠在终媿卧云翁  

陈侍御新居  

幕客开新第词人遍有诗山怜九仙近石买太湖竒树势想髙日地形夸得时自然成避俗休与白云期  

寄从兄璞  

纵征终不起相与避烟尘待到中兴日同看上国春新诗说人尽旧宅落花频移覔深山住啼猿作四邻  

寄李校书逰简寂观  

古观云溪上孤懐永夜中梧桐四更雨山水一庭风诗得如何句仙逰最胜宫郤愁逢羽客相与入烟空  

寄友人山居  

断峤沧江上相思恨阻寻髙斋秋不掩防夜月当吟落日有泉滴盈庭无树隂茫茫名利内何以拂尘襟  

上【`一作寄`】刑部卢员外  

谁识在官意开门树色间寻幽频宿寺乞假拟归山半白侵吟鬓微红见药顔不知琴月夜【`一作今夜月`】防客得同闲  

送友人逰邉  

虏酒不能浓纵倾愁亦重闗河初落日霜雪下穷冬野烧枯蓬旋沙风疋马冲蓟门无易过【`一作虽汉土`】千里断人踪【`一作逰子莫从容`】  

和友人酬寄  

新发烟霞咏髙人得以传吟销松际雨冷咽石间泉大国兵戈日故乡饥馑年相逢江海上寜免一澘然  

下第  

昨夜孤灯下阑干泣数行辞家从早岁落第在初场青草湖田改单车客路忙何人立功业新命到封王  

过商山  

燕雁一来后人人尽到闗如何冲腊雪独自过商山羸马髙坡下哀猿絶壁间此心无处说鬓向少年斑  

旅懐  

萧飒闻风叶惊时不自堪宦名中夜切人事长年谙古画僧留与新知客遇谈乡心随去雁一一到江南  

冬暮山舎喜标上人见访  

寂寞三冬杪深居业尽抛迳松开雪后砌竹忽僧敲茗汲氷销溜鑪烧鹊去巢共谈慵僻意微日下林梢  

闗中言懐  

三秦五岭意不得不依然迹寓枯槐曲业芜芳草川花当落第眼雨暗出城天层阁浮云外何人动管  

题友人山居  

到君栖迹所竹迳与衡门亦在乾坤内独无尘俗喧新泉浮石藓崩壁露松根更说寻僧处孤峰上啸猿  

寄敷水卢校书  

谏省垂清论仙曹岂乆临虽専良史业未畏直臣心路入丹霄近家蔵华岳深还如韩吏部谁不望知音  

赠眀州霍员外  

惠化如施雨邻州亦可依正衙无吏近髙防觉人稀海日旗邉出沙禽角外归四眀多隐客闲约到岩扉  

题友人山斋  

踈竹漏斜晖庭间隂复遗句成苔石茗吟弄雪窗碁沙草泉经涩林斋客集迟西风虚见逼未拟问京师  

书事  

望岁心空切耕夫尽把弓千家数人在一税十年空没阵风沙黑烧城水陆红飞章奏西蜀眀诏与殊功  

题山居逸人  

十亩余芦苇新秋看雪霜世人谁到此尘念自应忘斜日风收钓深秋雨信梁不知双阙下何以谓轩裳  

题郑山人居  

履迹遍莓苔幽枝间药栽枯杉擎雪朶破牖触风开泉自孤峯落人从诸洞来终期宿清夜斟茗说天台  

秋晚山居  

爽气遍搜空难堪倚望中孤烟愁落日髙木病西风山寂樵声出露凉蝉思穷此时尘外事幽黙防人同  

逰山  

洞门穿瀑布尘世岂能通曾有逰山客来逢采药翁异花寻复失幽境蹑还穷拟作经宵计风雷立满空  

题王侍御宅内亭子  

俗间尘外境郭内宅中亭或有人家创还无莲幕馨石曾湖岸见琴误岳楼聴来客频频说终须作画屏  

题道成上人院  

花宫城郭内师住亦清凉何必天台寺幽禅瀑布房簟舒湘竹滑茗煮蜀芽香更看道髙处君侯题翠梁  

贫居冬杪  

数塞未求通吾非学养防穷居岁杪雨孤坐夜深风年长慙昭代才微辱至公还愁把春酒双泪汚杯中  

贻张蠙【`一本题下有同年二字`】  

梦思非一日擕手却凄凉诗见江南雹逰经塞北霜驱车先五漏把菊后重阳惆怅天邉桂谁教岁岁香  

晚春闗中  

忍歴通庄出春风舞酒旗百花无看处三月到残时逰塞闻兵起还吴值岁饥定惟荒寺里坐与噪蝉期  

河梁  

五原人走马昨夜到京师绣户新夫妇河梁生别离陇花开不艳羗笛静犹悲惆怅良哉辅锵锵立凤池  

送翁拾遗  

还家俄【`一作还`】赴阙别思肻凄凄山坐轺车看诗持【`一作将`】谏笔题天开中国大地设四维低拜舞吾君后青云更有梯  

逢友人  

彼此若飘蓬二年何所从帝都秋未入江馆夜相逢瘴岭行冲夏邉沙住隔冬旅愁论未尽古寺扣晨钟  

寄湘中郑眀府  

县与白云连沧洲况县前岳僧同夜坐江月看秋圆琴拂莎庭石茶担乳洞泉莫躭云水兴疲俗待君痊  

寄少常卢同年  

官拜少常休青緺换鹿裘狂歌离乐府醉梦到瀛洲古器岩耕得神方客谜留清溪莫沈钓王者或畋逰  

伤翁外甥  

江头去时路归客防纷纷独在异乡殁若为慈母闻青春成大夜新雨壊孤坟应作芝兰出泉台月桂分东山之逰未遂渐逼行期作四十字奉寄翁文尧员外  

轺车难乆驻须到别离时北阙定归去东山空作期緑苔劳扫径丹凤欲衔词杨栁开帆岸今朝泪已垂  

## 御定全唐诗卷七百五  

黄滔  

送林寛下第东归  

为君惆怅惜离京年少无人有屈名积雪未开移发日鸣蝉初急说来程楚天去路过飞雁灞岸归尘触锁城又得新诗防章别烟村竹迳海涛声  

商山赠隐者  

谁不相逢话息机九重城里自依依蓬莱水浅有人说商洛山髙无客归数只珍禽寒月在千株古木热时稀西窓昨夜鸣蛩尽知梦芝翁起扣扉  

送二友逰湘中  

千里楚江新雨晴同征肻恨迹如萍孤舟泊处聨诗句八月中旬宿洞庭为客早悲烟草緑移家晚失岳峰青今来无计相从去归日汀洲乞画屏  

塞下  

疋马萧萧去不前平芜千里见穷邉闗山色死秋深【`一作深秋`】日鼓角声沈霜重天荒骨或衔残铁露惊风时掠暮沙旋陇头寃气无归处化作隂云飞杳然  

下第东归留辞刑部郑郎中諴  

去违知已住违亲欲发羸蹄进退频万里家山归养志数年门馆受恩身莺声歴歴秦城晓栁色依依灞水春眀日蓝田闗外路连天风雨一行人  

寄懐南北故人  

秋风昨夜落芙蕖一片离心到外区南海浪髙书堕水北州城破客降胡玉窓挑凤佳人老绮陌啼莺碧树枯岭上青岚陇头月时通魂梦出来无  

闗中言懐  

事事朝朝委一尊自知无复解趋奔试期交后犹为客公道开时敢说寃穷巷住来经积雨故乡归去见荒村举头尽到断肠处何必秋风江上猨  

闺怨  

寸心杳与马蹄随如蜕形容在锦帷江上月眀船发后花间日暮信廻时五陵夜作酬恩计四塞秋为破虏期待到乗轺入门处泪珠流尽玉顔衰  

旅懐  

未吃金丹看十洲乃将身世作仇讐羁逰数地值兵乱宿在孤城闻雨秋东越云山郤思隐西秦霜霰苦频留他人折尽月中桂惆怅当年江上鸥  

别友人  

已喜相逢又怨嗟十年飘泊在京华大朝多事还停举故国经荒未有家鸟带夕阳投逺树人冲腊雪住邉沙梦魂空系潇湘岸烟水茫茫芦苇花  

寄罗浮山道者二首  

天际双山压海濆天漫絶顶海漫根时闻雷雨惊樵客长有龙蛇防洞门泉石暮含朱槿昼烟霞冬闭木绵温林间学道如容我今便辞他宠辱喧  

有人曾见洞中仙才到【`一作见`】人间便越年金鼎药成龙入海玉函书发鹤归天楼开石脉千寻直山拆鼇鳞一半膻谁到月眀朝礼处翠岩深锁荔枝烟  

喜侯舎人蜀中新命三首  

八都词客漫喧然谁解飞扬诰誓间五色防毫裁凤诏九重天子豁龙顔巴山月在趋朝去锦水烟生入阁还谋及中兴多少事莫愁眀月不收闗  

却搜文学起吾唐暂失都城亦未妨锦里幸为丹凤阙幕賔征出紫微郎来时走马随中使到日援毫定外方若以掌言看谏猎相如从此病【`一作并`】辉光  

贾谊才承宣室召左思惟预秘书流赋家达者无过此翰苑今朝是独逰立被御炉烟气逼吟经栈阁雨声秋内人未识江淹笔竟问当时不早求  

经安州感故郑郎中二首  

云梦江头见故城人间四十载垂名马蹄践处东风急鸡舌销时北阙惊岳客出来寻古劒野猿相聚呌孤茔腾身飞上凤凰阁惆怅终乖吾党情  

锦帐先生作牧州干戈缺后见荒丘兼无姓贾儿童在空有还珠烟水流江句行人吟刻石月肠是处象登楼旅魂频此归来否十载云山属一逰  

出京别崔学士  

一从门馆遍投文旋忝恩知骤出羣不道鹤鸡殊羽翼许依龙虎借风云命竒未便乗东律言重终期雪北军欲逐飘蓬向岐路数宵垂泪恋清芬  

雁  

楚岸花晴塞栁衰年年南北去来期江城日暮见飞处旅馆月眀闻过时万里风霜休更恨满川烟草且须疑洞庭云水潇湘雨好把寒更一一知  

寄越从事林嵩侍御  

子虚词赋动君王谁不期君入对敭莫恋兎园留看雪已乘骢马合凌霜路归天上行方别道在人间乆便香应念都城旧吟客十年踪迹委沧浪  

长安书事  

一年年课数千言口祝心祠挈出门孤进难时谁肻荐主司通处不须论频秋入自邉城雪昨日聴来岭树猨若有水田过十亩早应归去狄江村  

旅懐寄友人  

重叠愁肠只自知苦于吞蘖乱于丝一船风雨分襟处千里烟波廻首时故国田园经战后穷荒日月逼秋期鸣蝉似防悠扬意陌上声声怨栁衰  

寄蒋先軰【`在苏州`】  

夫差宫苑悉苍苔擕客朝逰夜未回塜上题诗苏小见【`许殿切`】江头酹酒伍员来秋风急处烟花落眀月中时水寺开千载三吴有髙迹虎丘山翠益崔嵬  

旅懐  

雪貌潜凋雪髪生故园魂断弟兼兄十年除夜在孤馆万里一身求大名空有新诗髙华岳已无丹恳出秦城侯门莫问曾逰处槐栁影中肝胆倾  

放榜日  

吾唐取士最堪夸仙榜标名出曙霞白马嘶风三十辔朱门秉烛一千家郄诜聨臂升天路宣圣飞章奏日华【`其年当日奏试`】岁岁人人来不得曲江烟水杏园花  

二月二日宴中贻同年封先軰渭  

帝尧城里日衔杯每倚嵇康到玉頺桂苑五更聴榜后蓬山二月看花开垂名入甲成龙去列姓如丁作鹤来同戴大恩何日报永言交道契陈雷  

新野道中  

野堂如雪草如茵光武城邉一水濵越客归遥春有雨杜鹃啼苦夜无人东堂岁去衔杯懒南浦期来落泪频莫道还家不惆怅苏秦覊旅长卿贫  

酬俞钧  

乡书一忝荐延恩二纪三朝泣省门虽忝立名经圣鉴敢期兴咏疉嘉言莫论蟾月无梯接大底龙津有浪翻今日朝廷推草泽伫君承诏出云根  

寄同年崔学士  

半因同醉杏花园尘忝鸿鑪与铸顔已脱素衣酬素发敢持青桂爱青山虽知珠树悬天上终頼银河接世间毕使海涯能防宅三秦二十四畿寰  

御试二首【`昭宗干寜二年崔凝考定进士张贻宪等二十五人复命所司覆试内出四题乃曲直不相入赋良弓献问赋询于刍荛诗品物咸熙诗赵观文程晏崔赏崔仁寳等四人并卢瞻韦说封渭韦希震张蠙黄滔卢鼎王贞白沈崧陈晓李祯等十一人并与及第其张贻宪孙溥李光序李枢李途等五人且令落下许后再举其崔砺苏楷杜承昭郑稼等四人不令再举内一人卢赓称疾不至宣令舁入又云华隂省亲其父渥进状乞落下故就试止二十四人也`】  

已表隋珠各自擕更从琼殿立丹梯九华灯作三条烛万乗君悬四首题灵凤敢期翻雪羽洞箫应或讽金闺眀朝莫惜场场醉青桂新香有紫泥  

六曹三省列簮裾丹诏宣来试士初不是玉皇疑羽客要教金榜带天书词臣假寐题黄绢宫女敲铜奏子虚御目四篇酬九百敢从灯下畧踌躇  

寄陈侍御  

千年二相未全夸【`故刘相赵相曾从事闽中`】犹阙闽城贺降麻何必锦衣须太守别无莲幕胜王家醴泉涌处休论水黄菊开时独是花九级燕金满樽酒郤愁随诏谒承华  

酬徐正字夤  

已免蹉跎负岁华敢辞霜鬓雪呈花名从两榜考升第官自三台追起家疋马有期归辇毂故山无计恋桑麻莫言蓬阁从容乆披处终知金在砂  

辞相府【`时防堂帖追赴阙`】  

从汉至唐分五州谁为将相作诸侯闽江似镜正堪恋秦客如蓬难乆留疋马忍辞藩屏去小才寜副庙堂求今朝拜别幡幢下双泪如珠滴不休  

寄罗郎中隐  

休向中兴雪至寃钱塘江上看涛翻三征不起时贤议九转终成道者言緑酒千杯肠已烂新诗数首骨犹存瑶蟾若使知人事仙桂应遭蠧郤根  

江行遇王侍御  

数年分散秦吴隔暂泊官船浦栁中新草军书名更重乆辞山迳业应空渡头潮落将行客天际风髙未宿鸿此日相逢魂合断頼君身事渐飞冲  

客舎秋晚夜还故山  

寥寥深巷客中居况值穷秋百事踈孤枕忆山千里外破窓闻雨五更初经年荒草侵幽迳防树西风锁庐长系寸心归未得起挑残烛独踌躇  

绛州郑尚书  

旌旗日日展东风云稼连山雪刃空剖竹已知垂凤食摘珠何必到龙宫谏垣虚位期飞歩翰苑含毫待纪公谁谓唐城诸父老今时得见蜀文翁  

喜陈先軰及第【`峤`】  

今年春已到京华天与吾曹雪怨嗟甲乙中时公道复朝廷看处主司夸飞离海浪从烧尾咽郤金丹定易牙不是驾前偏落羽锦城争得杏园花  

延福里居和林寛何绍余醻寄  

长说愁吟逆旅中一庭深雪一窓风眼前道路无心觅象外烟霞有句通防度相留侵鼓散频闻防宿着僧同髙情未以干时废属和因知兴不穷  

赠宿松杨眀府  

溪上家家礼乐新始知为政异常伦若非似水清无底争得如氷凛拂人月狖声和琴调咽烟村景接栁条春宦逰兼得逍遥趣休忆三吴旧钓津  

送僧  

才年七岁便从师犹说辞家学佛迟新劚松萝还不住爱寻云水拟何之孤溪雪满维舟夜疉嶂猿啼过寺时鸟道龙湫悉行后岂将翻译负心期  

赠郑眀府  

庭罗衙吏眼看山真恐风流是谪仙垂栁五株春娅姹鸣琴一弄水潺湲援毫断狱登殊考驻乐题诗得出聨莫起陶潜折腰叹才髙位下始称贤  

江州夜宴献陈员外  

多少欢娱簇眼前浔阳江上夜开筵数枝红蜡啼香泪两面青娥拆瑞莲清管彻时斟玉醑碧筹回处掷金船因知徃岁楼中月占得风流是偶然  

湘中赠张逸人  

羽衣零落帽欹斜不自孤峯即海沙曾为蜀山成寓迹又因湘水拟营家鸣琴坐见燕鸿没曳履吟忘野迳賖更爱扁舟宿寒夜独聴风雨过芦花  

寓题  

纷纷墨勅除官日处处红旗打贼时竿底得璜犹未用梦中吞鸟拟何为损生莫若攀丹桂免俗无过咏紫芝两岸芦花一江水依前且把钓鱼丝  

题陈山人居  

犹自莓苔马迹重石嵌泉冷懒移峯空垂鳯食檐前竹漫防龙形涧底松隔岸青山秋见寺半牀眀月夜闻钟谁能惆怅磻溪事今古悠悠不再逢  

宿李少府园林  

一壶浊酒百家诗住此园林守选期深院月凉留客夜【`一作夜客`】古杉风细似泉时尝频异茗尘心净议罢名山竹影移眀日緑苔浑扫后石庭吟坐复容谁  

送友人明经及第  

十问九通离义牀今时登第信非常亦从南院看新榜旋束春闗归故乡水到吴门方见海树侵闽岭渐无霜知君已塞平生愿日与交亲醉防场  

断酒  

未老先为百病仍醉杯无计接賔朋免遭拽盏郎君谑还被簮花録事憎丝管合时思索马池塘晴后独留僧何因浇得离肠烂南浦东门恨不胜  

南海幕和段先軰送韦侍御赴阙  

树色川光入暮秋使车西发不胜愁璧连标格惊分散雪课篇章互唱酬魏阙别当飞羽翼燕台独且占风流满园歌管凉宵月此后相思防上楼  

寄南海黄尚书  

五羊城下驻行车此事如今八载余燕颔已知飞食肉龙门犹自退为鱼红楼入夜笙歌合白社惊秋草木踈西望清光寄消息万重烟水一封书  

送人徃苏州觐其兄  

阖闾城外越江头两地烟涛一叶舟到日荆枝应便茂别时珠泪不须流迎欢酒醒山当枕咏古诗成月在楼眀日尊前若相问为言今访赤松逰  

逰东林寺  

长生犹自重无生言让仙祠佛寺成碑折谁忘康乐制山灵表得逺公名松形入汉藤萝短僧语离经耳目清莫怪迟迟不归去童年已梦绕林行  

赠旌徳吕眀府  

渥洼歩数太阿姿争遣王侯不奉知花作城池入官处锦随刀尺少年时两衙断狱兼留客三考论功合树碑须信隔帘看刺史锦章朱绂已葳蕤  

贺清源仆射新命  

虽言嵩岳秀崔嵬少降连枝命世才南史两荣惟百揆东闽双拜有三台【`南史袁宪兄弟同为仆射当时荣之殊未若今清源与府城并拜仆射兼带台席之尊`】二天在顶家家咏丹鳯衔书岁岁来虚说古贤龙虎盛谁攀荆树上金台  

浙幕李端公泛建溪  

越城吴国结良姻交发芙蓉幕内賔自顾幽沈槐省迹得陪清显谏垣臣分题晓并兰舟逺对坐宵聴月狖频更爱延平津上过一双神劒是龙鳞  

贻宋评事  

河阳城里谢城中入曳长裾出佩铜燕国金台无别客陶家栁下有清风数踪篆隷书新得一灶屯防火细红时说三吴欲归处緑波洲渚紫蒲藂  

催妆  

北府迎尘南郡来莫将芳意更迟回虽言天上光隂别且被人间更漏催烟树垂连蔕杏防童交捧合欢杯吹箫不是神仙曲争引秦娥下鳯台  

寓题  

每忆家山即涕零定须归老旧云扃银河水到人间浊丹桂枝垂月里馨霜雪不飞无翠竹鲸鲵犹在有青萍三千九万平生事却恨南华说北溟  

伤蒋校书徳山  

谁到双溪溪岸傍与招魂魄上苍苍世间无树胜青桂陇上有花惟白杨秦苑火然新赋在越城山秀故居荒如何万古雕龙手独是相如识汉皇  

寄杨賛图学士【`学士与元昆俱以龙脑登选`】  

东堂第一领春风时怪闗西小骥慵华表柱头还有鹤华歆名下别无龙君恩鳯阁含毫数诗景珠宫列肆供今日江南驻舟处莫言归计为云峰  

酬杨学士  

神仙簿上愧非夫诏作疑丹两入炉诗里防曾吟芍药花中方得见菖蒲阳春唱后应无曲眀月圆来别是珠莫下蓬山不廻首东风犹待重搏扶  

寄同年李侍郎正  

石门南面泪浪浪自此东西失帝乡昆璞要疑方卓絶大鹏须息始开张已归天上趋双阙忽喜人间捧八行莫道秋霜不滋物菊花还借后时黄  

钟陵故人  

滕王阁下昔相逢此地今难访所从惟爱金笼贮鹦鹉谁论铁柱锁蛟龙荆榛翠是钱神染河岳期须国士钟一筯鲈鱼千古美后人终少继前踪  

故山  

支颐黙省旧林泉石迳茅堂到目前衰碧鸣蛩莎有露浓隂歇鹿竹无烟水从井底通沧海山在窓中倚逺天何事苍髯不归去燕昭台上一年年  

塞上  

塞门闗外日光微角怨单于雁驻飞冲水路从氷解断逾城人到月眀归燕山腊雪销金甲秦苑秋风脆锦衣欲吊昭君倍惆怅汉家甥舅竟相违  

乌石村【`即林希刘故居`】  

徃日江村今物华一廻登览一悲嗟故人殁后城头月新鸟啼来垅上花卖劒钱销知絶俗闻蝉诗苦即思家谢公古郡青山在三尺孤坟扑海沙  

寄同年卢员外  

聴尽鸎声出雍州秦吴烟月十经秋龙门在地从人上郎省连天须鹤逰休恋一台惟【`一作推`】妙絶已经三字入精求当年甲乙皆华显应念槐宫今雪头  

寄同年封舎人渭【`时得来书`】  

唐城接轸赴秦川忧合懽离骤十年龙颔摘珠同泳海鳯衔辉翰别升天八行真迹虽収拾四户髙扄奈隔悬能使丘门终始雪莫教华髪独澘然  

遇罗员外衮  

灞陵桥外驻征辕此一分飞十六年豸角戴时垂素髪鸡香含处隔青天绮园难贮林栖意班马须持笔削权可忘自初相识地秋风眀月客鄜延  

送翁员外承賛  

谁言吾党命多竒荣美如君歴数稀衣锦还乡翻是客廻车谒帝郤为归鳯旋北阙虚丹穴星复南宫逼紫微已分十旬无急诏天涯相送只沾衣  

奉和翁文尧十九员外中谢日防恩赐金紫之什  

面防君赐自龙墀谁是还乡一袭衣三品易悬鳞鬛赫八丝展起防章飞夐为胜事垂千古题作新诗启七微严助买臣精魄在定应羞着【`廷畧反`】昔年归  

翁文尧员外捧金紫还乡之命雅发篇章将原交情逺为嘉贶洎燕鸿陆犬楚水荆山又吐琼瑶逮之幽鄙虽涌泉思触逸兴皆虚而强韵押难非才颇愧兹辄酬和以质奨私  

抟将盛事更无余还向桥邉看旧书东越独推生竹箭北溟喜足贮鲲鱼两廻谁解归华表午夜兼能荐子虚【`滔前年防文尧员外以长牋荐于时相`】须把头冠弹尽日怜君不与故人踈  

奉和翁文尧员外经过七林书堂见寄之什  

朱旗引入昔茅堂半日从容尽日忙驷马寳车行锡礼金章紫绶带天香山从南国添烟翠龙起东溟认夜光定恐故园留不住竹风松韵漫凄锵  

奉酬翁文尧员外驻南台见寄之作  

人指南台山与川大惊喜气异当年花迎金非时拆月对琼杯此夜圆我爱蔵氷从夏结君怜修竹到冬鲜殷勤更抱鸣琴抚为忆秦儿识断  

翁文尧员外拥礼之归一路有诗名昼锦集先将寄示因书五十六字  

六窠只佩诸侯印争比从天拥归一轴郢人歌处雪两重朱氏着来衣闽山秀已钟君尽洛水波应溅我稀眀日陪尘迎驷马定淮斋沐看光辉  

奉和翁文尧员外文秀光贤昼锦之什  

乡名里号一朝新乃觉台恩重万钧建水闽山无故事长卿严助是前身清泉引入旁添润嘉树移来别带春莫凭栏干剰留驻内庭虚位待才臣【`文秀亭`】  

虽言闽越系生贤谁是还家宠自天山简媿兼诸郡命郑元慙秉六经权鸟行去没孤烟树渔唱还从碧岛川休说迟廻未能去夜来新梦禁中泉【`光贤阁`】  

君王面赐紫还乡金紫中推是甲裳华构便将垂美号故山重更发清光水澄此日兰宫镜树忆当年栢署霜珍重朱栏兼翠拱来来皆自读书堂【`昼锦堂`】  

奉酬翁文尧员外神泉之逰见寄嘉什  

含鸡假豸喜同逰野外嘶风并紫骝松竹迥寻青障寺姓名题向白云楼泉源出石清消暑僧语离经妙破愁争奈爱山尤恋阙古来能有防人休  

輙吟七言四韵攀寄翁文尧拾遗  

唐设髙科表用文吾曹谁作谏垣臣甄山秀气旷千古鳯阙华恩钟二人起草便论天上事如君不是世间身龙头龙尾前年梦今日须怜应若神【`滔卯年冬在宛陵梦文尧作状头及第又申四月十二夜在清源梦到殿前东道自西厉声唱翁某拜右省拾遗`】  

## 御定全唐诗卷七百六  

黄滔  

塞上  

掘地破重城烧山搜伏兵金徽互呜咽玉笛自凄清使发西都耸尘空北岳横长河渉有路旷野宿无程沙雨黄莺啭辕门青草生马归秦苑牧人在虏云耕落日牛羊聚秋风鼓角鸣如何汉天子青塜杳含情  

寄献梓橦山侯侍御【`时常拾遗諌诤`】  

汉宫行庙畧簮笏落民间直道三湘水髙情四皓山赐衣僧脱去奏表主批还地得松萝坞泉通雨雪湾东门添故事南省缺新班【`有新命不起`】片石秋从露幽窓夜不闗梦余蟾隐映吟次鸟绵蛮可惜相如作当时事悉闲  

壬癸岁书情  

故园招隐客应便笑无成谒帝逢移国投文值用兵孤松怜鹤在疎栁恶蝉鸣疋马迷归处青云失曩情江头  

寒夜宿垅上歉年耕冠盖新人物渔樵旧弟兄易生惟白髪难立是浮名惆怅灞桥路秋风谁入行  

河南府试秋夕闻新雁  

湘南飞去日蓟北乍惊秋呌出陇云夜闻为客子愁一声初触梦半白已侵头旅馆移欹枕江城起倚楼余灯依古壁片月下沧洲寂聴良宵彻踌躇感岁流  

省试奉诏涨曲江池【`以春字为韵时干符二年`】  

地脉寒来浅恩波注后新引将诸水别贮大都春幽咽防通处清泠迸入辰渐平连杏岸旋濶映梅津沙没迷行径洲寛恣跃鳞愿当舟檝便一附济川人  

题宣一僧正院  

五级凌虚塔三生落髪师都僧须有托孤峤遂无期井邑焚香待君侯减俸资山衣随叠破莱骨逐年羸茶取寒泉试松于逺涧移吾曹来顶手不合不题诗  

和吴学士对春雪献韦令公次韵  

春雪下盈空翻疑腊未穷连天寜认月堕地屡兼风忽误邉沙上应平火岭中林间妨走兽云际落飞鸿梁苑还吟客齐都省创宫掩扉皆墐北移律愧居东书幌飘全湿茶铛入旋融奔川半留滞疉树互玲珑出户行瑶砌开园见粉丛髙才兴咏处真宰答殊功  

省试一一吹竽【`干符二年`】  

齐竽今歴试真伪不难知欲使声声别湏令个个吹后先无错杂能否立参差次第教单进宫商乃异宜凡音皆窜迹至艺始呈竒以此论文学终凭一一窥  

眀月照髙楼  

月满长空朗楼侵碧落横波文流藻井桂魄拂雕楹深鉴罗纨薄寒搜户牖清氷铺梁燕噤霜覆瓦松倾卓午收全影斜悬转半眀佳人当此夕多少别离情  

广州试越台懐古  

南越千年事兴懐一旦来歌钟非旧俗烟月有层台北望人何在东流水不回吹窓风杂瘴沾槛雨经梅壮气曾难揖空名信可哀不堪登览处花落与花开  

襄州试白云归帝乡  

杳杳复霏霏应縁有所依不言天路逺终望帝乡归髙岳和霜过遥闗带月飞渐怜双阙近寜恨众山违阵触银河乱光连粉署微旅人随计日自笑比麻衣  

省试内出白鹿宣示百官【`干寜二年`】  

上瑞何曾乏毛羣表色难推于五灵少宣示百寮观形夺场驹洁光交月兎寒已驯瑶草别孤立雪花团戴豸慙端士抽毫跃史官贵臣歌咏日皆作白麟看  

出闗言懐  

又乞书题出闗西谒列侯寄家僧许岳钓浦雨移洲卖马登长陆沾衣逐胜逰莱肠终日馁霜鬓度年秋诗苦无人爱言公是世仇却怜庭际草中有号忘忧  

壶公山【`古老相传古仙姓陈名壶公于此山成道因而名焉`】  

八面峯峦秀孤髙可偶然数人逰顶上沧海见东邉不信无灵洞相传有古仙橘如珠【`一作朱`】夏在池象月垂穿【`山头有池而圆兼橘树朱实夏在`】髣髴尝闻乐岧嶤半插天山寒彻三伏松偃出千年樵牧时迷所仓箱岁叠川严祠风雨管怪木薜萝纒青草方中药苍苔石里钱琼津流乳窦春色驻芝田乌兎中时近龙蛇蛰处膻嘉名光列土秀气产羣贤瀑鏁瑶台路溪升钓浦船鼇头擎恐没地轴压应旋蠲疾寒甘露蔵珍起瑞烟画工飞梦寐诗客寄林泉掘地多云母縁霜欠木绵井通防吐脉僧隔虎栖禅【`山间有井通海盈缩之贞元中有僧号法通咸通中有僧号播于其絶顶独禅昬行至降虎而法通曾下山遇两虎争一牛乃叱而隔之分令各啖之`】危磴千寻防竒花四季鲜鹤归悬圃少鳯下碧梧偏桃易炎凉熟茶推醉醒煎邨家防枣栗俗骨爽猨蝉谷语升乔鸟陂开共蔕莲落枫丹叶舞新蕨紫芽拳翠竹雕羗笛悬藤煮蜀牋白云长掩映流水别潺湲作赋前儒阙冲虚南国先省郎求牧看野老葺斋眠【`潘郎中存实诗云双旌牧清源吟看壶公翠又欧阳秬先軰自刺史苏君书求泉山之为画屏云壶公之髙洛阳之深梦魂所思`】寺厯兴衰创碑须一二镌清吟思却隐簮绂奈萦牵  

和王舎人崔补阙题天王寺  

郭内青山寺难论此崛竒白云生院落流水下城池石像雷霆启江沙鼎鼐期岳僧来坐夏秦客防题诗冈转泉根滑门升藓级危紫微今日句黄绢昔年碑歇鹤松低阁鸣蛩径出篱粉垣千堵束金塔九层支啼鸟笙簧韵开花锦绣姿清斋奔井邑髪剃熊罴极浦征帆小平芜落日迟风篁清却暑烟草緑无时信士三公作灵踪四絶推良逰如不宿眀月拟何之  

投翰长赵侍郎  

禹门西面逐飘蓬忽喜仙郎得入踪贾氏许频趋季虎荀家因敢谒头龙手扶日月重轮起数是乾坤正气钟五色笔驱神出没八花塼接帝从容诗酬御制风骚古论似人情鼎鼐浓岂有地能先鳯掖别无山更胜鼇峰攀鸿日浅魂飞越为鲤年深势噞喁泽国雨荒三径草秦闗雪折一枝笻吹成暖景犹葭律引上纎萝在岳松愿向眀朝荐幽滞免教号泣触登庸  

鄜畤李相公  

秦城择日发征辕斋戒来投莭制尊分虎名髙初命相攀龙迹下愧登门夜聴讴咏销尘梦晓拜旌幢战旅魂华舎未开寜有碍防毫虽乏敢无言生兼文武为人杰出应乾坤静帝阍计吐六竒谁敢敌学穷三畧不须论功髙马卸黄金甲台防賔懽白玉樽九穗嘉禾垂绮陌四时甘雨带雕轩推恩每觉东溟浅吹律能令北陆暄青草连沙无血溅黄榆鏁塞有莺翻笙歌合防春风郭鸡犬连延碧岫邨逰子不縁贪献赋永依棠树托蓬根  

成名后呈同年  

业诗攻赋荐乡书二纪如鸿歴九衢待得至公搜草泽如从平陆到蓬壶虽慙锦鲤成穿额忝获骊龙不寐珠防楚数疑休下泣师刘大喝已为卢人间灰管供红杏天上烟花应白榆一字连镳巡甲族千般唱罚赏皇都名推顔栁题金塔饮自燕秦索玉姝退愧单寒终预此敢将恩岳怠斯须  

投刑部裴郎中  

两牓驱牵别海涔佗门不合觅知音瞻恩虽隔云雷赐向主终知犬马心礼闱后人窥作镜庙堂前席待为霖已齐日月悬千古肻误风尘使陆沈拜首敢将诚吐血蜕形惟待诺如金愁闻南院看期到恐被东墙旧恨侵缁化衣空难抵雪黑销头尽不胜簮数行泪里依投志直比沧溟未是深  

辇下寓题  

对酒何曾醉寻僧未觉闲无人不惆怅终日见南山  

寄题崔校书郊舎  

一片寒塘水寻常立鹭鸶主人贫爱客沽酒徃吟诗  

秋思  

碧嶂猿啼夜新秋雨霁天谁人爱眀月露坐洞庭船  

芳草  

泽国多芳草年年长自春应从屈平后更苦不归人  

辇下书事  

北阙新王业东城入羽书秋风满林起谁道有鲈鱼  

入闗言懐  

背将踪迹向京师出在先春入后时落日灞桥飞雪里已闻南院有看期  

过长江  

曾搜景象恐通神地下还应有主人若把长江比湘浦离骚不合自灵均  

题灵峰僧院  

系马松间不忍归数巡香茗一枰棋拟登絶顶留人宿犹待沧溟月满时  

司马长卿  

一自梁园失意回无人知有掞天才汉宫不鏁陈皇后谁肻量金买赋来  

归思  

蓟北风烟空汉月湘南云水半蛮邉寒为旅雁暖还去秦越离家可十年  

东林寺贯休上人篆题诗  

师名自越彻秦中秦越难寻师所从墨迹两般诗一首香炉峰下似相逢  

寓江州李使君  

使君曾被蝉声苦每见词文即为愁况是楚江鸿到后可堪西望发孤舟  

逰南寓题  

江山节被雪霜遗毒草过秋未拟衰天不当时命邹衍亦将寒律入南吹  

和同年赵先軰观文  

玉兎轮中方是树金鼇顶上别无山虽然廻首见烟水事主酬恩难便闲  

出京别同年  

一枝仙桂已攀援归去烟涛浦口邨虽恨别离还有意槐花黄日出青门  

木芙蓉三首  

黄鸟啼烟二月朝若教开即牡丹饶天嫌青帝恩光盛留与秋风雪寥  

郤假青腰女剪成緑萝囊绽防霞呈谁怜不及黄花菊只遇陶潜便得名  

须到露寒方有态为经霜裛稍无香移根若在秦宫里多少佳人泣晓妆  

九日  

阳数重时隂数残露浓风硬欲成寒莫言黄菊花开晚独占樽前一日欢  

夏州道中  

陇雁南飞河水流秦城千里忍回头征行浑与求名背九月中旬徃夏州  

经慈州感谢郎中  

金声乃是古诗流况有池塘春草俦莫遣宣城独垂号云山彼此谢公逰  

寓题  

吴中烟水越中山莫把渔樵谩自寛归泛扁舟可容易五湖髙士是抛官  

寄宋眀府  

北阙秋期南国身重闗烟月五溪云风蝉已有数声急頼在陶家栁下闻  

灵均  

莫问灵均昔日逰江篱春尽岸枫秋至今此事何人雪月照楚山湘水流  

马嵬  

锦江晴碧劒锋竒合有千年降圣时天意从来知幸蜀不闗胎祸自蛾眉  

和陈先軰陪陆舎人春日逰曲江  

刘超逰召郄诜陪为忆池亭旧赏来红杏花旁见山色诗成因触鼓声回  

花  

莫道顔色如渥丹莫道馨香过兰东风吹绽还吹落眀日谁为今日看  

卷帘  

緑鬟侍女手纤纎新捧嫦娥出素蟾衞玠官髙难乆立莫辞双卷水精帘  

启帐  

得人憎定绣芙蓉爱鏁嫦娥出月踪侍女莫嫌擡素手拨开珠翠待相逢  

去扇  

城上风生蜡炬寒锦帷开处露翔鸾已知秦女升仙态休把圆轻隔牡丹  

别后  

梦里相逢无后期烟中解佩杳何之亏蟾便是陈宫镜莫吐清光照别离  

严陵钓台  

终向烟霞作野夫一竿竹不换簮裾直钩犹逐熊罴起独是先生真钓鱼  

马嵬二首  

铁马嘶风一渡河泪珠零便作惊波鸣泉亦感上皇意流下陇头呜咽多  

龙脑遗香鳯辇留可能千古永悠悠夜台若使香魂在应作烟花出陇头  

闰八月  

无人不爱今年闰月看中秋两度圆惟恐雨师风伯意至时还夺上楼天  

奉和翁文尧戯寄  

掘兰宫里数名郎好是乗轺出帝乡两度还家还未有别论光彩向冠裳  

奉和文尧对庭前千叶石榴  

一朶千英绽晓枝防霞堪与别为期移根若在芙蓉院岂向当年有醒时  

翁文尧以美疹暂滞令公大王益得异礼观今日宠待之盛輙成一章  

滋赋諴文侯李盛终求一袭锦衣难如何两度还州里兼借乡人更剰观【`林郑在举场日时曰滋赋諴文中外相奬`】  

赠友人  

超达陶子性留琴不设觅句朝忘食倾杯夜废眠爱月影为伴吟风声自连聴此莺飞谷心懐迷逺川  

## 御定全唐诗卷七百七  

殷文圭【`宋时避讳改殷为汤`】  

殷文圭池州人居九华苦学所用墨池底为之穴唐末词场请托公行文圭与游恭独歩场屋干寜中及第为裴枢宣谕判官后事杨行密终左干牛卫将军诗一卷  

八月十五夜  

万里无云镜九州最团圆夜是中秋满衣冰彩拂不落遍地水光凝欲流华岳影寒清露掌海门风急白潮头因君照我丹心事减得愁人一夕愁  

省试夜投献座主  

辟开公道选时英神镜髙悬鉴百灵混沌分来融间气欃枪灭处文星烛然兰省三条白山束龙门万仞青圣敎中兴周礼在不劳干羽舞明庭  

观贺皇太子册命  

嗣册储皇帝命行万方臣妾跃欢声鸾旃再立星辰正雉扇双开日月明自有汉元争翊戴不劳商皓定欹倾春宫保傅皆周召致主何忧不太平  

行朝早春侍师门宴西溪席上作  

西溪水色净于苔画鹢横风绛帐开筦旋飘蓬岛去公卿皆是蘂宫来金鳞掷浪钱翻荇玉爵黏香雪泛梅三榜生徒逾七十岂期龙坂纳非才  

贺同年第三人刘先辈咸辟命  

甲门才子鼎科人拂地蓝衫榜下新脱俗文章笑鹦鹉凌云头角压麒麟金壶借草溪亭晚玉勒穿花野寺春多媿受恩同阙里不嫌师僻与顔贫  

寄广南刘仆射  

战国从今却尚文品流才子作将军画船清宴蛮溪雨粉阁闲吟瘴峤云暴客卸戈归惠政史官调笔待儒勲汉仪一化南人后牧马无因更夜闻  

题吴中陆龟防山斋  

万卷图书千戸贵十洲烟景四时和花心露洗猩猩血水靣风披瑟瑟罗庄叟静眠清梦永客儿芳意小诗多天麟不触人间网拟把公卿换得麽  

经李翰林墓  

诗中日月酒中仙平地雄飞上九天身谪蓬莱金籍外寳装方丈玉堂前虎靴醉索将军脱鸿笔悲无令子传十字遗碑三尺墓只应吟客吊秋烟  

鹦鹉  

丹觜如簧翠羽轻随人呼物旋知名金笼夜黯山西梦玉枕晓憎帘外声才子爱奇吟不足美人怜尔绣初成应缘是我邯郸客相顾咬咬别有情  

边将别  

地角天涯倍苦辛十年铅椠未酬身朱门泣别同鲛客紫塞旅游随鴈臣汉将出师冲晓雪胡儿奔马扑征尘行行独止干戈域毳帐望谁为主人  

江南秋日  

水国由来称道情野人经此顿神清一篷秋雨睡初起半砚冷云吟未成青笠渔儿筒钓没蒨衣菱女画桡轻冰绡写上江南景寄与金銮马长卿  

题友人庭竹  

丛篁萧瑟拂清阴贵地栽成碧玉林尽待花开添凤食可怜风击状龙吟钿竿离立霜文静锦箨飘零粉节深何事子猷偏寄赏此君心似古【`一作主`】人心  

览陆龟防旧集  

先生文价沸三吴白雪千编酒一壶吟去星辰笔下动醉来嵩华眼中无峭如谢桧虬蟠活清似缑山凤路孤身后独遗封禅草何人寻得佐鸿图  

玉仙道中  

莼鲈方美别吴江笔阵诗魔两未降山势北蟠龙偃蹇泉声东潄玉琤瑽古陂狐兔穿蛮塜破寺荆榛拥佛幢信马冷吟迷路处隔溪烟雨吠村厖  

赵侍郎看红白牡丹因寄杨状头赞图  

迟开都为譲羣芳贵地栽成对玉堂红豓褭烟疑欲语素华映月只闻香翦裁偏得东风意淡薄似【`一作如`】矜西子防雅称花中为首冠年年长占断春光  

题湖州太学丘光庭博士幽居  

舜轨尧文混九垓明堂宏构集良材江边云卧如龙穏天外泥书遣鹤来五夜药苗滋沆瀣四时花影防莓苔草门似山中静不是公卿到不开  

初秋留别越中幕客  

魂梦飘零落叶洲北辕南柂防时休月中青桂渐看老星畔白榆还报秋鹤禁有知须强进嵇峰无事莫相留吴花越栁饶君醉直待功成始举头  

送道者朝见后归山  

暂随蒲帛谒金銮萧洒风仪傲汉官天马难将朱索绊海鼇寜觉碧涛寛松坛月作尊前伴竹箧书为敎外欢神鼎巳干龙虎伏一条真气出云端  

赠战将  

绿沈枪利雪峰尖犀甲军装称紫髯威慑万人长凛凛礼延羣客每谦谦阵前战马黄金勒架上兵书白玉签不为巳为儒弟子好依门下学韬钤  

九华贺雨吟  

陶公焦思念生灵变旱为丰合杳雷劈老松疑虎怒雨冲隂洞觉龙腥万畦香稻蓬葱緑九朶奇峰扑亚青吟贺西成饶旅兴散丝飞洒满长亭  

赠池州张太守  

神珠无纇玉无瑕七叶簪貂汉相家阵靣奔星破犀象笔头飞电跃龙蛇绛帏夜坐穷三史红斾春行到九华只怕池人留不住别迁征镇拥髙牙  

中秋自宛陵寄池阳太守  

出山三见月如睂蝶梦终宵绕防枝旅客思归鸿去日贤侯行化子来时郡楼遐想刘琨啸相閤方窥谢传棊按部况闻秋稼熟马前迎拜羡幷儿  

次韵九华杜先辈重阳寄投宛陵丞相  

日下飞声彻不毛酒醒时得广离骚先生鬓为吟诗白上相心因治国劳千乘信廻鱼榼重九华秋逈凤巢髙强酬小谢重阳句沙恨无金尽日淘  

寄贺杜荀鹤及第  

一战平畴五字劳昼归乡去锦为袍大鹏出海翎犹湿骏马辞天气正豪九子旧山増秀絶二南新格变风骚由来稽古符公道平地丹梯甲乙髙  

春草碧色  

细草含愁碧芊绵南浦濵萋萋如恨别苒苒共伤春疎雨烟华润斜阳细彩匀花黏繁鬬锦人借软胜茵浅映宫池水轻遮辇路尘杜回如可结誓作报恩身  

和友人送衡尚书赴池阳副车  

淮王上将例分忧玉帐参承半列侯次第选材如创厦别离排宴向藏舟鹍鹏变化知难测龙蠖升沈各有由蹀行牵金錽重婵娟立唱翠娥愁筑头勲业谐三阵满腹诗书究九流金海珠韬乘月读肉芝牙茗拨云收赤鳞斾卷鸥汀晚青雀船横鴈阵秋十字细波澄镜靣九华残雪露峰头醉沈北海千尊酒吟上南荆百尺楼况是昭明食鱼郡不妨闲掷钓璜钩  

贻李南平【`文圭为内翰时草司空李德诚麻润笔久不至为诗督之`】  

紫殿西头月欲斜曾草临淮上相麻润笔已曽经奏谢更飞章句问张华  

句  

龙舒太守人中杰风韵堂中心似月【`方舆胜览`】　众口声光夸汉将筑头勲业佐淮王【`贺池阳太守正命　唐诗纪事`】  

## 御定全唐诗卷七百八  

徐夤  

徐夤字昭梦莆田人登干寜进士第授秘书省正字依王审知礼待简畧遂拂衣去归隠延夀溪着有探龙钓矶二集编诗四卷  

钓台  

金门谁奉诏碧岸独垂钩旧友秪樵叟新交惟野鸥嘉名悬日月深谷化陵丘便可招巢父长川好饮牛  

旅次寓题  

胡为名利役来往老关河白发随梳少青山入梦多途穷怜抱疾世乱耻登科却起渔舟念春风钓緑波  

赠严司直  

承家居阙下避世出关东有酒刘伶醉无儿伯道穷新诗吟阁赏旧业钓台空雨雪还相访心懐与我同  

赠东方道士  

葫芦窗畔挂是物在其间雪色老人鬓桃花童子顔祭星秋卜日采药晓登山旧放长生鹿时衔瑞草还  

题僧壁  

香厨流瀑布独院鏁孤峯绀发青螺长文茵紫豹重卵枯皆化燕蜜老却成蜂明月留人宿秋声夜着松  

和人经隋唐间战处  

孤军前度战一败一成功卷斾早归国卧尸犹臂弓草间腥半在沙上血残红伤魄何为者五湖垂钓翁  

追和常建叹王昭君  

红顔如朔雪日烁忽成空泪尽黄云雨尘消白草风君心争不悔恨思竟何穷愿化南飞燕年年入汉宫  

赠董先生  

夀岁过于百时闲到上京餐松双鬓嫩絶粒四支轻雨雪思中岳云霞梦赤城来年期夀箓何处待先生  

河流  

洪流盘砥柱淮济不同波莫讶清时少都縁曲处多逺能通玉塞髙复接银河大禹成门崄为龙始得过  

题南寺  

久别猨啼寺流年刦逝波旧僧归塔尽古瓦长松多壁藓昏题记窗萤散薜萝平生英壮节何故旋消磨  

北山秋晚  

十载衣裘尽临寒隠薜萝心闲縁事少身老爱山多玉露催收菊金风促翦禾燕秦正戎马林下好婆娑  

昔游  

昔游红杏苑今隠刺桐村岁计悬僧债科名负国恩不书胝渐穏频镊鬓无根惟有经邦事年年志尚存  

酒胡子  

红筵丝竹合用尔作欢娯直指寜偏党无私絶觊觎当歌谁擐袖应节渐轻躯恰与真相似氊裘满颔须  

吊崔补阙  

近来吾道少恸哭博陵君直节岩前竹孤魂岭上云缙绅传确论丞相取遗文废却中兴防何由免用军  

吊赤水李先生  

三年悲过隙一室类销氷妻病入仙观子穷随岳僧荒丘寒有雨古屋夜无灯往日清猷着金门防欲徴  

香鸭  

不假陶镕妙谁敎羽翼全五金池畔质百和口中烟觜钝鱼难啄心空火自燃御炉如有阙须进圣君前  

鸡  

名参十二属花入羽毛深守信催朝日能鸣送晓阴峨冠装瑞璧利爪削黄金徒有稻粱感何由报德音  

白鸽  

举翼凌空碧依人到大邦粉翎栖画阁雪影拂琼窗振鹭堪为侣鸣鸠好作双狎鸥归未得覩尔忆晴江  

龟  

行止竟何从深溪与古峰青荷巢瑞质緑水返灵踪钻骨神明应酬恩感激重仙翁求一卦何日脱龙钟  

银结条冠子  

日下徴良匠宫中赠阿娇瑞莲开二孕【`一作朶`】琼缕织千条蝉翼轻轻结花纹细细挑舞时红袖举纎影透龙绡  

蜀葵  

剑门南靣树移向防仙亭锦水饶花艳岷山带叶青文君惭婉娩神女譲娉婷烂漫红兼紫飘香入绣扄  

华清宫  

十二琼楼鏁翠防暮霞遗却六铢衣桐枯丹穴凤何去天在鼎湖龙不归帘影罢添新翡翠露华犹湿旧珠玑君王魂断骊山路且向蓬瀛伴贵妃  

再幸华清宫  

肠断将军改葬归锦囊香在忆当时年来却恨相思对春至不生连理枝雪女冢头瑶草合贵妃池里玉莲衰霓裳旧曲飞霜殿梦破魂惊絶后期  

喜雨上主人尚书  

天皇攘袂勅神龙雨我公田兆岁丰防日淋漓侵暮角数宵滂沛彻晨钟细如春雾笼平野猛似秋风击古松门下十年耕稼者坐来偏忆翠微峰  

回文诗二首  

飞书一幅锦文回恨写深情寄雁来机上月残香阁掩树梢烟澹緑窗开霏霏雨罢歌终曲漠漠云深酒满杯归日防人行问卜徽音想望倚髙台  

轻帆数防千峰碧水接云山四望遥晴日海霞红霭霭晓天江树緑迢迢清波石眼泉当槛小迳松门寺对桥明月钓舟渔浦逺倾山雪浪暗随潮  

不把渔竿  

不把渔竿不灌园策笻吟绕緑芜村得争野老眠云乐倍感闽王与善恩鸟趂竹风穿静戸鱼吹烟浪喷晴轩何人买我安贫趣百万黄金未可论  

古往今来  

古往今来恨莫穷不如沈醉卧春风雀儿无角长穿屋鹦鹉能言却入笼栁惠岂嫌居下位朱云直去指三公闲思郭令长安宅草没匡墙旧事空  

十里烟笼  

十里烟笼一径分故人迢递久离羣白云明月皆由我碧水青山忽赠君浮世宦名浑似梦半生勤苦漫为文北邙坡上青松下尽是锵金佩玉坟  

偶书  

巧者多为拙者资良筹第一在乘时市门逐利终身饱谷口躬耕尽日饥琼玖鬻来燕石贵蓬蒿芳处楚兰衰髙皇冷笑重瞳客盖世防山何所为  

润屋  

润屋丰家莫妄求眼看多是与身讐百禽罗得皆黄口四皓山居始白头玉烁火光争肯变草芳﨑岸不曽秋朱门粉署何由到空寄新诗谢列侯  

退居  

鹤性松心合在山五侯门馆怯趋攀三年卧病不能免一日受恩方得还明月送人沿驿路白云随马入柴关笑他范蠡贪惏甚相罢金多始退闲  

闭门  

闭却闲门卧小窗【`一作竹房`】更何人与疗膏肓一生有酒唯知醉四大无根可预量骨冷欲针先觉痛肉顽频炙不成疮漳濵伏枕文园渇盗跖纵横似虎狼  

开窗  

闭戸开窗寝又兴三更时节也如氷长闲便是忘机者不出真如过夏僧环堵岂惭蜗作舍布衣寜假鹤为翎蔷薇花尽薰风起緑叶空随满架藤  

灯花  

防蜡烧银却胜栽九华红艳吐玫瑰独含冬夜寒光拆不傍春风暖处开难见只因能送喜莫挑唯恐堕成灰贪膏附热多相误为报飞蛾罢拂来  

东归出城留别知已  

韦【`一作常`】蒙屈指许非才三载长安共酒桮欲别未攀杨栁赠相留拟待牡丹开寒随御水波光散暖逐衡阳雁影来他日因书问衰飒东溪须访子陵台  

咏懐  

愁花变出白髭须半世辛勤一事无道在或期君梦想贫来争奈鬼揶揄马卿自愧长婴疾顔子谁怜不是愚借取秦宫台上镜为时开照汉妖狐  

郊村独游  

岁闰堪怜厯迟出门惟与野云期惊鱼掷上緑荷芰栖鸟啄余红荔枝末路可能长薄命修途应合有良时市头相者休相戏蹙膝先生半自知  

经故【`一作过`】翰林杨左丞池亭  

八角红亭防緑池一朝青草葢遗基蔷薇藤老开花浅翡翠巢空落羽奇春榜防深门下客乐章多取集中诗平生德义人间诵身后何劳更立碑  

经故【`一作过`】广平员外旧宅  

门巷萧条引涕洟遗孤三岁着麻衣緑杨树老垂丝短翠竹林荒着笋稀结社僧因秋朔吊买书船近葬时归平生欲献匡君策抱病犹言未息机  

潘丞相旧宅  

緑树垂枝荫四邻春风还似旧时春年年燕是雕梁主处处花随落月尘七贵竟为长逝客五侯寻作不归人秋槐影薄蝉声尽休谓龙门待化鳞  

门外闲田数亩长有泉源因筑直堤分为两沼  

左右澄漪小槛前直堤髙筑古平川十分春水双檐影一片秋空两月悬前岸好山揺细浪夹门嘉树合晴烟坐来暗起江湖思速问溪翁买钓船  

北园  

北园干叶旋空枝兰蕙还将众草衰笼鸟上天犹有待病龙兴雨岂无期身闲不厌频来客年老偏怜最小儿生事罢求名与利一窗书防是年支  

溪上要一只白簟扇盖头垂钓去年就节推侍御请之蒙惠一柄紫花纹者虽则鳞华具甚【`一作在`】纰薄不及清源所出因就南郡陈常侍请之遂成拙句  

难求珍箑过炎天逺就金貂乞月圆直在引风欹角枕且图遮日上渔船但令织取无花簟不用挑为饮露蝉莫道如今时较晚也应留得到明年  

招隠  

齿发那能敌岁华早知休去避尘沙鬼神只阚髙明里倚伏不干栖隠家陶景岂全轻组绶留侯非独爱烟霞赠君吉语堪铭座看取朝开暮落花  

忆山中友人  

忆得当年接善邻苦将闲事强夫君鬭开碧沼分明月各领青山占白云近日药方多缮写旧来诗草半烧焚金门防欲言西上惆怅关河正用军  

溪隠  

将名将利巳无缘深隠清溪拟学仙絶却腥羶胜服药断除桮酒合延年蜗牛殻漏【`一作满`】寜同舍榆荚花开不是钱鸾鹤久从笼槛闭春风却放纸为鸢  

酒醒  

酒醒欲得适闲情骑马那胜防杖行天暖天寒三月暮溪南溪北两村【`一作川`】名沙澄浅水鱼知钓花落平田鹤见耕望断长安故交逺来书未说九河清  

梦断  

梦断纱窗半夜雷别君花落又花开渔阳路逺书难寄衡岳山髙月不来燕有情穿绣戸灵龟无应祝金杯人生若得长相对萤火生烟草化灰  

人事  

人事飘如一炷烟且须求佛与求仙丰年甲子春无雨良夜庚申夏足眠顔氏岂嫌瓢里饮孟光非取镜中妍平生生计何为者三迳苍苔十亩田  

休说  

休说人间有陆沈一樽闲待月明斟时来不怕沧溟濶道大却忧潢潦深白首钓鱼应是分青云干禄巳无心梓桐赋罢相如隠谁为君前永夜吟  

嘉运  

嘉运良时两阻修钓竿蓑笠乐林丘家无寸帛浑闲事身似浮云且自繇庭际鸟啼花旋落潭心月在水空流晨炊一箸红银粒忆着长安索米秋  

緑鬓  

緑鬓先生自出林孟光同乐野云深躬耕为食古人操非织不衣贤者心眼众岂能分瑞壁舌多须信烁良金君看黄阁南迁客一过泷州絶好音  

骄侈  

骄侈阽危俭素牢镜中形影岂能逃石家恃富身还灭顔子非贫道不遭蝙蝠亦能知日月鸾凰那肯啄腥臊古今人事惟堪醉好脱骦裘换緑醪  

龙蛰二首  

龙蛰蛇蟠却待伸和光何惜且同尘伍员岂是吹箫者冀缺非同执耒人神剑触星当变化良金成器在陶钧穰侯休忌关东客张禄先生竟相秦  

休说雄才间代生到头难与运相争时通有诏徴枚乘世乱无人荐祢衡逐日莫矜驽马歩司晨谁要牝鸡鸣中林且作烟霞侣尘满关河未可行  

逐臭苍蝇  

逐臭苍蝇岂有为清蝉吟露最髙奇多藏茍得何名富饱食嗟来未胜饥穷寂不妨延夀考贪狂总待算毫厘首阳山翠千年在好奠氷壶吊伯夷  

牡丹花二首  

看徧花无胜此花翦云披雪蘸丹砂开当青律二三月破却长安千万家天纵秾华刳鄙吝春敎妖艳毒【`一妬`】作豪奢不随寒令同时放倍种双松与辟邪  

万万花中第一流浅霞轻染嫩银瓯能狂绮陌千金子也惑朱门万戸侯朝日照开携酒看暮风吹落绕栏收诗书满架尘埃扑尽日无人畧举头  

尚书座上赋牡丹花得轻字韵【`一本无韵字`】其花自越中移植  

流苏凝作瑞华精仙阁开时丽日晴霜月冷销银烛熖寳瓯圆印防云英娇含嫩脸春妆薄红蘸香绡艳色轻早晚有人天上去寄他将赠董双成  

依韵和尚书再赠牡丹花  

烂银基地薄红妆羞杀千花百卉芳紫陌昔曽游寺看朱门今在绕栏望龙分夜雨资娇态天与春风发好香多着黄金何处买轻桡挑过镜湖光  

郡庭【`一作伯`】惜牡丹  

肠断东风落牡丹为祥为瑞久留难青春不驻堪垂泪红艳巳空犹倚栏积藓下销香蘂尽晴阳髙照露华干明年万叶千枝长倍发芳菲借客看  

追和白舍人咏白牡丹  

蓓蕾抽开素练囊璚葩薰出白龙香裁分楚女朝云片翦破姮娥夜月光雪句岂须徴栁絮粉腮应恨帖梅妆槛边防笑东篱菊冷拆金风待降霜  

忆牡丹  

緑树多和雪霰栽长安一别十年来王侯买得价偏重桃李落残花始开宋玉邻边腮正嫩文君机上锦初裁沧洲春暮空肠断画【`一作尽`】看犹将劝酒杯  

惜牡丹  

今日狂风掲锦筵预愁吹落夕阳天闲看红艳只须醉漫惜黄金岂是贤南国好偷夸粉黛汉宫宜摘赠神仙良时虽作莺花主白马王孙恰少年  

览栁恽汀洲采白苹之什因成一章  

采尽汀苹恨别离鸳鸯鸂鶒总双飞月明南浦梦初断花落洞庭人未归天逺有书随驿使夜长无烛照寒机年来泣泪知多少重叠成痕在绣衣  

司直巡官无诸移到玫瑰花  

芳菲移自越王台最似蔷薇好并栽秾艳尽怜胜防绘嘉名谁赠作玫瑰春藏锦绣风吹拆天染琼瑶日照开为报朱衣早邀客莫敎零落委苍苔  

梅花  

琼瑶初绽岭头葩蘂粉新妆姹女家举世更谁怜洁白痴心皆尽爱繁华借与三冬景谢氏输他六出花结实和羮知有日肯随羌笛落天涯  

荔枝二首  

朱弹星丸粲日光緑琼枝散小香囊龙绡殻绽红纹粟鱼目珠涵白膜浆梅熟巳过南岭雨橘酸空待洞庭霜蛮山蹋晓和烟摘拜捧金盘奉越王  

日日薰风卷瘴烟南园珍菓荔枝先灵鸦啄破琼津滴寳器盛来蚌腹圆锦里只闻销醉客蘂宫惟合赠神仙何人刺出猩猩血深染罗纹遍殻鲜  

菊花  

桓景登髙事可寻黄花开处緑畦深消灾辟恶君须采冷露寒霜我自禁篱物【`一作槿`】早荣还早谢涧松同德复同心陶公岂是居贫者剩有东篱万朶金  

画松  

涧底隂森验笔精笔闲开展觉神清曽当月照还无影若许风吹合有声枝偃只应鹤识根深且与茯苓生天台道士频来见说似株株倚赤城  

草木  

草木无情亦可嗟重开明镜照无涯菊英空折罗含宅榆荚不生原宪家天命岂凭医药石世途还要辟虫沙仙翁乞取金盘露洗却苍苍两鬓华  

松  

涧底青松不染尘未逢良匠竞谁分龙盘劲节岩前见鹤唳翠梢天上闻大厦可营谁择木女萝相附欲凌云皇王自有増封日修竹徒劳号此君  

竹  

翠染琅玕粉渐开东南移得防稽栽游丝挂处渔竿去緑水夹时龙影来风触有声含六律露沾如洗絶浮埃王猷旧宅无人到抱却清阴盖緑苔  

尚书打毬小骢歩骤最奇因有所【`一本无有所二字`】赠  

善价千金未可论燕王新寄小龙孙逐将白日驰青汉衔得流星入画门歩骤最能随手转性灵多恐防人言桃花雪防多虽贵全假当场一顾恩  

尚书惠蜡靣茶  

武夷春暖月初圆采摘新芽献地仙飞鹊印成香蜡片啼猨溪走木兰船金槽和碾沈香末氷椀轻涵翠缕烟分赠恩深知最异晚铛宜煮北山泉  

劝酒  

休向尊前愬羽觥百壶清酌与君倾身同緑树年年老事比红尘日日生六国英雄徒反覆九原松柏甚分明醉乡路与乾坤隔岂信人间有利名  

断酒  

因论沈觉前非便碎金罍与羽巵采茗早驰三蜀使看花甘负五侯期窗间近火刘伶传坐右新铭管仲辞此事十年前巳说匡庐山下老僧知  

忆旧山  

涧竹岩云有旧期二年频长鬓边丝游鱼不爱金桮水栖鸟敢求琼树枝陶景恋深松桧影留侯抛却帝王师龙争虎攫皆闲事数叠山光在梦思  

## 御定全唐诗卷七百九  

徐夤  

西华  

五千仭有余神秀一一排云上泬防叠嶂出关分二陜残冈过水作中条巨灵庙破生春草毛女峰髙入绛霄拜祝金天乞隂德为民求主降神尧  

岚似屏风  

岚似屏风草似茵草边时脍锦花鳞山中宰相陶景谷口耕夫郑子真宦逹到头思野逸才多未必笑清贫君看东洛平泉宅只有年年百卉春  

忆潼关  

洞壑双扉入到初似从深穽覩髙墟天开白日临军国山夹黄河防帝居隋炀逺游宜不反奉春长防竟何如须知皇汉能扄鐍延得年过四百余  

忆潼关早行  

行客起看仙掌月落星斜照浊河泥故山逺处髙飞雁去马鸣时先早鸡关栁不知谁氏种岳碑犹见圣君题蒭荛十轴僮三尺岂谓青云便有梯  

鸿门【`旧本作失题`】  

耨月耕烟水国春薄徒应笑作农人皇王尚法三推礼白社寜忘四体勤雨洒蓑衣芳草暗鸟啼云树小村贫犹胜堕力求飱者五斗低腰走世尘  

忆长安行  

旧歴关中忆废兴僭奢须戒俭须凭火光只是烧秦冢贼眼何曽视灞陵钟鼓煎催人自急侯王更换恨难胜不如坐钓清溪月心共寒潭一片澄  

忆长安上省年  

忽忆关中逐计车歴坊骑马信空虚三秋病起见新鴈八月夜长思旧居宗伯帐前曽献赋相君门下再投书如今说着犹堪泣两宿都堂过岁除  

长安述懐  

黄河氷合尚来游知命知时肯躁求词赋有名堪自负春风落第不曽羞风尘色里凋双鬓击鼓声中歴防州十载公卿早言屈何须课夏更防搜  

长安即事三首  

抛掷清溪旧钓钩长安寒暑再环周便随莺羽三春化只说蝉声一度愁扫雪自怜窗纸照上天寜愧海槎流明时则【`一作只`】待金门诏肯羡班超万戸侯  

无酒穷愁结自舒饮河求满不求余身登霄汉平时第家得干戈定后书富贵敢期苏季子清贫方见马相如明时用即匡君去不用何妨却钓鱼  

拖紫腰金不要论便堪归隠白云村更无名借强金榜岂有花枝胜杏园绮席促时皆国器羽觥飞处尽王孙髙眠亦是前贤事争报春闱莫大恩  

东京次新安道中  

贼去兵来岁月长野蒿空满壊墙匡旋从古辙成深谷防见金舆过上阳洛水送年催代谢嵩山擎日拂穹苍殊时异世为儒者不见文皇与武皇  

山阴故事  

坦腹夫君不可逢千年犹在播英风红鹅化鹤青天逺防笔成龙緑水空爱竹只应怜直节书裙多是为奇童吹笙缑岭登山后东注清流岂有穷  

温陵即事  

早年师友敎为文卖却鱼舟网典坟国有安危期日谏家无担石暂从军非才岂合攀丹桂多病犹堪伴白云争得千钟季孙粟沧洲归与故人分  

温陵残腊书懐寄崔尚书  

济川无楫拟何为三杰还从汉祖推心学庭槐空发火鬓同门栁即垂丝中兴未遇先懐防除夜相催也课书江上年年接君子一杯春酒一枰棊  

义通里寓居即事  

家住寒梅翠岭东长安时节咏途穷牡丹窠小春余雨杨栁丝疎夏足风愁鬓巳还年纪白衰容寜借酒杯红长卿甚有凌云作谁与清吟达帝宫  

上阳宫词  

防防苔钱上玉墀日斜空望六龙西妆台尘暗青鸾掩宫树月明黄鸟啼庭草可怜分雨露君恩深恨隔云泥银蟾借与金波路得入重轮伴羿妻  

西寨寓居  

闲读南华对酒杯醉防笻竹画苍苔豪门有利人争去陋巷无权客不来解报可能医病雀重燃谁肯照寒灰严陵万古清风在好櫂东溪咏钓台  

功智争驰澹薄空犹懐忠信拟何从鸱鸢啄腐疑雏凤神鬼欺贫笑伯龙烈日不融双鬓雪病身全仰竹枝笻崇侯入辅严陵退堪忆啼猨万仭峯  

题福州天王阁  

絶境宜栖独角仙金张到此亦忘还三门里靣千层阁万井中心一朶山江抝碧湾盘洞府石排青壁防禅关有时海上看明月辗出氷轮叠浪间  

忆荐福寺南院  

忆昔长安落第春佛宫南院独游频灯前不动惟金像壁上曽题尽古人鶗鴂声中双阙雨牡丹花际六街尘啼猨溪上将归去合问升平诣秉钧  

塔院小屋四壁皆是卿相题名因成四韵  

雁塔搀空映九衢每看华宇每踟蹰题名尽是台衡迹满壁堪为宰辅图鸾凤岂巢荆棘树虬龙多蛰帝王都谁知逺客思归梦夜夜无船自过湖  

题名琉璃院【`今改名景祥院诗与翁承赞景祥院相同`】  

一条溪绕翠岩隈行脚僧言胜五台【`一本作一条溪碧绕崔嵬卸俗偏宜向此隈`】农罢树阴黄犊卧斋时山下白衣来松因往日门人种路是前生长老【`一作朝释子`】开三卷贝多金粟语可能长诵免轮回  

寺中偶题  

听话金仙眉【`一作白`】相毫每来皆得解尘劳鹤栖云路看方贵僧倚松门见始髙名利罢烧心内火雪霜偏垢鬓边毛银蟾未出金乌在更上层楼眺海涛  

山寺【`一作中`】寓居  

髙卧东林最上方水声山翠剔愁肠白云送雨笼僧阁黄叶随风入客堂终去四明成大道暂从双鬓许秋霜披缁学佛应无分鹤氅谈空亦不妨  

寄僧寓题  

佛顶抄经忆惠休众人皆谓我悠悠浮生真个醉中梦闲事莫添身外愁百岁付于花暗落四时随却水奔流安眠静笑思何报日夜焚修祝郡侯  

游灵隠天竺二寺  

丹井冷泉虚易到两山真界实难名石和云雾莲华气月过楼台桂子清腾踏回桥巡像设罗穿曲洞出龙城更怜童子呼猿去飒飒萧萧下树行  

醉题邑宰南塘屋壁  

万古清淮照逺天黄河浊浪不相关县留东道三千客宅锁南塘一片山草色净经秋雨緑烧痕寒入晓窗斑闽王美锦求贤制未许陶公解印还  

题泗洲塔  

十年前事巳悠哉旋被钟声早暮催明月似师生又没白云如客去还来烟笼瑞阁僧经静风打虚窗佛幌开惟有南边山色在重重依旧上髙台  

东归题屋壁  

尘埃归去五湖东还是衡门一亩宫旧业旋从征赋失故人多逐乱离空因悲尽室如悬罄却拟防家学转蓬见说武王天上梦无情曾与傅岩通  

寓题  

酒壶棋局似闲人竹笏蓝衫老此身托客买书重得卷爱山移宅近为邻鸣蛩阁上风吹病落叶庭中月照贫见说天池波浪阔也应涓滴溅穷鳞  

偶题  

闲补亡书见废兴偶然前古也填膺秦宫犹自拜张禄楚幕不知留范増大道岂全关厯数雄图强半属贤能燕台财力知多少谁筑黄金到九层  

寓题述懐  

大道真风早晚还妖讹成俗污乾坤宣尼既没苏张起凤鸟不来鸡雀喧蒭少可能供骥子草多谁复访兰荪尧廷忘却徴元凯天阙重关十二门  

将入城灵口道中作  

路上长安惟咫尺灞陵西望接秦源依稀日下分天阙隠映云边是国门锦袖臂鹰河北客青桑鸣雉渭南村髙风九万程途近与报沧洲欲化鲲  

新屋  

耳顺何为土木勤叔孙墙屋有前闻纵然一世如红叶犹得十年吟白云性逸且图称野客才难非敢傲明君清甜数尺沙泉井平与邻家昼夜分  

新葺茆堂  

翦竹诛茆就水濵静中还得保天真只闻神鬼害盈满不见古今争贱贫树影便为廊庑屋草香权当绮罗茵堦前一片澄水借与汀禽活紫鳞  

耨水耕山息故林壮图嘉话负前心素丝鬓上分愁色络纬牀头和苦吟笔研不才当付火方书多诳罢烧金同年二十八君子游楚游秦断好音  

茆亭  

鸳瓦虹梁计巳疎织茅编竹称贫居翦平恰似山僧笠扫静真同道者庐秋晚卷帘看过雁月明凭槛数跳鱼重门公子应相笑四壁风霜老读书  

客防  

移却松筠致客堂净泥环堵贮荷香衡茅只要免风雨藻棁不须髙栋梁丰蔀仲尼明演易作歌五子恨雕墙燕台汉阁王侯事青史千年播耿光  

咏写真  

写得衰容似十全闲开僧舍静时悬瘦于南国从军日老却东堂射防年潭底看身寜有异镜中引影更无偏借将前軰真仪比未愧金銮李谪仙  

放榜日  

喧喧车马欲朝天人探东堂榜巳悬万里便随金鸑鷟三台仍借玉连钱【`南海相公此时在京防借鞍马人仆`】花浮酒影彤霞烂日照衫光瑞色鲜十二街前楼阁上卷帘谁不看神仙  

曲江宴日呈诸同年  

鹪鹩惊与凤皇同忽向中兴遇至公金榜连名升碧落紫花封勅出琼宫天知惜日迟迟暮春为催花旋旋红好是慈恩题了望白云飞尽塔连空  

渤海賔贡髙元固先軰闽中相访云本国人写得夤斩蛇剑御沟水人生防何赋家【`一本无家字`】皆以金书列为屏障因而有赠  

折桂何年下月中闽山来问我雕虫肯销金翠书屏上谁把蒭荛过日东郯子昔时遭孔圣繇余往代讽秦宫嗟嗟大国金门士防个人能振素风  

偶吟  

千卷长书万首诗朝蒸藜藿暮烹葵清时名立难皆我晚岁途穷亦问谁碧岸钓归惟独笑青山耕徧亦何为寻常抖擞懐中防可便降他两鬓丝  

赠表弟黄校书辂【`一作较昔居临溪今居近市入市五里`】  

产破身穷为学儒我家诸表爱诗书严陵虽说临溪隠晏子还闻近市居佳句丽偷红菡蓞吟窗冷落白蟾蜍闲来共话无生理今古悠悠事总虚  

辇下赠屯田何员外  

封章频得帝咨嗟报国唯将直破邪身到西山书防达官登南省鬓初华厨非寒食还无火菊得重阳拟泛茶内翰好才兼好古秋来应数到君家【`员外与杨老丞翰林同年恩义最深`】  

赠月君【`山妻字月君伏见文选中顾彦先亦有赠妇因抒此咏`】  

出水莲花比性灵三生尘梦一时醒神传尊胜陀罗咒佛授金刚般若经懿德好书添女诫素容堪画上银屏鸣梭轧轧纎纎手窗戸流光织女星  

赠垂光同年  

丹桂攀来十七春如今始见茜袍新须知红杏园中客终作金銮殿里臣逸少家风惟笔札成世业是陶钧他时黄阁朝元处莫忘同年射防人  

赠杨着【`一作著作`】  

藻丽荧煌冠士林白华荣飬有曽参十年去里荆门改八岁能诗相座吟李广不侯身渐老子山操赋恨何深钓鱼台上频相访共说长安泪满襟  

赠黄校书先軰璞闲居  

驭【`一作取`】得骊龙第四珠退依僧寺卜贫居青山入眼不干禄白髪满头犹著书东涧野香添碧沼南园夜雨长秋蔬月明扫石吟诗坐讳却全无儋石储  

尚书荣拜恩命夤疾中辄课恶诗二首以申攀赞  

明公家凿凤皇池弱冠封侯四海推富贵有期天授早闗河多难勅来迟星人杰当王佐黄石仙翁识帝师昨日诏书犹漏缺未言商也最能诗  

东郊迎入紫泥封此日天仙下九重三五月明临阚泽百千人众看王恭旗傍緑树遥分影马踏浮云不见踪借问乗轺何处客相庭雄幕卷芙蓉  

府主仆射王抟生日【`昭宗光化三年已未八月献`】  

熊罴先兆庆垂休天地氤氲瑞气浮李树影笼周柱史昴星光照汉酂侯数钟龟鹤千年算律正乾坤八月秋勲业定应归鼎鼐生灵岂独化东瓯  

献内翰杨侍郎  

窗开青琐见瑶台冷拂星辰逼上台丹凤诏成中使取白龙香近圣君来欲言温署三缄口闲赋宫词八斗才莫拟吟云避荣贵庙堂玉待盐梅  

送刘常侍  

懐君何计更留连忍送文星上碧天杜预注通三十卷汉皇枝绍几千年言端信义如明月笔下篇章似涌泉他日有书随雁足东溪无令访渔船  

送卢拾遗归华山  

紫殿谏多防佞口清秋假满别明君惟忧急诏归青琐不得经时卧白云千载茯苓防鹤斸一峰仙掌与僧分门前旧客期相荐犹望飞书及主文  

春末送陈先辈之清源  

贫中惟是长年华毎羡君行自叹嗟归日捧持明月寳去时期刻刺桐花春风避酒多防寺晓骑聴鸡早入衙千乗侯王若相问飞书与报白云家  

上卢三拾遗以言见黜  

骨鲠如君道尚存近来人事不须论疾危必厌神明药心惑多嫌正直言冷眼静看真好笑倾懐与说却为寃因思周庙当时诫金口三缄示后昆  

送王校书往清源  

南国贤侯待徳风长途仍借九花骢清歌早贯骊龙额丹桂曽攀玉兔宫杨栁堤边梅雨熟鹧鸪声里麦田空吟诗防上如相问直与蟠溪直钓翁  

岳州端午日送人防郴连  

五月巴陵值积隂送君千里客于郴北风吹雨黄梅落西日过湖青草深竞渡岸傍人挂锦采芳城上女遗簪九嶷云濶苍梧暗与说重华旧徳音  

贺清源太守王延彬  

蘂珠宫里谪神仙【`一作神仙谪`】八载温陵万戸闲心地濶于云梦泽官资髙却太行山姜牙兆寄熊罴内陶侃文成掌握间应笑清溪旧门吏年年扶病掩柴关  

武荣江畔荫祥云【`一作祥云荫`】宠拜天人庆郡人五色鹤绫花上勅九霄龙尾道边臣英雄达处谁言命富贵来时自逼身更待春风飞吉语紫泥分付与陶钧  

病中春日即事寄主人尚书二首  

身比秋荷觉渐枯致君经国堕前图层氷照日犹能暖病骨逢春却未苏镜里白须挦又长枝头黄鸟静还呼庾楼恩化通神圣何计能敎掷得卢  

风拍衰肌久未蠲破窗频见月团圆更无旧日同【`一作陈`】人问只有多情太守怜腊内送将三折股岁阴分与五铢钱穹若假年龄在愿捧铜盘为国贤  

寄华山司空侍郎【`一作表圣`】二首  

金阙争权竞献功独逃徴诏卧三峰鸡羣未必容于鹤蛛网何繇捕得龙清论尽应书国史静筹皆可息边烽风霜落满千林木不近青青涧底松  

非云非鹤不从容谁敢轻量傲世踪紫殿防徴王佐业青山未拆诏书封闲吟每待秋空月早起长先野寺钟前古负材多为国满懐经济欲何从  

寄卢端公同年仁烱时迁都洛阳新立幼主  

上阳宫阙翠华归百辟伤心序汉仪昆岳有炎琼玉碎洛川无竹凤皇饥须簪白笔匡明主莫许黄防【`一作`】博少师惆怅宸居逺于日长吁空摘鬓边丝  

寄天台陈希畋  

隂山氷冻尝迎夏蛰戸云雷只待春吕望岂嫌垂钓老西施不恨浣沙贫坐为羽猎车中相飞作君王掌上身拍手相思惟大笑我曹寜比等闲人  

寄两浙罗书记  

进即湮沈退却升钱塘风月过金陵鸿才入贡无人换白首从军有诏徴博簿集成时辈骂谗书编就薄徒憎怜君道在名长在不到慈恩最上层  

邑宰相访翼日有寄  

渊明深念郄诜贫踏破莓苔看甑尘碧沼共攀红菡萏金鞍不卸紫麒麟残阳妬害催归客薄酒甘尝罚主人夜半梦醒追复想欲长攀接有何因  

白酒两瓶送崔侍御  

雪化霜融好泼醅满壶氷冻向春开求从白石洞中得携向百花岩畔来防夕露珠寒贝齿一银水冷琼杯湖边送与崔夫子谁【`一作惟`】见嵇山尽日颓  

依韵酬常循州  

早年花县拜潘郎寻忝飞鸣出桂堂日走登【`一作青`】天长似箭人同红树岂【`一作防`】经霜帆分南浦知离别驾在东州【`一作川`】更可伤公论一麾将塞诏且随徴令过潇湘  

谢主人惠緑酒白鱼  

早起雀声送喜频白鱼芳酒寄来珍馨香乍揭春风瓮拨剌初辞夜雨津樽濶最宜澄桂液网疎殊未损霜鳞不曽垂钓兼亲醖堪愧金台醉饱身  

## 御定全唐诗卷七百十  

徐夤  

蜀  

虽倚关张敌万夫岂胜恩信作良图能均汉祚三分业不负荆州六尺孤緑水有鱼贤巳得青桑如盖瑞先符君王幸是中山后建国如何号蜀都  

魏  

伐罪书勲令不常争敎为帝与为王十年小怨诛桓邵一檄深讐怨孔璋在井蛰龙如屈伏食槽骄马忽腾骧奸雄事过分明见英识空懐许子将  

吴  

一主参差六十年父兄犹庆授孙权不迎曹操真长防终谢张昭见硕贤建业龙盘虽可贵武昌鱼味亦何偏秦嬴漫作东游计紫气黄旗岂偶然  

两晋  

三世深谋啓帝基可怜孀妇与孤儿罪归成济皇天恨戈犯明君万古悲巴蜀削平轻似纸勾吴吞却美如饴谁知髙鼻能知数竞向中原簸战旗  

宋二首  

天爵休将儋石论一身恭俭万邦尊赌将金带惊寰海留得耕衣诫子孙缔构不应饶汉祖奸雄何足数王敦草中求活非吾事岂啻横身向庙门  

百万人甘一掷输穹惟与道相符岂知紫殿新天子只是丹徒旧啬夫五色龙章身早见六终鸿业数难逾三年未得分明梦却为兰陵起霸图  

陈  

三惑昏昏中紫宸万机抛却醉临春书中不礼隋文帝井底常携张贵嫔玉树歌声移入哭金陵天子化为臣兵戈半渡前江水狎客犹闻争酒巡  

读史  

亚父凄凉别楚营天留三杰翼龙争髙才无主不能用直道有时方始平喜愠子文何頴悟卷藏蘧瑗甚分明须知饮啄繇天命休问黄河早晚清  

汉宫新宠  

位在嫔妃最上头笑他长信女悲秋日中月满可能久花落色衰殊未忧公主镜中争翠羽君王袖底夺金钩妾家兄弟知多少恰要同时拜列侯  

开元即事  

曲江真宰国中讹寻奏渔阳怱荷戈堂上有兵天不用幄中无防印空多【`杨国忠时兼诸使馆三十二印一本作课印`】尘惊骑透潼关锁云防龙游渭水波未必蛾眉能破国千秋休恨马嵬坡  

李翰林  

谪下三清列八仙获调羮鼎侍龙顔吟开锁闼窥天近醉卧金銮待诏闲旧隠不归刘备国旅魂长寄谢公山遗编往简应飞去散入祥云瑞日间  

闻长安庚子岁事  

羽檄交驰触冕旒函关飞入铁兜鍪皇王去国未为恨寰海失君方是忧五色大云凝蜀郡防般妖气扑神州唐尧纵禅乾坤位不是重华莫漫求  

公子行  

十五辕门学控六街骑马去如烟金多倍着牡丹价发白未知章甫贤有耳不闻经国事拜官方买谢恩笺相如漫说凌云赋四壁何曾有一钱  

依韵赠严司直  

曾转双蓬到玉京宣尼恩奏乐卿名歌残白石扣牛角赋换黄金爱马卿沧海二隅身渐老太行千叠路难行夫君才大官何小堪恨人间事不平  

伤前翰林杨左丞【`一本有赞图二字`】  

飞上鳌头侍玉皇三台遗耀换余光人间搦管穷苍颉地下修文待卜商真魄肯随金石化真风留伴蕙兰香皇天未啓升平运不使伊臯相禹汤  

日月无情  

日月无情也有情朝升夕没照均平虽催前代英雄死还促后来贤圣生三尺灵乌金借耀一轮飞镜水饶清凭谁筑断东溟路龙影蟾光免运行  

新月  

云际娟婵出又藏美人肠断拜金方姮娥一只眉先扫织女三分镜未光珠箔寄钩悬杳霭白龙遗爪印穹苍更期十五圆明夜与破阴霾照八荒  

和尚书咏烟  

无根无蒂结还融曽触岚光彻底空不散防知离毕雨欲飞须待落花风玲珑薄展蛟绡片羃歴轻含凤竹丛琼什捧来思旧隠扑窗穿戸晓溟蒙  

宫鸎  

领得春光在帝家早从深谷出烟霞闲栖仙禁日边栁饥啄御园天上花睍睆只宜陪阁凤间关多是问宫娃可怜鹦鹉矜言语长闭雕笼岁月賖  

鬓发  

鬓添华发数茎新罗雀门前絶故人减食为縁疎五味不眠非是守庚申深园竹緑齐抽笋古木蛇青自脱鳞天地有鑪长铸物浊泥遗块待陶钧  

春入鲤湖  

到来峭壁白云齐载酒春游渡九溪铁嶂有楼霾欲堕石门无锁路还迷湖头鲤去轰雷在树杪猨啼落日低回首浮生真幻梦何如斯地傍幽栖  

双鹭  

双鹭雕笼昨夜开月明飞出立庭隈但敎緑水池塘在自有碧天鸿雁来清韵呌霜归岛树素翎遗雪落渔台何人为我追寻得重劝溪翁酒一桮  

鹧鸪  

绣仆梅兼羽翼全楚鸡非瑞莫争先啼归明月落边树飞入百花深处烟避烧防曽遗逺岫引雏时见饮晴川荔枝初熟无人际啄破红苞坠野田  

鹰  

害物伤生性岂驯且宜笼罩待知人惟擒燕雀啗腥血却笑鸾皇啄翠筠狡兎穴多非尔识鸣鸠脰短罚君身豪门不读诗书者走马平原放翫频  

蝴蝶二首  

缥缈青虫脱殻防不堪烟重雨霏霏一枝秾艳留敎住防处春风借与飞防患每忧鸡雀口怜香偏绕绮罗衣无情岂解关魂梦莫信庄周说是非  

拂緑穿红丽日长一生心事住春光最嫌神女来行雨爱伴西施去采香风定只应攒蘂粉夜寒长是宿花房鸣蝉性分殊迂濶空解三秋噪夕阳  

郡侯坐上观琉璃瓶中游鱼  

寳器一银汉水锦鳞才动即先知似涵明月波寜隔欲上轻氷律未移薄雾罩来分咫尺碧绡笼处较毫厘文翁未得沈香饵拟置金盘召左慈  

翦刀  

寳持多用绣为囊双日【`一作目`】交加两鬓霜金匣掠平花翡翠緑窗裁破锦鸳鸯初栽连理枝犹短误绾同心带不长欲制緼袍先把看质非纨绮愧铦铓  

纸被  

文采鸳鸯罢合欢细柔轻缀好鱼牋一牀明月盖归梦数尺白云笼冷眠披对劲风温胜酒拥听寒雨暖于绵赤眉豪客见皆笑却问儒生直防钱  

纸帐  

防笑文园四壁空避寒深入剡藤中误悬谢守澄江练自宿嫦娥白兔宫防叠玉山开洞壑半岩春雾结房栊针罗截锦饶君侈争及防茸暖避风  

贡余秘色茶盏  

捩翠融青瑞色新陶成先得贡吾君巧剜明月染春水轻旋薄氷盛緑云古镜破苔当席上嫩荷涵露别江濆中山竹叶醅初发多病那堪中十分  

笋鞭  

笻竹岩边剔翠苔锦江波冷洗琼瑰累累节转苍龙骨寸寸珠聨巨蚌胎须向广场驱驵骏莫从闲处挞驽骀寜同晋帝环营日抛赚中途后骑来  

咏帘  

素节轻盈珠影匀何人巧思间成文闲垂别殿风应度半掩行宫麝欲薰绣戸逺笼寒熖重玉楼髙挂曙光分无情防恨黄昏月才到如钩便堕云  

咏灯  

分影繇来恨不同緑窗孤馆两何穷荧煌短熖长疑暗零落残花旋委空防处隔帘愁夜雨谁家当戸怯秋风莫言明灭无多事曽比人生一世中  

咏扇  

为发凉飇满玉堂每亲襟袖便难忘霜浓雪暗知何在道契时来忽自扬曽伴一樽临小槛防遮残日过回廊汉宫如有秋风起谁信班姬泪数行  

咏笔二首  

秦代将军欲建功截龙搜兎助英雄用多谁念毛皆防抛却更嫌心不中史氏只应归道直江淹何独偶灵通班超握管不成事投掷翻从万里戎  

君子三归擅一名秋毫虽细握非轻军书羽檄敎谁録帝命王言待我成势健岂饶淝水阵锋铦还学歴山耕毛干时有何人润尽把烧焚恨始平  

咏钱  

多蓄多藏岂足论有谁还议济王孙能于旤处翻为福解向讐家买得恩防怪邓通难免饿须知夷甫不曽言朝争暮竞归何处尽入权门与幸门  

尚书筵中咏红手帕  

鹤绫三尺晓霞浓送与东家二八容罗带绣裙轻好系藕丝红缕细初缝别来拭泪遮桃脸行去包香坠粉胸无事把将纒皓腕为君池上折芙蓉  

尚书新造花笺  

浓染红桃二月花只宜神笔纵龙蛇浅澄秋水看云母碎擘轻苔间粉霞写赋好追陈后宠题诗堪送窦滔家使君即入金銮殿夜直无非草白麻  

钓车  

荻湾渔客巧妆成硾铸银星一防轻抛过碧江鸂岸轧残金井辘轳声轴磨骍角氷光滑轮卷春丝水面平把向严滩寻辙迹渔台基在辗难倾  

栁  

漠漠金条引线防年年先【`一作光`】翠报春归解笼飞霭延芳景不逐乱花飘夕晖啼鸟噪蝉堪怅望舞烟揺水自因依五株名显陶家后见说辞荣种者稀  

愁  

夜长偏觉漏声迟往往随歌惨翠眉黄叶落催砧杵日子规啼破梦魂时明妃去泣千行泪蔡琰归梳两鬓丝四皓入山招不得无家归客最堪欺  

草  

废苑荒堦伴緑苔恩疎长信恨难开姑苏麋鹿食【`一作应`】思食楚泽王孙来【`一作巳`】不来色嫩似将蓝汁染叶齐如把翦刀裁燕昭没后多卿士千载流芳郭隗台  

萤  

萤坠西楼夜影空透帘穿幕达房栊流光堪在珠玑列为火不生榆栁中一一照通黄卷字轻轻化出緑芜丛欲知应何时节六月初迎大暑风  

水  

火性何如水性柔西来东出防时休莫言通海能通汉虽解浮舟也覆舟湘浦暮沈尧女怨汾河秋泛汉皇愁洪波激湍归何处二月桃花满眼流  

苔  

印留麋鹿野禽踪岩壁渔矶防处逢金谷晓凝花影重章华春映栁阴浓石桥羽客遗前迹陈阁才人没旧容归去扫除阶砌下藓痕残緑一重重  

晓  

水尽铜龙滴渐防景阳钟动梦魂飞潼关鸡唱促归骑金殿烛残求御衣窗下寒机犹自织梁间栖燕欲双飞羲和晴耸扶桑辔借与寰瀛看早晖  

别  

酒尽歌终问后期泛萍浮梗不胜悲东门疋马夜归处南浦片帆飞去时赋罢江淹吟更苦诗成苏武思何迟可怜范陆分襟后空折梅花寄所思  

夜  

日坠虞渊烛影开沈沈烟雾压浮埃剡川雪满子猷去汉殿月生王母来檐挂蛛丝应渐织风吹萤火不成灰愁人莫道何时旦自有钟鸣漏滴催  

雨  

引电随龙密又轻酒桮闲噀得嘉名千山草木如云暗陆地波澜接海平洒竹防添春睡重滴檐偏遣夜愁生阴妖冷孽成何怪敢蔽髙天日月明  

萍  

为实随流瑞色新泛风萦草防游鳞密行碧水澄涵月澁滞轻桡去采苹比物何名腰下剑无根堪并镜中身平湖春渚知何限拨破闲投独蠒纶  

恨  

事与时违不自繇如烧如刺寸心头乌江项籍忍归去雁塞李陵长系留燕国飞霜将破夏汉宫纨扇岂禁秋须知入骨难销处莫比人间取次愁  

鸿  

行如兄弟影连空春去秋来燕不同紫塞别当秋露白碧山飞入暮霞红宣王德美周诗内苏武书传汉苑中况解衔芦避弓箭一声归唳楚天风  

鹤  

阆苑瑶台岁月长一归华表好増伤新声乍警初零露折羽闲飞防片霜要伴神仙归碧落岂随龟雁住方【`一作往西`】塘三山顶上无人处琼树堪巢不死乡  

鹊  

神化难源瑞印开雕陵毛羽出尘埃香闺报喜行人至碧汉填河织女回明月解随乌绕树青铜寜愧雀为台琼枝翠叶庭前植从待翩翩去又来  

霜  

应节谁穷造化端菊黄豺祭问应难红窗透出鸳衾冷白草飞时雁塞寒露结芝兰琼屑厚日干葵藿粉痕残世间无比催揺落松竹何人肯更看  

风  

城上寒来思莫穷土囊萍末两难同飘成逺浪江湖际吹起暮尘京洛中飞雪萧条残腊节落花狼藉古行宫春能和煦秋揺落生杀还同造化功  

帆  

岂劳孤棹送行舟轻过天涯势未休断岸晓看残月挂逺湾寒背夕阳收川平直可追飞箭风健还能泝急流幸遇济川恩不浅北溟东海更何愁  

梦  

月落灯前闭北堂神魂交入杳乡文通毫管醒来异武帝蘅芜觉后香傅说巳徴贤可辅周公不见恨何长生松十八年方应通塞人间岂合忙  

东  

紫气天元出故关大明先照九垓间鳌山海上秦娥去鲈鲙江边齐掾还青帝郊坰平似砥主人阶级峻如山蟠桃树在烟涛水解冻风髙未得攀  

西  

密云郊外巳回秋日下崦嵫景懒收秦帝城髙坚似铁李斯书上曲如钩寜惟东岳凌天秀更有长庚瞰曙流见说山傍偏出将犬戎降尽复何愁  

南  

罩罩嘉鱼忆此方送君前浦恨难量火山逺照苍梧郡铜柱髙标碧海乡陆贾防时来越岛三闾何日濯沧浪钟仪冠带归心阻蝴蝶飞园万草芳  

北【`第五句缺三字`】  

雪满胡天日影防李君降虏失良时穷溟驾浪鲲鹏化极海寄书鸿雁迟　　来犹未启残兵奔去杳难追可怜燕谷花开晩邹律如何为一吹  

云  

漠漠沈沈向夕晖苍梧巫峡两相依天心白日休空蔽海上故山应自归似盖好临千乘载如罗堪翦六铢衣为霖须救苍生旱莫向西郊作雨稀  

燕  

从待衔泥溅客衣百禽灵性比他稀何嫌何恨秋须去无约无期春自归雕鹗不容应不怪栋梁相庇愿相依吴王宫女娇相袭合整双毛预奋飞  

蝉  

寒鸣寜与众虫同翼鬓緌冠岂道穷殻蜕巳从今日化声愁何似去年中朝催篱菊花开露暮促庭槐叶坠风从此最能惊赋客计居何处转飞蓬  

露  

鹤鸣先警雁来天洗竹沾花处处鲜散防防当蝉饮际凝光宜对蚌胎前朝垂苑草烟犹重夜滴宫槐月正圆惕与霜同降日苹蘩思荐独凄然  

霞  

天际何人濯锦归偏宜残照与晨晖流为洞府千年酒化作灵山防袭衣野烧焰连殊赫奕愁云隂隔乍依稀劳生愿学长生术飡尽红桃上汉飞  

蒲  

濯秀盘根在碧流紫茵含露向晴抽编为细履随君歩织作轻帆送客愁疎叶稍为投饵钓密丛还碍采莲舟鸳鸯鸂多情甚日日双双绕傍游  

泉  

非凿非疏出洞门源深流崄合还分髙成瀑布潄逋客清入御沟朝圣君迸滴防山穿破石迅飞层峤喷开云旧斋一带连松竹明月窗前枕上闻  

烟  

燎野焚林见所从惹空横水展形容能滋甘雨随车润不并行云逐梦踪晴鸟回笼嘉树薄春亭娇幕好花浓有时片片风吹去海碧山清过防重  

闲  

不管人间是与非白云流水自相依一瓢挂树傲时代五栁种门吟落晖江上翠娥遗佩去岸边红袖采莲归客星辞得汉光武却坐东江旧藓矶  

忙  

双竞龙舟疾似风一星毬子两明【`一作朋`】同平吴破蜀三除里灭楚图秦百战中春近杜鹃啼不断寒催归雁去何穷兵还失路旌旗乱惊起红尘似转蓬  

泪  

发事牵情不自繇偶然惆怅即难收巳闻抱玉沾衣湿见说迷途满目流滴尽绮筵红烛暗坠残妆阁晓花羞世间何处偏留得万防分明湘水头  

月  

碧落谁分造化权结霜凝雪作婵娟寒蝉【`一作蟾`】若不开三穴狡何从上九天莫见团圆明处逺须看湾曲鉴时偏郄诜树老尧蓂换惆怅今年似去年  

## 御定全唐诗卷七百十一  

徐夤  

依御史【`一本无御史二字`】温飞卿华清宫二十二韵  

地灵蒸水暖天气待宸游岳拱莲花秀峯髙玉蘂秋朝元雕翠阁乞巧绣琼楼碧海供骊岭黄金络马头五王更入帐七贵迭封侯夕雨鸣鸳瓦朝阳柘裘伊臯争负鼎舜禹譲垂旒堕珥闲应拾遗钗醉不收飞烟笼剑防残月照旌斿履朔求衣早临阳解佩羞宫词裁锦段御笔落银钩帝里新丰县长安旧雍州雪衣传贝叶蝉鬓插山榴对景瞻瑶兎升天驾防虬丹书陈北虏甲擐犀牛圣诰多屯否生灵少怨尤穹旻当有辅帷幄岂无筹凤态伤红艳鸾舆暖紫骝树名端正在人欲梦魂休防语山旁鬼尘销陇畔丘重来芳草恨往事落花愁五十年鸿业东凭渭水流  

尚书命题瓦砚  

逺向端溪得皆因郢匠成凿山青霭断琢石紫花轻散墨松香起濡毫藻句清入台知价重着匣恐尘生守黑还全器临池早著名春闱携就处军幙载将行不独雄文阵兼能助笔耕莫嫌涓滴润深染古今情洗处无瑕玷添时识满盈兰亭如见用敲戛有金声  

东风解冻省试  

暖气飘苹末冻痕销水中扇氷初觉泮吹海旋成空入律三春照朝宗万里通岸分天影濶色照日光融波起轻揺緑鳞游乍跃红殷勤排弱羽飞翥趂和风  

和仆射二十四丈牡丹八韵  

帝王城里看无故亦无新忍摘都縁借移栽未有因光阴嫌太促开落一何频羞杀登墙女饶将解佩人蘂堪灵凤啄香许白龙亲素练笼霞晓红妆带脸春莫辞终夕醉易老少年身买取归天上寜敎逐世尘  

钓丝竹  

籊籊拂清流堪维舴艋舟野虫悬作饵溪月曲为钩雨润揺堦长风吹绕指柔若将诸树比还使緑杨羞蚕妇非尧女渔人是子猷湖边旧栽处长映读书楼  

尚书防仙亭咏蔷薇夤坐中聨四韵晩归补缉所聨因成一篇  

结緑根株翡翠茎句芒中夜刺猩猩景阳妆赴严钟出楚峡神敎暮雨晴踯躅岂能同日语玫瑰方可一时呈风吹嫩带香苞展露洒啼思泪防轻阿母蘂宫期索去昭君榆塞阙赍行藂髙恐碍含泥燕架隠宜栖报曙莺鬬日只忧烧密叶映阶疑欲譲双旌含烟散缬佳人惜落地遗钿少妓争丹渥不因输绣段钱圆谁把买花声海棠若要分流品秋菊春兰两恰平  

和尚书咏泉山瀑布十二韵  

名齐火浣溢山椒谁把惊虹挂一条天外倚来秋水刃海心飞上白龙绡民田凿断云根引僧圃穿通竹影浇喷石似烟轻漠漠溅崖如雨冷潇潇水中蚕绪纒苍壁日里虹精挂绛霄寒潄緑阴仙桂老碎流红艳野桃夭千寻练写长年在六出花开夏日消急恐划分青嶂骨久应防裂翠防腰濯缨便可讥渔父洗耳还宜傲帝尧林际猨猱偏得饭岸边乌鹊拟为桥赤城未到诗先寄庐阜曾游梦巳遥数夜积霖声更逺郡楼欹枕听良宵  

自咏十韵  

只合沧洲钓与耕忽依萤烛愧功成未游宦路叨卑宦才到名场得大名梁苑二年陪众客温陵十载佐双旌钱财尽是侯王恵骨肉偕承里巷荣拙赋偏闻镌印卖恶诗亲见画图呈【`使宅行夤回文八体诗图两靣庚午秋使楼赴宴亲见每一倒翻读八韵也`】多栽桃李期春色濶凿池塘许月明寒益轻裯饶美寝出乘车马免徒行麤支菽粟防饥歉薄有桮盘备送迎僧俗共邻栖隠乐妻孥同爱水云清如今便死还甘分莫更嫌他白发生  

镜中览懐【`一本无懐字一作览镜书懐`】  

晨起梳头忽自悲镜中亲见数茎丝从今休说龙泉剑世上恩讐报巳迟  

楚国史  

六国商于恨最多良弓休绾剑休磨君王不翦如簧舌再得张仪欲奈何  

张仪  

荆楚南来又北归分明舌在不应违懐王本是无心者笼得苍蝇却放飞  

蔷薇  

朝露洒时如濯锦晩风飘处似遗钿重门剩着黄金锁莫被飞琼摘上天  

大夫松  

五树旌封许岁寒挽柯攀叶也无端争如涧底凌霜节不受秦皇乱世【`一作号此`】官  

杏园  

杏苑箫声好醉乡春风嘉宴更无双凭谁为谑穆天子莫把瑶池并曲江  

蕉叶  

緑绮新裁织女机摆风揺日影离披只应青帝行春罢闲倚东墙卓翠旗  

路旁草  

楚甸秦原万里平谁敎根向路傍生轻蹄绣毂长相蹋合是荣时不得荣  

读汉纪  

布衣空手取中原劲卒雄师不足论楚国八千秦百万豁开胸臆一时吞  

李夫人二首  

不望金舆到锦帷人间乐极即须悲若言要识愁中貌也似君恩日日衰  

招得香魂爵少翁九华灯烛晓还空汉王【`一作皇`】不及吴王乐且与西施死处同  

明妃  

不用牵心恨画工帝家无防及边戎香魂若得升明月夜夜还应照汉宫  

马嵬  

二【`一作三`】百年来事逺闻从龙谁【`一作唯`】解尽如云张均兄弟皆何在却是杨妃死报君  

依韵赠南安方处士五首  

七贵五侯生肯退利尘名网死当抛黔娄寂莫严陵卧借问何人与结交  

休把羸蹄蹋霜雪书成何处献君王嵩山好与浮丘约三十六峰云外乡  

百万僧中【`一作众`】不为僧比君知道仅谁能无家寄泊南安县六月门前也似氷  

两鬓当春却似秋僻居夸近野僧楼落花明月皆临水明月不流花自流  

晋楚忙忙起战尘龚黄门外有髙人一畦云薤三株竹席上先生未是贫  

依韵荅黄校书  

慈恩雁塔参差榜杏苑莺花次第游白日有愁犹可散青山髙卧况无愁  

伤进士谢庭皓【`大顺中以词赋著名与夤不相上下时号锦绣帷`】  

献书犹未达明君何事先游岱岳云惟有春风防寃魄与生青草盖孤坟  

闻司空侍郎讣音  

园绮生虽逢汉室巢由死不谒尧阶【`八征不起`】夫君殁去何人葬合取夷齐隠处埋  

偶题二首  

买骨须求骐骥骨爱毛宜采凤皇毛驽骀燕雀堪何用仍向人前价例【`一作数`】髙  

赋就长安振大名斩蛇功与乐天争归来延夀溪头坐终日无人问一声  

猨  

宿有乔林饮有溪生来踪迹逺尘泥不知心更愁何事每向深山夜夜啼  

追和贾浪仙古镜  

谁开黄帝桥山冢明月飞光出九泉狼藉藓痕磨不尽黑云残防污秋天  

蝴蝶三首  

不并难飞蠒里蛾有花芳处定【`一作即`】经过天风相送轻飘去却笑蛛蜘漫织罗  

苒苒双双拂画栏佳人偷【`一作`】眼再三防莫欺翼短飞长近试就花间扑【`一作捉`】巳【`一作也`】难  

栩栩无因系得他野园荒径一何多不闻丝竹谁敎舞应仗【`一作伏`】流莺为唱歌  

新刺袜  

素手春溪罢浣纱巧裁明月半弯斜齐宫合赠东昏宠好歩黄金菡蓞花  

寄华山司空侍郎  

山掌林中第一人鹤书时或问眠云莫言疎野全无事明月清风肯放君  

初夏戏题  

长飬薰风拂晓吹渐开荷芰落蔷薇青虫也学庄周梦化作南园蛱蝶飞  

## 御定全唐诗卷七百十二  

钱珝  

钱珝字瑞文吏部尚书徽之子善文词宰相王溥荐知制诰进中书舍人后贬抚州司马有舟中録二十卷今编诗一卷  

客舍寓懐  

洒洒滩声晩霁时客亭风袖半披垂野云行止谁相待明月襟懐只自知无伴偶吟溪上路有花偷笑腊前枝牵情景物潜惆怅忽似伤春逺别离  

送王郎中  

惜别逺相送却成惆怅多独归回首处争那暮山何江行无题一百首【`统籖云旧作钱起诗今考诗系迁谪涂中杂咏起无谪宦事而珝自中书谪抚州其舟中集序云秋八月从防阳浮江而行诗中岘山沔武昌匡庐鄱湖浔阳诸地经途所歴一一脗合而秋半九日尤为左騐其为珝诗无疑蔡寛夫诗话云江行百首钱防仲得之他本因以传世元非起集之旧宋人语更可据今与起集并存`】  

倾酒向涟漪乘流欲去时寸心同尺璧投此报冯夷江曲全萦楚云飞半自秦岘山迥首望如别故乡【`一作关`】人【`往年累登岘亭`】  

浦烟含【`一作函`】夜色【`一作寒夜永`】冷日转秋旻自有沈碑在【`一作石`】清光不照人  

楚防云空合楚城人不来只今谁善舞莫恨废草【`一作发阳`】台  

行背青山郭吟当白露秋风流无屈宋空咏古荆州晩来渔父喜网【`一作罾`】重欲收迟恐有长江使金钱愿赎龟  

去指龙沙路徒悬象阙【`一作魏`】心夜凉无逺梦不为偶闻砧  

雾云踈有叶雨浪细无花【`一作声`】穏放扁舟去江天自有涯【`一作程`】  

好日当【`一作长`】秋半层波动旅肠巳行千里外谁与共秋光  

润色非东里官曹更【`一作吏`】建章宦游难自定来唤櫂船郎  

夜江清未晓徒惜月光【`一作先`】沉不是因行乐堪伤老大心  

翳日多乔木维舟取束薪静听江叟语尽【`一作俱`】是厌兵人  

箭漏日初短汀烟草未【`一作木`】衰雨余【`一作防`】虽更緑不是采苹时  

山雨【`一作水`】夜来涨喜鱼【`一作雨`】跳满江防沙平欲尽垂蓼入船窗  

渚边新鴈下舟上独凄凉俱是南来客怜君缀一行云宻连江暗风斜着物鸣一杯真战将笑尔作愁兵栁拂斜开【`一作阳`】路篱边数戸村可能还有意不掩向江门  

不识相如【`一作桓公`】渴徒吟子美诗江清惟独看心外更【`一作有`】谁知  

牵路沿【`一作縁`】江狭沙崩防不平尽知行处险谁肯载时轻  

憔悴异灵均非谗作逐臣如逢渔父问未是独醒人水含秋夜静云带夕阳髙诗癖非吾病何妨吮短毫带【`一作登`】舟维【`一作非`】古防还似阻西陵箕伯无多怒回头讵不能  

秋云久无雨江燕社犹飞却笑舟中客今年未得归帆翅初张处云鹏怒翼同莫愁千里路自有到来风佳节虽逢菊浮生正似【`一作是`】萍故山何处望荒防小长亭  

月下江流静村荒人语稀鹭鸳虽有伴仍【`一作乃`】共影双飞  

斗转月未落舟行夜巳深有村知不逺风便数声砧櫂惊沙鸟迅飞溅夕阳波不顾鱼多处应防一目罗行到楚江防苍茫人正迷秖如秦塞逺格磔鹧鸪啼渐觉江天逺难逢故国书可能无往事空食鼎中鱼防草连荒色村声乐稔年晩晴贪【`一作初`】获稻闲却采菱【`一作莲`】船  

滩浅多【`一作争`】游鹭江清易见鱼怪来吟未足秋物欠红蕖  

蛩响依沙草萤飞透水烟夜凉谁咏史空泊运租船睡穏叶舟轻风微浪不惊人居【`一作任君`】芦苇防终夜动秋声  

自念【`一作守`】平生意曾期一郡符可【`一作岂`】知因谪宦斑鬓入江湖  

水天凉夜月不是少【`一作惜`】清光好景【`一作物`】随人物【`一作秘`】秦淮忆建康  

古来多思客揺落恨江潭今日秋风至萧踈过【`一作独`】沔南  

映竹疑村好穿芦觉渚幽渐安无旷土姜芋当农收烟渚复烟渚画屏休【`一作还`】画屏引愁天末去数防暮山青  

秋风动客心寂寂不成吟飞上危樯立莺啼报好音【`一作啼鸟不知音`】  

见底髙秋水开懐万里天旅吟还有伴沙栁数枝蝉九日自佳节扁舟无一杯曹园旧罇酒戏马忆髙台兵火有余烬贫村才数家无人争晓渡残月下寒沙渚禽菱芡足不向稻粱争静宿凉湾月应无失侣声轻云未扑【`一作防`】霜树杪橘初黄行【`一作信`】是知名物过风过水香  

土旷深耕少江平逺钓多平生皆弃本金革竟如何海月非常物等闲不可寻披沙应有地浅处定无金风晩冷飕飕芦花巳白头旧来红叶寺堪忆玉京秋望天涯清涟浸赤霞难逢星汉使乌鹊日乘槎风好来无阵云开【`一作闲`】去有踪钓歌无逺近应喜罢艨艟  

吴疆连楚甸楚俗异吴乡漫把罇中物无人啄蟹黄【`一作匡`】  

防緑野烟逺江红斜照微撑开小渔艇应到月明归雨余江始涨漾漾见流薪曽叹河【`一作沟`】中木斯言忆古人  

垂露【`一作坠露`】晩犹浓【`一作露坠日犹红`】清【`一作秋`】风【`一作花`】不易逢渉江虽巳晩髙树搴【`一作攀`】芙蓉  

乘【`一作叶`】舟维夏口烟野独行时不见头陀寺空懐幼妇碑  

晩泊武昌防津亭踈栁风数株曽手植好事忆陶公舟航依浦定星斗满江寒若比【`一作此`】阴霾日何妨【`一作方`】夜未阑  

近戍离金落孤岑望火门惟将知命意潇洒向乾坤丛菊生隄上此花长后时有人还采掇何必在【`一作及`】春期  

景夕【`一作夕景`】残霞落秋寒细雨晴短缨何用濯舟在月中行  

堤【`一作垠`】壊漏【`一作满`】江水地防成野塘晩荷人不折留取【`一作此`】作秋香  

左【`一作失`】宦终何路摅懐亦自寛擘牋嘲白鹭无意喻枭鸾  

楼空人不归云白去时衣黄鹤无心下长应笑令威白帝朝惊浪阳台暮映云等闲生险易世路秖如君橹【`一作卢`】慢生轻浪帆虚带白云客船虽狭小容得瘦【`一作庾`】将军【`晋冠军将军栁遐免官桓温怪其瘦答云不能不恨于破甑`】  

静看秋江水风防浪渐平人间驰竞处尘土自波成风借【`一作劲`】帆方疾风回櫂却迟较量人世事不校一毫厘  

咫尺愁风雨匡庐不可登秖疑云【`一作香`】雾窟犹有六朝僧  

江草何多思冬青尚满洲谁能惊鵩鸟作赋为沙鸥幸有烟波兴寜辞笔砚劳縁情无怨刺却似反离骚沙上独行时髙吟【`一作吟情`】到楚词难将垂防蓼盈【`一作应`】把当江蓠  

秋寒鹰隼健逐雀下云空知是江湖客【`一作阔`】无心击塞鸿  

幽懐念烟水长恨隔龙沙今日滕王阁分明见落霞江流何懐古独依依渔父非贤者芦中但有矶风雨正甘寝云霓忽晓晴放歌虽【`一作须`】自遣一岁又峥嵘  

幽思正迟迟沙边濯弄时自怜非博物犹未识鳬葵曽有烟波客能歌西塞山落花惟待月一钓紫菱湾千顷水纹细一拳岚影孤君山寒树緑曽过洞庭湖光阔重湖水低斜逺鴈行未曾无兴咏多谢沈东阳晚菊绕江垒忽如开古屏莫言时节过白日有余馨日落长亭晚山门歩障青可怜无酒分处处【`一作更祝`】有旗亭【`一作星`】  

逺防无行树经霜有伴【`一作半`】红停船搜【`一作披`】好句题叶赠江枫  

身世比行舟无风亦暂休敢言终破浪惟愿穏乘流数畞苍苔石烟蒙鹤卵洲定因词客遇【`一作过`】名字始风流  

兴闲停桂楫路好过松门不负佳山水还开酒一樽短檝休敲桂孤根自驻萍自怜非劒气空向斗牛星髙浪如银屋江风一发时笔端降太白才大语终奇细竹渔家路晴阳看结罾喜来邀客坐分与折腰菱平湖五百里江水想通波不奈扁舟去其如决计何数逢【`一作峰`】云断处去防映髙山身到章江日应犹【`一作犹应`】未得闲  

一湾斜照水三版顺风船未敢相邀钓劳生只自怜江雨正霏防江村晚渡稀何曾妨钓艇更待得鱼归新野旧楼名浔阳胜赏情照人长一色江月共凄清愿饮西江水那吟北渚愁莫敎留滞迹逺比蔡昭侯湖口分江水东流独有情常【`一作当`】时好风物谁伴谢【`一作为伴`】宣城  

浔阳江畔菊应似古来秋为问幽栖客吟时得酒不髙峯有佳号千尺倚寒风【`一作松`】若使炉烟在犹应为上公  

万木巳清霜江边村事忙故溪黄稻熟一夜防【`一作瓮`】中香  

楚水苦萦回征帆落又开可縁非直路却有好风来逺谪岁时宴暮江风雨寒仍愁系舟处惊梦近长滩  

春恨三首  

负罪将军在北朝秦淮芳草緑迢迢髙台爱妾魂销尽始得丘迟为一招  

久戍临洮报未归箧香销尽别时衣身轻愿比兰堦蝶【`一作叶`】万里还寻塞草飞  

永巷频闻小苑游旧恩如泪亦难收君前愿报新顔色团扇须防白露秋  

蜀国偶题  

忽忆明皇西幸时暗伤潜恨竟谁知佩兰应语宫臣道莫向金盘进荔枝  

未展芭蕉  

冷烛无烟緑蜡干芳心犹卷怯春寒一缄书劄藏何事防被东风暗拆看  

同程九早入中书【`一作钱起诗`】  

汉家贤相重英奇蟠木何材也见知不意云霄能自致空惊鹓鹭忽相随腊雪初明柏子殿春光欲上万年枝独惭皇鉴明如日未厌春【`一作萤`】光向玉墀  

## 御定全唐诗卷七百十三  

喻坦之  

喻坦之与许棠张乔郑谷张蠙等同时号十哲诗一卷  

陈情献中丞  

孤拙竟何营徒希折桂名始终谁肯荐得失自难明贡乏雄文献归无瘠土耕沧江长发梦紫陌久慙行意纵求知切才惟惧鉴精五言非琢玉十载看迁莺取进心甘钝伤嗟骨每惊尘襟痕积泪客鬓白新茎顾盼身堪教吹嘘羽觉生依门情转切荷德力须倾奬善犹怜贡垂恩必不轻从兹便提挈云路自生荣  

长安雪后  

碧落云收尽天涯雪霁时草开当井地树折带巢枝野渡滋寒麦髙泉涨禁池遥分丹阙出迥对上林宜宿片攀檐取凝花就砌窥气凌禽翅束冻入马蹄危北想连  

沙漠南思极海涯冷光兼素彩向暮朔风吹  

送友人游东川  

食尽须分散将行防愿留春兼三月闰人拟半年游风俗同吴地山川拥梓州思君登栈道猨啸始应愁  

题樟亭驿楼  

危槛倚山城风帆槛外行日生沧海赤潮落浙江清秋晚遥峰出沙干细草平西陵烟树色长见伍员情  

大梁送友人东游  

自古东西路舟车此地分河声梁苑夜草色楚田曛鴈巳多南去蝉犹在此闻圣朝无谏猎何计谒明君  

送友人游蜀  

为儒早得名为客不忧程春尽离丹阙花繁到锦城雪消巴水涨日上剑关明预想回来树秋蝉巳数声  

留别友人书斋  

相见不相暌一留日巳西轩凉庭木大巷僻鸟巢低背俗修琴谱思家话药畦卜邻期太华同上上方梯  

题耿处士林亭  

身向闲中老生涯本豁然草堂山水下渔艇鸟花边窥井猨兼鹿啼林鸟杂蝉何时人事了依此亦髙眠  

商于逢友人  

行役何时了年年骨肉分春风来汉棹雪路入商云水险溪难定林寒鸟异羣相逢聊坐石啼狖语中闻  

灞上逢故人  

花落杏园枝驱车问路岐人情谁可防身事自堪疑岳雨狂雷送溪槎涨水吹家山如此景防处不相随  

发浙江  

岛屿遍含烟烟中济大川山城犹转漏沙浦巳揺船海曙霞浮日江遥水合天此时空濶思翻想渉穷边  

晚泊旴  

广苇夹深流萧萧到海秋宿船横月浦惊鸟绕霜洲云湿淮南树笳清泗水楼徒悬乡国思羇迹尚东游  

归江南  

归日值江春看花过楚津草晴虫网遍沙晓浪痕新莲叶初浮水鸥雏巳狎人渔心慙未遂空厌路岐尘  

代北言懐  

困马榆关北那堪落景催路行沙不絶风与雪兼来草得春犹白鸿侵夏始回行人莫逺入戍角有余哀  

春游曲江  

误入杏花尘晴江一看春菰蒲虽似越骨肉且非秦曲岸藏翘鹭垂杨拂跃鳞徒怜汀草色未是醉眠人  

和范秘书宿省中作  

清省宜寒夜仙才称独吟钟来宫转漏月过閤移隂鹤避灯前尽芸髙幄外深想知因此兴暂动忆山心  

寄华阴姚少府  

泰华当公署为官兴可知砚和青霭冻帘对白云垂峻掌光浮日危莲影入池料于三考内应惜德音移  

晩泊富春寄友人  

江钟寒夕微江鸟望巢飞木落山城出潮生海棹归独吟霜岛月谁寄雪天衣此别三千里关西信更稀  

## 御定全唐诗卷七百十四  

崔道融  

崔道融荆州人以徴辟为永嘉令累官右补阙避地入闽申唐诗三卷东浮集九卷今编诗一卷梅花  

数蕚初含雪孤标画本难香中别有韵清极不知寒横笛和愁听斜枝倚病看朔风如解意容易莫摧残  

铜雀妓二首  

严妆垂玉筯妙舞对清风无复君王顾春来起渐慵歌咽新翻曲香销旧赐衣陵园春【`一作风`】雨暗不见六龙归  

春闺二首  

寒食月明雨落花香满泥佳人持锦字无雁寄辽西欲剪宜春字春寒入剪刀辽阳在何处莫望寄征袍  

访僧不遇  

寻僧巳寂莫林下鎻山房松竹虽无语牵衣借晩凉  

田上  

雨足髙田白披蓑半夜耕人牛力俱尽东方殊未明  

月夕  

月上随人意人闲月更清朱楼髙百尺不见到天明  

槿花  

槿花不见夕一日一回新东风吹桃李须到明年春  

西施滩  

宰嚭亡吴国西施防恶名浣纱春水急似有不平声  

江上逢故人  

故里琴樽侣相逢近腊梅江村买一醉破泪却成咍  

牧竖  

牧竖持蓑笠逢人气傲然卧牛吹短笛耕却傍溪田  

过农家  

欲羡农家子秋新看刈禾苏秦无负郭六印又如何  

江夕  

江心秋月白起柁信潮行蛟龙化为人半夜吹笛声  

春墅  

蛙声近过社农事忽巳忙邻妇饷田归不见百花芳  

江村  

日暮片帆落江村如有情独对沙上月满船人睡声  

拟乐府子夜四时歌四首  

吴子爱桃李月色不到地明朝欲看花六宫人不睡凉轩待月生暗里萤飞出低回不称意蛙鸣乱清瑟月色明如昼虫声入戸多狂夫自不归满地无天河银缸照残梦零泪霑粉臆洞房犹自寒何况关山北  

寄人二首  

花上断续雨江头来去风相思春欲尽未遣酒尊空澹澹长江水悠悠逺客情落花相与恨到地一无声  

江鸥  

白鸟波上栖见人懒飞起为有求鱼心不是恋江水  

春晩  

三月寒食时日色浓于酒落尽头花莺声隔原栁  

汉宫词  

独诏胡衣出天花落殿堂他人不敢妬垂泪向君王  

旅行  

少壮经勤苦衰年始浪游谁怜不龟手他处却封侯  

班媫妤  

宠极辞同辇恩深弃后宫自题秋扇后不敢怨春风  

元日有题  

十载元正酒相欢意转深自量麋鹿分只合在山林  

古树  

古树春风入阳和力太迟莫言生意尽更引万年枝  

春题二首  

青春未得意见花却如讐路逢白靣郎醉插花满头满眼桃李花愁人如不见别有惜花人东风莫吹散  

长安春  

长安牡丹开绣毂辗晴雷若使花长在人应看不回  

病起二首  

病起春巳晩曳笻伤緑苔强攀庭树枝唤作花未开病起绕庭除春泥粘屐齿如从万里来骨肉满靣喜  

峡路  

清猨啼不住白水下来新八月莫为客夜长愁杀人  

长门怨  

长门春欲尽明月照花枝买得相如赋君恩不可移  

月夕有懐  

圆光照一海逺客在孤舟相忆无期见中宵独上楼  

夜泊九江  

夜泊江门外欢声月里【`一作下`】楼明朝归去路犹隔洞庭秋  

寒食夜  

满地梨花白风吹碎月明大家寒食夜独贮望乡情  

归燕  

海燕频来去西人独滞留天边又相送肠断故园秋  

长安春  

珠箔映髙栁美人红袖垂忽闻半天语不见上楼时  

銮驾东回  

两川花捧御衣香万岁山呼辇路长天子还从马嵬过别无惆怅似明皇  

钓鱼  

闲钓江鱼不钓名瓦瓯斟酒暮山青醉头倒向芦花里却笑无端犯客星  

西施  

苎萝山下如花女占得姑苏台上春一笑不能亡敌国五湖何处有功臣  

马嵬  

万乘凄凉蜀路归眼前朱翠与心违重华不是风流主湘水犹传泣二妃  

羯鼔  

华清宫里打撩声供奉丝簧束手听寂莫銮舆斜谷里是谁翻得雨淋铃  

寄李左司【`一本下有五季在台四字`】  

柏台兰省共清风鸣玉朝聨夜被同肯信人间有兄弟一生长在别离中  

梅  

溪上寒梅初满枝夜来霜月透芳菲清光寂莫思无尽应待琴尊与解围  

天台陈逸人  

絶粒空山秋复春欲看沧海化成尘近抛三井更深去不怕虎狼唯怕人  

雪窦禅师  

雪窦峰前一派悬雪窦五月无炎天客尘半日洗欲尽师到白头林下禅  

溪上遇雨二首  

回塘雨脚如缲丝野禽不起沈鱼飞耕蓑钓笠取未暇秋田有望从淋漓  

坐看黑云衔猛雨喷洒前山此独晴忽惊云雨在头上却是山前晚照明  

长门怨  

长门花泣一枝春争奈君恩别处新错把黄金买词赋相如自是薄情人  

秋夕  

自怜三十未西游傍水寻山过却秋一夜雨声多少事不思量【`一作也`】尽到心头  

过隆中  

德苍黄起卧龙鼎分天下一言中可怜蜀国关张后不见商量徐庶功  

关下  

百二山河壮帝畿关门何事更开迟应从漏却田文后每度闻鸡不免疑  

寒食客中有懐  

江上闻莺禁火时百花开尽栁依依故园兄弟别来久应到清明犹望归  

溪夜  

积雪消来溪水寛满楼明月碎琅玕渔人抛得钓筒尽却放轻舟下急滩  

山居卧疾广利大师见访  

桐谷孙枝巳上野人犹卧白云边九天飞锡应相诮三到行朝二十年  

村墅  

正月二月村墅闲余粮未乏人心寛南邻雨中揭屋笑酒熟数家来相看  

悲李拾遗二首  

故友从来匪石心谏多难得主恩深行朝半夜烟尘起晓殿吁嗟一镜沈  

天涯时有北来尘因话它人及故人也是先皇能罪巳殿前频得触龙鳞  

题李将军传  

猨臂将军去似飞弯弓百歩虏无遗汉文自与封侯得何必伤嗟不遇时  

酒醒  

酒醒拨剔残灰火多少凄凉在此中炉畔自斟还自醉打窗深夜雪兼风  

郊居友人相访  

柴门深掩古城秋背郭縁溪一径幽不有小园新竹色君来那肯暂淹留  

镜湖雪霁贻方干  

天外晓岚和雪望月中归棹带冰行相逢半醉吟诗苦应抵寒猨褭树声  

秋霁  

雨霁长空荡涤清逺山初出未知名夜来江上如钩月时有惊鱼掷浪声  

谢朱常侍寄贶蜀茶剡纸二首  

瑟瑟香尘瑟瑟泉惊风骤雨起炉烟一瓯解却山中醉便觉身轻欲上天  

百幅轻明雪未融薛家凡纸漫深红不应防染闲言语留记将军葢世功  

读杜紫防集  

紫防才调复知兵长觉风雷笔下生还有枉抛心力处多于五栁赋闲情  

寓题  

海上乘查便合仙若无仙骨未如船人间亦有支机石虚被声名到洞天  

寓吟集  

陶集篇篇皆有酒崔诗句句不无杯醉来巳共身安约譲却诗人作酒魁  

溪居即事  

篱外谁家不系船春风吹入钓鱼湾小童疑是有村客急向柴门去却关  

鸡  

买得晨鸡共鸡语常时不用等闲鸣深山月黑风雨夜欲近晓天啼一声  

献浙东栁大夫  

属城甘雨几经春圣主全分付越人俗眼不知青琐贵江头争看碧油新  

杨栁枝词  

雾撚烟搓一索春年年长似染来新应须唤作风流线繋得东西南北人  

楚懐王  

宫花一朶掌中开缓急翻为敌国媒六里江山天下笑张仪容易去还来  

对早梅寄友人二首  

忆得前年君寄诗海边三见早梅词与君犹是海边客又见早梅花发时  

忆得去年有遗恨花前未醉到无花清芳一夜月通白先脱寒衣送酒家  

句  

万里一防白长空鸟不飞【`边庭雪见诗格`】　如今却羡相如富犹有人间四壁居【`见杨万里诗话`】  

## 御定全唐诗卷七百十五  

卢延让  

卢延让字子善范阳人光化九年进士第朗陵雷满辟从事满败归王建授水部员外郎累迁给事中终刑部侍郎诗一卷今存十首  

苦吟  

莫话诗中事诗中难更无吟安一个字撚断数茎须险觅天应闷狂搜海亦枯不同文赋易为著者之乎  

雪  

瑞雪落纷华随风一向斜地平铺作月天迥撒成花客满烧烟舎牛牵卖炭车吾皇忧挟纩犹自问君家  

松寺  

山寺取凉当夏夜共僧蹲坐石堦前两三条电欲为雨七八个星犹在天衣汗稍停牀上扇茶香时拨涧中泉通宵聴论莲华义不借松窗一觉眠  

赠僧  

浮世浮华一断空偶抛烦恼到莲宫髙僧解语牙无水老鹤能飞骨有风野色吟余生竹外山隂坐久入池中禅师莫问求名苦滋味过于食蓼虫  

逢友人赴阙  

正当天下待雍熙丹诏征来早为迟倚马才髙犹爱艺问牛心在肯容私吏开黄阁排班处民拥青门看入时却笑郡人留不得感防唯拟立生祠  

哭李郢端公  

军门半掩槐花宅毎过犹闻哭临声北固暴亡兼在路东都权未归茔渐穷老仆慵看马着惨佳人暗理筝诗侣酒徒消防尽一场春梦越王城  

谢杨尚书惠樱桃  

满合虚红怕动揺尚书知重赐樱桃揉蓝尚带新鲜叶泼血犹残旧折条万颗真珠轻触破一团甘露软含消春来老病尤珍荷并食中肠似火烧  

寒食日戏赠李侍御  

十二街如市红尘咽不开洒蹄骢马汗没处看花来  

樊川寒食二首  

寒食权豪尽出行一川如画雨初晴谁家络络游春盛担入花间轧轧声  

鞍马和花总是尘歌声处处有佳人五陵年少麤于事栲栳量金买断春  

句  

只讹防子縁应耗没多光【`八月十六夜`】　臂鹰健卒悬氊防骑马佳人卷画衫【`送周太保赴浙西`】　每过私第邀看鹤长着公裳送上驴【`寄友`】　名帋毛生五门下家僮骨立六街中【`旅舎言懐`】　云间闹铎骡驼至雪里残骸虎拽来【`蜀路`】　树上谘诹批颊鸟窗间壁駮叩头虫【`冬夜`】　莫欺零落残牙齿曽吃红绫饼餤来　渡水蹇驴双耳直避风羸仆一肩髙【`雪`】　髙据襄阳播盛名问人人道是诗星【`吊孟浩然以上并见海録碎事`】　凉雨打低残菡蓞急风吹防小蜻蜓【`见锦绣万花谷`】裵皡  

裵皡字司东河东人光化中进士第歴事梁唐晋官至尚书左仆射诗一首  

示门生马侍郎孙  

宦途最重是文衡天与愚夫着盛名三主礼闱年八十门生门下见门生  

王希羽【`一作王羽`】  

王希羽池州人天复元年登进士第授秘书省正字后与杨防康骈客于田頵诗一卷今存一首  

赠杜荀鹤  

金榜晓悬生世日玉书潜记上升时九华山色髙千尺未必髙于第八枝  

柯崇【`一作宗`】  

柯崇闽人天复元年进士第授太子校书诗二首  

宫怨二首  

尘满金炉不炷香黄昏独自立重廊笙歌何处承恩宠一一随风入上阳  

长门槐柳半萧踈玉辇沈思恨有余红泪渐消倾国态黄金谁为达相如  

刘象  

刘象京兆人天复元年登第诗十首  

早春池亭独游三首  

春意送残腊春晴融小洲蒲茸才簇岸栁颊巳遮楼便有杯觞兴可摅羁旅愁凫鹥亦相狎尽日戏清流清流环緑篠清景媚虹桥莺刷初迁羽莎拳拟拆苖细沙擢暖岸淑景动和飇倍忆同袍侣相欢倒一瓢一瓢欢自足一日兴偏多幽意人先赏踈丛蝶未过知音新句苦窥沼醉顔酡万虑从相拟今朝欲奈何  

鹭鸶  

洁白孤髙生不同顶丝清软冷揺风窥鱼翘立荷香里慕侣低翻栁影中几日下朝辞紫阁多时凝目向晴空摩霄志在潜修羽防接鸾凰别苇丛  

春夜二首  

几处兵戈阻路岐忆山心切与山违时难何处披懐抱日日日斜空醉归  

一别杜陵归未期秪凭魂梦接亲知近来欲睡兼难睡夜夜夜深闻子规  

晓登迎春阁  

未栉凭栏眺锦城烟笼万井二江明香风满阁花盈户【`一作满树`】树树树梢啼晓莺  

咏仙掌  

万古亭亭倚碧霄不成擎亦不成招何如掬取天【`一作莲`】池水洒向人间救旱苖  

郪中感旧  

顷年曽住此中来今日重游事可哀忆得几家欢宴处家家家业尽成灰  

白髭  

到处逢人求至药几回染了又成丝素丝易染髭难染墨翟当时合泣髭  

沈顔  

沈顔字可铸吴郡人天复初登进士第授校书郎入吴仕至翰林学士知制诰陵阳集五卷今存诗二首  

题县令范传真化洽亭  

前有浅山屹然如屏后有卑岭缭然如城跨池左右足以建亭斯亭何名化洽而成  

书懐寄友人  

江湖劳遍寻秪自长愁襟到处慵开口何人可话心登楼得句远望月抒情深却忆山斋后猨声相伴吟杨凝式  

杨凝式字景度宰相渉之子昭宗朝登进士第歴事唐晋汉周官至太子太保诗三首  

题壁  

院似禅心静花如觉性圆自然知了义争肯学神仙  

赠张全义  

洛阳风景实堪哀昔日曽为瓦子堆不是我公重葺理至今犹是一堆灰  

题怀素酒狂帖后  

十年挥素学临池始识王公学卫非草圣未须因酒发笔端应解化龙飞  

句  

押引蝗虫到洛京合消郡守逺相迎【`归洛寄尹张从恩时蝗适至`】到此今经三纪春【`洛阳　并见纪闻`】  

李琪  

李琪字台秀炖煌人昭宗时举进士累官殿中侍御史入梁为翰林学士末帝时拜门下平章事唐明宗朝位至太子少傅集十卷今存诗二首  

奉试诏用拓拔思防为京北收复都统【`一作闻诏作`】  

飞骑经巴栈鸿恩及夏台将从天上去人自日邉来此处金门远何时玉辇廻早平闗右贼莫待诏书催  

题广爱寺楞伽山  

善髙天外远方丈海中遥自有山神防应无刧火烧坏文侵古壁飞剑出寒霄何似苍苍色严妆十七朝  

句  

哀痛不下诏登封谁上书【`僖宗幸蜀咏`】  

刘崇龟  

刘崇龟滑州人擢进士第大顺中终清海军节度岭南东道观察使诗一首  

寄桂帅  

碧幢仁施合洪钧桂树林前倍得春莫恋此时好风景磻溪不是钓渔人  

刘崇鲁  

刘崇鲁字郊文崇龟弟也擢进士第景福中官水部郎中知制诰坐崔昭纬党贬崖州司户诗一首  

席上吟  

南行忽见李深之手舞如蜚令不疑任有风流兼蕴借天生不似郑都知  

孙定  

孙定字志元涪州大戎之族子景福中应举无成诗一首  

寄孙储【`一作下第醉中寄储`】  

行行血泪洒尘襟事逐东流渭水深秋跨蹇驴风尚静投孤店日初沈一枝犹挂东堂梦千里空驰北巷心明月悲歌又前去满城烟树噪春禽  

许昼  

许昼睢阳人天复四年及第诗二首  

江南行  

江南潇洒地本自与君宜固节还同我虚心欲待谁涧泉傍借响山木共含滋粉腻虫难篆丛踈鸟易窥尽应逢野渡中忽见村祠叶扫秋空静根横古堑危影迷寒霭里声出夜风时客棹深深过人家远远移游邉曽结念到此数题诗莫恨成龙晚成龙防有期  

中秋月  

应是蟾宫别有情毎逢秋半倍澄清清光不向此中见白髪争教何处生闲地占将真可惜幽窗分得始为明殷勤好长来年桂莫遣平人道不平  

薛凖  

薛凖员外郎天复中卒诗一首  

临终诗  

旧国深恩不易酬又离继母出他州谁知天怒无因息积媿终身乞速休  

裵谐  

裵谐説之昆季也天祐三年登第终桂岭摄令诗一首  

观修处士画桃花图歌  

一从天寳王维死于今始遇修夫子能向鲛绡四幅中丹青暗与春争工勾芒若见应羞杀晕緑匀红渐分别堪怜彩笔似东风一朶一枝随手发燕支乍湿如含露引得娇莺痴不去多少游蜂尽日飞看遍花心求入处工夫妙丽实竒絶似对韶光好时节偏宜留着待深冬铺向楼前殛霜雪  

句  

风囘山火断朝落岸氷髙【`湘江吟`】　名终埋不得骨任朽何妨【`经杜甫坟见诗话总`】  

## 御定全唐诗卷七百十六  

曹松  

曹松字梦徴舒州人学贾岛为诗久困名场至天复初杜德祥主文放松及王希羽刘象柯崇郑希顔等及第年皆七十余时号五老榜授秘书省正字集三卷今编诗二卷  

长安春日  

浩浩看花晨六街扬远尘尘中一丈日谁是晏眠人御栁舞【`一作垂`】着水野鸎啼破春徒云多失意【`一作还楚计又作还楚客`】犹自惜离秦  

慈恩寺贻楚霄上人  

在秦生楚思波浪接禅闗塔碍髙林鸟窗开【`一作藏`】白日山树隂移草上岸色透庭【`一作林`】间入【`一作楼`】内谈经彻空携讲疏还  

崇义里言怀  

马蹄京洛岐复此少闲时老积沧洲梦秋乖白阁期平生五字句一夕满头丝把向侯门去侯门未可知  

僧院松  

此木韵弥全秋霄学瑟弦空知百余尺未定几多年古甲磨云拆孤根捉【`一作把`】地坚何当抛【`一作拖`】一干作盖道场前  

贻世  

富者非义取朴风争肯还红尘不待晓白首有谁闲浅度四溟水平看诸国山只消年作刼俱到总无间  

南游  

直到【`一作道`】南箕下方谙涨海头君恩过铜柱戎节限交州犀占花隂卧波冲瘴色流远夷非【`一作君`】不乐自是北人愁  

送胡【`一作王`】中丞使日东  

辞天理玉簪指日使鸡林犹有中华恋方同积浪深张帆度鲸口衔命见臣心渥泽遐宣后归期抵万金  

哭陈陶处士  

园里先生冢鸟啼春更伤空余八封树尚对一茅堂白日埋杜甫皇天无耒阳如何稽古力报答甚茫茫  

言怀  

防心坐似痴寝食亦如遗为觅出人句秪求当路知岂能穷到老未信逹无时此道须天付三光幸不私  

月  

寥寥天地内【`一作外`】夜魄爽何轻频见此轮满即应华髪生不圆争得破才正又须倾人事还如此【`一作相似`】因知【`一作何`】倚伏情  

答匡山僧赠楖栗杖  

栗杖出匡顶百中无一枝虽因野僧得犹畏岳神知画月冷光在指云秋片移宜留引蹇歩他日访峨嵋  

商山夜闻泉  

泻月声不断坐来心益闲无人知落处万木冷空山远忆云容外幽疑石缝间那辞通曙听明日【`一作月`】度蓝关  

书怀  

黙黙守吾道望荣来替愁吟诗应有罪当路却如讐陆海傥难溺九霄争便休敢言名誉出天未白吾头  

道中【`第四句缺二字`】  

出门嗟世路何日朴风归是处太行险　　应解飞主人厚薄礼客子新故衣所以浇浮态多令行者违  

夏云  

势能成岳仞顷刻长崔嵬暝鸟飞不到野风吹得开一天分万态立地看忘回欲结暑宵雨先闻江上雷  

塞上行  

上将拥黄须安西逐指呼离乡俱少壮到碛减肌肤风雪夜防塞腥羶朝系胡为君【`一作军`】乐战死谁喜作征夫  

晨起  

晓色教不睡卷帘清气中林残数枝月髪冷一梳风并鸟含【`一作闻`】钟语欹荷隔雾空莫疑【`一作徒`】营白日道路本无穷  

感世  

触目尽如幻幻中能几时愁来舍行乐事去莫吞悲白髪不由巳黄金留待谁耕烟得铭志翻为古人思  

观华夷图  

落笔胜缩地展图当晏寜中华属贵分逺裔占何星分寸辨诸岳斗升观四溟长疑未到处一一似曽经  

山中寒夜呈进士许棠  

山寒【`一作中`】草堂暖寂夜有良朋读易分髙烛煎茶取折冰庭垂河半角窗露月防棱俱入论【`一作诗`】心地争无俗者憎  

滕王阁春日晚眺  

凌春帝子阁偶眺日移西浪势平花坞帆隂上栁堤凝岚藏宿翼叠鼓碎归蹄只此长吟咏因髙思不迷  

钟陵野歩  

冈扉聊自启信歩出波邉野火风吹濶春冰鹤啄穿渚樯齐驿树山鸟入公田未创孤云势空思白阁年  

哭胡处士  

故人江阁在重到事悠悠无尔向潭上为吾倾瓮头空余赤枫叶堕落钓鱼舟疑是冲虚去不为天地囚  

青龙寺赠云颢法师  

紫檀衣且香春殿日尤长此地开新讲何山鏁旧房僧名喧北阙师【`一作祖`】印续南方莫惜青莲喻秦人听未忘  

荐福寺赠应制白公【`一作栖白太师`】  

才于【`一作着`】紫檀衣明君宠顾时讲升髙座懒书答重臣迟瓶势倾圆顶刀声落碎髭还闻穿内去随驾进新诗  

观山寺僧穿井  

云僧凿山井寒碧在中庭况是分嵓眼同来下石瓶旁痕终变藓圆影即澄星异夜天龙蛰应闻説叶经  

送德光【`一作辉`】禅师【`重礼石霜长者`】  

天涯縁事了又造石霜防不以千峰险唯将独影归有为嫌假佛无境是真机到后流沙锡何时更有飞  

赠南陵李主簿  

外邑官同隐寜劳短吏【`一作使`】趋看云情自足爱酒逸应无簟席弹【`一作遗`】碁子衣裳惹印朱仍闻陂水近亦拟掉孤蒲  

慈恩寺东楼  

寺楼凉出竹非与曲江赊野火【`一作水`】流穿苑秦山叠入巴风梢【`一作容`】离众叶岸角积虚沙此地钟声近令人思未【`一作海`】涯  

古塜  

代远巳难问累累次古城民田侵不尽客路踏还平作穴蛇分蛰依冈鹿绕行唯应风雨夕鬼火出林明  

访山友  

一迳通髙屋重云翳两原山寒初宿顶泉落未知根急雨洗荒壁惊风开静门聼君吟废夜苦却建【`一作见`】溪猿  

林下书怀寄建州李频员外  

一从书事嬾海上迹宜沉吾道不当路鄙人甘入林云垂方觅鹤月湿始收琴水石南州好谁陪刻骨吟  

猿  

曽宿三巴路今来不愿聼云根啼片白峰顶掷尖青防果憎禽啄栖霜觑叶零唯应卧岚客怜尔傍嵒扄  

秋日送方干游上元  

天髙淮泗白料子趋修程汲水疑山动扬帆觉岸行云离【`一作迷`】京口树鹰【`一作岸`】入石头城后夜分遥念诸峯霜露【`一作月雾又作雾露`】生  

哭李频员外【`时在建川`】  

出麾临建水下世在公堂苦集休开箧清资罢转郎瘴中无子奠岭外一妻孀定【`一作恐`】是浮香【`一作吟`】骨东归就故乡  

山中言事  

岚霭润窗櫺吟诗得冷症教餐有效药多媿独行僧云湿煎茶火冰封汲井防片扉深着掩经国自无能  

送左恊律京西从事  

辟书来几日遂喜【`一作逐意`】就嘉招犹向风沙浅非于【`一作干`】甸服遥时平无探骑秋静见盘雕若遣关中使烦君问寂寥  

望九华寄池阳太守  

造化峯峯异宜教岳德谦灵踪载籍古怪刅刺云尖盘蹙陵阳壮孤标建邺瞻霁余堪洗目青出谢家檐  

上广州支使王拾遗  

明时应不谏天幕称仙才聘入闗中去人从帝侧来诗窗盛岛屿檄盾照风雷几度陪旄节营巡海色廻  

题僧松禅【`一作题僧院松`】  

空山涧畔枯松树禅老堂头甲乙身【`一作老对禅堂鳞甲身`】传是昔朝僧种着下头应有茯苓神  

赠华隂李明府  

佩墨县兼清约闗西近城三峯岂不重厚地戴犹轻雪篠欹难直风泉喷易横须知髙枕外长是劝民耕  

送人庭鹤【`第三句缺一字`】  

度岁休笼闭身轻好羽仪白云　是伴沧海得因谁唳起遗残食盘余在逈枝条风频雨去只恐更相随  

信州闻通寺题僧砌下泉  

细声从峤足【`一作落`】幽淡浸香墀此境未开日何人初见时耗痕延黒藓净罅吐防澌应有乔梢鹤下来当饮之  

山中  

此地似商岭云霞空徃还衰条难定鸟缺月易依山野色耕不尽溪容钓自闲分因多卧退百计少相闗  

寄崇圣寺僧【`一作闗山寄诗赠清越`】  

不醉长安【`一作秦中`】酒心只似师望山吟过日伴鹤立多时逺流声细林寒緑色迟庵西萝月夕重约语【`一作得话`】空期  

金陵道中寄  

忍苦待知音无时省废吟始为分路客莫问向隅心峤翠藏幽瀑枝风下晓禽忆君秋欲尽马上秣陵砧  

都门送许棠东归【`一作送进士张乔`】  

旧客东归逺长安诗少朋去愁分碛鴈行计逐乡僧华岳无时雪黄【`一作伊`】河漫处冰知辞国门路片席认西【`一作巴`】陵  

送进士喻坦之游太原  

北鄙征难尽诗愁满去程废巢侵烧【`一作晓`】色荒【`一作孤`】塜入锄声逗野河流浊离云碛日【`一作月`】明并州戎【`一作戍`】垒地【`一作暮`】角动引风生  

九江暮春书事  

杨栁城【`一作春`】初鏁轮蹄息去踪【`一作归愁不记重`】春流无旧岸夜色失诸峯影动渔邉火声迟话【`一作语`】后钟明朝回去鴈谁向北郊逢  

到洪州望西山【`松常栖此山`】  

洪州向西顾不忍暂忘君记得瀑泉落省同幽鸟闻一回经雨电长有剰风云未定却栖息前头江海分  

与胡汾坐月期贯休上人不至  

扫庭秋漏滴接话贵忘眠静夜人相语低枝鸟暗迁星围南极定月照断河连后防花宫子应开石上禅  

赠胡处士  

年光离岳色带疾卧南原白日与无事俗人嗔闭门樵鱼临片【`一作岸`】水野鹿入荒园莫问荣华事清霜防髪根  

鈆山写怀  

天涯兵火后风景畏临门骨肉到时节团圆因梦魂池塘营水眼岭峤结花根耳纵聼歌吹中心不可论  

书翠岩寺壁  

何年话尊宿瞻礼此堂中入郭非无路归林自学空溅瓶云峤水逆【`一作迸`】磬雪川风时説南庐事知师用意同  

江西题东湖【`第二句缺二字第四句缺一字`】  

凿出江湖思凉多　　间无风触防浪半日　秋山客袖沙光满窗荻影闲时人见黄绶应笑狎鸥还  

题湖南岳麓寺  

海云山上寺每到每开襟万木长不住细泉听更深蜩沾髙雨断鸟遇夕岚沈此地良霄月秋怀隔楚砧  

赠衡山麋明府  

为县潇湘水门前树配苔晚吟公籍少春醉积林开涤砚松香起擎茶岳影来任官当此境更莫梦天台  

塞上  

邉寒来所【`一作处`】濶今日复明朝河凌【`去声`】坚通马胡【`一作朝`】云缺见雕砂中程独泣乡外隐谁招廻首若【`一作苦`】经歳灵州生【`一作在`】栁条  

送邵安石及第【`一作先辈`】归连州觐省  

及第兼归觐宜忘渉驿劳青云重【`一作具`】庆少白日一飞髙转楚闻啼狖临湘见叠涛海【`一作连`】阳沈饮罢【`一作徧`】何地佐旌旄  

邉上送友人归寜  

乡路穿京过【`一作口`】寜心去少同日斜防濶碛春尽逐归鸿独树河声外凝笳塞色中怜君到此处却背老莱风  

除夜  

残腊即又尽【`一作歴不足卷`】东风应渐【`一作还坐`】闻一宵犹几许【`一作刻`】两歳欲平分燎暗【`一作腊尽`】倾时斗春通绽处芬【`一作云`】明朝遥捧【`一作把`】酒先合祝尧【`一作吾`】君  

题甘露寺  

香【`一作禅`】门接巨垒【`一作壑`】画角间清钟北固一何峭西僧多此【`一作未`】逢天垂无际海云白久晴峰旦暮然灯外涛头振蛰龙  

贻住山僧  

罢讲廵岩坞无穷得野情腊髙犹伴鹿夏满不归城云朶縁崖发峰隂截水清自然防洗耳唯任白毫生  

题鹤鸣泉  

仙鹤曽鸣处泉兼半井苔直峯抛影入片月泻光来防灔侵顔冷深沉慰眼开何因值舟【`一作丹`】顶满汲石瓶回  

吊贾岛二首  

先生不折桂谪去抱何寃巳离燕骨难招入劒魂旅坟低却草稚子哭胜猿寞如搜句宜邀贺监论青斾低寒水清笳出晓风鸟来伤贾傅马立滕公松柏青山上城池白日中一朝今古隔惟有月明同【`此首本集不载见唐诗类苑`】  

忆江西【`一作南`】并悼亡友  

前心奈兵阻悔作豫章分芳草未归日故人多是坟帆行出岫雨马践过江云此地一罇酒当时皆以文  
