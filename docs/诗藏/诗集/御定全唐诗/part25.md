---
title: 第24部分
index: true
icon: editor
order: 25
category:
  - 诗藏
  - 诗集
  - 御制全唐诗
tag:
  - 钦定四库全书
  - 集部八
  - 总集类
  - 曹寅
  - 清
---

## 御定全唐诗卷五百七十六  

温庭筠  

兰塘词  

塘水汪汪鳬唼喋忆上江南木兰檝绣颈【`一作领`】金须荡倒光团团皱绿鸡头叶露凝荷卷珠净圆紫菱刺短浮根纒【`一作绵一作鲜`】小姑归晩红妆浅镜里芙蓉照水鲜东沟潏潏【`一作繘繘`】劳回首欲寄一杯琼液酒知道无郎却有情长教月照相思栁  

晚归曲  

格格水禽飞带波孤光斜起夕阳多湖西山浅似相笑菱刺惹衣攒黛蛾青丝系船【`一作舟`】向江木【`一作水`】兰芽出土吴江曲水极晴揺泛红草平春染烟绵绿玉鞭骑马杨叛【`一作白玉`】儿刻金作凤光参差丁丁暖漏滴花影催入景阳人不知弯堤弱栁遥相瞩雀扇团【`一作圆`】圆掩香玉莲塘艇子归不归【`一作得`】栁暗桑秾闻布谷  

故城曲  

漠漠沙堤烟堤西雉子斑雉声何角角【`音谷`】麦秀桑隂闲游丝荡平绿明灭时相续白马金络头东风故城曲故城殷贵嫔曽占未来【`一作央`】春自从香骨化飞作马蹄尘  

昆明池【`一作治`】水战词  

汪汪积水光连【`一作连碧`】空重叠细纹晴漾【`一作滶一作交防`】红赤帝龙孙鳞甲怒临流一盻【`一作时`】生阴风鼍鼓三声报天子雕旌【`一作旗`】兽舰凌波起雷吼涛惊白石【`一作若`】山石鲸眼裂蟠蛟死溟【`一作滇`】池海浦俱【`一作浪相`】喧豗青帜白旌【`一作青翰畵鹢`】相次来箭羽枪缨三百万踏翻西海生尘埃茂陵仙去菱花老唼唼游鱼近烟岛莽残阳钓艇归绿头江鸭眠沙草  

谢公墅歌  

朱雀航南绕香陌谢郎东墅连春碧鸠眠髙栁日方融绮榭飘飖紫庭客文楸方罫花参差心阵未成星满池四座无喧梧竹静金蝉玉柄俱持【`一作支`】颐对局含情【`一作嚬`】见千里都城已得长虵尾江南王气系疎襟未许苻坚过淮水  

罩鱼歌【`杂言`】  

朝罩罩城南【`一作东`】暮罩罩城西两桨鸣幽幽莲子相髙低持罩入深水金鳞大如手鱼尾迸圆波千珠落湘藕风飔飔雨离离菱尖茭刺【`一作菱茭刺三字句`】鸂鶒飞水连网眼白如影淅沥篷声寒防微楚岸有花花盖屋金塘栁色前溪曲悠溶【`一作悠`】杳若去无穷五色澄潭鸭头绿  

春洲曲  

韶光染色如蛾翠绿湿红鲜水容媚苏小慵多兰渚闲融融浦日防防寐紫骝蹀躞金衔嘶岸上扬鞭烟草迷门外平桥连栁堤归来晚树黄莺啼  

台城晓朝曲  

司马门前火【`一作栁`】千炬阑干星【`一作北`】斗天将曙朱网龛鬖【`一作骖`】丞相车晓随叠鼓朝天去博山镜树香防茸褭褭浮航金画龙大江敛势避辰极两【`一作防`】阙深严烟翠浓  

走马楼三更曲  

春姿暖气昬神沼李树拳枝紫芽小玉皇夜入未央宫长火千条照栖鸟马过平桥通画堂虎幡【`一作蟠`】龙防风飘【`一作悠`】扬帘间【`一作前`】清唱报寒防丙舍无人遗烬香  

逹摩【`一作磨`】支曲【`杂言`】  

捣麝成尘香不灭抝莲作寸丝难絶红涙文姬洛水春白头蘓武天山雪君不见无愁髙纬花漫漫漳浦宴余清露寒一旦臣僚共囚虏欲吹管先汍澜旧臣头鬓霜华【`一作雪`】早可惜雄心醉中老万古春归梦不归邺城风雨连天草  

阳春曲  

云母空牕晓烟薄香昬龙气凝晖阁霏霏雾雨杏花天帘外春威【`一作寒`】着罗幕曲防伏槛金麒麟沙苑芳郊连翠茵廏马何能啮芳草路人不敢随流尘  

湘东宴曲  

湘东夜宴金貂人楚女含情娇翠嚬玉管将吹挿钿带锦囊斜拂双麒麟重城漏断孤帆去唯恐琼籖报天曙万户沈沈碧树圆云飞雨散知何处欲上香车俱脉脉清歌响断银屛隔堤外红尘蜡【`一作蜜`】炬归楼前澹月连江白  

东郊行  

鬭鸡台下东西道栁覆班骓蝶萦草坱霭韶容鏁澹愁青筐叶尽蚕应【`一作春蚕`】老绿渚幽香生【`一作注`】白苹差差小浪吹鱼鳞王孙骑马有归意【`一作思`】林彩着空【`一作空中`】如细尘安得人【`一作一`】生各相守烧船破栈休驰【`一作狂`】走世上方【`一作多`】应无别离路傍更长千株栁  

水仙謡  

水客夜骑红鲤鱼赤鸾双鹤蓬瀛书轻尘不起雨新霁万里孤光含碧虗露魄【`一作冕`】冠轻见云髪寒丝七炷【`一作柱`】香泉咽夜深天碧乱山姿光碎平【`一作玉`】波满船月  

东峯歌  

锦砾潺湲玉溪水晓来微雨藤【`一作蕉`】花紫冉冉山鸡红尾长一声樵斧惊飞起松刺梳【`一作流`】空石差齿烟香风软人参蘂阳崖一梦伴云根仙菌灵芝梦魂里  

防昌丙寅丰歳歌【`杂言`】  

丙寅歳休牛马风如吹烟日如渥赭九重天子调天下春绿将年到西野西野翁生儿童门前好树青防茸防茸单衣麦田路村南娶妇桃花红新姑车右【`一作石`】及门柱粉项【`一作颈`】韩凭双扇中喜气自能成歳丰农祥尔物【`一作勿`】来争功  

碌碌古词  

左亦不碌碌右亦不碌碌野草自【`一作着一作白`】根肥羸牛生健犊融蜡作杏蔕男儿不恋家春风破红意女颊如桃花忠言未【`一作不`】见信巧语翻咨嗟一鞘无【`一作没`】两刃【`一作刀`】徒劳油壁车  

春野行【`杂言`】  

草浅浅春如剪花压李娘愁饥蚕欲成茧东城年少【`一作少年`】气堂堂金丸惊起双鸳鸯含羞更问卫公子月到枕前【`一作邉`】春梦长  

醉歌  

檐栁初黄燕新【`一作初`】乳晓碧芊绵过微雨树色深含台榭情莺声巧作烟花主锦袍公子陈杯觞拨醅百瓮春酒香入门下马问谁在降堦握手登华堂临邛美人连山睂低抱琵琶含怨思朔风绕指我先笑明月入怀君自知劝君莫惜金【`一作芳`】樽酒年少须防如覆手辛勤到老慕箪瓢于我悠悠竟何有洛阳卢仝【`一作生`】称文房妻子脚秃舂黄粮阿耋光顔不识字指麾豪如驱羊天犀压断朱鼹【`一作鼷`】鼠瑞锦惊飞金鳯皇其余岂足霑牙齿欲用何能报天子驽马垂头抢暝尘骅骝一日行千里但有沈冥醉客家支颐瞪目持流霞唯恐南园风雨落【`一作作`】碧芜狼籍棠梨花  

江南曲  

妾家白苹浦日上芙蓉檝轧轧揺桨声移舟入茭叶溪长茭叶深作底难相寻避郎郎不见鸂鶒自浮沈拾萍萍无根采莲莲有子不作浮萍生宁爲【`一作作`】藕花死岸傍骑马郎乌帽紫游缰含愁复含笑回首问横塘妾住金陵浦【`一作歩`】门前朱雀航流蘓持作帐芙蓉持作梁出入金犊幰兄弟侍中郎前年学歌舞定得郎相许连娟睂绕山依约腰如杵【`一作栁`】鳯管悲若咽鸾娇欲语扇薄露红铅罗轻压金缕明月西南楼珠帘瑇瑁钩横波巧能【`一作相`】笑弯蛾不识愁花开子留树草长根依土早【`一作上`】闻金沟逺底事归郎许不学杨白花【`一作杨花白一作闺中妇`】朝朝泪如雨  

堂堂【`一作钱唐`】曲  

钱唐岸上春如织淼淼寒潮带晴色淮南游客马连【`一作频`】嘶碧草迷人归不得风飘客意【`一作思`】如吹烟纤指殷勤伤雁一曲堂堂红烛筵长【`一作金`】鲸泻酒如飞泉  

惜春词  

百舌问花花不语低回似恨横塘雨蜂争粉蘂蝶分香不似垂杨惜金缕愿君【`一作言`】留得长妖韶莫逐东风还荡揺秦女含嚬向烟月愁红带露空迢迢【`一作寥寥`】  

春愁曲  

红丝穿露珠帘冷百尺哑哑下纤绠逺翠愁山入卧屏两重云母空烘影凉簪坠髪春眠重玉兔煴香【`一作氤氲`】栁如梦锦叠空牀委堕【`一作坠`】红飔飔扫尾双金鳯蜂喧蝶驻俱【`一作戏`】悠扬栁拂赤栏纤草长觉后梨花委平绿春风和雨吹池塘  

苏小小歌  

买莲莫破劵买酒莫解金酒里春容抱离恨水中莲子怀芳心吴宫女儿腰似束家在【`一作住`】钱唐小江曲一自檀郎逐便风门前春水年年绿  

春江花月夜词  

玉树歌阑海云黒花庭忽作青芜国秦淮有水水无情还向金陵漾春色杨家二世安九重不御华芝嫌六龙百幅锦帆风力满连天展尽金芙蓉珠翠丁星复明灭龙头劈浪哀笳发千里涵空澄【`一作照`】水魂万枝破鼻飘【`一作团`】香雪漏转霞髙沧海西颇黎【`一作玻璃`】枕上闻天鸡蛮代写【`一作雁`】曲如语一醉昬昬天下迷四方倾【`一作澒`】动烟【`一作风`】尘起犹在浓香【`一作团`】梦魂里后主荒宫有晓莺飞来只隔西江水  

懊恼曲  

藕丝作线难胜鍼蘂粉染黄那得深玉白兰芳不相顾青【`一作红一作倡`】楼一笑轻千金莫言自古皆如此健劒刜钟铅绕指三秋庭绿尽迎霜惟有荷花守红死庐【`一作西`】江小吏朱斑轮栁缕吐芽香玉春【`一作新`】两股金钗已相许不令独作空成【`一作城`】尘悠悠楚水流如马恨紫愁红满平野野土千年怨不平至今烧作鸳鸯瓦  

三洲词  

团圆【`一作□`】莫作波中月洁白莫【`一作无`】爲枝上雪月随波动碎潾潾雪似梅花不堪折李娘十六青丝髪画带双花爲君结门前有路轻【`一作生`】别离唯【`一作只`】恐归来旧香灭  

## 御定全唐诗卷五百七十七  

温庭筠  

春晓曲【`一作齐梁体`】  

家临长信往来道乳燕双双拂【`一作掠`】烟草【`一作早`】油壁车轻金犊肥流苏帐晓春鸡早笼中娇鸟暖犹睡帘外落花闲不扫衰桃一树近前池似惜红顔镜中老  

猎骑辞  

早辞平扆殿夕奉湘南宴香兔抱微烟重鳞叠轻扇蚕【`一作仆`】饥使君马雁避将军箭寳柱惜离流黄悲赤县理钗低舞鬓换袖回歌面晚柳未如丝春花巳如霰所嗟故里曲不及青楼宴【`一作燕`】  

西州词【`吴声`】  

悠悠复悠悠昨日下西州西州风色好遥见武昌楼武昌何郁郁侬家定无匹小妇被流黄登楼抚瑶瑟朱繁复轻素手直凄清一弹三四解掩抑似含情南楼登  

且望西江广复平艇子摇两浆催过石头城门前乌臼树惨澹天将曙鸂鶒【`一作鹍鵊`】飞复还郎随早帆去回头语同伴定复负情侬去帆不安幅作抵使西风他日相寻索莫作西州客西州人不归春草年年碧  

烧歌  

起来望南山山火烧山田微红夕【`一作久`】如灭短焰复相连差差向岩石冉冉凌青壁低随回风尽逺照檐茅【`一作茅檐`】赤邻翁能楚言倚插欲澘然自言楚越俗烧畬为【`一作作`】早【`一作旱`】田豆苗虫促促篱上花当屋废栈豕归栏广鸡啄粟新年春雨晴处处赛神声持钱就人卜敲瓦隔林鸣卜得山上【`一作上山`】卦归来桑枣下吹火向白茅【`一作苇`】腰镰映赪蔗风驱槲叶烟槲树连平山迸星拂霞外飞烬落堦前仰面呻【`一作呼`】复嚏鸦娘咒丰岁谁知苍翠容尽作官家税  

长安寺  

仁祠写露宫长安佳气浓烟树含葱蒨金刹映防茸绣户香焚象珠网玉盘龙寳题斜【`一作新`】翡翠天井倒芙蓉幡长回逺吹牕虚含晓风游骑迷青锁归鸟思华钟云栱承跗逦羽葆背花重所嗟莲社客轻荡不相从  

和沈叅军招友生观芙蓉池  

桂栋坐清晓瑶琴商【`一作瑟双`】鳯丝况闻楚泽香适与秋风期遂从【`一作使`】櫂萍客静啸烟草湄倒影回澹荡愁红媚涟漪湘茎久鲜【`一作藓`】涩宿雨增离披而我江海意【`一作客`】楚游动【`一作勤`】梦思北渚水云叶【`一作丛一作蔓`】南塘烟雾【`一作露`】枝岂亡【`一作无`】台【`一作池`】榭芳独与鸥鸟知珠坠鱼迸浅影多凫泛迟落英不可攀【`一作搴`】返照昬澄陂  

寓怀  

诚足不顾【`一作愿`】得妄矜徒有言语斯谅未尽隐显何【`一作可`】悠然洵彼都邑盛眷惟车马喧自期尊客卿非意干王孙衔知有贞【`一作眞`】爵处实非厚顔茍无海岱【`一作岳`】气奚取壶浆恩唯丝【`一作师`】南山杨适我松菊香鹏鹍诚未【`一作来`】忆谁谓凌风翔  

余昔自西滨得兰数本移艺于庭亦旣逾岁而芃然蕃殖自余游者未始以芳草为遇矣因悲夫物有厌常而反【`一作返`】不若混然者有之焉遂寄情于此  

寓赏【`一作质`】本殊致意幽非我情吾常有流【`一作疏`】浅外物无重轻各言艺幽深彼美香素茎岂为赏者设自保孤根生易地无赤株丽土亦同荣赏际林壑近泛余烟露清余怀旣郁陶尔类徒纵横妍媸茍不信宠辱何为惊贞【`一作眞`】隐谅无迹激时犹拣名幽丛霭绿畹岂必怀归耕  

秋日  

爽气变昬旦神皋徧原隰烟华久荡摇石涧仍清急栁闇山犬吠蒲荒水禽立菊花明欲迷枣叶光如湿天籁思林岭车尘倦都邑诪张夙所违悔恡何由入芳草秋可借幽泉晓堪汲牧羊烧外鸣林果雨中拾复此遂闲旷翛然脱羇絷田收鸟雀喧气肃龙蛇蛰佳节足丰穰良朋阻游集沈机日寂寥葆素常呼吸投迹倦攸往放怀志所执良时有东菑吾将事蓑笠  

七夕  

鸣机札札停金梭芙蓉澹荡生池【`一作秋水`】波神【`一作夜`】轩红粉陈香罗凤【`一作风`】低蝉薄愁双蛾微光奕奕凌天【`一作曙`】河鸾咽鹤唳飘飖歌弯桥销尽愁奈【`一作奈愁`】何天气骀荡云陂陁平明花木有秋【`一作愁`】意【`一作思`】露湿防盘蛛网多  

酬友人  

辞荣亦素尚倦游非夙心宁复思金籍独此卧烟林闲云无定貌佳树有余阴坐久芰荷发钓阑【`一作余`】茭苇深游鱼自摇漾【`一作荡`】浴鸟故浮沈唯君清露夕一为洒烦襟  

观舞妓  

朔音悲嘒管瑶踏动芳尘总袖时增怨听破复含嚬凝腰倚风软花题照锦春朱固凄琼树亦迷人  

边笳曲【`一作齐梁体`】  

朔管迎秋动雕阴【`一作音`】雁来早上郡隐黄云天山吹白草嘶马悲【`一作渡`】寒碛朝阳照霜堡江南戍客心【`一作情`】门外芙蓉老  

经西坞偶题  

摇摇弱柳黄鹂【`一作莺`】啼芳草无情人自迷日影明灭金色鲤杏花唼喋青头鸡微红柰【`一作防`】蔕惹蜂粉洁白芹芽穿【`一作入`】燕泥借问含嚬向何事昔年曾到武陵溪  

金虎台  

碧草连金虎青苔蔽石麟皓齿芳尘起纤腰玉树春倚瑟红铅湿分香翠黛嚬谁言奉陵寝相顾复沾巾  

侠客行【`一作齐梁体`】  

欲出鸿都门隂云蔽城阙寳劒黯如水微红湿余血白马夜频惊【`一作嘶`】三更霸陵雪  

咏晓  

虫歇纱牕静鸦散碧梧寒稍惊朝佩动犹传清漏残乱珠凝烛泪微红上露盘褰【`一作搴`】衣复理鬓余润拂芝兰  

芙蓉  

刺茎澹荡碧【`一作绿`】花片参差红吴歌秋水冷湘庙夜云空浓豓香露里美人青【`一作清`】镜中南楼未归客一夕练塘东  

勅勒歌塞北【`一本无塞北二字`】  

勅勒金愦【`一作隤一作墤`】壁【`一作碧`】阴山无岁华帐外风飘雪营前月照沙羌儿吹玉管胡姬踏锦花却笑江南客梅落不归家  

邯郸郭公词  

金笳悲故曲玉座积深尘言是【`一作念`】邯郸伎不见【`一作易`】邺城人青苔竟埋骨红粉自伤神唯有漳【`一作淬`】河柳还向旧营春  

古意  

莫莫复莫莫丝萝缘涧壑散木无斧斤纤茎得依【`一作所`】托枝低浴鸟歇根静悬泉落不虑见春迟空伤致身错  

齐宫  

白马杂金饰言从雕辇回粉香随笑度鬓态伴愁来逺水斜如剪青莎绿似裁所恨章华日冉冉下层台  

春日【`一作齐梁体`】  

柳岸【`一作暗`】杏【`一作`】花稀梅梁乳燕飞美人鸾镜笑嘶马雁门归楚宫云影薄台城心赏违从来千里恨边色满戎【`一作戍`】衣  

咏春幡  

闲庭见早梅花影为谁栽【`一作裁`】碧烟随刃落蝉鬓觉春来代【`一作戊`】郡嘶金勒梵声【`一作河阳`】悲镜台玉钗风不定香歩独俳徊  

陈宫词  

鸡鸣人草草香辇出宫花妓语细腰转马嘶金面斜早莺随防仗惊雉避凝【`一作鸣`】笳淅沥湘风外红轮映曙霞  

春日野行  

骑马踏烟莎青春柰怨何蝶翎朝【`一作胡`】粉尽鸦背夕阳多柳豓欺芳带山愁萦翠蛾别情无处説方寸是星河  

咏嚬【`一作齐梁体`】  

毛羽【`一作羽薄`】敛愁翠黛娇攒豓春恨容偏落泪低态定思人枕上梦随月扇边歌绕尘玉钩鸾不住波浅石磷磷【`一作白`】  

中书令裴公挽歌词二首  

王俭风华首萧何社稷臣丹阳布衣客莲渚白头人铭勒燕山暮碑沈汉水春从今虚醉饱无复污车茵箭下妖星落风前杀【`一本缺`】气回国香荀令去楼月庾公来玉玺终无虑金縢竟不开空嗟荐贤路芳草满燕台  

唐庄恪太子挽歌词二首【`一本无唐字`】  

叠鼓辞宫殿悲笳降杳防影离云外日光灭火前星邺客瞻秦苑商公下汉庭依依陵树色空绕古【`一作九`】原青东府虚容卫西园寄梦思鳯悬吹曲夜鸡断问安时尘陌都人恨霜郊赗马悲唯余埋璧地烟草近丹【`一作前`】墀  

秘书刘尚书挽歌词二首  

王笔活鸾鳯谢诗生芙蓉学筵开绛帐谈柄发洪钟粉署见飞鵩玉山猜卧龙遗风丽【`一作洒`】清韵萧散九原松麈尾近良玉鹤裘吹素丝壊陵殷浩谪春墅谢安棊京口贵公子襄阳诸女儿折花兼踏月多唱栁郎词  

太子西【`一无西字`】池二首【`一作齐梁体`】  

梨花雪压枝莺啭栁如丝嬾逐妆成晓春融梦觉迟鬓轻全作影嚬浅未成睂莫信张公子窗间断暗期花红兰紫茎愁草雨新晴柳占三春色莺偷百鸟声日长嫌辇重风暖觉衣轻薄暮香尘起长杨落照明  

西陵道士茶歌  

乳窦溅溅通石脉绿尘愁草春江色涧花入井水味香山月当人松影直仙翁白扇霜鸟翎拂坛夜读【`一作诵`】黄庭经疎香皓齿有余味更觉鹤心通杳防  

过西堡塞北  

浅草干河濶丛棘废城髙白马犀【`一作纹犀`】首黑裘金佩刀霜清彻兔目风急吹雕毛一经何用厄日【`一作巳`】暮涕沾袍  

## 御定全唐诗卷五百七十八  

温庭筠  

送李亿【`一作忆`】东归  

黄山逺隔秦树紫禁斜通渭城别路青青栁弱前溪漠漠苔生和风澹荡归客落月殷勤早莺灞上金樽未饮防歌已有余声  

开圣寺  

路分谿石夹烟丛十里萧萧古树风出寺马嘶秋色里向陵鸦乱夕阳中竹间泉落山厨静塔下僧归影殿空犹有南朝旧碑在耻【`一作敢`】将兴废问休公【`一作渔翁`】  

赠蜀府将【`蛮入成都频着功劳　一本无府字`】  

十年分散劒关秋万事皆随【`一作从`】锦水流志【`一作心`】气巳曾明汉节功名犹自【`一作尚`】滞【`一作带`】吴钩雕边认箭寒云重马上听笳塞草愁今日逢君倍惆怅灌婴韩信尽封侯  

西江贻钓叟骞生【`一作西江寄友人骞生`】  

晴江【`一作碧天`】如镜月如钩泛苍茫送【`一作迷`】客愁【`一作游`】夜泪潜生竹枝曲春潮【`一作滩一作朝`】遥上【`一作听`】木兰舟事随云去身【`一作心`】难到梦逐烟销水自流昨日欢娱竟何在【`一作有一作事`】一枝梅谢楚江头  

寄清源【`一作凉`】寺僧  

石路无尘竹径开昔年曾伴戴颙来窗间半偈闻钟后松下残棊送客囘帘【`一作檐`】向玉峰藏【`一作笼`】夜雪砌因蓝【`一作流`】水长秋苔白莲社【`一作防`】里如相问为説【`一作道一作説与`】游人是姓雷  

重游圭【`一作东`】峰宗密禅师精庐【`一作哭卢处士`】  

百尺青崖三尺坟防【`一作`】言已絶杳难闻戴颙今日称居士支遁他年识领军暂对杉【`一作山`】松【`一作松杉`】如结社偶同【`一作因`】麋鹿自成羣故山弟子空回首葱岭唯【`一作还`】应见宋【`一作彩`】云  

题李处士幽居  

水玉簪头白【`一作戴`】角巾瑶琴寂厯拂轻尘浓阴似帐红薇晩细雨如烟【`一作珠`】碧草春【`一作新`】隔竹见笼疑有鹤卷帘看画静【`一作更`】无人南山【`一作窗`】自是【`一作有`】忘年【`一作机`】友谷口徒【`一作空`】称郑子真  

利州南渡  

澹然空水对【`一作带`】斜晖曲岛苍茫接翠微波【`一作坡`】上马嘶看櫂去柳边人歇待船归数丛沙草羣鸥散万顷江田一鹭飞谁解乗舟寻范蠡五湖烟水独忘机  

赠李将军  

谁言荀羡爱功勲年少登坛众所闻曾以能书称内史又因明易号将军金沟故事春长在玉轴遗文【`一作图`】火半焚不学龙骧画山水【`一作色`】醉乡无迹似闲云  

寒食日作  

红深绿暗迳相交抱暖含芳【`一作春`】披【`一作被`】紫袍防索平时墙婉娩轻毬落处晩【`一作花`】寥梢【`一作捎`】窗中草色妬鸡卵盘上芹泥憎燕巢自有玉楼春【`一作芳`】意在不能骑马度烟郊  

李羽处士寄新酝走笔戏酬  

髙谈有伴还成薮沈醉无期即是乡巳恨流莺欺【`一作期`】谢客更将浮蚁与刘郎檐前柳色分张绿窗外花枝借助香所恨玳筵红烛夜草寥落近回塘  

郊居秋日有怀一二知己  

稻田凫雁满晴沙钓渚归来一迳斜门带果林招邑吏井分蔬圃属邻家皋原寂厯垂禾穗桑竹参差映豆花自笑漫怀经济防不将心事许烟霞  

题友人池亭【`一作偶题林亭`】  

月榭风亭绕曲池粉【`一作棘`】垣【`一作墙`】回互瓦参差侵帘【`一作檐`】片白【`一作白片`】摇翻影落镜愁红【`一作红愁`】写倒枝鸂鶒刷毛花荡漾鹭鸶拳足雪离披山翁醉后如相忆羽扇清樽我自知  

南湖  

湖上微风入槛凉翻翻菱荇【`一作荷芰`】满回塘野船着岸偎春草水鸟带波飞夕阳芦叶有声疑雾雨浪花无际似潇湘飘然篷艇【`一作蓬顶`】东归【`一作游`】客尽日相看忆楚乡  

赠袁司录【`即丞相淮阳公之犹子与庭筠有旧也`】  

一朝辞满有心期花发杨园雪压【`一作覆`】枝刘尹故人谙往事谢郎诸弟得新知金钗醉就胡姬画【`一作尽`】玉管闲畱洛客吹记得襄阳耆旧语不堪风景【`一作雨`】岘山碑  

题西明寺僧院  

曾识匡山逺法师低松片石对前墀为寻名画来过院【`一作寺`】因访闲人得看棊新雁参差云碧处寒鸦辽【`一作寥`】乱【`一作绕一作落`】叶红时自知终有张华识不向沧洲理钓丝  

偶题  

微风和暖日鲜明草色迷人向渭城吴【`一作洛`】客卷帘闲不语楚娥攀树独含情红垂果蔕樱桃重黄染花丛蝶粉轻自恨青楼无近信不将心事许卿卿  

寄湘阴阎少府乞钓轮子  

钓轮形与月轮同独茧和烟影似空若向三湘逢雁信莫辞千里寄渔翁篷声夜滴松江雨【`一作漏`】菱叶秋传镜水风终日垂钩还有意尺书多在锦鳞中  

哭王元裕  

闻説萧郎逐逝川伯牙因【`一作自`】此絶清栁边犹忆青【`一作红`】骢影坟上俄生碧草烟箧里诗书疑谢后梦中风貎似潘前他时若到相寻处碧树红楼自宛然  

法云寺【`一本无寺字`】双桧【`一作晋朝柏树`】  

晋朝名辈此离羣想对浓阴去住分题处尚寻王内史画时是顾将军长廊夜静声疑雨古殿秋深影胜云一下南台到人世晓【`一作晩`】泉清籁更难【`一作谁`】闻  

送陈嘏之侯【`一作候`】官兼简李常侍  

纵得歩兵无绿蚁不缘句漏有丹砂殷勤为报【`一作问`】同袍友我亦无心似海槎【`一作查`】春服照尘连【`一作迷`】草色夜船闻雨滴芦花梅仙【`一作山梅`】自是青云客莫羡相如却到家  

春日野行【`一作野步`】  

雨涨西塘【`一作日西塘水`】金堤斜碧【`一作百`】草芊芊晴【`一作青一作暗`】吐芽野岸明媚【`一作灭`】山芍药水田呌噪官虾蟇镜【`一作湖`】中有浪动菱蔓【`一作芰`】陌上无风飘【`一作吹`】栁花何事轻桡【`一作扁舟`】句【`一作向`】溪客绿萍方【`一作虽`】好不归家  

溪上行  

绿塘漾漾烟蒙蒙张翰此来情不穷雪羽防褷立倒影金鳞拨【`一作拔`】剌跳晴空风翻荷叶一向白雨湿蓼花千穗红心羡夕阳波上客片时归梦【`一作去`】钓船中  

投【`一作上`】翰林萧舍人  

人间鹓鹭杳难从独【`一作犹`】恨金扉直九【`一作几`】重万象晩【`一作晓`】归仁夀镜百花春隔【`一作满`】景阳钟紫微芒动词初出红烛【`一作蜡`】香残诰未封每过朱门爱庭树一枝何日许相【`一作从`】容  

春日偶作  

西园一曲豓阳歌扰扰车尘负薜萝自欲放怀犹未得不知经世竟如何夜闻猛雨判花尽寒恋重衾【`一作裘`】觉梦多钓渚别来应更好春风还为起微波  

春暮宴罢寄宋夀先辈  

斜掩朱门花外钟晓莺时节好相逢窗间桃蘂【`一作蕚一作叶`】宿妆在雨后牡丹春睡浓苏小风【`一作丰`】姿迷下蔡马卿才调【`一作词赋`】似临卭谁怜芳草生【`一作连`】三径参佐桥西陆士龙  

马嵬驿  

穆满曾为物外游六龙经此暂淹畱返魂无验青烟灭埋血空生【`一作成`】碧草愁香辇却归长乐殿晓钟还下景阳楼甘泉不复【`一作得`】重相见谁道文成是故侯  

和道溪君别业【`一作和友人溪居别业`】  

积润初销碧草新鳯阳晴日带雕轮风【`一作丝`】飘弱柳平桥晩雪防寒梅小苑春屏上楼台陈后主镜中金翠李夫人花房透露【`一作露透`】红珠落蛱蝶双飞【`一作双`】防粉尘  

奉天西佛寺  

忆昔狂童犯顺年玉虬闲暇出甘泉宗臣欲舞千钧【`一作金`】劒追骑犹观七寳鞭星背紫垣终埽地日归黄道却当天至今南顿【`一作岭`】诸耆旧犹指榛芜作弄田  

题望苑驿【`东有马嵬驿西有端正树一作相思树`】  

弱柳千条杏一枝半含春雨半垂【`一作含`】丝景阳寒井人难到【`一作见`】长乐晨钟鸟【`一作晓`】自知花影至今【`一作几年`】通博望树名从此【`一作何世`】号相思分明【`一作至今`】十二楼前月不向西陵照盛【`一作戚`】姬  

寄分司元庶子兼呈元处士  

闭门髙卧莫长嗟水木凝晖属谢家缑岭参差残晓雪洛波清浅露晴沙刘公春尽芜菁色华廏愁深【`一作多`】苜蓿花月榭知君还怅望碧霄烟濶雁行斜  

题栁  

杨栁千条拂面丝绿烟金穗不胜吹【`一作移`】香随静婉歌尘起影伴娇娆【`一作饶`】舞袖垂羌管【`一作笛`】一声何处曲【`一作笛`】流莺百啭最髙枝千门九陌【`一作曲`】花如雪飞过宫墙两自【`一作不`】知  

和友人悼亡【`一作防歌姬`】  

玉貌潘郎泪满衣画罗轻鬓两霏防红兰委露愁难尽白马朝天望不归寳镜尘昏鸾影在钿筝断雁行稀春来多少伤心事【`一作春风几许伤心事`】碧草侵堦粉蝶飞  

李羽处士故里  

栁不成丝草带烟海槎东去鹤归天愁肠断处春何限病眼开时月正圆花若有情还【`一作应`】怅望水应无事莫潺湲终知此恨销难尽【`一作得一作难消遣`】辜负南华第一【`一作二`】篇  

却经【`一作归`】商山寄昔同行人  

曾道【`一作读`】逍遥第一篇尔来无处【`一作何事`】不恬然便同南郭能忘象兼笑东林学坐禅人事转新花烂漫客【`一作驿`】程依旧水潺湲若教犹作当时意应有垂丝在鬓边  

池塘七夕【`一作初秋`】  

月出西南露气秋绮罗【`一作寮一作倚霄`】河汉在斜沟【`一作楼一作鍼楼`】杨家绣作鸳鸯幔张氏金为翡翠钩香【`一作银`】烛有花【`一作光`】妨宿燕画【`一作晓`】屏无睡待牵牛万家砧杵三篙水一夕横塘似【`一作是`】旧游  

偶游  

曲巷斜临一水间小门终日不开关红珠斗帐樱桃熟金尾屏风孔雀闲云髻几迷芳草蝶额黄无限夕阳山与君便是鸳鸯侣休【`一作不`】向人间觅往还  

寄河南【`一作北`】杜少尹  

十载【`一作岁`】归来鬓未凋玳簪珠履见常僚岂关名利分荣路自有才华作庆霄鸟影参差【`一作不飞`】经上苑骑声断【`一作相`】续过中【`一作平`】桥夕阳亭畔【`一作下`】山如画应念田歌正寂寥  

赠知音【`一作暁别`】  

翠羽花冠碧树鸡未明先向【`一作上`】短墙啼窗间【`一作前`】谢女青蛾敛门外萧郎白马嘶星汉渐移庭竹影露珠犹缀野花迷【`一作残曙微星当户没澹烟斜月照楼低`】景【`一作上`】阳宫里钟初【`一作声`】动不语垂鞭上【`一作过`】柳堤  

过陈琳墓  

曾于青史见遗文今日飘蓬【`一作零`】过古【`一作此`】坟词客有灵应识我霸才无主始【`一作亦`】怜君石麟埋没藏春【`一作秋`】草铜雀荒凉对暮云莫怪临风倍惆怅欲将书劒学从军  

题崔公池亭旧游【`一作题怀贞亭旧游`】  

皎镜方【`一作芳`】塘菡萏秋此来重见采莲舟谁能不逐【`一作遂`】当年乐还恐添成【`一作为`】异日愁红豓影【`一作花`】多风嫋嫋碧空云断水悠悠檐前依旧青山色尽日无人独上楼  

囘中作  

苍莽寒空逺色愁呜呜戍角上髙楼吴姬怨思吹双管燕客悲歌别【`一作上一作动`】五侯千里关山边草暮一星烽火朔云秋夜来霜重西风起陇水无声冻【`一作噎`】不流  

西江上送渔父  

却逐严光向若耶钓轮菱【`一作茭`】櫂寄年华三秋梅雨愁枫叶一夜篷舟宿苇花不见水云应有梦偶随鸥鹭【`一作烟岛一作鸟`】便成家白苹风起楼船暮江燕双双五两【`一作正雨`】斜  

经故秘书崔监扬州南塘旧居  

昔年曾识范安成【`一作谢宣城`】松竹风姿鹤性情西掖曙河横漏响北山秋月照江声【`一作唯向旧山畱月色偶逢秋涧似琴声`】乗舟觅吏经舆县为酒求官得歩兵千顷水流通故墅至今畱得谢公名【`一作玉柄寂寥谭客散却寻池阁泪纵横`】  

七夕  

鹊归燕【`一作鸾`】去两悠悠青琐西南月似钩天上岁时星右【`一作又`】转世间离别【`一作恨`】水东流金风入树千门夜银汉横空万象秋苏小横【`一作囘`】塘通桂檝未应清浅隔牵牛  

题韦筹博士草堂【`一作薛逢诗题作韦夀博书斋`】  

晏先生巳白头不随鹓鹭狎羣鸥元卿谢免开三径平仲朝归卧一裘醉后独知殷甲子病来犹作晋春秋沧浪未濯尘缨在【`一作尘缨未濯今如此`】野水无情处处流  

和友人题壁  

冲尚犹来出范围肯将经【`一作轻`】世【`一作济`】作风徽三台位缺严陵卧百战功髙范蠡归自【`一作剰`】欲一鸣【`一作名`】惊【`一作添`】鹤寝不应孤愤学牛衣西州未有看棋暇涧户何由【`一作因`】得掩扉  

春日将欲东归寄新及第苗绅先辈【`一作下第寄司马札`】  

几年辛苦与君同得防悲欢尽是空犹喜故人先折桂自怜羁客尚飘蓬三春月照千山道【`一作路`】十日花开一夜风知有杏园无路【`一作计`】入马前惆怅满枝红  

经李徴君故居【`一作王建诗`】  

露浓烟重草萋萋树映阑干栁拂堤一院落花无客醉五更残月有莺啼芳筵想像情难尽故榭荒凉路巳迷惆怅羸骖往来惯【`一作风景宛然人自改`】每【`一作却`】经门巷亦长【`一作马频`】嘶  

送崔郎中【`一作判官`】赴幕  

一别黔巫【`一作南`】似断故交东去更凄【`一作澘`】然心游目送【`一作断`】三千里雨散云飞【`一作收`】二十年发迹岂劳天上桂属词还得幕中莲相思休话【`一作莫道`】长安逺江月随人处处圆  

经旧游【`一作怀真珠亭`】  

珠箔金【`一作银`】钩对【`一作近`】彩桥昔年于【`一作曾`】此见娇娆【`一作饶`】香灯怅望飞琼鬓凉月慇勤碧玉箫屏倚故窗山六扇栁垂寒砌露千条坏墙经雨苍苔遍拾得当时旧翠翘  

老君庙  

紫气氤氲捧半岩莲峰仙掌共巉巉庙前晩色【`一作古木`】连寒水天外斜阳带逺帆百二关山扶玉座五千文字閟瑶缄自怜金骨无人识知有飞在石函  

过【`一作经`】五丈原  

铁马云雕【`一作骓`】久【`一作共`】絶尘栁阴髙压汉营【`一作宫`】春天晴【`一作清`】杀气屯关右夜半妖星照渭濵下国卧龙空误【`一作寤`】主中原逐【`一作得`】鹿不因【`一作由`】人象牀锦【`一作寳`】帐无言语从此谯周是老【`一作旧`】臣  

和友人【`一作王秀才`】伤歌姬  

月缺花残莫怆然花须终发月终【`一作须`】圆更能何事销芳念亦有浓华委逝川一曲豓歌畱婉【`一作宛`】转九原春草妬【`一作葬`】婵娟王孙莫学多情客自古多情损少年山中与诸道友夜坐闻边防不宁因示同志  

龙砂【`一作沙`】铁马犯烟尘迹近羣鸥意倍亲风卷蓬根屯戊已月移松影守庚申韬钤岂足为经济岩壑何尝是隐沦心许故人知此意古来知者竟谁【`一作何`】人  

秘书省有贺监知章草题诗笔力遒健风尚髙逺拂尘寻玩因有此【`一作此有`】作【`一作过贺监旧宅`】  

越溪渔客贺知章任达怜才爱酒狂鸂鶒苇花随钓艇蛤蜊菰菜【`一作叶`】梦横塘几年凉月拘华省一宿秋风忆故乡荣路脱身终自得福庭回首莫相忘出笼【`一作羣`】鸾鹤归【`一作辞`】辽海落笔龙蛇满坏墙李白死来无醉客可怜神彩吊残阳  

题裴晋公林亭  

谢傅林亭暑气微山丘零落閟音徽东山终为苍生起南浦虚言白首归池鳯巳传春水浴渚禽犹带夕阳飞悠然到此忘情处一日何妨有万几  

## 御定全唐诗卷五百七十九  

温庭筠  

车驾西游因而有作  

宣曲长杨瑞气凝上林狐兔待秋鹰谁将词赋陪雕辇寂寞相如卧茂陵  

伤温德彜【`一作伤边将`】  

昔年戎虏犯榆关一败【`一作破`】龙城匹马还侯印不闻封李广他【`一作别`】人丘垄似天山  

赠少年  

江海相逢客恨多秋风叶下洞庭波酒酣夜别淮隂市月照髙楼一曲歌  

赠【`一作题`】郑徴君家匡山首春与丞相赞皇公游止  

一抛兰櫂逐燕【`一作征`】鸿曾向江湖识谢公毎到朱门还怅望故山多在画屛中  

更中【`一作日`】病痁作  

山鬼扬威正气愁便辞珍簟袭狐裘西窗一夕悲人事团【`一作圆`】扇无情不待秋  

题友人居  

尽日松堂看画图绮疏岑寂【`一作寂寞`】似清都若教烟水无鸥鸟张翰何由到五湖  

题李相公勅赐锦屏风  

丰沛曾为社稷臣赐书名画墨犹新几人同保山河誓犹【`一作独`】自栖栖九陌尘  

蔡中郎坟  

古坟零落野花春闻説中郎有后身今日爱才非昔日莫抛心力作词人  

元处士池上  

蓼穗菱【`一作茭`】丛思蟪蛄水萤江鸟满烟蒲愁红一片风前落池上秋波似五湖  

华阴韦氏林亭  

自有林亭不得闲陌尘宫树是非间终南长【`一作秖`】在茅檐外别向人间看华山  

寄裴生乞钓钩  

一随菱櫂谒王侯深媿移文负钓舟今日太湖风色好却将诗句乞鱼钩  

长安春晩二首  

曲江春半日迟迟正是王孙怅望时杏花落尽不归去江上东风吹栁丝  

四方无事太平年万象鲜明禁火前九重细雨惹春色轻染龙池杨柳烟  

三月十八日雪中作  

芍药蔷薇语早梅不知谁是豓阳才今朝领得春【`一作东`】风意不复饶君雪里开  

咸阳值雨  

咸阳桥上雨如悬万防空蒙隔钓船还【`一作絶`】似洞庭春水色晩云将入岳阳天  

弹筝人  

天寳年中【`一作间`】事玉皇曾将新曲教宁王钿蝉金雁【`一作鳯`】今【`一作皆一作俱`】零落一曲伊州泪万行  

瑶瑟怨  

冰簟银牀梦不成碧天如水夜云轻雁声逺【`一作还`】过【`一作向`】潇湘去十二楼中月自明  

题端正树  

路傍佳树碧云愁曾侍金舆幸驿楼草木荣枯似人事绿阴寂寞汉陵秋  

渭上题三首  

吕公荣达子陵归万古烟波绕钓矶桥上一通名利迹至今江鸟背人飞  

目极云霄思浩然风帆一片水连天轻桡便是东归路【`一作客`】不肯忘机作钓船  

烟水何曾息世机暂时相向亦依依所嗟白首磻谿叟一下渔舟更不归  

经故翰林袁学士居  

劒逐惊波玉委尘谢安门下更何人西州城外花千树尽是羊昙醉后春  

题城南杜邠公林亭【`时公镇淮南自西蜀移节`】  

卓氏垆前金线柳隋家堤畔锦帆风贪为两地分【`一作行`】霖雨不见池莲照水红  

夜看牡丹  

髙低深浅一阑红把火慇勤绕露丛希逸近来成嬾病不能容易向春风  

宿城南亡友别墅  

水流花落叹浮生又伴游人宿杜城还似昔年残梦里透帘斜【`一作新`】月独闻莺  

过分水岭  

溪水无情似有情入山三日得同行岭头便是分头处惜别潺湲一夜声  

鄠杜郊居  

槿篱芳援【`一作杜`】近樵家垅麦青青一迳斜寂寞游人寒食后夜来风雨送梨花  

题河中紫极宫  

昔年曾伴玉真游毎到仙宫即是秋曼倩不归花落尽满丛烟露月当楼  

四皓  

商于甪里【`一作六百`】便成功一才沈机万古同但得戚姬甘定分不应真有紫芝翁  

赠张链师  

丹溪药尽变金骨清洛月寒吹玉笙他日隐居无访处碧桃花发水纵横  

## 御定全唐诗卷五百八十  

温庭筠  

病中书怀呈友人【`并序`】  

开成五年秋以抱疾郊野不得与乡计偕至王府将议遐适隆冬自伤因书怀奉寄殿院徐侍御察院陈李二侍御囘中苏端公鄠县韦少府兼呈袁郊苗绅李逸三友人一百韵  

逸足皆先路穷郊独向隅顽童逃广栁羸马卧平芜黄卷嗟谁问朱偶自娱鹿鸣皆缀士雌伏竟非夫采【`一作菜`】地荒遗野爰田失故都【`予先祖国朝公相晋阳佐命食菜于并汾也`】亡羊犹博簺【`音塞`】牧马倦呼卢奕世参周禄承家学鲁儒功庸畱劒舄铭戒在盘盂经济怀良画行藏识逺图未能鸣楚玉空欲握隋珠定为鱼缘木曾因兔守株五车堆缥帙三迳阖绳枢适与羣英集将期善价沽叶龙图夭矫燕防笑胡卢赋分知前定寒心畏厚诬蹑尘追庆忌操  

劒学班输文囿陪多士神州试大巫对虽希鼓瑟名亦滥吹【`一作吁`】竽【`予去秋试京兆荐名居其副`】正使猜奔竞何尝计有无鐂惔虚访觅王霸竟揶揄市义虚焚劵关讥漫弃繻至言今信矣微尚亦悲夫白雪调歌响清风乐舞雩胁肩难黾勉【`一作俛`】搔首易嗟吁角胜非能者推贤见射乎兕觥增恐竦【`一作悚`】杯水失锱铢粉垜收丹采金髇隐仆姑垂櫜羞尽爵扬觯辱弯弧虎拙休言画龙希莫学屠转蓬随欵段耘草辟墁【`莫十切`】垆受业乡名郑藏机谷号愚质文精等贯琴筑韵相须筑室连中野诛茅接上腴苇花纶【`一作编`】虎落松瘿鬬栾栌静语莺相对闲眠鹤浪俱蘂多劳蝶翅香酷坠蜂须芳草迷三岛澄波似五湖跃鱼翻藻荇愁鹭睡葭芦暝【`一作防`】渚藏鸂鶒幽屏卧鹧鸪苦辛随蓻【`一作葝`】殖甘防仰樵苏笑语空怀橘穷愁亦据梧尚能甘半菽非敢薄生刍钓石封苍藓芳蹊豓【`一作絶`】绛跗树兰畦缭绕穿竹路萦纡机杼非桑女林园异木奴横竿窥赤鲤持翳望青鸬泮水思芹味琅琊得稻租杖轻藜拥肿衣破芰披敷芳意忧鶗鴂愁声觉蟪蛅短檐喧语燕髙木堕饥鼯【`一作乌`】事迫离幽墅贫牵犯畏途爱憎防杜挚悲叹似杨朱旅食常过卫羇游欲渡泸塞歌伤督防边角思单于堡戍标枪槊关河鏁舳舻威容尊大树刑法避秋荼逺目穷千里归心寄九衢寝甘诚系滞浆【`一作酱`】馈贵睢盱怀刺名先逺干时道自孤齿牙频激发簦笈尚﨑岖莲府侯门贵霜台帝命俞骥蹄初蹑景鹏翅欲抟扶寓直回骢马分曹对暝乌百神歆彷佛孤竹韵含胡鳯阙分班立鹓行竦劒趋触邪承密勿持法奉訏谟鸣玉锵登降衡【`一作冲`】牙向曳娄【`一作裾`】祀亲和氏璧香近博山鑪瑞景森琼树轻冰莹玉壶豸【`一作象`】冠簪铁柱螭首对金铺内史书千【`一作帙`】将军画一防眼明惊气象心死伏规模岂意观文物何劳琢碔砆草肥牧騕褭苔涩淬昆吾乡思巢枝鸟年华过隙驹衔恩空抱影酬德未捐躯时辈推良友家声继令图致身伤短翮骧首顾疲驽班马方齐骛陈雷亦并驱昔皆言尔志今亦畏吾徒有气干牛斗无人辩辘轳客来斟绿蚁妻试踏青蚨积毁方销骨微瑕惧掩瑜蛇矛犹转战鱼服自囚拘欲就欺人事何能逭鬼诛是非迷觉梦行役议秦吴凛冽风埃惨萧条草木枯低徊伤志气防犯变肌肤旅雁唯闻呌饥鹰不待呼梦梭抛促织心茧【`一作绪`】学蜘蛛宁复机难料庸非信未孚激扬衔箭虎疑惧听冰狐处巳将营窟【`一作口`】论心若合符浪言辉棣蕚何所托葭莩乔木能求友危巢【`一作梁`】莫吓雏风华飘领袖诗礼拜衾繻欹枕情何苦同舟道岂【`一作固`】殊放怀亲蕙芷收迹异桑榆赠逺聊攀栁裁书欲截蒲瞻风无限泪回首更踟蹰  

感旧陈情五十韵献淮南李仆射  

嵇绍垂髫日山涛筮仕年琴樽陈席【`一作座一作几`】上纨绮拜牀前邻里才三徙云霄已九迁感深情戃怳言发泪潺湲忆昔龙图盛方今鹤羽全桂枝香可袭杨叶旧【`一作射`】频穿玉籍标人瑞金丹化地仙赋成攒笔写歌出满城传既矫排虚翅将持造物【`一作化`】权万灵思鼓铸羣品待陶甄视草丝纶出持纲雨露悬法行黄道内居近翠华边书迹临汤鼎吟声接舜弦白麻红烛夜清漏紫微天雷电随神笔鱼龙落彩牋闲宵陪雍畤清暑在甘泉耿介非持禄优游是养贤冰清临百粤风靡化三川委寄崇推毂威仪压控梁园提彀骑淮水换戎旃照日青油湿迎风锦帐鲜黛蛾【`一作娥`】陈二八珠履列三千舞转回红袖歌愁敛翠钿满堂开照曜【`一作耀`】分座俨婵娟油额芙蓉帐香尘瑇瑁筵绣旗随影合金阵似波旋缇幕深回互朱门暗接连彩虬蟠画防花马立金鞭有客将谁托无媒窃自怜抑扬中散曲漂泊孝亷船未展干时防徒抛负郭田转蓬犹邈尔怀橘更澘然投足乖蹊迳防心向简编未知鱼跃地空媿鹿鸣篇【`余尝忝京兆荐名居其副`】稷下期方至漳濵病未痊【`一年抱疾不赴乡荐试有司`】定非笼外鸟眞是殻中蝉蕙迳邻幽澹荆扉兴静便草堂苔防防蔬囿【`一作圃`】水溅溅钓罢溪云重樵归涧月圆嬾多成宿疢愁甚似春眠木直终难怨膏明只自煎郑乡空健羡陈榻未招延旅食逢春尽羁游为事牵宦无毛义檄婚乏阮脩钱冉弱营中栁披敷幕下莲傥能容委质非敢望差肩涩劒犹堪淬余朱或可研从师当鼓箧穷理久忘筌折简能荣瘁遗簪莫弃捐韶光如见借寒谷变风烟  

题翠微寺二十二韵【`太宗升遐之所`】  

邠土初成邑虞宾竟让王干符初【`一作春`】得位天弩夜收铓偃息齐三代优游念四方万灵扶正寝千嶂抱重冈幽石归【`一作临`】阶陛乔柯入【`一作耸`】栋梁火云如沃雪汤殿似含霜涧籁添仙曲岩花借御香野麋陪兽舞林鸟逐鹓行镜写三秦色窗摇入水光问云徴楚女疑粉试何郎兰芷承雕辇杉萝入画堂受朝松露晓颁朔桂烟凉岚湿金铺外溪鸣锦幄傍倚丝忧汉祖持璧告秦皇短景催风驭长星属羽觞储君犹问竖元老巳登牀鹤盖趋平乐鸡人下建章龙髯悲满眼螭首泪沾裳叠鼓严灵仗吹笙送夕阳断泉辞劒佩昏日伴旂常遗庙青莲在颓垣碧草芳无因奏韶濩流涕对幽篁  

过孔北海墓二十韵  

抚事如神遇临风独涕零墓平春草绿碑折古苔青珪玉埋英气山河孕炳霛发言惊辨囿防翰动文星蕴防期干世持权欲反经激扬思壮志【`一作气`】流落叹颓龄恶木人皆息贪泉我独醒轮辕无匠石刀几有庖丁碌碌迷藏器规规守挈瓶愤容凌鼎镬公议动朝廷故国将辞宠危邦竟缓刑钝工磨【`一作上卿廉`】白璧凡石砺青萍揭日昭东夏抟风滞北溟后尘遵轨辙前席咏仪型【`一作形`】木秀当忧悴伤不底宁矜夸遭斥【`一作尺`】鷃光彩困飞萤白羽畱谈柄清风袭德馨鸾凰婴雪刃狼虎犯云屏兰蕙荒遗址榛芜蔽旧坰轘辕近【`一作逺`】沂水何事恋明庭【`一作羡君虽不禄犹得到明庭`】  

过华清宫二十二韵  

忆昔开元日承平事胜游贵妃专宠幸天子富春秋月白霓裳殿风干羯鼓楼鬭鸡花蔽膝骑马玉搔头绣毂千门妓金鞍万户侯薄云欹【`一作欺`】雀扇轻雪犯貂裘过客闻韶濩居人识冕旒气和春不觉烟暖霁难收涩浪和琼甃【`一作细浪涵瑶甃`】晴阳上彩斿卷衣轻鬓【`一作髻`】嬾窥镜澹蛾羞屏掩芙蓉帐帘褰玳瑁钩重瞳分渭曲纤手指神州御案迷萱草天袍妬石橊深岩藏浴凤鲜隰媚潜虬不料邯郸虱俄成即墨牛劒锋挥太皞旗焰拂蚩尤内嬖陪行在孤臣预坐筹瑶簪遗翡翠霜仗驻骅驑豓笑双飞断香魂一哭休早梅悲蜀道髙树隔昭丘朱阁重霄近苍崖万古愁【`一作秋`】至今汤殿水呜咽【`一作惆怅`】县前流  

洞户二十二韵  

洞户连珠网方疏隐碧浔烛盘烟坠【`一作堕`】烬帘压月通阴粉白仙郎署霜清玉女砧醉乡髙窈窈棊阵静愔愔素手琉璃扇髫玳瑁簪昔邪看寄迹栀子咏同心树列千秋胜楼悬七夕鍼旧词翻白纻新赋换黄金唳鹤调蛮鼓惊蝉应寳琴舞疑繁易度歌转断难寻露委花相妬风欹栁不禁桥弯双表逈池涨一篙深清跸传恢囿黄旗幸上林神鹰参翰苑天马破蹄涔武库方题品文园有【`一作自`】好音朱茎殊菌蠢丹桂欲萧森黼帐回瑶席华灯对锦衾画图惊走【`一作畏`】兽书帖得来禽河曙秦楼映山晴魏阙临绿囊逢赵后青锁【`一作琐`】见王沈任达嫌孤愤疎慵倦九箴若为南遁客犹作卧龙吟  

## 御定全唐诗卷五百八十一  

温庭筠  

送洛南李主簿  

想君秦塞外因【`一作应`】见楚【`一作逺`】山青槲叶晓迷路枳花春满庭禄优仍侍膳官散得专经子敬怀【`一作余亦还`】愚谷归心在翠屏  

巫山神女庙  

黯黯闭宫殿霏霏防薜萝晓峰睂上色春水脸前波古树芳菲尽扁舟离恨多一丛斑【`一作湘`】竹夜环佩响如何  

地肺【`一作脉`】山春日  

冉冉【`一作苒苒`】花明岸涓涓水绕山几时抛俗事来共白云闲  

题陈处士幽居  

松轩尘外客髙枕【`一作竹`】自萧疎雨后苔侵井霜来叶满渠闲看镜湖画秋【`一作时`】得越僧书若待前溪月谁人伴  

钓鱼  

握【`一作屈`】柘词  

杨栁萦桥绿玫瑰拂地红绣衫金騕褭花髻玉珑璁宿雨香潜润春流水暗通画楼初梦断晓【`一作晴`】日照湘风  

题卢处士山居【`一作处士卢岵山居`】  

西溪问樵客遥识【`一作指`】楚【`一作主`】人家古树老连石急泉清露沙千峰随雨暗一迳入云斜日暮飞鸦集【`一作鸟飞散`】满山【`一作庭`】麦花  

初秋寄友人  

闲梦正悠悠凉风生竹楼夜琴知欲雨晓簟觉新秋独鸟楚山逺一蝉关树愁凭将离别【`一作别离`】恨江外【`一作水`】问同【`一作东`】游  

题丰安里王相林亭二首【`公明太经`】  

花竹有薄埃嘉游集上才白苹安石渚红叶子云台朱户雀罗设黄门驭骑来不知淮水浊丹藕为谁开偶到乌衣巷含情更惘然西州曲堤栁东府旧池莲星坼悲元老云归送墨仙谁知济川檝今作野人船  

早秋山居  

山近觉寒早草堂霜气晴树凋窗有日池满水无声果落见猿过叶干闻鹿行素琴机虑静【`一作息`】空伴夜泉清  

和友人盘石寺逢旧友  

楚寺上方宿满堂皆旧游月溪逢逺客烟浪有归舟江馆白苹夜水关红叶秋西风吹暮雨汀【`一作江`】草更堪愁  

送人南游  

送君游楚国江浦树苍然沙净有波迹岸平多草烟角悲临海郡月到渡淮船唯以一桮酒相思髙楚【`一作隔逺`】天  

赠郑处士  

飘然随钓艇云水是天【`一作生`】涯红叶下荒井碧梧侵古槎醉收陶令菊贫卖邵平更有相期处南篱一树花  

江岸即事  

水容侵古岸峰影度青苹庙竹唯闻鸟江帆不见人雀声花外暝客思栁边春别恨转难尽行行【`一作年年`】汀草新  

赠隐者  

茅堂对薇蕨炉暖一裘轻醉后楚山梦觉来春鸟声采茶溪树绿煮药【`一作茗`】石泉清不问人间事忘机过此生  

渚宫晩春寄秦地友人  

风华巳眇然独立思江天凫鴈野塘水牛羊春草烟秦原晓【`一作晩`】重叠灞浪夜潺湲今日思归客愁容在【`一作满`】镜悬【`一作前`】  

碧涧驿晓思  

香灯伴残梦楚国在天涯月落子规歇满庭山杏花  

送并州郭书记  

宾筵得佳客侯印有光辉骑不传箭回文空上机塞城【`一作尘`】收【`一作牧`】马去烽火射雕归惟有严家濑囘环迳草微  

赠越僧岳云【`一作雪`】二首  

世机消巳尽巾屦【`一作履`】亦飘然一室故山月满瓶秋涧泉禅庵过微雪乡寺隔寒烟应共白莲客相期松桂前兰亭旧都讲今日意如何有树关深院无尘到浅莎【`一作沙`】僧居随处好人事出门多不及新春雁【`一作鸟`】年年镜水波  

咏山鸡  

万【`一作石`】壑动晴景山禽凌翠微绣翎翻草去红觜啄花归巢暖碧云色影孤清镜辉不知春树伴【`一作畔`】何处又分飞  

清旦题采药翁草堂  

幽人寻药迳来自晓云边衣湿术花雨语成松岭烟解藤开涧户踏石过溪泉林外晨光动山昏鸟满天  

商山早行  

晨起动征铎客行悲故乡鸡声茅店月人迹板桥霜槲叶落山路枳花明驿墙因思杜陵梦凫雁满回塘  

题竹谷神祠【`一作谷神庙`】  

苍苍松竹【`一作色`】晩一迳入荒祠古树风吹马虚廊日照旗烟煤朝奠处风【`一作云`】雨夜归时寂寞东湖【`一作湘江`】客空看蒋帝碑  

途中有懐  

驱车何日闲扰扰路岐【`一作岐路`】间岁暮自多感客程殊未还亭皋汝阳道风雪穆陵关腊后寒梅发谁人在故山  

经李处士杜城别业  

忆昔几游集今来倍叹伤百花情易老一笑事难忘白社【`一作杜`】巳萧索青楼空豓阳不闲云雨梦犹欲过髙唐  

登李羽士东楼  

经客有余音他年终故林髙楼本危睇凉月更伤心此意竟难折【`一作诉`】伊人成古今流尘其【`一作无`】可欲非复嬾鸣琴  

题僧泰恭院二首  

昔岁东林下深公识姓名尔来辞半偈空复叹劳生忧患慕禅味寂寥遗世情所归心自得何事倦尘缨微生竟劳止晤言犹是非出门还有泪看竹暂忘机爽气三秋近浮生一笑稀故山松菊在终欲掩荆【`一作柴`】扉  

西游书怀  

渭川通野戍有路上桑干独鸟青天暮惊麏赤烧残髙秋辞故国昨日梦长安客意自如此非关行路难  

送人东游【`一作归`】  

荒戍落黄叶浩然离故关髙风汉阳渡初日郢门山江上几人在天涯孤櫂还何当重相见尊酒慰离顔  

寄山中友人  

惟昔有归趣今兹固愿言啸歌成往事风雨坐凉轩时物信佳节岁华非故园固【`一作因`】知春草色何意为王孙  

偶题【`一作夜宴`】  

孔雀眠髙阁【`一作树`】樱桃拂短檐画明金冉冉【`一作苒苒`】筝语玉纤纤细雨无妨烛轻寒不隔帘欲将红锦段因梦寄【`一作与`】江淹  

赠考功卢郎中  

白首方辞满荆扉对渚田雪中无陋巷醉后似当年一笈负山药两瓶携涧泉夜来风浪起何处认渔船  

题萧山庙  

故道木阴浓荒祠山影东杉松【`一作松杉`】一庭雨幡盖满堂风客奠晓【`一作晩`】莎【`一作沙`】湿马嘶秋【`一作春`】庙空夜深池上【`一作雷电`】歇龙入古潭中  

春日寄岳州从事李员外二首  

苒【`一作荏`】弱楼前栁轻空花外窗蝶髙飞有伴莺早语无双剪胜裁春字开屏见晓江从来共情战今日欲归降从小识宾卿恩深若弟兄相逢在何日此别不胜情红粉座中客防斿【`一作云`】江上城尚平婚嫁累无路逐双旌  

和段少常柯古  

称觞慙座客怀刺即门人素向【`一作尚`】宁知贵清谈不厌贫野梅江上晩堤栁雨中春未报淮南诏何劳问白苹  

海橊  

海橊开似火先解报春风叶乱裁牋绿花宜插鬓【`一作髻`】红蜡珠攒作蔕缃防剪成丛郑驿多归思相期一笑同李先生别墅望僧舍寳刹因作双韵声【`一作双声`】  

栖息消心象檐楹溢豓阳帘栊兰露落邻里栁【`一作树`】林凉髙阁过空谷孤竿隔古冈潭庐同淡荡髣髴复芬芳  

敷水小桃盛开因作  

敷水小桥东娟娟【`一作涓涓`】照露丛所嗟非胜地堪恨是春风【`洪迈取此四句为絶句`】二月豓阳节一枝惆怅红定知畱不住吹落路尘中  

## 御定全唐诗卷五百八十二  

温庭筠  

寄山中人  

月中一双鹤石上千【`一作百`】尺松素琴入爽籁山酒和春容幽瀑有时【`一作间`】断片云无所从何事苏门生【`一作坐一作啸`】携手东南峰  

送淮隂孙令之官  

隋堤杨栁烟孤櫂正悠然萧寺通淮戌芜城枕楚壖【`一作田`】鱼盐桥上市灯火雨中船故老青葭岸先知虙子贤  

宿辉公精舎  

禅房无外物清话此宵同林彩水烟里涧声山月中橡霜诸壑霁杉火一炉空拥褐寒更彻心知觉路通  

旅泊新津却寄一二知巳  

维舟息行役霁景近江村并起别离恨【`一作念`】似【`一作思`】闻歌吹喧髙林月初上逺水雾犹昏王粲平生感登临防  

断魂  

赠僧云栖  

麈尾与笻杖几年离石坛梵余林雪厚棊罢岳钟残开局喜先悟漱缾知早寒衡阳寺前雁今日到长安  

雪夜与友生同宿晓寄近邻  

闭门羣动息积雪透疎林有客寒方觉无声晓已深正繁闻近雁并落起栖禽寂寞寒塘路怜君独阻寻【`一作履迹行当满依依欲阻寻`】  

题造微禅师院  

夜香闻偈后岺寂掩双扉照竹灯和雪看松月到衣草堂疎磬断江寺故人稀唯忆湘南雨春风独鸟归  

正见寺晓别生公  

清晓盥秋水髙窗留夕阴初阳到古寺宿鸟起寒林香火有良愿宦名非素心灵山缘未絶他日重来【`一作相`】寻  

旅次盱眙县  

离离麦擢芒楚客意【`一作思`】偏伤波上旅愁起天边归路长孤桡【`一作帆`】投楚驿【`一作岸`】残月在淮樯外杜三千里谁人数雁行  

鄠郊别墅寄所知  

持颐望平绿万景集所思南塘遇新雨百草生容姿幽鸟不相识美人如何【`一作何可`】期徒然委揺荡惆怅春风时  

京兆公池上作  

稻香山色叠平野接荒陂莲折【`一作少`】舟行逺萍多钓下迟坏堤泉落处凉簟雨来时京口兵堪用【`一作问`】何因入梦思  

卢氏池上遇雨赠同游者  

簟翻凉气集溪上润残棊萍皱风来后荷喧雨到时寂寥【`一作寞`】闲望乆飘洒独归迟无限松江恨烦【`一作劳`】君觧钓丝  

题薛昌之所居  

所得乃清旷寂寥常掩关独来春尚在相得暮方还花白风露晚栁青街陌闲翠微应有雪窗外见南山  

东归有怀  

晴川通野【`一作古`】陂此地昔伤离一去迹常在独来心自知鹭眠茭叶折鱼静蓼花垂无限髙秋泪扁舟极路岐  

休澣日西掖谒所知  

赤墀髙阁自从容玉女窗扉报曙钟日丽九门【`一作华`】青锁【`一作琐`】闼雨晴双阙翠微峰毫端蕙露滋仙草琴上薫风入禁松荀令鳯池春婉娩【`一作晼晚`】好将余润变【`一作拂`】鱼龙  

博山  

博山香重欲成云锦段机丝妬鄂君粉蝶团飞花转影彩鸳双泳水生纹青楼二月春将半碧瓦千家日未曛见说杨朱无限泪岂能空爲路岐分  

送卢处士【`一作生`】游吴越  

羡君东去见残梅唯有王孙独未廻吴苑夕阳明古堞越宫春草上髙台波生野水【`一作渚`】雁初下风满驿楼潮欲来试逐渔舟看雪浪几多江燕荇花开  

过新丰  

一劒乗时帝业成沛中乡里到咸京寰区已作皇居【`一作都`】贵风月犹含白社情泗水旧亭春【`一作秋`】草徧【`一作变`】千门遗瓦古苔生至今留得离家恨鸡犬相闻落照明  

过潼关  

地形盘屈带河流景气澄明是胜游十里晓鸡关树暗【`一作静`】一行寒雁陇云愁片时无事溪泉好尽日凝眸岳色秋麈尾角巾应旷望更嗟芳霭隔秦楼  

题西平王旧赐屏风  

曽向金扉玉砌来百花鲜湿隔尘埃披香殿下樱桃熟结绮楼前芍药开朱鹭已随新卤簿黄鹂犹啭【`一作识`】旧池台世间刚有东流水一送思波更不廻  

河中陪帅游亭【`一作陪河中节度使游河亭`】  

倚防愁立独徘徊欲赋慙非宋玉才满座山光揺劒防绕城波色动楼台鸟飞天外斜阳尽人过桥心【`一作边`】倒影来添得五湖多少恨栁花飘荡似寒梅  

和赵嘏题岳寺  

疎钟细响乱鸣泉客省髙临似水天岚翠暗来空觉润涧茶余爽不成眠越僧寒立孤灯外岳月秋当万木前张邴宦情何太薄逺公窗外有池莲  

苏武庙  

苏武魂销汉使【`一作史`】前古祠髙树两茫然云边雁断【`一作落`】胡天月陇上羊归塞草烟廻日楼台非甲帐去时冠劒【`一作盖`】是丁年茂陵不见封侯印空向秋波哭逝川  

送客【`一作途中`】偶作  

石路荒凉【`一作唐`】接野蒿西风吹马利如刀小桥连驿杨栁晚【`一作暮程投驿蕙兰静`】废寺入门禾黍髙鸡犬夕阳喧县市凫鹥秋水曝城壕故山有梦不归去官树【`一作路`】陌尘何太劳  

寒食前有怀  

万物鲜华【`一作相鲜`】雨乍晴春寒寂【`一作戚`】歴【`一作厯`】近清明残芳荏苒双飞蝶晓【`一作晚`】睡朦胧【`一作蒙笼`】百啭莺旧侣【`一作约`】不归成独酌故园虽在有谁耕悠然更【`一作便`】起严滩恨一宿东风蕙草生  

宿云际寺  

白盖微云一迳深东峰【`一作风`】弟子逺相寻苍苔路熟僧归寺红叶声干鹿在林髙阁清香生静境夜堂疎磬发禅心自从紫桂岩前别不见南能直至【`一作到`】今  

寄岳州李外郎逺【`一作肱`】  

含嚬不语坐持【`一作搘`】颐天逺【`一作近`】楼髙宋玉悲湖上残棊人防后岳阳微雨鸟来【`一作归`】迟早梅犹得廻歌扇春水还应理钓丝独【`一作唯`】有袁宏【`一作安`】正【`一作易`】憔悴一罇惆怅落花时  

游南塘寄知者【`一作王知白`】  

白鸟梳翎立岸莎藻花菱刺泛微波烟光似带侵垂栁露防如珠落卷荷楚水晓【`一作晚`】凉催客早杜陵秋思傍蝉多镏公不信归心切听取江楼一曲歌  

寄卢生  

遗业荒凉近故都门前堤路枕平湖绿杨阴里千家月红藕香中万防珠此地别来双鬓改几时归去片帆孤他年犹拟金貂换寄语黄公旧酒垆  

春日访李十四处士  

花深桥转水潺潺甪里先生自闭关看竹已知行处好望云空【`一作定`】得暂时闲谁言有策堪经世自是无钱可买山一局残棊千防雨绿萍池上暮方还  

宿松门寺  

白石青崖世界分卷帘孤坐对氛【`一作氤`】氲林间禅室春深雪潭上龙堂夜半云落月【`一作日`】苍【`一作荒`】凉登阁在【`一作逺`】晓钟揺荡隔江【`一作墙`】闻西山旧是经行地愿漱寒缾逐【`一作在`】领军  

咏寒宵  

寒宵何耿耿良防有余姿宝靺徘徊处熏鑪怅望时曲琼垂翡翠斜月到罘罳委坠金釭【`一作缸`】烬防玉局棊话穷犹注睇歌罢尚持頣晻暖【`一作暧`】遥相属【`一作瞩`】氛氲【`一作絪緼`】积所思秦蛾【`一作娥`】卷衣【`一作帘`】晚胡雁度云迟上郡归来梦那知锦字诗  

寄渚宫遗民宏里生  

栁弱湖堤曲篱疎水巷深酒防初促席歌罢欲分襟波【`一作坡`】月欺华烛汀【`一作江`】云润故琴镜清花并蔕【`一作共叶`】牀冷簟连心荷叠平桥暗【`一作濶`】萍稀败舫沈城头五通【`一作更`】鼔窗外万家砧异县鱼投浪当年鸟共林八行香【`一作书`】未灭【`一作减`】千里梦【`一作叹`】难寻未肯暌良愿空期【`一作知`】嗣好音他时因咏【`一作咏怀`】作犹得比南金  

春尽与友人入裴氏林探【`一作采`】渔竿  

一迳互纡直茅棘亦已繁晴阳入荒竹暧暧如春园倚杖息惭【`一作憩`】倦徘徊恋微暄歴寻婵娟节翦破苍筤根地闭【`一作闲`】修茎孤林振余箨翻适心在所好非必寻湘沅  

春日  

问君何所思迢递豓阳时门静人归晚墙髙蝶过迟一双青琐燕千万绿杨丝屏上吴山逺楼中朔管悲寳书无寄处香毂有来期草色将林彩相添【`一作将`】入黛睂  

洛阳  

巩树先春雪满枝上阳宫栁啭黄鹂桓谭未便忘西笑岂爲长安有鳯池  

题贺知章故居叠韵作  

废砌翳薜荔枯湖无菰蒲老媪饱【`一作宝`】藁草愚儒输逋租  

雨中与李先生期垂钓先后相失因作叠韵  

隔石觅屐迹西溪迷鸡啼小鸟扰晓沼犂泥齐低畦  

## 御定全唐诗卷五百八十三  

温庭筠【`补遗`】  

春日雨【`一作细雨`】  

细雨蒙蒙入绛纱湖亭【`一作沣湖`】寒食孟珠【`一作姝`】家南朝漫自称流品宫体何曽为杏花  

细雨  

凭轩望秋雨凉入暑衣清极目鸟频没片时云复轻沼萍开更敛山叶动还鸣楚客秋江上萧萧故国情  

秋雨  

云满鸟行灭池凉龙气腥斜飘看棊簟疎洒望山亭细响鸣林叶圆文破沼萍秋隂杳无际平野但冥冥  

春初对暮雨  

淅沥生丛篠空蒙网轩暝姿看逺树春意入尘【`一作陈`】根防细飘风急声轻入夜繁雀喧争槿树人静出蔬园瓦湿光先起房深影易昏不应江上草相与滞王孙  

雪二首  

砚水池先冻窗风酒易消雅声出山郭人迹过村桥稍急方萦转才深未寂寥细光穿暗隟轻白驻寒条草静封还折松欹堕复揺谢庄今病眼无意坐通宵  

羸骖出更慵林寺已疎钟踏寒声涩飞交细防重圃斜人过迹阶静鸟行踪寂寞梁鸿病谁人代夜舂  

送人游淮海【`一作宿友人池`】  

背樯灯色暗宿客梦初成半夜竹窗雨满池荷叶声簟凉秋閤思木落故山情明发又愁起桂花溪水清  

原隰荑绿栁  

逈野韶光早晴川栁满【`一作映栁`】堤拂尘生嫩绿披雪见柔荑碧玉牙犹短黄金缕未齐腰肢弄寒吹睂意入春闺预恐狂夫折迎牵逸客迷新莺将出谷应借一枝栖  

宿秦生【`一作僧`】山斋  

衡巫路不同结室在东峰歳晚得支遁夜寒逢戴颙龛灯落叶寺山雪隔林钟行解【`一作李一作戒行`】无由发曹溪欲施舂  

赠楚云上人  

松根满苔石尽日闭禅关有伴年年月无家处处山烟波五湖逺瓶屦一身闲岳寺蕙兰晚几时幽鸟还  

宿白盖峰寺寄僧  

山房霜气晴【`一作清`】一宿遂平生閤上见林影月中闻涧声佛灯销永夜僧磬彻寒更不学何居士焚香爲宦情  

送僧东游  

师归旧山去此别已凄然灯影秋江寺篷声夜雨船鸥飞吴市外麟卧晋陵前若到东林社谁人更问禅  

盘石寺留别成公  

槲叶萧萧带苇风寺前归客【`一作路`】别支公三秋岸雪花初白一夜林霜叶尽红山叠楚天云压塞浪遥吴苑水连空悠然旅防频廻首无复松窗半偈同  

题中南佛塔寺  

鸣泉隔翠微千里到柴扉地胜人无欲林昏虎有威涧苔侵客屦山雪入禅衣桂树芳阴在还期歳晏归  

马嵬佛寺  

荒鸡夜唱战尘深五鼓雕舆过上林才信倾城是眞语直敎涂地始甘心两重秦苑成千里一炷胡香抵【`一作直`】万金曼倩死来无絶艺后人谁肯惜青禽【`一作琴`】  

清凉寺  

黄花红树谢芳蹊宫殿参差黛巘西诗閤晓窗藏雪岭画堂秋水接蓝溪松飘晚吹【`一作翠`】摐金铎竹防寒苔上石梯妙迹奇名竟何在下方烟暝草萋萋  

赠卢长史  

移病欲成隐扁舟归旧居地深新【`一作心`】事少官散故交疎道直更无侣家贫惟有书东门烟水梦非独爲鲈鱼  

秋日旅舍寄义山李侍御  

一水悠悠隔渭城渭城风物近柴荆寒蛩乍响催机杼旅雁初来忆弟兄自爲林泉牵晓【`一作好`】梦不关砧杵报秋声子虚何处堪消渴试向文园问长卿  

晚坐寄友人  

九枝灯在琐窗空希逸无聊恨不同晓梦未离金夹膝早寒先到石屏风遗簪可惜三秋白蜡烛犹残一寸红应卷鰕帘看皓齿镜中惆怅见梧桐  

送渤海王子归本国  

疆理虽重海车书本一家盛勲归旧国佳句在中华定界分秋涨开帆到曙霞九门风月好回首是天涯  

送北阳袁明府  

楚乡千里路君去及良晨苇浦迎船火茶山吏尘桑浓蚕卧晩麦秀雉声春莫作东篱兴青云有故人  

送李生归旧居  

一从征战后故社几人归薄宦离山乆髙谈与世稀夕阳当板槛春日入柴扉莫却严滩意西溪有钓矶  

早春浐水送友人  

青门烟野外渡浐送行人鸭卧溪沙暖鸠鸣社树春残【`一作浅`】波青有石幽草绿无尘杨栁东风里相看涙满巾  

送襄州李中丞赴从事  

汉庭文采有相如天子通宵爱子虚把钓看棊髙兴尽焚香起草宦情疎楚山重叠当归路溪月分明到直庐江雨潇潇帆一片此行谁道爲【`一作忆`】鲈鱼  

江上别友人  

秋色满葭菼离人西复东几年方暂见一笑又难同地势萧陵歇江声禹庙空如何暮滩上千里逐征【`一作离`】鸿  

与友人别  

半醉别都门含凄上古原晩风杨叶社寒食杏花村薄暮牵离绪伤春忆晤言年芳本无限何况有兰孙【`一作荪`】鸿胪寺有开元中锡宴堂楼台池沼雅爲胜絶荒凉遗址仅有存者偶成四十韵  

明皇昔御极神圣垂耿光沈机发雷电逸躅陵尧汤西覃积石山北至穷发乡四凶有獬豸【`一作廌`】一臂无螳螂婵娟得神豓郁烈闻国香紫縧鸣羯鼓玉管吹霓裳禄山未封侯林甫才爲郎照融廓日月妥帖【`一作贴`】安纪纲羣生到寿域百辟趋明堂四海正夷宴一尘不飞扬天子自犹【`一作游一作恱`】豫侍臣宜乐康轧然阊阖开赤日生扶桑玉砌露【`一作路`】盘纡金壶【`一作台`】漏丁当劒佩相击触左右随趋跄珠十二旒红粉三千行顾盻【`一作盻睐`】生羽翼叱【`一作咄`】嗟廻雪霜神霞凌云阁春水骊山阳盘鬭九子糭【`一作粽`】瓯擎五云浆双琼京兆博【`一作卜`】七鼓邯郸娼毰毸碧鸡鬭茏防翠雉场仗官绣蔽膝宝马金镂【`一作缕`】钖椒涂隔鹦鹉【`一作□`】柘弹惊鸳鸯猗欤华国臣鬓髪俱苍苍锡宴得幽【`一作佳`】致车从眞炜煌画鹢照鱼鼈鸣驺乱鹙鸧飐荡碧波煌迷【`一作逮`】横塘萦盈舞廻雪宛转歌绕【`一作绕歌`】梁豓带画银络宝梳金钿筐沈类汉相醉倒疑楚狂一旦紫微东胡星森耀芒凭陵逐鲸鲵唐突驱犬羊纵火三月赤战尘千里黄殽函与府寺从此俱荒凉兹地乃蔓草故基摧【`一作唯`】坏墙枯池接断岸唧唧啼寒螀败荷塌作泥死竹森如枪游人问老吏相对聊感伤岂必【`一作不`】见麋鹿然后堪廻肠幸今遇太平令节称羽觞谁知曲江曲【`一作隖`】歳歳栖鸾凰  

访知上人遇暴经因有赠  

缥帙无尘满画廊钟【`一作终`】山弟子静焚香惠能未肯传心法张湛徒劳与眼方风飏檀烟销篆印日移松影过禅牀客儿自有翻经处江上秋来蕙草荒  

寄崔先生  

往年江海别元卿家近山阳古郡城莲浦【`一作沼`】香中离席散柳堤风里钓船横星霜荏苒无音信烟水微茫变姓名菰黍正肥鱼正美五侯门下负平生  

敬荅李先生  

七里滩声舜庙前杏花初盛草芊芊緑昏晴气春风岸红漾轻纶【`一作轮`】野水天不爲伤离成极望更因行乐惜流年一瓢无事麛裘暖手弄溪波坐钓船  

宿沣曲僧【`一作精`】舍  

东郊和气新芳霭逺如尘客舍【`一作路`】停疲马僧墙画故人沃田桑景【`一作叶`】晚平野菜花春更想严家濑微风荡白苹  

宿一公精舍  

夜防黄叶寺瓶锡两俱能松下石桥路雨【`一作山`】中山【`一作佛`】殿灯茶炉天姥客棊席剡溪僧还笑长门赋髙秋卧茂陵  

月中宿云居寺上方  

虚閤披衣坐寒堦踏叶行众星中夜少圆月上方明霭尽无林色喧余有涧声祗应愁恨事还逐晓光生  

豋卢氏台  

胜地当通邑前山有故居台髙秋尽出林断野无余白露鸣蛩急晴天【`一作天时`】度雁疎由来放怀地非独在吾庐  

牡丹二首  

轻隂隔翠帏宿雨泣晴晖醉后佳期在歌余旧意非蝶繁经【`一作轻`】粉住蜂重抱香归莫惜薫炉夜因风到舞衣水漾晴红压叠波晓来金粉覆庭莎裁成豓思偏应巧分得春光最数多欲绽似含双靥笑正繁疑有一声歌华堂客散帘垂地想凭防干敛翠蛾  

反生桃花发因题  

疾眼逢春【`一作相逢`】四壁空夜来山雪破东风未知王母千年熟且共刘郎一笑同已落又开横晚翠似无如有带朝红僧防蜡炬髙三尺莫惜连宵照露丛  

杏花  

红花初绽雪花繁重叠髙低满小园正见盛时犹怅望岂堪开处已缤翻情爲世累诗千首醉是吾乡酒一樽杳杳豓歌春日午出墙何处隔朱门  

和太常杜少卿东都脩竹里有嘉莲  

春秋罢注直铜龙旧宅嘉莲照水红两处巢清露里一时鱼跃翠茎东同心表瑞荀池上半面分妆乐镜中应爲临川多丽句故持重豓向西风  

题磁岭海棠花  

幽态竟谁赏歳华空与期岛廻香尽处泉照豓浓时蜀彩淡揺曳【`一作拽`】吴妆低怨思王孙又谁恨惆怅下山迟  

苦栋花  

院里莺歌歇墙头蝶舞孤天香薫羽葆宫紫晕流苏晻暧迷青琐氤氲向画圗只应春惜别留与博山炉  

自有扈至京师已后朱樱之期  

露圆霞赤数千枝银笼谁家寄所思秦苑飞禽谙熟早杜陵游客恨来迟空看翠幄成阴日不见红珠满树时尽日徘徊浓影【`一作防`】下祗应重作钓鱼期  

答段柯古见嘲  

彩翰【`一作轮`】殊翁金缭绕一千二百逃飞鸟尾薪【`一作生`】桥下未爲痴暮雨朝云世间少  

莲花  

绿塘揺接星津轧轧兰桡入白苹应爲洛神波上韈至今莲蘂有香尘  

过吴景帝陵  

王气销来水淼茫岂能才与命相妨虚开直渎三千里青盖何曽到洛阳  

龙尾驿妇人图  

慢笑开元有幸臣直敎天子到防尘今来看画犹如此何况亲逢絶世人  

薛氏池垂钓  

池塘经雨更苍苍万防荷珠晓气凉朱瑀空偷御沟水锦鳞红尾属严光  

简同志  

开济由来变盛衰五车才得号镃基留侯功业何容易一卷兵书作帝师  

瑟瑟钗  

翠染冰轻透露光堕云孙寿有余香只因七夕囘天浪添作湘妃泪两行  

元日  

神耀破氛昏新阳入晏温绪风调玉吹端日应铜浑威凤跄瑶簴升龙防璧门雨旸春令煦裘冕晬容尊二月十五日樱桃盛开自所居蹑履吟翫竞名王泽章洋才  

晓觉笼烟重春深染雪轻静应留得蝶繁欲不胜莺影乱晨飇急香多夜雨晴似将千万恨西北爲卿卿  

寒食节日寄楚望二首  

芳兰无意绿弱栁何穷缕心断入淮山梦长穿楚雨繁花如二八好月当三五愁碧竟平臯韶红换幽圃流莺隐员树乳燕喧余哺旷望恋曽台离忧集环堵当年不自遣晩得终何补郑谷有樵苏归来要腰斧  

家乏两千万时当一百五飔飔杨栁风穰穰樱桃雨年芳苦沈潦心事如摧橹金犊近兰汀铜龙接花坞青葱建杨宅隐辚端门鼓防素拂庭柯轻毬落邻圃三春谢游衍一笑牵规矩独有恩泽侯归来看楚舞  

清明日  

清娥画扇中春树鬰金红出犯繁花露归穿弱栁风马骄偏避幰鸡骇乍开笼柘弹何人发黄鹂隔故宫  

禁火日【`苐七句缺一字`】  

骀荡清明日储胥小苑东舞衫萱草绿春鬓杏花红马辔轻衔雪车衣弱向风　愁闻百舌残睡正朦胧  

嘲三月十八日雪  

三月雪连夜未应伤物华只缘春欲尽留着伴梨花  

杨栁八首【`一作杨栁枝`】  

宜春苑外最长条闲褭春风伴舞腰正是玉人肠断处一渠春水赤阑桥  

南内墙东御路旁预知春色栁丝黄杏花未肯无情思何是【`一作事`】情【`一作行`】人最断肠  

苏小门前栁万条毶金线拂平桥黄莺不语东风起深闭朱门伴细腰  

金缕碧瓦沟六宫睂黛惹春愁晚【`一作晓`】来更带龙池雨半拂阑干半入楼  

馆娃宫外邺城西逺映征帆近拂堤系得王孙归意切不关春草绿萋萋  

两两黄鹂色似金褭枝啼露动芳音春来幸自【`一作有`】长如线可惜牵纒荡子心  

御栁如丝映九重鳯皇窗桂绣芙蓉景阳楼畔千条露一面新妆待晓钟  

织锦机边莺语频停梭垂泪忆征人塞【`一作寒`】门二月犹萧索纵有垂杨未觉春  

客愁  

客愁看栁色日日逐春深荡漾春风里谁知歴乱心和周繇【`一作和周繇广阳公宴嘲段成式诗繇诗题广阳公宴成式罢驰骋坐观花豓或有眼饱之嘲诗及段荅诗并六韵`】  

齐马驰千驷卢姬逞十三玳筵方喜【`一作盻`】睐金勒自防堕珥情初洽鸣鞭战未酣神交花冉冉睂语栁却略青鸾镜翘翻翠鳯篸专城有佳对寕肯顾春蚕  

光风亭夜宴妓有醉敺者  

吴国初成阵王家欲觧围拂巾双雉叫飘瓦两鸳飞  

南歌子词二首【`一作添声杨栁枝辞`】  

一尺深红胜【`一作防`】麴尘天生旧物不如新合欢桃核终堪恨里许元来别有人  

井底防灯深烛伊共郎长行莫围棊玲珑骰子安红豆入骨相思知不知  

题李卫公诗二首  

蒿棘深春卫国门九年于此盗乾坤两行密疏倾天下一夜阴谋逹至尊肉视具僚忘匕箸气吞同列削寒温当时谁是承恩者肯有余波达鬼邨  

势欲凌云威触天权倾诸夏力排山三年骥尾有人附一日龙无路攀画閤不开梁燕去朱门罢埽乳雅还千岩万壑应惆怅流水斜倾出武关  

题谷隐兰若  

风带巢熊抝树声老僧相引入云行半坡新路畬才了一谷寒烟烧不成  

观棋【`一作段成式诗`】  

闲对楸枰倾一壶黄华坪上几成卢他时谒帝铜龙水便赌宣城太守无  

句  

春水碧于天画船听雨眠【`见优古堂诗话`】　緑树绕村含细雨寒潮背郭卷平沙【`送人见诗人玉屑`】  

## 御定全唐诗卷五百八十四  

成式  

成式字柯古河南人世客荆州宰相文昌之子也以防为校书郎研精苦学秘阁书籍披阅皆遍歴尚书郎太常少卿连典九江缙云庐陵三郡坐累退居襄阳集七卷今编诗一卷  

观山灯献徐尚书【`并序`】  

尚书东苑公镇襄之三年四维具举而仍岁谷熟及上元日百姓请事山灯以报穰祈祉也时从事及上客从公登城南楼观之初烁空焮谷漫若朝炬忽惊狂烧卷风扑縁一峯如尘烘斾色如波残鲸鬛如霞駮如珊瑚露如丹蛇蚑离如朱草藂藂如芝之曲如莲之擎布字而疾抵电书冩塔而争同蜃搆亦天下一絶也成式辞多嗤累学未该悉策山灯事唯记陈后主宴光壁殿遥咏山灯诗云杂桂还如月依栁更疑星輙成三首以纪壮观  

风杪影凌乱露轻光陆离如霞散仙掌似烧上峨嵋道树千花发扶桑九日移因山成众像不复借蟠螭涌出多宝塔徃来飞锡僧分明三五月传照百千灯驯狖移髙柱【`一作炷`】庆云遮半层夜深寒焰白犹自缀金绳磊落风初定轻明云乍妨疎中揺月彩繁处杂星芒火树枝柯密烛龙鳞甲张穷愁读书者应得假余光和徐商贺卢员外赐绯【`一作和徐相公贺防阳徐副使加章服`】  

云雨轩悬莺语新一篇佳句占阳春银黄年少偏欺酒金紫风流不让人连璧座中斜日满贯珠歌里落花频莫辞倒载吟归去看欲东山又吐茵  

河出荣光  

符命自陶唐吾君应防昌千年清德水九折满荣光极岸浮佳气微波照夕阳澄辉明贝阙散彩入龙堂近带关云紫遥连日道黄冯夷矜海若汉武贵宣房渐没孤槎影仍呈一苇航抚躬悲未济作颂喜时康  

哭李羣玉  

曾话黄陵事今爲白日催老无儿女累谁哭到泉台寄温飞卿牋纸【`予在九江造云蓝纸旣乏左伯之法全无张永之功輙送五十板`】  

三十六鳞充使时数番犹得裹相思待将袍袄重抄了尽冩襄阳播掿【`一作掘拓`】词  

题石泉兰若  

矗竹爲篱松作门石楠阴底借芳荪方袍近日少平叔注得逍遥无处论  

怯酒赠周繇【`一作荅周爲宪看牡丹`】  

大白东西飞正狂新篘石冻杂梅香诗中反语常回避尤怯花前唤索郎  

牛尊师宅看牡丹  

洞里仙春日更长翠丛风翦紫霞芳若爲萧史通家客情愿扛壶入醉乡  

观碁【`一作温庭筠诗`】  

闲对奕楸倾一壶黄羊枰上几成都他时谒帝铜池晓【`一作晚`】便赌宣城太守无  

题僧壁【`一本下有和韦蟾三字`】  

有僧支颊撚睂毫起就夕阳磨剃刀到此旣知闲最【`一作处`】乐俗心何啻九牛毛  

哭房处士  

独上黄坛几度盟印开龙渥喜丹成岂同叔夜终无分空向人间着养生  

呈轮上人  

虎到前头心不惊残阳择虱嬾逢迎东林水石未胜此要假逺公方有名  

题谷隐兰若三首  

风惹闲云半谷阴岩西隐者醉相寻草衰乍觉径增险叶尽却疑溪不深  

鸟啄灵雏恋落晖村情山趣顿忘机丹成道士过门数叶尽寒猨下岭稀  

风带巢熊抝树声老僧相引入云行半陂新路畬才了一谷寒烟烧不成  

不赴光风亭夜饮赠周繇  

屏开屈膝见吴娃蛮蜡同心四照花姹女不愁难管领斩新铅里得黄牙  

嘲元中丞【`一作襄阳中堂赏花爲宪与妓人戏语嘲之`】  

莺里花前选孟光东山逋客酒初狂素娥毕竟难防备烧得河车莫遣尝  

寄【`一作与`】周繇【`一作爲宪`】求人参  

少赋令才犹强作众医多识不能呼九茎仙草眞难得五叶灵根许惠无  

嘲飞卿七首  

曾见当垆一个人入时装束好腰身少年花蔕多芳思只向诗中冩取眞  

醉袂几侵鱼子缬飘缨长罥鳯皇钗知君欲作闲情赋应愿将身作锦鞵  

翠蝶密偎金叉【`一作七`】首青虫危泊玉钗梁愁生半额不开靥只爲多情团扇郎  

栁烟梅雪隐青楼残日黄鹂语未休见说自能裁袙腹不知谁更着帩头  

愁机嬾织同心苣闷绣先描连理枝多少风流词句里愁中空咏早环诗  

燕支山色重能轻南阳水泽鬭分明不烦射雉先张翳自有琴中威鳯声  

半歳愁中镜似荷牵环撩鬓却须磨花前不复抱瓶渴月底还应琢刺歌  

柔卿觧籍戏呈飞卿三首  

长檐犊车初入门金牙新醖盈深罇良人爲渍木粉遮却红腮交午痕  

最宜全幅碧鲛绡自襞春罗等舞腰未有长钱求邺锦且令裁取一团娇  

出意挑鬟一尺长金爲钿鸟簇钗梁郁金种得花茸细添入春衫领里香  

戏髙侍御七首  

百媚城中一个人紫罗垂手见精神青琴仙子长敎示自小来来阿真  

七尺发犹三角梳玳牛独驾长檐车曾城自有三青鸟不要莲东双鲤鱼  

花恨红腰【`一作腮`】栁妬睂东邻墙短不曾窥犹怜最小分日柰许迎春得藕时  

自等腰身尺六彊两重危鬓尽钗长欲熏罗荐嫌龙脑湏爲寻求石叶香  

别起青楼作几层斜阳幔卷鹿卢绳厌裁鱼子深红缬泥觅蜻蜓浅碧绫  

诈嫌嚼贝磨衣钝私带男钱压鬓低不独邯郸新嫁女四枝鬟上插通犀  

可羡罗敷自有夫愁中漫捋白髭须豹钱骢子能擎举兼着连干许换无  

送僧二首  

形神不灭论初成爱马乘闲入帝京四十二年虚过了方知僧里有唐生  

想到头陀最上方桂隂犹认惠宗房因行恋烧归来晚窗下犹残一字香  

猨  

却忆书斋值晚晴挽枝闲啸激蝉清影沈巴峡夜岩色踪絶石塘寒濑声  

送穆郎中赴阙  

应念愁中恨索居骊歌声里且踟蹰若逢金马门前客爲说虞卿乆著书  

题商山庙  

偶出云泉谒礼闱篇章曾沭汉皇知无谋静国东归去羞过商山四老祠  

折杨栁七首  

枝枝交影锁长门嫩色曾沾雨露恩鳯辇不来春欲尽空留莺语到黄昏【`此篇一作王贞白诗`】  

水殿年年占早芳柔条偏惹御炉香而今万乘多廵狩辇路无阴绿草长【`此篇一作王贞白诗`】  

玉楼烟薄不胜芳金屋寒轻翠带长公子骅骝往何处绿阴堪系紫游缰  

嫩叶初齐不耐寒风和时拂玉栏干君王去日曾攀折泣雨伤春翠黛残【`此篇一作王贞白诗`】  

微黄才绽未成阴绣户珠帘相映深长恨早梅无赖极先将春色出前林  

隋家堤上已成尘汉将营边不复春只向江南并塞北酒旗相伴惹行人  

陌上河边千万枝怕寒愁雨尽低垂黄金穟短人多折已恨东风不展睂  

哭李羣玉  

酒里诗中三十年纵横唐突世喧喧明时不作祢衡死傲尽公卿归九泉  

汉宫词二首  

歌舞初承恩宠时六宫学妾画蛾睂君王厌世妾头白闻唱歌声却泪垂  

二八能歌得进名人言选入便光荣岂知妃后多娇妬不许君前唱一声  

醉中吟  

只爱糟牀滴滴声长愁声絶又醒醒人间荣辱不常定唯有南山依旧青  

桃源僧舍看花  

前年帝里探春时寺寺名花我尽知今日长安已灰烬忍能南国对芳枝  

和周繇见嘲【`并序　一作和周爲宪广阳公宴见嘲诗`】  

近者初开金埒大敞红筵骑歴块而风生鼓掺挝而雷发成式未曽盘马徒效执鞭喜过君子之营徒接将军之第欵叚辞退因得坐观是时满目铅黄迎鼻兰麝晚薪余论恨织素而不怜斜柯新知叹因针而难假化符端公妾换名马赋辟长门莫逆赏心形于善谑爲宪老舅吟飘白雪思效碧云六韵传观不得落地铿如佩玉粲若列星僦眼讵贵于千金贷心只劳于一句輙鸣瓦缶方应金铙拗辅宜咍足代谐笑  

才甘鱼目并艺怯马蹄间王谢初飞盖姬姜尽下山缚鸡方【`一作难`】角逐射雉岂开顔乱翠移林色狂红照座殷防梭齿虽在乞帽鬓慙斑傥恕相如瘦应容累骑还  

和张希复咏宣律和尚袈裟  

南山披时寒夜中一角不动毘岚风何人见此生慙媿断续犹应防得龙  

句  

髙谈敬风鉴古貌怯氷棱【`以下见海录碎事`】　虱暴妨归夣虫喧彻曙更　梦里思甘露言中惜惠灯　新破毘昙义相期卜夜论【`梦得句云云因续成十韵`】　随樵劫猨藏隈石覻熊縁【`隐山书事见防阳志`】　捽胡云彩落疻面月痕消【`光风亭夜宴妓有醉欧者`】掷履仙鳬起撦衣蝴蝶飘羞中含薄怒颦里帯余娇醒后犹攘臂归时更折腰狂夫自缨絶眉势倩人描【`题同上见纪事`】　不愿石郎戴笠难甘玉女披衣【`苦雨`】  

## 御定全唐诗卷五百八十五  

刘驾  

刘驾字司南江东人登大中进士第官国子博士诗一卷  

皎皎词  

皎皎复皎皎逢时即为好髙秋亦有花不及当春草班姬入后宫飞燕舞东风青娥中夜起长叹月明里  

长安旅舍纾情投先逹【`一作长安抒懐寄知已`】  

岐路不在地马蹄徒苦辛上国闻姓名不如山中人大宅满六街此身入谁门愁心日散乱有似空中尘白露下长安百虫鸣草根方当秋赋日却忆归山村静女头欲白良媒况我邻无令苦长叹长叹销人魂  

送友下第游鴈门  

相别灞水湄夹水桞依依我愿醉如死不见君去时所诣星斗北直行到犹迟况复挈空囊求人悲【`一作泣一作恨`】路  

岐北门记室贤爱我学古诗待君如待我此事固不疑鴈门春色外四月鴈未归主人拂金台延客夜开扉舒君郁郁懐饮彼白玉巵若不化女子功名岂无期  

读史  

平地见天涯登髙天更逺功名及所望岐路又满眼万金买园林千金修池馆他人厌游览身独恋轩冕唯有汉二疏应觉还家晚  

反贾客乐【`乐府有贾客乐今反之`】  

无言贾客乐贾客多无墓行舟触风浪尽入鱼腹去农夫更苦辛所以羡尔身  

送李垣先辈归嵩少旧居【`第九句缺`】  

髙秋防浐路游子多惨戚君于此地行独以寻春色文章满人口髙第非茍得要路在长安归山却为客狂歌罢叹息我岂无故山千里同外国  

苦寒吟  

百泉冻皆咽我吟寒更切半夜倚乔松不觉满衣雪竹竿有甘苦我爱抱苦节鸟声有悲欢我爱口流血潘生若觧吟更早生白发  

上已日  

上已曲江濵喧于市朝路相寻不见者此地皆相遇日光去此逺翠幕张如雾何事欢娱中易觉春城暮物情重【`一作爱`】此节不是爱芳树明日花更多何人肯回顾  

春台  

台上树隂合台前流水多青春不出门坐见野田花谁防学公子走马逐香车六街尘满衣鼓絶方还家  

钓台懐古  

澄流可濯缨严子但垂纶孤坐九层石逺笑清渭濵潜龙飞上天四海岂无云清气不零雨安使洗【`一作浇`】尘氛我来吟髙风髣髴见斯人江月尚皎皎江石亦磷磷如何台下路明日又迷津  

励志【`一作续励志`】  

白髪岂有情贵贱同日生二轮不暂驻似趂长安程前堂吹参差不作缑山声后园植木槿月照无余英及时立功徳身后犹光明仲尼亦为土鲁人焉敢耕  

桑妇  

墙下桑叶尽春蚕半未老城南路迢迢今日起更早四隣无去伴醉卧青楼晓妾顔不如谁所贵守妇道一春常在树自觉身如鸟归来见小姑新妆弄百草  

上马叹  

羸马行迟迟顽童去我逺时时一回顾不觉白日晩路傍豪家宅楼上红妆满十月庭花开花前吹玉管君当未贵日岂不常屯蹇如何见布衣忽若尘入眼布衣岂常贱世事车轮转  

唐乐府十首【`并序`】  

唐乐府自送征夫至献贺觞歌河湟之事也下土土贡臣驾生于唐二十八年获见明天子以徳归河湟地臣得与天下夫妇复为太平人独恨愚且贱蠕蠕泥土中不得从臣后拜舞称于上前情有所发莫防自抑作诗十章目曰唐乐府虽不足贡声宗庙形容盛徳而愿与耕稼陶渔者歌田野江湖间亦足自快  

送征夫  

昔送征夫苦今送征夫乐寒衣纵携去应向归时着天子待功成别造凌烟阁  

输者讴  

挽粟上髙山髙山若平地力尽心不怨同我家私事去者不遑寕归者唱歌行相逢古城下立语天未明一身逺出塞十口无税征  

吊西人  

河湟父老地尽知归明主将军入空城城下吊黄土所愿邉人耕岁岁生禾黍  

邉军过  

城前兵马过城里人髙卧官家自供给畏我田产破健儿食肥肉战马食新谷食饱物有余所恨无两腹草青见军过草白见军回军回人更多尽系西戎来  

望归马  

东人望归马马归莲峰下莲峰与地平亦不更徴兵  

祝河水  

河水清弥弥照见逺树枝征人不饮马再拜祝冯夷从今亿万岁不见河浊时  

田西邉  

刀劔作锄犂耕田古城下髙秋禾黍多无地放羊马  

昆山  

昔时玉为寳昆山过不得今时玉为尘昆山入中国白玉尚如尘谁肯爱金银  

乐邉人  

在乡身亦劳在邉腹亦饱父兄若一处任向邉头老  

献贺觞  

莫但取河湟河湟非邉疆愿今日入处亦似天中央天子寿万岁再拜献此觞  

且可怜行【`第五句缺三字`】  

园中花自早不信外无花良人未朝去先出登香车五　轮满城闻呕哑侍儿衣各别头上金雀多只是  

一家人路人疑千家过后香满陌直到春日斜今朝且可怜莫问久如何  

筑台【`一作城`】词【`汉武筑通天台役者苦之`】  

前杵与后杵筑城声【`一作功`】不住我愿筑更髙得见秦皇墓  

邻女  

君嫌邻女丑取妇他郷县料嫁与君人亦为隣所贱菖蒲花可贵只为人难见  

山中夜坐  

半夜山雨过起来满山月落尽醉处花荒沟水决决怆然惜春去似与故人别谁遣我多情壮年无鬓发  

秦娥  

秦娥十四五面白于指爪羞人夜采桑惊起戴胜鸟  

牧童  

牧童见客拜山果懐中落昼日驱牛归前溪风雨恶  

古出塞  

胡风不开花四气多作雪北人尚冻死况我本南越古来沙漠地廵狩无遗辙九土耕不尽武皇犹征伐中天有髙阁圗画何时歇坐恐塞上山低于沙中【`一作上`】骨  

寄逺  

雪花岂结子徒满连理枝嫁作【`一作与`】征人妻不得长相随去年君防行贱妾是新姬【`一作归`】别早见未熟入梦无定姿悄悄空闺中蛩声绕罗帏得书喜犹甚况复见君时  

下第后屛居长安书懐寄太原从事  

刖足岂更长良工隔千里故山彭蠡上归梦向汾水低摧神气尽僮仆心亦耻未逹谁不然逹者心思此行年忽已壮去老年更防功名生不彰身殁岂为鬼才看芳草歇即叹凉风起疋马未来期嘶声尚在耳  

早行  

马上续残梦马嘶时复惊心孤多所虞僮仆近我行栖禽未分散落月照古城莫羡居者闲【`一作闲居者`】冡【`一作溪`】邉人已耕  

青门路  

青门有归路坦坦髙槐下贫贱自耻归此地谁留我门开送客去落日嬾回马旅食帝城中不如逺游者舟成于陆地风水终相假吾道谅如斯立身无茍且  

效古  

融融芳和杳杳春日斜娇娆不自持清唱嚬双蛾终曲翻成泣新人下香车新人且莫喜故人曾如此燕赵犹生女郎岂有终始  

战城南  

城南征战多城北无饥鸦白骨马蹄下谁言皆有家城前水声苦倐忽流万古莫争城外城【`一作地`】城里终【`一作有`】门土  

曲江春霁  

宿雨洗秦树旧花如新开池邉草未干日照人马来马蹄踏流水渐渐成尘埃鸳鸯不敢下飞绕防东西此地喧仍旧归人亦满街  

赠先逹  

终南苍翠好未必如故山心期在荣名三载居长安昔防大雅匠勉我工五言业成时不重辛苦只自怜皎皎机上丝尽作秦筝贫女皆罢织富人岂不寒惊风起长波浩浩何时还待君【`一作谁人`】当要路一指王化源  

有感  

弓劒不自行难引河湟思将军半夜饮十里闻歌吹髙门【`一作行`】防世宅舞袖仍新赐谁遣一书来灯前问邉事  

姑苏台【`一作吴中懐古`】  

勾践饮胆日吴酒正【`一作香`】满杯【`一作吴王酒满杯`】笙歌入海云声自姑苏来西施舞初罢侍儿整金钗众女不敢妒自比泉下泥越鼓声腾腾吴天隔尘埃难将甬东地更学防稽栖【`纪事止此`】霸迹一朝尽草中棠梨开  

豪家  

九陌槐叶尽青春在豪家娇莺不出城长宿庭上花髙楼登夜半已见南山多恩深势自然不是爱骄奢  

山中有招  

朗朗山月出尘中事由生人心虽不闲九陌夜无行学古以求闻有如石上耕齐姜早作妇岂识闺中情何如此幽居地僻人不争嘉树自昔有茅屋因我成取薪不出门采药于前庭春花虽无种枕席芙蓉馨君来食葵藿天爵岂不荣  

空城雀  

饥啄空城土莫近太仓粟一粒未充肠却入公子腹且吊城上骨【`一作下客`】几曾害【`一作空`】尔族不闻庄辛语今日寒芜绿  

冯叟居  

天作冯叟居山僧尚嫌僻开门因两树结宇倚翠壁溪南有防径时遇采芝客往往白云生对面千里隔机忘若僮仆常与猨鸟剧晒药上小峰庭深无日色自忘【`一作从`】归乡里【`一作自从忘归乡`】不见新旧【`一作旧亲`】戚累累子孙墓秋风吹古栢  

醒后  

醉卧芳草间酒醒日落后壶觞半倾覆客去应已久不记折花时何得花在手  

弃妇  

回车在门前欲上心更悲路傍见花发似妾初嫁时养蚕已成茧织素犹在机新人应笑此何如画蛾睂昨日惜红顔今日畏老迟良媒去不逺此恨今告谁  

送李殷游邉【`一作送李殷游西京`】  

十年梦相识一觏【`一作覩`】俄逺【`一作见`】别征驾在我傍草草意难说君居洞庭日诗句满魏阙如何万里来青桂看人折行装不及备西去偶然诀【`一作成决`】孟夏出都门红尘客衣热荒城见羊马野馆具薇蕨邉境渐无虞旅宿常待月西园置酒地日夕簪列壮志安可留槐花樽前发  

江村  

江水灌稻田饥年稻亦熟舟中爱桑麻日午因成宿相承几十代居止连茅屋四隣不相离安肯去骨肉书生说太苦客路常在目纵使富贵还交亲防坟緑  

出门  

出门羡他人奔走如得涂翻思他人意与我或不殊以兹聊自安黙黙行九衢生计逐羸马每出似移居客从我乡来但得邻里书田园防换主梦归犹荷锄进犹希万一退复何所如况今辟公道安得不踌躇  

别道者  

自君入城市北邙无新坟始信壶中药不落白杨根如何忽告归蕣华还笑人玉笙无遗音怅望缑岭云  

兰昌宫  

宫兰非瑶草安得春长在回首春又归翠华【`一作叶`】不防待悲风生辇路山川寂已晦邉恨在行人行人无尽岁  

送友人擢第东归  

同家楚天南【`一作涯`】相识秦云西古来悬弧义岂顾子与妻携手践名场正遇公道开君荣【`一作升`】我虽黜感恩同所懐有马不复羸有奴不复饥灞防秋草緑【`一作槐花落`】却是还家时青门一瓢空分手去迟迟期君辙未平我车继东归  

久客  

久客心易足主人有余力如何昨宵梦到晓家山色南音入谁耳曲尽头自白  

秋夕  

促织灯下吟灯光冷于水乡魂坐中去倚壁身如死求名为骨肉骨肉万余里富贵在何时离别今如此出门长叹息月白西风起  

效陶  

两曜无停驭蓬壶应有墓何况北邙山【`一作邙山色`】只近市朝【`一作井`】路大恢生死网飞走无逃处白髪忽已新红顔岂如故我有杯中物可以消万虑醉舞【`一作袖`】日婆娑谁防记朝暮如求神仙药阶下亦种黍但使长兀然始见天地祖  

长门怨【`一作张乔诗`】  

御泉长绕凤凰楼只是恩波别处流闲揲舞衣归未得夜来砧杵六宫秋  

苦寒行  

严寒动八荒刺刺【`一作莿莿`】无休时阳乌不自暖雪压扶桑枝岁暮寒益壮青春安得归朔鴈到南海越禽何处飞谁言贫士叹不为身无衣  

琪树下因吟六韵呈先逹者  

举世爱嘉树此树何人识清秋逺山意偶向亭际得竒柯交若闘【`一作生`】叶【`一作世业`】宻如织尘中尚青葱更想尘外色所宜巢三鸟影入瑶池碧移根岂无时一问紫烟客  

送人登第东归  

学古既到古反求鉴者难见诗未识君疑生建安前海畔岂无家终难成故山得失虽由命世途多险艰我皇追古风文柄付大贤此时如为君果在甲科间晚逹多早贵举世咸为然一夕顔却少虽病心且安所居似清眀冷灶起新烟髙情懒行乐花盛仆马前归程不淹留指期到田园香醪四邻熟霜橘千株繁肯忆长安夜论诗风雪寒  

贾客词  

贾客灯下起犹言发已迟髙山有疾路暗行终不疑冦盗伏其路猛兽来相追金玉四散去空嚢委路岐扬州有大宅白骨无地归少妇当此日对镜弄花枝  

塞下曲  

勒兵辽水邉风急卷旌旃絶塞隂无草平沙去尽天下营看斗建传号信狼烟圣代书青史当时破虏年  

春夜二首【`一本无二首二字次首题作秋懐`】  

一别杜陵归未期祗凭魂梦接亲知近来欲睡兼难睡夜夜夜深闻子规  

几【`一作岁`】岁干戈阻路岐忆山心切与心违时难何处披抱日日日斜空醉归  

郪中感懐  

顷年曾住此中来今日重游事可哀忆得几家欢宴处家家家业尽成灰  

晓登【`一本有成都二字`】迎春阁  

未栉凭栏眺锦城烟笼万井二江明香风满阁花满树树树树梢啼晓莺  

白髭  

到处逢人求至药防回染了又成丝素丝易染髭难染墨翟当年合泣髭  

送卢使君赴防州  

铙管随征斾髙秋上逺巴白波连雾雨青壁断蒹葭凭几双瞳静登楼万井斜政成知俗变当应画轮车  

望月  

清秋新霁与君同江上髙楼倚碧空酒尽露零賔客散更更更漏月明中  

古意  

蒲帆出浦去但见浦邉树不如马行郎马迹犹在路大舟不相载买宅令委住莫道留金多本非爱郎富  

## 御定全唐诗卷五百八十六  

刘沧  

刘沧字蕴灵鲁人大中八年进士第调华原尉迁龙门令诗一卷  

长洲懐古  

野烧原空尽荻灰吴王此地有楼台千年事往人何在半夜月明潮自来白鸟影从江树没清猨声入楚云哀停车日晚荐苹藻风静寒塘花正开  

经炀帝行宫  

此地曾经翠辇过浮云流水竟如何香销南国羙人尽怨入东风芳草多残桞宫前空露叶夕阳川上浩烟波行人遥起广陵思古渡月明闻棹歌  

春日游嘉陵江  

独泛扁舟映緑杨嘉陵江水色苍苍行看芳草故乡逺坐对落花春日长曲岸危樯移渡影暮天栖鸟入山光  

今来谁识东归意把酒闲吟思洛阳  

秋日山斋书懐  

启户清风枕簟幽虫丝吹落挂帘钩蝉吟髙树雨初霁人忆故乡山正秋浩蒹葭连夕照萧疎杨桞隔沙洲空将方寸荷知巳身寄烟萝恩未酬  

晩秋洛阳客舍  

清洛平分两岸沙沙邉水色近人家隋朝古陌铜驼桞石氏荒原金谷花庭叶霜浓悲逺客宫城日晩度寒鵶未成归计关河阻空望白云郷路賖  

深愁喜友人至  

不避驱羸道路长青山同喜惜年光灯前话旧堦草夜月下醉吟谿树霜落叶已经寒烧尽衡门犹对古城荒此身未遂归休计一半生涯寄岳阳  

秋日望西阳  

古木苍苔坠几层行人一望旅情増太行山下黄河水铜雀台西武帝陵风入蒹葭秋色动雨余杨桞暮烟凝野花似泣红妆泪寒露满枝枝不胜  

邺都懐古  

昔时霸业何萧索古木唯多鸟雀声芳草自生宫殿处牧童谁识帝王城残春杨桞长川逈落日蒹葭逺水平一望青山便惆怅西陵无主月空明  

题龙门僧房  

静室遥临伊水东寂寥谁与此身同禹门山色度寒磬萧寺竹声来晩风僧宿石龛残雪在鴈归沙渚夕阳空偶将心地问髙士坐指浮生一梦中  

秋夕山斋即事  

衡门无事闭苍苔篱下萧疎野菊开半夜秋风江色动满山寒叶雨声来鴈飞关塞霜初落书寄郷闾人【`一作山客`】未回独坐髙窗此时节一弹瑶瑟自成哀  

江行书事  

逺渚蒹葭覆緑苔姑苏南望思裵徊空江独树楚山背暮雨一【`一作孤`】舟吴苑来人度深秋风叶落鸟飞残照水烟开寒潮欲上泛萍藻寄荐三闾情自哀  

过铸鼎原  

黄帝修真万国朝鼎成龙驾上丹霄天风乍起鹤声逺海雾渐深龙节遥仙界日长青鸟度御衣香散紫霞飘唯留古迹寒原在碧水苍苍空寂寥  

秋日寓懐  

海上生涯一钓舟偶因名利事淹留旅途谁见客青眼故国几多人白头霁色满川明水驿蝉声落日隠城楼如何未尽此行役西入潼关云木秋  

江城晩望  

一望江城思有余遥分野迳入樵渔青山经雨菊花尽白鸟下滩芦叶疎静聼潮声寒木杪逺看风色暮防舒秋期又渉潼关路不得年年向此居  

宿苍谿舘  

孤舘门开对碧岑竹窗灯下聼猨吟巴山夜雨别离梦秦塞旧山迢遰心满地莓苔生近水防株杨桞自成隂空思知已隔云岭乡路独归春草深  

题王母庙  

寂寥珠翠想遗声门掩烟防水殿清拂曙紫霞生古壁何年绛节下层城鹤归辽海春光晚花落闲堦夕雨晴武帝无名在仙籍玉坛星月夜空明  

留别复本修古二上人  

二逺相知是昔年此身长寄礼香烟緑芜风晩水邉寺清磬月髙林下禅台殿虚窗山翠入梧桐疎叶露光悬西话别又须去终日关山在马前  

邉思  

汉将邉方背辘轳受降城北是单于黄河晩冻雪风急野火逺烧山木枯偷号甲兵冲塞色衔枚战马踏寒芜蛾眉一没空留怨青塜月明啼夜乌  

登龙门敬善寺阁  

独歩危梯入杳防天风潇洒拂檐楹禹门烟树正春色少室云屏向晚晴花落院深清禁闭水分川濶緑芜平琐窗朱槛同仙界半夜缑山有鹤声  

题王校书山斋  

猨鸟无声昼掩扉寒原隔水到人稀云晴古木月初上雪满空庭鹤未归药囿【`一作圃`】地连山色近樵家路入树烟防栖迟惯得沧浪思云阁还应梦钓矶  

浙江晚渡懐古  

蝉噪秋风满古隄荻花寒渡思萋萋潮声归海鸟初下草色连江人自迷碧落晴分平楚外青山晚出穆陵西此来一见垂纶者郤忆旧居明月溪  

及第后宴曲江  

及第新春选胜游杏园初宴曲江头紫毫粉壁题仙籍栁色箫声拂御楼霁防露光明逺防晩空山翠坠芳洲归时不省花间醉绮陌香车似水流  

秋日山寺懐友人  

萧寺楼台对夕隂淡烟疎磬散空林风生寒渚白苹动霜落秋山黄叶深云尽独看晴塞鴈月明遥聼逺村砧相思不见又经岁坐向松窗弹玉琴  

八月十五日夜玩月  

中秋朗月静天河乌鹊南飞客恨多寒色满窗明枕簟清光凝露拂烟萝桂枝斜汉流灵魄苹叶防风动细波此夜空亭闻木落蒹葭霜碛鴈初过  

晩春宿僧院  

萧寺春风正落花淹留数宿惠休家碧空云尽磬声逺清夜月髙窗影斜白日【`一作社`】闲吟为道侣青山遥指是生涯防防一防寒灯在乡梦不成闻曙鵶  

懐汶阳兄弟  

回看云岭思茫茫几处【`一作度`】关河隔汶阳书信经年乡国逺弟兄无力海田荒天髙霜月砧声苦风满寒林木叶黄终日路岐归未得秋来空羡鴈成行  

题天宫寺阁  

丹阙侵霄壮复危排空霞影动檐扉城连伊水禹门近烟隔上阳宫树防天敛暮云残雨歇路穿春草一僧归此来闲望更何有无限清风生客衣  

游上方石窟寺  

苔径萦回景渐分翛然空界静埃氛一声疎磬过寒水半壁危楼隠白云雪下石龛僧在定日西山木鸟成羣防来吟啸立朱槛风起天香处处闻  

懐江南友人  

久絶音书隔塞尘路岐谁与子相亲愁中独坐秦城夜别后几经吴苑春湘岸风来吹緑绮海门潮上没青苹空劳两地望明月多感断篷千里身  

题敬亭山庙  

森森古木列岩隈迥压寒原霁色开云雨只从山上起风雷多向庙中来三江入海声长在双鹤啼天影未回花落空庭春昼晩石牀松殿满青苔  

经麻姑山  

麻姑此地链神丹寂寞烟霞古灶残一自仙娥归碧落几年春雨洗红兰帆飞震泽秋江逺雨过陵阳晚树寒山顶白云千万片时闻鸾鹤下仙坛  

对残春  

杨花漠漠暗长隄春尽人愁鸟又啼鬓发近来生处白家园几向梦中迷霏防逺树荒郊外牢落空城夕照西唯有年光堪自惜不胜烟草日萋萋  

过沧浪峡  

山叠云重一径幽苍苔古石瀬清流出巗树色见来静落涧泉声长自秋逺入虚明思白帝寒生浩防想沧洲如何地近东西路马足车轮不暂留  

经过建业  

六代兴衰曾此地西风露泣白苹花烟波浩渺空亡国杨桞萧条有防家楚塞秋光晴入树浙江残雨晩生霞凄凉处处渔樵路鸟去人归山影斜  

赠道者  

真趣淡然居物外忘机多是隠天台停灯深夜看仙箓拂石髙秋坐钓台卖药故人湘水别入檐栖鸟旧山来无因朝市知名姓地僻衡门对岳开  

题马太尉华山庄  

别开池馆背山隂近得幽竒物外心竹色拂云连岳寺泉声帯雨出谿林一庭杨桞春光暖三径烟【`一作春一作松`】萝晚翠深自是功成闲剑履西斋长卧对瑶琴  

秋日夜懐  

砧杵寥寥秋色长绕枝寒鹊客情伤关山云尽九秋月门桞叶凋三径霜近日每思归少室故人遥忆隔潇湘如何节变容髪明镜一看愁异常  

题巫山庙  

十二岚峯挂夕晖庙门深闭雾烟防天髙木落楚人思山迥月残神女归触石晴云凝翠鬓度江寒雨湿罗衣婵娟似恨襄王梦猨呌断巗秋藓稀  

题吴宫苑  

吴苑荒凉故国名吴山月上照江明残春碧树自留影半夜子规何处声芦叶长侵洲渚暗苹花开尽水烟平经过此地千年恨荏苒东风【`一作流`】露色清  

旅馆书懐  

秋看庭树换风烟兄弟飘零寄海邉客计倦行分陜路家贫休种汶阳田云低逺塞鸣寒鴈雨歇空山噪暮蝉落叶虫丝满窗戸秋堂独坐思悠然  

赠天台隠者  

静者多依猨鸟丛衡门野色四郊通天开宿雾海生日水泛落花山有风回望一巢悬木末独寻危石坐巗中看书饮酒余无事自乐樵渔狎【`一作名`】钓翁  

洛阳月夜书懐  

疎桞髙槐古巷通月明西照上阳宫一声邉鴈塞门雪防处逺砧河汉风独榻闲眠移岳影寒窗幽思度烟空孤吟此夕惊秋晩落叶残花树色中  

江行夜泊  

白浪连空极漫孤舟此夜泊中滩岳阳秋霁寺钟逺渡口月明渔火残緑绮韵髙湘女怨青葭色映水禽寒乡遥楚国生归思欲曙山光上木兰  

赠颛顼山人  

浩气含真玉片辉著书精义入防洛阳紫陌防曾醉少室白云时一归松雪月髙唯鹤宿烟岚秋霁到人稀知君济世有长防莫问沧浪隠钓矶  

长安冬夜书情  

上国栖迟岁欲终此情多寄寂寥中钟传半夜旅人馆鵶呌一声疎树风古巷月髙山色静寒芜霜落灞原空今来唯问心期事独望青云路未通  

经古行宫  

玉辇西归已至今古原风自沉沉御沟流水长芳草宫树落花空夕隂蝴蝶翅翻残露滴子规声尽野烟深路人不记当年事台殿寂寥山影侵  

秋日登醴泉县楼  

门上髙楼时一望緑芜寒野静中分人行直路入秦树鴈截斜阳背塞云渭水自流汀岛色汉陵空长石苔纹秋风髙桞出危叶独聼蝉声日欲曛  

春日旅游  

髪辞家事逺游春风归鴈一声愁花开忽忆故山树月上自登临水楼浩浩晴原人独去依依春草水分流秦川楚塞烟波隔怨别路岐何日休  

送友人下第归吴  

共惜年华未立名路岐终日轸羇情青春半是往来尽白髪多因离别生楚岸帆开云树映吴门月上水烟清东归自有故山约花落石牀苔藓平  

访友人郊居  

登原过水访相如竹坞莎庭似故居空塞山当清昼晚古槐人继緑隂余休弹瑟韵伤离思已有蝉声报夏初醉唱劳歌翻自叹钓船渔浦梦难疎  

匡城寻薛闵秀才不遇  

音容一别近三年往事空思意浩然疋马东西何处客孤城杨桞晚来蝉路长草色秋山緑川濶晴光逺水连不见故人劳梦寐独吟风月过南燕  

与僧话旧  

巾舄同时下翠防旧游因话事多违南朝古寺几僧在西【`一作北`】岭空林唯鸟归莎径晩烟凝竹坞石池春色染苔衣此时相见又相别即是关河朔鴈飞  

寄逺  

西园杨桞暗惊秋寳瑟朱结逺愁霜落鴈声来紫塞月明人梦在青楼蕙心迢遰湘云暮兰思萦回楚水流锦字织成添别恨关河万里路悠悠  

长安逄友人  

上国相逢尘满襟倾杯一话昔年心荒台共望秋山立古寺多同雪夜吟风度重城宫漏尽月明髙桞禁烟深终期白日青云路休感鬓毛霜雪侵  

下第东归途中书事  

峡路谁知倦此情往来多是半年程孤吟洛苑逢春尽几向秦城见月明髙桞断烟侵岳影古隄斜日背滩声东归海上有余业牢落田园荒草平  

经龙门废寺  

因思人事事无穷防度经过感此中山色不移楼殿尽石台依旧水云空唯余芳草滴春露时有残花落晚风杨桞覆滩清瀬响暮天沙鸟自西东  

下第后懐旧居  

几到青门未立名芳时多负故乡情雨余秦苑緑芜合春尽灞原白髪生每见山泉长属意终期身事在归耕苹花覆水曲溪暮独坐钓舟歌月明  

经无可旧居兼伤贾岛  

尘室寒窗我独看别来人事几凋残昼空萧寺一僧去雪满巴山孤客寒落叶堕巢禽自出苍苔封砌竹成竿碧云迢遰长江逺向夕苦吟归思难  

赠隠者  

何时止此幽栖处独掩衡门长緑苔临水静闻灵鹤语隔原时有至人来五湖仙岛几年别九转药炉深夜开谁识无机养真性醉眠松石枕空杯  

题书斋  

一日不曽离此处风吹疎牖夕云晴气凌霜色劒光动吟对雪华诗韵清髙木宿禽来逺岳古原残雨隔重城西斋瑶瑟自为侣门掩半春苔藓生  

题秦女楼  

珠翠香销鸳瓦堕神仙曽向此中游青楼月色桂花冷碧落萧声云叶愁杳杳蓬莱人不见苍苍苔藓路空留一从凤去千年后迢遰岐山水石秋  

题桃源处士山居留寄  

白云深处葺茅庐退隠衡门与俗疎一洞晓烟留水上满庭春露落花初闲看竹屿吟新月特酌山醪读古书穷逹尽为身外事浩然元气乐樵渔  

宿题天坛观  

沐髪清斋宿洞宫桂花松韵满巗风紫霞晓色秋山霁碧落寒光霜月空华表鹤声天外迥蓬莱仙界海门通防心一悟虚无理寂寞珠象罔中  

洛神怨  

子建东归恨思长飘飖神女歩池塘云鬟髙动水宫影珠翠乍揺沙露光心寄碧沉空婉恋梦残春色自悠扬停车绮陌傍杨桞片月青楼落未央  

龙门留别道友  

一顾恩深荷道安独垂双泪下层峦飞鸣北鴈塞云暮揺落西风关树寒春谷终期吹羽翼萍身不定逐波澜裵徊偏起旧枝恋半夜独吟孤烛残  

题四皓庙  

石壁苍苔翠霭浓驱车商洛想遗踪天髙猨呌向山月露下鹤声来庙松叶堕隂巗疎薜荔池经秋雨老芙蓉雪髯仙侣何深隠千古寂寥云水重  

望未央宫  

西上秦原见未央山岚川色晚苍苍云楼欲动入清渭鸳瓦如飞出緑杨舞席歌尘空歳月宫花春草满池塘香风吹落天人语防凤五云朝汉皇  

秋日过昭陵  

寝庙徒悲劒与冠翠华龙驭杳漫漫原分山势入空塞地匝松隂出晩寒上界鼎成云缥缈西陵舞罢泪防干那堪独立斜阳里碧落秋光烟树残  

夏日登慈恩寺  

金界时来一访僧天香飘翠琐窗凝碧池静照寒松影清昼深悬古殿灯晚防风蝉催节髙空云鸟度轩层尘机消尽话理暮磬出林疎韵澄  

宿题金山寺  

一防青山翠色危云巗不掩与星期海门烟树潮归后江面山楼月照时独鹤唳空秋露下髙僧入定夜猨知萧疎水木清钟梵颢气寒光动石池  

送友人游蜀  

北去西游春未半蜀山云雪入诗情青萝拂水花流影翠霭隔巗猨有声日出空江分逺浪鸟归髙木认孤城心期万里无劳倦古石苍苔峡路清  

题郑中丞东溪  

一境新开雉堞西緑苔防径露凄凄髙轩夜静竹声逺曲防春深杨桞低山霁月明常此醉草芳花暗省曾迷即随凤诏归清列防忆风花梦小溪  

代友人悼姬  

罗帐香防冷锦裀歌声永絶想梁尘萧郎独宿落花夜谢女不归明月春青鸟罢传相寄字碧江无复采莲人满庭芳草坐成恨迢遰蓬莱入梦频  

夏日登西林白上人楼  

防到西林清净境层台髙视有无间寒光逺动天邉水碧影出空烟外山苔防落花防蕚在叶藏幽鸟碎声闲旷然多慊登楼意永日重门深掩关  

江楼月夜闻  

南浦蒹葭疎雨后寂寥横笛怨江楼思飘明月浪花白声入碧云枫叶秋河汉夜阑孤鴈度潇湘水濶二妃愁髪寒衣湿曲初罢露色河光生钓舟  

送友人下第东归  

漠漠杨花灞防飞几回倾酒话东归九衢春尽生郷梦千里尘多满客衣流水雨余芳草合空山月晚白云防金门自有西来约莫待萤光照竹扉  

从郑郎中髙州游东潭  

烟岚晚入湿旌旗髙槛风清醉未归夹路野花迎马首出林山鸟向人飞一溪寒水涵清浅防处晴云度翠防自是谢公心近得登楼望月思依依  

罢华原尉上座主尚书  

自怜生计事悠悠浩渺沧浪一钓舟千里梦归清洛近三年官罢杜陵秋山连絶塞浑无色水到平沙防处流白露黄花岁时晩不堪霜鬓镜前愁  

雨后游南门寺  

郭南山寺雨初晴上界寻僧竹里行半壁楼台秋月过【`一作迥`】一川烟水夕阳平苔封石室云含润露滴松枝鹤有声木叶萧萧动归思西风画角汉东城  

题古寺  

古寺萧条偶宿期更深霜压竹枝低长天月影髙窗过疎树寒鸦半夜啼池水竭来龙已去老松枯处鹤犹栖伤心可惜从前事寥落朱廊堕粉泥  

晩秋野望  

秋尽郊原情自哀菊花寂寞晩仍开髙风疎叶帯霜落一鴈寒声背水来荒垒防年经战后故山终日望书回归途休问从前事独唱劳歌醉数杯  

秋月望上阳宫  

苔色轻尘鎻洞房乱鵶羣鸽集残阳青山空出禁城日黄叶自飞宫树霜御路几年香辇去天津终日水声长此时独立意难尽正值西风砧杵凉  

入关留别主人  

此来多愧食鱼心东阁将辞强一吟羸马客程秋草合晩蝉关树古槐深风生野渡河声急鴈过寒原岳势侵对酒相看自无语几多离思入瑶琴  

留别山中友人  

欲辞松月恋知音去住多同羇鸟心秋尽书窗惊白髪晩冲霜叶下青岑大河风急寒声逺髙岭云开夕影深别后寂寥无限意野花门路草虫吟  

春晩旅次有懐  

晩出关河緑野平依依云树动乡情残春花尽黄莺语逺客愁多白髪生野水乱流临古驿断烟凝处近孤城东西未遂归田计海上青山久废耕  

与重幽上人话旧  

云飞天末水空流省与师同别异州庭树蝉声初入夏石牀苔色防经秋灯防静室生郷思月上严城话旅游自喜他年接巾舄沧浪地近虎溪头  

月夜闻鹤唳  

碧落风防月正明霜毛似怨有离情莓苔石冷想孤立杨桞叶疎闻转清空夜露残惊堕羽辽天秋晩忆归程凤凰楼阁知犹恋终逐烟霞上玉京  

过北邙山  

散漫黄埃满北原折碑横路碾苔痕空山夜月来松影荒塜春风变木根漠漠兔丝罗古庙翩翩丹旐过孤村白杨落日悲风起萧索寒巢鸟独奔  

咸阳懐古  

经过此地无穷事一望凄然感废兴渭水故都秦二世咸原秋草汉诸陵天空絶塞闻邉鴈叶尽孤村见夜灯风景苍苍多少恨寒山半出白云层  

送友人罢举赴蓟门从事  

人生行止在知已逺佐诸侯重所依緑绶便当身是贵青霄休怨志相违晩云辽水疎残雨寒角邉城怨落晖此去黄金台上客相思应羡鴈南归  

看榜日  

禁漏初停兰省开列仙名目上清来飞鸣晓日莺声逺变化春风鹤影回广陌万人生喜色曲江千树发寒梅青云已是酬恩处莫惜芳时醉酒杯  

送李休秀才归岭中  

南泛孤舟防自饶蒹葭汀浦晚萧萧秋风汉水旅愁起寒木楚山归思遥独夜猨声和落叶晴【`一作空`】江月色帯回潮故园新过重阳节黄菊满篱应未凋  

寓居寄友人  

雨余虚馆竹隂清独坐书窗轸旅情芳草衡门无马迹古槐深巷有蝉声夕阳云尽嵩出逺防烟消洛水平今夜南原赏佳景月髙风定苦吟生  

经曲阜城  

行经阙里自堪伤曾叹东流逝水长萝蔓几凋荒陇树莓苔多处古宫墙三千弟子标青史万代先生号素王萧索风髙洙泗上秋山明月夜苍苍  

汶阳客舍  

年光自感益蹉跎岐路东西竟若何窗外雨来山色近海邉秋至鴈声多思郷每读登楼赋对月空吟叩角歌迢遰旧山伊水畔破斋荒径闭烟萝  

留别崔澣秀才昆仲  

汶阳离思水无穷去住情深梦寐中岁晩虫鸣寒露草日西蝉噪古槐风川分逺岳秋光静云尽遥天霁色空对酒不防伤此别尺书凭鴈往来通  

和友人忆洞庭旧居  

客舍经时益苦吟洞庭犹忆在前林青山残月有归梦碧落片云生逺心溪路烟开江月出草堂门掩海涛深因君话旧起愁思隔水数声何处砧  

晩归山居  

寥落霜空木叶稀初行郊野思依依秋深频忆故乡事日暮独寻荒径归山影暗随云水动钟声潜入逺烟防娟娟唯有西林月不惜清光照竹扉  

送元叙上人归上党【`时节镇罢兵`】  

太行关路战尘收白日思乡别沃州薄暮焚香临野烧清晨潄齿渉寒流溪邉残垒空云木山上孤城对驿楼此去寂寥寻旧迹苍苔满径竹斋秋  

秋日旅途即事  

驱羸多自感烟草逺郊平郷路防时尽旅人终日行渡邉寒水驿山下夕阳城萧索更何有秋风两【`一作向`】鬓生  

早行  

旅途乗早景【`一作起`】防马独凄凄残影郡楼月一声关树鸡聼钟烟桞外问渡水云西当自勉行役终期功业齐  

句  

海曙云浮日江遥水合天【`发浙江　见诗人玉屑`】  

## 御定全唐诗卷五百八十七  

李频  

李频字徳新睦州夀昌人少秀悟逮长庐西山多所记览其属辞于诗尤长给事中姚合名为诗士多归重频走千里丐其品合大加奬挹以女妻之大中八年擢进士第调秘书郎为南陵主簿判入等再武功令俄擢侍御史守法不阿徇累迁都官员外郎表丐建州刺史以礼法治下建赖以安卒官父老为立庙棃山岁祠之有建州刺史集一卷又号棃岳集今编为三卷  

湘口送友人  

中流欲暮见湘烟苇防无穷接楚田【`一作天`】去雁逺冲云梦雪【`一作泽`】离人独上洞庭船风波尽日依山转星汉通霄向水连零落梅花过残腊【`一作回首羡君偏有我`】故园归醉及【`一作去醉一作去又`】新年  

鄂州头陀寺上方  

髙寺上方无不见天涯行客思迢迢西江帆挂【`一作过`】东风急夏口城衔【`一作冲`】楚塞遥沙渚渔归多湿网桑林蚕后尽空条感时叹物寻僧话【`一作语`】惟【`一作谁`】向禅心得寂寥  

寄逺  

槐欲成隂分袂时君期十日复金扉槐今落叶已将尽君向逺乡【`一作方`】犹未归化石早曾闻节妇沈湘何必独灵妃须知此意同生死不学他人空寄衣  

题张司马别墅  

庭前树尽手中栽先后花分几番开巢鸟恋雏惊不起野人思酒去还来自抛官与青山近谁讶【`一作料`】身为白髪【`一作日`】催门外寻常行乐处重重履迹在莓苔  

长安即事  

长遇豪家不敢过此身谁与取髙科故园久絶书来后南国空看雁去多中夜永懐聼漏先秋归梦渉层波愁人白髪自生早我独少年防几何  

汉上逢同年崔八  

去岁曾【`一作同`】游帝里春杏花开过各离秦偶先托质逢知已独未还家作旅人世上路岐何缭绕空中光防自逡廵一回相见一回别防【`一作更`】得几时【`一作回`】年少身五月一日防替本官不得随例入阙感懐献送相公  

五月倾朝谒紫宸一朝无分在清尘含香已去星郎位衣锦惟思女隣折狱也曾为俗吏劝农元本是耕人知将何事酬公道只养生灵似飬身  

春闺怨  

红妆女儿【`一作粉儿女`】灯下羞画眉夫婿陇西头自怨愁容长照镜悔教征戍觅封矦  

送邉将  

防秋戎马恐来奔诏发将军出雁门遥领短兵登陇首独横长劒向河源悠扬落日黄云动苍莽隂风白草翻若纵干戈更深入应闻收得到昆仑  

太和公主还宫  

天骄发使犯邉尘汉将推功遂夺亲离乱应无初去貎死生难有却回身禁花半老曾攀树宫女多非旧识人重上鳯楼追故事防多愁思向青春  

将赴黔州先寄本府中丞  

八月瞿塘到底翻孤舟上得已销魂幕中职罢犹趋府阙下官成未谢恩丹嶂耸空无过鸟青林覆水有垂猿感知肺腑终难说从此辞归便扫门  

和友人下第北游感懐  

圣代为儒可致身谁知又别五陵春青门独出【`一作歩`】空归鸟紫陌相逢尽醉人江岛去寻垂钓逺塞山来见举头频且须共漉邉城酒何必陶家有白纶  

乐游原春望  

五陵佳气晩氛氲覇业雄圗势自分秦地山河连楚塞汉家宫【`一作楼`】殿入青云未央树色春中见长乐钟声月下闻无那杨华起愁思满天飘落雪纷纷  

黄雀行  

欲窃髙仓集御河翩翩疑渡畏秋波朱宫晩树侵莺语画阁香夺燕窠疎影暗栖寒露重空城饥噪暮烟多谁令不解髙飞去破宅荒庭有网罗  

长安寓居寄柏侍郎  

霜轻两鬓欲相侵愁绪无端不可寻秦女红妆空觅伴郢郎白雪少知音长亭古木春先老太华青烟【`一作灯`】晚更深独向防陵东北望一封书寄万重心  

春日思归  

春情不断若连环一夕思归鬓欲斑壮志未酬三尺劒故乡空隔万重山音书断絶干戈后亲友相逄梦寐间却羡浮云与飞鸟因风吹去又吹还  

朔中即事  

关门南北杂戎夷草木秋来即出师落日风沙长暝早穷冬雨雪转春迟山头堠火孤明后星外行人四絶时自古邉功何不立汉家中外自相疑  

感懐献门下相公  

谁云郎选不由诗上相怜才积有时却是龙钟到门晩终非稽古致身迟谋将郡印归难遂读着家书坐欲痴日望南宫看列宿迢迢女与郷比【`一作隣毘`】  

赠长城庾将军  

初年三十拜将军近代英雄独未闻向国报恩心比石辞天作镇气凌云逆风走马貂裘卷望塞悬弧雁阵分定拥节麾从此去安西大破犬戎羣  

浙东献郑大夫  

圣主东忧涨海濵思移副相倚陶钧楼台独坐江山月舟楫先行泽国春遥想万家开户外近闻羣盗窜诸邻几时入去调元化天下同为尧舜人  

镜湖夜泊有懐【`东晋太守马臻所筑`】  

广水遥隄利物功因思太守惠无穷自从版筑兴农隙长与耕耘致岁丰涨接星津流荡寛浮云岫动虚空想当战国开时有范蠡扁舟祗此中  

宣州献从叔大夫  

清时选地任贤明从此观风辍尹京日月天中辞洛邑云山江上领宣城万家闾井俱安寝千里农桑竟起耕闻说圣朝同汉代已愁徴入拜公卿  

贺同年翰林从叔舍人知制诰  

仙禁何人蹑近踪孔门先选得真龙别居云路抛三省专掌天书在九重五色毫挥成涣汗百寮班下独从容芳年贵盛谁为比郁郁青青岳顶松  

吴门别主人【`一作吴门月夜与曹太尉话别`】  

早晚更看吴苑月小【`一作西`】斋长忆落西【`一作月当`】窗不知明夜谁家见应照离人隔楚江  

自黔中归新安  

朝过春关辞北阙暮叅戎幕向南巴却将仙桂东归去江月相随直到【`一作至`】家  

奉和郑薫相公【`一本此下有七松亭三字`】  

三四株松匝草亭便成彭泽桞为名莲【`一作遥`】隠去难辞阙浐水朝回与出城  

及第后还家过岘岭  

魏防山前一朶【`一作片`】花岭西更有防【`一作数`】千家石斑鱼鲊香冲鼻浅水沙田饭绕牙  

春日旅舍  

未识东西南北路青春白日坐销难如何一别故园后五度花开五处看  

过长江伤贾岛  

忽从一宦逺流离无罪无人子细知到得长江闻杜宇想君魂魄也相随  

自遣  

永拟东归把钓丝将行忽起半心疑青云道是不平地还有平人上得时  

寄曹邺  

终南山是枕前云禁鼔无因晓夜闻朝客秋来不朝日曲江西防去寻君  

述懐  

望月疑无得桂縁春天又待到秋天杏花开与槐花落愁去愁来过防年  

客洛酬刘驾  

浮世总应相送老共君偏更逺行多此回不似前回别聼尽离歌逐櫂歌  

题钓台障子  

君家尽是我家山严子前台枕古湾却把钓竿终不可几时入海得鱼还  

题阳山顾炼师草堂  

若到当时上升处长生何事后无人前峰自去种松子坐见年【`一作视将`】来取茯神  

闻金吾妓唱梁州  

闻君一曲古梁州惊起黄云塞上愁秦女树前花正发北风吹落满城秋  

游蜀回简友人  

别来十二月去到漏天邉不是因逄闰还应是【`一作湏知已`】隔年  

赠泾州王侍御  

一旦天书下紫防三年旌斾陇云飞塞门无事春空到邉草青青战马肥  

夏日【`一作秋夜`】宿秘书姚监宅  

贵宅多嘉树先秋有好风【`一作髙树宻蒙蒙开楼待晓风`】情闲离【`一作眠`】阙下梦野在【`一作到`】山中露色浮寒瓦萤光堕【`一作坠`】暗丛聼吟丽句尽河汉任西东【`一作转虚空`】  

过嵩隂隠者  

当门看少室倚杖复披衣每日醒还醉无人是与非架书抽读乱庭果摘尝稀独有江南客思家未得归  

留别山家  

闲门不易求半月在林丘已与山水别难为花木留孤懐归静夜逺防隔髙秋莫道无言去冥心在重游  

送人游吴  

楚田开雪【`一作天雪开`】后草色与君看积水浮春气深山滞【`一作带`】雨寒毘陵孤月出建业一钟残为把郷书去因收别泪难  

东渭桥晩眺  

秦地有吴洲【`一作舟`】千樯渭曲头人当返照立水彻故郷流落第春难过穷途日易愁谁知桥上思万里在江楼  

送延陵韦少府  

延陵称贵邑季子有髙踪古迹传多代仙山管几峰防泉声小雨异木色深冬去毕三年秩新诗箧不容  

淮南送友人归沧州  

风色忽【`一作又`】西转坐为千里分髙帆背楚落寒日逆淮曛断烧縁乔木盘雕隠片云郷关【`一作园`】百战地归去始休军  

夏日题盩厔友人书斋  

脩竹齐高树书斋竹树中四时无夏气【`一作日`】三伏有秋风黑处巢幽鸟隂来呌虫牕西太白雪万仭在遥空  

寻山  

一迳入双崖初疑有几家行穷人不见坐久日空斜石上生灵草泉中落异花终须结茅屋向此学餐霞  

送元遂上人归钱唐  

白衣游帝郷已得事空王却返湖山寺髙禅水月房雨中过岳【`一作月`】黑秋后宿船凉回顾秦人语他生防别方  

贻友人喻坦之  

从容心自切【`一作别`】饮水胜衔杯共在山中长相随阙下来修身空有道取事【`一作士`】各无媒不信升平代终遗草泽才  

送友人往振武  

风沙遥见说道路替君愁碛夜星垂地云明火上楼征鸿辞塞雪战马识邉秋不共将军语何因有去留  

赋得长城斑竹杖  

秦兴版筑时翦伐不知谁异代余根在幽人得手持细看生古意闲倚动邉思莫作鸠形并空将鹤髪期  

送徳清喻明府  

棹返霅溪云仍叅旧使君州传多古迹县记是新文水栅横舟闭湖田立木分但如诗思苦为政即超羣  

送薛防少府任盩厔  

不才甘下第君子蹇何重相送昆明防同看太白峰数瓢留顷刻残照迫从容好去烟霞县仙人有旧踪  

送许夀下第归东山  

吾君设礼闱谁合学防机却是髙人起难为下第归出关心纵野避世事终稀莫更今秋夕相思望少防  

冬夜酬范秘书【`一作九衢春日酬范秘书`】  

九衢行一匝不敢入他门累日无余【`一作非无`】事通宵得至【`一作尽`】言命嗟清世蹇春觉闰冬暄翻覆吟佳句何酬国士恩  

送陆肱尉江夏  

如何执简去便作挂防期泽国三春早江天落日迟县人齐处洲鸟欲飞时免褐方三十青云岂白髭  

汉上送人西归  

几作西归梦因为怆别心【`一作此日看行意令人动逺心`】野衔天去尽山夹【`一作束`】汉来深叠浪翻残照【`一作雪`】髙帆引片隂空留相赠句【`一作唯应留别句`】毕我白头吟  

蜀中逄友人  

自古有行役谁【`一作无`】人免别家相欢犹【`一作寛湏`】陌上一醉任天涯积叠山蔵蜀潺湲【`一作萦纡`】水绕巴他年复【`一作又`】何处共说海棠花  

寄范评事  

行坐不相遗辕门载笔时雅知难更遇旧分合长思梦即重寻熟书常转逹迟山斋终拟到何日遂心期  

南游过湘汉即事寄友人  

南去逺駈逐三湘五月行巴山雪水下楚泽火云生向野聊中饭乗凉探暮程离懐不可说已迫峡猿声  

送许浑侍御赴润州  

家山近石头遂意恣【`一作在`】东游【`一作浮`】祖席离乌府归帆转蜃楼隂氛出海散落月向潮流别有为霖日孤云未自由  

喜友人厉图南及第  

相忧过已切相贺似身荣心逹无前后神交共死生承家吾子事登第世人情未有通儒术明时道不行  

送友人下第归越  

归意随流水江湖共在东山隂何处去草际片帆通雨色春愁里潮声晓梦中虽为半年客便是往来鸿  

寄友人  

一别一相见须臾老此生客衣寒后薄山思夜深清诗近吟何句髭新白几茎路岐如昨日来往梦分明  

送友人下第归宛陵  

天涯长恋亲阙下独伤春拟住还求已须归不为身临岐仍犯雪挂席始离尘共泣东风别同为沧海人  

秋夜对月寄凤翔范书记  

月过【`一作遇`】秋霖后光应夜夜清一回相忆起几度独吟行河汉东西直山川逺近明寸心遥往处新有雁来声  

送孙明秀才往潘州访【`一作谒`】韦卿  

北鸟飞不到北人今【`一作谁`】去游天涯浮瘴水岭外问潘州草木春冬茂猿猱日夜愁定知迁客泪应只对君流  

八月十五夜对月  

隂盛此宵中多为雨与风坐无云雨至看与雪霜同抱湿离遥海倾寒向逈空年年不可值还似命【`一作道`】难通  

及第后归  

家临浙水傍防对买臣郷纵棹随归鸟乘潮向夕阳苦吟身得雪甘意鬓成霜况此年犹少酬知足自强  

过巫峡  

拥棹向惊湍巫峰【`一作山`】直上看削成从水【`一作地`】底耸出在云端暮雨晴时【`一作归`】少啼猿渴下难一闻神女去风竹扫空坛  

## 御定全唐诗卷五百八十八  

李频  

送友人往太原  

离亭聊把酒此路彻邉头草白雁来尽时清人去游汾河流晋地塞雪满幷州别后相思夜空【`一作遥`】看北斗愁【`一作明日相思起萧条上北楼`】  

旅懐  

万里共心论徒言吾道存奉亲无别业谒帝有何门水宿惊涛浦山行落叶村长安长梦去欹枕即闻猿  

送裴御史赴湖南  

关【`一作开`】门鸟道中飞传复乘骢暮雪离秦甸春云【`一作雷`】入楚宫平芜天共濶积水地多空使府悬帆去【`一作待`】防消几日风  

送姚郜先軰赴汝州辟  

行李事寒天东来聘礼全州当定鼎处人去偃戈年雷  

【`一作风`】雨【`一作雨雪`】依嵩岭桑麻接楚田遥知清夜作不是借戎篇【`第三聫同后送姚评事诗`】  

初离黔中泊江上  

去去把青桂平生心不违更防莲府辟兼脱布衣归霁岳【`一作碧岫`】明残雪清波漾落晖无穷幽鸟戏【`一作兴`】时向【`一作日起`】棹前飞  

黔中酬同院韦判官  

平生同所为相遇偶然迟各着青袍后无归白社期江流来絶域府地管诸夷圣代都无事从公且赋诗  

和范秘书襄阳旧游【`一作和范酂先辈话襄阳旧游`】  

聼话扬帆兴初从岘首还高吟入白浪遥坐看【`一作看出`】青山枯木【`一作古树`】猿啼爽寒【`一作空`】汀鹤歩【`一作立`】闲秋来关【`一作南`】去梦几夜度【`一作过`】商顔【`一作关`】  

秋夜山【`一作日江`】中思归寄友人  

萧条对秋色相忆在云泉木落病身起潮平归思悬凉钟山顶寺暝火渡头船此地非吾土淹留又一年  

自黔中东归旅次淮上  

行旅本同愁黔吴复阻脩半年方中路穷节到孤舟夕霭垂隂野晨光动积流家山一夜梦便是昔年游  

江夏春感旧  

东风出海门处处动林园泽国雪霜少沙汀花木繁暖鱼依水浅晴雁入空翻何处阳和力生萍不驻根  

睂州别李使君【`一作眉山留献张端公`】  

回首雪峰前朱门心杳然离人自呜咽流水莫潺湲毒草通蛮徼秋林近漏天一生从此去五字有谁怜  

送许棠及第归宣州  

髙科终自致志业信如神待得逄公道由来合贵身秋归方觉好旧梦始知真更想青山宅谁为后主人  

黔中罢职将泛江东  

黔中初罢职薄俸亦无残举目郷关逺携家旅食难野梅将雪竞江月与【`一作共`】沙寒两鬓愁应白何劳【`一作劳心`】把镜看  

长安书事寄所知  

帝里本无名端居有道情睡魂春梦断【`一作短`】书兴晚窗明老拟归何处闲应过此生江湖终一日拜别便东行  

酬姚覃  

不见又相招何曽诉寂寥醉眠春草长吟坐夜灯销泪堕思山切身归转路遥年年送别处杨桞少垂条  

春日鄜州赠裴居言  

虽将身佐幕出入似闲居草色长相待山情信不疎灯前春睡足酒后夜寒余笔硏时时近终非署簿书  

送于生入蜀  

家吴闻入蜀道路颇乖离一第何多难都城可少知江山非乆适【`一作恋`】命数未终竒况又将寃抱经春杜魄随  

送许棠归泾县作尉  

青桂复青袍一归荣一髙县人齐下拜邑宰共分曹绕郭看秧插寻街聼茧缫封侯万里者燕颔乃徒劳  

友人话别  

论交虽不蚤话别且相亲除却栖禅客谁非南陌人半生都返性终老拟安贫愿入白雪社髙眠自致身  

山居  

欲出穷吾道东西自未防卷书【`一作帘`】唯对鹤开画【`一作卷`】独留僧落叶和云扫秋山共月登何年石上水夜夜滴高层  

寄范郎中  

蔾杖山中出吟诗对【`一作独`】范家相知从海峤寄食向京华名宦成何报清眸未纵賖临卭梦来往雨雪满襃斜  

书懐  

宦途从不问身事觉无差华髪初生女沧洲未有家却闲思洞穴终老旷桑麻别访栖禅侣相期语劫沙  

越中行  

越国临沧海芳洲复暮晴湖通诸浦白日隠乱明野宿多无定闲游免有情天台闻不逺终到石桥行  

春日南游寄浙东许同年  

孤防处处宿不问是谁家南国平芜逺东风细雨斜旅懐多寄酒寒意欲留花更想前途去茫茫沧海涯  

明州江亭夜别段秀才  

离亭向水开时复蒸梅霹雳灯烛【`一作烛灯`】灭蒹葭风雨来京关虽【`一作谁`】共语海峤不同回莫为莼鲈羙天涯滞尔才  

临岐留别相知  

百岁竟何事一身长逺游行行将近老处处不离愁世路多相取权门不自投难为此时别欲别愿人留  

鄂渚湖上即事  

杜门聊自适湖水在窗间纵得沧洲【`一作江`】去无过白日闲多慵空好道少贱早凋顔独有东山【`一作峰`】月依依自往还  

辞夏口崔尚书  

一饭仍难受依仁况一年【`一作淹留已半年`】终期身可报不拟骨空鑴城晚风髙角江春浪起船同来【`一作曽同`】栖止地独去塞鸿前  

秦【`一作春`】原早望  

一忝郷书荐长安未得回年光逐渭水春色上秦台燕掠平芜去人冲细雨来东风生故里又过几花开  

送友人之扬州【`一作游淮南`】  

一别长安后晨征便信鸡河声入峡急地势出关低緑树丛垓下青芜阔楚西路长知不恶随处得【`一作好`】诗题  

过四皓庙  

东西南北人髙迹自相亲天下已归汉山中犹避秦龙楼曾作客鹤氅不为臣独有千年后青青庙木春  

陜下懐归  

故园何处在零落五湖东日暮无来客天寒有去鸿大河氷彻塞髙岳雪连空独夜悬归思迢迢永漏中  

送徐处士归江南  

行行野雪【`一作云`】薄寒气日【`一作已`】通春故国又芳草沧江终白身游归花落满睡起鸟啼新莫惜闲书扎西来问旅人【`一作不得无来札空令借问人`】  

鄜州留别王从事  

相识未十日相知如十年从来易离别此去忽留连路险行冲雨山髙度隔天难终清夜坐更聼说安邉  

长安夜懐  

匹马西游日从吴又转荆风雷几夜坐山水半年行梦永秋灯灭吟余晓露明良时不我与白髪向秦生【`一作头盈`】  

冬夜山中寻友【`一作僧`】  

何人山雪夜相访不相思【`一作夜山深雪后月下独寻师`】若得长闲日应无暂到【`一作别`】时叶寒凋欲尽泉冻落还迟即此天明去重来未有【`一作又未`】期  

送刘山人归洞庭  

君逐云山去人间又絶踪【`一作去意无人防唯应道是从又作却共归云去髙眠最上峰`】半湖乘早月中路入疎钟秋尽草【`一作户`】虫急夜深山雨重平生心未已岂得更相从【`一作当时同隠者分得防株松`】  

古意  

白马游何处青楼日正长凤箫抛旧曲鸾镜嬾新妆鸟深【`一作空`】巢静【`一作语`】飞花入户香虽非窦滔妇锦字已成章  

避暑  

当暑忆归林陶家借桞隂蝉从初伏噪客向晚凉吟白日欺鬓沧江负素心神仙倘有术引我出幽岑【`中二聫同后夏日盩厔郊居寄姚少府诗`】  

送吴秘书归杭州  

为客得从容官清料复重海崖归有业天目近何峰是处通春棹无村不夜舂马卿夸贵逹还说返临卭  

中秋对月  

秋分一夜停隂魄最晶荧好是生沧海徐看歴杳防层空疑洗色万怪想潜形他夕无相类晨鸡不可聼  

八月上峡【`一作八月峡口作`】  

万里巴江【`一作西南`】水秋来满峡流乱山无陆路行客在孤舟汹汹滩声急冥冥树色愁免为三不吊已【`一作终`】白一生头  

送狄明府赴九江  

字人修祖徳清白定闻传匹马从【`一作离`】秦去孤帆入楚悬关中寒食雨湖上暑衣天四考兼重请【`一作摄`】相知住几年  

陜下投姚谏议  

旧业在东鄙西游从楚荆风雷几夜坐山水半年行梦永秋灯灭吟孤晓露明前心若不遂有耻却归耕  

关东逢薛防  

何处不相思相逄还有时交心如到老会面未为迟苦学縁明代劳生欲白髭唯君一度别便似见无期  

富春赠孙璐  

天柱与天目曾栖絶顶房青云求禄晚白日坐家长井气通潮信牕风引海凉平生诗称【`一作稿`】在老逹亦何妨  

送友人游蜀  

东堂虽不防西去复何愁蜀马知归路巴山似旧游星临劒阁动花落锦江流鼓吹青林下时闻祭武侯  

夏日盩厔郊居寄姚少府  

古木有清隂寒泉在下深蝉从初伏噪客向晚凉吟白日欺鬓沧江负素心甚思中夜话何路许相寻  

送胡休处士归湘江【`一作南`】  

见说【`一作话`】湘江【`一作荆湘`】切长愁有去时江湖秋渉逺雷【`一作风`】雨【`一作电`】夜眠迟旧业多归兴空山尽老期天寒一瓢酒落日醉【`一作拟`】留谁  

峡州送清彻上人归浙西【`一作送清江上人归东林`】  

风涛防千里归路半乘舟此地难相遇【`一作别`】何人更共游【`一作留`】坐经嵩顶夏行值洛阳秋到寺安禅夕江云满【`一作过`】石楼  

送僧入天台  

一锡随縁赴天台又去登长亭旧别路落日独行僧夜烧山何处秋防浪几层他时授巾拂莫为【`一作说一作道`】老无防  

回山后寄范酂先辈  

髙楼会月夜北雁向南分留住经春雪辞来见夏云遥空江不极絶顶日难曛一与山僧坐无因得议文  

长安送友人东归  

白社思归处青门见去人郷遥【`一作连`】茂苑树路入广陵尘海日潮浮晓湖山雪露【`一作带`】春犹期来帝里未是得闲人【`一作身`】  

深秋过源宗上人房【`房一作方丈`】  

到日值揺落相留山舍空防寒生夜半积雨向秋终度讲多来雁经禅少虫方从聼话后不省在愁中【`第二聫同后暮秋宿清源上人院时`】  

秋日登山阁  

苍苍山阁晚杳杳隙尘秋偶上多时立翻成尽日愁草平连邑动河满逐江流下视穷邉路行人在陇头  

秋宿慈恩寺遂上人院【`一作送宋震先辈赴青州`】  

满阁终南色清宵独倚栏风髙斜汉动叶下曲江寒帝里求名老空门见性难吾师无一事不似在长安  

题栖霞寺庆上人院  

居与鸟巢邻日将巢鸟亲多生从此性久集得无身树老风终夜山寒雪见春不知诸祖后传印是何人【`后二聨同后赠立规上人诗又同后题栖云寺立上人院诗`】  

送友人入【`一作之`】蜀  

天际蜀门开西看举别杯何人不异礼上客自懐才夜涧青林发秋江渌水来临卭行乐处莫到白头回  

赠同官蘓明府  

山中畿内邑别觉大夫清簿领分王事官资寄野情闲斋无狱讼隠几向泉声从此朝天路门前是去程  

送厉圗南往荆州觐伯  

云水入荆湘古来鱼鸟郷故闗重隔逺春日独行长山溜含清韵江雷吐夜光郡中词客防游子更升堂  

山中夜坐  

归家来几夜倐忽觉秋残月满方塘白风依老树寒戏鱼重跃定惊鸟却栖难为有门前路吾生不得安  

送台州唐兴陈明府  

见说海西隅山川与俗殊宦游如不到仙分即应无瀑布当公署天台是县圗遥知为吏去有术字惸孤  

夏日过友人檀溪别业  

暑天宜野宅林籁爽泠泠沙月邀开戸岩风助扫庭鹭栖依緑篠鱼跃出清萍客抱方如醉因来得暂醒  

自江上入关  

尽室寄沧洲孤帆独泝流天涯心似梦江上雨兼秋文字为人弃田园被债收此名如不得何处拟将休  

冬夜和范秘书宿秘省中作  

每日【`一作入`】得闲吟清曹阙下深因知遥夜坐别有逺山心芸细书中气松疎雪后【`一作上`】隂归【`一作几`】时髙兴足还复插朝簪  

送友人游太原  

孤帆几日悬楚客思飘然水宿南湖夜山离旧国年秋风髙送雁寒雨入停蝉此去勤书札时常中路传  

江上居寄山中客【`一本无居字中字`】  

山后与山前相思隔呌猿残云收树末返照落江源苦雨秋涛涨狂风野火翻朝来卖药客遇我逹无【`一作君`】言  

## 御定全唐诗卷五百八十九  

李频  

送张郎中赴睦州  

青山复渌水想入富春西夹防清猿去中流白日低羙兼华省出荣共故乡齐贱子遥攀送归心逐马蹄  

送鄂渚韦尚书赴镇  

夏口本吴头重城据上游戈船转江汉风月宿汀洲执宪倾民望衔恩赴主忧谁知旧寮属攀饯泪仍流送崔侍御书记赴山北座主尚书招辟  

书记向丘门旌幢夹谷尊从来游幕意此去幷酬恩雁呌嫌氷合骢嘶喜雪繁同为入室士不觉别销魂  

入朝遇雪  

霜鬓持霜简朝天向雪天玉阶初辨色琼树乍相鲜宻翳空难曙盈徴瑞不愆谁为洛阳客是日更髙眠  

勉力  

日月不并照升沉俱有时自媒徒欲速孤立却宜迟尽力唯求已公心任遇谁人间不得意半是鬓先衰  

郊居寄友人  

林色树还曛何时得见君独居度永日相去逺浮云故疾随秋至离懐觉夜分蛩声非自苦偏是旅人闻  

送陆肱归吴兴  

雪后江上去风光故国新清浑天气晓緑动浪花春劝酒提壶鸟乘舟震泽人谁知沧海月取桂却来秦  

暮秋重过山僧院  

却接良宵坐明河几转流安禅逄小暑抱疾入髙秋静室闻理深山可白头朝朝献林果亦欲学狝猴【`第二聫同后秋夜宿重本上人院诗`】  

送新安少府  

南浮虽六月风水已秋凉日乱看江树身飞逐楚樯后期谁可定临别语空长逺宦须清苦幽兰贵独芳  

送人归吴  

何人不归去君去是闲人帝里求相识山家即近隣交情吾道可【`一作古一作旧`】离思桞条新未饮青门酒先如醉梦身  

送姚评事  

儒服从戎去须知胜事全使君开幕日天子偃戈年风雨依嵩岭桑麻接楚田新诗随过客旋满洛阳传  

题栖云寺立上人院  

是法从生有修持歴劫尘独居岩下室长似定中身树老风终夜山寒雪见春不知诸祖后传印是何人  

黔中罢职过峡州题田使君北楼  

巴中初去日已遇使君留及得寻东道还陪上北楼江冲巫峡出樯过洛宫收好是从戎罢看山觉自由  

江上送从兄羣玉校书东游  

逍遥蓬阁吏才子复诗流坟籍因穷览江湖却纵游眠波聼戍鼓饭浦约鱼舟处处迎髙宻先应扫郡楼  

宛陵东峰亭与友人话别  

坐举天涯目停杯语日晡脩篁齐逈槛列岫限平芜乱水通三楚归帆挂五湖不知从此去何处是前涂  

华山寻隠者  

自入华山居关东相见疎瓢中谁寄酒叶上我留书巢鸟寒栖尽潭泉暮冻余长闻得药力此说又何如【`末聨同后寻华阳隠者`】  

题荐福寺僧栖白上人院  

空门有才子得道亦吟诗内殿频徴入孤峰久作期髙名何代比宻行几生持长爱乔松院清凉坐夏时游四明山刘樊二真人祠题山下孙氏居  

久在仙坛下全家是地仙池塘来乳洞禾黍接芝田起看青山足还倾白酒眠不知尘世事双鬓逐流年  

和太学赵鸿博士归蔡中  

得禄从髙第还乡见后生田园休问主词赋已垂名扫壁前题出开牕旧景清遥知贤太守致席日邀迎  

送夀昌曹明府  

惠人须宰邑为政贵通经却用清琴理犹嫌薄俗聼涨江晴渐渌春峤烧还青若宿严陵濑谁当是客星  

哭贾岛  

秦楼吟苦夜南望只悲君一宦终遐徼千山隔旅坟恨声流蜀魄寃气入湘云无限风骚句时来日夜闻  

送薛防赴镇徐方  

列土人间盛彭门属九州山河天设险礼乐牧分忧皎日为明信清风占早秋虽同却縠举却縠不封矦  

送凤翔范书记  

西京无暑气夏景似清秋天府来相辟高人去自由江山通蜀国日月近神州若共将军语河兰地未收  

岐山逄陜下故人  

三秦一防面二陜久分携共忆黄河北相留白日西寄来书少达别后梦多迷早晩期于此看花聼鸟啼  

送友人陆肱往太原  

幷州非故国君去复寻谁猃狁方为寇嫖姚正用师戍烟来自【`一作有`】号邉雪下无时更想经绵上应逄禁火期  

赠李将军  

吾宗偏好武汉代将家流走马辞中禁屯军向渭州天心待破虏阵面许封侯却得河源水方应洗国讐  

送友人喻坦之归睦州【`一作送人归新定`】  

归心常共知归路不相随彼此无依倚东西又别离山花【`一作云`】含雨湿【`一作亚`】江树近【`一作逆又作送`】潮欹莫恋渔樵兴生涯各有为【`一作期`】  

寻华阳隠者  

闲却白云居行踪出去初窗中聊取笔架上独留书日背林光冷潭澄岳影虚长闻得药力此说复何如  

长安即事【`一作长安僻居酬人`】  

岂得有书名徒为老帝京关中秋气早雨后夜凉生沧海身终泛青门梦【`一作路`】已行秦人纵相识多少别离情【`一作吟君一句意又见故人情`】  

送友人游塞北  

朔野正秋风前程见碛鸿【`一作上马问云中长川送北风`】日西身独逺【`一作去`】山转路无穷树隔髙关断沙连大漠空君看河外将早晩拟【`一作合`】平戎  

陜府上姚中丞  

关东领藩镇关下授旌旄觅句秋吟苦酬恩夜坐劳天开吹角出木落上楼髙闲话钱塘郡半年【`一作生`】聼海潮  

送供奉喻链师归天目山  

承恩虽内殿得道本深山举世相看老孤峰独自还溪来青壁里路在白云间絶顶无人住双是旧关  

之任建安渌溪亭偶作二首  

入境当春务农蚕事正殷逄溪难饮马度岭更劳人想取烝黎【`一作民`】泰无过赋敛均不知成政后谁是得为隣维舟緑溪防绕郡白云峰将幕连山起人家向水重短才无独见长防未相逄所幸分尧理烝民悉可封  

送侯郎中任新定二首  

为郎非白头作牧授沧洲江界乗潮入山川值胜游暑气随转扇凉月傍开楼便欲归田里抛官逐隠矦罢郎东出守半路得浮舟大斾行当夏桐江到未秋云闲分岛寺涛静见沙鸥谁伴临清防吟诗上郡楼  

送太学吴康仁及第南归  

因为太学选志业彻春闱首领诸生出先登上第归一荣犹未已具庆且应稀纵马行青草临岐脱白衣家遥楚国寄帆对汉山飞知已盈华省看君再发机  

陜州题河上亭  

岸拥洪流急亭开清兴长当轩河草晚入坐水风凉独鸟惊来客孤云触去樯秋声和逺雨暮色帯防阳浪静澄牕影沙明发簟光逍遥每尽日谁识爱沧浪  

留题姚氏山斋  

未厌栖林趣犹懐济世才闲眠知道在髙歩防时来露滴从添砚蝉吟便送杯乱书离缥帙迸笋出苔莓异果因僧摘幽窗为燕开春游何处尽欲别几迟回  

长安书懐投知已【`一作投邢员外`】  

所学近雕虫知难谒【`一作望`】至公徒随众人后拟老一生中间岁家书到经荒世业空心悬沧海断【`一作濶`】梦与白云通玉漏声连北银河气极东关门迢递月禁苑寂寥鸿地广身难束【`一作局`】时平道独穷萧条苔长雨淅沥叶危【`一作从`】风久媿【`一作恋一作怯`】干朝客多惭别钓翁因依非不忝延荐况曾防【`一作拜投何敢忽言奬为曾防`】与【`一作举`】善应【`一作如`】无替垂恩本有终霜天揺落日莫使逐孤【`一作飘`】蓬  

送姚侍御充渭北掌书记  

北境烽烟急南山战伐频抚绥初易帅画尽须人书记才偏称朝廷意更亲绣衣行李日绮陌别离尘报国将临虏之藩不离秦豸冠严在首雄笔健随身饮马河声暮休兵塞色春败亡仍暴骨寃哭可伤神上策何当用邉情此是真雕隂曾久客拜送欲霑巾  

长安书情投知已  

陜服因诗句从容已半年一从归阙下罕得到门前每朝轩出常看列宿悬重投期见奬数首果防传转觉功宜倍兼令住更坚都忘春暂醉少省夜曾眠烦暑灯谁读孤云业自専精华搜未竭骚雅琢须全此事勤虽过他谋拙莫先槐街劳白日桂路在青天取第殊无序还郷可有縁旅情长越鸟秋思几秦蝉月色千楼满砧声万井连江山阻迢递时节暗推迁道即穷通守才应始末怜书绅相戒语蔵箧赠行篇致主当齐圣为郎本是仙人心期际防凤翼许迁延毕竟良圗在何妨逸性便幽斋中寝觉珍木正隂圎隠几闲瞻夜【`一作彼`】临云兴渺然五陵供丽防六义动花牋倘与潜生翼寕非助化权免教垂素髪归种海隅田  

府试丹浦非乐战  

自古为君道垂衣致理难懐仁须去杀用武即胜残毒炽诛方及兵临衅可观居来彭蠡固战罢洞庭寛雪国知天逺霜林是血丹吾皇则尧典薄伐至桑干  

府试风雨闻鸡  

不为风雨变鸡徳一何贞在暗长先觉临晨即自鸣隂霾方见信顷刻讵移声向晦如相警知时似独清萧萧和断漏喔喔报重城欲识诗人兴中含君子情  

府试观兰亭圗  

往防人何处遗踪事可观林亭今日在草木古春残笔想吟中驻杯疑饮后干向青穿峻岭当白认回湍月影窗间夜湖光枕上寒不知诗酒客谁更慕前欢  

府试老人星见  

良宵出戸庭极目向青防海内逢康日天邉见夀星临空遥的的竟晓烛荧荧春后先依景秋来忽近丁垂休临有道作瑞掩前经岂比周王梦徒言得九龄  

省试振鹭  

有鸟生江浦霜华作羽翰君臣将比洁朝野共相【`一作用为`】欢月影林梢下氷光水际残翻飞时共乐饮啄道皆安逈翥宜高咏羣栖入静看由来鸳鹭侣济济列千官  

寄辛明府  

何处无苛政东南有子男细将朝客说须是邑人谙别业空经稔归田独未甘目凝烟积树心贮月明潭晓鼓愁方乱春山睡正酣不任啼鸟思乡社欲桑蚕  

苑中题友人林亭  

井邑蔵嵓穴【`一作洞`】幽栖趣若何春篁抽【`一作兼`】笋宻夏鸟杂雏多坐有清风至【`一作起`】林无暑气过乱书还就叶真饮不聼歌片影明红藓斜【`一作新`】隂映緑萝雄文终可惜莫更弃髙科  

投京兆府试官任文学先辈  

高兴每论诗非才独见推应当明试日不比暗投时出口人皆信操心自可知孤单虽有托际防别无期取舍知由已穷通断在兹贱身何足数公道自难欺泽国违甘防渔舟积梦思长安未归去为倚鉴妍媸  

宋少府东溪泛舟  

登岸还入舟水禽惊笑语晚叶低众色湿云帯繁暑落日乗醉归溪流复防许  

闻北虏入灵州二首  

河氷一夜合虏骑入【`一作满`】灵州岁岁徴兵去难【`一作徒`】防塞草秋  

见说灵州战沙中血未【`一作不`】干将军日告急走马向长安  

送友人下第归感懐  

帝里春无【`一作无春`】意归山对物华即应来日去【`一作到日`】九陌槐花  

赠桂林友人  

君家桂林住【`一作下`】日伐桂枝炊何事东堂树【`一作桂`】年年待一枝  

长安感懐  

一第知何日全家待此身空将灞陵酒酌送向东人  

题长孙桐树  

一去龙门侧千年凤影移空余剪圭处无复在孙枝  

渡汉江  

岭外音书絶经年【`一作冬`】复歴春近郷情更怯不敢问来人  

嵩山夜还  

家住东臯去好采旧山薇自省游泉石何曾不夜归  

暮秋宿清源上人院  

野客愁来日山房木落中防风生夜半积雨向秋终证道方离法安禅不住空迷途将觉路语黙见西东  

秋夜宿重本上人院  

却忆凉堂坐明河几度流安禅逢小暑抱疾入髙秋水国曾重讲云林半旧游此来看月落还似道相求  

赠立规上人  

竹向空斋合无僧在四隣去云离坐石斜月到禅身树老风终夜山寒雪见春不知诸祖后传印是何人  

苏州寒食日送人归觐【`第五句缺一字`】  

江城寒食下花木惨离魂防宿投山寺孤防过海门声泼火雨桞色禁烟村定看堂髙后斑衣灭泪痕  

即席送许　之曹南省兄【`缺一字`】  

梅烂荷圎六月天归帆髙背虎丘烟到时自见成行雁别处休聼满树蝉卖劒为賖吴市酒携家犹借洞庭船待看春榜来江外名占蓬莱第防仙  

送罗著作两浙按狱【`著作常宰蘓州吴县`】  

使印星车适旧游陶潜今日在瀛洲科条尽晓三千罪囹圄应空十二州旧绶有香笼驿马皇华无暇狎沙鸥归来重过姑蘓郡莫防题名在虎丘  

下第后屏居书懐寄张侍御  

刖足岂一生良工隔千里故山彭泽上归梦向汾水低催神气尽僮仆心亦耻未逹谁不知逹者多忘此行年忽已壮去老年更防功名如不彰身殁岂为鬼才看芳草歇即叹凉风起骢马未来朝嘶声尚在耳  

答韩中丞容不饮酒  

老大成名仍足病强聼丝竹亦无欢髙情太守容门坐借与青山尽日看  

句  

只将五字句用破一生心【`北梦言`】　楚里八千里槃槃此都防巍峩数里城逺水相映帯【`方舆胜览`】  

## 御定全唐诗卷五百九十  

李郢  

李郢字楚望长安人大中十年第进士官终侍御史诗一卷  

冬至后西湖泛舟看断冰偶成长句  

一阳生后阴飇竭湖上层冰看折时云母扇摇当殿色珊瑚树碎满盘枝斜汀藻动鱼应觉极浦波生鴈未知山影浅中留瓦砾日光寒外送涟漪崖崩苇岸纵横散篙蹙兰舟片段随曽向黄河望冲激大鹏飞起雪风吹  

阳羡春歌  

石亭梅花落如积玉藓斓斑竹姑赤祝陵有酒清若空煮蒸鱼作寒食长桥新晴好天气两市儿郎擢船戏溪头铙鼔狂杀侬青盖红裙偶相值风光何处最可怜邵家高楼白日边楼下游人颜色喜溪南黄帽应羞死三月未有二月残灵可信渰水干葑草青青促归去  

短箫横笛説明年  

茶山贡焙歌  

使君爱客情无已客在金台价无比春风二月贡茶时尽逐红旌到山里焙中清晓朱门开筐箱渐见新芽来陵烟触露不停探官家赤印连帖催朝饥暮匐谁兴哀喧阗竞纳不盈掬一时一饷还成堆蒸之馥之香胜梅研膏架动轰【`一作声`】如雷茶成拜表贡天子万人争噉春山摧驿骑鞭声砉流电半夜驱夫谁复见十日【`一作一见`】王程路四千到时须及清明宴【`一作前`】吾君可谓纳谏君谏官不谏何由闻九重城里虽玉食天涯吏役长纷纷使君忧民惨容色就焙尝茶坐诸客几回到口重咨嗟嫩绿鲜芳出何力山中有酒亦有歌乐营房戸皆仙家仙家十队酒百斛金丝宴馔随经过使君是日忧思多客亦无言征绮罗殷勤绕焙复长叹官府例成期如何吴民吴民莫憔悴使君作相期苏尔  

夏日登信州北楼  

高楼上长望百里见灵山雨歇河珠定云开谷鸟还田苗映林合牛犊傍村闲始得消忧处蝉声催入闗  

游天柱观  

听钟到灵观仙子喜相寻茅洞几千载水声寒至今读碑丹井上坐石涧亭阴清兴未云尽烟霞生夕林  

酬刘谷除夜见寄  

坐恐三更至流年此夜分客心无限事愁雨不堪闻灞上家殊远炉前酒暂【`一作易`】醺刘郎亦多恨诗忆故山云  

元日作  

锵锵华驷客门馆贺新正野雪江山霁微风竹树清芜庭春意晓残枿烬烟生忽忆王孙草前年在帝京  

酬刘谷立春日吏隠亭见寄  

孤亭遥带寺静者独登临楚霁江流慢春归泽气阴野田青牧马幽竹暖鸣禽日日年光尽何堪故国心  

宿怜【`一作潾`】上人房  

重公旧相识一夕话劳生药裹闗身病经函寄道情岳寒当寺色滩夜入楼声不待移文诮三年别赤城  

园居  

暮雨扬雄宅秋风向秀园不闻砧杵动时看桔橰翻钓下鱼初食船移鸭暂喧橘寒才弄色须带【`一作待`】早霜繁  

中元夜  

江南水寺中元夜金粟栏边见月娥红烛影回仙态近翠鬟光动看【`一作见`】人多香飘彩殿凝兰麝露绕轻衣杂绮罗湘水夜空巫峡远不知归路欲如何  

赠羽林将军【`一作江上逢王将军`】  

虬须【`一作髯`】憔悴羽林郎曽入甘泉侍武【`一作玉`】皇雕没夜云知御苑马随仙【`一作春`】仗识天香五湖归去孤舟月六国平来两鬓霜唯有桓伊江上笛卧吹三弄送残阳  

送人之岭南  

闗山迢遰古交州岁宴怜君走马游谢氏海边逢素【`一作姹`】女越王潭上见青牛嵩台月照啼猨曙【`一作树`】石室烟含古桂秋回望长安五千里刺桐花下莫淹留  

晩泊松江驿  

片帆孤客晩夷犹红蓼花前水驿秋岁月方惊离别尽烟波仍驻古今愁云阴故国山川暮潮落空江网罟收还有吴娃旧歌曲櫂声遥散采菱舟  

江亭春霁  

江蓠漠漠荇田田江上云亭霁景鲜蜀客帆樯背归燕楚山花木怨啼鹃春风掩映千门柳晓色凄凉万井烟金磬泠泠水南寺上方僧室【`一作台殿`】翠微连  

早秋书怀  

高梧一叶坠凉天宋玉悲秋泪洒然霜拂楚山频见菊雨零溪树忽无蝉虚村暮角催残日近寺归僧寄野泉青鬓巳縁多病镊可堪风景促流年  

为妻作生日寄意  

谢家生日好风烟栁暖花春二月天金鳯对翘双翡翠蜀琴初【`一作新`】上七丝鸳鸯交颈期千岁琴瑟谐和愿百年应恨客程归未得緑牕红泪冷涓涓  

重阳日寄浙东诸从事  

野人多病门长掩荒圃重阳菊自开愁里又闻清笛怨望中难见白衣来元瑜正及从军乐戚谁怜叩角哀红斾纷纷碧江暮知君醉下望乡台  

和湖州杜员外冬至日白苹洲见忆  

白苹亭上一阳生谢朓新裁锦绣成千嶂雪消溪影緑几家梅绽海波清巳知鸥鸟长来狎可许汀洲独有名多愧龙门重招引即抛田舍掉舟行  

上裴晋公  

四朝忧国鬓如丝龙马精神海鹤姿天上玉书传诏夜阵前金甲受降时曽经庾亮三秋月下尽羊昙两路【`一作一局`】碁惆怅旧堂扄绿野夕阳无限鸟飞迟  

钱塘青山题李隠居西斋  

小隠西斋为客开翠萝深处遍青苔林间扫石安碁局岩下分泉逓酒杯兰叶露光秋月上芦花风起夜潮来湖山绕屋犹嫌浅欲櫂渔舟近钓台  

友人越路过桐庐寄题江驿  

桐庐县前洲渚平桐庐江上晩潮生莫言独有山川秀过日仍闻官长清麦陇虚凉当水店鲈鱼鲜美称莼羮王孙客棹残春去相送河桥羡此行  

送刘谷  

村桥西路雪初晴云暖沙干马足轻寒涧渡头芳草色新梅岭外鹧鸪声邮亭巳送轻【`一作征`】车发山馆谁将火迎落日千峰转迢逓知君回首望高城  

七夕【`一作赵璜诗`】  

乌鹊桥头双扇开年年一度过河来莫嫌天上稀相见犹胜人间去不回欲减烟花饶俗世暂烦烟月掩妆台别时旧路长清浅岂肯离情【`一作心`】似死灰  

秦处士移家富春发樟亭怀寄  

潮落空江洲渚生知君巳上富春亭尝闻郭邑山多秀更説官僚眼尽青离别几宵魂耿耿相思一座发星星仙翁白石高歌调无复松斋半夜听  

故洛阳城  

胡兵一动朔方尘不使銮舆此重巡清洛但流呜咽水上阳深鎻寂寥春云收少室初晴雨栁拂中桥晩渡津欲问升平无故老鳯楼回首落花频  

紫极宫上元斋次呈诸道流【`第五句缺一字`】  

碧简朝天章奏频清宫髣髴降灵真五龙金角向星斗三洞玉音愁鬼神风拂乱灯山磬　露霑仙杏石坛春明朝醮罢羽客散尘土满城空世人  

立春一日江村偶兴  

旧厯年光看卷尽立春何用更相摧江边野店寒无色竹外孤村坐见梅山雪乍晴岚翠起渔家向晩笛声哀南州近有秦中使闻道胡兵索战来  

立秋后自京归家  

篱落秋归见豆花竹门当水岸横槎松斋一雨宜清簟佛室孤灯对绛纱尽日抱愁跧似鼠移时不动嬾于虵西江近有鲈鱼否张翰扁舟始到家  

奉陪裴相公重阳日游安乐池亭  

绛霄轻霭翊三台嵇阮襟怀管乐才莲沼昔为王俭府菊篱今作孟嘉杯宁知北阙元勲在【`汉赐萧何等北阙大第`】却引东山旧客来自笑吐茵还酩酊日斜空从绛衣回  

淛河馆【`一作暮春山行田家歇马`】  

雨湿菰蒲斜日明茅防煮蠒掉车声青蛇上竹一种色黄蝶【`一作烛`】隔溪无限情何处樵渔将远饷故园田土忆春耕千峰万濑【`一作霭霭`】水潏潏羸马此中愁独行  

春日题山家  

偶与樵人熟春残日日来依岗寻紫蕨挽树得青梅燕静衔泥起蜂喧抱蘂回嫩茶重搅绿新酒畧炊醅漠漠蚕生纸涓涓水弄苔丁香政堪结留步小庭隈  

江亭晩望  

碧天凉冷鴈来疎闲望江云思有余秋馆池亭荷叶后野人篱落豆花初无愁自得仙人术多病能忘太史书闻説故园香稻熟片帆归去就鲈鱼  

长安夜访澈上人  

闗西木落夜霜凝乌帽闲寻紫阁僧松迥月光先照鹤寺寒沟水忽生冰琤琤晓漏喧秦禁漠漠秋烟起汉陵闻説天台旧禅处石房独有一龛灯  

送圆鉴上人游天台  

西岭草堂留不住独携瓶锡向天台霜清海寺闻潮至日宴江船乞食回华顶夜寒孤月落石桥秋尽一僧来灵溪道者相逢处阴洞泠泠竹室开  

送僧之台州  

独寻台岭闲游去岂觉灵溪道里賖三井应潮通海浪五峰攒寺落天花寒潭盥潄铜瓶洁野店安禅锡杖斜到日初寻石桥路莫教云雨湿袈裟  

伤贾岛无可  

却到京师事事伤惠休归寂贾生亡何人收得文章箧独我来经苔藓房一命未霑为逐客万缘初尽别空王萧萧竹坞斜阳在叶覆闲阶雪拥墙  

孔雀  

越鸟青春好颜色晴轩入戸看呫衣一身金翠画不得万里山川来者稀丝竹惯听时独舞楼台初上欲孤飞刺桐花谢芳草歇南国同巢应望归  

秋晩寄题陆勲校书义兴禅居时淮南从事  

禅居秋草晩萧索异前时莲幙青云贵翺翔絶后期藓房柽架掩山砌石盆欹劒防晨趋静笙歌夜散迟谷寒霜狖静林晩磬虫悲惠远烟霞在方平杖履随骨清须贵达神重有威仪万卒千蹄马横鞭从信骑  

酬王舍人雪中见寄  

三日柴门拥不开阶庭平满白皑皑今朝踏作琼瑶迹为有诗从鳯沼来  

蝉  

饮蝉惊雨落高槐山蚁移将入石阶若使秦楼美人见还应一为拔金钗  

自水口入茶山  

蒨蒨红裙好女儿相偎相倚看人时使君马上应含笑横把金鞭为咏诗  

重游天台  

南国天台山水奇石桥危险古来知龙潭直下一百丈谁见生公独坐【`一作过`】时  

山行  

小田微雨稻苖香田畔清溪潏潏凉自忆东吴榜舟日蓼花沟水半篙强  

上元日寄湖杭二从事  

恋别山灯忆水灯山光水焰百千层谢公留赏山公唤知入笙歌阿那朋  

寒食野望【`一作远望`】  

旧坟新陇哭多时流世都堪几度悲乌鸟【`一作鹊`】乱啼人未远野风吹散白棠梨  

清明日题一公禅室  

山头兰若石楠春山下清明烟火新此日何穷礼禅客归心谁是恋禅人  

七夕寄张氏兄弟  

新秋牛女会佳期红粉筵开玉馔时好与檀郎寄【`一作记`】花朶莫教清晓羡蛛丝  

春晩与诸同舍出城迎座主侍郎【`一作郑颢诗`】  

三十骅骝一哄尘来时不锁杏园春东风栁絮轻如雪应有偷游曲水人  

张郎中宅戏赠二首  

薄雪燕蓊紫燕钗钗垂簏簌抱香怀一声歌罢刘郎醉脱取明金压绣鞋  

谢家青妓邃重闗谁省春风见玉颜闻道防鸾三十六一双双对碧池莲  

醉送【`一作吟`】  

江梅冷艳酒清光急拍繁醉画堂无限栁条多少雪一将春恨付刘郎  

晓井  

桐阴覆井月斜明百尺寒泉古甃清越女携瓶下金索晓天初放辘轳声  

南池  

小男供饵妇搓丝溢榼香醪倒接防日出两竿鱼正食一家欢笑在南池  

偶作  

一杯正发吟哦兴两盏还生去住愁何似全家上船去酒旗多处即淹留  

画鼔  

尝闻画鼔动欢情及送离人恨鼔声两杖一挥行缆解暮天空使别魂惊  

燕蓊花  

十二街中何限草燕蓊尽欲占残春黄花扑地无穷极愁杀江南去住人  

邵博士溪亭  

野茶无限春风叶溪水千重返照波只去长桥三十里谁人一解枉帆过  

小石上见亡友题处  

笋石清琤入紫烟陆云题处是前年苔侵雨打依稀在惆怅凉风树树蝉  

洞灵观流泉  

石上苔芜水上烟潺湲声在观门前千岩万壑分流去更引飞花入洞天  

送李判官  

津市停桡送别难荧荧蜡炬照更阑东风万疉吹江月谁伴袁襃宿夜滩  

宿杭州虚白堂  

秋【`一作缺`】月斜明虚白堂寒蛩唧唧树苍苍江风彻晓【`一作曙`】不得【`一作成`】睡二十五声秋防长  

## 御定全唐诗卷五百九十一  

崔珏  

崔珏字梦之尝寄家荆州登大中进士第由幕府拜秘书郎为淇县令有惠政官至侍御诗一卷  

道林寺  

临湘之滨麓之隅西有松寺东岸无松风千里摆不断竹泉泻入于僧厨宏梁大栋何足贵山寺难有山泉俱四时唯夏不敢入烛龙安敢停斯须远公池上种何物碧罗扇底红鳞鱼香阁朝鸣大法鼓天宫夜转三乗书野花市井栽不着山鸡饮啄声相呼金槛僧回步步影石盆水溅联联珠北临高处日正午举手欲摸黄金乌遥江大船小于叶远村杂树齐如蔬潭州城郭在何处东边一片青糢糊今来古往人满地劳生未了归丘墟长卿之门久寂寞五言七字夸规模我吟杜诗清入骨灌顶何必须醍醐白日不照耒阳县皇天厄死饥寒躯  

明珠大贝采欲尽蚌蛤空满赤沙湖今我题诗亦无味怀贤览古成长吁不如兴罢过江去已有好月明归途  

美人尝茶行  

云鬟枕落困春泥玉郎为碾瑟瑟尘闲教鹦鹉啄牕响和娇扶起浓睡人银瓶贮泉水一掬松雨声来乳花熟朱唇啜破绿云时咽入香喉爽红玉明眸渐开横【`一作转`】秋水手拨丝篁醉心起台时【`一作前`】却坐推金筝不语思量梦中事  

门前栁【`第一句缺一字`】  

门前蜀栁　知春风澹暖烟愁杀人将谓只栽郡楼下不知迤逦连南津南津栁色连南市南市戎州三百里夷陬蛮落相连接故乡莫道心先死我今帝里尚有家门前嫩栁插【`一作披`】仙霞晨霑太乙坛边雨暮宿鳯凰城里鵶别来三载当谁道门前年年绿阴好春来定解飞雪花雨后还应庇烟草忆昔当年栽栁时新芽茁茁嫌生迟如今宛转稊着地常向绿阴劳梦思不道彼树好不道此树恶试将此意问野人野人尽道生处乐为报门前杨栁栽我应来岁当归来纵令树下能攀折白发如丝心似灰  

岳阳楼晩望  

乾坤千里水云间钓艇如萍去复还楼上北风斜卷席湖中西日倒衔山怀沙有恨骚人往鼔瑟无声帝子闲何事黄昏尚凝睇数行烟树接荆蛮  

哭李商隠  

成纪星郎字义山适归高【`一作黄`】壤抱长叹词林枝叶三春尽学海波澜一夜干风雨巳吹灯烛灭姓名长在齿牙寒只应物外攀琪树便着霓裳【`一作衣`】上绛【`一作玉`】坛虚负凌云万丈才一生襟抱未曽开鸟啼花落人何在竹死桐枯鳯不来良马足因无主踠旧交心为絶哀九泉莫叹三光隔又送文星入夜台  

和友人鸳鸯之什  

翠鬛红衣【`一作毛`】舞夕【`一作落`】晖水禽情似此禽稀暂分烟岛犹回首只渡寒塘亦共【`一作并`】飞映雾乍【`一作尽`】迷珠【`一作金`】殿瓦逐梭齐上【`一作还似`】玉人机采莲无限兰桡女笑指中流羡【`一作`】尔归  

寂寂春塘烟晩【`一作晓`】时两心和影共依依溪头日暖眠沙稳渡口风寒浴浪稀翡翠莫夸饶彩饰鸊鹈须羡好毛衣兰深芷密无人见相逐相呼何处归  

舞鹤翔鸾俱别离可怜生死两相随红丝毳落眠汀处白雪花成蹙浪时琴上只闻交颈语牕前空展共飞诗【`一作时`】何如相见长相对肯羡人间多所思  

有赠  

莫道妆成断客肠粉胸绵手白莲香烟分顶上三层緑劒截眸中一寸光舞胜栁枝腰更软歌嫌珠贯曲犹长虽然不似王孙女解爱临卭卖赋郎  

锦里芬芳少佩兰风流全占似君难心迷晓梦牕犹暗粉落香肌汗未干两脸夭桃从镜发一眸春水照人寒自嗟此地非吾土不得如花岁岁看  

和人听歌  

气吐幽兰出洞房乐人先问调宫商声和细管珠才转曲度沈烟雪更香公子不随肠万结离人须落泪千行巫山唱罢行云过犹自微尘舞画梁  

红脸初分翠黛愁锦筵歌板拍清秋一楼春雪和尘起午夜寒泉带雨流座上美人心尽死尊前旅客泪难收莫辞更送刘郎酒百斛明珠异日酬  

水晶枕  

千年积雪万年冰掌上初擎力不胜南国旧知何处得北方寒气此中凝黄昏转烛萤飞沼白日褰帘水在簪蕲簟蜀琴相对好裁诗乞与涤烦襟  

席间咏琴客  

七条上五音寒此艺知音自古难唯有河南房次律始终怜得董庭兰  

句  

楚王宫地罗含宅赖许时时听法来【`早梅赠李商隠见商隠集注`】  

## 御定全唐诗卷五百九十二  

曹邺  

曹邺字业【`一作邺`】之桂州人登大中进士第由天平幕府迁太常博士歴祠部郎中洋州刺史诗二卷  

徒相逢  

江边野花不须采梁头野燕不用亲西施本是越溪女承恩不荐越溪人  

杂诫  

带香入鲍肆香气同鲍鱼未入犹可悟巳入当何如  

捕鱼谣  

天子好征战百姓不种桑天子好年少无人荐冯唐天子好美女夫妇不成双  

四怨三愁五情诗十二首【`并序`】  

郁于内者怨也阻于外者愁也犯于性者情也三者有一贼于前必为颠为沴为蚤死人邺专仁谊  

久矣有举不得用心恐中斯物殒天命幸未死间作四怨三愁五情以望诗人救  

其一怨  

美人如新花许嫁还独守岂无青铜镜终日自疑丑  

其二怨  

庭花巳结子岩花犹弄色谁令生处远用尽春风力  

其三怨  

短鬟一如螓长眉一如蛾相共掉莲舟得花不如他  

其四怨  

手推呕哑车朝朝暮暮耕未曽分得谷空得老农名  

其一愁  

远梦如水急白发如草新归期待春至春至还送人  

其二愁  

涧草短短青山月朗朗明此夜目不掩屋头乌啼声  

其三愁  

别家鬓未生到城鬓似发朝朝临川望灞水不入越  

其一情  

东西是长江南北是官道牛羊不恋山只恋山中草  

其二情  

阿娇生汉宫西施住南国专房莫相妬各自有顔色  

其三情  

蛱蝶空中飞夭桃庭中春见他夫妇好有女初嫁人  

其四情  

槟榔自无柯椰叶自无阴常羡庭边【`一作亭前`】竹生笋高于林  

其五情  

野雀空城饥交交复飞飞勿怪官仓粟官仓无空时  

寄刘驾  

一川草色青褭褭绕屋水声如在家怅望美人不携手墙东又发数枝花  

风人体  

出门行一步形影便相失何况大隄上骢马如箭疾夜夜如织妇寻思待成匹郎只不在家在家亦如出将金与卜人谲道远行吉念郎縁底事不具【`一作见`】天与日  

杏园即【`一本无即字`】席上同年  

岐路不在天十年行不至一旦公道开青云在平地枕上数声鼓衡门巳如市白日探得珠不待骊龙睡怱怱出九衢僮仆颜色异故衣未及换尚有去年泪晴阳照花影落絮浮野翠对酒时忽惊犹疑梦中事自怜孤飞鸟得接鸾鳯翅永怀共济心莫起胡越意  

恃宠  

二月树色好昭仪正骄奢恐君爱阳艳斫却园中花三十六宫女髻鬟各如鸦君王心所怜独自不见瑕台上红灯尽未肻下金车一笑不得所尘中悉无家飞燕身更轻何必恃容华  

题女郎庙  

数防烟香出庙门女娥飞去影中存年年岭上春无主露泣花愁断客魂  

四望楼【`楼在洛阳东今废秦时有贵公子贾虚每日宴其上`】  

背山见楼影应合与山齐座上日巳出城中未鸣鸡无限燕赵女吹笙上金梯风起洛阳东香过洛阳西公子长夜醉不闻子规啼  

筑城三首  

郎有蘼芜心妾有芙蓉质不辞嫁与郎筑城无休日呜呜啄人鸦轧轧上城车力尽土不尽得归亦无家筑人非筑城围秦岂围我不知城上土化作宫中火  

奉命齐州推事毕寄本府尚书  

越鸟栖不定孤飞入齐乡日暮天欲雨那兼羽翎伤州民言刺史蠧物甚于蝗受命大执法草草是行装仆隶皆分散单车驿路长四顾无相识奔驰若投荒重门下长锁树影空过墙驱囚绕廊屋如牛羊狱吏相对语簿书堆满牀枷打锁声终日在目旁旣舍三山侣来余五斗粮忍学空城雀潜身入官仓国中天子令头上白日光曲木用处多不如直为梁恐孤食恩地昼夜心不遑仲夏天气热鬓须忽成霜社鼠不可灌城狐不易防偶于擒纵间尽得见否臧截断奸吏舌擘开寃人肠明朝向西望走马归汶阳  

北郭闲思  

山前山后是青草尽日出门还掩门每思骨肉在天畔来看野翁怜子孙  

战城南  

千金画阵图自为弓劒苦杀尽田野人将军犹爱武性命换他恩功成谁作主鳯凰楼上人夜夜长歌舞  

自退  

寒【`一作邻`】女面如【`一作上`】花空【`一作寂`】寂【`一作牀`】常【`一作花`】对影况我【`一作妾`】不嫁郎甘为瓶堕井  

早起  

月堕沧浪西门开树无影此时归梦阑立在【`一作独立`】梧桐井  

古相送  

行人卜去期白发根巳出执君青松枝空数别来日心如七夕女生死难再匹且愿车声迫莫使马行疾巫山千丈高亦恐梦相失  

甲第  

游人未入门花影出门前将军来此住十里无荒田  

望不来  

见花忆郎面常愿花色新为郎容貌好难有【`一作好`】相似人  

官仓鼠  

官仓老鼠大如斗【`一作牛`】见人开仓亦不走健儿无粮百姓饥谁遣朝朝入君口  

题濮庙  

晓祭瑶斋夜扣钟鼇头风起浪重重人间直有仙桃种海上应无肉马踪赤水梦沈迷象罔翠华恩断泣芙蓉不知皇帝三宫驻始向人间着衮龙  

偶题  

白玉先【`一作老`】生多在市青牛道士不居山但能共得丹田语正是忙时身亦闲  

登岳阳楼有怀寄座主相公  

南登岳阳楼北眺长安道不见升平里千山树如草骨肉在南楚沈忧起常早白社愁成空秋芜待谁扫常闻诗人语西子不宜老赖识丹元君时来语蓬岛  

出闗  

山上黄犊走避人山下女郎歌满野我独南征恨此身更有无成出闗者  

将赴天平职书怀寄翰林从兄  

居处絶人事门前雀罗施谁遣辟书至仆隶皆展眉疋马渡河洛西风飘路岐手执王粲笔闲吟向旌旗香晩翠莲动吟余红烛移开口啖酒肉将何报相知况我魏公子相顾不相疑岂学官仓鼠饱食无所为白露霑碧草芙蓉落清池自小不到处全家忽如归吾宗处清切立在白玉墀方得一侍座单车又星飞愿将门底水永托万顷陂  

贺雪寄本府尚书  

雨雪不顺时阴阳失明晦麦根半成土农夫泣相对我公诚诉天天地忽巳泰长飇卷白云散落羣峰外拂砌花影明交宫鹤翎碎宿鸟晨不飞犹疑月光在碧树香尽发蠧虫声渐退有客怀兔园吟诗绕城内  

寄嵩阳道人  

三山浮海倚蓬瀛路入真元险尽平华表千年孤鹤语人间一梦晩蝉鸣将龙逐虎神初王积火焚心气渐清见説嵩阳有仙客欲持金简问长生  

去不返  

寒女不自知嫁为公子妻亲情未识面明日便东西但得上马了一去头不回双轮如鸟飞影尽东南街九重十二门一门四扇开君从此路去妾向此路啼但得见君面不辞插荆钗  

送进士下第归南海  

数片红霞映夕阳揽君衣袂更移觞行人莫叹碧云晩上国每年春草芳雪过蓝闗寒气薄鴈回湘浦怨声长应无惆怅沧波远十二玉【`一作重`】楼非我乡  

送厉图南下第归澧州  

当春人尽归我独无归计送君自多感不是縁下第君看山上草尽有干云势结根旣不然何必更掩袂澧水鲈鱼贱荆门杨栁细勿为阳艳留此处有月桂言毕尊未干十二门欲闭伫立望不见登高更流涕吟君别我诗怅望水烟际  

思不见  

但见出门踪不见入门迹却笑山头女无端化为石  

贵宅  

入门又到门到门防相对玉箫声尚远疑似人不在公子厌花繁买药栽庭内望远不上楼牕中见天外此地日烹羊无异我食菜自是愁人眼见之若奢泰  

下第寄知巳  

长安孟春至枯树花亦发忧人此时心冷若松上雪自知才不堪岂敢频泣血所痛无罪者明时屡遭刖故山秋草多一卷成古辙夜来远心起梦见潇湘月大贤冠盖高何事怜屑屑不令伤弓鸟日暮飞向越闻知感激语胷中如有物举头望青天白日头上没归来通济里开戸山鼠出中庭广寂寥但见薇与蕨无虑数尺躯委作泉下骨唯愁揽清镜不见昨日发愿怜闺中女晩嫁唯守节勿惜四座言女巧难自説  

吴宫宴  

吴宫城阙高龙鳯遥相倚四面铿鼓钟中央列罗绮春风时一来兰麝闻数里三度明月落青娥醉不起江头铁劒鸣玉座成荒垒适来歌舞处未知身是鬼  

长相思  

翦妾身上巾赠郎伤妾神郎车不暂停妾貌宁长春青天无停雪【`应作云`】沧海无停津遣妾空牀梦夜夜随车轮  

长城下  

远水犹归壑征人合忆乡泣多盈袖血吟苦满头霜楚国连天浪衡门到海荒何当生燕羽时得近雕梁  

成名后献恩门  

为物稍有香心遭蠧虫啮平人登太行万万车轮折一辞桂岭猨九泣东门月年年孟春时看花不如雪僻居城南隅颜子须泣血沈埋若九泉谁肻开口説辛勤学机杼坐对秋灯灭织锦花不常见之尽云拙自怜孤生竹出土便有节每听浮竞言喉中似无舌忽然风雷至惊起池中物拔上青云巅轻如一毫发珑珑金锁甲稍稍城乌絶名字如鸟飞数日便到越幽兰生虽晩幽香亦难歇何以保此身终身事无缺  

赠道师  

举世皆问人唯师独求巳一马无四蹄顷刻行千里应笑北原上丘坟乱如蚁  

入闗  

衡门亦无路何况入西秦灸病不得穴徒为采艾人  

听刘尊师弹琴  

曽于【`一作游`】清海独闻蝉又向空庭夜听泉不似斋堂人静处秋声长在七条  

题山居  

扫叶煎茶摘叶书心闲无梦夜牕虚只应光武恩波晩岂是严君恋钓鱼  

闗试前送进士姚潜下第归南阳  

马嘶残日没残霞二月东风便到家莫羡长安占春者明年始见故园花  

浐川寄进士刘驾  

我家不背水君身不向越自是相忆苦忽如经年别山家草木寒石上有残雪美人望不见迢迢云中月  

翠孤至渚宫寄座主相公  

万里一孤舟春行夏方到骨肉尽单羸沈忧满怀抱羁孤相对泣性命不相保开戸山鼠惊虫声乱秋草白菌縁屋生黄蒿拥篱倒对此起长嗟芳年亦须老恩门为宰相出入用天道忽于摧落间收得青松操全家到江陵屋虚风浩浩中肠自相伐日夕如寇盗其下有孤侄其上有孀嫂黄粮贱于土一饭常不饱天斜日光薄地湿虫呌噪惟恐道忽消形容益枯槁古人于黄雀岂望白环报奉答恩地恩何惭以诚告  

早秋宿田舍  

涧草疎疎萤火光山月朗朗枫树长南村犊子夜声急应是栏边新有霜  

旅次岳阳寄京中亲故  

君山南面浪连天一客愁心两处悬身逐片帆归楚泽魂随流水向秦川月回浦北千寻雪树出湖东几防烟更欲登楼向西望北风催上洞庭船  

题舒乡【`一本有驿字`】  

功名若及鸱夷子必拟将舟泛洞庭栁色湖光好相待我心非醉亦非醒  

碧寻【`一作浔`】宴上有怀知己  

荻花芦叶满溪流一簇笙歌在水楼金管曲长人尽醉玉簪恩重独生愁女萝力弱难逢地桐树心孤易感秋莫怪当欢却惆怅全家欲上五湖舟  

从天平节度使游平流园  

池塘静于寺俗事不到眼下马如在山令人忽疎散明公有高思到此遂长返乗兴挈一壶折荷以为盏入竹藤似虵侵墙水成藓幽鸟不识人时来拂冠冕沿流路若穷及行路犹远洞中巳云夕洞口天未晩自怜不羁者写物心常简翻愁此兴多引得嵇康嬾  

故人寄茶【`一作李徳裕诗`】  

劒外九华英缄题下玉京开时微月上碾处乱泉声半夜招僧至孤吟对月烹碧沈霞脚碎香泛乳花轻六腑睡神去数朝诗思清月余不敢费留伴肘书行  

## 御定全唐诗卷五百九十三  

曹邺  

东武吟  

心如山上虎身若仓中鼠惆怅倚市门无人与之语夜宴李将军欲望心相许何曽听我言贪谑邯郸女独上黄金台凄凉泪如雨  

蓟北门行【`一本作出自蓟北门行`】  

长河冻如石征人夜中戍但恐筋力尽敢惮将军遇古来死未歇白骨碍官路岂无一有功可以高其墓亲戚牵衣泣悲号自相顾死者虽无言那堪生者悟不如无手足得见齿发暮乃知七尺躯却是速死具  

金井怨  

西风吹急景美人照金井不见面上花却恨井中影  

姑苏台  

南【`一作吴`】宫酒未销又宴姑苏台美人和泪去半夜阊门  

开相对正歌舞笑中闻鼓鼙星散九重门血流十二街一去成万古台尽人不回时闻野田中拾得黄金钗  

夜坐有怀  

悄悄月出树东南若微霜愁人不成寐五月夜亦长佳期杳天末骨肉不在旁年华且有恨【`一作限`】厥体难久康人言力耕者岁旱亦有粮吾道固如此安得苦伥伥  

寄监察从兄  

我祖居邺地邺人识文星此地星巳落兼无古时城古风旣无根千载难重生空留建安书传説七子名贱子生桂州桂州山水清自觉心貌古兼合古人情因为二雅诗出语有性灵持来向长安时得长者惊芝草不为瑞还共木叶零恨如辙中土终岁填不平吾宗戴豸冠忽然入西京怜其羽翼单抚若亲弟兄松根已坚牢松叶岂不荣言罢眼无泪心中如酒酲  

乐府体  

莲子房房嫩菖蒲叶叶齐共结池中根不厌池中泥  

弃妇  

嫁来未曾出此去长别离父母亦有家羞言何以归此日年且少事姑常有仪见多自成丑不待颜色衰何人不识宠所嗟无自非将欲告此意四邻已相疑  

读李斯传  

一车致三毂本图行地速不知驾驭难举足成颠覆欺暗尚不然欺明当自戮难将一人手掩得天下目不见三尺坟云阳草空绿  

文宗陵  

千年尧舜心心成身巳殁始随苍梧云不返苍龙阙宫女衣不香黄金赐白发留此奉天下所以无征伐至今汨罗水不葬大夫骨  

偶怀  

开目不见路常如夜中行最贱不自勉中涂与谁争蓬为沙所危还向沙上生一年秋不熟安得便废耕颜子命未达亦遇时人轻  

代罗敷诮使君  

常言爱嵩山别妾向东京朝来见人説却知在石城未必菖蒲花只向石城生自是使君眼见物皆有情麋鹿同上山莲藕同在泥莫学天上日朝东暮还西  

怨歌行  

丈夫好弓劒行坐説金吾喜闻有行役结束不待车官田赠倡妇留妾侍舅姑舅姑皆巳死庭花半是芜中妹寻适人生女亦嫁夫何曾寄消息他处却有书严风厉中野女子心易孤贫贱又相负封侯意何如  

南征怨  

万浪东不回昭王南征早龙舟没何处独树江上老吾欲问水滨宫殿巳生草  

和潘安仁金谷集  

太守龙为马将军金作车香飘十里风风下绿珠歌莫怪坐上客叹君庭前花明朝此池馆不是石崇家  

不可见  

常闻贫贱夫头白终相待自从嫁黔娄终岁常不在君梦有双影妾梦空四邻常思劲北风吹折双车轮  

秦后作  

大道不居谦八荒安茍得木中不生火高殿祸顷刻谁将白帝子践我礼义域空持拔山志欲夺天地徳轵道人不回壮士断消息父母骨成薪虫蛇自相食鼎乱阴阳疑战尽鬼神力东郊龙见血九土黄色鼙鼓裂二景妖星动中国圜丘无日月旷野失南北徒流杀人血神器终不忒一马渡空江始知贤者贼  

薄命妾  

薄命常恻恻出门见南北刘郎马蹄疾何处去不得泪珠不可收虫丝不可织知君绿桑下更有新相识  

放歌行  

莫唱放歌行此歌临楚水人皆恶此声唱者终不巳三闾有何罪不向枕上死  

江西送人  

八月江上楼西风令人愁携酒楼上别尽见四山秋但愁今日知莫作他时疑郎本不住此无人泣望归何水不生波何木不改柯遥知明日恨不如今日多将心速投人路远人如何  

始皇陵下作  

千金买鱼灯泉下照狐兔行人上陵过却吊扶苏墓累累圹中物多于养生具若使山可移应将秦国去舜殁虽在前今犹未封树  

洛原西望  

筑城畏不坚城坚心自毁秦树满平原秦人不居此犹为泣路者无力报天子  

赵城怀古  

邯郸旧公子骑马又鸣珂手挥白玉鞭不避五侯车闲愁春日短沽酒入倡家一笑千万金醉中赠秦娥如今高原上树树白杨花  

代班姬  

宠极多妬容乗车上金阶欻然赵飞燕不语到日西手把菖蒲花君王唤不来常嫌鬓蝉重乞人白玉钗君心无定波咫尺流不回后宫门不掩每夜黄鸟啼买得千金赋花颜巳如灰  

庭草  

庭草根自浅造化无遗功低回一寸心不敢怨春风  

过白起墓  

毘陵火焰灭长平生气低将军临老病赐劒咸阳西  

对酒  

爱酒知是癖难与性相舍未必独醒人便是不饮者晩岁无此物何由住田野  

续幽愤【`嵇康吕安连罪赋此诗邺纪李御史甘死封之事`】  

繁霜作阴起朱火乗夕发清昼冷无光兰膏坐销歇惟公执天宪身是台中杰一逐楚大夫何人为君雪怱怱鬼方路不许辞双阙过门似他乡举趾如遗辙八月黄草生洪涛入云热危魂没太行客吊空骨节千年瘴江水恨声流不絶  

古词  

高阙碍飞鸟人言是君家经年不归去爱妾面上花妾面虽有花妾心非女萝郎妻自不重【`一作教`】于妾欲如何和谢豫章从宋公戏马台送孔令谢病  

碧树杳云暮朔风自西来佳人忆山水置酒在高台不必问流水坐来日巳西劝君速归去正及鹧鸪啼  

送进士李殷下第游汾河  

上国花照地遣君向西征旁人亦有恨况复故人情单车欲云去别酒忽然醒如何今夜梦半作道路程边士不好礼全家住军城城中鼓角严旅客常夜惊中有左记室逢人眼光明西门未归者下马如到京还应一开卷为子心不平慇懃説忠抱壮志勿自轻  

相思极【`一作长相思`】  

妾颜与日空【`一作改`】君心与日新三年得一书犹在湘之滨料君相轻意知妾无至亲况当受明礼不令【`一作合`】再嫁人愿君从此日化质为妾身  

代谢晖新亭送范零陵  

楚水洪无际沧茫接天涯相看不能语独鸟下江蓠蓬子悉有恋蓬根却无期车轮自不住何必怨路岐孟冬衣食薄梦寐亦未遗  

山中效陶  

落第非有罪兹山聊归止山猨隔云住共饮山中水读书时有兴坐石忘却起西山忽然暮往往遗巾履经时一出门兼僮仆喜常被山翁笑求名岂如此齿发老未衰何如且求巳  

城南野居寄知己  

奔走未到我在城如在村出门旣无意岂如常闭门作诗二十载阙下名不闻无人为开口君子独有言身为苦寒士一笑亦感恩慇懃中途上勿使车无轮  

古莫买妾行  

千扉不当路未似开一门若遣绿珠丑石家应尚存  

霁后作【`齐梁体`】  

新霁辨草木晩塘明衣衿乳燕不归宿双双飞向林微照露花影轻云浮麦阴无人可招隠尽日登山吟  

田家効陶  

黑黍舂来酿酒饮青禾刈了驱牛载大姑小叔常在眼却笑长安在天外  

寄贾驰先辈  

游子想万里何必登高台闻君燕女吟如自蓟北来长安高盖多徤马东西街尽説蒿簪古【`一作苦`】将钱买金钗我祖西园事言之独伤怀如今数君子如鸟无树栖济水一入河便与清流乖闻君欲自持勿使吾道低  

送友人入塞  

乱蓬无根日送子入青塞苍茫万里秋如见原野大鸟雀寒不下山川迥相对一马没黄云登高望犹在惊风忽然起白日黯已晦如何怨路长出门天涯外  

寄阳朔友人  

桂林须产千株桂未解当天影日开我到月中收得种为君移向故园栽  

题广福岩  

未有天地先融结方广高深无丈尺书言不尽画难成留与人间作奇特  

送曾徳迈归宁宜春  

湘东山水有清辉袁水词人得意归几府争驰毛义檄一乡看侍老莱衣筵开灞岸临清浅路去蓝闗入翠微想到宜阳更无事并将欢庆奉庭闱  

送郑谷归宜春  

无成归故国上马亦高歌况是飞鸣后殊为喜庆多暑销嵩岳雨凉吹洞庭波莫便闲吟去须期接盛科  

老圃堂  

邵平地接吾庐谷雨干时手自锄昨日春风欺不在就牀吹落读残书  

## 御定全唐诗卷五百九十四  

储嗣宗  

储嗣宗大中十三年登进士第诗一卷  

登芜城  

昔人登此地丘垄巳前悲今日又非昔春风能几时  

沧浪峡【`一作储光羲诗`】  

沧浪临古道道上石成尘自有沧浪峡谁为无事人  

垓城【`一作下`】  

百战未言非孤军惊夜围山河意气尽泪湿【`一作溅`】美人衣  

南陂远望  

闲门横古塘红树巳惊霜独立望秋草野人耕夕阳孤烟起蜗舍飞鹭下渔梁唯有田家事依依似故乡  

宿玉箫宫  

尘飞不到空露湿翠微宫鹤影石桥月箫声松殿风緑  

毛辞世女白发入壶翁借问烧丹处桃花几遍红  

晩眺徐州延福寺  

杉风振旅尘晩景借芳茵片水明在野万花深见人静依归鹤思远惜旧山春今日惜【`一作谁`】携手寄怀吟白苹  

宿甘棠馆  

尘迹入门尽悄然江海心水声巫峡远山色洞庭深风桂落寒子岚烟凝夕阴前轩鹤归处萝月思沈沈  

和茅山高拾遗忆山中杂题五首  

山泉  

香味清机仙府回萦纡乱石便流桮春风莫泛桃花去恐引凡【`一作渔`】人入洞来  

巢鹤  

千万【`一作岁`】云间丁令威殷勤仙骨莫先飞若逢茅氏传消息贞白先生不久归  

胡山  

犬入五云音信絶鳯楼凝碧悄无声焚香古洞步虚夜露湿松花【`一作枝`】空月明  

小楼  

松杉风外乱山青曲几焚香对石屏空忆【`一作记得`】去年春雨后燕泥时汚太经  

山邻  

石桥春涧巳归迟梦入仙山山不知柱史从来非俗吏青牛道士莫相疑  

送道士  

泠然御风客与道自浮沈黄鹤有归语白云无忌心药炉经月净天路入壶深从此分桮后相思何处寻  

宿山馆  

寂寞对衰草地凉凝露华蝉鸣月中树风落客前花山馆无宿伴秋琴初别家自怜千万里笔砚寄生涯  

入浮石山  

斜日出门去残花已过春鸟声穿叶远虎迹渡溪新入洞几时路耕田何代人自惭非避俗不敢问迷津  

送人归故园  

远节惨言别况予心久违从来忆家泪今日送君归野路正风雪还乡犹布衣里中耕稼者应笑读书非  

得越中书  

芳草离离思悠悠春梦余池亭千里月烟水一封书诗想怀康乐文应吊子胥扁舟恋南越岂独为鲈鱼  

秋墅  

欲暮樵者望山空翠微虹随余雨散鵶带夕阳归穷巷长秋草孤村时衣谁知多病客寂寞掩柴扉  

哭彭先生  

谷口溪声客自伤那堪呜咽吊残阳空阶鹤恋丹青影秋雨苔封白石牀主祭孤儿初学语无媒旅榇未还乡门人远赴心丧夜月满千山旧草堂  

和顾非熊先生题茅山处士闲居  

归耕地肺絶尘喧匣里青萍未报恩浊酒自怜终日醉古风时得野人言鸟啼碧树闲临水花满青山静掩门唯有阶前芳草色年年惆怅忆王孙  

长安怀古  

祸稔萧墙终不知生人力屈尽边陲赤龙巳赴东方暗黄犬徒怀上蔡悲面缺崩城山寂寂土埋寃骨草离离秋风解怨扶苏死露泣烟愁红树枝  

过王右丞书堂二首  

澄潭昔卧龙章句世为宗独步声名在千岩水石空野禽悲灌木落日吊清风后学攀遗址秋山闻草虫万树影参差石牀藤半垂萤光虽散草鸟迹尚临池风雅传今日云山想昔时感深苏属国千载五言诗【`右丞昔陷贼庭故有此句`】  

孤鴈  

孤鴈暮飞急萧萧天地秋闗河正黄叶消息断青楼湘渚烟波远骊山风雨愁此时万里道魂梦绕沧洲  

赠隐者  

尽室居幽谷乱山为四邻雾深知有术牕静似无人鹤语松上月花明云里春生涯更何许尊酒与垂纶  

早春怀薛公裕  

幽独自成愚柴门日渐芜陆机初入洛孙楚又游吴失意怨杨栁异乡闻鹧鸪相思复相望春草满南湖  

村月  

月午篱南【`一作边`】道前村半隐林田翁独归处荞麦露花深  

早春  

野树花初发空山独见时踟蹰歴阳道乡思满南枝  

送友人游吴  

吴山青楚吟草色异乡心一酌水边酒数声花下琴登楼旧国远探穴九疑深更想逢秋节那堪闻夜砧  

赠别  

兰泽伤秋色临风远别期东城草虽緑南浦栁无枝直道岂易枉暗投谁不疑因君问行役有泪湿江蓠  

经故人旧居  

万里访遗尘莺声泪湿巾古书无主散废宅与山邻宿草风悲夜荒村月吊人凄凉问残栁今日为谁春  

随边使过五原  

偶逐星车犯虏尘故乡常恐到无因五原西去阳闗废日漫平沙不见人  

春怀寄秣陵知友  

庐江城外栁堪攀万里行人尚未还借问景阳台下客谢家谁更卧东山  

宋州夜月感怀  

鴈池衰草露霑衣河水东流万事微寂寞青陵台上月秋风满树鹊南飞  

吴宫  

荒台荆棘多忠谏竟如何细草迷宫巷闲花悮绮罗前溪徒自緑子夜不闻歌怅望清江暮悠悠东去波  

春游望仙谷  

清无车马尘深洞百花春鸡犬疑霑药耕桑似避秦登山采樵路临水浣纱人若得心无事移家便卜邻  

圣女祠  

石屏苔色凉流水绕祠堂巢鹊疑天汉潭花似镜妆神来云雨合神去蕙兰香不复闻双佩山门空夕阳  

宿范水  

行人倦游宦秋草宿湖边露湿芙蓉渡月明渔网船寒机深竹里远浪到门前何处思乡甚歌声闻采莲  

送顾陶校书归钱塘  

清苦月偏知南归瘦马迟橐轻缘换酒发白为吟诗水色西陵渡松声伍相祠圣朝思直谏不是挂冠时  

题云阳高少府衙斋【`一本无衙斋二字`】  

大隐能兼济轩牕逐胜开远含云水思深得栋梁材吏散山逾静庭闲鸟自来更怜幽砌色秋雨长莓苔  

## 御定全唐诗卷五百九十五  

于武陵  

于武陵会昌时人诗一卷【`通考大中进士`】  

早春山行  

江草暖初緑雁行皆北飞异乡那久客野鸟尚思归十载过如梦素心应巳违行行家渐远更苦得书稀  

宿友生林居因怀贾区  

绕屋树森森多栖紫阁禽暂过当永夜微得话前心入楚行应远经湘恨必深那堪对寒烛更赋别离吟  

赠卖松人  

入市虽求利怜君意独真劚【`一作欲`】将寒涧树卖与翠楼人瘦叶几经雪淡花应少春长安重桃李徒染六街尘  

友人南游不回因而有寄  

相思春树緑千里亦【`一作各`】依依鄠杜月频满潇湘人未【`一作不`】归桂花风半落烟草蝶双飞一别无消息水南车  

【`一作踪`】迹稀  

送酂县董明府之任  

南北行巳久怜君知苦辛万家同草木三载得【`一作返`】阳春东道听游子夷门歌主人空持语相送应怪不沾巾  

山上树【`一作桂`】  

日暖上山【`一作峰`】路鸟啼知巳【`一作几`】春忽逢幽隐处【`一作树`】如见独醒人石冷开常【`一作花开`】晩风多落亦【`一作叶落`】频樵夫应不识岁久伐为薪  

长信宫二首  

簟凉【`一作清`】秋气【`一作夜`】初长信恨何如拂黛月生指解【`一作理`】鬟云满梳一从悲画扇几度泣前鱼坐听南宫乐凉风摇翠裾  

一失辇前恩绮罗生暗尘惟应深夜月独伴向隅【`一作愁`】人长信翠蛾老【`一作蛟故`】昭阳红粉新君心似秋节不使草长春  

洛阳道  

浮世若浮云千回故复新旋添青草塜更有白头人岁暮容【`一作客`】将老雪【`一作云`】晴山欲春行行车与马【`一作马客`】不尽洛阳城  

东门路  

东门车马路此【`一作北`】路在【`一作有`】浮沈白日若不落【`一作不西没`】红尘应更深从来名【`一作多`】利地【`一作计`】皆起【`一作见一作是`】是非心【`一作起争心`】所以青青草年年生汉阴  

江楼春望  

楼下长江路舟车昼【`一作尽`】不闲鸟声非故国春色是他山一望云复水几重河与闗愁心随落日万里各【`一作为`】西还  

洛中晴望  

九陌尽风尘嚣嚣昼复昏古今人不断南北路长存叶落上阳树草衰金谷园乱鸦归【`一作来`】未巳残【`一作斜`】日半前村  

西归  

不系与舟闲悠悠吴楚间羞将新白发却到【`一作去一作对`】旧青山一叶忽离【`一作初飞`】树几人同入闗长安家尚【`一作有家`】在秋至又西还  

南游  

穷秋几日雨处处生苍苔旧国寄书后凉天方雁来露繁山草湿洲暖水花开去尽同行客一帆犹未回  

南游有感  

杜陵无厚业不得驻车轮重到曾游处多非旧主人东风千岭【`一作里`】树西日一洲苹又【`一作好`】渡湘江去【`一作潇湘水`】湘江【`一作潇湘`】水复春  

夜泊湘江  

北风吹楚树此地独先秋何事屈原恨不随湘水流凉天生片【`一作半`】月竟夕伴孤舟一作南行客无成空白头  

客中  

楚人歌竹枝游子泪沾衣异国久为客寒宵频【`一作方`】梦归一封书未返千树叶皆飞南过【`一作度`】洞庭水更应消息稀  

夜寻僧不遇【`一作夜寻僧僧游山未归`】  

数歇度烟水渐非尘俗间泉声入秋寺月色遍寒山石路几回雪竹房犹闭闗不知双树客何处与【`一作伴`】云闲  

访道者不遇【`一作访僧不遇`】  

人间惟此路【`一作道`】长得【`一作独长`】緑苔衣及戸无行迹游方应未归平生无【`一作何`】限事到此尽知非独倚松门久阴云昏翠微  

赠王隐者山居【`一作赠隐者`】  

石室扫无尘人寰与此分飞来南浦树半是华山云浮世几多事先【`一作此`】生应不闻寒山【`一作川`】满西日空照雁成羣  

寄北客  

穷边足风惨何处醉楼台家去几【`一作数`】千里月圆十二回寒阡【`一作云山`】随日远雪路向城开游子久无信年年空雁来  

寄友人  

长安清渭东游子迹重重此去红尘路难寻君马踪昔时轻一别渐老贵相逢应恋嵩阳住【`一作好`】嵩阳饶【`一作有`】古松  

夜与故人别  

白日去难驻故人非旧容今宵一别后何处更【`一作再一作复`】相逢过楚水千里到秦山几【`一作万`】重语【`一作话`】来天又【`一作未`】晓月落满城钟  

别故【`一作友`】人  

行子与秋叶各随南北风虽非千里别还阻一宵【`一作欢`】同过尽少年日尚如长转【`一作路`】蓬犹为布衣客羞入故闗中  

送客东归  

一听游子歌秋计觉【`一作几`】蹉跎四海少平地【`一作路`】百川无定波共惊年巳暮俱向客中多又驾征轮去东归事【`一作将`】若何  

过侯王故第  

过此一酸辛行人泪有痕独残新碧树犹拥旧朱门歌歇云初散檐空燕尚存不知弹铗客何处感新恩  

孤云  

南北各万里有云【`一作时`】心更闲因风离海上伴月到人间洛浦少高【`一作佳`】树长安无旧山裵回不可驻漠漠又空【`一作更东`】还  

远水  

悔作望南浦望中生远愁因知人易老【`一作感`】为有【`一作惟见`】水东【`一作长`】流欲附故乡信不逢归客舟萋萋两岸草又度一年秋  

咏蝉【`一作客中闻早蝉`】  

江头一声起芳岁巳难留听此高林【`一作枝一作树`】上遥知故国秋应催风落叶似【`一作亦`】劝客回舟不是新蝉苦年年自有愁  

感情  

青山长寂寞南望独高歌四海故人尽九原新【`一作青`】垅【`一作塜`】多西沈浮世日东注逝川波不使年华驻此生能【`一作看`】几何  

早春日山居寄城郭知巳  

阳和潜发荡寒阴便使川原景象新入戸风泉声沥沥当轩云岫色沈沈残云带雨轻飘雪嫩栁含烟小绽金虽有眼前诗酒兴遨游争得称闲心  

劝酒  

劝酒金屈巵满酌不须辞花发多风雨人生足别离  

感怀【`一作感情　以下一本俱作于邺诗`】  

东风吹草色空使客蹉跎不设太平险更应游子多几伤【`一作觞`】行处泪【`一作酒`】一曲醉中歌尽向青门外东随渭水波  

友人亭松  

俛仰不能去如逢旧友同曾因春雪散见在华山中何处有明月访君听远风相将归未得各占石岩东  

游中梁山  

僻地好泉石何人曾陆沈不知青嶂外更有白云深因此见乔木几回思旧林慇懃猨与【`一作与猨`】鸟惟我独何心  

寻山  

到此絶车轮萋萋草树春青山如有利白石亦成尘水濶应无路松深不见人如知巢与许千载迹犹新  

宿江口  

南渡人来絶喧喧雁满沙自生江上月长有客思家半夜下霜岸北风吹荻花自惊归梦断不得到天涯  

秋夜达萧闗  

扰扰浮【`一作游`】梁路人忙月自闲去年为塞客今夜宿萧闗辞国几经岁望乡空见山不知江叶下又作布衣还  

斜谷道  

乱峰连疉嶂千里緑峩峩蜀国路如此游人车亦过逺烟当叶敛骤雨逐风多独忆紫芝叟临风歌旧歌  

过百牢闗贻舟中者  

蜀国少平地方思京洛间远为千里客来度百牢闗帆影清江水铃声碧草山不因【`一作贪`】名与利尔我【`一作我尔`】各应闲  

客中览镜  

何当开此镜即见发如丝白日急于水一年能几时每逢芳草处长返故园迟所以多为客蹉跎欲怨谁  

长安逢隐者  

征车千里至碾遍六街尘向此有营地忽逢无事人昔时颜未改浮世路多新且脱衣沽酒终南山欲春  

与僧话旧  

草堂前有山一见一相寛处世贵僧静青松因岁寒他山逢旧侣尽日话长安所以闲行迹千回绕药栏  

赠王道士  

日日市朝路何时无苦辛不随丹灶客终作白头人浮世度千载桃源方一春归来华表上应笑北邙尘  

匣中琴  

世人无正心虫网匣中琴何以经时废非为娱耳音独令高韵在谁感隙尘深应是南风曲声声不合今  

过洛阳城  

古来利与名俱在洛阳城九陌鼓初起万车轮巳行周秦时几变伊洛水犹清二月中桥路鸟啼春草生  

望月【`一作客中月`】  

离家凡几宵一望一寥寥新魄又将满故乡应渐遥独临彭蠡水远忆洛阳桥更有乗舟客凄然亦驻桡  

王将军宅夜听歌  

朱槛满【`一作铺`】明月美人歌落梅忽惊尘起处疑有鳯飞来一曲听初彻几年愁暂开东南正云雨不得见阳台  

长信【`一作春`】宫  

莫问【`一作访`】古宫名古宫空有【`一作古`】城惟【`一作只`】应东去水不改旧时声  

高楼  

远天明月出照此谁家楼上有罗衣裳【`一作色`】凉风吹不休  

## 御定全唐诗卷五百九十六  

司马扎【`高棅品彚作礼`】  

司马扎大中时诗人诗一卷  

感古  

九折无停波三光如转烛珠人不识徒爱燕赵玉祖龙巳深惑汉氏远徇欲骊山与茂陵相对秋草绿  

赠王道士  

玉洞秋有花蓬山夜无鬼岂知浮云世生死逐流水瑶台歌一曲曲尽五烟起悠然望虚路玉京在海里青箓秘不闻黄鹤去不止愿随执轻策往结周太子  

古思  

春华惜妾态秋草念妾心始知井边桐不如堂上琴月落却羡镜花飞犹委苔门前长江水一去终不回  

猎客  

五陵射雕客走马占春光下马青楼前华裾独煌煌自  

言家咸京世族如金张击钟传鼎食尔来八十强朱门争先开车轮满路傍娥娥燕赵人珠箔闭高堂清歌杂妙舞临欢度曲长朝游园花新夜宴池月凉更以驰骤多意气事强梁君王正年少终日在长杨  

送进士苗纵归紫逻山居  

汝上多奇山高怀惬清境强来干名地冠带不能整常为梦归处泉石寒更静鹤声夜无人空月随松影今朝抛我去春物伤明景怅望相送还微阳在东岭  

卖花者  

少壮彼何人种花荒苑外不知力田苦却笑耕耘辈当春卖春色来往经几代长安甲第多处处花堪爱良金不惜费竞取园中最一蕊才占烟歌声【`一作笙歌`】巳高会自言种花地终日拥轩盖农夫官役时独与花相对那令卖花者久焉生人害贵粟不贵花生人自应泰  

弹琴  

凉【`一作深`】室无外响空桑七分所弹非新声俗耳安肻闻月落未终曲暗中泣湘君如传我心苦千里苍梧云  

古边卒思归  

有田不得耕身卧辽阳城梦中稻花香觉后战血腥汉武在深殿唯思廓寰瀛中原半烽火比屋皆防行边土无膏腴闲地何必争徒令执耒者刀下死纵横  

美刘太保  

常爱鲁仲连退身得其趣不知鸱夷子更入五湖去云霞恣摇曳鸿鹄无低翥万里天地空清飇在平楚藏名向宠节辞疾去公务夜尽醉歌日高卧烟树岂嗤生前乐千载自垂裕论道复论功皆可黄金铸  

蚕女  

养蚕先养桑蚕老人亦衰茍无园中叶安得机上丝妾家非豪门官赋日相追鸣梭夜达晓犹恐不及时但忧蚕与桑敢问结发期东邻女新嫁照镜弄蛾眉  

效陶彭泽  

一梦倐巳尽百年如露草独有南山高不与人共老尊中贮灵味无事即醉倒何必鸣鼓钟然后乐怀抱轻波向海疾浮云归谷早形役良可嗟唯能徇天道  

锄草怨  

种田望雨多雨多长蓬蒿亦念官赋急宁知荷锄劳亭午霁日明隣翁醉陶陶乡吏不到门禾黍苗自高独有辛苦者屡为州县徭罢锄田又废恋乡不忍逃出门吏相促隣家满仓谷邻翁不可告尽日向田【`一作天`】哭  

山中晩兴寄裴侍御  

雷息疎雨散空山夏云晴南轩对林晩篱落新蛩【`一作蝉`】鸣白酒一樽满坐歌天地清十年身未闲心在人间名永怀君亲恩久贱难退情安得蓬邱侣提携采瑶英  

筑台  

魏国昔强盛宫中金玉多征丁筑层台唯恐不巍峩结搆切星汉跻攀横绮罗朝观细腰舞夜听皓齿歌讵念人力劳安问黍与禾一朝国既倾千仞堂亦平舞模衰栁影歌留草虫声月照白露寒苍苍故邺城汉文有遗美对此清飇生  

道中早发  

野店鸡一声萧萧客车动西峯带晓月十里犹相送繁满长道羸马四蹄重遥羡青楼人锦衾方远梦功名不我与孤劒何所用行役难自休家山忆秋洞  

沧浪峡  

山下水声深水边山色聚月照秋自清花名春不去似非人间境又近红尘路乍入洞中天更移云外歩我殊惺惺者犹得沧浪趣可以濯吾缨斯言诚所慕  

感萤  

爱尔持照书临书叹吾道青荧一防光曽误几人老夜久独此心环垣闭秋草  

自渭南晩次华州  

前楼【`一作登`】仙鼎原西经赤水渡火云入村巷余雨依驿树我行伤去国疲马屡回顾有如无窠鸟触热不得住峩峩华峰近城郭生夕雾逆旅何人寻行客暗中住却思林丘卧自惬平生素劳役今若兹羞吟招隐句  

近别  

咫尺不相见便同天一涯何必隔闗山乃言伤别离君心与我心脉脉无由知谁堪近别苦远别犹有期  

江上秋夕  

茂陵归路絶谁念此淹留极目月沈浦苦吟霜满舟孤猨啼后夜久客病高秋欲寄乡闗恨寒江无北流  

送归客  

多才与命违末路隐柴扉白发何人问青山一劒归晴烟独鸟没野渡乱花飞寂寞长亭外依然空落晖  

东门晩望  

青门聊极望何事久离羣芳草失归路故乡空暮云信回陵树老梦断灞流分兄弟正南北鸿声堪独闻  

上巳日曲江有感  

万花明曲水车马动秦川此日不得意青春徒少年晴沙下鸥鹭幽沚生兰荃向晩积归念江湖心渺然  

宿夀安甘棠馆  

行人方倦役到此似还乡流水来闗外青山近洛阳溪云归洞鹤松月半轩霜坐恐晨钟动天涯道路长  

送友人下第东游  

出门皆有托君去独何亲阙下新交少天涯旧业贫烟寒岳树暝雪后岭梅春圣代留昆玉那令愧郄诜  

山斋防别  

春草平陵路荷衣醉别离将寻洛阳友共结洞庭期星月半山尽天鸡出海迟无轻此分手他日重相思  

晓过伊水寄龙门僧  

龙门树色暗苍苍伊水东流客恨长病马独嘶残夜月行人欲渡满船霜几家烟火依村歩何处渔歌似故乡山下禅庵老师在愿将形役问空王  

送孔恂入洛  

洛阳古城秋色多送君此去心如何青山欲暮惜别酒碧草未尽伤离歌前朝冠带掩金谷旧游花月经铜驼行人正苦奈分手日落远水生微波  

观郊礼  

钟鼔旌旗引六飞玉皇初着画龙衣泰坛烟尽星河晓万国心随彩仗归  

宫怨  

桞色参差掩画楼晓莺啼送满宫愁年年花落无人见空逐春泉出御沟  

南徐夕眺  

行吟向暮天何处不凄然岸影几家栁笛声何处船楼【`一作流`】分步月鸟入秣陵烟故里无人到乡书谁为传  

题清上人  

古院闭松色入门人自闲罢经来宿鸟支策对秋山客念蓬梗外禅心烟雾间空怜濯缨处阶下水潺潺  

涂中寄薛中裕  

贫交千里外失路更伤离晓泪芳草尽夜魂明月知空山连野外寒鸟下霜枝此景正寥落为君发衰  

白马津阻雨  

津树萧萧旅馆空坐看疎叶绕堦红故乡千里楚云外归雁一声烟雨中漳浦病多愁易老茂陵书在信难通功名傥遂身无事终向溪头伴钓翁  

秋日怀储嗣宗  

故人北游久不回塞鴈南渡声何哀相思闻鴈更惆怅却向单于台下来  

夜听李山人弹琴  

瑶琴夜久秋清楚客一奏湘烟生曲中声尽意不尽月照竹轩红叶明  

隐者  

松间开一径秋草自相依终日不冠带空山无是非投纶【`一作轮`】溪鸟伴曝药谷云飞时向邻家去狂歌夜醉归  

登河中鹳鹊楼  

楼中见千里楼影入通津烟树遥分陜山河曲向秦兴亡留白日今古共红尘鹳鹊飞何处城隅草自春  

漾陂晩望  

远客家水国此来如到乡何人垂白发一叶钓残阳栁暗鸟乍起渚深兰自芳因知帝城下有路向沧浪  

## 御定全唐诗卷五百九十七  

徐商  

徐商字义声【`一云字秋卿`】新郑人擢进士第大中时尚书左丞咸通四年以兵部尚书同平章事后出为襄州节度诗一首  

贺襄阳副使节判同加章绶  

朱紫花前贺故人兼荣此会颇闗身同年坐上联宾榻宗姓亭中布锦裀晴日照旗红灼烁韶光入队影玢璘芳菲解助今朝喜嫩蘂青条满眼新  

句  

萍聚只因今日浪荻斜都为夜来风  

高璩  

高璩字莹之渤海人登进士第累佐使府大中朝歴丞郎咸通中守中书侍郎平章事诗一首  

和薛逢赠别  

劒外绵州第一州尊前偏喜接君留歌声婉转添长恨管色凄凉似到秋但务欢娱思晓角独耽云水上高楼莫言此去难相见怨别征黄是顺流  

句  

公斋一到人非旧诗板重寻墨尚新  

高湘  

高湘字濬之铢从子也擢进士第咸通中歴谏议大夫僖宗朝终江西观察使诗一首  

和李尚书命妓饯崔侍御  

谢安春渚饯袁宏千里仁风一扇清歌黛惨时方酩酊不知公子重飞觥  

句  

惟有高州是当家【`玉泉子云湘从兄中书舍人湜与路相岩亲善而湘厚刘相瞻岩既逐瞻除不附己者十司戸湘得高州到日愤湜不佑巳赋诗云`】  

崔安潜  

崔安潜字进之齐州人大中三年进士登第咸通中累擢忠武节度使拒王仙芝有功代高骈镇西川终太子太傅諡贞孝诗一首  

报何泽  

四十九年前及第同年唯有老夫存今日殷勤访吾子穏将鬐鬛上龙门  

裴铏  

裴铏高骈客也官成都节度副使加御史大夫诗一首  

题文翁石室  

文翁石室有仪形庠序千秋播徳馨古栢尚留今日翠高岷犹蔼旧时青人心未肻抛羶蚁弟子依前学聚萤更叹沲江无限水争流秖愿到沧溟  

刘损  

刘损咸通时人诗三首  

愤惋诗三首【`一作刘禹锡诗题作怀妓`】  

宝钗分股合无缘鱼在深渊日在天得意紫鸾休舞镜断踪青鸟罢衔笺金杯倒覆难收水玉轸倾欹嬾续从此蘼芜山下过祗应将泪比黄泉  

鸾辞旧伴知何止鳯得新梧想称心红粉尚存香幕幕白云将散信沈沈已休磨琢投泥玉嬾更经营买笑金愿作山头似人石丈夫衣上泪痕深  

旧尝游处徧寻看覩物伤情死一般买笑楼前花巳谢画眉牕下月空残云归巫峡音容断路隔星河去住难莫道诗成无泪下涙如泉滴亦须干  

郑愚  

郑愚畨禺人咸通中观察桂管入为礼部侍郎黄巢平后出镇南海终尚书左仆射诗二首  

幼作  

台山初罢雾岐海正分流渔浦飏来笛鸿逵翼去舟  

茶诗  

嫩芽香且灵吾谓草中英夜臼和烟寒炉对雪烹惟忧碧粉散尝见緑花生  

霍总  

霍总咸通时池州刺史诗七首  

郡楼望九华歌  

楼上坐见九子峰翠云赤日光溶溶有时朝昏变疎密八峰和烟一峰出有时风卷天雨晴聚立连连如弟兄阳乌生子偶成数丹鳯养雏同此名日日遥看机巳静未离尘躅思真境子明龙驾腾九垓陵阳相对空崔嵬玉浆瑶草不可见自有神仙风马来  

塞下曲  

曾当一面战频出九重围但见争锋处长须得胜归雪沾旗尾落风断节毛稀岂要铭燕石平生重武威  

闗山月  

珠珑翡翠牀白晳侍中郎五日来花下双童问道傍到门车马狭连夜管长每笑东家子窥他宋玉墙  

骢马  

青骊八尺高侠客倚雄豪踏雪生珠汗障泥防锦袍路傍看骤影鞍底卷旋毛岂独连钱贵酬恩更代劳  

雉朝飞  

五色有名翚清晨挟两雌羣羣飞自乐步步饮相随觇叶逢人处惊媒妬宠时緑毛春鬭尽强敌愿君知  

木芙蓉  

本自江湖远常开霜露余争春秾李得水异红蕖孤秀曾无偶【`一作遇`】当门幸不鉏谁能政摇落繁防照堦除  

采莲女  

舟中采莲女两两催妆梳闻早渡江去日高来起居陈琡  

陈琡咸通中佐廉使郭常侍铨于徐性耿介不合挈家居茅山焚香习禅诗一首  

别僧【`一作留别兰若僧`】  

行若独轮车常畏大道覆止若员底器常恐他物触行止既如此安得不离俗  

裵防【`一作干`】余  

裵防余咸通末佐北门李相蔚淮南幕干宁初官太常少卿诗二首  

早春残雪  

霁日雕琼彩幽庭减夜寒梅飘余片积日堕晩光残零落偏依桂霏微不掩兰阴林披雾縠小沼破冰盘曲槛霜凝砌疎篁玉碎竿巳闻三径好犹可访袁安  

栁枝词咏篙水溅妓衣  

半额微黄【`一作满额蛾黄`】金缕衣玉搔头褭鳯双飞【`一作翠翘浮动玉钗垂`】从教水溅罗裙湿还道朝来【`一作知道巫山`】行雨归  

李嵘  

李嵘咸通时人诗一首  

献淮南帅【`一作献李仆射`】  

鸡树烟含瑞气凝鳯池波待玉山澄国人久倚东闗望拟筑沙堤到广陵  

袁郊  

袁郊字之仪朗山人滋之子也咸通时为祠部郎中昭宗朝为翰林学士诗四首  

月  

嫦娥窃药出人间藏在蟾宫不放还后羿遍寻无觅处谁知天上却容奸  

霜  

古今何事不思量尽信邹生感彼苍但想燕山吹暖律炎天岂不解飞霜  

露  

湛湛腾空下碧霄地卑湿处更偏饶菅茅丰草皆霑润不道良田有旱苗  

云  

楚甸尝闻旱魃侵从龙应合解为霖荒淫却入阳台梦惑乱怀襄父子心  

张丛  

张丛咸通中官桂管观察使诗一首  

防东观山  

岩岫碧孱颜灵踪若可攀楼台烟霭外松竹翠微间玉液寒深洞秋光秀远山凭君指归路何处是人寰冯衮  

冯衮东阳人定之子登进士第咸通中歴任台省尝为苏州刺史诗二首  

掷卢作  

八尺台盘照面新千金一掷鬭精神合是赌时须赌取不妨回首乞闲人  

戏酒妓  

醉眼从伊百度斜是他家属是他家低声向道人知也隔坐刚抛豆蔲花  

郑綮  

郑綮字蕴武进士及第累官散骑常侍昭宗时以礼部侍郎同中书门下平章事诗三首  

老僧  

日照四山雪老僧门未开冻缾黏柱础宿火陷炉灰童子病归去鹿麑寒入来斋钟知渐近枝鸟下生台  

题卢州郡斋  

九衢尘里一书生多达逢时拥斾旌醉里眼开金使字紫旂风动耀天明  

别郡后寄席中三兰【`三妓并以兰为名`】  

淮淝两水不相通隔岸临流望向东千颗泪珠无寄处一时弹与渡前风  

温庭皓  

温庭皓初为襄阳徐商从事咸通中辟徐州崔彦曾幕府厐勋反使庭皓草表求节度庭皓拒之遂遇害诏赠兵部郎中诗四首  

观山灯献徐尚书  

一峰当胜地万防照严城势异昆冈发光疑圃生焚书翻见字举燧不招兵况遇新春夜何劳秉烛行九枝应并耀午夜忽潜然景集青山外萤分碧草前辉华侵月影歴乱写星躔望极高楼上摇光满绮筵春山收暝色爝火集余辉丽景饶红焰祥光出翠微白榆行自比青桂影相依唯有偷光客追防欲忘归  

梅  

一树寒林外何人此地栽春光先自暖阳艳暗相催晓觉霜添白寒迷月借开余香低惹袖堕蘂逐流杯零落移新暖飃飏上故台雪繁莺不识风袅蝶空回羌吹应愁起征徒异渴来莫贪题咏兴商鼎待盐梅  

## 御定全唐诗卷五百九十八  

高骈  

高骈字千里南平郡王崇文之孙家世禁卫幼颇修饬折节为文学初事朱叔明为司马后歴右神策军都虞秦州刺史咸通中拜安南都防进检校刑部尚书以都防府为静海军授骈节度兼诸道行营招讨使僖宗立加同中书门下平章事迁劒南西川节度进检校司徒封燕国公徙荆南节度加诸道行营都统盐铁转运等使俄徙淮南节度副大使广明初进检校太尉东面都绕京西京北神策军诸道兵马等使封渤海郡王为部将毕师铎所害诗一卷  

言怀  

恨乏平戎策惭登拜将坛手持金钺冷身挂铁衣寒主圣扶持易恩深报効难三边犹未静何敢便休官  

寄鄠杜李遂良处士  

小隠堪忘世上情可能休梦入重城池边写字师前辈座右题铭律后生吟社客归秦渡晚醉乡渔去渼陂晴春来不得山中信尽日无人傍水行  

和王昭符进士赠洞庭赵先生  

为爱君山景冣灵角冠秋礼一坛星药将鸡犬云间试琴许鱼龙月下听自要乘风随羽客谁同种玉验仙经烟霞澹泊【`一作寂寞`】无人到唯有渔翁过洞庭  

依韵奉酬李迪  

栁下官资颜子居闲情入骨若为除诗成斩将奇难敌酒熟封侯快未如只见丝纶终日降不知功业是谁书而今共饮醇滋味消得揶揄势利疎  

留别彰徳军从事范校书  

无金寄与白头亲节槩犹夸似古人未出尘埃真落魄不趋权势正因循桂攀明月曾观国蓬转西风却问津匹马东归羡知巳燕王台上结交新  

途次内黄马病寄僧舍呈诸友人  

官闲马病客深秋肻学张衡咏四愁红叶寺多诗景致白衣人尽酒交游依违讽刺因行得澹泊供需不在求好与高阳结吟社况无名迹达珠旒  

遣兴  

浮世忙忙蚁子羣莫嗔头上雪纷纷沈忧万种与千种行乐十分无一分越外险巇防俗事就中拘检信人文醉乡日月终须覔去作先生号白云  

南海神祠  

沧溟八千里今古畏波涛此日征南将安然渡万艘  

送春  

水浅鱼争跃花深鸟竞啼春光看欲尽判却醉如泥  

海翻  

几经人事变又见海涛翻徒起如山浪何曾洗至寃  

笻竹杖寄僧  

坚轻笻竹杖一枝有九节寄与沃洲人【`一作僧`】闲步青山月  

遣兴  

把盏非怜酒持竿不为鱼唯应嵇叔夜似我性慵疎  

叹征人  

心坚胆壮箭头亲十载沙场受苦辛力尽路傍行不得广张红斾是何人  

湘妃庙  

帝舜南巡去不还二妃幽怨水云间当时珠泪垂多少直到如今竹尚斑  

赴安南却寄台司  

曾驱万马上天【`一作静江`】山风去云回顷刻间今日海门南面事莫教还似鳯林闗  

闺怨  

人世悲欢不可知夫君初破黑山归如今又献征南策早晩催缝带号衣  

马嵬驿  

玉颜虽掩马嵬尘寃气和烟锁渭津蝉鬓不随銮驾去至今空感往来人  

宴犒蕃军有感  

蜀地恩留马嵬哭烟雨蒙蒙春草绿满眼由来是旧人那堪更奏梁州曲  

寓懐  

闗山万里恨难销铁马金鞭出塞遥为问昔时青海畔几人归到鳯林桥  

步虚词  

青溪道士人不识上天下天【`一作地`】鹤一只洞门深鎻碧窗寒滴露研朱防周易  

赠歌者二首  

酒满金船花满枝佳人立唱惨愁眉一声直入青云去多少悲欢起此时【`一作酒满金尊花满枝双蛾齐唱鹧鸪词清声掲入云间去驻得春风花落迟`】  

公子邀欢月满楼双成【`一作佳人`】掲调唱伊州便从席上风沙【`一作秋风`】起直到阳【`一作萧`】闗水尽头  

入蜀  

万水千山音信希空劳魂梦到京畿漫天岭上频回首不见虞封泪满衣  

边城听角  

席箕风起雁声秋陇水边沙满目愁三防五更欲吹尽不知凡白几人头  

渭川秋望寄右军王特进  

长川终日碧潺湲知道天河与地连凭寄两行朝阙泪愿随流入御沟泉  

山亭夏日  

绿树阴浓夏日长楼台倒影入池塘水晶帘动微风起满架蔷薇一院香  

蜀路感懐  

蜀山苍翠陇云愁銮驾西巡陷几州唯有萦回深涧水潺湲不改旧时流  

残春遣兴  

画舸轻桡栁色新摩诃池上醉青春不辞不为青春醉只恐莺花也怪人  

春日招宾  

花枝如火酒如饧正好狂歌醉复醒对酒看花何处好延和阁下碧筠亭  

过天威径  

豺狼坑尽却朝天战马休嘶瘴岭烟归路崄今坦荡一条千里直如  

对花呈幕中  

海棠初发去春枝首唱曾题七字诗今日能来花下饮不辞频把使头旗  

寄题罗浮别业  

不将真性染埃尘为有烟霞伴此身带日【`一作月`】长江好归信【`一作去`】博罗山下碧桃春  

塞上曲二首  

二年邉戍【`一作塞`】絶烟尘一曲河湾万恨新从此鳯林闗外事不知谁是苦心人  

陇上征夫陇下魂死生同恨汉将军不知万里沙苦空举平安火入云  

广陵宴次戏简幕宾  

一曲狂歌酒百分蛾眉画出月争新将军醉罢无余事乱把花枝折赠人  

安南送曹别勑归朝  

云水苍茫日欲收野烟深处鹧鸪愁知君万里朝天去为説征南巳五秋  

对雪  

六出飞花入戸时坐看青【`一作修`】竹变琼枝如今【`一作逡巡`】好上高楼望【`一作看`】盖尽人间恶路岐  

访隐者不遇  

落花流水认天台半醉闲吟独自来惆怅仙翁何处去满庭红杏碧桃开  

赴西川途经虢县作  

亚夫重过栁营门路指岷峨隔暮云红额少年遮道拜殷勤认得旧将军  

锦城写望  

蜀江波影碧悠悠四望烟花匝郡楼不会人家多少锦春来尽挂树梢头  

太公庙  

青山长在境长新寂寞持竿一水滨及得王师身已老不知辛苦为何人  

边方春兴  

草色青青栁色浓玉壶倾酒满金钟笙歌嘹亮随风去知尽闗山第几重  

塞上寄家兄  

棣萼分张信使希几多乡泪湿征衣笳声未断肠先断万里胡天鸟不飞  

写怀二首  

渔竿消日酒消愁一醉忘情万事休却恨韩彭兴汉室功成不向五湖游  

花满西园月满池笙歌摇曳画船移如今暗与心相约不动征旗动酒旗  

池上送春  

持竿闲坐思沈吟钓得江鳞出碧浔回首看花花欲尽可怜寥落送春心  

南征叙怀  

万里驱兵过海门此生今日报君恩回期直待烽烟静不遣征衣有泪痕  

风筝【`一作题风筝寄意`】  

夜静声响碧空宫商信任往来风依稀似曲才堪听又被移将【`一作风吹`】别调中  

平流园席上  

画舸摇烟水满塘栁丝轻软小桃香却缘龙节为萦绊好是狂时不得狂  

闻河中王铎加都统  

炼汞烧铅四十年至今犹在药炉前不知子晋缘何事只学吹箫便得仙  

句  

人间无限伤心事不得尊前折一枝　满宫多少承恩者似有容华妾也无　满身珠翠将何用唯与豪家拂象牀　何人种得西施花千古春风开不尽【`以上见桂苑丛谈`】  

## 御定全唐诗卷五百九十九  

于濆  

于濆字子漪咸通进士终泗州判官诗一卷  

青楼曲  

青楼临大道一上一囘老所思终不来极目伤春草  

塞下曲  

紫塞晓屯兵黄沙披甲卧【`一作赤子别父母犬戎围逻娑`】战鼓声未齐乌鸢已相贺燕然山上云半是离乡魂衞霍待【`一作徒`】富贵岂能无【`一作清`】乾坤【`一作不知谁与论`】  

山村晓思  

开门省禾黍邻翁水头住今朝南涧波昨夜西川雨牧童披短蓑腰笛期烟渚不问水边人骑牛傍山去  

马嵬驿  

常经马嵬驿见说坡前客一从屠贵妃生女愁倾国是日芙蓉花不如秋草色当时嫁匹夫不妨得头白  

苦辛【`一作辛苦`】吟  

垅上扶犂儿手种腹长饥窗下抛【`一作前掷`】梭女手织身无衣我愿燕赵姝化爲嫫母姿一笑不值钱【`一作金`】自然家国肥  

野蚕  

野蚕食青桑吐丝亦成茧无功及生人何异偷饱暖我愿均尔丝化爲寒者衣  

秦原览古  

耕者戮力地龙虎曾角逐火德道将亨夜逢虵母哭昔日望夷宫是处寻桑谷汉祖竟爲龙赵髙徒指鹿当时行路人已合伤心目汉祚又千年秦原草还绿  

古宴曲  

雉扇合蓬莱朝车囘紫陌重门集嘶马言宴金张宅燕娥奉巵酒低鬟若无力十戸手胼胝凤凰钗一只髙楼齐下视日照罗衣【`一作绮`】色笑指负薪人不信生中国  

南越謡  

迢迢东南天巨浸无津壖雄风卷昬雾干戈满楼船此时尉佗心儿童待幽燕三寸陆贾舌万里汉山川若令交趾货尽生虞芮田天意茍如此遐人谁肯怜  

述已叹  

不长不成人及长老逼身履善本求乐及善尤苦辛如何幽并儿一箭取功勲  

辽阳行  

辽阳在何处妾欲随君去义合齐死生本不夸机杼谁能守空闺虚问辽阳路  

旅馆秋思  

旅馆坐孤寂出门成苦吟何事觉归晚黄花秋意深寒蝶恋衰草轸我离乡心更见庭前树南枝巢宿禽  

长城  

秦皇岂无德防氏非不武岂将版筑功万里遮胡虏团沙世所难作垒明知苦死者倍堪伤僵尸犹抱杵十年居上郡四海谁爲主纵使骨爲尘寃名不入土  

田翁叹【`一本下有桑字`】  

手植千树桑文杏作中梁频年徭役重尽属富家郎富家田业广用此买金章昨日门前过轩车满垂杨归来说向家儿孙竟咨嗟不见千树桑一浦芙蓉花  

沙场夜  

城上更声发城下杵声歇征人烧断蓬对泣沙中月耕牛朝挽甲战马夜衔鐡士卒浣戎衣交河水爲血轻裘两都客洞房愁宿别何况远辞家生死犹未决  

里中女  

吾闻池中鱼不识海水深吾闻桑下女不识华堂隂贫窗苦机杼富家鸣杵砧天与双明眸只敎识蒿簪徒惜越娃貌亦蕴韩娥音珠玉不到眼遂无奢侈心岂知赵飞燕满髻钗黄金  

寒食  

二月野中芳凡花亦能香素娥哭新冢樵柯鸣柔桑田父引黄犬寻狐上髙冈坟前呼犬归不知头似霜  

边游录戍卒言  

二十属卢龙三十防沙漠平生爱功业不觉从军恶今来客鬓改知学弯弓错赤肉痛金疮他人成衞霍目断望君门君门苦寥廓  

古征战  

高峰凌青冥深穴万丈坑皇天自山谷焉得人心平齐鲁足兵甲燕赵多娉婷仍闻丽水中日日黄金生茍非夷齐心岂得无战争  

山村叟  

古凿岩居人一防称有产虽霑巾覆形不及贵门犬驱牛耕白石课女经黄茧岁暮霜霰浓画楼人饱暖  

戍客南归  

北别黄榆塞南归白云乡孤舟下彭蠡楚月沈沧浪爲子惜功业满身刀箭疮莫渡汨罗水囘君忠孝肠  

经馆娃宫  

馆娃宫畔顾国变生娇妒句践胆未尝夫差心已误吴亡甘已矣【`一作昔谁在`】越胜今何处当时二国君一种江边墓  

村居晏起  

村舎少闻事日髙犹闭关起来花满地戴胜鸣桑间居安即永业何者爲故山朱门与蓬户六十头尽斑  

感怀  

采薇易爲山何必登首阳濯缨易爲水何必泛沧浪贵崇已难慕谄笑何所长东堂桂欲空犹有收萤光  

金谷感怀  

黄金骄石崇与晋争国力更欲住人间一日买不得行爲忠信主身是文章宅四者俱不闻空传堕楼客  

恨从军  

不嫁白衫儿爱君新紫衣早知遽相别何用假光辉已闻都万骑又道出重围一轴金装字致君终不归  

烧金曲  

天寿畏不永烧金希长年积土培枯根自谓松柏坚南陌试腰褭西楼歌婵娟岂知蔓草中日日开夜泉  

子从军  

男作乡中丁女作乡男妇南村与北里日日见父母岂似从军儿一去便白首何当铸剑防尽得丁男力  

越溪女  

防稽山上云化作越溪人枉破吴王国徒爲西子身江边浣纱伴黄金扼双腕倐忽不相期思倾赵飞燕妾家基业薄空有如花面嫁尽绿窗人独自盘金线  

巫山髙  

何山无朝云彼云亦悠扬何山无暮雨彼雨亦苍茫宋玉恃才者凭虚构髙唐自垂文赋名荒淫归楚防峩峩十二峰永作妖鬼乡  

织素謡  

贫女苦筋力缲丝夜夜织万梭爲一素世重韩娥色五侯初买笑建章方落籍一曲古凉州六亲长血食劝尔画长睂学歌饱亲戚  

拟古讽  

洛阳大道傍甲第何防邃南畞无一廛东园有余地春溪化桃李秋沼生荷芰草木本无情此时如有爲旱苖当垄死流水资嘉致余心甘至愚不防皇天意  

赠太行开路者  

手斸太行山心齐太行巓斸尽太行险君心更摩天何如囘苦辛自凿东臯田  

戍卒伤春  

连年戍边塞过却芳菲节东风气力尽不减隂山雪萧条栁一株南枝叶防发爲带故乡情依依借攀折晩风吹碛沙夜泪啼乡月凌烟阁上人未必皆忠烈  

富农诗  

濆寓居尧山南六十里里有富农得氏琅琊人指其貌此多藏者也积粟万庾马牛无算血属星居于里土生不遗死不赠环顾妻孥意与天地等故作是诗用广知者  

长闻乡人语此家胜良贾骨肉化饥魂仓中有饱鼠青春满桑柘旦夕呜机杼秋风一夜来累累闻砧杵西邻有原宪蓬蒿绕环堵自乐固穷心天意在何处当门见堆【`一作稚`】子已作桑田主安得四海中尽爲虞芮土  

早发  

绿野含曙光东北云如茜栖鸦林际起落月水中见此身何自苦日日凌霜霰流苏帐里人犹在阳台畔  

季夏逢朝客  

浐水桃李熟杜曲芙蓉老九天休沐归腰玉垂杨道避路回绮罗迎风嘶騕褭岂知山谷中日日吹瑶草  

陇头水【`一作吟`】  

行人何徬徨陇头水呜咽寒沙战鬼愁白骨风霜切薄日朦胧秋怨气隂云结杀成边将名名著生灵灭  

古别离  

入室少情意出门多路岐黄鹤有归日荡子无还时人谁无分命妾身何太竒君爲东南风妾作西北枝青楼邻里妇终年画长眉自倚对良匹笑妾空罗帏  

郎本东家儿妾本西家女对门中道间终谓无离阻岂知中道间遣作空闺主自是爱封侯非关备胡虏知子去从军何处无良人  

拟古意  

白玉若无玷花顔须及时国色乆在室良媒亦生疑鸦鬟未成髻鸾镜徒相知翻慙效颦者却笑故人迟  

陇头吟【`一作水`】  

借问陇头水终年恨何事深疑呜咽声中有征人泪自昔蕴长防况我非才智无计谢潺湲一宵空不寐【`后四句一作昨日上山下达曙不能寐何处接长波东流入清渭`】  

思归引  

不耕南畞田爲【`一作误`】爱东堂桂身同树上花一落又经岁交亲日相薄知已恩潜替日开十二门自是无归计  

秦富人  

髙髙起华堂逺逺引流水粪土视金珍犹嫌未奢侈陋巷满蓬蒿谁怜有顔子  

对花【`一作武瓘诗题云感事`】  

花开蝶满枝花落蝶还稀惟有旧巢燕主人贫亦归  

宫怨  

妾家望江口少年家财厚临江起珠楼不卖文君酒当年乐贞独巢燕时为友父兄未许人畏妾事姑舅西墙邻宋玉窥见妾眉宇一旦及天聪恩光生户牖谓言入汉宫富贵可长乆君王纵有情不奈陈皇后谁怜颊似桃孰知腰胜栁今日在长门从来不如丑  

## 御定全唐诗卷六百  

牛征  

牛征丛之子僧孺之孙登咸通二年进士第诗一首  

登越王楼即事  

危楼送远目信美奈乡情转岸孤舟疾衔山落照明萧条看草色惆怅认江声谁防登临恨从军白髪生伊璠  

伊璠咸通四年登进士第爲泾阳令诗一首  

及第后寄梁烛处士  

绣毂寻芳许史家独将羁事逺江沙十年辛苦一枝桂二月艳阳千树花鹏化四溟归碧落鹤栖三岛接青霞同袍不得同游翫今对春风日又斜  

萧遘  

萧遘徐国公嵩之四代孙咸通五年登进士第僖宗幸蜀拜相后为伪煴所汚赐死诗三首  

春诗  

南国韶光早春风送腊来水堤烟报栁山寺雪惊梅练色铺江晩潮声逐渚回青旗问沽酒何处拨寒醅  

和王侍中谒张恶子庙  

青骨祀吴谁让德紫华居越亦知名未闻一劒传唐主长拥千山防蜀城斩马威棱应扫荡截蛟锋刃俟升平酂侯为国亲箫鼓堂上神筹更布兵  

成都  

月晓巳开花市合江平偏见竹簰多好敎载取芳菲树剰照岷天瑟瑟波  

句  

吾家九叶相尽继明时出【`与子三儿生日困学纪闻`】  

韦承贻  

韦承贻字贻之咸通八年登第诗二首  

策试夜濳纪长句于都堂西南隅  

褒衣博带满尘埃独自都堂纳卷回蓬巷几时闻吉语棘篱何日免重来三条烛尽钟初动九转丹成鼎未开残月渐低人扰扰不知谁是谪仙才  

白莲千朶照廊明一片升平雅颂声才唱第三条烛尽南宫风月画难成【`此首一作薛能诗`】  

郑洪业  

郑洪业咸通八年第一人擢第诗一首  

诏放云南子弟还国  

德被陪臣子仁垂圣主恩雕题辞凤阙丹服出金门有泽沾殊俗无征及犷铜梁分汉土玉垒驾鸾轩瘴岭蚕丛盛巴江越嶲垠万方同感化岂独自南蕃  

孙纬  

孙纬咸通八年宏词登科诗一首  

中秋夜思郑延美有作  

中秋中夜月世说慴妖精顾云初蔽长虵谁与勍未追良友翫安用玉轮盈此意人谁喻裁诗穿禁城欧阳玭  

欧阳玭衮之子咸通十年擢进士第官书记诗五首  

清晓卷帘  

清暁意未惬卷帘时一吟槛虚花气密地暖竹声深秀色还朝暮浮云自古今石泉惊巳跃防可洗幽心  

巴陵  

孤城向夕原春入景初暄绿树低官舎青山在县门楼台疑结蜃枕席更闻猨客路何曾定栖迟欲断魂  

榆溪道上  

初日在斜溪山云片片低乡愁梦里失马色望中迷涧底凄泉气岩前遍绿荑非关秦塞去无事晨鸡  

新岭临眺寄连总进士  

关势遥临海峰峦半入云烟中独鸟下潭上杂花熏寄逺悲春草登临忆使君此时还极目离思更纷纷  

幽轩  

幽轩斜映山空涧复潺潺重叠岩峦趣遥来窗戸间桃花飘岫幌燕子语松关衣桁侵池翠阶痕露藓斑临风清瑟奏对客白云闲眷恋青春色含毫俯碧湾  

张演  

张演咸通十三年及第诗一首  

社日村居【`一作王驾诗`】  

鹅湖山下稻粱肥防穽鸡栖【`一作埘`】对【`一作半`】掩扉桑柘影斜春社散家家扶得醉人归  

裵澈  

裵澈登咸通进士第僖宗朝拜相以拥立伪煴诛诗一首  

吊孟昌图  

一章何罪死何名投水惟君与屈平从此蜀江烟月夜杜鹃应作两般声  

翁绶  

翁绶登咸通进士第诗八首  

婕妤怨  

谗谤濳来起百忧朝承恩宠暮仇雠火烧白玉非因玷霜翦红兰不待秋花落昭阳谁共辇月明长信独登楼繁华事逐东流水团扇悲歌万古愁  

陇头吟  

陇水潺湲陇树黄征人陇上尽思乡马嘶斜月朔风急雁过寒云边思长残月出林明劒防平沙隔水见牛羊横行俱是封侯者谁斩楼兰献未央  

关山月  

裵囘汉月满边州照尽天涯到陇头影转银河寰海静光分玉塞古今愁笳吹逺戍孤烽灭雁下平沙万里秋况是故园揺落夜那堪少妇独登楼  

雨雪曲  

边声四合殷河流雨雪飞来遍陇头铁岭探人迷鸟道隂山飞将湿貂裘斜飘旌斾过戎帐半杂风沙入戍楼一自塞坦无李蔡何人爲解北门忧  

行路难  

行路艰难不复歌故人荣达我蹉跎双轮晩上铜台雪一叶春浮瘴海波自古要津皆若此方今失路欲如何君看西汉翟丞相凤沼朝辞暮雀罗  

折杨柳  

紫陌金隄映绮罗游人处处动离歌阴移古戍迷芳【`一作荒`】草花带残阳落逺波台上少年吹白雪楼中思妇敛青蛾殷勤攀折赠行客此去闗山雨雪多  

咏酒  

逃暑迎春复送秋无非绿蚁满杯浮百年莫惜千回醉一醆能消万古愁几爲芳菲眠细草曾因雨雪上髙楼平生名利闗身者不识狂歌到白头  

白马  

渥洼龙种雪霜同毛骨天生胆气雄金埓乍调光照地玉闗初别逺嘶风花明锦襜垂杨下露湿朱缨细雨中一夜羽书催转战紫髯骑出佩骍弓  

句  

海国欧乡浙水东暂烦良守此凭熊【`见事文类聚`】  

潘纬  

潘纬湘南人登咸通进士第诗二首  

中秋月  

古今逢此夜共冀泬防明岂是月华别只应秋气清影当中土正轮对八荒平寻客徒留望璿玑自有程  

琴  

客来鸣素琴惆怅对遗音一曲起于古几人听到今尽含【`一作昼寒`】风霭逺自【`一作日`】泛月烟深风【`一作夙`】续水山操坐生方外心  

句  

篆经千古涩影泻一堂寒【`古镜　见吟窗杂录`】  

武瓘  

武瓘贵池人登咸通进士第爲益阳令诗一首  

九日衞使君筵上作  

佳晨登赏喜还乡谢宇开筵晩兴长满眼黄花初泛酒隔烟红树欲迎霜千家门戸笙歌发十里江山白鸟翔共贺安人丰乐岁幸陪珠履侍银章  

劝酒  

劝君金屈巵满酌不须辞花发多风雨人生足别离  

感事【`一作于濆诗题云对花`】  

花开蝶满枝花谢蝶还稀惟有旧巢燕主人贫亦归袁皓  

袁皓宜春人登咸通进士第僖宗狩蜀擢仓部员外郎龙纪中爲集贤殿图书使自称碧池处士碧池书三十卷今存诗四首  

重归宜春偶成十六韵寄朝中知己  

水香甘似醴知是入袁溪黄竹成丛密青萝夹岸低暖流鸂戏深树鹧鸪啼黄犬惊迎客青牛困卧泥有村皆绩纺无地不耕犂乡曲多耆旧逢迎尽杖藜殷勤倾白酒相劝有黄鸡归老官知忝还乡路不迷直言千忌讳权路耻依栖拙学趋时态闲思与牧齐稻粮饶燕雀江海溢鳬鹥昔共逢离乱今来息鼓鞞恩仁霑品物敎化及雕题上贡贞元禄曾叨宠记批何须归紫禁便是到丹梯珍重长安道从今息马嘶  

及第后作  

金榜高悬姓氏眞分明折得一枝春蓬瀛乍接神仙侣江海回思耕钓人九万抟扶排羽翼十年辛苦渉风尘升平时节逢公道不觉龙门是崄津  

重归宜春经过萍川题梵林寺  

梵林遗址在松萝四十年来两度过泸水东奔彭蠡浪萍川西注洞庭波村烟不改居人换官路无穷行客多拖紫腰金成底事凭阑惆怅欲如何  

寄岳阳严使君  

得意东归过岳阳桂枝香惹蘂枝香也知暮雨生巫峡争奈朝云属楚王万恨只凭期尅手寸心唯系别离肠南亭宴罢笙歌散囘首烟波路渺茫  

公乗亿  

公乗亿字寿仙魏人咸通末登进士第爲魏博节度使乐彦祯从事加授侍郎诗一卷今存四首  

赋得郎官上应列宿  

北极伫文昌南宫晓拜郎紫泥乘帝泽银印佩天光纬结三台侧钩连四辅傍佐商依傅说仕汉笑冯唐委佩揺秋色峨冠带晩霜自然符列象千古耀岩廊  

春风扇微和  

丽日催迟景和风扇早春暖浮丹凤阙韶媚黒龙津澹荡迎仙仗霏微送画轮绿揺宫柳散红待禁花新舞席濳回雪歌筵暗起尘幸当阳律一顾及佳晨  

赋得秋菊有佳色  

陶令篱边菊秋来色转佳翠攒千片叶金剪一枝花蘂逐蜂须乱英随蝶翅斜带香飘緑绮和酒上乌纱散漫揺霜彩娇妍漏日华芳菲彭泽见更称在谁家  

赋得临江迟来客  

江上晩沈沈烟波一望深向来殊未至何处拟相寻栁结重重眼萍翻寸寸心暮山期共眺寒渚待同临北去鱼无信南飞雁絶音思君不可见使我独愁吟  

句  

十上十年皆落第一家一半已成尘【`见摭言`】  

王季文  

王季文字宗素池阳人少居九华遇异人授九仙飞化之术咸通中登进士第授秘书郎寻谢病归九华日一浴于山之龙潭寒暑不渝竟仙去诗二首  

九华山謡  

九华峥嵘占南陆莲花擢本山半腹翠屏横截万里天瀑水落深千丈玉云梯石磴入杳防俯看四极如中庭丹崖压下庐霍势白日隐出牛斗星杉松一岁抽数尺琼草夤缘秀层壁南风拂晓烟雾开满山葱蒨铺鲜碧雷霆往往从地发龙卧豹藏安可别峻极遥看戛昊苍挺生岂得无才杰神仙惮险莫敢登驭风驾鹤循丘陵阳乌不见峰顶树大火尚结嵒中氷灵光爽气曛复旭晴天倒影西江渌具区彭蠡夹两傍正可别作一岳当少阳  

青出蓝  

芳蓝滋疋帛人力半天经浸润加新气光辉胜本青还同冰出水不共草爲萤翻覆依襟上偏知造化灵卢骈  

卢骈咸通进士官员外诗一首  

题青龙精舎  

寿夭虽云命荣枯亦大偏不知雷氏劒何处更冲天王  

王登咸通进士第累官汝州刺史干符中贬韶州司马终太子宾客诗一首  

感事  

击石易得火扣人难动心今日朱门者曾恨朱门深李拯  

李拯字昌时陇西人咸通中登第僖宗朝累官考功郎知制诰僞煴僭号逼爲翰林学士煴败爲乱兵所杀诗一首  

退朝望终南山  

紫宸朝罢缀鸳鸾丹凤楼前驻马看惟有终南山色在晴明依旧满长安  

顾封人  

顾封人咸通中进士诗一首  

月中桂树  

芬馥天边桂扶疎在月中能齐大椿长不与小山同皎皎舒华色亭亭丽碧空亏盈宁委露揺落不关风岁晩花应发春余质讵丰无因遂攀赏徒欲望青葱  

司马都  

司马都咸通进士诗二首  

和陆鲁望白菊  

耻共金英一例开素芳湏待早霜催绕篱看见成瑶圃泛酒须迷傍玉杯映水好将苹作伴犯寒疑与雪为媒夫君每尚风流事应爲徐妃致此栽  

送羊振文先辈往桂阳归觐  

此去欢荣冠士林离筵休恨酒杯深云梯万仭初髙歩月桂余香尚满襟鸣櫂晓冲苍霭发落帆寒动白华吟君家祖德惟清苦却笑当时问绢心  

## 御定全唐诗卷六百一  

李昌符  

李昌符字岩梦咸通四年登进士第歴尚书郎膳部员外郎诗一卷  

书边事【`一作边行书事一作塞上行`】  

朔野烟尘起天军又举戈阴风向晩急杀气入秋多【`一作莽苍芦关北孤城帐幕多客军甘入阵老将望回戈`】树尽禽栖草冰坚路在河汾阳无继者【`一作寻下世`】羌虏肻先和  

逺归别墅【`一作秋晚归故居`】  

马省曾行处连嘶渡晚河忽惊乡树出渐识路人多细径穿禾黍颓垣压薜萝乍归犹似客邻叟亦相过  

题友人屋  

松底诗人宅闲门逺岫孤数家分小径一水截平芜竹节偶相对鸟名多自呼爱君眞静者欲去又踟蹰  

赠同游  

此来风雨后已觉减年华若待皆无事应难更有花管临夜急榆柳向江斜且莫看归路同须醉酒家  

送人出塞  

北风吹雨雪举目巳凄凄战鬼秋频哭征鸿夜不栖沙平关路直碛广郡楼低此去非东鲁人多事鼓鼙  

寻僧元皎因赠  

此生迷有着因病得寻师话尽山中事归当月上时髙松连寺影亚竹入窗枝闲忆草堂路相逢非素期下第后防侍郎示意指于新先辈宣恩感谢  

才薄命如此自嗟更自疑遭逢好文日黜落至公时倚玉甘无路穿杨却未期更慙君侍坐问许可言诗  

夜泊渭津  

漂漂东去客一宿渭城边逺处星垂岸中流月满船凉归夜深簟秋入雨余天渐觉家山小残程尚几年  

晩夏逢友人  

一别同友相思巳十年长安多在客乆病忽闻蝉骤雨才沾地隂云不徧天微凉堪话旧移榻晚风前  

秋中夜坐  

空庭吟坐乆爽气入荷衣病叶先秋落惊禽背月飞瘴云晴未散戍客老将依爲应金门防多应说战机  

旅游伤春  

酒醒乡关逺迢迢听漏终曙分林影外春尽雨声中鸟思【`一作`】江村路花残野岸风十年成底事羸马倦西东  

得逺书  

故人居谪宦今日一书来良乆惊兼喜殷勤卷【`一作读`】更开瘴云沉去鴈江雨促新梅满纸殊乡泪非【`一作沉`】寃不可哀  

赠同席  

四座列吾友满园花照衣一生知几度后到拟先归急管侵诸乐严城送落晖当欢莫离席离席却欢稀  

赠供奉僧观  

自得曹溪法诸经更不看已降禅侣乆兼作帝师难夜木侵檐黑秋灯照雨寒如何嫌有着一念在林峦  

送琴客  

楚客抱离思蜀琴留恨声坐来新【`一作看`】月上【`一作落`】听乆觉秋生夜静骚人语天高别鹤鸣因君兴一叹竟夕意【`一作亦`】难平  

别谪者  

此地闻犹恶人言是所之一家书絶乆孤驿梦成迟八月三湘道闻猿冐雨时不须祠楚相臣节转堪疑  

行思  

千里岂云去欲归如路穷人间无暇日马上又秋风破月衔髙岳流星拂晓空此时皆在梦行色独怱怱  

感懐题从舅宅  

郗家庭树下几度醉春风今日花还发当时事不同流言应未息直道竟难通徒遣相思者悲歌向暮空  

与友人防  

蝉吟槐蘂落的的是愁端病觉离家逺贫知处事难真交无所隐深语有余欢未必闻歌吹羇心得暂寛  

赠春游侣【`第七句缺一字`】  

宻林多暗香轻吹送余芳啼鸟愁春尽游人喜日长浮云横暮色新雨洗韶光欲散垂　恨应须入醉乡  

送人游边  

愁指萧关外风沙入逺程马行初有迹雨落竟无声地理全归汉天威不在兵西京逢故老暗喜复时平  

寄栖白上人  

剪髪兼成隐将心更属文无憀对豪客不拜谒吾君画壁惟泉石经半典坟归林幽鸟狎乞食病僧分黙坐终清夜凝思念碧云相逢应未卜余正走嚣氛  

送人入新罗使  

鸡林君欲去立册付星轺越海程难计征帆影自飘望乡当落日怀阙羡回潮宿雾防青嶂惊波荡碧霄春生阳气早天接祖州遥愁约三年外相迎上石桥  

咏鐡马鞭【`并引`】  

铁马鞭长庆二年义成军节度使曹华进献且曰得之汴水有字刻云贞观四年尉迟敬徳字尚在  

汉将临流得铁鞭鄂侯名字旧雕镌须爲圣代无双物肻逐将军卧九泉汗马不侵诛虏血神功今见补亡篇时来终荐明君用莫叹沉埋二百年  

送友人  

举世谁能与事期解携多是正欢时人间不遣有名利陌上始应无别离晩渡待船愁立乆乱山投店独行迟我今漂泊还如此江劒相逢亦未知  

南潭  

匝岸青芜掩古苔靣山亭树枕潭开有时管收筵促无数鳬鹥逆浪来路入龙祠羣木老风惊渔艇一声廻人传郭恽多游此谁见当初泛玉杯  

秋夜作  

数畆池塘近杜陵秋天寂寞夜云凝芙蓉叶上三更雨蟋蟀声中一防灯迹避险翻失路心归闲澹不因僧既逢上国陈诗日长守林泉亦未能  

客恨  

古原南北旧萧疎髙木风多小雪余半夜病吟人寝后百年闲事酒醒初频招兄弟同佳节已有兵戈隔逺书肥马王孙定相笑不知岐路厌樵渔  

三月尽日  

江头从此管稀散尽游人独未归落日已将春色去残花应逐夜风飞  

緑珠咏  

洛阳佳丽与芳华金谷园中见百花谁遣当年坠楼死无人巧笑破孙家  

赠别  

又将书劒出孤舟尽日停桡结逺愁莫道【`一作到`】江波【`一作头`】话离别江波一去不回流  

闷书  

病来难处早秋天一径无人树有蝉归计未成书半卷中宵多梦昼多眠  

伤春  

即是春风尽仍霑夜雨归明朝更来此兼恐落花稀  

登临洮望萧关  

渐觉风沙暗萧关欲到时儿童能探火妇女解缝旗川少衔鱼鹭林多带箭麋暂来戎马地不敢苦吟诗  

## 御定全唐诗卷六百二  

汪遵【`一作王遒`】  

汪遵宣城人幼爲县吏后辞役就贡咸通七年登进士第诗一卷  

彭泽  

鹤爱孤松云爱山宦情微禄免相关栽成五栁吟归去漉酒巾边伴菊闲  

杜邮馆  

杀尽降兵热血流一心犹自逞戈矛功成若解求身退岂得将军死杜邮  

细腰宫  

鼓声连日烛连宵贪向春风舞细腰争奈君王正沈醉秦兵江上促征桡  

瑶台  

仙梦香魂不乆留满川云雨满宫愁直须待得荆王死  

始向瑶台一处游  

吴坂  

踡局盐车万里蹄忽逢良鉴始能嘶不缘伯乐称竒几与驽骀价一齐  

箕山  

薄世临流洗耳尘便归云洞任天真一瓢风入犹嫌閙何况人间万种人  

息国  

家国兴亡身独存玉容还受楚王恩衔寃只合甘先死何待花间不肯言  

梁寺  

立国从来爲战功一朝何事却谈空台城兵匝无人敌闲卧髙僧满梵宫  

南阳  

陆困泥蟠未适从岂妨耕稼隐高踪若非先主垂三顾谁识茅庐一卧龙  

杞梁墓  

一呌长城万仞摧梁遗骨逐妻囘南邻北里皆孀妇谁解坚心继此来  

夷门  

晋鄙兵囘爲重难秦师收斾亦西还今来不是无朱亥谁降轩车问抱关  

汴河  

隋皇意欲泛龙舟千里昆仑水别流还待春风锦颿暖栁隂相送到迷楼  

燕台  

礼士招贤万古名髙台依旧对燕城如今寂寞无人上春去秋来草自生  

聊城  

刃血攻聊已越年竟慿儒术罢戈鋋田单漫逞烧牛计一箭终输鲁仲连  

西河  

花貌年年溺水濵俗传河伯娶生人自从明宰投巫后直至如今鬼不神  

密县  

百里能将济猛寛飞蝗不到邑人安至今闾里逢灾沴犹祝当时卓长官  

升仙桥  

题桥贵欲露先诚此日人皆笑率情应讶临卭沽酒客逢人还作汉公卿  

破陈  

猎猎朱旗映防霞纷纷白刃入陈家看看打破东平苑犹舞庭前玉树花  

白头吟  

失却青丝素髪生合欢罗带意全轻古今人事皆如此不独文君与马卿  

短歌行  

箭飞乌兎竞东西贵贱贤愚不梦齐匣里有琴樽有酒人间便是武陵溪  

晋河  

风引征帆管吹高晋君张晏俟雄豪舟人笑指千余客谁是烟霄六翮毛  

干将墓  

槖籥氷霜万古闻拍灰松地见余坟应缘神劒飞扬乆水水山山尽是云  

金谷  

晋臣荣盛更谁过常向堦前舞翠娥香散艳消如一梦但留风月伴烟萝  

三闾庙  

爲嫌朝野尽陶陶不觉官高怨亦髙憔悴莫酬渔父笑浪交【`一作教`】千载咏离骚  

易水  

匕首空磨事不成误留龙袂待琴声斯须却作秦中鬼青史徒标烈士名  

严陵台  

一钓凄凉在杳防故人飞诏入山扄终将宠辱轻轩冕髙卧五云爲客星  

淮阴  

秦季贤愚混不分只应漂母识王孙归荣便累千金赠爲报当时一饭恩  

鸡鸣曲  

金距花冠傍舎栖清晨相呌一声齐开关自有冯生计不必天明待汝啼  

采桑妇  

为报踌躇陌上郎蚕饥日晩妾心忙本来若爱黄金好不肯笼更采桑  

渔父  

棹月眠流处处通绿簑苇带混元风灵均说尽孤髙事全与逍遥意不同  

越女  

玉貌何曾爲浣沙只图句践献夫差苏台日夜唯歌舞不觉干戈犯翠华  

望思台  

不忧家国任奸臣骨肉翻为蓦路人巫蛊事行寃莫雪九层徒筑见无因  

比干墓  

国乱时危道不行忠贤谏死胜谋生一沈寃骨千年后垅水虽平恨未平  

郢中  

莫言白雪少人听髙调都难称俗情不是楚词询宋玉巴歌犹掩绕梁声  

北海  

汉臣曾此作缧囚茹血衣毛十九秋鹤髪半垂龙节在不闻青史说封侯  

招屈亭  

三闾溺处杀怀王感得荆人尽缟裳招屈亭边两重恨逺天秋色暮苍苍  

屈祠  

不肯迂囘入醉乡乍吞忠梗没沧浪至今祠畔猨啼月了了犹疑恨楚王  

铜雀台  

铜雀台成玉座空短歌长袖尽悲风不知仙驾归何处徒遣颦眉望汉宫  

斑竹祠  

九处烟霞九处昏一囘延首一销魂因慿直节流红泪图得千秋见血痕  

题李太尉平泉庄  

水【`一作平`】泉花木好高眠嵩少纵横满目前惆怅人间不平事今朝身在海南边  

战城南  

风沙刮地塞云愁平旦交锋晚未休白骨又霑新战血青天犹列旧旄头  

延平津  

三尺晶荧射斗牛岂随凡手报寃讐延平一旦为龙处看取风云布九州  

项亭  

不修仁徳合文明天道如何拟力争隔岸故乡归不得十年空负防山名  

乌江  

兵散弓残挫虎威单枪匹马突重围英雄去尽羞容在看却江东不得归  

绿珠  

大扺花顔最怕秋南家歌歇北家愁从来几许如君貌不肯如君坠玉楼  

升仙桥  

汉朝卿相尽风云司马题桥众又闻何事不如杨得意解搜贤哲荐明君  

隋栁  

夹浪分堤万树余为迎龙舸到江都君看靖节髙眠处只向衡门种五株  

杨栁  

亚夫营畔栁蒙蒙隋主堤边四路通攀折赠君还有意翠眉轻嫩怕春风  

桐江  

光武重兴四海宁汉臣无不受浮荣严陵何事轻轩冕独向桐江钓月明  

招隐  

罢听泉声看鹿羣丈夫才策合匡君早携书劒离岩谷莫待蒲轮辗白云  

陈宫  

椒宫荒宴竟无疑倐忽山河尽入隋留得后庭亡国曲至今犹与酒家吹  

樊将军庙  

玉辇曾经陷楚营汉皇心怯拟休兵当时不得将军力日月须分一半明  

东海  

舟雪浪映花顔徐福将竟不还同作危时避秦客此行何似武陵滩  

昭君  

汉家天子鎭寰瀛塞北羌胡未罢兵猛将谋臣徒自贵蛾眉一笑塞尘清  

五湖  

已立平吴覇越功片帆髙飏五湖风不知战国官荣【`一作纵横`】者谁似陶朱得始终  

渑池  

西秦北赵各称髙池上张筵列我曹何事君王亲击缶相如有劒可吹毛  

函谷关  

脱祸束奔壮气摧马如飞电毂如雷当时若不听弹铗那得关门半夜开  

咏酒二首  

九醖松醪一曲歌本图闲放养天和后人不识前贤意破国亡家事甚多  

万事销沉向一杯竹门哑轧为风开秋宵睡足芭蕉雨又是江湖入梦来  

苍颉台  

观迹成文代结绳皇风儒教浩然兴几人从此休耕钓吟对长安雪夜灯  

长城  

秦筑长城比铁牢蕃戎不敢过临洮虽然万里连云际争及尧阶三尺髙  

## 御定全唐诗卷六百三  

许棠  

许棠字文化宣州泾县人咸通十二年登进士第授泾县尉又尝为江寜丞集一卷今编诗二卷  

过洞庭湖  

惊波常不定半日鬓堪斑四顾疑无地中流忽有山鸟髙【`一作飞`】恒【`一作应`】畏坠【`一作堕`】帆逺却如闲渔父闲【`一作时`】相引时【`一作行`】歌浩间  

登渭南县楼  

近甸名偏着登城【`一作楼`】景又寛半空分太华极目是长安雪助河流涨【`一作广一作急`】人耕烧色残闲来时甚少欲下重慿栏  

送李频之南陵主簿  

赴县是还乡途程岂觉长听莺离灞岸荡桨入陵阳野蕨生公署闲云拂印床【`一作章`】晴天调膳外垂钓有池塘  

写怀  

汨没与辛勤全钟在此身半生爲下客终老托何人两鬓关中改千岩海上春青云知有路【`一作非有碍`】自是致无因  

过中条山  

徒爲经异岳不得访灵踪日尽行难尽千重复万重云垂多作雨雷动半和钟孤竹人蔵处无因认本峰  

早发洛中  

半夜发清洛不知过石桥云增中岳大树隐上阳遥堑黒初沉月河明欲认潮孤村人尚梦无处暂停桡  

汝州郡楼望嵩山  

不共众山同岧嶤出迥空几层髙鸟外万仞一楼中水落难归地云离便逐风唯应霄汉客絶顶路方通  

将归江南留别友人  

连春不得意所业已疑非旧国乱离后新年惆怅归雪开还楚地【`一作路`】花惹别秦衣江徼多留滞髙秋防恐违  

塞外书事  

征路出穷边孤吟傍戍烟河光深荡塞碛色迥连天残日沉雕外惊蓬到马前空怀钓鱼所未定卜归年  

日暮江上  

孤帆收广岸落照在遥峰南北渡人少高低归鸟重潮囘沙出树雨过浦沉钟渔父虽相问那能话所从  

客行  

旅食【`一作日日`】唯草草此生谁我同故园防梦外长路别离中人事萍随水年光鸟过空欲吟先落泪多是怨途穷  

送李员外知杨子州留务【`一作后`】  

帝命分留务东南向楚天几程回送骑中路见迎船冶例开山铸民多酌海煎青云名素重此去岂经年  

春暮途次华山下  

他皆宴牡丹独又出长安逺道行非易无图住自难离城风已暖近岳雨翻寒此去知谁顾闲吟只自寛  

旅次滑台投献陆侍御  

已是鸿来日堪惊却背秦天遥三楚树路逺两河人旅梦难归隐吟魂不在身霜台欹冠豸【`一作豸次`】頼许徃来频  

重归江南  

无成归故里不似在他乡岁月逐流水山川空夕阳囘潮迷古渡迸竹过邻墙【`一作岸移迷钓石竹广认邻墙`】耆旧休【`一作稀`】存省【`一作者`】胡爲止泪行  

寄黔南李校书  

从戎巫峡外吟兴更应多郡响蛮江涨山昬蜀雨过公筵饶越味俗土尚巴歌中夜怀吴梦知经【`一作惊`】滪波  

东归留辞沈侍郎  

一第乆乖期深心【`一作终身`】已自疑沧江归恨逺紫阁别愁迟稽古成何事龙钟负巳知依门非近日不虑旧恩移  

题开明里友人居  

城中尘【`一作园`】外住入望是田家井出深山【`一作泉`】水阑蔵异国花风巢和鸟动雪竹向人斜来往唯君熟乡园共海涯  

遣怀  

此生何处遂屑屑复悠悠旧国归无计他乡梦亦愁飞尘长满眼衰发暗添头章句非经济终难动五侯  

送龙州樊使君  

曾见卭人说龙州地未深碧溪飞白鸟红斾映青林土产唯宜药王租只贡金政成开【`一作闲`】宴日谁伴使君吟  

寄盩厔薛能少府  

满县唯云水何曾似近畿晓庭猿【`一作禽`】集惯寒署吏衙稀冰色封深涧樵声出【`一作在`】紫【`一作翠`】微时闻迎隐者依旧着山衣  

送李左丞廵边  

狂戎侵内地左辖去萧关走马冲边雪鸣鞞动塞山风收枮草定月满【`一作日闭`】广沙闲西绕河兰匝应多隔岁还  

题青山馆【`即谢公旧居`】  

境槩殊诸处依然是谢家遗文齐日月旧井照烟霞水隔平芜逺山横度鸟斜无人能此隐来徃谩兴嗟  

鴈门关野望  

髙关闲独望望乆转愁人紫塞唯多雪胡山不尽春河遥分断野树乱起飞尘时见东来骑心知近别秦  

五原书事  

西出黄云外东怀白浪遥星河愁立夜雷电独行朝碛迥人防寇天空鴈避雕如何非战卒弓劒不离腰  

送从弟归泉州  

问省归南服悬帆任北风何山犹见雪半路已无鸿瘴杂春云重星垂夜海空往来如不住亦是一年中  

留别故人  

殊【`一作孤`】立本不偶非唯今所难无门【`一作闻`】闲共老尽日泣相看鸟畏闻鶗鴂花惭【`一作愁`】背牡丹何人知此计复议出长安  

塞下二首  

胡虏偏狂悍边兵不敢闲防秋朝伏弩纵火夜搜山鴈逆风鼙振沙飞猎骑还安西虽有路难更出阳关征役已不定又縁无定河塞深烽砦宻山乱犬羊多汉卒闻笳泣胡儿击劒歌畨情终未测今昔谩言和  

题张乔升平里居  

下马似无人开门只一身心同孤鹤静行过老僧眞乱水蔵幽径髙原隔逺津匡庐曾共隐相见自相亲  

题郑拾遗南斋  

明时无事谏岂是隠明君每值离丹陛多陪宴白云门连萧洞僻地【`一作路`】与曲江分满院皆柽竹【`一作柏`】期栖鸾鹤羣  

渭上送人南归  

逺役与归愁同来渭水头南浮应到海北去阻无州楚雨天连地胡风夏甚秋江人如见问爲话复贫游  

寄睦州陆【`一作侯`】郎中【`一作寄陆睦州`】  

下国多髙趣终年半是吟海涛【`一作汐潮`】通越分部伍杂闽【`一作蛮`】音晓郭云藏市春山鸟防林东浮【`一作游`】虽未遂日日至中心  

投徐端公  

无谋寻旧友强喜亦如愁丹桂阻丹恳白衣成白头穷吴迷钓业大漠事贫游霄汉期提引龙钟未拟休  

出塞门  

歩歩经戎虏防兵不离身山多曽战处路断野行人暴雨声同瀑奔沙势异尘片时懐万虑白髪数茎新  

新年呈友  

一月月相似一年年不同清晨窥古镜旅貌近衰翁处世闲难得关身事半空浮生能几许莫惜醉春风  

银州北书事  

南辞采石逺北背乞银深碛路虽多险【`一作阻`】江人不废吟雕依孤堠立鸥向迥沙沉因共边人熟行行起战心  

寄赵能卿  

我命同君命君诗似我诗俱无中道计各失半生期素业沧江逺清时白髪垂蹉跎一如此何处卜栖迟  

夏州道中  

茫茫沙漠广渐逺赫连城堡迥烽【`一作旗`】相见河移浪旋生无蝉嘶折柳有寇似防兵不耐饥寒迫终谁【`一作难`】至此行  

经故杨太尉旧居  

在汉信垂功于唐道更隆一川留古迹多代仰髙风树折巢堕鸟阶荒草覆虫行人过岂少独驻夕阳中  

东归次采石江  

东下经牛渚依然是故关客程临岸尽乡思入鸥闲雨涨巴来【`一作天`】浪云増楚际【`一作国`】山渔翁知未逹相顾不开顔  

陇上书事  

城疉【`一作堞`】连云壑人家似隐居树飞鹦鹉众川下鹡鸰疎滴梦关山雨资餐陇水鱼谁知江徼客此景倍相于  

陈情献江西李常侍五首  

二十二三年游秦复滞燕徒陪羣彦后自苦此生前径折啼猿树岩荒喷月泉东堂曾受荐垂白志犹坚淅淅复栖栖人间只自迷终年愁逺道到老去何蹊始见红叶落又闻黄鸟啼不因趋大斾谁肻暂提携童防即苦辛未识杏园春谩倚无为日还成不偶人乡程长恨逺旅梦亦愁贫天地虽云广殊难寄此身春闱乆巳滞秋赋又逄停选士疑【`一作宜`】长阻伤时自不宁秦城还逐梦楚徼影随形此去吟虽苦何人更肻听孤立时全塞求名势转难身多离下国分合阻长安越鸟啼春早蛮花送雨寒丘门沾顾重未别欲阑干  

经八合坂  

蹑险入髙空初疑势不穷又縁千嶂尽还共七盘同下辨东流水平随北去鸿天然无此道应免患穷通  

送友人北游  

北出阴关去何人肻待君无青山拥晋半浊水通汾鴈塞虽多鴈云州却少云兹游殊不恶莫恨暂离羣  

登凌歊台  

平芜望已极况复倚凌歊江截吴山断天临楚泽遥云帆髙出树水市迥分桥立乆斜阳尽无言似寂寥  

曲江三月三日  

满国赏芳辰飞蹄复走轮好花皆折尽明日恐无春鸟避连云幄鱼惊逺浪尘如何当此节独自作愁人  

赠栖白上人  

闲身却不闲日日对天顔巳住城中寺难归海上山诗传华夏外偈布市朝间欲问空门事空门岂有关  

野歩  

闲赏歩易逺野吟声自髙路无人到迹林有鹤遗毛物外趣都别尘中心枉劳沿溪收堕果坐石唤饥猱  

过湍沟【`一作浦`】谷  

西去穷胡【`一作湖`】处嵓崖境不常石形相对耸天势一条长栈底鸣流水林端敛夕阳虽随兵马至未免畏豺狼  

送友人游蜀【`一本无友字`】  

巴兴千万岑此去若为心蟋蟀既将定狝猴应正吟劒门秋断鴈褒谷夜多砧自古西南路艰难直至今  

题秦州城  

圣泽滋遐徼河隄四向通大荒收虏帐遗土复秦风乱烧迷归路遥山似梦中此时怀感切极目思无穷  

寄敬亭山清越上人  

南朝山半寺谢眺故乡邻岭上非无主秋诗复有人髙禅星月近野火虎狼驯旧许陪闲社终应待此身  

秋江霁望  

髙秋偏入望霁景倍闗情落木【`一作叶`】满江水离人怀渭城山髙孤戍断野极暮天平渔父时相问羞【`一作修`】真道姓名  

陇州旅中【`一作舎`】书事寄李中丞  

三伏客吟过长安未拟还蛩声【`一作惊`】秋不动燕别思仍闲乱叶随寒雨孤蟾起暮关经时髙岭【`一作枕`】外来徃斾旌间  

秋日归旧山  

山云蝉满树欲住更何安上国回将晩孤峰别自难碛遥鸿未到江近夜先寒泉石虽堪恋行人不愿看  

下黄耳盘  

独下黄盘路多虞部落连云晴仍着地树古自叅天乱鸟飞人上惊麋起马前行行无郡邑唯见虎狼烟  

旅懐  

终年唯旅舎只似已无家白髪除还出丹霄去转賖夏游穷塞路春醉负秦花应是穹苍意空敎老若耶  

题金山寺  

四靣波涛匝中楼【`一作峰`】日月邻上穷如出世下瞷忽惊神刹【`一作塔`】碍长空鸟船通外国人房房皆疉石风扫永无尘  

送王侍御【`一作郎`】赴宣城  

朝回离九陌岛外赏残春经宿留闲客看云作主人时清难议隐位重亦甘贫岩洞真仙境应休别卧邻  

题汧湖二首  

偶得湖中趣都忘陇坻愁边声风下鴈楚思浪移舟静极亭连寺凉多岛近楼吟游终不厌还似曲江头陇首时无事湖边日纵吟游鱼来复去浴鸟出还沉蜃气藏孤屿波光到逺林无人见垂钓暗起洞庭心  

宿青山舘  

下马青山下无言有所思云藏李白墓苔暗谢公诗烈烧飞荒野栖鳬宿广陂东来与西去皆是不闲时  

宿同州厉评事旧业寄华下  

从戎依逺地无日见家山地近风沙处城当甸服间阻河通渭水曲苑带秦关待月登楼夜何人相伴闲  

闻蝉十二韵  

造化生微物常能【`一作偏宜`】应鸣初离何处树又发去年声未蜕唯愁【`一作微能`】动才飞似解惊闻来邻海徼恨起过边城骚屑随风逺悠扬类雪轻报秋凉渐至嘶月思偏清互黙疑相荅微揺似欲行繁音人已厌朽殻蚁犹争朝士严冠饰宫嫔逞鬓名乱依西日噪多引北归情篠露凝濳吸蛛丝忽迸萦此时吟立者【`一作听乆`】不觉万愁生【`一本只十韵云造化全微物常能应鸣初离何处树又发去年声骚屑随风逺悠扬类叶轻报秋凉渐至嘶夜思偏清黙守疑相荅微揺似欲行繁音人已厌朽殻蚁相争朝士严冠饰宫嫔逞鬓名乱依西月噪多引北归情篠露凝濳吸蛛丝迸忽萦此时吟立久万绪一时生`】  

冬杪归陵阳别业五首  

无媒归别业所向自乖心闾里故人少田园荒草深浪翻全失岸竹迸别成林鸥鸟犹相识时来听苦吟眠云终未遂防马暂休期上国劳魂梦中心甚别离冰封岩溜断雪压砌松欹骨肉嗟名晚看归却泪垂学劒虽无术吟诗似有魔已贫甘事晚临老爱闲多鸡犬唯随鹿儿童只衣簔时因寻野叟狂醉复狂歌乡国乱离后交亲半旅游逺闻诚可念归见岂无愁败苇迷荒径寒簑没坏舟衡门终不掩倚杖看波流游秦复滞燕不觉近衰年旅貌同柴毁行衣对骨穿篱寒多啄雀木落断浮烟楚夜闻鸣鴈犹疑在塞天  

送王侍御赴宣城【`一作赴越城令`】  

戴豸却【`一作忽`】驱鸡东南上句溪路过金谷口【`一作外一作尽`】帆转石城西水树连天暗山禽绕郡【`一作县`】啼江人谙旧化那复俟招  

春日乌延道中  

边穷厄未穷复此逐归鸿去路多相似行人半不同山川藏北狄草木背东风虚负男儿志无因立战功  

寄华隂刘拾遗  

坚心持谏诤自古亦艰难寄邑虽行化眠云似去官河分中野断岳入半天寒瀑布冰成日谁陪吟复看  

忆江南  

南楚西秦逺名迟别岁深欲归难遂去闲忆自成吟雷电闲倾雨猿猱鬬堕林眠云机尚在未忍负初心  

## 御定全唐诗卷六百四  

许棠  

送前汝州李侍御罢归宣城  

吟诗早得名戴豸又加荣下国闲归去他人少此情云移寒峤出烧夹夜江明重引池塘思还登谢眺城  

失题【`一作送前汝州李侍御罢归宣城第二首一作塞下曲`】  

独夜长城下孤吟近北辰半天初去鴈穷碛逺来人月黯氛埃积风羶帐幙邻惟闻防虏寇不语暗伤神  

送裴拾遗宰下邽【`一作赴畿令`】  

受谪因廷谏兹【`一作东`】行不出关直庐辞玉陛上马向【`一作过`】仙山地古桑麻广城偏仆御闲县斋髙枕卧犹【`一作应`】梦犯天顔  

隗嚣宫晩望  

西顾伊兰近方惊滞极边水随空谷转山向夕阳偏碛鸟多依地胡云不满天秋风动衰草只觉犬羊羶  

江上行  

片席随髙鸟连天积浪间苇寛云不匝风广雨无闲戍影临孤浦潮痕在半山东【`一作秦`】原归未得荏苒滞江关  

登山  

信歩上鸟道不知身忽髙近空【`一作云`】无世界当楚见波涛顶峭松多瘦崖悬石尽牢狝猴呼独散隔水向人号  

哭宣城元徴君【`一作士`】  

髙眠终不起逺趣固难知琴劒今无主园林旧许谁苔封僧坐石苇涨鹤翘池后代传青史方钦道徳垂  

寄建州姚员外  

诬谮遭遐谪明君即自知乡遥辞劒外身独向天涯岭堠蛮云积闽空瘴雨垂南来终不遂日探北归期  

送厉校书从事凤翔  

赴辟依丞相超荣事岂同城池当陇右山水是闗中日有来巴使秋髙出塞鸿旬休随大斾应到九成宫  

春夜同厉文学先辈防宿  

江汉乆分路京闗重聚吟更为他夜约方尽昔年心月隔明河逺花蔵宿鸟深无眠将及曙多是说山阴  

长安书情  

疎散过闲人同人不在秦近来惊白髪方解惜青春僻寺居将遍权门到絶因行藏如此辈何以谓谋身  

过故洛城  

七百数还穷城池一旦空夕阳唯照草危堞不胜风岸断河声别田荒野色同去来皆过客何处问遗宫  

寄庐山贾防士  

时泰亦髙眠人皆谓不然穷经休望辟饵术止期仙彭蠡波涵月炉峰雪照天常闻风雨夜到晓在渔船  

下第东归留别郑侍郎  

无才副至公岂是命难通分合吟诗老家宜逐浪空别心悬阙下归念极吴东唯畏重囘日初情恐不同  

泗上早发  

独起无人见长河【`一作淮`】夜泛时平芜疑自动落月似相随楚外离空早闗西去已迟渔歌闻不絶却轸洞庭思  

赠天台僧  

赤城霞外寺不忘旧登年石上吟分海楼中语近天重游空有梦再隠定无縁独夜休行道星辰静照禅  

冬夜与友人防宿  

君初离鴈塞我久滞雕阴隔闰俱劳梦通宵各话心禁风吹漏出原树映星沉白昼常多事无妨到晓吟  

送元遂上人归吴中  

落发在王畿承恩着紫衣印心谁受请讲疏自携归泛浦龙惊锡禅云虎绕扉吴中知久别庵树想成围  

赠志空上人  

了了在心中南宗与北宗行髙无外染骨瘦是真容饭野盂埋雪禅云杖倚松常修不住性必拟老何峰  

边城晚望  

广漠杳无穷孤城四面空马行髙碛上日堕迥沙中逼晓人移帐当川树列风迢迢河外路知直去崆峒  

汴上暮秋  

独立长堤上西风满客衣日临秋草广山接逺天微岸叶随波尽沙云与鸟飞秦人寜有素去意自知归  

春日言怀  

东风万物新独未到幽人赋命自多蹇阳和非不均五陵三月暮百越一家贫早悮闲眠处无愁异此身  

奉天寒食书事  

处处无烟火人家似暂空晓林花落雨寒谷鸟啼风故里芳洲外残春甸服中谁知独西去歩歩泣途穷  

长安寓居  

贫寄帝城居交朋日自疎愁迎离碛鴈梦逐出闗书经雨蝉声尽兼风杵韵余谁知江徼塞所忆在樵渔  

写怀  

此生居此世堪笑复堪悲在处有岐路何人无别离长当多难日愁过少年时穷逹都判了休闲镊白髭  

白菊  

所尚雪霜姿非关落防期香飘风外别影到月中疑发在林雕后繁当露冷时人间稀有此自古乃无诗  

中秋夜对月  

月月势皆圆中秋朗最偏万方期一夕到晓是经年影蔽星芒尽光分物状全惟应苦吟者目断向遥天  

陪郢州张员外宴白雪楼  

髙情日日闲多宴雪楼间洒槛江干雨当筵天际山带帆分浪色驻乐话朝班岂料羇浮者樽前得解顔  

和【`一作同`】薛侍御题兴善寺松  

何年斸到城满国响【`一作向`】髙名半寺隂常匝邻坊景亦清代多无朽势风定有余声自得天然状非同涧底生  

题郑侍郎岩隐【`一作隠岩`】十韵  

朝退常归隠真修大隠情园林应得趣岩谷自为名野步难寻寺闲吟少在城树藏幽洞黒花照逺村明海石分湖路风泉遰雨声性髙怜散逸官逹厌公卿架引藤重长阶延笋迸生青门无到客紫阁有来莺物外身虽隐区中望本清终难依此境坐【`一作坚`】卧避钧衡  

宿灵山兰若  

江心天半寺一夕万縁空地出浮云上星揺积浪中滴沤垂阁雨吹桧送帆风旦夕闻清磬唯应是钓翁  

亲仁里双鹭  

双去双来日巳频只应知我是江人对欹雪顶思寻水更振霜翎恐染尘三楚几时初失侣五陵何树又栖身天然不与凡禽类傍砌聴吟性自驯  

成纪书事二首  

东吴逺别客西秦怀旧伤时暗洒巾满野多成无主塜防边半是异乡人山河再濶千余里城市曽经一百春闲与将军议戎事伊兰犹未絶胡尘  

蹉跎逺入犬羊中荏苒将成白首翁三楚田园归未得五原岐路去无穷天垂大野雕盘草月落孤城角啸风难问开元向前事依稀犹认隗嚣宫  

秦中遇友人  

半生南走复西驰愁过杨朱罢泣岐逺梦亦羞归海徼贫游多是滞边陲胡云不聚风无定陇路难行栈更危旦暮唯闻语征战看看已欲废吟诗  

过分水岭  

陇山髙共鸟行齐瞰险盘空甚蹑梯云势崩腾时向背水声呜咽若东西风兼雨气吹人面石带冰棱碍马蹄此去秦川无别路隔崖穷谷却难迷  

讲徳陈情上淮南李仆射八首  

天降贤人佐圣时自然声教满华夷英明不独中朝仰清重兼闻外国知凉夜酒醒多对月晓庭公退半吟诗梁城东下虽经战风俗犹传守旧规  

多【`一作累`】朝轩冕冠乾坤四海皆推圣最尊楚玉已曾分卞玉膺门依旧是龙门筵开乐振髙云动城掩鼙收落日昬尝念苍生如赤子九州无处不沾恩  

未领春闱望早清况联戎阃控强兵风威遍布江山静教化髙同日月明九郡竟歌兼煑海四方皆得共和羮东南自此全无事只为期年政已成  

帝念淮堧疫疹频牢笼山海委名臣古来比徳由无侣当代同途岂有人夜宴独吟梁苑月朝游重见广陵春多年疲瘵全苏息须到讴謡日满秦  

三纪吟诗望一名丹霄待得白头成已期到老还沾禄无复偷闲【`一作安`】却养生当宴每垂聴乐泪望云长起忆山情朱门旧是登龙客初脱鱼鳞胆尚惊  

东来淮海拜旌旟不把公卿一字书曾侍晩斋吟对雪又容华馆食兼鱼孤微自省恩非次际防谁知分有余唯耻旧桥题处在荣归无计似相如  

平生南北逐蓬飘待得名成鬓已雕寒浦一从抛钓艇旧林无处认风飚程途虽喜闗河尽时节犹惊骨肉遥愁防羸蹄更归去乱山流水满翻潮  

丹霄空把桂枝归白首依前着布衣当路公卿谁见待故乡亲爱自疑非东风乍喜还沧海栖旅终愁出翠防应念无媒居选限二年须更守渔矶  

献独孤尚书  

虚抛南楚滞西秦白首依前衣白身退鹢已经三十载登龙曽见一千人魂离为役诗篇苦泪竭縁嗟骨相贫今日鞠躬髙斾下欲倾肝胆杳无因  

将过单于  

荒碛连天堡戍稀日忧蕃寇却忘机江山不到处皆到陇鴈已归时【`一作身`】未归行李亦须携战器趋迎当便着戎衣幷州去路殊迢遰风雨何当逹近畿  

贞女祠  

何穴藏贞骨荒祠见旧顔精灵应自在云雨不相闗落石泉多咽无风树尽闲唯疑千古后为瑞向人间  

宿华山  

异境良难测非仙岂合游星辰方满岳风雨忽移舟喷月泉垂壁栖松鹤在楼因知修养处不必在嵩丘  

送张员外西川从事  

为郎不入朝自是赴嘉招豸角初离首金章已在腰劔横阴緑野栈响近丹霄迎驿应相续悬愁去路遥  

题慈恩寺元遂上人院  

竹槛匝囘廊城中似外方月云开作片枝鸟立成行径接河源润庭容塔影凉天台频去说谁占最髙房  

送杜仓曹往沧洲觐叔常侍  

浮阳横巨浸南巷拥旌旃别带秦城雨行闻魏国蝉碛鸿来每后朝日见常先东【`一作北`】鄙云霞广髙林间【`一作秋媚`】水天  

雕隂道中作  

五月绥州北途程少郁蒸马依羶草聚人抱浊河澄【`边人多以瓮抱水`】迹【`一作彊`】固长城垒寃深太子陵往来经此地悲苦有谁能  

留别从弟郴【`一作琳`】  

同承太岳俱值太平时丹陛怀趋计沧洲负去期乆贫成蹭蹬多病惜支离宗分兼交分吾知汝亦知  

寻山  

蹑履复支笻深山草木中隔溪遥避虎当坞忽闻钟落叶多相似幽禽半不同羣猱呼却散如此异林翁  

送徐侍御充南诏判官  

西去安夷落乘轺从节行彤庭传圣防异域化戎情瘴路穷巴徼蛮川过峤城地偏风自杂天漏月稀明危栈连空动长江到底清笑宜防狒狒言好聴猩猩抚论如敦行归情自合盟回期佩印绶何更见新正  

送省上人归江东  

释律周儒礼严持用戒身安禅思剡石留偈别都人雨合吴江黒潮移海路新缾盂自此去应不更还秦  

送刘校书游东鲁  

内阁劳雠校东邦忽纵游才偏精二雅分合遇诸侯暗海防雨连空赵魏秋如经麟见处驻马瞰荒丘  

送金吾侍御奉使日东  

还乡兼作使到日倍荣亲向化虽多国如公有几人孤山无返照积水合苍旻膝下知难住金章已系身  

题甘露寺  

丹槛拂丹霄人寰下瞰遥何年增造化万古出尘嚣地势盘三楚江声换防朝满栏皆异药到顶尽飞桥泽广方云梦山孤数沃焦中霄霞始散经腊木稀凋铎动天风度窓明海气消带鼙分迥堞当日辨翻潮鸟去沉葭菼帆来映泬防浮生自多事无计免回镳  

冬夜怀真里友人防宿  

静语与髙吟搜神又爽心各来依帝里相对似山阴漏永星河没堂寒月彩深从容不易到莫惜曙钟侵  

陪【`一作同`】友人夏夜对月  

后伏中宵月髙秋满魄齐轮移仙掌外影下玉绳西蝉雀飞多悮星萤出自迷烦蒸惊顿絶吟翫畏【`一作怅`】闻鸡  

送从弟筹任告成尉  

海上从戎罢嵩阳佐县初故人皆羡去吾祖旧曽居地古多生药溪灵不聚鱼唯应寻隠者闲寺讲仙书  

秋日陪陆校书游玉泉  

共爱泉源异频来不觉劳散光垂草细繁响出风髙沫滞潭花片沙遗浴鸟毛尘间喧与闷须向此中逃  

送防州邬员外  

千溪与万嶂缭绕复峥嵘太守劳车马何从驻斾旌椒香近满郭漆货逺通京唯涤双尘耳东南听政声  

过穆陵闗  

荒闗无守吏亦耻白衣过地广人耕絶天寒鴈下多东西方自感雨雪更相和日暮聊摅思揺鞭一放歌  

江上遇友人  

阙下分离日杏园花半开江边相值夜榆塞鴈初来坐乆河沉斗吟长月浸杯鲈鱼非不恋共有客程【`一作尘`】催  

忆宛陵旧居  

旧忆陵阳北林园近板桥江晴帆影满野迥鹤声遥岛径通山市汀扉上海潮秦城归去梦夜夜到渔樵  

题闻琴馆  

城非宓贱邑馆亦闻琴乃是前贤意常留化俗心代公存緑绮谁更寄清音此迹应无改寥寥毕古今  

寄江上弟妹  

无成归未得不是不谋归垂老登云路犹胜守钓矶大荒身去数穷海信来稀孤立皆难进非闗命独违  

题李昌符丰乐幽居  

诗家依阙下野景似山中兰菊俱含露杉梧为奏【`一作起`】风破门韦曲对浅岸御沟通莫叹连年屈君须遇至公  

青山晚望  

昔人怀感防此地倍魂消四海经揺落三吴正寂寥风移残烧逺帆帯夕阳遥欲继前贤迹谁能似隠招  

宣城送进士郑徽赴举  

长安去是归上马肻沾衣水国车通少秦人楚荐稀鸿方离北鄙叶下已西畿好整丹霄歩知音在紫微  

言怀  

万事不闗心终朝但苦吟乆贫慙负债渐老爱山深日月销天外帆樯弃海阴荣枯应已定无复系浮沉  

汴河十二韵  

昔年开汴水元应别有由或兼通楚塞宁独为扬州直断平芜色横分积石流所思千里便岂计万方忧首甚资功济终难弭宴游空懐龙舸下不见锦帆收浪倒长汀栁风欹逺岸楼奔逾懐许竭澄彻泗滨休路要多行客鱼稀少钓舟日开天际晚鴈合碛西秋一派注沧海几人生白头常期身事毕于此泳东浮  

旅中送人归九华  

分与仙山背多年负翠微无因随鹿去只是送人归顶木晴摩日根岚晓润衣防于猨鸟外相对掩髙扉  

送友人归江南  

皇州五更鼓月落西南维此时有行客别我孤舟归上国身无主下第诚可悲  

洞庭湖  

空江浩荡景萧然尽日菰蒲泊钓船青草浪髙三月渡緑杨花扑一溪烟情多莫举伤春目愁极兼无买酒钱犹有渔人数家住不成村落夕阳边  

句  

晓嶂猿开戸寒湫鹿防冰　当空吟待月到晩坐看山【`以上见纪事`】　一年三领郡领郡管仙山【`赠段成式见语林`】  

## 御定全唐诗卷六百五  

邵谒  

邵谒韶州翁源县人少爲县吏令怒逐去遂截髻着县门发愤读书工古调释褐赴官不知所终诗一卷  

放歌行  

为秉灵亡鱼为弄珠死心中自有贼莫怨任公子屈原若不贤焉得沈湘水  

长安寒食  

春日照九衢春风媚罗绮万骑出都门拥在香尘里莫辞吊枯骨千载长如此安知今日身不是昔时鬼但看平地游亦见摧辀死  

贞女墓  

生持节操心死作坚贞鬼至今坟上春草木无花卉  

自叹  

春蚕未成蠒已贺箱笼实蟢子徒有丝终年不成疋每  

念古人言有得则有失我命独如何憔悴长如一白日九衢中幽独暗如漆流泉有枯时穷贱无尽日惆怅复惆怅几回新月出  

送徐羣宰望江  

古人力文学所务安疲甿今人力文学所务惟公卿大贤重邦本屈迹官武城劝民勤机杼自然国用幷但见富贵者知食不知耕忽尔秋不熟储【`一作庾`】廪焉得盈贡艺既精苦用心必公平吾道不遗贤霄汉期芳馨一夫若有徳千古称其英陶潜虽理邑崔烈徒台衡浊者必恶清瞽者必恶明孤松自有色岂夺众草荣为刀若不利焉得宰牛名为丝若不直焉得琴上声好去立髙节重来振羽翎  

秋夕  

万里凭梦归骨肉皆在眼觉来益惆怅不信长安逺人人皆为农我独常逢旱恶命如漏巵滴滴添不满天末雁来时一呌一肠断  

览孟东野集  

蚌死留夜光剑折留锋铓哲人归大夜千古传珪璋珪璋徧四海人伦多变改题花花已无翫月月犹在不知天地间白日防时昧  

送友人江行  

送君若浪水叠疉愁【`一作悲`】思起梦魂如月明相送秋江里  

下第有感  

古人有遗言天地如掌濶我行三十载青云路未【`一作难`】逹尝闻读书者所贵免征伐谁知失意时痛于刃【`一作楚欲`】伤骨身如石上草根蔕浅难活人人皆爱春我独愁花发如何归故山相携采薇蕨  

论政  

贤哉三握髪为有天下忧孙不开阁丙吉宁问牛内政由股肱外政由诸侯股肱政若行诸侯政自修一物不得所蚁穴满山丘莫言万木死不因一叶秋朱云若不直汉帝终自由子婴一失国渭水东悠悠  

战城南  

武皇重征伐战士轻生死朝争刃上功暮作泉下鬼悲风吊枯骨明月照荒垒千载留长声呜咽城南水  

赠郑殷处士  

善琴不得听嘉玉不得名知音既已死良匠亦未生退居一河湄山中物景清鱼沈池水碧鹤去松枝轻长材靡入用大厦失巨楹顔子不得禄谁谓天道平  

古乐府  

对酒弹古琴中发新音新音不可辨十指幽怨深妾顔不自保四时如车轮不知今夜月曽照几时人露滴芙蓉香香销心亦死良时无可留残红谢池水  

经安容先生旧居  

羽化留遗踪千载踪难没一泉岩下水几度换明月松老不改柯龙久皆变骨云雨有归时鸡犬无还日至今青山中寂寞桃花发  

望行人  

登楼恐不髙及髙君已逺云行郎即行云归郎不返嗟为楼上人望望不相近若作辙中泥不放郎车转白日下西山望尽妾肠断  

岁丰  

皇天降丰年本忧贫士食贫士无良畴安能得稼穑工佣输富家日落长叹息为供豪者粮役尽匹夫力天地莫施恩施恩强者得  

金谷园怀古  

在富莫骄奢骄奢多自亡为女莫骋容骋容多自伤如何金谷园郁郁椒兰房昨夜绮罗列今日池馆荒竹死不变【`一作改`】节花落有余香美人抱义死千载名犹彰娇歌无遗音明月留清光浮云易改色衰草难重芳不学韩侯妇衔寃报宋王  

春日有感  

我心如蘖苦他见如荠甘火未到身者痛楚难共谙但言贫者拙不言富者贪谁知苦寒女力尽为桑蚕  

学仙词【`第三句缺三字`】  

上仙传秘诀澹薄与无营錬药　　　变姓不变形三尸既无累百虑自不生是知寸心中有路通上清祖龙好仙术烧却黄金精  

妓女  

天若许人登青山髙不止地若许人穷黄泉深无水量诸造化情物成皆有以如何上青视之平若砥日下骋琅玕空中无罗绮但见势腾凌将为长如此燿一时间逡廵九泉里一种为埃尘不学堕楼死  

寒女行  

寒女命自薄生来多贱微家贫人不聘一身无所归养蚕多苦心蠒熟他人丝织素徒苦力素成他人衣青楼富家女才生便有主终日着罗绮何曽识机杼清夜闻歌声聴之泪如雨他人如何欢我意又何苦所以问皇天皇天竟无语  

览镜  

一照一廻悲再照顔色衰日月自流水不知身老时昨日照红顔今朝照白丝白丝与红顔相去咫尺间  

轻薄行  

薄薄身上衣轻轻浮云质长安一花开九陌马蹄疾谁言公子车不是天上力  

苦别离  

十五为君婚二十入君门自从入戸后见君长出门朝看相送人暮看相送人若遣折杨栁此地树无根愿为陌上土得作马蹄尘愿为曲木枝得作双车轮安得太行山移来君马前  

览张骞传  

采药不得根寻河不得源此时虚白首徒感武皇恩桑田未闻改日月曽防昏仙骨若求得垄头无新坟不见杜陵草至今空自繁  

白头吟  

汉家天宇濶日月不暂闲常将古今骨禆作北邙山山髙势已极犹自凋朱顔  

瞽者叹  

我心岂不平我目自不明徒云备双足天下何由行  

送从弟长安下第南归觐亲  

白日不得照戴天如戴盆青云未见路丹车劳出门采薇秦山镇养亲湘水源心中岂不切其如行路难为文清益峻为心直且安芝兰未入用馨香志独存他门种桃李犹能防子孙我家有棠隂枝叶竟不繁心醉岂因酒愁多徒见萱征徒忽告归执袂殷勤论在鸟终为凤为鱼湏化鲲富贵岂长守贫贱宁有根丈夫志不大何以佐乾坤昼短疾于箭早来献天言莫恋苍梧畔野烟横破村  

少年行  

丈夫十八九胆气欺韩彭报雠不用剑辅国不用兵以目为水鉴以心作权衡愿君似尧舜能使天下平何必走马夸弓矢然后致得人心争  

汉宫井  

辘轳声絶离宫静班姬几度照金井梧桐老去残花开犹似当时【`一作年`】美人影  

显【`一作题`】茂楼  

秦山渭水尚悠悠如何草树迷宫阙繁华朱翠尽东流唯有望楼对明月  

紫阁峯  

壮国山河倚空碧迥拔烟霞侵太白緑崖下视千万寻青天只据百余尺  

## 御定全唐诗卷六百六  

林寛  

林寛侯官人诗一卷  

送李员外频之建州  

句践江头月客星台畔松为郎乆不见出守暂相逢鸟泊牵滩索花空押号钟逺人思化切休上武夷峰  

送许棠先辈归宣州  

髪枯穷律韵字字合埙箎日月所到处姓名无不知莺啼谢守垒苔老谪仙碑诗道丧来乆东归为吊之  

穷冬太学  

投迹依槐馆荒亭草合时雪深鸢啸急薪湿鼎吟迟黙坐同谁话非僧不我知匡庐瀑布畔何日副心期  

陪郑諴郎中假日省中寓直  

宪防名最重假日许从容牀满诸司印庭髙五粒松井寻芸吏汲茶拆岳僧封鸟度帘旌暮犹吟隔苑钟  

送谢石先辈归宣州  

名随春色逺湖外已先知花尽方辞醉莺残是放时天寒千尺岳颔白半联诗笋蕨犹堪采荣归及养期  

下第寄欧阳瓒  

诗人道僻命多奇更值干【`一作兵`】戈乱起时莫作江宁王少府一生吟苦竟谁知  

寄何绍余  

雁过君犹未入城清贤门下旧知名风波冻马遥逢见革槖饥僮尚挈行住在闲坊无辙迹别来何寺有泉声芙蓉苑北曲江岸期看终南新雪晴  

送人宰浦城  

东南犹阻冦梨岭更谁登作宰应无俸归船必有僧滩平眠獭石烧断饮猨藤岁尽校殊最方当见异能  

省试腊后望春宫  

皇都初度腊凤辇出深宫髙凭楼台上遥瞻灞浐中仗凝霜彩白袍映日华红栁眼方开冻莺声渐转风御沟穿断霭骊岫照斜空时见宸游兴因观稼穑功  

寄省中知已  

门掩清曹晚静将乌府邻花开封印早雪下典衣频怪木风吹阁废巢时落薪每怜吾道苦长说向同人  

朱坡  

朱坡坡上望不似在秦京渐觉溪山秀更髙鱼鸟情夜吟禅子室晓防猎人铛恃此偷佳赏九衢蜩未鸣  

酬陈樵见寄  

失意闲眠起更迟又将羁薄谢深知囊书旋入酒家尽纱防长依僧壁垂待月句新遭鬼哭寻山貌古被猨窥元和才子多如此除却清吟何所为  

华清宫  

殿角钟残立宿鸦朝元归驾望无涯香泉空浸宫前草未到春时争发花  

终南山  

标竒耸峻壮长安影入千门万户寒徒自倚天生气色尘中谁为举头看  

歌风台  

蒿棘空存百尺基酒酣曾唱大风词【`一作时`】莫言马上得天下【`一作子`】自古英雄尽解诗  

送人归日东  

沧溟西畔望一望一心摧地即同正朔天教阻往来波翻夜作电鲸吼昼为雷门外人葠径到时花几开  

寓兴  

西母一杯酒空言浩劫春英雄归厚土日月照闲人衰草珠玑塜冷灰龙凤身茂陵骊岫晚过者暗伤神  

少年行  

柳烟侵御道门映夹城开白日莫空过青春不再来报讐冲雪去乘醉臂鹰回看取歌钟地残阳满坏台  

塞上还荅友人  

无端游絶塞归鬓已苍然戎羯围中过风沙马上眠草衰频过【`一作遇`】烧耳冷不闻蝉从此甘贫坐休言更到边  

哭栖白供奉  

侍辇才难得三朝有上人琢诗方到骨至死不离贫风帐孤萤入霜堦积叶频夕阳门半掩过此亦无因  

送升道靖恭相公分司  

东风时不遇果见致君难海【`一作华`】岳影犹动鹍鹏势未安星沈闗鎻冷鸡唱驿灯残谁似【`一作问`】二賔客门闲嵩洛寒  

关下早行  

轧轧推危辙听鸡独早行风吹宿霭散月照华山明白首东西客黄河昼夜清相逢皆有事唯我是闲情  

曲江  

曲江初碧草初青万毂千蹄匝岸行倾国妖姬云鬓重薄徒公子雪衫轻琼镌狒□绕觥舞金蹙辟邪拏拨鸣栁絮杏花留不得随风处处逐歌声  

长安遣怀  

醉下髙楼醒复登任从浮薄笑才能青龙寺里三门上立为南山不为僧  

送僧游太白峰  

云深游太白莫惜遍探竒顶上多灵迹尘中少客知悬崖倚冻瀑飞狖过孤枝出定更何事相逢必有诗  

哭造防禅师  

神僊不火葬新塔露疎柽是物皆磨灭唯师出死生虚堂【`一作壑`】散钓叟怪木【`一作土`】哭山精林下路长在无因更此行  

献同年孔郎中  

炊琼爇桂帝关居卖尽寒衣典尽书驱马每寻霜影里到门常在鼓声初蟾枝交彩清兰署鸾佩排光映玉除一顾深恩身未杀争期皎日负吹嘘  

闻雁  

接影横空背雪飞声声寒出玉关迟上阳宫里三千梦月冷风清闻过时  

送惠补阙  

诏下搜岩野髙人入竹【`一作旧`】林长因抗疏日便作去官心清俸供僧尽沧洲寄迹深东门有归路徒自弃华簪  

和友人贼后  

带号乞兵急英雄防贼围江山犹未静鱼鸟欲何归城露桑榆尽时平老幼稀书从战后得读彻血盈衣  

长安即事  

暝鼓才终复晓鸡九门何计出沈迷樵童乱打金吾鼓豪马争奔丞相隄翡翠鬟欹钗上燕麒麟衫东海中犀须知不是诗人事空忆泉声菊畔畦  

和周繇校书先辈省中寓直  

古木重门掩幽深秖欠溪此中真吏隐何必更岩栖名姓镌幢记经书逐库题字随飞蠧缺堦与落星齐伴直僧谈静侵霜蛩韵低粘尘贺草没剥粉薛禽迷【`贺知章草书薛稷鹤也`】衰藓墙千堵微阳菊半畦鼓残鸦去北漏在月沈西每忆终南雪几登云阁梯时因搜句次那惜一招携  

苦雨  

霖翳日月穷巷变沟坑骤洒纎枝折奔倾坏堵平防防来客絶跃甃噪蛙狞败屐隂苔积摧檐湿菌生斜飞穿裂瓦迸落打空铛叶底迟归蝶林中滞出莺润侵书缝黒冷浸鬓丝明牖暗参差影堦寒断续声尺薪功比桂寸粒价髙琼遥想管里无因识此情  

## 御定全唐诗卷六百七  

刘邺  

刘邺字汉藩三复之子咸通中从藩幕召入内庭特赐及第歴相位僖宗朝再迁尚书左仆射死黄巢之难甘棠集三卷今存诗二首  

翰林作  

曽是江波垂钓人自怜深厌九衢尘浮生渐老年随水徃事曽闻泪满巾巳觉逺天秋色动不堪闲夜雨声频多惭不是相如笔虚直金銮接侍臣  

待漏院吟  

玉堂帘外独迟迟明月初沈勘契时闲听景阳钟尽后两莺飞上万年枝  

李隲  

李隲官至江南西道都团练观察处置等使诗五首  

慧山寺肄业送懐坦上人  

流水何山分浮云空中遇我生无根株聚散亦难固忆昨鬬龙春岩栖侣髙步清懐去羁束幽境无滓汚日落九峯明烟生万华暮兹欢未云隔前笑倐巳故四时难信留百草换霜露离襟一成觧怅抱将何谕惊泉有余哀永日谁与度缅思孤帆影再徃重江路去去忽凄悲因风暂回顾  

读惠山若冰师集因题故院三首  

五天何处望心念起皆知化塔留今日泉鸣自昔时古苔生石静秋草满山悲莫道声容逺长歌白雪词髙懐逢异境佳句想吟频月冷松溪夜烟浓草寺春浮云将世逺清听与名新不见开岩日空为拜影人景物搜求歇山云放纵飞树寒烟鹤去池静水龙归暗榻尘飘满隂檐月到稀何年灯焰尽风动影堂扉  

自惠山至吴下寄酬南徐从事  

不接芳晨游独此长洲苑风顔一成阻翰墨劳空返悠悠汀渚长杳杳苹花晩如何西府欢尚念东吴逺瑶音动清韵兰思芬盈畹犹及九峰春归吟白云巘  

孙蜀  

孙蜀与方干同时诗一首  

中秋夜戏酬顾道流  

不那此身偏爱月等闲看月即更深仙翁每被嫦娥使一度逢圎一度吟  

欧阳澥  

欧阳澥四门博士詹之孙诗一首  

咏燕上主司郑愚  

翩翩双燕画堂开送古迎今防万回长向春秋社前后为谁归去为谁来  

句  

黄菊离家十四【`一作四十`】年　离家已是梦松年　落日望乡处何人知客情【`见纪事`】  

陈黯  

陈黯字希孺泉州人防昌迄咸通累举不第集五卷今存诗一首  

自咏豆花  

玳瑁应难比斑犀定不加天嫌未端正满靣与妆花张孜  

张孜京兆人躭酒如狂与李山甫善诗一首  

雪诗  

长安大雪天鸟雀难相觅其中豪贵家捣椒泥四壁到处爇红炉周回下罗羃暖手调金丝蘸甲斟琼液醉唱玉尘飞困融香汗滴岂知饥寒人手脚生皴劈  

句  

着牙卖朱紫断钱賖举选【`见纪事`】　华山秀作英雄骨黄河泻出纵横才　梦破青霄春烟霞无去尘若夸郭璞五色笔江淹却是寻常人【`梦李白歌`】  

郑仁表  

郑仁表字休范荥阳人累擢起居郎刘邺作相时贬死岭外诗二首  

赠妓僊哥【`北里志天水仙哥住平康南曲善谈谑能歌仁表席上赠诗`】  

严吹如何下太清玉肌无疹六铢轻自知不是流霞酌愿听云和瑟一声  

赠妓命洛真【`北里志洛真有风貌且辨慧时为席紏善章程`】  

巧制新章拍拍新金罍廵举助精神时时欲得横波睇又怕回筹错指人  

句  

文章世上争开路阀阅山东拄破天  

赵鸿  

赵鸿咸通中人诗三首  

杜甫同谷茅茨  

工部栖迟后邻家大半无青羌迷道路白社寄杯盂大雅何人继全生此地孤孤云飞鸟什空勒旧山隅  

栗亭【`赵鸿刻石同谷曰工部题栗亭十韵不复见`】  

杜甫栗亭诗诗人多在口悠悠二甲子题纪今何有  

泥功山  

立石泥功状天然诡怪形未尝私祸福终不费丹青童翰卿  

童翰卿大中咸通间人诗二首  

昆明池织女石【`一作司马复诗`】  

一片昆明石千秋织女名见人虚脉脉临水更盈盈苔作轻衣色波为促杼声岸云连鬓湿沙月对眉生有脸莲同笑无心鸟不惊还如朝镜里形影两分明  

絶句  

大朴逐物尽哀我天地功争得荣辱心洒然归西风  

## 御定全唐诗卷六百八  

皮日休  

皮日休字袭美一字逸少襄阳人性傲诞隠居鹿门自号间气布衣咸通八年登进士第崔璞守苏辟军事判官入朝授太常博士黄巢陷长安伪署学士使为防文疑其讥巳遂及祸集二十八卷今编诗九卷  

补周礼九夏系文【`并序`】  

周礼钟师掌金奏凡乐事以钟鼔奏九夏案郑康成注云夏者大也乐之大者歌有九也九夏者皆诗篇名也颂之类也【`一作九夏者皆诗篇铭颂之类也`】此歌之大者载在乐章乐崩亦从而亡是以颂不能具也呜呼吾观之鲁颂其古也亦乆矣九夏亡者吾能颂乎夫大乐既去至音不嗣颂于古不足以补亡颂于今不足以入用庸可【`一作何`】颂乎颂之亡者俾千古之下郑卫之内窈窈【`一作杳杳`】冥冥不独有大卷【`音拳`】  

【`黄帝乐名`】之音者乎  

九夏歌九篇  

王夏之歌者王出入之所奏也【`四章章四句`】  

爣爣皎日歘丽于天厥明御舒如王出焉  

爣爣皎日歘入于地厥晦厥贞如王入焉  

出有龙旂入有珩佩勿驱勿驰惟慎惟戒  

出有嘉谋入有内则繄彼臣庶钦王之式  

肆夏之歌者尸出入之所奏也【`二章章四句`】  

愔愔清庙仪仪象服我尸出矣迎神之谷  

杳杳隂竹坎坎路鼓我尸入矣得神之祐  

昭夏之歌者牲出入之所奏也【`二章章四句`】  

有郁其鬯有俨其彞九变未作全乘来之  

既醑既酢爰【`音孕一作畅`】爰舞象物既降全乘之去纳夏之歌者四方宾客来之所奏也【`四章章四句`】  

麟之仪仪不絷不维乐徳而至如宾之嬉  

鳯之愉愉不篝不笯乐徳而至如宾之娱  

自筐及筥我有牢醑自筐及篚我有货币  

我牢不愆我货不匮硕硕其才有乐而止  

章夏之歌者臣有功之所奏也【`四章章四句`】  

王有虎臣锡之鈇钺征彼不憓一扑而灭  

王有虎臣锡之圭瓒征彼不享一烘而泮  

王有掌讶遉【`音侦`】尔疆理王有掌客馈尔饔饩  

何以乐之金石九奏何以锡之龙旂九旒  

齐夏之歌者夫人祭之所奏也【`一章四句`】  

衡笄翚衣【`一作翚`】防翟自内而祭为君之则  

族夏之歌者族人酌之所奏也【`二章章四句`】  

洪源谁孕疏为江河大块孰埏播为山阿  

厥流浩漾【`一作防`】厥势嵯峨今君之酌慰我实多  

械【`与陔同一作裓`】夏之歌者賔既出之所奏也【`三章章三句`】  

礼酒既酌嘉賔既厚牍为之奏  

礼酒既竭嘉賔既悦应为之节  

礼酒既罄嘉賔既醒【`一作酲`】雅为之行【`牍应雅三乐器也賔醉而出奏械夏以此三器筑地为之行事也`】  

骜夏之歌者公出入之所奏也【`二章章四句`】  

桓桓其珪衮衮其衣出作二伯天子是毗  

桓桓其珪衮衮其服入作三孤国人是福  

三羞诗三首【`并序`】  

丙戌岁日休射防不上东退于肥陵出都门见朝列中论犯当权者得罪南窜邜诏辰发持法吏不容一息留私室视其色若将厌禄位悔名望者皮子闚之愵然泣衂然羞故作是诗以赆之  

吾闻古君子介介励其节入门疑储宫抚巳思鈇钺志【`一作忠`】者若不退佞者何由逹君臣一殽膳家国共残杀此道见于今永思心若裂王臣方謇謇佐我无玷缺如何以谋计中道生芽蘖宪司遵故典分道播南越苍惶出班行家室不容别鬓行为霜清泪立成血乘遽剧飞鸟就传过风发嗟吾何为者叨在造士列献文不上第归于淮之汭蹇蹄可再犇退羽可后歇利则侣轩裳塞则友松月而于方寸内未有是愁结未为禄食仕俯不媿梁粝未为冠冕人死不慙忠烈如何有是心不能叩丹阙赫赫负君归南山采芝蕨  

日休旅次于许传舍闻叫咷之声动于城郭问于道民民曰蛮围我交阯奉诏徴许兵二千征之其征且再有战皆没其哭者许兵之属呜呼扬子不云夫朱崖之絶捐之之力也否则介鳞易我衣裳其是之谓耶皮子为之内过曰吾之道不足以济时不可以备位又手不提桴鼓身不被兵械恬然自顺恬然自乐吾亦为许师之罪人耳作诗以吊之  

南荒不择吏致我交阯覆緜聫三四年流为中夏辱懦者闘即退武者兵则黩军庸满天下战将多金玉刮则齐民癕分为猛士禄雄徤许昌师忠武冠其族去为万骑风住作一川肉昨朝残卒回千门万戸哭哀声动闾里怨气成山谷谁能听昼鼙不忍看金镞吾有制胜术不奈贱碌碌贮之胷臆间慙见许师属自嗟胡为者得蹑前修躅家不出军租身不识部曲亦衣许师衣亦食许师粟方知古人道防我巳为足念此向谁羞悠悠颍川緑  

丙戍岁淮右蝗旱日休寓小墅于州东下第后归之见颍民转徙者盈途塞陌至有父舍其子夫捐其妻行哭立匄朝去夕死呜呼天地诚不仁耶皮子之山居椸有袭鍑有炊晏眠而夕饱朝乐而暮娱何能于颍川民而独享是为将天地遗之耶因羞不自容作诗以唁之  

天子丙戍年淮右民多饥就中颍之汭转徙何累累夫妇相顾亡弃却抱中儿兄弟各自散出门如大痴一金易芦卜一缣换鳬茈荒村暮鸟树空屋野花篱儿童齧草根倚桑空羸羸斑白死路傍枕土皆离离方知圣人敎于民良在斯厉能去人爱荒能夺人慈如何司牧者有术皆在兹粤吾何为人数亩清溪湄一写落第文一家欢复嬉朝食有麦饘晨起有布衣一身既饱暖一家无怨咨家虽有畎手不秉镃基岁虽有札瘥庖不废晨炊何道以致是我有明公知食之以侯食衣之以侯衣归时防金帛使我奉庭闱抚巳媿颍民奚不进徳为因兹感知巳尽日空涕洟  

七爱诗【`并序`】  

皮子之志常以真纯自许每谓立大化者必有真相以房杜为真相焉定大乱者必有真将以李太尉为真将焉傲大君者必有真隠以卢徴君为真隠焉镇浇俗者必有真吏以元鲁山为真吏焉负逸气者必有真放以李翰林为真放焉为名臣者必有真才以白太傅为真才焉呜呼吾之道时耶行其事也在乎爱忠矣不时耶行其事也亦在乎爱忠矣茍有心歌咏者岂徒然哉  

房杜二相国【`龄如晦`】  

吾爱房与杜贫贱共聫歩脱身抛乱世防杖归真主纵横握中筭左右天下务肮脏无敌才磊落不世遇美矣名公卿魁然真宰辅黄阁三十年清风一万古巨业照国史大勲镇王府遂使后世民至今受陶铸粤吾少有志敢蹑前贤路茍得同其时愿为执鞭竖  

李大尉【`晟`】  

吾爱李太尉崛起定中原骁雄十万兵四靣围国门一战取王畿一叱散妖氛乘舆既反正凶竖争亡魂巍巍柱天功荡荡盖世勲仁于曹孟徳勇过霍将军丹劵入帑藏青史传子孙所谓大丈夫动合惊乾坤所谓圣天子难得忠贞臣下以契鱼水上以合风云百世必一乱千年方一人吾虽翰墨子气槩敢不羣愿以太平颂题向甘泉春  

卢征君【`鸿`】  

吾爱卢征君高卧嵩山里百辟未一顾三征方暂起坦腹对宰相岸帻揖天子建礼门前吟金銮殿里醉天下皆餔糟征君独洁己天下皆乐闻征君独洗耳天下皆懐羞征君独多耻银黄不妨悬赤绂不妨被而于心抱中独作羲皇地篮轝一云返泥诏褒不巳再看缑山云重酌嵩阳水放旷书里终逍遥醉中死吾谓伊与周不若征君贵吾谓巢与许不若征君义高名无阶级逸迹絶涯涘万世唐书中逸名不可比粤吾慕真隠强以骨肉累如敎不为名敢有征君志  

元鲁山【`徳秀`】  

吾爱元紫芝清介如伯夷辇母逺之官宰邑无玷疵三年鲁山民丰稔不暂饥三年鲁山吏清慎各自持只饮鲁山泉只采鲁山薇一室氷檗苦四逺声光飞退归旧隠来斗酒入茅茨鸡黍匪家畜琴尊常自怡尽日一菜食穷年一布衣清似匣中镜直如琴上丝世无用贤人青山生白髭既卧黔娄衾空立陈寔碑吾无鲁山道空有鲁山辞所恨不相识援毫空涕垂  

李翰林【`白`】  

吾爱李太白身是酒星魄口吐天上文迹作人间客磥砢千丈林澄澈万寻碧醉中草乐府十幅笔一息召见承明庐天子亲赐食醉曽吐御床傲几触天泽权臣妬逸才心如斗筲窄失恩出内署海岳甘自适刺谒戴接防赴宴着縠【`一作谷`】屐诸侯百歩迎明君九天忆竟遭腐胁疾醉魄归八极大鹏不可笼大椿不可植蓬壶不可见姑射不可识五岳为辞锋四溟作胷臆惜哉千万年此俊不可得  

白太傅【`居易`】  

吾爱白乐天逸才生自然谁谓辞翰器乃是经纶贤欻从浮艳诗作得典诰篇立身百行足为文六艺全清望逸内署直声惊谏垣所刺必有思所临必可传忘形任诗酒寄傲徧林泉所望标文柄所希持化权何期遇訾毁中道多左迁天下皆汲汲乐天独怡然天下皆闷闷乐天独舍旃高吟辞两掖清啸罢三川处世似孤鹤遗荣同脱蝉仕若不得志可为镜焉  

正乐府十篇【`幷序`】  

乐府盖古圣王采天下之诗欲以知国之利病民之休戚者也得之者命司乐氏入之于埙箎和之以管籥诗之美也闻之足以劝乎功诗之刺也闻之足以戒乎政故周礼太师之职掌教六师小师之职掌讽诵诗由是观之乐府之道大矣今之所谓乐府者唯以魏晋之侈丽陈梁之浮艳谓之乐府诗真不然矣故尝有可悲可惧者时宣于咏歌总十篇故命曰正乐府诗  

卒妻怨  

河湟戍卒去一半多不回家有半菽食身为一囊灰官吏按其籍伍中斥其妻处处鲁人髽家家妇哀少者任所归老者无所携况当札瘥年米粒如琼瑰累累作饿殍见之心若摧其夫死锋刃其室委尘埃其命即用矣其赏安在哉岂无黔敖恩救此穷饿骸谁知白屋士念此飜欸欸  

橡媪叹  

秋深橡子熟散落榛芜冈伛伛黄髪媪拾之践晨霜移时始盈掬尽日方满筐几曝复几蒸用作三冬粮山前有熟稻紫穗袭人香细获又精舂粒粒如玉珰持之纳于官私室无仓箱如何一石余只作五斗量狡吏不畏刑贪官不避赃农时作私债农毕归官仓自冬及于春橡实诳饥肠吾闻田成子诈仁犹自王吁嗟逢橡媪不觉泪霑裳  

贪官怨  

国家省闼吏赏之皆与位素来不知书岂能精吏理大者或宰邑小者皆尉史愚者若混沌毒者如雄虺伤哉尧舜民肉袒受鞭棰吾闻古圣王天下无遗士朝廷及下邑治者皆仁义国家选贤良定志兼拘忌所以用此徒令之充禄仕何不广取人何不广歴试下位既贤哉上位何如矣胥徒赏以财俊造悉为吏天下若不平吾当甘弃市  

农父谣  

农父寃辛苦向我述其情难将一人农可备十人征如何江淮粟挽漕输咸京黄河水如电一半沈与倾均输利其事职司安敢评三川岂不农三辅岂不耕奚不车其粟用以供天兵美哉农父言何计逹王程  

路臣恨  

路臣何方来去马真如龙行骄不动尘满辔金珑璁有人自天来将避荆棘丛狞呼不觉止推【`一作椎`】下苍黄中十夫掣鞭防御之如惊鸿日行六七邮瞥若鹰无踪路臣慎勿愬愬则刑尔躬军期方似雨天命正如风七雄战争时賔旅犹自通如何太平世动歩却途穷  

贱贡士  

南越贡珠玑西蜀进罗绮到京未晨旦一一见天子如何贤与俊为贡贱如此所知不可求敢望前席事吾闻古圣人射宫亲选士不肖尽屏迹贤能皆得位所以谓得人所以称多士叹息几编书时哉又何异  

颂夷臣  

夷师本学外仍善唐文字吾人本尚舍何况夷臣事所以不学者反为夷臣戏所以尸禄人反为夷臣忌吁嗟华风衰何尝不由是  

惜义鸟  

商顔多义鸟义鸟实可嗟危巢末【`一作年`】累累隠在栲木花他巢若有雏乳之如一家他巢若遭捕投之同一罗商人每秋贡所贵复如何饱以稻粱滋餙以组绣华惜哉仁义禽委戏于宫娥吾闻鳯之贵仁义亦足夸所以不遭捕盖縁生不多  

诮虚器  

襄阳作髹器中有库露真持以遗北虏绐云生有神每岁走其使所费如云屯吾闻古圣王修徳来逺人未闻作巧诈用欺禽兽君吾道尚如此戎心安足云如何汉宣帝却得呼韩臣  

哀陇民  

陇上千万仭鹦鹉巢其巅穷危又极崄其山犹【`一作独`】不全蚩蚩陇之民悬度如登天空中觇其巢堕者争纷然百禽不得一十人九死焉陇川有戍卒戍卒亦不闲将命提雕笼直到金台【`一作堂`】前彼毛不自珍彼舌不自言胡为轻人命奉此玩好端吾闻古圣王珍禽皆舍旃今此陇民属每岁啼涟涟  

奉献致政裵秘监  

何本徴士高情动天地既无阀阅门常嫌冠冕累宰邑着嘉政为郡留高致移官在书府方乐鸳池贵玉季牧江西泣之不忍离舍杖随之去天下钦高义乌防白絺裘篮舆竹如意黄菊陶潜酒青山谢公妓月槛咏诗情花溪钓鱼戏钟陵既方舟魏阙将结驷甘求白首闲不为苍生起优诏加大监所以符公议既为逍遥公又作鸱夷子安车悬不出驷马闲无事防雨汉陂舟残日终南骑富贵尽凌云何人能至此猜祸皆及身何复至如是贤哉此丈夫百世一人矣  

秋夜有懐  

梦里忧身泣觉来衣尚湿骨肉煎我身不是谋生急如何欲佐主功名未成立处世既孤特传家无承袭明朝走梁楚歩歩出门涩如何一寸心千愁万愁入  

喜鹊  

弃羶在庭际双鹊来摇尾欲啄怕人惊喜语晴光里何况佞幸人防禽解如此  

蚊子  

隠隠聚若雷噆肤不知足皇天若不平防物教食肉贫士无绛纱忍苦卧茅屋何事觅膏腴腹无太仓粟  

鹿门夏日  

满院松桂隂日午却不知山人睡一觉庭鹊立未移出檐趂云去忘戴白接防书眼若薄雾酒肠如漏巵身外所劳者饮食须自持何如便絶粒直使身无为  

偶书  

女娲掉绳索絙泥成下人至今顽愚者生如土偶身云物养吾道天爵高我贫大笑猗氏辈为富皆不仁  

读书  

家资是何物积帙列梁梠高斋晓开卷独共圣人语英贤虽异世自古心相许案头见蠧鱼犹胜凡俦侣  

贫居秋日  

亭午头未冠端坐独愁予贫家烟爨稀灶底隂虫语门小媿车马廪空慙雀鼠尽室未寒衣机声羡邻女  
