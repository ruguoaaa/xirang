---
title: 第13部分
index: true
icon: editor
order: 14
category:
  - 诗藏
  - 诗集
  - 御制全唐诗
tag:
  - 钦定四库全书
  - 集部八
  - 总集类
  - 曹寅
  - 清
---

## 御定全唐诗卷三百四  

刘商  

怨妇  

净扫黄金阶飞霜皎如雪下帘弹箜篌不忍见秋月  

緑珠怨  

从来上台榭不敢倚防干零落知成血髙楼直下看  

古意  

达晓【`一作连曙`】寝衣冷开帷【`一作门`】霜露凝风吹昨夜泪一片枕前冰  

哭萧抡  

何处哭故人青门水如箭当时水头别从此不相见  

送从弟赴上都  

车骑秦城逺囊装楚客贫月眀思逺道诗罢诉何人  

登相国寺阁  

晴日登临好春风各望家垂杨夹城路客思逐杨花  

酬濬上人采药见寄  

玉英期共采云岭独先过应得灵芝也诗情一倍多  

曲水寺枳实  

枳实绕僧房攀枝置药囊洞庭山上橘霜落也应黄  

酬问师  

虚空无处所髣髴似琉璃诗境何人到禅心又过诗  

殷秀才求诗  

倾葢见芳姿晴天琼树枝连城犹隠石唯有卞和知  

行营即事  

万姓厌干戈三邉尚未和将军夸寳劔功在杀人多  

送刘寰北归  

南巢登望县城孤半是青山半是湖知尔素多山水兴此回归去更来无  

送王闬归蘓州  

深山穷谷没人来邂逅相逢眼渐开云鹤洞宫君未到夕阳防影防时回  

送人徃防州  

莫叹乘轺道路賖髙楼日日望还家人到南康皆下泪唯君笑向此中花  

送僧徃湖南【`一作送清上人`】  

闲出东林日影斜稻苖深浅映袈裟船到南湖风浪静可怜秋水照莲花  

送元使君自楚移越  

露冕行春向若耶野人懐恵欲移家东风二月淮隂郡唯见棠棃一树花  

移居深山谢别亲故  

不食黄精不采薇葛苖为带草为衣孤云更入深山去人絶音书雁自飞  

送王永二首【`一作合溪送王永归东郭`】  

君去春山谁共游鸟啼花落水空流如今送别临溪水他日相思来水头  

绵衣似热裌衣寒时景虽和春巳防诚知暂别那惆怅眀日藤花独自看  

送别  

灞岸青门有弊庐昨来闻道半丘墟陌头空送长安使旧里无人可寄书  

送王贞  

清阳玉润复多才邂逅佳期过早梅槿花亦可浮杯上莫待东篱黄菊开  

送薛六暂游扬州  

志在乘轩鸣玉珂心期未快隐青萝广陵行路风尘合城郭新秋砧杵多  

送杨行元赴举  

晩渡防沟惜别离渐看烽火马行迟千钧何处穿杨叶二月长安折桂枝  

行营送人  

鞞鼓喧喧对古城独寻归鸟马蹄轻回来看觅莺飞处即是将军细栁营  

滑州送人先归  

河水冰消鴈北飞寒衣未足又春衣自怜漂荡经年客送别千回独未归  

送濬上人  

木落前山霜露多手持寒锡逺【`一作送`】头陀眼看庭树梅花发不见诗人独咏歌  

髙邮送弟遇北游  

门临楚国舟船路易见行人易别离今日送君心最恨孤防水下又风吹  

送豆卢郎中赴海陵  

烟波极目巳霑襟路出东塘水更深看取海头秋草色一【`一作恰`】如江上别离心  

送女子  

青娥宛宛聚为裳乌鹊桥成别恨长惆怅梧桐非旧影不悲鸿鴈暂随阳  

酬道芬寄画松  

闻道鈆华学沈寜寒枝淅沥叶青青一株将比囊中树若个年多有茯苓  

山翁持酒相访以画松酬之  

白社风霜惊【`一作逼`】暮年铜瓶桑落慰秋天怜君意厚留新画不着松枝当酒钱  

题潘师房  

渡水傍山寻石壁【`一作壑`】白云飞处洞门开仙人来徃行无迹石径春风长緑苔  

谢自然却还旧居  

仙侣招邀自有期九天升降五云随不知辞罢虚皇日更向人间住防时  

寄李俌  

挂却衣冠披薜荔世人应是笑狂愚年来渐觉髭须黑欲寄松花君用无  

赠头陀师  

少壮从戎马上飞雪山童子未缁衣秋山年长头陀处説我军前射虎归  

赠严四草屦  

轻微管蒯将何用容足偷安事颇同日入信陵宾馆静赠君闲歩月眀中  

题刘偃庄  

何事退耕沧海畔闲看富贵白云飞门前种稻三回熟县里官人四考归  

题黄陂夫人祠  

苍山云雨逐眀神唯有香名万岁春东风三月黄陂水只见桃花不见人  

题道济上人房  

何处营求出世间心中无事即身闲门外水流风叶落唯将定性对前山  

棃树隂  

福庭人静少攀援雨露偏滋影易繁磊落紫香香【`一作金风`】亚树清隂满地昼当轩  

秋蝉声  

萧条旅舍客心惊断续僧房静又清借问蝉声何所为人家古寺两般声  

归山留别子侄二首  

车马驱驰人在世东西南北鹤随云莫言贫病无留别百代簮缨将付君  

不逐浮云不羡鱼杏花茅屋向阳居鹤鸣华表应传语鴈度霜天懒寄书  

与湛上人院画松  

水墨乍成岩下树摧残半隠洞中天猷公曽住天台寺隂雨猨声何处边  

白沙宿窦常宅观妓  

扬子澄江映晩霞栁条垂岸一千家主人留客江边宿十月繁霜见杏花  

上巳日两县寮友防集时主邮不遂驰赴辄题以寄方寸【`一作上巳日县寮防集不遂驰赴`】  

踏青看竹共佳期春水晴山祓禊词独坐邮亭心欲醉樱桃【`一作花`】落尽暮愁时  

懐张璪  

苔石苍苍临涧水隂风褭褭动松枝世间唯有张通防流向衡阳那得知  

与于中丞  

万顷荒林不敢看买山容足拟求安田园失计全芜没何处春风种蕙兰  

袁十五逺访山门  

僻居谋道不谋身避病桃源不避秦逺入青山何所见寒花满径白头人  

行营病中  

心许征南破虏归可言羸病卧戎衣迟迟不见怜弓箭惆怅秋鸿敢近飞  

合谿水涨寄敬山人  

共爱碧谿临水住相思来徃践莓苔而今却欲嫌谿水雨涨春流隔徃来  

不羡花  

惆怅朝阳午又斜剰栽桃李学仙家花开花落人如旧谁道容顔不及花  

醉后  

春草【`一作月`】秋风老此身一瓢长醉任家贫醒来还爱浮萍草漂寄官河不属人  

题水洞二首  

桃花流出武陵洞梦想仙家云树春今看水入洞中去却是桃花源里人  

长看岩穴泉流出忽聼悬泉入洞声莫摘山花抛水上花浮出洞世人惊  

代人村中悼亡二首  

花落茅檐转寂寥魂随暮雨此中销迩来庭栁无人折长得垂枝一万条  

虚室无人乳燕飞苍苔满地履防稀庭前唯有蔷薇在花似残妆叶似衣  

观猎三首  

梦非熊虎数年间驱尽豺狼宇宙闲传道单于闻校猎相期不敢过隂山  

日隠寒山猎未归鸣落羽雪霏霏梁园射尽南飞鴈淮楚人惊阳鸟啼  

松月东轩许独游深恩未报复淹留梁园日暮从公猎每过青山不举头  

画石  

苍藓千年粉绘传坚贞一片色犹全那知忽遇非常用不把分铢补上天  

咏双开莲花  

菡萏新花晓竝开浓防羙笑靣相隈西方采画迦陵鸟早晩双飞池上来  

夜闻邻管  

何事霜天月满空鹂雏百啭向春风邻家思妇更长短杨栁如丝在管中  

山中寄元二侍御二首  

心期汗漫卧云扄家计漂零水上萍桃李向秋雕落尽一枝松色独青青  

拖紫锵金济世才知君倚玉望三台深山穷谷无人到唯有狂愚独自来  

上崔十五老丈  

天汉乘槎可问津寂寥深景到无因看花独往寻诗客不为经时谒丈人  

袁徳师求画松  

柏偃松防势自分森梢古意出浮云如今眼暗画不得旧有三株持赠君  

早夏月夜问王开  

清风首夏夜犹寒嫩笋侵阶竹数竿君向蘓台长见月不知何事此中看  

裴十六防即事  

主人能政讼庭闲防影云峰户牖间每到夕阳岚翠近只言篱障倚前山  

春日行营即事  

风引双旌马首齐曹南战胜日平西为儒不觧从戎事花落春深闻鼔鼙  

画树后呈濬师  

翔凤边风十月寒苍山古木更摧残为君壁上画松柏劲雪严霜君试看  

吊从甥  

日晩河边访惸独衰栁寒芜绕茅屋儿童惊走报人来孀妇开门一声哭  

句  

邮筒不觧献茱茰【`容斋随笔`】　赵侯首带鹿耳巾规模出自陶景【`鹿耳巾歌海録碎事`】  

## 御定全唐诗卷三百五  

陈翊【`一作诩`】  

陈翊字载物闽县人大厯中登进士第贞元中官户部郎中知制诰诗十卷今存七首  

登城楼作  

井邑白云间严城逺带山沙墟隂欲暮郊色淡方闲孤径回榕岸层峦破枳闗寥寥分逺望暂得一开顔  

宴柏台  

华台陈桂席密榭宴清真柏叶犹霜气桃花似汉津青尊照深夕緑绮映芳春欲忆相逢后无言岭海人  

过马侍中亭  

草色照双扉轩车到客稀苔衣香屐迹花绶少尘飞薄望怜池净开畦爱雨肥相过防日昃坐待白云归  

寄邵校书楚苌  

爱酒时称僻髙情自不凡向人方白眼违俗有青岩云  

际开三径烟中挂一防相期同岁晩闲兴与松杉  

龙池春草  

青春光凤苑细草徧龙池曲渚交苹叶廻塘惹栁枝因风初苒苒覆岸欲离离色带金堤静隂连玉树移日光浮靃靡波影动参差岂比生幽逺芳馨众不知  

郊行示友人  

水开长镜引诸峦春洞花深落翠寒醉向丝萝惊自醒与君清耳聼松湍  

送别萧二  

橘花香覆白苹洲江引轻防入逺游千里云天风雨夕忆君不敢再登楼  

刘复  

刘复登大厯进士第官水部员外郎诗十六首  

游仙  

税驾倚扶桑逍遥望九州二老佐轩辕移戈戮蚩尤功成弃之去乘龙上天游天上见玉皇夀与天地休俯视昆仑宫五城十二楼王母何窈眇玉质清且柔扬袂折琼枝【`一作芳`】寄我天东头相思千万岁大运浩悠悠安用知吾道日月不能周寄音青鸟翼谢尔碧海流  

寺居清晨  

髙枕对晓月衣巾清且凉露华朝未晞滴沥含虚光隔竹闻汲井开扉见焚香幽心感衰病结念依法王青冥早云飞杳霭【`一作渺`】空鸟翔此情皆有释【`一作适`】悠然知所忘  

出东城  

歩出【`一作歩歩`】东城门独行巳傍徨伊洛泛清流密林含朝阳芳景虽可瞩忧懐在中肠人生防何时苒苒随流光愿得心所亲尊酒坐髙堂一为浮沈隔防合殊未央双戱水中凫和鸣自翺翔我无此羽翼安可以比方  

经禁城  

日没路且长游子欲涕零荒城无人路秋草飞寒萤东南古丘墟莽苍驰郊坰黄云晦断岸枯井临崩亭昔人竟何之穷泉独冥冥苍苔没碑版朽骨无精灵俛仰寄世间忽如流波萍金石非汝夀浮生等臊腥不如学神仙服食求丹经  

出三城留别幕中三判官  

翔禽托髙柯倦客念主人恩义有所知【`一作委`】四海同一身况皆旷【`一作广`】大姿翰音见良辰陈规佐武略髙视据要津常愿投素诚今果得所申金罍列四座广厦无氛尘留连徂暑中观望歴数旬河山险以固士卒勇且仁饬装去未归相追越城闉愧无青玉案缄佩永不泯  

送刘秀才南归【`一作陈存诗`】  

鸟啼杨栁垂此别千万里古路入商山春风生灞水停车落日在罢酒离人起蓬户寄龙沙送归情讵巳  

送王【`一作汪`】伦  

春江【`一作天`】日未曛楚客酣送君翩翩孤黄鹤万里沧洲云四方各有志【`一作心`】岂得常顾羣山连巴湘逺水与荆吴分清光日修阻【`一作阻修`】尺素安可论相思寄梦寐瑶草空氛氲  

长相思  

长相思在桂林苍梧山逺潇湘深秋堂零泪倚金瑟朱顔揺落随光隂长宵□唳鸿命侣河汉苍苍隔牛女寜知一水不可渡况复万山修且阻防丝织绮文双鸳昔时赠君君可怜何言一去瓶落井流尘歇灭金炉前  

长歌行  

淮南木落秋云飞楚宫商歌今正悲青春白日不与我当垆举酒劝君持出门驱驰四方事徒用辛勤不得意三山海底无见期百龄世间莫虚弃君不见金城帝业汉家有东制诸侯欲长乆奸雄窃命风尘昏函谷重闗不能守龙蛇出没经两朝胡虏凭陵大道销河水东流宫阙尽五陵松柏自萧萧  

春游曲  

春风戯狭斜相见莫愁家细酌蒲桃酒娇歌玉树花裁衫催白纻迎客走朱车不觉重城暮争栖栁上鵶  

杂曲  

寳劒饰文犀当风似切泥逄君感意气贳酒杜陵西赵女顔虽少宛驹齿正齐娇多不肎别更待夜乌啼  

春雨  

细雨度深闺莺愁欲嬾啼如烟飞漠漠似露湿凄凄草色行看靡花枝暮欲低晓听钟鼓动早送锦障泥  

夕次襄邑  

何处成吾道经年逺路中客心犹向北河水自归东古戍飘残角疎林振夕风轻舟难载月那与故人同  

夏日  

暎日纱窗深且闲含桃红日石榴殷银瓶绠转桐花井沈水烟销金博山文簟象床娇倚瑟防奁铜镜嬾拈环眀朝戱去谁相伴年少相逄狭路间  

送黄眀府岳州湘隂赴任【`一作刘三复诗`】  

拟占名塲第一科龙门十上困风波三年防塞从戎逺万里投荒失意多花县到时铜墨贵叶舟行处水云和遥知布恵蘓民后应向祠堂吊汨罗  

禅门寺暮钟  

簨簴髙悬于阗钟黄昏发地殷龙宫游人忆到嵩山夜叠阁连楼满太空  

冷朝阳  

冷朝阳金陵人登大厯进士第为薛嵩从事诗十一首  

同张深秀才游华严寺  

同游云外寺渡水入禅闗立埽窗前石坐看池上山有僧飞锡到留客话松间不是縁名利好来长伴闲  

中秋与空上人同宿华严寺  

埽榻相逢宿论诗旧梵宫磬【`一作钟`】声迎鼓尽月色过山穷庭簇【`一作宿`】安禅草窗飞带火虫一宵何惜别回首隔秋风  

宿柏岩寺  

幽寺在岩中行唯一径通客吟孤峤月蝉噪数枝风秋色生苔砌泉声入梵宫吾师修道处不与世间同  

登灵善寺塔  

飞阁青霞里先秋独早凉天花映窗近月桂拂【`一作覆`】檐香华岳三峯小黄河一带长空闻指归路烟处有垂杨  

瀑布泉  

潺湲半空里霖落石房边风激珠光碎山欹练影偏急流难起浪迸沫只如烟自古惟今日凄一片泉  

冬日逢冯法曹话懐  

分襟二年内多少事相干礼乐风全变尘埃路渐难秋林新叶落霜月满庭寒虽喜逢知己他乡岁又防  

送唐六赴举  

秋色生边思送君西入闗草衰空大野叶落露青山故国烟霞外新安道路间碧霄知巳在【`一作遇`】香桂月中攀  

送逺上人归亰  

夏腊岁方深思归彻曙吟未离销雪院巳有过云心寒磬清函谷孤钟宿华隂别亰游旧寺月色似双【`一作霜`】林  

别郎上人  

过云寻释子话别更依依静室开来乆游人到自稀触风香气尽隔水磬声微独傍孤松立尘中多是非  

立春  

玉律传佳节青【`一作春`】阳应此【`一作北`】辰土牛呈岁稔防燕表年春腊尽星回次寒余月建寅风光行【`一作何`】处好云物望中新流水初销冻潜鱼欲振鳞梅花将栁色偏思越乡人  

送红线【`潞州节度使薛嵩有青衣善弹阮咸琴手纹隐起如红线因以名之一日辞去朝阳为词`】  

采菱歌怨木兰舟送客魂销百尺楼还似洛妃乘雾去碧天无际水空【`一作东`】流  

于尹躬  

于尹躬大厯进士元和间为中书舍人左迁洋州刺史诗一首  

南至日太史登台书云物  

至日行时令登台约礼文官称伯赵氏色辨五方云昼漏听初发阳光望渐分司天为岁备持简出人羣恵爱周微物生灵荷圣君长当有嘉瑞郁郁复纷纷  

栁郴【`一作郯`】  

栁郴大厯间进士集一卷今存诗二首  

赠别二首  

江浦程千里离尊泪数行无论吴与楚俱是客他乡何处最悲辛长亭临古津徃来舟檝路前后别【`一作有`】离人  

句  

他乡生白髪旧国有青山【`贼平后送客还乡　见纪事`】  

李子卿  

李子卿大厯末与崔损同第诗一首  

望终南春雪  

山势抱西秦初年瑞雪频色揺鹑野霁影落凤城春辉燿银峰逼晶眀玉树亲尚寒由气劲不夜为光新荆岫全疑近昆丘宛合邻余辉傥可借回照读书人  

## 御定全唐诗卷三百六  

朱湾  

朱湾字巨川西蜀人自号沧洲子贞元元和间为李勉永平从事诗一卷  

九日登青山  

昔人惆怅处系马又【`一作共`】登临旧地烟霞在多时草木深水将空合色云与我无心想见【`一作缅想`】龙山防良辰亦似今  

秋夜宴王郎中宅赋得露中菊  

众芳春竞发寒菊露偏滋受气何曽异开花独自迟晩成犹待赏【`一作有分`】欲采未过时忍弃东篱下看随秋草衰【`一作看他迭盛衰`】  

奉使设宴戱掷笼筹  

今日陪樽爼良筹复在兹献酬君有礼赏罚我无私莫怪斜相向还将正自持一朝权入手看取令行时  

咏双陆骰子  

采采应縁白钻心不为名掌中犹可重手下莫言轻有对唯求敌无私直任争君看一掷后当取擅场声  

咏壁上酒瓢呈萧眀府  

不是难提挈行蔵固有期安身未得所开口欲从谁应物心无倦当垆柄防持莫将成废器还有对樽时  

咏玉  

歌【`一作献`】玉屡招疑终朝省复思既哀黄鸟兴还复白圭诗请益先求友将行必择师谁知不鸣者独下董生帷送陈偃赋得白鸟翔翠微【`一作赋得白鹤翔翠微送陈偃下第`】  

不知鸥与鹤天畔弄晴晖背日分眀见临川相暎微净中云一防回处雪孤飞正好南【`一作髙`】枝住【`一作立`】翩翩何所归【`一作依`】  

题叚上人院壁画古松  

石上盘古根谓言天生有【`一作朽`】安知草木性变在画师手隂深方丈间直趣幽且闲木纹离披势搓捽中裂空心火烧出扫成三寸五寸枝便是【`一作作`】千年万年物莓苔浓淡色【`一作意`】不同一面【`一作半`】死皮生蠧虫风霜未必来到此气色杳在寒山中孤标可玩不可取能使支公道场古  

逼寒节寄崔七【`崔七湖州崔使君之子`】  

闲庭只是长莓苔三径曾无车马来旅馆尚愁寒食火羇心嬾向不然灰门前下客虽弹铗溪畔穷鱼且曝腮他日趋庭应问礼须言陋巷有顔回  

长安喜雪【`一作陈羽诗`】  

千门万户雪花浮防防无声落瓦沟全似玉尘消更积半成冰片结还流光含晓色清天苑轻逐微风绕御楼平地已霑盈尺润年丰须荷富人侯  

宴杨驸马山亭【`一作陈羽诗`】  

垂杨拂岸草茸茸绣户窗前花影重鲙下玉盘红缕细酒开金瓮緑醅浓中朝驸马何平叔南国词人陆士龙落日泛舟同醉处回潭百丈映千  

过宣上人湖上兰若  

十年湖上结幽期偏向东林遇逺师未道姓名童子识不酬言语上人知闲花落日滋苔径细雨和烟着栁枝问我别来何所得解将无事当无为  

同达奚宰游窦子眀仙坛【`一作同张眀府游仙台`】  

松桧隂深一径微中峰石室到人稀仙官不住青山在故老相传白日飞华表问栽何歳木片云留着去时衣今朝茂宰寻真处暂驻双凫且莫归  

平陵寓居再逢寒食  

防回江上泣途穷每遇良辰叹转蓬火燧知从新节变灰心还与故人同莫聼黄鸟愁啼处自有花开乆【`一作向`】客中贫病固应无挠事但将懐抱醉春风  

寻隐者韦九山人于东溪草堂  

寻【`一作穷`】得仙源访隐沦渐来深处渐无尘初行竹里唯通马直到花间始见人四靣云山谁作主数家烟火自为邻路傍樵客何须问朝市如今不是秦  

假摄池州留别东溪隐居  

一官仍是假岂愿数离羣愁鬓看如雪浮名认是云暂辞南国隐莫勒北山文今后松溪月还应梦见君  

咏柏板  

赴节心长在从绳道可【`一作自`】观须知片木用莫向【`一作作`】散材看空为歌偏苦仍愁和即难既能亲掌握愿得接同欢  

筝柱子  

散木今何幸【`一作在`】良工不弃捐力微慙一柱材薄仰【`一作命`】羣且喜声相应寜辞迹屡迁知音如见赏雅调为君传  

送李司直归浙东幕兼寄鲍行【`一作参`】军持节大夫初拜东平郡王【`一作朱长文诗`】  

翩翩书记早曽闻二十年来愿见君今日相逢悲白髪同时防许在青云人从北固山边【`一作前`】去水到西陵【`一作谿`】渡口分防【`一作曾`】作王门曵裾客为余前谢鲍叅军  

七贤庙  

常慕晋髙士放心日沈冥湛然对一壶土木为我形下马访陈迹披榛诣荒庭相看两不言犹谓醉未醒长啸或可拟幽琴难再听同心不共世空见藓门青  

同清江师月夜听坚正二上人为懐州转法华经歌  

若耶谿畔云门僧夜闲燕坐听真乘莲花秘偈药草喻二师身住口不住凿井求泉防到源闭门避火终迷路前心后心皆此心梵音妙音柔软音清泠霜磬有时动寂歴空堂宜夜深向来不寐何所事一念才生百虑息风翻乱叶林有声雪映闲庭月无色闗密迹难可思醒人悟兮醉人疑衣中系寳觉者谁临川内史字得之  

寒城晩角【`滑州作`】  

髙台髙髙画角雄五更初发寒城中寒城北临大河水淇门贼烽隔岸是长风送过黎阳川我军气雄贼心死羇人此夜寐不成万里边情枕上生乍似陇头戍寒泉幽咽流不住又如巴江头啼猨带雨断续愁忽忆嫖姚北征伐空山宿兵寒对月一声老将起三奏行人发冀马为之嘶朔云为之结二十年来天下兵到处不曽无此声洛阳陌长安路角声朝朝兼暮【`一作角声`】暮平居闻之尚难度何况天山征戍儿云中下营雪里吹  

重阳日陪韦卿防  

何必龙山好南亭赏不暌清规陈侯事雅兴谢公题入座青峰近当轩逺树齐仙家自有月莫叹夕阳西  

## 御定全唐诗卷三百七  

丘丹  

丘丹蘓州嘉兴人诸暨令歴尚书郎隐临平山与韦应物鲍防吕渭诸牧守徃还存诗十一首  

忆长安  

四月  

忆长安四月时南郊万乘旌旗尝酎玉巵更献含桃丝笼交驰芳草落花无限金张许史相随  

状江南  

季冬  

江南季冬月红蟹大如□湖水龙为镜炉峰气作烟  

和韦使君秋夜见寄  

露滳梧叶鸣秋风桂花发中有学仙侣吹箫弄山月  

奉酬韦蘓州使君  

久作烟霞侣蹔将簪组亲还同褚伯玉入馆忝州人【`一作`】  

【`民`】  

和韦使君听【`一作临`】江笛送陈侍御【`一作陆侍郎`】  

离樽闻夜笛寥亮入寒城月落车马散凄恻主人情  

奉酬韦使君送归山之作  

侧闻郡守至偶乘黄犊出不别桃源【`一作园`】人一见经累日蝉鸣念秋稼兰酌动离瑟临水降麾幢野艇才容膝参差碧山路目送江帆疾渉海得骊珠栖梧惭凤质媿非郑公里归扫防茏室  

奉酬重送归山  

卖药有时至自知来徃疎遽辞池上酌新得山中书歩出芙蓉府归乘觳车猥防招隐作岂愧班生庐  

经湛长史草堂【`一作题湛长史旧居　有序`】  

无锡县西郊七里有慧山寺即宋司徒右长史湛茂之之别墅也旧名厯山故南平王刘铄有过湛长史厯山草堂诗湛有酬和其文野而兴特以松石自怡逍遥沈寂终见止足之意可谓当时髙贤矣至齐竟陵王友江淹亦有继作余登兹山以覩三篇列于石壁仰览遗韵穆若清风遽访湛氏胄裔山下犹有一二十族得十三代孙略观其谱书牋墨尘蠧年世虽邈茔垅尚存余披宋史畧不见其人心每恻叹悲夫斯人也而史阙书然有其一篇则为不朽矣因复追缉六韵以次三贤之末时有释若冰者踪迹兹山修念之余凿嵌注壑酾入诸界无非金碧鉢防之资悉偿工费是以道友邑僚风翫嘉赏呜呼得非茂之之缘果而隂隲于上人不然者何竭虑之至耶余圣唐山令臣也屏居临平山墅亦有年矣尝讽茂之篇句云衰废归丘樊岁寒见松柏不觉禅意超散若在庐霍之间矣异时同归犹茂之之不忘也嗟乎湛君用刋岩石徯俟后世之知我者得不继之乎贞元六年岁在庚午检校尚书户部员外郎兼侍御史丘丹志  

身退谢名累道存嘉止足设醴降华幡挂冠守空谷偶寻野外寺仰慕贤者躅不见昔簪裾犹有旧松竹烟霞虽异世风韵如在瞩余即江海上【`一作人`】归辙青山曲  

萧山祗园寺  

东晋许徴君西方彦上人生时犹定见悟后了前因【`一本无此四句`】灵塔多年古髙僧苦行频碑存才记日藤老岂知春车【`一作散`】骑归萧詧云林识许询千秋不相见悟定是吾身  

奉使过石门观瀑【`有序`】  

谢康乐宋景平中为永嘉守有宿石门岩上诗余六代叔祖梁中书侍郎天监中有过石门瀑布诗后亦为此郡小子大厯中奉使窃有继作虽不足克绍祖徳追踪昔贤葢造竒懐感之志也  

溪上望悬泉耿耿云中见披榛上岩岫峭壁正东靣千仭泻联珠一潭喷飞霰嵯□满山响坐觉炎氛变照日类虹霓从风似绡练灵竒既天造惜处穷海甸吾祖昔登临谢公亦游衍王程惧淹泊下磴空延眷千里雷尚闻峦回树葱蒨此来共贱役探讨愧前彦永欲洗尘缨终当惬此愿  

秋夕宿石门馆  

暝从石门宿摇落四岩空潭月漾山足天河防涧中杉松寒似雨猨鸟夕惊风独卧不成寝苍然想谢公贾弇  

贾弇长乐人登大厯进士第为校书郎诗一首  

状江南  

孟夏  

江南孟夏天慈竹笋如编蜃气为楼阁蛙声作管沈仲昌  

沈仲昌临汝人登天寳九年进士第诗一首  

状江南  

仲秋  

江南仲秋天鱏鼻大如船雷是樟亭浪苔为界石钱谢良辅  

谢良辅天寳十一年进士第徳宗时商州刺史诗四首  

忆长安  

正月  

忆长安正月时和风喜气相随献夀彤庭万国烧灯青玉五枝终南往往残雪渭水处处流澌  

十二月  

忆长安腊月时温泉彩仗新移瑞气遥迎凤辇日光先暖龙池取酒虾蟇陵下家家守岁传巵  

状江南  

仲春  

江南仲春天细雨色如烟丝【`一作疎`】为武昌栁布作石门泉  

孟冬  

江南孟冬天荻穗软如绵緑绢芭蕉裂黄金橘柚悬鲍防  

鲍防字子慎襄阳人天寳末进士第歴福建江西观察使贞元中累礼部侍郎迁工部尚书致仕防善属文尤工诗与中书舍人谢良弼友善时号鲍谢诗八首  

忆长安  

二月  

忆长安二月时鸟初至禖祠百啭宫莺绣羽千条御栁黄丝更有曲江【`一作池`】胜地此来寒食佳期  

状江南  

孟春  

江南孟春天荇叶大如钱白云装梅树青袍似葑田  

杂感  

汉家海内承平久万国戎王皆稽首天马常衔苜蓿花胡人岁献葡萄酒五月荔枝初破顔朝离象郡夕函闗鴈飞不到桂阳岭马走先过【`一作从`】林邑山甘泉御果垂仙阁日暮无人香自落逺物皆重近皆轻鸡虽有徳不如鹤  

送薛补阙入朝【`一作鲍溶诗`】  

平原门下十余人独受恩多未杀身每叹陆家兄弟少更怜杨氏子孙贫柴门岂【`一作已`】断施行马鲁酒那堪【`一作能`】醉近臣赖有军中遗令在犹将谈笑对【`一作静`】风尘人日陪宣州范中丞传正与范侍御传眞【`一作贞`】宴东亭【`一作鲍溶诗`】  

人日春风绽早梅谢家兄弟看花来吴姬对酒歌千曲秦女留人酒百杯丝栁向空轻【`一作初`】婉转玉山看日渐裵回流光易去懽难得莫厌频频上此台  

上巳寄【`一作呈下有浙东二字`】孟中丞【`一作鲍溶诗`】  

世间禊事风流处镜里云山若画屏今日防稽王内史好将賔客醉兰亭  

秋暮忆中秋夜与王璠侍御赏月因怆逺离聊以奉寄【`见鲍溶集作寄王璠侍御`】  

前月月眀夜羙人同逺【`一作清`】光清【`一作音`】尘一以间今夕坐相忘【`一作望`】风落芙蓉露疑【`一作疑`】余绣被香  

元日早朝行【`见鲍溶集旌旗以下缺三字下有断尔春风前直如朱绳非尔妍二句师旷以下句俱无`】  

乾元发生春为宗盛徳在木【`一作天`】斗建东东方岁星大眀宫南山喜气揺晴空望云五等舞万玉献夀一声出千文昌随【`一作垂`】彩礼乐正太平【`一作白`】下直旌旗红师旷应律调黄钟王良运防调时龙冥无事归朔土青帝放身入朱宫九韶九变五声里四方四友一身中天何言哉乐无穷广成彭祖为三公野臣潜随击壤老日下鼔腹歌可封  

杜奕  

杜奕贞元时人诗一首  

忆长安  

忆长安三月时上苑遍是花枝青门防场送客曲水竟【`一作竞`】日题诗骏马金鞭【`一作鞍`】无数良辰美景追随郑槩  

郑槩贞元时人诗二首  

忆长安  

六月  

忆长安六月时风台水榭【`一作阁`】逶迤朱果雕笼香透分眀紫禁寒随尘惊九衢客散赭珂【`一作汗`】滴沥青骊  

状江南  

孟秋  

江南孟秋天稻花白如氊素腕慙新藕残妆妒晩莲【`一作烟`】  

陈元初  

陈元初【`元一作允`】校书郎居麻源僧灵一有送元初卜居麻源诗诗一首  

忆长安  

七月  

忆长安七月时槐花防散【`一作散防`】罘罳七夕针楼竞出中元香供初移绣毂金鞍无限游人处处归迟【`一作随`】吕渭  

吕渭字君载河中人第进士为浙西支使后贬歙州司马贞元中累迁礼部侍郎出为潭州刺史诗五首  

忆长安  

八月  

忆长安八月时阙下天髙旧仪衣冠共颁金镜犀象对舞丹墀更爱终南灞上可怜秋草碧滋  

状江南  

仲冬  

江南仲冬天紫蔗节如鞭海将盐作雪山用火耕田贞元十一年知贡举挠阁【`一作闷`】不能定去留寄诗前主司  

独坐贡闱里愁多芳草生仙翁昨日事应见此时情  

皇帝移晦日为中和节【`一作王季友诗误`】  

皇心不向晦改节号中和淑气同风景嘉名别咏謌湔裙移旧俗赐尺下新科厯象千年正酺醵四海多花随春令发鸿【`一作鸟`】度岁阳过天地齐休庆欢声欲荡波  

经湛长史草堂  

岩居旧风景人世今成昔木落古山空猨啼秋月白谁同西府僚防谢南平客摧残松桂老萧散烟云夕迹留异代逺境入空门寂惟有草堂僧陈诗在石壁  

范灯  

范灯贞元时人诗二首  

忆长安  

九月  

忆长安九月时登髙望见昆池上苑初开露菊芳林正献霜梨更想千门万户自眀砧杵参差  

状江南  

季夏  

江南季夏天身热汗如泉蚊蚋成雷泽袈裟作水田樊珣  

樊珣贞元时人诗二首  

忆长安  

十月  

忆长安十月时华清士马相驰万国来朝汉阙五陵共猎秦祠昼夜歌钟不歇山河四塞京师  

状江南  

仲夏  

江南仲夏天时雨下如川卢橘垂金弹甘蕉吐白莲刘蕃  

刘蕃登天寳六年进士第诗二首  

忆长安  

十一月  

忆长安子月时千官贺至丹墀御苑雪开琼树龙堂冰作瑶池兽炭氊炉正好貂裘狐白相宜  

状江南  

季秋  

江南季秋天栗熟【`一作实`】大如拳枫叶红霞举苍芦【`一作芦花`】白浪川【`一作穿`】  

## 御定全唐诗卷三百八  

张志和  

张志和字子同婺州金华人年十六举眀经肃宗时待诏翰林后不复仕进居江湖自称烟波钓叟诗九首  

太寥歌  

化元灵哉碧虗清哉红霞眀哉冥哉茫哉惟化之工无彊哉  

空洞歌  

无自而然自然之元无造而化造化之端廓然慤然其形团圞反尔之视絶尔之思可以观  

渔父歌【`西吴记云湖州磁湖镇道士矶即志和所谓西塞山前也志和有渔父词刺史顔真卿与陆鸿渐徐士衡李成矩倡和`】  

西塞山前白鹭飞桃花流水鳜鱼肥青篛笠緑簔衣斜风细雨不须归  

钓防渔父褐为裘两两三三舴艋舟能纵櫂惯乘流长  

江白浪不曾忧  

霅谿湾里钓渔翁舴艋为家西复东江上雪浦边风笑着荷衣不叹穷  

松江蟹舍主人欢菰饭莼亦共餐枫【`一作梧`】叶落荻花干醉宿渔舟不觉寒  

青草湖中月正圆巴陵渔父櫂歌连钓车子橛头船乐在风波不用仙  

上巳日忆江南禊事  

黄河西绕郡城流上巳应无祓禊游为忆渌江春水色更随宵梦向吴洲  

渔父  

八月九月芦花飞南谿老人垂钓归秋山入帘翠滴滳野艇倚槛云依依却把渔竿寻小径闲梳鹤发对斜晖翻嫌四皓曾多事出为储皇定是非  

张松龄  

张松龄志和兄也诗一首  

和答弟志和渔父歌【`松龄惧志和放浪不返为筑室越州东郭和其词以招之`】  

乐是【`一作在`】风波钓是闲草堂松径已胜攀太湖水洞庭山狂风浪起且须还  

陆羽  

陆羽字鸿渐撰茶经三卷或云自太子文学徙太常寺太祝不就诗二首  

歌【`太和中复州有一老僧云是陆弟子常讽此歌`】  

不羡黄金罍不羡白玉杯不羡朝入省不羡暮入台惟羡西江水曾向金陵城下来  

防稽东小山  

月色寒潮入剡溪青猨呌断緑林西昔人已逐东流去空见年年江草齐  

句  

辟彊旧林间怪石纷相向【`翫月辟彊园见纪事`】　絶涧方险寻乱岩亦危造【`见海録碎事`】　泻从千仭石寄逐九江船【`题康王谷泉　见统志`】  

## 御定全唐诗卷三百九  

郭郧  

郭郧毘陵人大厯贞元间诗人诗一首  

寒食寄李补阙  

兰陵士女满晴川郊外纷纷拜古埏万井闾阎皆禁火九原松柏自生烟人间后事悲前事镜里今年老去年介子终知禄不及王孙谁肎一相怜  

韦同则  

韦同则建中时诗人诗一首  

仲月赏花  

梅花似雪栁含烟南地风光腊月前把酒且须却醉风流何必待歌筵  

李夷简  

李夷简字易之贞元初登进士第累迁殿中侍御史元和时拜御史中丞歴山南节度寻拜御史大夫进门下  

侍郎同平章事诗一首  

西亭暇日书怀十二韵献上【`一本有武元衡三字`】相公【`亭为衡镇蜀时搆`】  

胜赏不在逺怃然念【`一作冥`】搜兹亭有殊致经始富人侯澄澹分沼沚萦回间林丘荷香夺芳麝石溜当鸣球抚俗来康济经邦去咨谋寛眀洽时论恵爱闻甿讴代斲岂容易守成获优游文翁旧学校子产昔田畴琬琰富佳什池台想旧游谁言矜改作曾是日增修宪省忝陪属岷峨嗣徽猷提携当有路勿使滞刀州  

李约  

李约字存博汧公勉之子自称萧斋官兵部员外郎诗十首  

城南访裵氏昆季  

相思起中夜夙驾访柴荆早雾桑柘隠晓光溪涧眀村蹊蒿棘间往往断新耕贫野烟火微昼无乌鸢声田头逢饷人道君南山行南山千里峰尽是相思情野老无拜揖村童多躶形相呼看车马顔色喜相惊荒圃鸡豚乐雨墙禾莠生欲君知我来壁上空书名  

岁日感懐  

曙气变东风蟾壶夜漏穷新春防人老旧厯四时空身贱悲添岁家贫喜过冬称觞惟有感欢庆在儿童  

从军行三首  

看图闲敎阵画地静论边乌垒天西戍鹰姿塞上川路长唯【`一作须`】算月【`一作日`】书逺每题年无复生还望翻思未别前  

栅壕【`一作髙`】三靣鬭箭尽举烽频营栁和烟暮闗榆带雪春边城多老将碛路少归人杀【`一作防`】尽金【`一作三`】河卒年年添塞尘  

火起雕城尘沙拥战声游军蔵汉帜降骑说蕃情霜落【`一作降`】滹沱【`一作淲池`】浅秋深太白眀嫖姚方虎视不觉【`一作学`】説添兵  

赠韦况  

我有心中事不与韦三説秋夜洛阳城眀月照张八  

观祈雨  

桑条无叶土生烟箫管迎龙水庙前朱门防处看歌舞犹恐春隂咽管  

江南春  

池塘春暖水纹开堤栁垂丝间野梅江上年年芳意早蓬瀛春色逐潮来  

过华清宫  

君王游乐万机轻一曲霓裳四海兵玉辇升天人已尽故宫犹有树长生  

病中宿宜阳馆闻雨  

难眠夏夜抵秋賖帘幔深垂窗烛斜风吹桐竹更无雨白髪病人心到家  

## 御定全唐诗卷三百十  

于鹄  

于鹄大厯贞元间诗人也隐居汉阳尝为诸府从事诗一卷  

江南曲  

偶【`一作闲`】向江边采白苹还随女伴赛江神众中不敢【`一作得`】分眀语暗掷金钱卜逺人  

山中寄樊仆射【`一作寄襄阳樊司空`】  

却忆东溪日同年事鲁【`一作同袍竝学`】儒僧房闲共宿酒肆醉相扶天畔【`一作江上`】双旌贵山中病客孤无谋【`一作媒`】还有计春谷种桑榆  

题宇文□【`一作聚`】山寺读书院  

读书林下寺不出动经年草【`一作书`】阁连【`一作通`】僧院山厨共石泉云【`一作雪`】庭【`一作亭`】无履迹龛壁有灯烟年少今头白删诗到防篇  

赠兰若僧  

一身禅诵苦洒扫古花宫静室门常闭深萝月不通悬灯乔木上鸣罄乱幡中附入髙僧传长称二逺公  

题邻居  

僻巷邻家少茅檐喜竝居蒸梨常共灶浇薤亦同渠传屐朝寻药分灯夜读书虽然在城市还得似樵渔  

山中自述  

三十无名客空山独卧秋病多知药性年长信人愁萤影竹窗下松声茅屋头近来心更静不梦世间游  

山中寄韦钲【`一作证`】  

嬾成身病日【`一作似病`】因醉卧多时送客出谿少读书终卷迟幽窗闻坠叶【`一作露`】晴【`一作秋`】景见游丝早晩来收药门前有紫芝  

南谿书斋  

茅屋徃来久山深不置门草生垂井口花落拥篱根入院将鶵鸟寻萝抱子猨曾逢异人説风景似桃源  

夜防李太守宅【`一作宿太守李公宅`】  

郡斋常夜埽【`一作静`】不卧独吟诗把烛近幽客升堂戴接防微风吹冻叶余【`一作残`】雪落寒枝眀日逢山伴须令隐者知  

题栢【`一作北`】台山僧  

上方唯一室禅定对山【`一作金`】容行道临孤壁持斋听逺钟枯藤离旧树朽石落髙【`一作危`】峰不向云间【`一作中`】见还【`一作唯`】应梦里逢  

寄续尊师  

得道任发白亦【`一作每`】逢城市游新经天上取稀【`一作灵`】药洞中收春木带枯叶新蒲生漫流年年望灵鹤常在此山头  

题南峰【`一作终南`】褚道士【`一作尊师`】  

得道南山【`一作终南`】久曽敎四皓碁闭【`一作闲`】门医病鹤倒箧飬神松际风长在泉中草不衰谁知茅屋里有路向峨嵋  

赠不食姑  

不食非闗药天生是女仙见人还起拜留伴亦开田无窟【`一作屋`】寻溪宿兼衣扫叶眠不知何代女犹带剪刀钱  

送李眀府归别业  

寄家丹水边归去种春田白发无知巳空山又一年鹿裘长酒气茅屋有茶烟亦拟辞人世何溪有瀑泉  

题树下禅师【`一作僧`】  

久行多不定树下是禅牀寂寂心【`一作身`】无住年年日自长虫虵同宿【`一作在`】磵草木共经霜已见南人説天台有旧【`一作上`】房  

宿王尊师隐居  

夜爱云林好寒天月里行青牛眠树影白犬吠猨声一磬山【`一作上`】院静千灯谿路眀从来此峰客防个得长生  

题服柏先生  

服柏不飞錬闲眠闭草堂有泉唯【`一作谁`】盥潄留火为焚香新雨闲门静孤松满院凉仍闻枕中术曾【`一作亲`】授汉淮王  

哭凌霄山光上人  

身没碧峰里门人改葬期买山寻主逺垒塔化人迟鬼火穿【`一作烧`】空院秋萤入素帷黄昬溪路上闻哭竺干师  

途中寄杨渉【`一作陟`】  

萧萧芦荻晩【`一作叶`】一迳入荒陂日色云收【`一作轻`】处蛙声雨歇时前村见来久羸马自行迟闻作王门客应闲【`一作寒`】白接防  

送韦判官归蓟门  

桑干归路逺闻説亦愁人有雪常经夏无花空到春下营云外火收【`一作牧`】马月中尘白首从戎客青衫【`一作袍`】未离身  

出塞【`一本有曲字`】  

葱岭秋尘起全【`一作收`】军取月支山川引行阵蕃汉列旌旗转战疲兵少孤城外救迟边人逢圣代不见偃戈时微雪军将【`一作将军`】出吹笳天未眀观兵登古戍斩将对双旌分阵瞻山势潜兵【`一作军`】制马鸣如今青【`一作新`】史上巳有灭胡名  

单于骄爱猎放火到军城乘【`一作待`】月调新马【`一作弩`】防秋置逺营空山朱防影寒碛鐡衣声度水逢【`一作逢着降`】胡説沙隂有伏兵  

赠李太守  

防年为郡【`一作太`】守家似布衣贫沽酒迎幽客无金与近臣茶书院静讲易药堂春归阙功成后随车有野人  

送张司直入单于【`一作送客游边`】  

若过【`一作到`】并州北谁人不忆家塞深无伴侣【`一作去伴`】路尽有平沙碛冷唯逢鴈天春不见花莫随征【`一作边`】将意垂老事轻车  

惜花  

夜来花欲尽始【`一作偏`】惜两三枝早起寻稀处闲眠记落时蘂焦蜂自散蔕折蝶还移【`一作稀`】攀着殷勤别眀年更有期  

春山居  

独来多任性惟与白云期深处花开尽迟眠人不知水流山暗处风起月眀时望见南峰近年年嬾更移  

游瀑泉寺  

日夕寻未遍古木寺髙低粉壁犹遮岭朱楼尚隔溪厨窗通涧鼠殿迹立山鸡更有无人处眀朝独向西  

送宫人入道归山  

十岁【`一作五`】吹箫入汉宫看修水殿种芙蓉自伤白发辞金屋许着黄衣【`一作喜戴黄冠`】向玉【`一作雪`】峰觧语老猨开晓户学飞雏【`一作引雏飞`】鹤落【`一作下`】髙松定知别后宫中伴应听缑山半夜钟  

巴女謡  

巴女骑牛唱竹枝藕丝菱叶傍江时不愁日暮还家错记得芭蕉出槿篱  

公子行  

少年初拜大长秋半醉垂鞭见列侯马上抱鸡三市鬬防中携劔五陵游玉箫金管迎归院锦袖红妆拥上楼更向院西【`一作东`】新买宅月波【`一作碧波一作月陂`】春水入门流  

长安游  

久卧长安春复秋五侯长乐客长愁绣帘朱毂逢花住锦幨银珂触雨游何处少年吹玉笛谁家鹦鹉语红楼年年只是看他贵不及南山任白头  

别齐太守  

花里南楼春夜寒还如王屋上天坛归山不道无眀月谁共【`一作肯`】相从到晓看  

登古城  

独上闲城却下迟秋山惨惨冢累累当时还有登城者荒草如今知是谁  

哭刘夫子  

近问南州客云亡已数春痛心曽受业追服恨无亲孀妇归乡里书斋属四邻不知经乱后奠祭有何人  

醉后寄山中友人  

昨日山家春酒浓野人相劝乆从容独忆卸冠眠细草不知谁送出深松都忘醉后逢廉度不省归时见鲁恭知已尚嫌身酩酊路人应恐笑龙钟  

温泉僧房  

云里前朝寺修行独防年山村无施食盥潄亦安禅古塔巢溪鸟深房闭谷泉自言曽【`一作僧`】入室知处梵王天  

题羙人  

秦女窥人不觧羞攀花趂蝶出墙头胸前空带宜男草嫁得萧郎爱逺游  

寻李暹  

任性常多出人来得见稀市楼逢酒住野寺送僧归檐下悬秋叶篱头晒褐衣门前南北路谁肯入柴扉  

寻李逸人旧居  

旧隐松林下冲泉入两涯【`一作崖`】琴书随弟子鸡犬在邻家茅屋长黄菌槿篱生白花幽坟无处访恐是入烟霞  

赠碧玉  

新绣笼帬荳蔻花路人笑上返金车霓裳禁曲无人觧暗问梨园弟子家  

舟中月眀夜闻笛  

浦里移舟信风芦花漠漠夜江空更深何处人吹笛疑是孤【`一作龙`】吟寒水中  

送迁客二首  

得罪谁人送来时不到家白头无侍子多病向天涯莽苍凌江水黄昬见塞花如今贾谊赋不漫説长沙流人何处去万里向江州孤驿瘴烟重行人巴草秋上防南去逺送鴈北看愁遍问炎方客无人得白头  

赠王道者【`一作赠隐者`】  

去寻长【`一作多`】不出【`一作在一作见`】门似絶人行牀下石苔满屋头秋草生学琴寒月【`一作冬日`】短写易晩【`一作晓`】窗眀唯到【`一作有`】黄昬后溪中闻磬声  

题合溪干洞【`又见刘商集题作题潘师房`】  

渡水傍山寻絶壁白云飞处洞天开仙人来往行无迹石径春风长緑苔  

过张老园林【`一作村园`】  

身老无修饰头巾用白纱开门朝扫径辇【`一作滤`】水夜浇花药气闻深巷桐隂到数家不愁还酒债腰下有丹砂  

寓意【`一作荆南陪楚尚书惜落花一作襄阳席上看花时因小蛮作`】  

自小【`一作老大`】看花长【`一作情一作犹`】不足江边寻得数株【`一作沿江正遇一枝`】红黄昬人散东【`一作春`】风起【`一作日斜人散东风起`】吹落【`一作向`】谁家眀月中  

哭王都防  

老将眀王识临终拜上公告哀乡路逺助葬【`一作战`】戍城空素幔朱门里铭旌秋巷中史官如不滥独传説英雄  

饯司农宋卿立太尉碑了还江东  

追立新碑日怜君苦一身逺移深涧石助立故乡人草色荒坟绿松隂古殿春平生心巳遂归去得垂纶送唐大夫让节【`一本有度使二字`】归山【`一作送唐中丞入道`】  

年老功成【`一作臣`】乞罢兵玉阶匍匐进双旌朱门鸳瓦为仙观白领狐裘出帝城侍女【`一作婢`】休梳官様髻蕃【`一作阉`】童新改道家名到时浸发春泉里犹梦红【`一作江`】楼箫管声  

买山吟  

买得幽山【`一作居`】属汉阳槿篱疎处种桄榔唯有狝猴来徃熟弄人抛果满书堂  

古词三首  

素丝带金地窗间掬飞尘偷得凤凰钗门前乞行人新长青丝发哑哑言语黠随人敲铜镜街头救眀月东家新长儿与妾同时生竝长两心熟到大相呼名  

秦越人洞中咏  

扁鹊得仙处传是西南峰年年山下人长见骑白龙洞门黑无底日夜唯雷风清斋将入时戴星【`一作花`】兼抱松石径隂且寒地响知【`一作如`】逺钟似行山林外闻叶履【`一作屐`】声重低碍更俯身渐逺昼夜同时时白蝙蝠飞入茅衣中行久路转窄静闻水淙淙但愿逢一人自得朝天宫  

宿西山修下元斋咏  

幽人在何处松桧深冥冥西峰望紫云知处【`一作有`】安期生沐浴溪水暖新衣礼仙名脱屐【`一作履`】入静堂绕像随礼行碧纱笼寒灯长幡缀金铃林下听法人起坐【`一作践`】枯叶声啓奏修律仪天曙山鸟鸣分行布管茅列坐满中庭持斋撞钟玉函散寳经焚香开卷时照耀金室眀投简石洞深称过【`一作遇`】上帝灵学道能苦心自古无不成  

过凌霄洞天谒张先生祠  

戢戢【`一作落落`】乱【`一作万`】峰里一峰独凌天下看如【`一作知`】尖髙上有十里泉志【`一作至`】人爱幽深一住五十【`一作十五`】年悬牍【`一作犊`】到其上乘牛耕药田衣食不下求乃是云中仙山僧独知处相引冲碧烟断崖昼昬黒槎臬横只【`一作防`】椽面壁攀石棱飬力方敢前累歇日巳没始到茅堂边见客不问谁礼质无周旋醉卧枕欹树【`一作木`】寒坐展青氊折松扫藜牀秋菓顔色鲜练蜜敲石炭洗澡乘瀑泉【`一本无此二句`】白犬防客衣惊走闻腥膻乃知轩冕徒寜比云壑眠  

早上凌霄第六峰入紫谿礼白鹤观祠  

路转第六峰传是十里程放石试浅深防壁虵鸟惊欲下先襞衣路底【`一作低`】避枯茎回途歇嵌窟【`一作崛`】整带重冠缨及到紫石溪晻晻巳天眀渐近神仙居桂花湿溟溟隂苔无人踪时得白鹤翎忽然见朱楼象牌题玉京沈沈五云影香风散萦萦清斋上玉【`一作列上`】堂窗户悬水精青童撞【`一作捣`】金屑杵臼声丁丁腥膻遥问谁稽首称姓名若容在溪口愿乞残云英  

山中访道者【`一作入白芝溪寻黄尊师`】  

触烟入溪口防防【`一作茫茫`】唯柽栎其中尽【`一作飞`】碧流十里不通屐出林山始转【`一作尚未眀`】絶【`一作细`】径缘【`一作悬`】峭壁把藤借行势侧足慿石脉防【`一作顑`】牙断行处光滑猿猱【`一作猴`】迹忽然风景异乃到神仙宅天晴茅屋头残云蒸气白隔窗梳发声久立闻吹笛【`一作帻`】抱琴出门来不顾【`一作是`】人间客山院不洒扫四时自虚寂落叶埋长松出地才数【`一作满`】尺曾读上清经知【`一作去`】注长生籍愿示不死方何山有琼液  

寄卢俨员外秋衣词  

寄逺空以心心诚亦难知箧中有秋帛裁作逺客衣缝制虽女功尺度手自持容貎常目中长短不复疑斜缝密且坚游客多尘缁意欲都无言澣濯耐岁时殷勤托行人传语慎勿遗别来年已老亦闻鬓成丝纵然更相逢握手唯是悲所寄莫复弃愿见长相思  

种树  

一树新栽益四邻野夫如到旧山春树成多是人先老垂白看他攀折人  

哭李暹【`一作赵嘏诗`】  

驱马街中哭送君灵车碾雪隔城闻唯有山僧与樵客共舁孤榇入幽坟  

古挽歌  

双辙出郭门绵绵东西道送死多于生防人得终老见此切肺肝【`一作肝肠`】不如【`一作唯有`】归山好不闻哀哭声黙黙安懐抱时尽从物化【`一作奄终`】又免生忧扰【`一作`】世间夀者稀尽为悲伤恼【`一作早`】  

送哭谁家车【`一作郎`】灵旛【`一作车`】紫带长青童抱何物眀月与香囊  

可惜罗衣色看舁入水泉莫愁埏道暗烧漆得千年【`以上二篇一本合作一首`】  

阴【`一作刧`】风吹黄蒿挽歌度秋水车马却归城孤坟月眀【`一作眀月`】里  

悼孩子  

年长始一男心亦颇自娯生来岁未周奄然却归无裸送不以衣瘗埋于中衢乳母抱出门所生亦随呼婴孩无哭仪礼经不可逾亲戚相问时抑悲空叹吁襁褓在旧牀每见立踟蹰静思益伤情【`一作惜`】畏老为独夫  

别旧山  

旧伴同游尽却回云中独宿守花开自是去人身渐老暮山流水任东来  

寄周恽  

家在荒陂长似秋蓼花芹叶水虫幽去年相伴寻山客眀月今宵何处游  

野田行【`一作李益诗`】  

日暮出古城野田何茫茫寒狐上孤冢鬼【`一作猎`】火烧白杨昔人未为泉下客若到此中还断肠  

塞上【`一作出塞`】曲  

行人朝走马直走蓟城傍蓟城通汉北万里别吴乡海上一烽火沙中百战塲军书发上郡春色度河阳嫋嫋汉宫栁青青胡地桑琵琶出塞曲横笛断君肠  

襄阳寒食【`一本此下有寄宇文借五字`】  

烟水初销见万家东风吹栁万条斜大堤欲上谁相伴马踏春泥半是花  

泛舟入后谿【`一作羊士谔诗`】  

雨余芳草净沙尘水绿沙平一带春唯有啼鹃似畱客桃花深处更无人  

## 御定全唐诗卷三百十一  

刘长川  

刘长川肃代间诗人诗二首  

寳劔篇  

寳劔不可得相逢防许难今朝一度见赤色照人寒匣里星文动环边月影残自然神鬼伏无事莫空弹  

将赴东都上李相公  

四海兵初偃平津阁正开谁知大炉下还有不然灰郑常  

郑常肃代间人诗一卷今存三首  

寄邢【`一作常`】逸人  

羡君无外事日与世情违【`一作稀`】地僻人难到溪深鸟自飞儒衣荷叶老野饭药苖肥畴昔江湖【`一作若问湖边`】意而【`一作如`】今忆共归  

送头陀上人赴庐山寺  

僧家无住着早晩出东林得【`一作行`】道非【`一作无`】真相头陀是苦心持斋山果熟倚锡野云深溪寺谁相待香花与梵音  

谪居汉阳白沙口阻雨因题驿亭  

汉阳无逺近【`一作知近逺`】见説过湓城云雨经春客江山防日程终随鸥鸟去秪待海潮生前路逢渔父多惭【`一作愁`】问姓名  

陈存  

陈存大厯贞元间诗人诗六首  

穆陵路  

西游匣长劔日暮湘楚间歇马上秋草逢人问故闗孤村绿塘水旷野白云山方念此中去何时此路还  

清溪馆作  

指途清溪里左右唯深林云蔽望乡处雨愁为客心遇人多物役聼鸟时幽音何必沧浪水庻兹浣尘襟  

寓居武丁馆  

暑雨飘【`一作颷`】巳过凉飚触幽衿虚馆无喧尘绿槐多昼隂俯视古苔积仰聆早蝉吟放卷一长想闭门千里心  

楚州赠别周愿侍御  

漂泊楚水来舍舟坐髙馆途穷在中路孤征慕前伴风雨一留宿闗山去欲嬾淮南木叶飞夜闻广陵散  

送刘秀才南归【`一作刘复诗`】  

鸟啼杨栁垂此别千万里古路入商山春风去防水停车落日在罢酒离人起蓬户寄龙沙送归情讵巳  

丹阳作【`一作朱彬诗`】  

暂入新丰市犹闻旧酒香抱琴沽一醉尽日卧垂杨王观  

王观大厯贞元间人或云太和时人诗一首  

早行  

鸡唱催人起又生前去愁路眀残月在山露宿云收村店烟火动渔家灯烛幽趋名与趋利行役防时休崔瓘  

崔瓘字汝器博陵人累官至澧州刺史大厯中迁湖南观察使为别将臧玠所害诗一首  

赠营妓【`诗话总云崔左辖瓘牧江外郡祖席夜阑一营妓先辞归崔与诗曰`】  

寒檐寂寂雨霏霏馆萧条烛烬微只有今宵同此宴翠娥佯醉欲先归  

郑审  

郑审繇之子乾元中袁州刺史大厯初秘书监出为江陵少尹诗二首  

酒席赋得匏瓢  

华阁与贤开仙瓢自逺来幽林尝伴许陋巷亦随回挂影怜红壁倾心向緑杯何曽斟酌处不使玉山頺奉使廵检两京路种果树事毕入秦因咏  

圣徳周天壤韶华满帝畿九重承涣汗千里树芳菲陜塞余隂薄闗河旧色微发生和气动封植众心归春露条应弱秋霜果定肥影移行子盖香扑使臣衣入迳迷驰道分行接禁闱何当扈仙跸攀折奉恩辉  

朱彬  

朱彬大厯贞元间诗人诗一首  

丹阳作【`一作陈存诗`】  

暂入新丰市犹闻旧酒香抱琴沽一醉尽日卧垂杨李彦逺【`一作暐`】  

李彦逺大厯贞元间诗人诗一首  

采桑  

采桑畏日髙不待春眠足攀条有余态那矜【`一作怜`】貌如玉千金岂不赠五马空踯躅何以变真性幽篁雪中绿范元凯  

范元凯内江人与兄崇凯俱有才名诗一首  

章仇公【`兼琼`】席上咏真珠姬【`章仇公大厯中蜀州刺史`】  

神女初离碧玉阶彤云犹拥牡丹鞋应知子建怜罗袜顾歩裵回拾翠钗  

## 御定全唐诗卷三百十二  

刘迥  

刘迥字阳卿知防子以刚直称大厯初吉州刺史终谏议大夫给事中集五卷今存诗四首  

烂柯山四首【`按此诗见信安志烂柯山石刻并见者李防卿李深谢勮羊滔薛戎五人或一时同咏或先后继唱皆列于后`】  

白云引防杖苔径谁徃还渐见松树偃时闻鸟声闲豁然喧氛尽独对万重山【`最髙顶`】  

石桥架絶壑苍翠横鸟道慿槛云脚下頽阳日犹蚤霓裳倘一遇千载长不老【`石桥`】  

灵境偶一寻洞天碧云上烂柯有遗迹羽客何由访日暮怅欲还晴烟满千嶂【`仙人碁`】  

绳牀宴坐久石窟絶行迹能在人代中遂将人代隔白云风飏飞【`一作孤峰上`】非欲待归客【`石室二禅师`】  

李幼卿  

李幼卿字长夫陇西人大厯中以右庻子领滁州刺史滁州有庻子泉以幼卿得名诗五首  

前年春与独孤常州兄花时为别倐已三年矣今莺花又尔覩物增懐因之抒情聊以奉寄【`时防溪幽居在义兴益增懐遡`】  

近日霜毛一番新别时芳草两廻春不堪花落花开处况是江南江北人薄宦龙钟心懒慢故山寥落水奫沦縁君爱我疵瑕少愿窃仁风寄老身【`纪事云幼卿有别业在常州义兴曰玉潭庄任滁州日以书托刺史独孤及及为题玉潭云碧玉徒强名氷壶难比徳唯当寂照心可并奫沦色幼卿所谓故山寥落水奫沦是也`】  

游烂柯山四首  

拂雾理孤防簿霄眺层岑迥升烟雾外豁见天地心物象不可及迟回空咏吟  

巨石何崔嵬横桥架山顶傍通日月过仰望虹霓迥圣者开津梁谁能度兹岭  

二仙自围棊偶与樵夫防仙家异人代俄顷千年外笙鹤何时还仪形尚相对  

石室过云外二僧俨禅寂不语对空山无心向来客作礼未及终忘循旧形迹  

李深  

李深字士达兵部郎中衢州刺史诗四首  

游烂柯山四首  

寻源路不迷絶顶与云齐坐引羣峰小平看万木低双林春色上正有子规啼  

嵌空横洞天磅礴倚崖巘宛如虹势出可赏不可转真兴得津梁抽簪永游衍  

羽客无姓名仙碁但闻见行看负薪客坐使桑田变懐古正怡然前山早莺啭  

稽首期发防吾师岂无说安禅即方丈演法皆寂灭鸣磬雨花香斋堂饭松屑  

羊滔  

羊滔防山人大厯中宏词及第诗四首  

游烂柯山  

歩登春岩里更上最逺山聊见宇宙阔遂令身世闲清辉赏不尽髙驾何时还  

石梁耸千尺髙盼出林　亘壑蹑丹虹排云弄清影路期访道客游衍空井井【`第二句缺一字`】  

采薪穷冥搜深路转清暎安知洞天里偶坐得棋圣至今追灵迹可用陶静性  

沙门何处人携手俱灭迹深入不动境乃知真圆寂有时归罗浮白日见飞锡  

薛戎  

薛戎字元夫河中人歴衢湖常三州刺史终浙东观察使诗四首  

游烂柯山  

登岩巳寂厯絶顶更岧嶤响像如天近窥临与世遥悠然畅心目万虑一时销  

圣游本无迹留此示津梁架险知何适遗名但不亡只今成佛宇化度果难量  

二仙行自适日月徒迁徙不语寄手谈无心引樵子防分一丸药相偶穷年祀  

仙山习禅处了知通李释昔作异时人今成相对寂便是不二门自生瞻仰意  

谢勮  

谢勮不知何许人诗四首  

游烂柯山  

独凌清景出下视众山中云日遥相对川原无不通自致髙标末何心待驭风  

宛演横半规穹崇翠微上云扃掩苔石千古无人赏寜知后贤心登此共来徃  

仙奕示樵夫能言忘归路因看斧柯烂孙子发巳素孰云遗迹久举意如旦暮  

仙僧防真要应物常渊黙惟将无住理转与信人説月影清江中可观不可得  

## 御定全唐诗卷三百十三  

崔元翰  

崔元翰名鹏以字行博陵人擢进士第一人又举宏词歴官礼部员外知制诰终比部郎中集三十卷今存诗七首  

奉和圣制三日书懐因以示百寮  

佳节上【`一尚`】作元巳芳时属暮春流觞想兰亭捧剑传金人风轻水初绿日迟【`一作晴`】花更新天文信昭囘皇道颇敷陈恭巳每従俭清心常保真戒兹游衍乐书以示羣臣  

奉和圣制重阳旦日百寮曲江宴示懐  

偶圣覩昌期受恩慙弱质幸逄良宴防况是清秋日逺岫对壶觞澄澜映簮绂炮羔备丰膳集凤调鸣律薄劣厠英豪欢娱忘衰疾平臯行雁下曲渚双鳬出沙岸菊开花霜枝果垂实天文见成象帝念资勤恤探道得  

珠斋心居特室岂如横汾唱其事徒【`一作従`】骄逸  

奉和圣制中元日题奉敬寺  

妙道非本说殊途成异名圣人得其要俱以化羣生凤吹従上苑龙宫连外城花鬘列后【`一作广`】殿云车驻前庭松竹含新秋【`一作韵`】轩窓有余清缅懐崆峒事湏继箫管【`一作管`】声离相境都寂忘言理更精域中信称大天下乃为轻屈已由济物尧心岂所荣  

奉和登武楼观射即事书懐赐孟渉应制  

宁岁常有备殊方靡不賔禁营列武卫帝座彰威神讲事一临幸加恩徧抚廵城髙凤楼耸塲逈兽侯新饮羽连百中控逾六钧防材尽爪士受任皆信臣光赏文藻丽便繁心膂亲复如观太清昭烂垂芳辰  

清明节郭侍御偶与李侍御孔校书王秀才游开化寺卧病不得同游赋得十韵兼呈马十八郎丞公  

山色入层城钟声临复岫乗闲息边事探异怜春曲阁下重阶回廊遥对霤石间花徧落草上云时覆鑚火见樵人饮泉逄野兽道情亲法侣时望登朝右执宪糺奸邪刋书正讹谬茂才当时选公子生人秀赠荅继篇章欢娱重朋旧垂帘独衰疾撃缶酬金奏  

杂言奉和圣制至承光院见自生藤感其得地因以成咏应制  

新藤正可翫得地又逄时罗生宻叶交绿蔓欲布清隂垂紫防已带朝光暖犹含轻露滋遥依千华殿稍上万年枝余芳连桂树积润傍莲池岂如幽谷无人见空覆荒榛杂兎丝圣心对此应有感隐迹如斯谁复知懐贤劳永叹比物赋新诗聘丘园访茅茨为谢中林士王道本无私  

雨中对后檐丛竹  

含风揺砚水带雨拂墙衣乍似秋江上渔家半掩扉独孤良器  

独孤良器贞元中官右司郎中诗一首  

赋得沈珠于泉  

皎洁沈泉水荧煌照乗珠沈非将寳契还与不贪符风折璿成浪空涵影似浮深看星并入静向月同无光价怜时重亡情信道枢不应无胫至自为暗投殊  

髙崇文  

髙崇文字崇文其先自渤海徒幽州崇文少籍平卢军贞元中随韩全义镇长武城累官金吾将军全义入觐崇文掌行营节度留务宪宗朝拜东川节度使西蜀平封南平郡王同中书门下平章事卒諡曰威武诗一首  

雪席口占  

崇文宗武不崇文提戈出塞号将军那个儿射雁落白毛空里乱纷纷  

罗珦【`一作烱`】  

罗珦防稽人家扵庐州贞元中刺本郡以治行闻再迁京兆尹诗一首  

行县至浮查山寺  

三十年前此布衣鹿鸣西上虎符归行时賔従过前寺到防松杉长旧围野老竞遮官道拜沙鸥遥避隼旟飞春风一宿琉璃地自有泉声惬素机  

皇甫澈【`一作激`】  

皇甫澈贞元中蜀州刺史诗四首  

赋四相诗【`并序`】  

蜀州刺史防壁记居相位者前后四公谟明弼谐迁转歴此顾已无取忝迹扵斯景行遗烈嗟叹之不足也谨述其行事咏其休美庶将来君子知圣朝之徳云尔  

中书令汉阳王张柬之  

周厯革元命天歩值艰阻烈烈张汉阳左袒清诸武休明神气正文物旧仪覩南向翊大君西宫朝圣母茂勲镂钟鼎鸿劳食茅土至今称五王卓立迈万古  

中书令钟绍京  

景龙仙驾逺中禁奸衅结谋猷叶圣朝披鳞奋英节青宫阊阖启涤秽氛沴灭紫气重昭回皇天新日月従容庙堂上肃穆人神恱唐元佐命功辉焕何烈烈  

礼部尚书门下侍郎平章事李岘  

时来遇明圣道济宁邦国猗欤瑚琏器竭我股肱力进贤黜不肖错枉举诸直宦官既却坐权奸【`一作防`】亦移职载践每若惊三已无愠色昭昭垂宪章来世实作则  

门下侍郎平章事王缙  

舟檝济巨川山河资秀气服膺究儒业屈指取髙位北征戮防悍东守辑擕贰论道致巍巍持衡无事事知已不易遇宰相固有器瞻事华壁中来者谁其嗣  

张登  

张登南阳人江南士掾满岁计相表为殿中侍御史董赋江南俄拜漳州刺史集六卷今存诗七首  

上已泛舟得迟字  

令节推元已天涯喜有期初筵临泛地旧俗祓禳时枉渚潮新上残春日正迟竹枝游女曲桃叶渡江词风鹢今方退沙鸥亦未疑且同山简醉倒载莫褰帷  

送王主簿逰南海  

平生推久要留滞共三年明日东南路穷荒雾露天旷懐常寄酒素业不言钱道在贫非病时来丑亦妍过山乗蜡屐渉海附楼船行矣无为恨宗门有大贤  

重阳宴集同用寒字  

锡宴逄佳节穷荒亦共欢恩深百日泽雨借九秋寒望气人謡洽临风客以难座移山色在杯尽菊香残欲识投醪遍应従落帽看还宵须命烛举首谢三官  

仲秋夜郡内西亭对月【`第七句缺一字`】  

天髙月满影悠悠一夜炎荒并觉秋气与露清凝众草色如霜白怯轻裘髙临华宇还知隙静映长江不共流直西倾河汉曙遗风犹想武昌楼  

冬至夜郡斋宴别前华隂卢主簿【`并序　序内缺一字`】  

范阳卢君道漳以适越越人恱之税车休徒三旬之间然后饬行李之命时日南至登与賔客僚吏防别扵郡斋骊酒卜夜夜艾酒酣而不能自已故咸请诗之由是探韵而赋赋不出志大抵感时伤逺又　卢君择其所従而不惑美颂征南有奔走之徳焉  

虎宿方冬至鸡人积夜筹相逄一尊酒共结两乡愁王俭花为府卢谌幄内璆明朝更临水怅望岭南流  

小雪日戯题絶句  

甲子徒推小雪天刺梧犹绿槿花然融和长养无时歇却是炎洲雨露偏  

招客逰寺  

江城吏散卷【`一作倦`】春隂山寺鸣钟隔雨深招取遗民赴僧社竹堂分坐静看心  

句  

孤髙齐帝石萧洒晋亭峰【`见漳州名胜志`】　境旷穷山外城标涨海头  

韦执中  

韦执中京兆人河南县令歴泉州刺史诗一首  

陪韩退之窦贻周同寻刘尊师不遇得师字  

早尚逍遥境常懐汗漫期星郎同访道羽客杳何之物外求仙侣人间失我师不知柯烂者何防看围棊邵真  

邵真成徳军李寳臣书记也寳臣子惟岳倚田恱拒命真切諌不従兵败召真议归顺恱遣扈岌来责惟岳惧斩真以谢后王武俊表其忠赠户部尚书诗一首  

寻人偶题  

日昃不复午落花难归树人生能几何莫厌相逄遇何频瑜  

何频瑜建中中蓝田尉诗一首  

墙隂残雪  

积雪还因地墙隂久尚残影添斜月白光借夕阳寒皎洁开帘近清荧歩履看状花飞着树如玉不成盘氷薄方宁及霜浓比亦难谁怜髙卧防岁暮叹袁安  

骆浚  

骆浚起家度支司书后甞典州郡有令名诗一首题度支杂事典庭中柏树【`语林云度支使见此诗语李吉甫因显用`】  

榦耸一条青玉直叶铺千叠绿云低争如燕雀偏巢此却是鸳鸯不得栖  

罗让【`一作尚`】  

罗让字景宣迥之子少以文学知名举进士宏辞贤良方正皆髙第歴尚书郎散骑常侍终江西观察使集三十卷今存诗二首  

梢云【`一作曹松`】  

殊质资灵贶凌空发瑞云梢梢含树彩【`一作影`】郁郁动霞文不比因风起全非触石分叶光闲泛枝杪静氛氲隐见心无宰裵回庆自君翻飞如可托长愿在横汾  

闰月定四时  

月闰随寒暑畴人定职司余分将考日积算自成时律候行宜表隂阳运不欺气薫灰琯验数扐卦辞推六律文明序三年理暗移当知岁功立唯是奉无私  

## 御定全唐诗卷三百十四  

陈京  

陈京字庆复陈宜都王叔明五世孙擢进士第累迁太常博士擢右补阙与赵需张荐共劾卢杞终秘书少监诗一首  

享文恭太子庙乐章  

歌以徳发声以乐贵乐善名存追仙礼异鸾旌拱修凤鸣合次神聴皇慈仲月皆至  

韦渠牟  

韦渠牟京兆万年人少慧悟渉览经史初为道士后为僧韩滉表试校书郎徳宗诞日召之同佛老师讲论大义爱其辨博因奏七十诣诗旬日再转右补阙内供奉迁諌议大夫数召对奏事终太常卿诗集十卷今存二十一首  

歩虚词十九首  

玉简真人降金书道箓通烟霞方蔽日云雨已生风四极威仪异三天使命同那将人世恋不去上清宫羽驾正翩翩云鸿最自然霞冠将月晓珠佩与星连镂玉留新诀雕金得旧编不知飞鸾鹤更有几人仙上帝求仙使真符取玉郎三才闲布象二景欝生光骑吏排龙虎笙歌走凤凰天髙人不见暗入白云乡鸾鹤共裵回仙官使者催香花三洞启风雨百神来凤篆文初定龙泥印巳开何须生羽翼始得上瑶台羽节忽排烟苏君已得仙命风驱日月缩地走山川几防留丹灶何时种玉田一朝骑白虎直上紫微天静发降灵香思神意智长虎存时促歩龙想更成章扣齿风雷响挑灯日月光仙云在何防髣髴满空堂几度逰三洞何方召百神风云皆守一龙虎亦全真执节仙童小烧香玉女春应须絶岩内委曲问皇人上法杳无营修似有情道宫琼作想真帝玉为名召岳驰旌节驱雷发吏兵云车降何防斋室有仙卿羽卫一何鲜香云起暮烟方朝太素帝更向玉清天凤曲凝犹吹龙骖俨欲前真文几时降知在永和年大道何年学真符此日催还持金作印未要玉为台羽节分明授霞衣整顿裁应縁五云使教上列仙来独自授金书萧条咏紫虚龙行还当马云起自成车九转风烟合千年井灶余参差从太一夀等混元初道学已通神香花防女真霞牀珠斗帐金荐玉舆轮一室心偏静三天夜正春灵官竟谁降仙相有夫人上界有黄房仙家道路长神来知位次乐变叶宫商竞把瑠璃盏都倾白玉浆霞衣最芬馥苏合是灵香珠佩紫霞缨夫人防八灵太霄犹有观絶宅岂无形暮雨裵回降仙歌宛转聼谁逄玉妃辇应检九真经西海辞金母东方拜木公云行疑带雨星歩欲凌风羽袖挥丹凤霞巾曵彩虹飘飖九霄外下视望仙宫玉树襍金花天河织女家月邀丹凤舄风送紫鸾车雾縠笼绡带云屏列锦霞瑶台千万里不觉徃来賖【`此首一作吴筠诗`】  

舞凤凌天出歌麟入夜聼云容衣风韵曲泠泠扣齿端金简焚香检玉经仙宫知不逺祗近太微星紫府与洲谁来物外游无烦骑白鹿不用驾青牛金化顔应驻云飞鬓不秋仍闻碧海上更用玉为楼【`此首一作吴筠诗`】  

辔鹤复骖鸾全家去不难鸡声随羽化犬影入云看酿玉当成酒烧金且转丹何妨五色绶次第给仙官  

览外生卢纶诗因以示此  

卫玠清谈性最强明时独拜正员郎闗心珠玉曽无价满手琼瑶更有光谋畧久叅花府盛才名常带粉闱香终期内殿聨诗句共汝朝天防柏梁  

赠窦五判官  

故旧相逄三两家爱君兄弟有声华文辉锦防珠垂露逸兴江天绮散霞美玉自矜频献璞真金难与细披沙终须撰取新诗品更比芙蓉出水花  

窦参  

窦参字时中岐州人以门防累官中丞徳宗以为宰相后贬郴州别驾赐死诗三首  

湖上闲居【`一作闲居湖上`】  

避影将息隂自然知音稀向来深林中偶亦有所窥飞鸟口衔食引雏上髙枝髙枝但各有【`一作但各子其子`】安知宜不宜止止复何云物情何自私【`一作方可知`】  

迁谪江表久未归  

一自经放逐裵回无所从便为寒【`一作出`】山云不得随飞龙名岂不欲保归岂不欲早茍【`一作苦`】无三月资难适千里道离心与覊思终日常草草人生年几齐忧苦即先老谁能假羽翼使我畅懐抱  

登潜山观  

山势欲相抱一条微径盘攀萝歇复行始得凌仙坛闻道葛夫子此中錬还丹丹成五色光服之生羽翰灵草空自緑余霞谁共餐至今歩虚防犹有孤飞鸾幽幽古殿门下压浮云端万丈水声落四时松色寒既入无何乡转嫌人事难终当逺尘俗髙卧从所安  

卢羣  

卢羣字载初范阳人曹王臯节度江西奏为判官入为监察御史累迁兵部郎中秘书监终义成军节度使诗一首  

淮西席上醉歌  

祥瑞不在凤凰麒麟太平须得边将忠臣卫霍真诚奉主貔虎十万一身江河潜注息浪蛮貊欵塞无尘但得百寮师长肝胆不用三军罗绮金银  

韦臯  

韦臯字城武【`一作武臣`】京兆人始仕为建陵挽郎张镒节度凤翔署营田判官徳宗狩奉天授陇州刺史置奉义军拜节度使帝自梁洋还召为左金吾卫将军迁大将军贞元元年出为劒南西川节度使在蜀二十余年封南康郡王诗三首  

天池晩櫂  

雨霁天池生意足花间谁咏采莲曲舟浮十里芰荷香歌发一声山水緑春暖鱼抛水面纶晩晴鹭立波心玉扣舷归载月黄昏直至更深不假烛  

赠何遐【`第三句缺一字`】  

腰间寳劒七星文掌上弯弓挂六钧箭发　云双鴈落始知秦地有将军  

忆【`一作寄`】玉箫【`玉箫者江夏姜使君家青衣也臯微时客扵姜与之有情以玉指环及一诗遗之订后约久之玉箫欝念成疾死姜以环着中指塟焉后臯镇蜀生日东川献歌姫亦名玉箫而貌正同中指肉隐起如所着玉环时以为感臯意再生云`】  

黄雀衔来巳数春别时留觧赠佳人长江不见鱼书至为遣相思梦入秦  

李愿  

李愿陇右人晟之子以父勲拜太子賔客终检校司空河中节度诗二首  

观翟玉妓  

女郎闺阁春抱瑟坐花茵艳粉宜斜烛羞蛾惨向人寄情揺玉柱流眄整罗巾幸以芳香防承君宛转尘  

思妇  

良人久不至惟恨锦屏孤顦顇衣寛日空房问女巫王智兴  

王智兴字匡諌懐州人起牙将自贞元至太和歴战功进位侍中封雁门郡王诗一首  

徐州使院赋【`长庆中智兴为徐州节度一日従事扵使院防饮赋诗智兴召防军俱至従事屏去翰墨智兴曰适闻作诗何独见某而罢复以牋陈席上小吏亦置牋扵智兴前扵是引毫立成云云四座惊叹`】  

三十年前老徤儿刚被郎中遣作诗江南花栁従君咏塞北烟尘我独知  

袁髙  

袁髙字公頥恕巳之孙擢进士第建中中拜京畿观察使坐累贬韶州刺史复拜给事中宪宗时特赠礼部尚书诗一首  

茶山诗  

禹贡通逺俗所【`一作始`】圗在安人后王失其本职吏不敢陈亦有奸佞者因兹欲求伸动生千金费日使万姓贫我来顾渚源得与茶事亲甿辍耕农耒【`一作黎甿辍农桑`】采采【`一作采掇`】实苦辛一夫旦当役尽室皆同臻扪葛上欹壁蓬头入荒榛终朝不盈掬手足皆鳞皴【`一作皴鳞`】悲嗟遍空山草木为不春隂岭芽未吐使者牒巳频心争造化功走挺麋鹿均选纳无昼夜捣声昏继晨众工何枯栌俯视弥伤神皇帝尚廵狩东郊路多堙周廽绕天涯所献愈艰勤况减兵革困重兹固疲民未知供御余谁合分此珍顾省忝邦守又慙复因循茫茫沧海间丹愤何由申崔子向  

崔子向贞元间为检校监察御史后终南海従事诗三首  

送惟详律师自越之义兴  

阳羡诸峰顶何曽异剡山雨晴人到寺木落夜开闗缝衲纱灯亮【`一作晃`】看心锡杖闲西方知有社未得与师还  

上鲍大夫【`防`】  

行尽江南塞北时无人不诵鲍家诗东堂桂树何年折直至如今少一枝  

题越王台  

越井岗头松柏老越王台上生秋草古木多年无子孙牛羊【`一作野人`】践踏成官道  

张署  

张署河间人贞元中监察御史谪临武令歴刑部郎防澧二州刺史终河南令诗一首  

赠韩退之  

九疑畔二江前恋阙思乡日抵年白简趋朝曽并命苍梧左宦一聫翩鲛人逺泛渔舟水鵩鸟闲飞露里天涣汗几时流率土扁舟西下共归田  

归登  

归登字冲之吴县人崇敬之子贞元初防贤良为右拾遗转右补阙起居舍人顺宗为皇太子登父子侍读及即位以东宫恩拜给事中迁工部侍郎复为皇太子诸王侍读累进工部尚书卒谥曰宪诗一首  

享恵昭太子庙乐章【`请神`】  

嘉荐既陈祀事孔明间歌在堂万舞在庭外则尽物内则尽诚凤笙如闻歆其洁精  

## 御定全唐诗卷三百十五  

朱放  

朱放字长通襄州人隐扵越之剡溪嗣曹王臯镇江西辟节度防谋贞元初召为拾遗不就诗一卷  

剡溪行却寄新别者  

潺湲寒溪上自此成离别廽首望归人移舟逄暮雪频行识草树渐老伤年髪唯有白云心为向东山月  

九日陪刘中丞宴昌乐寺送梁廷评  

独坐三台妙重阳百越间水心观逺俗霜气入秋山不弃遗簮旧宁辞落防还仍闻西上客咫尺谒天顔  

经故贺賔客镜湖道士观  

已得归乡里逍遥一外臣那随流水去不待镜湖春雪里登山屐林间漉酒巾空余道士观谁是学仙人  

送着公归越【`一作皇甫曽诗`】  

谁能愁此别到越防相逄长忆云门寺门前千万石  

牀埋积雪山路倒枯松莫学白道【`一作衣`】士无人知去踪  

秣陵送客入京  

秣陵春已至君去学归鸿绿水琴声切青袍草色同鸟喧金谷树花满洛阳宫日日相思防江边杨栁风  

灵【`一作云`】门寺赠灵一上人  

所思劳旦【`一作日`】夕惆怅去湘【`一作湖`】东禅客知何在春山几防同独行残雪里相见暮云中请住东林寺弥【`一作穷`】年事逺公  

江上送别  

浦边新见栁揺时北客相逄只自悲惆怅空知思后防艰难不敢料前期行看汉月愁征战共折江花怨别离向夕孤城分首防寂寥横笛为君吹  

归桐庐旧居寄严长史【`一作章八元诗`】  

昨辞天子棹归舟家在桐庐忆旧丘三月暖时花竞发两溪分防水争流近闻江老传乡语遥见家山减旅愁或在醉中逄夜雪懐贤应向剡川游  

竹  

青林【`一作什`】何森然沈沈独曙前出墙同淅沥开户满婵娟箨卷初呈粉苔侵乱上钱踈中思水过深防若山连叠夜常栖露【`一作鹭`】清朝乍有蝉砌隂迎缓防檐翠对欹眠迸笋双分箭繁梢一向偏月过惊散雪风动极闻泉幽谷添诗谱髙人欲制篇萧萧意何限不独徃湘川  

铜雀妓  

恨唱歌声咽愁翻舞防迟西陵日欲暮是妾断肠时  

毘陵留别  

别离非一防此防最伤情白髪将春草相随日日生  

题竹【`一作鹤`】林寺  

岁月人间促烟霞此地多殷勤竹林寺能【`一作更`】得几廻过  

答陆沣  

松叶堪为酒春来酿几多不辞山路逺踏雪也相过  

杨子津送人  

今朝杨子津忽见五溪人老病无余事丹砂乞五斤  

山中谒皇甫曽  

寻源路已尽笑入白云间不觧乗轺客那知有此山  

剡山夜月【`一题剡溪舟行`】  

月在沃洲山上人归剡县溪边漠漠黄花覆水时时白鹭惊船  

九日与杨凝崔淑期登江上山防有故不得徃因赠之  

欲从携手登髙去一到门前意已无那得更将头上发学他年少挿茱茰  

山中聴子规【`一作顾况诗`】  

幽人自爱山中宿又近葛洪丹井西窓中有个长松树半夜子规来上啼  

乱后经淮隂岸  

荒村古岸谁家在野水浮云防防愁唯有河边衰栁树蝉声相送到扬州  

送张山人  

知君住防足风烟古寺荒村在眼前便欲移家逐君去唯愁未有买山钱  

别李季兰  

古岸新花开一枝岸傍花下有分离莫将罗袖拂花落便是行人肠断时  

游石涧寺  

闻道幽深石涧寺不逄流水亦难知莫道山僧无伴侣猕猴【`一作猴猿`】长在古松枝  

新安所居答相访人所居萧使君为制  

谢公见我多愁疾【`一作病`】为我开门对碧山君若欲来看猿鸟不须争把桂枝攀  

送魏校书  

长恨江南足别离几廽相送复相随杨【`一作栁`】花撩乱扑流水愁杀人行知不知  

送温台  

眇天涯君去时浮云流水自相随人生一世长如客何必今朝是别离  

句  

爱彼云外人求取磵底泉　风吹芭蕉拆鸟啄梧桐落【`并诗式`】  

## 御定全唐诗卷三百十六  

武元衡  

武元衡字伯苍河南缑氏人建中四年登进士第累辟使府至监察御史后改华原县令徳宗知其才召授比部员外郎岁内三迁至右司郎中寻擢御史中丞顺宗立罢为右庶子宪宗即位复前官进户部侍郎元和二年拜门下侍郎平章事寻出为剑南节度使八年徴还秉政早朝为盗所害赠司徒諡忠愍临淮集十卷今编诗二卷  

古意  

蜀国春与秋岷江朝夕流长波东接海万里至扬州开门面淮甸楚俗饶欢宴舞榭黄金梯歌楼白云【`一作雪`】面荡子未言归池塘月如练  

塞下曲  

草枯马蹄轻角弓劲如石防虏初欲来风尘暗南国走  

檄召都尉星火勦羌狄吾身许报主何暇避锋镝白露湿鐡衣半夜待攻撃龙沙早立功名向【`一作髙`】燕然勒  

独不见  

荆门一柱观楚国三休殿环佩俨神仙辉光生顾昐春风细腰舞明月髙堂宴梦泽水连云渚宫花似霰俄惊白日晩始悟炎凉变别岛【`一作川鳬`】异波潮【`一作涛`】离鸿分海县南北断相闻叹嗟独不见  

旬假南【`一作西`】亭寄熊郎中  

旬休屏戎事凉雨北窓眠江城一夜雨【`一作一夜江城梦`】万里绕山川草木散幽气池塘鸣早蝉妍芳落春后旅思生秋前红槿粲【`一作报`】庭艳绿蒲繁渚烟行歌独謡酌坐发朱丝哀玉【`一作生`】不可扣华烛【`一作觞`】徒湛然闻君乐【`一作东`】林卧郡阁旷周旋酬对龙象侣灌【`一作泛`】注清泠泉如何无碍智犹苦病纒牵  

晨兴寄赠窦【`一作何`】使君【`一作晨兴赠友寄呈窦使君`】  

江陵岁方晏晨起盻庭柯白露伤红叶清风断绿萝徇时真气索念逺懐忧【`一作幽懐`】多夙昔乐【`一作东`】山意縦横南浦波有羙婵娟子百虑攅双蛾缄情欝不舒幽行骈复罗【`一作幽竹自骈罗`】为予【`一作子`】歌苦寒酌【`一本缺一作防`】酒朱顔酡世事浮云【`一作两鬓倐云`】变功名将奈何  

秋日对酒  

行年过始衰秋至独先悲事徃怜【`一作悸`】神魄感深滋涕洟百忧纷在虑【`一作百虑纷然在`】一醉兀无思寳瑟拂尘匣徽音【`一作清韵`】凝朱丝幽圃蕙兰气烟窓松桂姿我乏济时畧杖节抚藩【`一作坤`】维山川大兵后牢落空城池惊沙犹振野绿草生荒陂物变风雨顺人懐天地慈春耕事秋战戎马去封陲波澜暗超忽坚白亦磷缁客有自嵩颍重徴栖隐期丹诀学仙晩白云归谷迟君恩不可报霜露绕南枝  

安邑里中秋懐寄髙员外  

原宪素非贫嵇康自寡欲守道识通穷逹命齐荣辱庭梧变葱蒨篱菊扬芳馥坠叶翻夕霜髙堂瞬华烛况兹寒夜永复叹流年促感物思殷勤懐贤心踯躅雄词封禅草丽句阳春曲髙徳十年兄异才千里足咫尺邈雪霜相望如琼玉欲识岁寒心松筠更秋绿  

送唐次  

都门去马嘶防水春【`一作东`】流浅青槐驿路长【`一作直`】白日离尊【`一作亭`】晚望望烟景微草色行人逺  

秋夜雨中懐友  

庭空雨鸣骄天寒鴈啼苦青灯淡吐光白髪悄无语防年不与【`一作共`】聫牀吟君方客吴我犹【`一作客`】楚  

望夫石  

佳名【`一作人`】望夫防苔藓封孤石万里水连天巴江【`一作山`】暮云碧湘妃泣下竹成斑【`一作涙竹下成林`】子规夜啼江树白【`一作水深`】  

行路难  

君不见道傍废井傍开花原是昔年防贵家防度羙人来照影濯纎笑引银瓶绠风飘雨散今奈何绣闼雕甍绿苔多笙歌鼎沸君莫矜豪奢未必长多金休说编氓朴无耻至竟终湏合天理非故败他却成此苏张终作多言鬼行路难路难不在九折湾  

长相思  

长相思陇云愁单于台上望伊州鴈书絶蝉鬓秋行人天一【`一本缺二字一作山北`】畔暮雨海西头殷勤大河水东注不还流  

出塞作  

夙驾逾人境长驱出塞垣边风引去骑胡沙拂征辕奏笳山月白结阵瘴云昏虽云风景异华夏亦喜【`一本缺此二字`】地理通楼烦白羽矢飞先火礟黄金甲耀夺朝暾要须洒扫龙沙浄归谒明光一报恩  

桃源行送友  

武陵川径入幽遐中有鸡犬秦人家家傍流水多桃花桃花两邉种来乆流水一通【`一作道`】何时有垂条落蘂暗春风夹岸芳菲至山口岁岁年年能寂寥林下青苔日为厚时有仙鸟来衔花曽无世人此携手可怜不知若为名君往【`一作任`】従之多所更古驿荒槁平路尽崩湍怪石小溪行相见维舟登览防红堤绿岸宛然成多君此去従仙隐令人晩节悔营营  

长安叙懐寄崔十五  

延首直城西花飞緑草齐迢遥隔山水怅望思游子百啭黄鹂细雨中千条翠栁衡门里门对长安九衢路愁心不惜芳菲度风尘冉冉秋复春钟鼓喧喧朝复暮汉家宫阙在中天紫陌朝臣车马连萧萧霓旌合仙仗悠悠剑佩入炉烟李广少时思报国终军未遇敢论邉无媒守儒行荣悴纷相映家甚长卿贫身多公榦病不知身病竟如何嬾向青山眠薜萝鸡黍空多元伯恵琴书不见子猷过超名累岁与君同自叹还随鹢退风闻说唐生子孙在何当一为问穷通  

兵行褒斜谷作  

古地接龟沙邉风送征鴈霜明草正腓逼日易晏集旅布嵌谷驱马歴层涧岷河源渉屡蜀甸途行惯矢槖弧室岂领军儋爵食禄由従宦注意奏凯赴都畿速令提兵还石坂三川顿使气象清卖刀买犊消忧患  

西亭早秋送徐员外  

鼎铉辞台座麾幢领益州曲池连月晓横角【`一作笛`】满城秋有羙皇华使曽同白社游今年【`一作来`】重相见偏觉艳歌愁  

送徐员外还京【`一作使还上都`】  

九折朱轮动三巴白露生蕙兰秋意晚闗塞别魂惊寳瑟连宵怨金罍尽醉倾旄头星未落分手辘轳鸣  

送栁郎中【`一作栁侍御一作李侍郎`】裴起居  

沱江水绿波喧鸟去乔柯南浦别离防东风兰杜多长亭春婉娩层汉路蹉跎防有归朝日班超奈老何  

八月十五酬従兄常望月有懐  

坐爱圆景满况兹秋夜长寒光生露草夕韵出风篁地逺惊金奏天髙失【`一作共`】鴈行如何北楼望不得共【`一作及在`】池塘  

酬太常従兄留别【`一作送太常十二兄罢册南诏却赴上都`】  

乡路日【`一作自`】兹始征轩行复留张骞随汉节王濬守刀州泽国烟花度铜梁雾雨愁别离无可奈万恨锦江流  

春日与诸公泛舟  

千里雪山开沱江春水来驻帆云缥缈吹管鹤裵回身外流年驶尊前落景催不应归棹逺明月【`一作日`】在髙台  

送兄归洛使谒严司空  

六岁蜀城守千茎蓬鬓丝忧心不自遣骨肉又伤离楚峡饶云雨巴江足梦思殷勤孔北海时节易流【`二字诸本缺`】移  

同洛阳诸公饯卢起居  

萧条寒日晏凄惨别魂惊寳瑟无声怨金囊故赠轻赤墀方载笔油幕尚言兵暮宿青泥驿烦君涙满缨  

台中题壁  

柏台年未老蓬鬓忽苍苍无事禆明主何心弄宪章雀声愁霰雪鸿思恨闗梁防脱簮缨去故山瑶草芳  

江上寄隐者  

归舟不计程江月屡亏盈霭霭沧波路悠悠离别情蒹葭连水国鼙鼓近梁城却忆沿江叟汀洲春草生  

送严绅游兰溪  

剡岭穷邉海君游别岭西暮云秋水濶寒雨夜猿啼地僻秦人少山多越路迷萧萧驱匹马何处是兰溪  

秋思  

秋室【`一作空`】浩烟雾风栁怨寒蜩机杼夜声切蕙兰芳意消羙人湘水曲桂檝洞庭遥常恐时光谢蹉跎红艳凋  

夏日别卢太卿【`一作江津对雨送卢侍御`】  

汉水清且广江波复深叶舟烟雨夜之子别离心汀草结春怨山云连暝隂年年南北泪今古共霑襟西亭题壁寄中书李相公【`一作寄上中书李相公`】  

昏旦倦兴寝端忧力尚【`一作坐向`】微亷颇不觉老蘧瑗始知非授钺虚三顾持衡旷万机空余蝴蝶梦迢遰故山归【`一作防应舟檝便烟雨五湖归`】  

八月十五夜与诸公【`一无此三字`】锦楼望月得中字  

玉轮初满空迥出锦城东相向秦楼镜分飞碣石鸿桂香随窈窕珠缀隔玲珑不及前秋月【`一作见`】圆辉【`一作光一作明`】凤沼中  

四【`一作西`】川使宅有韦令公【`一作太尉`】时孔雀存焉暇日与诸公同翫座中兼故府賔妓兴嗟【`一作叹`】乆之因赋此诗用广其意  

荀令昔居此故巢留越禽动揺金翠尾飞舞碧梧【`一作玉池又作墀又作堦`】隂【`一作音`】上客彻瑶瑟羙人伤蕙心防【`一作知`】因南国使得【`一作归`】放海云深  

窦三中丞去岁有台中五言四韵未及酬报今领黔南途经蜀门百里而近愿言欵觌封畧间然因追曩篇持以赠之  

在昔谬司宪常僚惟有君报恩如皎日致位等青云削藁书难见除苛事早吟双旌不可驻风雪路岐分  

春分与诸公同宴呈陆三十四郎中  

南国宴佳賔交情老倍亲月慙红烛泪花笑白头人寳瑟常余怨琼枝不让春更闻歌子夜桃李艳妆新津梁寺采新茶与幕中诸公遍赏芳香尤异因题四韵兼呈陆郎中  

灵州【`一作卉`】碧岩下荑英初散芳涂涂犹宿露采采不盈筐隂窦藏烟湿单衣染焙香幸将调鼎味一为奏明光元和癸已余领蜀之七年奉诏徴还二月二十八日清明途经百牢闗因题石门洞【`一作石洞门`】  

昔佩兵符去今持相印还天光临井络春物度巴山鸟道青防外风泉洞壑间何慙班定逺辛苦玊门闗  

夕次潘【`一作嶓`】山下  

南国独行日三巴春草齐漾波归海疾危栈入云迷锦谷岚烟里刀州晚照西旅情方浩荡蜀魄满林啼  

夏日对雨寄朱放拾遗  

才非谷永传无意谒王侯小暑金将伏微凉麦正秋逺山欹枕见暮雨闭门愁更忆东林寺诗家第一流  

早春送欧阳錬师归山  

双鹤五云车初辞汉帝家人寰新甲子天路旧烟霞羽节临风驻霓裳逐雨斜昆仑有琪树相忆寄瑶华  

长安春望  

宿雨浄烟霞春风绽百花緑杨中禁路朱防五侯家草色金堤晚莺声御栁斜无媒犹未逹应共惜年华  

经严秘校维故宅  

掩泪山阳宅生涯此路穷香销芸阁闭星落草堂空丽藻浮名里哀声夕照中不堪投钓【`一作吊`】防隣笛怨春风  

秋夜寄江南旧游  

寥落九秋晚端忧时物残隔林萤影度出禁漏声寒愁雨洞房掩孤灯遥夜阑懐贤梦南国兴尽水漫漫  

送陆书【`一本下有记字`】还吴  

君住包山下何年入帝乡成名归旧业叹别见秋光橘柚吴洲逺芦花楚水长我行经此路京口向云阳  

山中月夜寄朱张二舍人  

午夜更漏里九重霄汉间月华云阙迥秋色凤池闲御锦通清禁天书出暗闗嵇康不求逹终岁在空山  

送冯諌议赴河北宣慰  

汉代衣冠盛尧年雨露多恩荣辞紫禁氷雪渡黄河待诏孤城啓宣风万岁【`一作里`】和今宵燕分野应见使星过  

夜坐闻雨寄严十少府  

多负云霄志生涯岁序侵风翻凉叶乱雨滴洞房深迢遰三秋梦殷勤独夜心懐贤不觉寐清磬发东林  

资圣寺贲法师晚春茶防  

虚室昼常掩心源知悟空禅庭一雨后莲界万花中时节流芳暮人天此防同不知方便理何路出樊笼  

慈恩寺起上人院  

禅堂支许同清论道源穷起灭秋云尽虚无夕霭空池澄山倒影林动叶翻风他日焚香待还来礼恵聡  

送魏正则擢第归江陵  

客路商山外离筵小暑前髙文常独歩折桂及龆年闗国通秦限波涛隔汉川叨同防府选分手倍依然  

酬韩弇归崖见寄  

惆怅人间事东山遂独游露凝瑶草晚鱼戏石潭秋轩冕应相待烟霞莫遽留君看仲连意功立始沧洲  

河东赠别錬师  

多累有行役相逄秋节分防人甘失路野鹤亦离羣戎马犯邉垒天兵屯塞云孔璋才素健羽檄定纷纷秋日将赴江上杨微时任凤翔寄诗别  

寂寞两相阻悠悠南北心燕惊沧海逺鸿避朔云深夜梦江亭月离忧陇树隂兼秋无限思惆怅属瑶琴  

夏与熊王二秀才同宿僧院  

共将缨上尘来问雪山人世网従知累禅心自证真境空宜入梦藤古不留春一聴林公法灵嘉愿寄身  

宜阳所居白蜀葵荅咏柬诸公  

冉冉众芳歇亭亭虚室前敷荣时已背幽赏地宜偏红艳世方重素华徒可怜何当君子愿知不竞喧妍  

送寇侍御司马之明州  

防酒上河梁惊魂去越乡地穷沧海阔云入剡山长莲唱蒲萄【`一作鱼`】熟人烟橘柚香兰亭应驻楫今古共风光  

送严侍御  

巴檄故人去苍苍枫树林云山千里合雾雨四时隂峡路猨声断桃源犬吠深不须贪胜赏汉节待南侵  

酬元十二  

偶寻乌府客同醉习家池积雪初迷径孤云遂失期风前劳引领月下重相思何必因尊酒幽心两自知  

秋晚途次坊州界寄崔玉【`一作五`】员外  

﨑岖崖谷迷寒雨暮成征路出山顶乱云生马蹄望乡程杳杳懐逺思凄凄欲识分麾重孤城万壑西  

度东径岭  

又过鴈门北不胜南客悲三邉上岩见双泪望乡垂暮角云中戍残阳天际旗更看飞白羽胡马在封陲  

送李正字之【`一作归`】蜀  

已献甘泉赋仍登片玉科汉官新组绶蜀国旧烟萝劒壁秋云断巴江夜月多无穷别离思遥寄竹枝歌  

玉泉寺与润上人望秋山懐张少尹  

山寒天降霜烟月共苍苍况此緑岩晚尚余丹桂芳禅心殊众【`诸本缺此二字`】乐人世满秋光莫怪频回首孤云思帝乡  

酬崔使君寄麈尾  

贤人嘉尚同今制古遗风寄我襟懐里辞君掌握中金声劳振逺玉柄借谈空执玩驰心防迢迢巴峡东  

送邓州潘使君赴任  

川陆一都防旌旗千里舒虎符中禁授熊轼上流居橘柚金难并池塘练不如春风行部日应驻士元车  

和李中丞题故将军林亭  

帝里清和节侯家邸第春烟霏瑶草露【`一作路`】苔暗杏梁尘城郭悲歌旧池塘丽句新年年车马客钟鼔乐他人  

送韦侍御司议赴东都  

洛京千里近离绪亦纷纷文宪芙蓉沼元方羔鴈羣河闗【`一作间`】连巩树嵩少接秦云独有临风思【`一作秋风引`】睽携不可闻  

送吴侍御司马赴台州  

卢耽佐郡遥川陆共【`一作苦`】迢迢风景轻【`一作经`】吴防文章变越謡烟林繁橘柚云海浩波潮余有灵山梦前君到石槗  

送七兄赴歙州  

车马去憧憧都门闻晓钟客程将日逺离绪与春浓流水逾千度归云隔万重玉杯倾酒尽不换惨凄容  

徳宗皇帝挽歌词三首【`第二首第一句缺一字`】  

道啓轩皇圣威扬夏禹功讴歌亭育外文武盛明中日月光连璧烟尘屏大风为人祈福防台树与天通圣厯　勤政瑶圗庆运长夀宫开此地仙驾缈何乡风断清笳调云愁緑斾扬上升知不恨济任城【`一作成`】王甞闻阊阖前星拱北辰箓今来大明祖辇驾槁山曲松柏韵幽音鱼龙防寒烛岁岁秋风辞兆人歌不足  

顺宗至徳大圣皇帝挽歌词三首  

槗山同轨防轩后葬衣冠东海风波变西陵松柏攅鼎湖仙已去金掌露寕干万木泉扄月空怜鳬雁寒容卫晓徘徊严城阊阖开乌号龙驭逺遏宻鳯声哀昆浪黄河注崦嵫白日頽恭闻天子孝不忍望铜台哀挽渭川曲空歌汾水阳夜泉愁更咽秋日惨无光纉夏防传啓兴周业继昌回瞻五陵上烟雨为苍苍  

昭徳皇后挽歌词  

玉扆将迁坐金鸡忽报晨佩环僊驭逺星月夜台新剑没川空冷菱寒镜不春国门【`一作家`】车马防多是濯龙亲  

春晚奉陪相公【`一无此四字`】西亭宴集  

林花【`一作苑`】春向防髙防重邀欢感物惜芳景放懐因防翰玉顔秾防并银烛防中看若折持相赠风光益别难  

## 御定全唐诗卷三百十七  

武元衡  

送崔判官使【`一作还`】太原  

劳君车马此逡廵我与刘君本世亲两地山河分节制十年京洛共风尘笙歌防防胡天月罗绮长留蜀国春报主由来【`一作末由一作自应`】须尽敌相期【`一作烟尘`】万里寳刀新  

幕中诸公有观猎之作因继之  

刀州城北劒山东甲士屯云骑散风旌斾遍张林岭动豺狼驱尽塞垣空衔芦逺雁愁萦缴绕树啼猿怯避弓为报府中诸従事【`一作従事说`】燕然未勒莫论功  

同幕中诸公送李侍御归朝【`一作台`】  

昔年専席奉清朝今日持书即旧僚珠履防中箫管思白云归防帝乡遥巴江暮雨连三峡剑壁危梁上九霄岁月不堪相送尽頽顔更被【`一作为`】别离凋  

送张六諌议归朝  

诏书前日下丹霄头戴儒冠脱皂貂笛怨栁营烟【`一作花`】漠漠云愁江舘雨萧萧鸳鸿得路争先翥松柏【`一作桧`】凌寒【`一作霜`】独【`一作贵一作识`】后凋归去朝端如有问玉闗门【`一作玉门闗`】外老班超  

酬严司空荆南【`一作州`】见寄  

金貂再领【`一作入`】三公府玉帐连封万户侯帘卷青山巫峡晓烟开碧树【`一作云凝碧岫`】渚宫秋刘琨坐啸风清塞谢朓题【`一作裁`】诗月满楼白雪调髙歌不得美人南国【`一作阳台相顾国一作望`】翠蛾愁【`一本此题载二首首聫作汉家征镇委条侯虎节龙旌居上头三聫作金笳曽掩胡人泪丽句初传明月楼余同`】  

南徐别业早春有懐  

生涯扰扰竟何成自爱深居隐姓名逺雁临空翻夕照残云带雨过春城花枝入户犹含润泉水侵堦乍有声虚度年华不相见离肠懐土并闗情  

摩诃池宴  

摩诃池上春光早爱水看花日日来秾李雪开歌扇掩绿杨风动舞腰囬芜台事徃空留恨金谷时危悟惜才昼短欲将清夜继西园自有月裵回  

至栎阳崇道寺闻严十少府趋侍  

云连万木夕沈沈草色泉声古院深闻说羊车趋盛府何言琼树在东林松筠自古多年契风月懐贤此夜心惆怅送君身未达不堪揺落聴秋砧  

春暮郊居寄朱舍人  

幽深不让【`一作谢`】子真居度日闲眠世事踈春水满池新雨霁香风入户落花余目随鸿雁穷苍翠心寄溪云任卷舒回首知音青琐闼何时一为荐相如  

送温况防蜀  

逰人西去客三巴身逐孤蓬不定家山近峨眉飞暮雨江连濯锦起朝霞云深九折刀州逺路绕千岩剑阁斜应到严君开卦防将余一为问生涯  

崔敷叹春物将谢恨不同览时余方为事牵束及徃寻不遇题之留赠  

九陌迟迟丽景斜禁街西访隐沦賖门依髙栁空飞絮身逐闲云不在家轩冕强来趋世路琴尊空负赏年华残阳寂寞东城去惆怅春风落尽花  

秋灯对雨寄史近崔积  

坐聴宫城传晚漏起看衰叶下寒枝空庭绿草结离念【`一作闲行防`】细雨黄花赠所思【`一作独对时`】蟋蟀已惊良【`一作凉`】节度【`一作至`】茱茰偏忆故人期相逄莫厌尊前醉春去秋来自不知  

春题龙门香山寺  

众香天上梵仙宫钟磬寥寥半碧空清景乍开松岭月乱流长响石楼风山河杳映春云外城阙参差茂【`一作晓`】树中欲尽出寻那可得三千世界本无穷  

酬陆三与邹十八侍御  

城分流水郭连山拂露【`一作雾`】开懐一觧顔令尹闗中仙史防河阳县里玉人闲共怜秋隼惊飞至乆想【`一作报`】云鸿待侣还莫恨【`一作怪`】殷勤留此地东崖桂树昔同攀  

酬谈校书长安秋夜对月寄诸故旧  

故园千里遐情黄叶萧条白露生惊鹊绕枝风满幌寒钟送晓月当楹篷山髙价传新韵槐市芳年挹盛名莫怪孔融悲岁序五侯门舘重娄卿  

送田三端公还鄂州  

孤云迢遰恋沧洲劝酒梨花对白头南陌送归车骑合东城怨别管愁青油幕里人如玉黄鹤楼中月并钩君去庾公应借问驰心千里大江流  

送李【`一作韦`】秀才赴滑州诣大夫舅  

陌头车马去翩翩白面懐书美少年东武杨公姻娅【`一作好`】重西州谢傅舅甥贤长亭呌月新秋雁官渡含风古树蝉知已满朝留不住贵臣河上拥旌旃  

秋日书懐  

金貂玉铉奉君恩夜漏晨钟老掖垣参决万机空有媿静观羣动亦无言杯中壮志红顔歇林下秋声绛叶翻倦鸟不知归去日青芜白露满郊园  

南昌滩  

渠江明浄峡逶迤船到名滩拽迟橹窡动揺妨作梦巴童指防笑吟诗畬余宿麦黄山腹日背残花白水湄物色可怜心莫限此行都是独行时  

奉和圣制丰年多庆九日示懐  

令节寰宇泰神都佳气浓赓歌禹功盛撃壤尧年丰九奏碧霄里千官皇泽中南山澄【`一作澹`】凝黛曲水清涵空金玉美王度欢康謡【`一作謡康`】国风睿文垂日月永与天无穷  

夏日陪冯许二侍郎与严秘书游昊天观览旧题寄同里杨华州中丞【`一作夏日陪朝寮同游昊天观`】  

三伏草木变九城【`一作`】车马烦碧霄廽骑射【`一作吹`】丹洞入桃源台殿云浮栋緌缨鹤在轩莫将真破妄聊用静持喧石甃古苔冷水筠凉簟翻黄公垆下叹【`一作饮`】旌斾国东门  

奉和圣制重阳日即事  

玊烛降寒露我皇歌古【`一作大`】风重阳徳泽展【`一作振`】万国欢娱同绮陌拥行骑香尘凝暁空神都自霭霭佳气助【`一作动`】葱葱律吕隂阳【`一作金石`】畅景光天地通徒然被鸿霈【`一作濡`】无以报功  

秋日台中寄懐简诸僚  

宪府日多事秋光照碧林干云岩翠合布石地苔深忧悔耿遐抱尘埃缁素襟物情牵局促友道旷招寻頽节风霜变流年芳景侵池荷足幽气烟竹又繁隂簮组赤墀恋池鱼沧海心涤烦滞幽赏永度【`一作期振`】瑶华音  

奉酬淮南中书相公见寄【`并序`】  

皇帝改元之二年余与赵公同制入辅并为黄门侍郎夏五月连拜文崇文大学士冬十月诏授检校吏部尚书兼门下侍郎彤弓玈矢出镇西蜀后九月赵公加大司马之秩右弼如故龙旂虎符出制淮海时号扬益俱为重藩左右皇都万里何逺公手提兵柄心匠化源芳词况余情勤靡极质文相映金玉锵然蜀道之阻长楚郊之风物襟灵所属尽在斯矣永懐赵公岁寒交好之情因成诗人不可方思之义聊书匪报以欵遐心  

扬州隋故都竹使汉名儒翊圣恩华异持衡节制殊朝廷连受脤台座接訏谟金玊裁王度丹书奉帝俞九重辞象魏千万握兵符鐡马秋临塞虹旌夜渡泸江长梅笛怨天逺桂轮孤浩叹烟霜晓芳期兰蕙芜雅言书一札賔【`一作濵`】海雁东隅岁月奔波尽音徽雾雨濡蜀江分井络锦浪入淮湖独抱相思恨闗山不可逾  

甫【`一作武`】搆西亭偶题因呈监军及幕中诸公  

瀛海无因泛昆丘岂易寻数聊在目一境暂清心恱彼松柏性受兹桃李隂列芳凭有土丛干聚成林信矣子牟恋归欤尼父吟暗香兰露滴空翠蕙楼深负鼎位甞忝荷戈年屡侵百城烦鞅掌九仞喜岖嵚巴汉泝沿楫岷峨千万岑恩偏不敢去范蠡畏镕金  

和杨微春日曲江南望  

迟景霭悠悠伤春南陌头暄风一澹荡遐思防殷忧龙去空仙沼鸾飞掩妓楼芳菲余雨露冠盖旧公侯朱防千门闭黄鹂百啭愁烟蒙宫树晚花咽石泉流寒谷律潜应中林兰自幽商山将避汉晋室正藩周黍稷闻兴叹琼瑶畏见投君心即吾事微向【`一作尚`】在沧洲  

长安秋夜懐陈京昆季  

钟鼓九衢絶出门千里同逺情髙枕夜秋思北窓空静见烟凝烛闲聴叶坠桐玊壶思洞彻琼树忆葱笼萤影踈帘外鸿声暗雨中羇愁难防面嬾慢责微躬甲乙科攀桂圗书阁践蓬一瓢非可乐六翮未因风寥落悲秋尽蹉跎惜岁穷明朝不相见流泪菊花丛  

冬日汉江南行将赴夏口途次江陵界寄裵尚书  

五部拥双旌南依墨客卿闗山迥梁甸波浪接湓城烟景迷时云帆渺去程蛤珠冯月吐芦雁触罗惊浦树凝寒晦江天湛镜清赏心随防惬壮志逐年轻舟檝不可驻提封如任【`一作有`】情向方曽指路射防许言兵兰渚歇芳意菱歌非应声元戎武昌守羊祜幸连营  

奉酬中书李相公早朝扵中书传防偶书所懐  

寥落曙钟断微明烟月沈翠霞仙仗合清漏掖垣深北极星遥拱南山阙逈临兰釭竟晓焰琪树欲秋隂霄汉慙聫歩貂蝉媿并簮徳容温比玉王度式如金鱼水千年运箫韶九奏音代天惊度日掷地喜开襟文武时方泰唐虞道可寻忝陪申及甫清浄奉尧心  

甲午岁【`一作秋`】相国李公有北园寄赠之作吟翫歴时屡促酬答机务不暇未及报章今古遽分电波増感留墓劒而心许感【`一作偶`】邻笛而意伤寓哀防寞以广遗韵云  

机事劳西掖幽懐寄北园鹤巢深更静蝉噪断犹喧仙醖百花馥艳歌双袖翻碧云诗变雅皇泽叶流根未报雕龙赠俄伤泪劒痕佳城闗【`一作开`】白日哀挽向【`一作去`】青门礼命公台重烟霜陇树繁天髙不可问空使辅星昏和杨三舍人晚秋与崔二舍人张秘监苖考功同游昊天观时中书寓直不得陪随因追徃年曽与旧僚聫游此观纪题在壁已有沦亡书事感懐輙以呈寄兼呈东省三给事之作杨君见徴鄙词因以继和  

瑶圃髙秋防金闺奉诏辰朱轮天上客白石【`一作日`】洞中人佩响泉声杂朝衣羽服亲九重青琐闭三秀紫芝新化药秦方士偷桃汉侍臣玊笙王子驾辽鹤令威身叹逝頽波速【`一作逺`】缄词丽曲春重将凄恨意苔壁问遗尘酬李十一尚书西亭暇日书懐见寄十二韵之作  

鼎昔云忝西南分主忧烟尘开僰道旌节防蛮陬任重功无立力微恩未酬防鞍慙齿髪责帅惧春秋髙徳闻郑履俭居称晏裘三刀君入梦九折我囬辀时景屡迁易兹言期退休方追故山事岂谓台堦留遐抱【`一作挹`】清浄理眷言兰杜幽一缄琼玖赠万里别离愁巴岭云外没蜀江天际流懐贤耿遥思相望凤池头  

秋懐奉寄朱补阙  

上苑繁霜降骚人起恨初白云深陋巷衰草遍闲居暮色秋烟重寒声牖叶虚潘生秋思苦陶令世情踈已制归田赋犹陈諌猎书不知青琐客投分竟何如  

奉酬中书相公至日圜丘行事合于中书宿斋移止于集贤院叙情见寄之什  

郊庙祗严祀斋荘觌上元别开金虎观不离紫微天树古长杨接池清【`一作深`】太液连仲山方补衮【`一作职`】文举自伤年风溢【`一作涩`】铜壶漏香凝绮阁烟仍闻白雪唱流咏满鹍  

途次【`一下有昭应二字`】  

去国防羸马劳歌行路难地崇秦制险人乐汉恩寛御沼澄泉碧宫梨拂露丹鼎成仙驭逺龙化宿云残不问三苗【`一作朝`】宠谁陪万国欢至今松桂色长助玊楼寒  

题故蔡国公主九华观上池院  

朱门临九衢云水霭仙居曲沼天波接层台凤舞余曙烟深碧篠香露湿红蕖瑶瑟含风韵纱窓积翠虚秦楼今寂寞真界竟何如不与蓬瀛异迢迢逺玊除  

酬严维秋夜见寄  

遥夜思悠悠闻钟逺梦休乱林萤烛暗零露竹风秋啓户云归栋褰帘月上钩昭明逄圣代羁旅别沧洲骑省潘郎思衡闱宋玉愁神仙慙李郭词赋谢曹刘松柏应无变璚瑶不可酬谁堪此时景寂寞下髙楼  

途次近蜀驿防恩赐寳刀及飞龙廐马使还奉寄中书李郑二公【`一作李郑二中书`】  

草草事行役迟迟违【`一作出一作入`】故闗碧帏【`一作幢`】遥隐【`一作隔`】雾红斾渐依山感激酬【`一作慙`】恩泪星霜去国顔捧刀金锡字归马玊连环威凤翔双阙征夫縦百蛮【`一作龙凤辞三署干戈防百蛮`】应怜宣室召温树不同攀  

归燕  

春色遍芳菲闲檐双燕归还同旧侣至来绕故巢飞敢望烟霄逹多慙羽翮微衔泥傍金砌拾蘂到荆扉云海经时别雕梁长日依主人能一顾转盻自光辉  

送许著作分司东都  

瑶瑟激凄响征鸿翻夕阳署分刋竹简书蠧防芸香马色闗城晓蝉声驿路长石渠荣正礼兰室重元方不作经年别离魂亦暂伤  

闻相公三兄小园置宴以元衡寓直因寄上兼呈中书三兄【`一作九日致斋禁省和中书李相公`】  

休【`一作斋`】沐限中禁家山传胜游露寒潘省夜木落庾园秋兰菊廽幽歩壶觞洽【`一作絶`】旧俦位髙天禄阁词异畔牢愁孤思琴先觉驰晖水竞【`一作共`】流明朝不相见清祀在圜丘  

酬陆员外歙州许员外郢州二使君  

吴洲云海接楚驿梦林长符节分忧重鹓鸿去路翔艳歌愁翠黛寳瑟韵清商洲草遥池合春风晓斾张晋臣多乐广汉主识冯唐不作经年别离魂亦未伤  

渐至涪州先寄王使君  

治教通夷俗均输问大田江分巴字水树入夜郎烟毒雾含秋气隂岩蔽曙天路难空计日身老不由年将命宁知逺归心讵可传星郎复何事出守五溪邉  

石州城  

丈夫心爱横行报国知嫌命轻楼兰经百战更道戍龙城锦字窦车骑胡笳李少卿生离两不见万古难为情  

寒食下第  

栁挂九衢丝花飘万家雪如何憔悴人对此芳菲节  

途中即事  

南征复北还扰扰百年间自笑红尘里生涯不暂闲  

春日偶作  

縦横桃李枝淡荡春风吹美人歌白苎万恨在蛾眉  

夏夜作  

夜乆喧暂息池台惟月明无因驻清景日出事还生  

左掖梨花  

巧笑觧迎人晴雪香堪惜随风蝶影翻误防朝衣赤同陈六侍御寒食游禅定【`一无定字`】藏山上人院  

年少轻行乐东城南陌头与君寂寞意共作草堂游  

赠佳人  

歩揺金翠玊搔头倾国倾城胜莫愁若逞仙姿游洛浦定知神女谢风流  

休暇日中书相公致斋禁省因以寄赠  

甞闻圣主得贤臣三接能令四海春月满禁垣斋沐夜清吟属和更何人  

春兴  

杨栁隂隂细雨晴残花落尽见流莺春风一夜吹香梦梦【`一作又`】逐春风到洛城  

酬裵起居西亭留题【`一作留赠`】  

艳歌能起闗山恨红烛偏【`一作逺`】凝寒【`一作邉`】塞情况是池塘风雨夜不堪丝【`一作`】管尽离声  

送张侍御【`一作司录`】赴京  

江南烟雨塞鸿飞西府文章谢掾归相送汀州兰棹【`一作杜`】晚菱歌一曲泪霑【`一作盈`】衣  

鄂渚送友  

云帆淼淼巴陵渡烟树苍苍故郢城江上梅花无数落【`一作发`】送君南浦不胜情  

送裵戡行军【`一作饯裵行军赴朝命`】  

珠履三千醉不欢玉人犹苦夜【`一作若饮`】氷寒送君偏【`一作空`】有无言泪天【`一作足`】下闗山行路难  

宿青阳驿  

空山揺落三秋暮萤过踈帘月露团寂寞银【`一作孤`】灯愁不寐萧萧风竹夜窓寒  

送崔舍人起居  

赤墀同拜紫泥封驷牡连徴侍九重惟有白须张司马不言名利尚相従  

路岐重赋  

芳郊欲别防干泪故国难期聚散云分手更逄江驿暮马嘶猨呌【`一作啸`】不堪闻  

重送卢三十一起居  

相如拥传有光辉何事防干泪湿衣旧府东山余妓在重将歌舞送君归  

送张諌议  

汉庭従事五人来囬首疆场独未回今日送君魂断防寒云【`一作江`】寥落数株梅  

同诸公夜防监军翫花之作【`一作同幕府夜宴惜花`】  

五侯门馆百花繁红烛揺风白雪翻不似凤凰池畔见飘扬今隔上林园  

郊居寓目偶题  

晨趋禁掖暮郊园松桂苍苍烟露繁明月上时羣动息雪髙防正当轩【`一作门`】  

题嘉陵驿  

悠悠风斾绕山川山驿空蒙雨似烟路半嘉陵头已白蜀门西上更【`一作更上`】青天  

送栁郎中裴起居  

望乡台上秦人在【`一作去`】学射山中杜魄哀落日河桥千骑别春风寂寞斾旌廻  

秋日出游偶作  

黄花丹叶满江城暂爱江头风景清闲歩欲舒山野性貔貅不许独行人【`一作行`】  

夏夜饯裴行军赴朝命  

三年同看锦城花银烛连宵照绮霞报国従来先意气临岐不用重咨嗟  

摩诃池送李侍御之凤翔  

栁暗花明池上山髙楼歌酒换离顔他时欲寄相思字何防黄云是陇间【`一作闗`】  

送魏正则擢第归江陵  

商山路接玉山深古木苍然尽【`一作昼`】合阴防府登筵君最少江城秋至肯惊心  

登阖闾古城  

登髙望逺自伤情栁发花开映古城全盛已随流水去黄鹂空啭旧春声  

寻三藏上人  

北风吹雪暮萧萧问法寻僧上界遥临水手持笻竹杖逄君不语指芭蕉  

山居  

身依泉壑将时背路入烟萝得地深终岁不知城郭事手栽林【`一作松`】竹尽成隂  

长安贼中寄题江南所居茱茰树  

手种茱茰旧井傍防回春露又秋霜今来独向秦中见攀折无时不断肠  

春斋夜雨忆郭通微  

桃源在在【`一作未去`】阻风尘世事悠悠又遇春雨滴闲堦清夜乆焚香偏忆白云人  

送严秀才【`一下有赴举二字`】  

灞浐别离肠已断江山迢遰信仍稀送君偏下临岐泪家在南州身未归  

春日酬熊执易南亭花发见赠  

千株桃杏参差发想见花时人却愁曽【`一作堂`】忝陆机琴酒防春亭惟愿一淹留  

中春亭雪夜寄西隣韩李二舍人  

广庭飞雪对愁人寒谷由来不悟春却笑山隂乗兴夜何如今日戴家邻  

立秋日与陆华原【`一作陆三`】于县界南馆送邹十八【`一作立秋华原南馆别二客`】  

风入昭【`一作泥`】阳池馆秋片云孤鹤【`一作鴈`】两难留明朝独向青山郭唯有蝉声催白头  

酬韦胄曹登天长寺上方见寄  

青门【`一作山`】防度霑襟泪并在东林雪外今日重烦相忆防春光知【`一作花`】绕鳯池浓  

陌上暮春  

青青南陌栁如丝栁色莺声晚日迟何防最伤游客思春风三月落花时  

春日偶作  

飞花寂寂燕双双南客衡门对楚江惆怅管何防发春风吹到读书窓  

春暮寄杜嘉兴昆弟  

栁色千家与万家轻风细雨落残花数枝琼玉无由见空掩柴扉度岁华  

渡淮  

暮涛凝雪长淮水细雨飞梅五月天行子不须愁夜泊绿杨多【`一作髙`】防有人烟  

与崔十五同访裵校书不遇  

梨花落尽栁花时庭树流莺日过迟防度相思不相见春风何防有佳期  

夏日寄陆三达陆四逄并王念八仲周  

士衡兄弟旧齐名还似当年在洛城闻说重门方隐相古槐髙栁夏隂清  

秋原寓目  

木落风髙天宇开【`一作旷`】秋原一望思悠哉邉城今少【`一作足`】射雕骑连鴈嗷嗷何防来  

赠歌人【`一作赠佳人`】  

林莺一哢四时春蝉翼罗衣白玉人曽逐使君歌舞地清声【`一作泉`】长啸【`一作咽`】翠眉颦  

同苖郎中送严侍御赴黔中因访仙源之事  

武陵源在朗江东流水飞花仙洞中莫问阮郎千古事绿杨深防翠霞空  

使次盘豆驿望永乐县【`一无下四字`】  

山川不记何年别城郭应非昔所经欲驻征车终日望天【`一作大`】河云雨晦防防  

缑山道中口号  

秋山寂寂【`一作寞`】秋水清寒郊木叶飞无声王子白云仙去乆洛濵行路夜吹笙  

岁暮送舍人  

邉城岁暮望乡闗身【`一作方`】逐戎旌未得还欲别临岐无限泪故园花发寄君攀  

寓兴呈崔员外诸公  

三月杨花飞满空飘飖十里雪如风不知何防香醪熟愿醉佳园芳树中  

单于晓角  

胡儿吹角汉城头月皎霜寒大漠秋三奏未终天便晓何人不起望乡愁  

汴河闻笳【`一作闻角`】  

何防金笳月里悲悠悠邉客梦先知单于城下【`一作上`】闗山曲今日中原总觧吹  

塞上春懐  

东风河外五城喧南客征袍满泪痕愁至独登髙防望蔼然云树重伤魂  

塞外月夜寄荆南熊侍御  

南依刘表北刘琨征战年年箫鼓喧云雨一乖千万里长城秋月洞庭猨  

单于罢战却归题善阳舘  

单于南去善阳闗身逐归云到防闲曽是五年莲府客每闻胡虏哭隂山  

韦常侍以賔客致仕同诸公题壁  

孤云永日自徘徊岩馆苍苍遍绿苔望苑忽惊新诏下防鸾归防玉笼开  

学仙难  

玉殿笙歌汉帝愁鸾龙俨驾望瀛洲黄金化尽方士死青天欲上无縁由  

唐昌观玊蘂花  

琪树芊芊【`一作年年`】玉蘂新洞宫长闭防霞春日暮落英铺地雪献花应过【`一作无复`】九天人  

春晓【`一作晚`】闻莺  

寥寥【`一作寂寂`】兰台【`一作堂`】晓梦惊緑林残【`一作斜`】月思孤莺犹【`一作独`】疑蜀魄千年恨化作寃禽万啭声  

闻严秘书与正字及诸客夜防因寄  

衡门寥落岁隂穷露湿莓苔叶厌风闻道今宵阮家防竹林明月七人同  

戯赠韩二秀才  

名髙折桂方年少心苦为文命未通闻说东堂今有待飞鸣何防及春风  

闻王仲周所居牡丹花发因戏赠  

闻说庭【`一作亭`】花发暮春长安才子看须频花开花落无人见借问何人是主人  

酬王十八见招  

王昌家直在城东落尽庭花昨夜风髙兴不辞千日醉随君走马向新丰  

赠道者【`一作赠送`】  

麻衣如雪一枝梅笑掩微妆入梦来若到越溪逄越女红莲池里白莲开  

重送白将军  

红烛芳筵惜夜分歌楼管咽思难闻早知怨别人间世不下青山老白云  

和李丞题李将军园林  

落英飘蘂雪纷纷啼鸟如悲霍冠军逝水不廽管絶玉楼迢遰锁浮云  

同张惟送霍总【`一作送崔总赴池州`】  

春风箫管怨津楼三奏行人醉不留别后相思江上岸落花飞防杜鹃愁  

赠别崔起居  

三十年前防府同红顔销尽两成翁别泪共将何防洒锦江南渡足春风  

春日偶题  

山川百战古刀州龙节来分圣主忧【`一作三川防合古刀州纡绂来分宵旰忧`】静守化条无一事春风独上望京【`一作夕阳`】楼  

聴歌  

月上重楼丝管秋佳人夜唱古梁州满堂谁是知音者不惜千金与莫愁  

酬韦胄曹  

相逄异县蹉跎意无复少年容易欢桃李美人攀折尽何如松栢四时寒  

同幕府夜宴惜花  

芳草落花明月榭朝云暮雨锦城春莫愁红艳风前散自有青蛾镜里人  

代佳人赠张郎中  

洛阳佳丽本神仙氷雪顔容桃李年心爱阮郎留不住独将珠泪湿红铅  

饯裴行军赴朝命  

来时圣主假光辉心恃朝恩计日归谁料忽成云雨别独将邉泪洒戎衣  

秋日经潼闗感寓  

昔年曽逐汉征东三授兵符百战中力保山河嗟下世秋风牢落故营空  

赠歌人  

仙歌静转玉箫催疑是流莺禁苑来他日相思梦巫峡莫教云雨晦阳台  

见郭侍郎题壁  

万里枫江偶问程青苔壁上故人名悠悠身世限南北一别十年空复情  

## 御定全唐诗卷三百十八  

李吉甫  

李吉甫字宪以父栖筠防补仓曹防军为太常博士宪宗立拜考功郎中知制诰入翰林为学士转中书舍人元和二年同平章事后为淮南节度虽居外每朝廷得失輙以闻帝尊任之官而不名卒赠司空吉甫该洽典故详练故实善任贤良朝伦式序集二十卷今存诗四首  

癸巳岁吉甫圜丘摄事合于中书后阁宿斋常负忝愧移止于集贤院防门下相公以七言垂寄亦有所酬短章絶韵不足抒意因叙所懐奉寄相公兼呈集贤院诸学士  

淮海同三入枢衡过六年【`后汉牟融六年任职`】庙斋兢永夕书府防羣仙粉壁连霜曙氷池对月圆岁时忧里换钟漏静中传蓬发顔空老松心契独全赠言因傅说垂训在三  

篇  

夏夜北【`一作后`】园即事寄门下武相公  

结构非华宇登临【`一作仙`】似古原僻殊萧相宅芜胜邵平园避暑依南庑追凉在北轩烟霞霄外静草露月中繁鹊绕惊还止虫吟思不喧懐君欲有赠宿昔贵忘言九日小园独謡赠【`赠一作奉寄`】门下武相公  

小园休沐暇暂与故山期树杪悬丹枣苔隂落紫梨舞丛新菊徧绕格【`一作树`】古藤垂受露红兰晚迎霜白薤肥上公留凤沼【`一作诏`】冠劒侍清祠应念【`一作命`】端居者长慙补衮诗  

懐伊川赋  

龙门南岳尽伊源草树人烟目所存正是北州梨枣熟梦魂秋日到郊园  

郑絪  

郑絪字文明荥阳人擢进士宏词初为张延赏掌书记入为起居郎翰林学士累迁中书舍人宪宗立拜中书侍郎同平章事太和中以太子少傅致仕絪少好学大厯中有髙名后践歴华显出入中外逾四十年守道寡欲不为烜赫事时推耆徳集三十卷今存诗五首奉和武相公省中宿斋酬李相公见寄  

髙阁安仁省名园广武庐沐兰朝太一种竹咏华胥禁静踈钟彻庭开【`一作闲`】爽韵虚洪钧齐万物缥帙整羣书寒露滋新菊秋风落故蕖同懐不同赏幽意竟何如  

寒夜闻霜钟  

霜钟初应律寂寂出重林拂水宜清聴凌空散逈音防容时未歇揺曵夜方深月下和虚籁风前间【`一作闻`】逺砧浄兼寒漏彻闲畏曙更侵遥想千山外泠泠何防寻奉酬宣一上人九月十五日东亭望月见赠因懐紫阁旧游  

中年偶逐鸳鸾侣弱岁多従麋鹿羣紫阁道流今不见红楼禅客早曽闻松斋月朗星初散苔砌霜繁夜欲分一览防牋佳句满何人更咏恵休文  

九日登髙懐邵二  

簮茱泛菊俯平阡饮过三杯却惘然十岁此辰同醉友登髙各防巳三年  

享太庙乐章  

于穆时文受天明命允恭黙化成理定出震嗣徳应干传圣猗欤缉熙千亿流庆  

句  

情人共惆怅良友不同游【`纪事云絪九日有懐邵二诗又懐林十二云云其重友如此`】  

郑余庆  

郑余庆字居业大厯中举进士第初为严震山南従事贞元初歴库部郎中为翰林学士以工部侍郎知吏部选后拜中书侍郎同平章事宪宗时为尚书左仆射详定典制引韩愈李程为副崔郾陈佩杨嗣复庾敬休为判官损益仪规号为详衷终太子太师检校司徒集五十卷今存诗二首  

和黄门相公诏还题石门洞【`黄门武元衡也`】  

紫氛随马防黄阁驻车情嵌壑惊山势周滩恋水声【`一作清`】地分二蜀限闗志百牢名琬琰攀酬郢微言鼎饪情【`用韵重`】  

享太庙乐章  

开邸除暴时迈勋尊三元告命四极骏奔金枝翠叶辉烛瑶琨象徳亿载贻庆汤孙  

赵宗儒  

赵宗儒字秉文邓州穰人举进士初授文舘挍书郎拜左拾遗充翰林学士与父秘书少监同日竝命当时荣之贞元十二年以给事中同中书门下平章事罢相为右庶子端居守道勤奉朝请迁吏部侍郎改尚书前后三镇方任八领选部歴宪穆敬文四朝以司空致仕诗一首  

和黄门武相公诏还题石门洞  

益部恩辉降同荣汉相还韶芳满归路轩骑出重闗望日朝天阙披云过蜀山更题风雅韵永絶翠嵓间栁公绰  

栁公绰字寛京兆华原人举贤良方正直言极諌武元衡节度劒南与裴度俱为判官相引重召为吏部郎中元和初进太医箴迁御史中丞歴六镇太和中终兵部尚书性耿介有大臣节为文不尚浮靡所取士如许康佐郑朗卢简辞崔璵夏侯孜李拭韦长皆知名显贵诗三首  

和武相锦楼翫月得浓字【`时为西川营田副使`】  

此夜年年月偏宜此地逄近看江水浅遥辨雪山重万井金花【`一作风`】肃千林玉露浓不唯楼上思飞盖亦陪从  

题梓州牛头寺  

一出西城第二桥两邉山木晚萧萧井花浄洗行人耳留聴溪声入夜潮  

赠毛仙翁  

桃源千里逺花洞四时春中有含真客长为不死人松髙枝叶茂鹤老羽毛新莫遣同篱槿朝荣暮化【`一作絶`】尘张正一  

张正一徳宗末左补阙以上书召见王叔文之党疑其言已隂事令韦执谊譛之坐贬诗一首  

和武相公中秋锦楼翫月得苍字【`时为西川观察判官`】  

髙秋今夜月皓色正苍苍逺水澄如练孤鸿逈带霜旅人方积思繁宿稍沈光朱槛叨陪赏尤宜清漏长徐放  

徐放字逹夫武元衡西川从事元和九年为衢州刺史见韩愈徐偃王庙碑诗一首  

奉和武相公中秋锦楼翫月得来字  

玉露中秋夜金波碧落开鹊惊初泛滥鸿思共裵回逺月【`一作日`】清光徧髙空爽气来此时陪永望更得上燕台崔备  

崔备建中进士第为西川节度使判官终工部郎中诗六首  

和武相公中秋锦楼玩月【`得前字秋字二篇`】  

清景同千里寒光尽一年竟天多鴈过通夕少人眠照别江楼上添愁野帐前隋侯恩未报犹有【`一作感`】夜珠圎四时皆有月一夜独当秋照耀初含露裵回正满楼遥连雪山浄逈入锦江流愿以清光末年年许从游  

奉陪武相公西亭夜宴陆郎中  

賔阁玳筵开通宵逓玉杯尘随歌扇起雪逐舞衣廻剪烛清光发添香暖气来令君敦宿好更为一裵回  

清溪路中寄诸公【`一作寄韦于二侍御`】  

偏郡隔云岑廻溪路更深少留攀桂树长【`一作畏`】渇望梅林野笋资公膳山花慰客心别来无信息可谓井瓶沈奉酬中书相公至日圜丘行事合于中书宿直移止于集贤院叙情见寄之什【`一作崔曙诗`】  

典籍开书府恩荣避鼎司郊丘资有事斋戒守无为宿雾防琼树余香覆玉墀进经逄乙夜展礼值明时勲共山河列名同竹帛垂年年佐尧舜相与致雍熈  

使院忆山中道侣兼懐李约  

松竹去名岳衡茅思旧居山君水上印天女月中书旧秩芸香在空奁药气余褐衣寛易揽白髪少难梳病栁伤摧折残花惜扫除忆巢同倦鸟避网甚跳鱼阮巷【`一作阮`】惭交絶商嵓【`一作求羊`】愧迹踈与君非宦侣何日共樵渔萧祜  

萧祜字祐之兰陵人以防士徴拜拾遗元和初歴御史中丞桂管防御观察使为人闲澹贞退善鼓琴赋诗精妙书画游心林壑名人髙士多与之游诗二首  

奉陪武相公西亭夜晏陆郎中【`时为武元衡幕僚`】  

阁陈芳晏佳賔此防难交逄贵日重醉得少时欢舒黛凝歌思求音足笔端一闻清佩动珠玉夜  

游石堂观  

西山髙髙何所如上有古昔真人居嵚崖巨石自成室其下磅礴含清虚我来斯邑访遗迹乃遇沈生躭载籍沈生为政哀惸又能索隐探灵竒欣然向我话佳境与我﨑岖到山顶甘剖绿出寒泉碧瓯浮花酌春茗嚼啜茗身清凉汗消絺绤如迎霜胡为空山百草花倏尔笾豆肆我旁始惊知周无小大力寡多方验斯在妙用腾声冠盖间胜游恣意烟霞外故碑石像凡几年云欝雨霏生绿烟我知游此多灵仙缥缈月中飞下天天风微微夕露委松梢飕飕晓声起凤去空遗箫管音星翻寥落银河水劝君学道此时来结茅独宿何辽哉斋心黙感灵卫必见鸾鹤相裵回我爱崇山双劒北如人首拄天黒【`俗呼为人头山`】羣仙伛偻势奔走状若归尊趋有徳半岩有洞顶有池出入灵怪潜蛟螭我去不得昼夜思梦游曽信南风吹南风吹我到林岭故国不见秦天逈山花名药扑地香月色泉声洞心冷防松散发逄异人寂莫旷然口不言道陵公逺莫能识髪短耳长谁独存司农惊觉忽惆怅可惜所游俱是妄蕴懐耿耿谁与言直至今来意通形神开拥传又恨斜阳催一丘人境尚堪恋何况海上金银台  

王良士  

王良士贞元进士为西川刘辟幕僚辟败应坐髙崇文宥之诗二首  

奉陪武相公西亭夜宴陆郎中  

芳气袭猗兰青云展旧欢仙来红烛下花发防毫端海岳期方逺松筠岁正寒仍闻言赠防一字重琅玕南至日隔霜仗望含元殿炉烟【`一作车诗`】  

抗殿防龙首髙髙接上节当南至日星是北辰天寳【`一作霜`】防罗仙仗金炉引御烟霏微双阙丽容曵九门连拂曙祥光满分晴瑞色鲜一阳今在厯生植仰陶甄独孤实  

独孤实甞为武元衡镇西川时僚吏诗一首  

奉陪武相公西亭夜宴陆郎中  

仙郎膺上才夜宴接三台烛引银河转花连锦帐开静看歌扇举不觉舞腰回寥落东方曙无辞尽玉杯卢士政【`一作珉`】  

卢士政山东人为西川观察支使后歴瀛鄚节度入为太子賔客分司诗一首  

奉陪武相公西亭夜宴陆郎中  

华堂良宴开星使自天来舞转朱丝【`一作`】逐歌余素扇回水光凌曲槛夜色霭髙台不在賔阶末何由接上台于敖  

于敖字蹈中江南人登进士第长庆中给事中寻转工部侍郎出为宣歙观察使兼御史中丞诗一首  

闻莺  

玉防河汉晓縦横万籁潜收莺独鸣能将百啭清心骨宁止闲窓梦不成  

皇甫镛  

皇甫镛字和卿朝那人第进士元和中为河南少尹时兄鏄领度支聚敛勾剥天下怨恨镛毎极言不聴乃求分司为右庶子开成初终太子少保镛能文尢工诗什集十八卷今存诗一首  

和武相公闻莺  

华馆沈沈曙境清伯劳初啭月微明不知台座宵吟久犹向花窓惊梦声  

## 御定全唐诗卷三百十九  

顔粲  

顔粲登建中进士第诗二首  

白露为霜  

悲秋将岁晚繁露巳成霜徧渚芦先白霑篱菊自黄应钟鸣逺寺拥雁度三湘气逼襦衣薄寒侵宵梦长满庭添月色拂水敛荷香独念蓬门下穷年在一方  

吴宫教美人战【`一作吴秘诗`】  

有客陈兵画功成欲霸吴玉顔承将畧金钿指军符转佩风云暗鸣鼙锦绣趋雪花频落粉香汗尽流珠掩笑谁千令严刑【`一作师`】必用诛至今孙子术【`一作法`】犹可静邉隅  

徐敞  

徐敞建中进士诗五首  

月暎清淮流  

遥夜淮弥浄浮空月正明虚无含气白凝澹暎波清见底深还浅居髙缺复盈防柔知坎徳持洁表隂精利物功难并和光道巳成安流方利渉应鉴此时情  

圎灵水镜  

浮光上东洛扬彩满圎灵明灭沦江水盈虚逐砌蓂不分沙岸白偏照海山清练色临窓牖蟾光霭户庭成轮疑璧影初魄类弓形逺近凝清质娟娟【`一作依微`】出众星  

虹藏不见  

迎冬小雪至应节晚虹藏玉气徒成象星精不散光美人初比色飞鸟罢呈祥石涧收晴影天津失彩梁霏霏空暮雨杳杳暎残阳舒卷应时令因知圣厯长  

白露为霜  

早寒青女至零露结为霜入夜飞清景凌晨积素光驷星初晳晳葭菼复苍苍色冐沙滩白威加木叶黄鲜辉袭纨扇杀气掩干将葛屦那堪履徒令君子伤  

赋得金茎露  

武帝贵长生延年饵玉英铜盘贮珠露仙掌抗金茎拂曙氛埃敛凌空沆瀣清岧嶤捧瑞气巃嵸出宫城势入浮云耸形标霁色明大君当御宇何必去蓬瀛  

张聿  

张聿建中进士诗五首  

圎灵水镜  

凤池开月镜清莹写寥天影散微波上光含片玉悬菱花凝泛滟桂树暎清鲜乐广披云日山涛卷雾年濯缨何防去鉴物自堪妍廻首看云液蟾蜍势正圎  

景风扇物  

何防青苹末呈祥起逺空晓来揺草树轻度浄尘防【`一作轻去动溟蒙`】水上微波动林前媚景通寥天鸣万籁兰径长幽藂渐飏抟扶势应从槖籥功开襟若有日愿覩大王风  

劒化为龙  

古劒诚难屈精明有所从沈埋方出狱合防却成龙牛斗光初歇蜿蜒气渐浓云涛透百丈水府跃千重拖尾迷莲锷张鳞露锦容至今沙岸下谁得覩元踪  

余瑞麦  

瑞麦生尧日芃芃雨露偏两岐分更合异亩頴仍连冀获明王庆宁唯太守贤仁风吹靡靡甘雨长芊芊圣徳应多稔皇家配有年巳闻天下泰谁为济西田  

赋得首夏犹清和【`一作黎逄诗`】  

早夏宜春景和光起禁城祝融将御节炎帝啓朱明日送残花晚风过御苑清郊原浮麦气池沼发荷英树影临山动禽飞入汉轻幸逄尧禹化全胜谷中情  

麴信陵  

麴信陵贞元元年进士第为舒州望江令有恵政诗一卷今存六首  

移居洞庭  

重林将叠嶂此防可逃秦水隔人间世花开洞里春荷锄分地利縦酒乐天真万事更何有吾今已外身  

吴门送客  

乱山吴苑外临水让王祠素是伤情防春非送客时不须愁落日且愿驻青丝千里防应到一尊谁共持  

长安道  

朱门暎绿杨双阙抵通荘玉佩声逾逺红尘犹自香  

出自贼中谒恒上人  

再拜吾师喜复悲誓心従此永归依浮生怳忽若真梦何事于中有是非  

过真律师旧院  

寂然秋院闭秋光过客闲来礼影堂坚氷销尽还成水本自无形何足伤  

酬谈上人咏海石榴  

真僧相劝外浮华万法无常可叹嗟但试寻思阶下树何人种此我看花  

句  

台笠冐山雨渚田耕荇花【`见石林燕诗`】  

张正元  

张正元登贞元五年进士第诗二首  

冬日可爱【`一作陈讽诗`】  

寒日临清昼辽天一望时未消埋径雪先暖读书帷属思光难驻舒情影若遗晋臣曽比徳谢客昔言诗散彩宁偏煦【`一作照`】流隂信不追余辉如可就廻烛幸无私  

临川羡鱼  

有客百愁侵求鱼正在今广川何渺漫髙岸防登临风水宁相阻烟霞岂惮深不应同逐鹿讵肯比従禽结网非无力忘筌自有心永存芳饵在伫立思沈沈  

王履贞  

王履贞贞元七年登第诗一首  

青云干吕  

异方占瑞气干吕见青云表圣兴中国来王谒大君迎祥殊大乐叶庆类横汾自感【`一作是`】明时起非因【`一作将`】触石分暎霄难辨色从吹乍成文须使流千载垂芳在典坟  

彭伉  

彭伉宜春人贞元七年登进士第官评事诗三首  

青云干吕  

祥辉上干吕郁郁又纷纷逺示无为化将明至道君势凝千里静色向九霄分巳见从龙意宁知触石文状烟殊散漫捧日更氛氲自使来賔国西瞻仰瑞云  

圣布中区化祥符异域云含春初应吕晕碧巳成文东起随风暖西流共日曛升时嘉异月为庆等凝汾轻与晴烟比髙将晓雾分飘飘如可致愿此翊明君【`前首见文苑英华此首见唐诗纪事并存之`】  

寄妻  

莫讶相如献赋迟锦书谁道泪沾衣不须化作山头石待我堂前折桂枝  

林藻  

林藻字纬干莆阳人贞元七年进士第官岭南节度副使诗一卷今存三首  

青云干吕【`一作吴泌诗`】  

应节偏干吕亭亭在紫氛缀空【`一作云`】初布【`一作度`】影捧日已成文结盖祥光迥为楼【`一作峯`】翠色分还同起封上更似出横汾作瑞来籓国呈形表圣君裵回如有托【`一作知有谓`】谁道比闲云  

吴宫教战【`一作叶季良诗`】  

强吴矜霸畧讲武在深宫尽出娇娥辈先观上将风挥戈罗袖卷擐甲汗装红轻【`一作掩`】笑分旗下含羞入队中皷停行未整刑举令方崇自可威隣国何劳骋战功  

梨岭【`见闽南唐雅`】  

曽向岭头题姓字不穿杨叶不言归弟兄各折一枝桂还向岭头聫影飞  

李观  

李观字元賔赵州人贞元八年进士宏辞擢第授太子挍书郎集三卷诗四首  

赠冯宿  

寒城上秦原游子衣【`一作意`】飘飘黑云截万里猎火従中烧隂空蒸长烟杀气独不销氷交石可裂风疾山如揺时无青松心顾我独不凋  

宿裵友书斋  

卧君山窓下山鸟与我言清风何飕飗松栢中夜繁久游失归趣宿此似故园林烟横近郊谿月落古原穉子不待晓花间出柴门  

御沟新栁  

御沟回广陌芳栁对行人翠色枝枝满年光树树新畏逄攀折客愁见别离辰近暎章台骑遥分禁苑春嫩隂初覆水髙影渐离尘莫入胡儿笛还令泪湿巾  

试中和节诏赐公卿尺诗  

淑节韶光媚皇明宠锡崇具寮颁玉尺成噐幸良工岂止寻常用将传度量同人何不取利物亦赖其功紫翰宣殊造丹诚厉匪躬奉之无失坠恩泽自天中  

李绛  

李绛字深之賛皇人登宏词科授秘书省校书郎贞元末拜监察御史元和中以本官充翰林学士改中书舍人寻拜中书侍郎辅政多所匡益以疾求罢出为河中观察使改兖海节度使寳厯初入为尚书左仆射李逄吉恶之罢为太子少师分司东都文宗即位徴为太常卿复出为山南西道节度使兵乱遇害集二十二卷今存诗二首  

省试恩赐耆老布帛【`一作崔宗诗`】  

涣汗中天发殊私海外存衰顔逄圣代华髪受皇恩烛物明尧日垂衣辟禹门惜时悲落景赐帛慰余防厚泽沾翔泳微生保子孙盛明今尚齿欢奉九衢罇  

和裵相国荅张秘书赠马诗  

髙才名价欲凌云上驷光华逺赠君念旧露垂丞相简感知星动客卿文縦横逸气宁称力驰骋长途定出羣伏枥莫令空度岁黄金结束取功勲  

崔枢  

崔枢顺宗朝歴中书舍人充东宫侍读终秘书监诗二首  

赐耆老布帛【`一作张复元诗`】  

殊私及耆老圣徳赈黎元布帛忻天赐生涯作主恩情均皆挟纩礼异贲丘园庆洽时方泰仁沾月告存宁知酬雨露空识荷乾坤撃壤将何幸裵回望九门  

齐优开笼飞去所献楚王鹄  

受命笼齐鹄交欢献楚王恵心先巧辩戢羽见廻翔意适清风逺忧除白日长度云揺旧影过树阅新芳直取名翻重宁唯好不伤谁言滑稽理千载戒禽荒  

陆复礼  

陆复礼贞元八年宏词第一人诗一首  

试中和节诏赐公卿尺诗  

春仲令初吉欢娱乐大中皇恩贞百度寳尺赐羣公欲使方隅法还令规矩同捧观珍质丽拜受圣恩崇如荷丘山重思酬方【`一作分`】寸功従兹度天地与国庆无穷李正辞  

李正辞贞元八年进士第宪宗时自拾遗转补阙诗一首  

赋得白云起封中【`一作陈希烈诗`】  

千年泰山顶云起汉皇封不作竒峯状宁分触石容为霖虽易得表圣自难逄冉冉排空上依依叠影重素光非曵练灵贶是従龙岂学无心出东西任所従  

张嗣初  

张嗣初贞元八年进士诗二首  

赋得白云起封中【`一作许康佐诗`】  

英英白云起呈瑞出封中表圣宁因地逄时岂待风浮光弥皎洁流影更【`一作忽`】冲融自叶尧年美谁云汉日同金泥光乍掩玉检气潜通欲与非烟并亭亭不散空  

春色满皇州  

何防年华好皇州淑气匀韶阳潜应律草木暗迎春栁变金堤畔兰抽曲水濵轻黄垂辇道微绿暎天津丽景浮丹阙晴光拥紫宸不知幽逺地今日防枝新  

许康佐  

许康佐贞元中举进士宏辞累迁中书舍人翰林学士与王起俱为文宗宠礼终礼部尚书诗二首  

日暮碧云合  

日际愁隂生天涯暮云碧重重不辨盖沈沈乍如积林色黯疑暝隟光俄巳夕出岫且从龙萦空宁触石余辉澹瑶草浮影凝绮席时景讵能留防思轻尺璧  

白云起封中【`一作张嗣初诗`】  

英英白云起呈瑞出封中表圣宁依地逄时岂待风浮辉弥皎洁流影更冲融自叶尧天美谁言汉日同泥金光乍掩检玉气俄通犹愿非烟瑞亭亭不散空  

许尧佐  

许尧佐康佐之弟擢进士第为太子校书郎终諌议大夫诗一首  

石季伦金谷园【`一本题作金谷怀古`】  

石氏遗文在凄凉见故园轻【`一作清`】风思奏乐衰草忆【`一作念`】行轩舞榭苍【`一作荒`】苔掩歌台落叶繁断云归旧壑流水咽新源曲沼残烟敛丛篁宿鸟喧唯余池上月犹似对金尊  

李君房【`一作芳`】  

李君房贞元间人诗一首  

石季伦金谷【`一本有故字`】园  

梓泽风流地凄凉迹尚存残芳迷妓女衰草忆王孙舞态随人谢歌声寄鸟言池平森灌木月落吊空园流水悲难驻浮云影自翻賔阶余藓石车马讵喧喧  

杜羔  

杜羔洹水人贞元初及进士第后歴振武节度使以工部尚书致仕诗一首  

享恵昭太子庙乐章登歌  

因心克孝位震遗芬賔天道茂轸懐气分发祗乃祀咳叹如闻二歌斯升以咏徳薫  

车  

车贞元进士诗一首  

南至日隔仗望含元殿香鑪【`一作王良士诗`】  

抗殿疏元首髙髙接上元节当南至日星是北辰天寳防罗仙仗金鑪引瑞烟霏微双阙丽溶曵九州连拂曙祥光满分晴晓色鲜一阳今在厯生植愿陶甄  

## 御定全唐诗卷三百二十  

权徳舆  

权徳舆字载之天水略阳人未冠即以文章称杜佑裵冑交辟之徳宗闻其材召为太常博士改左补阙兼制诰进中书舎人歴礼部侍郎三知贡举宪宗元和初歴兵部吏部侍郎坐郎吏误用官阙改太子賔客俄复前官迁太常卿拜礼部尚书同平章事会李吉甫再秉政帝又自用李綘议论持异徳舆从容不敢有所轻重坐是罢以检校吏部尚书留守东都复拜太常卿徙刑部尚书出为山南西道节度使二年以病乞还卒于道年六十赠左仆射諡曰文徳舆积思经术无不贯综其文雅正赡缛动止无外饰而醖借风流自然可慕为贞元元和间缙绅羽仪文集五十卷今编诗十卷  

奉和圣制九月十八日赐百寮追赏因书所懐  

锡宴朝野洽追欢尧舜情秋堂丝管动水榭烟霞生黄  

花媚新霁碧树含余清同和六律应交泰万防平春【`一作睿`】藻下中天湛恩阐文明小臣谅何以【`一作幸`】亦此彯华缨  

奉和圣制九日言懐赐中书门下及百寮  

令节在丰岁皇情喜乂【`一作久`】安丝竹调六律簮裾列千官烟霜暮景清水木秋光寒筵开曲池上望尽终南端天文丽庆霄【`一作天丽庆霄汉`】墨妙惊飞鸾愿言黄花酒永奉今日欢  

奉和圣制重阳日中外同欢以诗言志因示百僚【`一作羣臣`】  

玉醴宴嘉节拜恩欢有余煌煌菊花秀馥馥茰房舒白露秋稼熟清风天籁虚和声度箫韶瑞气深储胥百辟皆醉止万方今宴如宸衷【`一作理`】在化成藻思焕琼琚微臣徒窃抃岂足歌唐虞  

奉和圣制中春麟徳殿防百寮观新乐  

仲春【`一作月`】蔼芳景内庭宴羣臣森森列干戚济济趋钩陈大乐夲天地中和序人伦正声迈咸濩易象含羲文玉俎映朝服金钿明舞茵【`一作裀`】韶光雪初霁圣藻风自薰时泰恩泽溥功成行缀新赓歌仰昭回窃比华封人奉和圣制中和节赐百官宴集因示所懐  

万方庆嘉节宴喜皇泽均晓开蓂叶【`一作荚`】初景丽星【`一作百`】鸟春藻思贞百度着明并三辰物情舒在阳时令至仁衢酒和乐被薰声曲新赓歌武弁侧永荷化醇  

奉和圣制重阳日即事六韵  

嘉节在阳数至欢朝野同恩随千钟洽庆属五稼丰时菊洗露华秋池涵霁空金丝响仙乐剑舄罗宗公天道光下济睿词敷大中多慙击壤曲何以荅【`一作达`】尧聪  

奉和圣制丰年多庆九日示懐  

寒露应秋杪【`一作节`】清光澄曙空泽均行苇厚年庆华黍【`一作黍禾`】丰声眀【`一作名`】畅八表宴喜陶九功文丽日月合乐和天地同圣言在推诚臣职惟【`一作事`】匪躬琐细何以报翾飞淳化中  

赠文敬太子庙时享退文舞迎武舞乐章  

干旄羽籥相亏蔽一进一退殊行缀昔献三雍盛礼容今陈六佾崇仪制  

读谷梁传二首【`第二首第八句缺一字`】  

荀寅士吉射诚乃蔽聪明奈何赵志父专举晋阳兵下令汉七国借此以为名吾嘉徙薪智祸乱何由生忆昔溴梁防岂伊无诸侯羣臣自盟防君政如赘旒有力则宗楚何人复尊周空文徒尔贬见此空血流  

刘绍相访夜话因书即事  

故人怆久别兹夕欵郊扉山僮漉野醖穉子褰书帷清露珠莹金波流玉徽忘言我造适瞪视君无违但令静胜躁自使癯者肥不待蘧生年从此知昔非  

卧病喜惠上人李链师茅处士见访因以赠  

沉疴结繁虑卧见书窻曙方外三贤人惠然来相亲整巾起曵防喜非车马客支郎有佳文新句淩碧云霓裳何飘飘浩志淩紫氛复有沈冥士逺系三茅君各言麋鹿性不与簮组羣清言出象系旷迹逃纁心源蹔澄寂世故方糺纷终当逐师辈岩桂香氲芬  

多病戏书因示长孺  

行年未四十已觉百病生眼飞蝇影耳厌逺蝉声甘辛败六藏冰炭交七情唯思曲肱枕搔首掷华缨  

古兴  

月中有桂树无翼难上天海底有龙珠下隔万丈渊人生大限虽百歳就中三十称一世晦明乌兔相推迁雪霜渐到双鬓边沈忧戚戚多浩叹不得如意居太【`一作大`】半一气暂聚常恐散黄河清兮白石烂  

感寓  

残雨倦欹枕病中时序分秋【`一作寒`】虫与秋叶一夜隔窻闻虚室对揺落晤言无与羣冥心试观化世故如丝棼但防鸢戾天岂见山出云下里【`一作一歌`】徒击节朱秘南薰梧桐【`一作椅梧`】秀朝阳上有威鳯文终待九成奏来仪瑞吾君  

跌伤伏枕有劝醲酒者蹔忘所苦因有一絶  

一杯宜病士四体委胡牀蹔得遗形处陶然在醉乡  

病中苦热  

三伏鼓洪炉支离一病夫倦眠身似火渇歠汗如珠悸乏心难定沈烦气欲无何时洒微雨因与好风俱  

览镜见白须数茎光鲜特异  

秋来皎洁白须光试脱朝簮学酒【`一作舞`】狂一曲酣歌还自乐儿孙嬉笑挽衣裳  

南亭晓坐因以示璩  

隐几日无事风交松桂枝园庐含晓霁草木发华姿迹似南山隐官从小宰移万殊同野马方寸即灵弱质常多病流年近始衰圗书传授处家有一男儿  

竹迳偶然作  

退朝此休沐闭户无尘氛杖防入幽径清风随此君琴觞恣偃傲兰蕙相氛【`一作氤`】氲幽赏方自适林西烟景曛  

拜昭陵过咸阳墅  

季子乏二顷扬雄才一廛伊予此南畆数巳逾前贤顷岁辱明命铭勲镂贞坚遂兹操书致内顾增缺然乃葺塲圃事迨今三四年适因昭陵拜得抵咸阳田田夫竞致辞乡耋争来前村盘既罗列鸡黍皆珍鲜古称禄代耕人以食为天自慙廪给厚谅使井税先涂涂沟塍雾漠漠桑柘烟荒蹊没古木精舎临秋泉池笼岂所安樵牧乃所便终当觧缨络田里谐因縁  

早春南亭即事  

虚斋坐清昼梅坼栁条鲜节开新厯筋骸减故年振衣慙艾绶闚镜叹华颠独有开懐处孙孩戏目前璩授京兆府参军戏书以示兼呈独孤郎  

见尔府中趋初官足慰吾老牛还防犊凡鸟亦将雏喜至翻成感痴来或欲殊因慙玉润客应笑此非夫  

书绅诗  

和静有真质斯人称最灵感物惑天性触里【`一作理`】纷多名祸机生隐微智者鉴未形败礼因近习喆人自居贞当令念虑端鄙嫚不能萌茍非不逾矩焉得遂性情谨之在事初动用各有程千里起歩武彗云自纎茎心源一流放骇浪奔长鲸渊木茍端深枝流则贞清和理通性术悠乆方昭眀先师留中庸可以导此生  

侍从游后湖防坐  

絶境殊不逺湖塘直吾庐烟霞旦夕生泛览诚可娱慈顔俯见喻辍尔诗与书清旭理轻舟嬉游散烦劬宿雨荡残燠惠风与之俱心灵一开旷机巧眇巳疎中流有荷花花实相芬敷田田绿叶映艶艳红姿舒繁香好风结浄质清露濡丹霞无容辉嫮色亦踟蹰秾芳射水木欹叶游鱼化工若有情生植皆不如轻舟任沿泝毕景乃踌躇家人亦恬旷稚齿皆忻愉素激凄清防酒盈罇壶夀觞既频献乐极随歌呼圎月初出海澄辉来满湖清光照酒酣頫倾百虑无以兹心目畅敌彼名利途轻肥何为者浆藿自有余愿锁区中累保此湖上居无用诚自适年年翫芙蕖  

晨坐寓兴  

清晨坐虚斋羣动寂未諠泊然一室内因见万化源得丧心既齐清浄教益敦境来每自惬理胜或不言亭柯见荣枯止水知清浑悠悠世上人此理法难论  

郊居岁暮因书所懐  

飬拙方去諠深居絶人事返耕忘帝力乐道疎代累翛然衡茅下便有江海意宁知肉食尊自觉儒衣贵烟霜当暮节水石多幽致三径日闲安千峯对深邃防藜出村渡岸帻寻古寺月魄清夜琴猿声警朝寐地偏芝桂长境胜烟霞异独鸟带晴光疎篁浄寒翠窻前风叶下枕上溪云至散髪对农书斋心看道记清言覈名理开卷穷精义求誉观朶颐危身陥芳饵纷吾守孤直世业常恐坠就学缉韦编铭心对欹器元和畅万物动植咸使遂素履期不渝永懐丘中志  

暮春闲居示同志  

避諠非傲世幽兴乐郊园好古每开卷居贫常闭门曙钟来古寺旭日上西轩稍与清境防蹔无尘事烦静防云起灭闲望鸟飞翻乍问山僧偈时聴渔父言体羸谙药性事简见心源冠带惊年长诗书喜道存小池泉凑危栋燕雏喧风入松隂静花添竹影繁灌园输井税学稼奉晨昏此外知何有怡然向一罇  

田家即事  

闲卧藜牀对落晖翛然便【`一作更`】觉世情非漠漠稲花资旅食青青荷叶制儒【`一作裳`】衣山僧相访【`一作劝`】期中饭渔父同游或夜归待学向平婚嫁毕渚烟溪月共忘机  

寓兴  

弱冠无所就百忧钟一身世徳既颠坠素懐亦堙沦风烟隔嵩丘羸疾滞漳濵昭代未通籍丰年犹食贫敢求庖有鱼但虑甑生尘俛首愧僮仆蹇歩羞亲賔岂伊当途者一一由中人巳矣勿复言吾将问秋旻  

浩歌  

杖防出蓬荜浩歌秋兴【`一作愁思`】长北风吹荷衣萧飒景气凉通逵抵山郭里巷连湖光孤云浄逺峯緑水溢芳塘鱼鸟乐天性杂英互芬芳我心独何为万虑萦中肠履道身未泰主家谋不臧心为世教牵迹寄翰墨塲出处两未定羁【`一作孤`】羸空自伤沈忧不可裁伫立河之梁晚归茅檐下左右陈壶觞独酌复长謡放心游八荒得防同一域是非亦何常胡为苦此生矻矻徒自强乃知【`一作泛`】杯中物可使【`一作令`】忧患忘【`一作亡`】因兹谢时辈栖息无何乡  

与道者同守庚申  

洞真善救世守夜防【`一作着`】仙经俾我外持内当兹申配庚斋心已恬愉澡身自澂明沈沈帘帏下霭霭灯烛清四支动用息一室虚白生收视忘趋【`一作取`】舎叩齿集神灵伊予嗜欲寡居常疴恙轻三尸既伏窜九藏乃和平无令耳目胜则使性命倾窅然深夜中若与元气并释宗称定慧儒师着诚眀派分示三教理诣无二名吉祥能止止委顺则生生视履茍无咎天祐期永贞应物智不劳虚中理自岂资金丹术即此驻頽龄  

丙寅岁苦贫戏题【`四十句共缺十九字`】  

清朝起藜牀雪霜对枯篱家人来告予今日无晨炊鹾醯一已整薪炭固难期厚生彼何人工拙各异宜间岁从使檄亲賔苦川驰虽非悖而　　　常相随吴门与南畆颇亦持镃基有时　　　岁计犹不支顔渊谅贤人陋巷能自怡　　　子野泰然倾薄糜愧非古人心戚戚愁　　　古犹不及太上那可希奈何时风扇使衰巧智竞忧劳展转生浇漓吾观黄金　　胜  

青松枝麤令有鱼菽岂复求轻肥顾慙　　拙甘使羣下嗤如何致一杯醉后无所知  

独酌  

独酌复独酌满盏流霞色身外皆虚名酒中有全徳风清与月朗对此情何极  

知非  

名教自可乐搢绅贵行道何必学狂歌深山对丰草  

诫言  

言之或未行前哲所不取方寸虽浩然因之三缄口  

醉后  

羙禄与贤人相逢自可亲愿将花栁月尽赏醉乡春  

## 御定全唐诗卷三百二十一  

权徳舆  

奉和李相公早朝于中书传防偶书所懐奉呈门下相公中书相公  

五更钟漏歇千门扄钥开紫宸【`一作防`】残月下黄道晓光来辨色趋中禁分班列上台祥烟初缭绕威凤正裵回斧藻归全徳轮辕适众材化成风偃草道合鼎调梅渥命随三接皇恩畅九垓嘉言造膝去喜气沃心回东阁延多士南山赋有台阳春那敢和空此咏康哉奉和于司空二十五丈新卜城南郊居接司徒公别墅即事书情奉献兼呈李裵相公  

一徳承昌运三公翊至尊云龙谐理代鱼水见深防别墅池塘晓晴郊草木蕃沟塍连杜曲茅土盛于门卜筑因登览经邦每讨论退朝鸣玉防入室断金言材俊依东阁壶觞接后园迳深云自起风静叶初翻宰物归心  

匠虚中即化源巴人宁敢和空此媿游藩  

奉和新卜城南郊居得与卫右丞邻舎因赋诗寄赠  

上宰坐论道郊居仍里仁六符既昭晰万象随陶钧旭旦下玉墀鸣驺拂车茵轩窻退残暑风物迎萧辰山泽蜃雨出林塘鱼鸟驯岂同求羊迳共是羲皇人石【`一作右`】君五曹重左户三壤均居止烟火接逢迎鸡黍频大方夲无隅盛徳必有邻千年郢曲后复此闻阳春  

奉和韦曲庄言懐贻东曲外族诸弟  

韦曲冠葢里鲜原鬱青葱公台睦中外墅舎邻西东驺驭出国门晨曦正曈昽燕居平外土野服参华虫疆畎分古渠烟霞连灌丛长幼序以齿欢言无不同忆昔全盛时勋劬播休功代业扩宇内光尘蔼墟中慨息多永叹歌诗厚时风小生忝葛慕义斯无穷  

和王侍郎病中领度支烦廹之余过西园书堂闲望  

凭槛辍繁务晴光烟树分中邦均禹贡上药验桐君满迳风转蕙卷帘山出云锵然玉音发余兴在斯【`一作新`】文  

奉和度支李侍郎早朝  

夙驾趋北阙晓星启东方鸣驺分骑吏列烛散康庄照灼华簮并逶迤绮陌长腰金初辨色喷玉自生光献替均三壤贞明集百祥下才叨接武空此媿文昌  

奉和刘侍郎司徒奉诏伐叛书情呈宰相  

玉帐元侯重黄枢上宰雄縁情词律外宣力庙谋中震耀恭天讨严凝助岁功行看画麟阁凛凛有英风奉和鄜州刘大夫麦秋出师遮虏有懐中朝亲故  

天子爱全才故人雄外台緑油登上将青绶亚中台亭障鸣笳入风云转斾来兰坊分杳杳麦垅望莓莓月向雕弓满莲依寳剑开行师齐鹤列锡马尽龙媒壮志征梁甫嘉招萃楚材千寻推直干百錬去纤埃间阔劳相望欢言幸早陪每聨花下骑几泛竹间杯芳讯双鱼逺流年两鬓催何时介圭觐携手咏康哉  

太原郑尚书逺寄新诗走笔酬赠因代书贺  

晓开阊阖出丝言共喜全才镇北门职重油幢推上畧荣兼革履见深恩昔岁经过同二仲登朝并命慙无用曲台分季奉斋祠直笔系年陪侍从芬芳鸡舌向南宫伏奏丹墀迹又同公望数承黄纸诏虚懐自号白云翁戎装躞蹀纷出祖金印煌煌宠司武时看介士阅犀渠每狎儒生冠章甫晋祠汾水古并州千骑双旌居上头新握兵符应感激逺缄诗句更风流缁衣诸侯谅称羙白衣尚书何可比只今麟阁待丹青努力加餐报天子奉和许阁老酬淮南崔十七端公见寄  

文行蕴良圗声华挹大巫抡才超粉署駮议在黄枢自得环中辨偏推席上儒八音谐雅乐六辔骋康衢密侍仝【`一作金`】锵佩雄才夲弃繻炉烟霏琐闼宫漏滴铜壶旧友双鱼至新文六义敷断金挥丽藻比玉咏生刍交辟尝推重单辞忽受诬风波疲贾谊岐路泣杨朱溟涨前程险炎荒旅梦孤空悲鸢跕水翻羡鴈衔芦故国方迢遰覊愁自鬱纡逺猷来象魏霈泽过番禺尽室扁舟客还家万里途索居因仕宦著论拟潜夫帆席来应驶郊园半巳芜夕阳寻古【`一作井`】迳凉吹动纎枯忆昔同驱传忘懐或据梧幕庭依古刹缗税给中都歩经过惯龙沙眺听殊春山岚漠漠秋渚露涂涂【`徳舆建中兴元之间与崔同为盐铁邑大夫从事杨子既济寺贞元初徳舆受辟于江西亷推崔又知度支院在焉`】孰谓原思病非闗寗武愚方看簮獬豸俄叹絷騊駼芳讯风情在佳期岁序徂二贤欢最乆三益义非无柏悦心应尔松寒志不渝子将陪禁掖亭伯限江湖交分终推毂离忧莫向隅分曹日相见延首忆田苏  

奉和李给事省中书情寄刘苖崔三曹长因呈许陈二阁老  

常寮几处伏明光新诏聫翩夕拜郎五夜漏清天欲曙万年枝暖日初长分曹列侍登文石促膝闲謡接羽觞共説汉朝荣上赏岂令三友滞冯唐  

过张监阁老宅对酒奉酬见赠【`其年停贡举`】  

里仁无外事徐歩一开顔荆玉收难尽齐竽喜暂闲秋风倾菊酒霁景下蓬山不用投车辖甘从倒载还奉和张舎人阁老阁中直夜思闻雅琴因以书事通简僚友  

紫垣宿清夜蔼蔼复沈沈圎月衡汉浄好风松涤【`一作篠`】深轩窻韵虚籁兰雪懐幽音珠露销暑气玉徽结遐心盛才本殊伦雅诰方在今伫见舒彩翮翻飞归凤【`一作鳯归`】林  

和兵部李尚书东亭诗  

三接履声退东亭斯旷然风流披鹤氅操割佩龙泉云卷岩巘叠雨余松桂鲜岂烦禽尚游所贵天理全和司门殷贠外早秋省中书【`一无书字`】直夜寄荆南卫象端公  

共嗟王粲滞荆州才子为郎忆旧游凉夜偏冝粉署直清言逺待玉人酬风生北渚烟波阔露下南宫星汉秋早晩得为同舎侣【`一作旅`】知君两地结离忧  

酬陆三十二参浙东见寄  

骢马别巳乆鲤鱼来自烹殷懃故人意怊怅中林情茫茫重江外杳杳一枝琼搔首望良觌为君华髪生奉酬张监阁老雪后过中书见赠【`一有辄字`】加两韵简南省僚旧  

寓直乆叨荣新恩倍若惊风清五夜永节换一阳生潘鬓年空长齐竽艺夲轻常时望连茹今日剧悬旌枉歩欢方接含毫思乂萦烦君白雪句岁晏若为情  

酬主客仲贠外见贺正除  

五年承乏奉如纶才薄那堪侍从臣禁署独闻清漏晓命书慙对紫泥新周班每喜簮裾接郢曲偏宜讽咏频忆昔曲台尝议礼见君论著最相亲  

奉和太府【`一作常`】韦卿阁老左藏库中假山之作  

春山仙掌百花开九棘腰金有上才忽向庭中摹峻极如从洞里见昭回小松巳负干霄状片石皆疑缩地来都内今朝似方外仍传丽曲寄云台  

奉和崔评事寄外甥刘同州并呈杜賔客许给事王侍郎昆弟杨少尹李侍御并见寄之作  

芳讯来江湖开缄粲瑶碧诗因乗黄赠才擅雕龙格深陈名教夲谅以仁义积藻思成采章雅音闻皦绎清时左冯翊贵士【`一作仕`】二千石前日应星文今兹敞华防谢公尝乞【`音气`】墅氏终相宅往岁疲草忘年齐举白酒酣吟更苦夜艾谈方剧枣巷风雨秋石头烟水夕多逢长者辙不屑诸公辟酷似仰牢之雄词挹亭伯老骥念千里饥鹰舒六翮叵能舍郊扉来偶朝中客  

和职方殷郎中留滞江汉初至南宫呈诸公并见寄  

十载【`一作岁`】别文昌藩符寄武当师贞上介辟恩擢正贠郎藻思烟霞丽归轩印绶光【`顷佐山南荣加章服`】还希驻辇问莫自叹冯唐  

奉酬从兄南仲见示十九韵  

晋季天下乱安丘佐闗中徳辉霭家牒侯籍推时功簮缨盛西州清白传素风逢时有舒卷缮性无穷通吾兄挺竒资向晦道自充耕凿汝山下退然安困防诗成三百篇儒有一畆宫琴书满座右芝术生墙东丽藻粲相鲜晨辉艶芳丛清光杳无际皓魄流霜空邦有贤诸侯主盟词律雄荐贤比文举理郡迈文翁楼中赏不独池畔醉每同圣朝辟四门发迹贵名公小生何为者往岁学雕虫华簮映武弁一年被微躬开缄捧新诗琼玉寒青葱谬进空内讼结懐逺忡忡时来无自疑刷翮摩苍穹  

酬崔千牛四郎早秋见寄  

浩歌坐虚室庭树生凉风碧云灭竒彩白露萎芳丛感此时物变悠然遐想通偶来被簮组自觉如池龙少年才藻新金鼎世业崇凤文巳彪炳琼树何青葱聫镳长安道接武承明宫君登玉墀上我侍彤庭中疲病多内愧切磋常见同起予览新诗逸韵凌秋空相爱每不足因兹寓深衷  

酬灵彻上人以诗代书见寄【`时在荐福寺坐夏`】  

莲花出水地无尘中有南宗了义人已取贝多翻半字还将阳焰谕三身碧云飞处诗【`一作词`】偏丽白月圎时信本真更喜开缄销热恼西方社里旧相亲  

酬蔡十二博士见寄四韵  

芜城十年别蓬转居不定终岁白屋贫独謡清酒圣风尘韦带减霜雪松心劲何以浣相思启元能尽性【`君着周易启元十卷`】  

戏和三韵  

墨翟突不黔范丹甑生尘君今复劳歌鹤髪吹湿薪前诏许真秩何如巾软轮【`君贞元十一年以隐君拜命诏书令州府给传乗诣阙到日授正官`】  

李十韶州寄途中絶句使者取报修书之际口号酬赠  

诏下忽临山水郡不妨从事恣攀登莫言向北千行鴈别有圗南六月鹏  

崔四郎协律以诗见寄兼恵蜀琴因以酬赠  

临风结烦想客至传好音白雪缄郢曲朱亘蜀琴泠泠响幽韵欵欵寄遐心歳晩何以报与君期断金  

酬冯绛州早秋绛台感懐见寄  

良牧闲无事层台思眇然六条萦印绶三晋辨山川洗嫧【`一作碛`】讴謡合开襟眺聼偏秋光连大卤霁景下新田叶落径庭树人归曲沃烟武符颁美化亥字访疑年经术推多识卿曹亦累迁斋祠常并冕官品每差肩按部青丝骑裁诗白露天知音媿相访商洛正闲眠  

酬赵尚书杏园花下醉后见寄【`时为太常卿`】  

春光深处曲江西八座风流信马蹄鹤髪杏花相映好羡君终日醉如泥  

酬赵尚书城南看花日晚先归见寄  

杜城韦曲徧寻春处处繁花满目新日暮归鞍不相待与君同是醉乡人  

## 御定全唐诗卷三百二十二  

权徳舆  

伏防十六叔寄示喜庆感懐三十韵因献之  

受氏自有殷树功缅前秦圭田接土宇侯籍相纷纶【`十二代祖秦仆射安丘敬公事具十六国春秋及晋书八代祖周宜昌公七代祖隋鄜城公六代祖皇朝封平凉公皆以勲庸而受爵土也`】道义集天爵菁华极人文握兰中台并折桂东堂春【`五代伯祖屯田郎中府君叔祖水部贠外郎府君同登省闼事具南宫故事曾王父成都府君曾祖叔梓州府君长安府君同以进士居甲科载在登科记之内也`】祖徳蹈前哲家风播清芬【`王父古羽林録事府君与席文公建侯友善又与苏司业源明包著作融为文章之友唱酬往复各有文集`】先公秉明义大节逢艰屯独立挺忠孝至诚感神人命书备追锡迹逺道不伸小生谅无似积庆遭昌辰九年西掖忝五转南宫频司理因旷职曲台仍礼神愧非夔龙姿忽佐尧舜君内惟负且乗徒以弱似仁岂足议大政所忧玷彛伦叔父贞素履含章穷典坟百氏若珠贯九流皆翚分黄钟蕴声调白玉那缁磷清论坐  

虚室长謡宜幅巾开闗接人【`一作仁`】祠支防无俗賔种杏当暑热烹茶含露新井径交碧藓轩窻栖白云飞沈禽鱼乐芬馥兰桂薰经术义训息男茂嘉闻筮仕就色飬宴居忘食贫四方有翘车上国有蒲轮行当反招隐岂得常退身秦吴路杳杳朔海望沄沄侍坐驰梦寐结懐积昏昕发函捧新诗慈诲情殷勤省躬日三复拜首书诸绅  

酬李二十二兄主簿马迹山见寄【`并序`】  

族内兄畅纯静而深直方而文与予同偶居丹阳丹阳郭北四十里所有马迹山山有竒峰怪石且多昔贤真仙之所游践方外士殷涣然通易经老严之防居于山下从舅原均探异好古亦往来栖息其间贞元元年兄以典挍秘书调补江陵松滋主簿以地逺不就职予以环卫冗秩罢漕挽从事且乆家居食贫里巷相接其明年兄命驾游此山予以疾故不克偕往既而猥辱钟陵檄召兄自山中以诗一首见贻理精词达清涤心府三复其文如至山下终篇则戏以出处之迹见诮故予复之于此章仍加六十字以就全数  

杳杳尘外想悠悠区中縁如何战未胜曾是教所牵逺郊有灵峯夙昔栖真仙鸾声去巳乆马迹空依然丹崖转初旭碧落凝秋烟松风共萧飒萝月想婵娟内兄蕴遐心嘉遯性所便不能栖枳棘且复探云泉中有寂人闲读逍遥篇聫袂共支策抠衣尝絶编徐行石上苔静韵风中烟霞湿儒服日月生寥天新诗来起予璀璨六义全能尽含写意转令山水鲜若闻笙鹤声宛在耳目前登攀阻心赏愁絶空懐贤出处岂异途心冥即真筌蹔从西府檄终卧东菑田不嫌予歩蹇但恐君行羶如能固旷懐谷口期穷年  

酬陆四十楚源春夜宿虎丘山对月寄梁四敬之兼见贻之作  

东风变蓟薄时景日妍和更想千峯夜浩然幽意多蕙香袭闲趾松露乔柯潭影漾霞月石牀封薜萝夫君非岁时巳负青姿龙虎一门盛渊云四海推骎骎歩騕褭婉婉翥长离悬圃尽琼树家林轻桂枝声荣徒外奬恬淡方自适逸气凌颢清仁祠访金碧芉眠瑶草秀断续云窦滴芳讯发幽缄新诗比良觌故人石渠署羙价满中朝落落杉松直芬芬兰杜飘雄词鼓溟海旷达豁烟霄营道幸同术论心皆后凋循环伐木咏缅邈招隐情慙兹拥肿才爱彼潺湲清拘牵尚多故梦想何由并终结方外期不待华髪生  

酬穆七侍郎早登使院西楼感懐  

耿耿宵欲半振衣庭户前浩歌抚长剑临风泛清晴霜丽寒芜防月露碧鲜杉梧韵幽籁河汉明秋天良夜虽可翫沈忧逾浩然楼中迟启明林际挥宿烟晨风响钟鼓曙色映山川防防天外【`一作大江`】驶杲杲朝日悬因穷西南永得见天地全动植相糺纷车从竞喧阗鳣鲔跃洪流麚倚荒阡嗈嗈白云鴈嘒嘒清露蝉一气鼓万殊晦眀相推迁羲和无停鞅不得常少年当令志气神及此鬓髪岂唯十六族今古称其贤夫君才气雄振藻何翩翩诗轻沈隐侯赋拟王仲宣小鸟抢榆枋大鹏激三千与君期晩岁方结林栖縁  

奉和李大夫题郑评事江楼  

达士无外累隐几依南郭茅栋上江开布帆当砌落支颐散华髪欹枕曝灵药入鸟不乱行观鱼还自乐何时金马诏早岁建安作往事尽筌蹄虚懐寄杯杓邦君驻千骑清论时间酌凭槛出烟埃振衣向寥廓心源齐彼是人境胜岩壑何必栖冥然为【`一作后`】避矰缴  

春游茅山酬杜评事见寄  

喜得赏心处春山岂计程连溪芳草合半岭白云晴絶涧潄【`一作饮`】冰碧仙坛挹颢清懐君在人境不共此时情  

和韩侍御白髪  

白髪今朝见虚斋晓镜清乍分霜简色微映铁冠生幕下多能事周行挹令名流年未可叹正遇太阶平  

和邵端公醉后寄于谏议之作  

莫羡檐前栁春风独早归阳和次第发桃李更芳菲和李大夫西山祈雨因感张曲江故事十韵  

亚相冠貂蝉分忧统十聫火星当永日云汉倬炎天斋祷期灵贶精诚契昔贤中宵出驺驭清夜【`一作旭`】旅牲牷触日【`一作石`】防初起随车应物先雷音生絶巘雨足晦平阡潇洒四合空蒙万顷连歌謡諠泽国稼穑徧原田故事三台盛新文六义全作霖应自此天下待丰年同陆太祝鸿渐崔法曹载华见萧侍御留后说得卫抚州报推事使张侍御却逥前刺史戴贠外无事喜而有作三首  

专城书素至留台忽报张纲揽辔回共看昨日蝇飞处并是今朝鹊喜来  

鹤髪州民拥使车人人自说受恩初如今天下无寃气乞为邦君雪谤书  

众人哺啜喜君醒渭水由来不杂泾遮莫雪霜撩乱下松枝竹叶自青青  

荅韦秀才寄一首  

中峯云暗雨霏霏水涨花塘未得归心忆琼枝望不见几廽虚湿薜萝衣  

户部王曹长杨考功崔刑部二院长并同钟陵使府之旧因以寄赠又陪郎署喜甚常僚因书所懐且叙所知【`一作前好`】  

忽惊西江侣共作南宫郎宿昔芝兰室今兹鸳鹭行子猷羙风味左户推公器含毫白雪飞出匣青萍利子云尝燕居作赋似相如闲成考课奏别贡贤良【`一作能`】书子玉谅贞实持刑慎丹笔秋天鸿鹄姿晚岁松筠质伊予诚薄才何幸复趋陪偶来尘右掖空此忆中防时节东流驶悲欢追往事待月登庾楼排云上萧寺盍簮莲府防落防龙沙醉极浦送风帆灵山眺烟翠觧颐通善谑喻指穷精义搦管或飞章分曹时按吏雨散与蓬飘秦吴两寂寥方期全拥肿岂望蹑扶揺夜直分三署晨趋共九霄外庭时接武广陌更连镳北极星辰拱南薰气序调欣随众君子并立圣明朝  

贡院对雪以絶句代八行奉寄崔阁老  

寓宿春闱岁欲除严风宻雪絶双鱼思君独歩西垣里日日含香草诏书  

初秋月夜中书宿直因呈杨阁老  

欹枕直庐暇风蝉迎早秋沈沈玉堂夕皎皎金波流对掌喜新命分曹谐旧游相思翫华彩因感庾公楼唐开州文编逺寄新赋累惠良药咏叹仰佩不觉斐然走笔代书聊书还荅  

风雨竦庭柯端忧坐空堂多病时节换所思道里长故人朱两轓出自尚书郎下车今几时理行逺芬芳琼瑶览良讯芣苢满素囊结根在贵州蠲疾传古方探撷当五月慇懃逾八行深情婉如此善祝何可忘复有金玉音焕如龙凤章一闻灵洞説若覩羣仙翔三清飞庆霄百汰成雄铓体物信无对洒心愿相将昔年同旅食终日窥文房春风眺芜城秋水渡栁杨君为太史氏弱质羁楚乡今来忝司谏千骑遥相望归云夕鳞鳞圎魄夜苍苍逺思结铃阁何人交羽觞伫见征颍川无为薄淮阳政成看再入列侍炉烟傍  

待漏假寐梦归江东旧居【`一下有因寄恵阇黎茅处士时徳舆秉政未果防也`】  

十年江浦卧郊园闲夜分明结梦魂舎下烟萝通古寺湖中云雨到前轩南宗长老知心法东郭先生识化源觉后忽闻清漏晓又随簪佩入君门  

祗命赴京途次淮口因书所懐  

弱植素寡偶趋时非所任感恩再登龙求友皆断金彪炳覩竒采凄锵闻雅音适欣佳期接遽叹离思侵靡靡遵逺道忡忡劳寸心难成独酌謡空奏伐木吟泬寥清冬时萧索白昼隂交欢谅如昨滞念纷在今因风试矫翼倦飞防归林向晚清淮驶囬首楚云深  

省中春晩忽忆江南旧居戏书所懐因寄两浙亲故杂言  

前年冠獬豸戎府随賔介去年簮进贤赞导法宫前今兹戴武弁谬列金门彦问我何所能头冠忽三变野性惯疎□晨趋兴暮还花时限清禁霁后爱南山晩景支颐对尊酒旧游忆在江湖乆庾楼栁寺共开襟枫岸烟塘几携手结庐常占练湖春犹寄藜牀与幅巾疲羸只欲思三径戅直那堪备七人更想东南多竹箭悬圃琅玕共葱蒨裁书且附双鲤鱼偏恨相思未相见  

寄李衡州【`时所居即衡州宅`】  

片石丛花画不如庇身三迳岂吾庐主人千骑东方逺唯望衡阳鴈足书  

寄临海郡崔穉璋  

美酒歩兵厨古人尝宦游赤城临海峤君子今督邮吏隐丰暇日琴壶共冥捜新诗寒玉韵旷思孤云秋志士诚勇退鄙夫自包羞终当就知巳莫恋潺湲流  

李韶州著书常论释氏之理贵州有能公遗迹诗以问之  

常日区中暇时闻象外言曹溪有宗防一为勘心源  

马上赠虚公  

马足早尘深飘缨又满襟吾师有甘露为洗此时心郴州换印缄遣之际率成三韵因寄李二兄贠外使君  

缄题桂阳印持寄朗陵兄刺举官犹屈风謡政巳成行看换纽【`一作组`】奏最谒承明  

早发杭州泛富春江寄陆三十一公佐【`一作祐`】  

晓起徒驭春江多好风白波连青云荡漾晨光中四望浩无际沈忧将此同未离奔走途但恐成悲翁俯见【`一作视`】触饵鳞仰目淩霄鸿缨尘日已厚心累何时空区区【`一作泛泛`】此人世所向皆樊笼唯应杯中物醒醉为穷通故人悬圃姿琼树纷青葱终当此山去共结兰桂丛寄侍御从舅【`初免职归山东一作侍御从勇初免职归东山寄以诗`】  

靡靡南轩蕙迎风转芳滋落落幽涧松百尺无附枝世物自多故达人心不覊偶陈幕中画未【`一作永`】负林间期感恩从慰荐循性难絷维野鹤无俗质孤云多异姿清冷松露照灼岩花迟终当税尘驾来就东山嬉  

湖上晩眺呈惠上人  

湖上烟景好鸟飞云自还幸因居止近日觉性情闲独酌乍临水清机常见山此时何所忆浄【`一作法`】侣话闗  

新秋月夜【`一作下`】寄故人  

客心宜静夜月色澹新秋影落三湘水诗传八咏楼何穷对酒望几处卷帘愁若问相思意随君万里游  

自扬子归丹阳初遂闲居聊呈惠公  

移疾喜无事卷帘松竹寒稍知名是累日与静相欢蹇浅逢机少迂疎应物难只思闲夜月共向沃州防  

月夜过灵彻上人房因赠  

此身防逐白云去未洗尘缨还自伤今夜幸逢清浄境满庭秋月对支郎  

戏赠张链师  

月帔飘飖摘杏花相邀洞口劝流霞半酣乍奏云和曲疑是山阿母家  

戏赠天竺灵隐二寺寺主  

石路泉流两寺分寻常钟磬隔山闻山僧半在中峯住共占青峦与白云  

赠广通上人  

身随猨鸟在深山早有诗名到世间客至上方留盥潄龙洞水昼潺潺  

赠老将  

白草黄云塞上秋曾随骠骑出并州辘轳剑折虬须白转战功多独不侯  

戏赠表兄崔秀才  

何事年年恋隐沦成名须遣及青春明时早献甘泉去若待公车却悮人  

醉后戯赠苏九翛【`苏常好读元鲁山文时或劝入闗者故戏及之`】  

白首书窻成钜儒不知簪组徧屠沽劝君莫问长安路且读鲁山于蒍于【`于蒍于徳秀所为歌也`】  

## 御定全唐诗卷三百二十三  

权徳舆  

奉送韦起居老舅百日假满归嵩阳旧居  

威凤翔紫气【`一作氛`】孤云出寥天竒采与幽姿缥缈皆自然尝闻陶唐氏亦有巢由【`一作许`】全以此耸风俗岂必效覊牵大君遂羣方左史蹈前贤振衣去朝市赐告归林泉滑和固难乆循性得所便有名皆畏途无事乃真筌旧壑穷杳窱【`一作`】新潭漾沦涟嵓花落又开山月缺复圎轻防逗萝迳幅巾淩翠烟机闲鱼鸟狎体和芝术鲜四皓本违【`一作避`】难二疏犹待年况今寰海【`一作宇`】清复此鬓髪顾慙缨上尘未絶区中縁齐竽终自退心寄嵩峯巅  

奉送孔十兄賔客承防致政归东都旧居  

逹人旷迹通出处毎忆安居旧山去乞身巳见抗疏频优礼新闻诏书许家法遥传阙里训心源早逐嵩丘侣  

南史编年着盛名东朝侍讲常虚伫角巾华髪忽自遂命服金君更与白云岀岫暂逶迤鸿鹄入无处所归路依依童稚乐都门蔼蔼壶觞举能将此道助皇风自可殊途并伊吕  

送宻秀才吏部駮放后归蜀应崔大理序  

蜀国本多士雄文似相如之子西南秀名在贤能书薄禄且未及故山念归欤迢迢三千里返驾一羸车玉垒长路尽锦江春物余此行无愠色知尔恋林庐  

送袁中丞持节册南诏五韵【`浄字`】  

西南使星去逺彻通朝聘烟雨僰道深麾幢汉仪盛途轻五尺险水爱双流浄上国洽恩波外臣遵礼命离堂驻驺驭且尽罇中圣  

人日送房二十六侍御归越  

驿骑归时骢马蹄莲花府映若邪溪帝城人日风光早不惜离堂醉似泥  

送张阁老中丞持节册吊回鹘  

旌斾翩翩拥汉官君行常得逺人欢分职南台知礼重辍书东观见才难金章玉节鸣驺逺白草黄云出塞寒欲散别离【`一作愁`】唯有醉【`一作酒`】暂烦賔从驻征鞍  

送二十叔赴任余杭尉【`琴字`】  

拜首直城隂罇开意不任梅仙归剧县阮巷奏离琴春草吴门绿秋涛浙水深十年曾旅寓应惬宦游心春送十四叔赴任渝州录事絶句【`中字`】  

随牒忽离南北巷觧巾都吏有清风巴城鏁印六聫静尽日闲謡廨署中  

送韦十二丈赴襄城令三韵【`栁字`】  

留连出闗骑斟酌临岐酒旧业传一经新官栽五栁去去望行尘青门重回首  

送薛十九丈授将作主簿分司东都赋得春草  

芊芊逺郊外杳杳春嵓曲愁处映微波望中连浄绿日暮借离觞折芳心断续  

送正字十九兄归江东醉后絶句  

命驾相思不为名春风归骑出闗程离堂莫起临岐叹文举终当荐祢衡  

送张詹事致政归嵩山旧隐【`青字`】  

觧辞汉庭却忆少微星直指常持宪平反更恤刑闲思紫芝侣归卧白云扃明诏优筋力安车适性灵羣公来蔼蔼独鹤去冥冥想到挥金处嵩吟枕上青  

送许著作分司东都  

月旦继平舆风流仕石渠分曹向瀍洛守职正圗书棣萼荣相映琼枝色不如賔朋争漉酒徒御侍【`一作待`】巾车异日始离抱维思烹鲤鱼  

送少清赴润州参军因思练旧居【`得销字`】  

二纪乐箪瓢烟霞暮与朝因君宦游去记得春江潮逺别更搔首初官方折腰青门望离袂魂为阿连销  

送濬上人归扬州禅智寺  

蠧【`一作蠧`】露宗通法巳传麻衣笻杖去悠然扬州后学应相待遥想旛花古寺前  

献岁送李十兄赴黔中酒后絶句  

一罇歳酒且留欢三峡黔江去路难志士感恩无逺近异时应戴惠文冠  

送张仆射朝见毕归镇  

青光照目青门曙玉勒雕戈拥驺驭东方连帅南阳公文武吉甫如古风独奉新恩来谒帝感深更见新【`一作歌`】词丽共看三接欲为霖却念百城同望岁双旌去去恋储胥归路莺花伴隼旟今日汉庭求上略留侯自有一编书  

送韦行军贠外赴河阳  

五代【`一作年`】武弁侍明光辍佐中权拜外郎记事还同楚倚相传经逺自汉扶阳离堂处处罗簮组东望河桥壮鼙鼓三城晓角启轩门一县繁花照莲府上略儒风并者稀翩翩驺骑有光辉只今右【`一作左`】职多虚位应待他时伏奏【`一作仗节`】归  

送韦中丞奉使新罗【`往字`】  

淳化洽声明殊方均惠养计书重译至锡命双旌往星辞北极逺水泛东溟广斗柄辨宵程天琛冝书赏孤光洲岛迥浄緑烟霞敞展礼盛賔徒交欢觌君长经途劳视听怆别萦梦想延颈旬岁期新恩在归鞅  

送从翁赴任长子县令  

家风本钜儒吏职化双鳬启事才方惬临人政自殊地雄韩上党秩比鲁中都拜首春郊夕离杯莫向隅  

送从弟广东归絶句  

夏云如火铄晨辉欵叚羸车整素衣知尔业成还出谷今朝莫怆断行飞  

送王链师赴王屋洞  

稔岁在芝田归程入洞天白云辞上国青鸟防羣仙自以碁销日宁资药驻年相看话离合【`一作别一作念`】风驭忽泠然  

送薛温州【`惊字`】  

昨日馈连营今来刺列城方期建礼直忽访永嘉程郡内裁诗暇楼中迟客情凭君减千骑莫遣海鸥惊  

送黔中裵中丞阁老赴任【`回字`】  

五谏留中禁双旌辍上才内臣持凤诏天廐锡龙媒宴语暌兰室辉荣亚柏台懐黄宜命服举白叹离杯景霁山川迥风清雾露开辰溪分浩淼僰道接萦回胜理环中得殊琛徼外来行看旬岁诏传庆在公台  

送崔谕徳致政东归  

天子坐法宫诏书下江东懿此嘉遯士蒲车赴丘中褐衣入承明朴略多古风直道侍太子昌言沃宸聪嵓居四十年心与鸥鸟同一朝受防泽自説如池龙乞骸归故山累疏明深衷大君不夺志命锡忽以崇旭旦出国【`一作东`】门轻装若秋蓬家依白云峤手植丹桂丛竹斋引寒泉霞月相玲珑旷然觧赤绶去逐冥鸿  

送三十叔赴任晋陵【`心字　徳舆旧居在丹阳去晋陵百里`】  

春云结暮隂侍坐捧离襟黄绶轻装去青门芳草深十年尘右职三迳寄遐心便道停桡处应过旧竹林  

送安南裵都防  

忽佩交州印初辞列宿文莫言方任逺且贵主忧分迥转朱鸢路连飞翠羽羣戈船航涨海旌斾卷炎云絶徼褰帷识名香夹毂焚懐来通北户长养洽南薰暂叹同心阻行看异绩闻归时无所欲薏苡或烦君  

送别沅【`一作阮`】泛  

念尔强学殖非贯早从师温温禀义方慥慥习书诗计偕来上国宴喜方怡怡经术既修明艺文亦葳蕤伊予谅无取琐质荷洪慈偶来贰仪曹量力何可支废业固相受避嫌诚自私徇吾刺促心婉尔康庄姿古人贵直道内讼乖坦夷用兹处大官无乃玷清时羸车出门去怅望交涕洟琢磨贵分隂岁月若飚驰千里起足下丰年系镃防茍令志气坚伫见缨佩随斑斓五防服前路春物熙旧游忆江南环堵留蓬茨湖水白于练莼羮细若丝别来十三年梦寐时见之宠荣忽逾量荏苒不自知晨兴愧华簪止足为灵遐路各自爱大来行可期青在目前努力调羽仪  

送张曹长工部大夫奉使西番  

殊邻覆露同奉使小司空西车徒出南台节印雄吊祠将渥命导译畅皇风故地山河在新防玉帛通塞云凝废垒闗月照惊蓬青史书归日翻轻五利功  

九华观宴饯崔十七叔判官赴义武幕兼呈书记萧挍书  

炎光三伏昼洞府宜幽歩宿雨润芝田鲜风摇桂树隂隂台殿敞靡靡轩车驻晩酌临水清【`一作情`】晨装出闗路偏荣本郡辟倍感元臣遇记室有门人因君达书素  

送文畅上人东游  

桑门许辩才外学接宗雷防法麻衣净翻经贝叶开宗通【`一作尘喧`】知不染妄想自堪哀或【`一作载`】结西方社师游早晩回  

送灵武范司空  

上畧在安邉吴钩结束鲜三公临右地七萃拥中坚旧垒销烽火新营辨井泉伐谋师以律贾勇士争先塞迥晴看月沙平逺际天荣薰【`一作勲`】知屈指应在盛秋前  

送商州杜中丞赴任  

安康地里接商于帝命专城总赋舆夕拜忽辞青琐闼晨装独捧紫泥书深山古驿分驺骑芳草闲云逐隼旟绮皓清风千古在因君一为谢岩居  

送殷卿罢举归淮南旧居  

计偕十上竟无成忽忆嵓居便独行志业尝探絶编义风尘虚作弃繻生岁储应叹山田薄里社时逢野醖清惆怅中年羣从少相看欲别倍闗情  

## 御定全唐诗卷三百二十四  

权徳舆  

送杜尹赴东都  

商于留异绩河洛贺新迁朝选吴公守时推杜尹贤如纶披凤诏岀匣淬龙泉风雨交中土簪裾敞别筵清明人比玉照灼府如莲伫报司州政徴黄似颍川  

送孔江州【`一作送人之九江`】  

九派寻阳郡分明似画圗秋光连瀑布晴翠辨香鑪才子厌兰省邦君荣竹符江城多暇日能寄八行无  

送浑邓州  

年少守南阳新恩印绶光轻轩出绕霤利刃发干将风劲初下叶云寒方护霜想君行县处露冕菊潭香埇桥逹奚四于十九陈大三侍御夜宴叙各赋二韵【`一作埇桥夜宴叙别`】  

满树铁冠琼树枝罇前烛下心相知明朝又与白云逺  

自古河梁多别离  

酬别蔡十二见赠  

伊人茂天爵恬澹卧郊园傲世方隐几説经乆颛门浩歌曵柴车讵羡丹毂尊严霜被鹑衣不知狐白温游心羲文际爱我相讨论潢污忽朝宗传骑令载奔峥嵘岁隂晩愀怆离念繁别馆丝桐清寒郊烟雨昏中饮见逸气纵谈穷化元伫见【`一作看`】公车起圣代待乞言  

扬州与丁山人别  

将军易【`一作亦`】道令威仙华髪清谈得此贤惆怅今朝广陵别辽东后防复何年  

送台州崔録事  

不嫌临海逺微禄代躬耕古郡纪纲职扁舟山水程诗因琪树丽心与瀑泉清盛府知音在何时荐政成  

送信安刘少府【`自常州参军选授`】  

相看结离念尽此林中渌夷代轻逺游上才随薄禄参卿滞【`一作若`】孙楚隐市同梅福吏散时泛舷賔来闲覆局襟情无俗虑谈笑成逸躅此路足滩声羡君多水宿  

送李城门罢官归嵩阳【`城门院在遗补院东`】  

与君相识处吏隐在墙东启闭千门静逢迎两掖通罢官多暇日肄业有儒风归去尘寰外春山桂树【`一作兰桂`】丛  

送上虞丞  

越郡佳山水菁【`一作清`】江接上虞计程航一苇试吏佐双鳬云壑窥仙籍风謡验地圗因寻黄绢字为我吊曹盱  

送卢评事婺州省觐  

知向东阳去晨装见防衣客愁青眼别家喜玉人归漠漠水烟晩萧萧枫叶飞双溪泊船处吏拜胡威  

送崔端公郎君入京觐省  

已见风姿羙仍闻艺业勤清秋上国路白晳少年人带月轻帆疾迎霜防服新过庭若有问一为説漳濵  

送张周二秀才谒宣州薛侍郎  

儒衣两少年春棹毂【`一作谷`】溪船湖月供诗兴岚风【`一作烟岚`】费酒钱上帆涵浦岸【`一作投极浦`】欹枕傲晴天不用愁□旅宣城太守贤  

送张将军归东都旧业  

功名不复求旧业向东周白草辞边骑青门别故侯摧残寳剑折羸病緑珠愁日暮寒风起犹疑大漠秋  

送句容王少府簿领赴上都  

上国路绵绵行人晓天离亭緑绮奏乡树白云连江露湿征袂山莺宜泊船春风若为别相顾起尊前  

送从弟谒贠外叔父廻归义兴  

异乡兄弟少见尔自依然来酌林中酒去耕湖上田何朝逢暑雨几夜泊鱼烟余力当勤学成名贵少年  

送梁道士谒夀州崔大夫  

年少一仙官清羸驾防鸾洞宫云渺渺花路水漫漫岁计芝田熟晨装月帔寒遥知小山桂五马待邀欢  

送郑秀才贡举  

西笑【`一作去`】意如何知随贡举【`一作士`】科吟诗向月露驱马出烟萝晩色平【`一作寒`】芜逺秋声鴈多自怜归未得相送一劳歌  

送谢孝亷移家越州  

家承晋太傅身慕鲁诸生又见一帆去共愁千里程沙平古【`一作烟`】树迥潮满晓【`一作晩`】江晴从此幽深去无妨隐姓名  

送韩孝亷侍从赴举  

贡士去翩翩如君最少年防衣行不废儒服代相传晓月经淮路繁隂过楚天清谈遇知巳应访孝亷船  

送陆拾遗秖召赴行在  

鹓鹭承新命翻飞入汉庭歌诗能合雅献纳每论经月晓蜀江逈猨啼楚树青幸因焚草暇书札访沈  

送暎师归本寺  

还归栁市去逺逺出人羣苔甃桐花落山窻桂树薰引泉通絶涧放鹤入孤云幸许宗雷到清谈不易闻  

送宇文文府赴行在【`行在一作官`】  

送君当岁暮防酒破离顔车骑拥寒水雪云凝逺山且安黄绶屈莫羡白鸥闲从此圗南路青云歩武间  

送岳州温録事赴任  

觧巾州主簿捧檄不辞遥独鹤九霄翼寒松百尺条晨装沾雨雪旅宿候风潮为政闲无事清谈肃郡僚  

送山人归旧隐  

工为楚辞赋更着鲁衣冠岁俭山田薄秋深晨服寒武人荣燕颔志士恋渔竿防被公车荐知君乆晦难  

惠上人房宴别  

方袍相引到龙华支防开襟路不賖法味巳同香积防礼容疑在少施家逸民羽客期皆至疎竹青苔景半斜究竟相依何处好匡山古社足烟霞  

送裵秀才贡举  

儒衣风貌清【`一作羞此别`】去抵汉公卿賔贡年犹少篇章艺已成临流惜暮景话别起乡情离酌不辞醉西江春草生  

送袁太祝衢婺廵覆【`同用山字`】  

挍缗税畆不妨闲清兴自随鱼鸟间知君此去足佳句路出桐溪千万山  

送湖南李侍御赴本使赋采菱亭诗  

旧俗采菱处津亭风景和沅江收暮霭楚女发清歌曲岸萦湘叶荒堦上白波兰桡向莲府一为枉帆过  

送穆侍御归东都  

知君儒服贵防绣两相辉婉婉成名后翩翩拥传归江深烟屿没山暗雨云飞共待酬恩罢相将去息机  

送崔端公赴度支江陵院三韵【`照字`】  

津亭风雪霁防酒留征棹星传指湘江瑶琴多楚调偏愁欲别处黯黯颓阳照  

送陆太祝赴湖南幕同用送字【`三韵`】  

不惮征路遥定縁賔礼重新知折栁赠旧侣乗篮送此去佳句多枫江接云梦  

送李处士归弋阳山居【`限姓名中用韵`】  

暂来城市意何如却忆葛【`一作菖`】阳溪上居不惮薄田输井税自将嘉句着州闾波翻极浦樯竿出霜落秋郊树影疎想到家山无俗侣逢迎只是坐篮舆  

送清皎上人谒信州陆贠外  

暂辞长老去随縁晓轻装寄客船佳句已齐康寳月清谈逺指谢临川滩经水瀬逢新雪路过渔潭宿暝烟暇日若随千骑出南岩只在郡楼前  

送别同用阔字【`三韵`】  

耿耿离念繁萧萧凉叶脱缁尘素衣敝风露秋江阔想得读书窗岩花对巾褐  

送人使之江陵【`赏字`】  

嘉招不辞逺捧檄利攸往行役念前程防游暌旧赏征轺星乍动江信潮应上烟水飞一防霜风揺五两纷纷别袂举切切离鸿响后防杳何时悠然劳梦想  

余干赠别张二十二侍御【`一作余干别张侍御`】  

芜城陌上春风别于越亭边岁暮逢驱车又怆南北路返照寒江千万峯  

杂言赋得风送崔秀才归白田限三五六七言【`暄字`】  

响深涧思啼猨闇入苹洲暖轻随栁陌暄澹荡乍飘云影芳菲徧满花源寂寞春江别君处和烟带雨送征轩杂言同用离骚体送张评事襄阳觐省  

黯离堂兮日晚俨壶觞兮送逺逺水霁兮微眀杜蘅秀兮白芷生波【`一作沄沄`】兮烟羃羃凝暮色于空碧纷离念兮随君泝九江兮经七泽君之去兮不可留五采裳兮木兰舟  

岭上逢乆别者又别  

十年曾一别征路【`一作斾`】此相逢马首向何处夕阳千万峯  

赠别表兄韦卿  

新读兵书事护羌腰间寳剑映金章少年百战应轻别莫笑儒生泪数行  

古离别【`一作古别离`】  

人生天地间瞥若六辔驰夭夀既常数奈何生别离迹当中人域正性日已衰是非千万境杳霭情尘滋出门事何常暂别亦难期冉冉叹流景悠悠限山陂尽此一夕欢华罇防前墀鸡鸣东方曙夙驾临通逵欲出强移歩欲留难致辞两情不得已念此留何为天眀去已逺寂黙居人归入门复上堂怳怳生惊疑经履同游处犹言常相随览物或临盘【`一作镜`】翻怪来何迟乃知前日欢本为今日悲特此【`一作翻思`】别后心宁及未见时则知交疎分乆乆翻易持报君未别后别后当自知  

## 御定全唐诗卷三百二十五  

权徳舆  

早夏青龙寺致斋凭眺感物因书十四韵【`寺壁有舅氏庶子诗`】  

晓【`一作晩`】出文昌宫憩兹青莲宇洁斋奉明祀凭览伤夐古秦为三月火汉乃一抔土诈力自湮沦霸仪终莽卤中南横峻极积翠泄云雨首夏谅清和芳隂接场圃仁祠閟严浄稽首洗灵府虚室僧正禅危梁燕初乳通荘走声利结驷乃旁午观化复何如刳心信为愈盛时忽过量弱质本无取静永环中枢益愧腰下组尘劳期抖擞陟降聊俯偻遗韵留壁间凄然感东武  

仲秋朝拜昭陵  

清秋夀原上诏拜承吉卜尝读贞观书及兹幸斋沐文皇昔潜耀隋季自颠覆抚运斯顺人救焚非逐鹿神只戴元圣君父纳大麓良将授兵符直臣调鼎餗无疆传  

庆祚有截荷亭育仙驭淩紫氛神游弃黄屋方祗护山迹先正陪岩腹杳杳九深沈沈万灵肃鸟飞田已辟龙去云犹簇金气爽林峦干冈走崖谷吾皇孝理率土防景福拥佑乃清夷威灵谅回复礼承三公重心愧二卿禄展敬何所伸曾以斧山木  

拜昭陵出城与张秘监阁老同里临行别承在史馆未归寻辱清辞辄酬之  

仲月当南吕晨装拜谷林逢君在东观不得话离襟防马縁云路开缄扣玉音还期才浃日里社酒同斟  

酬冯监拜昭陵回途中遇雨见示  

之子共乗轺清秋拜上霄【`寝宫有上霄门`】曙霞迎夙驾零雨湿回镳甘谷行初尽轩防去渐遥望中犹可辨耘鸟下山椒  

朔旦冬至摄职南郊因书即事  

大明南至庆【`一作应`】天正朔旦圎丘乐六【`一作九`】成文轨尽同尧厯象斋祠忝备汉公卿星辰列位祥光满金石交音晓奏清更有观防称贺处黄云捧日瑞升平  

奉和张监阁老过八陵院题赠杜卿崔贠外  

崇饰山园孝理深万方同感圣人心巳闻东阁招从事每向西垣奉徳音公府从容谈婉婉賔堦清切景沈沈与君跬歩如同舍终日相期此盍簮  

奉和郑賔客相公摄官丰陵扈从之作【`时充卤簿使`】  

五辂导灵輼千夫象缭垣行宫移晓漏防仗下秋原莫究希夷理空懐涣汗恩颐神方蹈道传圣乃尊尊共祝如山夀俄惊凭几言遐荒七月防肸蠁百灵奔豹尾从风直鸾旗映日翻涂刍聨法从营骑肃旌门杳霭虞泉夕凄清楚挽喧不堪程尽处呜咽望文园  

詹事府宿斋絶句  

清斋四体泰白昼一室空摧頽有古树骚屑多悲风和王祭酒太社宿斋不得赴李尚书宅防戏书见寄  

元礼门前劳引望句龙坛下阻欢娱此时对局空相忆博进何人更乐输  

酬裵端公八月十五日夜对月见懐  

凉夜清秋半空庭皓月圎动揺随积水皎洁满晴天多病嘉期阻深情丽曲传偏懐赏心处同望庾楼前奉和崔阁老清眀日许阁老交直之际辱裵阁老书招云与考功苖曹长先城南游览独行口号因以简赠【`时徳舆以疾故有阻追游`】  

紫禁宿初回清眀花乱开相招直城外逺逺上春防谏曹将列宿几处期子玉深竹与清泉家家桃李鲜折芳行载酒胜赏随君有愁疾自无悰临风一搔首  

和张秘监阁老献岁过蒋大拾遗因呈两省诸公并见示  

二贤同载笔乆次入新年焚草淹轻秩藏书厌旧编竹风晴翠动松雪瑞光鲜庆赐行春令从兹伫九迁酬崔舎人阁老冬至日宿直省中奉简两掖阁老并见示  

令节一阳新西垣宿近臣晓光连凤沼残漏近鸡人白雪飞成曲黄钟律应均层霄翔羽广陌驻归轮清切晨趋贵防华夜直频辍才时所重【`九月中杨阁老权知吏部选事`】分命秩皆真【`十月中崔阁老正拜本官徳舆正除礼部受命前一日分草诏词`】左掖期连茹南宫愧积薪九年叨此地回首倍相亲  

八月十五日夜瑶防寺对月絶句  

嬴女乗鸾已上天仁祠空在鼎湖邉凉风遥夜清秋半一望金波照粉田【`仁祠寺也见后汉书楚王英传`】  

夏至日作  

璿枢无停运四序相错行寄言赫曦景今日一隂生二月二十七日社兼春分端居有懐简所思者  

清昼开帘坐风光处处生看花诗思发对酒客愁轻社日双飞燕春分百啭莺所思终不见还是一含情  

甲子岁元日呈郑侍御明府  

万里烟尘合秦吴遂然无人来上国洒泪向新年世故看风叶生涯寄海田屠苏聊一醉犹頼主人贤  

七夕  

佳期人不见天上喜新秋玉佩霑清露香车渡浅流东西一水隔迢逓两年愁别有穿针处微明月映楼  

嘉兴九日寄丹阳亲故  

穷年路岐客西望思茫茫积水曽南渡浮云失旧乡海边寻别墅愁里见重阳草露荷衣冷山风菊酒香独謡看坠叶逺目徧秋光更羡登攀处烟花满练塘  

九日北楼宴集  

萧飒秋声楼上闻霜风漠漠起隂云不见携觞王太守空思落防孟参军风吟蟋蟀寒偏急酒泛茱茰晩易醺心忆旧山何日见并将愁泪共纷纷  

奉陪李大夫九日龙沙宴防【`迟字`】  

龙沙重九防千骑驻旌旗水木秋光浄丝桐雅奏迟烟芜敛暝色霜菊发寒姿今日从公醉全胜落防时  

腊日龙沙防絶句  

帘外寒江千里色林中罇酒七人期宁知腊日龙沙防却胜重阳落防时  

严陵钓防下作  

絶顶耸苍翠清湍石磷磷先生晦其中天子不得臣心灵栖颢气缨冕犹缁尘不乐禁中卧却归江上春潜驱东汉风日使薄者醇焉用佐天子特此报故人人【`一作则`】知大贤心不独私其身弛张有深致耕钓陶天真奈何清风后扰扰论屈伸交情同市道利欲相纷纶我行访遗防仰古懐逸民矰缴鸿鹄逺雪霜松桂新江流去不穷山色凌秋旻人世自今古清辉照无垠  

晓发武阳馆即事书情  

清晨防羸车嘲唽闻村鸡行将骑吏亲日与情爱暌东风变林樾南畆事耕犂青菰冒白水方塘接广畦杂英被长坂野草蔓幽蹊防【`一作舄`】卤成沃壤枯株发柔荑芳树莺命雏深林麏引麑杳杳途未极团团日已西哲士务缨弁【`一作绂`】鄙夫恋蓬藜终当税尘驾盥濯依春溪  

丰城剑池驿感题  

龙劔昔未发泥沙【`一作池`】相晦藏向非张茂先孰辨斗牛光神物不自逹圣贤亦彷徨我行丰城野慷慨心内伤奉使宜春夜渡新淦江陆路至黄蘖馆路上遇风雨作  

草草理夜装渉江又登陆望路殊未穷指期今已促传呼戒徒御振辔转林麓隂云拥嵓端霔【`一作霈`】雨当山腹震雷如在耳飞电来照目兽迹不敢窥马蹄唯务速防心若斋礼【`一作祷`】濡体如沭浴万窍相怒号百泉暗奔瀑危梁虑足跌峻坂忧车覆问我何以然前日受微禄转知人代事缨组乃徽束向【`一作何`】若家居时安枕春夣熟遵途稍已近吏来相续晩霁心始安林端见初旭  

细桞驿  

细栁肃军令条侯信殊伦棘门乃儿戏从古多其人神武今不杀介夫如搢绅息驾幸兹地懐哉悚精神  

渭水  

吕叟【`一作氏`】年八十皤然持钓钩意在静天下岂唯食营丘师臣有家法小白犹尊周日暮驻征防爱兹清渭流  

宫人斜絶句  

一路斜分古驿前隂风切切晦秋烟铅华新旧共寞  

日暮愁鸱【`一作鵶`】飞野田  

敷水驿  

空见水名敷秦楼昔事无临风驻征骑聊复捋頿须  

朝元阁  

缭垣复道上层霄十月离宫万国朝胡马忽来清跸去空余台殿照山椒  

石瓮寺  

石瓮灵【`一作寒`】泉胜寳井汲人回挂青丝绠厨烟半逐白云飞当昼老僧来灌顶  

盘豆驿  

盘豆绿云上古驿望思防下使人愁江充得计太子死日暮戾园风雨秋  

晩渡扬子江却寄江南亲故  

返照满寒流轻舟任揺漾支颐见千里烟景非一状逺岫有无中片帆风水上天清去鸟灭浦逈寒沙涨树晩叠秋岚江空翻宿浪胸中千万虑对此一清旷回首碧云深佳人不可望  

新安江路  

深潭与浅滩万转出新安人逺禽鱼浄山深水木寒啸起青苹末吟瞩白云端即事遂幽赏何心挂儒冠  

月夜江行  

扣船【`一作□`】不得【`一作能`】寐浩露清衣襟弥伤孤舟夜逺结万里心幽兴惜瑶草素懐寄鸣琴三奏月初上寂寞【`一作寥`】寒江深  

江城夜泊寄所思  

客程殊未极舣櫂泊回塘水宿知寒早愁眠觉夜长逺钟和暗杵曙月照晴霜此夕相思意揺揺不暂忘  

陪包谏议湖墅路中举帆【`同用山字`】  

萧萧凉雨歇境物望中闲风际片帆去烟中独鸟还断桥通逺浦野墅接秋山更喜陪清兴尊前一觧顔  

富阳陆路  

又入乱峰去逺程殊未归烟萝迷客路山果落征衣欹石临清浅晴云出翠微渔潭明夜泊心忆谢晖  

晓  

晓风揺五两残月映石壁稍稍曙光开片帆在空碧  

昼  

孤舟漾暧景独鹤下秋空安流日正昼浄【`一作浮`】绿天无风  

晩  

古树夕阳尽空江暮霭収寂寞扣船【`一作舷`】坐独生千里愁  

夜  

猨声到枕上愁夣纷难理寂寞【`一作寂`】深夜寒青霜落秋水  

## 御定全唐诗卷三百二十六  

权徳舆  

奉和韦谏议奉送水部家兄上后书情寄诸兄弟仍通简南宫亲旧并呈两省阁老院长  

驷牡龙旂庆至今一门儒服耀华簪人望皆同照乗寳家风不重满籝金护衣直夜南宫静焚草清时左掖深何幸末班陪两地阳春欲和意难任  

奉和史馆张阁老以许陈二阁长爱弟俱为尚书郎伯仲同时列在南北省防于左掖因而有咏  

伯仲尽时贤平舆与颍川桂枝尝徧折棣萼更相鲜丹地晨趋并黄扉夕拜聨岂如分侍从来就鳯池边【`主客水部二贠东西对行二阁老并在左掖也时诸以为分就西垣则具美相类故戏书末韵`】  

韦賔客宅与诸博士宴集  

累抗乞身章湛恩比上庠賔筵征稷嗣【`一作嗣翼`】家法自扶  

阳簪组欢言乆琴壶雅兴长隂岚冒苔石轻籁韵风篁佩玉三朝贵挥金百虑忘因知卧商洛岂胜白云乡酬张秘监阁老喜太常中书二阁老与徳舆同日迁官相代之作【`时秘书监亦同日拜命`】  

珠树共飞栖分封受紫泥正名推五字贵仕仰三珪继组心知忝【`徳舆代太常为礼部`】腰章事颇齐蓬山有佳句喜气在新题  

国子栁博士兼领太常博士辄申贺赠  

博士本秦官求才帖职难临风曲台净对月璧池寒讲学分隂重斋祠晓漏残朝衣辨色处双绶更宜看  

过隐者湖上所居  

蜗舎映平湖蟠然一鲁儒唯将酒作圣不厌谷名愚兵法窥黄石天官辨白榆行看软轮起未可号潜夫从叔将军宅蔷薇花开太府韦卿有题壁长句因以和作  

环列从容蹀躞归光风骀荡发红薇莺藏宻叶宜新霁蝶绕低枝爱晩晖艶色当轩迷舞袖繁香满迳拂朝衣名卿洞壑仍相近佳句新成和者稀  

奉和许阁老霁后慈恩寺杏园看花同用花字口号【`时徳舆当直`】  

杏林微雨霁灼灼满瑶华左掖期先至中园景未斜含毫歌白雪借草醉流霞独限金闺籍支颐啜茗花奉和陈阁老寒食初假当直从东省往集贤因过史馆看木花寄张蒋二阁老【`一作陈阁老当直从东省过史馆看花寒食假`】  

昼漏沈沈倦琐闱西垣东观阅芳菲繁花满树似留客应为主人休澣归  

晩秋陪崔阁老张秘监阁老苖考功同游昊天观时杨阁老新直未满以诗见寄斐然酬和有愧芜音  

方驾游何许仙源去似【`一作胜`】归萦回留胜赏萧洒出尘机泛菊贤人至烧丹姹女飞歩虚清晓【`一作晩`】籁隐几吸晨晖竹迳琅玕合芝田沆晞银钩三洞字瑶笥六铢衣丽句翻红药佳期限紫微徒然一相望郢曲和应稀  

春日同诸公过兵部王尚书林园  

休沐君相近时容曵履过花间留客乆防上见春多松色眀金艾莺声杂玉珂更逢新酒熟相与借庭莎与沈十九拾遗同游栖霞寺上方于亮上人院防宿二首  

摄【`一作蹑`】山标胜絶暇日谐想瞩萦纡松路深缭绕云岩曲重楼回树杪古像凿山腹人逺水木清地深兰桂馥层防耸金碧絶顶摩浄绿下界诚可悲南朝纷在目焚香入古殿待月出深竹稍觉天籁清自伤人世促宗雷此相遇偃放从所欲清论松枝【`一作月轮`】低闲吟茗花熟一生如土梗万虑相桎梏永愿事潜师穷年此栖宿偶来人境外心赏幸随君古殿烟霞夕深山松桂薫岩花防寒溜石磴埽春云清浄诸天近喧尘下界分名僧康寳【`一作保`】月上客沈休文共宿东林夜清猨彻曙闻  

题崔山人草堂  

竹径茆堂接洞天闲时麈尾潄春泉世人车马不知处时有归云到枕边【`一作前`】  

徐孺亭马上口号【`并序`】  

钟陵东湖之南有亭亭中有二碑一则故曲江张公所制徐徴君碣一则北海李公所制放生池碑夫二君子乆随化往而二文之盛传于天下贞元初余为是邦从事每将迎郊劳多经是间且以其尚贤好生皆醇仁之首也因叹不得与二贤同时论文变损益亭址圯壊苔篆磷趺古风如在感旧依然而通馗在侧平湖在下波流毂撃日月无穷因于马上口号絶句诗一首以寄愀怆  

湖上荒亭临水开文篆字积莓苔曲江北海今何处尽逐东流去不回  

哭刘四尚书【`勒于碑隂`】  

士友【`一作有`】惜【`一作昔`】贤人天朝防守臣才华推独歩声气幸相亲理析寰【`一作环`】中妙儒为席上珍笑言成月旦风韵挹天真丹地膺推择青油寄抚循岂言朝象魏翻是卧漳濵命赐龙泉重追荣宻印陈撤惊物故庀具见家贫牢落风悲笛汍澜涕泣巾只【`一作共`】嗟蒿里月非复栁营春黄绢碑文在青松隧路新音容无处所归作北邙尘  

张工部至薄寒山下有书无由驰报輤车之至倍切悲懐  

书来逺自薄寒山缭绕洮河出古闗今日难裁秣陵报薤歌寥落栁车边  

工部发引日属伤足卧疾不遂执绋  

子春伤足日况有寝门哀元伯归全去无由白马来笳箫里巷咽筮墓田开片石潺湲泪含悲叙史才从事淮南府过亡友杨挍书旧防感念愀然【`一下有遂书十韵`】  

故人随化往倐忽今六霜及我就拘限清风留此堂松竹逾映蔚【`一作郁`】芝兰自销亡絶罢流水闻笛同山阳颎【`一作莹一作洁`】如冰玉姿粲若鸾凤章欲翥摧劲翮先秋落贞芳正平赋鹦鹉文考颂灵光二子古不吊夫君今何【`一作可`】伤黄墟【`一作垆`】既杳杳化亦茫茫岂必限宿草含凄【`一作泪`】洒衣裳  

哭李晦羣崔季文二处士  

华封西祝尧贵夀多男子二贤无主后贫贱大壮齿未成鸿鹄姿遽顿骅骝趾子渊将叔度自古不得巳  

观者  

涂刍随昼哭数里至松门贵尽人间礼宁知逝者魂笳箫出古【`一作广`】陌烟雨闭寒原万古皆如此伤心反不言  

成【`一作感`】南阳墓  

枯【`一作丛`】荄没古基【`一作墓`】駮藓蔽丰碑向晩微风起如闻坐啸时  

周平西墓  

英威今寂寞陈迹对崇丘壮志清风在荒坟白日愁穷泉那复晓乔木不知秋岁【`一作晩`】岁寒塘侧无人水自流  

苏小小墓  

万古【`一作木`】荒坟在悠然我独寻寂寥红粉尽冥寞【`一作汉`】黄泉深蔓草映寒水空郊暧夕隂风流有佳句吟眺一伤心  

题栁郎中茅山故居【`一作栁谷汧故居`】  

下马荒堦【`一作郊`】日欲曛潺潺石溜静中闻鸟啼花落人声絶寂寞山窗掩白云  

哭张十八挍书【`数日前辱书未及还荅俄承凶讣`】  

芸阁为郎一命初桐州寄傲十年余魂随逝水归何处名在新诗众不如蹉跎江浦生华髪牢落寒原防素车更忆八行前日到含凄为报秣陵书  

题亡友江畔旧居  

寥落留三径柴扉对楚江蟏蛸集暗壁蜥蜴走寒窗松葢欹书幌苔衣上酒缸平生断金契到此泪成双  

## 御定全唐诗卷三百二十七  

权徳舆  

徳宗神武孝文皇帝挽歌词三首  

覆露雍熙运澄清教化源赓歌凝庶绩羽舞被深恩纂业光文祖贻谋属孝孙恭闻留末命犹是爱元元梯航来万国玉帛庆三朝湛露恩方浃薫风曲正调晏车悲卤簿广乐遏箫韶最怆号弓处龙髯上紫霄常时柏梁宴玉斚恩波徧今日谷林归灵輼烟雨霏乔山森羽骑渭水拥旌旂仙驭何由见耘田鸟自飞顺宗至徳大安孝皇帝挽歌三首【`时充卤簿使`】  

十叶开昌运三辰丽徳音荐功期瘗玉昭俭每捐金觧泽皇风徧虞泉白日沈仍闻起居注焚奏感人心孝理本忧勤功在啬神睿圗传上嗣夀酒比家人仙驭三清逺行宫万象新小臣司吉从还扈属车尘晓传清跸共瞻宫辂出迎风引防旒遥想望陵愁弓  

剑随云气衣冠奉月游空余驾龙处揺落鼎湖秋  

昭徳皇后挽歌词  

淮水源流逺涂山礼命升往年求故剑今夕祔初陵鸾镜金波涩翚衣玉彩凝千年子孙庆孝理在蒸蒸  

大行皇太后挽歌词三首【`王氏`】  

筮水灵源濬因山祔礼崇从龙开路合璧向方中殿帐金根出廞衣玉座空唯余文母化隂徳满公宫配礼归清庙灵仪出直城九虞宁厚载一惠易尊名晓漏铜壶涩秋风羽翣轻容车攀望处孺慕切皇情哀笳出长信寳劒入延津呜咽宫车进凄凉祠殿新青乌灵兆乆白燕瑞书频从此山园夕金波照玉尘  

惠昭皇太子挽歌词二首  

前星落庆霄薤露逐晨飚宫仗黄麾出仙游紫府遥空嗟鳯吹去无复鸡鸣朝今夜西园月重轮更寂寥东朝闻楚挽羽翿依稀转天归京兆新日与长安逺兰芳落故殿桂影销空苑骑吹咽不前风悲九旗卷  

赠文敬太子挽歌词二首  

盘石公封重瑶山赠礼尊归全荣备物乐善积深恩鴈沼寒波咽鸾旌夕吹翻唯余西靡树千古霸陵原铜壶晓漏初羽翣拥涂车方外留鸿寳人间得善书清笳悲画绶朱邸散长裾还似缑山驾飘飘向碧虚  

赠郑国庄穆公主挽歌二首  

追饰崇汤沐遗芳蔼禁闱秋原森羽卫夜壑掩容辉睿藻悲难尽公宫望不归笳箫向烟雾疑是防鸾飞旧馆闭平阳容车启夀堂霜凝蕣英落风度薤歌长淑徳圗书在皇慈礼命彰凄凉霸川曲垄树已成行  

赠魏国宪穆公主挽歌词二首  

汉制荣车【`一作仪`】服周诗羙肃雍礼尊同姓主恩锡大名封外馆留圗史隂堂闭徳容睿词【`一作歌`】悲薤露千古仰芳踪  

秦楼晓月残卤簿列材官红绶兰桂歇粉田风露寒凝笳悲驷马清镜掩孤鸾愍册徽音在都人雪涕看  

赠梁【`一作凉`】国惠康公主挽歌词二首  

外馆嫔仪贵中参睿渥深初笄横白玉盛服镂黄金风【`一作鳯`】度箫声逺河低婺彩沈夜台留册谥凄怆即【`一作有`】徽音  

杳霭异湘川飘飖驾紫烟凤楼人巳去鸾镜月空悬雾湿汤沐地霜凝脂粉田音容无处所应在玉皇前故太尉兼中书令赠太师西平王挽词  

翊戴推元老谋猷合大君河山封故地金石表新坟剑履归长夜笳箫咽暮云还经誓师处薤露不堪闻  

故司徒兼侍中赠太傅北平王挽词  

授律勲庸盛居中鼎□和佐时调四气尽【`一作宣`】力浄三河忽访天【`一本缺`】京兆空传汉伏波今朝麟阁上偏轸圣情多  

奉和礼部尚书酬杨著作竹亭歌  

直城朱户相逦连九逵丹毂声阗阗春官自有花源赏终日南山当目前晨揺玉佩趋温室莫入竹溪【`一作蹊`】疑洞天烟销雨过看不足晴翠鲜飚逗深谷独謡一曲泛流霞闲对千竿连浄緑萦回疏凿随胜地石磴岩扉光景异虚斋寂寂清籁唫幽涧纷纷杂英坠家承麟趾贵剑有龙泉赐上奉明时事无事人间方外兴偏多能以簪缨狎薜萝常通内学青莲偈更奏新声白雪歌风入松云归栋鸿飞灭处犹目送蝶舞闲时梦忽成【`一作忽成梦`】兰防有客叙交情返照中林曵履声【`一作迎`】直为君恩【`一作思`】催造膝东方辨色谒承明  

奉和张仆射朝天行  

元侯重寄贞师律三郡【`一作都`】四封今静谧丹毂常思阙下来紫泥忽自天中出军装喜气倍趋程千骑鸣珂入凤城周王致理称申甫今日贤臣见明主拜恩稽首纷无已凝旒前席皇情喜逢时自是山出云献可还同石投水昔岁褒衣梁甫吟当时已有致君心专城一鼓妖氛静拥斾十年天泽深日日披诚奉昌运王人织路传清问仙醖尝分玉斚浓御闲更辍金羁骏元正前殿朝君臣一人负扆百福新宫悬防仗俨然合瑞气炉烟相与春万年枝上东风早佩玉晨趋光景好涂山巳见首诸侯麟阁终当画元老温室沈沈漏刻移退朝賔侣每相随雄词乐职波涛阔旷度交欢云雾披自古全才贵文武懦夫只觧冠章甫见公抽匣百链光试欲磨铅谅无助【`一作取`】  

和李中丞慈恩寺清上人院牡丹花歌  

澹荡韶光三月中牡丹偏自占春风时过寳地寻香径已见新花出故丛曲水亭西杏园北浓芳深院红霞色擢秀全胜珠树林结根幸在青莲域艶蘂鲜【`一作仙`】房次第开含烟洗露照苍苔厐眉倚杖禅僧起轻翅萦枝舞蝶来独坐南防时共美闲行古刹情何巳花间一曲奏阳春应为芬芳比君子  

锡杖歌送明【`一无明字`】楚上人归佛川  

上人逺自西天竺【`一作至`】头陁行徧国【`一作南`】朝寺口翻贝叶古字经手持金防声泠泠护法护身唯振锡石瀬云溪深寂寂乍来松径风更【`一作露`】寒遥映霜天月成魄后夜空山禅诵时寥寥挂在枯树枝真法常传心不住东西南北随縁路佛川此去何时回应真莫便游天台  

马秀才草书歌【`大理马正之二`】  

伯英草圣称絶伦后来学者无其人白眉年少未弱冠落纸纷纷运纎腕初闻之子十岁余当时时辈皆不如犹轻昔日墨池学未许前贤团扇书艶彩芳姿相防缀水映荷花风转蕙三春并向指下生万象争分笔端势有时当暑如清秋满堂风雨寒飕飕乍疑崩崖瀑水落又见古木饥鼯愁变化纵横出新意眼看一字千金贵忆昔谢安问献之时人虽见那得知  

离合诗赠张监阁老【`一作以离合诗赠秘书监张荐`】  

黄叶从风散暗【`一作共`】嗟时节换忽见鬓边霜勿辞林下觞躬行君子道身【`一作辜`】负芳名早帐殿汉官仪巾车塞垣草交情剧断金文律每招寻始知蓬山下如见古人心【`思张公`】  

春日雪酬潘孟阳回文  

酒杯春醉好飞雪晩庭闲乆忆同前赏中林对逺山  

五杂组  

五杂组旗亭客往复还城南陌不得已天涯谪  

数名诗  

一区扬雄宅恬然无所欲二顷季子田岁晏常自足三端固为累事物反徽束四体茍不勤安得丰菽粟五侯诚暐晔荣甚或为辱六翮未鶱翔虞罗乃相触七人称作者杳杳有遐躅八桂挺竒姿森森照初旭九歌伤泽畔怨思徒刺促十翼有格言幽贞谢浮俗  

星名诗  

虚懐何所欲岁晏聊懒逸云翼谢翩翻松心保贞实风秋景气爽叶落井迳出陶然美酒酣所谓幽人吉自当轻尺璧岂复埽一室安用簪进贤少微斯可必  

卦名诗  

节变忽惊春临风骋望频支颐倦书幌歩履整山巾时鸟渐成曲杂芳随意新曙霞连观阙绮陌丽咸秦天地今交防云雷背【`一作昔`】遘屯中孚谅可乐书此示家人  

药名诗  

七泽兰芳千里春潇湘花落石磷磷有时浪白微风起坐钓藤隂不见人  

古人名诗  

藩宣秉戎寄衡石崇势位年纪信不留弛张良自媿樵苏则为惬李斯可畏不顾荣官【`一作宦`】尊每陈丰畆利家林类岩巘负郭躬敛积忌满宠生嫌养防恬胜智疎钟皓月晓晩景丹霞异涧谷永不谖山梁兾无累颇符生肈学得展禽尚志从此直不疑支离疎世事  

州名诗寄道士  

金兰同道义琼简复芝田平楚白云合幽崖丹桂连松峯明爱景石窦纳新泉兾永南山夀欢随万福延  

八音诗  

金谷盛繁华凉防列簪组石崇留客醉緑珠当座舞丝泪可销骨冶容竟何补竹林谅贤人满酌无所苦匏居容宴豆儒室贵环堵土鼓与汚尊颐神则为愈革道当在早谦光斯可取木鴈才不才吾知养生主  

建除诗  

建节出王都雄雄大丈夫除书加右职骑吏拥前驱满月张繁弱含霜耀鹿卢平明跃騕褭清夜击瑚定逺功那比平津防乃迂执心思报国效节在忘躯破胆销丹浦颦蛾舞緑珠危冠徒自爱长毂事应殊成绩封千室畴劳使五符收功轻骠卫致理迈黄虞开济今如此英威古不殊闭闗草者无乃误为儒  

六府诗  

金罍暎玉俎賔友纷宴喜木兰泛方塘桂酒启皓齿水榭临空迥酣歌当座起火云散竒峯瑶瑟韵清徴土梗乃虚论康庄有逸轨谷成一编书谈笑佐天子  

三妇诗  

大妇刺绣文中妇缝罗裙小妇无所作娇歌遏行云丈人且安坐金炉香正薫  

安语  

岩岩五岳镇方舆八极廓清氛祲除挥金得谢归里闾象牀角枕支体舒  

危语  

被病独行逢乳虎狂风骇浪失櫂橹举人看牓闻晓鼓孱夫孽子遇妬母  

大言  

华嵩为佩河为带南交北朔跬歩内搏鹏作腊巨鼇鲙伸舒轶出元气外  

小言  

醯鸡伺晨驾蛟翼毫端棘刺分畛域蛛丝结搆聊防息蚁垤崔嵬不可陟  

## 御定全唐诗卷三百二十八  

权徳舆  

杂诗五首  

婉彼嬴氏女吹箫偶萧史防鸾驾非【`一作霏`】烟绰约两僊子神期谅交感相顾乃如此岂比成都人琴心中夜起阳防巫山上风雨忽清旷朝云与游龙变化千万状魂交复目断缥缈难比况兰泽不可亲凝情坐惆怅淇水春正緑上宫兰叶齐光风两揺荡鸣佩出中闺一顾授横波千金呈瓠犀徒然路傍子怳怳复凄凄碧树泛鲜飇玉琴含妙曲佳人掩鸾镜婉婉凝相瞩文桂映束素香黛宜緑寂寞逺懐春何时来比目含颦倚瑶瑟丹慊结繁虑失身不自还万恨随玉筯蘼芜山下路团扇秋风去君看心断时犹在目成处  

广陵诗  

广陵实佳丽隋季此为京八方称辐凑五逹如砥平大  

斾映空色笳箫发连营层防出重霄金碧摩颢清交驰流水毂逈接浮云甍青楼旭日映緑野春风晴喷玉光照地颦蛾价倾城灯前防【`一作频`】巧笑陌上相逢迎飘飖翠羽薄掩映红襦明兰麝逺不散管闲自清曲士守文墨逹人随性情茫茫竟同尽冉冉将何营且申今日欢莫务身后名肯学诸儒辈书窗误一生  

古意  

家人强进酒酒后【`一作复`】能忘情持杯未饮时众感纷已盈明月照我房庭柯振秋声空庭白露下枕席凉风生所思万里余水阔山纵横佳期凭梦想未晓愁鸡鸣愿将【`一作得`】一心人【`一作二人心`】当年欢乐平长筵暎玉俎素手弹秦筝睇呈巧笑惠音激凄清此愿良未果永懐空如酲【`一作醒`】  

杂言和常州李贠外副使春日戏题十首【`并序诸本序皆阙`】  

随风栁絮轻暎日杏花明无奈花深处流莺三数声兰桡画舸转花塘水暎风揺路渐香任兴不知行近逺更怜微月照鸣榔  

檐前晓色惊双燕户外春风舞百花粉署可怜闲对此唯令碧玉泛流霞  

枕上觉窗外晓怯朝光惊曙鸟花坠露满芳沼栁如丝风褭褭佳期逺相见少试一望魂杳渺  

闲庭无事独歩春辉韶光满目落蘂盈衣芳树交柯文禽并飞婉彼君子怅然有违对酒不饮横琴不挥不挥者何知音诚稀  

江春好游衍处处芳菲积防舫入花津香车依栁陌緑杨烟褭褭红蘂莺寂寂如何愁思人独与风光隔曙月渐到窗前移尊更就芳筵轻吹乍揺兰烛春光暗入花钿丝竹偏宜静夜绮罗共占韶年不遣通宵尽醉定知辜负风烟  

露洗百花新帘开月照人緑窗销暗烛兰迳埽清尘双燕频惊梦三桃竞报春相思寂不语珠泪洒红巾雨歇风轻一院香红芳绿草【`一作翠`】接东墙春衣试出当轩立定被邻家暗断肠  

春风半春光徧栁如丝花似霰归心劳梦寐逺目伤游眄可惜长安无限春年年空向江南见  

相思曲【`一作长相思`】  

少小别潘郎娇羞倚画堂有时裁尺素无事约残黄鹊语临妆镜花飞落绣牀相思不觧説明月照空房  

古乐府  

风光【`一作光风`】澹荡百花吐楼上朝朝学歌舞身年二八壻侍中防妺承恩兄尚主緑窗珠箔绣鸳鸯侍婢先焚百和香莺啼日出不知曙寂寂罗帏春梦长  

渡江秋怨二首  

秋江平秋月明孤舟独夜万里情万里情相思逺人不见兮泪满眼  

渡秋江兮渺然望秋月兮婵姢色如练万里徧我有所思兮不得见不得见兮露寒水深耿遥夜兮伤心  

秋闺月  

三五二八月【`一作光`】如练海上天涯应【`一作人`】共见不知何处玉楼前乍入深闺玳瑁筵露浓香迳和愁坐风动罗帏照独眠初卷珠帘看不足斜抱箜篌未成曲稍映妆防临绮窗遥知不语泪双双此时愁望知何极万里秋天同一色霭霭遥分陌上光迢迢对此闺中忆早晩归来欢防同可怜歌吹月明中此夜不堪肠断絶愿随流影到辽东  

薄命篇【`一作妾薄命篇`】  

昔住邯郸年尚少只是娇羞防花鸟青楼碧纱大道边緑杨日暮风褭褭婵姢玉貌二八余自怜【`一作矜`】顔色花不如丽质全胜秦氏女藁砧宁用专城居岁去年来年渐长青春【`一作蛾`】红粉全堪赏玉楼珠箔但闲居南陌东城讵来往韶光日日看渐迟摽梅既落行有时宁知燕赵娉婷子翻嫁幽并游侠儿年年结束青丝骑出门一去何时至秋月空悬翡翠帘春帏嬾卧鸳鸯被沙塞经时不寄书深闺愁独意何如花前拭泪情无限月下调琴【`一作`】恨有余离别苦多相见少洞房愁梦何由晓闲看双燕泪霏霏静对空牀魂悄悄镜里红顔不自禁陌头香骑动春心为问佳期早晩是人人总觧有黄金  

放歌行  

夕阳不驻东流急荣名贵在当年【`一作时`】立青春虚度无所成白首衔悲亦何及拂衣西笑出东山君臣道合俄顷间一言一笑玉墀上变化生涯如等闲朱门杳杳列华防座中皆是王侯客鸣环动佩暗骏马花骢白玉鞍十千防酒不知贵半醉留賔邀尽欢银烛【`一作灯`】煌煌夜将乆侍婢金罍泻春酒春酒盛来琥珀光暗闻兰麝防般香乍看皓腕暎罗袖微聴清歌发杏梁双鬟美人君不见一一皆胜赵飞燕迎杯乍举石榴裙匀粉时交合欢扇未央钟漏醉中闻聨骑朝天曙色分双阙烟云遥霭霭五衢车马乱纷纷罢朝鸣佩骤归鞍今日还同昨日欢岁岁年年恣游防出门满路光辉徧一身自乐何足言九族为荣真可羡男儿称意须及时闭门下帷人不知年光看逐转蓬尽徒咏东山招隐诗  

旅馆雪晴又覩新月众兴所感因成杂言  

寥寥深夜雪初晴楼上云开月渐明池中片影依稀见帘外清光逺近生皎皎晴空疑破镜广庭积素偏相映珠帘卷却光更深玉指持来色逾浄梦觉青楼最可怜婵姢素魄满寒天天地寥寥同一色秦淮楚江无限极归鸿断猨何处声深闺旅馆遥相忆长安五侯华阁开嘉賔列坐倾金罍赏明月翫流雪纤手蛾眉座中设清歌一声无断絶夜已央【`一本缺一作残`】乐未阑狐裘兽炭不知寒珠环翠佩声履舄纷纭桂袖攒朱顔倚醉尽君欢人生少年全不乆相看且劝杯中酒丈夫富贵自有期映雪读书徒白首  

玉防体十二首  

莺啼兰已红见出凤城东粉汗宜斜日衣香逐上风情来不自觉暗驻五花骢  

婵娟二八正娇羞日暮相逢南陌头试问佳期不肯道落花深处指青楼  

隐映罗衫薄轻盈玉腕圎相逢不肯语微笑画屏前知向辽东去由来几许愁破顔君莫怪娇小不禁羞楼上吹箫罢闺中刺绣防佳期不可见尽日泪潺潺泪尽【`一作画足`】瑚枕魂销玳瑁牀罗衣不忍着【`一作看`】羞见绣鸳鸯  

君去期花时花时君不至檐前双燕飞落妾相思泪空闺灭烛后【`一作夜`】罗幌独眠时泪尽肠欲断心知人不知  

秋风一夜至吹尽后庭花莫作经时别西邻是宋家独自披衣坐更深月露寒隔帘肠欲断争敢下堦看昨夜裙带觧今朝蟢子飞铅华不可弃莫是藁砧归万里行人至深闺夜未眠双眉灯下埽不待镜防前  

赠友人【`时友人新有别恨者`】  

知向巫山逢日暮轻袿玉佩蹔淹留晓随云雨归何处还是襄王梦觉愁  

舟行见月  

月入孤舟夜半晴寥寥霜鴈两三声洞房烛影在何处欲寄相思梦不成  

杂兴五首  

丛鬓愁眉时势新初笄絶代北方人一颦一笑千金重肯似成都夜失身  

乍聴丝声似竹声又疑丹穴九雏惊金波露洗浄于昼寂寞不堪深夜情  

琥珀尊开月映帘调理曲指纤纤含羞敛态劝君住更奏新声刮骨盐  

乳燕双飞莺乱啼百花如绣照深闺新妆对镜知无比微笑时时出瓠犀  

巫山云雨洛川神珠襻香腰稳称身惆怅妆成君不见含情起立问傍人  

## 御定全唐诗卷三百二十九  

权徳舆  

秖役江西路上以诗代书寄内  

辛苦事行役风波倦晨暮揺揺结遐心靡靡即长路别来如昨日每见缺蟾兔潮信催客帆春光变江树宦游岂云惬归梦无复数愧非超旷姿循此局促歩笑言思暇日规劝多逺度鹑服我乆安荆钗君所慕伊予多昧理初不渉世务适因拥肿材成此嬾慢趣一身常抱病不复理章句胸中无町畦与物且多忤既非大川檝则守南山雾胡为出处间徒使名利汚羁孤望予禄孩穉待我餔未能即忘懐恨恨以此故终当税鞿鞅岂待毕防娶如何乆人寰俛仰学举措衡茅去迢逓水陆两驰骛晰晰窥晓星涂涂践朝露静闻田鹤起逺见沙聚怪石不易跻急湍那可泝渔商闻逺岸烟火明古渡下碇夜已深上碕波不驻畏途信非一离念纷难具枕席  

有余清壶觞无与晤南方出兰桂归日自分付北窗留琴书无乃委童孺春江足鱼鴈彼此勤尺素早晩到中闺怡然两相顾  

夜泊有懐  

栖鸟向前林暝色生寒芜孤舟去不息众感非一途川程方浩淼离思方鬰纡转枕眼【`一作睡`】未熟拥衾泪已濡窘然风水上寝食疲朝晡心想洞房夜知君还向隅  

自桐庐如兰溪有寄  

东南江路旧知名惆怅春深又独行新妇山头云半敛女儿滩上月初明风前荡飏双飞蝶花里间闗百啭莺满目归心何处説欹眠搔首不胜情  

相思树  

家寄【`一作逺`】江东逺【`一作道`】身对江西春空见相思树不见相思人  

石楠树  

石楠红叶透帘春忆得妆成下锦茵试折一枝含万恨分明説向梦中人  

斗子滩  

斗子滩头夜已深月华偏照此时心春江风水连天阔归梦悠扬何处寻  

黄蘗馆  

驱车振楫越山川晓通宵冐烟雨青枫浦上魂巳销黄蘗馆前心自苦  

清明日次弋阳  

自叹清明在逺郷桐花覆水葛溪长家人定是持新火防作孤灯照洞房  

中书夜直寄赠  

通籍在金闺懐君百虑迷迢迢五夜永脉脉两心齐歩履疲青琐开缄倦紫泥不堪风雨夜转枕忆鸿妻  

病中寓直代书题寄  

愚夫何所任多病感君深自谓青春壮宁知白髪侵寝兴劳善祝疎嬾愧良箴寂寞闻宫漏那堪直夜心端午日礼部宿斋有衣服防结之贶以诗还荅  

良辰当五日偕老祝千年防缕同心丽轻裾暎体鲜寂寥斋画省欵【`一作疑`】曲擘香牋更想传觞处孙孩徧目前  

酬九日  

重九共游【`一作欢`】娱秋光景气殊他时头似雪还对挿茱茰  

和九日从杨氏姊游  

秋光风露天令节庆初筵易象家人吉闺门女士贤招邀菊酒防属和栁花篇今日同心赏全胜落防年上巳日贡院考杂文不遂赴九华观祓禊之防以二絶句申赠【`一作上已日贡院赠内`】  

三日韶光处处新九华仙洞七香轮老夫留滞何由往【`一作去`】珉玉相和正绕身【`时以沽美玉为诗题`】  

禊饮寻春兴有余深情婉婉见双鱼同心齐体如身到临水烦君便祓除  

和九华观见懐贡院八韵  

上已好风景仙家足芳菲地殊兰亭防人似山隂归丹灶缀珠掩白云岩迳防真宫集女士虚室涵春辉拘限心杳杳欢言望依依滞兹文墨职坐与琴觞违丽曲涤烦虚幽缄发清机支颐一吟想恨不双翻飞  

桃源篇  

小年尝读桃源记忽覩良工施绘事岩迳初欣缭绕通溪风转觉芬芳异一路鲜云杂彩霞渔舟逺逺逐桃花渐入空蒙迷鸟道宁知掩映有人家厐眉秀骨争迎客凿井耕田人世隔不知汉代有衣冠犹説秦家变阡陌石髓云英甘且香仙翁留饭出青囊相逢自是松乔侣良防应殊刘阮郎内子闲吟倚瑶瑟翫此沈沈销永日忽闻丽曲金玉声便使老夫思阁笔  

新月与儿女夜坐聴琴举酒  

泥泥露凝叶骚骚风入林以兹皓月圎不厌良夜深列坐屏轻箑放懐素琴儿女各冠笄孙孩绕衣襟乃知大隐趣宛若沧洲心方结偕老期岂惮华髪侵笑语向兰室风流传玉音愧君袖中字价重双南金  

七夕  

今日云軿渡鹊桥应非脉脉与迢迢家人竞喜开妆镜月下穿针拜九霄  

县君赴兴庆宫朝贺载之奉行册礼因书即事  

合交欢二十年今朝比翼共朝天风传漏刻香车度日照旌旗防仗鲜顾我华簪鸣玉佩看君盛服耀金钿相期偕老宜家处鹤髪鱼轩更可怜  

元和元年防恩封成纪县伯时室中封安喜县君感庆兼懐聊申贺赠  

启土封成纪宜家县安喜同欣井赋开共受闺门祉珩璜聫采组琴瑟谐宫徴更待悬车时与君欢暮齿河南崔尹即安喜从兄宜于室家四十余岁一昨寓书病传永写告身既枉善祝因成絶句  

五色金光鸾凤飞三川墨妙巧相辉尊崇善祝今如此共待曾捧翟衣  

奉使丰陵职司卤簿通宵渉路因寄内  

防仗列森森行宫夜漏深殳鋋方启路钲鼓正交音曙月思兰室前山辨谷林家人念行役应见此时心酬南园新亭宴防璩新第慰庆之作时任賔客  

南宫【`一作亭`】烟景浓平视中【`一作终`】南峯官闲似休沐尽室来相从日抱汉隂瓮或成蝴蝶梦树老欲连云竹深疑入洞欢言交羽觞列坐俨成行歌吟不能去待此眀月光好逑蕴眀识内顾多慙色不厌梁鸿贫常讥伯宗直予壻信时英谏垣金玉声男儿才弱冠射防幸成名偃放斯自足翛然去营欲散木固无堪虚舟常任触大隐本吾心喜君流好音相期悬车岁此地即中林  

七夕见与诸孙题乞巧文  

外孙争乞巧内子共题文隐暎花匳对参差绮席分鹊桥临片月河鼓掩轻云羡此婴儿辈欢呼彻曙闻  

太常寺宿斋有寄  

转枕挑灯晓鸡相【`一作想`】君应叹太常妻长年多病偏相忆不遣归时醉似泥  

朝回阅乐寄絶句  

子城风暖百花初楼上兹引导车曲罢卿卿理驺驭细君相望意何如  

中书宿斋有寄  

铜壶漏滴【`一作滴漏`】斗阑干泛灔金波照露盘遥想洞房眠正熟不堪深夜凤池寒  

中书送勅赐斋馔戏酬  

常日每齐眉今朝共觧颐遥知大官膳应与众雏嬉  

勅赐长夀酒因口号以赠  

恩霑长夀酒归遗同心人满酌共君醉一杯千万春湖南观察使故相国袁公挽歌二首【`一作刘禹锡诗以下五首并见文苑英华`】  

五驱龙虎节一入鳯皇池令尹自无喜羊公人不疑天归京兆日叶下洞庭时湘水秋风至凄凉吹素旗丹旐发江臯人悲鴈【`一作马`】亦号湘南罢亥市汉上改词曹表墓双碑立尊名一字襃常闻平楚狱为报里门髙  

玉山岭上作  

悠悠驱匹马征路上连冈晩翠深云窦寒苔浄石梁荻花偏似雪枫叶不禁霜愁见前程逺空郊下夕阳  

题邵端公林亭  

春光何处好【`一作足`】柱史有林塘莺啭风初暖花开日欲长凿池通野【`一作旧`】水扫径阅新芳更置盈尊酒时时醉楚狂  

酬裵杰秀才新樱桃  

新果真琼液来应宴紫兰圎疑窃龙颔色巳夺鸡冠逺火微微辨残星隐隐看茂先知味易【`一作好`】曼倩恨偷难忍用烹骍骆从将翫玉盘流年如可驻何必九华丹  

次滕老庄  

征途无旅馆当昼喜逢君羸病仍留客朝朝扫白云  

宿严陵  

身羁从事驱征传江入新安泛暮涛今夜子陵滩下泊自慙相去九牛毛  

题云师山房  

云公兰若深山里月明松殿微风起试问空门清浄心莲花不着秋潭水  

栖霞寺云居室  

一径萦纡至此穷山僧盥潄白云中闲吟定后更何事石上松枝常有风  

舟行夜泊  

萧萧落叶送残秋寂寞寒波急暝流今夜不知何处泊断猨晴月引孤舟  

发硖石路上却寄内  

莎栅东行五谷深千峯万壑雨沈沈细君几日路经此应见悲翁相望心  

冬至宿斋时郡君南内朝谒因寄  

清斋独向丘园拜盛服想君兴庆朝明日一阳生百福不辞相望阻寒宵  

和河南罗主簿送校书兄归江南  

兄弟泣殊方天涯指故乡断云无定处归鴈不成行草莽人烟少风波水驿长上虞亲渤澥东楚隔潇湘古戍隂传火寒芜晓带霜海门潮灎灎沙岸荻苍苍京辇辞芸阁衡方忆草堂知君始宁隐还缉旧荷裳  

与故人夜坐道旧  

笑语欢今夕烟霞怆昔游清羸还对月迟暮更逢秋胜理方自得浮名不在求终当制初服相与卧林丘  

句  

耒水波纹细湘江竹叶轻【`耒口　见衡州名胜志`】　古时楼上清明夜月照楼前撩乱花今日成隂复成子可怜春尽未归家　新妇矶头云半敛女儿滩畔月初明【`以上见野客丛谈`】回合千峯里晴光似画圗　征车随反照吏暎白  

云【`石塘路有怀院`】  

## 御定全唐诗卷三百三十  

张荐  

张荐字孝举深州人鷟之孙敏鋭有文辞为顔真卿所赏真卿陷李希烈荐上疏论救为左拾遗论卢杞奸恶徳宗纳之擢谏议大夫将疏裴延龄恶延龄知之遣使囘鹘还为秘书少监复使吐蕃三临絶域占对详辩卒赠礼部尚书诗三首  

奉酬礼部阁老转韵离合见赠【`一作和权载之离合诗　时为秘书监`】  

移居既同里多幸陪君子雅重当朝弓旌早见招植根琼林圃直夜金闺歩劝深子玉铭力竞相如赋间阔向春闱日复想光仪格言信难继木石强为词  

和潘孟阳春日雪回文絶句  

迟迟日气暖漫漫雪天春知君欲醉饮思见此交亲  

享文恭太子庙乐章  

三献具举九旗将旋追劳表徳罢享賔天风引仙管堂虚画筵芳馨常在瞻望悠然  

崔邠  

崔邠字处仁贝州武城人第进士官补阙疏论裴延龄奸由中书舍人迁吏部侍郎久乃为太常卿知吏部尚书铨为人沈密淸俭兄弟以孝敬闻诗二首  

礼部权侍郎阁老史馆张秘监阁老有离合酬赠之什宿直吟翫聊继此章【`一作和权载之离合诗　时为中书舍人`】  

脉脉羡佳期月夜吟丽词谏垣则随歩东观方承顾林雪消艳阳简册漏华光坐更芝兰室千载各芬芬节苦文俱盛即时人【`一作仍`】竝命翩翻紫霄中羽翮相辉映  

享文恭太子庙乐章  

醴齐泛罇彛轩县动干戚入室僾如在升阶防所歴奋疾合威容定利舒皦泽方崇庙貌礼永被君恩锡杨于陵  

杨于陵字达夫农人年十九擢进士第节度使韩滉奇之妻以女滉为相方权幸于陵不欲进取退庐建昌滉卒乃为膳部员外郎歴中书舍人户部侍郎元和初出为岭南节度使穆宗立迁戸部尚书以左仆射致仕于陵器量方峻节操坚明时人尊仰之卒赠司空诗三首  

和权载之离合诗【`时为中书舍人`】  

校徳尽珪璋才臣时所扬于情寄文律方茂经邦术王猷符【`一作三献偕`】发挥十载契心期昼游有嘉话书法无隠辞信兹酧和美言与芝兰比昨来恣【`一作念`】吟绎日觉祛防鄙  

郡斋有紫薇双本自朱明接于徂暑其花芳馥数旬犹茂庭宇之内迥无其伦予嘉其美而能久因诗纪述【`于陵宪宗朝尝为桂阳郡守诗为桂阳时作`】  

晏朝受明命继夏走天衢逮兹三伏息驾万里途省躬既局蹐结思多烦纡簿领幸无事宴休谁与娱内斋有嘉树双植分庭隅緑叶下成幄紫花纷若铺摛霞晚舒豓凝露朝垂珠炎沴昼方铄幽姿闲且都夭桃固难匹芍药寜为徒懿此时节久讵同光景驱陶甄试一致品彚乃散殊濯质非受彩无心那夺朱粤予负羁絷留赏益踟蹰通夕靡云倦西南山月孤  

赠毛仙翁  

先生赤松侣混俗游人间昆阆无穷路何时下故山千年犹孺质秘术救尘寰莫便冲天去云雷不可攀许孟容  

许孟容京兆长安人举进士甲科贞元初为张建封从事四迁侍御史徳宗知其才征为礼部员外郎迁给事中多所论奏元和中由太常卿为尚书左丞居官守正善拔士议论人物有大臣风采诗三首  

答权载之离合诗【`时为给事中`】  

史【`一作敏`】才司秘府文哲今超古亦有擅风骚六联文墨曹圣贤三代意工防千金字化识从臣謡人推仙阁吏如登昆阆时口诵灵真词孙简下威鳯系霜琼玉枝  

奉和武相公春晓闻莺  

碧树当窻啼晓莺间关入梦听难成千囘万啭尽愁思疑是血魂哀困声  

享文恭太子庙乐章  

觞牢具品管有节祝道寅恭神仪昭晰桐珪早贵象辂追设罄达乐成降歆丰洁  

冯伉  

冯伉魏州元城人大厯初举五经又举宏词三迁膳部员外郎使泽潞不受币徳宗以其清可用授醴泉令为着谕防书以劝俗韦渠牟荐为给事中再领国子祭酒卒赠礼部尚书诗三首  

和权载之离合诗【`时为给事中`】  

车马退朝后聿怀在文友动词宗伯雄重美良史功亦曾吟鲍谢二妙尤增价雨【`于叶反`】霜鸿唳天匝树鸟鸣夜覃思各【`一作客`】纵横早擅希代名息心欲焚砚自腼【`一作忝`】陪羣英  

享文恭太子庙乐章二首  

撰日瞻景诚陈乐张礼容秩秩羽舞煌煌肃将涤濯祗荐芬芳永锡繁祉思深享尝  

干旄羽籥相亏蔽一进一退殊行缀昔献三雍盛礼容今陈六脩崇仪制  

潘孟阳  

潘孟阳侍郎炎之子以防进登博学宏辞母刘晏女也公卿多父友及外祖賔从故得荐用累至兵部郎中权知户部侍郎年未四十宪宗初巡省江淮宪宗尝诫江淮宣慰使郑敬曰朕宫中用度一匹己上皆有簿领惟赠防贫民无所计筭卿宜体吾怀勿学潘孟阳奉使但务酣饮游山寺也诗三首  

和权载之离合诗  

咏歌有离合永夜观酬答笥中操防牋竹简何足编意深俱妙絶心契交情结计彼官接联言初竝清切翔集本相随羽仪良在斯烟云竞文藻因喜翫新诗  

春日雪以回文絶句呈张荐权徳舆【`一作春日雪寄上张二十九丈大监请招礼部权曹长回文絶句时为户部侍郎`】  

春梅杂落雪发树几花开真须尽兴饮仁里愿同来  

元日和布泽  

至徳生成泰咸欢照育恩流辉霑万物布泽在三元北阙祥云迥东方嘉气繁青阳初应律苍玉正临轩恩洽因时令风和比化原自慙同草木无以答乾坤  

武少仪  

武少仪元和中尝为大理卿诗二首  

和权载之离合诗【`时为子司业`】  

少年慕时彦小悟【`一作晤`】文多变木铎比羣英八方流徳声雷陈美交契雨雪音尘继【`一作寄`】恩顾各飞翔因诗覩瑰丽傅野絶遗贤人希有盛迁早钦风与雅日咏赠酬篇  

诸葛丞相庙【`蜀志一作武祠`】  

执简焚香入庙门武神象俨如存因机定蜀延衰汉以计连吴振弱孙欲尽智能倾僣盗善持忠节转庸昏宣王请战贻巾帼始见才吞亦气【`一作势`】吞  

## 御定全唐诗卷三百三十一  

段文昌  

段文昌字墨卿一字景初贞元初授校书郎累擢翰林学士中书舍人穆宗即位拜中书侍郎同中书门下平章事未逾年出为剑南西川节度使文宗立拜御史大夫节度淮南徙荆南终西川节度集三十卷今存诗四首  

享太庙乐章  

肃肃清庙登显至徳泽周八荒兵定四极生物咸遂羣盗灭息明圣钦承子孙千亿  

题武担寺西台  

秋天如镜空栖阁尽玲珑水暗余霞外山明落照中鸟行看渐逺松韵听难穷今日登临意多欢语笑同  

晚夏登张仪楼呈院中诸公  

重楼窗戸开四望敛烟埃逺岫林端出清波城下廻乍  

疑蝉韵促稍觉雪风来并起乡关思销忧在酒杯  

还别业寻龙华山寺广宣上人  

十里惟闻松桂风江山忽转见龙宫正与休师方话旧风烟几度入楼中  

姚向  

姚向长庆二年西川节度判官诗二首  

奉陪段相公晚夏登张仪楼  

秦相驾羣材登临契上台查从银汉落江自雪山来俪曲亲流火凌风洽小杯帝乡如在目欲下尽裴囘  

和段相公登武担寺西台  

开阁锦城中余闲访梵宫九层连昼景万象写秋空天半将身到江长与海通提擕出尘土曽是穆清风温防  

温防以殿中侍御史为西川安抚判官诗二首  

和段相公登武担寺西台  

桑台烟树中台榭造云空眺听逢秋兴篇辞变国风坐愁髙鸟起笑指逺人同始愧才情薄跻攀继韵穷  

奉陪段相公晚夏登张仪楼  

危轩重叠开访古上裴囘有舌嗟秦策飞梁驾楚材云霄随鳯到物象为诗来欲和闗山意巴歌调更哀李敬伯  

李敬伯西川观察巡官试大理评事诗二首  

和段相公登武担寺西台  

台上起凉风乘闲览歳功自随台席贵尽许羽觞同楼殿斜晖照江山极望通赋诗思共乐俱得咏时丰  

奉陪段相公晚夏登张仪楼  

层屋架城隈賔筵此日开文锋摧八阵星分应三台望雪烦襟释当欢逺思来披云霄汉近蹔觉出尘埃姚康  

姚康字汝谐下邽人登元和十五年进士第试右武卫曹参军剑南观察推官大中时终太子詹事诗四首  

奉陪段相公晚登张仪楼  

登览值晴开诗从野思来蜀川新草木秦日旧楼台池景揺中座山光接上台近秋宜晚景极目断浮埃  

和段相公登武担寺西台  

松迳引清风登台古寺中江平沙岸白日下锦川红疎树山根净深云鸟迹穷自惭陪末席便与九霄通  

礼部试早春残雪  

微暖春潜至轻明雪尚残银铺光渐湿珪破色仍寒无柳花常在非秋露正团素光浮转薄皓质驻应难幸得依隂处偏宜带月看玉尘销欲尽穷巷起袁安  

赋得巨鱼縦大壑  

水府乘闲望圆波息跃鱼从来暴泥久今日脱泉初得志寜相忌无心任宛如龙门应可度鲛室岂常居掉尾方穷乐游鳞毎自舒乘流千里去风力借吹嘘  

## 御定全唐诗卷三百三十二  

羊士谔  

羊士谔泰山人登贞元元年进士第累至宣歙巡官元和初拜监察御史坐诬李吉甫出为资州刺史诗一卷  

早春对雨  

南馆垂杨早东风细雨频轻寒消玉斚幽赏滞朱轮千里巴江守三年故国春含情非迟客悬榻但生尘  

永寜小园即事  

萧条梧竹下秋物映园庐宿雨方然桂朝饥更摘蔬隂苔生白石时菊覆清渠陈力当何事忘言媿道书  

台中遇直晨览萧侍御壁画山水  

虫思庭莎白露天微风吹竹晓凄然今来始悟朝廻客暗写归心向石泉  

过三乡望女几山早歳有卜筑之志  

女几山头春雪消路旁仙杏发柔条心期欲去知何日  

惆怅囘车上野桥  

和李都官郎中经宫人斜  

翡翠无穷掩夜泉犹疑一半作神仙秋来还照长门月珠露寒花是野田  

山阁闻笛  

临风玉管吹参差山坞春深日又迟李白桃红满城郭马融闲卧望京师  

登楼  

槐柳萧踈绕郡城夜添山雨作江声秋风南陌无车马独上髙楼故国情  

忆江南旧游二首  

山隂道上桂花初王谢风流满晋书曾作江南步从事秋来还复忆鲈鱼  

曲水三春弄防毫樟亭八月又观涛金罍几醉乌程酒鹤舫闲吟把蟹螯  

郡中即事三首  

晓风山郭雁飞初霜拂囘塘水榭虚鼓角清明如战垒梧桐揺落似贫居青门逺忆中人产白首闲看太史书城下秋江寒见底賔筵莫讶食无鱼  

红衣落尽暗香残叶上秋光白露寒越女含情已无限莫教长袖倚兰干【`此首题一作翫荷花`】  

登临【`一作髙`】何事【`一作处`】见琼枝白露黄花自绕篱惟有楼中好山色稻畦残水入秋池【`此首题一作寄裴校书`】  

野望二首  

萋萋麦陇杏花风好是行春野望中日暮不辞停五马鸳鸯飞去緑江空  

忘怀不使海鸥疑水映桃花酒满巵亭上一声歌白苎野人归棹亦行迟  

游西山兰若  

路旁垂柳古今情春草春泉咽又生借问山僧好风景看花携酒几人行  

泛舟入后溪  

东风朝日破轻岚仙棹初移酒未酣玉笛闲吹折杨柳春风无事傍鱼潭  

雨余芳草净沙尘水緑滩平一【`一作色`】带春唯有啼鹃似留客桃花深处更无人【`此首一作于鹄诗`】  

看花  

一到花间一忘归玉桮瑶瑟减光辉歌筵更覆青油幕忽似朝云瑞雪飞  

春望  

莫问华簪髪己斑归心满目是靑山独上层城倚危槛柳营春尽马嘶闲  

寄江陵韩少尹  

别来鬓共成霜云起无心出帝乡蜀国鱼笺数行字忆君秋梦过南塘  

贺【`一作资`】州宴行营囘将  

九【`一作几`】劔盈庭酒满巵戍人归日及时元戎静镇无邉事遣向营中偃画旗  

游郭驸马大安山池  

马嘶芳草自淹留别馆何人属细侯仙杏破顔逢醉客防鸳飞去避行舟洞箫日暖移賔榻垂柳风多掩妓楼坐阅清晖不知暮烟横北渚水悠悠  

故萧尚书瘿柏斋前玉蘂树与王起居吏部孟员外同赏  

柏寝闭何时瑶华自满枝天清凝积素风暖动芬丝留歩苍苔暗停觞白日迟因吟茂陵草幽赏待妍词  

和武相早朝中书传防书怀奉呈  

殿省秘清晓防龙升紫微星辰拱帝座劒履翊天机耿耿金波缺沉沉玉漏稀防笺蹲鸷兽画扇列名翚志业丹青重恩华雨露霏三台昭建极一徳庆垂衣昌运瞻文教雄图本武威殊勲如带逺佳气似烟非抗节衷无隠同心尚弼违良哉致君日维岳有光辉  

和萧侍御监祭白帝城西村寺斋沐览镜有怀吏部孟员外并见赠  

晚沐金仙宇迎秋白帝祠轩裳烦吏职风物动心期清镜开尘匣华簪指髪丝南宫有髙歩岁晏岂磷缁  

送张郎中副使自南省赴鳯翔府幕  

仙郎佐氏【`一本缺`】谋廷议宠元侯城郭须来贡河湟亦顺流亚夫高垒静充国大田秋当奋燕然笔铭功向陇头  

和窦吏部雪中寓直  

瑞花飘朔雪灏气满南宫迢遰层城掩徘徊午夜中金闺通籍恨银烛直庐空【`一本缺`】谁问乌台客家山忆桂丛小园春至偶呈吏部窦郎中【`题下一本有孟员外三字`】  

松篠虽苦节氷霜惨其间欣然【`一作攸`】发佳色如喜东风还幽抱想前躅冥鸿度南山春台一以眺逹士亦解顔偃息非老圃沉吟閟闗驰晖忽复失壮气【`一作`】不得闲君子当济物丹梯谁【`一作难`】共攀心期自有约去扫苍苔斑  

酬吏部窦郎中直夜见寄  

解巾侍云陛三命早为郎复以雕龙彩旋归振鹭行玉书期养素金印己【`一本缺`】怀黄兹夕南宫咏遐情媿不忘  

永寜里园亭休沐怅然成咏  

云景含初夏休归曲陌深幽帘宜永日珍树始清隂迟客唯长簟忘言有匣琴画披灵物态书见古人心芳草多留歩鲜颷自满襟劳形非立事潇洒媿头簪  

登乐游原寄司封孟郎中卢补阙  

爽节时清眺秋怀怅独过神臯值宿雨曲水己增波白鸟凌风迥红蕖濯露多伊川有归思君子复如何乾元初严黄门自京兆少尹贬牧巴郡以长才英气固多暇日毎游郡之东山山侧精舎有盘石细泉防为浮桮之胜苔深树老苍然遗躅士谔谬因出守得继兹赏乃赋诗十四韵刻于石壁  

石座双峰古云泉九曲深寂寥疏凿意芜没歳时侵绕席流还壅浮杯咽复沉追怀王谢侣更似防稽岑【`始诣流杯之地蔓草己没石泉渠不絶如线躬自防终日潺潺盖数十年无复游者`】谁谓天池翼相期宅畔吟光辉轻尺璧然诺重黄金几醉东山妓长悬北阙心蕙兰留杂佩桃李想【`一作相`】华簪【`时郄詹事昻自拾遗贬清化尉黄门年三十余且为府主与郄意气友善赋诗髙防文字犹存`】闭阁余何事鸣驺亦屡寻轩裳遵往辙风景憩中林横吹多凄调安歌送好音初筵方侧弁故老忽沾襟【`时老僧常覚在自言目覩黄门游集之日歴歴可听及闻丝竹发声然流涕`】盛世当济平生谅所钦无能愧陈力惆怅拂瑶琴  

闲斋示一二道者  

幽兰谁复奏闭匣以端忧知止慙先觉归欤想故侯山蝉铃阁晚江雨麦田秋唯有空门学相期老一丘  

南池荷花  

蝉噪城沟水芙蓉忽己繁红花迷越艶芳意遇湘沅湛露宜清暑披香正满轩朝朝秖自赏秾李亦何言郡中翫月寄江南李少尹虞部孟员外三首  

月满自高丘江通无狭流轩窗开到晓风物坐含秋鹊警银河断蛩悲翠幕幽清光望不极耿耿下西楼桂华临洛浦如挹李膺仙兹夕披云望还吟掷地篇鳯池分直夜牛渚泛舟年防是风流赏惟君内史贤圆景旷佳賔【`一作赏`】徘徊夜漏频金波徒泛酒瑶瑟己生尘露白移长簟风清挂幅巾西园旧才子想见洛阳人【`时枉卢云夫书分司入洛`】  

城隍庙赛雨二首  

零雨慰斯人斋心荐緑苹山风箫鼓响如祭敬亭神积润通千里推诚奠一巵囘颷经画壁忽似偃云旗  

郡楼晴望二首  

霁色朝云尽亭臯【`一作髙`】露亦晞褰开临曲槛萧瑟换轻衣地逺秦人望天晴社燕飞无功慙歳晚唯念故山归一雨晴山郭惊秋碧树风兰巵谁与荐玉斾自无悰云景嘶賔雁岚隂露彩虹闲吟嬾闭【`一作下`】阁旦夕郡楼中  

初移琪树  

爱此丘中物烟霜尽日看无穷碧【`一作白`】云意更助緑窗寒  

燕居  

秋斋膏沐暇旭日照轩墀露重芭蕉叶香凝【`一作低一本缺`】橘柚枝简书随吏散宝骑与僧期报国得何力流年己觉衰  

寄黔府窦中丞  

汉臣旌节贵万里防牂牁夏月【`一作日`】天无暑秋风水不波朝衣蟠艾绶戎幕偃雕戈满歳归龙阙良哉伫作歌  

书楼怀古  

何独文翁化风流与代深泉云无旧辙骚雅有遗音逺目穷巴汉闲情阅古今忘言意不极日暮但横琴  

九月十日郡楼独酌  

掾史当授衣郡中稀物役嘉辰怅己失残菊谁为惜櫺轩一尊泛天景洞虚碧暮节独【`一作犹`】赏心寒江鸣湍石归期北州里旧友东山客飘荡云海深相思桂花白  

暮秋言怀  

城隅凝防画红树带青山迟客金尊晚谈空玉柄闲驰晖三峡水旅梦百劳闗非是淮阳薄丘中只望还  

题枇杷树  

珍树寒始花氛氲九秋月佳期若有待芳意常无絶嫋嫋碧海风蒙蒙緑枝雪急景自余妍春禽幸流悦  

上元日紫极宫门观州民然灯张乐  

山郭通衢隘瑶坛紫府深灯花助春意舞绶【`一作缀`】织欢心闲似淮阳卧恭闻乐职吟唯将圣明化聊以逹飞沉  

西郊兰若  

云天宜北戸塔庙似西方林下僧无事江清日复长石泉盈掬冷山实满枝香寂寞传心印言亦己忘  

在郡三年今秋见白髪聊以书事  

二毛非骑省朝镜忽秋风丝缕寒衣上霜华旧简中承明那足厌车服媿无功日日山城守淹留岩桂丛  

郡中端居有懐袁州王员外使君  

忆作同门友承明奉直庐禁闱人自异休澣迹非疎珥笔金华殿三朝玉玺书恩光荣侍从文彩应符徐【`王自贞元以至元和并掌客命`】青眼真知我谈愧起予兰巵招促膝松砌引长裾【`王尤精太自谓深知时在宪司休注释与予自公冠服辄诣松庭永日言集`】丽日流莺早凉天坠露初前山临紫阁曲水眺红蕖谁谓音尘旷俄惊歳月除风波移故辙符守忽离居济物隂功在分忧盛业余弱翁方大用延首迟双鱼  

山寺题壁  

物外真何事幽廊歩不穷一灯心法在三世影堂空山果青苔上寒蝉落叶中归来还闭阁棠树几秋风  

暇日适值澄霁江亭游宴  

碧落风如洗清光镜不分歌方对酒山谷尽无云旅卧淮阳病悲秋宋玉文今来强携妓醉舞石榴裙  

玩槿花  

何乃诗人兴妍词属舜华风流感异代窈窕比同车凝艶垂清露惊秋隔终纱蝉鸣复虫思惆怅竹隂斜  

郡斋读经  

壮龄非济物柔翰误为儒及此斋心暇翛然与道俱散材诚独善正觉岂无徒半偈莲生水幽香桂满炉息隂慙蔽芾讲义得醍醐迹似桃源客身膺竹使符华夷防吏事巴汉混州图偃草懐君子移风念啬夫翳桑俄有绩宿麦复盈租圆寂期超诣凋残幸己苏解空囊不智灭景谷何愚几日遵归辙东菑殆欲芜  

州民自言巴土冬湿且多隂晦今兹晴朗苦寒霜颇甚故老咸异之因示寮吏【`第五句第七句第八句竝缺`】  

雨霜以成歳看旧感前闻爱景随朝日凝隂积暮云  

忘言酒暂醺  

斋中有兽皮茵偶成咏  

逸才岂凡兽服猛愚人得山泽生异姿防戎【`一作茸`】蔚佳色青氊持与借重锦裁为饰卧阁幸相宜温然承宴息  

野夫采鞭于东山偶得者  

追风岂无策持斧有遐想鳯去留孤根嵓悬非朽壤苔斑自天生玉节垂云长勿谓山之幽丹梯亦可上守郡累年俄及知命聊以言志【`第八句缺一字`】  

南国疑逋客东山作老夫登朝非大隠出谷是真愚气直慙龙劔心清爱玉壶聊持循吏传早晚【`缺`】为徒东渡早梅一树歳华如雪酣赏成咏【`第一句第二句各缺一字`】  

暇日留【`缺`】事期云亦【`缺`】开乡心持歳酒津下赏山梅晚实和商鼎浓香拂寿杯唯应招北客日日踏青来题郡南山光福寺寺即严黄门所置时自给事中京兆少尹出守年三十性乐山水故老云每旬数至后分阃【`一有西字`】川州门有去思碑即郄拾遗之词也  

传闻黄阁守兹地赋长沙少壮称时杰功名惜歳华岩廊初建刹賔从亟鸣笳玉帐空严道甘棠见野花碑残犹堕泪城古自归鸦籍籍清风在懐人谅不遐  

雨中寒食  

令节逢烟雨园亭但掩关佳人宿糚薄芳树防绳闲归思偏消酒春寒为近山花枝不可见别恨灞【`一作五`】陵间  

晚夏郡中卧疾  

事外心如寄虚斋卧更幽微风生白羽畏日隔清油用拙懐归去沉疴畏借留东山自有计蓬鬓莫先秋酬卢司门晚夏过永寜里敝居林亭见寄  

自叹淮阳卧谁知去国心幽亭来北戸髙韵得南金苔甃窥泉少篮舆爱竹深风蝉一清暑应喜脱朝簮  

山郭风雨朝霁怅然秋思  

桐竹离披晓凉风似故园惊秋对旭日感物坐前轩江燕飞还尽山榴落尚繁平生信有意衰久已忘言  

南馆林塘  

郡阁山斜对风烟隔短墙清池如冩月珍树尽凌霜行乐知无闷加餐颇自强心期空歳晚鱼意久相忘  

腊夜对酒  

琥珀杯中物琼枝席上人乐声方助【`一作缺`】醉烛影己含春自顾行将老何辞坐逹晨传觞称厚徳不问吐车茵  

池上构小山咏怀【`第二句缺二字`】  

玉立出岩石风清曲【`缺`】　偶成聊近意静对想凝神牛渚中流月兰亭上道春古来心可见寂寞为斯人  

林塘腊  

南国氷霜晚【`一作冷`】年华已暗归闲招别馆客逺念故山薇野艇虚还触笼禽倦更飞忘言亦何事酣赏歩【`一作坐`】清辉  

酬礼部崔员外备独【`一作瞩一本此下缺一字`】永寜里敝居见寄来诗云图书鏁尘阁符节守山城【`第二句缺一字`】  

守土亲巴俗腰章【`缺`】汉仪春行乐职咏秋感伴牢词旧里藏书阁闲门闭槿篱遥慙退朝客下马独相思梁国惠康公主挽歌词二首【`时诏令百官进词驸马即司空于公之子`】  

汤沐成陈迹山林遂寂寥鹊飞应织素鳯起独吹箫玉殿中参罢云軿上汉遥皇情非不极空辍未央朝授册荣天使陈诗感圣恩山河啓梁国缟素及于门泉向金巵咽霜来玉树繁都人听哀挽泪尽望寒原  

南池晨望  

起来林上月潇洒故人情铃阁人何事莲塘晓独行衣沾竹露爽茶对石泉清鼓吹前贤薄羣蛙试一鸣  

林馆避暑  

池岛清隂里无人泛酒船山蜩金奏响荷露水精圆静胜朝还暮幽观白已家林正如此何事赋归田巴南郡斋雨中偶看长厯是日小雪有懐昔年朝谒因成八韵  

夷落朝云王正小雪辰缅怀朝紫陌曾是洒朱轮气耿簮裾肃风严刻漏频暗飞金马仗寒舞玉京尘豸角随中宪龙池列近臣蘂珠凝瑞彩悬圃浄华茵帝泽千箱庆天顔万物春明廷【`一作君`】犹咫尺髙咏愧巴人  

褒城驿池塘翫月  

夜长秋始半圆景丽银河北渚清光溢西山爽气多鹤飞闻坠露鱼戏见增波千里家林望凉颷换緑萝  

资阳郡中咏懐  

腰章非逹士闭阁是潜夫匣劔寜求试笼禽但自拘江清牛渚镇酒熟歩兵厨唯此前贤意风流似不孤寒食宴城北山池即故郡守荣阳郑钢【`一作纲`】目为折栁亭  

别馆青山郭游人折栁行落花经上已细雨带清明鶗鴂流芳暗鸳鸯曲水平归心何处醉宝瑟有余声  

酬彭州萧使君秋中言懐  

右【`一作古`】职移青绶雄藩拜紫泥江回玉垒下气爽锦城西臯鹤惊秋律琴乌怨夜啼离居同舍念宿昔奉金闺【`元和初接武南台周旋两院`】  

资中早春  

一雨东风晚山莺独报春淹留巫峡梦惆怅洛阳人栁意笼丹槛梅香覆锦茵年华行可惜瑶瑟莫生尘  

郡楼怀长安亲友  

残暑三巴地沉隂八月天气昏髙阁雨梦倦下帘眠愁鬓华簮小归心社燕前相思杜陵野沟水独潺湲  

王起居独游青龙寺翫红叶因寄  

十畆苍苔绕画廊几株红树过清霜髙情还似看花去闲对南山步夕阳  

夜听琵琶三首  

掩抑危弦咽又通朔云边月想朦胧当时谁佩将军印长使蛾眉怨不穷  

一曲徘徊星汉稀夜阑幽怨重依依忽似摐金来上马南枝栖鸟尽惊飞  

破拨声繁恨已长低鬟敛黛更摧藏潺湲陇水听难尽并觉风沙绕杏【`一作画`】梁  

彭州萧使君出妓夜宴见送  

玉顔红烛忽惊春微歩凌波暗拂尘自是当歌敛眉黛不因惆怅为行人  

题松江馆  

津栁江风白浪平棹移髙馆古今情扁舟一去鸱夷子应笑分符计日程  

偶题寄独孤使君  

病起淮阳自有时秋来未觉长年悲坐逢在日唯相望嫋嫋凉风满桂枝  

永寜里小园与沈校书接近怅然题寄  

故里心期奈别何手移芳树忆庭柯东臯黍熟君应醉梨叶初红白露多  

斋【`一作春`】中咏怀  

无心唯有白云知闲卧髙斋梦蝶时不觉东风过寒食雨来萱草出巴篱  

登郡前山  

洛阳归客滞巴东处处山防雪满丛岘首当时为风景岂将官舍作池笼  

客有自渠州来説常谏议使君故事怅然成韵  

才子长沙暂左迁能将意气慰当年至今犹有东山妓长使歌诗被管  

春日朝罢呈台中寮【`一作良`】友  

退食鹓行振羽仪九霄双阙迥参差云披防仗春风度日暖香堦昼刻移玉树笼烟鳷鹊观石渠流水鳯凰池时清执法惭无事未有长杨汉主知  

州民有献杏者瑰丽溢目因感花未几聊以成咏  

南郭东风赏杏坛几株芳树昨留欢却忆落花飘绮席忽惊如实满雕盘蛾眉半敛千金薄鷤鴂初鸣百草阑志士古来悲节换美人啼鸟亦长叹  

西川独孤侍御见寄七言四韵一首为郡翰墨都捐逮此詶答诚乖拙速  

百雉层城上将坛列营西照雪峰寒文章立事须铭鼎谈笑论功耻据鞍草檄青油推【`一作催`】健笔曵裾黄阁耸危冠双金未比三千字负弩空慙知者难  

都城从事萧员外寄海梨花诗尽绮丽至惠然逺及  

珠履行台拥附蝉外郎髙歩似神仙陈词今见唐风盛从事遥瞻卫国贤掷地好词凌防笔浣花春水腻鱼笺东山芳意须同赏子看囊盛几日传【`右军书云青李来禽樱桃日给藤子皆囊盛为佳函封多不生`】  

赴资阳经嶓冢山【`汉水所出元和三年己授此官`】  

寜辞旧路驾朱轓重使疲人感汉恩今日鸣驺到嶓峡还胜博望至河源  

郡中言懐寄西川萧员外  

功名无力愧勤王已近终南得草堂身外尽归天竺偈腰间唯有防稽章何时腊酒逢山客可惜梅枝亚石牀歳晚我知仙客意悬心应在白云乡  

郡斋感物寄长安亲友  

晴天春意并无穷过腊江楼日日风琼树花香故人别兰巵酒色去年同闲吟铃阁巴歌里回首神臯瑞气中自愧朝衣犹在箧归来应是白头翁  

息舟荆溪入阳羡南山游善权寺呈李功曹巨  

结缆兰香渚【`一作渚晓`】柴车【`一作紫岩又作挈侣`】上连冈晏温值初霁去绕山河长献歳氷雪尽细泉生路旁行披烟杉入激涧【`一作澜`】横石梁层阁表精庐飞甍切云翔冲襟得髙步清眺极逺方潭嶂积佳气荑英多早芳具观泽国秀重使春心伤念遵烦促途荣利骛隟光勉君脱冠意共匿无何乡  

乱后曲江  

忆昔曾游曲水濵春来长有探春人游春人静空地【`一作池`】在直至春深不似春  

寻山家【`一作长孙佐辅诗`】  

独访山家歇还涉【`一作歩还歇`】茅屋斜连隔松叶主人闻语未开门绕篱野菜飞黄蝶  

寄裵校书  

登髙何处见琼枝白露黄花自绕篱惟有楼中好山色稻畦残水入秋池  

句  

风泉留古韵笙磬想遗音　桂朽有遗馥鸾飞安可待尘沙蔼如雾长波惊飇度雁起汀洲寒马嘶髙城暮  

银釭倦秋馆绮瑟瞻永路重有携手期清光倚玉树【`以上并见张为主客图`】  

## 御定全唐诗卷三百三十三  

杨巨源  

杨巨源字景山河中人贞元五年擢进士第为张靖从事由秘书郎擢太常博士礼部员外郎出为鳯翔少尹复召除国子司业年七十致仕归时宰白以为河中少尹食其防终身集五卷今编诗一卷  

秋夜闲居即事寄庐山郑员外蜀郡符处士  

忧思繁未整良辰防无由引领迟佳音星纪屡以周蓬阆絶华耀况乃处穷愁坠叶寒拥砌灯火【`一作光`】夜悠悠开琴弄清窥月俯澄流冉冉鸿鴈度萧萧帷箔秋怅怀石门咏缅慕【`一作邀`】碧鸡游髣髴防顔色崇兰隠芳洲  

独不见  

东风艶阳色栁緑花如霰竞理同心鬟争持合欢扇香传贾娘手粉离何郎面最恨卷帘时含情独不见  

题赵孟庄  

管鲍化为尘交友存如线升堂俱自媚得路难相见懿君敦三益颓俗期一变心同袭芝兰气合回霜霰石门云卧久玉洞花寻遍王濬爱旌旗梁竦劳州县烟鸿秋更逺天马寒愈健愿事郭先生青囊书几卷  

辞魏博田尚书出境后感恩恋徳因登藂台【`一本此下有却赠二字`】  

荐书及龙钟此事镂心骨亲知殊悢悢【`一作恨恨`】徒御方咄咄【`賔朋怆别傔仆请行`】藂台邯郸郭台上见新月离恨始分明【`阙`】超忽怀仁泪空尽感事情又发他时躧履声晓日  

照丹阙  

夏日苦热同长孙主簿过仁寿寺纳凉  

火入天地罏南方正何剧四郊长云红六合太阳赤赫赫沸泉壑焰焰燋砂石思减祝融权期匡诸子宅因投竹林寺一问青莲客心空得清凉理证等喧寂开襟天籁回步履雨花积微风动珠帘蕙气入瑶席境闲性方谧尘逺趣皆适淹驾殊未还朱栏敞虚碧  

送李虞仲秀才归东都因寄元李二友  

髙翼闲未倦孤云旷无期晴霞海西畔秋草燕南时邺中多上才耿耿丹霄姿顾我于逆旅与君发光仪同将儒者方获忝携【`一作隽`】人知幽兰与芳佩寒玉锵美词旧友在伊洛鸣蝉思山陂到来再春风梦尽双琼枝素业且无负青冥殊未迟南桥天气好一相思  

和卢谏议朝回书情即事寄两省阁老兼呈二起居谏院诸院长  

宠位资寂用回头怜二疎超遥比鹤性皎防同僧居华组澹无累单牀欢有余题诗天【`一作清`】风洒属思红霞舒蔼蔼延閤东晨光映林初炉香深内殿山色明前除对客黙焚稾何人知谏书全仁气逾劲大辨言甚徐逸步寄青璅闲吟亲绮疏清辉被鸾渚瑞蔼含龙渠谢监营野墅陶公爱吾庐悠然逺者懐圣代飘长裾端弼缉元化至音生太虚一戎殄欃枪重译充储胥借地种寒竹看云忆春蔬灵机栖杳防谈笑登轩车晚迹识麒麟秋英见芙蕖危言直且庄旷抱郁以摅志业耿氷雪光容粲璠璵时贤俨仙掖气谢心何如  

奉酬窦郎中早入省苦寒见寄  

防怒含风羣物戒严节空山顽石破幽涧层氷裂题诗金华彦接武丹霄烈旷懐玉京云孤唱粉垣雪穷隂总凝沍正气直肃杀天狼看坠地霜兎敢拒穴悠然蓬蒿士亦得奉朝谒羸骖苦迟迟单仆怨切切端闱仙阶邃广陌冻桥滑旭日鸳鹭行瑞烟芙蓉阙司寒申郑重成歳在凛冽谢监逢酒【`一作假`】时袁生闭门月渐思霜霰减欲报阳和发谁家挟纩心何地当罏热惨舒能一改恭听逺者説  

野园献果呈员外  

西园果初熟上客心逾惬凝粉乍辞枝飘红仍带叶幽姿写琼实殷彩呈糚颊持此赠佳期清芬罗防裛  

大堤曲【`一作词`】  

二八婵娟大堤女开垆相对依江渚待客登楼向水看邀郎卷幔临花语细雨蒙蒙湿芰荷巴东商侣挂【`一作驻`】帆多自传芳酒涴【`一作翻`】红袖谁调妍糚回翠娥珍簟华灯夕阳后当垆理瑟矜纎手月落星微五鼓声春风揺荡牕前栁歳歳逢迎沙防间北【`一作背`】人多识【`一作整`】緑云鬟无端嫁与五陵少离别烟波伤玉顔  

杨花落  

北斗南回春物老红英落尽緑【`一作縁`】尚早韶风澹荡无所依偏惜垂杨作春好此时可怜杨栁花萦【`一作荣`】盈艶曵满人家人家女儿出罗幙静扫玉庭待花落宝环纎手捧更飞翠羽轻裾承不着歴歴瑶琴舞金【`一作态`】陈菲红拂黛怜玉人东园桃李芳己歇独有杨花娇暮春  

月宫词  

宫中月明何所似如积如流满田地迥过前殿曾学眉回照长门惯催泪昭阳昨夜秋风来绮阁金铺情【`一作清`】影开藻井浮花共陵乱玉阶零露相裵回稍映明河泛仙驭满牕犹在更衣处管回烛无限情环佩凭栏不能去皎皎苍苍千里同穿烟飘叶九门通珠帘欲卷畏成水瑶席初陈惊似空复值君王事欢宴宫女三千一时见飞盖愁看素晕低称觞愿踏清辉遍江上无云夜可怜冒沙披浪自婵娟若共心赏风流夜那比髙髙太液前  

赠从弟茂卿【`时欲北游`】  

吾从【`一作家`】骥足杨茂卿性灵且奇才甚清海内方微风雅道邺中更有文章盟扣寂由来在渊思搜奇本自通禅智王维证时符水月杜甫狂处遗天地流水东西岐路分幽州迢遰旧来闻若为向北驱疲马山似寒空塞似云  

乌啼曲赠张评事  

可怜杨叶复杨花雪浄烟深碧玉家乌栖不定枝条弱城头夜半声哑哑浮萍流【`一作揺一作栖`】荡门前水任罥芙蓉莫堕沙  

端午日伏防内侍赐晨服  

防缕纎仍丽凌风卷复开方应五日至应自九天来在笥清光发当轩暑气回遥知及时节刀尺火云催  

胡姬词  

妍艶照江头春风好客留当垆知妾惯送酒为郎羞香渡传蕉扇糚成上竹楼数钱怜皓腕非是不能留  

春日有赠  

堤暖栁丝斜风光属谢家晚心应恋水春恨定因花步逺怜芳草归迟见绮霞由来感情思独自惜年华  

襄阳乐  

闲随少年去试上大堤游画角栖乌起清过客愁碑沈楚山石珠彻汉江秋处处风情好卢家更上楼  

关山月  

苍茫临故闗迢遰照秋山万里平芜静孤城落叶闲露浓栖鴈起天逺戍兵还复暎征西府光深组练间  

长城闻笛  

孤城笛满林断续共霜砧夜月降羌涙秋风老将心静过寒垒遍暗入故闗【`一作园`】深惆怅梅花落山川不可寻  

春晚东归留赠李功曹  

芳田岐路斜惜年华云路【`一作络`】青丝骑香含翠幰车歌声仍隔水醉色未侵花唯有懐乡客东飞羡曙鵶  

送殷员外使北蕃  

二轩将雨露万里入烟沙和气生中国薰风属外家塞芦随鴈影闗栁拂驼花努力黄云北僊曹有雉车  

送许侍御充云南哀册使判官  

万里永昌城威仪奉圣明氷心瘴江冷霜宪漏天晴荒外开亭云南降斾旌他时功自许絶域转哀荣  

秋日题陈宗儒圃亭凄然感旧  

曾随何水部待月东亭宿今日重凭栏清风空在竹前山依旧碧闲草经秋緑时物方宛然蛛丝一何速  

和郑少师相公题慈恩寺禅院  

旧寺长桐孙朝天是圣恩谢公诗更老萧傅道方尊白法知深得苍生要重论若为将此望心地向空门  

同赵校书题普救寺  

东门髙处天一望几悠然白浪过城下青山满寺前尘光分驿道岚色到人烟气象须文字逢君大雅篇  

春日与刘评事过故证【`一作澄`】上人院  

曾共刘谘议同时事道林与君方掩泪来客是知心堦雪凌春积钟烟向夕深依然旧童子相送出花隂  

春雪题兴善寺广宣上人竹院  

皎洁青莲客焚香对雪朝竹风催【`一作吹`】淅沥花雨譲飘飖触【`一作洒`】石和云积萦池拂水消只应将日月顔色不相饶  

清明日后土祠送田彻【`一作澈`】  

清明千万家处处是年华榆栁芳辰火梧桐今日花祭【`一作登`】祠结云绮游陌拥香车惆怅田郎去原回烟树斜  

酬令狐员外直夜书懐见寄  

花枝暖欲舒粉署夜方初世职推传盛春刑是减余芸香能防字铅椠善呈书此地从头白经年望雉车  

题表丈三大夫书斋  

盛府自莲花羣公是歳华兰姿丈人圃松色大夫家素卷堆瑶席朱映绛纱诗题三百首髙韵照春霞  

春日送沈赞府归浔阳觐叔父  

浔阳阮咸宅九派竹林前花屿髙如浪云峰逺似天江声在南巷【`一作港`】海气入东田才子今朝去风涛思然  

与李文仲秀才同赋泛酒花诗  

若道春无赖飞花合逐风巧知人意里解入酒杯中香湿胜含露光揺似泛空请君回首看【`一作醉眼`】几片舞芳丛  

登寜州城楼  

宋玉本悲秋今朝更上楼清波城下去此意重悠悠晚菊临杯思寒山满郡愁故闗非内地一为汉家羞  

同薛侍御登黎阳县楼眺黄河  

倚槛恣流目髙城临大川九回纡白浪一半在青天气肃晴空外光翻晓日边开襟值佳景懐抱更悠然  

和权相公南园闲涉寄广宣上人  

浩气抱天和闲园载酒过步因秋景旷心向晚云多翠玉思回鳯珠肯在鹅问【`一作汤`】师登几地空性奈诗何  

供奉定法师归安南  

故乡南越外万里白云峰经论辞天去香花入海逢鹭涛清梵彻蜃阁化城重心到长安陌交州后夜钟  

池上竹  

一丛婵娟色四靣清泠波气润晚烟重光涵秋露多翠筠入疎栁清影拂圆荷歳晏琅玕实心期有鳯过  

长安春游  

鳯城春报曲江头上客年年是胜游日暖云山当广陌天清丝管在髙楼茏葱树色分僊阁缥缈花香泛御沟桂壁朱门新邸第汉家恩泽问酂侯  

送定法师归蜀法师即红楼院供奉广宣上人兄弟  

鳯城初日照红楼禁寺公卿识惠休诗引棣华沾一雨经分贝叶向双流孤猿学定前山夕逺鴈伤离几地秋空性碧云无处所约公曾许剡溪游  

早朝  

钟声【`一作传`】清禁才应彻漏报仙闱俨已开双阙薄烟笼菡蓞九城初日照蓬莱朝时但向丹墀拜仗下方从碧殿回圣道逍遥更何事愿将巴曲赞康哉  

赠张将军  

闗西诸将揖容光独立营门【`一作前`】劒有霜知爱鲁连归海上肯令王翦在频【`一作平`】阳天晴红帜当山满日暮清笳入塞长年少功髙人最羡汉家坛【`一作烟`】树月【`一作日`】苍苍  

和侯大夫秋原山观征人回  

两河战罢万方清原上军回识旧营立马望云秋塞静射雕临水晚天晴戍闲部伍分岐路地逺家乡寄斾旌圣代止戈资庙略诸矦不复更长征  

送人过卫州  

忆昔征南府内游君家东阁防淹留纵横联句长侵晓次第看花直到秋论旧举杯先下泪伤离临水更登楼相思前路几回首满眼青山过卫州  

寄中书同年舍人  

晴明紫阁最髙峰仙掖开帘范彦龙五色天书词焕烂九华春殿语从容防毫应染炉烟细清佩仍含玉漏重二十年前同日喜碧霄何路得相逢  

酬【`一作赠`】于驸马二首  

绮陌尘香曙色分碧山如画又逢君蛟藏秋月一片水骥锁晴空千尺云戚里旧知何驸马诗家今得鲍参军阳和本是烟霄曲须向花间次第闻  

芳时碧落心应断今日清词事不同瑶草秋残仙圃在防云天逺鳯楼空晴花暖【`一作曾`】送金羁影凉叶寒【`一作还`】生玉簟风长得闻诗欢自足防看春露湿兰丛  

将归东都寄【`一作别`】令狐舍人  

緑杨红杏满城春一骑悠悠万井尘岐路未闗【`一作闲`】今日事风光欲醉长年人闲过绮陌寻髙寺强对【`一作到`】朱门谒近臣多病晚来还有策雒阳山色旧相亲  

寄江州白司马  

江州司马平安否惠逺东林住得无湓浦曾闻似衣带庐峰见説胜香炉题诗歳晏离鸿防望阙天遥病鹤孤莫漫拘【`一作勾`】牵雨花社青云依旧是前途  

薛司空自青州归朝  

天眷君陈久在东归朝人看大司空黄河防畔长无事沧海东边独有功己变畏途成雅俗仍过旧里揖秋风一门累叶凌烟阁次第仪形汉上公  

送章孝标校书归杭州因寄白舍人  

曾过灵隠江边寺独宿东楼看海门潮色银河铺碧落日光金柱出红盆不妨公事资髙卧无限诗情要细论若访郡人徐孺子应须骑马到沙村  

述旧纪勲寄太原李光顔侍中二首  

玉塞含凄见鴈行北垣新诏拜龙骧弟兄间世真飞将貔虎归时似故乡鼓角因风飘朔气旌旗映水发秋光河源収地心犹壮笑向天西万里霜  

倚天长劒截云孤报国纵横见丈夫五载登坛真宰相九重分阃正司徒曾闻转战平坚冦共説题诗压腐儒料敌知机在方寸不劳心力讲隂符  

酬卢员外  

谢傅旌旗控上游卢郎罇俎借前筹舜城风土临清庙魏国山川在白楼云寺当时接髙步水亭今日又同游满筵旧府笙歌在独有羊昙最泪【`一作后`】流  

古意赠王常侍  

绣戸纱牕北里深香风暗动鳯凰簮组紃常在佳人手刀尺空揺寒女心欲学齐讴逐云管还思楚练拂霜砧东家少妇当机织应念无衣雪满林  

送裴中丞出使  

一清淮甸假朝纲金印初迎细栁黄辞阙天威和雨露出闗春色避风霜龙韬何必陈三略虎旅由来肃万方宣谕生灵真重任回轩应问石渠郎  

送绛州卢使君  

应将清浄结心期又共阳和到郡时绛老问年须算字庾公逢月要题诗朱栏迢遰因髙胜粉堞清明欲下迟他日徴还作霖雨不须求赛敬亭祠  

赠李傅  

知因公望掩能文誓激明诚在致君曾罢双旌瞻白日犹将一劒许黄云揺牕竹色留僧语入院松声共鹤闻莫被此心生晚计镇南人忆杜将军  

上裴中丞  

六年西掖汤诰三防东堂总汉科政引风霜成物色语回天地到阳和清威更助朝端重圣泽曽随笔下多应笑白须扬执防可怜春日老如何  

和人与人分惠赐氷  

天水藏来玉堕空先颁密署几人同映盘皎洁非资月【`一作闗露`】披【`一作当`】扇清凉不在风莹质方从纶阁内凝辉更向画堂【`一作锦帷`】中丽词珍贶难双有迢遰金舆殿角东  

观打毬有作  

亲扫毬场如砥平龙骧骤马晓光晴入门百拜瞻雄势动地三军唱好声玉勒回时霑赤汗花分处拂红缨欲令四海氛烟静杖底纎尘不敢生  

早春即事呈刘员外  

明朝晴暖即相随肯信春光被雨欺且任文书堆案上免令杯酒负花时马蹄经歴须应遍莺语叮咛己怪迟更待杂芳成艶锦邺中争唱仲宣诗  

送司徒童子  

卫多君子鲁多儒七歳闻天笑舞雩光彩春风初转蕙性灵秋水不藏珠两经在口知名小百拜垂髫禀气殊况复元侯旌尔善桂林枝上得鹓雏  

寄昭应王丞  

武皇金辂辗香尘每歳朝元及此辰光动泉心初浴日气蒸山腹总成春讴歌己入云韶曲词赋方归侍从臣瑞霭朝朝犹望幸天教赤县有诗人  

酬崔博士  

自知顽叟更何能唯学雕虫谬见称长被有情邀唱和近来无力更祗承青松树杪三千【`一作千年`】鹤白玉壶中一片氷今日为君书壁右【`一作石`】孤城莫怕世人憎  

酬裴舍人见寄  

谁道重迁是旧班自将霄汉比乡关二妃楼下宜临水五老祠西好看山再葺吾庐心已足毎来公府路常闲诗陪亚相逾三纪石笥烟霞不共攀  

和刘员外陪韩仆射野亭公宴  

好客风流瑇瑁簪重檐髙幕晓沈沈绮筵霜重旌旗满玉帐天清丝管声繁戏徒过鲁儒目众欢方集汉郎心寒笳一曲严城暮云骑连嘶香外林  

酬崔驸马惠笺百张兼贻四韵  

百张云様乱花开七字文头艶锦回浮碧空【`一作定`】从天上得殷红应自日边来捧持价重凌云叶封裹香深笑海苔满箧清光应照眼欲题凡韵辄裵回【`一作风韵媿凡才`】  

赠史开封  

天低荒草誓师坛邓艾心知战地寛鼓角迥临霜野曙旌旗髙对雪峰寒五营向水红尘起一劒当风白日看曾从伏波征絶域碛西蕃部怯金鞍  

奉寄通州元九侍御  

大明宫殿郁苍苍紫禁龙楼直署香九陌华轩争道路一枝寒玉任烟霜须听瑞雪传心语莫【`一作却`】被啼猨续泪行共说圣朝容直气期君新歳奉恩光  

赠浑钜中允  

公子髫年四海闻城南侍猎雪雰雰马盘旷野开月鴈落寒原箭在云曽向天西穿虏阵惯游花下领儒羣一枝琼萼朝光好防服飘飘从冠军  

重送胡大夫赴振武  

向年擢桂儒生业今日分茅圣主恩旌斾仍将过乡路轩车争看出都门人间文武能双防天下安危待一论布惠宣威大夫事不妨诗思许琴尊  

送陈判官罢举赴江外  

练思多时氷雪清拂衣无语别书生莫将甲乙为前累不废烟霄是此行定爱红云然楚色应看白雨打江声心期玉帐亲台位魏勃因君説姓名  

奉和裴相公  

竹寺题名一半空衰荣三十六人中在生本要求知已垂老应怜值相公敢望燮和回旧律任应时节到春风若为问得苍苍意造化无言自是功  

和大夫边春呈长安亲故  

严城吹笛思寒梅二月氷河一半开紫陌诗情依旧在黑山弓力畏春来游人曲岸看花发走马平沙猎雪回旌斾朝天不知晚将星髙处近三台  

张郎中段员外初直翰林报寄长句  

秋空如练瑞云明天上人间莫问程丹鳯词头供二妙金銮殿角直三清方瞻北极临星月犹向南班滞姓名启沃朝朝深禁里香炉烟外是公卿  

奉酬端公春雪见寄  

造化多情状物亲剪花铺玉万重新闲飘上路呈丰歳狂舞中庭学醉春兴逸何妨寻剡客唱髙还肯寄巴人遥知独立芝兰阁满眼清光压俗尘  

卢郎中拜陵遇雪防见召因寄  

南宫使者有光辉欲拜诸陵瑞雪飞苹叶已修青玉荐栁花仍拂赤车衣应同谷口寻春去定似山隂带月归寒冷出郊犹未得羡公将事看芳菲  

冬夜陪丘侍御先辈听崔校书弹琴  

雪满中庭月映林谢家幽赏在瑶琴楚妃波浪天南逺蔡女烟沙漠北深顾盼何曾因误曲殷勤终是感知音若将雅调开诗兴未抵丘迟一片心  

元日含元殿下立仗丹鳯楼门下宣赦相公称贺【`四字一作上相公`】二首  

天垂台耀扫欃枪寿献香【`一作青`】山祝圣明丹鳯楼【`一作阙`】前歌九奏金鸡竿下鼓千声衣冠南面薰风动文字东方喜气生从此登封资庙略两河连海一时清  

临轩启扇似云収率土朝天剧水流瑞色含春当正殿香烟捧日在髙楼三朝气蚤迎恩泽万岁声长绕冕旒请问汉家功第一麒麟阁上识酂侯  

元日观朝  

北极长尊报圣期【`一作仰圣时`】周家何用问元天顔入曙千官拜【`一作喜`】元日【`一作日色`】迎春万物知阊阖防临黄道正衣裳髙对碧山垂微臣愿献尧人祝寿酒年年太液池  

题贾巡官林亭  

白鸟闲栖亭树枝緑罇仍对菊花篱许询本爱交禅侣陈寔由来是【`一作足`】好儿明月出云秋馆思逺泉经雨夜牕知门前长者无虚辙一片寒光动水池  

和元员外题升平里新斋  

自【`一作因`】知休沐诸幽胜遂肯髙斋枕广衢旧地已开新玉圃春山仍展緑云图心源邀得闲诗证肺气宜将慢酒扶此外唯应任真宰同尘敢【`一作最`】是道门枢  

送澹公归嵩山龙潭寺葬本师  

野烟秋水苍茫逺禅境真机去住闲双树为家思旧壑千花成塔礼寒山洞宫曾向龙边宿云径应从鸟外还莫恋本师金骨地空门无处复无关  

邵州陪王郎中宴  

西塞无尘多玉筵貔貅鸳鹭俨相连红茵照水开罇俎翠幕当云发管歌态晓临团扇静舞容春映薄衫妍鲁儒纵使他时有不似欢娱及少年  

和令狐舍人酬峰上人题山栏孤竹  

满院氷姿粉箨残一茎青翠近帘端离业自欲亲香火抱节何妨共歳寒能让繁声任真籁解将孤影对芳兰范云许访西林寺枝叶须和彩鳯看  

寄赠田仓曹湾  

芳兰媚庭除灼灼红英舒身为陋巷客门有绛辕车朝览夷吾传暮习颍阳书沔云髙羽翼待贾蕴璠璵缨弁虽云阻音尘岂复疎若因风雨晦应念寂寥居  

上刘侍中  

命代生申甫承家翊禹汤庙谟膺间气师律动清霜钟鼎勲庸大山河【`一作河山`】诫誓长英姿凌虎视逸步压龙骧道恊陶钧力恩回日月光一言社稷九命备珪璋政洽军逾肃仁敷物已康朱门重棨防丹诏半缣缃位总云【`一作兴`】龙野师临涿鹿乡射雕天更碧吹角塞仍黄深入平夷落横行辟汉疆功垂贞石逺名映色丝香断【`一作度`】碛瞻貔武临池识鳯凰舞腰凝绮榭歌响拂雕梁杯浄传鹦鹉裘鲜照鹔鹴吟诗白羽扇校猎緑沈枪风景佳人地烟沙壮士塲幕中邀谢鉴【`一作监`】麾下得周郎珠影含空彻琼枝映座芳王浑知武子陈寔奬元方富贵春无限欢娯夜未央管随玉帐尊俎奉金章俗理寜因劝边城讵假防军容雄朔漠公望冠岩廊分野隣孤岛京坻溢万箱曙华分碣石秋色入衡【`一作渔`】阳城逺迷兎川明辨白狼忠贤多感激今古共苍茫堤拥红蕖艶桥分翠栁行轩车纷自至亭馆郁相当珍簟回烦暑层轩引早凉听琴知思静説劒觉神扬佳景燕台上清辉郑驿旁鼓鼙【`一作钟`】喧北里珪玉映东牀敢由之瑟甘循赐也墙官微思假路战胜忝【`一作望`】升堂欲奋三年【`一作千`】翼频廻一夕肠消忧期酒圣乘兴任诗狂海内栽【`一作分`】桃李天涯荷【`一作剪`】稻梁升沈门下意【`一作客`】谁道在苍苍  

赠侯侍御  

步逸辞羣迹机真【`一作忘`】结逺【`一作道`】心敦诗扬大雅映古酌髙音逃祸栖蜗舍因醒解豸簮紫兰秋露湿黄鹤晚【`一作晓`】天隂旧业【`一作叶`】余荒草寒山出逺林月明多宿寺世乱重悲琴霄汉时应在诗书道未沈坐期阊阖霁云暖一开襟【`时朱泚阻兵`】  

懐徳抒情寄上信州座主  

五马江天郡诸生泪共垂防余明主徳恩在侍臣知怅望缄双鲤龙钟假一枝玉峰遥寄梦云海暗伤离幢盖全家去琴书首路随沧州值康乐明月向元规鹓鳯终凌汉蛟龙防出池蕙香因曙【`一作暖`】发松色肯寒移举世瞻风藻当朝揖羽仪加飡门下意溪水緑逶迤  

送杜郎中使君赴虔州  

迢遰南康路清辉得使君虎符秋领俗鹓署早辞羣地逺仍连戍城严本带军傍江低槛月当岭满牕云境胜闾阎间【`一作閴`】天清水陆分和诗将惠政颂述九衢闻  

别鹤词送令狐校书之桂府  

海鹤一为别髙程方窅然影揺江汉【`一作海`】路思结潇湘天皎然仰白日真姿栖紫烟含情九霄际顾侣五云前遐心属清都凄响激朱超遥闻【`一作揺间`】风雨迢遰各山川东南信多水防合当有年雌【`一作雄`】飞唳冥冥此意何由传  

夏日裴尹员外西斋看花  

笑向东【`一作南`】来客看花枉在前始知清夏月更胜艶阳天露湿呈糚汗风吹畏火然葱茏和叶盛烂漫压枝鲜红彩当铃阁清香到玉筵蝶栖惊曙色莺语滞【`一作带`】晴烟得地殊堪赏过时倍觉妍芳菲迟最好唯是谢家怜  

赠隣家老将  

白首羽林郎丁年戍朔方隂天瞻碛落秋日渡辽阳大漠寒山黑孤城夜月黄十年依蓐食万里带金疮拂雪【`一作露`】陈师祭冲风立教场箭飞琼羽合旗动火云张虎翼分营势鱼鳞拥阵行誓心清塞色鬬血杂沙光战地晴辉薄军门晓气长冦深争暗袭闗迥勒春防身贱竟何诉天髙徒自伤功成封宠将力尽到贫乡雀老方悲海鹰衰却念霜空余孤劒在开匣一霑裳  

和吕舍人喜张员外自北番囘至境上先寄二十韵  

割爱天文动敦和国步安仙姿归旧好戎意结新欢并命瞻鹓鹭同心挹蕙兰玉箫临祖帐金牓引征鞍广陌双旌去平沙万里看海云侵鬓起边月向眉残突兀隂山迥苍茫朔野寛毳庐同甲帐韦橐比雕盘义着亲胡俗仪全识汉官地邻氷鼠浄天映烛龙寒节异苏卿执殊蔡女【`一作蕃乐`】弹碛分黄塞【`一作寒`】极黑漫漫欢味羶腥列徴声佅僸攒归期先鴈候登路剧鹏搏上客离心逺西宫草诏殚丽词传锦绮珍价掩琅玕百两开戎垒千蹄入御栏瑞光麟阁上喜气凤城端尚德曾辞劔柔凶本舞干茫茫斗星北威服古来难  

春日奉献圣寿无疆词十首  

文物京华盛讴歌【`一作謡`】国步康瑶池供寿酒银汉丽宸章灵雨【`一作雨露`】含双阙雷霆肃万方代推仙祚逺春共圣恩长凤扆临花暖龙罏旁日香遥知千万岁天意奉君王鸳鹭彤庭际轩车绮陌前九城多好色【`一作乐`】万井半祥烟人醉逢尧酒莺歌荅舜花明御沟水香暖禁城天赐宴文逾盛徴歌【`一作欢`】物更妍无穷豓阳月长照【`一作奉`】太平年  

云陛临黄道天门在碧虚大明含睿藻元气抱宸居戈偃征苗后诗传宴镐初年华富仙苑时哲满公车化入絪緼大恩垂涣汗余悠然万方静风俗揖华胥  

玉漏飘青璅金铺丽紫宸云山九门曙天地一家春瑞霭方呈赏暄风本配仁岩廊开鳯翼水殿压鼇身文雅逢明代欢娯及贱臣年年未央阙恩共物华新  

垂拱乾坤正欢心品类同紫烟含北极泽付东风珠缀留晴景金茎直晓空发生资盛德交泰让全功间气登三事祥光启四聪遐荒似川水天外亦【`一作一`】朝宗代是文明昼春当宴喜时罏烟添栁重宫漏出花迟汉典方寛律周官正采诗碧宵传凤吹红旭【`一作日`】在龙旗造化膺神契阳和沃圣思【`一作□`】无【`一作每`】因随百兽率舞奉丹墀  

睿德符化芳情翊太和日轮皇鉴逺天仗圣朝多曙色含金牓晴光转玉珂中宫陈广乐元老进赓歌莲叶看龟上桐花识凤过小臣空击壤沧海是恩波  

物象朝髙殿簮裾溢上京春当九衢好天向万方明乐报箫韶发杯看沆瀣生芙蓉丹阙暖杨栁玉楼晴阊阖开中禁衣裳俨太清南山同圣寿长对凤皇城  

日上苍龙阙香含紫禁林晴光五云垒春色九重【`一作天`】深赏叶元和徳文垂雅颂音景云随御辇颢气在宸襟永保无疆寿长怀不战心圣朝多庆赐琼树粉墙隂化洽生成遂功宣动植知瑞凝三秀草春入万年枝凤掖嘉言进鸳行喜气随仗临丹地近衣对碧山垂渥泽方柔逺聪明本聴卑愿同东观士【`一作事`】长对【`一作覩`】汉威仪  

衔鱼翠鸟  

有意莲叶间瞥然下髙树擘破【`一作波`】得全【`一作金`】鱼一防翠光去  

和郑相公寻【`一本此下有兴善寺三字`】宣上人不遇  

方寻【`一作放心`】莲境去又值竹房空几韵飘寒玉余清不在风  

题范阳金台驿  

六国唯求客千金遂筑台若令逢圣代憔悴郭生回  

寄薛侍御  

世上无穷事生涯莫废诗何曾好风月不是忆君时  

赋得灞岸栁留辞郑员外  

杨栁含烟灞岸春年年攀折为行人好风傥借低枝便莫遣青丝扫路尘  

折杨栁【`一作和练秀才杨桞一作戴叔伦诗`】  

水边杨栁麴尘【`一作烟`】丝立马烦君折一枝惟有春风最相惜殷勤更【`一作肯`】向手中吹  

雪中听筝  

玉柱泠泠对寒雪清商怨徴声何切谁怜楚客向隅时一片愁心与絶  

卢龙塞行送韦掌记二首  

雨雪纷纷黑水外行人共指卢龙塞万里飞沙压鼓鼙三军杀气凝旌斾  

陈琳书记本翩翩料敌能兵夺酒泉圣主好文兼好武封侯莫比汉皇年  

题五老峰下费君书院  

解向花间栽碧松门前不负老人峰己将心事随身隠认得溪云第几重  

僧院听琴【`一作宿藏公院听齐孝若弹琴`】  

禅思何妨在玉琴真僧不见听时心离声怨调秋堂夕云向苍梧湘水深  

和武相公春晓闻莺  

语恨飞迟天欲明殷勤似诉有余情仁风已及芳菲节犹向花溪鸣【`一作听`】几声  

唐昌观玉蘂花  

晴空素艶照霞新香洒天风不到尘持赠昔闻将白雪蘂珠宫上玉花春  

山中主人  

十里青山有一家翠屏深处更添霞若为説得溪中事锦石和烟四面花  

太原赠李属侍御  

路入桑干塞鴈飞枣郎年少有光辉春风走马三千里不废看花君【`一作惹`】绣衣  

崔娘诗  

清润潘郎玉不如中庭蕙草雪消初风流才子多春思肠断萧娘一纸书  

题云师山房【`一作权徳舆诗又作戎昱诗`】  

云公兰若深山里月明松殿微风起试问空门清浄心莲花不着秋潭水  

城东早春  

诗家清【`一作新`】景在新春緑栁才黄半未匀若待上林花似锦出门俱是看花人  

秋日登亭赠薛侍御  

潦倒从军何取益东西走马暂同游梁王旧客皆能赋今日因何独怨秋  

石水调二首  

银罂深鏁贮清光无限来人不得尝知共金丹争气力一杯全胜五云浆  

山叟和云斸翠屏煎时分日检仙经天人持此扶衰病胜得瑶池水一瓶  

荅振武李逢吉判官  

近来时辈都无兴把酒皆言肺病同唯有单于李评事不将华髪负春风  

宫燕词  

毛衣似锦语如日暖争髙绮陌天几处野花留不得双双飞向御炉前  

赠崔驸马  

百尺梧桐画阁齐箫声落处翠云低平阳不惜黄金埒细雨花骢踏作泥  

听李凭弹箜篌二首  

听奏繁玉殿清风传曲度禁林明君王听乐棃园暖翻到云门第几声  

花咽娇莺王潄泉名髙半在御筵前汉王欲助人间乐从遣新声坠九天  

临水看花  

一树红花暎緑波晴明骑马好经过今朝几许风吹落闻道萧郎最惜多  

观妓人入道二首  

荀令歌钟北里亭翠娥红粉敞云屏舞衣施尽余香在今日花前学诵经  

碧玉芳年事冠军清歌空得隔花闻春来削髪芙蓉寺蝉鬓临风堕緑云  

方城驿逢孟侍御  

走马温汤直隼飞相逢矍铄理征衣军中得力男儿事入驿从容见落晖  

题清凉寺  

凭槛霏微松树烟陶潜曾用道林钱一声寒磬空心晓花雨知从第几天  

酬令狐舍人  

晓禁苍苍换直还暂低鸾翼向人间亦知受业公门事数仭丘墙不见山  

和令狐郎中  

题诗一代占清机秉笔三年直紫微自禀道情龆齓异不同蘧玉学知非  

美人春怨  

妾家巫峡阳罗幌寝兰堂晓日临窗久春风引梦长落钗仍挂鬓微汗欲销黄纵便朦胧觉魂犹逐楚王  

艶女词  

露井桃花发双双燕并飞美人姿态里春色上罗衣自爱频开镜时羞欲掩扉心知行路客遥惹五香归  

名姝咏  

阿娇年未多体弱性能和怕重愁拈镜怜轻喜曵罗临津双洛浦对月两嫦娥独有荆王殿时时暮雨过  

送太和公主和蕃  

北路古来难年光独认寒朔云侵鬓起边月向眉残芦井寻沙到花门度碛看薰风一万里来处是长安  

秋日韦少府防池上咏石  

主人得幽石日觉公堂清一片池上色孤峰云外情旧溪红藓在秋水緑痕生何必澄湖彻移来有令名  

失题  

何事慰朝夕不逾诗酒情山河空道路蕃汉共刀兵礼乐新朝市园林旧弟兄向风一防泪塞【`一作寒`】晚暮江平  

春日题龙门香山寺  

众香天上梵王宫钟磬寥寥半碧空清景乍开松岭月乱流长响石楼风山河杳映春云外城阙参差晓树中欲尽幽寻那可得三千世界本无穷  

寄申州卢拱使君  

领郡仍闻总虎貔致身还是见男儿小船隔水催桃叶大鼓当风舞柘枝酒座微酣诸客倒毬场慢拨几人随从来乐事憎诗苦莫放窗中逺岫知  

郊居秋日酬奚赞府见寄  

繁菊照深居芳香春不如闻寻周处士知伴庾尚书日晚汀洲旷天晴草木疎闲言挥麈柄清步掩蜗庐野老能亲牧髙人念逺渔幽丛临古岸轻叶度寒渠暮色无狂蝶秋华有嫩蔬若为酬郢曲从此愧璠璵  

圣恩洗雪镇州寄献裴相公  

天借春光洗緑林战尘収尽见花隂好生本是君王徳忍死何妨壮士心曾贺截云翻栅逺仍闻劚冻下营深井陉昨日双旗入萧相无言泪湿襟  

贺田仆射子弟荣拜金吾  

五侯恩泽不同年叔侄朱门防矟连鳯沼九重相喜气鴈行一半入祥烟街衢烛影侵寒月文武珂声叠晓天为数麒麟髙阁上谁家父子勒燕然  

和裴舍人观田尚书出猎  

圣代司空比玉清雄藩观猎见皇情云禽已觉髙无益霜兎应知狡不成飞鞚拥尘寒草尽弯弓开月朔风生今朝始贺将军贵紫禁诗人看斾旌  

送李舍人归兰陵里  

清词举世皆藏箧美酒当山为满罇三亩嫩蔬临绮陌四行髙树拥朱门家贫境胜心无累名重官闲口不论惟有道情常自足启期天地易知恩  

同太常尉迟博士阙下待漏  

沈沈延阁抱丹墀松色苔花颢露滋爽气晓来青玉甃薰风宿在翠花旗方瞻御陌三条广犹觉仙门一刻迟此地含香从白首冯唐何事怨明时  

见薛侍御戴不损里帽子因赠  

潘郎对青镜乌帽似新裁晓露鸦初洗春荷叶半开堪将防巾栉不独隔尘埃已见笼蝉翼无因映鹿胎何人呈巧思好手自西来有意怜衰丑烦君致一枚  

胡二十拜户部兼判度支  

清机果被公材挠雄拜知承圣主恩庙略已调天府实国征方觉地官尊徒言玉节将分阃定是沙隄欲到门为爱山前新卜第不妨风月事琴罇  

元日呈李逢吉舍人  

华夷文物贺新年霜仗遥排鳯阙前一片彩霞迎曙日万条红烛动春天称觞山色和元气端冕炉香叠瑞烟共説正初当圣泽试过西掖问羣贤  

和杜中丞西襌院看花  

一林堆锦映千灯照眼牵情欲不胜知倚晴明娇自足解将顔色醉相仍好风轻引香烟入甘露才和粉艶凝深处最怜莺蹂践嬾时先被蝶侵凌对持真境应无取分付空门又未能迎日似翻红烧防临流疑映绮霞层幽含晚态怜丹桂盛续春光识紫藤每到花枝独惆怅山东惟有杜中丞  

句  

三刀梦益州一箭取聊城【`以下见纪事`】　伊陟无闻祖章贤不到孙  

## 御定全唐诗卷三百三十四  

令狐楚  

令狐楚字殻士宜州华原人贞元七年及第由太原掌书记至判官徳宗好文每省太原奏必能辨楚所为数称之召授右拾遗宪宗时累擢职方员外郎知制诰皇甫镈荐为翰林学士进中书舍人出为华州刺史镈既相复荐楚为中书侍郎同平章事穆宗即位进门下侍郎寻出为宣歙观察使贬衡州刺史再徙太子賔客分司东都长庆二年擢陜虢观察使敬宗立拜楚为河南尹迁宣武节度使入为户部尚书俄拜东都留守徙天平节度使召为吏部尚书检校尚书右仆射进拜左仆射彭阳郡公开成元年上疏辞位拜山南西道节度使卒赠司空諡曰文集一百三十卷歌诗一卷今编诗一卷  

夏至日衡阳郡斋书怀  

一来江城守七见江月圆齿髪将六十乡关越三千褰帷罕游观闭閤多沉眠新节还复至故交尽相捐何时羾阊阖上诉髙髙天  

八月十七日夜书怀  

三五既不留二八又还过金蟾着未出玉树悲稍破谁向西园游空归北堂卧佳期信难得永夕无可奈抚枕独髙歌烦君为予和  

九日言懐  

二九即重阳天青野菊黄近来逢此日多是在他乡晚色霞千片秋声鴈一行不能髙处望恐断老人肠  

和寄窦七中丞  

仙吏秦峨别新诗鄂渚来才推今北斗职赋旧三台雕镂心偏许缄封手自开何年相赠荅却得到中台  

立秋日悲懐  

清晓上髙台秋风今日来又添新节恨犹抱故年哀泪岂挥能尽泉终闭不开更伤春月过私服示无缞  

秋怀寄钱侍郎  

晚歳俱为郡新秋各异乡燕鸿一声叫郢树尽青苍山露侵衣润江风卷簟凉相思如汉水日夜向浔阳  

立秋日  

平日本多恨新秋偏易悲燕词如惜别栁意己呈衰事国终无补还家未有期心中旧气味苦校去年时  

赠毛仙翁  

宣州浑是上清宫客有真人貎似童绀髪垂缨光髧髧【`醰上声`】细髯縁颔緑茸茸壶中药物梯霞诀肘后方书缩地功既许焚香为弟子愿敎年纪共椿同  

游义兴寺寄上李逢吉相公  

栁营无事诣莲宫【`相公久住此寺`】步步犹疑是梦中劳役徒为万夫长闲游曾与二人同鳯鸾【`一作皇`】飞去仙巢在龙象潜来讲席空松下花飞频伫立一心千里忆梁公  

游晋祠上李逢吉相公  

不立晋祠三十年白头重到一凄然泉声自昔锵寒玉草色虽秋耀翠钿少壮同游寜有数尊荣再防便无縁相思临水下双泪寄入并汾向洛川  

节度宣武酬乐天梦得  

蓬莱仙监【`乐天`】客曹郎【`刘为主客`】曾枉髙车客大梁见拥旌旄治军旅知亲笔砚事文章愁看栁色悬离恨忆递花枝助酒狂洛下相逢肻相寄南金璀错玉凄凉  

奉和严司空重阳日同崔常侍崔郎及诸公登龙山落帽台佳宴  

谢公秋思天涯蜡屐登髙为菊花贵重近臣光绮席笑怜从事落乌纱萸房暗绽红珠朶茗碗寒供白露芽咏碎【`一作醉咏`】龙山归出号【`一作去晚`】马奔流电妓奔车  

立春后言懐招汴州李匡衙推  

闲斋夜击唾壶歌试望夷门奈逺何每听塞笳离梦防时窥清鉴旅愁多初惊宵漏丁丁促己觉春风习习和海内故人君最老花开鞭马更相过  

奉和仆射相公酬忠武李相公见寄之作  

丽藻飞来自相庭五文相错八音清初瞻绮色连霞色又听金声继玉声才出山西文与武欢从塞北弟兼兄白头老尹三川上双和阳春喜复惊  

郡斋左偏栽竹百余竿炎凉已周青翠不改而为墙垣所蔽有乖爱赏假【`一作暇`】日命去斋居之东墙由是俯临轩阶低映帷户日夕相对颇有翛然之趣  

斋居栽竹北窗边素壁新开映【`一作见`】碧鲜青蔼近当行药处緑隂深到卧帷前风惊晓叶如闻雨月过春枝似带烟老子忆山心暂缓退公闲坐对婵娟  

省中直夜对雪寄李师素侍郎  

密雪纷初降重城杳未开杂花飞烂漫连蝶舞徘徊洒散千株叶销凝九陌埃素华凝粉署清气绕霜台明觉侵窗积寒知度塞来谢家争拟絮越岭悮惊梅暗魄微茫照严飚次第催【`一作堆`】稍封黄竹亚先集紫兰摧孙室临书幌梁园泛酒杯静怀琼树倚醉忆玉山颓翠陌饥乌噪苍云逺鴈哀此时方夜直想望意悠哉  

南宫夜直宿见李给事封题其所下制敕知奏直在东省因以诗寄  

畨直同遥夜严扃限几重青编书白雀【`其日敕鄜州奏白雀宜付史馆`】黄纸降苍龙北极丝纶句东垣翰墨踪尚垂露防犹湿紫泥封炫眼凝仙烛驰心袅禁钟定应形梦寐暂似接音容玉树春枝动金樽腊酿醲在朝君最旧休澣许过从  

将赴洛下旅次汉南献上相公二十兄言懐八韵  

台室名曾继旌门节暂过欢情老去少苦事别离多便为开樽俎应怜出网罗百忧今已失一醉孰知他帝徳千年日君恩万里波许随黄绮辈闲唱紫芝歌龙衮期重补梅羮伫再和嵩丘来携手君子意如何  

青云干吕  

郁郁复纷纷青霄干吕云色令天下见向管中分逺覆无人境遥彰有徳君瑞容惊不散防感信稀闻湛露羞依草南风耻带薰防惟汉武帝余烈尚氛氲  

圣明乐  

海浪恬月徼边尘静异山从今万里外不复锁萧闗  

春闺思  

戴胜飞晴野凌澌下浊河春风楼上望谁见泪痕多  

宫中乐五首  

楚塞金陵靖【`一作静`】巴山玉垒空万方无一事端拱大明宫  

雪霁长杨苑氷开太液池宫中行乐日天下盛明时桞色烟相似梨花雪不如春风真【`一作空`】有意一一丽皇居  

月上宫花静烟含苑树深银台门已闭仙漏夜沉沉九重青闼百尺碧云楼明月秋风起珠帘上玉钩  

春游曲【`一作游春词`】三首  

晓游临碧殿日上望春亭芳树罗仙仗晴山展翠屏一夜好风吹新花一万枝风前调玉管花下簇金羁【`一作鸡`】  

阊阖春风起蓬莱雪水【`一作水雪`】消相将折杨栁争取最长条  

逺别离二首  

杨栁黄金穗梧桐碧玉枝春来消息断早晚是归期【`一作时`】  

玳织鸳鸯履金装翡翠篸畏人相问着不拟到城南  

闺人赠逺【`一作长相思`】二首  

君行登陇上妾梦在闺中玉筯千行落【`一作泪`】银牀一半空  

绮席【`一作几度`】春眠觉纱窗晓望迷朦胧残梦里犹自在辽西  

从军词五首  

荒鸡隔水啼汗马逐风嘶终日随征斾何时罢鼔鼙孤心眠夜雪满眼是秋沙万里犹防塞三年不见家却望氷河阔前登雪岭髙征人几多在又拟战临洮胡风千里惊汉月五更明纵有还家梦犹闻出塞声暮雪连青海隂霞覆白山可怜班定逺生入玉门闗  

思君恩  

小苑莺歌歇长门蝶舞多眼看春又去翠辇不经【`一作曾`】过  

王昭君  

锦车天外去毳幕雪中开魏阙苍龙逺萧闗赤鴈哀  

发潭州寄李寜常侍  

君今侍紫垣我已堕青天委废【`一作弃`】从兹日旋归在几年心为西靡树眼是北流泉更过长沙去江风满驿船  

李相薨后题断金集【`一作裵夷直诗`】  

一览断金集载悲埋玉人牙千古絶珠泪万行新  

年少行四首  

少小边州【`一作城`】惯放狂骣骑蕃马射黄羊如今年老无筋力犹【`一作独`】倚营门数鴈行  

家本清河住五城须凭弓箭得【`一作覔`】功名等闲飞鞚秋原上独向寒云试射声  

弓背霞明劒照霜秋风走马出咸阳未収天子河湟地不拟回头望故乡  

霜【`一作雪`】满中庭【`一作庭中`】月满【`一作过`】楼金樽玉柱对清秋当年称意须行乐不到天明不【`一作未`】肻休  

塞下曲二首  

雪满衣裳氷满须晓随飞将伐单于平生意【`一作志`】气今何在把得家书泪似珠  

边草萧条塞鴈飞征人南望泪【`一作尽`】沾衣黄尘满面长须战白髪生头未得归  

游【`一作望`】春词  

髙楼晓【`一作喜`】见一花开便觉春光四面来暖日晴云知次第东风不用更相催  

汉苑行【`一作望春词第二首`】  

云霞五采浮天阙梅栁千般【`一作枝`】夹御沟不上黄花【`一作山`】南北【`一作乐游原上`】望岂知春色满神【`一作皇`】州  

中元日赠张尊师  

偶来人世值中元不献都永日闲寂寂焚香在仙观知师遥礼玉京山  

赴东都别牡丹  

十年不见小庭花紫萼临开又别家上马出门回首望何时更得到京华  

寄礼部刘郎中  

一别三年在上京仙垣终日选羣英除书每下皆先看唯有刘郎无姓名  

坐中闻思帝乡有感  

年年不见帝乡春白日寻思夜梦频上酒忽闻吹此曲坐中惆怅更何人  

春思寄梦得乐天  

花满中庭酒满樽平明独坐到黄昬春来诗思偏何处飞过函关入鼎门  

皇城中花园讥刘白赏春不及  

五鳯楼西花一园低枝小树尽芳繁洛阳才子何曾爱下马贪趋广运门  

相思河  

谁把相思号此河塞垣车马往来多只应自古征人泪洒向空洲作碧波  

三月晦日防李员外座中频以老大不醉见讥因有此赠  

二月唯残一日春玉山倾倒白鸥驯不辞便学山公醉花下无人作主人  

赋山  

白居易分司东洛朝贤悉防兴化亭送别酒酣各请一字至七字诗以题为韵  

山耸峻回环沧海上白云间商老深寻谢公逺攀古岩泉滴滴幽谷鸟闗闗树岛西连陇塞猨声南彻荆蛮世人只向簮裾老芳草空余麋鹿闲  

句  

何日居三署终年尾百僚【`见定命録`】　移石几廻敲废印开箱何处送新图【`见春明退朝録`】　唯应四仲祭使者暂悲嗟【`宫人斜`】　偶逢蒲家郎乃是葛仙客行常乘青竹饥即煮白石腰间嫌大组心内保尺宅我愿从之游深山链上液【`见锦绣万花谷`】  
