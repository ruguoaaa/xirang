---
title: 第25部分
index: true
icon: editor
order: 26
category:
  - 诗藏
  - 诗集
  - 御制全唐诗
tag:
  - 钦定四库全书
  - 集部八
  - 总集类
  - 曹寅
  - 清
---

## 御定全唐诗卷六百九  

皮日休  

鲁望读襄阳耆旧传见赠五百言过褒庸材靡有称是然襄阳曩事歴歴在目夫耆旧传所未载者汉阳王则宗杜元勲孟浩然则文章大匠予次而赞之因而寄荅亦诗人无言不詶之义也次韵  

汉水碧于天南荆廓然秀庐罗遵古俗鄢郢迷昔囿幽竒无得状巉絶不能究兴替忽矣新山川悄然旧斑斑生造士一一应宿巴庸乃崄岨屈景实豪右是非既自分泾渭不相就粤自灵均来清才若天潄伟哉洞上隠卓尔隆中耨始将麋鹿狎遂与麒麟鬬万乘不可谒千钟固非茂爰从景升死境上多兵【`一作堠`】檀溪试戈船岘岭屯贝胄寂莫数百年质唯包砾琇上赏唐徳生贤命之授是为汉阳王帝曰俞尔奏臣徳耸神鬼宏  

才轹前后势端唯金茎质古乃玉豆行叶防大椿词源吐洪溜六成清庙音一柱明堂构在昔房陵迁圆穹正中漏繄王掲然出上下拓宇宙俯视三事者騃騃若童幼低催护中兴若鳯视其鷇遇险必伸足逢诛将引脰既正北极尊遂治众星谬重闻章陵幸再见岐阳狩日似新刮膜天如重熨绉易政疾似欬求贤甚于购化之未期年民安而国富翼卫两舜趋钩陈十尧骤忽然遗相印如羿卸【`一作御`】其彀奸幸却乘衅播迁遂终夀遗庙屹峰崿功名纷组绣开元文物盛孟子生荆岫斯文纵竒巧秦玺新雕镂甘穷卧牛衣受辱对狗窦思变如易爻才通似元首秘于龙宫室怪于【`一作即`】天篆籀知者竞欲戴嫉者或将诟任达且百觚遂为当时陋既作才鬼终恐为仙籍售予生二贤末得作升木狖兼济与独善俱敢懐其臭江汉称炳灵克明嗣清昼继彼欲为三如醨如【`一作和`】醇酎既见陆天子驽心却伏廏结彼世外交遇之于邂逅两鹤思竞闲双松格争瘦唯恐别仙才涟涟涕襟袖  

鲁望昨以五百言见贻过有褒美内揣庸陋弥增媿悚因成一千言上述吾唐文物之盛次叙相得之欢亦迭和之防防也  

三辰至精气生自苍颉前粤从有文字精气铢于緜所以杨墨后文词纵横颠元狩富材术建安俨英贤厥祀四百余作者如排穿五马渡江日羣鱼食蒲年大风荡天地万阵黄须羶纵有命世才不如一空弮后至陈隋世得之拘且緛太浮如防滟太细如蚳蝝太乱如靡靡太轻如芊芊流之为防醟变之为游畋百足虽云众不救杀马蚿君臣作降虏北走如防猭所以文字妖致其国朝迁吾唐革其弊取士将科县文星下为人洪秀宻于缏大开紫宸扉来者皆详延日宴朝不罢龙姿欢【`音田吕氏春秋云天子`】于焉周道反由是秦法悛射洪陈子昻其声亦喧阗惜哉不得时将奋犹拘挛玉垒李太白铜隄孟浩然李寛包堪舆孟澹拟【`一作凝`】漪涟埋骨采石圹留神鹿门埏俾其羇旅死实觉天地孱猗与子美思不尽如转辁纵为三十车一字不可捐既作风雅主遂司歌咏权谁知耒阳土埋却真神仙当于李杜际名辈或泝沿良御非异马由弓非他其物无同异其人有媸妍自开元至今宗匠纷如烟爽若沆□英高如昆崘巅百家嚣浮説诸子率寓篇筑之为京观解之为牲牷各持天地维率意东西牵竞抵元化首争扼真宰咽或作制诰薮或为宫体渊或堪被金石或可投花钿或为舆唱或被儿童怜乌垒虏亦写鸡林夷争传披掲【`一作猖`】覆载枢捭阖神异键力掀尾闾立思【`一作鬼`】轧大块旋降气或若虹耀影或如□万象疮复痏百灵瘠且□谓乎数十公笔若明堂椽其中有拟者不絶当如綖齐驱不让防竝驾或争骈所以吾唐风直将三代甄被此文物盛由乎声诗宣采彼风人谣輶轩轻似鹯丽者固不舍鄙者亦为铨其中有鉴戒一一堪雕镌乙夜以观之吾君无释焉遂命大司乐度之如星躔播于乐府中俾为万代蠲吹彼圆丘竹诵兹清庙不惟娱列祖兼可格上粤予何为者生自江海壖騃騃自总角不甘耕一防诸昆指仓库谓我死道边何为不力农稽古真可嘕遂与袯襫着兼之籉笠全风吹蔓草花飒飒盈荒田老牛瞪不行力弱谁能鞭乃将耒与耜竝换椠与铅阅彼图籍肆致之千百编携将入苏岭【`鹿门别名`】不就无出縁堆书塞低屋添研涸小泉对灯任髻爇慿案从肘研茍无切玉刀难除指上胼尔来五寒暑试艺称精专昌黎道未着文敎如欲骞其中有声病于我如【`音天蝉语不正貎`】是敢驱颓波归之于大川其文如可用不敢佞与便明水在稾秸太羮临豆笾将来示时人防貐垂馋涎亦或尚华缛亦曽为便嬛亦能制灏灏亦解攻翩翩唯思逢阵敌与彼争后先避兵入句吴穷悴祗自跧平原陆夫子投刺来翩蹮开卷读数行为之加敬防忽穷一两首反顾唯曲拳始来遗巾帼乃敢排戈鋋或为拔帜走或遭劘垒还不能收乱辙岂暇重为篿虽然未三北亦可输千鐉【`丑専切尚书云赎罪千鐉`】向来説文字尔汝名可联圣人病殁世不患穷而蹎我未九品位君无一囊钱相逢得何事两笼酬唱牋无顔解媮合底事居冗员方知万钟禄不博五湖船夷险但明月死生应白莲吟余凭几饮钓罢偎蓑眠终抛岘山业相共此留连  

吴中苦雨因书一百韵寄鲁望  

全吴临巨溟百里到沪渎海物竞骈罗水怪争渗漉狂蜃吐其气千防勃然蹙一刷半天墨架为欹危屋怒鲸瞪相向吹浪山毂毂倏忽腥杳冥须防坼崖谷帝命有严程慈物敢潜伏嘘之为云弥亘千万幅直拔倚天劒又建横海纛化之为暴雨潨潨射平陆如将月窟写似把天河扑着树胜防支中人过箭镞龙光倏闪照虬角搊琤触此时一千里平下天台瀑雷公恣其志防磹裂电目蹋破霹雳车折却三四辐雨工避罪者必在蚊睫宿狂发铿訇音不得懈怠僇顷刻势稍止尚自倾防防不敢履洿处恐蹋烂地轴自尔凡十日茫然晦林麓只是遇滂沱少曽逢霡霂伊余之廨宇古制拙卜筑颓檐倒菌黄破砌顽莎緑只有方丈居其中蹐且局朽处或似醉漏时又如沃阶前平泛滥墙下起趢趚唯堪着籉笠复可乘舶宿【`一作防`】鸡犬并淋漓儿童但咿噢勃勃生湿气人人牢于锔须眉渍将防肝膈蒸欲熟当庭死兰芷四垣盛薋菉解帙展防书拂牀安壊椟【`一作牍`】跳梁老蛙黾直向牀前浴蹲前但相聒似把白丁辱空厨方欲炊渍米未离防薪蒸湿不着白昼须然烛污莱既巳泞买鱼不获防竟未成麦饘安能得粱肉更有陆先生荒林抱穷蹙壊宅四五舎病篠三两束盖檐低碍首藓地滑防足注欲透承尘湿难庇厨簏低摧在圭窦索漠抛偏裻手指既巳胼肌肤亦将瘯一苞【`一作庖`】势欲陊将撑乏寸木尽日欠束薪经时无斗粟防蝓将入甑蟚蜞巳临鍑【`音复説文云如釜而口大`】娇儿未十岁枵然自啼哭一钱买粔籹数里走病仆破碎旧鹤笼狼藉晩蚕蔟千卷素书外此外无余蓄着处纻衣裂戴次纱防醭恶隂潜过午未及烹葵菽吴中铜臭戸七万沸如臛啬止甘蟹防侈唯僭车服皆希尉吏防尽怕里胥録低眉事庸奴开顔纳金玉唯到陆先生不能分一斛先生之志气薄汉如鸿鹄遇善必擎跽见才辄驰逐防不受一芥其余安可黩如何乡里辈见之乃猬缩粤予苦心者师仰但踖踧受易既可注请又堪卜百家皆搜荡六艺尽飜覆似馁见太牢如迷遇华烛半年得酬唱一日屡徃复三秀间稂莠九成杂巴濮奔命既不暇乞降但相续吟诗口吻噅把笔指节瘃君才既不穷吾道由是笃所益谅多厥交过亲族相逢似丹漆相望如朓论业敢并驱量分合继躅相违始两日忡忡想华缛出门泥漫漶恨无直辕輂十钱赁一轮逢【`一作蓬`】上鸣斛觫赤脚枕书帙访予穿诘曲入门且抵掌大噱时碌碌兹【`一作滋`】淋既浃旬无乃害九谷予惟饿不死得非道之福手中捉诗卷语快还共读解带似归来脱巾若沐浴疎如松间篁野甚麋对鹿行谭弄书籖卧话枕棊局呼童具盘餐防衣换鸡鹜或蒸一升麻或煠两把菊用以阅幽竒岂能资口腹十分煎臯卢半榼挽醽醁高谈繄无尽昼漏何太促我公大司谏一切从民欲梅润侵束杖和气生空狱而民当斯时不觉有烦溽念涝为之灾拜神再三告太隂霍然收天地一澄肃燔炙既芬芬威仪乃毣毣须权元化柄用拯中夏酷我愿荐先生左右辅司牧兹雨何足云唯思举顔歜  

初夏即事寄鲁望  

夏景恬且旷逺人疾初平黄鸟语方熟紫桐隂正清廨宇有幽处私游无定程归来闭双关亦忘枯与荣土室作深谷藓垣为干城防杉突柂架迸笋支檐楹片石共坐稳病鹤同喜晴瘿木四五器筇杖一两茎泉为葛天味松作羲皇声或看名画彻或吟闲诗成忽枕素琴睡时把仙书行自然寡俦侣莫説更纷争具区包地髓震泽含天英粤从三让来俊造纷然生顾予客兹地薄我皆为伧唯有陆夫子尽力提客卿各负出俗才俱懐超世情驻我一栈车啜君数藜羮敲门若我访倒屣【`一作屧`】欣逢迎胡饼蒸甚熟貊盘举尤轻茗脆不禁炙酒肥或难倾埽除就藤下移榻寻虚明唯共陆夫子醉与天壤并  

二游诗【`并序`】  

吴之士有恩王府参军徐修矩者守世书万卷优游自适余假其书数千卷未一年悉偿夙志酣饫经史或日宴忘饮食次有前泾县尉任晦者其居有深林曲沼危亭幽砌余并次以见之或退公之暇必造以息焉林泉隠事恣用研咏大凡游于二君宅无浃旬之间因作诗以留赠名【`一作目`】之曰二游兼寄陆鲁望  

徐诗  

东莞为着姓奕代皆隽喆强学取科第名声尽孤掲自为方州来清操称凛冽唯冩坟籍多必云清俸絶宣毫利若风剡纸光于月札吏指欲胼万通排未阕楼船若夏屋欲载如垤防转徙入吴都纵横碍门闑缥囊轻似雾缃帙殷于血以此为基构将斯用贻厥重于通侯印贵却全师节我爱参卿道承家能介洁潮田五万歩草屋十余【`一作数`】楶防宦不能去归来坐如刖保兹万卷书守慎如羁绁念我曽苦心相逢无间别引之看秘寳任得穷披阅轴闲翠钿剥籖古红牙折帙解带芸香卷开和桂屑枕兼石峰刃榻共松疮疖一卧寂无諠数编看尽彻或防归廨宇或把穿林樾挈过太湖风抱宿支硎雪如斯未星纪悉得分毫末翦除幽僻薮涤荡防窟学海正狂波予头向中【`乌没切`】圣人患不学垂诫尤为切茍昩古与今何殊瘖共【`五骨切`】昔之慕经史有以佣笔札何况遇斯文借之不曽辍吾衣任縠纑吾食甘糠覈其道茍可光斯文那自伐何竹青堪杀何蒲重好截如能盈兼两便足酬饥渇有此竞茍荣闻之兼可哕东臯耨烟雨南岭提薇蕨何以谢徐君公车不闻设  

任诗  

任君恣高放斯道能寡合一宅闲林泉终身逺嚣杂尝闻佐浩穰散性多儑【`五盍切`】【`音沓不任事貌`】歘尔解其绶遗之如弃靸归来乡党内却与亲朋洽开溪未让丁列第方称甲入门约百步古木声霎霎广槛小山欹斜廊怪石夹白莲倚兰楯翠鸟縁帘押地势似五泻岩形若三峡猿眠但腽肭凫食时啑唼拨荇下文竿结藤萦桂檝门留医树客壁倚栽花锸度岁止褐衣经旬唯白防多君方闭戸顾我能倒屧请题在茅栋留坐于石榻魂从清景遛衣任烟霞裛阶墀任上枕席鸥方狎沼以颇黎镜当中见鱼贬杯杓悉杉瘤盘筵尽荷叶闲斟不置罚闲奕无争劫闲日不整冠闲风无用箑以斯为思虑吾道寜疲薾衮衣竞璀璨鼓吹争鞺鞳欲者解挤排诟者能詀讘权豪暂飜覆刑祸相填压此时一圭窦不肎饶阊阖有第可栖息有书可渔猎吾欲与任君终身以斯惬  

追和虎丘寺清逺道士诗【`并序`】  

圣人为春秋凡诸侯有告则书无告则不书盖所以惩其伪而敦其实也夫怪之与神虽曰不言在传则书之者亦摭其实而为之也若然者神之与怪果安【`一本作果有`】邪噫圣贤有不得其志者则必垂之于言也大则为经诰小则为歌咏盖不信于当时则取愬于后世抑鬼神有生不得其志者死亦然邪若凭而宣之则石言乎晋物叫于宋是也若梦而辩之则良夫有昆吾之歌声伯有琼瑰之謡是也自兹巳后人伦不修神藻益炽在君人者悟之则为瑞逆之则为妖其冥讽昩刺时出于世者则与骚人狎客徃徃敌于忽防焉虎丘山有清逺道士诗一首其所称自殷周而歴秦汉迄于近代抑二千年末以鬼神自谓亦神怪之甚者格之以清健饰之以俊丽一句一字若奋若搏彼建安词人傥在不得居其右矣顔太师鲁公爱之不暇遂刻于岩际并有继作李太尉卫公钦清逺之髙致慕鲁公之素尚又次而和之顔之叙事也典李之属思也丽并一时之寡和又幽独君诗二首亦甚竒怆予嗜古者观而乐之因继而为和荅幽独君一篇不知孰氏之作其词古而悲亦存于篇末太曰大无方易无时然后为鬼神也噫清逺道士果鬼神乎抑道家者流乎抑隠君子乎词则巳矣人则吾不知也  

成道自衰周避世穷炎汉荆杞虽云梗烟霞尚容窜兹岑信灵异吾懐惬流玩石涩古鐡鉎岚重轻埃漫松膏腻幽径苹末着孤岸诸萝幄幕暗众鸟陶匏乱岩罅地中心海光天一半猨行列归白云次第散蟾蜍生夕景沆□余清旦风日采幽什墨客学灵翰嗟予慕斯文一咏复三叹显晦虽不同兹吟粗堪赞  

追和幽独君诗次韵  

念尔风雅魄幽咽犹能文空令伤魂鸟啼破山边坟恨剧但埋土声幽难放哀坟古春自晩愁绪空崔嵬白杨老无花枯根侵夜台天高有时裂川去何时廻双睫不能濡六藏无可摧不闻搴蓬事何必深悲哉  

奉和鲁望读隂符经见寄  

三百八十言出自伊祈氏上以生神仙次云立仁义机一以发五贼纷然起结为日月精融作天地髓不测似隂阳难名若神鬼得之升高天失之沈厚地具茨云木老大块烟霞委自颛顼以降贼为圣人轨尧乃一庶人得之贼帝挚挚见其徳尊脱身授其位舜唯一鳏民冗冗作什器得之贼帝尧白丁作天子禹本刑人后以功继其嗣得之贼帝舜用以平洚水自禹及文武天机然弛姬公树其纲贼之为圣智声诗川竞大礼乐山争峙爰从幽厉余宸极若孩穉九伯真犬彘诸侯实虎兕五星合其耀白日下阙里由是圣人生【`一作生圣人`】于焉当乱纪黄帝之五贼拾之若青紫高挥春秋笔不可刋一字贼子虐其斨奸臣痛于棰至今千余年蚩蚩受其赐时代更复改刑政崩且陊予将贼其道所动多訾毁叔孙与臧仓贤圣多如此如何黄帝机吾得多坎踬纵失生前禄亦多身后利我欲贼其名垂之千万祀  

初夏游楞伽精舍  

越舼轻似萍出烟郭人声渐踈旷天气忽寥廓伊予惬斯志有似劀瘼遇胜即夷犹逢幽且淹泊俄然櫂深处虚无倚岩崿霜毫一道人引我登龙阁当中见夀象欲礼光纷箔珠幡时相铿恐是诸天乐树杪见觚棱林端逢赭垩千寻井犹在万祀灵不涸下通蛟人道水色黮而恶欲照六藏惊将窥百骸愕朅去山南岭其险如邛笮悠然放吾兴欲把青天摸紫藤垂罽珥红荔悬缨络藓厚滑似漦峰尖利如锷斯湏到絶顶似愈渐离防【`一作曤`】一片太湖光只惊天汉落梅风脱纶防乳水透芒屩岚姿与波彩不动浑相着既不暇供应将何以酬酢却来穿竹径似入青油幕穴恐水君开龛如鬼工凿穷幽入兹院前楯临巨壑遗画龙奴狞残香虫篆薄褫魂窥玉镜澄虑闻金铎云态共萦留鸟言相许诺古木势如虺近之恐相蠚怒泉声似激闻之意争博时禽倏巳嘿众籁萧然作遂令不羁性恋此如纒缚念彼上人者将生付寂寞曽无肤挠事肎把心源度胡为儒家流没齿勤且恪沐猴本不冠未是谋生错言行既异调栖迟亦同托愿力傥不遗请作华林鹤  

公斋四咏  

小松  

婆娑只三尺移来白云径亭亭向空意巳解凌辽夐叶健似虬须枝脆如鹤胫清音犹未成绀彩空不定隂圆小芝盖鳞涩脩荷柄先愁被鷃抢预恐遭蜗病结根幸得地且免离离映磥砢不难遇在保晩成性一日造明堂为君当毕命  

小桂  

一子落天上生此青璧枝歘从山之幽斸防云根移劲挺隠珪质盘缇油姿叶彩碧髓融花状白毫蕤棱层立翠节偃蹇樛青螭影澹雪霁后香泛风和时吾祖在月竁孤贞能见怡愿老君子地不敢辞喧卑  

新竹  

笠泽多异竹移之植后楹一架三百本緑沈森冥冥圆紧瑚节钐利翡翠翎俨若青帝仗矗如紫姑屏槭槭防风度漠漠轻霭生如神语钧天似乐奏洞庭一玩九藏冷再闻百骸醒有根可以执有【`音福竹谱云竹实也`】可以馨愿禀君子操不敢先凋零  

鹤屏  

三幅吹空縠孰冩仙禽状防耳侧以【`一作似`】听【`相鹤经云防頬防耳则听响逺`】赤精旷如望【`露眼赤精则眎逺`】引吭看云势翘足临池様颇似近蓐席还如入方丈尽日空不明穷年但相向未许子晋乘难敎道林放貌既合羽仪骨亦符法相愿升君子堂不必思昆阆  

奉酬崔璐进士见寄次韵  

伊余幼且贱所禀自以殊弱岁谬知道有心匡皇符意超海上鹰运局辕下驹纵性作古文所为皆自如但恐才格劣敢夸词彩敷句句考事实篇篇穷虚谁能变羊质竞不获骊珠粤有造化手曽开天地鑪文章邺下秀气貌淹中儒展我此志业期君持中枢苍生眼穿望勿作磻溪谟  

## 御定全唐诗卷六百十  

皮日休  

太湖诗【`并序`】  

余顷在江汉尝耨鹿门泂湖然而未能放形者抑志于道也尔后以文事造请于是南浮至二别渉洞庭回观敷浅源登庐阜济九江由天柱抵霍岳又自箕颍转樊邓陟商顔入蓝关凡自江汉至于京千者十数侯绕者二万里道之不行者有困辱危殆志之可适者有山水游玩则休戚不孤矣咸通九年自京东游复得宿太华乐荆山赏女几度轘辕穷嵩高入京索浮汴渠至扬州又航天堑从北固至姑苏噫江山幽絶见贵于地志者余之所到不翅于半则烟霞鱼鸟林壑云月可为属厌之具矣尚枵然于志者抑古圣人所谓独行之性乎逸民之流乎余真得而为也尔后闻震泽包山  

其中有灵异学黄老徒乐之多不返益欲一观豁平生之郁郁焉十一年夏六月防大司谏清河公忧霖雨之为患乃择日休将公命祷于震泽祀事既毕神应如响于是太湖之中所谓洞庭山者得以恣讨凡所歴皆图籍称为灵异者遂为诗二十章以志其事兼寄天随子  

初入太湖【`自胥口入去州五十里`】  

闻有太湖名十年未曽识今朝得游泛大笑称平昔一舎行胥塘尽日到震泽三万六千顷千顷颇黎色连空澹无纇照野平絶隟好放青翰舟堪弄白玉疎岑七十二露矛防悠然啸傲去天上摇画艗西风乍猎猎惊波罨涵碧倏忽雷阵吼须防玉崖【`一作岸`】坼树动为蜃尾山浮似鼇脊落照射鸿溶清辉荡抛【`一作掷`】云轻似可染霞烂如堪摘渐暝无处泊挽帆从所适枕下闻澎湃【`一作汃`】肌上生瘆□讨异足邅回寻幽多阻隔愿风与良便吹入神仙宅甘将一蕴书永事嵩山伯  

晓次神景宫  

夜半幽梦中扁舟似凫跃晓来到何许俄倚包山脚三百六十丈攒空利如削遐瞻但徙倚欲上先矍铄浓露湿莎裳浅泉渐草屩行行未一里节境转寂寞静径侵泬寥仙扉傍岩崿松声正清絶海日方照灼歘临幽虚天万想皆摆落坛灵有芝菌殿圣无鸟雀琼帏自回旋锦旌空粲错鼎气为龙虎香烟混丹雘凝看出次云黙听语时鹤緑书不可注云笈应无钥晴来鸟思喜崦里花光弱天籁如击琴泉声似摐铎清斋洞前院敢负科约空中悉羽章地上皆灵药金醴可酣畅玉防堪咀嚼存心服燕胎叩齿读龙蹻福地七十二兹焉永堪【`一作堪永`】托在兽乏虎防于虫不毒蠚尝闻择骨録仙志非可作緑肠既朱髓青肝复紫络伊余乏此相天与形貌恶每嗟原宪瘇常苦齐侯疟终然合委顿刚亦慕寥廓三茅亦常【`一作尝`】住竟与珪组薄欲问包山神来赊少岩壑  

入林屋洞  

斋心巳三日筋骨如烟轻腰下佩金兽手中持火铃幽塘四百里中有日月精连互三十六各各为玉京自非心至诚必被神物烹顾余慕大道不能惜防生遂招放旷侣同作幽忧行其门才函丈初若盘薄硎洞气黒昳□苔髪红鬇鬡试足值坎窞低头避峥嵘攀縁不知倦怪异焉敢惊匍匐一百步稍稍防可横忽然白蝙蝠来扑松炬明人语散澒洞石响高玲玎脚底龙蛇气头上波涛声有时若服匿偪仄如见绷俄尔造平澹豁然逢光晶金堂似鑴出玉座如琢成前有方文沼凝碧融人情云浆湛不动璚露涵而馨漱之恐减算酌之必延龄愁为三官责不敢一□昔云夏后氏于此藏真经刻之以紫琳秘之以丹琼期之以万祀守之以百灵焉得彼丈人窃之不加刑石匮一以出左神俄不扃禹书既云得吴国由是倾藓缝才半尺中有怪物腥欲去既嚄唶将又伶俜却遵旧时道半日出杳冥屦泥【`去声`】惹石髓衣湿霑云英箓乏仙骨青文无绛名虽然入隂宫不得朝上清对彼神仙窟自厌浊俗形却憎造物者遣我骑文星  

雨中游包山精舍  

松门亘五里彩碧高下绚幽人共跻攀胜事颇清便翣翣林上雨隠隠湖中电薜带轻束腰荷笠低遮面湿屦黏烟雾【`一作露`】穿衣落霜霰笑次度岩壑困中遇台殿老僧三四人梵字十数卷施稀无夏屋境僻乏朝膳散髪抵泉流支颐数云片坐石忽忘起扪萝不知倦异蝶时似锦幽禽或如钿篥簩还戛刃栟榈自揺扇俗态既斗薮野情空眷恋道人摘芝菌为予备午馔渇兴【`一作与`】石榴羮饥惬胡麻饭如何事于役兹游急于传却将尘土衣一任瀑丝溅  

游毛公坛  

却上南山路松行俨如庑松根碍幽径孱顔不能斧摆履跨乱云侧中蹲怪树三休且半日始到毛公坞两水合一涧潨崖却为浦相敌百千防共攂十万鼔喷散日月精射破神仙府唯愁絶地脉又恐折天柱一窥耳目再听云髪竪次到链丹井井干翳宿莽下有蘂刚丹勺之百疾愈凝于白獭髓湛似桐马乳黄露醒齿牙碧粘甘胏腑桧异松复怪枯疎互撑拄干蛟一百尺髐然半天舞下有毛公坛坛方不盈当时云龙篆一片苔藓古【`有刘先生镇坛符今存于堂`】时时仙禽来忽忽祥烟聚我爱周息元忽起应明主【`周征若名曰息元`】三谏却归来回头唾圭组伊余何不幸斯人不复覩如何大开口与世争枯腐将山待夸娥以肉投猰防歘坐侵桂隂不知巳与午兹地足灵境他年终结宇敢道万石君轻于一丝缕  

三宿神景宫  

古观岑且寂幽人情自怡一来包山下三宿湖之湄况此深夏夕不逢清月姿玉泉浣衣后金殿添香时客省高且敞客牀蟠复竒石枕冷入脑笋席寒侵肌气清寐不着起坐临阶墀松隂忽防照独见萤火芝素鹤警防露白莲明暗池窗櫺带乳藓壁缝含云蕤闻磬走魍魉见烛奔羁雌沆□欲滴沥芭蕉未离披五更山蝉响醒发如吹箎杉风忽然起飘破步虚词道客巾屦様上清朝礼仪明发作此事岂复甘趋驰  

以毛公泉一缾献上谏议因寄  

刘根昔成道兹坞四百年毵毵被其体号为緑毛仙因思清冷汲凿彼岝【`一作崔`】巅五色既錬矣一勺方铿然既用文武火俄穷雌雄篇赤盐扑红雾白华飞素烟服之生羽翼倏尔冲天真隠尚有迹厥祀将近千我来讨灵胜到此期终焉滴苦破窦净藓深余甃圆澄如玉髓洁泛若金精鲜顔色半带乳气味全和铅饮之融痞蹇濯之伸拘挛有时玩者触倏忽风雷颠素绠丝不短越罂腹甚便汲时月液动担处玉浆旋敢献大司谏置之铃阁前清如介洁性涤比埽荡权炙背野人兴亦思侯伯怜也知饮冰苦愿受一缾泉  

缥缈峰  

头戴华阳帽手拄大夏筇清晨陪道侣来上缥缈峰带露齅药蔓和云寻鹿踪时惊防鼠飞上千丈松翠壁内有室叩之虚防【`戸冬切`】防【`音隆`】古穴下彻海视之寒鸿蒙遇歇有佳思縁危无倦容须臾到絶顶似鸟穿樊笼恐足蹈海日疑身凌天风众岫防巨浸四方接圆穹似将青螺髻撒在明月中片白作越分孤岚为吴宫一阵靉叇气隠隠生湖东激雷与波起狂电将日红礊礊雨防大金髇轰下空暴光隔云闪髣髴亘天龙连拳百丈尾下拔湖之洪捽为一雪山欲与昭回通移时却下细碎衡与嵩神物谅不测絶景尤难穷杖防下返照渐闻仙观钟烟波喷肌骨云壑阗心胷竟死爱未足当生且欢逢不然把天爵自拜太湖公  

桃花坞  

夤縁度南岭尽日穿林樾穷深到兹坞逸兴转超忽坞名虽然在不见桃花发恐是武陵溪自闭仙日月倚峰小精舍当岭残耕垡将洞任回环把云恣披拂闲禽啼叫窱险狖眠硉矹防风吹重岚碧埃轻勃勃清隂减鹤睡秀色治人渇敲竹鬬铮摐弄泉争咽嗢空斋蒸柏叶野饭调石髪空羡坞中人终身无履韤  

明月湾  

晓景澹无际孤舟恣回环试问最幽处号为明月湾半岩翡翠巢望见不可攀栁弱下丝网藤深垂花鬘松瘿忽似狖石文或如虥钓坛两三处苔老腥斒斑沙雨几处霁水禽相向闲野人波涛上白屋幽深间晓培橘栽去暮作鱼梁还清泉出石砌好树临柴关对此老且死不知忧与患好境无处住好处无境删赧然不自适脉脉当湖山  

练渎【`吴王所开`】  

吴王厌得国所玩终不足一上姑苏台犹自嫌局促艅艎六宫閙艨冲后军肃一阵水麝风空中荡平渌鸟困避锦帆龙跧防鐡轴流苏惹烟浪羽葆飘岩谷灵境太蹂践因兹塞林屋空阔嫌太湖﨑岖开练渎三寻齾石齿数里穿山腹底静似金膏砾碎如丹粟波殿郑妲醉蟾阁西施宿几转含烟舟一唱来云曲不知阑楯上夜有越人镞君王掩面死嫔御不敢哭艳魄逐波涛荒宫养麋鹿国破沟亦浅代变草空緑白鸟都不知朝眠还暮浴  

投龙潭【`在山`】  

山下最深恶气何洋溢涎水瀑龙巢腥风卷蛟室晓来林岑静狞色如怒日气涌扑炱煤波澄埽纯漆下有水君府贝阙光比栉左右列介臣纵横守鳞卒月中珠母见烟际枫人出生犀不敢烧水怪恐摧捽时有慕道者作彼投龙术端严持碧简斋戒挥紫笔兼以金蜿蜒投之光焌律琴高坐赤鲤何许纵仙逸我愿与之游兹焉托灵质  

孤园寺【`梁散骑常侍吴猛宅`】  

艇子小且兀縁湖荡白芷萦纡泊一碕宛到孤园寺萝防凝清隂松门湛虚翠寒泉飞碧螭古木鬬苍兕钟梵在水魄楼台入云肆岩边足鸣树杪多飞鸓香莎满院落风泛金靃靡静鹤啄柏蠧闲猱弄榅防小殿熏陆香古经贝多纸老僧方瞑坐见客还强起指兹正险絶何以来到此先言洞壑数次话真如理磬韵醒闷心茶香凝皓齿巾之劫贝布馔以栴檀饵数客得清净终身欲依止可怜陶侍读身列丹台位雅号曰胜力亦闻师佛氏【`陶隠居尝梦见神像谓巳曰尔当七地大王号曰胜力也`】今日到孤园何妨称弟子  

上真观  

径盘在山肋缭绕穷云端摘菌杖头紫緑崖屐齿刓半日到上真洞宫知造难双戸啓真景斋心方可观天钧鸣响亮天禄行蹒跚琪树夹一径万条青琅玕两松峙庭际怪兽吁可叹大螾腾共结脩蛇飞相盘皮肤坼甲胄枝节擒防犴罅处似天裂朽中如井眢襹风声防跁跒地力痑【`音滩`】根上露钳釱空中狂波澜合时若莽苍辟处如轘辕俨对无霸阵静问严陵滩灵飞一以护山都焉敢干两廊洁寂歴中殿高巑岏静架九色节闲悬十絶幡防风时一吹百寳清阑昔有叶道士位当升灵官欲笺紫防志唯食虹影丹既逐隠龙去道风由此残犹闻绛目草徃徃生空坛羽客两三人石上谭泥丸谓我或龙胄粲然与之欢衣巾紫华冷食次白芝寒自觉有真气恐随风力抟明朝若更住必拟隳儒冠  

销夏湾  

太湖有曲处其门为两崖当中数十顷别如一天池号为销夏湾此名无所私赤日莫斜照清风多遥吹沙屿埽粉墨松竹调埙箎山果红靺鞨水苔青防髵木隂厚若瓦岩磴滑如饴我来此游息夏景方赫曦一坐盘石上肃肃寒生肌小艖【`方言云小舸谓之艖`】或可泛短防或可支行惊翠羽起坐见白莲披敛袖弄轻浪解巾敌凉飔但有水云见更余沙禽知京洛徃来客暍死縁奔驰此中便可老焉用名利为  

包山祠  

白云最深处像设盈岩堂村祭足茗粣水奠多桃浆防防突古砌薜荔绷颓墙炉灰寂不然风送杉桂香积雨晦州里流波漂稻粱恭惟大司谏悯此如发狂命予传明祷只事实不遑一奠若肸蠁再祝如激扬出庙未半日隔云逢澹光雨防少渐收羽林枪忽然山家犬起吠白日傍公心与神志相向如黄我愿作一疏奏之于穹苍留神千万祀永福吴封疆  

圣姑庙【`在大姑山晋王彪二女相次而殁有灵因而庙焉`】  

洛神有灵逸古庙临空渚暴雨驳丹青荒萝绕梁梠野风旋芝盖饥乌衔椒糈寂寂落枫花时时鬬鼯防常云三五夕尽防妍神侣月下留紫姑霜中召青女俄然响环佩倏尔鸣机杼乐至有闻时香来无定处目瞪如有待魂防空无语云雨竟不生留情在何处  

太湖石【`出鼋头山`】  

兹山有石岸抵浪如受屠雪阵千万战藓岩高下刳乃是天诡怪信非人功夫白丁一云取难甚网瑚厥状复若何鬼工不可图或拳若虺蜴或蹲如虎防连络若钩鏁重叠如萼跗或若巨人骼或如太帝符胮肛筼筜笋格磔琅玕株防处露海眼移来和沙须求之烦耄倪戴之劳舳舻通侯一以盼贵却骊龙珠厚赐以賝賮逺去穷京都五侯土山下要尔添嵒龉赏玩若称意爵禄行斯须茍有王佐士崛起于太湖试问欲西笑得如兹石无  

崦里【`傍山下有良田二十顷`】  

崦里何幽竒膏腴二十顷风吹稻花香直过山顶青苗细腻卧白羽悠溶静塍畔起鸊鹈田中通舴艋几家傍潭洞孤戍当林岭罢钓时煑蔆停缲或焙茗峭然八十翁生计于此永苦力供征赋怡顔过朝暝洞庭取异事包山极幽景念尔饱得知亦是遗民幸  

石板【`在石公山前`】  

翠石数百步如板漂不流空疑水妃意浮出青玉洲中若营龙劒外唯叠蛇矛狂波忽然死浩气清且浮似将翠黛色抹破太湖秋安得三五夕携酒櫂扁舟召取月夫人啸歌于上头又恐霄景阔虚皇拜仙侯欲建九锡碑当立十二楼琼文忽然下石板谁能留此事少知者唯应波上鸥  

## 御定全唐诗卷六百十一  

皮日休  

奉和鲁望渔具十五咏  

网  

晩挂溪上网暎空如雾縠闲来发其机旋旋沈平緑下处若烟雨牵时似崖谷必若遇鲲鲕从教通一目  

罩  

芒鞋下葑中步步沈轻罩旣为菱浪飐亦为莲泥胶人立独无声鱼烦似相抄满手搦霜鳞思归举轻櫂  

  

烟雨晩来好东塘下去网小正星舟轻欲腾翥谁知荇深后恰值鱼多处浦口更有人停桡一延竚  

钓筒  

笼籦截数尺标置能幽絶从浮笠泽烟任卧桐江月丝随碧波【`一作潭`】漫饵逐清滩发好是趁筒时秋声正清越  

钓车  

得乐湖海志不厌华辀小月中抛一声惊起滩上鸟心将潭底测手把波文褭何处觅奔车平波今  

渔梁  

波际插翠筠离离似清籞游鳞到溪口入此无逃所斜临杨栁津静下鸬鷀侣编此欲何之终焉富春渚  

叉鱼  

列炬春溪口平潭如不流照见游泳鱼一一如清昼中目碎琼碧毁鳞殷组绣乐此何太荒居然媿川后  

射鱼  

注矢寂不动澄潭晴转烘下窥见鱼乐怳若翔在空惊羽决凝碧伤鳞浮殷红堪将指杯术授与太湖公  

鸣桹  

尽日平湖上鸣桹仍动桨丁丁入波心澄澈和清响鹭听独寂寞鱼惊昧来徃尽水无所逃川中有钩党  

沪  

波中植甚固磔磔如虾须涛头倏尔过数顷跳鯆防【`音逋夫`】不是细罗宻自为朝夕驱空怜指鱼命遣出海边租  

  

伐彼槎蘖枝放于冰雪浦游鱼趁暖处忽尔来相聚徒为栖托心不问庇庥主一旦悬鼎镬祸机真自取  

种鱼  

移土湖岸边一半和鱼子池中得春雨防防活如蚁一月便翠鳞终年必頳尾借问两绶人谁知种鱼利  

药鱼  

吾无竭泽心何用药鱼药见説放溪上防防波光恶食时竞夷犹死者争纷泊何必重伤鱼毒泾犹可作  

舴艋  

濶处只三尺翛然足吾事低蓬挂钓车枯蚌盛鱼饵只好携桡坐唯堪盖蓑睡若遣遂平生艅艎不如是  

笭箵  

朝空笭箵去暮实笭箵归归来倒却鱼挂在幽窗扉但闻【`一作觉`】虾蚬气欲生苹藻衣十年佩此处烟雨苦霏霏  

添鱼具诗【`并序`】  

天随子为鱼具诗十五首以遗予凡有巳来术之与器莫不尽于是也噫古之人或有溺于渔者行其术而不能言用其器而不能状此与泽助之者又何异哉如吟鲁望之诗想其致则江风海雨槭槭生齿牙间真世外渔者之才也余昔之渔所在浻上则为庵以守之居岘下则占矶以待之江汉间时候率多雨唯以籉笠自庇每伺鱼必多俯籉笠不能庇其上由是织篷以障之上抱而下仰字之曰背篷今观鲁望之十五篇未有是作因次而咏之用以浦其遗者渔家生具获足于吾属之文也  

鱼庵  

庵中只方丈恰称幽人住枕上悉渔经门前空钓具束竿时【`一作将`】倚壁晒网还侵戸上浻有杨颙须留徃来路  

钓矶  

盘滩一片石置我山居足洼处着筣笓【`桂苑云取鰕具`】窍中维舶防多逢沙鸟汚爱彼潭云触狂奴卧此多所以蹋帝腹  

蓑衣  

一领簔正新着来沙坞中隔溪遥望见疑是緑毛翁襟色裛防【`直笔切`】霭防香防褷风前头不施衮何以为三公  

篛笠  

圆似写月魂轻如织烟翠涔涔向上雨不乱窥鱼思携来沙日防挂处江风起纵带二梁冠终身不忘尔  

背篷  

侬家背篷様似个大甲雨中局蹐时一向听霎霎甘从鱼不见亦任鸥相狎深拥竟无言空成睡齁【`虚勾切`】防【`虚甲切`】  

奉和鲁望樵人十咏  

樵谿  

何时有此谿应便生幽木橡实养山禽藤花防涧鹿不止产蒸薪愿当歌棫朴君知天意无以此安吾族  

樵家  

空山最深处太古两三家云萝共夙世猨鸟同生涯衣服濯春泉盘餐烹野花居兹老复老不解叹年华  

樵叟  

不曽照青镜岂解伤华髪至老未息肩至今无病骨家风是林岭世禄为薇蕨所以两大夫天年自为【`一作为自`】伐  

樵子  

相约晩樵去跳踉上山路将花饵鹿麛以果投猨父束薪白云湿负担春日暮何不夀童乌果为所误  

樵径  

蒙茏中一径绕在千峰里歇处遇松根危中值石齿花穿枲衣落云拂芒鞵起自古行此途不闻颠与坠  

樵斧  

腰间插大柯直入深谿里空林伐一声幽鸟相呼起倒树去李父倾巢啼木魅不知仗钺者除害谁如此  

樵担  

不敢量樵重唯知益薪束轧轧下山时弯弯向身曲清泉洗得防翠霭侵来緑看取荷戈人谁能似吾属  

樵风  

野船渡樵客来徃平波中纵横清飇吹旦暮归期同苹光惹衣白莲影涵薪红吾当请封尔直作镜湖公  

樵火  

山客地炉里然薪如阳辉松膏作【`思有切`】瀡杉子为珠玑响误击刺閙焰疑彗孛飞傍边暖白酒不觉瀑冰垂  

樵歌  

此曲太古音由来无管奏多云采樵乐或説林泉候一唱凝闲云再谣悲顾兽若遇采诗人无辞收鄙陋  

酒中十咏【`并序`】  

鹿门子性介而行独于道无所全于才无所全于进无所全于退无所全岂天民之惷者邪然进之与退天行未觉于余也则有穷有厄有病有殆果安而受邪未若全于酒也夫圣人之诫酒祸也大矣在书为沈湎在诗为童羖在礼为豢豕在史为狂药余饮至酣徒以为融肌柔神消沮迷防颓然无思以天地大顺为隄封傲然不持以洪荒至化为爵赏抑无懐氏之民乎葛天氏之民乎茍沈而乱狂而身祸而族真蚩蚩之为也若余者于物无所斥于性有所适真全于酒者也噫天之不全余也多矣独以麴蘖全之抑天犹幸于遗民焉太曰君子在则正在福则冲在祸则反小人在则邪在福则骄在祸则穷余之于酒得其乐人之于酒得其祸亦若是而巳矣于是徴其具悉为之咏用继东臯子酒谱之后夫酒之始名天有星地有泉人有乡今总而咏之者亦古人初终必全之义也天随子深于酒道寄而请之和  

酒星  

谁遣酒旗耀天文列其位彩防尝似酣芒弱偏如醉唯忧犯帝座只恐骑天驷若遇卷舌星谗君应堕地  

酒泉  

羲皇有酒滋味何太薄玉液是浇漓金沙乃糟粕春从野鸟沽昼仍门猨酌我愿葬兹泉醉魂似凫跃  

酒篘  

翠篾初织来或如古鱼器新从山下买静向甔中试轻可网金醅疎能容玉蚁自此好成功无贻我罍耻  

酒牀  

糟牀带松节酒腻肥如羜滴滴连有声空疑杜康语开眉既压后染指偷尝处自此得公田不过浑种黍  

酒垆  

红垆高几尺颇称幽人意火作缥醪香灰为冬醷气有鎗尽龙头有主皆犊鼻倘得作杜根佣保何足媿  

酒楼  

钩楯跨通衢喧閙当九市金罍防滟后玉斚纷纶起舞蝶傍应酣啼莺闻亦醉野客莫登临相雠多失意  

酒旗  

青帜濶数尺悬于徃来道多为风所飏时见酒名号拂拂野桥幽翻翻江市好双眸复何事终竟望君老  

酒樽  

牺樽一何古我抱期幽客少恐消醍醐满拟【`一作疑`】烘琥珀猨窥曽扑泻鸟蹋经欹仄度度醒来看皆如死生隔  

酒城  

万仞峻为城沈酣浸其俗香侵井干过味染濠波渌朝倾逾百榼暮压几千斛吾将此中但为阍者足  

酒乡  

何人置此乡杳在人皇外有事忘哀乐有时忘显晦如寻罔象归似与希夷防从此共君游无烦用冠带  

奉和添酒中六咏  

酒池  

八齐竞奔注不知深几丈竹叶岛纡徐凫花波荡漾【`凫花酒名出梁简文帝集`】醺应烂地轴浸可柔天壤以此献吾君愿铭于几杖  

酒龙  

铜为蚴蟉鳞铸作鱙角吐处百里雷泻时千丈壑初疑潜苑囿忽似拏寥廓遂使铜雀台香消野花落  

酒瓮  

坚净不苦窳陶于醉封疆临溪刷旧痕隔屋闻新香移来近麴室倒处临糟牀所嗟无比邻余亦能偷尝  

酒船  

剡桂复刳兰陶陶任行乐但知涵泳好不计风涛恶尝行麴封内稍系糟邱泊东海如可倾乘之就斟酌  

酒鎗  

象鼎格仍高其中不烹餁唯将煮浊醪用以资酣饮偏宜旋樵火稍近余酲枕若得伴琴书吾将着闲品  

酒杯  

昔有嵇氏子龙章而鳯姿手挥五罢聊复一樽持但取性澹泊不知味醇醨兹器不复见家家唯玉巵  

茶中杂咏【`并序`】  

案周礼酒正之职辨四饮之物其三曰浆又浆人之职共王之六饮水浆醴凉医酏入于酒府郑司农云以水和酒也盖当时人率以酒醴为饮谓乎六浆酒之醨者也何得姬公制尔雅云槚苦茶即不撷而饮之岂圣人纯于用乎抑草木之济人取舍有时也自周巳降及于国朝茶事竟陵子陆季疵言之详矣然季疵以前称茗饮者必浑以烹之与夫瀹蔬而啜者无异也季疵之始为经三卷由是分其源制其具教其造设其器命其煑俾饮之者除痟而去疠虽疾毉之不若也其为利也于人岂小哉余始得季疵书以为备矣后又获其顾渚山记二篇其中多茶事后又太原温从云武威叚之各补茶事十数节并存于方册茶之事由周至于今竟无纎遗矣昔晋杜育有荈赋季疵有茶歌余缺然于懐者谓有其具而不形于诗亦季疵之余恨也遂为十咏寄天随子  

茶坞  

闲寻尧氏山遂入深深坞种荈巳成园栽葭寜记石洼泉似掬岩云如缕好是夏初时白花满烟雨【`茶经云其花白如蔷薇`】  

茶人  

生于顾渚山老在漫石坞语气为茶荈衣香是烟雾庭从【`一作九字反其木如玉色渚人以为杖`】子遮果任獳师虏日晩相笑归腰间佩轻篓  

茶笋  

褎然三五寸生必依岩洞寒恐结红铅暖疑销紫汞圆如玉轴光脆似琼英冻每为遇之疎南山挂幽梦  

茶籯  

筤篣晓携去蓦个山桑坞开时送紫茗负处沾清露歇把傍云泉归将挂烟树满此是生涯黄金何足数  

茶舍  

阳崖枕白屋几口嬉嬉活棚上汲红泉焙前蒸紫蕨乃翁研茗后中妇拍茶歇相向掩柴扉清香满山月  

茶灶  

南山茶事动灶起岩根傍水煮石髪气薪然杉脂香青琼蒸后凝緑髓炊来光如何重辛苦一一输膏粱  

茶焙  

凿彼碧岩下恰应深二尺泥易带云根烧难碍石脉初能燥金饼渐见干琼液九里共杉林【`皆焙名`】相望在山侧  

茶鼎  

龙舒有良匠铸此佳様成立作菌蠢势煎为潺湲声草堂暮云隂松窗残雪明此时勺复茗野语知逾清  

茶瓯  

邢客与越人皆能造兹器圆似月魂堕轻如云魄起枣花势旋眼苹沫香沾齿松下时一看支公亦如此  

煮茶  

香泉一合乳煎作连珠沸时看蟹目溅乍见鱼鳞起声疑松带【`一作带松`】雨饽恐生烟翠尚【`一作倘`】把沥中山必无千日醉  

石榴歌  

蝉噪秋枝槐叶黄石榴香老愁寒霜流霞包染紫鹦粟黄蜡纸裹红瓠房玉刻氷壶含露湿斓斑似带湘娥泣萧娘初嫁嗜甘酸嚼破水精千万粒  

## 御定全唐诗卷六百十二  

皮日休  

奉和鲁望四明山九题  

石窗  

窗开自真宰四达见苍涯苔染浑成绮云漫便当纱櫺中空吐月扉际不扃霞未防通何处应怜【`一作连一作邻`】玉女家  

过云  

粉洞二十里当中幽客行片时迷鹿迹寸步隔人声以杖探虚翠将襟惹薄明经时未过得恐是入层城  

云南  

云南背一川无雁到峰前墟里生红药人家发白泉儿童皆似古婚嫁尽如仙共作真官戸无由税石田  

云北  

云北昼防防空疑背夀星犬能谙药气人解写芝形野  

歇遇松盖醉书逢石屏焚香住此地应得入金庭  

鹿亭  

鹿羣多此住因构白云楣待侣傍花乆引麛穿竹迟经时掊玉涧尽日嗅金芝为在石窗下成仙自不知  

樊榭  

主人成列仙故榭独依然石洞閧人笑松声惊鹿眠井香为大药鹤语是灵篇欲买重栖隠云峰不售钱  

潺湲洞  

隂宫何处渊【`一作源`】到此洞潺湲敲碎一轮月镕销半叚天响高吹谷动势急歕云旋料得深秋夜临流尽古仙  

青櫺子  

山风熟异果应是供真仙味似云腴美形如玉脑圆衔来多野鹤落处半灵泉必共都柰花开不记年  

鞠侯  

堪羡鞠侯国碧岩千万重烟萝为印绶云壑是隄【`一作提`】封泉遣狙公防果教子供尔徒如不死应得蹑踪  

五贶诗【`并序`】  

毘陵处士魏君不琢气真而志放居毘陵凡二纪闭门穷学是乎里民不得以师之非乎里民不得以訾之用之不难进利之被人也舍之不难退辱非及巳也噫古君子处乎进退而全者由此道乎抑夷之隘惠之不恭不能造于是也江南秋风时鲈肥而难钓菰脆而易挽不过乘短防【`方言曰船短而深者谓之防`】载一甔酒加以隠具由五泻泾入震泽穿松陵抵杭越耳日休尝闻道于不琢敢不求雅物成雅思乎于是买钓船一修二丈濶三尺施篷以庇烟雨谓之五泻舟天台杖一色黯而力遒谓之华顶杖有头山叠石砚一高不二寸其仞数百谓之太湖砚有桐庐养和一怪形拳局坐若变去谓之乌龙养和有南海鲎鱼殻樽一涩锋齾角内外黄谓之诃陵樽皆寄于不琢行以资云水之兴止以益琴籍之玩真古人之雅贶也因思乘韦之义不过于词遂为五篇目之曰五贶兼请鲁望同作  

五泻舟  

何事有青钱因人买钓船濶容兼饵坐深许共蓑眠短好随朱鹭轻堪倚白莲自知无用处却寄五湖仙  

华顶杖  

金庭仙树枝道客自携持探洞求丹粟挑云觅白芝量泉将濯足防鹤把支颐以此将为赠惟君尽得知  

太湖砚  

求于花石间怪状乃天然中莹五寸劒外荖千叠莲月融还似洗云湿便堪研寄与先生后应添内外篇  

乌龙养和  

夀木拳数尺天生形状幽把疑伤虺节用恐破蛇瘤置合月观内买须云肆头料君携去处烟雨太湖舟  

诃陵樽  

一片鲎鱼殻其中生翠波买须能【`一作饶`】紫贝用合对红螺尽防判狂药禁敲任浩歌明朝与君后争那玉山何  

早春病中书事寄鲁望  

眼晕见云母耳虚闻海涛惜春狂似蝶养病躁于猱案静方书古堂空药气高可怜真宰意偏解困吾曹  

又寄次前韵  

病根冬养得春到一时生眼暗怜晨惨心寒怯夜清妻仍嫌酒癖医只【`一作又`】禁诗情应被高人笑忧身不似名  

秋晩留题鲁望郊居二首  

竹树冷濩落入门神巳清寒蛩傍枕响秋菜上墙生黄犬病仍吠白驴饥不鸣唯将一杯酒尽日慰刘桢冷卧空斋内余酲夕未消秋花如有恨寒蝶似无憀檐上落鬬雀篱根生晩潮若论羇旅事犹自胜臯桥  

初冬章上人院  

寒到无妨睡僧吟不废禅尚闗经病鹤犹滤欲枯泉静案贝多纸闲炉波律烟清谭两三句相向自翛然临顿【`里名`】为吴中偏胜之地陆鲁望居之不出郛郭旷若郊墅余每相访欵然惜去因成五言十首奉题屋壁  

一方萧洒地之子独深居绕屋亲栽竹堆床手冩书高风翔砌鸟暴雨失池鱼暗识归山计村边买鹿车篱疎从緑槿檐乱任黄茅压酒移谿石煎茶拾野巢静窗县雨笠闲壁挂烟匏支遁今无骨谁为世外交茧稀初上簇醅尽未干牀尽日留蚕母移时祭麴王趁泉浇竹急候雨种莲忙更葺园中景应为顾辟疆静僻无人到幽深每自知鹤来添口数琴到益家资壊堑生鱼沫颓檐落燕儿空将緑蕉叶来徃寄闲诗夏过无担石日高开板扉僧虽与筒簟人不典蕉衣鹤静共眠觉鹭驯同钓归生公石上月何夕约谭防经岁岸乌纱读书三十车水痕侵病竹蛛网上衰花诗任传渔客衣从逓酒家知君秋晩事白帻刈胡麻寂歴秋懐动萧条夏思残乆贫空酒库多病束鱼竿想凝鹤扇清斋拂鹿冠梦魂无俗事夜夜到金坛闭门无一事安稳卧凉天砌下翘饥鹤庭隂落病蝉倚杉闲抱易烧术静论赖有包山客时时寄紫泉病起扶灵夀翛然强到门与杉除败叶为石整危根薜蔓任【`一作狂`】遮壁莲茎卧枕盆明朝有忙事召客斵桐孙缓颊称无利低眉号不能世情都太薄俗意就中憎云态不知骤鹤情非防征画臣谁奉诏来此冩姜肱  

游栖霞寺  

不见明居士空山但寂寥白莲吟次缺青霭坐来销泉冷无三伏松枯有六朝何时石上月相对论逍遥  

旅舍除夜  

永夜谁能守羇心不放眠挑灯犹故岁听角已新年出谷空嗟晩衔杯尚媿先晩来辞逆旅雪涕野槐天鲁望示广文先生吴门二章情格高散可醒俗态因追想山中风度次韵属和存于诗编鲁望之命也  

我见先生道休思郑广文鹤翻希作伴鸥却觅为羣逸好冠清月高宜着白云朝廷未无事争任醉醺醺能谙肉芝様解讲隠书文终古神仙窟穷年麋鹿羣行厨煑白石卧具拂青云应在雷平上支颐复半醺虎丘寺殿前有古杉一本形状丑怪图之不尽况百卉竞媚若妬若媢唯此杉死抱竒节髐然闯然不知雨露之可生也风霜之可瘁也乃造化者方外之材乎遂赋三百言以见志  

种日应逢晋枯来必自随鳄狂将立处螭鬬未开时卓荦掷枪榦义牙束防枝初惊蟉篆活复讶獝狂痴劲质如尧瘦贞容学舜霉势能擒土伯丑可骇山祗虎爪拏岩稳虬身脱浪欹槎头脱似刷枿觜利于锥突兀方相胫鳞皴夏氏胝根应藏鬼血柯欲漏龙漦抝似神荼怒呀如猰防饥朽痈难可吮枯瘇【`一作肿`】不堪治一炷云拔三寻黒矟竒狼头防窣竖虿尾掘挛垂目燥那逢爟心开岂中铍任苔为疥癣从蠧作疮痍品格齐辽鹤年龄等寳将懐缩地力欲负防山姿未倒防风骨初僵负贰尸漆书明古本铁室抗全师碨礧还无极伶俜又莫持坚应敌骏骨文定冩甝皮蟠屈愁凌刹腾骧恐攫池抢烟寒嶱披茑静防褷威仰诚难识句芒恐不知好烧胡律看堪共达多期寡色诸芳笑无声众籁疑终添八柱位未要一绳维尽日来唯我当春翫更谁他年如入用直构太平基  

新秋言懐寄鲁望三十韵  

新秋入破宅疎澹若平郊戸牖深如窟诗书乱似巢移牀惊蟋蟀拂匣动蟏蛸静把泉华掬闲拈乳管敲桧身浑个矮石面得能防小桂如拳叶新松似手梢鹤鸣转清角鹘下扑金合药还慵服为文亦懒抄烦心入夜醒疾首带凉防杉叶尖如镞藤丝靭似鞘偾田含紫芋低蔓隠青匏老柏浑如疥隂苔忽似胶王余落败堑胡孟入空庖度日忘冠带经时忆酒肴有心同木偶无舌并金铙兴欲添测狂将换易爻逹人唯落落俗士自譊譊底力将排难何顔用解嘲欲销毁后骨空转坐来胞犹豫应难抱狐疑不易包等闲逢毒蠚容易遇咆哮时事方千蝎公途正二崤名防甘世弃性拙任时抛白日须投分青云合定交仕应同五栁归莫舍三茅涧鹿从来去烟萝任溷殽狙公閙后戏云母病来从此居方丈终非竞斗筲道穷应鬼遣性拙必天敎无限疎慵事凭君解一爮  

奉和鲁望秋日遣懐次韵  

高蹈为时背幽懐是事兼神仙君可致江海我能淹共守庚申夜同看乙已占药囊除紫蠧丹灶拂红盐与物深无竞于生亦太防鸿灾因足警鱼祸为稀潜笔砚秋光洗衣巾夏藓霑酒甔香竹院鱼笼挂茅檐琴忘因抛谱诗存为致籖茶旗经雨展石笋带云尖鹤共心情慢乌同面色黔向阳裁白帢终岁忆貂襜取岭为山障将泉作水帘溪晴多晩鹭池废足秋蟾破衲虽云补闲斋未办苫共君还有役竟夕得厌厌  

江南书情二十韵寄秘阁韦校书贻之商洛宋先辈垂文二同年  

四载加前字今来未改衔君批鳯尾诏我住虎头岩季氏唯谋逐臧仓只拟谗时讹轻五羖俗浅重三缄瘦去形如鹤忧来态似獑才非师赵壹直欲效陈咸孤竹寜收黄琮未作瑊作羊寜免狠为兔即须毚枕戸槐从亚侵堦草嬾芟拥泉教咽咽垒石放巉巉掣钓随心动抽书任意锨茶教弩父摘酒遣僰童监黙坐看山困清斋饮水严藓生天竺屐烟外【`一作壊`】洞庭帆病乆新乌防闲多着白衫药苞陈雨匼诗草蠧云函遣客呼林狖辞人寄海室唯搜古器钱只买秋杉寡合无深契相期有至諴他年如访问烟茑暗髟髟  

忆洞庭观步十韵  

前时登观步暑雨正铮摐上戍看绵蕝登村度石矼花时有蔟溪鸟不成双逺树防黒矟遥峯露碧幢岩根瘦似殻杉破腹【`一作腹破`】如腔防【`音绞了`】渔人服筕篖野店窗多携白木锸爱买紫泉缸仙犬声音古遗民意绪厖何文堪纬地底防可经邦自此将妻子归山不姓厐谏议以罢郡将归以六韵赐示因伫詶献  

欲下持衡诏先容解印归露浓春后泽霜薄霁来威旧化堪治疾余恩可疗饥隔花攀去櫂穿栁挽行衣佐理能无取酬知力甚防空将千感泪异日拜黄扉  

## 御定全唐诗卷六百十三  

皮日休  

过【`一作题`】云居院福上人旧居  

重到云居独悄然隔窗窥影尚疑禅不逢野老来听法犹见邻僧为引泉龛上巳生新石耳壁间空带旧茶烟南宗弟子时时到泣把山花奠几筵  

陪江西裵公游襄州延庆寺  

丹霄路上歇征轮胜地偷闲一日身不署前驱惊野鸟唯将后乘载诗人岩边候吏云遮却竹下朝衣露滴新更向碧山深处问不妨犹有草茅臣  

西塞山泊渔家  

白纶巾下髪如丝静倚枫根坐钓矶中妇桑村挑叶去小儿沙市买蓑归雨来莼菜流船滑春后鲈鱼坠钓肥西塞山前终日客隔波相羡尽依依  

襄州春游  

信马腾腾触处行春风相引与诗情等闲遇事成歌咏取次冲筵隠姓名映栁【`一作竹`】认人多错误透花窥鸟最分明岑牟单绞何曽着莫道猖狂似祢衡  

送从弟皮【`一本无此字`】崇归复州  

羡尔优游正少年竟陵烟【`一作风`】月似吴天车螯近岸无妨【`一作劳`】取舴艋随风不费牵处处路傍千顷稻家家门外一渠莲慇懃莫笑襄阳住为爱南溪【`一作塘`】缩项鳊  

题潼关兰若  

潼津罢警有招提近百年无战马嘶壮士不言三尺劒谋臣休道一丸泥昔时驰道洪波上今日宸居紫气西关吏不劳重借问弃繻生拟入耶溪  

襄阳闲居与友生夜防  

习隠悠悠世不知林园幽事递相期旧丝再上琴调晩壊叶重烧酒暖迟三径引时寒步月四隣偷得夜吟诗草寂淡无人爱不遇刘歆更语谁  

习池晨起  

清曙萧森载酒来凉风相引绕亭台数声翡翠背人去一番【`一作朶`】芙蓉含日开茭叶深深埋钓艇鱼儿逐流杯竹屏风下登山屐十宿高阳忘却回  

秋晩自洞庭湖别业寄穆秀才  

破村寥落过重阳独自撄寜葺草房风撦红蕉仍换叶雨淋黄菊不成香野猨偷栗重窥戸落雁疑人更绕塘他日若修耆旧传为予添取此书堂  

华山李链师所居  

麻姑古貌上仙才谪向莲峯管玉台瑞气染衣金液启香烟映面紫文开孤云尽日方离洞双鹤移时只有苔深夜寂寥存想歇月天时下草堂来  

宏词下第感恩献兵部侍郎  

分明仙籍列清虚自是还丹九转疎画虎已成翻类狗登龙才变即为鱼空慙季布千金诺但负刘一纸书犹有报恩方寸在不知通塞竟何如  

襄州汉阳王故宅  

碑字依稀庙已荒犹闻耆旧忆贤王园林一半为他主山水虚言是故乡防户野蒿生翠瓦舞楼栖鸽污雕梁柱天功业縁何事不得终身似霍光  

伤卢献秀才【`献有愍征赋一卷人为作注`】  

愍征新价欲凌空一首堪欺左太冲只为白衣声过重且非青汉路难通贵侯待冩过门下词客偷名入卷中手弄桂枝嫌不折直敎身殁负春风  

南阳  

昆阳王气已萧疎依旧山河捧帝居废路塌平残瓦砾破坟耕出烂图书緑莎满县年荒后白鸟盈溪雨霁初二百年来霸王业可知今日是丘墟  

秋晩访李处士所居  

门前襄水碧潺潺静钓归来不掩关书阁防穿厨簏破竹园霜后桔橰闲儿童不许惊幽鸟药草须教上假山莫为爱诗偏念我访君多得醉中还  

李处士郊居  

石衣如髪小【`一作水`】溪清溪上柴门架树成园里水流浇竹响窗中人静下棋声几多狎鸟皆谙性无限幽花未得名满引红螺诗一首刘桢失却病心情  

送令狐补阙归朝  

文如日月气如虹举国重生正始风且愿仲山居左掖只忧徐邈入南宫朝衣正在天香里谏草应焚禁漏中为説明年今日事晋廷新拜黒头公  

洛中寒食二首  

千门万户掩斜晖绣金衔晩未归击鞠王孙如锦地鬬鸡公子似花衣嵩云静对行台起洛鸟闲穿上苑飞唯有路傍无意者献书未纳问淮肥  

逺近垂杨映钿车天津桥影压神霞弄春公子正回首趁节行人不到家洛水万年云母竹汉陵千载野棠花欲知豪贵堪愁处请看邙山晩照斜  

登第后寒食杏园有宴因寄録事宋垂丈同年  

雨洗清明万象鲜满城车马簇红筵恩荣虽得陪高防科禁惟忧犯列仙当醉不知开火日正贫那似看花年纵来恐被青娥笑未纳春风一宴钱  

陈先辈故居  

杉桂交隂一里余逢人浑似洞天居千株橘树唯沽酒十顷莲塘不买鱼藜杖闲来侵径竹角巾端坐满楼书襄阳无限烟霞地难觅幽竒似此殊  

奉和鲁望寒夜访寂上人次韵  

院寒青【`一作清`】霭正沈沈霜栈干鸣入古林数叶贝书松火暗一声金磬桧烟深陶潜见社无妨醉殷浩谭经不废吟何事欲攀尘外契除君皆有利名心  

江南道中懐茅山广文南阳博士三首  

寒岚依约认华阳遥想高人卧草堂半日始斋青防饭移时空印白檀香鹤雏入夜归云屋乳管逢春落石牀谁道夫君无伴侣不离窗下见羲皇  

住在华阳第八天望君唯欲结良縁堂扃洞里千秋燕【`一作雁`】厨盖岩根数斗【`一作井`】泉坛上古松疑度世观中幽鸟恐成仙不知何事迎新岁乌纳裘中一觉眠【`乌纳裘出王筠集`】  

五色香烟惹内文【`许逺游烧香五色烟`】石饴初熟酒初【`一作防`】醺将开丹灶那防鹤欲算碁图却望云海气平【`一作半`】生当洞见瀑冰初坼隔山闻如何世外无交者【`许迈与王羲之父子为世外之交`】一卧金坛只有君  

奉和鲁望早春雪中作吴体见寄  

威仰噤死不敢语琼花云魄清溪光冷射触鳿栁带冻脆攒栏杆竹根乍烧玉节快酒面新泼金膏寒全吴缥瓦千万戸惟君与我如袁安  

吴中言情寄鲁望  

古来伧父爱吴乡一上胥台不可忘爱酒有情如手足除诗无计似膏肓宴时不辍琅书味斋日难判玉鲙香为説松江堪老处满船烟月湿莎裳  

行次野梅  

茑拂萝捎一树梅玉妃无侣独裵囘好临王母瑶池发合傍萧家粉水开共月已为迷眼伴与春先作防肠媒不堪便向多情道万片霜华雨损来  

扬州看辛夷花  

腊前千朶亚芳丛细腻偏胜素柰功螓首不言披晓雪麝脐无主任春风一枝拂地成瑶圃数树参庭是蘂宫应为当时天女服至今犹未放全红  

暇日独处寄鲁望  

幽慵不觉耗年光犀柄金徽乱一床野客共为赊酒计家人同作借书忙园蔬预遣分僧料廪粟先敎算鹤粮无限高情好风月不妨犹得事吾王  

屣歩访鲁望不遇  

雪晴墟里竹欹斜蜡屐徐吟到陆家荒径埽稀堆柏子破扉开涩染苔花壁闲定欲图双桧厨静空如饭一麻拟受太今不遇可怜遗恨似侯芭  

开元寺客省早景即事  

客省萧条柿叶红楼台如画倚霜空铜池数滴桂上雨金铎一声松杪风鹤静时来珠像侧鸽驯多在寳幡中如何【`一作今`】尘外虚为契不得支公此防同  

奉和鲁望独夜有懐吴体见寄  

病鹤带霜傍独屋破巢含雪倾孤梧濯足将加汉光腹抵掌欲捋梁武须隠几清吟谁敢敌枕琴高【`一作酣`】卧真堪图此时枉欠高散物楠瘤作樽石作垆  

病中有人惠海蟹转寄鲁望  

绀甲青筐染菭衣岛夷初寄北人时离居定有石防觉失伴唯应海月知族类分明连璅【`璅似小蚌有小蟹在腹中出求食故淮海之人呼为蟹奴`】形容好个似蟛蜞病中无用霜螯处寄与夫君左手持  

病中姜景颇阻追游因寄鲁望  

瘿牀闲卧昼迢迢唯把真如慰寂寥南国不须收薏苡百年终竟是芭蕉药前美禄应难防枕上芳辰岂易销看取病来多少日早梅零落玉华焦  

鲁望以花翁之什见招因次韵詶之  

九十携锄伛偻翁小园幽事尽能通劚烟栽药为身计负水浇花是世功婚嫁定期杉叶紫盖藏应待桂枝红不知家道能多少只在句芒一夜风  

病中庭际海石榴花盛发感而有寄  

一夜春光【`一作工`】绽绛囊碧油枝上昼煌煌风匀秪似调红露日暖唯忧化赤霜火齐满枝烧夜月金津含蘂滴朝阳不知桂树知情否无限同游阻陆郎  

早春以橘子寄鲁望  

个个和枝叶捧鲜彩凝【`一作疑`】犹带洞庭烟不为韩嫣金丸重直是周王玉果圆剖似石魂初破后弄如星髓未销前知君多病仍中圣尽送寒苞到枕边  

病中书情寄上崔谏议【`时眼疾未平`】  

十日来来旷奉公闭门无事忌春风虫丝度日萦琴荐蛀粉经时落酒筒马足歇从残漏外鱼须抛在乱书中慇勤莫怪求医切只为山樱欲放红  

病孔雀  

烟花虽媚思沉防犹自擡头防翠翎强听紫箫如欲舞困眠红树似依屏因思桂蠧伤饥骨为忆松鹅损【`一作换`】性灵尽日春风吹不起钿毫金缕一星星  

奉和鲁望上元日道室焚修  

明真台上下仙官藻初吟万寒飇御有声时杳杳寳衣无影自蘂书乞见斋心易玉籍求添【`一作天`】拜首难端简不知清景暮灵芜香烬落金坛  

奉詶鲁望惜春见寄  

十五日中春日好可怜沈痼冷如灰以前虽被愁将去向后须教醉【`一作酒`】领来梅片尽飘轻粉靥栁芽初吐烂金醅病中无限花番次为约东风且住开  

闻鲁望游顔家林园病中有寄  

一夜韶姿着水光谢家春草满池塘细挑泉眼寻新脉轻把花枝嗅【`一作换`】宿香蝶欲试飞犹护粉莺初学啭尚羞簧分明不得同君赏尽日倾心羡索郎  

奉和鲁望春雨即事次韵  

织恨凝愁映鸟飞半旬飘洒掩韶晖山容洗得如烟瘦地脉流来似乳肥野客正门移竹逺幽人多病探花稀何年细湿华阳道两乘巾车相并归  

鲁望春日多寻野景日休抱疾杜门因有是寄  

野侣相逢不待期半縁幽事半縁诗乌纱任岸穿筋竹白袷从披趁肉芝数卷蠧书棊处展几升菰米钓前炊病中不用君相忆折取山樱寄一枝  

鲁望以躬掇野蔬兼示雅什用以詶谢  

杖擿春烟暖向阳烦君为我致盈筐深挑乍见牛唇液【`尔雅云藚牛唇一名水蕮`】细掐徐闻鼠耳香【`本草云叶似防耳茎赤可生食`】紫甲采从泉脉畔翠牙搜自石根傍雕胡饭熟糊软不是高人不合尝  

卧病感春寄鲁望  

乌皮几上困腾腾玉柄清羸媿不能昨夜眠时稀似鹤今朝餐数减于僧药销美禄应【`一作因`】天折医过芳辰定鬼憎任是雨多游未得也须收在探花朋  

奉和鲁望徐方平后闻赦次韵  

金鸡烟外上临轩紫诰新垂作解恩涿鹿未销初败血新安顿雪已坑魂空林叶尽蝗来郡腐骨花生战后村未遣蒲车问幽隠共君应老抱桐孙  

奉詶鲁望见荅鱼牋之什  

轻如隠起腻如饴除却鲛工解制稀欲写恐成河伯诏试裁疑是水仙衣毫端白獭脂犹湿指下冰蚕子欲飞若用莫将闲处去好题春思赠江妃  

病后春思  

连钱锦暗麝氛氲荆思多才咏鄂君孔雀钿寒窥沼见石榴红重堕堦闻牢愁有度应如月春梦无心秖似云应笑病来慙满愿花牋好作防肠文  

偶成小酌招鲁望不至以诗为解因次韵詶之  

醉侣相邀爱早阳小筵催办不胜忙冲深栁驻吴娃幰倚短花排羯鼓牀金鳯欲为莺引去钿蝉疑被蝶勾将如何共是忘形者不见渔阳掺一  

以纱巾寄鲁望因而有作  

周家新様替三梁【`头巾起后周武帝`】裹髪偏宜白面郎掩敛乍疑裁黒雾轻明浑似戴霜今朝定见看花昃明日应闻漉酒香更有一般君未识虎文巾在绛霄房  

临顿宅将有归于【`一作于归`】之日鲁望以诗见贶因抒懐詶之  

共老林泉忍暂分此生应不识回文几枚竹笥送徳曜一乘柴车迎少君举案品多縁涧药承家事少为谿云居然自是幽人事辄莫教他孙夀闻  

奉和鲁望谢惠巨鱼之半  

钓公来信自松江三尺春云拨剌霜腹内旧钩苔染涩腮中新饵藻和香冷鳞中防榆钱破寒骨平分玉筯光何事贶君偏得所秖縁同是越航郎  

馆娃宫懐古  

艳骨巳成兰麝土宫墙依旧压层崖弩台雨坏逢金镞香径泥销露玉钗砚沼只留溪【`一作山`】鸟浴屧廊空信【`一作任`】野花埋姑苏麋鹿真闲事须为当时一怆懐  

以紫石砚寄鲁望兼詶见赠  

様如金蹙小能轻防润将融紫玉英石墨一研为鳯尾寒泉半勺是龙晴骚人白芷伤心暗狎客红筵夺眼明两地有期皆好用不湏空把洗溪声  

奉和鲁望同游北禅院  

戚歴杉隂入草堂老僧相见似相忘吟多几转莲花漏坐乆重焚柏子香鲁惯斋时分浄食鸽能闲处傍禅牀云林满眼空羇滞欲对弥天却自伤  

孙发百篇将游天台请诗赠行因以送之  

孙子荆家思有余元戎曽荐入公车百篇宫体喧金屋一日官衔下玉除紫府近通斋后梦赤城新有寄来书因逢二老如相问正滞江南为鳘鱼  

奉和鲁望蔷薇次韵  

谁绣连延满戸陈暂应遮得陆郎贫红芳掩敛将迷蝶翠蔓飘飖欲挂人低拂地时如堕马高临墙处似窥邻秖应是董双成戏剪得神霞寸寸新  

闻开元寺开笋园寄章上人  

园鏁开声骇鹿羣满林鲜箨水犀文森森竞林梢雨【`一作`】争穿石上云并出亦如鹅管合各生还似犬牙分折烟束露如相遗何明朝不茹荤  

开元寺佛鉢诗【`并序`】  

按释法显传云佛鉢本在毘舍离今在干陀卫竟若千百年当复至西月支国若千百年至于阗国若千百年当至屈茨国若千百年当复来汉地晋建兴二年二圣像浮海而至沪渎僧尼辈取之以归今存于开元寺后建兴八年渔者于沪渎沙汭上获之以为臼类乃荤而用焉俄有佛像见于外渔者始为异意沪渎二圣之遗祥也乃以鉢供之迄今尚存余遂观而为之咏因寄天随子  

帝青石作緑氷姿【`佛律云此鉢帝青玉石也四天王所献也`】曽得金人手自持拘律树边斋散后提罗花下洗来时乳麋味防中天觉麦麨香消大刼知从此共君亲顶戴斜风应不等闲吹  

夏首病愈因招鲁望  

晓入清和尚袷衣夏隂初合掩双扉一声拨谷桑柘晩数防春锄烟雨防贫养山禽能个瘦病关芳草就中肥明朝早起非无事买得莼丝待陆机  

奉和鲁望新夏东郊闲泛【`一本此下有见懐次韵四字`】  

水物轻明淡似秋多情才子倚兰舟碧莎裳下携诗草黄篾楼中挂酒篘莲叶蘸波初转櫂鱼儿簇饵未谙钩共君莫问当时事一防沙禽【`一作鸥`】胜五侯  

奉和鲁望四月十五日道室书事  

望朝斋戒是寻常静【`一作尽`】启金根【`经名`】第几章竹叶饮为甘露色莲花鲊作肉芝香松膏背日【`一作雨`】凝云磴丹粉经年染石牀剩欲与君终此志顽仙唯恐鬓成霜  

奉和鲁望看压新醅【`一本此下有次韵二字`】  

一箦松花细有声旋将渠椀撇寒清秦吴只恐篘来近刘项真能酿得平酒徳有神多客颂醉乡无货没人争五湖烟水郎山月合向樽前问底名  

登初阳楼寄懐北平郎中  

危楼新制号初阳白粉青葌射沼光避酒几浮轻舴艋下棋曽觉睡鸳鸯投钩列坐围华烛格簺分朋占靓妆莫怪重登频有恨二年曽侍【`一作待`】旧吴王  

夏初访鲁望偶题小斋  

半里芳隂到陆家藜牀相劝饭胡麻林间度宿抛棊局壁上经旬挂钓车野客病时分竹米邻翁斋日乞藤花踟蹰未放闲人去半片纱帩待月华  

所居首夏水木尤清适然有作  

病来无事草堂空昼水【`一作永`】休闻十二筒桂静似逢青眼客松闲如见緑毛翁潮期暗动庭泉碧梅信防侵地障红尽日枕书慵起得被君犹自笑从公  

重寺元达年逾八十好种名药凡所植者多至自天台四明包山句曲丛翠纷糅各可指名余竒而访之因题二章  

雨涤烟锄伛偻赍【`一作偃破篱`】绀牙红甲两三畦药名却笑桐君少年纪翻嫌竹祖低白石静敲蒸术火清泉闲洗种花泥怪来昨日休持鉢一尺雕胡似掌齐  

香蔓蒙茏覆昔邪桂烟杉露湿袈裟石盆换水捞松叶竹径穿牀避笋芽藜杖移时挑细药铜缾尽日灌幽花支公谩道怜神骏不及今朝种一麻  

## 御定全唐诗卷六百十四  

皮日休  

懐华阳润卿愽士三首  

先生一向事虚皇天市坛西与世忘环堵养看气诀刀圭饵犬试仙方静探石脑衣裾润闲链松脂院落香闻道徴贤须有诏不知何日到良常  

防心唯事白英君不问人间爵与勲林下醉眠仙鹿见洞中闲话隠芝闻石牀卧苦浑无藓藤箧开稀恐有云料得虚皇新诏様青琼板上緑为文  

鳯骨轻来称瘦容华阳馆主未成翁【`陶隠君昔为华阳馆主`】数行玉札存心乆一掬云浆漱齿空白石煮多熏屋黒丹砂埋乆染泉红他年欲事先生去十赉须加陆逸冲【`逸冲尝事隠居隠居锡名栖静处士十赉犹人间九锡也`】  

鲁望以竹夹膝见寄因次韵詶谢  

圆于玉柱滑于龙来自衡阳彩翠中拂润恐飞清夏雨  

叩虚疑贮碧湘风大胜书客裁成柬颇赛溪翁截竹筒从此角巾因尔戴俗人相访若为通  

夏景无事因懐章来二上人二首  

澹景防隂正送梅幽人逃暑瘿柟杯水花移得和鱼子山蕨收时带竹胎啸馆大都偏见【`一作得`】月醉乡终竟不闻雷更无一事唯留客却被高僧怕不来  

佳树盘枕草堂此中随分亦闲忙平铺风簟寻琴谱静扫烟窗着药方幽鸟见贫留好语白莲知卧送清香从今有计消闲日更为支公置一牀  

寄琼州杨舍人  

徳星芒彩瘴天涯酒树堪消谪宦嗟行迈竹王因设奠居逢木客又迁家清斋净溲桄榔麪逺信闲封荳蔲花清切防须归有日莫贪句漏足丹砂  

鲁望以轮钩相示缅懐高致因作三篇  

角柄孤轮细腻轻翠篷十载伴君行撚时解转蟾蜍魄抛处能啼络纬声七里滩波喧一舎五云溪月静三更朱衣鲋足和蓑睡谁信人间有利名  

一线飘然下碧塘溪翁无语逺相望蓑衣旧去烟披重篛笠新来雨打香白鸟白莲为梦寐清风清月是家乡明朝有物充君信防酒三缾寄夜航【`防酒出沈约集`】  

尽日幽然舴艋轻小轮声细雨溟溟三寻丝带桐江烂一寸钩含笠泽腥用近詹何传钓法收和范蠡养鱼经孤蓬半夜无余事应被严滩聒酒醒  

吴中书事寄汉南裵尚书  

万家无事鏁兰桡乡味腥多厌紫防【`江文通集云紫防石劫也`】水似棊文交度郭栁如行障俨遮桥青梅蔕重初迎雨白鸟羣高欲避潮唯望旧知怜此意得为伧鬼也逍遥  

夏景冲澹偶然作二首  

秖隈蒲褥岸乌纱味道澄懐景更斜红印寄泉慙郡守青筐与笋媿僧家茗炉尽日烧松子书按经时剥瓦花园吏暂栖君莫笑不妨犹更着南华  

一室无喧事事幽还如贞白在高楼天台画得千回看湖目【`一作月`】芳来百度游【`湖目莲子也`】无限世机吟处息几多身计钓前休他年谒帝言何事请赠刘伶作醉侯  

送李明府之任海南  

五羊城在蜃楼边墨绶垂腰正少年山静不应闻屈鸟草深从使翳贪泉蟹奴晴上临潮槛燕婢秋随过海船一事与君消逺宦乳蕉花发讼庭前  

寄题罗浮轩辕先生所居  

乱峯四百三十二【`罗浮山峯数`】欲问征君何处寻红翠【`山鸟名`】数声瑶室响【`山有璇房瑶室七十有二`】真檀一炷石楼深山都遣负沽来酒樵客容看化后金从此谒师知不逺求官先有葛洪心  

宿报恩寺水阁  

寺鏁双峰寂不开幽人中夜独裵回池文带月铺金簟莲朶含风动玉杯徃徃竹梢摇翡翠时时杉子掷莓苔可怜此际谁曽见唯有支公尽看来  

醉中偶作呈鲁望  

谿云涧鸟本吾侪刚为浮名事事乖十里寻山为思役五更看月是情差分将吟咏华霜鬓力以壶觞固百骸争得草堂归卧去共君同作太常斋  

寄滑州李副使员外  

兵绕临淮数十重铁衣才子正从公军前草奏旄头下城上封书箭簳中围合只应闻晓雁血腥何处避春风故人勲重金章贵犹在江湖积劒功  

伤史拱山人  

一缄幽信自襄阳上报先生去岁亡山客为医翻贳药野僧因吊却焚香峰头孤冢为云穴松下灵筵是石牀宗炳死来君又去终身不复到柴桑  

吴中言懐寄南海二同年  

曲水分飞岁已赊东南为客各天涯退公只傍苏劳竹移宴多随末利花铜鼔夜敲溪上月布防晴照海边霞三年谩被鲈鱼累不得横经侍绛纱  

奉和鲁望白鸥诗  

雪羽防褷半惹泥海云深处旧巢迷池无飞浪争教舞洲少轻沙若遣栖烟外失羣慙雁鹜波中得志羡鳬鹥主人恩重真难遇莫为心孤忆旧溪  

奉和鲁望懐杨台文杨鼎文二秀才  

羊昙留我昔经春各以篇章鬬五云賔草每容闲处见击琴多任醉中闻钓前青翰交加倚醉后红鱼取次分为説风标曾入梦上仙初着翠霞帬  

友人以人参见惠因以诗谢之  

神草延年出道家【`神草别名`】是谁披露记三桠开时的定涵云液劚后还因带石花名士寄来消酒渇野人煎处撇泉华从今汤剂如相续不用金山焙上茶  

伤进士严子重诗【`并序`】  

余为童在乡校时简上抄杜舎人牧之集见有与进士严恽诗后至吴一日有客曰严某余志其名久矣遽懐文见造于是乐得礼而观之其所为工于七字徃徃有清便柔媚时可轶骇于常轨其佳者曰春光冉冉归何处更向花前把一杯尽日问花花不语为谁零落为谁开余美之讽而未尝怠生举进士亦十余计偕余方寃之谓乎竟有得于时也未几归吴兴后两月【`咸通十一年也`】霅人至云生以疾亡于所居矣噫生徒以词闻于士大夫竟不名而逝岂止此而湮没耶江湖间多美材士君子茍乐退而有文者死无不为时惜可胜言耶于是哭而为诗鲁望生之友也当为我同作  

十哭都门牓上尘盖棺终是五湖人生前有敌唯丹桂没后无家秖白苹箬下斩新醒处月江南依旧咏来春知君精爽应无尽必在酆都颂帝晨【`梁成酆都官颂纣絶标帝晨`】  

奉和鲁望早秋吴体次韵  

书淫传癖穷欲死譊譊何必频相仍日干隂藓厚堪剥藤把欹松牢似防捣药香侵白袷袖穿云润破乌纱棱安得瑶池饮残酒半醉骑下垂天鹏  

奉和鲁望秋赋有期次韵  

十载江湖【`一作南`】尽是闲客儿诗句满人间郡侯闻誉亲邀得乡老知名不放还应带瓦花经汴水更携云实出包山太防宫里环冈树无限瑶枝待尔攀  

奉和鲁望病中秋懐次韵  

贫病于君亦太兼才高应亦被天嫌因分鹤料家资减为置僧餐口数添静里改诗空凭几寒中注易不开帘清词一一侵真宰甘取穷愁不用占  

新秋即事三首  

痴号多于顾恺之更无余事可从知酒坊吏到常先见鹤料符来每探支【`吴郡有鹤料案`】凉后每谋清月社晩来专赴白莲期共君无事堪相贺又到金虀玉鲙时  

堪笑高阳病酒徒幅巾潇洒在东吴秋期浄扫云根瘦山信回缄乳管粗白月半窗抄术序清泉一器授芝图乞求待得西风起尽挽烟帆入太湖  

露槿风杉满曲除高秋无事似云庐醉多巳任家人厌病乆还甘吏道疎青桂巾箱时寄药白纶卧具半抛书君卿唇舌非吾事且向江南问鳆鱼  

南阳润卿将归雷平因而有赠  

借问山中许道士此回归去复何如竹屛风扇抄遗事柘步舆竿系隠书绛树实多分紫鹿丹砂泉浅种红鱼东卿旄节看看至静启茅斋慎扫除  

访寂上人不遇  

何处寻云暂废禅客来还寄草堂眠桂寒自落翻经案石冷空消洗鉢泉炉里尚飘残玉篆龛中仍鏁小金仙须将二百籖回去得【`一作待`】得支公恐隔年  

顾道士亡弟子以束帛乞铭于余鲁望因赋戏赠日休奉和  

师去东华却链形门人求我志金庭大椿枯后新为记仙鹤亡来始有铭【`前朝文集未有道士铭志`】琼板欲刋知不朽冰纨将受恐通灵君才莫叹无兹分合注神劒解经  

秋夕文宴得遥字  

啼螀衰叶共萧萧文宴无喧夜转遥高韵最宜题雪赞逸才偏称和云谣风吹翠蜡应难刻月照清香太易消无限言一杯酒可能容得盖寛饶  

南阳广文欲于荆襄卜居因而有赠  

地脉从来是福乡广文高致更无双青精饭熟云侵灶白裘成雪溅窗度日竹书千万字经冬术煎两三缸鲈鱼自是君家味莫背松江忆汉江  

寄毘陵魏处士朴  

文籍先生不肎官絮巾冲雪把鱼竿一堆方册为侯印三级幽岩是将台醉少最因吟月冷瘦多偏为卧云寒兔皮衾暖篷舟穏欲共谁游七里滩  

初冬偶作寄南阳润卿  

寓居无事入清冬虽设樽罍酒半空白菊为霜翻带紫苍苔因雨却成红迎潮预遣収鱼笱防雪先教盖鹤笼唯待支硎最寒夜共君披氅访林公  

冬晓章上人院  

山堂冬晓寂无闻一句清言忆领军琥珀珠黏行处雪防榈箒扫卧来云松扉欲启如鸣鹤石鼎初煎若聚蚊不是恋师终去晩陆机茸内足毛羣  

寄题镜岩周尊师所居【`并序`】  

处州仙都山山之半有洞口下望之如鉴目之曰镜岩下去地二百尺上者以竹梯为级中如方丈内有乳水滴沥嵌罅黄老徒周君景复居焉迨八十年不食乎粟日唯焚降真香一炷读灵寳度人经而已东牟叚公柯昔为州日闻其名梯其室以造之且曰君居此乆矣乳水之滴昼夜可知量乎周君曰某常揣之尽昼与夜一斛加半焉公异而礼之后柯别十二年日休至吴处人过説周君尚存吟想其道无由以覩因寄题是诗云  

八十余年住镜岩鹿皮巾下雪髟髟牀寒不奈云萦枕经润何妨雨滴函饮涧猨回窥絶洞縁梯人歇倚危杉如何计吏穷于鸟欲望仙都举一防  

寒夜文宴得泉字  

分明竞襞七香牋王朗风姿尽列仙盈箧共开华顶药满缾同坼惠山泉蟹因霜重金膏溢橘为风多玉脑鲜吟罢不知诗首数隔林明月过中天  

庚寅岁十一月新罗惠上人与本国同书请日休为灵鹫山周禅师碑将还以诗送之  

三十麻衣弄渚禽岂知名字彻鸡林勒铭虽即多遗草越海还能扺万金鲸鬛晓掀峰正烧鼇晴夜没岛还隂【`一作深`】二千余字终天别东望辰韩涙洒襟  

送润卿博士还华阳  

雪打篷舟离酒旗华阳居士半酣归逍遥只恐逢云将恬澹真应降月妃仙市鹿胎如锦嫰隂宫燕肉似酥肥公车草合蒲轮壊争不教他白日飞  

寒日书斋即事三首  

参佐三间似草堂恬然无事可成忙移时寂歴烧松子尽日殷勤拂乳牀将近道斋先衣褐欲清诗思更焚香空庭好待中宵月独礼星辰学步罡  

不知何事有生涯皮褐亲裁学道家深夜数瓯唯柏叶清晨一器是云华盆池有鹭窥苹沫石版无人扫桂花江汉欲归应未得夜来频梦赤城霞  

方朔家贫未有车肎从荣利舍樵渔从公未怪多侵酒见客唯求转借书暂听松风生意足偶看溪月世情疎如钩得贵非吾事合向烟波为五鱼【`松江有五鱼`】  

腊后送内大徳从朂游天台  

讲散重云下九天大君恩赐许随縁霜中一鉢无辞乞湖上孤舟不废禅梦入琼楼寒有月【`天台山有金庭不死之乡及琼楼玉室`】行过石树冻无烟【`按消山有石楼树吴大皇元年郡吏伍曜于海际得之枝茎紫色有光南越谓之石连理也`】他时镜知何用吴越风光满御筵  

寄题玉霄峰叶涵象尊师所居  

青防向上玉霄峰元始先生戴紫蓉晓案琼文光洞壑夜檀香气惹杉松闲迎仙客来为鹤静噀灵符去是龙子细扪心无偃骨【`偃骨在胸者名入星骨`】欲随师去肎相容奉和鲁望寄南阳广文【`一本此下有还雷平二字`】次韵  

春彩融融释冻塘日精闲咽坐岩房琼函静启从猨覻金液初开与鹤尝八防旧文多搭【`一作榻`】写真遗语剰思量不知梦到为【`一作惊`】何处红药满山烟月香  

题支山南峰僧  

云侵壊衲重隈肩不下南峯不记年池里羣鱼曽受戒林间孤鹤欲参禅鸡头竹上开危径鸭脚花中擿废泉无限吴都堪赏事何如来此看师眠  

送董少卿游茅山  

名卿风度足杓斜一舸闲寻二许家天影晓通金井水山灵深护玉门沙空坛礼后销香母隂洞縁时触乳花尽待于公作廷尉【`卿尝为大理用法有防平之称`】不须从此便餐霞  

詶鲁望见迎緑罽次韵  

轻裁鸭緑任金刀不怕西风防野蒿詶赠既无青玉案纎华犹欠赤霜袍烟披怪石难同逸竹映山禽未胜高成后料君无别事只应酣饮咏离骚  

寄懐南阳润卿  

鹿门山下捕鱼郎今向江南作渇无事只陪看藕様有钱唯欲买湖光醉来浑忘移花处病起空闻焙药香何事对君犹有媿一篷冲雪返华阳  

鲁望悯承吉之孤为诗序邀予属和欲用予道振其孤而利之噫承吉之困身后乎鲁望视予困与承吉生前孰若【`一作苦`】哉未有已困而能振人者抑为之辞用塞良友  

先生清骨烟霞业破孤存孰为嗟几箧诗篇贵位一林石笋散豪家儿过旧宅啼枫影姬绕荒田泣稗花唯我共君堪便戒莫将文誉作生涯  

寄润卿博士  

高眠可为要纁鹊尾金炉一世焚【`陶贞白有金鹊尾香罏`】尘外乡人为许椽山中地主是茅君将收芝菌唯防雪欲晒图书不奈云若使华阳终卧去汉家封禅用谁文  

奉和鲁望白菊  

已过重阳半月天琅华千防照寒烟蘂香亦似浮金靥花様还如镂玉钱玩影冯妃堪比艳链形萧史好争妍无由擿向牙箱里飞上方诸赠列仙  

华亭鹤闻之旧矣及来吴中以钱半千得一只养之殆经岁不幸为饮啄所悮经夕而卒悼之不已遂继以诗南阳润卿博士浙东徳师侍御毘陵魏不琢处士东吴陆鲁望秀才及厚于予者悉寄之请垂见和  

池上低摧病不行谁教仙魄反层城隂苔尚有前朝迹皎月新无昨夜声菰米正残三日料筠笼休碍九霄程不知此恨何时尽遇着云泉即怆情  

伤开元观顾道士  

恊晨宫上启金扉诏使先生坐蜕归鹤有一声应是哭丹无余粒恐潜飞烟凄玉笥封云篆月惨琪花羽衣肠防雷平旧游处五芝无影草防防  

醉中即席赠润卿博士  

适越游吴一散仙银缾玉柄两翛然茅山顶上携书簏笠泽心中漾酒船桐木布温吟倦后桃花饭熟醉醒前谢安四十余方起犹自高闲得数年  

偶留羊振文先辈及一二文友小饮日休以眼病初平不敢饮酒遣侍宻欢因成四韵  

谢庄初起恰花晴强侍红筵不避觥乆防杯孟华盖喜忽闻歌吹谷神惊防褷正重新开栁呫嗫难通乍啭莺犹有僧防多宻炬不辞相伴到天明  

奉送浙东徳师侍御罢府西归  

建安才子太防仙暂上金台许二年形影欲归温室树梦魂犹傍越溪莲空将海月为京信尚使樵风送酒船从此受恩知有处免为伧鬼恨吴天  

送羊振文先辈徃桂阳归觐  

桂阳新命下彤墀彩服行当欲雪时登第巳闻传祢赋问安犹听讲韩诗竹人临水迎符节【`曹毘湘中赋云筼筜中实内有实状如人也`】风母穿云避信旗【`桂阳山中有风母兽击杀见风輙活`】无限湘中悼骚恨凭君此去谢江蓠  

褚家林亭  

广亭遥对旧娃宫竹岛萝溪委曲通茂苑楼台低槛外太湖鱼鸟彻池中萧踈桂影移茶具狼籍苹花上钓筒争得共君来此住便披鹤氅对清风  

送圆载上人归日本国  

讲殿谈余着赐衣椰帆却返旧禅扉贝多纸上经文动如意缾中佛爪飞母影边持戒宿波神宫里受斋归家山到日将何入【`一作日`】白象新秋十二围  

重送  

云涛万里最东头射马台深玉署秋【`射马台即今王城也`】无限属城为躶国几多分界是亶州【`州在防稽海外传是徐福之裔`】取经海底开龙藏诵咒空中散蜃楼不奈此时贫且病乘桴直欲伴师游  

润卿遗青防饭兼之一絶聊用荅谢  

传得三元防饭名大宛闻説有仙卿【`案西梁子文撰黄锦素书十通其二传大宛北谷子自号青精先生`】分泉过屋舂青稻【`此饭以青龙稻为之`】拂雾彯衣折紫茎【`南稻茎防紫色`】蒸处不教双鹤见服来唯怕五云生草堂空坐无饥色时把金津漱一声  

鸳鸯二首  

双丝绢上为新様连理枝头是故园翠浪万回同过影玉沙千处共栖防若非足恨佳人魄即是多情年少魂应念孤飞争别宿芦花萧瑟雨黄昏  

钿□雕镂费深功舞妓衣边绣莫穷无日不来湘渚上有时还在镜湖中烟浓共拂芭蕉雨浪细双游菡萏风应笑豪家鹦鹉伴年年徒被锁金笼  

## 御定全唐诗卷六百十五  

皮日休  

伤小女  

一岁犹未满九泉何太深唯余卷书【`一作葹`】草相对共伤心  

秋【`一作汉`】江晓望  

万顷湖天碧一星飞鹭白此时放懐望不厌为浮客  

闲夜酒醒  

醒来山月高孤枕羣【`一作琴`】书里酒渴漫思茶山童呼不起  

和鲁望风人诗三首  

刻石书离恨因成别后悲莫言春茧薄犹有万里思镂出容刀饰亲逢巧笑难日中骚客佩争奈即阑干江上秋声起从来浪得名逆风犹挂席苦不防凡【`一作帆`】情  

古函闗  

破落古闗城犹能扼帝京今朝行客过不待晓鸡鸣  

聪明泉  

一勺如琼液将愚拟望贤欲知心不变还似饮贪泉  

史处士  

山期须早赴世累莫迟留忽遇狂风起闲心不自由  

芳草渡  

溪南越乡音古栁渡江深日晩无来客闲船系緑阴  

古宫词三首  

楼殿倚明月参差如乱峯宫花半夜发不待景阳钟闲骑小步马独绕万年枝尽日看花足君王自不知玉枕寐不足宫花空触檐梁间燕不睡应怪夜明帘  

春日陪崔谏议樱桃园宴  

万树香飘冰麝风蜡熏花雪尽成红夜深欢态不得醉客图开明月中【`卫协画醉客图`】  

松江早春  

松陵清净雪消初见底新安恐未如穏凭船舷无一事分明数得鲙残鱼  

女坟湖【`即吴王葬女之所`】  

万贵千奢已寂寥可怜幽愤为谁娇须知韩重相思骨直在芙蓉向下消  

防伯庙  

一庙争祠两让君防千年后转清氛当时尽解称高义谁敢教他莽卓闻  

宿木兰院  

木兰院里双栖鹤长被金钲聒不眠今夜宿来还似尔到明无计梦云泉  

重题蔷薇  

浓似猩猩初染素轻如燕燕欲凌空可怜细丽难胜日照得深红作浅红  

春夕酒醒  

四才罢醉蛮奴酃緑余香在翠炉夜半醒来红蜡短一枝寒泪作瑚  

青【`一作胥`】门闲泛  

青翰虚徐夏思清愁烟漠漠荇花平醉来欲把田田叶尽里当时醒酒鲭  

木兰后池三咏  

重台莲花  

欹红婑媠力难任每叶头边半米金可得教他水妃见两重元是一重心  

浮萍  

嫩似金脂飏似烟多情浑欲拥红莲明朝拟附南风信寄与湘妃作翠钿  

白莲  

但恐醍醐难并洁祗应薝卜可齐香半垂金粉知何似静婉临溪照额黄  

重题后池  

细雨阑眠鹭觉钿波悠漾并鸳娇适来防得荆王意秪为莲茎重细腰  

庭中初植松桂鲁望偶题奉和次韵  

毵毵落髪垂轻露猎猎丹华动细风恰似青童君欲防俨然相向立庭中  

鲁望戏题书印囊奉和次韵  

金篆方圆一寸余可怜银艾未思渠不知夫子将心印印破人间万卷书  

馆娃宫懐古五絶  

绮閤飘香下太湖乱兵侵晓上姑苏越王大有堪羞处秖把西施赚得吴  

郑妲无言下玉墀夜来飞箭满罘罳越王定指高台笑却见当时金镂楣  

半夜娃宫作战场血腥犹杂宴时香西施不及烧残蜡犹为君王泣数行  

素袜虽遮未掩羞越王犹怕伍员头吴王恨魄今如在只合西施濑上游  

响屧廊中金玉步采苹【`一作兰`】山上绮罗身不知水葬今何处溪月弯弯欲效颦  

虎丘寺西小溪闲泛三絶  

鼓子花明白石岸桃枝竹覆翠岚溪分明似对天台洞应厌顽仙不肎迷  

絶壑秪怜白羽傲穷溪唯觉锦鳞痴更深尚有通樵处或是秦人未可知  

高下不惊红翡翠浅深还碍白蔷薇船头系个松根上欲待逢仙不拟归  

天竺寺八月十五日夜桂子  

玉颗下月轮殿前拾得露华新至今不防天中事应是嫦【`一作姮`】娥掷与人  

钓侣二章  

趁眠无事避风涛一斗霜鳞换浊醪【`吴中卖鱼论斗`】惊怪儿童呼不得尽冲烟雨漉车螯  

严陵滩势似云崩钓具归来放石层烟浪溅篷寒不睡更将枯蚌防渔灯  

寄同年韦校书  

二年疎放饱江潭水物山容尽足躭唯有故人怜未替欲封干鲙寄终南  

初冬偶作  

豹皮茵下百余钱刘堕闲沽尽醉眠酒病校来无一事亡松老似经年  

醉中寄鲁望一壶并一絶  

门巷寥寥空紫苔先生应渴解醒杯醉中不得亲相倚故遣青州从事来  

更次来韵寄鲁望  

萧萧红叶掷苍苔晏先生欠一杯从此问君还酒债顾延之送防钱来  

重寺双矮桧  

扑地枝回是翠钿碧丝笼细不成烟应如天竺难陀寺一对狻猊相枕眠  

奉酬鲁望醉中戏赠  

秦吴风俗昔难同唯有才情【`一作清才`】事事通刚恋水云归不得前身应是太湖公  

臯桥  

臯桥依旧緑杨中闾里犹生隐士风唯我到来居上馆不知何道胜梁鸿  

军事院霜菊盛开因书一絶寄上谏议【`一本无寄字`】  

金华千防晓霜凝独对壶觞又不能已过重阳三十日至今犹是待王  

悼鹤  

莫怪朝来泪满衣坠毛犹傍水花飞辽东旧事今千古却向人间塟令威  

醉中先起李縠戏赠走笔奉酬  

麝烟苒苒生银蜡泪涟涟滴绣闺舞袖莫欺先醉去醒来还解騐金泥  

奉和鲁望招润卿博士辞以道侣将至之作  

瘿木樽前地胏图为君偏辍俗功夫灵真散尽光【`一作先`】来此莫恋安妃在后无  

奉和再招【`一作文燕招润卿`】  

飇御已应归杳渺博山犹自对氛氲不知入夜能来否红蜡先教刻五分  

酒病偶作  

郁林步阵画遮明一炷浓香养病酲何事晩来还欲饮隔墙闻卖蛤蜊声  

润卿鲁望寒夜见访各惜其志遂成一絶  

世外为交不是亲醉吟俱岸白纶巾风清月白更三防未放华阳鹤上人  

奉和鲁望玩金鸂鶒戏赠  

镂羽雕毛迥出羣温黁飘出麝脐熏夜来曾吐红茵畔犹似【`一作自`】溪边睡不闻  

友人许惠酒以诗征之  

野客萧然访我家霜威白菊两三花子山病起无余事只望蒲台酒一车【`庾信集云蒲州刺史中山公许酒一车未送`】  

寒夜文防润卿有期不至  

草堂虚洒待高真不意清斋避世尘料得焚香无别事存心应降月夫人  

汴河懐古二首  

万艘龙舸緑丝间载到扬州尽不还应是天教开汴水一千余里地无山  

尽道隋亡为此河至今千里赖通波若无水殿龙舟事共禹论功不较多  

寄题天台国清寺齐梁体  

十里松门国清路饭猨台上菩提树怪来烟雨落晴天元是海风吹瀑布  

咏蟹  

未游沧海早知名有骨还从肉上生莫道无心畏雷电海龙王处也横行  

金钱花  

阴阳为炭地为炉铸出金钱不用模莫向人间逞顔色不知还解济贫无  

惠山聴松庵  

千叶莲花旧有香半山金刹照方塘殿前日暮高风起松子声声打石床  

## 御定全唐诗卷六百十六  

皮日休  

杂体诗【`并序`】  

案舜典帝曰防命汝典乐敎胄子诗言志歌永言在焉周礼太师之职掌教六诗讽赋既兴风雅互作杂体遂生焉后系之于乐府盖典乐之职也在汉代李延年为恊律造新声雅道虽缺乐府乃盛铙歌鼔吹拂舞予俞因斯而兴词之体不得不因时而易也古乐书论之甚详今不能备载载其他见者案汉武集元封三年作柏梁台诏羣臣二千石有能为七言诗者乃得上坐帝曰日月星辰和四时梁王曰骖驾驷马从梁来由是聫句兴焉孔融诗曰渔父屈节水潜匿方作郡姓名字离合也由是离合兴焉晋傅咸有回文反覆诗二首云反覆其文者以示忧心展转也悠悠逺迈独茕茕是  

也由是反覆兴焉晋温峤有回文虚言诗云寜神静泊损有崇亡由是回文兴焉梁武帝云后牖有朽栁沈约云偏眠船舷边由是叠韵兴焉诗云防蝀在东又曰鸳鸯在梁由是双声兴焉诗云维南有箕不可以簸扬维北有斗不可以挹酒浆近乎戏也古诗或为之盖风俗之言也古有采诗官命之曰风人围棊烧败袄看子故依然由是风人之作兴焉梁书云昭明善赋短韵吴均善压强韵今亦效而为之存于编中陆生与余各有是为凡八十六首至如四声诗三字离合全篇双声叠韵之作悉陆生所为又足见其多能也案齐竟陵王郡县诗曰追芳承荔浦揖道信云丘县名由是兴焉案梁元药名诗曰戍客恒山下当思衣锦归药名由是兴焉陆与予亦有是作至如鲍昭之建除沈炯之六甲十二属梁简文之卦名陆惠晓之百姓梁元帝之鸟名兆蔡黄门之口字古两头纤纤藁砧五杂组已降非不能也皆鄙而不为噫由古至律由律至杂诗之道尽乎此也近代作杂体唯刘賔客集中有回文离合双声叠韵如聫句则莫若孟东野与韩文公之多他集罕见足知为之之难也陆与予窃慕其为人遂合己作为杂体一卷属予序杂体之始云  

苦雨杂言寄鲁望  

吴中十日涔涔雨歊蒸庳下豪家苦可怜临顿陆先生独自翛然守环堵儿饥仆病漏空厨无人肯典破衣裾螺蠃时时上几案鼃黾徃徃跳琴书桃花米斗半百钱枯荒湿壊炊不然两牀苮席一素几仰卧高声吟太知君志气如铁石瓯冶虽神销不得乃知苦雨不复侵枉费毕星无限力鹿门人作州从事周章似鼠唯知醉府金廪粟虚请来忆着先生便知媿媿多馈少真徒然相见唯知携酒钱豪华满眼语不信不如直上天公牋天公牋方修次且榜鸣篷来一醉  

奉和鲁望齐梁怨别次韵  

芙蓉泣恨红铅落一朶别时烟似幕鸳鸯刚解恼离心夜夜飞来櫂边泊  

奉和鲁望晓起回文  

孤烟晓起初原曲碎树防分半浪中湖后钓筒移夜雨竹傍眠几侧晨风图梅带润轻霑墨画藓经蒸半失红无事有杯持永日共君惟好隠墙东  

奉詶鲁望夏日四声四首  

平声  

塘平芙蓉低庭闲梧桐高清烟埋阳乌蓝空含秋毫冠倾慵移簪杯干将餔糟翛然非随时夫君真吾曹  

平上声  

沟渠通疎荷浦屿隠残篠舟闲攒轻苹桨动起静鸟隂稀余桑闲缕尽晩茧小吾徒当斯时此道可以了  

平去声  

怡神时高吟快意乍四顾村深啼愁鹃浪霁醒睡鹭书疲行终朝罩困卧至暮吁嗟当今交暂贵便异路  

平入声  

先生何违时一室习寂歴松声将飘堂岳色欲压席弹琴奔云斸药折白石如教题君诗若得札玉册  

苦雨中又作四声诗寄鲁望  

平声  

涔涔将经旬昏昏空迷天鸬鷀成羣嬉芙蓉相偎眠鱼通蓑衣城防过菱花田秋收吾无望悲之真徒然  

平上声  

河平州桥危垒晩水鸟上冲崖搜松根防沼写芡响舟轻通萦纡栈堕阻指掌携桡将寻君渚满坐可徃  

平去声  

狂霖昏悲吟瘦桂对病卧檐虚能彯斜舍蠹易漏破宵愁将琴攻昼闷用睡过堆书仍倾觞富贵未换个  

平入声  

羇栖愁霖中缺宅屋木恶荷倾还惊鱼竹滴复触鹤闲僧千声琴宿客一笈药悠然思夫君忽忆蜡屐着  

奉和鲁望叠韵双声二首  

叠韵山中吟  

穿烟泉潺湲触竹犊毂觫荒篁香墙匡熟鹿伏屋【`一作屈`】曲  

双声溪上思  

疎杉低通滩冷鹭立乱浪草彩欲夷犹云容空澹荡  

奉和鲁望叠韵吴宫词二首  

侵深寻嵚岑势厉卫睥睨荒王将乡亡细丽蔽袂逝枍栺替制曳康庄伤荒凉主虏部伍苦嫱亡房廊香  

奉和鲁望闲居杂题五首  

晩秋吟【`以题十五字离合`】  

东臯烟雨归耕日免去【`一作黄`】冠手刈禾火满酒炉诗在口今人无计奈侬何  

好诗景  

青盘香露倾荷女子墨风流更不言寺寺云萝堪度日京尘到死扑侯门  

醒闻桧  

解洗余酲晨半酉【`一作酒`】星星先吹起云门耳根无【`一作莫`】厌听佳木防尽山中寂静源  

寺钟暝  

百縁斗薮无尘土寸地章煌欲布金重击蒲牢防山日冥冥烟树覩栖禽  

砌思步  

襹襹古薜绷危石切切隂螀应晩田心事万端何处止少夷峰下旧云泉  

奉和鲁望药名离合夏日即事三首  

季春人病抛芳杜仲夏溪波绕壊垣衣典浊醪身倚桂心中无事到云昏  

数曲急溪冲细竹叶舟来徃尽能通草香石冷无辞逺志在天台一遇中  

桂叶似茸含露紫葛花如绶蘸溪黄连云更入幽深地骨録闲防相猎郎  

懐锡山药名离合二首  

暗窦养泉容决决明园防桂放亭亭歴山居处当天半夏里松风尽足听  

晓景半和山气白薇香清净杂纤云实头自【`一事`】作是眠平石脑侧空林看虎羣  

懐鹿门县名离合二首  

山瘦更培秋后桂溪澄闲数晩来鱼台前过雁盈千百泉石无情不寄书  

十里松萝隂乱石门前幽事雨来新野霜浓处怜残菊潭上花开不见人  

奉和鲁望寒日古人名一絶  

北顾欢游悲沈宋【`梁武改为北顾`】南徐陵寝叹齐梁水边韶景无穷栁寒被江淹一半黄  

胥口即事六言二首  

波光杳杳不极霁景澹澹初斜黒蛱蝶粘莲蘂红蜻蜓褭蔆花鸳鸯一处两处舴艋三家五家防把酒船偎荻共君作个生涯  

拂钓清风细丽飘蓑暑雨霏防湖云欲散未散屿鸟将飞不飞换酒帩头把看载莲艇子撑归斯人到死还乐谁道刚须用机  

夜防问荅十  

寒夜清【`日休问防`】帘外迢迢星斗明况有萧闲洞中客吟为紫鳯呼凰声【`时华阳广文先生在焉`】  

瘿木杯【`防问日休`】杉赘楠瘤刳得来莫怪家人畔边笑渠心祗爱黄金罍  

落霞琴【`日休问贲`】寥寥山水扬清音玉皇仙驭碧云逺空使松风终日吟  

莲花烛【`贲问日休`】亭亭嫰蘂生红玉不知含泪怨何人欲问无由得心曲  

金火障【`日休问防`】红兽飞来射罗幌夜来斜展掩深炉半睡芙蓉香荡漾  

忆山月【`防问贲`】前溪后溪清复絶看看又及桂花时空寄子规啼处血  

锦鲸荐【`贲问日休`】碧香红腻承君宴几度闲眠却觉来彩鳞飞出云涛靣  

懐溪云【`日休问防`】漠漠闲笼鸥鹭羣有时日暮碧将合还被鱼舟来触分  

霜中笛【`防问日休`】落梅一曲瑶华滴不知青女是何人三奏未终头已白  

月下桥【`日休问防`】风外拂残衰栁条倚栏杆处独自立青翰何人吹玉箫  

## 御定全唐诗卷六百十七  

陆龟蒙  

陆龟蒙字鲁望苏州人元方七世孙举进士不第辟苏湖二郡从事退隐松江甫里多所论撰自号天随子以髙士召不赴李蔚卢携素重之及当国召拜拾遗诏方下卒光化中赠右补阙集二十卷今编诗十四卷读襄阳耆旧传因作诗五百言寄皮袭美  

汉臯古来防山水天下秀髙当轸翼分化作英髦囿暴秦之前人灰灭不可究自从宋生贤特立冠耆旧离骚既【`一作纪`】日月九辩即列宿卓哉悲秋辞合在风雅右厐公乐幽隠辟聘无所就只爱鹿门泉泠泠倚岩漱孔明卧龙者潜伏躬耕耨忽遭徳云遂起鳞角鬬三胡节皆峻二习名亦茂其余文武家相望如斥堠缅思齐梁降寂寞寡清胄凝融为漪澜复结作莹琇不知粹和气有得方大受【`一作授`】将生皮夫子上帝可其奏并包数公  

才用以殿厥后尝闻儿童歳嬉戏陈俎豆积渐开词源一派分万溜先崇丘旦室大惧隳结构次补荀孟垣所贵亡罅漏仰瞻三皇道虮虱在宇宙却视五霸图股掌弄孩幼或能醢髋髀或与翼雏鷇或喜掉直舌或乐斩邪脰或耨鉏翳荟或整理错谬或如百千骑合沓原野狩又如晓江平风死波不皱幽埋力须掘遗落赀必购乃于文学中十倍猗顿富囊乏向咸镐马重迟步骤専场射防时缚虎当羿彀归来把通籍且作髙堂夀未足逞戈矛谁云被文绣从知偶东下帆影拂吴岫物象悉摧蔵精灵畏雕镂伊余抱沈疾顦顇守圭窦方推洪范畴更念大首【`去声`】陈诗采风俗学古穷篆籀朝朝贳薪米往往逢责诟既被邻里轻亦为妻子陋持冠适瓯越敢怨不得售窘若晒沙鱼悲如哭霜狖唯君枉车辙以逐海上臭披襟两相对半夜忽白昼执热濯清风忘忧饮醇酎驱为文翰侣驽皁参骥廐有时谐宫商自喜真邂逅道孤情易苦语直诗还瘦藻匠如见酬终身致懐袖  

袭美先辈以防所献五百言既防见和复示荣唱至于千字提奬之重蔑有称实再抒鄙懐用伸酬谢  

洪范分九畴转成天下规河图孕八卦焕作中竒先开否臧源次筑经纬基粤若鲁圣出正当周徳衰越疆必载质厯国将扶危诸侯恣崛强王室方陵迟歌鳯时不偶获麟心益悲始嗟吾道穷竟使空言垂首赞五十易又删三百诗遂令萹籍光可并日月姿向非笔削功未必无瑕疵迨至夫子没【`一作遐`】微言散如枝【`一作披`】所宗既不同所得亦异宜名法在深刻虚致希夷自从战伐来一派纵横驰寒谷生豓木沸潭结流澌惊奔失壮士好恶随纤儿嬴氏并六合势尊丞相斯加于挟书律尽取坑焚之南勒防稽颂北恢胡亥阺犹懐徧巡狩不暇亲维持及汉文景后鸿生方防摫【`出三都赋`】簸扬尧舜风反作三代吹飘飖四百载左右为藩篱邺下曹父子猎贤甚熊罴发论若霞驳【`魏文帝典论有论文萹`】裁诗如锦摛徐王应刘辈头角咸相衰或有妙絶赏或为独步推或许润色美或嫌诋诃痴倏以中利病且非混醇醨雅当乎魏文丽矣哉陈思不肎少选妄恐贻后世吾祖仗才力【`士衡文赋`】革车防虎皮手持一白旄直向文场麾轻【`去声`】若脱钳釱豁如抽扊扅精钢不足利騕褭何劳追大可罩山岳微堪析毫厘十体免负赘百家咸起痿争入鬼神奥不容天地私一萹迈华藻万古无孑遗刻鹄尚未已雕龙奋而为【`刘勰有文心雕龙`】刘生吐英辩上下穷髙卑下臻宋与齐上指轩从羲岂但标八索殆将包两仪人謡洞野老骚怨眀湘累立本以致诘驱宏来抵隵清如朔雪严缓若春烟羸或欲开户牖或将饰缨緌虽非倚天劒亦是囊中锥皆由内史意致得东莞词梁元尽索虏后主终亡隋哀音但浮脆岂望分防雌吾唐揖让初陛列森咎防作颂嫓吉甫直言过祖伊眀皇践中日墨客肩参差岳净秀擢削海寒光陆离皆能取穴鳯尽拟乗云螭迩来二十祀俊造相追随余生落其下亦值文眀时少小不好弄逡巡奉弓箕虽然苦贫贱未省亲嚅防秋倚抱风桂晓烹承露葵穷年只败袍积日无晨炊逺访卖药客闲寻捕鱼师归来蠧编上得以含情窥抗韵吟比雅覃思念棿防因知昭眀前剖石呈清琪又嗟昭眀后败叶埋芳防纵有月旦评未能天下知徒为强貔豹不免参狐狸谁蹇行地足谁抽刺天鬐谁作河畔草谁为洞中芝谁若灵囿鹿谁犹清庙牺谁轻如鸿毛谁密如凝脂谁比蜀严静谁方巴賨赀谁能钓抃鼇谁能灼神谁背如水火谁同若埙箎谁可作梁栋谁敢驱谷蠡【`音鹿黎`】用此常不快无人动交铍空消病里骨枉白愁中髭鹿门先生才大小无不怡就彼六籍内説诗直解颐顾我迷未逺开懐溃其疑初开【`一作看`】凿本源渐乃疏旁支防古派泛滥皇朝光赫曦揣摩是非际一一如襟期李杜气不易孟陈节难移信知君子言可并神眀蓍枯腐尚求律膏肓犹谒医况将太牢味见啗逋悬饥今来置家地正枕吴江湄饵薄钩不曲跫然守空坻嘿坐无影响唯君欵茅茨抽书乱籖帙酌茗烦瓯防或伴补缺砌或偕诣荒祠孤笻倚烟蔓细木横风漪触雨妨屝屦临流泥江蓠既狎野人调甘为豪士訾【`一作嗤`】不敢负建鼓唯忧掉降旗希君念余勇挽袖登文陴  

奉酬袭美先辈吴中苦雨一百韵  

微生参最灵天与意绪拙人皆机巧求百迳无一达家为唐臣来奕世唯稷卨只垂清白风凛凛自贻厥【`五代祖六代祖皇朝继在台辅`】犹残赐书在编简苦断絶其间忠孝字万古光不灭孱孙诚瞢昧有志常搰搰敢云嗣良弓但欲终守节諠哗不入耳谗佞不挂舌仰咏尧舜言俯遵周孔辙所贪既仁义岂暇理生活纵有旧田园抛来亦芜没因之成否塞十载真契濶冻骭一襜防饥肠少糠籺甘心付天壤委分任回斡笠泽卧孤云桐江钓眀月盈筐盛芡芰满釡煮鲈鳜酒帜风外防茶枪露中撷【`茶芽未展者曰枪巳展者曰旗`】歌謡非大雅捃摭为小説上可补熏茎傍堪跐【`一作蹈`】芽蘖【`龟防尝着稗説三卷`】方当卖罾罩尽以易纸札踪迹尚吴门梦魂先魏阙寻闻天子诏赫怒诛叛卒宵旰悯烝黎谟【`一作谋`】眀问征伐王师虽继下贼垒未即拔此时淮海波半是生人血霜戈驱少壮败屋弃羸耋践蹋比尘埃焚烧同稿秸吾皇自神圣执事皆间杰射防亦何为春卿遂聊辍伊余将贡技未有耻可刷却问渔樵津重耕烟雨墢诸侯急兵食冗賸方翦截不可抱【`一作把`】词章巡门事干谒归来阖蓬楗壁立空竖褐暖手抱孤烟披书向残雪幽忧和愤懑忽愁【`一作忽`】自惊蹶文兮乏寸毫武也无尺铁平生所韬蓄到死不开豁念此令人悲翕然生内热加之被皲瘃况复久藜粝既为霜露侵一卧増百疾筋骸将束缚腠理如棰挞初谓抵狂防又如当毒蝎江南多事鬼巫觋连瓯粤可口是妖讹恣情専赏罚良医只备位药肆或虚设而我正萎痿安能致诃咄椒兰任芳苾精【`一作糈`】粣从罗列醆斚既屡倾钱刀亦随爇兼之凟财贿不止行盗【`一作谄`】窃天地如有知微妖岂逃杀其时心力愤益使气息惙永夜更呻吟空牀但皮骨君来赞贤牧野鹤聊簪笏谓我同光尘心中有溟渤轮蹄相压至问遗无虚月首【`一作直`】到春鸿蒙犹残病根茇看花虽眼晕见酒忘肺渴隠几还自怡逢卢亦争喝抽毫更唱和劒防相磨戛何大不包罗何微不挑刮今来值霖雨昼夜无暂歇杂若碎渊沦髙如破轇轕何劳鼍吼岸讵要鹳鸣垤只意江海翻更愁山岳裂初惊蚩尤阵虎豹争搏啮又疑伍胥涛蛟蜃相蹙桚千家蒙瀑练忽似好披拂万瓦垂玉绳如堪取萦结况余居低下本是蛙蚓窟迩来増号呼得以恣唐突先夸屋舍好又恃头角凸厚地虽直方身能徧穿穴常参庄辩里亦造扬末偃仰纵无机形容且相忽低头増叹诧到口复嗢咽沮洳渎琴书莓苔染巾袜解衣换仓粟秕稗犹未脱饥乌屡窥临泥僮苦舂防【`音伐`】或闻秋稼穑大半沈澎汃耕父蠧齐民农夫思旱魃吾观天之意未必洪水割且要虐飞龙又图滋跛鼈三吴眀太守左右皆儒哲有力即扶危懐仁过救暍鹿门皮夫子气调真俊逸截海上云鹰横空【`一作天`】下霜【`一作韝`】鹘文坛如命将可以持玉钺不独扆羲轩便当城老佛顾余为山者所得才篑撮譬如饰箭材尚欠镞与筈闲将歈儿唱强倚帝子瑟幸得逺潇湘不然嗤贾屈开缄窥寳肆玑贝光比栉朗咏冲乐悬陶匏响铿擖古来愁霖赋不是不清越非君顿挫才沴气难摧折驰情扣虚寂力尽无所掇不足谢徽音只令凋鬓发  

奉酬袭美先辈初夏见寄次韵  

积雨晦臯圃门前烟水平苹蘅増遥吹枕席分余清村斾诧酒美赊来满鋞程【`一作鋐`】未必减宣子何羡谢公荣借宅去人逺败墙连古城愁鸱占枯枿野鼠趋前楹昨日云破损晚林先觉晴幽篁倚防照碧粉含疎茎蠧简有遗字防【`一作防`】琴无泛声蚕寒蠒尚薄鷰喜雏新成览物正揺思得君初夏行诚眀复散诞化匠【`一作工`】安能争海浪刷三岛天风吹六英洪崖领玉节坐使虚音生吾祖傲洛客因言防为伧末裔实渔者敢懐干墨卿唯思钓璜老遂得持竿情何湏乞鹅炙岂在斟羊羮畦蔬与瓮醁便可相携迎蟠木几甚曲笋皮冠且轻闲心放羁靮醉脚从欹倾一迳有余逺一窻有余眀秦皇苦不达天下何足并  

奉和袭美二游诗  

徐诗  

尝闻四书曰经史子集焉茍非天禄中此事无由全自从秦火来厯代逢迍邅汉祖入关日萧何为政年尽力取图籍遂持天下权中兴熹平【`一作延嘉`】时教化还相宣立石刻五经置于太学前贼卓乱王室君臣如转圜洛阳且煨烬载籍宜为烟逮晋武革命生民才息肩恵懐亟寡昧戎羯俄腥羶已觉天地闭竞为东南迁日既不暇给坟索何由専尔后国脆弱人多尚虚任学者得谤清言者为贤直至沈范辈【`沈约范云皆蔵书数万卷`】始家蔵简编御府有不足仍令就之传梁元渚宫日尽取如蚔蝝兵威忽破碎焚爇无遗萹近者隋后主搜罗势骈阗寳函映玉轴彩翠眀霞鲜伊唐受命初载史声连延砥柱不我助惊波涌沦涟遂令因去【`一作往古`】书半在余浮泉贞观购亡逸蓬瀛渐周旋炅然东壁光与月争流天伟矣开元中王道真平平八万五千卷一一皆涂鈆【`案开元丽正殿书録云`】人间盛传写海内奔穷研自云西斋书有过东臯田吾闻徐氏子奕世皆才贤因知遗孙谋不用黄金钱插架防万轴森森若戈鋋风吹籖牌声满室铿锵然佳哉鹿门子好问如除防倐来参卿处遂得参卿怜开懐展橱簏唯在性所便素业已千仞今为峻云巅雄才旧百派相近浮日【`一作百`】川君抱【`一作苞`】王佐图纵步凌陶甄他时若报徳谁在参卿先  

任诗  

吴之辟疆园在昔胜概敌前闻富脩竹后説纷怪石【`竟陵子陆羽翫月诗云辟疆旧林园怪石纷相向`】风烟惨无主载祀将六百草色与行人谁能问遗迹不知清景在尽付任君宅却是五湖光偷来傍檐隙出门向城路车马声躏跞【`一作轥轹`】入门望亭隈水木气岑寂犨墙绕曲岸势似行无极十步一危梁乍疑当絶壁池容澹而古树意苍然僻鱼惊尾半红鸟下衣全碧斜来岛屿隠恍若潇湘隔雨静挂残丝烟消有余脉朅来任公子摆落名利役虽将禄代耕颇爱巾随防秋笼支遁鹤夜榻戴颙客説史足为师谭禅差作伯君多鹿门思到此情便适偶防桂堪帷纵吟苔可席顾余真任诞雅遂中心获但喜醉还醒岂知尚白甘闲在鸡口不贵封龙额即此自怡神何劳谢公屐  

次追和清逺道士诗韵  

一代先后贤声容剧河汉况兹迈古士复厯苍崖窜辰经防十万邈与灵夀翫海岳尚推移都鄙固芜漫羸僧下髙阁独鸟没逺岸啸初风雨来吟余钟呗乱如何链精魄万祀忽欲半宁为断臂忧肎作秋柏【`一作拍`】散吾闻酆宫内日月自昬旦左右脩文郎纵横洒篇翰斯人久防漠得不垂慨叹庶或有神交相从重兴赞  

补沈恭子诗【`并序`】  

案清逺道士诗题中有沈恭子同游既为神怪之俦得非姓氏諡为恭子乎【`一作若`】赵宣子韩献子之类耶恭子美諡也而诗中有风流词翰之称岂独唱而不和者欤疑阙其文以为恭子之恨乃作一章存于编中亦补亡之义也  

灵质贯轩昊遐年越商周自然失逺裔安得怨寡俦我亦小国易名慙见优虽非放旷懐雅奉逍遥游携手桂枝下属词山之幽风雨一以过林麓飒然秋落日倚石壁天寒登古丘荒泉已无夕败叶翳不流乱翠缺月隠衰红清露愁览物性未逸反为情所囚异才偶絶境佳藻穷防搜虚倾寂寞音敢作杂佩酬  

## 御定全唐诗卷六百十八  

陆龟蒙  

读隂符经寄鹿门子  

清晨整冠坐朗咏三百言备识天地意献词犯乾坤何事不隠徳降灵生轩辕口衔造化斧凿破机关门五贼忽迸逸万物争崩奔虚施神仙要莫救华池源但学战胜术相髙甲兵屯龙蛇竞起陆鬬血浮中原成汤与周武反覆更为尊下及秦汉得【`一作传`】黩弄兵亦烦奸强自林据仁弱无枝蹲狂喉恣吞噬逆翼争飞翻家家伺天发不肎匡淫昬生民坠涂炭比屋为寃魂只为读此书大朴难久存微臣与轩辕亦是万世孙未能穷意义岂敢求瑕痕曽亦爱两句可与贤达论生者死之根死者生之根方寸了十字万化皆胚腪身外更何事眼前徒自喧黄河但东注不见归昆仑昼短苦夜永劝君倾一尊  

奉和袭美初夏游楞伽精舍次韵  

吴都涵汀洲碧液浸郡郭微雨荡春醉上下一清廓奇踪欲探讨灵物先瘵瘼飘然兰叶舟旋倚烟霞泊吟谭乱篙艣梦寐杂巘崿纎情不可逃洪笔难暂阁岂知楞伽会【`一作舍`】乃在山水箔金仙著书日世界名极乐薝卜冠诸香琉璃代华垩禽言经不辍象口川宁涸万善峻为城巉巉扞羣恶清晨欲登造安得无自愕险穴骇坤牢髙萝挂天笮【`一作索`】池容澹相向蛟怪如可摸苔蔽石髓根蒲差水心锷岚侵荅【`一作达`】摩髻日照狻猊络仰首乍旋回眸更煇防檐端凝【`去声`】飞羽磴外浮碧落到回【`一作迥`】解风襟临幽濯云屩尘机性非便静境心所着自取海鸥知何烦尸祝酢峯围震泽岸翠浪舞绡幕潋岂尧遭防嵃非禹凿濳听钟梵处别有松桂壑霭重灯不光泉寒网犹薄僮能蹑孤刹鸟惯亲摐铎服道身可遗乞闲心已诺人间亦何事万态相毒蠚战垒竞髙深儒衣谩褒博宣尼名位达未必春秋作管氏包覇图湏人解其缚伊余采樵者蓬藋方索寞近得风雅情聊将圣贤度多君富遒采识度两清恪讵宠生灭词肎教夷夏错未为尧舜用且向烟霞托我亦摆尘埃他年附鸿鹤  

奉和袭美公斋四咏次韵  

小松  

擢秀逋客岩遗根飞鸟迳因求饰清閟遂得辞危夐贞同柏有心立若珠无胫枝形短未怪鬛数差难定【`名山记云松有两鬛三鬛七鬛者言如马鬛形也言粒者非`】况密三天风方遵四时柄那兴培塿叹免荅邻里病微霜静可分片月疎堪映竒当虎头笔韵叶通眀性会拂阳乌胸抡才膺帝命  

小桂  

讽赋轻八植擅名方一枝才髙不满意更自寒山移宛宛别云态苍苍出尘姿烟归助华杪雪防迎芳防青条坐可结白日如奔螭谅无【`音莺`】翦忧即是萧森时洛浦虽有防骚人聊自怡终为济川檝岂在论髙卑  

新竹  

别坞破苔藓严城树轩楹恭闻禀璇玑化质离青防【`竹璇玑玉精受气于轩之宿`】色可定鸡颈实堪招鳯翎立窥五岭秀坐对三都屏晴月窈窕入曙烟霏防生昔者尚借宅况来处宾庭金罍纵倾倒碧露还鲜醒若非抱苦节何以偶惟馨徐观穉龙出更赋锦苞零  

鹤屏  

时人重花屏独即胎化状丛毛练分彩疎节笻相望【`八公相鹤经云大毛落丛毛生其色如雪又云髙脚疎节则多跛也`】曽无氃氋态颇得连轩様势拟抢髙寻身犹在函丈如忧鸡鹜鬬似忆烟霞向尘世任纵横霜襟自闲放空资眀逺思不待浮丘相何由振玉衣一举栖瀛阆  

奉和袭美酬前进士崔潞盛制见寄因赠至一百四十言  

孔圣铸顔事垂之千载余其间王道乖化作荆榛墟天必授贤哲为时攻翦除轲雄骨已朽百代徒趦趄近者韩文公首为闲【`一作开`】辟锄夫子又继起隂霾终廓如搜得万古遗裁成十编书南山盛云雨东序堆琼琚偶此真籍客悠扬两情摅清词忽窈窕雅韵何虚徐唱既野芳坼酬还天籁疎轻波掠翡翠晓露披芙蕖俪曲信寡和末流难嗣初空持一竿饵有意鲸鱼  

奉和袭美太湖诗二十首  

初入太湖  

东南具区雄天水合为一髙帆大弓满羿射争箭疾时当暑雨后气象仍郁密乍如开雕笯【`音奴笼也`】耸翅忽飞出行将十洲近坐觉八极溢耳目骇鸿蒙精神寒佶栗坑来斗呀豁涌处惊嵳崒异【`一作险若`】拔龙湫喧如破蛟室斯湏风妥帖若受命平秩防茫识端倪逺峤疑格【`音阁`】笔巉巉见铜阙【`湖中穹崇山有铜鬬`】左右皆辅弼盘空俨相趋去势犹横逸尝闻咸池气下注作清质至今涵赤霄尚且浴白日【`太湖上禀咸池五车之气故一水五名也`】又云构浮玉宛与昆阆匹肃为灵官家此事难致诘【`太湖乃仙家浮玉之北堂`】才迎沙屿好指顾俄已失山川互蔽亏鱼鸟空聱【`语彪切`】耴【`鱼乙切`】何当授真检得召天吴术一一问朝宗方应可谭悉  

晓次神景宫  

晓帆逗碕岸髙步入神景洒洒襟袖清如临蘂珠屏虽然羣动息此地常寂静翠镊有寒锵碧花无定影凭轩羽人傲夹户天兽猛稽首朝元君褰衣就虚省呀空雪牙利嗽水石齿冷香母未垂婴芝田不论顷遥通河汉口近抚松桂顶饭荐七白蔬杯酾九光杏人间附尘躅固陋真钳颈肎信抃鼇倾犹疑夏虫永津荡琼垄紫汞啼金鼎尽出冰霜书期君一披省  

入林屋洞  

知名十小天林屋当第九【`人间三十六洞天知名者十尔余二十六天出九防志未行于世`】题之为左神理之以天后【`林屋洞为左神幽居之天即天后真君之便阙`】魁堆【`一作罡`】辟邪辈左右専备守自非方瞳人不敢窥洞口唯君好竒士复啸忘情友致【`一作敛`】伞在风林低冠入云窦中深剧苔井傍坎才药臼石角忽支颐藤根时束肘初为大幽怖渐见微眀诱屹若造灵封森如达仙薮尝闻白芝秀状与琅花偶又坐紫泉光甘如酌天酒【`白芝紫泉皆此洞所出乃神仙之饮饵非常人所能得`】何人能挹嚼饵以代浆糗却笑探五符徒劳步双斗真君不可见焚盥空迟久眷恋玉碣文行行但廻首  

雨中游包山精舍  

包山信神仙主者上真职及栖钟梵侣又是清凉域乃知烟霞地絶俗无不得岩开一迳分柏拥深殿黒僧闲若图画像古非雕刻海客施眀珠湘防料【`平声`】净食有鱼皆玉尾有乌尽金臆手携鞞铎怯【`唐言杨枝佉一作供`】若在中印国千峰残雨过万籁清且极此时空寂心可以遗智识知君战未胜尚倚功名力却下听经徒【`生公有听经石`】孤帆有行色  

毛公坛  

古有韩终道授之刘先生身如碧鳯皇羽翼披轻轻先生盛驱役臣伏甲与丁势可倒五岳不唯鞭羣灵飘飖驾翔螭白日朝太清空遗古坛在稠叠烟萝屏逺懐步罡夕列宿森然眀四角镇露兽三层差羽婴回眸盼七炁运足驰疎星象外真既感区中道俄成迩来向千祀云峤空峥嵘石上橘花落石根瑶草青时时白鹿下此外无人行我访岑寂境自言斋戒精如今君安死【`字君安`】魂魄犹羶腥有笈皆緑字有芝皆紫茎相将望瀛岛浩荡凌沧溟  

三宿神景宫  

灵踪未徧寻不觉谿色暝回头问栖所稍下杉萝迳岩居更幽絶涧户相隠映过此即神宫虚堂惬云性四轩尽疎达一榻何清零【`去声`】髣髴闻玉笙鼓铿动凉磬风凝古松粒露压脩荷柄万籁既无声澄眀但心听希微辨真语若授虚皇命尺宅按来平华池漱余净频窥宿羽丽三吸晨霞盛岂独冷衣襟便堪遗造请徒深【`一作探`】物外趣未脱尘中病举首【`一作手`】谢灵峰徜徉事归榜  

以毛公泉献大谏清河公  

先生链飞精羽化成翩翻荒坛与古甃隐轸清泠存四面蹙山骨中心含月魂除非紫水脉即是金沙源香实洒桂蘂甘惟渍云根向来探幽人酌罢祛防昬况公珪璋质近处谏诤垣又闻虚静姿早挂冰雪痕君对瑶华味重献兰薫言当应涤烦暑朗咏翚飞轩我愿得一掬攀天呌重阍霏霏散为雨用以移焦原  

缥缈峰  

左右皆跳岑孤峰挺然起因思缥缈称乃在虚无里清晨跻磴道便是孱顔【`一作顽`】始据石即更歌遇泉还徙倚花竒忽如荐树曲浑成几乐静烟霭知忘机猨狖喜频攀峻过斗末造平如砥举首阂青防回眸聊下眎高帆大于鸟广墠才类蚁就此防茫中争先未尝已葛洪话刚气去地四千【`一作十`】里茍能乗之游止若道路耳吾将自峰顶便可朝帝扆尽欲活羣生不唯私一已超骑眀月蜍复弄华星蘂却下蓬莱巅重窥清浅水身为大块客自号天随子他日向华阳敲云问名氏  

桃花坞  

行行问絶境贵与名相亲空经桃花坞不见秦时人愿此为东风吹起枝上春愿此作流水濳浮蘂中尘愿此为好鸟得栖花际邻愿此作幽蝶得随花下宾朝为照花日暮作涵花津试为探花士作此【`一作出作`】偷桃臣桃源不我弃庶可全天真  

眀月湾  

昔闻眀月观【`在建业故台城`】只伤荒野基今逢眀月湾不值三五时择此二眀月洞庭看最竒连山忽中断逺树分毫厘周回二十里一片澄风漪见説秋半夜净无云物欺兼之星斗蔵独有神仙期初闻锵镣跳【`一作铫`】积渐调参差空中卓羽卫波上停龙螭踪【`一作纵`】舞玉烟节髙歌碧霜词清光悄不动万象寒咿咿此防非俗致无由得旁窥但当乗扁舟酒瓮仍相随或彻三弄笛或成数联诗自然莹心骨何用神仙为  

练渎【`一云吴王开以练兵`】  

越恃君子众大将压全吴【`越有私卒君子六千人`】吴将派天泽以练舟师徒一镜止千里支流忽然迂苍奁束洪波坐似冯夷躯战舰百万辈浮宫三十余平川盛丁宁絶岛分储胥鳯押半鹤膝锦杠杂肥胡香烟与杀气浩浩随风驱弹射尽髙鸟杯觥醉濳鱼山灵恐见鞭水府愁为墟兵利徳日削反为雠国屠至今钩镞残尚与泥沙俱照此月倍苦来兹烟亦孤丁魂尚有泪合洒青枫枯  

投龙潭  

名山潭洞中自古多秘邃君将接神物聊用申祀事镕金象牙角尺木无不备亦既奉真官因之徇前志持来展眀诰敬以投嘉瑞鳞光焕水容目色烧山翠吾皇病秦汉岂独探幽异所贵风雨时民皆受其赐良田为巨浸汚泽成赤地掌职一不行精灵又何寄唯贪血食饱但据骊珠睡何必费黄金年年授星使  

孤园寺  

浮屠从西来事者极梁武岩幽与水曲结构无遗土穷山林干尽竭海珠玑聚况即侍从臣敢爱烟波坞幡条玉龙扣殿角金虬舞释子厌楼台生人露风雨今来四百载像设蔵云浦轻鸽乱驯鸥鸣钟和朝艣庭蕉裂旗斾野蔓差缨组石上解空人窻前听经虎林虚叶如织水净沙堪数徧问得中天归脩释迦谱  

上真观  

尝闻升三清真有上中下官居乗佩服一一自相亚霄裙或霞粲侍女忽玉姹坐进金碧腴去驰飇歘驾今来上真观恍若心灵讶只恐暂神游又疑新羽化风余撼朱草云破生瑶榭望极觉波平行虚信烟借闲开飞帙静倚宿鳯架俗状既能遗尘冠聊以卸人间方大火此境无朱夏松盖防日车泉绅垂天罅穷幽不知倦复息芝园舍锵佩引凉姿焚香礼遥夜无情走声利有志依闲暇何处好迎僧希将石楼借  

销夏湾  

霞岛焰难泊云峰竒未收萧条千里湾独自清如秋古岸过新雨髙萝防横流遥风吹蒹葭折处鸣飕飕昔予守圭窦过于囘禄囚日为籧筁徒【`渠曲二音簟之异名`】分作只裯雠【`低刁二音并单衣`】愿狎寒水怪不封朱毂侯岂知烟浪涯坐可思重裘健若数尺鲤泛然双白鸥不识号火井孰问名焦丘我真鱼鸟家尽室营扁舟遗名复避世消夏还消忧  

包山祠  

静境林麓好古祠烟霭浓自非通灵才敢陟羣仙峰百里波浪沓中堂箫鼓重真君具琼轝髣髴来相从清露濯巢鸟隂云生昼【`一作画`】龙风飘橘柚香日动旛盖容将命礼且洁所祈年不防终当以疏闻特用诸侯封  

圣姑庙  

渺渺洞庭水盈盈芳屿神因知古佳丽不独湘夫人流苏荡遥吹斜领生轻尘蜀彩駮霞碎吴绡盘雾匀可怜飞燕姿合是乗鸾宾坐想烟雨夕兼知【`一作之`】花草春空登油壁车窈窕谁相亲好赠玉条脱堪携紫纶巾殷勤拨香池重荐汀洲苹眀朝动兰檝不翅星河津  

太湖石  

他山岂无石厥状皆可荐端然遇良工坐使天质变或裁基栋宇礧砢成广殿或剖出温瑜精光具华瑱或将破仇敌百礮资苦战或用镜功名万古如会面今之洞庭者一以非此选槎牙真不材反作天下彦所竒者嵌崆所尚者葱蒨旁穿参洞穴内窍均环钏刻削九琳窻玲珑五眀扇新雕碧霞叚旋破秋天片无力置池塘临风只流眄  

崦里  

山横路若絶转檝逢平川川中水木幽髙下兼良田沟塍堕防溜桑柘含疎烟处处倚蚕箔家家下鱼筌騃犊卧新野禽争折莲试招搔首翁共语残阳边今来九州内未得皆恬然贼阵始吉语狂波又防年吾翁欲何道守此常安眠笑我掉头去芦中闻刺船余知隐地术可以齐真仙终当从之游庶复全于天  

石板  

一片倒山屏何时隳洞门屹然空濶中万古波涛痕我意上帝命持来压泉源恐为庚辰官囚怪力所掀又疑广袤次零落潜惊奔不然遭霹雳强半沈无垠如何造化首便截秋云根往事不足问奇踪安可论吾今病烦暑据簟常昬昬欲从石公乞【`石板在石公山前`】莹理平如璊前后植桂桧东西置琴尊尽携天壤徒浩唱羲皇言  

## 御定全唐诗卷六百十九  

陆龟蒙  

杂讽九首  

红蚕縁枯桑青茧大如瓮人争捩其臂羿矢亦不中微防待贤禄一一希入梦纵操上古言口噤难即贡蛟龙在怒水拔取牙角弄丹穴如可游家家畜孤鳯防门尚儿戏战血波澒【`一作鸿`】溶社鬼茍有灵谁能遏秋恸童麋来触犀徳力不相及伊无惬心事只有碎首泣况将鹏虱校数又百与十攻如饿鸱呌势若脱急斯为朽闗键怒荦抉以入年来横干戈未见拔城邑得非佐饔者齿齿待啜汁羁维豪杰辈四骇方少絷此皆乗时利纵舍在呼吸吾欲斧其吭无雷动幽蛰  

鹅惨于冰陆立懐所适斯人道乃閟【`一作闷`】不得不鸣呃当时布衣士亦作天子客至今东方生满口自夸白终为万乗交谈笑无所隔致君非有书乃是尧舜画只  

今侯门峻日扫贫贱迹朝趋九韶音暮列五鼎食如闻恭俭语謇謇事夕惕可拍伊牧肩功名被金石  

赤舌【`一作石`】可烧城谗邪易为伍诗人疾【`一作病`】之甚取俾投豺虎长风吹窽木始有音韵吐无木亦无风笙簧由喜怒女娲链五石天缺犹可补当其利口衔罅漏不复数元精遗万类双目如牖户非是既相叅重瞳亦为瞽东南有狂兕猎者西北矢利尘白【`一作日`】防防独此清夜止无人语其事偶坐窥天纪安得东壁眀洪洪用坟史搜扬好古士一以罄云水流堪洒菁英风足去稗秕如能出奇计坐可平贼垒徐陈羲皇道髙驾太平轨攫疏成特雄濯垢为具美贡贤当上赏景福视所履永播南熏音垂之万年耳  

有蘗何青青空城雪霜里千林尽枯槁苦节独不死他遭匠石顾总入牺黄美遂得保天年私心未为耻髙从【`一作徒`】宿枭怪下亦容蝼蚁大厦若抡材亭亭托君子左右佩劒者彼此亦相笑趋时与闭门喧寂不同调濳机取声利自许臻乎妙志士以神窥惭然【`一作寂`】真可吊天之发遐籁大小随万窍魁其罏冶姿形质惟所召鼗笙磬竽瑟是必【`一作以`】登清庙伊圣不可【`一作吾`】欺谁能守蓬藋  

横笛喝【`一作鸣`】秋风清商入疏越君居不夜城肎怨孤戍月吴兵甚犀利太白光突兀日已费千金厪闻侵一拨【`一作墢`】岂无恶年少纵酒游侠窟募为敢死军【`一作士`】去以枭叛卒岂无中林士贯穿学问骨兵法五十家浩荡如溟渤髙悬鹿皮睡清涧【`一作润`】时依樾分已诺烟霞全遗事干谒既非格猛兽未可轻华发北面师其谋防能止征伐何妨秦堇勇又有曹刿説尧舜尚询刍【`一作事`】公乎听无忽  

朝为壮士歌暮为壮士歌壮士心独苦傍人谓之何古铁久不快倚天无处磨将来易水上犹足生寒波捷可搏飞狖健能超槖駞羣儿被坚利索手安冯河惊飇扫长林直木谢防科严霜冻大泽僵龙不如蛇昔者天血碧吾徒安叹嗟  

美人  

美人抱瑶瑟哀怨弹别鹤雌雄南北飞一旦异栖托谅非金石性安得宛如昨生为并蒂花亦有先后落秋林对斜日光景自相薄犹欲悟君心朝朝佩兰若  

感事  

将军被鲛函只畏金石镞岂知谗箭利一中成赤族古来信簧舌巧韵凄锵曲君闻悦耳音尽日听不足初因起毫发渐可离骨肉所以贤达【`一作达贤`】心求人须任目  

素丝  

园客丽独茧诗人吟五緵如何墨子泪反以悲途穷我意岂如是愿参天地功为线补君衮为系君桐左右脩阙职宫商还古风端然洁白心可与神眀通  

次幽独君韵【`二首`】  

灵气独不死尚能成绮文如何孤窆里犹自读三坟落日送万古秋声含七哀枯株不萧瑟枝干虚崔嵬伊昔临大道歌钟醉髙台台今已平地【`一作髙台今已平`】只有春风回眀月白草死积隂荒陇摧圣贤亦如此恸絶真悠哉  

赠逺  

芙蓉匣中镜欲照心还嬾本是细腰人别来罗带缓从君出门后不奏云和管妾思冷如簧时时望君暖心期梦中见路永魂梦短怨坐【`一作生`】泣西风秋窻月华满  

村夜二篇  

江上冬日短裵囘草堂暝鸿当絶塞来客向孤村病緜緜起归念咽咽兴防咏菊迳月方髙橘斋霜巳并盘飱蔬粟粗史籍籖牌盛目冷松桂寒【`一作闲`】耳喧儿女竞开瓶浮螘绿试笔秋毫劲昼户亦重闗寒屏递相映诗从骚雅得字向铅椠【`一作黄`】正遇敌舞蛇矛逢谈捉犀柄无名升甲乙有志扶荀孟守道希昔贤为文【`一作人`】通古圣幽忧废【`一作拂`】长劒顦顇惭清镜只会鱼鸟情讵知时俗性浮虚多徇势老【`一作疎`】嬾图【`一作徒`】厯聘既不务人知空余乐天命吾家【`一作如何`】在田野家事苦辽夐耕稼一以防囷仓自然罄愁襟风叶乱独坐灯花【`一作然灯`】迸眀发成浩歌谁能少倾听  

世既贱文章归来事耕稼伊人着农道【`元仓子有农道萹`】我亦赋田舍所悲劳者苦敢用词为诧只効刍牧言谁防轻薄骂嘻今居宠禄各自矜雄覇堂上考华钟门前竚髙驾纎洪动丝竹水陆供鲙炙小雨静楼台防风动兰麝【`一作送檀麝`】吹嘘川可倒眄睐花争姹【`一作俹`】万户膏血【`一作雨`】穷一筵歌舞价安【`一作寜`】知勤播植卒歳无闲暇种以春鳸初获从秋隼下【`一作鹰乍`】専専望穜稑搰搰条桑柘日晏腹未充霜繁体犹躶平生守仁义所疾唯狙诈上诵周孔书沈溟【`一作`】至酣借岂无致君术尧舜不【`一作驰`】上下岂无活国方颇【`一作稽`】牧齐教化蛟龙任干死云雨终不借羿臂束如囚徒劳夸善射才能诮箕斗辩可移嵩华若与甿辈量饥寒殆相亚长吟倚清瑟孤愤生遥夜自古有遗贤吾容偏称谢  

记事  

本作渔钓徒心将遂疎放苦为饥寒【`一作衣食`】累未得恣闲畅去年十二月身住霅溪上病里贺【`一作见`】丰登鸡豚聊馈饷巍峩卞山雪凝冽不可向瘦骨倍加寒徒为厚缯纩晴来露青霭千【`一作万`】仭缺寻丈卧恐玉华销时时推枕望虽然营卫困亦觉精神王把笔强题诗粗言瓌怪状吴兴郑太守文律颇清壮鳯尾与鲸牙纷披落杂【`一作新`】唱缄书寄城内搪突无以况料峭采莲船纵横簸天浪方倾谢公酒【`一作咏一作言`】忽值庄生【`一作叟`】防【`郑员外仁规是年受代俄防偶`】黙黙阻音徽【`一作徽音`】临风但惆怅春归迨【`一作待`】秋末固自婴防恙歳晏【`一作早`】弗躬亲何由免欺诳今来观刈获乃在松江并【`步浪切`】门外两潮过波澜光荡都縁新卜筑是事皆草创尔后如有年还应惬防尚天髙气味爽野迥襟懐旷感物动牢【`一作劳`】愁愤时频肮脏平生乐篇翰至老安敢忘骏骨正牵盐文终覆酱嗟今多赤舌见善惟蔽谤忖度大为防涵容寛作量图书筐簏外闗眼皆賸长饿亦胜无薄田家所仰稍离饥寒患学古【`一作古学`】真可强圣道庶经营世途多踉跄近闻天子诏复许私醖酿促使舂【`一作奉`】酒材呼儿具盆盎宵长拥吟褐日晏开书幌我醉卿可还陶然似元亮  

孤雁  

我生天地间独作南宾雁哀鸣慕前侣不免饮啄晏虽防小雅咏未脱鱼【`一作生`】网患况【`一作矧`】是婚【`一作摽`】礼须【`一作经`】忧为弋者晴鸢争上下意气苦凌慢吾常吓鸳雏尔辈安足讪回头语晴鸢汝食腐鼠惯无异驽骀羣恋短豆皁栈岂知潇湘岸葭菼苹萍【`一作藜萍苹`】间有石形状竒寒流古来湾闲看麋鹿【`一作甫里`】志了不忧【`一作爱`】刍豢世所重巾冠何妨野夫丱骚人夸蕙芷易象取陆苋漆园逍遥篇中亦载斥鷃汝惟材性下嗜好不可谏身虽慕髙翔粪壤是【`一作长`】盻盼或闻通鬼魅怪祟立可辩硩蔟书尚存宁容恣妖幻【`硩蔟周礼秋官司寇下硩蔟氏掌覆夭鸟之巢硩郑司农读为摘又他厯反蔟读为爵蔟之蔟谓巢也夭鸟恶鸣鸟`】  

南泾【`一作溪`】渔父  

予方任疎慵地僻即所好江流背村落偶往心已嫪田家相去逺岑寂且纵傲出户手先笻见人头未帽南泾【`一作溪`】有渔父往往携稚造问其所以渔对我真蹈道我初簎鱼鼈童丱至于耄窟穴与生成自然通【`一作知`】壸奥孜孜戒吾属天物不可暴大小叅去留其孳养报终朝获鱼【`一作渔`】利鱼亦未常耗同覆天地中违仁辜覆焘余观为政者此意谅难到民皆死搜求莫肎兴【`一作与`】愍悼今年川泽旱前歳山源潦牒诉已盈庭闻之类禽噪譬如死【`一作豢`】鸡鹜岂不容乳抱孟子讥宋人非其揠苗躁吾嘉渔父防雅叶贤哲操倘遇采诗官斯文诚敢告  

引泉诗【`睦州龙兴观老君院作`】  

上嗣位六载吾宗刺桐川余来拜旌防诏下之眀年是时春三月绕郭花蝉聫岚盘百万髻上插黄金钿授以道士馆置榻于东偏满院声碧树空堂形【`一作影`】老仙本性乐凝淡及来更虚焚香礼真像盥手披灵编新定【`一作安`】山角角乌龙【`山名`】独巉然除非净晴日【`一作睛目`】不见苍崖巅上有拏云峰下有喷壑泉泉分数十落处皆峥潺寒声入烂醉聒破西窻眠支笻起独寻只在墙东边呼童具畚锸立凿莓苔穿灇淙【`一作漴`】一派堕练带横斜牵乱石抛落落寒流响溅溅狂奴【`一作怒`】七里濑缩到疎楹前跳花【`一作光`】泼半散涌沫飞旋圆势束三峡挂泻危孤磴悬曽闻瑶池溜亦灌朱草田凫伯弄翠蘂鸾雏舞丹烟凌风捩桂柂隔雾【`一作霞`】驰犀船况当元家尝着道徳篇上善可比水斯文参五千精灵若在此肎恶防波传不拟争滴沥还应会沦涟出门复【`一作后`】飞箭合势浮青天必有学真子鹿冠秋鹤顔如能辅余志日使疏其源  

纪梦游甘露寺【`寺在京口北固山上第十四句缺三字`】  

昔卧嵩髙云云窻正寒夕披裘忽生梦似到空王宅峩天一峰立栏楯横半壁级倚绿巅差闗临赤霄辟扪虚陟孤峭不翅千余尺叠掌望罘罳分眀袒肩释凌香稽首罢嘹哓【`一作喨`】　　　髙户乗【`一作承`】北风声号大波白光中目难送定验方可觌树细鸿蒙烟岛疎零落碧须臾羣籁入空水相喷激积浪亚寒堆呀如鬬危石跳音簇鞞鼓溅沫交矛防鸟疾帆亦奔纷纷助劲敌思非水灵怒即是饥龙擘怯慑不敢前荷襟汗霑霡回经定僧处泉木光相射岩磴云族栖柖【`一作松`】柯露华适逍遥得真趋逦迤寻常迹山腹贮孤亭岚根四垂帟谁题雪月句乃是曹刘格【`爱树亭有故太尉房公诗`】阆阙一枝琼边楼数声笛吟髙矍然起若自苍旻掷短烛堕余花圆蟾挂斜魄自从神锡境无处不登陟忽上南徐山心期豁而获岂伊烦恼骨合到清凉域暗得胡蝶身幽期【`一作奇`】尽相识奈何有名氏未列金闺籍翻慙丱顶童得奉真如防云涛触风望毫管和烟搦聊记梦中游留之问禅客  

惜花  

人夀期满百花开唯一春其间风雨至旦夕旋为尘若使花解愁愁于看花人  

别离  

丈夫非无泪不洒离别间杖【`一作仗`】劒对尊酒耻为游子顔蝮蛇一螫手壮士即解腕所志在功名离别何足叹  

鸣雁行  

朔风动地来吹起沙上声闺中有边思玉筯此时横莫怕儿女恨主人烹不鸣  

短歌行  

爪牙在身上陷穽犹可制爪牙在胸中劒防无所畏人言畏猛虎谁是撩头只见古来心奸雄暗相噬  

挟瑟【`一作琴`】歌  

挟瑟【`一作琴`】为君抚君嫌声太古寥寥倚浪系防防沈湘语赖有秋风知清泠吹玉柱  

婕妤怨  

妾貌非倾国君王忽然宠南山掌上来下【`一作不`】敌新恩重后宫多窈窕日日学新声一落君王耳南山又须轻  

江南曲  

为爱江南春涉江聊采苹水深烟浩浩空对双车轮车轮眀月团车盖浮云盘云月徒自好水中行路难遥遥洛阳道夹道生春草寄语櫂船郎莫夸风浪好  

## 御定全唐诗卷六百二十  

陆龟蒙  

渔具诗【`并序`】  

天随子于海山之顔有年矣矢鱼之具莫不穷极其趣大凡结绳持纲者总谓之网罟网罟之流曰罛曰罾曰罺【`侧交切`】圆而纵舍曰罩挟而升降曰【`女减切`】缗而竿者总谓之筌筌之流曰筒曰车横川曰梁承虚曰笱编而沈之曰箄【`音卑`】矛而卓之曰猎【`音册矛也`】棘而中之曰义镞而纶之曰射扣而骇之曰桹【`以薄板置瓦器上击之以驰鱼`】置而守之曰神【`鲤鱼满三百六十歳蛟龙輙率而飞去置一神守之则不能去矣神也`】列竹于海澨曰沪【`吴之沪渎是也`】错薪于水中曰【`音槮`】所载之舟曰舴艋所贮之器曰笭箵其他或术以招之或药而尽之皆出于诗书杂传及今之闻见可考而验之不诬也今择其任咏者作十五题以讽噫矢鱼之具也如此予既  

歌之矣矢民之具也如彼谁其嗣之鹿门子有髙洒之才必为我同作  

网  

大罟纲目繁空江波浪黒沈沈到波底恰共波同色牵时万鬐入已有千钧力尚悔不横流恐他人更得  

罩  

左手揭圎罛轻桡弄舟子不知潜鳞处但去笼烟水时穿紫屏【`一作萍`】破忽值朱衣起【`松江有朱衣鲋`】贵得不贵名敢论鲂与鲤  

  

有意烹小鲜乗流驻孤櫂虽然烦取舍未肎求津要多为虾蚬误已分防防笑寄语龙伯人荒唐不同调  

钓筒  

短短截筠光悠悠卧江色蓬差防相应雨慢烟交织湏臾中芳饵迅疾如飞翼彼竭我还浮君看不争得  

钓车  

溪上持只轮溪边指茅屋闲乗风水便敢议朱丹毂髙多倚衡惧下有折轴速曷若载逍遥归来卧云族  

鱼梁  

能编似云薄横絶清川口缺处欲随波波中先置笱投身入笼槛自古难飞走尽日水滨吟殷勤谢渔叟  

义鱼  

春溪正含緑良夜才参半持矛若羽轻列烛如星烂伤鳞跳密藻碎首沈遥岸尽族染东流傍人作佳翫  

射鱼  

弯弓注碧浔掉尾行凉沚青枫下晩照正在澄眀里抨断荷扇溅血殷菱蘂若使禽荒闻移之暴烟水  

鸣桹  

水浅藻荇涩钩罩无所及铿如木铎音势若金钲急敺之就深处用以资俯拾搜罗尔甚微遁去将何入  

沪【`吴人今谓之簖`】  

万植御洪波森然倒林薄千颅咽云上过半随潮落其间风信背更值雷声恶天道亦裒多吾将移海若  

【`吴人今谓之丛`】  

斩木置水中枝条互相蔽寒鱼遂家此自以为生计春冰忽融冶尽取无遗裔所托成祸机临川一凝睇  

种鱼  

凿池收赪鳞疎疎置云屿还同汘漫游遂以江湖处如非一神守潜被蛟龙主蛟龙若无道跛鼈亦可御  

药鱼  

香饵缀金钩日【`一作目`】中悬者防盈川是毒流细大同时死不唯空饲犬便可将贻蚁茍负竭泽心其他尽如此  

舴艋  

蓬櫂两三事天然相与闲朝随穉子去暮唱菱歌还倚石迟后侣徐桡供远山君看万斛载沈溺湏臾间  

笭箵  

谁谓笭箵小我谓笭箵大盛鱼自足餐寘璧能为害时将刷苹浪又取悬藤带不及腰上金何劳问蓍蔡  

奉和袭美添渔具五篇  

渔庵  

结茅次烟水用以资啸傲岂谓钓家流忽同禅室号闲凭山叟占晩有溪禽嫪华屋莫相非各随吾所好  

钓矶  

拣得白云根秋潮未曽没坡陁坐鼇背散漫垂龙髪持竿从掩雾置酒复待月即此放神情何劳适吴越  

蓑衣  

山前度微雨不废小涧渔上有青袯襫下有新腒【`一作葋`】疎滴沥珠影离披岚彩虚君看荷制者不得安吾庐  

篛笠  

朝携下枫浦晚戴出烟艇冒雪或平檐听泉时仄顶飇移霭然色波乱危如影不识九衢尘终年居下泂  

背蓬  

敏手劈【`一作试`】江筠随身织烟殻沙禽固不知钓伴犹初觉闲从翠微拂静唱沧浪濯见説万山潭渔童尽能学  

樵人十咏【`并序`】  

环中先生谓天随子曰子与鹿门子应和为渔具诗信尽其道而美矣世言樵渔者必联其命称且常为隠君子事诗之言错薪礼之言负薪传之言积薪史之言束薪非樵者之实乎可不足以寄兴咏独缺其词耶退作十樵以补其阙漏寄鹿门子  

樵谿  

山髙谿且深苍苍但羣木抽条欲千尺众亦疑朴一朝蒙翦伐万古辞林麓若遇燎穹微烟出云族  

樵家  

草木黄落时比邻见相喜门当清涧尽屋在寒云里山棚日才下野灶烟初起所谓顺天民唐尧亦如此  

樵叟  

自小即胼胝至今凋鬓髪所图山褐厚所爱山鑪热不知冠盖好但信烟霞活富贵如疾颠吾从老岩穴  

樵子  

生自【`一作在`】苍崖边能谙白云养【`山家谓养柴地为养`】才穿远林去已在孤峰上薪如野花束步带山词唱日暮不归来柴扉有人望  

樵径  

石脉青霭间行行自幽絶方愁山缭绕更值云遮截争推好林浪共约归时节不似名利途相期覆车辙  

樵斧  

淬砺秋水清携持远山曙丁丁在前涧杳杳无寻处巢倾鸟犹在树尽猨方去授钺者何人吾今【`一作方`】易其虑  

樵担  

轻无斗储价重则筋力絶欲下半岩时忧襟两如结风髙埶还却雪厚疑中折负荷诚独难移之赠来哲  

樵风  

朝随早潮去暮带残阳返向背得清飇相追无近远采山一何迟服道常苦蹇仙术信能为年华未将晩  

樵火  

积雪抱松坞蠧根然草堂深鑪与远烧此夜仍交光或似坐竒兽或如焚异香堪嗟宦游子冻死道路傍  

樵歌  

纵调为野吟徐徐下云磴因知负樵乐不减援琴兴出林方自转隔水犹相应但取天壤情何求郢人称  

奉和袭美酒中十咏  

酒星  

万古醇酎气结而成晶荧降为嵇阮徒动与尊罍并不独祭天庙亦应邀客星何当八月槎载我游青防  

酒泉  

初悬碧崖口渐注青谿腹味既敌中山饮宁拘一斛春疑浸花骨暮若酣云族此地得封侯终身持美禄  

酒篘  

山斋醖方熟野童编近成持来欢伯内坐使贤人清不待盎中满旋供花下倾汪汪日可挹未羡黄金籯  

酒牀  

六尺様何竒溪边濯来洁糟深贮方半石重流还咽闲移秋病可偶听寒梦缺往往枕眠时自疑陶靖节  

酒垆  

锦里多佳人当垆自沽酒髙低过反坫大小随圆瓿数钱红烛下涤器春江口若得奉君欢十千求一斗  

酒楼  

百尺江上起东风吹酒香行人落帆上远树涵残阳凝睇复凝睇一觞还一觞湏知凭栏客不醉难为肠  

酒旗  

揺揺倚青岸远荡游人思风欹翠竹杠雨澹香醪字才来隔烟见已觉临江迟大斾非不荣其如有王事  

酒尊  

黄金即为侈白石又太拙斵得奇树根中如老蛟穴时招山下叟共酌林间月尽醉两忘言谁能作天舌  

酒城  

何代驱生灵筑之为酿地殊无甲兵守但有糟浆气雉堞屹如狂女墙低似醉必若据而争先登仪狄氏  

酒乡  

谁知此中路暗出虚无际广莫是邻封华胥为附丽三杯闻古乐伯雅逢遗裔自尔等荣枯何劳问弟  

添酒中六咏【`并序`】  

鹿门子示予酒中十咏物古而词丽防髙而性真可谓穷天人之际矣予既和而且曰昔人之于酒有注为池而饮之者象为龙而吐之者亲盗瓮间而卧者将实舟中而浮者可为四荒矣徐景山有酒鎗嵇叔夜有酒杯皆传于后代可谓二髙矣四荒不得不刺二髙不得不颂更作六章附于末云  

酒池  

万斛输曲沼千钟未为多残霞入醍齐远岸澄白酂后土亦沈醉奸臣空浩歌迩来荒淫君尚得乗余波  

酒龙  

铜雀羽仪丽金龙光彩竒潜倾邺宫酒忽作商庭漦若怒鳞甲赤如酣头角垂君臣坐相灭安用骄奢为  

酒瓮  

暖麴糵调覆深苫盖净溢处每淋漓沈来还濎滢常闻清凉酎可养希夷性盗饮以为名得非君子病  

酒船  

昔人性何诞欲载无穷酒波上任浮身风来即开口荒唐意难遂沈湎名不朽千古如比肩问君能继不  

酒鎗  

景山实名士所玩垂清尘尝作酒家语自言中圣人竒器质含古挫糟味应醇唯懐魏公子即此飞觞频  

酒杯  

叔夜傲天壤不将琴酒疎制为酒中物恐是琴之余一弄广陵散又裁絶交书頽然掷林下身世俱何如  

奉和袭美茶具十咏  

茶坞  

茗地曲隈囘野行多缭绕向阳就中密背涧差还少遥盘云髻慢乱簇香篝小何处好幽期满岩春露晓  

茶人  

天赋识灵草自然钟野姿闲来北山下似与东风期雨后探芳去云间幽路危唯应报春鸟得共斯人知【`顾渚山有报春鸟`】  

茶笋  

所孕和气深时抽玉苕短轻烟渐结华嫩蘂初成管寻来青霭曙欲去红云暖秀色自难逢倾筐不曽满  

茶籯  

金刀劈翠筠织似波文斜制作自野老携持伴山娃昨日鬬烟粒今朝贮绿华争歌调笑曲日暮方还家  

茶舍  

旋取山上材架为山下屋门因水势斜壁任岩隈曲朝随鸟俱散暮与云同宿不惮采掇劳只忧官未足  

茶灶【`经云茶灶无突`】  

无突抱轻岚有烟映初旭盈锅玉泉沸满甑云芽熟竒香袭春桂嫩色凌秋菊者若吾徒年年看不足  

茶焙  

左右凝膏朝昬布烟缕方圎随様拍次第依层取山謡纵髙下火还文武见説焙前人时时炙花脯【`紫花焙人以花为脯`】  

茶鼎  

新泉气味良古铁形状丑那堪风雪夜更值烟霞友曽过赪石下又住清溪口【`赪石清溪皆江南出茶处`】且共荐臯卢【`茶名`】何劳倾斗酒  

茶瓯  

昔人谢塸埞徒为妍词饰【`刘孝威集有谢塸埞启`】岂如珪璧姿又有烟岚色光参筠席上韵雅金罍侧直使于阗君从来未尝识  

煮茶  

闲来松间坐看煮松上雪时于浪花里并下蓝英末倾余精爽健忽似氛埃灭不合别观书但宜窥玉札  

## 御定全唐诗卷六百二十一  

陆龟蒙  

置酒行  

落尘花片排香痕阑醉露栖愁魂洞庭波色惜不得东风领入黄金尊千筠掷毫春谱大碧舞红啼相唱和安知寂寞西海头青未垂孤鳯饿  

江湖散人歌【`并传`】  

散人者散诞之人也心散意散形散神散既无羁限为时之怪民束于礼乐者外之曰此散人也散人不知耻乃从而称之人或笑曰彼病子散而目之子反以为其号何也散人曰天地大者也在大虚中一物耳劳乎覆载劳乎运行差之晷度寒暑错乱望斯须之散其可得耶水土之散皆有用乎水之散为雨为露为霜雪水之局为潴为洳为潢污土之散封之可崇穴之可深生可以艺死可以  

入土之局埙不可以为埏甓不可以为盂得非散能通于变化局不能耶退若不散守名之筌进若不散执时之权筌可守耶权可执耶遂为散歌散传以志其散  

江湖散人天骨竒短发搔【`一作抓`】来蓬半垂手提【`一作捉`】孤篁曳寒茧口诵太古沧浪词词云太古万万古民性甚【`一作怪`】野无风期夜栖止与禽兽杂独自构架【`一作架结`】纵横枝因而称曰有巢氏民共【`一作相与`】敬贵如君师当时只效乌鹊辈岂是有意陈尊卑无端后圣穿凿破一派前导千流随多方恼乱元气死日使文字【`一作父子`】生奸欺圣人事业转销耗尚有渔者存熙熙风波不独困【`一作因`】一士凡百器具【`一作用`】皆能施罛疎沪腐鲈鳜脱【`一作肥`】止【`一作正`】失【`一作上失`】检驭无【`一作非`】谗疵人间所谓好男子我见妇女留须睂奴顔婢膝真乞丐反以正直为狂痴所以头欲散不散弁【`一作冠`】峩巍所以腰欲散不散佩陆离行散任之适坐散从倾欹语散空谷应笑散春云【`一作容`】披衣散单复便食散酸醎宜书散浑真草酒散甘醇醨屋散势斜直树散行参差客散忘簪屦禽散虚笼池物外【`一作外物`】一以散中心散何疑不共诸侯分邑里不与天子専隍陴静则守桑柘乱则逃妻儿金镳【`一作鏕`】贝【`一作绅`】带未尝识白刄杀【`一作投`】我穷生为或闻蕃将负恩泽号令铁马如风驰大君年小丞相少当轴自请都【`一作诸`】旌旗神锋悉出羽林仗缋画日月蟠龙螭太宗基业甚牢固小丑背叛当歼夷禁军近自肃宗置【`一作署`】抑遏辅国争雄雌必然大段剪凶逆须召劲勇持【`一作扶`】军麾四方贼垒犹占地死者暴骨生寒饥归来輙拟荷锄笠诟吏已责租钱迟兴师十万一日费不啻千金何以支只今利口且箕敛何暇俛首哀惸嫠均荒补败岂无术布在方册撑颓隵氷霜襦袴易反掌白面诸郎殊不知江湖散人悲古道悠悠幸寄羲皇傲官家【`一作吾皇`】未议活苍生拜赐江湖散人号  

五歌【`并序`】  

古者歌永言诗云我歌且謡传曰劳者愿歌其事吾言之拙艰不足称咏且謡而歌其事者非吾而谁作五歌以自释意  

放牛  

江草秋穷似秋半十角吴牛放江岸邻肩抵尾乍依隈【`一作偎`】横去斜奔忽分散荒陂断壍无端入背上时时孤鸟立日暮相将带雨归田家烟火防茫湿  

水鸟  

水鸟山禽虽异名天工各与双翅翎雏巢吞啄即一例游处髙卑殊不停则【`一作别`】有觜铍爪防劲立直眎者击搏挽裂图羶腥如此等色恣豪横耸身往往凌青防为人罗绊取材力韦韝防绶【`一作缀`】悬金铃三驱不以鸟捕鸟矢下先得闻诸经超然可继义勇后恰似有志【`一作意`】行天刑鸥闲鹤散两自遂意思不受人丁宁今朝櫂倚寒江汀舂【`一作□`】鉏翡翠参防防孤翘侧睨瞥灭没未是即肎驯檐楹妇女衣襟便佞舌始得金笼日提挈精神卓荦【`一作槊`】背人飞冷【`一作合`】抱蒹葭宿烟月我与时情太乖刺只是江禽有毛发慇懃谢汝莫相猜归来长短同羣活  

刈获  

自春徂秋天弗雨防防早稻才遮亩芒粒稀疎熟更轻地与【`一作上`】禾头不相拄我来愁筑心如堵更听农夫夜深语防年是物即为灾百阵野凫千穴防平眀抱杖入田中十穗萧条【`一作然`】九穗空敢言一歳囷仓实不了如【`一作而`】今朝暮舂天职谁司下民籍茍有区区【`一作分`】宜防防【`即析字`】本作耕耘意若何虫豸兼教食人食古者为邦须蓄积鲁饥尚责如齐籴今之为政异当时一任流离恣徴索平生幸【`一作早`】遇华阳客向日餐霞转【`一作亦`】肥白欲卖耕牛弃水田移家且【`一作直`】傍三茅宅  

雨夜  

屋小茅干雨声大自疑身着蓑衣卧兼似【`一作是`】孤舟小泊时风吹折苇来相佐我有愁襟无可那才成好梦刚惊破背壁残【`一作寒`】灯不及萤重挑却向灯前坐  

食鱼  

江南春旱鱼无泽歳晏未曽腥鼎鬲今朝有客卖鲈鲂手提见我长于尺呼儿舂取红莲米轻重相当加十倍且作【`一作图`】吴羮助早【`一作朝`】餐饱卧晴檐曝寒背横戈负羽正纷纷只用骁雄不用文争如晓夕讴吟様好伴沧洲白鸟羣  

丁隐君歌【`并序`】  

隐君姓丁氏字翰之济阳人也名飞举读老子庄周书善养生能鼔琴居钱塘龙洞之左右或曰憩馆耳别业在深山中非得得行不可适到其下畜妻子事耕稼如常人余尝南浮桐江途而诣龙憩馆获见纶巾布裘貌古而意澹好古文乐闻歌诗见待加厚因曰他时愿为山中仆丁笑而不应问之年曰七十二当咸通丙午歳逮今十四年矣雷平道士葛参寥话与翰之熟至今齿发不衰气力益壮疏繁导蒙灌溉剉防皆自执绠缶斤斸辈升髙望逺不翅履平地时时书细字作文纪事皆有楷法意义夜半山静取琴弹之奏雅弄一二而已少睡寡言语与人相接礼简而情至周旋累年未尝有罢倦之色不唯疾病也非养生之效欤又不见其有所服饵或问之对曰治心修身之外复有何物予始嘉其遯世又闻其老而益精又悦其治心修身之説孔子所谓乐而夀者斯人也欤既乐而夀则仁智充乎其内充乎其内者非有徳者欤有徳而不耀于世者非隐君子欤乃作丁隐君歌以寄其声云  

华阳道士南游归手中半卷青萝衣【`一作皮`】自言逋客持赠我乃是钱塘丁翰之连江【`一作天`】大抵多奇岫独话君家最奇秀盘烧天竺春笋肥琴倚洞庭秋石瘦草堂暗引龙溜老树根株若蹲兽霜浓果熟未容收往往儿童杂猨狖去歳猖狂有黄寇官军解【`一作骇`】散无人鬬满城奔迸翰之闲只把枯松塞圭窦前度相逢正卖文一钱不直虚云云今来利作采樵客可以抛身麋鹿羣丁隐君丁隐君叩【`一作昻`】头且莫变名氏即日更寻丁隐君紫溪翁歌【`紫溪翁过甫里先生举酒相属醉而歌先生侧弁而和之歌□而去`】  

一丘之木其栖深也屋吾容不辱一溪之石其居平也席吾劳以息一窦之泉其音清也吾方在悬得乎人得乎天吾不知所以然而然  

赓歌  

采江之鱼兮朝船有鲈采江之蔬兮暮筐有蒲左图且书右琴与壶夀欤天欤贵欤贱欤  

鹤媒歌  

偶系渔舟【`一作江船`】汀树枝因看射鸟令人悲盘空野鹤忽然下背翳见媒心不疑媒闲静立如无事清唳时时入遥吹裵囘未忍过南塘且应同声就【`一作与`】同类梳翎宛若相逢喜只怕才来又惊起窥鳞啄藻乍低昻立【`一作注`】定当胷流一矢媒欢舞跃势离披似谄功能邀【`一作腰一作罾`】弩儿云飞水宿各自物妬侣害羣犹尔为而【`一作何`】况世【`一作人`】间有名利外头笑语中猜忌君不见荒陂野鹤陷良媒同类同声真可畏  

庆封宅古井行【`并序`】  

春秋左氏传云襄二十八年齐庆封乱而来奔既而齐人来让奔吴吴句余与之朱方聚族而居之富于其旧后七年荆人使屈申围朱方执庆封而尽灭其族按图经润之城南一里则封所居之地询诸故老井尚存焉因览其遗甃故歌之以志其恶  

古甓团团藓花碧鼎渫【`一作滢`】寒泉深百尺江南戴白尽能言此地曽为庆封宅庆封嗜酒荒齐政齐人剪族封奔迸虽过鲁国羞鲁儒欲弄吴民窃吴柄吴分岩邑号朱方子家负固心彊梁泽车豪马驰似水锦鳯玉龙森若墙一朝云梦围兵至胷陷锋铓脑涂地因知富徳不富财顔氏箪瓢有深意宣父尝违盗泉水懦夫立事贪夫止今歌此井示吴人断绠沉瓶自兹始  

小鸡山樵人歌【`并序`】  

小鸡山在胥门外光福之西防歳入薪五千束于其山其供事之樵甿曰顾及干符六年九月致薪二百五十责之曰何数防而至晩得非赭吾山为汝之利耶与之酒继之以歌  

长其船兮利其斧输予薪兮勿予侮田予登兮谷予庾突晨烟兮蓬缕缕窻有眀兮编有古饱而安兮惟编是伍时不用兮吾无汝抚  

吴俞儿舞歌  

劒俞  

枝月喉櫂霜脊北斗离离在寒碧龙魂清虎尾白秋照海心同一色纛影咤沙千【`一作干`】影侧神豪发直四睨之人股佶栗欲定不定定不得舂牍残儿且止狄胡有胆大如山怖亦死  

矛俞  

手盘风头背分电光战扇欲刺敲心留半线纒肩绕脰合旋卓植赴列夺避中节前冲函礼穴上指孛彗灭与君一用来有截  

弩俞  

牛来开人为置镞捩机闗迸山谷鹿骇涩隼击迟析毫中睫洞腋分达坚垒残雄师可以冠猛乐壮曲抑扬蹈厉有裂犀兕之气者非公与  

句曲山朝真词二首【`并序`】  

歳三月十八日句曲山道士朝真于大茅峰上学神仙有至自千万里者余距华阳洞天程止信宿尘约不能遂去驰神旦旦忽若载升矣因作朝真词迎送各二解以自塞意  

迎真  

九华磬荅寒泉急十絶幡揺翠防湿司命旍旌未下来焚香抱简凝神立残星下照霓襟冷缺月才分鹤轮影空洞灵章发一声春来万壑烟花醒  

送真  

萦云鳯髻飘然解玉干俨先迈朝真弟子悄无言再拜碧杯添沆瀣火跳跃龙毛盖脑髪青青赮綷綷万象销沈一瞬间空余月外闻残佩  

战秋辞  

八月空堂前临隙荒抽闗散扇晨乌未光左右物态森疎强梁天随子爽駴恂栗恍军庸之我当濠然而沟垒然而墙纛然而桂队然而篁杉巉攒矛蕉标建常槁艾矢束矫蔓张鼃合助吹鸟分啓行若革进而金止固违隂而就阳无何云颜师风防【`一作日`】伯苍茫惨【`一作湛`】澹隳危摵划烟防上焚雨阵下棘如濠者注如垒者辟如纛者亚如队者析如矛者折如常者拆如矢者仆如者磔如吹者瘖如行者惕石有发兮尽累木有耳兮咸馘【`一作木具耳而盛馘`】云风雨烟乗胜之势骄杉篁蕉蔓败北之气摵天随子曰吁秋无神则已如其有神吾为尔羞之南北畿圻盗兴五朞方州大都虎节龙旗瓦解氷碎分豆离斧抵耋老干【`一作戈`】穿乳儿昨宇今烬朝人暮尸万犊一啗千仓一炊扰践边朔歼伤蜑夷制质守帅披攘城池弓弮不刓甲缀不离凶渠歌笑【`一作凶魁啸歌`】裂地无疑天有四序秋为司刑少昊负扆亲朝百灵蓐收相臣太白将星可霾可电可风可霆可壍溺颠陷可夭札迷防曽忘【`一作无`】鏖剪自意澄宁茍蜡礼之云责触天怒而谁丁奈何欺荒庭凌壊砌摋【`一作撒`】崇茝批宿蕙揭编茅而逞力断纬萧而作势不过约弱欹垂戕残废替可谓弃其本而趋其末舍其大而从其细也辞犹未已色若媿耻于是堕者止偃者起  

祝牛宫辞【`并序`】  

冬十月耕牛为寒筑宫纳而皁之建之前日老农请乞灵于土官以从乡教予勉之而为之辞  

四牸三牯中一去乳天霜降寒纳此室处老农拘拘度地不亩东西防何七举其武南北防何丈二加五偶楹当闲载尺入土太歳在亥余不足数上缔蓬茅下逺官府耕耨以时饮食得所或寝或卧免风免雨宜尔子孙实我仓庾  

迎潮送潮辞【`并序`】  

余耕稼所在松江南旁田庐门外有沟通浦溆而朝夕之潮至焉天弗雨则轧而留之用以涤濯灌溉及物之功甚钜其羸壮迟速系望晦盈虚也用之则顺而进舍之则黜而退有类乎君子之道翫而感之作迎潮送潮词二首聊寄声于骚人之末  

迎潮  

江霜严兮枫叶丹潮声髙兮墟落寒鸥巢卑兮渔箔【`一作箱`】短逺岸没兮光烂烂潮之徳兮无际既充其大兮又充其细密幽人兮欵柴门寂寞流连兮依稀旧痕濡腴【`一作余`】泽槁兮潮之恩不尸其功兮归于混元  

送潮  

潮西来兮又东下日染中流兮红洒洒汀葭苍兮屿蓼枯风骚牢兮愁烟孤大防望兮防将晦翳睨瀛溶兮敛然而退爱长波兮数数一幅巾兮无缨可濯帆生尘兮檝有衣怅潮之还兮吾犹未归  

问吴宫辞【`并序`】  

甫里之乡曰吴宫在长洲苑东南五十里非夫差所幸之别馆耶披图籍不见其説询故老不得其地其名存其迹灭怅然兴懐古之思作问吴宫辞云  

彼吴之宫兮江之那涯复道盘兮当髙且斜波揺疏兮雾蒙箔菡萏国兮鸳鸯家鸾之箫兮蛟之瑟骈筠参差兮界丝密防曲房兮上初日月落星稀兮歌酣未毕越山丛丛兮越溪疾美人雄劒兮相先后火出姑苏兮沼长洲此宫之丽人兮留乎不留霜氛重兮孤榜晓逺树扶苏兮愁烟悄眇欲摭愁烟兮问故基又恐愁烟兮推白鸟  

## 御定全唐诗卷六百二十二  

陆龟蒙  

萤诗  

肖翘虽振羽戚促尽疑氷风助流还急烟遮防渐【`一作暂`】凝不须轻列【`一作别`】宿才可拟【`一作乱`】孤灯莫倚隋家事曽烦下诏徴  

蝉  

只凭风作使全仰栁为都一腹清何甚双翎薄更无伴貂金换酒【`一作置影`】并雀画成图恐是千年恨偏令落日呼  

秋热  

自惜秋捐扇今来意未衰慇懃付柔握淅沥待清吹午气朱崖近宵声白羽随总如南国候无复婕妤悲  

村中晩望  

抱杖柴门立江村日易斜鴈寒犹忆侣人病更离家短鬓看成雪双眸旧有花何须万【`一作千`】里外即此是天涯  

四眀山诗【`并序`】  

谢遗尘者有道之士也尝隐于四眀之南雷一旦访予来语不及世务且曰吾得于玉泉生知子性诞逸乐神仙中书探海岳遗事以期方外之交虽铜墙鬼炊虎狱劒饵无不窥也【`巳上八言谢语不知所谓者何一云出隠中书`】今为子语吾山之竒者有峰最髙四穴在峰上每天地澄霁望之如牖户相传谓之石窻即四眀之目也山中有云不絶者二十里民皆家云之南北每相从谓之过云有鹿亭有樊榭有潺湲洞木实有青櫺子味极甘而坚不可卒破有猨山家谓之鞠侯其他在图籍不足道也凡此佳处各为我赋诗予因作九题题四十字谢省之曰玉泉生真不诬矣好事者为予传之因呈袭美  

石窻  

石窻何处见万仭倚晴虚积霭迷青璅残霞动绮疏山应列圎峤宫便接方诸只有三奔客时来教隐书  

过云  

相访一程云云深路仅分啸台随日辨樵斧带风闻晓着衣全湿寒冲酒不醺防回归思静髣髴见苏君  

云南  

云南更有溪丹砾尽无泥药有巴賨卖枝多越鸟啼夜清先月午秋近少岚迷若得山顔住芝手自携  

云北  

云北是阳川人家洞壑连坛当星斗下楼拶翠防边一半遥峰雨三条古井烟金庭如有路应到左神天  

鹿亭  

鹿亭岩下置【`一作坐`】时领白麛过草细眠应久泉香饮自多认声来月坞寻迹到烟萝早晚吞金液骑将上绛河  

樊榭  

樊榭何年筑人应白日飞至今山客説时驾玉麟归乳蔕縁松嫩芝台出石防凭栏虚目断不见羽华衣  

潺湲洞  

石浅洞门深潺潺万古音似吹双羽管如奏落霞琴倒穴漂龙沫穿松溅鹤襟何人乗月弄应作上清吟  

青櫺子  

山实号青櫺环冈次第生外形坚緑殻中味敌璚英随石樵儿拾敲林宿鸟惊亦应仙吏守时取荐层城  

鞠侯  

何事鞠侯名先封在四眀但为连臂饮不作断肠声野蔓垂缨细寒泉佩玉清满林游宦子谁为作君卿  

奉和袭美赠魏处士五贶诗  

五泻舟  

様自桐川得词因隐地成好渔翁亦喜新白鸟还惊沙际拥江沫渡头横雨声尚应嫌越相遗祸不遗名  

华顶杖  

万古隂崖雪灵根不为枯瘦于霜鹤胫奇似黒龙须拄访谭客持看泼墨图湖云如有路兼可到仙都  

太湖砚  

谁截小秋滩闲窥四绪寛绕为千嶂逺深置一潭寒坐久云应出诗成墨未干不知新博物何处拟重刋  

乌龙养和  

养和名字好偏寄道情深所以亲逋客兼能助五禽倚肩沧海望钩膝白云吟不是逍遥侣谁知世外心  

诃陵尊  

鱼骼匠成尊犹残海浪痕外堪欺玳瑁中可酌昆仑【`酒名`】水绕苔矶曲山当草阁门此中醒复醉何必问乾坤  

奉酬袭美早春病中书事  

只贪诗调苦不计病容生我亦休文瘦君能叔寳清药须勤一服春莫累多情欲入毘耶问无人敌净名  

又酬次韵  

从来多逺思尤向静中生所以令心苦还应是骨清酒香偏入梦花落又闗情积此风流事争无后世名  

奉酬袭美秋晩见题二首  

为爱晩窻眀门前亦嬾行图书看得熟邻里见还生鸟啄琴材响僧传药味精縁君多古思携手上空城何事乐渔樵巾车或倚桡和诗盈古箧赊酒半寒瓢失雨园蔬赤无风蚛叶雕清言一相遗吾道未全消  

奉和袭美初冬章上人院  

每伴来方丈还如到四禅菊承荒砌露茶待逺山泉画古全无迹林寒却有烟相看吟未竟金磬已泠然袭美见题郊居十首因次韵酬之以伸荣谢  

近来唯乐静移傍故城居闲打修琴料时封谢药书夜停江上鸟晴晒箧中鱼出亦图何事无劳置栈车倩人医病树看仆补衡茅散发还同阮无心敢慕巢简便书露竹尊待破霜匏日好林间坐烟萝近【`一作仅`】欲交倭僧留海纸山匠制云牀嬾外应无敌贫中直是王池平鸥思喜花尽蝶情忙欲问新秋计菱丝一亩强故山空自掷当路竟谁知只有经时防全无养拙资病深怜炙客炊晩信樵儿谩欲陈风俗周官未采诗福地能容壍闗讵有扉静思琼版字闲洗铁笻衣鸟破凉烟下人冲暮雨归故园秋草梦犹记绿防防水影沈鱼器邻声动纬车燕轻捎坠叶蜂嬾卧燋花説史评诸例论兵到百家眀时如不用归去种桑麻禹穴奇编缺雷平异境残静吟封箓检归兴削帆竿白石堪为饭青萝好作冠防时当斗柄同上步罡坛强起披衣坐徐行处暑天上阶来鬬雀移树去惊蝉莫问盐车骏谁看酱瓿黄金如可化相近买云泉野入青芜巷陂侵白竹门风髙开栗刺沙浅露芹根迸鼠缘藤桁饥乌立石盆东吴虽不改谁是武王孙疎慵真有素时势尽无能风月虽为敌林泉幸未憎酒材经夏阙诗债待秋徴只有君同癖闲来对曲肱  

和张广文贲旅泊吴门次韵  

髙秋能叩触天籁忽成文苦调虽濳倚灵音自絶羣茅峰曽醮斗笠泽久眠云许伴山中躅三年任一醺  

又次前韵酬广文  

独倚秋光防风漪学簟文堪教鳯集书好换鹅羣叶堕平台月香消古径云强歌非白纻聊以送余醺  

送延陵张宰  

春尽未离闗之官亦似闲不嫌请薄俸为喜带名山黙祷三真后髙吟十字还【`季子有仲尼所书十字碑`】只应江上鸟时下讼庭间  

送人罢官归茅山  

呼僮晓拂鞍归上大茅端薄俸虽休入眀霞自足餐暗霜松粒赤疎雨草堂寒又凿中峰石重修醮月坛  

立春日  

去年花落时题作送春诗自为重相见应无今日悲道孤逢识寡身病买名迟一夜东风起开帘不敢窥  

中秋夜寄友生  

秋来一度满重见色难齐独坐犹过午同吟不到西疎芒唯斗在残白合河迷更忆前年望孤舟泊大溪  

## 御定全唐诗卷六百二十三  

陆龟蒙  

奉和袭美古杉三十韵  

众木尽相遗孤芳【`一作杉`】独任奇锸天形硉兀当殿势防危恐是夸娥怒教临嶻嶭衰节穿开耳目根瘿坐熊罴世只论荣落人谁问等衰【`初危切`】有巅从日上无叶与秋欺虎搏应难动雕蹲不敢迟战锋新缺齾烧岸黒□黧鬬死龙骸杂争奔鹿角差肢【`一作胈`】销洪水脑棱耸梵天睂磔索瑚涌森严獬豸窥向空分荦指冲浪出鲸鬐杨仆船橦在蚩尤阵纛隳下连金粟固髙用铁菱披挺若苻坚棰浮于祖纳椎峥嵘惊露鹤防趚阂云螭傍宇将支压撑霄欲抵隵背交虫臂挶相向鹘拳追格【`音阁`】笔荖【`初加切`】犹立阶干卓未麾鬼神应暗画风雨恐潜移已觉寒松伏偏宜后土疲好邀清啸傲堪映古茅茨材大应容蝎年深必孕防后雕依佛氏初植必僧弥【`寺即东晋王家`】  

【`别墅僧弥王珉小字`】拥肿烦庄辩槎牙费庾词咏多灵府困搜苦化权卑类既区中寡朋当物外推蟠桃标日域珠草侍仙墀真宰诚求梦春工幸可医若能嘘嶰竹犹足动华滋  

奉和袭美新秋言懐三十韵次韵  

身闲唯爱静篱外是荒郊地僻怜同巷庭喧厌累巢防声揺舴艋窻影辨蟏蛸径只溪禽下闗唯野客敲竹冈从古凸池缘本来防早藕擎霜节凉花束紫梢渔情随锤网猎兴起鸣好梦经年説名方着处抄才【`一作木`】疎惟自补技痒欲谁抓窻静常悬防鞭闲不正鞘山衣轻斧藻天籁逸匏蕙转【`一作展`】风前带桃烘雨后胶藓干黏晩砌烟湿动晨庖沈约便图籍扬雄重酒肴日曽窥絶洞耳不犯征铙厯外穷飞朔蓍中记伏爻石林空寂歴云肆肎哓譊松桂何妨蠧龙亦任嘲未能丹作髓谁相紫为胞莫把荣枯异但【`平声`】和大小包由弓猨不捷梁圏虎忘虓旧友懐三益闗山阻二崤道随书簏古时共钓轮抛好作忘机士须为莫逆交看君驰谏草怜我卧衡茅出处虽防黙薰莸肯溷殽岸沙从鹤印崖蜜劝人白菌盈枯枿黄精满緑筲仙因隐居信禅是净名教勿谓江湖永终浮一大爮【`一作泡`】  

和袭美江南书情二十韵寄秘阁韦校书贻之商洛宋先辈垂文二同年次韵  

我志如鱼乐君词称鳯衔暂来从露冕何事买云岩水石应容病松篁未听谗罐【`一作鑵`】香松蠧腻山信药苗缄爱鹭欹危立思猨矍铄獑谢才偏许朓阮放最怜咸大乐宁忘缶奇工肯顾瑊客愁述旧隐鹰健想秋毚砚缺犹慵琢文繁却要芟雨余幽沼净霞散逺峰巉洗笔烟成段培花土作锨访僧还觅伴医鹤自须监荒庙犹懐季清滩防梦严背风开蠧简冲浪试新帆闷忆年支酒闲裁古様衫钓家随野舫仙蕴逐雕函度歳赊羸马先春买小共疏泉入竹同坐月过杉染翰穷髙致懐贤发至諴不堪潘子鬓愁促易髟髟  

忆袭美洞庭观步奉和次韵  

闻君游静境雅具更摐摐竹伞遮云径藤鞵踏藓矼杖斑花不一尊大瘿成双水鸟行沙屿山僧礼石幢已甘三秀味谁念百牢腔逺棹投何处残阳到防窻仙謡珠树曲村饷白醅缸地里方吴会人风似冉厖探幽非遯世寻胜肯迷邦为读江南传何贤过二厐  

江墅言懐  

病身兼稚子田舍劣相容迹共公卿絶贫须稼穑供月方行【`一作行方`】到闰霜始近言【`一作来`】浓树少栖禽杂村孤守犬重汀洲藏晩弋篱落露寒舂野弁欹还整家书拆又封杉篁宜夕照窻户倚疎钟南北唯闻战纵横未胜农大春虽苦学叔夜本多慵直使貂裘弊犹【`一作还`】堪过一冬  

自和次前韵  

命既时相背才非世所容著书粮易絶多病药难供梦为懐山数愁因戒【`一作忌`】酒浓鸟媒呈不一鱼寨下仍重晚桁蓑兼褐晴檐织带舂着籖分水味标石认田封此地家三户何人禄万钟草堂聊当贵金穴任轻农把钓竿初冷题诗笔未慵莫忧寒事晚江上少严冬  

秋日遣懐十六韵寄道侣  

尽日临风坐雄词妙略兼共知时世薄宁恨歳华淹且把灵方试休凭吉梦占夜然烧汞火朝炼洗金盐有路求真隐无媒举孝防自然成啸傲不是学沈潜水恨同心隔霜愁两鬓霑鹤屏怜掩扇乌帽爱垂檐雅调宜观乐清才称典籖冠防发少书健紫毫尖故疾因秋召尘容畏日黔壮图须行行儒服谩襜襜片石聊当枕横烟欲代帘蠧根延穴蚁疎叶漏庭蟾药鼎髙低铸云庵早晩苫胡麻如重寄从诮我无厌  

京口与友生话别  

共是悲秋客相逢恨不堪鴈频辞蓟北人尚在江南名利机初发樵渔事先谙松门穿戴寺荷径绕秦潭【`秦潭始皇所开`】绳检真难束疎慵却易耽枕当髙树稳茶试逺泉甘架上经唯一尊前雅只三风云劳梦想天地入醺酣厯自尧阶数书因禹穴探御龙虽世禄下马亦清谭国计徒盈防家储不满甔断帘从燕出防弁请【`一作倩`】人簪木坠凉来叶山横霁后岚竹窻深防窱苔洞緑龛弇积行依顔子和光则老聃杖诚为虎节披【`一作被`】信作鲛函养鹭看窥沼寻僧助结庵功名思马援歌唱咽羊昙乞食羞孤鳯无衣羡八蚕系帆留宿客吟句任羸骖宠鹤空无卫占乌未见香还须是桂青防出于蓝蜀酒时倾瓿吴鰕徧【`一作偏`】发坩【`苦甘切`】玉封千挺藕霜闭一筒柑惜佩终邀祸辞环好激贪宗溟虽甽浍成厦必楩柟碧玉雕琴荐黄金饰劒镡烟缘莎砌引水为药畦担博物君能继多才我尚慙别离犹得在秋鬓未鬖鬖  

丹阳道中寄友生  

烟树绿防微春流浸竹扉短蓑携稚去孤艇载鱼归海俗芦编室村娃练束衣旧栽奴橘老新刈女桑肥锦鲤冲风掷丝禽掠浪飞短亭幽径入陈庙数峰围地废金牛暗陵荒石兽稀思君同一望帆上怨余晖  

寄茅山何道士  

终身持玉舄丹诀未应传况是曽同宿相违便隔年问顔知更少听话想逾古箓文垂露新金汞絶烟蜂供和饵蜜人寄买溪钱紫燕长巢硐青忽上莲箧蔵徴隐诏囊佩摄生篇圃暖芝台秀岩春乳管圎池栖子孙鹤堂宿弟兄仙幸阅灵书次心期赐一编  

江南秋懐寄华阳山人  

栉发凉天曙含毫故国情归心一夜极病体九秋轻忽起襜褕咏因悲络纬鸣逢山即堪隐何路可图荣揲防空占命持竿不钓名忘忧如有待纵嬾似无营小径才分草斜扉劣辨【`一作辫`】荆冷荷承露菂疎菊卧烟茎谱为听琴阅图缘看海防【`一作防`】鹭毛浮岛白鱼尾撇波赪庭橘低攀嗅园葵旋折烹饿乌窥食案鬬鼠落书棚种豆悲杨恽投忆卫旍东林谁处士南郭自先生分野星多蹇连山卦少亨衣裾徒博大文籍漫纵横兰叶骚人佩莼丝内史羮鹖冠难适越羊酪未饶伧倚啸微抽恨论好析酲栖迟劳鼓箧豪侠爱金籯链药传丹鼎尝茶试石沼连枯苇暗窻对脱梧眀未达讥张翰非才嫉祢衡逺懐魂易黯幽愤骨堪惊砺缺知矛利磨瑕见璧瑛道源疏滴沥儒肆售精诚敢叹良时掷犹胜乱世撄相秦犹防死王汉尚当黥饮啄期应定穷通势莫争髠钳为皂谭笑得公卿浴日安知量追风不计程尘埃张耳分肝胆季心倾谕蜀専操檄通瓯独请缨匹夫能曲踊万骑可横行许国轻妻子防边重战耕俄分上尊酒骤厌五侯鲭静默供三语从容等一枰深司马法雄杰贰师兵朔雪埋烽燧寒笳裂斾旌乗时收句注即日扫欃枪武昔威殊俗文今被八纮琮璜陈始毕韶夏教初成芽孽羣妖灭松筠百度贞郎官青拜使者绣衣迎帝道将云辟浇波渐砥平学徒羞説霸佳士耻为跉负杖歌栖亩操觚赋北征才当曹斗怯书比惠车盈谢氏怜儿女郗家贵舅甥唯荒稚珪宅莫赠景山鎗贤彦风流逺江湖思绪萦讴哑揺舴艋出没防防晩树参差碧竒峰逦迤晴水喧揌紫芡村响□香秔荷苙渔翁古穿篱守犬狞公衫白纻卷田饷緑筲擎地与膏腴错人多富夀并相欢时帖泰独坐歳峥嵘唧啧蛩吟壁连轩鹤舞楹戍风飘叠鼓邻月动哀筝未得文章力何由俸禄请和铅还搰搰持斧自丁丁惊惧疑凋朽功勤过屑琼凝神披夕秀尽力取朝英蠧简开尘箧寒灯立晓檠静翻词客系闲难史官评天地宁舒惨山川自变更秖能分跖惠谁解等殇彭项岂重瞳圣防犹一足阮髙酣麴蘖庄达谢牺牲齚舌无劳话寛心岂可盛但从罏冶鍜莫受罻罗婴砚拨萍根洗舟冲蓼穗撑短床编翠竹低机【`一作几`】凭红柽霜信催杨栁烟容褭杜蘅桁排巢燕燕屏画醉猩猩嬾桧推岚影飞泉撼玉琤寻逺近握槊鬭输赢枝压离披瓠檐垂礧磊橙忘情及宗炳抱疾过刘桢野馈夸菰饭江商贾蔗饧送神枹瓦釜留客上瓷觥举檝挥青劒鸣榔扣逺钲鸟行沈莽碧【`一作苍`】鱼队破澄手防非吾事腰鎌且发硎谅难求摽摽聊欲取铮铮防叹虫甘蓼还思鹿美苹愁长难自剪歌断有谁赓未去师黄石空能説白珩性湍休激浪言莠罢抽萌地僻琴尊独溪寒杖屦清物齐消臆对戈倒共心盟丝曳灵妃瑟金涵太子笙幽栖胶竹坞仙虑驿蓬瀛想像珠襦鳯追飞翠蘂莺雾帘深杳悄云磬冷敲铿箓字多阶品华阳足弟兄焚香凝一室尽日思层城匿景崦嵫色呀空渤澥声吾当营巨黍东去射长鲸  

送宣武从事越中按狱  

晓看呈使范知欲敕星轺水国难驱传山城便倚桡秉筹先独立持法称髙标旌斾临危堞金丝发丽谯别愁当翠巘寃望隔风潮木落孤帆迥江寒叠鼓飘客鸿吴岛尽残雪剡汀消坐想休秦狱春应到栁条  

江南冬至和人懐洛下  

昔居清洛涯长恨苦寒迟自作江南客稀迟下雪时有烟栖菊梗无冻落杉枝背日能寻径临风尚覆棊鸟声浑欲转草色固应知与看平湖上东流或片澌  

谨和谏议罢郡叙懐六韵  

已报东吴政初捐左契归天应酬苦节人不犯寒威江上思重借朝端望载饥紫泥封夜诏金殿赐春衣对酒情何逺裁诗思极微待升镕造日江海问渔扉  

## 御定全唐诗卷六百二十四  

陆龟蒙  

二遗诗【`并序`】  

二遗者何石枕材琴荐也石者何松之所化也松者【`一作化于`】何越之东阳也东阳多名山就中金华为最枝峰蔓壑秀气磅礴者数百里不啻神仙登临草木芬怪永康之地亦蝉聫其间中饶古松往往化而为石盘根大柯文理曲折尽为好事者得【`一作攻`】而致于人间以为耳目之异太山羊振文得枕材赵郡李中秀得琴荐皆兹石也咸以遗予予以二遗之奇聊赋诗以谢  

谁从毫末见参天又到苍苍化石年万古清风吹作籁一条寒溜滴【`一作涤`】成穿【`一作川`】闲追金带徒劳恨静格朱丝更【`一作也`】可怜幸与野人俱【`一作供`】散诞不烦良匠更雕镌  

防防【`并序`】  

客有过震泽得【`一作寻`】水鸟所谓防防者贶予黒襟青胫碧爪丹噣【`一作碧噣丹爪`】色防及项质甚髙而意甚卑【`一作草`】戚畏人予极哀其野逸性又非以能招累者而囚录笼槛逼迫窻户俛啄仰饮为活大不快真天地之穷鸟也为之赋诗拟好事者和  

词赋曽夸鸀鳿流果为名误别沧洲虽防静置疎笼晩不似闲栖折苇秋自昔稻粱髙鸟畏至今珪组野人讐防徽避缴【`一作钓`】无穷事好与裁书【`一作诗`】谢白鸥  

新秋月夕客有自逺相寻者作吴体二首以赠  

风初寥寥月乍满杉篁左右供【`一作有`】余清因君一话故山事忆鹤互应深溪声云门老僧定未起白阁道士遥相迎日闻【`一作世间`】羽檄日夜急【`一作至`】掉臂欲归岩下行惊闻逺客访良夜扶病起坐纶巾欹清谈白纻思悄悄玉绳银汉光离离三吴烟雾且如此百越琛賮来何时林端片月落未落强慰别情言后期  

闲书  

病学髙僧置一牀披衣才暇即焚香门阶雨过苔花润小簟风来薤叶凉南国羽书催部曲【`时黄巢围广州告急`】东山毛褐傲羲皇升平闻【`一作人`】道无时节试问中林亦不妨  

独夜  

新秋霁夜有清境穷襜【`一作檐`】病客无佳期生公把经向石説而我对月须人为独行独坐亦独酌独玩独吟还独悲古称独坐与独立若比羣居终校奇  

寄吴融  

一夜秋声入井桐数枝危绿怕西风霏霏晚砌烟华上淅淅疎帘雨气【`一作欲`】通君整【`一作隠`】轮蹄名未了我依琴【`一作云`】鹤病相攻到头江畔从渔事织作中流万尺【`一作疋`】篊  

中秋待月  

转缺霜轮上转迟好风偏似送佳期帘斜树隔情无限烛暗香【`一作花`】残坐不辞最爱笙调闻北里渐看星澹失南箕何人为校清凉力未似【`一作欲减`】初圆欲【`一作及`】午时  

重忆白菊【`一本作二絶句`】  

我怜贞白重寒芳前后丛生夹小堂月【`一作霜`】朶暮【`一作并`】开无絶艳风茎时动有竒香何慙谢雪清才【`一作中情`】咏不羡刘梅贵主【`一作色`】妆更忆幽窻凝一梦【`一作望`】夜来村落【`一作月`】有防霜  

别墅懐归  

水国初冬和暖天南荣方好背阳眠题诗朝忆复暮忆见月上还下遥为晚花吟白菊近炊香稻识红莲何人授我黄金百买取苏君负郭田  

寄淮南郑【`一作窦`】寳书记  

记室千年翰墨孤唯君才学似应徐五丁驱得神功尽二酉搜来秘检疎炀帝帆樯留泽国淮王牋奏入班书清词醉草无因【`一作人`】见但钓寒江半尺鲈  

小雪后书事  

时候频过小雪天江南寒色未曽【`一作多`】偏枫汀尚忆逢人别麦陇唯应【`一作凭`】欠雉眠更拟结茅临水次偶因行药到村前邻翁意绪相安慰多【`一作曽`】説眀年是稔年  

寒夜同袭美访北禅院寂上人  

月楼风殿静沈沈披拂霜华访道林鸟在寒枝栖影动人依古堞坐禅深眀时尚阻青云步半夜犹追白石吟自是海边鸥伴侣不劳金偈更降心  

和袭美江南道中懐茅山广文南阳博士三首次韵  

一片轻帆背夕阳望三峰拜七真堂【`三茅二许一杨一郭是为七真`】天寒夜潄云牙净雪壊晴梳石发香自拂烟霞安笔格独开封检试砂牀莫言洞府能招隠会辗飇轮见玉皇壶中行坐可携天何况【`一作向`】林间息万缘组绶任垂三品石佩环从落四公泉丹台已运隂阳火【`一作气`】碧简须雕【`一作调`】次第仙【`广文三年犹在场中`】想得雷平春色动五【`一作玉`】芝烟甲【`一作草`】又芊眠  

良常应不动移文金醴从酸亦自醺【`蓬莱公洛广文以金醴四升待主簿主簿恨其味酸`】桂父旧歌飞绛雪桐孙新【`一作遗`】韵倚云春临桞谷莺先觉曙醮芜香【`一作灵芜`】鹤共闻珍重双双玉条脱尽凭三岛寄羊君  

早春雪中作吴体寄袭美  

迎春避腊不肎下欺花冻草还飘然光填马窟盖塞外势压鹤巢偏殿巅山炉瘿节万状火墨突干衰孤穂烟君披鹤氅独自立何人解道真神仙  

奉和袭美吴中言情见寄次韵  

菰烟芦雪是侬乡钓线随身好坐忘徒爱右军遗防画闲披左氏得膏肓无因月殿闻移屧秖有风汀去采香莫问江边渔艇子玉皇看赐羽衣裳  

和袭美扬州看辛夷花次韵  

栁疎梅堕少春丛天遣花神别致功髙处朶稀难避日动时枝弱易为风堪将乱蘂添云肆若得千株【`一作枝`】便雪宫不待羣芳应有意等闲桃杏即争红  

奉和袭美行次野梅次韵  

飞櫂参差拂早梅强欺寒色尚低徊风怜薄媚留香与月防深情借艳开梁殿得非萧帝瑞齐宫应是玉儿媒不知谢客离肠醒临水应【`一作刚`】添万恨来  

奉和袭美暇日独处见寄  

谢府殷楼少暇时又抛清晏入书帷三千余歳上下古八十一家文字奇【`司马迁书上下纪三千余歳太有八十一家率多奇字`】冷梦汉臯懐鹿隐静怜烟岛觉鸿离知君满箧前朝事鳯诺龙奴借与窥  

奉和袭美见访不遇  

为愁烟岸老尘嚣扶病呼儿斸翠苕秖道府中持简牍不知林下访渔樵花盘小墢晴初压叶拥疎篱冻未烧倚杖徧吟春照午一池氷防多消  

酬袭美见寄海蟹  

药杯应阻蟹螯香却乞江边采捕郎自是扬雄知郭索【`太经云蟹之郭索`】且非何敢餦餭【`何侈于食味稍欲去其甚者犹有防腊槽蟹`】骨清犹似含春霭沫白还疑带海霜强作南朝风雅客夜来偷醉早梅傍  

奉和袭美开元寺客省早景即事次韵  

日上罘罳叠影红一声清梵万缘空防褷满地贝多雪料峭入楼于阗风水榭初抽寥泬思竹窻犹挂梦魂中灵香散尽禅家接谁共殷源小品同【`辨正论亦有九流一曰禅家者流殷浩读小品经下二百籖疑义以问支道林`】  

独夜有懐因作吴体寄袭美  

人吟侧景抱冻竹鹤梦缺月沈枯梧清涧无波鹿无魄白云有根虬有须云虬涧鹿真逸调刀名锥利非良图不然快作燕市饮笑抚肉枅【`音磬`】眠酒垆  

阖闾城北有卖花翁讨春之士往往造焉因招袭美  

故城边有卖花翁水曲舟轻去尽通十亩芳菲为旧业一家烟雨是元功闲添药品年年别笑指生涯树树红若要见春归处所不过携手问东风  

奉和袭美病中庭际海石榴花盛发见寄次韵  

紫府真人饷露囊猗兰灯烛未荧煌丹华乞曙先侵日金焰欺寒却照霜谁与佳名从海曲秖应芳裔出河阳那堪谢氏庭前见一清香染郄郎  

袭美以春橘见恵兼之雅篇因次韵酬谢  

到春犹作九秋鲜应是亲封白帝烟良玉有浆须让味眀珠无纇亦羞圆堪居汉苑霜梨上合在仙家火枣前珍重更过三十子不堪分付野人边【`王僧辩尝为荆南得橘一蔕三十子以献梁元帝`】  

奉和袭美病中书情寄上崔谏议次韵  

或偃虚斋或在公蔼然林下昔贤风庭前有蜨争烟蘂帘外无人报水筒行药不离深幌底【`时患眼疾`】寄书多向逺山中西园夜烛偏堪忆曽为题诗刻半红  

奉酬袭美病中见寄  

逢花逢月便相招忽卧云航【`一作疏`】隔野桥春恨与谁同酩酊言何处问逍遥题诗石上空回笔拾蕙汀边独倚桡早晚却还岩下电【`袭美时有眼疾`】共寻芳径结烟条  

奉和袭美病孔雀  

嬾移金翠傍檐楹斜倚芳丛旧态生唯奈【`一作耐`】瘴烟笼饮啄可堪春雨滞飞鸣鸳鸯水畔回头羡荳蔲图前举眼惊争得鹧鸪来伴【`一作往`】着不妨还校有心情  

上元日道室焚修寄袭美  

三清今日聚灵官玉刺齐抽谒广寒执盖冒花香寂厯侍晨交佩响阑【`执盖侍晨皆仙之贵侣矣`】将排鳯节分阶易欲校龙书下笔难唯有世尘中小兆夜来心拜七星坛  

正月十五惜春寄袭美  

六分春色一分休满眼东波尽是愁花匠凝寒应束手酒龙多病尚垂头无穷嬾惰齐中散有底机谋敌右侯见织短篷裁小檝拏烟闲弄个渔舟  

袭美病中闻余游顔家园见寄次韵酬之  

日华风蕙正交光羯末相携借草塘【`羯谢小字末谢川小字`】佳酒旋倾醁嫩短船闲弄木兰香烟丝鸟拂来萦带蘂榼人收去约簧今日好为聫句会不成刚为欠檀郎  

春雨即事寄袭美  

小谢轻埃日日飞【`小谢咏雨诗有散漫似轻埃句`】城边江上阻春晖虽愁野岸花房冻还得山家药笋肥双屐着频看齿折败裘披苦见毛稀比邻钓叟无尘事洒笠鸣蓑夜半归  

奉和袭美抱疾杜门见寄次韵  

虽失春城醉上期下帷裁徧未裁诗因吟郢岸百亩蕙复采商崖三秀枝栖野鹤笼寛使织施山僧饭别教炊但医沈约重瞳健不怕江花不满枝  

偶掇野蔬寄袭美有作  

野园烟里自幽寻嫩甲香蕤引渐深行歇每依鵶舅影挑频时见鼠姑心凌风蔼彩初携笼带露虚疎或贮襟欲助春盘还爱否不妨萧洒似家林  

奉和袭美卧疾感春见寄次韵  

共寻花思极飞腾病带春寒去未能烟径水涯多好鸟竹牀蒲椅但髙僧须知日富为神授秖有家贫免盗憎除却数函图籍外更将何事结良朋  

徐方平后闻赦因寄袭美  

新春旒扆御翚轩海内初传涣汗恩秦狱已收为厉气瘴江初返未招魂英材尽作龙蛇蛰【`时停贡举`】战地多成虎豹村除却数般伤痛外不知何事及王孙  

袭美以鱼牋见寄因谢成篇  

捣成霜粒细鳞鳞知作愁吟喜【`一作幸`】见分向日乍惊新茧色临风时辨白萍文【`鱼子曰白萍`】好将花下承金粉堪送天邉咏碧云见倚小窻亲襞染尽图春色寄夫君  

次和袭美病后春思  

气和灵府渐氤氲酒有贤人药有君七字篇章看月得百劳言语傍花闻闲寻古寺消晴日最忆深溪枕夜云早晚共揺孤艇去紫屏风外碧波文  

袭美以公斋小宴见招因代书寄之  

早云才破漏春阳野客晨兴喜又忙自与酌量煎药水别教安置晒书牀依方酿酒愁迟去借様裁巾怕索将唯待数般幽事了不妨还入少年塲  

京口  

江干古渡伤离情断山零落春潮平东风料峭客帆逺落叶夕阳天际眀战舸昔浮千骑去钓舟今载一翁轻可怜宋帝筹帷处苍翠无烟草自生  

润州送人往长洲  

秋来频上向吴亭每上思归意剰生废苑池台烟里色夜村蓑笠雨中声汀洲月下菱船疾杨栁风髙酒斾轻君住松江多少日为尝鲈鲙与莼羮  

润州江口送人谒池阳卫郎中  

山翁曽约旧交欢须拂侯门侧注冠月在石头揺戍角风生江口亚帆竿闲随野醉溪声閙独伴清谭晓色残待取新秋归更好九华苍翠入楼寒  

## 御定全唐诗卷六百二十五  

陆龟蒙  

袭美以纱巾见恵继以雅音因次韵酬谢  

薄如蝉翅背斜阳不称春前赠郎初觉顶寒生逺吹预忧头白透新霜堪窥水槛澄波影好拂花墙亚蘂香知有芙蓉留自戴【`桐柏真人戴芙蓉冠也`】欲峨烟雾访黄房  

闻袭美有亲迎之期因以寄贺  

梁鸿夫妇欲双飞细雨轻寒拂雉衣初下雪窻因眷恋次乗烟幰奈光辉参差扇影分华月断续箫声落翠防见説春风偏有贺露花千朶照庭闱  

袭美以巨鱼之半见分因以酬谢  

谁与春江上信鱼可怜霜刃截来初鳞隳似撒骚人屋腹断疑伤逺客书避网防跳山影破逆风曽蹙浪花虚今朝最是家童喜免泥荒畦掇野蔬  

奉和袭美馆娃宫懐古次韵  

镂楣消落濯春雨苍翠无言空断崖草碧未能忘帝女燕轻犹自识宫钗江山只有愁容在劒佩应和媿色埋赖有伍员骚思少吴王才免似荆懐  

同袭美游北禅院【`院即故司勲陆郎中旧宅`】  

连延花蔓映风廊岸帻披襟到竹房居士只今开梵处先生曽是草堂清尊林下看香印逺岫窻中挂鉢囊今日有情消未得欲将名理问思光  

袭美以紫石砚见赠以诗迎之  

霞骨坚来玉自愁琢成飞燕【`一作物象`】古钗头澄沙脆弱闻应伏青铁沈埋见亦羞最称风亭批碧简好将云【`一作雪`】窦渍寒流君能把赠闲吟客徧写江南物象酬  

和袭美送孙发百篇游天台  

直应天授与诗情百咏唯消一日成去把彩毫挥下国归参黄绶别春卿闲窥碧落懐烟雾暂向金庭隐姓名珍重兴公徒有赋石梁深处是君行  

奉和袭美闻开元寺开笋园寄章上人  

春龙争地养檀栾况是双林雨后看迸出似毫当垤防孤生如恨倚栏干凌虚势欲齐金刹折赠光宜照玉盘更得锦苞零落后粉环髙下挶烟寒  

蔷薇  

倚墙当户自横陈致得贫家似不贫外布芳菲虽笑日中含芒刺欲伤人清香往往生遥吹狂蔓看看及四邻遇有客来堪玩处一端晴绮照烟新  

奉和袭美开元寺佛鉢诗  

空王初受逞神功四鉢须臾现一重【`至今鉢缘有四重也`】持次想添香积饭覆时应带步罗钟光寒好照金毛鹿响静堪降白耳龙从此寳函香里见不须【`一作烦`】西去诣灵峰  

酬袭美夏首病愈见招次韵  

雨多青合是垣衣一幅蛮牋夜欵扉蕙带又闻寛沈约茅斋犹自忆王防方灵只在君臣正篆古须抛防画肥除却伴谈秋水外野鸥何处更忘机  

新夏东郊闲泛有懐袭美  

迟于春日好于秋野客相携上钓舟经畧彴时冠暂亚佩笭箵后带频搊蒹葭鹭起波揺笠村落蚕眠树挂钩料得只君能爱此不争烟水似封侯  

四月十五日道室书事寄袭美  

乌饭新炊芼臛香道家斋日以为常月苗杯举存三洞云蘂函开叩九章一掬阳泉堪作雨数株秋石欲成霜可中值着雷平信为觅闲眠苦竹牀  

看压新醅寄懐袭美  

晓压糟牀渐有声旋如虎涧野泉清身前古态熏应出世上愁痕滴合平饮啄断年同鹤俭风波终日看人争尊中若使常能渌两绶通侯总强名  

奉和袭美登初阳楼寄懐北平郎中  

逺窻浮槛亦成年防伴杨公白昼筵日暖烟花曽扑地气浮星象却归天闲将水石侵军垒醉引笙歌上钓船无限恩波犹在目东风吹起细漪涟  

奉和夏初袭美见访题小斋次韵  

四邻多是老农家百树鸡桑半顷麻尽趁清眀修网架每和烟雨掉缲车啼莺偶坐身蔵叶饷妇归来鬓有花不是对君吟复醉更将何事送年华  

奉和袭美所居首夏水木尤清适然有作次韵  

柿隂成列药花空却忆桐江下钓筒亦以鱼虾供熟鹭近缘樱笋识邻翁闲分酒剂多还少自记书籖白间红更爱夜来风月好转思度对支公  

奉和袭美题达上人药圃二首  

药味多从逺客赍旋添花圃旋成畦三桠旧种根应异九节初移叶尚低山荚便和幽涧石水芝须带本池泥从今直到清秋【`一作眀`】日又有香苗防畨【`一作畚筐也`】齐净名无语示清羸药草搜来喻更防一雨一风皆遂性花开花落尽忘机教疏免镂金乱【`丝别名`】自拥龙刍紫汞肥莫怪独亲幽圃坐病容销尽欲依归  

奉和袭美懐华阳润卿博士三首  

防降真官授隐书洛公曽到梦中无眉间入静三辰影肘后通灵五岳图北洞树形如曲盖东凹山色似薰炉金墟福地能容否愿作冈前蒋负刍  

火景应难到洞宫萧闲堂冷任天风谈麈尾抛云底服散龙胎在酒中有路还将赤城接无泉不共紫河通奇编早晚教传授免以神仙问葛洪  

终日焚香礼洞云更思琪树转劳神曽寻下泊【`宫名`】常经月不到中峰又累春仙道最髙黄玉箓暑天偏称白纶巾清斋若见茅司命乞取朱儿十二斤  

以竹夹膝寄赠袭美  

截得筼筜冷似龙翠光横在暑天中堪临薤簟闲凭月好向松窻卧跂风持赠敢齐青玉案醉吟偏称碧荷筒添君雅具教多着为着西斋谱一通  

奉和袭美夏景无事因懐章来二上人次韵  

檐外青阳有二梅折来堪下冻醪杯【`离骚注云盛夏以醇酒置冰上`】髙杉自欲生龙脑小弁谁能寄鹿胎丽事肯教饶沈谢谈微【`一作防谈`】何必减宗雷还闻拟结东林社争奈渊眀醉不来  

忽忆髙僧坐夏堂厌泉声閙笑云忙山重海澹懐中印月冷风微宿上方病后书求嵩少药定回衣染贝多香何时更问逍遥义【`道林有逍遥游别义`】五粒松隂半石牀  

顷自桐江得一钓车以袭美乐烟波之思因出以为玩俄辱三篇复抒酬荅  

旋屈金钩劈翠筠手中盘作钓鱼轮忘情不效孤醒客有意闲窥百尺鳞雨似轻埃时一起云如髙盖强相亲任他华毂低头笑此地终无覆败人  

曽招渔侣下清浔独蠒初随一锤深细辗烟华无辙迹静含风力有车音相呼野饭依芳草迭和山歌逗逺林得失任渠但取乐不曽生个是非心  

病来县着脆缗丝独喜髙情为我持数幅尚凝烟雨态三篇能赋蕙兰词云深石静闲眠稳月上江平放溜迟第一莫教谙此境倚天功业待君为  

奉和袭美吴中书事寄汉南裴尚书  

风清地古带前朝遗事纷纷未寂寥三凉波鱼蕝动【`逺祖士衡对晋武帝以三冬温夏凊`】五茸春草雉媒娇【`五茸吴王猎所草各有名`】云蔵野寺分金刹月在江楼倚玉箫不用懐归忘此景吴王看即奉弓招  

奉和袭美夏景冲澹偶作次韵二首  

蝉雀参差在扇纱竹襟轻利箨冠斜垆中有酒文园防琴上无靖节家芝畹烟霞全覆穗橘洲风浪半浮花闲思两地忘名者不信人间髪解华  

只于池曲象山幽便是潇湘浸石楼斜拂芡盘轻鹜下细穿菱线小鲵游闲开茗焙尝须徧醉拨书帷卧始休莫道仙家无好爵方诸还拜碧琳侯  

奉和袭美送李眀府之任南海  

春尽之官直到秋岭云深处凭泷楼居人爱近沈珠浦吏多来拾翠洲賨税尽应输紫贝蛮童多学佩金钩知君不恋南枝久抛却经冬白罽裘  

奉和袭美寄题罗浮轩辕先生所居  

鼎成仙驭入崆峒百世犹传至道风暂应青词为穴鳯却思丹徼伴防鸿金公的的生炉际琼刃时时到梦中预恐浮山归有日载将云室十洲东  

奉和袭美寄琼州杨舍人  

眀时非罪谪何偏鹏鸟巢南更数千酒满椰杯消毒雾风随蕉叶【`一作扇`】下泷船人多药户生【`一作行`】狂蛊吏有珠官出俸钱只以直诚天自信不劳诗句咏贪泉  

奉和袭美宿报恩寺水阁  

峰抱池光曲岸平月临虚槛夜何清僧穿小桧才分影鱼掷髙荷渐有声因忆故山吟易苦各横秋簟梦难成周颙不用裁书劝自得凉天证道情  

奉和袭美醉中偶作见寄次韵  

海鹤飘飘韵莫侪在公犹与俗情乖初呈酒务求専判合祷山祠请自差永夜谭侵罔象一生交态忘形骸怜君醉墨风流甚防度题诗小谢斋  

奉和袭美寄滑州李副使员外  

洛生闲咏正抽毫忽傍旌旗着战袍檄下连营皆破胆劒离孤匣欲吹毛清秋月色临军垒半夜淮声入贼壕除却征南为上将平徐功业更谁髙  

奉和袭美吴中言懐寄南海二同年  

曽见凌风上赤霄尽将华藻赴嘉招城连虎踞山图丽路入龙编海舶遥江客渔歌冲白荇野禽人语映红蕉庭中必有君迁树莫向空台望汉朝【`交州记云有君迁树有朝台尉陀望汉所筑`】  

奉和袭美伤史拱山人  

曽説山栖欲去寻岂知霜骨葬寒林常依净住师防目兼事容成学算心【`史学浮图兼善算术`】逋客预斋还梵唱老猨窥祭亦悲吟唯君独在江云外谁诔孤贞置岘岑  

白鸥诗【`并序`】  

乐安任君尝为泾尉居吴城中地才数亩而不佩俗物有池池中有岛屿池之南西北边合二亭修篁嘉木掩隐隈隩处其一不见其二也君好竒乐异喜文学名理之士所得皆清散凝莹袭美知而偕诣既坐有白鸥翩然驯于砌下因请浮而翫之主人曰池中之族老矣每以豪健据有鸥之始浮輙逐而害之今畏不敢入吁昔人之心蓄机事犹或舞而不下况害之哉且羽族丽于水者多矣独鸥为闲暇其致不髙耶一旦水有鲸鲵之患陆有狐狸之忧俦侣不得命啸尘埃不得澡刷虽防人之流赏亦天地之穷鸟也感而为诗邀袭美同作  

惯向溪头浅沙薄烟微雨是生涯时时失伴沈山影往往争飞杂浪花晚树清凉还鳿旧巢零落寄蒹葭池塘信美应难恋针在鱼唇劒在虾  

懐杨台文杨鼎文【`一作台鼎`】二秀才  

秋早相逢待得春崇兰清露小山云【`崇兰小山郡中二堂`】寒花独自愁中见曙角多同醒后闻钓具每随轻舸去诗题闲上小楼分重思醉墨纵横甚书破羊欣白练裙  

奉和袭美谢友人惠人参  

五叶初成椵树隂紫团峰外即鸡林名参鬼盖须难见材似人形不可寻品第已闻升碧简携持应合重黄金殷勤润取相如肺封禅书成动帝心  

严子重以诗游于名胜间旧矣余晩于江南相遇甚乐不幸且没袭美作诗序而吊之其名真不朽矣又何戚其死哉余因息悲而为之和  

每值【`一作忆`】江南日落春十年诗酒爱逢君芙蓉湖上吟船倚翡翠岩前醉马分只有汀洲连旧业岂无章疏动遗文犹怜未卜佳城处更斸要离冢畔云  

算山  

水绕苍山固防来当时盘踞实雄才周郎计防清宵定曹氏楼船白昼灰五十八年争虎视三千余骑骋龙媒何如今日家天下阊阖门临万国开  

寄茅山何威仪二首  

大小三峰次九华灵踪今尽属何家汉时仙上云巅鹤蜀地春开洞底花闲傍积岚寻瀑眼便凌残雪探芝芽年来已奉黄庭教夕链腥魂晓吸霞  

曽向人间拜节旄乍疑因梦到仙曹身轻曳羽霞襟狭髻耸峨烟鹿帻髙山暖不荤峰上薤水寒仍落洞中桃从闻此日搜奇话转觉魂飞夜夜劳  

## 御定全唐诗卷六百二十六  

陆龟蒙  

早秋吴体寄袭美  

荒庭古树只独倚败蝉残蛩苦相仍虽然诗胆大如【`一作于`】斗争奈愁肠牵似绳短烛初添蕙幌影微风渐折蕉衣棱安得弯弓似眀月快箭拂下西飞鹏  

病中秋懐寄袭美  

病容愁思苦相兼清镜无情未我嫌贪广异蔬行径窄故求偏药出钱添同人散后休赊酒双燕辞来始下帘更有是非齐未得重凭詹尹拂占  

秋赋有期因寄袭美【`时将主试贡士`】  

云似无心水似闲忽思名在贡书间烟霞鹿弁聊悬着隣里渔舠暂解还文草病来犹满箧药苗衰后即离山广寒宫树枝多少风送髙低便可攀  

和袭美新秋即事次韵三首  

心似孤云任所之世尘中更有谁知愁寻冷落惊双鬓病得清凉减四支懐旧药溪终独往宿枯杉寺已频期兼须为月求髙处即是霜轮杀满时  

帆檝衣裳尽钓徒往来踪迹遍三吴闲中展卷兴亡小醉后题诗防画麤松岛伴谭多道气竹窻孤梦岂良图还须待致升平了即往【`一作任`】扁舟放五湖  

声利从来解破除秋滩唯忆下桐庐鸬鷀阵合残阳少蜻蛚吟髙冷雨疎辩伏南华论指指才非晏借书书当时任使真堪笑波上三年学炙鱼  

和袭美赠南阳润卿将归雷平  

朝市山林隐一般却归那减卧云懽堕阶红叶谁收得半盎清醪客酹【`一作醉`】干玉笈诗成吟处晓金沙泉落梦中寒真仙若降如相问曽步星罡绕醮坛  

顾道士亡弟子奉束帛乞铭于袭美因赋戏赠  

童初真府召为郎君与抽毫刻便房亦谓神仙同许郭不妨才力似班扬比于黄绢词尤妙酬以霜缣价未当唯我有文无卖处笔锋销尽墨池荒  

和访寂上人不遇  

芭蕉霜后石栏荒林下无人闭竹房经抄未成抛素几锡环应撼过寒塘蒲团为拂浮埃散茶器空懐碧饽香早晩却还宗炳社夜深风雪对禅牀  

秋夕文宴【`得成字`】  

笔阵初临夜正清击铜遥认小金钲飞觥壮若游燕市觅句难于下赵城隔岭故人因会忆傍檐栖鸟带吟惊梁王座上多词客五韵甘心第七成【`梁昭明尝文宴赋诗各五韵刘孝威第七方成`】  

南阳广文欲于荆襄卜居袭美有赠代酬次韵  

不知天隐在何乡且欲烟霞迹暂双鹤庙未能齐月驭鹿门聊拟并云窻藓衔荒磴移桑屐花浸春醪挹石缸莫惜查头容钓伴也应东印有余江  

和袭美寄毗陵魏处士朴  

经苑初成墨沼开何人林下肯寻来若非宗测图山后即是韩康卖药回溪籁自吟朱鹭曲沙云还作白鸥媒唯应地主公田熟时送君家麴糵材  

和袭美初冬偶作寄南阳润卿次韵  

逐日生涯敢计冬可嗟寒事落然空窻怜返照缘书小庭喜新霜为橘红衰栁尚能和月动败兰犹拟倩烟笼不知海上今清浅试与飞书问洛公  

和袭美冬晓章上人院  

山寒偏是晓来多况值禅窻雪气和病客功夫经未演故人书信衲新磨闲临静案修茶品独傍深溪记药科从此逍遥知有地更乗清月伴君过  

和袭美寄题镜岩周尊师所居  

见説身轻鹤不如石房无侣共云居清晨自削灵香柹独夜空吟碧落书十洞飞精应徧吸一簪秋髪未曽梳知君便入悬珠会早晩东骑白鲤鱼  

寒夜文宴得惊字  

各将寒调触诗情旋见微澌入砚生霜月满庭人暂起汀洲半夜雁初惊三秋每为仙题想一日【`一作勺`】多因累句倾千里建康衰草外含毫谁是忆昭眀  

送润卿还华阳  

何事轻舟近腊囘茅家兄弟欲归来【`茅司命以三月十八日十二月二日会于华阳天`】封题玉洞虚无奏防检霜坛沆瀣杯云肆先生分气调山图公子爱词才殷勤为向东乡荐洒扫含真雪后台  

和袭美为新罗惠上人撰灵鹫山周禅师碑送归诗  

一函迢递过东瀛只为先生处乞铭已得雄词封静检却懐孤影在禅庭春过异国人应写夜读沧洲怪亦听遥想勒成新塔下尽望空碧礼文星  

和袭美寒日书斋即事三首每篇各用一韵  

不必探幽上郁冈公斋吟啸亦何妨唯求薏苡供僧食别着氍毹待客牀春近带烟分短蕙晓来冲雪撼疎篁余杭山酒犹封在遥嘱髙人未肯尝  

已上星津八月槎文通犹自学丹砂【`江文通有丹砂可学赋`】仙经写得空三洞隐士招来别九华静对真图呼緑齿偶开神室问黄芽方诸更是怜才子锡赉于君合有差名价皆酬百万余尚怜方丈讲虚西都宾问曽成赋东海人求近著书【`袭美尝作吊江都赋又新罗僧请为大师碑文`】茅洞烟霞侵寤寐檀溪风月挂樵渔清朝还要廷臣在两地宁容便结庐  

和袭美腊后送内大徳从朂游天台  

应缘南国尽南宗欲访灵溪路暗通【`溪在天台山下`】归思不离双阙下去程犹在四眀东铜缾净贮桃花雨金防闲揺麦穗风【`上人指期国清过夏`】若恋吾君先拜疏为论台岳未封公和袭美寄题玉霄峰叶涵象尊师所居  

天台一万八千丈师在浮云端掩扉永夜只知星斗大深秋犹见海山微风前防降青毛节雪后应披白羽衣南望烟霞空再拜欲将飞魄问灵威  

南阳广文博士还雷平后寄  

微微春色染林塘亲拨烟霞坐涧房隂洞雪胶知未入浊醪风破的偷尝芝台晓用金铛【`一作鑅`】煮星度闲将玉铪量防遍待晨官欲降曙坛先起独焚香  

和袭美题支山南峰僧次韵  

眉毫霜细欲垂肩自説初栖海岳年万壑烟霞秋后到一林风雨夜深禅时翻贝叶添新蔵间插松枝防小泉好是清冬无外事匡牀斋罢向阳眠  

送董少卿游茅山  

威辇髙悬度世名至今仙裔作公卿将随羽节朝珠阙曽佩鱼符管赤城【`董尝判台州`】云冻尚含孤石色雪干犹堕古松声应知四扇灵方在待取归时緑髪生  

和袭美寄懐南阳润卿  

髙抱相逢各絶尘水经山疏不离身才情未拟汤从事解犹嫌竺道人霞染洞泉浑变紫雪披江树半和春谁怜故国无生计唯种南塘二亩芹  

袭美将以绿罽为赠因成四韵  

三迳风霜利若刀襜褕吹断罥蓬蒿病中只自悲龙具世上何人识羽袍狐貉近懐珠履贵薜萝遥羡白巾髙陈王轻暖如相遗免致衰荷效广骚  

和过张祜处士丹阳故居【`并序`】  

张祜字承吉元和中作宫体小诗辞曲艳发当时轻薄之流能其才合噪得誉及老大稍窥建安风格诵乐府録知作者本意短章大篇往往间出谏讽怨谲时与六义相左右善题目佳境言不可刋置别处此为才子之最也由是贤俊之士及髙位重名者多与之游谓有鹄鹭之野孔翠之鲜竹柏之贞琴磬之韵或荐之于天子书奏不下亦受辟诸侯府性狷介不容物輙自劾去以曲阿地古澹有南朝之遗风遂筑室种树而家焉性嗜水石常悉力致之从知南海间罢职载罗浮石笋还不蓄善田利产为身后计死未二十年而故姬遗孕冻馁不暇前所谓鹄鹭孔翠竹柏琴磬之家虽朱轮尚乗遗编尚吟未尝一省其孤而恤其穷也噫人假之为玩好不根于道义耶惧其怨刺于神眀耶天果不爱才没而犹谴耶吾一不知之友人顔至行江南道中访其庐作诗吊而序之属余应和余汨没者不足哀承吉之道邀袭美同作庶乎承吉之孤倚其传而有怜者  

胜华通子共悲辛荒迳今为旧宅邻一代交游非不贵五湖风月合教贫魂应絶地为才鬼名与遗编在史臣闻道平生多爱石至今犹泣洞庭人  

和袭美寄广文先生  

忽辞眀主事真君直取姜巴路入云龙篆拜时轻诰命霓襟披后小纁峰前北帝三元会石上东卿九锡文应笑世间名利火等闲灵府剰先焚  

和袭美先辈悼鹤  

一夜圆吭絶不鸣八公虚道得千龄方添上客云眠思忽伴中仙劒解形但掩丛【`一作翛`】毛穿古堞永留寒影在空屏君才幸自清如水更向芝田为刻铭  

幽居有白菊一丛因而成咏呈知已  

还是延年一种材【`菊之别名`】即将瑶【`一作琼`】朶冒霜开不如【`一作知`】红艳临歌扇欲伴黄英入酒杯陶令接防堪岸着梁王髙屋好欹来【`梁朝有白纱髙屋帽`】月中若有闲田地为劝嫦娥作意裁  

和袭美伤开元观顾道士  

何事神超入杳防不骑孤鹤上三清多应白简迎将去即是朱陵链更生药奠肯同椒醑味云謡空替薤歌声武皇徒有飘飘思谁问山中宰相名  

和袭美醉中即席赠润卿博士次韵  

共是虚皇简上仙清词如羽欲飘然登山凡着几緉【`一作量`】屐破浪欲乗千里船逺梦只留丹井畔闲吟多在酒旗前谁知海上无名者只记渔歌不记年  

送浙东徳师侍御罢府西归  

王谢遗踪玉籍仙三年闲上鄂君船诗懐白阁僧吟苦俸买青田鹤价偏行次野枫临逺水醉中衰菊卧凉烟芙蓉散尽西归去唯有山隂九万牋  

送羊振文先辈往桂阳归觐  

风雅先生去一麾过庭才子趣归期【`时使君文人自毛诗博士出牧`】让王门外开帆叶义帝城中望防支郢路渐寒飘雪逺湘波初暖涨云迟灵均精魄如能问又得千年贾傅词袭美留振文宴防抱病不赴猥示倡和因次韵酬谢  

绮席风开照露晴只将茶荈代云觥繁似玉纷纷碎佳妓如鸿一一惊毫健防多飞藻客羽寒寥落映花莺幽人独自西窻晚闲凭香柽反照眀  

和袭美重送圆载上人归日本国  

老思东极旧岩扉却待秋风泛舶归晓梵阳乌当石磬夜禅隂火照田衣见翻经论多盈箧亲植杉松大防围遥想到时思魏阙只应遥拜望斜晖  

和袭美禇家林亭  

一阵西风起浪花绕栏杆下散瑶华髙窻曲槛仙侯府卧【`一作折`】苇荒芹白鸟家孤岛待寒凝片月逺山终日送余霞若知方外还【`一作仙`】如此不要秋乗上海槎  

归雁  

北走南征象我曹天涯迢递翼应劳似悲边雪音犹苦初背岳云行未髙月岛聚栖防暗缴风滩斜起避惊涛时人不问随阳意空拾栏边翡翠毛  

王先辈草堂  

松迳隈云到静堂杏花临涧水流香身从乱后全家隐日校人间一倍长金箓渐加新品秩玉皇偏赐羽衣裳何如圣代弹冠出方朔曽为汉侍郎  

伤越  

越谿自古好风烟盗束兵纒已半年访戴客愁随水逺浣纱人泣共埃捐临焦赖洒王师雨欲堕重登刺史天早晩山川尽如故清吟闲上鄂君船  

新定陪太守一百五夜南馆翫月  

风雨教春处处伤一宵云尽见沧浪全无片烛侵光彩只有清滩助雪霜烟蔽櫂歌归浦溆露将花影到衣裳却嫌殷浩南楼夕一带秋声入恨长  

中元夜寄道侣二首  

学饵霜茸骨未轻每逢真夕梦还清丁宁独受金妃约许与亲题玉篆名月苦撼残临水佩风微飘断系云缨须臾枕上桐窻晓露压千枝滴滴声  

橘斋风露已清余东郭先生病未除孤枕易为蛩破梦短檐难得燕传书广云披日君应近倒影裁花我尚疎唯羡羽人襟似水平持旄节步空虚  

寄懐华阳道士  

华阳门外五芝生飡罢愁君入杳防遥夜独栖还有梦昔年相见便忘形为分科斗亲铅椠与説蜉蝣坐竹櫺醮后防时归紫阁别来终日诵黄庭闲教辨药僮名甲静识窥巢鹤姓丁絶涧饮羊春水腻傍林烧石野烟腥深沈谷响含疎磬片段岚光落画屏休采古书探禹穴自刋新厯鬬尧蓂珠宫鳯合迎萧史玉籍人谁访蔡经架上黒椽长褐稳案头丹篆小符灵霓轩入洞齐初月羽节升坛拜七星当路独行冲虎豹向风孤啸起雷霆凝神密室多生白叙事聨编尽杀青匝地山川皆暗写隐天竽籁只闲听分张火力烧金灶拂拭苔痕洗酒缾翠壁上吟朝复暮暖云邉卧醉还醒倚身长短裁笻杖倩客髙低结草亭直用森严朝北帝爱将清浅问东溟常思近圃看栽杏拟借邻峰伴采苓揜树半扉晴霭霭背琴残烛晓荧荧旧来扪虱知王猛欲去为龙叹管宁蟾魄防应临蕙帐渔竿犹尚枕枫汀衔烟细草无端緑冒雨闲花作意馨掠岸惊波沈翡翠入檐斜照碍蜻蜓初征汉栈宜飞檄待破燕山好勒铭六辔未收千里马一囊空负九秋萤我悲雌伏真方枘他骋雄才似建瓴合在深崖齐散术【`一作木`】自求沧海防流萍频抛俗物心还爽逺忆幽期目剰瞑见买扁舟束真诰手披仙语任扬舲  

## 御定全唐诗卷六百二十七  

陆龟蒙  

人日代客子【`是日立春`】  

人日兼春日长懐复短懐遥知双防胜并作一金钗  

筑城词二首  

城上一培【`一作杯一作掊`】土手中千万杵筑城畏不坚坚城在何处  

莫叹将军逼【`一作筑城劳`】将军要却敌城髙功亦髙尔命何劳【`一作足`】惜  

古意  

君心莫淡薄妾意正栖托愿得双车轮一夜生四角  

春晓  

春庭晓景别清露花逦迤黄蜂一过慵夜夜栖香蘂  

杂兴  

桃李傍檐楹无人赏春华时情重不见却忆菖蒲花  

鴈  

南北路何长中间万弋张不知烟雾里防只到衡阳  

寄逺  

鬓乱羞云卷眉空羡月生中原犹将将何日重卿卿  

庭前  

合欢能解恚萱草信忘忧尽向庭前种萋萋特地愁  

洞房怨  

玉锸朝扶鬓金梯晚下台春衫将别泪一夜两难裁  

江行  

酒旗菰叶外楼影浪花中醉帆张数幅唯待鲤鱼风  

巫峡  

巫峡七百里巫山十二重年年自云雨环佩竟谁逢  

归路  

渐入新丰路衰红映小桥浑如七年病初得一丸销  

南塘曲  

妾住东湖下郎居南浦边闲临烟水望认得采菱船  

黄金二首  

自古黄金贵犹沽骏与才近来簪珥重无可【`一作复`】上髙台  

平分从满箧醉掷任成堆恰莫持千万眀眀买祸胎  

夕阳  

渡口和帆落城边带角收如何茂陵客江上倚危楼  

残雪  

桂冷微停素峰干不徧岚何谿背林处犹覆定僧庵  

古态  

古态日渐薄新妆心更劳城中皆一尺非妾髻鬟髙  

大堤  

大堤春日暮骢马解镂衢请君留上客容妾荐雕胡  

金陵道  

北鴈行行直东流澹澹春当时六朝客还道帝乡人  

离骚  

天问复招魂无因彻帝阍岂知千丽句不敌一谗言  

对酒  

后代称欢伯前贤号圣人且须谋日富不要道家贫  

寄南岳客乞灵芜香  

闻説融峰下灵香似反魂春来正堪采试为斸云根  

山阳燕中郊乐录  

淮上能无雨囘头总是情蒲帆浑未织争得一欢成  

偶作  

双眉初出茧两鬓正蔵鸦自有王昌在何劳近宋家  

有示  

相对莫辞贫蓬蒿任塞门无情是金玉不报主人恩  

秋思三首  

桐露珪初落兰风佩欲衰不知能赋客何似枉【`一作捉`】刀儿  

谁作嫖姚幕能教霹雳车至今思秃尾无以代寒葅未得同虀杵何时减药囊莫言天帝醉秦暴不灵长  

早春  

雨冷唯添暑烟初不着春数枝花纇【`一作类`】小愁杀扈芳人  

懐仙三首  

闻道阳都女连娟耳细长自非黄犊客不得到云房但服镮刚子兼吟曲素词须知臣汉客还见布龙儿神烛光华丽灵祛羽翼生已传餐玉粒犹自买云英  

芙蓉  

闲吟鲍照赋更起屈平愁莫引西风动红衣不耐秋  

春思  

怨莺新语涩双蜨鬭飞髙作个名春恨浮生百倍劳  

风人诗四首  

十万全师出遥知正忆君一心如瑞麦长【`一作惟`】作两岐分  

破檗供朝爨须怜是苦辛晓天窥落宿谁识独醒人旦日思双屦眀时愿早谐丹青传四渎难写是秋懐闻道更新帜多应废旧旗征衣无伴捣独处自然悲  

乐府杂咏六首  

双吹管  

长短裁浮筠参差作飞鳯髙楼微【`一作明`】月夜吹出江南弄  

东飞凫  

裁得尺锦书欲寄东飞凫胫短翅亦短雌雄恋菰蒲  

花成子  

春风等君意亦解欺桃李写得去时真归来不相似  

月成  

孤光照还没转益伤离别妾若是嫦娥长圆不教缺  

孤烛怨  

前囘边使至闻道交河战坐想鼓鞞声寸心攒百箭  

金吾子  

嫁得金吾子常闻轻薄名君心如不重妾腰徒自轻  

子夜四时歌  

春  

山连翠羽屏草接烟华席望尽南飞燕佳人断消息  

夏  

兰眼擡路斜莺唇映花老金龙倾漏尽玉井敲氷早  

秋  

凉汉清泬寥衰林怨风雨愁听络纬唱似与羁魂语  

冬  

南云【`一作光`】走冷圭北籁号空木年年任霜霰不减筼筜绿  

大子夜歌二首  

歌謡数百种子夜最可怜慷慨吐清音眀转出天然丝竹发歌响假器扬清音不知歌謡妙声势出口心  

子夜警歌二首  

镂椀传绿酒雕鑪薰紫烟谁知苦寒调共作白雪恃爱如欲进含羞出不前朱口发艳歌玉指弄娇  

子夜变歌三首  

人传欢负情我自未尝见三更开门去始知子夜变歳月如流迈春尽秋已至荧荧条上花零落何乃驶歳月如流迈行已及素秋蟋蟀吟堂前惆怅使侬愁  

江南曲五首  

鱼戏莲叶间参差隐叶扇防防鳿窥潋滟无因见鱼戏莲叶东初霞射红尾傍临谢山侧恰值清风起鱼戏莲叶西盘盘舞波急潜依曲岸凉正直斜光入鱼戏莲叶南欹危舞烟叠光揺越鸟巢影乱吴娃檝鱼戏莲叶北澄阳动微涟囘看帝子渚稍背鄂君船  

## 御定全唐诗卷六百二十八  

陆龟蒙  

陌上桑  

皓齿还如贝色【`一作光`】含长眉亦似烟华贴邻娃尽着绣裆襦独自提筐采蚕叶  

自遣诗三十首  

自遣诗者震泽别业之所作也故疾未平厌厌卧田舍中农夫日以耒耜事相聒每至夜分不睡则百端兴懐搅人思益纷乱无绪且诗者持也谓持其情性使不暴去因作四句诗累至三十絶絶各有意既曰自遣亦何必题为  

五年重别【`一作到`】旧山村树有交柯犊有孙更【`一作重`】感卞峰顔色好晓云才散便【`一作已`】当门  

雪下孤村淅淅鸣病魂无睡洒来清心揺秖【`一作只`】待东窻晓长媿寒鸡第一声  

多情多感自难忘秖有风流共古长座上不遗金带枕陈王词赋为谁伤  

甫【`一作甪`】里先生未白头酒旗犹可战髙楼长鲸好鲙无因得乞取艅艎作钓舟  

花濑蒙蒙紫气昏【`紫花濑在顾渚步`】水边山曲更深【`一作容`】村终须拣取幽栖处【`一作地`】老桧成双便作门  

隂洞曽为采药行冷云凝絶烛微眀玉芝敲折琤然堕合有真人【`一作官`】上姓名  

长叹人间发易华暗将心事许烟霞病来前约分眀在药鼎书囊便是家  

醖得秋泉似玉容比于云液更应浓思量北海徐刘辈枉向人间号酒龙  

羊偘多应自古豪解盘金矟置纎腰纵然此事教双得不博溪田二顷苗  

偶然携稚看微波临水春寒一倍多便使笔精如逸少嬾能书字换羣鹅  

昔闻庄叟迢迢梦又道韩生【`一作冯`】苒苒【`一作冉冉`】飞知有姓名聊寄问更无言语抱斜晖  

雪侵春事太无端舞急微还近腊寒应是也疑真宰怪休时犹未徧林峦  

数尺游丝堕碧空年年长是惹东【`一作春`】风争知天上无人住亦有春愁鹤发翁  

谁使寒鸦意绪娇云情山晚动情憀乱和残照纷纷舞应索阳乌次第饶  

古往天髙事渺茫争知灵媛不凄凉月娥如有相思泪秖待方诸寄两行  

本来云外寄闲身遂与溪云作主人一夜逆风愁四散晓来零落傍衣巾  

渊眀不待公田熟乗兴先秋解印归我为余粮春未去到头谁是复谁非  

云拥根株抱石危斵来文似瘦蛟螭幽人带病慵【`一作愁`】朝起秖向春山尽日欹  

月澹花闲夜已深宋家微咏若遗音重思万古无人赏露湿清香独满襟【`宋玉有微咏赋`】  

南岸春田手自农往来横截半江风有时不耐轻桡兴暂欲蓬山访洛公  

贤达垂竿小隠中我来真作捕鱼翁前溪一夜春流急已学严滩下钓筒  

水国君王又姓萧风情由是冠南朝灵和殿下巴江栁十二旒前舞翠条  

强梳蓬鬓整斜冠片烛光微夜思阑天意最饶惆怅事单栖分付与春寒  

无多药圃近南荣合有新苗次第生稚子不知名品上恐随春草鬭输赢  

一派溪随箬【`一作若`】下流春来无处不汀洲漪澜未碧蒲犹短不见鸳鸯正自由  

山下花眀水上曛一桡青翰破霞文越人但爱风流客绣被何须属鄂君  

妍华须是占时生准拟差肩不近情佳丽防时腰不细荆王辛苦致宫名  

姹女精神似月孤敢将容易入洪炉人间纵道铅华少蝶翅新篁未肯无  

贞白求丹变姓名主恩潜助亦无成侯家竟换梁天子王整徒劳作外兵  

春雨能膏草木肥就中林野碧含滋唯余病客相逢背一夜寒声减四肢  

别墅懐归  

东去沧溟百里余沿江潮信到吾庐就中家在蓬山下一日堪凭两寄书  

野井  

朱阁前头露井多碧梧桐【`一作桃花`】下美人过寒泉未必能如此奈有银缾素绠何  

南征  

丞相南征定有无幕中谁是骋良图遥知贼胆纵横破【`一作大`】绕帐生犀一万株  

北渡  

江客柴门枕浪花鸣机寒艣任呕哑轻舟过去真堪画惊起鸬鷀一阵斜  

夜泊咏栖鸿  

可怜霜月暂相依莫向衡阳趁逐【`一作队`】飞同是江南【`一作天`】寒夜客羽毛单薄稻粱微  

早行  

水【`一作氷`】寒孤櫂触天文直似乗槎去问津纵使碧虚无限好客星名字也愁人  

木兰堂【`一作李商隠诗`】  

洞庭波浪渺无津日日征防送逺人防度木兰舟上望不知元是此花身  

和袭美春夕陪崔谏议樱桃园宴  

佳人芳树杂春蹊花外烟蒙月渐低防度艳歌清欲转流莺惊起不成栖  

和袭美松江早春  

栁下江餐待好风暂时还得狎渔翁一生无事烟波足唯有沙边水勃公  

和袭美女坟湖【`即吴王葬女之所`】  

水平波淡绕回塘鹤殉人沈万古伤应是离魂双不得至今沙上少鸳鸯  

和袭美泰伯庙  

故国城荒徳未荒年年椒奠湿中堂迩来父子争天下不信人间有让王  

和袭美木兰院次韵  

苦吟清漏迢迢极月过花西尚未眠犹忆故山欹警枕夜来呜咽似流泉  

和袭美重题蔷薇  

秾华自古不得久况是倚春春已空更被夜来风雨恶满阶狼籍没【`一作许`】多红  

和袭美春夕酒醒  

防年无事傍江湖醉倒黄公旧酒垆觉后不知眀月上满身花影倩人扶  

和袭美木兰后池三咏  

重台莲花  

水国烟乡足芰荷就中芳瑞此难过风情为与吴王近红萼常教一倍多  

浮萍  

晚来风约半池眀重叠侵沙緑罽成不用临池更相笑最无根蔕是浮名  

白莲  

素蘤多防别艳欺此花真【`一作端`】合在瑶池还应【`一作无情`】有恨无【`一作何`】人觉月晓风清欲堕时  

和袭美重题后池  

晓烟清露暗相和浴雁浮鸥意绪多却是陈王词赋错枉将心事托微波  

和胥【`一作青`】门闲泛  

细桨轻撶下白苹故城花谢緑隂新岂无今日逃名士试问南塘着屧人  

袭美初植松桂偶题  

轩隂冉冉移斜日寒韵泠泠入晚风烟格月姿曽不改至今犹似在山中  

和袭美馆娃宫懐古五絶  

三千虽衣水犀珠半夜夫差国暗屠犹有八人皆二八独教西子占亡吴  

一宫花渚漾涟漪俀堕鸦鬟出茧眉可料座中歌舞袖便将残节拂降旗  

几多云榭倚青防越焰烧来一片平此地最应沾恨血至今春草不匀生  

江色分眀练绕台战帆遥隔绮疏开波神自厌荒淫主句践楼船稳帖来  

寳袜香綦碎晓尘乱兵谁惜似花人伯劳应是精灵使犹向残阳泣暮春  

和袭美虎丘寺西小溪闲泛三絶  

树号相思枝拂地鸟语提壶声满溪云涯一里千万曲直是渔翁行也迷  

荒栁卧波浑似困宿云遮坞未全痴云情栁意萧萧会若问诸余总不知  

每逢孤屿一倚檝便欲狂歌同采薇任是烟萝中待月不妨欹枕扣舷归  

和袭美天竺寺八月十五夜桂子  

霜实常闻秋半夜天台天竺堕云岑【`垂拱中天台桂子落一百余日方止`】如何两地无人种却是湘漓是桂林  

戏题袭美书印囊  

鹊衔顾妙无余不爱封侯爱石渠应笑休文过万卷至今谁道沈家书  

和袭美钓侣二章  

一艇轻撶看晓涛接防抛卞漉春醪相逢便倚蒹葭泊更唱菱歌擘蟹螯  

雨后沙虚古岸崩鱼梁移入乱云层归时月堕汀洲暗认得妻儿结网灯  

和袭美寄同年韦挍书  

万古风烟满故都清才搜括妙无余可中寄与芸香客便是江南地里书  

和袭美初冬偶作  

桐下空堦叠緑钱貂裘初绽拥髙眠小炉低幌还遮掩酒滴清香似去年  

袭美醉中寄一壶并一絶走笔次韵奉酬  

酒痕衣上杂莓苔犹忆红螺一两杯正被绕篱荒菊笑日斜还有白衣来  

再和次韵  

堦下饥禽啄嫩苔野人方倒病中杯寒蔬卖却还沽吃可有金貂换得来  

和袭美重寺双矮桧  

可怜烟刺是青螺如到双林误礼多更忆早秋登北固海门苍翠出晴波  

醉中戏赠袭美  

南北风流旧不同伧吴今日若相通病来犹伴金杯满欲得人呼小禇公  

润卿遗青防饭兼之一絶聊用荅谢  

旧闻香积金仙食今见青精玉斧餐自笑镜中无骨録可能飞上紫云端  

文防招润卿博士辞以道侣将至一絶寄之  

仙客何时下鹤翎方瞳如水脑华清不过传达杨君梦从许人间小兆听  

再招  

遥知道侣谈次又是文交丽事时虽是寒轻云重日也留花簟待徐摛  

玩金鸂戏赠袭美  

曽向溪边泊暮云至今犹忆浪花羣不知镂羽凝香露堪与鸳鸯觉后闻  

子规一首  

碧竿微露月玲珑谢豹伤心独叫风髙处巳应闻滴血山榴一夜几枝红  

寄题天台国清寺齐梁体  

峰带楼台天外立眀河色近罘罳湿松间石上定僧寒半夜楢溪水声急  

奉和谏议酬先辈霜菊  

紫茎芳艳照西风秖怕霜华掠断丛争奈病夫【`一作虽伴应刘`】难强饮【`一作醉`】应须速自召车【`一作路人终要识山`】公  

和袭美咏臯桥  

横截春流架断虹凭栏犹思五噫风今来未必非梁孟却是无人断伯通  

和袭美悼鹤  

酆都香稻字重思遥想飞魂去未饥争奈野鸦无数健黄昏来占旧栖枝  

和醉中袭美先起次韵  

莫唱艳歌凝翠黛已通仙籍在金闺他时若寄相思泪红粉痕应伴紫泥  

和袭美酒病偶作次韵  

栁疎桐下晚窻眀秖有微风为折酲唯欠白绡笼解散【`解散王俭髻名时人皆慕之也`】洛生闲咏两三声  

忆白菊  

稚子书传白菊开西成相滞未容回月眀阶下窻纱薄多少清香透入来  

和同润卿寒夜访袭美各惜其志次韵  

醉韵飘飘不可亲掉头吟侧华阳巾如能跂脚南【`一作东`】窻下便是羲皇世上人  

和袭美寒夜文防润卿有期不至  

细雨轻觞玉漏终上清词句落吟中松斋一夜懐贞白霜外空闻五粒风  

移石盆  

移得龙潋滟寒月轮初下白云端无人尽日澄心坐倒影新篁一两竿  

石竹花咏  

曽看南朝画国娃古萝【`一作罗`】衣上碎眀霞而今莫共金钱鬬买却春风是此花  

## 御定全唐诗卷六百二十九  

陆龟蒙  

和袭美友人许惠酒以诗徴之  

涷醪初漉嫰如春轻蚁漂漂杂蘂尘得伴方平同一醉眀朝应作蔡经身  

闻圆载上人挟儒书洎释典归日本国更作一絶以送之  

九流三蔵一时倾万轴光凌渤澥声从此遗编东去后却应荒外有诸生  

闲吟  

闲吟料得三更尽始把孤灯背竹窻一夜西风髙浪起不教归梦过寒江  

秘色越器  

九秋风露越窑开夺得千峰翠色来好向中宵盛沆瀣共嵇中散鬬遗杯  

景阳宫井  

古堞烟埋宫井树陈主吴姬堕泉处舜没苍梧万里云却不闻将二妃去  

江南二首  

便风船尾香秔熟细雨层头赤鲤跳待得江餐闲望足【`一作处`】日斜方动木兰桡  

村边紫豆花垂次岸上红梨叶战初莫怪烟中重囘首酒家【`一作旗`】青纻一行书  

溪思雨中  

雨映前山万絇【`一作句`】丝防声冲破【`一作碎`】似鸣机无端织得愁成段堪作骚人酒病衣  

江城夜泊  

漏移寒箭丁丁急月挂虚弓霭霭眀此夜离魂堪射断更须江笛两三声  

宫人斜  

草着【`一作树`】愁烟似不春晚莺哀怨问行人须知一种埋香骨犹胜昭君作虏尘  

送棊客  

满目山川似势棊况当秋雁正斜飞金门若召羊保赌取江东太守归  

汉宫词  

招灵阁上霓旌絶柏梁台中珠翠稠一身三十六宫夜露滴玉盘青桂秋  

上清  

玉林风露寂寥清仙妃对月闲吹笙新篁冷涩曲未尽细拂云枝栖鳯惊  

秋荷  

蒲茸承露有佳色茭叶束烟如效颦盈盈一水不得渡冷翠遗香愁向人  

有别二首  

且将丝防系兰舟醉下烟汀减去愁江上有楼君莫上落花随浪【`一作水`】正东流  

池上已看莺舌黙云间应即雁翰开唯愁别后当风立万树将秋入恨来  

病中晓思  

月堕霜西竹井寒辘轳丝冻下缾难幽人病久浑成渴愁见龙书一鼎干  

送友人之湖上  

故人溪上有渔舟竿倚风苹夜不收欲寄一函聊问讯洪乔宁作置书邮  

寒日逢僧  

瘦胫髙褰梵屧轻野塘风劲锡环鸣如何不向深山里坐拥闲云过一生  

冬栁  

栁汀斜对野人窻零落衰条傍晓江正是霜风飘断处寒鸥惊起一双双  

寄友人  

敬亭寒夜溪声里同听先生讲太上得云梯不囘首钓竿犹在五湖边  

岛树  

波涛漱苦盘根浅风雨飘多着叶迟迥出孤烟残照里鹭鹚相对立髙枝  

头陀僧  

万峰围绕一峰深向此长修苦行心自埽雪中归鹿迹天眀恐被猎人寻  

晚渡  

半波风【`一作飞`】雨半波晴渔曲飘秋野调清各様莲船逗村去笠檐蓑袂有残【`一作余`】声  

赠老僧二首  

枯貌自同霜里木余生唯指佛前灯少时写得坐禅影今见问人何处僧  

自有家山供衲线不离溪曲取庵茅旧曽闻説林中鸟定后长来顶上巢  

忆山泉  

一夜寒声来梦里平眀着屐到声边心期盛夏同【`一作重`】过此脱却荷衣石上眠  

白芙蓉  

澹然相对却成劳月染风裁个个髙似説玉皇亲谪堕至今犹着水霜袍  

严光钓台  

片帆竿外揖清风石立【`一作上`】云孤万古中不是狂奴为故态仲华争得黒头公  

读陈拾遗集  

蓬颗何时与恨平蜀江衣带蜀山轻寻闻骑士枭黄祖自是无人祭祢衡  

吴宫懐古  

香迳长洲尽棘丛奢云艳雨秖悲风吴王事事须亡国未必西施胜六宫  

送琴客之建康  

蕙风杉露共泠泠三峡寒泉漱玉清君到南朝访遗事栁家双鎻旧知名  

闺怨  

白袷行人又逺游日斜空上映花楼愁丝堕絮相逢着绊惹春风卒未休  

丁香  

江上悠悠人不问十年云外醉中身殷勤解却丁香结纵【`一作从`】放繁枝散诞春  

种蒲  

杜若溪边手自移旋抽烟劒碧参差何时织得孤帆去悬向秋风访所思  

范蠡  

平吴専越祸胎深岂是功成有去心句践不知嫌鸟喙归来犹自铸良金  

山僧二首  

山藓防重生草履涧【`一作洞`】泉长自满铜缾时将如意敲眠虎遣向林间坐听经  

一夏不离苍岛上秋来频话石城南思归瀑布声前坐却把松枝拂旧庵  

上云乐  

青丝作筰【`一作笮`】桂为船白兎药虾蟇丸便浮天汉泊星渚囘首笑君承露盘  

新秋杂题六百  

眠  

一簟临窻薤叶秋小帘风荡半离钩魂清雨急梦难到身在五湖波上头  

行  

寻人直到月坞北觅鹤便过云峰西只今犹有疎野调但绕莓苔风雨畦  

倚  

橘下凝情香染巾竹边留思露揺身背烟垂首【`一作手`】尽日立忆得山中无事人  

吟  

忆山揺膝石上晚懐古掉头溪畔凉有时得句一声发惊起鹭鹚和夕阳  

食  

日午空斋带睡痕水蔬山药荐盘飱林乌信我无机事长到而今下石盆  

坐  

偶避蝉声来隙地忽随鸿影入辽天闲僧不会寂寥意道学西方人坐禅  

新沙  

渤澥声中涨小隄官家知后海鸥知蓬莱有路教人到应亦年年税紫芝  

邺宫词二首  

魏武平生不好香枫胶蕙炷洁宫房可知遗令非前事却有余薫在绣囊  

花飞蝶骇不愁人水殿云廊别置春晓日靓妆千骑女白樱桃下紫纶巾  

古别离  

仙人左手把长箭欲射日乌乌不栖何事离情畏眀发一心唯恨汝南鸡  

髙道士  

峩眉道士风骨峻手把玉皇书一通东游借得琴髙鲤骑入蓬莱清浅中  

蔬食  

孔融不要留残脍庾悦无端恡子鹅香稻熟来秋菜嫰伴僧餐了听云和  

寄逺  

缥梨花谢莺口吃黄犊少年人未归画扇红相掩映独看斜月下帘衣  

山中僧  

手闗【`一作开`】一室翠微里日暮白云栖半间白云朝出天际去若比老僧犹【`一作云`】未闲  

洞宫秋夕  

浓霜打叶落地声南溪石泉细泠泠洞宫寂寞人不去坐见月生云母屏  

连昌宫词二首  

门  

金铺零落兽镮空斜揜双扉细草中日暮鸟归【`一作啼`】宫树緑不闻鸦轧闭春风  

阶  

草没苔封叠翠斜坠红千叶拥残霞年年直为秋霖苦滴陷青珉隐起花  

懐宛陵旧游  

陵阳佳地昔年游谢朓青山李白楼唯有日斜溪上思酒旗风影落春流  

松石晓景图  

霜骨云根惨澹愁宿烟封着未全收将归与説文通后写得松江岸上秋  

钓车  

小轮轻线妙无双曽伴幽人酒一缸洛客见诗如有问辗烟冲雨过桐江  

漉酒巾  

靖节髙风不可攀此巾犹坠【`一作堕`】冻醪间偏宜雪夜山中戴认取时情与醉顔  

华阳巾  

莲花峰下得佳名云褐相兼上鹤翎须是古坛秋霁后静焚香炷礼寒星  

方响  

击霜寒玉乱丁丁花底秋风拂坐生王母闲看汉天子满猗兰殿佩环声  

白鹭  

雪然飞下立苍苔应伴江鸥拒我来见欲扁舟揺荡去倩君先作水云媒  

溪行  

晚天寒雨上滩时他已扬舲我尚迟自是樯低帆幅少溪风终不两般吹  

太湖叟  

细桨轻船卖石归酒痕狼籍徧苔衣攻车战舰繁如织不肯囘头问是非  

荅友人  

荆卿雄骨化为尘燕市应无共饮人能脱鹔鹴来换酒五湖賖与一年春  

偶作  

酒信巧为缲病绪花音长作嫁愁媒也知愁病堪囘避争奈流莺唤起来  

春思二首  

竹外麦烟愁漠漠短翅啼禽飞魄魄此时忆着千里人独坐支颐看花落  

江南酒熟清眀天髙髙緑斾当风悬谁家无事少年子满面落花犹醉眠  

访僧不遇  

櫂倚东林欲问禅逺公飞锡未应还防庄弟子相看笑何事空门亦有闗  

谢山泉  

决决春泉出洞霞石壜封寄野人家草堂尽日留僧坐自向前溪摘茗芽  

洞宫夕【`一作华阳观`】  

月午山空桂花【`一作中天月冷霜华`】落华阳道士云衣薄石坛香【`一作风`】散步虚声杉云【`一作露`】清泠【`一作泠泠`】滴栖鹤  

峡客行  

万仞峰排千劒束孤舟夜系峰头宿蛮溪雪壊蜀江倾滟滪朝来大如屋  

江边  

江边日晚潮烟上树里鸦鸦桔橰响无因得似灌园翁十亩春蔬一藜杖  

帘  

枕映疎容晩向欹秋烟脉脉雨微微逆风障燕寻常事不学人前当妓衣  

开元杂题七首  

玉龙子  

何代奇工碾玉英细髯纎角尽雕成烟干雾悄君心苦风雨长随一掷声  

照夜白  

雪虬轻骏步如飞一练腾光透月旗应笑穆王抛万乗踏风鞭露向瑶池  

舞马  

月窟龙孙四百蹄骄骧轻步应金鞞曲终似要君王宠囘望红楼不敢嘶  

杂伎  

拜象驯犀角觝豪星丸霜劒出花髙六宫争近乗舆望珠翠三千拥赭袍  

雪衣女  

嫩红钩曲雪花攒月殿栖时片影残自説夜来春梦恶学持金偈玉栏干  

绣岭宫  

绣岭花残翠倚空碧窻瑶砌旧行宫闲乗小驷浓隂下时举金鞭半袖风  

汤泉  

暖殿流汤数十间玉渠香细浪囘环上皇初解云衣浴珠櫂时敲瑟瑟山  

题杜秀才水亭【`一本题上有荆溪早景四字`】  

晓和风露立晴烟秖恐腥魂涴洞天云肆有龙君若买便敲初日铸金钱  

翠碧  

红襟翠翰两参差径拂烟华上细枝春水渐生鱼易得莫辞风雨坐多时  

## 御定全唐诗卷六百三十  

陆龟蒙  

水国诗【`以下杂体诗`】  

水国不堪旱斯民生甚微直至葭菼少敢言鱼蟹肥我到荒村无食啗对案又非梁谢览况是干苗结子疎归时只得藜羮糁  

井上桐  

美人伤别离汲井长待晓愁因辘轳转惊起双栖鸟独立傍银牀碧桐风嫋嫋  

门前路  

门前向城路一直复一曲曲去日中【`一作终`】还直行日暮宿何必日中还曲途荆棘间  

彼农二章  

世路浇【`一作巇`】险淳风荡除彼农家流犹存厥初藁焉而席茨焉而居首乱如葆形枯若腒大耋既鲐童子未□  

【`音鱼`】以负以载悉薅悉鉏我慕圣道我躭古书小倦于学时游汝庐有饭一盛莫盐莫蔬有繻一缇不襟不袪所谓饥寒汝何逭欤  

禹贡厥田上下各异善人为邦民受其赐去年西成野有遗穗今夏南亩旱气赤地遭其丰防槩敛无二退输弗供进诉弗视号于旻天以血为泪孟子有言王无罪歳诗之穷辞以嫉悍吏  

奉酬袭美苦雨见寄  

松篁交加午隂黒别是江南烟霭国顽云猛雨更相欺声似虓号色如墨茅茨裛烂檐生衣夜夜化为萤火飞萤飞渐多屋渐薄一注愁霖当面落愁霖愁霖尔何错灭顶于余奚所作既不能赋似陈思王又不能诗似谢康乐【`曹有愁霖赋谢有愁霖诗`】昔年尝过杜子美亦得髙歌破印纸惯曽掀搅大笔多为我才情也如此髙揖愁霖词未已披文忽自皮夫子哀弦怨柱合为吟防我穷栖蓬藋里初悲湿翼何由起末欲牋天叩天耳其如玉女正投壶笑电霏霏作天喜我本曽无一棱【`去声`】田平生啸傲空渔船有时赤脚弄眀月踏破五湖光底天去歳王师东下急输兵粟尽民相泣伊予不战不耕人敢怨烝黎无糁粒不然受性圆如规千姿万态分毫厘唾壶虎子尽能执防痔折枝无所辞有头强方心强直撑拄頺风不量力自爱垂名野史中宁论抱困荒城侧唯君浩叹非庸人分衣辍饮来相亲横眠木榻忘华荐对食露葵轻八珍欲穷鳯未白欲懐仙鲸尚隔不如驱入醉乡中只恐醉乡田地窄  

夏日闲居作四声诗寄袭美  

平声  

荒池菰蒲深闲堦莓苔平江边松篁多人家帘栊清为书凌遗编调夸新声求欢虽殊途探幽聊怡情  

平上声  

朝烟涵楼台晩雨染岛屿渔童惊狂歌艇子喜野语山容堪停杯栁影好隐暑年华如飞鸿斗酒幸且举  

平去声  

新开窻犹偏自种蕙未徧书籖风揺闻钓榭雾破见耕耘闲之资啸咏性最便希夷全天真讵要问贵贱  

平入声  

端居愁无涯一夕髪欲白因为鸾章吟忽忆鹤骨客手披丹台文脚着赤玉舄如蒙清音酬若渴吸月液  

奉酬袭美苦雨四声重寄三十二句  

平声  

幽栖眠疎窻豪居凭髙楼浮沤惊跳丸寒声思重裘牀前垂文竿巢边登轻舟虽无东臯田还生鱼乎忧  

平上声  

层云愁天低久雨倚槛冷丝禽蔵荷香锦鲤绕岛影心将时人乖道与隐者静桐隂无深泉所以逞短绠  

平去声  

乌蟾俱沈光昼夜恨暗度何当乗云螭面见上帝愬臣言隂云【`一作灵`】欺诏用利劒付回车诛羣奸自散万籁怒  

平入声  

危檐仍空堦十日滴不歇青莎看成狂白菊即欲没吴王荒金尊越妾挟玉瑟当时虽愁霖亦若惜落月  

晓起即事因成回文寄袭美  

平波落【`一作送`】月吟闲景【`一作境`】暗幌浮烟思起人清露晓垂花谢半逺风微动蕙抽新城荒上处樵童小石藓分来宿鹭驯晴寺野寻同去好古碑苔字细书匀  

囘文  

静烟临碧树残雪背晴楼冷天侵极戍寒月对行舟  

叠韵山中吟  

琼英轻眀生石脉滴沥碧鈆仙偏怜白帻客亦惜  

双声溪上思  

溪空唯容云木密不陨雨迎渔隐映间安问讴鸦防  

叠韵吴宫词二首  

肤愉吴都姝眷恋便殿宴逡巡新春人转面见战箭红栊通东风翠珥醉易坠平眀兵盈城弃置遂至地  

和胥口即事  

雨后山容若动天寒树色如消目送回汀隐隐心随挂鹿揺揺白蒋知秋露裛青枫欲暮烟饶莫问吴趋行乐酒旗竿倚河桥  

把钓丝随浪逺采莲衣染香浓緑倒红飘欲尽风斜雨细相逢断岸沈渔□□【`约畧二音鱼网也`】邻村送客即是清霜剖野乗闲莫厌来重  

齐梁怨别  

寥寥缺月看将落檐外霜华染罗幕不知兰櫂到何山应倚相思树边泊  

闲居杂题五首【`以题十五字离合`】  

鸣蜩早  

闲来倚杖柴门口鸟下深枝啄晩虫周步一池销半日十年听此鬓如蓬  

野态真  

君如有意躭田里予亦无机向艺能心迹所便唯是直人间闻道最先憎  

松间斟  

子山园静怜幽木公干词清咏荜门月上风微萧洒甚斗醪何惜置盈尊  

饮岩泉  

已甘茅洞三君食欠买桐江一朶山严子濑髙秋浪白水禽飞尽钓舟还  

当轩鹤  

自笑与人乖好尚田家山客共柴车干时未似栖庐【`一作接卢`】雀鸟道闲携相尔书  

药名离合夏日即事三首  

乗屐着来幽砌滑石甖煎得逺泉甘草堂只待新秋景天色微凉酒半酣  

避暑醉眠从朴野葛巾筠席更相当归来又好乗凉钓藤蔓隂隂着雨香  

窻外晓帘还自卷柏烟兰露思晴空青箱有意终须续断简遗编一半通  

和袭美懐锡山药名离合二首  

鹤伴前溪栽白杏人来隂洞写枯松萝深境静日欲落石上未眠闻逺钟  

佳句成来谁不伏神丹偷去亦须防风前莫怪携诗藁本是吴吟荡桨郎  

和袭美懐鹿门县名离合二首  

云容覆枕无非白水色侵矶直是蓝田种紫芝食可夀春来何事恋江南  

竹溪深处猿同宿松阁秋来客共登封迳古苔侵石鹿城中谁解访山僧  

寒日古人名  

初寒朗咏裴囘立欲谢闗早晚开昨日登楼望江色鱼梁鸿雁防多来  

句  

防防社翁雨一畨花信风【`见提要录`】　水鸟歌妇女衣襟便佞舌【`以下并见海録碎事`】　溪山自是清凉国松竹合封萧洒侯山上花眀水上曛一桡青翰破霞文　白帝霜舆欲  

御秋　但説漱流并枕石不辞蝉腹与肠【`以下见侯鲭録`】头方不会王门事尘土空缁白苎衣　秋来嬾上向吴亭【`见方舆胜览`】  

## 御定全唐诗卷六百三十一  

张贲  

张贲字润卿南阳人登大中进士第唐末为广文博士尝隐于茅山后寓吴中与皮陆游诗十六首  

旅泊吴门  

一舸吴江晩堪忧病广文鲈鱼谁与伴鸥鸟自成羣反照纵横水斜空断续云异乡无限思尽付酒醺醺贲中间有吴门旅泊之什防鲁望垂和更作一章以伸酬谢  

偶发陶匏响皆防组绣文清秋将落防子夏正离羣有恨书燕雁无聊赋郢云徧看心自醉不是酒能醺  

酬袭美先见寄倒来韵  

寻疑天意防斯文故选茅峰寄白云酒后只留沧海客香前唯见紫阳君近年巳絶诗书癖今日兼将笔砚焚为有此身犹苦患不知何者是纁  

奉和袭美醉中即席见赠次韵  

桂枝新下月中仙学海词锋誉蔼然文阵巳推忠信甲穷波犹认孝亷船清标称住羊车上俗韵惭居鹤氅前共许逄防快弓箭再穿杨叶在明年  

奉和袭美题禇家林亭  

疎野林亭震泽西朗吟闲歩喜相擕时时风折芦花乱处处霜摧稻穗低百本败荷鱼不动一枝寒菊蝶空迷今朝偶得高阳伴从放山翁醉似泥  

奉和袭美伤开元观顾道士  

鳯麟胶尽夜如何共叹先生劔解多几度吊来唯白鹤此时乘去必青骡图中含景随残照琴里流泉寄逝波惆怅眞灵又空返玉书谁授紫微歌  

和鲁望白菊  

雪彩冰姿号女华寄身多是地仙家有时南国和霜立几处东篱伴月斜谢客琼枝空贮恨袁金钿不成夸自知终古清香在更出梅妆弄晩霞  

奉和袭美先辈悼鹤  

池塘萧索掩空笼玉树同嗟一土中莎径罢鸣唯泣露松轩休舞但悲风丹台旧氅难重缉紫府新书岂更通云减雾消无处问只留华髪与衰翁  

偶约道流终乖文防荅皮陆  

僊侣无何访蔡经两烦韶濩出彤庭人间若有登楼望应怪文星近客星  

和袭美寒夜见访  

云孤鹤独且相亲仿効从它折角巾不用吴江叹留滞风姿俱是玉清人  

和袭美醉中先起次韵  

何事桃源路忽迷惟留云雨怨空闺僊郎共许多情调莫遣重歌浊水泥  

和皮陆酒病偶作  

白编椰席镂冰明应助杨青解宿酲难继二贤金玉唱可怜空作断猿声  

送浙东徳师侍御罢府西归  

孤云独鸟本无依江海重逄故旧稀杨柳渐疎芦苇白可怜斜日送君归  

以青防饭分送袭美鲁望因成一絶  

谁屑琼瑶事青防旧传名品出华阳应宜仙子胡麻拌因送刘郎与阮  

玩金鸂鶒和陆鲁望  

翠羽红镂彩云双飞常笑白鸥羣谁怜化作雕金质从倩沈檀十里闻  

悼鹤和袭美  

渥顶鲜毛品格驯莎庭闲暇重难羣无端日暮东风起飘散春空一片云  

崔璐  

崔璐登咸通七年进士第诗一首  

览皮先辈盛制因作十韵以寄用伸欵仰  

河岳挺灵异星辰精气殊在人为英杰与国作祯符襄阳得竒士俊迈眞龙驹勇果鲁仲由文赋蜀相如浑浩江海广葩华桃李敷小言入无间大言塞空虚几人游赤水夫子得珠鬼神争奥秘天地惜洪鑪既有曾参行仍兼君子儒吾知上帝意将使居黄枢好保千金体须为万姓谟  

李縠  

李縠字徳师咸徳进士唐末为浙东观察推官兼殿中侍御史诗四首  

浙东罢府西归酬别张广文皮先辈陆秀才  

岂有头风笔下痊浪成蛮语向初筵兰亭旧趾虽曾见柯笛遗音更不传照曜文星吴分野留连花月晋名贤相逄只恨相知晩一曲骊歌又几年  

和皮日休悼鸖  

才子襟期本上清陆云家鸖伴闲情犹怜反顾五六里何意忽归十二城露滴谁闻高叶坠月沈休借半阶明人间华表堪留语剩向秋风寄一声  

道林曾放雪翎飞应悔庭除闭羽衣料得王恭披鹤氅倚吟犹待月中归  

醉中袭美先月中归  

休文虽即逃琼液阿鹜还须掩玉闺月落金鸡一声后不知谁悔醉如泥  

崔璞  

崔璞清河人苏州刺史咸通初歴右散骑常侍诗二首  

奉酬皮先辈霜菊见赠  

菊花开晩过秋风闻道芳香正满丛争奈病夫难强饮应湏速自召车公  

防恩除替将还京洛偶叙所懐因成六韵呈军事院诸公郡中一二秀才  

两载求人瘼三春受代归务繁多簿籍才短乏恩威共理乖天奬分忧值岁饥遽防交郡印【`到任十二个月除替未及三年`】安敢整朝衣作牧慙为政思乡念式微傥容还故里高卧掩柴扉  

魏朴  

魏朴字不琢毘陵人诗二首  

和皮日休悼鹤  

直欲裁诗问杳岂教灵化亦浮生风林月动疑留魄沙岛香愁似蕴情雪骨夜封苍藓冷练衣寒在碧塘轻人间飞去犹堪恨况是泉台远玉京  

经秋宋玉巳悲伤况报胎禽昨夜亡霜晓起来无问处伴僧弹指绕荷塘  

羊昭业  

羊昭业字振文吴人唐末登进士第大顺中尝预修国史有集十五卷今存诗一首  

皮袭美见留小防次韵  

泽国春来少遇晴有花开日且飞觥王戎似电休推病周顗才醒众却惊芳景渐浓偏属酒暖风初畅欲调莺知君不肯然官烛争得华筵彻夜明【`时袭美眼疾未平不饮酒故云`】顔萱  

顔萱字至江南进士中书舍人荛之弟诗三首  

送羊振文归觐桂阳  

高挂吴帆喜动容问安归去指湘峯悬鱼庭内芝兰秀驭鹤门前薜荔封【`苏耽旧宅在桂州`】红斾正怜棠影茂防衣偏带桂香浓临岐独有霑襟恋南巷当年共化龙【`先辈与拾遗叔父同年`】  

送圆载上人  

师来一世恣经行却泛沧波问去程心静巳能防渴鹿鼙喧时为骇长鲸【`师云舟人遇鲸则鸣鼔以恐之`】禅林几结金桃重【`日本金桃一实重一斤`】梵室重修铁瓦轻【`以铁为瓦轻于陶者`】料得还乡无别利只应先见日华生  

过张祜处士丹阳故居【`有序`】  

萱与故张处士祜世家通旧尚忆孩稚之岁与伯氏尝承处士抚抱之仁目管辂为神童期孔融于伟器光隂徂谢二纪于兹适经其故居巳易他主访遗孤之所止则距故居之右二十余歩荆榛之下荜门啓焉处士有四男一女男曰椿儿桂子椅儿儿问之三巳物故唯杞为遗孕与其女尚存欲揖与言则又求食于汝坟矣但有霜鬓而黄冠者杖防迎门乃昔时爱姬崔氏也与之话旧歴然可听嗟乎葛帔练裙兼非所有琴书图籍尽属他人又云横塘之西有故田数百畆力既贫窭十年不耕唯岁赋万钱求免无所呜呼昔为穆生置醴郑公立乡者复何人哉因吟五十六字以闻好事者  

忆昔为儿逐我兄曾抛竹马拜先生书斋巳换当时主诗壁空题故友名岂是争权留怨敌可怜当路尽公卿柴扉草屋无人问犹向荒田责地征  

郑璧  

郑璧唐末江南进士诗四首  

和袭美伤顾道士  

斜汉银澜一夜东飘飘何处五云中空留华表千年约才毕丹炉九转功形蜕远山孤圹月影寒深院晓松风门人不覩飞升去犹与浮生哭恨同  

奉和陆鲁望白菊  

白艶轻明带露痕始知佳色重难羣终朝疑笑梁王雪尽日慵飞蜀帝魂燕雨似翻瑶渚浪雁风疑卷玉绡纹琼妃若防寛裁剪堪作蟾宫夜舞裙  

和袭美索友人酒  

乘兴闲来小谢家便裁诗句乞榴花邴原虽不无端醉也爱临风从鹿车  

文燕润卿不至  

巳知羽驾朝金阙不用烧兰望玉京应是易迁明月好玉皇留看舞双成  

## 御定全唐诗卷六百三十二  

司空图  

司空图字表圣河中虞乡人咸通末擢进士第由宣歙幕歴礼部中僖宗行在用为知制诰中书舍人归隠中条山王官谷龙纪干寜间徴拜旧官及以户兵二部侍召皆不起迁洛后被诏入朝以野耄丏归朱全忠受禅召为礼部尚书不食而卒图少有俊才晩年避世栖遯自号知非子耐辱居士有先世别墅泉石林亭颇惬幽趣日与名僧高士游咏其中有一鸣集三十卷内诗十卷今编诗三卷  

塞上  

万里隋城在三边虏气衰沙填孤障角烧断故关碑马色经寒惨雕声带晩悲【`一作饥`】将军正闲暇留客换歌辞  

寄永嘉崔道融  

旅寓虽难定乘闲是胜游碧云萧寺霁红树谢邨秋戌  

鼔和潮暗船灯照岛幽诗家多滞此风景似相留  

下方  

三十年来往中间京洛尘倦行今白首归卧巳清神坡暖冬抽【`一作生`】笋松凉夏健人更惭徴诏起避世迹非眞  

华下  

日炙旱云裂迸为千道血天地沸一镬竟自烹妖孽尧汤遇灾数灾数还中辍何事奸与邪古来难扑灭  

僧舍贻友  

笑破人间事吾徒莫自欺解吟僧亦俗爱舞鹤终卑竹上题幽梦溪边约敌棋旧山归有阻不是故迟迟  

下方  

昏旦松轩下怡然对一瓢雨微吟思【`一作春未`】足花落梦无聊细事当棋遣衰容喜镜饶溪僧有深趣书至又相邀  

华下送文浦【`一作涓`】  

郊居谢名利【`旧史云河北乱图寓华阴`】何事最相亲渐与论诗久皆知得句新川明虹照雨树宻鸟冲人应念从今去还来岳下频  

自诫  

我祖铭座右嘉谋贻厥孙勤此茍不怠令名日可存媒士所耻慈俭道所尊松柏岂不茂桃李亦自繁众人皆察察而我独昏昏取训于老氏大辩欲讷言  

效陈拾遗子昻感遇二首  

高燕飞何防啄害恣羣雏人岂玩其暴华轩容尔居强欺自天禀刚吐信吾徒乃知不平者矫世道终孤阳和含煦润卉木竞纷华当为众所恱私巳汝何夸北里秘秾豓东园鎻名花豪夺乃常理笑君徒咄嗟  

效陈拾遗子昻  

丑妇竞簪花花多映愈丑邻女恃其姿掇之不盈手量巳茍自私招损乃谁咎宠禄既非安于吾竟何有  

感时  

好鸟无恶声仁兽肯狂噬寜教鹦鹉哑不遣麒麟细【`一作吠`】人人语与黙唯观利与势爱毁亦自遭掩谤终失计  

秋思  

身病时亦危逢秋多恸哭风波一揺荡天地几翻覆孤萤出荒池落叶穿破屋势利长草草何人访幽独  

早春  

伤懐同【`一作仍`】客处病眼却花朝草嫩侵沙短【`一作长`】冰轻着雨消风光知可爱容髪不相饶早晩丹丘去【`一作伴`】飞书肯【`一作首`】见招  

上陌梯寺懐旧僧二首  

云根禅客居皆说旧无【`一作吾`】庐松日明金像山风【`一作苔龛`】向木鱼依栖应不阻名利本来疎纵有人相问林间懒拆书  

高鸦隔谷见路转寺西门塔影荫泉脉山苖侵烧痕钟疎含杳霭閤【`一作阁`】逈亘黄昏更待他僧到长如前信存  

寄懐元秀上人  

悠悠干禄利草草废渔樵身世堪惆怅风骚顿【`一作颇`】寂寥高秋期歩野积雨放趋朝得句如相忆莎斋且见招  

次韵和秀上人游南五台  

中峰曽到处题记没苍苔振锡传深谷翻经想旧台危松临砌偃惊鹿蓦溪来内殿御【`一作评`】诗切【`师以文章应制`】身廻心未廻  

赠圆昉公【`昉蜀僧僖宗幸蜀昉坚免紫衣`】  

天阶让紫衣冷格鹤犹卑道胜嫌名出身闲觉老迟晓【`一作晩`】香延宿火寒磬度高枝每说长松寺他年与我期  

赠信美寺岑上人  

廵礼诸方遍湘南频有縁焚香老山寺乞食向江船纱碧笼名画灯寒照净禅我来能永日莲漏滴寒泉【`一作堦前`】  

江行二首  

地濶分吴塞枫高映楚天曲【`一作廻`】塘春尽雨方响夜深船【`旧唐书方响以铁为之长九寸广二寸贠上方下`】行纪添新梦羇愁甚往年何时京洛路马上见人烟  

初程风信好廻望失津楼日带潮声晩烟含楚色秋戌旗当远客岛树转惊鸥此去非名利孤帆任白头  

长安赠王注【`一作法`】  

正下搜贤诏多君独避名客来当意惬花发遇歌成乐地留高趣权门让后生东方御闲驷【`一作东风闲小驷`】园外好同行  

赠歩寄李员外  

危桥转溪路经雨石丛荒幽瀑下仙果孤巢悬夕阳病辞青秘心在紫芝房更喜谐招隠诗家有望  

寄郑仁规  

清才郑小戎标的贵游中万里云无侣三山鹤不笼香和丹地暖晩着防衣风荣路期经济唯应在至公  

寄考功王员外  

喜闻三字耗闲客是陪游白鸟闲疎索青山日滞留琴如高韵称诗愧逸才酬更勉匡君志论思在献谋  

杂言【`一作短歌行`】  

乌飞飞兎蹶蹶朝来暮去驱时节女娲祗解补青天不解煎胶黏日月  

陈疾  

自怜旅舍亦酣歌世路无机奈尔何霄汉逼【`一作碧`】来心不动鬓毛白尽兴犹多残阳暂照乡关近远鸟因投岳庙过闲得此身归未得磬声深夏隔烟萝  

淅上【`一作江淅上是今郧阳府地在秦楚之交故有秦云楚雨之句`】  

华下支离巳隔河又来此地避干戈山田渐广猨时【`一作频`】到邨舍新添燕亦多丹桂石楠宜并长秦云楚雨暗相和儿童栗熟迷归路【`一作新迳`】归得【`一作去`】仍随牧竖歌西北乡关近帝京烟尘一片正伤情愁防地色连空色静听歌声似哭声红蓼满【`一作遮`】邨人不在【`一作见`】青山绕槛路难平从他烟棹更南去休向津头问去程  

山中  

全家与【`一作为`】我恋孤岑蹋得苍苔一径深逃难人多分隙地放生麋【`一作鹿`】大出寒林名应不朽轻仙【`一作山`】骨理到忘机近佛心昨夜前溪骤雷【`一作云又作风`】雨晩晴闲【`一作独`】歩数峰吟【`一作溪禽`】  

寄赠诗僧秀公  

灵一心传清塞心可公吟后础公吟近来雅道相亲少惟仰吾师所得深好句未停无暇日旧山归老有东林冷曹孤宦甘寥落多谢笻数访寻  

重阳日访元秀上人  

红叶黄花秋景寛醉吟朝夕在樊川却嫌今日登山俗且共【`一作共与`】高僧对榻眠别画长懐吴寺壁宜茶偏赏霅溪泉归来童穉争相笑何事无人与酒船  

丁未岁归王官谷  

家山牢落战尘西疋马偷归路巳迷塜上卷旗人簇立花边移寨鸟惊啼本来薄俗轻文字却致中原动鼓鼙将【`一作时`】取一壶闲日月长歌深入武陵溪  

书懐  

病来犹强引雏行力上东原欲试耕几处马嘶春麦长一川人喜雪峰情闲知有味心难肯道贵谋安迹易平陶令若能兼不饮无弦琴亦是沽名  

退栖  

宦游萧索为无能移住中条最上层得劒乍如添健仆亡书久似失【`一作忆`】良朋燕昭不是空怜马支遁何妨亦爱鹰自此致身绳检外肯教世路日兢兢  

五十  

闲身事少只题诗五十今来觉陡衰清秩偶叨非养望丹方频试更堪疑髭须强染三分折管遥听一半悲漉酒有巾无黍酿负他黄菊满东篱  

新岁对冩真  

得见明时下寿身须甘岁酒更移廵生情暗结【`一作隔`】千重恨寒势常欺一半春文武轻销丹灶火市朝偏贵黒头人自伤衰飒慵开镜拟与儿童别冩真  

华下  

箨冠新带歩池塘逸韵偏宜夏景长扶起緑荷承早露惊廻白鸟入残阳久无书去干时贵时有僧来自故乡不用名山访真诀退休便是养生方  

重阳山居  

诗人自古恨难穷暮节登临且喜同四望交亲【`一作座賔朋`】兵乱后一川风物笛声中菊残深处廻幽蝶陂动晴光下早鸿明日更期来此醉不堪寂寞对衰翁  

争名  

争名岂在更搜竒不朽才消一句诗穷辱未甘英气阻乖疎还有正人知荷香浥露侵衣润松影和风傍枕移只此共栖尘外境无妨亦恋好文时  

光启四年春戊申【`一作归王官次年作`】  

乱后烧残数【`一作满`】架书峰前犹自恋吾庐忘机渐喜逢人少览镜空怜待鹤疎孤屿池痕春涨满小阑花韵午晴初酣歌自适逃名久不必门多长者车  

丁巳重阳  

重阳未到巳登临探得黄花且独斟客舍喜逄连日雨家山【`一作乡`】似响隔河砧乱来巳失耕桑计病后休论济活心【`巳且病焉安能活人`】自贺逢时能自弃归鞭唯拍马鞯吟  

喜王驾小仪重阳相访  

白菊初开卧内明闻君相访病身轻樽前且拨伤心事谿上还随觅句行幽鹤傍人疑旧识残蝉向日噪新晴拟将寂寞同留住且劝康时立大名  

酬张芬赦后见寄【`一作司空曙诗`】  

紫鳯朝衔五色书阳春忽布网罗除巳将心变寒灰后岂料光生腐草余建水风烟收客泪杜陵花烛梦郊居劳君故有诗相赠欲报琼瑶愧不如  

上元放二雉  

婴网虽皆困搴笼喜共归无心期尔报相见莫惊飞  

中秋  

闲吟秋景外万事觉悠悠此夜【`一作际`】若无月一年虚【`一作空`】过秋  

偶题  

水榭花繁处春晴日午前鸟窥临槛镜马过隔墙鞭  

闲歩  

几处白烟断一川红树时壊桥侵辙水残照背邨碑  

春中  

伏溜侵堦润繁花隔竹香娇莺方晓听无事过南塘  

独望  

緑树连邨暗黄花出陌【`一作入麦`】稀逺陂春草緑【`一作早渗`】犹有水禽飞  

杂题  

孤枕闻莺起幽懐独悄然地融春力润花泛晓光鲜  

漫题三首  

乱后他乡莭烧残故国春自怜垂白首犹伴踏青人齿落伤情久心惊健忘频蜗庐经岁客蚕市异乡人率怕人言谨闲宜酒韵高山林若无虑名利不难逃  

河上二首  

惨惨日将暮驱羸独到庄沙痕傍墟落风色入牛羊新霁田园处夕阳禾黍明沙邨平见水深巷有鸥声  

早朝  

白日新年好青春上国多街平双阙近尘起五云和  

即事二首  

茶爽添诗句天清莹道心只留鹤一只此外是空林御礼徴竒防人心注盛时从来留振滞只待济临危  

永夜  

永夜疑无日危时只頼山旷懐休戚外孤迹是非间  

秦关  

形胜今虽在荒凉恨不穷虎狼秦国破狐兎汉陵空  

渡江  

秋江共僧渡乡泪滴船回一夜吴船梦家书立马开  

退居漫题七首  

花缺伤难缀莺喧奈细听惜春春巳晩珍重草青青堤栁自绵绵幽人无恨牵只忧诗病发莫寄校书牋燕语曽来客花催欲别人莫愁春又过防着又新春身外都无事山中久避喧破巢看乳燕留果待啼猨诗家通籍美工部与司勲高贾虽难敌微官偶胜君努力省前非人生上寿稀青云无直道暗室有危机燕拙营巢苦鱼贪触网惊岂縁身外事亦似我劳形  

即事九首  

宿雨川原霁凭高景物新陂防侵牧马云影带耕人十年深隠地一雨太平心匣澁休看劒窗明复上琴明时那弃置多病自迟留疎磬和吟断残灯照卧幽衰鬓闲生少丹梯望觉危松须依石长鹤不傍人卑落叶频惊鹿连峰欲映雕此生诗病苦此病更萧条旅思又惊夏庭前长小松逺峯生贵气残月敛衰容林鸟频窥静家人亦笑慵旧居留穏枕归卧听秋钟华宇知难保烧来又却修只应巢燕惜未必主人留幽鸟穿篱去邻翁采药回云从潭底出花向佛前开  

松滋渡二首  

歩上短亭久看回官渡船江乡宜晩霁楚老语丰年楚岫接乡思茫茫归路迷更堪斑竹驿初听鹧鸪啼  

华清宫  

帝业山河固离宫宴幸频岂知驱战马只是太平人  

牛头寺  

终南最佳处禅诵出青霄羣木澄幽寂疎烟泛泬寥  

感时上卢相  

兵待皇威振人随国歩安万方休望幸封岳始鸣銮  

乱后三首  

防乱家难保艰虞病懒医空将忧国泪犹拟洒丹墀流芳能几日惆怅又闻蝉行在多新贵幽栖独长年世事尝艰险僧居惯寂寥美香闻夜合清景见寅朝  

秋景  

景物皆难驻伤春复怨秋旋书红叶落拟画碧云收  

避乱  

离乱【`一作乱离`】身偶在窜迹任浮沈虎暴荒居逈萤孤黒夜深  

长亭  

梅雨和乡泪终年共酒衣殷勤华表鹤羡尔亦曽归  

邨西杏花二首  

薄腻力偏羸看看怆别时东风狂不惜西子病难医肌细分红脉香浓破紫苞无因留得翫争忍折来抛  

独坐  

幽径入桑麻坞西逢一家编篱薪带蠒补屋草和花  

借居  

借住郊园久仍逢夏景新緑苔行屐稳黄鸟傍窗频  

重阳  

菊开犹阻雨蝶意切于人亦应知暮节不比惜残春  

偶书五首  

衰谢当何懴惟应悔壮图磬声花外远人影塔前孤色变莺雏长竿齐笋箨垂白头身偶在清夏景还移蜀妓轻成妙吴娃狎共纎晩妆留拜月卷上水精帘独歩荒郊暮沉思逺墅幽平生多少事弹指一时休掩谤知迎吠欺心见强顔有名人易困无契债难还  

杂题九首  

病来胜未病名缚便忘名今日甘为客当时注愍征【`图集有注愍征赋述赋卢献卿撰`】  

暑湿深山雨荒居破屋灯此生无懴处此去作高僧不须频怅望且喜脱喧嚣亦有终焉意陂南看稻苖楼带猨吟迥庭容鹤舞寛防书因阅画封药偶和丹宴罢论诗久亭高拜表频岸香蕃舶月洲色海烟春驿歩堤萦阁军城鼓振桥鸥和湖鴈下雪隔岭梅飘带雪南山道和钟北阙明太平当共贺开化喝来声舴艋猨偷上蜻蜓燕竞飞樵香烧桂子苔湿挂莎衣溪涨渔家近烟收鸟道高松花飘可惜睡里洒离骚  

古乐府  

一叶随西风君行亦向东知妾飞书意无劳待早鸿  

有感  

灯影看须黒墙阴惜草青岁阑悲物我同是冐霜萤  

休休亭  

且喜安能保那堪病更忧可怜藜杖者真个种侯  

漫书二首  

剩欲逢花折须判冐雨频晴明开渐少莫怕湿新巾小蝶尔何竞追飞不惮劳逺教羣雀见寜悟祸梯高  

岁尽二首  

明日添一岁端忧奈尔何冲寒出洞口犹校夕阳多莫话伤心事投春满鬓霜殷勤共尊酒今岁只残阳  

牡丹  

得地牡丹盛晓添龙麝香主人犹自惜锦幕防春霜  

乱后  

羽书传栈道风火隔乡关病眼那堪泣伤心不到间  

春山  

可是武陵溪春芳着路迷花明催曙早云腻惹空低  

乐府  

宝马跋尘光双驰照路旁喧传报戚里明日幸长杨  

乱前上卢相  

虏黠虽多变兵骄即易乘犹须劳斥候勿遣大河冰  

## 御定全唐诗卷六百三十三  

司空图  

有感  

国事皆须救未然汉家高阁漫凌烟功臣尽遣词人赞不省沧洲画鲁连  

歌  

处处亭台只壊墙军营人学内人妆太平故事因君唱马上曽听隔教坊  

偈  

人若憎时我亦憎逃名最要是无能后生乞汝残风月自作深林不语僧  

鹂  

不是流莺独占春林间防翠四时新应知拟上屏风画偏坐横枝亦向人  

白菊杂书四首  

黄昏寒立更披襟露浥清香悦道心却笑谁家扄绣户正薰龙麝暖鸳衾  

四面云屏一带天是非断得自翛然此生只是偿诗债白菊开时最不眠  

狂才不足自英雄仆妾驱令学贩春侯印几人封万户侬家只办买孤峰  

黄鹂啭处谁同听白菊开时且剩过漫道南朝足流品由来叔宝不宜多  

漫题【`一作歌`】  

经乱年年厌别离歌声喜【`一作无`】似太平时词臣更有中兴颂磨取莲峰便作碑  

率题  

宦路前衔闲不记醉乡佳境兴方浓一林髙竹长遮日四壁寒山更闰冬  

磵户  

磵户芳烟接水邨乱来归得道仍存数竿新竹当轩上不羡侯家立防门  

故乡杏花  

寄花寄酒喜新开左把花枝右把杯欲问花枝与杯酒故人何得不同来  

华【`一作花`】下二首  

故国春归未有涯小栏高槛别人家五更惆怅回孤枕犹自残灯照落花  

关外风昏欲雨天荠花耕倒枕河壖邨南寂寞时回望一只鸳鸯下渡船  

梦中  

几多亲【`一作新`】爱在人间上彻霞【`一作云`】梯防却还须是蓬瀛长买得一家同占作家山  

牓下  

三十功名志未伸初将文字竞通津春风漫折一枝桂烟阁英雄笑杀人  

涔阳渡  

楚田人立带残晖驿逈邨幽客路微两岸芦花正萧飒渚烟深处白牛归  

偶作  

索得身归未保闲乱来道在辱来顽留侯万户虽无分病骨应消一片山  

寓居有感三首  

亦知世路薄忠贞不忍残年负圣明只待东封沾庆赐碑阴别刻老臣名  

不放残年却到家衔杯懒更问生涯河堤往往人相送一曲晴川隔蓼花  

黒须寄在白须生一度秋风减几茎客处不堪频送别无多情绪更伤情  

淮西  

鼇冠三山安海浪龙盘九鼎镇皇都莫夸十万兵威盛消个忠良效顺无  

河湟有感  

一自萧关起战尘河湟隔断异乡春汉儿尽作羌人语却向城头骂汉人  

自防乡北归  

巴烟羃羃久萦恨楚柳绵绵今送归回避江边同去鴈莫教惊起错南飞  

青龙师安上人  

灾曜偏临许国人雨中衰菊病中身清香一炷知师意应为昭陵惜老臣  

山中  

凡鸟爱喧人静处闲云似妬月明时世间万事非吾事只愧秋来未有诗  

有感二首  

自古经纶足是非阴谋最忌夺天机留侯却粒商翁去甲第何人意气归  

古来贤俊共悲辛长是豪家据要津从此当歌唯痛饮不须经世为闲人  

闲夜二首  

道侣难留为虐棋邻家闻说厌吟诗前峰月照分明见夜合香中露卧时  

此身闲得易为家业是吟诗与看花若使他生抛笔砚更应无事老烟霞  

雨中  

维摩居士陶居士尽说高情未足夸檐外莲峰堦下菊碧莲黄菊是吾家  

送道者二首  

洞天真侣昔曽逢西岳今居第几峰峰顶他时教我认相招须把碧芙蓉  

殷勤不为学烧金道侣惟应识此心雪里千山访君易微微鹿迹入深林  

重阳阻雨  

重阳阻雨独衔杯移得山家菊未开犹胜登高闲望断孤烟残照马嘶回  

省试  

粉闱深鎻唱同人正是终南雪霁春闲系长安千匹马今朝似减六街尘  

有赠  

有诗有酒有高歌春色年年奈我何试问羲和能驻否不劳频借鲁阳戈  

证因亭  

峰北幽亭愿证因他生此地却容身上方僧在时应到笑认前衔记写真  

顷年陪恩地赴甘棠之召感动留题  

去时憔悴青衿在归路凄凉绛帐空无限酬恩心未展又将孤劒别从公  

九月八日  

巳是人间寂寞花解怜寂寞傍贫家老来不得登高看更甚残春惜岁华  

敷溪桥院有感  

昔岁攀游景物同药炉今在鹤归空青山满眼泪堪碧绛帐无人花自红  

寺阁  

昔岁登临未衰飒不知何事爱伤情今来揽镜翻堪喜乱后霜须长几茎  

武陵路  

橘岸舟闲罾网挂茶坡日暖鹧鸪啼女郎指防行人笑知向花间路巳迷  

南北史感遇十首  

雨淋麟阁名臣画雪卧龙庭猛将碑不用黄金铸侯印尽输公子买蛾睂  

汉世频封万户侯云台空峻谢风流江南不有名儒相齿冷中原笑未休  

天风斡海怒长鲸永固南来百万兵若向沧洲犹笑傲江山虚有石头城  

花迷公子玉楼恩镜弄佳人红粉春不信关山劳逺戍绮罗香外任行尘  

兵围梁殿金瓯破火发陈宫玉树摧奸佞岂能惭误国空令懐古更徘徊  

行乐最宜连夜景太平方觉有春风千金尽把酬歌舞犹胜三边赏战功  

桃芳李豓年年发管蛮弦处处多海上应无三岛路人间惟有一声歌  

佳人自折一枝红把唱新词曲未终惟向眼前怜易落不如抛掷任春风  

景阳楼下花钿镜武湖边锦绣旗昔日繁华今日恨雉媒声晩草芳时  

乱后人间尽不平秦川花木最伤情无穷红豓红尘里骤马分香散入营  

狂题二首  

草堂旧隐犹招我烟阁英才不见君惆怅故山归未得酒狂呌断暮天云  

须知世乱身难保莫喜天晴菊并开长短此身长是客黄花更助白头催  

红茶花  

景物诗人见即夸岂怜高韵说红茶牡丹枉用三春力开得方知不是花  

秋燕  

从扑香尘拂面飞怜渠只为解相依经冬好近深炉暖何必千岩万水归  

见后鴈有感  

笑尔穷通亦似人高飞偶滞莫悲辛却縁风雪频相阻只向关中待得春  

移桃栽  

独临官路易伤摧从遣春风恣意开禅客笑移山上看流莺直到槛前来  

忆中条  

燕辞旅舍人空在萤出疎篱菊正芳堪恨昔年联句地念经僧扫过重阳  

乐府  

五更窗下簇妆台巳怕堂前阿母催满鸭香薫鹦鹉睡隔帘灯照牡丹开  

放二首  

却为多知自不灵今朝教【`一作放`】汝卜长生若求深处无深处只有依人防有情  

世外犹迷不死庭人间莫恃自无营本期沧海堪投迹却向朱门待放生  

灯花三首  

蜀柳丝丝羃画楼窗尘满镜不梳头几时金鴈传归信剪断香魂一缕愁  

姊姊敎人且抱儿逐他女伴防头迟明朝鬬草多应喜剪得灯花自扫睂  

闰前小雪过经旬犹自依依向主人开尽菊花怜强舞与敎弟子待新春  

偶题三首  

浮世悠悠旋一空多情偏解挫英雄风光只在歌声里不必楼前万树红  

小池随事有风荷烧酹倾壶一曲歌欲待秋塘擎露看自怜生意巳无多  

辽阳音信近来稀纵有虚传逼节归永日无人新睡觉小窗晴暖螖虫飞  

华下对菊  

清香裛露对高斋泛酒偏能浣旅懐不似春风逞红豓镜前空坠玉人钗  

与都统叅谋书有感  

惊鸾迸鹭尽归林弱羽低垂分独沈带病深山犹草檄昭陵应识老臣心  

漫题  

无宦无名拘逸兴有歌有酒任他乡看看万里休征戍莫向新词寄断肠  

商山二首  

清溪一路照羸身不似云台画像人国史数行犹有志只将谈笑继英尘  

马上搜竒巳数篇籍中犹愧是顽仙闗头传说开元事指防多疑孟浩然  

与伏牛长老偈二首  

不算菩提与阐提惟应执着便生迷无端指个清凉地冻杀胡僧雪岭西  

长绳不见系空虚半偈传心亦未疎推倒我山无一事莫将文字缚真如  

客中重九  

楚老相逢泪满衣片名薄宦巳知非他乡不似人间路应共东流更不归  

柳二首  

谁家按舞傍池塘巳见繁枝嫩眼黄漫说早梅先得意不知春力暗分张  

似拟凌寒妬早梅无端弄色傍高台折来未有新枝长莫遣佳人更折来  

光启丁未别山  

草堂琴画巳判烧犹托邻僧防燕巢此去不縁名利去若逢逋客莫相嘲  

石楠  

客处偷闲未是闲石楠虽好懒频攀如何风叶西归路吹断寒云见故山  

力疾马上走笔  

酿黍长添不尽杯只忧花尽客空回垂杨且为晴遮日留遇重阳即放开  

华阴县楼  

丹霄能有几层梯懒更扬鞭耸翠蜺偶凭危栏【`一作楼`】且南望不劳高掌欲相携  

南至四首  

今冬腊后无残日故国烧来有几家却恨早梅添旅思强偷春力报年华  

花时不是偏愁我好事应难总取他巳被诗魔长役思眼中莫厌早梅多  

年华乱后偏堪惜世路抛来巳自生犹有玉真长命缕樽前时唱缓羇情  

一任喧阗绕四邻闲忙皆是自由身人来客去还须议莫遣他人作主人  

莲峰前轩  

人间上寿若能添只向人间也不嫌看着四邻花竞发高楼从此莫垂帘  

歩虚【`一本题下有词字`】  

阿母亲教学歩虚三元长遣下蓬壶云韶韵俗停瑶瑟鸾鹤飞低拂宝炉  

劒器  

楼下公孙昔擅空教女子爱军装潼关一败吴【`一作胡`】儿喜簇马骊山看御汤  

乙丑人日  

自怪扶持七十身归来又见故乡春今朝人日逢人喜不料偷生作老人  

携仙箓九首  

岳北秋空渭北川晴云渐薄薄如烟坐来还见微风起吹散残阳一片蝉  

一半晴空一半云逺笼仙掌日初曛洞天有路不知处絶顶异香难更闻  

决事还须更事酬清谭妙理一时休渔翁亦被机心误眼暗汀边结钓钩  

迹不趋时分不侯功名身外最悠悠听君总画麒麟阁还我闲眠舴艋舟  

仙凡路阻两难留烟树人间一片秋若道阴功能济活且将方寸自焚修  

若有阴功救未然玉皇品籍亦搜贤应知谭笑还高谢别就沧洲赞上仙  

英名何用苦搜竒不朽才销一句诗却頼风波阻三岛老臣犹得恋明时【`起句与争名一首同`】  

剪取红云剰冩诗年年髙防趂花时水精楼阁分明见只欠霞浆别着旗  

此生得作太平人只向尘中便出尘移取碧桃花万树年年自乐故乡春  

浪淘沙  

不必长漂玉洞花曲中偏爱浪淘沙黄河却胜天河水万里萦纡入汉家  

赠日东鉴禅师  

故国无心度【`一作渡`】海潮老禅方丈倚中条夜深雨絶松堂静一防飞【`一作山`】萤照寂寥  

暮春对柳二首  

萦愁惹恨奈杨花闭户垂帘亦满家恼得闲人作酒病刚须又扑越溪茶  

洞中犹说看桃花轻絮狂飞自俗家正是阶前开逺信小娥旋拂碾新茶  

戊午三月晦二首  

随风逐浪剧蓬萍圆首何曽解最灵笔砚近来多自弃不关妖气暗文星  

牛夸棋品无勍敌谢占诗家作上流岂似小敷春水涨年年鸾鹤待仙舟  

偶书五首  

情知了得未如僧客处高楼莫强登莺也解啼花也发不关心事最堪憎  

自有池荷作扇揺不关风动爱芭蕉只怜直上抽红蘂似我丹心向本朝  

曽看轻舟渡逺津无风着岸不经旬只縁命蹇须知命却是人争阻得人  

上谷何曽解有情有情人自惜君行证因池上今生愿的的他生作化生  

新店南原后夜程黄河风浪信难平渡头杨柳知人意为惹官船莫放行  

喜山鹊初归三首  

翠衿红觜便知机久避重罗稳处飞只为从来偏防惜窗前今贺主人归  

山中只是惜珍禽语不分明识尔心若使解言天下事燕台今筑几千金  

阻他罗网到柴扉不奈偷仓雀转肥頼尔林塘添景趣剰留山果引教归  

虞乡北原  

泽北邨贫烟火狞稚田冬旱倩牛耕老人惆怅逢人诉开尽黄花麦未金  

洛中三首  

秋风团扇未惊心笑看妆台落叶侵绣鳯不教金缕暗青楼何处有寒砧  

不用频嗟世路难浮生各自系悲懽风霜一夜添羇思罗绮谁家待早寒  

燕巢空后谁相伴鸳被缝来不忍薫薄命敢辞长滴泪倡家未必肯留君  

寓笔  

年年镊鬓到花飘依旧花繁鬓易凋撩乱一塲人更恨春风谁道胜轻飇  

戏题试衫  

朝班尽说人宜紫洞府应无鹤着绯从此玉皇须破例染霞裁赐地仙衣  

汴柳半枯因悲柳中隐  

行人莫叹前朝树巳占河堤几百春惆怅题诗柳中隐柳衰犹在自无身  

上方  

花落更同悲木落莺声相续即蝉声荣枯了得无多事只是闲人漫系情  

寄王赞学  

黄卷不关兼济业【`一作美`】青山自保老间身一行万里纎尘静可要张仪更入秦  

新节  

转悲新岁重于山不似轻鸥肯复还朱绂纵敎金印换青云未胜白头闲  

自河西归山二首  

一水悠悠一叶危徃来长恨阻归期乡关不是无华表自为多惊独上迟  

水濶风惊去路危孤舟欲上更迟迟鹤羣长绕三珠树【`山海经曰在厌火国北生赤水上树上有栢叶皆为珠`】不借人间一只骑  

王官二首  

风荷似醉和花舞沙鸟无情伴客闲总是此中皆有恨更堪微雨半遮山  

荷塘烟罩小斋虚景物皆宜入画图尽日无人只高卧一双白鸟隔纱防  

贺翰林侍二首  

太白东归鹤背吟镜湖空在酒船沈今朝忽见银台事早晩重徴入翰林  

玉版徴书洞里看沈羲新拜侍官文星喜气连台曜圣主方知四海安  

寄王十四舍人  

几年汶上约同游拟为莲峰别置楼今日鳯皇池畔客五千仞雪不回头  

纶阁有感  

风涛曽阻化鳞来谁料蓬瀛路却开欲去迟迟还自笑狂才应不是仙才  

## 御定全唐诗卷六百三十四  

司空图  

狂题十八首  

莫恨艰危日日多时情其奈幸门何貔貅睡穏蛟龙渴犹把烧残朽鐡磨  

别鹤凄凉指法存戴逵能耻近王门世间第一风流事借得王公玉枕痕  

交疎自古戒言深肝胆徒倾致铄金不是史迁书与说谁知孤负李陵心  

南华落笔似荒唐若肯经纶亦不狂偶作客星侵帝座却应虚薄是严光  

不劳世路更相猜忍到须休惜得材几度懒乘风水便抝船折舵恐难回  

由来相爱只诗僧怪石长松自得朋却怕他生还识字依前日下作孤灯  

老禅乘仗【`一作杖`】莫过身逺岫孤云见亦频应是佛边犹怕閙信縁须作且闲人  

止竟闲人不爱闲只偷无事闭柴关轰霆搅破蛟龙窟也被狂风卷出山  

地下修文著作郎生前饥处倒空墙何如神爽骑星去犹自研几助玉皇  

雨洗芭蕉叶上诗独来凭槛晩晴时故园虽恨风荷腻新句闲题亦满池  

初时拄杖向邻邨渐到清明亦杜门三十年来辞病表今朝卧病感皇恩  

来时虽恨失青氊自见芭蕉几十篇应是阿刘还宿债剩才思折供钱  

芭蕉丛畔碧婵娟免更悠悠扰蜀川应到去时题不尽不劳分寄校书牋  

自伤衰病渐难平永夜禅牀雨滴声闻道虎疮仍带镞吼来和痛亦横行  

昨日流莺今日蝉起来又是夕阳天六龙飞辔长相窘更忍乘危自【`一作何忍临岐更`】着鞭  

有是有非还有虑无心无迹亦无猜不平便激风波险莫向安时稔祸胎  

十年三署让官频认得无才又索身莫道太行同一路大都安稳属闲人  

曽闻劫火到蓬壶缩尽鼇头海亦枯今日家山同此恨人归未得鹤归无  

游仙二首  

蛾睂新画觉婵娟鬬走将花阿母边仙曲敎成慵不理玉阶相簇打金钱  

刘郎相约事难谐雨散云飞自此乖月姊殷勤留不住碧空遗下水精钗  

漫书五首  

长拟求闲未得闲又劳行役出秦关逢人渐觉乡音异却恨莺声似故山  

溪边随事有桑麻尽日山程十数家莫怪行人频怅望杜鹃不是故乡花  

海上昔闻麋爱鹤山中今日鹿憎爱憎止竟须关分莫把微才望所知  

世路快心无好事恩门嘉话合书绅神藏鬼伏能千变亦胜忘机避要津  

四翁识势保安闲须为生灵暂出山一种老人能算度磻溪心迹愧商顔  

偶诗五首  

闲韵虽髙不才偶抛猨鸟乍归来夕阳照个新红叶似要题诗落砚台  

芙蓉骚客空留怨芍药诗家只寄情谁似天才李山甫牡丹属思亦纵横  

贤豪出处尽沉吟白日高悬只照心一掬信陵坟上土便如碣石累千金  

声貌由来固絶伦今朝共许古残春当歌莫怪频垂泪得地翻惭早失身  

中宵茶鼎沸时惊正是寒窗竹雪明甘得寂寥能到老一生心地亦应平  

杂题二首  

先知左袒始同行须待龙楼羽翼成若使只凭三杰力犹应汉鼎一毫轻  

鱼在枯池鸟在林四时无奈雪霜侵若敎激劝由【`一作田`】真宰亦奬青松径寸心  

光化踏青有感  

引得车回莫认恩却成寂寞与谁论到头不是君王意羞插垂杨更傍门  

丑年冬  

醉日昔闻都下酒何如今喜折新茶不堪病渇仍多虑好向防湖便出家  

白菊三首  

人间万恨巳难平栽得垂阳更系情犹喜闰前霜未下菊边依旧舞身轻  

莫惜西风又起来犹能婀娜傍池台不辞暂被霜寒挫舞袖招香即却回  

为报繁霜且莫催穷秋须到自低垂横拖长袖招人别只待春风却舞来  

扇  

珍重逢秋莫弃捐依依只仰故人怜有时池上遮残日承得霜林几个蝉  

修史亭三首  

山前邻叟去纷纷独强衰羸爱杜门渐觉一家看冷落地炉生火自温存  

甘心七十且酣歌自算平生幸已多不似香山白居士晩将心地着禅魔  

乌纱巾上是青天检束酬知四十年谁料平生臂鹰手挑灯自送佛前钱【`图为王文公凝所知后分司又为卢携所知`】  

力疾山下吴邨看杏花十九首  

春来渐觉一川明马上繁花作阵迎掉臂只将诗酒敌不劳金鼓助横行  

阊阖曽排捧御炉犹看晓月认金铺羸形不画凌烟阁只为微才激壮图  

镜留雪鬓暖消无春到棃花日又晡移取扶桑堦下种年年看长碍金乌  

折来未尽不须休年少争来莫与留更愿狂风知我意一时吹向海西头  

才情百巧鬬风光却笑雕花刻叶忙熨帖新巾来与褁犹看腾踏少年场  

浮世荣枯总不知且忧花阵被风欺侬家自有麒麟阁第一功名只赏诗  

白衫裁袖本教寛朱紫由来亦一般王老小儿吹笛看我侬试舞尔侬看  

单床薄被又羁栖待到花开亦甚迷若道折多还有罪只应莺啭是金鸡  

近来桃李半烧枯归卧乡园只老夫莫算明年人在否不知花得更开无  

汉王何事损精神花满深宫不见春秾豓三千临粉镜独悲掩面李夫人  

能豓能芳自一家胜鸾胜鳯胜烟霞客来须共醒醒看碾尽明昌几角茶  

造化无端欲自神裁红剪翠为新春不如分减闲心力更助英豪济活人  

徘徊自劝莫沾缨分付年年谷口莺却頼无情容易别有情早个不胜情  

闲歩偏宜舞袖迎春光何事独无情垂杨合是诗家物只爱敷溪道北生  

亦知王大是昌龄杜二其如律韵清还有酸寒堪笑处拟夸朱绂更峥嵘  

潘爱说是诗家枉占河阳一县花千载几人搜警句补方金字爱晴霞  

行乐溪边歩转迟出山渐减探花期去年四度今三度恐到凭人折去时  

此身衰病转堪嗟长忍春寒独惜花更恨新诗无纸冩蜀牋堆积是谁家  

昨日黄昏始看回梦中相约又衔杯起来闻道风飘却犹拟教人扫取来  

少仪  

昨日登班缀柏台更惭起草属微才锦窠不是寻常锦兼向丘迟夺得来  

重阳四首  

檐前减燕菊添芳燕尽庭前菊又荒老大比他年少少毎逢佳节更悲凉  

雨寒莫待菊花催须怕晴空暖并开开却一枝开却尽且随幽蝶更徘徊  

青娥懒唱无衣换黄菊新开乞酒难长有长亭惆怅事隔河更得对凭栏  

白髪怕寒梳更懒黄花晴日照初开篱头应是蝶相报巳被邻家携酒来  

长命缕  

他乡处处堪悲事残照依依惜别天此曲知名长命缕殷勤为我唱花前  

柏东  

防得机心岂在僧柏东闲歩爱腾腾免教世路人相忌逢着邨醪亦不憎  

歌者十二首  

追逐翻嫌傍管金钗击节自当筵风霜一夜燕鸿断唱作江南袚褉天  

玉树花飘鳯失栖一声初压管低清囘烦暑成潇洒豓逐寒云变惨凄  

十斛明珠亦易欲兼人艺古来难五云合是新声染镕作琼浆洒露盘  

不似新声唱亦新旋调玉管旋生春愁肠隔断珠帘外只为今宵共听人  

十年逃难别云林暂辍狂歌且听琴转觉淡交言有味此声知是古人心  

五柳先生自识微无言共笑手空挥胸中免被风波挠肯为螳螂动杀机  

风霜寒水旅人心几处笙歌绣户深分泊一场云散后未胜初夜便听琴  

自怜眼暗难求药莫恨花繁便有风桃李更开须强看明年兼恐听歌聋  

白云深处寄生涯岁暮生情頼此花蜂蝶绕来忙绕袖似知教折送邻家  

重九仍重岁渐防强开病眼更登攀年年认得酣歌处犹恐招魂葬故山  

绕壁依稀认冩真更须粉绘饰羸身凄凉不道身无寿九日还无旧防人  

鹤氅花香搭槿篱枕前蛩迸酒醒时夕阳似照陶家菊黄蝶无穷压故枝  

题裴晋公华岳庙题名  

岳前大队赴淮西从此中原息鼓【`一作战`】鼙石阙莫教苔藓上分明认取晋公题  

杨柳枝寿杯词十八首  

乐府翻来占太平风光无处不含情千门万户喧歌吹富贵人间只此声  

撼晩梳空不自持与君同折上楼时春风还有常情处系得人心免别离  

防亭东去彻隋堤赠别何须醉似泥万里往来无一事便帆轻拂乱莺啼  

台城细仗晓初移诏赐千官褉饮时緑帐逺笼清佩响更曛晴日上龙旗  

桃源仙子不须夸闻道惟栽一片花何似浣纱溪畔住緑阴相间两三家  

偶然楼上卷珠帘往往长条拂枕函恰值小娥初学舞拟偷金缕押春衫  

池边影动散鸳鸯更引微风乱绣牀直待玉窗尘不起始应金鴈得成行  

稻畦分影向江邨憔悴经霜只半存昨日流莺今不见乱萤飞出照黄昏  

客泪休沾汉水滨舞腰羞杀汉宫人狂风更与回烟箒扫尽繁花独占春  

游人莫叹易凋衰长乐荣枯自有期看取明年春意动更于何处最先知  

昔年行乐及芳时一上丹梯桂一枝笑问江头醉公子饶君满把麴尘丝  

渡头残照一行新独自依依向北人莫恨乡程千里逺眼中从此故乡春  

絮惹轻枝雪未飘小溪烟束带危桥邻家女伴频攀折不觉回身罥翠翘  

处处萦空百万枝一枝枝好更题诗隔城逺岫招行客便与朱楼当酒旗  

锦城分得映金沟两岸年年引胜游若似松篁须带雪人间何处认风流  

日暖津头絮巳飞看看还是送君归莫言万绪牵愁思缉取长绳系落晖  

大堤时节近清明霞衬烟笼绕郡城好是梨花相映处更胜松雪日初晴  

圣主千年乐未央御沟金翠满垂杨年年织作升平字髙映南山献寿觞  

山鹊  

多惊本为好毛衣只頼人怜始却归众鸟自知顔色减妬他偏向眼前飞  

李居士  

髙风只在五峰前应是精灵【`一作星`】降作贤万里无云惟有鹤乡【`一作即`】中同看却升天  

杏花  

诗家偏为此伤情品韵由来莫与争解笑亦应兼解语只应慵语倩莺声  

白菊三首  

不疑陶令是狂生作赋其如有定情犹胜江南隠居士诗魔终嫋负孤名  

自古诗人少显荣逃名何用更题名诗中有虑犹须戒莫向诗中着不平  

登高可羡少年场白菊堆边鬓似霜益算更希沾上药今朝第七十重阳  

听雨【`一作王建诗`】  

半夜思家睡里愁雨声落落屋檐头照泥星出依前黒淹烂庭花不肯休  

杨柳枝二首  

陶家五柳簇衡门还有高情爱此君何处更添诗境好新蝉欹枕毎先闻  

数枝珍重蘸沧浪无限尘心暂免忙烦暑若和烟露裛便同佛手洒清凉  

修史亭二首  

少年巳惯掷年光时节催驱独不忙今日无疑亦无病前程无事扰医王  

篱落轻寒整顿新雪晴歩屣会诸邻自从南至歌风顶始见人烟外有人  

漫书  

乐退安贫知是分成家报国亦何惭到还僧院心期在瑟瑟澄鲜百丈潭  

杂题二首  

棋局长携上钓船杀中棋杀胜丝牵洪鑪任铸千钧鼎只在磻溪一缕悬  

晓镜高窗气象深自怜清格笑尘心世间不为娥眉悮海上方应鹤背吟  

题休休亭【`一作耐辱居士歌`】  

咄诺休休休莫莫莫伎两虽多性灵恶頼是长教闲处着休休休莫莫莫一局棋一炉药天意时情可料度白日偏催快活人黄金难买堪骑鹤若曰尔何能荅言耐辱莫  

冯燕歌【`一作沈下贤诗据唐音统籖云丽情集以此歌为沈下贤作注文苑英华者误  

采之下贤有其传未尝作歌也集可考`】  

魏中义士有冯燕游侠幽并最少年避讐偶作滑台客嘶风跃马来翩翩此时恰遇莺花月堤上轩车昼不絶两面高楼语笑声指防行人情暗结掷果潘郎谁不慕朱门别见红妆露故故推门掩不开似教欧轧传言语冯生敲镫袖笼鞭半拂垂杨半惹烟树间春鸟知人意的的心期暗与传传道张婴偏嗜酒从此香闺为我有梁间客燕正相欺屋上鸣鸠空自鬬婴归醉卧非讐汝岂知负过人懐惧燕依户扇欲潜逃巾在枕傍指令取谁言狼戾心能忍待我情深情不隐回身本谓取巾难倒柄方知授霜刅冯君抚劒即迟疑自顾平生心不欺尔能负彼必相负假手他人复在谁窗间红豓犹可掬熟视花钿情不足唯将大义断胸襟粉颈初廻如切玉鳯皇钗碎各分飞怨魄娇魂何处追【`一作归`】凌波如唤游金谷羞彼揶揄泪满衣新人藏匿旧人起白昼喧呼骇邻里诬执张婴不自明贵免生前遭考捶官将赴市拥红尘掉臂人来擗看人传声莫遣有寃滥盗杀婴家即我身初闻僚吏翻疑叹呵叱风狂词不变缧囚解缚犹自疑疑是梦中方【`一作云`】脱免未死劝君莫浪言临危不顾始知难巳为不平能割爱更将身命救深寃白马贤侯贾相公长悬金帛募才雄拜章请赎冯燕罪千古三河激义风黄河东注无时歇注尽波澜名不灭为感词人沈下贤长歌更与分明说此君精爽知犹在长与人间留炯诫铸作金燕香作堆焚香酬酒听歌来  

寄薛起居  

小域【`一作城`】新衔【`一作役`】贺圣朝亦知蹇分巧难抛麤才自合无岐路不破工夫漫解嘲  

月下留丹灶【`有序`】  

诗题五字乃真仙之词也邵阳某县人或闻其山实异斋祷积稔果有蹈空而至者渉笔附楹久之乃罢去既而熟视木文则字皆隐起成列矣某年中亷帅上闻且命镵其逸迹藏于郡廨其后为刺史李岫所得今传于君孙岂精契之所感致耶光启三年秋八月既望愚获覩于王官别业噫迹虽显竒道必体正故为物怪之所中者见之莫不洗然欲盖其事目击可数也吾知挟邪佞以冐进者亦当胆栗自废岂俟图鼎燬犀而后辨奸妖之诡态哉缀之全篇以志诚敬且期自警泗水司空氏记  

月下留丹灶坛边树羽衣异香人不觉残夜鹤分飞朝防初元盛蓬瀛旧侣稀瑶函真迹在妖魅敢扬威  

元日  

甲子今重数生涯只自怜殷勤元日日欹午又明年  

洛阳咏古【`一作胡曾诗`】  

石勒童年有战机洛阳长啸倚门时晋朝不是王夷甫大智何由得预知  

诗品二十四则【`附録`】  

雄浑  

大用外腓真体内充返虚入浑积健为雄具备万物横絶太空荒荒油云寥寥长风超以象外得其环中持之匪强来之无穷  

冲淡  

索处以黙妙机其微饮之太和独鹤与飞犹之惠风苒苒在衣阅音修篁美曰载归遇之匪深即之愈稀脱有形似握手巳违  

纎秾  

采采流水蓬蓬逺春窈窕深谷时见美人碧桃满树风日水滨柳阴路曲流莺比邻乗之愈往识之愈真如将不尽与古为新  

沉着  

緑杉野屋落日气清脱巾独歩时闻鸟声鸿鴈不来之子逺行所思不逺若为平生海风碧云夜渚月明如有佳语大河前横  

高古  

畸人乘真手把芙蓉泛彼浩劫窅然空纵月出东斗好风相从太华夜碧人闻清钟虚伫神素脱然畦封黄唐在独落落宗  

典雅  

玉壶买春赏雨茆屋坐中佳士左右修竹白云初晴幽鸟相逐眠琴緑阴上有飞瀑落花无言人淡如菊书之岁华其曰可读  

洗炼  

犹鑛出金如铅出银超心炼冶絶爱淄磷空潭泻春古镜照神体素储洁乗月返真载瞻星辰载歌幽人流水今日明月前身  

劲健  

行神如空行气如虹巫峡千寻走云连风饮真茹强蓄素守中喻彼行健是谓存雄天地与立神化攸同期之以实御之以终  

绮丽  

神存富贵始轻黄金浓尽必枯浅者屡深露余山青红杏在林月明华屋画桥碧阴金尊酒满共客弹琴取之自足良殚美襟  

自然  

俯拾即是不取诸邻俱道适往着手成春如逢花开如瞻岁新真予不夺强得易贫幽人空山过水采频薄言情晤悠悠天钧  

含蓄  

不着一字尽得风流语不渉难巳不堪忧是有真宰与之沉浮如渌满酒花时返秋悠悠空尘忽忽海沤浅深聚散万取一收  

豪放  

观花匪禁吞吐大荒由道返气处得以狂天风浪浪海山苍苍真力弥满万象在旁前招三辰后引鳯皇晓防六鼇濯足扶桑  

精神  

欲返不尽相期与来明漪絶底竒花初胎青春鹦鹉杨柳池台碧山人来清酒满杯生气逺出不着死灰妙造自然伊谁与裁  

缜密  

是有真迹如不可知意象欲生造化巳竒水流花开清露未晞要路愈逺幽行为迟语不欲犯思不欲痴犹春于緑明月雪时  

踈野  

惟性所宅真取弗羁拾物自富与率为期筑屋松下脱防看诗但知旦暮不辨何时倘然适意岂必有为若其天放如是得之  

清竒  

娟娟羣松下有漪流晴雪满汀隔溪渔舟可人如玉歩屧寻幽载行载止空碧悠悠神出古异淡不可收如月之曙如气之秋  

委曲  

登彼太行翠绕羊肠杳霭流玉悠悠花香力之于时声之于羗似往巳廻如幽匪藏水理漩洑鹏风翺翔道不自器与之圆方  

实境  

取语甚直计思匪深忽逢幽人如见道心晴磵之曲碧松之阴一客荷樵一客听琴情性所至妙不自寻遇之自天冷然希音  

悲慨  

大风卷水林木为摧意苦若死招憇不来百岁如流富贵冷灰大道日往若为雄才壮士拂劒浩然弥哀萧萧落叶漏雨苍苔  

形容  

絶伫灵素少廻清真如觅水影如冩阳春风云变态花草精神海之波澜山之嶙峋俱似大道妙契同尘离形得似庻几斯人  

超诣  

匪神之灵匪机之微如将白云清风与归逺引若至临之巳非少有道契终与俗违乱山高木碧苔芳晖诵之思之其声愈稀  

飘逸  

落落欲徃矫矫不羣缑山之鹤华顶之云高人画中令色絪緼御风蓬叶泛彼无垠如不可执如将有闻识者巳领期之愈分  

旷逹  

生者百岁相去几何欢乐苦短忧愁实多何如尊酒日往烟萝花覆茆檐疎雨相过倒酒既尽杖藜行过孰不有古南山峨峨  

流动  

若纳水輨如转丸珠夫岂可道假体遗愚荒荒坤轴悠悠天枢载要其端载同其符超超神明返返防无来往千载是之谓乎  

句  

忍事敌灾星【`以下困学纪闻`】　物望倾心久凶渠破胆频【`咏房太尉自注初琯建亲王分镇天下议明皇从之肃宗以是疑琯受谗废先是禄山见分镇诏书拊膺叹曰吾不得天下矣`】　鼎饫和方济台阶润欲平【`纬畧`】　夜短猨悲减风和鹊喜虚【`一作灵`】　骅骝思故第鹦鹉失佳人　鲸鲵人海涸魑魅棘林幽　棋声花院闭幡影石坛高　地凉清鹤梦林静肃僧仪　晩妆留拜月春睡更生香　隔谷见鸡犬山苖接楚田人家寒食月花影午时天【`见图与人论诗举得意者二十二聨无全什者附记于此`】　官路好禽声轩车驻晩程南楼山最秀北路邑偏清【`虞乡县楼`】　多病形容五十三谁怜借笏趂朝叅【`华下乞归见摭言`】　十年太华无知巳只得虚中两首诗【`王禹偁云人多以四皓二疏目图惟僧虚中赠图诗云道装汀鹤识春醉野人扶言其操履检身非傲世也又云有时看御札特地挂朝衣言其尊戴存诚非邀君也故图诗云云言得其意趣`】　看师逸迹两师宜高适歌行李白诗【`赠光见宣和书谱`】  
