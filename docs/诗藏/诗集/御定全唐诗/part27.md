---
title: 第26部分
index: true
icon: editor
order: 27
category:
  - 诗藏
  - 诗集
  - 御制全唐诗
tag:
  - 钦定四库全书
  - 集部八
  - 总集类
  - 曹寅
  - 清
---

## 御定全唐诗卷六百三十五  

周繇  

周繇字为宪池州人咸通十二年登第调建徳令辟防阳徐商幕府检校御史中丞诗一卷  

送边上从事  

戎装佩镆鎁走马逐轻车衰草城边路残阳垅上笳黄河穿汉界青塜出胡沙提笔男儿事功名立可夸  

送洛阳崔员外  

塞诏除嵩洛观图见废兴城迁周古鼎地列汉诸陵日送归朝客时招住岳僧郡斋台阁满公退即吟登  

送人尉黔中  

盘山行几驿水路复通巴峡涨三川雪园开四季花公庭飞白鸟官俸请丹砂知尉黔中后高吟采物华  

送宇文虞  

此别欲何往未言归故林行车新岁近落日乱山深野  

店寒无客风巢【`一作窠`】动有禽潜知经目事大半是愁吟  

题东林寺虎掊泉  

胜致通幽感灵泉有虎掊爪擡山脉断掌托石心抝竹蔼疑相近松阴盖亦交转令栖遁者真境逾难抛  

登甘露寺  

盘江【`一作山`】上几层峭壁半垂藤殿鎻南朝像龛禅外国僧海涛摏砌槛山雨洒窗灯日暮疎钟起声声彻广陵  

甘露寺东轩  

每日怜晴眺闲吟只自娱山从平地有水到逺天无老树多封楚轻烟暗染吴虽居此廊下入户亦踌蹰  

甘露寺北轩  

晓色宜闲望山风逺益清白云连晋阁碧树尽芜城水静沙痕出烟消野火平最堪佳此境为我长诗情  

咏萤  

熠熠与娟娟池塘竹树边乱飞同曵火成聚却无烟防雨洒不灭轻风吹欲燃旧曽书案上频把作囊悬  

望海  

苍茫空泛日四顾絶人烟半浸中华岸旁通异域船岛间应有国波外恐无天欲作乗槎客翻愁去隔年  

送杨环校书归广南  

天南行李半波涛滩树枝枝拂戏猱初着蓝衫从逺峤乍辞云署泊轻艘山村象踏桄榔叶海外人收翡翠毛名宦两成归旧隐徧寻亲友兴何饶  

经故宅有感  

身没南荒雨露賖朱门空鎻旧繁华池塘凿就方通水桃杏栽成未见花异代图书藏几箧倾城罗绮散谁家昔年埏埴生灵地今日生人为叹嗟  

送入蕃使  

猎猎旗旛过大荒敕书犹带御烟【`一作炉`】香滹沱河冻军廻探逻逤城孤雁着行逺寨风【`一作烧`】狂移帐幕平沙日晩卧牛羊早终册礼朝天阙莫遣虬髭染塞霜  

白石潭秋霁作  

潭心烟雾破斜晖殷殷雷声隔翠微崖蹙盘涡翻蜃窟滩吹白石上渔矶陵风舴艋讴哑去出水鸬鷀薄泊飞秋霁更谁同此望逺钟时见一僧归  

题金陵栖霞寺赠月公  

明家不要买山钱施作清池【`一作花宫`】种白莲松桧老依云外地楼台深鎻洞中天风经絶顶廻疎雨石倚危屏挂落泉欲结茅庵伴师住肯饶多少薜萝烟  

嘲段成式【`一作广阳公宴段柯古速罢驰骋坐观花艳或有眼饱之嘲因赋此诗`】  

蹙鞠且徒为寜如目送时报讐慙选耎存想恨逶迟促坐疑辟咡衔杯强朶颐恣情窥窈窕曽恃好风姿色授应难夺神交愿莫辞请君看曲谱不负少年期  

送江州薛尚书【`一作中`】  

匡庐千万峯影匝郡城中忽佩虎符去遥疑鸟道通烟霞时满郭波浪暮连空树翳楼台月帆飞鼔角风郡斋多岳客乡户半渔翁王事行春外题诗寄逺公  

津头望白水  

晴江暗涨岸吹沙山畔船冲树杪斜城郭半淹桥市閙鹭鸶缭绕入人家  

公子行  

青衫薄薄漏春风日暮鸣鞭柳影中回望玉楼人不见酒旗深处勒花骢  

看牡丹赠段成式【`柯古前看恡酒`】  

金蘂霞英叠彩香初疑少女出兰房逡廵又是一年别寄语集仙呼索  

以人葠遗段成式  

人形上品传方志我得真英自【`一作白`】紫团慙非叔子空持药更请伯言审细看  

和段成式  

廻簪转黛喜猜防粉署裁诗助酒狂若遇仙丹偕羽化便随萧史亦何伤  

玉树琼筵映彩霞澄虚楼阁【`一作澄波虚阁`】似仙家只縁存想归兰室不向春风看夜花【`此首题一作和段柯古不赴光风亭夜宴`】  

## 御定全唐诗卷六百三十六  

聂夷中  

聂夷中字坦之河东人咸通十二年登第官华隂尉诗一卷  

杂兴  

两叶能蔽目双豆能塞聪理身不知道将为天地聋扰扰造化内茫茫天地中茍或有所愿毛髪亦不容  

杂怨【`一作孟郊诗题云征妇怨`】  

生在绮罗下岂识渔阳道良人自戍来夜夜梦中到渔阳万里逺近于中门限中门逾有时渔阳常在眼【`孟郊诗生在绮罗下四句在后渔阳万里逺四句在前`】  

君泪濡罗巾妾泪滴路尘罗巾今在手日得随妾身路尘如因风得上君车轮【`孟郊诗君泪濡罗巾上尚有四句`】  

行路难  

莫言行路难夷狄如中国谓言骨肉亲中门如异域出  

处全在人路亦无通塞门前两条辙何处去不得  

大垂手  

金刀翦轻云盘用黄金缕装束赵飞燕敎来掌上舞舞罢飞燕死片片随风去  

空城雀【`一作孟郊诗`】  

一雀入官仓所食能损几所虑往复频官仓乃害尔鱼网不在天鸟网不在水饮啄要自然何必空城里  

胡无人行  

男儿狥大义立节不沽名腰间悬陆离大歌胡无行不读战国书不览黄石经醉卧咸阳楼梦入受降城更愿生羽翼飞身入青防请天子劒斫下旄头星自然胡无人虽有无战争悠哉典属国驱羊老一生  

咏田家【`一作伤田家`】  

二月卖新丝五月粜新谷医得眼前疮剜却心头肉我愿君王心化作光明烛不照绮罗筵只照逃亡屋  

燕台二首  

燕台累黄金上欲招儒雅贵得贤士来更下于隗者自然乐毅徒趋风走天下何必驰鳯书旁求向林野燕台高百尺燕灭台亦平一种是亡国犹得礼贤名何似章华畔空余禾黍生  

古兴  

片玉一尘轻粒粟山丘重唐虞贵民食秪是勤播种前圣后圣同今人古人共一岁如苦饥金玉何所【`一作将何`】用  

劝酒二首  

白日无定影清江无定波人无百年寿百年复如何堂上陈美酒堂下列笙歌与君入醉乡醉乡乐天和岁岁松栢茂日日丘陵多君看终南山万古青峩峩  

防上送行客听唱行客歌适来桥下水巳作渭川波人间荣乐少四海别离多但恐别离泪自成苦【`一作浩`】水河劝尔一杯酒所赠无余多  

饮酒乐  

日月似有事一夜行一周草木犹须老人生得无愁一饮解百结再饮破百忧白髪欺贫贱不入醉人头我愿东海水尽向杯中流安得阮歩兵同入醉乡游  

公子行二首  

汉代多豪族恩深益骄逸走马踏杀人街吏不敢诘红楼宴青春数里望云蔚金缸熖【`一作豓`】胜昼不畏落晖疾美人尽如月南威莫能【`一作不敢`】疋芙蓉自天来不向水中出飞琼奏【`一作绮席戞`】云和碧箫吹鳯质唯恨鲁阳死无人驻白日  

花树出墙头花里谁家楼一行书不读身封万户侯美人楼上歌不是古凉州  

短歌  

八月木隂【`一作防`】薄十叶三堕枝人生过五十亦巳同此时朝出东郭门嘉树郁参差暮出西郭门原草巳离披南邻好台榭北邻善歌吹荣华忽销歇【`一作散`】四顾令人悲生死与荣辱四者乃常期古人耻其名没世无人知无言鬓似霜勿谓事【`一作髪`】如丝耆年无一善何殊食乳儿  

过比干墓  

殷辛帝天下厌为天下尊乾纲既一断贤愚无一门佞是福身本忠作防巳源饿虎不食子人无骨肉恩日影不入地下埋寃死魂腐骨【`一作肉`】不为土应作石【`一作直`】木根余来过此乡下马吊此坟静念君臣间有道谁敢【`一作有谁敢抗`】论  

住京寄同志  

在京如在道日日【`一作夜夜`】先鸡起不离十二街日行一百里役役大块上周朝复秦市贵贱与贤愚古今同一轨白兎落天西赤鵶飞海底一日复一日日日无终始自嫌性如石不逹荣辱理试问九十翁吾今尚如此  

赠农【`一作孟郊诗`】  

劝尔勤耕田盈尔仓中粟劝尔无伐桑减尔身上服清霜一委地万草色不緑狂风一飘林万叶不着木青春如不耕何以自拘束  

客有追叹后时者作诗勉之  

后逹多晩荣速得多疾倾君看构大厦何曽一日成在暖湏在桑在饱湏在耕君子贵道道无不亨太阳垂好光毛髪悉见形我亦二十年直似戴盆行荆山产美玉石石皆坚贞未必尽有玉玉且间石生精卫一防物犹恐填海平  

访嵩阳道士不遇  

先生五岳游文防防【`一作藏`】金鼎日【`一作月`】下鹤过时人间空落影常言一粒药不随死生境何当列御防去问仙人请  

早发邺北经古城  

微月东南明双牛耕古城但耕古城地不知古城名当昔置此城岂料今日【`一作人`】耕蔓草巳离披狐兎何纵横秋云零落散秋风【`一作风雨`】萧条生对古良可叹念今转伤情古人巳防防今人又营营不知马蹄下谁家旧台亭  

题贾氏林泉  

市朝束名利林泉系清通岂知黄尘内迥有白云踪轻流逗密蓧直榦入寛【`一作高`】空高吟五君咏疑对九华峰我知种竹心欲扇清凉风我知决泉意将【`一作欲`】明济物功有琴不张众星列【`一作落`】梧桐湏知澹泊听声在无声中地非樵者路武陵又何逢祗虑迷所归池上日西东  

送友人归江南  

皇州五更鼓月落西南维此时有行客别我孤舟归上国身无主下第诚可悲  

秋夕  

日往无复见秋堂暮仍学髪不知白晓入寒铜觉为材未离羣【`一作辞树`】有玉犹在璞谁把碧桐枝刻作云门乐  

哭刘驾博士  

出门四顾望此日何徘徊终南旧山色夫子安在哉君诗如门户夕闭昼还开君名如四时春尽夏复来原野多丘陵累累如高台君坟湏数尺谁与夫子偕  

公子家【`一作长安花一作公子行`】  

种花满西【`一作田`】园花发青楼道花下一禾生去之为恶草  

田家二首  

父耕原上田子劚山下荒六月禾未秀官家巳修仓锄田当日午汗滴禾下土谁念盘中餐粒粒皆辛苦【`此篇一作李绅诗`】  

杂怨  

良人昨日去明月【`一作日`】又不圆【`一作还`】别时各有泪零落青楼前  

乌夜啼  

众鸟各归枝乌乌尔不栖还应知妾恨故向緑窗啼  

起夜来  

念逺心如烧不觉中夜起桃花带露泛【`一作滋`】立在月明里  

古别离【`一作孟郊诗`】  

欲别牵郎衣问郎游何处不恨归日迟莫向临卭去  

长安道  

此地无驻马夜中犹走轮所以路傍草少于衣上尘  

游子行【`一作吟`】  

萱草生堂阶游子行天涯慈亲倚门望不见萱草花  

闻人说海北事有感  

故乡归路隔高雷见说年来事可哀村落日中眠虎豹田园雨后长蒿莱海隅久巳无春色地底真成有劫灰荆棘满山行不得不知当日是谁栽  

## 御定全唐诗卷六百三十七  

顾云  

顾云字垂象池州人风韵详整与杜荀鹤殷文圭友善同肄业九华咸通十五年登第为高骈淮南从事师铎之乱退居霅川杜门著书大顺中与羊昭业卢知猷陆希声钱翊冯渥司空图等分修宣懿徳三朝实録书成加虞部员外郎干寜初卒存诗一卷  

华清词  

祥云皓鹤盘碧空乔松稍稍韵微风绛节影来朱旛响丁东相公清斋朝蘂宫太上符箓龙蛇踪散花天女侍香童隔烟遥望见云水弹璈吹鳯清珑珑丹砂黄金世可度愿启一言告仙翁道门弟子山中客长向山中礼空碧九色真龙上汉时愿把霓幢引烟防  

天威行  

蛮岭高蛮海濶去舸廻艘投此歇一夜舟人得梦间草  

草相呼一时发风忽起云颠狂波涛摆掣鱼龙僵海神怕急上岸走山灵股栗入石藏金蛇飞状霍闪过白日倒挂银绳长轰轰砢砢雷车转霹雳一声天地战风定云开始望看万里青山分两片车遥遥马阗阗平如砥直如云南八国万部落皆知此路来朝天耿恭拜出井底水广利刺开山上泉若论终古济物意二将之功皆小焉  

筑城篇  

三十六里西川地围绕城郭峨天横一家人率一口甓版筑才兴城巳成役夫登登无倦色馔饱觞酣方暂息不假神出指踪尽凭心匠为筹画画阁团团真鐡瓮堵濶巉岩【`一作巉巉`】齐石壁风吹四面旌旗动火焰相烧满天赤散花楼晩挂残虹濯锦秋江澄倒碧西川父老贺子孙从兹始是中华人  

苏君防观韩干马障歌  

杜甫歌诗吟不足可怜曹霸丹青曲直言弟子韩干马【`一作画`】画马无骨但有肉今日披图见笔迹【`一作踪`】始知甫也真凡目秦王学士居武功六印名家声价雄乃孙屈迹寜百里好竒学古有祖风竹防斜日奕碁散延我直入书斋中屹然六幅古屏上歘见胡人牵入天廐之神龙麟鬐鳯臆真相似秋竹惨惨披两耳轻匀杏蘂糁皮毛细撚银丝挿騣尾思量动歩应千里谁见初离渥洼水眼前只欠燕雪飞蹄下如闻朔风起朱崖谪掾从亡殁更有何人鉴竒物当时若遇燕昭王肻把千金买枯骨  

苔歌  

槛前溪夺秋空色百丈潭心数砂砾松筠【`一作籁`】条条长碧苔苔色碧于溪水碧波廻梳开孔雀尾根细贴着盘陀石拨浪轻拈出少时一髻浓烟三四尺山光日华乱相射静缕蓝鬐匀襞积试把临流【`一作风`】抖擞看琉璃珠子泪双【`一作双双`】滴如看玉女洗头处解破云鬟收未得即是仙宫欲制六铢衣染丝未倩鲛人织采之不敢盈筐箧苦怕龙神河伯惜琼苏玉盐烂漫煑咽入丹田续灵液防待功成插翅飞蓬莱顶上寻仙客  

池阳醉歌赠匡庐处士姚岩杰  

九华太守行春罢【`一作暇`】高绛红筵压花榭四面繁英拂槛开帖雪团霞坠枝亚空中焰若烧蓝天万里滑静无纤烟索快管声脆急曲碎拍声相连主人怜才多倾兴许客酣歌露真性春酎香浓枝盏黏一醉有时三日病鼋潭鳞粉解不去鸦岭蘂花浇不醒肺枯似着炉鞲煽脑热如遭锤凿钉防溪先生梁公孙忽然示我十轴文展开一卷读一首四顾特地无涯垠又开一轴读一帙酒病豁若风驱云文锋斡破造化窟心刃掘出兴亡根经疾史恙万片恨墨炙笔鍼如有神呵叱潘陆鄙屑提挈杨孟归孔门时时说及开元理家风飒飒吹人耳吴竞纂出升平源十事分明铺在纸裔孙才业今如此谁人为奏明天子鸾驾何当猎左冯神鹰一掷望千里戏操狂翰涴蛮牋傍人莫笑我率然  

咏柳二首  

带露含烟处处垂绽黄揺緑嫩参差长堤未见风飘絮广陌初怜日映丝斜傍画筵偷舞态低临妆阁学愁睂离亭不放到春暮折尽拂檐千万枝  

闲花野草总争新睂皱丝干独不匀乞取【`一作与`】东风残气力莫教虚度一年春  

## 御定全唐诗卷六百三十八  

张乔  

张乔池州人咸通中进士黄巢之乱罢举隐九华诗二卷  

宴边将  

一曲梁州金石清边风萧飒动江城座中有老沙场客横笛休吹塞上声  

郢州即事  

孤城临逺水千里见寒山白雪无人唱沧洲尽日闲鸟归残烧外帆出断云间此地秋风起应随计吏还  

送宾贡金夷吾【`一作鱼`】奉使归本国  

渡海登仙籍还家备汉仪孤舟无岸泊万里有星随积水浮魂梦流年半别离东风未廻日音信杳难期【`一作知`】  

华山  

谁将倚天劒削出倚天峰众水背流急他山相向重树  

黏青霭合崖夹白云浓一夜盆倾雨前湫起毒龙  

滕王阁【`一本下有写望二字`】  

昔人登览处遗阁大江隅【`一作创来人世殊几度绕汀芦`】叠浪有时有闲云无日无早凉先燕去返照后帆孤未得营归计菱歌满旧湖  

寄处士梁烛  

贤哉君子风讽【`一作诵`】与古人同采药楚云里移家湘水东星霜秋野濶雨雹夜山空早晩相招隐深耕老此中  

送许棠下第游蜀  

天下猿多处西南是蜀闗马登青壁瘦人宿【`一作度`】翠微闲带雨逢残日【`一作火`】因江见断山行歌风月好莫老锦城间  

题终南山白鹤观  

上彻链丹峰求意未穷古坛青草合往事白云空仙境日月外帝乡【`一作城`】烟雾中人间足烦暑欲去恋松【`一作清`】风  

赠边将  

将军夸胆气功在杀人多对酒擎钟饮临风拔劒歌翻师平碎叶掠地取交河应笑孔门客年年羡四科  

吊建州李员外  

铭旌归故里猿鸟亦凄然巳葬桐江月空廻建水船客传为郡日【`一作政`】僧说读书年恐有吟魂在深山古木边  

送许棠及第归宣州  

雅调一生吟谁为晩逹心傍人贺及第独自却霑襟宴别喧天乐家归碍日岑青门许攀送故里接云林  

送厐百篇之任青阳县尉  

都堂公试日词翰独超羣品秩台庭与篇章圣主闻乡连三楚树县对九华云多少青门客临岐共羡君  

曲江春  

寻春与送春多绕曲江滨一片鳬鹥水千秋辇毂尘岸凉随众木波影逐【`一作送`】游人自是游人老年年管吹新  

秦原春望  

无穷名利尘轩盖逐年新北阙东堂路千山万水人云离僧榻曙燕逺鳯楼春荏苒文明代难归钓艇身  

游华山云际寺【`一作游少华山甘露寺`】  

少华中峰寺高秋众景归地连秦塞起河隔晋山微晩木蝉相应凉天鴈并飞殷勤记岩石秪恐再来稀  

送碁待诏朴球归新罗  

海东谁敌手归去道应孤阙下传新势船中覆旧图穷荒廻日月积水载寰区故国多年别桑田复在无  

送郑谷先軰赴汝州辟命  

看花兴未休巳散曲江游载笔离秦甸从军过洛州嵩云将雨去汝水背城流应念依门客蒿莱满径【`一作目`】秋  

赠敬亭清越上人  

海上独随縁【`一作海畔与穷边`】归来二十年乆闲时得句渐老不离禅砌木欹临水窗峰【`一作蓬`】直倚天犹期向云里别扫石床眠  

题【`一作游`】灵山寺  

树凉清岛寺虚阁敞禅扉四面闲云入中流独鸟归湖平幽径近船泊夜灯【`一作香`】防一宿秋风里烟波隔捣衣  

吊栖白上人  

今古递相送几时无逝波篇章名不朽寂灭理如何内殿留真影闲房落贝多从兹高塔寺惆怅懒经过  

北山书事  

黄河一曲山天半鎻重关圣日雄藩静秋风老将闲车舆穿【`一作寄`】谷口市井响云间大野无飞鸟元戎校猎还  

长安书事  

出送乡人尽沧洲未得还秋风五陵树晴日六街山有景终年住无机是处闲何当向云外免老别离间  

送郑侍御赴汴州辟命  

官从谏署清暂去佐戎旌朝客多相恋【`一作送`】吟僧欲伴行河冰天际白岳雪眼前明即见东风起梁园听早莺  

吊造微上人  

至人随化往遗路自堪伤白塔收真骨青山闭影堂钟残含细韵烟【`一作印`】灭有余香松上斋乌在迟迟立夕阳  

经隐岩旧居【`一作懐旧游`】  

夜乆村落静徘徊杨柳津青山犹有路明月巳无人梦寐空【`一作生`】前事星霜倦此身尝期结茅处来往蹑遗尘  

再题敬亭清越上人山房  

重来访惠休巳是十年游向水千松老空山一磬秋石窗清吹入河汉夜光流乆别多新作长吟洗俗愁  

浮汴东归  

日暖泗滨西无穷岸草齐薄烟衰草树微月逈城鸡水近沧浪急山随緑野低羞将旧名姓还向旧游题  

雨中宿僧院  

千灯有宿因长老许相亲夜永楼台雨更深江海人劳生无了日妄念起微尘不是真如理何门静此身  

江行至沙浦  

烟霞接杳防旅泊寄廻汀夜雨雷电歇春江蛟蜃腥城侵潮影白峤截鸟行青徧欲探泉石南须过洞庭  

送友人归江南  

辛勤同失意迢遰独还家落日江边笛残春岛上花亲安诚可喜道在亦何嗟谁伴高吟处晴天望九华  

刘补阙自九华山拜官因以寄献  

防鸿乆不羣徴拜动天文地主迎过郡山僧送出云登车残月在宿馆乱流分若更思林下还须共致君  

岳阳即事  

逺色岳阳楼湘帆数片愁竹风山上路沙月水中洲力学桑田废思归鬓髪秋功名如不立岂易狎汀鸥  

题兴善寺僧道深院  

江峰峰顶人受法老西秦法本无前业禅非为后身院栽他国树堂展祖师真甚愿依宗防求闲未有因  

送龙门令刘沧  

去宰龙门县应思变化年还将鲁儒政又与晋人传峭壁开中古长河落半天几乡因劝勉耕稼满云烟  

送友人往【`一作归`】宜春【`一作江南`】  

落花兼柳絮无处不纷纷逺道空归去流莺独自闻野桥喧硙水山郭入楼云故里南陵【`一作陔`】曲秋期更送君  

书边事  

调角断清秋征人倚戍楼春风对青塜白日落梁州大汉【`一作汉`】无兵阻穷边有客游蕃情似【`一作如`】此水长愿向南流  

送僧雅觉归东海【`一作海东`】  

山川心地内一念即千重老别关中寺禅【`一作秋`】归海外峰鸟行来有路帆影去无踪几夜波涛息先闻本国钟  

和薛监察题兴善寺古松【`薛一作崔`】  

种在法王城前朝古寺名瘦根盘地逺香吹入云清鹤动池台影僧禅雨雪声看来人旋老因此叹浮生  

听琴  

清月转瑶轸弄中湘水寒能令坐来客不语自相看静恐鬼神出急疑风雨残几时归岭峤更过洞庭弹  

送友人游蜀  

此心知者稀欲别倍相依无食拟同去有家还未归巴山开国逺劒道入天微必恐临卭客疑君学赋非  

闻仰山禅师往曹溪因赠  

曹溪松下路猨鸟重相亲四海求理千峰绕定身异花天上堕灵草雪中春自惜经行处焚香礼旧真  

蓝溪夜坐  

蓝水警尘梦夜吟开草堂月临山霭薄松滴露花香诗外真风逺人间静兴长明朝访禅侣更上翠微房  

题郑侍御蓝田别业  

秋山清若水吟客静于僧小径通商岭髙窗见杜陵云霞朝入镜猨鸟夜窥灯许作前峰侣终来寄上层  

送友人进士许棠【`一本无进士二字`】  

离乡积岁年归路逺依然夜火山头市春江树杪船干戈愁鬓改瘴疠喜家【`一作身`】全何处营甘防潮【`一作波`】涛浸薄田  

秘省伴直  

乔枝聚暝禽叠阁鎻遥岑待月当秋直看书废夜吟残薪留火细古井下【`一作汲`】瓶深纵欲抄前史贫难遂此心  

宿昭应  

夜忆开元寺凄凉里巷间薄烟通魏阙明月照骊山半壁空宫闭连天白道闲清晨更回首独向灞陵还  

送陆处士  

樽前放浩歌便起【`一作处`】泛烟波舟楫故人少江湖明月多孤峰经宿上僻寺共云过若向仙岩住还应着薜萝  

送韩处士归少室山  

江外历千岑还归少室吟地闲缑岭月窗迥洛城砧石窦垂寒【`一作新`】乳松枝长别琴他年瀑泉下亦拟置家林  

赠初上人  

竹色覆禅栖幽禽绕院啼空门无去住行客自东西井气春来歇庭枝雪后低相看念山水尽日话曹溪  

送新罗僧  

东来此学禅多病念佛縁把锡离岩寺收经上海船落【`一作卷`】帆敲石火宿岛汲瓶泉永向扶桑老知无再少年  

题山僧院  

谿路曾来日年多与旧同地寒松影里僧老磬声中逺水清风落闲云别院通心源若无碍何必更论空  

书梅福殿壁二首  

梅真从羽化万古是须臾此地名空在西山云亦孤井痕平野水坛级上春芜纵有双飞鹤年多松巳枯一自白云去千秋坛月明我来思徃事谁更得长生雅韵磬钟逺真风楼殿清今来为尉者天下有仙名  

荆楚道中  

前程曽未到岐路拟何【`一本作巳奚`】为返照行人急荒郊去鸟迟春宵多旅梦夏闰逺秋期处处牵愁绪无穷是柳丝  

送南陵尉李频  

重作东南尉生涯尚似僧客程淮馆月乡思海船灯晩雾看春毂晴天见朗陵不应三考足先授诏书征  

将归江淮书【`一作冬归有感`】  

东风揺众木即有看花期紫陌频来日沧洲独去时郡因兵役苦家为海翻移未老多如此那堪鬓不衰  

防汉东归  

北去穷秦塞南归绕汉川深山逢古迹逺道见新年絶壁云衔寺空江雪洒船萦廻还此景多坐夜灯【`一作烟`】前  

送蜀客  

劒阁縁空去西南转【`一作过第`】几州丹宵行客语明月杜防愁露带山花落云随野水流相如曽醉地莫滞少年游  

塞上【`一作塞下曲`】  

勒兵辽水边风急卷旌旃絶塞寒【`一作阴`】无树【`一作草`】平沙势尽【`一作去荩`】天雪晴廻探骑月落控鸣永定山河誓南归改汉年【`一作下营看斗建传号信狼烟圣代垂青史当书破虏年`】  

送友人归袁州  

袁江猨鸟清曽向此中行才子登科去诸侯扫榻迎山藏明月浦树绕白云城逺想安亲后秋风梦不惊  

赠别李山人  

分【`一作未`】合老西秦年年梦白苹曽为洞庭客还送洞庭人语别惜残夜思归愁见春遥知泊舟处沙月自相亲【`一作沧浪濯缨处应念满衣尘`】  

思宜春寄友人  

胜游虽隔年魂梦亦依然瀑水喧秋思孤灯动夜船断虹全岭雨斜月半溪烟旧日吟诗侣何人更不眠  

江行夜雨  

江风木落天游子感流年万里波连蜀三更雨到船梦残灯影外愁积苇丛边不及樵渔客全家住岛田【`一作不是贪名利家无负郭田`】  

赠仰山大师  

仰山因乆住天下仰山名井邑身虽到林泉性本清野【`一作岭`】云居【`一作看`】处尽江月定中【`一作时`】明髣髴曽相识今来隔几生  

江南逢洛下友人  

洛下吟诗侣南游只有君波涛归路见蟋蟀在船闻晓月江城出晴霞岛树分无穷懐古意岂独绕湘云  

东湖赠僧子兰【`一作题兰上人`】  

名利了无时何人暂访师道情闲外见心地语来知竹落穿窗【`一作忽穿`】叶松寒荫井枝匡山许同社愿卜挂帆期  

隐岩陪郑少师夜坐  

幸喜陪驺驭频来向此宵砚磨清涧石厨防白云樵竹外村烟细灯中禁漏遥衣冠与文理静语【`一作话`】对前朝  

送三传赴长城尉【`一作送前辈读三传任长城尉`】  

登科精鲁史为尉及良时高论穷诸国长才并几司地倾流水疾山叠过云迟暇日琴书畔何人对手棋  

送李道士归南岳  

千峰隔湘水迢遰挂帆归扫月眠苍壁和云着褐衣洞虚悬溜滴径狭长松围只恐相寻日人间旧识稀  

延福里秋懐  

终年九陌行要路迹皆生苦学犹难至甘贫岂有成病携秋卷重闲着暑衣轻一别林泉乆中宵御水声  

题哲禅师影堂  

吾师视化身一念即遗尘岩谷藏虚塔江湖散学人云迷禅处石院掩写来真寂寞焚香后闲阶细草生  

登慈恩寺塔  

窗户几【`一作响`】层风清凉碧落中世人来往别烟景古今同列岫横秦断长河极塞空斜阳越乡思天末见归鸿  

送友人东归  

逺渉期秋卷将行不废吟故乡芳草路来往别离心挂席春风尽开斋夏景深子规谁共听江月上清岑  

送僧鸾归蜀寜亲  

歌诗精外学天子是知音坐夏宫钟近寜亲劒阁深高名彻西国旧迹寄东林自此栖禅者因师满蜀吟  

送人归江南  

贫归无定程水宿与山行未有安亲计难为去国情岛烟孤寺磬江月逺船筝思苦秋廻日多应吟更清  

将离江上作  

白衣归树下青草恋江边三楚足深隐五陵多少年寂寥闻蜀魄清絶怨湘岐路在何处西行心渺然  

别李叅军  

王孙游不遇况我五湖人野店难投宿渔家独问津岭分中夜月江隔两乡春静想青云路还应寄此身  

送睦州张叅军  

重禄轻身日清资近故乡因知送君后转自惜年芳逺水分林影层峰起鸟行扁舟此中去溪月有余光  

赠棋僧侣  

机谋时未有多向奕棋销巳与山僧敌无令海客饶静驱云阵起【`一作出`】疎防鴈行遥夜雨如相忆松窗更见招  

题湖上友人居  

岂得恋樵渔全家湖畔居逺无潮客信闲寄岳僧书野白梅繁后山明雨散初逍遥向云水莫与宦情疎  

送友人归宣州  

失计复离愁君归我独游乱花藏道发春水绕乡流暝火丛桥市晴山叠郡楼无为谢公恋吟过晓【`一作晩`】蝉秋  

题古观  

急景遰衰老此经谁养真松留千载鹤碑隔六朝人洞水流花早壶天闭雪春其如为名利归踏五陵尘  

送友人及第归江南  

岂易及归荣辛勤致此名登车思往事廻首勉诸生路绕山光晓【`一作曙`】帆通海气清秋期却闲坐林下听江声  

送朴充侍御归海东  

天涯离二纪阙下歴三朝涨海虽然濶归帆不觉遥惊波时失侣举火夜相招来往寻遗事秦皇有断桥  

吊前水部贾员外  

笼中江海禽日夕有归心魏阙长謡乆吴山独往深别时羣木落终处乱猨吟李白坟前路溪僧送入林  

题【`一作移`】小松  

松子落何年纎枝长水边斸开深【`一作新`】涧雪移出逺林烟带月栖幽鸟兼花灌冷泉微风动清韵闲听罢琴眠  

寄中岳颛顼先生  

先生颛顼后得道自何人松柏卑于寿儿孙老却身夜窗峰顶曙寒涧洞中春恋此逍遥境云间不可亲  

送沈先辈尉昭应  

余才不废诗佐邑喜闲司丹陛终须去青山未可期叶凋温谷晩云出古宫迟若草东封疏君王到有时  

送友人游湖南  

所投非旧知亦似有前期路向长江上帆扬细雨时春生南岳早日转大荒迟尽采潇湘句重来防近期  

江上送友人南游  

何处积乡愁天涯聚乱流岸长羣岫晩湖濶片帆秋买酒过渔舍分灯与钓舟潇湘见来鴈应念独边游  

江南别友人  

劳生故白头头白未应休阙下难孤立天涯尚旅游听猨吟岛寺待月上江楼醉别醒惆怅云帆满乱流  

商山道中  

春去计秋期长安在梦思多逢山好处少值客行时云起争峰势花交隐涧枝停骖一惆怅应秪岭猨知  

吴江旅次  

行人愁落日去鸟倦遥林旷野鸣流水空山响暮砧旅途归计晩乡树别年深寂寞逢村酒渔家一醉吟  

寄南中友人  

相梦如相见相思去后频旧时行处断华髪别来新浪动三湘月烟藏五岭春又无归北客书札寄何人  

寄绩溪陈明府  

古邑猨声里空城只半存岸移无旧路沙涨别成村鼓角喧京口江山尽汝濆六朝兴废地行子一销魂  

试月中桂  

与月转洪蒙扶疎万古同根非生下土叶不坠秋风每以【`一作向`】圆时足还随缺处空影高羣木外香满一轮中未种丹霄日应虚玉【`一作白`】兎宫何当因【`一作如何当`】羽化细得问【`一作神`】功  

游歙州兴唐寺  

山桥通絶境到此忆天台竹里寻幽径云边上古台鸟归残照出钟断细泉来为爱澄溪月因成隔宿廻  

题诠律师院  

院凉松雨声相对有山情未许谿边老犹【`一作还`】思岳顶行纱灯留火细石井灌瓶清欲问吾师外何人得此生  

金山寺空上人院  

巳老金山顶无心上石桥讲移三楚遍梵译五天遥板阁禅秋月铜瓶汲夜潮自暂昬醉客未坐亦通宵  

题广信寺  

亭北敞灵溪林梢与槛齐野云来影远沙鸟去行低晩渡明村火晴山响郡鼙思乡值揺落赖不有猨啼  

## 御定全唐诗卷六百三十九  

张乔  

兴善寺贝多树  

还应毫末长始见拂丹霄得子从西国成阴见昔朝势随双刹直寒出四墙遥带月啼春鸟连空噪暝蜩逺根穿古井高顶起凉飇影动悬灯夜声繁过雨朝静迟松桂老坚任雪霜凋永共终南在应随劫火烧  

华山  

青苍河一隅气状杳难图卓杰三峰出高竒四岳无力疑擎上界势独压中区众水东西走羣山逺近趋天廻诸宿照地耸百灵扶石壁烟霞丽【`一作藤萝细`】龙潭雨雹麤澄凝【`一作清凉`】临甸服险固束神都浅觉川原异深应日月殊鹤归青霭合仙去白云孤瀑漏斜飞冻松长倒挂枯每来寻【`一作探`】洞穴不拟返江湖傥有芝田种岩间【`一作商岩`】老一【`一作寄野`】夫  

送何道士归山  

身非絶粒本清羸束挂仙经杖一枝落叶独寻【`一作逺路自随`】流水去深山长与白云期树临丹灶寒花疾坛近清岚夜月迟樵客若能随【`一作过`】洞里廻归人世始应悲  

城东寓居寄知巳  

花木闲门苔藓生浐川特去得吟情病来乆絶洞庭信年长郤思庐岳耕落日独归林下宿暮云多绕水边行干时退出长如此频愧相忧道姓名  

再书边事  

万里沙西寇巳平犬羊羣外筑空城分营夜火烧云逺校猎秋雕掠草轻秦将力随胡马竭蕃河流入汉家清羌戎不识干戈老须贺当【`一作今`】时圣主明  

游边感懐二首  

贫游缭绕困边沙却被辽阳战士嗟不是无家归不得有家归去似无家  

兄弟江南身塞北鴈飞犹自半年余夜来因得思乡梦重读前秋转海书  

无题【`一作赠友人`】  

九霄无诏下何事触清尘宅带松萝僻身惟猨鸟亲吟看仙掌月期有洞庭人莫问烟霞句悬知见岳神  

蝉  

先秋蝉一悲长是客行时曽感去年者又鸣何处枝细听残韵在廻望旧声迟断续谁家树凉风送别离  

江上逢进士许棠  

诗人推上第新榜又无君鹤髪他乡老渔歌故国闻平江流晓月独鸟伴【`一作鸟绊`】余云且了髫年志沙鸥未可羣  

送河西从事  

结束佐戎旃河西住几年陇头随日去碛里寄星眠水近沙连帐程遥马入天圣朝思上防重待奏安边  

河湟旧卒  

少年随将讨河湟头白时清返故乡十万汉军零落尽独吹边曲向残阳  

促织  

念尔无机自有情迎寒辛苦弄梭声椒房金屋何曽识偏向贫家壁下鸣  

猨【`一作长安赠猨`】  

挂月栖云向楚林取来全是为清音谁知系在黄金索【`一作鎻`】翻畏侯家不敢吟  

寄荐福寺栖白大师【`第三句缺一字第四句缺二字`】  

高塔六街无不见塔边名出秪吾师尝闻朝客多相记得　　数句诗  

越中赠别  

东越相逢几醉眠满楼明月镜湖边别离吟断西陵渡杨柳秋风两岸蝉  

寄清越上人【`一作寄山僧`】  

大道【`一作真性`】本来无所染白云那得有心期逺公独【`一作犹`】刻莲花漏犹【`一作独`】向空山【`一作青山一作山中`】礼六时  

宿齐山僧舍  

一宿经窗卧白波万重归梦隔【`一作晓随山月出`】烟萝若言不得南宗要长在禅床事更多  

春日游曲江  

日暖鸳鸯拍浪春蒹葭浦际聚青苹若论来往乡心切须是烟波岛上人  

渔家  

拥棹思【`一作钓艇去`】悠悠更深泛积流【`一作烟波春复秋`】唯将一星【`一作防`】火何处宿芦洲  

送人及第归海东  

东风日边起草木一时春自笑中华路年年送逺人  

题河中鹳雀楼  

高楼懐古动悲歌鹳雀今无野燕【`一作雀`】过树隔五陵秋色早水连三晋夕阳多渔人遗火成寒烧牧笛吹风起夜波十载重来值揺落天涯归计欲如何  

宿洛都门  

山川马上度边禽一宿都门永夜吟客路不归秋又晩西风吹动洛阳砧  

对月二首  

圆魄上寒空皆言四海【`一作逺`】同安知千里外不有雨兼风  

盈缺青防外东风万古【`一作里`】吹何人种丹桂不长出轮枝  

赠友人  

自说安贫归未得竹边门掩小池冰典琴赊酒吟过寺送客思乡上防陵待月夜留烟岛客忆云闲访翠微僧几时献了相如赋共【`一作去`】向嵩山采茯苓  

笛  

剪雨裁烟一节秋落梅杨柳曲中愁尊前暂借殷勤看明日曽闻向陇头  

渔者  

首戴圆荷髪不梳叶舟为宅水为居沙头聚看人如市钓得澄江一丈鱼  

宿潺湲亭  

走月流烟叠树西听来愁甚听猨啼几时御水声边住却梦潺湲宿此溪  

台城  

宫殿余基长草花景阳宫树噪村鸦云屯雉堞依然在空绕渔樵四五家  

寄山僧  

闲倚蒲团向日眠不能归老岳云边旧时僧侣无人在惟有长松见少年  

题上元许棠所任王昌龄防  

瑠璃堂里当时客乆絶吟声继后尘百四十年庭树老如今重得见诗人  

自诮  

每到花时恨道穷一生光景半成空只应抱璞非良玉岂得年年不至公  

赠河南诗友  

山东令族玉无尘裁剪烟花笔下春不把瑶华借风月洛阳才子更何人  

寄维扬故人  

离别河边绾柳条千山万水玉人遥月明记得相寻处城鎻东风十五桥  

孤云  

舒卷因风何所之碧天孤影势迟迟莫言长是无心物还有随龙作雨时  

咏棋子赠奕僧  

黒白谁能用入千回生死体方圆空门说得恒沙刧应笑终年为一先  

谷口作  

巴客青防过岭尘雪崖交映一川春晴朝采药寻源去必恐云深见异人  

寄弟  

故里行人战后疎青崖萍寄白云居那堪又是伤春日把得长安落第书  

春日有懐  

高下寻花春景迟汾阳台榭白云诗看山懐古翻惆怅未胜遥传不到时  

鹭鸶障子  

剪得机中如雪素画为江上带丝禽闲来相对茅堂下引出烟波万里心  

甘露寺僧房  

临水登山路重寻旅思劳竹阴行处密僧腊别来高逺岫明寒火危楼响夜涛悲秋不成寐明月上千舠  

宿江叟岛居  

一家烟岛隈【`一作上`】竹里夜窗开数派分潮去千樯聚月来石楼云断续涧渚鴈徘徊了得平生志还归筑钓台  

江村  

贫游无定踪乡信转难逢寒渚暮烟濶去帆归思重潮平低戌火木落逺山钟况是渔家宿疎篱响夜舂  

赠进士顾云【`第二句缺二字第六句缺一字`】  

潮槛烟波别钓津西京同　荻　贫不知守道归何日相对无言尽几春晴景逺山花外暮云边高盖水边与君愁寂无消处赊酒青门送楚人  

赠头陀僧  

自说年深别石桥遍游灵迹熟南朝巳知世路皆虚幻不觉空门是寂寥沧海附船浮浪乆碧山寻塔上云遥如今竹院藏衰老一防寒灯弟子烧  

寻阳村舍  

荒林寄逺居坐卧见樵渔夜火随船逺寒更出郡疎雪迷登岳路风阻转江书寂寞高窗下思乡岁欲除  

江楼作  

凭槛见天涯非秋亦可悲晩天帆去疾春雪燕来迟山水分乡县干戈足别离南人废耕织早晩罢王师  

回鸾阁写望  

古阁上空半寥寥千里心多年为客路尽日倚栏吟山压秦川重河来虏塞深回銮今不见烟雾杳沉沉  

题宣州开元寺  

谁家烟径长莓苔金碧虚栏竹上开流水逺分山色断清猨时带角声来六朝明月唯诗在三楚空山有鴈廻逹理始应尽惆怅僧闲应得话天台【`此篇一本题作谢公亭懐古云谢家烟径长莓苔牢落虚檐竹上开流水不将山色去闲云时带竹声来六朝旧迹遗诗在三楚空江有鴈回逹理始应惆怅尽因僧清话忆天台`】  

题友人草堂  

空山卜隐初生计亦无余三畆水边竹一床琴畔书深林收晩果絶顶拾秋蔬坚话长如此何年献子虚  

七松亭  

七松亭上望秦川髙鸟闲云满目前巳比子真耕谷口岂同陶令卧江边临崖把卷惊廻烧扫石留僧听逺泉明月影中宫漏近佩声应宿使朝天  

题友人林斋  

乔木带凉蝉来吟暑雨天不离髙枕上似宿逺山边簟冷窗中月茶香竹里泉【`一作烟`】吾庐近溪岛忆别动经年  

经宣城元员外山居  

无人袭仙隐石室闭空山避烧猨犹到随云鹤不还涧荒岩影在桥断树阴闲但有黄河赋长留在世间  

经九华山费征君故居  

草堂芜没后来往问樵翁断石荒林外孤坟晩照中数溪分大野九子立寒空烟壁曽行处青云路不通  

题贾岛吟诗台  

吟魂不复游台亦似荒丘一径草中出长江天外流暝烟寒鸟集残月夜虫愁愿得生禾黍锄平恨即休  

游南岳  

入岩仙境清行尽复重行若得闲无事长来寄此生涧松闲易老笼烛晩生明一宿泉声里思乡梦不成  

寻桃源  

武林春草齐花影隔澄溪路逺无人去山空有鸟啼水垂青霭断松偃緑萝低世上迷途客经兹尽不迷  

青鸟泉  

祗此沉仙翼瑶池似不遥有声悬翠壁无势下丹霄浄濑烟霞古寒原草木凋山河几更变幽咽到唐朝  

望巫山  

溪叠云深转谷迟暝投孤店草虫悲愁连逺水波涛夜梦断空山雨雹时边海故园荒后卖入关髪夜来衰东归未必胜羁旅况是东归未有期  

省中偶作  

二转郎曹自勉旃莎阶吟歩想前贤不【`一作未`】如何逊无佳句若比冯唐是壮年捧制名题黄纸尾约僧心在白云边乳毛松雪春来好直夜清闲且学禅  

秋夕  

春恨复秋悲秋悲难到时每逢明月夜长起故山思巷僻行吟逺蛩多独卧迟溪僧与樵客动别十年期  

山中冬夜  

寒叶风揺尽空林鸟宿稀涧冰妨鹿饮山雪阻僧归夜坐尘心定长吟语力微人间去多事何处梦柴扉  

宿刘温书斋  

不掩盈窗月天然格调髙凉风移蟋蟀落叶在离骚廻笔挑灯烬悬图见海涛因论三国志空载几英豪  

归旧山  

昔年山下结茅茨村落重来野径移樵客相逢悲往事林僧闲坐问归期异藤遍树无空处幽草縁溪少歇时此景一抛吟欲老可能文字圣朝知  

潭上作  

竹岛残阳映翠微雪翎禽过碧潭飞人间未有关身事每到渔家不欲归  

扬花落  

北斗南回春物老红英落尽緑尚早韶风澹荡无所依偏惜垂杨作春好此时可怜杨柳花萦盈艳曵满人家人家女儿出罗幕净扫玉除看花落宝环纎手捧更飞翠羽轻裙承不着歴歴瑶琴舞袖陈飞红拂黛怜玉人东园桃李芳巳歇犹有杨花娇暮春  

九华楼晴望  

一夜江潭风雨后九华晴望倚天秋重来此地知何日欲别殷勤更上楼  

终南山  

带雪复衔春横天占半秦势竒看不定景变写难真洞逺皆通岳川多更有神白云幽絶处自古属樵人  

哭陈陶  

先生抱衰疾不起茂陵间夕临诸孤少荒居吊客还遗文禅东岳留语葬乡山多雨铭旌故残灯素帐闲乐章谁与集陇树即堪攀神理今难问予将呌帝关  

长门怨  

御泉长绕鳯皇楼自是恩波别处流闲揲舞衣归未得夜来砧杵六宫秋  

## 御定全唐诗卷六百四十  

曹唐  

曹唐字尧宾桂州人初为道士后举进士不第咸通中累为使府从事诗三卷今编二卷  

升平词五首【`一作薛能诗`】  

瑞气绕宫楼皇居上苑游逺冈连圣祚平地载神州防合兼重译潺湲近八流中兴岂假问据此自千秋寥泬敞延英朝班立位横宣传无草动拜舞有衣声鸳瓦霜消湿虫丝日照明辛勤自不到遥见似前程处处是欢心时康岁已深不同三尺劒应似五琴寿笑山犹尽明嫌日有隂何当怜一物亦遣断愁吟日日听歌謡区中尽祝尧虫蝗初不害夷狄近全销史笔唯书瑞天台絶见妖因令匹夫志转欲事清朝五帝三皇主萧曹魏邴臣文章唯返朴戈甲尽生尘谏纸应无用朝纲自有伦升平不可记所见是闲人  

洛东兰若夜归  

一衲老禅床吾生半异乡管愁里老书劒梦中忙鸟急山初暝蝉稀树正凉又归何处去尘路月苍苍  

仙都即景  

黄帝登眞处青青不记年孤峰应碍日一柱自擎天石怪长栖鹤云闲若有仙鼎湖看不见零落数枝莲  

汉武帝将候西王母下降  

昆仑凝想最髙峰王母来乗五色龙歌听紫鸾犹缥缈语来青鸟许从容风廻水落三清月漏苦霜传五夜钟树影悠悠花悄悄若闻箫管是行踪  

汉武帝于宫中宴西王母  

鼇岫云低太一坛武皇斋洁不胜懽长生碧字期亲署延夀丹泉许细看劒佩有声宫树静星河无影禁花寒秋风褭褭月朗朗玉女清歌一夜防  

刘晨阮肇游天台  

树入天台石路新云和草静逈【`一作细云和雨动`】无尘烟霞不省【`一作是`】生前事水木空疑梦后【`一作里`】身往往鸡鸣岩下月时时犬吠洞中春不知此【`一作何`】地归何【`一作依`】处湏就桃源问主人  

刘阮洞中遇【`一作偶`】仙子  

天和树色霭苍苍霞重岚深路茫云实【`一作窦`】满山无鸟雀水声沿涧有笙簧碧沙洞里乾坤别红树枝前日月长愿得花间有人出免【`一作不`】令仙犬吠刘郎  

仙子送刘阮出洞  

殷勤相送出天台仙境那能却再来云液毎【`一作既`】归湏强饮玉书无事莫频开花当洞口应长在水到人间定不廻惆怅溪头从此别碧山明月闭苍苔  

仙子洞中有怀刘阮  

不将清瑟理霓裳尘梦那知鹤梦长洞里有天春寂寂人间无路月茫茫玉沙瑶草连溪碧流水桃花满涧香晓露风灯零落尽此生无处访刘郎  

刘阮再到天台不复见仙子  

再到天台访玉眞青苔白石已成尘笙歌防寞闲深洞云鹤萧条絶旧隣草树总非前度色烟霞不似昔年春桃花流水依然【`一作前`】在不见当时劝酒人  

织女怀牵牛  

北斗佳人双泪流眼穿肠断为牵牛封题锦字凝新恨【`一作思`】抛掷金梭织【`一作结`】旧愁桂树三春烟【`一作天云`】漠漠银河一水夜【`一作带氷`】悠悠欲将心向【`一作就`】仙郎说借问榆花早晩秋  

王逺宴麻姑蔡经宅  

好风吹树杏花香花下眞人道姓王大篆龙蛇随笔札小天星斗满衣裳闲抛南极归期晚笑指东溟饮兴长要唤麻姑同一醉使人沽酒向【`一作下`】余杭  

萼緑华将归九疑留别许眞人  

九防秋烟黛色空緑华归思颇无穷每悲驭鹤身难任【`一作住`】长恨临霞语未终河影暗吹云梦月花声闲落洞庭风蓝丝重勒金条脱留与人间许侍中  

穆王宴王母于九光流霞馆  

桑叶扶疎闭日华穆王邀命宴流霞霓旌着地云初驻金奏掀天月欲斜歌咽细风吹粉蕊【`一作藻`】饮余【`一作酣`】清露湿瑶砂不知白马红缰解偷吃东田碧玉花  

紫河张休眞  

琪树扶疎压瑞烟玉皇朝客满花前山川到处成三月丝竹经时即万年树石防茫初缩地杯盘狼籍未朝天东风小饮人皆醉从听黄龙枕【`一作抛`】水眠  

张硕重寄杜兰香  

碧落香销兰露秋星河无梦夜悠悠灵妃不降三清驾仙鹤空成万古【`一作里`】愁皓月隔花追欵【`一作叹`】别瑞【`一作飞`】烟笼树省淹留人间何【`一作有`】事堪惆怅【`一作遗恨`】海色西风十二楼  

玉女杜兰香下嫁于张硕  

天上人间两茫不知谁识杜兰香来经玉树三山逺去隔银河一水长怨入清尘愁锦瑟酒倾露醉瑶觞遗情更说何珍重擘破云鬟金凤皇  

萧史携弄玉上升  

岂是丹台归路遥紫鸾烟驾不同飘一声洛水传幽咽万片宫花共寂寥红粉美人愁未散清华公子笑相邀缑山碧树青楼月肠断春风为玉箫  

皇【`一作黄`】初平将入金华山  

莫道眞游烟景赊潇湘有路入金华溪头鹤树春常在洞口人家【`一作间`】日易【`一作自`】斜一水暗鸣【`一作廻`】闲绕涧五云长往不还家白羊成队难收拾吃尽溪边巨胜花  

汉武帝思李夫人  

惆怅氷【`一作朱`】顔不复归晩秋黄叶满天飞迎风细荇传香粉隔水残霞见画衣白玉帐寒鸳梦絶紫阳宫逺雁书稀夜池上兰桡歇断续歌声彻【`一作接`】太微  

送羽人王锡归罗浮  

风前整顿紫荷【`一作霞`】巾常【`一作归`】向罗浮保【`一作报`】养神石磴倚天行带月铁桥通海入无尘【`一作津`】龙蛇出洞闲邀雨犀象眠花不避人最爱葛洪寻药处露苗烟蕊【`一作雨`】满山春  

送刘尊师祗诏阙庭三首  

海风叶叶驾霓旌天路悠悠接上清锦诰凄凉遗去恨玉箫哀絶醉离情五湖夜月幡幢湿双阙清风劒佩轻从此【`一作莫道`】暂辞华表柱便【`一作已`】应千载是归程  

五峰已【`一作此`】别隔人间双阙何年许再还既埽【`一作拂`】山川收地脉湏留日月驻天顔霞觞共饮身虽在风驭难【`一作今`】陪迹【`一作路`】未闲从此枕中唯【`一作虽`】有梦【`一作记`】梦魂何处访三山  

仙老闲眠碧草堂帝书征入白云乡龟台欲署长生籍鸾殿还论不死方红露想倾延命酒素烟思爇降眞香五千言外无文字更有何词赠武皇  

三年冬大礼五首  

皇帝斋心洁素诚自朝眞祖报升平华山秋草多归马沧海寒波絶洗兵银箭水残河势【`一作影`】断玉炉烟尽日华生千官整肃三天夜劒佩初闻入太清  

海日西飞度禁林太清宫殿月沉沉不闻北斗倾尧酒空觉南风入舜琴歌压钧天闲梦尽诏归秋水道情雪风更起古杉叶时送步虚清磬音  

太一天坛降紫【`一作大`】君属车龙鹤夜成羣春浮玉藻寒初落露拂金茎曙欲分三代乐风入律四溟歌驻水成文千官不动旌旗下日照南山万树云  

山拥飞云海水清天坛未夕仗先成千官不起金縢议万国空瞻玉藻声禁火曙然烟【`一作香`】焰褭宫衣寒拂雪花轻侧闻左右皆周吕看取从容致太平  

太和琴暖发南薰水濶风髙得细闻沧海举歌防是相歴山廻禅舜为君翠微呼处生丹障清净封中起白云今日病身慙小隐欲将泉石勒移文  

暮春戏赠吴端公  

年少英雄好丈夫大家望拜执【`一作从又作汉`】金吾闲眠晓日听鶗鴂笑倚春风仗【`一作杖`】辘轳深院吹笙闻【`一作从`】汉婢静街调马任奚奴牡丹花下【`一作外`】钩外【`一作下`】独凭红肌【`一作阑`】捋虎须  

奉送严大夫再领容府二首  

海风卷树冻岚消忧国宁辞岭外遥自顾勤劳甘百战不将功业负三朝劒澄黒水曽芟虎箭劈黄云惯射雕代北天南尽成事宜将心许霍嫖姚  

日照双旌射火山【`岭表録云梧州西有火山下有澄潭无底山头夜见火二尺如野烧然广十余丈或言水中有宝珠也焰如火山产荔枝四月子丹以其地热故曰火山`】笑迎賔从却南还风云暗发谈谐外感会潜生气防间蕲竹水翻台榭湿刺桐花落管闲无因得靸眞珠履亲从新侯定八蛮  

赠南岳冯处士二首  

白石溪边自结庐风泉满院称幽居鸟啼深树斸灵药花落闲窗防道书烟岚晩过鹿裘湿水月夜明山舍虚支颐冷笑縁名出终日王门强曵  

寂寥深木闭烟霞洞里相知有几家笑防潭鱼吹水沫醉嗔溪鹿吃蕉花穿防歴歴泉声细绕屋悠悠树影斜夜静着灰封釡灶自添文武养丹砂  

题子侄书院双松  

自种双松费几钱顿令院落似秋天能藏此地新晴雨却惹空山旧烧烟枝压细风过枕上影笼残月到窗前莫教取次成闲梦使汝悠悠十八年  

羽林贾中丞  

四十年前百战身曾驱虎队扫胡尘风悲鼓角榆关暮日暖旌旗陇草春铁马惯牵邀上客金鱼多解乞住人胸中别有安边计谁睬髭须白似银  

送康祭酒赴轮台  

灞水桥边酒一杯送君千里赴轮台霜黏海眼旗声冻风射犀文甲缝开断碛簇烟山似米【`一作火`】野营轩地鼔如雷分眀会得将军意不斩楼兰不拟  

南游  

尽兴南游卒未廻水工舟子不须催政思碧树关心句难放红螺蘸甲杯涨海潮生隂火灭苍梧风暖瘴云开芦花寂寂月如练何处笛声江上来  

哭陷边许兵马使  

北风裂地黯边霜战败桑干日色黄故国暗廻残士卒新坟空葬旧衣裳散牵细马嘶青草任去佳人吊白杨除却隂符与兵法更无一【`一作异`】物在仪牀  

和周侍御买剑  

将军溢价买吴钩要与中原静防讐试挂窗前惊电转略抛床下怕泉流青天露拔云霓泣黒地潜擎鬼魅愁见说夜深星斗畔等闲期尅月支头  

病马五首呈郑校书章三吴十五先辈  

騄駬【`一作緑耳`】何年别【`一作到`】渥洼病来顔色半泥【`一作尘`】沙四蹄不凿金【`一作银`】砧裂双眼慵开玉筯【`一作烛`】斜堕月毛干觳【`一作轻斛蔌`】失云龙骨瘦牙槎【`一作查牙`】平原好放【`一作牧`】无人放嘶向秋风苜蓿花  

陇上沙葱叶正齐腾黄犹自局羸蹄尾蟠夜雨红丝脆头捽【`一作掉`】秋风白练低力惫未思金络脑影寒空望锦障泥阶前莫怪【`一作错`】垂双泪【`一作耳`】不遇孙阳不敢【`一作肻又作用`】嘶  

不剪焦毛鬛半翻何人别【`一作识`】是古龙孙霜侵【`一作风吹`】病骨无骄气土蚀骢花见卧痕未喷断【`一作得贲`】云归汉苑曽追轻【`一作已曽飞`】练过【`一作适`】吴门一朝千里心犹在争【`一作谁`】肻潜忘【`一作施`】秣饲恩  

空被秋风吹病毛无因濯浪刷洪涛卧来总怪龙蹄跙【`一作阻`】瘦尽谁惊虎口髙追电有心犹欵叚逢人相骨强嘶号欲将鬐【`一作鬃`】鬛重裁剪乞借新成【`一作城`】利铰刀病乆无人着意看玉【`一作五`】华衫【`一作毛`】色欲凋残饮惊白露泉花冷吃怕清秋【`一作风`】荳叶寒长防敢辞红锦重旧缰宁畏紫丝蟠王良若许相擡防千里追风也不难长安客舍叙【`一作怀`】邵陵旧宴寄永州萧使君五首  

邵陵佳【`一作楼`】树碧葱茏河汉西沈【`一作星流`】宴未终残漏五更传【`一作掀`】海月清笳三防揭天风香熏舞席云鬟緑光射头【`一作骰`】盘蜡烛红今日却怀【`一作思`】行乐处两床丝竹水【`一作小`】楼中  

不知何路却【`一作学`】飞翻虚受贤侯郑重恩五【`一作午`】夜清歌敲玉树【`一作筯`】三年洪饮倒【`一作竭`】金尊招携永【`一作每`】感双鱼在【`一作逺`】报荅空知【`一作思`】一劒存狼籍棃花满城月当时长醉信陵门  

粉堞【`一作雉又作叠`】彤【`一作丹`】轩画障西水云红树窣璇题鹧鸪欲【`一作影`】絶歌声定鸜鹆初惊【`一作身翻`】舞防【`一作翅`】齐坐对玉山空【`一作难`】甸线细听金石怕低迷东风夜月【`一作月下`】三年饮不省非时【`一作未有归时`】不似泥  

木鱼金【`一作铜`】钥锁春【`一作重`】城夜上红【`一作江`】楼纵酒情竹叶【`一作箭`】水繁更漏促桐花风软管清百分散打银船溢十指寛催玉筯轻星斗渐稀賔客散碧云犹恋豓歌声  

三年身逐汉诸【`一作楚公`】侯賔榻容居最上头饱听笙歌陪痛【`一作夜`】饮熟寻云水【`一作树`】纵闲游朱门锁闭烟岚暮铃【`一作紫`】阁清泠【`一作凉`】水木秋月满前山圆【`一作风`】不动更邀诗客上髙【`一作醉南`】楼  

朂劒  

古物神光雪见羞未能擎出恐泉流暗临黒水蛟螭泣潜倚空山鬼魅愁生怕雷霆号涧底长闻风雨在牀头垂情不用将闲【`一作□注云此移切`】气恼乱司空犯斗牛  

仙都即景  

蟠桃花老华阳东轩后登眞谢六宫旌节暗迎归碧落笙歌遥听隔崆峒衣冠留葬桥山月劒履将随浪海风看却龙髯攀不得红霞零落鼎湖空  

望九华寄池阳杜员外  

戴月早辞三秀馆迟明初识九华峰差差玉劒寒铓利褭褭青莲翠叶重竒状却疑人画出岚光如为客添浓行春若到五溪上此处褰帷正面逢  

## 御定全唐诗卷六百四十一  

曹唐  

小游仙诗九十八首  

玉箫金瑟发商声桑叶枯干海水清净埽蓬莱山下路【`一作上地`】略邀王母话长生  

上元元日豁明堂五帝望空拜玉皇万树琪花千圃药心知不敢辄形相  

骑龙重过玉溪头红叶还春碧水流省得壶中见天地壶中天地不曽秋  

眞王未许乆从容立在花前别甯封手把玉箫头不举自愁如醉倚黄龙  

金殿无人鏁绛烟玉郎并不赏丹田白龙蹀躞难廻跋争下红绡碧玉鞭  

洲草木不知黄甲子初开浩刼长无限万年年少女手攀红树满残阳  

宫阙重重闭玉林昆仑髙辟彩云深黄龙掉尾引郎去使妾月眀何处寻  

风满涂山玉蕊【`一作叶`】稀赤龙闲卧鹤东【`一作闲`】飞紫棃烂尽无人吃何事韩【`一作苏`】君去不归  

武帝徒劳厌暮年不曽清净不精专上元少女絶还往满灶丹成白玉烟  

百辟朝回闭玉除露风清宴桂花疎西归使者骑金虎亸鞚垂鞭唱歩虚  

南斗阑珊北斗稀茅君夜着紫霞衣朝骑白【`一作独乗青`】鹿趁朝去凤押笙歌逐【`一作随`】后飞  

焚香独自上天坛桂树风吹玉简寒长怕嵇康乏骨与将僊籍再寻防  

氷屋朱扉晓未开谁将金策扣琼台碧花红尾小僊犬闲吠五云嗔客来  

酒酽【`一作灔`】春浓琼【`一作瑶`】草齐眞公饮散醉如泥朱【`一作玉`】轮轧轧入云去行到半天闻马嘶  

白石山中自有天竹花藤叶隔【`一作满`】溪烟朝来洞口【`一作里`】围碁了赌得青龙直几钱  

海水西飞照柏林青云斜倚锦云深水风暗入古山叶吹断歩虚清磬音  

玉诏新除沈侍郎便分茅土鎭东方不知今夕游何处侍从皆骑白凤凰  

洞里烟霞无歇时洞中天地足金芝月眀朗朗溪头树白发老人相对棊  

饥即飡霞闷即行一声长啸万山清穿花渡水来【`一作能`】相访珍重多才阮歩兵  

东妃闲着翠霞裙自领笙歌出五云清思密谈谁第一不过邀取小茅君  

月影悠悠秋树明露吹犀簟象床轻嫔妃乆立帐门外暗笑夫人推酒声  

九天天路入云长燕使何由到上方玉女暗来花下立手挼裙帯问昭王  

玉皇赐妾紫衣裳敎向桃源嫁阮郎烂煮琼花劝君吃恐君毛鬓暗成霜  

花底休倾緑玉巵云中含笑向安期穷阳有数不知数大似人间年少儿  

玉色雌龙金络头眞妃骑出纵闲游昆仑山上桃花底一曲商歌天地秋  

偷【`一作闲`】来洞口访【`一作等`】刘君缓歩轻擡玉线【`一作緑绣`】裙细擘【`一作细拍又作旋擘`】桃花逐流水更无言语倚彤云  

西汉夫人下太虚九霞裙幅五云舆欲将碧字相敎示自解盘囊出素书  

天上鸡鸣海日红青腰侍女扫朱宫洗【`一作洒`】花烝叶滤清酒待与夫人邀五翁  

汗漫眞游实可竒人间天上几【`一作与`】人知周王不信长生话空使苌碧泪垂  

青锦缝裳緑【`一作白`】玉珰【`一作裆`】满身新帯五云香闲依碧海攀鸾驾笑就苏君覔橘尝  

鹤不西飞龙不行露干云破洞箫清少年僊子说闲事遥隔彩云闻笑声  

洞里烟深木叶麤乗风使者降都隔花相见遥相贺擎出怀中赤玉符  

芝蕙【`一作草`】芸花烂漫春瑞香烟露湿衣巾玉童私地夸书札偷写云謡暗赠人  

天上邀来不肻来人间双鹤又空回秦皇汉武死何处海畔红桑花自开  

紫羽麾幢下玉京却邀眞母入三清白龙乆住浑相恋斜倚祥云不肻行  

鹤呌风悲竹叶疎谁来五岭拜云车人间肉马无轻歩踏破先生一卷书  

夜降西坛宴巳终花残月榭雾朦胧谁游八海门前过空洞一声风雨中  

忘却敎人锁后宫还丹失尽玉壶空嫦娥若不偷灵药争得长生在月中  

旸谷先生下宴时月光初冷紫琼枝凄清金石揭天地事在世间人不知  

共爱初平住九霞焚香不出闭金华白羊成队难收拾吃尽溪头巨胜花  

酒尽香残夜欲分青童拜问紫阳君月光悄悄笙歌逺马影龙声归五云  

海树灵风吹彩烟丹陵朝客欲升天无央公子停鸾辔笑泥娇妃索玉鞭  

八景风回五凤车昆仑山上看桃花若敎使者沽春酒湏觅余杭阿母家  

叔卿遍览九天春不见人间故旧人怪得蓬莱山下水半成沙土半成尘  

欲饮尊中云母浆月明花里合笙簧更敎小奈将龙去便向金坛取阮郎  

海上桃花千树开麻姑一去不知来辽东老鹤应慵惰敎探桑田便不回  

昨夜相邀宴杏坛等闲乗醉走青鸾红云塞路东风吹破芙蓉碧玉冠  

云鹤防防去不分落花流水恨空存不知玉女无期信道与留门却闭门  

采女平明受事回暗交丹契锦囊开欲书宻诏防人见佯喝青虬使莫来  

太一元君昨夜过碧云髙髻绾婆娑手擡玉策红于火敲断金鸾使唱歌  

碧瓦彤轩月殿开九天花落瑞风来玉皇欲着红龙衮亲唤金妃下手裁  

长房自贵解飞飜五色云中独闭门看却桑田欲成海不知还往几人存  

赤龙【`一作紫云`】停歩彩云飞共道眞王【`一作皇`】海上归千岁红桃【`一作千载桃花`】香破鼻玉盘盛出与金妃  

碧海灵童夜到时徒劳相唤上琼池因循天子能闲歩纵与青龙不解骑  

且欲留君饮桂浆九天无事莫推忙青龙举歩行千里休道蓬莱归路长  

侍女亲擎玉酒巵满巵倾酒劝安期等闲相别三千岁长忆水边分枣时  

万岁蛾睂不解愁旋弹清瑟旋门游忽闻下界笙箫曲斜倚红鸾笑不休  

去住楼台一任风十三天洞暗相通行防侍女炊何物满灶无烟玉炭红  

风动闲【`一作寒`】天清桂隂水精帘箔【`一作外`】冷沉沉西妃少女多春思【`一作春思乱`】斜倚彤云尽日吟  

王母相留不放回偶然沉醉卧瑶台凭君与向萧郎道敎着青龙取妾来  

绛节笙歌绕殿飞紫皇欲到五云归细腰侍女瑶花外争向红房报玉妃  

闻君新领八霞司此别相逢是几时妾有一觥云母酒请君终宴莫推辞  

方士飞轩驻【`一作住`】碧霞酒寒【`一作香`】风冷月初斜不知谁唱归春【`一作春归`】曲落尽溪头白葛【`一作玉`】花  

方朔朝来到我家欲将灵树出丹霞三千年后知谁在拟种红桃待放花  

水满桑田白日沉冻云干霰湿重隂辽东归客闲相过因话尧年雪更深  

朝回相引看红鸾【`一作泉`】不觉风吹鹤氅偏好是兴来【`一作好见上清`】骑白鹤【`一作鹄`】文妃为伴上重天【`一作旋驱旌节旋升天`】公子闲吟八景文花南拜别上阳君金鞭遥指玉清路龙影马嘶归五云  

一百年中是一春不敎日月辄移轮金鼇头上蓬莱殿唯有人间链骨人  

笑擎云液紫瑶觥共请云和碧玉笙花下偶然吹一曲人间因识董双成  

东皇长女没多年从洗【`一作洒`】金芝到水边无事伴他棊一局等闲输却卖花钱  

红草青林日半斜闲乗【`一作随`】小凤出彤霞略【`一作路`】寻旧路【`一作故旧`】过西国【`一作谷`】因得氷园一尺【`一作颗`】  

树下星沉月欲髙前溪水影湿龙毛洞天云冷玉【`一作五`】花发公子尽披双锦袍  

紫水风吹劒树寒水边年少下红鸾未知百一穷阳数略请先生止的防  

武皇含笑把金觥更请霓裳一两声防帐宫人最年少舞腰时挈绣裙轻  

琼树扶疎压瑞烟玉皇朝客满花前东风小饮人皆醉短尾青龙枕水眠  

彤阁钟鸣碧鹭飞皇君催熨紫霞衣丹房玉女心慵甚贪看投壶不肻归  

昆仑山上自【`一作白`】鸡啼羽客争升碧玉梯因驾五龙看较艺白鸾功用不如妻  

沙野先生闭玉虚焚香夜写紫微书供承童子闲无事敎剉琼花喂白驴  

云陇琼花满地香碧沙红水遍朱堂外人欲压长生籍拜请飞琼报玉皇  

玉洞长春风景鲜丈人私宴就芝田笙歌暂向花间尽便是人间一万年  

青童传语便湏回报道麻姑玉蘂开沧海成尘等闲事且乗龙鹤看花来  

绛树彤云户半开守花童子怪人来青牛卧地吃琼草知道先生朝未回  

石洞沙溪二十年向明杭日夜朝天白矾烟尽【`一作里`】水银冷不觉小龙牀下眠  

紫微深锁敞丹轩太帝亲谈不死门从此百寮俱拜后走龙鞭虎下昆仑  

云衫玉帯好威仪三洞眞人入奏时频着金鞭打龙角为嗔西去上天迟  

太子眞娥相领行当天合曲玉箫清棃花新折东风软犹在缑山乐笑声  

洞里月明琼树风画青室影朦胧香残酒冷玉妃睡不觉七眞归海中  

青苑红堂压瑞云月明闲宴九阳君不知昨夜谁先醉书破明霞八幅裙  

东溟两度作尘飞一万年来会面稀千树棃花百壶酒共君论饮莫论诗  

沧海令抛即未能且縁鸾鹤立相仍蔡家新妇莫嫌少领取眞珠三五升  

溪影沉沙树影清人家皆踏五音行可怜三十六天路星月满空琼草青  

北斗西风吹白榆穆公相笑夜投壶花前玉女来相问赌得青龙许赎无  

九天王母皱蛾睂惆怅无言倚桂枝悔不长留穆天子任将妻妾住瑶池  

暂随鳬伯纵闲游饮鹿因过翠水头宫殿寂寥人不见碧花菱角满潭秋  

新授金书八素章玉皇敎妾主扶桑与君一别三千岁却厌僊家日月长  

八海风凉水影髙上卿敎制赤霜蛟丝玉线难裁割湏借玉妃金剪刀  

海上风来吹杏枝昆仑山上防花时红龙锦防黄金勒不是元君不得骑  

绛阙夫人下北方细环清佩响丁当攀花笑入春风里偷折红桃寄阮郎  

又游仙诗一絶【`见唐诗纪事`】  

靖节先生几代孙青娥曾接玉郎魂春风流水还无赖偷放桃花出洞门  

题武陵洞五首  

此生终使此身闲不是春时且要还寄语桃花与流水莫辞相送到人间  

溪口回舟日已昏却听鸡犬隔前村殷勤重与秦人别莫使桃花闭洞门  

却恐重来路不通殷勤回首谢春风白鸡黄犬不将去且寄桃花深洞中  

桃花夹岸杳何之花满春山水去迟三宿武陵溪上月始知人世有秦时  

渡水傍山寻絶壁白云飞处洞天开仙人来往无行迹石迳春风长緑苔  

句  

斩蛟青海上射虎黒山头【`见纪事`】箫声欲尽月色苦依旧汉家宫树秋　一曲哀歌茂陵道汉家天子葬秋风谁知汉武无仙骨满灶黄金成白烟【`以上见张为主客图`】  

## 御定全唐诗卷六百四十二  

来鹄【`一作鹏`】  

来鹄豫章人诗思清丽咸通中举进士不第诗一卷  

圣政纪颂【`幷序`】  

穆宗皇帝临大朝与羣臣言奏政事羣臣退而宰臣奏曰陛下问及乎政事此三皇五帝之所徽美也陛下不问及史臣此三皇五帝之所弭已也徽美者将有乎闻也弭已者将有乎亡也以闻之而又亡之则陛下徒有宵衣旰食之名规天条地之绩与羣臣言后若颷然拂冠过冕湮时销日无得用于后譬如十夫树杨一夫拔之无得以成其大也政事羣臣得陛下日问之是十夫树杨也史官执笔为陛下日逺之是一夫拔杨也使后之人讶圣朝空晨虚夕闲殿旷廷无君臣咨谋洋溢之言乏社稷安危强谠之说是不亦逺史臣致不载其  

事如拔去其杨将弭已之谓乎臣伏念贞观永徽之代百官之有耳目但听视天子而巳故言事者安论纾词无疑权虑势史官执笔于阶之下天子侧旒于殿之上奏者发诚于廷之中是以正衙一开则臣诚前而启之帝旒近而鎭之史笔随而络之由是君臣谋国圗政之事俞机都要之言诧业发神丰编照物偕籍于尧典差光于天阳至今见太宗文德若三皇五帝之所徽美也自永徽之后宰执不正窥伺是忌针棘前后阻越对狼噬虎飡持膏肉盖以言多为已曾不致君内荏失中畏使人听乃奏史官与百僚俱退然后宰臣请事由是君有问而宰臣知之史官不得与于闻君有举而宰臣谋之史官不得记其事次第周行检录制诰与冗吏同工而已臣尝涕泣以叹岂有以一已之细一性之忌于黍晷圭景之间茍嗜急湏天遮上使圣绪神绩嘉善讽防得闻于千万年枉有谓明朝空晨虚夕闲殿旷廷无君臣咨谋洋溢之言乏社稷安危强谠之说若今踵而承之则不唯臣有障聪蔽睿之刺抑陛下虽有三皇五帝之所徽美而若逺史臣则三皇五帝之所弭已也抑又有一夫拔杨之谓欤臣请史官执笔当羣臣奏事随日撰录号为圣政纪臣立朝荷禄幸甚穆宗皇帝动扆颔旒怃然叹曰吁朕防敢粉名厥后乃防知厥后然圣人存简策者亦非以粉名也盖存乎大国之典鸿祖之业我国有典我祖有业业在于典典在于史曷厥史不书是尸余于祖涸业于典也朕缵承圣绪恭惟恪思将念厥政未尝不离安废酣驰荒骛逺是以每与宰臣言如簇天下一廵省每见宰臣退而展天下尽闻知岂圗臣蓄猾谋公无同事欲弄尾舌先衞岩穴隔斥史臣占佞明后致懿搜嘉访不存尧典之书善讽名猷莫出清庙之什史臣负我不举其官宰辅尽忠厥闻有此由是诏史职执史笔立于廷之下録君臣胪句之必行载刚毅进退之敢议题其篇目曰圣政纪也至上之即位三年有乡校小臣来鹄居山泽间常私心重惜史臣以其史臣者是当国之镜千亿代之睂目也因窥穆宗实录得解愤释嫉于立史官为圣政纪者追而诵出其事以鉴今之廷列故拜献颂曰  

三皇不书五帝不纪有圣有神风销日已何敎何师生来死止无典无法顽肩奡比三皇实作五帝实治成天造地不昬不圮言得非排文得圣齿表表如见者莫若乎史是知朴绳休结正简斯若君诰臣箴觚编毫络前书后经规善鉴恶国之大章如何寝略呜呼贞观多吁永徽多俞廷日发论殿日发谟牙孽不作鸟鼠不除论出不盖谟行不纡楹然史臣蛇然史瞠瞠而视逶逶而寠翘笔当面决防纳汚不梏尔智不息我愚执言直注史文直敷故得粲粲朝典落落廷謇圣牍既多尧风不浅颂编坦轴君出臣显若俨见旒若俯见冕无闲殿旷廷无尸安素宴三皇不亡五帝不翦太宗得之史焉斯展暨乎后相图身天子专问我独以言史不得近丘明见嫌倚相在摈秉笔如今随班不进班退史归惘然畴依奏问莫覩嘉谟固稀取彼诰命禄为国肥烱哉时皇言必成章德宣五帝道奥三皇如何翌臣嚵肉嗜觜距磨抉楅衡抅长控截僚位占护阳光垣私藩已逺史廋唐俾德音嘉访黙缩暗亡咽典噤法盖圣笼昌曷以致此史文不张后必非笑将来否臧谓乎殿空扆逸朝懵廷荒不知奸蔽文失汪洋有贞观业有永徽纲亦匿匪见亦寝匪彰赖有后臣斯言不佞伊尹直心太甲湏圣事既可书史何不命乃具前欺大陈不敬曰逐史之喻请以物竝且十夫树杨一夫欲竞栽既未牢摒岂能盛帝业似栽逐史似摒穆宗怃然若疚若醟昔何臣斯隐我祖正不传亲问不写密诤孰示来朝以光神政由是天呼震吸徴奔召急史题笔来叱廷而入端耳抗目不防不挹獬豸侧头蚪摆湿握管絶怡当殿而立君也尽问臣也倒诚磊磊其事镗镗其声大何不显细何不明语未絶绪史已録成谓之何书以政纪名伊纪清芬可昭典坟古师官鸟昔圣官云方之我后録里书分録有君法书有君文君法君文在圣政纪云殿无闲时廷无旷日云诹波访倦编刓笔君劬臣劳上讨下述惟勤惟明在圣政纪出至德何比至教焉如孰窥孰测外夷内储谓君有道乎臣有谟欤有道有谟在圣政纪书一体列秩同力翼戴祈福去邪絶防无碍国章可披唐文可爱善咨不偷嘉论不盖不偷不盖在圣政纪载谅夫总斯不朽可悬魏阙愚得是言非讪非伐实谓医臣浑沌开君日月妖物雰死天文光发惟我之有颂兮奚斯跃而董狐蹷  

宛陵送李明府罢任归江州  

菊花村晚雁来天共把离觞【`一作杯`】向水边官满便寻垂钓侣家贫已用卖琴钱浪生湓浦千层雪云起炉峰一炷烟倘见吾乡旧知已为言顦顇过年年  

清明日与友人游玉粒【`一本无粒字`】塘庄  

几宿【`一作度`】春山逐【`一作共`】陆郎【`袁术常呼陆绩为陆郎`】清明时节好烟【`一作风`】光归【`一作细`】穿细【`一作绿`】荇船头滑醉踏残花屐齿香风急岭云飘【`一作翻`】逈野雨余田水落方塘不堪吟罢东【`一作重`】回首满耳蛙声正夕阳  

寒食山馆书情  

独把一杯山馆中每经时节恨飘蓬侵堦草色连朝雨满地梨花昨夜风蜀魄啼来春寂寞楚魂吟后月朦胧分明记得还家梦徐孺宅前湖水东  

病起  

春初一卧到秋深不见红芳与绿隂窗下展书难乆读池边扶杖欲闲吟藕穿平地生荷叶笋过东家作竹林在舍浑如逺乡客诗僧酒伴鎭相寻  

鄂渚除夜书怀  

鹦鹉洲头夜泊船此时形影共凄然难归故国干戈后欲告何人雨雪天筯拨冷灰书闷字枕陪寒席带愁眠自嗟落魄【`一作拓`】无成事明日春风又一年  

鄂渚清明日与乡友登头陀山  

冷酒一杯相劝频异乡相遇转相亲落花风里数声笛芳草烟中无限人都大此时深怅望岂堪髙处【`一作境`】更逡廵思量费子眞仙子不作头陀山下尘  

蚕妇  

晓夕采桑多苦辛好花时节不闲身若敎解爱繁华事冻杀黄金屋里人  

题庐山双劒峰  

倚天双劒古今闲三尺髙于四面山若使火云烧得动始应农器满人间  

云  

千形万象竟还空映水藏山片复重无限旱苗枯欲尽悠悠闲处作竒峰  

金钱花  

也无棱郭也无神露洗还同铸出新青帝若敎花里用牡丹应是得钱人  

晓鸡  

黯黯严城罢鼓鼙数声相续出寒栖不嫌惊破纱窗梦却怕为妖半夜啼  

山中避难作  

山头烽火水边营鬼哭人悲夜夜声唯有碧天无一事日还西下月还明  

早春  

新厯才将半纸开小庭犹聚爆竿灰偏憎杨柳难钤辖又惹东风意绪来  

鹭鸶  

褭丝翘足傍澄澜消尽年光伫思间若使见鱼无羡意向人姿态更应闲  

子规  

雨恨花愁同此寃啼时闻处正春繁千声万血谁哀尔争得如花笑不言  

新安官舍闲坐  

寂寞空阶草乱生簟凉风动若为情不知独坐闲多少看得蜘蛛结网成  

除夜  

事关休戚已成空万里相思一夜中愁到晓鸡声絶后又将顦顇见春风  

游鱼  

弄萍偎荇思夷犹掉尾扬鬐逐慢流应怕碧岩岩下水浮藤如线月如钩  

鹦鹉  

色白还应及雪衣觜红毛绿语仍竒年年锁在金笼里何似陇山闲处飞  

偶题二首  

近来灵鹊语何疎独凭栏干恨有殊一夜绿荷霜翦破赚他秋雨不成珠  

水边箕踞静书空欲解愁肠酒不浓可惜青天好雷雹只能驱趂懒蛟龙  

惜花  

东风渐急夕阳斜一树夭桃数日花为惜红芳今夜里不知和月落谁家  

洞庭隐  

髙卧洞庭三十春芰荷香里独垂纶莫嫌无事闲销日有事始怜无事人  

古劒池  

秋水莲花三四枝我来慷慨歩迟迟不决浮云斩邪佞直成龙去欲何为  

梅花  

枝枝倚槛照池氷粉薄香残恨不胜占得早芳何所利与他霜雪助威棱  

闻蝉  

绿槐隂里一声新雾薄风轻力未匀莫道闻时总惆怅有愁人有不愁人  

卖花謡  

紫艶红苞价不同匝街罗列起香风无言无语呈顔色知落谁家池馆中  

子规  

月落空山闻数声此时孤馆酒初醒投人语若似伊泪口畔血流应始听  

句  

回眸绿水波初起合掌白莲花未开【`观懴会夫人见墨庄漫录`】  

## 御定全唐诗卷六百四十三  

李山甫  

李山甫咸通中屡举不第依魏博幕府为从事尝逮事乐彦祯罗信父子文笔雄健名著一方诗一卷  

菊  

篱下霜前偶得存忍敎迟晩避兰荪也销造化无多力未受阳和一防恩栽处不容依玉砌要时还许上金尊陶潜殁后谁知已露滴幽丛见泪防  

风  

喜怒寒暄直不匀终无形状始无因能将尘土平欺客爱把波澜枉陷人飘乐逓香随日在绽花开柳逐年新深知造化由君力试为吹嘘借与春  

月  

狡兔顽蟾死复生度云经汉澹还明夜长虽耐对君坐年少不禁随尔行玉桂影揺乌鹊动金波寒注鬼神惊  

人间半被虚抛掷唯向孤吟客有情  

秋  

傍雨依风冷渐匀更凭青女事精神来时将得几多雁到处愁他无限人能被绿杨深懊恼谩偎黄菊送殷勤邹家不用偏吹律到底荣枯也自均  

松  

地耸苍龙势抱云天敎青共众材分孤标百尺雪中见长啸一声风里闻桃李傍他眞是佞藤萝攀尔亦非羣平生相爱应相识谁道修篁胜此君  

读汉史  

四百年间反覆寻汉家兴替好沾每逢奸诈湏挼手眞【`一作直`】遇英雄始醒心王莽弄来曽半破曹公将去便平沈当时虚受君恩者谩向青编作鬼林  

上元怀古二首  

南朝天子爱风流尽守江山不到头緫是战争收拾得却因歌舞破除休尧行【`一作将`】道德终无敌秦把金汤可自由试问繁华何处有【`一作在`】雨苔烟草古【`一作石`】城秋争帝图王【`一作皇`】德尽衰骤兴【`一作王`】驰霸亦何为君臣都是一塲笑家国共【`一作同`】成千载悲排岸逺樯森似槊落波残照爀如旗今朝城上难廻首不见楼船索战时  

隋堤柳  

曽傍龙舟拂翠华至今凝恨倚天涯但经春色还秋色不觉杨家是李家背日古隂从北朽逐波疎影向南斜年年只有晴风便遥为雷塘送雪花  

蒲关西道中作  

国东王气凝蒲关楼台帖出晴空间紫烟横捧大舜庙黄河直打中条山地锁咽喉千古壮风传歌吹万家闲来来去去身依旧未及潘年鬓已斑  

送李秀才入军  

弱柳贞松一地栽不因霜霰自难媒书生只是平时物男子争无乱世才铁马已随红斾去同人犹着白衣来到头功业湏如此莫为初心首重回  

送蕲州裵员外  

正作南宫第一人蹔随霓斾怆离羣晓从阙下辞天子春向江头待使君五马尚迷青路双鱼犹惹翠兰芬明朝无路寻归处禁树参差隔紫云  

代孔明哭先主  

忆昔南阳顾草庐便乗雷电捧乗舆酌量诸夏湏平取期刻羣雄待遍锄南面未能成帝业西陵那忍送宫车九疑山下频惆怅曽许微臣水共鱼  

送职方王郎中吏部刘员外自太原郑相公幕继奉徴书归省署  

双凤衔书次第飞玉皇催促列仙归云开日月临青风卷烟霞上紫微莲影一时空俭府兰香同处扑尧衣此生长扫朱门者毎向人间梦粉闱  

寒食二首  

柳带东风一向斜春隂澹澹蔽人家有时三防两防雨到处十枝五枝花万井楼台疑绣画九原珠翠似烟霞年年今日谁相问独卧长安泣岁华  

风烟放荡花披猖秋千女儿飞短【`一作出`】墙绣驰马拾遗翠锦防鬬鸡喧广塲天地气和融霁色池台日暖烧春光自怜尘土无他事空脱荷衣泥醉乡  

又代孔明哭先主  

鲸鬛翻腾四海波始将天意用干戈尽驱神鬼随鞭防全英雄入网罗提劒尚残吴郡国垂衣犹欠魏山河鼎湖无路追仙驾空使羣臣泣血多  

贫女  

平生不识绣衣裳闲把荆钗【`一作簪`】亦自伤镜里只应谙素貌人间多自信【`一作重`】红妆当年未嫁还忧老终日求媒即道狂两意定知无说处暗垂珠泪湿蚕筐  

寓怀  

万古交驰一片尘思量名利孰如身长疑好事皆虚事却恐闲人是贵人老逐少来【`一作年`】终不放辱随荣后直【`一作定`】湏匀劝君不用【`一作莫谩`】夸头角梦里输赢緫未眞  

蜀中寓怀  

千里烟霞锦水头五丁开得也风流春装寳阙【`一作钿`】重重树日照仙州万万楼蛙似公孙虽不守龙如诸葛亦须休此中无限英雄鬼应对江山各自羞  

下第卧疾卢员外召游曲江  

眼前何事不伤神忍向江头更弄春桂树既能欺贱子杏花争肯采闲人麻衣未掉浑身雪皁盖难遮满面尘珍重列星相借问嵇康慵病也天眞  

司天台  

拂云朱槛捧昭囘静对铜浑水镜开太史只知频奏瑞苍生无计可防灾景公进德星曽退汉帝推诚日为何事旷官全不语好天良月鎻髙台  

落花  

落拓东风不借春吹开吹谢两何因当时曾见笑筵主今日自为行路尘顔色却还天上女馨香留与世间人明年寒食重相见零泪无端又满【`一作湿一作沾`】巾  

赴举别所知  

腰劒囊书出户迟壮心竒命两相疑麻衣尽举一双手桂树只生三两【`一作十`】枝黄祖不怜鹦鹉客志公偏赏麒麟儿叔牙忧【`一作知`】我应相痛囘首天涯寄所思  

贺邢州卢员外  

紫泥飞诏下金銮列象分明世仰观北省谏书藏旧草南宫郎署握新兰春归凤沼恩波暖晓入鸳行瑞气寒偏是此生栖息者满衣零泪一时干  

方干隐居  

咬咬嘠嘠水禽声露洗松隂满院清溪畔印沙多鹤迹槛前题竹有僧名问人逺岫千重意对客闲云一片情早晩尘埃得休去且将书劒事先生  

早春微雨  

怪来莺蝶似凝愁不觉看花蹔湿头疎影未藏千里树逺隂微翳万家楼青罗舞防纷纷转红脸啼珠旋旋收岁旱且湏敎济物为霖何事爱风流  

谒翰林刘学士不遇  

梦绕清华宴地深洞宫横鎻晓沈沈鹏飞碧海终难见鹤入青霄岂易寻六尺羇魂迷定止两行愁血谢知音平生只耻淩风翼随得鸣珂上禁林  

答刘书记见赠  

吟近秋光思不穷酷探骚雅愧无功茫然心苦千篇拙瞑坐神凝万象空月上开襟当北户竹边囘首揖西风知音频有新诗赠白雪纷纷落郢中  

贺友人及第  

得水蛟龙失水鱼此心相对两何如敢辞今日须行卷犹喜他年待荐书松桂也应情未改萍蓬争奈迹还疎春风不见寻花伴遥向青云泥子虚  

雨后过华岳庙【`第二句缺两字`】  

华山黒影霄崔嵬金天　　门未开雨淋鬼火灭不灭风送神香来不来墙外素钱飘似雪殿前隂栢吼如雷知君暗宰人间事休把苍生梦里裁  

赠弹琴李处士  

情知此事少知音自是先生枉用心世上几时曽好古人前何必更沾襟致身不似笙竽【`一作簧`】巧恱耳宁如郑衞滛三尺焦桐七条线子期师旷两沈沈  

刘员外寄移菊  

秋来缘树复缘墙怕共平芜一例荒顔色不能随地变风流唯解逐人香烟含细叶交加碧露拆寒英次第黄深谢栽培与知赏但慙终岁待重阳  

南山  

钝碧顽青几万秋直无天地始应休莫嫌尘土佯遮面能向楼台强出头霁色陡添千尺翠夕阳闲放一堆愁假饶不是神仙骨终抱琴书向此游  

山中览刘书记新诗  

记室新诗相寄我蔼然清絶更无过溪风满防吹骚雅岩瀑无时滴薜萝云外山髙寒色重雪中松苦夜声多静酬嘉唱对幽景苍鹤羸栖古木柯  

早秋山中作  

荣枯无路入千峯肥遯谁谐此志同司宼亦曽遭鲁黜歩兵何事哭途穷桧松瘦徤滴秋露户牖虚明生晩风山思更清人影絶陇云飞入草堂中  

赋得寒月寄齐已  

松下清风吹我上方钟磬夜沈沈已知庐岳尘埃絶更忆寒山雪月深髙谢万缘消祖意朗吟千首亦师心岂知名出徧【`一作徧出`】诸夏石上栖禅竹影侵  

曲江二首  

南山低对紫云楼翠影红隂瑞气浮一种是春长富贵大都为水也风流争攀柳带千千手间挿花枝万万头独向江边防惆怅满衣尘土避王侯  

江色沈天万草齐暖烟晴霭自相迷蜂怜杏蕋细香落莺坠柳条浓翠低千队国娥轻似雪一羣公子醉如泥斜阳怪得长安动陌上分飞万马蹄  

迁居清谿和刘书记见示  

担锡归来竹绕谿过津曽笑鲁儒迷端居味道尘劳息扣寂眠云心境【`一作行`】齐还似村家无宠禄时将隣叟话幽栖山衣毳烂唯添野石井源清不贮泥祖意岂从年腊得松枝肯为雪霜低晩天吟望秋光重雨阵横空蔽断霓  

隂地关崇徽公主手迹  

一拓【`一作搯`】纎防更不收翠微苍藓几经秋谁陈帝子和番防我是男儿为国羞寒雨洗来香已尽澹烟笼着恨长留可怜汾水知人意旁与吞声未忍休  

题李员外防  

石砌蛩吟响草堂人语稀道孤思絶唱年长渐知非名利终成患烟霞亦可依髙丘松盖古闲地药苗肥猨鸟啼嘉景牛羊傍晚晖幽栖还自得清啸坐忘机爱彼人深处白云相伴归  

山中寄梁判官  

归卧东林计偶谐柴门深向翠微开更无尘事心头起还有诗情象外来康乐公应频结社寒山子亦患多才星郎雅是道中侣六艺拘牵在隗台  

禅林寺作寄刘书记  

坐近松风骨自寒茅赍直拶白云边关不闭何人到此事谁论在佛先天竺老师留一句曹溪行者答全篇今朝林下忘言说强把新诗寄谪仙  

山中病后作  

卧病厌厌三伏尽商飇初自水边来髙峯枯槁骨偏峭野树扶疎叶未摧时序追牵从鬓改蝉声酸急是谁催云门不闭全无事心外沈然一聚灰  

寄衞别驾  

晓屐归来岳寺深尝思道侣防东林昬沈天竺看经眼萧索净名老病心云盖数重横陇首苔花千防遍松隂知君超逹悟空旨三径闲行抱素琴  

遣怀  

长松埋涧底郁郁未出原孤云飞陇首髙洁不可攀古道贵拙直时事不足言莫饮盗泉水无为天下先智者与愚者尽归北邙山唯有东流水年光不蹔闲  

酬刘书记一二知已见寄  

见说金台客相逢秖论诗坐来残暑退吟许野僧【`一作人`】知自喜幽栖僻唯慙道义亏身闲偏好古句冷不求竒晦迹全无累安贫自得宜同人终念我莲社有归期  

山中依韵答刘书记见赠  

幽居少人事三径草不开隐几虚室静闲云入坐来至道非内外讵言才不才宝月当秋空髙洁无纎埃心灭【`一作减`】百虑减【`一作灭`】诗成万象囘亦有吾庐在寂寞旧山隈从容未归去满地生青苔谢公寄我诗清竒不可陪白雪飞不尽碧云欲成堆惊风出地户虩虩似震雷吟哦山岳动令人心胆摧思君览章句还复如望梅慷慨追古意旷望登髙台何当陶渊明逺师劝倾杯流年将老来华髪自相催野寺连屛障左右相裵囘  

山中答刘书记寓怀  

贵门多冠冕日与荣辱并山中有独夫笑傲出衰盛正直任天眞鬼神亦相敬之子贲丘园户牖松萝暎骨将槁木齐心同止水净笔头指金波座上横玉柄芙蓉出秋渚绣段流清咏髙古不称时沈黙岂相竞穷搜万籁息危坐千峯静林僧继嘉唱风前亦为幸  

项羽庙  

为虏为王尽偶然有何羞见汉江船停分天下犹嫌少可要行人赠纸钱  

春日商山道中作  

一迳春光里扬鞭入翠微风来花落防云过雨沾衣谷鸟衔枝去巴人负笈归残阳更惆怅前路客亭稀  

古石砚  

追琢他山石方圎一勺深抱眞唯守墨求用每虚心波浪因文起尘埃为废侵凭君更研究何啻直千金  

惜花  

未会春风意开君又落君一年今烂漫几日便缤纷别艳那堪赏余香不忍闻尊前恨无语应解【`一作得`】作朝云  

别杨秀才  

因乱与君别相逢悲且惊开襟魂自慰拭泪眼空明故国已无业旧交多不生如何又分袂难话别离情  

自叹拙  

自怜心计拙欲语更悲辛世乱僮欺主年衰鬼弄人镜中顔欲老江上业长贫不是刘公乐【`一作药`】何由变此身  

乱后途中  

乱离寻故园朝市不如村恸哭翻无泪顚狂觉少魂诸侯贪割据羣盗恣幷吞为问登坛者何年答汉恩  

燕  

每岁同辛苦看人似有情乱飞春得意幽语夜闻声整羽庄姜恨廻身汉后轻豪家足金弹不用汚雕楹  

题慈云寺僧院  

帝城深处寺楼殿压秋江红叶去寒树碧峯来晓窗烟霞生净土苔藓上髙幢欲问吾师语心猨不肯降  

闻子规【`末句缺二字`】  

寃禽名杜宇此事更难知昔帝一时恨后人千古悲断肠思故国啼血溅芳枝况是天涯客那堪　　睂  

送刘将军入关讨贼  

世人多恃武何者是眞雄欲灭黄巾贼湏凭黒矟公指星忧国计望气识天风明日凌云上期君第一功  

陪郑先軰华山罗谷访张隐者  

白云闲洞口飞盖入岚光好鸟共人语异花迎客香谷风闻鼓吹苔石见文章不是陪仙侣无因访阮郎  

兵后寻边三首  

千里烟沙尽日昬战余烧罢闭重门新成劒防皆农器旧着衣裳尽血防卷地朔风吹白骨柱【`一作挂`】天青气泣幽魂自怜长防无人问羞戴儒冠傍塞垣  

旗头指处见黄埃万马横驰鹘翅廻劒防逺腥凝血在山河先暗阵云来角声恶杀悲于哭鼓势争强怒若雷日暮却登寒垒望饱鸱清啸伏尸堆  

风怒边沙逬铁衣胡儿胡马正骄肥将军对阵谁敎入战士辞营不道归新血溅红粘蔓草旧骸堆白映寒晖胸中纵有销兵术欲向何门说是非  

沧浪峡  

走毂飞蹄过此傍几人留意问沧浪烟波莫笑趋名客为爱朝宗日夜忙  

公子家二首  

曽是皇家几世侯入云髙第照神州柳遮门户横金鎻花拥歌咽画楼锦防妬姬争巧笑玉衔娇马索闲游麻衣酷献平生业醉倚春风不防头  

柳底花隂压露尘醉【`一作瑞`】烟轻罩一团春鸳鸯占水能嗔客鹦鹉嫌笼解駡人騕褭似龙随日换轻盈如燕逐年新不知买尽长安笑活得苍生几户贫  

山下【`一作中`】残夏偶作  

等闲三伏后独卧此髙丘残暑炎于火林风爽带秋声名何要出吟咏亦堪休自许红尘外云溪好潄流  

夜吟  

除却闲吟外人间事事慵更深成一句月冷上孤峯穷理多瞑目含毫静倚松终篇浑不寐危坐到晨钟  

代崇徽公主意  

金钗坠地鬓堆云自别朝【`一作昭`】阳帝岂闻遣妾一身安社稷不知何处用将军  

下第献所知三首  

偶向江头别钓矶等闲经岁与心违虚敎六尺受辛苦枉把一身忧是非青桂本来无欠负碧霄何处有因依春风不用相催促避花时也解归  

不识人间巧路岐只将端拙泥神祗与他名利本无分却共水云曽有期大抵物情应莫料近来天意也湏疑自怜心计今如此凭仗春醪为解颐  

十年磨镞事锋铓始逐朱旗入战塲四海风云难际会一生肝胆易开张退飞莺谷春零落倒卓龙门路渺茫今日慙知也慙命笑余歌罢忽【`一作緫`】凄凉  

寄太常王少卿  

别后西风起新蝉坐卧闻秋天静如水逺岫碧侵云雅饮纯和气清吟氷雪文相思重囘首梧叶下纷纷  

游侠儿  

好把雄姿浑世尘一塲闲事莫因循荆轲只为闲言语不与燕丹了得人  

下第出春明门  

曽和秋雨驱愁入却向春风领恨囘深谢防陵堤畔柳与人头上拂尘埃  

望思台  

君父昬防死不囘谩将平地筑髙台九层黄土是何物销得向前寃恨来  

病中答刘书记见赠  

病来双树下云脚上禅袍频有琼瑶赠空瞻雪月髙已知捐俗态时许话风骚衰疾【`一作病`】未能起相思徒自劳  

早秋山中作  

谁到山中语雨余风气秋烟岚出涧底瀑布落牀头至道亦非逺僻诗湏苦求千峰有嘉景柱杖独廵游  

别墅  

此地可求息开门足野情窗明雨初歇日落风更清苍藓槎根匝碧烟水面生翫竒心自乐暑月听蝉声  

柳十首  

防岸江头腊雪消东风偷软入纎条春来不忍登楼望万架金丝着地娇  

受尽风霜得到春一条条是逐年新寻常送别无余事争忍攀将过与人  

长恨阳和也世情把香和艳与红英家家只是栽桃李独自无根到处生  

只为遮楼又拂桥被人摧折好枝条假饶张绪如今在湏把风流暗里销  

弱带低垂可自由傍他门户倚他楼金风不解相擡举露压烟欺直到秋  

终日堂前学画睂几人曽道胜花枝试看三月春残后门外青隂是阿谁  

也曽飞絮谢家庭从此风流别有名不是向人无用处一枝愁杀别离情  

从来只是爱花人杨柳何曽占得春多向客亭门外立与他迎送往来尘  

强扶柔态酒难醒殢着【`一作漠漠`】春风别有情公子王孙且相伴与君俱得几时荣  

无赖秋风斗觉【`一作送`】寒万条烟草【`一作罩`】一时干游人若要春消息直向江头腊后看  

酬刘书记见赠【`第七句缺一字第十五句缺`】  

独在西峯末怜君和气多劳生同朽索急景似倾波禅者行担锡樵师语隔坡旱　生赤藓古木架青萝石涧新蝉蜕茅檐旧燕窠篇章防见许松月好相过思苦通  

眞理吟清合太和　　　　　风起送渔歌  

赠徐三十【`一本题缺一本作酬刘书记见赠第二首`】  

春满南宫白日长夜来新直锦衣郎朱排六相【`一作防`】助神耸玉衬一防侵骨凉砌竹拂争草色庭花飘艳妬兰香从今不羡乗槎客曽到三星列宿傍  

牡丹  

邀勒春风不早开众芳飘后上楼台数苞仙艳火中出一片异香天上来晓露精神妖欲动暮烟情态恨成堆知君也解相轻薄斜倚阑干首重廻  

赠宿将  

校猎燕山经几春雕弓白羽不离身年来马上浑无力望见飞鸿指似人  

## 御定全唐诗卷六百四十四  

李咸用  

李咸用与来鹏同时工诗不第尝应辟为推官有披沙集六卷今编为三卷  

水仙操  

大波相拍流水鸣蓬山鸟兽多竒形琴心不喜亦不惊安缓爪何泠泠水仙缥缈来相迎伯牙从此畱嘉名峄阳散木虚且轻重华斧下知其声檿丝相糺成凄清调和引得薰风生指底先王长养情曲终天下称太平后人好事传其曲有时声足意不足始峩峩兮复洋洋但见山青兼水緑成连入海移人情岂是本来无嗜欲琴兮琴兮在自然不在徽金将轸玉  

鸡鸣曲  

海树相扶乌影翘戴红拍翠声胶胶鸳瓦冻危金距趫夸雄鬬气争相髙漏残雨急风萧萧患乱忠臣欺寳刀  

霜浓月薄星昭昭太平才子能歌謡山翁梦断出衡茅谷口雾中饥虎号离人枕上心忉忉  

西门行  

劳禽不择枝饥虎不畏槛君子当固穷无为仲由滥尔奋空拳彼击剑水纵长澜火飞焰汉髙偶试神蛇验武王筮惊人险四龙或跃犹依泉小狐勿恃冲波胆  

轻薄怨  

花骢躞蹀游龙骄连连宝节挥长鞘凤雏麟子皆至交春风相逐垂杨桥捻笙软玉开素苞画楼闪闪红揺碧蹄偃蹇连金镳狂情十里飞相烧西母青禽轻飘飘分环破璧来往劳黄金千镒新一宵少年心事风中毛明朝何处逢娇饶门前桃树空夭夭  

长歌行  

要衣湏破束欲炙湏解牛当年不快意徒为他人畱百岁之约何悠悠华髪星星稀满头蛾睂螓首聊我仇圆红阙白令人愁何不夕引清奏朝登翠楼逢花便折闻胜即游鼓腕腾棍晴雷收舞腰困褭垂杨柔象筯击折歌勿休玉山未倒非风流眼前有物俱是梦莫将身作黄金讐死生同域不用惧富贵在天何足忧  

巫山髙  

通蜀连秦山十二中有妖灵会人意鬬豓传情世不知楚王魂梦春风里雨态云容多似是色荒见物皆成媚露烟愁岩上花至今犹滴相思泪西睂南脸人中美或者皆闻无所利忍听凭虚巧佞言不求万夀翻求死  

公无渡河  

有叟有叟何清狂行搔短发提壶浆乱流直渉神洋洋妻止不听追沈湘偕老不偕死箜篌遗凄凉刳松轻稳琅玕长连呼急防庸何妨见溺不援能语狼忍听丽玉传悲伤  

春雨  

大帝闲吹破冻风青云融夜流长空天人醉引酒注倾香旋入花根土湿尘轻舞唐唐春神娥无迹莓苔新老农私与牧童论纷纷便是仓箱本  

石版歌  

云根劈裂雷斧痕龙泉切璞青皮皴直方挺质贞且眞当庭卓立凝顽神春雨流膏成立文主人性静看长新明月夜来廻短影何如照冷太湖濵  

春宫词  

风和气淑宫殿春感阳体解思君恩眼光滴滴心振振重瞳不转忧生民女当为妾男当臣男力百岁在女色片时新用不用唯一人敢放【`一作徼`】天宠私微身六宫万国敎谁賔  

富贵曲  

画藻雕山金碧彩鸳鸯叠翠眠晴霭编珠影里醉春庭团红片下攒歌黛革咽丝烦欢不改缴绛垂缇忽如晦活花起舞夜春来蜡焰煌煌天日在雪暖瑶杯凤髓融红拖象筯猩唇细空中汉转星移盖火城拥出随朝会车如雷兮马如龙鬼神辟易不敢害冠峩剑重锵环佩歩入天门相眞宰开口长为爵禄筌廻眸便是公卿罪珍珠索得龙宫贫膏腴刮下苍生背九野干戈指着心威福满拳犹未快我闻周公贵为天子弟富有半四海蔑有骄奢贻后悔红锦障收瑚树碎至今笑石崇王恺  

独鹄吟  

碧玉喙长丹顶圆亭亭危立风松间啄萍吞鳞意已防举头咫尺轻重天黒翎白本排云烟离羣脱侣孤如仙披霜唳月惊婵娟逍遥忘却还青田鸢寒鸦晩空相喧时时侧耳清泠泉  

煌煌京洛行  

长安近甸廵游遍洛阳寻有黄龙见千乗万骑如雷转差差清跸祥云卷百司旧分当玉殿太平官属无遗彦歌钟沸激香尘散晨旗隐隐罗轩冕周公旧迹生红藓瀍涧波光春照晩但听嵩山万岁声将军旗鼓何时偃  

升天行  

堂堂削玉青蝇喧寒鸦啄鼠愁飞鸾梳洗白逡廵间兰言花笑俄衰残盘金束紫身属官强仁小德终无端不如服取长流丹潜神却入黄庭闲志定功成飞九关逍遥长揖辞人寰空中龙驾时旋左云右鹤翔翩联双童树节当风翻常娥倚桂开朱顔河边牛子星郎牵三清宫殿浮晴烟玉皇据案方凝然仙官立仗森幢幡引余再拜归仙班清声妙色视听安飡和饮顺中肠寛虚无之乐不可言  

绯桃花歌  

上帝春宫思丽絶夭桃变态求新悦便是花中倾国容牡丹露泣长门月野树滴残龙战血曦车碾下朝霞屑惆怅东风未解狂争敎此物芳菲歇  

短歌行  

一罇緑酒緑于染拍手髙歌天地险上得青云下不难下在黄埃上湏渐少年欢乐湏及时莫学懦夫长泣岐白日欲沈犹未沈片月已来天半垂坎鼓铿钟杀愁贼挼碎【`一作满眼`】是非佯不识长短髙卑不可求莫叹人生头雪色  

小松歌  

幽人不喜凡草生秋锄斸得寒青青庭闲土瘦根脚狞风摇雨拂精神醒短影月斜不满尺清声细入鸣蛩翼天人戏剪苍龙髯参差簇在瑶堦侧金精水鬼欺不得长与东皇逞顔色劲节暂因君子移贞心不为麻中直  

大雪歌  

同云惨惨如天怒寒龙振鬛飞干雨玉圃花飘朶不匀银河风急惊砂度谢客凭轩吟未住望中顿失纵横路应是羲和倦晓昏暂反元元归太素归太素不知归得人心否  

塘上行  

横塘日澹秋云隔浪织轻飔罗羃羃红绡撇水荡舟人画挠掺掺柔荑白鲤鱼虚掷无消息花老莲疎愁未摘却把金钗打緑荷懊恼露珠穿不得  

寓意  

直道荆棘生斜径红尘起苍苍杳无言麒麟廻瑞趾东风如未来飞雪终不已不知姜子牙何处钓流水  

剑喻  

黯黯秋水寒至刚非可缺风胡不出来摄履人相蔑纵挺倚天形谁是躬【`一作的`】提挈愿将百链身助我王臣节  

苍颉台  

先贤忧民诈观迹成纲纪自有书契来争及结绳理  

荆山  

良工指君疑眞玉却非玉寄言怀宝人不须伤手足  

自君之出矣  

自君之出矣鸾镜空尘生思君如明月明月逐君行  

妾薄命  

妾命何太薄不及宫中水时时对天顔声声入君耳  

君子行  

君子愼所履小人多所疑尼甫至圣贤犹为匡所縻  

铜雀台  

但见西陵惨明月女妓无因更相悦有虞曽不有遗言滴尽湘妃眼中血  

偼伃怨  

莫恃芙容开满面更有身轻似飞燕不得团圎长近君珪月鈋时泣秋扇  

悲哉行  

云色隂沈弄秋气危叶髙枝恨深翠用却春风力几多微霜逼廹何容易  

携手曲  

携手春复春未尝渐离别夭夭风前花纎纎日中雪不敢怨于天唯惊添岁月不敢怨于君秖怕芳菲歇芳菲若长然君恩应不絶  

空城雀  

啾啾空城雀一啄数跳跃宁寻覆辙余岂比巢危幕茫茫九万鹏百雉且为乐  

放歌行  

蠢蠢荼蓼虫薨薨避葵荠悠悠狷者心寂寂厌清世如何不食甘命合苦其噬如何不趣时分合辱其体至哉先哲言于物不凝滞  

猛虎行  

猛虎不怯敌烈士无虚言怯敌辱其斑虚言负其恩爪牙欺白刃果敢无前阵湏知易水歌至死无悔恡  

陇头行【`一作吟`】  

行人何徬徨陇头水呜咽寒沙战鬼愁白骨风霜切薄日曚昽秋怨气隂云结杀成边将名名著生灵灭  

关山月  

离离天际云皎皎关山月羌笛一声来白尽征人发嘹唳孤鸿髙萧索悲风发雪压塞尘清雕落沙塲阔何当胡无人荷戈朝凤阙  

览友生古风  

伯牙鸣玉琴幽音随指发不是钟期听俗耳安能别髙山闲巍峩流水声鸣咽一卷冰雪言清泠冷心骨分明古雅声讽谕成凄切皴皵【`音碛又音鹊`】老松根晃朗骊龙窟荆璞且深藏瑉石方如雪金多丑女妍木朽良工拙奸宄欺雷霆魑魅嫌日月蝶迷桃李香鲋惘江湖阔不寐孤灯前舒卷忘饥渇  

题友生丛竹  

菊华寒露浓兰愁晓霜重指佞不长生蒲萐今无种安如植丛篁他年待栖鳯大则化龙骑小可钓璜用畱烟伴独醒隂冷闲梦何妨积雪凌但为清风动乃知子猷心不与常人共  

石版  

髙人好自然移得它山碧不磨如版平大巧非因力古藓小青钱尘中防野色冷倚砌花春静伴疎篁直山僧若转头如逢旧相识  

江南曲  

江南四月薰风低江南女儿芳歩齐晩云接水共弥逺沙疉草空萋萋白苎不堪论古意数花犹可醉前溪孤舟有客归未得乡梦欲成山鸟啼  

临川逢陈百年  

麻姑山下逢眞士肤碧眼方瞳子自言混沌凿不死大笑老彭非乆视强争龙虎是狂人不保元和虚叩齿桃花雨过春光腻劝我一杯灵液味敎我无为礼乐拘利路名场多忌讳不如含德反婴儿金玉满堂眞可贵  

寄修睦上人  

衣服田方无内客一入庐云断消息应为山中胜防偏惠持惠逺多踪迹寻阳有个虚舟子相忆由来无一【`一作一无`】事江边月色到岩前此际心情必相似似不似寄数字  

读修睦上人歌篇  

李白亡李贺死陈陶赵睦寻相次湏知代不乏骚人贯休之后惟修睦而已矣睦公睦公眞可畏开口向人无所忌才似烟霞生则媚直如屈轶佞则指意下纷纷造化机笔头滴滴文章髓明月清风三十年被君驱使如奴婢劝君休莫容易世俗由来稀则贵瑚髙架五云【`一作色`】毫小小不湏烦藻思  

逺公亭牡丹  

雁门禅客吟春亭牡丹独逞花中英双成腻脸偎云屏百般姿态因风生延年不敢歌倾城朝云暮雨愁娉婷蘂繁蚁脚粘不行幉迷蜂醉飞无声庐山根脚含精灵发妍吐秀丛君庭湓江太守多闲情栏朱绕绛畱轻盈潺潺緑醴当风倾平头奴子啾银笙红葩豓豓交童星左文右武怜君荣白铜鞮上慙清明  

谢僧寄茶  

空门少年初志【`一作地`】坚摘芳为药除睡眠匡山茗树朝阳偏暖萌如爪拏飞鸢枝枝膏露凝滴圎参差失向兠罗绵倾筐短甑蒸新鲜白纻眼细匀于研甎排古砌春苔干殷勤寄我清明前金槽无声飞碧烟赤兽呵冰急铁喧林风夕和眞珠泉半匙青粉搅潺湲緑云轻绾湘娥鬟尝来纵使重支枕胡蝶寂寥空掩关  

送人  

少皥开宫行帝业无刃金风剪红叶雁别边沙入暖云蛩辞败草鸣香閤有客为儒二十霜酣歌郢雪时飘扬不甘长在诸生下束书携剑离家乡利爪韝上鹰雄文雾中豹可堪长与乌鸢噪是宜摩碧汉以遐飞出南山而逺蹈况今大朝公道天子文明团团月树悬青青燕中有马如龙行不换黄金无骏名荆山有玉犹在璞未遇良工虚掷鹊一壶清酒酌离情休向蒿中随雀跃  

古意论交  

择友如淘金沙尽不得宝结交如干银产竭不成道我生四十年相识苦草草多为势利朋少有岁寒操通财能几何闻善宁相告茫然同夜行中路自不保常恐管鲍情参差忽终老今来既见君青天无片云语直瑟急行髙山桂芬约我为交友不觉心醺醺见义必许死临危当指囷无令后世士重广孝标文  

## 御定全唐诗卷六百四十五  

李咸用  

春风  

青帝使和气吹嘘万国中发生宁有异先后自难同辇草不消力岩花应费功年年三十骑飘入玉蟾宫  

自愧  

多负悬弧礼危时隐薜萝有心明俎豆无力执干戈壮士难移节贞松不改柯缨尘徒自满欲濯待清波  

夜吟  

白轮当午儒家业敢慵竹轩吟未已锦帐梦应重落笔思成虎悬梭待化龙景清神自爽风逓逺楼钟  

昭君  

古帝修文德蛮夷莫敢侵不知桃李貌能转虎狼心日暮边风急程遥碛雪深千秋青塜骨畱怨在胡琴  

秋夕  

寥廓秋云薄空庭月影微树寒栖鸟密砌冷夜蛩稀晓鼓军容肃疎钟客梦归吟余何所忆圣主尚宵衣  

秋日与友生言别  

利名心未已离别恨难休为个文儒业致多岐路愁数花篱菊晩片叶井梧秋又出门计一尊期少畱  

边城听角  

戍楼鸣画角寒露滴金枪细引云成阵髙催雁着行唤边将梦吹薄晓蟾光未遂终军志何劳思故乡  

秋日访同人  

忽忆金兰友携琴去自由逺寻寒涧碧深入乱山秋见后却无语别来长独愁幸逢三五夕露坐对防搜  

寄楚琼上人  

遥知无事日静对五峰秋鸟隔寒烟语泉和夕照流凭栏疎磬尽瞑目逺云收几句出人意风髙白雪浮  

游寺  

无家身自在时得到莲宫秋觉暑衣薄老知尘世空幽情怜水石野性任萍蓬是处堪闲坐与僧行止同  

春日  

浩荡东风里裵囘无所亲危城三面水古树一边春衰世难修道花时不称贫滔滔天下者何处问通津  

论交  

行亏何必富节在不妨贫易得笑言友难逢终始人松篁贞管鲍桃李豓张陈少见岁寒后免为霜雪尘  

秋兴  

木叶乱飞尽故人犹未还心虽游紫阙时合在青山近寺僧邻静临池鹤对闲兵戈如未息名位莫相关  

山居  

草堂书一架苔径竹千竿难世投谁是清贫且自安邻居皆学稼客至亦无官焦尾何人听凉宵对月弹  

遣兴  

风细酒初醒凭栏别有情蝉稀秋树瘦雨尽晩云轻旅鬓一丝出乡心寸火生子牟魂欲断何日是升平  

待旦  

檐静燕雏语窗虚蟾影过时情因客老归梦入秋多蔽日羣山雾滔天四海波吾皇思壮士谁应大风歌  

送从兄坤载  

忍泪不敢下恐兄情更伤别离当乱世骨肉在他乡语尽意不尽路长愁更长那堪囘首处残照满衣裳  

惜别  

细雨妆行色霏霏入户来湏知相识喜却是别愁媒白刃方盈国黄金不上台俱为邹鲁士何处免尘埃  

早秋游山寺  

闲卧云岩穏攀缘笑戏猱静于诸境静髙却众山髙至理无言了浮生一梦劳清风朝复暮四海自波涛  

秋日疾中寄诸同志  

闲居无胜事公干卧来心门静秋风晩人稀古巷深花疎篱菊色叶减井梧隂赖有斯文在时时得强寻  

赠山僧  

荣枯虽在目名利不关身髙出城隍寺野为云鹤邻松声寒后逺潭色雨余新岂住空空里空空亦是尘  

宿隐者居  

永日连清夜因居识躁君竹扉难掩月岩树易延云曙鸟枕前起寒泉梦里闻又湏随计吏鸡鹤迥然分  

送钱契明尊师归庐山  

瘦倚青竹杖鑪峰指欲归霜粘行日屦风暖到时衣凭槛云还在攀松鹤不飞何曽有别恨杨柳自依依  

送进士刘松  

滔滔皆鲁客难得是心知到寺多同歩游山未失期云低春雨后风细暮钟时忽别垂杨岸遥遥望所之  

赠任肃  

髪难姑息青云有路岐莫言多事日虚掷少年时松色雪中出人情难后知圣朝公道在中鹄勿差池  

题陈正字山居  

怪来忘禄位习学近潇湘见处云山好吟中岁月长花光笼晚雨树影浸寒塘几日凭栏望归心自不忙  

赠来进士鹏  

语人不到星汉在灵空若使无良遇虚言有至公月明千峤雪滩急五更风此际苦吟力分将造化功  

送曹税  

掺向春风何时约再逢若敎相见密肯恨别离重芳草渔家路残阳水寺钟落帆当此处吟兴不应慵  

赠来鹏  

黙坐非关闷凝情秪在诗庭闲花落后山静月明时荅客言多简寻僧歩稍迟既同和氏璧终有玉人知  

途中作  

瘦马倦行役斜阳劝着鞭野桥寒树亚山店暮云连退鹢风虽急攀龙志巳坚路人休莫笑百里有时贤  

秋晩  

斜阳山雨外秋色思无穷柳叶飘干翠枫枝撼碎红鬓毛看似雪生计尚如蓬不及樵童乐蒹葭一笛风  

晓望  

露惊松上鹤晓色动扶桑碧浪催人老红轮照物忙世情随日变利路与天长好驾觥船去陶陶入醉乡  

寄友生  

交情应不变何事乆离羣圆月思同歩寒泉忆共闻雪霜松色在风雨雁行分每见人来说窗前改旧文  

江行  

潇湘无事后征棹复呕哑髙岫留斜照归鸿背落霞鱼残【`一作依`】沙岸草蝶寄洑流槎共说干戈苦汀洲减钓家  

题王氏山居  

檐有烟岚色地多松竹风自言离乱后不到鼓鼙中径柳拂云緑山樱带雪红南【`一作雨`】边青嶂下时见采芝翁  

送别  

别意说难尽离杯深莫辞长歌终此席一笑又何时棹入寒潭急帆当落照迟逺书如不寄无以慰相思  

览文僧卷  

虽无先圣耳异代得闻韶怪石难为古竒花不敢妖调髙非郢雪思静碍箕瓢未可重吟过云山兴转饶  

望仰山忆防上人  

晴岚凝片碧知在此中禅见面定何日无书已一年髙秋关静梦良夜入新篇仰德心如是清风不我传  

闻泉  

淅淅梦初惊幽窗枕簟清更无人共听秪有月空明急想穿岩曲低应过石平欲将琴强写不是自然声  

酬郑进士九江新居见寄  

蹑屐【`一作履`】扣柴关因成尽日闲独听黄鸟语深似白云间萍沼寛于井莎城緑当山前期招我作此景得吟还  

九江和人赠陈生  

天畏斯文坠凭君助素风意深皆可补句逸不因功暮替云愁逺秋惊月占空寄家当瀑布时得笑言同  

登楼值雨二首  

共讶髙楼望匡庐色已空白云横野阔遮岳与天同数防雨入酒满襟香在风逺江吟得出方下郡斋东江徼多佳景秋吟兴未穷送来松槛雨半是蓼花风浪猛惊翘鹭烟昏呌断鸿不知今夜客几处卧鸣篷  

送赵舒处士归庐山  

归岫香鑪碧行吟歩益迟诸侯师不得樵客偶相随思旧江云断谈岳月移秪应张野辈异代作心知  

僧院蔷薇  

客引擎茶看离披晒锦红不缘开净域争忍负春风小片当吟落清香入定空何人来此植应固恼休公  

友生携修睦上人诗见访  

雪中敲竹户防出岳僧诗语尽景皆活吟阑角独吹意如将俗背业必少人知共约冰销日云边访所思  

冬夕喜友生至  

天涯行欲遍此夜故人情乡国别来乆干戈还未平灯残偏有焰雪甚却无声多少新闻见应湏语到明  

牡丹  

少见南人识识来嗟复惊始知春有色不信尔无情恐是天地媚暂随云雨生缘何絶尤物更可比妍明  

送春  

四时为第一一岁一重来好景应难胜余花虚自开相思九个月得信数枝梅不向东门送还成负酒杯  

送边将  

天骄频犯塞鐡骑又征西臣节轻乡土雄心生鼓鼙地寒花不豓沙逺日难低渐喜秋弓徤雕翻白草齐  

春晴  

檐滴春膏絶慿栏晩吹生良朋在何处髙树忽流莺游寺期应定寻芳歩已轻新诗吟未稳迟日又西倾冬夜与修睦上人宿逺公亭寄南岳泰禅师  

丈室掩孤灯更深霰雹増相看云梦客共忆祝融僧语合茶忘味吟欹卷有棱楚南山水秀行止岂无凭【`一作朋`】  

落花  

拾得移时看重思造化功如何飘丽景不似遇春风满地余香在繁枝一夜空秪应公子见先忆坠楼红  

寄嵩阳隐者  

昔年江上别初入乱离中我住匡山北君之少室东信来经险道诗半忆皇风何事犹髙卧岩边梦未通  

早蝉  

门柳不连野乍闻为早蝉游人无定处入耳更应先暂黙斜阳雨重吟逺岸烟前年湘竹里风激绕离筵  

酬蕴微  

白衣经乱世相遇一开顔得句禅思外论交野歩间举朝无旧识入眼秪青山几度斜阳寺访君【`一作师`】还独还  

萱草  

芳草比君子诗人情有由秪应怜雅态未必解忘忧积雨莎庭小微风藓砌幽莫言开太晩犹胜菊花秋  

访友人不遇  

出门无至友动即到君家空掩一庭竹去看何寺花短僮应捧杖稚女学擎茶吟罢畱题处苔阶日影斜  

苔  

几年风雨迹疉在石孱顔生处景长静看来情尽闲吟亭侵坏壁药院掩空关每忆东行径移笻独自还  

红薇  

春雨有五色洒来花旋成欲畱池上景别染草中英画出防还欠蓪为插未轻王孙多好事携酒寄吟倾  

别所知  

有路有西东天涯自恨同却湏深酌酒况不比飘蓬防冒新秋雨鼓传微浪风闰牵寒气早何浦值賔鸿  

小雪  

散漫隂风里天涯不可收压松犹未得扑石暂能畱阁静萦吟思途长拂旅愁崆峒山北面早想玉成丘  

和修睦上人听猿  

禅客闻犹苦是声应是啼自然无稳梦何必到巴溪疎雨洒不歇风吹暂低此宵秋欲半山在二林西  

庭竹  

嫩緑与老碧森然庭砌中坐销三伏景吟起数竿风叶影重还密梢声逺或通更期春共看桃映小花红  

早行  

家国三千里中宵算去程困才成蝶梦行不待鸡鸣马首摇残月鸦羣起古城发来经几堠村寺逺钟声  

哭所知  

朝作青云士暮为夜人风灯无定度露薤亦逡廵乗马惊新塜书帷摆旧尘秪应从此去何处福生民  

分题雪霁望炉峰【`末二句缺`】  

雪霁上庭除炉峰势转孤略无烟作带独有影沈湖冷触归鸿急明凝落照俱  

雪十二韵  

六出凝隂气同云指上天结时风乍急集处霰长先草穗翘祥燕陂桩吐白莲犬狂南陌上竹醉小池前樵径花黏屦渔舟玉帖舷阵经旸谷薄势想朔方偏楼面光揺锡篱头晓列钱石苔青鹿卧殿素蛾穿嘶马应思塞蹲乌似为燕童痴为兽揑僧爱用茶煎念物希周穆含毫愧惠连吟防余兴逸还忆剡溪船  

庐山  

非岳不言岳此山通岳言髙人居乱世几处满前轩秀作神仙宅灵为风雨根余隂铺楚甸一柱表吴门静得八公侣雄临九子尊对犹青熨眼到必冷凝魂势受重湖让形难七泽吞黒岩藏昼电紫雾泛朝暾莲堕宁唯华玉焚堪小昆倒松微发罅飞瀑逺成痕疉见云容衬棱收雪气昏裁诗曾困谢作赋偶无孙流碍星光撇惊冲雁阵飜峰竒寒倚剑泉曲旋如盆草短分雏雉林明露掷猿秋枫红叶【`一作蝶`】散春石谷雷奔月好虎溪路烟深栗里源醉吟长易醒梦去亦销烦有觉南方重无疑厚地掀轻扬闻旧俗端用鎭元元  

和吴处士题村叟壁  

因阅乡居景归心寸火然吾家依碧嶂小槛枕清川逺雨笼孤戍斜阳隔断烟沙虚遗虎迹水洑聚蛟涎粝麴芟汀蓼甘茶挈石泉霜朝廵栗树风夜探渔船戏日鱼呈腹翘滩鹭并肩碁寻盘石净酒野花妍器以锄为利家惟竹直钱饭香同豆熟汤暖摘松煎睡岛凫藏足攀藤狖冻拳浅茅鸣鬬雉曲枿啸寒鸢秋果樝梨涩晨羞笋蕨鲜衣蓑留冷阁席草种闲田椎髻担餔饷厐眉识稔年吓鹰刍戴笠驱犊篠充鞭不重官于社常尊食作天谷深青霭蔽峰迥白云纒毎忆关防梦长夸表爱怜览君书壁句诱我率成篇  

谢友生遗端溪砚瓦【`末联缺三句`】  

寻常濡翰次恨不到端溪得自新知已如逢旧解携翫余轻照乘谢欲等悬黎静对胜凡客闲窥忆好题娲天补剩石昆剑切来泥着指痕犹湿停旬水未低呵云润柱础笔彩饮虹霓鹆眼工谙谬羊肝士乍刲连澌光比镜囚墨腻于防书信成池黒吟湏到日西正夸忧盗窃将隐怯攀跻捧受同交印矜持过秉珪草顚终近旭嬾癖必无嵇用合缘鹦鹉珍应负会稽贞姿还落落寒韵或凄凄风月情相半烟花思岂迷宜从方袋挈枉把短行批浅小金为斗澄玉作隄遇人依我惜想尔与天  

齐　　　　　行时秪独赍  

和殷衙推春霖即事  

东风吹暖雨润下不能休古道云横白移时客共愁緑沈莎似藻红泛叶为舟忽起江湖兴疑邻畎浍流此时无胜会何处滞竒游阵急如酣战防麤成乱沤竹因添洒落松得长飕飅花惨闲庭晩兰深曲径幽丝牵汀鸟足线挂岳猿头天地昏同醉寰区浩欲浮柳眉低带泣蒲剑锐初抽石燕飜空重虫罗缀滴稠荷倾蛟泪尽岩拆电鞭收岂直望尧喜却怀微禹忧树滋堪采菌矶没懒垂钩腥觉闻龙气寒宜拥豹裘名膏那作沴思稔必通侯蜯鹬徒喧竞笙歌罢献酬山川藏秀媚草木逞调柔极目非吾意行吟独下楼  

## 御定全唐诗卷六百四十六  

李咸用  

题陈将军别墅  

明王猎士犹疎在岩谷安居最有才髙虎壮言知鬼伏葛龙闲卧待时来云藏山色晴还媚风约溪声静又不独春光堪醉客庭除长见好花开  

湘浦有懐  

鸿雁哀哀背朔方余霞倒影画潇湘长汀细草愁春浪古渡寒花倚夕阳鬼树夜分千炬火渔舟朝卷一篷霜侬家本是持竿者为爱明时入帝乡  

题陈处士山居  

莲绕闲亭柳绕池蝉吟暮色一枝枝未逢皇泽搜遗逸赢得青山避乱离花圃春风邀客醉茅檐秋雨对僧碁樵童牧竖劳相问岩穴从来出帝师  

和蒋进士秋日  

晚雨霏微思杪秋不堪才子尚羇游尘随别骑东西急波促年华日夜流凉月云开光自逺古松风在韵难休男儿但得功名立纵是深恩亦易酬  

陈正字山居  

一叶闲飞斜照里江南仲蔚在蓬蒿天衢云险驽骀蹇月桂风和梦想劳绕枕泉声秋雨细对门山色古屏髙此中即是神仙地引手何妨一钓鼇  

与刘三礼陈孝廉言志  

眞宰无私造化均年年分散月中春皆期早蹑青云路谁肻长为白社人宋国髙风休敛翼圣朝公道易酬身大湏审固穿杨箭莫遣参差鬓雪新  

秋日送严湘侍御归京  

蟾影珪圆湖始波楚人相别恨偏多知君有路升霄汉独我无由出薜萝虽道危时难进取到逢清世又如何谁听甯戚敲牛角月落星稀一曲歌  

题王处士山居  

云木沈沈夏亦寒此中幽隐几经年无多别业供王税大半生涯在钓船蜀魄呌芳草色鹭鸶飞破夕阳烟干戈猬起能髙卧只个逍遥是谪仙  

谢所知  

狂歌狂舞慰风尘心下多端亦嬾言早是乱离轻岁月谁能愁悴过朝昏圣朝公道如长在贱子谋身自有门却愧此时叨厚遇他年何以报深恩  

秋望  

云隂惨澹柳隂稀游子天涯一望时风闪雁行疎又密地江势急还迟荣枯物理终难测贵贱人生自不知未逹谁能多叹息尘埃争损得男儿  

送谭孝亷赴举  

鼓鼙声里寻诗礼戈防林间入镐京好事尽从难处得少年无向易中轻也知贵贱皆前定未见疎慵遂有成吾道近来稀后进善开金口荅公卿  

途中逢友人  

大道将穷阮籍哀红尘深翳歩迟皇天有意自寒暑白日无情空往来霄汉何年征赋客烟花随处作愁媒相逢且快眼前事莫厌狂歌酒百杯  

和人湘中作  

湘川湘岸两荒凉孤雁号空动旅肠一棹寒波思范蠡满尊醇酒忆陶唐年华蒲柳凋衰鬓身迹萍蓬滞别乡不及东流趋广汉臣心日夜与天长  

赠陈望尧  

若说精通事艺长词人争及孝亷郎秋萤短焰难盈案邻烛余光不满行鹄箭亲疎虽异的桂花髙下一般香明时公道还堪信莫遣锥锋乆在囊  

宿渔家  

促杼声防萤影多江边秋兴独难过云遮月桂几枝恨烟罩渔舟一曲歌难世斯人虽隐遁明时公道复如何陶家壁上精灵物风雨未来终是梭  

旅馆秋夕  

牢落生涯在水乡只思归去泛沧浪秋风萤影随髙柳夜雨蛬声上短墙百岁易为成荏苒丹霄谁肻借梯航若敎名路无知已疋马尘中是自忙  

悼范摅处士  

家在五云溪畔住身游巫峡作闲人安车未至柴关外片玉已藏坟土新虽有公卿闻姓字惜无知已脱风尘到头积善成何事天地茫茫秋又春  

送人  

一轴烟花满口香诸侯相见肻相忘未闻珪璧为人弃莫倦江山去路长盈耳暮蝉催别骑数杯浮蚁咽离肠眼前【`一作头`】多少难甘事自古男儿当自强  

春暮途中  

细雨如尘散暖空数峰春色在云中湏知触目皆成恨纵道多文争那穷飞燕有情依旧阁垂杨无力受东风谁能会得乾坤意九土枯荣自不同  

题陈正字林亭  

晓烟轻翠拂飞黄叶飘零弄所思正是低摧吾道日不堪惆怅异乡时家林蛇豕方羣起宫沼龟龙未有期赖有平原怜贱子满亭山色借吟诗  

送从兄入京  

柳转春心梅豓香相看江上恨何长多情流水引归思无赖严风促别觞大抵男儿湏振奋近来时事懒思量云帆髙挂一挥手目送烟霄雁断行  

秋夕书怀寄所知  

秋萤一防雨中飞独立黄昏思所知三岛路遥身汨没九天风急羽差池年华逐浪催霜发旅恨和云拂桂枝不向故人言此事异乡谁更念栖迟  

酬进士秦颙若  

莺黙平林燕别轩相逢相笑话生前低飞旅恨看霜叶曲写归情向暮川在野孤云终捧日朝宗髙浪本防泉何劳怅望风雷便且混鱼龙黩武年  

山中夜坐寄故里友生  

展转檐前睡不成一牀山月竹风清虫声促促催乡梦桂影髙髙挂旅情祸福既能知倚伏行藏争不要分明可怜任永眞坚白净洗双眸看太平  

物情  

谁分万类二仪间禀性髙卑各自然野鹤不栖葱蒨树流莺长喜豓阳天李斯溷鼠心应动庄叟泥龟意已坚成是败非如赋命更敎何处认愚贤  

金谷园  

石家旧地聊登望宠辱从兹信可惊鸟度野花迷锦障蝉吟古树想歌声虽将玉貌同时死却羡苍头此日生多积黄金买刑戮千秋成得緑珠名  

投所知  

手欠东堂桂一枝家书不敢便言归挂檐晚雨思山阁拂岸烟岚忆钓矶公道甚平才自薄丹霄好上力犹微谁能借与抟扶势万里飘飘试一飞  

赠友弟  

萤焰烧心雪眼劳未逢佳梦见三刀他时讵有盐梅味今日犹疑腹背毛金埒晓羇千里骏玉轮寒养一枝髙谁能终岁摇頳尾唯唯洋洋向碧涛  

春日喜逢乡人刘松  

故人不见五春风异地相逢岳影中旧业乆抛耕钓侣新闻多说战争功生民有恨将谁诉花木无情秪自红莫把少年愁过日一尊湏对夕阳空  

夏日别余秀才  

岳麓云深麦雨秋满倾杯酒对湘流沙边细柳牵行色水面轻烟画别愁敢待傅岩成好梦任从磻石挂纎钩镜机冲漠非吾事自要青云识五侯  

庐陵九日  

菊花山在碧江东冷酒清吟兴莫穷四十三年秋里过几多般事乱来空虽惊故国音书絶犹喜新知语笑同竟日开门无客至笛声迢逓夕阳中  

和人游东林  

一从张野卧云林胜槩谁人更解寻黄鸟不能言往事白莲虚发至如今年年上国荣华梦世世髙流水石心始欲共君重怅望紫霄峰外日沈沈  

和彭进士秋日游靖居山寺  

秋山入望已无尘况得闲游谢事频问着尽能言祖祖见时应不是眞眞添瓶野水遮还急伴塔幽花落又新自笑未曽同逸歩终非宗炳社中人  

和彭进士感怀  

人生谁肻便甘休遇酒逢花且共游若向云衢陪骥尾直湏天畔落旄头三编大雅曾关兴一册南华旋解忧四海英雄多独断不知何者是长筹  

寄题从兄坤载村居  

邻并无非樵钓者庄生物论宛然齐雨中寒树愁鸱立江上残阳瘦马嘶说与众佣同版筑吕将羣叟共磻溪覆巢破卵方堪惧取次梧桐凤且栖  

送黄賔于赴举  

秋风昨夜满潇湘衰柳残蝉思客肠早是乱来无胜事更堪江上楫离觞澄潭跃鲤揺轻浪落日飞凫趁逺樯渔父不湏探去意一枝春褭月中央  

冬日喜逢吴价  

垂杨烟薄井梧空千里游人驻断蓬志意不因多事改鬓毛难与别时同莺迁犹待销冰日鹏起还思动海风穷逹他年如赋命且陶眞性一杯中  

题刘处士居  

压破岚光半余竹轩兰砌共清虚泉经小槛声长急月过修篁影旋疎溪鸟时时窥户牖山云往往宿庭除干戈谩道因天意渭水髙人自钓鱼  

送李尊师归临川  

蟠桃一别几千春谪下人间作至人尘外烟霞吟不尽鼎中龙虎伏初驯除存紫府无他意终向青防举此身辞我麻姑山畔去蔡经踪迹必相亲  

投知  

西望长安路几千迟囬不为别家难酌量才地心虽动防检囊装意又防自是逺人多蹇滞近来仙半孤寒嘶风重诉牵盐耻伯乐何妨转眼看  

吴处士寄香兼劝入道  

谢寄精专一捻香劝予朝礼仕虚皇湏知十极皆臣妾岂止遗生奉混茫空挂黄衣宁续夀曽闻敎在知常但居平易俟天命便是长生不死乡  

草虫  

如缲如织暮防防应节催年使我愁行客语停孤店月髙人梦断一牀秋风低藓径疑偏急雨咽槐亭得暂休湏付画堂兰烛畔歌怀醉耳两悠悠  

咏柳  

日近烟饶还有意东垣西掖几千株牵仍【`一作连`】别恨知难尽夸春光恐更无解引人情长婉约巧随风势强盘纡天应绣出防华景处处茸丝惹路衢  

寄所知  

曽将俎豆为儿戏争奈干戈阻素心遁去不同秦客逐病来还作越人吟名流古集典衣买僻寺竒花贳酒寻从道趣时身计拙如非所好肻开襟  

雪  

上帝无私意甚微欲敎霖雨更光辉也知出处花相似可到贫家影便稀云汉风多银浪溅昆山火后玉灰飞髙楼四望吟魂敛却忆明皇月殿归  

绯桃花  

茫茫天意为谁留深染夭桃备胜游未醉已知醒后忆欲开先为落时愁痴蛾乱扑灯难灭跃鲤惊电不收何事梨花空似雪也称春色是悠悠  

同友人秋日登庾楼  

兰摧菊暗不胜秋倚着髙楼思莫收六代风光无问处九条烟水但凝愁谁能百岁长闲去秪个孤帆岂自由欲学仲宣知是否臂弓腰剑逐时流  

和人咏雪  

轻轻玉疉向风加襟防谁能认六葩髙岫人迷千尺布平林天与一般花横空络绎云遗屑扑浪翩联蝶寄槎公子樽前流逺思不知何处客程賖  

和友人喜相遇十首  

为儒自愧已多年文赋歌诗路不专肻信披沙难见宝只怜苫草易成编燕昭寤寐常求骏郭隗寻思未是贤且固初心希一试箭穿正鹄岂无缘  

揣情摩意已无功只把篇章助国风宋玉谩夸云雨防谢连宁许梦魂通愁成旅鬓千丝乱吟得寒缸短焰终难世好居郊野地出门常喜与人同  

惠子休惊学五车沛公方起斩长蛇六雄互欲吞诸国四海终湏作一家自古经纶成世务暂时朱緑比朝霞人生心口宜相副莫使尧阶草势斜  

不江烟访所思更应无处展愁眉数杯竹阁花残酒一局松窗日午碁多病却疑天与便自愚潜喜众相欺非穷非达非髙尚冷笑行藏秪独知  

闲吟闲坐道相应逺想南华亦自矜抛掷家乡轻似梦寻常心地冷于僧和羮使用非胥靡忆鲙言词小季鹰唯仗十篇金玉韵此中髙旨莫阶升  

已向丘门老此躯可堪空作小人儒吟中景象千般有书外囊装一物无润屋必能知早散辉山应是不轻沽短衣宁倦重修谒谁识髙阳旧酒徒  

松桂寒多众木分轻浮如叶自纷纭韶咸古曲敎谁爱山水清音喜独闻上国共知传大宝旧交宁复在青云相逢莫厌杯中酒同醉同醒秪有君  

还淳反朴已难期依德依仁敢暂违寡欲自应刚正立无私翻觉友朋稀旄头影莫侵黄道傅说星终近紫防年纪少他蘧伯玉幸因多难早知非  

麻衣未识帝城尘四十为儒是病身有恨不关衔国耻无愁直为倚家贫齐轻东海二髙士汉重商山四老人一种爱闲闲不得混时行止却应眞  

任说天长海影沈友朋情比未为深唯应乐处无虚日大半危时得道心命达夭殇同白首价髙甎瓦即黄金他年有要珠者赤水萦纡试一寻  

依韵修睦上人山居十首  

生身便在乱离间遇柳寻花作麽看老去转谙无是事本来何处有多般长怜蠛蠓能随暖独笑梧桐不耐寒覆载我徒争防得大鹏飞尚未知寛  

云泉日日长松寺丝管年年细柳营静躁殊途知自识荣枯一贯亦何争道病树人从老溪上新苔我独行若见净名居士语逍遥全不让庄生  

莫言天道终难定湏信人心尽自轻宣室三千虽有恨成周八百岂无情栢缘执性长时瘦梅为多知两番生不是不同明主意嬾将唇舌与齐烹  

不论轩冕及渔樵性与情违渐渐遥季子祸从怜富贵顔生道在乐箪瓢清闲自可齐三夀忿恨还湏戒一朝好学尧民偎舜日短裁孤竹理云韶  

春风春雨一何频望极空江觉损神莺有来由重入谷柳无情绪强依人汉庭谒者休言事鲁国诸生莫问津赖是水乡樗栎贱满炉红焰且相亲  

三十年来要自观履春冰恐未为难自于南国同埋剑谁向东门便挂冠早是人情飞絮薄可堪时令太行寒多慙幸住匡山下偷得秾岚坐卧看  

畹兰未必因香折湖象多应为齿焚兼济直饶同巨楫自由何似学孤云秋深栎菌樵来得木末山鼯梦断闻闲凭竹轩游子过替他愁见日西曛  

何事深山啸复歌短弓长剑不如他且图青史垂名稳从道前贤自滞多鷃敢辞栖短棘凤凰犹解怯髙罗人生若得逢尧舜便是巢由亦易过  

太太易小窗明古义寻来醉复醒西伯纵逢头已白歩兵如在眼应青寒猿断后云横槛宿鸟惊时月满庭此景得闲闲去得人间无事不曽经  

壮气虽同德不同项王何似王江东乡歌寂寂荒丘月渔艇年年古渡风难世斯人犹不达此时吾道岂能通吟君十首山中作方觉多端总是空  

同友生春夜闻雨  

春雨三更洗物华乱和丝竹响豪家滴繁知在长条柳防重愁看破朶花檐静尚疑兼雾细灯揺应是逐风斜此时农叟浑无梦为喜流膏润谷芽  

同友生题僧院杜鹃花【`得春字`】  

若比众芳应有在难同上品是中春牡丹为性疎南国朱槿操心不满旬留得却缘眞达者见来宁作独醒人鹤林太盛今空地莫放枝条出四邻  

春日题陈正字林亭  

周廻胜异似仙乡稍减愁人日月长幕绕虚檐髙岫色镜临危槛小池光丝垂杨柳当风软玉折含桃倚径香南北近来多少事数声横笛怨斜阳  

送河南韦主簿归京  

岩风爱日泪防干去住情途各万端世乱敢言离别易时清犹道路行难舟维晩雨湘川暗防拂晴岚岘首寒见说满朝亲友在肯敎憔悴出长安  

喻道  

汉武秦皇漫苦辛那思俗骨本含眞不知流水潜催老未悟三山也是尘牢落沙丘终古恨寂寥函谷万年春长生客待仙桃饵月里婵娟笑煞人  

山中  

一簇烟霞荣辱外秋山留得傍檐楹朝钟暮鼓不到耳明月孤云长挂情世上路岐何缭绕水边蓑笠称平生寻思阮籍当时意岂是途穷泣利名  

同昶上人观山榴  

病随支遁偶行行正见榴花独满庭瘦竹成林人不看却应着得强青青  

别李将军  

一拜虬髭便受恩宫门细柳五揺春男儿自古多离别嬾对英雄泪满巾  

早鸡  

锦翅朱冠惊四邻稻粱恩重职司晨不知下土兵难戢但报明时向国人  

别友  

北吹微微动旅情不堪分手在平明寒鸡不待东方曙唤起征人蹋月行  

## 御定全唐诗卷六百四十七  

胡曽  

胡曽邵阳人咸通中举进士不第尝为汉南从事安定集十卷咏史诗三卷今合编诗一卷  

草檄荅南蛮有咏  

辞天岀塞阵云空雾卷霞开万里通亲受虎符安宇宙誓将龙剑定英雄残霜敢冒髙悬日秋叶争禁大段风为报南蛮湏屛迹不同蜀将武侯功  

寒食都门作  

二年寒食住京华寓目春风万万家金络马衔原上草玉顔【`一作钗`】人折路花轩车竞出红尘合冠盖争回白日斜谁念都门两行泪故园寥落在长沙  

薄命妾  

阿娇初失汉皇恩旧赐罗衣亦罢薫倚枕夜悲金屋雨卷帘朝泣玉楼云宫前叶落鸳鸯瓦架上尘生翡翠裙  

龙骑不廵时渐乆长门空【`一作长`】掩緑苔纹  

独不见  

玉关一自有氛埃年少从军竟未回门外尘凝张乐榭水边香灭按歌台窗残夜月人何处帘卷春风燕复来万里寂寥音信絶【`一作断`】寸心争忍不成灰  

交河塞下曲  

交河氷薄日迟迟汉将思家感别离塞北草生苏武泣陇西云起李陵悲晓侵雉堞乌先觉春入关山雁独知何处疲兵心最苦夕阳楼上笛声时  

车遥遥  

自从车马出门朝便入空房守寂寥玉枕夜残【`一作寒`】鱼信絶【`一作断`】金钿秋尽雁书遥脸边楚雨临风落头上春【`一作秦`】云向日销芳草又衰还不至碧天霜冷转无憀  

早发潜水驿谒郎中员外  

半床秋月一声鸡万里行人费马蹄青野雾销凝晋洞碧山烟散避秦溪楼台稍辨乌城外更漏微闻鹤柱西已是大仙怜后进不应来向武陵迷  

赠渔者  

不媿人间万户侯子孙相继老扁舟往来南越谙鲛室生长东吴识蜃楼自为钓竿能遣闷不因萱草解销忧羡君独得逃名趣身外无机任白头  

自岭下泛鹢到清逺峡作  

乗船浮鹢下韶水絶境方知在岭南薜荔【`一作萝薜`】雨余山自黛蒹葭烟尽岛如蓝旦游萧帝新松寺夜宿嫦娥桂影【`一作旧桂`】潭不为箧中书未献便来兹地结茅庵  

题周瑜将军庙  

共说生前国歩难山川龙战血漫漫交锋魏帝旌旂退委任君【`一作质吴`】王社稷安庭际雨余春草长庙前风起晩光残功勲碑碣今何在不得当时一字看  

咏史诗  

乌江  

争帝图王势已倾八千兵散楚歌声乌江不是无船渡耻向东吴再起兵  

章华台  

茫茫衰草没章华因笑灵王昔好奢台土未干箫管絶可怜身死野人家  

细腰宫  

楚王辛苦战无功国破城荒霸业空唯有青春花上露至今犹泣细腰宫  

沙苑  

冯翊南边宿雾开行人一歩一裵回谁知此地凋残柳尽是髙欢败后栽  

石城  

古郢云开白雪楼汉江还绕石城流何人知道寥天月曽向朱门送莫愁  

荆山  

抱玉岩前桂叶稠碧谿寒水至今流空山落日猨声呌疑是荆人哭未休  

阳台  

楚国城池飒已空阳台云雨过【`一作去`】无踪何人更有襄王梦寂寂巫山十二重  

居延  

漠漠平沙际碧天问人云此是居延停骖一顾犹魂断苏武争禁十九年  

沛宫  

汉髙辛苦事干戈帝业兴隆俊杰多犹恨四方无壮士还乡悲唱大风歌  

金谷园  

一自佳人坠玉楼繁华东逐洛河流唯余金谷园中树残日蝉声送客愁  

湘川  

虞舜南捐万乗君灵妃挥涕竹成纹不知精魄游何处落日潇湘空白云  

夷门  

六龙冉冉骤朝昬魏国贤才杳不存唯有侯嬴在时月夜来空【`一作尚`】自照夷门  

黄金台  

北乗羸马到燕然此地何人复礼贤若问昭王无处所黄金台上草连天  

夷陵  

夷陵城阙倚朝云战败秦师纵火焚何事三千珠履客不能西御武安君  

汉江  

汉江一带碧流长两岸春风起緑杨借问胶船何处没欲停兰棹祀昭王  

苍梧  

有虞龙驾不西还空委箫韶洞壑【`一作府`】间无计得知陵寝处愁云长满九疑山  

陈宫  

陈国机权未可【`一作有`】涯如何后主恣娇奢不知即入宫中【`一作前`】井犹自听吹玉树花  

南阳  

世乱英雄百战余孔明方此乐耕锄蜀王不自垂三顾争得先生出旧【`一作草`】庐  

即墨  

即墨门开纵火牛燕师营里血波流固存不得田单术齐国寻成一土丘  

渭濵  

岸草青青渭水流子牙曽此独垂钩当时未入非熊兆几向斜阳叹白头  

五湖  

东上髙山望五湖雪涛烟浪起天隅不知范蠡乗舟后更有功臣继踵无  

易水  

一旦秦皇马角生燕丹归北送荆卿行人欲识无穷恨听取东流易水声  

长平  

长平瓦震武安初赵卒俄成戏鼎鱼四十万人俱下世元戎何用读兵书  

西园  

月满西园夜未央金风不动邺天凉髙情公子多秋兴更领诗人入醉乡  

长沙  

江上南风起白苹长沙城郭异咸秦故乡犹自嫌卑湿何况当时赋鵩人  

圯桥  

庙算张良独有余少年逃难下邳初逡廵不进泥中履争得先生一卷书  

铜雀台  

魏武龙舆逐逝波髙台空按望陵歌遏云声絶悲风起翻向樽前泣翠娥  

东晋  

石头城下浪崔嵬风起声疑出地雷何事苻坚太相小欲投鞭防过江来  

吴江  

子胥今日委东流吴国明朝亦古丘大笑夫差诸将相更无人解守苏州  

圅谷关  

寂寂圅关锁未开田文车马出秦来朱门不养三千客谁为鸡鸣得放回  

武关  

战国相持竟不休武关才掩楚王忧出门若取灵均语岂作咸阳一死囚  

垓下  

防山力尽霸图隳倚剑空歌不逝骓明月满营天似水那堪回首别虞姬  

郴县  

义帝南迁路入郴国亡身死乱山深不知埋恨穷泉后几度西陵片月沈  

东海  

东廵玉辇委泉台徐福楼船尚未回自是祖龙先下世不关无路到蓬莱  

故宜城  

武安南伐勒秦兵疎凿功将夏禹幷谁谓长渠千载后水流犹入故宜城  

成都  

杜宇曽为蜀帝王化禽飞去旧城荒年年来呌桃花月似向春风诉国亡  

檀溪  

三月襄阳緑草齐王孙相引到檀溪的卢何处埋龙骨流水依前绕大堤  

青塜  

玉貌元期汉帝招谁知西嫁怨天骄至今青塜愁云起疑是佳人恨未销  

李陵台  

北入单干万里疆五千兵败滞穷荒英雄不伏蛮夷死更筑髙台望故乡  

河梁  

汉家英杰出皇都携手河梁话入胡不是子卿全大节也应低首拜单于  

轵道  

汉祖西来秉白旄子婴宗庙委波涛谁怜君有翻身术解向秦宫杀赵髙  

汉宫  

明妃逺嫁泣西风玉筯双垂出汉宫何事将军封万户却令红粉为和戎  

豫让桥  

豫让酬恩岁已深髙名不朽到如今年年桥上行人过谁有当时国士心  

华亭  

陆机西没洛阳城吴国春风草又青惆怅月中千岁鹤夜来犹为唳华亭  

东山  

五马南浮一化龙谢安入相此山空不知携妓重来日几树莺啼谷口风  

杀子谷  

举国贤良尽泪垂扶苏屈死树边时至今谷口泉呜咽犹似秦人【`一作当时`】恨李斯  

马陵  

坠叶萧萧九月天驱兵【`一作驘`】独过马陵前路古木虫书处记得将军破敌年  

玉门关  

西戎不敢过天山定逺功成白马闲半夜帐中停烛坐唯思生入玉门关  

滹沱河  

光武经营业未兴王郎兵革正凭陵湏知后汉功臣力不及滹沱一片氷  

黄河  

博望沈埋不复旋黄河依旧水茫然防流欲共牛郎语只得【`一作待`】灵槎送上天  

皇台  

秦娥一别凤皇台东入青冥更不回空有玉箫千载后遗声时到世间来  

五丈原  

蜀相西驱十万来秋风原下乆裵回长星不为英雄住半夜流光落九垓  

平城  

汉帝西征防虏尘一朝围解议和亲当时已有吹毛剑何事无人杀奉春  

汴水  

千里长河一旦开亡隋波浪九天来锦帆未落干戈起惆怅龙舟更不回  

兰台宫  

迟迟春日满长空亡国离宫蔓草中宋玉不忧人事变从游那赋大王风  

金牛驿  

山岭千重拥蜀门成都别是一乾坤五丁不凿金牛路秦惠何由得并吞  

望思台  

太子衔寃去不回临臯【`一作髙`】徒筑望思台至今汉武销魂处犹有悲风木【`一作水`】上来  

邯郸  

晓入邯郸十里春东风吹下玉楼尘青娥莫怪频含笑记得当年失歩人  

箕山  

寂寂箕山春复秋更无人到此溪头弃瓢岩畔中宵月千古空闻属许由  

会稽山  

越王兵败已山栖岂望全生出会稽何事夫差无逺虑更【`一作便`】开罗纲放鲸鲵  

不周山  

共工争帝力穷秋因此捐生触不周遂使世间多感客至今哀怨水东流  

虞坂  

悠悠虞坂路欹斜迟日和风簇野花未省孙阳身没后几多骐骥困盐车  

秦庭  

楚国君臣草莽间吴王戈甲未东还包胥不动咸阳哭争得秦兵出武关  

延平津  

延平津路水溶溶峭壁巍【`一作危`】岑一万重昨夜七星潭防见分明神剑化为龙  

瑶池  

阿母瑶池宴穆王九天仙乐送琼浆漫矜八骏行如电归到人间国已亡  

铜柱  

一柱髙标险塞垣南蛮不敢犯中原功成自合分茅土何事翻衔薏苡寃  

关西  

杨震幽魂下北邙关西踪迹遂荒凉四知美誉留人世应与乾坤共乆长  

髙阳池  

古人未遇即衔桮所贵愁肠得酒开何事山公持玉节等闲深入醉乡来  

泸水  

五月驱兵入不毛月明泸水瘴烟髙誓将雄略酬三顾岂惮征蛮七纵劳  

细柳营  

文帝銮舆劳北征条侯此地整严兵辕门不峻将军令今日争知细柳营  

叶县  

叶公丘墓已尘埃云矗崇墉亦半摧借问往年龙见日几多风雨送将来  

杜邮  

自古功成祸亦侵武安寃向杜邮深五湖烟月无穷水何事迁延到陆沈  

柯亭  

一宿柯亭月满天笛亡人没事空传中郎在世无甄别争得名垂尔许年  

葛陂  

长房回到葛陂中人已登真竹化龙莫道神仙难顿学嵇生自是不邅逢  

博浪沙  

嬴政鲸吞六合秋削平天下虏诸侯山东不是无公子何事张良独报讐  

陇西  

乗春来到陇山西隗氏城荒碧草齐好笑王元不量力圅关那爱一丸泥  

白帝城  

蜀江一带向东倾江上巍峩白帝城自古山河归圣主子阳虚共汉家争  

牛渚  

温峤南归辍棹晨燃犀牛渚照通津谁知万丈洪流下更有朱衣跃马人  

朝歌  

长嗟墨翟少风流急管繁似寇讐若解闻韶知肉味朝歌欲到肯回头  

谷口  

一旦天眞逐水流虎争龙战为诸侯子眞独有烟霞趣谷口耕锄到白头  

武陵溪  

一溪春水彻云根流出桃花片片新若道长生是虚语洞中争得有秦人  

大泽  

白蛇初断路人通汉祖龙泉血刃红不是咸阳将瓦解素灵那哭月明中  

渑池  

日照荒城芳草新相如曽此挫强秦能令百二山河主便作樽前击缶人  

岘山  

晓日登临感晋臣古碑零落岘山春松间残露频频滴酷似当时【`一作初`】堕泪人  

荥阳  

汉祖东征屈未伸荥阳失律纪生焚当时天下方龙战谁为将军作诔文  

长城  

祖舜宗尧自太平秦皇何事【`一作用`】苦苍生不知祸起萧墙内虚筑防胡万里城  

赤壁  

烈火西焚魏帝旗周郎开国虎争时交兵不假挥长剑已挫英雄百万师  

田横墓  

古墓崔巍约路岐歌传薤露到今时也知不去朝黄屋秖为曽烹郦食其  

青门  

汉皇提剑灭咸秦亡国诸侯尽是臣唯有东陵守髙节青门甘作种人  

姑苏台  

吴王恃霸弃雄才贪向姑苏醉醁醅不觉钱塘江上月一宵西送越兵来  

息城  

息亡身入楚王家回首春风一面花感旧不言长掩泪秖应翻恨有容华  

上蔡  

上蔡东门狡兎肥李斯何事忘南归功成不解谋身退直待云阳血染衣  

武昌  

王濬戈鋋发上流武昌鸿业土崩秋思量铁锁眞儿戏谁为吴王画此筹  

鸿沟  

虎倦龙疲白刃秋两分天下指鸿沟项王不觉英雄挫欲向彭门醉玉楼  

襃城  

恃宠娇多得自由骊山举火戏诸侯秖知一笑倾人国不觉胡尘满玉楼  

金陵  

侯景长驱十万人可怜梁武坐蒙尘生前不得空王力徒向金田自舍身  

洛阳【`一作司空图诗`】  

石勒童年有战机洛阳长啸倚门时晋朝不是王夷甫大智何由得预知  

番禺  

重冈复岭势崔巍一卒当关万卒回不是大夫多辨说尉他争肯筑朝台  

汨罗  

襄王不用直臣筹放逐南来泽国秋自向波间葬鱼腹楚人徒倚济川舟  

彭泽  

英杰那堪屈下僚便栽门柳事萧条凤皇不共鸡争食莫怪先生懒折腰  

鹿  

鹿茫茫白草秋轩辕曽此破蚩尤丹霞遥映祠前水疑是成川血尚流  

洞庭  

五月扁舟过洞庭鱼龙吹浪水云腥轩辕黄帝今何在廻首巴山芦叶青  

嶓冡  

夏禹崩来一万秋水从嶓冡至今流当时若诉胼胝苦更使何人别九州  

涂山  

大禹涂山御座开诸侯玉帛走如雷防风谩有专车骨何事兹辰最后来  

商郊  

莺啭商郊百草新殷汤遗迹在荒榛谁知继桀为天子便是当初祝网人  

傅岩  

岩前版筑不求伸方寸那希据要津自是武丁安寝夜一宵宫里梦贤人  

钜桥  

积粟成尘竟不开谁知拒谏剖贤才武王兵起无人敌遂作商郊一聚灰  

首阳山  

孤竹夷齐耻战争望尘遮道请休兵首阳山倒为平地应始无人说姓名  

孟津  

秋风飒飒孟津头立马沙边看水流见说武王东渡日戎衣曽此叱阳侯  

流沙  

七雄戈防乱如麻四海无人得坐家老氏却思天竺住便将徐甲去流沙  

邓城  

邓侯城垒汉江干自谓深根百世安不用三甥谋楚计临危方觉噬脐难  

召陵  

小白匡周入楚郊楚王雄霸亦咆哮不思管仲为谋主争敢言征缩酒茅  

绵山  

亲在要君召不来乱山重曡使空廻如何坚执尤人意甘向岩前作死灰  

鲁城  

鲁公城阙已丘墟荒草无由认玉除因笑臧孙才智少东门钟鼓祀鶢鶋  

骕骦陂  

行行西至一荒陂因笑唐公不见机莫惜骕骦输令尹汉东宫阙早时归  

夹谷  

夹谷莺啼三月天野花芳草整相鲜来时不见侏儒死空笑齐人失措年  

吴宫  

草长黄池千里余归来宗庙已丘墟出师不听忠臣谏徒耻穷泉见子胥  

摩笄山  

春草绵绵岱日低山边立马看摩笄黄莺也解追前事来向夫人死处啼  

房陵  

赵王一旦到房陵国破家亡百恨増魂断丛台归不得夜来明月为谁升  

濮水  

青春行役思悠悠一曲汀蒲濮水流正见涂中曵尾令人特地感庄周  

柏举  

野田极目草茫茫吴楚交兵此路谁料伍员入郢后大开陵寝挞平王  

望夫山  

一上青山便化身不知何代怨离人古来节妇皆销朽独尔不为泉下尘  

金义岭  

凿开山岭引湘波上去昭回不较多无限鹊临桥畔立适来天道过天河  

云云亭  

一上髙亭日正晡青山重曡片云无万年松树不知数若个蚪枝是大夫  

阿房宫  

新建阿房壁未干沛公兵已入长安帝王苦竭生灵力大业沙崩固不难  

沙丘  

年年游览不曾停天下山川欲遍经堪笑沙丘才过处銮舆风过鲍鱼腥  

咸阳  

一朝阎乐统羣凶二世朝廷扫地空唯有渭川流不尽至今犹绕望夷宫  

废丘山  

此水虽非禹凿开废丘山下重萦廻莫言只解东流去曽使章邯自杀来  

广武山  

数罪楚师应夺气底湏多论破深艰仓皇鬬智成何语遗笑当时广武山  

长安  

关东新破项王归赤帜悠扬日月旗从此汉家无敌国争敎彭越受诛夷  

鸿门  

项籍鹰扬六合晨鸿门开宴贺亡秦樽前若取谋臣计岂作隂陵失路人  

汉中  

荆棘苍苍汉水湄将坛烟草覆余基适来投石空江上犹似龙顔纳谏时  

泜水  

韩信经营按镆铘临戎叱咤有谁加犹疑转战逢勍敌更向军中问左车  

云梦  

汉祖听谗不可防伪游韩信果罹殃十年辛苦平天下何事生擒入帝乡  

髙阳  

路入髙阳感郦生逢时长揖便论兵最怜伏轼东游日下尽齐王七十城  

四皓庙  

四皓忘机饮碧松石岩云殿隐髙踪不知俱出龙楼后多在商山第几重  

霸陵  

原头日落雪边云犹放韩卢逐兎羣况是四方无事日霸陵谁识旧将军  

昆明池  

欲出昆明万里师汉皇习战此穿池如何一面图攻取不念生灵气力疲  

廻中  

武皇无路及昆丘青鸟西沈陇树秋欲问生前躬祀日几烦龙驾到泾州  

东门  

何人知足反田庐玉管东门饯二疏岂是不荣天子禄后贤那使乆闲居  

射熊馆  

汉帝荒唐不解忧大夸田猎废农收子云徒献长杨赋肯念髙皇沭雨秋  

昆阳  

师克由来在协和萧王兵马固无多谁知大敌昆阳败却笑前朝困楚歌  

七里滩  

七里青滩映碧层九天星象感严陵钓鱼台上无丝竹不是髙人谁解登  

颍川  

古贤髙尚不争名行止由来动杳防今日浪为千里客看花慙上德星亭  

江夏  

黄祖才非长者俦祢衡珠碎此江头今来鹦鹉洲边过惟有无情碧水流  

官渡  

本初屈指定中华官渡相持勒虎牙若使许攸财用足山河争得属曹家  

灞岸  

长安城外白云秋萧索悲风灞水流因想汉朝离乱日仲宣从此向荆州  

濡湏桥  

徒向濡湏欲受降英雄才略独无双天心不与金陵便髙歩何由得渡江  

豫州  

防马行行到豫州祖生寂寞水空流当时更有三年夀石勤寻为关下囚  

八公山  

苻坚举国出西秦东晋危如累卵晨谁料此山诸草木尽能排难化为人  

下第  

翰苑何时休嫁女文昌早晩罢生儿上林新桂年年发不许平人折一枝  

赠薛涛【`一作王建诗`】  

万里桥边女校书枇杷花下闭门居扫眉才子知多少管领春风总不如  

## 御定全唐诗卷六百四十八  

方干  

方干字雄飞新定人徐凝一见器之授以诗律始举进士谒钱塘太守姚合合视其貎陋甚卑之坐定览卷乃骇目变容馆之数日登山临水无不与焉咸通中一举不得志遂遯防稽渔于鉴湖太守王以其亢直宜在谏署欲荐之不果干自咸通得名迄文德江之南无有及者殁后十余年宰臣张文蔚奏名儒不第者五人请赐一官以慰其魂干其一也后进私谥曰英先生门人杨弇与释子居逺收得诗三百七十余篇集十卷今编诗六卷  

采莲  

采莲女儿避残热隔夜相期侵早发指剥春葱腕似雪画桡轻拨蒲根月兰舟迟速有输赢先到河湾赌何物才到河湾分首去散在花间不知处  

寄李频  

众木又摇落望君还不【`一作犹未`】还轩车在何处【`一作何防去`】雨雪满前山思苦文星动乡遥钓渚闲明年见名姓【`一作字`】唯我独何顔  

东溪别业寄吉州段郎中  

前山含逺翠【`一作翠晩`】罗列在窗中尽日【`一作昼夜`】人不到一尊谁与同凉随莲叶雨暑避栁条风岂分长岑【`一作孤`】寂明时有至公  

怀州客舍  

误饮覃怀酒谁知滞去程朝昏太行色坐卧沁河声白道穿秦甸严鼙似戍城隣鸡莫相促游子自晨征  

中路寄喻鳬先辈  

求名如未遂白首亦难归送我尊前【`一作中`】酒典君身上衣寒芜随赵尽【`一作阔`】落叶渡淮稀莫叹【`一作笑`】干时晩前心岂便非  

送赵明府还北  

故园【`一作林`】终不住剑鹤在扁舟尽室无余俸还家得白头钟催吴岫晓【`一作晩`】月绕【`一作照`】渭河流曾是栖安邑恩期异日酬  

过朱协律故山  

地下无余恨人间得盛名残篇续大雅稚子托诸生度日山空暮縁溪鹤自鸣难收故交意寒笛一声声  

途中寄刘沆【`一作寄朱特`】  

登车误相逺谈笑亦何因路入潇湘树书随巴蜀人敛衣寒犯雪倾箧病看春莫负髫年志清朝作【`一作有`】献臣送班主簿【`一作少府`】入谒荆南韦常侍【`一作卢尚书`】  

束书成逺去还计莫经春倒箧唯求醉登舟自笑贫波移彭蠡月树没汉陵人试吏曽趋府旌幢自可【`一作易得`】亲  

夏日登灵隐寺后峰  

絶顶无烦暑登临三伏中深萝难透日乔木更含风山叠云霞际川倾世界东那知兹夕兴不与古人同  

听新蝉寄张昼  

细声频断续审听亦难分髣髴应移处从容却不闻兰栖朝咽露树隐暝吟云莫【`一作若`】遣乡愁起吾懐祗是【`一作似`】君  

送喻坦之下第还江东  

文战偶未胜无令移壮心风尘辞帝里舟檝到家林过楚寒方尽浮淮月正沈持杯话来日不听洞庭砧  

送姚舒下第游蜀  

蜀路何迢递怜君独去游风烟连北虏山水似【`一作胜`】东瓯九折盘荒坂重江绕汉州临卭一壶酒能遣【`一作浣`】长卿愁  

旅次钱塘  

此地似乡国堪为朝夕吟云蔵吴相庙树引越山禽潮落海人散钟迟秋寺深我来无旧识谁见寂寥心  

别喻鳬  

知心似古人岁久分弥亲离别波涛阔留连槐栁新蟇陵寒【`一作武陵闲`】贳酒渔浦夜垂纶自此星居后音书岂厌频  

送相里烛  

相逢未作期相送定何之不得长年少那堪逺别离泛湖乘月早践雪过山迟永望多时立翻如在梦思  

君不来  

闲花未零落心绪已纷纷久客无人见新禽何处闻舟随一水逺路出万山分夜月生愁望孤光必照君将谒商州吕【`一作李`】郎中道出楚州留献章【`一作韦`】中丞  

江流盘复直浮棹出家林商洛路犹逺山阳春已深青云应有【`一作可`】望白发未相侵才小知难荐终劳许郭心  

金州客舍  

卷箔羣【`一作云`】峰暮萧条未掩闗江流嶓雨路【`一作帆`】入汉家【`一作隂`】山落叶欹眠后孤砧倚望问此情偏耐醉难遣酒罍闲  

途中逢孙辂因得李频消息  

灞上寒仍在柔条亦自新山河虽度腊雨雪未知春正忆同袍者堪逢共国人衔杯益【`一作亦`】无语与尔转相亲  

送从兄郜【`一作韦郜一作途中别孙璐`】  

道路本无限又【`一作更`】应何处逢流年莫虚掷华发不相容野渡波揺月空【`一作寒`】城雨翳钟此心随去马【`一作去鸟`】迢递过千【`一作重`】峰  

送许温【`一作浑`】  

壮岁分罙【`一作弥`】切少【`一作髫`】年心正【`一作即`】同当闻千里去难遣一尊空翳烛蒹葭雨吹帆橘柚风明年见亲族尽【`一作冬`】集在怀中  

镜中别业二首【`一作镜湖西岛闲居`】  

寒山【`一作居`】压镜心此处是家林梁燕窥【`一作欺`】春醉嵒猿学夜吟云连平地起月向白波沈犹自闻钟角栖身可在深  

世人如不容吾自纵天慵落叶凭风扫香秔倩水舂花朝连郭雾雪夜隔湖钟身外【`一作在`】无能事头宜白此峰  

经周处士故居  

愁吟与独行何事不伤【`一作闗`】情久立钓鱼处唯闻啼鸟声山蔬和草嫩【`一作雨歇`】海树入篱【`一作云`】生吾在兹溪上怀君恨不平  

赠喻鳬  

所得非众语众人那得知才吟五字句又白防茎髭月阁欹眠夜霜轩正坐时沈思心更苦恐作满头丝  

早发洞庭  

长天接广泽二气共含秋举目无平地何心恋直钩孤钟鸣大岸片月落中流却忆鸱夷子当时此泛舟  

贻钱塘县路明府【`一作感怀`】  

志业【`一作至学`】不得力到【`一作至`】今犹苦吟唫成五字句用破一生心世路屈声逺【`一作满`】寒【`一作云`】溪怨【`一作寃`】气深前贤多晩达莫怕鬓霜侵  

湖上言事寄长城喻明府  

吟霜与卧云此兴亦甘贫吹箭落翠羽垂丝牵锦鳞【`一作爇苇蒸菰米垂丝钓锦鳞`】满湖风撼月半日雨蔵春却笑萦簪组劳心字逺人  

涵碧亭【`洋州于中丞宰东阳日置`】  

髙低竹杂松积翠复留风路极【`一作剧`】隂溪里寒生暑气中闲云低覆草片水静涵空方见洋源牧心侔造化功  

除夜  

永怀难自问此夕众愁兴晓韵侵春角寒光隔岁灯心燃一寸火泪结两行氷煦育诚非逺阳和又欲升  

赠许牍山人  

才子醉更逸一吟倾一觞支颐忽有得揺笔便成章王粲实可重祢衡争不狂何时应防靣梦里是潇湘  

赠功成将  

定难在明畧何曾劳战争飞书谕强防计日下重城深雪移军【`一作营`】夜寒笳【`一作沙`】出塞情苦心殊易老新发早年生  

白【`一作自`】艾原客  

原上桑柘瘦再来还见贫沧州防年隐白发一茎新败叶平空堑残阳满近隣闲言说知已半是学禅人  

朔管  

寥寥落何处一夜过胡天送苦秋风外吹愁白发边望乡皆下泪久戍尽休眠寂寞空沙晓开眸片月悬  

忆故山  

旧山长系念终日卧边亭道路知已逺梦魂空再经秋泉凉好引乳鹤静宜听独上髙楼望蓬身且未【`一作保`】宁  

冬夜泊僧舍  

江东寒近腊野寺水天昏无酒能消夜随僧早闭门照墙灯焰细着瓦雨声繁漂泊仍千里清吟欲断魂  

新秋独夜寄戴叔伦  

遥夜独不卧寂寥庭户中河明五陵上月满九门东万里亲朋散故园沧海空归懐正南望此夕起秋风  

送沛县司马丞之任  

举酒一相劝逢春聊尽欢羇游故交少逺别后期难路上野花发雨中青草寒悠悠两都梦小沛与长安  

送卢评事东归【`一作戴叔伦诗题云送友人东归`】  

万里杨栁色出闗随故人轻烟覆【`一作拂`】流水落日照行尘积梦江湖阔忆家兄弟贫裵回灞亭上不语共伤春  

清明日送邓芮还乡【`一作戴叔伦诗`】  

钟鼓喧离室车徒促【`一作役`】夜装晓榆【`一作厨`】新变火轻栁暗飞霜转镜看华发传杯话故乡每嫌儿女泪今日自沾裳  

## 御定全唐诗卷六百四十九  

方干  

送崔拾遗出使江东  

九门思谏诤万里采风謡闗外逢秋月天涯过晩潮雁飞云杳杳木落浦萧萧空怨他乡别回舟暮寂寥  

重阳日送洛阳李丞之任  

为文通絶境从宦及良辰洛下知名早腰边结绶新且倾浮菊酒聊拂染衣尘独恨沧州侣愁来别故人  

江州送李侍御归东洛  

独乗骢马去不并旅人还中外名卿贵田园髙步闲暮春经楚县新月上淮山道路空瞻望轩车不敢攀  

送郭太祝归江东  

乡人去欲尽北雁又南飞京洛风尘久江淮音信稀旧山知独徃一醉莫相违未得解羇旅无劳问是非  

送李恬及第后还贝州  

成名年少日就业圣人书擢桂谁相比籝金已不如束城送归客秋日待征车若到清潭畔儒风变里闾  

收两京后还上都兼访一二亲故  

离堂千里客归骑五陵人路转函闗晩烟开上苑新天涯将野服阙下见乡亲问得存亡事裁诗寄海濵  

送汶上王明府之任  

何时到故乡归去佩铜章亲友移家尽闾阎百战伤背闗余草木出塞足风霜遗老应相贺知君不下堂  

湖南使院遣情送江夏贺侍郎  

云雨一消散悠悠闗复河俱从泛舟役遂隔洞庭波楚水去不尽秋风今更过无由得相见却恨寄书多  

过申州作  

万人曾死战防户免刀兵【`一作防处见休兵`】井邑初安堵儿童未长成凉风吹古木野火烧【`一作入`】残营寥落千余里山髙水复清  

汝南过访田评事  

移家近汉隂不复问华簪买酒宜城逺烧田梦泽深暮山逢鸟入寒水见鱼沈与物皆无累终年惬本心  

送道上人游方  

律仪通外学诗思入闗烟景随人别风姿与物闲贯花留静室咒水度空山谁识浮云意悠悠天地间  

送饶州王司法之任兼寄朱处士  

莫辞【`一作愁`】还作吏且喜速回车留醉悲残歳含情寄逺书共看衰老近转觉宦名虚遥想清溪畔幽人得自如  

詹碏山居  

爱此栖心静风尘路已賖十余茎野竹一两树山花绕石开泉细穿萝引径斜无人防幽意来徃在烟霞  

晓角  

画角吹残月寒声发戍楼立霜嘶马怨攅碛泣兵愁燕雁鸣云畔胡风冷草头罢闻三防后天逈晓星流  

冬日  

烧火掩闗坐穷居客访稀冻云愁暮色寒日淡斜晖穿牖竹风满绕庭云叶飞已嗟周一岁羇寓尚何依  

残秋送友  

早为千里别况复是秋残木叶怨先老江云愁暮寒交情如水淡离酒泛杯寛料想还家后休吟行路难  

客行  

藕叶缀为衣东西泣路岐乡心日落后身计酒醒时触目多添感凝情足所思羁愁难尽遣行坐一低睂  

秋夜  

度鸿惊睡醒欹枕已三更梦破寂寥思灯残零落明空闲月色幽壁静虫声况是离乡久依然无限情  

新月  

入夜天西见蛾蝞冷素光潭鱼惊钓落云雁怯弓张隐隐临珠箔微微上粉墙更怜三五夕仙桂满轮芳  

滁上怀周贺  

就枕忽不寐孤怀兴叹初南谯收旧厯上苑絶来书【`一作已经天目岁未寄汉阳书`】暝雪细【`一作雨乱`】声积晨钟寒韵疎侯门昔弹铗曾共食江【`一作无`】鱼  

寄石湓清越上人  

寺处唯髙僻云生石枕【`一作枕石`】前静吟因【`一作应`】得句独夜不妨禅窗接停猨树岩飞浴鹤泉相思有书札俱倩猎人传  

陈式水墨山水  

造化有功力平分归笔端溪如冰后听上似烧来看立意雪髯【`一作霜髭`】出支颐烟汗【`一作汁`】干世间从尔后应觉致名难  

陈秀才亭际木兰  

昔见初栽日今逢成树时存思心更感绕看步还迟蝶舞揺风蘂莺啼含露枝裴回不忍去应与醉相宜  

赠镜公【`一作旅次钱塘`】  

幽独度遥夜夜清神更闲髙风吹越树【`一作国`】细露湿【`一作雨暗`】湖山月皎微吟后钟鸣不寐间如教累簮组此兴岂相闗  

登雪窦僧家【`一作书窦云禅者壁`】  

登寺寻盘道人烟逺更微石窗秋见海山霭暮侵衣众木随僧老髙泉尽日飞谁能厌轩冕来此便忘机  

途中逢进士许巢  

声望【`一作价`】去已逺门【`一作问`】人无不知义行相识处贫过少年时妨寐夜吟苦爱闲身达迟难求似君者我去更逢谁  

赠玛瑙山禅者【`一作赠玛瑙禅师归京`】  

芿【`一作蒲`】草不停兽因师山更灵村林朝乞食风雨夜开扄井味兼松粉云根着净瓶尘劳如醉梦对此暂能醒  

詶故人陈乂都  

逺别那无梦重游自有期半年乡信到两地赤【`一作客`】心知坐久吟移调更长砚结凘文人才力薄终怕阿戎欺  

闰春【`一作月`】  

羃羃复苍苍微和傍早阳前春寒【`一作惜寒春`】已尽待闰日犹长栁变虽因雨花迟岂为霜自兹延圣厯谁不驻年光  

方著作画竹  

曡叶与髙节俱从毫末生流【`一作留`】传千古誉研链十年情向月本无影临风疑有声吾家钓台畔【`一作矶侧`】似此两三茎  

题友人山花  

平明【`一作蘂葫`】方发尽【`一作尽坼`】为待【`一作得`】好风吹不见移来日先愁落【`一作花`】去时浓香薰曡叶繁朶压卑【`一作欹`】枝坐【`一作来`】看皆终夕游蜂似【`一作自`】有期  

赠诗僧怀静【`一作观`】  

防【`一作多`】生余习在时复作【`一作却`】微吟坐夏莓苔合【`一作匝`】行禅桧柏深入山成白首学道是初心心地不移变徒云【`一作劳`】寒暑侵  

赠许牍秀才  

理论与妙用皆从人外来山河澄正气雪月助宏才傲世寄渔艇蔵名归酒杯升沈在方寸即恐起风雷  

送于丹  

至业是至寳莫过心自知时情如甚畅天道即无私入洛霜霰苦离家兰菊里焚舟【`一作营州`】不回顾薄暮又何之  

送人游【`一作之`】日本国  

苍茫大荒外风教【`一作势`】即难知连夜扬帆去经年到岸迟波涛含【`一作吞`】左界星斗定东维【`一作证东夷`】或有归风便当为相见期  

东溪言事寄于丹  

日月昼夜转年光难驻留轩才过雨枕簟即知秋草【`一作天`】际鸟【`一作雁`】行出溪中虹影收唯君壮心在应笑卧沧洲  

暮发七里滩夜泊严光台下  

一瞬即七里箭驰犹是难樯边走岚翠枕底失风湍但讶猨鸟定不知霜月寒前贤竟何益此地误垂竿  

处州洞溪  

气象四时清无人畵得成众山寒叠翠两派緑分声坐月何曾夜聼松不似晴混元政结后便有此溪名  

称心寺中岛  

水木深不极似将星汉连中州唯此地上界别无天雪折停猨树花蔵浴鹤泉师为终老意日日复年年  

岁晩苦寒  

地气寒不畅严风无定时挑灯青烬少呵笔尺书迟白没已久晨鸡僵未知竚看开圣厯暄煦立为期  

杜鹃花  

未问移栽日先愁落地时疎中从间叶密处莫烧枝郢客教谁探胡蜂是自知周回两三步常有醉乡期  

山中  

散拙亦自遂麤将猨鸟同飞泉髙泻月独树逈含风果落盘盂上云生箧笥中未甘明圣日终作钓渔翁  

路支使小池  

儿童戏穿凿咫尺见津涯藓岸和纎草松泉溅浅沙光含半牀月影入一枝花到此无醒日当时有习家  

清源标公  

师为众人重始得众人师年到白头日行如新戒时瓶添放鱼涧窗逈褭猿枝此地堪终老迷痴自不知  

题雪窦禅师壁【`一作赠雪窦峰禅师`】  

飞泉【`一作流`】溅禅石瓶注【`一作履`】亦【`一作毎`】生苔海上山不浅天边人自来长年随桧柏独夜任风雷猎者闻疎磬知师入定廻  

重寄金山寺僧  

风涛匝山寺磬韵逹渔船此处别师久逺怀无信传月华妨静烛鸟语答幽禅已见如如理灰心应不然  

哭胡珪  

才髙登上第孝极殁庐茔一命何无定片言徒有声故园花自发新塜月初明寂寞重泉里岂知春物荣  

与清溪赵明府  

清规暂趋府独立与谁亲遂性无非酒【`一作醉`】求闲却爱贫林泉应入梦印绶莫留人王事闻多暇吟来防首【`一作句`】新  

送剡县陈永秩满归越  

俸禄三年后程途一月间舟中非客路镜里是家山宻雪霑行袂离【`一作丛`】杯变别顔古人唯贺满今挈解由还  

示乡叟  

暮齿甘衰谢逢人惜别离青山前代业老树此身移买药将衣尽寻方见字迟如何镊残鬓览镜变成丝  

游竹林寺  

得路到深寺幽虚曾识名藓浓隂砌古烟起暮香生曙月落松翠石泉流梵声闻僧说真理烦恼自然轻  

陆处士别业  

问道逺相访无人觉路长夜深回钓檝月影出书牀蝉噪蓼花发禽来山果香多时欲归去西望又斜阳  

赠中岳僧  

坐来藂木大谁见入嵒年多病长留药无忧亦是禅搘牀移片石舂粟引髙泉尽愿求心法逢谁即拟传【`一作老去唯多病寒来忽废禅夜云侵静烛枯叶落澄泉尽拟求心法当期早晩传`】  

寄普州贾司仓岛  

乱山重复叠何路【`一作处`】访先生岂料多才者空垂不世【`一作不第`】名【`一作思归应病成普椽我先生寃气终不散嘉言徒擅名`】闲曹犹得醉薄俸亦胜耕莫问吟诗石年年芳草平  

送镜空上人游江南  

去住如云鹤飘然不可留何山逢后夏一食在孤舟细雨莲塘晩疎蝉橘岸秋【`一作细雨隋宫晩蝉声汉树秋`】应怀旧溪月夜过石窗流  

新正  

荜门惆怅内【`一作日`】时节暗来频每见新正雪长思故国春云西斜去雁江上未归人又一年为客何媒得到秦  

夜听步虚  

寂寂永宫里天师朝礼声步虚闻一曲浑欲到三清瑞草秋风起仙堦夜月明多年逺尘意此地欲铺平  

题碧溪山禅老【`一作赠鹤隐寺僧`】  

师步有云随师情唯鹤知萝迷收□【`即术也`】路雪隔出溪时竹狖窥沙井岩禽停桧枝由来傲卿相卧稳答书迟  

寒食宿先天寺无可上人房  

双扉桧下开寄宿石房苔幡北灯花动城西雪霰来收棊想云梦罢茗议天台同忆前年腊师初白阁回  

中秋月  

凉霄烟霭外三五玉蟾秋列野星辰正当空鬼魅愁泉澄寒魄莹露滴冷光浮未折青青桂吟看不忍休  

暮冬书怀呈友人【`一作喻鳬诗`】  

空为梁甫吟谁竟是知音风雪生寒夜乡园来旧心沧江孤棹逈白阁一钟深君子久忘我此怀甘自沈  

赠江南僧  

忘机室亦空禅与沃州同唯有半庭竹能生竟日风思山海月上出定印香终继后传衣者还须立雪中  

柳  

揺曳惹风吹临堤软胜丝态浓谁为【`一作解`】识力弱自难持学舞枝翻袖呈妆叶展睂如何一攀折怀友又题诗  

送姚合员外赴金州  

受诏从华省开旗发帝州野烟新驿曙残照古山秋树势连巴没江声入楚流唯应化行【`一作行化`】后吟句上闲楼  

送江隂霍明府之任  

遥遥去舸新浸郭苇兼苹树列巢滩鹤乡多钓浦人虹分阳羡雨浪隔广陵春知竟三年秩琴书外是贫送友及第归淛东【`一作送王羽登科后归江东又见戴叔伦集题作送王翁信及第后归江东旧隐`】  

南行无俗侣秋雁与寒云野趣【`一作性`】自多惬乡名【`一作名香`】人共闻吴山中路断淛水半江分此地登临惯摅【`一作含`】情一送君  

山中即事  

趍世非身事山中适性情野花多异色幽鸟少凡声树影搜凉卧苔光破碧行闲寻采药处仙路渐分明  

过黄州作  

弭节齐安郡孤城百战残傍村林有虎带郭县无官暮角梅花怨清江桂影寒黍离縁底事撩我起长叹  

## 御定全唐诗卷六百五十  

方干  

元日  

晨鸡两遍报更阑刁斗无声晓漏干暖日映山调正气东风入树舞残寒轩车欲识人间感献岁须来帝里看才酌屠苏定年齿坐中惟笑鬓毛班  

别从兄郜  

展翅开帆秖待风吹嘘成事古今同已呼断雁归行里全胜枯鳞在辙中若许死前恩少报终期言下命潜通临岐再拜无余事愿取文章达圣聪  

寄江陵王少府  

分手频曾变寒暑迢迢逺意各何如波涛一阻两乡梦岁月无过双鲤鱼吟处落花蔵笔砚睡时斜雨湿图书此【`一作比`】来俗辈皆疎我唯有故人心不疎  

题睦州乌龙山禅居  

曙后【`一作暑夜`】月华犹冷湿自知坐卧逼天【`一作星`】宫晨鸡未暇鸣山底早日先来照屋东人世驱驰方丈内海波揺动一杯中伴师长住应难住归去仍须入俗笼  

寄杭州于郎中  

虽云圣代识贤明【`一作名`】自是山河应数生大雅篇章无弟子髙门世业有公卿入楼早月中秋色绕郭寒潮半夜声白屋青云至悬阔愚儒肝胆若为倾  

寄灵武胡常侍  

青云直上路初通已在明君倚注中欲遣为霖安九有先令作相赞东宫自从忠谠承天睠更用文篇续国风最是何人感恩德谢敷星下钓渔翁  

上张舍人  

海内芳声谁可竝承家三代相门深剖符已副东人望援笔曾传圣主心此地清亷惟饮水四方焦热待为霖他年莫学鸱夷子逺泛扁舟用铸金  

题慈溪张丞壁  

因君贰邑蓝溪上遣我维舟红叶时共向乡中非半靣俱惊鬓里有新丝竚看孤【`一作亷`】洁成三考应笑愚疎舍一枝貎似故人心尚喜相逢况是旧相知  

赠邻居袁明府  

隔竹每呼皆得应二心亲熟更如何文章鍜链犹相似年齿参差不校多雨后卷看越岭更深欹枕听湖波朝昏幸得同醒醉遮莫光隂自下坡  

孙氏林亭  

池亭才有二三畆风景胜于千万家瑟瑟林排全巷竹猩猩血染半园花竝牀欹枕逢春尽援笔持杯到日斜丱角相知成白首而今欢笑莫咨嗟  

漳州阳亭言事寄于使君  

谢守登城对逺峰金英泛泛满金钟楼头风景八九月牀下水云千万重红斾朝昏虽许近清才今古定难逢鲤鱼纵是凡鳞鬛得在膺门合作龙  

别胡中丞  

二年朝夜见双旌心魄知恩梦亦惊幽贱麤能分菽麦从容岂合遇公卿吹嘘若自毫端出羽翼应从肉上生却恨此身唯一死空将一死报犹轻  

游张公洞寄陶校书  

步步势穿江底去此中危滑转身难下蒸隂气松萝湿外制温风杖屦【`一作履`】寒数里烟云方觉异前程世界更应寛由来委曲寻仙路不似先生换骨丹  

题睦州郡中千峰榭  

岂知平地似天台朱户深沈别径开曳响露蝉穿树去斜行沙鸟向池来窗中早月当琴榻墙上秋山入酒杯何事此中如世外应縁羊祜是仙才  

登新城县楼赠蔡明府  

杨震东来是宦游政成豋此自消忧草中白道穿村去树里清溪照郭流纵目四山宜永日开襟五月似髙秋不知县籍添新户但见川原桑柘稠  

和于中丞登扶风亭  

避石攀萝去不迷行时举步似丹梯东轩海日已先照下界晨鸡犹未啼郭里云山全占寺村前竹树半蔵溪谢公吟望多来此此地应将岘首齐  

赠信州髙员外  

溪势盘回绕郡流饶阳【`一作晓光`】春色满溪楼岂唯啼鸟催人醉更有繁花笑客愁蹇拙命中迷直道仁慈风里驻扁舟膺门若感深恩去终杀微躯未足【`一作是`】酬  

漳州于使君罢郡如之任漳南去上国二十四州使君无非亲故  

漳南罢郡如之任二十四州相次迎泊岸旗幡邮吏拜连山风雨探人行月中倚棹吟渔浦花底垂鞭醉鳯城圣主此时思共理又应何处救苍生  

送弟子五秀才赴举  

天遣相门延积庆今同太庙荐嘉宾柳条此日同谁拆桂树明年为尔春倚棹寒吟渔浦月垂鞭醉入鳯城尘由来不要文章得要且文章出众人  

贻髙谠  

都縁相府有宗兄却恐妨君正路行石上长松自森秀雪中孤玉更凝明西陵晓月中秋色北固军鼙半夜声幸有清才与洪笔何愁髙节不公卿  

题长洲陈明府小亭  

坐看孤峭却劳神还是微吟到日曛松鹤认名呼得下沙蝉飞处听犹闻夜阑亦似深山月雨后唯关满屋云便此逍遥应不易朱衣红斾未容君  

送朱二十赴涟水  

到县却应嫌水阔离家终是见山疎笙歌不驻难辞酒舟檝将行负担书为政必能安楚老向公犹可钓淮鱼鸾凰取便多如此掠地斜飞上太虚  

德政上睦州胡中丞  

上徳由来合动天旌旗到日是丰年羣书已熟无人似五字研成举世传莫道政声同宇宙须知紫气满山川岂唯里巷皆苏息犹有恩波及钓船  

袁明府以家醖寄余余以山梅答赠非唯四韵兼亦双闗  

封匏寄酒提逺织笼盛梅答赠迟九度搅和谁用法四边窥摘自攀枝罇罍泛蚁堪尝日童稚驱禽欲熟时毕卓醉狂潘氏少倾来掷去恰相宜  

上杭州姚郎中  

能除【`一作消`】疾疠似良毉一郡乡风当日移身贵久离行药【`一作乐`】伴才髙独作后人师春游下马皆成醼吏散看山即有诗借问公方与文道而今中夏更传谁  

送叶秀才赴举兼呈吕【`一作李`】少监  

君辞旧【`一作万`】里一年期艺至心身亦自知尊尽离人看北斗月寒惊鹊绕南枝书廻册市砧应絶棹出村潭菊未衰与尔相逢终不逺昨闻秘监在台墀  

自缙云赴郡溪流百里轻棹一发曾不崇朝叙事四韵寄献段郎中  

激箭溪湍势莫凭飘然一叶若为乘仰瞻青壁开天罅斗转寒湾避石棱巢鸟夜惊离岛树啼猿昼怯下岩藤此中明日寻知已恐似龙门不易登  

胡中丞早梅  

不独闲花不共时一株寒艶尚参差凌晨未喷含霜朶应先开亚水枝芬郁合将兰竝茂凝明应与雪相宜【`一作欺`】谢公吟赏愁飘落可得更拈长笛吹  

牡丹  

借问庭芳早晚栽座中疑展画屛开花分浅浅胭脂脸叶堕殷殷腻粉腮红砌不须夸芍药白苹何用逞重台慇懃为报看花客莫学游蜂日日来  

观项信水墨  

险峭虽从笔下成精能皆自意中生倚云孤桧知无朽桂壁髙泉似有声转扇惊波连岸动廻灯落日向山明小年师祖过今祖异域应传项信名  

书桃花坞周处士壁  

醉吟雪【`一作云`】月思深苦思苦神劳华【`一作新又作白`】髪生自学古贤修静节唯应野鹤识髙情细泉出石飞难尽孤烛【`一作竹`】和云湿不明【`一作鸣`】何事嬾于叔夜更无书札【`一作信`】答公卿  

题桐庐谢逸人【`一作题庐峰谢山人`】江居  

少小【`一作清世`】髙眠【`一作民`】无一事五侯勲盛欲如何湖边倚杖【`一作竹`】寒吟苦石上横琴夜醉多鸟自树梢随果落人从窗外卸帆过由来朝市为真隐可要栖身向薜萝  

叙雪寄喻鳬  

密片无声急复迟纷纷犹胜落花时从容【`一作逡廵`】不觉蔵苔迳【`一作莎渚`】宛转偏宜傍栁丝透室虚明非月照满空廻【`一作飞`】散是风吹髙人坐卧才方逸援笔应成六出词  

又【`一作杜茍鹤`】  

密片繁声旋不【`一作久未`】销萦风杂霰转飘飖澄江莫蔽长流色衰柳难粘自动【`一作折`】条湿气添寒【`一作隂森`】酤酒夜素花迎曙【`一作晶耀`】卷帘朝此时明【`一作行`】迳无行【`一作人`】迹唯望徽之问寂寥  

哭秘书姚少监【`一作姚丞`】  

寒空此夜落文星星落文留【`一作存`】万古名入室防人成弟子为儒是处哭先生家无谏草逢明代国有遗篇续正声晓向平【`一作临晓向`】原陈葬礼悲风吹雨湿铭旌  

送人宰永防  

北人虽泛南流水称意南行莫恨賖道路先经毛竹岭风烟渐【`一作已`】近刺桐花舟停渔浦犹为客县入樵溪似到家下马政声【`一作成`】王事少应容闲吏日髙衙  

旅次洋【`一作杨`】州寓居郝氏林亭  

举目纵然非我有思量似【`一作如`】在故山时鹤盘逺势投孤屿蝉曳残声过别枝凉月照窗【`一作牀`】欹枕倦澄泉绕石泛觞迟青云未得平行去梦到江南身旅羇【`一作梦到江头身在兹`】  

茅山赠洪【`一作赠髙洪`】拾遗  

圣代谏臣停谏舌求归【`一作还`】故里傲云霞溪头讲树缆【`一作遗`】渔艇箧里朝衣输【`一作尽`】酒家但爱身闲辞禄俸那嫌岁计在桑麻我来幸与诸生异问答时容近绛纱睦州【`一作题陆州`】吕郎中郡中【`一作内`】环溪亭  

为是仙才登望处风光便似武陵春闲花半落犹迷蝶白鸟双飞不避人树影兴余侵枕簟荷香坐久着衣巾暂来此地非多日明主那容借防恂  

赠华隂【`一作山`】隐者  

少微夜夜当仙掌更有何人在此居花月旧应【`一作交`】看浴鹤松萝本自【`一作主`】伴删书素琴醉去【`一作后`】经宵枕衰发寒【`一作闲`】来向日梳故国多年归未遂因逢此地忆吾庐  

上杭州杜中丞  

昔用雄才登上第今将重德合明君苦心多为安民术援笔皆成出世文寒角细吹孤峤月秋涛横卷半江云掠天逸势应非久一鹗那栖众鸟羣  

赠【`一作上`】处州段郎中  

幸见仙才领郡初郡城孤峭似仙居杉【`一作林`】萝色里游亭榭【`一作登台阁`】瀑布声中阅簿书德重自将天子合情髙元与世人疎寒潭是处清连底宾席何心望食鱼  

书法华寺上方禅【`一作禅师一作僧`】壁  

砌下松巅有鹤栖孤猿亦在鹤边啼卧闻雷雨归岩早坐见【`一作觉`】星辰去地低一迳穿縁应就【`一作在`】郭千花掩映似无溪是非生死多忧恼此日防【`一作凭`】师为破迷  

书吴道隐林亭  

藓榭莎亭萝篠隂依稀气象似山林橘枝亚路黄【`一作树香`】苞重井脉牵湖碧甃深稚子遮门留熟客惊蝉入座避游【`一作饥`】禽四邻不见孤髙处翻笑腾腾只醉吟  

陪王大夫泛湖  

去去凌晨廻见星木兰舟稳画桡轻白波潭上鱼龙气红树林中鸡犬声密炬烧残银汉昃羽觞飞急玉山倾此时检防诸名士却是渔翁无姓名  

赠防稽张少府  

髙节何曾似任官药苗香洁备常餐一分酒户添犹【`一作应`】得五字诗名隐即难笑我无媒生鹤发知君有意【`一作梦`】忆【`一作借`】渔竿明年莫便还家去镜里云山且共看  

送郑台处士归绛岩  

荣启先生挟琴去厌寻灵胜忆岩栖白猿垂树窗边月红鲤惊钩竹外溪惯采药苗供野【`一作资素`】馔曾书蕉叶寄新题古贤犹怆河梁别未可怱怱便解  

因话天台胜异仍送罗道士  

积翠千层一径开遥盘【`一作盘纡`】山腹到琼台藕花飘落前岩去桂子流从别洞来石上丛林碍星斗窗边瀑布走风雷纵云孤鹤无留滞定【`一作亦`】恐烟萝不放廻  

哭喻鳬先辈  

日夜役神多损寿先生下世未中年撰碑纵托登龙伴营奠应支卖鹤钱孤垅隂风吹细草空窗湿气渍残篇人间别更无寃事到此【`一作此事`】谁能与问天  

湖北有茅斋湖西有松岛轻棹徃返颇谐素心因成四韵  

湖北湖西往复还朝昏只处自由间暑天移榻就深竹月夜乘舟归浅山绕砌紫鳞欹枕钓垂檐野果隔窗攀古贤暮齿方如此多笑愚儒鬓未班  

鉴湖西岛言事  

慵拙幸便荒僻地纵听猨鸟亦何愁偶斟药酒欺梅雨却着寒衣过麦秋岁计有时添橡实生涯一半在渔舟世人若便无知已应向此溪成白头  

山中言事  

欹枕亦吟行亦醉卧吟行醉更何营贫来犹有故琴在老去不过新髪生山鸟踏枝红果落家童引钓白鱼惊潜夫自有孤云侣可要王侯知姓名  

赠萧山彭少府  

作尉孜孜更寒苦操心至癖不为清虽将剑鹤支残债犹有歌篇取盛名尽拟勤求为弟子皆将疑义问先生与君相识因儒术岁月弥多别有情  

赠式上人  

纵居鼙角【`一作尘市`】喧阗处亦共云溪防僻同万虑全离方寸内一生多在【`一作多生半在`】五言中芰荷叶上难停【`一作留`】雨松桧【`一作桂`】枝间自有风莫笑旅人终日醉吾将大醉与禅通  

赠钱塘湖上唐处士  

我爱君家似洞庭冲湾泼岸夜波声蟾蜍影里清吟苦舴艋舟中白发生常共酒杯为伴侣复闻纱防见公卿莫言举世无知已自有孤云【`一作烟霞`】识此情  

## 御定全唐诗卷六百五十一  

方干  

山中言事  

日与村家事渐同烧松【`一作畬`】啜茗学邻翁池塘月撼芙蕖浪窗戸凉生薜荔风书幌昼昏岚气里巢枝俯【`一作夜`】折雪声中山隂钓叟无知已窥镜挦多鬓欲空  

题陶详校书阳羡隐居  

芸香署里从容步阳羡山中啸傲情竿底紫鳞输钓伴花边白犬吠流莺长潭五月含氷气孤桧中宵学【`一作带`】雨声便泛扁舟应未得鸱夷弃相始垂名  

秋晚林中寄賔幕  

八月萧条九月时沙蝉海燕各分飞杯盂未称尝生酒砧杵先催试熟衣泉漱玉声冲石窦橘垂朱实压荆扉无过纵有家山思印绶留连争得归  

与乡人鉴休上人别  

此日因师话乡里故乡风土我偏谙一枝【`一作巵`】竹叶如溪北半树梅花似岭南山夜猎徒多信犬雨天村舍未催蚕如今休作还家意两鬓垂丝已不堪  

送王霖赴举  

自古主司看【`一作堪`】荐士明年应是不参差须凭吉梦为先兆必恐长才偶盛时北阙上书冲雪早西陵中酒趂潮迟郄诜可要真消息只向春前便得知  

思越中旧游寄友  

甸外山川无越国依稀只似剑门西镜中叠浪揺星斗城上繁花咽鼓鼙断臂青猿啼玉笥成行白鸟下耶溪此中【`一作早年`】曾是同游处迢递寻君梦不迷  

陪胡中丞泛湖  

仙舟仙乐醉行春上界稀逢下界人绮绣峯前闻野鹤旌旗影里见游鳞澄潭彻底齐心镜杂树含芳让锦茵凡许从容谁不幸就中光显是州民  

叙雪献员外  

纷纭宛转更堪看压竹摧巢井径漫风柳细条粘不得春溪緑色蔽应难清辉直认中庭月湿气偏添半夜寒谢守来吟才更逸郢词先至彩毫端  

王将军  

大志无心守章句终懐上畧致殊功保宁帝业青萍在投弃儒书绛帐空密雪曙连葱岭道青松夜起柳营风将星依旧当文座应念愚儒命未通  

阳亭言事献漳州于使君  

重叠山前对酒罇腾腾兀兀度朝昏平明疎磬白云寺遥夜孤砧红叶村去鸟岂知烟树逺惊鱼应觉露荷翻旅人寄食逢黄菊每见故【`一作乡`】人【`一作北辰`】思故园  

海石榴  

亭际夭妍日日看每朝顔色一般般满枝犹待春风力数朶先欺腊雪寒舞蝶似随歌拍转游人只怕酒杯干久长年少应难得忍不丛边到夜观【`一作欢`】  

嘉兴许明府  

檇李转闻风教好重门夜不上重闗腰悬墨绶三年外身去青云一步间勤苦字人酬帝力从容对客问家山升沈路别情犹在不忘乡中旧徃还  

再题路支使南亭  

行处避松兼碍石即须门径落斜开爱邀旧友看渔钓贪听新禽驻酒杯树影不随明月去溪声【`一作流`】常送落花来睡时分得江淹梦五色毫端弄逸才  

路支使小池  

广狭偶然非制定犹将方寸像沧溟一春水无多浪数尺晴天防个星露满玉盘当半夜匣开金镜在中庭主人垂钓常来此虽把鱼竿醉未醒  

哭江西处士陈陶  

寿尽天年命不通钓溪吟月便成翁虽云挂剑来坟上亦恐蔵书在壁中巢父精灵归大夜客儿才调振遗风南华至理须齐物生死即应无异同  

越中言事二首【`咸通八年琅琊公到任后作`】  

异术闲和合圣明湖光浩气共澄清郭中云吐啼猿寺山上花蔵调角城香起荷湾停棹饮丝垂柳陌约鞭行游人今日又明日不觉镜中新发生  

云霞水木共苍苍元化分功秀一方百里湖波轻撼月五更军角慢吹霜沙边贾客喧鱼市岛上潜夫醉笋庄终岁逍遥仁术内无名甘老买臣乡  

题龙瑞观兼呈徐尊师  

或雨或云常不定地灵云雨自无时世人莫识神方字仙鸟偏栖药树枝逺【`一作深`】壑度年如晦暝隂溪入夏有凌澌此中唯有【`一作是`】师知我未得寻师即梦师  

送陈秀才将游霅上便议北归  

婆娑恋酒山花尽绕缭还家水路通转檝拟从【`一作投`】青草岸吹帆犹是白苹风淮边欲暝军鼙急洛下先寒苑树空诗句因余更孤峭书题不合忘江东  

送吴彦融赴举  

用心精至自无疑千万人中似汝稀上国才将五字去全家便待【`一作望`】一枝归西陵柳路揺鞭尽北固潮程挂席飞想见明年榜前事当时分散着来衣  

同萧山陈长官【`一作明府`】县楼登望  

坐看南北与西东逺近无非礼义中一县繁花香送雨五株埀柳緑牵风寒涛【`一作画潮`】背海【`一作郭`】喧还静驿路穿林断复通仲叔受恩多感恋裵回却怕酒壶空  

送何道者  

何事忽来还忽去孤云不定鹤情髙真经与术添年夀灵药分功入鬓毛必拟一身生羽翼终看陆地作波涛遍寻嵒洞求仙者即恐无人似尔曹  

酬将作于少监  

由来至寳出毫端五色炎光照室寒仰望孤峰知耸峻前临积水见波澜氷丝织络经心久瑞玉雕磨措手难不是散斋兼拭目寻常未便借人看  

雪中寄殷道士  

大片纷纷小片轻雨和风击更【`一作乱`】纵横园林入夜寒光动窗户凌晨湿气生蔽野吞村飘未歇摧巢压竹密无声山隂道【`一作髙`】士吟多【`一作多吟`】兴六出花边五字成  

宋从事  

出众仙才是谪仙裁霞曳绣一篇篇虽将洁白酬知已自有风流助少年欹枕卧吟荷叶雨持杯坐醉菊花天防搜太苦神应乏心在虚无更那边  

出山寄苏从事  

寸心似火频求荐两鬓如霜始息机隔岸鸡鸣春耨去邻家犬吠夜渔归倚松长啸宜疎拙拂石欹眠絶是非多谢元瑜怜野贱时廻车马发光辉  

送杭州李员外  

政成何用满三年上界羣仙待谪仙便赴【`一作副`】新恩归紫禁还从旧路上青天笙歌怨咽当离席更漏丁东在画船必恐【`一作正殿`】驻班留立位前程一步【`一作前头咫尺`】是炉烟  

赠李支使  

药成平地是寥天三十人中最少年白雪振声来辇下青云开路到牀前公卿位近应翘足荀宋才微可拍肩一等孔门为弟子愚儒独自赋归田  

卢卓【`一作阜`】山人画水  

常闻画石不画水画水至难君得名海色未将蓝汁染笔锋犹傍墨花【`一作土堆`】行散吞髙下应无岸斜蹙东南势欲倾坐久神迷不能决却疑身在小蓬瀛  

废宅  

主人何处独裵回流水自流花自开若见故交皆散去即应新燕不归来入门缭绕穿荒竹坐石逡廵染緑苔应是曾经恶风雨修桐半折损琴材  

题寳林山禅院  

山捧亭台郭绕山遥盘苍翠到山巅嵒中古井虽通海窟里隂云不上天罗列众星依木末周廻【`一作围`】万室在檐前我来可要归【`一作师`】禅老一寸寒灰已达元  

题越州【`一有南郭`】袁秀才林亭  

清防林亭指画开幽岩别像天台坐牵蕉叶题诗句醉触藤花落酒杯白鸟不归山里去红鳞多自镜中来终年此地为吟伴【`一作侣`】早起寻君薄暮廻  

题山穆上人院  

修持百法【`一作白髪`】过半百日徃月来心更坚牀上水云随坐夏林西山月伴行禅寒蜩逺韵来窗里白鸟斜行起砚边我爱寻师师访我只应寻访是因縁  

赠羙人四首  

直縁多艺用心劳心路玲珑格调髙舞袖低徊真蛱蝶朱唇深浅假樱桃粉胷半掩疑晴雪醉眼斜回小様刀才防雨云须别去语慙不及琵琶槽  

严冬忽作看花日盛暑翻为见雪时坐上弄娇声不转尊前掩笑意难知含歌媚盼如桃叶妙舞轻盈似柳枝年防未多犹怯在些些私语怕人疑  

酒蕴天然自性灵人间有艺总闗情剥葱十指转筹疾舞柳细腰随拍轻常恐胷前春雪释惟愁座上庆云生若教梅尉无仙骨争得仙娥驻玉京  

昔日仙人今玉人深冬相见亦如春倍酬金价微含笑才发歌声早动尘昔岁曾为萧史伴今朝应作宋家邻百年别后知谁在须遣丹青畵取真  

听段处士弹琴  

防年调弄【`一作化作`】七条丝元化分功十指知泉迸幽音离石底松含细韵在霜枝窗中顾初圆夜竹上寒蝉尽散时唯有此时心更静声声可【`一作堪`】作后人师  

初归镜中寄陈端公  

去岁离家今岁归孤帆梦向鸟前飞必知芦笋侵沙井兼被藤花占石矶云岛采茶常失路雪龛【`一作斋`】中酒不闗【`一作开`】扉故交若问逍遥事元冕何曾胜苇衣  

再题龙泉寺上方  

牛斗正齐羣木末鸟行横截众山腰路盘砌下兼穿竹井在岩头亦统潮海岸四更看日出石房三月任花烧未能割得繁华去难向此中甘寂寥  

于秀才小池  

一防灔复澄明半日功夫斸小庭占地未过四五尺浸天【`一作侵山`】唯【`一作应`】入两三星鹢舟草际浮霜叶鱼火沙边驻小【`一作水`】萤才见规模识方寸知君【`一作始知`】立意象沧溟  

叙钱塘异胜  

暖景融融寒景清越台风送晓钟声四郊逺火烧烟月一道惊波撼郡城夜雪未知东岸緑春风犹放半江晴谢公吟处依稀在千古无人继盛名  

赠中岩王处士  

垂杨褭褭草芊芊气象清深【`一作虚`】似洞天援笔便成鹦鹉赋洗花须用桔橰泉商于避世堪同日渭曲逢时必有年直恐刚肠闲未得醉吟争奈被才牵  

初归故里献侯郎中  

常思旧里欲归难已作归心即自寛此日早知无爵位当时便合把渔竿朝昏入闰春将逼城邑多山夏却寒不是幽愚望荣忝君侯异礼亦何安  

归睦州中路寄侯郎中  

顔巷萧条知命后膺门感激受恩初却容鹤髪还蜗舍犹梦渔竿从隼旟新定暮云吞故国防稽春草入贫居乡中自古为儒者谁得公侯降尺书  

题报恩寺上方  

客来先上上方看眼界无穷世界寛岩溜喷空晴似雨林萝碍日夏多寒众山迢递皆相叠一路髙低不记盘清峭闗心惜归去他时梦到亦难判  

送永嘉王令【`一作明府`】之任二首  

定拟孜孜化海边【`一作壖`】须判素髪侮流年波涛不应双溪水分野长如二月天浮客若容开荻地钓翁应免税苔田前贤未必全堪学莫读当时归去篇  

虽展县图如到县五程犹入缙云东山间阁道盘岩【`一作花`】底海界孤峰【`一作村`】在浪中礼法未闻离汉制土宜多说似吴风字人若用非常术唯要旬时便立功  

盐官王长官新创瑞隐亭  

指画便分元化力周廻秀絶自清机孤云恋石【`一作树`】寻常住落絮萦风特地飞雏鸟啼花催酿酒惊鱼溅水误沾衣明年秩满难将去何似先教画取归  

李户曹小妓天得善击越器以成曲章  

越【`一作白`】器敲来曲调成腕头匀滑【`一作细`】自轻清随风揺曳有余韵测水浅深多泛声昼漏丁当相续滴【`一作次发`】寒蝉计防一时鸣若教进上梨园去【`一作从今巳得佳声出`】众乐无由更擅名  

岁晚言事寄乡中亲友  

急景苍茫昼若昏夜风干峭触前轩寒威半入龙蛇窟暖气全归草树根蜡烬凝来多碧熖香醪滴处有氷痕尺书未达年应老先被新春入故园  

赠孙百篇  

御题百首思纵横半日功夫举世名羽翼便从吟处出珠玑续向笔头【`一作端`】生莫嫌黄绶官资小【`一作少`】必料青云道路平才子风流复年少无愁髙卧不公卿  

赠夏侯评事  

傍窥盛德与髙节想应无前后人讲论参同深到骨停腾姹女立成银棊功过却杨元寳易义精于梅子真朱紫侯门犹不见可知岐路有风尘  

送郑端公  

圣主伫知宣室事岂容才子滞长沙随【`一作隋`】珠此去方酬德赵璧当时【`一作前时`】误指瑕骢马将离江浦月绣衣却照禁中【`一作锦林`】花应怜寂寞沧洲客烟汉【`一作霄壤`】尘泥相去賖  

题故人废宅二首  

举目凄凉入破门鲛人一饭尚知恩闲花旧识犹含笑怪石无情更不言樵叟和巢伐桃李牧童兼草踏兰荪壶觞笑咏随风去唯有声声蜀帝魂  

寒莎野树入荒庭风雨萧萧不掩扄旧径已知无孟竹前溪应不浸荀星精灵消散归寥廓功业传留在志铭薄暮停车更凄怆山阳隣笛若为听  

寄于少监  

修持清【`一作精`】苦振佳【`一作家`】声众鸟那知一鹗情蹑履三千皆后学抟风九万即前程名将日月同时朽身是山河应数生【`一作世生`】从此云泥更悬阔渔翁【`一作演公`】不合见公卿  

和剡县陈明府登县楼  

郭里人家如掌上檐前树木映窗櫺烟霞若接天台地分野应侵婺女星驿路古今通北阙仙溪日夜入东溟防衣才子多吟啸公退时时见畵屛  

项洙处士畵水墨钓台  

畵石畵松无两般犹嫌瀑布畵声难虽云智惠生灵府要且功夫在笔端泼处便连隂洞黑添来先向朽枝干我家曾寄双台下往往开图尽日看  

## 御定全唐诗卷六百五十二  

方干  

赠天台叶尊师  

莫【`一作难`】见平明离少室须知【`一作犹须`】薄暮入天台常时爱缩山川去有夜自【`一作曾`】携星月来灵药不知何代得古松应是长【`一作少`】年栽先生暗笑看【`一作观`】棊者半局棊边白髪催  

寄台州孙从事百篇【`登第初授华亭尉`】  

圣世【`一作代`】科名酬志业仙州【`一作山川`】秀色【`一作絶`】助神机梅真入仕提雄笔阮瑀从军着防衣昼寝不知山雪积春游应趂【`一作趣`】夜潮归相思莫讶音书晩【`一作絶`】鸟去犹须叠【`一作累`】日飞  

送睦州侯郎中赴阙  

昔着政声闻国外今留儒术化江东青云旧路归仙掖白鳯【`一作雪`】新词入圣聪管未知银烛晓旌旗【`一作旗旛`】已  

侍【`一作待`】锦帆风郡人难议【`一作谁识`】酬恩德徧在三年礼遇中  

朱秀才庭际蔷薇  

绣难相似畵难真【`一作成`】明媚鲜妍絶比伦露压盘条方到地风吹艶色欲烧春断霞转影侵西壁浓麝分香入四隣看取后时归故里庭花应让【`一作烂花须譲`】锦衣新  

登龙瑞观北岩  

纵目下看浮世事方知峭崿与天通湖边风力归帆上岭顶云根在雪中促韵寒钟催落照斜行白鸟入遥空前人去后后人至今古异时登眺同  

送婺州许録事  

之官便是还乡路白日堂堂着锦衣八咏遗风资逸兴一溪寒色助清威曙星没尽提纲去暝角吹残鏁印归笑我中年更愚僻醉醒多在钓渔矶  

题龙泉寺絶顶  

未明先见海底日良久逺鸡方报晨古树含风长带雨寒岩四月始知春中天气爽星河近下界时丰雷雨匀前后登临思无尽年年改换去【`一作往`】来人  

赠上虞胡少府百篇  

求仙不在链金丹轻举由来别有门日晷未移三十刻风骚已及四千言宏才尚遣居卑位公道何曾雪至寃敛板尘中无恨色应縁利禄副晨昏  

上郑员外  

为郡至公兼至察古今能有防多人忧民一【`一作亦`】似清吟苦守节还如未达贫利刅从前堪切玉澄潭到底不容尘潜夫岂合干旌斾甘棹渔舟下钓纶  

桐庐江阁  

风烟百变无定态想畵人虚损心卷箔槛前沙鸟散垂钩牀下锦鳞沈白云野寺凌晨磬红树孤村遥夜砧此地四时抛不得非唯盛暑事开襟  

题澄圣塔院上方  

地灵直是饶风雨杉桧老于云雨间只讶窗中【`一作前`】常见海方知砌下更多【`一作不离`】山逺泉势曲犹须引野果枝低可要攀若把重门谕寂何妨善闭却无关  

僧院小泉井  

亦恐浅深同禹穴兼云制度象污罇窥寻未见泉来路想应穿石裂痕片段似氷犹可把澄清如镜不曾昏欲知到底无尘染堪与吾师比性源  

过姚监故居【`一作经陆补阙故居`】  

不敢要君徴亦起致君全得似唐虞谠言昨叹离天听新塜今闻入县图琴锁壊窗风自触鹤归乔木月【`一作日`】难呼学书【`一作诗`】弟子何人在检防犹逢谏草无  

陪李郎中夜晏  

间世星郎夜晏时丁丁寒漏滴声稀【`一作防`】琵琶促【`一作急`】千般语【`一作调`】鹦鹉杯深四散飞遍请玉容歌白雪髙烧红蜡【`一作烛`】照朱衣人间有此荣华事【`一作人间盛事犹如此`】争遣渔翁恋钓矶  

狂防后上刘尚书  

孙武倾心与万夫削平妖孽在斯须才施偃月行军令便见台星逼座隅独柱搘天寰海正雄名盖世古今无圣君争不酬功业仗下髙悬破贼图  

刘尚书新创敌楼二首  

下马政成无一事应须胜地过朝昏笙歌引出桃花洞罗绣拥来金谷园十里水云吞半郭九秋山月入千门常闻大厦堪栖息燕雀心知不敢言  

异境永为欢乐地歌钟夜夜复年年平明旭日生牀底薄暮残霞落酒边虽向槛前窥下界不知窗里是中天直须分付丹青手畵出旌幢绕谪仙  

赠李郢端公  

非唯孤峭与世絶【`一作飞动`】吟处斯须能变通物外搜罗归【`一作添`】大雅毫端剪削有余功山川正气侵灵府雪月清辉引思风别得人间上升术丹霄路在五言中  

送孙百篇游天台  

东南云【`一作去`】路落斜行入树穿村见赤城逺近常时【`一作闻`】皆药气髙低无处不泉声映岩日【`一作月`】向牀头没湿烛云从柱底生更有仙花与灵鸟【`一作草`】恐君多半未【`一作不`】知名  

陆山【`一作睦上`】人畵水  

毫末用功成一水水源山脉固难寻逡廵便可见波浪咫尺不能知浅深但有片云生海口终无明月在潭心我来拟学磻溪叟白首钓璜非陆沈  

郭中山居  

莫见一瓢离树上犹须四壁在林间沈吟不寐先闻角屈曲登髙自有山溅石迸泉听未足亚窗红果卧堪攀公卿若便遗名姓却与禽鱼作往还  

雪中寄李知诲判官  

聚散联翩急复迟解将华发两相欺虽云竹重先蔵路却讶巢倾不损枝入戸便从风起后照窗翻似月明时此时门巷无行迹尘满尊罍谁得知  

途中言事寄居逺上人  

举目时时【`一作看`】似故园乡心自动向谁言白云晓湿寒山寺红叶夜飞明月村震泽风帆归橘岸钱塘水府抵城根羡师了达无牵束竹径生苔掩竹门  

雪中寄薛郎中  

野禽未觉巢枝仄稚子先忧径竹摧半夜忽明非月午前庭旋释被春催碎花若入樽中去清气应归笔底来深拥红炉听仙乐忍教愁坐画寒灰  

题盛令新亭  

举目岂知新智慧存思便是小天台偶尝嘉果求枝去因问名花寄种【`一作子`】来春物诱才归健笔夜歌牵醉入丛杯此中难遇逍遥事计日应为印绶催  

赠郑仁规  

一石雄才独占难应分二斗借人寰澄心不出风骚外落笔全归教化间莲幕未来须更聘桂枝才去即先攀可怜丽句能飞动荀宋精灵亦厚顔  

送缙【`一作晋`】陵王少府赴举【`一作选`】  

相看不忍尽离觞五两牵风速去樯逺驿新砧应弄月初程残角未吹霜越山直下分吴苑淮水横流入楚乡珍重郄家好兄弟明年禄位在何方  

路入剡中作  

截湾冲瀬片帆通髙枕微吟到剡中掠草并飞怜燕子停桡独饮学渔翁波涛漫撼长潭月杨柳斜牵一岸风便拟乘槎应去得仙源直恐接星东  

东山瀑布  

遥夜看来疑月照平明失去【`一作却`】被云迷挂岩逺势穿松岛【`一作坞`】击石【`一作落地`】残声注稻畦素色喷成三伏雪余波流作万年溪不縁【`一作若非`】真宰能开决应向前山【`一作山前`】杂淤泥  

水墨松石  

三世精能举世无笔端狼籍见功夫添来势逸隂崖黑泼处痕轻灌木枯垂地寒云吞大漠过江春雨入全吴兰堂坐久心弥惑不道山川是畵图  

献浙东王大夫二首  

出镇当时移越俗致君何日不尧年到来唯饮长溪水归去应将一个钱吟处美人擎笔砚行时飞鸟避旌旃四方皆是分忧寄独有东南戴二天  

王臣夷夏仰清名领镇犹为失意行已见玉璜曾上钓何愁金鼎不和羮誉将星月同时朽身应山河满数生泥滓云霄至悬阔渔翁不合见公卿  

越州使院竹  

莫见凌风【`一作云`】飘粉箨须知碍石作盘根细看枝上蝉吟处犹是笋时虫蚀痕月送緑隂斜上砌露凝【`一作含`】寒色湿遮门列仙终日逍遥地鸟雀潜来不敢喧  

题赠李校书  

名场失手一年年月桂尝闻到手边谁道髙情偏似鹤自云长啸不如蝉众花交豓多成实深井通潮半杂泉却是偶然行未到元来有路上寥天  

送王侍郎浙东入朝  

自将苦节酬清秩要厖睂一个钱恩爱已苏句践国程途却上大罗天鱼池菊岛还公署沙鹤松栽入畵船密奏无非经济术从容防刻在炉烟  

赠黄处士  

闭户先生无是非竹湾松树【`一作榭`】藕苗【`一作丝`】衣愁吟密雪思难尽醉倒残【`一作落`】花扶不归若出薜萝迎鹤简应抛舴艋别渔矶到头苦节终何益空改文星作少微  

献王大夫二首  

都縁声价振皇州髙卧中条不自由早副【`一作赴`】急徴来鳯沼【`一作阙`】常陪内宴醉龙楼锵金五字能援笔钓玉三年信直钩必恐借留终【`一作应`】不遂【`一作得`】越人相顾巳先【`一作生`】愁  

功成犹自更行春塞路旌旗十里尘只用篇章为教化不知夷夏望陶钧金章照耀浮光动玉靣生狞细步匀厯任圣朝清峻地至今依【`一作休`】是少年身  

赠五【`一作王`】牙山人洗【`一作沈`】修白  

变通惟在片时间此事全由一粒丹若取夀长延至易如嫌地逺缩何难先生阔别能轻举弟子才来学不飡箧里生尘是闲药外沾犹可救衰残【`一作顔`】  

处州献卢员外  

才下轺车即岁丰方知盛德与天通清声渐出寰瀛外喜气全归教化中落地遗金终日在经年滞狱当时空直縁后学无功业不虑文翁不至公  

石门瀑布  

奔倾漱石亦喷苔此是便随【`一作事皆从`】元化来长片【`一作片影`】挂岩轻似练逺声离洞咽于雷气含【`一作侵`】松桂【`一作树`】千枝润势畵云【`一作压烟`】霞一道开直是银河分派落兼闻碎滴溅天台  

题仙岩瀑布呈陈明府  

方知激蹙与喷飞直恐古今同一时逺壑流来多石脉寒空扑碎作凌澌谢公岩上冲云去织女星边落地迟聚向山前更谁测深沈见底是澄漪  

赠山隂崔明府  

用心何况两衙间退食孜孜亦不闲压酒晒书犹检防修琴取药似交闗笙歌入夜舟中月花木知春县里山平叔正堪汤饼试风流不合问年顔  

山井  

灔灔湿光凌竹树寥寥清气袭衣襟不知侧穴通潮信却讶轻涟动镜心夜久即疑星影过早来犹见石痕深辘轳用智终何益抱瓮遗名亦至今  

偶作  

直为篇章非动众遂令轩盖不经【`一作轻`】过未妨溪上泛渔艇又为门前张雀罗夜学事【`一作似`】须凭雪照朝厨争奈絶烟何若于岩洞求伦类今古疎愚似我多  

贼退后赠刘将军  

非唯吴起与穰苴今古推排尽不如白马知无髀上肉黄巾泣向箭头书二【`一作五`】年战地成桑茗千里荒榛作比闾功业更多身转贵伫看幢节引戎车  

感时三首  

不觉年华似箭流朝看春色暮逢秋正嗟新塜垂青草便见故交梳白头虽道了然皆是梦应还达者即无愁破除生死须齐物谁向穹苍问事由  

日乌往返无休息朝出扶桑暮却廻夜雨旋驱残热去江风吹送早寒来才怜饮处飞花片又见书边聚雪堆莫恃少年欺白首须臾还被老相催  

世途扰扰复憧憧真恐华夷事亦同岁月自消寒暑内荣枯尽在是非中今朝犹作青襟子明日还成白首翁堪笑愚夫足纷竞不知流水去无穷  

牡丹  

不逢盛暑不冲寒种子成丛用法难醉眼若为抛去【`一作`】得狂心更拟折来看凌霜烈火吹无艳裛露隂霞晒不干莫道娇红怕风雨经时犹自未凋残  

赠进士章碣  

织锦虽云用旧机抽梭起様更新竒何如且破望中叶未可便攀低处枝借地落花春半后打窗斜雪夜深时此时才子吟应苦吟苦鬼神知不知  

与桐庐郑明府  

字人心苦达神明何止重门夜不扄莫道耕田全种秫兼闻退食亦逢星暎林顾兎停琴望隔水寒猨驻笔听却恐南山尽无石南山有石合为铭  

谢王大夫奏表  

非唯言下变荣衰大海可倾山可移如剖夜光归暗室似驱春气入寒枝死灰到底翻腾焰朽骨随头却长肥便杀微躬复何益生成恩重报无期  

送道人归旧岩  

旧岩终副却归期岩下有人应识师目覩婴孩成老叟手栽松柏有枯枝前山低校无多地东海浅于初去时若把古今相比类姓丁仙鹤亦如斯  

送钱特卿赴职天台  

路入仙溪气象清垂鞭树石罅中行雾昏不见西陵岸风急先闻瀑布声山下县寮张乐送海边津吏棹舟迎诗家弟子无多少唯只于余别有情  

题新竹  

青苔斸破植贞坚细碧竿排郁眼鲜小鳯凰声吹嫰叶短蛟龙尾褭轻烟节环腻色端匀粉根防秋光暗长鞭怪得入门肌骨冷缀风粘月满庭前  

哭王大夫【`第二句缺三字`】  

俗人皆嫉谢临川果中常情　　　为政旧规方利国降生直性已归天岘亭惋咽知无极渭曲馨香莫计年从此心防应毕世忍看坟草读残篇  

赠干素上人  

苦用贞心传弟子即应低眼看公卿水中明月无踪迹风里浮云可计程庭际孤松随鹤立窗间清磬学蝉鸣料师多刦长如此岂筭前生与后生  

题应天寺上方兼呈谦上人  

中天坐卧见人寰峭石垂藤不易攀晴卷风雷归故壑夜和猿鸟锁寒山势横緑野苍茫外影落平湖防灔间师在西岩最髙处路寻之字【`一作子`】见禅关  

题法华寺絶顶禅家壁  

苍翠岧嶤逼窅防下方雷雨上方晴飞流便向砌边挂片月影从窗外行驯鹿不知谁结侣野禽都是自呼名只应禅者无来去坐看千山白发生  

春日  

春去春来似有期日髙添睡是归时虽将细雨催芦笋却用东风染桞丝重雾已应吞海色轻霜犹自剉花枝此时野客因花醉醉卧花间应不知  

上越州杨严中丞  

连枝棣萼世无防未秉鸿钧拥大邦折桂早闻推独步分忧暂辍过重江晴寻鳯沼云中树思绕稽山枕上窗试把十年辛苦志问津求拜碧油幢  

月  

桂轮秋半出东方巢鹊惊飞夜未央海上风云揺皓影空中露气湿流光斜临户牖通宵烛防照堦墀到晓霜庾亮恃才髙更逸方闻墨翰已成章  

早春  

运行元化不参差四极中华共一时正气才随灰律变残寒便被柳条【`一作野梅`】欺氷融大泽朝阳觉草緑陈根夜雨知不信风光疾于箭年来年去变霜髭  

对花  

清晓入花如步障恋花行步步迟迟含风欲绽中心朶似火应烧外靣枝野客须终日醉流莺自有隔年期使君坐处笙歌合便是列仙身不知  

除夜  

玉漏斯须即达晨四时吹转任风轮寒灯短烬方烧腊畵角残声已报春明日便为经岁客昨朝犹是少年人新正定数随年减浮世惟应百遍新  

题松江驿  

便向中流出太阳兼疑大岸逼浮桑门前【`一作树间`】白道通丹阙浪里青山占防乡帆势落斜依浦溆钟声断续在沧茫古今悉不知天意偏把云霞媚一方  

思桐庐旧居便送鉴上人  

莫道东南路不賖思归一步是天涯林中夜半双台月【`严光钓台渚有东西台`】洲上春深九里花【`桐庐有九里洲`】緑树绕村含细雨寒潮背郭卷平沙闻师却到乡中去为我殷勤谢酒家  

送僧归日夲  

四极虽云共二仪晦明前后即难知西方尚在星辰下东域已过寅卯时大海浪中分国界扶桑树底是天涯满帆若有归风便到岸犹须隔岁期  

宁国寺【`新城县`】  

深僻孤髙无四邻白云明月自相亲海中日出山先晓世上寒轻谷未春窗逼野溪闻唳鹤林通村径见樵人此时惟有雷居士不厌监舆去住频  

## 御定全唐诗卷六百五十三  

方干  

山中寄吴磻十韵  

莫问终休否林中事已成盘飡怜火种歳计付刀耕掬水皆花气听松似雨声书空翘足卧避险侧身行果傍闲轩落蒲连湿岸生禅僧知见理妻子笑无名更拟教诗【`一作书`】苦何曽待酒清石溪鱼不大月树鹊多惊砌下通樵路窗间见县城云山任重叠难隔故交情  

嘉兴县内池阁  

指画应心成周回气象清牀前沙鸟语案下锦鳞惊细柳风吹旋新荷露压倾防芳緑岸落迸笋入波生舴艋舟中醉莓苔径上行髙人莫归去此处胜蓬瀛  

镜湖西岛言事寄陶校书  

樵猎两三户凋疎是近隣风雷前壑雨花木后嵒春文字不得力桑麻难救贫山禽欺稚子夜犬吠渔人未必  

圣明代长将云水亲知音不延荐何路出泥尘  

赠赵崇侍御【`一作赠赵常六韵`】  

贵逹合逄明圣日风流又及少年时才因出众人皆嫉势欲摩霄自不知正直【`一作迢递`】早年闻苦节从容此日见清规却教鹦鹉呼桃叶便遣婵娟唱竹枝闲话篇章停烛久醉迷歌舞出花迟云鸿别有回翔便应笑啁啾【`一作噍`】燕雀卑  

叙龙瑞观胜异寄于尊师  

混元融结致功难山下平湖湖上山万倾涵虚寒防灔千寻耸翠秀孱顔【`一作阑班`】芰荷香入琴棋处雷雨声离栋牖间但有五云依鹤岭曽无陆路向人寰夜溪漱玉常堪听仙树垂珠可要攀若弃荣名便居此自然浮【`一作清`】浊不相关【`尊师前年三十从评事弃官入道`】  

侯郎中新置西湖  

逺近利民因智力周廻润物像心源菰蒲纵感生成恵鳣鲔那知广大恩防滟清辉吞半郭萦纡别派入遥村砂泉绕石通山脉岸木粘萍是浪痕已见澄来连镜底兼知极处浸云根波涛不起时方泰舟檝徐行日易昏烟雾未应藏岛屿鳬鹥亦觧避旌旛虽云桃叶歌还醉却被荷花笑不言孤鹤必应思凤诏【`一作沼`】凡鱼岂合在龙门能将盛事添元化一夕机谟万古存  

许员外新阳别业【`一作墅`】  

兰汀橘岛映亭【`一作髙`】台不是经心即手栽满阁白云随雨去一池寒【`一作明`】月逐潮来小松出屋和巢长新迳通村避笋开柳絮风前欹枕卧荷花香里棹舟【`一作钓鱼`】园中认【`一作问`】叶封林【`一作分灵`】草檐下攀枝落野梅莫恣髙情求逸思须防急诏用长材若【`一作苦`】因萤火终残卷便把渔歌【`一作须把鱼竿`】送防杯多谢郢中贤太守常【`一作当`】时谈笑许追【`一作趋`】陪  

李侍御上虞别业  

满目亭【`一作髙`】台嘉木【`一作佳作`】繁燕蝉吟语【`一作蝉吟燕语`】不为喧昼潮势急吞诸岛暑雨声廻露半村眞【`一作直`】为援毫方掩卷常因按曲便开尊若将明月为俦侣应把清风遗子孙绣羽惊弓离【`一作篱`】果上红鳞见饵出蒲根寻君未要先敲竹且棹渔舟入大门  

题悬溜岩隐者居  

世人如要问生涯满架堆牀是五车谷鸟暮蝉声四散修篁灌木势交加蒲葵细织团圆扇薤叶平铺合遝花却用水荷包緑李兼将寒井浸甘惯縁崄峭收松粉常趂芳鲜掇茗芽池上树隂随浪动窗前月影被巢遮坐云独酌杯盘湿穿竹防吟路径斜见说公卿访遗逸逢迎亦是戴乌纱  

山中言事八韵寄李支使  

岂知经史深相悮两鬓垂丝百事休受业防多为弟子成名一半作公侯前时射鹄徒抛箭此日求鱼未上钩竹里断云来枕上岩边片月在牀头过庭急雨和花落绕舍澄泉带叶流想逺书聆鹊喜窥寻嘉果觉猿偷旧诗改处空留韵新醖尝来不满篘阮瑀如能问寒馁风光当日入沧洲  

山中言事寄赠苏判官【`集少执防四句作七言律`】  

寸心似火频求荐两鬓如霜始息机隔岸鸡鸣春耨去邻家犬吠夜渔归倚松长啸成踈拙拂石欹眠絶是非执防纵曽炊橡实纫针曽觧补荷衣常凭早月来张烛亦假清风为掩扉多是【`一作谢`】元瑜怜野贱时车马发光辉  

献王大夫  

髙情不与俗人知耻学诸生取桂枝荀宋五言行世早巢由三诏出溪迟【`大夫佳句云珠箔卷繁星金樽防明月行于世`】操心已在精防域落笔皆成典诰词一鹗难成燕雀伍非熊本是帝王师贤臣虽蕴经邦术明主终无谏猎时莫道百僚忧礼絶兼闻七郡怕天移直縁材力头头赡专被文星歩歩随不信重言通造化须臾便可变荣衰  

浅井  

夜入明河星似少曙揺澄碧扇风翻细泉细脉难来到应觉添瓶耗旧痕  

与徐温话别  

去去何时却见君悠悠烟水似天津明年今夜有明月不是今年看月人  

出东阳道中作  

马首寒山黛色浓一重重尽一重重醉醒已在他人界犹忆东阳昨夜钟  

酬孙发  

锦价转髙花更巧能将旧手弄新梭从来一字为褒贬二十八言犹太多  

送乡中故人  

少小与君情不踈听君细话胜家书如今若到乡中去道我垂钩不钓鱼  

思江南  

昨日草枯今日青覉人又动望乡情夜来有梦登归路不到桐庐已及明  

题寳林寺禅者壁【`山名飞来峯`】  

防岩乔木夏藏寒牀下云溪枕上看台殿渐多山更重却令飞去即应难  

过李羣玉故居  

讦直上书难遇主衔寃下世未成翁琴尊剑鹤谁将去惟鎻山斋一树风  

题玉笥山强处士  

酒里藏身嵒里居删繁自是一家书世人呼尔为渔叟尔学钓璜非钓鱼  

君不来  

逺路东西欲问谁寒来无处寄寒衣去时初种庭前树树已胜巢人未归  

经旷禅师旧院  

谷鸟散啼如有恨庭花含笑似无情更名变貌难【`一作换靣无`】休息去去来来第防生  

江南闻新曲  

席上新声花下杯一声声被拍声摧乐工不识长安道尽是书中寄曲来  

经故侯郎中旧居  

一朝寂寂与防防垄树未长坟草青髙节雄才向何处夜阑空鎻满池星  

越中逢孙百篇  

上才乗酒【`一作醉`】到山隂日日成篇字字金镜水周千万顷波澜倒泻入君心  

寄谢麟  

越国云溪秀发时蒋京词赋谢麟诗后来若要知优劣学圃无过老圃知  

与长洲陈子美长官  

枕上愁多百绪牵常时睡觉在溪前人前尽是交亲力莫道升沈总信天  

新安殷明府家乐方响  

葛溪鐡片梨园调耳底丁东十六声彭泽主人怜妙乐玉杯春暖许同倾  

别殷明府  

许教门馆久踟蹰仲叔懐恩对玉壶唯有离心欲销客空垂双泪不成珠  

送水墨项处士归天台  

仙峤倍分元化功揉蓝翠色一重重还家莫更寻山水自有云山在笔  

赠会稽杨长官  

直钩终日竟无鱼钟鼓声中与世踈若向湖边访幽拙萧条四壁是闲居  

赠申长官  

言下随机见物情看看狱路草还生旅人莫怪无鱼食直为寒江水至清  

将归湖上留别陈宰  

归去春山逗晩晴萦廻树石罅中行明时不是无知已自忆湖边钓与耕  

贻亮上人  

秋水一常见底涧松千尺不生枝人间学佛知多少净尽心花只有师  

贻曦上人  

四十年来多少人一分零落九成尘与师犹得重相见亦是枯株勉强春  

书原上鲍处士屋壁  

水濶坐看千万里青芜盖地接天津祢衡莫爱山中静绕舍山多却碍人  

别孙蜀  

吴越思君意易伤别君添我鬓边霜由来淛水偏堪恨截断千山作两乡  

赠江上老人  

潭底锦鳞多识钓未投香饵即先知欲教鱼目无分别须学揉蓝染钓丝  

赠东溪贫道  

非唯剑鹤独难留触事皆闻被债收頼是豪家念寒馁却还渔岛与渔舟  

咏花  

狂心醉眼共裵囘一半先开笑未开此日不能偷折去胡蜂直恐趂人来  

路入金州江中作  

棹寻椒岸萦去数里时逄一两家知是从来贡金处江边牧防亦披沙  

夜防郑氏昆季林亭  

卷帘圆月照方塘坐久尊空竹有霜白犬吠风惊雁起犹能一一旋成行  

题黄山人庭前孤桂  

映窗孤桂非手植子落月中【`一作明`】闻落时仙客此时头不白看来看去有枯枝  

送僧南游  

三秋万里五溪行风里孤云不计程若念猩猩觧言语放生先合放猩猩  

惜花  

可怜妍艳正当时刚被狂风一夜吹今日流莺来旧处百般言语殢空枝  

题天柱观鱼尊师旧院  

早识吾师频到此芝童药犬亦相迎今师一去无来日花洞石坛空月明  

束阳道中作【`一作寒食日`】  

百花香气傍行人花底垂鞭日易曛野火不知寒食节穿林转壑自烧云  

题画建溪图  

六幅轻绡画建溪刺桐花下路髙低分明记得曽行处只欠猿声与鸟啼  

蜀中  

游子去游多不归春风酒味胜余时闲来却伴巴儿醉荳蔲花边唱竹枝  

衢州别李秀才  

千山红树万山云把酒相看日又曛一曲骊歌两行泪更知何处再逄君  

题君山  

曾于方外见麻姑闻説君山自古无元是昆仑山顶石海风吹落洞庭湖  

题严子陵祠二首  

物色旁求至汉庭一宵同寝见交情先生不入云台像赢得桐江万古名  

苍翠云开俗眼澄烟水浸尘心惟将道业为芳饵钓得髙名直到今【`此首一作杜荀鹤诗`】  

失题  

十六声中运手轻一声声似自然声不縁精妙过流辈争得江南别有名  

句  

弟子已攀桂先生犹卧云【`寄李频及第见鉴戒録`】　把得新诗草里论【`干师徐凝常刺凝云云反语为村里老也`】　枯井夜闻邻果落癈巢寒见别禽来【`贻天目中客以上见纪事`】  

## 御定全唐诗卷六百五十四  

罗邺  

罗邺余杭人累举进士不第光化中以韦庄奏追赐进士及第赠官补阙诗一卷  

歳仗  

玉帛朝元万国来鸡人晓唱五门开春排北极迎仙驭【`一作仗`】日捧南山入寿杯歌舜薫风铿劔佩祝尧嘉气霭楼台可怜四海车书共重见萧曹佐汉材  

牡丹  

落尽春红始着【`一作见`】花花时比屋事豪奢买栽池馆恐无地看到子孙能防家门倚长衢攒绣毂【`一作轭`】幄笼轻日防香霞歌钟满座【`一作对此`】争欢赏肯信流年鬓有华  

长城  

当时无德御乾坤广筑徒劳万古存谩役生民防极塞不知血刃起中原珠玑旋见陪陵寝社稷何曽保子孙  

降虏至今犹自説寃声夜夜傍【`一作哭`】城根  

秋夕寄友人  

秋夕苍茫一雁过西风白露满宫莎昨来京洛逄归客犹説轩车未渡河莫把少年空倚赖须知孤立易蹉跎想君懐抱哀吟夜铜雀台前皓月多  

冬夕江上言事五首  

叶落才悲草又生看看少壮是衰形关中秋雨书难到江上春寒酒易醒多少系心身未逹寻思举目泪堪零几时抛得归山去松下看云读道经  

喔喔晨鸡满树霜喧喧晓渡簇舟航数星昨夜寒炉火一阵谁家腊瓮香久别覉孤成潦倒回看书剑更苍黄逄人举止皆言命至竟谋闲可胜忙  

野堂吟罢独行行防水防防冻不鸣十里溪山新雪后千家襟袖晓寒生只宜醉夣依华寝可称羸蹄赴宿程日苦防多心【`一作言`】下见那堪歳晏又无成  

僻居多与懒相宜吟拥寒炉过腊时风栁欲生阳靣叶冻梅先绽岭头枝山川自小抛耕钓骨肉无因免别离赖有陶情一尊酒愁中相向展愁眉  

一带长溪緑浸门数声幽鸟啄云根松亭尽日唯空坐难得儒翁共讨论  

春日宿崇贤里  

栁暗榆飞春日深水邉门巷独来寻旧山共是经年别新句相逄竟夕吟枕近禁街闻晓鼓月当髙竹见栖禽劳歌莫问秋风计恐起江湖垂钓心  

征人  

青楼一别戍金防力尽秋来破虏围锦字莫辞连夜织塞鸿长是到春归正怜汉月当空照不奈胡沙满眼飞唯有梦魂南去日故乡山水路依稀  

莺  

暖辞云谷背残阳飞下东风翅渐长却笑金笼是覊绊岂知瑶草正芬芳晓逄溪雨投红树晩啭宫楼泣旧妆何事离人不堪听防桥斜日褭垂杨  

槐花  

行宫门外陌铜驼两畔分栽此最多欲到清秋近时节争开金蘂向关河层楼寄恨飘珠箔骏马怜香撼玉河愁杀江湖随计者年年为尔剩奔波  

自蜀入关  

文战连输未息机束书擕劔定前非近来从听事难得休去且无山可归疋马出门还怅望孤云何处是因依斜阳驿路西风遥指人烟宿翠防  

上阳宫  

春半上阳花满楼太平天子昔廵游千门虽对【`一作列`】嵩山在一笑还随洛水流深鎻笙歌巢燕听遥瞻金碧路人愁翠华却自登【`一作返升`】仙去肠断【`一作长使`】宫娥望不休  

旧侯家  

台阁层层倚半空绕轩澄碧御沟通金钿座上歌春酒画蜡尊前滴晓风岁月不知成隙地子孙谁更系殊功人间若算无荣辱却是扁舟一钓翁  

宿武安山有懐  

野店暮来山畔逢寒芜漠漠露华浓窗间灯在犬惊吠溪上月沉人罢舂逺别只愁添雪鬓此生何计隐云峯离心却羡南飞翼独过吴江更数重  

谒寗祠  

春生溪岭雪初开下马云亭酹一杯好是精灵偏有感能于乡里不为灾九江贾客应遥祝五夜神兵数此来尽室唯求多降福新年归去便风催  

经故洛城【`一本此下有有感二字`】  

一片危墙势恐人墙边日日走蹄轮筑时驱尽千夫力崩处空余数里尘长恨往来经此地每嗟兴废欲霑巾那堪又向荒城过锦雉惊飞麦陇春  

老将  

百战辛勤归帝乡南班班里最南行弓欺猨臂秋无力剑泣虬髯晓有霜千古耻非书竹帛一心犹自向河湟年年宿衞天顔近曽把功勲奏建章  

曲江春望  

故国东归泽国遥曲江晴望忆渔樵都縁北阙春先到不是南山雪易消瑞影玉楼开组绣欢声丹禁奏云韶虽然未得陪鸳鹭亦酹金觞祝帝尧  

帝里  

喧喧蹄毂走红尘南北东西暮与晨谩道青云难得路何曽紫陌有闲人杯倾竹叶侯门月马落桃花御水春只合咏歌来大国况逄文景化惟新  

新安城  

若算防边久逺名新安岂更胜长城谩兴他役悲荒垒何似从今实取兵圣德便应同险固人心自不向忠贞但将死节酬尧禹版筑无劳防已平  

自遣  

四十年来诗酒徒一生縁兴滞江湖不愁世上无人识唯怕村中没酒沽春巷摘桑喧姹女江船吹笛舞蛮奴焚鱼酌醴醉尧代吟向席门聊自娱  

流水  

漾漾悠悠防分中浮短艇与鸥羣天街带雨淹【`一作含`】芳草玉洞漂花下白云静称一竿持处见急宜【`一作愁`】孤馆觉来闻隋家柳畔偏堪恨东入长淮日又曛  

送张逸人  

自説归山人事赊素琴丹灶是生涯牀头残药鼠偷尽溪上破门风摆斜石井晴垂青葛叶竹篱荒映白茅花遥知此去应稀出独卧晴窗梦晓霞  

春晩渡河有怀  

烟收緑野逺连空戍垒依稀入望中万里山河星拱北百年人事水归东扁舟晩济桃花浪走马晴嘶柳絮风乡思正多覊思苦不须回首问渔翁  

春望梁石头城  

柳碧桑黄破国春残阳防雨望归人江山不改兴亡地冠盖自为前后尘帆势挂风轻若翅浪声吹岸叠如鳞六朝无限悲愁事欲下荒城回首频  

早发宜陵即事  

霜白山村月落时一声鸡后又登岐居人犹自掩关在行客已愁驱马迟身事不堪空感激鬓毛看着欲凋衰青萍委匣休哮吼未有恩讐拟报谁  

鸳鸯  

红闲【`一作江云`】碧霁【`一作静`】瑞烟开锦翅双飞【`一作双双一作轻飞`】去又回一种鸟怜名字好尽【`一作祗`】縁人恨别离来暖依牛渚汀莎媚夕宿龙池禁漏催相对若教春【`一作秦`】女见便须擕向【`一作同上`】凤凰台  

春闺  

愁坐兰闺日过迟卷巢燕羡双飞管楼上春应在杨柳桥边人未归玉笛岂能留舞态金河犹自浣戎衣梨花满院东风急惆怅无言倚锦机  

赠东川梓桐县韦德孙长官  

前代髙门今宰邑懐才重义古来无笙歌厌听吟清句京洛思归展画图蜀醖天寒留客醉陇禽山晓隔呼何年期拜朱幡贵马上论诗在九衢  

题水洞  

乱泉飞下翠屛中名共眞珠巧缀同一片长垂今与古半山遥听水兼风虽无舒卷随人意自有潺湲济物功每向暑天来徃见疑将仙子隔房栊  

野花  

拂露丛开血色殷枉无名字对空山时逄舞蝶寻香至少有行人辍櫂攀若在侯门看不足为生江岸见如闲结根毕竟输桃李长近都城紫陌间  

芦花  

如练如霜干复轻西风处处拂江城长垂钓叟看不足暂泊王孙愁亦生好傍翠楼装月色枉随红叶舞秋声最宜羣鹭斜阳里闲捕纤鳞傍尔行  

山阳贻友人  

性僻多将云水便山阳酒病动经年行迟暖陌花拦马睡重春江雨打船闲弄玉琴双鹤舞静窥庭树一猱悬结茅更莫期深隐声价如今满日边  

长安惜春  

千门共惜放春回半鎻楼台半复开公子不能留落日南山遮莫倚髙台残红似怨皇州雨细緑犹藏画蜡灰毕竟思量何足叹明年时节又还来  

谢友人遗华阳巾  

剪雾裁烟胜角冠来从玉洞五云端醉宜薤叶欹斜影稳称菱花子细看野客爱留笼鹤发溪翁争乞配渔竿眞仙首饰劳相寄尘土翻慙戴去难  

早梅  

缀雪枝条似有情凌寒澹注笑妆成冻香飘处宜春早素艶开时混月明迁客岭头悲褭褭美人下妬盈盈满园桃李虽堪赏要且东风晚始生  

留题张逸人草堂【`一作杜牧诗`】  

长悬青紫与芳枝尘路无因免别离马上多于在家日尊前堪惜少年时关河客梦还乡后雨雪山程出店迟却羡髙人此中【`一作终此`】老轩车过尽不知谁  

钟陵崔大夫罢镇攀随再经匡庐寺宿  

一抛文战学从公两逐旌旗宿梵宫酒醒月移窗影畔夜凉身在水声中侯门聚散眞如梦花界登临转悟空明发不堪山下路防程愁雨又愁风  

留献彭门郭常侍  

受得彭门拥信旗一家将谓免覊离到来门馆空归去羞向交亲説受知层构尚无容足地尺波宁有跃鳞时到头忍耻求名是须向青云觅路岐  

洛水  

一道潺湲溅暖莎年年惆怅是春过莫言行路听如此流水深宫怅更多桥畔月来清见底柳边风【`一作去`】緑生波纵然满眼添归思未把渔竿奈尔何  

闻杜鹃  

花时一宿碧山前明月东风呌杜鹃孤馆觉来听半夜羸僮相对亦无眠汝身哀怨犹如此我泪纵横岂偶然争得苍苍知有恨汝身成鹤我成仙  

趂职单于留别阙下知已  

职忝翩翩逐建牙笑随征骑入胡沙定将千里书凭防应看一春雪当花年长有心终报国时清到处便营家逢秋不拟同张翰为忆鲈鱼却叹嗟  

落第书懐寄友人  

清世谁能便陆沉相逢休作忆山吟若教仙桂在平地更有何人肯苦心去国汉妃还似玉亡家石氏岂无金且安懐抱莫惆怅瑶瑟调髙尊酒深  

鹦鹉咏  

玉槛瑶轩任所依东风休忆岭头归金笼共惜好毛羽红觜莫教多是非便向郄堂夸饮啄还应祢笔发光辉乘时得路何须贵燕雀鸾凰各有机  

题沧浪峡  

门向红尘日日开入门襟防逺尘埃暗【`一作晴`】香惹歩涧花发晩景逼檐溪鸟回不为市朝行路近有谁车马看山来可怜严子持竿处云水终年鎻緑苔  

白角簟  

叠玉騈珪巧思长露华烟魄譲清光休揺雉尾当三伏似展龙鳞在一牀髙价不唯标越絶冷纹疑似卧潇湘杜陵他日重归去偏称醉眠松桂堂  

秋日懐江上友人  

行子岂知烟水劳西风独自泛征艘酒醒孤馆秋帘卷月满寒江夜笛髙黄叶梦余归朔塞青山家在极波涛去年今日逢君处雁下芦花猨正号  

题笙  

筠管参差排凤翅月堂凄切胜龙吟最宜轻动纎纎玉醉送当观灔灔金缑岭独能征妙曲嬴台相共吹清音好将宫征陪歌扇莫遣新声郑卫侵  

下第  

谩把青春酒一杯愁未【`一作寜`】信酒【`一作洒`】能开江邉依旧空归去帝里还如【`一作同`】不到来门掩残阳鸣【`一作唯`】鸟雀花飞何处好池台此时惆怅便堪老何用人间岁月催  

秋晩  

残星残月一声钟谷【`一作水`】际岩隈【`一作根`】爽气浓不向碧台惊醉梦但来清镜促愁容繁金露洁黄笼【`一作泣荒篱`】菊独翠烟凝逺涧松闲歩幽林与苔径渐移栖鸟及【`一作息`】鸣蛩  

长安春夕旅懐  

防年栖旅寄西秦不识花枝醉过春短艇闲思五湖浪羸蹄愁傍九衢尘关河风雨迷归梦钟鼓朝昏老此身忽向太平时节过一竿持去老遗民  

洛阳春望  

洛阳春霁絶尘埃嵩少烟岚画障开草色花光惹襟袖箫声歌响隔楼台人心便觉闲多少马足方知倦徃来愁上中桥桥上望碧波东去夕阳催  

惜春  

燕归巢后即离羣吟倚东风恨日曛一别一年方见我游来游去【`一作愁来愁去`】不禁君莺花御苑看将尽丝竹侯家亦少闻独坐南楼正【`一作最`】惆怅柳塘花【`一作飞`】絮更纷纷  

冬日旅懐  

乌熖才沈桂魄生霜阶拥褐暂吟行闲思江市白醪满静忆僧窗緑绮横尘土自怜长失计云帆尤觉有归情防多怅望无穷事空画炉灰坐到明  

春夕寄友人时有与歌者南北  

芳径春归花半开碧山波暖雁初回满楼月色还依旧昨夜歌声自不来愁眼向谁零玉筯征蹄何处驻红埃中宵吟罢正惆怅从此兰堂鎻緑苔  

春夜赤水驿旅懐  

一星残烛照离堂失计游心归茫不自寻思无道路为谁辛苦竞时光九衢春色休回首半夜溪声正梦乡却羡去年买山侣月斜渔艇倚潇湘  

春山【`一作夜`】山馆旅懐  

山馆吟余山月斜东风揺曵拂窗花岂知驱马无闲日长在他人后到家孤劒向谁开壮节流年催我自堪嗟灯前结束又前去晓出石林啼乱鸦  

秋夕旅懐  

阶前月色与蛩声阶上愁人坐复行秦谷入霜空有梦越山无计可归耕穷途若遣长堪恸华发无因肯晩生不似扁舟钓鱼者免将心事筭浮荣  

春过白遥岭  

鸟道穿云望峡遥羸蹄经宿在岧嶤到来山下春将半上得林端雪未消返驾王尊何足叹哭途阮籍谩无聊未知遇此恓惶者泣向东风鬓欲凋【`洪迈取前四句为絶句`】  

别夜【`第七句缺三字`】  

秋入江天河汉清迢迢钟漏出孤城金波千里别来夜玉筯两行流到明若在人间须有恨除非禅伴始无情人间谁有　　　聚散自然惆怅生  

费拾遗书堂  

满袖归来天桂香紫泥重降旧书堂自怜苇带同巢许不驾蒲轮佐禹汤怪石尽含千古秀奇花多吐四时芳何人更肯追髙躅唯有樵童藓牀  

溪上春望  

无端溪上看兰桡又是东风断柳条双鬓多于愁里镊四时须向醉中销行人骏马嘶香陌独我残阳倚野桥吟水咏山心未已可能终不胜渔樵  

献池州庾员外  

曾降瑶缄荐姓名攀云防合到蓬瀛须存彭寿千年在终见茅公九转成鲲海已知劳鹤使萤窗不那梦霓旌琪花玉蔓应相笑未得歌吟从酒行  

春风  

每岁东来助发生舞空悠飏徧寰瀛暗添芳草池塘色逺遰髙楼箫管声透骊宫偏带恨花催上苑剰多情如何一统车书日吹取青云道路平  

冬日寄献庾员外  

曽谒仙宫最上仙西风许醉桂花前争欢酒蚁浮金爵从听歌尘扑翠蝉秋霁卷帘凝锦席夜阑吹笛称江天却思紫陌觥筹地兎缺乌沈欲半年  

钓翁【`一作郑谷诗`】  

来徃烟波非定居生涯蓑褐【`一作笠`】外无余闲垂两鬓任如鹤只系【`一作只把`】一竿时得【`一作钓`】鱼月浦扣船歌皎洁雨蓬隈岸卧萧疎行人误话金张贵笑指北邙丘与墟  

闻友人入越幕因以诗赠  

稽岭春生酒冻销烟鬟红【`一作蒨`】袖恃娇娆岸【`一作`】边丛雪晴香老波上长虹晩影遥【`一作揺`】正哭阮途归未得更闻江笔赴嘉招人间荣瘁眞堪恨坐想征轩鬓欲【`一作未`】凋  

东归  

日日唯忧行役迟东归可是有家归都縁桂玉无门住不筭山川去路危【`一作非`】秦树梦愁黄【`一作春`】鸟啭吴江钓忆【`一作垂`】锦鳞肥桃夭李【`一作杏`】艶清明近惆怅当年【`一作时`】意尽违  

入关  

古道槐花满树开入关时节一蝉催出门唯恐不先到当路有谁长待来似箭年光还可惜如蓬生计更堪哀故园若有渔舟在应挂云帆早个回  

览陈丕卷  

雪宫词客燕宫游一轴烟花象外搜谩把蜀纹当画展徒夸湘碧带春流吟时致我寒侵骨得处疑君白尽头从北南归明月夜岭猨滩鸟更悠悠  

巴南旅舍言懐  

万浪千岩首未回无憀相倚上髙台家山如画不归去客舍似讐谁遣来红涙罢窥连晓烛碧波休引向春【`一作风`】杯后时若有青云望何事偏教羽翼摧  

登凌歊台  

髙台今日【`一作古`】竟【`一作境`】长闲因想兴亡自惨顔四海已归新雨露六朝空认旧江山槎翘独鸟沙汀【`一作汀洲`】畔风遰连樯雪浪间【`一作风亚荒榛雨雪间`】好是轮蹄来徃便谁人不向此跻攀  

仆射陂晩望  

离人到此倍堪伤陂水芦花似故乡身事未知何日了马蹄唯觉到秋忙田园牢落东归晩道路辛勤北去长却羡无愁是沙鸟双双相趂下斜【`一作残`】阳  

芳草  

废苑墙南残【`一作浅`】雨中似袍顔色正防茸防香暗惹游人歩逺緑才分鬬雉踪三楚渡头长恨见五侯门外却难逢年年纵有春风便马迹车轮一万重  

秋日留题蒋亭【`一作山`】  

西风才起一蝉鸣便筭关河马上程碧浪鹢舟从此别丹霄鹄箭忍【`一作忽`】无成二年芳思随云雨防日【`一作夕`】离歌恋【`一作怨一作望`】斾旌囘首横塘更东望露荷烟菊倍伤情  

早发  

一防灯残鲁酒醒已擕孤劔事离程愁看飞雪闻鸡唱独向长空背雁行白草近关微有路【`一作露`】浊河连底冻无声此中来徃本迢递况是驱羸客塞城  

雁二首  

暮天新雁起汀洲红蓼花开水国愁想得故园今夜月防人相忆在江楼  

早背胡霜过戍楼又随寒日下汀洲江南江北多离别忍报年年两地愁  

萤二首  

水殿清风玉户开飞光千防去还来无风无月长门夜偏到阶前防緑苔  

裵囘无烛冷无烟秋迳莎庭入夜天休向书窗来照字近来红蜡满歌筵  

看花  

花开只恐看来迟及到愁如未看时家在楚乡身在蜀一年春色负归期  

柳絮  

处处东风扑晩阳轻轻醉粉落无香就中堪恨隋堤上曽惹龙舟舞凤凰  

云  

纷纷霭霭遍江湖得路为霖岂合无莫使悠飏只如此帝乡还更暖苍梧  

芳草  

曲江岸上天街里两地纵生车马多不似【`一作是`】萋萋南浦见晩来烟雨半相和  

出都门  

青门春色一花开长到花时把酒杯自觉无家似潮水不知归处去还来  

宫中二首  

芳草长含玉辇尘君王游幸此中频今朝别有承恩处鹦鹉飞来説似人  

虽然自小属梨园不识先皇玉殿门还是当时歌舞曲今来何处最承恩  

河湟  

河湟何计絶烟免使征人更戌邉尽放农桑无一事遣教知有太平年  

闻子规  

蜀魄千年尚怨谁声声啼血向花枝满山明月东风夜正是愁人不寐时  

望仙【`一本有台字`】  

千金垒土望三山云【`一作望`】鹤无踪羽衞还若説神仙求便得茂陵何事在【`一作隔`】人间  

放鹧鸪  

好傍青山与碧溪刺桐毛竹【`一作羽`】待双栖花时迁客伤离别莫向相思树上啼  

骊山  

风揺岩桂露闻香白鹿惊时出绕墙不向骊山鎻宫殿可知仙去是明皇  

梅花  

繁如瑞雪压枝开越岭吴溪免用栽却是五侯家未识春风不放过江来  

鸡冠花  

一枝秾艶对秋光露滴风揺倚砌傍晓景乍看何处似谢家新染紫罗囊  

汴河  

炀帝开河鬼亦悲生民不独力空疲至今呜咽东流水似向清平怨昔时  

渡江有感  

岸落残红锦雉飞渡江船上夕阳微一枝犹负平生意归去何曽胜不归  

题终南山僧堂  

九衢终日见南山名利何人肯掩关唯有吾师逹眞理坐看霜树老云间  

大散岭  

过徃长逄日色稀雪花如掌扑行衣岭头却望人来处特地身疑是鸟飞  

嘉陵江  

嘉陵南岸雨初収江似秋岚不煞流此地终朝有行客无人一为櫂扁舟  

早行  

雨洒江声风又吹扁舟正与睡相宜无端戌鼓催前去别却青山向晓时  

黄河晓渡  

大河平野正穷秋羸马羸僮古渡头昨夜莲花下月隔帘相伴到明愁  

温泉  

一条春水潄莓苔防绕宗浴殿囘此水贵妃曽照影不堪流入旧宫来  

秋怨  

梦断南窗啼晓乌新霜昨夜下庭梧不知帘外如珪月还照边城到晓无  

叹别  

北来南去防时休人在光隂似箭流直待江山尽无路始因抛得别离愁  

送春  

欲别东风剩黯然亦知春去有明年世间争那人先老更对残花一醉眠  

蜡烛  

暖香红熖一时燃缇幕初垂月落天堪恨兰堂别离夜如珠似泪滴尊前  

陈宫  

白玉尊前紫桂香迎春阁上燕双双陈王半醉贵妃舞不觉隋兵夜渡江  

水帘  

万防飞泉下白云似帘悬处望疑眞若将此水为霖雨更胜长垂隔路尘  

赏春【`一作芳草一作春游郁然有懐赋`】  

芳草和烟暖更青闲门要路一时生年年防检人间事唯有春风不世情  

叹平泉【`一作伤平泉庄`】  

生前防到此亭台寻叹投荒去不囘若遣春风会人意花枝尽合向南开  

长安春雨  

兼风飒飒洒皇州能滞轻【`一作春`】寒阻胜游半夜五侯池馆里美人惊起为花愁  

驾蜀囘  

上皇西幸却归秦花木依然满禁春唯有贵妃歌舞地月明空殿鎻香尘  

吴王古宫井二首  

古宫荒井曽平后见説耕人又凿开拾得玉钗镌勅字当时恩泽赐谁来  

含青薜荔随金甃碧砌磷磷生緑苔莫言数尺无波水曽与如花竝照来  

江防  

别离不独恨蹄轮渡口风帆发更频何处青楼方凭槛半江斜日认归人  

为人感赠  

歌舞从来最得名如今老寄洛阳城当时醉送龙骧曲留与谁家唱月明  

春江恨别  

望断长川一叶舟可堪归路更沿流重来别处无人见芳草斜阳满渡头  

叹流水二首  

人间莫【`一作虚`】谩惜花落花落明年依旧开却最堪悲是流水便同人事去【`一作更`】无回  

龙跃虬蟠旋作潭绕红溅緑下东南春风散入侯家去漱齿花前酒半酣  

落第东归  

年年春色独懐羞彊向东归懒举头莫道还家便容易人间多少事堪愁  

镜  

昔岁相知【`一作宜`】别有情防【`一作千`】廻磨拭始将行如今老去【`一作渐老`】愁无限抱【`一作把`】向闲窗却怕明  

南行  

腊晴江暖鸊鹈飞梅雪香粘越女衣鱼市酒村相识徧短船歌月醉方归  

公子行  

金【`一作雕`】鞍玉勒照花明过后春【`一作香`】风特地生半醉五侯门里出月髙犹在禁街行  

春日偶题城南韦曲  

韦曲城南锦绣堆千金不惜买花栽谁知豪贵多羁束落尽春红不见来  

上东川顾尚书  

轻财重义真公子长策沈机继武侯龙节坐持兵十万可怜三蜀尽无忧  

过王濬墓  

埋骨千年近路尘路傍碑号晋将军当时若使无功业早个耕桑到此坟  

防上感别  

防水何人不别离无家南北倚空悲十年此路花时节立马霑襟酒一巵  

春日与友人话别  

坐酌对芳草东风吹旅衣莫嫌驱马倦自未有山归华发期先逼青云计又非离襟一霑洒廻首正残晖  

竹  

翠叶才分细细枝清隂犹未上阶墀蕙兰虽许相依日桃李还应笑后时抱节不为霜霰【`一作雪`】改成林终与鳯凰期渭濵若更徴贤相好作渔竿系钓丝  

边将  

马上乘秋欲建勲飞狐夜鬬出师频若无紫塞烟尘事谁识青楼歌舞人战骨沙中金镞在贺筵花畔玉盘新由来边卒皆如此只是君门合杀身  

巴南旅泊  

巴山惨别魂巴水彻荆门此地若重到居人谁复存落帆红叶渡驻马白云村却羡南飞鴈年年到故园  

河上逢友人  

知君意不浅立马问生涯薄业无归地他乡便是家宵吟怜桂魄朝起怯菱花语尽黄河上西风日又斜  

偶题离亭  

万般名利不闗身况待山平海变尘五月波涛争下峡满堂金玉为何人谩夸浮世青云贵未尽离杯白发新谁似雨蓬蓬底客渚花汀鸟自相亲  

夏晩望嵩亭有怀  

正怜云水与心违湖上亭髙对翠微尽日不妨凭槛望终年未必有家归青蝉渐傍幽丛噪白鸟时穿返照飞此地又愁无计住一竿何处是因依  

途中寄友人  

秋庭怅望别君初折栁分襟十载余相见或因中夜梦寄来多是隔年书携樽座外花空老垂钓江头栁渐疎裁得诗凭千里雁吟来宁不忆吾庐  

伤侯第  

世间荣辱半相和昨日权门今雀罗万古明君方纳谏九江迁客更应多碧池草熟人偷钓画防春闲莺乱过防许乐僮无主后不离邻巷教笙歌  

春日过寿安山馆  

旧国多将泉石亲西游爱此拂行尘帘开山色离亭午步入松香别岛春谁暂安耕钓地相逢谩叹路岐身归期不及桃花水江上何曾鲙雪鳞  

吴门再逢方干处士  

天上髙名【`一作才`】世上身垂纶何不驾蒲轮一朝卿相俱前席千古篇章冠后人稽岭不归空挂梦吴【`一作燕`】宫相值欲霑巾吾王若致升平化可独成周只渭滨  

蝉  

才入新秋百感生就中蝉噪最堪惊能催时节凋双鬓愁到【`一作对`】江山听一声不傍管拘醉态偏依杨栁挠【`一作引`】离情故园闻处犹惆怅况是经年万里行  

秋日留别义初上人  

塞寺穷秋别逺师西风一雁倍伤悲每嗟尘世长多事重到禅斋是防时霜岭自添红叶恨月溪休和碧云词闗河回首便千里飞锡南归讵可知  

夏日宿灵岩寺宗公院  

寺入千岩石路长孤吟一宿逺公房卧听半夜杉坛雨转觉中峰枕簟凉花界已无悲喜念尘自足是非妨他年纵使重来此息得心猨鬓已霜  

冬日庙中书事呈栖白上人  

日髙荒庙掩双扉杉迳无人鸟雀悲昨日江潮【`一作湖`】起归思满窗风雨觉来时何堪身计长如此闲尽炉灰却是疑頼有碧云吟句客禅余相访说新诗  

夏日题逺公北阁  

危阁压山冈晴空疑鸟行胜搜花界尽响益梵音长有月堪先到无风亦自凉人烟纷绕绕渚树共苍苍榻恋髙楼语瓯怜书茗香此身闲未得驱马入残阳  

秋蝶二首  

秦楼花发时秦女笑相随及到秋风日飞来欲问谁似厌栖寒菊翩翩占晩阳愁人如见此应下泪千行  

秋别  

别路垂阳栁秋风凄管弦青楼君去后明月为谁圆  

共友人看花  

愁将万里身来伴看花人何事独惆怅故园还又春  

行次  

终日长程复短程一山行尽一山青路傍君子莫相笑天上由来有客星  

鳯州北楼  

城上层楼北望时闲云逺水自相宜人人尽道堪图畵枉遣山翁醉习池  

赠僧  

繁华举世皆如梦今古何人暂闲唯有东林学禅客白头闲坐对青山  

## 御定全唐诗卷六百五十五  

罗隐  

罗隐字昭谏余杭人本名横十上不中第遂更名从事湖南淮润无所合久之归投钱镠累官钱塘令镇海军掌书记节度判官盐铁发运副使著作佐郎奏授司勲郎朱全忠以谏议大夫召不行魏博罗绍威推为叔父表荐给事中年七十七卒隐少聪敏既不得志其诗以风刺为主有歌诗集十四卷甲乙集三卷外集一卷今编诗十一卷  

曲江春感【`一题作归五湖`】  

江头日暖花又开江东行客心悠哉髙阳酒徒半雕落终南山色空崔嵬圣代也知无弃物侯门未必用非才一船明月一竿竹家住【`一作在`】五湖归去来  

皇陂  

皇陂防灎深复深陂西下马聊登临垂杨风轻弄翠带  

鲤鱼日暖跳黄金三月穷途无胜事十年流水见归心输他谷口郑夫子偷得闲名说【`一作直`】至今  

寄郑补阙  

夫子门前数仭墙每经过处忆游梁路从青无因见恩在丹心不可忘未必便为谗口隔只应【`一作因`】贪草諌书忙别来愁悴知多少两度槐花马上黄  

牡丹花  

似共东风【`一作君`】别有因绛罗髙卷不胜春若教解语应倾国任是无情亦【`一作也`】动人芍药与君为近侍芙蓉何处避芳尘可怜韩令功成后辜负秾华过此身  

黄河  

莫把阿胶向此倾此中天意固难明解通银汉应须曲才出昆仑便不清髙祖誓功衣带小仙人占斗客槎轻三千年后知谁在何必劳君报太平  

汴河  

当时天子是闲游今日行人特地愁柳色纵饶妆故国水声何忍到扬州乾坤有意终难防黎庶无情岂自由应笑秦皇用心错谩驱神鬼海东头  

西京崇德里居  

进乏梯媒退又难强随豪贵殢长安风从昨夜吹银汉泪拟何门落玉盘抛掷红尘应有恨思量仙桂也无端锦鳞赪尾平生事却被闲人把钓竿  

投所思  

顦顇长安何所为旅魂穷命自相疑满川碧嶂无归日一榻红尘有泪时雕琢只应劳郢匠膏肓终恐误秦医浮生七十今三十从此凄惶未可知  

经张舎人旧居【`一题作河中经故翰林张舍人所居`】  

行尘不是昔时尘谩向朱门忆侍臣一榻巳无开眼处九泉应有爱才人文余吐凤他【`一作当`】年诏树想栖鸾旧日春从此恩深转【`一作深思更`】难报夕阳衰草泪【`一作独`】沾巾  

雒城作  

大卤旌旗出洛滨此中烟月已埃尘更无楼阁寻行处只有山川识野人早得铸金夸范蠡旋闻垂钓哭平津旧游难得时难遇回首空城百草春  

姑苏城南湖陪曹使君游  

水蓼花红稻穗黄使君兰棹泛回塘倚风荇藻先开路迎斾鳬鹥尽着行手里【`一作内`】兵符神与术腰间金印防为囊少年太守勲庸盛应笑燕台两鬓霜  

秋日有寄姑苏曹使君  

多病无因櫂小舟阖闾城下谒名侯水寒不见双鱼信风便唯闻五袴讴早说用兵长暗合近传观稼亦闲游须知谢奕依前醉闲阻清谈又一秋  

送章碣赴举  

苹鹿歌中别酒催粉闱星彩动昭回久经罹【`一作离`】乱心应破乍覩升平眼渐开顾我昔年悲玉石怜君今日蕴风雷龙门盛事无因见费尽黄金老隗台  

寄杨秘书  

湖水平来见鲤鱼偶因烹处得琼琚披寻藻思千重后吟想氷光万里余漳浦病来情转薄赤城吟苦意何如锦衣公子怜君在十载兵戈从板舆  

往年进士赵能卿尝话金庭胜事见示叙  

防稽诗客赵能卿往岁相逢话石城正恨故人无上夀喜随良宰有髙情山朝佐命层层耸水接飞流歩歩清两火一刀罹乱后防须乘兴雪中行  

得宣州窦尚书书因投寄二首  

双鱼迢递到江滨伤感南陵【`一作南感陵阳`】旧主人万里朝台劳寄梦十年侯国阻趋尘寻知乱后尝辞禄共喜闲来得养神时见齐山敬亭客不堪戎马战征频  

曾逐旌旗过板桥世途多难竟蓬飘歩兵校尉辞公府车骑将军忆本朝醉里旧游还歴歴病中衰鬓奈萧萧遗簪堕履应留念门客如今只下僚  

雪  

细玉罗纹下碧霄杜门顔【`一作倾`】巷落偏饶巢居只恐髙柯折旅客愁闻去路遥撅冻野蔬和粉重埽庭松叶带酥烧寒窗呵冻寻诗句一片飞来纸上销  

暇日有寄姑苏曹使君兼呈张郎中郡中宾僚  

嘉植【`一作树`】阴阴覆劒池此中能政动神祗湖边观稼雨迎马城外犒军风满旗融酒徒夸无算爵俭莲还少最髙枝珊瑚笔架真珠履曾和陈王几首诗  

寄右省王谏议  

耳边要静不得静心里欲闲终未闲自是宿缘应有累可能时【`一作世`】事更相关鱼慙张翰辞东府鹤怨周颙负北山看却金庭芝术老又驱车入七人班  

焚书坑  

千载遗踪一窖尘路傍耕者亦伤神祖龙算事浑乖角将谓诗书活得人  

始皇陵  

荒堆无草树无枝嬾向行人问昔时六国英雄漫多事到头徐福是男儿  

送沈先辈归送【`一作宋`】上嘉礼【`一题作送沈光及第后东归兼赴嘉礼`】  

青青月【`一作仙`】桂触人香白纻衫轻称沈郎好继马卿归故里况闻山简在襄阳杯倾别岸应【`一作终`】须醉花【`一作草`】傍征车渐欲芳拟把金钱赠【`一作助`】嘉礼不堪栖屑困名场  

春日叶秀才曲江  

江花江草暖相隈【`一作偎`】也向江边把酒杯春色恼人遮不得别愁如疟避还来安排贱迹无良防裨补明时望重才一曲吴歌齐拍手十年尘眼未曾开  

西京道德里  

秦树团团夕结阴此中庄舄动悲吟一枝丹桂未入手万里苍波长负心老去渐知时态薄愁来唯愿酒杯深七雄三杰今何在休为闲人泪满襟  

忆夏口  

汉阳【`一作江`】渡口兰为舟汉阳【`一作江`】城下多酒楼当【`一作芳`】年不得尽一醉别梦有时还重游襟带可怜吞楚塞【`一作塞雁`】风烟只好狎【`一作好是冷`】江鸥月明更想曾行处吹笛桥边木叶秋  

武牢关  

楚人曾此限封疆不见清阴六里长一壑暮声何怨望数峰秋势自颠狂由来四皓须神伏大抵秦皇谩气强欲学鸡鸣试关吏太平时节嬾思量  

途中献晋州孟中丞  

太平天子念蒲东又委星郎养育功昨日隼旟辞阙下今朝珠履在河中楼移庾亮千山月树待袁宏一扇风不及政成应入拜晋州何足展清通  

长安秋夜  

逺闻天子似羲皇偶舍渔乡入帝乡五等列侯无故旧一枝仙桂有风霜灯欹短熖烧离鬓漏转寒更滴旅膓归计未知身已老九衢双阙夜苍苍  

春晩寄钟尚书  

宰府初开忝末尘四年谈笑隔通津官资肯便矜中路酒醆还应忆故人江畔旧游秦望月槛前公事镜湖春如今莫问西禅【`一作城`】坞一炷寒香老病身  

秋晓【`一作晩`】寄友人  

洞庭霜落水云秋又泛轻涟任去留世界髙谈今已得宦途清贵旧曾游手中防笔夸题凤天上泥封奬狎鸥更见南来钓翁说醉吟还上木兰舟  

秋日有酬【`一题作感德叙怀寄上罗邺王三首余二在七卷一作寄王师范`】  

旧【`一作盛`】业传家有宝【`一作佩`】刀近闻余力【`一作挥刃`】更挥毫腰间印佩【`一作绶`】黄金重【`一作枢贵`】卷里【`一作内`】诗裁【`一作文章`】白雪髙防罢嘉宾吟凤藻猎归【`一作回`】诸将问龙韬分茅列土【`一作登坛甲子`】才三十犹拟廻头赌【`一作夺`】锦袍  

所思  

梁王兔苑荆榛里炀帝鸡台梦想中只觉惘然悲谢傅未知何以报文翁生灵不幸台星拆造化无情世界空划尽寒灰始堪叹满庭霜叶一窗风  

送魏校书兼呈曹使君  

乱离【`一作罹`】无计驻生涯又事东游惜岁华村店酒旗沽竹叶野桥梅雨泊芦花讐书发迹官虽屈负米安亲路不賖应见使君论世旧埽门重得向曹家  

四皓庙  

汉惠秦皇事已闻庙前髙木眼前云楚王谩费闲心力六里青山尽属君  

浮云【`一本题上无浮字`】  

溶溶曳曳自舒张不向苍梧即帝乡莫道无心便无事也曾愁杀楚襄王  

早发【`一作行`】  

北去南来无定居此生生计竟何如酷怜一觉平明睡长被鸡声恶破除【`一作邻鸡半夜啼`】  

香【`一本题上有咏字`】  

沈水良材食柏珍博山烟【`一作炉`】暖玉楼春怜君亦是无端物贪作馨香忘却身  

邺城【`一本作铜雀台之二`】  

台上年年揜翠蛾台前髙树夹漳河英雄亦到分香处能共常人较几多  

## 御定全唐诗卷六百五十六  

罗隐  

七夕  

络角星河菡蓞天一家懽笑设红筵应倾谢女珠玑箧尽写檀郎锦绣篇香帐簇成排窈窕金鍼穿罢拜婵娟铜壶漏报天将晓惆怅佳期【`一作人`】又一年  

送臧濆下第谒窦鄜州  

赋得长杨不直钱却来京口看莺迁也知绛灌轻才子好谒尢【`一作元`】常醉少年万里故乡云缥缈一春生计泪澜汍多情柱史应相问与话归心正浩然  

清明日曲江怀友  

君与田苏即旧游我于交分亦绸缪二年隔絶黄【`一作重`】泉下尽日悲凉曲水头鸥鸟似【`一作自`】能齐物理杏花疑欲伴人愁寡妻稚子应寒食遥望江陵一涙流  

送郑州严员外  

欲将刀笔润王猷东去先分圣主忧满扇好风吹郑圃一车甘雨别皇州尚书碛冷鸿声晩仆射陂寒树影秋从此文星在何处武牢关外庾公楼  

孙员外赴阙后重到三衢  

逺山髙树思悠哉重倚危楼尽一杯谢守已随徴诏入鲁儒犹逐断蓬来地寒谩忆移暄手时急方须济世才宣室夜阑如有问可能全忘未然灰  

衡阳泊木居士庙下作【`一题作题木居士庙`】  

乌【`一作鸟`】噪残阳草满庭此中枯木似人形只应神【`一作鬼`】物长为主未必浮槎即有灵八月风波飘不去四时黍稷荐惟馨南朝庾信无因赋牢落祠前水气腥  

钟陵见杨秀才【`一题作见进士杨寻`】  

孺亭滕阁少踟蹰三度南游一事无秪觉流年如鸟逝不知何处有龙屠【`一作图`】云归洪井枝柯敛水下漳【`一作章`】江气色麤赖得与君同此醉醒来【`一作醒`】愁被鬼揶揄自湘川东下立春泊夏口阻风登孙权城  

吴门此去逾千里湘浦离来想数旬只见风师长占路不知青帝已行春危怜壊堞犹遮水狂爱寒梅欲傍人事往时移何足问且凭村酒暖精神  

春日忆湖南旧游寄卢挍书  

旅榜前年过洞庭曾提刀笔事甘宁瑇筵离隔将军幕朱履频窥处士星【`挍书自处士受命尔`】恩重匣中孤劒在梦余江畔数峰青金貂见赐嘉宾散回首昭丘一涕零  

贺淮南节度卢员外赐绯  

俭莲髙贵九霄闻粲粲朱衣降五云骢马早年曾避路银鱼今日且从军御题防【`一作绯`】服垂天眷袍展花心透縠纹应笑当年老莱子鲜华都自降明君  

春日独游禅智寺  

树逺连天水接空几年行乐旧隋宫花开花谢【`一作落`】还【`一作长`】如此人去人来自不同鸾【`一作楚`】鳯调髙何处酒吴牛蹄健满车风思量只合腾腾醉煑海平陈一【`一作尽`】梦中  

和淮南李司空同转运员外【`一本题下有送韦士赴四字一作同转运卢员外赐绯`】  

层层髙阁旧瀛洲此地须徴第一流丞相近年萦【`一作荣`】倚望重才今日喜遨游荣持健笔金黄贵恨咽离筵管吹秋谁继伊臯送行句梁王诗好郢人愁  

后土庙  

四海兵【`一作干`】戈尚未宁始于云外学【`一作谩劳淮海写`】仪形九天女犹无圣后土夫人岂有灵一带好云侵鬓绿两层【`一作行`】危岫拂睂青韦郎年少知何在【`一作眈闲事`】端坐思量【`一作案上休看`】太白经  

金陵夜泊  

冷烟轻澹【`一作霭一作雨`】傍衰丛此夕秦淮驻断蓬栖鴈【`一作□`】逺惊沽酒火乱鵶髙避落帆风地销王气波声急山带秋阴树影空六【`一作数`】代精灵人不见思量应在月明中  

上江州陈员外  

寒江九派转城楼东下钟陵第一州人自中【`一作钟`】台方贵盛地从西晋即风流旧班久望鹓晴翥余力犹闻虎夜浮应恨属官无健令异时佳节阻闲游  

广陵开元寺阁上作  

满槛山川漾落晖槛前前事去如飞云中鸡犬刘安过月里笙歌炀帝归江蹙海门帆散去地吞淮口树相依红楼翠幕知多少长向东风有是非  

上鄂州韦尚书  

往岁先皇驭九州侍臣才业最风流文穷典诰虽余力俗致雍熙尽密谋兰省换班青作绶柏台前引绛为韝都缘未负江山兴开济生灵挍一秋  

早春巴陵道中  

逺雪亭亭望未销岳阳春浅似相饶短芦冒土初生笋髙柳偷风已弄条波泛洞庭防獭健谷连荆楚鬼神妖中流菱唱泊何处一只画船兰作桡  

广陵秋日酬进士臧濆见寄  

驿西斜日满窗前【`一作蝉`】独凭秋栏思渺绵【`一作然`】数尺断蓬惭故国一轮清镜泣流年已知世事真徒尔纵有心期亦偶然空媿荀家好兄弟鴈来鱼去是因缘  

淮南送李司空朝觐  

圣君宵旰望时雍丹诏西来雨露浓宣父道髙【`一作楚客狂歌`】休叹凤武侯才大本吟【`一作犹`】龙九州似鼎终须负万物为铜只待镕腊后春前更何事便看经度奏东封  

秋日禅智寺见裴郎中题名寄韦瞻  

野寺疎钟万木秋偶寻题处认名侯官离南郡应闲暇地胜东山想驻留百醆浓醪成别梦两行垂露澣羇愁心知只有韦公在更对真踪话旧游  

广陵春日忆池阳有寄  

烟水蒙蒙接板桥数年经歴驻征桡醉凭危槛波千顷愁倚长亭柳万条别后故人冠獬豸病来知已赏鹪鹩清流夹宅千家住防待闲乘一信潮  

春中【`一作日`】湘中题岳麓寺僧舎【`一作院`】  

蟾宫虎穴两皆休来凭危栏送逺愁【`一作秋`】多事林莺还谩语薄情边鴈不廻头春融只待【`一作恐`】乾坤醉水濶深知世界浮欲共髙僧话心迹野花芳【`一作荒`】草柰相尤  

出试后投所知  

此日【`一作去`】蓬壶两日程当时消息甚分明桃须曼倩催方熟橘待洪崖遣始行鸟外音书应有意眼前尘土渐无情莫教【`一作交`】更似山西鼠啮破愁肠恨一生  

湘南春日怀古  

晴江春暖兰蕙薫鳬鹥苒苒鸥着羣洛阳贾谊自无命少陵杜甫兼【`一作偏`】有文空濶逺帆遮落日苍茫野树碍归云松醪酒好昭潭静闲过中流一吊君  

江州望庐山  

东南苍翠何崔嵬横流一望幽抱开影寒已令水底去脚濶欲过湖心来深处不唯容鬼怪暗中兼恐有风雷仙人往往今谁在红杏花香重首廻  

金陵寄窦尚书  

二年岐路有西东长忆优游楚驿中虎帐谈髙无客继马卿官傲少人同世危肯使依刘表山好犹能忆谢公此去此恩言不得谩将闲泪对春风  

清溪江令公宅  

蛮牋象管夜深时曾赋陈宫第一诗宴罢风流人不见废来踪迹草应知【`一作何宜`】莺怜胜事啼空巷【`一作谷`】蜨恋余香舞好枝还有往年金甃井牧童樵叟等闲窥  

郑州献卢舎人【`时本官王令公收复两京后`】  

海槎闲暇阆风轻不是安流不肯行鸡省露浓汤饼熟凤池烟暖诏书成渔筹已合光儒梦【`一作学`】尧印何妨且治兵防待两都收复后右图仪表左题名  

别池阳所居  

黄尘初起此留连火耨刀耕六七年雨夜老农伤水旱雪晴渔父共舟船已悲世乱身须去肯媿途危迹屡迁却是九华山有意列行相送到江边  

送内使周大夫自杭州朝贡  

八【`一作入`】都上将近平戎便附輶轩奏圣聪三接【`一作变`】驾前朝觐礼一函江表战征功云间阆苑何时见水底瑶池触处通知有殿庭余力在莫辞消息寄西风  

酬黄从事怀旧见寄  

旧游不合到心中把得君诗意亦同水馆酒阑清夜月香街人散白杨风长绳系日虽难绊辨口谈天不易穷世事自随蓬转在思量何处是飞蓬  

绣【`第一句缺三字`】  

一片丝罗　　　洞房西室女工劳花随玉指添春色鸟逐金鍼长羽毛蜀锦谩夸声自贵越绫虚说价功髙可中用作鸳鸯被红叶枝枝不碍刀  

西施  

家国兴亡自有时吴人何苦怨【`一作进`】西施西施若解倾吴国越国亡来又是谁  

自遣  

得即髙歌失即休多愁多恨亦悠悠今朝有酒今朝醉明日愁来明日愁  

白角箆  

白似琼瑶滑似苔随梳伴镜拂尘埃莫言此个尖头物几度撩人恶发来  

铜雀台  

强歌强舞竟难胜花落花开泪满膺秪合当年伴君死免交憔悴望西陵  

鹦鹉  

莫恨雕笼翠羽残江南地暖陇西寒劝君不用分明语语得分明出转难  

金钱花  

占得佳名绕树芳依依相伴向秋光若教【`一作交`】此物堪【`一作也`】收贮应被豪门尽劚将  

梅【`一本题上有红字`】  

天赐胭脂一抺腮盘中磊落笛中哀虽然未得和便曾与将军止渴来  

## 御定全唐诗卷六百五十七  

罗隐  

钱尚父生日  

大昴分光降斗牛兴唐宗社作诸侯伊防事业扶千载韩白机谋冠九州贵盛上持龙节钺延长应续鹤春秋锦衣玉食将何报【`一作补`】更俟庄椿一举头  

寄前戸部陆郎中  

出驯桑雉入朝簪萧洒清名映士林近日篇章欺【`一作期`】白雪早年词赋得黄金桂堂纵道探龙颔兰省何曾驻鹤心离乱事多人不防酒浓花暖且闲吟  

登瓦棺寺阁  

下盘空迹上云浮偶逐僧行歩歩愁暂憩已知须用意渐来争忍不回头烟中【`一作钟`】树老重江晩铎外风轻四境秋嬾指台城更东望鹊飞龙鬬尽荒丘  

九华山费徴君所居  

草堂何处试徘徊见说遗踪向此开蟾桂自归【`一作啼`】三径后鹤书曾降九天来白云事迹依前在青光阴竟不回尽夕为君思曩日【`一作昔`】野泉呜咽路莓苔  

途中寄怀  

不知何处是前程合眼腾腾信马行两鬓已衰时未遇【`一作与`】数峰虽在病相撄尘埃巩洛虚光景诗酒江湖漫姓名试哭军门看谁问旧来还似祢先生  

京口见李侍郎  

傞傞江柳欲矜春铁瓮城边见故人屈指不堪言甲子披风常记是庚申别来且喜身俱健乱后休悲业尽贫还有杖头沽酒物待寻山寺话逡廵  

秋日酬张特  

病寄南徐两度秋故人依约亦扬州偶因鴈足思闲事拟棹孤舟访旧游风急几闻江上笛月髙谁共酒家楼平生意气消磨尽甘露轩前看水流  

登髙咏菊尽【`一作李山甫诗`】  

篱畔霜前偶得存苦教迟晩避兰荪能销造化几多力不受阳和一防恩生处岂容依玉砌要时还许上金樽陶公没后无知已露滴幽丛见泪防  

登夏州城楼  

寒声猎猎戌旗风独倚危楼怅望中万里山河【`一作川`】唐土地千年魂魄晋英雄离心不忍听边马徃事应须问塞鸿好脱儒冠从校尉一枝长防六钧弓  

水边偶题  

野水无情去不【`一作早`】回水边花好为谁开只知事逐眼前去【`一作过`】不觉老从头上来穷似丘轲休叹息逹如周召亦尘埃思量此理何人防防邑先生最有才  

故洛阳公镇大梁时隐得游门下今之经歴事往人非聊抒所怀以伤以谢  

孤舟欲泊思何穷曾忆西来值雪中珠履少年初满座白衣游子也从公狂抛赋笔琉璃冷醉倚歌筵瑇瑁红今日斯文向谁说泪碑棠树两成空  

杜陵秋思  

南望商于北帝都两堪栖托两无图只闻斥逐张公子不觉悲同楚大夫岩畔早凉生紫桂井边疎影落髙梧一杯渌酒他年忆沥向清波寄五湖  

隐尝在江陵忝故中令白公叨防知遇今复重过渚宫感事悲身遂成长句  

往岁酂侯镇渚宫曾将清律暖孤蓬才怜曼倩三冬后艺许由基一箭中言重不能轻薄命地寒终是泣春风凤凰池涸【`一作也合`】台星拆回首岐山忆至公  

夜泊毘陵无锡县有寄  

草虫幽咽树【`一作露`】初团独系孤舟夜已阑浊浪势奔吴苑急疎钟声彻惠山寒愁催鬓发凋何易贫恋家乡别渐难他日亲朋应大笑始知书劔是无端  

桃花【`一作杏花`】  

暖触衣襟漠漠香间梅遮柳不胜芳数枝艳拂文君酒半里红欹宋玉墙尽日无人疑怅望有时经雨乍【`一作更`】凄凉旧山山下还如此廻首东风一断肠  

筹笔驿  

抛掷南阳【`一作乡`】为主忧北征东讨尽良筹时来天地皆同力运去英雄不自由千里山河轻孺子两朝冠劒恨谯周唯余岩下多情水犹解年年傍驿流  

重过随州故兵部李侍郎恩知因抒长句【`一本随州下有忆字`】  

庄周髙论伯牙琴闲夜思量泪满襟四海共谁言近事九原从此负初心鸥翻汉浦风波急鴈下郧溪雾雨深慙媿苍生还有意解歌襦袴至如今  

商于驿楼东望有感  

山川去接汉江东曾伴隋侯醉此中歌绕夜梁珠宛转舞娇春席雪朦胧棠遗善政阴犹在薤送哀声事已空惆怅知音竟难得两行清泪白杨风  

寄南城韦逸人  

杜甫诗中韦曲花至今无頼尚【`一作向`】豪【`一作家`】家美人晓折露沾袖公子醉时香满车万里丹青传不得二年风雨恨无涯羡他南涧髙眠客春去春来任物华  

梅花  

吴王醉处十余里照野拂衣今正繁经雨不随山乌散倚风疑【`一作如`】共路人言愁怜粉艳飘歌席静爱寒香扑酒罇欲寄所思无好信为人【`一作君`】惆怅又黄昏  

淮南髙骈所造迎仙楼  

鸾音鹤信杳难回凤驾龙车早晩来仙境是谁知处所人间空自造楼台云侵朱槛应难到虫【`一作尘`】网闲窗永不开子细思量成底事露凝风摆作尘埃  

和禅月大师见赠  

髙僧惠我七言诗顿豁尘心展白睂秀似谷中花媚日清如潭底月圆时应观法界莲千叶肯折人间桂一枝漂荡秦吴十余载因循犹恨识师迟  

谒文宣王庙  

晩来乘兴谒先师松柏凄凄人不知九仭萧墙堆瓦砾三间茅殿走狐狸雨淋状似悲麟泣露滳还同叹凤悲傥使小儒名稍【`一作粗`】立岂教吾道受栖迟  

代文宣王答  

三教之中儒最尊止戈为武武尊文吾今尚自披蓑笠你等何须读典坟释氏宝楼侵碧汉道家宫殿拂青云若教顔闵英灵在终不羞他李老君  

重送朗【`一作阆`】州张员外  

朱轮此去正春风且驻青云【`一作门一作骢`】听断蓬一榻早年容孺子双旌今日别文翁诚知汲【`一作与`】善心长在争柰干时迹转穷酬德酬恩两无路谩劳惆怅凤城东  

广陵秋夜读进士常修三篇因题  

入蜀归吴三首诗藏于笥箧重于师劒关夜读相如听瓜歩秋吟炀帝悲景物也知输健笔时情谁不许髙枝明年二月春风里江岛闲人慰所思  

逼试投所知【`一作思`】  

桃在仙翁旧苑傍暖烟轻霭扑人香十年此地频偷眼二月春风最断肠曾恨梦中无好事也知囊里有仙方寻思仙骨终难得始与回头问玉皇  

汉江上作  

汉江波浪渌于苔每到江边病眼开半雨半风终日恨无名无迹几时回云生岸谷秋阴合树接帆樯晩思来对此空惭圣明代忍教缨上有尘埃  

秋夜寄进士顾荣  

秋河耿耿夜沈沈往事三更尽到心多病谩劳窥圣代薄才终是费知音家山梦后帆千尺尘土搔来发一簪空羡良朋尽髙价可怜东箭与南金  

寄渭北徐从事  

暖云慵堕柳垂条骢马徐郎过渭桥官秩旧参荀秘监罇罍今伴霍嫖姚科随鹄箭频曾中礼向侯弓以重招莫恨东风促行李不多时节却归朝  

徐宼南逼感事献江南知已次韵  

酒阑离思浩无穷西望维扬忆数【`一作次`】公万里飘零身未了一家知奬意曾同云横【`一作遮`】晋国尘应暗路转吴江信不通今日便成卢子谅满襟珠泪堕霜风  

寄三衢孙员外  

小敷文伯见何时南望三衢渴复饥天子未能崇典诰诸生徒欲恋旌旗风髙绿野苗千顷露冷平楼酒满巵尽是数旬陪奉处使君争肯不相思  

淮南送卢端公归台  

凤鸾势逸九霄寛北去南来任羽翰朱绂两参【`一作骖`】王俭府绣衣三领杜林官道从上【`一作泽`】国曾匡济才向牢盆始重难应笑张纲谩生事埋轮不得在长安  

炀帝陵  

入郭登桥出郭船红楼日日柳年年君王忍把平陈业只博【`一作换`】雷塘数亩田  

马嵬坡  

佛屋前头野草春贵妃轻【`一作香`】骨此为尘从来絶色知难得不破【`一作得`】中原未是人  

柳  

灞岸晴来送别频相偎相倚不胜春自家飞絮犹无定争解垂丝绊路人【`一作争把长条绊得人`】  

隋堤柳  

夹路【`一作岸`】依依千【`一作十`】里遥路人回首认隋朝春风未借【`一作惜`】宣华意犹费工夫长绿条  

孟浩然墓  

数歩荒榛【`一作村`】接旧蹊寒江【`一作郊`】漠漠草【`一作雨`】凄凄【`一作萋萋`】鹿门黄土无多少恰到书【`一作先`】生塜便低  

秦纪  

长防东鞭及海隅鼋鼍奔走鬼神趋怜君未到沙丘日肯信人间有死无  

仙掌  

掌前流水驻无尘【`一作痕一作日`】掌下轩车日日新谩向山头髙举手何曾招得路行人  

## 御定全唐诗卷六百五十八  

罗隐  

咏月【`一本题上无咏字一本月上有中秋二字`】  

湖上风髙动白苹暂延清景此逡廵隔年违【`一作为`】别成【`一作因`】何事半夜相看似故人蟾向静中矜爪距兔隈【`一作于`】明处弄精神嫦娥老大应惆怅倚泣【`一作独倚`】苍苍桂一轮  

宿荆州江陵驿【`一作馆`】  

西游象阙媿【`一作迹阙`】知音东下荆溪称越吟风动芰荷香四散月明【`一作髙`】楼阁影相侵闲欹别枕千般梦醉送征帆万里心薜荔衣裳木兰檝异时烟雨好追寻  

抚州别阮兵曹  

雪晴天外见诸峰幽轧行轮有去踪内史宅边今独恨歩兵厨畔旧相容十年别鬓疑朝镜千里归心着晩钟若不他时更青眼未知谁肯荐临卭  

新安投所知  

少年容易舍樵渔曾辱明公荐子虚汉殿夜寒时不食宋都风急命何疎云埋野艇吟归去草没山田赋遂初长劒一寻歌一奏此心争肯为鲈鱼  

江边有寄  

江边旧业半雕残每轸归心即万端狂折野梅山店暖醉吹村笛酒楼寒只言圣代谋身易争柰贫儒得路难同病同忧更何事为君提笔画渔竿  

送友人归夷门  

二年流落大梁城每送君归即有情别路算来成底事旧游言着似前生苑【`一作坛`】荒嬾认词人会门在空怜烈士名至竟男儿分应定不须惆怅谷中莺  

湘中见进士乔诩  

吴公台下别经秋破虏城边暂驻留一笑有情堪解梦数年无故【`一作处`】不同游云牵楚思横鱼艇柳送乡心入酒楼且酌松醪依旧醉谁能相见向春愁  

上霅川【`一作赠湖州`】裴郎中  

贵提金印出咸秦潇洒江城两度春一派水清疑见胆数重山翠欲留人望崇早合归黄阁诗好何妨恋白苹自是受恩心未足却垂双翅羡吴均  

钱塘江潮  

怒声汹汹势悠悠罗刹江边地欲浮漫道往来存大信也知反覆向平流任【`一作狂`】抛巨浸疑无【`一作倾`】底猛过西陵只【`一作似`】有头至竟朝昏谁主掌好骑赪鲤问阳侯  

送人赴职任褒中  

物态时情难重陈夫君此去莫伤春男儿只要有知已才子何堪更问津万转江山通蜀国两行珠翠见褒人海棠花谢东风老应念京都共苦辛  

临川投穆中丞  

试将生计问蓬根心委寒灰首戴盆翅弱未知三岛路舌顽虚掉五侯门啸烟白狖沈髙木月清砧触旅魂家在碧江归不得十年鱼艇长苔防  

早春送张坤归大梁【`一题作早春送大梁卢从事一作送处士张坤归汴州`】  

萧萧羸马正【`一作立`】尘埃又送輶【`一作归`】轩向吹台别酒莫辞今夜醉【`一作酌`】故人知是几时回【`一作来`】泉经华岳犹应冻花到梁园始合开为谢【`一作若见`】东门抱关吏【`一作者`】不堪【`一作为言`】惆怅满离杯  

东归途中作  

松【`一作村`】橘苍黄覆钓矶早年生计近年违老知风月终堪恨贫觉家山不易归别岸客帆和鴈落晩程霜叶向人飞买臣严助精灵在应笑无成一布衣  

送进士臧濆下第后归池州  

赋成无处换黄金却向春风【`一作东游`】动越吟天子爱才虽仄席诸生多病又沾襟柳攀灞岸狂遮袂水忆池阳渌满心珍重防衣归正好莫将闲事系升沈  

湘中赠范郧  

丹桂无心彼此谙二年疎嬾共江潭愁知酒醆终难舍老觉人情转不堪云外鸳鸯【`一作鹓鸾`】非故旧眼前胶漆似烟岚劳歌一曲【`一作奏`】霜风暮击折湘妃白玉簪  

寄张侍郎  

衰羸岂合话荆州争柰思【`一作恩`】多不自由无路重趋桓典马有诗曾上仲宣楼尘销别迹堪垂泪树拂他门嬾举头一种人间太平日独教零落忆沧洲  

渚宫秋【`一作愁`】思  

楚城日暮烟霭深楚人驻马还登临襄王台下水无赖神女庙前云有心千载是非难重问一江风雨好闲吟欲招屈宋当时魄兰败荷枯不可寻  

闲居早秋  

槐杪清蝉烟【`一作咽`】雨余萧萧凉叶堕衣裾噪槎乌散沈苍岭弄杵风髙上碧虚百岁梦生悲蛱蜨一朝香死泣芙蕖六宫谁买相如赋团扇恩情日日疎  

建康【`一作台城`】  

潮平逺岸草侵沙东晋衰来最可嗟庾舅已能窥帝室王都【`一作郎`】还是预人家山寒老树啼风曲泉暖枯骸动芷【`一作齿`】牙欲九原看一徧秦淮声急日西斜  

送舒州宿松县傅少府【`一题作送宿松傅少府`】  

江蓠【`一作离江`】漠漠树重重东过清淮到宿松县好也知临浣水官闲应得看灊峰春生绿野【`一作草`】吴歌怨雪霁平郊楚酒浓留取余杯待张翰明年归棹一从容  

经故洛阳城  

败垣危堞迹依稀试驻羸骖吊落晖跋扈以成梁冀在简书难问杜乔归由来世事须翻覆未必余才解是非千载昆阳好功业与君门下作恩威  

夏州胡常侍  

百尺髙台勃勃州大刀长防汉诸侯征鸿过尽边云濶战马闲来塞草秋国计已推肝胆许家财不为子孙谋仍闻陇蜀由多事深喜将军未白头  

寄进士卢休  

半年池口恨萍蓬今日思量已梦中游子马蹄难重到故人尊酒与谁同山横翠后千重绿蜡想歌时一烬红从此客程君不见麦秋梅雨徧江东  

赠【`一作滈`】先辈令狐补阙  

中间【`一作年`】声迹早薫然阻避钧衡过十年碧海浪髙终济物苍梧云好已归天花迎防服离莺谷柳傍东风触马鞭应念凄凉洞庭客夜深双泪忆渔船  

送秦州从事  

一枝何足解人愁抛却还随定逺侯紫陌红尘今别恨九衢双阙夜同游芳时易失劳行止良防难期且驻留若到边庭有来使试批书尾话梁州  

湖州裴郎中赴阙后投简寄友生  

锦帐郎官塞【`一作奉`】诏年汀洲曾驻木兰船祢衡酒醒春瓶倒柳恽诗成海月圆歌蹙逺山珠滴滴漏催香烛泪涟涟使君入拜吾徒在宣室他时岂偶然  

秋日泊平望驿寄太常裴郎中  

苹洲重到杳【`一作窅`】难期西【`一作徙`】倚邮亭忆往时北海尊中常有酒东阳楼上岂无诗地清每负生灵望官重方升礼乐司闻说江南旧歌曲至今犹自【`一作是`】唱吴姬  

西塞山【`在武昌界孙吴以之为西塞`】  

吴塞当时指此山吴都亡后绿【`一作水`】孱顔岭梅乍暖残妆恨沙鸟初晴小队闲波濶鱼龙应混杂壁危猿狖柰【`一作正`】奸【`一作骄`】顽会将一副寒蓑笠来与渔翁作往还  

秋日汴河客舎酬友人【`一作汴州客舎有酬`】  

梁宋追游早岁同偶然违【`一作为`】别事皆空年如流水催何急道似危途动即穷醉舞且欣连夜月狂吟还聚上楼风烦君更枉骚人句白凤灵虵满袖中  

东归  

仙桂髙髙似有神貂裘敝尽取无因难【`一作惟一作只`】将白发期公道不觉丹枝属别人双阙往来慙请【`一作聘`】谒五湖归后耻交亲盈盘紫蟹千巵酒添得临岐泪满巾  

广陵李仆射借示近诗因投献  

朝论国计暮论兵余力犹随凤藻生语继盘盂抛俗格气兼河岳带商声闲寻绮思千花丽静想髙吟六义清天【`一作文`】柄已持尧典在更堪回首问缘情  

三衢哭孙员外  

燕恋雕梁马恋轩此心从此更何言直将尘外三生命未敌君侯一日恩红蜡有时还入梦片帆何处独销魂忍看明发衣襟上珠泪痕中见酒痕  

箧中得故王郎中书  

凤里前年别望郎丁宁唯恐滞吴乡劝疎杯酒知妨事乞与书题作褁粮苹鹿未能移海曲县花寻已落河阳九原自此无因见反覆遗踪泪万行  

泪  

逼脸横颐咽复匀也曾谗毁也伤神自从鲁国澘然后不是奸人即妇人  

子规  

铜梁路逺草青青此恨那堪枕上听一种有寃犹【`一作无`】可报不如衔石叠沧溟  

姑苏台  

让髙泰伯开基日贤见延陵复命时未防子孙因底事解崇台榭为西施  

王濬墓  

男儿未必尽英雄但到时来即命【`一作命即`】通若使吴都犹【`一作有`】王气将军何处立殊功  

京中晩望  

心如野鹿迹如萍谩向人间性一灵往事不知多少梦夜来和酒一时醒  

寄窦泽处士二首  

兰亭醉客旧知闻欲问平安隔海云不是金陵钱太尉世间谁肯更容身  

鼇背楼台拂白榆此中槎客亦踟蹰牢山道士无仙骨却向人间作酒徒  

## 御定全唐诗卷六百五十九  

罗隐  

省试秋风生桂枝  

凉吹从何起中霄景象清漫随云叶动髙傍桂枝生漠漠看无际萧萧别有声逺吹斜汉转低拂白榆轻寥泬工夫大乾坤岁序更因悲逺【`一作未`】归客长望一枝荣  

思故人  

故人不可见聊复拂鸣琴鹊绕风枝急萤藏露草深平生四方志此夜五湖心惆怅友朋尽洋洋漫好音  

寄陆龟蒙【`李相公在淮南徴陆龟蒙诗`】  

龙楼李丞相昔岁仰髙文黄阁寻无主青山竟未焚夜船乘海月秋寺伴江云却恐尘埃里浮名防汚君  

题方干诗  

中间李建州夏汭偶同游顾我论佳句推君最上流九霄无鹤板双鬓老渔舟世难方如此何当浣旅愁  

秋江  

秋江待晩潮客思斾旌揺【`一作遥`】细雨翻芦叶髙风却【`一作怯`】柳条兵戈村落破饥俭虎狼骄吾土兼连此离魂望里消  

寄制诰李舎人  

梁王握豹韬雪里见枚臯上客趋丹陛游人叹二毛门闲知待诏星动想濡毫一首长杨赋应嫌索价髙  

秋日怀孟夷庚  

秋日【`一作叶`】黄陂下孤舟忆共谁江山三楚分风雨二妃祠知已秦貂没流年贾鵩悲中原正兵马相见是何时  

送李右丞分司【`一本题下有东城二字`】  

分漕【`一作曹`】得洛川谠议更昭然在【`一作左`】省曾批敕中台肯避权所悲时渐薄共贺道由【`一作尢`】全卖与清平代相兼直几钱  

郴江迁客  

不是逢清世何由见皂囊事虽危虎尾名胜泊【`一作汨`】鹓行毒雾郴江濶愁云楚驿长归时有诗赋一为吊沈湘  

感旧  

劔佩孙阁戈鋋太尉【`一作大将`】营重言虚有位孤立竟无成丘陇笳箫咽池台岁月平此恩何以报归处【`一作底事`】是柴荆  

鹰  

越海霜天暮辞韬野草干俊通司职严奉武夫官眼恶藏蜂【`一作锋`】在心麤逐物殚近来脂腻足驱遣不妨难  

秋日寄狄补阙  

红尘扰扰间立马看南山谩道经年往何妨逐日闲病中霜叶赤愁里鬓毛斑不为良知在驱车已出关寄易定公乘亿侍郎【`侍郎有明皇再见阿蛮舞及龙池柳赋时称冠絶也一本题下无侍郎二字`】  

谢舞仍宫柳髙竒世少双侍中生不到园令死须降班秩通乌府罇罍奉碧幢昭王有余烈试为祷迷邦  

寄大理徐郎中【`一本大理下有寺字`】  

佐棘竟谁同因思证圣中事虽【`一作难`】忘【`一作亡`】显报理合有阴功官序诜枝老幽尘【`一作生涯`】范甑空几时潘好礼重与话清风【`证圣中徐有功为大理少卿执法平恕鹿城主簿潘好礼著论以美之也`】  

寄苏拾遗【`拾遗许公之后今犹居开元中旧第`】  

早岁长杨赋当年【`一作今`】谏猎书格髙时辈伏言数宦情疎慷慨传丹桂艰难保旧居退朝观【`一作焚`】藁草【`一作应课草`】能望【`一作忘`】马相如  

寄许融【`一题作与干韫玉话别`】  

多病仍疎拙唯君与我同帝乡年共老江徼【`一作外`】业俱空燕冷辞华屋蛩【`一作蝉`】凉恨【`一作咽`】晓丛白云髙几许全属采芝翁  

寄礼部郑员外  

栾郄门风大裴王礼乐优班资冠鸡舌人品压龙头夜直炉香细晴编疏草稠近闻潘散骑三十二悲秋  

菊  

篱落岁云暮数枝聊自芳雪裁纤蘂密金拆小苞香千载白衣酒一生青女霜春丛莫轻薄彼此有行藏  

台城  

水国春常在台城夜未寒丽华承宠渥江令捧杯盘宴罢明堂烂诗成宝炬残兵来吾有计金井玉钩栏  

旧游  

良时不复再渐老更难言逺水犹经眼髙楼似断魂依依宋玉宅歴歴长卿村今日空江畔相于只酒樽  

寄防州薛大夫  

祝融下别三载梦魂劳地转南康重官兼亚相髙海鹏终负日神马背眠槽防得窥成绩幽窗染兔毫  

苏小小墓  

魂兮檇李城犹未有人耕好月当年事残花触处情向谁曾艳冶随分得声名应侍吴王宴【`一作日`】兰桡暗送迎  

寒食日早出【`一作春`】城东  

青门欲曙天车马已喧阗禁柳疎【`一作揺`】风雨【`一作细`】墙花拆露鲜向谁夸丽景只【`一作此`】是叹流年不得髙飞便回头望纸鸢  

秋日怀贾随进士  

边宼日骚动故人音信稀长缨慙贾谊孤愤【`一作塜`】忆韩非晓匣鱼肠冷春园鸭掌肥知君安未得聊且示忘机  

乱后逢友人  

沧海去未得倚舟聊问津生灵宼盗尽方镇改更贫【`一作频`】梦里旧行处眼前新贵人从来事如此君莫独霑巾  

残花【`一作杨发诗`】  

已叹良时晩仍悲别酒催暖芳随日薄轻片逐风回黛敛愁歌扇妆残泣镜台繁阴莫矜终是共尘埃  

秋日富春江行  

逺岸平如翦澄江静似铺紫鳞仙客驭金颗李衡奴冷疉羣【`一作千`】山濶清涵万象殊严陵亦髙见归卧是良图  

寄侯博士  

规谏扬雄赋邅回贾谊官久贫还往少孤立转迁难清镜流年急髙槐旅舎寒侏儒亦何有饱食向长安  

送沈光侍御赴职闽中  

未至应居右全家出帝乡礼优逢苑雪官重带台霜夜浦吴潮吼【`一作乱`】春滩建水狂延平有风雨从此是腾骧  

寄袁皓侍郎  

东台【`一作堂`】失路岐荣辱事堪悲我寝牛衣敝君居豸角危风尘慙上品才业愧明时千里芙蓉幕何由话所思  

寄金吾李荪常侍  

西班掌禁兵兰锜最分明晓色严天仗春寒避火城安危虽已任韬略即嘉声请问何功德壶关宼始平  

商于驿与于蕴玉话别  

南朝徐庾流洛下忆同游酒采闲坊菊山登逺寺楼相思劳寄梦偶别已经秋还被青青桂催君不自由  

封禅寺居  

盛礼何由覩嘉名偶寄居周南太史涙蛮徼长卿书砌竹揺风直庭花泣【`一作滴`】露疎谁能赋秋兴千里隔吾庐  

钱  

志士不敢道贮之成祸胎小人无事艺假尔作梯媒解释愁肠结能分睡眼开朱门狼虎性一半逐君回  

投寄韦右【`一作左`】丞  

赤壁征文聘中台拜郄诜官【`一作班`】资参令仆曹署辖【`一作豁`】星辰幞被从谁起持纲自此新举朝明典教【`一作举明朝典数`】封纳诏书频禁树曾摛藻台乌旧避尘便应酬倚注何处话【`一作活`】穷鳞  

红叶  

不奈荒城畔那堪晩照中野晴霜浥绿山冷雨催红游子灞陵道美人长信宫等闲居【`一作俱`】岁暮揺落意无穷  

期徐道者不至  

辽鹤虚空语鸿未易亲偶然来即是必拟见无因霜霰穷冬令【`一作冷`】杯盘旅舎贫只应蓟子训醉后嬾分身  

岁除夜【`一本题上无岁字`】  

官厯行将尽村醪强自倾厌寒思暖律畏老惜残更岁月已如此宼戎犹未平儿童不谙事歌吹待天明  

雪  

尽道丰年瑞丰年事若何长安有贫者为瑞不宜多  

旅梦  

旅梦思【`一作无`】迁次穷愁有叹嗟子鹅京口逺粳米防稽賖漏涩才成滴灯寒不作花出门聊一望蟾桂向人斜  

秋寄张坤  

庭树已黄落闭门俱寂寥未知栖托处空羡圣明朝酒醒乡心濶云晴客思遥吾徒自多感顔子只箪瓢  

伤华发  

旧国迢迢逺清秋种种新已衰曾轸虑初见忽霑巾日薄梳兼嬾根危镊恐频青铜不自见只拟老他人  

九江早秋  

雨过晩凉生楼中枕箪清海风吹乱木岩磬落孤城百岁几多日四蹄无限程【`一作尘`】西邻莫髙唱俱是别离情  

初秋寄友人  

九华曾屛迹罹乱与心违是处堪终老新秋又未归病中芳草歇愁里白云飞樵侣兼同志音书近亦稀  

秋居有寄  

端居湖岸东生计有无中魇处千般鬼寒时百种风性灵从道拙心事柰成空多谢金台客何当一笑同  

雪霁  

南山雪乍晴寒气转峥嵘鎻却闲门出随他骏马行一竿如有计五鼎岂须烹愁见天街草青青又欲生  

堠子  

终日路岐旁前程亦可量未能慙面黒只是恨头方雅防逾千里髙文近两行君知不识字第一莫形相  

初夏寄顾绍宗  

江上偶分袂四囘寒暑更青山无路入白发满头生郢浦鴈寻过镜湖蝉又鸣怜君未归日杯酒若为情  

寄第五尊师  

苕溪烟月久因循野鹤衣裘独茧纶只说泊船无定处不知携手是何人朱黄拣日囚尸鬼青白临时注脑神欲访先生问经诀世间难得不【`一作自`】由身  

寄西华黄链师  

西华有路入中华依约山川认永嘉羽客昔时留篠簜故人今又种烟霞坛髙已降三清鹤海近应通八月槎盛事两般君总得老莱衣服戴颙家  

所思【`一题作西上`】  

西上青云未有期东浮沧海一【`一作去`】何迟酒阑梦觉不称意花落月【`一作眼`】明空所思长恐病侵多事日可堪贫过少年时鬬鸡走狗【`一作大`】五陵道惆怅输他轻薄儿  

## 御定全唐诗卷六百六十  

罗隐  

送支使萧中丞赴阙  

八年刀笔到京华归去靑路未賖今日风流卿相客旧时基业帝王家彤庭彩鳯虽添瑞望府红莲已减花从此常僚如有问海边麋鹿斗边槎  

送人归湘中兼寄旧知  

靑溪烟雨九华山乱后应同梦寐间万里分飞休掩袂两旬相见且开顔君依宰相【`一作府`】貂蝉贵我恋王门鬓发斑为谢伏波筵上客几时金印拟西还  

自贻  

衰老应难更进趋药畦经卷自朝晡纵无显效【`一作职`】亦藏拙若有所成甘守株汉武巡游虚轧轧秦皇吞倂谩驱驱如何只见丁家鹤依旧辽东叹绿芜  

暇日感怀因寄同院吴蜕拾遗  

璧池清秩访燕台曾捧瀛洲札翰来今日二难俱大夜当时三幅谩髙才戏悲槐市便便笥狂忆樟亭满满杯犹幸小兰同舎在每因相见即衔哀  

偶兴  

逐队随行二十春曲江池畔避车尘如今赢得将衰老闲看人间得意人  

题凿石山僧院  

日夜潮声送是非一廻登眺一忘机怜师好事无人见不把兰芽染褐衣  

圉城偶作  

东望陈留日欲曛每因刀笔想夫君自从郭防碑铭后只见黄金不见文  

乌程  

两府攀陪十五年郡中甘雨幕中莲一缾犹是乌程酒须对霜风度【`一作泪`】然  

送杨链师却归贞浩【`一作诰`】岩  

宦【`一作官`】途不复更经营归去东南任意行别后几囘思防面到来相见似前生久居竹盖知勤苦旧业莲想变更为谢佯狂吴道士耳中时有鐡船声  

暇日投钱尚父  

牛斗星边女宿间栋梁虚敞丽江关望髙汉相东西阁名重淮王大小山醴设鬬倾金凿落马归争撼玉连环自慙麋鹿无能事未报深恩鬓已斑  

览晋史【`张翰思吴中鲈鲙莼`】  

齐王僚属好男儿偶觅东归便得归满目路岐抛似梦一船风雨去如飞盘擎紫线莼初熟箸拨红丝鲙正肥惆怅途中无限事与君千载两忘机  

感别元帅尚父【`一题作病中上钱尚父`】  

玉函瑶检下台司记得当时【`一作年`】捧领时半壁龙虵蟠造化满筐山岳动神只疲牛防犊心犹切隂鹤鸣雏力已衰稚子不才身抱疾日窥贞【`一作眞`】迹泪双垂  

尚父偶建小楼特摛丽藻绝句不敢称扬三首  

结搆叨冯柱石才敢期幢盖此裵囘阳春曲调髙谁【`一作难`】和尽日焚香倚隗台  

瑇簪珠履愧非才时凭阑干首重廻只待淮妖翦除后别倾巵酒贺行台  

阑槛初成愧楚才不知星彩尚迂回风流孔令陶钧外犹记山妖逼小台  

题同先生草堂三首  

杳杳诸天路苍苍大涤山景舆留不得毛节去应闲相府旧知已教门新啓关太平匡济术流落在人间先生诀行日曾奉数行书意密寻难会情深恨有余石桥春暖后句漏药成初珍重云兼鹤从来不定居常时忆讨论歴歴事犹存酒向余杭尽云从大涤昏往来无道侣归去有台恩自此言绝长应闭洞门  

城西作  

从军无一事终日掩空斋道薄交游少才疎进取乖野禽鸣聒耳庭草绿侵阶幸自同樗栎何妨惬所怀  

冬暮城西晩眺  

谬忝莲华幕虚霑柏署官欹危长抱疾衰老不禁寒时事已日过世途行转难千崖兼万壑只向望中看  

秋霁后  

净碧山光冷圆明露防匀渚莲丹脸恨堤栁翠睂颦蝉已送行客燕应辞主人蝇蚊渐无况日晩自相亲  

茅斋  

从事不从事养生非养生职为尸禄本官是受恩名时态已相失岁华徒自惊西斋一巵酒衰老与谁倾  

使者  

使者衔中防﨑岖万里行人心犹未革天意似难明四海霍光第六宫张奉营陪臣无以报西望不胜情  

途中逄刘知逺  

吴楚烟波里巢由季孟间只言无事贵不道致身闲别渚莲根断归心桂树顽空劳钟璞意尘世隔函关  

遁迹  

遁迹知安住霑襟欲奈何朝廷犹礼乐郡邑忍干戈华马凭谁问胡尘自此多因思汉明【`一作文`】帝中夜忆廉颇  

陇头水  

借问陇头水年年恨何事全疑呜咽声中有征人泪自古无长策况我非深智何计谢潺湲一宵空不寐  

秦中富人  

髙髙起华堂区区引流水粪土金玉珍犹嫌未奢侈陋巷满蓬蒿谁知有顔子  

思归行【`一作于贲诗`】  

不耕南田为爱东堂桂身同树上花一落又经岁交亲亦【`一作益`】相薄知已恩潜替日开十二门自是无归计  

即事中元甲子【`一作韦庄诗`】  

三秦流血已成川塞上黄云战阃闲只有羸兵填渭水终无竒事【`一作士`】出商山田园已没红尘内弟侄相逄白刅间惆怅翠华犹未返泪防空滴劒文斑  

魏城逄故人【`一题作绵谷廻寄蔡氏昆仲`】  

一年两度锦江【`一作城`】游前值东风后值秋芳草有情皆碍马好云无处不遮楼山将别恨和心断水带离声入梦流今日因君试回首【`一作不堪廻首望`】澹【`一作古`】烟乔【`一作髙`】木隔绵州  

游江夏口  

醉别江东酒一杯往年曾此驻尘埃鱼听建业歌声过水看瞿塘雪影来黄祖不能容贱客费祎终是负仙才平生胆气平生恨今日江边首嬾廻  

春思  

荡漾春风渌似波惹情揺恨去傞傞燕翻永日音声好柳舞空城意绪多蜀国暖回溪【`一作浮`】峡浪衞娘淸转遏云歌可怜户外桃兼李仲蔚蓬蒿柰尔何  

黄鹤驿寓【`一作偶`】题  

野云芳草绕离鞭敢对靑楼倚少年秋色未【`一作来`】催榆塞鴈人心先下洞庭船髙歌酒市非狂者大嚼屠门亦偶然车马同归莫同恨古人头白尽林泉  

安陆赠徐砺  

灵虵桥下水声声曾向桥边话别情一榻偶依陈太守三【`一作二`】年深忆祢先生尘欺鬓色非前事火爇蓬根有去程还把余杯重相劝不堪秋色背郧城  

寄钟常侍  

一从朱履步金台蘗苦氷寒奉上台峻节不由人学得逺途终是自将来风髙渐展摩天翼榦耸方呈构厦材应笑樟亭旧同舎九州无验满炉灰  

中秋夜不见月  

隂云薄暮上空虚此夕淸光已破除只恐异时开霁后玉轮依旧养蟾蜍  

魏博罗令公附卷有廻  

寒门虽得在诸宗栖北巢南恨不同马上固慙消髀肉幄中由羡愈头风蹉跎岁月心仍切迢遰江山梦未通深荷吾宗有知已好将刀笔【`一作笔力`】为【`一作当`】英雄  

寄处黙师  

甘露卷帘看雨脚樟亭倚柱望潮头十年顾我醉中过两地与师方外游久隔兵戈常寄梦近无书信更堪忧香炉烟霭虎溪月终棹鐡船寻惠休  

病中上钱尚父  

左脚方行右臂挛每慙名迹汚賔筵纵饶吴土容衰病争奈燕台费料钱藜杖已干难更把竹轝虽在不堪悬深恩重德无言处廻首浮生泪然  

## 御定全唐诗卷六百六十一  

罗隐  

送梅处士归寜国  

十五年前即别君别时天下未纷纭乱罹【`一作离`】且喜身俱在存没那堪耳更闻良会谩劳悲曩迹旧交谁去吊荒坟殷勤为谢逃名客想望千秋岭上云  

经故友所居【`一题上有琼华观三字`】  

槐花漠漠向人黄此地追游迹已荒淸论不知庄叟逹死交空叹赵岐忙【`一作亡`】病来未忍言闲事老去唯知觅醉乡日暮街东荣羸马一声横笛似山阳  

大梁从事居汜水【`一题作赠卢从事`】  

前年帝里望【`一作从`】行尘记得仙家第四人泉暖旧谙龙偃息露寒初见鹤精神歌声上榻梁园晩梦绕残钟泛水春知有箧中编集在只应从此是经纶  

杜处士新居  

翠敛王孙草荒诛宋玉茅宼余无故物时薄少深交逬笋穿【`一作侵`】行径饥雏出坏巢小园吾亦有多病近来抛  

絶境  

絶境非身事流年但物华水梳菭发直风引蕙心斜凡客从题鳯肤音未胜蛙小船兼有桨始与问渔家  

雪中怀友人  

腊酒复腊雪故人今越乡所思谁把醆端坐恨无航兔苑旧游尽台仙路长未知邹孟子何以奉梁王  

秋晩  

宰邑慙良术为文愧壮图纵饶长委命争奈渐非夫杯酒有时有乱罹【`一作离`】无处无金庭在何域回首一踟蹰  

升仙【`一作迁`】桥  

危梁枕路岐驻马问前时价自友朋得名因妇女知直须论运命不得逞丈词执防君乡里荣华竟若为  

姑苏贞娘墓【`墓在虎丘西寺内`】  

春草荒坟墓萋萋向虎丘死犹嫌寂寞生肯不风流皎镜山泉冷轻裾【`一作裙`】海雾秋还应伴西子香迳夜深游  

灵山寺  

晩景聊摅抱凭栏几荡魂槛虚从四面江阔奈孤根幽径薜萝色小山菭藓防欲依师问道何处系心猨  

倚櫂  

倚櫂听邻笛霑衣认酒垆自缘悲巨室谁复为穷途树解将军梦城遗御史乌直应齐始了倾酌向寒芜  

秋夕对月  

夜月色可掬倚楼聊解顔未能分防盗徒欲满关山背冷金蟾滑毛寒玉顽姮娥谩偷【`一作丸`】药长寡【`一作短`】老中闲  

寄征士魏员外  

家【`一作嘉`】遁苏门节淸贫粉署官不矜朝命重只恨路行难窗晓鸡谭倦庭秋蜨梦阑羡君归未得还有钓鱼竿  

宿彭蠡馆  

孤馆少行旅解鞍增别愁逺山矜薄暮高柳怯淸秋病里见时态醉中思旧游所怀今已矣何必恨东流  

萤  

空庭【`一作秋`】夜未央防防【`一作的`】度西墙抱影何微【`一作卑`】细乘时忽发扬不思因【`一作曽`】腐草便拟倚孤光若道能通照【`一作通文翰`】车公业肯长  

早秋宿叶堕所居  

池荷叶正圆长厯报时殚旷野云蒸热空庭雨始寒蝇蚊犹得志簟席若为安浮世知谁是劳歌共一懽  

蜨  

汉【`一作滕`】王刀笔精写尔逼天生舞巧何妨急飞髙所恨轻野田黄雀虑山馆主人情此物那堪作庄周梦不【`一作未`】成  

春居  

春【`一作东`】风百卉揺旧国路迢迢偶病成疎散因贫得寂寥倚帘【`一作檐`】髙柳弱乗露小桃夭春色常无处村醪更一瓢  

轻飇  

轻飇掠晩莎秋物惨关河战垒平时少斋坛上处多楚虽屈子重汉亦忆廉颇不及云台议空山老薜萝  

燕  

不必嫌漂露何妨养羽毛汉妃金屋逺卢女杏梁髙野迥双飞急烟晴对语劳犹胜黄雀在栖息是蓬蒿  

陜西晩思  

长途已自穷比去更西东树色荣衰里人心徃返中别情流水急归梦故山空莫忘交游分从来事一同  

除夜寄张逹  

梅花已着眼竹叶况黏唇只此留残岁那堪忆故人乱罹【`一作离`】书不逺【`一作逹`】衰病日相亲江浦思归意明朝又一春  

寄酬邺王罗令公五首【`一本前三首题作感德叙怀寄上罗邺王`】  

营室东廻廕斥丘少年承袭拥靑油坐调金鼎尊明主横把雕戈拜【`一作傲`】列侯书札二王争巧拙篇章七子避风流西园旧迹今应在衰老无因奉胜游  

脉散源分厯几朝纵然官宦只卑【`一作賔`】僚正忧末派沦沧海忽见髙枝拂绛霄十万貔貅趋玉帐三千宾客珥金貂良时难得吾宗少应念寒【`一作衰`】门更【`一作久`】寂寥敢将衰弱附强宗细筭还縁血脉同湘浦烟波无旧迹邺都兰菊有遗风每怜罹【`一作离`】乱书犹逹所恨云泥路不通珍重珠玑兼绣叚草堂下寄扬雄  

水云开霁立髙亭依约黎阳对福星只见篇章矜镂管不知勲业柱靑早缘入梦金方砺晩为传家鼎始铭鹤发四垂烟阁远此生何【`一作处`】处拜仪形  

锦笈朱囊【`一作琼箱`】连复连紫鸾飞下【`一作衔到`】浙江边绡从海室夺烟雾乐奏帝宫胜管长笑应刘悲【`一作非`】显逹每嫌伊霍少诗篇戴湾老圃根基薄虚费工夫八十年  

春日投钱塘元帅尚父二首  

正忧衰老【`一作耄`】辱金台敢望昭王顾问来门外旌旗屯豹虎壁闲章句动风雷三都节已联翩降两地花应次第开若比紫髯分鼎足未闻余力有琼瓌  

征东幕府十三州敢望非才沗上游官秩已叨吴品軄姓名兼显鲁春秋盐车顾后声方重火井窥来熖始浮一句黄河千载事麦城王粲谩登楼  

钱塘府亭  

新恩别啓馆娃宫还拜吴王向此中九牧土田周制在两藩茅社汉仪同春生旧苑芳洲雨香入髙台小径风更有宠光人未见问安调膳尽三公  

野狐泉【`在百丈山后昔怀诲禅师说法有老人来听经曰堕落此山今大幸矣明日一老狐毙崖下　百丈山在江西南昌府奉新县`】  

潏潏寒光溅路尘相传妖物此潜身又应改换皮毛后何处人间作好人  

宿纪南驿  

筞蹇南游忆楚朝隂风淅淅树萧萧不知无忌奸邪骨又作何山野葛苖  

赠无相禅师  

人人尽道事空王心里忙于市井忙惟有马当山上客死门生路两相忘  

遣兴  

靑云路不通归计奈长防老恐医方误穷忧酒醆空何堪罹【`一作离`】乱后更入是非中长短遭讥笑廻头避钓翁  

江夏酬髙崇节  

腊雪都堂试春风汴水行十年虽抱疾何处不无情羣盗正当路此游应隔生劳君问流落山下已躬耕  

鸎声  

井上梧桐暗花间雾露晞一枝晴复暖百啭是兼非金屋梦初觉玉关人未归不堪闲日听因尔又霑衣  

仿【`一作效`】玉台体  

靑楼枕路隅壁甃复椒涂晩梦通柙春寒逼酒罏解吟怜芍药难见恨菖蒲试问年多少邻姬亦姓胡  

## 御定全唐诗卷六百六十二  

罗隐  

夜泊义兴戏呈邑宰  

溪畔维舟问戴星此中三害有【`一作在`】图经长桥可避南山逺却恐难防是最【`一作醉`】灵  

听琵琶  

香筵酒散思朝散偶向梧桐暗处闻大抵曲中皆有恨满楼人自【`一作是`】不知君  

经耒阳杜工部墓  

紫菊馨香覆楚醪奠君江畔雨萧骚旅魂自是才相累闲骨何妨塜更髙騄骥防来空蹇蹶芝兰衰后长【`一作逺`】蓬蒿屈原宋玉邻君【`一作怜居`】处几驾靑螭缓郁陶  

题袁溪张逸人所居  

蒲梢猎猎燕差差【`一作池`】数里溪光日落时芳树【`一作草`】文君机上锦远山孙寿镜中睂鸡窗夜静开书卷鱼槛春  

深展钓丝若使浮名拘绊得世间何处有男儿  

升平公主旧第  

乘凤仙人降此时玉篇才罢到文词两轮水硙光明照百尺鲛绡换好诗带砺山河今尽在风流罇俎见无期坛场客散香街暝惆怅齐竽取次吹  

寄黔中王从事  

故人刀笔事军书南转黔江半月余别后乡关情几许近来诗酒兴何如贪将醉防矜莺谷不把瑶缄附鲤鱼今日举觞【`一作场`】君莫问生涯牢落鬓萧踈  

关亭春望  

关畔春【`一作风`】云拂马头马前春事共悠悠风揺【`一作欺`】岸栁长条困露裛山花小朶愁信越功名髙似狗裴王气力大于牛未知至竟将何用渭水泾川一向流  

寄徐济进士【`一本题下无进士二字`】  

徃年踈嬾共江湖月满花香记得无霜压楚莲秋后折雨催蛮酒夜深酤红尘偶别【`一作到`】迷前事丹桂相倾【`一作轻`】媿后徒【`一作图`】出得函关抽得手从来不及阮元瑜  

寄韦赡  

石城蓑笠阻心期落尽山花有所思羸马二年蓬转后故人何处月明时风催晓雁【`一作燕`】看看别雨胁秋蝇渐渐痴禅智阑干市桥酒纵然相见只相悲  

霅溪晩泊寄裴庶子  

溪风如扇雨如丝闲步闲吟【`一作行`】柳恽诗杯酒疎狂非曩日野花狼藉似当时道穷谩有依刘感才急应无借寇期满眼云山莫相笑与君俱是受深知  

送姚安之赴任秋浦  

官罢春坊地象雷片帆髙指贵池开五侯水暖鱼鳞去九子山晴雁叙来江夏黄童徒逞辩广都厐令恐非才到头称意须年少赢得时光向酒杯  

寄乔逸人  

南经湘浦【`一作水`】北扬州别后风帆几度防春酒谁家禁烂漫野花何处最淹留欲凭尺素边鸿嬾未定雕梁海燕愁长短此行须入手更饶君占一年秋  

塞外  

塞外偷儿塞内兵圣君宵旰望升平碧幢未作朝廷计白挺犹驱妇女行可使御戎无上筞只应忧国是虚声汉王【`一作皇`】第宅秦田土今日将军已自荣  

裴庶子除太仆卿因贺  

楚珪班序未为轻莫惜良途副圣明宫省旧推皇甫谧寺曹今得夏侯婴秩随科第临时贵官逐簪裾到处清应笑马安虚巧宦四回迁转始为卿  

咏史  

蠧简遗编试一寻寂寥前事似如今徐陵笔砚珊瑚架赵胜賔朋瑇瑁簪未必片言资国计只应邪説动人心九原郝泚何由起虚误西蕃八【`一作入`】尺金  

中元夜泊淮口  

木叶回飘【`一作迎飚`】水面平偶因【`一作停`】孤棹已三更秋凉雾露侵灯下夜静鱼龙逼岸行欹枕正牵题柱思隔楼谁转绕梁声锦帆天子狂魂魄应过扬州看月明  

寄池州郑员外  

兽绕朱轮酒满船郡城萧洒贵池边衣同莱子曾分笔扇似袁宏别有天九防好山楼上客两行髙柳雨中烟陵阳百姓将何福社舞村歌又一年  

归梦  

陆海波涛渐渐深一回归梦抵千金路傍草色休多事墙外莺声肯有心日晩向隅悲断梗夜阑浇酒哭知音贪财败阵谁相悉鲍叔如今不可寻  

送溪州使君  

兵寇伤残国力衰就中南土借良医凤衔泥诏辞丹阙雕倚霜风上画旗官职不须轻远地生灵只是计临时灞桥酒醆黔巫月从此江心两所思【`一作地悲`】  

送霅川郑员外  

明时塞诏列分麾东拥朱轮出帝畿铜虎贵提天子印银鱼荣傍老莱衣歌听茗坞春山暖诗咏苹洲暮鸟飞知有掖垣南步在可能须待政成归  

酬寄右司李员外  

当年忆见桂枝春自此清途未四旬左省望髙推健笔右曹官重得名人闲摛丽藻嫌秋兴静猎遗编笑过秦犹把随和向泥滓应怜疎散任天真  

莲塘驿  

莲塘馆东初日明莲塘馆西行人行隔林啼鸟似相应当路好花疑有情一梦不须追往事数杯犹可慰劳生莫言来去只如此君看鬓边霜几茎  

甘露寺火后  

六朝胜事已尘埃犹有闲人怅望来只道鬼神能防物不知龙象自成灰犀慙水府浑非怪燕说吴宫未是灾还识平泉故侯否一生踪迹比【`一作此`】楼台  

春日登上元石头故城  

万里伤心极目春东南王气只逡廵野花相笑落满地山鸟自惊【`一作怜`】啼傍人谩道城池须险阻可知豪杰亦埃尘太平寺主惟轻薄却把三公与贼臣  

送宣武徐廵官  

傲睨公卿二十年东来西去只悠然白知闗畔元非马觉壶中别有天汉帝诏衔应异日梁王风雪是初筵临行不惜刀圭便愁杀长安买笑钱  

冬暮寄裴郎中  

晓发星星入镜【`一作鬓`】宜早年容易近年悲敢言得事时将晩只恐酬恩日渐迟南国倾心应望速东堂开口欲从谁仙郎旧有黄金约沥胆隳肝更祷祈  

中元甲子以辛丑驾幸蜀四首  

子仪不起浑瑊亡西幸谁人从武皇四海为家虽未远九州多事竟难防已闻旰食思真将会待畋游致假王应感两朝廵狩迹绿槐端正驿荒凉  

爪牙柱石两俱销一防渝尘九土揺敢恨甲兵为弃物所嗟流品误清朝几时睿筭殱张角何处愚人戴隗嚣跪望嵕【`一作峻`】山重启告可能余烈不胜妖  

邪气奔屯瑞气移清平过尽到艰危纵饶犬彘迷常理不柰豺狼幸此时九庙有灵思李令三川悲忆恨张仪可怜一曲还京乐重对红蕉教蜀儿  

白丁攘臂犯长安翠辇苍黄路屈盘丹鳯有情尘【`一作怀云`】外远玉龙无迹【`一作主`】渡头寒静怜【`一作思`】贵族谋身易危惜【`一作觉`】文皇创业难不将不侯何计是钓鱼船上泪阑干【`此一首题一本作偶懐`】  

题润州妙善前石羊【`传云吴主孙权与蜀主刘备尝此置防云`】  

紫髯桑盖此沈吟很石犹存事可寻汉鼎未安聊把手楚醪虽满肯同心英雄已往时难问苔藓何知日渐深还有市沽酒客雀喧鸠聚话蹄涔  

登宛陵条风楼寄窦常侍  

乱罹【`一作离`】时节懒登临试借条风半日吟只有逺山含暖律不知髙阁动归心溪喧晩棹千声浪云防寒郊数丈隂自笑疎慵似麋鹿也教台上费黄金  

台城  

晩云隂暎下空城六代累累夕照明玉井已干龙不起金瓯虽破虎曾争亦知霸世才难得却是防尘事最平深谷作陵山作海茂流軰莫伤情  

甘露寺看雪上周相公【`一本题上有润州二字`】  

筛寒洒白乱溟蒙祷请功兼造化功光薄乍迷京口月影交初转海门风细黏谢客衣裾【`一作襟`】上轻堕【`一作拂`】梁王酒醆中一种为祥君看取半禳灾沴半年丰  

寄京阙陆郎中昆仲  

柏台兰署四周旋宾榻何妨雁影连才见玳簪欹【`一作歌`】细柳便知油幕胜红莲家从入洛声名大迹为依刘事分偏争柰乱罹【`一作离`】人渐少麦城【`一作成`】新赋许谁传  

偶题【`一题作嘲钟陵妓云英`】  

钟陵醉别十余春重见云英掌上身我未成名君未嫁可能俱是不如人  

故都  

江南江北两风流一作迷津一拜侯至竟不如隋炀帝破家犹得到扬州  

董仲舒  

灾变儒生不合闻谩将刀笔指乾坤偶然留得隂阳术闭却南门又北门  

献尚父大王  

数年鐡甲定东瓯夜渡江山瞻斗牛今日朱方平殄后虎符龙节十三州  

蜂  

不论平地与山尖无限风光尽被占采得百花成蜜后为谁【`一作不知`】辛苦为谁甜  

帘二首  

叠影重纹暎画堂玉钩银烛共荧煌会应得见神仙在休下真珠十二行  

翡翠佳名世共稀玉堂【`一作皇`】髙下巧相宜殷勤为嘱纤纤手卷上银钩莫放垂  
