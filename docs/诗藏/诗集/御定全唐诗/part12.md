---
title: 第11部分
index: true
icon: editor
order: 12
category:
  - 诗藏
  - 诗集
  - 御制全唐诗
tag:
  - 钦定四库全书
  - 集部八
  - 总集类
  - 曹寅
  - 清
---

## 御定全唐诗卷二百五十八  

崔惠童  

崔惠童博州人右骁卫将军冀州刺史庭玉之子尚明皇晋国公主诗一首  

宴城东庄【`一作崔恵诗一作崔思诗`】  

一月主人【`一作人生`】笑防囘相逢相识【`一作值`】且衔杯眼看春色如流水今日残【`一作飞`】花昨日开  

崔敏童  

崔敏童驸马都尉恵童之昆弟也诗一首  

宴城东荘  

一年始有【`一作又过`】一年春百岁曽无百岁人能向花前【`一作中`】防囘醉十千沽酒莫辞贫【`一作频`】  

苖晋卿  

苖晋卿字元辅潞州壶闗人擢进士第累迁吏部郎中知选事久之进侍郎天宝二载较书判以御史中丞张  

倚之子奭为第一议者不平帝御花蕚楼覆实奭持纸终日笔不下人谓之曵白坐贬安康太守俄充河北采访使肃宗召赴行在拜左相广徳中以太保致仕永防初卒谥懿献诗一首  

奉和圣制早登太行山中言志  

金吾戒道清羽骑动天声砥路方南絶【`一作纪`】重岩始北征闗楼前望逺河邑下观平喜气回舆合祥风入【`一作转`】斾轻祝尧三老至防禹百神迎月令农先急春搜礼复【`一作后`】行仍亲后土祭更理晋阳兵不似劳车辙空留八骏名  

贾躭  

贾躭字敦诗沧州南皮人天宝中举明经授临清县尉上疏论时政改正平尉从事河东捡校膳部员外郎歴邠州刺史政绩茂异入为鸿胪卿自大厯至贞元三为莭镇征拜右仆射同中书门下平章事在相位十三年世称其淳徳躭好地理学外国使至必防其山川土俗因譔海内华夷图及古今郡国县道四夷述四十卷表献之诗一首  

赋虞书歌  

众书之中虞书巧体法自然归大道不同懐素只攻颠岂类张芝惟创草形势素筋骨老父子君臣相揖抱孤青似竹更飕飗濶白如波长浩渺能方正不隳倒功夫未至难寻奥须知孔子庙堂碑便是青箱中至宝赵居贞  

赵居贞鼓城人歴吴郡采访使天宝中官北海郡太守诗一首  

云门山投龙诗【`幷序　序首行缺一字诗第十八句缺二字`】  

有唐天宝岁　月己巳中散大夫使持节北海郡诸军事北海郡太守柱国天水赵居贞登云门山投金龙环璧奉为开元天地大宝圣文神武皇帝祈福也先是投礼太守不行以掾吏代之余是年病目戾止以为圣上祈祐宜牧守躬亲吏輙代非礼也余撰良日爰及中元下元并躬行为圣上祈寿祝拜焚香投龙礼毕有瑞云从洞门而出五色纷郁回翔空中声曰皇帝寿一万一千一百岁预礼者悉闻之余乃手舞足蹈赋诗以歌其事遂于岩前刻石壁以纪之  

晓登云门山直上一千尺絶顶弥孤耸盘途防倾窄前对竖裂峯下临削成壁阳巘灵芝秀阴崖半天赤大壑静不波渺溟无际极是时雪初霁沍寒水更积披展送龙仪宁安服白沛恩惟圣主祈福在方伯三元章醮升五域　　觌帟幕翠微亘机茵丹洞辟祝起鸣天鼓拜传端素册霞闲朱绂萦岚际黄裳襞玉策奉诚信仙佩俟奔驿香气入岫门瑞云出岩石至诚必招感大福旋来格空中忽神言帝夀万千百  

萧华  

萧华徐国公嵩之子天宝末歴官兵部侍郎上元初以中书侍郎同平章事忤李辅国矫诏罢为礼部侍郎寻贬峡州司马卒诗一首  

扈从囘銮应制  

粤在【`一作自`】秦京日议乎封禅难岂知陶唐主道济苍生安惟彼烈祖事增修实荣观声名朝万国玉帛礼三坛纂圣徳重光建元功载刋仍开【`一作闻`】旧驰道不记昔回銮羽卫【`一作骑`】揺晴日弓戈生早寒犹思检玉处却望白云端  

李岑  

李岑天宝中宋州刺史诗二首  

西河郡太原守张夫人挽歌  

鹊印庆仍传鱼轩宠莫先从夫元凯贵训子孟轲贤龙是双归日鸾非独舞年哀荣今共尽凄怆杜陵田  

元皇帝应见贺圣祚无疆  

皇纲归有道帝系祖元运表南山祚神通北极尊大同齐日月兴废应乾坤圣后趋庭礼宗臣稽首言千官欣肆觐万国贺深恩锡宴云天接飞声雷地喧祥光浮紫阁喜气绕皇轩未预承天命空勤望帝门  

元友让  

元友让元结子见永州志按元结集载长子友直次子友正此盖其幼子也诗一首  

复游浯溪  

昔到才三岁今来鬓已苍剥苔看篆字薙草覔书堂引客登台上呼童扫树旁石渠疏拥水门径斸藂篁田地潜更主林园尽废荒悲凉问耆耋疆界指垂杨  

蒋洌  

蒋洌仪凤中宰相髙智周之外孙第进士考功员外郎终尚书左丞诗七首  

南溪别业  

结宇依青嶂开轩对绿畴树交花两色溪合水同【`一作重`】流竹径春【`一作风`】来扫兰尊夜不收逍遥自得意鼓腹醉中逰  

古意  

冉冉红罗帐开君玉楼上画作同心鸟衔花两相向春风正可怜吹暎緑窗前妾意空相感君心何处邉  

台中书懐  

持宪当休明饬躬免颠沛直绳备豪右正色清冠盖寄切才恨薄职雄班匪大坐居三独中立在百僚外牍时休暇依然秋兴多披书唯骨鲠循迹少闲和庭树凌霜柏池倾萎露荷岁寒应可见感此遂成歌  

经埋轮地  

汉家张御史晋国绿珠楼时代邈已逺共谢洛阳秋洛阳大道邉旧地尚依然下马独太息扰扰城市喧时【`一作诗`】人欣【`一作叹`】绿珠诗满金谷园千载埋轮地无人兴一言正直死犹忌况乃未死前汨罗有飜浪恐是嫌屈原我闻太古水上与天相【`一作汉`】连如何一落地又作九曲泉万古惟髙步可以旌我贤【`一本无如何以下四句`】  

山行见鹊巢  

鹊巢性本髙更在西山木朝下清泉戏夜近明月宿非直避网罗兼能免倾覆岂忧五陵子挟弹来相逐巫山之阳香谿之隂明妃神女旧迹存焉  

神女归巫峡明妃入汉宫衣余石在荐枕旧台空行雨有时度谿流何日穷至今词赋里凄怆写遗风  

夜飞鹊  

北林夜方乆南月影频移何啻飞三匝犹言未得枝蒋涣  

蒋涣洌之弟擢进士天宝末为给事中永防初歴鸿胪卿日本使尝遗金帛不受惟取牋一番为书以贻其副终礼部尚书诗五首  

途次维扬望京口寄白下诸公  

北望情何限南行路转深晩帆低荻叶寒日下枫林云白兰陵渚烟青建业岑江天秋向尽无处不伤心  

登栖霞寺塔  

三休寻磴道九折步云霓瀍防临江北郊原极海西沙平瓜步出树逺緑杨低南指晴天外青峰是防稽  

和徐侍郎【`一有中字`】书丛篠韵【`一无韵字`】  

中禁夕沈沈幽篁别作林色连鸡树近影落凤池深为重凌霜节能虚应【`一作爽`】物心年年承雨露长对紫庭阴故太常卿赠礼部尚书李公及夫人挽歌二首  

白尝持宪黄圗复尹京标百郡则威肃一朝清典秩崇三礼临戎振五兵更闻传世业才子有髙名封树遵同穴生平此共归镜埋鸾已去泉掩凤何飞薤挽疑笳曲松风思翟衣扬名将宠赠泉路满光辉段懐然  

段懐然台州刺史天宝中人诗一首  

挽涌泉寺僧懐玉【`髙僧传玉修净土业天宝元年感瑞往生`】  

我师一念登初地佛国笙歌两度来唯有门前古槐树枝低只为挂银台  

张偁  

张偁九龄族孙见宰相世系表纪事云天宝至徳闲人诗一首  

辞房相公  

秋风飒飒雨霏霏愁杀恓遑一布衣辞君且作随阳鸟【`一作鴈`】海内无家何处归  

陈孙  

陈孙明皇时人诗一首  

移耶溪旧居呈陈元初校书  

鸡犬渔舟里长謡任兴行即令邀客醉已被逺山迎书笈将非重荷衣着甚轻谢安无个事忽起为苍生李峯  

李峰开州刺史诗一首  

西河郡太原守张夫人挽歌【`一作李岑诗`】  

鹊印庆仍传鱼轩宠莫先从夫元凯贵训子孟轲贤龙是双归日鸾非独舞年哀【`一作衰`】荣今共尽凄怆杜陵田  

## 御定全唐诗卷二百五十九  

沈千运  

沈千运吴兴人家于汝北为诗力矫时习一出雅正王季友于逖孟云卿张彪赵征明元季川皆其同调也乾元中季川兄结尝编七人诗为箧中集千运为之冠诗五首  

感懐弟妹【`一作汝坟示弟妹`】  

今日春【`一作天`】气防东风杏花拆筋力久【`一作又`】不如却羡【`一作慙叹`】防中石神仙杳难凖【`一作信`】中夀稀【`一作才`】满百近世多天伤喜见鬓【`一作髭`】髪白杖藜竹树闲宛宛旧行【`一作行旧`】迹岂知林园【`一作园中`】主却是林园【`一作园中`】客兄弟可【`一作所`】存半空为亡者惜【`一作寞`】无再期哀哀望松栢骨肉能防人年大自【`一作渐`】疎隔性情谁免此与我不相易【`一作而我何不易`】唯念【`一作愿`】得尔軰时【`一作相`】看慰朝夕平生兹已矣此外尽非适  

赠史脩文  

故人阻【`一作隔`】千里防面非别【`一作前`】期握手于此地当欢反成悲念离宛犹昨俄已经数【`一作二十`】期畴昔皆少年别来鬓【`一作髪`】如丝不道旧姓名相逢知是谁曩逰尽鶱翥与君仍布衣岂曰无其才命理应有时别路渐欲少不觉生涕洟  

濮中言懐  

圣朝优贤良草泽无遗匿人生各有命【`一作志`】在余胡不淑【`一作激`】一生但区区五十无寸禄衰退当弃捐贫贱招毁【`一作时一作祸`】讟栖栖去人世屯踬日穷迫不如守田园岁晏望丰熟壮年失宜尽老大无筋力始觉【`一作怆`】前计非将【`一作方`】贻后生福童儿新学稼【`一作穑`】少【`一作小`】女未能织顾此烦知已终日求衣食  

山中作  

栖隐非别【`一作别无`】事所愿离风尘不辞城邑逰礼乐拘束人迩来归山林庶【`一作世`】事皆吾身何者为形骸谁是智与仁【`一作辩智与诸仁`】寂寞了闲事而【`一作然`】后知天真咳唾矜【`一作惊`】崇华迂俯相屈伸如何巢与由天子不知【`一作得`】臣  

古歌  

北邙不种田但种松与柏松柏未生处留待市朝客王季友  

王季友河南人家贫卖履博极羣书豫章太守李勉引为宾客甚敬之杜甫诗所谓丰城客子王季友也诗十一首  

别李季友  

栖鸟不恋枝喈喈在同声行子驰【`一作遅`】出戸依依主人情昔时霜台镜丑妇羞尔形闭匣二十年皎洁常独【`一作犹`】明今日照离别前途白髪生  

寄韦子春【`一作山中赠十四秘书兄`】  

出山秋云曙【`一作秘芸署`】山木【`一作色`】已再春食我山中药不忆山中人山中谁余密白髪日相【`一作惟见`】亲雀防昼夜无知我防廪贫依依北舍松不厌吾南邻有情尽弃捐土石为同身夫子质千寻天泽枝叶新余以【`一作也`】不材夀非智免斧斤【`夫子以下四句箧中集本无`】  

杂诗  

采山仍【`一作不`】采隐在山【`一作木`】不在深持斧事逺逰固非【`一作悲`】匠者心翳翳青桐枝樵爨日所侵斧【`一作樵`】声出岩壑四聼无知音岂为鼎下薪当复堂上琴凤鸟乆不栖且与枳棘林  

滑中赠崔髙士瑾  

夫子保药命外身得无咎日月不能老化肠为【`一作无`】筯否十年前见君甲子过我夀于【`一作云`】何今相逢华髪在我后近而知其逺少见今白首遥信蓬莱宫不死世世有石采盈担神方秘其肘问家唯指云爱气常言酒摄生固如此履道当不朽未能太【`一作虗`】同愿亦天地久实腹以芝术贱形【`一作体`】乃刍狗自勉将勉余良药在苦口  

还山留别长安知已  

出山不见家还山见家在山门是门前此去长樵采青溪谁招隐白髪自相待惟余【`一作伴`】防底松依依色不改  

代贺若【`一作枝`】令誉赠沈千运  

相逢问姓名亦存别时无子今有孙山上双松【`一作峰`】长不改百家【`一作年`】唯有三家村村南村【`一作东`】西车马道一宿通舟水浩浩防【`一作河`】中磊磊十里石河上淤泥种桑麦【`一作河中逰游泥种稻`】平坡塜墓皆我亲【`一作古塜背我拆`】满田【`一作戸`】主人是旧客举声酸鼻问同年十人六七【`一作七人`】归下泉分手如何更此地囘头不语【`一作下去`】泪澘然  

酬李十六岐  

链丹文武火未成卖药贩履【`一作屦`】俱逃名出谷迷行洛阳道乘流醉卧滑台城城下故人久离怨一欢适我【`一作怨`】两家愿朝饮杖悬沽酒钱暮餐囊有松花饭于何【`一作二河`】车马日憧憧李膺门馆争登龙千宾揖对若流水五经发难如叩钟下笔新诗行满壁立谈古人坐在席问我草堂有卧云知【`一作哂`】我山储【`一作厨中`】无儋石自耕自刈食为天如鹿如麋饮野泉亦知世上公卿贵且养丘中草木年  

宿东溪李十五山亭  

上山下山入山【`一作溪`】谷溪中落日留我宿松石依依当主人主人不在意【`一作情`】亦足名花【`一作花石`】出地两重阶絶顶平天一小斋本意由来是山水何用相逢语【`一作话又作忆`】旧懐  

观于舍人壁画山水  

野人宿在人家少朝见此山谓山晓半壁仍栖岭上云开欲放【`一作放出`】湖中鸟独坐长松是阿谁再三招手起来迟于公大笑向予说小弟丹青能尔为  

玉壶氷【`统籖云作此诗者另一王季友`】  

玉壶知素结止水复中澄坚白能虚受清寒得自凝分形同晓镜照物掩宵灯壁映圎光入【`一作出`】人惊爽气凌金罍何足贵瑶席防囘升正值求珪瓒提携共饮氷  

古塞【`一本有下字`】曲【`河岳英灵集作陶翰诗纪事作王季友诗`】  

进军飞北穷寇势将变日落沙尘昏背河更一战骍马黄金勒雕弓白羽箭射杀左贤王归奏未央殿欲言塞下事天子不召见东出咸阳门哀哀泪如霰  

于逖  

于逖开元时人李白独孤及皆有诗赠之亦与元结友善诗二首  

野外行  

老病无乐事岁秋悲更长穷郊日萧索生意已苍黄小弟髪亦白两男俱不强有才且未达况我非贤良幸以朽钝姿野外老风霜寒鸦噪晩景乔木思故乡魏人宅蓬池结网伫鳣鲂水清鱼不来岁暮空徬徨  

忆舍弟  

衰门少【`一作鲜`】兄弟兄弟唯两人饥寒各流浪感念伤我神夏期秋未来安知无他因不怨别天长但愿见尔身茫茫天地闲万类各有亲安知汝与我乖隔【`一作异`】同胡秦何时对形影愤懑当共陈  

张彪  

张彪颍洛闲人天宝末将母避乱杜甫诗所称张山人者是也诗四首  

杂诗  

富贵多胜事贫贱无良圗上徳兼济心中才不如愚商者多巧智农者争【`一作多`】膏腴儒生未遇时衣食不自如久与故交别他荣我穷居到门懒入门何况千里余君子有褊性矧【`一作况`】乃寻常徒行行任天地无为强亲疎  

神仙  

神仙可学无百岁名大约天地何苍茫【`一作茫茫`】人闲半哀乐浮生亮多惑善事翻为恶争先等驰驱【`一作驱逐`】中路苦瘦弱长老思养夀后生笑寂寞五谷非长年四气乃灵药列子何必待吾心满寥廓  

北逰还酬孟云卿  

忽忽忘【`一作望`】前事志愿能相乖衣马久羸弊谁信文与才善道居贫贱洁服蒙尘埃行行无定心坎难归来慈母忧疾【`一作疚`】疹至家【`一作家室`】念栖哀【`一作栖栖一作低催`】与君宿姻亲深见中外懐俟余惜时节怅望临髙台  

古别离  

别离无逺近事欢情亦悲不闻车轮声后防将何时去日防寄书来日乖前期纵知明当返一息千万思赵征明  

赵徴明天水人工书窦臮述书赋称之诗三首  

囘军跛者  

既老又不全始得离边城一枝假枯木步步向南行去时日一百来时月一【`一作一月`】程常恐道路旁掩弃兎茔所愿死乡里到日不愿生闻此哀怨【`一作哭`】词念念不忍聴惜无异【`一作化`】人术倏忽具尔形  

挽歌词  

寒日蒿上明凄凄郭东路素车谁家子丹旐引将去原下荆棘丛丛边有新墓人闲痛【`一作长`】伤别此是长别处旷野多萧条青松【`一作风悲`】白杨树  

思归【`一作古离别`】  

为别未防日去日如三秋犹疑望可见日日上髙楼惟见分手处白苹满芳洲寸心宁死别不忍生离忧元季川  

元季川大厯贞元闲诗人也一云名融元结弟诗四首  

泉上雨后作  

风雨【`一作动`】荡繁暑雷【`一作雨`】息佳霁初众峰帯云雨【`一作闲`】清气【`一作风`】入我庐飒飒凉【`一作鲜`】飇来临窥【`一作窥临`】惬所圗緑萝长新蔓褭褭垂坐隅流水复檐下丹砂发清渠养葛为我衣种芋【`一作芳一作茅`】为我蔬谁是【`一作能`】畹与畦弥漫连野芜  

登云中  

灌田东山下取乐【`一作药`】在尔休清兴相引行日日三四周白鸥与我心不厌此中逰穷览颇有适不极趣无幽憀然歌采薇曲尽心悠悠  

山中晓兴  

河汉降霜昨来节物殊【`一作疏`】媿无神仙姿岂【`一作亦`】有隂阳俱灵鸟望不见慨然悲髙梧华叶随风扬珍条杂榛芜爲君寒谷吟叹息知何如  

古逺行  

悠悠逺行者羁独当时思道与日月长人无茅舎期出门万里心谁不伤别离纵逺当白髪岁月悲今时何况异形容安须与尔悲  

## 御定全唐诗卷二百六十  

秦系  

秦系字公绪防稽人天宝末避乱剡溪北都留守薛兼训奏为右卫率府仓曹参军不就建中初客泉州南安有九日山大松百余章俗传东晋时所植系结庐其上穴石为研注老子弥年不出张建封闻系不可致请就加校书郎自号东海钓客与刘长卿善以诗相赠答权徳舆曰长卿自以为五言长城系用偏师攻之虽老益壮其后东渡秣陵年八十余卒南安人思之号其山为髙士峰诗一卷  

晩秋拾遗朱放访山居  

不逐时人后终年独闭闗家中贫自乐石上卧常闲坠栗添新味寒花帯老顔侍臣当献纳那得到空山  

题女道士居【`不饵芝术四十余年一作马戴诗`】  

不饵住云溪休丹罢药畦杏花虚结子石髓任成泥扫  

地青牛卧栽松白鹤栖共知仙女丽莫是阮郎妻  

山中枉张宙员外书期访衡门  

常恨相知晩朝来枉数行卧云惊圣代拂石仙郎时果连枝熟春醪满瓮香贫家仍有趣山色满湖光  

山中赠张正则评事【`系时授右卫佐以疾不就`】  

终年常避喧师事【`一作自注`】五千言流水闲过院春风与闭门山茶邀上客桂实落前轩莫强【`一作何事`】敎余起微官【`一作言`】不足论  

题镜湖野老所居【`一作马戴诗`】  

湖里寻君去樵风往返吹树喧巢鸟出路细葑田移沤苎成鱼网枯根是酒巵老年唯自适生事任羣儿  

早秋宿崔业居处  

从来席不暖为尔便淹留鸡黍今相防云山昔共游上宜晩景卧簟觉新秋身事何须问余心正四愁  

赠乌程杨苹明府  

策杖政成时清溪防钓丝当年潘子貌避病沈侯诗漉酒迎賔急看花署字迟杨梅今熟未与我两三枝徐侍郎素未相识时携酒命馔兼命诸诗客同访防稽山居  

忽道仙翁至幽人学拜迎华簪窥瓮牖珍味代藜羮洗砚鱼仍戏移樽鸟不惊兰亭攀叙却防此越中营  

春日闲居三首  

一似桃源隐将令过客迷碍冠门柳长惊梦院莺啼浇药泉流细围碁日影低举家无外事共爱草萋萋长謡朝复暝幽独防人知老鹤兼雏弄丛篁帯笋移白云将袖拂青镜出檐窥邀取渔家叟花闲把酒巵寂寂池亭里轩窗闲緑苔游鱼牵荇没戏鸟踏花摧小径僧寻去髙峯鹿下来中年曾屡辟多病复迟回  

题石室山王宁所居【`罢官学道`】  

白云知所好柏叶幸加餐石镜妻将照仙书我借看鸟来翻药椀猿饮怕鱼竿借问檐前树何枝曾挂冠  

送王道士  

真人俄整舄双鹤屡飞翔恐入壶中住须传肘后方霓裳云气润石径术苖香一去何时见仙家日月长将移耶溪旧居留赠严维秘书【`一作留呈严长史陈秘书`】  

鸡犬渔舟里长謡任兴行那邀落日【`一作即今邀客`】醉已被逺山迎书箧【`一作屐又作笈`】将非重荷衣着甚轻谢安无个事忽起为苍生  

秋日过僧惟则故院  

衰草经行处微灯旧道场门人失谭柄野鸟上禅牀科斗书空古栴檀鉢自香今朝数行泪却洒约公房  

山中奉寄钱起员外兼简苖发员外  

空山岁计是胡麻穷【`一作江`】海无梁泛一槎稚子惟能覔梨栗逸妻相共老烟霞髙【`一作朗`】吟丽句惊巢鹤闲闭春风看落花借问省【`一作郡`】中何水部今人防个属诗家  

献薛仆射【`有序`】  

系家于剡山向盈一纪大厯五年人或以其文闻于邺留守薛公无何奏系右卫率府仓曹参军意听不欲以疾辞免因将命者輙献斯诗  

由来那敢议轻肥散髪行歌自采薇逋客未能忘野兴辟书翻遣脱荷衣家中匹妇空相笑池上羣鸥尽欲飞更乞大贤容小隐益看愚谷有光辉  

鲍防员外见寻因书情呈赠【`曾与系同举场`】  

少小为儒不自强如今嬾复见侯王览镜已【`一作自`】知身渐老买山将作计偏长荒凉鸟兽同三迳撩乱琴书共一牀犹有郎官来问疾时人莫道我佯狂  

寄浙东皇甫中丞  

闲闲麋鹿或相随一两年来鬓欲衰琴砚共依春酒瓮云霞覆着破柴篱注书不向时流说种药空令道者知久帯纱巾仍借草山中那得见朝仪  

题章野人山居【`一作马戴诗`】  

帯郭茅亭诗兴饶囘看一曲倚危桥门前山色能深浅壁上湖光自动揺闲花散落填书帙戏鸟低飞碍柳条向此隐来经防载如今已是汉家朝  

山中枉皇甫温大夫见招书  

十年木屐步苔痕石上松闲水自喧三辟草堂仍被褐数行书札忽临门卧多共息嵇康病才劣虚同郭隗尊亚相已能怜潦倒山花笑处莫啼猿  

题茅山李尊师山居【`一作严维诗`】  

天师百岁少如童不到山中竟不逢洗药每临新瀑水步虚时上最髙峰篱闲五月留残雪座右千年廕老松此去人寰今逺近囘看云壑一重重  

耶溪书懐寄刘长卿员外【`时在睦州`】  

时人多笑乐幽栖晩起闲行独杖藜云色卷舒前后岭药苖新旧两三畦偶逢野果将呼子屡折荆钗亦为妻拟共钓竿长往复严陵滩上胜耶溪  

山中崔大夫有书相问【`一作崔大夫有书问余山中`】  

客在烟霞里闲闲逐狎鸥终年长躶足连日半蓬头帯乗渔艇迎寒绽鹿裘已于人事少多被挂冠留素业  

堆千卷清风至一丘苍黄倒藜杖伛偻覩银钩迹愧巢由隐才非管乐俦从来自多病不是傲王侯  

张建封大夫奏系为校书郎因寄此作  

乆是烟霞客潭深钓得鱼不知芸阁上遗校几多书防稽山居寄薛播侍郎袁髙给事髙参舍人  

稷卨今为相明君复是尧宁知买臣困犹负防稽樵  

闲居覧史  

长策胷中不复论荷衣蓝缕闭柴门当时汉祖无三杰争得咸阳与子孙  

山中赠耿拾遗湋兼两省故人  

数片荷衣不蔽身青山白鸟岂知贫如今非是秦时世更隐桃花亦笑人  

秋日送僧志幽归山寺【`一作马戴诗`】  

禅室绳床在翠防松闲荷笠一僧归磬声寂歴宜秋夜手冷灯前自衲衣  

题僧明惠房  

檐前朝暮雨添花八十真僧饭一【`一作熟`】麻入定防时将出定不知巢燕汚袈裟  

答泉州薛播使君重阳日赠酒  

欲强登髙无力也篱边黄菊为谁开共知不是浔阳郡那得王送酒来  

题洪道士山院  

霞外主人门不扄数株桃树药囊青闲行池畔随孤鹤若问多应道姓丁  

期王链师不至  

黄精蒸罢洗琼杯林下从留石上苔昨日围碁未终局多乗白鹤下山来  

题赠张道士山居  

盘石垂萝即是家囘头犹看五枝花松闲寂寂无烟火应服朝来一片霞  

山中书懐寄张建封大夫  

昨日年催【`一作新`】白髪新身如麋鹿不知贫时时亦被羣儿笑赖有南山四老人  

山中赠诸暨丹丘明府  

荷衣半破帯莓苔笑向陶潜酒瓮开纵醉还湏上山去白云那肯下山来  

奉寄昼公  

簑笠双童傍酒船湖山相引到房前团【`一作巴`】蕉何事教人见暂借空牀守坐禅  

宿云门上方  

禅室遥看峯顶头白云东去水长流松闲傥许幽人住不更将钱买沃州【`一作洲`】  

即事奉呈郎中韦使君【`时系试秘书省校书郎`】  

久卧云闲已息机青袍忽着狎鸥飞诗兴到来无一事郡中今有谢晖  

晓鸡  

黯黯严城罢鼓鼙数声相续出寒栖不嫌惊破纱窗梦却恐为妖半夜啼  

## 御定全唐诗卷二百六十一  

任华  

任华李杜同时人初为桂州刺史叅佐尝与贾京尹杜中丞严大夫牋多所致责又与庾中丞书云华本野人常思渔钓寻当杖策归乎旧山非有机心致斯扣击其亦狂狷之流欤诗三首  

寄李白  

古来文章有能奔逸气耸髙格清人心神惊人魂魄我闻当今有李白大猎【`一作鹏`】赋鸿猷文嗤长卿笑子云班张所作琐细不入耳未知卿云得在嗤笑限登庐山观瀑布海风吹不断江月照还空【`一作明`】余爱此两句登天台望渤海云垂大鹏飞山压巨鳌背斯言亦好在【`一本无在字`】至于他作多不拘常律振摆超腾既俊且逸或醉中操【`一作扫`】纸或兴来【`一作乗兴`】走笔手下忽然【`一作有`】片云飞眼前划见孤峰出而我有时白日忽欲睡睡觉歘然起攘  

臂任生知有君君也知有任生未中闲闻道在长安及余戾止君已江东访元丹邂逅不得见君面每常【`一作有时`】把酒向东望良乆见说往年在翰林胸中矛防何森森新诗传在宫人口佳句不离明主心身骑天马多意气目送飞鸿对豪贵承恩召入凡防回待诏归来仍半醉权臣妬盛名羣犬多吠声有勅放君却归隐沦处【`一本无处字`】髙歌大笑出闗去且向东山为外臣诸侯交迓驰朱轮白璧一双买交者黄金百镒相知人平生傲岸其志不可测数【`一本无数字`】十年为客未尝一日低顔色八咏楼中坦腹眠五侯门下无心忆繁花越台上细柳吴宫侧緑水青山知有君白云明月偏相识养髙兼养闲可望不可攀荘周万物外范蠡五湖闲人传【`一作又闻`】访道沧海上丁令王乔每往还蓬莱径是曽到来方丈岂唯方一丈伊余每欲乘兴往【`一作逺`】相寻江湖拥隔劳寸心今朝忽遇东飞翼寄此一章表胸臆傥能报我一【`一作以`】片言但访任华有人识  

寄杜拾遗  

杜拾遗名甫第二才甚竒任生与君别别来已多时何尝一日不相思杜拾遗知不知昨日有人诵得数篇黄绢词吾怪异竒特借问果然【`一本无然字`】称是杜二之所为势攫虎豹气腾蛟螭沧海无风似鼓荡华岳平地欲奔驰曹刘俯仰惭大敌沈谢逡巡称小儿昔在帝城中盛名君一个诸人见所作无不心胆破郎官丛里作狂歌丞相阁中常醉卧前年皇帝归长安承恩濶步青云端积翠扈防花匼匝披香寓直月团栾英才特达承天睠公卿无【`一作谁`】不相钦羡只縁汲黯好直言遂使安仁却爲掾如今避地锦城隅幕下英寮毎日相随【`一作就`】提玉壶半醉起舞捋髭须乍低乍昂傍若无古人制礼但为防俗士岂得爲君设之乎而我不飞不鸣亦何以只待朝廷有知己已曽读却无限书拙诗一句两句在人耳如今防之总无益又不能崎岖傍【`一作倚`】朝市且当事耕稼岂得便徒尔南阳葛亮为友朋东山谢安作邻里闲常把琴弄闷即携樽起莺啼二月三月时花发千山万山里此时幽旷无人知火急将书凭驿使为报杜拾遗  

懐素上人草书歌  

吾尝好奇古来草圣无不知岂不知右军与献之虽有壮丽之骨恨无狂逸之姿中闲张长史独放荡而不羁以颠为名倾荡于当时张老颠殊不颠于懐素懐素颠乃是颠人谓尔从江南来我谓尔从天上来负颠狂之墨妙有墨狂之逸才狂僧前日动京华朝骑王公大人马暮宿王公大人家谁不造素屏谁不涂粉壁粉壁揺晴光素屏凝晓霜待君挥洒兮不可弥防骏马迎来坐堂中金盈盛酒竹叶香十桮五桮不觧意【`一作起`】百桮巳后始颠狂一颠一狂多意气大呌一声起攘臂挥毫倐忽千万字有时一字两字长丈二翕若长鲸泼刺动海岛歘若长蛇戍律透深草囘环缭绕相拘连千变万化在眼前飘风骤雨相击射速禄飒拉动檐隙掷华山巨石以为防掣衡山阵云以为画兴不尽势转雄恐天低而地窄更有何处最可怜褭褭枯藤万丈悬万丈悬拂秋水映秋天或如丝或如髪风吹欲絶又不絶锋芒利如欧冶剑劲直浑是并州铁时复枯燥何防褷忽觉阴山突兀横翠微中有枯松错落一万丈倒挂絶壁蹙枯枝千魑魅兮万魍魉欲出不可何闪尸又如瀚海日暮愁阴浓忽然跃出千黑龙夭矫蹇入乎苍穹飞沙走石满穷塞万里飕飕西北风狂僧有絶艺非数仞髙墙不足以逞其笔势或逢花笺与绢素凝神执笔守恒度别来筋骨多情趣霏霏微微防长露三秋月照丹凤楼二月花开上林树终恐绊骐骥之足不得展千里之步狂僧狂僧尔虽有絶艺犹当假良媒不因礼部张公将尔来如何得声名一旦喧九垓  

魏万  

魏万尝居王屋山后名颢上元初登第初遇李白于广陵白曰尔后必着大名于天下因尽出其文命集之其还王屋山也白为之序称其爱文好古今存诗一首  

金陵酧李翰林谪仙子  

君抱碧海珠我怀蓝田玊各称希代寳万里遥相烛长卿慕蔺久子猷意已深平生风云【`一作雅`】人暗合江海心去秋忽乗兴命驾来东土谪仙逰梁园爱子在邹鲁二处一不见拂衣向江东五两挂海【`一作淮`】月扁舟随长风南游吴越徧髙揖二千石雪【`一作云`】上天台山春逢翰林伯宣父敬项槖【`一作托`】林宗重黄生一长复一少相看如弟兄惕然意不尽更逐西南去同舟入秦淮建业龙盘处楚歌对【`一作醉`】吴酒借问承恩初宫买长门赋天迎驷马车才髙世难容道废可推命安石重携妓子房空谢病金陵百万戸六代帝王都虎石据西江钟山临北湖二【`一作湖`】山信为美王屋人相待应为岐路多不知岁寒在君游早晩还勿久风尘闲此别未逺别秋期到仙山崔宗之  

崔宗之名成辅以字行日用之子袭封齐国公歴左司郎中侍御史谪官金陵与李白诗酒唱和常月夜乗舟自采石达金陵诗一首  

赠李十二白  

凉风八九月白露满空庭耿耿意不畅捎捎【`一作稍稍`】风叶声思见雄俊士共话今古情李侯忽来仪把袂苦不早清论既抵掌谈又【`一作多`】絶倒分明楚汉事歴歴王霸道担囊无俗物访古千里余袖有匕首剑懐中茂陵书双眸光照人词赋凌子虚酌酒素琴霜气正【`一作风气`】凝洁平生心中事今日为君说我家有别业寄在嵩之阳明月出髙岑清谿澄素光云散窗户静风吹松桂香子若同斯逰千载不相忘  

崔成甫  

崔成甫官校书郎再尉闗辅贬湘隂有泽畔吟李白为之序其为陕县尉时韦坚为陜郡太守兼水陆转运使凿潭望春楼下成甫因变得【`丁纥反`】体【`都董反`】歌爲得寳歌坚命舟人歌之成甫又广为十阕今不传存诗一首  

赠李十二白  

我是潇湘放逐臣君辞明主汉江滨天外常求太白老金陵捉得酒仙人  

严武  

严武字季鹰华州人工部侍郎挺之之子以防调太原府叅军累迁殿中侍御史从明皇入蜀擢谏议大夫至徳初房琯以其名臣子荐为给事中歴剑南节度使入为太子宾客兼御史大夫改吏部侍郎寻转黄门侍郎再为成都尹以破吐蕃功进捡校吏部尚书封郑国公最善杜甫其复镇剑南甫往依之诗六首  

寄题杜拾遗锦江野亭  

漫向江头把钓竿懒眠沙草爱风湍莫倚善题鹦鹉赋何须不着鵕防冠腹中书籍幽时晒肘后医方静处看兴发防能驰骏马应须直到使君滩  

酬别杜二  

独逢尧典日再覩汉官时未効风霜劲空慙雨露私夜钟清万户曙漏拂千旗并向殊庭谒俱承别馆追斗城怜旧路涡水惜归期【`自注昔防秦闗今别巴岭`】峰树还相伴江云更对垂试回沧海櫂莫妬敬亭诗秖是书应寄无防酒共持但令心事在未肎鬓毛衰最怅巴山里清猿醒【`一作恼`】梦思  

题巴州光福寺楠木  

楚江长流对楚寺楠木幽生赤崖背临谿挿石盘老根苔色青苍山雨痕髙枝閙叶鸟不度半掩白云朝与暮香殿萧条转宻阴花龛滴沥垂清露闻道偏多越水头烟生霁敛使人愁月明忽忆湘川夜猿呌还思鄂渚秋看君幽霭防千丈寂寞穷山今遇赏亦知钟梵报黄昏犹卧禅牀恋竒响  

班婕妤【`一作严识诗`】  

贱妾如桃李君王若岁时秋风一已劲揺落不胜悲寂寂苍苔满沈沈绿草滋繁华非此日指辇竞何辞  

巴岭答杜二见忆  

卧向巴山落月时两乡千里梦相思可但步兵偏爱酒也知光禄最能诗江头赤叶枫愁客篱外黄花菊对谁跂马望君非一度冷猿秋鴈不胜悲  

军城早秋  

昨夜秋风入汉闗朔云边月【`一作雪`】满西山更催飞将追骄虏莫遣沙塲疋马还  

韦迢  

韦迢京兆人爲都官郎歴岭南节度行军司马卒赠同州刺史与杜甫友善其出牧韶州甫有诗送之存诗二首  

潭州留别杜员外院长  

江畔长沙驿【`一作泽`】相逢缆客船大名诗独步小郡海西偏地湿愁飞鵩天炎畏跕鸢去留俱失意把臂共澘然  

早发湘潭寄杜员外院长  

北风昨夜雨江上早来凉楚岫千峰翠湘潭一叶黄故人湖外客白首尚为郎相忆无南鴈何时有报章郭受  

郭受大厯闲人杜甫有酬郭十五判官诗盖受曾为衡阳判官诗一首  

寄杜员外【`员外垂示诗因作此寄上`】  

新诗海内流传久旧徳朝中属望劳郡邑地卑饶雾雨江湖天濶足风涛松花酒熟傍看醉莲叶舟轻自学操春兴不知凡防首衡阳纸价顿能髙【`衡阳出五家纸又云出五里纸`】  

## 御定全唐诗卷二百六十二  

韩滉  

韩滉字太冲少师休之子以荫补骑曹叅军至徳初青齐节度邓景山辟为判官授监察御史累迁吏部员外郎大厯中改郎中擢尚书左丞徳宗朝为江淮转运使加同平章事工书兼善丹青诗二首  

晦日呈诸判官  

晦日新晴春色娇万家攀折渡长桥年年老向江城寺不觉春风换栁条  

聴乐怅然自述【`一作病中遣妓一作司空曙诗`】  

万事伤心对管【`一作在目前`】一身含泪向春烟【`一作憔悴对花眠`】黄金用尽教歌舞留与他人乐少年  

窦防  

窦防字子全肃宗时试国子司业兼太原县令诗一首题弟臮述书赋后【`臮官检校户部员外郎富词藻精草尝制述书赋论书`】  

【`家起史籕迄唐至徳一百九十八人并及署证印记征求保翫等事总七千六百四十言臮亡蒙题赋云`】  

受命别家乡思归每断膓季江留被在子敬与琴亡吾弟当平昔才名荷宠光作诗通小雅献赋掩长杨流转三千里悲啼百万行庭前紫荆树何日再芬芳  

张濯  

张濯登上元进士第诗二首  

迎春东郊  

颛顼时初谢句芒令复陈飞灰将应节賔日巳知春考厯明三统迎祥受万人衣冠宵执玉坛墠晓清尘肃穆来东道囬环拱北辰仗前花待发旂处栁疑新云敛黄山际冰开素浐濵圣朝多庆赏希为荐沈沦  

题舜庙  

古都遗庙出河【`一作山`】濆【`一作汾`】万代千秋仰圣君蒲坂城边长逝水苍梧野外不归云寥寥象设魂应在【`一作老`】寂寂虞篇徳巳闻向晩风吹庭下栢犹疑琴曲韵【`一作咏`】南薫  

王绰  

王绰登上元进士第诗一首  

迎春东郊  

玉管潜移律东郊始报春銮舆应寳运天仗出佳辰睿泽光时辈恩辉及物新虬螭动旌斾烟景入城闉御栁初含色【`一作揺日`】龙池渐啓津谁怜在阴者得与蛰虫伸郑锡  

郑锡登寳应进士第寳厯间为礼部员外诗十首  

邯郸少年行  

霞鞍金口骝豹袖紫貂裘家住丛台近【`一作下`】门前漳水流唤人呈楚舞借客试吴钩见说秦兵至甘心赴国讐  

陇头别  

秋尽初移幙霑裳一送君据鞍窥古堠开灶寒云登陇人逥首临关马顾羣从来断肠处皆向此中分  

度关山  

象弭挿文犀鱼肠莹鸊鹈水声分陇咽马色度关迷晓幕胡沙惨危烽汉月低仍闻数骑将更欲出辽西  

出塞  

关山落叶秋掩泪望营州辽海云沙暮幽燕旌斾愁战余能送阵身老未封侯去国三千里归心红粉楼  

玉阶怨  

长门寒水流髙殿晓风秋昨夜鸳鸯梦还陪豹尾游前鱼不解泣共辇岂关羞那及轻身燕双飞上玉楼  

千里思  

渭水通胡苑轮台望汉关帛书秋海断锦字夜机闲旅梦虫催晓边心雁带还惟余两乡思一夕度关山  

襄阳乐  

春生岘首东先暖习池风拂水初含绿惊林未吐红渚边游汉女桑下问厐公磨灭懐中刺曽将示孔融  

送客之江西  

乗轺奉紫泥泽国渺天涯九派春潮满孤防暮雨低草深莺断续花落水东西更有髙唐处知君路不迷  

望月  

髙堂新月明虚殿夕风清素影纱窗霁浮凉羽扇轻稍随微露滴渐逐晓参横遥忆云中咏萧条空复情  

出塞曲  

校尉征兵出塞西别营分骑过龙【`一作泷`】溪沙平虏迹风吹尽雾失烽烟道易迷玉靶半开鸿已落金河欲渡马连嘶防当系取天骄入不使军书夜刺【`一作到`】闺  

古之竒  

古之竒登寳应进士第尝为马燧辟置幕府李端有诗赠之诗一首  

秦人谣  

微生祖龙代却思尧舜道何人仕帝庭防杀指佞草奸臣弄民柄天子恣抱上下一相防马鹿遂颠倒中国既板荡骨肉安可保人生贵年夀吾恨死不早  

李阳冰  

李阳冰字仲温赵郡人李白之从叔寳应元年为当涂令白往依之曽为白序其诗集官止将作少监工篆书诗一首  

阮客旧居  

阮客身何在仙云洞口横人间不到处今日此中行  

## 御定全唐诗卷二百六十三  

严维  

严维字正文越州山阴人至徳二载进士擢辞藻宏丽科调诸暨尉辟河南幕府终秘书省校书郎与刘长卿善诗一卷  

酬耿拾遗题赠  

掩扉常自静驿吏忽传呼水巷惊驯鸟藜床起病躯顾身悲欲老戒子力为儒明日公西【`一作归`】去烟霞复作徒  

酬王侍御西陵渡见寄  

前年万里别昨日一封书郢曲西陵渡秦官使者车栁塘薫昼日花水溢春渠若不嫌鸡黍先令扫弊庐  

酬刘员外见寄  

苏耽佐郡时近出白云司药补清羸疾窗吟絶妙词柳塘春水慢【`一作漫`】花坞夕阳迟欲识懐君意明【`一作朝`】朝访檝师  

同韩【`一作韦`】员外宿云门寺  

小岭路难近仙郎此夕过潭空观月定涧静见云多竹翠烟深锁松声雨防和万縁俱不有对境自垂萝  

酬诸公宿镜水宅  

幸免低头向府中贵将藜藿与君同阳雁呌霜来枕上寒山映月在湖中诗书何徳名夫子草木推年长数公闻道汉家偏尚少此身那此【`一作比`】访芝翁  

送薛尚书入蜀【`一作朝`】  

卑情不敢【`一作可`】论拜首入【`一作手立`】辕门列郡诸侯长登朝八座尊凝笳临水发行斾向风飜防许遗黎【`一作民`】泣同懐父母恩  

送李秘书往儋州  

魑魅曽为伍蓬莱近拜郎臣心瞻北阙家事在南荒莎草山城小毛洲海驿长成知必大宁是泛沧浪  

送人入金华【`一作赠别东阳客`】  

明月双溪水清【`一作春`】风八咏楼昔【`一作少`】年为客处今日送君游  

送崔峒使往睦州兼寄薛司户  

如今相府用【`一作重`】英髦独往南州肻告劳冰水近开渔浦出雪云初卷定山髙木奴花映【`一作发`】桐庐县青雀舟随白露涛使者应须访亷吏府中惟有范功曹  

送房元直赴北京  

犹道楼兰十万师书生疋马去何之临岐未断归家目【`一作日`】望月空吟出塞诗常欲激昻论上策不应憔悴老明时遥知到日逢寒食彩笔长裾防晋祠  

荆溪馆呈丘义兴  

失路荆溪上依人【`一作仁`】忽暝投长桥今夜月阳羡古时州野烧明山郭寒更出县楼先生能馆我无事五湖游  

一公新泉【`一作题灵一上人院新泉`】  

山下新泉出泠泠北去【`一作比法`】源落池才有响喷【`一作渍又作溅`】石未成防独映孤松色殊分众鸟喧唯当清夜月【`一作月夜`】观此啓【`一作定`】禅门  

奉试水精环【`一本无奉试二字`】  

王室符长庆环中得水精任圆循不极见素质仍贞信是天然瑞非因朴斵成无瑕胜玉美至洁过冰清未肻齐珉价宁同杂佩声能衔任黄雀亦欲应时明【`一作鸣`】  

自云阳归晚泊陆澧宅  

天阴行易晚前路故人居孤棹所思久寒林相见初闲灯忘夜永清漏任更疎【`一作余`】明发还须去离家几歳【`一作歳欲`】除  

九日陪崔郎中北山防  

上客南台至重阳此防文菊芳寒露洗杯翠【`一作桐叶`】夕阳曛务简人同醉溪闲鸟自羣府中官最小唯有孟参军  

留别邹绍刘长卿  

中年从一尉自笑此身非道在甘微禄时难【`一作轻`】耻息机晨趋本郡府昼掩故山扉待见干戈毕何妨更采薇  

书情献相公【`一本献下有刘字`】  

年来白发欲星星误却生涯是一经魏阙望中【`一作来`】何日见商歌奏罢复谁聴孤根独弃慙山木弱质【`一作植`】无成状水萍今日更须询哲匠不应休去老岩扄  

赠送朱放  

昔年居汉水日醉习家池道胜迹常在名髙身不知欲【`一作久`】依天目住新自始宁移生事曽无长惟将白接防  

剡中赠张卿侍御  

辟疆年正少公子贵初还早列月【`一作何`】卿位新参柱史班千夫驰驿道驷马入家山深巷乌衣盛髙闲画防闲逶迤天乐下照耀剡溪间自贱游章句空为衰草顔  

赠万经  

万公长慢世昨日【`一作夜`】又隳官纵酒真彭泽论诗得建安家山伯禹穴别墅小【`一作少`】长干輙有时人至窗前白眼看  

书情上李苏州【`一本州下有大夫二字`】  

东土苖人尚有残皇皇亚相出朝端手持国宪羣僚畏口喻天慈百姓安礼数自怜今日絶风流【`一作尘`】空计往年欢误着青袍将十载忍令【`一作来`】渔浦却垂竿  

余姚祗役奉简鲍参军  

童年献赋在皇州方寸思量君与侯万事无成新白首两春虚掷对沧流歌诗盛赋文星动箫管新亭晦日逰知已欲依何水部乡人今正贱东丘  

奉和独孤中丞逰云门寺  

絶壑开花界耶溪极上源光辉三独【`一作石`】坐登陟五云门深木鸣驺驭晴山曜武贲乱泉观坐卧疎磬发朝昬苍翠新秋色莓苔积雨防上方看度鸟后夜听吟猿异迹焚香对新诗酌茗论归来还抚俗诸老莫攀辕奉和皇甫大夫夏日逰花严【`一作岩`】寺【`时大夫昆季同行`】  

初第【`一作地`】华严【`一作花岩`】防王家少长行到宫龙节驻礼塔雁行成莲界千峰静梅天一雨清禅庭未可恋圣主寄苍生  

宿法华寺  

一夕雨沈沈哀猿万木阴【`一作吟`】天龙来防法长老宻看心鱼梵空山静纱灯古殿深无生久已学白髪浪相侵  

题茅山李尊师所居  

天师百歳少如童不到山中更不逢洗药每临新瀑水歩虚时绕最髙峯篱根五月留残雪座右千年荫古松此去人寰知近逺逥看路隔一重重  

送薛居士和州读书  

孤云独鹤共悠悠万卷经书一叶舟楚地巢城民舎少烟村社树鹭湖秋蒿莱织妾晨炊黍隅【`一作篱`】落耕童夕放牛年少不应辞苦节诸生若遇亦封侯  

忆长安【`共十二咏丘丹等同赋各见本集`】  

忆长安五月时君王避暑华池进膳甘瓜朱李续命芳兰防丝竞处髙明台榭槐阴栁色通逵  

状江南  

江南春季天莼叶细如弦池边草作迳湖上叶如船  

逰防陵山  

入山未尽意胜迹聊独寻方士去在昔药堂留至今四隅白云间一路清溪深芳秀惬春目髙闲宜逺心潭分化丹水路逵【`一作出`】升仙林此道人不悟坐鸣松下琴  

入唐溪  

啸终万籁起吹去当溪云环屿或明昧逺峯尚氛氲雨新翠叶发夜早象分金涧流不尽入山深更闻  

送桃岩成上人归本寺  

长老归縁起桃花忆旧岩清晨云抱石深夜月笼杉道具门人捧斋粮谷鸟衔余生愿依止文字欲三缄  

酬普选二上人期相防见寄  

本意宿东林因聴子贱琴遥知大小朗【`传灯録恵朗禅师号大朗振朗禅师号小朗`】已断去来心夜静溪声近庭寒月色深宁知尘外意定后便成吟  

相里使君宅聴澄上人吹小管  

秦僧吹竹闭秋城早在梨园称主情今夕襄阳山太守座中流泪聴商声  

赠别至上人  

最称偃少早歳草茆居年老从僧律生知解佛书衲衣求壊帛野饭拾春蔬章句无求断时【`一作诗`】中学有余  

奉和刘祭酒伤白马【`此马勅赐宁王转赠祭酒`】  

沛艾如龙马来从上苑中棣华恩见赐伯舅礼仍崇镜防黄金眼花开白雪騣性柔君子徳足逸大王风色照鸣珂静声连喷玉雄食场恩未尽过隟命旋终练影依云没银鞍向月空仍闻乐府唱犹【`一作应`】念代劳功  

哭灵一上人  

一公何不住空有逺公名共说岑山路今时不可行旧房松更老新塔草初生经论传缁侣文章遍墨卿禅林枝干折法宇栋梁倾谁复修僧史应知传已成【`一本无后四句`】  

题鲍行军小阁  

宇下无留事经营意独新文房已得地相阁是推轮席上招贤急山隂对雪频虚明先旦暮啓闭异冬春谈笑兵家法逢迎幕府賔还将负暄处时借在阴人  

陪皇甫大夫谒禹庙  

竹使羞殷荐松龛拜夏祠为鱼歌徳【`一作致美`】后舞羽降神时文【`一作仗`】卫瞻如在精灵信有期夕阳陪醉止塘上鸟咸迟  

同王征君湘中有懐【`一作张谓诗`】  

八月洞庭秋潇湘水北流还家万里梦为客五更愁不用看书帙偏宜上酒楼故人京洛满何日复同逰  

奉和皇甫大夫祈雨应时雨降  

致和知必感歳旱未书灾伯禹明灵降元戎祷请来九成陈夏乐三献奉殷罍掣曳旗交电铿锵鼔应雷行云依盖转飞雨逐车回欲识皇天意为霖贶在哉  

赠别刘长卿时赴河南严中丞幕府  

早见登郎署同时迹【`一作即`】下僚几年江路永今去国门遥文娈骚人体官移汉帝朝望山吟度日接枕话通宵万里趋公府孤防恨【`一作限`】信潮匡【`一作康`】时知已老圣代耻逃尧  

晦日宴逰  

晦日湔裾俗春楼致酒时出山还已醉谢客旧能诗溪栁薰晴浅岩花待闰迟为邦久无事比屋自熙熙  

夏日纳凉  

山阴过野客镜里接仙郎盥漱临寒水褰闱入夏堂杉松交日影枕簟上湖光衮衮承嘉话清风纳晚凉  

僧房避暑  

支公好闲寂庭宇爱林篁幽旷无烦暑恬和不可量蕙风清水殿荷气杂天香明月谈空坐怡然道术忘  

九日登髙  

诗家九日怜芳菊迟客髙斋瞰浙江汉【`一作渔`】浦浪花揺素壁西陵树色入秋【`一作云`】窗木奴向熟悬金实桑落新开防玉缸四子醉时争讲徳笑论黄覇屈为邦  

九月十日即事  

家贫惟种竹时幸故人看菊度重阳少林经闰月寒宿酲犹落帽华发强扶冠美景良难得今朝更尽欢  

送丘为下第归苏州  

沧江一身客献赋空十年明主岂能好今人谁举贤国门税征驾旅食谋归旋皦日媚春水緑苹香客船无媒既不达余亦思归田  

送少微上人东南逰  

旧游多不见师在翟公门瘴海空山热雷州白日昏片心应为法万里独无言人尽酬恩去平生未感恩  

赠送崔子向【`一本无赠字`】  

旅食来江上求名赴洛阳新诗踪谢守内学似支郎行怯秦为客心依越是乡何人作知已送尔泪浪浪  

答刘长卿七里濑重送  

新安非欲【`一作故`】枉帆过海内如君有防何醉里别时秋水色老人南望一狂歌  

歳初喜皇甫侍御至  

湖上新正逢故人情深应不笑家贫明朝别后门还掩脩竹千竿一老身【`一作人`】  

送舎弟  

疎懒吾成性才华尔自彊早称睂最白何事绶仍黄时暑嗟于迈家贫念聚粮秪应宵梦里诗兴属池塘  

示外生  

牵役非吾好寛情尔在傍经过悲井邑起坐倦舟航相宅生应贵逢时学可强无轻吾未用世事有行蔵  

咏孩子  

嘉客防初筵宜时魄再圆众皆含笑戯谁不防颐怜绣被花堪摘罗绷色欲妍将鶵有旧曲还入武城酬谢侍御喜王宇及第见贺不遇之作  

寂寞柴门掩经过柱史荣老夫宁有力半子自成名栁映三桥发花连上道明缄书到别墅郢曲果先成  

秋日与诸公文防天【`缺一字`】寺  

相访从吾道因縁防尔时龙盘余帝宅花界古人祠明月虚空色青林大小枝还将经济学来问道安师  

答刘长卿蛇浦桥月下重送  

月色今宵最明庭闲夜久天清寂莫【`一作愁尽`】多年老【`一作左`】宦慇懃逺别深情溪临修竹烟色风落髙梧雨声耿耿相看不寐遥闻晓柝山城  

发桐庐寄刘员外  

处处云山无尽时桐庐南望转参差舟人莫道新安近欲上潺湲行自迟  

秋夜船行  

扁舟时属暝月上有余辉海鷰秋还去渔人夜不归中流何寂寂孤棹也依依一防前村火谁家未掩扉  

重送新安刘员外  

秋江渺水空波越客孤舟欲榜歌手折衰杨悲老大故人零落已无多  

句  

五色惊防鳯千里象骢威【`张侍御孩子`】　三伏轩车动尧心急谏官名通内籍贵立近御牀寒【`送皇甫拾遗归朝`】　波从少海息云自大风开【`代宗挽歌并诗式`】  

## 御定全唐诗卷二百六十四  

顾况  

顾况字逋翁海盐人肃宗至徳进士长于歌诗性好恢谐尝为韩滉节度判官与栁浑李泌善浑辅政以校书征泌为相稍迁著作郎悒悒不乐求归坐诗语调谑贬饶州司户参军后隠茅山以夀终集二十卷今编诗四卷  

琴歌  

琴调秋些胡风绕雪峡泉声咽佳人愁些  

上古之什补亡训传十三章  

上古一章  

上古愍农也  

遐哉上古生弃与柱勾龙是生【`一作氏主`】乃有甫田惟彼甫田有万斯年开利之源无乃塞源一防亦官百防亦官啬夫孔艰浸兮暵兮申有螽兮惟馨祀是患岂止馁与  

寒啬夫咨咨防盛苖衰耕之耰之袯襫锄犂手胼足胝水之蛭螾吮喋我肌我姑自思胡不奋飞东人利百西人利百有匪我心胡为不易河水活活万人逐末俾尔之愉恱兮  

左车二章  

左车凭险也震为雷兄长之左东方之师也凭险不巳君子忧心而作是诗  

左车有庆万人犹病曷可去之于党孔盛敏尔之生胡为波迸  

左车有赫万人毒螫曷可去之于党孔硕敏尔之生胡为草戚  

筑城二章  

筑城刺临戎也寺人临戎以墓塼为城壁  

筑城登登于以作固咨尔寺兮发郊外冢墓死而无知犹或不可若其有知惟上帝是愬  

筑城奕奕于以固敌咨尔寺兮发郊外冢甓死而无知犹或不可若其有知惟上帝是谪  

持斧一章  

持斧启戎士也戎士伐松柏为蒸薪孝子徘徊而作是诗  

持斧持斧无翦我松柏兮【`一本有柏下之土蔵吾亲之体魄兮二句`】  

十月之郊一章  

十月之郊造公【`一作宫`】室也君子居公【`一作宫`】室当思布徳行化焉  

十月之郊羣木肇生阳潜地中舒达勾萌曀其蔚兮不可以逰息乃熂蒺藜乃夷荆棘乃繇彼曲直匠氏度思登斧以时泽梁蓁蓁无或夭枝有巨根蔕生混茫际呼吸羣籁万人挥斤坎坎有厉陆迁水济百【`一作万`】力殚弊审方面势姑博其制作为公【`一作宫`】室公【`一作宫`】室既成御燥湿风日栋之斯厚榱之斯宻如翼于飞如鳞栉比缭以周墉墄以崇阶俯而望之矗与云齐防砆碔砆藻井旋题丹素之燝兮椒桂之馥兮髙阁髙阁珠缀结络金铺烂若不集于鸟雀绘事告毕宾筵秩秩乃命旨酒【`一本有乃鼓二字`】琴瑟琴瑟在堂莫不静谧周环掩辟仰不漏日冬日严凝言纳其阳和风载升夏日郁蒸言用于阴凉风飒兴有匪君子自贤不巳乃梦乗舟乃梦乗车梦人占之更爽其居炎炎则移皎皎则亏木实之繁兮明年息枝爰处若思胡宁不尔思  

燕于巢一章  

燕于巢审日辰也燕不以甲乙衔泥  

燕燕于巢缀葺维戊甲兮乙兮不宜有谬飞龙在天云掩于斗曷日于雨乃曰庚午彼日之差亦孔斯丑昔在羲和湎滛不修我筮我龟莫我告繇廼征之彛伦九畴君子授律是祃是禷三五不备罔克攸遂恵此蒸人毋废尔事尔莫我从维来者是冀  

苏方一章  

苏方讽商胡舶舟运苏方歳发扶南林邑至齐国立尽  

苏方之赤在胡之舶其利乃博我士旷兮我居阗兮我衣不白兮朱紫烂兮传瑞兮相唐虞之维百兮  

陵霜之华一章  

陵霜之华伤不实也  

陵霜之华我心忧嗟阴之胜矣而阳不加坱轧陶【`一作大`】钧乃帝乃神乃舒乃屯烈烈严秋熙熙阳春职生有伦今华发非其辰辰属东方之仁遐想三五黄帝登云尧年百余二仪分位六气不渝二景如璧五星如珠陵霜之华兮何不妄敷  

囝一章  

囝哀闽也【`囝音蹇闽俗呼子为囝父为郎罢`】  

囝生闽方闽吏得之乃絶其阳为臧为获致金满屋为髠为钳如视草木天道无知我罹其毒神道无知彼受其福郎罢别囝吾悔生汝及汝既生人劝不举不从人言果获是苦囝别郎罢心摧血下隔地絶天及至黄泉不得在郎罢前  

我行自东一章  

我行自东不遑居也  

我行自东山海其空旅棘有丛我行自西垒与云齐雨雪凄凄我行自南烈火满林日中无禽雾雨淫淫我行自北烛龙寡色何枉不直我忧京京何道不行兮  

采蜡一章  

采蜡怨奢也荒岩之间有以纩蒙其身腰藤造险及有羣蜂肆毒哀呼不应则上舍藤而下沈【`一本有之字`】壑  

采采者蜡于泉谷兮煌煌中堂烈华烛兮新歌善舞柱促兮荒岩之人自取其毒兮  

弃妇词【`李白集中亦有之元人萧士赟谓此篇顾况弃妇词也后人添増数句窜入太白集中`】  

古人虽【`一作有`】弃妇弃妇有归处今日妾辞君辞君欲何【`一作遣妾何处`】去本【`一作旧`】家零落尽恸哭来时路忆昔未嫁君闻君甚周旋及与同结发值君适幽燕孤魂托飞鸟两眼如流泉【`以上四句一作绮罗锦绣叚有赠黄金千十五许嫁君二十移所天结发日未久离居缅山川家家尽欢乐贱妾空自怜幽闺多沈思盛事无十年相思若循环枕席生流泉`】流泉咽不燥万里【`一作独梦`】关山道及至【`一作此`】见君归君归妾巳老物情弃【`一作华恶`】衰歇新宠方妍好拭【`一作掩`】泪出故房伤心剧秋草【`此下一本有自妾为君妻君东妾在西罗帷到晓恨玉貌一生啼妾有嫁时服轻云淡翠霞瑠璃作斗帐四角金莲花白从离别后不觉尘埃厚常嫌玳瑁孤独恨梧桐偶玉顔逐霜霰贱妾何能守寒沼落芙蓉秋风散杨栁十六句`】妾以【`一作以此`】憔悴捐【`一作顔`】羞将【`一作空持`】旧物还余生欲有【`一作亦何`】寄谁肻相留连【`一作牵攀`】空牀对虚牖不觉尘埃厚寒水芙蓉花秋风堕杨栁【`以上四句一作君恩既断絶相见何年月悔倾连理杯虚作同心结女萝附青松贵在相依投浮萍共绿水教作若为流不忿君弃妾自叹妾縁薄`】记得【`一作忆昔`】初嫁君小姑始【`一作才`】扶牀今日君弃妾【`一作妾辞君`】小姑如妾长囬头语小姑莫嫁如兄夫  

游子吟  

故枥思疲马故窠思迷禽浮云蔽我乡踯躅逰子吟逰子悲久滞浮云郁东岑客堂无丝桐落叶如秋霖囏哉逺逰子所以悲滞淫一为浮云词愤塞谁能禁驰归【`一作晖`】百年内唯愿展所钦胡为不归欤坐使年病侵未老霜绕鬓非狂火烧心太行何难哉北斗不可斟夜静星河出耿耿辰与参佳人夐青天尺素重于金泬寥羣动异眇黙诸境森苔衣上闲阶蟋蟀【`一作蜻蛚`】催寒碪立身计防悮道险无容针三年不还家万里遗锦衾梦魂无重阻离忧罔【`一作因`】古今胡为不归欤辜【`一作孤`】负匣中琴腰下是何物牵纒旷登寻朝与名山期夕宿楚水阴楚水殊演漾名山窅岖嵚客从洞庭来婉娈潇湘深橘柚在南国鸿雁遗秋音下有碧草洲上有青橘林引烛窥洞穴凌波睥天琛蒲荷影参差鳬鹤雏淋涔浩歌惜芳杜散发轻华簪胡为不归欤泪下沾衣襟鸢飞戾霄汉蝼蚁制鳣鱏赫赫大圣朝日月光照临圣主虽啓廸竒【`一作吾`】人分湮沈层城登【`一作发`】云韶王【`一作玉`】府锵球琳鹿鸣志丰草况复虞人箴  

拟古三首【`第一首一作长安古意`】  

龙剑昔蔵影送雄留其雌人生阻欢防神物亦别离碧树感秋落佳人无还期夜琴为君咽浮云为君滋爱而伤不见星汉【`一作使星`】徒参差  

幽居盼天造胡息运行机春葩妍既荣秋叶瘁以飞滔滔川之逝日没月光辉所贵法干健于道悟入微任彼声势徒得志方夸毗  

浮生果何慕老去羡介推陶令何足録彭泽归巳迟空负漉酒巾乞食形诸诗吾惟抱贞素悠悠白云期  

伤子  

老夫哭【`一作防`】爱子日暮千行血声逐断猿悲迹【`一作路`】随飞鸟灭老夫巳七十不作多时别  

春游曲【`二首一作一首`】  

逰童苏合带倡女蒲葵扇初日映城时相思忽相见褰裳踏露草理鬓回花面薄暮不同归留情此芳甸柘弹连钱马银钩妥堕鬟采桑春陌上踏草夕阳间意合词先露心诚貌却闲明朝若相忆云雨出巫山  

从军行二首  

弭节结徒侣速征赴龙城单于近突围烽燧屡夜惊长弓挽满月剑华霜雪明逺道百草殒峭觉寒风生风寒欲砭肌争奈裘袄轻囬首家不见雁空中鸣笳奏遝以哀肃肃趣严程寄语塞外胡拥骑休横行  

少年胆气麁好勇万人敌仗剑出门去三边正艰厄怒目时一呼万骑皆辟易杀人蓬麻轻走马汗血滴丑虏何足清天山坐宁谧不有封侯相徒负幽并客  

塞上曲  

黠虏初南下尘飞塞北境汉将懐不平讐扰当逺屏金革卧不暖起舞霜月冷防军三十千【`一作年`】部伍严以整酣战祈成功于焉罢边衅  

弋阳溪中望仙人城  

何草乏灵姿无山不孤絶我行虽云蹇偶胜聊换节上界浮中流光响洞明灭晚【`一作晓`】禽曝霜羽寒鱼依石发自有无还心隔波望松雪  

严公钓台作  

灵芝产遐方威鳯家【`一作驾`】重霄严生何耿洁托志肩夷巢汉后虽则贵子陵不知髙糠粃当世道长揖防龙朝扫门彼何人升降不同朝舍舟遂长往山谷多清飚  

萧寺偃松  

凄凄百卉病亭亭双松逈直上古寺深横拂秋殿冷轻响入龟目【`一作息`】片阴栖鹤顶山中多好树可怜无比并  

独逰青龙寺  

春风入香刹暇日独游衍旷然莲花台作礼月光面乗兹第八识出彼超二见摆落区中縁无边广愿长廊朝雨毕古木时禽啭积翠暧遥原杂【`一作离`】英纷似霰鳯城腾日窟龙首横天堰蚁步避危阶蝇飞响深殿大通智胜佛防刦道场现  

初秋莲塘归  

秋光浄无迹莲消锦云红只有溪上山还识扬舲翁如何白苹花幽渚笑凉风  

从江西至彭蠡入浙西淮南界道中寄齐相公  

大贤旧丞相作镇江山【`一作上`】雄自镇江山【`一作上`】来何人得如公处士待徐孺仙人期葛洪一身控上逰八郡趋下风比屋除畏溺林塘曳烟虹生人罢防刘井税均且【`一作以`】充大府肃无事欢然【`一作言`】接悲翁心清百丈泉目送孤飞鸿数年鄱阳掾抱责栖微躬首阳及汨罗无乃褊其杨朱并阮籍未免哀途穷四贤虽得仁此怨何怱怱老氏齐宠辱于陵一穷通本师留度门平等寃亲同能依二谛法了达三轮空真境靡方所出离内外中无边尽未来定恵【`一作慧`】双修功蹇步慙寸进饰装随转蓬朝行楚水隂夕宿吴洲东吴洲复【`一作覆`】白云楚水飘丹枫晩霞烧逥潮千里光曈曈蓂开海上影桂吐淮南丛何当翼明庭草木生春【`一作昭`】融  

寄上兵部韩侍郎奉呈李户部卢刑部杜三侍郎  

道路五千里门阑三十年当时携手人今日无半全咏题官舎内赋韵僧房前公登略彴桥况傍龙【`一作昽`】船逺寺吐朱阁春潮浮绿烟鹓鸿翔邓林沙鸨飞吴田诸子纷出祖中宵久留连坐客三千人皆称主人贤国士分如此家臣亦依然身在【`一作从`】薜萝中头刺文案边故吏已重叠门生从聨翩得罪为何名无阶问皇天出门多岐路命驾无由缘伏承诸侍郎顾念犹迍邅圣代逢三宥营魂空九迁  

长安窦明府后亭  

君为长安令我美长安政五日一朝天南山对明镜鸟飞青苔院水木相辉映客至南云【`一作薰`】乡丝桐展歌咏吏人何萧萧【`一作肃肃`】终歳无喧竞欲识明府贤邑中多百姓  

谢王郎中见赠琴鹤  

此琴等焦尾此鹤方胎生赴节何徘徊理感物自并独立江海上一弹天地清朱弦动瑶华白羽飘玉京因想羡门辈眇然四体轻子乔翔邓林王母游层城忽如【`一作然`】啓灵署鸾鳯相和【`一作呼`】鸣何由玉女牀【`一作女牀山`】去食琅玕英  

和翰林吴舎人兄弟西斋  

君家诚易知易知复难同新裁尺一诏早入明光宫西斋何其髙【`一作逺`】上与星汉通永懐洞庭石春色相玲珑久懐巴峡泉夜落君丝桐信是怡神所迢迢蔑华嵩鸟飞晴云灭叠嶂盘虚空君家诚易知易知意难穷  

望初月简于吏部  

泬寥中秋夜坐见如钩月始从西南升又欲西南没全移河上影暂透林间缺纵待三五时终为千里别  

上湖至破山赠文周萧元植  

一别二十年依依过故辙湖上非往态梦想频虚结二子伴我行我行感徂节后人应不识前事寒泉咽一别二十年人堪防囬别  

酬信州刘侍郎兄  

刘兄本知命屈伸不介懐南州管灵山可惜旷土栖【`一作士乖`】樵隠同一径竹树薄西斋鸟陵嶂合沓月配波【`一作陂`】徘徊薄宦修礼数长景谢谭谐愿为南州民输税事鉏犁胡为走不止风雨惊邅逥  

奉酬刘侍郎  

防逥新秋影壁【`当作璧`】满蟾又缺镜破似【`一作自`】倾台轮斜同覆辙虽分上林桂还照沧洲雪暂伴顦顇人归华耿不灭  

酬本部韦左司【`一题作奉和同郎中韦使君郡斋雨中宴集　时况左迁饶州`】  

好鸟依佳树飞雨洒髙城况与二三【`一作数君`】子列坐分两楹文雅一何盛【`一作丽`】林塘含余清府君【`一作我公`】未归朝逰子不待晴白云帝城逺沧江枫叶鸣却略欲一言【`一作拜手欲无言`】零泪和酒倾寸心久【`一作巳`】摧折别离重【`一作方`】骨惊安得淩风【`一作霜`】翰肃肃宾天京  

酬房杭州  

郡楼何其旷亭亭广而深故人牧余杭留我披胸衿满箧阅新作璧玉诞清音流水入洞天窅豁欲【`一作相`】淩临辟险延北阜薙道陟南岑朝从山寺还醒醉动笑【`一作愁`】吟荷花十余里月色攅湖林父老惜使君却欲速华簪  

酬漳州张九使君  

故人穷越徼狂生起悲愁山海万里别草木十年秋鞭马广陵桥出祖张漳州促膝堕簪珥辟幌戞琳球短题自兹简华篇讵能酬无阶承明庭髙步相追逰南方荣桂枝淩冬舍温裘猿唫郡斋中龙静檀栾流薜【`一作薛`】鹿莫徭洞网鱼卢亭洲【`一作舟`】心安处处安处处思遐陬  

在滁苦雨归桃花崦伤亲友畧尽  

废弃忝残生后来亦先夭诗人感风雨长夜何时晓去国宦情无近乡归梦少庇身絶中授甘静忘外扰丽景变重阴洞山空木表灵潮若可通寄谢西飞鸟  

苦雨【`一本题下有思归桃花崦五字`】  

朝与佳人期碧树生红萼暮与佳人期飞雨洒清阁佳人窅何许中夜心寂寞试忆花正开复惊叶初落行骑飞泉鹿卧聴双海鹤嘉愿有所从安得处其薄  

赠别崔十三长官  

真玉烧不热寳剑抝不折欲别崔侠心崔侠心如铁复如金刚锁无有功不彻仍于直道中行事不诋讦崔侠两兄弟垂范继芳烈相识三十年致书字不灭我来宣城郡饮水仰清洁蔼蔼北阜松峩峩南山雪顾生归山去知作防年别  

哭从兄苌  

洞庭违鄂渚嫋嫋秋风时何人不客逰独与帝子期黄鹄铩飞翅青云叹沈姿身终一骑曹髙盖者为谁从驾至梁汉金根复京师皇恩溢九垠不记屠沽儿立身有髙节满卷多好诗赫赫承明庭羣公黙无词草木正揺落哭兄鄱水湄共居云阳里轗轲多别离人生倏忽间旅榇飘若遗稚子新学拜枯杨生一枝【`一本无此四句`】人生倏忽间精爽无不之旧国数千里家人由未知人生倏忽间安用才士为  

华山西冈逰赠隠叟  

羣峰郁初霁泼黛若鬟沐失风鼓唅呀揺撼千灌木木叶微堕黄石泉浄停绿危磴萝薜牵逈步入幽谷我心寄青霞世事惭苍鹿遂令巢许辈于焉谢尘俗想是悠悠云可契去留躅  

归阳萧寺有丁行者能修无生忍担水施僧况归命稽首作诗  

化佛示持帚仲尼称执鞭列生御风归饲豕如人焉曹溪第六祖踏碓逾三年伊人自何方长绶趋遥泉开士行何苦双瓶胝两肩萧寺百余僧东厨正扬烟露足沙石裂外形巾褐穿若其有此身岂得安穏眠独出违顺境不为寒暑还大圣于其【`一作空`】中领我心之防万法常空灭无生因忍全一国一释迦一灯分百千永愿遗世知【`一作智`】现身弥勒前潜容偏虚空灵响不可传智慧舎利佛【`一作弗`】神通自干【`一作目犍`】连阿若防陈如迦叶迦【`一作檀`】延左右二菩萨文殊并普贤身披六铢衣亿刦为大僊寳塔寳楼阁重檐交梵天譬如一明珠共赞光白圆天魔波甸等降伏金刚坚野义罗刹鬼亦赦尘垢纒乃致金翅鸟吞龙防洪渊一十一众中身意皆快然八河注大海中有楞伽船佛法付国王平等无颇偏天子事端拱大臣行其权玉堂无蝇飞五月氷凛筵尽力答明主犹自招罪愆九族无白身百花动【`一作洞`】婵娟神圣恶如此物华不能妍禄山一微胡驱马来自燕宛彼宫阙丽如何犬羊羶苦哉千万人流血成丹川此辈【`一作贼`】之死后镬汤所熬煎业风吹其魂猛火烧其烟独有丁行者无忧树枝边市头盲老人长者乞一钱韬照多宻用为君吟此篇  

大茅岭东新居忆亡子从眞  

谷鸟犹呼儿山人夕霑襟懐哉隔生死怅矣徒登临东门忧不入西河遇亦深古来失中道偶向经中寻大象无停轮倏忽成古今其夭非不幸链形由太阴凡欲攀云阶譬如火铸金虚室留旧札洞房掩闲琴泉源登方诸上有空青林彷佛通寤寐萧寥邈微音软草被汀洲鲜云畧浮沈頳景宣叠丽绀波响飘淋石窟含云巢迢迢耿南岑悲恨自兹断情尘讵能侵眞静一时变坐起唯从心  

## 御定全唐诗卷二百六十五  

顾况  

乌啼曲二首  

玉房掣锁声翻叶银箭添泉绕霜【`一作霜绕`】堞毕逋拨刺月【`一作日`】衔城八九雏飞其母惊此是天上老鵶鸣人间【`一作我闻`】老鵶无此声揺风杂佩耿华烛夜聴羽人弹此曲东方曈曈【`一作昽`】赤日旭  

月出江林西江林寂寂城鵶啼昔人何处为此曲今人何处聴不足城寒月晓驰思深江上青草为谁绿  

幽居弄  

苔衣生花【`一本叠花字`】露滴月入西林荡东壁扣商占角两三声洞户谿【`一作深`】窗一防寂独去沧洲无四邻身婴世网此何身关情命曲寄惆怅久别山南山里人  

公子行  

轻薄儿面【`一作白`】如玉紫陌春风纒马足双悬金缕鹘  

飞长衫刺雪生犀束绿槐夹道阴初成瑚防节敌流星红肌拂拂酒光狞【`一作凝`】当街背拉金吾行朝逰咚咚鼓声发暮逰咚咚鼔声絶入门不肻自升堂美人扶踏金阶月  

古离别  

西江上风动麻姑嫁时浪西山为水水为尘不是人间离别人  

长安道  

长安道人无衣马无草何不归来山中老  

龙宫操【`并序`】  

顾况曰壬子癸丑二年大水时在滁遂作此操盖大厯中也  

龙宫月明光参差精卫衔石东飞时鲛人织绡采藕丝翻江倒海【`一作汉`】倾吴蜀汉女江妃杳相续龙王宫中水不足  

梁广画花歌  

王母欲过刘彻家飞琼夜入云軿车紫书分付与青鸟却向人间求好花上元夫人最小女头面端正能言语手把梁生画花看凝嚬掩笑心相许心相许为白阿娘从嫁与  

送别日晚歌【`一本题上无送别二字`】  

日窅窅【`一作溟溟`】兮下山望佳人兮不还花落兮屋上草生兮堦间【`一作前`】日日兮春风芳菲兮欲歇【`一作灭`】老不可兮更少君何为兮轻别  

行路难三首【`本集止有前二首英华第三首居前合为一首`】  

君不见担雪塞井空【`一作徒`】用力炊砂作饭岂堪食【`一作吃`】一生肝胆向人尽相识不如不相识冬青树上挂凌霄歳晏花凋树不凋凡物各自有根本种禾终不生荳苗行路难行路难【`一本有不知二字`】何处是平道中心无事当富贵今日看【`一作觉`】君顔色好  

君不见少年头上如云发少壮如云老如雪岂知灌顶有醍醐能使清凉头不热吕梁之水挂飞流鼋鼍蛟蜃不敢逰少年恃险若平地独倚长剑凌清秋行路难行路难昔【`一本有日字`】少年今已老【`一本有炫日春光不长好一句`】前朝竹帛事皆空日暮牛羊占【`一作古`】城草  

君不见古人【`一作来`】烧水银变作北邙山上尘藕丝挂在虚空中【`一作挂山在虚空一作挂身在虚空`】欲落不落愁杀人睢水英雄多血刃建章宫阙成煨【`一作灰`】烬淮王身死桂树【`一作枝`】折徐福【`一作市`】一去音书絶行路难行路难生死【`一本有有命二字`】皆由天秦皇汉武遭不脱汝独何人学神仙  

悲歌【`有序`】  

情思发动圣贤所不免也故师乙陈其宜延陵审其音理乱之所经王化之所兴信无逃于声教岂徒文彩之丽耶遂作歌以悲之  

边城路今人犂田昔人墓岸上沙昔日【`一作时`】江水今人家今人昔人共长叹四气相催节逥换明月皎皎入华池白云离离渡霄【`一作青`】汉  

二【`一作悲歌一作短歌行此首才调集分二首各四句`】  

我欲升天天隔霄我欲渡水水无桥我欲上山山路险我欲汲井井泉遥越人翠被今何夕独立沙边江草碧紫燕西飞欲寄书白云何处逢来【`一作蓬莱`】客【`以上二首一本合作一首`】  

三【`以下三首一本合为一首题作逺思曲`】  

新系青丝百尺绳心在君家辘轳上我心皎洁君不知辘轳一转一惆怅  

四  

何处春风吹晓幕江南渌水通朱阁美人二八面如花泣向春【`一作东`】风畏花落  

五  

临春风听春鸟别时多见时少愁人夜永【`一作一夜`】不得眠瑶井玉绳相对晓  

六【`一作攀龙引`】  

轩辕黄帝初得仙鼎湖一去三千年周流三十六洞天洞中日月星辰聨骑龙驾景逰八极轩辕弓剑无人识东海青童寄消息【`本集自临春风至轩辕以下为一首列之第三篇文苑所载多脱畧今从文粹及集本添入`】  

春草謡  

春草不解行随人上东【`一作空`】城正月二月色绵绵千里万里伤人情  

苔藓山歌  

野人夜梦江南山江南山深松桂闲野人觉后长叹息帖藓黏苔作山色闭门无事任盈虚终日欹眠观四如一如白云飞出壁二如飞雨岩前滴三如腾虎欲咆哮四如嬾龙遭霹雳崄峭嵌空潭洞寒小儿两手扶栏干  

同裴观察东湖望山歌  

浴鲜积翠栖灵异石洞花宫横半空【`胡震亨云每句上四言下三言各为韵`】夜光潭上明星啓风雨坛边树如洗水淹徐孺宅恒干绳坠洪崖井无底主人载酒东【`一作春`】湖阴遥望西山三四岑  

八月五日歌  

四月八日明星出摩耶夫人降前【`一作千`】佛八月五日佳气新昭成太后生圣人开元九年燕公说奉诏聴置千秋节丹青庙里贮姚宋花萼楼中宴岐薛清乐灵香防处闻鸾歌鳯吹动祥云已于武库见灵鸟仍向晋山逢老君率土普天无不乐河清海晏穷寥廓棃园弟子传法曲张果先生进仙药玉座凄凉逰帝京悲翁逥首望【`一作感`】承明云韶九奏杳然逺唯有五陵松柏声  

露青竹杖【`一作鞭`】歌  

鲜于仲通正当年章仇兼琼在蜀川约束蜀儿采马鞭蜀儿采鞭不敢眠横截斜飞【`一作度`】飞鸟边绳桥夜上层崖颠头插白云跨飞泉采得马鞭长且坚浮沤丁子珠聨聨灰煮蜡揩光烂然章仇兼琼持上天上天雨露何其偏飞龙闲廐马数千朝饮吴江夕秣燕红尘扑辔汗湿韀师子麒麟聊比肩江面【`一作曲江`】昆明洗刷牵四蹄踏浪头枿天蛟龙稽颡河伯防拓羯胡雏脚手鲜陈闳韩干丹青妍欲貌未貌眼欲穿金鞍玉勒锦连干骑入桃花杨栁烟十二楼中奏管弦楼中美人夺神仙争爱大家把此鞭禄山入关关破年忽见扬州北邙【`一作邸`】前秪有人还千一钱亭亭笔直无皴节磨捋【`一作将`】形相一条铁市头格【`一作终`】是无人别江海贱臣不拘絏垂窗【`一作鞘`】挂影西窗缺稚子覔衣挑仰穴家童拾薪防抝折玉润犹沾玉垒雪碧鲜似染苌血蜀帝城【`一作祠`】边子规咽相如桥上文君絶往年策马降至尊七盘九折横剑门穆王八骏超昆仑安用冉冉孤生根圣人不贵难得货金玉瑚谁买恩  

金珰玉佩歌  

赠君金珰太霄之玉佩金锁禹步之流珠五岳真君之秘箓九天丈人之寳书东井沐浴辰巳毕先进洞房上奔日借问君欲何处来黄姑织女机边出  

瑶草春【`并序`】  

陇西李迅者纳别宅监奴出迅不喜欲访故人为刺史强而配焉既归而不合监奴投井而死因作瑶草春歌以悲之  

瑶草春杳容与江南艳歌京【`一作凉`】西舞执心轻子都信节冠秋胡议以腰支嫁时论自有夫蝉鬓蛾睂明井底燕裙赵袂【`一作带又作越带`】萦辘轳李生闻之泪如绠不忍囬头看此井月中桂树落一枝池上防防唳孤影露桃秾李自成蹊流水终天不向西翠帐緑窗寒寂寂锦茵罗荐夜凄凄瑶草春丹井逺别后相思意深浅  

萧郸草书歌  

萧子草书人不及洞庭叶落秋风急上林花开春露湿花枝蒙蒙向水垂【`一作泣`】见君数行之洒落石上之松松下鹤若把君书比仲将不知谁在【`一作上`】凌云阁  

范山人画山水歌  

山峥嵘水澄漫漫汗汗一笔耕一草一木栖【`一作凄`】神明忽如空中有物物中有声复如逺道望乡客梦绕山川身不行  

嵇山道芬上人画山水歌  

镜中【`一作湖`】真僧白道芬不服朱审李将军渌【`一作漫`】汗【`一作墨汁`】平铺洞庭水笔头防出苍梧云且看八月十五夜月下看山尽如画【`一作画分`】  

杜秀才画立走水牛歌  

昆仑儿骑白象时时锁着师子项奚奴跨马不搭鞍立走水牛惊汉官江村小儿好夸骋脚踏牛头上牛领浅草平田攃过时大虫着【`一作看`】钝防落井杜生知我恋沧洲画作一障张牀头八十老婆拍手笑妬他织女嫁牵牛  

梁司马画马歌  

画精神画筋骨一团旋风瞥灭没仰秣如上贺兰山低头欲饮长城窟此马昻然独此【`一作出`】羣阿爷是龙飞入云黄沙枯碛无寸草一日行过千里道展处把笔欲描时司马一騧赛倾倒  

丘小府小鼔歌  

地盘山鸡【`一作鸣`】犹可像坎坎砰砰随手长夜半髙楼沈【`一作客`】醉时万里踏桥乱山响  

宜城放琴客歌【`并序　柳浑封宜城县伯`】  

琴客宜城爱妾也宜城请老爱妾出嫁不禁人之欲而私耳目之娯达者也况承命作歌  

佳人玉立生此【`一作北`】方家住邯郸不是倡头髻防鬌手爪长善抚琴瑟有文章新妍【`一作砑`】笼裙云母光朱弦緑水喧洞房忽闻斗酒初决絶日暮浮云古离别巴猿啾啾峡泉咽泪落罗衣顔色暍不知谁家更张设丝履墙偏钗股折南山阑干千丈雪七十非人不暖热人情厌薄【`一作消歇`】古共然相公心在持事坚上善若水任方圆忆昨好之今弃捐服药不如独自眠从他更嫁一少年  

李供奉弹箜篌歌  

国府乐手弹箜篌赤黄绦索金鎝头早晨有敕鸳鸯殿夜静遂【`一作逐`】歌明月楼起坐可怜能抱撮大指调弦中指拨腕头花落舞制【`一作衣`】裂手下鸟惊飞拨刺瑚席一声一声鸣锡锡罗绮屏一弦一弦如撼铃急弹好迟亦好宜逺聴宜近聴左手低右手举易调移音天赐与大似秋雁聨聨度陇关小似春燕喃喃向人语手头疾腕头软来来去去如风卷声清泠泠鸣索索垂珠碎玉空中落美女争窥玳瑁帘圣人卷上真珠箔大长小短小快大缓初调锵锵似鸳鸯水上弄新声入深似太清仙鹤逰秘馆李供奉仪容质身才稍稍六尺一在外不曽輙教人内里声声不遣出指剥葱腕削玉饶盐饶酱五味足弄调人间不识名弹尽天下崛竒曲胡曲汉曲声皆好弹着曲髓曲肝脑往往从空入户来瞥瞥随风落春草草头只觉风吹入风来草即随风立草亦不知风到来风亦不知声缓急爇玉烛防【`一作照`】银灯光照手实可憎只照箜篌上手不照箜篌声里能驰凤阙拜鸾殿天子一日一逥见王侯将相立【`一作五`】马迎巧声一日一逥变实可重不惜千金买一弄银器胡瓶马上防瑞锦轻罗满车送此州好手非一国一国东西尽南北除却天上化下来若向人间实难得  

刘禅奴弹琵琶歌【`感相国韩公梦`】  

乐府只传横吹好琵琶写出关山道覊雁出塞绕黄云边马仰天嘶白草明妃愁【`一作怨`】中汉使逥蔡琰愁处胡笳哀鬼神知妙欲收响阴风切切四面来李陵寄书别苏武自有生人无此苦当时若值霍骠姚灭尽乌孙夺公主  

李湖州孺人弹筝歌  

武帝升天留法曲凄情掩抑柱促上阳宫人【`一作女`】怨青苔此夜想夫怜碧玉思妇髙楼刺壁窥【`一作看`】愁猿呌月鹦呼儿寸心十指有长短妙入神处无人知独把梁州凡防拍风沙对面胡秦隔聴中忘却前溪碧醉后犹疑边草白  

郑女弹筝歌  

郑女八歳能弹筝春风吹落天上声一声雍门泪承睫两声赤鲤露鬐鬛三声白猿臂拓頬郑女出参丈人时落花惹断游空丝髙楼不掩许声出羞杀百舌黄莺儿  

谅公洞庭孤橘歌  

不种自生一株橘谁教渠向堦前出不羡江陵千木奴下生白蚁子上生青雀雏飞花薝卜旃檀香结实如缀摩尼珠洞庭橘树笼烟碧洞庭波月连沙白待取天公放恩赦侬家定作湖中客  

送行歌  

送行人歌一曲何者为泥何者玉年华巳向秋草里【`一作衰`】春梦犹传故山绿  

险竿歌  

宛陵女儿擘飞手长竿横空上下走已能轻险若平地岂肯身为一家妇宛陵将士天下雄一下定却长稍弓翻身挂影恣腾蹋反绾头髻盘旋风盘旋风撇飞鸟惊猿绕树枝头褭头上打鼓不闻时手蹉脚跌蜘蛛丝忽雷掣断流星尾矐睒划破蚩尤旗若不随仙作仙女即应嫁贼生贼儿中丞方畧通变化外户不扃从女嫁  

洛阳行送洛阳章七明府【`一有响字`】  

始上龙门望洛川洛阳桃李艳阳天最好当年二三月上阳宫树千花发疏家父子错挂冠梁鸿夫妻虚适越  

黄鹄楼歌送独孤助  

故人西去黄鹄楼西江之水上天流黄鹄杳杳江悠悠黄鹄徘徊故人别离壶酒尽清丝絶緑屿没余烟白沙连晓月  

庐山瀑布歌送李顾  

飘白霓挂丹梯应从织女机边落不遣浔阳湖【`一作潮`】向西火雷劈山珠喷日五老峰前九江溢九江悠悠万古情古人行尽今人行老人也欲上山去上个深山无姓名  

朝上清歌  

洁眼朝上清緑景开紫霞皇皇紫微君左右皆灵娥曼声流睇和清歌些至阳无谖其乐多些旌盖飒沓箫鼓和些金凤玉麟郁骈罗些反风名香香气遐些琼田瑶草夀无涯些君着玉衣升玉车些欲降琼宫玉女家些其桃千年始着花些萧寥天清而灭云目琼琼兮情感佩随香兮夜闻肃肃兮愔愔啓天和兮洞灵心和为丹兮云为马君乗之觞于瑶池之上兮三光罗列而在下  

剡纸歌  

云门路上山阴雪中有玉人持玉节宛委山里【`一作裹`】禹余粮石中黄子黄金屑剡溪剡纸生剡藤喷水捣后为蕉叶欲写金人金口经寄与山阴山里僧手把山中紫罗笔思量防画龙蛇出政是垂头蹋翼时不免向君求此物  

## 御定全唐诗卷二百六十六  

顾况  

洛阳早春  

何地避春愁终年忆旧逰一家千里外百舌五更头客路偏逢雨乡山不入楼故园桃李月伊水向东流  

歩虚词【`太清宫作`】  

逈步逰三洞清心礼七眞飞符超羽翼焚【`一作禁`】火醮星辰残药沾鸡犬灵【`一作空`】香出鳯麟壶中无窄处愿得一容身  

鄱阳大云寺一公房  

尽日陪逰处斜阳【`一作晖`】竹院清定中观有漏言外【`一作下`】证无生色界聊传法空门不用情欲知相去近钟鼓两闻声  

送友失意南归  

衣挥京洛尘完璞伴归人故国青山徧沧江白髪新邻  

荒收酒幔屋古布苔茵不用通名姓渔樵共主宾  

南归  

老病力难任犹多镜雪侵鲈鱼消宦况鸥鸟识归心急雨江帆重残更驿树深乡关殊可望渐渐入吴音  

闲居自述  

荣辱不关身谁为疎与亲有山堪结屋无地可容尘白发偏添夀黄花不笑贫一樽朝暮醉陶令果何人  

题歙【`一作摄`】山栖霞寺  

明征君旧宅陈后主题诗迹在人亡处山空月满时寳瓶无破响道树有低枝已是伤离客仍逢靳尚祠  

经废寺【`前半首一本作五言絶句`】  

不知何世界有处似南【`一作前`】朝石路无人扫松门被火烧断幡犹挂刹故板尚搘桥数卷残经在多年字欲销  

送李道士【`一本题下有归桃花崦四字`】  

人境年虚掷仙源日未斜羡君乗竹杖辞我隠桃花鸟去宁知路云飞似忆家莫愁客鬓【`一作髪`】改自有紫河车  

酬唐起居前后见寄二首  

愁人空望国惊鸟不归林莫话弹冠事谁知结袜心霜凋树吹断土蚀剑防深欲作懐沙赋明时耻自沈何处吊灵均江边一老人汉仪君已接楚奏我空频直道其如命平生不负神自伤庚子日鵩鸟上承尘奉酬茅山赠赐并简綦母正字【`一本题上作奉酬韦夏卿送归茅山`】  

玉帝居金阙灵山防处朝简书犹有畏神理讵能超鹤庙新家近龙门旧国遥离懐结不断玉洞【`一作洞府`】一吹箫  

白苹洲送客  

莫信梅花发由来谩报春不才充野客扶病送朝臣阙下揺青佩洲边采白苹临流不痛饮鸥鸟也欺人  

春鸟词送元秀才入京  

春来绣羽齐暮向竹林栖禁苑衔花出河桥隔树啼寻声知去逺顾影念飞低别有无巢鷰犹窥幕上泥  

别江南  

江城吹晓角愁杀逺行人汉将犹防虏吴官欲向秦布帆轻白浪锦带入红尘将底求名宦平生但任眞  

空梁落燕泥  

卷幕参差【`一作差池`】燕常衔浊水泥为黏珠履迹未等画梁齐旧防防犹浅新巢缉尚低不縁频上落那得此飞栖  

上元夜忆长安  

沧州老一年老去忆秦川处处逢珠翠家家聴管弦云车龙阙下火树鳯楼前今夜沧州夜沧州夜月圆  

酬扬州白塔寺永上人  

塔上是何縁香灯续细烟松枝当尘尾栁絮替蚕绵浮草经行徧空花义趣圆我来虽为法暂借一牀眠  

送韦秀才赴举  

鄱阳中酒地楚老独醒年芳桂君应折沈灰我不然洛桥浮逆水关树接非【`一作飞`】烟唯有残生梦犹能到日边  

送使君  

天中洛阳道海上使君归拂雾趋金殿焚香入璅闱山亭倾别酒野服间朝衣他日思朱鹭知从小苑飞  

歴阳苦雨【`一作夜雨`】  

襄【`一作哀`】城秋雨晦楚客不归心亥市风烟接隋宫草路深离忧翻独笑用事感浮阴夜夜空堦响唯余蚯蚓【`一作蜻蛚`】吟  

伤大理谢少卿  

旧馆絶逢迎新诗何处呈空留封禅草已作岱宗行栁蠧风吹析【`一作折`】堦崩雪绕平无因重来此剰哭两三声  

经徐侍郎墓作  

不知山吏部墓作【`一作在`】石桥东宅兆乡关异平生翰墨空夜泉无晓日枯树足悲风更想幽防事唯应有梦同  

酅公合袝挽歌  

草露前朝事荆茅圣主封空传余竹帛永絶旧歌钟清镜无双影穷泉有几重笳箫最悲处风入九原松  

相国晋公挽歌二首  

玉节朝天罢洪炉造化新中和方作圣太素忽收神盛徳横千古髙标出四邻欲知言不尽处处有遗尘凝笳催晓奠丹旐向青山夕照新茔近秋风故吏还本朝【`一作期`】光汉代从此扫胡关今日天难问浮云满世间  

晋公魏国夫人栁氏挽歌  

鱼轩海上遥鸾影月中销双剑来时合孤桐去日凋夕阳迷陇隧秋雨咽笳箫画翣无留影铭旌巳度桥  

义川公主挽词  

弄玉吹箫后湘灵鼓瑟时月边丹桂落风底白杨悲杂佩分泉户余香出繐帷夜台飞镜匣偏共掩蛾睂  

忆山中  

春还不得还家在最深山蕙圃泉浇湿松窗月映闲薄田临谷口小职向人间去处但无事重门深闭关  

送大理张卿【`一题作送张卫尉`】  

春色依依惜【`一作伤`】解携月卿今夜泊隋堤白沙洲上江蓠长緑树村边谢豹啼迁客比【`一作此又作本`】来无倚仗故人相去隔云泥越禽唯有南枝分目【`一作自`】送孤【`一作归`】鸿飞向西  

宿湖边山寺  

羣峰过雨涧淙淙松下扉扄白鹤双香透经窗笼桧栢云生梵宇湿旛幢蒲团僧定风过席苇岸渔歌月堕江谁悟此生同寂灭老禅慧力得心降  

湖南客中春望  

鸣雁嘹嘹北向频渌波何处是通津风尘海内怜双鬓涕泪天涯惨一身故里音书应望絶异乡景物又更新便抛印绶从归隠吴渚香莼漫吐春  

闲居懐旧  

日长鼓腹爱吾庐洗竹浇花兴有余骚客空传成相赋晋人已负絶交书贫居谪所谁推毂仕向侯门耻曳裾今日思来总皆罔汗青功业又何如  

寄江南鹤林寺石氷上人  

山川重复出【`一作重复重`】心地闇相逢忽忆秋江月如闻古寺钟湖平南北岸云抱两三峯定力超香象真言摄毒龙风中何处鹤石上防年松为报烟霞道人间共不容  

乐府  

暖谷春光至宸游近甸荣云随天仗转风入御轻翠盖浮佳气朱楼倚太清朝臣冠剑退宫女管弦迎细草承雕辇繁花入幔城文房开圣藻武卫宿天营玉醴随觞至铜壶逐漏行五星含土徳万姓彻中声亲祀先崇典躬推示劝耕国风新正乐农器近销兵道徳关河固刑章日月明野人同鸟兽率舞感升平  

送从兄【`一有奉字`】使新罗  

六气铜浑转三光玉律调河宫清奉賮海岳晏来朝地絶提封入天平赐【`一作锡`】贡饶扬威轻破虏柔服耻征辽曙色黄金阙寒声白鹭潮楼船非习战骢马是嘉招帝女飞衔石鲛人卖泪绡管宁虽不偶徐市【`一作穉`】傥相邀独岛縁空翠孤霞上泬寥蟾蜍同汉月防蝀异秦桥水豹横吹浪花鹰逈拂霄晨装凌莽夜泊记招揺防路通员峤何山是沃焦风晴汨【`一作自`】起隂火暝潜烧鬓【`一作鬒`】髪成新髻人参长旧苖扶桑衔【`一作迎`】日近析木带津遥梦向愁中积魂当别处销临川思结网见弹欲求鸮【`一作雕`】共散羲和厯谁差甲子朝沧波伏【`一作仗`】忠信译语辨讴謡叠鼔鲸鳞隠阴帆鹢首飘南溟垂大翼西海饮文鳐【`文选吴都赋注文鳐常行西海而逰东海`】指景寻灵草排云聴洞箫封侯万里外未肻后班超  

山居即事  

下泊降茅仙萧闲隠洞天杨君闲上法司命驻流年崦合桃花水窗分栁谷烟抱孙堪种树倚杖问耘田世事休相扰浮名任一边由来谢安石不解饮灵泉  

题卢道士房  

秋砧响落木共坐茅君家唯见两童子门外汲井花空坛静白日神鼎飞丹砂麈尾拂霜草金铃揺霁霞上章尘世隔看弈桐阴斜稽首问仙要黄精堪饵花  

## 御定全唐诗卷二百六十七  

顾况  

梦后吟  

醉中还有梦身外已无心明镜唯知老青山何处深  

题灵山寺【`战鸟`】  

觉地本随身灵山重结因如何战鸟佛不化捕鱼人  

题元阳观旧读书房赠李范  

此观十年逰此房千里宿还来旧窗下更取君书读  

永嘉  

东瓯传旧俗风日江边好何处乐神声夷歌出烟岛  

青弋江  

凄清囬泊夜沦波激石响村边草市桥月下罟师网  

聴山鹧鸪  

谁家无春酒何处无春鸟夜宿桃花村踏歌接天晓  

山迳栁【`以下十四首一作临平坞杂题`】  

宛转若逰丝浅深栽绿崦年年立春后即被啼莺占  

石上藤  

空山无鸟迹何物如人意委曲结绳文离披草书字  

薜荔庵  

薜荔作禅庵重叠庵边树空山径欲絶也有人知处  

芙蓉榭  

风摆莲衣干月背鸟巢寒文鱼翻乱叶翠羽上危栏  

欹松漪  

湛湛碧涟漪老松欹侧卧悠扬緑萝影下拂波纹破  

焙茶坞  

新茶巳上焙旧架忧生醭旋旋续新烟呼儿劈寒木  

弹琴谷  

谷中谁弹琴琴响谷防寂因君扣商调草虫惊暗壁  

白鹭汀  

靃靡汀草碧淋森鹭毛白夜起沙月中思量捕鱼策  

千松岭  

终日吟天风有时天籁止问渠何旨意恐落凡人耳  

黄菊湾  

时菊凝晓露露华滴秋湾仙人酿酒熟醉里飞空山  

临平湖  

采藕平湖上藕泥封藕节船影入荷香莫冲莲柄折  

山春洞  

引烛踏仙泥时时乱乳燕不知何道士手把灵书卷  

石窦泉  

吹沙复喷石曲折仍圆旋野客漱流时杯粘落花片  

古仙坛  

逺山谁放烧疑是坛边醮仙人错下山拍手坛边笑  

题山顶寺  

遥闻林下语知是经行所日暮香风时诸天散花雨  

天寳题壁  

五十余年别伶俜道不行却来书处在惆怅似前生  

哭李别驾  

故人行迹灭秋草向南悲不欲频回步孀妻正哭时  

春雨不闻百舌  

百舌春来哑愁人共待晴不关秋水事饮恨亦无声  

忆鄱阳旧逰  

悠悠南国思夜向江南泊楚客断肠时月明枫子落  

春懐  

园莺啼已倦树树陨香红不是春相背当由巳自翁  

洛阳陌二首  

莺声满御隄隄栁拂丝齐风送名花落香红衬马蹄珂佩逐鸣驺王孙结伴逰金丸落飞鸟乗兴醉青楼  

寄淮上栁十三  

苇萧中辟户相映緑淮流莫讶春潮阔鸥边可泊舟  

送李泌【`末句缺`】  

昔别吴堤雨春防去较迟江波千里緑  

山中夜宿  

凉月挂层峰萝牀落叶重掩关深畏虎风起撼长松  

登楼  

髙阁成长望江流雁呌哀凄凉故吴事麋鹿走荒台  

江上  

江清白鸟斜荡桨罥苹花聴唱菱歌晚逥塘月照沙  

溪上  

采莲溪上女舟小怯揺风惊起鸳鸯宿水云撩乱红  

田家  

带水摘禾穂夜具晨炊县帖取社长嗔怪见官迟  

宿山中僧  

不爇香炉烟蒲团坐如铁尝想同夜禅风堕松顶雪  

梅湾  

白石盘盘磴清香树树梅山深不吟赏辜负委苍苔  

思归  

不能经纶大经甘作草莽闲臣青琐应须长别白云漫与相亲  

归山作  

心事数茎白发生涯一片青【`一作春`】山空林有雪相待古道【`一作路`】无人独还  

过山农家  

板桥人渡泉声茆檐日午鸡鸣莫嗔焙茶烟暗却喜晒谷天晴  

代佳人赠别  

万里行人欲渡溪千行珠泪滴为泥已成残梦随君去犹有惊乌半夜啼  

忆故园  

惆怅多山人复稀杜鹃啼处泪霑衣故园此去千余里春梦犹能夜夜归  

题叶道士山房  

水边垂【`一作杨`】栁赤栏桥洞里仙人碧【`一作吹`】玉箫近得麻姑音【`一作书`】信否浔阳江【`一作向`】上不通潮  

送李秀才入京  

五湖秋叶满行船八月灵槎欲上天君向【`一作入`】长安余适越独登秦望【`一作岭`】望秦川  

越中席上【`一作局席`】看弄老人  

不到山阴十二春镜【`一作防`】中相见白头新此生不复为年少今日从他弄老人  

聴刘安唱歌  

子【`一作午`】夜新声何处传悲翁【`一作歌`】更忆太平年即今法曲无人唱已逐霓裳飞上天  

樱桃曲  

百舌犹来上苑花逰人独自忆京华遥知寝庙尝新后勅赐樱桃向防家  

山中【`一作朱放诗题作山中聴子规`】  

野人爱向【`一作自爱`】山中宿况在葛洪丹井西庭前有个长松树夜半子规来上啼  

赠【`一作贻`】朱放  

野客归时无四邻黔娄别久案常贫渔樵旧路不堪入何处空山犹有人  

江村乱后  

江村日暮寻遗老江水东流横浩浩竹里闲窗不见人门前旧路生青草  

望简寂观  

青嶂青溪直复斜白鸡白犬到人家仙人住在最髙处向晚春泉流白花  

五两歌送张夏  

竿头五两风褭褭水上云防逐飞鸟送君初出扬州时霭霭曈曈江溢晓  

临海所居三首  

此是昔年征战处曽经永日絶人行千家寂寂对流水唯有汀洲春草生  

此去临溪不是遥楼中望见赤城标不知叠嶂重霞里更有何人度石桥  

家在双峰兰若边一声秋磬发孤烟山连极浦鸟飞尽月上青林人未眠【`此首题一作江上故居`】  

聴角思归  

故园黄叶满青苔梦后城头晓角哀此夜断肠人不见起行残月影徘徊  

酬栁相公【`纪事有时宰曽招致将以好官命之况以诗答之`】  

天下【`一作四海`】如今已太平相公何事【`一作用`】唤狂生个身恰【`一作此生还`】似笼中鹤东望沧溟【`一作瀛洲`】呌数【`一作一`】声  

题明霞台  

野人本自不求名欲向山中过一生莫嫌憔悴无知己别有烟霞似弟兄  

哭绚法师  

楚客停桡欲问谁白沙江草麴尘丝生公手种殿前树唯有花开鶗鴂悲  

送栁宜城葬  

鸣笳巳逐春风咽匹马犹依旧路嘶遥望栁家门外树恐闻黄鸟向人啼  

宫词五首  

禁栁烟中闻晓乌风吹玉漏尽铜壶内官先向蓬莱殿金合开香泻御鑪  

玉楼天半起笙歌风送宫嫔笑语和月殿影开闻夜漏水精帘卷近银【`一作秋`】河  

玉阶容卫宿千官风猎青旂晓防寒侍女先来荐琼蘂露浆新下九霄盘  

九重天乐降神仙步舞分行踏锦筵嘈囋一声钟鼓歇万人楼下拾金钱  

金吾持防防新檐天乐声传万姓瞻楼上美人相倚看红妆透出水精  

寻桃花岭潘三姑台  

桃花岭上觉天低人上青山马隔溪行到三姑学仙处还如刘阮二郎迷  

夜中望仙观  

日暮衔花飞鸟还月明溪上见青山遥知玉女窗前树不是仙人不得攀  

送李侍御往吴兴【`一题作送李侍郎从宣城取洞庭路往吴兴`】  

世间只【`一作唯`】有情难说今夜应无不醉人若向洞庭山下过暗知浇沥圣姑神  

奉和韩晋公晦日呈诸判官【`一本无下四字`】  

江南无处不闻歌晦日中军乐更多不是风光催栁色却縁威令动阳和  

子规  

杜宇寃亡积有时年年啼血动人悲若教恨魄皆能化何树何山着子规  

海鸥咏  

万里飞来为客鸟曾蒙丹鳯借枝柯一朝鳯去梧桐死满目鸱鸢奈尔何  

赠韦清【`一作青`】将军  

身执金吾主禁兵腰间寳剑重横行接舆亦是狂歌者更就将军乞一声【`青善歌`】  

赠僧二首  

家住义兴东舍溪溪边莎草雨无泥上人一向心入定春鸟年年空自啼  

出头皆是新年少何处能容老病翁更把浮荣喻生灭世间无事不虚空  

登楼望水  

鸟啼花发栁含烟掷却风光忆少年更上髙楼望江水故乡何处一归船  

湖中【`一作洞庭秋日`】  

青草湖边日色低黄茅嶂里鹧鸪啼丈夫飘荡今如此一曲长歌楚水西  

歳日作【`一作歳日口号`】  

不觉老将春共至更悲携手防人全还丹寂寞羞明镜手把屠苏让少年  

山中赠客  

山中好处无人别涧梅伪作山中雪野客相逢夜不眠山中童子烧松节  

王郎中妓席五咏  

箜篌  

玉作搔头金歩揺髙张苦调响连宵欲知写尽相思梦度水寻云不用桥  

舞  

汗浥新装画不成丝催急节舞衣轻落花绕树疑无影回雪从风暗有情  

歌【`一作王郎中席歌妓`】  

栁拂青楼花满衣能歌宛转世应稀空中防处闻清响欲绕行云不遣飞  

筝  

秦声楚调怨无穷陇水胡笳咽复通莫遣黄莺花里啭参差撩乱妬春风  

笙  

欲写人间离别心须聴鸣鳯似龙吟江南曲尽归何处洞水山云知浅深  

送李山人还玉溪  

好鸟共鸣临水树幽人独欠买山钱若为种得千竿竹引取君家一眼泉  

送少微上人还鹿门  

少微不向吴中隠为个生縁在鹿门行入汉江秋月色襄阳耆旧防人存  

宿昭应  

武帝祈灵太乙坛新丰树色绕千官那【`一作岂`】知今夜长生殿独闭山门【`一作空山`】月影寒  

题琅邪上方  

东晋王家在【`一作住`】此溪南朝树色隔窗低碑沈字灭昔人逺谷鸟犹向寒花啼  

安仁港口望仙人城  

楼台采翠逺分明闻说仙家在此城欲上仙城无路上水边花里有人声  

寄袐书包监  

一别长安路防千遥知旧日主人怜贾生只是三年谪独自无才已四年  

小孤山  

古庙枫林江水边寒鸦接饭雁横天大孤山逺小孤出月照洞庭归客船  

送李秀才逰嵩山  

嵩山石壁挂飞流无限神仙在上头采得新诗题石壁老人惆怅不同逰  

从剡溪至赤城  

灵溪宿处接灵山窈映髙楼向月闲夜半鹤声残梦里犹疑琴曲洞房间  

叶上题诗从苑中流出  

花落深宫莺亦悲【`一作愁见莺啼栁絮飞`】上阳宫女断肠时君恩不闭东流水叶上题诗寄与【`一作欲寄`】谁  

崦里桃花  

崦里桃花逢女冠林间杏叶落仙坛老人方授上清箓夜聴步虚山月寒  

聴子规【`一本题上有摄山二字`】  

栖霞山中子规鸟口边血出啼不了山僧后夜初出【`一作入`】定闻似不闻山月晓  

竹枝曲【`一作词`】  

帝子苍梧不复归洞庭叶下荆【`一作楚`】云飞巴人夜唱竹枝后肠断晓猿声渐稀  

寻僧二首  

方丈玲珑花竹闲已将心印出人间家家门外长安道何处相逢是寳山  

弥天释子本髙情往往山中独自行莫怪狂人防楚国莲花只在淤泥生  

桃花曲  

魏帝宫人舞鳯楼隋家天子泛龙舟君王夜醉春眠晏不觉桃花逐水流  

赠逺  

暂出河边思逺道却来窗下聴新莺故人一别防时见春草还从旧处生  

早春思归有唱竹枝歌者坐中下泪  

春生楚水波楚人齐唱竹枝歌与君皆是思归客拭泪看花奈老何  

送郭秀才  

故人曽任丹徒令买得青山拟独耕不作草堂招逺客却将垂栁借啼莺  

宫词  

长乐宫连上苑春玉楼金殿艳歌新君门一入无由出唯有宫莺得见人  

悼稚  

稚子比来骑竹马犹疑只在屋东西莫言道者无悲事曽聴巴猿向月啼  

山僧兰若  

絶顶茅庵老此生寒云孤木伴经行世人那得知幽径遥向青峰礼磬声  

句  

崦合桃花水窗鸣栁谷泉【`题栁谷泉见应天府志`】　頺垣化为陂陆地堪乗舟【`以下并见张为主客图`】　汀洲江蓠短疑是疑非两断肠　巫峡朝云暮不归洞庭春水晴空满　龙吟四泽欲兴雨鳯引九雏警宿乌【`七星管歌通典`】　新妇矶边月明女儿浦口潮平【`渔父词野客丛谈`】  

## 御定全唐诗卷二百六十八  

耿湋  

耿湋字洪源河东人登宝应元年进士第官右拾遗工  

诗与钱起卢纶司空曙诸人齐名号大厯十才子湋诗不深琢削而风格自胜集三卷今编诗二卷  

发南康夜泊灨石中  

倦客乗归舟春溪杳将暮羣林结暝色孤泊有佳趣夜山转长江赤月吐深树飒飒松上吹泛泛【`一作泥泥`】花间露险石俯潭涡跳湍碍沿泝岂唯垂堂戒兼以临深惧稍出囘雁峰明登斩蛟柱连云向重山杳未见钟路  

过王山人旧居  

故宅春山中来逢【`一作迟`】夕阳入汲少井味变开稀户枢涩树朽鸟不栖阶闲云自湿先生何处去惆怅空独立  

晚次昭应  

落日向林路东风吹麦陇藤草蔓古渠牛羊下荒塜骊  

宫户乆闭温谷泉长涌为问全盛时何人最荣宠  

听早蝉歌  

蝉鸣兮夕曛声和兮夏云白日兮将短秋意兮已满乍悲鸣【`一作吟`】兮欲长犹嘶涩兮多断风萧萧兮转清韵嘒嘒兮初成依婆娑之古树思辽落之荒城闲院支颐深林倚策犹【`一作独`】惆怅而无语鬓星星而已白  

芦花动  

连素穗翻秋气细节踈茎任长吹共作月中声孤舟发乡思  

赋得寒蛩  

尔谁造鸣何早趯趯连声徧阶草复与夜雨和游人听堪老  

宣城逢张二南史  

全家宛陵客文雅世难逢寄食年将老干时计未从秋来句曲水雨后敬亭峯西北长安远登临恨防重  

题童子寺  

半偈留何处全身弃此中雨余沙塔坏月满雪山空耸刹临囘磴朱楼间碧丛朝朝日将暮长对晋阳宫  

夏日寄东溪隐者  

日华浮野水草色合遥空处处山依旧年年事不同闲田孤垒外暑雨片云中惆怅多尘累无由访钓翁  

之江淮留别京中亲故  

长云迷一雁渐远向南声已带千霜鬓初为万里行繁虫满夜草连雨暗秋城前路诸侯贵何人重客卿  

太原送许侍御出幕归东都  

昔随刘越石今日独归时汾水风烟冷幷州花木迟荒庭增别梦野雨失行期莫向山阳过隣人夜笛悲  

华州客舎奉和崔端公春城晓望  

不语看芳径悲春嬾独行向人微月在报雨早霞生贫病催年齿风尘掩姓名頼逢骢马客郢曲缓羇情  

题清萝翁双泉  

侧弁向清漪门中夕照移异源生暗石叠响落秋池叶拥沙防没流囘草蔓随泠泠无限意不独逺公知  

酬李文【`一作汶`】  

落照长杨苑秋天渭水滨初飞万木叶又长一年人贫病仍为客艰虞更问津多慙惠然意今日肯相亲  

赠严维  

许询清论重寂寞住山阴野路接【`一作客投`】寒【`一作荒`】寺闲门当【`一作傍`】古林海田秋熟早湖水夜渔深世上穷通理谁人【`一作能`】奈此心  

春日题苖发竹亭  

春亭及防上郎吏谢晖闲咏疎篁近髙眠逺岫微偏宜留野客暂得解朝衣犹忆东溪里雷【`一作当`】云掩故扉  

题孝子陵  

荒坟秋陌上霜露正霏霏松柏自成拱苫庐长不归浮埃积蓬鬓流血在【`一作存`】麻衣何必曾参传千年至行稀  

题庄上人房  

不语焚香坐心知道已成流年衰此世定力见他生暮雪余春冷寒灯续昼明寻常五侯至敢望下阶迎  

宋中  

日暮黄云合年深白骨稀旧村乔木在秋草逺人归废井莓苔厚荒田路径微唯余近山色相对似依依  

秋夜思归  

来时犹暑服今已露漫漫多雨逢初霁深秋生夜寒投人心似【`一作自`】切为客事皆难何处无留滞谁能暂问看  

送李端  

世上许刘桢洋洋风雅声客来空改岁归去未成名逺近天初暮关河雪半晴空怀谏书在囘首恋承明  

送崔明府赴青城  

清冬宾御出蜀道翠微间逺雾开羣壑初阳照近关霜潭浮紫菜雪栈绕青山当似遗民去柴桑政自闲  

送王将军出塞  

汉家边事重窦宪出临戎绝漠秋山在阳关旧路通列营依茂草吹角向髙风更就燕然石行看奏虏功【`一作看铭破虏功`】  

雨中留别  

东西无定客风雨未休时悯黙此中别飘零何处期青山违旧隐白发入新诗岁岁迷津路生涯渐可悲  

送杨将军  

一身良将后万里讨乌孙落日边陲静秋风鼓角喧逺山当碛路茂草向营门生死酬恩宠功名岂敢论  

送夏侯审游蜀  

暮峰和玉垒囘望不通秦更问蜀城路但逢巴语人石林莺啭晓板屋月明春若访严夫子无嫌卜肆贫  

送张侍御赴郴州别驾  

佐郡人难料分襟日复斜一帆随逺水百口过长沙明月江边夜平陵梦里家王孙对芳草愁思杳无涯  

送苗赟【`一作斌`】赴阳翟丞  

夕阳芳草上去马弟兄看年少初辞阙时危逺效官山行独夜雨旅宿二陵寒诗兴生何处嵩阳羽客坛  

送绛州郭参军  

逺事诸侯出青山古晋城连行麴水阁独入议中兵夜雨新田湿春风曙角鸣人传府公政记室有参卿  

常州留别  

万里南天外求书禹穴间往来成白首旦暮见青山夜浦凉云过秋塘好月闲殷勤阳羡桂别此几时攀  

关山月  

月明边徼静戍客望乡时塞古柳衰尽关寒榆发迟苍苍万里道戚戚十年悲今夜青楼上还应照【`一作有`】所思  

代宋州将淮上乞师  

唇齿幸相依危亡故逺【`一作郡`】归身轻【`一作经`】百战出【`一作后`】家在数重围上将坚深垒残兵鬬落晖常闻铁劔利早晚借余威  

秋晩卧疾寄司空拾遗曙卢少府纶  

寒几坐空堂疎髯似积霜老医迷旧疾朽药误新方晩果红低树秋苔绿徧墙慙非蒋生径不敢望求羊  

赠海明上人【`一作赠朗公`】  

来自西天竺【`一作竺国`】持经奉紫微年深梵语变行苦俗流【`一作人`】归月上安禅久苔生出院稀梁间有驯鸽不去复【`一作亦`】何依【`一作为无机`】  

津亭有怀  

津亭一望乡淮海晩茫茫草没栖洲鹭天连暎浦樯往来通楚越旦暮易渔商惆怅缄书毕何人向洛阳  

晩投江泽浦即事呈柳兵曹泥  

落日过重霞轻烟上逺沙移舟冲荇蔓转浦入芦花断岸迂来客连波漾去槎故乡何处在更道向天涯  

东郊别业  

东臯占薄田耕种过余年防药栽山刺浇蔬引竹泉晩雷期稔岁重雾报晴天若问幽人意思齐沮溺贤  

早朝  

钟鼓余声里千官向紫微冒寒人语少乗月烛来稀清漏闻驰道轻霞暎琐闱犹看嘶马处未启掖垣扉  

屏居盩厔  

百年心不料一卷日相知乗兴偏难改忧家是强为县城寒寂寞峰树逺参差自笑无谋【`一作媒`】者秖应道在斯  

进秋隼  

岂悟因罗者迎霜献紫微夕阳分素臆秋色上花衣举翅云天近囘眸燕雀稀应随明主意百中有光辉  

咏宣州笔  

寒竹慙虚受纎毫任几重影端缘守直心劲懒藏锋落纸惊风起揺空见露浓丹青与文事舍此复何从  

春日洪州即事  

钟陵春日好春水满南塘竹宇分朱阁桐花间绿杨蹉跎看鬓色留滞惜年芳欲问羇愁发秦关道路长  

雪后宿王纯池州草堂  

宿君湖上宅琴韵静参差夜雪入秋浦孤城连贵池流年看共老衔酒发中悲良防应难再晨鸡自有期  

旅次汉故【`一作好`】畤  

我行过汉畤寥落见孤城邑里经多难儿童识五兵广川桑遍绿丛薄雉连鸣惆怅萧关道终军愿请缨过三郊驿却寄杨评事时此子郭令公欲有表荐  

冉冉青衫客悠悠白发人乱山孤驿暮长路百花新终岁行他县全家望此身更思君去就早晩问平津  

陇西行  

雪下阳关路人稀陇戍头封狐犹未翦边将岂无羞白草三冬色黄云万里愁因思李都尉毕竟不封侯  

巴陵逢洛阳邻舍【`一作书情逢故人`】  

因君知北【`一作世`】事流浪【`一作恨`】已忘机客久【`一作久客`】多人识【`一作厌`】年髙【`一作髙年`】众病归连云湖【`一作朝`】色逺度雪雁声稀又说家林尽凄伤泪满衣  

哭张融  

早岁能文客中年与世违有家孀妇少无子吊人稀繐帐尘空暗【`一作积`】铭旌雨不飞依然旧乡路寂寞几囘归  

送友贬岭南  

暮年从逺谪落日别交亲湖上北飞雁天涯南去人梦成湘浦夜泪尽桂阳春岁月茫茫意何时雨露新  

春日即事二首  

诗书成志业嬾慢致蹉跎圣代丹霄逺明时白髪多浅谋堪自笑穷巷忆谁过寂寞前山暮【`一作路`】归人樵采歌数亩东皋宅青春独屏居家贫僮仆慢官罢友朋疎强饮沽来酒羞看读了书闲花开【`一作更`】满地惆怅复何如  

赠田家翁  

老人迎客处篱落稻畦间蚕屋朝寒闭田家昼雨闲门闾新薙草蹊径【`一作樵采`】旧谙山自道谁相及【`一作友`】邀予试往还  

赠韦山人  

失意成逋客终【`一作经`】年独掩扉无机狎鸥惯多病见人稀流水知行药孤云伴采薇空斋莫闲笑【`一作暮还坐`】心事与时违  

濬公院怀旧  

逺公传教毕身没向他方吊客来何见门人闭影堂纱灯临古砌尘札在空牀寂寞疎钟后秋天有夕阳  

雨中宿义兴寺  

遥夜宿东林虫声阶草深髙风初落叶多雨未归心家国身犹负星霜鬓已侵沧洲纵不去何处有知音  

送王秘书归江东  

回首望知音逶迤桑柘林人归海郡逺路入雨天深万木经秋叶孤舟向暮心唯余江畔草应见白头吟  

渭上送李藏器移家东都  

求名虽【`一作须`】有据【`一作援`】学稼【`一作道`】又无田【`一作缘`】故国三千里新春五十年移家还作客避地莫知贤洛浦今何处风帆去渺然  

春寻柳先生  

言是商山老尘心莫问年白髯垂防短乌防据梧偏酒熟飞巴雨丹成见海田疎云披逺水景动石牀前  

题藏公院  

古院林公住疎篁近井桃俗年人见少禅地自知髙药草【`一作物`】诚多喻沧溟在一毫仍悲次宗軰尘事日为劳  

夏夜西亭即事寄钱员外  

髙亭宾客散暑夜醉相和细汗迎【`一作凝`】衣集微凉待扇过风还池色定月晩树阴多遥想随行者珊珊动晓珂  

与清江上人及诸公宿李八昆季宅  

汤公多外友洛社自相依逺客还登防秋怀欲忘归惊风林果少骤雨砌虫稀更过三张价东游愧陆机  

春日即事  

邻里朝光徧披衣夜醉醒庖厨非旧火林木发新青接果移天性疎泉逐地形清明来几日戴胜巳堪听  

秋夜防宿李永宅忆江南旧游  

偶宿俱南客相看喜尽归湖山话不极岁月念空违子夜髙梧冷秋阴逺漏微那无此良防惜在谢家稀  

冬夜寻李永因书事赠之  

栖遑偏降志疵贱倍修身近觉多衰鬓深知独故人天垂五夜月霜覆九衢尘不待逢沮溺而今恶问津  

立春日宴髙陵任明府宅  

春灰今变候密雪又霏霏坐客同心满流年此防稀风成空处乱素积夜来飞且共衔杯酒陶潜不得归  

春日游慈恩寺寄畅当  

浮世今何事空门此谛真死生俱是梦哀乐讵关身逺草光连水春篁色离尘当从庾中庶诗客更何人  

晩秋过苏少府  

九江迷去住羣吏且因依髙木秋垂露寒城暮掩扉随云心自逺看草伴应稀肯信同年友相望青闱  

登鹳雀楼  

久客心常醉髙楼日渐低黄河经海内华岳镇关西去逺千帆小来迟独鸟迷终年不得意空觉负东溪  

赋得沙上雁  

衡阳多道里弱羽复哀音还塞知何日惊乱此心夜阴前侣逺秋冷后湖深独立汀洲意宁知【`一作忧`】霜霰侵  

夜寻卢处士  

月髙鸡犬静门掩向寒塘夜竹深茅宇秋庭冷石牀住山年已逺服药夀偏长虚弃如吾者逢君益自伤  

邠州留别  

终岁山川路【`一作长路来还去`】生涯总【`一作竟`】几【`一作若`】何艰难为客惯贫贱受恩多暮角寒山色秋风逺水波【`一作暮角飘长韵寒流起细波`】无人见惆怅垂鞚入烟萝【`一作悬愁茂陵宅春色又相过`】  

赠张将军【`一作开府`】  

寥落军城暮重门返照间鼓鼙经雨暗士马过秋闲惯守临边郡曾营近海【`一作碛`】山关西旧业在夜夜梦中还【`一作谁云张校尉万里凿空还`】  

赠隐公【`一作赠隐上人`】  

世间无近逺定里徧曾过东海经长在南朝寺最多暮年聊【`一作`】化俗初地即【`一作却`】摧魔今日忘尘虑看心义若何  

赠别安邑韩少府  

子眞能自在【`一作说`】江海意何如门掩疎尘吏心闲阅道书古城寒欲雪逺客暮无车杳杳思前路谁堪千里余  

送胡校书秩满归河中  

古树汾阴【`一作阳`】道悠悠东去长位卑仍解印身老又【`一作得`】还乡河水平秋岸关门向夕阳音书须数附【`一作寄`】莫学晋嵇康  

送河中张胄曹往太原计防回  

北风长至逺四牡向幽并衰木新田路寒芜故绛城遥听边上信逺计朔南程料变当临事遥知外国情  

送郭正字归郢上  

济江篇已出【`一作上`】书府俸犹贫积雪商山道全家楚塞人大堤逢落日广汉望通津却别【`一作到`】渔潭下惊鸥那可【`一作肯`】亲  

题李孝廉书房  

野情専易外【`一作商瞿传易教`】一室向青山业就三编絶心通万事【`一作象`】闲莺稀【`一作啼`】春木上草徧暮堦【`一作夕阳`】间莫道归【`一作符`】繻在来时弃故关  

酬畅当  

同游漆沮后已是十年余几度曾相梦何时定得书月髙城影尽霜重柳条疎且对尊中酒千般想未如  

留别解县韩明府【`一作别解明府`】  

闲人州县厌贱士友朋讥朔雪逢初下秦关独暮归寒茅【`一作芜`】下【`一作上`】原浅残雪【`一作烧`】过风微一路何相慰唯君能政稀【`一作致归`】  

游钟山紫芝观  

系舟仙宅下清磬落春风雨数芝田长云开石路重古房清磴接深殿紫烟浓鹤驾何时去游人自不逢  

晩秋宿裴员外寺院【`得逢字`】  

仲言多丽藻晚水独芙蓉梁苑仍秋过仁祠又夜逢囘林通暗竹去雨带寒钟愿向空门里修持比昼【`一作画`】龙  

秋夜喜卢司直严少府访宿  

寂寂闭层城悠悠此夜情早凉过鬓髪秋思入柴荆严子多髙趣卢公有盛名还如杜陵下暂拂蒋元卿  

下邽客舍喜叔孙主薄郑少府见过  

良宵复杪秋把酒说羇游落木东西别寒萍逺近流萧条旅馆月寂歴曙更筹不是仇梅至何人问百忧  

盩厔客舍  

寂寥荒垒下客舍雨微微门见苔生满心慙吏到稀篱花看未发海燕欲先归无限堪惆怅谁家复捣衣  

宿韦员外宅  

传经韦相后赐笔汉家郎幽阁诸生防寒宵防刻长座中灯泛酒檐外月如霜人事多飘忽邀欢讵可忘  

登沃州山  

沃州初望海携手尽时髦小暑开鹏翼新蓂长鹭涛月如芳草逺身比夕阳髙羊祜伤风景谁云异我曹  

宿岐山姜明府防  

暝色休羣动秋斋逺客情细风和雨气寒竹度帘声日觉蹉跎近天敎嬾慢成谁能谒卿相朝夕筭浮荣  

上已日  

共来修禊事内顾一悲翁玉鬓风尘下花林丝管中故山离水石旧侣失鹓鸿不及游鱼乐裵囘莲叶东  

登乐游原  

园庙何年废登临有故丘孤村连日静多雨及霖休常与秦山对曾经汉主游岂知千载后万事水东流  

题惟干上人房  

绳牀茅屋下独坐味闲安苦行无童子忘机避宰官是非齐已久夏腊比应难更悟眞如性尘心稍自寛  

防凤翔张少尹南亭  

逺过张正见诗兴自依依西府军城暮南庭吏事稀草檐宜日过花圃任烟归更料重关外羣僚候启扉  

早春宴髙陵滑少府【`得升字`】  

且寛沈簿领应赖酒如渑春夜霜犹下东城月未升清言饶醉客乱舞避寒灯名字书仙籍诸生病未能  

寒蜂采菊蕊  

游飏下晴空寻芳到菊丛带声来蕊上连影【`一作饮`】在香中去住霑余雾髙低顺过风终慙异蝴蝶不与梦防通  

题杨着别业  

柳巷向陂斜囘阳噪乱鵶农桑子云业书籍蔡邕家暮叶初翻砌寒池转露沙如何守儒行寂寞过年华  

送太仆寺李丞赴都往桃林塞  

逺过桃林塞休年自昔闻曲河随暮草重阜接闲云造父为周御詹嘉守晋军应多怀古思落叶又纷纷  

宋中  

百战无军食孤城陷虏尘为伤多易子翻吊浅为臣漫漫东流水悠悠南陌人空思前事往向晓泪霑巾  

陪防湖州公堂  

谢公为楚郡坐客是瑶林文府重门奥儒源积浪深壶觞邀薄醉笙磬发髙音末至才仍短难随白雪吟  

寻觉公因寄李二端司空十四曙  

少年尝昩道无事日悠悠及至悟生死寻僧已白头云回庐瀑雨树落给园秋为我谢宗许尘中难久留  

送郭秀才赴举  

乡赋鹿鸣篇君为贡士先新经梦笔夜才比弃繻年海雨沾隋柳江潮赴楚船相看南去雁【`一作岸去`】离恨倍潸然  

送王闰【`一作润`】  

相送临汉【`一作寒`】水怆然望故关江芜连梦泽楚雪入商山语我他年旧看君此日还因将自悲泪一洒别离间  

送蜀客还  

万峯深积翠路向此中难欲暮多羇思因髙莫逺看卓家人寂寞扬子业荒残唯见岷江水悠悠带月寒  

送海州卢录事  

之官逢计吏风土问如何海口潮阳近青州春气多郊原鹏影到楼阁蜃云和损益关从事期听劳者歌  

登钟山馆  

匹马宜春路萧条背馆心涧花寒夕雨潭水黒朝林野市鱼盐隘江村竹苇深子规何处发青树满髙岑  

秋日【`一作落照`】  

照耀天山外飞鵶几共过微红拂秋汉片白透长波影促寒汀薄光残古木多金霞与云气散漫复相和  

赠苖员外  

为郎日赋诗小谢少年时业继儒门后心多道者期晩【`一作晓`】回长乐殿新出夜【`一作永`】明祠行乐西园暮春风动柳丝  

诣顺公问道  

此身知是妄逺逺诣支公何法住持后能逃生死中秋苔经古径萚叶满疎丛方便如开诱南宗与北宗  

废庆宝寺【`一作司空曙诗`】  

黄叶前朝寺无僧寒【`一作闲`】殿开池晴出曝松暝鹤飞回古井【`一作砌`】碑横草阴廊画杂苔禅宫亦销【`一作衰`】歇尘世转堪哀  

赴许州留别洛中亲故  

淳风今变俗末学误为文幸免投湘浦那辞近汝坟山遮魏阙路日隐洛阳云【`一作城`】谁念聨翩翼烟中独失羣  

送叶尊师归处州  

风驭南行逺长山与夜江羣祅离分野五岳拜旌幢石髓调金鼎云浆实玉缸防防吠声晓洞府有仙厖  

## 御定全唐诗卷二百六十九  

耿湋  

酬张少尹秋日凤翔西郊见寄  

鼎气孕河汾英英济旧勲刘生曾任侠张率自能文官佐征西府名齐将上军秋山遥出浦野鹤暮离羣逺恨边笳起劳歌骑吏闻废关人不到荒戍日空曛草木凉初变阴晴景半分叠蝉临积水乱燕入过【`一作髙`】云丽藻终思我衰髯亦为君闲吟寡和曲庭叶渐纷纷  

春日书情寄元校书伯和相国元子  

数岁平津邸诸生出门【`一作问`】时羇孤力行早疎贱托身迟芳草看无厌青山到未期贫居悲老大春日上茅茨衞玠琼瑶色成鼎鼐姿友朋汉相府兄弟谢家诗律合声虽应劳歌调自悲流年不可住惆怅镜中丝  

奉送崔侍御和蕃  

万里华戎隔风沙道路秋新恩明主启旧好使臣修旌  

节随边草关山见戍楼俗殊人左袵地逺水西流日暮冰先合春深雪未休无论善长对博望自封侯  

春日即事  

芳菲那变易年鬓自蹉跎室与千峰对门唯二仲过宦情知已少生事托人多草色微风长莺声细雨和几时犹滞拙终日望恩波纵欲论相报无如漂母何  

仙山行  

深溪人不到杖防独缘源花落寻无径鸡鸣觉近村数翁皆借草对奕复倾尊看毕初为【`一作围`】局归逢几世孙云迷入洞处水引出山门惆怅归城郭樵柯迹尚存  

得替后书怀上第五相公  

谁语恓惶客偏承顾盼私应逾骨肉分敢忘死生期山县唯荒垒云屯尽老师庖人宁自代食蘗谬相推黄绶名空罢青春鬓又衰还来扫门处犹未报恩时独立花飞满无言月下迟不知丞相意更欲遣何之  

入塞曲  

将军带十围重锦制戎衣猿臂销弓力虬须长劔威首登平乐宴新破大宛归楼上姝姬笑门前问客稀暮烽兔急秋草紫骝肥未奉君王诏髙槐昼掩扉  

送姚校书因归河中  

十年相见少一岁又还乡去住人惆怅东西路渺茫古陂无茂草高树有残阳委弃秋来【`一作收余`】稻雕疎采后桑月轮生舜庙河水出【`一作入`】关墙明日过闾里光辉芸阁郎【`一作香`】  

题清源寺【`即王右丞故宅`】  

儒墨兼宗道云泉隐旧【`一作旧结`】庐盂城今寂寞辋水自纡余内学销多累西林【`一作园`】易故居深房春竹老细雨夜钟疎陈迹留金地遗文在石渠不知登座客谁得【`一作学`】蔡邕书  

奉送蒋尚书兼御史大夫东都留守  

副相威名重春卿礼乐崇锡珪仍拜下分命遂居东高斾翻秋日清铙引细风蝉稀金谷树草徧徳阳宫敎用儒门俭兵依武库雄谁云千载后周召独为公  

喜侯十七校书见访  

东城独屏居有客到吾庐发廪因舂黍开畦复翦蔬许酣令乞酒辞窭任无鱼徧出新成句更通未悟书藤丝秋不长竹粉雨仍余谁为【`一作谓`】须张烛凉空有望舒  

晩春青门林亭燕集  

都门连骑出东野栁如丝秦苑看山处王孙逐草时欢游难再得衰老是前期林静莺啼逺春深日过迟落花今日思秉烛古人诗对酒当为乐双杯未可辞  

晩秋东游寄猗氏第五明府解县韩明府  

歩出青门去疎钟隔上林四郊多难日千里独归心暮鸟声偏苦秋云色易阴乱坟松柏少野径草茅深灞涘袁安履汾南宓贱琴何由听白雪秪益泪霑襟  

奉和元承【`一作丞`】杪秋忆终南旧居  

白玉郎仍少羊车上路平秋风揺逺草旧业起髙情乱树通秦苑重原接杜城溪云随暮淡野水带寒清广树【`一作榭`】留峯翠闲门响叶声近樵应已烧多稼又新成解佩从休沐承家岂退耕恭侯有遗躅何事学泉明  

晩夏即事临南居  

何须学从宦其奈本无机蕙草芳菲歇青山早晩归广庭余落照髙枕对闲扉树色迎秋老蝉声过雨稀艰难逢事异去就与时违遥忆衡门外苍苍三径微  

省试骊珠诗  

是日重泉下言探径寸珠龙鳞今不逆鱼目也应殊掌上星初满盘中月正孤酬恩光莫及照乗色难逾欲问投人否先论按劒无傥怜希代价敢对此氷壶  

元日早朝  

九陌朝臣满三朝候鼔賖逺珂时接韵攒炬偶成花紫贝为髙阙黄龙建大牙参差万防合左右八貂斜羽扇纷朱槛金鑪隔翠华微风传曙漏晓日上春霞环佩声重叠蛮夷服等差乐和天易感山固寿无涯渥泽千年圣车书四海家盛明多在位谁得守蓬麻  

送归中丞使新罗【`一本题下有册立吊祭四字`】  

逺国通王化儒林得使臣六【`一作立`】君成典册万里【`一作行吊`】奉丝纶云水连孤棹恩私在一身悠悠龙节去渺渺蜃楼新望里行还【`一作山仍`】暮波中岁又春昬明看日御【`一作脚又作色`】灵怪问舟人城邑分华夏衣裳拟缙绅他时礼命毕归路勿【`一作不`】迷津  

赠兴平郑明府  

海内兵犹在关西赋未均仍劳持斧使尚宰茂陵人遥夜重城掩清宵片月新绿琴听古调白屋被深仁迹与儒生合心惟静者亲深情先结契薄宦早趋尘贫病休何日艰难过此身悠悠行逺道冉冉过【`一作遇`】良辰明主知封事长沮笑问津凄惶忽相见欲语泪霑巾  

和王懐州观西营秋射【`得寒字`】  

谢公亲校武草碧露漫漫落叶停髙驾空林满从官迎筹皆叠鼓挥箭或移竿名借三军勇功推百中难主皮山郡晩饮筭栁营寒明日开铃阁新诗双玉盘  

晩登防州即事寄李侍御  

章溪与贡水何事防波澜万里归人少孤舟行路难春光浮曲浪暮色隔连滩花发从南早江流向北寛故交参盛府新角耸危冠楚劔期终割隋珠惜未弹酒醒愁转极别逺泪初干愿保乔松质青青过大【`一作岁`】寒  

奉和第五相公登鄱阳郡城西楼  

茂德为邦久丰貂旧相尊发生传雨露均养助乾坤晓肆登楼目春【`一本缺`】销恋阙防女墙分吏事逺【`一作闉一本缺`】道启津门湓浦潮声尽钟陵暮色繁夕阳移梦土芳草接湘源封内羣甿复兵间百赋存童牛耕废亩壕木【`一作水`】绕新村野歩渔声【`一作歌`】溢荒祠鼓舞喧髙斋成五字逺岫发孤猨一顾承英达多荣及子孙家贫仍受赐身老未酬恩属和瑶华曲堪将系组纶  

甘泉诗【`并序`】  

甘泉美良牧也覃怀旧水咸卤人多祓【`一作疫`】患天愍遗甿是生王公惠和旣敷妙用濳应顷修垒虞宼凿井便漑忽遇醴泉香美若饴遂命水工浚渫余泥葺栏备绠维人所欲万缾继絜道路纷纷旣蠲诸邪亦愈羣瘵岂止夫宜盥漱之用增烹饪之味客乃率然遂赋兹什  

异井甘如醴深仁逺未涯气寒堪破暑源净自蠲邪修绠悬氷甃新桐【`一作梧`】荫玉沙带星凝晓露拂雾涌秋华绿溢涵千仭清泠饮万家何能葛洪宅终日闭烟霞  

发绵津驿  

孤舟北去暮心伤细雨东风春草长杳杳短亭分水陆隆隆逺鼓集渔商千丛野竹连湘浦一派寒江下吉阳欲问长安今逺近初年【`一作逢`】塞雁有归行  

塞上曲  

惯习干戈事鞍马初从少小在边城身微久属千夫长家逺多亲五郡兵嬾说疆场曾大获且悲年鬓老长征塞鸿过尽残阳里楼上凄凄【`一作呜呜`】暮角声  

路旁老人  

老人独坐倚官树欲语潸然泪便垂陌上归心无产业城边战骨有亲知余生尚在艰难日长路多逢轻薄儿绿水青山虽似旧如今贫后复何为  

赠别刘员外长卿  

清如寒玉直如丝世故多虞事莫期建徳津亭人别夜新安江水月明时为文易老皆知苦谪宦无名倍足悲不学朱云能折槛空羞献纳在丹墀  

宿万固【`一作囘`】寺因寄严补阙  

晓随樵客到青防因礼山僧宿化城钟梵已休初入定有无皆离本难名云开半夜千林静月上中峰万壑明为报故人雷处士尘心终日自劳生  

岐阳客舎呈张明府  

逸妻稚子应沟壑归路茫茫东去遥凉叶下时心悄悄空斋梦里雨萧萧星霜渐见侵华发生长虚闻在圣朝知已只今何处在故山无事别渔樵  

奉和李观察登河中白楼  

城上髙楼飞鸟齐从公一遂蹑丹梯黄河曲尽流天外白日轮轻【`一作倾`】落海西玉树九重长在梦云衢一望杳如迷何心更和阳春奏况复秋风闻战鼙  

朝下寄韩舍人  

侍臣鸣佩出西曹鸾殿分阶翊防旄瑞气迥浮青玉案日华遥上赤霜花间熖熖云旗合鸟外亭亭露掌高肯念万年芳树里随风一叶在蓬蒿  

贺李观察祷河神降雨  

质明斋祭北风微驺驭千羣拥庙扉玉帛才敷云淡淡笙镛未撤雨霏霏路边五稼添膏长河上双旌带湿归若出敬亭山下作何人敢和谢晖  

上将行【`一作上裵行军中丞`】  

萧关扫定犬羊羣【`一作胡尘已灭天山外`】闭阁层城白日【`一作阴阴日复`】曛枥上骅骝嘶鼓角门前老将识风云旌旗四面寒山暎【`一作髙秋见`】丝管【`一作竹`】千家静夜闻谁道古来多简册【`一作计防`】功臣【`一作成`】唯有衞【`一作是李`】将军【`一作更想他时看竹帛功成不独霍将军`】  

许下书情寄张韩二舍人  

谪宦军城老更悲近来频夜梦丹墀银杯乍灭心中火金镊唯多鬓上丝【`一作乍然乍灭心中火渐镊渐多鬓上丝`】绕院【`一作履又作径`】绿苔闻雁处满庭黄叶闭门时故人髙歩云衢上肯念前程杳未期  

九日  

重阳寒寺满秋梧客在南楼顾老夫歩蹇强登游藻井髪稀那更挿茱茰横空过雨千峰出大野新霜万叶枯【`一作万壑铺`】更望尊中菊花酒殷勤能得几囘沽  

送大谷髙少府  

县属并州北近胡悠悠此别宦仍孤应知史笔思循吏莫料辕门笑鲁儒古塞草青宜牧马春城月暗好啼乌雕残贵有亲仁术梅福何须去隐吴  

同李端春望  

二毛羇旅尚迷津万井莺花雨后春宫阙参差当晩日山河迤逦静纎尘和风醉里承恩客芳草归时失意人南北东西各自去年年依旧物华新  

岳祠送薛近贬官  

枯松老柏仙山下白帝祠堂枕古逵迁客无辜祝史告神明有喜女巫知遥思桂浦人空去逺过衡阳雁不随度岭梅花翻向北囘看不见树南枝  

送友人游江南  

逺别悠悠白髪新江潭何处是通津潮声偏惧初来客海味唯甘久住人漠漠烟光前浦晩青青草色定山春汀洲更有南回雁乱起聨翩北向秦  

长门怨  

闻道昭阳宴嚬蛾落叶中清歌逐寒月遥夜入深宫  

秋日  

反照入闾巷忧来与谁【`一作愁来谁共`】语古道无【`一作少`】人行秋风动禾黍  

秋夜  

髙秋夜分后逺客雁来时寂寞重门掩无人问所思  

慈恩寺残春  

双林花已尽叶色占残芳若问同游客髙年最断膓  

早次睂【`一作郿`】县界  

疋马晓路【`一作言`】归悠悠渭川道晴山向孤城秋日满白草  

路傍墓  

石马双双当古树不知何代公侯墓暮前靡靡【`一作菲菲`】春草深唯有行人看碑路  

代园中老人  

佣赁难【`一作谁`】堪一老身皤皤力役在青春林园手种唯吾事桃李成阴归别人  

古意  

虽言千骑上头居一世生离恨有余叶下绮窗银烛冷含啼自草锦中书  

凉州词  

国使翻翻随斾旌陇西岐路足荒城氊裘牧马胡雏小日暮蕃歌三两声  

安邑王校书居  

秋来池馆清夜闻宫漏声迢遰玉山迥泛滟银河倾琴上松风至窗里竹烟生多君不家食孰云事岩耕  

登总持寺阁  

今日登髙阁三休忽自悲因知筋力减不及往年时草树还如旧山河亦在兹龙钟兼老病更有重来期  

寄钱起【`一作司空曙诗`】  

草长花落树羸病强寻春无复少年意空余华髪新青原高见水白社静逢人寄谢南宫客轩车不见亲  

宿青龙寺故昙上人院  

年深宫院在闲客自相逢闭户临寒竹无人有夜钟降龙今已去巢鹤竟何从坐见繁星晓凄凉识旧峯  

新蝉【`一作司空曙诗`】  

今朝蝉忽鸣迁客若为情便觉一年谢能令万感生微风方满树落日稍沈城为问同懐者凄凉听几声  

秋中雨田园即事  

漠漠重云暗萧萧宻雨垂为霖淹古道积日满荒陂五稼何时获孤村几户炊乱流发通圃腐叶着秋枝暮防新樵湿晨渔旧浦移空余去年菊花发在东篱  

拜新月【`一作李端诗`】  

开帘见新月便即下堦拜细语人不闻北风吹裙带  

客行赠人  

旅行虽别路日暮各思归欲下今朝泪知君亦湿衣  

赠山老人  

白首独一身青山为四隣虽行故乡陌不见故乡人  

赠胡居士  

孔融过五十海内故人稀相府恩犹在知君未拂衣  

荐福寺送元伟  

送客攀花后寻僧坐竹时明朝莫囘望青草马行迟  

观邻老栽松  

虽过老人宅不解老人心何事斜阳里栽松欲待阴  

哭麴象【`一作司空曙诗`】  

忆昨秋风起君曾叹逐臣何言芳草日自作九泉人  

哭苗垂  

旧友无由见孤坟草欲长月斜邻笛尽车马出山阳  

题云际寺故僧院  

白发悤悤色青山草草心逺公仍下世从此别东林  

句  

髙树多凉吹疎蝉足断声【`见海録碎事`】  

## 御定全唐诗卷二百七十  

戎昱  

戎昱荆南人登进士第衞伯王鎭荆南辟为从事建中中为辰防二州刺史集五卷今编诗一卷  

塞下【`一作上`】曲  

惨惨寒日没北风卷蓬根将军领疲兵却入古塞门囘头指阴山杀气成黄云  

上山望胡兵胡马驰骤速黄河氷已合意又向南牧嫖姚夜出军霜雪割人肉  

塞北无草木乌鸢巢僵尸泱漭沙漠空终日胡风吹战卒多苦辛苦辛无四时  

晩渡西海西向东看日没傍岸砂砾堆半和战兵骨单于竟未灭阴气常勃勃  

城【`一作楼`】上画角哀即【`一作则`】知兵心苦试问左右人无言泪如雨何意休明时终年事鼙鼓  

北风凋白草胡马日骎骎夜后戍楼月秋来边将心铁衣霜露【`一作雪`】重战马岁年深自有卢龙塞烟尘飞至今  

苦哉行五首【`寳应中过滑州洛阳后同王季友作`】  

彼鼠侵我防纵貍授粱肉鼠虽为君却貍食自须足冀雪大国耻翻是大国辱羶腥逼绮罗塼瓦杂珠玉登楼非骋望目笑是心哭何意天乐中至今奏胡曲  

官军收洛阳家住洛阳里夫壻与兄弟目前见伤死呑声不许哭还遣衣罗绮上马随匈奴数秋黄尘里生为名家女死作塞垣鬼乡国无还期天津哭流水  

登楼望天衢目极泪盈睫彊笑无笑容须妆旧花靥昔年买奴仆奴仆来碎叶岂意未死间自为匈奴妾一生忽至此万事痛苦业得出塞垣飞不如彼蜂蝶  

妾家清河边七叶承貂蝉身为最小女偏得浑家怜亲戚不相识幽闺十五年有时最逺出秖到中门前前年狂胡来惧死翻生全今秋官军至岂意遭戈鋋匈奴为先锋长鼻黄发拳弯弓猎生人百歩牛羊羶脱身落虎口不及归黄泉苦哉难重陈暗哭苍苍天  

可汗奉亲诏今月归燕山忽如乱刀劔搅妾心肠间出户望北荒迢迢玉门关生人为死别有去无时还汉月割妾心胡风凋妾顔去去断絶魂呌天天不闻  

苦辛行  

且莫奏短歌听余苦辛词如今刀笔士不及屠沽儿少年无事学诗赋岂意文章复相悮东西南北少知音终年竟岁悲行路仰面诉天天不闻低头告地地不言天地生我尚如此陌上他人何足论谁谓西江深渉之固无忧谁谓南山髙可以登之游险巇唯有世间路一晌令人堪白头贵人立意不可测等闲桃李成荆棘风尘之士深可亲心如鸡犬能依人悲来却忆汉天子不弃相如家旧贫劝君且饮酒酒能散羇愁谁家有酒判一醉万事从他江水流  

长安秋夕【`一作中秋感懐`】  

八月更漏长愁人起常早闭门寂无事满院【`一作地`】生秋草昨夜西【`一作北`】窗梦梦入荆南【`一作门`】道逺客归去来在家贫亦好  

罗江客舎  

山县秋云闇茅亭暮雨寒自伤庭叶下谁问客衣单有兴时添酒【`一作开卷`】无聊嬾整冠近来乡国梦夜夜到长安  

赠岑郎中  

童年未解读书时诵得郎中数首诗四海烟尘犹隔阔十年魂梦每相随【`一作思`】虽披云【`一作欣披`】雾逢迎疾巳恨趋风拜徳【`一作识`】迟天下无人鉴诗句不寻诗伯重【`一作更`】寻谁  

闻笛【`一作李益诗`】  

入夜思归切笛声清【`一作寒`】更哀愁人不愿聼自到枕前【`一作边`】来风起塞云断夜深关月开平明独惆怅飞尽一庭梅  

汉上题韦氏庄  

结茅同楚客卜筑汉江边日落数归鸟夜深闻扣舷水防侵岸柳山翠借厨烟调笑提筐妇春来蚕几眠  

闺情  

侧听宫官说知君宠尚存未能开笑颊先欲换愁魂寳镜窥妆影红衫裛泪痕昭阳今再入宁敢恨长门  

衡阳春日游僧院  

曾共刘谘议同时事道林与君相掩泪来客岂知心堦雪凌春积炉烟向深依然旧童子相送出花林  

玉台体题湖上亭  

湖入县西边湖头胜事偏绿竿初长笋红颗未开莲蔽日髙髙树迎人小小船清风长入坐夏月似秋天  

早梅  

一树寒梅白玉条迥临村路傍溪桥应缘【`一作不知`】近水花先发疑是经春【`一作冬`】雪未销  

移家别湖上亭  

好是【`一作去`】春风湖上亭柳条藤蔓系离情黄莺久住浑相识欲别频啼四【`一作三`】五声  

客堂秋夕  

隔窗萤影灭复流北风微雨虚堂秋虫声竟夜引乡泪蟋蟀何自知人【`一作知人自`】愁四时不得一日乐以此方悲客游恶【`一作牢落`】寂寂江城无所闻梧桐叶上偏萧索  

湖南雪中留别  

草草还草草湖东别离早何处愁杀人归鞍雪中道出门迷辙迹云水白浩浩明日武陵西相思鬓堪老  

赠别张驸马  

上元年中长安陌见君朝下欲归宅飞龙骑马三十匹【`一作四`】玉勒雕鞍照初日数里衣香遥扑人长衢雨歇无纤尘从奴斜抱勑赐锦双双蹙出金麒麟天子爱壻皇后弟独步明时负权势一身扈跸承殊泽甲第朱门耸髙防凤凰楼上伴吹箫鹦鹉杯中醉留客泰去否来何足论宫中晏驾人事翻一朝负谴辞丹阙五年待罪湘江源冠冕凄凉几迁改眼看桑田变成海华堂金屋别赐人细眼黄头总何在渚宫相见寸心悲嬾欲今时问昔时看君风骨殊未歇不用愁来双泪垂  

泾州观元戎出师  

寒日征西将萧萧万马丛吹笳覆楼雪祝纛满旗风遮虏黄云断烧羌白草空金铙肃天外玉帐静霜中朔野长城闭河源旧路通衞青师自老魏绛赏何功枪垒依沙迥辕门压塞雄燕然如可勒万里愿从公  

从军行  

昔从李都尉双鞬照马蹄擒生黒山北杀敌黄云西太白沈虏地边草复萋萋归来邯郸市百尺青楼梯感激然诺重平生胆力齐芳筵暮歌发豓粉轻鬟低半酣【`一作醉`】秋风起铁骑门前嘶逺戍报烽火孤城严鼓鼙挥鞭望尘去少妇莫含啼  

古意  

女伴朝来说知君欲弃捐嬾梳明镜下羞到画堂前有泪霑脂粉无情理管不知将巧笑更遣向谁怜  

听杜山人弹胡笳【`一本题下有歌字`】  

绿琴胡笳谁妙弹山人杜陵名庭兰杜君少与山人友山人没来今已久当时海内求知音嘱付胡笳入君手杜陵攻琴四十年琴声在音不在座中为我奏此曲满堂萧飋如穷边第一第二拍泪尽蛾睂没蕃客更闻出塞入塞声穹庐氊帐难为情胡天雨雪四时下五月不曾芳草生须防促轸变宫徴一声悲兮一声喜南看汉月双眼明却顾胡儿寸心死回鹘数年收洛阳洛阳士女皆驱将岂无父母与兄弟闻此哀情皆断肠杜陵先生证此道沈家祝家皆絶倒如今世上雅风衰若个深知此声好世上爱筝不爱琴则明此调难知音今朝促轸为君奏不向俗流传此心  

咏史【`一作和蕃`】  

汉家青史上计拙是和亲社稷依明主安危托妇人岂能将玉貎便拟静胡【`一作烟`】尘地下千年骨谁为辅佐臣  

桂州腊夜  

坐到三更尽归仍万里賖雪声偏傍竹寒梦不离家晓角分残漏孤灯落碎花二年随骠骑辛苦向天涯  

再赴桂州先寄【`一作上`】李大夫  

玷玉甘长弃朱门喜再游过因谗后重恩合死前酬养骥须怜瘦栽松莫厌秋今朝两行泪一半血和流  

题招提寺  

招提精舎好石壁向江开山影水中尽鸟声天上来一灯传岁月深院【`一作殿`】长莓苔日暮双林磬泠泠【`一作玲玲`】送客囘  

谪官辰州冬至日怀  

去年长至在长安策杖曾簪獬豸冠此岁长安逢至日下堦遥想雪霜寒梦随行伍朝天去身寄穷荒报国难北望南郊消息断江头唯有泪阑干  

赠韦况徴君  

身欲逃名名自随凤衔丹诏降茅茨苦节难违天子命贞心唯有老松知囘看药灶封题密强入蒲轮引步迟今日巢由旧冠带圣朝风化胜尧时  

送吉州阎使君入道二首  

闻道桃源去尘心忽自归余当从宦日君是弃官时金汞封仙骨灵津咽玉池受传三箓备起坐五云随洞里花常发人间鬓易衰他年会相访莫作烂柯棊  

庐陵太守近隳官霞【`一作月`】帔初朝五【`一作玉`】帝坛风过鬼神延【`一作迎`】受箓夜深龙虎卫烧丹冰容入镜纤埃静玉液添【`一作倾`】缾漱齿寒莫遣桃花迷客路千山万水访君难  

入劒门  

劒门兵革后万事尽堪悲鸟鼠无巢穴儿童话别离山川同昔日荆棘是今时征战何年定家家有画旗  

过商山  

雨暗商山过客稀路傍孤店闭柴扉卸鞍良久茅檐下待得巴【`一作主`】人樵采归  

闰春宴花溪严侍御庄  

一团青【`一作春`】翠色云是子陵家山带新晴雨溪留闰月花瓶开巾漉酒地坼笋抽芽防缛【`一作何幸`】承顔靣【`一作服`】朝朝赋【`一作奏`】白华  

岁暮客怀  

异乡三十口亲老复家贫无事乾坤内虚为翰墨人岁华南去后愁梦北来频惆怅江边栁依依又欲春  

秋望兴庆宫  

先皇歌舞地今日未游廵幽咽龙池水凄凉御榻尘随风秋树叶对月老宫人万事如桑海悲来欲恸【`一作动`】神  

送郑链师贬辰州  

辰州万里外想得逐臣心谪去刑名枉人间痛惜深误将瑕指玉遂使谩【`一作谤`】消金计日西归在休为泽畔吟  

云梦故城秋望  

故国遗墟在登临想旧游一朝人事变千载水空流梦渚鸿声【`一作毛`】晩【`一作鸥飞晚`】荆门树色秋片云凝不散遥挂望乡愁  

秋日感怀  

洛阳岐路信悠悠无事辞家两度秋日下未驰千里足天涯徒泛五湖舟荷衣半浸缘乡泪玉貎潜销是客愁说向长安亲与故谁怜岁晚尚淹留  

送王明府入道  

何事陶彭泽明时又挂冠为耽泉石趣不惮薜萝寒轻雪笼纱帽孤猨傍醮坛悬悬【`一作思`】老松下金灶夜烧丹  

秋月【`一作江城秋夜`】  

江干入夜杵声秋百尺疎桐挂斗牛思苦自看【`一作缘`】明月苦人愁不是月华愁  

赋得铁马鞭  

成器虽因匠怀刚本自天为怜持寸节长拟静三邉未入英髦用空存铁石坚希君剖腹取还解抱龙泉  

闻顔尚书陷贼中  

闻说【`一作传道`】征南没那堪故吏闻能持蘓武节不受马超勲国破无家【`一作人`】信天秋有鴈羣同荣不同辱今日负将军  

送苏参军  

忆昨青襟醉里分酒醒廻首怆离羣舟移极浦城初掩山束长江日早曛客【`一作老`】来有恨空思德别后谁人更议文常叹苏生官太屈应缘才似鲍参军  

成都元十八侍御  

不见元生已数朝浣花溪路去非遥客舍早知浑寂寞交情岂谓更萧条空有寸心思防面恨无单酌遣相邀骅骢【`一作骝`】幸自能驰骤何惜挥鞭过柞桥  

观衞尚书九日对中使射破的  

盛宴倾黄菊殊私降紫泥月营开射圃霜斾拂晴霓出将三朝贵弯弓五善齐腕回金镞满的破绿低勇气干牛斗欢声震鼓鼙忠臣思报国更欲取关西  

辰州闻大驾还宫  

闻道銮舆归魏阙望云西拜喜成悲宁知陇水烟销日再有园林秋荐时渭水战添亡虏血秦人生覩旧朝仪自惭出守辰州畔不得亲随日月旗  

辰州建中四年多怀  

荒徼辰阳逺穷秋瘴雨深主恩堪洒血边宦更何心海上红旗满生前白发侵竹寒宁改节隼静早因禽务退门多掩愁来酒独斟天涯忧国泪无日不霑襟  

上桂州李大夫  

今日辞门馆情将众别殊感深翻有泪仁过曲怜愚晚【`一作晓`】镜伤秋鬓晴寒切病躯烟霞【`一作波`】万里阔宇宙一身孤【`一作迂`】倚马才宁有登龙意岂无唯于方寸内暗贮报恩珠  

江城秋霁  

霁后江城风景凉岂堪登眺只堪伤逺天防蝀收残雨映水鸬鷀近夕阳万事无成空过日十年多难不还乡不知何处销兹恨转觉愁随夜夜长  

上李常侍  

旌旗晓过大江西七校前驱万队齐千里政声人共喜三军令肃马前嘶恩霑境内风初变春入城阴柳渐低桃李不须令更种早知门下旧成蹊  

上湖南崔中丞  

山上青松陌上尘云泥岂合得相亲举世尽嫌良马瘦唯君不弃【`一作厌`】卧龙贫千金未必能移性一诺从来许杀身莫道书生无感激寸心还是报恩人  

早春雪中  

阴云万里昼【`一作尽`】漫漫愁坐关心事几般为报春风休下雪柳条初放【`一作发`】不禁寒  

云安阻雨  

日长巴峡雨蒙蒙又说归舟路未通游人不及西江水先得东流到渚宫  

湖南春日二首  

自怜春日客长沙江上无人转忆家光景却添乡思苦檐前数片落梅花  

三湘漂寓若流萍万里湘【`一作江`】乡隔洞庭羇客春来心欲碎东风莫遣栁条青  

送陆秀才归觐省  

武陵何处在南指楚云阴花蕚连枝【`一作芳`】近桃源去路深啼莺徒寂寂征马已骎骎隄上千年柳条条挂我心  

戏题秋月  

秋宵月色胜春宵万里天涯静寂寥近来数夜飞霜重只畏娑婆树叶凋  

宿湘江  

九月湘江水漫流沙边唯览月华秋金风浦上吹黄叶一夜纷纷满客舟  

戏赠张使君  

数载蹉跎罢搢绅五湖乗兴转迷津如今野客无家第醉处寻常是主人  

别公安贾明府  

叶县门前江水深浅于羇客报恩心把君诗卷西归去一度相思一度吟  

霁雪【`一作韩舍人书窗残雪`】  

风卷寒【`一作黄`】云【`一作长空`】暮雪晴江烟洗尽柳条【`一作枝`】轻檐前数片无人扫又得书窗一夜明  

汉阴吊崔员外坟  

逺别望有归叶落【`一作落叶`】望春晖所痛泉路人一去无还期荒坟遗汉阴坟树啼子规存没抱寃滞孤魂意何依岂无骨肉亲岂无深相知曝露不复问髙名亦何为相携恸君罢春日空迟迟  

题槿花  

自用金钱买槿栽二年方始得花开鲜红未许佳人见蝴蝶争知早到来  

题宋玉亭  

宋玉庭前悲暮秋阳台路上雨初收应缘此处人多别松竹萧萧也带愁  

过东平军  

画角初鸣残照微营营鞍马往来稀相逢士卒皆垂泪八座朝天何日归  

送辰【`一作新`】州郑使君  

谁人不谴谪君去独堪伤长子家无弟【`一作第`】慈亲老在堂惊魂随驿吏冒暑向炎方未到猨啼处参差已断膓  

江上柳送人【`一本题上有赋得二字`】  

江柳断肠色黄丝垂未齐人看几重恨鸟入一枝低乡泪正堪落与君又解携相思万里道春去夕阳西  

湘南曲  

虞帝南游不复还翠蛾幽怨水云间昨夜月明湘浦宿闺中珂佩度空山  

桂州西山登髙上陆大夫  

登髙上山上髙处更堪愁野菊他乡酒芦花满眼秋风烟连楚郡兄弟客【`一作爱`】荆州早晩朝天去亲随定逺侯  

寄郑链师  

平生金石友沦落向辰州已是二年客那堪终日愁尺书浑不寄两鬓计应秋今夜相思月情人南海头  

八月十五日  

忆昔千秋节懽娯万国同今来六亲逺此日一悲风年少逢胡乱时平似梦中棃园几人在应是涕【`一作泣`】无穷  

征人归乡  

三月江城柳絮飞五年游客送人归故将别泪和乡泪今日防干湿汝衣  

骆家亭子纳凉  

江湖思渺然不离国门前折苇鱼沈藻攀藤鸟出烟生衣宜水竹小酒入诗篇莫怪侵星坐神清不欲眠  

逢陇西故人忆关中舎弟  

莫话边庭事心摧不欲闻数年家陇地舍弟殁胡军每念支离苦常嗟骨肉分急难何日见遥哭陇西云  

秋夜【`一本有宿字`】梁十三厅事  

今来秋已暮还恐未成归梦里家仍逺愁中叶又飞竹声风度急灯影月来微得见梁夫子心源有所依  

成都暮雨秋【`一作秋雨`】  

九月龟城暮愁人闭草堂地卑多雨润天暖少秋霜纵欲倾新酒其如忆故乡不知更漏意惟向客【`一作枕`】边长  

酬梁二十  

渚宫无限客相见独相亲长路皆同病无言似一身岁寒唯爱竹憔悴不堪春细与知音说攻文恐悮人  

花下宴送郑链师  

愁里惜春深闻幽即共寻贵看花柳色图放别离心客醉花能笑诗成花【`一作酒`】伴吟为君调绿绮先奏凤归林  

秋馆雨后得弟兄书即事呈李明府  

弟兄书忽到一夜喜兼愁空馆复闻雨贫家怯到秋坐中孤烛暗窗外数萤流试以他乡事明朝问子游  

寄梁淑  

长忆江头执别时论文未有不相思鴈过经秋无尺素人来终日见新诗心思食蘗何由展家似流萍任所之悔学秦人南避地武陵原上又徴师  

送张秀才之长沙  

君向长沙去长沙仆旧谙虽之【`一作云`】桂岭北终是阙【`一作洞`】庭南山霭生朝雨江烟作夕岚松醪能醉客慎勿滞湘潭  

塞下【`一作上`】曲  

汉将归来虏塞空旌旗初下玉关东髙蹄战马三千匹落日平原秋草中  

送僧法和【`一作送亮法师`】  

逹士心无滞他乡总是家问经翻贝叶论法指莲花欲契眞空义先开智慧芽不知飞锡后何处是恒沙  

送严十五郎之长安  

送客身为客思家怆别家暂收双眼泪遥想五陵花路逺征车迥山回剑阁斜长安君到日春色未应【`一作曾`】赊  

冬夜宴梁十三厅  

故人能爱客秉烛会吾曹家为朋徒罄心缘翰墨劳夜寒销腊酒霜冷重绨袍醉卧西窗下时闻鴈响髙  

收襄阳城二首  

悲风惨惨雨脩脩岘北山低草木愁暗发前军连夜战平明旌斾入襄州  

五营飞将拥霜戈百里僵尸满浕河日暮归来看剑血将军却恨杀人多  

出军  

龙绕旌竿兽满旗飜营乍似雪中【`一作山`】移中军一队三千骑尽是幷州游侠儿  

和李尹种葛  

弱质人皆弃唯君手自栽藟含霜后竹香惹腊前梅拟托凌云势须凭接引材清【`一作绿`】阴如可借黄鸟定飞来  

送零陵妓【`一作送妓赴于公召`】  

宝钿香蛾翡翠裙装成掩泣欲行云殷勤好取襄王意莫向阳台梦使君  

采莲曲二首  

虽听采莲曲讵识采莲心漾檝爱花逺囘船愁浪深烟生极浦色日落半江阴同侣怜波静看籹堕玉簪涔阳女儿花满头同泛木兰舟秋风日暮南湖里争唱菱歌不肯休  

塞上曲  

胡风畧地烧连山碎叶孤城未下关山头烽子声【`一作齐`】声呌知是将军夜猎还  

寂上人禅房  

俗尘浮垢闭禅关百岁身心几日闲安得此生同草木无营长在四时间  

桂州口号  

画角三声动客愁晓霜如雪覆江楼谁道桂林风景暖到来重着皁貂裘  

红槿花  

花是深红叶麴尘不将桃李共争春今日惊秋自怜客折来持赠少年人  

哭黔中薛大夫  

亚相何年鎭百蛮生涯万事瘴云间夜郎城外谁人哭昨日空余旌节还  

感春  

看花泪尽知春尽魂断看花秪恨春名位未霑身欲老诗书宁救眼前贫  

途中寄李二【`一作李益诗`】  

杨柳烟含灞岸春年年攀折为行人好风若借低枝便莫遣青丝埽路尘  

寄许链师【`一作李益诗`】  

埽石焚香礼碧空露华偏湿蘂珠宫如何说得天坛上万里无云月正中  

下第留辞顾侍郎  

绮陌彤彤花照尘王门侯邸尽朱轮城南旧有山村路欲向云霞觅主人  

题云公山房【`一作权德舆诗又作杨巨源诗`】  

云公兰若深山里月明松殿微风起试问空门清净心莲花不着秋潭水  

别离作【`一作戴叔伦诗`】  

手把杏花枝未曾经别离黄昬掩门后寂寞自心知  

九日贾明府见访  

独掩衡门秋景闲洛阳才子访柴关莫嫌浊酒君须醉虽是贫家菊也斑同人愿得长携手久客深思一破顔却笑孟嘉吹帽落登髙何必上龙山  

开元观陪杜大夫中元日观乐【`第八句缺一字`】  

今朝欢称玉京天况值关东俗理年舞态疑回紫阳女歌声似遏防云仙盘空双鹤惊几剑洒砌三花度管落日香尘拥归骑　风油幕动髙烟  

中秋夜登楼望月寄人  

西楼见月似江城脉脉悠悠倚槛情万里此情同皎洁一年今日最分明初惊桂子从天落稍误芦花带雪平知称玉人临水见可怜光彩有余清  

赠宜阳张使君  

暂作宜阳客深知太守贤政移千里俗人戴两重天旧郭多新室闲坡尽辟田倘令黄霸在今日耻同年  

移家别树  

千【`一作手`】种庭前树人移树不移看花愁作别不及未栽时  

成都送严十五之江东  

江东万里外别后几凄凄峡路花应发津亭柳正齐酒倾迟日暮川阔逺天低心系征帆上随君到剡溪  

送李参军  

好住好住王司户珍重珍重李参军一东一西如别鹤一南一北似浮云月照疎林千片影风吹寒水万里纹别易防难今古事非是余今独与君  

题严氏竹亭  

子陵栖遁处堪系野人心溪水浸山影岚烟向竹阴忘机看白日留客醉瑶琴爱此多诗兴归来歩歩吟  

送王端公之太原归觐相公  

柱史今何适西行咏陟冈也知人惜别终美鴈成行春雨桃花静离尊竹叶香到时丞相阁应喜棣华芳  

旅次寄湖南张郎中  

寒江近户漫流声竹影临窗乱月明归梦不知湖水阔夜来还到洛阳城  

晩次荆江  

孤舟大江水水渉无昏曙雨暗迷津时云生望乡处渔翁闲自乐樵客纷多虑秋色湖上山归心日边树徒称竹箭美未得枫林趣向夕垂钓还吾从落潮去  

同辛兖州巢父卢副端岳相思献酬之作因纾归怀兼呈辛魏二院长杨长宁  

暮角发髙城情人坐中起临觞不及醉分散秋风起虽有明月期离心若千里前欢反惆怅后会还如此焉得夜淹留一囬终宴喜羇游复牵役馆至重湖水早晚泛归舟吾从数君子  

抚州处士湖泛舟送北回两指此南昌县查溪兰若别  

移樽铺山曲祖帐查溪阴铺山即逺道查溪非故林凄然诵新诗落泪霑素襟郡政我何有别情君独深禅庭古树秋宿雨清沈沈挥袂故里逺悲伤去住心  

耒阳谿夜行【`为伤杜甫作`】  

乘夕棹归舟縁源二转幽月明看岭树风静听溪流岚气船间入霜华衣上浮猨声虽此夜不是别家愁  

桂城早秋  

逺客惊秋早江天夜露新满庭惟有月空馆更何人卜命知身贱伤寒舞劔频猨啼曾下泪可是为忧贫  

桂州岁暮  

岁暮天涯客寒窗欲晓时君恩空自感乡思梦先知重谊人愁别惊栖鹊恋枝不堪楼上角南向海风吹  

宿桂州江亭呈康端公  

独向东亭坐三更待月开萤光入竹去水影过江来露滴千家静年流一叶催龙钟万里客正合故人哀  

## 御定全唐诗卷二百七十一  

窦叔向  

窦叔向字遗直京兆人代宗时常衮为相引为左拾遗内供奉衮贬出为溧水令五子羣常牟庠巩皆工词章有聨珠集行于时叔向工五言名冠时辈集七卷今存诗九首  

寒食日恩赐火  

恩光及小臣华烛忽惊春电影随中使星辉拂路人幸因榆栁暖一照草茅贫  

端午日恩赐百索  

仙宫长命缕端午降殊私事盛蛟龙见恩深犬马知余生傥可续终冀荅明时  

贞懿皇后挽歌三首【`今存二首`】  

二陵恭妇道六寝盛皇情礼逊生前贵恩追殁后荣幼王亲捧土爱女复连茔东望长如在谁云向玉京  

后庭攀画柳上陌咽清笳命妇羞苹叶都人插柰花夀宫星月异仙路往来賖纵有迎仙【`一作神`】术终悲隔绛纱  

秋砧送邑【`一作包`】大夫  

断续长门下清泠逆旅秋征夫应待信寒女不胜愁带月飞城上因风防陌头离居偏入听况复送归舟  

过担石湖  

晓发渔门戍晴看担石湖日衔髙浪出天入四空无尺寸【`一作咫尺`】分洲岛纎毫指【`一作辨`】舳舻渺然从此去谁念客帆孤  

春日早朝应制  

紫殿俯千官春松应合欢御炉香焰暖驰道玉声寒乳燕翻珠缀祥乌集露盘宫花一万树不敢举头看  

酬李袁州嘉祐  

少年轻会复轻离老大关心总是悲强说前程聊自慰未知携手定何时公才屈指登黄阁匪服胡顔上赤墀想到长安诵佳句满朝谁不念琼枝  

夏夜宿表兄话旧  

夜合花开香满庭夜深微雨醉初醒逺书珍重何曾逹旧事凄凉不可听去日儿童皆长大昔年亲友半凋零明朝又是孤舟别愁见河桥酒幔青  

句  

禁兵环素帟宫女哭寒云【`哀挽第三首止存二句见聨珠集叙`】  

窦常  

窦常字中行大厯中及进士第隐居广陵之柳杨著书二十年不出后淮南节度杜佑辟为参谋元和间自湖南判官入为侍御史转水部员外郎出刺朗州固陵浔阳临川四郡入为国子祭酒致仕卒赠越州都督有集十八卷今存诗二十六首  

晚次方山精舍却寄张荐员外  

楚腊还无雪江春又足风马羸三迳外人病四愁中西塞波涛阔南朝寺舎空犹衔歩兵酒宿醉在除【`一作滁`】东  

和裴端公枢芜城秋夕简逺近亲知  

岁积登朝恋秋加陋巷贫宿酲因夜歇佳句得愁新尽日慿幽几何时上软轮汉廷风宪在应念匪躬人  

项亭怀古  

力取诚多难天亡路亦穷有心裁帐下无面到江东命厄留骓处年销逐鹿中汉家神器在须废防山功  

奉使西还早发小磵馆寄卢滁州迈  

野棠花覆地山馆夜来阴马迹穿云去鸡声出涧深清风时偃草久旱或为霖试与惸嫠话犹坚借宼心  

早发金钩店寄奚十唐大二茂才  

出门山未曙风叶暗萧萧月影临荒栅泉声近废桥岁经秋后役程在洛中遥寄谢金门侣弓旌悮见招  

途中立春寄杨郇伯  

浪迹终年客惊心此地春风前独去马泽畔耦耕人老夫交情重悲凉外物亲子云今在宅应见柳条新  

故秘监丹阳郡公延陵包公挽歌词  

卓絶明时第孤贞贵后贫郄诜为胄子季札是乡人笔下调金石花间领搢绅那堪归葬日哭渡柳杨津  

凉国惠康公主挽歌  

玉立分尧緖笄年下相门早加于氏对偏占馆陶恩泪有潜成血香无却返魂共知何驸马垂白抱天孙  

哭张仓曹南史  

万事竟蹉跎重泉恨若何官临环衞小身逐转蓬多丽藻尝专席闲情欲烂柯春风宛陵路丹旐在沧波  

北固晚眺  

水国芒种后梅天风雨凉露蚕开晩簇【`蚕露于外淮西皆然`】江燕绕危樯山趾北来固潮头西去长年年此登眺人事几销亡  

谒三闾庙  

君非三谏寤礼许一身逃自树终天戚何禆事主劳众鱼应饵骨多士尽餔糟有客椒浆奠文衰不继骚  

茅山赠梁尊师  

云屋何年客青山白日长种花春扫雪看箓夜焚香上象壶中阔平生醉里忙幸承仙籍后乞取大还方  

谒诸葛武侯庙  

永安宫外有祠堂鱼水恩深祚不长角立一方初退舎拟称三汉更图王人同过隟无留影石在穷沙尚啓行归蜀降吴竟何事为陵为谷共苍苍  

奉贺太保岐公承恩致政【`一作仕`】  

君为宫【`一作召公为`】保及清时冠盖初闲拜武【`一作舞`】迟五色诏中宣九德百寮班外置三师山泉遂性休称疾子弟能官各受词不学铸金思范蠡乞言犹许上丹墀之任武陵寒食日途次松滋渡先寄刘员外禹锡  

杏花榆荚晓风前云际离离上峡船江转数程淹驿骑楚曾三户少人烟看春又过清明节算老重经癸已年【`宪宗元和八年`】幸得【`一作在`】柱【`一作枉一作佳`】山当郡舎在朝长咏卜居篇【`湘州柱山在郡东十七里即今德山`】  

奉寄辰州房使君郎中  

汉代文明今盛明犹将贾傅暂专城何妨密旨先符竹莫是除书误姓名蜗舎喜时春梦去隼旟行处瘴江清新年只可三十二却笑潘郎白发生  

立春后言怀招汴州李匡衙推  

闲斋夜击唾壶歌试望夷门柰逺何每听寒笳离梦断时窥清鉴旅愁多初惊宵漏丁丁促已觉春风习习和海内故人君最老花开鞭马更相过  

奉送职方崔员外摄中丞新罗册使  

帝命海东使人行天一涯辨方知木德开国有金家册拜申恩重留欢作限賖顺风鲸浪【`一作熟`】初日锦帆斜夜色潜然火秋期独往槎慰安皆喻旨忠信自无瑕髪美童年髻篸香【`一作香篸`】子月花便随琛賮入正朔在中华  

酬舍弟牟秋日洛阳官舍寄怀十韵  

幼为逃难者才省用兵初去国三苖外全生四纪【`一作絶`】余老头亲帝里归处失吾庐逝水犹呜咽祥云自卷舒正郎曾首拜亚尹未平除几变陶家柳空传魏阙书思凌天际鹤言甚辙中鱼玉立知求已金声乍起予在朝鱼水分多病雪霜居忽报阳春曲纵横恨不如  

求自试  

仙禁祥云合髙梧彩凤游沈防求自试通鉴果防收文墨悲无位诗书误白头陈王抗表日毛遂请行秋双剑曾埋狱司空问斗牛希垂拂拭惠感激愿相投  

花发上林  

上苑晓沈沈花枝乱缀阴色浮双阙近春入九门深向暖风初扇余寒雪尚侵艳回秦女目愁处越人心绕绕时萦蝶关关乍引禽宁知幽谷羽一举欲依林  

过宋氏五女旧居【`宋氏女姊五人贞元中同入宫`】  

谢庭风韵婕妤才天纵斯文去不回一宅柳花今似雪乡人拟筑望仙台  

还京乐歌词  

百战初休十万师国人西望翠华时家家尽唱升平曲帝幸梨园亲制词  

商山【`一作四皓`】祠堂即事  

夺嫡心萌事可忧四贤西笑暂安刘后王不敢论珪组土偶人前枳树秋  

七夕【`一本有寄怀二字`】  

露盘花水望三星髣髴虚无为降【`一作降匹`】灵斜汉没时人不寐几条蛛网下风庭  

杏山馆听子规  

楚塞余春听渐稀断猿今夕让霑衣云埋老树空山里髣髴千声一度飞  

窦牟  

窦牟字贻周举贞元进士第歴佐从事后为畱守判官检校尚书都官郎中出为泽州刺史改国子司业卒有集十卷今存诗二十一首  

史馆候别蒋拾遗不遇  

千门万户迷伫立月华西画防晨光动春松宿露低主文亲玉扆通籍入金闺肯念从戎去风沙事鼓鞞早赴临【`一作银`】台立马待漏口号寄弟羣  

上陌行初尽严城立未开人疑早朝去客是远方来伏奏徒将命周行自引才可怜霄汉曙鸳鹭正徘徊  

缑氏拜陵回道中呈李舍人少尹  

忽忝诸卿位仍陪长者车礼容皆若旧名籍自慿虚上路花偏早空山云甚余却愁新咏发酬和不相如陪韩院长韦河南同寻刘师不遇【`以同寻师三字分韵牟得同字`】  

仙客诚难访吾人岂易同独游应驻景相顾且吟风药畹琼枝秀斋轩粉壁空不题三五字何以逹壶公  

送东光吕少府之官连帅奏授  

逺爱东光县平临若木津一城先见日百里早惊春德礼邀才重恩辉拜命新几时裁尺素沧海有枯鳞  

送刘公逹判官赴天德军幕  

特建青油幕量【`一作重`】分紫禁师自然知召子不用问从谁文武轻车少腥膻左袵衰北风如有寄画取受降时【`军有东西受降城`】  

故秘监丹阳郡公延陵包公挽歌  

台鼎尝虚位防龙莫致尧德音防秘府风韵散清朝天上文星落林端玉树凋有吴君子墓返葬故山遥  

望终南  

日爱南山好时逢夏景残白云兼似雪清昼乍生寒九陌峰如坠千门翠可团欲知形胜尽都在紫宸看  

秋夕闲居对雨赠别卢七侍御坦  

燕燕辞巢蝉蜕枝穷居积雨坏籓篱夜长檐寒无寝日晏防烟湿未炊悟主一言那可学从军五首竟徒为故人骢马朝天使洛下秋声恐要知  

晚过敷水驿却寄华州使院张郑二侍御  

春雨如烟又若丝晓来昬处晩晴时仙人掌上芙蓉沼柱史关西松柏祠几许岁华销道路无穷王事系戎师回瞻二妙非吾侣日对三峰自有期  

洛下闲居夜晴观雪寄四逺诸兄弟  

雪月相辉云四开终风助冻不扬埃万重琼树宫中接一直银河天上来荆楚岁时知染翰湘吴醇酎忆衔桮强题缣素无顔色鸿鴈南飞早晚回  

天津晓望因寄呈分司一二省郎  

万乗西都去千门正位虚凿龙横碧落提象出华胥望幸宫嫔老迎春海燕初保厘才半仗容衞尽空庐要自词难拟繇来画不如散郎无所属聊事穆清居  

早入朝书事  

紫陌纷如画彤庭郁未晨列星沈骑火残月暗车尘隐轸排霄翰差池跨海鳞玉声繁似乐香泽散成春叹息驱羸马分明识故人一生三不遇今作老郎身  

元日喜闻大礼寄上翰林四学士中书六舍人二十韵  

有事郊坛毕无私日月临岁华春更早天瑞雪犹深玉辇回时令金门降德音翰飞鸳别侣藂植桂为林粉泽资鸿笔薰和本素琴礼成戎器下恩彻鬼方沈麟爵来称纪官师退絶箴道风黄阁静祥景紫垣阴寿酒朝时献农书夜直寻国香煴翠幄庭燎赩红衾汉魏文章盛尧汤雨露霃【`一作湛`】密辞投水石精义出沙金宸扆亲唯敬钧衡近匪侵疾驱千里骏清唳九霄禽庆赐迎新服斋庄弃旧簪忽思班女怨遥听越人吟末路甘贫病流年苦滞滛梦中青琐闼归处碧山岑窃抃闻韶濩观光想韎任大哉环海晏不笇子牟心  

奉使至邢州赠李八使君  

独占龙冈部深持虎节居尽心敷吏术含笑掩兵书礼饰华缨重才牵雅制余茂阴延驿路温液逗官渠南畆行春罢西楼待客初瓮头开绿蚁砧下落红鱼牧伯风流足輶轩若【`一作苔`】涩虚今宵铃阁内醉舞复何如  

秋日洛阳官舍寄上水部家兄  

洛阳归老日此县忽为君白发兄仍见丹诚帝岂闻九衢横逝水二室散浮云屈指豪家尽伤心要地分禁中周几鼎源上汉诸坟貔虎今无半狐狸宿有羣威声慙北部仁化乐南薫野蘗饥来食天香静处焚壮年唯喜酒幼学便诃文及尔空衰暮离忧讵可闻  

李舍人少尹惠家醖一小榼立书絶句  

禁琐天浆嫩虞行夜月寒一瓢那可醉应遣试尝看  

酬舍弟庠罢举从州辟书  

之荆且愿依刘表折桂终慙见郄诜舎弟未应丝作鬓园公不用印随身  

奉酬杨侍郎十兄见赠之作  

翠羽雕虫日日新翰林工部欲何神自悲由瑟无弹处今作关西门下人  

杏园渡  

衞郊多垒少人家南渡天寒日又斜君子素风悲已矣杏园无复一枝花  

奉诚园闻笛【`园马侍中故宅`】  

曾絶朱缨吐锦茵欲披荒草访遗尘秋风忽洒西园泪满目山阳笛里人  

窦羣  

窦羣字丹列兄弟皆擢进士第独羣以处士客于毘陵韦夏卿荐之为左拾遗转膳部员外郎兼侍御史知杂事出为唐州刺史武元衡李吉甫共引之召拜吏部郎中元衡辅政复荐为中丞后出为湖南观察使改黔中坐事贬开州刺史稍迁容管经畧使召还卒诗二十三首  

雪中遇直  

寒光凝雪彩限直居粉闱怳疑白云上乍觉金印非树色霭虚空琴声谐素徽明晨阻通籍独卧挂朝衣  

东山月下怀友人  

东山多乔木月午始苍苍虽殊碧海状爱此青苔光髙下灭华烛参差啓洞房佳人梦余思宝瑟愁应商皎洁殊未已沈吟限一方宦情哂鸡口世路倦羊肠彼美金石分眷言兰桂芳清晖讵同夕耿耿但相望  

时兴  

夙心旷何许日暮依林薄流水不待人孤云时映鹤蒙蒙千万花曷为神仙药不遇烂柯叟报非旧城郭  

题剑  

丈夫得宝剑束发曾书绅嗟吁一朝遇愿言千载邻心许畱家【`一作冡`】树辞直断佞臣焉能为绕指拂拭试时人  

黔中书事  

万事非京国千山拥丽谯佩刀看日晒赐马傍江调言语多重译壶觞每独谣沿流如着翅不敢问归桡  

冬日晓思寄杨二十七链师  

雨霜地如雪松桂青参差鹤警晨光上歩出南轩时所遇各有适我怀亦自怡愿言缄素封昨夜梦琼枝贞元末东院尝接事今西川武相公于兹三周谬领中宪徘徊防宇多获文篇夏日即事因寄四韵  

重轩深似谷列柏鎭含烟境絶苍蝇到风生白雪前弹冠惊迹近专席感恩偏霄汉朝来下油幢路几千  

北地【`一作容州`】  

何事到容州临池照白头兴随年已往愁与水长流僶俛思逋客辛勤悔饭牛诗人亦何意树草欲忘忧  

雨后月下寄怀羊二十七资州  

夕霁凉飇至翛然心赏谐清光松上月虚白郡中斋置酒平生在开衿愿见乖殷勤寄双鲤梦想入君怀奉酬西川武相公晨兴赠友见示之作  

碧树分晓色宿雨弄清光犹闻子规啼独念一声长眷眷轸芳思依依寄逺方情同如兰臭惠比返魂香新什惊变雅古瑟代沈湘殷勤见知已掩抑绕中肠隙驷不我待路人易相忘孤老空许国幽报期苍苍  

晨游昌师院  

深庭芳草浓晓井山泉溢林馥乱沈烟石润侵经室幽岩鸟飞静晴岭云归密壁藓凝苍华竹阴满晴日生期半宵梦忧绪仍非一若无髙世心安能此终毕  

同王晦伯朱遐景宿慧山寺【`毘陵志云贞元四年羣与晦伯遐景同宿慧山寺赋诗题壁羣再至则王巳殂谢复留跋于后李蘧为刻石勒其事`】  

共访青山寺曾隐南朝人问古松桂老开襟言笑新歩移月亦出水映石磷磷予洗肠中酒君濯缨上尘皓彩入幽抱清气逼苍旻信此澹忘归淹畱冰玉邻  

草堂夜坐  

匣中三尺剑天上少微星勿谓相去逺壮心曾不停  

经潼关赠宇文十  

古有弓旌礼今徴草泽臣方同白衣见不是弃繻人  

观画鹤  

华亭不相识衞国复谁知怅望冲天羽甘心任画师晩自台中归永宁里南望山色怅然有怀呈上右司十一兄  

白发侵侵生有涯青襟曾爱紫河车自怜悟主难归去马上看山恐到家  

中牟县经鲁公庙【`尝修名臣畧系司徒公`】  

青史编名在箧中故林遗庙揖仁风还将文字如顔色暂下蒲车为鲁公  

初入谏司喜家室至  

一旦悲欢见孟光十年辛苦伴沧浪不知笔砚缘封事犹问佣书日几行  

春雨  

昨日偷闲看花了今朝多雨奈人何人间尽似【`一作是`】逢花雨莫爱芳菲湿绮罗  

送内弟袁德师  

南渡登舟即水仙西垣有客思悠然因君相问为官意不卖毘陵负郭田  

赠刘大兄院长  

万年枝下昔同趋三事行中半已无路自长沙忽相见共惊双鬓别来殊  

假日寻花  

武陵缘源不可到河阳带县讵堪夸枝枝如雪南关外一日休闲尽属花  

自京将赴黔南  

风雨荆州二月天【`羣从湖南改黔`】问人初雇峡中船西南一望云和水犹道黔南有四千  

窦庠  

窦庠字胄卿释褐授国子主簿韩臯鎭武昌辟为推官臯移鎭京口用为度支副使改殿中侍御史歴登泽信婺四州刺史庠天授倜傥气在物表一言而合期于岁寒为五字诗颇得其妙诗二十一首  

留守府酬皇甫曙侍御弹琴之什  

青琐昼无尘碧梧阴似水髙张朱琴静举白玉指洞箫又奏繁寒磬一声起鹤警风露中泉飞雪云里泠泠分雅郑析析谐宫徴座客无俗心巢禽亦倾耳衞国知有人齐竽偶相齿有时趋绛纱尽日随朱履那令杂繁手出假求焦尾几载遗正音今朝自君始  

金山行【`润州金山寺寺在江心`】  

西江中波四截涌出一峰青堞【`一作防`】防外如削成中缺裂阳气发生阴气结是时炎天五六月上有火云下冰雪夜色晨光相荡沃积翠流霞满坑谷龙彻底沙布金鸟道插云梯甃玉架险凌虚随指顾榱桷玲珑皆固防斡流倒景不可窥万仞千崖生跬歩日华重重【`一作曈曈`】上金牓丹楹碧砌眞珠网此时天海风浪清吴楚万家皆在掌琼楼菌阁纷明媚曲槛回轩深且邃海鸟夜上瑚枝江花晓落璢璃地有时倒影沈江底万状分明光似洗不知水上有楼台却就波中看闭啓舟人忘却江水深水神误到人间世歘然风生波出没瀖濩晶莹无定物居人相顾非人间如到日宫经月窟信知灵境长有灵住者不得无仙骨三神山上蓬莱宫徒有丹青人未逢何如此处灵山宅清凉不与嚣尘隔曾到金山处处行梦魂长羡金山客  

于阗钟歌送灵彻上人归越【`钟在越灵嘉寺从天竺飞来`】  

海中有国倾神功烹金化成九乳钟精气激射声冲瀜防持海底诸鱼龙声有感神无方连天云水无津梁不知飞在灵嘉寺一国之人皆若狂东南之美天下传环文万象无雕镌有灵飞动不敢悬锁在危楼五百年有时清秋日正中繁霜满地天无风一声洞彻八音尽万籁悄然星汉空徒言凡质千钧重一夫之力能振动大鸣小鸣须在君不击不考终不闻高僧访古稽山曲终日当之言不足手提文锋百链成恐刜此钟无一声  

太原送穆质南游  

今朝天景清秋入晋阳城露叶离披处风蝉三数声那言苦行役值此逺徂征莫话心中事相看气不平  

四皓驿听琴送王师简归湖南使幕  

朱韵正调清夜似闻韶山馆月犹在松枝雪未消城笳三奏晓别鹤一声遥明日思君处春泉翻寂寥  

夜行古战场  

山断塞初平人言古战庭泉冰声更咽阴火焰偏青月落云沙黑风回草木腥不知秦与汉徒欲吊英灵奉和王侍郎春日喜李侍郎崔给谏张舍人韦谏议见访因命觞观乐之什  

华馆迟嘉賔逢迎淑景新锦筵开绛帐玉佩下朱轮曲里三仙防风前百啭春欲知忘味处共仰在齐人  

酬谢韦卿二十五兄俯赠輙敢书情  

大贤持赠一明珰蓬荜初惊满室光埋没剑中生紫气尘埃瑟上动清商荆山璞在终应识楚国人知不是狂莫恨伏辕身未老会将筋力是【`一作事`】王良  

奉酬侍御家兄东洛闲居夜晴观雪之什  

洛阳宫观与天齐雪净云消月未西清浅乍分银汉近辉光渐觉玉绳低绿醽乍熟堪聊酌黄竹篇成好命题应念武关山断处空愁簿领候晨鸡  

勅目至家兄防淮南仆射杜公奏授秘校兼节度参谋同书寄上  

朝市三千里园庐二十春歩兵终日饮原宪四时贫桂树畱人久蓬山入梦新鹤书承处重鹊语喜时频草奏才偏委嘉谋事最亲榻因徐孺解醴为穆生陈衞国今多士荆州好寄身烟霄定从此非假问陶钧  

酬韩愈侍郎登岳阳楼见赠【`时予权知岳州事`】  

巨浸连空阔危楼在杳防稍分巴子国欲近老人星昏旦呈新川原按旧经地图封七泽天限锁重扄万象皆归掌三光岂遁形月车才碾浪日御已翻溟落照金成柱余霞翠拥屏夜光疑汉曲寒韵辨湘灵山晩【`一作晓`】云常碧湖春草徧青轩黄曾举乐范蠡几扬舲有客初留鹢贪程尚数蓂自当徐孺榻不是谢公亭雅论冰生水雄材刃发硎座中琼玉润名下茝兰馨假手诚知拙斋心匪蹔宁每慙公府粟却忆故山苓苦调当三叹知音愿一听自悲由也瑟敢坠孔悝铭野杏初成雪松醪正满瓶莫辞今日醉长恨古人醒  

东都嘉量亭献畱守韩仆射  

卜筑三川上仪刑万井中度材垂后俭选胜揜前功云构中央起烟波四面通乍疑游汗漫稍似入崆峒防闬髙低尽山河表里穷峰峦从地碧宫观倚天红灵槛如朝蜃飞桥状晩虹曙霞晴错落夕霭湿防茏庾亮楼何阨【`一作屼`】陈蕃榻更崇有时闲讲德永日静观风玉斚飞无算金铙奏未终重筵开玳瑁上客集鹓鸿接武空慙蹇脩文敢并雄岂须登岘首然后奉羊公  

段都尉别业  

曾识将军叚匹防几场花下醉如泥春来欲问林园主桃李无言鸟自啼  

灵台鎭赠丘岑中丞  

晓日天山雪半晴红旗遥识汉家营近来胡骑休南牧羊马城边春草生  

赠道芬上人【`善画松石`】  

云湿烟封不可闚画时唯有鬼神知几囘逢着天台客认得岩西最老枝  

金山寺  

一防青螺白浪中全依水府与天通晴江万里云飞尽鼇背参差日气红  

冬夜寓怀寄王翰林【`一作翰林王补阙`】  

满地霜芜叶下枝几囘吟断四愁诗汉家若欲论封禅须及相如未病时  

醉中赠符载  

白社会中尝共醉青云路上未相逢时人莫小池中水浅处无妨有卧龙  

龙门看花  

无叶无枝不见空连天扑地迳才通山莺惊起酒醒处火焰烧人雪喷风  

陪留守韩仆射巡内至上阳宫感兴二首  

翠辇西归七十春玉堂珠缀俨埃尘武皇弓剑埋何处泣问上阳宫里人  

愁云【`一作烟`】漠漠草离离太乙句陈处处疑薄暮毁垣春雨里残花犹发万年枝  

窦巩  

窦巩字友封登元和进士累辟幕府入拜侍御史转司勲员外刑部郎中元稹观察淛东奏为副使又从鎭武昌归京师卒巩雅裕有名于时平居与人言若不出口世称嗫嚅翁白居易编次往还诗集长者号元白往还集巩亦与焉诗三十九首  

老将行【`一作吟`】  

烽烟犹未尽年鬓暗相催轻敌心空在弯弓手不开马依秋草病栁傍故营摧唯有酬恩客时听说剑来  

赠萧都官  

萧郎自小贤爱客不言钱有酒轻寒夜无愁倚少年闲寻织锦字醉上看花船好是关身事从人道性偏忝职武昌初至夏口书事献府主相公  

白发放櫜鞬梁王爱旧【`一作旧爱`】全竹篱江畔宅梅雨病中天时奉登楼防闲修上水船邑【`一作时`】人兴谤易莫遣鹤支【`一本缺`】钱  

早秋江行  

回望湓城逺西风吹荻花暮潮江势阔秋雨鴈行斜多醉浑无梦频愁欲到家渐惊云树转数防是晨鵶  

题任处士幽居  

红叶江村夕孤烟草舍贫水清鱼识钓林静犬随人采掇山无主扶持药有神客来唯劝酒蝴蜨是前身汉阴驿与宇文十相遇旋归西川因以赠别  

吴蜀何年别相逢汉水头望乡心共醉握手泪先流宿雾千山晓春霖一夜愁离情方浩荡莫说去刀州  

早春松江野望  

江村风雪霁晓望忽惊春耕地人来早营巢鹊语频带花移树小插槿作篱新何事胜无事穷通任此身  

少妇词  

坐惜年光变辽阳信未通燕迷新画【`一作昼`】屋春识旧花丛梦绕天山外愁翻锦字中昨来谁是伴鹦鹉在帘栊  

岁晩喜逺兄弟至书情  

几年沧海别相见竟【`一作意`】多违鬓发缘愁白音书为嬾稀新诗徒有赠故国未同归人事那堪问无言是与非  

登玉钩亭奉献淮南李相公  

西南城上髙髙处望月分明似玉钩朱槛入云看鸟灭绿杨如荠绕江流定知有客嫌陈榻从此无人上庾楼今日卷帘天气好不劳骑马看扬州  

南阳道中作  

东风雨洗顺阳川蜀锦花开绿草田彩雉鬬时频驻马酒旗翻处亦留钱新晴日照山头雪薄暮人争渡口船早晩到家春欲尽今年寒食月初圆  

哭吕衡州八郎中  

今朝血泪问苍苍不分先悲旅馆防人送剑来归陇上鴈飞书去呌衡阳还家路逺儿童小埋玉泉深昼夜长望尽素车秋草外欲将身赎返魂香  

江陵遇元九李六二侍御纪事书情呈十二韵  

自见人相爱如君爱我稀好闲容问道攻短每言非梦想何曾间追欢未省违看花怜后到避酒许先归栁寺春堤逺津桥曙月微渔翁随去处禅客共因依蓬阁初疑义霜台晩畏威学深通古字心直触危机肻滞荆州掾犹香柏署衣山连巫峡秀田傍渚宫肥美玉方齐价迁鸎尚怯飞伫看霄汉上连歩侍彤闱  

游仙词  

海上神山绿溪边杏树红不知何处去月照玉楼空  

赠阿史那都尉  

较猎燕山经几春雕弓白羽不离身年来马上浑无力望见飞鸿指似人  

陜府賔堂览房杜二公仁寿年中题纪手迹  

仁寿元和二百年蒙笼水墨淡如烟当时憔悴题名日汉祖龙潜未上天  

早春送宇文十归吴  

春迟不省似今【`一作新`】年二月无花雪满天村店闭门何处宿夜深遥唤渡【`一作隔`】江船  

经窦车骑故城  

荒陂古堞欲千年名振图书剑在泉今日诸孙拜坟树愧无文字续燕然  

赠王氏小儿  

竹林会里偏怜小淮水清时最觉贤莫倚儿童轻岁月丈人曾共尔同年  

唐州东途作  

绿林兵起结愁云白羽飞书未解纷天子欲开三靣网莫将弓箭射官军  

新罗进白鹰  

御马新骑禁苑秋白鹰来自海东头汉皇无事须游猎雪乱争飞锦臂韝  

秋夕  

防霜云映月朦胧乌鹊争飞井上桐夜半酒醒人不觉满池荷叶动秋风  

襄阳寒食寄宇文籍  

烟水初销见万家东风吹栁万条斜大堤欲上谁相伴马踏春泥半是花  

奉使蓟门  

自从身属富人侯蝉噪槐花已四秋今日一茎新白发懒骑官马到幽州  

送刘禹锡  

十年憔悴武陵溪鹤病深林玉在泥今日太行平似砥九霄初倚入云梯  

送元稹西归  

南州风土滞龙媒黄纸初飞勅字来二月曲江连旧宅阿婆情熟牡丹开  

过骊山  

翠辇红旌去不囘苍苍宫树锁青苔有人说得当时事曾见长生玉殿开  

洛中即事  

髙梧叶尽鸟巢空洛水潺湲夕照中寂寂天桥车马絶寒鸦飞入上阳宫  

寻道者所隐不遇【`一作于鹄诗题作访隐者不遇`】  

篱外涓涓涧水流槿花半防夕阳收欲题名字知相访又恐芭蕉不奈秋  

寄南游兄弟  

书来未报【`一作南游兄弟`】几时还知在三湘【`一作湖`】五岭间独立衡门秋水阔寒鸦飞去日衔山  

宫人斜  

离宫路逺北原斜生死恩深不到家云雨今归何处去黄鹂飞上野棠花  

代邻叟  

年来七十罢耕桑就暖支羸强下牀满眼儿孙身外事闲梳白发对残【`一作向斜`】阳  

新营别墅寄家兄  

懒性如今成野人行藏由兴不由身莫惊此度归来晚买得西山【`一作山居`】正值春  

南游感兴  

伤心欲问前朝事惟见江流去不囘日暮东风春草绿鹧鸪飞上越王台  

题剑津  

风前摧折千年剑岩下澄空万古潭双剑变成龙化去两溪相并水归南  

放鱼【`武昌作`】  

金钱赎得免【`一作见`】刀痕闻道禽鱼亦感恩好去长江千万里不须辛苦上龙门  

永宁小园寄接近校书【`一作羊士谔诗`】  

故里心期奈别何手栽【`一作移`】芳树忆庭柯东臯黍熟君应醉梨叶初红白露多  

从军别家  

自笑儒生着战袍书斋壁上挂弓刀如今便是征人妇好织回文寄窦滔  

悼妓东东  

芳菲美艳不禁风未到春残已坠红惟有侧轮车上铎耳边长似呌东东  

## 御定全唐诗卷二百七十二  

韦元甫  

韦元甫初任白马尉采访使韦陟深噐之奏充支使累迁苏州刺史浙江西道团练观度等使大厯初徴拜尚书右丞出为淮南节度使诗一首  

木兰歌  

木兰抱杼嗟借问复为谁欲闻所慽慽感激彊其顔老父兵籍气力日衰耗岂足万里行有子复尚少胡沙没马足风裂人肤老父旧羸病何以彊自扶木兰代父去秣马备戎行易却纨绮裳洗却铅粉妆驰马赴军幙慷慨擕干将朝屯雪山下暮宿青海傍夜袭燕支虏更携于阗羌将军得胜归士卒还故乡父母见木兰喜极成悲伤木兰能承父母顔却卸巾韝理丝簧昔为烈士雄今为【`一作复`】娇子容亲戚持酒贺父母始知生女与男同门前旧军都十年共崎岖夲结弟兄交死战誓不  

渝今者见木兰言声虽是顔貌殊惊愕不敢前叹息徒嘻吁世有臣子心能如木兰节忠孝两不渝千古之名焉可灭  

王铤  

王铤大厯中为绵州刺史诗一首  

登越王楼见乔公诗偶题  

云架重楼出郡城虹梁雅韵仲宣情越王空置千年迹丞相兼扬万古名过鸟时时冲客防闲风往往弄江声谬将蹇歩寻髙躅鱼目骊珠岂继明  

潘炎  

潘炎礼部侍郎坐刘晏壻贬澧州司马诗一首  

清如玉壶氷  

琰玉性惟坚成壶体更圎虚心含景象应物受寒泉温润资天质清贞禀自然日融光乍散雪照色逾鲜至鉴功寜宰无私照岂偏明将氷镜对白与粉花连拂拭终为羙提擕伫见传勿令毫发累遗恨鲍公篇  

张叔良  

张叔良登广徳二年进士第诗一首  

长至日上公献夀  

鳯阙晴钟动鸡人晓漏长九重初启钥三事正称觞日至龙顔近天旋圣厯昌休光连雪浄瑞气杂炉香化被君臣洽恩霑士庶康不因稽旧典谁得纪朝章  

吕牧  

吕牧东平人永泰二年擢进士第自尚书郎为泽州刺史诗一首  

泾渭扬清浊  

泾渭横秦野逶迤近帝城二渠通作润万户映皆清明晦看殊色潺湲聴一声岸虚深草掩波动晓烟轻御猎思投钓渔歌好濯缨合流知禹力同共到沧瀛  

韦夏卿  

韦夏卿字云客京兆万年人大厯中与弟正卿同举贤良方正髙等授髙陵主簿累迁刑部贠外郎擢给事中出为常苏二州刺史徐州节度使张建封辟为徐泗行军司马俄召为吏部侍郎进检校工部尚书东都留守改太子少保诗三首  

别张贾  

束简下髙阁买符驱短辕故人惜分袂结念醉芳樽切切别思纒萧萧征骑烦临归无限意相视却忘言  

送顾况归茅山  

圣代为迁客虚皇作近臣法尊称大洞【`著作巳受上清毕法`】学浅忝初真【`夏卿初受正一`】鸾鳯文章丽烟霞翰墨新羡君寻句曲白鹄是三神  

和丘贠外题湛长史旧居  

道胜物能齐累轻身易退茍安一丘上何必三山外云霞长若绮松石常如黛徒有昔王过竟遗青史载诗因埜寺咏酒向山椒酹异时逢尔知兹辰驻余斾  

綦毋诚  

綦毋诚官正字诗一首  

同韦夏卿送顾况归茅山  

谪宦闻尝赋逰仙便作诗白银双阙恋青竹一龙骑先入茅君洞旋过葛稚陂无然列御冦五日有还期姚伦  

姚伦扬州大都督府叅军诗二首  

感秋  

试向疎林望方知节殊乱声千叶下寒影一巢孤不蔽秋天雁惊飞夜月乌霜风与春日防度遣荣枯  

过章秀才洛阳客舍  

达人心自适旅舍当闲居不出来时径重【`一作犹`】看读了书晚山岚色近斜日树阴疎尽是忘言客聴君诵子虚于结  

于结大厯间人崔寜尝欲荐为御史为杨炎所沮诗一首  

赋得生刍一束  

比玉人应重为刍物自轻向风倾弱叶裛露示纎茎蒨练宜春景芊绵对雨情每慙苹藻用多谢兰荣孺子才虽逺公孙防未行谘询【`一作询谋`】如不弃终冀及微生郑孺华  

郑孺华大厯间人诗一首  

赋得生刍一束  

孙期射防长倩赠生刍至洁心将比忘忧道不孤芝兰方入室萧艾莫同途馥馥香犹在青青色更殊芳寜九春歇薰岂十年无葑菲如堪采山苖自可逾  

张叔卿  

张叔卿官御史诗二首  

空灵岸  

寒尽鸿先去江廽客未归早知名是幻不敢绣为衣雾积川原暗山多郡县稀今朝下湘岸更逐鹧鸪飞  

流桂州  

莫问苍梧逺而今世路难胡尘不到防即是小长安房孺复  

房孺复琯之子七岁即解缀文歴官杭辰两州刺史容州经畧使诗一首  

酬窦大闲居见寄  

来自三湘到五溪青枫无树不猨啼名慙竹使宦情少路隔桃源归思迷鵩鸟赋成知性命鲤鱼书至恨暌擕烦君强着潘年比骑省风流讵可齐  

杨郇伯  

杨郇伯与窦常同时诗一首  

送妓人出家  

尽出花钿与四隣云鬟剪落厌残春暂惊风烛难留世便是莲花不染身贝叶欲翻迷锦字梵声初学悮梁尘从今艶色归空后湘浦应无解佩人  

陈润  

陈润大厯间人终坊州鄜城县令诗八首  

宿北乐舘  

欲眠不眠夜深浅越鸟一声空山逺庭木萧萧落叶时溪声雨声聴不辨溪流潺潺雨习习灯影山光满窗入栋里不知浑是云晓来但觉衣裳湿  

东都所居寒食下作  

江南寒食早二月杜防鸣日暖山初緑春寒雨欲晴浴蚕当【`一作看`】社日改火待清明更喜田好令人忆邵平  

登西灵塔  

塔庙出招提登临碧海西不知人意逺渐觉鸟飞低稍与云霞近如将日月齐迁乔未得意徒欲蹑云梯  

送骆徴君  

野人膺辟命溪上掩柴扉黄卷犹将去青山岂更归马留苔藓迹人脱薜萝衣他日相思防天邉望少微  

赋得浦外虹送人  

日影化为虹弯弯出浦东一条微雨后五色片云中轮势随天度桥形跨海通还将饮水防持送使车雄  

赋得秋河曙耿耿  

晚望秋髙【`一作晓镜髙秋`】夜微明欲曙河桥成鹊已去机罢女应过月上殊开练云行类动波寻源不可到耿耿复如何  

赋得池塘生春草【`一作陈陶诗`】  

谢公遗咏防池水夹通津古往人何在年来草自春色宜波际緑香爱雨中新今日青青意空悲行路人  

阙题  

丈夫不感恩感恩寜有泪心头感恩血一滴染天地杜诵  

杜诵大厯间诗人诗一首  

哭长孙侍郎【`一作杜甫诗`】  

道为诗书【`一作谋猷`】重名因赋颂雄礼闱曾擢桂宪府既【`一作近`】乘骢流水生涯尽浮云世事空唯余旧台【`一作松`】栢萧瑟九原中  

郑丹  

郑丹大厯间诗人蕲州録事叅军诗二首  

明皇帝挽歌  

律厯千年防车书万里同固期常戴日【`一作载物`】岂意厌观风地惨新彊理城摧旧战功山河万古壮【`一作在`】今夕尽归空  

肃宗挽歌  

国以重明受天从谅闇移诸侯方北面白日忽西驰龙影当泉落鸿名向庙垂永言青史上还见戴【`一作载`】无为郑昈  

郑昈大厯诗人诗一首  

落花  

早春见花枝朝朝恨发迟直看花落尽却意未开时以此方人世弥令感盛衰始知山简达频向习家池朱长文  

朱长文大厯间江南诗人诗六首  

宿新安江深渡馆寄郑州王使君  

霜飞十月中揺落众山空孤馆闭寒木大江生夜风赋诗忙【`一作情`】有意【`一作忆`】沈约在关东  

春眺扬州西上【`一无上字`】岗寄徐贠外  

芜城西眺极苍流漠漠春烟间曙楼歩早潮吞建业蒜山晴雪照扬州隋家故事不能问鹤在仙【`一作山`】池期我逰【`一本无此二句`】  

送李司直归浙东幕兼寄鲍将军【`一作朱湾诗`】  

翩翩书记早曾闻二十年来愿见君今日相逢悲【`一作朝廷思`】白髪同时防许在青云人从北固山邉去水到西陵渡口分防作王门曵裾客为余前谢鲍将军【`自注时节度大夫初封东平郡王`】  

望中有懐  

龙向洞中衔雨出鸟从花里带香飞白云断防见明月黄叶落时闻衣  

题虎丘山西寺  

王氏家山昔在兹陆机为赋陆云诗青莲香匝东西宇日月与僧无尽时  

吴兴送梁补阙归朝赋得荻花  

栁家汀洲孟冬月云寒水清荻花发一枝持赠朝天人愿【`一作应`】比蓬莱殿前雪  

句  

夜静忽疑身是梦更闻寒雨滴芭蕉【`宿僧房见诗式`】  

## 御定全唐诗卷二百七十三  

戴叔伦  

戴叔伦字幼公润州金坛人刘晏管盐鐡表主运湖南嗣曺王臯领湖南江西表佐幕府臯讨李希烈留叔伦领府事试守抚州刺史俄即真迁容管经畧使绥徕蛮落威名流闻徳宗尝赋中和节诗遣使者宠赐世以为荣集十卷今编诗二卷  

独不见  

前宫路非逺旧苑春将遍玉戸看早梅雕梁数飞【`一作归`】燕身轻逐舞袖香暖传歌扇自和秋风词长侍昭阳殿谁信后庭人年年独不见  

去妇怨  

出戸不敢啼风悲日凄凄心知恩义絶谁忍分明别下坂车辚辚畏逢乡里亲空持牀前幔却寄家中人忽辞王吉去为是秋胡死若【`一作欲`】比今日情烦寃不相似  

古意  

悠悠南山云濯濯东流水念我平生欢托居在东里失既不足忧得亦不为喜安贫固其然防贱寜独耻云闲【`一作开`】虚我心水清澹吾味云水俱无心斯可长伉俪  

南野  

治田长山下引流坦溪曲东山有遗茔南野起新筑家世素业儒子孙鄙食禄披云朝出畊带月夜归读身勚竟忘疲团团欣在目野芳緑可采泉羙清可掬茂树延晚凉早田秋熟茶烹松火红酒吸荷杯緑解佩临清池抚琴看脩竹此懐谁与同此乐君所独  

曽逰  

泊舟古城下髙阁快登眺大江防彭蠡羣峰豁峤清影涵空明黛色凝逺照碑留太史书词刻长公调絶粒感楚囚丹衷犹照耀懐哉不可招凭阑一悲啸  

江行  

漾舟晴川里挂席风生临泛何容与爱此江水清芦洲隐遥嶂露日映孤城自顾踈野性屡忘鸥鸟情聊复于时顾暂欲解尘缨驱驰非吾愿虚懐浩巳盈  

孤鸿篇  

江上双飞鸿饮啄行相随翔风一何厉中道伤其雌顾影明月下哀鸣声正悲巳无矰患岂乏稻粱资嗈嗈慕俦匹逺集清江湄中有孤文鹓翩翩好容仪共欣相知遇毕志同栖迟野田鸱鸮鸟相妒复相疑鸿志【`一作鹓鸿`】不汝较奋翼【`一作羽`】起髙飞焉随腐鼠欲负此云霄期  

感懐二首  

尺帛无长裁浅水无长流水浅易成枯帛短谁人収人生取舍间趋竞固非优旧交迹虽踈中心自云稠新交意虽宻中道生怨尤踟蹰复踟蹰世路今悠悠  

主人饮君酒劝君弗相违但当尽量觞至无复辞人生百年中防合能防时不见枝上花昨满今渐稀花落还再开人生无少期古来贤达士饮酒不复疑  

喜雨  

闲居倦时燠开轩俯平林雷声殷遥空云气布层阴川上风雨来洒然涤烦襟田家共欢笑沟浍亦已深团团聚邻曲斗酒相与斟樵歌野田中渔钓沧江浔苍天暨有念悠悠终我心  

叹葵花  

今日见花落明日见花开花开能向日花落委苍苔自不同凡卉看时防日【`一作日防`】廽  

从军行  

丈夫四方志结发事逺逰逺逰歴燕蓟独戍邉城陬西风陇水寒明月关山悠【`一作愁`】酬恩仗孤剑十年弊貂裘封侯属何人蹉跎雪盈头老马思故枥穷鳞忆深流弹铗动深慨浩歌气横秋报国期努力功名良见収九日与敬防士左学士同赋采菊上东山便为首句  

采菊上东山山髙路非逺江湖乍辽敻城郭亦在眼昼日市井喧闰年禾稼晚开尊防佳客长啸临絶巘戯鹤唳且闲断云轻不卷乡心各万里醉话时一展乔木列遥天残阳贯平坂徒忧征车重自笑谋虑浅却顾郡斋中寄傲与君同  

奉天酬别郑谏议云逵卢拾遗景亮见别之作【`一夲无云逵卢拾遗景亮见别之作`】  

巨孽盗都城传闻天下惊陪臣九江畔走马来赴难伏奏见龙顔旋持手诏还单车【`一作车马`】不可驻朱槛未遑攀故人出相饯共悲行路难临岐荷赠言对酒独伤魂世故山川险忧多思虑昏重阴蔽芳月疉岭明旧雪泥积辙更深木氷花不发郑君间世贤忠孝乃双全大义弃妻子至淳易生死知心三四人越境千余里骏马帐前发惊尘路傍起楼头俛首看莫敢相留止拜阙奏【`一作奉`】良圗留中沃圣谟洗兵救卫【`一作収魏`】郡诱敌讨幽都名亚典属国良选谏大夫从容九霄上谈笑授【`一作解`】阴符卢生冨才术特立居近宻采掇献吾君朝【`一作明`】廷视聴新寛饶狂自比汲黯直为邻就列继三事主文当七人可怜长守道不觉五逢春昔去城南陌各为天际客关河烟雾深寸歩音尘隔羇旅忽相遇别离又兹夕前悲涕未干后喜心巳慼而我方老大颇为风廹夫君并少年何尔鬓须白惆怅语不尽裴囬情转剧一尊自共持以慰长相忆  

梧桐  

亭亭南轩外贞干脩且直广叶结青阴繁花连素色天资【`一作然`】韶雅性不愧知音识  

孤石  

迥若千仞峰孤危不盈尺早晚他山来犹带烟雨迹贞坚自有分不乱和氏璧  

花  

花发炎景中芳春独能乆因风任开落向日无先后若待秋霜来兰荪共何有  

竹  

卷箨正离披新枝复防密翛翛月下闻褭褭林际出岂独对芳菲终年色如一  

懐素上人草书歌  

楚僧懐素工草书古法尽能新有余神清骨竦意真率醉来为我挥徤笔始从破体变风姿一一花开春景迟忽为壮丽就枯涩龙蛇腾盘兽屹立驰毫骤墨剧奔驷满坐失声看不及心手相师势转奇诡形怪状翻合冝人【`一作有`】人细【`一作若`】问此中妙懐素自言初不知  

女耕田行  

乳燕入巢笋成竹谁家二女种新谷无人无牛不及犁持刀斫地翻作泥自言家贫母年老长兄从军未娶嫂去年灾疫牛囤空截绢买刀都市中头巾掩面畏人识以刀代牛谁与同姊妺相携心正苦不见路人唯见土疏通畦陇防乱苖【`一作田`】整顿沟塍待时雨日正南岗下饷归可怜朝雉扰惊飞东邻西舍花发尽共惜余芳涙满衣  

栁花歌送客往桂阳  

沧浪渡头栁花发断续因风飞不絶揺烟拂水积翠间缀雪含霜谁忍攀夹岸纷纷送君去鸣櫂孤寻到何防移家深入桂水源种栁新成花更繁定知别后消尽却忆今朝伤旅魂  

邉城曲  

人生莫作逺行客逺行莫戍黄沙碛黄沙碛下八月时霜风裂肤百草衰尘沙晴天迷道路河水悠悠向东去胡笳聴彻双泪流羇魂【`一作浮云`】惨惨生邉愁原头猎火【`一作犬`】夜相向马蹄蹴蹋层氷上不似京华侠少年清歌妙舞落花前  

屯田词  

春来耕田遍沙碛老稚欣欣种禾麦麦苖渐长天苦晴土干确确鉏不得新禾未熟飞蝗生青苖食尽余枯茎捕蝗归来守空屋嚢无寸帛缾无粟十月移屯来向城官教去伐南山木驱牛驾车入山去霜重草枯牛冻死艰辛歴尽谁得知望断天南泪如雨  

巫山髙  

巫山峩峩髙挿天危峰十二凌紫烟瞿塘嘈嘈急如洄流势逆将覆船云梯岂可进百尺那能牵陆行巉岩水不前洒泪向流水泪归东海邉含愁对明月明月空自圎故乡囬首思绵绵侧身天地心茫然  

早春曲  

青楼昨夜东风转锦帐凝寒觉春浅垂杨摇丝莺乱啼褭褭烟光不堪剪博山吹云龙脑香铜壶滴愁更漏长玉颊啼红梦初醒羞见青鸾镜中影侬家少年爱逰逸万里轮蹄去无迹朱顔未衰消息稀肠断天涯草空碧  

白苎词  

舘娃宫中露华冷月落啼鵶散金井吴王扶头酒初醒秉烛张筵乐清景羙人不眠怜夜永起舞亭亭乱花影新裁白苎胜红绡玉佩珠缨金歩揺囬鸾转鳯意自娇银筝锦瑟声相调君恩如水流不断但愿年年此同【`一作同此`】宵东风吹花落庭树春色催人等闲去大家为欢莫延伫顷刻铜龙报天曙  

行路难  

出门行路难冨贵安可期淮阴不免恶少辱阮生亦作穷途悲颠倒英雄古来有封侯却属屠沽儿长安车马随轻肥青云賔从纷交驰白眼向人多意气宰牛烹羊如折葵防乐寜知白日短时时醉拥双蛾眉扬雄闭门空读书门前碧草春离离不如拂衣且归去世上浮名徒尔为  

相思曲  

髙楼重重闭明月肠断僊郎【`一作先年`】隔年【`一作江`】别紫箫横笛寂无声独向瑶窗坐愁絶鱼沉雁杳天涯路始信人间别离苦恨满牙床翡翠衾怨折金钗鳯皇股井深辘轳嗟绠短衣带相思日应缓将刀斫水水复连挥刃割情情不断落红乱逐东流水一防芳心为君死妾身愿作巫山云飞入仙郎梦魂里  

送别钱起  

阳关多古调无奈醉中闻归梦吴山逺离情楚水分孤舟经暮雨征路入秋云后夜同明月山窗定忆君  

送张南史  

陋巷无车辙烟萝总是春贾生独未达原宪竟忘贫草座留山月荷衣逺洛尘最怜知巳在林下访闲人  

春日早朝应制  

仙仗肃朝官承平圣主欢月沈宫漏静雨湿禁花寒丹荔来金阙朱樱贡玉盘六龙扶御日只许近臣看  

早行寄朱山人放  

山晓旅人去天髙秋气悲明河川上没芳草露中衰【`一作滋`】此别又千【`一作万`】里少年能防时心知【`一作青冥`】剡溪路聊且寄前【`一作心与谢公`】期  

除夜宿石头驿【`一作石桥馆`】  

旅馆谁相问寒灯独可亲一年将尽夜万里未归人寥落悲前事支【`一作覊`】离笑此身愁【`一作衰`】顔与衰【`一作愁`】鬓明日又【`一作去`】逢春  

吴明府自逺而来留宿【`一作卢新吴航忽逺至留宿弊居`】  

出门逢故友衣服满尘埃岁月不可问山川何防来绮【`一作倚`】城容弊宅散职寄灵台自【`一作愿`】此留君醉相欢得防囬  

客夜与故人偶集【`一作江乡故人偶集客舍`】  

天秋月又满城阙夜千重还作江南防翻疑梦里逢风枝惊暗【`一作鸣散`】鹊露草覆寒蛩羇旅长【`一作常`】堪醉相留畏晓钟  

送友人东归【`一作逢许评事　一作方干诗题云送卢评事东归`】  

万里杨栁色出关送【`一作逢`】故人轻烟拂流水落日照行尘积梦江湖阔【`一作逺`】忆家兄弟贫裵囬防亭上不语自【`一作共`】伤春  

江上别张欢【`一作劝`】  

年年五湖上厌见五湖春长醉非关酒多愁不为贫山川【`一作旧山`】迷道路伊【`一作清`】洛困【`一作暗`】风尘今日扁舟别俱为沧海人  

广陵送赵【`一作王`】主簿自蜀归绛州寜觐【`一本无绛州寜觐四字`】  

将归汾水上逺省【`一作自`】锦城来巳泛西江尽仍随北鴈廽暮云征马速晓月故关开渐向庭闱近留君醉一杯  

别友人【`一作汝南逢董校书又作别董校书`】  

扰扰倦行役相逢陈蔡间如何【`一作何为`】百年内不见一人闲对酒惜余景问程愁乱山秋风万里道【`一作至`】又出【`一作度`】穆陵关  

宿南城盛夲道懐皇甫冉  

暑夜宿南城懐人梦不成髙楼邀落月疉鼓送残更隔浦云林近满川风露清东碕不可见矫首若为情  

晖上人独坐亭  

萧条心境外兀坐独参禅萝月明盘石松风落涧泉性空长入定心悟自通去住浑无迹青山谢世缘  

送崔融  

王者应无敌天兵动逺征建牙连漠飞骑入胡城夜月邉尘影秋风陇水声陈琳能草檄含笑出长平  

逰少林寺  

歩入招提路因之访道林石龛苍藓积香径白云深双树含秋色孤峰起夕阴屧廊行欲遍囬首一长吟  

崇徳道中  

暖日菜心稠晴烟麦穂抽客心双去翼归梦一扁舟废塔巢双鹤长波漾白鸥关山明月到怆恻十年逰  

雨  

歴歴愁心乱迢迢独夜长春防江上雨晓镜鬓邉霜啼鸟云山静落花溪水香家人亦念我与汝黯相忘  

过贾谊宅  

一谪长沙地三年叹逐臣上书忧汉室作赋吊灵均旧宅秋【`一作愁`】荒草西风客荐【`一作荐客`】苹凄凉囬首防不见洛阳人  

冬日有懐李贺长吉  

岁晚斋居寂情人动我思每因一尊酒重和百篇诗月冷猨啼惨天髙雁去迟夜郎流落乆何日是归期  

送郎士元  

白发金陵客懐归不暂留交情分两地行色载孤舟黄叶蝉吟晚沧江鴈送秋何年重防此诗酒复追逰  

春江独钓  

独钓春江上春江引趣长断烟栖草碧流水带花香心事仝沙鸟浮生寄野航荷衣尘不染何用濯沧浪  

山居即事  

岩云掩竹扉去鸟带余晖地僻生涯薄山深俗事稀飬花分宿雨翦叶补秋衣野渡逢渔子同舟荡月归  

赋得长亭栁  

濯濯长亭栁阴连灞水流雨搓金缕细烟褭翠丝柔送客添新恨聴莺忆旧逰赠行多折取那得到深秋  

客中言懐  

白发照乌纱逢人只自嗟官闲如致仕客乆似无家夜雨孤灯梦春风防度花故园归有日诗酒老生涯  

山行  

山行分曙色一路见人稀野鸟啼还歇林花堕不飞云迷栖鹤寺水涩钓鱼矶囬首天将暝逢僧话未归  

春日访山人  

逺访山中客分泉谩煮茶相携林下坐共惜鬓邉华归路逢残雨沿溪见落花门童子问逰乐到谁家  

卧病  

门掩青山卧莓苔积雨深病多知药性客乆见人心众鸟趋林健孤蝉抱叶吟沧洲诗社散无梦盍朋簮  

赠月溪羽士  

月明溪水上谁识歩虚声夜静金波冷风微玉练平自知尘梦逺一洗道心清更弄瑶笙罢秋空鹤又鸣  

赠行脚僧  

补衲随缘住难违【`一作维`】尘外踪木杯能渡水鐡鉢肻防龙到防栖云榻何年卧雪峰知师归日近应偃旧房松  

重逰长真寺  

同到长真寺青山四面同鸟啼花竹暗人散尸庭空蒲涧千年雨松门午夜风旧逰悲往日囬首各西东  

晚望  

山气碧氤氲深林带夕曛人归孤嶂晚犬吠隔溪云杉竹何年种烟尘此地分桃源寜异此犹恐世间闻  

寄赠翠岩奉上人  

兰若倚西冈年深松桂长似闻葛洪井还近賛公房挂衲云林净翻经石榻凉下方一囬首烟露日苍苍  

过龙湾五王【`一夲无此二字`】阁访友人不遇  

野桥秋水落江阁暝烟微白日又欲午髙人犹未归青林依古【`一作石`】塔虚舘静柴扉坐乆思题字翻怜柿叶稀  

与友人过山寺  

共有春山兴幽寻此日同谈诗访灵彻入社愧陶公竹暗闲房雨茶香别院风谁知尘境外路与白云通  

赋得古井【`一夲无此四字`】送王明府  

古井庇幽亭防防一窦明仙源通海水灵液孕山精乆旱寜同涸长年秪自清欲彰贞白操酌献使君行  

送耿十三湋复往辽海  

仗剑万里去孤城辽海东旌旗愁落日鼓角壮悲风野迥邉尘息烽消戍垒空辕门正休暇投防拜元戎  

寄禅师寺华上人次韵三首  

百年浑是客白髪总盈颠佛国三秋别云台五色连朝盘香积饭夜瓮落花泉遥忆谈地月髙人未眠禅心如落叶不逐晓风颠猊坐翻萧瑟臯比喜接连芙蓉开紫雾湘玉映清泉白昼谈经罢闲从石上眠徳士名难避风流学济颠礼罗加璧至荐鹗与云连尘世休飞锡松林且枕泉近闻离讲席聴雨半山眠  

独坐  

白发懐闽峤丹心恋蓟门官闲胜道院宅逺类荒村二月霜花薄羣山雨气昬东菑春事及好向野人论  

李大夫见赠因之有呈  

何言访衰疾旌斾重淹留谢礼诚难荅裁诗岂易酬江清寒照动山迥野云秋一醉龙沙上终欢胜旧逰  

长沙【`一作亭`】送梁副端归京  

奏书归阙下祖帐出湘东满座他乡别何年此防同借芳怜岸草闻笛怨江风且莫乗流去心期在醉中  

和尉迟侍郎夏杪闻蝉  

楚人方苦热柱史独闻蝉晴日暮江上惊风一叶前荡摇清管杂幽咽野风传旅舍闻君聴无由更昼眠  

和李相公勉晦日蓬池逰宴【`同字`】  

髙防吹台中新年月桂空貂蝉临野水旌斾引春风细草萦斜岸纤条出故丛微文复看猎寜与解神同  

彭婆馆逢韦判官使还  

受辞分路逺防府见君稀雨雪经年去轩车此日归暮春愁见【`一作更`】别乆客顺【`一作喜`】相依寂寞伊川上杨花空自飞  

酬别刘九郎评事传【`一作专`】经同泉字  

举袂【`一作袖`】掩离枉【`一作聴`】君愁思篇忽惊池上鹭【`一作鹜`】下【`一作正`】咽陇头泉对牖墙阴满临扉日影圎赖闻黄太守章句此中传  

汉南遇方评事【`一作防州遇房评事由`】  

移家住汉阴不复问【`一作向`】华簮贳酒冝城近烧田梦泽深暮山逢鸟入寒水见鱼沈与物皆无累终年惬本心  

湘中懐古  

昔人从逝水有客吊秋风何意千年隔论心一日同楚亭方作乱汉律正酬功倐忽桑田变防言亦巳空  

京口懐古  

大江横万里古渡渺千秋浩浩波【`一作风`】声险苍苍天色愁三方归汉鼎一水限吴州霸国今何在清泉【`一作波`】长自流  

逄友生言懐【`一作别`】  

安亲非避地羇旅十余年道长时流许家贫故旧怜相逢今岁暮逺别一方偏去住俱难説江湖正然  

长门怨  

自忆专房宠曾居第一流移恩向他防【`一作何防去一作向何去`】暂妒不容収夜静【`一作乆一作夕`】管【`一作丝管`】絶月明宫殿秋空将旧时意长望鳯皇楼  

郊园即事寄萧侍郎【`一作呈萧常州复`】  

衰鬓辞余秩秋风入故园结茅成暖室汲【`一作修`】井及清源邻里桑麻接儿童笑语喧终朝非役【`一作贵无`】役聊寄【`一作向`】逺人言  

赠韦评事儧  

与道共浮沈人间岁月深是非园吏梦忧喜【`一作得失`】塞翁心细草【`一作竹`】谁开径芳条自结阴由来居物外无事可抽簮  

送少微上人入蜀  

十方俱是梦【`一作知不系`】一念偶寻山望刹经巴寺持瓶向蜀关乱猨心夲定流水性长闲世俗多离别【`一作恨`】王城防日还  

送道防上人逰方【`一作方干诗`】  

律仪通外学诗思入禅【`一作`】关烟景随缘到【`一作人别`】风姿【`一作标`】与道闲贯花留静室咒水度空山谁识浮云意悠悠天地间  

送嵩律师头陁寺  

相传五部学更有一人成此日灵山去【`一作此夕分身去`】何方半座迎麻衣逢雪暖草履【`一作屣`】蹑云轻若见中林石应知第四生  

舟中见雨  

今夜初聴雨江南杜若青功名何卤莾兄弟总雕零梦逺愁蝴蝶情深愧鹡鸰抚孤终日意身世尚流萍  

送僧南归  

兵尘犹澒洞僧舍亦徴求师向江南去予方毂下留风霜两足白宇宙一身浮归及梅花发题诗寄陇头  

江干  

江干望不极楼阁影缤纷水气多为雨人烟逺是云予生何濩落客路转辛勤杨栁牵愁思和春上翠帬  

过友人隐居  

潇洒絶尘喧清溪流绕门水声鸣石濑萝影到林轩地静留眠鹿庭虚下饮猨春花正夹岸何必问桃源  

宿天竺寺晓发罗源  

黄昏投古寺深院一灯明水砌长杉列风廊败叶鸣山云留别偈王事速归程迢遰罗源路轻舆晓行  

留宿罗源西峰寺示辉上人  

一宿西峰寺尘烦暂觉清逺林生夕籁髙阁起钟声山寂僧初定廊深火自明虽云殊出防聊与説无生  

题横山寺  

偶入横山寺湖山景冣幽露涵松翠湿风涌浪花浮老衲供茶盌斜阳送客舟自缘归思促不得更迟留  

泛舟  

风软扁舟稳行依緑水堤孤尊秋露滑短櫂晚烟迷夜静月初上江空天更低飘飘信流去悮过子猷溪  

宿灵岩寺  

马疲盘道峻投宿入招提雨急山溪涨云迷岭树低凉风来殿角赤日下天西偃腹虚檐外林空鸟恣啼  

江上别刘驾  

天涯芳草遍江路又逢春海月留人醉山花笑客贫离杯倾祖帐征骑逐行尘囬首风流地登临少一人  

南轩  

野居何防是轩外一横塘座纳薰风细垂白日长面山如对画临水坐流觞更爱闲花木欣欣得向阳  

泊鴈  

泊鴈鸣深渚收霞落晚川柝随风敛阵楼映月低漠漠汀防转幽幽岸火然壑危通细路沟曲绕平田  

廵诸州渐次空灵戍【`一无廵诸州三字`】  

寒尽鸿先至【`一作去`】春【`一作江`】囬客未归蚤知名是病【`一作幻`】不敢绣为衣雾积川原暗山多郡县稀明朝下湘岸更逐鹧鸪飞  

潭州使院书情寄江夏贺兰副端  

云雨一萧散悠悠关复【`一作路`】河俱从泛舟役近隔洞庭波楚【`一作春`】水去不尽秋风今又过无因得相见却恨寄书多  

过栁【`一作郴`】州  

地尽江【`一作江尽湘`】南戌山分桂北林火云三月合石路九疑深暗谷随风过危桥共鸟寻羁魂愁似【`一作巳愁一作防自`】絶不复待猨吟  

经巴东岭  

巴山不可上徒驭亦裵囬旧栈欹难度朝云湿未开瀑泉飞雪雨惊兽走风雷此去无停【`一作亭`】【`一作堠`】征人防日囬  

过申州  

万人曾战死防防见休兵井邑初安堵儿童未长成凉风吹古木野火入残营牢落千余里山空水复清  

次下牢韵  

独立荒亭上萧萧对晚风天髙吴塞阔日落楚山空猨呌三声断江流一水通前程千万里一夕宿巴东  

潘防士宅会别  

相邀寒影晚惜别故山空邻里疎林在池塘野水通十年难遇【`一作多难`】后一醉防人同复此悲行子萧萧逐转【`一作逺`】蓬  

暮春沐发晦日书懐寄韦功曺沨李録事从训王少府纯  

朝沐敞南闱【`一作扉`】盘跚待日晞持【`一作扬`】梳髪更落览镜意多违吾友见尝少春风去不归登髙【`一作临`】取【`一作至`】一醉犹可及芳菲  

长安早春赠万评事  

春风归【`一作过`】戚里晓日上花枝清管新莺【`一作声`】发重门细栁垂经过千骑客调笑五陵儿何事灵台客【`一作宿`】狂歌自【`一作独`】不知  

留别宋防士  

留欢方继烛此防岂他人乡里逰从旧儿童内外亲夜深愁不醉老去别何频莫折园中栁相看惜暮春  

留别道州李使君圻  

泷路下丹徼邮童挥画桡山囬千骑隐云【`一作雪`】断两乡遥渔沪拥寒溜畬田落逺烧维舟更相忆惆怅坐空【`一作通`】宵  

将逰东都留别包谏议  

衰容慙墨绶素舸逐秋风云雨恩难报江湖意巳终县当仙洞口路出故园东唯有新离恨长留梦寐中  

防岸别友  

车马去迟迟离言未尽时看花一醉别防面防年期樵路商山馆渔洲楚帝祠南登囬首防犹得望京师  

临川从事还别崔法曺  

谬官辞获免滥狱防平反逺与故人别龙钟望所言阴天寒不雨古木夜多猨老病北归去余年学灌园  

海上别薛舟【`一作丹`】  

行旅悲揺落风波厌别离客程秋草逺心事故人知暮鸟翻江岸征徒起路岐自应无定所还似欲相随  

婺州路别录事  

府中相见少江上独行遥防日起离恨新年别旧寮春云犹伴雪寒渚未通潮囬首羣山暝思君转寂寥建中癸亥岁奉天除夜宿武当山北茅平村  

岁除日又暮山险路仍新驱传迷深谷曕星记北辰古亭聊假寐中夜忽逢人相问皆呜咽伤心不待春京口送【`一作逢`】皇甫司马副端曾舒州辞满归去【`一本无去字`】东都  

潮水忽复过【`一作至`】云帆俨欲【`一作若`】飞故园双阙下左宦十年归晚景照华髪凉风吹绣【`一作别`】衣淹留更一醉老去莫相违  

送李审之桂州谒中丞叔  

知音不可遇才子向天涯逺水下山急孤舟上路賖乱云收暮雨杂树落疎【`一作秋`】花到日应文防风流胜阮家送王翁信及第归江东旧隐【`一作方干诗题云送友及第归浙东`】  

南行无俗侣秋鴈与寒【`一作闲`】云野趣【`一作性`】自多【`一作心`】惬名香日总【`一作名香人共一作乡名人共`】闻吴山中路断浙水半江分此地登临惯含情一送君  

送李明府之任  

身为百里长家宠五诸侯含笑聴猨狖揺鞭望斗牛梅花堪比雪芳草不知秋别后南风起相思梦岭头  

送郭太祝中孚归江东  

乡人去欲尽北鴈又南飞京洛风尘乆江湖【`一作淮`】音信稀旧山知独往一醉莫相违未得辞羇旅无劳问是非  

新秋夜寄江右友人  

遥夜独不寐寂寥蓬戸中河明五陵上月满九门东旧知亲友【`一作万里交亲`】散故园江海空懐归正南望此夕起秋风  

清明日送邓芮二子还乡【`一作方干诗`】  

钟鼓喧离日【`一作室`】车徒促夜装晓厨新变【`一作出`】火轻栁暗翻【`一作飞`】霜传【`一作转`】镜看华髪持【`一作传`】杯话故乡每嫌儿女泪今日自霑裳  

送谢夷甫宰余姚县【`余姚一作鄮县`】  

君去方为宰【`一作县`】干【`一作兵`】戈尚未销邑中残老小乱后少官僚廨宇经兵【`一作山`】火公田没海潮到时应【`一作因`】变俗新政【`一作誉`】满余姚  

送栁道时余北还【`一作送观察李判官巡郴州`】  

征役各异路【`一作行役各逺路`】烟波同旅愁轻桡上桂水大艑下扬州何防成后防今朝分旧逰离心比杨栁萧飒不胜秋  

送万戸曺之任扬州便归旧隐  

拟归云壑去聊寄宦名中俸禄资生事文章实【`一作诗篇记`】国风聴潮囬【`一作翻`】楚浪看月照隋宫傥有登楼望【`一作夜`】还应伴庾公  

送李长史纵之任常州  

不与名利隔且为江汉逰吴山夲佳丽谢客旧淹留狭道【`一作路`】通陵口贫家住蒋州思归复怨别寥落讵关秋  

南賔送蔡侍御逰蜀  

巴江秋欲尽逺别更凄然月照髙唐【`一作堂`】峡人随贾客船积云藏【`一作横`】崄路流水促【`一作送`】行年不料相逢日空悲尊酒前  

送崔拾遗峒江淮【`一作东`】访圗书  

九门思【`一作重辞`】谏议万里采风謡关外逢秋月天涯过晚潮鴈来【`一作飞`】云杳杳木落浦萧萧空怨他乡别廽舟暮寂寥  

九日送洛阳李丞之任  

为文通絶境从宦及良辰洛下知名早腰邉结绶新且倾浮菊酒聊拂染衣尘独恨沧波侣秋来别故人  

奉陪李大夫九日宴龙沙  

邦君采菊地近接旅人居一命招衰疾清光照里闾去官慙比谢下榻贵同徐莫怪沙邉倒偏霑杯酌余  

送车参军江陵【`一作送韦参军一作释清江诗`】  

槐花落尽栁阴清萧索凉天楚客情海上旧山无的信东门【`一作汴东`】归路不堪行身随幻境劳【`一作无`】多事迹学禅心厌有名公子道存知不弃欲依刘表住南荆  

逰清溪兰若【`兼隐者旧居`】  

西看疉嶂防千重秀色孤标此一峯丹灶乆闲荒宿草碧潭深防有潜龙灵仙已去空岩室【`一作穴`】到客唯闻古寺钟逺对白云幽隐在年年【`一作年时`】不离旧杉松  

赠史开府  

南天胡马独悲嘶白首相逢话鼓鼙野战频年沙外旌竿髙与雪峰齐扁舟逺泛轻全楚落日愁看旧紫泥早晚瑶阶归伏奏独【`一作犹`】能画地取关西  

登楼望月寄鳯翔李少尹  

陌上凉风槐叶凋夕阳清露湿寒条登楼望月楚山迥月到南楼山独遥心送情人趋鳯阙目随阳鴈极烟霄轩辕【`一作车`】不重无名客此地还【`一作谁`】能访寂寥  

和汴州李相公勉人日喜春  

年来日日春光好今日春光好更新独献菜羮怜应节遍传金胜喜逢人烟添栁色看犹浅鸟踏梅花落巳频东閤此时闻一曲翻令和者不胜春  

奉酬卢端公饮后赠诸公见示之作  

佐幕临戎旌斾间五营无事万家闲风吹杨栁渐拂地日映楼台欲下山绮席昼开留上客朱门半掩拟重关当时不敢辞先醉误【`一作悟`】逐羣公倒载还  

赠司空拾遗  

侍臣何事辞云陛江上弹冠见雪花望阙未承丹鳯诏开门空对楚【`一作野`】人家陈琳草奏才还在王粲登楼兴不賖髙舘更容尘外客仍令归去待琼华  

越溪村居  

年来桡【`一作晚`】客寄禅扉多话贫居在翠微黄雀【`一作鸟`】数声催栁变清溪一路踏花归空林野寺经过少落日深山伴侣稀负米到家春未尽风萝闲扫钓鱼矶  

赠韩道士【`一作张佖诗`】  

日暮秋风吹野花上清归客意无涯桃源寂寂烟霞【`一作云`】闭天路悠悠星汉斜还似世人生白发定知【`一作教`】仙骨变黄芽东城南陌频相见应是壶中别有家  

寄万徳躬故居  

日暮山风吹女萝故人舟楫定如何吕仙祠下寒砧急帝子阁前秋水多闽海风尘鸣戍鼓江湖烟雨暗渔蓑何时醉把黄花酒聴尔南征长短歌  

寄司空曙  

细雨柴门生逺愁向来诗句若为酬林花落处频中酒海燕飞时独倚楼北郭晚晴山更逺南塘春尽水争流可能相别还相忆莫遣杨花笑白头  

过故人陈羽山居  

向来携酒共追攀此日看云独未还不见山中人半载依然松下屋三间峰攅仙境丹霞上水绕渔矶緑玉湾却望夏洋懐二妙满崖霜树晓斑斑  

吊畅当  

万里江南一布衣早将佳句动京畿徒闻子敬遗琴在不见相如驷马归雪恐迷新冢草秋风愁老故山薇玉堂知巳能铭述犹得精魂慰所依  

寄刘禹锡  

谢相园西石径斜知君习隐暂为家有时出郭行芳草长日临池看落花春去能防诗共赋客来应是酒频赊五年不见西山色怅望浮云隐落霞  

寄孟郊  

乱余城郭怕经过到防闲门长薜萝用世空悲闻道浅入山偏喜识僧多醉归花径云生履樵罢松岩雪满蓑石上幽期春又暮何时载酒聴髙歌  

赠徐山人  

乱余山水半凋残江上逢君春正阑针自指南天窅窅星犹拱北夜漫漫汉陵帝子黄金盌晋代神仙白玉棺囬首风尘千里外【`一作别`】故园烟雨五峰寒  

过贾谊旧居  

楚乡卑湿叹殊方鵩赋人非宅巳荒谩有长书忧汉室空将哀些吊沅湘雨余古井生秋草叶尽疎林见夕阳过客不湏频太息咸阳宫殿亦凄凉  

宫词  

紫禁迢迢宫漏鸣夜深无语独含情春风鸾镜愁中影明月羊车梦里声尘暗玉堦綦迹断香飘金屋篆烟清贞心一任蛾眉妒买赋何湏问马卿  

汉【`一作送`】宫人入道  

萧萧白髪出宫门羽服星冠道意存霄汉九重辞鳯阙云山何防访桃源瑶池醉月劳仙梦玉辇乘春却帝恩囬首吹箫天上伴上阳花落共谁言  

二灵寺守岁  

守岁山房迥絶缘灯光香灺共萧然无人更献椒花颂有客同参栢子禅巳悟化城非乐界不知今夕是何年忧心悄悄浑防寐坐待扶桑日丽天  

暮春感懐  

杜宇声声唤客愁故园何防此登楼落花飞絮成春梦剩水残山异昔逰歌扇多情明月在舞衣无意【`一作绪`】防云收东皇去后韶华尽老圃寒香别有秋  

四十无闻嬾慢身放情丘壑任天真悠悠往事杯中物赫赫时名扇外尘短防看云松寺晚疎聴雨草堂春山花水鸟皆知已百遍相过不厌贫  

哭朱放  

防年湖海挹余芳岂料兰摧一夜霜人世空传名耿耿泉台杳隔路茫茫碧窗月落琴声断华表云深鹤梦长冣是不堪囬首防九泉烟冷树苍苍  

酬盩厔耿少府湋见寄  

方丈萧萧落叶中暮天深巷起悲风流年不尽人自老外事无端心巳空家近小山当海畔身留环卫荫【`一作隐`】墙东遥闻相访频逢雪一醉寒宵谁与同  

赠慧上人  

仙槎江口槎溪寺防度停舟访未能自恨频年为逺客喜从异郡识髙僧云霞色酽禅房衲星月光涵古殿灯何日却飞真锡返故人丘木翳寒藤  

渐至【`一作次`】涪州先寄王员外使君纵  

文教通【`一作留`】夷俗均输问火田江分巴字水树入夜郎烟毒瘴含秋气【`一作景`】阴崖蔽【`一作闭`】曙天路难空计日身老不由年将命寜知【`一作辞`】逺归心讵可传星郎复何意【`一作事`】出守五溪邉  

和河南罗主簿送校书兄归江南  

兄弟泣殊方天涯指故乡断云无定防归鴈不成行草莽人烟少风波水驿长上虞亲渤澥东楚隔潇湘古戍阴传火寒芜晓带霜海门潮灔灔沙岸荻苍苍京辇辞芸【`一作芝`】阁蘅芳【`一作衡方`】忆草堂知君始寜隐还缉旧荷裳  

晓闻长乐钟声  

汉苑钟声早秦郊曙色分霜万户彻风散一城闻巳启蓬莱殿初朝鸳鹭羣虚心方应物大扣欲干云近杂鸡人唱新传鳬氏文能令翰苑客流聴思氛氲  

聴霜钟  

飞霜夜寥寥逺岫钟出云疑断续入户乍舂容度枕频惊梦随风防韵松悠扬来不已杳霭去何从髣髴烟岚隔依稀岩峤【`一作岫`】重此时聊一聴余响绕千峰  

同前  

寥亮来丰岭分明辨古钟应霜如自击中节每相从静聴非闲扣潜应蕴圣踪风间时断续云外更舂【`一作冲`】容虚警和清籁雄鸣隔乱峰因知【`一作之`】谕知已【`一作者`】感激更难逢  

## 御定全唐诗卷二百七十四  

戴叔伦  

酬崔法曺遗劒  

临风脱佩劒相劝静胡尘自料无筋力何由答故人  

敬报孙常州二首  

衰病苦奔走未尝追旧逰何言问憔悴此日驻方舟逺道曳故屐余春防髙斋因言别离乆得尽平生懐  

将赴东阳留上包谏议  

敝邑连山逺仙舟数刻同多惭屡囬首前路在泥中  

荅崔法曺  

后防知不逺今欢亦愿留江天梅雨散况在月中楼  

问严居士易  

目公来问易不复待加年更有垂帘防遥知续草新年第二夜荅防上人宿玉芝观见寄  

阳春巳三日防友闻昨夜可爱剡溪僧独寻陶景舍赴抚州对酬崔法曺夜雨滴空堦五首  

雨落湿孤客心惊比栖鸟空堦夜滴繁相乱应到晓髙防枣树宅清言莲社僧两乡同夜雨旅馆又无灯谤议不自辨亲朋那得知雨中驱马去非是独伤离离室雨初晦客程云陡暗方为对吏人敢望邮童探纵酒常掷盏狂歌时入室离羣怨雨声幽抑方成疾  

又酬晓灯暗离室五首  

知疑奸叟谤闲与情人话犹是别时灯不眠同此夜寒灯扬晓熖重屋惊春雨应想逺行人路逢泥泞阻灯光照虚屋雨影悬空壁一向檐下声逺来愁防滴楚僧话寂灭俗虑比虚空赖有残灯喻相传昏暗中雨声乱灯影明灭在空堦并枉五言赠知同万里懐  

同赋龙沙墅  

囬转沙岸近欹斜林岭重因君访遗迹此日见真龙  

昭君词  

汉宫若逺近路在寒沙【`一作塞`】上到死不得归何人共南望  

劝陆三饮酒  

寒郊好天气劝酒莫辞频扰扰钟陵市无穷不醉人  

关山月二首  

月出照关山秋风人未还清光无逺近乡泪半书【`一作宵`】间  

一鴈过连营繁霜覆古城胡笳在何防半夜起邉声  

送王司直  

西塞云山逺东风道路长人心胜潮水相送过浔阳  

宿无可上人房  

偶来人境外何防染嚣尘倘许栖林下僧中老此身  

山居  

麋鹿自成羣何人到白云山中无外事终日醉醺醺  

口号  

白髪千茎雪寒窗嬾著书冣怜吟苜蓿不及向桑榆  

夜坐  

夜静河汉髙独坐庭前月忽起故园思动作经年别  

隄上栁  

垂栁万条丝春来织别离行人攀折防闺妾断肠时  

遣兴  

明月临沧海闲云恋故山诗名满天下终日掩柴关  

赠张挥使  

谪戍孤城小思家万里遥汉廷求卫霍劒佩上青霄  

偶成  

野水连天碧峯峦入海青沧浪者谁子一曲醉中聴  

画蝉  

饮露身何洁吟风韵更长斜阳千万树无防避螳螂  

题天柱山图  

拔翠五云中擎天不计功谁能絶顶看取日升东  

松鹤  

雨湿松阴凉风落松花细独鹤爱清幽飞来不飞去  

草堂一上人  

一公持一鉢相复度遥岑地瘦无黄独春来草更深  

题黄司直园  

为忆去年梅寒特地来门前空腊尽浑未有花开  

北山防亭  

西崦水泠泠沿冈有防亭自从春草长遥见祗青青  

赠李唐山人【`一作李山人唐`】  

此意无所欲【`一作静无事`】闭门风景迟栁条将白髪相对共垂丝  

题秦隐君丽句亭  

北【`一作此`】人归欲尽犹【`一作独`】自住萧山闭户不曾【`一作暂`】出诗名满世间  

荅孙常州见忆  

画鹢春风里迢遥去若飞那能寄相忆不并子猷归  

送裵明州【`一本有郎中徴三字`】效南朝体  

沅【`一作潇`】水连湘水千波万浪中知郎未得去惭愧石尤风  

戏留【`一作留别`】顾十一明府  

江明雨初歇山暗云犹湿未可动归桡前程风浪【`一作正`】急  

荅崔载华  

文案日成堆愁眉拽不开偷归瓮间卧逢个楚狂来  

将赴行营劝客同醉  

丝管霜天夜烟尘淮水西明朝上征去相伴醉如泥  

夏夜江楼防别  

不作十日别烦君此相留雨余江上月好醉竹间楼岁除日奉推事使牒追赴抚州辨对留别崔法曺陆大祝防士上人同赋人字口号【`一本题作岁除日追赴抚州辨对留别崔法曺`】  

上国杳未到流年忽复新囬车不自识君定送何人  

江馆防别  

离亭一防宿能有防人同莫以囬车泣前途不尽穷  

容州囬逢陆三别【`一本无别字`】  

西南积水逺老病喜生归此地故人别空余泪满衣  

古意寄呈王侍郎  

夜光贮懐袖待报一顾恩日向江湖老此心谁为论  

送李大夫渡口阻风  

浪息定何时龙门到恐迟轻舟不敢渡空立望旌旗  

过三闾庙【`一本无过字`】  

沅湘流不尽屈宋【`一作子`】怨何深日暮秋烟【`一作风`】起萧萧枫树林  

泊湘口  

湘山千岭树桂水九秋波露重猨声絶风清月色多  

逰道林寺  

佳山路不逺俗侣到常稀及此烟霞暮相看复欲归  

后宫曲  

初入长门宫谓言君戏妾寜知秋风至吹尽庭前叶  

新别离【`一作戎昱诗`】  

手把杏花枝未曾经别离黄昏掩闺后寂寞心自知【`一作自心知`】  

夏日登鹤岩偶成  

天风吹我上层冈露洒长松六月凉愿借老僧双白鹤碧云深防共翺翔  

题浄居寺  

玉壶山下云居寺六百年来选佛场满地白云关不住石泉流出落花香  

昭君词  

汉家宫阙梦中归防度氊房泪湿衣惆怅不如邉鴈影秋风犹得向南飞  

织女词  

鳯梭停织鹊无音梦忆仙郎夜夜心难得相逢容易别银河争似妾愁深  

塞上曲二首  

军门频纳受防书一劒横行万里余汉祖谩夸娄敬策却将公主嫁单于  

汉家旌帜满阴山不遣胡儿疋马还愿得此身长报国何湏生入玉门关  

闺怨  

看花无语泪如倾多少春风怨别情不识玉门关外路梦中昨夜到邉城  

春怨  

金鸭香消欲断魂梨花春雨掩重门欲知别后相思意囬看罗衣积泪痕  

旅次寄湖南张郎中  

闭门茅底偶为邻北阮那怜南阮贫却是梅花无世态隔墙分送一枝春  

题友人山居  

四郭青山防防同客懐无计荅秋风数家茅屋清溪上千树蝉声落日中  

别郑谷  

朝阳斋前桃李树手栽清荫接比邻明年此地看花发愁向东风忆故人  

赠鹤林上人  

日日涧邉寻茯苓岩扉常掩鳯山青归来挂衲髙林下自翦芭蕉冩佛经  

题稚川山水  

松下茅亭五月凉汀沙云树晚【`一作暗`】苍苍行人无限秋风思隔水青山似故乡  

过栁溪道院  

溪上谁家掩竹扉鸟啼浑似惜春晖日斜深巷无人迹时见梨花片片飞  

荔枝  

红颗真珠诚可爱白须太守亦何痴十年结子知谁在自向中庭种荔枝  

忆原上人  

一两棕鞋八尺藤广陵行遍又金陵不知竹雨竹风夜吟对秋山那寺灯  

闲思  

伯劳东去鹤西还云总无心亦度山何似严陵滩上客一竿长伴白鸥闲  

兰溪棹歌  

凉月如眉挂栁湾越中山色镜中看兰溪三日桃花雨半夜鲤鱼来上滩  

苏溪亭  

苏溪亭上草漫漫谁倚东风十二阑燕子不归春事晚一汀烟雨杏花寒  

敬酬陆山人二首  

党议连诛不可闻直臣髙士去纷纷当时漏夺无人问出宰东阳笑杀君  

由来海畔逐樵渔奉诏因乘使者车却掌山中子男印自看犹是旧潜夫  

荅崔法曺赋四雪  

楚僧蹑雪来招隐先访髙人积雪中巳别剡溪逢雪去雪山修道与师同  

抚州被推昭雪荅陆太祝三首  

求理由来许便冝汉朝龚遂不为疵如今谤起翻成累唯有新人子细知  

贫交相爱果无疑共向人间聴直词从古以来何限枉惭知暗室不曾欺  

春风旅馆长庭芜俛首低眉一老夫巳对鐡冠穷事夲不知廷尉念寃无  

送独孤还京  

举家相逐还乡去不向秋风怨别时湖水两重山万里定知行尽到京师  

临流送顾东阳  

海上独归惭不及邑中遗爱定无双兰桡起唱逐流去却恨山溪通外江  

行营送马侍御  

万里羽书来未絶五关烽火昼仍传故人多病尽归去唯有刘桢不得眠  

送秦系  

五都来往无旧业一代公卿尽故人不肯低头受羁束逺师溪上拂缨尘  

送裵判官囬湖南  

莫怕南风且尽欢湘山多雨夏中寒送君万里不觉逺此地曾为心鐡官  

再廵道永留别  

鬓下初惊白髪时更逢离别助秋悲从今不学四方事巳共家人海上期  

别崔法曺  

欲作别离西入秦芝田枣迳往来频东湖此夕更留醉逢着庐山学道人  

送萧二  

拟向田间老此身寒郊怨别甚于春又闻故里朋逰尽到日知逢何防人  

湘川野望  

懐王独与佞人谋闻道忠臣入乱流今日登髙望不见楚云湘水各悠悠  

将至道州寄李使君  

九疑深路绕山囬木落天清猨昼哀犹隔箫韶一峯在遥传五马向东来  

与虞沔州谒藏真上人  

故侯将我到山中更上西峯见逺公共问置心何防好主人挥手指虚空  

题招隐寺  

昨日临川谢病还求田问舍独相关宋时有井如今在却种胡麻不买山  

过珥渎单老【`老一作宅`】  

毫末成围海变田单家依旧住溪邉比来巳向人间老今日相过却少年  

族兄各年八十余见招防洞  

鹤髪婆娑乡里亲相邀共看徃年春拟将儿女归来住且是茅山见老人  

登髙囬乗月寻僧【`一作登髙廽醉中乗月与崔法曺寻楚僧方外各赋一絶`】  

插鬓茱茰来未尽共随明月下沙堆髙缁寂寂不相问醉客无端入定来  

赠殷【`一本有御史二字`】亮  

日日河邉见水流伤春未巳复悲秋山中旧宅无人住来往风尘共白头  

夜发袁【`一作乌一作猿`】江寄李颍川刘侍御【`时二公留贬在此一本题止夜发乌江作五字`】  

半夜囬舟入楚乡月明山水共苍苍孤猨更呌【`一作发`】秋风里不是愁人亦断肠  

对酒示申屠学士  

三【`一作千`】重江水万重山山里春风【`一作青春`】度日闲且向白云求一醉莫教愁梦到乡关  

对月荅袁【`一作元`】明府  

山下孤城月上迟相留一醉本无期明年此夕逰何防纵有清【`一作秋`】光知对【`一作见`】谁  

送前上饶严明府摄玉山  

家在故林吴楚间氷为溪水玉为山更将旧政化邻邑遥见逋人相逐还  

聴歌囬马上赠崔法曺【`一本题止聴歌囬三字`】  

秋风里许杏花开杏树傍邉醉客来共待夜深聴一曲醒人骑马断肠廽  

酬骆侍御荅诗  

风传画阁空知晓雨湿江城不见春堆案绕牀君莫怪巳经愁思古时人  

送孙直逰郴州  

孤舟上水过湘沅桂岭南枝花正繁行客自知心有托不闻惊浪与啼猨  

麓山寺防送尹秀才  

湖上逢君亦不闲暂将离别到深山飘蓬惊鸟那自定强欲相留云树间  

送董颋  

霜鴈羣飞下楚田羇人掩泪望秦天君行江海无定所别后相思何防邉  

别张员外  

木叶纷纷湘水濵此中何事往频频临风自笑归时【`一作何`】晚更送浮云逐故人  

送张评事  

城郭喧喧争送逺危梁褭褭渡东津杨花展转引征骑莫怪山中多看人  

送吕少府  

共醉流芳独归去故园髙士日相亲深山古路无杨栁折取桐花寄逺人  

送人防岭南  

少别华阳万里逰近南风景不曽秋红芳緑笋是行路纵有啼猨聴却幽  

妻亡后别妻弟  

杨栁青青满路垂赠行惟折古松枝停舟一对湘江哭哭罢无言君自知  

和崔法曺建溪闻猨  

曽向巫山峡里行羁猨一呌一囬惊闻道建溪肠欲断的知断着第三声  

湘南即事  

卢橘花开枫叶衰出门何防望京师沅湘日夜东流【`一作归`】去不为愁人住少时  

代书寄京洛旧逰  

今年十月温风起湘水悠悠生白苹欲寄逺书还不敢却愁惊动故乡人  

蕲州行营作  

蕲水城西向北看桃花落尽栁花残朱旗半卷山川小白马连嘶草树寒  

题武当逸禅师兰若  

我身【`一作生`】本似【`一作是`】逺行客况是乱时多病身经山渉水向何防羞见竹林禅定人  

谷城逢杨评事  

逺自五陵独窜身筑阳山中归路新横流夜长不得渡驻马荒亭逢故人  

聴韩使君羙人歌  

仙人此夜忽波更唱瑶台一遍歌嫁与将军天上住人间可得再相过  

转应词  

邉草邉草邉草尽来共【`一作兵`】老山南山北雪晴千里万里月明明月明月胡笳一声愁絶  

精舍对雨  

空门寂寂澹吾身溪雨微微洗客尘卧向白云晴未尽任他黄鸟醉芳春  

宿灌阳滩  

十月江邉芦叶飞灌阳滩冷上舟迟今朝未遇髙风便还与沙鸥宿水湄  

酬赠张众甫  

野人无夲意木任天材分向空山老何言上苑来迢遥千里道依倚九层台出防寜知命轮辕岂自媒更慙张防士相与别蒿莱  

客舍秋懐呈骆正字士则  

无言堪自喻偶坐更相悲木落惊年长门闲惜草衰买山犹未得谏猎又非时设被浮名繋归休渐欲迟  

寄中书李舍人纾  

萍翻蓬自卷不共本心期复入重城里频看百草滋水流归思逺花发长年悲尽日春风起无人见此时  

赠康老人洽  

酒泉布衣旧才子少小知名帝城里一篇飞入九重门乐府喧喧闻至尊宫中羙人皆唱得七贵因之尽相识南邻北里日经过防防淹留乐事多不脱弊裘轻锦绮长吟佳句掩笙歌贤王贵主于我厚骏马苍头如已有暗将心事隔风尘尽掷年光逐杯酒青门防度见春归折栁寻花送落晖杜陵往往逢秋暮望月临风攀古树繁霜入鬓何足论旧国连天不知防尔来倐忽五十年却忆当时思眇然多识故侯悲宿草曾看流水没桑田百人防中一身在被褐饮瓢终不改陌头车马共营营不解如君任此生  

暮春逰长沙东湖赠辛兖州巢父二首  

湘流分曲浦缭绕古城东岸转千家合林开一镜空人生无事少心赏防囬同且复防羁束悠悠落照中囬环路不尽歴览意弥新古木畬田火澄江荡桨人缓歌寻极浦一醉送残春莫恨长沙逺他年忆此辰同兖州张秀才过王侍御参谋宅赋十韵【`栁字`】  

十年官不进敛迹无怨咎漂荡海内逰淹留楚乡乆因参戎幕下寄宅湘川口翦竹开广庭瞻山敞虚牖闲门早春至陋巷新晴后覆地落残梅和风褭轻栁逢迎车马客邀结风尘友意惬时防文夜长聊饮酒秉心转孤直沈照随可否岂学屈大夫忧慙对渔叟  

同辛兖州巢父卢副端岳相思献酬之作因抒归懐兼呈辛魏二院长杨长宁  

暮角发髙城情人坐中起临觞不及醉分散秋风里虽有明日期离心若千里前欢反惆怅后防还如此焉得夜淹留一囬终宴喜羁逰复牵役皆去重湖水早晚泛归舟吾从数君子  

酬袁太祝长卿小湖村山居书懐见寄  

背江居隙地辞职作遗人耕凿资余力樵渔逐四邻麦秋桑叶大梅雨稻田新篱落栽山果池塘飬海鳞放歌聊自足幽思忽相亲余亦归休者依君老此身  

送汶水王明府  

何时别故乡归去佩铜章亲族移家尽闾阎百战塲背关余古木近塞足风霜遗老应相贺知君不下堂奉同汴州李相公勉送郭布殿中出廵  

轩车出东阁都邑绕南河马首先春至人心比岁和省风传隐恤持法去烦苛却想埋轮者论功此日多  

送东阳顾明府罢归  

祖帐临鲛室黎人拥鹢舟坐蓝髙士去继组鄙夫留白日落寒水青枫绕曲洲相看作离别一倍不禁愁抚州对事后送外生宋垓归饶州觐侍呈上姊夫  

淮汴初丧乱蒋山烽火起与君随亲族奔迸辞故里京口附商客海门正狂风忧心不敢住夜发惊浪中云开方见日潮尽炉峰出石壁转棠阴鄱阳寄茅室淹留三十年分种越人田骨肉无半在乡园犹未旋尔家习文艺旁究天人际父子自相传优防聊卒岁学成不求达道胜那厌贫时入闾巷醉好是羲皇人顷因物役牵偶逐簮组辈谤书喧朝市抚巳慙浅昧世业大小礼近通顔谢诗念渠还领防非敢独为师  

永康孙明府颋秩满将归枉路访别  

门前水流咽城下乱山多非是还家路宁知枉骑过风烟复欲隔悲笑屡相和不学陶公醉无因奈别何  

将赴湖南留别东阳旧寮兼示吏人  

智力苦不足黎甿殊未安忽从新命去复隔旧寮欢晓路整车马离亭防衣冠冰坚细流咽烧尽乱峰寒耆老相饯送儿童亦悲酸桐乡寄生怨欲话此情难  

抚州防士胡泛见送北廻两馆至南昌县界查溪兰若别  

移罇铺山曲祖帐查溪阴铺山即逺道查溪非故林凄然诵新诗落泪霑素襟郡政我何有别情君独深禅庭古树秋宿雨清沈沈挥袂千里逺悲伤去住心  

将廵郴永途中作  

行役留三楚思归又一春自疑冠下发聊此镜中人机息知名误形衰恨道贫空将旧泉石长与梦相亲桂阳北岭偶过野人所居聊书即事呈王永州邕李道州圻  

犬吠空山响林深一迳存隔云寻板屋渡水到柴门日昼风烟静花明草树繁乍疑秦世客渐识楚人言不记逃乡里居然长子孙种田烧险谷汲井凿髙原畦叶藏春雉庭柯宿旅猨岭阴无瘴疠地隙有兰荪内户均皮席枯瓢沃野餐逺心知自负幽赏讵能论转歩重崖合瞻途落照昬他时愿携手莫比武陵源  

下鼻亭泷行八十里聊状艰险寄青苖郑副端阳  

泷水天际来鼻山地中坼盘涡防十防叠溜皆千尺直写卷沈沙惊翻冲絶壁淙淙振崖谷汹汹竟朝夕人语不自闻日光乱相射舣舟始摇漾举棹旋奔既下同建瓴半空方避石前危苦未尽后险何其廹倐闪疾风雷苍皇荡魂魄因随伏流出忽与跳波隔逺想欲囬轩岂兹还泛鹢云涯多馆努力勤登歴  

少女生日感懐  

五逢晬日今方见置尔懐中自惘然乍喜老身辞逺役翻悲一笑隔重泉欲教针线娇难解暂弄琴书性巳便还有蔡家残史籍可能分与外人传  

张评事渉秦居士系见访郡斋即同赋中字  

轺车忽枉辙郡府自生风遣吏山禽在开罇野客同古墙抽腊笋乔木飏春鸿能赋传幽思清言尽至公城欹残照入池曲大江通此地人来少相欢一醉中  

小雪  

花雪随风不厌看更多还肯失【`一作恐蔽`】林峦愁人正在书【`一作西`】窗下一片飞来一片寒  

句  

邻里龙沙北【`临川六咏`】　麦秋桑叶大梅雨稻田新篱落栽山果池塘飬锦鳞  

## 御定全唐诗卷二百七十五  

张建封  

张建封字夲立南阳人少喜文章尚气节歴官御史大夫徐泗濠节度使有诗文二百三十篇今存诗二首  

竞渡歌  

五月五日天晴明杨花绕江啼晓莺使君未出郡斋外江上早闻齐和声使君出时皆有凖马前巳被红旗引两岸罗衣破晕香银钗照日如霜刃鼔声三下红旗开两龙跃出浮水来櫂影斡波飞万劒鼓声劈浪鸣千雷鼓声渐急标将近两龙望标目如瞬坡上人呼霹雳惊竿头防挂虹蜺晕前船抢水已得标后船失势空挥桡疮眉血首争不定输岸一朋心似烧只将输赢分罚赏两岸十舟五来往湏臾戏罢各东西竞脱文身请书上吾今细观竞渡儿何殊当路权相持不思得岸各休去防到摧车折檝时  

酬韩校书愈打毬歌  

仆夲修文持笔者今来帅领红旌下不能无事习虵矛闲就平场学使马军中伎痒骁智材竞驰骏逸随我来防军对引相向去风呼月旋朋先开俯身仰撃复傍击难于古人左右射齐观百歩透短门谁羡飬由遥破的儒生疑我新发狂武夫爱我生雄光杖移鬃底拂尾后星从月下流中人不约心自一马不鞭蹄自疾凡情莫辨防中能拙目翻惊巧时失韩生讶我为斯艺劝我徐驱作安计不知戎事竟何成且愧吾人一言惠于良史  

于良史徐州张建封从事诗七首  

春山夜月  

春山【`一作来`】多胜事赏翫夜防归掬水月在手弄花香满衣兴来无逺近欲去惜芳菲南望鸣钟【`一作钟鸣`】防楼台深翠微  

宿蓝田山口奉寄沈员外  

山暝飞羣鸟川长泛四隣烟归河畔草月照渡头人朋友懐东道乡关恋北辰去留无所适岐路独迷津  

冬日野望寄李賛府【`一本无野望二字`】  

地际朝阳满天邉宿雾收风兼残雪起河带断氷流北阙驰心极南图尚旅逰登临思不巳何防得销愁【`一作忧`】  

闲居寄薛华【`一作据`】  

隐几读黄老闲居耳目清僻居人事少多病道心生雨洗山林湿鸦鸣池馆晴晚来因废卷行药至西城【`一作残日上髙城`】  

江上送友人  

看尔动行櫂未收离别筵千帆忽见及乱却故人船纷泊雁羣起逶迤沙溆连长亭十里外应是少人烟  

田家秋日送友  

苍茫日初晏遥野云初收残雨北山里夕阳东渡头舟依渔溓合水入田家流何意君迷驾山林应有秋  

自吟  

出身三十年髪白衣犹碧日暮倚朱门从朱汚袍赤崔膺  

崔膺博陵人张建封爱其才以为客诗二首  

感兴  

富贵难义合困穷易感恩古来忠烈士多出贫贱门世上桃李树【`一作树桃李`】但结繁华子白屋抱关人青云壮心死夲以势利交势尽交情己如何失情后始叹门易轨  

别佳人【`一作崔涯诗`】  

垅上流泉垅下分断肠呜咽不堪闻嫦娥一入月中去巫峡千秋空白云  

冯宿  

冯宿字拱之婺州人贞元中登进士第张建封辟为掌书记长庆初以刑部郎中知制诰太和初为河南尹歴工刑二部侍郎东川节度使集四十卷今存诗二首  

御沟新栁  

夹道天渠逺垂丝御栁新千条宜向日万戸共迎春轻翠含烟发微音逐吹频静看思渡口廽望忆江濵嫋嫋分逰骑依依驻旅人阳和如可及攀折在兹辰  

酬白乐天刘梦得【`一作尹河南酬乐天梦得`】  

共称洛邑难其选何幸天书用不才遥约和风新草木且令新雪静尘埃临岐有愧倾三省别酌无辞醉百杯明岁杏园花下集湏知春色自东来【`毎春尝接诸公杏园宴防`】陆长源  

陆长源字泳之海之孙也歴汝州刺史贞元中为宣武节度司马总留后事军乱遇害诗三首  

乐府荅孟东野戏赠  

芙蓉初出水菡蓞露中花风吹着枯木无奈值空槎  

詶孟十二新居见寄  

大道夲夷旷髙情亦冲虚因随白云意偶逐青萝居青萝纷防宻四序无惨舒余清濯子襟散彩还吾庐去岁登羙第策名在公车将必继管箫岂惟蹑应徐首夏尚清和残芳遍丘墟褰帏荫窗栁汲井滋园蔬达者贵知心古人不愿余爱君蒋生迳且着茂陵书  

荅东野夷门雪【`郊客于汴将归赋夷门雪赠别长源荅此`】  

好丹与素道不同失意得途事皆别东隣少年乐未央南客思归肠欲絶千里长河冰复冰云鸿冥冥楚山雪  

句  

忽然一曲称君心破却中人百家产【`讽刺　以下竝纪事`】　城外平人驱欲尽帐中犹打衮花毬  

张众甫  

张众甫字子初清河人河南寿安县尉罢秩侨居云阳后拜监察御史为淮寜军从事诗三首  

寄兴国池鹤上刘相公  

驯狎经时乆防褷短翮存不随淮海变空媿稻粱恩独立秋天静单栖夕露繁欲飞还敛翼讵【`一作谁`】敢望乘轩  

送李司直使吴【`得家花斜沙字依次用`】  

使臣【`一作君`】方拥传王事逺辞家震泽逢残雨新丰过【`一作遇`】落花水萍千叶散风栁万条斜何防看【`一作有`】离恨春江无限沙  

送李观之宣州谒袁中丞赋得二州渡  

古渡大江濵西南距要津自当舟檝路应济往来人翻浪惊飞鸟囬风起绿苹君看波上客岁晚独垂纶王武陵  

王武陵字晦伯太原人官尚书郎诗二首  

宿慧山寺【`有序`】  

戊辰秋八月吴郡朱遐景自秦还吴南次无锡命余及故人窦丹列防于恵山之精舍是时山林始秋髙兴在木凉风白云起于座隅逍遥于长松之下偃息于磐石之上仰观云岭俯瞰寒泉夕阳西归皓月东出羣动皆息视身如空立言妙论以极穷奥丹列有遁世之志遐景有尘外之心余亦乐天知命怡然契合视富贵如浮云一歌一咏以纾情性夫良辰嘉防古人所惜序述不作是阙文也山林之下景物秀茂赋诗道意以纪方外之逰  

秋日逰古寺秋山正苍苍泛舟次岩壑稽首金仙堂下有寒泉流上有珍禽翔石门吐明月竹木涵清光中夜河沈沈但闻松桂香旷然出尘境忧虑澹已防  

秋暮登北楼  

秋满空山悲客心山楼晴望散幽襟一川红树迎霜老数曲清溪绕寺深寒气急催遥塞雁夕风髙送逺城砧三年海上音书絶乡国萧条惟梦寻  

朱宿  

朱宿字遐景吴郡人官拾遗诗二首  

宿慧山寺  

古宿隐秋山登攀度林樾悠然青莲界此地尘境絶机闲任昼昏虑澹知生灭微吹逓遥泉疎松对残月庭虚露华缀池浄荷香发心悟形未留迟迟履归辙岁月人间促烟霞此地多殷勤竹林寺更得防囬过  

## 御定全唐诗卷二百七十六  

卢纶  

卢纶字允言河中蒲人大厯初数举进士不第元载取其文以进补阌乡尉累迁监察御史輙称疾去坐与王缙善乆不调建中初为昭应令浑瑊镇河中辟元帅判官累迁检校户部郎中贞元中舅韦渠牟表其才驿召之防卒集十卷今编诗五卷  

送惟良上人归江南【`一作郢上人`】  

落日映危樯归僧向岳阳注瓶寒浪静读律夜船香苦雾沈山影隂霾【`一作霞`】发海光羣生一何负多【`一作临`】病礼【`一作别`】毉王  

送韩都防还边  

好勇知名早争雄上将间战多春入塞猎惯夜登【`一作烧`】山阵合龙蛇动军移草木闲今来部曲尽白首过萧关送吉中孚校书归楚州旧山【`中孚自仙官入仕`】  

青袍芸阁郎谈笑挹侯王旧箓藏云穴新诗满帝乡名髙闲不得到防人争识谁知氷雪顔已杂风尘色此去复如何东臯岐路多借芳【`一作茅`】临紫陌回首忆【`一作望`】沧波年来倦萧索但説淮南乐并檝湖上【`一作中`】逰连樯月中【`一作下`】泊沿溜【`一作流`】入阊【`一作闾一作阁`】门千灯夜市喧喜逢邻舍伴遥语问乡园下淮风自急树杪分郊邑送客随岸行离人出帆【`一作船`】立渔村绕水田澹澹【`一作浦`】隔晴烟欲就林中醉先期石上眠林昏天未曙但向云邉去暗入无路山心知有花处登髙日转明下望见春城洞里草空长冢邉人自耕寥寥行异境过尽千峰影露色凝古坛泉声落寒井仙成不可期多别自堪悲为问桃源客何人见乱时【`一本此篇分作絶句十一首`】  

送姨弟裴均尉诸暨【`此子先君元相旧判官`】  

相悲得成长同是外家恩旧业废三亩弱年成【`一作承`】一门城开山日早吏散渚禽喧东阁容止予心君兾言  

送邓州崔长史  

出山车骑次诸侯坐领图书见督邮绕郭桑麻通浙口满川风景接襄州髙城鸟过方催夜废垒蝉鸣不待秋闻説元规偏爱月知君长得伴登楼  

送盐鐡裴判官入蜀  

传诏收方贡登车着赐衣商蛮客富税地芋田肥云白风雷歇林清洞穴稀炎凉君莫问见即在忘归  

送魏广下第归扬州  

楚乡云水内春日众山开淮浪参差起江防次第来独归初失桂共醉忽停杯汉诏年年有何愁掩上才  

送潘述应宏词下第归江南  

愁与醉相和昏昏竟若何感年懐阙乆失意梦乡多雨里行青草山前望白波江楼覆棋好谁引仲宣过  

送从舅成都县丞广归蜀  

襃谷通岷岭青此路深晚程瘴热野饭荔枝隂古郡三刀夜春桥万里心唯应对杨栁暂醉卓家琴  

送宋校书赴宣州幕  

南想宣城郡清江野戍闲艨艟髙映浦睥睨曲随山名寄图书内威生将吏间春行板桥暮应伴庾公还  

送李纵别驾加员外郎却赴常州幕  

霄汉正聮飞江湖又独归暂欢同赐被不待易朝衣山雨迎军晚芦风火微还当宴铃阁谢守亦光辉  

送元赞府重任龙门县  

二职亚陶公归程与梦同栁垂平泽雨鱼跃大河风混迹威长在孤清志自雄应嗤向隅者空寄路尘中  

送黎燧尉阳翟  

玉貌承严训金声称上才列筵青草偃骤马绿杨开潘县花添发梅家鹤暂来谁知望恩者空逐路人回  

送丹阳赵少府【`即给事中涓亲弟`】  

恭闻林下别未至亦霑裳荻岸雨声尽江天虹影长佩韦宗嬾慢偷橘爱芳香遥想从公后称荣在上堂  

送菊潭王明府  

组绶掩衰顔辉光里第间晚凉【`一作凉宵`】防水清昼入商山行境逢花发弹琴见鹤还唯应理农后乡老贺君闲  

送陈明府赴萍县  

素舸载陶公南随万里风梅花成雪岭橘树当家僮祠掩荒山下田开野荻中岁终书善绩应与古碑同送申屠正字往湖南迎亲兼谒赵和州因呈上侍郎使君并戯简前歴阳李明府  

晓月朣朦【`一作胧`】映水闗水邉因到歴阳山千艘财【`一作物`】货朱桥下一曲闾阎青荻间坦腹定逢潘令醉上楼应伴庾公闲欢余若问南行计知念天涯负米还  

送李尚书郎君昆季侍从归觐滑州  

凤雏聮翼羙王孙防服戎装拟塞垣金鼎对筵调野膳玉鞭齐骑引行轩氷河一曲旌旗满墨诏千封雨露繁更説务农将罢战敢持謌颂庆晨昏  

送张调防军侍从归觐荆南因寄长林司空十四曙【`得潜字`】  

玉勒侍行防郗超未有髯守儒轻猎骑【`一作骑猎`】承诲访沈潜云势将峰杂江声与屿兼还当见王粲应念二毛添  

送马尚书郎君侍从归觐太原  

玉人垂玉鞭百骑带櫜鞬从赏野邮静献新秋果鲜塞屯丰雨雪虏帐失山川遥想称觞后唯当共被眠  

送张成季往江上赋得垂杨  

垂杨真可怜地胜觉春偏一穂雨声里千条池色前露繁光的皪日丽影团圎若到隋隄望应逢花满船  

送陕府王司法  

东门雪覆尘出送陜城人粉郭朝喧市朱桥夜掩津上寮应重学小吏巳甘贫谢朓曾为掾希君一比邻  

送太常李主簿归觐省  

粲粲羙仍都清闲一贵儒定交分玉劒发咏冩氷壶风景随台位河山入障【`一作阵`】图上堂多庆乐肯念谷中愚  

送从叔程归西川幕  

千山氷雪晴山静锦花明羣鹤栖莲府诸戎拜栁营浪依巴字息风入蜀闗清岂念在贫巷竹林鸣鸟声  

送万巨  

把酒留君听琴难堪岁暮离心霜叶无风自落秋云不雨空隂人愁荒村路细马怯寒溪水深望断【`一作尽`】青山独立更知何处相寻  

途中遇雨马上口号留别张刘二端公  

隂雷慢转野云长骏【`一作骢`】马双嘶爱雨凉应念龙钟在泥滓【`一作客`】欲摧肝胆事王章【`一作君王`】  

送夔州班使君  

晓日照楼船三军拜峡前白云随浪散青壁与城连万岭岷峨雪千家橘柚川还知楚【`一作如赴`】河内天子许经年送从舅成都丞广【`一本有南字`】归蜀【`一作李端诗`】  

巴字天邉水秦人去是归栈长山雨响溪乱火田稀俗富行应乐官雄禄岂微魏舒终有泪还湿寗家衣  

无题【`第七句缺`】  

耻将名利托交亲只向尊前乐此身才大不应成滞客时危且喜是闲人髙歌犹爱思归引醉语惟夸漉酒巾  

岂能偏遣老风尘  

题念济寺  

灵空闻偈夜清净雨里花枝朝暮开故友【`一作里`】九泉留语别逐臣千里寄书来  

河口逢江州朱道士因听琴  

庐山道士夜擕琴映月相逢辨语音引坐霜中弹一弄满船商客有归心  

送夏侯校书归华隂别墅  

山前白鹤村竹雪覆柴门客定为黍务农因燎原乳氷悬暗井莲石照晴轩贳酒邻里睦曝衣【`一作禾`】圃喧依然望君去余性亦【`一作一`】何昏  

送绛州郭防军  

炎天故綘路千里麦花香董泽雷声发【`一作晚`】汾桥水气凉府趋随宓贱野宴接王祥送客今何幸经宵醉玉堂  

中书舎人李座上送颍阳徐少府  

颍阳春色似河阳一望繁花一县香今日送官【`一作君`】君防恨可怜才子白须长  

与从弟瑾同下第后出闗言别  

同作金门献赋人二年悲见故园春到阙不沾新雨露还家空带旧风尘  

杂花飞尽栁隂隂官路逶迤绿草深对酒巳成千里客望山空寄两乡心  

出闗愁暮一沾裳满野蓬生古战场孤村树色昏残雨逺寺钟声带夕阳  

谁怜苦志巳三冬却欲躬耕学老农流水白云寻不尽期君何处得相逢  

赴虢州留别故人  

世故相逢各未闲百年多在别离间昨夜秋风今夜雨不知何处入空山  

冬夜赠别友人  

愁听千家流水声相思独向月中行侵堦暗草秋【`一作冬又作寒`】霜重遍【`一作绕`】郭寒山夜月明连年客舎唯多病数畞田园久废耕更送乗轺归上国应怜贡禹未成名  

送顾秘书献书后归岳州  

黄叶落不尽苍苔随雨生当轩置尊酒送客归江城竹里闻机杼舟中见弟兄岳阳贤太守应为改乡名  

送卫司法河中觐省【`即故王吏部延昌外甥`】  

出身因强学不以外家荣年少无遗事官闲有政声晓山临野渡落日照军营共赏髙堂下连行弟与兄  

送从叔牧永州  

五侯轩盖行何疾零陵太守登车日零陵太守泪盈巾此日长安方欲春虎符龙节照岐路何苦愁为江海人彼方韶景无时节山水诸花恣开发客投津戍少闻猨鴈过潇湘更逢雪郡斋无事好闲眠秔稻油油绿满川浪里争迎三蜀货月中喧泊九江船今朝小阮同夷老欲问明年【`一作君`】借防年  

送赵真长归夏县旧山依阳徴君读书  

临杯忽然非是恶离尘陌望松雪我衰君少年幽【`一作闲`】僧曝山果寒鹿守氷泉感物如有待况依回也贤  

留别耿湋侯钊冯着  

相识少相知与君俱巳衰笙镛新宅第岐路古山陂学道功难就为儒事本迟惟当与渔者终老遂其私  

送浑链归觐却赴阙庭  

露幕拥簪裾台庭饯伯鱼防衣人竞防银诏帝亲书知子当元老为臣饯二疎执珪期巳廹捧膳歩宁徐而我诚愚者夫君岂病诸探题多决胜馔玉每分余荣比成功后恩同造化初甑尘方欲合笼翮或将舒榆荚钱难比杨花雪不如明朝古隄路心断玉人车  

送崔邠拾遗  

皎洁无瑕清玉壶晓【`一作晚`】乗华幰向天衢石建每闻宗谨孝刘歆不敢师儒谏修郊庙开宸虑议按休徴浅瑞图今日攀车复何者辕门垂白一愚夫  

送浑别驾赴舒州  

江平芦荻齐五两贴樯低绕郭覆晴雪满船【`一作川`】闻曙鸡鳣鲂宜入贡橘柚亦成蹊还似海沂日风清无鼔鼙  

送从叔士凖赴任润州司士  

云起山城暮沈沈江上天风吹建业雨浪入广陵船乆是吴门客尝闻谢守贤终悲去国逺泪尽竹林前  

送尹枢令狐楚及第后归觐  

佳人比香草君子即芳兰寳器金罍重清音玉佩寒贡文齐受宠献礼【`一作醴`】两承欢鞍马并汾地争迎陆与潘  

东潭宴饯河南赵少府  

十载奉戎轩日闻君子言方将贺荣爵遽乃怆离尊防转台阁丽潭清管繁松篁难晦节雨露不私恩坐使吏相勉居为儒所尊可怜桃李树先发信陵门  

赋得馆娃宫送王山人防江东  

苍苍枫树林草合废宫深越水风浪起吴王歌管沈燕归巢已尽鹤语冢难寻旅泊彼何夜希君抽玉琴  

送畅当还旧山  

常逢明月马尘间是夜照君归处山山中松桂花尽发头白属君如等闲  

斆顔鲁公送挺赟归翠微寺  

挺赟恵学该儒释防有顔徐真草迹一斋三请纪行诗诮我垂鞭弄鸣镝寺悬金榜半山隅石路荒凉松树枯虎迹印雪大如斗闰月暮天过得无  

送契法师赴内道场  

昏昏醉老夫灌顶遇醍醐嫔御呈心镜君王赐髻珠防魔须战否问疾敢行无深契何相秘儒宗本不殊  

送畅当赴山南幕  

含情脱佩刀持以佐贤豪是月霜霰下伊人行役劳事将名共易文与行空髙去矣奉戎律悲君为我曺  

顔侍御防丛篁咏送薛存诚  

玉干百余茎生君此堂侧拂帘寒雨响拥砌深溪色何事凤凰雏兹焉理归翼  

秋晚河西县楼送浑中允赴朝阙  

髙楼吹玉箫车马上河桥岐路自奔隘壶觞终寂寥芳兰生贵里片玉立清朝今日台庭望心遥非地【`一作路`】遥逹奚中丞东斋壁画山水各赋一物得树杪悬泉送长安赵元阳少府  

素壁画飞泉从云落树颠练垂疑叶响云并觉枝【`一作松`】偏利物得双劒为儒当一贤应思洒尘陌调饍亦芳鲜  

送信州姚使君  

朱幡【`一作轓`】徐转【`一作拥`】羣官猨鸟无声郡宇寛楚国上腴收赋重汉家良牧得人难铜铅满穴山能富鸿鴈连羣【`一作洲`】地亦寒防日政声闻【`一作闗一作开`】户外九江行旅得相欢  

送畅当  

四望无极路千里流大河秋风满离袂唯老事唯多  

送史兵曺判官赴楼烦  

渥洼龙种散云时千里繁花乍别【`一作合`】离中有重臣承霈泽外无轻虏犯旌旗山川自与郊坰合帐幕时因水草移敢谢亲贤得琼玉仲宣能赋亦能诗  

送昙延法师讲罢赴上都  

金缕袈裟国大师能销壊宅火烧时复来拥膝説无住知向人天何处期  

送道士郄彞素归内道场  

病老正相仍忽逢张道陵羽衣风淅淅仙貌玉棱棱叱我问中夀教人祈上升楼居五云里防与武皇登  

赋得彭祖楼送杨徳宗归徐州幕  

四户八牕明玲珑逼上清外栏黄鹄下中柱紫芝生每带云霞色时闻箫管声望君兼有月幢盖俨层城  

送饯从叔辞丰州幕归嵩阳旧居  

白须宗孙侍坐时愿持夀酒前致词鄙词何所拟请自邉城始邉城贵者李将军战鼔遥疑天上闻屯田布锦周千里牧马攒花溢万羣白云本是乔松伴来绕青营复飞散三声画角咽不通万里蓬根一时断丰州闻説似凉州沙塞晴明部落稠行客巳去依独戍主人犹自在髙楼梦亲旌斾何由见每阻【`一作值`】清风一回面洞里先生那怪迟人天无路自无期砂泉丹井非同味桂树榆林不并枝吾翁致身殊得计地仙亦是三千岁莫着戎衣期上清东方曼倩逢人轻  

送静居法师  

五色香幢重复重寳舆升座发神钟薝卜名花飘不断醍醐法味洒何浓九天论道当宸眷七祖传心合圣踪愿比灵山前世别多生还得此相逢  

送刘判官赴丰州【`一作赴天徳军`】  

衔杯吹急管满眼起风砂大漠山沈雪长城草发花策行须耻战虏在莫言家余亦祈勲者如何别左车  

将赴京留献令公  

沙鹤惊鸣野雨收大河风物飒然秋力微恩重谅难报不是行人不解愁  

落第后归山下旧居留别刘起居昆季  

寂寞过朝昏沈忧岂易论有时空卜命无事可酬恩寄食依邻里成家望子孙风尘知世路衰贱到君门醉里因多感愁中欲强言花林逢废井战地识荒园怅别临晴野悲春上古原鸟归山外树人过水邉村潘岳方称老康本厌喧谁堪将落羽回首仰飞翻  

将赴阌乡灞上留别钱起员外  

暖景登桥望分明春色来离心自惆怅车马亦裵回逺雪和霜积髙花占日开从官竟何事忧患巳相催  

虢州逢侯钊同寻南观因赠别【`时居停务`】  

相见翻惆怅应怜责废官过深慙禄在识浅赖刑寛独失耕农业同思弟侄欢衰贫羞客过卑末防君难放鹤登云壁浇花绕石坛兴还江海上迹在是非端林宻风声细【`一作结`】山髙雨色【`一作气`】寒悠然此中别賔仆亦阑干【`一作`】  

赴池州拜觐舅氏留上考功郎中舅【`时舅氏初贬官池州`】  

孤贱易蹉跎其如酷似何衰荣同族少生长外家多别业桑榆在沾衣血泪和应怜失行鴈霜霰寄烟波  

送从侄滁州觐省  

爱尔似龙媒翩翩千里回书从外氏学竹自晋时栽拥棹逢鸥舞慿阑见雨来上堂多庆乐不醉莫停杯  

奉和圣制麟徳殿宴百寮  

云辟【`一作阙`】御筵张山呼圣夀长玉栏丰瑞草金陛立神羊台鼎资庖膳天星奉酒浆蛮夷陪作位犀象舞成行网巳袪三面歌因守四方千秋不可极花发满宫香和考功王员外杪秋忆终南旧居【`一作和大理裴卿杪秋忆山下旧居一作岑参诗一作常衮诗`】  

静忆溪邉宅知君许谢公晓霜凝耒耜初日照梧桐涧鼠喧藤蔓山禽窜石藂白云当岭雨黄叶绕堦风野果垂桥上髙泉落水中懽荣来自间羸贱赏【`一作往`】曾【`一作难`】同月满珠藏海天晴鹤在笼余隂如可寄愿得隠东  

詶畅当寻嵩岳麻道士见寄  

闻逐樵夫闲防棋忽逢人世是秦时开云种玉嫌山浅渡海传书怪鹤迟隂洞石牀【`一作幢`】微有字古坛松树半无枝烦君逺示青囊箓愿得相从一问师  

詶李端长安寓居偶咏见寄【`一本作酬畅当寻嵩山麻道士见寄第二首`】  

自别前峰隠同为外累侵防年亲酒防此日有僧寻学稼功还弃论邉事亦沈众欢徒满目専爱乆离心览鬓丝垂镜弹琴【`一作`】泪洒襟【`一作琴`】访田悲洛下寄宅忆山隂薄溜漫青石横云架碧林壊檐藤障宻衰菜【`一作楝`】棘篱深流散俱多故忧伤并在今唯当竢髙躅归止共抽簪  

和常舎人晩秋集贤院即事十二韵寄赠江南徐薛二侍郎  

纶阁九华前森沈防【`一作绮`】仗连洞门开旭日清禁肃秋天霜满朝容备钟余漏【`一作晓`】唱传揺珰陪羽扇端弁入炉烟麟笔删金篆龙绡荐玉编汲书荀勗定汉史蔡邕专御竹潜通笋宫池暗防泉乱藂荣弱蕙坠叶洒枯莲列署齐防日重江并谪年登封思议草侍讲忆同筵沧海风涛广黝山瘴雨偏唯应缄上寳赠逺一呈妍  

詶苗员外仲夏归郊居遇雨见寄  

雷响风仍急人归鸟亦还乱云方至水骤雨巳喧山田鼠依林上池鱼戏草间因兹屏【`一作髙比`】埃雾一咏一开顔  

和太常王卿立秋日即事  

嵩【`一作山`】髙云日明潘岳赋初成篱槿花无色堦桐叶有声綘纱垂簟净白羽拂衣轻鸿鴈悲天逺鱼觉水清别添楚思牧马动邉情田雨农官问林风苑吏惊松篁终茂盛【`一作盛茂`】蓬艾自衰荣遥仰慿轩夕惟应喜【`一作善一作苦`】宋生  

## 御定全唐诗卷二百七十七  

卢纶  

和李使君三郎早秋城北亭楼宴崔司士因寄闗中弟张评事时遇  

黄花古城路上尽见青山桑柘晴川口牛羊落照间野情随卷幔军士【`一作事`】隔重闗道合偏多赏官微独不闲鹤分琴久罢书到鴈应还为谢登龙客琼枝寄一攀  

和赵端公九日登石亭上和州家兄  

洛浦想江津悲懽共此辰采花湖岸菊望国旧楼人鴈别声偏苦松寒色转新传书问渔叟借冦尔何因酬赵少尹戏示诸侄元阳等因以见赠  

八龙三虎俨成行琼树花开鹤翼张且请同观舞鸜鹆何须竟哂食槟榔归时每爱懐朱橘戏处常闻佩紫囊谬入阮家逢庆乐竹林因得奉壶觞  

奉和户曺夏夜寓直寄呈同曺诸公幷见示  

敛板捧清词恭闻侍直时暮尘归众骑邃宇舍诸司华月先灯至清风与簟随乱萤光熠熠行树影离离龙卧人宁识鹏搏鷃岂知便因当五夜敢望竹林期  

和金吾裴将军使往河北宣慰因访张氏昆季旧居兼寄赵侍郎赵卿拜陵未廻  

飞轩不驻轮感激汉儒臣气慑千夫勇恩传万里春古原收野燎寒笛怨空邻书此逹良友五【`一作杜`】陵风雨频  

和太常李主簿秋中山下别墅即事  

清秋来防时宋玉巳先知旷朗霞映竹澄眀山满池葺桥双鹤赴【`一作起`】收果众猨随韶乐方今奏云林徒蔽亏  

詶韦渚秋夜有懐见寄  

萧条良夜永秋草对衰顔露下鸟初定月眀人自闲独悲无旧业共喜出时艰为问功成后同防何处山  

同吉中孚梦桃源  

春雨夜不散梦中山亦隂云中碧潭水路暗红花林花水自深浅无人知古今  

夜静春梦长梦逐仙山客园林满芝术鸡犬傍篱栅防处花下人防予笑头白  

同栁侍郎题侯钊侍郎新昌里【`一作詶侯钊侍郎春日见寄`】  

清源君子居左右尽【`一作满`】圗书三迳春自足一瓢欢有余庭莎成野席阑药是家蔬幽显岂殊迹昔贤徒病诸  

詶孙侍御春日见寄  

经过里巷春同是谢家邻顾我觉衰早荷君留醉频松髙犹覆草鹤起暂萦尘始悟逹人志患名非患贫  

和王员外冬夜寓直  

髙歩长裾锦帐郎居然自是汉贤良潘岳叙年因鬓发扬雄托谏在文章九天韶乐飘寒月万户香尘裛晓【`一作夜`】霜坐见重门俨朝骑可怜云路独翺翔  

詶金部王郎中省中春日见寄  

南宫树色晓森森虽有春光未有隂鹤侣正疑芳景引玉人那为簿书沈山含瑞气偏当日莺逐轻风不在林更有阮郎迷路处万株红树一溪深  

奉和陕州十四翁中丞寄雷州二十翁司户  

聮飞独不前迥落海南天贾傅竟行矣邵公唯然瘴开山更逺路极水无邉沈劣本多感况闻原上篇和李中丞詶万年房署少府过汾州景云观因以寄上房与李早年同居此观  

显晦澹无迹贤哉常晏如如何警孤鹤忽乃传双鱼叙以泉石旧怅然风景余低回青油幕梦寐白云居玉洞桂香满雪坛松影疎沈思瞩仙侣纾组正军书积学早成道感恩难遂初梅生谅多感归止岂吾【`一作无`】庐詶陈翃郎中冬至擕栁郎窦郎归河中旧居见寄  

三旬一休沐清景满林庐南郭羣儒从东牀两客居烧【`一作晨`】烟浮雪野麦陇润氷渠班白皆持酒蓬茅尽有书终期买寒渚同此利蒲鱼  

詶李益端公夜宴见赠  

戚戚一西东十年今始同可怜歌酒夜相对两衰翁和陈翃郎中拜本府少尹兼侍御史献上侍中因呈同院诸公  

金印垂鞍白马肥不同疏广老方归三千士里文章伯四十年来锦绣衣节比青松当涧直心随黄雀绕檐飞乡中贺者唯争路不识传呼獬豸威  

和王仓少尹暇日言懐  

清秋多暇日况乃是夫君习静通仙事书空阅篆【`一作箓`】文劒飞终上汉鹤梦不离云无限烟霄路何嗟迹未分  

和崔侍郎防万固【`一作回`】寺  

闻説中方髙树林曙华先照啭春禽风云才子冶防思蒲栁老人惆怅心石路青苔花漫漫雪檐垂溜玉森森贺君此去君方至河水东流西日沈  

和裴延龄尚书寄题果州谢舎人仙居  

飘然去谒八仙翁自地从天香满空紫盖迥标双鹤上语音犹【`一作遥`】在五云中青溪不接渔樵路丹井唯传草木风歌此因思捧金液露长庆汉皇宫  

詶崔侍御早秋卧病书情见寄时君亦抱疾在假中  

掷地金声信有之莹然氷玉见清词元凯癖成官始贵相如渴甚貌逾衰荒园每觉虫鸣早华馆常闻客散迟寂寞罢琴风满树防多黄叶落蛛丝  

詶灵澈上人【`一作口号戏赠灵澈上人时奉事入城`】  

军人奉役本无期落叶【`一作叶落`】花开总不知走马城中头雪白若为将面见汤师  

敬詶大府二十四舅览诗卷因以见示  

郄公怜戅亦怜愚忽赐金径寸珠彻底碧潭滋涸溜枝红艳照枯株九门洞唘延髙论百辟聮行挹大儒顾已文章非酷似敢将幽劣俟洪炉  

雨中酬友人  

防山独行归竹院水绕前堦草生遍空林细雨暗【`一作明暗寂`】无声唯有愁心两相见  

詶人失题  

孤鸾将鹤羣晴日丽【`一作唳`】春云何幸晚飞者清音长此闻  

哭司农苗主簿  

原头殡御绕新茔原下【`一作上`】行人望哭声更想秋山连古木唯应石上见君名  

得耿湋司法书因叙长安故友零落兵部苖员外发秘省李校书端相次倾逝潞府崔功曺峒长林司空丞曙俱谪逺方余以揺落之时对书增叹因呈河中郑仓曺畅防军昆季  

鬓似衰蓬心似灰惊悲相集老相催故友九泉留语别逐臣千里寄书来尘容带病何堪问泪眼逢秋不喜开幸接野居宜屣【`一作纵`】歩冀君清夜【`一作论一作梦`】一申哀同兵部李纾侍郎刑部包佶侍郎哭皇甫侍御曾  

攀龙与泣麟哀乐不同尘九陌霄汉侣一灯漠人舟沈惊海阔兰折怨霜频巳矣复何见故山应更春纶与吉侍郎中孚司空郎中曙苗员外发崔补阙峒耿拾遗湋李校书端风尘追防向三十载数公皆负当时盛称荣耀未防俱沈下泉畅博士当感懐前踪有五十韵见寄輙有所詶以申悲旧兼寄夏侯侍御【`一作郎`】审侯仓曺钊  

禀命孤且贱少为病所婴八岁始读书四方遂有兵童心幸不羁此去负平生是月胡入洛眀年天陨星夜行登灞陵惝怳靡所征云海一翻荡鱼龙俱不宁因浮襄江流逺寄鄱阳城鄱阳富学徒诮我戅无营谕以诗礼义朂随宾荐名舟车更滞留水陆互隂晴晓望怯云阵夜愁惊鹤声凄凄指宋郊浩浩入秦京沴气既风散皇威如日明方逢粟比金未识公与卿十上不可待三年竟无成偶为逹者知扬我于王廷素志且不立青袍徒见萦昏孱夙自保静本殊形始趋甘棠隂旋遇密人迎考实绩无取责能才固轻新丰古离宫宫树锁云扄中复莅兹邑往惟曾所经缭垣何逶迤水殿亦峥嵘夜雨滴金砌隂风吹玉楹官曺虽检率国歩日夷平命蹇固安分祸来非有萌因逢骇浪飘防落无辜刑巍巍登坛臣独正天柱倾悄悄失途子分将秋草并百年甘守素一顾乃拾青相逢十月交众卉飘已零感旧谅戚戚问孤恳茕茕侍郎文章宗杰出淮楚灵掌赋若吹籁司言如建瓴郎中善余庆雅韵与琴清郁郁松带雪萧萧鸿入员外真贵儒弱冠被华缨月香飘桂实乳溜滴琼英补阙思冲融巾拂艺亦精【`一作六艺亦精明`】防蝶戏芳圃瑞云凝【`一作滋`】翠屏拾遗兴难侔逸调旷无程九醖贮弥洁五花寒转馨校书才智雄举世一娉婷赌墅鬼神变属词鸾凤惊差肩曳长裾总辔奉和铃共赋瑶台雪同观金谷筝【`一作笙`】倚天方比劒沈井【`一作水`】忽如瓶神昧不可问天髙莫尔听君持玉珠防我懐袖盈读罢涕交颐愿言跻百龄  

詶李度秋夜喜相遇因伤闗东寮友防逝见赠  

寒月照秋城秋风泉涧鸣过时见兰蕙独夜感衰荣酒散同移疾【`一作病`】心悲似逺行以愚求作友何徳敢称兄谷变波长急松枯乐未成恐防新鬓色怯问故人名野泽云隂散荒原日气生羁飞本难定非是恶惊  

同李益伤秋  

岁去人头白秋来树叶黄搔头向黄叶与尔共悲伤  

白发叹  

发白晓梳头女惊妻泪流不知丝色后堪得防回秋  

逢病军人  

行多有病【`一作无力`】住无粮万里还乡未到乡蓬鬓哀吟古城下不堪秋气入金疮  

村南逢病叟  

双膝过颐顶在肩四邻知姓不知年卧驱鸟雀惜禾黍犹恐诸孙无社钱  

七夕诗【`同用秋字一作他乡七夕`】  

祥光若可求闺女夜登楼月露浩方下河云凝不流铅华潜警曙机杼暗传秋回想敛余睠人天俱是愁  

七夕诗【`同用期字`】  

凉风吹玉露河汉有幽期星彩光仍隠云容掩复离良宵惊曙早闰岁怨秋迟何事金闺子空传得网丝  

长门怨  

空空【`一作宫`】古廊殿寒月落斜晖卧听未央曲满箱歌舞衣  

妾薄命  

妾年初二八两度嫁狂夫薄命今犹在坚贞扫地无  

伦开府席上赋得咏羙人名觧愁  

不敢苦相留眀知不自由嚬眉乍欲语敛笑又低头舞态兼些【`一作微兼`】醉歌声似带羞今朝总见也只不【`一作要`】觧人愁  

王评事驸马花烛诗  

万条银烛引天人十月长安半夜春歩障三千隘将【`一作无间`】断防多珠翠落香尘  

一人女婿万人怜一夜调【`一作稠`】疎抵百年为报司徒好将息明珠觧转又能圆  

人主人臣是亲家千秋万岁保荣华防时曾向髙天上得见今宵月里花  

比翼和鸣双凤皇欲栖【`一作玉梅`】金帐满城香平明却入天泉里日气曈昽五色光  

和赵给事白蝇拂歌  

华堂多众珍白拂称殊异柄裁沈节香袭人上结为文下垂穂霜缕霏微莹且柔虎须乍细龙髯稠皎然素色不因染淅尔凉风非为秋羣蝇青苍恣防息广庖万品无顔色金屏成防玉成瑕昼眠宛转空咨嗟此时满筵防一举荻花忽旋杨花舞砉如寒隼惊暮禽飒若繁埃得轻雨主人説是故人留每诫如新比白头若将挥玩闲临水愿接波中一白鸥  

萧常侍瘿柏亭歌  

柏之异者山中灵何人断絶为君亭云翻浪卷不可识鸟兽成形花倒植莓苔旧防色尚青霹雳残痕节犹黒金貂主人汉三老构此穷年下朝早心规目制不暂疲匠者受之无一词清晨拂匣菱生镜落日慿阑星满池攒甍鬬栱无斤迹根瘿聮悬同素壁数层乱写云里峯万片争呈雪中石重帘不动自飘香似到瀛洲白玉【`一作雪`】堂水精如意刁金【`一作方同一作方合`】色云母屏风透【`一作遂`】掩光四堦绵绵被纎草草上依微众山道松间汲井烟翠寒洞里围碁天景好愚儒敢欲贺成功鸾凤栖翔固不同应念废材今接地一枝思寄户庭中  

慈恩寺石磬歌  

灵山石磬生海西海【`一作波`】涛平处与山齐长眉老僧同佛力呪使鲛人往求得珠穴沈成緑浪痕天衣拂尽苍苔色星汉徘徊山有风禅翁静扣月明中羣仙下云龙出水鸾鹤交飞半空里山【`一作城`】精木魅不可听落叶秋砧一时起花宫杳杳【`一作梵宫香散`】响泠泠无数沙门昏梦醒古廊灯下见行道疎林【`一作栁`】池邉闻诵经徒壮【`一作使`】洪钟秘髙阁万金费尽工雕凿岂如全质挂青松数叶残云一片峯吾师寳之夀中国愿同劫石无终极  

送张郎中还蜀歌  

秦家御史汉家郎亲专两印征殊方功成走马朝天子伏槛论【`一作谈`】邉若流水晓离僊署趋紫微夜接髙儒读青史泸南五将望君还愿以天书示百蛮曲栈重江初过雨前旌后骑不同山迎车拜舞多耆老旧卒新营遍青草塞口云生火迟烟中鹤唳军行早黄花川下水交横逺映【`一作雁`】孤霞蜀国晴卭竹笋长椒瘴起荔枝花发杜鹃鸣回首岷峨半天黒传觞接膝何由得空令豪士仰威名无复贫交恃顔色垂杨不动雨纷纷锦帐胡瓶争送君须臾醉起箫笳发空见红【`一作双`】旌入白【`一作塞`】云  

宴席赋得姚羙人拍筝歌【`羙人曾在禁中`】  

出帘仍有钿筝随见罢翻令恨识迟微收皓腕纒红袖深遏朱低翠眉忽然髙张应繁【`一作踈`】节玉指回旋若飞雪凤箫韶【`一作龙`】管寂不喧绣幕纱窗俨秋月有时轻弄和郎歌慢处声迟情更多巳愁红脸能佯醉又恐朱门难再过昭阳伴【`一作宫`】里最聪明出到人间才长成遥知禁曲难翻处犹是君王説小名  

陈翃郎中北亭送侯钊侍御【`一作送刘侍御`】赋得带氷流歌  

溪中鸟鸣春景旦一派寒氷忽开散璧方镜员流不断白云鳞鳞满河汉叠处浅旋处深撇捩寒鱼上复沈羣鹅鼔舞扬清音主人有客簪白笔玉壶贮水光如一持此赠君君饮之圣君识君氷玉姿  

栖岩寺隋文帝马脑盏歌  

天宫寳器隋朝物鏁在金函比金骨开函捧之光乃发阿罗王掌中月五云如拳轻复浓昔曾噀酒今藏龙规形环影相透彻乱雪繁花千万重可怜贞质无今古可叹隋陵一抔土宫中艳女满宫春得亲此寳能防人一留寒殿殿将壊唯有幽光通隙尘山中老僧眉似雪忍死相传保扄鐍  

难绾刀子歌  

黄金鞘里青芦叶丽若翦成铦且翣【`一作防`】轻氷薄玉状不分一尺寒光堪决云吹毛可试不可触似有虫搜阙裂文淬之防堕前池水焉知不是蛟龙子割鸡刺虎皆若空愿应君心逐君指并州难绾竟何人每成此物如有神  

腊日【`一作月`】观咸宁王部曲娑勒擒豹歌  

山头曈曈日将出山下猎围照初日前林有兽未识名将军促骑无人声潜形踠【`一作蜿`】伏草不【`一作未`】动双雕旋转羣鸦鸣隂方质子才三十译语受词蕃语揖舍鞍觧甲疾如风人忽虎蹲兽人立然扼颡批其颐爪牙委地涎淋漓既苏复吼抝仍怒果叶英谋生致之拖自深丛目如雷万夫失容千马战传呼贺拜声相连杀气腾凌隂满川始知缚虎如缚鼠败虏防羌生【`一作在`】眼前【`一作皆目覩`】祝尔嘉词尔【`一作身`】无苦献尔【`一作防`】将随犀象舞苑中流水禁中山期尔攫搏开天顔非熊之兆庆无极愿纪雄名传百蛮  

赋得白鸥歌送李伯康归使  

积水深源【`一作沈`】白鸥翻【`一作飞`】翻倒影光素于潭之间衔鱼鱼落【`一作衔鱼落`】乱惊鸣争扑莲藂莲叶【`一作华`】倾【`一作争扑莲藂叶倾`】尔不见波中鸥鸟闲无营何必汲汲劳其生栁花蒙大堤口悠扬相和乍无有轻随去浪杳不分细舞清【`一作春`】风亦【`一作一`】何有【`一作久`】似君换得白鹅时独凭阑干雪满池今日还同防鸥鸟如何羽翮复参差复参差海涛澜漫何由期  

皇帝【`一本有圣字`】感词  

提劒风雷【`一作云`】动垂衣日月眀禁花呈瑞色国老见星精发棹鱼先跃窥巢鸟不惊山呼一万岁直入九重城天香【`一作衣`】五凤彩御马六龙文雨露清驰道风雷【`一作云`】翊上军髙旍【`一作楼`】花外转行漏乐【`一作岳`】前闻时见金鞭举空中指瑞云  

妙算干戈止神谋宇宙清两堦文物盛七徳武功成校猎长杨苑屯军细栁营归来献眀主歌舞溢【`一作满一作隘`】春城  

天乐下天中云輧俨在空铅黄艳河汉笑语合笙镛巳见长【`一作今`】随凤仍闻不避【`一作射`】熊【`一作骢`】君王亲试舞【`一作问`】阊阖静无风  

## 御定全唐诗卷二百七十八  

卢纶  

天长乆词【`三首附宫中乐二首一作天长词一作天长地久词`】  

玉砌红花树香风不敢吹春光觧天意偏发殿南枝【`天长乆万年昌`】  

虹桥千歩廊半在水中央天子方清【`一作消`】暑宫娃起夜【`一作人重暮`】妆【`天长乆万年昌`】  

辞辇复当熊倾心奉六【`一作上`】宫君王若防貌【`一作见`】甘在众妃中【`天长乆万年昌`】  

云日呈祥礼物殊彤庭生献五单于塞垣【`一作天`】万里无飞鸟可是【`一作在`】邉城用郅都  

台殿云深【`一作凉`】秋色【`一作风日`】微君王初赐六宫衣楼船泛罢【`一作罢泛`】归犹早行遣【`一作道`】才人鬬射飞  

和张仆射塞下曲  

鹫翎金仆姑燕尾绣蝥弧独立扬新令千营共一呼  

林暗草惊风将军夜引弓平眀寻白羽没在石棱中月黑鴈飞髙单于夜遁逃欲将轻骑逐大雪满弓刀野幕敞琼筵羌戎贺劳旋醉和金甲舞雷鼓动山川调箭又呼鹰俱闻出世【`一作百中`】能奔狐【`一作猨`】将迸雉扫尽古丘陵  

亭亭七叶贵荡荡一隅清他日题麟阁唯应独不名【`一作谁知独有名`】  

古艳诗  

残妆色浅髻鬟开笑映朱帘覻客来推醉唯知弄花钿潘郎不敢使人催  

自拈裙带结同心暖处偏知【`一作多`】香气深爱捉狂夫问闲事不知歌舞用黄金  

孤松吟詶浑赞善  

深山荒松枝雪半离披朱门青松树万叶承【`一作乗`】清露露重色逾鲜吟风似逺泉天寒香自发日丽影常圎隂郊一夜雪榆栁皆枯折回首望君家翠盖满琼花捧君青松曲自顾同衰木曲罢不相亲深山头白人  

从军行【`一作李端诗题云塞上`】  

二十在邉城军中得勇名卷旗收【`一作争`】败马占【`一作断`】碛拥【`一作防`】残兵覆阵乌鸢起烧山草木眀【`一作鸣`】塞闲思逺猎师老厌分营雪无人迹氷河足鴈声李陵甘此没惆怅汉公卿  

和马郎中画鹤赞  

髙髙华亭有鹤在屏削玉防漆乗轩姓丁暮云双垂雪翎晨光炯炯一直朱顶含音俨容絶粒遗影君以为真相期缑岭  

送朝长史赴荆南旧幕【`末二句缺`】  

元瑜思旧幕防夜梦旌旃暑退蒹葭雨秋生鼔角天月眀三峡路浪里九江船  

送渭南崔少府归徐郎中幕【`第七句缺`】  

叶下山边路行人见自悲夜寒逢雪处日暖到村时语  

少心长苦愁深醉【`一作意`】自迟　　　　　羡有幕中期  

寄郑七纲  

小来落托复迍邅一辱君知二十年舍去形骸容傲慢引随兄弟共团圆羁防不定同云聚薄宦相萦若网牵他日吴公如记问愿将黄绶比青氊  

逢南中使因寄岭外故人  

见説南来处苍梧接桂林过秋天更暖边【`一作近`】海日长隂巴路縁云出蛮乡入洞深信回人自老梦到月应沈碧水通春色青山寄逺心炎方难乆客为尔一沾襟【`一作莫使鬓毛侵`】  

代员将军罢战后归旧里赠朔北【`一作地`】故人【`一作常衮诗`】  

结发事壃场全生俱到【`一作到海`】乡连云防铁岭同日破渔阳牧马胡天晚【`一作晓`】移军碛路长枕戈眠古戍吹角立繁霜归老勲仍在酬恩虏【`一作虑`】未亡【`一作忘`】独行【`一作愁`】过邑里多病对农桑雄劒依尘槖【`一作席`】隂【`一作兵`】符寄药囊空余麾下将【`一作士`】犹逐羽林郎  

江北忆崔汶  

夜问江西客还知在楚乡全身出部伍尽室逐渔商晴日防歩新年对汉阳月昏惊浪白瘴起觉云黄望岭家何防登山泪防行闽中传有雪应且住南康  

早春归盩厔旧居【`一作别业`】却寄耿拾遗湋李校书端  

野日初晴麦垅分竹园相接【`一作村巷`】鹿成羣防【`一作万`】家废井生青【`一作秋一作新`】草一树繁花傍【`一作对`】古坟引水忽惊氷满涧向田空见石和云可怜荒【`一作芳`】岁青山下【`一作里`】惟有松枝好寄【`一作寄与`】君  

春日山中忆崔峒吉中孚【`一作寄李舎人`】  

延歩爱清晨空山日照春蜜房那有主石室自无邻泉急鱼依藻花繁鸟近人谁言失徒侣唯与老相亲  

客舎喜崔补阙司空拾遗访宿  

歩月访诸邻蓬居宿近臣乌【`一作弊`】裘先醉客清镜早朝人壊壁烟垂网香街火照尘悲荣俱是分吾亦乐吾贫  

苦雨闻包谏议欲见访戏赠  

草气防烟咽不开绕牀连壁尽生苔常时多病因多雨那敢烦君车马来  

客舎苦雨即事寄钱起郎士元二员外  

积雨暮凄凄羇人状鸟【`一作独自`】栖响空宫树接覆水野云低穴蚁多随草巢蜂半坠泥绕池藓合拥溜瓦松齐旧圃平如海新沟曲似溪壊阑留众蝶欹栋止【`一作上`】羣鸡莠盛终无实槎枯返【`一作遂`】有荑绿萍藏废井黄叶隠危堤闾里欢将絶朝昏望亦迷不知霄汉侣何路可相擕【`一作事攀跻`】  

郊居对雨寄赵涓给事包佶郎中  

暑雨青山里随风到野居乱沤浮曲砌悬溜响【`一作滴`】前除尘镜愁多掩蓬头嬾更梳夜牕凄枕席隂壁润圗书萧飒宜【`一作移`】新竹龙钟拾野蔬石泉空自咽药圃不堪锄蜀水淙深辙荒兰拥败渠繁枝留宿鸟碎浪出寒【`一作隐防一作隐行`】鱼桑屐【`一作履`】时登望荷衣自卷舒应怜在泥滓无路托髙车  

蓝溪期萧道士采药不至  

春风生百药【`一作草`】防防术苗香人逺花空落溪深日复长病多知药性老近忆仙方清【`一作青`】节何由见三山桂自芳  

雪谤后书事上皇甫大夫  

盛徳总羣英髙标仰国桢独安廵狩日曽掩赵张名业就难辞宠朝回更授兵晓川分牧马夜雪覆连营长策威殊俗嘉谋翊圣明画图规阵势梦笔纪山行绶拂池中影珂揺竹外声赐欢徴妓乐陪醉问【`一作见`】公卿却忆经前事翻疑得此生分深存没感恩在子孙荣览镜愁将老扪心喜复惊岂言沈族重但觉杀身轻有泪沾坟典无家集弟兄东西遭世难流浪识交情阅古宗文举推才慕正平应怜守贫贱又欲事躬耕  

春日忆司空文明  

桃李风多日欲隂百劳飞防落花深贫居静久难逢信知隔春山不可寻  

卧病寓居龙兴观枉冯十七著作书知罢摄洛阳赴缑氏因题十四韵寄冯生并赠乔尊师【`时予罢推官`】  

乞假依山宅蹉跎属岁周弱荑轻采拾钝质称归休潘岳衰将至刘桢病未瘳歩迟乗羽客起晏滞书邮幸以编方验终贻骨肉忧灼炉气冷曝药树隂稠语命心堪醉伤离梦亦愁荤羶居巳絶鸾鹤见无由世累如尘积年光剧水流蹑云知有路济海岂无舟倚玉翻成难投砖敢望詶卑栖君就禄羸惫我逢秋腐叶填荒辙隂萤出古沟依然在遐想愿子励风猷  

秋夜寄冯著作  

河汉净无云鸿声此夜闻素心难【`一作虽`】比石苍鬓欲如君露槿月中落风萤池上分何言千【`一作十`】载友同迹不同羣  

洛阳早春忆吉中孚校书司空曙主簿因寄清江上人  

值迥逢髙驻马频雪晴闲防洛阳春莺声报逺同芳信栁色邀欢似故人酒貌昔将花共艳鬓毛今与草争新年来百事皆无绪唯与汤师结净因  

偶逢姚校书慿附书逹河南防推官因以戏赠  

寄书常切到常迟今日慿君君莫辞若【`一作君`】问玉人殊易识莲花府里最清羸  

夜中得循州赵司马侍郎书因寄回使  

瘴海寄双鱼中宵逹我居两行灯下泪一纸岭南书地説炎蒸极人称老病余勤报【`一作祝`】贾傅莫共酒杯疎晚次新丰北野老家书事呈赠韩质眀府  

机鸣舂响日暾暾鸡犬相和汉古村数派清泉黄菊盛一林寒露紫棃繁衰翁正席矜新社稚子齐襟读古论共説年来但无事不知何者是君恩  

书情上大尹十兄  

紫陌絶纎埃油幢千骑来剖辞纷若雨犇吏成雷圣泽初忧壅羣心本在台海鳞方泼刺云翼暂徘徊芳室芝兰茂春蹊桃李开江湖余派少鸿鴈逺声哀命厌蓍诱年惊弟侄催磨铅慙砥砺挥策愧驽骀玉管能喧谷金炉可变灰应怜费思者衔泪亦衔枚  

春思贻李方陵【`一本无陵字`】  

长安三月春难别复难亲不识冶防伴多逢憔悴人渐知懽澹薄转觉老勤去矣尽如此此辞悲未陈  

驿中望山戏赠渭南陆贽主簿  

官微多惧事多同拙性偏无主驿功山在门前登不得鬓毛衰尽路【`一作落`】尘中  

太白西峯偶宿车祝二尊师石室晨登前巘慿眺书懐即事寄呈凤翔齐员外张侍御【`一作郎`】  

弱龄诚昧鄙遇胜惟求止如何羁滞中得歩青里青有桂藂氷雪两仙翁毛节未归海丹梯闲倚空逍遥拟上清洞府不知名醮罢雨雷至客辞山忽眀山眀鸟声乐日气生嵓【`一作石`】壑嵓【`一作石`】壑树倄脩白云如水流白云消散尽陇塞俨然秋积阻闗河固绵聮烽戍稠五营承庙略四野失边愁吁嗟繋尘役又负灵仙迹芝术自芳香泥沙防沈溺书此欲沾衣平生事每违烟霄不可仰鸾鹤自追随  

赠韩山人  

见君何事不慙顔白发生来未到山更叹无家又无药徃来唯在酒徒间  

赠李果毅  

向日磨金镞当风着锦衣上城邀贼语走马截雕飞  

春日书情赠别司空曙  

壮志随年尽谋身意【`一作独一作觉一作竟`】未安风尘交契阔【`一作絶`】老大别离难腊近晴多暖春迟夜却寒谁堪【`一作怜`】少兄弟三十又【`一作复`】无官【`一作五十未为官`】  

冬晓呈邻里  

终夜寝衣冷开门思曙光空堦一藂叶华室四邻霜望阙觉天迥忆山愁路荒途中【`一作中途`】一留滞双鬓飒然苍首冬寄河东昭徳里书事贻郑损仓曺  

清冬和暖天老钝昼多眠日爱闾巷静每闻官吏贤寒葅供家食腐叶【`一作药`】宿防烟且复执杯酒无烦轻议边  

浑赞善东斋戏赠陈归  

长裾珠履飒轻尘间以琴书列上賔公子无雠可邀请侯嬴此坐是何人  

春日卧病示赵季黄【`时陷在贼中`】  

病中饶泪眼常昏闻説花开亦闭门语少渐知琴思苦卧多唯觉鸟声喧黄埃满市图书贱黒雾连山虎豹尊今日支离顾形影向君凡在防重恩  

秋幕中夜【`一作幕中秋夜`】独坐迟眀因陪陈翃郎中晨谒上公因【`一作聊`】书即事兼呈同院诸公  

风凄露然眀月在山巅独倚古庭树仰防深夜天叶翻萤不定虫思草无邉南舎机杼发东方云景鲜簪裘肃已整车骑俨将前百雉拱双防万夫尊一贤琳琅多谋蕴律吕更相宣晓桂香浥露新鸿晴满川熙熙造化功【`一作功化`】穆穆唐尧年顾已草同贱誓心金匪坚蹇辞慙自寡渴病老难痊书此更何问边韶唯昼眠  

寄赠库部王郎中【`时充折籴使`】  

谔谔汉名臣从天令若春叙辞皆诏防称宦【`一作使`】即星辰草木承风偃云雷施泽均威惩治粟尉恩洽让田人泉货方将散京坻自此陈五营俱益灶千里不停轮未逺金门籍旋清玉塞尘硕儒推庆重良友【`一作史`】颂公【`一作功`】频鹤发逢新镜龙门跃旧鳞荷君偏有问深感浩难申  

寄赠畅当山居  

古村荒石路岁晏独言归山雪厚三尺社榆麄十围虬龙宁守蛰鸾鹤岂矜飞君子固安分毋听劳者讥  

偶宿山中忆畅当  

深山夜雪晴坐忆晓山眀读易罢三卷弹琴当五更薜萝枯有影嵓壑冻无声此夕一相望君应知我诚秋中野望寄舎弟绶兼令呈上西川尚书舅  

忧来思逺望髙处殊非惬夜露湿苍山秋陂满黄叶人随鴈迢遰栈与云重叠骨肉暂分离形神遂疲薾红旌渭阳骑几日劳登渉蜀道蔼松筠巴江盛舟檝小生意何限简诲偏盈箧旧恨尚填膺新悲复萦睫因求种利自喜归耕防井臼赖依邻儿童亦胜汲【`一作笈`】尘容不在照雪鬓那堪镊唯有飡霞心知夫【`一作未`】与天接  

行药前轩呈董山人  

不觉老将至瘦来方自惊朝昏多病色起坐有劳声腠暖【`一作体缓`】苦肌【`一作睛`】痒藏虚唯耳鸣桑公富灵术一为保余生  

翫春因寄冯卫二补阙戏呈李益【`时君与李新除侍御史`】  

掖垣春色自天来红药当堦次第开萱草藂藂尔何物等闲穿破绿莓苔  

新移北防因贻同院诸公兼呈畅博士  

华轩迩台座顾影忝时伦弱质偃弥旷清风来亦频恩辉坐凌迈景物恣芳新终乃愧吾友无容私此身  

与张擢对酌  

张翁对卢叟一榼山村酒倾酒请予歌忽防张翁呵呵予官非屈曲有怨词多歌罢谢张翁所思殊不同予悲方为老君责一何空曾防乐官录向是悲翁曲张老闻此词汪汪泪盈目卢叟醉言麄一杯凡数呼回头顾张老敢欲戏为儒  

喜从弟激初至  

儒服策羸车恵然过我庐叙年慙已长称从意何疎作吏清无比为文丽有余应嗤受恩者头白读兵书  

寻贾尊师  

玉洞秦时客焚香映绿萝新传左慈诀曾与右军鹅杵臼隂苔徧方书古字多成都今日雨应与酒相和  

秋中过独孤郊居【`即公主子`】  

开【`一作闲`】园过水到郊居共引家童拾野蔬髙树夕阳连古巷菊花梨叶满荒渠秋山近防行过寺夜雨寒时起读书帝里诸亲别来久岂知王粲爱樵渔  

同耿拾遗春中题第四郎新修书院【`一作同钱员外春中题薛载少府新书院`】  

得接西园防多因野性同引藤连树影移石【`一作柏`】间花丛学就晨昏外欢生礼乐中春防随墨客夜宿伴潜公散帙灯惊燕开帘月带风朝朝在门下自与五侯通  

春日题杜叟山下别业  

白鸟羣飞山半晴渚田相接有泉声园中晓露青藂合桥上春风绿野眀云影断来峰影出林花落尽草花生今朝醉舞同君乐始信幽人不爱荣  

过终南栁防士  

五【`一作野`】老正相寻围棋到煮金石摧丹井闭月过洞门深猨鸟三时下藤萝十里隂绿泉多草气青壁少花林自愧非仙侣何言见道心悠哉宿山口雷雨夜沈沈  

宿澄上人院  

竹窗闻逺水月出似溪中香覆经年火幡飘后夜风性昏知道晚学浅喜言同一悟归身防何山路不通  

题李沆林园  

古巷牛羊出重门接栁隂闲防入竹路自有向山心种药齐幽石耕田到逺林愿同词赋客得兴【`一作与`】谢家深  
