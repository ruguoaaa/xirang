---
title: 第2部分
index: true
icon: editor
order: 3
category:
  - 诗藏
  - 诗集
  - 御制全唐诗
tag:
  - 钦定四库全书
  - 集部八
  - 总集类
  - 曹寅
  - 清
---

## 御定全唐诗卷二十三  

琴曲歌辞【`古琴曲有五曲九引十二操自是已后作者相继`】  

白雪歌【`僧贯休　唐书乐志曰白雪周曲也`】  

列鼎佩金章泪眼看风枝却思食藜藿身作屠沽儿负米无逺近所希升斗归为人无贵贱莫学鸡狗肥斯言如不忘别更无光辉斯言如或忘即安用人为  

湘妃【`刘长卿`】  

帝子不可见秋风来暮思婵娟湘江月千载空蛾眉  

同前【`李贺`】  

筠竹千年老不死长伴秦【`一作神`】娥盖湘水蛮娘吟弄满寒空九山静緑泪花红离鸾别凤烟梧中巫云蜀雨遥相通幽愁秋气上青枫凉夜波间吟古龙  

湘妃怨【`孟郊`】  

南廵竟不返帝子【`一作二妃`】怨逾积万里丧蛾眉潇湘水空碧冥冥荒山下古庙收贞魄乔木深青春清光满瑶席  

搴芳徒有荐灵意殊脉脉玉佩不可亲裵回烟波夕  

同前【`陈羽`】  

二妃怨处云沈沈二妃哭处湘水深商人酒滴庙前草萧飒【`集作索`】风生斑竹林  

湘妃列女操【`鲍溶`】  

有虞夫人哭虞后淑女何事又伤离竹上泪迹生不尽寄哀云和五十丝云和经奏钧天曲乍聴寳琴遥嗣续三湘测测流急緑秋夜露寒蜀帝飞枫林月斜楚臣宿更疑川宫日黄昏闇携女手殷勤言环佩玲珑有无间终疑既逺双悄悄苍梧旧云岂难召老猨心寒不可啸目眄眄兮意蹉跎魂腾腾兮惊秋波曲一尽兮忆再奏众不声且如何  

湘夫人【`邹绍先`】  

枫叶下秋渚二妃愁渡湘疑山空杳蔼何处望君王日落水云里油油【`集作悠悠`】心自伤  

同前【`李颀`】  

九嶷日已暮三湘云复愁窅蔼罗色潺湲江水流佳期来北渚捐玦【`集作佩`】在芳洲  

同前【`郎士元`】  

蛾眉对湘水遥哭苍梧间【`集作山`】万乘既已殁孤舟谁忍还至今楚山上犹有泪防斑南有涔阳路渺多新愁昔神降回【`集作桂酒神降`】时风波【`集作回风`】江上秋彩云忽无处碧水空安流【`南有涔阳路以下集另作一首`】  

霹雳引【`沈佺期`】  

岁七月火伏而金生客有鼓瑟于门者奏霹雳之商声始戛羽以騞砉终扣宫而砰駖电耀耀兮龙跃雷阗阗兮雨冥气呜唅以防雅态歘翕以横生有如驱千旗制五兵截荒虺斮长鲸孰与广陵比意别鹤俦精而已俾我雄子魄动毅夫发立懐恩不浅武义双辑视胡若芥翦羯如拾岂徒慨慷中筵备羣娯之翕习哉  

拘幽操【`韩愈　一曰文王哀羑里文王拘于羑里而作`】  

目揜揜【`集作窈窈`】兮其凝其盲耳肃肃兮聴不闻声朝不日出兮夜不见月与星有知无知兮为死为生呜呼臣罪当诛兮天王圣眀  

越裳操【`韩愈　越裳献白雉周公作`】  

雨之施物以孳我何意于彼为自周之先其艰其勤以有疆宇私我后人我祖在上四方在下厥临孔威敢戏以侮孰荒于门孰治于田四海既均越裳是臣  

岐山操【`韩愈　序云周公为太王作`】  

我家于自我先公伊我承绪【`集作序`】敢有不同今狄之人将土我疆民为我战谁使死伤彼岐有岨我往独处人莫【`一作莫尔`】余追无思我悲  

履霜操【`韩愈　序云尹吉甫子伯竒无罪为后母防而见逐自伤作`】  

父兮儿寒母兮儿饥儿罪当笞逐儿何为儿在中野以宿以处四无人声谁与儿语儿寒何衣儿饥何食儿行于野履霜以足母生众儿有母怜之独无母怜儿宁不悲  

雉朝飞操【`李白　雉朝飞者犊牧子七十无妻出薪于野见雉雄雌相随而飞感之而作`】  

麦陇青青三月时白雉朝飞挟两雌锦衣绮翼何离褷犊牧采薪感之悲春天和白日暖啄食饮泉勇气满争雄闘死绣颈断雉子班奏急管弦心倾美酒【`集作倾心酒美`】尽玉椀枯杨枯杨尔生荑【`集作稊`】我独七十而孤栖弹写恨意不尽瞑目归黄泥  

同前【`韩愈`】  

雉之飞于朝日羣雌孤雄意气横出当东而西当啄而飞随飞随啄羣雌粥粥□我虽人曽不如彼雉鸡生身七十年无一妾与妃  

同前【`张祜`】  

朝阳陇东泛暖景双啄双飞双顾影朱冠锦襦聊日整漠漠雾中如衣褧伤心卢女七十老翁长独眠雄飞在草雌在田衷肠结愤气呵天圣人在上心不偏翁得女妻甚可怜  

思归引【`张祜　一曰离拘操卫女于深宫思归不得而作`】  

重重作闺清旦鐍两耳深声长不彻深宫坐愁百年身一片玉中生愤血焦桐罢弹【`集作弹罢`】丝自絶漠漠暗魂愁夜月故乡不归谁共穴石上作蒲蒲九节  

猗兰操【`韩愈　一曰幽兰操孔子伤不逢时作`】  

兰之猗猗扬扬其香不采而佩于兰何伤今天之旋其曷为然我行四方以日以年雪霜贸贸荠麦之茂子如不伤我不尔觏荠麦之茂荠麦之有君子之伤君子之守  

幽兰【`崔涂`】  

幽植众能【`集作春风`】知贞芳只暗持自无君子佩未是国香衰白露霑长早青春【`集作春风`】毎到迟不知当路草芳馥欲何为  

将归操【`韩愈　一曰聊操孔子之赵闻杀鸣犊作`】  

秋之水兮其色幽幽我将济兮不得其由渉其浅兮石齧我足乘其深兮龙入我舟我济而悔兮将安归尤归乎归乎无与石闘兮无应龙求  

龟山操【`韩愈　序云孔子以季桓子受齐女乐谏不从望龟山而作`】  

龟之氛兮不能云【`一作为`】雨龟之枿兮不中梁柱龟之大兮秪以奄鲁知将隳兮哀莫余伍周公有鬼兮嗟余归辅  

残形操【`韩愈　序云曽子梦见一狸不见其首作`】  

有兽维狸兮我梦得之其身孔眀兮而头不知吉凶何为兮觉坐而思巫咸上天兮识者其谁  

双燕离【`李白　河间新歌`】  

双燕复双燕双飞令人羡玉楼珠阁不独栖金窗绣戸长相见柏梁失火去因入吴王宫吴宫又焚荡雏尽巢亦空憔悴一身在孀雌忆故雄双飞难再得伤我寸心中  

列女操【`孟郊　列女引楚樊姬作`】  

梧桐相待老鸳鸯防双死贞妇贵徇夫舍生亦如此波澜誓不起妾心井中水  

别鹄操【`韩愈　一曰别鹤操商陵穆子娶妻五年无子父母欲其改娶其妻闻之中夜悲啸穆子感之而作`】  

雄鹄衔枝来雌鹄啄泥归巢成不生子大义当乖离江汉水之大鹄身鸟之微更无相逢日安【`集作且`】可【`集有绕树二字`】相随飞  

别鹤【`杨巨源`】  

海鹤一为别髙程方杳然影揺江海【`集作汉`】路思结潇湘天皎然仰白日真姿栖紫烟含情九霄际顾侣五云前遐心属清都凄响激朱超揺间云雨迢遰各山川东南信多水防合当有年雄【`集作雌`】飞戾冥寞此意何由传  

同前【`王建`】  

主人一去池水絶池鹤散飞不相别青天漫漫碧海【`集作水`】重知向何山风雪中万里虽然音影在向心终是死生同池邉巢破松树死树头年年乌生子  

同前【`张籍`】  

双鹤出云谿分飞各自迷空巢在松杪【`集作顶`】折羽落江泥寻水终不饮逢林亦未栖别离应易老万里两【`集作雨`】凄凄  

同前【`杜牧`】  

分飞共所从六翮势摧【`集作催`】风声断碧云外影孤眀月中青田归路逺月【`集作丹`】桂旧巢空矫翼知何处天涯不可穷  

走马引【`李贺　一曰天马引樗里牧恭为父报怨杀人逃入沂泽中作`】  

我有辞乡劒玉锋堪截云襄阳【`一作长安`】走马客意气自生春朝嫌劒光【`集作花`】静暮嫌劒花【`集作光`】冷能持劒向人不解持照身【`一作解持照身影`】  

昭君怨【`白居易`】  

眀妃风貌最娉婷合在椒房应四星只得当年备宫掖何曽专夜奉帏屏见疎从道迷图画知屈那教配虏庭自是君恩薄如纸不须一向恨丹青  

同前二首【`张祜`】  

万里边城逺千山行路难举头惟见月【`集作日`】何处是长安汉庭无大议戎虏防先和莫羡倾城色昭君恨最多  

同前【`梁氏琼`】  

自古无【`集作有`】和亲贻灾到妾身胡【`集作朔`】风嘶去马汉月吊【`集作出`】行轮衣薄狼山雪妆成边塞春回看父母国生死毕胡尘  

眀妃怨【`杨凌`】  

汉国眀妃去不还马駞管向阴山匣中纵有菱花镜羞对单于照旧顔  

蔡氏五弄【`五弄逰春渌水幽居坐愁秋思竝宫调蔡邕所作也`】  

逰春曲二首【`王涯`】  

万树江边杏新开一夜风满园深浅色照在緑波中上苑何穷树花开次第新香车与丝骑风静亦生尘  

逰春辞二首【`王涯`】  

曲江丝栁变烟条寒骨【`集作谷`】冰随暖气销才见春光生绮陌已闻清乐动云韶  

经过栁陌与桃蹊寻逐风光着处迷鸟度时时冲絮起花繁衮衮压枝低  

同前三首【`令狐楚`】  

晚逰临碧殿日上望春亭芳树罗仙仗晴山展翠屏一夜好风吹新花一万枝风前调玉管花下簇金覊阊阖春风起蓬莱雪水消相将折杨栁争取最长条  

渌水曲【`李白`】  

渌水眀秋月南湖采白苹荷花娇欲语愁杀荡舟人  

渌水辞【`李贺`】  

今宵好风月阿侯在何处为有倾城色【`一作入`】翻成足愁苦东湖采莲叶南湖防蒲根【`一作折蒲茸`】未持寄小姑且持感愁魂【`一作秋风`】  

幽居弄【`顾况`】  

苔衣生花露滴月入西林荡东壁扣商占角两三声洞戸谿窗一冥寂独去沧洲无四邻身婴世网此何身闗情命曲寄惆怅久别江【`集作山`】南山里人  

秋思二首【`李白`】  

春阳如昨日碧树鸣黄鹂芜然蕙草暮飒尔凉风吹天秋木叶下月冷莎鸡悲坐愁羣芳歇白露凋华滋阏氏【`集作燕支`】黄叶落妾望白【`集作自`】登台月出【`一作海上`】碧云断蝉声【`一作单于`】秋色来胡兵沙塞合汉【`一作望`】使玉闗回征客无归日空悲蕙草摧  

同前二首【`鲍溶`】  

胡风吹鴈翼逺别无人乡君近鴈来处几回断君肠昔奉千日书抚心怨星霜无书又千日世路重茫茫燕国有佳丽蛾眉富春光自然君归晚花落君空堂君其若不然岁晚双鸳鸯顾兔蚀残月幽光不如星女儿晚事夫顔色同秋萤秋日邉马思武夫不遑宁燕歌易水怨劒舞蛟龙腥风折连枝树水翻无蔕萍立身多戸门何必燕山铭生世不如鸟双双比翼翎【`顾兔蚀残月以下集另作一首`】季秋天地闲【`一作闭`】万物生意足我忧长于生安得及草木试从古人愿致酒歌秉烛燕赵皆世人讵能长似玉俯怜老期近仰视日车速萧飒御风君魂梦愿相逐百年夜销半端为垂缨束  

同前【`司空曙`】  

静与嬾相偶年将衰共催前途欢不集往事恨空来昼景委红叶月华铺緑苔沈思更何有结坐【`集作坐结`】玉琴哀  

同前【`司空图`】  

身病时亦危逢秋多恸哭风波一揺荡天地几翻覆孤萤出荒池落叶穿破屋势利长草草何人访幽独  

同前二首【`王涯`】  

网轩凉吹动轻衣夜聴更长玉漏稀月渡天河光转湿鹊惊秋树叶频飞  

宫连太液见苍波暑气微清【`集作消`】秋意多一夜轻风苹末起露珠翻尽满池荷  

胡笳十八拍【`刘商　大胡笳十八拍小胡笳十九拍竝蔡琰作`】  

第一拍  

汉室将衰兮四夷不宾动干戈兮征战频哀哀父母生育我见离乱兮当此辰纱窗对镜未经事将谓珠帘能蔽身一朝虏骑入中国苍黄处处逢胡人忽将薄命委锋镝可惜红顔随虏尘  

第二拍  

马上将余向絶域厌生求死死不得戎羯腥膻岂是人豺狼喜怒难姑息行尽天山足霜霰风土萧条近胡国万里重阴鸟不飞寒沙莽莽无南北  

第三拍  

如羇囚兮在缧绁忧虑万端无处说使余力【`集作刀`】兮翦余髪食余肉兮饮余血诚知杀身愿如此以余为妻不如死早被蛾眉累此身空悲弱质柔如水  

第四拍  

山川路长谁记得何处天涯是乡国自从惊怖少精神不觉风霜损顔色夜中归梦来又去朦胧岂解传消息漫漫胡天呌不闻眀眀汉月应相识  

第五拍  

水头宿兮草头坐风吹汉地衣裳破羊脂沐髪长不梳羔子皮裘领仍左狐襟貉袖腥复膻昼披行兮夜披卧毡帐时移无定居日月长兮不可过  

第六拍  

怪得春光不来久胡中风土无花栁天翻地覆谁得知如今正南看北斗姓名音信两不通终日经年常闭口是非取与在指防言语传情不如手  

第七拍  

男儿妇人带弓箭塞马蕃羊卧霜霰寸歩东西岂自由偷生乞死非情愿龟兹筚篥愁中聴碎叶琵琶夜深怨竟夕无云月上天故乡应得重相见  

第八拍  

忆昔私家恣娇小逺取珍禽学驯扰如今沦弃念故乡悔不当初放林表朔风萧萧寒日暮星河寥落胡天晓旦夕思归不得归愁心想似笼中鸟  

第九拍  

当日苏武单于问道是宾鸿解传信学他刺血写得书书上千重万重恨髯胡少年能走马弯弓射飞无逺近遂令边鴈转怕人絶域何由达方寸  

第十拍  

恨凌辱兮恶腥膻憎胡地兮怨胡天生得胡儿欲弃捐及生母子情宛然貌殊语异憎还爱心中不觉常相牵朝朝暮暮在眼前腹生手养宁不怜  

第十一拍  

日来月往相推迁迢迢星岁欲周天无冬无夏卧霜霰水冻草枯为一年汉家甲子有正朔絶域三光空自悬几囬鸿鴈来又去肠断蟾蜍亏复圆  

第十二拍  

破瓶落井空永沈故乡望断无归心宁知逺使问姓名汉语泠泠传好音梦魂几度到乡国觉后翻成哀怨深如今果是梦中事喜过悲来情不任  

第十三拍  

童稚牵衣双在侧将来不可留又忆还乡惜别两难分宁弃胡皃归旧国山川万里复边戍背面无由得消息泪防满面对残阳终日依依向南北  

第十四拍  

莫以胡儿可羞耻恩情亦各言其子手中十指有长短截之痛惜皆相似还乡岂不见亲族念此飘零隔生死南风万里吹我心心亦随风渡辽水  

第十五拍  

叹息襟懐无定分当时怨来归又恨不知愁怨意若何似有锋铓扰方寸悲欢竝行情未快心意相尤自相问不縁生得天属亲岂向仇讐结恩信  

第十六拍  

去时只觉天苍苍归日始知胡地长重阴白日落何处秋鴈所向应南方平沙四顾自迷惑逺近悠悠随鴈行征途未尽马蹄尽不见行人边草黄  

第十七拍  

行尽胡天千万里惟见黄沙白云起马饥跑雪衔草根人渴敲冰饮流水燕山髣髴辨烽戍鼙鼓如闻汉家垒努力前程是帝乡生前免向胡中死  

第十八拍  

归来故乡见亲族田园半芜春草緑眀烛重然煨烬灰寒泉更洗沈泥玉载持巾栉礼仪【`集作义`】好一弄丝桐生死足出入闗山十二年哀情尽在胡笳曲  

飞龙引二首【`李白`】  

黄帝铸鼎于荆山链丹砂丹砂成黄金骑龙飞上太清家云愁海思令人嗟宫中防女顔如花飘然挥手凌紫霞从风纵体登銮车登銮车侍轩辕遨逰青天中其乐不可言  

鼎湖流水清且闲轩辕去时有弓劒古人传道留其间后宫婵娟多花顔乘鸾飞烟亦不还骑龙攀天造天闗造天闗闻天语长云河车载玉女载玉女过紫皇紫皇乃赐白兔所之药【`集有方字`】后天而老凋三光下视瑶池见王母蛾眉萧飒如秋霜  

乌夜啼引【`张籍　何晏系狱有二乌止于舍上其女曰乌有喜声父必免遂作此操`】  

秦乌啼哑哑夜啼长安吏人家吏人得罪囚在狱倾家卖产将自赎少妇起聼夜啼乌知是官家有赦书下牀心喜不重寐未明上堂贺舅姑少妇语啼乌汝啼慎勿虚借汝庭树作髙巢年年不令伤尔雏  

宛转歌【`郎大家宋氏　晋王敬伯遇女郎刘妙容命小婢弹箜篌作宛转歌凡八曲敬伯惟忆二曲`】  

风已清月朗琴复鸣掩抑非千态殷勤是一声歌宛转宛转和且长愿为双鸿鹄比翼共翺翔  

日巳暮长檐鸟应度此时望君君不来此时思君君不顾歌宛转宛转那能异栖宿愿为形与影出入恒相逐  

同前二首【`刘方平`】  

星参差【`集有明字`】月二八灯五枝黄鹤瑶琴将别去芙蓉羽帐惜空垂歌宛转宛转恨无穷愿为波与浪俱起碧流中  

暁将近黄姑织女银河尽九华锦衾无复情千金宝镜谁能引歌宛转宛转伤别离愿作杨与栁同向玉窗垂  

宛转行【`张籍`】  

华屋重翠帏绮席雕象牀逺漏微更疎薄衾中夜凉炉氲【`集作气`】暗裵回寒灯背斜光妍姿结宵态寝臂幽梦长宛转复宛转忆忆【`集作君`】更未央  

王敬伯歌【`李端`】  

妾本舟中客【`集作女`】闻君江上琴君初感妾叹【`集作意`】妾亦感君心遂出合欢被同为交颈禽传杯惟畏浅接膝犹嫌逺侍婢奏箜篌女郎歌宛转宛转怨如何中庭霜渐多霜多叶可惜昨日非今夕徒结万里【`集作重`】欢终成一宵客王敬伯渌水青山从此隔  

三峡流泉歌【`李季兰　三峡流泉晋阮咸作`】  

妾家本住巫山云巫山流水常自闻玉琴弹出转寥夐直似当时梦中聼三峡流泉几千里一时流入深闺里巨石奔崖指下生飞波走浪中起初疑喷涌含雷风又似呜咽流不通回湍曲濑势将尽时复滴沥平沙中忆昔阮公为此曲能使仲容聼不足一弹既罢复一弹愿似流泉镇相续  

风入松歌【`僧皎然　风入松晋嵇康作`】  

西岭松声落日秋千枝万叶风飕飗美人援琴弄成曲写得松间声断续声断续清我魂流波坏陵安足论美人夜坐月明里含少商兮照【`集作防`】清征风何凄兮飘飉【`集作飘`】搅寒松兮又夜起夜未央曲何长金徽更促声泱泱何人此时不得意意苦悲闻客堂  

秋风引【`刘禹锡`】  

何处秋风至萧萧送鴈羣朝来入庭树孤客最先闻  

眀月引【`卢照邻`】  

洞庭波起兮鸿鴈翔风瑟瑟兮野苍苍浮云卷霭眀月流光荆南兮赵北碣石兮潇湘澄清规于万里照离思于千行横桂枝于西第绕菱花于北堂髙楼思妇飞盖君王文姬絶域侍子他乡见胡鞍之似练知汉劒之如霜试登髙而极目【`集作骋`】莫不变而回肠  

眀月歌【`阎朝隐`】  

梅花雪白栁叶黄云雾四起月苍苍箭水泠泠刻漏长挥玉指拂罗裳为君一奏楚眀光  

緑竹引【`宋之问`】  

青溪緑潭潭水侧修竹婵娟同一色徒生仙实凤不游老死空山人讵识妙年秉愿逃俗纷归卧嵩丘弄白云含情傲【`集有睨字`】慰心目何可一日无此君  

山人劝酒【`李白`】  

苍苍云松落落绮皓春风尔来为阿谁胡蝶忽然满芳草秀眉霜雪颜桃花【`一作雪霜桃花貌`】骨青髓緑【`一作青髓緑髪`】长美好称是秦时避世人劝酒相欢不知老各守兔【`集作麋`】鹿志耻随龙虎争歘起佐太子汉王【`一作皇`】乃复惊顾谓戚夫人彼翁羽翼成归来南【`一作商`】山下泛若云无情举觞酹巢由洗耳何独【`一作太`】清浩歌望嵩岳意气还【`一作遥`】相倾  

幽涧泉【`李白`】  

拂彼白石弹吾素琴幽涧愀兮流泉深善手眀徽髙张清心寂歴似千古松飕飗兮万寻中见愁猨吊影而危处兮呌秋木而长吟客有哀时失志而聴者涙淋浪以霑襟乃缉商缀羽潺湲成音吾但写声发情于妙指殊不知此曲之古今幽涧泉鸣深林  

龙宫操【`顾况　大歴壬子癸丑大水时在滁作`】  

龙宫月眀光参差精卫衔石东飞时鲛人织绡采藕丝翻江倒海倾吴蜀汉女江妃杳相续龙王宫中水不足  

飞鸢操【`刘禹钖`】  

鸢飞杳杳青云里鸢鸣萧萧风四起旗尾飘扬势渐髙箭头砉划声相似长空悠悠霄日悬六翮不动凝飞【`集作风`】烟逰鶤翔鴈出其下庆云清景相廽旋忽闻饥乌一噪聚瞥下云中争腐鼠腾音砺吻相喧呼仰天大吓疑鸳雏畏人避犬投髙处俛啄无声犹屡顾青鸟自爱玉山禾仙禽徒贵华【`集作山`】亭露朴【`集作棘`】危巢向暮时毰毸饱腹蹲枯枝逰童挟弹一麾肘臆碎羽分人不悲天生众禽各有类威凤文章在仁义鹰隼仪形蝼蚁心虽能戾天何足贵  

升仙操【`李羣玉`】  

嬴女去秦宫琼箫生【`集作飞`】碧空凤台闭烟雾鸾吹飘天风复闻周太子亦遇浮丘公丛簧发仙弄轻举紫霞中浊世不久住清都路何穷一去霄汉上世人那得逢  

司马相如琴歌【`张祜`】  

凤兮凤兮非无凰山重水阔不可量梧桐结阴在朝阳濯羽弱水鸣髙翔  

霍将军【`崔颢`】  

长安甲第髙入云谁家居住霍将军日晩朝回拥宾从路傍揖拜何纷纷莫言炙手手可热须防火尽灰亦灭莫言贫贱即可欺人生富贵自有时一朝天子赐顔色世上悠悠应【`一作始`】自知  

琴歌【`顾况`】  

琴调秋些胡风绕雪峡泉声咽佳人愁些  

## 御定全唐诗卷二十四  

杂曲歌辞【`诗之流有八名曰行曰引曰歌曰謡曰吟曰咏曰怨曰叹皆六义之余也至其恊声律播金石总谓之曲`】  

秦女休行【`李白`】  

西门秦氏女秀色如琼花手挥白杨刀清昼杀讐家罗袖洒赤血英声【`集作气`】凌紫霞直上西山去关吏相邀遮壻为燕国王身被诏狱加犯刑若履虎不畏落爪牙素颈未及断摧眉伏泥沙金鸡忽放赦大辟得寛赊何慙聂政姊万古共惊嗟  

出门行二首【`孟郊`】  

长河悠悠去无极百龄同此可叹息秋风白露霑人衣壮心凋落夺顔色少年出门将诉谁川无梁兮路无岐一闻陌上苦寒奏使我伫立惊且悲君今得意厌粱肉岂复念我贫贱时  

海风萧萧天雨霜穷愁独坐夜何长驱车旧忆太行险  

始知游子悲故乡美人相思隔天阙长望云端不可越手持琅玕欲有赠爱而不见心断絶南山峩峩白石烂碧海之波浩漫漫参辰出没不相待我欲横天无羽翰  

同前【`元稹`】  

兄弟同出门同行不同志凄凄分岐路各各营所为兄上荆山巅翻石辨虹气弟沈沧海底偷珠待龙睡出门不数年同归亦同遂俱用私所珍升沈自兹异献珠龙王宫值龙覔珠次但喜复得珠不求珠所自酬客双龙女授客六龙辔遣充行雨神雨泽随客意雩夏钟鼔繁禜秋玉帛积彩色画廊庙奴僮被珠翠骥騄千万双鸳鸯七十二言者禾稼枯【`集作未揺舌`】无人敢轻议其兄因献璞再刖不履地门戸亲戚疎匡牀妻妾弃铭心有所待视足无所愧持璞自枕头泪防双血渍一朝龙醒寤本问偷珠事因知行雨偏妻子五刑备仁兄捧尸哭势友掉头讳丧车黔首葬吊客青蝇至楚有望气人王前忽长跪贺王得贵寳不逺王所莅求之果如言剖则【`集作出`】浮云【`集作筠`】腻白珩无顔色垂棘有瑕累在楚列地封入赵连城贵秦遣李斯书书为传国瑞秦亡汉魏传传者得神器卞和名永永与寳不相坠劝尔出门行行难莫行易易得还易失难同亦难离善贾识贪廉良田无稙穉磨劒莫磨锥磨锥成小利  

出自蓟北门行【`李白`】  

虏阵横北荒胡星曜精芒羽书速惊电烽火昼连光虎竹救边急戎车森已行明主不安席按劒心飞扬推毂出猛将连旗登战场兵威冲絶幕杀气凌穹苍列卒【`一作阵`】赤山下开营紫塞傍途【`集作穷`】冬沙风【`集作风沙`】紧旌旗飒凋伤画角悲海月征衣卷天霜挥刃斩楼兰弯弓射贤王单于一平荡种落自奔亡收功报天子行歌【`一作歌舞`】归咸阳  

蓟门行五首【`髙适`】  

边城十一月雨雪乱霏霏元戎号令严人马亦轻肥胡无尽日征战几人归  

幽州多骑射结发重横行一朝事将军出入有声名纷纷猎秋草相向角弓鸣  

蓟门逢古老独立思氛氲一身既零丁头鬓白纷纷勲庸今已矣不识霍将军  

茫茫【`集作黯黯`】长城外日没更烟尘胡骑虽凭陵汉兵不顾身古树满空塞黄云愁杀人  

汉家能用武开拓穷异域戍卒厌糠覈降胡饱衣食开亭试一望吾欲涕【`集作泪`】霑臆  

同前【`李希仲`】  

旄头有精芒胡骑猎秋草羽檄南渡河边庭用兵早汉家爱征战宿将今已老辛苦羽林儿从戎榆关道一身救边速烽火连【`集作通`】蓟门前军鸟飞【`集作飞鸟`】断格鬭尘沙昏寒日鼔声急单于夜火【`集作将`】奔当须徇忠义身死报国恩【`一身救边速以下集另作一首`】  

君子有所思行【`李白`】  

紫阁连终南青冥天倪色慿崖望咸阳宫阙罗北极万井惊画出九衢如直渭水清银河【`集作银河清`】横天流不息朝野盛文物衣冠何翕赩廐马散连山军容威絶域伊臯运元化卫霍输筋力歌钟乐未休荣去老还逼圆光过满缺太阳移中昃不散东海金何争西辉【`集作飞`】匿无作牛山悲恻怆泪霑臆  

同前二首【`僧贯休`】  

我爱正考甫思贤作商颂我爱扬子云理乱皆如凤振衣中夜起露花香旖旎扑碎骊龙明月珠敲出凤凰五色髓陋巷萧萧风淅淅缅想斯人胜珪璧寂寥千载不相逢无限区区尽虚掷君不见沈约道佳人不在兹春光为谁惜  

安得龙猛笔点石为黄金散问【`一作向`】酷吏家使无贪残心甘棠密叶成翠幄颍凤不来天地塞所以【`集作倾国二字`】倾城人如今【`集有如今二字`】不可得  

伤歌行【`张籍侧调曲`】  

黄门诏下促收捕亰兆君【`一作尹`】系御史府出门无复部曲随亲戚相逢不容语辞成谪尉南海州受命不得须防留身着青衫骑恶马东门之东【`集作外`】无送者邮夫防吏急喧驱往往惊堕马蹄下长安里中荒大宅朱门已除十二防髙堂舞榭锁管美人遥望西南天  

同前【`孟郊`】  

众毒蔓贞松一枝难久荣岂知黄庭客仙骨生不成春色舍芳蕙秋风绕枯茎弹琴不成曲始觉知音倾馆月改旧照吊宾写余情还舟空江上波浪送铭旌  

同前【`庄南杰`】  

兔走乌飞不相见人事依稀速如电王母夭桃一度开玉楼红粉千回变车驰马走咸阳道石家旧宅空荒草秋雨无情不惜花芙蓉一一惊香倒劝君莫谩栽荆棘秦皇虚费【`一作负`】驱山力英风一去更无言白骨沈埋暮山碧  

悲歌【`李白`】  

悲来乎悲来乎主人有酒且莫斟听我一曲悲来吟悲来不吟还不笑天下无人知我心君有数斗酒我有三尺琴琴鸣酒乐两相得一杯不啻千钧金悲来乎悲来乎天虽长地虽久金玉满堂应不守富贵百年能几何死生一度人皆有孤猨坐啼坟上月且须一尽杯中酒悲来乎悲来乎凤鸟不至河无图微子去之箕子奴汉帝不忆李将军楚王放却屈大夫悲来乎悲来乎秦家李斯早追悔虚名拨向身之外范子何曾爱五湖功成名遂身自退劒是一夫用书能知姓名惠施不肯千万乗卜式未必穷一经还须黑头取方伯莫谩白首为儒生  

悲哉行【`孟云卿`】  

孤儿去慈亲逺客丧主人莫吟苦辛曲谁忍闻可闻【`集作此曲谁忍闻`】可闻不可说去去无期别行人念前程不待参辰没朝亦常苦饥暮亦常苦饥飘飘万余里贫贱多是非少年莫逺游逺游多不归  

同前【`白居易`】  

悲哉为儒者力学不能【`集作知`】疲读书眼欲暗秉笔手生胝十上方一第成名常苦迟纵有宦达者两鬓已成丝可怜少壮日适在穷贱时丈夫老且病焉用富贵为沈沈朱门宅中有乳臭儿状貌如妇人光明膏粱肌手不把书卷身不擐戎衣二十袭封爵门承勲戚资春来日日出服御何轻肥朝从博徒饮暮有倡楼期评【`集作平`】封还酒债堆金选蛾眉声色狗马外其余一无知山苗与涧松地势随髙卑古来无奈何非君独伤悲  

同前【`鲍溶`】  

促促晨复昏死生同一源贵年不惧老贱老伤久存朗朗哭前歌绛旌引幽魂来为千金子去卧百草根黄土塞生路悲风送回辕金鞍旧良马四顾不出【`集作入`】门生结千岁念荣及百代孙【`集作荣华及百孙`】黄金买性命白刃讐【`集作酬`】一言宁知北山上松柏侵田园  

妾薄命【`崔国辅`】  

虽入秦帝宫不上秦帝牀夜夜玉窗里与他卷罗【`集作衣`】裳  

同前【`武平一`】  

有女妖且丽裵回湘水湄水湄兰杜芳采之将寄谁瓠犀发皓齿双蛾嚬翠眉红脸如开莲素肤若凝脂绰约多逸态轻盈不自持常矜絶代色复恃倾城姿子夫前入侍飞燕复当时正恱掌中舞宁哀团扇诗洛川昔云遇髙唐今尚违幽閤禽雀噪闲堦草露滋流景一何速年华不可追解佩安所赠怨咽空自悲  

同前【`李百药`】  

团扇秋风起长门夜月明羞闻拊背入恨说舞腰轻太常应【`集作先`】已醉刘君恒带酲横陈每虚设吉梦竟何成  

同前【`杜审言`】  

草緑长门闭【`集作掩`】苔青永巷幽宠移新爱夺泣下故情留啼鸟惊残梦飞花搅独愁自怜春色罢团扇复迎秋  

同前【`刘元淑`】  

自从离别守空闺遥闻征战起【`集作赴`】云梯夜夜愁【`集作思`】君辽海外【`集作北`】年年弃妾渭桥西阳春白日照空暖紫燕衔花向庭满防鸾琴里怨声多飞鹊镜前妆梳断谁家夫壻不从征应是渔阳别有情莫道红顔燕地少家家还似洛阳城且【`集作旦`】逐新人殊未归还令秋至夜霜飞北斗星前横度【`集作旅`】鴈南楼月下捣寒衣夜深闻鴈肠欲絶独坐缝衣灯又灭暗啼罗帐空自怜梦度阳关向谁说每怜容貌宛如神如何薄命不胜人愿君朝夕燕山至好作明年杨柳春  

同前【`李白`】  

汉帝重【`集作宠`】阿娇贮之黄金屋咳唾落九天随风生珠玉宠极爱还歇妒深情却疎长门一歩地不肯暂回车雨落不上天水覆难再【`一作重难`】收君情与妾意各自东西流昔日芙蓉花今成断根草以色事他人能得几时好  

同前【`孟郊`】  

不惜十指为君千万弹常恐新声至【`一作发`】坐使【`一作使我`】故声【`一作曲`】残弃置今日悲即是昨日欢将新变故易持故为新难青山有蘼芜泪叶长不干空令后代人采掇幽思攒【`一作思幽兰`】  

同前【`张籍`】  

薄命妇良家子无事从军去万里汉家天子平四夷护都尉裹尸归念君此行为死别对君裁缝泉下衣与君一日为夫妇千年万岁亦相守君爱龙城征战功妾愿青楼欢乐同人生各各有所欲讵得将心入君腹  

同前三首【`李端`】  

忆妾初嫁君花鬟如緑云回灯入绮帐对【`一作转`】靣脱罗裙折歩教人学偷香与客熏容顔南国重名字北方闻一从失恩意转觉身憔悴对镜不梳头倚窗空落泪新人莫恃新秋至防无春从来闭在长门者必是宫中第一人  

玉垒城边争走马铜蹄【`集作驼`】市里共乗舟鸣环动佩思无尽掩袖低巾泪不流畴昔将歌邀客醉如今欲舞对君羞忍怀贱妾平生曲独上襄阳旧酒楼  

自从君弃妾憔悴不羞人惟余坏粉泪未免映衫匀  

同前【`卢纶`】  

妾年初二八两度嫁狂夫薄命今犹在坚贞扫地无  

同前【`卢弼`】  

君恩已断尽成空追想娇欢恨莫穷长为蕣华光晓日谁知团扇送秋风黄金买赋心徒切清路飞尘信莫通闲凭玉栏思旧事防回春暮泣残红  

同前【`胡曾`】  

阿娇初失汉皇恩旧赐罗衣亦罢熏欹枕夜悲金屋雨卷帘朝泣玉楼云宫前叶落鸳鸯瓦架上尘生翡翠裙龙骑不廵时渐久长门长【`集作空`】掩緑苔文  

同前【`王贞白`】  

薄命头欲白频年嫁不成秦娥未十五昨夜事公卿岂有机杼力空传歌舞名妾专修妇德媒氏却相轻  

羽林行【`王建`】  

长安恶少出名字楼下劫商楼上醉天明下直明光宫散入五陵松柏中百回杀人身合死赦书尚有收城功九衢一日消息定乡吏籍中重改姓出来依旧属羽林立在殿前射飞禽  

同前【`孟郊`】  

朔雪寒断指朔风劲裂冰胡中射雕者此日犹不能翩翩羽林儿锦臂飞苍鹰挥鞭决【`集作快`】白马走出黄河凌  

同前【`鲍溶`】  

朝出羽林宫入参云台议独请万里行不奏和亲事君王重年少深纳开边利寳马雕玉鞍一朝从万骑煌煌都门外祖帐光七贵歌钟乐行军云物惨别地箫笳整部曲幢盖动郊次临风亲戚怀满袖儿女泪行行复何赠长劒报恩字  

白马篇【`李白`】  

龙马花雪毛金鞍五陵豪秋霜切玉劒落日明珠袍鬭鸡事万乗轩盖一何髙弓摧宜【`集作南`】山虎手接泰山猱酒后竞风彩三杯弄寳刀杀人如翦草剧孟同游遨发愤去函谷从军向临洮叱咤万战场【`一作经百战`】匈奴尽波涛【`集作奔逃`】归来使酒气未肯拜萧曹羞入原宪室荒径【`集作滛`】隐蓬蒿  

升天行【`僧齐已`】  

身不沈骨不重驱青鸾驾白凤幢盖飘飘入冷空天风瑟瑟星河动瑶阙参差阿母家楼台戏闭凝彤霞五三【`集作三五`】仙子乗龙车堂前碾烂蟠桃花回头却顾蓬山【`集作莱`】顶一点浓岚在深井  

神仙曲【`李贺`】  

碧峰海面藏灵书上帝拣作神仙居晴时【`集作清明`】笑语闻空虚鬬乗巨浪骑鲸鱼春罗翦字邀王母共宴红楼最深处鹤羽冲风过海迟不如却使青龙去犹疑王母不相许垂露娃鬟更传语  

北风行【`李白`】  

烛龙栖寒门光曜犹旦开日月照之何不及此惟有北风怒号天上来燕山雪花大如席片片吹落轩辕台幽州思妇十二月停歌罢笑双蛾摧倚门望行人念君长城苦寒良可哀别时提劒救边去遗此虎文金髀钗【`集作鞞靫`】中有一双白羽箭蜘蛛结网生尘埃箭空在人今战死不复回不忍见此物焚之已成灰黄河捧土尚可塞北风雨雪恨难裁【`一作哉`】  

苦热行【`王维`】  

赤日满天地火云成山岳草木尽焦卷川泽皆竭涸轻纨觉衣重密树苦阴薄莞簟不可近絺绤再三濯思出宇宙外旷然在寥廓长风万里来江海荡烦浊却顾身为患始知心未觉忽入甘露门宛然清凉乐  

同前【`王毂`】  

祝融南来鞭火龙火旗熖熖烧天红日轮当午凝不去万国如在洪炉中五岳翠干云彩灭阳侯海底愁波竭何当一夕金风发为我扫却天下热  

同前【`僧皎然`】  

六月金数伏兹辰日在庚炎曦曝【`集作烁`】肌肤毒雾昏檐楹【`集作性情`】安得奋翅【`集作轻`】翮超遥出云征不知天地心如何匠生成火德烧百卉瑶草不及荣省客当此时忽贻怀中琼捧翫烦袂涤啸歌美风生迟君佐元气调使四序平中令霜不祅火余气常贞江南诗骚客休吟苦热行  

同前【`僧齐已`】  

离宫划开赤帝怒喝起六龙奔日驭下土熬熬若煎煮苍生惶惶无处处火云峥嵘焚泬寥东臯老农肠欲焦何当一雨苏我苗为君击壤歌帝尧  

太行苦热行【`刘长卿`】  

迢迢太行路自古称险恶千骑俨欲前羣峰望如削火云从中起【`集作出`】仰视飞鸟落汗马卧髙原危旌倚长薄清风何不至赤日方煎烁石露【`集作枯`】山木焦鳞穷水泉涸九重今旰食万里传明略诸将候轩车元凶愁鼎镬何劳短兵接自有长缨缚通越事岂难渡泸功未博朝辞羊肠坂夕望贝丘郭漳水斜绕营常山遥入幕永怀姑苏下因【`集作遥`】寄建安作白雪和诚难沧波意空托陈琳书记好王粲从军乐早晩归汉庭随君【`集作公`】上麟阁  

同前【`独孤及`】  

驷马上太行修途亘辽碣王程无留驾日昃未遑歇请问此何时恢台朱明月长蛇稽天讨上将方北伐明主命使臣皇华得时杰已忘羊肠险岂惮温【`集作湿`】风入【`集作热`】揺策汗滂沲【`集作沧`】登崖【`集作岸`】思纡结炎云如烟火溪谷将恐竭昼景赩可畏凉飚何由发山长飞鸟堕目极行车絶赵魏方俶扰安危俟明哲归路岂不懐饮冰有苦节防同传檄至疑议立谈决况有阮元瑜翩翩秉书札起予歌赤坂永好逾白雪谁念剖竹人无因执羁绁  

春日行【`李白`】  

深宫髙楼入紫清金作蛟龙盘绣【`一作绣作`】楹佳人当窗弄白日将手语弹鸣筝春风吹落君王耳此曲乃是升天行因出天池泛蓬瀛楼船蹙沓波浪惊三千双蛾献歌笑挝钟考鼔宫殿倾万姓聚舞歌太平我无为人自宁三十六帝欲相迎仙人飘翩下云軿帝不去留镐亰安能为轩辕独往入窅防小臣拜献南山寿陛下万古垂鸿名  

同前【`张籍`】  

春日融融池上暖竹牙出土兰心短草堂晨起酒半醒家僮报我园花满头上皮冠未曾整直入花间不寻径树树殷勤尽绕行举【`集作攀`】枝未徧春日暝不用积金着青天不用服药求神仙但愿园里花长好一生饮酒花前老  

朗月行【`李白`】  

小时不识月呼作白玉盘又疑瑶台镜飞在青【`集作白`】云端仙人垂两足桂树作团团白兔捣药成问言与谁餐蟾蜍蚀圜影天明夜巳残羿昔落九乌天人清且安阴精此沦惑去去不足观忧来其如何恻【`集作凄`】怆摧心肝  

前有一尊酒行二首【`李白`】  

春风东来忽相过金尊緑酒生微波落花纷纷稍觉多美人欲醉朱顔青轩桃李能防何流光欺人忽蹉跎君起舞日西夕当年意气不肯倾【`集作平`】白发如丝叹何益琴奏龙门之绿桐玉壶美酒清若空催拂柱与君饮看朱成碧顔始红明姬貌如花当垆笑春风笑春风舞罗衣君今不醉欲【`集作将`】安归  

缓歌行【`李颀`】  

小来托身攀贵游倾财破产无所忧暮拟经过石渠署朝将出入铜龙楼结交杜陵轻薄子谓言可生复可死一沈一浮防有时弃我翻然如脱屣男儿立身须自彊十五闭戸颍水阳业就功成见明主击钟鼎食坐华堂二八蛾眉梳堕马美酒清歌曲房下文昌宫中赐锦衣长安陌上退朝归五侯【`集作陵`】宾从莫敢视三省官寮揖者稀早知今日读书是悔作从来【`集作前`】任侠非  

结客少年场行【`虞世南`】  

韩魏多竒节倜傥遗名【`集作声`】利共矜然诺心各负纵横志结友【`集作交`】一言重相思【`集作期`】千里至绿沈明月金络浮云辔吹箫入吴市击筑游燕肆寻源博望侯结客逺相求少年重【`集作怀`】一顾长驱背陇头焰焰霜戈【`集作戈霜`】动耿耿劒虹浮天山冬夏雪交河南北流云起龙沙暗木落鴈行【`集作门`】秋轻生徇知已非是为身谋  

同前【`虞羽客`】  

幽并侠少年金络控连钱窃符方救赵击筑正怀燕轻生辞凤阙挥袂上祁连陆离横寳劒出没惊【`集作骛`】徂旃防轮恒顾敌超乗忽争先摧枯逾百战拓地逺三千骨都魂巳散楼兰首复传龙城含晓雾瀚海隔【`集作接`】遥天歌吹金微返振旅玉门旋烽火今已息非复照甘泉  

同前【`卢照邻`】  

长安重游侠洛阳富才雄玉劒浮云骑金鞍【`集作鞭`】明月弓鬭鸡过渭北走马向关东孙宾遥见待郭解暗相通不受千金爵谁论万里功将军下天上虏骑入云中烽火夜似月兵气晓成虹横行徇知己负羽逺从戎龙旌昏朔雾鸟阵卷寒风追奔瀚海咽战罢阴山空归来谢天子何如马上翁  

同前【`李白`】  

紫燕黄金瞳啾啾【`一作棱棱`】揺緑鬉平明相驰逐结客洛门东少年学劒术凌轹白猨公珠袍曵锦带匕首插吴鸿由来万夫勇挟此生雄风托交从剧孟买醉入新丰笑尽一杯酒杀人都市中羞道易水寒从令日贯虹燕丹事不立虚没秦帝宫舞阳死灰人安可与成功  

同前【`沈彬`】  

重义轻生一劒知白虹贯日报讐归片心惆怅清平世酒市无人问布衣  

少年子【`李百药`】  

少年飞翠盖上路动【`集作勒`】金镳始酌文君酒新吹弄玉箫少年不欢乐何以尽芳朝千金笑里面一搦抱【`集作掌`】中腰挂冠【`集作缨`】岂惮宿迎拜【`一作落珥`】不胜娇寄语少年子无辞归路遥  

同前【`李白`】  

青云少年子挟弹章台左鞍马四边开突如流星过金丸落飞鸟夜入琼楼卧夷齐是何人独守西山饿  

少年乐【`李贺`】  

芳草落花如锦地二十长游醉乡里红缨不重【`集作动`】白马骄垂栁金丝香拂水吴娥未笑花不开緑鬓耸堕兰云起陆郎倚醉牵罗袂夺得寳钗金翡翠  

同前【`张祜`】  

二十便封侯名居第一流緑鬟深小院清管下高楼醉把金船掷闲敲玉镫游带盘红鼹鼠袍砑紫犀牛锦袋归调箭罗鞋起拨毬眼前长贵盛那信世间愁  

少年行三首【`李白`】  

击筑饮美酒劒歌易水湄经过燕太子结托并州儿少年负壮气奋烈自有时因声【`集作击`】鲁句践争情【`一作博`】勿相欺五陵年少金市东银鞍白马度春风落花踏尽游何处笑入胡姬酒肆中  

君不见淮南少年游侠客白日毬猎夜拥掷呼卢百万终不惜报讐千里如咫尺少年游侠好经过浑身装束皆绮罗兰蕙相随喧妓女风光去处满笙歌骄矜自言不可有侠士堂中养来久好鞍好马乞与人十千五千旋沽酒赤心用尽为知已黄金不惜栽桃李桃李栽来防度春一回花落一回新府县尽为门下客王侯皆是平交人男儿百年且乐命何须徇书受贫病男儿百年且荣身何须徇节甘风尘衣冠半是征战士穷儒浪作林泉民遮莫枝根长百丈不如当代多还往遮莫姻亲连帝城不如当身自簪缨看取富贵眼前者何用悠悠身后名  

同前四首【`王维`】  

新丰美酒斗十千咸阳游侠多少年相逢意气为君饮系马髙楼垂柳边  

汉家君臣欢宴终髙议云台论战功天子临轩赐侯印将军佩出明光宫  

出身仕汉羽林郎初随骠骑战渔阳孰知不向边庭苦纵死犹闻侠骨香  

一身能臂【`集作擘`】两雕弧虏骑千羣【`集作重`】只似无偏坐金鞍调白羽纷纷射杀五单于  

同前二首【`王昌龄`】  

西陵侠年少送客过长亭青槐夹两路【`集作道`】白马如流星闻道羽书急单于冦井陉气髙轻赴难谁顾燕山铭走马还【`集作逺`】相寻西楼下夕阴结交期一劒留意赠千金髙阁歌声逺重关柳色深夜闲须尽醉莫负百年心  

同前【`张籍`】  

少年从出猎【`集作猎出`】长杨禁中新拜羽林郎独到辇前射双虎君王手赐黄金铛【`集作珰`】日日鬬鸡都市里赢得寳刀重刻字百里报讐夜出城平明还在倡楼醉遥闻虏到平陵下不待诏书行上马斩得名王献桂宫封侯起第一日中不为六郡良家子百战始取边城功  

同前三首【`李嶷`】  

十八羽林郎戎衣事【`集作侍`】汉王臂鹰金殿侧挟弹玉舆旁驰道春风起陪游出建章  

侍猎长杨下承恩更射飞尘生马影灭箭落鴈行稀薄暮归随【`集作随天`】仗聨翩入琐闱  

玉劒膝边横金杯马上倾朝游茂陵道暮宿凤凰城豪吏多猜忌无劳问姓名  

同前【`刘长卿`】  

射飞夸侍猎行乐爱聨镳荐枕青娥艳鸣鞭白马骄曲房珠翠合深巷管调日晚春风里衣香满路飘  

同前四首【`令狐楚`】  

少小边州惯放狂骣骑蕃马射黄羊如今年事无筋力犹倚营门数鴈行  

家本清河住五城须凭弓箭得功名等闲飞鞚秋原上独向寒云试射声  

弓背霞明劒照霜秋风走马出咸阳未收天子河湟地不拟回头望故乡  

霜满中庭月过【`集作满`】楼金尊玉柱对清秋当年称意须为乐不到天明未肯休  

同前二首【`杜牧`】  

官为骏马监职帅羽林儿两绶藏不见落花何处期猎敲白玉镫怒袖紫金锤田窦长留醉苏辛曲护【`集作让`】岐豪持出塞节笑别逺山眉捷报云台贺公卿拜寿巵连环羁玉声光碎緑锦蔽泥虬卷髙春风细雨走马去珠落璀璀白袍  

同前三首【`杜甫`】  

莫笑田家老瓦盆自从盛酒长儿孙倾银注玉惊人眼共醉终同卧竹根  

巢燕养雏浑去尽红花结子已无多黄衫年少来宜数不见堂前东逝波  

马上谁家白面【`一作薄媚`】郎临堦下马坐人牀不通姓字麄豪甚指点银瓶索酒尝  

同前【`张祜`】  

少年足【`集作年少好`】风情垂鞭卖眼【`集作防睚`】行带金师子小裘锦骐驎狞选【`集作拣`】匠装金【`集作银`】镫推【`集作堆`】钱买细筝李陵虽效死时论得虚名  

同前【`韩翃`】  

千点斓斒喷玉【`集作玉勒`】骢青丝结尾绣纒鬃鸣鞭晚【`集作晓`】出章台路叶叶春依【`集作衣`】杨柳风  

同前【`施肩吾`】  

醉骑白马走空衢恶少皆称电不如五凤街头闲勒辔半垂衫袖揖金吾  

同前三首【`僧贯休`】  

锦衣鲜华手擎鹘闲行气貌多轻忽稼穑艰难总不知五帝三皇是何物  

自拳五色毬迸入他人宅郤捉苍头奴玉鞭打一百面白如削玉猖狂曲江曲马上黄金鞍适来新赌得  

同前【`韦庄`】  

五陵豪客多买酒黄金贱醉下酒家楼美人双翠幰挥劒邯郸市走马梁王苑乐事殊未央年华已云晚  

汉宫少年行【`李益`】  

君不见上宫警夜营八屯咚咚街鼔朝朱轩玉阶霜仗拥未合少年排入铜龙门暗闻弦管九天上宫漏沈沈清吹繁才明走马絶驰道呼鹰挟弹通缭垣玉笼金琐养黄口探雏取卵伴王孙分曹六博快一掷迎欢先意笑语喧巧为柔媚学优孟儒衣嬉戏冠沐猨晚来香街经柳市行过倡市宿桃根相逢杯酒一言失回朱点白闻至尊金张许史伺顔色王侯将相莫敢论岂知人事无定势朝欢暮戚如掌翻椒房宠移子爱夺一夕秋风生戾园徒用黄金将买赋宁知白玉暗成痕持杯收水水巳覆徙薪避火火更燔欲求四老张丞相南山如天不可上  

长乐少年行【`崔国辅`】  

遗却瑚鞭白马骄不行章台折杨柳春草【`集作日`】路旁情  

长安少年行十首【`李廓`】  

金紫少年郎绕街鞍马光身从左中尉官属右春坊刬戴扬州帽重熏异国香垂鞭踏青草来去杏园芳追逐轻薄伴闲游不着绯长拢出猎马数换打毬衣晓日寻花去春风带酒归青楼无昼夜歌舞歇时稀日髙春睡足帖马赏年华倒插银鱼袋行随金犊车还携新市酒逺醉曲江花防度归侵黑金吾送到家好胜躭长行天明烛满楼留人看独脚赌马换偏头乐奏曾无歇杯廵不暂休时时遥冷笑怪客有春愁遨游携艳妓装束似男儿杯酒逢花住笙歌簇马吹莺声催曲急春色讶【`集作送`】归迟不以闻街鼔华筵待月移赏春惟逐胜大宅可曾归不乐还逃席多狂惯衣歌人踏月起语燕卷帘飞好妇【`集作妇好`】惟相妒倡楼不醉稀防门连日闭苦饮惜残春开琐通新客教姬屈醉人请【`集作倩`】歌牵白马自舞踏红茵时辈皆相许平生不负身新年髙殿上始见有光辉玉鴈排方带金鹅立仗衣酒深和椀赐马疾打珂飞朝下人争看香街意气归游市慵骑马随姬入坐车楼边听歌吹帘外市钗【`集作见莺`】花乐眼从人闹归心畏日斜苍头来去报饮伴到倡家小妇教鹦鹉头边唤醉醒犬娇眠玉簟鹰掣撼金铃碧地攒花障红泥待客亭虽然长按曲不饮不曾听  

同前【`僧皎然`】  

翠楼春酒虾蟇陵长安少年皆共矜纷纷半醉緑槐道蹀躞花骢骄不胜  

渭城少年行【`崔灏`】  

洛阳二【`集作三`】月梨花飞秦地行人春忆归扬鞭走马城南陌朝逢驿使秦川客驿使前日发章台传道长安春早来棠梨宫中燕初至葡萄馆里花正开念此使人归更早三月便达长安道长安道上春可怜揺风荡日曲河边万戸楼台临渭水五陵花柳满秦川秦川寒食盛繁华游子春来喜见花【`集作不见花`】鬭鸡下杜尘初合走马章台日半斜章台帝城称贵里青楼日晚歌钟起贵里豪家白马骄五陵年少不相饶双双挟弹来金市两两鸣鞭上渭桥渭城桥头酒新熟金鞍白马谁家宿可怜锦瑟筝琵琶玉堂清酒就君【`集作倡`】家小妇春来不解羞娇歌一曲杨柳花  

邯郸少年行【`髙适`】  

邯郸城南游侠子自矜生长邯郸里千场纵博家仍富防度报讐身不死宅中歌笑日纷纷门外车马如云屯【`集作常如云`】未知肝胆向谁是令人却忆平原君君不见今人交态薄黄金用尽还疎索以兹感激【`一作叹`】辞旧游更于时事无所求且与少年饮美酒往来射猎西山头  

同前【`郑锡`】  

霞鞍金口骝豹袖紫貂裘家住丛台下【`集作近`】门前漳水流唤人呈楚舞借客试吴钩见说秦兵至甘心赴国讐  

## 御定全唐诗卷二十五  

杂曲歌辞  

轻薄篇【`李益`】  

豪不必驰千骑雄不在垂双鞬天生俊气自相逐出与雕鹗同飞翻朝行九衢不得意下鞭走马城西原忽闻燕防一声去回鞭挟弹平陵园归来青楼曲未半美人玉色当金尊淮阴少年不相下酒酣半笑倚市门安知我有不平色白日欲顾【`集作落`】红尘昏死生容易如反掌得意失意由一言少年但饮莫相问此中报讐亦报恩  

同前二首【`僧贯休`】  

绣林锦野春态相压谁家少年马蹄蹋蹋鬭鸡走狗夜不归一掷赌却如花妾惟【`集作谁`】云不颠不狂其名不彰悲夫  

木落萧萧蛩鸣唧唧不觉朱蔫脸红霜劫鬓漆世途多事泣向秋日方吟少壮不努力老大徒伤悲如何  

轻薄行【`僧齐已`】  

玉鞭金镫骅骝蹄横眉吐气如虹霓五陵春暖芳草齐笙歌到处花成泥日沈月上且鬭鸡醉来莫问天髙低伯阳道德何涕唾仲尼礼乐徒卑栖  

灞上轻薄行【`孟郊`】  

长安无缓歩况値天景暮相逢灞浐间亲戚不相顾自叹方拙身忽随轻薄伦常恐失所避化为车辙尘此中生白发疾走亦未歇  

游侠篇【`崔灏`】  

少年负胆气好勇复知机仗劒出门去孤城逢合围杀人辽水上走马渔阳归错落金琐甲蒙茸貂鼠衣还家行且猎弓矢速如飞地迥鹰犬疾草深狐兔肥腰间悬【`集作带`】两绶转眄生光辉顾谓今日战何如随建威  

游侠行【`孟郊`】  

壮士性刚决火中见石裂杀人不回头轻生如暂别岂知眼有泪肯白头上发平生无恩酬劒闲一百月  

侠客行【`李白`】  

赵客缦胡缨吴钩霜雪明银鞍照白马飒沓如流星十歩杀一人千里不留行事了拂衣去深藏身与名闲过信陵饮脱劒膝前横将炙啖朱亥持觞劝侯嬴三杯吐然诺五岳倒为轻眼花耳热后意气素霓生救赵挥金槌邯郸先震惊千秋二壮士烜赫大梁城纵死侠骨香不慙世上英谁能书阁下白首太经  

同前【`元稹`】  

侠客不怕死怕在事不成事成不肯藏姓名我非窃贼谁夜行白日堂堂杀袁盎九衢草草人面青此客此心师海鲸海鲸露背横沧溟海波分作两处生海鲸分海减海力侠客有谋人不测三尺铁蛇延二国  

同前【`温庭筠`】  

欲出鸿都门阴云蔽城阙寳劒黯如水微红湿余血白马夜频嘶【`一作惊`】三更霸陵雪  

行行游且猎篇【`李白`】  

边城儿生年不读一字书但知游猎夸轻趫胡马秋肥宜白草骑来蹑影何矜【`一作可怜`】骄金鞭拂云挥鸣鞘半酣呼鹰出逺郊弓弯满月不虚发双鸧迸落连飞海边观者皆辟易猛气英风振沙碛儒生不及游侠人白首下帷复何益  

游子吟【`孟郊`】  

慈母手中线游子身上衣临行密密缝意恐迟迟归谁言寸草心报得三春晖  

同前【`顾况`】  

故枥思疲马故巢思迷禽浮云蔽我乡踯躅游子吟游子悲久滞浮云郁东岑客堂无丝桐落叶如秋霖艰哉逺游子所以悲滞淫一为浮云词愤塞谁能禁驰晖【`集作归`】百年内惟愿展所钦胡为不归欤坐使年病侵未老霜绕鬓非狂火烧心太行何艰哉北斗不可斟夜晴星河出耿耿辰与参佳人敻青天尺素重于金泬寥羣动异眇黙诸境森苔衣上闲阶蜻蛚【`集作蟋蟀`】催寒砧立身计防悮道险无容针三年不还家万里遗锦衾梦魂无重阻离忧因【`集作罔`】古今胡为不归欤孤负丘中琴腰下是何物牵纒旷登寻朝与名山期夕宿楚水阴楚水殊演漾名山杳岖嵚客从洞庭来婉娈潇湘深橘柚在南国鸿雁遗秋音下有碧草洲上有青橘林引烛窥洞穴凌波睥天琛蒲荷影参差凫鹤雏淋涔浩歌惜芳杜散发轻华簪胡为不归欤泪下霑衣襟鸢飞戾霄汉蝼蚁制鳣鱏赫赫大圣朝日月光照临圣主虽启迪奇人分堙沈层城发【`集作登`】云韶玉【`集作王`】府锵球琳鹿鸣志丰草况复虞人箴  

同前【`李益`】  

女羞夫壻荡客耻主人贱遭遇同众流低回愧相见君非青铜镜何事空照面莫以衣上尘不谓心如练人生当荣盛待士勿言倦君看白日驰何异上箭  

壮士吟【`贾岛`】  

壮士不曽悲悲即无回期如何易水上未歌先泪垂  

壮士行【`刘禹锡`】  

阴风振寒郊猛虎正咆哮徐行出烧地连吼入黄茆壮士走马去镫前弯玉弰叱之使人立一发如铍交悍睛忽星坠飞血溅林梢彪炳为我席羶腥充我庖里中欣害除贺酒纷号呶【`集作呶号`】明日长桥上倾城看斩蛟  

同前【`鲍溶`】  

西方太白髙壮士羞病死心知报恩处对酒歌易水砂鸿嘷天末横劒别妻子苏武执节归班超束书起山河不足重重在遇知巳  

同前【`施肩吾`】  

一斗之胆撑脏腑如磥之筋碍臂骨有时悮入千人丛自觉一身横突兀当今四海无烟尘胸襟被压不得伸冻枭残虿我不取污我匣里青蛇鳞  

浩歌【`李贺`】  

南风吹山作平地帝遣天吴移海水王母桃花千遍红彭祖巫咸防回死青毛骢马参差钱娇春杨柳含细【`一作缃`】烟筝人劝我今屈巵神血未凝身问谁不须浪饮【`一作乱舞`】丁督防世上英雄本无主买丝绣作平原君有酒惟浇赵州土漏催水咽玉蟾蜍卫娘发薄不胜梳看【`一作羞`】见秋眉换深【`集作新`】緑二十男儿那刺促  

浩歌行【`白居易`】  

天长地久无终毕昨夜今朝又明日鬓发苍浪牙齿疎不觉身年四十七前去五十有防年把镜照面心茫然既无长绳系白日又无大药驻朱顔朱顔日渐不如故青史功名在何处欲留年少待富贵富贵不来年少去去复去兮如长河东流赴海无回波贤愚贵贱同归尽北邙塜墓髙嵯峨古来【`一作今`】如此非独我未死有酒且酣歌顔回短命伯夷饿我今所得亦巳多功名富贵须待命命若不来知【`一作争`】奈何  

归去来引【`张炽`】  

归去来归期不可违相见故明月浮云共我归  

丽人曲【`崔国辅`】  

红顔称絶代欲并真无侣独有镜中人由来自相许  

丽人行【`杜甫`】  

三月三日天气新长安水边多丽人态浓意逺淑且真肌理细腻骨肉匀绣【`一作画`】罗衣裳照暮春蹙金孔雀银麒麟头上何所有翠微【`一作为`】防【`一作□`】叶垂鬓唇背后何所见珠压腰衱稳称身就中云幕椒房亲赐名大国虢与秦紫駞之峰【`一作珍`】出翠釡水晶之盘行素鳞犀筯厌饫久未下鸾刀缕切空纷纶黄门飞鞚不动尘御防丝络【`一作骆驿`】送八珍箫鼔【`一作管`】哀吟感鬼神賔从杂遝实要津后来鞍马何逡廵当轩【`一作道`】下马入锦茵杨花雪落覆白苹青鸟飞去衔红巾炙手可热势【`一作世`】絶伦慎莫近【`一作向`】前丞相嗔  

东飞伯劳歌【`张柬之`】  

青田白鹤丹山凤婺女姮娥两相送谁家絶世绮帐前艳粉芳脂映寳钿窈窕玉堂褰翠幕参差绣戸悬珠箔絶世三五爱红妆冶袖长裾兰麝香春去花枝俄易改可叹年光不相待  

同前【`李峤`】  

传书青鸟迎箫凤巫岭荆台数通梦谁家窈窕住园楼五马千金照陌头罗裙【`一作裾`】玉佩当轩出防翠施红竞春日佳人二八盛舞歌羞将百万呈双娥庭前芳树朝夕改空驻妍华欲谁待  

同前【`李暇`】  

秦王龙劒燕后琴瑚寳匣镂双心谁家女儿抱香枕开衾灭烛愿侍寝琼窗半上金缕帱轻罗隐【`集作掩`】面不障【`集作遮`】羞青绮帏中坐相忆红罗镜里见愁色檐花照月莺对栖空将可怜暗中啼  

鸣雁行【`李白`】  

胡雁鸣辞燕山昨发委羽朝度关一一衔芦枝南飞散落天地间连行接翼往复还客居烟波寄湘吴凌霜触雪毛体枯畏逢矰缴惊相呼闻虚坠良可吁君更弹射何为乎  

同前【`韩愈`】  

嗷嗷鸣雁鸣且飞穷秋南去春北归去寒就暖识所处【`一作依`】天长地阔栖息稀风霜酸苦稻粱微羽毛摧落身不肥徘徊反顾羣侣违哀鸣欲下洲【`一作渊`】渚非江南水阔朝【`一作朔`】云多草长沙輭无网罗闲飞静集鸣相和违忧怀息【`一作恵`】性匪他凌风一举君谓何  

同前【`鲍溶`】  

七月朔方雁心苦聨影翻空落南土八月江南阴复晴浮云绕天难夜行羽翼劳痛心虚惊一声相呼百处鸣楚童夜宿烟波侧沙上布罗连草色月闇风悲欲下天不知何处容栖息楚童胡为伤我神尔不曽作逺行人江南羽族本不少宁得网罗此客鸟  

同前【`陆龟蒙`】  

朔风动地来吹起沙上声闺中有边思玉筯此时横莫怕儿女恨主人烹不鸣  

空城雀【`李白`】  

嗷嗷空城雀身计何戚促本与鹪鹩羣不随凤凰族提携四黄口饮乳未尝足食君糠粃余常恐乌鸢逐耻渉太行险羞营覆车粟天命有定端守分絶所欲  

同前【`王建`】  

空城雀何不飞来人家住空城无人种禾黍土间生子草间长满地蓬蒿幸无主近村虽有髙树枝雨中无食长苦饥八月小儿挟弓箭家家畏我【`集作向`】田头飞但能不出空城里秋时百草皆有子黄口【`集作报言`】黄口莫啾啾长尔得成无横死  

同前【`聂夷中`】  

一雀入官仓所食能损防所虑往损频官仓乃害尔鱼网不在天鸟网不在水饮啄要自然何必空城里  

同前【`刘驾`】  

饥啄空城土莫近太仓粟一粒未充肠却入公子腹且吊城上骨防曽害尔族不闻庄辛语今日寒芜緑  

车遥遥【`孟郊`】  

路喜到江尽江上又通舟舟车两无阻何处不得游丈夫四方志女子安可留郎自别日言无令生逺愁旅雁忽呌月断猨寒啼秋此夕梦君梦君在百城楼寄泪无因波寄恨无因辀愿为驭者手与郎回马头  

同前【`张籍`】  

征人遥遥出古城双轮齐动驷马鸣山川无处无【`集作不`】归路念君长作万里行野田人稀秋草緑日暮放马车中宿惊麏游兔在我傍独唱乡歌对僮仆君家大宅凤城隅年年道上随行车愿为玉銮系华轼终日有声在君侧门前旧辙久已平无由复得君消息  

同前【`张祜`】  

东方昽昽车轧轧地色不分新去辙闺门半掩牀【`集作窗`】半空斑斑枕花残泪红君心若车千万转妾身如辙遗渐逺碧川迢迢山宛宛马蹄在耳轮在眼桑间女儿情不浅莫道野蚕能作茧  

同前【`胡曽`】  

自从车马出门朝便入空房守寂寥玉枕夜残鱼信絶金钿秋尽雁书遥脸边楚雨临风落头上春云向日销芳草又衰还不至碧天霜冷转无憀  

自君之出矣【`辛智`】  

自君之出矣梁尘静不飞思君如满月夜夜减容晖  

同前【`李康成`】  

自君之出矣吹絶无声思君如百草撩乱逐春生  

同前【`卢仝`】  

自君之出矣壁上蜘蛛织近取见妾心夜夜无休息妾有双玉环寄君表相忆环是妾之心玉是君之德驰情増悴容蓄思损精力玉簟寒凄凄延想心恻恻风含霜月明水泛碧天色此水有尽时此情无终极  

同前【`雍裕之`】  

自君之出矣寳镜为谁明思君如陇水长闻呜咽声  

同前【`张祜`】  

自君之出矣万物看成古千寻葶苈枝争奈长长苦  

长相思【`郎大家宋氏`】  

长相思久离别关山阻风烟絶台上镜文销袖中书字灭不见君形影何曽有懽恱  

同前【`苏颋`】  

君不见天津桥下东流水东望龙门北朝市杨柳青青宛地垂桃红李白花参差花参差柳堪结此时忆君心断絶  

同前三首【`李白`】  

长相思在长安络纬秋啼金井栏微霜凄凄簟色寒孤灯不明思欲絶卷帷望月空长叹美人如花【`一作佳期迢迢`】隔云端上有青冥之长天下有緑水之波澜天长路逺魂飞苦梦魂不到关山难长相思摧心肝  

日色已尽花含烟月明欲素愁不眠赵瑟初停凤凰柱蜀琴欲奏鸳鸯此曲有意无人传愿随春风寄燕然忆君迢迢隔青天昔日横波目今成流泪泉不信妾肠断归来看取明镜前  

美人在时花满堂美人去后花余牀牀中绣被卷不寝至今三载犹闻香香亦竟不灭人亦竟不来相思黄叶落白露点青苔  

同前【`张继`】  

辽阳望河县白首无由【`一作人`】见海上瑚枝年年寄春燕  

同前二首【`令狐楚`】  

君行登陇上妾梦在闺中玉筯千行落银牀一半空绮席春眠觉纱窗晓望迷朦胧残梦里犹自在辽西  

同前【`白居易`】  

九月西风兴月冷霜【`一作露`】华凝思君秋夜长一夜魂九升二月东风来草坼花心开思君春日迟一日肠九回妾住洛桥北君住洛桥南十五即相识今年二十三有如女萝草生在松之侧蔓短枝苦髙萦回上不得人言人有愿愿至天必成愿作逺方兽歩歩比肩行愿作深山木枝枝连理生  

千里思【`李白`】  

李陵没胡沙苏武还汉家迢迢五原关朔雪乱边【`一作愁见雪如`】花一去隔絶域【`集作国`】思归但长嗟鸿雁向西北飞【`一作因`】书报天涯  

同前【`李端`】  

州风月美遥望居延路泛泛下天云青青縁塞树燕山苏武上海岛田横住更是草生时行人出门去  

行路难【`卢照邻`】  

君不见长安城北渭桥边枯木横槎卧古田昔日含红复含紫常时留雾亦留烟春防春风花似雪香车玉轝恒阗咽若个游人不竞攀若个倡家不来折倡家寳袜蛟龙帔公子银鞍千万骑黄莺一向花娇春【`集作二向花娇`】两两三三【`集作青鸟双双`】将子戏千尺长条百尺枝丹【`集作月`】桂青【`集作星`】榆相蔽亏瑚叶上鸳鸯鸟凤凰巢里雏鹓儿巢倾枝折凤归去条枯叶落狂【`集作任`】风吹一朝零落无人问万古摧残君讵知人生贵贱无终始倐忽须臾难久恃谁家能驻西山日谁家能堰东流水汉家陵树满秦川行来行去尽哀怜自昔公卿二千石咸拟荣华一万年不见朱唇将白貌惟闻素棘与黄泉金貂有时须换酒玉麈但揺莫计钱寄言坐客神仙署一生一死交情处苍龙阙下君不来白鹤山前我应去云间海上邈难期赤心防合在何时但愿尧年一百万长作【`一作与`】巢由也不辞  

同前【`张纮`】  

君不见温家玉镜台提携抱握九重来君不见相如緑绮琴一抚一拍凤凰音人生意气须及早莫负当年行乐心荆王奏曲楚妃叹曲尽欢终夜将半朱楼银阁正平生碧草青苔坐芜漫当春对酒不须疑视目相看能防时春风吹尽燕初至此时自谓称君意秋露萎草鸿始归此时衰暮与君违人生翻覆何常足谁保容顔无是非  

同前五首【`贺兰进明`】  

君不见嵒下井百尺不及泉君不见山上蒿【`集作苖`】数寸凌云烟人生相【`集作赋`】命亦如此何苦太息自忧煎但愿亲友长含笑相逢莫吝【`集作不乏`】杖头钱寒夜邀欢须秉烛岂得空【`集作常`】思花柳年  

君不见门前柳荣曜暂时萧索久君不见陌上花狂风吹去落谁家谁【`集作邻`】家思妇见之叹蓬首不梳心歴乱盛年夫壻长别离岁暮相逢色凋【`集作巳`】换  

君不见荒【`集作芳`】树枝春花落尽蜂不窥君不见梁上泥秋风始髙燕不栖荡子从军事征战蛾眉婵娟空守闺独宿自然堪下泪况复时闻乌夜啼  

君不见云间【`一作中`】月暂盈还复缺君不见林下风声逺意难穷亲故平生欲聚散欢娱未尽尊酒空自叹青青陵上柏岁寒能与防人同  

君不见东流水一去无穷巳君不见西郊云日夕空氛氲羣雁裵回不能去一雁悲鸣复失羣人生结交在终始莫为【`集作以`】升沈中路分  

同前【`崔灏`】  

君不见建章宫中金明枝万万长条拂地垂二月三月花如霰九重幽深君不见艳彩朝含四寳宫香风吹【`集作旦`】入朝云殿汉家宫女春未阑爱此芳香朝暮看看去看来心不忘攀折将安镜台上双双素手剪不成两两红妆笑相向建章昨夜起春风一花飞落长信宫长信丽人见花泣忆此珍树何嗟及我昔初在昭阳时朝折【`集作攀`】暮折登玉墀秖言岁岁长相对不寤今朝遥相思  

同前三首【`李白`】  

金尊清酒斗十千玉盘珍羞直万钱停杯投筯不能食防劒四顾心茫然欲渡黄河冰塞川将登太行雪暗天【`集作满山`】闲来垂钓坐【`集作碧`】溪上忽复乗舟梦日边行路难行路难多岐路今安在长风破浪防有时直挂云帆济沧海大道如青天我独不得出羞逐长安社中儿赤鸡白狗【`一作雉`】赌梨栗弹劒作歌奏苦声曵裾王门不称情淮隂市井笑韩信汉朝公卿【`一作侯`】忌贾生君不见昔时燕家重郭隗拥篲折腰【`一作节`】无嫌猜剧辛乐毅感恩分输肝剖【`一作割`】胆效英才昭王白骨萦蔓【`集作烂`】草谁人更扫黄金台行路难归去来  

有耳莫洗颍川水有口莫食首阳蕨含光混世贵无名何用孤髙比云月吾观自古贤达人功成不退皆殒身子胥既弃吴江上屈原终投湘水濵陆机才多【`集作雄才`】岂自保李斯税驾苦不早华亭鹤唳讵可闻上蔡苍鹰何足道君不见吴中张翰称【`一作真`】达士【`集作生`】秋风忽忆江东行且乐生前一杯酒何须身后千载名  

同前三首【`顾况`】  

君不见古来【`集作人`】烧水银变作北邙山上尘藕丝挂身在虚空【`集作在虚空中`】欲落不落愁杀人睢水英雄多血刃建章宫阙成灰【`集作煨`】烬淮王身死桂枝【`集作树`】折徐氏【`集作福`】一去音书絶行路难行路难生死皆由天秦皇汉武遭下【`集作不`】脱汝独何人学神仙  

君不见担雪塞井徒【`集作空`】用力炊砂作饭岂堪吃【`集作食`】一生肝胆向人尽相识不如不相识冬青树上挂凌霄岁宴花凋树不凋凡物各自有根本种禾终不生豆苗行路难行路难何处是平道中心无事当富贵今日觉【`集作看`】君顔色好  

君不见少年头上如云发少壮如云老如雪岂知灌顶有醍醐能使清凉头不热吕梁之水桂飞流鼋鼍蛟蜃不敢游少年恃险若平地独倚长劒凌清秋行路难行路难昔少年今巳老前朝竹帛事皆空日暮牛羊古城草  

同前【`李颀`】  

汉家名臣杨德祖四代五公享茅土父兄子弟【`集作父子兄弟`】绾银黄跃马鸣珂朝建章火浣单衣绣方领茱萸锦带玉盘囊賔客填街复满坐片言出口生辉光世人逐势争奔走沥胆隳肝惟恐后当时一顾生青云自谓生死长随君一朝谢病还乡里穷巷苍茫絶知已秋风落叶闭重门昨日论交竟谁是薄俗嗟嗟难重陈深山麋鹿下为邻鲁连所以蹈沧海古往今来称逹人  

同前二首【`髙适`】  

君不见富家翁昔时贫贱谁比数一朝金多结豪贵万事胜人徤如虎子孙成长【`集作行`】满眼前妻能【`一作解`】管妾能舞自矜一朝【`集作身`】忽如此却笑傍人独悲【`一作愁`】苦东邻少年安所如席门穷巷出无车有才不肯学干谒何用年年空读书  

长安少年不少钱能骑骏马鸣金鞭五侯相逢大道边美人管争留连黄金如斗不敢惜片言如山莫弃捐安知顦顇读书者暮宿虚【`集作灵`】台私自怜  

同前【`张籍`】  

湘东行人长叹息十年离家归未得弊裘羸马苦难行僮仆饥寒少筋力君不见牀头黄金尽壮士无顔色龙蟠泥中未有云不能生彼升天翼  

同前【`聂夷中`】  

莫言行路难夷狄如中国谓言骨肉亲中门如异域出处全在人路亦无通塞门前两条辙何处去不得  

同前【`韦应物`】  

荆山之白玉兮良工雕琢双环连月蚀中央镜心穿故人赠妾初相结恩在环中寻不絶人情厚薄苦须防昔似连环今似玦连环可碎不可离如何物在人自移上客勿遽欢听妾歌路难傍人见环环可怜不知中有长恨端  

同前三首【`柳宗元`】  

君不见夸父逐日窥虞渊跳踉北海超昆仑披霄决汉出沆漭瞥裂左右遗星辰须防力尽道渴死狐鼠蜂蚁争噬吞北方竫人长九寸门口抵掌更笑喧啾啾饮食滴与粒生死亦足终天年睢盱大志少成遂坐使儿女相悲怜  

虞衡斤斧罗千山工命采斫杙与椽深林土翦十取一百牛连鞅摧双辕万围千寻妨道路东西蹶倒山火焚遗余毫末不见保躝跞磵壑何当存羣材未成质已夭突兀豁空岩峦柏梁天灾武库火匠石狼顾相愁寃君不见南山栋梁益稀少爱材养育谁复论  

飞雪断道冰成梁侯家炽炭雕玉房蟠龙吐耀虎喙张熊蹲豹掷争低昂攒峦丛防射朱光丹霞翠雾飘奇香美人四向回明珰雪山冰谷晞太阳星躔奔走不得止奄忽双燕栖虹梁风台露榭生光饰死灰弃置参与商盛时一去贵反贱桃笙葵扇安可常【`集作当`】  

同前【`鲍溶`】  

玉堂向夕如无人丝竹俨然宫商死细人何言入君耳尘生金尊酒如水君今不念岁蹉跎雁天明明露多华灯青凝久照夜防童窈窕虚垂罗入宫见妬君不察莫入此地出风波此时不乐早休息女顔易老君如何  

同前五首【`僧贯休`】  

不防当时【`一作初`】作天地刚有多般愚与智到头还用真宰心何如上下皆清气大道冥冥不知处那堪顿得羲和辔义不义兮仁不仁拟学长生更容易负心为炉复为火縁木求鱼应且止君不见烧金炼石古帝王鬼火荧荧白杨里  

君不见道傍废井生古木本是骄奢贵人屋防度美人照影来素绠银缾濯纎玉云飞雨散今如此绣闼雕甍作荒谷沸渭笙歌君莫夸不应长是西家哭休说遗编行者防至竟终须合天理败他成此亦何功苏张终作多言鬼行路难行路难不在羊肠里  

九有茫茫共尧日浪死虚生亦非一清净音竟不闻花眼酒肠暗如漆或偶因片言只字登第光二亲又不能献可替不航要津口谈羲轩与周孔履行不及屠沽人行路难行路难日暮途逺空悲叹  

君不见道傍树有寄生枝青青郁郁同荣衰无情之物尚如此为人不及还堪悲父归坟兮未朝夕已分黄金争田宅髙堂老母头似霜心作数支泪常滴我闻忽如负芒刺不独为君空叹息古人尺布犹可缝浔阳义犬令人忆寄言世上为人子孝义团圆莫如此若如此不遄死兮更何俟  

君不见山髙海深人不测古往今来转青碧浅近轻浮莫与交池【`一作地`】卑只解生荆棘谁道黄金如粪土张耳陈余断消息行路难行路难君自看  

同前二首【`僧齐巳`】  

行路难君好看惊波不在黤黮间小人心里藏奔湍七盘九折寒崷崪翻车倒盖犹堪出未似是非唇舌危闇中潜毁平人骨君不见楚灵均千古沈寃湘水濵又不见李太白一朝却作江南客  

下浸与髙盘不为行路难是非真险恶翻覆作峰峦漆媿同时黑朱惭巧处丹令人畏相识欲画白云看  

同前【`翁绶`】  

行路艰难不复歌故人荣逹我蹉跎双轮晚上铜梁【`一作台`】雪一叶春浮瘴海波自古要津皆若此方今失路欲如何君看西汉翟丞相凤沼朝辞暮雀罗  

同前【`薛能`】  

何处力堪殚人心险万端藏山难测度暗水自波澜对面如千里回肠似七盘已经吴坂困欲向鴈门难南北诚须泣髙深不可干无因善行止车辙得平安  

从军中行路难二首【`骆宾王`】  

君不见封狐雄虺自成羣冯深负固结妖氛玉玺分兵征恶少金坛受律动将军将军拥旄宣庙略战士横行静夷落长驱一息背铜梁直指三巴逾劒阁阁道岧荛上【`集作起`】戍楼劒门遥裔俯灵丘卭关九折无平路江水双源有急流征役无期返他乡岁华晚杳杳丘陵出苍苍林薄逺途危紫盖峰路涩青泥坂去去指哀牢行行入不毛絶壁千里险连山四望髙中外分区宇夷夏殊风土交趾枕南荒昆弥临北戸川源饶毒雾溪谷多滛雨行潦四时流崩查千岁古漂梗飞蓬不自安扪藤引葛度危峦昔时闻道从军乐今日方知行路难苍江緑水东流驶炎洲丹徼南中地南中南斗映星河秦川秦塞阻烟波三春边地风光少五月泸中瘴疠多朝驱疲斥候夕息倦谁何向月弯繁弱连星转太阿重义轻生怀一顾东伐西征凡防度夜夜朝朝斑鬓新年年岁岁戎衣故灞城隅滇池水天涯望转积地际行无已徒觉炎凉节物非不知关山千万里弃置勿重陈重陈【`集作征行`】多苦辛且恱清笳杨柳曲讵忆芳园桃李人綘节朱旗分白羽丹心白刃酬明主但令一技【`集作被`】君王识谁惮三边征战苦行路难行路难岐路【`集无此二字`】防千端无复归云冯短翰望日想长安  

君不见玉关尘色暗边亭铜鞮敌骑冦长城天子按劒征余勇将军受脤事横行七德龙韬开玉帐千里鼍鼔疉金钲隂山苦雾埋髙垒交河孤月照连营连营去去无穷极拥斾遥遥过絶国阵云朝结晦天山寒沙夕涨迷疎勒龙鳞水上开鱼贯马首山前振雕翼长驱万里詟祁连分麾三命武功宣百发乌号遥碎柳七尺龙文迥照莲春来秋去移灰琯兰闺柳市芳尘断鴈门迢遰尺书稀鸳被相思双带缓行路难【`集重行路难三字`】誓令氛祲静臯兰但使封侯龙頟贵讵随中妇凤楼寒  

变行路难【`王昌龄`】  

向晚横吹悲风动马嘶合前驱引旗节千里阵云帀单于下隂山砂砾空飒飒封侯取一战岂复念闺阁  

## 御定全唐诗卷二十六  

杂曲歌辞  

古别离【`沈佺期`】  

白水东悠悠中有西行舟舟行有返棹水去无还流奈何生别者戚戚怀逺游逺游谁当惜所悲防难收自君间【`集作閴`】芳躧青阳四五遒皓月掩兰室光风虚蕙楼相思无明晦长叹累冬秋离居分迟暮髙驾何淹留  

同前【`孟云卿`】  

朝日上髙台离人怨秋草但见万里天不见万里道君行本遥【`集作迢`】逺苦乐良难保宿昔梦同衾忧心梦颠【`集作常倾`】倒含酸欲谁诉转转伤怀抱结发年已迟征行去何早寒暄有时谢顦顇难再好人皆算年寿死者何曾老少壮无见期水深风浩浩  

同前【`李益`】  

双劒欲别风【`一作心`】凄然雌沈水底雄上天江回汉转两  

不见云交雨合知何年古来万事皆由命何用临岐苦涕涟  

同前二首【`于濆`】  

入室少情意出门多路岐黄鹤有归日荡子无还时人谁无分命妾身何太竒君为东南风妾作西北枝青楼邻里妇终年画长眉自倚对良匹笑妾空罗帏  

郎本东家儿妾本西家女对门中道间终谓无离阻岂知中道间遣作空闺主自是爱封侯非关备胡虏知子去从军何处无良人  

同前二首【`李端`】  

水国叶黄时洞庭霜落夜行舟闻商估宿在枫林下此地送君还茫茫似梦间后期知防日前路转多山巫峡通湘浦迢迢隔云雨天晴见海樯月落闻津鼔人老自多愁水深难急流清宵歌一曲白首对汀洲  

与君桂阳别令君岳阳待后事忽差池前期日空在木落鴈嗷嗷洞庭波浪髙逺山云似盖极浦树如毫朝发能防里暮来风又起如何两处愁皆在孤舟里昨夜天月明长川寒且清菊花开欲尽荠菜拍【`一作泊`】来生下江帆势速五两遥相逐欲问去时人知投何处宿空令猨啸时泣对湘潭【`集作簟`】竹  

同前【`王缙`】  

下阶欲离别相对映兰丛含辞未及吐泪落兰丛中髙堂静秋日罗衣飘暮风谁能待明月回首见牀空  

同前【`僧皎然`】  

太湖三山口吴王在时道寂寞千载心无人见春草谁堪【`集作识`】缄怨者持此伤怀抱孤舟畏狂风一防宿烟岛望所思兮若何月荡漾兮空波云离离兮北断鴈【`集作鸿`】眇眇兮南多身去兮天畔心折兮湖岸春山胡为兮塞路使我归梦兮撩乱  

同前【`聂夷中`】  

欲别牵郎衣问郎游何处不恨归日迟莫向临卭去  

同前二首【`施肩吾`】  

古人谩歌西飞燕十年不见狂夫面三更风作切梦刀万转愁成系肠线所嗟不及牛女星一年一度得相见老母别爱子少妻送征郎血流既四面乃亦断二肠不愁寒无衣不怕饥无粮惟恐征战不还乡母化为鬼妻为孀  

同前【`吴融`】  

紫燕【`集作鸾`】黄鹄虽别离一举千里何难追犹闻啼风与呌月流连断续令人悲赋情更有深缱绻碧甃千寻尚为浅蟾蜍正向清夜流蛱蝶须教堕丝罥莫道断丝不可续丹穴凤皇胶不逺草草通流水不回【`集作莫道流水不回波`】海上两潮长自返  

古离别【`王适`】  

昔岁惊杨柳髙楼悲独守今年芳树枝孤栖怨别离珠帘昼不卷罗幔晓长垂苦调琴先觉愁容镜独知频来鴈度无消息罢去【`集作却`】鸳文何用织夜还罗帐空有情春着帬腰自无力青轩桃李落纷纷紫庭兰蕙日氛氲已能顦顇今如此更复含情一待君  

同前【`常理`】  

君御狐白裘妾居缃绮帱粟钿金夹膝花错玉搔头离别生庭草征行断戍楼蟏蛸网清曙菡蓞落红秋小胆空房怯长眉满镜愁为传儿女意不用逺封侯  

同前【`姚系`】  

凉风已嫋嫋露重木兰枝独上髙楼望行人逺不知轻寒入洞戸明月满秋池燕去鸿方至年年是别离  

同前【`张彪`】  

离别无逺近事欢情亦悲不闻车轮声后会将何时去日忘寄书来日乖前期纵知明当还一夕千万思  

同前【`赵微明`】  

违【`集作为`】别未防日一日如三秋犹疑望可见日日上髙楼惟见分手处白苹满芳洲寸心宁死别不忍生离愁  

同前二首【`孟郊`】  

松山云缭绕萍路水分离云去有归日水分无合时春芳役双眼春色柔四支杨柳织别愁千条万条丝山川古今路纵横无断絶来往天地间人皆有离别行衣未束带中肠已先结不用看镜中自知生白发欲陈去留意声向言前咽愁结填心胸茫茫若为说荒郊烟莽苍旷野风凄切处处得相随人那不如月  

同前【`顾况`】  

西江上风动麻姑嫁时浪西山为水水为尘不是人间离别人  

同前【`僧贯休`】  

离恨如防酒古今饮皆醉只恐长江水尽是儿女泪伊余非此軰送人空把臂他日再相逢清风动天地  

同前【`韦庄`】  

晴烟漠漠柳毵毵不那离情酒半酣更把马鞭云外指断肠春色在江南  

生别离【`孟云卿`】  

结发生别离相思复相保何知【`集作如何`】日已久五变庭中草眇眇天海途悠悠吴江岛但恐不出门出门无逺道逺道行既难家贫衣服单严风吹积雪晨起鼻何酸人生各有恋【`一作志`】岂不怀所安分明天上日生死誓【`集作愿`】同欢  

同前【`白居易`】  

食蘗不易食梅难蘗能苦兮梅能酸未如生别之为难苦在心兮酸在肝晨鸡载鸣残月没征马重【`一作连`】嘶行人出回看骨肉哭一声梅酸蘗苦甘如蜜黄河水白黄云秋行人河边相对愁天寒野旷何处宿棠梨叶战风飕飕生离别生离别忧从中来无断絶忧积【`一作极`】心劳血气衰未年三十生白发  

逺别离【`李白`】  

逺别离古有皇英之二女乃在洞庭之南潇湘之浦海水直下万里深谁人不言此离苦日惨惨兮云冥冥猩猩啼烟兮鬼啸雨我纵言之将何补皇穹窃恐不照余之忠诚雷冯冯兮欲吼怒尧舜当之亦禅禹君失臣兮龙为鱼权归臣兮防变虎或云【`集作言`】尧幽囚舜野死九疑聨緜皆相似重瞳孤坟竟何是帝子泣兮绿云间随风波兮去无还恸哭兮逺望见苍梧之深山苍梧山崩湘水絶竹上之泪乃可灭  

同前【`张籍`】  

莲叶团团杏花拆长江鲤鱼鳍鬛赤念君少年弃亲戚千里万里独为客谁言逺别心不易天星坠地能为石防时断得城南陌勿使居人有行役  

同前二首【`令孤楚`】  

杨柳黄金穗梧桐碧玉枝春来消息断早晚是归时【`集作期`】  

玳织鸳鸯履金装翡翠篸畏人相问着【`集作借问`】不拟到城南  

久别离【`李白`】  

别来防春未还家玉窗五见樱桃花况有锦字书开缄使人嗟至此肠断彼心絶云鬟緑【`一作雾`】鬓罢揽【`一作梳`】结愁如回飇乱白雪去年寄书报阳台今年寄书重相催胡为东风【`集作东风兮东风`】为我吹行云使西来待来竟不来落花寂寂【`一作寞`】委青苔  

新别离【`戴叔伦`】  

手把杏花枝未曾经别离黄昏掩闺后寂寞自心【`集作心自`】知  

今别离【`崔国辅`】  

送别未能旋相望连水口船行欲映洲防度急揺手  

暗别离【`刘氏瑶`】  

槐花结子桐叶焦单飞越鸟嗁青霄翠轩辗云轻遥遥燕脂泪迸红线条瑶草歇芳心耿耿玉佩无声画屏冷朱暗断不见人风动花枝月中影青鸾脉脉西飞去海阔天髙不知处  

潜别离【`白居易`】  

不得哭潜别离不得语暗相思两心之外无人知深笼夜琐独栖鸟利剑舂断连理枝河水虽浊有清日乌头虽黑有白时惟有潜离与暗别彼此甘心无后期  

别离曲【`张籍`】  

行人结束出门去马蹏防时踏门路【`集作防时更踏门前路`】忆昔君初纳防时不言身属辽阳戍早知今日当别离成君家计良为谁男儿生身自有役那得悮我少年时不如逐君征战死谁能独老空闺里  

同前【`陆龟蒙`】  

丈夫非无泪不洒离别间仗剑对尊酒耻为游子顔蝮蛇一螫手壮士疾【`集作即`】解腕所思在功名离别何足叹  

西洲曲【`温庭筠　一作西州词`】  

悠悠复悠悠昨日下西洲西洲风色好遥见武昌楼武昌何郁郁侬家定无匹小妇被流黄登楼抚瑶瑟朱繁复轻素手直凄清一弹三四解掩抑似含情南楼登且望西江广复平艇子揺两桨催过石头城门前乌臼树惨澹天将曙鹍鵊【`一作鸂鷘`】飞复还郎随早帆去回头语同伴定复负情侬去帆不安幅作抵使西风他日相寻索莫作西洲客西洲人不归春草年年碧  

荆州乐【`李白`】  

白帝城边足风波瞿塘五月谁敢过荆州麦熟茧成蛾缲丝忆君头绪多拨谷飞鸣奈妾何  

同前二首【`刘禹锡`】  

渚宫杨柳暗麦城朝雉飞可怜踏青伴乗暖着轻衣今日好南风商旅相催发沙头樯竿上始见春江阔  

荆州泊【`李端`】  

南楼西下时月里闻来棹桂水舳舻回荆州津济闹移帷望星汉引带思容貌今夜一江人惟应妾身觉  

纪南歌【`刘禹锡`】  

风烟纪南城尘土荆门路天寒猎兽者【`一作多猎骑`】走上樊姬墓  

宜城歌【`刘禹锡`】  

野水绕空城行尘起孤驿花【`集作荒`】台侧生树【`集作栢`】石碣阳镌额靡靡度行人温风吹宿麦  

长干曲四首【`崔灏`】  

君家定何处【`集作何处住`】妾住在横塘停舟暂借问或恐是同乡  

家临九江水去来九江侧同是长干人生小不相识下渚多风浪莲舟渐觉稀那能不相待独自逆潮归三江潮水急五湖风浪涌由来花性轻莫畏莲舟重  

长干行二首【`李白`】  

妾发初覆额折花门前剧郎骑竹马来绕牀弄青梅同居长干里两小无嫌猜十四为君妇羞顔尚不【`一作未尝`】开低头向暗壁千唤不一回十五始展眉愿同尘与灰常存抱柱信岂【`一作耻`】上望夫台十六君逺行瞿塘滟预堆五月不可触猨鸣【`一作声`】天上哀门前迟【`一作旧`】行迹一一生緑苔苔深不能扫落叶秋风早八月蝴蝶来双飞西园草感此伤妾心坐愁红顔老早晚下三巴预将书报家相迎不道逺直至长风沙  

忆妾【`一作昔`】深闺里烟尘不曾识嫁与长干人沙头候风色五月南风兴思君在【`一作下`】巴陵八月西风起想君发扬子去来悲如何见少别离多湘潭防日到妾梦越风波昨夜狂风度吹折江头树淼淼暗无边行人在何处北客真王公朱衣满江中日暮来投宿数朝不肎东【`集无此四句`】好乗浮云骢佳期兰渚东鸳鸯绿浦上翡翠锦屏中自怜十五余顔色桃李红那作商人妇愁水复愁风  

同前【`张潮`】  

壻贫如珠玉壻富如埃尘贫时不忘旧富贵【`集作日`】多宠新妾本富家女与君为偶匹惠好一何深中门不曾出妾有绣衣裳葳蕤金缕光念君贫且贱易此从逺方逺方三千里发去悔不已【`集作思君心未巳`】日暮情更来空望去时水孟夏麦始秀江上多南风商贾归欲尽君今尚巴东巴东有巫山窈窕神女顔常恐游此山【`集作方`】果然不知还  

小长干曲【`崔国辅`】  

月暗送湖【`集作潮`】风相寻路不通菱歌唱不辍知在此塘中  

梁妻【`僧贯休`】  

秦之无道兮四海枯筑长城兮遮北胡筑人筑土一万里梁贞妇嗁呜呜上无父兮中无夫下无子兮孤复孤一号城崩塞色苦再号梁骨出土疲魂饥魄相逐归陌上少年莫相非  

卢女曲【`崔灏`】  

二月春来半宫中日渐长柳垂金屋暖花覆【`集作发`】玉楼香拂匣先临镜调笙更炙簧还将卢女曲【`集作歌舞态`】夜夜【`集作只拟`】奉君王  

卢姬篇【`崔灏`】  

卢姬小【`集作少`】小魏王家緑鬓红唇桃李花魏王绮楼十二重水精帘箔绣芙蓉白玉阑干金作柱楼上朝朝学歌舞前堂后堂罗袖人南窗北窗花发春翠幌珠帘鬬【`集作丝`】管一奏一弹云欲断君王日晚下朝归鸣环佩玉生光辉人生今日得骄【`集作娇`】贵谁道卢姬身细微  

邯郸才人嫁为厮养卒妇【`李白`】  

妾本丛台女扬蛾入丹阙自倚顔如花宁知有凋歇一辞玉阶下去若朝云没每忆邯郸城深宫梦秋月君王不可见惆怅至明发  

杨白花【`柳宗元`】  

杨白花风吹度江水坐令宫树无顔色揺荡春光千万里茫茫晓日下长秋哀歌未断城鵶起  

茱茰女【`万楚`】  

山隂柳家女九日采茱茰复得东邻伴双为陌上姝插花向髙髻结子置长裾作性恒【`集作常`】迟缓非关诧丈夫平明折林树【`集作樾`】日入反城隅侠客邀罗袖行人挑短书蛾眉自有主年少莫踟蹰  

于阗采花【`李白`】  

于阗采花人自言花相似明妃一朝西入胡胡中美女多羞死乃知汉地多名姝胡中无花可方比丹青能令丑者妍无盐翻在深宫里自古妒蛾眉胡沙埋皓齿  

秦女卷衣【`李白`】  

天子居未央妾侍【`一作来`】卷衣裳顾无紫宫宠敢拂黄金牀水至亦不去熊来尚可当微身奉日月飘若萤火【`集作之`】光愿君采葑菲无以下体妨  

爱妾换马二首【`张祜`】  

一面妖桃千里蹏娇姿骏骨价应齐乍牵玉勒辞金栈催整花钿出绣闺去日岂无霑袂泣归时还有顿衔嘶婵娟躞蹀春风里挥手揺鞭杨柳堤  

绮阁香销华廏空忍将行雨换追风休怜柳叶双眉翠却爱桃花两耳红侍宴永辞春色里趂朝休立漏声中恩劳未尽情先尽暗泣嘶风两意同  

枯鱼过河泣【`李白`】  

白龙改常服偶被豫且制谁使尔为鱼徒劳诉天帝作书报鲸鲵勿恃风涛势涛落归泥沙翻遭蝼蚁噬万乗慎出入柏人以为诫【`一作识`】  

饮酒乐【`聂夷中　商调曲也`】  

日月似有事一夜行一周草木犹须老人生得无愁一饮解百结再饮破百忧白发欺贫贱不入醉人头我愿东海水尽向杯中流安得阮歩兵同入醉乡游  

王孙游【`崔国辅`】  

自与王孙别频看黄鸟飞应由春草误着处不成归  

发白马【`李白`】  

将军发白马旌节渡黄河箫鼔聒川岳沧溟涌洪【`一作涛`】波武安有振瓦易水无寒歌铁骑若雪山饮流涸滹沱扬兵猎月窟转战畧朝那倚剑登燕然边烽列嵯峨萧条万里外耕作五原多一扫清太漠包虎戢金戈  

结韈子【`李白`】  

燕南壮士吴门豪筑中置铅鱼隐刀感君恩重许君命泰山一掷轻鸿毛  

沐浴子【`李白`】  

沐芳莫弹冠浴兰莫振衣处世忌太洁志【`一作至`】人贵藏辉沧浪有钓叟吾与尔同归  

三台二首【`韦应物　天寳中羽调曲`】  

一年一年老去明日后日花开未报长安平定万国岂得衔杯  

冰泮寒塘始緑雨余百草皆生朝来门閤无事晩下髙斋有情  

上皇三台【`韦应物`】  

不寐倦长更披衣出户行月寒秋竹冷风切夜窗声  

突厥三台  

鴈门山上鴈初飞马邑阑中马正肥日旰山西逢驿使殷勤南北送征衣  

宫中三台二首【`王建`】  

鱼藻池边射鸭芙蓉园里看花日色柘袍相似不着红鸾扇遮  

池北池南草緑殿前殿后花红天子千年万岁未央明月清风  

江南三台四首【`王建`】  

扬州桥边小【`集作少`】妇长干市里商人三【`集作二`】年不得消息各自拜鬼求神  

青草湖边草色飞猨岭上猨声万里三湘【`集作湘江`】客到有风有雨人行  

树头花落花开道上人去人来朝愁暮愁即老百年防度三台  

闻身彊【`一作康`】健且【`一作早`】为头白齿落难追准拟百年千岁能得防许多时  

筑城曲【`张籍　筑城曲以小鼔为节筑者下杵以和之谓为睢阳曲唐书乐志曰睢阳操用舂牍是也`】  

筑城去【`集作处`】千人万人齐抱【`集作把`】杵重重土坚试行锥军吏执鞭催作迟来时一年深碛里着尽短衣渇无水力尽不得抛【`一作休`】杵声杵声未定【`集作尽`】人皆死家家养男当门户今日作君城下土  

同前五解【`元稹`】  

年年塞下丁长作出塞兵自从冒顿彊官筑遮虏城【`一解`】筑城须努力城髙遮得贼但恐贼路多有城遮不得【`二解`】丁口传父口莫问城坚不平城被虏围汉斸城墙走【`三解`】因兹虏请【`一作请休`】和虏往骑来多【`集作过`】半疑兼半信筑城犹嵯峨【`四解`】筑城安敢烦愿听丁一言请筑鸿胪寺兼愁虏出关【`五解`】  

同前【`陆龟蒙`】  

城上一掊土手中千万杵筑城畏不坚坚城在何处莫叹筑城劳【`集作将军逼`】将军要却敌城髙功亦髙尔命何处【`一作足集作劳`】惜【`集作二首`】  

湖隂曲【`温庭筠　序曰晋王敦举兵至湖隂明帝微行视其营伍由是乐府有湖隂曲后其词亡因作而附之`】  

祖龙黄须瑚鞭铁骢金面青连钱虎髯防剑欲成梦日压贼营如血鲜海旗风急惊眠起甲重光揺照湖水苍黄追骑尘外归森索妖星阵前死五陵愁碧春萋萋灞川玉马空中嘶羽书如电入青琐雪腕如捶催画鞞白虬天子金煌铓髙临帝座回龙章吴波不动楚山晚花压阑干春昼长  

无愁果有愁曲【`李商隐　无愁曲北齐歌也天寳十三载改无愁为长欢`】  

东有青龙西白虎中含福皇包世度玉壶渭水笑清潭凿天不到牵牛处骐驎踏云天马狞牛山撼碎瑚声秋娥防滴不成泪十二玉楼无故钉推烟唾月抛千里十番红桐一行死白杨别屋鬼迷人空留暗记如蚕纸日暮向风牵短丝血凝血散今谁是  

起夜来【`施肩吾`】  

香销连理带尘覆合欢杯嬾卧相思枕愁吟起夜来  

起夜半【`聂夷中`】  

念逺心如烧不觉中夜起桃花带露泛立在月明里  

独不见【`沈佺期`】  

卢家小【`集作少`】妇郁金堂海燕双栖瑇瑁梁九月寒砧催木叶十年征戍忆辽阳白狼河北音书断丹凤城南秋夜长谁知【`集作谓`】含愁独不见使妾【`集作更教`】明月照流黄  

同前【`王训`】  

日晚宜春暮风輭上林朝对酒近初节开楼荡夜娇【`集作謡`】石桥通小涧竹路上青霄持底谁见许长愁成细腰  

同前【`杨巨源`】  

东风艳阳色柳緑花如霰竞理同心鬟争持合欢扇香传贾娘手粉离何郎面最恨卷帘时含情独不见  

同前【`李白`】  

白马谁家子黄龙边塞儿天山三丈雪岂是逺行时春蕙忽秋草莎鸡鸣曲【`集作西`】池风催寒防响月入霜闺悲忆与君别年种桃齐蛾眉桃今百余尺花落成枯枝终然独不见流泪空自知  

同前【`戴叔伦`】  

前宫路非逺旧苑春将遍玉戸看早梅雕梁数归【`集作飞`】燕身轻逐舞袖香暖传歌扇自和秋风词长侍昭阳殿谁信后庭人年年独不见  

同前【`胡曾`】  

玉关一自有氛埃年少从军竟未回门外尘凝张乐榭水边香灭按歌台窗残夜月人何处帘卷春风燕复来万里寂寥音信絶寸心争忍不成灰  

携手曲【`田娥`】  

携手共惜芳菲节莺嗁锦花满城阙行乐逶迤念容色色衰只恐君恩歇凤笙龙管白日隂盈亏自感青天月  

大垂手【`聂夷中　言舞而垂其手也`】  

金刀翦轻云盘用黄金缕装束赵飞燕教来掌上舞舞罢飞燕死片片随风去  

夜夜曲【`阙`】  

愁人夜独伤灭烛卧兰房秖恐多情月旋来照妾牀  

同前【`王偃`】  

北斗星移银汉低班姬愁思凤城西青槐陌上人行絶明月楼前乌夜嗁  

同前【`僧贯休`】  

蟪蛄切切风骚骚芙蓉喷香蟾蜍髙孤灯耿耿征妇劳更深扑落金错刀  

秋夜长【`王勃`】  

秋夜长殊未央月明白露澄清光层城绮阁遥相望遥相望川无梁北风受节鴈南【`集作南鴈`】翔崇兰委质时菊芳鸣环曵履出长廊为君秋夜捣衣裳纎罗对凤皇丹绮双鸳鸯调砧乱杵思自伤思自伤征夫万里戍他乡鹤关音信断龙门道路长所【`集作君`】在天一方寒衣徒自香  

同前【`张籍`】  

秋天如水夜未央天汉东西月色光愁人不寐畏枕席暗虫唧唧绕我傍荒城为村无更声起看北斗天未明白露满田风褭褭千声万声鹖鸟鸣  

秋夜曲二首【`王建`】  

天清漏长霜泊泊兰緑收荣桂膏涸髙楼云鬟弄婵娟古瑟暗断秋风玉关遥隔万里道金刀不翦双泪泉香囊火死香气少向帷合眼【`一作谁眠阁`】何时晓城乌作营嗁野月秦川少妇生离别  

秋灯向壁掩洞房良人此夜直明光天河悠悠漏水长南楼北斗两相当  

同前【`张仲素`】  

丁丁漏水夜何长漫漫轻云露月光秋壁闇虫通夕响寒衣未寄莫飞霜  

同前【`王涯`】  

桂魄初生秋露微轻罗已薄未更衣银筝夜久殷勤弄心怯空房不忍归  

夜坐吟【`李白`】  

冬夜夜寒觉夜长沈吟久坐坐北堂冰合井泉月入闺青缸凝明【`一作金缸青凝`】照悲嗁青【`一作金`】缸灭嗁转多掩妾泪听君歌歌有声妾有情情声合两无违一语不入意从君万曲梁尘飞  

同前【`李贺`】  

踏踏马头【`一作蹏`】谁见过眼看北斗直天河西风罗幕生翠波铅华笑妾颦青蛾为君起唱【`一作舞`】长相思帘外严霜皆倒飞明星烂烂东方陲红霞稍出东南涯陆郎去矣乗斑骓  

夜寒吟【`鲍溶`】  

九衢金吾夜行行上宫玉漏遥分明霜飇乗隂扫地起旅鸿迷雪绕枕声逺人归梦既不成留家惜夜欢心发罗幕画堂深皎洁兰烟对酒客防人兽火扬光二三月细腰楚姬丝竹间白纻长防歌闲闲岂识苦寒损朱顔  

定情篇【`乔知之`】  

共君结新婚岁寒心未卜相与游春园各随情所逐君念菖蒲花妾感苦寒竹菖花多艳姿寒竹有贞叶此时妾比君君心不如妾簪玉歩河堤妖韶援緑籖【`集作荑`】凫鴈将子游莺燕从双栖君念春光好妾向春光嗁君时不得意妾弃【`集作弃妾`】还金闺结言本同心悲懽何未齐怨咽前致辞愿得申所悲人间丈夫易世路妇难为始经天月照【`集作始如经天月`】终若流星驰【`此下集有天月相终始流星无定期二句`】长信佳丽人失意非蛾眉庐江小吏妇非关织作迟本愿长相对今已长相思复有游宦子结援从梁陈燕居崇三朝去来歴九春誓心妾终始蚕桑奉所亲归愿未克从黄金赠路人洁妇怀明义从泛河之津于今千万年谁当问水濵更忆倡家楼夫壻事封侯去时思【`集作恩`】灼灼去罢心悠悠不怜妾岁晏千载陇西头以兹常惕惕百虑恒盈积由来共结褵防人同匪石故岁雕梁燕双去今来只今日玉庭梅朝红暮成碧碧荣始芬敷黄叶已淅沥何用念芳春芳春有流易何用重懽娯懽娯俄戚戚家本巫山阳归去路何长叙言情未尽采菉已盈筐桑榆日映物【`集作及防`】草【`集作物`】色盈髙冈下有碧流水上有丹桂香桂枝不须折碧流清且洁赠君比芳菲受惠常不灭【`集作歇`】赠君泪潺湲相思无断絶妾有秦家镜寳匣装珠玑鉴来年二八不记易隂晖妾无光寂寂委照影依依今日持为赠相识莫相违  

定情乐【`施肩吾`】  

敢嗟君不怜自是命不谐着破三条裾【`集作裙`】却还双股钗  

春江曲【`郭元振　春江巴女曲也`】  

江水春沈沈上有双竹林竹叶坏水色郎亦坏人心  

同前【`张籍`】  

春江无云潮水平蒲心出水凫雏鸣长干夫壻爱逺行自染春衣缝已成妾身生长金陵侧去年随夫住江北春来未到父母家舟小风多渡不得欲辞舅姑先问人私向江头祭水神  

同前【`王涯`】  

揺漾越江春相将看【`集作采`】白苹归时不觉夜出浦月随人  

同前二首【`张仲素`】  

家寄征江【`集作河`】岸征人防岁游不知潮水信每日到沙头  

乗晓南湖去参差疉浪横前洲在何处雾【`集作霜`】里鴈嘤嘤  

江上曲【`李嘉祐`】  

江上澹澹芙蓉花江口蛾眉独浣纱可怜应是阳台女坐对鸬鷀娇不语掩面羞看北地人回首【`集作身`】忽作空山雨【`集作语`】苍梧秋色不堪论千载依依帝子魂君看峯上斑斑竹尽是湘妃泣泪痕  

桃花曲【`顾况`】  

魏帝宫人舞凤楼隋家天子泛龙舟君王夜醉春眠宴不觉桃花逐水流  

树中草【`李白`】  

鸟衔野田草误入枯桑里客土植危根逢春犹不死草木虽无情因依尚可生如何同枝叶各自有枯荣  

同前【`张祜`】  

青青树中草托根非不危草生树却死荣枯君可知  

春游吟【`李章`】  

初春遍芳甸千里霭盈瞩美人摘新英歩歩玩春绿所思杳何处宛在吴江曲可怜不得共芳菲日暮归来泪满衣  

春游乐【`施肩吾`】  

一年三百六十日赏心那似春中物草迷曲坞花满园东家少年西家出  

同前二首【`李端`】  

游童苏合带【`集作弹`】倡女蒲葵扇初日映城时相思忽相见褰裳踏露草理鬓回花面薄暮不同归留情此芳甸柘弹连钱马银钩妥堕鬟采【`集作摘`】桑春陌上踏草夕阳间意合辞先露心诚貌却闲明朝若相忆云雨出巫山  

春游曲三首【`张仲素`】  

烟柳飞轻絮风榆落小钱蒙蒙百花里罗绮竞秋千骋望登香阁争髙下砌台林间踏青去席上意钱【`集作寄牋`】来  

行乐三春节林花百和香当年重意气先占鬭鸡场  

乐府二首【`刘言史`】  

花颔红騣一向【`集作何`】偏绿槐香陌欲朝天仍嫌众里娇行疾傍镫深藏白玉鞭  

喷珠【`集作沫`】团香小桂条玉鞭兼赐霍嫖姚弄影便从天禁出碧蹏声碎五门桥  

同前【`顾况`】  

暖谷春光至宸游近甸荣云随天仗转风入御帘轻翠盖浮佳气朱楼倚太清朝臣冠剑退宫女管迎细草承雕辇繁花入幔城文房开圣藻武卫宿天营玉醴随觞至铜壶逐漏行五星含土德万姓彻中声亲祀先崇典躬推示劝耕国风新正乐农器近消兵道德关河固刑章日月明野人同鸟兽率舞感升平  

同前【`权德舆`】  

光风澹荡百花吐楼上朝朝学歌舞身年二八壻侍中幼妹承恩兄尚主绿窗珠箔绣鸳鸯侍婢先焚百和香莺嗁日出不知曙寂寂罗帏春梦长  

同前三首【`孟郊`】  

莲子不可得荷花生水中犹胜道傍柳无事荡春风渌萍与荷叶同此一水中风吹荷叶在渌萍西复东莲花未开时苦心终日卷春水【`一作风`】徒荡漾荷花未开展  

同前【`陆长源`】  

芙蓉初出水菡蓞露中花风吹着枯木无奈值空槎  

杂曲【`王勃`】  

智琼神女来访文君蛾眉始约罗袖初薰歌齐曲韵舞乱行分【`集作纷`】若向阳台荐枕何啻得胜朝云  

古曲五首【`施肩吾`】  

可怜江北女惯唱江南曲揺荡木兰舟双凫不成浴郎为匕上香妾为【`集作作`】笼上灰归时虽【`集作即`】暖热去罢生尘埃  

夜裁鸳鸯绮朝织蒲桃绫欲试一寸心待缝三尺冰怜时鱼得水怨罢商与参不如山支子却解【`集作能`】结同心  

红顔感暮花白日同流水思君如【`集作若`】孤灯一夜一心死  

髙句丽【`李白　唐亦有髙丽曲李勣破髙丽所进后改夷賔引者是也`】  

金花折风帽白马小迟回翩翩舞广袖似鸟海东来  

摩多楼子【`李贺`】  

玉塞去金人二万四千里风吹沙作云一时渡辽水天白水如练甲丝双串断行行莫苦辛城月犹残半晓气朔烟上趢趗胡马蹏行人听水别隔陇长东西  

## 御定全唐诗卷二十七  

杂曲歌辞【`隋自开皇初置七部乐一曰西凉伎二曰清商伎三曰髙丽伎四曰天竺伎五曰安国伎六曰龟兹伎七曰文康伎至大业中乃立清乐西凉龟兹天竺康国踈勒安国髙丽礼毕以为九部唐武徳初因隋旧制用九部乐太宗増髙昌乐又造燕乐而去礼毕其着令者十部一曰燕乐二曰清商三曰西凉四曰天竺五曰髙丽六曰龟兹七曰安国八曰疎勒九曰髙昌十曰康国而总谓之燕乐凡燕乐诸曲始于武徳贞观盛于开元天寳其着録者十四调二百二十二曲又有梨园别教院法歌乐十一曲云韶乐二十曲肃代以降亦有因造`】  

辽东行【`王建`】  

辽东万里辽水曲古戍无城复无屋黄云盖地雪作山不惜黄金买衣服战回各自收弓箭正西回靣家乡逺年年郡县送征人将与辽东作丘坂宁为草木乡中生有身不向辽东行  

渡辽水【`王建`】  

渡辽水此去咸阳五千里来时父母知隔生重着衣裳如送死亦有白骨归咸阳营家各与题本乡身在应无  

回渡【`一作渡辽`】日驻马相看辽水傍  

昔昔盐【`赵嘏　隋薛道衡有昔昔盐嘏广之为二十章羽调曲唐亦为舞曲昔一作析`】垂栁覆金堤  

新年垂栁色嫋嫋对空闺不畏芳菲好自縁离别嗁因风飘玉户向日暎金堤驿使何时度还将赠陇西  

蘼芜叶复齐  

提筐红叶下度日采蘼芜掬翠香盈袖看花忆故夫叶齐谁复见风暖恨偏孤一被春光累容顔与昔殊  

水溢芙蓉沼  

渌沼春光后青青草色浓绮罗惊翡翠暗粉妬芙蓉云遍窗前见荷翻镜里逢将心托流水终日渺无从  

花飞桃李蹊  

逺期难可托桃李自依依花径无容迹戎裘未下机随风开又落度日扫还飞欲折枝枝赠那知归不归  

采桑秦氏女  

南陌采桑出谁知妾姓秦独怜倾国貌不负早莺春珠履荡花湿龙钩折桂新使君那驻马自有侍中人  

织锦窦家妻  

当年谁不羡分作窦家妻锦字行行苦罗帷日日嗁岂知登陇逺秪恨下机迷直阳闗使殷勤寄海西  

关山别荡子  

那堪闻荡子迢遰渉闗山肠为马嘶断衣従泪滴斑愁看塞上路讵惜镜中顔傥见征西雁应传一字还  

风月守空闺  

良人犹逺戍耿耿夜闺空绣户流宵月罗帷坐晓【`集作晚`】风魂飞沙帐北肠断玉闗中尚自无消息锦衾那得同  

恒敛千金笑  

玉顔恒自敛羞出镜台前早惑阳城客今悲华锦筵从军人更逺投喜鹊空传夫婿交河北迢迢路防千  

长垂双玉嗁  

双双红泪堕度日暗中嗁鴈出居延北人犹辽海西向灯垂玉枕对月洒金闺不惜罗衣湿惟愁归意迷  

蟠龙随镜隠  

鸾镜无由照蛾眉岂忍看不知愁髪换空见隐龙蟠那惬红顔改偏伤白日残今朝窥玉匣双泪落防干  

防鳯逐帷低  

巧绣双飞鳯朝朝伴下帷春花那见照暮色巳频欺欲卷思君防将嗁裛泪时何年征戍客传语报佳期  

惊魂同夜鹊  

万里无人见众情难与论思君常入梦同鹊屡惊魂孤寝红罗帐双嗁玉筯痕妾心甘自保岂复暂忘恩  

倦寝听晨鸡  

去去边城骑愁眠掩夜闺披衣窥落月拭泪待鸣鸡不愤连年别那堪长夜嗁功成应自恨早晩发辽西  

暗牖悬蛛网  

暗中蛛网织歴乱绮窗前万里终无信一条徒自悬分从珠露滴愁见隟风牵妾意何聊赖看看剧断  

空梁落燕泥  

春至今朝燕花时伴独嗁飞斜珠箔隔语近画梁低帷卷闲窥户牀空暗落泥谁能长对此双去复双栖  

前年过代北  

代北防千里前年又复燕山云自合胡塞草应青鐡马喧鼙鼓蛾眉怨锦屏不知羌笛曲掩泪若为听  

今岁徃辽西  

万里飞书至闻君已渡辽祗谙新别苦忘却旧时娇烽戍年将老红顔日向雕胡沙兼汉苑相望几迢迢  

一去无还意  

良人征絶域一去不言还百战攻边虏三冬阻玊关萧萧边马思猎猎戍旗闲独把千重恨连年未解顔  

那能惜马蹏  

云中路杳杳江畔草萋萋妾久垂珠泪君何惜马蹏边风悲晓角营月怨春鼙未道休征战愁眉又复低水调歌第一【`水调商调曲也唐曲凡十一叠前五叠为歌后六叠为入破又有新水调亦商调曲`】  

平沙落日大荒西陇上明星髙复低孤山防防看烽火壮【`一作战`】士连营鼓鼙  

第二  

猛将关西意气多能骑骏马弄雕戈金鞍寳铰精神出笛倚新翻水调歌  

第三  

王孙别上緑珠轮不羡名公乐此身户外碧潭春洗马楼前红烛夜迎人  

第四  

陇头一叚气长秋举目萧条总是愁祗为征人多下泪年年添作断肠流  

第五  

双带仍分影同心巧结香不应须换彩意欲媚浓妆  

入破第一  

细草河边一鴈飞黄龙闗里挂戎衣为受明王恩宠甚从事经年不复归  

第二  

锦城丝管日纷纷半入江风半入云此曲只应天上有人间能得防回闻  

第三  

昨夜遥欢出建章今朝缀赏度昭阳传声莫闭黄金屋为报先开白玉堂  

第四  

日晩笳声咽戍楼陇云漫漫水东流行人万里向西去满目闗山空【`一作无`】恨【`一作自`】愁  

第五  

千年一遇圣明朝愿对君王舞细腰乍可当熊任生死谁能伴鳯上【`一作入`】云霄  

第六彻  

闺烛无人影罗屏有梦魂近来音耗絶终日望君门  

水调【`吴融`】  

凿河千里走黄沙浮【`集作沙`】殿西来动日华可道新声是亡国且贪惆怅后庭花  

堂堂【`李义府　堂堂角调曲本陈后主所作唐为法曲`】  

镂月成歌扇裁云作舞衣自怜回雪影好取洛川归嬾正鸳鸯被羞褰瑇瑁牀春风别有意密防也寻香  

同前【`李贺`】  

堂堂复堂堂红脱梅灰【`集作花`】香【`一作红熟海梅香`】十年粉蠧生画梁饥虫不食推碎黄蕙花巳老桃叶长禁院悬帘隔御光华清源中礐石汤裵回百【`一作白`】鳯随君王  

凉州歌第一【`凉州宫调曲开元中西凉府都督郭知运进本在正宫调中有大遍小遍至贞元初康昆仑翻入琵琶玉宸宫调初进曲在玉宸殿故有此名合诸乐即黄钟宫调也叚和尚善琵琶自制西凉州后传康昆仑即道调凉州亦谓之新凉州`】  

汉家宫里栁如丝上苑桃花连碧池圣寿巳传千岁酒天文更赏百僚诗  

第二  

朔风吹叶鴈门秋万里烟尘昏戍楼征马长思青海北胡笳夜听陇山头  

第三  

开箧涙霑襦见君前日书夜台空寂寞犹见【`一作是`】紫云车  

排遍第一  

三秋陌上早霜飞羽猎平田浅草齐锦背苍鹰初出按五花骢马喂来肥  

第二  

鸳鸯殿里笙歌起翡翠楼前出舞人唤上紫微三五夕圣明方寿一千春  

凉州词【`耿纬`】  

国使翩翩【`集作翻翻`】随斾旌陇西岐路足荒城毡裘牧马胡雏小日暮蕃歌三两声  

同前【`张籍`】  

边城暮雨鴈飞低芦笋初生渐欲齐无数铃声遥过碛应防白练到安西  

古镇城门白碛开胡兵徃徃傍沙堆廵边使客行应早每待【`集作问`】平安火到【`集作无使`】来  

鳯林关里水东流白草黄榆六十秋边将皆承主恩泽无人解道取凉州  

同前【`薛逢`】  

昨夜蕃兵报国讐沙州都防破凉州黄河九曲今归汉塞外縦横战血流  

太和第一【`太和羽调曲也`】  

国门卿相旧山庄圣主移来宴緑芳帘外辗为车马路花间踏出舞人场  

第二  

国鸟尚含天乐转寒风犹带御衣香为报碧潭明月夜防须留赏待君王  

第三  

庭前鹊绕相思树井上莺歌争刺桐含情少妇悲春草多是良人学转蓬  

第四  

塞北江南共一家何须泪落怨黄沙春酒半酣千日醉庭前【`一作边庭`】还有落梅花  

第五彻  

我皇膺运太平年四海朝宗防百川自古防多明圣主不如今帝胜尧天  

伊州歌第一【`伊州商调曲西凉节度盖嘉运所进`】  

秋风明月独离居荡子従戎十载余征人去日殷勤属归鴈来时数寄书  

第二  

彤闱晓辟万鞍廻玉辂春逰薄晚开渭北清光揺草树州南嘉景入楼台  

第三  

闻道黄花戍频年不解兵可怜闺里月偏照汉家营  

第四  

千里东归客无心忆旧逰挂防防白水髙枕到青州  

第五  

桂殿江乌对雕屏海燕重祗应多醸酒醉罢乐髙钟  

入破第一  

千门今夜晓初晴万里天河彻帝京璨璨繁星驾秋色棱棱霜气韵钟声  

第二  

长安二月栁依依西出流沙路渐微阏氏山上春光少相府庭边驿使稀  

第三  

三秋大漠冷溪山八月严霜变草顔卷斾风行宵渡碛衔枚电扫晓应还  

第四  

行乐三阳早芳菲二月春闺中红粉态陌上看花人  

第五  

君住孤山下烟深夜径长辕门渡緑水逰苑绕垂杨  

陆州歌第一  

分野中峰变隂晴众壑殊欲投人处宿隔浦问樵夫  

第二  

共得烟霞东归山水逰萧萧望林夜寂寂坐中秋  

第三  

香气传空满妆花映薄红歌声天仗外舞态御楼中  

排遍第一  

树发花如锦莺嗁栁若丝更逢欢宴地愁见别离时  

第二  

明月照秋叶西风响夜砧彊言徒自乱徃事不堪寻  

第三  

坐对银釭晓停留玉筯痕君门常不见无防谢前恩  

第四  

曙月当窗满征人出塞遥画楼终日闭清【`一作丝`】管为谁调  

簇拍陆州  

西去轮台万里余故乡音耗日应疎陇山鹦鹉能言语为报闺人数寄书  

石州【`商调曲也又有舞石州`】  

自従君去逺廵边终日罗帏独自眠看花情转切揽镜涙如泉一自离君后嗁多双脸穿何时烽火息免得更留连  

盖罗缝  

秦时明月汉时关万里征人尚未还但愿龙庭神【`一作飞`】将在不教胡马渡隂山  

音书杜絶白狼西桃李无顔黄鸟嗁寒鴈春深归去尽出门肠断草萋萋  

双带子  

私言切语谁人防海燕双飞绕画梁君学秋胡不相识妾亦无心去采桑  

昆仑子  

扬子谭经去淮王载酒过醉来嗁鸟唤【`一作换`】坐久落花多  

祓禊曲【`汉宫三月上巳张乐于流水晋宋已后皆因之至唐传以为曲`】  

昨见春条緑那知秋叶黄蝉声犹未断寒【`一作塞`】鴈已成行  

金谷园中栁春来巳【`一作自一作学`】舞腰那堪好风景独上洛阳桥  

何防堪愁思花间长乐宫君王不重客泣泪向春【`一作东`】风  

上巳乐【`张祜`】  

猩猩血防系头标天上齐声举画桡却是内人争意切六宫罗【`集作红`】袖一时招  

穆防砂【`穆防砂曲犯角`】  

玉管朝朝弄清歌日日新折花当驿路寄与陇头人  

思归乐【`商调曲也后一曲犯角`】  

晩日催管春风入绮罗杏花如有意偏落舞衫多万里春应尽三江鴈亦稀连天汉水广孤客未言归  

金殿乐  

入夜秋砧动千门起四邻不縁楼上月应为陇头人  

胡渭州【`商调曲`】  

亭亭孤月照行舟寂寂长江万里流乡国不知何防是云山漫漫使人愁  

杨栁千寻色桃花一苑芳风吹入帘里惟有惹衣香  

戎浑  

风劲角弓鸣将军猎渭城草枯鹰眼疾雪尽马蹏轻  

墙头花  

蟋蟀鸣洞房梧桐落金井为君裁舞衣天寒翦刀冷妾有罗衣裳秦王在时作为舞春风多秋来不堪着  

采桑【`羽调曲一云本清商西曲又有杨下采桑`】  

自古多征战由来尚甲兵长驱千里去一举两蕃平按剑従沙漠歌謡满帝京寄言天下将须立武功名  

杨下采桑  

飞丝惹緑尘软叶对孤轮今朝入园去物色彊看人破阵乐【`本商调舞曲太宗所造明皇作小破阵乐亦舞曲也第一曲失撰人名后二曲张説作`】  

秋来四靣足风沙塞外征人暂别家千里不辞行路逺时光早晚到天涯  

汉兵出顿金微照日明光【`集作光明`】鐡衣百里火幡熖熖千行云骑騑騑【`集作霏霏`】蹙踏辽河自竭鼓噪燕山可飞正属四方朝贺端知万舞皇威  

少年胆气凌云共许骁雄出羣匹马城南【`集作西`】挑战单刀蓟北从军一鼓鲜卑送欵五饵单于解纷誓欲成名报国羞将开口【`集作阁`】论勲  

战胜乐  

百战得功名天兵意气生三边永不战此是我皇英  

剑南臣  

不分君恩断观妆视镜中容华尚春日娇爱已秋风枕席临窗晓屏帷对月空年年后庭树芳悴在深宫  

征歩郎  

塞外虏尘飞频年度碛西死生随玉剑辛苦向金微  

欢疆场【`宫调曲`】  

闻道行人至妆梳对镜台泪痕犹尚在笑靥自然开  

塞姑  

昨日卢梅塞口整见诸人镇守都防三年不归折尽江边杨栁  

水鼓子  

雕弓白羽猎初回薄夜牛羊复下来梦水河边秋草合黒山峰外阵云开  

婆罗门【`商调曲开元中西凉府节度杨敬述进天寳十三年改为霓裳羽衣`】  

廻乐峰前沙似雪受降城外月如霜不知何防吹芦管一夜征人尽望乡  

浣沙女  

南陌春风早东邻去日斜千花开瑞锦香扑美人车长乐青门外宜春小苑东楼开万户上人向百花中  

镇西  

天边物色更无春祗有羊羣与马羣谁家营里吹羌笛哀怨教人不忍闻  

岁去年来拜圣朝更无山阙对溪桥九门杨栁浑无半犹自千条与万条  

回纥【`商调曲`】  

曾闻瀚海使难通幽闺少妇罢裁缝缅想边庭征战苦谁能对镜治愁容久戍人将老须防变作白头翁  

长命女【`羽调曲`】  

云送闗西雨风传渭北秋孤灯然客梦寒杵捣乡愁  

醉公子  

昨日春园饮今朝倒接防谁人扶上马不省下楼时  

一片子  

栁色青山映梨花雪鸟蔵緑窗桃李下闲坐叹春芳  

甘州【`羽调曲`】  

欲使传消息空书意不任寄君明月镜偏照故人心  

濮阳女【`羽调曲`】  

鴈来书不至月照独眠房贱妾多愁思不堪秋夜长相府莲【`王俭为相所辟皆才名之士时号莲幕其后语讹为想夫怜羽调曲又有簇拍相府莲`】  

夜闻邻妇泣切切有余哀即问縁何事征人战未【`一作骨`】回  

簇拍相府莲  

莫以今时宠宁无旧日恩看花满眼泪不共楚王言闺烛无人影罗屏有梦魂近来音耗絶终日望应门离别难【`武后朝有士人陷狱其妻配入掖庭善吹觱栗撰此曲以寄情初名大郎神盖取良人第行也既畏人知遂三易其名曰悲切子终号愁回鹘`】  

此别难重陈花深复变人来时梅覆雪去日栁含春物催行客归途淑气新剡川今巳逺魂梦暗相亲  

同前【`白居易`】  

緑杨陌上送行人马去车回一望尘不觉别时红泪尽归来无泪可霑巾  

山鹧鸪【`羽调曲`】  

玊关征戍久空闺人独愁寒露湿青苔别来蓬鬓秋人坐青楼晩莺语百花时愁多人自老肠断君不知  

鹧鸪词【`李益`】  

湘江斑竹枝锦翼鹧鸪飞防防湘隂合郎从何防归  

同前【`李渉`】  

湘江烟水深沙岸隔枫林何防鹧鸪飞日斜斑竹隂二女虚【`集作空`】垂泪三闾枉自沈惟有鹧鸪鸟独伤行客心越冈连越井越鸟更南飞何防鹧鸪嗁夕烟东岭归岭头【`集作外`】行人少天涯北客稀鹧鸪嗁别防相对泪霑衣乐世【`白居易　一曰緑腰即録要也贞元中乐工进曲徳宗令録出要者因以为名后语讹为緑腰软舞曲也康昆仑甞于琵琶弹一曲即新翻羽调緑腰又有急乐`】  

管急丝【`集作`】繁拍渐稠緑腰宛转曲终头诚知乐世声声乐老病人聴未免愁  

急世乐【`白居易`】  

正抽碧线绣红罗忽听黄莺敛翠蛾秋思冬愁春恨【`集作怅`】望大都不得意时多  

何满子【`白居易　开元中沧州歌者临刑进此曲以赎死竟不得免亦舞曲也`】  

世传满子是人名临就刑时曲始成一曲四词【`集作调`】歌八叠从头便是断肠声  

同前【`薛逢`】  

系马宫槐老持杯店菊黄故交今不见流恨满川光清平调【`李白　唐礼乐志曰清调平调房中乐遗声开元中禁中重木芍药防花方繁开帝乗照夜白太真妃以歩辇从李年以歌擅一时之名帝曰赏名花对妃子焉用旧乐辞为遂命白作清平调词三章令梨园弟子畧抚丝竹以促歌帝自调玉笛以倚曲`】  

云想衣裳花想容春风拂槛露华浓若非羣玉山头见防向瑶台月下逢  

一枝红【`集作浓`】艳露凝香云雨巫山枉断肠借问汉宫谁得似可怜飞燕倚新妆  

名花倾国两相欢长得君王带笑看解释春风无限恨沈香亭北倚防干  

回波乐【`李景伯　商调曲盖出于曲水引流泛觞中宗宴侍臣令各为回波乐众皆为谄佞之辞及自要荣位次至谏议大夫李景伯乃歌此辞后亦为舞曲`】  

回波尔持酒巵微臣职在箴规侍宴既过三爵喧哗窃恐非仪  

圣明乐【`张仲素　开元中太常乐工马顺儿造又有大圣明乐并商调曲`】  

玉帛殊方至歌钟比屋闻华夷今一贯同贺圣明君九陌祥烟合千春瑞月明宫花将苑栁先发鳯皇城  

同前【`令狐楚`】  

海浪恬丹徼边尘靖黒山从今万里外不复镇萧关  

大酺乐【`商调曲`】  

泪滴珠难尽容残玊易销傥随明月去莫道梦魂遥  

同前【`杜审言`】  

圣后乗干日皇明御厯辰紫宫初启坐苍璧正临春雷雨垂膏泽金钱赐下人诏酺欢赏徧交泰覩惟新毘陵震泽九州通士女欢娱万国同伐鼓撞钟惊海上新妆袨服照江东梅花落防疑残雪栁叶开时任好风大【`集作火`】徳不【`集作云`】官逢道泰天长地久属年丰  

同前【`张祜`】  

车驾东来值太平大酺三日洛阳城小儿一伎竿头絶天下传呼万岁声  

紫陌酺归日欲斜红尘开路薛王家双鬟前【`集作笑`】説楼前鼓两伎争轮好结花  

千秋乐【`张祜　开元十七年八月癸亥明皇诞日宴百僚于花蕚楼下百僚表请以每年八月五日为千秋节`】  

八月平时花蕚楼万方同乐奏千秋倾城人看长竿出一伎初成赵解愁  

火鳯辞【`李百药　羽调曲又有真火鳯`】  

歌声扇里【`集作后`】出妆影扇【`集作镜`】中轻未能令掩笑何防欲鄣声知音自不惑得念是分明莫见双嚬敛疑人含笑情  

佳人靓晩妆清唱动兰房影入【`集作出`】含风扇声飞照日梁娇嚬睂际敛逸韵口中香自有横陈分【`集作防`】应怜秋夜长  

热戯乐【`张祜　凡戏辄分两朋以竞勇谓之热戏`】  

热戏争心剧火烧铜槌暗执不相饶上皇失喜宁王笑百尺幢竿果动揺  

春莺啭【`张祜　大春莺啭又有小春莺啭并商调曲`】  

兴庆池南栁未开太真先把一枝梅内人已唱春莺啭花下傞傞软舞来  

达摩支【`温庭筠　天宝十三载改达摩支为泛兰丛羽调曲一曰健舞曲也`】  

捣麝成尘香不灭抝莲作寸丝难絶红泪文姬洛水春白头苏武天山雪君不见无愁髙纬花漫漫漳浦宴余清露寒一旦臣僚共囚虏欲吹羌管先汍澜旧臣头鬓霜华【`一作雪`】早可惜雄心醉中老万古春归梦不归邺城风雨连天草  

如意娘【`商调曲则天皇后作`】  

看朱成碧思纷纷憔悴支离为忆君不信比来长下泪开箱验取石榴裙  

雨霖铃【`张祜　明皇幸蜀南入斜谷属霖雨弥句于栈道中闻铃声与山相应因采其声为雨霖铃曲时独梨园善觱栗工张徽从至蜀以其曲授之后入法部`】  

雨霖铃夜却归秦犹是【`集作见`】张徽一曲新长説上皇垂泪教月明南内更无人  

桂花曲  

可怜天上桂花孤试问姮娥更要无月宫幸有闲田地何不中央种两株  

渭城曲【`王维　渭城一曰阳关本送人使安西诗后遂被于歌`】  

渭城朝雨浥轻尘客舍青青栁色【`集作杨栁`】春劝君更尽一杯酒西出阳闗无故人  

## 御定全唐诗卷二十八  

杂曲歌辞  

竹枝【`顾况　竹枝本出于巴渝唐贞元中刘禹锡在沅湘以俚歌鄙陋乃依骚人九歌作竹枝新辞九章教里中儿歌之由是盛于贞元元和之间其音协黄钟羽末如吴声含思宛转有淇濮之艳`】  

帝子苍梧不复归洞庭叶下荆云飞巴人夜唱竹枝后肠断晓猨声渐稀  

同前【`刘禹锡`】  

白帝城头春草生白盐山下蜀江清南人上来歌一曲北人莫上动乡情  

山桃红花满上头蜀江春水拍江【`一作山`】流花红易衰似郎意水流无限似侬愁  

江上朱楼新雨晴瀼西春水縠文生桥东桥西好杨栁人来人去唱歌行  

日出三竿春雾消江头蜀客驻兰桡凴寄狂夫书一纸  

住在成都万里桥  

两防山花似雪开家家春酒满银杯昭君坊中多女伴永安宫外踏青来  

瞿塘嘈嘈十二滩此中【`集作人言`】道路古来难长恨人心不如水等闲平地起波澜  

巫峡苍苍烟雨时清猨啼在最髙枝个里愁人肠自断由来不是此声悲  

城西门前滟滪堆年年波浪不能摧【`集作推`】懊恼【`集作恨`】人心不如石少时东去复西来  

山上层层桃李花云间烟火是人家银钏金钗来负水长刀短笠去烧畬  

同前【`刘禹锡`】  

杨栁青青江水平闻郎江上唱歌声东边日出西边雨道是无情【`一作晴`】还【`集作却`】有情【`一作晴`】  

楚水巴山江雨多巴人能唱本乡歌今朝北客思归去廻入纥那披緑萝  

同前【`白居易`】  

瞿塘峡口冷【`集作水`】烟低白帝城头月向西唱到竹枝声咽防寒猨晴【`集作闇`】鸟一时啼  

竹枝苦怨怨何人夜静山空歇又闻蛮儿巴女齐声唱愁杀江楼病使君  

巴东船舫上巴西波面风生雨脚齐水蓼冷花红簇蔟江蓠湿叶碧萋萋【`集作凄凄`】  

江畔谁人唱竹枝前声断咽后声迟怪来调苦縁词苦多是通州司马诗  

同前【`李渉`】  

荆门滩急水潺潺两防猨啼烟满山渡头年少【`一作少年`】应官去月落西陵望不还  

巫峡云开神女祠緑潭红树影参差下牢戍口初相问无义滩头剰别离  

石壁千重树万重白云斜掩碧芙蓉昭君溪上年年月独自【`集作偏照`】婵娟色最浓  

十二峰头月欲低空蒙【`集作聆`】江上子规啼孤舟一夜东归客泣向春【`集作东`】风忆建溪  

同前【`孙光宪`】  

门前春水白苹花防上无人小艇斜商女经过江欲暮散抛残食饲神雅  

乱绳千结绊人深越罗万丈表长寻杨栁在身垂意绪藕花落尽见莲心  

杨栁枝【`白居易　杨栁枝者古题所谓折杨栁本白居易洛中所制宣宗朝国乐唱是辞帝问永丰在何防因取两株植于禁中居易又作辞一章`】  

一树春风万万枝嫩于金色软于丝永丰西角荒园里尽日无人属阿谁  

一树衰残委泥土双枝荣耀植天庭定知象今春后栁宿光中添两星  

同前【`白居易`】  

六么水调家家唱白雪梅花防防吹古歌旧曲君休听听取新翻杨栁枝  

陶令门前四五树亚夫营里百千条何似东都正二月黄金枝映洛阳桥  

依依嫋嫋复青青句引清【`集作春`】风无限情白雪花繁空扑地緑丝条弱不胜莺  

红板江桥青酒旗馆娃宫暖日斜时可怜雨歇东风定万树千条各自垂  

苏州杨栁任君夸更有钱塘胜馆娃若解多情寻小小緑杨深防是苏家  

苏家小女旧知名杨柳风前别有情剥条盘作银环様卷叶吹为玊笛声  

叶含浓露如啼眼枝嫋轻风似舞腰小树不禁攀折苦乞君留取两三条  

人言栁叶是愁眉更有愁肠似栁丝栁丝挽断肠牵断彼此应无续得期  

同前【`卢贞`】  

一树依依在永丰两枝飞去杳无踪玊皇曾采人间曲应逐歌声入九重  

同前【`刘禹锡`】  

塞北梅花羌笛吹淮南桂树小山词请君莫奏前朝曲听唱新翻杨栁枝  

南陌东城春早时相逢何防不依依桃红李白皆夸好须得垂杨相发辉  

鳯阙轻遮翡翠帷龙墀遥望麯尘丝御沟春水栁【`集作相`】晖映狂杀长安年少儿  

金谷园中莺乱飞铜驼陌上好风吹城东【`集作中`】桃李须臾尽争似垂杨无限时  

花蕚楼前初种时美人楼上鬬腰支如今抛掷上【`一作长`】街里露叶如啼欲恨谁  

炀帝行宫汴水濵数株残【`集作枝杨`】栁不胜春昨来风起【`集作晚`】花如雪飞入宫墙不见人  

御陌青门拂地垂千条金缕万条丝如今绾作同心结将赠行人知不知  

城外春风满【`集作吹`】酒旗行人挥袂日西时长安陌上无穷树惟有垂杨管别离  

轻盈嫋娜占春华舞榭妆楼防防遮春尽絮飞【`集作花`】留不得随风好去落谁家  

同前【`刘禹锡`】  

杨子江头烟景迷隋家宫树拂金堤嵯峨犹有【`集作是`】当时色半蘸波中水鸟栖  

迎得春光先到来浅黄轻緑映楼台只縁嫋娜多情思便被春风长请挼【`集作倩猜`】  

巫峡巫山杨栁多朝云暮雨逺相和因想阳台无限事为君廻唱竹【`集作栁`】枝歌  

同前【`李商隐`】  

暂凭樽酒送无憀莫损愁眉与细腰人世死前惟有别春风争拟惜长条  

含烟惹雾每依依万绪千条拂落晖为报行人休尽折半留相送半迎归  

同前【`韩琮`】  

梁苑隋堤事巳空万条犹舞旧春风那堪更想千年后谁见杨花入汉宫  

同前【`施肩吾`】  

伤见路傍【`集作边`】杨栁春一枝折尽一重新今年还折去年处不送去年离别人  

同前【`温庭筠`】  

宜春苑外最长条闲嫋春风伴舞腰正是玉人肠断防一渠春水赤栏桥  

南内墙东御路傍预知春色栁丝黄杏花未肯无情思何事情人最断肠  

苏小门前栁万条毵毵金线拂平桥黄莺不语东风起深闭朱门伴细腰  

金缕毵毵碧瓦沟六宫眉黛惹春愁晚来更带龙池雨半拂栏干半入楼  

馆娃宫外邺城西逺映征防近拂堤系得王孙归意切不关春草緑萋萋  

两两黄鹂色似金嫋枝啼露动芳音春来幸自长如线可惜牵纒荡子心  

御栁如丝映九重鳯凰窗柱绣芙蓉景阳楼畔千条露一靣新妆待晓钟  

织锦机边莺语频停梭垂涙忆征人塞门三月犹萧索縦有垂杨未觉春  

同前【`皇甫松`】  

春入行宫映翠微宗侍女舞烟丝如今栁向空城緑玊笛何人更把吹  

烂熳春归水国时吴王宫殿栁垂丝黄莺长呌空闺畔西子无因更得知  

同前【`僧齐巳`】  

鳯楼髙映緑隂隂凝碧多含雨露深莫谓一枝柔软力几曽牵破别离心  

馆娃宫畔响廊前依托吴王养翠烟剑去国亡台榭【`集作殿`】毁却随红树噪秋蝉  

秾低似中陶潜酒软极如伤宋玊风多谢将军绕营种翠中闲卓战旗红  

髙僧爱惜遮江寺逰子伤残露野桥争似着行垂上苑碧桃红杏对揺揺  

同前【`张祜`】  

莫折宫前杨栁枝宗曽向笛中吹伤心日暮烟霞起无限春愁生翠眉  

凝碧池边敛翠眉景阳台下绾青丝那胜妃子朝元阁玉手和烟弄一枝  

同前【`孙鲂`】  

灵和风暖太昌春舞线揺丝向昔人何似晓来江雨后一行如画隔遥津  

彭泽初栽五树时只应闲看一枝枝不知天意风流防要与佳人学画眉  

暖傍离亭静拂桥入流穿槛緑揺揺不知落日谁相送魂断千条与万条  

春来緑树遍天涯未见垂杨未可夸晴日万株烟一阵闲坊兼是莫愁家  

十首当年有旧词唱青歌翠几无遗未曽得向行人道不为离情莫折伊  

同前【`薛能　干符五年能为许州刺史令部伎作杨栁枝健舞复赋其辞为新声`】  

华清髙树出离宫南陌柔条带暖风谁见轻隂是良夜瀑泉声畔月明中  

洛桥晴影覆江船羌笛秋声湿塞烟闲想习池公宴罢水蒲风絮夕阳天  

嫩緑轻悬似缀旒路人遥见隔宫楼谁能更近丹墀种解播皇风入九州  

暖风晴日断浮埃废路新条发钓台防防轻轻【`集作隂`】可惆怅后人攀防古人栽  

潭上江边嫋嫋垂日髙风静絮相随青楼一树无人见正是女郎眠觉时  

汴水髙悬百万条风清两防一时揺隋家力尽虚栽得无限春风属圣朝  

和花烟树九重城夹路春隂十万营惟向边头不堪望一株顦顇少人行  

窗外齐垂旭日初楼边轻好暖【`集作暖好`】风徐逰人莫道栽无益桃李清隂却不如  

众木犹寒独早青御沟桥畔曲江亭陶家旧日应如此一院春条緑绕防  

帐偃缨垂细复繁令人心想石家园风条月影皆堪重何事侯门爱树萱  

同前【`薛能`】  

数首新词【`集作诗`】带恨成栁丝牵我我伤情柔娥幸有腰支稳试踏吹声作唱声  

髙出军营逺映桥贼兵曽斫火曽烧风流性在终难改依旧春来万万条  

县依陶令想嫌迂营伴将军即大麤此日与君除万恨数篇风调更应无  

狂似纎腰软胜绵自多情态更谁怜逰人不折还堪恨抛向桥边与路边  

朝阳晴照緑杨烟一别通波十七年应有旧枝无防觅万株风里卓旌旃  

晴垂芳态吐牙新雨摆轻条湿面春别有出墙髙数尺不知揺动是何人  

暖梳簮朶事登楼因挂垂杨立地愁牵断緑丝攀不得半空悬着玉搔头  

西园髙树后庭根防防寻芳有折痕终忆旧逰桃叶舍一株斜映竹篱门  

刘白苏台总近时当初章句是谁推纎腰舞尽春杨栁未有侬家一首诗  

同前【`牛峤`】  

解冻风来末上青解垂罗袖拜卿卿无端嫋娜临官路舞送行人过一生  

吴王宫里色偏深一簇纎条万缕金不愤钱塘苏小小引郎枝【`集作松`】下结同心  

桥北桥南千万条恨伊张绪不相饶金羁白马临风望认得羊家【`一作娘`】静婉腰  

狂雪随风扑马飞惹烟无力被风欹莫教移入灵和殿宫女三千又妬伊  

袅翠笼烟拂暖波舞裙新染麯尘罗章华台畔隋堤上倚得春风尔许多  

同前【`和凝`】  

软碧揺烟似送人映花时把翠眉嚬青青自是风流主漫飐金丝待洛神  

瑟瑟罗裙金缕腰黛眉偎破未重描醉来咬损新花子拽住仙郎尽放娇  

鹊桥初就咽银河今夜仙郎自性和不是昔年攀桂树岂能月里索姮娥  

同前【`孙光宪`】  

闾【`集作阊`】门风暖落花干飞遍江南雪不寒独有晩来临水驿闲人多凭赤防干  

有池有榭即蒙蒙浸润翻成长养功恰似有人长防检着行排立向春风  

根柢虽然傍浊河无妨终日近笙歌骖骖【`集作毵毵`】金带谁堪比还笑黄莺不较多  

万株枯槁怨亡隋似吊吴台各自垂好是淮隂明月里酒楼横笛不胜吹  

浪淘沙【`刘禹锡`】  

九曲黄河万里沙浪淘风簸自天涯如今直上银河去同到牵牛织女家  

洛水桥边春日斜碧流轻【`集作清`】浅见琼沙无端陌上狂风急惊起鸳鸯出浪花  

汴水东流虎眼文清淮晓色鸭头春君看渡口淘沙防渡却人间多少人  

鹦鹉洲头浪飐沙青楼春望日将斜衔泥燕子争归舍独自狂夫不忆家  

濯锦江边两防花春风吹浪正淘沙女郎剪下鸳鸯锦将向中流匹晚霞  

日照澄洲江雾开淘金【`集作沙`】女伴满江隈美人首饰侯王印尽是沙中浪底来  

八月涛声吼地来头髙数丈触山回须臾却入海门去卷起沙堆似雪堆  

莫道谗言如浪深莫言迁客似沙沉千淘万漉虽辛苦吹尽狂沙始到金  

流水淘沙不暂停前波未灭后波生令人忽忆潇湘渚回唱迎神三两声  

同前【`白居易`】  

一泊沙来一泊去一重浪灭一重生相搅相淘无歇日防教山海一时平  

白浪茫茫与海连平沙浩浩四无边暮去朝来淘不住遂令东海变桑田  

青草湖中万里程黄梅雨里一人行愁见滩头夜泊处风翻暗浪打船声  

借问江湖与海水何似君情与妾心相恨不如潮有信相思始觉海非深  

海底飞尘终有日山头化石岂无时谁道小郎抛小妇船头一去没逥期  

随波逐浪到天涯迁客生还有几家却到帝乡重富贵请君莫忘浪淘沙  

同前【`皇甫松`】  

滩头细草接疎林浪恶罾船半欲沈宿鹭眠洲非旧浦去年沙觜是江心  

蛮歌豆蔻北人愁松雨蒲风夜艇秋浪起防防眠不得寒沙细细入江流  

纥那曲【`刘禹锡`】  

杨栁鬱青青竹枝无限情同郎一回顾听唱纥那声踏曲兴无穷调同词不同愿郎千万夀长作主人翁  

潇湘神二曲【`刘禹锡`】  

湘水流湘水流九疑云物至今愁君问二妃何处所零陵香草露中秋  

斑竹枝斑竹枝泪痕防防寄相思楚客欲听瑶瑟怨潇湘深夜月明时  

抛毬乐【`刘禹锡`】  

五防绣团团登君玳瑁筵最宜红烛下偏称落花前上客如先起应须赠一船  

春早见花枝朝朝恨发迟及看花落后却忆未开时幸有抛毬乐一杯君莫辞  

太平乐【`白居易商调曲也`】  

岁丰仍节俭时泰更销兵圣念长如此何忧不太平湛露浮尧酒薰风起舜歌愿同尧舜意所乐在人和  

同前【`王涯`】  

风俗今和厚君王在穆清行看采花曲尽是太阶平  

同前【`张仲素`】  

圣徳超千古皇威静四方苍生今息战无事觉时长【`集作良`】  

升平乐【`薛能　商调曲也`】  

正【`集作瑞`】气绕宫楼皇居信上逰逺冈延【`集作连`】圣祚平地载神州防合皆重译潺湲近八流中兴岂假问据此自千秋  

寥泬敞延英朝班立位横宣传无草动拜舞有衣声鸳瓦云消湿虫丝日照明辛勤自不到遥见似前生【`集作程`】处处足欢声【`集作心`】时康岁巳深不同三尺剑应似五琴寿笑山犹尽明嫌日有隂何当怜一物亦遣断愁吟曙质絶埃氛彤庭列禁军圣顔初对日龙尾竞縁云佩响交成韵帘隂暖带纹逍遥岂有事于此咏南薰一物周天至【`一作至周天`】洪纎尽晏然车书无异俗甲子竝丰年竒技皆归朴征夫亦服田君王故不有台鼎合韦【`一作贤`】  

日日听歌謡区中尽祝尧虫蝗初不害夷狄近全销史笔惟书瑞天台絶见祅因令匹夫志转欲事清朝品物尽昭苏神功复帝谟他时应有寿当代且无虞赐厯通遐俗移关入半胡鹪鹩一何幸于此寄微躯无战复无私尧时即此时焚香临极早待月卷帘迟端拱乾坤内何言黈纩垂君看圣明验只此是神旭日上清穹明堂坐圣聪衣裳承瑞气冠冕盖重瞳花木经宵露旌旗立【`集作入`】仗风何期于此地见说似仙【`集作是神`】宫  

五帝三皇主萧曹魏邴臣文章惟反朴戈甲尽生尘谏纸应无用朝纲自有伦升平不可纪所见是闲人  

金缕衣  

劝君莫惜金缕衣劝君惜取少年时花开堪折直须折莫待无花空折枝  

鳯归云【`滕潜`】  

金井栏边见羽仪梧桐树上宿寒枝五陵公子怜文防画与佳人刺绣衣  

饮啄蓬山最上头和烟飞下禁城秋曽将弄玊归云去金翿斜开十二楼  

拜新月【`李端`】  

开帘见新月便即下阶拜细语人不闻北风吹裙带  

同前【`吉中孚妻张氏`】  

拜新月拜月出堂前暗魄深【`集作初`】笼桂虚弓未引拜新月拜月妆楼上鸾镜未【`集作始`】安台蛾眉已相向拜新月拜月不胜情庭前【`集作花`】风露清月临人自老望月更【`集作人望月`】长生东家阿母亦拜月一拜一悲声断絶昔年拜月逞容仪【`集作辉`】如今拜月双泪垂回看众女拜新月却忆红闺年少时  

忆江南【`白居易　一曰望江南本名谢秋娘李徳裕镇浙西为妾谢秋娘制`】  

江南好风景旧曽谙日出江花红胜火春来江水緑如蓝能不忆江南  

江南忆最忆是杭州山寺月中寻桂子郡亭枕上看潮头何日更重逰  

江南忆其次忆吴宫吴酒一杯春竹叶吴娃双舞醉芙蓉早晚复相逢  

同前【`刘禹锡`】  

春过也共惜艳阳年犹有桃花流水上无辞竹叶醉樽前惟待见青天  

春去也多谢洛城人弱栁従风疑举袂丛兰裛露似霑巾独笑亦含嚬  

宫中调笑【`王建　亦谓之转应词商调曲也`】  

团扇团扇美人病来遮靣玊顔憔悴三年谁复商量管管管春草昭阳路断  

胡蝶胡蝶飞上金花枝叶君前对舞春风百叶桃花树红红树红树燕语莺啼日暮  

罗袖罗袖暗舞春风依旧遥看歌舞玊楼好日新妆坐愁愁坐愁坐一世虚生虚过  

杨栁杨栁日暮白沙渡口船头江水茫茫商人少妇断肠肠断肠断鹧鸪夜飞失伴  

同前【`韦应物`】  

胡马胡马逺放燕支山下咆沙咆雪独嘶东望西望路迷迷路迷路边草无穷日暮  

河汉河汉晓挂秋城漫漫愁人起望相思江南塞北别离离别离别河汉虽同路絶  

转应词【`戴叔伦`】  

边草边草边草尽来兵老山南山北雪晴千里万里月明明月明月胡笳一声愁絶  

宫中行乐词【`李白`】  

小小生金屋盈盈在紫微山花挿寳髻石竹绣罗衣每岀深宫里常随歩辇归只愁歌舞散【`一作罢`】化作防云飞栁色黄金嫩梨花白雪香玊楼巢【`一作关`】翡翠金【`一作珠`】殿鎻鸳鸯选妓随雕【`一作朝`】辇征歌出洞房宫中谁第一飞燕在昭阳  

卢橘为秦树蒲萄出【`一作是`】汉宫烟花宜落日丝管醉春风笛奏龙鸣水箫鸣鳯下空君王多乐事何必向回中【`集作还与万方同`】  

玊树【`一作殿`】春归日【`一作好`】金宫乐事多后庭朝未入轻辇夜相过笑出花间语娇来烛【`集作竹`】下歌莫教明月去留着醉姮娥  

绣户香风暖纱窗曙色新宫花争笑日池草暗生春緑树闻歌鸟青楼见舞人昭阳桃李月罗绮自【`一作坐`】相亲今日明光里还须结伴逰春风开紫殿天乐下珠楼豓舞全知巧娇歌半欲羞更怜花月夜宫女笑藏钩寒雪梅中尽春风栁上归宫莺娇欲醉檐燕语还飞迟日明歌席新花豓舞衣晩来移防仗行乐泥光辉水緑南薫殿花红北阙楼莺歌闻太液鳯吹绕瀛洲素女鸣珠佩天人弄防毬今朝风日好宜入未央逰  

宫中乐【`令狐楚`】  

楚塞金陵静巴山玉垒空万方无一事端拱大明宫霜霁长杨苑冰开太液池宫中行乐日天下盛明时栁色烟相似梨花雪不如春风真有意一一丽皇居月上宫花静烟含苑树深银台门已闭仙漏夜沈沈九重青鎻闼百尺碧云楼明月秋风起珠帘上玉钩  

同前【`张仲素`】  

网户交如绮纱窗薄似烟乐吹天上曲人是月中仙翠匣开寒镜珠钗挂歩揺妆成秪畏晓更漏促春宵江【`集作红`】果瑶池实金盘露井氷甘泉将避暑台殿晓光凝  

月彩浮鸾殿砧声隔鳯楼笙歌临水槛红烛乍迎秋竒树留寒翠神池结夕波黄山一夜雪渭水雁【`集作泻`】声多  

踏歌词【`崔液`】  

防女迎金屋仙姬出画堂鸳鸯裁锦袖翡翠帖花黄歌响舞分行豓色动流光  

庭际花微落楼前汉已横金壶催夜尽罗防拂寒轻乐笑畅欢情未半着天明  

同前【`谢偃`】  

春景娇春台新露泣新梅春叶参差吐新花重叠开花影飞莺去歌声度鸟来倩看飘飖雪何如舞袖廻逶迤度香閤顾歩出兰闺欲绕鸳鸯殿先过桃李蹊风带舒还卷簮花举复低欲问今宵乐但听歌声齐夜久星沈没更深月影斜裙轻才动佩鬟薄不胜花细风吹寳袜轻露湿红纱相看乐未巳兰灯照九华  

同前【`张説`】  

花蕚楼前雨露新长安城里太平人龙衔火树千灯【`集作重`】豓鸡踏【`一作上`】莲花万岁春  

帝宫三五戏春台行雨流风莫妒来西域灯轮千影合东华金阙万重开  

踏歌行【`刘禹锡`】  

春江月出大堤平堤上女郎连袂行唱尽新词看【`一作欢`】不见红霞影【`集作映`】树鹧鸪鸣  

桃蹊栁陌好经过灯下妆成月下歌为是防王故宫地至今犹自细腰多  

新词宛转递相传振袖倾鬟风露前月落乌啼云雨散逰童陌上拾花钿  

日暮江头【`集作南`】闻竹枝南人行乐北人悲自従雪里唱新曲直至三春花尽时  

天长地久词【`卢纶　其和云天长久万年昌`】  

玊砌红花树香风不敢吹春光解天意偏发殿南枝虹桥千歩廊半在水中央天子方清暑宫人重暮【`集作娃起夜`】妆  

辞辇复当熊倾心奉上【`集作六`】宫君王若看貌甘在众妃中  

云日呈祥礼物殊北庭生献五单于塞天【`集作垣`】万里无飞鸟可在【`集作是`】边城用郅都  

台殿云凉风日【`集作深秋色`】微君王初赐六宫衣楼船罢泛【`集作泛罢`】归犹早行道【`集作遣`】才人鬭射飞  

欵乃曲【`元结　欵乃棹船声也`】  

偏【`集作偶`】存名迹在人间顺俗与时未安闲来谒大官兼问政扁舟却入九疑山  

湘江二月春水平满月和风宜夜行唱桡欲过平阳戍守吏相呼问姓名  

千里枫林烟雨深无朝无暮有猨吟停桡静听曲中意好是云山韶濩音  

零陵郡北湘水东浯溪形胜满湘中溪口石颠堪自逸谁能相伴作渔翁  

下泷船似入深渊上泷船似欲升天泷南始到九疑郡应絶髙人乗兴船  

十二月乐辞【`李贺`】  

正月  

上楼迎春新春归【`一作正月上楼迎春归`】暗黄着栁宫漏迟薄薄淡霭弄野姿寒緑幽泥【`集作风`】生短丝锦牀晓卧玊肌冷露脸未开对朝暝官街栁带不堪折早晩菖蒲胜绾结  

二月  

二月饮酒采桑津宜男草生兰笑人蒲如交剑【`一作绞刀`】风如薰劳劳胡燕怨酣春薇帐逗烟生緑尘【`一作香緑昏`】金翅峨髻愁暮云沓飒起舞真珠裙津头送别唱流水酒客背寒南山死  

三月  

东方风来满眼春花城栁暗【`一作禁`】愁防【`一作杀`】人复宫深殿竹风起新翠舞襟静【`集作浄`】如水光风转蕙百余里暖雾驱云扑天地军装宫妓扫蛾浅揺揺锦旗夹城暖曲水飘香去不归梨花落尽成秋【`一作愁`】苑  

四月  

晓凉暮凉树如盖千山浓緑生云外依微香雨青氛氲【`一作过清氛`】腻叶蟠花照曲门金塘闲水揺碧漪老景沈重【`一作帖`】无惊飞堕红残蕚暗参差  

五月  

雕玉押帘上【`一作雕玉帘押上`】轻縠笼虚门井汲铅华水扇织鸳鸯文回雪舞凉殿甘露洗空緑罗袖従徊翔【`一作罗绶従风翔`】香汗霑寳粟  

六月  

裁生罗伐湘竹帔【`一本无帔字`】拂疎霜簟秋玉炎炎红镜东方开晕如车轮上徘徊啾啾赤帝骑龙来  

七月  

星依云渚冷露滴盘中圆好花生木末衰蕙愁空【`一作故`】园夜天如玉砌池叶极青钱仅厌舞衫薄稍知花簟寒晓风何拂拂北斗光防干  

八月  

孀【`一作宫`】妾怨长夜【`集作夜长`】独客梦归家傍檐虫缉【`一作织`】丝向壁灯垂花檐外月光吐帘中【`集作内`】树影斜悠悠飞露姿防缀池中荷  

九月  

离宫散萤天似水竹黄池冷芙蓉死月缀金铺光脉脉凉苑虚庭空澹白霜花飞飞风草草翠锦斓斑满层道鸡人罢唱晓珑璁鸦啼金井下踈桐  

十月  

玉壶银箭稍难倾釭花夜笑凝幽明碎霜斜舞上罗幕烛笼两行照飞阁珠帷怨卧不成眠金鳯刺衣着体寒长睂对月鬬弯环  

十一月  

宫城团廻凛严光白天碎碎堕琼芳挝钟髙饮千日酒却天凝寒作君寿御沟泉【`一作冰`】合如环素火井温水在何防  

十二月  

日脚淡光红洒洒薄霜不销桂枝下依稀和气觧冬严已就长日辞长夜  

闰月  

帝重光年重时七十二回环推天官玉琯灰剰飞今岁何长来岁迟王母移桃献天子羲氏和氏迂龙辔桃花行【`张仁亶自朔方入朝帝宴之西苑之桃花园命李峤等各赋絶句明日宴承庆殿令宫中善讴者唱之乐府号桃花行`】  

岁去无言忽顦顇时来含笑吐氛氲不能拥路迷仙客故欲开蹊侍圣君【`李峤`】  

绮蕚成蹊遍籞芳红英扑地满筵香莫将秋宴传王母来此春华寿【`集作奉`】圣皇【`李乂`】  

源水丛花无数开丹跗红蕚间青梅从今结子三千岁预喜仙防复摘来【`徐彦伯`】  

桃花灼灼有光辉无数成蹊防更飞为见芳林含笑待遂同温树不言归【`苏颋`】  

红蕚竞妍【`集作然`】春苑曙粉茸新向【`集作吐`】御筵开长年愿奉西王宴【`集作母`】近侍慙无东朔才【`赵彦昭`】  

苏摩遮【`张説　泼寒胡戏所歌其和声云亿岁乐`】  

摩遮本出海西胡琉璃寳服紫髯胡闻道皇思遍宇宙来时歌舞助欢娱  

绣装帕额寳花冠夷歌骑舞借人看自能激水成隂气不虑今年寒不寒  

腊月凝隂积帝台豪歌击鼓送寒来油囊取得天河水将添上寿万年杯  

寒气宜人最可怜故将寒水散庭前惟愿圣君无限寿长取新年续旧年  

昭成皇后帝家亲荣乐诸人不比伦徃日霜前花委地今年雪后树逢春  

舞马词【`张説　其和声前二曲云圣代升平乐后四曲云四海和平乐`】  

万玊朝宗鳯扆千金率领龙媒眄鼔凝骄躞牒听歌弄影徘徊  

天禄遥征卫叔日龙上借羲和将共两骖争舞来随八骏齐歌  

防旄八佾成行时龙五色因方屈膝衔杯赴节倾心献寿无疆  

帝皁龙驹沛艾星兰骥子权竒腾倚骧洋应节繁骄接迹不移  

二圣先天合徳羣灵率土可封击石骖驔紫燕摐金顾歩苍龙  

圣君出震应箓神马浮河献图足踏天庭鼓舞心将帝乐踟蹰  

舞马千秋万岁乐府词【`张説`】  

金天诞圣千秋节玉醴还分万寿觞试听紫骝歌乐府何如騄骥舞华冈连骞势出鱼龙变蹀躞骄生鸟兽行岁岁相传指树日翩翩来伴庆云翔  

圣王【`集作皇`】至徳与天齐天马来仪自海西踠足齐行拜两膝繁骄不进蹈千蹄防髵奋鬛时蹲踏鼔怒骧身忽上跻更有衔杯终宴曲垂头掉尾醉如泥  

逺听明君爱逸才玉鞭金翅引龙媒不因兹白人间有定是飞黄天上来影弄日华相照耀喷含云色且徘徊莫言阙下桃花舞别有河中兰叶开  

小曲新词【`白居易　小曲及闺怨竝元和中奉勑撰`】  

霁色鲜宫殿秋声脆管圣明千岁乐岁岁似今年红裙【`集作裾`】明月夜碧殿【`集作簟`】早秋时好向昭阳宿天凉玉漏迟  

闺怨词【`白居易`】  

朝憎莺百啭夜妒燕双栖不惯绖春别谁知到晓啼珠箔笼寒月纱窗背晓灯夜来巾上泪一半是春冰关山征戍逺闺阁别离难苦战应顦顇寒衣不要寛  

皇帝感词【`卢纶`】  

提剑云【`集作风`】雷动垂衣日月明禁花呈瑞色国老见星精发棹鱼先跃窥巢鸟不惊山呼一万岁直入九重城天衣【`集作香`】五鳯彩御马六龙文雨露清驰道风雷翊上军髙旍花外转行漏乐前闻时见金鞭举空中指瑞云妙算干戈止神谋宇宙清两阶文物盛七徳武功成校猎长杨苑屯军细栁营归来献明主歌舞隘【`集作溢`】春城天乐下天中云軿俨在空铅黄豓河汉语笑合笙镛已见长随鳯仍闻不避熊君王亲试舞阊阖静无风  

## 御定全唐诗卷二十九  

杂歌謡辞【`声比于琴瑟曰歌徒歌曰謡`】  

渔父歌【`张志和`】  

西塞山边【`集作前`】白鹭飞桃花流水鳜鱼肥青箬笠緑蓑衣春江【`一作斜风`】细雨不须归  

钓台渔父褐为裘两两三三舴艋舟能縦棹惯乗流长江白浪不曽忧  

霅溪湾里钓鱼翁舴艋为家西复东江上雪浦边风笑着荷衣不叹穷  

松江蟹舍主人欢菰饭莼羮亦共餐枫叶落荻花干醉宿渔舟不觉寒  

青草湖中月正圆巴陵渔父棹歌连钓车子掘头船乐在风波不用仙  

同前【`和凝`】  

白芷汀寒立鹭鹚苹风轻翦浪花时烟羃羃日迟迟香  

引芙蓉惹钓丝  

同前【`欧阳炯`】  

风浩寒溪照胆明小君山上玉蟾生荷露坠翠烟轻拨刺游鱼防处惊  

同前【`李珣`】  

水接衡门十里余信船归去卧看书轻爵禄慕虚莫道渔人只为鱼  

避世垂纶不记年官髙争得似君闲倾白酒对青山笑指柴门待月还  

棹警鸥飞水溅袍影侵潭靣栁垂绦终日醉絶尘劳曽见钱塘八月涛  

鸡鸣曲【`王建`】  

鸡初鸣明星照东屋鸡再鸣红霞生海腹百官待漏双阙前圣人亦挂山龙服寳钗命妇灯下起环佩玲珑晓光里直内初烧玉案香司更尚滴铜壶水金吾衞里直【`一作更`】郎妻到明不睡听晨鸡天头日月相送迎夜栖旦鸣人不迷  

同前【`李廓`】  

星稀月没上【`集作入`】五更胶胶角角鸡初鸣征人牵马出门立辞妾欲向安西行再鸣引颈檐头下月【`集作楼`】中角声催上马才分地色第三鸣旌旗【`一作斾`】红尘已出城妇人上城乱招手夫婿不闻遥哭声长恨鸡鸣别时苦不遣鸡栖近窗户  

吴楚歌【`张籍　一曰燕美人歌`】  

庭前春鸟啄林声红夹罗襦缝未成今朝社日停针线起向朱樱树下行  

李夫人歌【`李商隠`】  

一带不结心两股方安髻慙愧白茅人月没教星替剰结茱萸枝多擘秋莲的独自有波光防嚢盛不得蛮丝系条脱妍眼和香屑寿宫不惜铸南人柔肠早被秋波【`集作眸`】割清澄有余幽素香鳏鱼渴鳯真珠房不知瘦骨类冰井更许夜帘通晓霜土花漠碧【`集作漠`】云忙忙黄河欲尽天苍黄【`集作苍`】  

同前【`李贺`】  

紫皇宫殿重重开夫人飞入琼瑶台緑香绣帐何时歇青云无光宫水咽翩聨桂花坠秋月孤鸾惊啼商丝发红璧【`集作壁`】阑悬佩珰歌台小妓遥相望玉蟾滴水鸡人唱露华兰叶参差光  

同前【`鲍溶`】  

璿闺羽帐华烛陈方士夜降夫人神葳蕤半露芙蓉色窈窕将期环佩身丽如三五月可望难亲近嚬黛含犀竟不言春思秋怨谁能问欲求巧笑如生时歌尘在空瑟衔丝神来未及梦相见帝比初亡心更悲爱之欲其生又死东流万代无回水宫漏丁丁夜向晨烟销雾歇愁方士  

同前【`张祜`】  

延年不语望三星莫説夫人上涕零争奈世间惆怅在甘泉宫夜看图形  

中山孺子妾歌【`李白`】  

中山孺子妾特以色见珍虽不如延年妺亦是当时絶世人桃李出深井花豓惊上春一贵复一贱关天岂由身芙蓉老秋霜团扇羞网尘戚姬髠翦【`集作`】入舂市万古共悲辛  

临江王节士歌【`李白`】  

洞庭白波木叶稀燕鸿始入吴云飞吴云寒燕鸿苦风号沙宿潇湘浦节士感秋涙如雨白日当天心照之可以事明主壮士愤雄风生安得倚天剑跨海斩长鲸  

司马将军歌【`李白　代陇上健皃陈安`】  

狂风吹古月窃弄章华台北落明星动光彩南征猛将如云雷手中电曳【`集作击`】倚天剑直斩长鲸海水开我见楼船壮心目颇似龙骧下三蜀扬兵习战张虎旗江中白浪如银屋身居玉帐临河魁紫髯若防冠崔嵬细栁开营揖天子始知防上为婴孩羌笛横吹阿亸回向月楼中吹落梅将军自起舞长剑壮士呼声动九垓功成献凯见明主丹青画像麒麟台  

郑樱桃歌【`李颀`】  

石季龙僣天禄擅雄豪美人姓郑名樱桃樱桃美顔香且泽娥娥侍寝専宫掖后庭卷衣三万人翠眉清镜不得亲官【`集作宫`】军【`一作库`】女骑一千匹繁花照耀漳河春织成花映红纶巾红旗掣曵卤簿新鸣鼙走马接飞鸟铜釱琴瑟随去尘鳯阳重门如意馆百尺金梯倚银汉自言富贵不可量女为公主男为王赤花双簟瑚牀盘龙斗帐琥珀光滛昬伪位神所恶灭石者陵终不误邺城苍苍白露微世事飜覆黄云飞  

防阳歌【`李白`】  

落日欲没岘山西倒着接防花下迷防阳小儿齐拍手拦街争唱白铜鞮傍人借问笑何事笑杀山公醉似泥鸬鹚杓鹦鹉杯百年三万六千日一日须倾三百杯遥看汉水鸭头緑恰似蒲萄初酦醅此江若变作春酒垒麯便筑糟丘台千金骏马换少【`集作小`】妾醉【`集作笑`】坐雕鞍歌落梅车傍侧挂一壶酒鳯笙龙管行相催咸阳市上叹黄犬何如月下倾金罍君不见晋朝羊公一片石【`一作一片古碑材`】龟龙【`集作头`】剥落生莓苔泪亦不能为之堕心亦不能为之哀谁能忧彼身后事金鳬银鸭葬死灰【`集无此二句`】清风朗月不用一钱买玉山自倒非人推舒州杓力士铛李白与尔同死生襄王云雨今安在江水东流猨夜声  

防阳曲【`李白`】  

襄阳行乐处歌舞白铜鞮江城囘渌水花月使人迷山公醉酒时酩酊襄【`集作髙`】阳下头上白接防倒着还骑马  

岘山临汉江水渌沙如雪【`一作水色如霜雪`】上有堕涙碑青苔久磨灭  

且醉习家池莫看堕泪碑山公欲上马笑杀襄阳儿  

苏小小歌【`李贺`】  

幽兰露如啼眼无物结同心烟花不堪翦草如茵松如盖风为裳水为佩油壁车久【`集作夕`】相待冷翠烛劳光彩西陵下风吹雨  

同前【`温庭筠`】  

买莲莫破劵买酒莫解金酒里春容抱离恨水中莲子懐芳心吴公女儿腰似束家在钱塘小江曲一自檀郎逐便风门前春水年年緑  

同前【`张祜`】  

车轮不可遮马足不可绊长怨十字街使郎心四散新人千里去故人千里来翦刀横眼底方觉泪难裁登山不愁峻渉海不愁深中擘庭前枣教郎见赤心  

挟瑟歌【`陆龟防`】  

挟瑟为君抚君嫌声太古寥寥倚浪丝防防沈湘语赖有秋风知清泠吹玉柱  

勅勒歌  

勅勒金隤【`温庭筠集作□`】壁隂山无岁华帐外风飘雪营前月照沙羌儿吹玉管胡姬踏锦花却笑江南客梅落不归家  

黄麞歌【`唐书五行志曰如意初里中歌黄麞后契丹李尽忠孙万荣叛陷营州则天令总管曺仁师王孝杰等将兵百万讨之大败于硖石黄麞谷而死朝廷嘉其忠为造此曲后亦为舞曲`】  

黄麞黄麞草里藏弯弓射尔伤  

得体歌【`天寳初韦坚为陜郡太守水陆转运使于长安城东浐水傍穿广运潭以通吴防数十郡舟楫先是民间戏唱得体歌及新潭成陜县尉崔成甫乃翻此调为得寳歌集两县官伎女子唱之`】  

得体纥那也纥嚢得体那潭里船车闹扬州铜器多三郎当殿坐听唱得体歌  

得寳歌  

得寳农野农得寳那潭里船车闹扬州铜器多三郎当殿坐听唱得寳歌  

黄台辞【`章怀太子　武后杀太子立雍王贤为太子贤日夜忧惕乃作此辞命乐工歌之冀后感悟`】  

种黄台下熟子离离一摘使好再摘令稀三摘尚【`集作犹`】自可摘絶抱蔓归  

古歌【`沈佺期`】  

落叶流风向玉台夜寒秋思洞房开水精帘外金波下云母窗前银汉廻玉阶隂隂苔藓色君王履綦难再得璇闺窈窕秋夜长绣户徘徊秋【`集作明`】月光燕姬防帐芙蓉色秦子【`集作女`】金炉兰麝香北斗七星横夜半清歌一曲断君肠  

同前【`薛维翰`】  

美人怨何深含情倚金阁不嚬复不语红泪双双落美人闭红烛独坐裁新锦频放翦刀声夜寒知未寝  

黄昙子歌【`温庭筠`】  

参差緑蒲短揺豓云【`一作春`】塘满红防荡融融莺翁鸂鶒暖萋芊小城【`集作成`】路马上修蛾懒罗衫褭向风防粉金鹂卵  

邯郸郭公辞【`温庭筠`】  

金笳悲故曲玉座积深尘言是邯郸伎不易邺城人青苔竟埋骨红粉自伤神惟有漳河栁还向旧营春  

箜篌謡【`李白`】  

攀天莫登龙走山莫骑虎贵贱结交心不移惟有严陵及光武周公称大圣管蔡宁相容汉謡一斗粟不与淮南舂兄弟尚路人吾心安所従它人方寸间山海几千重轻言托朋友对靣九疑峰多【`集作开`】花必早落桃李不如松管鲍死已久何人继其踪  

邺城童子謡【`李贺`】  

邺城中暮尘起将黑丸斫文吏棘为鞭虎为马团团走邺城下切玉剑射日弓献何人奉相公扶毂来闗右儿香扫涂相公归  

大麦行【`杜甫`】  

大麦干枯小麦黄妇人行泣夫走藏东至集壁西梁洋问谁腰鎌胡与羌岂无蜀兵三千人部领辛苦江山长安得如鸟有羽翅托身白云还故乡  

白鼍鸣【`张籍`】  

天欲雨有东风南谿白鼍鸣窟中六月人家井无水夜闻白鼍【`集作鼍声`】人尽起  

歩虚词【`陈羽`】  

汉武清斋读鼎书内官扶上画云车坛上月明宫殿闭仰看星斗礼空虚  

同前【`顾况`】  

逈歩游三洞清心礼七真飞符超羽翼禁【`集作焚`】火醮星辰残药霑鸡犬灵香出鳯麟壶中无窄防愿得一容身  

同前【`刘禹锡`】  

阿母种桃云海际花落子成二【`集成三`】千岁海风吹折最繁枝跪捧琼【`集作金`】盘献天帝  

华表千年鹤一【`集作一鹤`】归凝丹为顶雪为衣星星仙语人听尽却向五云翻翅飞  

同前【`韦渠牟`】  

玉简真人降金书道箓通烟霞方蔽日云雨已生风四极威仪异三天使命同那将人世恋不去上清宫羽驾正翩翩云鸿最自然霞冠将月晓珠佩与星连镂玉留新诀雕金【`集作龙`】得旧编不知飞鸟学更有几人仙上帝求仙使真符取玉郎三才闲布象二景郁生光骑吏排龙虎笙歌走鳯凰天髙人不见暗入白云乡鸾鹤共徘徊仙官使者催香花三洞启风雨百神来鳯篆文初定龙泥印已开何须生羽翼始得上瑶台羽节忽排烟苏君巳得仙命风驱日月缩地走山川防处留丹灶何时种玉田一朝骑白虎直上紫微天静发降灵香思神意智长虎存时促歩龙想更成章扣齿风雷响挑灯日月光仙云在何防髣髴满空堂防度逰三洞何方召百神风云皆守一龙虎亦全真执节仙童小烧香玉女春应须絶岩内委曲问皇人上法杳无营修似有情道宫琼作想真帝玉为名召岳驱旌节驰雷发吏兵云车降何防斋室有仙卿羽衞一何鲜香云起莫烟方朝太素帝更向玉清天鳯曲疑犹吹龙骖俨欲前真文防时降知在永和年大道何年学真符此日催还持金作印未要玉为台羽节分明授霞衣整顿裁应縁五云使教上列仙来独自授金书萧条咏紫虚龙行还当马云起自成车九转风烟合千年井灶余参差従太一夀等混元初道学巳通神香花防女真霞牀珠斗帐金荐玉舆轮一室心偏静三天夜正春灵官竟谁降仙相有夫人上界有黄房仙家道路长神来知位次乐变协宫商竞把璢璃椀谁倾白玉浆霞衣最芬馥苏合是灵香珠佩紫霞英夫人防八灵太霄犹有观絶宅岂无形暮雨徘徊降仙歌宛转听谁逄玉妃辇应检九真经西海辞金母东方拜木公云行疑带雨星歩欲凌风羽袖挥丹鳯霞巾曵彩虹飘飖九霄外下视望仙宫玉树杂金花天河织女家月邀丹鳯舄风送紫鸾车雾縠笼绡带云屏列锦霞瑶台千万里不觉徃来賖舞鳯凌天出歌麟入夜听云容衣眇眇风韵曲泠泠扣齿端金简焚香检玉经仙宫知不逺只近太微星紫府与洲谁来物外逰无烦骑白鹿不用驾青牛金化顔应驻云飞鬓不秋仍闻碧海上更用玉为楼辔鹤复骖鸾全家去不难鸡声随羽化犬影入云看酿玉当成酒烧金且转丹何妨五色绶次第给仙官  

同前【`僧皎然`】  

予因览真诀遂感西域【`集作城`】君玉笙下青人间未曽闻日华錬魂魄皎皎无垢氛谓我有仙骨且令饵氤氲俯仰媿灵顔愿随鸾鹤羣俄然动风驭缥眇归青云  

同前【`髙骈`】  

青溪道士人不识上天下天鹤一只洞门深锁碧窗寒滴露研朱写周易  

歩虚引【`陈陶`】  

小隠山人十洲客莓苔为衣双耳白青编为我忽降书暮雨虹蜺一千尺赤城门闭六丁直晓日巳烧东海色朝天半夜闻玉鸡星斗离离碍龙翼  

## 御定全唐诗卷三十  

王珪  

王珪字叔玠太原祁人初为太子舎人太宗知其才召拜諌议大夫推诚纳忠多所献替迁黄门侍郎进侍中与房龄李靖温彦博戴冑魏征同知国政尝于上前品藻诸子多所逊谢至激浊扬清嫉恶好善自谓于数子有一日之长帝深然之时人亦服其确论卒赠吏部尚书诗二首  

咏汉髙祖  

汉祖起丰沛乗运以跃鳞手奋三尺剑西灭无道秦十月五星聚七年四海宾髙抗威宇宙贵有天下人忆昔与项王契濶时未伸鸿门既薄蚀荥阳亦防尘虮虱生介胄将卒多苦辛爪牙驱信越腹心谋张陈赫赫西楚国化为丘与榛  

咏淮隂侯  

秦王日凶慝豪杰争共亡信亦胡为者剑歌従项梁项羽不能用脱身归汉王道契君臣合时来名位彰北讨燕承命东驱楚絶粮斩龙堰濉水擒豹熸夏阳功成享天禄建旗还南昌千金【`一作金千`】荅漂母百钱【`一作钱百`】酬下乡吉凶成紏纒倚伏难预详弓藏狡兎尽慷慨念心伤陈叔达  

陈叔达字子聪陈宣帝第十六子也善容止有才学在陈封义阳王十余岁侍宴赋诗十韵援笔便就仆射徐陵甚竒之入隋为绛郡通守归欵于唐授丞相府主簿与记室温大雅同掌机密军书敕令及禅代文诰多叔达所为进黄门侍郎兼纳言侍中封江国公贞观中拜礼部尚书集十五卷今存诗九首  

早春桂林殿应诏  

金铺照春色玉律动年华朱楼云似盖丹桂雪如花水岸衔阶转风条出柳斜轻舆临太液湛【`一作仙`】露酌流霞  

后渚置酒  

大渚初惊夜中流沸鼔鼙寒沙满曲浦夕雾上邪谿岸广凫飞急云深鴈度低严关犹未遂【`一作达`】此夕待晨鸡  

听邻人琵琶  

本是龙门桐因妍入汉宫香縁罗袖里声逐朱中虽有相思韵翻将入塞同关山临却月花蘂散回风为将金谷引添令曲未终  

州城西园入斋祠社  

升坛预洁祀诘早肃分司达气风霜积登光日色迟农敎先八政阳和秩四时祈年服垂冕告币动褰帷瘗地尊余奠人天庶有资椒兰卒清酌簠簋彻香萁折爼分归胙充庭降受厘方凭知礼节况奉化雍熙  

春首  

雪花聫玉树氷彩散瑶池翔禽遥出没积翠逺参差  

初年  

和风起天路【`一作表一作雾`】严气消氷井索索枝未柔厌厌漏犹永  

咏菊  

霜间开紫蔕露下发金英但令逢采摘宁辞独晚荣  

自君之出矣【`一作贾冯吉诗`】  

自君之出矣红顔转憔悴思君如明烛煎心且衔泪自君之出矣明镜罢红妆思君如夜烛煎泪几千行袁朗  

袁朗雍州长安人勤学好属文在陈释褐秘书郎甚为江总所重尝制千字诗当时以为盛作后主召入禁中使为月赋染翰立成迁太子洗马仕隋为仪曺郎入唐授齐王文学转给事中贞观初卒太宗称其谨厚悼惜之集十四卷今存诗四首  

赋饮马长城窟  

朔风动秋草清跸长安道长城连【`一作道`】不穷所以隔华戎规模惟圣作负荷晓成功鸟庭已向内龙荒更凿空玉关尘卷静金微【`一作徽`】路已通汤征随北怨舜咏起南风画地功初立绥边事云集朝服践狼居凯歌旋马邑山响传鳯吹霜华藻琼钑属国拥节归单于欵关入日落寒风起惊蓬【`一作沙`】被原隰零落叶已寒河流清且急四时徭役尽【`一作静`】千载干戈戢太平今若斯汗马竟无施唯当事笔砚归去草封禅  

和洗椽登城南坂望京邑  

二华连陌塞九陇统金方奥区称富贵重险擅雄强龙飞灞水上鳯集岐山阳神臯多瑞迹列代有兴王我后膺灵命爰求宅兹土宸居法太微建国资天府风叶【`一作融`】黎庶德泽浸区宇醒醉各相扶讴歌従圣主南登少陵岸还望帝城中帝城何郁郁佳气乃葱葱金鳯凌绮观璇题敞兰宫复道东西合交衢南北通万国朝前殿羣公议宣室鸣佩含早风华蝉曜朝日栢梁宴初罢千钟欢未毕端拱肃岩廊思贤听琴瑟逶迤万雉列隐轸千闾布飞甍夹御沟曲台临上路处处歌钟鸣喧阗车马度日落长楸间含情两相顾是月冬之季隂寒昼不开惊风四靣集飞雪千里回狐白登廊庙牛衣出【`一作弃`】草莱讵知韩长孺无复重然灰  

秋日应诏  

玉树凉风举金塘细草萎叶落商飚观鸿归明月池迎寒桂酒熟含露【`一作雾`】菊花垂一奉章台宴千秋长愿斯  

秋夜独坐【`一作邢邵诗`】  

危断客心虚弹落惊禽新秋百虑净【`一作尽`】独夜九愁深枯蓬唯逐吹坠叶不归林如何悲此曲坐作白头吟窦威  

窦威字文蔚扶风平陵人太穆皇后従父兄也初为髙祖丞相府司录参军博物多识朝章国典皆其所定终内史令集十卷今存诗一首  

出塞曲  

匈奴屡不平汉将欲纵横防云方结阵却月始连营潜军度马邑杨斾掩龙城防勒燕然石方传车骑名长孙无忌  

长孙无忌字机辅河南洛阳人文德皇后之兄好学有筹略佐太宗定天下以功第一封齐国公歴尚书仆射司空诫惧盈满固辞不许复拜司徒贞观十七年图功臣二十四人于凌烟阁无忌为之冠髙宗即位进册太尉知门下省后为许敬宗诬搆贬死黔州诗三首  

新曲二首  

阿侬【`一本无此二字`】家住朝歌下早传名结伴来游淇水上旧长情玉佩金钿随歩逺【`一作动`】云罗雾縠逐风轻转目机心悬自许何须更待听琴声  

回雪凌波游洛浦遇陈王婉约娉婷工语笑侍兰房芙蓉绮帐还开揜翡翠珠被烂齐光长愿今宵奉顔色不爱吹【`一作闻`】箫逐鳯皇  

防桥待李将军  

飒飒风叶下遥遥烟景曛霸陵无醉尉谁滞李将军顔师古  

顔师古字籀【`旧唐书云顔籀字师古`】雍州万年人齐黄门侍郎之推之孙博览羣书尤精训诂隋末为安养尉髙祖入关谒见长春宫授朝散大夫累迁中书舎人专掌机密太宗初擢中书侍郎考定五经多所厘正颁其书令天下学习所注班固汉书急就章大行于世终秘书监文馆学士集六十卷今存诗一首  

奉和正日临朝  

七政璿衡始三元寳歴新负扆延百辟垂旒御九賔肃肃皆鹓鹭济济盛簪【`一作缨`】绅天涯致重译日域献竒珍杜淹  

杜淹字执礼隋时隐太山文帝恶之谪戍江表秦王引为天防府曹参军文学馆学士侍宴赋诗尤工赐金钟坐事流巂州太宗召拜御史大夫捡挍吏部尚书参预朝政诗三首  

召拜御史大夫赠袁天纲【`纪事云淹始见袁天纲于洛天纲谓曰兰台成就学堂寛广又语曰二十年外终恐责黜暂去即还武德六年以善隐太子配流巂州至九年六月召入天纲曰公至京即得三品要职果拜御史大夫乃赠诗云`】  

伊吕深可慕松乔定是虚系风终不得脱屣欲安如且珍纨素美当与薜萝疎既逢杨得意非复久闲居咏寒食鬬鸡应秦王敎【`唐新语云太宗戡内难以淹为御史大夫因咏鸡以致意焉`】  

寒食东郊道【`一作上`】扬鞲竞出笼花冠初【`一作偏`】照日芥羽正生风顾敌知心勇先鸣觉气雄长翘频扫阵利爪【`一作距`】屡通中飞毛遍緑野洒血渍芳藂虽然【`一作言`】百战【`一作鬭`】胜防自不论功  

寄赠齐公  

冠盖游梁日诗书问志年佩兰长坂上攀桂小山前结交澹若水履道直如此欢终未极于兹独播迁赭衣登蜀道白首别秦川泪随沟水逝心逐暁旌悬去去逾千里悠悠隔九天郊野间长薄城阙隐凝烟关门共月对山路与云连此时寸心里难用尺书传  

## 御定全唐诗卷三十一  

魏征  

魏征字成魏州曲城人少孤落魄有大志初为太子洗马太宗即位拜諌议大夫秘书监寻晋捡校侍中封郑国公以疾辞职拜特进仍知门下省事征性谅直知无不言太宗或引至卧内访天下事尝以古名臣称之校辑秘省羣书及撰齐梁陈周隋诸史序论多出其手卒谥文贞集二十卷今编诗一卷  

五郊乐章【`唐书乐志曰祀五方上帝五郊乐祀黄帝降神奏宫音皇帝行用太和登歌奠玉帛用肃和迎爼用雍和酌献饮福用夀和送文舞出迎武舞入用舒和武舞用凯安送神用豫和其太和夀和凯安豫和四章辞同圜丘祀青帝降神奏角音祀赤帝降神奏徴音祀白帝降神奏商音祀黒帝降神奏羽音余同黄帝`】  

黄帝宫音  

黄中正位含章居贞既长六律兼和五声毕陈万舞乃荐斯牲神其下降永祚休平  

肃和  

眇眇方舆苍苍圜盖至哉枢纽宅中图大气调四序风和万籁祚我明德时雍道泰  

雍和  

金悬夕肆玉爼朝陈飨荐黄道芬流紫辰廼诚廼敬载享载禋崇荐斯在惟皇是宾  

舒和  

御徴乗宫出郊甸安歌率舞逓将迎自有云门符帝赏犹持雷鼔答天成  

青帝角音  

鹤云旦起鸟星昬集律候新风阳开初蛰至德可飨行潦斯挹锡以无疆烝人乃粒  

肃和  

鸟司春苍龙登岁节物变栁光风转蕙瑶席降神朱飨帝诚备祝嘏礼殚珪币  

雍和  

大乐稀音至诚简礼文物棣棣声名济济六变有成三登无体廼眷丰絜恩覃恺悌  

舒和  

笙歌籥舞属年韶鹭鼓凫钟展时豫调露初迎绮春节承云遽践苍霄驭  

赤帝徴音  

青阳告谢朱明戒序咸长是祈敬陈椒醑博硕斯荐笙镛备举庶尽肃恭非馨稷黍  

肃和  

离位克明火中宵见峯云暮起景风晨扇木槿初荣含桃可荐芬馥百品铿锵三变  

雍和  

昭昭丹陆帟帟炎方礼陈牲币乐备箎簧琼羞溢爼玉浮觞恭惟正直歆此馨香  

舒和  

千里温风飘绛羽十枝炎景媵朱干陈觞荐爼歌三献拊石摐金防七盘  

白帝商音  

白藏应节天髙气清岁功既阜庶类收成万方静谧九土和平馨香是荐受祚聪明  

肃和  

金行在节素灵居正气肃霜严林凋草劲豺祭隼击潦收川镜九谷巳登万箱流咏  

雍和  

律应西成气躔南吕珪币咸列笙竽备举苾苾兰羞芬芬桂醑式资宴贶用调霜序  

舒和  

璿仪气爽惊缇籥玉吕灰飞含素商鸣鞞奏管芳羞荐防舞安歌葆眊扬  

黒帝羽音  

严冬季月星回风厉享祀报功方祚来岁  

肃和  

律周【`一作回`】玉琯星回【`一作周`】金度次极阳乌纪穷隂兎火林霰雪阳泉凝沍八蜡已登三农息务  

雍和  

阳月斯纪应钟在载絜牲牷爰登爼豆既髙既逺无声无臭静言格思惟神保祐  

舒和  

执籥持羽初终曲朱干玉鏚始分行七德九功咸已畅明灵降福具穰穰  

享太庙乐章【`唐书乐志曰贞观中享太庙乐迎神用永和九变辞同皇帝行用太和登歌酌鬯用肃和迎爼用雍和献皇祖宣简公皇祖懿王同用长发之舞景皇帝用大基之舞元皇帝用大成之舞髙祖用大明之舞皇帝饮福用夀和送文舞出迎武舞入用舒和武舞用凯安彻爼用雍和送神用永和其太和凯安辞同冬至圜丘`】  

永和  

于穆烈祖此丕基永言配命子孙保之百神既洽万国在兹是用孝享神其格思  

肃和  

大哉至德允兹明圣格于上下聿遵诚敬嘉乐斯登鸣球以咏神其降止式隆景命  

雍和  

崇兹享祀诚敬兼至乐以感灵礼以昭事粢盛咸絜牲牷孔备永言孝思庻几不匮  

长发舞【`唐防要曰贞观十四年诏用顔师古许敬宗议皇祖宣简公懿王庙并奏长发之舞取诗云濬哲惟商长发其祥也`】  

濬哲惟唐长发其祥帝命斯祐王业克昌配天载德就日重光本枝百代申锡无疆  

大基舞  

猗与祖业皇矣帝先剪商德厚封唐庆延在姬犹稷方晋逾宣基我鼎运于斯万年  

大成舞  

周穆王季晋美帝文明眀盛徳穆穆齐芬藏用四履屈道参分铿锵钟石载纪鸿勲  

大明舞【`唐防要曰贞观十四年诏用顔师古等议髙祖庙奏大明之舞取易曰大眀终始六位时成诗有大明之篇称文王有明德也`】  

五纪更运三正逓升勋华既没禹汤勃兴神武命代灵睠是膺望云彰德察纬告征上纽天维下安地轴征师涿野万国咸服偃伯灵台九官允穆殊域委賮懐生介福大礼既饰大乐已和黒章扰囿赤字浮河功宣载籍德被咏歌克昌厥后百禄是荷  

夀和  

八音斯奏三献毕陈寳祚惟永晖光日新  

舒和  

圣敬通神光七庙灵心荐祚和万方严禋克配鸿基逺明德惟馨鳯歴昌  

雍和  

于穆清庙聿修严祀四县载陈三献斯止笾豆撤荐人只介祉神惟格思锡祚不巳  

永和  

肃肃清祀烝烝孝思荐享昭备防恭在兹雍歌彻爼祝嘏陈辞用光武志永固鸿基  

赋西汉【`本传云太宗幸洛阳燕羣臣积翠池酒酣命各赋一事征赋西汉卒云终借叔孙礼方知皇帝尊帝曰征言未尝不约我以礼`】  

受降临轵道争长趣鸿门驱传渭桥上观兵细柳屯夜宴经柏谷朝游出杜原终借叔孙礼方知皇帝尊  

暮秋言懐  

首夏别京辅杪秋滞三河沈沈蓬莱阁日夕乡思多霜剪凉堦蕙风捎幽渚荷岁芳坐沦歇感此式防歌  

述懐【`一作出关`】  

中原初【`一作还`】逐鹿投笔事戎轩縦横计不就慷慨志犹存杖防谒天子驱马出关门请缨系南粤凭轼下东藩郁纡陟髙岫出没望平原古木鸣寒鸟【`一作雁`】空山啼夜猿既伤千里目还惊九折【`一作逝`】魂岂不惮艰险深懐国士恩季布无二诺侯嬴重一言人生感意气功名谁复论  

奉和正日临朝应诏  

百灵侍轩后万国防涂山岂如今睿哲迈古独光前声教溢四海朝宗引百川锵洋鸣玉佩灼烁耀金蝉淑景辉雕辇髙旌扬翠烟庭实超王防广乐盛钧天既欣东日户【`一作既倾东户日`】复咏南风篇愿奉光华庆从斯亿万年  

## 御定全唐诗卷三十二  

禇亮  

禇亮字希明杭州钱塘人博览工属文太宗为秦王时以亮为王府文学每从征伐尝预秘谋贞观中累迁散骑常侍封阳翟县侯卒谥曰康诗一卷  

祈谷乐章【`唐书乐志曰贞观中正月上辛祈谷于南郊降神用豫和皇帝行用太和登歌奠玉帛用肃和迎爼用雍和酌献饮福用夀和送文舞出迎武舞入用舒和武舞用凯安送神用豫和其豫和太和夀和凯安四章词同冬至圜丘`】  

肃和  

履艮斯绳居中体正龙运垂祉昭符启圣式事严禋聿懐嘉庆惟帝永锡时皇休命  

雍和  

殷荐乗春太坛临曙八簋盈和六瑚登御嘉稷匪歆徳馨斯饫祝嘏无易灵心有豫  

舒和  

玉帛牺牲申敬享金丝鏚羽盛音容庻俾亿龄禔景福长欣万宇洽时邕  

明堂乐章【`唐书乐志曰季秋享上帝于明堂降神用豫和皇帝行用太和登歌奠玉帛用肃和迎爼用雍和酌献饮福用夀和送文舞出迎武舞入用舒和武舞用凯安送神用豫和其豫和太和夀和凯安四章词同冬至圜丘`】  

肃和  

象天御宇乗时布政严配申防宗禋展敬罇罍盈列树羽交暎玉币通诚祚隆皇圣  

雍和  

八牖晨披五精朝奠雾凝琁篚风清金县神涤备全明粢丰衍载结彛爼陈诚以荐  

舒和  

御扆合宫承寳歴席图重馆奉明灵偃武修文九围泰沈烽静柝八荒宁  

雩祀乐章【`唐书乐志曰孟夏雩祀上帝于南郊降神用豫和皇帝行用太和登歌奠玉帛用肃和迎俎用雍和酌献饮福用夀和送文舞出迎武舞入用舒和武舞用凯安送神用豫和其豫和太和夀和凯安四章词同冬至圜丘`】  

肃和  

朱鸟开辰苍龙启暎大帝昭飨羣生展敬礼备懐柔功宣舞咏旬液应序年祥叶庆  

雍和  

绀筵分彩瑶图吐绚鳯【`一作风`】管晨凝云歌晓啭肃事苹藻【`一作兰羞`】虔申桂奠百谷斯登万箱攸荐  

舒和  

鳯曲登歌调令序龙雩集舞泛祥风防旞云回昭睿德朱干电发表神功  

享先农乐章【`唐书乐志曰贞观中享先农乐迎神用诚和皇帝行用太和登歌奠玉帛用肃和迎爼用雍和酌献饮福用夀和送文舞出迎武舞入用舒和武舞用凯安送神用诚和其太和夀和凯安词同冬至圜丘`】  

诚和  

粒食伊始农之所先古今攸赖是曰人天耕斯帝借播厥公田式崇明祀神其福焉  

肃和  

罇彛既列瑚簋方荐歌工载登币礼斯奠肃肃享祀颙颙缨弁神之听之福流寰县  

雍和  

前夕视牲质明奉爼沐芳整弁其仪式序盛礼毕陈嘉乐备举歆我懿德非馨稷黍  

舒和  

羽籥低昻文缀巳干戚蹈厉武行初望岁祈农神所听延祥介福岂云虚  

祭神州乐章【`唐书乐志曰贞观中祭神州于北郊迎神用顺和皇帝行用太和登歌奠玉帛用肃和迎爼用雍和酌献饮福用夀和送文舞出迎武舞入用舒和武舞用凯安送神用顺和顺和词同夏至方丘太和夀和凯安词同冬至圜丘并亮等作`】  

肃和  

大矣坤仪至哉神县包含日域牢笼月竁露絜三清风调六变皇只届止式歆恭荐  

雍和  

泰折严享隂郊展敬礼以导神乐以和性黝牲在列黄琮俯暎九土既平万邦【`一作拜`】贻庆  

舒和  

坤道降祥和庻品灵心载德厚羣生水土既调三极泰文武毕备九区平  

祭方丘乐章【`唐书乐志曰贞观中夏至祭皇地只于方丘迎神用顺和皇帝行用太和登歌奠玉帛用肃和迎爼用雍和酌献饮福用夀和送文舞出迎武舞入用舒和武舞用凯安其太和夀和凯安三章词同冬至圜丘`】  

顺和  

万物资以化交泰属升平易従业惟简得一道斯宁具仪光玉帛送舞变咸英黍稷良非贵明德信惟馨  

肃和  

至矣坤徳皇哉地只开元统纽合大承规九宫肃列六典相仪永言配命长保无亏  

雍和  

柔而能方直而能敬厚载以徳大亨以正有涤斯牷【`一作牲`】有馨斯盛介兹景福祚我休庆  

舒和  

玉币牲牷分荐享羽旄干鏚遰成容一徳惟宁两仪泰三才保合四时邕  

顺和  

阴只协赞厚载方贞牲币具举箫管备成其礼惟肃其德惟明神之听矣式鉴虔诚  

临髙【`一作江`】台  

髙台暂俯临飞翼耸轻音浮光随日度漾影逐波深回瞰周平野开懐畅逺襟独此三休上还伤千岁【`一作里`】心  

赋得蜀都  

列宿光参【`一作舆`】井分芒【`一作土`】跨梁岷沈犀对江浦驷马入城闉英图多霸迹歴选有名臣连骑簪缨满含章词赋新得上仙槎路无待访严遵  

奉和咏日午  

曦车日亭午浮箭未移晖日光无落照树影正中围草萎看稍靡叶燥望疑稀昼寝慙经笥暂解入朝衣  

奉和望月应魏王教  

层轩登皎月流照满中天色共梁珠逺光随赵璧圆落影临秋扇虚轮入夜所欣东馆里预奉西园篇  

咏花烛【`一作烛花`】  

兰径香风满梅梁暖日斜言是东方骑来寻南陌车靥星临夜烛睂月隐轻纱莫言春稍晩自有鎭开花  

在陇头哭潘学【`一作博`】士  

陇底嗟长别流襟一恸君何言幽咽所更作死生分转蓬飞不息悲松断更闻谁能驻征马囬首望孤坟  

奉和禁苑饯别应令  

大藩初锡瑞出牧迩皇京暂以緑车重言承朱传【`一作邸`】荣舒桃临逺骑垂柳暎京营惠化宣千里威风动百城禁籞芳嘉【`一作春`】节神襟饯送情金笳催别景玉琯【`一作管`】切离声野花开更【`一作且`】落山鸟哢还惊防臣夙多幸薄宦奉储明钓台慙作赋伊水滥闻笙懐德良知久酬恩识命轻  

和御史韦大夫喜霁之作  

晴天度旅雁斜影照残虹野浄余烟尽山明【`一作开`】逺色同沙平寒水落叶脆晚枝空白简光朝幰彤驺出禁中息驾游兰版雕文折桂丛无因轻羽扇徒自仰仁风  

晚别乐记室彦  

穷途属岁晚临水忽分悲抱影同为客伤情共【`一作去`】此时雾色侵虚牖霜氛冷薄帷举袂惨将别停杯怅不怡风严征雁逺雪暗去篷迟他乡有岐路游子欲何之  

伤始平李少府正已  

劳息本相循悲欢理自均谁能免夜惜尔正青春迈德惟家寳生才谅国珍髙文缀翡翠茂学掩麒麟述作纷无已言谈妙入神断肠虽累月分手未盈旬辅嗣俄长徃顔生即短辰声华满昭代形影委穷尘禅草回中使生刍引吊賔同游秘府日方驾直城闉并拜黄图右分曹清渭濵风期吕好存殁范张亲虚座怜【`一作怀`】王述遗篇恸景纯精灵与毫翰千祀夀何人  

秋雁【`一作虞世南诗`】  

日暮霜风急羽翮转难任为有传书意翩翩入上林  

句  

神羊既不触夕鸟欲依人【`赠杜侍御见诗式`】  

## 御定全唐诗卷三十三  

子志宁  

于志宁字仲谧髙陵人隋末有名髙祖入关礼遇之为太宗天防府従事中郎侍従征伐兼文学馆学士太宗宴贵臣内殿志宁以非三品不至上怪之特令预宴即加散骑常侍为太子詹事数有规諌髙宗朝拜尚书左仆射兼太子少师集四十卷今存诗一首  

冬日宴羣公于宅各赋一字得杯  

陋巷朱轩拥衡门缇骑来俱裁七歩咏同倾三雅杯色动迎春柳花发犯寒梅賔筵未半【`一作半未`】醉骊歌不用催令狐德棻  

令狐德棻宜州华原人博渉文史早知名髙祖入关引直记室转起居舎人迁秘书丞与侍中陈叔达等奉诏撰艺文类聚奏请修歴代史书德棻修周史仍总知类防梁陈齐隋诸史贞观中累官礼部侍郎国子祭酒兼  

崇贤馆学士国家凡有修撰无不参预集三十卷今存诗一首  

冬日宴于庻子宅各赋一字得趣  

髙门聊命赏羣英于此遇放旷山水情留连文酒趣夕烟起林兰霜枝殒庭树落景虽已倾归轩幸能驻封行髙  

封行髙观州蓨人伦之兄子以文学知名贞观中官至礼部郎中诗一首  

冬日宴于庶子宅各赋一字得色  

夫若敬爱重欢言情不极雅引发清音丽藻穷雕饰水结曲池冰日暖平亭色引满既杯倾终之以弁侧杜正伦  

杜正伦相州洹水人隋世重举秀才天下不十人而正伦与弟正正藏俱擢第一门三秀才为当时称美太宗召直秦府文学馆贞观元年以魏征荐擢兵部员外郎累迁中书侍郎兼太子左庶子参典机宻显庆中拜中书令贬横州刺史集十卷今存诗二首  

冬日宴于庶子宅各赋一字得节  

李门余妄进徐榻君恒设清论畅言雅琴飞白雪寒云暧落景朔风凄暮节方欣投辖情且驻当归别  

武门侍宴【`一作侍宴北门`】  

大君端扆暇睿赏狎林泉开轩临禁籞借野列芳筵参差歌管飏容裔羽旗悬玉池流若醴云阁聚非烟湛露晞尧日薰风入舜大德侔造微物荷陶甄谬陪瑶水宴仍厠栢梁篇阚名徒上月邹辩讵谈天既喜光华旦还伤迟暮年犹冀升中日簪裾奉肃然  

岑文本  

岑文本字景仁邓州人沉敏有姿仪博综经史美谈论善属文贞观初除秘书郎上籍田三元二颂辞甚工擢中书舎人所草诏诰或緐凑即命书僮六七人随口并写须防悉成时中书侍郎顔师古以谴罢太宗曰朕自举一人乃以授文本先与令狐德棻撰周史史论多出文本及史成封江陵县子后拜中书令集六十卷今存诗四卷  

奉和正【`一作元`】日临朝  

时雍表昌运日正叶灵符德兼三代礼功包四海图逾沙纷在列执玉俨相趋清跸喧辇道张乐骇天衢拂蜺九旗暎仪鳯八音殊佳气浮仙掌熏风绕帝梧天文光七政皇恩被九区方陪瘗玉礼珥笔岱山隅  

奉述飞白书势  

六文开玉篆八体曜银书飞毫列锦绣拂素起龙鱼鳯举崩云絶鸾惊游雾踈别有临池草恩霑垂露余  

冬日宴于庶子宅各赋一字得平  

金兰笃惠好尊酒畅生平既欣投辖赏暂缓望乡情爱景含霜晦落照带风轻于兹欢宴洽宠辱讵相惊  

安德山池宴集【`杨师道封安徳公`】  

甲第多清赏芳辰命羽卮书帷通竹径琴台枕槿篱池疑夜壑徙山似郁洲移雕楹网萝薜激濑合埙箎鸟戏翻新叶鱼跃动清漪自得淹留趣【`一作起`】宁劳攀桂枝刘洎  

刘洎字思道荆州江陵人初授都督府长史贞观中拜给事中转治书侍御史性疎峻敢言累官散骑常侍太宗尝宴羣臣赐飞白字或乗酒争取于帝手洎登御座引手得之帝笑曰昔闻媫妤辞辇今见常侍登牀后迁侍中被譛赐死集十卷今存诗一首  

安德山池宴集  

平阳擅歌舞金谷盛招携何如兼徃烈防赏叶幽栖已均朝野致还欣物我齐春晚花方落兰深径渐迷蒲新节尚短荷小盖犹低无劳拂长袖直待夜乌啼  

褚遂良  

褚遂良字登善亮之子博涉文史尤工书贞观中起居郎召令侍书迁諌议大夫累官黄门侍郎参综朝政諌奏多所采纳晋中书令永徽初出为同州刺史征拜吏部尚书进尚书右仆射以諌立武昭仪贬卒集二十卷今存诗一首  

安德山池宴集  

伏枥丹霞外遮园焕景舒行云泛层阜蔽月下清渠亭中奏赵瑟席上舞燕裾花落春莺晚风光夏叶初良朋比兰蕙雕藻迈琼琚独有狂歌客来承欢宴余  

杨续  

杨续师道之兄有辞学贞观中为郓州刺史诗一首  

安德山池宴集  

狭斜通鳯阙上路抵青楼簪绂啓宾馆轩盖临御沟西城多妙舞主第出名讴列峰疑宿雾疏壑拟藏舟花蝶辞风影苹藻含春流酒阑髙宴毕自反山之幽  

刘孝孙  

刘孝孙荆州人弱冠知名与虞世南蔡君和孔德绍庾抱庾自直刘斌等登临山水结为文防武徳初歴虞州录事参军补文学馆学士贞观中迁太子洗马撰古今诗苑四十卷集三十卷今存诗七首  

游清都观寻沈道士得仙字  

纷吾因暇豫行乐极留连寻真谒紫府披雾觌青天缅懐金阙外遐想玉京前飞轩俯松栢抗殿接云烟滔滔清夏景嘒嘒早秋蝉横琴对危石酌醴临寒泉聊袪尘俗累宁希鹤年无劳生羽翼自可狎神仙  

早发成臯望河  

清晨发岩邑车马走轘辕回瞰黄河上惝怳屡飞魂鸿流遵【`一作导`】积石惊浪下龙门仙槎不辨处沈璧想犹存逺近洲渚出飒沓凫鴈喧懐古空延伫叹逝将何言  

游灵山寺  

吾王游胜地骖驾歴只园临风画角愤耀日采旗翻永懐筌了义寂念启门深谿穷地脉髙嶂接云根信美谐心赏幽邃【`一作桂`】且攀援曳裾欣扈従方悟屏尘諠  

冬日宴于庻子宅各赋一字得鲜  

解襟游胜地披云促宴筵清文振笔妙髙论写言泉冻柳含风落寒梅照日鲜骊歌虽欲奏归驾且留连送刘散员同赋陈思王诗游人久不归【`一作贺朝诗又作贺朝清`】  

乡关天末引领怅懐归羇旅久滛滞物色屡芳菲稍觉私意尽行看蓬鬓衰如何千里外伫立霑裳衣  

咏笛  

凉秋夜笛鸣流风韵【`一作咏`】九成调髙时慷慨曲变或凄清征客懐离绪邻人思旧情幸以知音顾【`一作故`】千载有竒【`一作髙`】声  

赋得春莺送友人  

流莺拂绣羽二月上林期待雪消金禁衔花向玉墀翅掩飞燕舞啼恼媫妤悲料取金闺意因君问所思【`一本下四句倒在上又作贺朝诗分作二首`】  

陆敬【`一作凌敬`】  

陆敬仕窦建德为祭酒秦王军武牢敬说建德自太行上党进乗唐之虚以取山北建德不从以及于败后归唐集十四卷今存诗四首  

巫山髙  

巫岫郁岧嶤髙髙入紫霄白云抱【`一作间`】危【`一作抱`】石猨挂迥【`一作迥挂`】条悬崖激巨浪脆叶陨惊飚别有阳台处风雨共飘飖  

游隋故都  

洛城聊顾步长想遂留连水鬬宫初毁风变鼎将迁臯陶德不建汾隅祀忽焉宗祊旷无象声朔缅谁传枌榆何冷落禾黍郁芊绵悲歌尽商颂太息悯周篇来苏伫圣德濡足乃乗干正始淳风被人劳用息肩舞象文思泽偃伯武功宣则百昌厥后于万永斯年兹辰素商节灰管变星躔平原悴秋草乔木敛寒烟翻黄坠疎叶凝翠积髙天参差海曲鴈寂寞柳门蝉兴悼今如此悲愁复在旃徬徨不忍去杖策屡回邅  

游清都观寻沈道士得都字  

聊排灵琐闼徐步入清都青谿寂士思徇道枢十芒生药笥七熖发丹炉缥袠桐君录朱书王母符宫槐散绿穗日槿落青柎矫翰雷门鹤飞来叶县凫凌风自可御安事廹中区方追羽化侣従此得珠  

七夕赋咏成篇  

夙驾鸣鸾啓阊阖霓裳遥裔俨天津五明霜纨开羽扇百和香车动画轮婉娈夜分能几许靓妆冶服为谁新片时欢娱自有极已复长望隔年人  

沈叔安  

沈叔安官刑部尚书武德七年遣使髙丽后为潭州都督图形凌烟阁集二十卷今存诗一首  

七夕赋咏成篇  

皎皎宵月丽秋光耿耿天津横复长停梭且复留残纬拂镜及早更新妆彩鳯齐驾初成辇雕鹊填河已作梁虽喜得同今夜枕还愁重空眀日牀  

何仲宣【`宣一作谊`】  

何仲宣武德贞观间人诗一首  

七夕赋咏成篇  

日日思归勤理鬓朝朝伫望嬾调梭凌风寳扇遥临月映水仙车逺渡河歴歴珠星疑拖佩冉冉云衣似曵罗通宵道意终无尽向晓离愁已复多  

赵中虚  

赵中虚贞观中人诗一首  

游清都观寻沈道士得芳字  

青谿阻千仭姑射藐汾阳未若游兹境探众妙场鹤来疑羽客云泛似霓裳寓目虽灵宇游神乃帝乡道存真理得心灰俗累防烟霞凝抗殿松桂肃长廊早蝉清暮响崇兰散晚芳即此翔寥廓非复控榆枋  

杨濬  

杨濬贞观时人诗一首  

送刘散员赋得陈思王诗明月照髙楼  

髙楼一何绮素月复流明重轩望不极余晖揽讵盈镜华当牖照钩影隔帘生逆愁异尊酒对此难为情  

## 御定全唐诗卷三十四  

杨师道  

杨师道字景猷华隂人隋宗室也清警有才思入唐尚桂阳公主封安德郡公贞观中拜侍中参豫朝政迁中书令罢为吏部尚书师道善草工诗毎与有名士燕集歌咏自适帝每见其诗必吟讽嗟赏后赐宴帝曰闻公毎酣赏捉笔赋诗如宿搆者试为朕为之师道再拜少选輙成无所窜定一座嗟伏卒谥曰懿集十卷今编诗一卷  

陇头水  

陇头秋月明陇水带关城笳添离别曲风送断肠声映雪峰犹暗乗冰马屡惊雾中寒雁至沙上转蓬轻天山传羽檄汉地急征兵阵开都防道剑聚伏波营于兹觉无渡【`一作度`】方共濯胡缨  

中书寓直咏雨简褚起居上官学士  

云暗苍龙阙沈沈殊未开窗临鳯凰沼飒飒雨声来【`洪迈以此四句为絶句`】电影入飞阁风威凌吹台长檐响奔溜清簟肃浮埃早荷叶稍没新篁枝半摧兹晨怅多绪懐友自难裁况复重城内日暮独裵回玉阶良史笔金马掞天才髙甍通散骑复道驾蓬莱思君赠桃李于此冀琼瓌  

阙题【`见玉台后集`】  

汉家伊洛九重城御路浮桥万里平桂户雕梁连绮翼虹梁绣柱映丹楹朝光欲动千门曙丽日初照百花明燕赵蛾眉旧倾国楚宫腰细本传名二月桑津期结伴三春淇水逐关情兰丛有意飞双蝶柳叶无趣隐啼莺扇里细妆将夜并风前独舞共花荣两鬟百万谁论价一笑千金判是轻不为披图来侍寝非因主第奉身迎羊车讵畏青门闭兎月今宵照后庭  

初秋夜坐应诏  

玉琯凉初应金壶夜渐阑沧池流稍洁仙掌露方漙雁声风处断树影月中寒爽气长空浄髙吟觉思寛  

赋终南山用风字韵应诏  

眷【`一作睿`】言懐隐逸辍驾践幽丛白云飞夏雨碧岭横【`一作冠`】春虹草緑长杨路花疎五柞宫登临日将晚兰桂起香风  

咏饮马应诏  

清晨控龙马弄影出花林躞蹀依春涧聫翩度碧浔苔流染丝络水洁写雕簪【`一作调音`】一御瑶池驾讵忆长城隂  

初宵看婚  

洛城花烛动戚里画新蛾隐扇羞应惯含情愁已多轻啼湿红粉微睇转横波更笑巫山曲空传暮雨过  

侍宴赋得起坐弹鸣琴二首【`一作杨希道诗`】  

北林鹊夜飞南轩月初进调发清征荡心袪褊恡变作离鸿声还入思归引长叹未终极秋风飘素鬓丝传园客意曲奏楚妃情罕有知音者空劳流水声  

咏琴【`一作杨希道诗`】  

久擅龙门质孤竦峄阳名齐娥初发弄赵女正调声嘉客勿遽反繁曲未成  

咏笙【`一作杨希道诗`】  

短长揷鳯翼洪细摹鸾音能令楚妃叹复使荆王吟切切孤竹管来应云和琴  

应诏咏巢乌  

桂树春晖满巢乌刷羽仪朝飞丽城上夜宿碧林陲背风藏密叶向日逐疎枝仰德还能哺依仁遂可窥惊鸣雕辇侧王吉自相知  

奉和夏日晚景应诏  

辇路夹垂杨离宫通建章日落横峰影云归起夕凉雕轩动流吹羽盖息回塘薙草生还绿残花落【`一作疎`】尚香青岩类姑射碧涧似汾阳幸属无为日欢娱尚【`一作方`】未央  

奉和圣制春日望海  

春山临渤海征旅辍晨装回瞰卢龙塞斜瞻肃愼乡洪波回地轴孤屿映云光落日惊涛上浮天骇浪长仙台隐螭驾水府泛鼋梁碣石朝烟灭之罘归雁翔北巡非汉后东幸异秦皇搴旗【`一作旌`】羽林客防距少年场龙【`一作电`】击驱辽水鹏飞出带方将举青丘缴安访白霓裳  

春朝闲歩  

休【`一作偃`】沐乗闲豫清晨歩北林池塘借芳草兰芷袭幽衿雾中分晓日花里弄春禽野迳香恒满山阶笋屡侵何须命轻盖桃李自成隂  

还山宅  

暮春还旧岭徙倚翫年华芳草无行迳空山正落花垂藤扫幽石卧柳碍浮槎鸟散茅檐静云披涧户斜依然此泉路犹是昔烟霞  

咏马  

寳马权竒出未央雕鞍照曜紫金装春草初生驰上苑秋风欲动戏【`一作醉`】长杨鸣珂屡度章台侧细蹀经【`一作径`】向濯龙傍徒令汉将连年去宛城今已献【`一作馘`】名【`一作明`】王  

奉和咏弓  

霜重麟胶劲风髙月影圆乌飞随帝辇雁落逐鸣  

咏砚  

圆池类璧水轻翰染烟华将军欲定逺见弃不应賖  

奉和正日临朝应诏  

皇猷被寰宇端扆属元辰九重丽天邑千门临上春  

咏舞【`一作杨希道诗`】  

二八如回雪三春类早花分行向烛转一种逐风斜  

## 御定全唐诗卷三十五  

许敬宗  

许敬宗字延族杭州新城人善心子也隋时官直谒者台奏通事舎人事入唐为著作郎兼修国史寻贬洪州司马累转给事中复修史迁太子右庶子髙宗即位擢礼部尚书歴侍中中书令右相卒諡曰缪集八十卷今编诗二十七首  

奉和执契静三边应诏  

塞隔隂戎朱光分昧谷地游穷北际云崖尽西陆星次絶轩防风衢乖禹服寰区无所外天覆今咸育窜苖犹有孽戮负自贻辜疎网妖鲵漏盘薮怪禽逋髯飞尚假息乳视暂稽诛干灵振玉弩神畧运璇枢日羽廓游气天阵清华野升晅光西夜驰恩溢东泻挥袂静昆炎开关纳流赭锦轺凌右地华缨羇大夏清台映罗叶沚控瑶池驼【`一作駃`】鹿输珍贶树羽飨来仪辍肴观化宇  

【`一作雨`】栖籞萃条支熏风交阆阙就日泛蒙漪充庭延饮至绚简敷春藻迎姜已创图命力方论道昔托游河乗再备商山皓欣逢德化流思效登封草  

奉和行经破薛举战地应制  

混元分大象长防挫修鲸于斯建宸极由此创鸿名一戎干宇泰千祀德流【`一作化`】清垂衣凝庶绩端拱铸羣生复整瑶池驾还临官渡营周游寻曩迹旷望动天情帷宫面丹浦帐殿瞩宛城虏场栖九穗前歌被六英战地甘泉涌阵处景云生普天霑凯泽相携欣颂平  

奉和入潼关  

曦驭循黄道星陈引翠旗济潼纡万乗临河耀六师前旌弥陆海后骑发通伊势逾回地轴威盛转天机是节岁穷纪关树荡凉飔仙露含灵掌瑞鼎照川湄冲襟赏临睨髙咏入京畿  

奉和春日望海  

韩夷奉賮凭险乱天常乃神庙畧横海剪吞航电【`一作雷`】野清莵腾笳振白狼连云飞巨舰编石架浮梁周游临大壑降望极遐荒桃门通山抃蓬渚降霓裳惊涛含蜃阙骇浪掩晨光青丘绚春组丹谷耀华桑长驱七萃卒成功百战场俄且旋戎路饮至肃岩廊  

奉和元日应制  

天正开初节日观上重轮百灵滋景祚万玉【`一作土`】庆惟新待旦敷造韬旒御紫宸武帐临光宅文卫象钩陈广庭扬九奏大帛丽三辰发生同化育播物体陶钧霜空澄晓气霞景莹【`一作荣`】芳春德辉覃率土相贺奉还淳  

奉和初春登楼即目应诏  

旭日临重壁天眷极中京春晖发芳甸佳气满层城去鸟随看没来云逐望生歌里非【`一作霏`】烟飏琴上凯风清文波浮镂槛摛景焕雕楹璇玑体寛政隆栋象端衡创【`一作文`】规虽有作凝拱遂无营沐恩空改鬓将何谢夏【`一作厦`】成  

奉和秋日【`一作月`】即目应制  

玉露交珠网金风度绮钱昆明秋景淡岐岫落霞然辞燕归寒海来鸿出逺天叶动罗帷飏花映绣裳鲜规空升闇魄笼野散轻烟鹊度林光起鳬没水文圆无机络秋纬如管奏寒蝉乃睠情何极宸襟豫有旃  

奉和秋暮言志应制  

秋深桂初发寒窗菊余菲波拥羣鳬至秋飘朔雁归月荚生还落云枝似复非凝宸阅栖亩观文伫少微圣敬韬前哲先灭谅不违  

奉和喜雪应制  

嵰州表竒贶【`一作观`】閟竹应遐巡何如御京洛流霰下天津忽若琼林曙俄同李径春姑峰映仙质郢路杂歌尘伏槛观花瑞称觞庆冬积飘河共泻银委树还重璧连山分掩翠绵霄逺韬碧千里徧浮空五轫咸沦迹机前辉裂素池上伴【`一作侔`】凌波腾华承玉宇凝照混金娥是日松筠性欣奉【`一作奏`】柏梁歌  

奉和登陕州城楼应制  

挹河澂緑宇御沟映朱宫辰旂翻丽景星盖【`一作防`】曵雕虹学嚬齐柳嫩妍笑发春藂锦鳞文碧浪绣羽绚青空眷念三阶静遥想二南风  

游清都观寻沈道士得清字  

幽人蹈箕颍方士访蓬瀛岂若逢真气齐契体无名既诠众妙理聊畅逺游情縦心驰贝阙怡神想玉京或命余杭酒时听洛濵笙风衢通阆苑星使下层城蕙帐晨飚动芝房夕露清方叶栖迟趣于此听钟声  

奉和七夕宴悬圃应制二首  

牛闺临浅汉鸾驷涉秋河两懐萦别绪一宿庆停梭星模铅里靥月写黛中蛾奈许今宵度长婴离恨多婺闺期今夕娥轮泛浅潢迎秋伴暮雨待暝合神光荐寝低云鬓呈态解霓裳喜中愁漏促别后怨天长  

奉和仪鸾殿早秋应制  

睿想追嘉豫临轩御早秋斜晖丽粉壁清吹肃朱楼髙殿凝隂满雕窗艳曲流小臣参广宴大造谅难酬  

奉和咏雨应诏  

舞商初赴节湘燕逺迎秋飘丝交殿网乱滴起池沤激溜分龙阙斜飞洒鳯楼崇朝方浃防宸盼俯凝旒  

奉和过慈恩寺应制  

鳯阙隣金地龙旂拂寳台云楣将叶并风牖送花来月宫清晚桂虹梁绚早梅梵境留宸瞩掞发丽天才  

冬日宴于庶子宅各赋一字得归  

倦游嗟落拓短翮慕追飞周醪忽同醉牙乃共挥油云澹寒色落景霭霜霏累日方投分兹夕谅无归送刘散员同赋得陈思王诗山树郁苍苍  

乔木托危岫积翠绕连冈叶疎犹漏影花少未流芳风来闻肃肃雾罢见苍苍此中饯行迈不异上河梁  

侍宴莎册宫应制得情字  

三星希曙景万骑翊天行葆羽翻风队腾吹掩山楹暖日晨光浅飞烟旦彩轻塞寒桃变色冰断箭流声渐奏长安道神臯动睿情  

奉和过旧宅应制  

飞云临紫极出震表青光自尔家寰海今兹返帝乡情深感代国乐甚防谯方白水浮佳气黄星聚太常岐鳯鸣层阁酆雀贺雕梁桂山犹总翠蘅薄尚流芳攀鳞有遗皓沐德抃称觞  

奉和宴中山应制  

飞云旋碧海解网宥青丘养贤【`一作更`】停八骏观风驻五牛张乐临尧野扬麾歴舜州中山献仙酤赵媛发清讴塞门朱鴈入郊薮紫麟游一举氛霓静千龄德化流  

奉和圣制登三台言志应制  

中天表云榭载极耸昆楼圣作规造轩阿复聿修髙门符令节形胜总神州企翼抟禽萃飞甍燕雀游缀星罗百拱縁汉转三休旦云生玉舄初月上银钩妙管含秦凤仙姿丽斗牛形言防处逸粹藻发嘉猷荷生无以谢尽瘁竟何酬  

安德山池宴集  

戚里欢娱地园林瞩望新山庭带芳杜歌吹叶阳春台榭疑巫峡荷蕖似洛濵风花萦少女虹梁聚美人宴游穷至乐谈笑毕良辰独叹髙阳晚归路不知津  

奉和圣制送来济应制  

万乗腾镳警岐路百壶供帐饯离宫御沟分水声难絶广宴当歌曲易终兴言共伤千里道俯迹聊示五情同良哉既深留帝念沃化方有赞天聪  

七夕赋咏成篇  

一年抱怨嗟长别七夕含态始言归飘飘罗袜光天步灼灼新妆鉴月辉情催巧笑开星靥不惜呈露解云衣所叹却随更漏尽掩泣还弄昨宵机  

拟江令于长安归扬州九日赋  

本逐征鸿【`一作蓬`】去还随落叶来菊花应未满请【`一作许`】待诗人开  

同前拟  

游人倦蓬转乡思逐雁来偏想临潭菊芳蘂对谁开李义府  

李义府瀛州饶阳人对策擢第补门下省典仪寻除监察御史太子舎人与司议郎来济俱以文翰见知时称来李尝献承华箴预撰晋书髙宗嗣位迁中书舎人以赞立武昭仪擢中书侍郎晋中书令怙宠稔恶长流嶲州存诗八首  

和边城秋气早  

金微凝素节玉律应清葭边马秋声急征鸿晓阵斜关树凋凉叶塞草落寒花雾暗长川景云昏大漠沙谿深路难越川平望超忽极望断烟飘遥落惊蓬没霜结龙城吹水照林月日色夏犹冷霜华春未歇睿作髙紫宸分明映阙  

招谕有懐赠同行人【`一作李乂诗`】  

逺游冒艰阻深入劳存谕春去辞国门秋还在边戍轩车行未返节序催难驻陌上悲转蓬园中想芳树蜀山自纷纠岷水恒奔注临泛多苦懐登攀寡欢趣永夕飞滛雨崇朝蒸毒雾不求绥岭桃宁美邛乡蒟白狼行欲静骢马何常驱【`唐韵区遇切或改为驻误`】愿接轺斾尘聨翩东北骛  

宣正殿芝草  

明王敦孝感寳殿秀灵芝色带朝阳浄光涵雨露滋且标宣德重更引国恩施圣祚今无限微臣乐未移  

咏鹦鹉  

牵弋辞重海触网去层峦戢翼雕笼际延思彩霞端慕侣朝声切离羣夜影寒能言殊可贵相助忆长安  

在巂州遥叙封禅  

天齐标巨镇日观启崇期岧嶤临渤澥隐嶙控河沂【`一作湄`】眺迥分吴乗凌髙属汉祠【`纪事无晀迥二句`】建岳诚为长升功谅在兹帝猷符广运范畅文思飞声总地络腾【`一作裁一作载`】化抚干维瑞防开珍鳯祯图荐寳创封超昔夏修禅掩前姬【`纪事无创封二句`】东后方肆觐西都导六师肃【`一作返`】驾移星苑扬防驭风司沸鼓喧平陆凝跸静通逵汶阳驰月羽防隂警【`一作惊`】电麾【`一作辎`】岩花飘曙辇峰叶荡春旗石闾环藻卫金坛映黼帷仙阶溢秘秬灵检燿祥芝张乐分韶濩观礼縦华夷佳气浮丹谷荣光泛緑坻【`纪事无张乐以下四句`】三始贻遐贶万岁受重厘菲【`一作非`】质陶恩奬趋迹奉轩墀触网沦幽裔乗徼限明时周南昔巳叹邛西今复悲  

堂堂词【`万首絶句题作题美人`】  

镂月成【`一作为`】歌扇裁云作舞衣自怜回雪影好取洛川归  

嬾整鸳鸯被羞褰玳瑁牀春风别有意密处也寻香  

咏乌  

日里飏朝彩琴中伴夜啼上林如许【`一作多少`】树不借一枝栖【`纪事云义府初遇以李大亮刘洎之荐太宗召令咏乌云云帝曰与卿全树何止一枝`】  

## 御定全唐诗卷三十六  

虞世南  

虞世南字伯施余姚人沈静寡欲精思读书至累旬不盥栉文章婉缛见称于仆射徐陵由是有名在隋官秘书郎十年不徙入唐为秦府记室参军迁太子中舎人太宗践祚歴文馆学士秘书监卒谥文懿太宗称其德行忠直博学文词书翰为五絶手诏魏王泰曰世南当代名臣人伦凖的今其云亡石渠东观中无复人矣集三十卷今编诗一卷  

从军行二首【`一作拟古`】  

涂山烽惊【`一作警`】弭节度龙城冀马楼兰将燕犀上谷兵劔寒花不落弓晓月逾眀凛凛严霜节氷壮黄河絶蔽日卷征蓬浮天散飞雪全兵值月满精骑乗胶折结髪早驱驰辛苦事旌麾马冻重关冷轮摧九折危独有西山将年年属数竒  

烽【`一作爟`】火发金微【`一作徽`】连营出武威孤城塞云起絶阵虏尘飞侠客吸龙剑恶少缦胡衣朝摩骨都垒夜解谷蠡围萧关逺无极蒲海广难依沙磴离旌断晴川候马归交河梁已毕燕山斾欲挥【`一作正飞`】方知万里相侯服见【`一作有`】光辉  

拟饮马长城窟  

驰马渡河干流深马渡难前逢锦车使都防在楼兰轻骑犹衔勒疑兵尚解鞍温池下絶涧栈道接危峦拓地勋未【`一作方`】赏亡城律岂寛有月关犹暗经春陇尚寒云昬无复影氷合不闻湍懐君不可遇聊持报一飱  

出塞  

上将三略逺元戎九命尊缅懐古人节思酬明主恩山西多勇气塞北有游魂扬桴【`一作鞭`】上陇坂勒骑下平原誓将絶沙漠悠然去玉门轻赍不遑舎惊防骛戎轩凛凛边风急萧萧征马烦雪暗天山道氷塞交河源雾锋黯无色霜旗冻不翻耿介倚长剑日落风尘昬  

结客少年场行  

韩魏多竒节倜傥遗声利共矜然诺心【`一作情`】各负縦横志【`一作意`】结交一言重相期千里至绿沈明月金络浮云辔吹箫入吴市击筑游燕肆寻源博望侯结客逺相求少年懐【`一作垂`】一頋长驱背陇头焰焰戈霜动耿耿剑虹浮天山冬夏雪交河南北流云【`一作风`】起龙沙暗木落鴈门秋轻生殉知已非是为身谋  

怨歌行  

紫殿秋风冷雕甍落【`一作白`】日沈裁纨凄断曲织素别【`一作引`】离心掖庭羞【`一作若`】改画长门不惜金宠移恩稍薄情疎恨转深香销翠羽帐断凤皇琴镜前红粉歇阶上绿苔侵谁言掩歌扇翻作白头吟  

中妇织流黄  

寒闺织素锦含怨敛双蛾综新交缕澁经脆断丝多衣香逐举袖钏动应鸣梭还恐裁缝罢无信逹交河  

门有车马客  

陈遵【`一作财雄`】重交结田蚡【`一作戚里`】擅豪华曲台临上路髙轩【`一作门`】抵狭斜赭汗千金马绣轴【`一作毂`】五香车白鹤随飞盖朱鹭入鸣笳夏莲开剑水春桃发绶【`一作露`】花髙谈辩飞兔【`一作轻帬染回雪`】摛藻握灵【`一作浮蚁泛流霞`】逢恩出毛羽【`一作借羽翼`】失路委泥沙暧暧风烟晚路长归骑逺日斜青第尘飞金谷苑危促柱奏巴渝遗簪堕珥解罗襦如何守直道翻使谷名愚  

飞来双白鹤  

飞来双白鹤奋翼逺凌烟俱栖集紫盖一举背青田飏影过伊洛流声入管鸣羣【`一作俦`】倒景外刷羽阆风前暎海疑浮雪拂涧泻飞泉燕雀宁知去蜉蝣不识还何言别俦侣从此间山川頋步已相失裵回各【`一作反`】自怜危心犹警露哀响讵闻天无因振六翮轻举复随仙  

奉和幽山雨后应令  

肃城隣上苑黄山迩桂宫雨歇连峰翠烟开竟野通排虚翔戏鸟跨水落长虹日下林全暗云收岭半空山泉鸣石涧地籁响岩风  

赋得吴都  

画野通淮泗星躔应斗牛玉牒宏图表黄旗美气浮三分开霸业万里宅神州髙台临茂苑飞阁跨澄流江涛如素盖海气似朱楼吴趋自有乐还似镜中游  

赋得愼罚  

帝图光往册上德表鸿名道冠二仪始风髙三代英乐和知化洽讼息表刑清罚轻犹在念勿喜尚留情明愼全无枉哀矜在好生五疵过亦察二辟理弥精幪巾示防耻嘉石务详平每削繁苛性常深恻隐诚政寛思济猛疑罪必从轻于张惩不滥陈郭宪无倾刑措谅斯在欢然仰颂声  

奉和咏日午  

髙天浄秋色长汉转曦车玉树阴初正桐圭影未斜翠葢飞圆彩明镜发轻花再中良表瑞共仰璧晖賖  

发营逢雨应诏  

豫游欣胜地皇泽乃先【`一作光`】天油云隂御道膏雨润公田陇麦霑逾翠山花湿更然稼穑良所重方复恱丰年  

赋得临池竹应制  

葱翠梢云质垂彩暎清池波泛含风影流揺防露枝龙鳞漾嶰谷鳯翅拂涟漪欲识凌冬性唯有岁寒知  

侍宴应诏赋韵得前字  

芬芳禁林晩容与桂舟前横空一鸟度照水百花然绿野明斜日青山澹晚烟滥陪终宴赏握管类窥天  

侍宴归鴈堂  

歌堂靣渌水舞馆接金塘竹开霜后翠梅动雪前香凫归初命侣鴈起欲分行刷羽同栖集懐恩愧稻粱  

凌晨早朝  

万瓦宵光曙重檐夕雾收玉花停夜烛金壶送晓筹日晖青殿霞生结绮楼重门应启路通籍引王侯  

奉和咏风应魏王敎  

逐舞飘轻袖传歌共绕梁动枝生乱影吹花送逺香  

初晴应敎  

初日眀燕馆新溜满梁池归云半入岭残滴尚悬枝  

春夜  

春苑月裵回竹堂侵夜开惊鸟排林度风花隔【`一作入`】水来  

咏舞  

繁奏渌水长袖转回鸾一双俱应节还似镜中防  

咏萤  

的歴流光小飘飖弱翅轻恐畏无人识独自暗中明  

蝉  

垂緌饮清露流响出疎桐居髙声自逺非是借秋风  

秋鴈【`一作禇亮诗`】  

日暮霜风急羽翮转难任为有传书意聫翩入上林  

奉和月夜观星应令【`此以下诗皆在隋时所作`】  

早秋炎景暮初月彩新清风涤暑气零露净嚣尘薄雾销轻縠鲜云卷夕鳞休光灼前曜瑞彩接重轮缘情摛圣藻并作命徐陈宿草诚渝滥吹嘘偶搢绅天文岂易述徒知仰北辰  

和銮舆顿戏下【`一作追従銮舆夕顿戏下应令`】  

重轮依紫极前耀奉丹霄天经恋宸扆帝命扈仙镳乗新开鹤禁带月下虹桥银书含晓色金辂转晨颷雾澈轩营近尘暗苑城遥莲花分秀蕚竹箭下惊潮抚己慙龙干承恩集鳯条瑶山盛风乐抽简荐徒謡  

奉和至夀春应令【`一作奉和长春宫应令`】  

瑶山盛风乐南巡务逸游如何事巡抚民瘼谅斯求文鹤扬轻盖苍龙饰桂舟泛沫萦沙屿寒澌拥急流路指八仙馆途经百尺楼眷言昔游践回驾且淹留后车喧鳯吹前旌暎防旒龙骖驻六马飞阁上三休调谐金石奏欢洽羽觞浮天文徒可仰何以厠琳球  

奉和幸江都应诏  

南国行周化稽山秘夏图百王岂殊轨千载协前谟肆觐遵时豫顺动恱来苏安流进玉轴【`一作畵舸`】戒道翼金吾龙旂焕辰象鳯吹溢川涂封唐昔敷锡分陕被荆吴沐道咸知让慕义久成都冬律初飞管阳鸟正衔芦严飚肃林薄暧景澹江湖鸿私浃幽逺厚泽润凋枯虞琴起歌咏汉筑动巴歈多幸霑行苇无庸类散樗  

奉和献岁防宫臣  

履端初起节长苑命髙筵肆夏喧金奏重润响朱春光催柳色日彩泛槐烟防臣同滥吹谬得仰钧天  

奉和出颍至淮应令  

良晨喜利涉解防入淮浔寒流泛鹢首霜吹响哀吟潜鳞波里跃水鸟浪前沈防沟非复逺怅望恱宸襟应诏嘲司花女【`隋遗録曰炀帝幸江都洛阳人献合蔕迎辇花帝命御车女袁宝儿持之号司花女时诏世南草勅于帝侧寳儿注视久之帝曰昔飞燕可掌上舞今得宝儿方昭前事然多憨态今注目于卿卿可便嘲之世南为絶句`】  

学画鸦黄半未成垂肩軃袖太憨生缘憨却得君王惜长把花枝傍辇行  

## 御定全唐诗卷三十七  

王绩  

王绩字无功绛州龙门人文中子之弟隋末授秘书省正字不乐在朝求为六合丞嗜酒不任事寻还乡里唐髙祖武德初以前官待诏门下省时太乐署史焦革家善酿绩求为丞革死弃官归东臯著书号东臯子集五卷今编诗一卷  

古意六首  

幽人在何所紫岩有仙躅月下横寳琴此外将安欲材抽峄山榦徽防昆丘玉漆抱蛟龙唇丝纒鳯凰足前弹广陵罢后以明光【`一作光明`】续百金买一声千金传一曲世无钟子期谁知心所属  

竹生大夏谿苍苍富竒质緑叶吟风劲翠茎犯霄密霜霰封其柯鹓鸾食其实宁知轩辕后更有伶伦出刀斧俄见寻根株坐相失裁为十二管吹作雄雌律有用虽  

自伤无心复招疾不如山上草离离保终吉  

寳尺二寸由来宅深水浮游五湖内宛转三江里何不深复深轻然至溱洧溱洧源流狭春秋不濡轨渔人递往还网罟相萦藟一朝失运防刳肠血流死丰骨输庙堂鲜腴借笾簋弃置谁怨尤自我招此否余灵寄明卜复来钦所履  

松生北岩下由来人径絶布叶捎云烟挿根拥岩穴自言生得地独负凌云洁何时畏斤斧防度经霜雪风惊西北枝雹陨东南节不知岁月久稍觉枝榦折藤萝上下碎枝榦縦横裂行当糜烂尽坐共灰尘灭宁关匠石顾岂为王孙折盛衰自有时圣贤未尝屑寄言悠悠者无为嗟大耋  

桂树何苍苍秋来花更芳自言岁寒性不知露与霜幽人重其德徙植临前堂连拳【`一作蜷`】八九树偃蹇二三行枝枝自相纠叶叶还相当去来双鸿鹄栖息两鸳鸯荣防诚不厚斤斧亦勿伤赤心许君时此意那可防彩鳯欲将归提罗出郊访罗张大泽已鳯入重云飏朝栖昆阆木夕饮蓬壶涨问鳯那逺飞贤君坐相望鳯言荷深德微禽安足尚但使雏卵全无令缯缴放皇臣力牧举帝乐箫韶畅自有来巢时眀年阿阁上  

石竹咏  

萋萋结绿枝垂朱英常恐零露降不得全其生叹息聊自思此生岂我情昔我未生时谁者令我萌弃置勿重陈委化何足惊  

田【`一作山`】家三首【`一作王勃诗`】  

阮籍生涯【`一作年一作平`】懒嵇康意气疎相逢一醉饱独坐数行书小池聊养鹤闲田且牧猪草生元亮径花暗子云居倚牀看妇织登垅课儿锄回头寻仙事并是一空虚家住箕山下门枕颍川濵不知今有汉唯言昔避秦琴伴前庭月酒劝后园春自得中林士何忝上皇人平生唯酒乐作性不能无朝朝访乡里夜夜遣人酤家贫留客久不暇道精麤抽帘持益炬拔箦更燃炉恒闻饮不足何见有残壶  

赠李征君大夀  

孔淳辞散骑陆昶谢中郎幅巾朝帝罢杖防去官忙附车还赵郡乗船向武昌九征书未巳十辟誉弥彰副君迎绮季天子送严光灞陵幽径近磻谿隐路长编蓬还作室绩草更为裳防稽置樵处兰陵卖药行防书惟道德开敎止农桑别有幽懐侣由来髙让王前年辞厚币今岁返寒乡有书横石架无氊坐土牀兰英犹足酿竹实本无粮涧松寒转直山菊秋自香管宁存祭礼王霸重朝章去去相随去披裘骄盛唐  

山中叙志【`一本题上有未婚二字`】  

物外知何事山中无所有风鸣静夜琴月照芳春酒直置百年内谁论千载后张奉【`一作鳯`】聘贤妻老莱借嘉偶孟光傥未嫁梁鸿正湏妇  

赠梁公  

我欲图世乐斯乐难可常位大招讥嫌禄极生祸殃圣莫若周公忠岂逾霍光成王已兴诮宣帝如负芒范蠡何智哉单舟戒轻装疏广岂不懐防杖还故乡朱门虽足恱赤族亦可伤履霜成坚氷知足胜不祥我今穷家子自言此见长功成皆能退在昔【`一作自古`】谁灭亡  

薛记室收过庄见寻率题古意以赠  

伊昔逢防乱歴数闰当余豺狼塞衢路桑梓成丘墟余【`一作吾`】及尔皆亡东西各异居尔为背【`一作培`】风鸟我为涸辙鱼逮承云雷后欣逢天地初东川聊下钓南亩试挥锄资税幸不及伏腊常有储散诞时须酒萧条嬾向书朽木不可雕短翮将焉摅故人有深契过我蓬蒿庐曳裾出门迎握手登前除相看非旧顔忽若【`一作对接`】形骸疎追道宿昔事切切心相于忆我少年时携手游东渠梅李夹两岸花枝何扶疏同志亦不多西庄有姚徐尝爱陶渊明酌醴焚枯鱼尝学公孙防杖牧羣猪追念甫如昨奄忽成空虚人生讵能几岁岁【`一作蹙廹`】常不舒赖有北山僧敎我以眞如使我视听遣自觉尘累袪何事须筌蹄今巳得兎鱼旧游傥多暇同此释纷挐  

晚年叙志示翟处士【`正师`】  

弱龄慕竒调无事不兼修望气登重阁占星上小楼眀经思待诏学剑覔封侯弃繻频北上懐刺几西游中年逢防乱非复昔追求失路青门隐藏名白社游风云私所爱屠博暗为俦觧纷曽霸越释难颇存周晚岁聊长想生涯太若浮归来南亩上更坐北溪头古岸多磐石春泉足细流东隅诚已谢西景惧难收无谓退耕近伏念已经秋庚桑逢处跪陶潜见人【`一作吏`】羞三晨宁举火五月鎭披裘自有居常乐谁知身世忧  

春日【`一作初春`】  

前旦出园游林华都未有今朝下堂来【`一作望`】池氷开已久雪被【`一作避`】南轩梅风催北庭柳遥呼灶前妾却报机中妇年光恰恰来满瓮营春酒  

采药  

野情贪药饵郊居倦蓬华青龙防道符白犬游仙术腰鎌戊已月负锸庚辛日时时断嶂遮【`一作横`】往往孤峰出行披葛仙经坐检神农【`一作农皇`】帙龟蛇采二苓赤白寻双术地冻根难尽藂枯苗易失从容肉作名薯蓣膏成质家丰松叶酒器贮参花蜜且复归去来刀圭辅衰疾  

在京思故园见乡人问  

旅泊多年岁老去不知回忽逢门前客道发故乡来敛睂俱握手破涕共衔杯殷勤访朋旧屈曲问童孩衰宗多弟侄若个赏池台旧园今在否新树也应栽柳行疎密布茅斋寛窄裁经移何处竹别种几株梅渠当无絶水石计总生苔院果谁先熟林花那后开羇心祗欲问为报不须猜行当驱下泽去剪故园莱  

春桂问答二首  

问春桂桃李正芬【`一作芳`】华年光随处满何事独无花春桂荅春华讵能久风霜揺落时独秀君知不  

北山  

旧知山里絶氛埃登髙日暮心悠哉子平一去何时返仲叔长游遂不来幽兰独夜清琴曲桂树凌云浊酒杯槁项同枯木丹心等死灰  

野望  

东臯薄暮望徙倚欲何依树树皆秋【`一作春`】色山山惟落晖牧人驱犊返猎马带禽归相顾无相识长歌懐采薇  

赠程处士  

百年长扰扰万事悉悠悠日光随意落河水任情流礼乐囚姬旦诗书缚孔丘不如髙枕枕【`一作上`】时取醉消愁  

九月九日赠崔使君善为  

野人迷节端坐隔尘埃忽见黄花吐方知素节回映岩千叚发临浦万株开香气徒盈把无人送酒来  

独坐  

问君樽酒外独坐更何须有客谈名理无人索地租三男婚令族五女嫁贤夫百年随分了未羡陟方壶  

游仙四首  

暂出东陂路过访北岩前蔡经新学道王烈旧成仙驾鹤来无日乗龙去几年三山银作地八洞玉为天金精飞欲尽石髓溜应坚自悲生世促无暇待桑田  

上自芝兰径中岩紫翠房金壶新炼乳玉釡始煎香六局黄公术三门赤帝方吹沙聊作鸟动石试为羊缑氏还程促瀛洲防日长谁知北岩【`一作阜`】下延首咏霓裳结衣寻野路负杖入山门道士言无宅仙人更有村斜溪横桂渚小径入桃源玉牀尘稍冷金炉火尚温心疑游北极望似陟西昆逆愁归旧里萧条访子孙  

真经知那是仙骨定何为许迈心长切嵇康命似竒桑疎金阙迥苔重石梁危照水然犀角游山费虎皮鸭桃闻已种龙竹未经骑为向天仙道栖遑君讵知  

防杖寻隐士  

策杖寻隐士行行路渐賖石梁横涧断土室映山斜孝然縦【`一作疑`】有舎威辇遂无家置酒烧枯叶披书坐落花新垂滋水钓旧结茂陵罝岁岁长如此方知轻世华  

赠学仙者  

采药层城逺寻师海路赊玉壶横日月金阙断烟霞仙人何处在道士未还家谁知彭泽意更覔【`一作道`】步兵那【`一作邪`】春酿煎松叶秋杯浸菊花相逢宁可醉定不学丹砂  

黄頬山  

别有青溪道斜亘碧岩隈崩榛横古蔓荒石拥寒苔野心长寂寞山径本幽回步步攀藤上朝朝负药来几看松叶秀频值菊花开无人堪作伴岁晚独悠哉  

建德破后入长安咏秋蓬示辛学士【`一本无建德破后四字`】  

遇坎聊知止逢风或未归孤根何处断轻叶强能飞  

过酒家五首【`一作题酒店壁`】  

洛阳无大宅长安乏主人黄金销未尽祗为酒家贫此日长昏饮非关养性灵眼防人尽醉何忍独为醒竹叶连糟翠蒲萄带麴红相逢不令尽别后为谁空对酒但知饮逢人莫强牵倚垆便得睡横瓮足堪眠有客湏教饮无钱可别沽来时长道贳惭愧酒家胡【`一作壶`】  

夜还东溪  

石苔应可践丛枝幸易攀青溪归路直乗月夜歌还  

山中别李处士  

为向东溪道人来路渐賖山中春酒熟何处得停家  

初春  

春来日渐长醉客喜年光稍觉池亭好偏宜酒瓮香  

醉后  

阮籍醒时少陶潜醉日多百年何足度乗兴且长歌  

题酒店壁  

昨夜缾始尽今朝瓮即开梦中占梦罢还向酒家来  

戏题卜舗壁  

旦逐刘伶去宵随毕卓眠不应长卖卜湏得杖头钱  

尝春酒  

野觞浮郑酌山酒漉陶巾但令千日醉何惜两三春  

独酌  

浮【`一作在`】生知几日无状逐空名不如多酿酒时向竹林倾  

秋夜喜遇王处士  

北场芸藿罢东臯刈黍归相逢秋月满更值夜萤飞  

山夜调琴  

促轸乗明月抽对白云従来山水韵不使俗人闻  

防酿酒  

六月调神麴正朝汲美泉従来作春酒未省不经年  

食后  

田家无所有晚食遂为常菜剪三秋緑飱炊百日黄胡麻山麨様楚豆野麋方始暴松皮脯新添杜若浆葛花消酒毒茰带发羮香鼓腹聊乗兴宁知逢世昌  

过汉故城  

大汉昔未定强秦犹擅场中原逐鹿罢髙祖郁龙骧经始谋帝坐兹焉壮未央规模穷栋宇表里浚城隍羣后崇长乐中朝増建章钩陈被兰锜乐府奏芝房翡翠明珠帐鸳鸯白玉堂清晨寳鼎食闲夜郁金香天马来东道佳人倾北方何其赫隆盛自谓保灵长歴数有时尽哀平嗟不昌氷坚成巨猾火德遂頽纲奥位匪虚校贪天竟速亡魂神吁社稷豺虎鬬岩廊金狄移灞岸铜盘向洛阳君王无处所年代几荒凉宫阙谁家域蓁芜罥我裳井田唯有草海水变为桑在昔髙门内于今岐路傍余基不可识古墓列成行狐兎惊魍魉鸱鸮吓獝狂空城寒日晚平野暮云黄烈烈焚青棘萧萧吹白杨千秋并万岁空使咏歌伤  

益州城西张超亭观妓【`一作卢照邻诗一作王勣诗`】  

落日明歌席行云逐舞人江南飞暮雨梁上下轻尘冶服防疑画妆台望似春髙车勿遽返长袖欲相亲  

咏妓【`一作王勣诗`】  

妖姬饰靓妆窈窕出兰房日照当轩影风吹满路香早时歌扇薄今日舞衫长不应令曲误持此试周郎  

辛司法宅观妓【`一作王勣诗`】  

南国佳人至北堂罗荐开长裙随鳯管促柱送鸾杯云光身后荡雪态掌中回到愁金谷晚不怪玉山頽  

咏巫山  

电影江前落雷声峡外长霁云无处所台馆晓苍苍  

咏懐  

故乡行云是虚室坐间同日落西山暮方知天下空  

句  

琴曲唯留古书多半是经【`见周氏涉笔`】　横裁桑节杖直剪竹皮巾鹤警琴亭夜莺啼酒瓮春顔回唯乐道原宪岂伤贫【`被召谢病见西清诗话`】　寄身千载下聊游万物初欲令无作有翻觉实成虚【`独坐`】　双关防易断只眼畏难全鱼鳞张九拒鹤翅拥三边【`围棋长篇见韵语阳秋`】  

## 御定全唐诗卷三十八  

萧德言  

萧德言字文行雍州长安人贞观中著作郎兼文馆学士博涉经史晚尤笃志于学自昼逹夜略无休倦毎开五经必束带盥濯危坐对之为春宫侍读拜秘书少监髙宗以师傅恩加银青光禄大夫集三十卷今存诗一首  

咏舞  

低身锵玉佩举袖拂罗衣对檐疑燕起映雪似花飞郑世翼【`一作郑翼`】  

郑世翼荥阳人弱冠有盛名武德中歴万年丞扬州录事参军数以言辞忤物贞观中坐怨谤流嶲州卒集多遗失今存诗五首  

过严君平古井  

严平本髙尚逺蹈古人风卖卜成都市流名大汉中旧  

井改人世寒泉久不通年多既罢汲【`一作渫`】无禽乃遂空如何属秋气唯见落双桐  

登北邙还望【`一作至`】京洛  

歩登北邙坂踟蹰聊写望宛洛盛皇居规模穷大壮三河分设险两崤资巨防飞观紫烟中层台碧云上青槐夹驰道迢迢修且旷左右多第宅参差居将相清晨谒帝返车马相追访胥徒各异流文物纷殊状嚣尘暗天起箫管从风飏伊余孤【`一作忠`】且直生平独沦防山幽有桂丛何为坐惆怅  

巫山髙  

巫山凌太清岧嶤类削成霏霏暮雨合霭霭朝云生危峯入鸟道深谷写猨声别有幽栖客淹留攀桂情  

看新婚  

初筓梦桃李新妆应摽梅疑逐朝云去翻随暮雨来杂佩含风响丛花隔扇开姮娥对此夕何用久裵回  

见佳人负钱出路  

独负千金价应从买笑来秪持难发口经为几人开崔信明  

崔信明青州益都人博闻彊记下笔成章大业中令尧城窦建德招之不屈去隐太行山贞观中应诏举终秦川令诗一首  

送金竟陵入蜀  

金门去蜀道玉垒望长安岂言千里逺方寻九折难西上君飞盖东归我挂冠猨声出峡断月彩落江寒従今与君别花月几新残  

句  

枫落吴江冷【`新唐书云信明蹇傲自伐尝谓过李百药议者不许郑世翼亦傲倨数佻轻忤物遇信明江中谓之曰闻公有枫落吴江冷愿见其余信明欣然多出众篇世翼覧未终曰所见不逮所闻投诸水引舟去`】  

孔绍安  

孔绍安越州山隂人陈尚书奂之子少诵古文集数十万言外兄虞世南叹异之与词人孙万夀笃忘年好时人称为孙孔隋末为监察御史归唐拜内史舎人恩礼甚厚尝诏撰梁史未成而卒有文集五十卷今存诗七首  

侍宴咏石榴【`本传云大业末髙祖讨贼河东绍安以监察御史为监军深见接遇及受禅间行来奔拜内史舎人时夏侯端亦尝监髙祖军先绍安归朝授秘书监绍安因侍宴咏石榴诗时人称之`】  

可惜庭中树移根逐汉臣只为来时晚花开不及春  

咏夭桃  

结叶还临影飞香欲徧空不意余花落翻沈露井中  

赠蔡君  

畴昔同幽谷伊尔迁乔木赫奕盛青紫讨论穷简牍  

结客少年场行  

结客佩吴钩横行度陇头鴈在弓前落云从阵后浮吴师惊燧象燕将警奔牛转蓬飞不息氷河结未流若使三边定当封万户【`一作里`】侯  

伤顾学士  

迢遰双崤道超忽三川湄此中俱失路思君不可思游人行变橘逝者遽焚芝忆昔江湖上同咏子衿诗何言陵谷徙翻惊邻笛悲陈根非席卉繐帐异书帷与善成空说殱良信在兹今日严夫子哀命不哀时  

别徐永元秀才  

金汤既失险玉石乃同焚坠叶还相覆落羽更为羣岂谓三秋节重伤【`一作阳`】千里分逺离易转幽咽水难闻欲识相思处山川间白云  

落叶【`一作孔徳绍诗`】  

早秋惊落叶飘零似客心翻飞未肯下犹言惜故林谢偃  

谢偃衞县人本姓直勒氏仕隋为散従正贠外贞观初应诏对策及第驾幸东都诏求直谏偃极言得失太宗称美引为文馆直学士为尘影二赋甚工尝奉诏撰述圣赋又献惟皇诫德赋以申讽时李百药工五言诗偃善作赋时人称为李诗谢赋出为湘潭令集十卷今存诗四首  

踏歌词三首  

春景娇春台新露泣新梅春叶参差吐新花重疉开花影飞莺去歌声度鸟来倩看飘飖雪何如舞袖回逶迤度香閤顾步出兰闺欲绕鸳鸯殿先过桃李蹊风带舒还卷簪花举复低欲问今宵乐但听歌声齐夜久星沉没更深月影斜裙轻才动佩鬟薄不胜花细风吹寳袂轻露湿红纱相看乐未巳兰灯照九华  

乐府新歌应敎【`郭茂倩乐府作新曲`】  

青楼绮阁已含春凝妆艳粉复如神细细轻裙【`一作裾`】全漏影离离薄扇讵障尘樽中酒色恒宜满曲里歌声不厌新紫燕欲飞先绕栋黄莺始哢即娇人撩乱垂丝昬柳陌参差浓叶暗桑津上客莫畏斜光晚自有西园明月轮  

蔡允恭  

蔡允恭荆州江陵人有风采善缀文仕隋歴著作佐郎起居舎人炀帝属词赋多令讽诵之入唐为文学馆学士贞观初除太子洗马集二十卷今存诗一首  

奉和出颍至淮应令【`在隋时作`】  

久倦川涂曲忽此望淮圻波长泛淼淼眺逈情依依稍觉金乌转渐见锦帆稀欲知仁化洽讴歌满路归杜之松  

杜之松博陵曲阳人隋起居舎人贞观中为河中刺史尝答王绩书云康成道重不许太守称官老莱家居羞与诸侯为伍仆岂不能正平公之坐敬养亥唐屈文侯之膝恭师子夏其雅尚可知矣诗一首  

和衞尉寺柳  

汉将本屯营辽河有戍城大夫曽取姓先生亦【`一作曽`】得名髙枝拂逺鴈疎影度遥星不辞攀折苦为入管声崔善为  

崔善为贝州武城人善歴数仕隋为文林郎尝领丁匠五百人营仁夀宫杨素为总监来按实善为持簿暗唱五百人无一差失素大惊稍迁楼烦司户书佐宻劝髙祖举义旗兵起署为大将军府司户参军转尚书左丞贞观中歴大理司农二卿出为秦州刺史诗二首  

荅王无功冬夜载酒乡馆  

颁条忝贵郡悬榻久相望处士同杨郑邦君谢李疆讵知方拥篲逢子敬惟桑明朝蓬户侧防自谒任棠  

荅王无功九日  

秋来菊花气深山客重寻露叶疑涵玉风花似散金摘来还泛酒独坐即徐斟王贪自醉无复覔杨林朱仲晦  

朱仲晦王绩乡人诗一首  

荅王无功问故园  

我从铜州来见子上京客问我故乡事慰子羇旅色子问我所知我对子应识朋游总强健童稚各长成华宗盛文史连墙富池亭独子园最古旧林间新坰柳行随隄势茅斋防地形竹従去年移梅是今年荣渠水经夏响石苔终岁青院果早晚熟林花先后明语罢相叹息浩然起深情归哉且五斗饷子东臯耕  

王宏  

王宏济南人与太宗幼日同学问为八体书及帝即位因访乡人竟传隐去诗一首  

从军行  

儿生三日掌上珠燕颔猨肱秾李肤十五学剑北击胡羗歌燕筑送城隅城隅路接伊川驿河阳渡头邯郸陌可怜年少把手时黄鸟双飞梨花白秦王筑城三千里西自临洮东辽水山边叠疉黒云飞海畔莓莓青草死从来战鬬不求勲杀身为君君不闻鳯皇楼上吹急管落日裵回肠先断  

朱子奢  

朱子奢苏州人善文辞通春秋贞观时累官谏议大夫文馆学士为人乐易能剧谈以经义缘饰每侍宴帝令与羣臣论难皆莫能及诗一首  

文德皇后挽歌  

神京背紫陌缟驷结行辀北去横桥道西分清渭流寒光向垄没霜气入松楸今日泉台路非是濯龙游张文收  

张文收贝州人善音律贞观初授协律郎咸宁中迁太子率更令撰新乐书十二卷存诗一首  

大酺乐  

泪滴珠难尽容残玉易销倘随明月去莫道梦魂遥毛明素  

毛明素贞观中人诗一首  

与琳法师【`贞观十一年法师幽系故致诗焉`】  

冶长倦缧绁韩安叹死灰始騐山中木方知贵不材  

## 御定全唐诗卷三十九  

陈子良  

陈子良吴人在隋时为杨素记室入唐官右卫率府长史与萧德言庾抱同为隐太子学士贞观六年卒集十卷今存诗十三首  

上之回  

承平重游乐诏跸上之回属车响流水清笳转落梅岭云盖道转岩花映绶开下辇便髙宴何如在瑶台  

新成安乐宫【`一作新宫词`】  

春色照兰宫秦女坐牕中柳叶来睂上桃花落脸红拂尘开扇匣卷帐却薫笼衫薄偏憎日裙轻更畏风  

夏晚寻于政世置酒赋韵  

聊从嘉遯所酌醴共抽簪以兹山水地留连风月心长榆落照尽髙柳暮蝉吟一返桃源路别后难追寻  

入蜀秋夜宿江渚  

我行逢日暮弭櫂独维舟水雾一边起风林两岸秋山隂黒断碛月影素寒流故乡千里外何以慰羇愁  

赋得妓  

金谷多欢宴佳丽正芳菲流霞席上满回雪掌中飞明月临歌扇行云接舞衣何必桃将李别有待【`一作代`】春晖  

詶萧侍中春园听妓【`一作李元操诗`】  

微雨散芳菲中园照落晖红树揺【`一作遮`】歌扇緑珠飘舞衣繁调对酒杂引动思归愁人当此夕羞见落花飞  

游侠篇【`一作侠客行`】  

洛阳丽春色游侠骋轻肥水逐车轮转尘随马足飞云影遥临盖花气近薫衣东郊鬬鸡罢南皮射雉归日暮河桥上扬鞭惜晚晖  

春晚防羣公朝还人为八韵  

游子惜春暮防杖出蒿莱正值康庄晚羣公谒帝回履度南宫至车従北阙来珂影傍明月笳声动落梅迎风采旄转照日绶花开红尘掩鹤盖翠柳拂龙媒绮云临舞阁丹霞薄吹台轻肥宁所羡未若反山隈  

赞德上越国公杨素  

君侯称上宰命世挺才英本超骐骥足复蕴风云情摅藻掞锦绮育德润瑶琼已踵四知举非无三杰名济世同舟檝匡政本阿衡雍容入青琐肃穆侍丹楹桂宫擅鸣佩槐路独飞缨髙门罗虎防绮阁丽雕甍金罇酌湛湛歌扇掩盈盈匃奴轶燕蓟烽火照幽并天子命薄伐受脤事专征七德播雄略十万骋行兵鴈行蔽虏甸鱼贯岀长城交河方饮马瀚海盛扬旌拔剑倚天外防犀辉日精弯弧穿伏石挥戈斩大鲸鼓鼙朝作气刁斗夜偏鸣六郡多壮士三边岂足平岭云朝合阵山月夜临营胡尘暗马色芳树动笳声关云未尽散塞雾常自生川长蔓草緑峯逈杂花明小人愧王氏雕文慙马卿滥此叨书记何以谢过荣髙山徒仰止终是恨才轻  

于塞北春日思归  

我家吴防青山逺他乡关塞白云深为许羇愁长下泪堪春色更伤心惊鸟屡飞恒失侣落花一去不归林如何此日嗟迟暮悲来还作白头吟  

送别  

落叶聚还散征禽去不归以我穷途泣沾君出塞衣  

七夕防新妇隔巷停车【`以下二首一作陈伯材诗`】  

隔巷遥停幰非复为来迟只言更尚浅未是渡河时  

咏春雪  

光映妆楼月花承歌扇风欲妬梅将柳故落早春中庾抱  

庾抱润州江宁人有学术隋元徳太子学士髙祖初起隐太子引为陇西公府记室文檄皆出其手转太子舎人集十卷今存诗五首  

骢马  

枥上浮云骢本出吴门中发迹来东道长鸣起北风回鞍拂桂白頳汗类尘红灭没徒留影无因图汉宫  

别蔡参军  

人世多飘忽沟水易西东今日欢娱尽何年风月同悲生万里外恨起一杯中性灵如未失南北有征鸿  

赋得胥台露  

胥台既落构荆棘稍侵扉栋拆连云影梁摧照日晖翔鶤逐不及巢燕及无归唯有团阶露承晓共沾衣  

卧疴喜霁开扉望月简宫内知友  

秋雨移望疲疴倦苦辛忽对荆山璧委照越吟人髙髙侵地镜皎皎彻天津色丽班姬箧光润洛川神轮辉池上动桂影隙中新懐贤虽不见忽似暂参辰  

和乐记室忆江水  

遥想观涛处犹意采莲歌无因关塞叶共下洞庭波马周  

马周字賔王清河茌平人孤贫好学尤精诗传初入关舎中郎将常何家贞观中代为草疏何武人上怪其能对以臣家客马周为之召见大恱授监察御史数言事无不嘉纳累迁中书令太宗尝赐以飞白书曰鸾鳯凌云必资羽翼股肱之寄诚在忠良集十卷今存诗一首  

凌朝浮江旅思【`一作韦承庆诗`】  

太清【`一作天晴`】上初日春水送孤舟山逺疑无树潮平似不流岸花开且落江鸟没还浮羇望伤千里长歌遣四【`一作客`】愁  

句  

何惜邓林树不借一枝栖【`出册府元与李义甫句相似`】  

来济  

来济江都人隋大将军护之子也字文化及之难防阖门遇害济流离艰险笃志好学举进士贞观中初置太子司议郎妙选人望遂以济为之迁中书舎人与令狐德棻等同撰晋书永徽中拜中书令出为庭州刺史与突厥战阵没集三十卷今存诗一首  

出玉关  

敛辔遵龙汉衔凄渡玉关今日流沙外垂涕念生还张文恭  

张文恭贞观时人与房龄李懐俨赵智刘祎之阳仁卿上官仪李淳风等同修晋书诗二首  

七夕  

鳯律惊秋气龙梭静夜机星桥百枝动云路七香飞映月回雕扇凌霞【`一作云`】曵绮衣含情向华幄【`一作帐`】流态入重闱欢余夕漏尽怨结晓骖归谁念分河汉还忆两心违  

佳人照镜  

倦采蘼芜叶贪怜照胆明两边俱拭泪一处有啼声薛元超  

薛元超收之子九岁袭父爵及长好学善属文太宗重之令尚和静县主累授太子舎人与修晋书髙宗时累擢中书舎人所荐士若任希古郭正一崔融等皆以才自名上元初同中书门下三品政出武氏因阳喑乞骸骨卒集四十卷今存诗一首  

奉和同太子监守违恋【`髙宗在东宫时元超为舎人太宗征髙丽元超韩王元嘉同太子监守赋违恋诗一本作薛收诗误`】  

储禁铜扉启宸行玉轪【`一作辂`】遥空懐夀街吏尚隔寝门朝北首瞻龙防尘外想鸾镳飞文映仙榜【`一作诰`】沥思【`一作济惠`】叶神飇帝念纡苍璧【`一作陛`】干文焕紫霄归【`一作云`】塘横笔海平圃振词条欲应重轮曲锵洋韵九韶  

萧翼  

萧翼本名世翼太宗时命为监察御史充使取羲之兰亭序眞迹于越僧辨才翼初作北人南游一见欵密留宿设酒酣乐探韵赋诗既而以术取其书以归诗一首  

答辨才探得招字  

邂逅欵良宵殷勤荷胜招弥天俄若旧初地岂成遥酒蚁倾还泛心猨躁似调谁怜失羣鴈长苦业风飘欧阳询  

欧阳询字信本潭州临湘人博贯经史工书仕隋为太常博士髙祖微时引为宾客及即位累迁给事中武德七年诏与裴矩陈叔达撰艺文类聚一百卷贞观初官至太子率更令诗一首  

道失  

已惑孔贵嫔又被辞人侮花牋一何荣七字谁曾许不下结绮阁空迷江令语雕戈动地来悮杀陈后主【`统籖云此首见戏鸿堂帖`】  

阎立本  

阎立本雍州万年人太宗时为主爵郎显庆中累官将作大匠代兄立德为工部尚书总章初迁右相后改中书令立本有应务才尤善图画工于写真秦府十八学士图及贞观中凌烟阁功臣图并其迹也诗一首  

巫山髙【`一作阎复本诗`】  

君不见巫山髙髙半天起絶壁千寻尽【`一作画`】相似君不见巫山磕匝翠屏开湘江碧水绕山来緑树春娇明月峡红花朝覆白云防防上朝云无定所此中窈窕神仙女仙女盈盈仙骨飞清容出没有光辉欲暮髙唐行雨送今宵定入荆王梦荆王梦里爱秾华枕席初开红帐遮可怜欲晓啼猨处说道巫山是妾家  

张文琮  

张文琮贝州人髙宗相文瓘之弟好自写书笔不释手贞观中为侍书御史三迁亳州刺史为政清简永徽中拜户部侍郎出为建州刺史集二十卷今存诗六首  

同潘屯田冬日早朝  

假寐懐古人夙兴瞻晓月通晨禁门启冠盖趋朝谒霜霭清九衢霞光照双阙纷纶文物纪焕烂声明发腰剑动陆离鸣玉和清越  

蜀道难  

梁山镇地险积石阻云端深谷下寥廓层岩上郁盘飞梁架絶岭栈道接【`一作绕`】危峦揽辔独长息方知斯路难  

昭君怨  

戒途飞万里回首望三秦忽见天山雪还疑上苑春玉痕垂粉泪罗袂拂胡尘为得胡中曲还悲逺嫁人  

咏水  

标名资上善流派表灵长地图罗四渎天文载五潢方流涵玉润圆折动珠光独有防园吏栖偃翫濠梁  

赋桥  

造舟浮渭日鞭石表秦初星文遥写汉虹势尚凌虚已授文成履空题武骑书别有临濠上栖偃独观鱼  

和杨舎人咏中书省花树  

花【`一作初`】蕚映芳丛参差间早红因风时落砌杂雨乍浮空影照鳯池水香飘鸡树风岂不爱攀折希君懐袖中  

## 御定全唐诗卷四十  

上官仪  

上官仪字游韶陕州陕人贞观初擢进士第召授文馆直学士迁秘书郎太宗毎属文遣仪视藁私宴未尝不预髙宗即位为秘书少监进西防侍郎同东西台三品麟德元年坐梁王忠事下狱死仪工诗其词绮错婉媚人多効之谓为上官体集三十卷今编诗一卷  

奉和过旧宅应制  

石关清晚夏璇舆御早秋神麾飏珠雨仙吹响飞流沛水祥云泛宛郊瑞气浮大风迎【`一作凝`】汉筑【`一作筑`】藂烟入舜球翠梧临鳯邸滋兰带鹤舟偃伯歌化扈跸颂王游遗簪谬昭【`一作诏`】奬珥笔荷恩休  

早春桂林殿应诏  

步辇出披香清歌临太液晓树流莺满春堤芳草积风光【`一作色`】翻露文雪华上空碧花蝶来未巳山光暧将夕  

安德山池宴集  

上路抵平津后堂罗荐陈缔交开狎赏丽席展芳辰密树风烟积回塘荷芰新雨霁虹桥晚花落鳯台春翠钗低舞席文杏散歌尘方惜流觞满夕鸟已城闉  

酬薛舎人万年宫晚景寓直懐友  

奕奕九成台窈窕絶尘埃苍苍万年树玲珑下防雾池色揺晚空岩花【`一作光`】敛余煦清切丹禁静浩荡文河注留连穷胜托夙【`一作风`】期暌善谑东望安仁省西临子云阁长啸披烟雾髙步寻兰若金狄掩通门雕鞍归骑喧燕姝对明月荆艳促芳尊别有青山路防杖访王孙  

奉和颍川公秋夜  

泬寥空色逺芸黄凄序变涸浦落遵鸿长飇送巢燕千秋流夕景万籁含宵唤【`一作转`】峻雉聆金柝层台切银箭  

谢都督挽歌  

漠漠佳城幽苍苍松槚暮鲁幕飘欲卷宛驷悲还顾楚挽【`一作桡`】绕卢山胡笳临武库怅然郊原静烟生归鸟度  

八咏应制二首  

启重帷重帷照文杏翡翠藻轻花流苏媚浮影瑶笙燕始归金堂露初晞风随少女至虹共美人归罗荐已擘鸳鸯被绮衣复有蒲萄带残红艳粉映帘中戏蝶流莺聚窗外洛滨春雪回巫峡暮云来雪花飘玉辇云光上璧防共待新妆出清歌送落梅  

入丛防丛防裛春露滴沥间深红参差散轻素妆【`一作粉`】蝶惊复聚黄鹂飞且顾攀折殊未已复值惊飞起送影舞衫前飘香歌扇里望望惜春晖行行犹未归暂得佳游趣更愁花鸟稀且学鸟声调鳯管方移花影入鸳机  

和太尉戏赠髙阳公  

薫炉御史出神仙云鞍羽盖下芝田红尘正起浮桥路青楼遥敞御沟前倾城比态芳菲节絶世相娇是六年惯是洛滨要解佩本是河间好数钱翠钗照耀衔云髪玉步逶迤动罗袜石榴绞带轻花转桃枝绿扇微风发无情拂袂欲留宾讵恨深潭不可越天津一别九秋长岂若随闻三日香南国自然胜掌上东家复是忆王昌  

王昭君  

玉关春色晩金河路几千琴悲桂条上笛怨柳花前雾掩临妆月【`一作鳯`】风惊入鬓蝉缄【`一作裁`】书待还使泪尽白云【`一作日南`】天  

咏雪应诏  

禁园凝朔气瑞雪掩晨曦花明栖鳯阁珠散影娥池飘素迎歌上翻光【`一作花`】向舞移幸因千里映还绕万年枝  

奉和山夜临秋  

殿帐清炎气辇道含秋隂凄风移汉筑流水入虞琴云飞送断雁月上浄疎林滴沥露枝响空蒙烟壑深  

江王太妃挽歌  

黄鹤悲歌絶椒花清颂余埃凝写邻镜网结和扉鱼银消风烛尽珠灭夜轮虚别有南陵路幽丛临叶疎  

故北平公挽歌  

木落园林旷庭虚风露寒北里清音絶南陔芳草残逺气犹标剑浮云尚写冠寂寂琴台晚秋隂入井榦  

髙密长公主挽歌  

湘渚韬灵迹娥台静瑞音鳯逐清箫逺鸾随幽镜沈霜处华芙【`一作英`】落风前银烛侵寂寞平阳宅【`一作馆`】月冷洞房深  

咏画障  

芳晨丽日桃花浦珠帘翠帐鳯凰楼蔡女菱歌移锦防燕姬春望上琼钩新妆漏影浮轻扇冶袖飘香入浅流未减行雨【`一作云`】荆台下自比凌波洛浦游  

奉和秋日即目应制  

上苑通平乐神池迩建章楼台相掩映城阙互相望缇油泛行幔箫吹转浮梁晚云含朔气斜照【`一作阳`】荡秋光落叶飘蝉影平流写雁行槿散凌风缛荷销裛露香仙歌临枍栺豫歴长杨归路乗明月千门开未央  

入朝洛堤步月  

脉脉广川流驱马歴长洲鹊飞山月曙蝉噪野风秋  

春日【`一作元万顷诗`】  

花轻蝶乱仙人杏叶密莺啼【`一作喧`】帝女桑飞云阁上春应至明月楼中夜未央  

从驾闾山咏马  

桂香尘处减练影月前空定惑由【`一作乏函`】关吏徒嗟塞上翁  

## 御定全唐诗卷四十一  

卢照邻  

卢照邻字升之范阳人十歳从曹宪王义方授苍雅调邓王府典籖王有书十二车照邻总披览略能记忆王爱重比之相如调新都尉染风疾去官居太白山以服饵为事又客东龙门山疾甚足挛一手又废乃去阳翟具茨山下买园数十亩疏颍水周舍复豫为墓偃卧其中后不堪其苦与亲属诀自投颍水死年四十尝着五悲文以自眀有集二十卷又幽忧子三卷今编诗二卷  

中和乐九章  

歌登封第一  

炎图防寳黄歴开璿祖武类帝宗文配天玉銮垂日翠华陵烟东云干吕南风入山称万歳河庆千年金绳永结璧丽长悬  

歌明堂第二  

穆穆圣皇雍雍明堂左平右墄上圆下方调均风雨制度阴阳四牕八达五室九房南通夏火西瞰秋霜天子临御万玉锵锵  

歌东军第三  

遐哉庙略赫矣台臣横戈碣石倚剑浮津风丘拂箨日域清尘岛夷复祀龙伯来宾休兵防县献馘天闉斾海凯入耀辉震震  

歌南郊第四  

虔郊上帝肃事圆丘龙驾四牡鸾旂九斿钟歌晩引紫炀髙浮日丽苍璧云飞鸣球皇之庆矣万寿千秋  

歌中宫第五  

祥游沙麓庆洽瑶衣黄云昼聚白气宵飞居中履正禀和体微仪刑赤县演教椒闱陶钧万国丹青四妃河洲在咏风化攸归  

歌储宫第六  

波澄少海景丽前星髙禖诞圣甲观升灵承规翠所问寝瑶庭宗儒侧席问道横经山宾皎皎国胄青青黄裳元吉邦家以寜  

歌诸王第七  

星陈帝子岳列天孙义光带砺象着乾坤我有明徳利建攸存苴以茅社锡以牺尊藩屏王室翼亮尧门八才两献夫何足论  

歌公卿第八  

蹇蹇三事师师百寮羣龙在职振鹭盈朝丰金辉首佩玉鸣腰青蒲翼翼丹地翘翘歌云佐汉捧日匡尧天工人代邈邈昭昭  

总歌第九  

明明天子兮圣徳扬穆穆皇后兮隂化康登若木兮坐眀堂池蒙汜兮家扶桑武化偃兮文化昌礼乐昭兮股肱良君臣已定兮君永无疆顔子更生兮徒皇皇若有人兮天一方忠为衣兮信为裳飡白玉兮饮琼芳心思荃兮路阻长  

闗山月  

塞垣通碣石虏障【`一作阵`】抵祁连相思在万里明月正孤悬影移金岫北光断玉门前寄言闺中妇时看鸿雁天  

上之回  

回中道路险萧闗烽候多五营屯北【`一作右`】地万乘出西河单于拜玉玺天子按雕戈振旅汾川曲秋风横大歌  

紫骝马  

骝马照金鞍转战入臯兰塞门风稍急长城水正寒雪暗鸣珂重山长喷玉难不辞横絶漠流血防时干  

战城南  

将军出紫塞冒顿在乌贪笳喧雁门北阵翼龙城南雕弓夜宛转铁骑晓参驔【`一作潭`】应湏驻白日为待战方酣  

梅花落  

梅岭花初发天山雪未开雪处疑花满花邉似雪回因风入舞防杂粉向妆台匈奴防万里春至不知来  

结客少年塲行  

长安重游侠洛阳富财雄玉剑浮云骑金鞭【`一作鞍`】明月弓鬬鸡过渭北走马向闗东孙宾遥见待郭解暗相通不受千金爵谁论万里功将军下天上虏骑入云中烽火夜似月兵气晓成虹横行徇知已负羽逺从戎龙旌昬朔雾鸟阵卷胡风追奔瀚海咽战罢隂山空归来谢天子何如马上翁  

咏史四首  

季生昔未达身辱功不成髠钳为台灌园变姓名幸逢滕将军兼遇曹丘生汉祖广招纳一朝拜公卿百金孰云重一诺良匪轻廷议斩樊哙羣公寂无声处身孤且直遭时坦而平丈夫当如此唯唯何足荣  

大汉昔云季小人道遂振玉帛委奄【`一作阍`】尹斧锧婴缙绅邈哉郭先生卷舒得其眞雍容谢朝廷谈笑奨人伦在晦不絶俗处乱不为亲诸侯不得友天子不得臣冲情甄负甑重价折角巾悠悠天下士相送洛桥津谁知仙舟上寂寂无四邻  

公业负竒志交结尽才雄良田四百顷所食常不充一为侍御史慷慨说何公何公何为败吾谋适不同仲頴恣残忍废兴良在躬死人如乱麻天子如转蓬干戈及黄屋荆棘生紫宫郑生运其谋将以清国戎时来命不遂脱身归山东凛凛千载下穆然【`一作如`】懐清风  

昔有平陵男姓朱名阿游直髪上冲冠壮气横三秋愿得【`一作请`】斩马剑先断佞臣头天子玉槛折将军丹血流捐生不肯拜视死其若休归来教乡里童防逺相求弟子数百人散在十二州三公不敢吏五鹿何能酬名与日月悬义与天壤俦何必疲执防区区在封侯伟哉旷达士知命固不忧  

赠李荣道士  

锦节衔天使琼仙驾羽君投金翠山曲奠璧清江濆圆洞开丹鼎方坛聚綘云寳【`一作资`】贶幽难识空歌迥易分风揺十洲影日乱九江文敷诚归上帝应诏在眀君独有南冠客耿耿泣离羣遥看八防所眞气晓氤氲  

早度分水岭  

丁【`一作千`】年游蜀道斑鬓【`一作万里`】向长安徒费周王粟空弹汉吏冠马蹄穿欲尽貂裘敝【`一作故`】转寒层冰横九折积石凌七盘重溪既下潄峻峰亦上干陇头闻戍鼓岭【`一作云`】外咽飞湍瑟瑟松风急苍苍山月团传语后来者斯路诚独难  

三月曲水宴得尊字  

风烟彭泽里山水仲长园由来弃铜墨本自重琴尊髙情邈不嗣雅道今复存有美光时彦养徳坐山樊门开芳杜迳室距【`一作拒`】桃花源公子黄金勒仙人紫气轩长懐去城市髙咏狎兰荪连沙飞白鹭孤屿啸猿日影岩前落云花江上翻兴防车马散林塘夕鸟喧  

奉使益州至长安发钟阳驿  

跻【`一作逾`】险方未夷乗春聊骋望落花赴丹谷奔流下青嶂【`一作障`】葳蕤晓【`一作杂`】树滋滉瀁春江涨平川看钓侣狭径闻樵唱蝶戏緑苔前莺歌白云上耳目多异赏风烟有竒状峻阻埒长城髙标吞巨舫【`一作防`】聮翩事覊靮辛苦劳疲恙夕济防潺湲晨登每惆怅谁念复刍狗山河独偏防  

和王奭秋夜有所思  

寂寂南轩夜悠然懐所知长河落雁苑明月下鲸池鳯台有清曲此曲何人吹丹唇间玉齿妙响入云涯穷巷秋风叶空庭寒露枝劳歌欲有和星鬓已将垂  

望宅中树有所思  

我家有庭树秋叶正离离上舞双栖鸟中秀合欢枝劳思复劳望相见不相知何当共攀折歌笑此【`一作北`】堂垂  

宿晋安亭  

闻有歌地穿凿本多竒游人试一览临翫果忘疲窗横暮卷【`一作落`】叶檐卧古生枝旧石开红藓新荷覆緑池孤猿稍断絶宿【`一作百`】鸟复参差泛灔月华晓裵回星鬓垂今日删书客凄惶君讵知  

于时春也慨然有江湖之思寄赠栁九陇  

提琴一万里负书三十年晨攀偃蹇树暮宿清泠泉翔禽鸣我侧旅兽过我前无人且无事独酌还独眠遥闻彭泽宰髙弄武城形骸寄文墨意气托神仙我有壶中要题为物外篇将以贻好道道逺莫致旃相思劳日夜相望阻风烟坐惜春华晩徒令客思悬水去东南地气凝西北天闗山悲蜀道花鸟忆秦川天子何时问公卿本亦【`一作不`】怜自哀还自乐归薮复归田海屋银为栋云车电作鞭倘遇鸾将鹤谁论貂与蝉莱洲频度浅桃实防成圆寄言飞鳬舄岁宴同【`一作共`】联翩  

至望喜瞩目言懐贻剑外知已  

圣图夷九折神化掩三分缄愁赴蜀道题拙奉虞薫隠辚度深谷遥褭上髙云碧流递萦注青山互纠纷涧松咽风绪岩花濯露文思北常依驭图南每防羣【`一本无涧松四句`】无由召宣室何以荅吾君  

赤谷安禅师塔  

独坐岩之曲悠然无俗纷酌酒呈丹桂思诗赠白云烟霞朝晩聚猿鸟歳【`一作四`】时闻水华竞【`一作镜`】秋色山翠含夕曛髙谈十二部细覈五千文如如数冥昧生生理氛【`一作氤`】氲古人有糟粕轮扁情未分且当事芝术从吾所好云  

赠益府裴録事  

忽忽歳云暮相望限风烟长歌欲对酒危坐遂停停变霜露对酒懐朋故朝看桂蟾晩夜闻鸿雁度鸿雁何时还桂晚不同攀浮云映丹壑明月满青山青山云路深丹壑月华临耿耿离忧积空令星鬓【`一作髪`】侵  

赠益府羣官  

一鸟自北燕飞来向西蜀单栖剑门上独舞岷山足昂藏多古貌哀怨有新曲羣鳯从之游问之何所欲荅言寒乡子飘飖万余里不息恶木枝不饮盗泉水常思稻粱遇愿栖梧桐树智者不我邀愚夫余不顾所以成独立耿耿歳云暮日夕苦风霜思归赴洛阳羽翮毛衣短闗山道路长明月流客思白云迷故乡谁能借风便一举凌苍苍  

送梓州髙参军还京  

京洛风尘逺褒斜烟露【`一作雾`】深北游君似智南飞我异禽别路琴声断秋山猿鸟吟一乖青岩酌空伫白云心  

大剑送别刘右史  

金碧禺山逺闗梁蜀道难相逢属晩歳相送动征鞍地咽绵川冷云凝剑阁寒倘遇忠孝所为道忆长安  

同临津纪明府孤雁  

三秋违北地【`一作雁`】万里向南翔河洲花稍白闗塞叶初黄避缴风霜劲懐书道路长水流疑箭动月照似弓伤横天无有阵度海不成行防刷能鸣羽还赴上林乡  

失羣雁【`并序`】  

温县明府以雁诗垂示余以为古之郎官出宰百里今之墨绶入应千官事止雁行未宜伤叹至如羸卧空岩者乃可为失羣恸耳聊因伏枕多暇以斯文应之  

三秋北地雪皑皑万里南翔渡海来欲随石燕沈湘水试逐铜乌绕帝台帝台银阙距金塘中间鹓鹭已成行先过上苑传书信暂下中州戏稻粱虞人负缴来相及齐客虚弓忽见伤毛翎频顿【`一作顦顇`】飞无力羽翮摧颓君不识唯有庄周解爱鸣复道郊哥【`一作歌`】重竒色惆怅惊思悲未已裵囘自怜中罔极传闻有鸟集朝阳讵胜仙鳬迩帝乡云间海上应鸣舞逺得鹍犹独抚金全写中牟印玉鹄当变莱芜釜愿君弄影鳯皇池时忆笼中摧折羽  

行路难  

君不见长安城北渭桥边枯木横槎卧古田昔日含红复含紫常时留雾亦留烟春景春风花似雪香车玉轝恒阗咽若个游人【`一作童`】不竞攀若个娼家不来折娼家宝袜蛟龙帔公子银鞍千万骑黄莺一一向花娇青鸟双双将子戏千尺长条百尺枝月【`一作丹`】桂星【`一作青`】榆相蔽亏瑚叶上鸳鸯鸟鳯皇巢里雏鹓儿巢倾枝折鳯归去【`一作巢倾折鳯归去`】条枯叶落任【`一作狂`】风吹一朝零落无人问万古摧残君讵知人生贵贱无终始倏忽须臾难乆恃谁家能驻西山日谁家能堰东流水汉家陵树满秦川行来行去尽哀怜自昔公卿二千石咸拟荣华一万年不见朱唇将白【`一作玉`】貌唯闻素【`一作青`】棘与黄泉金貂有时换美【`一作便换`】酒玉麈但【`一作恒`】揺莫计钱寄言坐客神仙署一生一死交情处苍龙阙下君不来白鹤山前我应去云间海上邈难期赤心会合在何时但愿尧年一百万长作巢由也不辞  

长安古意  

长安大道连狭斜青牛白马七香车玉辇纵横过主第金鞭络绎向侯家龙衔寳盖承朝日鳯吐流苏带晚霞百丈游丝争绕树一羣娇鸟共啼花啼花戏蝶千门侧碧树银台万种色复道交窗作合欢双阙连甍垂鳯翼梁家画阁天中起汉帝金茎云外直楼前相望不相知陌上相逢讵相识借问吹箫向紫烟曽经学舞度芳年得成比目何辞死愿作鸳鸯不羡仙比目鸳鸯眞可羡双去双来君不见生憎帐额绣孤鸾好取门帘帖双燕双燕双飞绕画梁罗帏翠被郁金香片片行云着蝉鬓纎纎初月上鸦黄鸦黄粉白车中出含娇含态情非一妖童寳马铁连钱娼妇盘龙金屈膝御史府中乌夜啼廷尉门前雀欲栖隠隠朱城临玉道遥遥翠幰没金堤挟弹飞鹰杜陵北探丸借客渭桥西俱邀侠客芙蓉剑共宿娼家桃李蹊娼家日暮紫罗裙清歌一啭口氛氲北堂夜夜人如月南陌朝朝骑似云南陌北堂连北里五剧三条控三市弱栁青槐拂地垂佳气红尘暗天起汉代金吾千骑来翡翠屠苏鹦鹉杯罗寳带为君解燕歌赵舞为君开别有豪华称将相转日囘天不相让意气由来排灌夫专权判不容萧相专权意气本豪雄青虬紫燕坐春【`一作生`】风自言歌舞长千载自谓骄奢凌五公节物风光不相待桑田碧海须臾改昔时金阶白玉堂即今唯见青松在寂寂寥寥扬子居年年歳歳一牀书独有南山桂花发飞来飞去袭人裾  

明月引  

洞庭波起兮鸿雁翔风瑟瑟兮埜苍苍浮云卷霭明月流光荆南兮赵北碣石兮潇湘澄清规于万里照离思于千行横桂枝于西第绕菱花于北堂髙楼思妇飞盖君王文姬絶域侍子他乡见胡鞍之似练知汉剑之如霜试登髙而骋【`一作极`】目莫不变而囘肠  

狱中学骚体  

夫何秋夜之无情兮皎皛悠悠而太长圜户杳其幽防兮愁人披此严霜见河汉之西落闻鸿雁之南翔山有桂兮桂有芳心思君兮君不将忧与忧兮相积欢与欢兮两忘风嫋嫋兮木纷纷凋緑叶兮吹白云寸歩千里兮不相闻思公子兮日将曛林已暮兮鸟羣飞重门掩兮人径稀万族皆有所托兮蹇独淹留而不归  

懐仙引  

若有人兮山之曲驾青虬兮乗白鹿徃从之游愿心足披涧户访岩轩石濑潺湲横石径松萝羃防掩松门下空蒙而无鸟上巉岩而有猨懐飞阁度飞梁休余马于幽谷挂余冠于夕阳曲复曲兮烟庄防行复行兮天路长修途杳其未半飞雨忽以茫茫山坱轧磴【`一作嶝`】连褰攀石壁而无据泝泥溪而不前向无情之白日窃有恨于皇天囘行遵故道通川遍流潦囘首望羣峰白云正溶溶珠为阙兮玉为楼青云盖兮紫霜裘天长地乆时相忆千龄万代一来游  

七日登乐游故墓  

四序周缇籥三正纪璿耀緑野变初黄旸山开晓眺中天擢露掌匝地分星徼汉寝睠遗灵秦江想余吊蚁泛青田酌莺歌紫芝调栁色揺歳华冰文荡春照逺迹谢羣动髙情符众妙兰游澹未归倾光下岩窈  

释疾文三首  

歳将暮兮欢不再时已晩兮忧来多东郊絶此麒麟笔西山秘此鳯凰柯死去死去今如此生兮生兮奈汝何歳去忧来兮东流水地乆天长兮人共死明镜羞窥兮向十年骏马停驱兮防千里麟兮鳯兮自古吞恨无已茨山有薇兮颍水有漪夷为柏兮秋有实叔为栁兮春向【`一作雨`】飞倏尔而笑泛沧浪兮不归  

## 御定全唐诗卷四十二  

卢照邻  

酬杨比部员外暮宿琴堂朝跻书阁率尔见赠之作【`一作王维诗`】  

闲拂檐尘看鸣琴候月弹桃源迷汉姓松径【`一作树`】有秦官空谷归人少青山背日寒羡君栖隠处遥望在【`一作白`】云端  

刘生  

刘生气不平抱剑欲专征报恩为豪侠死难在横行翠羽装刀鞘黄金饰【`一作镂`】马铃【`一作缨`】但令一顾重不恡百身轻  

陇头水  

陇阪髙无极征人一望【`一作望故`】乡闗河别去水沙塞断归肠马系千年树旌悬九月霜从来共呜咽皆是为勤王  

巫山髙  

巫山望不极望望下朝氛【`一作雰`】莫辨啼猿树徒看神女云惊涛乱水脉骤雨暗峯文霑裳【`一作衣`】即此地况复逺思君  

芳树  

芳树本多竒年华复在斯结翠成新幄开红满故【`一作旧`】枝风归花【`一作声`】歴乱日度影参差容色朝朝落思君君不知  

雨雪曲  

虏骑三秋入闗云万里平雪似胡沙暗冰如汉月明髙阙银为阙长城玉作城节旄零落尽天子不知名  

昭君怨  

合殿恩中絶交河使渐稀肝肠辞玉辇形影向金微【`一作徽`】汉地草应緑胡庭沙正飞愿逐三秋雁年年一度归  

折杨栁  

倡楼启曙扉杨【`一作园`】栁正依依莺啼知歳隔条变识春归露叶凝愁黛【`一作啼脸`】风花乱【`一作落`】舞衣攀折聊将【`一作将安`】寄军中音【`一作书`】信稀  

十五夜观灯  

锦里开芳宴兰缸艶早年缛彩遥分地繁光逺缀天接汉疑星落依楼似月悬别有千金笑来映九枝前  

入秦川界  

陇阪长无极苍山望不穷石径萦疑断囘流映似空花开緑野雾莺啭紫岩风春芳勿遽尽留赏故人同  

文翁讲堂  

锦里淹中馆岷山稷下亭空梁无燕雀古壁有丹青槐落犹疑市苔深不辨铭良哉二千石江汉表遗灵  

相如琴台  

闻有雍容地千年无四邻园院风烟古池台松槚春云疑作赋客月似【`一作花影`】听琴人寂寂啼莺【`一作马`】处空伤游子神  

石镜寺  

古墓芙蓉塔神铭【`一作明神`】松柏烟鸾沉仙镜底花没梵轮前铢衣千古佛寳月两重圆隠隠香台夜钟声彻九天  

辛法司【`一作司法`】宅观妓  

南国佳人至北堂罗荐开长帬随鳯管促柱送鸾杯云光身后落雪态掌中回到愁金谷晚不怪玉山颓  

春晚山庄率题二首  

顾歩三春晩田园四望通游丝横惹树戏蝶乱依藂竹懒偏宜水花狂不待风唯余诗酒意当了一生中田家无四邻独坐一园春莺啼非选树鱼戏不惊纶山水弹琴尽风花酌酒频年华已可乐髙兴复留人  

江中望月  

江水向涔阳澄澄写月光镜圎珠溜彻满箭波长沈钩揺兎影浮桂动丹芳延照相思夕千里共霑裳  

元日述懐【`一作明月引`】  

筮仕无中秩归耕有外臣人歌小歳酒花舞大唐春草色迷三径风光动四邻愿得长如此年年物候新  

益州城西张超亭观妓  

落日明歌席行云逐舞人江前飞暮雨梁上下轻尘冶服看疑画妆楼望似春髙车勿遽返长袖欲相亲  

还京赠别  

风月清江夜山水白云朝万里同为客三秋契不凋戏鳬分断岸归骑别髙标一去仙桥道还望锦城遥  

至陈仓晓晴望京邑  

拂曙驱飞传初晴带晓凉雾敛长安树云归仙帝乡涧流漂素沫岩景霭朱光今朝好风色延瞰极天庄  

晩渡滹沱敬赠魏大  

津谷朝行逺冰川夕望曛霞明深浅浪风卷去来云澄波泛月影激浪聚沙文谁忍仙舟上携手独思君  

和吴侍御被使燕然  

春归龙塞北骑指雁门垂胡笳折杨栁汉使采燕【`一作条`】支戍城聊一望花雪防参差闗山有新曲应向笛中吹  

七夕泛舟二首  

汀【`一作河`】葭肃徂暑江树起初凉水疑通织室舟似泛仙潢连桡渡急响鸣櫂下浮光日晚菱歌唱风烟满夕阳鳯杼秋期至鳬舟野望开微吟翠塘侧延想白云隈石似支机罢槎疑犯宿来天潢殊漫漫日暮独悠哉  

西使兼送孟学士南游  

地道巴陵北天山弱水东相看万余里共倚【`一作以`】一征蓬零雨悲王粲清尊别孔融裵囘闻夜鹤怅望待秋鸿骨肉胡秦外风尘闗塞中唯余剑锋在耿耿气成虹  

送郑司仓入蜀  

离人丹水北游客锦城东别意还【`一作客恨良`】无已离忧自不穷陇云朝结阵江月夜临空闗塞疲征马霜氛落早鸿潘年三十外蜀道五千中送君秋水曲酌酒对清风  

绵州官池赠别同赋湾字  

輶轩遵上国仙佩下灵【`一作云`】闗尊酒方无地聮绻喜暂攀离言欲赠策髙辨正连环野迳浮云断荒池春草斑残花落古树度鸟入澄湾欲叙他乡别幽谷有绵蛮  

还赴蜀中贻示京邑游好  

籞宿花初满章台栁向【`一作尚`】飞如何正此日还望【`一作喜`】昔多违怅别风期阻将乖云会稀敛衽辞丹阙悬旗【`一作津`】陟翠微野禽喧戍鼓春草变征衣囘顾长安道闗山起夕霏  

初【`一作和`】夏日幽庄  

闻有髙踪客耿介坐幽庄林壑人事少风烟鸟路长瀑水含秋气垂藤引夏凉苗深全覆陇荷上半侵塘钓渚青鳬没村田白鹭翔知君振竒藻还嗣海隅芳  

山庄休沐【`一作和夏日山荘`】  

兰署乘闲日蓬扉狎遁栖龙柯疎玉井鳯叶下金堤川光揺水箭山气上云梯亭幽闻唳鹤窗晓听鸣鸡玉轸临风奏琼浆映月携田家自有乐谁肯谢青溪  

山林休日田家  

归休乗暇日馌稼返秋塲径草疏王篲岩枝落帝桑耕田虞讼寝凿井汉机忘戎葵朝委露齐枣【`一作荠草`】夜含霜南涧泉初冽东篱菊正芳还思北窗下髙卧偃羲皇  

宴梓州南亭得池字  

二条开胜迹大隠叶冲规亭【`一作斋`】阁分危岫楼台绕曲池长薄秋烟起飞梁古曼垂水鸟翻荷叶山虫咬【`一作交`】桂枝游人惜将晚公子爱忘疲愿得囘三舍琴尊长若斯  

山行寄刘李二参军  

万里烟尘客三春桃李时事去纷无限愁来不自持狂歌欲叹【`一作道`】鳯失路反占草碍人行缓花繁鸟度迟彼美参卿事留连求友诗安知倦游子两鬓渐如丝  

首春贻京邑文士  

寂寂罢将迎门无车马声横琴荅山水披卷阅公卿忽闻歳云晏倚杖出檐楹寒辞杨栁陌春满【`一作别`】鳯皇城梅花扶院吐兰叶绕阶生览镜改容色藏书留姓名时来不假问生死任交情  

赠许左丞从驾万年宫  

闻道上之囘诏跸下蓬莱中枢移北斗左辖去南台黄山闻鳯笛【`一作吹`】清跸侍龙媒曵日朱旗卷参云金障开朝参五城栁夕宴柏梁杯汉畤光如月秦祠听似雷寂寂芸香阁离思独悠哉  

晩渡渭桥寄示京邑游好  

我行背城阙驱马独悠悠寥落百年事裵囘万里忧途遥日向夕时晩鬓将秋滔滔俯东逝耿耿泣西浮长虹掩钓浦落雁下星洲草变黄山曲花飞清渭流迸水惊愁鹭腾沙起狎鸥一赴清泥道空思灞游  

羇卧山中  

卧壑迷时代行歌任死生红顔意气尽白璧故交轻涧户无人迹山窗听鸟声春色縁岩上寒光入溜平雪尽松帷暗云开石路明夜伴饥鼯宿朝随驯雉行度溪犹忆处寻洞不知名紫书常日阅丹药防年成扣【`一作撞`】钟鸣天鼓烧香厌地精倘遇【`一作过`】浮丘鹤飘飖凌太清  

酬张少府柬之  

昔余与夫子相遇汉川隂珠浦龙犹卧檀溪马正沉价重瑶山曲词惊丹鳯林十年暌赏慰万里隔招寻毫翰风期阻荆衡云路深鹏飞俱望昔蠖屈共悲今谁谓青衣道还叹白头吟地接神仙磵江连云雨岑飞泉如散玉落日似悬金重以瑶华赠空懐舞咏心  

过东山谷口  

不知名利险辛苦滞皇州始觉飞尘倦归来事緑畴桃源迷处所桂树可淹留迹异人间俗禽同海上鸥古苔依井被新乳傍崖流野老堪成鹤山神或化鸠泉鸣碧涧底花落紫岩幽日暮飡殻天寒御鹿裘不辨秦将汉宁知春与秋多谢青溪客去去赤松游  

送幽州陈参军赴任寄呈乡曲父【`一作故`】老  

蓟北三千里闗西二十年冯唐犹在汉乐毅不归燕人同黄鹤逺乡共白云连郭隗池台处昭王尊酒前故人当已老旧壑防成田红顔如昨日衰鬓似秋天西蜀桥应毁东周石尚全灞池水犹緑榆闗月早圆塞云初上雁庭树欲销蝉送君之旧国挥泪独澘然  

哭金部韦郎中  

金曹初受拜玉地始含香翻同五日尹遽见一星亡贺客犹扶路哀人遂上堂歌筵长寂寂哭位自【`一作日`】苍苍歳时宾径断朝暮雀罗张书留魏主阙魂掩汉家牀徒令永平帝千载罢撞郎  

哭明堂裴主簿  

缔欢三十载通家数百年潘杨称代穆秦晋忝姻连风云洛阳道花月茂陵田相悲共【`一作复`】相乐交骑复【`一作共`】交筵始谓调金鼎如何掩玉泉黄公酒垆处青眼竹林前故琴无复雪新树但生烟遽痛兰襟断徒令寳剑悬客散同秋叶人亡似夜川送君一长恸松台路防千  

同崔録事哭郑员外  

文学秋天逺郎官星位尊伊人表时彦飞誉满司存楚席光文雅瑶山侍讨论鳯词凌汉阁辨罩周园已陪东岳驾将逝北溟鲲如何万化尽空叹九飞魂白马西京驿青松北海门夜台无晓箭朝奠有虚尊一代儒风没千年陇雾昬梁山送夫子湘水吊王孙仆本多悲泪沾裳不待猿闻君絶曲吞恨更无言  

登玉清  

絶顶横临日孤峰半倚天裵囘拜眞老万里见风烟  

曲池荷  

浮香绕曲岸圆影覆华池常恐秋风早飘零君不知  

浴浪鸟  

独舞依磐石羣飞动轻浪奋迅碧沙前长懐白云上  

临阶竹  

封霜连锦砌防露拂瑶阶聊将仪鳯质暂与俗人谐  

含风蝉  

髙情临爽月急响送秋风独有危冠意还将衰鬓同  

葭川独泛  

倚櫂春江上横舟石岸前山暝行人断迢迢独泛仙  

送二兄入蜀  

闗山客子路花栁帝王城此中一分手相顾怜无声  

宿武二首  

方池开晓色圆月下秋隂已乗千里兴还抚一琴庭揺北风栁院绕南溟禽累宿恩方重穷秋叹不深  

九陇津集  

落落树隂紫澄澄水华碧复有翻飞禽裵囘疑曵舄  

游昌化山精舍  

寳地乘峰出香台接汉髙稍觉眞途近方知人事劳  

登封大酺歌四首  

明君封禅日重光天子垂衣歴数长九州四海常无事万歳千秋乐未央  

日观仙云随鳯辇天门瑞雪照龙衣繁绮席方终夜妙舞清歌欢未归  

翠鳯逶迤登介丘仙鹤裵囘天上游借问干封何所乐人皆寿命得千秋  

千年圣主应昌期万国淳风王化基请比上古无为代何如今日太平时  

九月九日登武山  

九月九日眺山川归心归望积风烟他乡共酌金花酒万里同悲鸿雁天  

句  

城狐尾独束山鬼面叅覃【`诗式`】  

## 御定全唐诗卷四十三  

李百药  

李百药字重规定州安平人七岁能属文隋时袭父徳林爵为太子通事舎人兼学士炀帝衔之夺爵还乡里唐太宗重其名拜中书舎人授太子右庶子卒谥曰康百药藻思沉郁尤长五言虽樵童牧子亦皆吟讽及悬车告老穿池筑山文酒谭咏以尽生平之志诗一卷  

少年行【`一作词`】  

少年飞翠盖上路勒【`一作动`】金镳【`纪事文粹无此二句`】始酌文君酒新吹防玉箫少年不欢乐何以尽芳朝【`此二句一作少年子欢乐尽今朝`】千金笑里面一搦掌【`一作抱`】中腰挂缨【`一作冠`】岂惮宿落珥【`一作迎拜`】不胜娇寄语【`一本无此二字`】少年子无辞归路遥  

渡汉江  

东流既弥弥南纪信滔滔水激沈碑岸波骇防珠皋含星映浅石浮盖下奔涛溜阔霞光近川长晓气髙樯乌  

转轻翼戏鸟落风毛客心既多绪长歌且代劳  

秋晩登古城  

日落征途逺怅然临古城颓墉寒雀集荒堞晩乌惊萧森灌木上迢遰孤烟生霞景焕余照露气澄晩清秋风转揺落此志安可平  

途中述懐  

伯喈迁塞北亭伯之辽东伊余何为客独守云台中途遥巳日暮时泰道斯穷防心悲岸草半死落岩桐目防衡阳雁情伤江上枫福兮良所伏今也信难通丈夫自有志宁伤官不公  

郢城懐古  

客心悲暮序登墉瞰平陆林泽窅芊绵山川郁重复王公【`一作霸功`】资设险名都拒江隩方城次北门溟海穷南服长策挫吴豕雄图竞周鹿万乗重沮漳九鼎轻伊谷【`纪事无此二句`】大搜云梦掩【`一作崦`】壮观章华筑人世更盛衰吉凶良倚伏遽见邻交断仍覩贤臣逐南风忽不竞西师日侵蹙运圯属驰驱时屯恣敲朴莫救夷陵火无复秦庭哭鄢郢遂丘风尘俄惨黩狐兎时游践霜露日霑沐钓渚故【`一作曲`】池平神台层宇覆阵云埋夏首穷隂惨荒谷怅矣舟壑迁悲哉年祀倐虽异三春望终伤千里目  

晩渡江津  

寂寂江山晩苍苍原野暮秋气懐易悲长波淼难泝索索风叶下离离早鸿度丘壑列夕隂葭菼凝寒雾日落亭皋逺独此懐归慕【`一作暮`】  

王师渡汉水经襄阳  

漾疏源逺归海防流长延波接荆梦通望迩沮漳髙岸沈碑影曲溆丽珠光云昏翠岛没水广素涛扬阅川巳多叹遐睇防増伤临谿犹驻马望岘欲霑裳乔木下寒叶亭林落晓霜山公不可遇谁与访髙阳  

谒汉髙庙  

纂尧灵命啓灭楚余闰【`一作闰余`】终飞名膺帝箓沈【`一作泛`】迹韫神功瑞气朝浮砀祥符夜告丰抑扬驾人杰叱咤掩时雄缔构三灵改经纶五纬同干戈革宇内声教尽寰中运谢年逾逺魂归道未穷树碑留故邑抗殿表祠宫沐兰祈泗上【`一作上祀`】谒帝动深衷英威肃如在文物杳成空竹皮聚寒径枌社落霜丛萧索隂云晚长川起大风  

登叶县故城谒沈诸梁庙  

总辔临秋原登城望寒日烟霞共掩映林野俱萧瑟楚塞郁不穷吴山髙渐出客行殊未巳沐澡期终吉椒桂奠芳樽风云下虗室馆宇肃而静神心康且逸伊我非真龙勿惊疲朽质  

安徳山池宴集【`安徳杨师道封号`】  

朝宰论思暇髙宴临方塘云飞凤台管风动令君香细草开金埒流霞泛羽觞虹桥分水态镜石引菱光上才同振藻小技谬连章懐音自兰室徐歩返山荘  

和许侍郎游昆明池【`一本无许字`】  

神池望不【`一作北`】极沧波接逺天仪星似河汉落景类虞泉年深平馆宇道泰偃戈船差池下鳬雁掩映生云烟浪花开巳合风文直且连税马金堤外横舟石岸前羽觞倾緑蚁飞日落红鲜积水浮深智明珠曜雅篇大鲸方逺击沉灰独未然知君啸俦侣短翮徒聮翩  

赋得魏都  

炎运精华歇清都寳命开帝里三方盛王庭万国来武疏遥隥金凤上层台乍进仙童药时倾避暑杯南馆招竒士西园引上才还惜刘公干疲病清漳隈  

赋礼记  

玉帛资王防郊丘叶圣情重广【`一作典`】开环堵至道轶金籯盘薄依厚地遥裔腾太清方恱升中礼足以慰余生  

奉和正日临朝应诏  

化歴昭唐典承天顺夏正百灵警朝禁【`一作轩籞`】三辰扬斾旌充庭富礼乐髙防齿簪缨献夀符万岁移风韵九成  

妾薄命  

团扇秋风起长门夜月明羞闻拊背入恨说舞腰轻太常先【`一作应`】巳醉刘君恒带酲横陈每虗设吉梦竟何成  

火凤词二首  

歌声扇后【`一作里`】出妆影镜【`一作扇`】中轻未能令掩笑何处欲障声知音自不惑得念是分明莫见双嚬敛疑人含笑情  

佳人靓晚妆清唱动兰房影出【`一作入`】含风扇声飞照日梁娇嚬睂际敛逸韵口中香自有横陈防【`一作分`】应怜秋夜长  

奉和初春出游应令  

鸣笳出望苑飞盖下芝田水光浮落照霞彩淡轻烟柳色迎三月梅花隔二年日斜归骑动余兴满山川  

寄杨公  

公子盛西京光华早著名分庭接游士虗馆待时英髙阁浮香出长廊寳钏鸣面花无隔笑歌扇不障声  

戏赠潘徐城门迎两新妇  

秦晋称旧匹潘徐有世亲三星宿已防四徳婉而嫔云光鬓里薄月影扇中新年华与妆面共作一芳春  

送别  

眷言一杯酒凄怆起离忧夜花飘露气暗水急还流雁行遥上月虫声迥映【`一作应`】秋明日【`一作月`】河梁上谁与论仙舟  

雨后  

晩来风景丽晴初物色华薄云向空尽轻虹逐望斜后窗临岸竹前堦枕浦沙寂寥无与晤尊酒论【`一作对`】风花  

文徳皇后挽歌  

裵回两仪殿怅望九成台玉辇终辞宴瑶筐遂不开野旷隂风积川长思鸟来寒山寂已暮虞殡有余哀  

咏蝉  

清心自饮露哀响乍吟风未上华冠侧先惊翳叶中  

咏萤火示情人  

窗里怜灯暗堦前畏月明不辞逢露湿祗为重宵行  

春眺  

疲疴荷拙患沦踬合幽襟栖息在何处丘中鸣素琴  

句  

今日持团扇非是为秋风【`赋得班去赵姬升　见诗式`】  

## 御定全唐诗卷四十四  

刘袆之  

刘袆之字希羙常州晋陵人少以文藻知名上元中为左史文馆直学士与元万顷等皆召入禁中论次新书又宻令叅决时政以分宰相权时谓此门学士则天时拜中书侍郎同中书门下三品及官名改易为凤阁侍郎同凤阁鸾台三品垂拱中赐死集七十卷今存诗五首  

奉和太子纳妃太平公主出降【`时咸亨四年`】  

梦梓光青陛秾桃蔼紫宫徳优宸念逺礼备国姻崇万户声明发三条骑吹通香轮送重景防斾引仙虹  

奉和别越王  

周屏辞金殿梁骖整玉珂管声依折柳琴韵动流波鹤盖分隂促龙轩别念多延襟小山路还起大风歌  

酬郑沁州  

麒阁一代良熊轩千里躅缉图昭国典按部留宸瞩匪厌承明庐伫兼司隶局芸书暂辍载竹使方临俗节变风绪髙秋深露华溽寒山敛轻霭霁野澄初旭已切【`一作觉`】长年悲谁堪岐路促遥林征马迅别馆嘶骖局雅赠响摐金索居暌倚玉凄断离鸿引劳歌思足曲  

孝敬皇帝挽歌【`上元二年追谥太子为孝敬皇帝`】  

戒奢虗蜃辂锡号纪鸿名地叶苍梧野途经紫聚城重照掩寒色晨飇断曙声一随仙骥逺霜雪愁隂生  

九成宫秋初应诏  

帝【`一作悬`】圃疏金阙仙台驻玉銮野分鸣鸑岫路接寳鸡坛林树千霜积山宫四序寒蝉急知秋早莺疎觉夏防怡神紫气外凝睇白云端舜海词波发空惊游圣难李敬  

李敬亳州谯人博览羣书特善五礼贞观末髙宗在东宫以马周荐召入崇贤馆侍读歴西台侍郎捡挍司列常伯典铨有序选者岁万余人每于街衢见之无不知其姓名时人服其强记仪凤中为中书令刘仁轨奏镇河西敬自知非边将才上强遣之败于湟州坐贬集三十卷今存诗二首  

奉和别鲁王【`髙祖子灵夔歴五州刺史`】  

緑车旋楚服丹跸伫秦川珠皋转归骑金岸引行旃一朝限原隰千里间风烟莺喧上林谷【`一作右`】鳬响御沟泉【`一作前`】断云移鲁盖离歌动舜别念凝神扆崇恩洽玳筵顾惟慙叩寂徒自仰钧天  

奉和别越王【`太宗子贞则天时为豫州刺史`】  

飞盖回兰坂宸襟伫柏梁别馆分泾渭归路指衡漳关山通曙色林籞徧春光帝念纡千里词波照五潢张大安  

张大安魏州繁水人公谨之子上元中歴太子庶子同中书门下三品时章懐太子令与刘讷言等同注范晔后汉书后贬普州刺史终横州司马诗一首  

奉和别越王  

盛藩资右戚连萼重皇情离襟怆雎苑分途指邺城丽日开芳甸佳气积神京何时骖驾入还见谒承明元万顷  

元万顷洛阳人后魏景穆皇帝之裔起家通事舍人干封中从英国公李勣征髙丽令作檄文万顷讥其不知守鸭緑之险莫离支报曰谨闻命矣遂移兵守鸭緑兵不得入坐流岭外遇赦还为北门学士则天时迁凤阁侍郎坐与徐敬业兄弟友善贬死诗四首  

奉和太子纳妃太平公主出降  

象辂初乗雁璇宫早结褵离元应春夕帝子降秋期鸣瑜合清【`一作荐`】响冠【`一作比`】玉丽秾姿和声跻凤掖交影歩鸾墀  

奉和春日池台  

日影飞花殿风文积草池凤楼通夜敞虬辇望春移  

奉和春日二首  

花轻蘂乱仙人杏叶宻莺喧帝女桑飞云阁上春应至明月楼中夜未央【`此首一作上官仪诗`】  

凤辇迎风乗紫阁鸾车避日转彤闱巾堂促管淹春望后殿清歌开夜扉  

郭正一  

郭正一定州鼓城人贞观中举进士累转中书舍人文馆学士永隆二年迁秘书少监捡挍中书侍郎与魏同郭待举并同中书门下平章事宰相以平章事为名自正一等始也则天时出为晋州刺史后为酷吏所防窜死岭南诗一首  

奉和太子纳妃太平公主出降  

桂宫初服冕兰掖早升笄礼盛亲迎晋声芬出降齐金开瑞钮寳翟上仙袿【`一作梯`】转扇承宵月扬旌照夕蜺胡元范  

胡元范申州义阳人介亷有才则天时为凤阁侍郎坐救裵炎流死巂州诗三首  

奉和太子纳妃太平公主出降三首【`别本作一首`】  

帝子威仪絶储妃礼度优叠鼓陪仙观凝笳翼画辀郁郁神香满弈奕彩云浮排空列锦罽腾欢溢皇州金闺未息火玉树钟天爱月路饰还装星津动归佩紫极流宸渥清规伫慈诲恩波洽九流光辉轶千载列席诏亲贤式宴坐神仙圣文飞圣笔天乐奏钧天曲池瑞景文宇孕祥烟小臣同百兽率舞恱尧年任希古【`一作知古一作奉古`】  

任希古字敬臣棣州人五岁防母刻志从学年十六刺史崔枢欲举秀才自以学未广遯去后举孝防虞世南器之永徽初与郭正一崔融等同为薛元超所荐终太子舍人诗六首  

奉和太子纳妃太平公主出降  

帝子陞青陛王姬降紫宸星光移杂佩月彩荐重轮龙旌翻地杪凤管飏天濵槐隂浮浅濑葆吹翼轻尘  

和东观羣贤七夕临泛昆明池  

秋风始揺落秋水正澄鲜飞眺牵牛渚激赏镂鲸川岸珠沦晓魄池灰敛曙烟泛查分写【`一作泻`】汉仪星别搆【`一作架`】天云光波处动日影浪中悬惊鸿絓蒲弋游鲤入荘筌萍叶疑江上菱花似镜前长林代轻幄细草即芳筵文峰开翠潋笔海控清涟不挹兰樽圣空仰桂舟仙  

和左仆射燕公春日端居述懐  

丰野光三杰妫庭賛五臣绨缃歌羙誉丝竹咏芳尘圣歴开环象昌年降甫申髙门非舍筑华构岂垂纶凤邸抟霄翰龙池跃海鳞玉鼎升黄阁金章谒紫宸礼闱通政本文昌总国均调风振薄俗清教叙彛伦星迥应缇管日御警寅賔叶上曽槐变花发小堂春思挂五【`一作东`】都冕言访北山巾赫赫容台上千祀耀平津  

和长孙秘监伏日苦热  

玉署三时晓金羁五日归北林开逸径东阁敞闲扉池镜分天色云峰减日辉游鳞映荷聚惊翰绕林飞披襟杨子宅舒啸仰重闱  

和李公七夕【`谢恵连体`】  

落日照髙牖凉风起庭树悠悠天宇平昭昭月华度开轩卷绡幕延首晞云路层汉有灵妃仙居无与晤履化悲流易临川怨迟暮昔从九春徂方此三秋遇瑶驾越星河羽盖凝珠露便妍耀井色窈窕凌波歩始阅故人新俄见新人故掩泪收机石衔啼襞纨素惆怅何伤巳裵回劳永慕无由西北归空自东南顾  

和长孙秘监七夕  

三秋叶神媛七夕望仙妃影照河阳妓色丽平津闱鹊桥波里出龙车霄外飞露低珠佩云移荐锦衣更深黄月落夜乆靥星稀空接灵台下方恧辨支机  

裵守真  

裵守真绛州人髙宗时为太常博士天授中官司宪府丞令推究诏狱多平恕不称防出刺成州徙宁州卒诗三首  

奉和太子纳妃太平公主出降三首【`别本作一首`】  

瑜佩升青殿秾华降紫微还如桃李发更似凤皇飞金屋真离象瑶台起婺徽防缨纷碧坐绩羽泛褕衣云路移彤辇天津转明镜仙珠照乗归寳月重轮映望园嘉宴洽主第欢娱盛丝竹扬帝熏簪裾奉宸庆藂云霭晓光湛露晞朝阳天文天景丽睿藻睿词芳玉庭散秋色银宫生夕凉太平超防古万夀乐无疆杨思  

杨思师道兄子髙宗时为吏部侍郎国子祭酒诗二首  

奉和圣制过温汤  

丰城观汉迹温谷幸秦余地接幽王垒涂分郑国渠风威肃文卫日彩镜雕舆逺岫凝氛重寒丛对影疎回瞻汉章阙佳气满宸居  

奉和别鲁王  

元玉诗传博文后宠灵优鹤盖动宸眷龙章送逺游圅关疏别道灞岸引行舟北林分苑树东流溢御沟鸟声含羽碎骑影曵花浮圣泽九垓普天文七曜周方图献雅乐簪带奉鸣球  

王徳真【`一作贞`】  

王徳真武后时为纳言又为侍中后以罪流象州诗一首  

奉和圣制过温汤  

握图开万防属圣启千年骊阜疏缇骑惊鸿映防旃玉霜鸣凤野金阵藻龙川祥烟聚危岫徳水溢飞泉停舆兴睿览还举大风篇  

郑义真  

郑义真髙宗时人诗一首  

奉和圣制过温汤  

洛川方驻跸丰野暂停銮汤泉恒独涌温谷岂知寒漏鼓依岩畔相风出树端岭烟遥聚草山月迥临鞍日用诚多幸天文遂仰观  

萧楚材  

萧楚材髙宗时为太常博士诗一首  

奉和展礼岱宗涂经濮济  

拂汉星旗转分霄日羽明将追防阜迹更勒岱宗铭林戈咽济岸兽鼔震河庭叶箭凌寒矫乌弓望晓惊已降汾水作仍深迎渭情  

薛克【`一作尧`】构  

薛克构天授中官至麟台监诗一首  

奉和展礼岱宗涂经濮济  

龙图冠胥陆凤驾指云亭非烟泛济浦緑字启河汀画裳晨应月文防曙分星四田廵揖礼三驱道契经行欣奉万岁窃抃偶千龄  

徐珩  

徐珩髙宗时人诗一首  

日暮望泾水  

源径陇阪属汭贯嬴都下濑波常急迥圻溜亦纡毒流秦卒毙泥粪汉田腴独有迷津客懐归轸暮途贺遂亮  

贺遂亮官御史诗一首  

赠韩思彦【`唐新语云遂亮与思彦同在宪台钦思彦之风韵赠诗`】  

意气百年内平生一寸心欲交天下士未面已虗襟君子重名义直道冠衣簪风云行可托懐抱自然深落霞静霜景坠叶下风林若上南登岸希访北山岑  

韩思彦  

韩思彦与贺遂亮同官御史髙宗时待诏文馆上元中卒诗一首  

酬贺遂亮  

古人一言重尝谓百年轻今投欢防面顾盼尽平生簪裾非所托琴酒冀相并累日同游处通宵欵素诚霜飘知柳脆雪冒觉松贞愿言何所道幸得岁寒名  

魏求巳  

魏求巳官御史谪山阳丞诗一首  

自御史左授山阳丞  

朝升照日槛夕次下乌台风竿一眇邈月树防裵回翼向髙标敛声随下调哀懐燕首自白非是为年催刘懐一  

刘懐一瀛州司法拜右台殿中侍御史诗一首  

赠右台监察邓茂迁左台殿中  

惟昔参多士无双仰异才鹰鹯同效逐鹓鹭忝游陪入仕光三命迁荣歴二台隔墙钦素躅对问限清埃紫署春光早兰闱曙色催谁言夕鸟至空想邓林隈  

## 御定全唐诗卷四十五  

杜易简  

杜易简襄州襄阳人九岁能属文及长博学有髙名姨兄岑文本推重之登进士第累转殿中侍御史咸亨中为考功员外郎坐党裵行俭左迁开州司马集二十卷存诗二首  

湘州新曲二首  

昭潭深无底橘洲浅而浮本欲凌波去飜为目成【`一作挑`】留愿君稍弭檝无令贱妾羞  

二八相招携采菱渡前谿弱腕随桡起纤腰向舸低自解防花笑憎闻染竹啼  

陈元光  

陈元光字廷炬光州人髙宗朝以左郎将戍闽进岭南行军总管奏开漳州为郡世守刺史诗三首  

落成防咏一首  

泉潮天万里一镇屹天中筮宅龙钟地承恩燕翼宫环堂巍岳秀带砺大江雄轮奂云霄望晶华日月通凌烟乔木茂献寳介圭崇昆俊歌棠棣民和教即戎盘庚迁羙土陶侃效兼庸设醴延张老开轩礼吕防无孤南国仰庶补圣皇功  

示珦【`元光子也`】  

恩衔枫陛渥策向桂渊载笔沿儒习持弓缵祖风袪灾勦猛虎溥徳翊飞龙日阅书开士星言驾劝农勤劳思命重戏谑逐时空百粤雾纷满诸戎泽普通愿言加壮努勿坐鬓霜蓬  

太母魏氏半径题石  

乔岳标仙迹元扄妥夀姬乌号非岭海鹤仰向京师系牒公侯裔悬弧将相儿清贞蜚简籍规范肃门楣万里提兵路三年报母慈劔埋龙守壤石卧虎司碑忧阕情犹结祥回禫届期竹符忠介凛桐杖孝思凄许史峋嶙篆曹侯感旧诗鸿蒙山暝启骏彩徳昭垂华表瑶池冥清漳玉树枝昭题盟岳渎展墓庆重熈  

许天正  

许天正汝南人为陈元光副使博学能文歴宣威将军诗一首  

和陈元光平潮冦诗【`元光赠诗云参军许天正是用纪邦勋天正和之`】  

抱磴从天上驱车返岭东气昻无丑虏防妙诎羣雄飞絮随风散余氛向日镕长戈收百甲聚骑破千重落劔惟戎首游绳系胁从四野无坚壁羣生未化融龙湖膏泽下早晚徧枯穷  

许圉师  

许圉师安陆人有器干博渉艺文举进士显庆中累迁黄门侍郎同中书门下三品四迁为左相坐事贬刺史吏有犯赃圉师赐清白诗以激之遂改节为防士其寛厚如此诗一首  

咏牛应制  

逸足还同骥竒毛自偶麟欲知花迹逺云影入天津赵谦光  

赵谦光咸亨中登进士第自彭州司马入为大理正迁户部郎中诗一首  

答户部员外贺遂渉戏赠【`唐时郎中不自员外拜者谓之土山头故遂渉戏谦光曰员外由来羙郎中望亦优宁知粉署里飜作土山头谦光答之`】  

锦帐随情设金炉任意熏惟愁员外署不应列星文郑惟忠  

郑惟忠宋州人仪凤中举进士则天召见称防授胄曹参军再迁凤阁舍人中宗即位拜黄门侍郎守大理卿推断大狱多所全活开元初为礼部尚书太子賔客诗一首  

送苏尚书赴益州  

离忧将岁尽归望逐春来庭花如有意留艳待人【`一作君`】开  

张鷟  

张鷟字文成深州深泽人儿时梦紫色大鸟五彩成文降于家庭其祖谓之曰五色赤文凤也紫文鸑鷟也为凤之佐吾儿当以文章瑞于明廷因以为名字调露中登进士第八中制科四参选判员半千谓人曰张子之文如青钱万简选中未闻退时因号青钱学士开元中歴司门员外郎其文逺播外夷撰朝野佥载及龙筋凤髓判百道诗一首  

咏燕  

变石身犹重衔泥力尚微从来赴甲第两起一双飞【`按唐新语此是末章非全篇也`】  

李福业  

李福业调露二年进士登第后为侍御史五王诛二张亦与谋及败放于番禺匿志州参军敬元礼家吏获之就刑诗一首  

岭外守岁【`一作李徳裕诗`】  

冬去更筹尽春随斗柄回寒暄一夜隔客鬓两年催薛眘惑  

薛眘惑善投壶背后投之龙跃隼飞百发百中时推为絶艺诗一首  

奉和进船洛水应制【`一作孙逖诗`】  

禁园纡睿览仙櫂叶宸【`一作时`】游洛北风花树江南彩画舟荣【`一作芳`】生兰蕙草春入凤皇楼兴尽离宫暮烟光起夕流  

贺敳  

贺敳山隂人歴官率更令崇文馆学士诗一首  

奉和九月九日应制  

商飇凝素籥元览贲黄图晓霜惊断雁晨吹结栖【`一作相`】乌寒花低岸菊凉叶下庭梧泽宫申旧典相圃叶前模玉砌分雕防金沟转镂衢带星飞夏箭映月上轩弧庆展簪裾洽恩融雨露濡天文发丹篆寳思掩珠承欢徒抃舞负弛窃忘躯  

## 御定全唐诗卷四十六  

狄仁杰  

狄仁杰字懐英并州太原人举明经授汴州判佐仪鳯中为大理丞断滞狱万余人迁侍御史歴冬官侍郎充江南巡抚使奏毁淫祠天授初转地官侍郎判尚书同鳯阁鸾台平章事后为河北道元帅还授内史卒赠文昌右相仁杰急于举贤所引拔桓彦范姚崇等至公卿者数十人又尝荐张柬之于武后以为有宰相才卒用为相果能迎归中宗兴复唐室仁杰之力也睿宗时追封梁国公诗一首  

奉和圣制夏日游石淙山【`石淙山在今河南登封县东南三十里有天后及羣臣侍宴诗并序刻北崖上其序云石淙者即平乐磵其诗天后自制七言一首侍游应制皇太子显右奉裕率兼检校安北大都防相王旦太子賔客上柱国梁王三思内史狄仁杰奉宸令张易之麟台监中山县开国男张昌宗鸾台侍郎李峤鳯阁侍郎苏味道夏官侍郎姚元崇给事中阎朝隠鳯阁舍人崔融奉宸大夫汾隂县开国男薛曜守给事中徐彦伯右王`】  

【`钤衞郎将左奉宸内供奉杨敬述司封员外于季子通事舍人沈佺期各七言一首薛曜奉勅正书刻石时久视元年五月十九日也按此事新旧唐书俱未之载世所传诗亦缺而不全今从碑刻补入各集中`】  

宸晖降望金舆转仙路峥嵘碧涧幽羽仗遥临鸾鹤驾帷宫直坐鳯麟洲飞泉洒液恒疑雨宻树含凉镇似秋老臣预陪悬圃宴余年方共赤松游  

魏元忠  

魏元忠宋州人初为太学生累举不调时有左史盩厔人江融撰九州设险图备载古今用兵成败之事元忠就传其术仪鳯中上封事驭吐蕃授秘书正字则天时以平徐敬业功擢司刑后拜鳯阁侍郎同平章事独不附二张中宗朝迁中书令以预节愍太子诛武三思谋贬渠州司马诗二首  

修书院学士奉勅宴梁王宅【`赋得门字`】  

大君敦宴赏万乗下梁园酒助闲平乐人霑雨露恩荣光开帐殿佳气满旌门愿陪南岳夀长奉北宸樽  

银潢【`一作汉`】宫侍宴应制【`得枝字`】  

别殿秋云上离宫夏景移寒风生玉树凉气下瑶池堑花仍吐叶岩木【`一作菌`】尚抽枝愿奉南山夀千秋长若斯韦承庆  

韦承庆字延休郑州阳武人事继母以孝闻举进士官太子司议屡有谏纳长夀中累迁鳯阁侍郎三掌天官选事铨授平允寻知政事神龙初坐附张易之流岭表起为秘书少监授黄门侍郎未拜卒集六十卷今存诗七首  

折杨栁  

万里边城地三春杨栁节叶似镜中睂花如关外雪征人逺乡思倡妇髙楼别不忍掷年华含情寄攀折  

寒食应制  

鳯城春色晩【`一作满`】龙禁早晖通旧火收槐燧余寒入桂宫莺啼正隠叶鸡鬬始开笼蔼蔼瑶山满仙歌始乐风  

凌朝浮江旅思【`一作马周诗`】  

天晴上初日春水送孤舟山逺疑无树潮平似不流岸花开且落江鸟没还浮羇望伤千里长歌遣四【`一作客`】愁  

直中书省  

清切鳯皇池扶疎鸡树枝唯应集鸾鹭何为宿羇雌大造乾坤辟深防雨露垂昆蚑皆含养驽骀亦驱驰木偶翻为用芝泥忽滥窥九思空自勉五字本无施徒喜逄千载何阶荅二仪萤光向日尽蚊力负山疲禁宇庭除濶闲宵钟箭移暗花临户发残月下帘欹白髪随年改丹心为主披命将时共泰言与行俱危寄谢巢由客尧年正【`一作复`】在斯  

南行别弟  

澹澹长江水悠悠逺客情落花相与恨到地一无声  

南中咏雁【`一作于季子诗题作南行别弟`】  

万里人南去三春【`一作秋`】雁北飞不知何岁月得与尔【`一作汝`】同归  

江楼  

独酌芳春酒登楼已半曛谁惊一行雁冲断过江云李懐逺  

李懐逺邢州柏仁人擢四科第累除司礼少卿则天时为鸾台侍郎神龙初兵部尚书同中书门下三品集八卷今存诗一首  

凝碧池侍宴看竞渡应制  

上苑清銮路髙居重豫游前对芙蓉沼傍临杜若洲地如扈望波似洞庭秋列筵飞翠斚分曹戏鹢舟湍髙櫂影没岸近榜歌遒舞曲依鸾殿箫声下鳯楼忽闻天上乐疑逐海查流  

崔日用  

崔日用滑州灵昌人进士举大足元年为宗楚客称荐擢新丰尉神龙中附楚客三思骤迁兵部侍郎兼修文馆学士复预讨韦庶人谋授黄门侍郎参知机务开元中拜吏部尚书终并州大都督长史诗九首  

奉和九月九日登慈恩寺浮图应制  

紫宸欢每洽绀殿法初隆菊泛延龄酒兰吹解愠风咸英调正乐香梵徧秋空临幸浮天瑞重阳日再中  

奉和圣制送张説巡边  

轩相推风后周官重夏卿庙谋能允廸韬略又纵横吉日四黄马宣王六月兵拟清鸡鹿塞先指朔方城列将懐威抚匈奴畏盛名去当推毂送来伫出郊迎絶漠蓬将断华筵槿正荣壮心看舞劒别绪应悬旌睿锡承优防干文复宠行暂劳期永逸赫矣振天声  

奉和立春游苑迎春应制  

乗时迎气正璿衡防浐烟氛向晩【`一作晓`】清剪绮裁红妙春色宫梅殿栁识天情瑶筐防燕先呈瑞金缕晨鸡未学【`一作欲`】鸣圣泽阳和宜宴乐年年捧日向东城  

奉和圣制春日幸望春宫应制  

东郊风【`一作草`】物正熏馨素浐凫鹥戏緑汀鳯阁斜通平【`一作长`】乐观龙旂直逼望春亭光风揺动【`一作遥艳`】兰英紫淑气【`一作景`】依迟栁色青渭浦明晨修褉事羣公倾贺水心铭  

奉和人日重宴大明宫恩赐防缕人胜应制【`一作正月七日宴大明殿`】  

新年宴乐坐【`一作正`】东朝钟鼓铿锽大乐调金屋瑶筐开宝胜花笺防笔颂春椒曲池【`一作江`】苔色冰前液上苑梅香雪里娇【`一作飘`】宸极此时飞圣藻防臣窃抃预闻韶  

奉和圣制龙池篇  

龙兴白水汉兴符圣主时乗运斗枢岸上羊茸五花树波中的皪千金珠操环昔闻迎夏啓发匣先来瑞有虞风色云光随隐见赤云神化象江湖  

夜宴安乐公主宅  

银烛金屏坐碧堂只言河汉动神光主家盛时【`一作明`】欢不极才子能歌夜未央  

饯唐永昌  

洛阳桴鼓今不鸣朝野咸推重太平冬至冰霜俱怨别春来花鸟若为情  

奉和送金城公主适西蕃  

圣后经纶逺谋臣计画多受降追汉防筑馆计戎和俗化乌孙垒春生积石河六龙今出饯双鹤愿为歌  

句  

彼名流兮左氏癖意逺兮冠今夕【`赠武平一`】  

宗楚客  

宗楚客字子敖蒲州河东人则天从父姊之子也累迁夏官侍郎同鳯阁鸾台平章事神龙中武三思引为兵部尚书同知政事拜中书令与侍中纪处讷共为朋党后伏诛诗六首  

奉和人日清晖阁宴羣臣遇雪应制【`景龙三年`】  

窈窕神仙阁参差云汉间九重中叶【`一作禁`】啓七日早春还太液天为水蓬莱雪作山今朝上林树无处不堪攀安乐公主移入新宅侍宴应制【`景龙三年十一月一日`】  

星桥他日创仙牓此时开马向铺钱埒箫闻弄玉台人同【`一作疑`】衞叔美客似【`一作是一作有`】长卿才借问游天汉谁能取【`一作带`】石囘  

正月晦日侍宴浐水应制赋得长字【`景龙四年`】  

御辇出明光乗流【`一作舟`】泛羽觞珠胎随月减玉漏与年长寒尽梅犹白风迟栁未黄日斜旌骑转休气满【`一作展`】林塘  

奉和幸上阳宫侍宴应制  

紫庭金鳯阙丹禁玉鸡川似立蓬瀛上疑游昆阆前鸟将歌合转花共锦争鲜湛露飞尧酒熏风入舜水光揺落日树色带晴烟向夕回雕辇佳气满岩泉  

奉和幸安乐公主山庄【`一作西园`】应制  

玉楼银牓枕严城翠盖红旂列禁营日映层岩图画色风揺杂树管声水边重阁含飞动云里孤峰类【`一作似`】削成幸覩八龙游阆苑【`一作幸陪七圣游昆阆`】无劳万里访蓬瀛  

奉和圣制喜雪应制  

飘飘瑞雪下山川散漫轻飞集九埏似絮还飞垂栁陌如花更绕落梅前影随明月团纨扇声将流水杂鸣共荷神功万庾积终朝圣夀百千年  

句  

竹町罗千衞兰莛降两宫【`以下并应制海録碎事`】　七萃銮舆动千年瑞检开　防旗临鳯阙翠幕绕津  

苏瓌  

苏瓌字昌容京兆武功人弱冠举进士初授豫王府録事参军为王徳眞刘袆之所器重长安中累迁扬州大都督长史神龙初入为尚书右丞再迁户部尚书寻加侍中充西京留守拜尚书右仆射同中书门下三品进封许国公睿宗立转左仆射以正立朝独申谠论开元中诏与刘幽求配享睿宗庙庭集十卷今存诗二首奉和九日幸临渭亭登髙应制得晖字  

重阳早露晞睿赏瞰秋矶菊气先熏酒茰香更袭衣清切丝桐防纵横文雅飞恩深荅效浅留醉奉宸晖  

兴庆池侍宴应制  

金阙平明宿雾収瑶池式宴俯清流瑞鳯飞来随帝辇祥鱼出戏跃王舟帷齐緑树当筵宻盖转缃荷接岸浮如临窃比防臣惧若济叨陪圣主游  

## 御定全唐诗卷四十七  

张九龄  

张九龄字子夀韶州曲江人七岁知属文擢进士始调校书郎以道侔伊吕科为左拾遗进中书舍人出为冀州刺史以母不肻去乡里表换洪州都督徙桂州兼岭南按察选补使以张説荐为集贤院学士俄拜中书侍郎同平章事迁中书令为李林甫所忮改尚书右丞相罢政事贬荆州长史请归还展墓卒谥文献九龄风度醖借在相位有謇谔匪躬之诚以直道黜不戚戚婴望惟文史自娯尝识安禄山必反请诛不许后明皇在蜀思其言遣使致祭防其家集二十卷今编诗三卷  

奉和圣制烛龙斋祭  

上帝临下鉴亦有光孰云隂隲惟圣克彰六月徂暑四郊愆阳我后其勤告于坛场精意允溢羣灵鼔舞蔚兮朝云沛然时雨雨我原田亦既有年烛龙煌煌明宗报  

祀于以助之天人帝子闻诗有训国风兹始  

奉和圣制喜雨  

艰我稼穑载育载亭随物应之曷圣与灵谓我何慿惟徳之馨谁云天逺以诚必至太清无云羲和顿辔于斯烝人瞻彼非觊隂防倐忽沛泽咸洎何以致之我后之感无臯无隰黍稷黯黯无卉无木敷芬黮黤黄龙勿来鸣鸟不思人和年丰皇心则怡岂与周宣云汉徒诗  

南郊文武出入舒和之乐  

祝史辞正人神庆叶福以徳昭享以诚接六变云备百礼斯浃祀事孔明祚流万叶  

奉和圣制幸晋阳宫  

隋季失天策万方罹凶残皇祖称义旗三灵皆获安圣期将【`一作朝特`】申锡王业成艰难盗移未改命歴在终履端彼汾惟帝乡雄都信郁盘一月朔巡狩羣后陪清銮霸迹在沛庭旧仪覩汉官唐风思何深舜典敷更寛户防枌榆复邑争牛酒欢缅惟翦商后岂独微禹叹三后既在天万年斯不刋尊祖实我皇天文皆仰观  

奉和圣制次成臯先圣擒建徳之所  

天命诚有集王业初惟艰翦商自文祖夷项在兹山地识斩蛇处河临饮马间威加昔运往泽流今圣还尊祖颂先烈赓歌安用攀绍成即我后封岱出天关  

奉和圣制赐诸州刺史以题座右  

圣人合天徳洪覆在元元每劳苍生念不以黄屋尊兴化俟羣辟择贤守列藩得人此为盛咨岳今复存降鉴引君道殷勤啓政门容光无不照有象必为言成宪知所奉致理归其根肃肃禀猷煌煌戒朱轩岂徒任遇重兼尔宴锡繁载闻励臣节持答明主恩  

奉和圣制送十道采访使及朝集使  

三年一上计万国趋河洛课最力已陈赏延恩复博垂衣深共理改瑟其咸若首路廻竹符分镳扬木铎戒程有攸往诏饯无淹泊昭晰动天文殷勤在人瘼持久望兹念克终期所托行矣当自强春耕庶秋获  

奉和圣制谒元皇帝庙斋  

兴运昔有感建祠北山巅云雷初缔构日月今悠然紫气尚蓊郁元如在焉迨兹事追逺轮奂复増鲜洞府香林处斋坛清汉边吾君乃尊祖夙驾此留连乐动人神防钟成律度圎笙歌下鸾鹤芝术萃灵仙曽是福黎庶岂唯味虚赓歌徒有作微薄谢昭宣  

巫山髙  

巫山与夭近烟景长青荧此中楚王梦梦得神女灵神女去已久云雨空防防唯有巴猿啸哀音不可聼  

和黄门卢监望秦始皇陵  

秦帝始求仙骊山何遽卜中年既无效兹地所宜复徒役如雷奔珍怪亦云蓄黔首无寄命赭衣相追逐人怨神亦怒身死宗遂覆土崩失天下龙鬬入函谷国为项籍屠君同华元戮始掘既由楚终焚乃因牧上宰议扬贤中阿感桓速一闻过秦论载懐空杼轴  

酬周判官巡至始兴防改秘书少监见贻之作兼呈耿广州  

惟昔迁乐土迨今已重世隂庆荷先徳素风慙后裔唯益梓桑恭岂禀山川丽于时初自勉揆已无兼济瘠土资劳力良书啓防蔽一探石室文再擢金门第既起南宫草复掌西掖制过举及小人便蕃在中岁亚司河海秩转牧江湖澨勿谓符竹轻但觉涓尘细一麾尚云忝十驾宜求税心息已如灰迹牵且为赘忽捧天书委将革海隅弊朝闻循诚节夕饮防瘴疠义疾耻无勇盗憎攻亦鋭葵藿是倾心豺狼何反噬履险甘所受劳贤恧相曵揽辔但荒服循陔便私第嘉庆始获申防华复相继无庸我先举同事君犹滞当推奉使绩且结拜亲契更延懐安防曽是虑危际善谋虽若兹至理焉可替所仗有神道况承明主惠  

和吏部李侍郎见示秋夜望月忆诸侍郎之什其卒章有前后行之戏因命仆继作  

清秋发髙兴凉月复闲宵光逐露华满情因水镜揺同时亦所见异路无相招美景向空尽欢言随事销忽聼金华作诚如玉律调南宫尚为后东观何其辽名数虽云隔风期幸未遥今来重余论懐此更终朝  

登南岳事毕谒司马道士  

将命祈灵岳廻策诣真士絶迹寻一径异香闻数里分庭八桂树肃容两童子入室希把袖登牀愿啓齿诱我弃智诀迨兹长生理吸精反自然链药求不死斯言眇霄汉顾余婴纷滓相去九牛毛慙叹知何已  

九月九日登龙山  

郡庭常窘束凉野求昭旷楚客凛秋时枑公旧台上清明风日好歴落江山望极逺何萧条中留坐惆怅东弥夏首阔西拒荆门壮夷险虽异时古今岂殊状先贤杳不接故老犹可访投吊伤昔人挥斤感前匠自为本疎散未始忘幽尚际防非有欲往来是无妄为邦复多幸去国殊迁放且泛篱下菊还聆郢中唱灌园亦何为于陵乃逃相  

登郡城南楼  

闭阁幸无事登楼聊永日云霞千里开洲渚万形出澹澹澄江漫飞飞度鸟疾邑人半舻舰津树多枫橘感别时已屡凭眺情非一逺懐不我同孤兴与谁悉平生本单绪邂逅承优秩谬忝为邦寄多慙理人术驽铅虽自勉仓廪素非实陈力倘无効谢病从芝术  

岁初廵属县登髙安南楼言懐  

山城本孤峻慿髙结层轩江气偏宜早林英粲已繁余滋含宿霁众妍在朝暾拂衣释簿领伏槛遗纷喧深俯东溪澳逺延南山樊归云纳前岭去鸟投遥村目尽有余意心恻不可谖朅来彭蠡泽载经敷浅原春及但生思时哉无与言不才叨过举唯力酬明恩美化犹寂蔑迅节徒飞奔虽无成立効庶以去思论行复徇孤迹亦云吾道存  

秋晩登楼望南江入始兴郡路  

潦收沙衍出霜降天宇晶伏槛一长眺津途多逺情思来江山外望尽烟云生滔滔不自辨役役且何成我来飒衰鬓孰云飘华缨枥马苦踡局笼禽念遐征岁隂向晼晩日夕空屏营物生贵得性身累由近名内顾觉今是追叹何时平  

登古阳云台  

庭树日衰飒风霜未云已驾言遣忧思乗兴求相似楚国兹故都兰台有余址传闻襄王世仍立巫山祀方此全盛时岂无婵娟子色荒神女至魂荡宫观啓蔓草今如积朝云为谁起  

与生公寻幽居处  

同方久厌俗相与事遐讨及此云山去窅然岩径好疑入武陵源如逢汉隂老清谐欣有得幽闲歘盈抱我本玉阶侍偶访金仙道兹焉求卜筑所过皆神造岁晩林始敷日晏崖方杲不种縁岭竹岂植临潭草即途可淹留随日成黼藻期为静者说曽是终焉保今为简书畏秪令归思浩  

与生公游石窟山  

探秘孰云逺忘懐复尔同日寻髙深意宛是神仙中跻险搆灵室诡制非人功潜洞黝无底殊庭忽似梦岂如武安凿自若茅山通造物良有寄嬉游廼惬衷犹希咽玉液从此升云空咄咄共携手泠然且驭风  

郡舍南有园畦杂树聊以永日  

为郡久无补越乡空复深茍能秉素节安用叨华簪却歩园畦里追吾野逸心形骸拘俗吏光景赖闲林内讼诚知止外言犹匪忱成蹊谢李径衞足感葵隂荣逹岂不伟孤生非所任江城何寂歴秋树亦萧森下有北流水上有南飞禽我愿从归翼无然坐自沈  

临泛东湖【`时任洪州`】  

郡庭日休暇湖曲邀胜践乐职在中和灵【`一作虚`】心挹上善乗流坐清旷举目眺悠缅林与西山重云因北风卷晶明画不逮隂影镜无辨晩秀复芬敷秋光更遥衍万族纷可佳一游岂能展羇孤忝邦牧顾已非时选梁【`一作长`】公世不容长孺心亦褊永念出笼絷常思退疲蹇岁徂风露严日恐兰苕【`一作若`】剪佳辰不可得良防何其鲜罢兴还江城闭关聊自遣  

始兴南山下有林泉尝卜居焉荆州卧病有懐此地  

出处各有在何者为陆沈幸无廹贱事聊可祛迷襟世路少夷坦孟门未岖嵚多慙入火术常惕履氷心一跌不自保万全焉可寻行行念归路眇眇惜光隂浮生如过隙先逹已吾箴敢忘丘山施亦云年病侵力衰在所养时谢良不任但忆旧栖息愿言遂窥临云间目孤秀山下面清深萝茑自为幄风泉何必琴归此老吾老还当日千金  

晨坐斋中偶而成咏  

寒露洁秋空遥山纷在瞩孤顶乍修耸防云复相续人兹赏地偏鸟亦爱林旭结念慿幽逺抚躬曷羁束仰霄谢逸翰临路嗟疲足徂岁方暌携归心亟踯躅休闲倘有素岂负南山曲  

咏史  

大徳始无颇中智是所是居然已不一况乃务相诡小道致泥难巧言因萋毁穰侯或见迟苏生得隂揣轻既长沙傅重亦边郡徙势倾不幸然迹在胡寜尔沧溟所为大江汉日来委沣【`一作澄`】水虽复清鱼鼈岂游此贤哉有小白讐中有管氏若人不世生悠悠多如彼  

龙门旬宴得月字韵  

恩华逐芳岁形胜兼韶月中席傍鱼潭前山倚龙阙花迎妙妓至鸟避仙舟发宴赏【`一作衎`】良在兹再来情不歇  

骊山下逍遥公旧居游集  

君子体清尚归处有兼资虽然经济日无忘幽栖时卜居旧何所休澣尝来兹岑寂罕人至幽【`一作髙`】深获我思松涧聆遗风兰林览余滋往事诚已矣道存犹可追遗子后黄金作歌先紫芝明徳有自来奕世皆秉彛岂与磻溪老崛起周太师我心希硕人逮此问元龟怊怅既懐逺沈吟亦省私己云宠禄过况在华髪衰轩盖有迷复丘壑无磷缁感物重所懐何但止足斯  

杂诗五首  

孤桐亦胡为百尺傍无枝疎隂不自覆修干欲何施髙冈地复逈弱稙风屡吹凡鸟已相噪鳯皇安得知萝茑必有托风霜不能落酷在兰将蕙甘从葵与藿运命虽为宰寒暑自囘薄悠悠天地间委顺无不乐良辰不可遇心赏更蹉跎终日块然坐有时劳者歌庭前揽芳蕙江上托防波路逺无能逹忧情空复多湘水吊灵妃斑竹为情绪汉水访游女解佩欲谁与同心不可见异路空延伫浦上青枫林津傍白沙渚行吟至落日坐望秪愁予神物亦岂孤佳期竟何许  

木直几自冦石坚亦他攻何言为用薄而与火膏同物类【`一作累`】有固然谁能取径通纎纎良田草靡靡唯从风日夜沐甘泽春秋等芳丛生性茍不夭香臭谁为中道家贵至柔儒生何固穷终始行一意无乃过愚公  

感遇十二首  

兰叶【`一作蘂`】春葳蕤桂华秋皎洁欣欣此生意自尔为佳节谁知林栖者闻风坐相【`一作见`】恱草木有本【`一作本无`】心何求美人折  

幽林归独卧滞虑洗孤清持此谢髙鸟因之传逺情日夕懐空意人谁感至精飞沈理自隔何所慰吾诚鱼游乐深池鸟栖欲髙枝嗟尔蜉蝣羽薨薨亦何为有生岂不化所感奚若斯神理日微灭吾心安得知浩叹杨朱子徒然泣路岐  

孤鸿海上来池潢不敢顾侧见双翠鸟巢在三珠树矫矫珍木巅得无金丸惧美服患人指髙明逼神恶今我游防防弋者何所慕  

吴越数千里梦寐今夕见形骸非我亲衾枕即乡县化蝶犹不识川鱼安可羡海上有仙山归期觉神变西日下山隠北风乗夕流燕雀感昬旦檐楹呼匹俦鸿鹄虽自逺哀音非所求贵人弃疵贱下士尝殷忧众情累外物恕己忘内修感叹长如此使我心悠悠  

江南有丹橘经冬犹緑林岂伊地气暖自有歳寒心可以荐嘉客奈何阻重深运命唯所遇循环不可寻徒言树桃李此木岂无隂  

永日徒离忧临风懐蹇修美人何处所孤客空悠悠青鸟跂不至朱鳖谁云浮夜分起踯躅时逝曷淹留抱影吟中夜谁闻此叹息美人适异方庭树含幽色白云愁不见沧海飞无翼鳯皇一朝来竹花斯可食汉上有游女求思安可得袖中一札书欲寄双飞翼防防愁不见耿耿徒缄忆紫兰秀空蹊皓露夺幽色馨香岁欲晩感叹情何极白云在南山日暮长太息  

我有异乡忆宛在云溶溶慿此目不觏要之心所钟但欲附髙鸟安敢攀飞龙至精无感遇悲惋填心胸归来扣寂寞人愿天岂从  

闭门迹羣化凭林结所思啸叹此寒木畴昔乃芳蕤朝阳鳯安在日暮蝉独悲浩思极中夜深嗟欲待谁所懐诚已矣既往不可追鼎食非吾事云仙尝我期胡越方杳杳车马何迟迟天壤一何异幽嘿卧帘帷  

江上遇疾风  

疾风江上起鼓怒扬烟埃白昼晦如夕洪涛声若雷投林鸟铩羽入浦鱼曝鳃瓦飞屋且发帆快樯已摧不知天地气何为此喧豗  

南阳道中作  

登郢属岁隂及宛懵所适复闻东汉主遗此南都迹佳气蔼厥初霸图纷在昔兹邦称贵近与世尝薰赫遭遇感风云变衰空草泽不识邓公树犹传隂后石驱马歴闉阇荆榛翳阡陌事去物无象感来心不怿懐古对穷秋兴言伤逺客眇黙遵岐路辛勤弊行役云雁号相呼林麕走自索顾忆徇书剑未尝安枕席岂暇墨突黔空持辽豕白迷复期非逺归欤赏农隙  

湘中作  

湘流绕南岳絶目转青青懐禄未能已瞻途屡所经烟屿宜春望林猿莫夜聼永路日多绪孤舟天复防浮没从此去嗟嗟劳我形  

彭蠡湖上  

沿涉经大湖湖流多行泆决晨趋北渚逗浦巳西日所适虽淹旷中流且闲逸瑰诡良复多感见乃非一庐山直阳浒孤石当隂术一水云际飞数峯湖心出象类何交糺形言岂深悉且知皆自然髙下无相恤  

入庐山仰望瀑布水  

絶顶有悬泉喧喧出烟杪不知几时岁但见无昬晓闪闪青崖落鲜鲜白日皎洒流湿行云溅沫惊飞鸟雷吼何喷薄箭驰入窕昔闻山下防今乃林峦表物情有诡激坤元曷纷矫黙然置此去变化谁能了  

出为豫章郡途次庐山东岩下  

兹山镇何所乃在澄湖隂下有蛟螭伏上与虹蜺寻灵仙未始旷窟宅何其深双阙出云峙三宫入烟沈攀崖犹昔境种杏非旧林想像终古迹惆怅独往心纷吾婴世网数载忝朝簮孤根自靡托量力况不任多谢周身防常恐横议侵岂非鹓鸿列惕如泉壑临迨兹刺江郡来此涤尘襟有趣逢樵客忘懐狎野禽栖闲义未果用拙欢在今愿言答休命归事丘中琴  

巡属县道中作  

春令夙所奉驾言遵此行途中却郡椽林下招村氓至邑无纷剧来人但欢迎岂伊念邦政尔实在时清短才滥符竹弱岁起柴荆再入江村道永懐山薮情矧逄阳节献黙聼时禽鸣迹与素心别感从幽思盈流芳日不待夙志蹇无成知命且何欲所图唯退耕华簪极身泰衰鬓慙木荣茍得不可遂吾其谢世婴  

夏日奉使南海在道中作  

缅然万里路赫曦三伏时飞走逃深林流烁恐生疵行李岂无苦而我方自怡肃事诚在公拜庆遂及私展力慙浅效衔恩感深慈且欲汤火蹈况无鬼神欺朝发髙山阿夕济长江湄秋瘴寕我毒夏水胡不夷信知道存者但问心所之吕梁有出入乃觉非虚词  

巡按自漓水南行  

理棹虽云逺饮氷宁有惜况乃佳山川怡然傲潭石奇峯岌前转茂树隈中积猿鸟声自呼风泉气相激目因诡容逆心与清晖涤纷吾谬执简行郡将移檄即事聊独欢素懐岂兼适悠悠咏靡盬庶以穷日夕  

使还都湘东作  

仓庚昨归阳鸟今去时感物遽如此劳生安可思养真无上格图进岂前期清节往来苦壮容离别衰盛明非不遇弱操自云私孤楫清川泊征衣寒露滋风朝津树落日夕岭猿悲牵役而无悔坐愁秪自怡当须报恩已终尔谢尘缁  

冬中至玉泉山寺属穷隂氷闭崖谷无色及仲春行县复往焉故有此作  

灵境信幽絶芳时重暄妍来及兹胜一遇非无縁万木柔可结千花敷欲然松间鸣好鸟竹下流清泉石壁开精舍金光照法筵真空本自寂假有聊相宣复此灰心者仍追巢顶禅简书虽有畏身世亦相【`一作俱`】捐郢城西北有大古塜数十观其封域多是楚时诸王而年代久逺不复可识唯直西有樊妃塜因后人为植松柏故行路尽知之  

苹藻生南涧蕙兰秀中林嘉名有所在芳气无幽深楚子初逞志樊妃尝献箴能令更择士非直罢从禽旧国皆湮灭先王亦莫寻唯传贤媛陇犹结后人心牢落山川意萧疎松柏隂破墙时直上荒径或斜侵惠问终不絶风流独至今千春思窕黄鸟复哀音  

荆州作二首  

先逹志其大求意不约文士伸在知己已况仕于君防诚夙所尚细故不足云时来忽易失事往良难分顾念凡近姿焉欲殊常勲亦以行则是岂必素有闻千虑且犹失万绪何其纷进士茍非党免相安得羣众口金可铄孤心丝共棼意忠仗朋信语勇同败军古剑徒有气幽兰秪自薰髙秩向所忝于义如浮云  

千载一遭遇往贤所至难问余奚为者无阶忽上抟明圣不世出翼亮非茍安崇髙自有配孤陋何足干遇恩一时来窃位三岁寒谁谓诚不尽知穷力亦殚虽至负乗冦初无挟术钻浩荡出江湖翻覆如波澜心伤不材树自念独飞翰徇义在匹夫报恩犹一餐况乃山海泽效无毫髪端内讼巳慙沮积毁今摧残胡为复惕息伤鸟畏虚弹  

在郡秋懐二首  

秋风入前林萧瑟鸣髙【`一作寒`】枝寂寞游子思寤叹何人知宦成名不立志存岁已驰五十而无闻古人深所疵平生去外饰直道如不羁未得操割效忽复寒暑移物情自古然身退毁亦随悠悠沧江渚望望白云涯露下霜且降泽中草离披兰艾若不分安用馨香为  

庭芜生白露岁感遐心策蹇慙逺途巢枝思故林小人恐致冦终日如临深鱼鸟好自逸池笼安所钦挂冠东都门采蕨南山岑议道诚愧昔览分还惬今怃然忧成老空尔白头吟  

忝官二十年尽在内职及为郡尝积恋因赋诗焉  

江流去朝宗昼夜兹不舍仲尼在川上子牟存阙下圣逹有由然孰是无心者一郡茍能化百城岂云寡爱礼谁为羊恋主吾犹马感初时不载思奋翼无假闲宇常自闭沈心何用写揽衣歩前庭登陴临旷野白水生迢递清风寄潇洒愿言采芳泽终朝不盈把  

二弟宰邑南海见羣雁南飞因成咏以寄  

鸿雁自北来嗷嗷度烟景常懐稻梁惠岂惮江山永小大每相从羽毛当自整双鳬侣晨泛独鹤叅宵警为我更南飞因书至梅岭  

将发还乡示诸弟  

岁阳亦颓止林意日萧摵云胡当此时缅迈复为客至爱孰能舍名义来相廹负徳良不赀输诚靡所惜一木逢厦构纎尘愿山益无力主君恩宁利客卿壁去去荣归养怃然叹行役  

叙懐二首  

弱岁读羣史抗迹追古人被褐有懐玉佩印从负薪志合岂兄弟道行无贱贫孤根亦何頼感激此为邻晩节从卑秩岐路良非一既闻持两端复见挟三术木诚有报玉楮论无实已矣直躬者平生壮图失去去勿重陈归来茹芝术  

题画山水障  

心累犹不尽果为物外牵偶因耳目好复假丹青妍尝抱野闲意而迫区中縁尘事固巳矣秉意终不迁良工适我愿妙墨挥岩泉变化合羣有髙深侔自然置陈北堂上仿像南山前静无户庭出行已兹地偏萱草忧可树合欢忿益蠲所因本防物况乃凭幽筌言象防自泯意色聊自宣对玩有佳趣使我心绵  

奉和圣制瑞雪篇  

万年春三朝日上御明台旅庭实初瑞雪兮霏微俄同云兮蒙宻此时骚切隂风生先过金殿有余清信宿婵娟飞雪度能使玉人俱掩嫮皓皓楼前月初白纷纷陌上尘皆素昨讶骄阳积数旬始知和气待迎新匪惟在人利曽是扶【`一作占`】天意天意岂云遥雪下不崇朝皇情玩无斁雪委方盈尺草树纷早荣京坻宛先积君恩诚谓何岁稔复人和预数斯箱庆应如此雪多朝冕旒兮载悦想籉笠兮农节倚瑶琴兮或歌续薫风兮瑞雪福浸昌应尤盛瑞雪年年常感圣愿以柏梁作长为栁花咏  

奉和圣制温泉歌  

有时神物待圣人去后汤还冷来时树亦春今兹十月自东归羽斾逶迤上翠微温谷葱葱佳气色离宫奕奕叶光辉临渭川近天邑浴日温泉复在兹羣仙洞府那相及吾君利物心泽浸苍黔渐渍神汤无疾苦薫歌一曲感人深  

南郊太尉酌献武舞作凯安之乐  

馨香惟后徳明命光天保肃祀崇圣灵陈信表黄道玉戚初蹈厉金匏既静好介福何穰穰精诚格穹昊  

## 御定全唐诗卷四十八  

张九龄  

奉和圣制经孔子旧宅  

孔门太山下不见登封时徒有先王法今为明主思恩加万乘幸礼致一牢祠旧宅千年外光华空在兹  

奉和圣制次琼岳韵  

山只亦望幸云雨见灵心岳馆逢朝霁关门解宿隂咸京天上近清渭日边临我武因冬狩何言是即禽  

奉和圣制送李尚书入蜀  

眷言感忠义何有间山川徇节今如此离情空复然皇心在勤恤徳泽委昭宣周月成功后明年或劳还  

奉和圣制初出洛城  

东上淹龙驾西人望翠华山川祗询物宫观岂为家十月回星斗千官捧日车洛阳无怨思廵幸更非赊  

奉和圣制途次陜州作  

驰道当河陜陈诗问国风川原三晋别襟带两京同后殿函关尽前旌阙塞通行防洛阳陌光景丽天中  

勅赐宁王池宴  

贤王有池馆明主赐春游淑气林间发恩光水上浮徒慙【`一作防`】和鼎地终谢巨【`一作济`】川舟皇泽空如此轻生莫可酬  

天津桥东旬宴得歌字韵  

清洛象天河东流形胜多朝来逢宴喜春尽却妍和泉鲔欢时跃林鸎醉里歌赐恩频若此为乐奈人何  

上阳水窗旬宴得移字韵  

河汉非应到汀洲忽在斯仍逢帝乐下如逐海槎窥春赏时将换皇恩岁不移今朝游宴所莫比天泉池  

折杨柳  

纎纎折杨柳持此寄情人一枝何足贵怜是故园春迟景那能乆芳菲不及新更愁征戍客容鬓老边尘  

剪防  

姹女矜容色为花不让春既争芳意早谁待物华真叶作叅差发枝从防缀新自然无限态长在艳阳晨【`一作人`】  

和崔黄门寓直夜听蝉之作  

蝉嘶玉树枝向夕恵风吹幸入连宵听应縁饮露知思深秋欲近声静夜相宜不是黄金饰清香徒尔为  

和姚令公从幸温汤喜雪  

万乘飞黄马千金狐白裘正逢银霰积如向玉京游瑞色铺驰道花文拂防旒还闻吉甫颂不共郢歌俦  

立春日晨起对积雪  

忽对林亭雪瑶华处处开今年迎气始昨夜伴春回玉润窗前竹花繁院里梅东郊斋祭所应见五神来  

三月三日申王园亭宴集  

稽亭追往事雎苑胜前闻飞阁凌芳树华池落防云借草人留酌衔花鸟赴羣向来同赏处惟恨碧林曛  

三月三日登龙山  

伊川与防津今日祓除人岂似龙山上还同湘水濵衰顔忧更老淑景望非春禊饮非吾事聊将偶俗尘  

和王司马折梅寄京邑昆弟  

离别念同嬉芬荣欲共持独攀南国树遥寄北风时林惜迎春早花愁去日迟还闻折梅处更有棣华诗  

晩霁登王六东阁  

试上江楼望初逢山雨晴连空青嶂合向晩白云生彼羙要殊观萧条见逺情情来不可极日暮水流清  

苏侍郎紫薇庭各赋一物得芍药  

仙禁生红药防芳不自持幸因清切地还遇艳阳时名见桐君箓香闻郑国诗孤根若可用非直爱华滋  

和黄门卢侍御咏竹  

清切紫庭垂葳蕤防露枝色无月变声有恵风吹髙节人相重虗心世所知凤皇佳可食一去一来仪  

和韦尚书答梓州兄南亭宴集  

棠棣闻余兴乌衣有旧游门前杜城陌池上曲江流暇日尝繁防清风咏阻修始知西峙岳同气此相求【`陆平原赠弟有子为东峙岳之句`】  

答陈拾遗赠竹簮  

与君尝此志因物复知心遗我龙钟节非无玳瑁簮幽素宜相重雕华岂所任为君安首饰懐此代兼金  

赠澧阳韦明府  

君有百錬刃堪断七重犀谁开太阿匣持割武城鸡竟与尚书佩遥应天子提何时遇操宰当使玉如泥  

在洪州答綦母学士  

旬雨不愆期由来自若时尔无言郡政吾岂欲天欺常念涓尘益惟欢草树滋课成非所拟人望在东菑  

酬王六霁后书懐见示  

云雨俱行罢江天巳洞开炎氛霁后灭边绪望中来作骥君垂耳为鱼我曝鳃更怜湘水赋还是洛阳才  

酬王六寒朝见诒  

贾生流寓日扬子寂寥时在物多相背唯君独见思渔为江上曲雪作郢中词忽枉兼金讯长懐伐木诗  

林亭咏  

穿竹非求丽幽闲欲寄情偶懐因壤石真意在蓬瀛苔益山文古池添竹气清从兹果萧散无事亦无营  

晨出郡舍林下  

晨兴歩北林萧散一开襟复见林上月娟娟犹未沉片云自孤逺丛篠亦清深无事由来贵方知物外心园中时蔬尽皆锄理唯秋兰数本委而不顾彼虽一物有足悲者遂赋二章  

场藿巳成岁园葵亦向阳兰时独不偶露节渐无芳防异菁为蓄甘非蔗有浆人多利一饱谁复惜馨香幸得不锄去孤苗守旧根无心羡防蓄岂欲近名园遇赏宁充佩为生莫碍门幽林芳意在非是为人论  

林亭寓言  

林居逢岁晏遇物使情多蘅茝不时与芬荣奈汝何更怜篱下菊无如松上萝因依自有命非是隔阳和  

送使广州  

家在湘源住君今海峤行经过正中道相送倍为情心逐书邮去形随世网婴因声谢逺别縁义不縁名  

送姚评事入蜀各赋一物得卜肆  

蜀严化已乆沉防空所思尝闻卖卜处犹忆下帘时驱传应经此懐贤倘问之归来说往事歴歴偶心期  

送窦校书见饯得云中辨江树  

江水天连色无涯净野氛微明岸傍树凌乱渚前云举棹形徐【`一作随`】转登舻意渐分渺茫从此去空复惜离羣  

饯王司马入计同用洲字  

元寮行上计举饯出林丘忽望题舆逺空思解榻游别筵铺柳岸征棹倚芦洲独叹湘江水朝宗向北流  

东湖临泛饯王司马  

南土秋虽半东湖草未黄聊乘风日好来泛芰荷香兰棹无劳速菱歌不厌长忽懐京洛去难与共清光  

饯济隂梁明府各探一物得荷叶  

荷叶生幽渚芳华信在兹朝朝空此地采采欲因谁但恐星霜改还将蒲稗衰懐君羙人别聊以赠心期  

饯陈学士还江南同用征字  

荷蓧旋江澳衔杯饯霸陵别前林鸟息归处海烟凝风土乡情接云山客念凭圣朝岩穴选应待鹤书征  

通化门外送别  

屡别容华改长愁意绪防义将私爱隔情与故人归薄宦无时赏劳生有事机离魄今夕梦先绕旧林飞  

送杨道士往天台  

鬼谷还成道天台去学仙行应松子化留与世人传此地烟波逺何时羽驾旋当湏一把袂城郭共依然  

送杨府李功曹  

平生属良友结绶望光辉何知人事拙相与宦情非别路穿林尽征防际海归居然巳多意况复两乡违  

送宛句赵少府  

解巾行作吏尊酒谢离居修竹含清景华池澹碧虗地将幽兴惬人与旧游踈林下纷相送多逢长者车  

送韦城李少府  

送客南昌尉离亭西春野花防欲尽林鸟听犹新别酒青门路归轩白马津相知无逺近万里尚为邻  

送苏主簿赴偃师  

我与文雄别胡然邑吏【`一作使`】归贤人安下位鸷鸟欲卑飞激节轻华冕移官徇防衣羡君行乐处从此拜庭闱  

送广州周判官  

海郡雄蛮落津亭壮越台城隅百雉映水曲万家开里树桄榔出时禽翡翠来观风犹未尽早晚使车回  

郡南江上别孙侍御  

云嶂天涯尽川途海县穷何言此地僻忽与故人同身负邦君弩情纡御史骢王程不我驻离思逐秋风  

道逢北使题赠京邑亲知  

征稍靡靡去国方迟迟路绕南登岸情揺北上旗故人怜别日旅雁逐归时岁晏无芳草将何寄所思  

江上使风呈裵宣州耀卿  

江路与天连风防何淼然遥林浪出没孤舫鸟聮翩常爱千钧重深思万事捐报恩非徇禄还逐贾人船  

溪行寄王震  

山气朝来爽溪流日向清逺心何处惬闲棹此中行【`一作转逢空阔处聊洗滞留情`】丛桂林间待羣鸥水上迎徒然适我愿幽独为谁情  

自豫章南还江上作  

归去南江水磷磷见底清转逢空阔处聊洗滞留情浦树遥如待江鸥近若迎津途别有趣况乃濯吾缨  

将至岳阳有懐赵二  

湘岸【`一作浦`】多深林青冥昼结隂独无谢客赏况复贾生心草色虽云发天光或未临江潭非所遇为尔白头吟  

使还湘水  

归舟宛何处正值楚江平夕逗烟村宿朝縁浦树行于役已弥岁言旋今惬情乡郊尚千里流目夏云生  

初发道中寄逺  

日夜乡山逺秋风复此时旧闻胡马思今听楚猿悲念别朝昬苦懐归岁月迟壮图空不息常恐髪如丝  

自湘水南行  

落日催行舫逶迤洲渚间虽云有物役乘此更休闲暝色生前浦清晖发近山中流澹容与唯爱鸟飞还  

初入湘中有喜  

征鞍穷郢路归棹入湘流望鸟唯贪疾闻猿亦罢愁两边枫作岸数处橘为洲却记从来意翻疑梦里游  

耒阳溪夜行  

乘夕棹归舟縁源路转幽月明防岭树风静听溪流岚气船间入霜华衣上浮猿声虽此夜不是别家愁  

江上  

长林何缭绕逺水复悠悠尽日余无见为心那不愁忆将亲爱别行为主恩酬感激空如此芳时屡巳遒  

自彭蠡湖初入江  

江岫殊空阔云烟处处浮上来羣噪鸟中去独行舟牢落谁相顾逶迤日自愁更将心问影于役复何求  

赴使泷峡  

溪路日幽深寒空入两嵚霜清百丈水风落万重林夕鸟聮归翼秋猿断去心别离多逺思况乃岁方隂  

湖口望庐山瀑布泉  

万丈洪【`一作红`】泉落迢迢半紫氛奔飞流【`一作下`】杂树洒落出重云日照虹蜺似天清风雨闻灵山多秀色空水共氤氲  

浈阳峡  

行舟傍越岑窕越溪深水暗先秋冷山晴当昼隂重林间五色对壁耸千寻惜此生遐逺谁知造化心  

使至广州  

昔年尝不调兹地亦邅回本谓双鳬少何知驷马来人非汉使槖郡是越王台去去虽殊事山川长在哉  

春江晩景  

江林多【`一作皆`】秀发云日复相鲜征路那逢此春【`一作乡`】心益渺然兴来祗自得佳气莫能传薄暮津亭下余花满客船  

与王六履震广州津亭晓望  

明发临前渚寒【`一作潮`】来净逺空水纹天上碧日气海边红景物纷为异人情赖此同乘槎【`一作桴`】自有适非欲破长风  

初发曲江溪中  

溪流清且深松石复隂临正尔可嘉处胡为无赏心我由不忍别物亦有縁侵自匪常行迈谁能知此音  

旅宿淮阳亭口号【`一作宋之问诗`】  

日暮荒亭上悠悠旅思多故乡临桂水今夜渺星河暗草霜华发空亭雁影过兴来谁与晤劳者自为歌  

望月懐逺  

海上生明月天涯共此时情人怨遥夜竟夕起相思灭烛怜光满披衣觉露滋不堪盈手赠还寝梦佳期  

秋夕望月  

清迥江城月流光万里同所思如梦里相望在庭中皎洁青苔露萧条黄叶风含情不得语频使桂华空  

咏燕  

海燕何微眇乗春亦蹔来岂知泥滓贱秪见玉堂开绣户时双入华轩日防回无心与物竞鹰隼莫相猜  

故刑部李尚书荆谷山集防  

尝闻继老身退道弥躭结宇倚青壁疏泉喷碧潭苔石随人古烟花寄酒酣山光纷向夕归兴杜城南  

戏题春意  

一作江南守江林三四春相鸣不及鸟相乐喜关人日守朱丝直年催华髪新淮阳秪有卧持此度芳辰  

庭梅咏  

芳意何能早孤荣亦自危更怜花蔕弱不受岁寒移朝雪那相妬隂风已屡吹馨香虽尚尔飘荡复谁知  

听筝  

端居正无绪那复发秦筝纎指传新意繁弦起怨情悠扬思欲絶掩抑态还生岂是声能感人心自不平  

初秋忆金均两弟  

江渚秋风至他乡离别心孤云愁自逺一叶感何深忧喜尝同域飞鸣忽异林青山西北望堪作白头吟  

秋懐  

感惜芳时换谁知客思悬忆随鸿向暖愁学马思边留滞机还息纷拏网自牵东南起归望何处是江天  

故刑部李尚书挽词三首  

仙宗出赵北相业起山东明徳尝为礼嘉谋屡作忠论经白虎殿献赋甘泉宫与善今何在苍生望已空宿昔三台践荣华驷马归印从青琐拜翰入紫宸挥题剑恩方重藏舟事已非龙门不可望感激涕沾衣永叹常山寳沉埋京兆阡同盟防五月华表记千年渺漫野中草微茫空里烟共悲人事絶唯对杜陵田故徐州刺史赠吏部侍郎苏公挽歌词三首  

韦方继相荀爽复齐名在贵兼天爵能贤出世卿学闻金马诏神见玉人清藏壑今如此为山遂不成相如只谢病子敬忽云亡岂悟瑶台雪分雕玉树行清规留草议故事在封章本谓山公啓而今殁始扬返长安陌秋风箫鼓悲奈何相送者不是平生时寒影催年急哀歌助晩迟宁知建旟罢丹旐向京师  

故荥阳君苏氏挽歌词三首  

门绪公侯列嫔风诗礼行松萝方有寄桃李忽无成剑去双龙别雏哀九凤鸣何言峄山树还似半心生永叹芳魂断行防草露滋二宗荣盛日千古别离时竟罢生刍【`一作香`】赠空留画扇悲容车晓发何岁是归期缟服纷相送扄翳不开更悲泉火灭徒见柳车回旧室容衣奠新茔拱树栽唯应月照簟潘岳此时哀  

睂州康司马挽歌词  

家受专门学人称入室贤刘桢徒有气管辂独无年谪去长沙国魂归京兆阡从兹匣中剑埋没罢冲天  

奉和圣制早发三乡山行  

羽卫森森西向秦山川歴歴在清晨晴云稍卷寒岩树宿雨能【`一作微`】销御路尘圣徳由来合天道灵符即此应时廵遗贤一一皆羁致犹欲髙深访隠沦  

奉和圣制龙池篇  

天啓神龙生碧泉泉水灵源浸迤延飞龙已向珠潭出积水仍将银汉连岸傍花柳防胜画浦上楼台问是仙我后元符从此得方为万岁夀图川  
