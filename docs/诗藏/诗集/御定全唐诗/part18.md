---
title: 第17部分
index: true
icon: editor
order: 18
category:
  - 诗藏
  - 诗集
  - 御制全唐诗
tag:
  - 钦定四库全书
  - 集部八
  - 总集类
  - 曹寅
  - 清
---

## 御定全唐诗卷四百十六  

元稹  

酬乐天春寄微之  

鹦心明黠雀幽防何事相将尽入笼君避海鲸惊浪里我随巴蟒瘴烟中千山塞路音书絶两地知春厯日同一树梅花数升酒醉寻江岸哭东风  

酬乐天舟泊夜读微之诗  

知君暗泊西江岸读我闲诗欲到明今夜通州还不睡满山风雨杜鹃声  

酬乐天武关南见微之题山石榴花诗  

比因酬赠为花时不为君行不复知又更几年还共到满墙尘土两篇诗  

酬乐天见寄  

三千里外巴虵穴四十年来司马官瘴色满身治不尽疮痕刮骨洗应难常甘人向衰容薄独讶君将旧眼看  

前日诗中髙盖字至今唇舌遍长安  

酬乐天得稹所寄纻丝布白轻庸制成衣服以诗报之  

湓城万里隔巴庸纻薄绨轻共一封腰带定知今瘦小衣衫难作逺裁缝唯愁书到炎凉变忽见诗来意绪浓春草绿茸云色白想君骑马好仪容  

和乐天寻郭道士不遇【`昔常为僧于荆州相别`】  

昔年我见杯中渡今日人言鹤上逢两虎定随千岁鹿双林添作几株松方瞳应是新烧药短脚知縁旧施舂【`为僧时先有脚疾`】欲请僧繇逺相画苦愁频变本形容  

酬乐天寄生衣  

秋茅处处流痎疟夜鸟声声哭瘴云羸骨不胜纤细物欲将文服却还君  

酬乐天得微之诗知通州事因成四首  

茅檐屋舍竹篱州虎怕偏蹄蛇两头【`通州元和二年偏蹄虎害人比之白额两头蛇处处皆有之也`】暗蛊有时迷酒影浮尘向日似波流沙含水弩多伤骨田仰畬刀少用牛知得共君相见否近来魂梦转悠悠  

平地才应一顷余阁阑都大似巢居【`巴人多在山坡架木为居自号阁阑头也`】入衙官吏声疑鸟下峡舟船腹似鱼市井无钱论尺丈田畴付火罢耘锄此中愁杀须甘分惟惜平生旧著书【`本句云努力安心过三考已曽愁杀李尚书又予病甚将平生所为文自题云异日送白二十二郎也`】哭鸟昼飞人少见伥魂夜啸虎行多满身沙虱无防处独脚山魈不奈何甘受鬼神侵骨髓常忧岐路处风波南歌未有东西分敢唱沧浪一字歌【`本句云时时三唱濯缨歌`】荒芜满院不能锄甑有尘埃圃乏蔬定觉身将囚一种未知生共死何如饥揺困尾防家狗热暴枯鳞失水鱼苦境万般君莫问自怜方寸本来虚  

酬乐天闻李尚书拜相以诗见贺  

初因弹劾死东川又为亲情弄化权【`予为监察御史劾奏故东川节度使严砺籍没衣冠等八十余家由是操权者大怒分司东台日又劾奏宰相亲因縁遂贬江陵士曹耳`】百口共经三峡水一时重上两漫天尚书入用虽旬月司马衔寃巳十年若待更遭秋瘴后便愁平地有重泉  

酬乐天叹穷愁见寄  

病煎愁绪转纷纷百里何由説向君老去心情随日减逺来书信隔年闻三冬有电连春雨九月无霜尽火云并与巴南终岁热四时谁道各平分  

酬乐天三月三日见寄  

当年此日花前醉今日花前病里销独倚破帘闲怅望可怜虚度好春朝  

酬乐天叹损伤见寄  

前途何在转茫茫渐老那能不自伤病为怕风多睡月起因花【`一作行`】药暂扶牀函关气索迷真侣峡水波翻碍故乡唯有秋来两行泪对君新赠逺诗章  

瘴塞  

瘴塞巴山哭鸟悲红糚少妇敛啼眉殷勤奉药来相劝云是前年欲病时  

红荆  

庭中栽得红荆树十月花开不待春直到孩提尽惊怪一家同是北来人  

黄草峡听柔之琴二首  

胡笳夜奏塞声寒是我乡音听渐难料得小来辛苦学又因知向峡中弹  

别鹤凄清觉露寒离声渐咽命雏难怜君伴我涪州宿犹有心情彻夜弹  

书剑  

渝工剑刃皆欧冶巴吏书踪尽子云唯我心知有来处泊船黄草夜思君  

内状诗寄杨白二员外【`时知制诰`】  

天门暗辟玉琤鍧昼送中枢晓禁清彤管内人书细腻金奁御印篆分明冲街不避将军令跋勅兼题宰相名南省郎官【`一作中`】谁待诏与君将向世间行  

别毅郎【`此后三首工部侍郎时诗`】  

尔爷只为一杯酒此别那知死与生儿有何辜才七岁亦教儿作瘴江行  

爱惜尔爷唯有我我今顦顇望何人伤心自比笼中鹤翦尽翅【`一作羽`】翎愁到身  

自责  

犀带金鱼束紫袍不能将命报分毫他时得见牛常侍为尔君前捧佩刀  

送公度之福建【`此后并同州刺史时作`】  

棠隂犹在建溪【`一作康`】矶此去那论是与非若见白头须尽敬恐曽江岸识胡威  

喜五兄自泗州至  

眼中三十年来泪一望南云一度垂惭媿临淮李常侍逺教形影暂相随  

杏花  

常年出入右银台每怪春光例早回惭媿杏园行在景同州园里也先开  

第三岁日咏春风凭杨员外寄长安栁  

三日春风巳有情拂人头面稍怜轻殷勤为报长安栁莫惜枝条动软声  

赠别杨员外巨源  

忆昔西河县下时青山顦顇宦名卑揄扬陶令縁求酒结托萧娘只在诗朱紫衣裳浮世重苍黄岁序长年悲白头后防知何日一盏烦君不用辞  

寄乐天二首  

荣辱升沈影与身世情谁是旧雷陈唯应鲍叔犹怜我自保曽参不杀人山入白楼沙苑暮潮生沧海野塘春老逢佳景唯惆怅两地各伤何限神  

论才赋命不相干鳯有文章雉有冠羸骨欲销犹被刻疮痕未没又遭弹剑头巳折藏须盖丁字虽刚屈莫难休学州前罗刹石一生身敌海波澜  

听妻弹别鹤操  

别鹤声声怨夜闻君此奏欲澘然商瞿五十知无子更付琴书与仲宣  

和王侍郎酬广宣上人观放牓后相贺  

渥洼徒自有权竒伯乐书名世始知竞走墙前希得儶髙县日下表无私都中纸贵流传后海外金填姓字时珍重刘繇因首荐【`进士李景述以同判解头及第`】为君送和碧云诗  

## 御定全唐诗卷四百十七  

元稹  

酬乐天喜邻郡【`此后并越州酬和并各次用本韵`】  

蹇驴瘦马尘中伴紫绶朱衣梦里身符竹偶因成对岸文章虚被配为邻湖翻白浪常看雪火照红糚不待春老大那能更争竞任君投募醉乡人  

再酬复言和前篇  

经过二郡逢贤牧聚集诸郎宴老身清夜漫劳红烛防白头非是翠娥邻曽携酒伴无端宿自入朝行便别春潦倒微之从不占未知公议道何人  

赠乐天  

莫言邻境易经过彼此分符欲奈何垂老相逢渐难别白头期限各无多  

重赠【`乐人商玲珑能歌歌予数十诗`】  

休遣玲珑唱我诗我诗多是别【`一作寄`】君词明朝又向江  

头别月落潮平是去时  

别后西陵晩眺  

晩日未抛诗笔砚夕阳空望郡楼台与君后会知何日不似潮头暮却回  

以州宅夸于乐天  

州城回绕拂云堆镜水稽山满眼来四面常时对屏障一家终日在楼台星河似向檐前落鼓角惊从地底回我是玉皇香案吏谪【`一作降`】居犹得住蓬莱  

重夸州宅旦暮景色兼酬前篇末句  

仙都难画亦难书暂合登临不合居绕郭烟岚新雨后满山楼阁上灯初人声晓动千门辟湖色宵涵万象虚为问西州罗刹岸涛头【`一作风波`】冲突近何如  

酬乐天吟张员外诗见寄因思上京毎与乐天于居敬兄升平里咏张新诗  

乐天书内重封到居敬堂前共读时四友一为泉路客三人两咏浙江诗别无逺近皆难见老减心情自各知杯酒与他年少隔不相酬赠欲何之  

寄乐天  

闲夜思君坐到明追寻往事倍伤情同登科后心相合初得官时髭未生二十年来谙世路三千里外老江城犹应更有前途在知向人间何处行  

戏赠乐天复言【`此后三篇同韵`】  

乐事难逢岁易徂白头光景莫令孤弄涛船更曽观否望市【`望市楼苏之胜地也`】楼还有会无眼力少将寻案牍心情且强掷枭卢孙园虎寺随宜看不必遥遥羡镜湖  

重酬乐天  

红尘扰扰日西徂我兴云心两共孤暂出已遭千骑拥故交求见一人无百篇书判从饶白八米诗章未伏卢最笑近来黄叔度自投名刺占陂湖  

再酬复言  

绕郭笙歌夜景徂稽山迥带月轮孤休文欲咏心应破道子虽来画得无顾我小才同培塿知君险鬬敌都卢不然岂有姑苏郡拟着陂塘比镜湖  

郡务稍简因得整比旧诗并连缀焚削封章繁委箧笥仅逾百轴偶成自叹因寄乐天  

近来章奏小年诗一种成空尽可悲书得眼昬朱似碧用来心破髪如丝催身易老縁多事报主深恩在几时天遣两家无嗣子欲将文集与它谁  

酬乐天余思不尽加为六韵之作  

律吕同声我尔【`一作爱`】身文章君是一伶伦众推贾谊为才子帝喜相如作侍臣【`乐天先有秦中吟及百节判皆为书肆市贾题其卷云白才子文章又乐天知制诰词云览其词赋喜与相如并处一时`】次韵千言曽报答【`乐天曽寄予千字律诗数首予皆次用本韵酬和后来遂以成风耳`】直词三道共经纶【`乐天与予同应制科并求前辈切直词防以尽经邦之术其事巳具之字诗注中尔`】元诗駮杂真难辨【`后辈好伪作予诗传流诸处自到防稽已有人写宫词百篇及杂诗两卷皆云是予所撰及手勘验无一篇是者`】白朴流传用转新【`乐天于翰林中书取书诏批答词等撰为程式禁中号曰白朴每有新入学士求访寳重过于六典也`】蔡女图书虽在口【`蔡琰口诵家书四百余篇`】于公门户岂生尘【`乐天常赠予诗云其心如肺石动必逹穷民东川八十家寃愤一言申因感无儿之叹故予自有此句`】商瞿未老犹希冀莫把籝金便付人  

寄乐天  

莫嗟虚老海壖西天下风光数防稽灵泛桥前百里镜石帆山五云溪冰销田地芦锥短春入枝条栁眼低安得故人生羽翼飞来相伴醉如泥  

酬乐天雪中见寄  

知君夜听风萧索晓望林亭雪半糊撼落不教封栁眼埽来偏尽附梅株敲扶宻竹枝犹亚煦暖寒禽气渐苏坐觉湖声迷逺浪回惊云路在长途钱塘湖上苹先合梳洗楼前粉暗铺石立玉童披鹤氅台施瑶席换龙须满空飞舞应为瑞寡和髙歌只自娯莫遣拥伤思妇且将盈尺慰农夫称觞彼此情何异对景东西事有殊镜水绕山山尽白琉璃云母世间无  

和乐天早春见寄  

雨香云澹觉微和谁送春声入櫂歌萱近北堂穿土早栁偏东面受风多湖添水色【`一作剂`】消残雪江送潮头涌漫波同受新年不同赏无由缩地欲如何  

酬复言长庆四年元日郡斋感懐见寄  

腊尽残销春又归逢新别故欲沾衣自惊身上添年纪休系心中小是非富贵祝来何所遂聪明鞭得转无机【`祝富贵鞭聪明皆正旦童稚俗法`】羞看稚子先拈酒怅望平生旧采薇去日渐加余日少贺人虽閙故人稀椒花丽句闲重检艾髪衰容惜寸辉苦思正旦酬白雪闲观风色动青旂千官仗下炉烟里东海西头意独违【`休系一作休较正旦一作正朝`】  

代郡斋神答乐天  

虚白堂神传好语二年长伴独吟时夜怜星月多离烛日滉波涛一下帷为报何人偿酒债引看墙上使君诗  

酬乐天重寄别  

却报君侯听苦辞老头抛我欲何之武牢关外虽分手不似如今衰白时  

和乐天重题别东楼  

山容水态使君知楼上从容万状移日映文章霞细丽风驱鳞甲浪参差鼓催潮户凌晨击笛赛婆官彻夜吹唤客潜挥逺红袖卖垆髙挂小青旗賸铺牀席春眠处乍卷帷月上时光景无因将得去为郎抄在和郎诗余杭周从事以十章见寄词调清婉难于遍酬聊和诗首篇以答来贶  

扰扰纷纷旦暮间经营闲事不曽闲多縁老病推辞酒少有功夫久羡山清夜笙歌喧四郭黄昬钟漏下重关何由得似周从事醉入人家醒始还  

寄浙西李大夫四首  

栁眼梅心渐欲春白头西望忆何人金陵太守曽相伴共蹋银台一路尘  

蘂珠深处少人知网索西临太液池浴殿晓闻天语后歩廊骑马笑相随【`网索在太液上学士候对歇于此`】  

禁林同直话交情无夜无曽不到明最忆西楼人静夜玉晨钟磬两三声【`玉晨观在紫宸殿后面也`】  

由来鹏化便图南浙右虽雄我未甘早渡西江好归去莫抛舟楫滞春潭  

初除浙东妻有阻色因以四韵晓之  

嫁时五月归巴地今日双旌上越州兴庆首行千命妇【`予在中书日妻以郡君朝太后于兴庆宫猥为班首`】防稽旁带六诸侯海楼翡翠闲相逐镜水鸳鸯暖共游我有主恩羞未报君于此外更何求  

为乐天自勘诗集因思顷年城南醉归马上递唱豓曲十余里不絶长庆初俱以制诰侍宿南郊斋宫夜后偶吟数十篇两掖诸公洎翰林学士三十余人惊起就听逮至卒吏莫不众观羣公直至侍从行礼之时不复聚寐予与乐天吟哦竟亦不絶因书于乐天卷后越中冬夜风雨不觉将晓诸门互啓关鎻即事成篇  

春野醉吟十里程斋宫潜咏万人惊今宵不寐到明读风雨晓闻开鎻声  

题长庆四年厯日尾  

残厯半张余十四灰心雪鬓两凄然定知新岁御楼后从此不名长庆年  

## 御定全唐诗卷四百十八  

元稹  

乐府古题序【`丁酉`】  

诗讫于周离骚讫于楚是后诗之流为二十四名赋颂铭赞文诔箴诗行咏吟题怨叹章篇操引謡讴歌曲词调皆诗人六义之余而作者之防由操而下八名皆起于郊祭军賔吉凶苦乐之际在音声者因声以度词审调以节唱句度短长之数声韵平上之差莫不由之准度而又别其在琴瑟者为操引采民甿者为讴謡备曲度者总得谓之歌曲词调斯皆由乐以定词非选词以配乐也由诗而下九名皆属事而作虽题号不同而悉谓之为诗可也后之审乐者往往采取其词度为歌曲盖选词以配乐非由乐以定词也而纂撰者由诗而下十七名尽编为乐录乐府等题除铙吹横吹郊  

祀清商等词在乐志者其余木兰仲卿四愁七哀之辈亦未必尽播于管明矣后之文人逹乐者少不复如是配别但遇兴纪题往往兼以句读短长为歌诗之异刘补阙之乐府肇于汉魏按仲尼学文王操伯牙作流波水仙等操齐犊沐作雉朝飞卫女作思归引则不于汉魏而后始亦已明矣况自风雅至于乐流莫非讽兴当时之事以贻后代之人沿袭古题唱和重复于文或有短长于义咸为赘賸尚不如寓意古题刺美见事犹有诗人引古以讽之义焉曹刘沈鲍之徒时得如此亦复稀少近代唯诗人杜甫悲陈陶哀江头兵车丽人等凡所歌行率皆即事名篇无复倚傍余少时与友人乐天李公垂辈谓是为当遂不复拟赋古题昨梁州见进士刘猛李余各赋古乐府诗数十首其中一二十章咸有新意余因选而和之其有虽用古题全无古义者若出门行不言离别将进酒特书列女之类是也其或颇同古义全创新词者则田家止述军输捉捕词先蝼蚁之类是也刘李二子方将极意于斯文因为粗明古今歌诗同异之防焉  

梦上天【`此后十首并和刘猛`】  

梦上髙髙天髙髙苍苍髙不极下视五岳块累累仰天依旧苍苍色蹋云耸身身更上攀天上天攀未得西瞻若水【`一作木`】兔轮低东望蟠桃海波黒日月之光不到此非暗非明烟塞塞天悠地逺身跨风下无阶梯上无力来时畏有他人上截断龙胡斩鹏翼茫茫漫漫方自悲哭向青云椎【`一作掐`】素臆哭声厌咽旁人恶唤起惊悲泪飘露千惭万谢唤厌人向使无君终不寤  

冬白纻【`一下有歌字`】  

吴宫夜长宫漏幕四垂灯焰暖西施自舞王自管雪纻翻翻鹤翎散【`上声`】促节牵繁舞腰嬾舞腰嬾王罢饮盖覆西施鳯花锦身作匡牀臂为枕朝佩枞玉【`一作防`】王晏寝寝【`一作酒`】醒阍报门无事子胥死后言为讳近王之臣谕王意共笑越王穷惴惴夜夜抱冰寒不睡  

将进酒  

将进酒将进酒酒中有毒酖主父言之主父伤主母母为妾地父妾天仰天俯地不忍言阳【`一作佯`】为僵踣主父前主父不知加妾鞭旁人知妾为主説主将泪洗鞭头血推【`他雷反`】椎【`一作摧`】主母牵下堂扶妾遣升堂上牀将进酒酒中无毒令主寿愿主回恩【`一作思`】归主母遣妾如此由【`一作事`】主父妾为此事人偶知自惭不宻方自悲主今颠倒安置妾贪天僭地谁不为  

采珠行  

海波无底珠沈海采珠之人判死采万人判死一得珠斛量买婢人【`一作天`】何在年年采珠珠避人今年采珠由海神海神采珠珠尽死死尽明珠空海水珠为海物海属神神今自采何况人  

董逃行  

董逃董逃董卓逃揩铿弋甲声劳嘈剜剜深脐脂焰焰人皆数【`一无数字`】叹曰尔独不忆年年取我身上膏膏销骨尽烟火死长安城中贼毛起城门四走公卿士走劝刘虞作天子刘虞不敢【`一作取`】作天子曹瞒簒乱从此始董逃董逃人莫喜胜负相环【`一作翻`】相枕倚缝缀难成裁破易何况曲鍼不能伸巧指欲学裁缝须准拟  

忆逺曲  

忆逺曲郎身不逺郎心逺沙随郎饭俱在匙郎意看沙那比饭水中书【`一作画`】字无字痕君心暗画谁防君况妾事姑姑进止身去门前同万里一家尽是郎腹心妾似生来无两耳妾身何足言听妾私劝君君今夜夜醉何处姑来伴妾自闭门嫁夫恨不早飬儿将备老妾自嫁郎身骨立老姑为郎求娶妾妾不忍见姑郎忍见为郎忍耐看姑面  

夫逺征  

赵卒四十万尽为坑中鬼赵王未信赵母言犹防新兵更填死填死之兵兵气索秦强赵破括敌起括虽专命起尚轻何况牵肘之人牵不已坑中之鬼妻在营髽麻戴绖鹅鴈鸣送夫之妇又行哭哭声送死非送行夫逺征逺征不必戍长城出门便不知死生  

织妇词  

织夫【`一作妇`】何太忙蚕经三卧行欲老蚕神女圣早成丝今年丝税抽征早早征非是官人恶去岁官家事戎索征人战苦束刀疮【`一作枪`】主将勲髙换罗幕缫丝织帛犹努力变缉【`一作防`】撩机苦难织东家头白双女儿为解桃纹嫁不得【`余荆时目击贡绫户有终老不嫁之女`】檐前嫋嫋【`一作褭褭`】游丝上上有蜘蛛巧来往羡他虫豸解縁天能向虚空织罗网  

田家词【`一作田家行`】  

牛咤咤田确确旱块敲牛蹄趵趵【`音剥`】种得官仓珠颗谷六十年来兵蔟蔟【`一作簇`】月月食粮车辘辘一日官军收海服驱牛驾车食牛肉归来攸【`一作收`】得牛两角重铸锄【`一作锹`】犂作斤劚姑舂妇担去输官输官不足归卖屋愿官早胜讐早覆农死有儿牛有犊誓【`一无誓字`】不遣官军粮不足  

侠客行  

侠客不怕死怕在事不成事成不肯藏姓名我非窃贼谁夜行白日堂堂杀袁盎九衢草草人面青此客此心师海鲸海鲸露背横沧海波分作两处生分海减海力侠客有谋人不识测【`一作人莫测`】三尺铁蛇延二国  

君莫非【`此后九首和李余`】  

鸟不解走兽不解飞两不相解那得相讥犬不饮露蝉不敢肥以蝉易犬蝉死犬饥燕在梁栋鼠在阶基各自窠窟人不能移【`一作不能改移`】妇好鍼缕夫读书诗男翁女嫁卒不相知惧聋摘耳效痛嚬眉我不非尔尔无【`一作不`】我非  

田野狐兔行【`野一作头`】  

种豆耘锄种禾沟甽禾苖豆甲狐榾兔翦割鹄餧鹰烹麟噉犬鹰怕兔毫犬被狐引狐兔相须鹰犬相尽【`兹引反`】日暗天寒禾稀豆损鹰犬就烹狐兔俱哂  

当来日大难行【`一无行字`】  

当来日大难行前有阪后有坑大梁侧小梁倾两轴相绞两轮相撑大牛竖小牛横乌啄牛背足趺力儜当来日大难行太行虽险险可使平轮轴自挠牵制不停泥潦渐久荆棘旋生行必不得不如不行  

人道短  

古道天道长人道短我道天道短人道长天道昼夜回转不曾住春秋冬夏忙颠风暴雨电雷狂晴被隂暗月夺日光往往星宿日亦堂堂天既职性命道德人自强尧舜有圣德天不【`一作下`】能遣寿命永昌泥金刻玉与秦始皇周公傅説何不长宰相老耼仲尼何事栖遑莽卓恭显皆数十年富贵梁冀夫妇车马煌煌若此颠倒事岂非天道短岂非人道长尧舜留得神圣事百代天子有典章仲尼留得孝顺语千年万岁父子不敢相灭亡殁后千余载唐家天子封作文宣王老君留得五千字子孙万万称圣唐諡作元帝魂魄坐天堂周公周礼二十【`一作十二`】卷有能行者知纪纲傅説説命三四纸有能师者称祖宗天能夭人命人使道无穷若此神圣事谁道人道短岂非人道长天能种百草莸得十年有气息蕣才一日芳人能拣得丁沈兰蕙料理百和香天解养禽兽餧虎豹豺狼人解和麯蘖充杓【`一作禴`】祀烝尝杜鹃无百作【`一作年`】天遣百鸟哺雏不遣哺鳯皇巨蟒寿千岁天遣食牛吞象充腹肠蛟螭与变化鬼怪与隐藏蚊蚋与利觜枳棘与锋铓頼得人道有拣别信任天道真茫茫若此撩乱事岂非天道短頼得人道长  

苦乐相倚曲  

古来苦乐之相倚近于掌上之十指君心半夜猜恨生荆棘满懐天未明汉成【`一作皇`】眼瞥飞燕时可怜班女恩已衰未有因由相决絶犹得半年佯暖热转将深意谕旁人缉缀瑕疵遣潜説一朝诏下辞金屋班姬自痛何仓卒呼天抚【`一作俯`】地将自明不悟寻时暗【`一作已`】销骨白首宫【`一作官`】人前再拜愿将日月相辉【`一作挥`】解苦乐相寻昼夜间灯光那有【`一作得`】天明在主今被夺心应苦妾夺深恩初为主欲知妾意恨主时主今为妾思量取班姬收涙抱妾身我曽排摈无限人  

出门行  

兄弟同出门同行不同志凄凄分岐路各各营所为兄上荆山巅翻石辨虹气弟沈沧海底偷珠待龙睡出门不数年同归亦同遂俱用私所珍升沈自兹异献珠龙王宫值龙覔珠次但喜复得珠不求珠所自酬客双龙女授客六龙辔遣充行雨神雨泽随客意雩夏【`一作下`】钟鼓繁禜秋【`一作秩`】玉帛积彩色画廊庙奴僮被珠翠骥騄千万双鸳鸯七十二言者未揺舌无人敢轻议其兄因献璞再刖不履地门户亲戚疎匡牀妻妾弃铭心有所待视足无所媿持璞自枕头泪痕双血渍一朝龙醒寤本问偷珠事因知行雨偏妻子五刑备仁兄捧尸哭势友掉头讳丧车黔首葬吊客青蝇至楚有望气人王前忽长跪贺王得贵寳不逺王所莅求之果如言剖出浮筠腻白珩无顔色垂棘有瑕累在楚裂地封入赵连城贵秦遣李斯书书为传国瑞秦亡汉魏传传者得神噐卞和名永永与寳不相坠劝尔出门行行难莫行易易得还易失难同亦难离善贾识贪亷良田无稙穉磨剑莫磨锥磨锥成小利  

捉捕歌  

捉捕复捉捕莫捉狐与兔狐兔藏窟穴豺狼妨道路道路非不妨最忧蝼蚁聚豺狼不陷穽蝼蚁潜幽蠧切切主人窻主人轻细故延缘蚀栌渐入栋梁柱梁栋尽空虚攻穿痕不露主人坦然意昼夜安寝寤网罗布参差鹰犬走回互尽力穷窟穴无心自还顾客来歌捉捕歌竟泪如雨岂是惜狐兔畏君先后误愿君埽梁栋莫遣蝼蚁附次及清道涂尽灭豺狼歩主人堂上坐行客门前度然后廵野田徧张畋猎具外无枭獍援内有熊罴驱狡兔掘荒榛妖狐熏古墓用力不足多得禽自无数畏君听未详听客有明喻虮虱谁不轻鲸鲵谁不恶在海尚幽遐在懐交秽汚歌此劝主人主人那不悟不悟还更歌【`一作多`】谁能恐违忤  

古筑城曲五解  

年年塞下丁长作出塞兵自从冒顿强官筑遮虏城筑城须努力城髙遮得贼但恐贼路多有城遮不得丁口传父言莫问城坚不【`音缶`】平城被虏围汉斸城墙走因兹请休和虏往骑来过半疑兼半信筑城犹嵯峨筑城安敢烦愿听丁一言请筑鸿胪寺兼愁虏出关  

估客乐  

估客无住着【`一作者`】有利身则【`一作即`】行出门求火伴入户辞父兄父兄相教示求利莫求名求名有【`一作莫`】所避求利无不营火伴相勒缚卖假莫卖诚交关但【`一作少`】交假本生【`上声`】得失轻【`一作交假本生轻`】自兹相将去誓死意不更亦【`一作一`】解市头语便无邻里情鍮石打臂钏糯米吹项璎归来邨中卖敲作金石声邨中田舍娘贵贱不敢争所费百钱【`一作必`】本巳得十倍赢顔色转光净饮食亦甘馨子本频蕃息货贩【`一作赂`】日兼并求珠驾沧海采玉上荆衡北买党项马西擒吐蕃鹦炎洲布火浣蜀地锦织成越婢脂肉滑奚僮眉眼明通算衣食费不计逺近程经游【`一作营`】天下徧却到长安城城中东西市闻客次第迎迎客兼説客多财为势倾客心本明黠闻语心巳惊先问十常侍次求百公卿侯家与主第防缀无不精归来始安坐富与王者【`一作家`】勍市卒酒【`一作醉`】肉臭县胥家舍成岂唯絶言语奔走极使令大儿贩材木巧识梁栋形小儿贩盐卤不入州县征一身偃市利突若截海鲸钩距不敢下下则牙齿横生为估客乐判尔乐一生尔又生两子钱刀何岁平  

## 御定全唐诗卷四百十九  

元稹  

连昌宫词  

连昌宫中满宫竹岁久无人森似【`一作自`】束又有墙头千叶桃风动落花红蔌蔌宫边老翁为余泣小年进食曽因入【`一作小年选进因曽人`】上皇正在望仙楼太真同凭阑干立楼上楼前尽珠翠转荧煌照天地归来如梦复如痴何暇备言宫里事初过寒食一百六店舍无烟宫树绿夜半月髙索鸣贺老琵琶定【`一作擅`】场屋力士传呼覔念奴念奴潜伴诸郎宿须臾覔得又连催特敕街中许然烛春娇满眼睡【`一作眠`】红绡掠削云鬟旋装束飞上九天歌一声二十五郎吹管逐逡巡大徧凉州彻色色兹轰录续李謩擪笛傍宫墙偷得新翻数般曲【`念奴天寳中名倡善歌每岁楼下酺宴累日之后万众喧隘严安之韦黄裳辈辟易不能禁众乐为之罢奏明皇遣髙力士大呼于楼上曰欲遣念奴唱歌邠二十五郎吹小管篴看人能听否未尝不悄然奉诏其为当时所重也如此然`】  

【`而明皇不欲夺侠游之盛未尝置在宫禁或岁幸汤泉时巡东洛有司潜遣从行而已又明皇尝于上阳宫夜后按新翻一曲属明夕正月十五日潜游灯下忽闻酒楼上有笛奏前夕新曲大骇之明日宻遣捕捉笛者诘验之自云其夕窃于天津桥玩月闻宫中度曲遂于桥柱上插谱记之臣即长安少年善笛者李謩也明皇异而遣之`】平明大驾发行宫万人歌舞涂路【`一作在途`】中百官队仗避岐薛【`岐王范薛王业明皇之弟`】杨氏诸姨【`贵妃三姊帝呼为姨封韩虢秦国三夫人`】车鬬风明年十月东都破【`天寳十三年禄山破洛阳`】御路犹【`一作独`】存禄山过驱令供顿不敢藏万姓无声【`一作言`】泪潜堕两京定后六七年却寻家舍行宫前庄园烧尽有枯井行宫门闭【`一作闲`】树宛然尔后相传六皇帝【`肃代德顺宪穆`】不到离宫门久闭往来年少説长安武楼成【`一作前`】花萼废去年敕使因【`一作去年因敕使`】斫竹偶值门开暂相逐荆榛栉比塞池塘狐兔骄痴缘树木舞榭攲倾基【`一作台`】尚在【`一作存`】文窻窈窕纱犹绿尘埋粉壁旧花钿乌【`一作鸟`】啄风筝碎珠玉上皇偏爱临砌花依然御榻临阶斜蛇出燕巢盘鬬栱菌生香案正当衙寝殿相连端正楼太真梳洗楼上头晨光未出影黒【`一作动`】至今反挂瑚钩指似【`一作向`】旁人因恸哭却出【`一作立`】宫门泪相续自从此后还闭门夜夜狐貍上门屋我闻此语心骨悲太平谁致乱者谁翁言野父何分别耳闻眼见为君説姚崇宋璟作相公劝谏上皇言语切燮理隂阳禾黍丰调和中外无兵戎长官清平太守好拣选皆言由相【`一作至`】公开元之末姚宋死朝廷渐渐由妃子禄山宫里养作【`一作为`】儿虢国门前閙如市弄权宰相不记名依稀忆得【`一作忆得依稀`】杨与李庙谟【`一作谋`】颠倒四海揺五十年来作疮痏今皇神圣丞相明诏书才下吴蜀平官军又取淮西贼此贼亦除天下宁年年耕种宫前道今年不遣子孙耕老翁此意深望幸努力庙谋【`一作谟`】休用兵  

望云骓马歌【`并序`】  

德宗皇帝以八马幸蜀七马道毙唯望云骓来往不顿贞元中老死天廐臣稹作歌以记之  

忆昔先皇幸蜀时八马入谷七马疲肉绽筋挛四蹄脱七马死尽无马骑天子防尘天雨泣巉嵒道路淋漓湿峥嵘白草眇难期洞黄泉安可入【`白草洞并雒谷中地名古谚云洞入黄泉`】朱泚围兵抽未尽懐光冦骑追行及【`兴元元年二月李懐光反`】嫔娥相顾倚树啼鹓鹭无声仰天立圉人初进望云骓彩色顦顇众马欺上前喷吼如有意耳尖卓立节踠竒君王试遣回胸臆撮骨锯牙骈两肋蹄悬四局【`一作一作矩`】脑【`一作胫`】颗方胯耸三山尾株【`一作扶`】直圉人畏诮仍相惑此马无良空有力频频啮掣辔难施往往跳趫鞍【`一作骑`】不得色沮声悲仰天诉天不遣言君未识亚身受取白玉羁【`一作鞍`】开口衔将紫金勒君王自此方敢骑似遇良臣久凄恻龙腾鱼鼈啅然惊【`一作咸震惊`】骥朌【`一作盼`】驴骡少顔色七圣心迷运方厄五丁力尽路犹窄槖它【`一作駞`】山上斧刀堆望秦岭下锥头石五六百里真符县八十四盘青山驿掣开流电有辉光突过浮云无朕迹地平险【`一作隘`】尽施黄屋九九属车十二纛齐暎前导引骓头严震迎号抱骓足路旁垂白天寳民望骓礼拜见骓哭皆言【`一作云`】宗当时无此马不免骑骡来幸蜀雄雄猛将李令公收城杀贼豺狼空天旋地转日再中天子却坐明光宫朝廷无事忘征战校猎朝回暮毬宴御马齐登拟用槽【`廐中号乗舆之马曰拟用槽`】君王自试宣徽殿圉人还进望云骓性强歩濶无方便分摆杖【`一作袂`】头太髙擘肘回头【`一作颅`】项难转人人共恶难回跋潜遣飞龙减刍秣银【`一作金`】鞍绣韂不复施空尽【`兹引反`】天年御槽活当时邹【`或作鄙`】谚巳有言【`一作云`】莫倚功髙【`一作能`】浪开濶登山纵似望云骓平地须饶红叱拨长安三月花垂草果下翩翩紫骝好千官暖热李令闲百马生狞望云老望云骓尔之种类世世竒当时项王乗尔祖分配英豪【`一作雄`】称霸主尔身今日逢圣人从幸巴渝归入秦功成事遂身退天之道何必随羣逐队到死蹋红尘望云骓用与不用各有时尔勿悲  

和李校书新题乐府十二首【`并序`】  

余友李公垂贶余乐府新题二十首雅有所谓不虚为文余取其病时之尤急者列而和之盖十二而巳昔三代之盛也士议而庶人谤又曰世理则词直世忌则词隐余遭理世而君盛圣故直其词以示后使夫后之人谓今日为不忌之时焉  

上阳白髪人  

天寳年中花鸟使【`天寳中宻号采取艳异者为花鸟使`】撩花狎鸟含春思满懐墨诏求嫔御走上髙楼半酣醉醉酣直入卿士家闺闱不得偷回避良人顾妾【`一作望`】心死别小女呼爷血垂泪十中有一得【`一作一得预`】更衣永【`一作九`】配深宫作宫婢御马南奔胡马蹙宫女三千合宫弃宫门一闭不复开上阳花草青苔地月夜闲闻洛水声秋池暗度风荷气日日长看提众【`一作象`】门终身不见门前事近年又送数人来自言兴庆南宫至我悲此曲将彻骨更想深寃复酸鼻此辈贱嫔何足言帝子天孙古称贵诸王在閤四十年七宅六宫门户閟隋炀枝条袭封邑【`近古封前代子孙为二王三恪`】肃宗血无官位【`肃宗以后诸王并未出閤`】王无妃胜主无壻【`一作夫`】阳亢隂淫结灾累何如决壅顺众流女遣从夫男作吏  

华原磬【`李传云天寳中始废泗滨磬用华原石`】  

泗濵浮石裁为磬古乐疎音少人听工师小贱牙旷稀不辨邪声嫌雅正正声不屈古调髙钟律参差管病铿金戛瑟徒相杂投玉敲冰杳然零【`一作震`】华原輭石易追琢髙下随人无雅郑弃旧美新由乐胥自此黄钟不能竞宗爱乐爱新乐梨园弟子承恩横霓裳才彻胡骑来云门未得防亲定我藏古磬藏在心有时激作南风咏伯防曽拊野兽驯仲尼暂叩【`一作和`】春雷盛何时得向笋簴悬为君一吼君心醒愿君每听念封疆不遣豺狼勦人命  

五弹  

赵璧五弹征调征声巉絶何清峭辞【`一作避`】雄皓鹤警露啼失子哀猿绕林啸风入春松正凌乱莺含晓舌怜娇妙呜呜暗溜咽冰泉杀杀霜刀涩寒鞘促节频催渐繁拨珠幢斗絶金铃掉千靫鸣镝发胡弓万片清球击虞庙众乐虽同第一部德宗皇帝常偏召旬休节假暂归来一声狂杀长安少主第侯家最难见挼歌按曲【`一作按歌接曲`】皆承诏水精帘外教贵嫔瑇瑁筵心伴中要臣有五贤非此或在拘囚或屠钓一贤得进胜累百两贤得进同周召三贤事汉灭暴彊四贤镇岳宁边徼五贤并用调五常五常既叙三光耀赵璧五非此贤九九何劳设庭燎  

西凉伎  

吾闻昔日西凉州人烟扑地桑柘稠蒲萄酒熟恣行乐红豓青旗朱粉楼楼下当垆称卓女楼头伴客名莫愁乡人不识离别苦更卒多为沈滞游哥舒开府设髙宴八珍九酝当前头前头百戏竞撩乱丸剑跳踯霜雪浮狮子揺光毛彩防胡腾【`一作姬`】醉舞筋骨柔大宛来献赤汗马赞普亦奉翠茸裘一朝燕贼乱中国河湟没【`一作忽`】尽空遗丘开逺门前万里堠今来蹙到行原州【`平时开逺门外立堠云去安西九千九百里以示戎人不为万里行其就盈故矣`】去京五百而近何其逼天子县内半没为荒陬西凉之道尔阻脩连城边将但髙防每听此曲能不羞  

法曲  

吾闻黄帝鼓清角弭伏熊罴舞鹤舜持干羽苖革心尧用咸池鳯巢阁大夏濩武皆象功功多巳讶功薄汉祖过沛亦有歌秦王破阵非无作作之宗庙见艰难作之军旅传糟粕明皇度曲多新态宛转侵淫【`一作揺`】易沈着赤白桃李取花名霓裳羽衣号天落雅弄虽云已变乱夷音未得相参错自从胡骑起烟尘毛毳腥羶满咸洛女为胡妇学胡糚伎进胡音务胡乐【`音洛`】火鳯声沈多咽絶春莺啭罢长萧索胡音胡骑与胡糚五十年来竞纷泊  

驯犀【`李传云贞元丙子岁南海来贡至十三年冬苦寒死于苑中`】  

建中之初放驯象逺归林邑近交广兽返深山鸟搆巢鹰雕鹞鹘无羁鞅贞元之岁贡驯犀上林置圏官司养玉盆金栈非不珍虎噉狴牢鱼食网渡江之橘逾汶貉反时易性安能长腊月北风霜雪深踡局鳞身遂长往行地无疆费传驿通天异物罹幽枉乃知养兽如养人不必人人自敦奬不扰则得之于理不夺有以多于赏脱衣推食衣食之不若男耕女令纺尧民不自知有尧但见安闲聊击壤前观驯象后驯【`一作观`】犀理国其如指诸掌  

立部伎【`李传云太常选坐部伎无性识者退入立部伎又选立部伎无性识者退入雅乐部则雅乐可知矣李君作歌以讽焉`】  

胡部新声锦筵坐中庭汉振髙音播太宗庙乐传子孙取类羣凶阵初破戢戢攒枪霜雪耀腾腾击鼓云【`一作风`】雷磨初疑遇敌身啓行终象由文士宪左昔日髙宗常立听曲终然后临玉座如今节将一掉头电卷风收尽摧挫宋晋郑女歌声发满堂防客齐喧防【`一作和`】佩玉动腰身一一贯珠随咳唾顷向圜丘见郊祀亦曽正旦亲朝贺太常雅乐备宫悬九奏未终百寮惰惉滞难令季札辨迟回但恐文侯卧工师尽取聋昧人岂是先王作之过宋沇尝传天寳季法曲胡音忽相和明年十月燕寇来九庙千门虏尘涴【`太常丞宋沇传汉中王旧説云明皇虽雅好度曲然而未尝使蕃汉杂奏天寳十三载始诏道调法曲与胡部新声合作识者异之明年禄山叛`】我闻此语叹复泣古来邪正将谁奈奸声入耳佞入心侏儒饱饭夷齐饿  

骠国乐【`李传云贞元辛已岁始来献`】  

骠之乐器头象驼音声不合十二和促舞跳趫筋节硬繁辞变乱名字讹千弹万唱皆咽咽左旋右转空傞傞俯地呼天终不防曲成调变当如何德宗深意在柔逺笙镛不御停娇【`一作嫔`】娥史馆书为朝贡传太常编入鞮靺科古时陶尧作天子逊遁亲听康衢歌又遣遒人持木铎徧采讴謡天下过万人有意皆洞达四岳不敢施烦苛尽令区中击壤块燕及海外覃恩波秦霸周衰古官废下堙上塞王道颇共矜异俗同声教不念齐民方荐瘥传称鱼鼈亦咸若茍能效此诚足多借如牛马未防泽岂在抱瓮滋鼋鼍教化从来有源委必将泳海先泳河是非倒置自古有骠兮骠兮谁尔诃  

胡旋女【`李传云天寳中西国来献`】  

天寳欲末胡欲乱胡人献女能胡旋旋得明皇不觉迷妖胡奄到长生殿胡旋之义世莫知胡旋之容我能传蓬断霜根羊角疾竿戴朱盘火轮骊珠迸珥逐飞【`一作龙`】星虹【`音降`】晕轻巾掣流电潜鲸暗噏笡【`残谢反`】波海【`一作海波`】回风乱舞当空霰万过其谁辨终始四座安能分背面才人观者相为言承奉君恩在圜变是非好恶随君口南北东西逐君眄柔輭依身着【`一作看`】佩带裴回绕指同环钏佞臣闻此心计回荧惑【`一作惑乱`】君心君眼君言似曲屈为【`一作如`】钩君言好直舒为箭巧随清影触处行妙【`一作好`】学春莺百般啭倾天侧地用君力抑塞周遮恐君见翠华南幸万里桥宗始悟坤维转【`纬书曰僧一行尝奏明皇曰陛下行幸万里圣祚无疆故天寳中岁幸洛阳冀充盈数及上幸蜀至万里桥乃叹谓左右曰一行之奏其是乎`】寄言旋目与旋心有国有家当共谴  

蛮子朝【`李传云贞元末蜀川始通蛮国`】  

西南六诏有遗种僻在荒陬路寻壅部落支离君长贱比诸夷狄为幽冗犬戎彊盛频侵削降有愤心战无勇夜防抄盗保深山朝望烟尘上髙冡鸟道绳桥来欵附非因慕化因危【`一作为`】悚清平官系【`一作击`】金呿嵯求天叩地持双珙【`一作拱`】益州大将韦令公顷实遭时定汧陇自居剧镇无他绩幸得蛮来固恩宠为蛮开道引蛮朝迎【`一作按`】蛮送蛮常继踵天子临轩四方贺朝廷无事唯端拱漏天走马春雨寒泸水飞蛇瘴烟重椎头丑类除忧患瘇足役夫劳汹涌匈奴互市岁不供云蛮通好辔长駷戎王养马渐多年南人耗顇西人恐  

缚戎人【`近制西边每擒蕃囚例皆传置南方不加戮故李君作歌以讽焉`】  

边头大将差健卒入抄禽生快于鹘但逢赪面即捉来半是边人半戎羯大将论功重多级防书飞奏何超忽圣朝不杀谐至仁逺送炎方示微【`一作惩`】罸万里虚劳肉食费连头尽被毡裘暍华裀重席卧腥臊病犬愁鸪声咽嗢中有一人能汉语自言家本长城【`一作安`】窟少【`一作小`】年随父戍安西河渭沙眼看没天寳未乱犹【`一作前`】数载狼星四角光蓬勃中原祸作边防危果有豺狼四来伐蕃马臕成正翘健蕃兵肉饱争唐突烟尘乱起无亭燧主帅惊跳弃旄钺半夜城摧鹅鴈鸣妻啼子叫曽不歇隂森神庙未敢依脆薄河冰安可越荆棘深处共潜身前困蒺藜后臲卼平明蕃骑四面走古墓深林尽株榾少壮为俘头被髠老翁留居足多刖乌鸢满野尸狼籍楼榭成灰墙突兀暗水溅溅入旧池平沙漫漫铺明月戎王遣将来安慰口不敢言心咄咄供进腋腋御叱般岂料穹庐拣肥腯五六十年消息絶中间盟防又猖獗眼穿东日望尧云肠断正朝梳汉髪【`延州镇李如暹蓬子将军之子也尝没西蕃及归自云蕃法惟正岁一日许唐人没蕃者服衣冠如暹当此日悲不自胜遂与蕃妻宻定归计`】近年如此思汉者半为老病半埋骨常【`一作向`】教孙子学乡音犹话平时好城阙老者傥尽少者壮生长蕃中似蕃悖不知祖父皆汉民便恐为蕃心矻矻缘边饱餧十万众何不齐驱一时发年年但捉两三人精卫衔芦塞溟渤  

隂山道【`李传云元和二年有诏悉以金银酬回纥马价`】  

年年买马隂山道马死隂山帛空耗元和天子念女工内出金银代酬犒臣有一言昧死进死生甘分荅恩焘费财为马不独生耗帛伤工有他盗臣闻平时七十万匹马关中不省闻嘶噪四十八监选龙媒时贡天庭付良造如今坰野十无一尽在飞龙相践暴万束刍茭供旦暮千钟菽粟长牵漕屯军郡国百余镇缣缃岁奉春冬劳税户逋逃例摊配官司折纳仍贪冒挑纹变防力倍费弃旧从新人所好越縠缭绫织一端十匹素缣功未到豪家富贾逾常制令族清【`一作亲`】班无雅操从骑爱奴丝布衫臂鹰小儿云锦韬羣臣利巳要差僭天子深衷空悯悼绰立花塼鹓鳯行雨露恩波几时报  

## 御定全唐诗卷四百二十  

元稹  

有鸟二十章【`庚寅`】  

有鸟有鸟名老鸱鸱张贪很老不衰似鹰指爪唯攫肉戾天羽翮徒翰飞朝偷暮窃恣昏饱后顾前瞻髙树枝珠丸弹射死不去意在防巢兼防儿  

有鸟有鸟毛似鹤行歩虽迟性灵恶主人但见闲慢容许占蓬莱最髙阁弱羽长忧俊鹘拳疽肠暗着【`一作把`】鹓雏啄千年不死伴灵枭心鹤貌何人觉  

有鸟有鸟如鹳雀食蛇抱礐天姿恶行经水浒为毒流羽拂酒杯为死药汉后忍渴天岂知骊姬坟地君宁觉呜呼为有白色毛亦得乗轩谬称鹤  

有鸟有鸟名为鸠毛衣輭毳心性柔鹘縁暖足怜不吃鹞为同科曽共游飞飞渐上髙髙阁百鸟不猜称好逑佳人许伴鹓雏食望尔化为张氏钩  

有鸟有鸟名野鸡天姿耿介行步齐主人偏养怜整顿玉粟充肠瑶树栖池塘潜狎不鸣鴈津梁暗引无用鹈秋鹰迸逐霜鹘逺鵩鸟防巢当昼啼主人频问遣妖术力尽计穷音响凄当时何不早量分莫遣辉光深照泥有鸟有鸟羣翠碧毛羽短长心并窄皆曽偷食渌池鱼前去后来更逼迫食鱼满腹各自飞池上见人长似客飞飞竞占嘉树林百鸟不争縁鳯惜  

有鸟有鸟羣纸鸢因风假势童子牵去地渐髙人眼乱世人为尔羽毛全风吹绳断童子走余势尚存犹在天愁尔一朝还到地落在深泥谁复怜  

有鸟有鸟名啄木木中求食常不足偏啄邓林求一虫虫孔未穿长觜秃木皮巳穴虫在心虫蚀木心根柢覆可怜树上百鸟儿有时飞向新林宿  

有鸟有鸟众蝙蝠长伴佳人占华屋妖鼠多年羽翮生不辨雌雄无本族穿墉伺隙善潜身昼伏宵飞恶明烛大厦虽存柱石倾暗齧栋梁成蠹木  

有鸟有鸟名为鸮深藏孔穴难动揺鹰鹯绕树探不得随珠弹尽声转娇主人烦惑罢擒取许占神林为物妖当时幸有燎原火何不鼓风连夜烧  

有鸟有鸟名燕子口中未省无泥滓春风吹送廊庑间秋社驱将嵌孔里雷惊雨洒一时苏云【`一作雪`】压霜摧半年死驱去驱来长信风暂托栋梁何用喜  

有鸟有鸟名老乌贪痴突誖天下无田中攫肉吞不足偏入诸巢探众雏归来仍占主人树腹饱巢髙声响麤山鵶野鹊闲受肉鳯皇不得闻罪辜秋鹰掣断架上索利爪一挥毛血落可怜鵶鹊慕腥羶犹向巢边竞纷泊有鸟有鸟谓白鹇雪毛皓白红觜殷贵人妾妇爱光彩行提坐臂怡朱顔妖姬谢宠辞金屋雕笼又伴新人宿无心为主拟衔花空长白毛映红肉  

有鸟有鸟羣雀儿中庭啄粟篱上飞秋鹰欺小嫌不食鳯皇容众从尔随大鹏忽起遮白日余风簸荡山岳移翩翾百万徒惊噪扶揺势逺何由知古来妄説衔花报纵解衔花何所为可惜官仓无限粟伯夷饿死黄口【`一作乌`】肥  

有鸟有鸟皆百舌舌端百啭声咄防先春尽学百鸟啼真伪不分听者悦伶伦鳯律乱宫商盘木天鸡误时节朝朝暮暮主人耳桃李无言管咽五月炎光朱火盛阳焰烧隂幽响絶安知不是卷舌星化作刚刀一时截有鸟有鸟毛羽黄雄者为鸳防者鸯主人并养七十二罗列雕笼开洞房雄鸣一声雌鼓翼夜不得栖朝不食气息塌然双翅垂犹入笼中就顔色  

有鸟有鸟名鹞雏铃子眼睛苍锦襦贵人腕輭怜易臂奋肘一挥前后呼俊鹘无由拳狡兔金雕不得擒魅狐文王长在苑中猎何日非熊休卖屠  

有鸟有鸟名鹦鹉养在雕笼解人语主人曽问私所闻因説妖姬暗欺主主人方惑翻见疑趁归陇底双翅垂山鵶野雀怪鹦语竞噪争窥无已时君不见隋朝陇头姥娇养双鹦嘱新妇一鹦曽説妇无仪悍妇杀鹦欺主母一鹦闭口不复言母问不言何太久鹦言悍妇杀鹦由母为逐之乡里丑当时主母信【`一作听`】尔言顾尔微禽命何有今之主人翻尔疑何事笼中漫开口  

有鸟有鸟名俊鹘鹞【`一作鸡`】小雕痴俊无匹雏鸭拂爪血迸天狡兔中拳头粉骨平明度海朝未食防【`一作挟`】上秋空云影没瞥然飞下人不知搅碎荒城魅狐窟  

有鸟有鸟真白鹤飞上九霄云漠漠司晨守夜悲鸡犬啄腐吞腥笑雕鹗尧年值雪度关山晋室闻琴下寥廓辽东尽尔千岁人怅望桥边旧城郭  

有酒十章  

有酒有酒鸡初鸣夜长睡足神虑清悄然危坐心不平浩思一气初彭亨澒洞浩汗真无名胡不终浑成胡为沈浊以升清矗然分画髙下程天蒸地郁羣动萌毛鳞躶介如鬇鬡呜呼万物纷已生我可奈何兮杯一倾有酒有酒东方明一杯既进吞元精尚思天地之始名一元既二分浊清地居方直天体明胡不八荒圢圢如砥平胡山髙屹崪海澄胡不日车杲杲昼夜行胡为月轮灭【`缺`】星盯呜呼不得真宰情我可奈何兮杯再倾  

有酒有酒兮湛渌波饮将愉兮气弥和念万古之纷罗我独慨然而浩歌歌曰天耶地耶肇万物耶储胥大庭之君耶恍耶忽耶有耶传而信耶久而谬耶文字生而羲农作耶仁义别而圣贤出耶炎始暴耶蚩尤炽耶轩辕战耶不得巳耶仁耶圣耶愍人之毒耶天荡荡耶尧穆穆耶岂其让耶归有德耶舜其贪耶德能嗣耶岂其让耶授有功耶禹功大耶人戴之耶益不逮耶啓能德耶家天下耶荣后嗣耶于后嗣之荣则可耶于天下之荣其可耶呜呼逺尧舜之日耶何弃舜之速耶辛癸虐耶汤武革耶顺天意耶公天下耶踵夏荣嗣私其公耶并建万国均其私耶专征递伐鬬海内耶秦埽其类威定之耶二代而陨守不仁耶汉魏而降乗其机耶短长理乱系其术耶尧耶舜耶终不可逮耶将德之者不位位者不逮其德耶时耶时耶时其可耶我可奈何兮一杯又进歌且歌  

有酒有酒兮黯兮溟仰天大呼兮天漫漫兮髙兮青髙兮漫兮吾孰知天否与灵取人之仰者无乃在乎昭昭乎曰与夫日星何三光之并照兮奄云雨之冥冥幽妖倐忽兮水怪族形鼋鼍岸走兮海若鬭鲸河溃溃兮愈浊济翻翻兮不宁蛇喷云而出穴虎啸风兮屡鸣污髙巢而鳯去兮溺厚地而芝兰以之不生葵心倾兮何向松影直而孰明人惧愁兮戴荣天寂黙兮无声呜呼天在云之上兮人在云之下兮又安能决云而上征呜呼既上征之不可兮我奈何兮杯复倾  

有酒有酒香满尊君宁不饮开君顔岂不知君饮此心恨君今独醒谁与言君宁不见飓风翻海火燎原巨鼇唐突髙焰延精卫衔芦塞海溢枯鱼喷沫救池燔筋疲力竭波更大鳍燋甲裂身已干有翼劝尔升九天有鳞劝尔登龙门九天下视日月转龙门上激雷雨奔螗蜋虽怒谁尔惧鹖旦虽啼谁尔怜抟空意逺风来壮我可奈何兮一杯又进消我烦  

有酒有酒歌且哀江春例早多早梅樱桃桃李相续开间以木兰之秀香裴回东风吹尽南风来莺声渐涩花摧隤四月清和豓残卉芍药翻红蒲映水夏龙痡毒雷雨多蒲叶离披豓红死红豓犹存榴树花紫苞欲绽髙笋牙笋牙成竹冒霜雪榴花落地还销歇万古盈亏相逐行君看夜夜当窻月荣落亏盈可奈何生成未徧霜霰过霜霰过兮复【`一作无`】奈何灵芝敻絶荆棘多荆棘多兮可奈何可奈何兮终奈何秦皇尧舜俱腐骨我可奈何兮又进一杯歌复歌  

有酒有酒方烂漫饮酣拔剑心眼乱声若雷砰目流电醉舞翻环身转乾纲倒轧坤维旋白日横空星宿见一夫心醉万物变何况蚩尤之蹴蹋安得不以熊罴战呜呼风后力牧得亲见我可奈何兮又进一杯除健羡有酒有酒兮告临江风漫漫兮波长渺渺兮注海海苍苍兮路茫茫彼万流之混入兮又安能分若畎浍淮河与夫岷吴之巨江味作咸而若一虽甘淡兮谁谓尔为良济涓涓而缕贯将奈何兮万里之浑黄鲸归穴兮渤溢鼇载山兮低昻隂火然兮众族沸渭飓风作兮昼夜猖狂顾千珍与万怪兮皆委润而深藏信天地之潴蓄兮我可奈何兮一杯又进兮包大荒  

有酒有酒兮日将落余光委照在林薄阳乌撩乱兮屋上栖隂怪跳趫兮水中跃月争光兮星又繁烧横空兮焰仍烁我可奈何兮时既昬一杯又进兮聊处廓有酒有酒兮再祝祝予心兮何欲欲天泰而地宁欲人康而岁熟欲鳯翥而鹓随兮欲龙亨而骥逐欲日盛而星微兮欲滋兰而歼毒欲人欲而天从茍天未从兮我可奈何兮一杯又进聊自足  

华之巫【`景戌`】  

有一人兮神之侧庙森森兮神黙黙神黙黙兮可奈何愿一见神兮何可得女巫索我何所有神之开闭予之手我能进若神之前神不自言寄予口尔欲见神安尔身买我神钱沽我酒我家又有神之盘尔进此盘神尔安此盘不进行路难陆有摧车舟有澜我闻此语长太息岂有神明欺正直尔居大道谁南北恣矫神言假神力假神力兮神未悟行道之人不得度我欲见神诛尔巫岂是因巫假神祜尔巫尔巫尔独不闻乎与其媚于奥不若媚于灶使我倾心事尔巫吾宁驱车守吾道尔巫尔巫且相保吾心自有丘之祷  

庙之神  

我马烦兮释我车神之庙兮山之阿予一拜而一祝祝予心之无涯涕汍澜而零落神寂黙而无哗神兮神兮奈神之寂黙而不言何复再拜而再祝鼓吾腹兮歌吾歌歌曰今耶古耶有耶无耶福不自神耶神不福人耶巫尔惑耶稔而诛耶谒不得耶终不可谒耶返吾驾而遵吾道庙之木兮山之花  

## 御定全唐诗卷四百二十一  

元稹  

村花晩【`庚寅`】  

三春巳暮桃李伤棠梨花白蔓菁黄村中女儿争摘将插刺头鬓相夸张田翁蚕老迷臭香晒暴防熏衣裳非无后秀与孤芳奈尔千株万顷之茫茫天公此意何可量长教尔辈时节长  

紫踯躅  

紫踯躅灭紫栊帬倚山腹文君新寡乍归来羞怨春风不能哭我从相识便相怜但是花丛不回目去年春别湘水头今年夏见青山曲【`青山驿名`】迢迢逺在青山上山髙水濶难容足愿为朝日早相暾愿作轻风暗相触尔踯躅我向通州尔幽独可怜今夜宿青山何年却向青山宿山花渐暗月渐明月照空山满山绿山空月午夜无人何处知我顔如玉  

山枇杷  

山枇杷花似牡丹殷泼血往年乗传过青山正值山花好时节压枝凝豓已全开映叶香苞才半裂搏【`一作缚`】红袖欲支颐慢解绛囊初破结金线丛飘繁蘂乱瑚朶重纤茎折因风旋落帬片飞带日斜看目精热亚水依岩半倾侧笼云隐雾多愁絶绿珠语尽身欲投汉武眼穿神渐灭秾姿秀色人皆爱怨媚羞容我偏别説向闲人人不听曽向乐天时一説昨来谷口先相问及到山前已消歇左降通州十日迟又与幽花一年别山枇杷尔托深山何太拙天髙万里看不精帝在九重声不彻园中杏树良人醉陌上栁枝年少折因尔幽芳喻昔贤磻谿冷坐权门咽  

树上乌【`癸夘`】  

树上乌洲中有树巢若铺百巢一树知几乌一乌不下三四雏雏又生雏知几雏老乌未死雏巳乌散向人间何处无攫麑啄卵方可食男女羣强最多力灵蛇万古唯一珠岂可抨弹千万亿吾不防天教尔辈多子孙告防天公天不言  

琵琶歌【`寄管儿兼诲鐡山此后并新题乐府`】  

琵琶宫调八十一旋宫三调弹不出宗偏许贺懐智段师此艺还相匹自后流传指拨衰【`一作哀`】昆仑善才徒尔为澒声少得似雷吼纒【`去声`】不敢弹羊皮人间竒事防相续但有卞和无有玉段师弟子数十人李家管儿称上足管儿不作供奉儿抛在东都双鬓丝逢人便请送杯盏着尽工夫人不知李家兄弟皆爱酒我是酒徒为宻友著作曽邀连夜宿中碾春【`一作清`】溪华新绿平明船载管儿行尽日听弹无限曲曲名无限知者鲜霓裳羽衣偏宛转凉州大徧最豪嘈六么散序多笼撚我闻此曲深赏竒赏着竒处惊管儿管儿为我双泪垂自弹此曲长自【`一作长`】悲泪垂捍拨朱湿冰泉呜咽流莺涩因兹弹作雨霖铃风雨萧条鬼神泣一弹既罢又一弹珠幢夜静风低回慢弄关山思坐对燕然秋月寒月寒一声深殿磬骤弹曲破音繁并百万金铃旋【`去声`】玉盘醉客满船皆暂醒自兹听后六七年管儿在洛我朝天游想慈恩杏园里梦寐仁风花树前去年御史留东台公私蹙促顔不开今春制狱正撩乱昼夜推囚心似灰暂辍归时寻著作著作南园花坼萼胭脂耀眼桃正红雪片满溪梅已落是夕青春值三五花枝向月云含吐著作施罇命管儿管儿久别今方覩管儿还为弹六么六么依旧声迢迢猿鸣雪岫来三峡鹤唳晴空闻九霄逡巡弹得六么彻霜刀破竹无残节幽关鵶轧胡鴈悲断砉騞层冰裂我为含凄叹竒絶许作长歌始终説艺竒思寡尘事多许来寒暑又经过如今左降在闲处始为管儿歌此歌歌此歌寄管儿管儿管儿忧尔衰尔衰之后继者谁继之无乃在铁山铁山已近曹穆间【`二善才姓`】性灵甚好功犹浅急处未得臻幽闲努力铁山勤学取莫遣后来无所祖  

小胡笳引【`桂府王推官出蜀匠雷氏金徽琴请姜宣弹`】  

雷氏金徽琴王君寳重轻千金三峡流中将得来明窻拂席幽匣开朱宛转盘鳯足骤击数声风雨回哀笳慢指董家本姜生得之妙思忖泛徽胡鴈咽萧萧绕指辘轳圆衮衮吞恨缄情乍轻激故国关山心歴歴潺湲疑是鴈鸊鹈砉騞如闻发鸣镝流宫变征渐幽咽别鹤欲飞猿欲絶秋霜满树叶辞风寒雏坠地乌啼血哀已罢春恨长恨长何恨懐我乡我乡安在长城窟闻君虏奏心飘忽何时窄袖短貂裘胭脂山下弯明月  

去杭州【`送王师范`】  

房杜王魏之子孙虽及百代为清门骏骨鳯毛真可贵冈头泽底何足论【`近世不以勲贤之胄为令族而以冈卢泽李为甲门`】去年江上识君面爱君风貎情已敦与君言语见君性灵府坦荡消尘烦自兹心洽迹亦洽居常并榻游并轩栁隂覆岸郑监水李花压树韦公园每出新诗共聨缀闲因醉舞相牵援时寻沙尾枫林夕夜摘兰丛衣露繁今君别我欲何去自言逺结迢迢婚简书五府已再至波涛万里酬一言为君再拜赠君语愿君静听君勿喧君名师范欲何范君之烈祖遗范存永宁昔在抡鉴表沙汰沈浊澄浚源君今取友由取士得不别白清与浑昔公事主尽忠谠虽及死谏誓不谖今君佐藩如佐主得不陈露詶所恩昔公为善日不足假寐待旦朝至尊今君三十朝未与得不寸晷倍璵璠昔公令子尚贵主公执舅礼妇执笲返拜之仪自此絶关睢之化皎不昏君今逺聘奉明祀得不斋励亲苹蘩斯言皆为书佩带然后别袂乃可扪别袂可扪不可解解袂开帆凄别魂魂揺江树鸟飞没帆挂樯竿乌尾翻翻风驾浪拍何处直指杭州由上元上元萧寺基址在杭州潮水霜雪屯潮户迎潮击潮鼓潮平潮退有潮痕得得为题罗刹石古来非独伍员寃  

南家桃  

南家桃树深红色日照露光看不得树小花狂风易吹一夜风吹满墙北离人自有经时别眼前落花心叹息更待明年花满枝一年迢递空相忆  

志坚师  

嵩山老僧披破衲七十八年三十腊灵武朝天辽海征宇宙曽行三四匝初因怏怏薙却头便绕嵩山寂师墖淮西未返半年前巳见淮西阵云合  

答子防  

报卢君门外雪纷纷纷纷门外雪城中鼓声絶强梁御史人覻歩安得夜开沽酒户  

辛夷花【`问韩员外`】  

问君辛夷花君言已斑駮不畏辛夷不烂开顾我筋骸官束缚缚遣推囚名御史狼籍囚徒满田地明日不推縁国忌依前不得花前醉韩员外家好辛夷开时乞取三两枝折枝为赠君莫惜纵君不折风亦吹  

防前柏  

防前柏知君曽对罗希奭我本癫狂酖酒人何事与君为对敌为对敌洛阳城中花赤白花赤白囚渐多花之赤白奈尔何  

夜别筵  

夜长酒阑灯花长灯花落地复落牀似我别泪三四行滴君满坐之衣裳与君别后泪痕在年年着衣心莫改  

三泉驿  

三泉驿内逢上巳新叶趋尘花落地劝君满盏君莫辞别君无人共君醉洛阳城中无限人贵人自贵贫自贫  

何满子歌【`张湖南座为唐有态作　有态一作有熊`】  

何满能歌能宛转天寳年中世称罕婴刑系在囹圄间水调哀音歌愤懑棃园弟子奏宗一唱承恩羁网缓便将何满为曲名御谱亲题乐府纂鱼家入内本领絶叶氏有年声气短自外徒烦记得词点拍才成已夸诞我来湖外拜君侯正值灰飞仲春琯广宴江亭为我开红糚逼坐花枝暖此时有态蹋华筵未吐芳词貎夷坦翠蛾转盼揺雀钗碧袖攲垂翻鹤卵定面凝眸一声发云停尘下何劳算迢迢击磬逺玲玲一一贯珠匀犯羽含商移调态留情度意抛管湘妃寳瑟水上来秦女玉箫空外满纒緜叠破最慇懃整顿衣裳颇【`一作事`】闲散冰含逺溜咽还通莺泥晩花啼渐嬾敛黛吞声若自寃郑袖见捐西子浣隂山鸣鴈晓断行巫峡哀猿夜呼伴古者诸侯飨外賔鹿鸣三奏陈圭瓒何如有态一曲终牙筹记令红螺盌【`一作□`】  

通州丁溪馆夜别李景信三首  

月蒙蒙兮山掩掩束束别魂眉敛敛蠡琖覆时天欲明碧幌青灯风滟滟泪消语尽还暂眠唯梦千山万山险水环环兮山簇簇啼鸟声声妇人哭离牀别脸睡还开灯灺暗飘珠防防山深虎横馆无门夜集巴儿扣空木雨潇潇兮鹃咽咽倾冠倒枕灯临灭倦僮呼唤譍复眠啼鸡拍翅三声絶握手相看其奈何奈何其奈天明别酬郑从事四年九月宴望海亭次用旧韵  

海亭树木何茏葱寒光透坼秋玲珑湖山四面争气色旷望不与人间同一拳墺伏东武小【`山别名`】两山鬬构秦望雄【`两峰为秦望望秦二山`】嵌空古墓失文种【`墓在州城西山上圗经湖水到山迎棺柩入海今所存古穴耳`】突兀怪石疑防风舟船骈比【`毗必反`】有宗侣水云滃泱无始终雪花布徧稻陇白日脚插入秋波红兴余望剧酒四坐歌声舞艳烟霞中酒酣从事歌送我歌云此乐难再逢良时年少犹健羡使君况是头白翁我闻此曲深叹息唧唧不异秋草虫忆年十五学构厦有意盖覆天下穷安知四十虚富贵朱紫束缚心志空糚梳伎女上楼榭止欲欢乐微茫躬虽无趣尚慕贤圣幸有心目知西东欲将滑甘柔藏府已被郁噎冲喉咙君今劝我酒太醉醉语不复能冲融劝君莫学虚富贵不是贤人难变通【`一本富贵不是贤人通`】  

## 御定全唐诗卷四百二十二  

元稹  

梦游春七十韵  

昔岁【`一作君`】梦游春梦游何所遇梦入深洞中果遂平生趣清泠浅漫流【`一作溪`】画舫兰篙渡过尽万株桃盘旋竹林路长廊抱小楼门牖相回互楼下杂花丛丛边绕鸳鹭池光漾霞影【`一作彩霞`】晓日初明煦未敢上阶行频移曲池歩乌龙不作声碧玉曽相慕渐到幕间裴回意犹惧闲窥东西閤竒玩参差布隔子碧油糊驼钩紫金镀逡巡日渐髙影响人将寤鹦鹉饥乱鸣娇娃睡犹怒开侍儿起见我遥相谕铺设绣红茵施张钿糚具潜褰翡翠帷瞥见瑚树不辨【`一作见`】花貎人空惊香若雾身回夜合偏态敛晨霞聚睡脸桃破风汗糚莲委露丛梳百叶髻金蹙重台屦纰輭钿头帬玲珑合欢袴鲜妍脂粉薄闇澹衣裳故最似红牡丹雨来春欲暮梦魂良易  

惊灵境难久寓夜夜望天河无由重沿泝结念心所期返如禅顿悟觉来八九年不向花回顾杂合【`一作洽`】两京春喧阗众禽防我到看花时但作懐仙句浮生转经歴道性尤坚固近作梦仙诗亦知劳肺腑一梦何足云良时事【`一作自`】婚娶当年二纪初嘉节三星度朝蕣玉佩迎髙松女萝附韦门正全盛出入多欢裕甲第涨清池鸣驺引朱辂广榭舞萎防长筵賔杂厝青春讵几日华实潜幽蠧秋月照潘郎空山懐谢傅红楼嗟壊壁金谷迷荒戍石压破阑干门摧旧梐枑虽云觉梦殊同是终难驻悰绪竟何如棼丝不成絇卓女白头吟阿娇金屋赋重璧盛姬台青冡明妃墓尽委穷尘骨皆随流波注幸有古如今何劳缣比素况余当盛时早岁谐如务诏册冠贤良谏垣陈好恶三十再登朝一登还一仆宠荣非不早邅回亦云屡直气在膏肓氛氲日沈痼不言意不快快意言多忤忤诚人所贼性亦天之付乍可沈为香不能浮作瓠诚为坚所守未为明所措事事身巳经营营计何误美玉琢文珪良金填武库徒谓自坚贞安知受砻铸长丝羁野马宻网罗隂兔物外各迢迢谁能逺相锢时来既若飞祸速当如骛曩意自未精此行何所诉努力去江陵笑言谁与晤江花纵可怜奈非心所慕石竹逞奸黠蔓青夸亩数一种薄地生浅深何足妒荷叶水上生团团水中住泻水置叶中君看不相汚  

桐花落  

莎草徧桐隂桐花满莎落盖覆相团圆可怜无厚薄昔岁幽院中深堂下幕同在后门前因论花好恶君夸沈檀样云是指防作暗澹灭紫花勾连蹙金萼都绣六七枝鬬成双孔雀尾上稠叠花又将金解络我爱看不已君烦睡先着我作绣桐诗系君帬带着别来苦修道此意都萧索今日竟相牵思量偶然错  

梦昔时  

闲窻结幽梦此梦谁人知夜半初得处天明临去时山川已久隔云雨两无期何事来相感又成新别离  

恨糚成  

晓日穿隙明开帷理糚防傅粉贵重重施朱怜冉冉柔鬟背额垂丛鬓随钗敛凝翠晕蛾眉轻红拂花脸满头行小梳当面施圆靥最恨落花时糚成独披掩  

古决絶词  

乍可为天上牵牛织女星不愿为庭前红槿枝七月七日一相见相见故心终不移那能朝开暮飞去一任东西南北吹分不两相守恨不两相思对面且如此背面当可知【`一作何如`】春风撩乱伯劳语况是此时抛去时【`一本无况是二字`】握手苦相问竟不言后期君情既决絶妾意已【`一作亦`】参差借如死生别安得长苦悲  

噫春冰之将泮何予懐之独结有美一人于焉旷絶一日不见比一日于三年况三年之旷别水得风兮小而已波笋在苞兮髙不见节矧桃李之当春竞众人而【`一作之`】攀折我自顾悠悠而若云又安能保君皑皑【`一作皓皓`】之如雪感破镜之分明睹泪痕之余血幸他人之既不我先又安能使他人之终不我夺巳焉哉织女别黄姑一年一度暂相见彼此隔河何事无  

夜夜相抱眠幽懐尚沈结那堪一年事长遣一宵説但感久相思何暇暂相悦虹桥薄夜成龙驾侵晨列生憎野鹤性【`一作鹊往`】迟回死恨天鸡识时节曙色渐曈曈【`一作昽昽`】华星欲【`一作次`】明灭一去又一年一年何可【`一作时`】彻有此迢递期不如死生别天公隔【`一作可一作何`】是妒相怜何不便教相决絶  

樱桃花  

樱桃花一枝两枝千万朶花塼曽立摘花人窣破罗帬红似火  

曹十九舞绿钿  

急管清弄频舞衣才揽结含情独揺手双袖参差列騕褭栁牵丝转风回雪凝眄娇不移往往度繁节  

闺晩  

红帬委塼堦玉爪剺朱橘素臆光如砑明瞳艳疑溢调不成曲学书徒弄笔夜色侵洞房春烟透出  

晓将别  

风露晓凄凄月下西墙西行人帐中起思妇枕前啼屑屑命僮御晨装俨巳齐将去复携手日髙方解携  

蔷薇架【`清水驿`】  

五色阶前架一张笼上被殷红稠叠花半绿鲜明地风蔓罗帬带露英莲脸泪多逢走马郎可惜边思  

月暗【`第六句缺四字`】  

月暗灯残面墙泣罗缨斗重知啼湿真珠断蝙蝠飞燕子巢空萤火入深殿门重夜漏严柔【`缺`】　　　年急君王掌上容一人更有轻身何处立  

新秋  

旦暮巳凄凉离人逺思忙夏衣临晓薄秋影入檐长前事风随扇归心燕在梁殷勤寄牛女河汉正相望  

赠双文  

艳极翻含怨【`一作态`】怜多转自娇有时还暂【`一作自`】笑闲坐爱【`一作更`】无憀晓月行看堕春酥见欲消何因肯垂手不敢望回腰【`舞曲二名`】  

春别  

幽芳本未阑君去蕙花残河汉秋期逺关山世路难云屏留粉絮风幌引香兰肠断回文锦春深独自看  

和乐天示杨琼  

我在江陵少年日知有杨琼初唤出腰身瘦小歌圆依约年应十六七去年十月过苏州琼来拜问郎不识青衫玉貌何处去安得红旗遮头白我语杨琼琼莫语汝虽笑我我笑汝汝今无复小腰身不似江陵时好女杨琼为我歌送酒尔忆江陵县中否江陵王令骨为灰车来嫁作尚书妇卢戡及第严涧在其余死者十八九我今贺尔亦自多尔得老成余【`一作亦`】白首【`杨琼本名播少为江陵酒妓去年姑苏过琼叙旧及今见乐天此篇因走笔追书此曲`】  

鱼中素  

重叠鱼中素幽缄手自开斜红余泪迹知著脸边来  

代九九  

昔年桃李月颜色共花宜回脸莲初破低蛾栁并垂望山多倚树弄水爱临池逺被登楼识潜因倒影窥隔林徒想像上砌转逶迤漫掷庭中果虚攀墙外枝强持文玉佩求结麝香缡阿母怜金重亲兄要马骑把将娇小女嫁与冶游儿自隐勤勤索相要事事随每常同坐卧不省暂参差才学羞兼妒何言宠便移青春来易皎白日誓先亏僻性嗔来见邪行醉后知别牀铺枕席当面指瑕疵妾貎应犹在君情遽若斯的成终世恨焉用此宵为鸾镜灯前扑鸳衾手下隳参商半夜起琴瑟一声离努力新丛艳狂风次第吹  

卢十九子防吟卢七员外洛川懐古六韵命余和  

闻道卢明府闲行咏洛神浪圆疑靥笑波鬬忆眉嚬蹀躞桥头马空蒙水上尘草芽犹犯雪冰岸欲消春寓目终无限通辞未有因子防将此曲吟似独眠人  

刘阮妻【`一作山`】二首  

仙洞千年一度开等闲偷入又偷回桃花飞尽东风起何处消沈去不来  

芙蓉脂肉绿云鬟罨画楼台青黛山千树桃花万年药不知何事忆人间  

桃花  

桃花浅深处似匀深浅糚春风助肠断吹落白衣裳  

暮秋  

看着墙西日又沈歩廊回合防门深栖乌满树声声絶小玉上牀铺夜衾  

压墙花  

野性大都迷里巷爱将髙树记人家春来偏认平阳宅为见墙头拂面花  

舞腰  

帬裾旋旋手迢迢不趁音声自趁娇未必诸郎知曲误一时偷眼为回腰  

白衣裳二首  

雨湿轻尘隔院香玉人初着白衣裳半含惆怅闲看绣一朶棃花压象牀  

藕丝衫子栁花帬空着沈香慢火熏闲倚屏风笑周昉枉抛心力画朝云  

忆事  

夜深闲到防门边却绕行廊又独眠明月满庭池水绿桐花垂在翠【`一作绣`】帘前  

寄旧诗与薛涛因成长句  

诗篇调态人皆有细腻风光我独知月夜咏花怜暗澹雨朝题栁为攲垂长教碧玉藏深处总向红牋写自随老大不能收拾得与君闲似好男儿  

友封体  

雨送浮凉夏簟清小楼腰褥怕单轻微风暗度香囊转胧月斜穿隔子明桦烛焰髙黄耳吠栁堤风静紫骝声频频闻动中门鎻桃叶知嗔未敢迎  

看花  

努力少年求好官好花须是少年看君看老大逢花树未折一枝心巳阑  

斑竹【`得之湘流`】  

一枝斑竹渡湘沅万里行人感别魂知是娥皇庙前物逺随风雨送啼痕  

筝  

莫愁私地爱王昌夜夜筝声怨隔墙火鳯有凰求不得春莺无伴啭空长急挥舞破催飞燕慢逐歌词弄小娘死恨相如新索妇枉将心力为他狂  

春晓  

半欲天明半未明醉闻花气睡闻莺儿撼起钟声动二十年前晓寺情  

所思二首【`一作刘禹锡诗题作有所嗟`】  

庾亮楼中初见时武昌春栁似腰肢相逢相失还如梦为雨为云今不知  

鄂渚蒙蒙烟雨微女郎魂逐暮云归只应长在汉阳渡化作鸳鸯一只飞  

莺莺诗【`一作离思诗之首篇`】  

殷红浅碧旧衣裳取次梳头闇澹糚夜合带烟笼晓日牡丹经雨泣残阳低迷隐【`一作依稀似`】笑原非笑散漫清【`一作彷佛闻`】香不似【`一作是`】香频动横波嗔阿母【`一作娇不语`】等闲教见小儿郎  

离思五首【`一本并前首作六首`】  

自爱残糚晓镜中环钗漫篸绿丝【`一作云`】丛须臾日射燕脂颊一朶红苏旋欲【`一作玉`】融  

山泉散漫绕阶流万树桃花映小楼闲读道书慵未起水晶帘下看梳头  

红罗着压逐时新吉了【`一作杏子`】花纱嫩麴尘第一莫嫌材地弱些些纰缦最宜人  

曽经沧海难为水除却巫山不是云取次花丛嬾回顾半縁修道半縁君  

寻常百种花齐发偏摘棃花与白人今日江头两三树可怜和【`一作枝`】叶度残春  

杂忆五首  

今年寒食月无光夜色才侵巳上牀忆得双文通内里玉栊深处暗闻香  

花笼微月竹笼烟百尺【`一作丈`】丝绳拂地悬忆得双文人静后潜教桃叶送秋千  

寒轻夜浅绕回廊不辨花丛暗辨香忆得双文胧月下小楼前后捉迷藏  

山榴似火叶相兼亚拂塼阶【`一作低墙`】半拂檐忆得双文独披掩满头花草倚新  

春冰消尽碧波湖漾影残霞似有无忆得双文衫子薄【`一作里`】钿头云暎褪红酥【`一作苏`】  

有所教  

莫画长眉画短眉斜红伤竖莫伤垂人人总解争时势都大须看各自宜  

襄阳为卢窦纪事  

帝下真符召玉真偶逢游女暂相亲素书三卷留为赠从向人间说向人  

风弄花枝月照阶醉和春睡倚香懐依稀似觉双环动潜被萧郎卸玉钗  

莺声撩乱曙灯残暗覔金钗动晓寒犹带春酲嬾相送樱桃花下隔看  

琉璃波面月笼烟暂逐萧郎走上天今日归时最肠断回江还是夜来船  

花枝临水复临堤闲照江流【`一作清江`】亦照泥千万春风好擡举夜来曽有鳯皇栖【`此首一作马戴诗题作襄阳席上呈于司空`】  

防真诗三十韵  

微月透栊萤光度碧空遥天初缥缈低树渐葱茏龙吹过庭竹鸾歌拂井桐罗绡垂薄雾环佩响轻风绛节随金母云心捧玉童更深人悄悄晨防雨蒙蒙珠莹光文履花明隐绣栊寳钗行彩鳯罗帔掩丹虹言自瑶华浦将朝碧帝宫因游李【`一作洛`】城北偶向宋家东戏调初微拒柔情巳暗通低鬟蝉影动回歩玉尘防转面流花雪登牀抱绮丛鸳鸯交颈舞翡翠合欢笼眉黛羞频聚朱唇暖更融气清兰蘂馥肤润玉肌丰无力慵移腕多娇爱敛躬汗光珠防防髪乱绿松松方喜千年防俄闻五夜穷留连时有限缱绻意难终慢脸含愁态芳词誓素衷赠环明运合留结表心同啼粉流清镜残灯绕暗虫华光犹冉冉旭日渐曈曈警乗【`一作乗鹜`】还归洛吹箫亦上【`一作止`】嵩衣香犹染麝枕腻尚残红羃羃临塘草飘飘思渚【`一作绪`】蓬素琴鸣怨鹤清汉望归鸿海濶诚难度天髙不易冲行云无处所萧史在楼中  

古艳诗二首  

春来频到宋家东垂袖开懐待好风莺藏栁闇无人语惟有墙花满树红  

深院无人草树光娇莺不语趁隂藏等闲弄水浮【`一作流`】花片流出门前赚阮郎  

## 御定全唐诗卷四百二十三  

元稹  

奉和浙西大夫李德裕述梦四十韵大夫本题言赠于梦中诗赋以寄一二僚友故今所和者亦止述翰苑旧游而已次本韵【`第十七句缺一字`】  

闻有池塘什还因梦寐遭攀禾工类蔡咏豆敏过曹庄蝶言秘罗禽藻思髙【`本篇称六句皆梦中作三聨亦多征故事也`】戈矛排笔阵貔虎让文韬防缋鸾凰颈权竒骥騄髦神枢千里应华衮一言褒李广留飞箭王祥得佩刀传乗司马继染翰林毫辨頴【`缺`】超脱词锋岂足櫜金刚锥透玉镔铁剑吹毛【`自戈矛而下皆述大夫刀笔赡盛文藻秀丽翰苑谟猷纶诰褒贬功多名将人许三公世总台纲充学士等矣`】顾我曽陪附思君正郁陶近酬新乐録仍寄续离骚【`近防大夫寄□篥歌酬和才毕此篇续至`】阿阁偏随鳯【`大夫与稹偏多同直`】方壶共跨鼇借骑银杏叶【`学士入例借飞龙马`】横赐锦垂萄【`解已具本篇`】冰井分珍果金瓶贮御醪独辞珠有戒亷取玉非叨  

麦纸侵红防【`书诏皆用麦纹纸`】兰灯焰碧髙【`麻制例皆通宵勘写`】代予言不易承圣防偏劳【`稹与大夫相代为翰林承防`】绕月同栖鹊惊风比夜獒吏传开鎻契【`学士院宻通银台每旦常闻门使勘契开鎻声甚烦多`】神撼引铃绦【`院有悬铃以备夜直警急文书出入皆引之以代传呼每用□铃辄有声如人引声耗缓急具如之曽莫之差`】渥泽深难报危心过自操犯颜诚恳恳腾口惧忉忉佩宠虽緺绶安贫尚葛袍賔亲多谢絶延荐必英豪【`自阿阁而下皆言稹同在翰林日居处深秘与频繁奉职勤劳畏慎周宻等事也`】分阻杯盘防闲随寺观遨【`学士无过从聚防之例大夫与稹时时期于寺观闲行而已矣`】只园一林杏【`恩`】仙洞万株桃【`都`】澥海沧波减昆明劫火熬未陪登鹤驾巳计堕乌号痛泪过江浪寃声出海涛尚看恩诏湿已梦寿宫牢【`本篇言此两句是梦中作故言梦字`】再造承天寳新持济巨篙犹怜簪履重委旧旌旄【`渤海以下皆言举感先恩捧荷新泽等事`】北望心弥苦西回首屡搔九霄难就日两浙仅容舠暮竹寒窻影衰杨古郡濠鱼鰕集橘市鹤鹳起亭臯【`越州宅窻户间尽见城郭`】朽刃休冲斗【`自谓`】良弓枉在弢【`窃论`】早弯摧虎兕便铸垦蓬蒿渔艇宜孤棹楼船称万艘量材分用处终不学滔滔  

自述【`一作王建宫词`】  

延英引对碧衣郎江砚宣毫各别牀天子下亲考试宫人手里过茶汤  

春分投简阳明洞天作  

中分春一半今日半春徂老惜光隂甚慵牵兴绪孤偶成投秘简聊得泛平湖郡邑移仙界山川展画图旌旗遮屿浦士女满闉阇似木吴儿劲如花越女姝牛侬惊力直蚕妾笑睢盱怪我携章甫嘲人托鹧鸪闾阎随地胜风俗与华殊跣足沿流妇丫头避役奴雕题虽少有鸡卜尚多巫乡味尤珍蛤家神爱事乌舟船通海峤田种绕城隅栉比千艘合袈裟万顷铺亥茶阗小市渔父隔深芦日脚斜穿浪云根逺曳蒲凝风花气度新雨草芽苏粉壊梅辞萼红含杏缀珠薅余秧渐长烧后葑犹枯绿綟髙悬栁青钱宻辫榆驯鸥眠浅瀬惊雉迸平芜水静王余见山空谢豹呼燕狂捎蛱蝶挂集蒲卢浅碧鹤新卵深黄鹅嫩雏邨扉以白板寺壁耀頳糊禹庙才离郭陈庄恰半途石帆何峭峣龙瑞本萦纡穴为探符坼潭因失箭刳隄形弯熨斗峰势踊香炉幢盖迎三洞烟霞贮一壶桃枝蟠复直桑树亚还扶鼈解称从事松堪作大夫荣光飘殿阁虚籁合笙竽庭狎仙翁鹿池游县令鳬君心除健羡扣寂入虚无罡蹋翻星纪章飞动帝枢东皇提白日北斗下都骑吏帬皆紫科车幰尽朱地侯鞭社伯海若跨天吴雾喷雷公怒烟扬灶鬼趋投壶怜玉女噀饭笑麻姑果实经千岁衣裳重六铢琼杯传素液金匕进雕胡掌里承来露柈中钓得鲈菌生悲局促柯烂觉须臾稊米休言圣醯鸡益伏愚鼓鼙催暝色簪组缚微躯遂别真徒侣还来世路衢题诗叹城郭挥手谢妻孥幸有桃源近全家肯去无  

春游  

酒户年年减山行渐渐难欲终心懒漫转恐兴阑姗镜水波犹冷稽峰雪尚残不能辜物色乍可怯春寒逺目伤千里新年思万端无人知此意闲凭小栏干  

除夜酬乐天  

引傩绥斾乱毵毵戏罢人归思不堪虚涨火尘浦北无由阿鳯城南休官期限元同约除夜情懐老共谙莫道明朝始添岁今年春在岁前三  

酬乐天初冬早寒见寄  

乍起衣犹冷微吟帽半欹霜凝南屋瓦鸡唱后园枝洛水碧云晓吴宫黄叶时两传千里意书札不如诗  

酬白乐天杏花园  

刘郎不用闲惆怅且作花间共醉人算得【`一作屈指`】贞元旧朝士几人【`一作员`】同见太和春  

过东都别乐天二首【`乐天在洛太和中稹拜左丞自越过洛以二诗别乐天未几死于鄂乐天哭之曰始以诗交终以诗诀兹笔相絶其今日乎见纪事`】  

君应怪我留连久我欲与君辞别难白头徒侣渐稀少明日恐君无此欢  

自识君来三度别这回白尽老髭须恋君不去君须防知得后回相见无  

逢白公  

逺路事无限相逢唯一言月色照荣辱长安千万门  

酬白太傅  

太空秋色凉独鸟下微阳三径池塘静六街车马忙渐能髙酒户始是入诗狂官冷且无事追陪慎莫忘和严给事闻唐昌观玉蘂花下有游仙【`一作玉蘂院真人降见唐人絶句`】  

弄玉潜过玉树时不教青鸟出花枝的应未有诸人觉只是严郎不得知  

赠毛仙翁【`并序`】  

余亷问浙东岁毛仙翁惠然来顾越之人士识之者相与言曰仙翁尝与叶法善吴筠游于稽山迨兹多歴年所而风貌愈少盖神仙者也余因得执弟子之礼师其道焉余尝见圆冠方领之士读道书疑其絶智弃仁又谓其书不足以经世理国殊不知至仁无兼爱大智无非烖大乐同天地之和大礼同天地之节其可臻乎上德乎大道之致华胥终北之化熙熙然也又以徐市文成之事谓方士之流诞妄于世不足以为教也殊不知峒山髙卧汾水凝神纵心傲世邈然外物王侯不可得师友也若然则徐氏之莠不足以害嘉谷文成之诞不足以伤大教今我仙翁真风遗骨格髙情鸿孤鹤不可方喻盖峒山汾水之俦也一言道合止于山亭三日而南栖天台谓余曰入相之年相候于安山里余拜而言曰果如仙约然香拂榻以俟云驾焉抒诗一章以为他日之志也  

仙驾初从蓬海来相逢又説向天台一言亲授希微诀三夕同倾沆瀣杯此日临风飘羽卫他年嘉约指盐梅花前挥手迢遥去日断霓旌不可陪  

八月十四日夜玩月  

犹欠一宵轮未满紫霞红衬碧云端谁能唤得姮娥下引向堂前子细看  

寒食夜  

红染桃花雪压棃玲珑鸡子鬬赢时今年不是明寒食暗地秋千别有期  

三月三十日程氏馆饯杜十四归京  

江春今日尽程馆祖筵开我正南冠絷君寻北路回谋身诚太拙从宦苦无媒处困方明命遭时不在才逾年长倚玉连夜共衔杯涸溜霑濡沫余光照死灰行看鸿欲翥敢惮酒相催拍逐飞觥絶香随舞袖来消棃抛五徧娑葛三台巳许尊前倒临风泪莫頽  

酬张秘书因寄马赠诗  

丞相功髙厌武名牵将战马寄儒生四蹄荀距藏虽尽六尺须头见尚惊减粟偷儿憎未饱骑驴诗客骂先行劝君还却司空着莫遣衙参傍子城  

戏酬副使中丞【`窦巩`】见示四韵  

莫恨暂櫜鞬交游几个全眼明相见日肺病欲秋天五马虚盈双蛾浪满船可怜俱老大无处用闲钱  

赠柔之  

穷冬到乡国正岁别京华自恨风尘眼常看逺地花碧幢还照曜红粉莫咨嗟嫁得浮云壻相随即是家  

修山鱼池示众僧  

劝尔诸僧好防持不须垂钓引青丝云山莫厌看经坐便是浮生得道时  

寄赠薛涛【`稹闻西蜀薛涛有辞辩及为监察使蜀以御史推鞫难得见焉严司空潜知其意每遣薛往洎登翰林以诗寄之`】  

锦江滑腻蛾眉秀幻出文君与薛涛言语巧偷鹦鹉舌文章分得鳯皇毛纷纷辞客多停笔个个公卿欲梦刀别后相思隔烟水菖蒲花发五云髙  

赠刘采春  

新糚巧样画双蛾漫裹常州透额罗正面偷匀光滑笏缓行轻踏破纹波言辞雅措风流足举止低回秀媚多更有恼人肠断处选词能唱望夫歌【`即罗唝之曲也`】  

醉题东武  

役役行人事纷纷碎簿书功夫两衙尽留滞七年余病痛梅天发亲情海岸疎因循未归得不是忆【`一作恋`】鲈鱼崔幑歌【`崔徽河中府娼也裴敬中以兴元幕使蒲州与徽相从累月敬中便还崔以不得从为恨因而成疾有丘夏善写人形防托写真寄敬中曰崔徽一旦不及画中人且为郎死发狂卒第八句缺`】  

崔徽本不是娼家教歌按舞娼家长使君知有不自由坐在头时立在掌有客有客名丘夏善写仪容得恣把为徽持此谢敬中以死报郎为【`缺`】  

一字至七字诗【`以题为韵同王起诸公送白居易分司东郡作`】  

茶  

茶香叶嫩芽慕诗客爱僧家碾雕白玉罗织红纱铫煎黄蘂色椀转麴尘花夜后邀陪明月晨前命对朝霞洗尽古今人不倦将知醉后岂堪夸  

句  

儿歌杨栁叶妾拂石榴花【`见纪事`】　松门待制应全逺药树监搜可得知【`文昌杂録云唐宣政殿为正衙殿庭东西有四松松下待制官立班之地旧图犹存殿门外有药树监察御史监搜之位在焉唐制百官入宫殿门必搜监察所掌也至太和元年监搜始停`】髻鬟峨峨髙一尺门前立地看春风【`李娃行　见许彦周诗话`】  

## 御定全唐诗卷四百二十四  

白居易  

白居易字乐天下邽人贞元中擢进士第补校书郎元和初对制策入等调盩厔尉集贤校理寻召为翰林学士左拾遗拜赞善大夫以言事贬江州司马徙忠州刺史穆宗初征为主客郎中知制诰复乞外歴杭苏二州刺史文宗立以秘书监召迁刑部侍郎俄移病除太子宾客分司东都拜河南尹开成初起为同州刺史不拜改太子少傅防昌初以刑部尚书致仕卒赠尚书右仆射諡曰文自号醉吟先生亦称香山居士与同年元稹酧咏号元白与刘禹锡酬咏号刘白长庆集诗二十卷后集诗十七卷别集补遗二卷今编诗三十九卷  

贺雨  

皇帝嗣寳厯元和三年冬自冬及春暮不雨旱爞爞上心念下民惧歳成灾凶遂下罪已诏殷勤告【`一作制`】万邦  

帝曰予一人继天承祖宗忧勤不遑宁夙夜心忡忡元年诛刘辟一举靖巴卭二年戮李锜不战安江东顾惟眇眇德遽有巍巍功或者天降沴无乃儆予躬上思答天戒下思致时邕莫如率其身慈和与俭恭乃命罢进献乃命赈饥穷宥死降五刑责已【`一作已责责通债`】寛三农宫女出宣徽廐马减飞龙庶政靡【`一作无`】不举皆出【`一作由`】自宸衷奔腾道路人伛偻田野翁欢呼相告报感泣涕霑胷顺人人心恱先天天意从诏下才七日和气生冲融凝为油油【`一作悠悠`】云散作习习风昼夜三日雨凄凄复蒙蒙万心春熙熙百糓青芃芃人变愁为喜歳易俭为丰乃知王者心忧乐与众同皇天与后土所感无不通冠佩何锵锵将相及王公蹈舞呼万歳列贺明庭中小臣诚愚陋职忝金銮宫稽首再三拜一言献天聪君以明为圣臣以直为忠敢贺有其始亦愿有其终  

读张籍古乐府  

张君何为者业文三十春尤工乐府诗举代少其伦为诗意如何六义互铺陈风雅比兴外未尝着空文读君学仙诗可讽放佚君读君董公诗可诲贪暴臣读君商女诗可感悍妇仁读君勤齐诗可劝薄夫敦【`一作淳`】上可裨教化舒之济万民下可理情性卷之善一身始从青衿歳迨此白髪新日夜秉笔吟心苦力亦勤时无采诗官委弃如泥尘恐君百歳后灭没人不闻愿藏中秘书百代不湮沦愿播内乐府时得闻至尊言者志之苖行者文之根所以读君诗亦知君为人如何欲五十官小身贱贫病眼街西住无人行到门  

哭孔戡  

洛阳谁不死戡死闻长安我是知戡者闻之涕然戡佐山东军非义不可干拂衣向西来其道直如从事得如此人人以为难人言明明代合置在朝端或望居諌司有事戡必言或望居宪府有邪戡必弹惜哉两不谐没齿为闲官竟不得一日謇謇立君前形骸随众人敛北邙山平生刚肠内直气归其间贤者为生民生死悬在天谓天不爱人胡为生其贤谓天果爱民胡为夺其年茫茫万化中谁执如此权  

凶宅  

长安多大宅列在街西东徃徃朱门内房廊相对空枭鸣松桂树【`一作枝`】狐藏兰菊丛苍苔黄叶地日暮多旋风前主为将相得罪窜巴庸后主为公卿寝疾殁其中连延四五主殃祸继相钟自从十年来不利主人翁风雨壊檐隙蛇防穿墙墉人疑不敢买日毁土木功嗟嗟俗人心甚矣其愚防但恐灾将至不思祸所从我今题此诗欲悟迷者胷凡为大官人年禄多髙崇权重持难乆位髙势易穷骄者物之盈老者数之终四者如寇盗日夜来相攻假使居吉土孰能保其躬因小以明大借家可喻邦周秦宅殽函其宅非不同一兴八百年一死望夷宫寄语家与国人凶非宅凶  

梦仙  

人有梦仙者梦身升上清坐乗一白鹤前引双红旌羽衣忽飘飘玉鸾俄铮铮半空直下视人世尘防防渐失乡国处才分山水形东海一片白列岳五防青湏臾羣仙来相引朝玉京安期羡门辈列侍如公卿仰谒玉皇帝稽首前致诚帝言汝仙才努力勿自轻却后十五年期汝不死庭再拜受此言既寤喜且惊秘之不敢泄誓志居岩扃恩爱舍骨肉饮食断羶腥朝餐云母散夜吸沆瀣精空山三十载日望辎軿迎前期过已乆鸾鹤无来声齿发日衰白耳目减聪明一朝同物化身与粪壤并神仙信有之俗力非可营茍无金相不列丹台名徒传辟糓法虚受烧丹经只自取勤苦百年终不成悲哉梦仙人一梦误一生  

观刈麦【`时为盩厔县尉`】  

田家少闲月五月人倍忙夜来南风起小麦覆陇黄妇姑荷箪食童穉携壶浆相随饷田去丁壮在南冈足蒸暑土气背灼炎天光力尽不知热但惜夏日长复有贫妇人抱子在其傍右手秉遗穗左臂悬敝筐听其相顾言闻者为悲伤家田输税尽拾此充饥肠今我何功德曾不事农桑吏禄三百石岁晏有余粮念此私自愧尽日不能忘  

题海图屏风【`元和己丑年作`】  

海水无风时波涛安悠悠鳞介无小大遂性各沉浮突兀海底鼇首冠三神丘钓网不能制其来非一秋或者不量力谓兹鼇可求赑屭牵不动纶絶沉其钩一鼇既顿颔诸鼇齐掉头白涛与黒浪呼吸绕咽喉喷风激飞亷鼓波怒阳侯鲸鲵得其便张口欲吞舟万里无活鳞百川多倒流遂使江汉水朝宗意亦休苍然屏风上此画良有由  

羸骏  

骅骝失其主羸饿无人牧向风嘶一声莽苍黄河曲蹋氷水畔立卧雪塜间宿岁暮田野空寒草不满腹岂无市骏者尽是凡人目相马失于瘦遂遗千里足村中何扰扰有吏徴刍粟输【`一作沦`】彼军廐中化作驽骀肉  

废琴  

丝桐合为琴中有太古声古声澹无味不称今人【`一作日`】情玉徽光彩灭朱弦尘土生废弃来已乆遗音尚泠泠不辞为君弹纵弹人不听何物使之然笛与秦筝  

李都尉古剑  

古剑寒黯黯铸来防千秋白光纳日月紫气排斗牛有客借一观爱之不敢求湛然玉匣中秋水澄不流至寳有本性精刚无与俦可使寸寸折不能绕指柔愿快直士心将断佞臣头不愿报小怨夜半刺私雠劝君愼所用无作神兵羞  

云居寺孤桐  

一株青玉立千叶緑云委亭亭五丈余髙意犹未已山僧年九十清净老不死自云手种时一颗青桐子直从萌芽防髙自毫末始四靣无附枝中心有通理寄言直身者孤直当如此  

京兆府新栽莲【`时为盩厔县尉趋府作`】  

汚沟贮浊水水上叶田田我来一长叹知是东溪莲下有青泥汚馨香无复全上有红尘扑顔色不得鲜物性犹如此人事亦宜然托根非其所不如遭弃捐昔在溪中日花叶媚清涟今来不得地顦顇府门前  

月夜登阁避暑  

旱乆炎气盛中【`去声`】人若燔烧清风隐何处草树不动揺何以避暑气无如出尘嚣行行都门外佛阁正岹峣清近髙生烦热委静销开襟当轩坐意【`一作神`】泰神【`一作意`】飘飘回看归路傍禾黍尽枯焦独善诚有计将何救旱苖  

初授拾遗  

奉诏登左掖束带参朝议何言初命卑且脱风尘吏杜甫陈子昂才名括天地当时非不遇尚无过斯位况余蹇薄者宠至不自意惊近白日光慙非青云器天子方从谏朝廷无忌讳岂不思匪躬适逢时无事受命已旬月饱食随班次谏纸忽盈箱对之终自媿  

赠元稹  

自我从宦逰七年在长安所得惟元君乃知定交难岂无山上苖径寸无歳寒岂无要津水咫尺有波澜之子异于是乆处【`一作要`】誓不谖无波古井水有节秋竹竿一为同心友三及芳【`一作方`】岁阑【`一作兰`】花下鞍马逰雪中杯酒欢衡门相逢迎不具带与冠春风日髙睡秋月夜深看不为同登科【`一作第`】不为同署官所合在方寸心源无异端  

哭刘敦质  

小树两株柏新土三尺坟苍苍白露草此地哭刘君哭君岂无辞辞云君子人如何天不吊穷悴至终身愚者多贵寿贤者独贱迍龙亢彼无悔蠖屈此不伸哭罢持此辞吾将诘羲文  

答友问  

大圭廉不割利剑用不缺当其斩马时良玉不如铁置鐡在洪炉鐡销易如雪良玉同其中三日烧不热君疑才与德咏此知优劣  

杂兴三首  

楚王多内宠倾国选嫔妃又爱从禽乐驰骋每相随锦韝臂花隼罗袂控金羁遂习宫中女皆如马上儿色禽合为荒刑政两已衰云梦春仍猎章华夜不归东风二月天春雁正离离美人挟银镝一发叠双飞飞鸿惊断行敛翅避蛾眉君王顾之笑弓箭生光辉回眸语君曰昔闻庄王时有一愚夫人其名曰樊姬不有此逰乐三载断鲜肥  

越国政初荒越天旱不已风日燥水田水涸尘飞起国中新下令官渠禁流水流水不入田壅入王宫里余波养鱼鸟倒影浮楼雉澹滟九折池萦回十余里四月芰荷发越王日逰嬉左右好风来香动芙蓉蘂但爱芙蓉香又种芙蓉子不念阊门外千里稻苖死  

吴王心日侈服玩尽竒瓌身卧翠羽帐手持红玉杯冠垂明月珠带束通天犀行动自矜顾数歩一裵回小人知所好懐寳四方来奸邪得借手从此幸门开古称国之寳糓米与贤才今看君王眼视之如尘灰伍贠諌已死浮尸去不回姑苏台下草麋鹿暗生麑  

宿紫阁山北村  

晨逰紫阁峰暮宿山下村村老见余喜为余开一尊举杯未及饮暴卒来入门紫衣挟刀斧草草十余人夺我席上酒掣我盘中飱主人退后立敛手反如賔中庭有竒树种来三十春主人惜不得持斧断其根口称采造家身属神防军主人愼勿语中尉正承恩  

读汉书  

禾黍与稂莠雨来同日滋桃李与荆棘霜降同夜萎草木既区别荣枯那等夷茫茫天地意无乃太无私小人与君子用置各有宜奈何西汉末忠邪并信之不然尽信忠早絶邪臣窥不然尽信邪早使忠臣知优防两不断盛业日已衰痛矣萧京辈终令防祸机【`萧望之京房等`】每读元成纪愤愤令人悲寄言为国者不得学天时寄言为臣者可以鉴于斯  

赠樊著作  

阳城为谏议以正事其君其手如屈轶举必指佞臣卒使不仁者不得秉国钧元稹为御史以直立其身其心如肺石动必逹穷民东川八十家冤愤一言伸刘辟肆乱心杀人正纷纷其嫂曰庾氏弃絶不为亲从史萌逆节隠心潜负恩其佐曰孔戡舍去不为宾凡此士与女其道天下闻常恐国史上但记鳯与麟贤者不为名名彰教乃敦每惜若人辈身死名亦沦君为著作郎职废志空存虽有良史才直笔无所申何不自著书实録彼善人编为一家【`一作代`】言以僃史阙文  

蜀路石妇  

道傍一石妇无记复【`一作亦`】无铭传是此乡女为妇孝且贞十五嫁邑人十六夫征行夫行二十载妇独守孤防其夫有父母老病不安宁其妇执妇道一一如礼经晨昏问起居防顺发心诚药饵自调节膳羞必甘馨夫行竟不归妇德转光明后人髙其节刻石像妇形俨然整衣巾若立在闺庭似见舅姑礼如闻环佩声至今为妇者见此孝心生不比山头石空有望夫名  

折劔头  

拾得折剑头不知折之由一握青蛇尾数寸碧峰头疑是斩鲸鲵不然刺蛟虬缺落泥土中委弃无人收我有鄙介性好刚不好柔勿轻直折剑犹胜曲全钩  

登乐逰园望  

独上乐逰园四望天日曛东北何霭霭宫阙入烟云爱此髙处立忽如遗垢氛耳目暂清旷懐抱郁不伸下视十二街緑树间红尘车马徒满眼不见心所亲孔生死洛阳元九谪荆门可怜南北路髙盖者何人  

酬元九对新栽竹有懐见寄【`顷有赠元九诗云有节秋竹竿故元感之因重见寄`】  

昔我十年前与君始相识曾将秋竹竿【`今本竿字以下至秋竹二十字俱脱误作防将秋竹心风霜侵不得`】比君孤且直中心一以合外事纷无极共保秋竹心风霜侵不得始嫌梧桐树秋至先改色不爱杨栁枝春来輭无力怜君别我后见竹长相忆长欲在眼前故栽庭户侧分首今何处君南我在北吟我赠君诗对之心恻恻  

感鹤  

鹤有不羣者飞飞在野田饥不啄腐防渇不饮盗泉贞姿自耿介杂鸟何翩翾同逰不同志如此十余年一兴嗜欲念遂为矰缴牵委质小池内争食羣鸡前不惟懐稻粱兼亦竞腥羶不惟恋主人兼亦狎乌鸢物心不可知天性有时迁一饱尚如此况乗大夫轩  

春雪  

元和岁在夘六年春二月月晦寒食天天隂夜飞雪连宵复竟日浩浩殊未歇大似落鹅毛宻如飘玉屑寒销春茫苍气变风凛冽上林草尽没曲江水复结红干杏花死緑冻杨枝【`一作栁`】折所怜物性伤非惜年芳絶上天有时令四序平分别寒燠茍反常物生【`一作性`】皆夭阏我观圣人意鲁史有其説或记水不氷或书霜不杀上将儆政教下以防灾孽兹雪今如何信美非时节  

髙仆射  

富贵人所爱圣人去其泰所以致仕年着在礼经内元亦有训知止则不殆二疏独能行遗迹东门外清风乆销歇迨【`一作追`】此向千载斯人古亦稀何况今之代遑遑名利客白首千百辈惟有髙仆射七十悬车葢我年虽未老岁月亦云迈预恐髦及时贪荣不能退中心私自儆何以为我戒故作仆射诗书之于大带  

白牡丹【`和钱学士作`】  

城中看花客旦暮走营营素华人不顾亦占牡丹名闭【`一作开`】在深寺中车马无来声唯有钱学士尽日绕丛行怜此皓然质无人自芳馨众嫌我独赏移植在中庭留景夜不暝迎光曙先明对之心亦静虚白相向生唐昌玉蘂花攀玩众所争折来比顔色一种如瑶琼彼因稀见贵此以多为轻始知无正色爱恶随人情岂惟花独尔理与人事并君看入时【`一作眼`】者紫艳与红英  

赠内  

生为同室亲死为同穴尘他人尚相勉而况我与君黔娄固穷士妻贤忘其贫冀缺一农夫妻敬俨如宾陶潜不营生翟氏自爨薪梁鸿不肯仕孟光甘布帬君虽不读书此事耳亦闻至此【`一作于`】千载后传是何如人人生未死间不能忘其身所湏者衣食不过饱与温蔬食足充饥何必膏梁珍缯絮足御寒何必锦绣文君家有贻训清白遗子孙我亦贞苦士与君新结婚庶保贫与素偕老同欣欣  

寄唐生  

贾谊哭时事阮籍哭路岐唐生今亦哭异代同其悲唐生者何人五十寒且饥不悲口无食不悲身无衣所悲忠与义悲甚则哭之太尉击贼日【`叚太尉以笏击朱泚`】尚书叱盗时【`顔尚书叱李希烈`】大夫死凶冦【`陆大夫为乱兵所害`】諌议谪蛮夷【`阳谏议左迁道州`】每见如此事声发涕辄随徃徃闻其风俗士犹或非怜君头半白其志竟不衰我亦君之徒郁郁何所为不能发声哭转作乐府诗篇篇无空文句句必尽规功髙虞人箴痛甚骚人辞非求宫律髙不务文字竒惟歌生民病愿得天子知未得天子知甘受时人嗤药良气味苦琴澹音声稀不惧权豪怒亦任亲朋讥人竟无奈何呼作狂男儿每逢羣盗【`一作动`】息或遇云雾披但自髙声歌庻防天聼卑歌哭虽异名所感则同归寄君三十章与君为哭词  

伤唐衢二首  

自我心存道外物少能逼常排伤心事不为长叹息忽闻唐衢死不觉动顔色悲端从东来触我心恻恻伊昔未相知偶逰滑台侧同宿李翺家一言如旧识酒酣出送我风雪黄河北日西并马头语别至昏黑君归向东郑我来逰上国交心不交靣从此重相忆怜君儒家子不得诗书力五十着青衫试官无禄食遗文仅千首六义无差忒散在京洛【`一作索`】间何人为収拾【`一作得`】  

忆昨元和初忝僃谏官位是时兵革后生民正顦顇但伤民病痛不识时忌讳遂作秦中吟一吟悲一事贵人皆怪怒闲人亦非訾天髙未及闻荆棘生满地惟有唐衢见知我平生志一读兴叹嗟再吟垂涕泗因和三十韵手题逺缄寄致吾陈杜间赏爱非常意此人无复见此诗犹可贵今日开箧看蠧鱼损文字不知何处葬欲问先歔欷终去哭坟前还君一掬泪【`陈杜谓子昂与甫也此诗犹可贵谓唐衢诗也`】  

问友  

种兰不种艾兰生艾亦生根荄相交长茎叶相附荣香茎与臭叶日夜俱长大锄艾恐伤兰溉兰恐滋艾兰亦未能溉艾亦未能除沈吟意不决问君合何如  

悲哉行  

悲哉为儒者力学不知【`一作能`】疲读书眼欲【`一作前`】暗秉笔手生胝十上方一第成名常苦迟纵有宦逹者两鬓已成丝可怜少壮日适在穷贱时丈夫老且病焉用富贵为沈沈朱门宅中有乳臭儿状貌如妇人光明膏粱肌手不把书卷身不擐戎衣二十袭封爵门承勲戚资春来日日出服御何轻肥朝从博【`一作薄`】徒饮暮有倡楼期平【`一作评`】封【`去`】还酒债堆金选蛾睂声色狗马外其余一无知山苖与涧松地势随髙卑古来无奈何非君独【`一作独君`】伤悲  

紫藤  

藤花紫防茸藤叶青扶踈谁谓好顔色而为害有余下如蛇屈盘上若绳萦纡可怜中间树束防成枯株柔蔓不自胜嫋嫋挂空虚岂知纒树木千夫力不如先柔后为害有似防佞徒附着君权势君迷不肯诛又如妖妇人绸缪蛊其夫竒邪壊人室夫惑不能除寄言邦与家所慎在其初毫末不早辨滋蔓信难图愿以藤为戒铭之于座隅  

放鹰  

十月鹰出笼草枯雉肥下韝随指顾百掷无一遗鹰翅疾如风鹰爪利如锥本为鸟所设今为人所资孰能使之然有术甚易知取其向背性制在饥饱时不可使长饱不可使长饥饥则力不足饱则背人飞乗饥纵搏击未饱湏絷维所以爪翅功而人坐収之圣明驭英雄其术亦如斯鄙语不可弃吾闻诸猎师  

慈乌夜啼  

慈鸟失其母哑哑吐哀音昼夜不飞去经年守故林夜夜夜半啼闻者为沾襟声中如告诉未尽反哺心百鸟岂无母尔独哀怨深应是母慈重使尔悲不任昔有吴起者母殁丧不临嗟哉斯徒辈其心不如禽慈乌复慈乌鸟中之曽参  

燕诗示刘叟【`叟有爱子背叟逃去叟甚悲念之叟少年时亦常如是故作燕诗以谕之`】  

梁上有双燕翩翩雄与雌衔泥两椽间一巢生四儿四儿日夜长索食声孜孜青虫不易捕黄口无饱期觜爪虽欲敝心力不知疲湏防十【`一作千`】来徃犹恐巢中饥辛勤三十日母瘦雏渐肥喃喃教言语一一刷毛衣一旦羽翼成引上庭树枝举翅不回顾随风四散飞雌雄空中鸣声尽呼不归却入空巢里啁啾终夜悲燕燕尔勿悲尔当返自思思尔为雏日髙飞背母时当时父母念今日尔应知  

采地黄者  

麦死春不雨禾损秋早霜歳晏无口食田中采地黄采之将何用持以易糇粮凌晨荷锄去薄暮不盈筐携来朱门家卖与白靣郎与君噉肥马可使照地光愿易马残粟救此苦饥肠  

初入太行路  

天冷日不光太行峰苍莽【`上`】尝闻此中险今我方独徃马蹄冻且滑羊肠不可上若比世路难犹自平于掌  

邓鲂张彻落第  

古琴无俗韵奏罢无人聼寒松无妖花枝下无人行春风十二街轩骑不暂停奔车看牡丹走马听秦筝众目恱芳艳松独守其贞众耳喜郑卫琴亦不改声懐哉二夫子念此无自轻  

送王处士  

王门岂无酒侯门岂无肉主人贵且骄待客礼不足望尘而拜者朝夕走碌碌王生独拂衣遐举如云鹄宁归白云外饮水卧空谷不能随众人敛手低睂目扣门与我别酤酒留君宿好去采薇人终南山正緑  

村居苦寒  

八年十二月五日雪纷纷竹柏皆冻死况彼无衣民回观村闾间十室八九贫北风利如剑布絮不蔽身唯烧蒿棘火愁坐夜待晨乃知大寒岁【`一作岁寒`】农者尤【`一作犹`】苦辛顾我当此日草堂深掩门褐裘覆絁被坐卧有余温幸免饥冻苦又无垅亩勤念彼深可媿自问是何人  

纳粟  

有吏夜叩门髙声催纳粟家人不待晓场上张灯烛扬簸净如珠一车三十斛犹忧纳不中鞭责及僮仆昔余谬从事内媿才不足连授四命官坐尸十年禄常闻古人语损益周必复今日谅甘心还他太仓糓  

薛中丞  

百人无一直百直无一遇借问遇者谁正人行得路中丞薛存诚守直心甚固皇明烛如日再使秉王度奸豪与佞巧非不憎且惧直道渐光明邪谋难盖覆每因匪躬节知有匡时具张为坠网纲倚作頺檐柱悠哉上天意报施纷回互自古已冥茫从今尤不谕岂与小人意昏然同好恶不然君子人何反如朝露裴相昨已夭薛君今又去以我惜贤心五年如旦暮况闻善人命长短系运数今我一涕零岂为中丞故  

秋池二首  

前池秋始半卉物多摧壊欲暮槿先萎未霜荷已败默然有所感可以从兹诫本不种松筠早凋何足怪凿池贮秋水中有苹与芰天旱水暗消塌然委空地有似泛泛者附离权与贵一旦恩势移相随共顦顇  

夏旱  

太隂不离毕太岁仍在午旱日与炎风枯燋我田亩金石欲销铄况兹禾与黍嗸嗸万族中唯农最辛苦悯然望岁者出门何所覩但见棘与茨罗生徧塲圃恶苖承沴气欣然得其所感此因问天可能长不雨  

谕友  

昨夜霜一降杀君庭中槐干叶不待黄索索飞下来怜君感节物【`一作物节`】晨起歩前阶临风蹋叶立半日顔色哀【`一作低`】西望长安城歌钟十二街何人不欢乐君独心悠哉白日头上走朱颜镜中颓平生青云心销化成死灰我今赠一言胜饮酒千杯其言虽甚鄙可破悒悒懐朱门有勳贵【`一作贤`】陋巷有顔回穷通各问【`一作有`】命不系才不才推此自豁豁【`一作裕裕`】不必待安排  

丘中有一士二首【`命首句为题`】  

丘中有一士不知其姓名靣色不忧苦血气常和平每选隙地居不蹋要路行举动无尤悔物莫与之争藜藿不充肠布褐不蔽形终歳守穷饿而无嗟叹声岂是爱贫贱深知时俗情勿矜罗弋巧鸾鹤在防防  

丘中有一士守道岁月深行披带索衣坐拍无弦琴不饮浊泉水不息曲木隂所逢茍非义粪土千黄金乡人化其风熏如兰在林智愚与强弱不忍相欺侵我欲访其人将行复沈吟何必见其靣但在学其心  

新制布裘  

桂布白似雪吴緜輭于云布重緜且厚为裘有余温朝拥坐至暮夜覆眠逹晨谁知严冬月支体暖如春中夕忽有念抚裘起逡廵丈夫贵兼济岂独善一身安得万里裘盖裹周四垠稳暖皆如我天下无寒人  

杏园中枣树  

人言百果中唯枣凡且鄙皮皴似手叶小如防耳胡为不自知生花此园里岂宜遇攀玩幸免遭伤毁二月曲江头杂英红旖旎枣亦在其间如嫫对西子东风不择木吹喣长未已眼看欲合抱得尽生生理寄言逰春客乞君一回视君爱绕指柔从君怜栁杞君求悦目艳不敢争桃李君若作大车轮轴材湏此  

虾蟇【`和张十六`】  

嘉鱼荐宗庙灵贡邦家应龙能致雨润我百谷芽蠢蠢水族中无用者虾蟇形秽肌肉腥出没于泥沙六月七月交时雨正滂沱虾蟇得其志快乐无以加地既蕃其生使之族类多天又与其声得以相諠哗岂惟玉池上汚君清冷波可【`一作何`】独瑶瑟前乱君鹿鸣歌常恐飞上天跳跃随姮娥徃徃蚀明月遣君无奈何  

寄隐者  

卖药向都城行憩青门树道逢驰驿者色有非常惧亲族走相送欲别不敢住私怪问道旁何人复何故云是右丞相当国握枢务禄厚食万钱恩深日三顾昨日延英对今日崖州去由来君臣间宠辱在朝暮青青东郊草中有归山路归去卧云人谋身计非误  

放鱼【`自此后诗到江州作`】  

晓日提竹篮家僮买春蔬青青芹蕨下叠卧双白鱼无声但呀呀以气相喣濡倾篮写地上拨刺长尺余岂唯刀机忧坐见蝼蚁圗脱泉虽已乆得水犹可苏放之小池中且用救干枯水小池窄狭动尾触四隅一时幸茍活乆逺将何如怜其不得所移放于南湖南湖连西江好去勿踟蹰施恩即望报吾非斯人徒不湏泥沙底辛苦觅眀珠  

文柏牀  

陵上有老柏柯叶寒苍苍朝为风烟树暮为宴寝牀以其多竒文宜升君子堂刮削露节目拂拭生辉光斑状貍首素质如截肪虽充悦目玩终乏周身防华彩诚可爱生理苦已伤方知自残者为有好文章  

浔阳三题【`并序`】  

庐山多桂树湓浦多修竹东林寺有白莲花皆植物之贞劲秀异者虽宫囿省寺中未必能尽有夫物以多为贱故南方人不贵重之至有蒸爨其桂翦弃其竹白眼于莲花者予惜其不生于北土也因赋三题以唁之  

庐山桂  

偃蹇月中桂结根依青天天风绕月起吹子下人间飘零委何处乃落匡庐山生为石上桂叶如翦碧鲜枝干日长大根荄日牢坚不归天上月空老山中年庐山去咸阳道里三四千无人为移植得入上林园不及红花树长栽温室前  

湓浦竹  

浔阳十月天天气仍温燠有霜不杀草有风不落木冥气力薄草木冬犹緑谁肯湓浦头回眼看修竹其有顾盻者持刀斩且束剖劈青琅玕家家盖墙屋吾闻汾晋间竹少重如玉胡为取轻贱生此西江曲  

东林寺白莲  

东林北塘水湛湛见底清中生白芙蓉菡萏三百茎白日发光彩清飚散芳馨泄香银囊破泻露玉盘倾我慙尘垢【`一作埃`】眼见此瑶英乃知红莲花虚得清浄名夏蕚敷未歇秋房【`一作芳`】结才成夜深众僧寝独起绕池行欲収一颗子寄向长安城但恐出山去人间种不生  

大水  

浔阳郊郭间大水岁一至闾阎半飘荡城堞多倾坠苍茫生海色漫连空翠风卷白波飜日煎红浪沸工商彻屋去牛马登山避况当率税时颇害农桑事独有佣舟子鼓枻生意气不知万人灾自觅锥刀利吾无奈尔何尔非乆得志九月霜降后水涸为平地  

## 御定全唐诗卷四百二十五  

白居易  

续古诗十首  

戚戚复戚戚送君逺行役行役非中原海外黄沙碛伶俜独居妾迢遰长征客君望功名归妾忧生死隔谁家无夫妇何人不离拆【`一作析`】所恨薄命身嫁迟别日廹妾身有存殁妾心无改易生作【`一作为`】闺中妇死作山头石掩泪别乡里飘飖将逺行茫茫緑野中春尽孤客情驱马上丘陇髙低路不平风吹棠棃花啼鸟时一声古墓何代人不知姓与名【`一作何姓名`】化作路傍土年年春草生感彼忽自悟今我何营营  

朝采山上薇暮采山上薇岁晏薇已尽饥来何所为坐饮白石水手把青松枝击节独长謌其声清且悲马非不肥所苦长絷维豢豕非不饱所忧竟为牺行行歌此曲以慰常苦饥【`一作渴饥`】  

雨露长纤草山苖髙入云风雪折劲木涧松摧为薪风摧此何意雨长彼何因百丈涧底死寸茎山上春可怜苦节士感此涕盈巾  

窈窕双鬟女容德俱如玉昼居不逾阈夜行常秉烛气如含露【`一作雾`】兰心如贯霜竹宜当僃嫔御胡为守幽独无媒不得选年忽过三六岁暮望汉宫谁在黄金屋邯郸进倡女能唱黄花曲一曲称君心防荣连九族栖栖逺方士读书三十年业成无知已徒歩来入闗长安多王侯英俊竞攀援幸随众宾末得厠门舘间东閤有防酒堂上有管弦何为向隅客对此不开顔富贵无是非主人终日欢贫贱多悔尤客子中【`一作终`】夜叹归去复归去故乡贫亦安  

凉风飘嘉树日夜减芳华下有感秋妇攀条苦悲嗟我本幽闲女结髪事豪家豪家多婢仆门内颇骄奢良人近封侯出入鸣玉珂自从富贵来恩薄谗言多冡【`一作家`】妇独守礼羣妾互竒衺但信言有玷不察心无瑕容光未消歇欢爱忽蹉跎何意掌上玉化为眼中砂盈盈一尺水浩浩千丈河勿言小大异随分有风波闺房犹复尔邦国当如何  

心亦无所迫身亦无所拘何为肠中气郁郁不得舒不舒良有以同心乆离居五年不见面三年不得书念此令人老抱膝坐长吁岂无盈尊酒非君谁与娱  

揽衣出门行游观绕林渠澹澹春水暖东风生緑蒲上有和鸣雁下有掉尾鱼飞沈一何乐鳞羽各有徒而我方独处不与之子俱顾彼自伤已禽鱼之不如出游欲遣忧孰知忧有余  

春旦日初出曈曈耀晨辉草木照未逺浮云已蔽之天地黯以【`一作似`】晦当午如昏时虽有东南风力防不能吹中园何所有满地青青葵阳光委云上倾心欲何依  

秦中吟十首【`并序`】  

贞元元和之际予在长安闻见之间有足悲者因直歌【`三字一作略举`】其事【`一下有因字`】命为秦中吟【`一本此下有焉字`】  

议婚【`一作贫家女`】  

天下无正声悦耳即【`一作则`】为娱人间无正色恱目即【`一作则`】为姝顔色非相逺贫富则有殊贫为时所弃富为时所趋红楼富家女金缕绣罗见人不敛手娇痴二八初母兄未开口已【`一作言`】嫁不湏防緑窻贫家女寂莫二十余荆钗不直钱衣上无眞珠防回人欲聘临日又踟蹰主人防良媒置酒满玉壶四座且勿饮听我歌两途富家女易嫁嫁早轻其夫贫家女难嫁嫁晩孝于姑闻君欲娶妇娶妇意何如  

重赋【`一作无名税`】  

厚地植桑麻所要【`一作用`】济生民生民理布帛所求活一身身外充征赋上以奉君亲国家定两税本意在爱【`一作忧`】人厥初防其滛明敇内外臣税外加一物皆以枉法论奈何歳月乆贪吏得因循浚我以求宠敛索无冬春织绢未成匹缲丝未盈斤里胥廹【`一作逼`】我纳不许暂逡廵歳暮天地闭隂风生破村夜深烟火尽霰雪白纷纷幼者形不蔽老者体无温悲喘【`一作啼`】与寒气并入鼻中辛昨日输残税因窥官库门缯帛如山积丝絮如【`一作似`】云屯号为羡余物随月【`一作日`】献至尊夺我身上暖买尔眼前恩进入琼林库歳乆化为尘  

伤宅【`一作伤大宅`】  

谁家起甲第朱门大【`一作当`】道邉丰屋中栉比髙墙外回环累累六七堂栋【`一作檐`】宇相连延一堂费百万郁郁起青烟洞房温且清寒暑不能干髙堂虚且迥坐卧见南山绕廊紫藤架夹砌红药栏【`一作阑`】攀枝摘樱桃带花移牡丹主人此中坐十载为大官厨有臭败肉库有贯朽【`一作朽贯`】钱谁能将我语问尔骨肉间岂无穷贱者忍不救饥寒如何奉一身直欲保千年不见马家宅今作奉诚园  

伤友【`又云伤苦节士一作胶漆契`】  

陋巷孤【`一作饥`】寒士出门苦【`一作甚`】恓恓【`一作栖栖`】虽云志气髙岂免顔色低平生同门【`一作`】友通籍在金闺曩者胶漆契迩来云雨暌正逢下朝归轩骑五门西是时天乆隂三日雨凄凄蹇驴避路立肥马当风嘶回顾防相识占道上沙堤昔年洛阳社贫贱相提携今日长安道对靣隔云泥近日多如此非君独惨凄死生不变者唯闻任与黎【`任公叔黎逢`】  

不致仕【`一作合致仕`】  

七十而致仕礼法有明文何乃贪荣者【`一作贵`】斯言如不闻可怜八九十齿堕双眸昏朝露贪名利夕阳忧子孙挂冠顾翠緌悬车惜朱轮金章腰不胜伛偻入君门谁不爱富贵谁不恋君恩年髙湏告【`一作请`】老名遂合退身少时共嗤诮【`一作笑`】晩岁多因循贤哉汉二疏彼独是何人寂莫东门路无人继去尘  

立碑【`一作古碑`】  

勲德既下衰文章亦陵夷但见山中石立作路旁碑铭勲【`一作勲名`】悉太公叙德【`一作德教`】皆仲尼复以多为贵千言直万赀为文彼何人想见下笔时但欲愚者悦不思贤者嗤岂独贤者嗤仍传后代疑古石苍苔字安知是媿词我闻望江县麴令抚惸嫠【`麴令名信陵`】在官有仁政名不闻京师身殁欲归葬百姓遮路岐攀辕不得归【`一作去`】留葬此江湄至今道其名男女涕皆【`一作皆涕`】垂无人立碑碣唯有邑人知  

轻肥【`一作江南旱`】  

意气骄满路鞍马光照尘借问何为者人称是内臣朱绂皆大夫紫绶或【`一作悉`】将军夸赴军中宴走马去【`一作疾`】如云尊罍溢九醖水陆罗八珍果擘洞庭橘脍切天池鳞食饱心自若酒酣气益振是岁江南旱衢州人食人  

五弦【`一作五弦琴`】  

清歌且罢【`一作停`】唱红袂亦停舞赵叟抱五弦宛转当胸【`一作胸前`】抚大声麄【`一作徂`】若散飒飒风和雨小声细欲絶切切鬼神语又如鹊报喜转作猨啼苦十指无定音顚倒宫征【`一作商`】羽坐客闻此声形神若无主行客闻此声驻足不能举嗟嗟俗人耳好今不好古所以緑【`一作北`】窗琴日日生尘土  

歌舞【`一作伤阌乡县囚`】  

秦中岁云暮大雪满皇州雪中退朝者朱紫尽公侯贵有风云兴富无饥寒忧所营唯第宅所务在追逰朱门车马客红烛歌舞楼欢酣促宻坐醉暖脱重裘秋官为主人廷尉居上头日中为一乐【`一作乐饮`】夜半不能休岂知阌乡狱中有冻死囚  

买花【`一作牡丹`】  

帝城春欲暮喧哗车马度共道牡丹时相随买花去贵贱无常价酬直看花数灼灼百朶红戋戋五束素上张幄幕【`一作帷幄`】庇旁织巴【`一作笆`】篱防水洒复泥封移【`一作迁`】来色如故家家习为俗人人迷不悟有一田舍翁偶来买花处低头独长叹此叹无人喻一丛深色花十户中人赋  

赠友五首【`幷序`】  

吾友有王佐之才者以致君济人为已任识者深许之因赠是诗以广其志云  

一年十二月毎月有常令君出臣奉行谓之握金镜由兹六气顺以遂万物性时令一反常生灵受其病周汉德下衰王风始不竞又从斩鼂错诸侯益强盛百里不同禁四时各为政盛夏兴土功方春勦人命谁能救其失待君佐邦柄峨峨象魏门悬法彞伦正  

银生楚山曲金生鄱谿滨南人弃农业求之多苦辛披砂复凿石矻矻无冬春手足尽皴胝【`一作皴手足尽胝`】爱利不爱身畬田既慵斫稲田亦嬾耘相携作防手皆道求金银毕竟金与银何殊泥与尘且非衣食物不济饥寒人弃本以趋末日富而歳贫所以先圣王弃藏不为珍谁能反古风待君秉国钧捐金复抵璧勿使劳生民私家无钱炉平地无铜山胡为秋夏税岁岁输铜钱钱力日已重农力日已殚贱粜粟与麦贱贸丝与緜岁暮衣食尽焉得无饥寒吾闻国之初有制垂不刊庸必算丁口租必计桑田不求土所无不强人所难量入以为出上足下亦安兵兴一变法兵息遂不还使我农桑人顦顇畎亩间谁能革此弊待君秉利权复彼租庸法令如贞观年  

京师四方则王化之本根长吏乆于政然后风教敦如何尹京者迁次不逡廵请君屈指数十年十五人科条日相矫吏力亦已勤寛猛政不一民心安得淳九州雍为首羣牧之所遵天下率如此何以安吾民谁能变此法待君赞弥【`一作丝`】纶愼择循良吏令其长子孙  

三十男有室二十女有归近代多离乱婚姻多过期嫁娶既不早生育常苦迟儿女未成人父母已衰羸凡人贵逹日多在长大时欲报亲不待孝心无所施哀哉三牲养少得及庭闱惜哉万钟粟多用饱妻儿谁能正婚礼待君张国维庻使孝子心皆无风树悲  

寓意诗五首  

豫樟生深山七年而后知挺髙二百尺本末皆十围天子建明堂此材独中规匠人执斤墨采度将有期孟冬草木枯烈火燎山陂疾风吹猛焰从根烧到枝养材三十年方成栋梁姿一朝为灰烬柯叶无孑遗地虽生尔材天不与尔时不如粪土英犹有人掇之已矣勿重陈重陈令人悲不悲焚烧苦但悲采用迟  

赫赫京内史炎炎中书郎昨传征拜日恩赐颇殊常貂冠水苍玉紫绶黄金章佩服身未暖已闻窜逺荒亲戚不得别吞声泣路旁宾客亦已散门前雀罗张富贵来不乆倐如瓦沟霜权势去尤速瞥若石火光不如守贫贱贫贱可乆长传语宦逰子且来归故乡  

促织不成章提壶但闻声嗟哉虫与鸟无实有虚名与君定交日乆要如弟兄何以示诚信白水指为盟云雨一为别飞沉两难并君为得风鹏我为失水鲸音信日已疎恩分日已轻穷通尚如此何况死与生乃知择交难湏有知人明莫将山上松结托水上萍  

翩翩两鸟本是同巢燕分飞来几时秋夏炎变一宿蓬荜庐一栖明光殿偶因衔泥处复得重相见彼矜杏梁贵此嗟茅栋贱眼看秋社至两处俱难恋所托各暂时胡为相叹羡  

婆娑园中树根株大合围蠢尔树间虫形质一何防孰谓虫之【`一作至`】防虫蠧已无期孰谓树之【`一作至`】大花叶有衰时花衰夏未实叶病秋先萎树心半为土观者安得知借问虫何在在身不在枝借问虫何食食心不食皮岂无啄木鸟觜长将何为  

读史五首  

楚懐放灵均国政亦荒滛彷徨未忍决绕泽行悲吟汉文疑贾生谪置湘之隂是时刑方措此去难为心士生一代间谁不有浮沉良时真可惜乱世何足钦乃知汨罗恨未抵长沙深  

祸患如棼丝其来无端绪马迁下蚕室嵇康就囹圄抱寃志气屈忍耻形神沮当彼戮辱时奋飞无翅羽商山有黄绮颍川有巢许何不从之逰超然离网罟山林少羁鞅世路多艰阻寄谢伐檀人慎勿嗟穷处  

汉日大将军少为乞食子秦时故列侯老作锄士春华何暐晔园中发桃李秋风忽萧条堂上生荆杞深谷变为岸桑田成海水势去未湏悲时来何足喜寄言荣枯者反复殊未已  

含沙射人影虽病人不知巧言搆人罪至死人不疑掇蠭杀爱子掩鼻戮宠姬恭防萧望赵髙谋李斯隂德既必报隂祸岂虚施人事虽可罔天道终难欺明则有刑辟幽则有神祗茍免勿私喜鬼得而诛之  

季子顦顇时妇见不下机买臣负薪日妻亦弃如遗一朝黄金多佩印衣锦归去妻不敢视妇嫂强依依富贵家人重贫贱妻子欺奈何贫富间可移亲爱志遂使中人心汲汲求富贵又令下人力各竞锥刀利随分归舍来一取妻孥意  

和答诗十首【`并序`】  

五年春微之从东台来不数日又左转为江陵士曹掾诏下日防予下内直归而微之已即路邂逅相遇于街衢中自永夀寺南抵新昌里北得马上话【`一作语`】别语不过相勉保方寸外形骸而已囙不暇及他是夕足下次于山北寺仆职役不得去命季弟送行且奉新诗一轴致于执事凡二十章率有兴比滛文艳韵无一字焉意者欲足下在途讽读且以遣日时消忧懑又有以张直气而扶壮心也及足下到江陵寄在路所为诗十七章凡五六千言言有为章有防迨于宫律体裁皆得作者风发缄开卷且喜且怪仆思牛僧孺戒不能示他人惟与杓直拒非及樊宗师辈三四人时一吟读心甚贵重然窃思之岂仆所奉者二十章遽能开足下聪明使之然耶抑又不知足下是行也天将屈足下之道激足下之心使感时发愤而臻于此耶若两不然者何立意措辞与足下前时诗如此之相逺也仆既羡足下诗又怜足下心尽欲引狂简而和之属直宿拘牵居无暇日故不即时如意旬月来多乞病假假中稍闲且摘卷中尤者继成十章亦不下三千言其间所见同者固不能自异异者亦不能强同同者谓之和异者谓之荅并别録和梦逰春诗一章各附于本篇之末余未和者亦续致之顷者在科试间常与足下同笔砚每下笔时辄相顾共患其意太切而理太周故理太周则辞繁意太切则言激然与足下为文所长在于此所病亦在于此足下来序果有词犯文繁之说今仆所和者犹前病也待与足下相见日各引所作稍删其烦而晦其义焉余具书白  

和思归乐  

山中不栖鸟夜半声嘤嘤似道思归乐行人掩泣听皆疑此山路迁客多南征忧愤气不散结化为精灵我谓此山鸟本不因人生人心自懐土想作思归鸣孟尝平居时娱耳琴泠泠雍门一言感未奏泪霑缨魏武铜雀妓日与欢乐并一旦西陵望欲歌先涕零峡猨亦何意陇水复何情为入愁人耳皆为肠断声请看元侍御亦宿此邮亭因听思归鸟神气独安宁问君何以然道胜心自平虽为南迁客如在长安城云得此道来何虑复何营穷逹有前定忧喜无交争所以事君日持宪立大庭虽有回天力挠之终不倾况始三十余年少有直名心中志气大眼前爵禄轻君恩若雨露君威若雷霆退不茍免难进不曲求荣在火辨玉性经霜识松贞展禽任三黜灵均长独醒获戾自东洛贬官向南荆再拜辞阙下长揖别公卿荆州又非逺驿路半月程汉水照天碧楚山挿云青江陵橘似珠宜城酒如谁谓谴谪去未妨逰赏行人生百岁内天地暂寓形太仓一稊米大海一浮萍身委逍遥篇心付头陀经尚逹死生【`一作生死`】观宁为宠辱惊中懐茍有主外物安能萦任意思归乐声声啼到明  

和阳城驿  

商山阳城驿中有叹者谁云是元监察江陵谪去时忽见此驿名良乆涕欲垂何故阳道州名姓同于斯怜君一寸心宠辱誓不移疾恶若巷伯好贤如缁衣沈吟不能去意者欲改为改为避贤驿大署于门楣荆人爱羊祜户曹改为辞一字不忍道况兼姓呼之因题八百言言直文甚竒诗成寄与我锵【`一作铿`】若金和丝上言阳公行友悌无等夷骨肉同衾裯至死不相离次言阳公迹夏邑始栖迟乡人化其风少长皆孝慈次言阳公道终日对酒巵兄弟笑相顾醉貌红怡怡次言阳公节謇謇居谏司誓心除国蠧决死犯天威终言阳公命左迁天一涯道州炎瘴地身不得生归一一皆实録事事无孑遗凡是为善者闻之恻然悲道州既已矣徃者不可追何世无其人来者亦可思愿以君子文告彼大乐师附于雅歌末奏之白玉墀天子闻此章教化如法施直谏从如流佞臣恶如疵宰相闻此章政柄端正持进贤不知倦去邪勿复疑宪臣闻此章不敢懐依违谏官闻此章不忍纵诡随然后告史氏旧史有前规若作阳公传欲令后世知不劳叙世家不用费文辞但于【`一作使`】国史上全録元稹诗  

荅桐花  

山木多蓊郁兹桐独亭亭叶重碧云片花簇紫霞英是时三月天春暖山雨晴夜色向月浅闇香随风轻行者多商贾居者悉黎氓无人觧赏爱有客独屏营手攀花枝立足蹋花影行生怜不得所死欲扬其声截为天子琴刻作古人形云待我成噐荐之于穆清诚是君子心恐非草木情胡为爱其华而反伤其生老被刳肠不如无神灵雄鸡自断尾不愿为牺牲况此好顔色花紫叶青青宜遂天地性忍加刀斧刑我思五丁力拔入九重城当君正殿栽花叶生光晶上对月中桂下覆阶前蓂泛拂香炉烟隐映斧藻屏为君布緑隂当暑防轩楹沈沈緑满地桃李不敢争【`以上四句今本俱脱`】为君发清韵风来如叩泠泠声满耳郑卫不足听受君封植力不独吐芬馨助君行春令开花应晴【`一作清`】明受君雨露恩不独含芳荣戒君无戱言翦叶封弟兄受君岁月功不独资生成为君长髙枝鳯皇上头鸣一鸣君万岁夀如山不倾再鸣万人泰泰阶为之平如何有此用幽滞在岩坰岁月不尔驻孤芳坐凋零请向桐枝上为余题姓名待余有势力移尔献丹庭  

和大觜乌  

乌者种有二名同性不同觜小者慈孝觜大者贪庸觜大命又长生来十余冬物老顔色变头毛白茸茸飞来庭树上初但惊儿童老巫生奸计与乌意潜通云此【`一作是`】非凡鸟遥见起敬恭千岁乃一出喜贺主人翁祥瑞来白日神圣【`一作灵`】占知风隂作北斗使能为人吉防此乌【`一作鸟`】所止家家产日夜丰上以致寿考下可宜田农主人富家子身老心童防随巫拜复祝妇姑亦相从杀鸡荐其肉敬若禋六宗乌喜张大觜飞接在虚空乌既饱羶腥巫亦飨甘浓乌巫互相利不复两西东日日营巢窟稍稍近房栊虽生八九子谁辨其雌雄羣雏又成长众觜逞【`一作骋`】残凶探巢吞燕卵入蔟啄蚕虫岂无乗秋隼羁绊委髙墉但食乌残肉无施搏击功亦有能言鹦翅碧觜距红暂曽説乌罪囚闭在深笼青青窗前栁郁郁井上桐贪乌占栖息慈乌独不容慈乌尔奚为来徃何憧憧晓去先晨鼓暮归后昏钟辛苦尘土间飞啄禾黍丛得食将哺母【`一作母哺`】饥肠不自充主人憎慈乌命子削弹弓续防稽竹丸铸荆山铜慈乌求母食飞下尔庭中数粒未入口一丸已中胸仰天号一声似欲诉苍穹反哺日未足非是惜微躬谁能持此寃一为问化工胡然大觜乌竟得天年终  

答四皓庙  

天下有道见无道卷懐之此乃圣人语吾闻诸仲尼矫矫四先生同禀希世资随时有显晦秉道无磷缁秦皇肆暴虐二世遘乱离先生相随去商岭采紫芝君看秦狱中戮辱者李斯刘项争天下谋臣竟恱随先生如鸾鹤去【`一作出`】入冥冥飞君看齐鼎中焦烂者郦其子房得沛公自谓相遇迟八难掉舌枢三略役心机辛苦十数年昼夜形神疲竟杂覇者道徒称帝者师子房尔则能此非吾所宜【`一作为`】汉髙之季年嬖宠钟所私冡嫡欲废夺骨肉相忧疑岂无子房口口舌无所施亦有陈平心心计将何为皤皤【`一作皓皓`】四先生髙冠危映睂从容下南山顾盻入东闱前瞻恵太子左右生羽仪却顾戚夫人楚舞无光辉心不画一计口不吐一词闇定天下本遂安刘氏危子房吾则能此非尔所知先生道既光太子礼甚卑安车留不住功成弃如遗如彼旱天云一雨百谷滋泽则在天下云复归希夷勿髙巢与由勿尚吕与伊巢由徃不返伊吕去不归岂如四先生出处两逶迤何必长隐逸何必长济时由来圣人道无朕不可窥卷之不盈握舒之亘八陲先生道甚明夫子犹或非愿子辨其惑为予吟此诗  

和雉媒  

吟君雉媒什一哂复一叹和之一何晚今日乃成篇岂唯鸟有之抑亦人复然张陈刎颈交竟以势不完至今不平气塞絶泜水源赵襄骨肉亲亦以利相残至今不善名髙于磨笄山况此笼中雉志在饮啄间稲粱暂入口性已随人迁身苦亦自防同族何足言但恨为媒拙不足以自全劝君今日后养鸟养青鸾青鸾一失侣至死守孤单劝君今日后结客结任安主人宾客去独住在门阑  

和松树  

亭亭山上松一一生朝阳森耸上参天柯条百尺长漠漠尘中槐两两夹康庄婆娑低覆地枝干亦寻常八月白露降槐叶次第黄岁暮满山雪松色郁青苍彼如君子心秉操贯氷霜此如小人靣变态随炎凉共知松胜槐诚欲栽道旁粪土种瑶草瑶草终不芳尚可以斧斤伐之为栋梁杀身获其所为君构明堂不然终天年老死在南冈不愿亚枝叶低随槐树行  

荅箭镞  

矢人职司忧为箭恐不精精在【`一作则`】利其镞错磨锋镝成插以靑竹簳羽之赤雁翎勿言分寸鐡为用乃长兵闻有狗盗者昼伏夜潜行摩弓试箭镞夜射不待明一盗既流血百犬同吠声狺狺嘷不已主人为之惊盗心憎主人主人不知情反责镞太利矢人获罪名寄言控者愿君少留听何不向西射西天有狼星何不向东射东海有长鲸不然学仁贵三矢平虏庭不然学仲连一发下燕城胡为射小盗此用无乃轻徒霑一防血虚汚箭头腥  

和古社  

废村多年树生在古社隈为作妖狐窟心空身未摧妖狐变美女社树成楼台黄昏行人过见者心裵回饥雕竟不捉老犬反为媒岁媚少年客十去九不廻昨夜云雨合烈风驱迅雷风防树根出雷劈社坛开飞电化为火妖狐烧作灰天明至其所清旷无氛埃旧地葺村落新田辟荒莱始知天降火不必常为灾勿谓神黙黙勿谓天恢恢勿喜犬不捕勿夸雕不猜寄言狐媚者天火有时来  

和分水岭  

髙岭峻棱棱细泉流亹亹势分合不得东西随所委悠悠草蔓底溅溅石罅里分流来防年昼夜两如此朝宗逺不及去海三千里浸润小无功山苖长旱死萦纡用无所奔廹流不已唯作呜咽声夜入行人耳有源殊不竭无坎终难止同出而异流君看何所似有似骨肉亲派别从此始又似势利交波澜相背起所以赠君诗将君何所比不比山上泉比君井中水  

有木诗八首【`并序`】  

余尝读汉书列传见佞顺媕娿圗身防国如张禹辈者见惑上蛊下交乱君亲如江充辈者见暴狠防扈壅君树党如梁冀辈者见色仁行违先德后贼如王莽辈者又见外状恢中无实用者又见附离权势随之覆亡者其初皆有动人之才足以惑众媚主莫不合于始而败于终也因引风人骚人之兴赋有木八章不独讽前人欲【`一作亦`】儆后代尔  

有木名弱柳结根近清池风烟借顔色雨露助华滋峨峨白雪花【`一作毛`】嫋嫋青丝枝渐宻隂自庇转髙梢四垂截枝扶为杖輭弱不自持折条用樊圃柔脆非其宜为树信可玩论材何所施可惜金堤地栽之徒尔为有木名樱桃得地早滋茂叶宻独承日花繁偏受露迎风闇揺动引鸟潜　【`作自`】来去鸟啄子难成风来枝莫住低輭易攀玩佳人屡回顾色求桃李饶心向松筠妬好是映墙花本非当轩树所以姓萧人曽为伐樱赋有木秋不凋青青在江北谓为洞庭橘美人自移植上受顾盻恩下勤浇溉力实成乃是枳臭苦不堪食物有似是者真伪何由识美人黙无言对之长叹息中含害物意外矫凌霜色仍向枝叶间潜生刺如棘  

有木名杜棃隂森覆丘壑心蠧已空朽根深尚盘薄狐媚【`一作媚狐`】言语巧鸟妖【`一作妖鸟`】声音恶凭此为巢穴徃来彑栖托四傍五六本叶枝【`一作枝叶`】相交错借问因何生秋风吹子落为长社坛下无人敢芟斫几度野火来风回烧不着  

有木香苒苒山头生一蕟主人不知名移种近轩闼爱其有芳味因以调麴蘖前后曽饮者十人无一活岂徒悔封植兼亦误采掇试问识药人始知名野葛年深已滋蔓刀斧不可伐何时猛风来为我连根【`一作枝`】拔有木名水柽逺望青童童根株非劲挺柯叶多防笼彩翠色如柏鳞皴皮似松为同松柏类得列嘉树中枝弱不胜雪势髙常惧风雪压低还举风吹西复东柔芳甚杨栁早落先梧桐惟有一堪赏中心无蠧虫  

有木名凌霄擢秀非孤标偶依一株树遂抽百尺条托根附树身开花寄树梢自谓得其势无因有动揺一旦树摧倒独立暂飘飖疾风从东起吹折不终朝朝为拂云花暮为委地樵寄言立身者勿学柔弱苖  

有木名丹桂四时香馥馥花团夜雪明叶剪春云緑风影清似水霜枝冷如玉独占小山幽不容凡鸟宿匠人爱芳直裁截为厦屋干细力未成用之君自速重任虽大过直心终不曲纵非梁栋材犹胜寻常木  

叹鲁二首  

季桓心岂忠其富过周公阳货道岂正其权执国命由来富与权不系才与贤所托得其地虽愚亦获安彘肥因粪壤防稳依社坛虫兽尚如是【`一作此`】岂谓无因縁展禽胡为者直道竟三黜顔子何如人屡空聊过日皆懐王佐道不践陪臣秩自古无奈何命为时所屈有如草木分天各与其一荔枝非名花牡丹无甘实  

反鲍明逺白头吟  

炎炎者烈火营营者小蝇火不热贞玉蝇不防清氷此茍无所受彼莫能相仍乃知物性中各有能不能古称怨恨【`一作报`】死则人有所惩惩滛或应可在道未为譬如蜩鷃徒啾啾啅龙鹏宜当委之去寥廓髙飞腾岂能泥尘下区区酬怨憎胡为坐自苦吞悲仍抚膺  

青冢  

上有饥鹰号下有枯蓬走茫茫边雪里一掬沙培塿传是昭君墓埋闭蛾睂乆凝脂化为泥铅黛复何有唯有隂怨气时生坟左右郁鬰如苦雾不随骨销朽妇人无他才荣枯系妍否何乃明妃命独悬尽工手丹青一诖误白黒相纷纠遂使君眼中西施作嫫母同侪倾宠幸异类为配偶祸福安可知美顔不如丑何言一时事可戒千年后特报后来姝不湏倚睂首无辞插荆钗嫁作贫家妇不见青冢上行人为浇酒  

杂感  

君子防悔尤贤人戒行藏嫌疑逺李言动慎毫芒立教固如此抚事有非常为君持所感仰面问苍苍犬齧桃树根李树反见伤老烹不烂延祸及枯桑城门自焚爇池鱼罹其殃阳货肆凶暴仲尼畏于匡鲁酒薄如水邯郸开战塲伯禽鞭见血过失由成王都尉身降虏宫刑加子长吕安兄不道都市杀嵇康斯人死已乆其事甚昭彰是非不由已祸患安可防使我千载后涕泗满衣裳  

## 御定全唐诗卷四百二十六  

白居易  

新乐府【`幷序　元和四年为左拾遗时作`】  

序曰凡九千二百五十二言断为五十篇篇无定句句无定字系于意不系于文首句标其目卒章显其志诗三百之义也其辞质而径欲见之者易喻也其言直而切欲闻之者深诫也其事覈而实使采之者传信也其体顺而肆可以播于乐章歌曲也总而言之为君为臣为民为物为事而作不为文而作也  

七德舞　美拨乱陈王业也【`武德中天子始作秦王破陈乐以歌太宗之功业贞观初太宗重制破陈乐舞图诏魏征虞世南等为之歌词名七德舞自龙朔已后诏郊庙享宴皆先奏之`】  

七德舞七德歌传自武德至元和元和小臣白居易观舞听歌知乐意乐终稽首陈其事太宗十八举义兵白  

旄黄钺定两京擒充戮窦四海清二十有四功【`一作王`】业成二十有九即帝位三十有五致太平功成理定何神速速在推心置人腹亡卒遗骸散帛収【`贞观初诏収天下阵亡骸骨致祭而瘗埋之寻又散帛以求之也`】饥人卖子分金赎【`贞观二年大饥人有鬻男女者诏出御府金帛尽赎之还其父母`】魏征梦见子夜泣【`魏征疾亟太宗梦与征别既寤流涕是夕征卒故御亲制碑云昔殷宗得良弼于梦中今朕失贤臣于觉后`】张谨哀闻辰日哭【`张公谨卒太宗为之举哀有司奏日在辰隂阳所忌不可哭上曰君臣义重父子之情也情发于中安知辰日遂哭之恸`】怨女三千放出宫【`太宗尝谓侍臣曰妇人幽闭深宫情实可愍今将出之任求伉俪于是令左丞戴胄给事中杜正伦于掖庭宫西门拣出数千人尽放归`】死囚四百来归狱【`贞观六年亲録囚徒死罪者三百九十放出归家令明年秋来就刑应期毕至诏悉原之`】翦须烧药赐功臣李勣呜咽思杀身【`李勣尝疾医云得龙须烧灰方可疗之太宗自剪须烧灰赐之服讫而愈勣叩头涕泣而谢`】含血吮创抚战士思摩奋呼【`一作身`】乞効死【`李思摩尝中矢太宗亲为吮血`】则知不独善战善乗时【`一本无则知二字`】以心感人人心归尔来一百九十载天下至今歌舞之歌七德舞七德圣人有作【`一作祚`】垂无极岂徒耀神武岂徒夸圣文太宗意在陈王业王业艰难示子孙  

法曲【`一本此下有歌字`】　美列圣正华声也  

法曲法曲歌大定积德重熙有余庆永徽之人舞而咏【`永徽之时有贞观遗风故髙宗制一戎大定乐曲`】法曲法曲舞霓裳政和世理音洋洋开元之人乐且康【`霓裳羽衣曲起于开元盛于天寳也`】法曲法曲歌堂堂堂堂之庆垂无疆中宗肃宗复鸿业唐祚中兴万万叶【`永隆元年太常李嗣贞善审音律能知兴衰云近者乐府有堂堂之曲再言者唐祚再兴之兆`】法曲法曲合夷歌夷声邪乱华声和以乱干和天寳末明年胡尘犯宫阙【`法曲虽似失雅音葢诸夏之声也故歴朝行焉明皇虽雅好度曲然未尝使蕃汉杂奏天寳十三载始诏诸道调法曲与胡部新声合作识者深异之明年冬安禄山反`】乃知法曲本华风苟能审音与政通一从胡曲相参错不辨兴衰与哀乐愿求牙旷正华音不令夷夏相交侵  

二王后　明祖宗之意也  

二王后彼何人介公酅公为国宾周武隋文之子孙古人有言天下者非是一人之天下周亡天下传于隋隋人失之唐得之唐兴十叶歳二百介公酅公世为客明堂太庙朝享时引居宾位备威仪僃威仪助郊祭髙祖太宗之遗制不独兴灭国不独继絶世欲令嗣位守文君亡国子孙取为戒  

海漫漫　戒求仙也  

海漫漫直下无底傍无邉云涛烟浪最深处人传中有三神山山上多生不死药服之羽化为天仙秦皇汉武信此语方士年年采药去蓬莱今古但闻名烟水茫茫无觅处海漫漫风浩浩眼穿不见蓬莱岛不见蓬莱不敢归童男丱女舟中老徐福文成多诳诞上元太乙虚祈祷君看骊山顶上茂陵头毕竟悲风吹蔓草何况元圣祖五千言不言药不言仙不言白日升青天立部伎　刺雅乐之替也【`太常选坐部伎无性识者退入立部伎又选立部伎絶无性识者退入雅乐部则雅乐可知矣`】  

立部伎鼓笛諠舞双剑跳七丸嫋巨索掉长竿太常部伎有等级堂上者坐堂下立堂上坐部笙歌清堂下立部鼓笛鸣笙歌一声【`一作曲`】众侧耳鼓笛万曲无人听立部贱坐部贵坐部退为立部伎击鼓吹笙和杂戱立部又退何所任始就乐悬操雅音雅音替壊一至此长令尔辈调宫徴圆丘后土郊祀时言将此乐感神祗欲望鳯来百兽舞何异北辕将适楚工师愚贱何足云太常三卿尔何人  

华原磬　刺乐工非其人也【`天宝中始废泗濵磬用华原石代之询诸磬人则曰故老云泗濵磬下调之不能和得华原石考之乃和由是不改`】  

华原磬华原磬古人不聼今人听泗濵石泗濵石今人不击古人击今人古人何不同用之舍之由乐工乐工虽在耳如壁不分清浊即为聋棃园弟子调律吕知有新声不如古古称浮磬出泗濵立辨致死声感人宫悬一聼华原石君心遂防封疆臣果然胡冦从燕起武臣少肯封疆死始知乐与时政通岂听铿锵而已矣磬襄入海去不归长安市儿为乐师华原磬与泗濵石清浊两声【`一作音`】谁得知  

上阳白发人【`一无白发字`】　愍怨旷也【`天寳五载已后杨贵妃専宠后宫人无复进幸矣六宫有美色者辄置别所上阳是其一也贞元中尚存焉`】  

上阳人红顔闇老白发新緑衣监使守宫门一闭上阳多少春宗末歳初选入入时十六今六十同时采择百余人零落年深残此身忆昔吞悲别亲族扶入车中不教哭皆云入内便承防脸似芙蓉胷似玉未容君王得见靣已被杨妃遥侧目妬令潜配上阳宫一生遂向空房宿宿空房【`一作牀`】秋夜长夜长无寐天不明耿耿残灯背壁【`一作照背`】影萧萧暗雨打窗声春日迟日迟独坐天难暮宫莺百啭愁厌闻梁燕双栖老休妬莺归燕去长悄然春徃秋来不记年唯向深宫望明月东西四五百回圆今日宫中年最老大家遥赐尚书号小头鞋履窄衣裳青黛点睂睂细长外人不见见应笑天寳末年时世妆上阳人苦最多少亦苦老亦苦少苦老苦两如何君不见昔时吕向【`一作尚`】美人赋【`天寳末有密采艳色者当时号花乌使吕向献美人赋以讽之`】又不见今日上阳【`一本此下有宫人字`】白髪歌  

胡旋女　戒近习也【`天寳末康居国献之`】  

胡旋女胡旋女心应手应鼓鼓一声双【`一作两`】防举回雪飘飖转蓬舞左旋右转不知疲千匝万周无已时人间物类无可比奔车轮缓旋风迟曲终再拜谢天子天子为之微启齿胡旋女出康居徒劳东来万里余中原自有胡旋者鬪妙争能尔不如天寳季年时欲变臣妾人人学圜转中有太真外禄山二人最道能胡旋棃花园中册作妃金鸡障下养为儿禄山胡旋迷君眼兵过黄河疑未反贵妃胡旋惑君心死弃马嵬念更深从兹地轴天维转五十年来制不禁胡旋女莫空舞数唱此歌悟明主  

新丰折臂翁【`一无新丰字`】　戒邉功也  

新丰老翁八十八头鬓眉须皆似雪孙扶向店前行左【`一作右`】臂凭肩右【`一作左`】臂折问翁臂折来防年兼问致折何因縁翁云贯属新丰县生逢圣代无征战惯听棃园歌管声【`一作唯听骊宫歌吹声`】不识旗枪与弓箭无何天寳大征兵户有三丁防一丁防得【`一作里胥`】驱将【`一作向`】何处去五月万里云南行闻【`一作传`】道云南有泸水椒花落时瘴烟起大军徒渉水如汤未过【`一作战`】十人二三死村南村北哭声哀【`一作悲`】儿别爷娘夫别妻皆云前后征蛮者千万人行无一回是时翁年二十四兵部牒中有名字夜深不敢使人知偷将【`一作自把`】大石捶折臂张弓簸旗俱不堪从兹始免征云南骨碎筋伤非不苦且图拣退归乡土此臂折来【`一作臂折`】六十年一肢虽废一身全至今风雨隂寒夜直到天明痛不眠痛不眠终不悔且喜老身今独在不然当时泸水头身死魂孤骨不收应作云南望乡鬼万人冢上哭呦呦【`云南有万人冡即鲜于仲通李宓曽覆军之所也`】老人言君听取君【`一作何`】不闻开元宰相宋开府不赏邉功防黩武【`开元初突厥数冦邉时天武军牙将郝灵筌出使因引特勒回鹘部落斩突厥黙啜献首于阙下自谓有不世之功时宋璟为相以天子年少好武恐徼功者生心痛抑其赏逾年始授郎将灵筌遂恸哭呕血而死也`】又不闻天寳宰相杨国忠欲求恩幸立边功邉功未立生人怨请问新丰折臂翁【`天寳末杨国忠为相重搆阁罗鳯之役募人讨之前后发二十余万众去无返者又捉人连枷赴役天下怨哭人不聊生故禄山得乗人心而盗天下元和初折臂翁犹存因备歌之`】  

太行路　借夫妇以讽君臣之不终也  

太行之路能摧车若比人【`一作君`】心是坦途巫峡之水能覆舟若比人【`一作君`】心是安流人【`一作君`】心好恶苦不常好生羽毛恶生【`一作成`】疮与君结髪未五载岂期牛女为参商古称色衰相弃背当时美人犹怨悔何况如今鸾镜中妾顔未改君心改为君薫衣裳君闻兰麝不馨香为君盛【`一作事`】容饰君看金【`一作珠`】翠无顔色行路难难重陈人生莫作妇人身百年苦乐由他人行路难难于山险于水不独人间【`一作家`】夫与妻近代君臣亦如此君不见左纳言右纳史朝承恩暮赐死行路难不在水不在山只在人情【`一作心`】反覆间  

司天台　引古以儆今也  

司天台仰观俯察天人际羲和死来职事废官不求贤空取艺昔闻西汉元成间上陵下替谪见天北辰微闇少光色四星煌煌如火赤耀芒动角射三台上台【`一作半见`】半灭中台坼是时非无太史官眼见心知不敢言明朝趋入明光殿唯奏庆云寿星见天文时变两如斯九重天子不得知不得知安用台髙百尺为  

捕蝗　刺长吏也  

捕蝗捕蝗谁家子天热日长饥欲死兴元兵后【`一作乆一作革`】伤隂阳和气蛊蠧化为蝗始自两河及三辅荐食如蚕飞似雨雨飞蚕食千里间不见青苖空赤土河南长吏言忧农课人昼夜捕蝗虫是时粟斗钱三百蝗虫之价与粟同捕蝗捕蝗竟何利徒使饥人重劳费一虫虽死百虫来岂将人力定【`一作竞`】天灾我闻古之良吏有善政以政驱蝗蝗出境又闻贞观之初道欲昌文皇仰天吞一蝗一人有庆兆民頼是岁虽蝗不为害【`贞观二年太宗吞蝗虫事见贞观实録`】  

昆明春【`一本此下有水满字`】　思王泽之广被也【`贞元中始涨泛`】  

昆明春昆明春春池岸古春流新影浸南山青滉瀁波沉西日红奫沦徃年因旱池枯竭【`一作灵池竭`】尾曵涂鱼喣沫诏开八【`一作分`】水注恩波千介万鳞同日活今来浄緑水照天游鱼鱍鱍莲田田洲香杜若抽心短沙暖鸳鸯铺翅眠动植飞潜皆遂性【`一作性遂`】皇泽如春无不被渔者仍丰网罟资贫人久【`一作又`】获菰蒲利诏以昆明近帝城官家不得収其征菰蒲无租鱼无税近水之人感君惠感君惠独何人吾闻率土皆王民逺民何踈近何亲愿推此惠及天下无逺无近同【`一作皆`】欣欣吴兴山中罢榷茗鄱阳坑里休封【`一作税`】银天涯地角无禁利熙熙同似昆明春  

城盐州　美圣谟而诮邉将也【`贞元壬申岁特诏城之`】  

城盐州城盐州城在五原原上头蕃东节度鉢阐布忽见新城当要路金鸟飞传赞普闻建牙传箭集羣臣君臣赪靣有忧色皆言勿谓唐无人自筑盐州十余载左衽氊裘不犯塞昼牧牛羊夜捉生长去新城百里外诸邉急警劳戍人唯此一道无烟尘灵夏潜安谁复辨秦原闇通何处见鄜州驿路好马来长安药肆黄蓍贱城盐州盐州未城天子忧德宗按图自定计非闗将略与庙谋吾闻髙宗中宗世北虏猖狂最难制韩公创筑受降城三城鼎峙屯汉兵东西亘絶数千里耳聆不闻胡马声如今邉将非无策心笑韩公筑城壁相看养寇为身谋各握强兵固恩泽愿分今日边将恩褒赠韩公封子孙谁能将此盐州曲翻作歌词闻至尊  

道州民　美【`一有贤字`】臣遇明主也  

道州民多侏儒长者不过三尺余市作矮奴年进送号为道州任土贡任土贡宁若斯不闻使人生别离老翁哭孙母哭儿一自阳城来守郡不进矮奴频诏问城云臣按六典书任土贡有不贡无道州水土所生者只有矮民无矮奴吾君感悟玺书下歳贡矮奴宜悉罢道州民老者幼者何欣欣父兄子弟始相保从此得作良人身道州民民到于今受其赐欲説使君先下泪仍恐儿孙忘使君生男多以阳为字  

驯犀　感为政之难终也【`贞元丙子岁南海进驯犀诏纳苑中至十三年冬大寒驯犀死矣`】  

驯犀驯犀通天犀躯貌骇人角骇鸡海蛮闻有明天子驱犀乗传来万里一朝得谒大明宫欢呼拜舞自论功五年驯养始堪献六驿语言方得通上嘉人兽俱来逺蛮馆四方犀入苑秣以瑶刍鏁以金故乡迢遰君门深海鸟不知钟鼓乐池鱼空结江湖心驯犀生处南方热秋无白露冬无雪一入上林三四年又逢今歳苦寒月饮氷卧霰苦踡局角骨冻伤鳞甲缩驯犀死蛮儿【`一作童`】啼向阙再拜顔色低奏乞生归本国去恐身冻死似驯犀君不见建中初驯象生还放【`一作故`】林邑【`建中元年诏尽出苑中驯象放归南方也`】君不见贞元末驯犀冻死蛮儿泣所嗟建中异贞元象生犀死何足言  

五弹　恶郑之夺雅也  

五弹五弹听者倾耳心寥寥赵璧知君入骨爱五一一为君调第一第二索索秋风拂松疎韵落第二第四泠泠夜鹤忆子笼中鸣第五声最掩抑陇水冻咽流不得五竝奏君试听凄凄切切复铮铮鐡击珊瑚一两曲氷防玉盘千万声鐡声杀氷声寒杀声入耳肤血憯寒气中人肌骨酸曲终声尽欲半日四坐相对愁无言座中有一逺方士唧唧咨咨声不已自叹今朝初得闻始知孤负平生耳唯忧赵壁白髪生老死人间无此声逺方士尔【`一作耳`】听五信为美吾闻正始之音不如是正始之音其若何朱疏越清庙歌一弹一唱再三叹曲澹节稀声不多融融曵曵召元气听之不觉心平和人情重今多贱古古琴【`一作瑟`】有人不抚更【`一作自`】从赵璧艺成来二十五不如五  

蛮子朝　刺将骄而相僃位也  

蛮子朝泛皮船兮渡绳桥来自嶲州道路遥入界先经蜀川【`一作道`】过蜀将収功先表贺臣闻云南六诏蛮东连牂牁西连【`一作接`】蕃六诏星居初碎合为一诏渐强大开元皇帝虽圣神唯蛮倔强不来宾鲜于仲通六万卒征蛮一阵全军没至今西洱河防邉箭孔刀痕满枯骨【`天寳十载鲜于仲通统兵六万讨云南王阁罗鳯于西洱河全军覆没也`】谁知今日慕华风不劳一人蛮自通诚由陛下休明德亦赖防臣诱谕功德宗省【`一作看`】表知如此笑令中使迎蛮子蛮子导从者谁何摩挲俗羽双隈伽清平官持赤藤杖大将军系金呿嗟异牟寻男寻閤劝特敕召对延英殿上心贵在懐逺蛮引临玉座近天顔冕旒不垂亲劳俫赐衣赐食移时对移时对不可得大臣相看有羡色可怜宰相拖紫佩金章朝日唯闻对一刻  

骠国乐　欲王化之先迩后逺也【`贞元十七年来献之`】  

骠国乐骠国乐出自大海西南角雍羌之子舒难陀来献南音奉【`一作举`】正朔德宗立仗御紫庭黈不塞为尔听玉螺一吹椎髻耸铜鼓一【`一作千`】击文身踊珠缨炫转星宿揺花鬘斗薮龙蛇动曲终王子启圣人臣父愿为唐外臣左右欢呼何翕习至尊德广之所及湏臾百辟诣閤门俯伏拜表贺至尊伏见骠人献新乐请书国史传子孙时有击壌老农父暗测君心闲独语闻君政化甚圣明欲感人心致太平感人在近不在逺太平由实非由声观身理国国可济君如心兮民如体体生疾苦心憯凄民得和平君恺悌贞元之民若未安骠乐虽闻君不欢贞元之民茍无病骠乐不来君亦圣骠乐骠乐徒喧喧不如闻此刍荛言  

缚戎人　逹穷民之情也  

缚戎人防戎人耳【`一作口`】穿靣破驱入秦天子矝怜不忍杀诏徙东南吴与越黄衣小使録姓名领出长安乗递行身被金创面多瘠扶病徒行日一驿朝餐饥渇费杯盘夜卧腥臊汚牀席忽逢江水忆交河垂手齐声【`一作唱`】呜咽歌其中一虏语诸虏尔苦非多我苦多同伴行人因借问欲说喉中气愤愤自云乡管【`一作贯`】本原大厯年中没落蕃一落蕃中四十载遣【`一作身`】着皮裘系毛带唯许正朝【`一作朔`】服汉仪敛衣整巾潜【`一作双`】泪垂誓心密定归乡计不使蕃中妻子知【`有李如暹者蓬子将军之子也尝没蕃中自云蕃法唯正岁一日许唐人之没蕃者服唐衣冠由是悲不自胜遂密定归计也`】暗思幸有残筋力【`一作骨`】更恐年衰归不得蕃候严兵鸟不飞脱身冐死奔逃归昼伏宵行经大漠云隂月黒风沙恶惊藏青冡寒草踈偷渡黄河夜氷薄忽闻汉军鼙鼓声路傍走出再拜迎防骑不听能汉语将军遂缚作蕃生配向东【`一作江`】南卑湿地定【`一作岂`】无存防空防僃念此吞声仰诉天若为辛苦度残年原乡井不得见胡地妻儿虚弃捐没蕃被囚思汉土归汉被刼为蕃虏早知如此悔归来两地宁如一处苦缚戎人戎人之中我苦辛自古此冤应未有汉心汉语吐蕃身  

## 御定全唐诗卷四百二十七  

白居易  

骊宫髙　美天子重惜人之财力也  

髙髙骊山上有宫朱楼紫殿三四重迟迟兮春日玉甃暖兮温泉溢嫋嫋兮秋风山蝉鸣兮宫树红翠华不来岁月乆墙有衣兮瓦有松吾君在位已五载何不一幸乎【`一作于`】其中西去都门【`一作城`】防多地吾君不逰【`一作来`】有深【`一作深有`】意一人出兮不容易六宫从兮百司僃八十一车千万骑朝有宴饫暮有赐中人之产数百家未足充君一日费吾君修已人不知不自逸兮不自嬉吾君爱人人不识不伤财兮不伤【`一作夺`】力骊宫髙兮髙入云君之来兮为一身君之不来兮为【`一本此下有千字`】万人【`一作民`】  

百链镜　辨皇王鉴也  

百錬镜【`一本叠此三字`】镕范非常规日辰处所【`一作置处`】灵且祗【`一作竒`】江心波上舟中铸五月五日日午时粉金膏磨莹  

已化为一片秋潭水镜成将献蓬莱宫扬州长吏【`一作史`】手自封【`一作钿函金匣鎻几重`】人间臣妾不合照【`一作用`】背有九五飞天龙人人呼为天子镜我有一言闻太宗太宗常以人为镜鉴古鉴今不鉴容四海安危居掌内百王治乱悬心中乃知天子别有镜不是扬州百錬铜  

青石　激忠烈也  

青石出自蓝田山兼车运载来长安工人磨琢欲何用石不能言我代言不愿作人家墓前神道碣坟土未干名已灭不愿作官家道旁德政碑不镌实録镌虚辞愿为顔氏叚氏【`一作叚氏顔氏`】碑雕镂太尉与太师刻此【`一作用`】两片坚贞质状彼二人忠烈姿义心如石屹不转死节如石【`一作名流`】确不移如观奋击朱泚日似见叱诃希烈时各于其上题名諡【`一作字`】一置髙山一沉水陵谷虽迁碑【`一作碣`】独【`一作犹`】存骨化为尘名不死长使不忠不烈臣观碑改节慕为人慕为人劝事君  

两朱阁　刺佛寺寖多也  

两朱阁南北相对起借问何人家贞元双帝子帝子吹箫双得仙五云飘飖飞【`一作迎`】上天第宅亭台不将去化为佛寺在人间妆阁伎楼何寂静栁似舞腰池似镜花落黄昏悄悄时不闻歌【`一作鼓`】吹闻钟磬寺门敕牓金字书尼院佛庭寛有余青苔明月多闲地比屋疲【`一作齐`】人无处居忆昨平阳宅初置吞并平人防家地仙去双双作梵宫渐恐人间【`一作家`】尽为寺  

西凉伎　刺封疆之臣也  

西伎【`一本下叠西伎三字`】假靣胡人假狮子刻木为头丝作尾金镀眼睛银帖齿奋迅毛衣摆双耳如从流沙来万里紫防深目两【`一作`】胡儿鼓舞跳梁前致辞应似【`一作道是`】州未陷日安西都防进来时湏臾云得新消息安西路絶归不得泣向狮子涕双垂州防没知不知狮子回头向西望哀吼一声观者悲贞元邉将爱此曲醉坐笑看看不足娱【`一作享`】宾犒士宴监【`一作三`】军狮子胡儿长在目有一征夫年七十见弄凉州低靣泣泣罢敛手白将军主忧臣辱昔所闻自从天寳兵戈起犬戎日夜吞西鄙州防来四十年河陇侵将七【`一作九`】千里平时安西万里疆今日邉防在鳯翔【`平时开逺门外立堠云去安西九千九百里以示戍人不为万里行其实就盈数也今蕃汉使徃来悉在陇州交易也`】縁邉空屯十万卒饱食温【`一作厚`】衣闲过日遗民肠断在州将卒相防无意収天子每【`一作长`】思长痛惜将军欲说合慙羞奈何仍看西【`一作州`】伎取笑资欢无所媿纵无智力未能収忍取西弄为戱  

八骏图　戒奇物惩佚逰也  

穆王八骏天马驹后人爱之写为图背如龙兮颈如象【`一作鸟`】骨耸筋髙脂【`一作肌`】肉壮【`一作少`】日行万里疾【`一作速`】如飞穆王独乗何所之四荒八极蹋欲徧三十二蹄无歇时属车轴折趁不及黄屋草生弃如遗瑶池西赴王母宴七庙经年不亲荐璧台南与盛姫逰明堂不复朝诸侯白云黄竹歌声动一人荒乐万人愁周从后稷至文武积德累功世勤苦岂知才及四【`一作五`】代孙心轻王业如灰土由来尤物不在大能荡君心则为害文帝却之不肯乗千里马去汉道兴穆王得之不为戒八骏驹【`一作千里马`】来周室壊至今此物尚【`一作世`】称珍不知房星之精下为怪八骏图君莫爱  

涧底松　念寒儁也  

有【`一作青`】松百尺大十围生在涧底寒且卑涧深山险人路絶老死不逢工度之天子明堂欠梁木【`一作栋`】此【`一作彼`】求彼【`一作此`】有【`一作弃`】两不知谁喻苍苍造物意但与之材不与地金张世禄原宪贫【`一作黄宪贤`】牛衣寒贱貂蝉贵貂蝉与牛衣髙下虽有殊髙者未必贤下者未必愚君不见沈沈海底生珊瑚歴歴天上种白榆  

牡丹芳　美天子忧农也  

牡丹芳牡丹芳黄金蘂绽红玉房千片赤英霞烂烂百枝綘防【`一作焰`】灯煌煌照地初开锦绣叚当风不结兰麝囊【`一作裳`】仙人琪树白无色王母桃花小不香宿【`一作晓`】露轻盈泛紫艳朝阳照耀生红光红紫二色间深浅向背万态随低昂映叶多情隠羞靣卧丛无力含醉妆低娇笑容疑掩口凝思怨人如断肠秾姿贵彩信奇絶杂卉乱花无比方石竹金钱何细碎芙蓉芍药苦寻常遂使王公与卿士游花冠盖日相望庳车輭轝贵公主【`一作子`】香衫细马豪家郎卫公宅静闭东院西明寺深开北廊戱蝶双舞看人【`一作花`】乆残莺一声春【`一作娇`】日长共愁日照芳难驻仍张帷【`一作罗`】幕垂隂花开花落二十日一城之人皆若狂三代以还文胜质人心重华不重实重华直至牡丹芳其来有渐非今日元和天子忧农桑卹下动天天降祥去歳嘉禾生九穗田中寂莫无人至今年瑞麦分两岐君心独喜无人知无人知可叹息我愿暂求造化力减却牡丹妖艳色少回卿士爱【`一作士女看`】花心同似【`一作助`】吾君忧【`一作爱`】稼穑  

红线毯　忧蚕桑之费也  

红线毯择蠒缲丝清水煮拣【`一作练`】丝练线红蓝染染为红线红于蓝【`一作花`】织作披香殿上毯披香殿广十丈余红线织成可殿铺防丝茸茸香拂拂线輭花虚不胜物美人蹋上歌舞来罗袜绣鞋随歩没太原毯涩毳缕硬蜀都褥薄锦花冷不如此毯温且柔年年十月来宣州宣州太守加様织自谓为臣能竭力百夫同担进宫中线厚丝多卷不得宣城太守知不知一丈毯【`一本此下有用字`】千两丝地不知寒人要暖少夺人衣作地衣【`贞元中宣州进开様加丝毯`】  

杜陵叟　伤农夫之困也  

杜陵叟杜陵居岁种薄田一顷余三月无雨旱风起麦苖不秀多黄死九月降霜秋早寒禾穗未熟皆青干长吏明知不申破急敛暴徴求考课典桑卖地纳官租明年衣食将何如剥我身上帛夺我口中粟虐人害物即豺狼何必钩爪锯牙食人肉不知何人奏皇帝帝心恻隠知人【`一作八`】白麻纸上书德音京畿尽放今年税昨日里胥方到门手持尺牒牓乡村十家租税九家毕虚受吾君蠲免恩  

缭绫　念女工之劳也  

缭绫缭绫何所似不似罗绡与纨绮应似天台山上月明【`一作明月`】前四十五尺瀑布泉中有文章又竒絶地铺白烟花簇雪织者何人衣者谁越溪寒女汉宫姬去年中使宣口敇天上取様人间织织为云外秋雁行染作江南春水色广裁衫防长制帬金斗熨波刀剪纹异彩奇文相隠映转侧防花花不定昭阳舞人恩正深春衣一对直千金汗霑粉汚不再着曵土蹋泥无惜心缭绫织成费功绩莫比寻常缯与帛丝细缲多女手疼扎扎千声不盈尺昭阳殿里歌舞人若见织时应也【`一作合`】惜  

卖炭翁　苦官【`一作宫`】市也  

卖炭翁伐薪烧炭南山中满面尘灰烟火色两鬓苍苍十指黒卖炭得钱何所营身上衣裳口中食可怜身上衣正单心忧炭贱愿天寒夜来城上一尺雪晓驾炭车辗氷辙牛困人饥日已髙市南门外泥中歇翩翩两骑【`一作两骑翩翩`】来是谁黄衣使者白衫儿手把文书口称敕回车叱牛牵向北一车炭【`一本此下有重字`】千余斤官使驱将惜不得半匹红纱一丈绫系向牛头充炭直  

母别子　刺新间旧也  

母别子子别母白日无光哭声苦闗西骠骑大将军去年破虏新策勲敇赐金钱二百万洛阳迎得如花人新人迎来旧人弃掌【`一作堂`】上莲花眼中刺迎新弃旧未足悲悲在君家留两儿一始扶行一初坐坐啼行哭牵人衣以汝夫妇新燕婉使我母子生别离不如林中乌与鹊母不失雏雄伴雌应似园中桃李树花落随风子在【`一作住`】枝新人新人听我语洛阳无限红楼女但愿将军重立功更有新人胜于汝  

隂山道　疾贪虏也  

隂山道隂山道纥逻敦肥水泉好每至戎人送【`一作进`】马时道旁千里无纤草草尽泉枯马病羸飞龙但印骨与皮五十匹缣易一匹缣去马来无了日养无所用去非宜每歳死伤十六七缣丝不足女工苦疎织短截充匹数藕丝蛛网三丈余回纥【`一作回鹘`】诉称无用处咸安公主号可敦逺为可汗频奏论元和二年下新敇内出金帛酬马直仍诏江淮马价缣从此不令踈短织合罗将军呼万歳捧授金银与缣防谁知黠虏启贪心明年马多来一倍缣渐少马渐多隂山虏奈尔何  

时世妆　儆戎也【`一作儆将变也`】  

时世妆时世妆出自城中传四方时世流行无逺近顋不施朱靣无粉乌膏注唇唇似泥双睂画作八字低妍媸黒白失本态妆成尽似含悲啼圆鬟无【`一作垂`】鬓堆【`一作椎`】髻様斜红不晕赭靣状昔闻被发伊川中辛有见之知有戎元和妆梳君记取髻堆【`一作椎`】靣赭非华风  

李夫人　鉴嬖惑也  

汉武帝初丧李夫人夫人病时不肯别死后留得生前恩君恩不尽念未已甘泉殿里令冩真丹青画【`一作写`】出竟何益不言不笑愁杀人又令方士合灵药玉釡煎錬金鑪焚九华帐深夜悄悄反魂香降夫人魂夫人之魂在何许香烟引到焚香处既来何苦不湏臾缥缈悠扬还灭去去何速兮来何迟是耶非耶两不知翠蛾髣髴平生貌不似昭阳寝疾时魂之不来君心苦魂之来兮君亦悲背灯隔帐不得语安用暂来还见违伤心不独汉武帝自古及今皆若斯君不见穆王三日哭重璧台前伤盛姫又不见泰陵一掬泪马嵬坡下念杨妃纵令妍姿艳质化为土此恨长在无销期生亦惑死亦惑尤物惑人忘不得人非木石皆有情不如不遇倾城色  

陵园妾　怜幽闭也【`一作托幽闭喻被谗遭黜也`】  

陵园妾顔色如花命如叶命如叶薄将奈何一奉寝宫年月多年月多时光换春愁秋思知何限青丝发落丛鬓疎红玉肤销系帬慢【`一作缦`】忆昔宫中被妬猜因谗得罪配陵来老母啼呼趁车别中官监送鏁门回山宫一闭无开日未死此身【`一作此身未死`】不令出松门到晓月裵回柏城尽日风萧瑟松门柏城幽闭深闻蝉听燕感光隂眼看菊蘂重阳泪手把棃花寒食心把花掩泪无人见緑芜墙绕青苔院四季徒支妆粉钱三【`一作一`】朝不识君王靣遥想六宫奉至尊宣徽雪夜浴堂春雨露之恩不及者犹闻不啻三千人三千人【`一无三字`】我尔君恩何厚薄愿令轮转直陵园三岁一来均苦乐  

盐商妇　恶幸人也  

盐商妇多金帛不事田农与蚕绩南北东西不失家风水为乡船作宅本是扬州小家女嫁得西江大商客緑鬟富【`一作溜`】去金钗多皓腕肥来银钏窄前呼苍头后叱婢问尔因何得如此壻作盐商十五年不属州县属天子每年盐利入官时少入官家多入私官家利薄私家厚盐铁尚书逺不知何况江头鱼米贱红脍黄橙香稻饭饱食浓妆倚柁楼两朶红顋花欲绽盐商妇有幸嫁盐商终朝美饭食终歳好衣裳好衣美食来何【`一作有来`】处亦须慙媿桑羊桑羊死己久不独汉时今亦有  

杏为梁　刺居处僭也  

杏为梁桂为柱何人堂室李开府碧砌红轩色未干去年身殁今移主髙其墙大其门谁家第宅卢将军素泥朱版光未灭今日官収别赐人开府之堂将军宅造未成时头已白逆旅重居逆旅中心是主人身是客更有愚夫念身后心虽甚长计非乆穷奢极丽越规模付子传孙令保守莫教门外过客闻抚掌回头笑杀君君不见马家宅尚犹存宅门题作奉诚园君不见魏家宅属他人诏赎赐还五代孙【`元和四年诏特以官钱赎魏征胜业坊中旧宅以还其后孙用奨忠俭`】俭存奢失今在目安用髙墙围大屋  

井底引银缾　止滛奔也  

井底引银缾银缾欲上丝绳絶石上磨玉簪玉簪欲成中央折缾沉簪折知奈何似妾今朝与君别忆昔在家为女时人言举动有殊姿婵娟两鬓秋蝉翼宛转双蛾逺山色笑随女伴后园中此时与君未相识妾弄青梅凭【`一作倚`】短墙君骑白马傍垂杨墙头马上遥相顾一见知君即断肠知君断肠共君语君指南山松柏树感君松柏化为心闇合双鬟逐君去到君家舍五六年君家大人频有言聘则为妻奔是妾不堪主祀奉苹蘩终知君家不可住其奈出门无去处岂无父母在髙堂亦有亲情满故乡潜来更不通消息今日悲羞归不得为君一日恩误妾百年身寄言痴小人家女慎勿将身轻许人  

官牛　讽执政也  

官牛官牛驾官车浐水岸边般【`一作驱`】载沙一石沙几斤重朝载【`一作驾`】暮载将何用载向五门官道西緑槐隂下铺【`一作填`】沙堤昨来新拜右丞相恐怕泥涂【`一作深`】汚马蹄右丞相马蹄蹋沙虽净洁牛领牵车欲流血右丞相但能济人治国调隂阳官牛领穿亦无妨  

紫毫笔　讥【`一作诫`】失职也  

紫毫笔尖【`一作纤`】如锥兮利如刀江南石上有老兔吃竹饮泉生紫毫宣城之【`一作工`】人采为笔千万毛中拣【`一作选`】一毫毫虽轻功甚重管勒工名充岁贡君兮臣兮勿轻用勿轻用将何如愿赐东西府御史愿颁左右台起居搦【`一作握`】管趋入黄金阙抽毫立在白玉除臣有奸邪正衙奏君有动言直笔书起居郎侍御史尔知紫毫不易致每岁宣城进笔时紫毫之价如金贵慎勿空将弹失仪慎勿空将録制词  

隋堤栁　悯亡国也  

隋堤栁日乆年深尽衰朽风飘飘兮雨萧萧三株两株汴河口老枝病叶愁杀人曾经大业年中春大业年中炀天子种栁成行夹流水西自黄河东至【`一作接`】淮緑隂一千三百里大业末年春暮月栁色如烟絮如雪南幸江都恣佚逰应将此栁系龙舟紫防郎将护锦缆青娥御史直迷楼海内财力此时竭舟中歌笑何日休上荒下困势不乆宗社之危如缀旒【`一本此下有天子自言欢乐殊未极岂知明年正朔归武德三句`】炀天子自言福祚长无穷岂知皇子封酅公龙舟未过彭城閤义旗已入长安宫萧墙祸生人事变晏驾不得归秦中土坟数尺何处吴公台下多悲风二百年来汴河路沙草和烟朝复暮后王何以鉴前王请防隋堤亡国树  

草茫茫　惩厚也  

草茫茫土苍苍苍苍茫茫在何处骊山脚下秦皇墓墓中下涸三重泉当时自以为深固下流水银象江海上缀珠光作乌别为天地于其间拟将富贵随身去一朝盗掘坟陵破龙椁神堂三月火可怜寳玉归人间暂借泉中买身祸奢者狼藉俭者安一防一吉在眼前凭君回首向南望汉文在覇陵原  

古冢狐　戒艶色也  

古冢狐妖且老化为妇人顔色好头变云鬟面变妆大尾曵作长红裳徐徐行傍荒村路日欲暮时人静处或歌或舞或悲啼翠睂不举花顔【`一作钿`】低忽然一笑千万态见者十人八九迷假色迷人犹若是真色迷人应过此彼真此假俱迷人人心恶假贵重真狐假女妖害犹浅一朝一夕迷人眼女为狐媚害即【`一作则一作却`】深日长月増【`一作日増月长`】溺人心何况褒妲之色善蛊惑能防人家覆人国君防为害浅深间岂将假色同真色  

黑潭龙　疾贪吏也  

黑潭水深黒如墨传有神龙人不识潭上架屋官立祠龙不能神人神【`一作异`】之丰凶水旱与疾疫乡里皆言龙所为家家飬豚漉清酒朝祈暮赛依巫口神之来兮风飘飘纸钱动兮锦伞揺神之去兮风亦静香火灭兮杯盘冷肉堆潭岸石酒泼庙前草不知神龙享防多林鼠山狐长醉饱狐何幸豚何辜年年杀豚将餧狐狐假龙神食豚尽九重泉底龙知无  

天可度　恶诈人也  

天可度地可量唯有人心不可防但见丹诚赤如血谁知伪言巧似簧劝君掩鼻君莫掩使君夫妇为参商劝君掇蠭君莫掇使君父子成豺狼海底鱼兮天上鸟髙可射兮深可钓唯有人心相对时咫尺之间不能料君不见李义府之辈笑欣欣笑中有刀潜杀人隂阳神变皆可测不测人间笑是瞠  

秦吉了　哀冤民也  

秦吉了出南中彩毛青黑花颈红耳聪心慧舌端巧鸟语人言无不通昨日长爪鸢今朝大觜乌鸢捎乳燕一窠【`一作巢`】覆乌啄母鸡双眼枯鸡号堕地燕惊【`一作巳`】去然后拾卵攫其雏岂无雕与鹗嗉中肉饱不搏亦有鸾鹤羣闲立髙飏如不闻秦吉了人云尔是能言鸟岂【`一作尔`】不见鸡燕之冤苦吾闻鳯皇百鸟主尔竟不为鳯皇之前致一言【`一作词`】安用噪噪【`一作嗏嗏`】闲言语  

鵶九劔　思决壅也  

欧冶子死千年后精灵闇授张鵶九鵶九铸劒吴山中天与日时神借功金铁腾精火飜焰踊跃求为镆鎁剑剑成未试十余年有客持金买一观谁知闭【`一作开`】匣长思用三尺青蛇不蟠客有心剑无口客代剑言告【`一作报`】鵶九君勿矜我玉可切君勿夸我钟可刜不如持我决浮云无令漫漫蔽白日为君使无私之光及万物蛰虫昭苏萌草【`一作芽`】出  

采诗官　监前王乱亡之由也  

采诗官采诗听歌导人言言者无罪闻者诫下流上通上下泰周灭秦兴至隋氏十代采诗官不置郊庙登歌赞君美乐府艳词【`一作调`】恱君意若求兴【`一作讽`】谕规刺言万句千章无一字不是章句无规刺渐及朝廷絶讽议诤臣杜口为冗员谏鼓髙悬作虚器一人负扆常端黙百辟入门两【`一作皆`】自媚夕郎所贺皆德音春官每奏唯祥瑞君之堂兮千里逺君之门兮九重閟君耳唯闻堂上言君眼不见门前事贪吏害民无所忌奸臣蔽君无所畏君不见厉王胡亥【`一作炀帝`】之末年羣臣有利君无利君兮君兮愿听此欲开壅蔽逹【`一作逺`】人情先向歌诗求讽刺  

## 御定全唐诗卷四百二十八  

白居易  

常乐里闲居偶题十六韵兼寄刘十五公舆王十一起吕二炅吕四颎崔十八亮元九稹刘三十二敦质张十五仲元时为校书郎  

帝都名利塲鸡鸣无安居独有嬾慢者日髙头未梳工拙性不同进退迹遂殊幸逢太平代天子好文儒小才难大用典校在秘书三旬两入省因得养顽疎茅屋四五间一马二仆夫俸钱万六千月给亦有余既无衣食牵亦少人事拘遂使少年心日日常晏如勿言无知已躁静各有徒兰台七八人出处与之俱旬时阻谈笑旦夕望轩车谁能雠校闲觧带卧吾庐窗前有竹玩门外有酒酤何以待君子数竿对一壶  

荅元八宗简同逰曲江后明日见赠  

长安千万人出门各有营唯我与夫子信马悠悠行行  

到曲江头反照草树明南山好顔色病客有心情水禽翻白羽风荷嫋翠茎何必沧浪去即此可濯缨时景不重来赏心难再并坐愁红尘里夕鼓咚咚声归来经一宿世虑稍复生頼闻瑶华唱再得尘襟清  

感时  

朝见日上天暮见日入地不觉明镜中忽年三十四勿言身未老冉冉行将至白髪虽未生朱顔已先悴人生讵防何在世犹如寄虽有七十期十人无一二今我犹未悟徃徃不适意胡为方寸间不贮浩然气贫贱非不恶道在何足避富贵非不爱时来当自至所以逹人心外物不能累唯当饮美酒终日陶陶醉斯言胜金玉佩服无失坠  

首夏同诸校正游开元观因宿玩月  

我与二三子策名在京师官小无职事闲于为客时沈沈道观中心赏期在兹到门车马回入院巾杖随清和四月初树木正华滋风清新【`一作寒`】叶影鸟恋【`一作思`】残花枝向夕天又晴东南余霞披置酒西廊下待月杯行迟湏臾金魄生若与吾徒期光华一照耀殿角【`一作楼殿`】相参差终夜清景前笑歌不知疲长安名利地此兴防人知  

永崇里观居  

季夏中气烦暑自此収萧飒风雨天蝉声暮啾啾永崇里巷静华阳观院幽轩车不到处满地槐花秋年光忽冉冉世事本悠悠何必待衰老然后悟浮休真隐岂长逺至道在冥搜身虽世界【`一作间`】住心与虚无逰朝饥有蔬食夜寒有布裘幸免冻与馁此外复何求寡欲虽少病乐天心不忧何以明吾志周易在牀头  

早送举人入试  

夙驾送举人东方犹未明自谓出太早已有车马行骑火髙低影街鼓参差声可怜早朝者相防意气生日出尘埃飞羣动互营营营营各何求无非利与名而我常晏起虚住长安城春深官又满日有归山情  

招王质夫【`自此后诗为盩厔尉时作`】  

濯足云水客折腰簪笏身諠闲迹相背十里别经旬忽因乗逸兴莫惜访嚣尘窗前故栽竹与君为主人只役骆口因与王质夫同逰秋山偶题三韵  

石拥百泉合云破千峰开平生霞侣此地重裵回今日勤王意一半为山来  

见萧侍御忆旧山草堂诗因以继和  

琢玉以为架缀珠以为笼玉架伴野鹤珠笼鏁防鸿鸿思云外天鹤忆松上风珠玉信为美鸟不恋其中台中萧侍御心与鸿鹤同晩起慵冠豸闲行厌避骢昨见忆山诗诗思浩无穷归梦杳何处旧居茫水东秋闲杉桂林春老芝术丛自云别山后离抱常忡忡衣绣非不荣持宪非不雄所乐不在此怅望草堂空  

病假中南亭闲望  

欹枕不视事两日门掩闗始知吏役身不病不得闲闲意不在逺小亭方丈间西檐竹梢上坐见太白山遥媿峰上云对此尘中顔  

仙游寺独宿  

沙鹤上阶立潭月当户开此中留我宿两夜不能回幸与静境遇喜无归侣催从今独逰后不拟共人来  

前庭【`一作亭`】夜  

露簟色似玉风幌影如波坐愁树叶落中庭明月多  

官舍小亭闲望  

风竹散清韵烟槐凝緑姿日髙人吏去闲坐在茅茨葛衣御时暑蔬饭疗朝饥持此聊自足心力少营为亭上独吟罢眼前无事时数峰太白雪一卷陶潜诗人心各自是我是良在兹回谢争名客甘从君所嗤  

早秋独夜  

井梧【`一作桐`】夜动邻杵秋声发独向檐下眠觉来半牀月  

听弹古渌水【`琴曲名`】  

闻君古渌水使我心和平欲识慢流意为听疎泛声西窗竹隂下竟日有余清  

松斋自题【`时为翰林学士`】  

非老亦非少年过三纪余非贱亦非贵朝登一命初才小分易足心寛体长舒充肠皆美食容膝即安居况此松斋下一琴数帙书书不求甚解琴聊以自娱夜直入君门晩归卧吾庐形骸委顺动方寸付空虚持此将过日自然多晏如昏昏复黙黙非智亦非愚  

冬夜与钱员外同直禁中  

夜深草诏罢霜月凄凛凛欲卧暖残杯灯前相对饮连铺青缣被对置通中枕髣髴百余宵与君同此寝  

和钱员外禁中夙兴见示  

窗白星汉曙窗暖灯火余坐卷朱里幕看封紫泥书窅窅钟漏尽曈曈霞景初楼台红照曜松竹青扶疎君爱此时好回头特【`一作时`】谓余不知上清界晓景复何如  

夏日独直寄萧侍御  

宪台文法地翰林清切司鹰猜课野鹤骥德责山麋课责虽不同同归非所宜是以方寸内忽忽暗相思夏日独上直日长何所为澹然无他念虚静是吾师形委有事牵心与无事期中臆一以旷外累都若遗地贵身不觉意闲境来随但对松与竹如在山中时情性聊自适吟咏偶成诗此意非夫子余人多不知  

松声【`修行里张家宅南亭作`】  

月好好独坐双松在前轩西南微风来潜入枝叶间萧寥发为声半夜明月前寒山飒飒雨秋琴泠泠一闻涤炎暑再听破昏烦竟夕遂不昧心体俱翛然南陌车马动西邻歌吹繁谁知兹檐下满耳不为喧  

禁中  

门严九重静窗幽一室闲好是修心处何必在深山  

赠吴丹  

巧者力苦【`一作若`】劳智者心苦【`一作若`】忧【`一作愁`】爱君无巧智终岁闲悠悠尝登御史府亦佐东诸侯手操糺谬简心运决胜筹宦途似风水君心如虚舟泛然而不有进退得自由今来脱豸冠时徃侍龙楼官曹称心静居处随迹幽冬负南荣【`一作檐`】日支体甚温柔夏卧北窗风枕席如秋南山入舍下酒瓮在牀头人间有闲地何必隠林丘顾我愚且昧劳生殊未休一入金门直星霜三四周主恩信难报近地徒乆留终当乞闲官退与夫子逰  

初除户曹喜而言志  

诏授户曹掾捧诏感君恩感恩非为已禄养及吾亲弟兄俱簪笏新妇俨衣巾罗列髙堂下拜庆正纷纷俸钱四五万月可奉晨昏廪禄二百石歳可盈仓囷喧喧车马来贺客满我门不以我为贪知我家内贫置酒延贺客客容亦欢欣笑云今日后不复忧空尊荅云如君言愿君少逡廵我有平生志醉后为君陈人生百歳期七十有防人浮荣及虚位皆是身之宾唯有衣与食此事粗闗身茍免饥寒外余物尽浮云  

秋居书懐  

门前少宾客阶下多松竹秋景下西墙风入东屋有琴慵不弄有书闲不读尽日方寸中澹然无所欲何湏广居处不用多积蓄丈室可容身斗储可充腹况无治道术坐受官家禄不种一株桑不锄一垅糓终朝饱饭餐卒岁丰衣服持此知愧心自然易为足  

禁中晓卧因懐王起居  

迟迟禁漏尽悄悄暝【`一作`】鵶喧夜雨槐花落防卧北轩曙灯残未灭风闲自翻每一得【`一作得`】静境思与故人言  

养拙  

鐡柔不为剑木曲不为辕今我亦如此愚防不及门甘心谢名利灭迹归丘园坐卧茅茨中但对琴与尊身去缰鎻累耳辞朝市喧逍遥无所为时窥五千言无忧乐性塲寡欲清心源始知不才者可以探道根  

寄李十一建  

外事牵我形外物诱我情李君别来乆恡从中生忆昨访君时立马叩柴荆有时君未起穉子喜先迎连歩笑出门衣翻冠或倾埽阶苔纹緑拂榻藤隂清家醖及春熟园葵乗露烹看山东亭坐待月南原行门静唯鸟语坊逺少鼓声相对尽日言不及利与名分手来防时明月三四盈别时残花落及此新蝉鸣芳岁忽已晚离抱怅未平岂不思命驾吏职坐相萦前时君有期访我来山城心赏乆云阻言约无自轻相去幸非逺走马一日程  

旅次华州赠袁右丞  

渭水緑溶溶华山青崇崇山水一何丽君子在其中才与世防合物随诚感通德星降人福时雨助岁功化行人无讼囹圄千日空政顺气亦和黍稷三年丰客自帝城来驱马出闗东爱此一郡人如见太古风方今天子心忧人正忡忡安得天下守尽得如袁公  

酬杨九贞长安病中见寄  

伏枕君寂寂折腰我营营所嗟经时别相去一宿程携手昨何时昆明春水平离郡来防日太白夏云生之子未得意贫病客帝城贫坚志士节病长髙人情隠几自恬澹闭门无送迎龙卧心有待鹤瘦貌弥清清机发为文投我如振何以慰饥渴捧之吟一声  

禁中寓【`一作偶`】直梦逰仙逰寺  

西轩草诏暇松竹深寂寂月出清风来忽似山中夕因成西南梦梦作逰仙客觉闻宫漏声犹谓山泉滴  

赠王山人  

闻君减寝食日听神仙说闇待非常人潜求长生诀言长本对短未离生死辙假使得长生才能胜夭折松树千年朽槿花一日歇毕竟共空虚何湏夸岁月彭殇徒自异生死终无别不如学无生无生即无灭  

秋山  

乆病旷心赏今朝一登山山秋云物冷称我清羸顔白石卧可枕青萝行可攀意中如有得尽日不欲还人生无几何如寄天地间心有千载忧身无一日闲何时解尘网此地来掩闗  

赠能七伦  

涧松髙百寻四时寒森森临风有清韵向日无曲隂如何时俗人但赏桃李林岂不知坚贞芳馨诱其心能生学为文气髙功亦深手中一百篇句句披沙金苦节二十年无人振陆沈今我尚贫贱徒为尔知音  

题杨頴【`一作隠`】士西亭  

静得亭上境逺谐尘外踪凭东南望【`一作东望好`】鸟灭山重重竹露冷烦襟衫风清病容旷然宜真趣道与心相逢即此可遗世何必蓬壶峰  

题赠郑秘书征君石沟溪隐居【`郑生常隐天台徴起而仕今复谢病隠于此溪中`】  

郑君得自然虚白生心胷吸彼沆瀣精凝为氷雪容大君贞元初求贤致时雍蒲轮入翠微迎下天台峰赤城别松乔黄閤交防龙俯仰受三命从容辞九重出笼鹤翩翩归林鳯雝雝在火辨良玉经霜识贞松新居寄楚山山碧溪溶溶丹灶烧烟煴黄精花丰茸蕙帐夜琴澹桂尊春酒浓时人不到处苔石无尘踪我今何为者趋世身龙钟不向林壑访无由朝市逢终当解尘缨【`一作网`】卜筑来相从  

及第后归觐留别诸同年  

十年常苦学一上谬成名擢第未为贵贺亲方始荣时辈六七人送我出帝城轩车动行色丝管举离声得意减别恨半酣轻逺程翩翩马蹄疾春日归乡情  

清夜琴兴【`一作听琴`】  

月出鸟栖尽寂然坐空林是时心境闲可以弹素琴清冷由木性恬澹随人心心积和平气木应正始音响余羣动息曲罢秋夜深正声感元化天地清沈沈  

效陶潜体诗十六首【`并序`】  

余退居渭上杜门不出时属多雨无以自娱防家醖新熟雨中独饮徃徃酣醉终日不醒嬾放之心弥觉自得故得于此而有以防于彼者因咏陶渊明诗适与意防遂效其体成十六篇醉后狂言醒辄自哂然知我者亦无隐焉  

不动者厚地不息者髙天无穷者日月长在者山川松柏与鹤其寿皆千年嗟嗟羣物中而人独不然早出向朝市暮已归下泉形质及寿命危脆若浮烟尧舜与周孔古来称圣贤借问今何在一去亦不还我无不死药万万随化迁所未定知者修短迟速间幸及身健日当歌一尊前何必待人劝持【`一作念`】此自为欢  

翳翳逾月隂沈沈连日雨开望天色黄云暗如土行潦毁我墉疾风壊我宇蓬莠生庭院泥涂失塲圃村深絶宾客窗晦无俦侣尽日不下牀跳鼃时入戸出门无所徃入室还独处不以酒自娱块然与谁语  

朝饮一杯酒冥心合元化兀然无所思日髙尚闲卧暮读一卷书防意如嘉话欣然有所遇夜深犹独坐又得琴上趣安弦有余暇复多诗中狂下笔不能罢唯兹三四事持用度昼夜所以隂雨中经旬不出舍始悟独徃【`一作住`】人心安时亦过  

东家采桑妇雨来苦愁悲蔟蚕北堂前雨冷不成丝西家荷锄叟雨来亦怨咨种豆南山下雨多落为萁而我独何幸醖酒本无期及此多雨日正遇新熟时开缾泻尊中玉液黄金脂持玩已可悦欢尝有余滋一酌发好容再酌开愁眉连延【`一作速进`】四五酌酣畅入四肢忽然遗我物谁复分是非是时连夕雨酩酊无所知人心苦颠倒反为忧者嗤  

朝亦独醉歌暮亦独醉睡未尽一壶酒已成三独醉勿嫌饮太少且喜欢易致一杯复两杯多不过三四便得心中适尽忘身外事更复强一杯陶然遗万累一饮一石者徒以多为贵及其酩酊时与我亦无异笑谢多饮者酒钱徒自费  

天秋无片云地静无纤尘团团新晴月林外生白轮忆昨隂霖天连连三四旬頼逢家醖熟不觉过朝昏私言雨霁后可以罢余尊及对新月色不醉亦愁人牀头残酒榼欲尽味弥淳携置南檐下举酌自殷勤清光入杯杓白露生衣巾乃知隂与晴安可无此君我有乐府诗成来人未闻今宵醉有兴狂咏惊四邻独赏犹复尔何况有交亲  

中秋三五夜明月在前轩临觞忽不饮忆我平生欢我有同心人邈邈崔与钱我有忘形友迢迢李与元或飞青云上或落江湖间与我不相见于今四五【`一作三四`】年我无缩地术君非驭风仙安得明月下四人来晤言良夜信难得佳期杳无縁明月又不驻【`一作住`】渐下西南天岂无他时防惜此清景前  

家醖饮已尽村中无酒酤【`一作贳`】坐愁今夜醒其奈秋懐何有客忽叩门言语一何佳云是南村叟挈榼来相过且喜尊不燥安问少与多重阳虽已过篱菊有残花欢来苦昼短不觉夕阳斜老人忽遽起且待新月华客去有余趣竟夕独酣歌  

原生衣百结顔子食一箪欢然乐其志有以忘饥寒今我何人哉德不及【`一作比`】先贤衣食幸相属胡为不自安况兹清渭曲居处安且闲榆栁百余树茅茨十数间寒负檐下日热濯涧底泉日出犹未起日入已复眠西风满村巷清八月天但有鸡犬声不闻车马喧时倾一尊酒坐望东南山穉侄初学歩牵衣戱我前即此自可乐庶防顔与原  

湛湛尊中酒有功不自伐不伐人不知我今代其説良将临大敌前驱千万卒一箪投河饮赴死心如一壮士磨匕首勇愤气咆一酣忘报雠四体如无骨东海杀孝妇天旱逾年月一酌酹其魂通宵雨不歇咸阳秦狱气寃痛结为物千岁不肯散一沃亦销失况兹儿女恨及彼幽忧疾快饮无不消如霜得春日方知麴糵灵万物无与匹  

烟霞【`一作云`】隔悬圃风波限瀛洲我岂不欲徃大海路阻修神仙但闻説灵药不可求长生无得者举世如蜉蝣逝者不重回存者难乆留踟蹰未死间何苦懐百忧念此忽内热坐看成白头举杯还独饮顾影自献酬心与口相约未醉勿言休今朝不尽醉知有明朝不不见郭门外累累坟与丘月明愁杀人黄蒿风飕飕死者若有知悔不秉烛逰  

吾闻浔阳郡昔有陶征君爱酒不爱名忧醒不忧贫尝为彭泽令在官才八旬愀然忽不乐挂印着公门口吟归去来头戴漉酒巾人吏留不得直入故山云归来五栁下还以酒养真人间荣与利摆落如泥尘先生去已乆纸墨有遗文篇篇劝我饮此外无所云我从老大来窃慕其为人其他不可及且效醉昏昏  

楚王疑忠臣江南放屈平晋朝轻髙士林下弃刘伶一人常独醉一人常独醒醒者多苦志醉者多欢情欢情信独善苦志竟何成兀傲瓮间卧顦顇泽畔行彼忧而此乐道理甚分明愿君且饮酒勿思身后名  

有一燕赵士言貎甚奇瓌日日酒家去脱衣典数杯问君何落拓【`一作魄`】云仆生草莱地寒命且薄徒抱王佐才岂无济时策君门乏良媒三献寝不报迟迟空手回亦有同门生先升青云梯贵贱交道絶朱门叩不开及归种禾黍三载旱为灾入山烧黄白一旦化为灰蹉跎五十余生世苦不谐处处去不得却归酒中来  

南巷有贵人髙盖驷马车我问何所苦四十垂白须荅云君不知位重多忧虞北里有寒士瓮牖绳为枢出扶桑枣杖入卧蜗牛庐散贱无忧患心安体亦舒东邻有富翁藏货徧五都东京収粟帛西市鬻金珠朝营暮计算昼夜不安居西舍有贫者匹妇配匹夫布帬行赁舂裋褐坐佣书以此求口食一饱欣有余贵贱与贫富髙下虽有殊忧乐与利害彼此不相逾是以逹人观万化同一途但未知生死胜负两何如迟疑未知间且以酒为娱  

济水澄而洁河水浑而黄交流列四渎清浊不相伤太公战牧野伯夷饿首阳同时号贤圣进退不相妨谓天不爱民胡为生稻粱谓天果爱民胡为生豺狼谓神福善人孔圣竟栖遑谓神祸滛人暴秦终覇王顔回与黄宪何辜早夭亾蝮蛇与鸩鸟何得寿延长物理不可测神道亦难量举头仰问天天色但苍苍唯当多种黍日醉手中觞  

## 御定全唐诗卷四百二十九  

白居易  

自题写真【`时为翰林学士`】  

我貌不自识李放写我真静观神与骨合是山中人蒲栁质易朽麋鹿心难驯何事赤墀上五年为侍臣况多刚狷性难与世同尘不惟非贵相但恐生祸因宜当早罢去収取云泉身  

遣懐【`自此后诗在渭村作`】  

寓心身体中寓性方寸内此身是外物何足苦忧爱况有假饰者华簪及髙盖此又疎于身复在外物外操之多惴栗失之又悲悔乃知名与器【`一作利`】得防俱为害頺然环堵客萝蕙为巾带自得此道来身穷心甚泰  

渭上偶钓  

渭水如镜色中有鲤与鲂偶持一竿竹悬钓在【`一作至`】其傍微风吹钓丝嫋嫋十尺长谁知【`一作身虽`】对鱼坐心在无  

何乡昔有白头人亦钓此渭阳钓人不钓鱼七十得文王况我垂钓意人鱼又【`一作亦`】兼忘无机两不得但弄秋水光兴尽钓亦罢归来饮我觞  

隐几  

身适忘四支心适忘是非既适又忘适不知吾是谁百体如槁木兀然无所知方寸如死灰寂然无所思今日复明日身心忽两遗行年三十九岁暮日斜时四十心不动吾今其庶几  

春眠  

新浴肢体畅独寝神魂安况因夜深坐遂成日髙眠春被薄亦暖朝深更闲却忘人间事似得枕上仙至适无梦想大和难名言全胜彭泽醉欲敌曹溪禅何物呼我觉伯劳声关关起来妻子笑生计春茫然  

闲居  

空腹一醆粥饥食有余味南檐半牀日暖卧因成睡緜拥两膝竹几支双臂从旦直至昏身心一无事心足即为富身闲乃当贵富贵在此中何必居髙位君看裵相国金紫光照地心苦头尽白才年四十四乃知髙盖车乘者多忧畏  

夏日  

东窗晩无热北户凉有风尽日坐复卧不离一室中中心本无系亦与出门同  

适意二首  

十年为旅客常有饥寒愁三年作谏官复多尸素羞有酒不暇饮有山不得游岂无平生志拘牵不自由一朝归渭上泛如不系舟置心世事外无喜亦无忧终日一蔬食终年一布裘寒来弥嬾放数日一梳头朝睡足始起夜酌醉即休人心不过适适外复何求  

早岁从旅游颇谙时俗意中年忝班列僃见朝廷事作客诚已难为臣尤不易况余方且介举动多忤累直道速我尤诡遇非吾志胷中十年内消尽浩然气自从返田亩顿觉无忧媿蟠木用难施浮云心易遂悠悠身与世从此两相弃  

首夏病间  

我生来几时万有四千日自省于其间非忧即有疾老去虑渐息年来病初愈忽喜身与心泰然两无苦况兹孟夏月清和好时节微风吹裌衣不寒复不热移榻树阴下竟日何所为或饮一瓯茗或吟两句诗内无忧患迫外无职役羁此日不自适何时是适时  

晩春酤酒  

百花落如雪两鬓垂作丝春去有来日我老无少时人生待富贵为乐常苦迟不如贫贱日随分开愁眉卖我所乘马典我旧朝衣尽将酤酒饮酩酊歩行归名姓日隐晦形骸日变衰醉卧黄公肆人知我是谁  

兰若寓居  

名宦老慵求退身安草野家园病嬾归寄居在兰若薜衣换簪组藜杖代车马行止辄自由甚觉身潇洒晨游南坞上夜息东庵下人间千万事无有关心者  

麴生访宿  

西斋寂已暮叩门声樀樀知是君宿来自拂尘埃席村家何所有茶果迎来客贫静似僧居竹林依四壁厨灯斜影出檐雨余声滴不是爱闲人来同此夕  

闻庾七左降因咏所懐  

我病卧渭北君老谪巴东相悲一长叹薄命与君同既叹还自哂哂叹两未终后心诮前意所见何迷蒙人生大块间如鸿毛在风或飘青云上或落泥涂中衮服相天下傥来非我通布衣委草莽偶去非吾穷外物不可必中懐须自空无令怏怏气留滞在心胷  

荅卜者  

病眼昏似夜衰鬓防如秋除却须衣食平生百事休知君善易者问我决疑不不卜非他故人间无所求  

归田三首  

人生何所欲所欲唯两端中人爱富贵髙士慕神仙神仙须有籍富贵亦在天莫恋长安道莫寻方丈山西亰尘浩浩东海浪漫漫金门不可入琪树何由攀不如归山下如法种春田  

种田意已决决意复何如卖马买犊使徒歩归田庐迎春治耒耜候雨辟菑畬策杖田头立躬亲课仆夫吾闻老农言为稼慎在初所施不卤莽其【`一作所`】报必有余上求奉王税下望僃家储安得放慵惰拱手而曳学农未为鄙亲友勿笑余更待明年后自拟执犂锄  

三十为近臣腰间鸣佩玉四十为野夫田中学锄谷何言十年内变化如此速此理固是常穷通相倚伏为鱼有深水为鸟有髙木何必守一方窘然自牵束化吾足为马吾因以行陆化吾手为弹吾因以求肉形骸为异物委顺心犹足幸得且归农安知不为福况吾行欲老瞥若风前【`一作中`】烛孰能俄顷间将心系荣辱  

秋游原上  

七月行已半早凉天气清清晨起巾栉徐歩出柴荆露杖笻竹冷风襟越蕉轻闲携弟侄辈同上秋原行新枣未全赤晩瓜有余馨依依田家叟设此相逢迎自我到此村徃来白发生村中相识乆老防皆有情留连向暮归树树风蝉声【`一作鸣`】是时新雨足禾黍夹道青见此令人饱何必待西成  

九日登西原宴望【`同诸兄弟作`】  

病爱枕席凉日髙眠未辍弟兄呼我起今日重阳节起登西原望懐抱同一豁移座就菊丛餻酒前罗列虽无丝与管歌笑随情发白日未及倾顔酡耳已热酒酣四向望六合何空阔天地自乆长斯人几时活请看原下村村人死不歇一村四十家哭葬无虚月指此各相勉良辰且欢恱  

寄同病者  

三十生二毛早衰为沈疴四十官七品拙宦非由他年【`一作面`】顔日枯槁时命日蹉跎岂独我如此圣贤无奈何回观亲旧中举目尤可嗟或有终老者沈贱如泥沙或有始壮者飘忽如风花穷饿与夭促不如我者多以此反自慰常得心平和寄言同病者回叹且为歌  

游蓝田山卜居  

脱置腰下组摆落心中尘行歌望山去意似归乡人朝蹋玉峰下暮寻蓝水滨拟求幽僻地安置疎慵身本性便山寺应须旁悟眞  

村雪夜坐  

南窗背灯坐风霰暗纷纷寂莫深村夜残雁雪中闻  

东园玩菊  

少年昨已去芳岁今又阑如何寂莫意复此荒凉园园中独立乆日澹风露寒秋蔬尽芜没好树亦凋残唯有数丛菊新开篱落间携觞聊就【`一作自`】酌为尔一留连忆我少小日易为兴所牵见酒无时节未饮已欣然近从年长来渐觉取乐难常恐更衰老强饮亦无欢顾谓尔菊花后时何独鲜诚知不为我借尔暂开顔  

观稼  

世役不我牵身心常自若晩出防田亩闲行旁村落累累绕场稼啧啧羣飞雀年丰岂独人禽鸟声亦乐田翁逢我喜默起具尊【`一作杯`】杓敛手笑相延社酒有残酌媿兹勤且敬藜杖为淹泊言动任天眞未觉农人恶停杯问生事夫种妻儿获筋力苦疲劳衣食常单簿自慙禄仕者曽不营农作饱食无所劳何殊卫人鹤  

闻哭者  

昨日南邻哭哭声一何苦云是妻哭夫夫年二十五今朝北里哭哭声又何切云是母哭儿儿年十七八四邻尚如此天下多夭折乃知浮世人少得垂白发余今过四十念彼聊自恱从此明镜中不嫌头似雪  

新构亭台示诸弟侄  

平台髙数尺台上结茅茨东西疏二牖南北开两扉芦帘前后卷竹簟当中施清泠白石枕疏凉黄葛衣开襟向风坐夏日如秋时啸傲颇有趣窥临不知疲东窗对华山三峰碧参差南檐当渭水卧见云帆飞仰摘枝上果俯折畦中葵足以充饥渴何必慕甘肥况有好羣从旦夕相追随  

自吟拙什因有所懐  

嬾病每多暇暇来何所为未能抛笔硏时作一篇诗诗成澹无味多被众人嗤上怪落声韵下嫌拙言词时时自吟咏吟罢有所思苏州及彭泽与我不同时此外复谁爱唯有元防之谪【`一作趁`】向江陵府三年作判司相去二千里诗成逺不知  

东坡【`一作陂`】秋意寄元八  

寥落野陂畔独行思有余秋荷病叶上白露大如珠忽忆同赏地曲江东【`一作南`】北隅秋池【`一作歩`】少逰客唯我与君俱啼蛩隐红蓼瘦马蹋青芜当时与今日俱是暮秋初节物苦相似时景亦无余唯有人分散经年不得书  

闲居  

深闭竹间扉静埽松下地独啸晩风前何人知此意看山尽日坐枕帙移时睡谁能从我游使君心无事  

咏拙  

所禀有巧拙不可改者性所赋有厚薄不可移者命我性愚且憃我命薄且屯问我何以知所知良有因亦曽举两足学人蹋红尘从兹知性拙不觧转如轮亦曽奋六翮髙飞到青云从兹知命薄摧落不逡廵慕贵而厌贱乐富而恶贫同此【`一作出`】天地间我岂异于人性命茍如此反则成苦辛以此自安分虽穷每欣欣葺茅为我庐编蓬为我门缝布作袍被种谷充盘飱静读古人书闲钓清渭滨优哉复游哉聊以终吾身  

咏慵  

有官慵不选有田慵不农屋穿慵不葺衣裂慵不缝有酒慵不酌无异尊常空有琴慵不弹亦与无同家人告饭尽欲炊慵不舂亲朋寄书至欲读慵开封尝闻叔夜一生在慵中弹琴复鍜铁比我未为慵  

冬夜  

家贫亲爱散身病交游罢眼前无一人独掩村斋卧冷落灯火闇离披帘幕破策策窗户前又闻新雪下长年渐省睡夜半起端坐不学坐忘心寂莫安可过兀然身寄世浩然心委化如此来四年一千三百夜  

村中留李三固言宿  

平生早游宦不道无亲故如我与君心相知应有数春明门前别金氏陂中遇村酒两三杯相留寒日暮勿嫌村酒薄聊酌论心素请君少踟蹰系马门前树明年身若健便拟江湖去他日纵相思知君无觅处后防既茫茫今宵君且住  

友人夜访  

檐间【`一作前`】清风簟松下明月杯幽意正如此况乃故人来  

游悟眞寺诗【`一百三十韵`】  

元和九年秋八月月上我游悟眞寺寺在王顺山去山四五里先闻水潺湲自兹舍车马始渉【`一作歩`】蓝溪湾手拄青竹杖足蹋白石滩渐怪耳目旷不闻人世喧山下望山上初疑不可攀谁知中有路盘折通岩巓一息幡竿下再休石龛邉龛间长丈余门户无扃关仰【`一作俯`】窥不见人石发垂若鬟惊出白蝙蝠双飞如雪飜囘首寺门望青崖夹朱轩如擘山腹开置寺于其间入门无平地地窄虚空寛房廊与台殿髙下随峰峦岩崿无撮土树木多瘦坚根株抱石长屈曲虫蛇蟠松桂乱无行四时郁芊芊枝梢嫋青翠【`一作清吹`】韵若风中日月光不透緑隂相交延幽鸟时一声闻之似寒蝉首憩宾位亭就坐未及安须防开北户万里明豁然拂檐虹霏微绕栋云回旋赤日间白雨隂晴同一川野绿簇草树眼界吞秦原渭水细不见汉陵小于拳却顾来时路萦纡映朱防历历上山人一一遥可观前对多寳墖风铎鸣四端栾栌与户牖恰恰金碧繁云昔迦叶佛此地坐涅槃至今铁鉢在当底手迹穿西开玉像殿白佛森比肩斗薮尘埃衣礼拜冰雪顔叠霜为袈裟贯雹为华鬘逼观疑鬼功其迹非雕镌次登观音堂未到闻栴檀上阶脱双履敛足升浄【`一作瑶`】筵六楹排玉镜四座敷金钿黒夜自光眀不待灯烛然众寳互低昻碧佩珊瑚幡风来似天乐相触声珊珊白珠垂露凝赤珠滴血殷防缀佛髻上合为七寳冠双缾白琉璃色若秋水寒隔缾见舍利圆转如金丹玉笛何代物天人施祗园吹如秋鹤声可以降灵仙是时秋方中三五月正圆宝堂豁三门金魄当其前月与寳相射晶光争鲜妍照人心骨冷竟夕不欲眠晓寻南墖路乱竹低婵娟林幽不逢人寒蝶飞翾翾山果不识名离离夹道蕃足以疗饥乏摘尝味甘酸道南蓝谷神紫伞白纸钱若岁有水旱诏使修苹蘩以地清浄故献奠无荤膻危石叠四五嵬欹且刓造物者何意堆在岩东偏冷滑无人迹苔点如花牋我来登上头下临不测渊目手足掉不敢低头看风从石下生薄人而上抟衣服似羽翮开张欲飞骞三面峰峰尖刀劒攒徃徃【`一作悠逺`】白云过决开露青天西北日落时夕晖红团团千里翠屏外走下丹沙丸东南月上时夜气青漫漫百丈碧潭底写出黄金盘蓝水色似蓝日夜长潺潺周回绕山转下视如青环或铺为慢流或激为奔湍澄最深处浮出蛟龙涎侧身入其中悬磴尤险艰【`一作难`】扪萝蹋樛木下逐饮涧猨雪迸起白鹭锦跳惊红鳣歇定方盥潄濯去支体烦浅深皆洞彻可照脑与肝但爱清见底欲寻不知源东崖饶怪石积甃苍琅玕温润发于外其间韫璵璠卞和死已乆良玉多弃捐或时泄光彩夜与星月连中顶最髙峰拄天青玉竿上不得岂我能攀援上有白莲池素【`一作紫`】葩覆清澜闻名不可到处所非人寰又有一片石大如方尺甎插在半壁上其下万仭悬云有过去师坐得无生禅号为定心石长老世相传却上谒仙祠蔓草生緜緜昔闻王氏子羽化升上其西晒药台犹对芝术田时复眀月夜上闻黄鹤言回寻画龙堂二叟鬓发斑想见聼法时欢喜礼印坛复归泉窟下化作龙蜿蜒阶前石孔在欲雨生白烟徃有写经僧身静心精专感彼云外鸽羣飞千翩翩来添硏中水去吸岩底【`一作下`】泉一日三往复时节长不经成号圣僧弟子名杨难诵此莲花偈数满百亿千身壊口不壊舌根如红莲颅骨今不见石函尚存焉粉壁有吴画笔彩依旧鲜素屏有禇书墨色如新干灵【`一作名`】境与异迹周览无不殚一游五昼夜欲返仍盘桓我本山中人误为时网牵牵率使读书推挽令効官既登文字科又忝谏诤员拙直不合时无益同素餐以此自慙惕戚戚常寡欢无成心力尽未老形骸残今来脱簪组始觉离忧患及为山水游弥得纵疎顽野麋断羁绊行走无拘挛池鱼放入海一往何时还身着居士衣手把南华篇终来此山住永谢区中缘我今四十余从此终身闲若以七十期犹得三十年  

酬张十八访宿见赠【`自此后诗为赞善大夫时所作`】  

昔我为近臣君常稀到门今我官职冷唯君来往频我受狷介性立为顽拙身平生虽寡合合即无缁磷况君秉髙义富贵视如云五侯三相家眼冷不见君问其所与游独言韩舍人其次即及我我媿非其伦胡为谬相爱岁晩逾勤勤落然頽檐下一话夜达晨牀单食味薄亦不嫌我贫日髙上马去相顾犹逡廵长安乆无雨日赤风昏昏怜君将病眼为我犯埃尘逺从延康里来访曲江滨所重君子道不独媿相亲  

朝归书寄元八  

进入閤前拜退就廊下餐归来昭国里人卧马歇鞍却睡至日午起坐心浩然况当好时节雨后清和天柿树绿隂合王家庭院寛缾中鄠县酒墙上终南山独眠仍独坐开襟当风前禅师与诗客次第来相看要语连夜语须眠终日眠除非奉朝谒此外无别牵年长身且健官贫心甚安幸无急病痛不至苦饥寒自此聊以【`一作以此聊自`】适外缘不能干唯应【`一作为`】静者信难为动者言台中元侍御早晩作郎官未作郎官际无人相伴闲  

酬吴七见寄  

曲江有病客寻常多掩关又闻马死来不出身更闲闻有送书者自起出门看素缄署丹字中有琼瑶篇口吟耳自聼当署忽翛然似潄寒玉氷【`一作水`】如闻商风首章叹时节末句思笑言嬾慢不相访隔街如隔山尝闻陶潜语心逺地自偏君住安邑里左右车徒喧竹药闭深院琴尊开小轩谁知市南地转作壶中天君本上清人名在石堂间不知有何过谪作人间仙常恐岁月满飘然归紫烟莫忘蜉蝣内进士有同年  

昭国闲居  

贫闲日髙起门巷昼寂寂时暑放朝参天隂少人客槐花满田地仅絶人行迹独在一牀眠清凉风雨夕勿嫌坊曲逺近即多牵役勿嫌禄俸薄厚即多忧责平生尚恬旷老大宜安适何以养吾真官闲居处僻  

喜陈兄至  

黄鸟啼欲歇青梅结半成坐怜春物尽起入东园行携觞嬾独酌忽闻叩门声闲人犹喜至何况是陈兄从容尽日语稠叠长年情勿轻一醆【`一作杯`】酒可以话平生  

赠杓直  

世路重禄位【`一作位禄`】栖栖者孔宣人情爱年寿夭死者顔渊二人如何人不奈命与天我今信多幸抚已媿前贤已年四十四又为五品官况兹知足外别有所安焉早年以身代直赴逍遥篇近岁将心地回向南宗禅外顺世间法内脱区中缘进不厌朝市退不恋人寰自吾得此心投足无不安体非导引适意无江湖闲有兴或饮酒无事多掩关寂静夜深坐安稳日髙眠秋不苦长夜春不惜流年委形老小外忘懐生死间昨日共君语与余心膂然此道不可道因君聊强言  

寄张十八  

饥止一箪食渴止一壶浆出入只一马寝兴止一牀此外无长物于我有若亡胡然不知足名利心遑遑念兹弥嬾放积习遂为常经旬不出门竟日不下堂同病者张生贫僻住延康慵中每相忆此意未能忘迢迢青槐街相去八九坊秋来未相见应有新诗章早晩来同宿天气转清凉  

题玉泉寺  

湛湛玉泉色悠悠浮云身闲心对定水清浄两无尘手把青笻杖头戴白纶巾兴尽下山去知我是谁人  

朝回游城南  

朝退马未困秋初日犹长回辔城南去郊野正清凉水竹夹小径萦回绕川冈仰看晩山色俯弄秋泉光青松系我马白石为我牀常时簪组累此日和身忘旦随鹓鹭末暮游鸥鹤旁机心一以尽两处不乱行谁辨心与迹非行亦非藏  

舟行【`江州路上作`】  

帆影日渐髙闲眠犹未起起问鼓枻人已行三十里船头有行灶炊稻烹红鲤饱食起婆娑盥潄秋江水平生沧浪意一旦来游此何况不失家舟中载妻子  

湓浦早冬  

浔阳孟冬月草木未全衰祗抵【`一作祗`】长安陌凉风八月时日西湓水曲独行吟旧诗蓼花始零落蒲叶稍离披但作城中想何异曲江池  

江州雪  

新雪满前山初晴好天气日西骑马出忽有亰都意城栁方缀花檐冰才结穗须防风日暖处处皆飘坠行吟赏未足坐叹销何易犹胜岭南看雰雰不到地  

## 御定全唐诗卷四百三十  

白居易  

题浔阳楼【`自此后诗江州司马时作`】  

常爱陶彭泽文思何髙又怪韦江州诗情亦清闲今朝登此楼有以知其然大江寒见底匡山青倚天深夜湓浦月平旦鑪峰烟清辉与灵气日夕供文篇我无二人才孰为来其间因髙偶成句俯仰媿江山  

访陶公旧宅【`并序`】  

余夙慕陶渊明为人徃岁渭上闲居常有效陶体诗十六首今游庐山经柴桑过栗里思其人访其宅不能默默又题此诗云  

垢尘不汚玉灵鳯【`一作`】不啄羶呜呼陶靖节生彼晋宋间心实有所守口终不能言永惟孤竹子拂衣首阳山夷齐各一身穷饿未为【`一作能`】难先生有五男与之同饥寒肠中食不充身上衣不完连征竟不起斯可谓真贤  

我生君之后相去五百年每读五栁传目想心拳拳昔常咏遗风着为十六篇今来访故宅森【`一作参`】若君在前不慕尊有酒不慕琴无慕君遗荣利老死此【`一作在`】丘园柴桑古村落栗里旧山川不见篱下菊但余墟中烟子孙虽无闻族氏犹未迁每逢姓陶人使我心依然  

北亭  

庐宫山下州湓浦沙邉宅宅北倚髙冈迢迢数千尺上有青青竹竹间多白石茅亭居上头豁逹门四辟前楹卷帘箔北牖施牀席江风万里来吹我淅淅日髙公府归巾笏随手掷脱衣恣搔首坐卧任所适时倾一杯酒旷望湖天夕口咏独酌謡目送归飞翮慙无出尘操未免折腰役偶获此闲居谬似髙人迹  

泛【`一作游`】湓水  

四月未全热麦江气【`一作风`】秋湖山处处好最爱湓水头湓水从东来一派入江流可怜似萦带中有随风舟命酒一临泛舍鞍扬櫂讴放回岸傍马去逐波间鸥烟浪始渺风襟亦悠悠初疑上河汉中若寻瀛洲汀树緑拂地【`一作池`】沙草芳未休青萝与紫葛枝蔓垂相樛系防歩平岸回头望江州城雉映水见隐隐如蜃楼日入意未尽将归复少留到官行半岁今日方一游此地来何暮可以写吾忧  

荅故人  

故人对酒叹叹我在天涯见我昔荣遇念我今蹉跎问我为司马官意复如何荅云且勿叹聼我为君歌我本蓬荜人鄙贱剧泥沙读书未百卷信口嘲风花自从筮仕来六命三登科顾慙虚劣姿所得亦已多散员足庇身薄俸可资家省分辄自媿岂为不遇耶烦君对杯酒为我一咨嗟  

官舍内新凿小池  

帘下开小池盈盈水方积中底铺白沙四隅甃青石勿言不深广但取【`一作足`】幽人适泛灎微雨朝澄眀月夕岂无大江水波浪连天白未如牀席间方丈深盈尺清浅可狎弄昏烦聊潄涤最爱晓暝时一片秋天碧  

宿简寂观  

岩白云尚屯林红叶初陨秋光引闲歩不知身【`一作行`】逺近夕投灵洞宿卧觉尘机泯名利心既忘市朝梦亦尽暂来尚如此况乃终身隐何以疗夜饥一匙云母粉  

读谢灵运诗  

吾闻达士道穷通顺冥数通乃朝廷来穷即江湖去谢公才廓落与世不相遇壮志郁不用须有所泄处泄为山水诗逸韵谐奇趣大必笼天海细不遗草树岂惟玩景物亦欲摅心素徃徃即事中未能忘兴谕因知康乐作不独在章句  

北亭独宿  

悄悄壁下牀纱笼耿残烛夜半独眠觉疑在僧房宿  

约心  

黑鬓丝雪侵青袍尘土涴兀兀复腾腾江城一上佐朝就髙斋上熏然负暄卧晩下小池前澹然临水坐已约终身心长如今日过  

晩望  

江城寒角动沙洲夕鸟还独在【`一作坐`】髙亭上西南望逺山  

早春  

雪消冰又释景和风复暄满庭田地湿荠叶生墙根官舍悄无事日西斜掩门不开庄老卷欲与何人言  

春寝  

何处春暄来微和生血气气熏肌骨畅东窗一昏睡是时正月晦假日无公事烂熳不能休自【`一作日`】午将及未缅思少健日甘寝常自恣一从衰疾来枕上无此味  

睡起晏坐  

后亭昼眠足起坐春景暮新觉眼犹昏无思心正住澹寂归一性虚闲遗万虑了然此时心无物可譬喻本是无有乡亦名不用处行禅与坐忘同归无异路【`道书云无何有之乡禅经云不用处二者殊名而同归`】  

咏懐  

尽日松下坐有时池畔行行立与坐卧中懐澹无营不觉流年过亦任白发生不为世所薄安得遂闲情  

春游二【`一作西`】林寺  

下马二【`一作西`】林寺翛然进轻策朝为公府吏暮作【`一作是`】灵山客二月匡庐北冰雪始消释阳丛抽茗芽隂窦泄泉脉熙熙风土暖蔼蔼云岚积散作万壑春凝为一气碧身闲易飘泊官散无牵迫缅彼十八人古今同此适【`昔永逺宗雷等十八贤同隐于二林寺`】是年淮寇起处处兴兵革智士劳思谋戎臣苦征役独有不才者山中弄泉石  

出山吟  

朝咏游仙诗暮歌采薇曲卧云坐白石山中十五宿行随出洞水回别缘岩竹早晩重来游心期瑶草绿  

岁暮  

已任时命去亦从岁月除中心一调伏外累尽空虚名宦意已矣林泉计何如拟近东林寺溪邉结一庐  

闻早莺  

日出眠未起屋头闻早莺忽如上林晓万年枝上鸣忆为近臣时秉笔直承明春深视草暇旦暮闻此声今闻在何处寂莫浔阳城鸟声信如一分别在人情不作天涯意岂殊禁中聼  

栽杉  

劲叶森利劒孤茎挺端标才髙四五尺势若干青霄移栽东窗前爱尔寒不凋病夫卧相对日夕闲萧萧昨为山中树今为檐下条虽然遇赏玩无乃近尘嚣犹胜涧谷底埋没随众樵不见郁郁松委质山上苖  

过李生  

苹小蒲叶短南湖春水生子近湖邉住静境称髙情我为郡司马散拙无所营使君知性野衙退任闲行行携小榼出【`一作去`】逢花辄独倾半酣到子舍下马扣柴荆何以引我歩绕篱竹万茎何以醒我酒吴音吟一声须防进野饭饭稻茹芹英白瓯青竹箸俭洁无羶腥欲去复裵徊夕鸦已飞鸣何当重游此待君湖水平  

咏意  

常闻南华经巧劳智忧愁不如无能者饱食但遨游平生爱慕道今日近此流自来浔阳郡四序忽已周不分物黑白但与时沈浮朝餐夕安寝用是为身谋此外即闲放时寻山水幽春游慧逺寺秋上庾公楼或吟诗一章或饮茶一瓯身心一无系浩浩如虚舟富贵亦有苦苦在心危忧贫贱亦有乐乐在身自由  

食笋  

此州乃【`一作有`】竹乡春笋满山谷山夫【`一作翁`】折盈抱【`一作把`】抱【`一作将`】来早【`一作入`】市鬻物以多为贱双钱易一束置之炊【`一作将归安`】甑中与饭同时熟紫箨【`一作斑壳`】坼故锦素肌擘新玉每日遂加餐【`一作只此一蔬食`】经时【`一作旬`】不思肉乆为京洛客此味常不足且食勿踟蹰南风吹作竹  

游石门涧  

石门无旧径披榛访遗迹时逢山水秋清辉如古昔常闻慧逺辈题诗此岩壁云覆莓苔封苍然无处觅萧疎野生竹崩剥多年石自从东晋后无复人游历独有秋涧声潺湲空旦夕  

招东邻  

小榼二升酒新簟六尺牀能来夜话否池畔欲秋凉  

题元十八溪亭【`亭在庐山东南五老峰下`】  

怪君不喜仕又不游州里今日到幽居了然知所以宿君石溪亭潺湲声满耳饮君螺杯酒醉卧不能起见君五老峰益悔居城市爱君三男儿始叹身无子余方鑪峰下结室为居士山北与山东往来从此始  

香鑪峰下新置草堂即事咏懐题于石上  

香鑪峰北面遗爱寺西偏白石何凿凿清流亦潺潺有松数十株有竹千余竿松张翠繖盖竹倚青琅玕其下无人居悠【`一作惜`】哉多岁年有时聚猨鸟终日空风烟时有沈冥子姓白字乐天平生无所好见此心依然如获终老地忽乎不知还【`一作迁`】架岩结茅宇斲壑开茶园何以洗吾耳屋头飞落泉何以浄【`一作洗`】我眼砌下生白莲左手防一壶右手挈五傲然意自足箕踞于其间兴酣仰天歌歌中聊寄言言我本野夫误为世网牵时来昔捧日老去今归山倦鸟得茂树涸鱼返清源舍此欲焉往人间多险艰  

草堂前新开一池养鱼种荷日有幽趣  

淙淙三峡水浩浩万顷陂未知新堂上微风动涟漪小萍加泛泛初蒲正离离红鲤二三寸白莲八九枝绕水欲成径护堤方插篱已被山中客呼作白家池  

白云期【`黄石岩下作`】  

三十气太壮胷中多是非六十身太老四体不支持四十至五十正是退闲时年长识命分心慵少营为见酒兴犹在登山力未衰吾年幸当此且与白云期  

登香炉峰顶  

迢迢香炉峰心存耳目想终年牵物役今日方一往攀萝蹋危石手足劳俛仰同游三四人两人不敢上上到峰之顶目神【`一作心`】怳怳髙低有万寻阔狭无数丈不穷视聼界焉识宇宙广江水细如绳湓城小于掌纷吾何屑屑未能脱尘鞅归去思自嗟低头入蚁壤  

荅崔侍郎钱舍人书问因继以诗  

旦暮两蔬食日中一闲眠便是了一日如此已三年心不择时适足不拣地安穷通与逺近一贯无两端常见今之人其心或不然在劳则念息处静已思喧如是用身心无乃自伤残坐输忧恼便【`一作使`】安得形神全吾有二道友蔼蔼崔与钱同飞青云路独堕黄泥泉岁暮物万变故情何不迁应为平生心与我同一源帝乡逺于日美人髙在天谁为万里别常若在目前泥泉乐者鱼云路游者鸾勿言云泥异同在逍遥间因君问心地书后偶成篇慎勿説向人人多笑此言  

烹葵  

昨卧不夕食今起乃朝饥贫厨何所有炊稻烹秋葵红粒香复輭緑英滑且肥饥来止于饱饱后复何【`一作复何所`】思忆昔【`一作思忆`】荣遇日迨今穷退时今亦不冻馁昔亦无余资口既不减食身又不减衣抚心私自问何者是荣衰勿学常人意其间分是非  

小池二首  

昼倦前斋热晩爱小池清映林余景没近水微凉生坐把蒲葵扇闲吟三两声  

有意不在大湛湛方丈余荷侧泻清露萍开见游鱼每一临此坐忆归青溪居  

闭【`一作掩`】关  

我心忘世乆世亦不我干遂成一无事因得长掩关掩关来几时髣髴二三年著书已盈帙生子欲能言始悟身向【`一作易`】老复悲世多艰回顾趋时者役役尘壤间岁暮竟何得不如且安闲  

弄罗  

有侄始六岁字之为阿有女生三年其名曰罗儿一始学笑语一能诵歌诗朝戏抱我足夜眠枕我衣汝生何其晩我年行已衰物情小可念人意老多慈酒美竟须壊月圆终有亏亦如恩爱缘乃是忧恼资举世同此累吾安能去之  

截树  

种树当前轩树髙柯叶繁惜哉逺山色隐此蒙笼间一朝持斧斤手自截其端万叶落头上千峰来面前忽似决云雾豁达覩青天又如所念人乆别一款顔始有清风至稍见飞鸟还开懐东南望目逺心辽然人各有偏好物莫能两全岂不爱柔条不如见青山  

望江楼上作  

江畔百尺楼楼前千里道凭髙望平逺亦足舒懐抱驿路使憧憧关防兵草草及兹多事日尤觉闲人好我年过不惑休退诚非早从此拂尘衣归山未为老  

题座隅  

手不任执殳肩不能荷锄量力揆所用曽不敌一夫幸因笔研功得升仕进途歴官凡五六禄俸及妻孥左右有兼仆出入有单车自奉虽不厚亦不至饥劬若有人及此傍观为何如虽贤亦为幸况我鄙且愚伯夷古贤人鲁山亦其徒时哉无奈何俱化为饿殍【`元鲁山山居阻水食絶而终`】念彼益自媿不敢忘斯须平生荣利心破灭无遗余犹恐尘妄起题此于座隅  

昔与微之在朝日同蓄休退之心迨今十年沦落老大追寻前约且结后期  

徃子为御史伊余忝拾遗皆逢盛眀代俱登清近司予系玉为佩子曳绣为衣从容香烟下同侍白玉墀朝见宠者辱暮见安者危纷纷无退者相顾令人悲宦情君早厌世事我深知常于荣显日已约林泉期况今各流落身病齿发衰不作卧云计携手欲何之待君女嫁后及我官满时稍无骨肉累麄有渔樵资岁晩青山路白首期同归  

垂钓  

临水一长啸忽思十年初三登甲乙第一入承明庐浮生多变化外事有盈虚今来伴江叟沙头坐钓鱼  

晩鷰  

百鸟乳雏毕秋鷰独蹉跎去社日已近衔泥意如何不悟时节晩徒施工用多人闲事亦尔不独鷰营窠  

赎鸡  

清晨临江望水禽正諠繁凫鴈与鸥鹭游飏戏朝暾适有鬻鸡者挈之来逺村飞鸣彼何乐窘束此何寃喔喔十四雏罩缚同一樊足伤金距蹜头抢花冠飜经宿废【`一作费`】饮啄日髙诣屠门迟回未死间饥渴欲相吞常慕古人道仁信及鱼豚见兹生恻隐赎放双林园开笼解索时鸡鸡聼我言与尔镪三百小惠何足论莫学衔环雀崎岖谩报恩  

秋日懐杓直【`时杓直出牧澧州`】  

晩来天色好独出江邉歩忆与李舍人曲江相近住常云遇清景必约同幽趣若不访我来还须觅君去开眉笑相见把手期何处西寺老胡僧南园乱松树携持小酒榼吟咏新诗句同出复同归从朝直至暮风雨忽消散江山眇回互浔阳与涔阳相望空云雾心期自乖旷时景还如故今日郡斋中秋光谁共度  

食后  

食罢一觉睡起来两瓯茶举头防日影已复西南斜乐人惜日促忧人厌年賖无忧无乐者长短任生涯  

齐物二首  

青松髙百尺【`一作丈`】绿蕙低数寸同生【`一作此`】大块间长短各有分长者不可退短者不可进若用此理推穷通两无闷  

椿寿八千春槿花不经宿中间复何有冉冉孤生竹竹身三年老竹色四时绿虽谢椿有余犹胜槿不足  

山下宿  

独到山下宿静向月中行何处水邉碓夜舂云母声  

题旧写真图  

我昔三十六写貌在丹青我今四十六衰顇卧江城岂比【`一作止`】十年老曽与众苦幷一照旧圗画无复昔仪形形影默相顾如弟对老兄况使他人见能不昧平生羲和鞭日走不为我少停形骸属日月老去何足惊所恨凌烟阁不得画功名  

闲居  

肺病不饮酒眼昏不读书端然无所作身意闲有余鸡栖篱落晩雪映林木疎幽独已云极何必山中居  

对酒示行简  

今旦一尊酒欢畅何怡怡此乐从中来他人安得知兄弟唯二人逺别恒苦悲今春自巴峡万里平安归复有双幼妹笄年未结褵昨日嫁娶毕良人皆可依忧念【`一作心`】两消释如刀断羁縻身轻心无系忽欲凌空飞人生茍有累食肉常如饥我心既无苦饮水亦可肥行简劝尔酒停杯聼我辞不叹乡国逺不嫌官禄微但愿我与尔终老不相离  

咏懐  

冉牛与顔渊卞和与马迁或罹天六【`一作夭`】极或被人刑残顾我信为幸百骸且完全五十不为夭吾今欠数年知分心自足委顺身常安故虽穷退日而无戚戚顔昔有荣先生从事于其间今我不量力举心欲攀援穷通不由已欢戚不由天命即无奈何心可使泰然且务由已者省躬谅非难勿问由天者天髙难与言  

夜琴  

蜀琴木性实楚丝音韵清调慢弹且缓夜深十数声入耳澹无味惬心潜有情自弄还自罢亦不要人聼  

山中独吟  

人各有一癖我癖在章句万缘皆已消此病独未去每逢美风景或对好亲故髙声咏一篇恍若与神遇自为江上客半在山中住有时新诗成独上东岩路身倚白石崖手攀青桂树狂吟惊林壑猿鸟皆窥覻恐为世所嗤故就无人处  

达理二首  

何物壮不老何时穷不通如彼音与律宛转旋为宫我命独何薄多悴而少丰当壮已先衰暂泰还长穷我无奈命何委顺以待终命无奈我何方寸如虚空瞢然与化俱混然与俗同谁能坐自【`一作此`】苦龃龉于其中舒姑化为泉牛哀病作虎或栁生肘间或男变为女鸟兽及水木本不与民伍胡然生变迁不待死归土百骸是已物尚不能为主况彼时命间倚伏何足数时来不可遏命去焉能取唯当养浩然吾闻达人语  

湖亭晩望残水  

湖上秋泬寥湖边晩萧瑟登亭望湖水水缩湖底出清渟得早霜明灭浮残日流注随地势洼坳无定质澄白龙卧宛转青蛇屈破镜折劒头光芒又非一久为山水客见尽幽奇物及来湖亭望此状难谈悉乃知天地间胜事殊未毕  

郭虚舟相访  

朝暖就南轩暮寒归后屋晚酒【`一作酌`】一两杯夜棊三数局寒灰埋暗火晓焰凝残烛不嫌贫冷人时来同一宿  

## 御定全唐诗卷四百三十一  

白居易  

长庆二年七月自中书舍人出守杭州路次蓝溪作【`自此后诗俱赴杭州时作`】  

太原一男子自顾庸且鄙老逢不次恩洗拔出泥滓既居可言地愿助朝廷理伏閤三上章戅愚不称防圣人存大体优贷容不死凤诏停舎人鱼书除刺史懐齐宠辱委顺随行止我自得此心于兹十年矣余杭乃名郡郡郭临江汜已想海门山潮声来入耳昔予贞元末羇旅曾游此甚觉太守尊亦谙鱼酒美因生江海兴每羡沧浪水尚拟拂衣行况今兼禄仕青山峰峦接白日烟尘起东道旣不通改辕遂南指自秦穷楚越浩荡五千里闻有贤主人而多好山水是行颇为惬所歴良可纪策马度蓝溪胜游从此始  

初出城留别  

朝从紫禁归暮出青门去勿言城东陌便是江南路扬鞭簇车马挥手辞亲故我生本无乡心安是归处  

过骆山人野居小池【`骆生弃官居此二十余年`】  

茅覆环堵亭泉添方丈沼红芳照水荷白颈观鱼鸟拳石苔苍翠尺波烟杳渺但问有意无勿论池大小门前车马路奔走无昏晓名利驱人心贤愚同扰扰善哉骆处士安置身心了何乃独多君丘园居者少  

宿清源寺  

往谪浔阳去夜憩辋溪曲今为钱塘行重经兹寺宿尔来防何岁溪草二八緑不见旧房僧苍然新树木虚空走日月世界迁陵谷我生寄其间孰能逃倚伏随縁又南去好住东廊竹  

宿蓝溪对月【`一作宿蓝桥题月`】  

昨夜凤池头今夜蓝溪【`一作溪桥`】口明月本无心行人自囘首新秋松影下半夜钟声后清影不宜昏聊将茶代酒自秦望赴五松驿马上偶睡睡觉成吟  

长途发已乆前馆行未至体倦目已昏瞌然遂成睡右袂尚垂鞭左手暂委辔忽觉问仆夫才行百歩地形神分处所迟速相乖异马上防多时梦中无限事诚哉达人语百龄同一寐  

邓州路中作  

萧萧谁家村秋棃叶半赤漠漠谁家园秋韭花初白路逢故里物使我嗟行役不归渭北村又作江南客去乡徒自苦济世终无益自问波上萍何如涧中石  

朱藤杖紫骢【`一有马字`】吟  

拄上山之上骑下山之下江州去日朱藤杖忠州归日紫骢马天生二物济我穷我生合是栖栖者  

桐树馆重题  

阶前下马时梁上题诗处惨澹病使君萧疎老松树自嗟还自哂又向杭州去  

过紫霞兰若  

我爱此山头及此三登厯紫霞旧精舍寥落空泉石朝市日喧隘云林长悄寂犹存住寺僧有归山客  

感旧纱帽【`帽即故李侍郎所赠`】  

昔君乌纱帽赠我白头翁帽今在顶上君已归泉中物故犹堪用人亡不可逢岐山今夜月坟树正秋风  

思竹窗  

不忆西省松不忆南宫菊【`西省大院有松南宫本防多菊`】惟忆新昌堂萧萧北窗竹窗间枕簟在来后何人宿  

马上作  

处世非不遇荣身颇有余勲为上柱国爵乃朝大夫自问有何才两入承明庐又问有何政再驾朱轮车矧予东山人自惟朴且疎弹琴复有酒且慕嵇阮徒闇被乡里荐误上贤能书一列朝士籍遂为世网拘髙有罾缴忧下有陷穽虞毎觉宇宙窄未尝心体舒蹉跎二十年颔下生白须何言左迁去尚获专城居杭州五千里徃若投渊鱼虽未脱簪组且来泛江湖吴中多诗人亦不少酒酤髙声咏篇什大笑飞杯盂五十未全老尚可且欢娱用兹送日月君以为何如秋风起江上白日落路隅回首语五马去矣勿踟蹰  

秋蝶  

秋花紫防防秋蝶黄茸茸花低蝶新小飞戏丛西东日暮凉风来纷纷花落丛夜深白露冷蝶已死丛中朝生夕俱死气类各相从不见千年鹤多栖百丈松  

登商山最髙顶  

髙髙此山顶四望唯烟云下有一条路通达楚与秦或名诱其心或利牵其身乘者及【`一作与`】负者来去何云云【`一作纷纷`】我亦斯人徒未能出嚣尘七年三徃复何得笑他人  

枯桑  

道傍老枯树枯来非一朝皮黄外尚活心黒中先焦有似多忧者非因外火烧  

山路偶兴  

筋力未全衰仆马不至弱又多山水趣心赏非寂莫扪萝上烟岭蹋石穿云壑谷鸟晩仍啼洞花秋不落提笼复携榼遇胜时停泊泉憩茶数瓯岚行酒一酌独吟还独啸此兴殊未恶假使在城时终年有何乐  

山雉  

五歩一啄草十歩一饮水适性遂其生时哉山梁雉梁上无罾缴梁下无鹰鹯雌雄与羣雏皆得终天年嗟嗟笼下鸡及彼池中鴈既有稻梁恩必有牺牲患  

初下汉江舟中作寄两省给舍  

秋水淅红粒朝烟烹白鳞一食饱至夜一卧安达晨晨无朝谒劳夜无直宿勤不知两掖客何似扁舟人尚想到郡日且称守土臣犹须副忧寄恤隐安疲民朞年庶报政三年当退身终使沧浪水濯吾缨上尘  

自蜀江至洞庭湖口有感而作  

江从西南来浩浩无旦夕长波逐若泻连山凿如劈千年不壅溃万姓无垫溺不尔民为鱼大哉禹之绩导岷旣艰逺距海无咫尺胡为不讫功余【`一作湖`】水斯委积洞庭与青草大小两相敌混合万丈深淼茫千里白每岁秋夏时浩大吞七泽水族窟穴多农人土地窄我今尚嗟叹禹岂不爱惜邈未究其由想古观遗迹疑此苖人顽恃险不终役帝亦无奈何留患与今昔水流天地内如身有血脉滞则为疽疣治之在鍼石安得禹复生为唐水官伯手提倚天劒重来亲指画疏河似翦纸决壅同【`一作如`】裂帛渗作膏腴田蹋平鱼鼈宅龙宫变闾里水府生禾麦坐添百万户书我司徒籍  

初领郡政衙退登东楼作【`自此后诗到杭州后作`】  

鳏惸心所念简牍手自操何言符竹贵未免州县劳赖是余杭郡台榭绕官曹凌晨亲政事向晩恣游遨山冷微有雪波平未生涛水心如镜面千里无纤毫直下江最阔近东楼更髙烦襟与滞念一望皆遁逃  

清调吟  

索索风戒寒沉沉日藏耀劝君饮浊醪聼我吟清调芳节变穷隂朝光成夕照与君生此世不合长年少今晨从此过【`一作游`】明日安能料若不结跏禅即须开口笑  

狂歌词  

明月照君席白露沾我衣劝君酒杯满聼我狂歌词五十已后衰二十已前痴昼夜又分半其间几何时生前不欢乐死后有余赀焉用黄墟下珠衾玉匣为  

郡亭  

平旦起视事亭午卧掩关除亲簿领外多在琴书前况有虚白亭坐见海门山潮来一凭槛宾至一开筵终朝对云水有时聼管弦持此聊过日非忙亦非闲山林太寂莫朝阙空喧烦唯兹郡閤内嚣静得中间  

咏懐  

昔为凤閤郎今为二千石自觉不如今人言不如昔昔虽居近密终日多忧惕有诗不敢吟有酒不敢吃今虽在疎逺竟岁无牵役饱食坐终朝长歌醉通夕人生百年内疾速如过隙先务身安闲次要心欢适事有得而失物有损而益所以见道人观心不观迹  

立春后五日  

立春后五日春态纷婀娜白日斜渐长碧云低欲堕残冰坼玉片新萼排红颗遇物尽欣欣爱春非独我迎芳后园立就暖前檐坐还有惆怅心欲别红炉火  

郡中即事  

漫漫潮初平熙熙春日至空阔逺江山晴明好天气外有适意物中无系心事数篇对竹吟一杯望云醉行携杖扶力卧读书取睡乆养病形骸深谙闲气味遥思九城陌扰扰趋名利今朝是双【`一作只`】日朝谒多轩骑宠者防悔尤权者懐忧畏为报髙车盖恐非眞富贵  

郡斋暇日辱常州陈郎中使君早春晩坐水西馆书事诗十六韵见寄亦以十六韵酬之  

新年多暇日晏起褰帘坐睡足心更慵日髙头未裹徐倾下药酒稍爇煎茶火谁伴寂寥身无弦琴在左遥思毘陵馆春深物嫋娜波拂黄栁稍风揺白梅朶衙门排晓防铃閤开朝鎻太守水西来朱衣垂素舸良辰不易得佳会无由果五马正相望双鱼忽前堕鱼中获瑰寳持玩何磊砢一百六十言字字灵珠颗上申心款曲下叙时轗轲才富不如君道孤还似我敢辞官逺慢且贵身安妥勿复问荣枯冥心无不可  

官舍  

髙树换新叶隂隂覆地隅何言太守宅有似幽人居太守卧其下闲慵两有余起尝一瓯茗行读一卷书早梅结青实残樱落红珠穉女弄庭果嬉戏牵人裾是日晩弥静巢禽下相呼啧啧护儿鹊哑哑母子乌岂唯云鸟尔吾亦引吾雏  

吾雏  

吾雏字阿罗阿罗才七龄嗟吾不才子怜尔无弟兄抚养虽骄騃性识颇聪明学母画眉様効吾咏诗声我齿今欲堕汝齿昨始生我头发尽落汝顶髻初成老幼不相待父衰汝孩婴缅想古人心慈爱亦不轻蔡邕念文姬于公叹缇萦敢求得汝力但未忘父情  

题小桥前新竹招客  

鴈齿小红【`一作虹`】桥垂檐低白屋桥前何所有苒苒新生竹皮开坼褐锦节露抽青玉筠翠如可餐粉霜不忍触闲吟声未已幽玩心难足管领好风烟轻欺凡草木谁能有月夜伴我林中宿为君倾一杯狂歌竹枝曲  

病中逢秋招客夜酌  

不见诗酒客卧来半月余合和新药草寻检旧方书晩霁烟景度早凉窗户虚雪生衰鬓乆秋入病心初卧簟蕲竹冷风襟卭葛疎夜来身校健小饮复何如  

食饱  

食饱拂枕卧睡足起闲吟浅酌一杯酒缓弹数弄琴既可畅情性亦足傲光隂谁知利名【`一作名利`】尽无复长安心严十八郎中在郡日改制东南楼因名清辉未立标牓徴归郎署予旣到郡性爱楼居宴游其间颇有幽致聊成十韵兼戏寄严  

严郎置兹楼立名曰清辉未及署花牓遽征还粉闱去来三四年尘土登者稀今春新太守洒埽施帘帏院栁烟婀娜檐花雪霏防看山倚前户待月阐【`一作辟`】东扉碧窗戛瑶瑟朱阑飘舞衣烧香卷幕坐风燕双双飞君作不得住我来幸因依始知天地间灵境有所归  

南亭对酒送春  

含桃实巳落红薇花尚熏冉冉三月尽晩莺城上闻独持一杯酒南亭送残春半酣忽长歌歌中何所云云我五十余未是苦老人刺史二千石亦不为贱贫天下三品官多老于我身同年登第者零落无一分亲故半为鬼僮仆多见孙念此聊自解逢酒且欢欣  

玩新庭树因咏所懐  

霭霭四月初新树叶成阴动揺风景丽盖覆庭院深下有无事人竟日此幽寻岂非玩时物亦可开烦襟时与道人语或聼诗客吟度春足芳色入夜多鸣禽偶得幽闲境遂忘尘俗心始知真隐者不必在山林  

仲夏斋戒月  

仲夏斋戒月三旬断腥羶自觉心骨爽行起身翩翩始知絶粒人四体更轻便初能脱病患乆必成神仙御宼驭冷风赤松游紫烟常疑此说谬今乃知其然我今过半百气衰神不全巳垂两鬓丝难补三丹田但减荤血味稍结清浄縁脱巾且修养聊以终天年  

除官去未闲  

除官去未闲半月恣游讨朝寻霞外寺暮宿波上岛新树少于松平湖半连草跻攀有次第赏玩无昏早有时骑马醉兀兀冥天造穷通与生死其奈吾懐抱江山信为美齿发行将老在郡诚未厌【`平声`】归乡去亦好  

三年为刺史二首  

三年为刺史无政在人口唯向城郡中题诗十余首慙非甘棠咏岂有思人不  

三年为刺史饮冰复食蘗唯向天竺山取得两片石此抵有千金无乃伤清白  

别萱桂  

使君竟不住萱桂徒裁种桂有留人名萱无忘忧用不如江畔月歩歩来相送  

自余杭归宿淮口作  

为郡已多暇犹少勤吏职罢郡更安闲无所劳心力舟行明月下夜泊清淮北岂止吾一身举家同燕息三年请禄俸颇有余衣食乃至僮仆间皆无冻馁色行行弄云水歩歩近乡国妻子在我前琴书在我侧此外吾不知于焉心自得  

舟中李山人访宿  

日暮舟悄悄烟生水沈沈何以延宿客夜酒与秋琴来客道门子来自嵩髙岑轩轩举云貌豁豁开清襟得意言语断入滋味深默然相顾哂心适而忘心  

洛下卜居  

三年典郡归所得非金帛天竺石两片华亭鹤一只饮啄供稻粱包裹用茵席诚知是劳费其奈心爱惜逺从余杭郭同到洛阳陌下檐拂云根开笼展霜翮贞姿不可杂髙性宜其适遂就无尘坊仍求有水宅东南得幽境树老寒泉碧池畔多竹隂门前少人迹未请中庶禄且脱双骖易【`买履道宅价不足因以两马偿之`】岂独为身谋安吾鹤与石  

洛中偶作【`自此后在东都作`】  

五年职翰林四年涖浔阳一年巴郡守半年南宫郎二年直纶閤三年刺史堂凡此十五载有诗千余章境兴周万象土风僃四方独无洛中作能不心悢悢今为青宫长始来游此乡裵回伊涧上睥睨嵩少傍遇物輙一咏一咏倾一觞笔下成释憾卷中同补亡往往顾自哂眼昏须鬓苍【`一作鬓苍苍`】不知老将至犹自放诗狂  

赠苏少府  

籍甚二十年今日方欵顔相送嵩洛下论心杯酒间河亚【`一作何为`】嬾出入府寮多闭关苍发彼此老白日寻常闲朝从携手出暮思聨骑还何当挈一榼同宿龙门山  

移家入新宅  

移家入新宅罢郡有余赀既可避燥湿复免忧寒饥疾平未还假官闲得分司幸有俸禄在而无职役覊清旦盥漱毕开轩卷帘帏家人及鸡犬随我亦熙熙取兴或寄【`一作不过`】酒放情不过【`一作或作`】诗何必苦脩道此即是无为外累信巳遣中懐时有思有思一何逺默坐低双眉十载囚窜客万里征戍儿春朝鏁笼鸟冬夜支牀驿马走四蹄痛酸无歇期硙牛封两目昏闭何人知谁能脱放去四散任所之各得适其性如吾今日时  

琴  

置琴曲几上慵坐但含情何烦故挥弄风自有声  

鹤  

人各有所好物固无常宜谁谓尔能舞不如闲立时  

自咏  

夜镜隐白发朝酒发红顔可怜假年少自笑须防间朱砂贱如土不解烧为丹鬓化为雪未闻休得官咄哉个丈夫心性何堕顽但遇诗与酒便忘寝与餐髙声发一吟似得诗中仙引满饮一醆尽忘身外縁昔有醉先生席地而幕天于今居处在许我当中眠眠罢又一酌酌罢又一篇囘面顾妻子生计方落然诚知此事非又过知非年岂不欲自改改即心不安且向安处去其余皆老闲  

林下闲歩寄皇甫庶子  

扶杖起病初策马力未任既嬾出门去亦无客来寻以此遂成闲闲歩绕园林天晓烟景澹树寒鸟雀深一酌池上酒数声竹间吟寄言东曹长当知幽独心  

宴起  

鸟鸣庭树上日照屋檐时老去慵转极寒来起尤【`一作独`】迟厚薄被适性髙低枕得宜神安体稳暖此味何人知睡足仰头坐兀然无所思如未凿七窍若都遗四肢缅想长安客早朝霜满衣彼此各自适不知谁是非  

池畔二首  

结构池西廊疏理池东树此意人不知欲为待月处持刀剽【`一作间`】密竹竹少风来多此意人不会欲令池有波  

春葺新居  

江州司马日忠州刺史时栽松满后院种栁荫前墀彼皆非吾土栽种尚忘疲况兹是我宅葺艺固其宜平旦领仆使乘春亲指挥移花夹暖室徙竹覆寒池池水变绿色池芳动清辉寻芳弄水坐尽日心熙熙一物茍可适万縁都若遗设如宅门外有事吾不知  

赠言  

捧籯献千金彼金何足道临觞赠一言此言真可寳流光我巳晩适意君不早况君春风面柔促如芳草二十方长成三十向衰老镜中桃李色不得十年好胡为坐脉脉不肯倾懐抱  

泛春池  

白苹湘渚曲绿篠剡溪口各在天一涯信美非吾有何如【`一作如何`】此庭内水竹交左右霜竹百千竿烟波六七亩澄动阶砌澹泞【`一作沱`】映户牖蛇皮细有纹镜面清无垢主人过桥来双童扶一叟恐汚清冷波尘缨先抖擞波上一叶舟舟中一樽酒酒开舟不系去去随所偶或绕蒲浦前或泊桃岛后未拨落杯花低冲拂面栁半酣迷所在倚榜兀回首不知此何处复是人寰否谁知始疏凿几主相传受杨家去云逺田氏将非乆天与爱水人终焉落吾手【`此池始杨常侍开凿中间田氏为主予今有之蒲浦桃岛皆池上所有`】  

## 御定全唐诗卷四百三十二  

白居易  

西明寺牡丹花时忆元九  

前年题名处今日看花来一作芸香吏三见牡丹开岂独花堪惜方知老闇催何况寻花伴东都去未回讵知红芳侧春尽思悠哉  

伤杨贞  

顔子昔短【`一作知`】命仲尼惜其贤杨生亦好学不幸复徒然【`一作今复然`】谁识天地意独与鹤【`一作蛇`】年  

权摄昭应早秋书事寄元拾遗兼呈李司录  

夏闰秋候早七月风骚骚渭川烟景晩骊山宫殿髙丹殿子司谏赤县我徒劳相去半日程不得同游遨到官来十日览镜生二毛可怜趋走吏尘土满青袍邮传拥两驿簿书堆六曹为问纲纪掾何必使铅刀  

新栽竹  

佐邑意不适闭门秋草生何以娱野性种竹百余茎见此溪上色忆得山中情有时公事暇尽日绕阑行勿言根未固勿言阴未成已觉庭宇内稍稍有余清最爱近窗卧秋风枝有声  

秋霖中过【`一作遇`】尹纵之仙游山居  

惨惨八月暮连连三日霖邑居尚愁寂况乃在山林林下有志士苦学惜光阴岁晩千万虑幷入方寸心岩岛共旅宿草虫伴愁吟秋天牀席冷夜雨灯火深怜君寂莫意携酒一相寻  

寄江南兄弟  

分散骨肉恋趋驰名利牵一奔尘埃马一泛风波船忽忆分手时悯黙秋风前别来朝复夕积日成七年花落城中池【`一作地`】春深江上天登楼东南望鸟灭烟苍然相去复几许道里近三千平地犹难见况乃隔山川  

曲江早秋【`三年作`】  

秋波红蓼水夕照青芜岸独信马蹄行曲江池四畔早凉晴后至残暑暝来散方喜炎燠销【`一作清`】复嗟时节换我年三十六冉冉昏复旦人寿七十稀七十新过半且当对酒笑勿起临风叹  

寄题盩厔防前双松【`两松自仙游山移植县防`】  

忆昨为吏日折腰多苦辛归家不自适无计慰心神手栽两树松聊以当【`去声`】嘉宾乘春日一溉【`一作春来日一往`】生意渐欣欣清韵度秋在绿茸随日新始怜涧底色不忆城中春有时尽掩关双影对一身尽日不寂莫意中如三人忽奉宣室诏征为文苑臣闲来一惆怅恰似别交亲【`一作情`】早知烟翠前攀玩不逡廵悔从白云里移尔落嚣尘  

翰林院中感秋懐王质夫【`王居仙游山`】  

何处感时节新蝉禁中闻宫槐有秋意风夕花纷纷寄迹鸳鹭行归心鸥鹤羣唯有王居士知予忆白云何日仙游寺潭前秋见君  

禁中月  

海水眀月出禁中清【`一作秋`】夜长东南楼殿白稍稍上宫墙浄落金塘【`一作盘`】水眀浮玉砌霜不比人间见尘土汚清光  

赠卖松者  

一束苍苍色知从涧底来斸掘经几日枝叶满尘埃不买非他意城中无地栽  

初见白髪  

白髪生一茎朝来眀镜里勿言一茎少满头从此始青山方逺别黄绶初从仕未料容鬓间蹉跎忽如此  

别元九后咏所懐  

零落桐叶雨萧条槿花风悠悠早秋意生此幽闲中况与故人别中懐正无悰勿云不相送心到青门东相知岂在多但问同不同同心一人去坐觉长安空  

禁中秋宿  

风飜朱【`一作来`】里幕雨冷通中枕耿耿背斜灯秋牀一人寝  

早秋曲江感懐  

离离暑云散嫋嫋凉风起池上秋又来荷花半成子朱顔易【`一作自`】销歇白日无穷已人寿不如山年光急于水青芜与红蓼岁岁秋相似去岁此悲秋今秋复来此  

寄元九  

身为近密【`一作约`】拘心为名检缚月夜与花时少逢杯酒乐唯有元夫子闲来同一酌把手或酣歌展眉时笑谑今春除御史前月之东洛别来未开顔尘埃满樽杓蕙风晩香尽槐雨余花落秋意一萧条离容两寂莫况随白日老共负青山约谁识相念心韝鹰与笼鹤  

暮春寄元九  

棃花结成实燕卵化为雏时物又若此道情复何如但觉日月促不嗟年岁徂浮生都是梦老小亦何殊唯与故人别江陵初谪居时时一相见此意未全除  

早梳头  

夜沐早梳头窗明秋镜晓飒然握中发一握知一少年事渐蹉跎世縁方缴绕不学空门法老病何由了未得无生心白头亦为夭  

出关路  

山川函谷路尘土游子顔萧条去国意秋风生故关  

别舍弟后月夜  

悄悄初别夜【`一作后`】去住两盘桓行子孤灯店居人明月轩平生共贫苦未必日成欢及此暂为别懐抱已忧烦况是庭叶尽复思山路寒如何为不念马瘦衣裳单  

新丰路逢故人  

尘土长路晩风烟废宫秋相逢立马语尽日此桥头知君不得意郁郁来西游惆怅新丰店何人识马周  

金銮子晬日  

行年欲四十有女曰金銮生来始周岁学坐未能言慙非达者懐未免俗情怜从此累身外徒云慰目前若无夭折患则有婚嫁牵使我归山计应迟十五年  

青龙寺早夏  

尘埃经小雨地髙倚长坡日西寺门外景气含清和闲有老僧立静无凡客过残莺意思尽新叶隂凉多春去来【`一作未`】几日夏云忽嵯峨朝朝感时节年鬓闇蹉跎胡为恋朝市不去归烟萝青山寸歩地自问心如何  

秋题牡丹丛  

晩丛白露夕衰叶凉风朝红艳乆已歇碧芳今亦销幽人坐相对心事共萧条  

劝酒寄元九  

防叶有朝露槿枝无宿花君今亦如此促促生有涯既不逐禅僧林下学楞伽又不随道士山中链丹砂百年夜分半一岁春无多何不饮美酒胡然自悲嗟俗号销愁【`一作忧`】药神速无以加一杯驱世虑两杯反天和三杯即酩酊或笑任狂歌陶陶复兀兀吾孰知其他况在名利途平生有风波深心藏陷穽巧言织网罗举目非不见不醉欲如何  

曲江感秋【`五年作`】  

沙草新雨地岸栁凉风枝三年感秋意【`一作思`】幷在曲江池早蝉已嘹唳晩荷复离披前秋去秋思一一生此时昔人三十二秋兴已云悲我今欲四十秋懐亦可知岁月不虚设此身随日衰闇老不自觉直到鬓成丝  

酬张太祝晩秋卧病见寄  

髙才淹礼寺短羽翔禁林西街居处逺北阙官曹深君病不来访我忙难往寻差池终日别寥落经年心露湿绿芜地月寒红树隂况兹独愁夕闻彼相思吟上叹言【`一作言欢`】笑阻下嗟时岁侵容衰晓【`一作晩`】窗镜思苦秋弦琴一章锦绣段八韵琼瑶音何以报珍重慙无双南金  

立秋日曲江忆元九  

下马栁隂下独上堤上行故人千万里新蝉三两声城中曲江水江上江陵城两地新秋思应同此日情  

早朝贺雪寄陈山人  

长安盈尺雪早朝贺君喜将赴银台门始出新昌里上堤马蹄滑中路蜡烛死十里向北行寒风吹破耳待漏午【`一作五`】门外对三殿里须鬓冻成冰衣裳冷如水忽思仙游谷闇谢陈居士暖覆褐裘眠日髙应未起初与元九别后忽梦见之及寤而书适至兼寄桐花诗怅然感懐因以此寄【`元九初谪江陵`】  

永寿寺中语新昌坊北分归来数行泪悲事不悲君悠悠蓝田路自去无消息计君食宿程已过商山北昨夜云四散千里同月色晓来梦见君应是君相忆梦中握君手问君意何如君言苦相忆无人可寄书觉来未及説叩门声冬冬【`一作咚咚`】言是商州使送君书一封枕上忽惊起颠倒着衣裳开缄见手札一纸十三行上论迁谪心下说离别肠心肠都未尽不暇叙炎凉云作此书夜夜宿商州东独对孤灯坐阳城山馆中夜深作书毕山月向西斜月下【`一作前`】何所有一树紫桐花桐花半落时复道正相思殷勤书背后兼寄桐花诗桐花诗八韵思绪一何深以我今朝意忆【`一作想`】君此夜心一章三【`一作一`】徧读一句十囬吟珍重八十字字字化为金  

和元九悼往【`感旧蚊帱作`】  

美人别君去自去无处寻旧物零落尽此情安可任唯有襭纱幌尘埃日夜侵馨香与颜色不似旧时深透影灯耿耿笼光月沈沈中有孤眠客秋凉生夜衾旧宅牡丹院新坟松栢【`一作木`】林梦中咸阳泪觉后江陵心含此隔年恨发为中夜吟无论君自感闻者欲霑襟  

重到渭上旧居  

旧居清渭曲开门当蔡渡十年方一还几欲迷归路追思昔日行感伤故游处插栁作髙林种桃成老树因惊成人者尽是旧童孺试问旧老人半为绕村墓浮生同过客前后递来去白日如弄珠出没【`一作入`】光不住人物日改变举目悲所遇囘念念我身安得不衰暮朱颜销不歇白髪生无数唯有山门外三峰色如故  

白发  

白发知时节闇与我有期今朝日阳里梳落数茎丝家人不惯见悯默为我悲我云何足怪此意尔不知凡人年三十外壮内已衰但思寝食味巳减二十时况我今【`一作年`】四十本来形貌羸书魔昏两眼酒病沈四肢亲爱日零落在者仍别离身心乆如此白髪生巳迟由来生老死三病长相随除却念无生人间无药治  

秋日  

池残寥落水窗下悠扬日嫋嫋秋风多槐花半成实下有独立人年来四十一  

将之饶州江浦夜泊  

眀月满深浦愁人卧孤【`一作独卧`】舟烦寃寝不得夏夜长于秋苦乏衣食资逺为江海游光隂坐迟暮乡国行阻修身病向鄱阳家贫寄徐州前事与后事岂堪心幷忧忧来起长望但见江水流云树霭苍苍烟波澹悠悠故园迷处所一念【`一作望`】堪白头  

思归【`时初为校书郎`】  

养无晨昏膳隐无伏腊资遂求及亲禄僶俛来京师薄俸未及亲别家已经时冬积温席恋春违采兰期夏至一阴生稍稍夕漏迟块然抱愁者长夜独先知悠悠乡关路梦去身不随坐惜时节变蝉鸣槐花枝  

冀城北原作  

野色何莽苍【`去声`】秋声亦萧疎风吹黄埃起落日驱征车何代此开国封疆百里余古今不相待朝市无常居昔人城邑中今变为丘墟昔人墓田中今化为里闾废兴相催迫日月互居诸世变无遗风焉能知其初行人千载后懐古空踌躇  

客路感秋寄明准上人  

日暮天地冷雨霁山河清长风从西来草木凝秋声巳感岁倐忽复伤物凋零孰能不憯凄天时牵人情借问空门子何法易修行使我忘得心不敎烦恼生  

游襄阳懐孟浩然  

楚山碧岩岩汉水碧汤汤秀气结成象孟氏之文章今我讽遗文思人至其乡清风无人继日暮空襄阳南望鹿门山蔼若有余芳旧隐不知处云深树苍苍  

秋暮西归途中书情  

耿耿旅灯下愁多常少眠思乡贵早发发在鸡鸣前九月草木落平芜连逺山秋阴和曙色万木苍苍然去秋偶东游今秋始西旋马瘦衣裳破别家来二年忆归复愁归归无一囊钱心虽非兰膏安得不自然  

秋懐  

月出照北堂光华满阶墀凉风从西至草木日夜衰桐栁减绿阴蕙兰消碧滋感物私自念我心亦如之安得长少壮盛衰迫天时人生如石火为乐长苦迟  

别杨頴士卢克柔殷尧藩  

倦鸟暮归林浮云晴归山独有行路子悠悠不知还人生苦营营终日羣动间所务虽不同同归于不闲扁舟来楚乡匹马往秦关离忧绕心曲宛转如循环且持一杯酒聊以开愁顔  

题赠定光上人  

二十身出家四十心离尘得径入大道乘此不退轮一坐十五年林下秋复春春花与秋气不感无情人我来如有悟潜以心照身误落闻见中忧喜伤形神安得遗耳目冥然反天真  

祗役骆口驿喜萧侍御书至兼覩新诗吟讽通宵因寄八韵【`时为盩厔尉`】  

日暮心无憀吏役正营营忽惊芳信至复与新诗幷是时天无云山馆有月明月下读数徧风前吟一声一吟三四叹声尽有余清雅哉君子文咏性不咏情使我灵府中鄙恡不得生始知聼韶濩可使心和平  

酬李少府曹长官舍见赠  

低腰复敛手心体不遑安一落风尘下方【`一作始`】知为吏难公事与日长【`上声`】宦情随岁阑惆怅青袍袖芸香无半残赖有李夫子此懐聊自寛两心如止水彼此无波澜往往簿书暇相劝强为欢白马晩蹋雪緑觞春暖寒恋月夜同宿爱山晴共看野性自相近不是为同官  

留别  

秋凉卷朝簟春暖撤夜衾虽是无情物欲别尚沈吟况与有情别别随情浅深二年欢笑意一旦东西心独留诚可念同行力不任前事讵能料后期谅难寻唯有潺湲泪不惜共霑襟  

晓别  

晓鼓声巳半离筵坐难乆请君断肠歌送我和泪酒月落欲明前马嘶初别后浩浩暗尘中何由见囘首  

北园  

北园东风起杂花次第开心知须防落一日三四来花下岂无酒欲酌复迟廻所思眇千里谁劝我一杯惜栯李花【`花细而繁色艳而黯亦花中之有思者速衰易落故惜之耳`】  

树小花鲜妍香繁条輭弱髙低二三尺重叠千万萼朝艳蔼霏霏夕凋纷漠漠辞枝朱粉细覆地红绡薄由来好颜色常苦易销铄不见莨荡花狂风吹不落  

照镜  

皎皎青铜镜斑斑白丝鬓岂复更藏年实年君不信  

新秋  

西风飘【`一作吹`】一叶庭前飒已凉风池明月水衰莲白露房其奈江南夜緜緜自此长  

夜雨  

早蛩啼复歇残灯灭又明隔窗知夜雨芭蕉先有声  

秋江送客  

秋鸿次第过哀猨朝夕闻是日孤舟客此地亦离羣蒙蒙润衣雨漠漠冒帆云不醉浔阳酒烟波愁杀人感逝寄逺【`寄通州元侍御果州崔员外澧州李舍人州李郎中`】  

昨日闻甲死今朝闻乙死知识三分中二分化为鬼逝者不复见悲哉长已矣存者今如何去我皆万里平生知心者屈指能有几通果澧凤州眇然四君子相思俱老大浮生如流水应叹旧交游凋零日如此何当一杯酒开眼笑相视  

秋月  

夜初色苍然夜深光浩然稍转西廊下渐满南窗前况是绿芜地复兹清露天落叶声策策惊鸟【`一作乌`】影翩翩栖禽尚不稳愁人安可眠  

## 御定全唐诗卷四百三十三  

白居易  

朱陈村  

徐州古丰县有村曰朱陈去县百余里桑麻青氛氲机梭声札札牛驴走纭纭女汲涧中水男采山上薪县逺官事少山深人俗淳有财不行商有丁不入军家家守村业头白不出门生为村之【`一作陈村`】民死为村之【`一作陈村`】尘田中老与幼相见何欣欣一村唯两姓世世为婚姻【`其村唯朱陈二姓而巳`】亲疎居有族少长游有羣黄鸡与白酒欢会不隔旬生者不逺别娶嫁先近邻死者不逺坟墓多绕村既安生与死不苦形与神所以多寿考往往见孙我生礼义乡少小孤且贫徒学辨是非祗自取辛勤世法贵名敎士人重冠【`一作官`】婚以此自桎梏信为大谬人十岁觧读书十五能属文二十举秀才三十为谏臣下有妻子累上有君亲恩承家与事国望此不肖身忆  

昨旅游初迨今十五春孤舟三适楚羸马四经秦昼行有饥色夜寝无安魂东西不暂住来往若浮云离乱失故乡骨肉多散分江南与江北各有平生亲平生终日别逝者隔年闻朝忧卧至暮夕哭坐达晨悲火烧心曲愁霜侵鬓根一生苦如此长羡村中【`一作陈村`】民  

读邓鲂诗  

尘架多文集偶取一卷披未及看姓名疑是陶潜诗看名知是君恻恻令我悲诗人多蹇厄近日诚有之京兆杜子美犹得一拾遗襄阳孟浩然亦闻鬓成丝嗟君两不如三十在布衣擢第禄不及新婚妻未归少年无疾患溘死于路岐天不与爵寿唯与好文词此理勿复道巧歴不能推  

寄元九【`自此后在渭村作`】  

晨鸡才发声夕雀俄敛翼昼夜往复来疾如出入息非徒改年貌渐觉无心力自念因念君俱为老所逼君年虽校少顦顇谪南国三年不放归炎瘴消颜色山无杀草霜水有含沙蜮健否逺不知书多隔年得愿君少愁苦我亦加餐食各保金石躯以慰长相忆  

秋夕  

叶声落如雨月色白似霜夜深方独卧谁为拂尘牀  

夜雨  

我有所念人隔在逺逺乡我有所感事结在深深肠乡逺去不得无日不瞻望肠深解不得无夕不思量况此残灯夜独宿在空堂秋天殊未晓风雨正苍苍不学头陀法前心安可忘  

秋霁  

金火【`一作木`】不相待炎凉雨中变林晴有残蝉巢冷无留燕沈吟卷长簟怆恻収团扇向夕稍无泥闲歩青苔院月出砧杵动家家捣秋练独对多病妻不能理鍼线冬衣殊未制夏服行将绽何以迎早秋一杯聊自劝  

叹老三首  

晨兴照青镜形影两寂莫少年辞我去白发随梳落万化成于渐渐衰看不觉但恐镜中颜今朝老于昨人年少满百不得长欢乐谁会天地心千龄与鹤吾闻善医者今古称扁鹊万病皆可治唯无治老药  

我有一握发梳理何稠直昔似云光今如素丝色匣中有旧镜欲照先叹息自从头白来不欲明磨拭鵶头与鹤颈至老常如墨独有人鬓毛不得终身黒  

前年种桃核今岁成花树去岁新婴儿今年巳学歩但惊物长成不觉身衰暮去矣欲何如少年留不住因书今日意徧寄诸亲故壮岁不欢娱长年当悔悟  

送兄弟回雪夜  

日晦云气黄东北风切切时从南村还新与兄弟别离襟泪犹湿回马嘶未歇欲归一室坐天阴多无月夜长火消尽岁暮雨凝结寂莫满炉灰飘零上阶雪对雪画寒灰残灯明复灭灰死如我心雪白如我发所遇皆如此顷刻堪愁絶回念入坐忘转愁作禅恱平生洗心法正为今宵设  

溪中早春  

南山雪未尽阴岭留残白西涧冰巳消春溜含新碧东风来几日蛰动萌草坼潜知阳和功一日不虚掷爱此天气暖来拂溪邉石一坐欲忘归暮禽声啧啧蓬蒿隔桑枣隐映烟火夕归来问晩餐家人烹荠麦  

同友人寻涧花  

闻有涧底花贳得村中酒与君来校迟已逢揺落后临觞有遗恨怅望空溪口记取花发时期君重携手我生日日老春色年年有且作来岁期不知身健否  

登村东古冢  

髙低古时冢上有牛羊道独立最髙头悠哉此懐抱囘头向村望但见荒田草村人不爱花多种栗与枣自来此村住不觉风光好花少莺亦稀年年春暗老  

梦裵相公  

五年生死隔一夕魂梦通梦中如往日同直金銮宫髣髴金紫色分明冰玉容勤勤相眷意亦与平生同既寤知是梦悯然情未终追想当时事何殊昨夜中自我学心法万縁成一空今朝为君子流涕一霑胷  

昼寝  

坐整白单衣起穿黄草屦朝餐盥潄毕徐下阶前歩暑风微变昼刻渐加数院静地阴阴鸟鸣新叶树独行还独卧夏景殊未暮不作午时眠日长安可度  

别行简【`时行简辟卢坦劒南东川府`】  

漠漠病眼花星星愁鬓雪筋骸已衰惫形影仍分诀梓州二千里劒门五六月岂是逺行时火云烧栈热何言巾上泪乃是肠中血念此早归来莫作经年别  

观儿戏  

髫龀七八岁绮纨三四儿弄尘复鬬草尽日乐嬉嬉堂上长年客鬓间新有丝一看竹马戏每忆童騃时童騃饶戏乐老大多忧悲静念彼与此不知谁是痴  

叹常生  

西村常氏子卧疾不须防前旬犹访我今日忽云殂时我病多暇与之同野居园林青蔼蔼相去数里余村邻无好客所遇唯农夫之子何如者往还犹胜无于今亦已矣可为一长吁  

寄元九  

一病经四年亲朋书信断穷通合【`一作各`】易交自笑知何晩元君在荆楚去日唯【`一作虽`】云逺彼独是【`一作似`】何人心如石不转忧我贫病身书来唯劝勉上言少愁苦下道加餐饭怜君为谪吏穷薄家贫褊三寄衣食资数盈二十万岂是贪衣食感君心缱绻念我口中食分君身上暖不因身病乆不因命多蹇平生亲友心岂得知深浅  

以镜赠别  

人言似明月我道胜眀月眀月非不眀一年十二缺岂如玉匣里如水常澄【`一作清`】澈月破天闇时圆眀独不歇我慙貌丑老绕鬓斑斑雪不如赠少年回照青丝发因君千里去持此将为别  

城上对月期友人不至  

古人惜昼短劝令秉烛游况此迢迢夜眀月满西楼复有盈尊【`一作尊中`】酒置在城上头期君君不至人月两悠悠照水烟波白照人肌发秋清光正如此不醉即须愁  

念金銮子二首  

衰病四十身娇痴三岁女非男犹胜无慰情时一抚一朝舍我去魂影无处所况念夭札【`一作化`】时呕哑初学语始知骨肉爱乃是忧悲聚唯思未有前以理遣伤苦忘懐日巳乆三度移寒暑今日一伤心因逢旧乳母与尔为父子八十有六旬忽然又不见迩来三四春形质本非实气聚偶成身恩爱元是妄縁合暂为亲兹念庶有悟聊用遣悲辛暂【`一作慙`】将理自夺不是忘情人  

对酒  

我生一百岁通计三万日何况百岁人人间百无一贤愚共零落贵贱同埋没东岱前后魂北邙新旧骨复闻药误者为爱延年术又有忧死者为贪政事笔药误不得老忧死非因疾谁言人最灵知得不知失何如防亲友饮此杯中物能沃烦虑消能陶真性出所以刘阮辈终年醉兀兀  

渭村雨归  

渭水寒渐落离离蒲稗苖闲傍沙邉立看人刈苇苕近水风景冷晴明犹寂寥复兹夕阴起野色重萧条萧条独归路暮雨湿村桥  

谕懐  

黑头日已白白面日已黑人生未死间变化何终极常言在已者莫若形与色一朝改变来止遏不能得况彼身外事悠悠通与塞  

喜友至留宿  

村中少宾客柴门多不开忽闻车马至云是故人来况值风雨夕愁心正悠哉愿君且同宿尽此手中杯人生开口笑百年都几囘  

西原晩望  

花菊引闲行【`一作歩`】行上西原路原上晩无人因髙聊四顾南阡有烟火北陌连墟墓村邻何萧疎近者犹百歩吾庐在其下寂莫风日暮门外转枯蓬篱根伏寒故园汴水上离乱不堪去近岁始移家飘然此村住新屋五六间古槐八九树便是衰病身此生终老处  

感镜  

美人与我别留镜在匣中自从花颜去秋水无芙蓉经年不开匣红埃覆青铜今朝一拂拭自照【`一作顾`】顦顇容照罢重惆怅背有双盘龙  

村居卧病三首  

戚戚抱羸病悠悠度朝暮夏木才结隂秋兰巳含露前日巢中卵化作雏飞去昨日穴中虫蜕为蝉上树四时未尝歇一物不暂住唯有病客心沈然独如故  

新秋乆病客起歩村南道尽日不逢人虫声徧荒草西风吹白露野緑秋仍早草木犹未伤先伤我懐抱朱颜与鬓强健几时好况为忧病侵不得依年老  

种黍三十亩雨来苖渐大种防二十畦秋来欲堪刈望黍作冬酒留防为春菜荒村百物无待此养衰瘵葺庐僃阴雨补褐防寒歳病身知几时且作明年计  

沐浴  

经年不沐浴尘垢满肌肤今朝一澡濯衰瘦颇有余老色头鬓白病形支体虚衣寛有賸带发少不胜梳自问今年几春秋四十初四十已如此七十复何如  

栽松二首  

小松未盈尺心爱手自移苍然涧底色云湿烟霏霏栽植我年晩长成君性迟如何过四十种此数寸枝得见成阴否人生七十稀  

爱君抱晩节怜君含直文欲得朝朝见阶前故种君知君死则已不死会凌云  

病中友人相访  

卧乆不记日南窗昏复昏萧条草檐下寒雀朝夕闻强扶牀前杖起向庭中行偶逢故人至便当一逢迎移榻就斜日披裘倚前楹闲谈胜服药稍觉有心情  

自觉二首  

四十未为老忧伤早衰恶前岁二毛生今年一齿落形骸日损耗心事同萧索夜寝与朝餐其间味亦薄同岁崔舍人容光方灼灼始知年与貌衰盛随忧乐畏老老转迫【`一作逼`】忧病病弥防不畏复不忧是除老病药朝哭心所爱暮哭心所亲亲爱零落尽安用身独存几许平生欢无限骨肉防结为肠间痛聚作鼻头辛悲来四支缓泣尽双眸昏所以年四十心如七十人我闻浮屠敎中有觧脱门置心为止水视身如浮云斗擞垢秽衣度脱生死轮胡为恋此苦不去犹逡廵回念发愿愿此见在身但受过去报不结将来因誓以智慧水永洗烦恼尘不将防爱子更种悲忧根  

夜雨有念  

以道治心气终岁得晏然何乃戚戚意忽来风雨天既非慕荣显又不恤饥寒胡为悄不乐抱膝残灯前形影闇相问心默对以言骨肉能几人各在天一端吾兄寄宿州吾弟客东川南北五千里吾身在中间欲去病未能欲住心不安有如波上舟此缚而彼牵自我向道来于今六七年链成不二性消尽千万縁唯有防爱火往往犹熬煎岂是药无効病多难尽蠲  

寄杨六【`杨摄万年县尉余为赞善大夫`】  

青宫官冷静赤县事繁剧一闲复一忙动作经时隔清觞乆废酌白日顿虚掷念此忽踟蹰悄然心不适岂无旧交结乆别或迁易亦有新往还相见多形迹唯君于我分坚乆如金石何况老大来人情重姻【`一作婚`】戚会稀岁月急此事真可惜几囘开口笑便到髭须白公门苦鞅掌尽【`一作昼`】日无闲隙犹冀乘暝来静言同一夕  

送春  

三月三十日春归日复暮惆怅问春风明朝应不住送春曲江上眷眷东西顾但见扑水花纷纷不知数人生似行客两足无停歩日日进前程前程几多路兵刀与水火尽可违之去唯有老到来人间无避处感时良为已独倚池南树今日送春心心如别亲故  

哭李三  

去年渭水曲秋时访我来今年常乐里春日哭君回哭君仰问天天意安在哉若必夺其寿何如不与才落然身后事妻病女婴孩  

别李十一后重寄【`自此后诗江州路上作`】  

秋日正萧条驱车出蓬荜回望青门道目极心郁郁岂独恋乡土非关慕簪绂所怆别李君平生同道术俱承金马诏聨秉谏臣笔共上青云梯中途一相失江湖我方往朝廷君不出蕙带与华簪相逢是何日  

初出蓝田路作  

停骖问前路路在【`一作指`】秋云里苍苍县南道【`一作山`】去【`一作险`】途从此始絶顶忽上盘【`一作盘上`】众山皆下视下视千万峰峰头如浪起朝经韩公坂夕次蓝桥水浔阳近【`一作仅`】四千始行七十里人烦马蹄跙劳苦已【`一作又`】如此  

仙娥峰下作  

我为东南行始登商山道商山无数峰最爱仙娥好参差【`一作差参`】树若插匼匝云如抱渴望寒玉泉香闻紫芝草青崖屏削碧白石牀铺缟向无如此物安足留四皓感彼私自问归山何不早可能尘土中还随众人老  

微雨夜行  

漠漠秋云起稍稍【`一作悄悄`】夜寒生但【`一作自`】觉衣裳湿无点亦无声  

再到襄阳访问旧居  

昔到襄阳日防防【`一作冉冉`】初有髭今过襄阳日髭鬓半成丝旧游都是【`一作似`】梦乍到忽如归东郭蓬蒿宅荒凉今属谁故知多零落闾井亦迁移独有秋江水烟波似旧时  

寄微之三首  

江州望通州天涯与地末有山万丈髙有江千里阔间之以云雾飞鸟不可越谁知千古险为我二人设通州君初到郁郁愁如结江州我方去迢迢行未歇道路日乖隔音信日断絶因风欲寄语地逺声不彻生当复相逢死当从此别  

君游襄阳日我在长安住今君在通州我过襄阳去襄阳九里郭楼堞连云树顾此稍依依是君旧游处苍茫蒹葭水中有浔阳路此去更相思江西少亲故  

去国日已逺喜【`一作稀`】逢物似人如何含此意江上坐思君有如河岳气相合方氛氲狂风吹中絶两处成孤云风回终有时云合岂无因努力各自爱穷通我尔身  

舟中夜雨  

江云闇悠悠江风冷修修夜雨滴船背风【`一作夜`】浪打船头船中有病客左降向江州  

夜闻歌者【`宿鄂州`】  

夜泊鹦鹉洲江月秋【`一作秋江月`】澄澈邻船有歌者发词堪愁絶歌罢继以泣泣声通复咽寻声见其人有妇颜如雪独倚帆樯立娉婷十七八夜泪如眞珠双双堕明月借问谁家妇歌泣何凄切一问一霑襟【`一作巾`】低眉终【`一作竟`】不説  

江楼闻砧【`江州作`】  

江人授衣晩十月始闻砧一夕髙楼月万里故园心  

宿东林寺  

经窗灯焰短僧炉火气深索落庐山夜风雪宿东林  

忆洛下故园【`时淮汝宼戎未灭`】  

浔阳迁谪地洛阳离乱年烟尘三川上炎瘴九江邉乡心坐如此秋风仍飒然  

赠别崔五  

朝送南去客暮迎北来宾孰云当大路少遇心所亲劳者念息肩热者思濯身何如愁独【`一作独愁`】日忽见平生人平生巳不浅是日重殷勤问从何处来及此江亭春江天春多阴夜月隔重云移尊树间饮灯照花纷纷一会不易得余事何足云明旦又分手今夕且欢忻  

春晩寄微之  

三月江水阔悠悠桃花波年芳与心事此地共蹉跎南国方谴谪中原正兵戈眼前故人少头上白发多通州更迢遰春尽复如何  

渐老  

今朝复明日不觉年齿暮白发逐梳落朱颜辞镜去当春颇愁寂对酒寡欢趣遇境多怆辛逢人益敦故形质属天地推迁从不住所怪少年心销磨落何处  

送幼史  

淮右寇未散江西岁再徂故里干戈地行人风雪途此时与尔别江畔立踟蹰  

夜雪  

已讶衾枕冷复见窗户明夜深知雪重时闻折竹声  

寄行简  

郁郁眉多敛默默口寡言岂是愿如此举目谁与欢去春尔西征从事巴蜀间今春我南谪抱疾江海壖相去六千里地絶天邈然十书九不达何以开忧顔渴人多梦饮饥人多梦餐春来梦何处合眼到东川  

首夏  

孟夏百物滋动植一时好麋鹿乐深林虫蛇喜丰草翔禽爱密叶游鳞悦新藻天和遗漏处而我独枯槀一身在天末骨肉皆逺道旧国无来人寇戎尘浩浩沈忧竟何益祗自劳懐抱不如放身心冥然任天造浔阳多美酒可使杯不燥湓鱼贱如泥烹炙无昏早朝饭山下寺暮醉湖中岛何必归故乡兹焉可终老  

孟夏思渭村旧居寄舍弟  

啧啧雀引雏稍稍笋成竹时物感人情忆我故乡曲故园渭水上十载事樵牧手种榆栁成阴阴覆墙屋兔隐豆苖肥【`一作大`】鸟鸣桑椹熟前年当此时与尔同游瞩诗书课弟侄农圃资童仆日暮麦登场天晴蚕坼簇弄泉南涧坐待月东亭宿兴发饮数杯闷来棊一局一朝忽分散万里仍羁束井鲋思反泉笼莺悔出谷九江地卑湿四月天炎燠苦雨初入梅瘴云稍含毒泥秧水畦稻灰种畬田粟已讶殊岁时仍嗟异风俗闲登郡楼望日落江山緑归雁拂乡心平湖断人目殊方我漂泊旧里君幽独何时同一瓢饮水心亦足  

早蝉  

六月初七日江头蝉始鸣石楠深叶里薄暮两三声一催衰鬓色再动故园情西风殊未起秋思先秋生忆昔在东掖宫槐花下聼今朝无限思云树绕湓城  

感情  

中庭晒服玩忽见故乡履昔赠我者谁东邻婵娟子因思赠时语特用结终始永愿如履綦双行复双止自吾谪江郡漂荡三千里为感长情人提携同到此今朝一惆怅反覆看未已人只履犹双何曽得相似可嗟复可惜锦表绣为里况经梅雨来色黯花草死  

南湖晩秋  

八月白露降湖中水方【`一作芳`】老旦夕秋风多衰荷半倾倒手攀青枫树足蹋黄芦草惨澹老容顔冷【`一作零`】落秋懐抱有兄在淮楚有弟在蜀道万里何时来烟波白浩浩  

郡防有树晩荣早凋人不识名因题其上  

浔阳郡防后有树不知名秋先梧桐落春后桃李荣五月始萌动八月已凋零左右皆松桂四时郁青青岂量雨露恩霑濡不均平荣枯各有分天地本无情顾我亦相类早衰向晩成形骸少多病三十不丰盈毛鬓早改变四十白髭生谁敎两萧索相对此江城  

感秋懐微之  

叶下湖又波秋风此时至谁知濩落心先纳萧条气推移感流岁漂泊思同志昔为烟霄【`一作霞`】侣今作泥涂吏白鸥毛羽弱青凤文章异各闭【`一作闲`】一笼中岁晩同顦顇  

因沐感发寄朗上人二首  

年长身转慵百事【`一作年`】无所欲乃至头上髪经年方一沐沐稀发苦落一沐仍半秃短鬓经霜蓬老面辞春木强年过犹近衰相来何速应是烦恼多心焦血不足渐少不满把渐短不盈尺况兹短少中日夜落复白既无神仙术何除老死籍只有觧脱门能度衰苦厄掩镜望东寺降心谢禅客衰白何足言剃落犹不惜  

早蝉  

月出先照山风生先动水亦如早蝉声先入闲人耳一闻愁意结再聼乡心起渭上新【`一作村`】蝉声先聼浑相似衡门有谁聼日暮槐花里  

苦热喜凉  

经时苦炎暑【`一作热`】心体但烦倦白日一何长清秋不可见岁功成者去天数极则变潜知寒燠间迁次如乘传火云忽朝敛金风俄夕扇枕簟遂清凉筋骸稍轻健因思望月侣好卜迎秋宴竟夜无客来引杯还自劝  

早秋晩望兼呈韦侍郎【`一作御`】  

九派绕孤城城髙生逺思人烟半在船野水多于地穿霞日脚直驱雁风头利去国来几时江上秋三至夫君亦沦落此地同漂寄悯默向隅心摧頽触笼翅且谋眼前计莫问胷中事浔阳酒甚浓相劝时时醉  

司马宅  

雨径绿芜合霜园红叶多萧条司马宅门巷无人过唯对大江水秋风朝夕波  

司马防独宿  

荒凉满庭草偃亚侵檐竹府吏下防帘家僮开被襆数声城上漏一防窗间【`一作前`】烛官曹冷似氷谁肎来同宿  

梦与李七庾三十三同访元九  

夜梦归长安见我故亲友损之在我左顺之在我右云是二月天春风出携手同过靖安里下马寻元九元九正独坐见我笑开口还指西院花仍开北亭酒如言各有故佀惜欢难乆神合俄倾间神离欠伸后觉来疑在侧求索无所有残灯影闪墙斜月光穿牖天明西北望万里君知否老去无见期踟蹰搔白首  

秋槿  

风露飒已冷天色亦黄昏中庭有槿花荣落同一晨秋开已寂莫夕陨何纷纷正怜少顔色复叹不逡廵感此因念彼懐哉聊一陈男儿老富贵女子晩婚姻头白始得志色衰方事人后时不获已安得如青春  

荅元郎中杨员外喜鸟见寄【`四十四字成`】  

南宫鸳鸯地何忽乌来止故人锦帐郎闻乌笑相视疑乌报消息望我归乡里我归应待乌头白慙媿元郎误欢喜  

## 御定全唐诗卷四百三十四  

白居易  

初入峡有感  

上有万仭山下有千丈水苍苍两崖间阔狭容一苇瞿唐呀直泻滟滪屹中峙未夜黑岩昏无风白浪起大石如刀剑小石如牙齿一歩不可行况千三百里【`自峡州至忠州滩险相继凡一十三百里`】苒蒻竹篾【`音念`】欹危檝师趾一跌无完舟吾生系于此常闻仗忠信蛮貊可行矣自古漂沈【`一作流`】人岂尽非君子况吾时与命蹇舛不足恃常恐不才身复作无名死  

过昭君村【`村在归州东北四十里`】  

灵珠产无种彩云出无根亦如彼姝子生此遐陋村至丽物难掩遽选入君门独美众所嫉终弃出【`一作于`】塞垣唯此希代色岂无一顾恩事排势须去不得由至尊白黑既可变丹青何足论竟埋代北骨不返巴东魂惨澹  

晚云水依稀旧乡园妍姿化巳乆但有村名存村中有遗老指点为我言不取往者戒恐贻来者冤至今村女面烧灼成瘢痕  

自江州至忠州  

前在浔阳日已叹宾朋寡忽忽抱忧懐出门无处写今来转深僻穷峡巅山下五月断行舟滟堆正如马巴人类猨狖矍铄满山野敢望见交亲喜逢似人者  

初到忠州登东楼寄万州杨八使君  

山束邑居窄峡牵气偏林峦少平地雾雨多隂天隠隐煮盐火漠漠烧畬烟赖此东楼夕风月时翛然慿轩望所思目断心涓涓背春有去雁上水无来船我懐巴东守本是闗西贤平生已不浅流落重相怜水梗漂万里笼禽囚五年新恩同雨露逺郡邻山川书信虽往复封疆徒接连其如美人面欲见杳无缘  

郡中  

乡路音信断山城日月迟欲知州近逺阶前摘茘枝  

西楼夜【`一作月`】  

悄悄复悄悄城隅隐林杪山郭灯火稀峡天星汉少年光东流水生计南枝鸟月没江【`一作光`】沈沈西楼殊未晓  

东楼晓  

脉脉复脉脉东楼无宿客城闇云雾多峡深田地窄宵灯尚留焰晨禽初展翮欲知山髙低不见东方白  

寄王质夫  

忆始识君时爱君世縁薄我亦吏王畿不为名利着春寻仙游洞秋上云居阁楼观水潺潺龙潭花漠漠吟诗石上坐引酒泉边酌因话出处心心期老岩壑忽从风雨别遂被簪缨防君作出山云我为入笼鹤笼深鹤残【`一作顦`】顇山逺云飘泊去处虽不同同负平生约今来各何在老去随所托我守巴南城君佐征西幕年顔渐衰飒生计仍萧索方含去国愁且羡从军乐旧游疑是梦往事思如昨相忆春又深故山花正落  

南宾郡斋即事寄杨万州  

山上巴子城山下巴江水中有穷独人强名为刺史时时窃自哂刺史岂如是仓粟餧家人黄缣裹妻子【`忠州刺史以下悉以畬田给禄食以黄绢支给充俸`】莓苔翳冠帯雾雨霾楼雉衙鼓暮复朝郡斋卧还起回头【`一作首`】望南浦亦在烟波里而我复何嗟夫君犹滞此  

招萧处士  

峡内岂无人所逢非所思门前亦有客相对不相知仰望但云树俯顾惟妻儿寝食起居外端然无所为东郊萧处士聊可与开睂能饮满杯酒善吟长句诗庭前吏散后江畔路干时请君携竹杖一赴郡斋期  

庭槐  

南方饶竹树唯有青槐稀十种七八死纵活亦支离何此郡庭下一株独华滋防防碧烟叶嫋嫋黄花枝我家渭水上此树防前墀忽向天涯见忆在故园时人生有情感遇物牵所思树木犹复尔况见旧亲知  

送客回晚兴  

城上云雾开沙头风浪定参差乱山出澹泞平江净行客舟已逺居人酒初醒嫋嫋秋竹梢巴蝉声似磬  

东楼竹  

潇洒城东楼绕楼多修竹森然一万竿白粉封青玉卷帘睡初觉欹枕看未足影转色入楼牀席生浮緑空城絶宾客向夕弥幽独楼上夜不归此君留我宿  

九日登巴台  

黍香酒初熟菊暖花未开闲聼竹枝曲浅酌茱茰杯去年重阳日漂泊湓城隈今岁重阳日萧条巴子台旅鬓寻已白乡书乆不来临觞一搔首座客亦裵回  

东城寻春  

老色日上面欢情日去心今既不如昔后当不如今今犹未甚衰每事力可任花时仍爱出酒后尚能吟但恐如此兴亦随日销沈东城春欲老勉强一来寻  

江上送客  

江花已萎絶江草巳消歇逺客何处归孤舟今日发杜鹃声似哭湘竹斑如血共是多感人仍为此中别  

桐花  

春令有常清明桐始发何此巴峡中桐花开十月岂伊物理变信是土宜别地气反寒暄天时倒生杀草木坚强物所禀固难夺风一参差荣枯遂乖剌况吾北人性不耐南方热强羸夀夭间安得依时节  

早祭风伯因懐李十一舍人  

逺郡虽褊陋时祀奉朝经夙兴祭风伯天气晓导骑与从吏引我出东坰水雾重如雨山火髙于星忽忆早朝日与君趋紫庭歩登龙尾道却望终南青一别身向老所思心未寜至今想在耳玉音尚玲玲  

花下对酒二首  

蔼蔼江气春南宾閠正月梅樱与桃杏次第城上发红房烂簇火素艳纷团【`一作粉围`】雪香惜委风飘愁牵压枝折楼中老太守头上新白髪冷澹病心情暄和好时节故园音信断逺郡亲宾絶欲问花前尊依然为谁设引手攀红樱红樱落似霰仰首看白日白日走【`一作委`】如箭年芳与时景顷刻犹衰变况是血肉身安能长强健人心苦迷执慕贵忧贫贱愁色常在睂欢容不上面况吾头半白把镜非不见何必花下杯更待他人劝  

不二门  

两眼日将闇四肢渐衰瘦束帯賸昔围穿衣妨【`去声`】寛袖流年似江水奔注无昏昼志气与形骸安得长依旧亦曾登玉陛举措多纰缪至今金阙籍名姓独遗漏亦曾烧大药消息乖火至今残丹砂烧干不成就行藏事两失忧恼心交鬭化作顦顇翁抛身在荒陋坐看老病逼须得医王救唯有不二门其间无夭夀  

我身  

我身何所似似彼孤生蓬秋霜翦根断浩浩随长风昔游【`一作于`】秦雍间今落巴蛮中昔为意气郎今作寂寥【`一作莫`】翁外貌虽寂莫中懐颇冲融赋命有厚薄委心任穷通通当为大鹏举翅摩苍穹穷则为鹪鹩一枝足自容茍知此道者身穷心不穷  

哭王质夫  

仙游寺前别别来十年余生别犹怏怏死别复何如客从梓潼来道君死不虚惊疑心未信欲哭复踟蹰踟蹰寝门侧声发涕【`一作泪`】亦俱衣上今日泪箧中前月书怜君古人风重有君子儒篇咏陶谢辈风流嵇阮徒出身既蹇屯【`一作连`】生世仍须防诚知天至髙安得不一呼江南有毒蟒江北有妖狐皆享千年夀多于王质夫不知彼何徳不识此何辜  

东坡种花二首  

持钱买花树城东坡上栽但购有花者不限桃杏【`一作李`】梅百果参杂种千枝次第开天时有早晚地力无髙低红者霞艳艳白者雪皑皑游蠭逐不去好鸟亦来栖【`一作栖来`】前有长流水下有小平台时拂台上石一举风前杯花枝防我头花蘂落【`一作入`】我懐独酌复独咏不觉月【`一作日`】平西巴俗不爱花竟春无人来唯此醉太守尽日不能廻  

东坡春向暮树木【`一作下`】今何如漠漠花落尽翳翳叶生初【`一作初舒`】每日领童仆荷鉏仍决【`一作凿`】渠刬土壅其本引泉溉其枯小树低数尺大树长丈余封植来几时髙下随扶疎养树既如此养民亦何殊将欲茂枝叶必先救根株云何救根株劝农均赋租云何茂枝叶省事寛刑书移此为郡政庶几甿俗蘓  

登城东古台  

迢迢东郊上有土青崔嵬不知何代物疑是巴王台巴歌乆无声巴宫没黄埃靡靡春草合牛羊縁四隈我来一登眺目极心悠哉始见江山势峰叠水环廻慿髙视聼旷向逺胷襟开唯有故园念时时东北来  

哭诸故人因寄元八  

昨日哭寝门今日哭寝门借问所哭谁无非故交亲伟卿既长往质夫亦幽沦屈指数年世收涕自思身彼皆少于我先为泉下人我今头半白焉得身乆存好狂【`一作懐`】元郎中相识二十春昔见君生子今闻君抱孙存者尽老大逝者已成尘早晩升平宅开睂一见君  

郡中春防因赠诸客  

仆本儒家子待诏金马门尘忝亲近地孤负圣明恩一旦奉优诏万里牧逺人可怜岛夷帅自称为使君身骑牂牁马口食涂江鳞闇澹绯衫故斓斑白髪新是时岁二月玉厯布春分颁条示皇泽命宴及良辰冉冉趋府吏蚩蚩聚州民有如蛰虫鸟亦应天地春薰草席铺坐藤枝酒注樽中庭无平地髙下随所陈蛮鼓声坎坎巴女舞蹲蹲使君居上头掩口语众宾勿笑风俗陋勿欺官府贫蠭巢【`一作窠`】与蚁穴随分有君臣  

开元寺东池早春  

池水暖温暾水清波潋滟簇簇青泥中新蒲叶如剑梅房小白裹栁彩轻黄染顺气草熏熏适情鸥泛泛旧游成梦寐往事随阳焱芳物感幽懐一动平生念  

东溪【`一作涧`】种栁  

野性爱栽植植栁水中坻乗春持斧斫裁截而树之长短既不一髙下随所宜倚岸埋大干临流插小枝松柏不可待楩柟固难移不如种此树此树易荣滋无根亦可活成隂况非迟三年未离郡可以见依依种罢水边憩仰头闲自思富贵本非望功名须待时不种东溪栁端坐欲何为  

卧小斋  

朝起视事毕晏坐饱食终散歩长廊下卧退小斋中拙政自多暇幽情谁与同孰云二千石心如田野翁  

歩东坡  

朝上东坡歩夕上东坡歩东坡何所爱爱此新成树种植当岁初滋荣及春暮信意取次裁无行亦无数绿隂斜景转芳气微风度新叶鸟下来萎花蝶飞去闲携斑竹杖徐曵黄麻屦欲识往来频青芜【`一作苔`】成白路  

征秋税毕题郡南亭  

髙城直下视蠢蠢见巴蛮安可施政教尚不通语言且喜赋敛毕幸闻闾井安岂伊循良化赖此丰登年案牍既简少池馆亦清闲秋雨檐果落夕钟林鸟还南亭日潇洒偃卧恣疎顽  

蚊蟆  

巴徼炎毒早二月蚊蟆生咂肤拂不去绕耳薨薨声斯物颇微细中人初甚轻如有肤受谮乆则疮痏成痏成无奈何所要防其萌么虫何足道潜喻儆人情  

登龙昌上寺望江南山懐钱舍人  

骑马出西郭悠悠欲何之独上髙寺去一与白云期虚槛晚潇洒前山碧参差忽似青龙閤同望玉峰时因咏松雪句永懐鸾鹤姿六年不相见况乃隔荣衰【`昔尝与钱舍人登青龙寺上方同望蓝田山各有絶句钱诗云偶来上寺因髙望松雪分明见旧山`】  

郊下  

西日照髙树树头子规鸣东风吹野水水畔江蓠生尽日看山立有时寻涧行兀兀长如此何许似专城  

遣懐  

乐往必悲生泰来由否极谁言此数然吾道何终塞尝求詹尹卜拂竟默默亦曾仰问天天但苍苍色自兹唯委命名利心双息近日转安闲乡园亦休忆回看世间苦苦在求不得我今无所求庶离忧悲域  

岁晚  

霜降水返壑风落木归山冉冉岁将宴物皆复本源何此南迁客五年独未还命屯分已定日乆心弥安亦尝心与口静念私自言去国固非乐归乡未必欢何须自生苦舍易求其难  

负冬日  

杲杲冬日出照我屋南隅负暄闭目坐和气生肌肤初似饮醇醪又如蛰者苏外融百骸畅中适一念无旷然忘所在心与虚空俱  

委顺  

山城虽荒芜竹树有嘉色郡俸诚不多亦足充衣食外累由心起心寜累自息尚欲忘家乡谁能算官职宜懐齐逺近委顺随南北归去诚可怜天涯住亦得  

宿溪翁【`时初除郎官赴朝`】  

众心爱金玉众口贪酒肉何如此溪翁【`一作何此溪上翁`】饮瓢亦自足溪南刈薪草溪北修墙屋岁种一顷田春驱两黄犊于中甚安适此外无营欲溪畔偶相逢庵中遂同宿辞翁向朝市问我何官禄虚言笑杀翁郎官应列宿  

重过夀泉忆与杨九别时因题店壁  

商州南十里有水名夀泉涌出石崖下流经山店前忆昔相送日我去君言还寒波与老泪此地共潺湲一去歴万里再来经六年形容已变改处所【`一作泉水`】犹依然他日君过此慇懃吟此篇  

西掖早秋直夜书意【`自此后中书舍人时作`】  

凉风起禁掖新月生宫沼夜半秋闇来万年枝嫋嫋炎凉递时节钟鼔交昏晓遇圣惜年衰报恩愁力小素餐无补益朱绶【`一作绂`】虚纒绕冠盖栖野云稻粱养山鸟量能私自省所得已非少五品不为贱五十不为夭若无知足心贪求何日了  

庭松  

堂下何所有十松当我阶乱立无行次髙下亦不齐髙者三丈长下者十尺低有如野生物不知何人栽接以青瓦屋承之白沙台朝昏有风月燥湿【`一作温`】无尘泥疎韵秋槭槭【`一作瑟瑟`】凉隂夏凄凄春深微雨夕满叶珠蓑蓑【`一作漼漼`】岁暮大雪天压枝玉皑皑四时各有趣万木非其侪去年买此宅多为人所咍一家二【`一作三`】十口移转就松来移来【`一作近松`】有何得但得烦襟开即此是益友岂必交贤才顾我犹俗士冠帯走尘埃未称为松主时时一媿懐  

竹窗  

常爱辋川寺竹窗东北廊一别十余载见竹未曾忘今春二月初卜居在新昌未暇作廏库且先营一堂开窗不糊纸种竹不依行意取北檐下窗与竹相当绕屋声淅淅逼人色苍苍烟通杳霭气月透玲珑光是时三伏天天气热如汤独此竹窗下朝廻解衣裳轻纱一幅巾小簟六尺牀无客尽日静有风终夜凉乃知前古人言事颇谙详清风北窗卧可以傲羲皇  

同韩侍郎游郑家池吟诗小饮  

野艇容三人晩池流浼浼悠然依櫂坐水思如江海宿雨洗沙尘晴风荡烟霭残阳上竹树枝叶生光彩我本偶然来景物如相待白鸥惊不起緑芡行堪采齿髪虽已衰性灵未云改逢诗遇杯酒尚有心情在  

晚归有感  

朝吊李家孤暮问崔家疾【`时李十一待郎诸子尚居忧崔二十二员外三年卧病`】回马独归来低睂心郁郁平生所善者多不过六七如何十年间零落三无一刘曽梦中见元向花前失【`刘三十二校书殁后尝梦见之元八少尹今春樱桃花时长逝`】渐老与谁游春城好风日  

曲江感秋二首【`并序`】  

元和二年三年四年予毎岁有曲江感秋诗凡三篇编在第七集卷是时予为左拾遗翰林学士无何贬江州司马忠州刺史前年迁主客郎中知制诰未周岁授中书舍人今游曲江又值秋日风物不改人事屡变况予中否后遇昔壮今衰慨然感懐复有此作噫人生多故不知明年秋又何许也时二年七月十日云耳  

元和二年秋我年三十七长庆二年秋我年五十一中间十四年六年居谴黜穷通与荣悴委运随外物遂师庐山逺重吊湘江屈夜聼竹枝愁秋看滟堆没近辞巴郡印又秉纶闱笔晚遇何足言白髪映朱绂销沈昔意气改换旧容质独有曲江秋风烟如往日  

疎芜南岸草萧飒西风树秋到未【`一作来`】几时蝉声又无数莎平緑茸合莲落青房露今日临望时往年感秋处池中水依旧城上山如故独我鬓间毛昔黑今垂素荣名与壮齿相避如朝暮时命始欲来年顔巳先去当春不欢乐临老徒惊误故作咏懐诗题于曲江路  

玩松竹二首  

龙蛇隐大泽麋鹿游丰草栖凤安于梧潜鱼乐于藻吾亦爱吾庐庐中乐吾道前松后修竹偃卧可终老各附其所安不知他物好  

坐爱前檐前卧爱北窗北窗竹多好风檐松有嘉色幽懐一以合俗念随縁息在尔虽无情于予即有得乃知性相近不必动与植  

衰病无趣因吟所懐  

朝餐多不饱夜卧常少睡自觉寝食间多无少年味平生好诗酒今亦将舍弃酒唯下药饮无复曾欢醉诗多聼人吟自不题一字病姿与【`一作引`】衰相日夜相继至况当尚少朝弥慙居近侍终当求一郡聚少渔樵费合口便归山不问人间事  

逍遥咏  

亦莫恋此身亦莫厌此身此身何足恋万劫烦恼根此身何足厌一聚虚空尘无恋亦无厌始是逍遥人  

## 御定全唐诗卷四百三十五  

白居易  

短歌行  

曈曈太阳如火色上行千里下一刻出为白昼入为夜圆转如珠住不得住不得可【`一作无`】柰何为君举酒歌短歌歌声苦词亦苦四座少年君聼取今夕未竟明夕【`一作旦`】催秋风才往春风回人无根蔕时不驻朱顔白日相隳頽劝君且强笑一面劝君且【`一作复`】强饮一杯人生不得长欢乐年少须防老到来  

生离别  

食檗不易食梅难檗能苦兮梅能酸未如生别之为难苦在心兮酸在肝晨鸡再鸣残月没征马连嘶【`一作嘶风`】行人出回看骨肉哭一声梅酸檗苦甘如蜜黄河水白黄云秋行人河边相对愁天寒野【`一作路`】旷何处宿棠梨叶战风飕飕生离别生离别忧从中【`一作何`】来无断絶忧极  

【`一作积`】心劳血气衰未年三十生白髪  

浩歌行  

天长地乆无终毕昨夜今朝又明日鬓髪苍浪牙齿疎不觉身年四十七前去五十有几年把镜照面心茫然既无长绳系白日又无大药驻朱顔朱顔日渐不如故青史功名在何处欲留年少待富贵富贵不来年少去去复去兮如长河东流赴海无廻波贤愚贵贱同归尽北邙冢墓髙嵯峨古来【`一作今`】如此非独我未死有酒且髙歌顔回短命伯夷饿我今所得亦已多功名富贵须待【`一作推`】命命若【`一作茍`】不来知【`一作争`】柰何  

王夫子  

王夫子送君为一尉东南三千五百里道途虽逺位虽卑月俸犹堪活妻子男儿口读古人书束帯敛手来从事近将徇禄给一家逺则行道佐时理行道佐时须待命委身下位无为耻命茍未来且求食官无卑髙及逺迩男儿上既未能济天下下又不至饥寒死吾观九品至一品其间气味都相似紫绶朱绂青布衫顔色不同而已矣王夫子别有一事欲劝君遇【`一作逢`】酒逢春且欢喜  

江南遇天寳乐叟  

白头病【`一作老`】叟泣且言禄山未乱入梨园能弹琵琶和法曲多在华清随至尊是时天下太平乆年年十月坐朝元千官起居环佩合万国防同车马奔金钿照耀石瓮寺兰麝熏煮温汤源贵妃宛转侍君侧体弱不胜珠翠繁冬雪飘飖锦袍暖春风荡漾霓裳飜欢娱未足燕寇至弓劲马肥胡语喧豳土人迁避夷狄鼎湖龙去哭轩辕从此漂沦落南土万人死尽一身存秋风江上浪无限暮雨舟中酒一尊涸鱼乆失风波势枯草曽霑雨露恩我自秦来君莫问骊山渭水如荒村新丰树老笼明月长生殿闇鎻春云【`一作黄昏`】红叶纷纷盖欹瓦緑苔重重封壊垣唯有中官作宫使毎年寒食一开门  

送张山人归嵩阳  

黄昏惨惨天微雪修【`一作循`】行坊西鼔声絶张生马瘦衣且单夜扣柴门与我别媿君冒寒来别我为君酤酒张灯火酒酣火暖与君言何事【`一作君何`】入闗又出闗荅云前年偶下山四十余月客长安长安古来名利地空手无金行路难朝游九城陌肥马轻车欺杀客暮宿五侯门残茶冷酒愁杀人春明门门前便是嵩山路【`一作春明门外髙髙处直下便是嵩山路`】幸有云泉容此身明日辞君且归去  

醉后走笔酬刘五主簿长句之赠兼简张大贾二十四先辈昆季  

刘兄文髙行孤立十五年前名翕习是时相遇在符离我年二十君三十得意忘年心迹亲寓居同县日知闻衡门寂莫朝寻我古寺萧条暮访君朝来暮去多携手穷巷贫居何所有秋灯夜冩聨句诗春雪朝倾暖寒酒陴湖緑爱白鸥飞濉水清怜红鲤肥偶语闲攀芳树立相扶醉蹋落花归张贾弟兄同里巷乗闲数数来相访雨天连宿草堂中月夜徐行石桥上我年渐长忽自惊镜中冉冉髭须生心畏后时同励志身牵前事各求名问我栖栖何所适乡人荐为鹿鸣客二千里别谢交游三十韵诗慰行役出门可怜唯一身敝裘瘦马入咸秦咚咚街鼓红尘闇晚到长安无主人二贾二张与余弟驱车逦迤来相继操词握赋为干戈锋锐森然胜气多齐入文场同苦战五人十载九登科二张得隽名居甲美退争雄重告捷棠棣辉荣竝桂枝芝兰芳馥和荆叶唯有沅犀屈未伸握中自谓骇鸡珍三年不鸣鸣必大岂独骇鸡当骇人元和运啓千年圣同遇明时余最幸始辞秘阁吏王畿遽列谏垣升禁闱蹇歩何堪鸣佩玉衰容不称着朝衣阊阖晨开朝百辟冕旒不动香烟碧歩登龙尾上虚空立去天顔无咫尺宫花似雪从乗舆禁月如霜坐直庐身贱每惊随内宴才微常媿草天书晚松寒竹新昌第职居宻近门多闭日暮银台下直回故人到门门蹔开回头下马一相顾尘土满衣何处来敛手炎凉叙未毕先说旧山今悔出岐阳旅宦少欢娱江左羇游费时日赠我一篇行路吟吟之句句披沙金岁月徒催白髪貌泥涂不屈青云心谁防茫茫天地意短才获用长才弃我随鹓鹭入烟云谬上丹墀为近臣君同鸾凤栖荆棘犹着青袍作选人惆怅知贤不能荐徒为出入蓬莱殿月慙谏纸二百张岁媿俸钱三十万大底浮荣何足道几度相逢即身老且倾斗酒慰羇愁重话符离问旧游北巷邻居几家去东林旧院何人住武里村花落复开流沟山色应如故感此酬君千字诗醉中分手又何之须知通塞寻常事莫叹浮沈先后时慷慨临岐重相勉殷勤别后加餐饭君不见买臣衣锦还故乡五十身荣未为晚  

和钱员外荅卢员外早春独游曲江见寄长句  

春来有色闇融融先到诗情酒思中栁岸霏微裛尘雨杏园澹荡开花风闻君独游心郁郁薄晚新晴骑马出醉思诗侣有同年春叹翰林无暇日云夫首倡寒玉音蔚章继和春搜吟此时我亦闭门坐一日风光三处心【`云夫蔚章同年及第时余与蔚章同在翰林`】  

东墟晩歇【`时退居渭村`】  

凉风冷露萧索天黄蒿紫菊荒凉田绕冢秋花少顔色细虫小蝶飞飜飜中有腾腾独行者手拄渔竿不骑马晚从南涧钓鱼回歇此墟中白杨下褐衣半故白髪新人逢知我是何人谁言渭浦栖迟客曽作甘泉侍从臣  

客中月  

客从江南来来时月上悠悠行旅中三见清光圆晓随残月行夕与新月宿谁谓月无情千里逺相逐朝发渭水桥暮入长安陌不知今夜月又作谁家客  

挽歌词  

丹旐何飞扬素骖亦悲鸣晨光照闾巷輀车俨欲行萧条九月天哀挽出重【`一作晚出洛阳`】城借问送者谁妻子与弟兄苍苍上古原【`一作古原上`】峨峨开新茔含酸一恸哭异口同哀声旧陇转芜絶新坟日罗列春风草緑【`一作秋草`】北邙山此地年年生死别  

长相思  

九月西风兴月冷露华凝思君秋夜长一夜魂九升二月东风来草拆花心开思君春日迟一日肠九廻妾住洛桥北君住洛桥南十五即相识今年二十三有如女萝草生在松之侧蔓短枝苦髙萦廻上不得人言人有愿愿至天必成愿作逺方兽歩歩比肩行愿作深山木枝枝连理生  

山鹧鸪  

山鹧鸪朝朝暮暮啼复啼啼时露白风凄凄黄茅冈头秋日晚苦竹岭下寒月低畬田有粟何不啄石南有枝何不栖迢迢不缓复不急楼上舟中声闇入梦乡迁客展转卧抱儿寡妇彷徨立山鹧鸪尔本此乡鸟生不辞巢不别羣何苦声声啼到晓啼到晓唯能愁北人南人惯闻如不闻  

放旅雁【`元和十年冬作`】  

九江十年冬大雪江水生冰树枝折百鸟无食东西飞中有旅鴈声最饥雪中啄草冰上宿翅冷腾空飞动迟江童持网捕将去手入市生卖之我本北人今谴谪人鸟虽殊同是客见此客鸟伤客人赎汝放汝飞入云鴈鴈汝飞向何处第一莫飞西北去淮西有贼讨未平百万甲兵乆屯聚官军贼军相守老食尽兵穷将及汝健儿饥饿射汝吃拔汝翅翎为箭羽  

送春归【`元和十一年三月三十日作`】  

送春归三月尽日日暮时去年杏园花飞御沟緑何处送春曲江曲今年杜鹃花落子规啼送春何处西江西帝城送春犹怏怏天涯送春能不加惆怅莫惆怅送春人冗员无替五年罢应须准拟再送浔阳春五年炎凉凡十变又知此身健不健好去【`一作送`】今年江上春明年未死还相见  

山石榴寄元九  

山石榴一名山踯躅一名杜鹃花杜鹃啼时花扑扑九江三月杜鹃来一声催得一枝开江城上佐闲无事山下斸得防前栽烂熳一阑十八树根株有数花无数千房万叶一时新嫩紫殷红鲜麴尘泪痕裛损燕支脸剪刀裁破红绡巾谪仙初堕愁在世姹女新嫁娇泥【`去声`】春日射血珠将滴地风飜火焰欲烧人闲折两枝持在手细看不似人间有花中此物似西施芙蓉芍药皆嫫母竒芳絶艳别者谁通州迁客元拾遗拾遗初贬江陵去去时正值青春暮商山秦岭愁杀君【`一作人`】山石榴花红夹路题诗报我何所云苦【`一作若`】云色似石榴帬当时丛畔唯思我今日阑前只忆君忆君不见坐销落日西风起红纷纷  

画竹歌【`并引`】  

协律郎萧恱善画竹举时【`一作世`】无伦萧亦甚自秘重有终岁求其一竿一枝而不得者知予天与好事忽写一十五竿惠然见投予厚其意髙其艺无以荅贶作歌以报【`一作荅`】之凡一百八十六字云  

植物之中竹难写古今虽画无似者萧郎下笔独逼真丹青以来唯一人人画竹身肥拥肿萧画茎瘦节节竦人画竹梢死羸垂萧画枝活叶叶动不根而生从意生不笋而成由笔成野塘水边碕岸侧森森两丛十五茎婵娟不失筠粉态萧飒尽得风烟情举头忽看不似画低耳静聼疑有声西丛七茎劲而健省向天竺寺前【`一作边`】石上见东丛八茎疎且寒忆曾湘妃庙里雨中看幽姿逺思少人别与君相顾空长叹萧郎萧郎老可惜手颤【`一作战`】眼昏头雪色自言便是絶笔时从今此竹尤难得  

真娘墓【`墓在虎丘寺`】  

真娘墓虎丘道不识真娘镜中面唯见真娘墓头草霜摧桃李风折莲真娘死时犹少年脂肤荑手不牢固世间尤物难留连难留连易销歇塞北花江南雪  

长恨歌  

前进士陈鸿撰长恨歌传曰开元中泰阶平四海无事明皇在位岁乆倦于旰食宵衣政无小大始委于右丞相深居游宴以声色自娱先是元献皇后武淑妃皆有宠相次即世宫中虽良家子千数无可恱目者上心忽忽不乐时每岁十月驾幸华清宫内外命妇熠燿景从浴日余波赐以汤沐春风灵液澹荡其间上心油然若有顾遇左右前后粉色如土诏髙力士潜搜外宫得农杨琰女于夀邸既筓矣鬒髪腻理纤秾中度举止闲冶如汉武帝李夫人别疏汤泉诏赐澡莹既出水体弱力微若不任罗绮光彩焕发转动照人上甚恱进见之日奏霓裳羽衣曲以导之定情之夕授金钗钿合以固之又命戴歩揺垂金珰明年册为贵妃半后服用由是冶其容敏其词婉娈万态以中上意上益嬖焉时省风九州泥金五岳骊山雪夜上阳春朝与上行同室宴专席寝专房虽有三夫人九嫔二十七世妇八十一御妻暨后宫才人乐府伎女使天子无顾盻意自是六宫无复进幸者非徒殊艳尤态致是盖才智明慧善巧便佞先意希旨有不可形容者叔父昆弟皆列在清贵爵为通侯姊妹封国夫人富埒王室车服邸第与大长公主侔而恩泽势力则又过之出入禁门不问京师长吏为侧目故当时謡咏有云生女勿悲酸生儿勿喜欢又曰男不封侯女作妃看女却为门上楣其为人心羡慕如此天寳末兄国忠盗丞相位愚弄国柄及安禄山引兵向阙以讨杨氏为辞潼闗不守翠华南幸出咸阳道次马嵬亭六军裵回持防不进从官郎吏伏上马前请诛错以谢天下国忠奉牦缨盘水死于道周左右之意未快上问之当时敢言者请以贵妃塞天下怒上知不免而不忍见其死反袂掩面使牵之而去苍黄展转竟就絶于尺组之下既而明皇狩成都肃宗受禅灵武明年大凶归元大驾还都尊明皇为太上皇就养南宫迁于西内时移事去乐尽悲来每至春之日冬之夜池莲夏开宫槐秋落棃园弟子玉琯发音闻霓裳羽衣一声则天顔不怡左右歔欷三载一意其念不衰求之魂梦杳不能得适有道士自蜀来知上皇心念杨妃如是自言有李少君之术明皇大喜命致其神方士乃竭其术以索之不至又能游神驭气出天界没地府以求之不见又旁求四虚上下东极大海跨蓬壶见最髙仙山上多楼阙西厢下有洞户东向阖其门署曰玉妃太眞院方士抽簪扣扉有防童女出应门方士造次未及言而双鬟复入俄有碧衣侍女又至诘其所从方士因称唐天子使者且致其命碧衣云玉妃方寝请少待之于时云海沈沈洞天日晚琼户重阖悄然无声方士屏息敛足拱手门下乆之而碧衣延入且曰玉妃出见一人冠金莲披紫绡佩红玉曵凤舃左右侍者七八人揖方士问皇帝安否次问天寳十四年已还事言讫悯默指碧衣取金钗钿合各析其半授使者曰为谢太上皇谨献是物寻旧好也方士受辞与信将行色有不足玉妃固征其意复前跪致词请当时一事不为他人闻者验于太上皇不然恐钿合金钗负新垣平之诈也玉妃茫然退立若有所思徐而言之曰昔天寳十载侍辇避暑骊山宫秋七月牵牛织女相见之夕秦人风俗是夜张锦绣陈饮食树瓜果焚香于庭号为乞巧宫掖间尤尚之夜殆半休侍卫于东西厢独侍上上凭肩而立因仰天感牛女事密相誓心愿世世为夫妇言毕执手各呜咽此独君王知之耳因自悲曰由此一念又不得居此复堕下界且结后縁或为天或为人决再相见好合如旧因言太上皇亦不乆人间幸唯自安无自苦耳使者还奏太上皇皇心震悼日日不豫其年夏四月南宫晏驾元和元年冬十二月太原白乐天自校书郎尉于盩厔鸿与琅邪王质夫家于是邑暇日相携游仙游寺话及此事相与感叹质夫举酒于乐天前曰夫希代之事非遇出世之才润色之则与时消没不闻于世乐天深于诗多于情者也试为歌之如何乐天因为长恨歌意者不但感其事亦欲惩尤物窒乱阶垂于将来也歌既成使鸿传焉世所不闻者予非开元遗民不得知世所知者有明皇本纪在今但传长恨歌云尔  

汉皇重色思倾国御宇多年求不得杨家有女初长成养在深闺人未识天生丽质难自弃一朝选在君王侧回眸一笑百媚生六宫粉黛无顔色春寒赐浴华清池温泉水滑洗凝脂侍儿扶起娇无力始是新承恩泽时云鬓花顔【`一作冠`】金歩揺芙蓉帐暖度【`一作里暖`】春宵春宵苦短日髙起从此君王不早朝承欢侍宴【`一作寝`】无闲暇春从春游夜专夜后【`一作汉`】宫佳丽三千人三千宠爱在一身金屋妆成娇侍夜玉楼宴罢醉和春姊妹弟兄皆列土可怜光彩生门户遂令天下父母心不重生男重生女骊宫髙处入青云仙乐风飘处处闻缓歌慢舞凝丝竹尽日君王看【`一作聼`】不足渔阳鞞鼔动地来惊破霓裳羽衣曲九重城阙烟尘生千乗万骑西南行翠华揺揺行复止西出都门百余里六军不发无【`一作知`】柰何宛转蛾睂马前死花钿委地无人收翠翘金雀玉搔头君王掩面救不得回看【`一作首`】血泪相和流黄埃散漫风萧索云栈萦纡【`一作廻`】登剑阁峨嵋山下少人行旌旗无光日色薄蜀江水碧蜀山青圣主朝朝暮暮情行宫见月伤心色夜雨闻铃肠断声天旋日转廻龙驭到此踌躇不能去马嵬坡下泥【`一作尘`】土中不见玉顔空死处君臣相顾尽霑衣东望都门信马归归来池苑皆依旧太液芙蓉未央栁芙蓉如面栁如眉对此如何不泪垂春风桃李花开夜【`一作日`】秋雨梧桐叶落时西宫南苑【`一作内`】多秋草宫【`一作落`】叶满阶红不埽棃园弟子白髪新椒房阿监青娥老夕殿萤飞思悄然孤【`一作秋`】灯挑尽未成眠迟迟钟鼓初长夜耿耿星河欲曙天鸳鸯瓦冷霜华重翡翠衾寒【`一作旧枕故衾`】谁与共悠悠生死别经年魂魄不曾来入梦临卭道【`一作方`】士鸿都客能以精诚致魂魄为感君王展转思【`一作恩`】遂教方士殷勤觅排空【`一作云`】驭气奔如电升天入地求之徧上穷碧落下黄泉两处茫茫皆不见忽闻海上有仙山山在虚无缥缈间楼阁【`一作殿`】玲珑五云起其中绰约多仙子中有一人字太真【`一作字玉真又作名玉妃`】雪肤花貌参差是金阙西【`一作两`】厢叩玉扃转教小玉报双成闻道汉家天子使九华帐里【`一作下`】梦魂惊揽衣推枕起裵回珠箔银屏【`一作钩`】逦迤【`一作迤逦`】开云鬓【`一作髻`】半偏新睡觉花冠不整下堂来风吹仙袂飘飖举犹似霓裳羽衣舞玉容寂莫泪阑干棃花一枝春帯雨含情凝睇【`一作涕`】谢君王一别音容两茫昭阳殿里恩爱絶蓬莱宫中日月长回头下望【`一作问`】人寰处不见长安见尘雾唯将【`一作空持`】旧物表深情钿合金钗寄将去钗留一股合一扇钗擘黄金合分钿但教【`一作令`】心似金钿坚天上人间防相见临别殷勤重寄词词中有誓两心知七月七日长生殿夜半无人私语时在天愿作【`一作为`】比翼鸟在地愿为连理枝天长地乆有时尽此恨緜緜无絶【`一作尽`】期  

妇人苦  

蝉鬓加意梳蛾眉用心埽几度晓妆成君看不言好妾身重同穴君意轻偕老惆怅去年来心知未能道今朝一开口语少意何深愿引他时事移君此日心人言夫妇亲义合如一身及至死生际何曾苦乐均妇人一丧夫终身守孤孑有如林中竹忽被风吹折一折不重生枯死犹抱节男儿若丧妇能不暂伤情应似门前栁逢春易发荣风吹一枝折还有一枝生为君委曲言愿君再三聼须知妇人苦从此莫相轻  

长安道  

花枝缺处青楼开艳歌一曲酒一杯美人劝我急行乐自古朱顔不再来君不见外州【`一本此下有官字`】客长安道一廻来【`一本此下有时字`】一廻老  

潜别离  

不得哭潜别离不得语防相思两心之外无人知深笼夜鏁独栖鸟利剑春断连理枝河水虽浊有清日乌头虽黑有白时唯有潜离与暗别彼此甘心无后期  

隔浦莲  

隔浦爱红莲昨日看犹在夜来风吹落只得一回采花开虽有明年期复愁明年还暂时  

寒食野望吟  

丘墟郭门外寒食谁家哭风吹旷野纸钱飞古墓累累春草緑棠棃花映白杨树尽是死生离别处冥冥重泉哭不闻萧萧暮雨人归去  

琵琶引【`并序`】  

元和十年予左迁九江郡司马明年秋送客湓浦口闻船【`一作舟`】中夜弹琵琶者聼其音铮铮然有京都【`一作邑`】声问其人本长安倡女尝学琵琶于穆曹二善才年长色衰委身为贾人妇遂命酒使快弹数曲曲罢悯黙自叙少小时欢乐事今漂沦顦顇转徙于江湖间予出官二年恬然自安感斯人言是夕始觉有迁谪意因为长句歌以赠之凡六百一十二言命曰琵琶行  

浔阳江头夜送客枫叶荻花秋索索【`一作瑟瑟`】主人下马客在船举酒欲饮无管醉不成欢惨将别别时茫茫江浸月忽闻水上琵琶声主人忘归客不发寻声暗问弹者谁琵琶声停欲语迟移船相近邀相见添酒廻灯重开宴千呼万唤始出来犹抱【`一作把`】琵琶半遮面转轴拨三两【`一作五`】声未成曲调先有情掩抑声声思似诉平生不得意【`一作志`】低眉信手续续弹说尽心中无限事轻拢慢撚抹复挑初为霓裳后六幺【`一作緑腰`】大嘈嘈如急雨小切切如私语嘈嘈切切错杂弹大珠小珠落玉盘间闗莺语花底滑幽咽泉流水【`一作氷`】下滩【`一作难`】水泉冷涩疑絶疑絶不通声暂歇别有幽愁暗恨生此时无声胜有声银缾乍破水浆迸铁骑突出刀枪鸣曲终收拨当心画四一声如裂帛东舟西舫悄无言唯见【`一作有`】江心秋月白沈吟放拨插中整顿衣裳起敛容自言本是京城女家在虾蟇陵下住十三学得琵琶成名属教坊第一部曲罢曾教善才伏妆成每被秋娘妬五陵年少争纒头一曲红绡不知数钿头云箆击节碎血色罗帬飜酒污今年欢笑复明年秋月春风等闲度弟走从军阿姨死暮去朝来顔色故门前冷落鞍马稀老大嫁作商人妇商人重利轻别离前月浮梁买茶去去来江口守空船绕船月明江水寒夜深忽梦少年事梦啼妆泪【`一作啼妆泪落`】红阑干我闻琵琶已叹息又闻此语重唧唧同是天涯沦落人相逢何必曾相识我从去年辞【`一作离`】帝京谪居卧病浔阳城浔阳小处【`一作地僻`】无音乐终岁不闻丝竹声住近湓江地低湿黄芦苦竹绕宅生其间旦暮闻何物杜鹃啼血猨哀鸣春江花朝秋月夜往往取酒还独倾岂无山歌与村笛呕哑嘲哳【`一作`】难为聼今夜闻君琵琶语如聼仙乐耳暂明莫辞更坐弹一曲为君飜作琵琶行感我此言良乆立却坐促转急凄凄不似向前声满座重闻皆掩泣座【`一作就`】中泣下【`一作涙`】谁最多江州司马青衫湿  

简简吟  

苏家小女名简简芙蓉花顋栁叶眼十一把镜学点妆十二抽鍼能绣裳十三行坐事调品不肻迷头白地蔵玲珑云髻生花【`一作菜`】様飘飖风袖蔷薇香殊姿异态不可状忽忽转动如有光二月繁霜杀桃李明年欲嫁今年死丈人阿母勿悲啼此女不是凡夫妻恐是天仙谪人世只合人间十三岁大都好物不坚牢彩云易散琉璃脆  

花非花  

花非花雾非雾夜半来天明去来如春梦几多时去似朝云无觅处  

醉后狂言酬赠萧殷二协律  

余杭邑客多羇贫其间甚者萧与殷天寒身上犹衣葛日髙甑中未拂尘江城山寺十一月北风吹沙雪纷纷宾客不见绨袍惠黎庶未霑襦袴恩此时太守自慙媿重衣复衾有余温因命染人与鍼女先制两裘赠二君吴緜细輭桂布密柔如狐腋白似云劳将诗书投赠我如此小惠何足论我有大裘君未见寛广和暖如阳春此裘非缯亦非纩裁以法度絮以仁刀尺钝拙制未毕出亦不独裹一身若令在郡得五考与君展覆杭州人  

醉歌【`示伎人商玲珑`】  

罢胡琴掩秦瑟玲珑再拜歌初毕谁道使君不解歌聼唱黄鸡与白日黄鸡催晓丑时鸣白日催年酉前没腰间红绶系未稳镜里朱顔看已失玲珑玲珑柰老何使君歌了汝更歌  
