---
title: 第10部分
index: true
icon: editor
order: 11
category:
  - 诗藏
  - 诗集
  - 御制全唐诗
tag:
  - 钦定四库全书
  - 集部八
  - 总集类
  - 曹寅
  - 清
---

## 御定全唐诗卷二百三十六  

钱起  

钱起字仲文吴兴人天寳十载登进士第官秘书省校书郎终尚书考功郎中大厯中与韩翃李端辈号十才子诗格新竒理致清赡集十三卷今编诗四卷  

紫参歌【`并序`】  

紫参幽芳也五葩连蕚状飞禽羽举俗名之五鸟花起故山道人兰若尤丰此药校书刘公咏歌之俾予继组  

逺公林下满青苔春药偏宜间日开往往幽人寻水见时时仙蝶隔云来隂阳雕刻花如鸟对凤连鸡一何小春风宛转虎溪傍紫翼红翘翻霁光贝叶经前无住色莲花防里暂留香蓬山才子怜幽性白雪阳春动新咏应知仙卉老云霞莫赏夭桃满蹊迳  

玛瑙杯歌  

瑶溪碧岸生竒寳剖质披心出文藻良工雕饰明且鲜得成珍器入芳筵含华炳丽金尊侧翠斚琼觞忽无色繁急管催献酬倐若飞空生羽翼兰英照豹斑满堂词客尽朱顔花光来去传香袖霞影髙低傍玉山王孙彩笔题新咏碎锦连珠复辉映世情贵耳不贵竒谩説海底瑚枝宁及琢磨当妙用燕歌楚舞长相随  

锄药咏  

莳药穿林复在巘浓香秀色深能浅云气垂来裛露偏松隂占【`一作古`】处知春晚拂曙残莺百啭催萦泉带石几花开不随飞鸟縁枝去如笑幽人出谷来对之不觉忘疎嬾废卷荷锄嫌日短岂无萱草树堦墀惜尔幽芳世所遗但使芝兰出萧艾不辞手足皆胼胝宁学陶潜空嗜酒頽龄舍此事东菑  

病鹤篇  

独鹤声哀羽摧折沙头一防留残雪三山侣【`一作仙`】伴能逺翔五里裵回忍为别惊羣各畏野人机谁肎相将霞水飞不及川凫长比翼随波双泛复双归碧海沧江深且广目尽天倪安得往云山隔路不隔心宛颈和鸣长在想何时白雾卷青天接影追飞太液前  

片玉篇  

至寳未为代所竒韫灵示璞荆山陲独使虹光天子识不将清韵世人知世人所贵惟燕石美玉对之成瓦砾空山埋照凡几年古色苍痕宛自然重溪羃羃暗云树一片荧荧光石泉美人之鉴明且彻玉指提携叹竒絶试劳香袖拂莓苔不觉清心皎冰雪连城美价幸逢时命代良工岂见遗试作珪璋礼天地何如瓀在堦墀  

画鹤篇【`省中作`】  

防素凝姿任画工霜毛玉羽照帘栊借问飞鸣华表上何如粉缋彩屏中文昌宫近芙蓉阙兰室絪緼香且结鑪气朝成缑岭云银灯夜作华亭月日暖花明梁燕归应惊片雪在仙闱主人顾盻千金重谁裵回五里飞  

秋霖曲  

君不见圣主旰食忧元元秋风苦雨暗九门凤凰池里沸泉腾苍龙阙下生云根隂精离毕太淹度倦鸟将归不知树愁隂惨淡时殷雷生灵垫溺若寒灰公卿红粒防丹桂黔首白骨封青苔貂裘玉食张公子炰炙熏天防门里且如歌笑日挥金应笑禹汤能罪已鹳鸣蛙跃正及【`一作其`】时豹隠兰凋亦可悲焉得太阿决屏翳还令率土见朝曦  

白石枕【`并序`】  

起与监察御史毕公耀交之厚矣顷于蓝水得片石皎然霜明如其徳也许为枕赠之及琢磨将成炎暑已谢俗曰犹班女之扇可退也君子曰不然此真毕公之佳赏也故珍而赋之  

琢珉胜水碧所贵素且贞曽无白圭玷不作浮磬鸣捧来太阳前一片新氷清沈沈风宪地待尔秋巳至璞坚难为功谁怨晚成器比徳无磷缁论交亦如此  

赋得青城山歌送杨杜二郎中赴蜀军  

蜀山西南千万重仙经最説青城峰青城嵚岑倚空碧逺压峨嵋吞剑壁锦屏云起易成霞玉洞花明不知夕星台二妙逐王师阮瑀军书王粲诗日落猨声连玉笛晴来山翠傍旌旗绿萝春月营门近知君对酒遥相思  

送李大夫赴广州  

一贤间气生麟趾凤凰羽何意人之望未为王者辅出镇忽推才盛哉文且武南越寄维城雄雄拥【`一作推一作寄`】甲兵鼓门通幕府天井入军营厥俗多豪侈古来难致礼唯君饮氷心可酌贪泉水忠臣感圣君徇义不邀勲龙镜逃山魅霜风破嶂云征途凡几转魏阙如【`一作终`】在眼向郡海潮迎指乡关树逺按节化瓯闽下车佳政新应【`一作当`】令尉佗俗还作上皇人支离交俊哲弱冠至华髪昔许霄汉期今嗟鹏鷃别图南不可御惆怅守薄暮【`一作劣`】  

送崔校书从军  

雁门太守能爱贤麟阁书生亦投笔宁唯玉劒报知已更有龙韬佐师律别马连嘶出御沟家人几夜望刀头燕南春草伤心色蓟北黄云满眼愁闻道轻生能击虏何嗟少壮不封侯  

送张将军征西【`一作西征`】  

长安少年唯好武金殿承恩争破虏沙场烽火隔天山铁骑征西【`一作西征`】几岁还战处黒云霾瀚海愁中明月度阳关玉笛声悲离酌晚金方路极行人逺计日霜戈尽敌归回首戎城空落晖始笑子卿心计失徒看海上节旄稀  

送修武元少府  

寸禄荣色养此行宁叹惜自今【`一作矜`】黄绶采兰时不厌丹墀芳草色百战荒城复井田几家春树带人烟黎甿久厌蓬飘苦迟尔西南恵月传  

送崔十三东游  

千里有同心十年一防靣当杯缓筝柱倐忽催离宴丹凤城头噪晚鸦行人马首夕阳斜灞上春风留别袂关东新月宿谁家官柳依依两乡色谁能此别不相忆  

送邬三落第还乡  

郢客文章絶世稀常嗟时命与心违十年失路谁知已千里思亲独逺归云帆春水将何适日爱东南暮山碧关中新月对离尊江上残花待归客名宦无媒自古迟穷途此别不堪悲荷衣垂钓且安命金马招贤防有时  

送马明府赴江陵  

陶令南行心自永江天极目澄秋景万室遥方【`一作知`】犬不鸣防凫下处人皆静清风髙兴得湖山门柳萧条防翟【`一作鹤`】闲黄花满把应相忆落日登楼北望还  

送毕侍御谪居  

崇兰香死玉簮折志士吞声甘徇节忠荩不为明主知悲来莫向时人説沧浪之水见心清楚客辞天泪满缨百鸟喧喧噪一鹗上林髙枝亦难托宁嗟人世弃虞翻且喜江山得康乐自怜黄绶老婴身妻子朝来劝隠沦桃花洞里举家去此别相思复几春  

送褚大落第东归  

离琴弹苦调美人惨向隅顷来荷防干明主还复扁舟归五湖汉家侧席明敭久岂意遗贤在林薮玉堂金马隔青云墨客儒生皆白首昨梦芳洲采白苹归期且喜故园春稚子只思陶令至文君不厌马卿贫剡中风月久相忆池上旧游应再得酒熟宁孤芳杜春诗成不枉青山色念此那能不羡归长杨【`一作上阳`】諌猎事皆违他日东流一乘兴知君为我扫荆扉  

送傅管记赴蜀军  

终童之死谁继出燕颔儒生今俊逸主将早知鹦鹉赋飞书许载蛟龙笔峨嵋玉垒指霞标鸟没天低幕府遥巴山雨色藏征斾汉水猨声咽短箫赐璧腰金应可料才略纵横年且妙无人不重乐毅贤何敌能当鲁连啸日暮黄云千里昏壮心轻别不销魂劝君用却龙泉剑莫负平生国士恩  

送张少府  

愁云破斜照别酌劝行子蓬惊马首风雁拂天邉水寸晷如三岁离心在万里  

行路难  

君不见明星映空月太阳朝升光尽歇君不见凋零委路蓬长风飘举入云中由来人事何尝定且莫骄奢笑贱穷  

卢龙塞行送韦掌记  

雨雪纷纷黒山外行人共指卢龙塞万里飞沙咽鼓鼙三军杀气凝旌斾陈琳书记本翩翩料敌张兵夺酒泉圣主好文兼好武封侯莫比汉皇年  

效古秋夜长  

秋汉飞玉霜北风扫荷香含情纺织孤灯尽拭泪相思寒漏长檐前碧云静如水月吊栖乌啼鸟起谁家少妇事鸳机锦幕云屏深掩扉白玉窗中闻落叶应怜寒女独无衣  

卧病李员外题扉而去  

僻陋病者居蒿莱行迳失谁知簮绂贵能问幽忧疾珂声未驻门兰气先入室沈疴不冠带安得候蓬荜清扬【`一作青阳`】去莫寻离念顷来侵雀栖髙窗静日出修桐隂枕上忆君子悄悄唯苦心  

酬王维春夜竹亭赠别  

山月随客来主人兴不浅今宵竹林下谁觉花源逺惆怅曙【`一作晓`】莺啼孤云还絶巘  

山中寄时校书  

蓬莱紫气【`一作之子`】温如玉唯予知尔阳春曲别来几日芳荪緑百花酒满【`一作满眼`】不见君青山一望心【`一作肠`】断续  

送李四擢第归觐省  

当年贵得意文字各争名齐唱阳春曲唯君金玉声悬黎寳中出髙价世难掩鸿羽不低飞龙津徒自险直矜鹦鹉赋不贵芳桂枝少俊蔡邕许长鸣唐举知梁城下熊轼朱防何暐耀才子欲归宁棠花已含笑髙门知庆大子孝觉亲荣独揽还珠美宁唯问绢情离筵不尽醉掺【`一作操`】袂一何早马蹄西别轻树色东看好行尘忽不见惆怅青门道  

过曹钧隠居【`一作者`】  

荃蕙有竒性馨香道为人不居众芳下宁老空林春之子秉髙节攻文还守真素书寸隂尽流水怨情【`一作声`】新济济振缨客烟霄各致身谁当举晏不使作良臣  

哭曹钧  

苦节推白首怜君负此生忠荩名空在【`一作立`】家贫道不行朝来相忆访蓬荜只谓渊明犹卧疾忽见江南吊鹤来始知天上文星失尝恨知音千古稀那堪夫子九泉归一声邻笛残阳里酹酒空堂泪满衣  

东阳郡斋中诣南山招韦十【`一作东阳郡斋书事`】  

霁来海半【`一作畔`】山隠映城上【`一作中`】起中峰落照时残雪翠微里同心久为别孤兴那对此良防何迟迟清扬【`一作阳`】瞻则迩  

清【`一作青`】泥驿迎献王侍御  

候馆扫清昼使车出明光森森入郭树一道引飞霜仰视骢花白多惭绶色黄鹪鹩无羽翼愿假宪乌翔  

沭阳古渡作  

日落问津处云霞残碧空牧牛避田烧退鹢随潮风回首故乡逺临流此路穷翩翩青防去羡彼髙飞鸿  

卧疾荅刘道士  

白露蚕【`一作虫`】已丝【`一作急`】空林日凄清寥寥昼扉掩独卧秋窗明寳字比仙药羽人寄柴荆长吟想风驭怳若升蓬瀛  

梦寻西山凖上人  

别处秋泉声至今犹在耳何尝梦魂去不见雪山子新月隔林时千峰【`一作灯`】翠微里言忘心更寂迹灭云自起觉来缨上尘如洗功徳水  

长安旅宿  

九秋旅夜长万感何时歇蕙花渐寒暮心事犹楚越直躬邅世道咫歩隔天阙每闻长乐钟载泣灵台月明旦北门外归途堪白髪  

过桐柏山  

秋风过楚山山静秋声晩赏心无定极仙歩亦清逺返照云窦空寒流石苔浅羽人昔已去灵迹欣方践投防谢归途世縁从此遣  

李士曹防对雨  

春雨暗重城讼庭深更寂终朝人吏少满院烟云集【`一作积`】湿鸟压花枝新苔宜砌石掾曹富文史清兴对词客爱尔蕙兰丛芳香饱时泽  

登胜果寺南楼雨中望严协律  

微雨侵晩阳连山半藏碧林端陟香榭云外迟来客孤村凝片烟去水生逺白但佳川原趣不觉城池夕更喜眼中人清光渐咫尺  

冬夜题旅馆  

退飞忆林薮乐业羡黎庶四海尽穷途一枝无宿处严冬北风急中夜哀鸿去孤烛思何深寒窗坐难曙劳歌待明发惆怅盈百虑  

自终南山晩归  

采苓日往还得性非樵隠白水到初濶青山辞尚近絶境胜无倪归途兴不尽沮溺时返顾牛羊自相引逍遥不外求尘虑从兹泯  

早渡伊川见旧邻作  

鹍鸡鸣早霜秋水寒旅渉渔人昔邻舍相见具舟楫出浦兴未尽向山心更惬村落通白云茅茨隠红叶东臯满时稼归客欣复业  

夕发箭场岩下作  

行役不遑安在幽机转发山谷无明晦溪霞自兴没朝栉杉下风夕饮石上月懿尔青云士垂缨朝鳯阙宁知采竹人每食惭薇蕨  

同李五夕次香山精舍访宪上人  

彼岸闻山钟仙舟过苕水松门入幽映石迳趋迤初月开草堂逺公方觏止忘言在闲夜凝念得微理泠泠功徳池相与涤心耳  

雨中望海上懐郁林观中道侣  

山观海头雨悬沫动烟树只疑苍茫里郁岛欲飞去大块怒天吴惊潮荡云路羣真俨盈想一苇不可渡惆怅赤城期愿假轻鸿驭  

广徳初銮驾出关后登髙愁望二首  

长安不可望望处邉愁起辇毂混戎夷山河空表里黄云压城阙斜照移烽垒汉帜逺成霞胡马来如蚁不知涿鹿战早晩蚩尤死渴日候河清沈忧催暮齿  

愁看秦川色惨惨云景晦乾坤暂运行品物遗覆载黄尘涨戎马紫气随龙斾掩泣指关东日月妖氛外臣心寄逺水朝海去如带周徳更休明天衢伫开防  

独往覆釡山寄郎士元  

赏心无逺近芳月好登望胜事引幽人山下复山上将寻洞中药复爱湖外嶂古壁苔入云隂溪树穿浪谁言世縁絶更惜知音旷莺啼緑萝春回首还【`一作逺`】惆怅  

送王季友赴洪州幕下  

列郡皆用武南征所从谁诸侯重才略见子如琼枝抚剑感知已出门方逺辞烟波带幕府海日生红旗问我何功徳负恩留玉墀销魂把别袂媿尔酬明时  

客舍赠郑贲  

结交意不薄匪席言莫违世义随波久人生知已稀先鸣誓相逹未遇还相依一望金门诏三看黄鸟飞暝投同旅食朝出易儒衣嵇向林庐接携手行将归  

山中春仲寄汝上王恒颍川沈冲【`一作中`】  

隠者守恬泊春山日深净谁知蟠木材得性无人境座隅泉出洞竹上云起岭饥狖入山厨饮虹过药井前溪堪放逸仲月好风景逰目来逺思摘芳寄汝颍  

南中春意【`一作思`】  

入仕无知言游方随世道平生愿开济遇物干懐抱已阻青云期甘同散樗老客游南海曲坐见韶阳蚤旧国别佳人他乡思芳草惜无鸿鹄翅安得凌苍昊  

东陵药堂寄张道士  

木落苍山空当轩秋水色清旦振衣坐永吟意何极愿言金丹夀一假鸾凤翼日夕开真经言防心更黙都有仙子采药早相识烟霞【`一作路`】难再期焚香空叹息  

苦雨忆皇甫冉  

凉雨门巷深穷居成习静独吟愁霖雨更使秋思永疲疴苦昬垫日夕开轩屏草木森已悲衾帱清且冷如何游宦客江海随泛梗延首长相思忧襟孰能整  

寄任山人  

天阶崇黼黻世路有趋竞独抱中孚爻谁知苦寒咏行潦难朝海散材空遇圣岂无鸣凤时其如问津命所思青山郭再梦緑萝迳林泉春可游羡尔得其性  

登秦岭半岩遇雨  

屏翳忽腾气浮阳惨无晖千峰挂飞雨【`一作瀑`】百尺揺翠防震电【`一作霓`】闪云迳奔流翻石矶倚岩假松盖临水羡荷衣不得采苓去空思乘月归且怜东臯上水【`一作黍`】色侵荆扉  

杪秋南山西峰题准上人兰若  

向山看霁色歩歩豁幽性返照乱流明寒空千嶂净石门有余好霞残月欲暎上诣逺公庐孤峰悬一迳云里隔窗火松下闻【`一作间下`】山磬客到两防言猨心与禅定  

田园雨后赠邻人  

安排常任性偃卧晩开戸樵客荷蓑归向来春山雨残云虹未落返景霞初吐时鸟鸣村墟新泉绕林圃尧年尚恬泊邻里成太古室迩人遂遥相思怨芳杜  

天门谷题孙逸人石壁  

崖石【`一作口`】乱流处竹深斜照归主人卧磻石心耳涤清晖春雷近作解空谷半芳菲云栋防虹宿药圃蝴蝶飞恶嚣慕嘉遯几夜瞻少微相见竟何説防情同息机  

蓝溪休沐寄赵八给事  

虫鸣归旧里田野秋农闲即事敦夙尚衡门方再关夕阳入东篱爽气髙前山霜蕙后时老巢禽知暝还侍臣黄枢宠鸣玉青云间肎想观鱼处寒泉照髪斑  

游辋川至南山寄谷口王十六  

山色不厌逺我行随处【`一作趣`】深迹幽青萝迳思絶孤霞岑独鹤引过浦鸣猨呼入林褰裳百泉里一歩一清心王子在何处隔云鸡犬音折麻定延伫乗月期招寻  

蓝田溪与渔者宿  

独游屡防归况此隠沦处濯髪清泠泉月明不能去更怜垂纶叟静若沙上鹭一论白云心千里沧洲【`一作浪`】趣芦中夜火尽浦口秋山曙叹息分枝禽何时更相遇  

淮上别范大  

悲风陨凉叶送归怨南楚穷年将别离寸晷申宴语长淮流不尽征櫂忽复举碧落半愁云黄鹤时顾侣游宦且未逹前途各修阻分袂一相嗟良辰更何许  

离居夜雨奉寄李京兆  

永夜不可度蛩吟秋雨滴寂寞想章台始叹云泥隔雷声匪君车犹时过我庐电影非君烛犹能明我目如何琼树枝梦里看不足望望佳期阻愁生寒草緑  

叹毕少府以持法无隠见系  

用法本禁邪尽心翻自极毕公在囹圄世事何糺纆翠凤呈其瑞虞罗寄铩翼囚中千念时窗外百花色落景闭圜扉春虫网丛棘古人不念文纷泪莫霑臆  

小园招隠  

支离鲜兄弟形影如手足但遂饮氷节甘辞代耕禄斑衣在林巷始觉无羁束交柯低戸隂闲鸟将雏宿穷通世情阻日夜苔径緑谁言北郭贫能分晏婴粟  

过温逸人旧居  

返真难合道懐旧仍无吊浮俗渐浇淳斯人谁继妙声容在心耳宁觉阻言笑堂闭几春拱木齐云峤鹤传居【`一作若`】士舞猨得苏门啸酹酒片阳微空山想埋照  

县内水亭晨兴听讼  

晨光起宿露池上判黎甿借问秋泉色何如拙宦情磨铅辱利用防蹇愁前程昨夜明月满中心如鹊惊负恩时易失多病绩难成坐惜寒塘晩霜风吹杜蘅  

海畔秋思  

匡济难道合去留随兴牵偶为谢客事不顾平子田魏阙贲翘楚此身长弃捐箕裘空在念咄咄【`一作拙诎`】谁推贤无用即明代养疴仍壮年日夕望佳期帝乡路几千秋风晨夜起零落愁芳荃  

太子李舍人城东别业【`一作李祭酒别业俯视川林前带雷岫`】  

南山转羣木昬晓拥山翠小泽近龙居清苍常雨气君家北原【`一作源`】上千金买胜事丹阙退朝回白云迎赏至新晴村落外处处烟景异片水明断岸【`一作崖`】余霞入古寺东臯指归翼目尽有余意  

谷口新居寄同省朋故  

种黍傍烟溪榛芜兼沮洳亦知生计薄所贵隠身处橡栗石上村【`一作林`】莓苔水中路萧然授衣日得此还山趣汲井爱秋泉结茅因古树闲云与幽鸟对我不能去寄谢鸳鹭羣狎鸥拙所慕  

京兆尹防前甘棠树降甘露  

内史用尧意理京宣恵慈气和祥则降孰谓天难知济旱露为兆有如埙应篪岂无夭桃树洒此甘棠枝玉色与人净珠光临笔垂协风与之俱物性皆熙熙何必凤池上方看作霖时  

秋夜作  

万计各无成寸心日悠漫浮生竟何穷巧厯不能算流落四海间辛勤百年半商歌向秋月哀韵兼浩叹寤寐怨佳期美人隔霄汉寒云度穷水别业绕垂幔窗中问谈鸡长夜何时旦  

观村人牧山田  

六府且未盈三农争务作贫民乏井税塉土皆垦凿禾黍入寒云茫茫半山郭秋来积霖雨霜降方铚获中田聚黎甿反景空村落顾惭不耕者微禄同卫鹤庶追周任言敢负谢生诺  

裵侍郎湘川回以青竹筒相遗因而赠之  

楚竹青玉润从来湘水隂缄书取直节君子知虚心入用随宪简积文不受金体将丹鳯直色映秋霜深宁肎假伶伦谬为龙鳯吟唯将翰院【`一作苑`】客昔【`一作惜`】秘瑶华音长跪捧嘉贶岁寒惭所钦  

东城初陷与薛员外王补阙暝投南山佛寺  

日昃石门里松声山寺寒香云空静影定水无惊湍洗足解尘缨忽觉天形【`一作影`】寛清钟扬虚谷微月深重峦噫我朝露世翻浮【`一作波`】与波【`一作浮`】澜行运遘忧患何縁亲盘桓庶将镜中象尽作无生观  

奉和张荆州廵农晩望  

太清霁云雷阳春陶物象明牧行春令仁风助升长时和俗勤业播殖农厥壤隂隂桑陌连漠漠水田广郡中忽无事方外还独往日暮驻归轩湖山有佳赏宣城传逸韵千载此嗣响  

送包何东游  

水国尝独往送君还念兹湖山逺近色昬旦烟霞时子好谢公迹常吟孤屿诗果乗扁舟去若与白鸥期野趣及春好客游欣此辞入云投馆僻采碧过帆迟江上日回首琴中劳别思春鸿刷归翼一寄杜蘅枝  

酬陶六辞秩归旧居见东  

靖节昔髙尚令孙嗣清徽旧庐云下献岁车骑归去俗因解绶忆山得采薇田畴春事起里巷相寻稀渊明醉乗兴闲门秖掩扉花禽惊曙月邻女上鸣机毕娶愿已果养恬志宁违吾当挂朝服同尔缉荷衣  

奉使采箭簳竹谷中晨兴赴岭  

孤客倦夜坐闻猨乗早发背溪已斜汉登栈尚残月重峰转森爽幽歩更超越云木耸鹤巢风萝扫虎穴人羣徒自逺世役终难歇入山非买山采竹异采蕨谁见子牟意悁劳书魏阙  

同严逸人东溪泛舟  

子陵江海心髙迹此闲放渔舟在溪水曽是敦夙尚朝霁收云物垂纶独清旷寒花古岸傍唳鹤晴沙上纷吾好贞逸不逺来相访已接方外游仍陪郢中唱欢言尽佳酌髙兴延秋望日暮浩歌还红霞乱青嶂  

过沈氏山居  

鸡鸣孤烟起静者能卜筑乔木出云心闲门掩山腹贫交喜相见把臂欢不足空林留宴言永日清耳目泉声冷尊爼荷气香童仆往往仙犬鸣樵人度深竹酒酣出谷口世网何羁束始愿今不从区区折腰禄  

赠柏岩老人  

日与麋鹿羣贤哉买山叟厐眉忽相见避世一何久林栖古崖曲野事佳春后瓠叶覆荆扉栗苞垂瓮牖独歌还独酌不耕亦不耦硗田隔云溪多雨长稂莠烟霞得情性身世同刍狗寄谢营道人天真此翁有  

送薛判官赴蜀  

横笛【`一作吹`】声转悲羽觞酣欲别举目叩关逺离心不可説边陲劳帝念日下降才杰路极巴水长天衔剑峰缺单车动夙夜越境正炎节星桥过客稀火井蒸云热隂符能制胜千里在坐决始见儒者雄长缨系余孽  

诏许昌崔明府拜补阙  

儒者久营道诏书方问贤至精一耀世髙歩谁同年何树可栖凤髙梧枝拂天脱身凫舄里载笔虎闱前日月传轩后衣冠真列仙则知骊龙珠不秘清泠泉才子贵难见郢歌空复传惜哉效颦客心想【`一作赏`】劳婵娟  

仲春晚寻覆釜山  

蝴蝶弄和风飞花不知晚王孙寻芳草歩歩忘路逺况我爱青山渉趣皆游践萦回必中路隂晦阳复显古岸生新泉霞峰映雪巘交枝花色异竒石云根浅碧洞志忘归紫芝行可搴应嗤嵇叔夜林卧方沈湎  

赠东邻郑少府  

一闻白雪唱愿见清扬久谁谓结绶来得陪趋府后小邑蓝溪上卑栖惬所偶忘言复连墙片月亦携手草色同春迳莺声共髙柳美景百花时平生一杯【`一作盏`】酒圣朝法天地以我为刍狗秩满归白云期君访谷口  

谢张法曹万顷小山暇【`一作假`】景见忆  

乐道随去处养和解朝簮茅堂近丹阙佳致亦【`一作一`】何深退食不趋府忘机还在林清风乱流上永日小山隂解箨雨中竹将雏花际禽物华对幽寂酌兼咏吟自昔仰髙歩及兹劳所钦郢歌叨继组知已复知音  

罢章陵令山居过中峰道者二首  

宁辞园令秩不改渊明调解印无与言见山始一笑幽人还絶境谁道苦奔峭随云剰渡溪出门更垂钓吾庐青霞里窗树猨啸微月清风来方知散髪妙  

丘壑趣如此暮年始栖偃赖遇无心云不笑归来晚鸣鸠拂红枝初服傍清畎昨日山僧来犹嫌嘉遯浅托君紫阳家路灭心更逺梯云创其居抱犊上絶巘杏田溪一曲霞境【`一作迳`】峰几转路【`一作跂`】石挂飞泉谢公应在眼愿言携手去采药长不返  

登覆釡山遇道人二首  

晨防趣无涯名山深转秀三休变覆景万转迷宇宙攀崖到天窗入洞穷玉溜侧迳蹲怪石飞萝掷惊狖花间錬药人鸡犬和乳窦散髪便迎客采芝仍满袖郭璞赋游仙始愿今可就  

真气重嶂里知君嘉遯幽山堦压丹穴药井通洑【`一作伏`】流道者带经出洞中携我逰欲骖白蜺去且为紫芝留忽忆武陵事别家疑数秋  

寻华山云台观道士  

秋日西山明胜趣引孤防桃源数曲尽洞口两岸坼还从防象来忽得仙灵宅霓裳谁之子霞酌能止客残阳在翠微携手更登歴林【`一作竹`】行拂烟雨溪望乱金碧飞鸟下天窗褭松际云壁稍寻踪逺宛入寥天寂愿言葛仙翁终年链玉液  

海上卧病寄王临  

离客穷海隂萧辰归思结一随浮云滞几怨黄鹄别妙年即沈疴生事多所阙剑中负明义枕上惜髪之子良史才华簮偶时哲相思千里道愁望飞鸟絶岁暮氷雪【`一作霜`】寒淮湖不可越百年去心虑孤影守薄劣独余慕侣情金石无休歇  

登玉山诸峰偶至悟真寺  

郭南云水佳讼简野情发紫芝每相引黄绶不能緤稍入石门幽始知灵境絶防搜未寸晷仙迳俄九折蟠木盖石梁崩岸【`一作崖`】露云穴数峰防昆仑【`一作峤`】秀色与空澈【`一作彻`】玉气交晴虹桂花留曙月半岩采珉者一防如片雪真赏无前程竒观宁暂辍更闻东林磬可听不可説兴中寻觉化寂尔诸象灭  

长安客舍赠李行父明府  

藏器待【`一作偶`】时少知人自古难遂令丹穴鳯晩食金琅玕谁谓兵戈际鸣琴方一弹理烦善用简济猛能兼寛夙夜念黎庶寝兴非宴安洪波未静壑何树不惊鸾凫舄傍京辇甿心悬灌坛髙槐暗苦雨长剑生秋寒旅食还为【`一作时`】客饥年亦尽欢亲劳携斗水往往救泥蟠但恐酬明义蹉跎芳岁阑  

美杨侍御清文见示  

伯牙道防来絶无人续谁知絶唱后更有难和曲层峰与清流逸势竞奔蹙清文不出戸仿像皆在目雾雪看满懐兰荃坐盈掬孤光碧潭月一片昆仑玉初见歌阳春韶光变枯木再见吟白雪便觉云肃肃则知造化源方寸能展缩斯文不易遇清爽心岂足愿言书诸绅可以为佩服  

山居新种花药与道士同游赋诗  

自乐鱼鸟性宁求农牧资浅深爱岩壑疏凿尽幽竒雨花相助好莺鸣春草时种兰入山翠引葛上花枝风露拆红紫縁溪复映池新泉香杜若片石引【`一作隠`】江蓠宛谓武陵洞潜应造化移杖防携烟客满袖掇芳蕤蝴蝶舞留我仙鸡闲傍篱但令黄精熟不虑韶光迟笑指云萝迳樵人那得知  

初黄绶赴蓝田县作  

蟠木无匠伯终年弃山樊苦心非良知安得入君门忽忝英逹顾宁窥造化恩萤光起腐草云翼腾沈鲲【`一作鹍`】片石世何用良工心所存一叨尉京甸三省惭黎元贤尹正趋府仆夫俨归轩眼中县胥色耳里苍生言居人散山水即景【`一作境`】真桃源鹿聚入田迳鸡鸣隔岭村飡和俗久清【`一作静`】到邑政空论且嘉讼庭寂前阶满芳荪归义寺题震上人壁【`寺即神尧皇帝读书之所龙飞后创为精舍`】  

入谷逢雨花香緑引幽歩招提饶泉石万转同一趣向背森碧峰浅深罗古树尧皇未登极此地曽隠雾秘防得神谋因髙思虎踞太阳忽临照物象俄光煦梵王宫始开长者金先布白水入禅境砀山通觉路往往无心云犹起潜龙处仍闻七祖后佛子继调御溪鸟投慧灯山蝉饱甘露不作解缨客宁知舍筏喻身世已悟空归途复【`一作独`】何去  

## 御定全唐诗卷二百三十七  

钱起  

奉和圣制登防昌山应制【`一作赵起诗`】  

睿想入希夷真游到具茨玉銮登嶂逺云辂出花迟泉壑凝神处阳和布泽时六龙多顺动四海正雍熙省中对雪寄元判官拾遗昆季【`一作寄谢舍人昆季`】  

万防瑶台雪飞来锦帐前琼枝应比净鹤髪敢争先【`一作妍`】散影成花月流光透竹烟今朝谢家兴几处郢歌传  

山斋独坐喜上人夕至【`一作见访`】  

舍下虎溪径烟霞入暝开柴门兼竹静山月与僧来心莹红莲【`一作莲花`】水言忘緑茗杯前峰曙更好【`一作早`】斜汉欲西回  

秋夜寄张韦二主簿  

凉夜褰帘好轻云【`一作风`】过月初碧空河色【`一作汉`】浅红【`一作松`】叶露【`一作落一作雨`】声虚道阻【`一作隔`】天难问机忘世易【`一作久`】  

疎不知防翠鳯栖棘复何如  

归故山路逢邻居隠者  

握手云栖路潸然恨几重谁知绿林盗长占彩霞心死池塘草声悲石径松无因芳杜月琴酒更相逢  

落第刘拾遗相送东归  

不醉百花酒伤心千里归独收和氏玉还采旧山薇出处离心尽荣枯防面稀预愁芳草色一径入衡闱  

和刘七读书  

夜雨深馆静苦心黄卷前云隂留墨沼萤影傍华编梦鸟富清藻通经仍妙年何愁丹穴凤不饮玉池泉  

早下江宁  

暮天微雨散凉吹片帆轻云物髙秋节山川孤客情霜苹留楚水寒鴈别吴城宿浦有归梦愁猨莫夜鸣  

登复州南楼  

孤树延春日【`一作色`】他山卷曙霞客心湖上鴈归思日边花行李迷方久归期渉岁賖故人云路隔何处寄瑶华  

江陵晦日陪诸官泛舟  

节物堪为乐江湖有主人舟行深更好山趣久弥新尊酒平生意烟花异国春城南无夜月长袖莫留賔  

县城秋夕  

山城日易夕愁生【`一作坐`】先掩扉俸薄不沽酒家贫防授衣露重蕙花落月冷莎鸡飞効拙惭无补云林叹再归  

秋夜梁七兵曹同宿二首  

一笑不可得同心相见稀摘菱频贳酒待月未扄扉星影低惊鹊虫声傍旅衣卑栖岁已晩共羡鴈南飞好欲【`一作饮`】弃吾【`一作真`】道今宵又遇君老夫相劝酒稚子待题文月下谁家笛城头几片云如何此幽兴明日重离羣  

和万年成少府寓直  

赤县新秋夜文人藻思催钟声自仙掖月色近霜台一叶兼萤度孤云带鴈来明朝紫书下应问长卿才  

春夜过长孙绎别业  

佳期难再得清夜此云林带竹新泉冷穿花片月深含毫凝逸思酌水话幽心不觉星河转山枝惊曙禽  

题温处士山居  

谁知白云外【`一作里`】别有緑萝春苔绕溪邉径花深【`一作侵`】洞里人逸妻看种药稚子伴垂纶颍上逃尧者何如此养真  

题陈季壁  

郢人何苦调饮水仍布衾烟火昼不起蓬蒿春欲深前庭少乔木邻舍闻新禽虽有征贤诏终伤不遇心  

赠邻居齐六司仓  

沈防众所遗咫尺絶佳期始觉衡门下翛然太古时【`一作姿`】鸡声共邻【`一作村`】巷烛影隔茅茨坐惜牛羊迳芳荪白露滋  

送征鴈  

秋空万里净【`一作静`】嘹唳独【`一作鴈`】南征风急【`一作凌`】翻霜冷云开见月惊塞长怯【`一作怜`】去翼影灭有余声怅望遥天外乡愁满目生  

宴郁林观张道士房  

灭迹人间世防归象外情竹坛秋月冷山殿夜钟清仙侣披云集霞杯逹曙倾同欢不可再朝暮赤龙迎  

秋夕与梁锽文宴  

客到衡门【`一作闲林`】下林【`一作秋`】香蕙草【`一作芳蕙`】时好风能自至明月不须期秋日【`一作水又作月`】翻荷影晴光【`一作霜`】脆柳枝【`一作丝`】留欢美清夜宁觉晓钟迟【`一作微官是底物许日废言诗`】  

哭空寂寺上人【`一作少林寺哭晖上人`】  

凄然防树下垂泪逺公房灯续生前火炉添没后香隂阶明片雪【`一作古松韵旧榻`】寒竹响空廊寂灭应为乐尘心徒自伤  

题精舍寺  

胜景不易遇入门神顿清房房占山色处处分泉声诗思竹间得道心松下生何时来此地摆落世间情  

开元观遇张侍御  

碧落防归处佳期不厌逢晩凉生玉井新暑避烟松欲醉流霞酌还醒度竹钟更怜琪树下歴歴见遥峰  

和人秋归终南山别业  

旧居三顾后晚节重幽寻野迳到门尽山窗连竹隂昔年莺出谷今日凤归林物外凌云操谁能继此心  

故相国苖公挽歌  

灞【`一作霸`】陵谁宠葬汉主念萧何盛业留青史浮荣逐逝波陇云仍作雨薤露已成歌凄怆平津阁秋风吊客过  

酬刘员外雨中见寄  

苦雨滴兰砌秋【`一作凄`】风生葛衣潢汚三迳絶碪杵四邻稀分与豹隠不为湘燕飞惭君角巾折犹肎问衡闱  

赋得归云送李山【`一作友`】人归华山  

秀色横千里归云积几重欲依毛女岫初卷少姨峰盖影随征马衣香拂卧龙秖应函谷上真气日溶溶  

过裵长官新亭  

茅屋多新意芳林昨试移野人知石路戏鸟认花枝慢【`一作漫`】水萦蓬戸闲云挂竹篱到家【`一作来`】成一醉归马不能骑  

寄郢州郎士元使君  

龙节知无事江城不掩扉诗传过客逺书到【`一作别`】故人稀坐啸看潮起行春送鴈归望舒三五夜思尽谢晖  

过长孙宅与朗上人茶防  

偶与息心侣防归才子家谈兼藻思緑茗代榴花岸帻看云卷含毫任景斜松乔若逢此不复醉流霞  

下第题长安客舍  

不遂青云望愁看黄鸟飞棃花度寒食客子未春衣世事随时变交情与我违空余主人柳相见却依依  

陪考功王【`一作韦`】员外城东池亭宴  

无防锦帐郎絶境【`一作景`】有林【`一作池`】塘鹤静疎羣羽莲开失众芳晴【`一作青`】山看不厌流水趣何长日晚催归骑钟声下【`一作促`】夕阳  

过孙员外蓝田山居  

不知香署客谢病翠微间去幄兰将老辞车雉亦闲近窗云出洞当戸竹连山对酒溪霞晚家人采蕨还  

秋园晚沐  

黄卷在穷巷归来生道心五株衰柳下三径小园深倒薤翻成字寒花不假林厐眉谢羣彦独酌且闲吟  

穷秋对雨  

晦日连苦雨动息更邅回生事萍无定愁心云不开翟门悲暝雀墨灶上寒苔始信宣城守乗流畏曝腮  

裵廸南门秋夜对月【`一作裵廸书斋翫月之作`】  

夜来诗酒兴【`一作意`】月满【`一作独上`】谢公楼影闭重门静寒生独树秋鹊【`一作鹤`】惊随叶散萤逺入烟流今夕遥天末清光【`一作晖`】几处愁  

和蜀县段明府秋城望归期  

制锦蜀江静飞凫汉阙遥一兹风靡草再视露盈条旅望多愁思秋天更泬寥河阳传丽藻清韵入歌謡晚归蓝田酬王维给事【`一作中书常舍人`】赠别  

卑栖却得性每与白云归徇禄仍懐橘看山免采薇【`一作别山如昨日春露已霑衣采蕨频盈手看花空厌归`】暮禽先去马新月待开扉霄汉时回首知音青闱  

再得毕侍御书闻巴中卧病【`一作疾`】  

芳信来相续同心逺更亲数重云外树不隔眼中人梦寐花骢色相思黄鸟【`一作蕙草`】春更闻公干病一夜二毛新  

宿新里馆  

愁人待晓鸡秋雨暗凄凄度烛萤时灭传书鴈渐低客来知计误梦里泣津迷无以逃悲思寒螀处处啼【`一本作十句从迷字下云每食皆弹铗归山耐杖藜叔牙先得路何日救沈泥`】  

谷口书斋寄杨补阙  

泉壑带茅茨云霞生薜帷竹怜新雨后山爱夕阳时闲鹭栖常早秋花落更迟家童扫萝迳昨与故人期  

衡门春夜  

不厌晴林下微风度葛巾宁唯北牕月【`一作客`】自谓上皇人丛篠轻新暑孤花占晚春寄言荘叟蝶与尔得天真  

题吴通微主人  

食贫无尽日【`一作不知青云器`】有【`一作良`】愿几时谐长啸秋光晚谁知志士懐朝烟不起灶寒叶欲连堦饮水仍留我孤灯防【`一作吟诗静`】夜斋  

晚次宿预馆  

乡心不可问秋气又相逢飘泊方千里离悲复几重回云随去鴈寒露滴鸣蛩延颈遥天末如闻故国钟  

蓝上茅茨期王维补阙  

山中人不见云去夕阳过浅濑寒鱼少丛兰秋蝶多老年疎世事幽性乐天和酒熟思才子溪头望玉珂  

春宵【`一作夜`】寓直  

养拙【`一作性`】惯云卧为郎如鸟栖不知仙阁峻惟觉玉绳低帐喜香烟暖诗惭赐笔题未央春漏促残梦谢【`一作讶`】晨鸡  

新昌里言懐  

性拙偶从宦心闲多掩扉虽看北堂草不防旧山薇花月霁来好云泉堪梦归如何建章漏催着早朝衣秋夜【`一作晚秋`】寄袁【`一作王`】中丞王【`一作袁`】员外  

一夕盈千念方知别者劳衰荣难防面魂梦暂同袍片月临堦【`一作城`】早晴河度鴈髙应怜蒋生迳秋露满蓬蒿  

九日闲居寄登髙数子  

初服栖穷巷重阳忆旧逰门闲谢病日心醉授衣秋酒尽寒花笑庭空暝雀愁今朝落帽客几处管留  

晚入宣城界【`一作春江晚行`】  

斜日片帆隂春风孤客心山来指樵路【`一作犬`】岸去惜花林海气蒸云黒潮声隔雨深乡愁不可道浦宿听猨【`一作草色晚莺`】吟  

静夜酬通上人问疾  

东林生早凉髙枕逺公房大士看心后中宵清【`一作滴`】漏长惊蝉出暗柳微月隠回廊何事沈疴久含毫问药王  

奉陪使君十四叔晚憇大云门寺  

野寺千家外闲行晚暂过炎氛临水尽夕照傍林多境对知心妄人安觉政和绳牀揺尘尾佳趣满沧波省中春暮酬嵩阳焦道士见招【`一作中书省言懐因酬嵩阳张道士见寄`】  

朝花飞暝林对酒伤春心流年催素髪不觉映华簮垂老遇知巳【`一作明代`】酬恩看寸隂如何紫芝【`一作多慙紫阳`】客相忆白云深  

酬苖发员外宿龙池寺见寄  

宁知待漏客清夜此从容【`一作在云松`】暂别迎车雉还随防法龙香烟轻上月林岭【`一作栖鸽`】静闻钟郢曲传甘露尘心洗几重  

贞懿皇后挽词  

淑丽诗传美徽章礼饰【`一作节`】哀有恩加象服无日祀髙禖晓月孤秋殿寒山出夜台通灵深眷想青鸟独飞来岁初归旧山【`一本题下有酬寄皇甫侍御六字又作献岁初归旧居酬皇甫侍御见寄`】  

欲知愚谷好久别与春还莺暖初归树云晴却恋山石田耕种少野客性【`一作旧`】情闲求仲应难见残阳且掩关  

銮驾避狄岁寄别韩云卿  

白髪壮心死愁看国歩移关山【`一作河`】惨无色亲爱忽惊离影絶龙分剑声哀鸟恋枝茫茫云海外相忆不相知  

咏白油帽送客  

薄质惭加首愁【`一作微`】隂幸庇身卷舒无定日行止必依人已沐脂膏恵宁辞雨露频虽同客衣色不染洛阳尘  

蓝上采石芥寄前李明府  

渊明遗爱处山芥緑芳初翫此春隂色犹滋夜雨余隔溪烟叶小覆石雪花舒采采还相赠瑶华信不如  

送赟法师往上都  

逺近化人天王城指日边宰君迎説法童子伴随縁到处花为雨行时杖出泉今宵松月下门闭想安禅  

送沈少府还江宁  

逺宦碧云外此行佳兴牵湖山入闾井鸥鸟傍神仙斜日背乡树春潮迎客船江楼新咏【`一作兴`】发应与政声传  

送虞説擢第东游  

湖山不可厌东望有余情片玉登科后孤舟任兴行月中严子濑花际楚王城岁暮云臯鹤闻天更一鸣  

送少微师西行【`一作送僧自吴逰蜀`】  

随縁忽西去何日返东林世路宁嗟【`一作无期`】别空门久息【`一作不住`】心人烟一饭少山雪独行深天外猨啼处谁闻清梵音  

送昆山孙少府  

徇禄近沧海乗流看碧霄谁知仙吏去宛与世尘遥逺帆背归鸟孤舟抵【`一作低`】上潮悬知讼庭静窗竹日萧萧  

送屈突司马充安西书记  

制胜三军劲澄清万里余星飞厐统骥箭发鲁连书海月低云斾江霞入锦车遥知太阿剑计日斩鲸鱼  

送时暹避难适荆南  

三叹把离袂七哀深我情云天愁逺别豺虎拥前程驻马恋携手隔河闻哭声相思昬若梦泪眼几时明  

送边补阙东归【`一本无此二字`】省觐【`一作觐省`】  

东去有余意【`一作景`】春风生赐【`一作风生赐锦`】衣凤皇衔诏下才子采兰归防酒百花里情人【`一作人情`】一笑稀别离须计日相望在彤闱  

送弹琴李长史往【`一作赴`】洪州  

抱【`一作携`】琴为傲吏孤棹复南行几度【`一作处`】秋江水皆添白雪声佳期来客梦幽思【`一作兴`】缓王程佐牧无劳问心和政自平  

送宋征君让官还山  

至人无滞迹谒帝复思魏阙辞花绶春山有杏田紫霞开别酒【`一作酌`】黄鹤舞离今夜思君梦遥遥入洞天  

送陈供奉恩勅放归觐省  

得意今如此清光不可攀臣心尧日下乡思楚云间杨柳依归棹芙蓉栖旧山采兰兼衣锦何似买臣还  

送外甥范勉赴任常州长史兼觐省  

怜君展骥去能解倚门愁就养仍荣禄还乡即昼逰橘花低客舍莼菜绕归舟与报垂纶叟知吾世网留  

陇右送韦三还京  

春风起东道握手望京关柳色从乡至莺声送客还嘶骖顾近驿归路出他山举目情难尽羁离失志间  

送元评事归山居  

忆家望云路东去独依依水宿随渔火山行到竹扉寒花催酒熟山犬喜人归遥羡书窗下千峰出翠微  

送武进韦明府  

理邑想无事鸣琴不下堂井田通楚越津市半渔商卢橘垂残雨红莲拆早霜送君催白首临水独思乡  

送上官侍御  

执简朝方下乗轺去不賖感恩轻逺道入幕比还家碣石春云色邯郸古树花飞书报明主火【`一作戍`】静天涯  

送郭秀才制举下第南游  

失志思浪迹知君晦近名出关尘渐逺过郢兴弥清山尽溪初广人闲舟自行探幽无旅思莫畏楚猨鸣  

送夏侯审校书东归  

楚乡飞鸟没【`一作外`】独与碧云【`一作片帆`】还破镜催归客残阳见旧山诗成流水上梦尽落花间傥寄相思字愁人定解顔  

送卫功曹赴荆南  

汉家仍用武才子晚成名惆怅江陵去谁知魏阙情碧云愁楚水春酒醉宜城定想褰帷政还闻坐啸声  

送马使君赴郑州  

东土忽无事专城复任贤喜观班瑞礼还在偃兵年膏雨带荥水归人耕圃田遥知下车日万井起新烟  

送郎四补阙东归  

无事共干世多时度隠沦相看恋簮组不觉老风尘劝酒怜今别伤心倍去春徒言树萱草何处慰离人  

送陆三出尉  

春草晚来色东门愁送君盛才仍下位明代负竒文且乐神仙道终随鸳鹭羣梅生寄黄绶不日在青云  

送安都秀才北还  

年少工文客言离却解顔不嗟荆寳退能喜防衣还新月来前馆髙阳出故关相思东北望燕赵隔青山  

送褚十一澡擢第归吴觐省  

林表吴山色诗人思不防向家流水便懐橘防衣香满酌留归骑前程未夕阳怆兹江海去谁惜杜蘅芳  

送费秀才归衡州  

南望潇湘渚词人逺忆家客心随楚水归棹宿江花不畏心期阻惟愁靣防賖云天有飞翼方寸伫瑶华  

送陆郎中  

事边仍恋主举酒复悲歌粉署含香别辕门载笔过莺声出汉苑柳色过漳河相忆情难尽离居春草多  

送僧归日本【`一作东`】  

上国随縁住【`一作至一作去`】来【`一作东`】途若梦行浮天【`一作云`】沧海逺去世法舟【`一作船`】轻水月通禅观鱼龙听梵声惟怜一【`一作慧`】灯【`一作塔`】影万里眼中明  

送杨皥擢第逰江南  

行人临水去新咏复新悲万里髙秋月【`一作色`】孤山逺别时挂帆严子濑酹酒敬亭祠岁宴无芳杜如何寄所思  

送田仓曹归觐  

青丝络骢马去府望梁城节下趋庭处【`一作出`】秋来懐橘情别筵寒日晚归路碧云生千里相思夜愁看新月明  

送张管书记【`一作送张管记从军`】  

边事多劳役儒衣逐鼓鼙日寒关树外尽塞云西河广篷难度天遥鴈渐低班超封定逺之子去思齐  

送萧常侍北使  

绛节引雕戈鸣驺动玉珂戎城去日逺汉使隔年多鴈宿常连雪沙飞半度河明光朝即迩枤杜早成歌  

送李栖桐道举擢第还乡省侍  

几年深道要一举过贤关名与珠出乡宜昼锦还莲舟同宿浦柳岸向家山欲见宁亲孝儒衣稚子斑  

送柳道士  

去世能成道游仙不定家归期千岁鹤行迈五云车海上春应尽壶中日未斜不知相忆处琪树几枝花  

送陆珽侍御使新罗  

衣冠周柱史才学我乡人受命辞云陛倾城送使臣去程沧海月归思上林春始觉儒风逺殊方礼乐新  

重送陆侍御使日本  

万里三韩国行人满目愁辞天使星逺临水涧【`一作简`】霜秋云佩迎仙岛虹旌过蜃楼定知懐魏阙回首海西头  

送陆贽擢第还苏州  

乡路归何早云间喜擅名思亲卢橘熟带雨客帆轻夜火临津驿晨钟隔浦城华亭养仙羽计日再飞鸣  

送虞説擢第南归觐省  

南风起别袂心到衡湘间归客【`一作客路`】楚山【`一作天`】逺孤舟云水闲爱君采莲【`一作兰`】处花岛连家山得意且宁省人生难此【`一作能几`】还  

送原公南游  

有意兼程去飘然二【`一作两`】翼轻故乡多久别春草不伤情洗鉢泉初暖焚香晓更清自言【`一作嫌`】难解缚何日伴师行  

送万兵曹赴广陵  

秋日思还【`一作逺`】客临流语别离楚城将坐啸郢曲有余悲山晚桂花老江寒苹叶衰应须杨得意更诵长卿词  

送李判官赴桂州幕  

欲知儒道贵缝掖见诸侯且感千金诺宁辞万里游鴈峰侵瘴逺桂水出云流坐惜离居晚相思绿蕙秋  

题苏公林亭  

平津东阁在别是竹林期万叶秋声里千家落照时门随深巷静窗过逺钟迟客位苔生处依然又赋诗  

赋得寒云轻重色送子恂入京  

无限寒云色苍茫浅更深从龙如有瑞捧日不成隂积翠全低岭虚明半出林帝乡遥在目铁马又骎骎  

赋得丛兰曙后色送梁侍御入京  

曙色传芳意分明锦绣丛兰生霁后日花发夜来风不向三峰里全胜一县中遥知大【`一作天`】苑内应待五花骢  

赋得余氷【`一本题下有送人二字`】  

晓日【`一作月`】余氷上春池一镜明多从履处薄偏向饮时清比雪光仍在因风片不成更随舟楫去犹可助坚贞  

赋得浦口望斜月送皇甫判官  

起见西楼月依依向浦斜动揺生浅浪明灭照寒沙水渚犹疑雪梅林不辨花送君无可赠持此代瑶华  

赋得绵绵思逺道送岑判官入岭  

极目烟霞外孤舟一使星兴中寻白雪【`一作碧落`】梦里过沧溟夜月松江戍秋风竹坞亭不知行逺近芳草日青青  

江宁春夜裵使君席送萧员外  

花院日扶踈江云自卷舒主人熊轼任归客雉门车曙月稀星里春烟紫禁余行看石头戍记得是南徐  

送薛八谪居  

东水将孤客南行路几千虹翻潮【`一作湖`】上雨鸟落瘴中天谪去宁留恨思归岂待年衔杯且一醉别泪莫潸然  

送衡阳归客  

归客爱鸣榔南征忆旧乡江山追宋玉云雨忆荆王醉里宜城近歌中郢路长怜君从此去日夕望三湘  

送员外侍御入朝  

别思乱无绪妖氛犹未清含香五夜客持赋十年兄霜拂金波树星回玉斗城自怜江上鹤垂翅羡飞鸣  

送李谏议归荆州  

归舟同不系纎草剰防忧禁掖曽通籍江城旧列侯暮帆依夏口春雨梦荆州何日朝云陛随君拜冕旒  

送元中丞江淮转运【`一作王维诗`】  

薄税归天府轻徭赖使臣欢霑赐帛老恩及卷绡人去问殊【`一作珠`】官俗来经几劫【`一作石`】春东南御【`一作髙又作邮`】亭上莫问【`一作使`】有风尘  

送唐别驾赴郢州  

少年从事好此去别愁轻满座诗人兴随君郢路行蒹葭侵驿树云水抱山城遥爱下车日江臯春草生  

送郑巨及第后归觐  

多才白华子初擅桂枝名嘉庆送归客新秋带雨行离人背水去喜鹊近家迎别赠难为此衰年畏后生  

宿逺上人兰若  

香花闭一林真士此看心行道白云近然灯翠壁深梵筵清水月禅坐冷山隂更説东溪好明朝乗兴寻  

酬元秘书晚出蓝溪见寄  

野兴引才子独行幽径迟云留下山处鸟静出溪时拙宦不防隠归休常在兹知音倘相访炊黍扫茅茨  

别张起居【`时多故`】  

有别时留恨销魂况在今风涛初振海鹓鹭各辞林旧国关河絶新秋草露深陆机婴世网应负故山心  

郭司徒防夜宴【`一本题下有别字`】  

秋堂复夜防举目尽悲端霜堞鸟【`一作乌`】声苦更楼月色寒美人深别意斗酒少留欢明发将何赠平生双玉盘  

初至京口示诸弟  

还家百战后访故几人存兄弟得相见荣枯何处论新诗添卷轴旧业见儿孙防检【`一作检防一作感慨`】平生事焉能出荜【`一作不杜`】门  

月下洗药  

汲井向新月分流入众芳湿花低桂影翻叶静泉光露下添余润蜂惊引暗香寄言养生客来此共提【`一作盈`】筐  

晚春永宁墅小园独坐寄上王相公  

东阁一何静莺声落日愁防龙暂为别昬旦思兼秋蕙草出篱外花枝寄竹幽上方传雅颂七夕让风流  

岁暇题茅茨  

谷口逃名客归来遂野心薄田供岁酒乔木待新禽溪路春云重山厨夜【`一作野`】火深桃源应渐好仙客许相寻  

九日登玉山  

霞景青山上谁知此胜游龙沙传往事菊酒对今秋歩石随云起题诗向水流防归更有处松下片云幽  

宴崔驸马玉山别业  

金榜开青骄奢半隠沦玉箫惟送酒罗袖爱留賔竹馆烟催暝梅园雪误【`一作映`】春满朝词赋客尽是入林人  

春谷幽居  

黄鸟鸣园柳新阳改旧隂春来此幽兴宛是谢公心扫迳兰芽【`一作芳`】出添池山影深虚名随振鹭安得久栖林  

赋得池上双丁香树  

得地移根逺交柯绕指柔露香浓结桂池影鬬蟠虬黛叶轻筠緑金花笑菊秋何如南海外雨露隔炎洲  

题樊川杜相公别业  

数亩园林好人知贤相家结茅书阁俭带水槿篱斜古树生春藓新荷卷落花圣恩加玉安得卧青霞  

酬卢十一过宿  

乞还方未遂日夕望云林况复逢青草何妨【`一作劳`】问此心闭门公务散枉防故情深遥夜他乡宿同君梁甫吟  

崔十四宅问候  

晓日早莺啼江城旅思迷微官同寄傲移疾阻招携逺水闾阎内青山雉堞西王孙莫久卧春草欲萋萋  

山路见梅感而有作  

莫言山路僻还被好风催行客凄凉过村篱冷落开晚溪寒水照晴日数蜂【`一作峰`】来重忆江南酒何因把一杯咏门上画【`一本有小字`】松上元王杜三相公【`一作崔峒诗`】  

昔闻生涧底今见起毫端众草此时没何人知岁寒岂能裨栋宇且欲出门防只在丹青笔凌云也不难  

早发东阳  

信风催过客早发梅花桥数鴈起前渚千艘争便潮将随浮云去日惜故山遥惆怅烟波末佳期在碧霄  

舟中寄李起居  

南【`一作雨`】行风景好昬旦水臯闲春色郢中树晴霞湖上山去家旅帆逺回首暮潮还蕙草知【`一作欲`】何赠故人云汉间  

夜雨寄冦校书  

秋馆烟雨合重城钟漏深佳期阻清夜孤兴发离心烛影出绡幕虫声连素琴此时蓬阁友应念昔同衾  

喜李侍御拜郎官入省  

粉署花骢入丹霄紫诰垂直庐惊漏近赐被觉霜移汉主前瑶席穰侯许凤池应怜后行鴈空羡上林枝  

苏端林亭对酒喜雨  

小雨飞林顶浮凉入晚多能知留客处偏与好风过濯锦翻红蕊跳珠乱碧荷芳尊深几许此兴可酣歌见上林春鴈翔青云寄杨起居李员外  

上林春更好賔鴈不知归顾影怜青籞传声入紫微夜陪池鹭宿朝出苑花飞宁忆寒乡侣鸾凰一见稀  

偶成  

含毫意不浅微月上帘栊门静吏人息心闲囹圄空繁星入疎树惊鹊倦秋风始觉牵卑剧宵眠亦在公  

渔潭值雨  

日入林岛异鹤鸣风草间孤帆泊枉渚飞雨来前山客意念留滞川途忽阻艰赤亭仍数里夜待安流还  

题萧丞小池  

莺鸣蕙草緑朝与情人【`一作人情`】期林沼防言处鸳鸿养翮时春泉滋药暖晴日度花迟此防无辞醉良辰难再追  

## 御定全唐诗卷二百三十八  

钱起  

送集贤崔八叔承恩括图书  

雨露满儒服天心知子虚还劳五经笥更访百家书赠别倾文苑光华比使车晚【`一作晓`】云随客散寒树出关疎相见应朝夕归期在玉除  

送张五员外东归楚州  

缨佩不为美人羣宁免辞杳然黄鹄去未负白云期此别清兴尽髙秋临水时好山枉帆僻浪迹到家迟他日诏书下梁鸿安可追  

闲居寄包何  

去名即栖遁何必归沧浪种药幽不浅杜门喧自防林眠多晓梦鵶散惊初阳片雪幽云至回风邻果香佳期碧天末惆怅紫兰芳【`一作房`】  

津梁寺寻李侍御  

禅林絶过客柱史正焚香驯鸽不猜隼慈云能防霜骢声隔暗竹吏事散空廊霄汉期鸳鹭狐狸避宪章绕堦春色至屈草待君芳  

山园秋晚寄杜黄裳少府  

惆怅佳期阻园林秋景闲终朝碧云外唯见暮禽还泉石思携手烟霞不闭关杖藜仍把菊对卷也看山望望离心起非君谁解顔  

东溪杜【`一作社`】野人致酒  

万重云树下数亩子平居野院罗泉石荆扉背里闾早冬耕凿暇弋鴈复烹鱼静扫寒花径唯邀傲吏车晚来留客好小雪下山初  

忆山中寄旧友  

数岁白云里与君同采薇树深烟不散溪静鹭防飞更忆东岩趣残阳破翠微脱巾花下醉洗药月前归风景今还好如何与世【`一作此兴`】违  

东臯早春寄郎四校书  

禄微赖学稼岁起归衡茅穷逹【`一作途`】恋明主耕桑亦【`一作迹`】近郊夜来霁山雪阳气动林梢兰【`一作萌`】蕙暖初吐春鸠鸣欲【`一作始`】巢蓬莱时入梦知子忆贫【`一作与平`】交  

玉山东溪题李叟屋壁  

霞景巳斜照烟溪方暝投山家归路僻辙迹乱泉流野老采薇暇蜗庐招客幽麏麚突荒院鸬鹊歩闲畴偶此惬真性令人轻宦游  

温泉宫礼见  

新丰佳气满圣主在温泉云暧【`一作暖`】龙行处山明日驭前顺风求至道侧席问遗贤灵雪瑶墀降晨霞防仗【`一作斾`】悬沧溟不让水疵贱也朝天  

游襄阳泉石晚归  

游目随山胜回桡爱浦长往来幽不浅昬旦兴难忘木末看归翼莲西失夕阳人声指闾井野趣惜林塘稍近垂杨路菱舟拥岸香  

夏日陪史郎中宴杜郎中果园  

何事重逢迎春醪晚更清林端花自老池上月初明路入仙郎次乌连柱史名竹隂疎柰院【`一作苑`】山翠傍芜城引满不辞醉风来待曙更  

南溪春耕  

荷蓑趣【`一作趋`】南迳戴胜鸣条枚溪雨有余润土膏宁厌开沟塍落花尽耒耜度云回谁道耦耕倦仍兼胜赏催日长农有暇悔不带经来  

省试湘灵鼓瑟  

善鼓【`一作拊`】云和瑟常闻帝子灵冯夷空【`一作徒`】自舞楚客不堪听苦调凄金石清音入杳冥苍梧来【`一作成`】怨慕白芷动芳馨流水传潇【`一作湘`】浦悲风过洞庭曲终人不见江上数峰青  

观法驾自凤翔回  

搀抢一扫灭阊阖九重开海晏鲸鲵尽天旋日月来圣情苏品物龙御【`一作驭`】辟云雷晓漏移仙仗朝阳出帝台周惭散马出禹让濬川回欲识封人愿南山举酒杯  

题玉山村叟屋壁【`一本无屋字`】  

谷口好泉石居人能陆沈牛羊下【`一作上`】山小【`一作去`】烟火【`一作雨`】隔云【`一作林`】深一迳入溪色数家连竹隂藏虹辞晚雨惊隼落残禽渉趣皆流【`一作留`】目将归羡【`一作必`】在林却思黄绶事辜负紫芝心  

县中池竹言懐  

官小志已足时清免负薪卑栖且得地荣耀不关身自爱赏心处丛篁流水濵荷香漆髙枕山【`一作春`】色满南邻道在即为乐机防宁厌贫却愁丹凤诏来访度园人  

山园栖隠  

守静信推分灌园乐在兹且防尧舜力宁顾尚书期晚景采兰暇空林散秩时卷荷藏露滴黄口触虫丝三径与嚣逺一瓢常自怡情人半云外风月讵相思  

送王谏议任东都居守  

车徒凤掖东去去洛阳宫暂以青蒲隔还看紫禁同经过乗雨露潇洒出鸳鸿官署名台下云山旧苑中暮天防阙静秋月九重【`一作门`】空且喜成周地诗人播国风  

送郑书记  

决胜无遗防辞天便请缨出身唯殉死报国且能兵受命麒麟殿参谋骠骑营短箫催别酒斜日驻前旌义勇千夫敌风沙万里行几年丹阙下侯印锡书生  

送族侄赴任【`一作之郡`】  

林下不成兴仲容微禄牵客程千里逺别念一【`一作片`】帆悬欲叹卑栖去其如胜趣偏云山深郡郭花木净潮田坐啸帷应下离居月复圆此时知小阮相忆緑尊前  

长安落第作  

始愿今如此前途复若何无媒献词赋生事日蹉跎不遇张华识空悲甯戚歌故山归梦逺新岁客愁多刷羽思乔木登龙恨失波散才非世用回首谢云萝【`一作罗`】  

酬长孙绎蓝溪寄杏  

爱君蓝水上种杏近成田拂迳清隂合临流彩实悬清香和宿雨佳色出晴烟懿此倾筐赠想【`一作相`】知懐橘年芳馨来满袖琼玖愿詶篇把玩情何极云林若眼前  

药堂秋暮  

隠来未得道岁去媿云松茅屋空山暮荷衣白露浓唯怜石苔色不染世人踪潭静宜孤鹤山深絶逺钟有时丹灶上数防防霞重勉事壶公术仙期待赤龙  

哭常征君  

万化一朝尽穷泉悲此君如何丹灶术能误紫芝焚不遂苍生望空留封禅文逺年随逝水真气尽浮云山闭龙蛇蛰林寒麋鹿羣伤心载酒地仙菊为谁薰  

送鲍中丞赴太原军营  

年壮才仍美时来道易行宠兼三独任威肃贰师营将略过南仲天心寄北京云旂临塞色龙笛出关声汉月随霜去边尘计日清渐知王事好文武用书生  

奉送刘相公江淮催转运  

国用资戎事臣劳为主忧将征任土贡更发济川舟拥传星还去过池凤不留唯髙饮水【`一作冰`】节稍浅别家愁落叶淮边雨孤山海上秋遥知谢公兴微月上【`一作在`】江楼  

送李秀才落第游荆楚  

翠羽虽【`一作难`】成梦迁莺尚后羣名逃郄诜防兴发谢文昏旦扁舟去江山几路分上潮吞海日归雁出湖云诗思应须苦猨声莫厌闻离居见新月那得不思君  

奉陪郭常侍宴浐川山池  

掖垣携爱客胜地赏年光向竹过賔馆寻山到妓堂歌声掩金谷舞态出平阳地满簮裾影花添兰麝香莺啼春未老酒冷日犹长安石风流事须归问【`一作骑`】省郎  

寇中送张司马归洛  

戎狄寇周日衣冠适洛年客亭新驿骑归【`一作关`】路旧人烟吾道将东矣秋风更飒然云愁百战地树隔两乡天旅思蓬飘陌惊魂雁怯今朝一尊酒莫惜醉离筵  

奉和宣城张太守南亭秋夕懐友  

池馆蟪蛄声梧桐秋露晴月临朱防静河近画楼明卷幔浮凉入闻钟永夜清片云悬曙斗数雁过秋城羽扇扬风暇瑶琴怅【`一作寄`】别情江山飞丽藻谢朓让前名  

过山人所居因寄诸遗补  

空谷春云满愚公晦迹深一随豹隠几换绿萝隂絶径人稀到芳荪我独寻厨烟住峭壁酒气出重林蝴蝶晴还舞黄鹂晩暂吟所思青客瑶草寄幽心  

过鸣臯隠者  

磻石老红鲜【`一作藓`】征君卧几年飞【`一作百`】泉出林下一径过【`一作穷`】崖巅鸡犬逐人静云霞宜地偏终朝数峰胜不逺一壶前仲月霁春雨香风生药田丹溪不可别琼草色芊芊  

送杨錥归隠  

悔作扫门事还吟招隠诗今年芳草色不失故山期遥想白云里采苓春日迟溪花藏石径岩翠带茅茨九转莫飞去三回良在兹还嗤茂陵客贫病老明时  

酬刘起居卧病见寄  

承顔看彩服不觉别丹墀味道能忘病过庭更学诗缭垣多画防逺岫入书帷竹静携琴处林香让果时声同叨眷早交澹在年衰更枉兼金赠难为继组词  

陪南省诸公宴殿中李监宅  

将门髙胜霍相子宠过韦宦贵攀龙后心倾待士时壶觞开雅宴鸳鹭眷相随舞退燕姬曲歌征谢朓诗晚钟过竹静醉客出花迟莫惜留余兴良辰不可追  

山斋读书寄时校书杜叟  

日爱蘅茅【`一作芳`】下闲观山海图幽人自守朴穷谷也名愚倒【`一作隔`】岭和溪雨新泉到戸枢丛兰齐穉子蟠木老潜夫忆戴差过剡游仙惯入壶濠梁时一访荘叟亦吾徒  

晩归蓝田旧居  

云卷东臯下归来省故蹊泉移怜石在林长【`一作近`】觉原低旧里情难尽前山赏未迷引藤看古木尝酒喌春鸡兴【`一作性`】与时髦背年将野老齐才微甘引退应得遂霞栖  

寄袁州李嘉祐员外  

谁谓江山阻心亲梦想偏容辉常在目离别任经年郡国通流水云霞共逺天行春莺几啭迟客月频圆雁有归【`一作还`】乡羽人无访戴船愿征黄霸入相见玉堦前  

禁闱翫雪寄薛左丞  

云低禁苑飞雪满神州虚白生台榭寒光入冕旒粉凝宫壁静乳结洞门幽细绕回风转轻随落羽浮怒涛堆砌石新月孕帘钩为报诗人道丰年颂圣猷  

春暮过石谷题温处士林园【`一作送温逸人`】  

隠几【`一作垂白`】无名老【`一作者`】何年此陆沈丘园自【`一作应`】得性婚嫁不婴【`一作关`】心岁计因山薄霞栖在谷深设罝【`一作卢`】连草色晒【`一作曝`】药背【`一作避`】松隂触兴云生岫随耕鸟下林搘颐笑来客头上有朝簮  

宿毕侍御宅  

交情频更好子有古人风晤语清霜里平生苦节同心惟二仲合室乃一瓢空落叶寄【`一作绕`】秋菊【`一作竹`】愁云低夜鸿【`一作丛兰思暗虫`】薄寒灯影外残漏雨声中明发南昌去回看御史骢  

中书遇雨  

济旱惟宸虑为霖即上台云衔七曜起雨拂九门来纶阁飞丝度龙渠激霤回色翻池上藻香裛鼎前杯湘燕皆舒翼沙鳞岂曝腮尺波应万【`一作为`】假虞海载沿洄  

适楚次徐城  

去家随旅雁几日到南荆行迈改乡邑苦辛淹晦明畏途在淫雨未暮息趋程穷木对秋馆寒鵶愁古城迷津坐为客对酒黙含情感激念知已匣中孤劒鸣  

经李防颍阳旧居  

同心而早世天道亦何论独有山阳宅平生永不谖青溪引白鸟流涕吊芳荪蔓草入空室丛篁深毁垣旧游还在眼神理更防言唯见东山月人亡不去门  

赠汉阳隠者  

当年不出世知子餐霞人乐道复安土遗荣长隠身衡茅古林曲秔稻清江濵桂棹为渔暇荷衣御暑新欵顔行在【`一作在行`】役幽兴惜今晨分首天涯去再来芳杜春  

巨鱼纵大壑  

巨鱼纵大壑遂性似乗时奋跃风生鬛腾凌浪鼓鳍龙摅回地轴鲲化想天池方快吞舟意尤殊在藻嬉倾危嗟幕燕隠晦诮泥喻士逢明主才猷得所施  

送李九归河北  

文武资人望谋猷简圣情南州初卧鼓东土复维城寄重分符去威仍出阃行斗牛移八座日月送双旌别恋瞻天起仁风应物生伫闻收组练锵玉防承明  

送丁著作佐台郡  

多年金马客名遂动归轮佐郡紫书下过门朱绶新扬舲望海岳入境背风尘水驿偏乗月梅园别受春带经临府吏鲙鲤待乡人始见美髙士逍遥在搢绅  

送王使君赴太原行营  

太白明无象皇威未戢戈诸侯持节钺千里控山河汉驿防旌度胡沙七骑过惊蓬【`一作烽`】连雁起牧马入云多不卖卢龙塞能消瀚海波须传出师颂【`一作表`】莫奏式微歌  

送王使君移镇淮南  

共许徐方牧能临河内人郡移棠转茂车至鹿还驯吏事嘉师旅鸳行惜搢绅别心倾祖席愁望尽征轮紫诰【`一作诏`】征黄晚苍生借寇频愿言青拜早及上林春李四劝为尉氏尉李七勉为开封尉【`惟伯与仲有令誉因美之`】  

美政惟兄弟时人数俊贤皇枝防玉树吏道二梅仙自理尧唐俗唯将礼让传采兰花蕚聚就日雁行聨黄绶俄三载青云未九迁庙堂为宰制几日试龙泉  

春夜宴任六昆季宅  

际晩緑烟起入门芳树深不才叨下客喜宴齿诸簮夜月仍携妓清风更在林彩毫挥露色银烛动花隂自接通家好应【`一作因`】知待士心向隅逢故识兹夕愿披襟  

闲居酬张起居见赠  

在林非避世守拙自离羣弱羽谢风水【`一作木`】穷愁依典坟良知不遐弃新咏独相闻能使幽兴苦坐防清景曛前山带乔木暮鸟聨归云向夕野人思难防骑省文  

奉和王相公秋日戏赠元校书  

才妙心仍逺名疎迹可追清秋闻礼暇新雨到山时胜事唯愁尽幽寻不厌迟弄云怜鹤去隔水许僧期贤相敦髙躅雕龙忆所思芙蓉洗清露愿比谢公诗  

过杨驸马亭子  

衣冠在汉庭【`一作京`】台榭接天成彩鳯翻箫曲祥鳣入馆名歌钟芳月曙林嶂碧云生乱水归潭净髙花映竹明退朝追宴乐开閤【`一作沈辖`】醉簮缨长袖留嘉客栖乌下禁城  

山下别杜少府  

把手意难尽前山日渐低情人那忍别宿【`一作夕`】鸟尚同栖寸晷恋言笑佳期欲阻暌离云愁出岫去水咽分溪荘叟几虚説杨朱空自迷伤心独归路秋草更萋萋  

晩出青门望终南别业  

能清【`一作捐`】谢朓思【`一作府`】暂下承明庐逺山新水【`一作水断山`】下寒臯微雨余更怜归鸟去宛到卧龙居笑指丛【`一作家`】林上闲云自卷舒宁心鸣凤【`一作知凤鸣`】日却意【`一作忆`】钓璜初处贵有余兴伊周位不如  

送严士良侍奉詹事南游  

疏傅独知止曽参善爱亲江山侍行迈长幼出嚣【`一作风`】尘握手想千古此心能几人风光满长陌【`一作路`】草色傍征轮日夕望荆楚莺鸣芳杜新渔【`一作汀`】烟月【`一作日`】下浅花屿【`一作岛`】水中春防翰遥【`一作时`】相忆含情向【`一作寄`】白苹  

题秘书王廸城北池亭  

子乔来魏阙明主赐衣簮从宦辞人事同尘即道心还追大隠迹寄此凤城隂昨夜新烟雨池台清且深伏泉通粉壁迸笋出花林晩沐常多暇春【`一作香`】醪时独斟西南汉宫月复对緑窗琴【`一作吟`】  

过王舍人宅  

入门花柳暗知是近臣居大隠心何逺髙风物自疎翛然静者事宛得上皇余鸡犬偷仙药儿童授【`一作受`】道书清吟送客后微月上城初彩笔有新咏文星垂太虚承恩金殿宿应荐马相如  

过瑞龙观道士  

不知谁氏子链魄家洞天鹤待成丹日人寻种杏田灵山含道气物性皆自然白鹿顾瑞草骊龙蟠玉泉得兹象外趣便割区中縁石窦采云母霞堂陪列仙主人善止客柯烂防归年  

送沈仲【`一作冲`】  

天朴非外假至【`一作志`】人常晏如心期邈霄汉词律响琼琚举酒常叹息无人逹子虚夜光失隋掌骥騄伏盐车考室晋山下归田秦岁初寒云随路合落照下城余千里还同术无劳怨索居  

和韦侍御寓直对雨  

名贯四科首班宜二妙齐如何厌白简未得歩金闺寓直晦秋雨吟余闻逺鸡漏声过旦冷云色向窗低谁谓霄汉近翻嗟心事暌兰滋人未握霜晓鹗还栖伫见田郎字亲劳御笔题  

奉和圣制登朝元阁  

六合纡览重轩启上清石林飞栋出霞顶防阶平拂曙銮舆上晞阳瑞雪晴翠微回日驭丹巘驻天行御气升银汉垂衣俯锦城山通玉苑迥河抱紫关明感物干文动凝神道化成周王陟乔岳列辟让英声  

奉和杜相公移长兴宅奉呈元相公  

守贵常思俭平津此意深能卑丞相宅何谢故人心种蕙初抽带移篁不改隂院梅朝助鼎池凤夕归林觉路经中得沧洲梦里寻道髙仍济代恩重岂投簮报国谁知已推贤共作霖兴来文雅振清韵掷防金  

送任先生任唐山丞  

再命果良愿几年勤説诗上公频握髪才子共垂帷琢玉成良器出门偏怆离腰章佐墨绶耀锦到茅茨树老见家日潮平临县时衣催莲女织颂听海人词鸿鹄志应在荃兰香未衰金门定回首云路有佳期  

送外甥懐素上人归乡侍奉  

释子吾家寳神清慧有余能翻梵王字妙尽伯英书逺鹤无前侣孤云寄太虚狂来轻世界醉里得真如飞锡离乡【`一作江`】久宁亲喜【`一作是`】腊初故池残雪满【`一作在`】寒柳霁烟疎夀酒还尝药晨餐不荐鱼遥知禅诵外健笔赋闲居  

送张中丞赴桂州  

出守求人瘼惟贤动圣情紫台初下诏皁盖始专城宠借飞霜简威加却月营云衢降五马林木【`一作桂水一作秋水`】引防旌夙仰敦诗礼尝闻偃甲兵戍楼云外静讼阁竹间清化伫还珠美心将片玉贞寇恂朝望重计日谒承明  

送王相公赴范阳  

翊圣衔恩重频年按节行安危皆报国文武不縁名受脤仍调鼎为霖更洗兵幕开丞相阁旗总贰师营料敌知无战安边示【`一作自`】有征代云横马首燕雁拂笳声去镇关河静归看日月明欲知瞻恋【`一作望`】切迟暮一书生  

送蒋尚书居守东都  

凤辇幸秦久周人徯帝情若非君敏徳谁镇洛阳城前席命才彦举朝推令名纶言动北斗职事守东京郑履下天去蘧轮满路声出关秋树直对阙逺山明肃肃保厘处水流宫苑清长安日西笑朝夕衮衣迎  

送李兵曹赴河中  

能荷钟鼎业不矜纨绮荣侯门三事后儒服一书生昔志学文史立身为士英骊珠难隠耀【`一作曜`】臯鹤防长鸣休命且随牒候时当振缨寒蝉思关柳匹马向蒲城秋日黯将暮黄河如欲清黎人思坐啸知子树佳声  

罢官后酬元校书见赠  

心期怅已阻交道复何如自我辞丹阙惟君到故庐防机贫负米忆戴出无车【`一作未防金马诏犹负茂陵书`】邻犬吠初服家人愁斗储秋堂入闲夜云月思离居穷巷闻砧冷荒枝应【`一作映`】鹊疎宦名随落叶生事感枯鱼临【`一作流`】水仍挥手知音未弃余  

同邬戴关中旅寓  

文士皆求遇今人谁至公灵台一寄宿杨柳再春风更惜防形友频年失志同羽毛【`一作衣`】齐燕雀心事阻鸳鸿留滞惭归养飞鸣恨触笼橘懐乡梦里书去客愁中残雪迷归雁韶光弃断蓬吞悲问唐举何路出屯防  

新丰主人  

明代少知已夜光频暗投迍邅终薄命动息尽穷愁自欲归飞鹢当为不系舟防垂素丝泪几弊皁貂裘暮鸟栖幽树孤云出旧丘蛩悲衣褐夕雨暗转蓬秋客里冯谖劒歌中甯戚牛主人能纵酒一醉且防忧  

夕游覆釡山道士观因登元庙  

冥搜过物表洞府次溪傍已入瀛洲逺谁言仙路长孤烟出深竹道侣正焚香鸣磬爱山静歩虚宜夜凉仍同象帝庙更上紫霞冈霁月悬琪树明星映碧堂倾思丹灶术愿采玉芝芳傥把浮丘袂乘云别旧乡  

陪郭常侍令公东亭宴集  

盛业山河列重名劒履荣珥貂为相子开閤引时英美景池台色佳期宴赏情词人载笔至仙妓出花迎暗竹朱轮转回塘玉佩鸣舞衫招戏蝶歌扇隔啼莺饮徳心皆醉披云兴转清不愁懽乐尽积庆在和羮  

太子李舍人城东【`一作中`】别业与二三文友逃暑  

下马失炎暑重门深緑篁宫臣礼嘉客林表开兰堂兹夕【`一作日`】兴难尽澄罍照墨塲鲜风吹印绶密坐皆馨香美景惜文防清吟迟羽觞【`一本无上四句`】东林晩来好目极【`一作极目`】趣何长鸟道挂疎雨人家残夕阳城隅拥归骑留醉【`一作酌`】恋琼【`一作羣`】芳  

柏崖老人号无名先生男削髪女黄冠自以云泉独乐命予赋诗  

古也忧婚嫁君能乐性肠【`一作道场`】长男栖月宇少女炫【`一作袨`】霓裳问尔餐霞处春山芝桂旁鹤前飞九转壶里驻三光与我开龙峤披云静药堂胡麻兼藻緑石髓隔花香帝力言何有椿年喜渐长窅然髙象外宁不傲羲皇  

赠李十六  

半靣喜投分数年钦盛名常思梦顔色谁忆【`一作意`】访柴荆忽听欵扉响欣然倒屣迎蓬蒿驻驺驭鸡犬傍簮缨酌水即嘉宴新知甚故情仆夫视日色栖鸟催车声自尔宴言后至今门馆清何当更乗兴林下已苔生  

裴仆射东亭  

凤扆任匡济云溪难退还致君超列辟得道在荣班朱防缭垣下髙斋芳树间隔花开逺水废卷爱晴山晚沐值清兴知音同解顔借兰开赐酒留客下重关仙犬逐人静朝车映竹闲则知真隠逸未必谢区寰轩后三朝顾赤松何足攀  

中书王舍人辋川旧居  

几年家絶壑满径种芳兰带石买松贵通溪涨水寛诵经连谷响吹律减云寒谁谓桃源里天书问考槃一从解蕙带三入偶蝉冠今夕复何夕归休寻旧欢片云【`一作霞`】隔苍翠春雨半林湍藤长穿松葢花繁压药栏景深青眼下兴絶防毫端笑向同来客登龙此地难  

送襄阳卢判官奏开河事  

千里趋魏阙一言简圣聪河流引关外国用赡秦中有诏许其防随山兴此功连云积石阻计日安波通飞櫂转年谷利人胜岁丰言归汉阳路拜手蓬莱宫紫殿赐衣出青门酣酌同晩阳过微雨秋水见新鸿坐惜去车逺愁看离馆空因思郢川守南楚满清风  

奉送戸部李郎中充晋国副节度出塞  

徳佐调梅用忠输击虏年子房推庙略汉主托兵权受命荣中禁分麾镇左贤风生黑山道星下紫微天始愿文经国俄看武定邉鬼方尧日逺幕府代云连汗马将行矣卢龙已肃然关防驱使节花月眷离筵自忝知音遇而今感义偏泪闻横吹落心逐去旌悬帝念防能政时须説济川劳还应即尔朝暮玉墀前  

奉和中书常舍人晩秋集贤院即事寄徐薛二侍御  

文星垂太虚词伯综羣书彩笔下鸳掖褒衣来石渠典坟探奥防造化覩权舆述圣鲁宣父通经汉仲舒窗明宜缥带地肃近丹除清昼删诗暇髙秋作赋初露盘侵汉耸宫柳度鵶疎静对连云阁晴闻过阙车旧僚云出矣晩岁复何如海峤瞻归路江城梦直庐含毫思两凤望逺寄防鱼定笑巴歌拙还参丽曲余  

和范郎中宿直中书晓翫清池赠南省同僚两【`一作西`】垣遗补  

青留才子春池静禁林自矜仙岛胜宛在掖垣深引彤庭里含虚玉砌隂涨来知圣泽清处见天心兰气飘红岸文星动碧浔凤栖长近日虬卧欲为霖席宠虽髙位流谦乃素襟焚香春【`一作残`】漏尽假寐晓莺吟丹地宜清泚【`一作切`】朝阳复照临司言兼逸趣鼓兴接【`一作属`】知音六义惊【`一作先`】摛藻三台响【`一作向`】掷金为怜风水外落【`一作鳞`】羽此漂【`一作失飞`】沈  

## 御定全唐诗卷二百三十九  

钱起  

同程九早入中书【`一作钱珝诗`】  

汉家贤相重英竒蟠木何材也见知不意云霄能自致空惊鹓鹭忽相随腊雪初明柏子殿春光欲上万年枝独慙皇鉴明如日未厌春【`一作萤`】光向玉墀  

仲春宴王补阙城东小【`一作山`】池  

王孙兴至幽寻好芳草春深景气和药院爱随流水入山斋喜与白云过犹嫌巢鹤窥人逺不厌丛花对客多醉来倚玉无余事目送归鸿笑复歌  

夜宿灵台寺寄郎士元  

西日横山含碧空东方吐月满禅宫朝瞻防顶青冥上夜宿诸天色界中石潭倒献【`一作洑一作暎`】莲花水塔院空闻松柏风万里故人能尚尔知君视听我心同  

题郎士元半日吴村别业兼呈李长官  

半日吴村带晩霞闲门髙柳乱飞鵶横云岭外千重树流水声中一两家愁人昨夜相思苦闰月今年春意賖自叹梅生头似雪却怜潘令县如花  

猷川雪后送僧粲临还京时避世卧疾  

连歩青溪几万重有时共立在孤峰斋到盂空餐雪麦【`一作麦雪`】经传金字坐云松呻吟独卧猷川水振锡先闻长乐钟回望羣山携手处离心一一涕无从  

和李员外扈【`一作从`】驾幸温【`一作汤`】泉宫  

未央月晓度踈钟凤【`一作歩`】辇时廵出九重雪【`一作雨`】霁山门迎瑞日云开水殿候飞龙轻寒不入宫中树佳气常薰【`一作浮`】仗外峰遥羡枚臯扈仙【`一作先扈`】跸偏承霄汉渥恩浓  

长信怨  

长信萤来一叶秋蛾眉泪尽九重幽鳷鹊观前明月度芙蓉阙下绛河流鸳衾久别难为梦鳯管遥闻更起愁谁分【`一作念`】昭阳夜歌舞君王玉辇正淹留  

送河南陆少府  

云间陆生美且竒银章朱绶暎金羁自料抱材将致逺宁嗟趋府暂牵卑东城社日催巢燕上苑秋声散御梨朝夕诏书还柏署行看飞隼集髙枝  

送李评事赴潭州使幕  

湖南逺去有余情苹叶初齐白芷生谩説简书催物役遥知心赏缓王程兴过山寺先云到啸引江帆带月行幕下由来贵无事伫闻谈笑静黎甿  

送李九贬南阳  

玉柱金罍醉不欢云山驿道向东看鸿声断续暮天逺柳影萧疎秋日寒霜降幽林霑蕙若惊翰苑失鸳鸾秋来回首君门阻马上应歌行路难  

送裵頔【`一作廸`】侍御使蜀  

柱史才年四十强须髯髪美清扬朝天绣服乗恩贵出使星轺满路光锦水繁花添丽藻峨嵋明月引飞觞多才自有云霄望计日应追鸳鹭行  

送韦信爱子归觐  

离舟解缆到斜晖春水东流燕北【`一作北雁`】飞才子学诗趋露冕棠花含笑待斑衣稍闻江树啼猨近转觉山林过客稀借问还珠盈合浦何如鲤也入庭闱  

送兴平王少府游梁  

旧识相逢情更亲攀欢甚少怆离频黄绶罢来多逺客青山何处不愁人日斜官树闻蝉满【`一作晚`】雨过关城见月新梁国遗风重词赋诸侯应念马卿贫  

送张员外出牧岳州  

凤凰衔诏与何人善政多才宠寇恂台上鸳鸾争送逺岳阳云树待行春自怜黄阁知音在不厌彤幨出守频应笑冯唐衰且拙世情相见白头新  

送孙十尉温县  

飞花落絮满河桥千里伤心送客遥不惜芸香染黄绶惟怜鸿羽下青霄云衢有志终骧首吏道无媒且折腰急管繁催一醉颓阳不驻引征镳  

送钟评事应宏词下第东归  

芳岁归人嗟转蓬含情回首灞陵东蛾眉不入秦台镜鹢羽还惊宋国风世事悠扬春梦里年光寂寞旅愁中劝君稍尽离筵酒千里佳期难再同  

送严维尉河南  

蕙叶青青花乱开少年趋府下蓬莱甘泉未献【`一作厌`】扬雄赋吏道何劳贾谊才征陌独愁飞盖逺离筵只惜暝钟催欲知别后相思处愿植琼枝向柏台  

送马员外拜官觐省  

二十为郎事汉文鸳雏骥子自为羣笔精已许台中妙劒术还令世上闻归觐屡经槐里月出师常笑棘门军莫言来往朝天逺看取鸣鞘入断云  

送冷朝阳擢第后归金陵觐省  

莱子昼归今始好潘园景色夏偏浓夕阳流水吟诗去明月青山出竹逢兄弟相欢初让果乡人争贺旧登龙佳期少别俄千里云树愁看过【`一作歴`】几重  

九日宴浙江西亭  

诗人九日怜芳菊筵客髙斋宴浙江渔浦浪花揺素壁西陵树色入秋窗木奴向熟悬金实桑落新开泻玉缸四子醉时争讲习笑论黄霸旧为邦  

和王员外雪晴早朝  

紫微晴雪带恩光绕仗偏随鸳鹭行长信月留宁避晓宜春花满不飞香独看积素凝清禁已觉轻寒让太阳题柱盛名兼絶唱风流谁继汉田郎  

避暑纳凉  

木槿花开畏日长时揺轻扇倚绳牀初晴草蔓縁新笋频雨苔衣染旧墙十旬河朔应虚醉八柱天台好纳凉无事始然知静胜深垂纱帐咏沧浪  

早夏  

楚狂身世恨情多似病如忧正是魔花萼败春多寂寞叶隂迎夏已清和鹂黄好鸟揺深【`一作红`】树细白佳人着紫罗军旅阅诗裁不得可怜风景遣如何  

题嵩阳焦道士石壁  

三花畔【`一作半`】碧堂悬锦里真人此得仙玉体【`一作醴`】才飞西蜀雨霓裳欲向大罗天彩云不散烧丹灶白鹿时藏种玉田幸入桃源因【`一作应`】去世方期丹诀一延年  

题延州圣僧穴  

定力无涯不可称未知何代坐禅僧黙黙山门宵闭月荧荧石壁昼然灯四时树长书经叶万岁岩悬拄杖藤昔日舍身縁救鸽今时出见有飞鹰  

乐游原晴望上【`一作寄`】中书李侍郎  

爽气朝来【`一作分`】万里清凭髙一望九秋【`一作愁`】轻不知凤沼【`一作传説`】霖初霁但觉【`一作见`】尧天日转明四野山河通【`一作同`】逺色千家砧杵共秋声遥想【`一作指`】青云丞相府何时开閤引【`一作对`】书生  

幽居春暮书懐【`一作石门暮春一作蓝田春暮`】  

自哂鄙夫多野性贫【`一作闲`】居数亩半临湍【`一作村端`】谿云杂雨来茅屋山雀【`一作鸟`】将雏到【`一作至`】药栏仙箓满牀闲不厌隂符在箧老羞看更怜童子宜春服花里寻师指【`一作到`】杏坛  

谒许由庙  

故向箕山访许由林泉物外自清幽松上挂瓢枝几变石间洗耳水空流緑苔唯见遮三径青史空传谢九州想古人増叹惜防然云树满岩秋  

过张成侍御宅  

丞相幕中题【`一作吐`】凤人文章心事每相亲从军谁谓仲宣乐入室方知顔子贫杯里紫茶香代酒琴中緑水静留賔欲知别后相思意唯愿琼枝入梦频  

酬考功杨员外见赠佳句【`黄卷读来今巳老白头受屈不曽言`】  

上林谏猎知才薄尺组承恩愧命牵潢潦难滋沧海润萤光空尽太阳前虚名滥接登龙士野性宁防种黍田相国无私人守朴何辞老去上皇年  

寄永嘉王十二  

永嘉风景入新年才子诗成定可怜梦里还乡不相见天涯忆戴复谁传花倾晓露垂如泪莺拂游丝断若愿得回风吹海雁飞书一宿到君邉  

七盘岭阻寇闻李端公先到南楚  

日暮穷途泪满襟云天南望羡飞禽阮【`一作陇`】肠暗与孤鸿【`一作魂`】断江水遥连别恨深明月既能通忆梦青山何用隔同心秦楚眼看成絶国相思一寄白头吟  

酬赵给事相寻不遇留赠  

谁忆【`一作意`】顔生穷巷里能劳马迹破春苔忽看童子扫花处始愧夕郎题凤来斜景适随诗兴尽好风才送佩声回岂无鸡黍期他日惜此残春阻緑杯  

山中酬杨补阙见过  

日暖风恬种药时红泉翠壁薜萝垂幽溪鹿过苔还静深树云来鸟不【`一作未`】知青同心多逸兴春山载酒逺相随却慙【`一作思`】身外【`一作事`】牵缨冕未【`一作宁`】胜杯【`一作林`】前倒接防  

同王錥起居程浩郎中韩翃舍人题安国寺用上人院  

慧眼沙门真逺公经行宴坐有儒风香縁不絶簮裾防禅想宁妨藻思通曙后鑪烟生不灭晴来堦色并归空狂夫入室无余事唯与天花一笑同  

寻司勲李郎中不遇  

知已知音同舍郎如何咫尺阻清扬每恨蒹葭傍【`一作倚`】芳树多惭新燕入华堂重花不隔陈蕃榻脩竹能深夫子墙唯有早朝趋凤阁朝时怜羽接鸳行  

赠张南史  

紫泥何日到沧洲笑向东阳沈隠侯黛色晴【`一作山`】峰云外出縠文江水县前流使臣自欲论公道才子非关厌薄游溪畔秋兰虽可佩知君不得少停舟【`縠江兰溪之别名也`】  

暇日览旧诗因以题咏  

逍遥心地得关关偶被功名涴【`一作凂`】我闲有夀亦将归象外无诗兼不恋人间何穷黙识轻洪范未防斯文胜大还筐箧静开难似此蕊珠春色【`一作雪`】海中山  

汉武出猎  

汉家无事乐时雍羽猎年年出九重玉帛不朝金阙路旌旗长绕防霞峰且贪原兽轻黄屋宁畏渔人犯白龙薄暮方归长乐观垂杨几处緑烟浓  

宴曹王宅  

贤王驷马退朝初小苑三春带雨余林沼葱茏多贵气楼台隠暎接天居仙鸡引敌穿红药宫燕衔泥落绮疏自叹平生相识愿何如今日厠应徐  

重赠赵给事  

久飞鸳掖出时髦耻负平生稽古劳玉树满庭家转贵云衢独歩位初髙能迂驺驭寻蜗舍不惜瑶华报木桃应念潜郎守贫病常悲休沐对蓬蒿  

赠阙下【`一作阙下赠`】裵舍人  

二月黄莺【`一作鹂`】飞上林春城紫禁【`一作陌`】晓隂隂【`一作沈沈一本二句倒用`】长乐钟声花外尽龙池柳色雨中深阳和不散穷途恨霄汉长懐【`一作悬`】捧日心献赋十年犹未遇羞将白髪对华簮  

登刘賔客髙斋【`时公初退相　一作春题刘相公山斋`】  

能以功成疎宠位不将心赏负云霞林间客散孙阁城【`一作坛`】上山宜绮季家蝴蝶晴连【`一作怜`】池岸草黄鹂晩【`一作晓`】出柳园花【`一作山蝶成羣争绕蕙黄鹂命子暗移花`】日陪鲤也趋文苑谁道门生隔绛纱  

哭辛霁  

流水辞山花别枝随风一去絶还期昨夜故人泉下宿今朝白髪镜中垂音徽寂寂空成梦容范朝朝无见时旦暮余生几息在不应存没未甞悲  

和慕容法曹寻渔者寄城中故人  

孤烟一防绿溪湄渔父幽居即旧基饥鹭不惊收钓处闲麛应乳负暄时茅斋对雪开尊好穉子焚枯饭客迟胜事宛然懐抱里顷来新得谢公诗  

山花  

山花照坞复烧溪树树枝枝尽可迷野客未来枝畔立流莺已向树边啼从容只是愁风起眷恋常须向【`一作到`】日西别有妖妍胜桃李攀来折去亦成蹊  

送杨著作归东海  

杨柳出关色东行千里期酒酣暂轻别路逺始相思欲识离心尽斜阳【`一作光`】到海时【`一本无末二句`】  

送李协律还东京  

芳草忽无色王孙复入关长河侵驿道匹马傍云山愁见离居久萤飞秋月闲  

秋馆言懐  

蟋蟀已秋思蕙兰仍碧滋蹉跎献赋客叹息此良时日夕云台下商歌空自悲  

和刘明府宴县前山亭  

城隅劳心处雪后岁芳开山暎千花出泉经万井来翔鸾欲下舞上客且留杯  

新雨喜得王卿书问  

苦雨暗秋径寒花垂紫苔愁中緑尊尽梦里故人来果有相思字银钩新月开  

赋得巢燕送客  

能栖杏梁际不与黄雀羣夜影寄红烛朝飞髙碧云含情别故侣花月【`一作宛似`】惜春分  

题张蓝田讼堂  

角巾髙枕向晴山讼简庭空不用关秋风窗下琴书静夜【`一作落`】景门前人吏闲稍觉渊明归思逺东臯月出片云还  

江行无题一百首【`一作钱珝诗`】  

倾酒向涟漪乗流东【`一作欲`】去时寸心同尺璧投此报冯夷江曲全萦楚云飞【`一作氛`】半自秦岘山回首望如别故关【`一作乡`】人【`往年累登岘亭`】  

浦烟函夜色【`一作寒永夜`】冷日转秋旻自有沈碑石【`一作在`】清光不照人  

楚岸云空【`一作初`】合楚城人不来只【`一作秖`】今谁善舞莫恨发阳【`一作废章`】台  

行背青山郭吟当白露秋风流无屈宋空咏古荆州晚来渔父喜罾【`一作网`】重欲收迟恐有长江使金钱愿赎  

去指龙沙路徒悬象阙【`一作魏`】心夜凉无逺梦不为偶闻砧  

霁云疎有叶雨浪细无花穏放扁舟去江天自有涯好日当【`一作长`】秋半层波动旅肠已行千里外谁与共秋光  

润色非东里官曹更建章宦游难自定来唤櫂船郎夜江清未晓徒惜月光【`一作先`】沈不是因行乐堪伤老大心  

翳日多乔木维舟取束薪静听江叟语俱【`一作尽`】是厌兵人  

箭漏日初短汀烟草未【`一作木`】衰雨余【`一作微`】虽更緑不是采苹时  

山雨【`一作水`】夜来涨喜鱼跳满江岸沙平欲尽垂蓼入船窗  

渚边新雁下舟上独凄凉俱是南来客怜君缀一行牵路沿【`一作縁`】江狭沙崩岸不平尽知行处险谁肎载时轻  

云宻连江暗风斜着物鸣一杯真战将笑尔作愁兵柳拂斜开【`一作阳`】路篱边数戸村可能还有意不掩向江门  

不识桓公【`一作相如`】渴徒吟子美诗江清唯独看心外更谁知  

憔悴异灵均非谗作逐臣如逢渔父问未是独醒人水涵秋色静云带夕阳髙诗癖非吾病何妨吮短毫登【`一作带`】舟非【`一作维`】古岸还似阻西陵箕伯无多少回头讵不能  

帆翅初张处云鹏怒翼同莫愁千里路自有到来风秋【`一作愁`】云久无雨江燕社犹飞却笑舟中客今年未得归  

佳节虽逢菊浮生【`一作云`】正似【`一作是`】萍故山何处望荒岸小长亭  

行到楚江岸苍茫人正迷秖知秦塞逺格磔鹧鸪啼月下江流静村荒人语稀鹭鸶虽有伴仍【`一作乃`】共影防飞  

斗转月未落舟行夜已深有村知不逺风便数声砧櫂惊沙鸟飞溅夕阳波不顾鱼多处应防一目罗渐觉江天逺难逢故国书可能无往事空食鼎中鱼岸草连荒色村声乐稔年晩晴初【`一作贪`】获稻闲却采莲【`一作菱`】船  

滩浅争【`一作多`】游鹭江清易见鱼怪来吟未足秋物欠红蕖  

蛩响依莎【`一作沙`】草萤飞透水烟夜凉谁咏史空泊运租船  

睡穏叶舟轻风微浪不惊任君【`一作人居`】芦苇岸终夜动秋声  

自念【`一作守`】平生意曽期一郡符岂【`一作可`】知因谪宦斑鬓入江湖  

烟渚复烟渚画屏休【`一作还`】画屏引愁天末去数防暮山青  

水天凉夜月不是惜【`一作少`】清光好物【`一作景`】随人秘【`一作物`】秦淮忆建康  

古来多思客揺落恨江潭今日秋风至萧疎独【`一作过`】沔南  

暎竹疑村好穿芦觉渚幽渐安无旷土姜芋当农收秋风动客心寂寂不成吟飞上危樯立啼乌【`一作莺`】报好【`一作鸟不知`】音  

见底髙秋水开懐万里天旅吟还有伴沙柳数枝蝉九日自佳节扁舟无一杯曹园旧尊酒戏马忆髙台兵火有余烬贫村才数家无人争晓闲残月下寒沙渚禽菱芡足不向稻粱争静宿凉湾月应无失侣声轻云未防【`一作扑`】霜树杪橘初黄信是知名物微风过水香  

渺渺望天涯清涟浸赤霞难逢星汉使乌鹊日【`一作自`】乗槎  

土旷深耕少江平逺钓多生平皆弃本金革竟如何海月非常物等闲不可寻披沙应有地浅处定无金风晩冷飕飕芦花已白头旧来红叶寺堪忆玉京秋风好来无阵云闲去有踪钓歌无逺近应喜罢艨艟吴疆连楚甸楚俗异吴乡漫把尊中物无人啄蠏筐【`一作黄`】  

岸緑野烟逺江红斜照微撑开小渔艇应到月明归雨余江始涨漾漾见流薪曽叹河【`一作沟`】中木斯言忆古人  

叶【`一作乗`】舟维夏口烟野独行时不见头陀寺空懐幼妇碑  

晚泊武昌岸津亭疎柳风数株曽手植好事忆陶公坠露晓犹浓【`一作霞坠日犹红`】秋花【`一作清风`】不易逢渉江虽已晩髙树搴【`一作攀`】芙蓉  

舟航依浦定星斗满江寒若比隂霾日何妨夜未防近戍离金落孤岑望火门唯将知命意潇洒向乾坤丛菊生堤上此花长后时有人还采掇何必在【`一作及`】春期  

夕景残霞落秋寒细雨晴短缨何用濯舟在月中行堤【`一作垠`】壊漏【`一作满`】江水地坳成野塘晩荷人不折留取【`一作此`】作秋香  

左【`一作失`】宦终何路摅懐亦自寛襞牋嘲白鹭无意喻枭鸾  

楼空人不归云似去时衣黄鹤无心下长应笑令威白帝朝惊浪浔阳【`一作阳台`】暮暎云等闲生险易世路秖如君  

橹慢开【`一作生`】轻浪帆虚带白云客船虽狭小容得庾【`一作瘦`】将军  

风雨正甘【`一作酣`】寝云霓忽晩晴放歌虽【`一作须`】自遣一岁又峥嵘  

静看秋江水风微浪渐平人间驰竞处尘土自波成风劲【`一作借`】帆方疾风回櫂却迟较量人世事不校一毫厘  

咫尺愁风雨匡庐不可登秖疑云【`一作香`】雾窟犹有六朝僧  

幽思正迟迟沙边濯弄时自怜非博物犹未识凫葵曽有烟波客能歌西塞山落帆唯待月一钓紫菱湾千顷水纹细一拳岚影孤君山寒树緑曽过洞庭湖光濶重湖水低斜逺雁行未曽无兴咏多谢沈东阳晩菊绕江垒忽如开古屏莫言时节过白日有余馨秋寒鹰隼健逐雀下云空知是江湖濶无心击塞鸿日落长亭晩山门歩障青可怜【`一作能`】无酒分处处【`一作更祝`】有旗亭【`一作星`】  

江草何多思冬青尚满洲谁能惊鵩鸟作赋为沙鸥逺岸无行树经霜有半红停船搜【`一作披`】好句题叶赠江枫  

身世比行舟无风亦暂休敢言终破浪唯愿穏乗流数亩苍苔石烟蒙鹤卵洲定因词客遇【`一作过`】名字始风流  

兴闲停桂楫路好过松门不负佳山水还开酒一尊幽懐念烟水长恨隔龙沙今日滕王阁分明见落霞短楫休敲桂孤根自驻萍自怜非劒气空向斗牛星江流何渺渺懐古独依依渔父非贤者芦中但有矶髙浪如银屋江风一发时笔端降太白才大语终竒细竹渔家路晴阳看结缯【`一作罾`】喜来邀客坐分与折腰菱  

幸有烟波兴宁辞笔砚劳縁情无怨刺【`一作刺怨`】却似反离骚  

平湖五百里江水想通波不柰扁舟去其如决计何数峰云断处去岸暎髙【`一作西`】山身到韦【`一作章`】江日犹应【`一作应犹`】未得闲  

一湾斜照水三版顺风船未敢相邀约劳生秖自怜江雨正霏微江村晩度稀何曽妨钓艇更待得鱼归沙上独行时髙吟【`一作吟情`】到楚词【`一作祠`】难将垂岸蓼盈【`一作应`】把当江蓠  

新野旧楼名浔阳胜赏情照人长一色江月共凄清愿饮西江水那吟北渚愁莫教留滞迹逺比蔡昭侯湖口分江水东流独有情当时好风物谁伴谢【`一作为伴`】宣城  

浔阳江畔菊应似古来秋为问幽栖客吟时得酒不髙有佳号千尺倚寒松【`一作风`】若使鑪烟在犹应为上公  

万木已清霜江边村事忙故溪黄稻熟一夜梦【`一作瓮`】中香  

楚水苦萦回征帆落又开可縁非直路却有好风来逺谪岁时晏暮江风雨寒仍愁系舟处惊梦近长滩  

言懐  

夜月霁未【`一作来`】好云泉堪梦归如何建章漏催着早朝衣  

和张仆射塞下曲【`一作卢纶诗`】  

月黑雁飞髙单于夜遁逃欲将轻骑逐大雪满弓刀  

送李明府去官  

谤言三至后直道叹何如今日蓝溪水无人不【`一作助又作朂`】夜鱼【`一作渔`】  

赴章陵詶李卿赠别  

一官叨下秩九棘谢知音芳草文园路春愁满别心  

逢侠者  

燕赵悲歌士相逢剧孟家寸心言不尽前路日将斜  

郎员外见寻不遇  

轩骑来相访渔樵悔晩归更怜垂【`一作乗`】露迹花里防墙衣  

过李侍御宅【`一作过故吕侍御宅`】  

不见承明客愁闻长乐钟【`一作翰墨成千古恩荣谢九重`】马卿何早世汉主欲登封  

宿洞口馆【`一作驿`】  

野竹通溪冷秋泉【`一作蝉一作泉声又作蝉声`】入戸鸣乱【`一作往`】来人不到芳【`一作寒`】草上堦生  

九日寄侄箊箕等  

采菊偏相忆传香寄便风今朝竹林下莫使桂尊空  

梨花  

艳静如笼月香寒未逐风桃花徒照地终被笑妖红  

题崔逸人山亭  

药径深红藓山窗满翠微羡君花下酒【`一作醉`】蝴蝶梦中飞  

蓝田溪杂咏二十二首  

登台【`一作望山台`】  

望山登春台目尽趣难极晩景下平阡花际霞峰色  

板桥  

静宜樵隠度逺与车马隔有时行药来喜遇归山客  

石井  

片霞照仙井泉底桃花红那知幽石下不与武陵通  

古藤  

引蔓出云树垂纶覆巢鹤幽人对酒时苔上闲花落  

晩归鹭  

池上静难厌云间欲去晩忽背夕阳飞乗兴【`一作剰与`】清风逺  

洞仙謡【`一作伺山径`】  

几转到青山数重度流水秦人入云去知向桃源里  

药圃  

春畦生百药花叶香初霁好客似风光【`一作日与光风`】偏来入丛蕙  

石上苔  

净【`一作静`】与溪色连幽宜松雨【`一作露`】滴谁知古石上不染世人迹  

窗里山  

逺岫见如近千里【`一作重`】一窗里坐来石上云乍谓壶中起  

竹间路  

暗归草堂静半入花园【`一作源`】去有时载酒来不与清风遇  

竹屿  

幽鸟清涟上兴来看不足新篁压水低昨夜鸳鸯宿  

砌下泉  

穿云来自逺激砌流偏驶能资庭戸幽更引海禽至  

戏鸥  

乍依菱蔓聚尽向芦花灭更喜好风来数片翻晴雪  

逺山钟  

风送出山钟云霞度水浅欲知【`一作寻`】声尽处鸟灭寥天逺  

东陂【`一作忆皇子陂`】  

永日兴难忘掇芳春陂曲新晴花枝下爱此苔水緑  

池上亭  

临池构杏梁待客归烟塘水上褰帘好莲开杜若香  

衔鱼翠鸟  

有意莲叶间瞥然下髙树擘波得潜鱼一防翠光去  

石莲花  

幽石生芙蓉百花惭美色逺笑越溪女闻芳不可识  

潺湲【`一作溪`】声  

乱石跳素波寒声闻【`一作来`】几处飕飕暝风引散出空林去  

松下雪  

虽因朔风至不向瑶台侧唯助苦寒松偏明后雕色  

田鹤  

田鹤望碧霄无风亦自举单飞后片云早晩及前侣  

题南陂  

家住凤城南门临古陂曲时怜上林雁半入池塘宿  

伤秋  

岁去人头白秋来树叶黄搔头向黄叶与尔共悲伤  

送崔山人归山  

东山残雨挂斜晖野客巢由指翠微别酒稍酣乗兴去知君不羡白云归  

题礼上人壁画山水  

连山画出暎禅扉粉壁香筵【`一作烟`】满翠微坐来鑪气萦空散【`一作彻`】共指晴云向岭归  

送欧阳子还江华郡  

江华胜事接湘濵千里湖山入兴新才子思归催去櫂汀【`一作江`】花且为驻残春  

暮春归故山草堂【`一作刘长郷诗题云晩春归山居题窗前竹`】  

谷口春残【`一作残春`】黄鸟稀辛夷花尽杏花飞始怜幽竹山窗下不改清隂待我归  

访李【`一本有少字`】卿不遇  

画防朱楼暎晚霞髙梧寒柳度飞鸦门前不见归轩至城上愁看落日斜  

与赵莒茶防  

竹下防言对紫茶全胜羽客醉【`一作对`】流霞尘心洗尽兴难尽一树蝉声片影斜  

故王维右丞堂前芍药花开凄然感懐  

芍药花开出旧栏春衫掩泪再来看主人不在花长在更胜青松守岁寒  

送张参及第还家  

大【`一作太`】学三年闻琢玉东堂一举早成名借问还家何处好玉【`一作中`】人含笑下机迎  

夜泊鹦鹉洲  

月照溪边一罩蓬夜闻【`一作闲`】清唱有微风小楼深巷敲方响水国人家在处同  

归雁  

潇湘何事等闲回水碧沙明两岸苔二十五弹夜月不胜清怨却飞来  

春郊  

水绕【`一作透`】氷渠渐有声气融烟坞晩来明东风好作阳和使逢草逢花报发生  

晩归严明府题门  

降士林霑蕙草寒【`一作空`】惊翰苑失鸳鸾秋中回首君门阻马上应歌行路难  

秋夜送赵冽归襄阳  

斗酒忘言良夜深红萱露滴鹊【`一作滴露鹤`】惊林欲知别后思今夕汉水东流【`一作游`】是寸心  

送符别驾还郡【`一作还钱塘`】  

骥足骎骎吴越关【`一作间`】屏星复与紫书还已知从事元无事城上愁看海上山  

同王员外陇城絶句  

三军版筑脱金刀黎庶翻惭将士劳不忆【`一作意`】新城连嶂【`一作障`】起唯惊画角入云髙  

过故洛城  

故城门外【`一作前`】春日斜故城门里无人家市朝欲认不知处漠漠野田空草花  

校猎曲  

长杨杀气连云飞汉主秋畋正掩围重门日晏红尘出数骑胡【`一作畋`】人猎兽归  

晚过横灞寄张蓝田  

乱水东流落照时黄花满径客行【`一作来`】迟林端忽见南山色马上还吟陶令诗  

九日田舍  

今日陶【`一作山一作吾`】家野兴偏东篱黄菊暎【`一作满`】秋田浮云暝鸟飞将尽【`一作稍飞去`】始逹青山【`一作爱平林`】新月前  

长安落第  

花繁柳暗九门深对饮悲歌泪满襟数日莺花皆落羽一回春至一伤心  

## 御定全唐诗卷二百四十  

元结  

元结字次山河南人少不覊十七乃折莭向学擢上第复举制科国子司业苏源明荐之结上时议三篇擢右金吾兵曹参军摄监察御史为山南西道莭度参谋以讨贼功迁监察御史里行代宗立授著作郎久之拜道州刺史为民营舍给田免徭役流亡归者万余进容管经略使罢还京师卒年五十赠礼部侍郎集十卷今编诗二卷  

二风诗【`并序`】  

天寳丁亥中元子以文辞待制阙下着皇谟三篇二风诗十篇将欲求干司匦氏以裨天监防有司奏待制者悉去之于是归于州里后三岁以多病习静于商余山病间遂题括存之此亦古之贱士不忘尽臣之分耳其义有论订之  

治风诗五篇  

至仁  

古有仁帝能全仁明以封天下故为至仁之诗二章四韵十二句  

猗皇至圣兮至恵至仁徳施蕴蕴蕴蕴如何不全不缺莫知所贶  

猗皇至圣兮至俭至明化流瀛瀛瀛瀛如何不虢不赩【`一作□`】莫知其极  

至慈  

古有慈帝能保静顺以涵万物故为至慈之诗二章四韵十四句  

至化之深兮猗猗娭娭【`嬉同`】如煦如吹如负如持而不知其慈故莫周莫止静和而止  

至化之极兮瀛瀛溶溶如涵【`一本无如涵二字`】如封如随如从而不知其功故莫由莫己顺时而理  

至劳  

古有劳王能执劳俭以大功业故为至劳之诗三章六韵二十四句  

至哉勤绩不盈不延谁能颂之我请颂焉于戏劳王勤亦何极济尔九土山川沟洫  

至哉俭徳不丰不敷谁能颂之我请颂夫于戏劳王俭亦何深戒尔万代奢侈荒淫  

至哉茂功不升不圮谁能颂之我请颂矣于戏劳王功亦何大去尔兆庶洪湮灾害  

至正  

古有正王能正慎恭和以安上下故为至正之诗一章四韵八句  

为君之道何以为明功不滥赏罪不滥刑谠言则听谄言不听王至是然可为明焉  

至理  

古有理王能守清一以致无刑故为至理之诗一章三韵十二句  

理何为兮系修文徳加之清一莫不顺则意彼刑法设以化人致使无之而化益纯所谓代刑以道去杀呜呼呜呼人不斯察  

乱风诗五篇  

至荒  

古有荒王忘戒慎道以逸豫失国故为至荒之诗一章三韵十二句  

国有世谟仁信勤欤王实惽荒终亡此乎焉有力恣谄惑而不亡其国呜呼亡王忍为此心敢正亡王永为世箴  

至乱  

古有乱王肆极凶虐乱亡乃巳故为至乱之诗二章二韵十二句  

嘻乎王家曾有凶王中世失国岂非骄荒复复之难令则可忘  

嘻乎乱王王心何思暴淫虐惑无思不为生人寃怨言何极之  

至虐  

古有虐王昬毒狂忍无恶不及故为至虐之诗二章四韵十八句  

夫为君上兮慈顺明恕可以化人忍行昬恣独乐其身一徇所欲万方悲哀扵斯而喜当云何哉  

夫为君上兮兢慎俭约可以保身忍行荒惑虐于人前世失国如王者多于斯不寤当如之何  

至惑  

古有惑王用奸臣以虐外宠妖女以乱内内外用乱至于崩亡故为至惑之诗二章六韵二十句  

贤圣为上兮必俭约戒身鉴察化人所以保福也如何不思荒恣是为上下隔塞人神怨奰【`音备`】敖恶无厌不畏颠坠  

圣贤为上兮必用贤正黜奸佞之臣所以长久也如何反是以为乱矣宠邪信惑近佞好防废嫡立庶忍为祸谟  

至伤  

古有伤王以崩荡之余无恶不为也乱亡之由固在累积故为至伤之诗一章二韵十二句  

夫何伤兮伤王乎欲何为乎将蠧枯矣无人救乎蠧枯及矣不可救乎嗟伤王自为人君变为人奴为人君者忘戒【`一本有此字`】乎  

补乐歌十首【`并序`】  

自伏羲【`一作羲轩`】氏至于殷室凡十代乐歌有其名无其辞考之传记而义或存焉鸣呼乐声自太古始百世之后尽亡古音呜呼乐歌自太古始百世之后遂亡古辞今国家追复纯古列祠往帝岁时荐享则必作乐而无云门咸池韶夏之声故探其名义以补之诚不足全化金石反正宫羽而或存之犹乙乙冥冥有纯古之声岂几乎司乐君子道和焉尔凡十篇十有九章各引其义以序之命曰补乐歌  

网罟  

网罟伏羲氏之乐歌也其义盖称伏羲能易人取禽兽之劳凡二章章四句  

吾人苦兮水深深网罟设兮水不深  

吾人苦兮山幽幽网罟设兮山不幽  

丰年  

丰年神农氏之乐歌也其义盖称神农教人种植之功凡二章章四句  

猗太帝兮其智如神分草实兮济我生人  

猗太帝兮其功如天均四时兮成我丰年  

云门  

云门轩辕氏之乐歌也其义盖言云之出润益万物如帝之徳无所不施凡二章章四句  

云溶溶【`一作溟溟`】兮垂雨蒙蒙类我圣泽兮涵濡不穷云漠漠兮含暎逾光类我圣徳兮溥【`一作庥`】被无方  

九渊  

九渊少昊氏之乐歌也其义盖称少昊之徳渊然深逺凡一章章四句  

圣徳至深兮奫奫【`纡伦切一作蕴蕴`】如渊生类娭娭【`同嬉`】兮孰知其然  

五茎  

五茎颛顼氏之乐歌也其义盖称颛顼得五徳之根茎凡一章章八句  

植植万物兮滔滔根茎五徳涵柔兮沨沨【`音风又音泛`】而生其生如何兮秞秞【`音由`】天下皆自我君兮化成  

六英  

六英髙辛氏之乐歌也其义盖称帝喾能总六合之英华凡二章章六句  

我有金石兮击考【`一作拊`】崇崇【`一作淙淙`】与汝歌舞兮上帝之风由六合兮英华沨沨  

我有丝竹兮韵和泠泠与汝歌舞兮上帝之声由六合兮根底【`一作柢`】嬴嬴  

咸池  

咸池陶唐氏之乐歌也其义盖称尧徳至大无不僃全凡二章章四句  

元化油油兮孰知其然至徳汨汨兮顺之以先  

元化浘浘【`音尾`】兮孰知其然至道泱泱兮由之以全  

大韶  

大韶有虞氏之乐歌也其义盖称舜能绍先圣之徳凡二章章四句  

森森羣象兮日见生成欲闻朕初兮封冥冥  

洋洋至化兮日见深柔欲闻大【`一作涵`】濩兮大渊油油  

大夏  

大夏有夏氏之乐歌也其义盖称禹治水其功能大中国凡三章章四句  

茫茫下土兮乃生九州山有长岑兮川有深流  

茫茫下土兮乃均四方国有安乂【`一作民人`】兮【`一作有国安人`】野有封疆  

茫茫下土兮乃歌万年上有茂功兮下戴仁天  

大濩  

大濩有殷氏之乐歌也其义盖称汤救天下濩然得所凡二章章四句  

万姓苦兮怨且哭不有圣人兮谁防【`一作濩`】育  

圣人生兮天下和万姓熙熙兮舞且歌  

系乐府十二首【`并序`】  

天寳辛未中元子将前世尝可称叹者为诗十二篇为引其义以名之总命曰系乐府古人咏歌不尽其情声者化金石以尽之其欢怨甚邪戏尽欢怨之声者可以上感于上下化于下故元子系之  

思太古  

东南三千里沅湘为太湖湖上山谷深有人多似愚婴孩寄树顚就水捕鷠【`于都切`】鲈所欢同鸟兽身意复何拘吾行遍九州此风皆已无吁嗟圣贤教不觉久踌蹰  

陇上叹  

援车登陇坂穷髙遂停驾延望戎狄乡廵廻复悲咤滋移有情教草木犹可化圣贤礼让风何不遍西夏父子忍猜害君臣敢欺诈所适今若斯悠悠欲安舍  

颂东夷  

尝闻古天子朝防张新乐金石无全声宫商乱清浊东【`一作来`】惊且悲叹莭变何烦数始知中国人耽此亡纯朴尔为外方客何为独能觉其音若或在蹈海吾将学  

贱士吟  

南风发天和和气天下流能使万物荣不能变羇愁为愁亦何尔自请说此由谄竞实多路茍邪皆共求尝闻古君子指以为深羞正方终莫可江海有沧洲  

欵乃曲  

谁能听欵乃欵乃感人情不恨湘波深不怨湘水清所嗟岂敢道空羡江月明昔闻扣断舟引钓歌此声始歌悲风起歌竟愁云生遗曲今何在逸为渔父行  

贫妇词  

谁知苦贫夫家有愁怨妻请君听其词能不为酸凄【`一作嘶`】所怜抱中儿不如山下麑【`一作麛`】空念庭前地化为人吏蹊出门望山泽囘头【`一作顾`】心复迷何时见府主长跪向之啼  

去乡悲  

踌蹰古塞关悲歌为谁长日行见孤老羸弱相提将闻其呼怨声闻声问其方乃言无患苦岂弃父母乡非不见其心仁恵诚所望念之何可说独立为凄伤  

夀翁兴  

借问多夀翁何方自修育惟云顺所然忘情学草木始知世上术劳苦化【`一作分`】金玉不见充所求空闻肆【`一作恣`】耽欲清和存王母潜濩无乱黩谁正好长生此言堪佩服  

农臣怨  

农臣何所怨乃欲干人主不识天地心徒然怨风雨将论草木患欲说昆虫苦廵廻宫阙傍其意无由吐一朝哭都市泪尽归田畆謡颂若采之此言当可取  

谢大【`一作天`】  

客来自江汉云得双大【`一作天`】且言甚灵问我君何疑自昔保方正顾尝无妄私顺和固鄙分全守眞常规行之恐不及此外将何为恵恩如可谢占问敢终辞  

古遗叹  

古昔有遗叹所叹何所为有国遗贤臣万世为寃悲所遗非遗望所遗非可遗所遗非遗用所遗在遗之嗟嗟山海客全独竟何辞心非膏濡类安得无不遗  

下客謡  

下客无黄金岂思主人怜客言胜黄金主人然不然珠玉成【`一作诚`】彩翠绮罗如婵娟终恐见斯好有时去君前岂知保忠信长使令徳全风声与时茂歌颂万千年  

漫歌八曲【`并序`】  

壬寅中漫叟得免职事漫家樊上修耕钓以自资作漫歌八曲与县大夫孟士源欲士源唱而和之  

故城东  

漫惜故城东良田野草生说向县大夫大夫劝我耕耕者我为先耕者相次焉谁爱故城东今为近郭田  

西阳城  

江北有大洲洲上堪力耕此中宜五谷不及西阳城城畔多野桑城中多古荒衣食可力求此外何所望  

大囘中  

樊水欲东流大江又北来樊山当其南此中为大囘囘中鱼好游囘中多钓舟漫欲作渔人终焉无所求  

小囘中  

丛石横大江人言是钓台水石相冲激此中为小囘囘中浪不恶复在武昌郭来客去客船皆向此中泊  

将牛何处去二首  

将牛何处去耕彼故城东相伴有田父相欢惟牧童将牛何处去耕彼西阳城叔闲修农具直者伴我耕【`叔□漫叟韦氏甥直者漫叟长子也`】  

将船何处去二首  

将船何处去钓彼大回中叔静能鼓桡正者随弱翁【`叔静漫翁李氏甥正者漫翁次子也`】  

将船何处去送客小囬南有时逢恶客还家亦少酣  

引极三首【`并序`】  

引极兴也喻也引之言演极之言尽演意尽物引兴极喻故曰引极  

思元极  

天旷莽兮杳泱茫气浩浩兮色苍苍上何有兮人不测积清寥兮成元极彼元极兮灵且异思一见兮藐难致思不从兮空自伤心慅兮意惶懹思假翼兮鸾凤乗长风兮上羾【`音贡`】揖元气兮本深实餐至和兮永终日  

望仙府  

山凿落兮眇嵚岑云溶溶兮木棽棽中何有兮人不覩逺欹差兮閟仙府彼仙府兮深且幽望一至兮藐无由望不从兮知如何心混混兮意浑和思假足兮虎豹超阻絶兮凌趠诣仙府兮从羽人饵五灵兮保清真  

懐潜君  

海浩淼兮汨洪溶流蕴蕴兮涛汹汹下何有兮人不闻深溢漭兮居潜君彼潜君兮圣且神思一见兮藐无因思不从兮空踟蹰心囘迷兮意萦纡思假鳞兮鲲龙激沆浪兮奔从拜潜君兮索寳佩元符兮轨皇道  

演兴四首【`并序`】  

商余山有太灵古祠传云豢龙氏祠大帝所立祠在少余西乳之下邑人修之以祈田予因为招词讼闵之文以演兴辞曰  

招太灵  

招太灵兮山之巅山屹屼兮水沦涟祠之襰【`音頼坠坏也`】兮眇何年木脩脩兮草鲜鲜嗟魑魅兮淫厉自古昔兮崇祭禧太灵兮端清予愿致夫精诚久愵兮防防招捃兮呼风风之声兮起飗飗吹云兮散而浮望太灵兮俨而安澹油溶兮都清闲  

初祀  

山之乳兮葺太祠木孙为桷兮木母榱云缨为兮愚木栭洞渊禅兮揭巍巍涂木兰兮莳糅蔫被弱草兮禘礿联仡浑洪兮馥阗阗管化石兮洞刳天翘修钐【`山鉴切大鎌也`】兮掉芜殳灵巫【`力水切`】兮舞颙干荐天兮酒阳泉献水芸兮饭霜籼与太灵兮千万年  

讼木魅【`第二十句缺一字`】  

登髙峰兮俯幽谷心悴悴兮念羣木见樗栲兮相隂覆怜梫榕兮不丰茂见榛梗之森梢闵枞橎兮合蠧槢【`音习`】桡桡兮未坚椲桹桹兮可屈櫁【`音蜜香木`】□樽兮不香防丰茸兮巳实岂元化之不均兮非雨露之偏殊谅理性之不等于顺时兮不如瘱吾心以想终念此兮不怡佁予莫识天地之意兮愿截恶木之根倾枭獍之古巢取童以为薪割大木使飞熖徯枯腐之烧焚实非吾心  

之不仁恵也岂耻夫善恶之相纷且欲畚三河之膏壤裨济水之清涟将封灌乎善木令橚橚以梴梴尚畏乎众善之未茂兮为众恶之所挑凌思聚义以为曹令敷扶以相胜取方所以柯如兮吾将出于南荒求夀藤与蟠木吾将出于东方祈有徳而来归辅神柽与坚香且忧颙之翩翩又愁防【`狖同`】之奔驰及隂阳兮不和恶此土之失时令神柽兮不茂使坚香兮不滋重嗟惋兮何补每齐心以精意切援祝于神明冀感通于天地犹恐众妖兮木魅魍魉兮山精上误惑扵灵心经绐于言兮不听敢引佩以指水誓吾心兮自明  

闵岭中【`首句缺一字`】  

羣山以延想吾独闵乎岭中彼岭中兮何有有天含  

之玉峰殊閟絶之极颠上闻产乎翠茸欲采之以将夀眇不知夫所从大渊蕴蕴兮絶嶘岌岌非梯梁以通险当无路兮可入彼猛毒兮曹聚必凭托乎阻脩常儗儗兮伺人又如何兮不愁彼妖精兮变怪必假见于风雨常闪闪而伺人又如何兮不苦欲仗仁兮托信将径往兮不难久懹懹以防惋却迟逥而永叹惧大灵兮不知以予心为永惟若不可乎遂巳吾终保夫直方则必防皮篻【`莫遥切`】以为矢毋筱【`篠同`】以为弧化毒铜以为防刺棘竹以为殳得猛烈之材获与之而并驱且舂刺乎恶毒又引射夫妖怪尽羣类兮使无令善仁【`一作人`】兮不害然后采梫榕以驾深収枞橞兮梯险跻予身之飘飘承予歩之入岭中而登玉峰极閟絶而求翠茸将吾夀兮随所从思未得兮马如龙独翳蔽扵山颠久低逥而愠瘀空仰讼【`一作诉`】于上彼至精兮必应宁古有而今无将与身而皆亡岂言之而巳乎  

## 御定全唐诗卷二百四十一  

元结  

闵荒诗一首【`并序`】  

天寳丙戌中元子浮隋河至淮隂间其年水壊河防得隋人寃歌五篇考其歌义似寃怨时主故广其意采其歌为闵荒诗一篇其余载于异録  

炀皇嗣君位隋徳滋昏幽日作及身祸以为长世谋居常耻前王不思天子游意欲出明堂便登浮海舟令行山川改功与造侔河淮可支合峰生囘沟封陨下泽中作山防逸流船状龙鹢若负宫阙浮荒娱未央极始到沧海头忽见海门山思作望海楼不知新都城已为征战丘当时有遗歌歌曲太寃愁四海非天狱何为非天囚天囚正凶忍为我万姓讐人将引天钐人将持天锼所欲充其心相与絶悲忧自得隋人歌每为隋君羞欲歌当阳春似觉天下秋更歌曲未终如有怨气  

浮奈何昏王心不觉此怨尤遂令一夫唱四海欣提矛吾闻古贤君其道常静柔慈恵恐不足端和忘所求嗟嗟有隋氏惛惛谁与俦  

忝官引  

天下昔无事僻居飬愚钝山野性所安熙然自全顺忽逢暴兵起闾巷见军阵将家瀛海濵自弃同刍粪往在乾元初圣人啓休运公车诣魏阙天子垂清问敢诵王者箴亦献当时论朝廷爱方直明主嘉忠信屡授不次官曾与専征印兵家未曾学荣利非所徇偶得凶丑降功劳媿方寸尔来将四岁慙耻言可尽请取寃者辞为吾忝官引寃辞何者苦万邑余灰烬寃辞何者悲生人尽锋刃寃辞何者甚力役遇劳困寃辞何者深孤弱亦哀恨无谋救寃者禄位安可近而可爱轩裳其心又干进此言非所戒此言敢贻训实欲辞无能归耕守吾分  

舂陵行【`并序`】  

癸卯岁漫叟授道州刺史道州旧四万余戸经贼巳来不满四千大半不胜赋税到官未五十日承诸使征求符牒二百余封皆曰失其限者罪至贬削于戏若悉应其命则州县破乱刺史欲焉逃罪若不应命又即获罪戾必不免也吾将守官静以安人待罪而巳此州是舂陵故地故作舂陵行以达下情  

军国多所需切责在有司有司临郡县刑法竞欲施供给岂不忧征敛又可悲州小经乱亡遗人实困疲大乡无十家大族命单羸朝餐是草根暮食仍木皮出言气欲絶意速行歩迟追呼尚不忍况乃鞭扑之邮亭传急符来往迹相追更无寛大恩但有迫促期欲令鬻儿女言发恐乱随悉使索其家而又无生资听彼道路言怨伤谁复知去冬山贼来杀夺几无遗所愿见王官抚养以恵慈奈何重驱逐不使存活为安人天子命符节我所持州县忽乱亡得罪复是谁逋缓违诏令防责固其宜前贤重守分恶以祸福移亦云贵守官不爱能适时顾惟孱弱者正直当不亏何人采国风吾欲献此辞  

贼退示官吏【`并序`】  

癸卯岁西原贼入道州焚烧【`一本无焚烧二字`】杀掠几尽而去明年贼又攻永破邵不犯此州边鄙而退岂力能制敌欤盖防其伤怜而巳诸使何为忍苦征敛故作诗一篇以示官吏  

昔岁逢太平山林二十年泉源在庭户洞壑当门前井税有常期日宴犹得眠忽然遭世变数岁亲戎旃今来典斯郡山夷又纷然城小贼不屠人贫伤可怜是以陷隣境此州独见全使臣将王命岂不如贼焉今彼征敛者迫之如火煎谁能絶人命以作时世贤思欲委符节引竿自刺船将家就鱼麦归老江湖【`一作海`】边  

寄源休【`并序`】  

辛丑中元结与族弟源休皆为尚书郎在荆南府幕休以曽任湖南久理长沙结以曽游江州将兵镇九江自春及秋不得相见故抒所怀以寄之  

天下未偃兵儒生预戎事功劳安可问且有忝官累昔常以荒浪不敢学为吏况当在兵家言之岂容易忽然向三岭境外为偏帅时多尚矫诈进退多欺贰纵有一直方则上似奸智谁为明信者能辨此劳畏  

雪中懐孟武昌  

冬来三度雪农者欢岁稔我麦根已濡各得在仓廪天寒未能起孺子惊人寝云有山客来篮中见冬蕈烧柴为温酒煮鳜为作沈客亦爱桮尊思君共桮饮所嗟山路闲时莭寒又甚不能苦相邀兴尽还就枕  

与党评事【`并序`】  

大理评事党好闲自退元子爱之作诗赠焉  

自顾无功劳一岁官再迁局身班次中常窃媿耻焉加以久荒浪惛愚性颇全未知在冠冕不合无拘牵勤强所不及于人或未然岂忘恵君子恕之识见偏且欲因我心顺为理化先彼云万物情有愿随所便爱君得自遂令我空渊禅  

与党侍御【`并序`】  

庚子中元子次山为监察御史党茂宗罢大理评事次山爱其髙尚曾作诗一篇与之及次山未辞殿中茂宗巳受监察采茂宗尝相诮戏之意又作诗与之  

众坐吾独欢或问欢为谁髙人党茂宗复来官宪司昔吾顺元和与世行自遗茂宗正作吏日有趋走疲及吾污冠冕茂宗方矫时诮吾顺让者乃是干进资今将问茂宗茂宗欲何词若云吾无心此来复何为若云吾有羞于此还见嗤谁言万类心闲之不可窥吾欲喻茂宗茂宗宜听之长辕有修辙驭者令尔驰山谷安可怨筋力当自悲嗟嗟党茂宗可为识者规  

与瀼溪邻里【`并序`】  

乾元元年元子将家自全于瀼溪上元二年领荆南之兵镇于九江方在军旅与瀼溪邻里不得如往时相见游又知瀼溪之人日转穷困故作诗与之  

昔年苦逆乱举族来南奔日行几十里爱君此山村峰谷呀囘映谁家无泉源脩竹多夹路扁舟皆到门瀼溪中曲濵其阳有闲园邻里昔赠我许之及子孙我尝有匮乏邻里能相分我尝有不安邻里能相存斯人转贫弱力役非无寃终以瀼濵讼无令天下论  

招孟武昌【`并序`】  

漫叟作退谷铭指曰干进之客不能游之作桮湖铭指曰为人厌者勿泛桮湖孟士源尝黜官无情干进在武昌不为人厌可游退谷可泛桮湖故作诗招之  

风霜枯万物退谷如春时穷冬涸江海桮湖澄清漪湖尽到谷口单船近堦墀湖中更何好坐见大江水欹石为水涯半山在湖里谷口更何好絶壑流寒泉松桂防茅舍白云生坐边武昌不干进武昌人不厌退谷正可游桮湖任来泛湖上有水鸟见人不飞鸣谷口有山兽往往随人行莫将车马来令我鸟兽惊  

招陶别驾家阳华作  

海内厌兵革骚骚十二年阳华洞中人似不知乱焉谁能家此地终老可自全草堂背岩洞几峰轩户前清渠匝庭堂出门仍灌田半崖盘石径髙亭临极巅引望见何处迤逶陇北川杉松几万株苍苍满前山岩髙暧华阳飞溜何潺潺洞深迷逺近但觉多洄渊昼游兴未尽日暮不欲眠探烛饮洞中醉昏潄寒泉始知天下心耽爱各有偏陶家世髙逸公忍独不然无或毕婚嫁竟为俗务牵  

游石溪示学者  

小溪在城下形胜堪赏爱尤宜春水满水石更殊怪长山势回合井邑相萦带石林绕舜祠西南正相对阶庭无争讼郊境罢守卫时时溪上来劝引辞学辈今谁不务武儒雅道将废岂忘二三子旦夕相勉励  

游潓泉示泉上学者  

顾吾漫浪久不欲有所拘每到潓泉上情性可安舒草堂在山曲澄澜涵阶除松竹隂幽径清源涌坐隅筑塘列圃畦引流灌时蔬复在郊郭外正堪静者居惬心则自适喜尚人或殊此中若可安不服【`一作佩`】铜虎符  

喻瀼溪乡旧游  

往年在瀼濵瀼人皆忘情今来游瀼乡瀼人见我惊我心与瀼人岂有辱与荣瀼人异其心应为我冠缨昔贤恶如此所以辞公卿贫穷老乡里自休还力耕况曾经逆乱日厌闻战争尤爱一溪水而能存让名终当来其滨饮啄全此生  

喻旧部曲  

漫游樊水隂忽见旧部曲尚言军中好犹望有所属故令争者心至死终不足与之一桮酒喻使烧戎服兵兴向十年所见堪叹哭相逢是遗人当合识荣辱劝汝学全生随我畬退谷  

喻常吾直【`时为摄官`】  

山泽多饥人闾里多壊屋战争且未息征敛何时足不能救人患不合食天粟何况假一官而茍求其禄近年更长吏数月未为速来者罢而官岂得不为辱劝为辞府主从我游退谷谷中有寒泉为尔洗尘服  

漫问相里黄州  

东邻有渔父西邻有山僧各问其性情变之俱不能公为二千石我为山海客志业岂不同今巳殊名迹相里不相类相友且相异何况天下人而欲同其意人意茍不同分寸不相容漫问轩裳客何如耕钓翁  

詶裵云客  

自厌乆荒浪于时无所任耕钓以为事来家樊水隂甚醉或漫歌甚闲亦漫吟不知愚僻意称得云客心云客方持斧与人正相临符印随坐起守位常森森纵能有相招岂暇来山林  

酬孟武昌苦雪  

积云闲山路有人到庭前云是孟武昌令献苦雪篇长吟未及终不觉为凄然古之贤达者与世竟何异不能救时患讽谕【`一作论`】以全意知公惜春物岂非爱时和知公苦隂雪伤彼灾患多奸凶正驱驰不合问君子林莺与野兽无乃怨于此兵兴向九岁稼穑谁能忧何时不发卒何日不杀牛耕者日巳少耕牛日已希皇天复何忍更又恐毙之自经危乱来触物堪伤叹见君问我意只益胸中乱山禽饥不飞山木冻皆折悬泉化为氷寒水近不热出门望天地天地皆昏昏时见双峰下雪中生白云  

漫酬贾沔州【`并序`】  

贾徳方与漫叟者惧漫叟不能甘穷独惧漫叟又须为官故作诗相喻其指曰劝尔莫作官作官不益身因徳方之意遂漫酬之  

往年壮心在尝欲济时难奉诏举州兵令得诛暴叛上将屡颠覆偏师尝救乱未曾弛戈甲终日领簿案出入四五年忧劳忘昏旦无谋静凶丑自觉愚且愞岂欲皁枥中争食麧【`下汲切`】与藖【`下辨切麧糠中可食者牛马食余草莭曰藖`】去年辞职事所惧贻忧患天子许安亲官又得闲散自家樊水上性情尤荒慢云山与水木似不憎吾漫以兹忘时世日益无畏惮漫醉人不嗔漫眠人不唤漫游无逺近漫乐无早晏漫中漫亦忘名利谁能算闻君劝我意为君一长叹人谁年八十我巳过其半家中孤弱子长子未及冠且为儿童主种药老谿涧  

送孟校书往南海【`并序　一作别孟校书`】  

平昌孟云卿与元次山同州里以词学相友几二十年次山今罢守舂陵云卿始典校芸阁于戏材业次山不如云卿词赋次山不如云卿通和次山不如云卿在次山又诩然求进者也谁言时命吾欲听之次山今且未老云卿少次山六七岁云卿声名满天下知已在朝廷及次山之年云卿何事不可至勿随长风乘兴蹈海勿爱罗浮往而不归南海幕府有乐安任鸿与次山最旧请任公为次山一白府主趣资装云卿使北归慎勿令徘徊海上诸公第作歌送之  

吾闻近南海乃是魑魅乡忽见孟夫子欢然游此方忽喜海风来海帆又欲张漂漂随所去不念归路长君有失母儿爱之似阿阳始解随人行不欲离君傍相劝早旋归此言慎勿忘  

别何员外  

谁能守清躅谁能嗣世儒吾见何君饶为人有是夫黜官二十年未曾暂崎岖终不病贫贱寥寥无所拘忽然逢知已数月领官符犹是尚书郎収赋来江湖人皆悉苍生随意极所须比盗无兵甲似偷又不如公能独寛大使之力自输吾欲探时謡为公伏奏书但恐抵忌讳未知肯听无不然且相送醉欢于坐隅  

宴湖上亭作  

广亭盖小湖湖亭实清旷轩窗幽水石怪异尤难状石尊能寒酒寒水宜初涨岸曲坐客稀桮浮上揺漾逺水入帘幕淅沥吹酒舫欲去未回时飘飘正堪望酣兴思共醉促酒更相向舫去若惊鳬溶瀛满湖浪朝来暮忘返暮归独惆怅谁肻爱林泉从吾老湖上  

夜宴石鱼湖作  

风霜虽惨然出游熙天正【`一作晴`】登临日暮归置酒湖上亭髙烛照泉深光华溢轩楹如见海底日曈曈始欲生夜寒闭窗户石溜何清泠若在深洞中半崖闻水声醉人疑舫影呼指逓相惊何故有双鱼随吾酒舫行醉昏能诞语劝醉能忘情坐无拘忌人勿限醉与醒  

刘侍御月夜防防【`并序`】  

兵兴已来十一年矣获与同志欢醉达旦咏歌取适无一二焉乙已岁彭城刘灵源在衡阳逢故人或有在者日【`一作曰`】昔相防第欢逺游始与诸公待月而笑语竟与诸公爱月而欢醉咏歌夜久赋诗言怀于戏文章道丧盖久矣时之作者烦杂过多歌儿舞女且相喜爱系之风雅谁道是邪诸公尝欲变时俗之淫靡为后生之规范今夕岂不能道达情性成一时之美乎  

我从苍梧来将耕旧山田踟蹰为故人且复停归船日夕得相从转觉和乐全愚爱凉风来明月正满天河汉望不见几星犹粲然中夜兴欲酣改坐临清川未醉恐天旦更歌促繁欢娱不可逢请君莫言旋  

樊上漫作  

漫家郎亭下复在樊水边去郭五六里扁舟到门前山竹绕茅舍庭中有寒泉西边双石峰引望堪忘年四邻皆渔父近渚多闲田且欲学耕钓于斯求老焉  

登殊亭作  

时莭方大暑试来登殊亭凭轩未及息忽若秋风生主人既多闲有酒共我倾坐中不相异岂限醉与醒漫歌无人听浪语无人惊时复一囘望心目出四溟谁能守缨佩日与灾患并请君诵此意令彼惑者听  

石鱼湖上作【`并序`】  

潓泉南上有独石在水中状如游鱼鱼凹处修之可以防【`姜鱼切`】酒水涯四匝多欹石相连石上堪人坐水能浮小舫载酒又能绕石鱼泂流乃命湖曰石鱼湖镌铭于湖上显示来者又作诗以歌之  

吾爱石鱼湖石鱼在湖里鱼背有酒樽绕鱼是湖水儿童作小舫载酒胜一桮座中令酒舫空去复满来湖岸多欹石石下流寒泉醉中一盥潄快意无比焉金玉吾不须轩冕吾不爱且欲坐湖畔石鱼长相对  

引东泉作  

东泉人未知在我左山东引之傍山来垂流落庭中宿雾含朝光掩映如残虹有时散成雨飘洒随清风众源发渊窦殊怪皆不同此流又髙悬【`孚袁切`】在长空山林何处无兹地不可逢吾欲解缨佩便为泉上翁  

登白云亭  

出门见【`一作上`】南山喜逐松径行穷髙欲极逺始到白云亭长山绕井邑登望宜新晴州渚曲湘水萦回随郡城九疑千万峰嵺嵺天外青烟云无逺近皆傍林岭生俯视松竹间石水何幽清涵映万轩戸娟娟如镜明何人病惛浓积醉且未醒与我一登临为君安性情  

潓阳亭作【`并序`】  

初得潓泉则为亭于泉上因开檐霤又得石渠泉渠相宜亭更加好以亭在泉北故命之曰潓阳亭  

问吾常防息泉上何处好独有潓阳亭令人可终老前轩临潓泉凭几潄清流外物自相扰渊渊还复休有时出东戸更欲檐下坐非我意不行石渠能留我峰石若鳞次欹垂复旋回为我引潓泉泠泠檐下来天寒宜泉温泉寒宜天暑谁到潓阳亭其心肻思去  

登九嶷第二峯  

九疑第二峯其上有仙坛杉松映飞泉苍苍在云端何人居此处云是鲁女冠不知几百岁燕坐饵金丹相传羽化时云鹤满峰峦妇中有髙人相望空长叹  

题孟中丞茅阁  

小山为郡城随水能萦纡亭亭最髙处今是西南隅杉大老犹在苍苍数十株垂隂满城上枝叶何扶疎乃知四海中遗事谁谓无及观茅阁成始觉形胜殊凭轩望熊湘云榭连苍梧天下正炎热此然氷雪俱客有在中坐颂歌复何如公欲举遗材如此佳木欤公方庇苍生又如斯阁乎请达謡颂声愿公且踟蹰  

窊尊诗【`在道州`】  

巉巉小山石数峰对【`一作戴`】窊亭窊石堪为樽状类不可名巡回数尺间如见小蓬瀛尊中酒初涨始有岛屿生岂无日观峰直下临沧溟爱之不觉醉醉卧还自醒醒醉在尊畔始为吾性情若以形胜论坐隅临郡城平湖近阶砌逺山复青青异木几十株枝条冒檐楹盘根满石上皆作龙蛇形酒堂贮酿器户牖皆罂缾此尊可常满谁是陶渊明  

朝阳岩下歌  

朝阳岩下湘水深朝阳洞口寒泉清零陵城郭夹湘岸岩洞幽竒带郡城荒芜自古人不见零陵徒有先贤传水石为娱安可羡长歌一曲留相劝  

无为洞口作  

无为洞口春水满无为洞傍春云白爱此踟蹰不能去令人悔作衣冠客洞傍山僧皆学禅无求无欲亦忘年欲问其心不能问我到山中得无闷  

宿无为观  

九疑山深几千里峰谷﨑岖人不到山中旧有仙姥家十里飞泉绕丹灶如今道士三四人茹芝链玉学轻身霓裳羽盖傍临壑飘飖似欲来云鹤  

宿洄溪翁宅  

长松万株绕茅舍怪石寒泉近岩下老翁八十犹能行将领儿孙行拾稼吾羡老翁居处幽吾爱老翁无所求时俗是非何足道得似老翁吾即休  

说洄溪招退者【`在州南江华县`】  

长松亭亭满四山山间乳窦流清泉洄溪正在此山里乳水松膏常灌田松膏乳水田肥良稻苖如蒲米粒长糜色如珈玉液酒酒熟犹闻松莭香溪边老翁年几许长男头白孙嫁女问言只食松田米无药无方向人语浯溪石下多泉源盛暑大寒冬大温屠蘓宜在水中石洄溪一曲自当门吾今欲作洄溪翁谁能住我舍西东勿惮山深与地僻罗浮尚有葛仙翁  

宿丹崖翁宅  

扁舟欲到泷口湍春水湍泷上水难投竿来泊丹崖下得与崖翁尽一欢丹崖之亭当石颠破竹半山引寒泉泉流掩映在木杪有若白鸟飞林间往往随风作雾雨湿人巾履满庭前丹崖翁爱丹崖弃官几年崖下家儿孙棹船抱酒瓮醉里长歌挥钓车吾将求退与翁游学翁歌醉在鱼舟官吏随人往未得却望丹崖慙复羞  

石鱼湖上醉歌【`并序`】  

漫叟以公田米酿酒因休暇则载酒于湖上时取一醉欢醉中据湖岸引臂向鱼取酒使舫载之徧饮坐者意疑倚巴丘酌扵君山之上诸子环洞庭而坐酒舫泛泛然触波涛而往来者乃作歌以长之  

石鱼湖似洞庭夏水欲满君山青山为樽水为沿酒徒歴歴坐洲岛长风连日作大浪不能废人运酒舫我持长瓢坐巴丘酌饮四坐以散愁  

橘井  

灵橘无根井有泉世间如梦又千年乡园不见重归鹤姓字今为第几仙风冷露坛人悄悄地闲荒径草绵绵如何蹑得苏君迹白日霓旌拥上天  

石宫四咏  

石宫春云白白云宜苍苔拂云践石径俗士谁能来石宫夏水寒寒水宜髙林逺风吹萝蔓野客熙清隂石宫秋气清清气宜山谷落叶逐霜风幽人爱松竹石宫冬日暖暖日宜温泉晨光静水雾逸者犹安眠  

欵乃曲五首  

大厯丁未中漫叟结为道州刺史以军事诣都使还州逢春水舟行不进作欵乃五首【`一作章`】令舟子唱之盖以取适于道路云【`一作耳`】词曰  

偶存名迹在人间顺俗与时未安闲来谒大官兼问政扁舟却入九疑山  

湘江二月春水平满月和风宜夜行唱桡欲过平阳戍守吏相呼问姓名  

千里枫林烟雨深无朝无暮有猨吟停桡静听曲中意好是云山韶濩音  

零陵郡北湘水东浯溪形胜满湘中溪口石颠堪自逸谁能相伴作渔翁  

下泷船似入深渊上泷船似欲升天泷南始到九疑郡应絶髙人乘兴船  

## 御定全唐诗卷二百四十二  

张继  

张继字懿孙襄州人登天寳进士第大厯末检校祠部员外郎分掌财赋于洪州髙仲武谓其累代词伯秀发当时诗体清迥有道者风今编诗一卷  

郢城西楼吟【`一作郎士元诗`】  

连山尽塞【`一作处`】水萦回山上戍【`一作城`】门临水开珠帘【`一作朱栏`】直下一百丈日暖游鳞自相向昔人爱【`一作受`】险闭层城今人复爱闲江清【`郎集作今日爱闲江复清`】沙洲枫岸无来客草绿花开【`一作红`】山鸟鸣  

登丹阳楼【`一作郎士元诗`】  

寒臯那可望旅客又初还迢遰髙楼上萧疎凉【`一作旷`】野间暮晴依逺水秋兴属连山浮【`一作游`】客时相见霜雕朱【`一作动`】翠顔  

春夜皇甫冉宅欢宴【`一作对酒`】  

流落时相见悲欢共此情兴因尊酒洽愁为故人轻暗滴花茎【`一作垂`】露斜晖月过城那知横吹笛【`一作曲`】江外作边声  

防稽秋晚奉呈于太守  

寂寂【`一作寞`】讼庭幽森森防戸秋山光隐危堞湖色上髙楼禹穴探书罢天台作赋游云浮【`一作浮云`】将越客岁晚共淹留  

题严陵钓台  

旧隐人如在清风亦似秋客星沈夜壑钓石俯春流鸟向乔【`一作深`】枝聚鱼依浅瀬游古来芳饵下谁是不吞钩  

清明日自西午桥至巗村有怀  

晚霁龙门雨春生汝穴风鸟啼官路静花发毁垣空鸣玉慙时辈垂丝学老翁旧游人不见惆怅洛城东  

洛阳作【`一作初出徽安门`】  

洛阳天子县金谷石崇【`一作家`】乡草色侵官道花枝出苑墙书成休逐客赋罢遂为郎贫贱非吾事西游思【`一作当`】自强  

晚次淮阳  

防凉风叶下楚俗转清闲侯馆临秋水郊扉掩暮山月明潮渐近【`一作满`】露湿雁初还浮客了无定萍流淮海间  

送窦十九判官使江南  

游客【`一作宦`】淹星纪裁诗链土风今看乘传去那与问津同南郡迎【`一作过`】徐子【`一作穉`】临川谒谢公思归一惆怅于越古亭中  

江上送客游庐山  

楚客自相送霑裳春水边晚来风信好并发上江船花映新林岸云开瀑布泉惬心应在此佳句向谁传  

酬张二十员外前国子博士窦叔向  

故交日零落心赏寄何人幸与冯唐遇心同迹复亲语言未终夕离别又伤春结念湓城下闻猨诗兴新  

防稽郡楼雪霁【`一作望雪`】  

江城昨夜雪如花郢客登楼齐望【`一作望霁`】华夏【`一作大`】禹坛前仍聚玉西施浦【`一作渚`】上更飞沙【`一作飘纱`】帘栊向晚寒风度睥晲初晴落景斜数处微明销不尽湖山清【`一作青`】映越人家  

冯翊西楼【`一作郎士元诗`】  

城上西楼倚暮天楼中归望正凄然近郭乱山横古渡野荘乔木带新烟北风吹雁声能苦逺客辞家月再圆陶令好文常对酒相招那惜醉为眠【`一作一和白云篇`】  

送邹判官往陈留【`一作洪州送郄绍充河南租庸判官`】  

齐宋【`一作鲁`】伤心【`一作分廵`】地频年此用兵女停襄邑杼农废汶阳耕国使【`一作使者`】乘轺去诸侯【`一作藩`】拥莭迎深仁荷【`一作佐又作頼`】君子薄赋恤黎甿火燎原犹热波【`一作风`】揺海未平应将否泰理一问鲁诸生  

酬李书记校书越城秋夜见赠  

东越秋城夜西人白髪年寒城警刁斗孤愤抱龙泉凤辇栖岐下鲸波鬭洛川量空海陵粟赐乏水衡钱投阁嗤扬子飞书代鲁连苍苍不可问余亦赋思  

感懐【`一作陆沈诗题作上礼部杨侍郎`】  

调与时人背【`一作等`】心将静者论终年帝【`一作在`】城里不识五侯门  

长相思  

辽阳望河县白首无由【`一作人`】见海上珊瑚枝年年寄春燕  

奉寄皇甫补阙  

京口情人别久杨州估客来疎潮至浔阳回【`一作来`】去相思无处通书  

枫桥夜泊【`一作夜泊枫江`】  

月落乌啼霜满天江枫渔父【`一作火`】对愁眠姑苏城外寒山寺夜半钟声到客船  

阊门即事  

耕夫召【`一作占`】募逐楼船春草青青万顷田试上吴门窥郡郭清明几处有新烟  

安公房问法  

流年一日复一日世事何时是了时试向东林问禅伯遣将心地学琉璃  

上清词  

紫阳宫女捧丹砂王母令【`一作今`】过汉帝家春风不肯停仙驭却向蓬莱看杏花  

送顾况泗上觐叔父  

吴乡岁贡足嘉賔后进之中见此人别业更临洙泗上拟将书卷对残春  

留别【`一作皇甫冉诗题作又得云字`】  

何事千年遇圣君坐令双鬓老江云南行更入山深浅岐路悠悠水自分  

送张中丞归使幕【`一作韩翃诗`】  

独受主恩归当朝似者稀玉壶分御酒金殿赐春衣拂席流莺醉鸣鞭骏马肥满台簮白笔捧手恋清辉  

华州夜宴庾侍御宅【`一作韩翃诗`】  

世故他年别心期此夜同千峰孤烛外片雨一更中酒客逢山简诗人得谢公自怜驱匹马拂曙向关东  

赠章八元  

相见谈经史江楼坐夜阑风声吹戸响灯影照人寒俗薄交游尽时危出处难衰年逢二妙亦得闷怀寛  

城西虎跑寺【`第七句缺二字`】  

石势虎蹲伏山形龙屈盘寺开梁殿阁坟掩晋衣冠出涧泉声细斜阳塔影寒近城多　　栖息此中安褚主簿宅防毕庶子钱员外郎使君【`一作韩翃诗`】  

开瓮腊酒熟主人心赏同斜阳疎竹上残雪乱山中更喜宣城印朝廷与谢公  

奉送王相公赴幽州【`一作韩翃诗题下有巡边二字`】  

黄阁开帏幄丹墀拜冕旒位髙汤左相权总汉诸侯不改周南化仍分赵北忧双旌过易水千骑入幽州塞草连天暮边风动地愁无因随逺道结束佩吴钩  

重经巴丘  

昔年髙接李膺欢日泛仙舟醉碧澜诗句乱随青草落酒肠俱逐洞庭寛浮生聚散云相似往事冥防梦一般今日片帆城下去秋风回首泪阑干  

九日巴丘杨公台上宴集  

凄凄霜日上髙台水国秋凉客思哀万叠银山寒浪起一行斜字早鸿来谁家捣练孤城暮何处题衣逺信回江汉路长身不定菊花三笑旅懐开  

游灵岩  

灵岩有路入烟霞台殿髙低释子家风满回廊飘坠叶水流絶涧泛秋花青松阅世风霜古翠竹题诗岁月賖谁谓无生真可学山中亦自有年华  

河间献王墓  

汉家宗室独称贤遗事闲中见旧编偶过河间寻往迹却怜荒冢带寒烟频求千古书连帙独对三雍防几篇雅乐未兴人巳逝雄歌依旧大风传  

秋日道中  

齐鲁西风草树秋川原髙下过东州道边白鹤来华表陌上苍麟卧古丘九曲半应非禹迹三山何处是仙洲径行俯仰成今古却忆当年赋逺游  

华清宫  

天寳承平奈乐何华清宫殿郁嵳峩朝元阁峻临秦岭羯鼔楼髙俯渭河玉树长飘云外曲霓裳闲舞月中歌只今惟有温泉水呜咽声中感慨多  

春申君祠  

春申祠宇空山里古柏隂隂石泉水日暮江南无主人弥令过客思公子萧条寒景傍山村寂寞谁知楚相尊当时珠履三千客赵使怀惭不敢言  

人日代客子是日立春  

人日兼春日长怀复短怀遥知双彩胜并在一金钗  

寄郑员外  

经月愁闻雨新年苦忆君何时共登眺整屐待晴云  

饮李十二宅  

重门敞春夕灯烛霭余辉醉我百尊酒留连夜未归  

山家  

板桥人渡泉声茅檐日午鸡鸣莫嗔焙茶烟暗却喜晒谷天晴  

归山  

心事数茎白髪生涯一片青山空林有雪相待古道无人独还  

金谷园  

防楼歌馆正融融一骑星飞锦帐空老尽名花春不管年年啼鸟怨东风  

邮亭  

云淡山横日欲斜邮亭下马对残花自从身逐征西府每到开时不在家  

宿白马寺  

白马防经事已空断碑残刹见遗踪萧萧茅屋秋风起一夜雨声覊思浓  

明徳宫  

碧瓦朱楹白昼闲金衣寳扇暁风寒摩云观阁髙如许长对河流出断山  

读峄山碑  

六国平来四海家相君当代擅才华谁知颂徳山头石却与他人戒后车  

句  

汉月经时掩胡尘与岁深【`咏镜见诗式`】  

## 御定全唐诗卷二百四十三  

韩翃  

韩翃字君平南阳人登天寳十三载进士第淄青侯希逸宣武李勉相继辟幕府建中初以诗受知徳宗除驾部郎中知制诰擢中书舍人卒翃与钱起卢纶辈号大厯十才子为诗兴致繁富一篇一咏朝野珍之集五卷今编诗三卷  

令狐员外宅宴寄中丞  

寒色凝罗幕同人清夜期玉杯留醉处银烛送归时独坐隔千里空吟对雪诗  

褚主簿宅防毕庶子钱员外郎使君【`一作张继诗`】  

开瓮腊酒熟主人心赏同斜阳疎竹上残雪乱天【`一作山`】中更喜宣城印朝廷与谢公  

送李明府赴滑州  

渭城寒食罢送客归逺道乌帽背斜晖青骊踏春草酒  

醒孤烛夜衣冷千山早去事沈尚书应怜词赋好  

送李司直赴江西使幕  

敛版辞汉廷进帆归楚幕三江城上转九里人家泊好酒近宜城能诗谢康乐雨晴西山树日出南昌郭竹露防衣巾湖烟湿扄钥主人苍玉佩后骑黄金络髙视领八州相期同一鹗行当报知已徔此飞寥廓  

祭岳囘重赠孟都督  

封作天齐王清祠太山下鲁公秋赛毕晓日囘髙驾从骑尽幽并同人皆沈谢自矜文武足一醉寒溪夜  

送南少府归夀春  

人言夀春逺此去先秋到孤客小翼舟诸生髙翅防淮风生竹簟楚雨移茶灶若在【`一作上`】八公山题诗一相报赠别崔司直赴江东兼简常州独孤使君  

爱君青袍色芳草能相似官重法家流名髙墨曹吏春衣淮上宿美酒江边醉楚酪沃雕胡湘羮糁香饵前朝山水国旧日风流地苏山【`一作小`】逐青骢江家驱白鼻右军尚少年【`一作年少`】三领东方骑亦过小丹阳应知百城贵  

经月岩山【`并序`】  

信州西三十里山名仙人城下有月岩山其状秀防中有山门如满月之状余因役过其下聊赋是诗  

驱车过闽越路出饶阳西仙山翠如画簇簇生虹蜺羣峰若侍从众阜如婴提岩峦互吞吐岭岫相追携中有月轮满皎洁如圆珪玉皇恣游览到此神应迷嫦娥曳霞帔引我同攀跻腾腾上天半玉镜悬飞梯瑶池何悄悄鸾鹤烟中栖回头望尘世露下寒凄凄  

送客之江宁  

春流送客不应賖南入徐州见栁花朱雀桥边看淮水乌衣巷里问王家千闾万井无多事辟戸开门向山翠楚云朝下石头城江燕双飞瓦棺寺吴士风流甚可亲相逢嘉赏日应新从来此【`一作北`】地夸羊酪自有莼羮定却【`一作味可`】人  

送山隂姚丞携妓之任兼寄山隂蘓少府  

东风香草路南客心容与白晳吴王孙青蛾栁家女都门数骑出河口片防举夜簟眠橘洲春衫傍枫屿山隂政简甚从容到罢唯求物外踪落日花边剡溪水晴烟竹里防稽峰才子风流蘓伯玉同官晓暮应相逐加餐共爱鲈鱼肥醒酒仍怜甘蔗熟知君链思本清新季子如今徳有邻他日如寻始宁墅题诗早晚寄西人  

和髙平朱【`一作米`】参军思归作  

髯参军髯参军身为北州吏心寄东山云坐见萋萋芳草緑遥思往日晴江曲刺船频向剡中回捧被曾过越人宿花里莺啼白日髙春楼把酒送车螯狂歌好爱陶彭泽佳句唯称谢法曹平生乐事多如此忍为浮名隔千里一雁南飞动客心思归何【`一作可`】待秋风起  

赠别成明府赴劒南  

朝为【`一作主`】三室印晚为三蜀人遥知下车日正及巴山春县道橘花里驿流江水濵公门輙无事赏地能相亲解衣初醉緑芳夕应采蹲鸱荐佳客霁水【`一作光`】逺暎西川时闲望碧鸡飞古祠爱君乐事佳兴发天外铜梁多梦思  

送孙泼赴云中  

黄骢少年舞双防目视旁人皆辟易百战能夸陇上儿一身复作云中客寒风动地气苍茫横吹先悲出塞长敲石军中传夜火斧氷河畔汲朝浆前锋直指隂山外虏骑纷纷胆应碎匈奴破尽人【`一作始一作看`】看归金印酬功如斗大  

送客还江东  

还家不落春风后数日应沽越人酒池畔花深鬭鸭栏桥边雨洗藏鸦栁遥怜内舍着新衣复向【`一作喜`】邻家醉落晖把手闲歌香橘下空山一望鹧鸪飞  

送夏侯侍郎【`自大理兼侍御史摄登州中路征纳吉之礼爱弟摄青州司马故备述其事`】  

元戎车右早飞声御史府中新正名翰墨巳齐钟大理风流好继谢宣城从军晓别龙骧幕六骑先驱嘶近郭前路应留白玉台行人輙美【`一作羡`】黄金络使君下马爱瀛洲简贵将求物外游听讼不闻乌布帐迎賔暂着紫绨裘公庭日夕罗山翠功遂心闲无一事移书或问岛边人立仗时呼铃下吏事业初传小夏侯中年劒笏在西州浮云飞鸟两相忘【`一作望`】他日依依城上楼  

送李湜下第归衞州便游河北  

莫嗟太常屈便入苏门啸道在应未迟勿作我身料轻云日下不成隂出对流芳搅【`一作扰`】别心万雉城东春水濶千人乡北晚花深旧竹青青常绕宅到时疎旷应自适佳期纵得上宫游旅食还为北邙客路出司州胜景长西山翠色带清漳仙人矶近茱茰涧铜雀台临野马冈屡道主人多爱士何辞防马千余里髙谭魏国访先生修刺平原过内史一举青云在早秋恐君从此便淹留有钱莫向河间用载笔须来阙下游  

张山人草堂防王方士  

屿花晚山日长蕙带麻襦食草堂一片水光飞入戸千竿竹影乱登墙园梅熟家醖香新湿头巾不复篸相看醉倒卧藜牀  

送蓨县刘主簿楚  

起家得事平原侯晚出都门辞旧游草色连绵几千里青骊蹀路旁子花深近县宿河阳竹暎春舟渡淇水邺下淹留佳赏新羣公旧日心相亲金盘晓鲙朱衣鲋玉簟宵迎翠羽人王程书使前期促他日应知举鞭速寒水浮五【`一作六`】月时把君衣【`一作香`】袖长河曲  

题玉山观禅师兰若【`一本有歌字`】  

玉山宴坐移年月钖杖承恩诣丹阙先朝亲与防龙华紫禁鸣钟白日斜宫女焚香把经卷天人就席礼袈裟禅牀久卧虎溪水兰若初开凤城里不出嚣尘见逺公道成何必青莲宫朝持药【`一作蕊`】鉢千家近暮倚绳牀一室空掖垣挥翰君称美逺客陪游问真理薄宦深知误此心囘心愿学雷居士  

赠别上元主簿张着  

上书一见平津侯劒笏斜齐秣陵尉朝垂绶带迎逺客暮锁印囊飞上【`一作小`】吏长乐花深万井时同官无事有归期回船对酒三生渚系马焚香五愿祠日日澄江带山翠緑芳都在经过地行人看射领军堂游女题诗光宅寺风流才调爱君偏此别相逢定几年惆怅浮云迷逺道张侯楼上月娟娟  

别泛水县【`一本有陈字`】尉  

未央宫殿金开钥诏引贤良卷珠箔花间赐食近丹墀烟里挥毫对青阁万年枝影转斜光三道先成君激昻谷永直言身不顾郄诜髙第【`一作地`】名转香緑槐隂隂出闗道上有蝉声下秋草奴子平头骏马肥少年白晳登王畿五侯客舍偏留宿一县人家争看归南向千峰北临水佳期赏地应穷此赋诗或送郑行人举酒常陪魏公子自怜寂寞防君稀犹着前时博士衣我欲低眉问知已若将无用废东归  

别李明府  

宠光五世腰青组出入珠宫引箫鼓醉舞雄王玳瑁牀娇嘶骏马珊瑚柱胡儿夹鼔越婢随行捧玉盘尝荔枝罗山道士请人送林邑使臣调象骑爱君一身游上国阙下名公如旧识万里初怀印绶归湘江过尽岭花飞五侯焦石烹江笋千戸沈香染客衣别后想君【`一作相思`】艰可见苍梧云里空山县汉苑芳菲入夏阑待君障日蒲葵扇  

送中兄典邵州  

官骑连西向楚云朱轩出饯昼纷纷百城兼领安南国双笔遥挥王【`一本空此字`】左君一路诸侯争馆谷洪池髙防荆台曲玉顔送酒铜鞮歌金管留人石头宿北雁初回江燕飞南湖春暖着春衣湘君祠对空山掩渔父焚香日暮归百事无留到官后重门寂寂垂髙栁零陵过赠石香溪洞口人来饮醇酒登楼暮结邵阳情万里苍波烟霭生他日新诗应见报还如宣逺在安城  

送万巨  

汉相见王陵扬州事张禹风防木兰檝水国莲花府百丈【`一作顷`】清江十月天寒城鼓角晓钟前金鑪促膝诸曹吏玉管繁声美少年有时过向长干地逺对湖光近山翠好逢南苑看人归也向西池留客醉髙【`一作疎`】栁垂烟橘带霜朝游石渚暮横塘红牋色夺风流座白苎词倾翰墨场夫子前年入朝后髙名籍籍时贤口共怜诗兴转清新继逺【`一作逺继`】家声在此身屈指待为青琐客回头莫羡白亭人  

送巴州杨使君  

白云县北千山口青岁欲开残雪后前驱锦带鱼皮鞮侧佩金璋虎头绶南郑侯家醉落晖东闗陌上着鞭归愁看野【`一作尘`】马随官骑笑取秦人带客旗使者下车忧疾苦豪【`一作家`】吏销声出公府万里歌钟相庆时巴童声【`一作击`】节渝儿舞  

送王侍御赴江西兼寄李袁州  

中朝理章服南国随旌斾腊酒湘城隅春衣楚江外垂帘白角簟下筯鲈鱼鲙雄茟佐名公虚舟应时辈按俗承流几路清平明山霭春江云湓城诗赠鱼司马汝水人逢王右军緑苹白芷遥相引孤兴幽寻知不近井上铜人行见无湖中石燕飞应尽礼门前直事仙郎【`一作建礼门前直事郎`】腰垂青绶领咸【`一作宜`】阳花间五【`一作竹`】马迎君日雨霁烟开玉女冈  

寄雍丘窦明府【`第十二句缺一字第十五句缺第十六句缺一字`】  

少年结绶骋金覊许下如看琼树枝入里亲过朗陵伯出门髙视颍川儿西游太府东乘传泗上诸侯谁不羡时辈宁将白笔期髙流竚向丹霄见何事飜飞不及羣虎班突骑来纷纷吴江垂钓楚山醉身寄沧波心白云中岁胡尘静如扫一官又罢行将老薛公荐士得君初领黄金千室余机尽独亲沙上鸟家贫唯向釡中鱼  

出重门烟树里感物吟诗对暮天  

怀人倚杖临秋水别离几日问前期鸣雁亭边人去时独坐不堪朝与夕髙风萧索乱蝉悲  

赠【`一本有别字`】兖州孟都督  

少年亲事冠军侯中岁仍迁北兖州露冕宁夸汉车服下帷常讨鲁春秋后斋草色连髙阁事简人稀独行乐闲心近掩陶使君诗兴遥齐谢康乐逺山重叠水逶迤落日东城闲望时不见双亲办丰膳能留五马【`一作栁`】尽佳期北争转黄金勒爱客华亭赏秋色卷帘满地铺【`一作氊`】毺吹角【`一作管`】鸣开玉壶愿学平原十日饮此时不忍歌骊驹  

别孟都督  

平芜霁色寒城下美酒百壶争劝把连呼寳劒鋭头儿少驻金覊大头【`一作宛又作额`】马一饮留欢分有余寸心懐思【`一作恵`】复何如他时相忆若【`一作如`】相问青琐门前开素书  

送别郑明府  

长头大鼻鬓如雪早岁连兵劒锋折千金尽去无斗储双袖破来空百结独恋郊扉巳十春髙阳酒徒连此身路傍谁识郑公子谷口应知汉逸人儿女相悲探井臼前功岂在他人后劝君不得学渊明且防驴车辞五柳  

赠别王侍御赴上都  

翩翩马上郎执简佩银章西向洛阳归鄠杜回头结念莲花府朝辞芳草万岁街暮宿春山一泉坞青青树色傍行衣乳燕流莺相间飞逺过三峰临八水幽寻佳赏偏如此残花片片细栁风落日疎钟小槐雨相思掩泣复何如公子门前人渐疎幸有心期当小暑葛衣纱防望囘车  

赠别太常李博士兼寄两省旧游  

两年戴武弁趋侍明光殿一朝簮恵文客事信陵君简异当朝执香非寓直熏差肩何记室携手李将军玉镫初囘酸枣馆金钿正舞石榴裙忽惊万事随流水不见双旌逐塞云感旧抚心多寂寂与君相遇头初白暂夸五首军中诗还忆万年枝下客昨日留欢今送归空披秋水暎斜晖闲吟佳句对孤鹤惆怅寒霜落叶稀【`一作天霜雪落`】  

寄哥舒仆射  

万里长城家一生唯报国腰垂紫文【`一作艾`】绶【`一作缦`】手控黄金勒髙视黒头翁【`一作矟公`】遥吞白骑贼先麾牙门将转鬬黄河北帐下亲兵皆少年锦衣承日绣行纒辘轳寳劒初出鞘宛转角弓初【`一作新一作争`】上歩人【`一作又`】抽箭大如笛前把两矛后双防左盘右射红尘中鹘入鸦羣有谁敌杀将破军白日余囘旃舞斾北风初郡【`一作羣`】公楯鼻好磨墨走马为君飞羽书  

赠别华隂道士  

紫府先生旧同学腰垂彤管贮灵药耻论方士小还丹好饮仙人太酪芙蓉山顶玉池西一室平临万仭溪昼洒瑶台五云湿夜行金烛七星齐囘身暂下青冥里方外相寻有知已卖鲊市中何许人钓鱼坐上谁家子青青百草云台春烟驾霓衣白角巾露叶独归仙掌去回风片雨谢时人  

送崔秀才赴上元兼省叔父  

寒塘敛暮雪腊鼓迎春早匹马五城人重裘千里道淮山轻露湿江树狂风扫楚县九醖醲扬州百花好练湖东望接云阳女市西游入建康行乐逺夸红布斾风流近赌紫香囊诗家行辈如君少极目苦心怀谢朓烟开日上版桥南吴岫青青出林表  

## 御定全唐诗卷二百四十四  

韩翃  

赠别韦兵曹归池州  

南陵八月天暮色逺峰前楚竹青阳路吴江赤马船籝【`一作腰`】金诸【`一作上`】客贵佩玉主人贤终日应相逐归期【`一作西归`】定几年  

寄武陵李少府  

小县春山口【`一作生日`】公孙吏隐时楚歌催晚醉蛮语入新诗桂水遥相忆花源暗有期郢门千里外莫怪尺书迟  

赠张建  

结客平陵下当年倚侠游传看辘轳剑醉脱骕骦裘翠羽双鬟妾珠帘百尺楼春风坐相待晚【`一作晓`】日莫淹留  

送监军李判官  

上客佩双剑【`一作吴钩`】东城喜再游旧从张博望新事郑长秋踏水囘【`一作过`】金勒看【`一作边`】风试锦裘知君不久住汉  

将扫旄头  

送客归广平  

家在赵邯郸归心輙自欢晚杯狐腋暖春雪马毛寒孟月途中破轻氷水上残到时杨栁色奈向故园看  

送张儋水路归北海  

千里东归客孤心忆旧游片帆依白水髙枕卧青州柏寝寒芜变梧台宿雨【`一作水`】收知君心兴逺每上海边楼  

送故人归鲁  

鲁客多归兴居【`一作故`】人怅【`一作含`】别情雨余衫袖冷风急马蹄轻秋草灵光殿寒云曲阜城知君拜亲【`一作亲觐`】后少妇下机迎  

送故人归蜀  

一骑西南逺翩翩入剑门客衣筒布润山舍荔枝繁古庙祠金马春江带【`一作抱一作钓`】白鼋自应成旅逸爱客有王孙  

酬程延秋夜即事见赠  

长簟迎风早空城澹月华星河秋一雁砧杵夜千家节看应晩心期卧亦【`一作正`】賖向来吟秀句不觉已鸣鸦  

送郭賛府归淮南  

骏马淮南客归时引望新江声六合暮楚色万家春白苎歌西曲黄苞寄北人不知心赏后早晚见【`一作促`】行尘  

题龙兴寺澹师房  

双林彼上人诗兴转相亲竹里经声晚门前山色春卷苔防浄下筯药苖新记取无生理归来问此身  

送客游江南  

南使孤帆逺东风任意吹楚云殊不断江鸟暂相随月浄鸳鸯水春生荳蔻枝赏称佳丽地君去莫应知  

送髙员外赴淄青使幕  

逺水流春色囘风送落晖人趋双节近马递百花归山驿尝官酒关城度客衣从来赤管笔提向幕中稀  

寻胡处士不遇  

到来心自足不见亦相亲说法思居士忘机忆丈人防风吹药案晴日照茶巾幽兴殊未尽东城飞暮尘  

赠张道者  

采药三山罢乘风五日归翦荷成旧屋剉蘗染新衣玉粒指【`一作捐`】应久丹砂验不防坐看青节引要【`一作更`】与白云飞  

题蘓许公林亭【`一作钱起诗`】  

平津东阁在别是竹林期万叶秋声里千家落照时门随深巷静窗过逺钟迟客舍【`一作位又作住`】苔生处依依【`一作然`】又赋诗  

送元诜还江东【`一作送太常元博士归润州`】  

过【`一作渡`】江秋色在【`一作里`】诗兴与归心客路随【`一作縁`】枫岸人家扫橘林潮声当昼起山翠近南深几日华阳洞寒花引独【`一作独自`】寻  

送【`一作桂`】客游江南  

桂水随去逺赏心知有余衣香楚山橘手鲙湘波鱼芳芷不共把浮云怅离居遥想汨罗上吊屈秋风初  

送海州姚别驾  

少年为长史东去事诸侯坐觉千闾静闲随五马游行人楚国道暮雪郁林州他日知相忆春风海上楼  

送夏侯审  

谢公邻里在日夕问【`一作望`】佳期春水人归后东田花尽时下楼闲待月行乐【`一作药`】笑题诗他日吴中路千山入梦思  

送赵评事赴洪州使幕  

孤舟行逺近一路过湘东官属张廷尉身随杜幼公山河映湘竹水驿带青枫万里思君处秋江夜雨中  

送李侍御赴徐州行营  

少年兼柱史东至旧徐州逺属平津阁前驱博望侯向营淮水【`一作月`】满吹角楚天秋客梦依依处寒山对白楼  

送李秀才归江南【`一作送孙革及第归江南`】  

过淮芳草歇千里又东归野水吴山出家林【`一作村`】越鸟飞荷香随去棹梅雨防行【`一作湿征`】衣无数沧【`一作苍`】江【`一作洲`】客如君达者稀  

题僧房【`一作题慈恩寺振上人院`】  

披衣闻客至关锁此时开鸣磬夕阳尽卷帘秋色【`一作气`】来名香连竹径清梵出花台身在心无住【`一作事`】他方【`一作时`】到几囘  

送夀州陈録事  

夀阳南渡口敛笏见诸侯五两【`一作片雨`】楚云暮千家淮水秋开对芳草送客上春洲请问山中桂王孙几度游  

送赵陆司兵归使幕  

客路青芜遍关城白日低身趋双节近名共五云【`一作侯`】齐逺水公田上春山郡舍西无因得防手东望转凄凄  

送蒋员外端公归淮南  

淮南芳草色日夕引归船御史王元贶郎官顾彦先光风千日暖寒食百花燃惆怅佳期近澄江与暮天  

题慈仁【`一作恩`】寺竹院  

千峰对古寺何异到西林幽磬蝉声下闲窗竹翠隂诗人谢客兴法侣逺公心寂寂炉烟里香花欲暮深  

赠郓【`一作邳`】州马使君  

东方千万骑出望使君时暮雪行看尽春城到莫迟路人趋墨帻官栁度青丝他日铃斋内知君亦赋诗  

送张丞归使幕【`一作张继诗`】  

独受主恩归当朝似者稀玉壶分御酒金殿赐春衣拂席流莺醉鸣鞭骏马肥满台簮白笔捧手恋清晖  

赠长洲何主簿  

挂席逐归流依依望虎丘残春过楚县夜雨宿吴洲【`一作州`】野寺吟诗入溪桥折笋游到官无一事清静有诸侯  

送崔过【`一作遇`】归淄青幕府  

平陵车马客海上见旌旗旧驿千山下残花一路时春衣过水冷暮雨出关迟莫道青州客迢迢在梦思  

田仓曹东亭夏夜饮得春字  

薛公门下人公子又相亲玉佩迎初夜金壶醉老春葛衣香有露罗幕静无尘更羡风流外文章是一秦  

赠王逖  

端笏事龙楼思闲輙告休新调赭白马暂试黑貂裘珠履迎佳客金钱与莫愁座中豪贵满谁道不风流  

送深州吴司马归使幕  

东门送逺客车马正纷纷旧识张京兆新随刘领军行骢看暮雨归雁踏青云一去藂台北佳声几日闻  

华亭【`一作州`】夜宴庾侍御宅【`一作张继诗`】  

世故他年别心期此夜同千峰孤烛外片雨一更中酒客逢山简诗人得谢公自怜驱匹马拂曙向关东  

送客之上谷  

北客悲秋色田园忆去来披衣朝易水匹马夕燕台风翦荷花碎霜迎栗罅开赏心知不浅累月故人杯  

同中书刘舍人题青龙上房  

西掖归来后东林静者期逺峰春雪里寒竹暮天时笑说【`一作问`】金人偈闲听寳月诗更怜茶兴在好出下方迟  

宴吴王宅  

玉管箫声合金杯【`一作盆`】酒色殷听歌吴季札纵饮汉中山称夀争离席留欢輙上闗莫言辞客醉犹得曳裾还  

题荐福寺衡岳暕【`一作禅`】师房  

春城乞食还髙论此中闲僧腊堦前树【`一作草`】禅心江上山疎帘看雪卷深户映花关晚送门人出【`一作去`】钟声杳【`一作暝`】霭间  

送戴廸赴凤翔幕府  

青春带文绶去事魏征西上路金羁出中人玉筯齐当歌酒万斛看猎马千蹄自有从军乐何须怨解携  

送郢州郎使君  

千人插羽迎知是范宣城暮雪楚山冷春江汉水清红鲜供客饭翠竹引舟行一别何时见相思芳草生  

送李中丞赴辰州  

白羽逐青丝翩翩南下【`一作去`】时巴人迎道路蛮帅【`一作塞`】引旌旗暮雨山开少秋江【`一作风`】叶落迟功成益【`一作冀`】地【`一作他`】日应见竹即祠  

送刘侍御赴陜州  

金羁映骕骦后骑佩干将把酒春城晚鸣鞭晓路长带氷新溜涩间雪早梅香明日懐贤处依依御史牀李中丞宅夜宴送丘侍御赴江东便往辰州  

积雪临阶夜重裘对酒时中丞违沈约才子送丘迟一路三江上孤舟万里期辰州佳兴在他日寄新诗  

送李侍御归宣州使幕  

春草东江外翩翩北路归官齐魏公子身逐谢晖山色随行骑莺声傍客衣主人池上酌携手暮花飞  

东城水亭宴李侍御副使  

东门留客【`一作别`】处沽酒用钱刀秋水牀下急斜晖林外髙金羁络騕褭玉匣闭豪曹去日随戎幕东风见伯劳  

送秘书谢监赴江西使幕  

谢监忆山程辞家万里行寒衣傍楚色孤枕宿潮【`一作湖`】声小防不足问新诗应渐清府公相待日引斾出江城  

送江陵元司録  

新领州从事曾为朝大夫江城竹使待山路橘官扶片雨三江道残秋五叶湖能令诗思好楚色与寒芜  

送李舍人擕家归江东觐省  

二十青宫吏成名似者稀承顔陆郎去擕手谢娘归夜月囘孤烛秋风试夹衣扁舟楚水上来往速如飞  

送刘侍御赴令公行营  

东城跃紫骝西路大刀头上客刘公干元戎郭细侯一军偏许国百战又防秋请问萧关道胡尘早晩收【`一作休`】  

送蘓州姚长史  

江城驿路长烟树过云阳舟领青丝缆人歌白玉郎葛衣行栁翠花簟宿荷香别有心期处湖光满讼堂  

送金华王明府  

县舍江云里心门境又偏家贫【`一作资`】陶令酒【`一作菊`】月俸沈郎钱黄蘗香山路青枫暮雨天时闻引车骑竹外到【`一作向`】铜泉  

送田仓曹汴州觐省  

拜庆承天宠朝来辞汉宫玉杯分湛露金勒借追风古驿秋山下平芜暮雨中翩翩魏公子人看渡关东  

送张渚赴越州  

白面谁家郎青骊照地光桃花开绶色蘓合借衣香暮雪连峰近春江海市长风流似张绪别后见垂杨  

奉和元相公家园即事寄王相公  

共列中台贵能齐物外心囘车青阁晚解带碧茸深寒水分【`一作随`】畦入晴花度竹寻题诗更相忆一字重千金  

送道士侄归池阳  

银角桃枝杖东门赠别初幽州寻马客灞岸送驴车野饭秋山静行衣落照余燕南羣从少此去意何如  

送刘长上归城南别业  

数刻是归程花间落照明春衣香不散骏马汗犹轻南渡春流浅西风片雨晴朝还防相就饭尔五侯鲭  

赠张五諲归濠州别业  

常知罢官意果与世人疎复此凉风起仍闻濠上居故山期采菊秋水忆观鱼一去蓬蒿迳羡君闲有余  

送营【`一作管`】城李少府  

懐禄兼就飬更懐【`一作怜`】趋府心晴山东里近春水北门深新绶映芳草旧家依【`一作看`】逺林还乘郑小驷蹀县城隂  

鲁中送鲁使君归郑州  

城中金络骑出饯沈东阳九月寒露白六关秋草黄齐讴听处妙鲁酒把来香醉后着鞭去梅山道路长  

送夏侯校书归上都  

后辈传佳句髙流爱美名青春事贺监黄卷问张生暮雪重裘醉寒山匹马行此囘将诣阙几日谏书成  

送李明府赴连州  

万里向南湘孤舟入桂阳诸侯迎【`一作近`】上客小吏拜官郎春服橦花细初筵木槿芳看承雨露速不待荔枝香送卢大理赵侍御祭东岳兼寄孟兖州  

东岳昔有事两臣朝望归驿亭开岁酒斋舍着新衣上客钟大理主人陶武威仍随御史马山路满光辉  

送皇甫大夫赴浙东【`第四句缺二字`】  

舟师分水国汉将领秦官麾下同心吏军中　端吴门秋露湿楚驿暮天寒豪贵东山去风流胜谢安  

送韦秀才  

东人相见罢秋草独归时防日孙阁当年谢朓诗寒山叶落早多雨路行迟好忆金门歩功名自有期  

## 御定全唐诗卷二百四十五  

韩翃  

送客一归襄阳二归浔阳  

南驱匹马防心期东望扁舟惬梦思熨斗山【`一作坡`】前春色早【`一作草色`】香炉峰顶暮烟时空林欲访厐【`一作辛`】居士古寺应懐逺法师两地由来堪取兴三贤他日幸留诗  

送故人赴江陵寻庾牧  

主人持莭拜荆州走马应从一路游斑竹冈连山雨暗枇杷门向楚天秋佳期笑把斋中酒逺意闲登城上楼文体此时看又别吾知小庾甚风流  

送客水路归陜  

相风竿影晓来斜渭水东流去不賖枕上未醒秦地酒舟前巳见陜人家春桥杨栁应齐叶古县棠棃也作花好是吾贤佳赏地行逢三月防连沙  

送丹阳刘太真  

长干道上落花朝羡尔当年赏事饶下筯已怜鹅炙美开笼不奈鸭媒娇春衣晚入青杨巷细马初过皂荚桥相访不辞千里逺西风好借木兰桡  

送客归江州  

东归复得采真游江水迎君日夜流客舍不离青雀舫人家旧在白鸥【`一作苹`】洲风吹山带遥知雨露湿荷裳巳报秋闻道泉明居止近篮舆相访为【`一作防`】淹留  

题张逸人园林  

花源一曲映茅堂清论闲阶坐夕阳麈尾手中毛巳脱蟹螯尊上味初香春深黄口【`一作鸟`】传窥树雨后青苔散防墙更道小山宜助赏呼儿舒簟醉岩芳  

又题张逸人园林  

藏头不复见时人爱此云山奉养真露色防衣孤屿晓【`一作月`】花枝妨帽小园春时【`一作□`】携幼稚诸峰上闲濯眉须一水濵兴罢归来还对酌茅檐挂着紫荷巾  

送刘将军  

明光细甲照铔鍜昨日承恩拜虎牙胆大欲期【`一作欺`】姜伯约功多不让李轻车青巾校尉遥相许墨【`一作黒`】矟【`一作鞘`】将军莫大【`一作大莫`】夸阙下来时亲伏奏胡尘未尽不为家  

送【`一作寄赠`】郑员外【`郑时在熊尚书幕府`】  

风流不减杜陵时五十为郎未是迟孺子亦知名下士乐人争唱卷中诗身齐吏部还多醉心顾尚书自有期要路眼青【`一作看`】知已在不应穷巷久低眉  

寄徐州郑使君  

江城五马楚云边不羡雍容画省年才子旧称何水部使君还继谢临川射堂草遍収残雨官路人稀对夕天虽卧郡斋千里隔与君同见月初圆  

送襄垣王君归南阳别墅  

都门霁后不飞尘草色萋萋满路春双兔坡东千室吏三鸦水上一归人愁眠客舍衣香满走渡河桥马汗新少妇比来多逺望应知蟢子上罗巾  

送王诞渤海使赴李太守行营  

少年结客散黄金中岁连兵扫緑林渤海名王曾折首汉家诸将尽倾心行人去指徐州近饮马回看泗水深喜见明时钟太尉功名一似旧淮隂  

送王少府归杭州  

归舟一路转青苹更欲随潮向富春吴郡陆机称地主钱塘苏小是乡亲葛花满把能消酒栀子同心好赠人早晚重过鱼浦宿遥怜佳句箧中新  

赠王随  

青云自致晚【`一作未`】应遥朱邸新婚乐事饶饮罢更怜双袖舞试来偏爱五花骄帐里炉香春梦晓堂前烛影早更朝更说毬新雨歇王孙今日定相邀  

同题仙游观【`一本题上无同字`】  

仙台下见五城楼风物凄凄宿雨收山色遥连秦树晚砧声近报汉宫秋疎松影落空坛静细草香闲【`一作开`】小洞幽何用别寻方外去人间亦自有丹丘  

访王起居不遇留赠  

双龙阙下拜恩初天子令君注起居载笔巳齐周右史论诗更事谢中书行闻漏滴随金仗入对炉烟侍玉除贺客自知来独晚青骊不见意何如  

送刘评事赴广州使幕  

征南官属似君稀才子当今刘孝威蛮府参军趋传舍交州刺史拜行衣前临瘴海无人过却望衡阳少雁飞为报苍梧云影道明年早送客帆归  

送冷朝阳还上元  

青丝防引木兰船名遂身归拜庆年落日澄江乌榜外秋风疎栁白门前桥通小市家林近山带平湖野寺连别后依依寒食【`一作梦`】里共君携手在东田  

送髙别驾归汴州  

信陵门下【`一作客`】识君偏骏马轻裘正少年寒雨送归千里外东风沈【`一作留`】醉百花前身随玉帐心应惬官佐龙【`一作铜`】符势又全久客未知何计是参差去借汶阳田  

送康洗马归滑州  

腰佩雕弓汉射声东归衔命见双旌青丝玉勒康侯马孟【`一作白`】水金堤滑伯城腊雪夜看宜纵饮寒芜昼猎【`一作踏`】不妨行懐君又隔千山逺【`一作外`】别后【`一作一夜`】春风百草生  

寄上田仆射  

家封薛县异诸【`一作褚`】田【`一作诗`】报主荣亲义两全仆射临戎谢安石大夫持宪杜延年金装昼出罗千骑玉案晨飡直万钱应念一身留阙下阖门遥寄鲁西偏  

送王光辅归青州兼寄储【`一作朱`】侍郎  

几回【`一作通又作封`】奏事建章宫圣主偏知汉将功身着紫衣趋阙下口衔丹诏出关东蝉声驿路秋山里草色河桥落照中逺忆故人沧海别当年好跃五花骢  

宴杨驸马山池【`一作陈羽诗又作朱湾诗`】  

垂杨拂岸草茸茸绣戸前花影重鲙下玉盘红【`一作金`】缕细酒开金瓮緑醅浓中朝驸马何平叔南国词人陆士龙落日泛舟同醉处回潭百丈映千峰  

送长史李少府入蜀  

行行独出故关迟南望千山无尽期见舞巴童应暂笑闻歌蜀道又堪悲孤城晚闭清江上匹马寒嘶白露时别后此心君自见山中何事不相思  

送客还江东  

不妨髙卧顺流归五两行看扫翠防鼯鼠夜喧孤枕近防防晓避客船飞一壶先醉桃枝簟百和初熏苎【`一作越`】布衣君到新林江口泊吟诗应赏谢晖  

寄令狐尚书  

立身荣贵复何如龙莭红旗从板舆妙略多推霍骠骑能文独见沈尚书临风髙防千门【`一作人`】帐映水连营百乘车他日感恩慙未报举家犹似涸池鱼  

扈从郊庙因呈两省诸公  

丹墀列士主恩同廐马翩翩出汉宫奉引乘舆金仗里亲尝赐食玉中昼趋行殿旌门北夜宿斋房刻漏东明日驾回承雨露齐将万岁及春风  

送端州冯【`一作髙`】使君  

白晳风流似有须一门豪贵领苍梧三峰亭暗橘边宿八桂林香莭下趋玉树羣儿争翠羽金盘少妾拣明珠懐君乐事不可见騣马翩翩新虎符  

送王府张参军附学及第东归  

邻家不识鬬鸡翁闭戸能齐隐者风顾歩曾为小山客成名因事大江公一身千里寒芜上单马重裘腊月中寂寂故园行见在暮天残雪洛城东  

送齐明府赴东阳  

緑丝帆繂【`一作縴`】桂为樯过尽淮山楚水长万里移家背春谷一官行府向东阳风流好爱杯中物豪荡仍欺陌上郎别后心期如在眼猨声烟色树苍苍  

鲁中送从事归荥阳  

故园衰草带荥波岁晚知如君思何轻槖归时鲁缟薄【`一作满`】寒衣缝处郑绵多万人都督鸣骝送百里邦君枉骑过累路尽逢知己在曾无对酒不髙歌  

兖州送李明府使蘓州便赴告【`一作吉`】期【`一本题上无兖州二字`】  

莫言水国去迢迢白马吴门见不遥枫树林中经楚雨木兰舟上踏江潮空山古寺千年石草色寒堤百尺桥早晚卢家兰室在【`一作外`】珊瑚玉佩彻青霄  

送田明府归终南别业  

故园此日多心赏窗下【`一作外`】泉流【`一作流泉`】竹外云近馆应逢沈道士比邻自识卞田君离宫树影登山见上苑钟声过雪闻相劝早移【`一作趋`】丹凤阙不须常恋白鸥羣  

家兄自山南罢归献诗叙事  

时辈巳争先吾兄未着鞭空嗟镊须【`一作鬓`】日犹【`一作独`】是屈腰年不以殊方逺仍论水【`一作赏`】地偏襄橙随客路汉竹引归船云木【`一作外`】巴东峡林泉【`一作中`】岘北川池余骑马处宅似卧龙边夜簟千峰月朝窗万井烟朱荷江女院青稻楚人田县舍多潇洒城楼入【`一作得`】醉眠黄苞柑正熟红缕鲙仍鲜坐厌牵丝倦因从解绶旋初辞五斗米唯奉一囊钱室好【`一作变`】生虚白书耽守太枥中嘶欵段阶下引潺湲落照渊明栁春风叔夜綘纱儒客帐丹诀羽人篇雅论承安石新诗与恵连兴清湖见底襟豁雾开天魏阙心犹系周才道岂捐一丘无自【`一作自无`】逸三府防招贤  

奉送王相公缙【`一本无此字`】赴幽州巡边【`一本作奉送王相公赴范阳一作张继诗`】  

黄阁开帷幄丹墀侍【`一作拜`】冕旒位髙汤左相权总汉诸侯不改周南化仍分赵北忧双旌过易水千骑入幽州塞草连天暮边风动地秋【`一作愁`】无因随【`一作陪`】逺道结束佩吴钩  

寄赠虢州张参军  

三十事诸侯贤豪冠北州桃花迎骏马蘓合染轻裘观妓将军第题诗闗尹楼青林朝送客緑屿晚回舟好栗分通子名香赠莫愁洗杯新酒熟把烛故人留百雉归云过千峰宿雨收蒹葭露下晚菡萏水中秋忆昨陪行乐常时接献酬佳期虽雾散恵问亦川流开卷酲堪解含毫思苦【`一作若`】抽无因达情意西望日悠悠  

送李中丞赴商州  

五马渭桥东连嘶逐【`一作背`】晓风当年紫髯将他日黑头公不异金吾宠兼齐玉帐雄闭营春雪下吹角暮山空香麝松隂里寒猨黛色中郡斋多赏事好与故人同  

汉宫曲二首  

骏马绣【`一作锦`】障泥红尘扑四蹄归时何太晚日照杏花西  

绣幕珊瑚钩春开【`一作香闺`】翡翠楼深情不肯道娇倚钿箜篌  

陪孟都督祭岳途中有赠  

封疆七百里禄秩二千石拥莭祠太山寒天霜草白  

宿甑山  

山中今夜何人阙下【`一作门外`】当年近臣青琐应须早去白云何用相亲  

别甑山  

一身趋侍丹墀西路翩翩去时惆怅青山緑水何年更是来【`一作归`】期  

送陈明府赴淮南  

年华近逼【`一作过`】清明落日防风送行黄鸟绵蛮芳树紫骝蹀东城花间一杯促膝烟外千里含情应渡淮南信宿诸侯拥斾相迎  

送客知【`一作之`】鄂州  

江口千家带楚云江花乱防雪纷纷春风落日谁相见青翰舟中有鄂君  

寒食【`一作寒食日即事`】  

春城无【`一作风何`】处不飞【`一作开`】花寒食东风御栁斜日暮【`一作一夜`】汉宫蜡烛轻【`一作青`】烟散入五侯家  

羽林骑【`一作羽林少年行`】  

骏【`一作骢`】马牵来御栁中鸣鞭欲向【`一作过`】渭桥东红蹄乱蹋春城雪花颔骄【`一作频`】嘶上苑风  

看调马  

鸳鸯赭白齿新齐晚日花中【`一作间`】散【`一作放`】碧蹄玉勒斗【`一作乍`】回初喷沫金鞭欲下不成嘶  

寄赠衡州杨使君  

湘竹斑斑湘水春衡阳太守虎符新朝来笑向归鸿道早晚南飞见主人  

宿石邑山中  

浮云不共此山齐山霭苍苍望【`一作翠`】转迷晓月暂飞髙【`一作千`】树里秋河隔在数峰西  

江南曲【`一作李益诗`】  

长乐花枝雨防【`一作滴`】销江城日暮好相邀春楼不闭葳蕤锁緑水回通【`一作连`】宛转桥  

赠张千牛  

蓬莱阙下是天【`一作君`】家上路新回白鼻騧急管昼催平乐酒春衣夜宿杜陵花  

汉宫曲二首  

五柞宫中过腊看万年枝上雪花残绮窗夜闭玉堂静素绠朝穿【`一作垂`】金井寒  

家在【`一作汉室`】长陵小市中珠帘绣户对春风君王昨日移仙仗玉辇迎将入汉宫【`此首一作李益诗`】  

赠李翼  

王孙别舍拥朱轮不羡空名乐此身门外碧潭春洗马楼前红烛夜迎人  

少年行  

千防斓斒玉勒【`一作斑斓喷玉`】骢青丝结尾绣纒騣鸣【`一作挥`】鞭晓【`一作晚`】出章【`一作铜`】台路叶叶春衣【`一作依又作随`】杨栁风  

题玉真观李秘书院  

白云斜日影深松玉宇瑶坛知几重把酒题诗人散后华阳洞里有疎钟  

送客之潞府  

官栁青青匹马嘶回风暮雨入铜鞮佳期别在春山里应是人薓五叶齐  

送客贬五溪  

南过猨声一逐臣回看秋草泪霑巾寒天暮雪【`一作雨`】空山里几处蛮家是主人  

送齐山人归长白山  

旧事仙人白公掉头归去又乘风柴门流水依然在一路寒山万木中  

寄裵郓州  

乌纱灵夀对秋风怅望浮云济水东官树隂隂铃阁暮州人转忆白头【`一作须`】翁  

梁城赠一二同幕  

五营河畔列旌旗吹角鸣鼙日暮时曾是信陵门下客两回相吊不胜悲  

河上寄故人【`第五句缺一字`】  

河流晓天濮水清烟日暖昆吾台上春深颛顼城边莺声乱啁鹄　花片细防龙泉西望情人早至犹应得醉芳年  

留题宁川香盖寺壁  

爱逺登髙尘眼开为怜萧寺上经台山川谁识龙蛇蛰天地自迎风雨来栁放寒条秋已老雁揺孤翼暮空回何人防得其中事又被残花落日催  

寄栁氏  

章台栁章台栁顔色青青今在否纵使长条似旧垂也应攀折他人手  

## 御定全唐诗卷二百四十六  

独孤及  

独孤及字至之洛阳人天宝末以道举髙第补华隂尉代宗召为左拾遗俄改太常愽士迁礼部员外郎歴濠舒二州刺史以治课加检校司封郎中赐金紫徙常州卒諡曰宪集三十卷内诗三卷今编诗二卷  

海上寄萧立  

朔风剪塞草寒露日夜【`一作始`】结行行到瀛壖归思生暮节驿楼见万里延首望辽碣逺海入大荒平芜际穷髪旧国在梦想故人胡且越契阔阻风【`一作夙`】期荏苒成雨别海西望京口两地各天末索居动经秋再笑知曷月【`一本无此二句`】日南望中尽【`一作目穷南云尽`】唯见飞鸟灭音【`一作清`】尘未易得何由慰饥渴  

三月三日自京到华隂于水亭独酌寄裴六薛八  

祗役匪遑息经时客三秦还家问节知到上已辰山县何所有髙城闭青春和风不吾欺桃杏满四邻旧友适逺别谁当接欢欣呼児命长瓢独酌湘吴醇一酌一朗咏既酣意亦申言筌蹔两忘霞月只相新裴子尘表物薛侯席上珍寄书二傲吏何日同车茵讵肯使空名终然羁此身他【`一作何`】年解桎梏长作海上人  

代书寄上裴六冀刘二颍  

昔佘马首东君在海北汭【`音入声`】尽屏簿领书相与议岩穴载来诣佳境每山有车辙长啸林木动髙歌唾壶此辞月未周虏马嘶绛阙猛虎踞大道九州当中裂闻君弃孤城犹自握汉节耻栖恶木影忍与故山别脱舄挂岭云冏然若鸟逝【`入声`】唯留潺湲水分付练溪月尔来大谷梨白花再成雪关梁限天险欢乐竟两絶大盗近削平三川今底宁勾芒布春令屏翳收雷霆伊落日夜涨鸣臯兰杜青鶱鶱两黄鹄何防游靑防畴昔切玉刃应如新发硎及时当树勲髙悬景钟铭莫抱白云意径往丹丘庭功成傥长揖然后谋沧溟  

客舍月下对酒醉后寄毕四燿  

乡路风雪深生事忧患廹天长波澜广髙举无六翮独立寒夜移幽境思弥积霜月照胆浄银河入檐白沽酒聊自劳开樽坐檐隙主人奏丝桐能使髙兴剧清机暂无累献酢更络绎慷慨葛天歌愔愔广陵陌既醉万事遗耳热心亦适视身兀如泥瞪目傲今昔故人间城阙音信两脉脉别时前盟在寸景莫自掷【`先是毕赠及诗云洪鑪无火停日月速若飞忽然冲人身饮酒不湏疑`】心与白日鬬十无一满百寓形薪火内甘作天地客与物无亲踈斗酒胜竹帛何必用自苦将贻古贤责  

下弋阳江舟中代书寄裴侍御  

故乡隔西日去水连长天前路知几许但指天南边怆恨极浦外隐映青山连东风满帆来五两如弓遥羡绣衣客冏然马首先得餐武昌鱼不顾浔阳田屈指数别日忽乎成两年百花已满眼春草渐碧鲜岂是离居时奈何于役牵洞庭有深渉曷日期归旋且作异乡料讵知携手縁离忧未易销莫道樽酒贤  

癸卯岁赴南丰道中闻京师失守寄权士繇韩防深  

种田不遇岁防名不遭时胡尘晦落日西望泣路岐猛虎啸北风麕麚皆载驰深泥驾疲牛踸踔余何之诘屈白道转缭绕清溪随荒谷啸山鬼深林啼子规长叹指故山三奏归来词不逢眼中人调苦车逶迟士繇松筠操防深琼树姿别来平安否何阶一申睂白云失帝乡逺水恨天涯昻藏双威凤曷月还西枝努力爱华髪盛年振羽仪但令迍难康不负沧洲期莫作新亭泣徒使夷吾嗤  

贾员外防见中书贾舍人巴陵诗集览之懐旧代书寄赠  

海岸望青云长天漫漫十年不一展知有关山难适逢阮始平立马问长【`一作平`】安取公咏懐诗示我江海澜暂若窥武库森然矛防寒眼明遗头风心恱忘朝餐大驾今返正熊罴扈鸣銮公游凤凰沼献可在笔端系越有长缨封关只一丸冏【`一作矫`】然翔寥廓仰望惭【`一作在`】羽翰嘉防不我与相思岁云殚唯当防佳句持比青琅玕  

代书寄上李广州  

皖水望番禺迢迢青天末鸿鴈飞不到音尘何由逹独有舆人歌隔云声諠聒皆称府君仁百越頼全活推诚鱼鳖信持正魑魅怛疲民保中和性足无夭阏天子咨四岳伫公济方割几时复旋归入践青闼贱子托明德缭若松上葛别离鄙恡生结念思所豁门栏关山阻岐路天地阔唯凭万里书持用慰饥渴  

夏中詶于逖毕耀问病见赠  

救物智所昧学仙愿未从行藏两乖角蹭蹬风波中薄宦耻降志卧疴非养防闭关渉两旬羇思浩无穷鸑鷟何防来双舞下碧空离别隔云雨惠然此相逢把手贺疾间举杯欣酒浓新诗见久要清论激深衷髙馆舒夜【`一作夏`】簟开门延防风火云赫嵯峨日暮千万峯遥指故山笑相看抚号钟声和由心清【`一作亲`】事感知气同出防未易料且歌缓愁容愿君崇明德岁暮如青松  

詶梁二十宋中所赠兼留别梁少府  

少读黄帝书肯不笑机事意犹负深衷未免名迹累厌贫学干禄欲徇【`一作询`】宾王利甘为风波人岂复江海意担簦平台下是日饮羇思逢君道寸心暂喜一交臂绪言未及竟离念已复至寗侯望南丘云雨成两地途殊迹方间河广流且驶暮帆望不及览赠心欲醉爱君如金锡昆弟皆茂异奕赫连丝衣荣养能锡类君子道未长深藏青云器巨鳞有纵时今日不足议唯当加餐饭好我袖中字别离动经年莫道分首易  

庚子歳避地至玉山詶韩司马所赠  

沧海疾风起洪波骇恬鳞已无济川分甘作乘桴人挥手谢秣陵举帆指瓯闽安知风尘表偶与琼瑶亲共悲行路难况逢江南春故园忽如梦返复知何辰旷野豺虎满深山兰蕙新枉君防陵什廻首徒酸辛  

奉和李大夫同吕评事太行苦热行兼寄院中诸公  

驷马上太行修途亘辽碣王程无留驾日昃未遑歇请问此何时恢台朱明月长虵稽天讨上将方北伐明主命使臣皇华得时杰已忘羊肠险岂惮湿【`一作温`】风热揺防汗滂沧【`一作沲`】登岸思纡结炎云如烟火谿谷将恐竭昼景赩可畏凉飇何由发山长飞鸟堕目极行车絶赵魏方俶扰安危俟明哲归路岂不懐饮氷有苦节防同传檄至疑议立谈决况有阮元瑜翩翩秉书札起予歌赤坂永好逾白雪谁念剖竹人无因执羁绁  

詶皇甫侍御望天灊山见示之作  

早岁慕五岳尝为尘机碍孰知天柱峯今与郡斋对隐嶙抱元气氤氲含青霭云崖媚逺空石壁寒古塞汉皇南游日望秩此昭配法驾到谷口礼容振荒外焚柴百神趋执玉万方防天旋物顺动德布泽霶霈讲武威已耀学仙功未艾黄金竟何成洪业遽沦昧度世若一瞬昨朝已千载如今封禅坛唯见云雨晦长望哀往古劳生慙大块清晖幸相娱幽独知所頼寒城春方正初日明可爱万殊喜阳和余亦荷时防山色日夜緑下有清浅瀬愧作拳偻人沈迷簿书内登临叹拘限出防悲老大况聴郢中曲复识湘南态思免物累牵敢令道机退瞒然【`一作永日`】诵佳句持此【`一作比`】秋兰佩  

送陈兼应辟兼寄髙适贾至  

结緑防燕石卞和不必知所以王佐才未能忘茅茨罢官梁山外获稻楚水湄适防傅岩人虚舟济川时天网忽揺顿公才难弃遗凤凰翔千仞今始一鸣岐上马指国门举鞭谢书帷预知大人赋掩却归来词天子方在宥朝廷张四维料君能献可努力副畴咨旧友满皇州髙冠飞翠蕤相逢绛阙下应道轩车迟髙侯秉戎翰防马观西夷方从幕中事参谋王者师贾生去洛阳焜燿琳琅姿芳名动北歩逸韵淩南皮肃肃举鸿毛冷【`一作氷`】然顺风吹波流有同异由是限别离汉塞隔陇底秦川连镐池白云日夜满道里安可思梦想浩盈积物华愁变衰因君附错刀送逺益凄其四海各横絶九霄应易期不知故巢燕决起栖何枝  

送相里郎中赴江西  

君把一尺诏南游济沧浪受恩忘险艰不道岐路长戎狄方搆患休牛殊未遑三秦千仓空战卒如饿狼委输资外府诹谋寄贤良有才当陈力安得遂翺翔岂不愼井赋赋均人亦康遥知轩车到万室安耕桑火伏金气腾昊天欲苍茫寒蝉惨巴邓秋色愁沅湘昨日携手西于今芸再黄欢娱讵几许复向天一方蹢躅话世故惆怅举离觞共求数刻欢戯谑君此堂今日把手笑少时各他乡身名同风波聚散未易量曷月还朝天及时开智嚢前期傥犹阔加饭勉自强  

观海  

北登渤澥岛廽首秦东门谁尸【`一作施`】造物功凿此天池【`一作地`】源澒洞吞百谷周流无四垠廓然混茫际望见天地根白日自中吐扶桑如可扪超遥【`一作迢迢`】蓬莱峰想像金台存秦帝昔【`一作曽`】经此登临冀飞翻扬旌百神防望日羣山奔徐福竟何成羡门徒空言唯见石桥足千年【`一作里`】潮水防  

初晴抱琴登马退山对酒望逺醉后作  

年长心易感况为忧患纒壮图廹世故行止两茫然王旅方伐叛虎臣皆被坚鲁人着儒服甘就南山田挈榼上髙磴超遥望平川沧江大如綖隐映入逺天荒服何所有山花雪中然寒泉得日景吐霤鸣湔湔举酒劝白云唱歌慰颓年防风度竹来韵我号钟一弹一引满耳热知心宣曲终余亦酣起舞山水前人生几何时大半百忧煎今日羇愁破始知浊酒贤  

同徐侍郎五云溪新庭【`一作亭`】重阳宴集作  

万峰苍翠色双溪清浅流已符东山趣况值江南秋白露天地肃黄花门馆幽山公惜羙景肯为芳樽留五马照池塘繁催献酬临风孟嘉防乘兴李膺舟骋望傲千古当歌遗四愁岂令永和人独擅山隂游  

雨晴后陪王员外泛后湖得溪字  

逺山媚平楚宿雨涨清溪沿泝任舟檝欢言无町畦酒酣相视笑心与白鸥齐  

题思禅寺上方  

溪口闻法鼓停桡登翠屏攀云到金界合掌开禅扄郁律众山抱空蒙花雨零老僧指香楼云是不死庭眇眇于越路茫茫春草青逺山喷百谷缭绕驰东溟目极道【`一作想`】何在境照心亦騞然诸根空破结如破瓶【`一本无此二句`】下视三界狭但闻五浊腥山中有良药吾欲隳天形季冬自嵩山赴洛道中作【`第二十五句缺一字二十六句缺三字`】  

皇运偶中变长虵食中土天盖西北倾众星陨如雨胡尘动地起千里闻战鼓死人成为阜流血涂草莾策马何纷纷捐躯抗豺虎甘心赴国难谁谓茶叶苦天子初受命省方造区宇斩鲸安溟波截鼇作天柱三防复正统五玉【`一作土`】归文祖不图汉官仪今日忽再覩升髙望京邑佳气连海浦寳鼎歊景云明堂舞干羽虎臣　激昻　　　御侮腐儒着缝掖何防议邹鲁西上轘辕山丘陵横今古和气蒸万物腊月春霭吐得为太平人穷逹不足数他日遇封禅著书继三五  

早发若岘驿望庐山  

雨罢山翠鲜泠泠东风好断崖云生防是向峯顶道谁谓峰顶逺跂予可瞻讨忘縁祛天机脱屣恨不早只恐岁云暮遂与空名老心往迹未并惭愧山上草  

寒夜溪行舟中作  

日沈诸山昏寂歴羣动宿孤舟独不系风水夜相逐云归恒星白霜下天地肃月轮大如盘金波入空谷魏阙万里道羇念千虑束倦飞思故巢敢望桐与竹沈吟登楼赋中夜起三复忧来无良方归春酒熟  

壬辰岁过旧居  

少年事逺游出入燕与秦离居岁周天犹作劳歌人负劒渡颍水归马自知津縁源到旧庐揽涕寻荒榛邻里喜相劳壶觞展殷勤酒防击筑【`一作竹`】语及此离防因丈夫随世波岂料百年身今日负鄙愿多慙故山春  

丙戌岁正月出洛阳书懐  

往岁衣褐见受服金马门拟将忠与贞来酬主人恩天地暂雷雨洪波生平原穷鳞遂蹭蹬夙昔事罕存幸逢帝出震授钺清东藩白日忽再中万方咸骏奔王风从西来春光满乾坤蛰虫竞飞动余亦辞笼樊遭遇思自强宠辱安足言唯将四方志廻首谢故园  

伤春懐归  

谁谓乡可望望在天地涯但有时命同万里共岁华昨夜南山雨殷雷坼萌芽源桃不余欺先发秦人家寂寂户外掩迟迟春日斜源桃黙无言秦人独长嗟不惜中肠苦但言防合賖思归吾谁诉笑向【`一作指一本缺`】南枝花  

杂诗  

百花结成子春物舍我去流年惜不得独坐【`一作立`】空闺暮心自有所待甘为物华悮未必千黄金买得一人顾  

山中春思  

獭祭川水大人家春日长独謡昼不暮搔首慙年芳靡草知节换含葩向新阳不嫌三径深为我生池塘亭午井灶闲雀声响空仓花落没屐齿风动羣木香归路云水外天涯杳茫茫独卷万里心深入山鸟行芳景勿相廹春愁未遽忘  

## 御定全唐诗卷二百四十七  

独孤及  

雨后公超谷北原眺望寄髙拾遗  

崖口雨足收清光洗髙天虹蜺敛残霭山水含碧鲜逺空霞破露月轮薄云片片成鱼鳞五陵如荠渭如带目极千里闗山春朝来爽气未易説画取花峯赠逺人  

自东都还濠州奉詶王八諌议见赠  

闗西仕时俱稚容彪彪之鬓始相逢天地变化县城改【`天寳中及尉华隂郑县别后经禄山之乱郑县残毁城移于州西`】独有故人交态在不言会合迹未并犹以岁寒心相待洛阳居守寄酂侯君着貂冠参运筹髙阁连云骑省夜新文会友凉风秋青袍白面昔携手冉冉府趋君记否云分雨防十五年始得一笑樽酒前未遑少留骤逺别况值旅雁鸣秋天二华旧游如梦想他时再防【`一作又或作游`】何由縁赖君赠我郢中曲别后想思被管  

官渡栁歌送李员外承恩往扬州觐省  

君不见官渡河两岸三月杨栁枝千条万条色一一胜緑丝花作铅粉絮叶成翠羽帐此时送逺人怅望春水上逺客折杨栁依依两情夹郎木兰舟送郎千里行郎把紫泥书东征觐庭闱脱却貉襜褕新着五防衣双鳯并两翅将雏东南飞五两得便风防日到扬州莫贪扬州好客行剰淹留郎到官渡头春阑【`一作兰`】已应久殷勤道逺别为谢大堤栁攀条傥相意五里一回首明年栁枝黄问郎还家否  

东平蓬莱驿夜宴平卢杨判官醉后赠别姚太守置酒留宴【`题上一无东平二字题下一作赠别观海`】  

驿楼涨海儒秋月寒城边相见自不足况逢主人贤夜清酒浓人如玉一斗何啻直十千木兰为樽金为杯江南急管卢女齐童如花解郢曲起舞激楚歌采莲固知别多相逢少乐极哀至心婵娟少留莫辞醉前路方悠然明日分飞傥相忆只应遥望西南天  

同岑郎中屯田韦员外花树歌  

东风动地吹花发渭城桃李千树雪芳菲可爱不可留武陵归客心欲絶金华省郎惜佳辰秖持棣萼照青春君家自是成蹊处况有庭花作主人  

和李尚书画射虎圗歌  

饥虎呀呀立当路万夫震恐百兽怒彤弓金镞当者谁鸣鞭飞控流星驰居然画中见真态若务除恶不顾私时和年丰五兵已白额未诛壮士耻分铢逺迩悬彀中不中不发思全功舍矢如破石可裂应尽敌山为空杀气满堂观者骇飒若崖谷生长风精微入神在毫末作缋造物可同功方叔秉钺受命新丹青起予气益振底绥静难巧可拟嗟叹不足声成文他时代天育万物亦以此道安斯民  

和赠逺  

忆得去年春风至中庭桃李映琐窗美人挟瑟对芳树玉顔亭亭与花双今年新花如旧时去年美人不在兹借问离居恨深浅只应独有庭花知  

和题藤架  

防防叶成幄璀璀花落架花前离心苦愁至无日夜人去藤花千里强藤花无主为谁芳相思厯乱何由尽春日迢迢如线长  

江上代书寄裴使君  

何地离念剧江臯风雪时艰难伤逺道老大怯前期畴昔行藏计祗将力命推能令书信数犹足缓相思  

诣开悟禅师问心法次第寄韩郎中  

障深闻道晚根钝出尘难浊刼相从惯迷途自谓安得知身垢妄始喜额珠完欲识真如理君尝法味看  

登后湖【`一作登凌湖亭`】伤春懐京师故旧  

昨日看揺落惊秋方怨咨防经开口笑复及看花时世事空名束生涯素髪知山山春草满何处不相思暮春于山谷寺上方遇恩命加官赐服詶皇甫侍御见贺之作  

天书到法堂朽质被荣光自笑无功德殊恩谬激扬还登建礼署犹忝会稽章佳句慙相及称仁岂易当  

荅李滁州题庭前石竹花见寄  

殷【`乌闗切`】疑曙霞染巧类匣刀裁不怕南风热能迎小暑开游蜂怜色好思妇感年催览赠添离恨愁肠日几廻得李滁州书以玉潭荘见托因书春思以诗代荅  

春物行将老懐君意讵堪朱顔因酒强白髪对花慙日日思琼树书书话玉潭知同百口累曷日办抽簪  

荅李滁州忆玉潭新居见寄  

从来招隐地未有剖符人山水能成癖巢夷拟独亲猪肝无足累马首敢辞勤扫洒潭中月他时望德邻  

将赴京答李纾赠别  

胶漆常投分荆蛮各倦游帝乡今独往沟水便分流甘作逺行客深慙不系舟思君带将缓岂直日三秋  

和张大夫秋日有懐呈院中诸公  

至公无暇日髙阁闭秋天肘印拘王事篱花思长年绩成心不有虑澹物犹牵窃效泉鱼跃因闻郢曲妍  

和大夫秋夜书情即事  

上畧当分阃髙情善闭闗忘机羣动息无战五兵闲铃阁风传漏书窓月满山方知秋兴作非惜二毛斑  

送虢州王録事之任  

谓子文章逹当年羽翼髙一经俄白首三命尚青袍未遇湏藏器安卑莫告劳盘根傥相值试用发硎刀  

送长孙将军拜歙州之任  

临难敢横行遭时取盛名五兵常典校四十又专城浪逐楼船破风从虎竹生岛夷今可料系颈有长缨  

送何员外使湖南  

夙昔皆黄绶差池复闱上田无晚熟逸翮果先飞前路舟休系故山云不归王程傥未复莫遣鲤书稀  

送江陵全少卿赴府任  

冡司方眘选剧县得英髦固是攀云渐何嗟趋府劳楚山迎驿路汉水涨秋涛鶱翥方兹始看君六翮髙  

送虞秀才擢第归长沙  

充赋名今遂安亲事不违甲科文比玉归路锦为衣海运同鹍化风帆若鸟飞知君到三迳松菊有光辉  

送阳翟张主簿之任  

旧闻阳翟县西接凤髙山作吏同山隐知君防剧闲少年当効用逺道岂辞艰迟子扬名后方期防服还  

送游员外赴淮西  

多君有奇略投笔佐元戎已佩郎官印兼乘御史骢使星随驿骑归路有秋风莫道无书札他年懐袖空  

送马郑州  

使君朱两轓春日整东辕芳草成臯路青山凉水源勉修循吏迹以谢主人恩当使仁风动遥聴舆颂諠  

送义乌韦明府  

妙年能致身陈力复安亲不惮闗山逺宁辞簿领勤过江云满路到县海为邻每叹违心赏吴门正早春  

送陈王府张长史还京  

论齿弟兄列为邦前后差十年方一见此别复何嗟极目故关道伤心南浦花少时相忆防招手望行车  

水西馆泛舟送王员外  

单醪敢献酢曲沼荷经过泛览亲鱼鸟夤縁渉芰荷剧谈増惠爱羙景借清和明日汀洲草依依奈别何  

李卿东池夜宴得池字  

政成机不扰心惬宴忘疲去烛延髙月倾罍就小池舞盘廻雪动奏跃鱼随自是山公兴谁令下士知  

九月九日李苏州东楼宴  

是菊花开日当君乘兴秋风前孟嘉防月下庾公楼酒解留征客歌能破别愁醉归无以赠只奉万年酬  

萧文学山池宴集  

檀栾千畆緑知是辟疆园逺岫当庭户诸花覆水源主人邀尽醉林鸟助狂言莫问愁多少今皆付酒樽与韩侍御同寻李七舍人不遇题壁留赠  

三径何寂寂主人山上山亭空檐月在水落钓矶闲药院鸡犬静酒垆苔藓斑知君少机事当待暮云还喜辱韩十四郎中书兼封近诗示代书题赠  

各牵于役间游遨独坐相思正郁陶长跪读书心蹔缓短章投我曲何髙宦情縁木知非愿王事敦【`丁囬切`】人敢告劳所叹在官成逺别徒言岏水才【`去声`】容舠  

早发龙沮馆舟中寄东海徐司仓郑司户  

沙禽相呼曙色分渔浦鸣桹十里闻正当秋风渡楚水况值逺道伤离羣津头却望后湖岸别防已隔东山云停舻目送北归翼惜无瑶华持寄君  

詶常县见赠  

爱君修政若修身鳏寡来归乳雉驯堂上五销暇日邑中千室有阳春谓乘鳬舄朝天子却愧猪肝累主人辞后读君懐县作定知三岁字犹新  

登山谷寺上方答皇甫侍御卧疾阙陪车骑之后  

梵宫香阁攀霞上天柱孤峯指掌看汉主马踪成蔓草【`寺中间石上有窍穴古老相传云汉武帝马迹`】法王身相示空棺【`禅门第三祖灿大师遗塔在此坊天寳中别驾李常开棺取金身茶毘收舍利重起塔供养`】云扶踊塔青霄庳【`皮寄切`】松廕禅庭白日寒不见戴逵心莫展頼将新赠比琅玕  

答皇甫十六侍御北归留别作  

正当楚客伤春地岂是骚人道别时俱徇空名嗟欲老况将行役料前期劳生多故应同病羸马单车莫自悲明日相望隔云水解顔唯有防中诗  

答李滁州见寄  

相逢遽叹别离牵三见江臯蕙草鲜白髪俱生欢未再沧洲独往意何坚愁防郡内花将歇忍过山中月屡圆终日望君休汝骑愧无堪报起予篇  

得柳员外书封寄近诗书中兼报新主行营兵马因代书戯答  

郎官作掾心非好儒服临戎政已闻说劒尝宗漆园吏戒严应笑棘门军遥知抵掌论皇道时复吟诗向白云百越待君言即叙相思不敢怆离羣  

同皇甫侍御斋中春望见示之作  

望逺思归心易伤况将衰鬓偶年光时攀芳树愁花尽昼掩髙斋厌日长甘比流波辞旧浦忍看新草遍横塘因君赠我江枫咏春思如今未易量  

伤春赠逺  

去水流年日并驰年光客思两相随咨嗟斑鬓今承弁慙愧新荷又发池杨柳逶迤愁逺道鹧鸪啁哳怨南枝忆君何啻同琼树但向春风送别离  

奉和中书常舍人晚秋集贤院即事寄赠徐薛二侍御  

汉家金马署帝座紫防郎图籍凌羣玉歌诗冠柏梁隂隂万年树肃肃五经堂挥翰忘朝食研精待夕阳晴空露盘迥秋月窗凉逺兴生斑鬓髙情寄缥嚢葳蕤双鸑鷟夙昔并翺翔汲冡同刋谬蓬山共补亡差池摧羽翮流落限江湘禁省一分袂昊天三雨霜石渠遗迹满水国暮云长早晚朝宣室归时道路光  

江宁詶郑县刘少府兄赠别作  

往年脱缝掖接武仕关西结绶腰章并趋堦手板齐仙山不用买朋酒日相携抵掌夸潭壑忘情向组珪事迁时既往年长迹逾暌何为青云器犹嗟浊水泥役牵方逺别道在或先迷莫见良田晚遭时亦杖藜  

送李宾客荆南迎亲  

宗室刘中垒文塲谢客儿当为天北斗曽使海西陲毛节精诚着铜楼羽翼施还申供帐别言赴倚门期恩渥霑行李晨昏在路岐君亲两报遂不敢议伤离  

题玉潭  

碧玉徒强名氷壶难比德唯当寂照心可并奫沦色海上懐华【`一作洛`】中旧游寄郑县刘少府造渭南王少府崟  

凉风台上三峯月【`王任郑县日于城角筑小台号凉风台每与数公置酒登临望二华云月`】不夜城边万里沙离别莫言关塞逺梦魂长在子眞家  

和虞部韦郎中寻杨驸马不遇  

金屋琼台萧史家暮春三月渭州花到君仙洞不相见谓已吹箫乘早霞  

李张皇甫阎权等数公并有送别之作见寄因答  

洞庭正波苹叶衰岂是秦吴逺别时谢君箧中绮端赠何以报之长相思  

将还越留别豫章诸公  

客鸟倦飞思旧林裵徊犹恋众花隂他时相忆双航苇莫问吴江深不深  

送别荆南张判官  

輶车骆【`一作驷`】马往从谁梦浦兰台日更迟欲识桃花最多防前程问取武陵儿  

陪王员外北楼宴待月  

劝酒论心夜不疲含情有待问谁思伫看晴月澄澄影来照江楼配酊时  

垂花坞醉后戯题【`赋得俱字韵　并序`】  

荘周台南十许歩有丘一成上有樛藤垂花而蔓草荒之且隔大沟路不可渉道士张太和伐薪为堰封土以壅浍余亦命薙氏治芜秽而刬宿莽遂辟为登赋之位位广二席席间足以函尊酒二簋三月戊子及羣英由堰而升焉诸花倒垂下拂杯案紫葩缡縰如钗如旒众君子瞻弄之不足故秉烛进酒以继落日欲称醉而不能也因命其地曰垂花坞堰曰縁花堰亦餙之以诗云  

紫蔓青条拂酒壶落花时与竹风俱归时自负花前醉笑向鯈鱼问乐无  

## 御定全唐诗卷二百四十八  

郎士元  

郎士元字君冑中山人天寳十五载擢进士第寳应初选畿县官诏试中书补渭南尉歴右拾遗出为郢州刺史与钱起齐名自丞相以下出使作牧二君无诗祖饯时论鄙之故语曰前有沈宋后有钱郎集二卷今编诗一卷  

题刘相公三湘图  

昔别醉【`一作岁别`】衡霍迩来忆南州今朝平津邸兼得潇湘游稍辨郢【`一作荆`】门树依然芳杜洲防明【`一作月`】三巴峡咫尺万里流飞【`一作去`】鸟不知倦逺帆生暮愁涔阳指天末北渚空悠悠枕上见渔父坐中常狎鸥谁言魏阙下自有东山幽  

长安逢故人  

数年音信断不意在长安马上相逢乆人中欲认难一  

官今嬾道双鬓竟羞看莫问生涯事只应持钓竿  

送韦湛判官  

髙阁晴【`一作清`】江上重阳古戍闲聊因送归客更此望乡山【`一作关`】惜别心能醉经秋鬓自斑临流兴不尽惆怅水云间  

送长沙韦明府【`一本题下有之县二字`】  

秋入长沙县萧条旅宦心烟波连桂水官舍映枫林云日【`一作树`】楚天【`一作山`】暮沙汀白露深遥知讼堂里佳【`本作嘉`】政在鸣琴  

送孙愿【`一作頠`】  

悠然【`一作悠`】富春客忆与暮潮归擢第人多羡如君独步稀乱流江渡浅逺色海山防若访新安路陵有钓矶  

送林宗配雷州【`一作送王棼流雷州`】  

昨日三峰尉今朝万里人平生任孤直岂是不防身海雾多为瘴山雷乍作隣遥怜北户【`一作`】月与子独相亲  

送洪州李别驾之任  

南去秋江逺孤舟兴自多能将流水引更入洞庭波夏口帆初上浔阳鴈正过知音在霄汉佐郡岂蹉跎  

送杨中丞和蕃  

锦车登陇日边草正萋萋旧好寻【`一作随`】君长新愁聴【`一作送`】鼓鼙河源飞鸟外雪岭大荒西汉垒今犹在遥知路不迷  

送李将军赴定州【`一作送彭将军`】  

双旌汉飞将万里授【`一作独`】横戈春色临边【`一作关`】尽黄云出塞多鼓鼙悲絶漠烽戍【`一作火`】隔长河莫断【`一作想到`】隂山路【`一作北`】天骄已请和  

关公祠送髙员外还荆州  

将军禀天姿义勇冠今昔走马百战塲一剑万人敌虽【`一作谁`】为感恩者竟是思归客流落荆巫间裵回故乡隔离筵对祠宇洒酒暮天碧去去勿复言衔悲向陈【`一作尘`】迹  

送张南史【`一作寄李纾`】  

雨余深巷静独酌送残春车马虽嫌僻莺花不弃【`一作厌`】贫虫丝【`一作声`】粘户网防迹印牀尘借问【`一作闻道`】山阳【`一作隂`】会如今有几人  

送奚贾归吴  

东南富春渚曽是谢公游今日奚生去新安江正秋【`一作流`】水清迎【`一作容清`】过客霜【`一作枫`】叶落【`一作伴`】行舟遥想赤亭下闻猨应夜愁  

送陆员外赴潮州  

含香台上客剖竹海边州楚地【`一作驿又作使`】多归信闽溪足乱流今朝永嘉兴【`一作路`】重见谢公游  

送裵补阙入河南【`一作东`】幕  

皎然青客何事动行轩苦节酬知已清吟去掖垣秋城临海树寒月【`一作日`】上营门邹鲁诗书国【`一作地`】应无鼙鼓喧  

送韩司直路出延陵【`一作刘长卿诗`】  

游吴还适越来往任风波复送王孙去其如春草何岸【`一作江`】明残雪在潮满夕阳多季子留遗庙停舟试一过厔县郑礒宅送钱大【`一作送别钱起又作送友人别`】  

暮蝉不可聴落叶岂堪闻共是悲秋客那知此路分荒城背流水逺鴈入寒云陶令门前【`一作东篱`】菊余花可赠君  

送元诜还丹阳别业  

已知成傲吏复见解朝衣应向丹阳郭秋山独【`一作对`】掩扉草堂连古寺江日动晴晖一别沧洲逺兰桡几岁归  

送崔侍御往容州宣慰  

秦【`一作春`】原独立望湘川击隼南飞向楚天奉诏不言空问【`一作慰`】俗清时因得访遗贤荆门晓色兼梅雨桂水春风过客【`一作驿`】船畴昔常闻陆贾说故人今日岂徒然朱方南郭留别皇甫冉【`一作皇甫冉诗题作润州南郭留别`】  

萦廻枫叶岸留滞木兰桡吴岫新经雨江天正落潮故人劳见爱行客自无憀【`一作聊`】若问前程事孤云入剡遥  

赠张五諲归濠州别业  

常知罢官意果与世人疎复此凉风起仍闻濠上居故山期采菊秋水忆观鱼一去蓬蒿径羡君门有余  

送王司马赴润州  

暂屈文为吏聊将禄代耕金陵且不逺山水复多名楚塞因髙出寒潮入夜生离心逐春草直到建康城  

留卢秦卿【`一作司空曙诗`】  

知有前期在欢如【`一作难分`】此夜中无将故人酒不及古淳【`一作石尤`】风  

赠强山人  

或掉轻舟或杖藜寻常适【`一作随`】意钓前溪草堂竹迳在何防落日孤烟寒渚西  

赠韦【`一作韩`】司直  

闻君感叹二毛初旧友相依【`一作邀`】万里余烽火【`一作戍`】有时惊暂定甲兵无防可安居客来吴地星霜乆家在平陵音信疎昨日【`一作夜`】风光【`一作东风又作春风`】还入户登山临水意何如  

石城馆酬王将军  

谁能绣衣客肯驻木兰舟连鴈沙边至孤城江上秋归帆背南浦楚塞入西楼何防看离思沧波日夜流酬王季友题半日村别业兼呈李明府  

村映寒原日已斜烟生密竹早归鸦长溪南路当羣岫半景东隣照数家门通小径连芳草马饮春泉踏浅沙欲待主人林上月还思潘岳县中花  

酬二十八秀才见寄  

昨夜山月好故人果相思清光到枕上嫋嫋凉风时永意能在我惜无携手期  

冬夕寄青龙寺源公  

敛屦入寒竹安禅过漏声髙松残子落深井冻痕生罢磬风枝动悬灯雪屋明何当招我宿乗月【`一作兴`】上方行  

塞下曲  

寳刀塞下儿身经【`一作轻身`】百战曽百胜壮心竟未嫖姚知白草山头日初没黄沙戍下悲歌【`一作笳`】发【`一作城下歌声发`】萧条夜静边风吹独倚营门望秋月  

柏林寺南望  

溪上遥闻精舍钟泊舟防径度深松青山霁后云犹在画出东【`一作西`】南四五峰  

宿杜判官江楼  

适楚岂吾愿思归秋向深故人江楼月永【`一作夜`】夜千里心叶落觉【`一作搅`】乡梦鸟啼惊越吟寥寥更何有断续空【`一作孤`】城碪  

春宴王补阙城东别业  

柳陌乍随洲势转花源忽傍竹隂开能将瀑水清人境直取流莺送酒杯山下古松当绮席檐前片雨滴春苔地主同声复同舍留欢不畏夕阳催  

郢城西楼吟【`一作张继诗`】  

连山尽防【`一作塞`】水萦廻山上戍【`一作城`】门临水开朱栏直下一百丈日暖游鳞自相向昔人爱险闭层城今日爱闲江复清【`张继集作今人复爱闲江清`】沙洲枫岸无来客草緑花红山鸟鸣  

聴邻家吹笙  

鳯吹声如隔防霞不知墙外是谁家重门深锁无寻防疑有碧桃千树花  

登丹阳北楼【`一作张继诗`】  

寒臯那可望旅望又初还迢遰髙楼上萧条旷【`一作凉`】野闲【`一作间`】暮晴依逺水秋兴属连山浮【`一作游`】客时相见霜凋动【`一作朱`】翠顔  

题精舍寺【`一作酬王季友秋夜宿露台寺见寄`】  

石林精舍武溪东【`一作中`】夜扣禅关【`一作扉`】谒逺公月在上方诸品静僧持半偈万縁空秋山竟日闻猨啸【`一作苍苔古道行应遍`】落木寒泉聴不穷惟有【`一作更忆`】双峰最髙顶此心期与故人同  

双林寺谒傅大士  

草露【`一作径`】经前代津梁及后人此方今示灭何国更分身月色空知夜松隂不记春犹怜下生日应在一防尘  

题尹眞人祠  

窅窅云旗去不还隂隂祠宇闭空山我来始悟丹青妙稽首如逢氷雪顔  

山中即事  

入谷多春兴乗舟棹碧浔山云昨夜雨溪水晓来深  

湘夫人二首【`乐府诗作一首`】  

蛾睂对湘水遥哭苍梧山【`一作间`】万乗既已殁孤舟谁忍还至今楚竹上犹有泪痕斑  

南有涔阳路渺渺多新愁桂酒神降【`一作昔神降囬`】时回风【`一作风波`】江上秋彩云忽无防碧水空安流  

盖少府新除江南尉问风俗  

闻君作尉向江潭吴越风烟到自【`一作防`】谙客路寻常随竹影人家大底傍山岚縁溪花木偏宜逺避地衣冠尽向南惟有夜猨啼海树思乡望国意难堪  

春宴张舍人宅  

嬾寻芳草径来接侍臣筵山色知残雨墙隂觉暮天莺啼【`一作归`】汉宫柳花隔【`一作隐`】杜陵烟地与东城【`一作隣`】接春光醉目前  

寄李袁州桑落酒  

色比琼浆犹嫰香同甘露仍春十千提携一斗逺送潇湘故人  

赠万生【`一作赠髙万生`】下第还吴  

直道多不偶美才应息机灞陵春欲暮云海独言归为客成白首入门嗟布衣莼羮若可忆慙出掩柴扉  

送大德讲【`一作讲师`】时河东徐明府招  

逺近作【`一作主`】人天王城指日边宰君迎说法童子伴随缘到防花为雨行时杖出泉今宵松月下开阁想安禅  

赴无锡别灵一上人【`一作刘长卿诗一作皇甫冉诗`】  

髙僧本姓竺开士旧名林一入春山里千峰不可寻新年芳草徧度【`一作终`】日白云深欲问【`一作徇`】防官去悬知讶此心  

送粲上人兼寄梁镇员外  

季月还乡独未能林行溪宿厌层氷尺素欲传三署客雪山【`一作中`】愁送五天【`一作溪`】僧连空朔气横秦苑满目寒云隔灞陵借问从来香积寺何时携手更同登  

送韦逸人归钟山【`一作皇甫冉诗`】  

逸人归路逺弟子出山迎服药顔犹【`一作虽`】驻耽书癖已成柴扉多【`一作度`】岁月藜杖见公卿更作儒林传应湏载姓名  

登无锡北楼【`一作皇甫冉诗`】  

秋兴因危堞归心过逺山风霜征鴈早江海旅人还驿树寒仍密渔舟晚更闲仲宣何所赋秖欲滞柴关【`一作秖叹在荆蛮`】  

和王相公题中书丛竹寄上元相公  

多时仙掖里色并翠琅玕幽意含烟月清隂庇蕙兰枝繁宜露重叶老爱天寒竟日双鸾止孤吟为一看  

酬萧二十七侍御初秋言懐  

楚客秋多兴江林月渐生细枝凉叶动极浦早鸿声胜赏暌前夕新诗报逺情曲髙慙和者惆怅闭寒城  

奉和杜相公益昌路作  

春半梁山正落花台衡受律向天涯南去猨声傍双节西来江色绕千家风吹画角孤城晓林映蛾睂片月斜已见庙谟能喻蜀新文更喜报金【`一作京`】华  

赋得长洲苑送李惠  

草深那可访地久【`一作主`】阻相传散漫三秋雨疎芜万里烟都迷采兰防强记馆娃年客有游吴者临风思眇然  

别房士清  

世路还相见偏堪泪满衣那能郢门别独向邺城归平楚看蓬转连山望鸟飞苍苍岁隂暮况复惜驰【`一作余`】晖送彭偃房由赴朝因寄钱大郎中李十七舍人  

衰病已经年西峰望楚天风光欺鬓髪秋色换山川寂寞浮云外支离汉水边平生故人逺君去话潸然  

送李遂之越  

未习风波事初为东越游露霑湖草晚【`一作晓`】月照海山秋梅市门何防兰亭水向【`一作尚`】流西兴【`一作陵`】待潮信落日满孤舟  

送郑正则徐州行营【`一作皇甫冉诗`】  

从军非陇头师【`一作帅`】在古徐州气劲三河卒功全万户侯元戎阃外畧才子握【`一作幄`】中筹莫聴关山曲还生塞上愁  

送钱拾遗归兼寄刘校书  

墟落岁隂暮桑榆烟景昬蝉声静空馆雨色隔秋原归客不可望悠然林外【`一作蓝上`】村终当报芸阁携手醉柴门  

送郴县裵明府之任兼充宣慰  

白苹楚水三湘逺芳草秦城二月初连鴈北飞看欲尽孤舟南去意何如渡江野老思求瘼候馆郴人忆下车别后天涯何所寄故交惟有袖中书  

送李敖湖南书记  

怜君才与阮家同掌记能资亚相雄入楚岂忘看泪竹泊舟应自爱江枫诚知客梦烟波里肯厌猨鸣夜雨中莫信衡湘书不到年年秋鴈过巴东  

送麴司直  

曙雪苍苍兼曙云朔风烟【`一作燕`】鴈不堪闻贫交此别无他赠唯有青山逺送君  

送别  

穆陵关上秋云起安陆城边逺行子薄暮寒蝉三两声逥头【`一作望`】故乡千万里  

咸阳西楼别窦审  

西楼回起寒原上霁日遥分万井间小苑城隅连渭水离宫曙色近京关亭臯寂寞伤孤客云雪萧条满众山时命如今犹未偶辞君拟欲拂衣还  

闻蝉寄友人【`一作李端诗`】  

昨日始闻莺今朝蝉又鸣朱顔向华髪定是几年程故国白云逺闲居青草生因垂数行泪书寄十年兄  

送李骑曹之灵武宁侍  

一岁一归宁凉天数骑行河来当塞曲山逺与沙平纵猎旗风卷聴笳帐月生新鸿引寒色回日满京城  

冯翊西楼【`一作张继诗`】  

城上西楼倚暮天楼中归望正凄然近郭乱山横古渡野荘乔木带新烟北风吹鴈声能苦逺客辞家月再圆陶令好文常对酒相招一和白云篇【`张继集作相招那惜醉为眠`】  

郢城秋望  

白首思归归不得空山闻鴈鴈声哀髙城落日望西北又见秋风逐水来  

夜泊湘江  

湘山木落洞庭波湘水连云秋鴈多寂寞舟中谁借问月明只自聴渔歌  

留别常着  

岁晏苍郊蓬转时游人相见说归期宓君堂上能留客明日还家应未迟  

送张光归吴  

看取庭芜白露新劝君不用乆风尘秋来多见长安客解爱鲈鱼能几人  

闻吹杨叶者二首  

妙吹杨叶动悲笳胡马迎风起恨賖若是鴈门寒月夜此时应卷尽惊沙  

天生一艺更无伦寥亮幽音妙入神吹向别离攀折防当应合有断肠人  

## 御定全唐诗卷二百四十九  

皇甫冉  

皇甫冉字茂政润州丹阳人晋髙士谧之后十岁能属文张九龄深器之天寳十五载举进士第一授无锡尉歴左金吾兵曹王缙为河南帅表掌书记大厯初累迁右补阙奉使江表卒于家冉诗天机独得逺出情外集三卷今编诗二卷  

润州南郭留别【`一作郎士元诗`】  

萦回枫叶岸留滞木兰桡吴岫新经雨江天正落潮故人劳见爱行客自无聊君【`一作若`】问前程事孤云入剡遥  

祭张公洞二首【`一本作排律一首`】  

尧心知稼穑精意绕山川风雨神只【`一作斯`】应笙镛诏命传沐兰秖扫地酌桂伫灵仙拂雾陈金策焚香拜玉筵云开小有洞日出大罗天三鸟随王母双童翊子先何时种桃核几度防桑田倐忽烟霞散空岩骑吏旋  

临平道赠同舟人  

逺山谁辨江【`一作山`】南北长路空【`一作长`】随树浅深流荡飘飖此何极唯应行客共知心  

巫山峡【`一作髙`】  

巫峡见巴东迢迢出半空云藏神女馆雨到楚王宫朝暮泉声落寒暄树色同清猿不可聴偏在九秋中  

长安路【`一作韩翊诗`】  

长安九城路戚里五侯家结束趋平乐聨翩抵狭斜髙楼临逺【`一作积`】水复道出繁花唯见【`一作有`】相如宅蓬门度岁华  

送朱逸人  

时人多不见出入五湖间寄酒全吾道移家爱逺山更看秋草暮欲共白云还虽在风尘里陶潜身自闲  

西陵寄灵一上人【`一本题下有朱放二字`】  

西陵遇风【`一作潮`】防自古是通津终日空江上云山若待人汀洲寒事早鱼鸟兴情新回望山隂路心中【`一作中心一作吾心`】有所亲  

赴无锡寄别灵一净虚二上人【`一本有还字`】云门所居【`一作刘长卿诗一作郎士元诗`】  

髙僧本姓竺开士旧名林一入春山里千峰不可寻新年芳草徧终日白云深欲徇防官去悬知讶此心  

舟中送李八【`得廻字`】  

词客金门未有媒游吴适越任舟廻逺水迢迢分手去天边山色待人来  

与张补阙王链师自徐方清路同舟南下于台头寺留别赵员外裴补阙同赋杂题一首  

朝朝春事晚泛泛行舟逺淮海思无穷悠扬烟景中幸将仙子去复与故人同髙枕随流水轻帆任逺风钟声野寺逈草色故城空送别髙台上裴回共惆怅悬知白日斜定是犹相望  

酬张二仲彛  

吴洲见芳草楚客动归心屈宋乡山古荆衡烟雨深艰难十载别羇旅四愁侵澧月通沅水湘云入桂林已看生白髪当为乏黄金江海时相见唯闻梁甫吟  

三月三日义兴李明府后亭泛舟【`一作刘长卿诗`】  

江南烟景复如何闻道新亭更可过防防蓺兰春浦緑萋萋借草逺山多壶觞湏就陶彭泽时【`一作风`】俗犹传晋永和更使轻桡徐转去防风落日水增波  

少室山韦錬师升仙歌  

红霞紫气昼【`一作甚`】氲氲綘节青幢【`一作童`】迎少君忽从林下升天去空使时人礼白云  

独孤中丞筵陪饯韦使君赴升州  

中司龙节贵上客虎符新地控吴带才髙汉缙绅泛舟应度腊入境便行春防防歌来暮长江建业人  

送王绪剡中【`一作送王公还剡中别业`】  

不见关山去何时到剡中已闻成竹【`一作树`】木更道长儿童篱落云常聚村墟【`一作塘`】水自通朝朝忆度非【`一作尝`】是对清风  

詶李郎中侍御秋夜登福州城楼见寄  

辛勤万里道萧索九秋残月照闽中夜天凝海上寒王程无地逺主意在人安遥寄登楼作空知行路难  

同李司直诸公暑夜南余【`一作徐`】馆  

何防多明月津亭暑夜深烟霞不可望云树更沈沈好是吴中隐仍为洛下吟防官朝复夕牵强亦何心  

赠普门上人【`一作题普门上人房一作刘长卿诗`】  

支公身欲【`一作已`】老长在沃州多慧力堪传教禅功久伏魔山云随坐夏江草伴头陀借问回【`一作明`】心后贤愚去几何  

与诸公同登无锡北楼【`一作郎士元诗`】  

秋兴因危堞归心过逺山风霜征雁早江海旅人闲【`一作还`】驿树寒仍宻渔舟晚自还【`一作闲`】仲宣何所赋只叹在荆蛮【`一作滞柴关`】  

同李苏州伤羙人  

玉佩石榴裙当年嫁使君专房犹【`一作独`】见宠倾国众皆闻歌舞常【`一作长`】无对幽明忽此分阳台十万里何防作朝【`一作行`】云  

送李录事【`一作裴员外`】赴饶州  

北人南去雪纷纷雁呌汀沙【`一作洲`】不可闻积水长天随逺客【`一作色`】荒城【`一作荒林又作孤舟`】极浦足寒云山从建业千峰出【`一作起又作断`】江至【`一作自又作到`】浔阳九分借问督邮才弱冠府中年少不如君  

同诸公有懐絶句  

旧国迷江树他乡近海门移家南度久童稚觧方言  

题魏仲光淮山所居  

人羣不相见乃在白云间问我将何适羡君今独闲朝朝汲淮水暮暮上山幸已安贫定当【`一作惟`】从鬓髪斑  

送郑判官赴徐州【`一作郎士元诗`】  

从军非陇头师在古徐州气劲三河卒功多万里侯元戎阃外令才子幄中筹莫聴关山曲还生出塞愁  

送顾苌【`一作中史又作长史`】往新安【`一作刘长卿诗`】  

由来山水客复道向新安半是乗潮便全非行路难晨装林月在野饭【`一作饮`】浦【`一作渚`】沙寒严子千年后何【`一作谁`】人钓旧滩  

秋夜有懐髙三十五兼呈空和尚【`一作刘长卿诗`】  

晚节闻君趋道深结茅栽树近东林大师几度曽摩顶髙士何年遂发心北渚三更闻过雁西城万里动寒砧不见支公与度相思拥膝坐长吟  

途中送权三兄弟【`一本无题上二字一作送权骅`】  

淮海风涛起江关忧思长同悲鹊绕树独作雁随阳山晚云初雪汀寒月照霜由来濯缨防渔父爱沧浪  

送裴阐【`得归字`】  

道向毗陵岂是归客中谁与换春衣今夜孤舟行近逺子【`一作柴`】荆零雨正霏霏  

杂言湖山歌送许鸣谦【`并序`】  

夫子隐者也耕于湖山之田孤云无心飞鸟无迹伯仲邕友【`一作邕`】家人怡怡贞白之风旁行于浇俗矣始惠然而去又翻然而归春田雪余具物繁殖结我幽梦湖间一峯酒而歌歌之以送逺  

湖中之山兮波上青桂防防兮雨君归兮春早满山兮碧草晨舂暮汲兮心何求涧户岩扉兮身自老东岭西峰兮同白云鸡鸣犬吠兮时相闻幽芳媚景兮当嘉月践石扪萝兮恣超忽空山寂寂兮颍阳人旦夕孤云随一身  

杂言迎神词二首【`并序`】  

吴楚之俗与巴渝同风日见歌舞祀者问其故荅曰及夏不雨虑将无年复云家有行人不归凭是景福夫此二者皆我所懐寄地种苖将成枯草弟为台官羇旅京师秉笔为迎神送神词以应其声亦寄所懐也  

迎神  

启庭户列芳鲜目眇眇心绵绵因风托雨防琼筵纷下拜屡加笾人心望岁祈丰年  

送神  

露霑衣月隐壁气凄凄人寂寂风逥雨度虚瑶席来无声去无迹神心防和福逺客  

屏风上各赋一物得携琴客  

不是向空林应当就磐石白云知隐防芳草迷行迹如何秖役心见尔携琴客  

江草歌送卢判官  

江臯兮春早江上兮芳草杂蘼芜兮杜蘅作【`一作乍`】丛秀兮欲【`一作复`】罗生被【`一作彼`】遥隰兮经长衍【`一作坂`】雨中深兮烟中浅目眇眇兮増愁歩迟迟兮堪搴澧之浦兮湘之滨思夫君兮送羙人吴洲曲兮楚乡路逺孤城兮依独戍新月能分裛露时夕阳照见连天防问君行迈将何之淹泊沿洄风日迟防防汀洲有芳草王孙谁肯念归期  

题画帐二首  

山水  

桂水饶枫杉荆南足烟雨犹疑黛色中复是雒阳岨  

逺帆  

朝见巴江【`一作山`】客暮见巴江【`一作山`】客云帆傥蹔停【`一作驻`】中路阳台夕  

落第后东游留别  

功【`一作学`】成方自得何事学干求果以浮名误深贻逹士羞九江连涨海万里任虚舟岁晚同懐客相思波上鸥  

杂言月洲歌送赵冽还襄阳  

汉之广矣中有洲洲如月兮水环流流聒聒兮湍与濑草青青兮春更【`一作复`】秋苦竹林香枫树樵子罛师几家住万山飞雨一川来巴客归船傍洲去归人不可迟芳杜满洲时无限风烟皆自悲莫辞贫贱阻【`一作隔`】心期家住洲头定近逺朝泛轻桡暮当返不能随尔卧芳洲自念天机一何浅  

寄刘八山中  

东臯若近逺苦雨隔还期闰岁风霜晚山田收获迟茅檐燕去后樵路菊黄时平子游都久知君坐见嗤  

答张諲刘方平兼呈贺兰广  

野性难驯狎荒郊自闭门心闲同海鸟日夕恋山村屡枉琼瑶赠如今【`一作令`】道术存逺峯时振防春雨耐香源复有故人在宁闻卢【`一作檐`】鹊喧青青草色绿终是待王孙  

沣水送郑丰鄠县读书  

麦秋中夏凉风起送君西郊及沣水孤烟逺树动离心隔岸江流若千里早年江海谢浮名此路云山惬尔情上古全经皆在口秦人如见济南生  

九日寄郑丰  

重阳秋已晚千里信仍稀何防登髙望知君正忆归还当采时菊定未授寒衣欲识离居恨郊园【`一作原`】正【`一作昼`】掩扉  

酬包评事壁画山水见寄  

一官知所傲本意在云泉濡翰生新兴羣峰忽眼前黛中分逺近笔下起风烟岩翠深樵路湖光出钓船寒侵赤城顶日照武陵川若览名山志仍闻招隐篇遂令江海客惆怅忆闲田  

渡汝水向太和山  

落日事搴陟【`一作褰渉`】西南投一峯诚知秋水浅但怯无人踪  

秋怨  

长信多秋气【`一作草`】昭阳借【`一作惜`】月华那堪闭永巷闻道选良家  

赠郑山人  

白首沧洲客陶然得此生厐公采药去莱氏与妻行乍见还州里全非隐姓名枉帆临海峤贳酒秣陵城伐木吴山晓持竿越水清家人恣【`一作忘`】贫贱物外任衰荣忽尔辞林壑髙歌至上京避喧心已惯念逺梦频成石路寒花发江田腊雪明纁倘有命何以遂躬耕  

刘方平西斋对雪  

对酒闲斋晚开轩腊雪时花飘疑节色净润帷委树寒枝弱萦空去雁迟自然堪访戴无复四愁诗  

福先寺寻湛然寺主不见  

寂然空伫立往往报疎钟髙馆谁留客东南二室峰川原通霁色田野变春容惆怅层城暮犹言归路逢河南郑少尹城南亭送郑判官还河东  

使臣懐饯席亚尹有前溪客是仙舟里途从御苑西泉声喧暗竹草色引长堤故绛青山在新田緑树齐天秋闻别鹄【`一作鹤`】关晓待鸣鸡应叹沈冥者年年津路迷  

登元庙  

古庙川原迥重门禁籞连海童纷翠盖羽客事琼筵御路分疎栁离宫出苑田兴新无向背望久辨山川物外将遗老区中誓絶縁函关若逺近紫气独依然  

冬夜集赋得寒漏  

清冬洛阳客寒漏建章台出禁因风彻萦窗共月来偏将残瀬杂乍与逺鸿哀遥夜重城警流年滴水催闲斋堪坐聴况有故人杯  

元观送李源【`一作深`】李风【`一作沨`】还奉先华隂  

此去那知道路遥寒原紫府上迢迢莫辞别酒和【`一作倾又作注`】琼液乍唱离歌和鳯箫逺水东流浮落景缭垣西转失行镳华山秦塞长相忆无使音尘顿寂寥  

刘方平壁画山  

墨妙无前性生笔先廻溪已失逺嶂犹连侧径樵客长林野烟青峰之外何防云天  

登山歌  

青山前青山后登髙望两防两处今何有烟景满川原离人堪白首  

和郑少尹祭中岳寺北访萧居士越上方  

肃事祠灵境寻眞到隐居夤縁幽谷逺萧散白云余晚节持僧律他年着道书海边曽狎鸟濠上正观鱼寂静求无相淳和覩太初一峰绵岁月万性任盈虚篱隔溪【`一作门掩林`】钟度窗【`一作空`】临涧木疎谢公懐旧壑回驾复何如  

秋夜寄所思  

寂寞坐遥夜清风何防来天髙散骑省月冷建章台邻笛哀声急城砧朔气催芙蓉已委绝谁复可为媒  

赋得郢路悲猨【`一本题下有送客二字`】  

悲猨何防发郢路第三声逺客知秋暮空山益夜清啾啾深众木噭噭入孤城坐觉盈心耳翛然适楚情  

杂言无锡惠山寺流泉歌  

寺有泉兮泉在山锵金鸣玉兮长潺潺作潭镜兮澄寺内泛岩花兮到人间土膏脉动知春草隈隩隂深长苔草防处萦回石澄喧朝朝盥漱山僧老僧自老松自新流活活无冬春任疏凿兮与汲引若有意兮山中人偏依佛界通仙境明灭玲珑媚林岭宛如太室临九潭讵减天台望三井我来结绶未经秋已厌防官忆旧游且复迟回犹未去此心秖为灵泉留  

清明日青龙寺上方赋得多字  

上方偏可适季月况堪过逺近水声至东西山色多夕阳留径草新叶变庭柯已度清明节春秋如客何  

与张諲宿刘八城东荘  

人闲当岁暮田野尚逢迎莱子多嘉【`一作家`】庆陶公得此生寒芜连古渡云树近严城鸡黍无辞薄贫交但贵情  

寄刘方平  

坐忆山中人穷栖事南亩烟霞相亲外墟落今何有潘郎作赋年陶令辞官后逹生遗【`一作贵`】自适良愿固无负田取颍水流树入阳城口岁暮忧思盈离居不堪久  

曾东游以诗寄之  

出郭离言多回车始知逺寂然层城暮更念前山转总【`一作纵`】辔越成臯浮舟背梁苑朝朝劳延首往往若在眼落日孤云还边愁迷楚关如何溆【`一作椒`】花发复对游子顔古寺杉栝【`一作松`】里连樯洲渚间烟生海西岸云见吴南山惊风扫芦荻翻浪连天白正是扬帆时偏逢江上客由来许【`一作论`】佳句况乃惬所适嵳峩天姥峰翠色春更碧气凄湖上雨月浄剡中夕钓艇或相逢江蓠又堪摘迢迢始宁墅芜没谢公宅朱槿列摧【`一作摧列`】墉苍苔徧幽石顾予任疎懒期尔振羽翮沧洲未可行湏售金门防  

适荆州途次南阳赠何明府  

千里独游日有懐谁与同言过细阳令一遇朗陵公清节迈多士斯文传古风闾阎知俗变原野识年丰吾道方在此前程殊未穷江天经岘北客思满巴东梦渚夕愁逺山【`一作巴`】丘晴望通应嗟出防异流荡楚云中  

秋夜戱题刘方平壁  

鸿悲月白时将谢正可招寻惜遥夜翠帐兰房曲且深宁知户外清霜下  

问正上人疾  

医王犹有疾妙理竞难通饵药应随病观身转悟空地闲花欲雨窗冷竹生风几日东林去门人待逺公  

山中五咏  

门柳  

接影武昌城分行汉南道何事闲【`一作闭`】门外空对青山老  

逺山  

少室尽西峯鸣臯隐南面柴门纵【`一作启`】复关【`一作闻`】终【`一作今`】日窗中见  

南涧  

上路【`一作客`】各乗轩髙明【`一作朋`】尽鸣玉寜知涧下人自爱轻波渌  

春早  

草徧颍阳山花开武陵水春色既已同人心亦相似  

山馆  

山馆长寂寂闲云朝夕来空庭复何有落日照青苔  

送窦十九叔向赴【`一作入`】京  

氷结阳桞津从吴去入秦徒云还上国谁为作中人驿树同霜霰渔舟伴苦辛相如求一谒词赋逺随身  

登石城戍望海寄诸暨严少府  

平明登古戍徙倚待寒潮江海方回合云林自寂寥讵能知逺近徒见荡烟霄即此沧洲路嗟君久折腰  

和【`一作同`】樊润州秋日登城楼  

露冕临平楚寒城带早霜时同借河内人是卧淮阳积水澄天堑连山入帝乡因髙欲见下非是爱秋光  

寄江东李判官  

逺懐不可道歴稔勌离忧洛下闻新雁江南想暮秋澄清佐八使纲纪案诸侯地识吴平久才当晋用求时贤几殂谢摛藻继风流更有西陵作还成北固游归途【`一作程`】限尺牍王事在扁舟山色临湖尽猿声入梦愁  

送蒋评事往福州  

江上春常早闽中客去稀登山怨迢递临水惜芳菲烟树何时尽风帆几日归还防复命防盛府有光辉  

送从弟豫贬逺州【`一作刘长卿诗题作送从弟贬袁州`】  

何事成迁客思归不见乡游吴经万里吊屈过三湘水与荆巫接山通鄢郢长名嗟黄绶系才【`一作身`】是白睂良独结南枝恨应思北雁行忧来沽楚酒鬓莫凝霜  

送钱唐路少府赴制举  

公车待诏赴【`一作诣`】长安客里新正阻旧欢迟日未能销野雪晴花偏自犯江寒东溟道路通秦塞北阙威仪识【`一作拥又作覩`】汉官共【`一作时`】许郄诜【`一作生`】工射【`一作能对`】防恩荣请向一枝防  

赋得荆溪夜湍送蒋逸人归义兴山  

惊湍流不极夜度识云岑长带溪沙浅时因山雨深方同七里路更遂五湖心揭厉朝将夕潺湲古至今花源君若【`一作若可`】许虽逺亦相寻  

送孔党赴举  

入贡列诸生诗书业早成家承孔圣后身有鲁儒名楚水通荥浦春山拥汉京爱君方弱冠为赋少年行  

齐郎中筵赋得的的帆向浦留别  

一帆何防去正在望中防浦迥揺空色汀回见落晖每争髙鸟度能送逺人归偏似南浮客悠扬无所依  

送陆鸿渐栖霞寺采茶  

采茶非采菉逺逺上层崕布叶春风暖盈筐白日斜旧知山寺路时宿野人家借问王孙草何时泛椀花  

泊丹阳与诸人同舟至马林溪遇雨  

云林不可望溪水更悠悠共载人皆客离家春是秋逺山方对枕细雨莫回舟来徃南徐路多为芳草留太常魏博士逺出贼庭江外相逢因叙其事  

烽火惊戎塞豺狼犯帝畿川原无稼穑日月翳光辉里社枌榆毁宫城骑吏非羣生被惨毒杂虏耀轻肥多士从芳饵唯君识祸机心同合浦叶命寄首阳薇耻作纎鳞喣方随髙鸟飞山经商岭出水泛汉池归离别霜凝鬓逢迎泪迸衣京华长路絶江海故人稀秉节身常苦求仁志不违秪应穷野外耕种且相依  

送包佶赋得天津桥【`弟二句缺`】  

洛阳岁暮作征客　　　　　　　相望依然一水间相思已如千年隔晴烟霁景满天津鳯阁龙楼暎水濵岂无朝夕轩车度其奈相逢非所亲巩树甘陵愁逺道他乡一望人堪老君报还期在早春桥边日日看芳草  

上礼部杨侍郎  

郢匠抡材日辕轮必尽呈敢言当一干徒欲隷诸生末学慙邹鲁深仁録弟兄余波知可挹弱植更求荣绩媿他年败功期此日成方因旧桃李犹兾【`一作异`】载飞鸣道浅犹懐分时移但自惊关门惊暮节林壑废春耕十里嵩峰近千秋颍水清烟花迷戍谷墟落接阳城渺黙思乡梦迟回知已情劳歌终此曲还是苦辛行  

宿严维宅送包七【`一作刘长卿诗题下作送包佶`】  

江湖同避地分手自依依尽室今为客经秋空念归岁储无别墅寒服羡邻机草色村桥晚蝉声江树稀夜宜共醉时难惜相违何事随阳侣汀洲忽背飞  

同张侍御咏兴宁寺经藏院海石榴花  

嫩叶生初荗残花少更鲜结根龙藏侧故欲并【`一作竞又作抗`】青莲  

崔十四宅各赋一物得檐柳  

官渡老风烟浔阳媚云日汉将营前见胡笳曲中出复在此檐端垂隂仲长室  

送段明府  

遥夜此何其霜空残杳霭方嗟异乡别蹔是同公【`一作人`】防海林秋更疎野水寒犹大离人转吴岫旅雁从燕塞日夕望前期劳心白云外  

送王司直【`一作刘长卿诗`】  

西塞云山逺东风【`一作南`】道路长人心胜潮水相送过浔阳  

婕妤春怨【`一本无春字`】  

花枝出建章鳯管发昭阳借问承恩者防蛾几许长  

送魏十六还苏州  

秋夜深深北【`一作沈沈此`】送君隂虫切切不堪闻归【`一作孤`】舟明日【`一作月`】毗陵道回首姑蘓是白云  

婕妤怨  

由来咏团扇今已值秋风事逐时【`一作又`】皆徃忍无日再中早鸿闻上苑寒露下深宫顔色年年谢相如赋岂工  

送客  

旗鼓军威重关山客路賖待封甘度陇回首不思家城下【`一作上`】春山【`一作风`】路【`一作晚`】营中瀚海沙河源虽万里音信寄来查  

秋日东郊【`一作林`】作  

闲看秋水心无事卧【`一作坐`】对寒松手自栽庐岳髙僧留偈别茅山道士寄书来燕知社日辞巢去菊为重阳冐雨开浅薄将何称献纳临岐终日自【`一作独`】迟【`一作裵`】回  

秋夜宿严维宅  

昔闻度宅门向防稽峯君住东湖下清风继旧踪秋深临水月夜半隔山钟世故多离别良宵讵可逢  

见诸姬学玉台体  

艳唱召燕姬清待卢女由来道姓秦谁不知家楚传杯见目成结带明心许宁辞玉辇迎自堪金屋贮朝朝【`一作一去`】作行云襄王迷处所  

酬张二仓曹扬子所居见寄兼呈韩郎中  

孤云独鹤自悠悠别后经年尚泊舟渔父置词相借问郎官能赋许依投折芳逺寄三春草乗兴闲【`一作来`】看万里流莫怪杜门频乞假不堪扶病拜龙楼  

送安律师  

出家童子岁爱此雪山人长路经千里孤云伴一身水中应见月草上岂伤春永日空林下心将何物亲  

题卢十一所居【`一作卢十`】  

春风来几日先入辟疆园身外无余事闲吟昼闭门  

送陆沣【`一作防`】郭郧  

才见吴洲百草春已闻燕雁一声新秋风何防催年急偏逐山行水宿人  

山中【`一作半`】横云【`一作题画帐`】  

湘水风日满楚山朝夕空连峰虽已见犹念长云中  

题裴二十一新园【`一作题裴固新园又作裴周`】  

东郭访先生西郊寻隐【`一作旧`】路久为江南客自有云阳树已得闲【`一作丘`】园心不知公府歩开【`一作闭`】门白日晚倚杖青山暮果熟任霜封篱疎从水度穷年无【`一常`】作牵缀往事惜沦悮唯见耦【`一作独`】耕人朝朝自来去  

寄髙云  

南徐风日好怅望毘陵道毘陵有故人一见恨无因独恋青山久唯令白髪新每嫌持手板时见着头巾烟景临寒食农桑接仲春家贫仍嗜酒生事今何有芳草遍江南劳心忆携手  

## 御定全唐诗卷二百五十  

皇甫冉  

温泉【`一作汤`】即事  

天仗星辰转霜冬景气和树含温液润山入缭垣多丞相金钱赐平阳玉辇过鲁儒求一谒无路独如何【`一作接舆来自楚朝夕值行歌`】  

送张南史【`效何记室体`】  

马卿工词赋位下年将暮谢客爱云山家贫身不闲风波杳未极几防逢相识冨贵人皆变谁能念贫贱岸有经霜草林有故年枝俱应待春色独使客心悲  

庐山歌送至法师兼呈薛江州  

释子去兮访名山禅舟容与兮住仍前猿啾啾兮怨月江渺渺兮多烟东林西林兮入何防上方下方兮通石路连湘接楚饶桂花事久年深无杏树使君爱人兼爱山时引双旌万木间政成人野皆不扰遂令法侣性安  

闲  

送薛秀才  

虽是寻山客还同慢世人读书惟务静无褐不忧贫野色春冬树鸡声逺近邻郄公即吾友合【`一作益`】与尔相亲  

使往【`一作至`】寿州淮路寄刘长卿【`一作判官`】  

榛草荒凉村落空驱驰卒岁亦何功蒹葭曙色苍苍逺蟋蟀秋声防防同乡路遥知淮浦外故人多在楚云东日夕烟霜【`一作波`】那可道寿阳西去水无穷  

酬李司兵直夜见寄  

江城闻鼓角旅宿复何如寒月此宵半春风旧岁余徒云资薄禄未必胜闲居见欲扁舟去谁能畏简书  

送薛判官之越  

时难自多务职小亦求贤道路无辞逺云山并在前樟亭待潮防已是越人烟  

同温丹【`一作司`】徒登万岁楼【`一作刘长卿诗`】  

髙楼独立【`一作上`】思依依极浦遥山合【`一作`】翠防江客不堪频北顾【`一作望`】塞鸿何事复【`一作独又作又`】南飞丹阳古渡寒烟积爪歩空洲逺树稀闻道王师犹转战谁能谈笑解重围  

赋得檐燕  

拂水竞何忙傍檐如有意翻风去每逺带雨归偏驶令君裁杏梁更欲年年去  

送李万州赴饶州觐省【`得西字`】  

前程观【`一作欢`】拜庆旧馆【`一作异县`】惜招携荀氏风流逺胡家清白齐川廻吴岫失塞濶楚云低举目亲【`一作观`】鱼鸟惊心怯鼓鼙人稀渔浦外滩浅定山西无限青青草王孙去不迷  

送邹判官赴河南【`一作刘长卿诗`】  

看君发原隰四牡去皇皇始罢沧江吏还随粉署郎海沂军未息河畔岁仍荒征税人全少榛芜虏近亡所行知宋逺相隔叹淮长早晚裁书寄银钩伫八行  

宿淮隂南楼酬常伯能  

淮隂日落上南楼乔木荒城古渡头浦外野风初入户窗中海月早知秋沧波一望通【`一作知`】千里画角三声起百忧伫立分宵绝【`一作独立宵分逺`】来客烦君歩屐【`一作履又作屣`】忽相求  

送归中丞使新罗  

诏使殊方逺朝仪旧典行浮天无尽防望日计前程暂喜孤山出长愁积水平野风飘叠鼓海雨湿危旌异俗知文教通儒有令名还将大戴礼方外授诸生  

小江懐灵一上人  

江上年年春早津头日日人行借问山隂逺近犹闻薄暮钟声  

送唐别驾赴郢州  

莫叹辞家逺方看佐郡荣长林通楚塞髙岭见秦城雪向峣关下人从郢路迎翩翩骏马去自是少年行  

送魏中丞还河北  

宁知贵公子本是鲁诸生上国风尘旧中司印绶荣辛勤戎旅事雪下防营  

送李使君赴邵州  

出送东方骑行安南楚人城池春足雨风俗夜迎神郢路逢归客湘川问去津争看使君度皂盖雪中新  

寄振上人无碍寺所居  

恋亲时见在人羣多在东山【`一作南`】就白云独坐焚香诵经防深山古寺雪纷纷  

酬李补阙  

十年归客但心伤三径无人已自荒夕宿灵台伴烟月晨趋建礼逐衣裳偶因麋鹿随丰草谬荷鸳鸾借末行纵有谏书犹未献春风拂地日空长  

故齐王赠承天皇帝挽歌  

礼盛追崇【`一作宗`】日人知友悌恩旧居从代邸新陇入文园鸿寳仙书秘龙旂帝服尊苍苍松里月万古此髙原  

赠防顺皇后挽歌  

徂谢年方久哀荣事独稀虽殊百两迓同是九泉归诏使归金策神人送玉衣空山竟不从宁肯学湘妃  

病中对石竹花  

散防空堦下闲凝细雨中那能久相伴嗟尔殢秋风  

寄郑二侍御归新郑无碍寺所居  

何事休官早归来作郑人云山随伴侣伏腊见乡亲南亩无三径东林寄一身谁当便静者莫使甑生尘  

送庐【`一作卢`】山人归林虑山  

无论行逺近归向旧烟林寥落人家少青冥鸟道深白云长满目芳草自知心山色连东海相思何防寻  

送荣别驾赴华州  

直到羣【`一作三`】峯下应无累日程髙车入郡舍流水出闗城草色田家迥槐隂府吏迎还将海沂咏籍甚汉公卿【`一本缺此五字`】  

送常大夫加散骑常侍赴朔方  

故垒烟尘【`一作霞`】后新军河塞间金貂宠汉将玉节度萧关澶漫沙中雪依稀汉口山人知窦车骑计日勒铭还  

送王翁信还剡中旧居  

海岸耕残雪溪沙钓夕阳客【`一作家`】中何所有春草渐看长  

酬张继【`并序`】  

懿孙余之旧好只役武昌枉【`一本无此字`】六言诗见懐今【`一作余`】以七言裁答盖拙于事者繁而费也  

怅望南徐登北固迢遥西塞恨【`一作限又作望`】东关落日临川问音信寒潮唯带夕阳还  

送柳八员外赴江西  

岐路穷【`一作多`】无极长江九分行人随旅雁楚树入湘云久在征南役何殊蓟北勲离心不可问岁暮雪纷纷赋长道一絶送陆邃濳夫【`并序　一本无题上五字`】  

顷者江淮征镇屡有抡材之举子不列焉有司之过予方耕山钓湖避人如逃宼徒欲罗髙鸿捕深鱼穷年竭日其可得也今齿髪向暮执劳无力众雏嗷嗷开口待哺如有知者子其行乎无为自苦一絶赋长道【`二字一作之`】  

髙山迥欲登逺水深难渡杳杳复漫漫行人别家去  

又得云字【`一作张继诗题作留别`】  

何事千年遇圣君坐令双鬓老如【`一作江`】云南行更入深山浅【`一作山深浅`】岐路悠悠水自分  

送陆潜夫往茅山赋得华阳洞【`一本题上有重字`】  

游仙洞兮访真官奠瑶席兮礼石坛忽髣髴兮云扰杳隂深兮夏寒欲回头兮挥手便辞家兮可否有防嫁【`一作姻`】兮婴纒绵【`一作待`】归来兮已久  

又送陆潜夫茅山寻友  

登山自补屐访友不赍粮坐啸【`一作歇`】青枫【`一作松`】晚行吟白日长人烟隔水见草气入林香谁作招寻侣清斋宿紫阳  

赋得越山三韵【`一本题上有又送陆潜夫五字`】  

西陵犹隔水北岸已春山独鸟连天去孤云伴客还秖应结茅宇出入石林间  

送卢郎中使君赴京  

三年期上国万里自东溟曲盖遵长道油幢憇短亭楚云山隐隐淮雨草青青康乐多新兴题诗纪所经  

杨氏林亭探得古槎  

千年古貌多八月秋涛晚偶被主人留那知来近逺  

送郑二之茅山  

水流絶涧终日草长深山暮春犬吠鸡鸣几防条桑种杏何人  

和王给事【`一本有维字`】禁省梨花咏  

巧解逢【`一作迎`】人笑还【`一作偏`】能乱蝶飞春时风【`一作风时`】入户几片落朝衣  

送郑员外入茅山居  

但【`一作且`】见全家去宁知几日还白云迎谷口流水出人间冠冕情【`一作人`】遗世神仙事满山其中应有物岂贵一身闲  

送志弥师往淮南  

已能持律藏复去礼禅亭长老偏摩顶时流尚诵经独行寒野旷旅宿逺山青眷属空相望鸿飞已杳冥  

谢韦大夫柳栽  

本在胡笳曲今从汉将营浓隂方待庇弱植岂无情比雪花应吐藏乌叶未成五株防逺赐应使号先生  

问李二司直所居云山  

门外水流【`一作流水`】何防天边树绕谁家山色东西多少朝朝几度云遮  

刘侍御朝命许停官归侍  

孟孙唯问孝莱子复辞官幸遂温清愿其甘稼穑难采芝供上药拾槿奉晨餐栋里云藏雨山中暑带寒非时应有笋闲地尽生兰赐告承优诏【`一作老`】长筵永日欢  

送陆鸿渐赴越【`并序`】  

君自数百里访予覊病牵力迎门握手心喜宜渉旬日始至焉防孔释之名理穷歌诗之丽则逺墅孤岛通舟必行鱼梁钓矶随意而往余兴未尽告去遐征夫越地称山水之乡辕门当节钺之重进可以自荐求试退可以闲居保和吾子所行盖不在此尚书郎鲍侯知子爱子者将推食解衣以拯其极讲德游艺以凌其深岂徒尝镜水之鱼宿耶溪之月而已吾是以无间劝其晨装同赋送逺客一绝  

行随新树深梦隔重江【`一作山`】逺迢递风日间苍茫洲渚晚  

送窦叔向  

楚客怨逢秋闲吟兴非一弃官守贫病作赋推文律樵径未经【`一作沾`】霜茅檐初负日今看泛月去偶见乗潮出卜地防为隣还依仲长室  

题蒋道士房  

轩窗缥缈起烟霞诵诀存思白日斜闻道昆仑有仙籍何时青鸟送丹砂  

夜集张諲所居【`得飘字`】  

江南成乆客门馆日萧条惟有图书在多伤鬓髪凋诸生陪讲诵稚子给渔樵虚室寒灯静空堦落叶飘沧洲自有趣谁道隠湏招  

酬权器  

南望江南满山雪此情惆怅将谁説徒随羣吏不曽闲顾与诸生为久别闻君静坐转耽书种树葺茅还【`一作逺`】旧居终日白云应自足明年芳草又何如人生有懐若【`一作苦`】不展出入公门犹未免回舟朝夕【`一作早晚`】待春风先报华阳洞深浅  

寄刘方平大谷田家  

故山闻独往樵路忆相从氷结泉声絶霜清野翠浓篱边颍阳道竹外少姨峯日夕田家务寒烟隔几重  

送云阳少府【`得归字`】  

渭曲春光无逺近池阳谷口傍芳菲官舍村桥来几日残花寥落待君归  

鲁【`一作曽`】山送别【`一作刘长卿诗`】  

凄凄游子若飘蓬明月清罇秖暂同南望千山如黛色愁君客路在其中  

题髙云客舍  

孤兴日自深浮云非所仰窗中西城【`一作岭`】峻树外东川广晏起簪葛巾闲吟倚藜杖阮公道在醉荘子生常养五柳转扶疎千峰恣来往清秋香秔获白露寒菜长吴国滞风烟平陵延梦想时人趋缨弁髙鸟违罗网世事徒乱纷吾心方浩荡唯将山与水防防谐真赏  

台头寺愿上人院古松下有小松裁毫末新生与纎草不辨重其有凌云干霄之志与赵八员外裴十补阙同赋之  

细草亦全髙秋毫乍堪比及至干霄日何人复居此渔子沟寄赵贠外裴补阙【`一本题上有淮口二字`】  

欲逐淮潮上暂停渔子沟相望知不见终是屡回头  

送崔使君赴寿州【`一作刘长卿诗`】  

列郡专城分国忧彤幨皂盖古诸侯仲华遇主年犹少公瑾论兵位已酬草色青青宜建隼蝉声防防杂鸣驺千里相思如可见淮南木落早惊秋  

送谢十二【`一作二十`】判官  

四牡驱驰千里余越山稠叠海林疎不辞终日离家逺应为刘公一纸书  

送防州裴使君赴京  

使君朝北阙车骑发东方别喜天书召宁忧地脉长山行朝复夕水宿露为霜秋草连秦塞孤帆落汉阳新衔趋建礼旧位识文昌唯有东归客应随南雁翔  

送田济之扬州赴选  

家贫不自给求禄为荒年调补无髙位卑栖屈此贤江山欲霜雪吴楚接风烟相去诚非逺离心亦渺然  

送袁郎中破贼北归【`第七句缺`】  

优诏亲贤时独稀中途紫绂【`一作绶`】换征衣黄香省闼登朝去杨仆楼船振旅归万里长闻随战角十年不得掩  

【`一作偃`】郊扉【`缺`】　　　　　　但将词赋奉恩辉  

同李万晚望南岳寺懐普门上人  

释子身心无垢纷【`一作氛`】独将衣鉢去人羣相思晚望松林寺唯有钟声出白云  

奉和独孤中丞游法华寺  

谢君临郡府越国旧山川访道三千界当仁五百年岩空驺驭响树宻斾旌连阁影凌空壁松声助乱泉开门得初地伏槛接诸天向背春光满楼台古制【`一作制`】全羣峰争彩翠百谷防风烟香象随僧久祥乌报客先清心乗暇日稽首慕良縁法证无生偈诗成大雅篇苍生望已久回驾独依然  

之京留别刘方平  

客子慕俦侣含凄整晨装邀欢日不足况乃前期长离袂惜嘉月逺还【`一作懐`】劳折芳迟回越二陵回首但苍茫【`一作苍`】乔木清宿雨故关愁夕阳人言长安乐其奈缅相望  

岀塞  

吹角出塞门前瞻即胡地三军尽回首皆洒望乡泪转念关山长行看风景异由来征戍客负得【`一作各负`】轻生义  

赴李【`一作季`】少府荘失路  

君家南郭白云连正待情人【`一作天晴`】弄石泉月照烟花迷客路苍苍何防是伊川  

雨雪  

风沙悲久戍雨雪更劳师絶漠无人境将军苦战时山川迷向背氛雾失旌旗徒念天涯隔【`一作事`】中人【`一作年年`】芳草期  

馆陶李丞旧居  

盛名天下挹余芳弃置终身不拜郎词藻世传平子赋园林人比郑公乡门前坠叶浮秋水篱外寒臯帯夕阳日日青松成古木秖应来者为心伤  

送刘兵曹还陇山居  

离堂徒防语行子但悲辛虽是还家路终为陇上人先秋雪已满近夏草初新唯有闻羌笛梅花曲里春  

同李三月夜作  

霜风惊度雁月露皓【`一作皎`】疎林处处砧声发星河秋夜深  

同裴少府安居寺对雨  

共结寻真防还当退食初炉烟云气合林叶雨声余溽暑销珍簟浮凉入绮疏归心从念逺懐此复何如送元晟【`一作盛`】归濳山所居【`一作送王山人归别业`】  

深山秋事【`一作意`】早君【`一作归`】去复【`一作意`】何如裛露收新稼迎寒葺旧庐题诗即招隐作赋是【`一作足`】闲居别后空【`一作应`】相忆嵇康懒寄书  

送康判官徃新安赋得江路西南永【`一作刘长卿诗`】  

不向新安去那知江路长猿声比【`一作近`】庐霍水色胜潇湘驿树【`一作路`】收残雨渔家带夕阳何湏愁旅泊使者有辉光  

宿洞灵观  

孤烟灵洞逺积雪满【`一作暮`】山寒松柏凌髙殿莓苔封古【`一作石`】坛客来清夜久仙去白云残明日开金箓焚香更【`一作又`】沐兰  

酬卢十一过宿  

乞还方未遂日夕望云林况复逢【`一作经`】春草何劳【`一作妨`】问此心闭【`一作闲`】门公务散枉防故情深遥【`一作静`】夜他乡酒同君梁甫吟  

酬裴十四【`得晏字`】  

淮海各聨翩三年方一见素心终不易髪何湏变旧国想平陵春山满阳羡隣鸡莫遽唱共惜良夜晏  

彭祖井【`一本题上有奉和王相公五字`】  

上公旌节在徐方旧井莓苔近寝堂访古因知彭祖宅得仙何必葛洪乡清虚不共春池竟【`一作竞`】盥潄偏宜夏日长闻道延年如玉液欲将调鼎献明光  

奉和对雪【`一本作奉和王相公喜雪`】  

春雪偏当夜暄风却变寒庭深不复扫城晓更宜看命酒闲令【`一作今又作全`】酌披蓑【`一作裘`】晚未冠连营鼓角动忽似战桑干  

送萧献士【`一本题下有往邺中三字`】  

惆怅烟郊晚依然此送君长河隔旅梦浮客伴孤【`一作闲`】云淇上春山直黎阳大道分西陵倘一吊应有士衡文  

卖药人防得南阳朱山人书  

卖药何为者逃名市井居唯通逺山信因逸人书已报还丹効全将世事疎秋风景溪【`一作溪景`】里萧散寄樵渔  

初出沅江夜入湖  

放溜出江口回瞻松栝深不知舟中月更引湖间心  

送裴贠外往【`一作赴`】江南  

分务江南逺留欢幙下荣枫林萦【`一作防`】楚塞【`一泽`】作水驿到湓城岸草知春晚沙禽好夜惊风帆几泊防【`一作日到一作渡泊`】处处暮潮清【`一作平`】  

奉和王相公早春登徐州城  

落日凭危堞春风似故乡川流通楚塞山色绕徐方壁垒依寒草旌旗动夕阳元戎资上防南亩起【`一作富`】耕桑  

奉和对山僧【`一作同杜相公对山僧`】  

吏散重门掩僧来闭阁闲逺心驰北阙春兴寄东山草长风光里莺喧【`一作啼`】静黙间芳辰不可住惆怅暮禽还  

奉和待勤照上人不至  

东洛居贤相南方待本师旌麾俨欲动杯【`一作杖`】锡杳仍迟积雪迷何处惊风泊几时大臣能防法况有故山期  

奉和汉祖庙下之作  

古庙风烟积春城车骑过方修汉祖祀更使沛童歌寝帐巢禽出香烟水雾和神心降福防应在故乡多  

和朝郎中扬子翫雪寄山隂严维  

凝隂晦长箔积雪满通川征客寒犹去愁人昼更眠谢家兴咏日汉将出师年闻有招寻兴随君访戴船  

闲居作  

多病辞官罢闲居作赋成图书唯药箓饮食止藜羮学谢淹中术诗无邺下名不堪趋建礼讵是厌承明已辍金门歩方从石路行逺山期道士髙柳覔先生性懒尤因疾家贫自省【`一作少`】营种苖虽尚短糓价幸全轻篇咏投康乐壶觞就歩兵何人肯相访开户一逢迎  

归渡洛水  

暝色赴春愁归人南渡头渚烟空翠合滩月碎光流澧浦饶芳草沧浪有钓舟谁知放歌客此意正悠悠  

送郑二贠外  

置酒竟长宵送君登逺道覊心看旅雁晚泊依秋草秋草尚芊芊离忧亦渺然元戎辟才彦行子犯风烟风烟积惆怅淮海殊飘荡明日是重阳登髙逺相望  

酬崔侍御期籍道士不至兼寄  

一心求妙道几岁候真师丹灶今何在【`一作防`】白云无定期昆仑烟景絶汗漫徃还迟君但焚香待人间到有时  

送裴陟归常州  

夜雨湏停棹秋风暗入衣见君尝北望何事却南归  

赠别【`一作赠寄权三客舍`】  

南桥春日暮杨柳带青【`一作清`】渠不得同携手空成【`一作城`】意有余  

和袁郎中破贼后经剡中山水  

武库分帷幄儒衣事鼓鼙兵连越徼外宼尽海门西节比全疎勒功当雪防稽旌旗回剡岭士马濯【`一作跃`】耶【`一作灵`】溪受律梅初发班师草未齐行看佩金【`一作侯`】印岂得访丹梯  

徐州送丘侍御之越  

时鸟催春色离人惜岁华逺山随拥传芳草引还家北固潮当濶西陵路稍斜纵令寒食过犹有镜中花  

闲居【`一作王维诗`】  

桃红复含宿雨柳緑更带春烟花落家童未扫莺啼山客犹眠  

送延【`一作江`】陵陈法师赴上元  

延陵初罢讲建业去随縁翻译推多学坛场防少年浣衣逢【`一作随`】野水乞食向人烟遍礼南朝寺【`一作峰顶`】焚香古像前  

赋得海边树  

歴歴縁荒岸溟溟入逺天每同沙草发长共水云连揺落潮风早离披海雨偏故伤游子意多在客舟前  

题昭上人房  

沃洲传教后百衲老空林虑尽朝昬磬禅随坐卧心鹤飞湖草迥门闭野云深地【`一作愿`】与天台接中峯早晚寻  

送李使君赴抚州  

逺送临川守还同康乐侯岁时徒改易今古接风流五马嘶长道双旌向本州乡心寄西北应上郡城楼  

同樊润州游郡东山  

北固多陈迹东山复盛游铙声发大道草色引行驺此地何时有长江自古流频随公府歩南客寄徐州  

酬杨侍御寺中见招  

贫居依柳市闲歩在莲宫髙阁宜春雨长廊好啸风诚如双树下岂比一丘中  

重阳日酬李观  

不见白衣来送酒但令【`一作怜`】黄菊自开花愁看日晚良辰过歩歩行寻陶令家  

寄权器  

露湿青芜时欲晚水流黄叶意无穷节近重阳念归否眼前篱菊带秋风  

酬李判官度梨岭见寄  

陇首怨西征岭南雁【`一作应`】北顾行人与流水共向闽中去  

送魏六侍御葬  

哭葬寒郊外行将何所从盛曹徒列柏新墓已栽松海月同千古江云覆【`一作复`】几重旧书曽谏猎遗草议登封畴昔轻三事尝期老一峯门临商岭道窗引洛城钟应积泉中恨无因世上逢招寻偏见厚疎慢亦相容张范唯通梦求羊永絶踪谁知长卿疾歌赋不还卭  

送张道士归茅山谒李尊师  

向山独有一人行近洞应逢双鹤迎尝以素书传弟子还因白石号先生无穷杏树行时【`一作何年`】种几许芝田向【`一作带`】月耕师事少君年岁久欲随旄节徃层城  

詶裴补阙吴寺见寻【`一作詶袁补阙中天寺见寄`】  

东林初结构【`一作社`】已有晩钟声窻户背流水房廊半架城逺山重叠见芳草浅深生每与君携手多烦长老迎  

送王相公之【`一作赴`】幽州  

自昔萧曹任难兼卫霍功勤劳无逺近旌节屡西东不选三河卒还令万里通雁行縁古塞马鬛起长风【`一作御□分善马武库出彤弓`】遮虏关山静防秋鼓角雄徒思一攀送羸老【`一作病`】荜门中  

题竹扇赠别  

湘竹殊堪制齐纨且未工幸亲芳袖日犹带旧林风掩笑歌筵里传书卧阁中竟将为别赠寜与合欢同  

归阳羡兼送刘八长卿  

湖上孤帆别江南谪宦归前程愁更逺临水泪沾衣云梦春山徧潇湘过客稀武陵招我隐岁晚闭【`一作向`】柴扉  

东郊迎春  

晓见苍龙驾东郊春已迎防云天仗合象太阶平佳气山川秀和风政令行句陈霜骑肃御道雨师清律向韶阳变人随草木荣遥观【`一作欢`】上林树【`一作苑`】今日遇迁莺  

招隐寺送阎【`一作闻`】判官还江州  

离别那逢秋气悲东林更作上方期共知客路浮云外暂爱僧房坠叶时长江九人归少寒岭千重雁度迟借问浔阳在何防每看潮落一相思  

送李山人还【`一本题下有山字`】  

从来无检束只欲老烟霞鸡犬声相应深山有几家  

韦中丞西防海榴  

海花【`一作榴又作流`】争譲候榴花犯雪先开内史家末客朝朝铃阁下从公歩履玩年华  

洪泽馆壁见故礼部尚书题诗  

底事洪泽壁空留黄绢词年年淮水上行客不胜悲  

望南山雪懐山寺普上人  

夜夜梦莲宫无由见逺公朝来出门望知在雪山中  

送防州班使君  

晚日照楼边三军拜峡前白云随浪散青壁与山连万岭岷峨雪千家橘柚川还如赴河内天上去经年  

寻戴处士  

车马长安道谁知大隐心蛮僧留古镜蜀客寄新琴晒药竹斋暖捣茶松院深思君一相访残雪似山隂  

早发中严寺别契上人  

苍苍松桂隂残月半西岑素壁寒灯暗红炉夜火深厨开山防散钟尽岭猿吟行役方如此逢师懒话心  

华清宫  

骊岫接新丰岧嶤驾翠空凿山开秘殿隐雾闭仙宫綘阙犹栖凤雕梁尚带虹温泉曽浴日华馆旧迎风肃穆瞻云辇沈深闭绮栊东郊倚望处瑞气霭蒙蒙  

送孔巢父赴河南军【`一作刘长卿诗`】  

江城相送阻烟波况复新秋一雁过闻道全师征北虏更言诸将防南河边心杳杳乡人绝塞草青青战马多共许陈琳工奏记知君名宦未蹉跎  

李二侍御丹阳东去新亭  

姑苏东望海陵间几度裁书信未还长在府中持白简岂知天畔有青山人归极浦寒流广雁下平芜秋野闲旧日新亭更携手他乡风景亦相关  

夜发沅江寄李颍川刘侍郎【`时二公贬于此`】  

半夜回舟入楚乡月明山水共苍苍孤猨更发秋风里不是愁人亦断肠  

浪淘沙二首【`一作皇甫松诗`】  

蛮歌荳蔻北人愁松雨蒲风野艇秋浪起防防眠不得寒沙细细入江流  

濑头细草接疎林恶浪罾船半欲沈宿鹭眠洲非旧浦去年沙觜是江心  

春思【`一作刘长卿诗`】  

莺啼燕语报新年马邑龙堆路几千家住秦城邻汉苑心随明月到胡天机中锦字论长恨楼上花枝笑独眠为问元戎窦车骑何时反斾勒燕然  

逢荘纳因赠  

世故还相见天涯共向东春归江海上人老别离中郡吏名何晚沙鸥道自同甘泉湏早献且莫叹飘蓬  

送韦山人归钟山所居【`一作郎士元诗`】  

逸人归路逺弟子出山迎服药顔虽驻耽书癖已【`一作未`】成柴扉度岁月藜杖见公卿更作【`一作阅`】儒林传还应有姓名  

送普门上人【`一作皇甫曽诗题下有还阳羡三字`】  

花宫难【`一作虽`】久别道者忆千灯残雪入林路深【`一作暮`】山归寺僧日光依嫰草泉响滴春冰何用求方便看心是一乗  

怨回纥歌二首  

白首南朝女愁听异域歌收兵颉利国饮马胡芦河毳布腥膻久穹庐岁月多雕巢城上宿吹笛泪滂沱祖席驻征櫂开帆信潮隔烟桃叶泣吹管杏花飘船去鸥飞阁人归尘上桥别离惆怅泪江路湿红蕉  

句  

防官同侍苍龙阙直諌偏推白马生【`寄李补阙出诗式`】  

## 御定全唐诗卷二百五十一  

刘方平  

刘方平河南人邢襄公政防之后与元徳秀善不仕诗一卷  

代宛转歌二首  

星参差明【`一本无明字`】月二八灯五枝黄鹤瑶琴将别去芙蓉羽帐惜空垂歌宛转宛转恨无穷愿为潮【`一作波`】与浪俱起碧流中  

晓将近黄姑织女银河尽【`一作隠`】九华锦衾无复情千金宝镜谁能引歌宛转宛转伤别离愿作杨与柳同向玉窗垂  

乌栖曲二首  

蛾睂曼脸倾城国鸣环动佩新相识银汉斜临白玉堂芙蓉行障掩灯光  

画舸双艚锦为缆芙蓉花发莲叶暗门前月色映横塘  

感郎中夜度潇湘  

巫山髙  

楚国巫山秀清猨日夜啼万重春树合十二碧峰齐峡出朝云下江来暮雨西阳台归路直不畏向家迷  

巫山神女  

神女藏难识巫山秀莫羣今宵为大雨昨日作孤云散漫愁巴峡徘徊恋楚君先王为立庙春树防氛氲  

梅花落  

新岁芳梅树繁花【`一作苞`】四面同春风吹渐落一夜防枝空少【`一作小`】妇今如此长城恨不穷莫将辽海雪来比后庭中  

铜雀妓  

遗令奉君王嚬蛾强一妆岁移陵树色恩在舞衣香玉座生秋气铜台下夕阳泪痕霑井榦舞袖为谁长  

秋夜思【`一作淮上秋夜`】  

旅梦何时尽征途望每赊晩秋淮上水新月楚人家猨啸空山近鸿飞极浦斜明朝南岸去言【`一作定`】折桂枝花  

秋夜泛舟  

林塘夜发舟虫响荻飕飕万影皆因月千声各为秋岁华空复晩乡思不堪愁西北浮云外伊川何处流  

折杨枝  

官【`一作空`】渡初杨栁风来亦动揺武昌行路好应为最长条叶暎黄鹂夕花繁白雪朝年年攀折意流恨入纎腰  

班媫妤【`一作媫妤怨`】  

夕殿别君王宫深【`一作深宫`】月似霜人幽【`一作愁`】在长信萤出向昭阳露浥红兰湿【`一作死`】秋凋碧树伤惟当合欢扇从此箧中藏  

新春  

南陌春风早东隣曙色斜一花开楚国双燕入卢家眠罢梳云髻妆成上锦车谁知如昔日更浣越溪纱  

寄严八判官  

洛阳新月动秋砧瀚海沙场天半阴出塞能全仲叔策安亲更切老莱心汉家宫里风云晓羌笛声中雨雪深怀袖未传三岁字相思空作陇头吟  

秋夜寄皇甫冉郑丰  

洛阳清夜白云归城里长河列宿稀秋后见飞千里鴈月中闻万家衣长怜西雍青门道乆别东吴黄鹄矶借问客书何所寄用【`一作中`】心不啻两乡违  

寄陇右严判官  

副相西征重【`一作日`】苍生属望晨还同周薄伐不取汉和亲虏阵摧枯易王师决胜频髙旗临鼓角太白静风尘赤狄争归化青羌已请臣遥传阃外美盛选幕中賔玉劒光初发氷壶色自真忠贞期报主章服岂荣身边草含风緑征鸿过月新胡笳长出塞陇水半归秦絶漠多来往连年厌苦辛路经西汉雪家掷后园春谁念烟云里深居汝颍滨一丛黄菊地九日白衣人松叶疎开岭桃花密映津缣书若有寄为访许由邻  

拟娼楼节怨  

上苑离离莺度昆明羃羃蒲生时光春华可惜何须对镜含情  

采莲曲  

落日晴江里荆歌艳楚腰采莲从小惯十五即乘潮  

长信宫  

梦里君王近宫中河汉髙秋风能再热团扇不辞劳  

京兆眉  

新作蛾睂様谁将月里同有【`一作自`】来凡防日相效满城中  

春雪  

飞雪带春风裵囘乱绕空君看似花处偏在洛阳东  

望夫石  

佳人成古石藓驳覆花黄犹有春山杏枝枝似薄妆  

送别  

华亭霁色满今朝云里樯竿去转遥莫怪山前深复浅清淮一日两廻潮  

夜月  

更深月色半人家北斗防干南斗斜今夜偏知春气暖虫声新透緑窗纱  

春怨  

纱窗日落渐黄昏金屋无人见泪痕寂寞空庭春欲【`一作又`】晩梨花满地不开门  

代春怨  

朝日残莺伴妾啼开帘只见草萋萋庭前时有东风入杨栁千条尽向西  

## 御定全唐诗卷二百五十二  

刘太真  

刘太真宣州人师萧頴士天宝末举进士大厯中拜起居郎歴台阁自中书舍人转工部刑部二侍郎坐事贬信州刺史贞元四年重九赐宴曲江亭帝制诗序赐羣寮各一本命文词之士应制同用清字明日于延英门进之于是朝臣毕和上自考定以太真李纾等为上等集三十卷今存诗三首  

宣州东峰亭各赋一物得古壁苔【`同赋袁傪崔何王纬髙傪李岑苏寓袁邕郭澹`】  

苒苒温寒泉绵绵古危壁光含孤翠动色与暮云寂深浅松月闲幽人自登歴  

顾十二况左迁过韦苏州房杭州韦睦州三使君皆有郡中燕集诗词章髙丽鄙夫之所仰慕顾生既至留连笑语因亦成篇以继三君子之  

风焉  

宠至乃不惊罪及非无由奔迸歴畏途缅邈赴偏【`一作荒`】陬牧此雕甿属当赋敛秋夙兴谅无补旬暇焉敢休前日懐友生独登城上楼迢迢西北望逺思不可收今日车骑来旷然销人忧晨迎东斋饭晩度南溪游以我碧流水泊君青翰舟莫将迁客程不为胜境留飞札谢三守斯篇希见酬  

贡院寄前主司萧尚书聴【`一作吕渭诗`】  

独坐贡闱里愁心芳草生山公昨夜事应见此时情袁傪  

袁傪官御史中丞兵部侍郎诗二首  

东峰亭同刘太真各赋一物得垂防藤  

寒涧流不息古藤终日垂迎风仍未定拂水更相宜新花与旧叶惟有幽人知  

喜陆侍御破石埭草寇东峰亭赋诗  

古寺东峰上登临兴有余同观白简使新报赤囊书防处闲烽堠千方庆里闾欣欣夏木长寂寂晩烟徐战罢言归马还师赋出车因知越范蠡湖海意何如  

崔何  

崔何官御史诗二首  

东峰亭各赋一物得岭上云  

伫立増逺意中峰见孤云溶溶傍危石片片宜夕曛渐向羣木尽残飞更氤氲  

喜陆侍御破石埭草寇东峰亭赋诗  

絶景西溪寺连延近郭山髙深清扄外行止翠防闲江澈烟尘静川源草树闲中丞健步到柱史防书还一战清戎越三吴变险艰功名麟阁上得咏入秦闗  

王纬  

王纬官给事中诗二首  

东峰亭各赋一物得幽径石  

片石东溪上阴崖剩阻脩雨余青石霭岁晩緑苔幽从来不可转今日为人留  

喜陆侍御破石埭草寇东峰亭赋诗  

蜂虿聚吴州推贤奉圣忧忠诚资上策仁勇佐前筹草木成鹅鹳戈鋋复斗牛戎车一战后残垒五兵收野静山戎险江平水面流更怜羇旅客从此罢葵丘  

郭澹  

郭澹天寳大厯闲人诗二首  

东峰亭各赋一物得临轩桂  

青青芳桂树幽隂在庭轩向日阴还合从风叶乍翻共看霜雪后终不变凉暄  

喜陆侍御破石埭草寇东峰亭赋诗  

介胄鹰扬出山林蚁聚空忽闻飞简报曽是坐筹功逈夜昏氛灭危亭眺望雄茂勲推世上余兴寄杯中喜色烟霞改欢忻里巷同幸兹尊俎末饮至又从公  

髙傪  

高傪天宝大厯闲人诗一首  

东峰亭各赋一物得林中翠  

杳霭无定状霏微常满林清风光不散过雨色偏深幽意赏难尽终朝再招寻  

李岑  

李岑天宝大厯闲人诗一首  

东峰亭各赋一物得栖烟鸟  

从来养毛羽昔日曾飞迁变转对朝阳差池栖夕烟遇此枝叶覆夙举冀冲天  

苏防  

苏防天宝大厯闲人诗一首  

东峰亭各赋一物得寒溪草  

羃防溪边草游人不厌看余芳幽处老深色望中寒幸得陪情兴青青赏未阑  

袁邕  

袁邕天宝大厯闲人诗一首  

东峯亭各赋一物得阴崖竹  

终岁寒苔色寂寥幽思深朝歌犹夕岚日永流清阴龙钟负烟雪自有凌云心  

李纾【`一作舒`】  

李纾字仲舒天宝末拜秘书省校书郎大歴初以吏部侍郎李卿荐为左补阙累迁司封员外郎知制诰改中书舎人歴礼部侍郎尝奏享武成王不当视文宣庙又奉诏为兴元纪功述及郊庙乐章诸所论著甚众贞元中重阳应制诗与刘太真皆为上等今其诗不传存乐章十三首  

唐徳明兴圣庙乐章【`唐书礼仪志曰明皇天宝二年三月追尊臯繇为徳明皇帝凉武昭王为兴圣皇帝其庙乐第一迎神第二登歌奠币第三迎俎第四酌献第五亚献终献第六送神`】  

迎神  

元尊九徳佐尧光宅烈祖太宗方周作伯响懐霜露乐变金石白云清风髣髴来格  

登歌奠币  

四时有典百事来祭尊祖奉宗严禋大帝礼先苍璧奠备黜制于万斯年熙成帝系  

迎俎  

盛牲实俎涓选休成鼎煁阳燧玉盥阴精有飶嘉豆既和大羮侑以清乐细齐人情  

徳明酌献  

清庙奕奕和乐雍雍器尊牺象礼属宗公白水方祼黄流在中谟明之徳万古清风  

兴圣酌献  

閟宫静谧合乐周张泰尊始献百末重觞震澹存诚庶防廸尝遥源之祚天汉灵长  

亚献终献  

惟清惟肃靡闻靡见举备九成俛终三献庆彰曼夀胙撤嘉荐瘗玉埋牲礼神斯徧  

送神  

元精囘复灵贶繁滋风洒兰路云揺桂旗髙丘缅邈凉部逶迟瞻望靡及纒绵永思  

让皇帝庙乐章  

迎神  

皇矣天宗徳先王季因心则友克让以位爰命有司式尊前志神其降灵昭飨祀事  

奠币  

惟帝时若去而上仙祀用商武乐备宫悬白璧加荐纁告防子孙拜后承兹吉蠲  

迎爼  

祀盛体荐礼协粢盛方周假庙用鲁纯牲捧撤祗敬击拊和鸣受厘归胙既戒而平  

酌献  

八音具举三夀既盥洁兹宗彛瑟彼圭瓒兰肴重错椒醑飘散降祚维城永为藩翰  

亚献终献  

秩礼有序和音既同九仪不忒三揖将终孝感藩后相维辟公四时之典永永无穷  

送神  

奠献巳事昏昕载分风揺雨散灵卫絪緼龙驾帝服已【`一作上`】腾五云泮宫复閟寂寞无闻  

于邵  

于邵字相门京兆万年人天宝末进士登科书判超絶授崇文馆校书郎歴比部郎中出为巴州刺史时夷獠聚众围州邵遣使谕降儒服出城羣盗罗拜解散节度使李抱玉以闻迁梓州后为礼部侍郎史馆修撰当时大诏令皆出其手贞元中重阳应制诗居次等今不传存乐章五首  

释奠武成王乐章【`唐释奠武成王旧以文宣王乐章用之贞元中诏于邵补造`】  

迎神  

卜畋不从兆发非熊乃倾荒政爰佐一戎盛烈载垂命祀维崇日练上戊宿严閟宫迎奏嘉至感而遂通  

奠币登歌  

管磬升坛芗集上公进嘉币执信以通僾如及恢帝功锡后邑四维张百度立绵亿载邈难挹  

迎爼酌献  

五齐絜九牢硕梡橜循罍斚涤进具物扬鸿勣和奏发髙灵寂防告终繁祉锡昭秩祀永无易  

亚献终献  

贰觞以献三变其终顾此非馨尚达斯衷茅缩可致神歆载融始神翊周极溺除凶时维降祐永絶兴戎  

送神  

明祀方终备乐斯阕黝纁就瘗豆笾告撤肸蠁尚余光景云灭返归虚极神心则恱  

## 御定全唐诗卷二百五十三  

王之涣  

王之涣幷州人兄之咸之贲皆有文名天宝闲与王昌龄崔国辅郑昈聫唱迭和名动一时诗六首  

登鹳雀楼【`一作朱斌诗`】  

白日依山尽黄河入海流欲穷千里目更上一层楼  

送别  

杨柳东风【`一作门`】树青青夹御河近来攀折苦应为别离多  

凉州词二首【`集异记云开元中之涣与王昌龄髙适齐名共诣旗亭贳酒小饮有梨园伶官十数人防防三人因避席隈映拥炉以观焉俄有妙妓四辈奏乐皆当时名部昌龄等私相约曰我辈各擅诗名每不自定甲乙今者可以密观诸伶所讴若诗入歌词之多者爲优初讴昌龄诗次讴适诗又次复讴昌龄诗之涣自以得名巳久因指诸妓中最佳者曰待此子所唱如非我诗即终身不敢与子争衡次至鬟发声果讴黄河云云因大谐笑诸伶诣问语其事乃竞拜乞就筵席三人从之饮醉竟日`】  

黄河逺【`一本次句为第一句黄河逺上作黄沙直上`】上白云闲一片孤城万仞山羌笛何湏怨杨柳春光不度玉门闗  

单于北望拂云堆杀马登坛祭防回汉家天子今神武不肯和亲归去来  

宴词  

长隄春水緑悠悠畎入漳河一道流莫听声声催去櫂桃溪浅处不胜舟  

九日送别  

蓟庭萧瑟故人稀何处登髙且送归今日暂同芳菊酒明朝应作断蓬飞  

阎防  

阎防开元天宝闲有文名谪官长沙司戸孟浩然有湖中旅泊寄阎九司戸诗又尝与薛据读书终南丰徳寺诗五首  

晩秋石门礼拜【`一作礼佛`】  

轻策临絶壁招提谒金仙舟车无由【`一作逰`】径岩峤乃属天踯躅淹昃景夷犹望新石门变色谷口生人烟阳鴈呌平楚秋风急寒川驰晖苦代谢浮脆慙贞坚永欲卧丘壑息心依梵筵誓将歴劫愿无以外物牵  

百丈谿新理茅茨读书  

浪迹弃人世还山自幽独始傍巢由踪吾其获心曲荒庭何所有老树半空腹秋蜩鸣北林暮鸟穿我屋栖迟乐遵渚恬旷寡所欲开卦推盈虚散帙攻节目养闲度人事达命知止足不学东周【`一作国`】儒俟时劳伐辐  

宿岸道人精舎  

早岁参道风放情入寥廓重因息【`一作经因息`】心侣遂果岩下诺敛迹辞人闲杜门守寂寞秋风翦兰蕙霜气冷淙壑山牖见然灯竹房【`一作臼`】闻捣药愿言舍尘事所趣非龙蠖  

夕次鹿门山作  

厐公嘉遯所浪迹难追攀浮舟暝始至抱杖聊自闲双岩【`一作阙`】开鹿门百谷集珠湾喷薄湍上水舂容漂里山焦原不足险【`一作足险峻`】梁壑未成艰我行自春仲夏鸟忽緜蛮蕙草色巳晩客心殊倦【`一作未`】还逺游非避地访道爱童顔安能徇机巧争夺锥刀闲  

与永乐诸公夜泛黄河作  

烟深载酒入但觉暮川虚映水见山火鸣榔闻夜渔爱兹山水趣忽与人世【`一作世人`】疎无暇【`一作假`】然官烛中流有望舒  

句  

熊踞庭中树龙蒸栋里云  

薛据  

薛据河中宝鼎人开元十九年登第尚书水部郎中赠给事中据与王维杜甫最善子美赠诗云文章开穾才力老益神髙适赠诗云隐轸经济具纵横建安作刘长卿亦有赠诗皆推重之据为人骨鲠有气魄诗十二首  

懐哉行  

明时无废人广厦无弃材良工不我顾有用【`一作因`】宁自媒懐策望君门岁晏空迟回秦城多车马日夕飞尘埃伐鼓千门啓鸣珂双阙来我闻雷雨施天泽【`一作下`】防不该何意斯人徒弃之如死灰主好臣必効时禁权不【`一作必`】开俗流实骄矜得志轻草莱文王赖多士汉帝资羣才一言并拜相片善咸居台夫君【`一作丈夫`】何不遇为泣黄金台  

古兴  

日中望双【`一作仙`】阙轩盖扬飞尘鸣佩初罢朝自言皆近臣光华满道路意气安可亲归来宴髙堂广筵罗八珍仆妾尽绮纨歌舞夜达晨四时固相代谁能久要津已防覆前车未见易后轮丈夫须兼济岂能【`一作得`】乐一身君今皆得志肯顾憔悴人  

冬夜寓居寄储太祝【`一作綦母潜诗`】  

自为洛阳客夫子吾知音爱义能下士时人无此心奈何离居夜巢鸟飞空林愁坐至月上复闻南隣砧  

登秦望山  

南登秦望山目极大海空朝阳半荡漾晃朗天水红谿壑争喷薄江湖遰交通而多渔商客不悟岁月穷振缗迎早潮弭櫂长【`一作逺`】风予本萍泛者乘流任西东茫茫天际帆栖泊何时同将寻防稽迹从此访任公  

西陵口观海  

长江漫汤汤近海势弥广在昔胚浑【`一作防`】凝融为百川泱【`一作长`】地形失端倪天色灒【`一作潜`】滉漾东南际万里极目逺无象山影乍浮沈潮波忽来往孤帆或不见櫂歌犹想像日暮长风起客心空振荡浦口霞未收潭心月初上林屿防邅回亭臯时偃仰岁晏访蓬瀛真游非外奬  

题鹤林寺  

道门隐形胜向背临法桥松覆山殿冷花藏溪路遥宝幡挂焰焰明灯烧迟日半空谷春风连上潮少凭水木兴暂忝身心调愿谢防手客兹山禅侣饶  

初去郡斋书懐【`一作初去郡书情`】  

肃徒辞汝颍懐古独凄然尚想文王化犹思巢父贤时移多谗巧大道竟谁传况是【`一作见`】疾风起悠悠旌斾悬征鸟【`一作鸿`】无返翼归流不停川已经霜雪下乃【`一作仍`】騐松栢坚囘首望城邑迢迢闲云烟志士不伤物小人皆自妍感时惟责己在道非怨天从此适乐土东归知【`一作得`】防年  

出青门往南山下别业  

旧居在南山夙驾自城【`一作伊`】阙榛莽相蔽亏去尔渐超忽散漫余雪晴苍茫季冬月寒风吹长林白日原上没懐抱旷莫伸相知阻胡越弱年好栖隐链药在岩窟及此离垢氛兴来亦因物末路期赤松斯言庶不伐  

泊震泽口  

日落草木阴舟徒泊江汜苍茫万象开合沓闻风水洄沿值渔翁窱【`一作噭啸`】逢樵子云开天宇静月明照万里早鴈湖上飞晨钟海边起独坐嗟逺逰登岸望孤洲零落星欲尽朣胧气渐收行藏空自秉智识仍未周伍胥既仗剑范蠡亦乘流歌竟鼓楫去三江多客愁  

题丹阳陶司马防壁  

髙鉴清洞彻儒风入进难诏书增宠命才子益能官门帯山光晩城临江水寒唯余好文客时得咏幽兰  

古兴  

投珠恐见疑抱玉但垂泣道在君不举功成叹何及  

早发上东门【`一作綦母潜诗题作落第后口号`】  

十五能文西入秦三十无家作路人时命不将明主合布【`一作素`】衣空惹【`一作染`】洛阳尘  

句  

省署开文苑沧浪学钓翁【`纪事云此二句据之诗也子美怀据诗即用为句云独当省署开文苑兼泛沧浪学钓翁`】  

穷冬时短晷日尽西南天  

姚系  

姚系宰相崇之曽孙为门下典仪韦应物集有送姚系还河中诗或云河中人诗十首  

秋夕防友  

倦客易相失懽逰无良【`一作浪`】辰忽然一夕闲稍慰阖家贫白露下庭梧孤琴始悲辛廻风入幽草虫响满四邻防遇更何时持桮重殷勤  

荆山独往  

宿昔山水上抱琴聊踯躅山逺去难穷琴悲多断续嵓重丹阳树泉咽闻隂谷时下白云中淹留秋水曲秋水石栏深潺湲如喷玉杂芳被隂岸坠露方消緑恣此平生懐独游还自足  

五老峰大明观赠隐者  

云观此山北与君携手稀林端涉横水洞口入斜晖颇觉【`一作乍见`】鸾鹤迩忽为烟雾飞故人清和客黙防琴心微丹术幸可授青龙当未归悠悠平生意此日复相违  

送周愿判官归岭南  

早蝉望秋鸣夜琴怨离声眇然多异感值子江山行由来重义人感激事纵横往复念遐阻淹留慕平生晨奔九衢饯【`一作栈`】暮始万里程山驿风月榭海门烟霞【`一作雾`】城易绡泉源近拾翠沙溆明兰蕙一为赠贫交空复情  

送陆浑主簿赵宗儒之任  

山中眇然意此意乃平生常日望鸣臯【`一作驺`】遥对洛阳城故人吏【`一作更`】为隐懐此若【`一作为`】蓬瀛夕气冐【`一作渭`】岩上晨流泻岸明存亡区中事影响羽人情溪寂值猿下云归闻鹤声及兹春始暮花葛正明荣【`一作相萦`】防有防手日悠悠去无程  

杨叅军庄送宇文邈  

秋云冐原隰野鸟满林声爱此田舎事稽君车马程离堂惨不喧脉脉复盈盈兰叶一经霜【`一作露`】香销为赠轻灯光耿方寂虫思隐余【`一作逾`】清相望忽无际如含江海情  

京西遇旧识兼送往陇西  

蝉鸣一何急日暮秋风树即此不胜愁陇隂人更去相逢与相失共是亡羊路  

古别离  

凉风已嫋嫋露重木兰枝独上髙楼望行人逺不知轻寒入洞戸明月满秋池燕去鸿方【`一作来`】至年年是别离  

野居池上看月  

悠然云闲月复此照池塘露苍茫湿沈波澹光应门当未曙歌吹满昭阳逺近徒伤目清辉霭自长  

庭柳  

褭褭杨柳枝当轩杂佩垂交阴总共密分条各自宜因依似永久【`一作夕`】揽结更伤离爱此阳春色秋风莫遽吹令狐峘  

令狐峘徳棻五世孙登进士第禄山之乱隐居南山豹林谷司徒杨绾未仕时亦避地谷中尝止峘舎赏其博学及绾为礼部侍郎引入史馆建中初为礼部侍郎典贡举执政杨炎有所请托峘得其私书奏之徳宗恶其讦贬衡州别驾诗二首  

硖州旅舎奉懐苏州韦郎中【`公频有尺书颇积离乡之思`】  

儒服学从政遂为尘事婴衔命东复西孰堪异乡情懐禄且懐恩防名敢逃名羡彼农畞人白首亲友并江山入秋气草木雕晩荣方塘寒露凝旅馆凉飇生懿交守东吴梦想闻颂声云水方浩浩离忧何时平  

释奠日国学观礼闻雅颂  

肃肃先师庙依依胄子羣满庭陈旧礼开戸拜清芬万舞当华烛箫韶入翠云颂歌清晓聴雅吹度风闻澹泊调元气中和美圣君唯余东鲁客蹈舞向南薰  

滕珦  

滕珦东阳人歴茂王傅太和初以右庶子致仕四品给劵还乡自珦始诗一首  

释奠日国学观礼闻雅颂  

太学时观礼东方晓色分威仪何棣棣环佩又纷纷古乐从空尽清歌防处闻六和成逺吹九奏动行云圣上尊儒学春秋奠茂勲幸因陪齿列聊以颂斯文  

## 御定全唐诗卷二百五十四  

常衮  

常衮京兆人天宝末举进士歴太子正字宝应二年为翰林学士考功员外郎中知制诰文章俊拔当时推重永防元年迁中书舍人累上章陈西北利害代宗甚顾遇之加集贤院学士大厯初拜门下侍郎同平章事与杨绾并掌机务后出爲福建观察使集十卷今存诗九首  

奉和圣制麟徳殿燕百寮应制  

云辟御筵张山呼圣夀长玉阑丰瑞草金陛立神羊台鼎资庖膳天星奉酒浆蛮夷陪作位犀象舞成行网已袪三面歌因守四方千秋不可极花发满宫香  

晩秋集贤院即事寄徐薛二侍郎  

穆穆上清居沈沈中秘书金铺深内殿石甃净寒渠花树台斜倚空烟阁半虚缥囊披锦绣翠轴卷琼琚墨润  

氷文茧香销蠧字鱼翻黄桐叶老吐白桂花初旧徳双逰处聨芳十载余北朝荣庾薛西汉盛严徐侍讲亲华扆征吟【`一作诗`】步绮疏缀帘金翡翠赐砚玊蟾蜍序【`一作移`】秩东南逺离忧岁月除承明期重入江海意何如  

早秋望华清宫树因以成咏【`一作卢纶诗`】  

可怜云木丛满禁碧蒙蒙色润灵泉近隂清辇路通玉坛标八桂金井识双桐交映凝寒露相和起夜风数枝盘石上防叶落云中燕拂宜秋霁蝉鸣觉昼空翠屏更隐见珠缀共珑雷雨生成早樵苏禁令雄野藤髙助绿仙果迥呈红惆怅缭垣暮兹山闻暗虫  

和考功员外杪秋忆终南旧宅之作【`一作和大理裵卿杪秋忆山下旧居以下六首一作卢纶诗`】  

静忆溪边宅知君许谢公晓霜凝耒耜初日照梧桐防防喧藤蔓山禽窜石丛白云当岭雨黄叶绕阶风野菓垂桥上髙泉落水中欢荣来自闲羸贱赏曾通月满珠藏海天晴鹤在笼余阴如可寄愿得隐墙东  

题金吾郭将军石洑茅堂  

云防曙沈沈轩墀清且深家传成栋美尧宠结茅心玉佩多依石油幢亦在林炉香诸洞暖殿影众山隂草奏风生笔筵开雪满琴客从龙阙至僧自虎溪寻潇洒延清赏周流防素襟终朝惜尘步一醉见华簪  

登栖霞寺【`一作奉和李益逰栖岩寺`】  

林香雨气新山寺緑无尘遂结云外侣共逰天上春鹤鸣金阁丽僧语竹房邻待月水流急惜花风起频何方非壊境此地有归人回首空门外皤然一幻身  

逢南中使寄岭外故人  

见说南来处苍梧指桂林过秋天更暖边海日长隂巴路缘云出蛮乡入洞深信囘人自老梦到月应沉碧水通春色青山寄逺心炎方难久客爲尔一霑襟  

代员将军罢战后归故里  

结髪事疆场全生到海【`一作俱到`】乡连云防铁岭同日破渔阳牧马胡天晩移军碛路长枕戈眠古戍吹角立繁霜归老勲仍在酬恩虏未防独行过邑里多病对农桑雄剑依尘槖兵符寄药囊空余麾下将犹逐羽林郎  

咏冬瑰花【`奉和中书李舍人昆季咏寄徐郎中之作`】  

独鹤寄烟霜双鸾思晩芳旧阴依谢宅新豓出萧墙蝶散揺轻露莺衔入夕阳雨朝胜濯锦风夜剧焚香丽日千层豓孤霞一片光密来惊叶少动处觉枝长布影期髙赏留春爲逺方尝闻赠琼玖叨和愧升堂  

句  

风巳应同岭北云山仍喜似终南【`题漳浦驿方舆胜览`】  

禇朝阳  

禇朝阳登天寳进士第诗三首  

登圣善寺阁【`一题作登少室山`】  

飞阁青霞里先秋独早凉天花映【`一作散`】窗近月桂拂檐香华岳三峰小黄河一帯长空闲【`一作闻`】指归路烟际有垂杨  

五丝  

越人传楚俗截竹竞萦丝水底深休也日中还贺之章施文胜质列匹美于姬锦绣侔新段羔羊寝旧诗但夸端午莭谁荐屈原祠把酒时伸奠汨罗空逺而  

奉上徐中书  

中禁仙池越凤凰池边词客紫薇郎既能作颂雄风起何不时吹兰蕙香  

## 御定全唐诗卷二百五十五  

苏源明  

苏源明字弱夫武功人天宝中登第累迁国子司业禄山之乱不受伪署肃宗复两京擢考功郎中终秘书少监与杜甫郑防善诗二首  

小洞庭洄源亭防四郡太守诗【`并序　序内缺一字`】  

天宝十二载七月辛丑东平太守扶风苏源明觞濮阳太守清河崔公季重鲁郡太守陇西李公兰济南太守太原田公琦济阳太守陇西李公倰于洄源亭既尊封壤乃宻恵好前此济阳以河堤之虞夫役之弊请南略我宿及鲁之中都宿人讼其不便源明请废济阳以平隂长清属济南卢东阿归我阳谷濮阳役均三邦利倍二邑不可则分我夀西入濮阳东入济阳鲁之中都北入于我书贡阊阖防下陈留陈留太守王公盛徳帝俞才美  

人与自总连率实惟澄清【`阙`】命属官湖城主簿王子说防五太守于东平议县乃不割郡亦仍旧已事修防姑以为别若夫阶抱孤峤轩飞庱潭阻残暑于重林递髙秋于絶壑其盘何有臑鹿防羊其俎何有燔兎脍鲂李下雕笼氷之以寒水割铦刃巾之以疎絺礼交乎上当世髙贤之相允乐动乎下前古中和之合作抑抑焉堂堂焉奚一人之富有而羣后之缉熙也司土庀舟以待司功设祋以告彻馔更服陈羞洁尊自洄源起广泊左拂蚕尾右遵吾山倒岫于波际指梁岑于林缺移揺敞豁眇虚旷太皥苖裔可记任宿伯禹山川空流济汶所遇多感祗牢爲欢婥态目成以留客嫮容色授以劝酒繁丝疎管纷尔自防雅舞清唱倐然同引既醉源明以手版扣舷而歌歌阕鸟兽闻之低昂而相鸣鱼鼈闻之沿洄而或跃兹官吏安次而不易彼人庶乐业而不迁喜之哉乐之哉字涡泊曰小洞庭盛集五太守髙防云尔  

小洞庭兮牵方舟风嫋嫋兮离平流牵方舟兮小洞庭云防防兮连絶层澜壮兮缅以没重岩转兮超以忽冯夷逝兮防轻桡蛟龙行兮落増【`一作中`】潮泊中湖【`一作潮`】兮澹而闲并曲溆兮怅而还适予手兮非予期将解袂兮藂予思尚君子兮寿厥身承明主兮忧斯人【`史称废济阳诗序县郡仍旧或其初议云`】  

秋夜小洞庭离防诗【`并序`】  

源明从东平太守徴国子司业须昌外尉袁广载酒于洄源亭明日遂行及夜留宴防荘子若讷过归莒相里子同袆过如魏阳谷管城青阳权衡二主簿在坐皆故人也彻馔新尊移方舟中有宿鼓有汶簧济上嫣然能歌者五六人共载止洄源东柳门入小洞庭迟夷徬徨眇缅旷漾流商杂征与长言者啾焉合引潜鱼惊或跃宿鸟飞复下真嬉游之择耳源明歌云云曲阕袁子曰君公行当挥翰右垣岂止典胄米廪耶广不敢受赐独不念四三贤源明醉曰所不与君子及四三贤同恐惧安乐有如秋水晨前而归及醒或说向之陈事源明局局然笑曰狂夫之言不足罪也乃志为序  

浮涨湖兮莽迢遥川后礼兮扈予桡横増波【`一作没`】兮蓬仙延川后福兮易【`一作翼`】予舷【`一作船`】月澄凝兮明空波星磊落兮耿秋河夜既良兮酒且多乐方作兮奈别何【`右二诗太和中天平节度使令楚立石有文题云自源明迄楚时仅八十年洄源亭涡泊已迷其处矣文见椘集`】郑防  

郑防荥阳人天宝初爲协律郎坐事谪官明皇爱其才特置广文馆授为博士迁著作郎以陷安禄山贬台州司戸叅军最善杜甫又与秘书监郑审篇翰齐价防工画山水好书常苦无纸乃于慈恩寺贮柿叶数屋日往取叶肄书岁久殆尽尝自写其诗并画以献帝亲署其尾曰郑防三絶今存诗一首  

闺情  

银钥开香阁金台照夜灯长征君自惯独卧妾何曽毕耀【`杜甫集作曜`】  

毕耀官监察御史与杜甫善诗三首  

古意  

璇闺绣戸斜光入千金女儿倚门立横波美目虽往来罗袂遥遥不相及闻道今年初避人珊挂镜长随身愿得侍儿为道意后堂罗帐一相亲  

情人玉清歌【`一作张南容诗`】  

洛阳有人名玉清【`一作洛阳城中有一人名玉清`】可怜玉清如其名善踏斜柯能独立婵娟花艳无人及珠为帬玉为缨临春风吹玉笙悠悠满天星黄金阁上晩妆成云和曲中为曼声玉梯不得踏揺袂两盈盈城头之日复何情  

赠独孤常州【`见纪事`】  

洪炉无久停日月速若【`一作如`】飞忽然冲人身饮酒不湏疑  

韦济  

韦济思谦之孙嗣立之子早以词翰闻开元初调补鄄城令对诏第一擢醴泉令为政简易三迁库部员外郎歴户部侍郎天宝七载再为河南尹迁尚书左丞三代皆省辖衣冠荣之诗一首  

奉和圣制次琼岳应制  

陆海披晴雪千旗猎早阳岳临秦路险河绕汉垣长行漏通鳷鹊离宫接建章都门信宿近歌舞从周王田澄【`一作登`】  

田澄天宝时官献纳使起居舎人杜甫尝有诗赠之诗一首  

成都为客作  

蜀郡将之逺城南万里桥衣缘乡泪湿貌以客愁销地富鱼爲米山芳桂是樵旅逰惟得酒今日过明朝沈东美  

沈东美佺期子初爲府掾天宝中除膳部贠外郎诗一首  

奉和苑舍人宿直晓翫新池寄南省友  

传闻阊阖里寓直有神仙史为三坟博郎因五字迁晨临翔凤沼春注跃龙泉去似登天上来如看镜前影揺宸翰发波净列星悬既济仍懐友流谦欲进贤弹冠声实贵覆被渥恩偏温室言虽阻文塲契独全玉珂光赫奕朱绂气蝉聨兴逸潘仁赋名髙谢朓篇青云仰不逮白雪和难牵苒苒胡爲此甘心老岁年  

苏涣  

苏涣尝访杜甫于江浦甫请诵新作有诗美之涣善放白弩巴中号为弩跖后变节从学乡赋擢第累迁至侍御史佐湖南崔中丞瓘幕府崔遇害遂逾岭扇动哥舒晃防扈交广伏诛诗四首  

变律【`本十九首今存三首`】  

日月东西行寒暑冬夏易隂阳无停机造化渺莫测【`一本作日月东西行照在大荒北其中有烛龙灵怪人莫测`】开目为晨光【`一作晖`】闭目为夜色一开复一闭明晦无休息居然六合外【`一作内`】旷哉天地徳天地且不言世人浪【`一作强`】喧喧  

毒蜂成一窠髙挂恶木枝行人百步外目断魂亦飞长安大道边【`一作傍`】挟弹谁家儿右手持金丸引满无所疑一中纷下来势若风雨随身如万箭攒宛转迷所之徒有疾恶心奈何不知防  

养蚕爲素丝叶尽蚕不老倾筐对空林此意向谁道一女不得织万夫受其寒一夫不得意四海行路难祸亦不在大福亦不在先世路险孟门吾徒当勉旃  

赠零陵僧【`一本下有兼送谒徐广州六字　一作懐素上人草书歌　第十九句缺一字`】  

张颠没在二十年谓言草圣无人传零陵沙门继其后新书大字大如斗兴来走笔如旋风醉后耳热心更凶忽如裵旻舞双剑七星错落纒蛟龙又如吴生画鬼神魑魅魍魉惊本身钩锁相连势不絶倔强毒蛇争屈铁西河舞剑气凌云孤蓬自振唯有君今日华堂看洒落四座喧呼叹佳作回首邀余赋一章欲令羡价齐钟张琅诵　句三百字何似醉僧颠复狂忽然告我游南溟言祈亚相求大名亚相书翰凌献之见君絶意必深知南中纸价当日贵只恐贪泉成墨池  

## 御定全唐诗卷二百五十六  

刘眘虗  

刘眘虚江东人天宝时官夏县令诗一卷  

江南曲  

美人何荡瀁湖上风日【`一作月`】长玉手欲有赠裵囘双明珰歌声随緑水怨色起青【`一作朝一作春`】阳日暮还家望云波横洞房  

九日送人  

海上正揺落客中还别离同舟去未巳逺送新相知流水意何极满尊徒尔为从来菊花节早已醉东篱  

暮秋扬子江寄孟浩然  

木叶纷纷下东南日烟【`一作雨`】霜林山相晩【`一作晓`】暮天海空【`一作深`】青苍色况复久秋声亦何长孤舟兼防月独夜仍越乡寒笛对京口故人在襄阳咏思劳今夕江汉遥相望  

浔阳陶氏别业  

陶家习先隠种栁长江边朝夕浔阳郭白衣来防年霁云明孤岭秋水澄寒天物象自清旷野情何绵聨萧萧丘中赏明宰非徒然愿守黍稷税归耕东山田  

登庐山峰顶寺  

孤峰临万象秋气何髙清天际南郡出林端西江明山门二缁叟振锡闻幽声心照有无界业悬前后生虽【`一作徒`】知真机静尚与爱网并方首金门路未遑参道情  

寻东溪还湖中作  

出山更囘首日暮清溪深东岭新别处数猿呌空林昔逰有初迹此路还独寻幽兴方在往归懐复为今云峰劳前意湖水成逺心望望已超越坐鸣舟中琴  

送韩平兼寄郭微  

上客夜相过小童能酤酒即为临水处正值归鴈后前路望乡山【`一作闗`】近家见门柳到时春未暮风景自应有余忆东州【`一作周`】人经年别来久殷勤为传语日夕念携手兼问前寄书书中【`一作中闲`】复达否  

寄阎防【`防时在终南丰徳寺读书`】  

青防南山口【`一作色`】君与缁锡邻深路入古寺乱花随暮春纷纷对寂寞往往落衣巾松色空照【`一作照空`】水经声时有人晩心复南望山逺情独亲应以修往业亦惟立此身深林度空夜烟月资清真莫叹【`一作欲`】文明日弥年徒隐沦  

海上诗送薛文学归海东  

何处归且逺送君东悠悠沧溟千万里日夜一孤舟旷望絶国所微茫天际愁有时近仙境不定若梦逰或见青色古【`一作石`】孤山百里【`一作丈`】秋前心方杳眇后路劳夷犹离别惜吾道风波敬皇休春浮花气逺思逐海水流日暮骊歌后永懐空沧洲  

越中问海客  

风雨沧洲暮一帆今始归自云发南海万里速如飞初谓落何处永将无所依茫渐西见山色越中防谁念去时逺人经此路稀泊舟悲且泣使我亦霑衣浮海焉用说忆乡难久违纵为鲁连子山路有柴扉  

阙题  

道由白云尽春与青溪长时有落花至逺随流水香闲门向山路深柳读书堂幽映每白日清辉照衣裳  

寄江滔求孟六遗文  

南望襄阳路思君情转亲偏知汉水广应与孟家邻在日贪爲善昨来闻更贫相如有遗草一为问家人  

积雪为小山  

飞雪伴春还春庭晓自闲虚心应任道遇赏遂成山峰小形全秀岩虚势莫攀以幽能皎洁谓近可循环孤影临氷镜寒光对玉顔不随迟日尽留顾岁华闲  

赠乔琳【`一作张谓诗`】  

去年上策不见收今年寄食仍淹留羡君有酒能共醉羡君无钱能不忧如今五侯不待客羡君不问五侯宅如今七贵方自尊羡君不过七贵门丈夫防应有知已世上悠悠何足论  

茙葵花歌【`一作岑参诗`】  

昨日一花开今日一花开今日花正好昨日花已老人生不得长【`一作恒`】少年莫惜牀头酤酒钱请君有钱向酒家君不见茙葵花  

句  

归梦如春水悠悠绕故乡　驻马渡江处望乡待归舟  

## 御定全唐诗卷二百五十七  

息夫牧  

息夫牧萧頴士门人诗一首  

冬夜宴萧十丈因饯殷郭二子西上【`并序`】  

序云冬十有二月家君宰邑许下夫子问津颍上二贤将驰防府皆适兹土夜处狭室列座有位尊卑俨如或捧觞上夀或抠衣请益始崇诗以阅礼终讲信而修睦然后文饱于徳义润其身顷夫子升堂之后若卢贾刘尹之徒半纪闲接武鸣跃实夫子训之导之斯至也今殷郭二子天资才干而加之镞羽观光王庭俯拾地芥其谁曰不然飞霜霭林寒气总至月落匝戸夜将向晨座隅谦谦毕醉温克则知孔门宴饯异于他日二三子终身识之夫子以家君政事百里无事命门弟子赋诗鸣琴亦以释仳离之怨焉小子不敏忝居门人之末  

敢不敬书其事诗曰  

有琴斯鸣于宰之庭君子莅止其心孔平政既告成徳以永贞鸣琴有衎于颍之畔彼之才髦其年未冠闻诗闻礼斐兮璨璨鸣琴其怡于颍之湄二子翰飞言戾京师有郁者桂爰【`一作载`】攀其枝琴既鸣矣宵既清矣烘煁有炜酒醴惟旨喟我寤叹吁其别矣  

宋华  

宋华濮阳宰诗一首  

蝉鸣一篇五章【`并序`】  

蝉鸣感秋兴送将归也僻守外邑而兰陵子相过诘朝言归赋诗见志以申赠焉  

蝉其鸣矣于彼踈桐庇影容迹何所不容嘒嘒其长永托于风未见君子我心忡忡既见君子乐且有融彼蝉鸣矣于林之表含风饮露以乐吾道有懐载迁伊谁云保未见君子我心悄悄既见君子披豁予抱蝉鸣蝉鸣幽畅乎而肃肃尔庭逺近凉飔言赴髙柳丛篁闲之思而不见如渇如饥亦既觏止我心则夷蝉鸣伊何时运未与匪叹秋徂怨斯路阻愿言莫从郁悒谁语君子至止慰我延伫何斯违斯倐尔遐举歳之秋深蝉其夕吟披衣轩除萧萧风林我友来斯言告离衿何以叙懐临水鸣琴何以赠言委顺浮沈邹象先  

邹象先开元二十三年进士与萧颖士为同年生仕临涣尉诗一首  

寄萧頴士补正字【`一本无补正字三字`】  

六月度开【`一作闗`】云三峯翫山翠尔时黄绶屈别后青云致【`按纪事象先尉临涣頴士自京邑无成东归有赠象先诗来年萧补正字象先寄诗重述前事萧后亦有答诗`】  

韦建  

韦建开元天宝闲人为河南令与萧頴士刘长卿逰诗二首  

河中晩霁  

湖广舟自轻江天欲澄霁是时清楚望气色犹霾曀踟蹰金霞白波上日初丽烟红落镜中树木生天际杳杳涯欲斑蒙蒙云复闭言垂星汉明又覩寰瀛势防兴从此惬悠然不知岁试歌沧浪清遂觉乾坤细念客衣薄将期永投袂迟回渔父闲【`一作问`】一雁声嘹唳  

泊舟盱眙【`一作常建诗误`】  

泊舟淮水次霜降夕流清夜久潮侵岸天寒月近城平沙依雁宿侯馆聴鸡鸣乡国云霄外谁堪羁旅情殷寅  

殷寅陈郡人早孤事母以孝闻应宏词举为永宁尉与萧頴士善诗二首  

铨试后征山别业寄源侍御  

别业在征山登髙望畿甸严令天地肃城阙如何见蔼蔼王侯门华轩日逰幸逢休明代山虏尚交战投策去园林率名皆拜选圣君性则哲济济多英彦裵楷能清通山涛急推荐謏才甘自屏薄伎忝余眷虽承国士恩尚乏中人援畴昔相知者今兹秉天宪朱绂何赫赫綉衣复葱蒨  

元皇帝应见贺圣祚无疆  

应厯生周日修祠表汉年复兹秦岭上更似霍山前昔赞神功启今符圣祚延已题金字仍访玉堂僊睿祖光元始曽孙体又言因六梦接庆叶九龄传北阙心超矣南山夀固然无由同拜庆窃抃贺陶甄  

柳中庸  

柳中庸名淡以字行河东人宗元之族御史并之弟也与弟中行皆有文名萧頴士以女妻之仕为洪府戸曹诗十三首  

秋怨  

玉树起凉烟凝情一叶前别离伤晓镜揺落思秋汉垒闗山月胡笳塞北天不知肠断梦空绕防山川  

春思赠人  

红粉当三五青娥艳一双绮罗回锦陌管入花江落鴈惊金弹抛杯泻玉缸谁知褐衣客顦顇在书窗  

幽院早春  

草短花初拆苔青栁半黄隔帘春雨细髙枕晓莺长无事含闲梦多情识异香欲寻苏小小何处觅钱塘  

寒食戏赠  

春暮越江边春隂寒食天杏花香麦粥柳絮伴秋千酒是芳菲节人当桃李年不知何处恨已解入筝  

聴筝  

抽促柱聴秦筝无限秦人悲怨声似逐春风知柳态如随啼鸟识花情谁家独夜愁【`一作悲`】灯影何处空楼思月明更入防重离别恨江南岐路洛阳城  

河阳桥送别  

黄河流出有浮桥晋国归人此路遥若傍阑干千里望北风驱马雨萧萧  

征【`一本下有人字`】怨  

岁岁金河复玉闗朝朝马策与刀环三春白雪归青塜万里黄河绕黒山  

凉州曲二首  

闗山万里逺征人一望闗山泪满巾青海戍头空有月黄沙碛里本无春  

髙槛连天望武威穷隂拂地戍金防九城管声遥发一夜闗山雪满飞  

江行  

繁阴乍隐洲落叶初飞浦萧萧【`一作潇湘`】楚客帆暮入寒【`一作日暮秋`】江雨  

丁评事宅秋夜宴集  

翠幙卷回廊银灯开后堂风惊拥砌叶月冷满庭霜绮席人将醉繁夜未央共怜今促席谁道客愁长  

夜渡江【`一作姚崇诗`】  

夜渚帯浮烟苍茫晦逺天舟轻不觉动缆急始知牵聴笛遥寻岸闻香暗识莲唯看去帆影常恐【`一作似`】客心悬  

扬子途中  

楚塞望苍然寒林古戍邉秋风人渡水落日鴈飞天  
