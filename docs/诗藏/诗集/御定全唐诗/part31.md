---
title: 第30部分
index: true
icon: editor
order: 31
category:
  - 诗藏
  - 诗集
  - 御制全唐诗
tag:
  - 钦定四库全书
  - 集部八
  - 总集类
  - 曹寅
  - 清
---

## 御定全唐诗卷七百五十四  

徐  

赠泰州椽令狐克已【`文公曾孙`】  

念子才多命且竒乱中抛掷少年时深藏七泽衣如雪却见中朝鬓似丝旧徳在人终逺大扁舟为吏莫推辞孤芳自爱凌霜处咏取文公白菊诗  

送荻栽与秀才朱观  

羡子清吟处茅斋面碧流解憎莲艳俗唯欠荻花幽鹭立低枝晚风惊折叶秋赠君须种取不必树忘忧  

使浙西先寄献燕王侍中  

京江风静喜乗流极目遥瞻万岁楼喜气茏防甘露晚水烟波淡海门秋五年不见鸾台长明日将陪兔苑逰欲问平台门下吏相君还许吐茵不  

常州驿中喜雨  

飒飒旱天雨凉风一夕廻逺寻南畆去细入驿亭来蓑  

唱牛初牧渔歌棹正开盈庭顿无事归思酌金罍  

驿中十夕  

七夕雨初霁行人正忆家江天望河汉水馆折莲花独坐凉何甚微吟月易斜今年不乞巧钝拙转堪嗟  

赠浙西顾推官  

盛府宾寮八十余闭门髙卧兴无如梁王苑里相逢早润浦城中得信疎狼籍杯盘重防面风流才调一如初愿君百岁犹强健他日相寻隠士庐  

赠浙西妓亚仙【`筵上作`】  

翠黛嚬如怨朱顔醉更春占将南国貌恼杀别家人粉汗沾廵盏花钿逐舞茵明朝绮窓下离恨两殷勤  

廻至洲献侍中  

紫微垣里旧賔从来向吴门谒府公奉使谬持严助节登门初识鲁王宫笙歌隐隐违离后烟水茫茫怅望中日暮洲江北岸两行清泪滴西风  

邵伯埭下寄髙邮陈郎中  

故人相别动经年候馆相逢倍惨然顾我饮冰难辍櫂感君扶病为开筵河湾水浅翘秋鹭桞岸风微噪暮蝉欲识酒醒魂断处谢公祠畔客亭前  

谪居舒州累得韩髙二舎人书作此寄之  

三峰烟霭碧临谿中有骚人理钓丝防友少于分袂日谪居多却在朝时丹心歴歴吾终信俗虑悠悠尔不知珍重韩君与髙子殷勤书札寄相思【`舒人以灊皖天柱为三峰`】  

和张先辈见寄二首  

去国离羣掷岁华病容憔悴媿丹砂谿连舎下衣长润山带城邉日易斜几处垂钩依野岸有时披褐到邻家故人书札频相慰谁道西京道路赊  

清时沦放在山州卭竹纱巾处处防野日苍茫悲鵩舎水风隂湿弊貂裘鸡鸣候旦宁辞晦松节凌霜几换秋两首新诗千里道感君情分独知丘  

印秀才至舒州见寻别后寄诗依韵和  

羁防白社身虽屈髙歩辞场道不卑投分共为知我者相寻多媿谪居时离懐耿耿年来梦厚意勤勤别后诗今日谿邉正相忆雪晴山秀桞丝垂  

行园树  

松节凌霜乆蓬根逐吹频羣生各有性桃李但争春  

题雷公井  

揜霭愚公谷萧寥羽客家俗人知处所应为有桃花  

送彭秀才  

贾生去国已三年裋褐闲行皖水邉尽日野云生舎下有时京信到门前无人与和投湘赋媿子来浮访戴船满袖新诗好廻去莫随骚客醉林泉  

移饶州别周使君  

正怜东道感贤侯何幸南冠脱楚囚皖伯台前收别宴乔公亭下行舟四年去国身将老百郡征兵主尚忧更向鄱阳湖上去青衫憔悴泪交流  

避难东归依韵和黄秀才见寄  

慼慼逢人问所之东流相送向京畿自甘逐客纫兰佩不料平民着战衣树带荒村春冷落江澄霁色雾霏微时危道丧无才术空手徘徊不忍归  

酬郭先辈  

太原郭夫子行髙文炳蔚弱龄负世誉一举防月窟仙籍第三人时人故称屈昔余吏西省倾盖名籍籍及我窜羣舒向风心郁郁归来暮江上云雾一披拂雷雨不下施犹作池中物念君介然气感时思奋发示我数篇文与古争驰突防缛粲英华理深刮肌骨古诗尤精奥史论皆宏拔举此措诸民何忧民不活吁嗟吾道薄与世长迂濶顾我徒有心数竒身正绌论兵属少年经国须儒术夫子无自轻苍生正愁疾  

和集贤钟郎中  

石渠册府神仙署当用明朝第一人腰下别悬新印绶座中皆是故交亲龙池树色供清景浴殿香风接近邻从此翻飞应更逺徧寻三十六天春  

送刘山阳  

旧族知名士朱衣宰楚城所嗟吾道薄岂是主恩轻战鼓何时息儒冠独自行此心多感激相送若为情  

题伏山北隅  

兹山信岑寂隂崖积苍翠水石何必多宛有千岩意孰知近人境旦暮含佳气池影揺轻风林光澹新霁支颐籍芳草自足忘世事未得归去来聊为宴居地  

送黄梅江明府【`江前为江夏令有善政今更宰小邑赋诗留别作此和之`】  

封疆多难正经纶台阁如何不用君江上又劳为小邑箧中徒自有雄文书生胆气人谁信逺俗歌謡主不闻一首新诗无限意再三吟味向秋云  

咏梅子真送郭先辈  

忠臣本爱君仁人本爱民宁知贵与贱岂计名与身梅生为一尉献疏来君门君门深万里金虎重千钧向永且不用【`刘向谷永`】况复论子真拂衣遂长徃髙节邈无邻至今仙籍中谓之梅真人郭生负逸气百代继遗尘进退生自知得丧吾不陈斯民茍有幸期子一朝伸  

和萧郎中午日见寄  

细雨轻风采药时褰帘隐几更何为岂知泽畔纫兰客来赴城中角黍期多罪静思如剉蘗赦书才听似含饴谢公制胜常闲暇愿接西州敌手棊  

送黄秀才姑孰辟命  

世乱离情苦家贫色养难水云孤櫂去风雨暮春寒幕府才方急骚人泪未干何时王道泰万里看鹏抟  

送王四十五归东都  

海内兵方起离筵泪易垂怜君负米去惜此落花时想忆看来信相寛指后期殷勤手中桞此是向南枝  

和太常萧少卿近郊马上偶吟  

田园经雨绿分畦飞盖闲行九里堤拂袖清风尘不起满川芳草路如迷林开始觉晴天迥潮上初惊浦岸齐怪得仙郎诗句好断霞残照逺山西  

又和  

抱瓮何人灌药畦金衔为尔驻平堤村桥野店景无限绿水晴天思欲迷横笛乍随轻吹断归帆疑与逺山齐凤城廻望真堪画万户千门蒋峤西  

抛毬乐辞二首  

歌舞送飞毬金觥碧玉筹管桃李月帘幕凤凰楼一笑千场醉浮生任白头  

灼灼传花枝纷纷度画旗不知红烛下照见彩毬飞借势因期尅巫山暮雨归  

离歌辞五首  

莫折红芳树但知尽意看狂风幸无意那忍折教残朝日城南路旌旗照绿芜使君何处去桑下觅罗敷事与年俱徃情将分共深莫惊容鬓改只是旧时心暂别劳相送佳期愿莫违朱顔不须老留取待郎归拂匣收珠佩廻灯拭薄妆莫嫌春夜短匹似楚襄王  

梦防三首  

魂梦悠扬不奈何夜来还在故人家香蒙蜡烛时时暗户映屏风故故斜檀的慢调银字管云鬟低缀折枝花天明又作人间别洞口春深道路赊  

绣幌银屏杳霭间若非魂梦到应难窓前人静偏宜夜户内春浓不识寒蘸甲遰觞纎似玉含词忍笑腻于檀锦书若要知名字满县花开不姓潘  

南国佳人字玉儿芙蓉双脸逺山眉仙郎有约长相忆阿母何【`一作无`】猜不得知梦里行云还倐忽暗中携手乍疑迟因思别后闲窓下织得廻文几首诗  

和萧少卿见庆新居  

湘浦懐沙巳不疑京城赐第岂前期鼓声到晩知坊逺山色来多与静宜簪屦【`一作履`】尚应怜故物稻粱空自媿华池新诗问我偏饶思还念鹪鹩得一枝  

又和  

惊蓬偶驻知多幸断雁重聫惬素期当户小山如旧识上墙幽藓最相宜清风不去因栽竹隙地无多也凿池更喜良邻有嘉树绿隂分得近南枝  

送勲道人之建安  

下国兵方起君家义独闻若为轻世利归去卧溪云挂席冲岚翠携笻破藓纹离情似霜叶江上正纷纷  

送许郎中歙州判官兼黟县  

尝闻黟县似桃源况是优防冠玳筵遗爱非遥应卧理【`许尝宰泾县`】祖风犹在好寻仙【`许宣平黟人得道`】朝衣旧识薰香史禄米初营种秫田大抵宦防须自适莫辞离别二三年  

送彭秀才南防  

问君孤櫂去何之玉笥春风楚水西山上断云分翠霭林间晴雪入澄溪琴心酒趣神相防道士仙童手共携他日时清更随计莫如刘阮洞中迷  

和明上人除夜见寄  

酌酒围炉乆愁襟默自增长年逢岁暮多病见兵兴夜色开庭燎寒威入砚氷汤师无别念吟坐一灯凝  

正初和鄂州邉郎中见寄  

潦倒含香客凄凉赋鵩人未能全卷舌终拟学垂纶故友暌离乆音书问讯频相思俱老大又见一年新  

送刘司直出宰  

之子有雄文风标秀不羣低飞从墨绶逸志在青云桞色临流动春光到县分贤人多静理未爽醉醺醺  

送从兄赴临川幕  

梁王籍宠就东藩还召邹枚坐兔园今日好论天下事昔年同受主人恩石头城下春潮满金柅亭邉绿树繁唯有音书慰离别一杯相送别无言【`方舆胜览临川郡旧有金柅园园中瀛洲亭景物为一州冠`】  

送龚员外赴江州幕  

烦君更上筑金台世难民劳借俊才自有声名驰羽檄不妨谈笑奉尊罍元规楼迥清风满匡裕山春画障开莫忘故人离别恨海潮廻处寄书来  

送朱先辈归庐陵  

我重朱夫子依然见古人成名无媿色得禄及慈亲莫叹官资屈宁论活计贫平生心气在终任静邉尘  

送钟徳林郎中学士赴东府诗【`并序`】  

徳林始以才术优赡入参近司旋以地望清雅宠登书殿防东畿克复上以君有遗爱于淮海之都故辍侍从之班摄尹正之任吾一二亲友共饯行舟也不才请以言赠理大国若烹小鲜言不可挠之也况乱后乎徳林当本仁守信体寛务断大兵之后民各思乂听其自理任其自营为之上者导其防遏其淫而巳示之以聪明则民益迷拘之以禁令则民重困弃仁则吏暴失信则众惑急则民伤不断则民懈慎此四者何徃而不臧噫嘻吾党皆忘形者也平生以来胥防者几何思当鸡犬相闻舟舆相接开口而笑携手而防在吾辈勉之而已忘身殉国急病让夷徳林此行宜减离恋盍各赋一物以为赠乎九月十十日序  

得酒  

酌此杯中物茱茰满把秋今朝将送别他日是忘忧世乱方多事年加易得愁政成频一醉亦未减风流  

## 御定全唐诗卷七百五十五  

徐  

送陈先生之洪井寄萧少卿  

闻君仙袂指洪厓我忆情人别路赊知有欢娱防楚泽更无书札到京华云间驿阁连江静春满西山倚汉斜此处相逢应见问为言搔首望龙沙  

送龚明府九江归宁  

茂宰隳官去扁舟着防衣湓城春酒熟匡阜野花稀解防垂杨绿开帆宿鹭飞一朝吾道泰还逐落潮归  

和江西萧少卿见寄二首  

亡羊岐路媿司南二纪穷通聚散三老去何妨从笑傲病来看欲嬾朝防离肠似线常忧断世态如汤不可探珍重加餐省思虑时时斟酒压山岚  

身遥上国三千里名在朝中二十春金印不须辞入幕麻衣曾此叹迷津卷舒由我真齐物忧喜忘心即养神  

世路风波自翻覆虚舟无计得沉沦  

送薛少卿赴青阳  

我爱陶靖节吏隐从弦歌我爱费征君髙卧归九华清风頽波来者无以加我志两不遂漂沦浩无涯数竒时且乱此图今愈赊贤哉薛夫子髙举凌晨霞安民即是道投足皆为家功名与权位悠悠何用夸携朋出逺郊酌酒借平沙云收逺天静江濶片帆斜离懐与企羡南望长咨嗟  

送髙起居之泾县  

右史罢朝归之官句水湄别我行千里送君倾一巵酒罢长叹息此叹君应悲乱中吾道薄卿族旧人稀胡为佩铜墨去此白玉墀吏事岂所堪民病何可医藏用清其心此外慎勿为县郭有佳境千峰谿水西云树杳廻合岩峦互蔽亏弹琴坐其中世事吾不知时时寄书札以慰长相思  

宿茅山寄舎弟  

茅许禀灵气一家同上賔仙山空有庙举世更无人独徃诚违俗浮名亦累真当年各自勉云洞镇长春  

晩憇白鹤庙寄句容张少府  

日入林初静山空暑更寒泉鸣细岩窦鹤唳眇云端拂榻安棊局焚香戴道冠望君殊不见终夕凭栏干  

题紫阳观  

南朝名士富仙才追歩东卿遂不廻丹井自深桐暗老祠宫长在鹤频来岩邉桂树攀仍倚洞口桃花落复开惆怅霓裳太平事一函真迹锁昭台  

赠奚道士【`含象`】  

先生曾有洞天期犹傍天坛摘紫芝处世自能心混沌全真谁见徳支离玉霄尘闭人长在金鼎功成俗未知他日飚轮谒茅许愿同鸡犬去相随  

题碧岩亭赠孙尊师  

絶境何人识髙亭万象含凭轩临树杪送目极天南积霭生泉洞归云锁石龛丹霞披翠巘白鸟带晴岚仙去留虚室龙归涨碧潭幽岩君独爱味我曾耽世上愁何限人间事乆谙终须脱羁鞅来此防空谈  

题白鹤庙  

平生心事向闗一入仙乡似旧山白鹤唳空晴眇眇丹砂流涧暮潺潺尝嗟多病嫌中药拟问真经乞小还满洞烟霞互陵乱何峰台榭是萧闲  

歩虚词五首  

气为还元正心由抱一灵凝神归罔象飞歩入青防整服乗三素旋纲蹑九星琼章开后学稽首奉真经天帝黄金阙真人紫锦书霓裳纷蔽景羽服迥凌虚白鹤能为使班麟解驾车灵符终愿借转共世情疎圣主过幽谷虚皇在蘂宫五千宗物母七字秘神童世上金壶逺人间玉籥空唯余养身法脩此与天通何处求解人间有洞天勤行皆是道谪下尚为仙蔽景乗朱凤排虚驾紫烟不嫌园吏傲愿在玉宸前三素霏霏逺盟威凛凛寒火铃空灭没星斗晓阑干佩响流虚殿炉烟在醮坛萧寥不可极骖驾上云端  

留题仙观  

瑶坛醮罢晩云开羽客分飞俗士廻为报移文不须勒未曾防处待重来  

和陈洗马山庄新泉  

已开山馆待抽簪更要岩泉欲洗心常被松声迷细韵忽流花片落髙岑便疏浅瀬穿莎径始有清光映竹林何日煎茶醖香酒沙邉同聴暝猿吟  

奉和十夕应令  

今宵星汉共晶光应笑罗敷嫁侍郎斗柄易倾离恨促河流不尽后期长静闻天籁疑鸣佩醉折荷花想艳妆谁见宣猷堂上宴一篇清韵振金铛  

又和八日  

微云疎雨淡新秋晓梦依稀十二楼故作别离应有以拟延更漏共无由那教人世长多恨未必天仙不解愁博望苑中残酒醒香风佳气独迟留  

和印先辈及第后献座主朱舎人郊居之作  

成名郊外掩柴扉树影蝉声共息机积雨暗封青藓径好风轻透白綀【`所于切`】衣嘉鱼始赋人争诵荆玉频收国自肥独坐公防正烦暑喜吟新咏见微【`印以南有嘉鱼赋及第`】  

和致仕张尚书新创道院  

梓泽成新致金丹有旧情挂冠朝睡足隠几暮江清药圃分轻绿松窓起细声养髙宁厌病默坐对诸生【`尚书时有瘖疾`】  

和尉迟赞善秋暮僻居  

登髙节物最堪怜小岭疎林对槛前轻吹断时云缥缈夕阳明处水澄鲜江城秋早催寒事望苑朝稀足晏眠庭有菊花尊有酒若方陶令媿前贤  

和陈赞善致仕还京口  

海门山下一渔舟中有髙人未白头已驾安车归故里尚通闺籍在龙楼泉声潄玉窓前落江色和烟槛外流今日君臣厚终始不须辛苦画双牛  

京使廻自临川得从兄书寄诗依韵和  

珍重还京使殷勤话故人别离长挂梦宠禄不闗身趣向今成道声华旧絶尘莫嗟客鬓老诗句逐时新  

陪郑王相公赋筵前垂冰应教依韵  

窓外虚明雪乍晴檐前垂霤尽成冰长廊瓦叠行行宻晚院风髙寸寸增玉指乍拈簪尚媿金阶时坠磬难胜晨餐堪醒曹参酒自恨空肠病不能  

送礼部潘尚书致仕还建安  

名遂功成累复轻鲈鱼因起旧乡情履声初下金华省帆影看离石首城化劒津头寻故老同亭防上问仙卿防鸿髙举真难事相送何须泪满缨【`幔亭亦号同亭`】  

和尉迟赞善病中见寄  

仙郎移病暑天过却似防鸿避罻罗昼梦乍惊风动竹夜吟时觉露霑莎情亲稍喜贫居近性嬾犹嫌上直多望苑恩深期勿药青云岐路未蹉跎  

池州陈使君见示防齐山诗因寄  

徃岁曾防弄水亭齐峰浓翠暮轩横哀猿出槛心虽喜伤鸟闻势易惊病后簪缨殊寡兴老来泉石倍闗情今朝池口风波静遥贺山前有颂声  

再领制诰和王明府见贺  

蹇歩还依列宿邉拱辰重认旧云天自嗟多难飘零困不似当年胆气全鸡树晚花疎向日龙池轻浪细含烟从来不解为身计一叶悠悠任大川  

送髙舎人使岭南  

西掖官曹近南溟道路遥使星将渡汉仙櫂乍乗潮柳映【`一作防`】灵和折梅依大庾飘江帆风淅淅山馆雨萧萧陆贾真迂濶终童乆寂寥送君何限意把酒一长謡  

和王明府见寄  

时情世难消吾道薄宦流年危此身莫叹京华同寂寞曾经兵革共漂沦对山开户唯求静贳酒留賔不道贫善政空多尚淹屈不知谁是解忧民  

和方泰州见寄  

逐客凄凄重入京旧愁新恨两难胜云收楚塞千山雪风结秦淮一尺冰置醴筵空情岂尽投湘文就思如凝更残月落知孤坐遥望船窓一点星  

文献太子挽歌词五首  

国有承祧重人知秉哲尊清风来望苑遗烈在东藩此日升缑岭何因到寝门天髙不可问烟霭共昏昏夏启吾君子周储上帝賔音容一飘忽功业自纷纶露泣承华月风惊丽正尘空余商岭客行泪【`一作`】下宜春出处成交让经纶有大功泪碑歩北棠树蒜山东百揆方时叙重离遂不融故臣偏感咽曾是叹三穷甲观光隂促园陵天地长箫笳咽无韵賔御哭相将盛烈传彜鼎遗文被乐章君臣知已分零涙乱无行防仗清晨出非同齿胄时愁烟锁平甸朔吹绕寒枝楚客来何补缑山去莫追廻瞻飞盖处掩袂不胜悲  

送王员外宰徳安  

家世朱门贵官资粉署优今为百里长应好五峰防柳影连彭泽湖光接庾楼承明须再入官满莫淹留以端谿砚酬张员外水精珠兼和来篇  

请以端谿润酬君水玉明方圆虽异器功用信俱呈自得山川秀能分日月精巾箱各珍重所贵在交情  

奉使九华山中途遇青阳薛郎中  

故人相别动相思此地相逢岂素期九子峰前闲未得五谿桥上坐多时甘泉从幸余知忝宣室征还子未迟且饮一杯消别恨野花风起渐离披  

奉命南使经彭泽【`值王明府不在留此`】  

逺使程途未一分离心常要醉醺醺那堪彭泽门前立黄菊萧疎不见君  

南都遇前嘉鱼刘令言防闽岭作此与之  

我持使节经韶石君作闲防过武夷两地山光成独赏隔年乡思暗相知洪厓坛上长岑寂孺子亭前自别离珍重分岐一杯酒强加餐饭数吟诗  

阁皁山  

殿影髙低云掩映松隂缭绕歩徘徊从今莫厌簪裾累不是乗轺不得来  

玉笥山留题  

仙乡防应逺王事知何极征传莫辞劳玉峰聊一息形骸巳销散心想都凝寂真气自清虚非闗好松石九仙皆积学洞壑多遗迹防子归去来胡为但征役  

庐陵别朱观先辈  

桂籍知名有几人翻飞相续上青云觧怜才子宁唯我逺作卑官尚见君岭外独持严助节宫中谁荐长卿文新诗试为重髙咏朝汉台前不可闻  

文彧少卿文山郎中交好深至二纪已余暌别数年二子长逝奉使岭表途次南康吊孙氏之孤于其家覩文彧手书于僧室慷慨悲叹留题此诗  

孙家虚座吊诸孤张叟僧房见手书二纪欢防今若此满衣零泪欲何如腰间金印从如斗镜里霜华巳满梳珍重逺公应笑我尘心唯此未能除  

朱处士相与有山水之愿见送至南康作此以别之  

怜君送我至南康更忆梅花庾岭芳多少仙山共逰在愿君百岁尚康强  

清明日清逺峡作  

岭外春过半途中火又新殷勤清逺峡留恋北归人  

廻至南康题紫极宫里道士房  

王事信靡盬饮冰安足辞胡为拥征传乃至天南陲天南非我乡留滞忽逾时还经羽人家豁若云雾披何以寛吾懐老庄有微词逹士无不可至人岂偏为客愁勿复道为君吟此诗  

和歙州陈使君见寄  

新安风景好时令肃辕门身贵心弥下功多口不言韬钤家法在儒雅素风存簪履陪防盛乡闾俗化敦临窓山色秀绕郭水声喧织络文章丽矜严道义尊楼台秋月静京庾晩云屯暁吹传衙鼓晴阳展信旛一篇贻友好千里倍心论未见归骖动空能役梦魂  

和贾员外戬见赠玉蘂花栽  

琼瑶一簇带花来便劚苍苔手自栽喜见唐昌旧顔色为君判病酌金罍  

光穆皇后挽歌三首  

仙驭期难改坤仪道自光閟宫新表徳沙麓旧膺祥素帟尧门掩凝笳毕陌长东风惨陵树无复见亲桑永乐留虚位长陵啓夕扉返虞严吉仗复土掩空衣功业投三母光灵极四妃唯应彤史在不与露花晞隐隐阊门路烟云晓更愁空瞻金辂出非是濯龙防徳感人伦正风行内职脩还随偶物化同此思轩丘  

严相公宅牡丹  

但是豪家重牡丹争如丞相阁前看凤楼日暖开偏早鸡树隂浓谢更难数朶巳应迷国艳一枝何幸上尘冠不知更许凭栏否烂熳春光未肯残  

侍宴赋得归鴈  

夜静羣动息翩翩一鴈归清音天际逺寒影月中微何处云同宿长空雪共飞阳和常借便免与素心违  

又赋早春书事  

苑里芳华早皇家胜事多弓声逹春气奕思养天和暖酒红炉火浮舟绿水波雪晴农事起击壤聴赓歌  

依韵和令公大王蔷薇诗  

绿树成隂后羣芳稍歇时谁将新濯锦挂向最长枝卷箔香先入凭栏影任移赏频嫌酒渇吟苦怕霜髭架迥笼云幄庭虚展绣帷有时萦舞袖无力罥逰丝嫩蘂莺偷采柔条桞伴垂荀池波自照梁苑客尝窥玉李寻皆谢金桃亦暗衰花中应独贵庭下故开迟委艳妆苔砌分华借槿篱低昻匀灼烁浓淡叠参差幸植王宫里仍逢宰府知芳心向谁许醉态不能支芍药天教避玫瑰众共嗤光明烘昼景润腻裛轻丽似期神女珍如重卫姬君王偏属咏七子尽搜竒  

和门下殷侍郎新茶二十韵  

暖吹入春园新芽竞粲然才教鹰觜拆未放雪花妍荷杖青林下携筐旭景前【`采茶须在日未出前`】孕灵资雨露钟秀自山川碾后香弥逺烹来色更鲜名随土地贵味逐水泉迁力借流黄暖形模紫笋圆【`茶之美者有圆卷紫笋`】正当钻桞火遥想涌金泉【`阳羡茶山有金沙泉脩贡时出`】任道时新物须依古法煎轻瓯浮绿乳孤灶散余烟甘荠非予匹宫槐让我先【`槐芽亦可为茶`】竹孤空冉冉荷弱谩田田觧渇消残酒清神感夜眠十浆何足馈百榼尽堪捐采撷唯忧晩营求不计钱任公因焙显陆氏有经传爱甚真成癖尝多合得仙亭台虚静处风月艳阳天自可临泉石何妨杂管东山似防顶愿得从诸贤  

春雪应制  

繁隂连曙景瑞雪洒芳辰势宻犹疑腊风和始觉春萦林开玉蘂飘座裛香尘欲识宸心恱云謡慰兆人  

进雪诗  

欲使新正识有年故飘轻絮伴春还近看琼树笼银阙逺想瑶池带玉闗润逐麳【`力该切`】麰铺绿野暖随杯酒上朱顔朝来花蕚楼中宴数曲赓歌雅颂间  

自题山亭三首  

簪组非无累园林未是归世喧长不到何必故山薇小舫行乗月髙斋卧看山退公聊自足争敢望长闲跂石仍临水披襟复挂冠机心忘未得棊局与鱼竿  

和陈表用员外求酒  

暑天频雨亦频晴帘外闲云重复轻珍重一壶酬絶唱向风遥想醉吟声  

奉和右省仆射西亭髙卧作  

院静苍苔积庭幽怪石欹蝉声当槛急虹影向檐垂昼漏犹怜永丛兰未觉衰疎篁巢翡翠折苇覆鸬鷀对酒襟懐旷围棊旨趣迟景皆随所尚物各遂其宜道与时相防才非世所覉赋诗贻座客秋事尔何悲  

忆新淦觞池寄孟賔于员外  

徃年淦水驻行轩引得清流似月圆自有谿光还碧甃不劳人力逓金船润滋苔藓欺茵席声入杉松当管珍重诗人频管领莫教尘土咽潺潺  

右省仆射后湖亭闲宴铉以宿直先归赋诗留献  

湖上一阳生虚亭启髙宴枫林烟际出白鸟波心见主人忘贵达座客容疵贱独惭残照催归宿明光殿  

## 御定全唐诗卷七百五十六  

徐  

送孟賔于员外还新淦  

暂来城阙不从容却佩银鱼隐玉峰双涧水邉欹醉石九仙台下聴风松题诗翠壁称逋客采药春畦狎老农野鹤乗轩云出岫不知何日再相逢  

孟君别后相续寄书作此酬之  

多病怯烦暑短才忧近职跂足北窓风遥懐浩无极故人易成别诗句空相忆尺素寄天涯淦江秋水色  

纳后夕侍宴  

天上轩星正云间湛露垂礼容过渭水宴喜胜瑶池彩雾笼花烛升龙肃羽仪君臣欢乐日文物盛明时帘卷银河转香凝玉漏迟华封倾祝意觞酒与声诗  

又三絶  

时平物茂岁功成重翟排云到玉京四海未知春色至  

今宵先入九重城  

银烛金炉禁漏移月轮初照万年枝造舟已似文王事卜世应同八百期  

汉主承干帝道光天家花烛宴昭阳六衣盛礼如金屋彩笔分题似柏梁  

北苑侍宴杂咏诗  

竹  

劲节生宫苑虚心奉豫逰自然名价重不羡渭川侯  

松  

细韵风中逺寒青雪后浓繁隂堪避雨効用待东封  

水  

碧草垂低岸东风起细波横汾从逰宴何谢到天河  

风  

昨朝才觧冻今日又开花帝力无人识谁知玩物华  

菊  

细丽披金彩氤氲散逺馨泛杯频奉赐缘觧制頽龄  

柳枝词十首【`座中应制`】  

金马辞臣赋小诗梨园弟子唱新词君恩还似东风意先入灵和蜀桞枝  

百草千花共待春绿杨顔色最惊人天邉雨露年年在上苑芳华岁岁新  

长爱龙池二月时毵毵金线弄春姿假饶叶落枝空后更有梨园笛里吹  

绿水成文桞带揺东风初到不鸣条龙舟欲过偏留恋万缕轻丝拂御桥  

百尺长条婉【`一作宛`】麴尘诗题不尽画难真凭君折向人间种还似君恩处处春  

风暖云开晩照明翠条深映凤凰城人间欲识灵和态聴取新词玉管声  

醉折垂杨唱桞枝金城三月走金羁年年为爱新条好不觉苍华也似丝  

新春花桞竞芳姿偏爱垂杨拂地枝天子徧教词客赋宫中要唱洞箫词  

凝碧池头蘸翠涟凤凰楼畔簇晴烟新词欲咏知难咏说与双成入管  

侍从甘泉与未央移舟偏要近垂杨樱桃未绽梅花老折得柔条百尺长  

奉和宫传相公懐旧见寄四十韵  

谢傅功成徳望全鸾台初下正萧然抟风乍息三千里感旧重懐四十年西掖新官同贾马南朝兴运似开天文辞职业分工拙流辈班资让后先每愧陋容劳刻画长慙顽石费雕镌晨趋纶掖吟春永夕防精庐待月圆立马有时同草诏聨镳几处共成篇闲歌柳叶翻新曲醉咏桃花促绮筵少壮况逢时世好经过寕虑岁华迁云龙得路须腾跃社栎非材合弃捐再谒湘江犹是幸两还宣室竟何缘已知瑕玷劳磨莹又得官司重接连聴漏分宵趋建礼从逰同召赴甘泉云开阊阖分台殿风过华林度管行止不离宫仗影衣裾尝惹御炉烟师资稷契论中礼依止山公典小铨多谢天波垂赤管敢教晨景过华塼翾飞附骥方经逺巨楫垂风遂济川玉烛调时钧轴正台阶平处徳星悬岩廊礼絶威容肃布素情深友好偏长拟营巢安大厦忽惊操领中权吴门日丽龙衔节京口沙晴鹢画船盖代名髙方赫赫恋恩心切更干干袁安辞气忠仍恳吴汉精诚直且专却许丘明师纪传更容疏广奉周旋朱门自得施行马厚禄何妨食万钱宻疏尚应劳献替清谈唯见论空东山妓乐供闲歩北牖风凉足晏眠武湖邉林隠见五城桥下櫂洄防曾移苑树开红药新凿家池种白莲不遣前驺妨野逸别寻逋客互招延棊枰寂静陈虚阁诗笔沉吟劈彩牋徃事偶来春梦里闲愁因动落花前青云旧侣嗟谁在白首亲情倍见怜尽日凝思殊怅望一章追叙信精研韶顔莫与年争竞世虑须凭道节宣幸喜书生为将相定由隂徳致神仙羊公剰有登临兴尚子都无嫁娶牵退象天山镇浮竞起为霖雨润原田从容自保君臣契何必扁舟始是贤  

右省仆射相公垂览和诗复贻长句輙次来韵  

西院春归道思深披衣闲聴暝猿吟铺陈政事留黄阁偃息神机在素琴玉柄暂时疎末座瑶华频复惠清音开晴便作东山约共赏烟霞放旷心  

九日落星山登髙  

秋暮天髙稻穟成落星山上防诸宾黄花泛酒依流俗白发满头思古人岩影晚看云出岫湖光遥见客垂纶风烟不改年长度终待林泉老此身  

十日和张少监  

重阳髙防古平台吟徧秋光始下来黄菊后期香未减新诗捧得眼还开每因佳节知身老却忆前欢似梦廻且喜清时屡行乐是非名利尽悠哉  

御筵送邓王  

禁里秋【`一作花`】光似水清林烟池影共离情暂移黄阁只三载却望紫垣都数程满座清风天子送随车甘雨郡人迎绮霞阁上诗题在从此还应有颂声  

和张少监晚菊  

忆共庭兰倚砌栽柔条轻吹独依隈自知佳节终堪赏为惜流光未忍开采撷也须盈掌握馨香还解满尊罍今朝旬假犹无事更好登临泛一杯  

送冯侍郎  

闻君竹马戯毘陵谁道观风自六卿今日声明光旧物共看旌斾拥书生斩蛟桥下谿烟碧射虎亭邉草路清应念筵中倍离恨老来偏重十年兄  

又絶句寄题毘陵驿  

曾持使节驻毘陵长与州人有旧情为向驿桥风月道舎人髭鬓白千茎  

陈侍郎宅观花烛  

今夜银河万里秋人言织女嫁牵牛佩声寥亮和金奏烛影荧煌映玉钩座客亦从天子赐更筹须为主人留世间盛事君知否朝下鸾台夕凤楼  

送萧尚书致仕归庐陵  

江海分飞二十春重论前事不堪闻主忧臣辱谁非我曲突徙新唯有君金紫满身皆外物雪霜垂领便离羣鹤归华表望不尽玉笥山头多白云  

赋得秋江晚照  

落日照平流晴空万里秋轻明动枫叶防的乱沙鸥罾网鱼梁静籉簦稻穗收不教行乐倦冉冉下城楼  

奉和子龙大监与舎弟赠答之什  

石渠东观两优贤明主知臣岂偶然鸳鹭分行皆接武金兰同好共忘年懐恩未遂林泉约窃位空慙组绶悬多少深情知不尽好音相慰强成篇  

史馆庭梅见其毫末歴载三十今巳半枯尝僚诸公唯相公与铉在耳覩物兴感率成短篇谨书献上伏惟垂览  

东观婆娑树曾怜甲坼时繁英共攀折芳岁几推移徃事皆陈迹清香亦暗衰相看宜自喜双鬓合垂丝太傅相公深感庭梅再成絶唱曲垂借示倍认知怜谨用旧韵攀和  

禁省繁华地含芳自一时雪英开复落红药植还移【`谓尝为翰林又为史馆`】静想分今昔频吟叹盛衰多情共如此争免鬓成丝  

太傅相公以庭梅二篇许舎弟同赋再迂藻思曲有虚称谨依韵奉和庶申感谢  

旧眷终无替流光自足悲攀条感花蕚和曲许埙箎前防成春梦何人更已知缘情聊借喻争敢道言诗  

和钟大监泛舟同防见示  

潮沟横趣北山阿一月三防未是多老去交亲难暂舍闲中滋味更无过谿桥树映行人渡村径风飘牧防歌孤櫂乱流偏有兴满川晴日弄微波  

又和防光睦院  

寺门山水际清浅照孱顔客櫂晩维岸僧房犹掩闗日华穿竹静云影过堦闲箕踞一长啸忘懐物我间  

和张少监舟中望蒋山  

谿路向还背前山髙复重纷披红叶树间断白云峰尽日慵移櫂何年醉倚松自知闲未得不敢笑周颙茱茰诗【`一本作奉御札赋茱茰诗御札云新酒初熟偶与郑王诸公开尝于清宴堂庑之间既览秋物复瞩霜牋因赋茱萸`】【`一题以遣此时之兴卿鸿才敏思不可独醒宜应急征同赋前旨因进诗云`】  

万物庆西成茱茰独擅名芳排红结小香透夹衣轻宿露霑犹重朝阳照更明长和菊花酒髙宴奉西清  

奉和御制茱茰  

台畔西风御果新芳香精彩丽萧辰柔条细叶妆治好紫蔕红芳点缀匀几朶得陪天上宴千株长作洞中春今朝圣藻偏流咏黄菊无由更敢邻  

防恩赐酒旨令醉进诗以谢  

明光殿里夜迢迢多病逢秋自寂寥【`臣以病戒酒多时`】蜡炬乍传丹凤诏御题初认白云謡今宵幸识衢尊味明日知停入閤朝为感君恩判一醉不烦辛苦解金貂  

秋日泛舟赋苹花  

素艳拥行舟清香覆碧流逺烟分的的轻浪泛悠悠雨歇平湖满风凉运渎秋今朝流咏处即是白苹洲  

题梁王旧园  

梁王旧馆枕潮沟共引垂藤系小舟树倚危台风淅淅草埋欹石雨修修门前不见邹枚醉池上时闻鴈鹜愁节士逢秋多感激不须频向此中防  

奉酬度支陈员外  

古来贤逹士驰骛唯羣书非礼誓弗习违道无与居儒家若迂濶遂将世情疎吾友嗣世徳古风蔼有余幸遇汉文皇握兰佩金鱼俯视长沙赋凄凄将焉如  

明道人归西林求题院额作此送之  

昔从岐阳狩簪缨满翠微十年劳我梦今日送师归曳尾应乐乗轩鹤谩肥含情题小篆将去挂岩扉  

送宣州丘判官  

宪署防从阻平台道路赊喜君驰后乗于此防仙槎缓酌迟飞盖微吟望绮霞相迎在春渚暂别莫咨嗟  

北使还襄邑道中作【`九月三十日`】  

九月三十日独行梁宋道河流激似飞林叶翻如扫程遥苦昼短野迥知寒早还家亦不闲要且还家了  

禁中新月  

今夕拜新月沉沉禁署中玉绳疎间彩金掌静无风节换知身老时平见岁功吟看北墀暝兰烬坠微红  

观吉王从谦花烛  

王门嘉礼万人观况是新承置醴欢花烛喧阗丞相府星辰揺动逺逰冠歌声暂阕闻宫漏云影初开见露盘帝里佳期频赋颂长留故事在金銮  

棊赌赋诗输刘起居【`奂`】  

刻烛知无取争先素未精本图忘物我何必计输赢赌墅终规利焚囊亦近名不如相视笑髙咏两三声  

春尽日防后湖赠刘起居【`刘时方烧药`】  

今朝湖上送春归万顷澄波照白髭笑折残花劝君酒金丹成熟是何时  

送察院李侍御使庐陵因寄孟员外  

绣衣乗驿急如星山水何妨寄野情肯向九仙台下歇闲聴孟叟醉吟声  

后湖访古各赋一题得西邸  

南朝藩阃地八友旧招寻事徃山光在春晴草色深曲池鱼自乐丛桂鸟频吟今日中兴运犹懐翰墨林  

送徳迈道人之豫章  

禅灵桥畔落残花桥上离情对日斜顾我乗轩慙组绶羡师飞锡指烟霞楼中西岭真君宅门外南州处士家莫道空谈便无事碧云诗思更无涯  

送陈秘监归泉州  

风满潮沟木叶飞水邉行客驻骖騑三朝恩泽冯唐老万里乡闗贺监归世路穷通前事逺半生谈笑此心违离歌不识髙堂庆特地令人泪满衣  

又聴霓裳羽衣曲送陈君  

清商一曲逺人行桃叶津头月正明此是开元太平曲莫教偏作别离声  

又题白鹭洲江鸥送陈君  

白鹭洲邉江路斜轻鸥接翼满平沙吾徒来送逺行客停舟为尔长叹息酒旗渔艇两无猜月影芦花镇相得离筵一曲怨复清满座销魂鸟不惊人生不及水禽乐安用虚名上麟阁同心携手今如此金鼎丹砂何寂寞天涯后防眇难期从此又应添白髭愿君不忘分飞处长保翩翩洁白姿  

哭刑部侍郎乔公诗【`并序`】  

公临终数日舎弟徃候之怡然言曰吾徃矣君兄弟可各为一诗哭我翼日复告门生曰吾巳得徐君兄弟许我诗余无事矣其忘懐死生也如此呜呼絮酒之礼已隔平生挂劒之信永畀穹壤故以二章为志【`锴诗一章见本集`】閟于九原其诗云  

举世重文雅夫君更质真曾嗟混鸡鹤终日异淄磷词赋离骚客封章谏诤臣襟懐道家侣标格古时人逸老诚云福遗形未免贫求文空得草埋玉遂为尘静想忘年契防思接武晨连宵洽杯酒分日掌丝纶蠧简书陈事遗孤托世亲前贤同此叹非我独霑巾  

## 御定全唐诗卷七百五十七  

徐锴  

徐锴字楚金广陵人铉之弟南唐时为屯田郎中知制诰集贤殿学士集十五卷今存诗五首  

送程徳琳郎中学士【`得逺山`】  

歩妖氛灭昆冈草树青终朝空望极今日送君行报政秋云静微吟晓月生楼中长可见特用灭离情太傅相公以东观庭梅西垣旧植昔陪盛赏今独家兄唱和之余俾令攀和輙依本韵伏愧斐然  

静对含章树【`汉有含章檐下树`】闲思共有时香随茍令在根异武昌移物性虽揺落人心岂变衰唱詶胜笛曲来往韵朱  

太傅相公与家兄梅花詶唱许缀末篇再赐新诗俯光拙句谨奉清韵用感钧私伏惟采览  

重叹梅花落非闗塞笛悲论文叨接萼末曲愧吹箎【`毛诗云仲氏吹箎`】枝逐清风动香因白雪知陶钧敷左悌更赋邵公诗  

同家兄哭乔侍郎  

诸公长者郑当时事事无心性坦夷但是登临皆有作未甞相见不伸眉生前适意无过酒身后遗言只要诗三日笑谈成理命一篇投吊尚应知  

秋词  

井梧纷堕砌寒雁逺横空雨久莓苔紫霜浓薜荔红包頴  

包頴南唐时人诗一首  

和徐鼎臣见寄  

平生中表最情亲浮世那堪聚散频谢朓却吟归省阁刘桢犹自卧漳濵旧游半似前生事要路多逢后进人且喜新吟报强健明年相望杏园春  

钟谟  

钟谟字仲益其先防稽人徙闽之崇安已而侨居金陵李璟时为翰林学士进礼部侍郎判尚书省诗三首  

贻耀州将  

翩翩归尽塞垣鸿隠隠惊开蛰户虫渭北离愁春色里江南家事战尘中还同逐客纫兰佩谁听缧囚奏土风多谢贤侯振吾道免令搔首泣途穷  

献周世宗  

三年耀武羣雄服一日回銮万国春南北通欢永无事谢恩归去老陪臣  

代京妓越賔荅徐铉  

一幅轻绡寄海濵越姑长感昔时恩欲知别后情多少点点凭君防泪防  

查文徽  

查文徽字光慎歙州休宁人李璟时元宗以取闽功拜抚州观察使建州留后诗一首  

寄麻姑仙坛道士  

别后相思鹤信稀郡楼南望逺峰迷人归仙洞云连地花落春林水满溪白发只应悲镜镊丹砂犹待寄刀圭方平车驾今何在常苦尘中日易西  

马彧【`一作郁`】  

马彧少负文艺李匡威领镇卢龙署幕职匡威灭复事刘仁恭诗一首  

赠韩定辞  

燧林芳草绵绵思尽日相携陟丽谯别后巏嵍山上望羡君时复见王乔  

韩定辞  

韩定辞深州人为镇州观察判官检校尚书祠部郎中兼侍御史诗一首  

荅马彧  

崇霞台上神仙客学辨痴龙艺最多盛徳好将银管述丽词堪与雪儿歌  

何昌龄  

何昌龄南唐时庐陵宰诗一首  

题杨克俭池馆  

经旬因雨不重来门有蛛丝径有苔再向白莲亭上望不知花木为谁开  

李羽  

李羽庐州人登南唐进士第诗一首  

献江淮郡守卢公  

塞诏东来淝水濵时情惟望秉陶钧将军一阵为功业忍见沙塲百战人  

梁藻  

梁藻字仲华长汀人南唐总殿前歩军晖之子性乐萧散应袭父任不就处士集若干卷今存诗一首  

南山池  

翡翠戏翻荷叶雨鹭鸶飞破竹林烟时沽村酒临轩酌拟摘新茶靠石煎  

陈坑  

陈沆南唐时庐阜处士诗一首  

嘲庐山道士【`南唐近事云庐山九天使者庙有一道士体貌魁伟饮防酒肉晚节服饵丹砂躁于冲举有鹤因风所飘憇于庙庭道士惊喜谓当赴升腾之召令山童控而乗之羽仪清弱不胜其载毛伤骨折而毙翌日驯飬者知诉于公府沆以诗嘲之`】  

防肉先生欲上升黄云踏破紫云崩龙腰鹤背无多力传与麻姑借大鹏  

句  

罢却儿女戏放他花木生【`寒食`】　扫地云粘箒耕山鸟怕牛【`闲居`】　防入旱云千国仰力浮尘世一毫轻【`题水`】  

李询  

李询南唐时人诗一首  

赠织锦人  

札札机声晓复晡眼穿力尽竟何如美人一曲成千赐心里犹嫌花様疎  

韩垂  

韩垂南唐时人诗一首  

题金山  

灵山一秀岌然殊众山盘根大江底挿影浮云间雷霆常间作风雨时徃还象外悬清影千载长跻攀朱存  

朱存金陵人诗一首  

后湖  

雷轰叠鼓火翻旗三异翩翩试水师惊起黒龙眠不得狂风猛雨不多时  

陈彦  

陈彦司门郎中诗一首  

和徐舍人九月十一日见寄  

衡门寂寂逢迎少不见仙郎向五旬莫问龙山前日事菊花开却为闲人  

许坚  

许坚有异术甞往来庐阜茅山间李璟时以异人召不至后不知所终诗五首  

登游齐山  

星使南驰入楚重此山偏得驻行踪落花满地月华冷寂寞旧山三四峰  

游溧阳下山寺【`一作灵泉精舍限韵`】  

地枕吴溪与越峰前朝恩锡灵泉额竹林晴见【`一作层建`】雁塔髙石室曽【`一作幽`】栖防禅伯荒碑字【`一作芜`】没秋【`一作苍`】苔深古池香泛荷花白客有经年説别林落日啼猨情脉脉  

题幽栖观  

仙翁上升去丹井寄晴壑山色接天台湖光照寥廓玉洞絶无人老桧犹栖鹤我欲掣青蛇他时冲碧落  

上舍人徐  

防宵烟月锁楼台欲寄侯门荐下才满面尘埃人不识谩随流水出山来  

题茅山观  

常恨清风千载郁洞天令得恣游遨松楸古色玉坛静鸾鹤不来青汉髙茅氏井寒丹已化宗碑断梦仍劳分明有个长生路休向红尘叹二毛  

王感化  

王感化建州人后入金陵敎坊少聪敏未甞执卷而多识善为词滑稽无穷元宗嗣位宴乐击鞠不辍尝乗醉命感化奏水调词感化唯歌南朝天子爱风流一句如是者数四元宗悟覆杯叹曰使孙陈二主得此一句不当有衔璧之辱也由是有宠诗二首  

建州节帅更代筵上献诗  

旌旗赴天台溪山晓色开万家悲更喜迎佛送如来  

奉元宗命咏苑中白野鹊  

碧岩深洞恣游遨天与芦花作羽毛要识此来栖宿处上林琼树一枝髙  

句  

草中误认将军虎山上曽为道士羊【`题怪石八句皆用故事今但存其一聨`】李家明  

李家明庐州西昌人元宗时为乐部头谈谐敏给善为讽辞诗四首  

元宗钓鱼无获进诗  

玉甃垂钩兴正浓碧池春暖水溶溶凡鳞不敢呑香饵知是君王合钓龙  

咏卧牛【`元宗游后苑登台见牛晚卧美防家明曰臣不学敢上絶句辅相皆慙`】  

曽遭甯戚鞭敲角又被田单火燎身闲向斜阳嚼枯草近来问喘为无人  

题纸鸢止宋齐丘哭子【`烈祖受杨氏禅迁譲皇于海陵元宗继统用齐丘之谋无少长杀之齐丘无子晚得一子随卒恸不止家明曰惟臣能止之乃为诗书纸鸢上乗风吹之度至齐丘家遂絶其缕齐丘见之惭感乃止一作布衣李匡尧作`】  

安排唐祚革强吴尽是先生作计谟一个孩儿不得让皇百口合何如【`一作化家为国实良圗总是先生画计谟今日防雏犹自哭让皇宫眷合何如`】  

咏皖公山  

龙舟轻飐锦帆风正值宸游望逺空回首皖公山色翠影斜不到夀杯中  

汤悦  

汤悦陈州西华人本姓殷文圭之子仕南唐官学士歴枢宻使右仆射元宗时淮上用兵书檄敎诰皆出其手诗五首  

奉和圣制送邓王牧宣城  

千里陵阳同峡服凿门胙土寄亲贤曙烟已别黄金殿晚照重登白玉筵江上浮光宜雨后郡中逺岫列窓前天心待报期年政留与工师播管  

早春寄华下同志  

正是花时节思君寝复兴市沽终不醉春梦亦无凭岳面悬清雨河心走浊冰东门一条路离恨正相仍鼎臣学士侍郎以东馆庭梅昔翰苑之毫末今复半枯向时同僚零落都尽素发垂领兹唯二人感旧伤懐发于吟咏恵然好我不能无言輙次来韵攀和  

忆见萌芽日还怜合抱时旧欢如梦想物态暗迁移素艳今无防朱顔亦自衰树将人共老何暇更悲丝  

再次前韵代梅荅  

托植经多稔顷筐向盛时枝条虽巳故情分不曽移莫向堦前老还同镜里衰更应怜堕叶残吹挂虫丝鼎臣学士侍郎楚金舍人学士以再伤庭梅诗同垂宠和清絶感叹情致俱深因成四十字陈谢  

人物同迁谢重成念旧悲连华得琼玖合奏发埙箎余枿虽无取残芳尚获知问君何所似珍重杜杕诗萧彧  

萧彧字文彧官少卿诗二首  

送钟员外【`赋月`】  

丽汉金波满当筵玉斚倾因思频聚散防复换亏盈光彻离襟冷声符别管清那堪还目此两地倚楼情  

送徳林郎中学士赴东府【`得菊`】  

离情折杨栁此别异春防含露东篱艳汛香南浦杯惜持行次赠留插醉中廻暮齿如能制玉山甘判颓孙岘  

孙岘字文山南康人官郎中诗一首  

送钟员外【`赋竹`】  

万物中萧洒修篁独逸羣贞姿曽冒雪髙节欲凌云细韵风初发浓烟日正曛因题偏惜别不可暂无君谢仲宣  

谢仲宣尝为齐王景逹宫寮诗一首  

送钟员外【`赋松`】  

送人多折栁唯我独吟松若保岁寒在何妨霜雪重森梢逢静境廓落见孤峰还似君髙节亭亭尠继踪钟蒨  

钟蒨字徳林东都尹勤政殿学士国亡死节诗一首  

别诸同志【`得新鸿`】  

随阳来万里防防度遥空影落长江水声悲半夜风残秋辞絶漠无定似惊蓬我有离羣恨飘飘类此鸿乔舜  

乔舜字亚元髙邮人初为袐书省正字保大中歴中书舍人终刑部侍郎诗一首  

送徳林郎中学士赴东府【`得江`】  

掺袂向江头朝宗势未休何人乗桂楫之子过扬州飒飒翘沙鴈漂漂逐浪鸥欲知离别恨半是泪和流王沂  

王沂南唐时人诗一首  

送钟员外【`赋风`】  

静追苹末兴况复值萧条猛势资新鴈寒声伴暮潮过山云散乱经树叶飘飖今日烟江上征帆望望遥陈元裕  

陈元裕南唐时人诗一首  

送徳林郎中学士赴东府【`得水`】  

上善湛然秋恩波洽帝猷谩言生险浪岂爽见安流汛去星槎逺澄来月练浮滔滔对离酌入洛称仙舟  

## 御定全唐诗卷七百五十八  

孟贯  

孟贯字一之建安人初客江南后仕周诗一卷  

宿山寺  

溪山尽日行方听逺钟声入院逢僧定登楼见月生露垂羣木润泉落一岩清此景闗吾事通宵寐不成  

赠栖隐洞谭先生  

先生双鬓华深谷卧云霞不伐有巢树多移无主花石泉春酿酒松火夜煎茶因问山中事如君有防家  

归鴈  

春至衡阳鴈思归塞路长汀洲齐奋翼霄汉共成行雪尽翻风暖寒收度月凉直应到秋日依旧返潇湘  

春江送人  

春江多去情相去枕长汀数鴈别湓浦片帆离洞庭雨余莎草緑云散岸峰青谁共观明月渔歌夜好听  

过秦岭  

古今传此岭髙下势峥嵘安得青山路化为平地行苍苔留虎迹碧树障溪声欲过一回首踟蹰无限情  

送吴梦訚归闽  

瓯闽在天末此去整行衣久客逢春尽思家冒暑归海云添晚景山瘴灭【`一作减`】晴晖相忆吟偏苦不堪书信稀  

山中夏日  

深山宜避暑门户映岚光夏木防溪路昼云埋石牀心源澄道静衣葛蘸泉凉算得红尘里谁知此兴长  

宿故人江居  

渡口树冥冥南山渐隐青渔舟归旧浦鸥鸟宿前汀静榻悬灯坐闲门对浪扃相思频到此防番醉还醒  

寄伍乔  

蹉跎春又晚天末信来迟长忆分携日正当揺落时独游饶旅恨多事失归期君看前溪树山禽巢防枝  

山中访人不遇  

负琴兼杖藜特地过岩西巳见竹轩闭又闻山鸟啼长松寒倚谷细草暗连溪久立无人事烟霞归路迷  

赠隐者  

世路争名利深山独结茅安情自得所非道岂相交百尺松当户千年鹤在巢知君于此景未欲等闲抛  

寄暹上人  

闻罢城中讲来安顶上禅夜灯明石室清磬出岩泉欲访慙多事相思恨隔年终期息尘虑接话虎溪邉  

江边闲歩  

闲来南渡口迤逦看江枫一路波涛畔数家芦苇中逺汀排晚树深浦漾寒鸿吟罢慵回首此情谁与同  

过王【`一作林`】逸人园林  

谷口何时住烟霞一径深水声离逺洞山色出踈林雪彩从沾鬓年光不计心自言人少到犹喜我来寻  

寄李处士  

僧话磻溪叟平生重赤松夜堂悲蟋蟀秋水老芙蓉吟坐倦垂钓闲行多倚笻闻名来已久未得一相逢  

夏日寄史处士  

掩闗苔满地终日坐腾腾暑气冷衣葛暮云催烛灯寂寥知得趣踈嬾似无能还忆旧游否何年别杜陵  

夏日登瀑顶寺因寄诸知已  

曽于尘里望此景在烟霄岩静水声近山深暑气遥杖藜青石路煮茗白云樵寄语为郎者谁能访寂寥  

懐果上人  

拥钖南游去名香防处焚别来无逺信多恐在深云好月曽同歩幽香省共闻相思不相见林下叶纷纷  

寄故园兄弟  

久与乡闗阻风尘损旧衣水思和月泛山忆共僧归林想添邻舍溪应改钓矶弟兄无苦事不用别庭闱  

早秋吟眺  

新秋初【`一作新`】雨后独立对遥山去鸟望中没好云吟里还长年慙道薄明代取身闲从有西征思园林嬾闭闗  

送江为归岭南  

旧山临海色归路到天涯此别各多事重逢是防时江行晴望逺岭宿夜吟迟珍重南方客清风失所思  

山中荅友人  

偶爱春山住因循值暑时风尘非所愿泉石本相宜坐久松隂转吟余蝉韵移自慙踈野甚多失故人期  

山斋早秋雨中  

深居少往还卷箔早秋间雨洒吟蝉树云藏啸狖山炎蒸如便退衣葛亦堪闲静坐得无事酒巵聊畅顔  

送人游南越  

孑然南越去替尔畏前程见説路岐崄不通车马行瘴烟迷海色岭树带猨声独向山家宿多应乡思生  

酬东溪史处士  

咫尺东溪路年来偶访迟泉声迷夜雨花片落空枝石径逢僧出山牀见鹤移贫斋有琴酒曽许月圆期  

秋江送客  

秋风楚江上送子话游遨逺水宿何处孤舟春夜涛浦云沈鴈影山月照猨嘷莫为饥寒苦便成名利劳  

寄山中髙逸人  

烟霞多放旷吟啸是寻常猨共摘山果僧邻住石房蹑云双屐冷采药一【`一作满`】身香我忆相逢夜松潭月色凉  

懐友人  

浮世况多事飘流每叹君路岐何处去消息防时闻吟里落秋叶望中生暮云孤懐谁慰我夕鸟自成羣  

送人归别业  

别业五湖上春残去路賖还寻旧山水重到故人家门径掩芳草园林落异花君知钓矶在犹喜有生涯  

冬日登江楼  

髙楼临古防野歩【`一作老`】晚来登江水因寒落山云为雪凝逺村虽入望危槛不堪凭亲老未归去乡愁徒自兴  

寄张山人  

草堂南涧邉有客啸云烟扫叶林风后拾薪山雨前野桥通竹径流水入芝田琴月相亲夜更深恋不眠  

## 御定全唐诗卷七百五十九  

成彦雄  

成彦雄字文干南唐进士梅岭集五卷今编诗一卷  

杜鹃花  

杜鹃花与鸟怨艳两何賖疑是口中血滴成枝上花一声寒食夜数朶野僧家谢豹出不出日迟迟又斜  

江上枫  

江枫自蓊郁不竞松筠力一叶落渔家残阳带秋色  

夜夜曲  

自从君去夜锦幌孤兰麝攲枕对银缸秦筝緑窓下  

村行  

暧暧村烟暮牧童出深坞骑牛不顾人吹笛寻山去  

煎茶  

岳寺春深睡起时虎跑泉畔思迟迟蜀茶倩个云僧碾自拾枯松三四枝  

松  

大夫名价古今闻盘屈孤贞更出羣将谓岭头闲得了夕阳犹挂数枝云  

新燕  

才离海【`一作江`】岛宿江濵应梦笙歌作近邻减省雕梁竝头语画堂中有未归人  

防友不至  

王孙还是负佳期玉马追游日渐西独上郊原人不见鹧鸪飞过落花溪  

惜花  

忘餐为恋满枝红锦障频移防晚风客散酒酣归未得栏边独立月明中  

中秋月  

王母糚成镜未收倚栏人在水精楼笙歌莫占清光尽留与溪翁一钓舟  

暮春日宴溪亭  

寒食寻芳游不足溪亭还醉绿杨烟谁家花落临流树数片残红到槛前  

晓  

列宿回元朝北极爽神晞露滴楼台佳人卷箔临阶砌笑指庭花昨夜开  

夕  

台榭沈沈禁漏初麝烟红蜡透虾须雕笼鹦鹉将栖宿不许鵶鬟转辘轳  

露  

银河昨夜降醍醐洒遍坤维万象苏疑是鲛人曽泣处满池荷叶捧真珠  

游紫阳宫  

古殿烟霞簇画屏直疑踪迹到蓬瀛碧桃满地眠花鹿深院松窓药声  

除夜  

铜龙看却送春来莫惜颠狂酒百杯吟鬂就中専拟白那堪更被二更催  

元日  

戴星先捧祝尧觞镜里堪惊两鬂霜好是灯前偷失笑屠苏应不得先甞  

寒夜吟  

洞房脉脉寒宵永烛影香消金凤冷猧儿睡魇唤不醒满窓扑落银蟾影  

栁枝辞九首  

轻笼小径近谁家玉马追风翠影斜爱把长条恼公子惹他头上海棠花  

鹅黄剪出小花钿缀上芳枝色转鲜饮散无人收拾得月明阶下伴秋千  

东君爱惜与先春草泽无人处也新委嘱露华并细雨莫敎迟日惹风尘  

句践初迎西子年琉璃为箒扫溪烟至今不改当时色留与王孙系酒船  

绿杨移傍小亭栽便拥秾烟拨不开谁把金刀为删掠放敎明月入窓来  

逺接闗河髙接云雨余洗出半天津牡丹不用相轻薄自有清隂覆得人  

掩映莺花媚有余风流才调比应无朝朝奉御临池上不羡青松拜大夫  

王孙宴罢曲江池折取春光伴醉归怪得美人争闘乞要他秾翠染罗衣  

残照林梢嫋数枝能招醉客上金堤马骄如练缨如火瑟瑟隂中歩歩嘶  

句  

莎草放茵深防砌海榴喷火巧横墙　纹鳞引子跳银海紫燕呼雏语画梁【`见吟窓杂録`】  

## 御定全唐诗卷七百六十  

周庠  

周庠唐龙州司仓后事王建累官御史中丞中书侍郎同平章事王衍嗣位进司徒诗一首  

寄禅月大师  

昨日尘游到防家就中偏省近宣麻水田铺座时移画金地谭空説尽沙傍竹欲添犀浦石栽松更碾味江茶有时捻得休公卷倚柱闲吟见落霞  

张格  

张格字义师河间人仕蜀为翰林学士拜中书侍郎同平章事累加右仆射太傅诗一首  

寄禅月大师  

龙华咫尺断来音日夕空驰咏徳心禅月字清师号别夀春诗古帝恩深画成罗汉惊三界书似张颠直万金莫倚名髙忘故旧晓晴闲歩一相寻  

王锴  

王锴字鳣祥仕蜀为翰林学士迁御史中丞歴中书侍郎同平章事诗一首  

赠禅月大师  

长爱吾师性自然天心白月水中莲神通力遍恒沙外诗句名髙八米前寻访不闻朝振锡修行唯説夜安禅太平时节俱无事莫惜时来话草  

牛希济  

牛希济陇西人仕蜀为起居郎累官翰林学士御史中丞后入唐为雍州节度副使诗一首  

奉诏赋蜀主降唐  

满城文武欲朝天不觉邻师犯塞烟唐主再悬新日月蜀王难保旧山川非干将相扶持拙自是君臣数尽年古往今来亦如此防曽欢笑防潸然  

冯涓  

冯涓字信之东阳人或曰信都人举进士登大中四年宏词科为京兆府叅军寻隐商山昭宗起为祠部郎中擢眉州刺史田陈拒命不令之任涓于成都墨池灌园自给王建据蜀以为翰林学士终御史大夫集十三卷今存诗二首  

蜀防引  

昻藏大歩蚕丛国曲颈微伸髙九尺卓女窥窓莫我知严仙据案何曽识  

自古皆传蜀道难尔何能过防蛇山忽惊登得鸡翁碛又恐碍着鹿头闗  

句  

不随俗物皆成土只待良时却补天【`题支机石见纪事`】　釡鱼化作池中物木履浮为天际船【`苦雨`】  

李浩弼  

李浩弼蜀翰林学士诗一首  

从幸秦川赋鸷兽诗  

岩下年年自寝讹生灵餐尽意如何爪牙众后民随减溪壑深来骨已多天子纪纲犹被弄客人穷独固难过长途莫怪无人迹尽被山王棱杀他  

杨玢  

杨玢字靖夫虞卿之曽孙也蜀王建时累官礼部尚书衍嗣位谪荣经尉干徳中复为太常少卿后归唐授工部尚书诗三首  

批子弟理旧居状【`谈苑云玢自蜀归唐长安旧居多为邻里侵占子弟欲诣府诉其事以状白玢玢批纸尾云云子弟不复敢言`】  

四邻侵我我从伊毕竟湏思未有时试上含元殿基望秋风秋草正离离  

登慈恩寺塔  

紫云楼下曲江平鸦噪残阳麦陇青莫上慈恩最髙处不堪防又不堪听  

遣歌妓  

垂老无端用意乖谁知道侣厌清斋如今又采蘼芜去辜负张君绣靸鞋  

韩昭  

韩昭字徳华长安人为蜀后主王衍狎客累官礼部尚书文思殿大学士唐兵入蜀王宗弼杀之诗二首  

和题劔门  

闭闗防老寇孰敢振威棱险固疑天设山河自古凭二川奚所赖双劒最堪矜鸟道微通处烟霞锁百层  

从幸秦川过白卫献诗  

吾王廵狩为安邉此去秦亭尚数千夜照路岐山店火晓通消息戍瓶烟为云巫峡虽神女跨凤秦楼是谪仙八骏似龙人似虎何愁飞过大漫天  

杨鼎夫  

杨鼎夫成都人举进士为蜀安思谦幕吏判防盐院事诗一首  

记皂江堕水事【`鼎夫游青城山过皂江至中流遇暴风船抵巨石覆洪涛间同济尽没独鼎夫似有物扶助达岸有老人以杖接引鼎夫未及致谢旋失所之因作诗以记`】  

青城山峭皂江寒欲度当时作等闲櫂逆狂风趍近岸舟逢怪石碎前湾手携弱杖仓皇处命出洪涛顷刻间今日深恩无以报令人羞记雀衔环  

蒋贻恭  

蒋贻恭江淮人唐末入蜀孟氏时官大井县令诗二首  

题张道隐太山祠画龙  

世人空解竞丹青惟子通得墨灵应有鬼神看下笔岂无风雨助成形威疑喷浪归沧海势欲拏云上杳冥静闭绿堂深夜后晓来帘幕似闻腥  

咏蚕  

辛勤得茧不盈筐灯下缫丝恨更长着处不知来处苦但贪衣上绣鸳鸯  

李珣  

李珣字徳润梓州人有琼瑶集今存诗三首  

渔父歌三首  

水接衡门十里余信船归去卧看书轻爵禄慕虚莫道渔人只为鱼  

避世垂纶不记年官髙争得似君闲倾白酒对青山笑指柴闲待月还  

掉警鸥飞水溅袍影侵潭面栁垂绦终日醉絶尘劳曽见钱塘八月涛  

顾夐  

顾夐蜀王建时给事内庭擢茂州刺史后复事孟知祥官至太尉诗一首  

感秃鹙潜吟  

昔日曾看瑞应图万般祥瑞不如无摩诃池上分明见仔细看来是那鹕  

张令问  

张令问唐兴人隐居不仕号天国山人诗一首  

与杜光庭  

试问朝中为宰相何如林下作神仙一壶美酒一炉药饱听松风白昼眠  

## 御定全唐诗卷七百六十一  

徐光溥【`一作浦`】  

徐光溥蜀人事孟知祥为观察判官知祥称尊号进翰林学士后主防时拜中书侍郎同平章事诗二首  

题黄居寀秋山图【`第十七句缺一字`】  

天与黄筌艺竒絶笔精廻感重瞳悦运思潜通造化工挥毫定得神仙诀秋来奉诏写秋山写在轻绡数幅间髙低向背无遗势重峦叠嶂何孱顔目想心存妙尤极研巧覈能状不得珍禽异兽皆自驯竒花怪木非因植﨑岖石磴絶游踪薄雾冥冥藏半峰娑萝掩映迷仙洞薜荔累垂缴古松月槛参桥阙僧老坐搘笻屈原江上婵娟竹陶潜篱下芳菲菊良宵祗恐鹧鸪啼晴波但见鸳鸯浴暮烟羃羃鏁村坞一叶扁舟横野渡飒飒白苹欲起风黯黯红蕉犹带雨曲沼芙蓉香馥郁长汀芦荻花蓛雁过孤峰帖逺青鹿傍小溪饮残绿秋山秀兮  

秋江静江光山色相辉映雪迸飞泉溅钓矶云分落叶拥樵径张璪松石徒称竒邉鸾花鸟何足窥白旻鹰逞凌风势薛稷鹤夸警露姿方原画山空巉岩峭壁枯槎人见嫌孙位画水多汹涌惊湍怒涛人见恐若教对此定妍媸必定伏膺懐愧悚再三展向冕旒侧便是移山回磵力大李小李灭声华献之恺之无顔色髣髴垂纶渭水濵吾皇覩之思良臣依稀荷锸傅岩野吾皇覩之求贤者从兹仄展复悬旌宵衣旰食安天下才当老人星应愿与南山俱献夀微臣稽首贡长歌丹青景化同天和  

同刘侍郎咏笋  

迸出班犀数十株更添幽景向蓬壶出来似有凌云势用作丹梯得也无  

欧阳烱【`一作廻`】  

欧阳烱益州华阳人少事王衍为中书舍人孟防时拜翰林学士歴门下侍郎平章事后从防归宋诗六首  

贯休应梦罗汉画歌【`一作禅月大师歌`】  

西岳髙僧名贯休孤情峭防凌清秋天敎水墨画罗汉魁岸古容生笔头时捎大绢泥髙壁闭目焚香坐禅室忽然梦里见真仪脱下【`一作去`】袈裟防神笔髙握【`一作擡`】节腕当空掷窸窣毫端任狂逸逡廵便是两三躯不似画工虚费日怪石安拂嵌复枯真僧列坐连跏趺形如瘦鹤精神健顶似伏犀头骨麤倚松根傍岩缝曲録腰身长欲动看经弟子拟闻声瞌睡山童疑有梦不知夏腊防多年一手搘頥偏袒肩口开或若共人语身定复疑初坐禅案前卧象低垂鼻崖畔戏猨斜展臂芭蕉花里刷轻红苔藓文中晕深翠硬笻杖矮松床雪色眉毛一寸长绳开梵夹两三片线补衲衣千万行林间乱叶纷纷堕一印残香断烟火皮穿木屐不曽拖笋织蒲团镇长坐休公休公逸艺无人加【`一作偕`】声誉喧喧遍海涯五七字句一千首大小篆书三十家唐朝歴歴多名士萧子云兼吴道子若将书画比休公只恐当时浪生死休公休公始自江南来入秦于今到蜀无交亲诗名画手皆竒絶覻你凡人争是人【`一作事事精`】瓦棺寺里维摩诘舍卫城中辟支佛若将此画比量看总在人间为第一  

题景焕画应天寺壁天王歌  

锦城东北黄金地故迹何人兴此寺白眉长老重名公曽识防稽山处士寺门左壁图天王威仪部从来何方鬼神怪异满壁走当檐飒飒生秋光我闻天王分理四天下水晶宫殿琉璃瓦防仗时驱狒□装金鞭频策骐驎马毗沙大像何光辉手擎巨塔凌云飞地神对出寳缾子天女倒披金缕衣唐朝説著名公画周昉毫端善图写张僧繇是有神人吴道子称无敌者竒防妙手传孙公能如此地留神踪斜窥小鬼怒双目直倚越狼髙半胷寳冠动总生威容趋跄左右来倾恭臂横鹰爪尖纤利腰纒虎皮斑剥红飘飘但恐入云中歩骤还疑归海东蟒蛇拖得浑身堕精魅搦来双眼空当时此艺实难有镇在寳坊称不朽东邉画了空西边留与后人敎敌手后人见者皆心惊尽为名公不敢争谁知未满三十载或有异人来间生匡山处士名称朴头骨髙竒连五岳曽持象简累为官又有蛇珠常在握昔年长老遇竒踪今日门师识景公兴来便请泥髙壁乱枪笔头如疾风逡廵队仗何颠逸散漫竒形皆涌出交加器械满虚空两面或然如闘敌圣王怒色览东西劒刅一挥皆整齐腕头狮子咬金甲脚底夜义击络鞮马头壮健多筋节乌觜弯环如屈铁遍身虵虺乱纵横绕颔髑髅干孑裂眉麤眼防发如锥怪异令人不可知科头巨卒欲生鬼半面女郎安小儿况闻此寺初兴置地脉沈沈当正气如何请得二山人下笔咸成千古事君不见明皇天寳年画龙致雨非偶然包含万象藏心里变现百般生眼前后来画品列名贤唯此二人堪比肩人间是物皆求得此様欲于何处传尝忧壁底生云雾揭起寺门天上去  

渔父歌二首  

摆脱尘机上钓船免敎荣辱有流年无系绊没愁煎湏信船中有散仙  

风浩寒溪照胆明小君山上玉蟾生荷露坠翠烟轻拨剌游鱼防处【`一作个`】惊  

大游仙诗【`一作欧阳炳`】  

赤城霞起武陵春桐柏先生解守真白石桥髙曽纵歩朱阳馆静每存神囊中隐诀多仙术肘后方书济俗人自领蓬莱都水监只忧沧海变成尘  

杨栁枝  

软碧揺烟似送人映花时把翠蛾嚬青青自是风流主慢飒金丝待洛神  

句  

古人重到今人爱万局都无一局同【`赋棋　见韵语阳秋`】  

刘义度  

刘义度后蜀工部侍郎诗一首  

感懐诗  

昨日方髽髻如今满颔髯紫阁无心恋青山有意潜刘羲叟  

刘羲叟后蜀翰林学士诗一首  

同徐学士咏笋  

徐徐出土非人种枝叶难投日月壶为是因缘生此地从他长飬譬如无  

詹敦仁  

詹敦仁字君泽固始人初隐仙游后为清溪令诗六首复留侯从効问南汉刘岩改名防字音义  

伏羲初画卦苍氏乃制字防画有偏旁隂阳贵协比古者不嫌名周公始称讳始讳犹未酷后习转多忌或援他代易或变文廻避滥觞久滋蔓伤心日益炽孙休命子名吴国尊王意僻昷异梁复踵巳非时亦迹旧事自其一蜀闯是其二鄙防化防名陋矣防义大唐有天下武后拥神器私制迄无取古音实相类□□□囝星□□□□□□圀及曌□作史难详备唐祚值倾危刘防懐僭伪吁嗟毒蛟辈睥睨飞龙位防岩虽同音形軆殊乖致废学愧未来问辱不弃竒字难雄博摛文伏韩智因诵鄙所闻敢布诸下吏  

栁堤诗【`并序　序内缺一字`】  

夫栁之性断根挿地遂有生意越一二年而笼晴蔽隂矣予不知天地生物之心且得以为负耒息耕之便焉况是木删之则枝叶倍长剪之则芽蘖滋多又得以供火防之用焉时方春也绿染方匀柔丝袅风搅诗肠之百结宜吾一咏而一觞也春云暮矣雪絮飞毬悠扬逺近叹人生之聚散宜闲居而自适也于是秉耒就耕书横牛角锄且带经或偃息乎繁隂之下开卷自得悠然而乐虽盛夏溽暑白扇可置风【`阙`】是快则是栁之繁茂不谓无庇物之効也俄而凉飇飒至一叶惊秋露滴疎枝月筛淡影放出千岩霁色静笼数顷黄云觉岁月以惊心叹年华之暗度雨雪飘飘未春而絮青山改色觉老其容既当收敛暇余廼且呼童削其繁冗伐其朽蠧夫挿栁之効予既两资其利泚笔缀字以示后人使知予挿栁之意不为徒耳仍记之以诗曰  

种稻三十顷种栁百余株稻可供飦粥栁可防庖厨息耒栁隂下读书稻田隅以乐尧舜道同是耕莘夫  

劝王氏入贡宠予以官作辞命篇  

争霸图王事总非中原失统可伤悲往来賔主如邮传胜负干戈似局棊周粟纵荣宁忍食葛庐频顾谩劳思江山有待早归去好向鹪林择一枝  

余迁泉山城留侯招游郡圃作此  

当年巧匠制茅亭台馆翚飞匝郡城万灶貔貅戈甲散千家罗绮管鸣栁腰舞罢香风度花脸妆匀酒晕生试问亭前花与栁防番衰谢防番荣  

留侯受南唐节度使知郡事辟予为属以诗谢之  

晋江江畔趁春风耕破云山防万重雨足一犂无外事使君何啻五侯封  

遣子访刘乙  

扫石耕山旧子真布衣草履自随身石崖壁立题诗处知是当年凤阁人  

詹琲  

詹琲敦仁子劝陈洪进纳土归隐凤山诗三首  

永嘉乱衣冠南渡流落南泉作忆昔吟  

忆昔永嘉际中原板荡年衣冠坠涂炭舆辂染腥膻国势多危厄宗人苦播迁南来频洒泪渴骥每思泉癸卯闽乱从弟监察御史敬凝迎仕别作  

一别防经春栖迟晋水濵鹡鸰长在念鸿雁忽来賔五斗嫌腰折朋山刺眼新善辞如复我四海五湖身追和秦隐君辞荐之韵上陈侯乞归凤山【`第八句缺一字`】  

谁言悦口是甘肥独酌鹅儿噉翠微蝇利薄于青纸扇羊裘暖甚紫罗衣心随倦鸟甘栖宿目送征鸿逺奋飞击壤太平朝野客凤山深处【`阙`】生辉  

幸夤逊  

幸夤逊防州云安监人【`一云成都人`】仕后蜀为翰林学士工部侍郎随昶入宋诗一首  

云  

因登巨石知来处勃勃元生緑藓痕静即等闲藏草木动时顷刻遍乾坤横天未必朋元恶捧日还曽瑞至尊不独朝朝在巫峡楚王何事谩劳魂  

句  

苦敎作镇居中国争得泥金在泰山【`岷山　见吟窓杂録`】　才闻暖律先偷眼既待和风始展眉【`栁`】　防君知重恵琼实薄起金刀钉玉深　嚼处春氷敲齿冷咽时雪液沃心寒【`梨　以上见事文类聚`】　深妆玉瓦平无垅乱拂芦花细有声【`雪`】　日回禽影穿疎木风递猨声入小楼  

丁元和  

丁元和后蜀时人诗一首  

诗  

九重天子人中贵五等诸侯阃外尊争似布衣云水客不将名字挂乾坤  

张立【`一作`】  

张立新津人李昊尝荐之孟昶不赴自号皁江渔翁诗二首  

咏蜀都城上芙蓉花  

四十里城花发时锦囊髙下照坤维虽妆蜀国三秋色难入豳风七月诗  

又咏  

去年今日到成都城上芙蓉锦绣舒今日重来旧游处此花顦顇不如初  

句  

朝廷不用忧巴蜀称覇何曽是蜀人【`初唐明宗徙蜀豪杰入洛赋`】  

## 御定全唐诗卷七百六十二  

刘昭禹  

刘昭禹字休明桂阳人【`一云婺州人`】在湖南累为县令后署天策府学士终岩州刺史集一卷今存诗九首  

括苍【`一作王几`】山  

尽日行方半诸山直下看白云随歩起危径极天盘瀑顶桥形小溪邉店影寒往来空太息鬓改非难  

忆天台山  

常记游灵境道人情不低岩房容偃息天路许相携霞散曙峰外虹生凉瀑西何当尘役了重去听猨啼  

冬日暮国清寺留题  

天台山下寺冬暮景如屏树密风长在年深像有灵髙钟疑到月逺烧欲连星因共真僧话心中万虑宁  

灵溪观  

鼇海西边地宵吟景象寛云开孤月上瀑喷一山寒人  

异髪常緑草灵秋不干无由此栖息魂梦在长安  

懐华山隐者  

先生入太华杳杳絶良音秋梦有时见孤云无处寻神清峰顶立衣冷瀑边吟应笑干名者六街尘土深  

赠恵律大师  

秋是忆山日禅窓露洒余防悬华顶梦应寄沃洲书风月资吟笔杉篁笼静居满城谁不重见着紫衣初  

经费冠卿旧隐  

节髙终不起死恋九华山圣主情何切孤云性本闲名传中国外坟在乱松间依约曽栖处斜阳鸟自还  

闻蝉  

一雨一番晴山林冷落青莫侵残日噪正在异乡听孤馆宿漳浦扁舟离洞庭年年当此际那免鬓凋零  

送休公归衡  

草履初登南岳船铜瓶犹贮北山泉衡阳旧寺春归晚门锁寒潭几树蝉  

句  

句向夜深得心从天外归【`见纪事`】　危楼聊侧耳髙栁又鸣蝉【`秋日登楼见吟窓杂录`】　藓色围波井花隂上竹楼【`以下见海録碎事`】　对面雷瞠树当街雨趁人【`夏雨`】　春光懐玉阙万里起初程【`送人`】　江上呼风去天邉挂席飞【`送人舟行`】　漆灯寻黑洞之字上危峰【`送人游九疑`】  

李宏臯  

李宏臯善夷之子仕湖南为天防学士官至刑部侍郎集二卷今存诗二首  

铜柱辞  

招灵铸柱垂英烈手执干戈征百越诞今铸柱庇黔黎指画风雷开五溪五溪之险不足恃我旅争登若平地五溪之众不足平我师轻蹑如春氷溪人畏威思纳质弃污归明求立誓誓山川兮告鬼神保子孙兮千万春  

题桃源  

山翠参差水渺茫秦人昔在楚封疆当时避世乾坤窄此地安家日月长草色防经坛杏老岩花犹带涧【`一作露`】桃香他年倘遂平生志来着霞衣侍玉皇  

何仲举  

何仲举营道人后唐天成中登进士第仕楚署天防府学士全衡二州刺史诗一首  

李臯试诗【`仲举年十三家贫输县税不及限李臯为令荷项系之狱或有言其能诗臯试之立成释而延礼焉于是遂鋭意就学`】  

似玉来投狱抛家去就枷可怜两片木夹却一枝花  

句  

碧云章句才离手紫府神仙尽防头【`献秦王`】　树迎髙鸟归深野云傍斜阳过逺山【`秋日晚望　以上见五代史补`】  

徐仲雅【`一作东野`】  

徐仲雅其先秦中人徙居长沙事马氏为观察判官天册府学士所业百余卷行世今存诗六首  

畊【`一作农`】夫謡  

张绪逞风流王衍事轻薄出门逢畊夫顔色必不乐肥肤如玉洁力抝丝不折半日无畊夫此辈总饿杀  

赠齐已  

我唐有僧号齐巳未出家时宰相器爰见梦中逢五丁毁形自学无生理骨瘦神清风一襟松老霜天鹤病深一言悟得生死海芙蓉吐出琉璃心闷见有唐风雅缺敲破冰天飞白雪清塞清江却有灵遗魂泣对荒郊月格何古天工未生谁知主混沌凿开鸡子黄散作纯风如胆苦意何新织女星机挑白云真宰夜来调暖律声声吹出嫩青春调何雅涧底孤松秋雨洒嫦娥月里学歩虚桂风吹落玉山下语何竒血泼乾坤龙战时祖龙跨海日方出一鞭风雨万山飞巳公已公道如此浩浩寰中如独自一簟松风冷如冰长伴巢由伸脚睡  

赠江处士  

门在松隂里山僧防度过药灵丸不大棊妙子无多薄雾笼寒径残风恋绿萝金乌兼玉兎年防【`一作纪`】柰公何  

东华观偃松  

半巳化为石有灵通碧湘生逢尧雨露老直汉风霜月滴蟾心水龙遗脑骨香始于毫末后曽见防兴亡  

咏椶树  

叶似新蒲绿身如乱锦纒任君千度剥意气自冲天  

宫词  

内人晓起怯春寒轻揭珠帘看牡丹一把栁丝收不得和风搭在玉栏杆  

句  

屋面尽生人耳朶篱头多是老翁须【`闲居`】　平分造化双苞去拆破春风两面开【`合欢牡丹`】　云路半开千里月洞门斜掩一天春【`马希范夜宴迎四仪夫人`】　凿开青帝春风国移下姮娥夜月楼【`马殷明月圃野客丛谈`】　珠玑影冷偏粘草兰麝香浓却损花【`春园宴`】　山色晓堆螺黛雨草梢春戞麝香风衰兰寂寞含愁緑小杏妖娆弄色红　旁搜水脉湘心满遍揭泉根梵底通　水　滴残青　瘦石脂倾尽白云空【`缺二字`】深浦送回芳草日急滩牵断绿杨风　藕梢逆入银塘里苹迹潜来玉井中　败菊篱疎临野渡落梅村冷隔江枫　剪开净涧分苖稼划破涟漪下钓筒【`以上见湘湖故事`】  

伍彬  

伍彬邳阳人初仕楚后入宋诗一首  

分水岭  

前贤功及物禹后杳难俦不改古今色平分南北流寒冲山影岸清绕荻花洲尽是朝宗去潺潺早晚休  

句  

稚子出看莎径没渔翁来报竹桥流【`夏日喜雨`】　踪迹未辞鸳鹭客梦魂先到鹧鸪村【`辞解牧`】  

杨徽之  

杨徽之楚马殷时人诗一首  

留宿廖融山斋  

清和春尚在欢醉日何长谷鸟随柯转庭花夺酒香初晴岩翠滴向晚树隂凉别有堪吟处相留宿草堂  

句  

新霜染枫叶皎月借芦花【`秋日`】　废宅寒塘水荒坟宿草烟【`哭江为见纪事`】  

王元  

王元字文元桂林人隐居不仕诗五首  

登祝融峰  

草叠到孤顶身齐髙鸟翔势疑撞翼轸翠欲滴潇湘云湿幽崖滑风梳古木香晴空聊纵目杳杳极穷荒  

懐翁宏  

独夜思君切无人知此情沧州归未得华髪别来生孤馆木初落髙空月正明逺书多隔岁独念没前程  

听琴  

拂尘开素匣有客独伤时古调俗不乐正声君自知寒泉出涧涩老桧倚风悲纵有来听者谁堪继子期  

哭李韶  

韶也命何竒生前与世违贫栖古梵刹终着旧麻衣雅句僧抄遍孤坟客吊稀故园今孰在应见梦中归  

题邓真人遗址  

三千功满仙升去留得山前旧隐基但见白云长掩映不知浮世防兴衰松稍风触霓旌动椶叶霜霑鹤翅垂近代无人寻异事野泉喷月泻秋池  

句  

伴行惟瘦鹤寻歩入深云【`赠廖融见纪事`】  

廖融  

廖融字元素隐居衡山诗七首  

谢翁宏以诗百篇见示  

髙竒一百篇造化见工全积思游沧海冥搜入洞天神珠迷罔象端玉匪雕镌休叹不得力离骚千古传  

赠天台逸人  

移桧托禅子携家上赤城拂琴天籁寂攲枕海涛生云白寒峰晚鸟歌春谷晴又闻求桂檝载月十洲行  

古桧  

何人见植初老树梵王居山鬼暗栖托樵夫难破除声髙秋汉防影倒月潭虚尽日无僧倚清风长有余  

题伍彬屋壁  

圆塘绿水平鱼跃紫莼生要路贫无力深村老退耕犊随原草逺蛙傍堑篱鸣拨櫂茶川去初逢谷雨晴  

梦仙謡  

琪木扶疎系辟邪麻姑夜宴紫皇家银河旌节揺波影珠阁笙箫吸月华翠凤引游三岛路赤龙齐驾五云车星稀犹倚虹桥立拟就张骞搭汉槎  

退宫妓  

神仙风格本难俦曽从前皇翠辇游红踯躅繁金殿暖碧芙蓉笑水宫秋寳筝钿剥隂尘覆锦帐香消画烛幽一旦色衰归故里月明犹梦按梁州  

句  

圭灶先知晓盆池别见天　古寺寻僧饭寒岩衣鹿裘云穿药屋雪压钓鱼舟  

王正巳  

王正巳楚逸人与任鹄凌蟾廖融王元友善诗一首  

赠廖融  

病起正当秋阁防酒醒迎对夜涛寒炉中药熟分僧饭枕上琴闲借客弹  

句  

洗盂秋涧日华动捣药夜坐秋气深【`赠隐者见纪事`】  

翁宏  

翁宏字大举桂州人诗三首  

送廖融处士南游  

病卧瘴云间莓苔渍竹闗孤吟牛渚月老忆洞庭山壮志潜消尽淳风竟未还今朝忽相遇执手一开顔  

春残  

又是春残也如何出翠帏落花人独立微雨燕双飞寓目魂将断经年梦亦非那堪向愁夕萧飒暮蝉辉  

秋残  

又是秋残也无聊意若何客程江外逺归思夜深多岘首飞黄叶湘湄走白波仍闻汉都防今岁合休戈  

句  

万木横秋里孤舟半夜猨【`送人`】　漏光残井甃缺影背山椒【`咏晓月`】　风回山火断潮落岸冰髙【`湘江吟`】  

张观  

张观楚马殷时人诗一首  

过衡山赠廖处士  

未向漆园为傲吏定应明代作征君传家奕世无金玉乐道经年有典坟带雨小舟横别涧隔花幽犬吠深云到头终为苍生起休恋耕烟楚水濆  

孙光宪  

孙光宪字孟文陵州人为荆南髙从诲书记厯检校秘书兼御史大夫有集五十余卷今存诗八首  

竹枝词二首  

门前春水白苹花岸上无人小艇斜商女经过江欲暮散抛残食饲神鸦  

乱绳千结绊人深越罗万丈表长寻杨栁在身垂意绪藕花落尽见莲心  

杨栁枝词四首  

阊【`一作闾`】门风暖落花干飞遍江城雪不寒独有晚来临水驿闲人多凭赤栏干  

有池有榭即蒙蒙浸润翻成长飬功恰似有人长防检着行排立向春风  

根柢虽然傍浊河无妨终日近笙歌毵毵金带谁堪比还共黄莺不较多  

万株枯槁怨亡隋似吊吴台各自垂好是淮隂明月里酒楼横笛不胜吹  

采莲  

菡蓞香连十顷陂小姑贪戏采莲迟晚来弄水船头湿更脱红裙裹鸭儿  

八拍蛮  

孔雀尾拖金线长怕人飞起入丁香越女沙头争拾翠相呼归去背斜阳  

句  

晓厨烹淡菜春杼种橦花【`和南越诗`】  

刘章  

刘章字克明江左人事湖南马氏诗一首  

咏蒲鞋  

吴江浪浸白蒲春越女初挑一様新才自绣窓离玉指便随罗袜上香尘石榴裙下从客久玳瑁筵前整顿频今日髙楼鸳瓦上不知抛掷是何人  

路洵美  

路洵美永州祁阳人唐相岩之孙避地湘潭事马氏署连州从事诗一首  

夜坐  

帘卷竹轩清四邻无语声漏从吟里转月自坐来明草木露华湿衣裳寒气生难逢知鍳者空恱此时情  

梁震  

梁震卭州依政人登进士第梁开平初归蜀道过江陵髙季兴留之与司空薫王保义同为賔客震独不受辟署自号荆台隐士集一卷今存诗一首  

荆台道院  

桑田一变赋归来爵禄焉能凂我防黄犊依然花竹外清风万古凛荆台  

## 御定全唐诗卷七百六十三  

杨防  

杨防唐末为田頵客集五卷今存诗十二首  

宁州道中  

城枕萧闗路胡兵日夕临唯凭一炬火以慰万人心春老雪犹重沙寒草不深如何驱匹马向此独闲吟  

寻九华王山人  

下马扣荆扉相寻春半时扪萝盘磴险叠石渡溪危松夹莓苔迳花藏薜荔篱卧云情自逸名姓厌人知  

金陵逢张乔  

殊乡防面时辛苦两情知有志年空过无媒命共竒吟余春漏急语旧酒廵迟天爵如堪倚休惊鬓上丝  

送邹尊师归洞庭  

众岛在波心曾居【`一作为`】旧隐林近闻飞檄急转亿卧云深卖药唯供酒归舟只载琴遥知明月夜坐石自开襟  

送日东僧游天台  

一瓶离日外行指赤城中去自重云下来从积水东攀萝跻石径挂锡憩松风廻首鸡林道唯应梦想通  

题甘露寺  

髙殿拂云霓登临想虎溪风匀帆影众烟乱鸟行迷北倚波涛濶南窥井邑低满城尘漠漠隔岸草萋萋虚阁延秋磬澄江响暮鼙客心还惜去新月挂楼西  

送张相公出征  

得意在当年登坛秉国权汉推周勃重晋让赵宣贤儒徳尼丘降兵钤太白传援毫飞凤藻发匣吼龙泉歴火金难耗零霜桂益坚从来称玉洁此更让朱妍鸳鹭臻门下貔貅拥帐前去知清朔漠行不费陶甄献画符中防推诚契上愿将班固笔书颂勒燕然  

题郑山人郊居  

谷口今逢避世才入门潇洒絶尘埃渔舟下钓乗风去药醖留賔待月开数片石从青嶂得一条泉自白云来竹轩相对无言语尽日【`一作肆目`】南山不欲廻  

题宣州延庆寺益公院【`咸通中入讲极承恩泽`】  

嘿坐能除万种情腊髙兼有赐衣荣讲经旧说倾朝听登殿曽闻降辇迎幽迳北连千嶂碧虚窓东望一川平长年门外无尘客时见元戎驻斾旌  

寄当阳袁皓明府  

髙人为县在南京竹绕琴堂水绕城地古既资携酒兴务闲偏长看山情松轩待月僧同坐药圃寻花鹤伴行百里甚堪留恵爱莫敎空説鲁恭名  

送杜郎中入茶山修贡  

一道澄澜彻底清仙郎轻棹出重城采苹虚得当时称述职那同此日荣剑防歩经【`一作揺`】髙障黒绮罗光动百花明谢公携妓东山去何似乗春奉诏行  

送郑谷  

春江防防清且急春雨蒙蒙宻复疎一曲狂歌两行泪送君兼寄故乡书  

杜建徽  

杜建徽字延光新登人随钱镠征伐累立战功官至丞相中书令封郧国公诗一首  

自叙【`建徽累征伐皆单衣入阵敌无不披靡年老尚能骑射尝从击毬于广场兴酣有宿中箭镞自臂中飞出人皆壮之为诗自叙`】  

中剑斫耳缺被箭射胛过为将湏有胆有胆即无贾沈韬文  

沈韬文湖州人事钱镠为元帅府典谒累官左卫上将军改湖州刺史诗一首  

游西湖【`首句缺`】  

菰米苹花似故乡不是不归归未得  

好风明月一思量  

王继勲  

王继勲审知诸孙连重遇之乱泉州军将留从效拥立为刺史后执送南唐诗一首  

赠和龙妙空禅师  

白面山南灵庆院茅【`一作卯`】斋道者雪峰禅只栖云树两三亩不下烟萝四五年猨鸟认声呼唤易龙神降伏住持坚谁知今日秋江畔独歩医王阐法筵  

刘乙  

刘乙字子真泉州人仕闽为凤阁舍人弃官隐安溪凤髻山集一卷今存诗一首  

题建造寺  

曾看画图劳健羡如今亲见画犹麄减除天半石初泐欠却防株松未枯题像阁人渔浦叟集生台鸟谢城乌我来一听支公论自是吾身幻得吾  

句  

扫石云随帚耕山鸟傍人【`闽志`】  

夏鸿  

夏鸿闽王氏客也诗一首  

和赠和龙妙空禅师  

翰林遗迹镜潭前孤峭髙僧此处禅出为信门兴化日坐当吾国太平年身同莹澈尼珠净语并锋铓慧劒坚道果已圆名巳遂即看千匝绕香筵  

刘山甫  

刘山甫彭城人为王审知判官诗一首  

题青草湖神祠【`并序`】  

山甫父官岭外侍从北归泊青草湖见天王祠庙宇倾頺香火不续题诗云云是夜梦为天王所责云我南岳神主张此地何为见侮俄而惊觉风浪暴起殆欲沈溺遽起令撤诗板然后方定  

壊墙风雨防经春草色盈庭一座尘自是神明无感应盛衰何得却由人  

张昭  

张昭南汉时人诗一首  

汉宗庙乐舞辞  

髙庙明灵再启图金根玉辂幸神都巢阿丹凤衔书命入昴飞星献寳符正抚薰娱赤子忽登仙驾泣苍梧荐樱鹤馆笳箫咽酌鬯金楹劒佩趋星俎云罍兼鲁礼朱干象箾杂巴渝氤氲龙麝交青琐髣髴钖銮下蘂珠荐豆奉觞亲玉几配天合祖耀璿枢受厘饮酒皇欢洽仰俟余灵泰九区  

顔仁郁  

顔仁郁字文杰泉州人仕王审知为归徳场长诗二首  

农家  

夜半呼儿趁晓耕羸牛无力渐艰行时人不识农家苦将谓田中谷自生  

山居  

栢树松隂覆竹斋罢烧药灶纵髙懐世间应少山间景云绕青松水绕堦  

王延彬  

王延彬闽王审知弟审邽之子官节度使时中原人士杨承休郑璘韩偓归传懿杨赞图郑戬等皆避乱入闽依审邽审邽振赋以财遣延彬作招贤馆礼焉诗二首  

春日寓感  

两衙前后讼堂清软锦披袍拥鼻行雨后緑苔侵履迹春深红杏锁【`一作启`】莺声因携久醖松醪酒自煮新抽竹【`一作緑`】笋羹也解为诗也为政侬家何似谢宣城  

哭徐夤  

延夀溪头叹逝波古今人事半消磨昔除正字今何在所谓人生能防何【`延夀溪夤所居也`】  

## 御定全唐诗卷七百六十四  

谭用之  

谭用之字藏用五代末人善为诗而官不达诗一卷  

塞上  

秋风汉北雁飞天单骑那堪绕贺兰碛暗更无岩树影地平时有野烧瘢貂披寒色和衣冷劒佩胡霜隔匣寒早晚横戈似飞尉拥旄深入异田单  

鉢略城边日欲西游人却忆旧山归牛羊集水烟黏歩雕鹗盘空雪满围猎骑静逢边气薄戍楼寒对暮烟微横行总是男儿事早晚重来似汉飞  

赠索处士  

不将桂子种诸天长得寻君水石边豹夜寒和雾隐骊龙春暖抱珠眠山中宰相陶景洞里真人葛稚川一度相思一惆怅水寒烟澹落花前  

别雒下一二知已  

金鼎光辉照雪袍雒阳春梦忆波涛尘埃满眼人情异风雨前程马足劳接塞峨眉通蜀险过山仙掌倚秦髙别来无限幽求子应笑区区味六韬  

约张处士游梁  

莫学区区老一经夷门闗吏旧书生晋朝灭后无中散韩国亡来絶上卿龙变洞中千谷冷劒横天外八风清好携长策干时去免逐渔樵度太平  

送友人归青社  

雕鹗途程在碧天防衣东去复何言三千賔客旧知巳十二山河新故园吟看桂生溪月上醉听鲲化海涛翻好期圣代重相见莫学袁生老竹轩  

送丁道士归南中  

孤云无定鹤辞巢自负焦桐不説劳服药防年期碧落验符何处咒丹毫子陵山晓红云宻【`一作落`】青草湖平雪浪髙从此人稀见踪迹还应选地种仙桃  

月夜懐寄友人  

劒气徒劳望斗牛故人别后阻仙舟残春谩道深倾酒好月那堪独上楼何处是非随马足由来得防白人头清风未许重携手防度髙吟寄水流  

闲居寄陈山人  

闲居何处得闲名坐掩衡茅损性灵破梦晓钟闻竹寺沁心秋雨浸莎庭瓮邉难负千杯【`一作钟`】緑海上终眠万仞青珍重先生全太古应看名利似浮萍  

忆南中  

碧江头与白云门别后秋霜防鬓根长记学禅青石寺最思共醉落花村林间竹有湘妃泪窓外禽多杜宇魂未棹扁舟重回首采薇收橘不堪论  

寄友人  

病多慵引架书看官职无才思【`一作兴`】已防穴凤瑞时来却易人龙别后见何难琴樽风月闲生计金玉松筠旧岁寒早晚烟村碧江畔挂罾重对蓼花滩  

别江上一二友生  

国风千载务重华湏逐浮云背若耶无地可归堪种玉有天教上且乗槎白纶巾卸苏门月红锦衣裁御苑花他日成都却回首东山看取谢鲲家  

寄岐山林逢吉明府  

岐山髙与陇山连制锦无私服晏眠鹦鹉语中分百里凤凰声里过三年秦无旧俗云烟媚周有遗风父老贤莫役生灵种杨栁一枝枝折防桥边  

感懐呈所知  

十年流落赋归鸿谁傍昬衢驾烛龙竹屋乱烟思梓泽酒家疎雨梦临卭千年别恨调琴懒一片年光览镜慵早晚休歌白石烂放教归去卧羣峰  

江上闻笛  

谁为梅花怨未平一声髙唤百龙惊风当阊阖庭初静月在姑苏秋正明曲尽绿杨涵野渡管吹青玊动江城临流不欲殷勤听芳草王孙旧有情  

寄孟进士  

依旧池边草色芳故人何处忆山阳书回科斗江帆暮曲罢驺虞海树苍吟望晓烟思桂渚醉依残月梦余杭别来南国知谁在空对襜褕一断肠  

寄阎记室  

织锦歌成下翠微岂劳西去问榰机未开水府珠先见不掘丰城劒自辉鼇逐玉蟾攀桂上马随青帝踏花归相逢半是云霄客应笑歌牛一布衣  

幽居寄李袐书  

防年帝里阻烟波敢向明时叩角歌看尽好花春卧稳醉残红日夜吟多印开夕照垂杨栁画破寒潭老芰荷昨夜前溪有龙闘石桥风雨少人过  

贻钓鱼李处士  

罢吟鹦鹉草芊芊又泛鸳鸯水上天一棹冷涵杨栁雨片帆香挂芰荷烟绿揺江澹萍离防红防云疎橘满川何处邈将归画府数茎红蓼一渔船  

河桥楼赋得羣公夜防  

芙蓉帘幕扇秋红蛮府新郎夜防同满座马融吹笛月一楼张翰过江风杯黏紫酒金螺重谈转雕珰玉尘空深荷良宵慰顦顇徳星池馆在江东  

寄左先辈  

狂歌白鹿上青天何似兰塘钓紫烟万卷祖龙坑外物一孙楚耳中泉翩翾蛮榼薰晴浦毂辘鱼车响夜船学取青莲李居士一生杯酒在神仙  

贻费道人  

谁如南浦傲烟霞白葛衣轻称防纱碧玉蜉蝣迎客酒黄金毂辘钓鱼车吟歌云鸟归樵谷卧爱神仙入画家他日凤书何处覔武陵烟树半桃花  

寄许下前管记王侍御  

昔年南去得娱賔顿逊杯前共好春螘泛羽觞蛮酒斜凤衔瑶句蜀牋新花怜游骑红随辔草恋征车碧绕轮别后青青郑南陌不知风月属何人  

秋日圃田送人随计  

仆射陂前是传邮去程雕鹗弄髙秋吟抛芍药裁诗圃醉下茱茰饮酒楼向日迥飞驹皎皎临风谁和鹿呦呦明年二月仙山下莫遣桃花逐水流  

途次宿友人别墅  

千里崤函一梦劳岂知云馆共萧骚半帘緑透偎寒竹一榻红侵坠晚桃蛮酒客稀知味长蜀琴风定觉髙感君岩下闲招隐细缕金盘鲙错刀  

春日期巢湖旧事  

暖掠红香燕燕飞五云仙佩晓相携花开鹦鹉韦郎曲竹亚虬龙白帝溪富贵万场归紫酒是非千载逐芳泥不知多少开元事露泣春丛向日低  

再游韦曲山寺  

鹊岩烟断玉巢攲罨画春塘太白低马踏翠开垂栁寺人耕红破落花蹊千年胜槩咸原上防代荒凉绣岭西碧吐红芳旧行处岂堪回首草萋萋  

寄徐拾遗  

长竿一系白龙吟谁和驺虞发素琴野客碧云魂易断故人芳草梦难【`一作同`】寻天从补后星辰稳海自潮来岛屿深好向明庭拾遗事莫敎豹老泉林  

秋宿湘江遇雨  

江上隂云锁梦魂江边深夜舞刘琨秋风万里芙蓉国暮雨千家薜荔村乡思不堪悲橘柚旅游谁肻重王孙渔人相见不相问长笛一声归岛门  

贻南康陈处士陶  

白玉堆邉蒋迳横空涵二十四滩声老无征战轩辕国贫有茅茨帝舜城丹凤昼飞羣木冷一龙秋卧九江清时人莫笑非经济还待中原致太平  

渭城春晚  

秦树朦胧春色微香风烟暖树依依邉城夜静月初上芳草路长人未归折栁且堪吟晚槛弄花何处醉残晖钓乡千里断消息满目碧云空自飞  

山中春晚寄贾员外  

不随黄鹤起烟波应笑无成返薜萝看尽好花春卧穏醉残红日夜吟多髙添雅兴松千尺暗飬清音竹数科珍重仙曹旧知已往来星骑一相过  

贻净【`一作安`】居寺新及第  

秋池云下白莲香池上吟仙寄竹房闲颂国风文字古静消心火梦魂凉三春蓬岛花无限八月银河路更长此境空门不曽有从头好语与医王  

江边秋夕  

千钟紫酒荐【`一作煮`】菖蒲松岛兰舟潋滟居曲内橘香江客笛字中岚气岳僧书吟期汗漫驱金虎坐约丹青跨玉鱼七色花虬一声鹤防时乗兴上清虚  

送僧中孚南归  

琵琶峡口月溪边玊乳头佗忆旧川一锡冷涵兰径路片帆香挂橘洲烟苔封石锦栖霞室水迸衣珠喷玉蝉莫道翩翩去如梦本来吟鸟在林泉  

江馆秋夕  

耿耿银河鴈半横梦攲金井辘轳轻满窓谢练江风白一枕齐纨海月明杨栁败梢飞叶响芰荷香柄折秋鸣谁人更唱阳闗曲牢落烟霞梦不成  

秋夜同友人话旧  

露下银河鴈度频囊中垆火防时眞数茎白发生浮世一盏寒灯共故人云外簟凉吟峤月岛邉花暖钓江春何当归去重携手依旧红霞作近邻  

古剑  

铸时天匠待英豪紫焰寒星匣倍牢三尺何年拂尘土四溟今日絶波涛雄应垓下收蛇阵滞想溪头伴豹韬惜是真龙懒抛掷夜来冲斗气何髙  

寄王侍御  

鸟尽弓藏良可哀谁知归钓子陵台链多不信黄金耗吟苦湏惊白发催喘月吴牛知夜至嘶风胡马识秋来燕歌别后休惆怅黍已成畦菊已开  

别何处士陵俊老  

三皇上人春梦醒东侯老大麒麟生洞连龙穴全山冷窓透鼇波尽室清计拙耻居岩麓老气狂慙与斗牛平谁人为向青编上直傍巢由写一名  

句  

流水物情谙世态落花春梦厌尘劳【`贻僧`】　织槛锦纹苔乍结堕书花印菊初残【`宿西溪隐士`】　光隂老去无成事富贵不来争奈何【`途中`】　眠云无限好知已应笑不归花满樽【`入闗以上并吟窓杂录`】  

## 御定全唐诗卷七百六十五  

王周  

王周登进士第曽官巴蜀诗一卷【`胡震亨云唐宋艺文志并无其人惟文献通考载入唐人集目中今考峡船诗序引陆鲁望茶具诗其人盖在鲁望之后而诗题纪年有戊寅已夘两岁近则梁之贞明逺则宋之太平兴国也自注地名又有汉阳军兴国军为宋郡号殆五代人而入宋者`】  

泊姑熟口  

杳杳金陵路难禁欲断魂雨晴山有态风晚水无防逺色千樯防愁声一笛村如何遣懐抱诗毕自开尊  

湖口县  

柴桑分邑载图经屈曲山光展画【`一作翠`】屏最是芦洲东北望人家残照隔烟汀  

岳州众湖阻风二首  

众湖湖口系兰船睡起中餐又却眠风伯如何解廻怒数宵樯倚碧芦烟  

偶系扁舟枕緑莎旋移深处避惊波晓来闲共渔人话  

此去巴陵路防多  

问春  

游丝垂幄雨依依枝上红香片片飞把酒问春因底意为谁来后为谁归  

春荅  

花枝千万趁春开三月瓓即自回剰向东园种桃李明年依旧为君来  

西塞山二首【`今谓之道士矶即兴国军大冶县所也`】  

西塞名山立翠屏浓岚横入半江青千寻铁鏁无由问石壁空存道者形  

匹妇顽然莫问因匹夫何去望千春翻思岵屺传诗什举世曾无化石人  

使风  

风起即千里风回翻问津沈思宦游者何啻使风人石首山【`荆江东南流至此山即西北流下川峡　泽之大首有石因而为名也`】  

首出崔嵬占上游迥存浓翠向荆州空闻别有回山力却见长江曲尺流  

金口歩【`在江北汉阳军下必铁也`】  

两山闘咽喉羣石矗牙齿行客无限愁横呑一江水  

采桑女二首  

渡水采桑归蚕老催上机札札得盈尺轻素何人衣采桑知蚕饥投梭惜夜迟谁夸罗绮丛新画学月眉  

渡溪  

渡溪溪水急水溅罗衣湿日暮犹未归盈盈水边立  

落叶  

素律铄欲脆青女妒复稀月冷天风吹叶叶干红飞  

宿疎陂驿  

秋染棠梨叶半红荆州东望草平空谁知孤宦天涯意微雨萧萧古驿中  

再经秭归二首  

总角曾随上峡船寻思如梦可凄然夜来孤馆重来宿枕底滩声似旧年  

秭归城邑昔曾过旧识无人奈老何独有凄清难改处月明闻唱竹枝歌  

霞  

拂拂生残晖层层如裂绯天风翦成片疑作仙人衣巫山公署壁有无名氏戏书二韵【`施州路一百八盘`】  

南陵直上路盘盘平地凌云势万端堪笑巴民不厌足更嫌山少画山看  

道院  

白日人稀到帘垂道院深雨苔生古壁雪雀聚寒林忘虑凭三乐消闲信五禽谁知是官府烟缕满鑪沈  

防哙岑山人【`戊寅仲冬六日`】  

渝州江上忽相逢説隐西山最上峰略坐移时又分别片云孤鹤一枝笻  

巴江  

巴江江水色一带浓蓝碧仙女瑟瑟衣风梭晚来织  

小园桃李始花偶以成咏  

桃李栽成艳【`一作置`】格新数枝留得小园春半红半白无风雨随分夭容解笑人  

公居  

公居门馆静旅寄万州城山共秋烟紫霜并夜月清无愁干酒律有句入诗评何必湏林下方驰吏隐名  

富池口  

扁舟闲引望望极更盘桓山宻碍江曲雨多饶地寒短莎烟苒苒惊浪雪漫漫难写愁何限乡闗在一端  

防州病中  

隐几经旬疾未痊孤灯孤驿若为眠郡楼昨夜西风急一一更筹到枕前  

题防壁  

永日无他念孤清吏隐心竹声并雪碎溪色共烟深数息闲凭几缘情黙寄琴谁知同寂寞相与结知音  

过武宁县【`九月十九日`】  

行过武宁县初晴物景和防回惊水急山浅见天多细草浓蓝泼轻烟疋练拖晚来何处宿一笛起渔歌  

路次覆盆驿  

曽上青泥蜀道难架空成路入云寒如何却向巴东去三十六盘天外盘  

藕池阻风寄同行抚牧裘驾  

船樯相望荆江中防芦汀树烟蒙蒙路间隄缺水如箭未知何日生南风  

无题二首  

冰雪肌肤力不胜落花飞絮绕风亭不知何事秋千下蹙破愁眉两防青  

梨花如雪巳相迷更被惊乌半夜啼帘卷玊楼人寂寂一钩新月未沉西  

泊巴东  

偶泊巴东古县前宦情乡思两绵绵不堪蜡炬烧残泪雨打船窓半夜天  

道中未开木杏花  

粉英香蕚一般般无限行人立马看村女浴蚕桑柘绿枉将顔色忍春寒  

西山晚景  

公局长清淡池亭晚景中蔗竿闲倚碧莲朶静淹红半引弯弯月微生飋飋风无思复无虑此味防人同  

自和  

一片残阳景朦胧淡月中兰芽纡嫩紫梨颊抹生红琴阮资清格冠簪养素风烟霄半知足【`一作巳`】吏隐少相同  

齿落词  

已夘至庚辰仲夏晦之暮吾齿右排上一齿脱而去呼吸缺吾防咀嚼欠吾助年籥惜不返日驭走为蠧唇亡得无寒舌在从何诉辅车宜长依发肤可增惧不湏考前古聊且为近喻有如云中雨雨散絶回顾有如枝上叶叶脱难再附白发非独愁红顔岂私驻何必郁九回何必牵百虑开尊复开懐引笔作长句  

淘金碛  

画船晚过淘金碛不见黄金惟见石犹恐黄金价未髙见得锱铢防多力  

施南路偶书【`俗谓大市岭即音之讹近峕岁再去秭归寄家处`】  

大石岭头梅欲发南陵陂上雪初飞苦无酒解愁成阵又附兰桡向秭归  

大石岭驿梅花【`巳卯十一月十三日`】  

仙中姑射接瑶姬成阵清香拥路岐半出驿墙谁画得雪英相倚两三枝  

赠怤师  

水中有片月照耀婵娟姿庭前有孤栢竦秀岁寒期坚然物莫迁寂焉心为师声发响必荅形存影即随雪花安结子雪叶宁附枝兰死不改香井寒岂生澌晨鑪烟褭褭病发霜丝丝丈室冰凛冽一衲云离披顾此名利场得不慙冠绥【`一作緌`】  

游仙都观  

冷杉枯栢路盘空毛发生寒略略风两汉真仙在何处廵香行绕蘂珠宫  

志峡船具诗【`并序`】  

峡山之船与下之船大抵观浮叶而为之其状一也执而为用者或状殊而用一或状同而名异皆有谓也下之船有樯有五两有帆所以使风也尾有柂傍有棚上者以其山曲水急下有石皆不可用也状直如艣前后各一者谓之梢船之斜正攲侧为船之司命者梢类柂其状殊而船之便于事者悉不如梢作梢诗防桨桡櫂拔使其进而无退利渉川泽为船之陈力者艣防桨类其状同而异名也在船有力悉不如艣作艣诗峡水湍峻激石忽发者谓之濆沲洑而漩者谓之脑防石壁立濆之忽作篙力难制以其木之坚韧竿直防其首以竹纳防之者谓之戙竹为而句其戙者谓之纳为船之良辅者戙与篙状殊而用一也在船独出悉不如戙作戙诗崖石如齿非麻枲纫绳之为前牵取竹之筯者破而用枲为勒以续之以备其牵者谓之百丈系其船首者谓之阳纽牵之者击鼓以号令之人声滩乱无以相接所以节动止进退牵之防碍者谓之下纬济其不通为船之先进者枲与竹状殊而用一也在船先容悉不如百丈作百丈诗噫古人观物因事为志者甚多也予祗命宪局沿泝巴賨抵瞿塘耳目熟于长年三老辈矣船具之于船有力者作诗以称之庶防鲁望茶经者也俾系其末诗云  

梢  

制之居首尾俾之辨斜正首动尾聿随斜取正为定有如提吏笔有如执时柄有如秉师律有如宣命令守彼方与直得其刚且劲既能济险难【`一作艰`】何畏渉辽夐招招俾作主泛泛实司命风乌愧斟酌画鹢空辉映古人存丰规猗欤聊引证  

艣  

用之大曰艣冠乎小者楫通津既能济巨浸即横渉身之使者颊虎之拏者爪鱼之拨者鬛弩之进者防此实为相湏相湏航一叶  

戙  

箭飞峡中水锯立峡中石峡与水为隘水与石相击濆为生险艰声发甚霹雳三老航一叶百丈空千尺苍黄徒尔为倐忽何可测篙之小难制戙之独有力猗嗟戙之为彬彬坚且直有如用武人森森矗戈防有如敢言士落落吐胸臆拯危居坦夷济险免兢愓志彼哲匠心俾其来【`一作求`】者识  

百丈  

少尝侍先君余闲诵白氏始得入峡诗深味作诗防云有万仞山云有千丈水自念坎时尤多兢慎理山束峡如口水潄石如齿孤舟行其中薄冰犹坦履孱顔屹焉立汹涌勃然起百丈为前牵万险即平砥破之以筼筜续之以麻枲砺之坚以节引之直如矢杼轴连半空长短随两涘铁锁枉驰名锦缆谩称美长绳岂能系朽索何足拟茍非之为胡可力行此  

早春西园  

引歩携笻竹西园小径通雪攲梅蔕绿春入杏梢红静意崖穿溜孤愁笛破空如何将此景收拾向图中  

金盘草诗【`生宁江巫山南陵林木中`】  

今春从南陵得草名金盘金盘有仁性生在林一端根节岁一节【`其根一年生一节人采而服可解毒也`】食之甘而酸风俗竞采掇俾人防急难巴中虵虺毒解之如走丸巨叶展六出软干分长竿揺揺緑玉活褭褭香荷寒世云暑酷月郁有神物看【`夏中采之则必有巨蛇冲足人即难采`】天之产于此意欲生民安今之为政者何不反此观知彼苛且猛慎勿虐而残一物茍失所万金惟可叹莫并蒿与莱岂羡芝及兰勤渠防根本栽植当庭栏寄言好生者休説神仙丹  

和程刑部三首  

公防亭  

公事公言地标名信必臧江山如得助谈笑若为妨均赋乡原肃详刑郡邑康官箴居座右夙夜算难忘  

碧鲜亭  

飋飋笼清籁萧萧鏁翠隂向髙思尽节从直羙虚心迥砌滋苍藓幽窓伴素琴公余时引歩一径静中深  

清涟阁  

照影翻窓绮层纹滉额波丝青迷防栁茸緑蘸汀莎片雪【`一作云`】翘饥【`一作野`】鹭孤香卷嫩荷凭栏堪入画时听竹枝歌  

自喻  

予念天之生生本空疎器五岁禀慈训愤悱读书志七岁辨声律勤苦防诗赋九岁执公卷倜傥干名意乞荐乡老书幸防春官试折桂愧巍峩依莲何气味性拙絶不佞才短无余地前年防知已荐章实非据宁见民説平空荷君恩寄瞿塘抵巴渝往来名揽辔孤舟一水中艰险实可畏羣操百丈牵临难无茍避濆向江底发水在石中沸槌鼓称打寛系纫呼下纬善恶胡可分死生何足讳骑衡与垂堂非不知前喻临渊与履冰非不知深虑我今縻搢绅善地谁人致城狐与社防巧佞谁从庇奴顔与婢膝丑直谁从媚妻儿夐限越容顔防憔悴致身霄汉人呝嚱尽贤智  

巫山庙  

庙前溪水流潺潺庙中修竹声襄王一梦杳难问晚晴天气归云闲  

下瞿塘寄时同年  

春寒天气下瞿塘大壤溪前栁线长湏信孤云似孤宦莫将乡思附归艎  

和杜运使巴峡地暖节物与中土异黯然有感诗三首  

随栁参差破绿芽此中依约欲飞花春光是处伤离思何况归期未有涯  

始看菊蘂开篱下又见梅花寄岭头揽辔巴西官局冷防凭春酒沃乡愁  

花品姚黄冠洛阳巴中春早羡孤芳不知别有栽培力流咏新诗与激昻  

施南太守以猨儿为寄作诗答之【`得之黔中生即头白`】  

虞人初获酉江西长臂难将意马齐今日未啼头已白不堪深入白云啼  

巫庙  

巴水走若箭峡山开如屏汹涌疋练白崒浓蓝青崖空蓄云雨滩恶惊雷霆神仙宅幽邃庙貌横杳防隠约可一梦缥缈余千龄名利有所役舟楫无暂停悉窣垂肹蠁祠祷希安宁鵶鵶尔何物飞飞来庙庭纷纷飏寥泬逺近随虚舲铁石砺觜爪金碧辉光翎翔集托隂险鹐啄贪羶腥日既恃威福岁久为精灵依草与附木诬诡殊不经城狐与社防琐细何足听况乎人假人心阔呑沧溟  

## 御定全唐诗卷七百六十六  

刘兼  

刘兼长安人官荣州刺史诗一卷【`胡震亨云云间朱氏得宋刻唐百家诗兼集中有长春节诗为宋太祖诞节其人盖五代人而入宋者`】  

贵游  

绣衣公子宴池塘淑景融融万卉芳珠翠照天春未老管临水日初长风飘栁线金成穂雨洗梨花玉有香醉后不能离绮席拟凭青帝系斜阳  

梦归故园  

桐叶飞霜落井栏菱花藏雪助衰顔夜窓飒飒揺寒竹秋枕迢迢梦故山临水钓舟横荻【`一作苇`】岸隔溪禅侣启柴闗觉来依旧三更月离绪乡心起万端  

旧馆秋寒夜梦长水帘疎影入廻塘宦情率尔拖鱼【`一作渔`】艇客恨依然在燕梁白鹭独飘山面雪红蕖全谢镜心香起来不语无人防醉倚东轩半夕阳  

蜀都春晚感懐  

蜀都春色渐离披梦断云空事莫追宫阙一城荒作草王孙犹自醉如泥谁家玉笛吹残照栁市金丝拂旧堤可惜锦江无锦濯海棠花下杜鹃啼  

对雨  

幽庭凝碧亦涟漪檐霤声繁聒梦归半岫金乌才委照一川石燕又交飞濯枝霡霂榴花吐吹渚飘飖暑气防因忆故园闲钓处苍苔斑驳满渔矶  

春霁  

春霁江山似画图醉垂鞭袂出康冲猖狂乱打貔貅鼓懒慢迟【`一作稽懒慵`】修鸳鹭书老色渐来欺鬓发闲情将欲傲簪裾苔钱遍地知多少买得花枝不落无  

秋夕书懐  

荒僻淹留岁已深解无计恨难任守方半防蛮夷语贺厦全忘燕雀心夜静倚楼悲月笛秋寒攲枕泣霜砧宦情总逐愁肠断一筯鲈鱼直万金  

直气从来不入时掩闗慵更钓磻溪斯文未防宣尼叹吾道将穷阮籍悲轻粉覆霜凝夜砌乱金铺菊织秋篱南阳卧久无人问薄命非才有可疑  

春宵  

春云春日共朦胧满院梨花半夜风宿酒未醒珠箔卷艳歌初阕玉楼空五湖范蠡才堪重六印苏秦道不同再取素琴聊假寐南柯灵梦莫相通  

秋夕书懐呈戎州郎中  

素律初廻枕簟凉松风飘泊入华堂谭鸡寂黙纱窓静梦蝶萧条玉漏长归去水云多阻隔别来情绪足悲伤霜砧月笛休相引只有离襟泪两行  

风送秋荷满鼻香竹声敲玉近虚廊梦廻故国情方黯月过疎帘夜正凉菱镜也知移艳态锦书其柰隔年光鸾胶处处难寻覔断尽相思寸寸肠  

晚楼寓懐  

薄暮疎林宿鸟还倚楼垂袂复凭栏月沈江底珠轮净云锁峰头玉叶寒刘毅暂贫虽壮志冯唐将老自低顔无言独对秋风立拟把朝簪换钓竿  

征妇怨  

金闺寂寞罢妆台玉筯防干界粉腮花落掩闗春欲暮月圆攲枕梦初廻鸾胶岂续愁肠断龙劒难挥别绪开曽寄锦书无限意塞鸿何事不归来  

对镜  

青镜重磨照白须白须闲撚意何如故园迢遰千山外荒郡淹留四载余风送竹声侵枕簟月移花影过庭除秋霜满领难消释莫读离骚失意书  

春燕  

多时窓外语呢喃只要佳人卷绣帘大厦已成湏庆贺髙门频入莫憎嫌花间舞蝶和香趁江畔春泥带雨衔栖息数年情巳厚营巢争肻傍他檐  

春晚寓懐  

一承兊泽莅方州八度春光照郡楼好景防将官吏醉名山时领管游空花任尔频侵眼老雪从他渐满头归去杜陵池阁在只能欢笑不能愁  

中春宴游  

二月风光似洞天红英翠萼簇芳筵楚王云雨迷巫峡江令文章媚蜀笺歌黛入颦春袖【`一作岫`】敛舞衣新绣晓霞鲜酒防香袂初分散笑指渔翁钓暮烟  

春晚闲望  

东风满地是梨花只把琴心殢酒家立处晚楼横短笛望中春草接平沙雁行断续晴天逺燕翼参差翠幕斜归计未成头欲白钓舟烟浪思无涯  

秋夕书事  

揺落江天万木空雁行斜戞塞垣风征闺月离愁逺旧馆眠云旅梦通郢客岂能陪下里臯禽争肻恋樊笼此心旷荡谁相防尽在南华十卷中  

莲塘霁望  

新秋菡蓞发红英向晩风飘满郡馨万叠水纹罗乍展一双鸂鶒绣初成采莲女散吴歌阕拾翠人归楚雨晴逺岸牧童吹短笛蓼花深处信牛行  

送从弟舍人入蜀  

嘉陵江畔饯行车离袂难分十里余慷慨莫夸心似铁留连不觉泪成珠风光川谷梅将发音信云天雁未疎立马举鞭无限意防稀别逺拟何如  

新廻车院筵上作  

廻车院子未廻车三载疲民咏袴襦借寇已承英主诏乞骸湏上老臣书黄金蜀栁笼朱户碧玉湘筠映绮疏因问满筵诗酒客锦江何处有鲈鱼  

寄长安郑员外  

屈指良交十四人隙驹风烛渐为尘当初花下三秦客只有天涯二老身乗醉防同游北内寻芳多共谒东隣此时阻隔闗山逺月满江楼泪满巾  

咸阳懐古  

髙秋咸镐起霜风秦汉荒陵树叶红七国鬪鸡方贾勇中原逐鹿更争雄南山漠漠云常在渭水悠悠事旋空立马举鞭遥望处阿房遗址夕阳东  

春怨  

绣林红岸落花钿故去新来感自然絶塞杪春悲汉月长林深夜泣湘锦书雁断应难寄菱镜鸾孤貌可怜独倚画屏人不防梦魂才别戍楼边  

登楼寓望  

凭髙多是偶汍澜红叶何堪照病顔万叠云山供逺恨一轩风物送秋寒背琴鹤客归松径横笛牛童卧蓼滩独倚郡楼无限意夕阳西去【`一作迈`】水东还  

江岸独歩  

醉卓寒笻傍水行渔翁不防独吟情能顾印谁相重鹤偶乗轩自可轻簪组百年终长物文章千古亦虚名是非得防皆闲事休向南柯与梦争  

江楼望乡寄内  

独上江楼望故乡泪襟霜笛共凄凉云生陇首秋虽早月在天心夜已长魂梦只能随蛱蝶烟波无计学鸳鸯蜀笺都有三千幅总写离情寄孟光  

命妓不至  

琴中难挑孰怜才独对良宵酒数杯苏子黑貂将已尽【`一作敝`】宋青鸟又空回月穿浄牖霜成隙风卷残花锦作堆攲枕梦魂何处去醉和春色入天台  

宣赐锦袍设上赠诸郡客  

十月芙蓉花满枝天庭驿骑赐寒衣将同玉蝶侵肌冷也遣金鹏遍体飞夜卧始知多忝窃昼行方觉转光辉深冬若得朝丹阙太华峰前衣锦归  

晨鸡  

朱冠金距防毛身昧爽髙声已报晨作瑞莫惭先贡楚擅塲湏信独推秦淮南也伴升仙犬函谷曽容借晓人此日卑栖随饮啄宰君驱我亦相驯  

芳春  

微雨微风隔昼帘金炉檀炷冷慵添桃花满地春牢落栁絮成堆雪弃嫌寳瑟不能邀卓氏防毫何必梦江淹宦情归兴休相挠隼斾渔舟总未厌  

春游  

栁成金穂草如茵载酒寻花共赏春先入醉乡君莫问十年风景在三秦  

揺揺离绪不能持满郡花开酒时羞听黄莺求善友强随緑栁展愁眉隔云故国山千叠傍水芳林锦万枝圣主未容归北阙且将勤俭抚南夷  

重阳感懐  

重阳不忍上髙楼寒菊年年照暮秋万叠故山云总隔两行乡泪血和流黄茅莽莽连边郡红叶纷纷落钓舟归计未成年渐老茱茰羞戴雪霜头  

载花乗酒上髙山四望秋空八极寛蜀国江山存不得刘家豚犬取何难张仪旧壁苍苔厚葛亮荒祠古木寒独对斜阳更惆怅锦江东注似波澜  

宴游池馆  

绮筵金碧照芳菲酒满瑶巵水满池去岁南岐离郡日今春东蜀看花时俭莲发脸当筹着绪栁生腰按柘枝座客半酣言笑狎孔融懐抱正怡怡  

寄髙书记  

齐朝庆裔祖敖曹麟角无双凤九毛声价五侯争辟命文章一代振风骚醉琴自寄陶家意梦枕谁听益郡刀补衮应星曽奏举北山南海孰为髙  

再见从弟舍人  

屈指依稀十五年鸾台秘阁位相悬分飞淮甸雁行断重见江楼蟾影圆滞迹未偕朝北阙髙才方命入西川愿君通理湏还早拜庆慈亲几杖前  

春昼醉眠  

朱栏芳草绿纤纤攲枕髙堂卷昼帘处处落花春寂寂时时中酒病恹恹塞鸿信断虽堪讶梁燕词多且莫嫌自有卷书销永日霜华未用鬓边添  

中夏昼卧  

寂寂无聊九夏中傍檐依壁待清风壮图竒防无人问不及南阳一卧龙  

春夕寓兴  

忘忧何必在庭萱是事悠悠竟可寛酒病未能辞锦里春狂又拟入桃源风吹杨栁丝千缕月照梨花雪万团闲泥金徽度芳夕幽泉石上自潺湲  

春夜  

薄薄春云笼皓月杏花满地堆香雪醉垂罗袂倚朱栏小数玉仙歌未阕  

访饮妓不遇招酒徒不至  

小桥流水接平沙何处行云不在家毕卓未来轻竹叶刘晨重到殢桃花琴樽冷落春将尽帏幌萧条日又斜回首却寻芳草路金鞍拂栁思无涯  

春宴河亭  

栁摆轻丝拂嫩黄槛前流水满池塘一筵金翠临芳防四面烟花出粉墙舞袖逐风翻绣浪歌尘随燕下雕梁蛮笺象管休凝思且放春心入醉乡  

蜀都道中  

劒闗云栈乱峥嵘得防何由险与平千载城终失守一堆鬼録漫留名季年必不延昏主薄赏那堪激懦兵李特后来多二世纳降归拟尽公卿  

万葛树【`第六句缺一字`】  

叶如羽盖岂堪论百歩清隂锁绿云善政已闻思召伯英风偏称号将军静铺讲席麟经润髙拂【`阙`】枝影分更有岁寒霜雪操莫将樗栎拟相羣  

春夕遣懐  

穷通分定莫凄凉且放欢情入醉乡范蠡扁舟终去相冯唐半世只为郎风飘玉笛梅初落酒泛金樽月未央休把虚名挠懐抱九原丘陇尽侯王  

西斋  

西斋新竹两三茎也有风敲碎玉声莫恨移来栏槛逺譬如元本此间生  

新蝉  

齐女屏帏失旧容侍中冠冕有芳踪翅翻晩鬓寻香露声引秋丝逐逺风旅馆听时髭欲白戍楼闻处叶多红只知送恨添愁事谁见凌霄羽蜕功  

寄滑州文秀大师  

分飞屈指十三年菡蓞峰前别社莲薄宦偶然来左蜀孤云何事在南燕一封瑶简音初达两处金沙色共圆珍重汤休恵佳句郡斋吟久不成眠  

中春登楼  

金杯不以涤愁肠江郡芳时忆故乡两岸烟花春富贵一楼风月夜凄凉王章莫耻牛衣泪潘岳休惊鹤鬓霜归去莲花归未得白云深处有茅堂  

古今通塞莫咨嗟谩把霜髯敌岁华失手已慙蛇有足用心休为防无牙九天云净方怜月一夜风髙便厌花独倚郡楼人不防钓舟春浪接平沙  

自遣  

未上亨衢独醉吟赋成无处博黄金家人莫问张仪舌国士须知豫让心照乗始堪沽善价阳春争忍混凡音鹍鹏鳞翼途程在九万风云海浪深  

偶有下殇因而自遣  

彭夀殇龄共两空幻泡縁影梦魂中缺圆宿防长如月飘忽浮生疾似风修短百年先后定贤愚千古是非同南柯太守知人意休问陶陶塞上翁  

倦学【`此首用韵错讹`】  

乐广亡来冰镜稀宓妃嫫母混妍媸且于雾里藏豹休向窓中问碧鸡百氏典坟空自苦一堆萤雪竟谁知门前春色芳如昼好掩书斋任所之  

去年今日  

去年今日到荣州五骑红尘入郡楼貔虎只知迎太守蛮夷不信是儒流奸豪已息时将泰疲瘵全苏岁又周圣主若容辞重禄便归烟水狎羣鸥  

昼寝  

花落青苔锦数重书滛不觉避春慵恐情枕上飞荘蝶任尔云间骋陆龙玉液未能消气魄牙籖方可涤昏防起来已被诗魔引窓外寒敲翠竹风  

郡斋寓兴  

依约樊川似旭川郡斋风物尽萧然秋庭碧藓铺云锦晚阁红蕖簇水仙醉笔语狂挥粉壁歌梁尘乱拂花钿情懐放荡无覊束地角天涯亦信缘  

郡楼闲望书懐  

郡城楼阁绕江濵风物清秋入望频铜鼓祭龙云塞庙芦花飘市雪粘人莲披净沼羣香散鹭防寒烟玉片新归去杜陵池馆在且将朝服拂埃尘  

玊烛花  

嫋嫋香英三四枝亭亭红艳照阶墀正当晩槛初开处却似春闱就试时少女不吹方熠爚东君偏惜未离披夜深斜倚朱栏外拟把隣光借与谁  

从弟舍人恵茶  

曽求芳茗贡芜词果沐颁霑味甚竒背起纹轻炙处云头翻液乍烹时老丞倦闷偏宜矣旧客过从别有之珍重宗亲相寄惠水亭山阁自携持  

再看光福寺牡丹  

去年曽看牡丹花蛱蝶迎人傍彩霞今日再游光福寺春风吹我入仙家当筵芬馥歌唇动倚槛娇羞醉眼斜来岁未朝金阙去依前和露载归衙  

海棠花  

淡淡微红色不深依依偏得似春心烟轻虢国颦歌黛露重长门敛泪衿低傍绣帘人易折密藏香蘂蝶难寻良宵更有多情处月下芬芳伴醉吟  

新竹  

近窓卧砌两三丛佐静添幽别有功影镂碎金初透月声敲寒玉乍揺风无凭费叟烟波碧莫信湘妃泪防红自是子猷偏爱尔虚心髙节雪霜中  

木芙蓉  

素灵失律诈风流强把芳菲半载偷是叶葳蕤霜照夜此花烂缦火烧秋谢莲色淡争堪种陶菊香秾亦合羞谁道金风能肃物因何厚薄不相侔  

送二郎君归长安  

我儿辞去泪双流蜀郡秦川两处愁红叶满山归故国黄茅徧地住他州荷衣晓挂慙官吏菱镜秋窥讶鬓髹好向云泉营旧隠莫教荘叟畏牺牛  

送文英大师  

屈指平阳别社莲蟾光一百度曽圆孤云自在知何处薄宦参差亦信縁山郡披风方穆若花时分袂更凄然揺鞭相送嘉陵防回首羣峰隔翠烟  

酬勾评事  

闲庭攲枕正悲秋忽觉新编浣逺愁才薄只愁安雁户【`夷人内有雁户盖徙移不定之故也`】年髙空忆复渔舟鹭翘皓雪临汀防莲嫋红香匝郡楼对景却慙无藻思南金荆玉卒难酬  

初至郡界  

嘉陵江畔接荣川两畔旌旗下濑船郡印已分炎瘴地朝衣犹惹御炉烟莲塘小饮香随艇月榭髙吟水压天锦字莫嫌归路逺华夷一统太平年  

到郡后有寄【`一作到郡后寄西川从弟舍人右司阎郎中齐殿院`】  

蜀路新修尽坦平交亲深幸再逢迎正当返袂思乡国却似归家见弟兄霑泽只慙尧綍重泝流还喜范舟轻欲将感恋裁书防多少鱼笺写得成  

长春节  

圣朝佳节遇长春跪捧金炉祝又焚寳藏发来天地秀兵戈销后帝皇尊太平基址千年永混一车书万古存更有馨香满芳槛和风迟日在兰荪  

登郡楼书事  

偶奉纶书莅旭川郡楼嘉致尽依然松攲鸟道云藏寺月满渔舟水浸天望帝古祠花簇簇锦城归路草芊芊有时倚槛垂双袂故国风光似眼前  

旭川祁宰思家而卒因述意呈秦川知巳  

岁稔民康絶讼论政成公暇自由身朝看五马闲如社夜拥双姬暖似春家计不忧凭冡子官资无愧是朝臣岂同龌龊祁员外至死悲凉一妇人  

登郡楼书懐  

烟雨楼台渐晦冥锦江澄碧浪花平卞和未雪荆山耻荘舄空伤越国情天际寂寥无雁下云端依约有僧行登髙欲继离骚咏魂断愁深写不成  

边郡荒凉悲且歌故园迢遰隔烟波琴声背俗终如是劔气冲星又若何朝客渐通书信少钓舟频引梦魂多北山更有移文者白首无尘归去麽  

莫嗔阮氏哭途穷万代深沈恨亦同瑞玊岂知将抵鹊铅刀何事却屠龙九夷欲适嗟吾道五栁终归效古风独倚郡楼无限意满江烟雨正冥蒙  

偶闻官吏举请輙有一篇寄从弟舍人  

官吏潜陈借寇词宦情乡梦两相违青城锦水无心住紫阁莲峰有意归张翰鲈鱼因醉忆孟光书信近春稀黄茅瘴色看看起贪者犹疑别是机  

诫是非  

巧舌如簧总莫听是非多自爱憎生三人告母虽投杼百犬闻风只吠声辨玉且寛和氏罪诬金须认不疑情因思畴昔游谈者六国交驰亦受烹  

简竖儒  

蹄涔岂信有沧浪萤火何堪竝太阳渊奥未曽探禹穴矜夸便拟越邱墙小巫神气终湏怯下里音声必不长近日冰壶多晦昧虎皮羊质也观光  

贻诸学童  

横经义手歩还趋积善方知庆有余五个小雏离学院一行新雁入贫居攘羊告罪言何直防犊牵情理岂虚劝汝立身湏苦志月中丹桂自扶疎  

## 御定全唐诗卷七百六十七  

孙元晏  

孙元晏不知何许人曽着咏史诗七十五首今编为一卷  

吴  

黄金车  

分擘山河即渐开许昌基业已倾颓黄金车与斑斓耳早个须知入防来  

赤壁  

防猎书来举国惊祗应周鲁不教迎曹公一战奔波后赤壁功传万古名  

鲁肃指囷  

破产移家事亦难佐吴从此覇江山争教不立功勲得指出千囷如等闲  

甘宁斫营  

夜深婾入魏军营满寨惊忙火似星百口寳刀千匹绢也应消得与甘宁  

徐盛  

欲把江山鼎足分邢真衔册到江南当时将相谁堪重徐盛将军最不甘  

鲁肃  

斫案兴言断众疑鼎分从此定雄雌若无子敬心相似争得乌林破魏师  

武昌  

西塞山髙截九垓防謡终日自相催武昌鱼美应难恋歴数须归建业来  

顾雍  

赞国经纶更有谁蔡公相叹亦相师贵为丞相封侯了归后家人总不知  

吕蒙  

幼小家贫实可哀愿征行去志难回不探虎穴求身逹争得人间富贵来  

介象  

好道君王遇亦难变通灵异几多般介先生有神仙术钓得鲈鱼在玉盘  

濡须坞  

风揭洪涛响若雷枕波为垒险相隈莫言有个濡湏坞防度曹公失志囬  

周泰  

名与诸公又不同金疮痕在满身中不将御盖宣恩泽谁信将军别有功  

张纮  

东部张公与众殊共施经畧赞全吴陈琳漫自称雄伯神气应湏怯大巫  

太史慈  

圣徳招贤逺近知曹公心计却成欺陈韩昔日尝投楚岂是当归召得伊  

孙坚后  

委付张公翊圣材几将贤德赞文台争教不覇江山得日月征曾入梦来  

陆统  

将军身殁有儿孤虎子为名教读书更向宫中教骑马感君恩重合何如  

青盖  

歴数将终势已摧不脩君徳更堪哀被他青盖言相误元是湏教入晋来  

晋  

七宝鞭  

天命湏知岂偶然乱臣徒欲用兵权圣谟庙略还应别浑不消他七寳鞭  

庾恱鹅炙  

春暖江南景气新子鹅炙美就中珍庾家防盛刘公困浑弗相贻也恼人  

谢  

百万兵来逼合肥谢为将统雄师旌旗首尾千余里浑不消他一局棊  

谢混  

尚主当初偶未成此时谁合更闗情可怜谢混风华在千古翻传禁脔名  

陆玩  

陆公髙论亦由衷谦譲还慙未有功天下忠良人欲尽始应交我作三公  

王坦之  

晋祚安危只此行坦之何必苦忧惊谢公合定寰区在争遣当时事得成  

蒲葵扇  

抛舍东山岁月遥几施经畧挫雄豪若非名徳喧寰宇争得蒲葵价数髙  

王郎  

太尉门庭亦甚髙王郎名重礼相饶自家妻父犹如此谁更逢君得折腰  

刘毅  

绕牀堪壮喝卢声似铁容仪众尽惊二十七人同举义几人全得旧功名  

王恭  

春风濯濯栁容仪鹤氅神情举世推可惜教君仗旄钺枉将心地托牢之  

谢公赌墅  

发遣将军欲去时畧无情挠只贪棊自从乞与羊昙后赌墅功成更有谁  

苻坚投棰  

投棰填江语未终谢安乗此立殊功三台星烂乾坤在且与张华死不同  

卫玠  

叔寳羊车海内稀山家女壻好风姿江东士女无端甚看杀玉人浑不知  

郭璞脱襦  

吟坐因思郭景纯每言穷逹似通神到头分命难移改觧脱青襦与别人  

庾楼  

江州楼上月明中从事同登眺逺空玉树忽薶千载后有谁重此继清风  

新亭  

容易乗虚逼帝畿满江艛艣与旌旗卢循若觧新亭上胜负还应未可知  

宋  

大岘  

大岘才过喜可知指空言已副心期公孙计策嗟无用天与南朝作覇基  

放宫人  

纳谏廷臣免犯顔自然恩可覇江山姚兴侍女方承宠放出宫闱若等闲  

借南苑  

人主词应不偶然几人曽説笑掀天不知南苑今何在借与张公三百年  

谢澹云霞友  

仗气凌人岂可亲只将范泰是知闻縁何唤作云霞友却恐云霞未似君  

乌衣巷  

古迹荒基好叹嗟满川吟景只烟霞乌衣巷在何人住回首令人忆谢家  

袁粲  

负才尚气满朝知髙卧闲吟见客稀独歩何人识袁尹白杨郊外醉方归  

刘伯龙  

位重何如不厌贫伯龙孤子只脩身固知生计还湏有穷鬼临时也笑人  

王方平  

拂衣畊钓已多时江上山前乐可知著却貂裘将采药任他人唤作渔师  

黄罗襦  

戚属羣臣尽见猜预忧身后又堪哀到头委付何曽是虚把罗襦与彦回  

谢朏  

谢家诸子尽兰香各震芳名满帝乡惟有千金更堪重只将髙卧向齐王  

羊保  

运命将来各有期好官才阙即思之就中堪爱羊保偏受君王分外知  

齐  

谢朏  

解玺传呼诏侍中却来高卧岂疎慵此时忠节还希有堪羡君王特地容  

小儿执烛  

谢公情量已难量忠宋心诚岂暂忘执烛小儿浑放去略无言语与君王  

王僧祐  

肯与公卿作等伦澹然名徳只推君任他车骑来相访箫鼓盈庭似不闻  

王僧防  

位髙名重不堪疑恳让仪同帝亦知不学常流争进取却忧门有二台司  

明帝裹蒸  

至尊尊贵异人间御膳天防岂等闲惜得裹蒸无用处不如安覇取江山  

郁林王  

强哀强惨亦从伊归到私庭喜可知喜字漫书三十六到头能得几多时  

何氏小山  

显逹何曽肯系心筑居郊外好园林赚他谢朏出山去赢得髙名直至今  

王伦之  

豫章太守重词林圗画陈蕃与华歆更奠子将并孺子为君千载作知音  

潘妃  

曽歩金莲宠絶伦岂甘今日委埃尘玉儿还有怀恩防不肯将身嫁小臣  

王亮  

后见梁王未免哀奈何无计拯倾頽若教彼相颠扶得争遣明公到此来  

梁  

分宫女  

涤荡齐宫法令新分张宫女二千人可怜无限如花貌重见世间桃李春  

马仙埤  

齐朝太守不甘降忠莭当时动四方义士要教天下见且防君住待袁昻  

勍敌  

传闻天子重儒才特为皇华绮宴开今日方惊遇勍敌此人元自北朝来  

蔡撙  

紫茄白苋以为珍守任清真转更贫不饮吴兴郡中水古今能有几多人  

楚祠  

曽与萧侯醉玉桮此时神影尽倾頽莫云千古无灵圣也向西川助敌来  

谢朏小舆  

小舆升殿掌钧台不免无憀却忆回应恨被他何误悔先容易出山来  

八闗斋  

依凭金地甚防诚忍溺空王为圣明内殿设斋申祷祝岂无功徳及台城  

庾信  

苦心词赋向谁谈沦落周朝志岂甘可惜多才庾开府一生惆怅忆江南  

陈  

王僧辨  

彼此英雄各有名石头髙卧拟争衡当时堪笑王僧辨待欲将心托圣明  

武帝蚌盘  

金翠丝黄略不舒蚌盘清宴意何如岂知三阁繁华日解为君王妙破除  

虞居士  

苦谏将军縂不知几随烟焰作尘飞东山居士何人识惟有君王却许归  

姚察  

曽佐徐陵向北游剖陈疑事动名流却归掌选清何甚一匹花练不肯收  

宣帝伤将卒  

前后兵师战胜回百余城垒尽归来当时将卒应知感况得君王为举哀  

临春阁  

临春髙阁上侵云风起香飘数里闻自是君王正沈醉岂知消息报隋军  

结绮阁  

结绮髙宜眺海涯上凌丹汉拂云霞一千朱翠同居此争柰恩多属丽华  

望僊阁  

多少沈檀结筑成望僊为号倚青冥不知孔氏何形状醉得君王不解醒  

三阁  

三阁相通绮宴开数千朱翠绕周回只知断送君王醉不道韩擒已到来  

狎客  

八宫妃尽赋篇章风揭歌声锦绣香选得十人为狎客有谁能觧谏君王  

淮水  

文物衣冠尽入秦六朝繁盛忽埃尘自从淮水干枯后不见王家更有人  

江令宅  

不向南朝立谏名旧居基在事分明令人惆怅江中令只作篇章过一生  

后庭舞  

嬿婉囬风态若飞丽华翘袖玉为姿后庭一曲从教舞舞破江山君未知  

## 御定全唐诗卷七百六十八  

严识【`以下有爵里无世次`】  

严识魏州刺史后为兵部郎中诗一首  

班偼伃【`一作严武诗`】  

贱妾如桃李君王若岁时秋风一已劲揺落不胜悲寂寂苍苔满沈沈緑草滋繁华非此日指辇竞何辞何象  

何象遂宁令诗一首  

赋得御制句朔野阵云飞  

塞日穿痕断邉鸿背影飞缥缈浮黄屋隂沈防御衣【`御制诗有銮舆临紫塞朔野阵云飞之句象进銮舆临紫塞赋朔野阵云飞诗召对嘉赏授賛善大夫`】张震  

张震河间人江西采访使诗一首  

宿金河戍  

朝发铁麟驿夕宿金河戍奔波急王程一日千里路但  

见容鬓改不知歳华暮悠悠沙漠行王事弥多故丘光庭  

丘光庭吴兴人国子博士集三卷今存诗七首  

补新宫【`并序　解`】  

新宫成室也宫室毕乃祭而落之又与羣臣宾客燕饮谓之成也　昭二十五年左传叔孙昭子聘于宋公享之赋新宫又燕礼升歌鹿鸣下管新宫今诗序无此篇盖孔子返鲁之后其诗散逸采之不得故也三百之篇孔子既已删定子夏从而序之其序不冠诸篇别为编简纵其辞寻逸则厥义犹存若南陔白华之类故束晳得以补之惟此新宫则辞义俱失茍非精考难究根源按新者有旧之辞也新作南门新作延□是也宫者居处燕游宗庙之总称也士蒍城绛以深其宫梁伯沟其公宫居处之宫也楚之章华晋之虒祁燕游之宫也成三年新宫灾祢庙之宫也然则正言新宫居处之宫也盖文王作丰之时新建宫室宫室初成而祭之因之以燕賔客谓之为考考成也若宣王斯干考成室之类是也亦谓之落落者以酒浇落之也若楚子成章华之防愿与诸侯落之类是也因此之时时人歌咏其羙以成篇章故周公采之为燕享歌焉必知此新宫为文王诗者以燕礼云下管新宫下管者堂下以笙奏诗也乡饮酒礼云工升而歌鹿鸣四牡皇皇者华歌讫笙入立于堂下奏南陔白华华黍笙之所奏例皆小雅皆是文王之诗新宫既为下管所奏正与南陔事同故知为文王诗也知非天子诗者以天子之诗非宋公所赋下管所奏故也知非诸侯诗者以诸侯之诗不得入雅当在国风故也知非祢庙诗者以祢庙之诗不可享賔故也知非燕游之宫诗者以燕游之宫多不如礼其诗必当规刺规刺之作是为变雅享宾不用变雅故也由此而论则新宫为文王之诗亦已眀矣或问曰文王既非天子又非诸侯为何事也荅曰周室本为诸侯文王身有圣徳当殷纣之代三分天下之众二分归周而文王犹服事纣武王克殷之后諡之曰文追尊为王其诗有风焉周召南是也有小雅焉鹿鸣南陔之类是也有大雅焉大明棫朴之类是也有颂焉清庙我将之类是也四始之中皆有诗者以其国为诸侯身行王道薨后追尊故也新宫既为小雅今依其体以补之云尔  

奂奂新宫礼乐其融尔徳惟贤尔【`缺`】惟忠为忠以公斯筵是同人之醉我与我延宾【`第四句缺一字`】  

奂奂新宫既奂而轮其固如山其俨如云其寝斯安【`缺`】  

分我既考落以燕羣臣【`苐六句缺三字`】  

奂奂新宫既祭既延我【`缺`】　镛于以醉贤有礼无愆我有斯宫斯宫以安康后万年【`苐三句缺二字`】  

新宫三章章八句  

补茅鸱【`并序　觧`】  

茅鸱刺食禄而无礼也在位之人有重禄而无礼度君子以为茅鸱之不若作诗以刺之　襄二十八年左传齐庆封奔鲁叔孙穆子食庆封庆封泛祭穆子不说使工为之讽茅鸱杜元凯曰茅鸱逸诗刺不敬也凡诗先儒所不见者皆谓之逸不分其旧亡与删去也臣以茅鸱非旧亡盖孔子删去耳何以明之按襄二十八年孔子时年八岁记曰男子十年出就外傅学书记十有三年学乐诵诗舞勺论语曰吾十有五而志于学则庆封奔鲁之日与孔子就学之年其间相去不逺其诗未至流散况周礼尽在鲁国孔子贤于叔孙岂叔孙尚得见之而孔子反不得见也由此而论茅鸱之作不合礼又为依孔子删去亦已明矣或曰安知新宫不为删去耶荅曰新宫为周公所收燕礼所用不与茅鸱同也曰茅鸱为风乎为雅乎非雅也风也何以言之以叔孙大夫所赋多是国风故也今之所补亦体风焉  

茅鸱茅鸱无集我冈汝食汝饱莫我为祥愿弹去汝来彼凤凰来彼鳯凰其仪有章  

茅鸱茅鸱无啄我雀汝食汝饱莫我肯略愿弹去汝来彼瑞鹊来彼瑞鹊其音可乐  

茅鸱茅鸱无搏鷅鹠汝食汝饱莫我为休愿弹去汝来彼鸤鸠来彼鸤鸠食子其周  

茅鸱茅鸱无防我陵汝食汝饱莫我好声愿弹去汝来彼苍鹰来彼苍鹰祭鸟是征  

茅鸱四章章八句  

武翊黄  

武翊黄府选为解头及第为状头宏词为勅头时号武氏三头诗一首  

瑕瑜不相掩  

抱璞应难辨妍每自融贞姿偏特逹微玷遇磨砻泾渭流终异瑕瑜自不同半曾光透石未掩气如虹缜宻诚为智包蔵岂谓忠停看分羙恶今得值良工  

李祜  

李祜江南录事参军纂之子诗一首  

袁江口怀王司勲王吏部  

京华不啻三千里客泪如今一万双若个最为相忆处青枫黄竹入袁江  

韩屿  

韩屿祠部郎中诗一首  

赠进士李守微  

一定童顔老歳华贫寒游歴贵人家炼成正气功应大  

养得元神道不差舃曵鹤毛干毾杖携笻节瘦槎牙如何蓬阆不归去落尽蟠桃防度花  

李茂复  

李茂复泗州刺史诗二首  

马上有见  

行尽疎林见小桥緑杨深处有红蕉无端眼界无分别安置心头不肻销  

自叹  

落日西山近一竿世间恩爱极难近来不作颠狂事免被寃家恶眼看  

李曜  

李曜官尚书尝为歙州刺史诗一首  

赠吴圎【`抒情诗曜罢歙州与吴圎交代有酒录事名媚川明慧曜颇留意托圎令存防有诗云`】  

经年理郡少欢娱为习干戈间饮徒今日临行尽交割分眀收取媚川珠  

吴圆  

吴圎歙州刺史诗一首  

荅李曜  

曵履优容日日欢须言逹徳倍汍澜韶光今已输先手领得蠙珠掌上看【`韶光营籍妓名`】  

陆休  

陆休桂府从事诗一首  

和訾家洲宴游  

新春蘂绽訾家洲信是南方最胜游酒满百分殊不怕人添一歳更堪愁莺声暗逐歌声艶花态还随舞态羞莫惜今朝同酩酊任他鹤与蜉蝣  

安【`一作郑`】锜  

安锜普州从事诗一首  

题贾岛墓  

倚恃才难继昻蔵貌不恭骑驴冲大尹夺卷忤宣宗驰誉超先辈居官下我侬司仓旧曹署一见一心忡油蔚  

油蔚淮南幕职奉使塞北诗一首  

赠别营妓卿卿  

怜君无那是多情枕上相看直到明日照绿窓人去住鸦啼红粉泪縦横愁肠只向金闺断白发应从玉塞生为报花时少惆怅此生终不负卿卿  

胡玢【`一作汾`】  

胡玢隠庐山苦心五言李腾廉问江西弓旌不至人惜之诗三首  

巢燕  

燕来巣我檐我屋非髙大所贵儿童善保尔无殃祸莫巢孀妇家孀妇怨孤坐妒尔长双飞打尔危巢破  

庐山桑落洲  

莫问桑田事但看桑落洲数家新住处昔日大江流古岸崩欲尽平沙长未休想应百年后人世更悠悠  

石楠树  

本是清江石上生移栽此处【`一作地`】称闲情青云士尽识珍木白屋人多唤俗名重布緑阴滋藓色深蔵好鸟引雏声余今一日千回防每度看来眼益明  

句  

轮中别有物光外更无空【`咏月`】  

卢汪  

卢汪家荆南举进士二十上不第诗二首  

酒胡子  

同心相遇思同欢擎出酒胡当玉盘盘中不自定四座清宾注意看可亦不在心否亦不在面狥客随时自圆转酒胡五藏属他人十分亦是无情劝尔不耕亦不饥尔不蚕亦有衣有眼不能分黼黻有口不能明是非鼻何尖眼何碧仪形本非天地力雕镌匠意苦多端翠防朱衫巧装饰长安斗酒十千酤刘伶平生为酒徒刘伶虚向酒中死不得酒池中拍浮酒胡一滴不入眼空令酒胡名酒胡  

西施  

惆怅兴亡系绮罗世人犹自选青娥越王解破夫差国一个西施已是多  

胡幽贞  

胡幽贞四明人自号无生居士诗二首  

题西施浣纱石  

一朝入紫宫万古遗芳尘至今溪邉花不敢娇青春  

归四明  

海色连四明仙舟去容易天籍岂辄问不是卑朝士狄焕  

狄焕字子炎梁公仁杰之后隠于南岳诗三首  

送人游邵州  

春江正渺送别两依依烟里櫂将逺渡头人未归渔家侵叠浪岛树挂残晖况入湖湘路那堪花乱飞  

题柳  

天南与天北此处影婆娑翠色折不尽离情生更多雨余笼防岸烟暝夹隋河自有佳名在秦松继得麽  

咏南岳径松  

一阵雨声归岳峤两条寒色下潇湘客吟晩景停孤櫂僧踏清阴彻上方  

句  

数防当秋霁不知何处峰【`石楼晓望`】　更无声接续空有影相随【`孤雁　见诗话拾遗`】  

韩溉  

韩溉江南人诗一卷今存七首  

浔阳观水【`一作韩喜诗`】  

朝宗汉水接阳防唅呀塡坑吼作雷莫见九江平穏去还从三峡崄巇来南经梦泽寛浮日西出岷山劣泛杯直至沧溟涵贮尽沈深不动浸昭回  

水【`一作韩喜诗`】  

方圆不定性空求【`一作柔`】东注沧溟早晩休高截碧塘长耿耿逺飞青嶂更悠悠潇湘月浸千年色梦泽烟含万古愁别有岭头呜咽处为君分作断肠流  

松  

倚空髙槛冷无尘往事闲征梦欲分翠色本宜霜后见寒声偏向月中闻啼猿想带苍山雨归鹤应和紫府云莫向东园竞桃李春光还是不容君  

柳  

雪尽青门弄影微暖风迟日早莺归如凭细叶防春色湏把长条系落晖彭泽有情还郁郁隋堤无主自依依世间惹恨偏饶此可是行人折赠稀  

竹  

树色连云万叶开王孙【`一作家`】不厌满庭栽凌霜尽节无人见终日虚心待凤来谁许风流添兴咏自怜潇洒出尘埃朱门处处多闲地正好移阴覆【`一作结`】翠苔  

鹊  

才见离巢羽翼开尽能轻飏出尘埃人间树好纷纷占天上桥成草草回几度送风临玉户一时传喜到妆台若教顔色如霜雪应与清平作瑞来  

灯【`一作韩喜诗`】  

分影由来恨不同緑窗孤馆两何穷荧煌短焰长疑暗零落残花旋委空防处隔帘愁夜雨谁家当户怯秋风莫言明灭无多重曽比人生一世中  

句  

门掩落花人别后窓含残月酒醒时【`愁诗　见吟窓杂録`】金昌绪  

金昌绪余杭人诗一首  

春怨【`一作伊州歌`】  

打【`一作却`】起黄莺儿莫教枝上啼啼时【`一作防回`】惊妾梦不得到辽西  

曽麻几  

曽麻几吉州人诗一首  

放猿  

孤猿锁槛歳年深放出城南百丈林绿水任从聨臂饮青山不用断肠吟  

## 御定全唐诗卷七百六十九  

郑轨【`诗一首　以下无世次爵里可考`】  

观兄弟同夜成婚  

棠棣开双蕚夭桃照两花分庭含佩响隔扇偶妆华迎风俱似雪映绮共如霞今宵二神女并在一仙家刘戬【`诗一首`】  

夏弹琴【`一作刘希戬诗一作刘希夷诗`】  

碧山本岑寂素琴何清幽弹为风入松崖谷飒已秋庭鹤舞白雪泉鱼跃洪流予欲娱世人明月难暗投感叹未终曲泪下不可收呜呼钟子期零落归荒丘死而若有知魂兮从我游  

杨齐哲【`诗一首`】  

过函谷闗  

地险崤函北途经分陕东逶迤众山尽荒凉古塞空河光流晓日树影散朝风圣徳今无外何处是闗中刘夷道【`诗一首`】  

伤死奴  

丹籍生涯浅黄泉归路深不及江陵树千秋长作林杨希道【`诗五首`】  

侍宴赋得起坐弹鸣琴二首【`此下俱互见杨师道集`】  

北林鹊夜飞南轩月初进调弦发清征荡心祛褊恡变作离鸿声还入思归引长叹未终极秋风飘素鬓丝传园客意曲奏楚妃情罕有知音者空劳流水声  

咏琴  

久擅龙门质孤竦峄阳名齐蛾初发弄赵女正调声嘉客勿遽反繁曲未成  

咏笙  

短长插鳯翼洪细摹鸾音能令楚妃叹复使荆王吟切切孤竹管来应云和琴  

咏舞  

二八如同雪三春类早花分行向烛转一种逐风斜王勣【`诗三首`】  

咏妓【`此下诗俱互见王绩集`】  

妖姬饰靓妆窈窕出兰房日照当轩影风吹满路香早时歌扇薄今日舞衫长不应令曲误持此试周郎  

益州城西张超亭观妓  

落日明歌席行云逐舞人江前飞暮雨梁上下轻尘冶服看疑画妆台望似春高车勿遽返长袖欲相亲  

辛司法宅观妓  

南国佳人至北堂罗荐开长裙随鳯管促柱送鸾杯云光身后落雪态掌中回到愁金谷晩不怪玉山頺郭恭【`诗一首`】  

秋池一枝莲  

秋至皆零落凌波独吐红托根方得所未肯即随风张烜【`诗一首`】  

婕妤怨  

贱妾裁纨扇初揺明月姿君王看舞席坐起秋风时玉树清御路金陈翳垂丝昭阳无分理愁寂任前期张修之【`诗一首`】  

长门怨【`一作张循之诗`】  

长门落景尽洞房秋月明玉阶草露积金屋网尘生妾妒今应改君恩昔未平寄语临卭客何时作赋成梁献【`诗一首`】  

王昭君  

图画失天真容华坐误人君恩不可再妾命在和亲泪防闗山月衣销邉塞尘一闻阳鸟至思絶汉宫春符子珪【`诗一首`】  

芳树  

芳树宜三月曈曈艳绮年香交珠箔气阴占緑庭烟小叶风吹长繁花露濯鲜遂令秾李貎折取簮花钿李何【`诗一首`】  

观妓  

向晩小乗游朝来新上头从来许长袖未有客难留郑鏦【`诗四首`】  

邯郸侠少年  

夜渡浊河津衣中劔满身兵符刼晋鄙匕首刺秦人执事非无胆髙堂念有亲昨縁秦苦赵来往大梁频  

玉阶怨  

昔日同飞燕今朝似伯劳情深争掷果宠罢怨残桃别殿春心断长门夜树髙虽能不自悔谁见旧衣褒  

媫妤怨  

南国承欢日东方暁时那能妒褒姒只爱笑唐儿寳叶随云髻珠丝鍜履綦不知飞燕意何事苦相疑  

入塞曲  

留滞邉庭乆归思岁月賖黄云同入塞白首独还家宛马随秦草胡人问汉花还伤李都尉独自没黄沙纥干着【`诗四首`】  

赏残花  

零落多依草芳香散着人低檐一枝在犹占满堂春  

古仙词  

珠幡绛节晓霞中汉武清斋待少翁不向人间恋春色桃花自满紫阳宫  

感春词  

未得鸣珂谒汉宫江头寂寞向春风悲歌一曲心应醉万叶千花泪眼中  

防上  

鸣鞭晩日禁城东渭水晴烟防防风都傍栁阴回首望春天楼阁五云中  

李习【`诗一首`】  

凌云寺  

古寺临江间碧波石梯深入白云窠僧禅寂寂无人迹满地落花春又过  

顔舒【`诗一首`】  

凤栖【`一作楼`】怨  

佳人名莫愁珠箔上花钩清镜鸳鸯匣新妆翡翠楼衣明月夜吹管白云秋惟恨金吾子年年向陇头朱绛【`诗一首`】  

春女怨  

独坐纱窓刺绣迟紫荆花下啭黄鹂欲知无限伤春意尽在停针不语时  

徐璧【`诗一首`】  

失题  

双燕今朝至何时发海濵窥檐向人语【`一作窥人向檐语`】如道故乡春  

徐安期【`诗一首`】  

催妆  

传闻烛【`一作灯`】下调红粉明镜台前别作春不湏面上【`一作满面`】浑妆却留着双眉待画人  

裵延【`诗一首`】  

隔壁闻奏伎【`一作陈萧琳诗`】  

徒闻管切不见舞腰回頼有歌梁合尘飞一半来  

咏翦花  

花寒未聚蝶色豓已惊人悬知陌上栁应妒手中春陈述【`诗一首`】  

叹美人照镜  

挿花枝共动含笑靥俱生衫分两处色【`一作彩`】钏响一邉声就中还妒影恐夺可怜名  

朱琳【`诗一首`】  

开缄怨  

夫壻邉庭乆幽闺恨几重玉琴知别日金镜识愁容嬾寄云中服慵开海上封年年得衣惯且试莫裁缝谢陶【`诗一首`】  

杂言  

天不与人言祸福能自至水火虽活人暂不得即死蹈之防斯须凭之溺容易水火与祸福岂有先言耳何赞【`诗一首`】  

书事  

果决生涯向路中西投知已话从容云遮劒阁三千里水隔瞿塘十二峰阔歩文翁坊里月闲寻杜老宅邉松到头须卜林泉隠自愧无能继卧龙  

解彦融【`诗一首`】  

鴈塔【`开元八年清河傅岩题此诗于鴈塔`】  

峥嵘彻倒景刻峭俯无地勇进攀有縁即崄恐迷坠窅然丧五蕴蠢尔怀万类实际防他寻波罗必可致南山缭上苑只树连岩翠北斗临帝城扶宫切太清餐和裨日用味道懿天明緑野冷风浃紫微佳气晶驯禽演法要忍草借经行本愿从兹适方知物世轻  

## 御定全唐诗卷七百七十  

董初【`诗一首`】  

昭君怨  

新年犹尚小那堪逺聘秦裾衫沾马汗眉黛染胡尘举眼无相识路逢皆异人唯有梅将李犹带故乡春【`一作董思恭诗`】  

贺朝清【`诗二首`】  

南山【`一作贺朝诗`】  

湖北雨初晴湖南山尽见嵒嵒石防影如得海风便仙穴茅山峰彩云时一见邀君共探此异箓残几卷  

赋得游人乆不归【`一作刘孝孙诗又作贺朝诗`】  

乡闗天末引领怅怀归覊旅乆淫滞物色屡芳菲稍觉私意尽行看鬔鬓稀如何千里外伫立霑裳衣杨衡【`诗二首`】  

白纻辞【`此二首又见贞元进士杨衡集中诗纪诗所俱编入初唐`】  

玉缨翠佩杂轻罗香汗微渍朱顔酡为君起唱白纻歌清声褭云思繁多凝笳哀琴时相和金壶半倾芳夜促梁尘霏霏暗红烛令君安坐聼终曲坠叶飘花难再复蹑珠履歩琼筵轻身起舞红烛前芳姿艳态妖且妍廽眸转袖暗催凉风萧萧漏【`一作流`】水急月华泛溢红莲湿牵裙揽带翻成泣  

唐暄【`诗三首`】  

还渭南感旧二首  

寝室悲长簟妆楼泣镜防独悲桃李节不共一时【`一作夜泉`】开魂兮若有感髣髴梦中来  

常时华室静笑语度更筹恍惚人事改防漠委荒丘阳原叹薤露阴壑悼蔵舟清夜妆防月空想画眉愁  

赠亡妻张氏  

峄阳桐半死延津劔一沈如何宿昔内空负百年心李韶【`诗一首`】  

题司空山观  

梁代真人上紫微水盘山脚五云飞松杉老尽无消息犹得千年一度归  

韦鹏翼【`诗一首`】  

戏题盱眙壁  

岂肻闲寻竹径行却嫌丝管好蛙声自从煮鹤烧琴后背却青山卧月明  

安鸿渐【`诗一首`】  

题杨少卿书后  

端溪石砚宣城管王屋松烟紫毫更得孤卿老书札人间无此五般髙  

李延陵【`诗一首`】  

自紫阳观至华阳洞宿侯尊师草堂简同游  

石林媚烟景句曲盘江甸南向佳气浓峰峰遥隠见渐临华阳口微路入葱蒨七曜悬洞宫五云抱山殿银函意谁发金液徒堪荐千载桃花春【`一作空桃花`】秦人深不见东溪喜相遇贞白如防面青鸟来去闲红霞朝夕变一从化真骨万里乗飞电萝月延歩虚松花醉闲晏幽人即长往茂宰应交战明发归琴堂知君嬾为县  

秦尚运【`诗一首`】  

题钟雅青纱枕  

阴香装豓入青纱还与欹眠好事家梦里却成山色雨沈山不敢鬬青华  

张仲谋【`诗一首`】  

题搔口  

尝闻烧尾便拏空只过天门更一重大禹未生门未凿可能天下总无龙  

冯少吉【`诗一首`】  

山寺见杨少卿书壁因题其尾  

少卿真迹满僧居只恐钟王也不如为报逺公湏爱惜此书书后更无书  

殷陶【`诗一首`】  

经杜甫旧宅  

浣花溪里花多处为忆先生在蜀时万古只应留旧宅千金无复换新诗沙棚水槛鸥飞尽树压村桥马过时山月不知人事变夜来江上与谁期  

罗炯【`诗一首`】  

行县至浮查寺【`一作罗晌诗`】  

二十年前此布衣鹿鸣西上虎符归行时宾从光前事到防松杉长旧围野老竞遮官道拜沙鸥遥避隼旟飞春风一宿琉璃地自有泉声惬素机  

韩雄【`诗一首`】  

敕和元相公家园即事寄王相公  

共列中台贵能齐物外心回车青阁晩解带碧芳深夜水随畦入晴花度竹寻题诗更相应一字重千金苗仲方【`诗一首`】  

仲秋太常寺观公辂车拜陵  

南宫初开律金风已戒凉拜陵将展敬车辂俨成行士庶观祠礼公卿习章郊原佳气引园寝瑞烟长卤簿辞丹阙威仪列太常圣心何所寄惟徳在无忘  

陈嶰【`诗一首`】  

防易尊师不遇  

烂熳红霞光照衣苔封白石路微微华阳洞里何人在落尽松花不见归  

张起【`诗二首`】  

早过棃岭喜雪书情呈崔判官  

度岭逢朝雪行看马迹深轻标南国瑞寒慰北人心皎洁停丹嶂飘飖映绿林共君歌乐土无作白头吟  

春情  

画阁余寒在新年旧燕归梅花犹带雪未得试春衣陈政【`诗一首`】  

赠窦蔡二记室入蜀  

昆山积良寳大厦构众材马卿委官去邹子背淮来风流信多美朝夕豫平台逸翮独不羣清才复遒上六辅昔推名二江今振响英华虽外发磨琢终内朗四海奋羽仪清风久播驰沈郁林难厠青山翻易阻回首望烟霞谁知慕俦侣飘然不系舟为情自可求若奉西园夜浩想北园愁无因逐萍藻从尔泛清流  

李建业【`诗一首`】  

采菊  

簇簇竟相鲜一枝开几番味甘资麴蘗香好胜兰荪古道风揺逺荒篱露压繁盈筐时采得服饵近知门罗维【`诗一首`】  

水精环  

王室符长庆环中得水精任圆循不极见素质仍贞信是天然瑞非因朴斵成无瑕胜玉美至洁过冰清未肻齐珉价宁同杂佩声能衔任黄雀亦欲应时明  

殷益【`诗一首`】  

看牡丹  

拥毳对芳丛由来趣不同发从今日白花是去年红豓色随朝露馨香逐晩风何须待零落然后始知空李得【`诗一首`】  

赋得垣衣  

漠漠复霏霏为君垣上衣昭阳辇下草应笑此生非掩蔼青春去苍茫白露稀犹胜萍逐水流浪不相依王邵【`诗一首`】  

冬晩对雪忆胡防士  

寒更传唱晩清镜覧衰顔隔牖风惊竹开帘雪满山洒空深巷静积素广庭闲借问袁安舍翛然尚闭闗曹脩古【`诗一首`】  

池上  

荷叶罩芙蓉圎青映嫰红佳人南陌上翠盖立春风朱子真【`诗一首`】  

对赵颖歌  

人间几日变桑田谁识神仙洞里天短促虽知有殊异且须欢醉【`一作笑`】在生前  

严郭【`诗一首`】  

赋百舌鸟  

此禽轻巧少同伦我听长疑舌满身星未没河先报晓柳犹粘雪便迎春频嫌海燕巢难定却讶林莺语不真莫倚清风更多事玉楼还有晏眠人  

张子明【`诗一首`】  

孤雁  

只影翩翩下碧湘傍池鸳鹭宿银塘虽逢夜雨迷深浦终向晴天着旧行忆伴几回思片月蜕翎多为系繁霜江南塞北俱闗念两地飞归是故乡  

李谨言【`诗二首`】  

水殿抛毬曲二首  

侍宴黄昬晓未休玉阶夜色月如流朝来自觉承恩最笑倩傍人认绣毬  

堪恨隋家防帝王舞裀揉尽绣鸳鸯如今重到抛毬处不是金鑪旧日香  

吴烛【`诗一首`】  

铜雀妓  

秋色西陵满绿芜繁弦急管强欢娱长舒罗袖不成舞却向风前承泪珠  

张保嗣【`诗一首`】  

戏示诸妓  

绿罗裙上标三棒红粉腮邉泪两行抄手向前咨大使这回不敢恼儿郎  

潘图【`诗一首`】  

末秋到家  

归来无所利骨肉亦不喜黄犬却有情当门卧揺尾潘佐【`诗一首`】  

送人往宣城  

江畔送行人千山生暮氛谢安团扇上为画敬亭云李逸【`诗一首`】  

洛阳河亭奉酬留守郡公追送【`一作李益诗`】  

离亭饯落晖腊酒减征衣岁晩烟霞重川寒云树微戎装千里至旧路十年归还似汀洲雁相逢又背飞沈麟【`诗一首`】  

送道士曽昭莹  

南北东西事人间防也无昔曽栖玉笥今也返都雪片随天阔泉声落石孤丹霄人有约去采石菖蒲安凤【`诗一首`】  

赠别徐侃  

一自离乡国十年在咸秦泣尽卞和血不逢一故人今日旧友别羞此漂泊身离情吟诗防麻衣掩泪频泪别各分袂且及来年春  

李伦【`诗一首`】  

顾城  

世乆荒墟在白云几代耕市防新草緑里社故烟轻不谨罹天讨来苏岂忿兵谁云殷鉴逺今古在人程卢子发【`诗一首`】  

金钱花  

轮廓休夸四字书红窠写出对庭除时时买得佳人笑本色金钱却不如  

王梦周【`诗一首`】  

故白岩禅师院  

能师还世名还在空闭禅堂满院苔花树不随人寂寞数株犹自出墙来  

孙咸【`诗一首`】  

题九天使者庙【`又见防记卷`】  

独入宫礼至真焚香不为贱贫身秦淮两岸沙埋骨湓浦千家血染尘庐阜烟霞谁是主虎溪风月属何人九江太守勤王事好放天兵渡要津  

李澣【`诗一首`】  

房公旧竹亭闻琴  

石室寒飇警孙枝雅器裁坐来山水操断吊尘埃钱戭【`诗一首`】  

清溪馆作  

指途清溪里左右唯深林云蔽望乡防雨愁为客心遇人多物役听鸟时幽音何必沧浪水庶兹浣尘襟韦道逊【`诗一首`】  

晩春宴  

日斜宾馆晚春轻麦初檐暄巢幕燕池跃戏莲鱼石声随流响桐影傍岩疎谁能千里外独寄八行书王揆【`诗一首`】  

长沙六快诗  

湖外风物奇长沙信难续衡峰排古青湘水湛寒緑舟檝通大江车轮防平陆昔贤官是邦仁泽流丰沃今贤官是邦刳防人脂肉怀昔甘棠花伤今猛虎毒然此一郡内所乐人才六漕与二宪僚守连两通属髙堂日暮防深夜继以烛帏幙皆绮纨器皿尽金玉歌喉若珠累舞腰如素束千态与万状六人欢不足因成快活诗荐之尧舜目  

王言史【`诗一首`】  

广州王园寺伏日即事寄北中亲友  

南越逢初伏东林度一朝曲池煎畏景髙阁絶微飇竹簟移先洒蒲葵破复揺地偏毛瘴近山毒火威饶裛汗絺如濯亲牀枕并烧堕枝伤翠羽萎叶惜红蕉且困流金炽难成独酌謡望霖窥润础思吹纎条旅恨生乌浒乡心系浴桥谁怜在炎客一夕壮容销  

## 御定全唐诗卷七百七十一  

宋雍【`一作邕诗二首　以下爵里世次俱无考`】  

春日  

轻花细叶满林端昨夜春风暁色寒黄鸟不堪愁里听緑杨宜向雨中防  

失题  

斜雨飞丝织晩风疎帘半卷野亭空荷花开尽秋光晚零落残红緑沼中  

戴休珽【`诗一首`】  

古意  

穷秋朔风起沧海愁阴涨虏骑掠河南汉兵屯防上羽书惊沙漠刁斗喧亭障关塞何苍茫遥烽递相望弱龄负竒节侠客多招访投笔弃繻【`一作书`】生提戈逐飞将拔劒照霜白怒发冲冠壮防立万里功视君封侯相卢鉟【`诗一首`】  

朂曹生  

桑扈交飞百舌忙祖亭闻乐倍思乡尊前有恨惭卑宦席上无憀爱艶妆莫为狂花迷眼界湏求真理定心王游蜂采掇何时已祗恐多言议短长  

赵【`诗二首`】  

琴歌  

緑琴制自桐孙枝十年窗下无人知清声不与众乐杂所以屈受尘埃欺七弦脆断虫丝朽辨别不曽逢好手琴声若似琵琶声卖与时人应已乆玉徽冷落无光彩堪恨钟期不相待凤啭吟幽鹤舞时撚弄铮摐声亦在向曽守贫贫不彻贱价与人人不别前回忍泪却收来泣向秋风两条血乃知凡俗难可名轻者却重重者轻真龙不圣土龙圣鳯皇哑舌鸱鸮鸣何殊此琴哀怨苦寂寞沈埋在幽户万重山水不肯听俗耳乐闻人打鼓知君立身待分义驱喝风雷在平地一生从事不因人徤歩窣云皆自致不辞重拂上尘市防不买多谗人莫辞憔悴与买取为君一曲号青春  

废长行【`辨其惑于无益之戏而不务恤民也`】  

紫牙镂合方如斗二十四星衔月口贵人迷此华筵中运木手交如阵鬬不算劳神运枯木且废为官恤惸独门前有吏吓孤穷欲诉门深抱寃哭耳厌人催坐衙早才闻此戏身先到理人似爱长行心天下安平多草草何当化局为明镜挂在髙堂辨邪正何当化子作笔锋常在手中行法令莫令终日迷如此不治生民负天子张安石【`有涪江集一卷今存诗二首`】  

玉女词  

绮荐银屏空积尘栁眉桃脸暗销春不湏更学阳防女为雨为云趁恼人  

苦别  

向前不信别离苦而今自到别离处两行粉泪红防干一朶芙蕖带残露  

蒋吉【`诗十五首`】  

石城  

系缆石城下恣吟怀暂开江人桡艇子将谓莫愁来  

汉东道中  

九十九冈遥天寒雪未消羸童牵瘦马不敢过危桥  

髙溪有怀  

驻马髙溪侧旅人千里情雁山山下水还作此泉声  

寄进士贾希  

恨苦泪不落耿然东北心空嚢与瘦马羁绁意应深  

出塞  

瘦马羸童行背秦暮鸦撩乱入残云北风吹起寒营角直至榆闗人尽闻  

旅泊  

霜月正髙鹦鹉洲美人清唱发红楼乡心暗逐秋江水直到吴山脚下流  

次青云驿  

马转栎林山鸟飞商溪流水背残晖行人几在青云路底事风尘犹满衣  

大庾驿有怀  

一嚢书重百余斤邮吏宁知去计贫莫讶偏吟望乡句明朝便见南人  

题商山修路僧院  

此地修行山几枯草堂生计只缾盂支郎既解除艰险试看人心平得无  

题长安僧院  

出门争走九衢尘总是浮生不了身惟有水田衣下客大家忙处作闲人  

次商于感旧寄卢中丞  

昔年簮组隘丘门今日旌幢一院存何事商于泪如雨小儒偏受陆家恩  

樵翁  

独入深山信脚行惯当防虎不曽惊路旁花发无心看惟见枯枝刮眼明  

四老庙  

无端舍钓学干名不得溪山养性情自省此身非逹者今朝羞拜四先生  

昭君冢  

曽为汉帝眼中人今作狂胡陌上尘身死不知多少载冢花犹带洛阳春  

闻歌竹枝  

廵隄听唱竹枝词正是月髙风静时独向东南人不防弟兄俱在楚江湄  

周濆【`诗四首`】  

重门曲  

憔悴容华怯对春寂寥宫殿鎻闲门此身却羡宫中树不失芳时雨露恩  

山下水  

背云冲石出深山浅碧泠泠一带寒不独有声流出此防归沧海助波澜  

逢邻女  

日髙邻女笑相逢慢束罗裙半露胸莫向秋池照緑水参差羞杀白芙蓉  

废宅  

牢落画堂空鎻尘荒凉庭树暗消春豪家莫笑此中事曽见此中人笑人  

## 御定全唐诗卷七百七十二  

赵起【`诗一首　以下无世次爵里可考`】  

奉和登防昌山应制【`一作钱起诗`】  

睿想入希夷真游到具茨玉鸾登嶂逺云辂出花迟泉壑凝神处阳和布泽时六龙多顺动四海正雍熈王瓒【`诗二首`】  

冬日与羣公泛舟焦山  

江外水【`一作水初`】不冻今年寒复迟众芳且未歇近腊仍裌衣载酒适我情兴来趣渐微方舟大川上环酌对落晖两片青石棱波际无因依三山安可到欲到风引归沧溟壮观多心目豁暂时况得穷日夕乗槎何所之纵歩不知逺夕阳犹未囘好花随处发流水趂人来慕容韦【`诗一首`】  

度揭鸿岭【`漳州`】  

闽越曾为塞将军旧置营我歌空感慨西北望神京黄文【`诗一首`】  

湘江  

潇湘江头三月春栁条弄日揺黄金鹧鸪一声在何许黄陵庙前烟霭深丹青欲画无好手稳提王勒沈吟乆马蹄不为行客留心挂长林屡回首  

唐温如【`诗一首`】  

题龙阳县青草湖  

西风吹老洞庭波一夜湘君白髪多醉后不知天在水满船清梦压星河  

欧阳宾【`一作膑诗一首`】  

訾家洲  

旧业分明桂水头人归业尽水东流春风日暮江头立不及渔人有钓舟  

何敬【`诗一首`】  

题吉州龙溪  

龙溪之山秀而峙龙溪之水清无底狂风激烈翻春涛薄雾冥蒙溢清泚奔流百折银河通落花滚滚浮霞红四时佳境不可穷彷佛直与桃源通  

杨彝【`诗一首`】  

过睦州青溪渡  

天濶衔江雨冥冥上客衣潭清鱼可数沙晩鴈争飞川谷防云气鹈鹕傍钓矶飘零江海客欹侧一帆归裵瑶【`诗一首`】  

阖闾城怀古  

五湖春水接遥天国破君亡不记年惟有妖娥曽舞处古台寂寞起愁烟  

郑玉【`诗一首`】  

苇谷  

水防三川漾碧波雕阴人唱采花歌旧时白翟今荒壤苇谷凄凄风雨多  

麻温其【`诗一首`】  

登岳阳楼  

湖邉景物属秋天楼上风光似去年仙侣缑生防福地湘娥帝子寄哀云门自绕轩台外木叶偏飞楚客前极目江山何处是一帆万里信归船  

韦镒【`诗一首`】  

经望湖驿  

大漠无屯云孤峯出乱栁前驱白登道顾失飞狐口遥忆代王城俯临恒山后累累多古墓寂寞为墟乆岂不固金汤终闻击铜斗交懽初仗信接防翻贻咎埋寳贼夫人磨笄伤彼妇功成行且薄义立名不朽莫慎纎微端其何社稷守身殁国遂亡此立人君丑  

谢太虚【`诗一首`】  

杪秋洞庭怀王道士  

漂泊日复日洞庭今更秋青桃亦何意此夜催人愁惆怅客中月裵回江上楼心知楚天逺目送沧波流谢客久已灭微言无防求空余白云在客兴随孤舟千里杳难尽一身常独防故园复何许江汉徒迟留  

周岳秀【`诗一首`】  

君山祠  

万顷湖波浸碧天旌封香火几千年风涛澎湃鱼龙舞栋宇峥嵘燕雀迁逺岫光中浓淡树斜阳影里往来船江河愿借吹嘘便应有神功在目前  

马逢【`诗五首`】  

新乐府  

温谷春生至宸游近甸荣云随天上转风入御筵轻翠盖浮佳气朱楼依太清朝臣冠劔退宫女管迎  

部落曲  

蕃军傍塞游代马喷风秋老将垂金甲阏支着锦裘雕戈防豹尾红斾插狼头日暮天山下鸣笳汉使愁  

从军  

汉马千蹄合一羣单于鼓角隔山闻沙塠风起红楼下飞上胡天作阵云  

宫词二首【`一作顾况诗`】  

金吾持防防轩檐天乐传教万姓瞻楼上美人相倚看红妆透出水晶帘  

玉楼天半起笙歌风送宫人笑语和月影殿开闻晓漏水晶帘卷近秋河  

## 御定全唐诗卷七百七十三  

萧意【`诗一首　以下见玉防后集`】  

长门失宠  

自从别銮殿长门防度春不知金屋里更贮若为人徐之才【`诗一首`】  

下山逢故夫  

踟蹰下山妇共申别离乆为问织缣人何必长相守张陵【`诗一首`】  

虏患  

今日汉家探使回蚁叠胡兵来未歇春风渭水不敢流縂作六军心上血  

蔡瓌【`诗一首`】  

夏日闺怨  

桃径李蹊絶芳园炎氛炽日满愁轩枝上鸟惊朱槿落池中鱼戏緑苹翻君恋京师久防滞妾怨髙楼积年岁  

非关曽入楚王宫直为相思腰转细卧簟乘闲乍逐凉熏炉畏热嬾防香雨霑柳叶如啼眼露滴莲花似汗妆全由独自羞防影艶是孤眠疑夜永无情拂镜不成妆有时却扇还风静近日书来道欲归鸳鸯文锦字息机但恐愁容不相识为教恒着别时衣  

唐怡【`诗二首`】  

咏破扇  

轮如明月尽罗似薄云穿无由重掩笑分在秋风前  

述怀  

万事皆零落平生不可思惟余酒中趣不减少年时潘求仁【`诗一首`】  

咏烛寄人  

烛与人相似通宵遽白煎不应须下泪祗是为人然阎德隐【`诗二首`】  

薛王花烛行【`第三句缺六字`】  

王子仙车下凤防紫缨金勒驭龙媒　　　　　　出环佩锵锵天上来鳷鹊楼前云半卷鸳鸯殿上月裵囘玉盘错落银灯照珠帐珑寳扇开盈盈二八谁家子红粉新妆胜桃李从来六行比齐姜自许千门奉楚王楚王宫里能服餙顾盻倾城复倾国合欢锦带蒲萄花连理香裠石榴色金炉半夜起氛氲翡翠被重苏合熏不学曹王遇神女莫言罗敷邀使君同心婉娩若琴瑟更笑天河有灵匹一朝福履盛王门百代光辉增帝室富贵荣华实可怜路旁观者谓神仙祗应早得淮南术防见双飞入紫烟  

三月歌  

洛阳城路九春衢洛阳城外栁千株能得来时作眼觅天津槗侧锦屠苏  

刘元叔【`一作淑诗一首`】  

妾薄命  

自从离别守空闺遥闻征战赴【`一作起`】云梯夜夜思君辽海北年年弃【`一作抛`】妾渭桥西阳春白日照空暖紫燕衔【`一作红`】花向庭满彩鸾琴里怨声多飞鹊镜前妆梳【`一作顔色`】断谁家夫壻不从征应是渔阳别有情莫道红顔燕地少家家还似洛阳城旦【`一作且`】逐新人殊未归还令秋至夜霜飞北斗星前横旅【`一作度`】鴈南楼月下寒衣夜【`一作更`】深闻鴈肠欲絶独坐缝衣灯又灭【`一作独处挑灯灯复灭`】暗啼罗帐空自怜梦度阳闗向谁説每怜容貌宛如神如何薄命不如人待君朝夕燕山至好作明年杨栁春常理【`诗二首`】  

古别离  

君御狐白裘妾居缃绮帱粟钿金夹膝花错玉搔头离别生庭草征衣断戍楼蟏蛸网清曙菡萏落红秋小胆空房怯长睂满镜愁为传儿女意不用逺封侯  

妾薄命  

十五玉童色双蛾青弯弯鸟衔樱桃花此时刺绣闲娇小恣所爱误人金指环艶花句引落灭烛屏风关妾怕愁中画君偷薄里还初谓来心平若案谁知别意险如山乍啼罗袖娇遮面不忍看君莫惜顔  

冯待征【`诗一首`】  

虞姬怨【`第二十句缺三字`】  

妾本江南采莲女君是江东学剑人逢君游侠英雄日值妾年华桃李春年华灼灼艶桃李结发簮花配君子行逢楚汉正相持辞家上马从君起岁岁年年事征战侍君帷幙损红顔不惜罗衣沾马汗不辞红粉着刀环相期相许定闗中鸣銮鸣佩入秦宫谁误四面楚歌起果知五星汉道雄天时人事有兴灭智穷计屈心摧折泽中马力先战疲帐下蛾眉　　　君王是日无神彩贱妾此时容貌改拔山意气都已无渡江面目今何在终天隔地与君辞恨似流波无息时使妾本来不相识岂见中途怀苦悲  

冷朝光【`诗一首`】  

越谿怨  

越王宫里如花人越水谿头采白苹白苹未尽人先尽谁见江南春复春  

卫万【`诗一首`】  

吴宫怨  

君不见吴王宫阁临江起不见珠帘见江水晓气晴来双阙间潮声夜落千门里句践城中非旧春姑苏防下【`一作上`】起黄尘祗今唯有西江月曽照吴王宫里人李章【`诗一首`】  

春游吟  

初春徧芳甸十里蔼盈瞩美人摘新英歩歩翫春绿所思杳何处宛在吴江曲可怜不得共芳菲日暮归来泪满衣  

王沈【`诗一首`】  

媫妤怨  

长信梨花暗欲栖应门上钥草萋萋春风吹花乱扑户【`一作石`】斑絶车声不至啼  

王偃【`诗二首`】  

夜夜曲  

北斗星移银汉低班姬愁思凤城西青槐陌上行人絶明月楼前乌夜啼  

明君词  

北望单于日半斜明君马上泣胡沙一双泪滴黄河水应得东流入汉家  

李暇【`诗五首`】  

拟古东飞伯劳歌  

秦王龙剑燕后琴瑚寳匣镂双心谁家女儿抱香枕开衾灭烛愿侍寝琼牕半上金镂帱轻罗掩【`一作隠`】面不遮【`一作障`】羞青绮帏【`一作帐`】中坐相忆红鸾镜里见愁色檐花照月莺对栖空将可怜暗中啼  

怨诗三首  

罗敷初总髻蕙芳正娇小月落始归船春眠恒着晓何处期郎游小苑花台间相忆不可见且复乗月还别前花照路别后露垂叶歌舞须及时如何坐悲妾  

碧玉歌  

碧玉上官妓出入千花林珠被玳瑁牀感郎情意深李播【`诗一首`】  

见美人闻琴不听  

洛浦风流雪阳防朝暮云闻琴不肻听似妒卓文君辛智【`诗三首`】  

赋诗【`谈賔録云智在国子监赋此诗同房常定宗改始字为转字争之为已作同下牒见博士罗道琮判云昔五字防表以理切称竒今一言竞诗取词多为主诗归智转还定宗以状牒知任为公验`】  

君为河邉草逢春心剰生妾如台上镜得照始分明自君之出矣【`乐府诗集作李康成诗按康成撰玉防后集以此首为智作康成别有一作`】  

自君之岀矣梁尘静不飞思君如满月夜夜减容辉  

又【`见吟窗杂録`】  

自君之出矣宝镜为谁明思君如陇水常闻呜咽声  

## 御定全唐诗卷七百七十四  

吉师老【`诗四首　以下世次爵里俱无考`】  

题春梦秋归故里【`一本无秋归故里四字`】  

故国归路赊春晩在天涯明月夜来梦碧山秋到家开闻落叶逺墅见晴鸦惊起晓庭际莺啼桃杏花  

看蜀女转昭君变  

妖姬未着石榴裙自道家连锦水濆檀口解知千载事清词堪叹九秋文翠眉嚬处楚邉月画卷开时塞外云説尽绮罗当日恨昭君传意向文君  

放猨  

放尔千山万水【`一作里`】身野泉晴树好为邻啼时莫近【`一作向`】潇湘岸明月孤舟有旅人  

鸳鸯  

江岛蒙蒙烟霭微緑芜深处刷毛衣渡头惊起一双去飞上文君旧锦机  

吴商浩【`诗九首`】  

巫峡听猨  

巴江猨啸苦响入客舟中孤枕破残梦三声随晓风连云波澹澹和雾雨蒙蒙巫峡去家逺不堪魂断空  

长安春赠友人  

繁华堪泣帝城春粉堞青楼势碍云花对玉钩帘外发歌飘尘土路邉闻防多逺客魂空断何处王孙酒自醺各有归程千万里东风时节恨离羣  

塞上即事  

身似星流迹似蓬玉闗孤望杳溟蒙寒沙万里平铺月晓角一声髙卷【`一作绕`】风战士殁邉魂尚哭单于猎处火【`一作烧`】犹红分明更想残宵梦故国依然在【`一作到`】甬东  

宿山驿  

文战何堪功未圗又驱羸马指天衢露华凝夜渚莲尽月彩满轮山驿孤岐路辛勤终日有乡闗音信隔年无好同【`一作乗`】范蠡扁舟兴髙挂一帆归五湖  

北邙山  

北邙山草又青青今日销魂事可明绿酒醉来春未歇白杨风起栁初晴冈原旋松新长年代无人阙半平堪取金炉九还药不能随梦向浮生  

秋塘晓望  

钟尽疎桐散曙鸦故山烟树隔天涯西风一夜秋塘晓零落几多红藕花  

水楼感事  

髙柳螀啼雨后秋年光空感泪如流满湖菱荇东归晚闲倚南轩尽日愁  

泊舟  

身逐烟波魂自惊木兰舟上一帆轻云中有寺在何防山底宿时闻磬声  

湘云【`首句缺一字`】  

满湘江云莹空纷纷长对水溶溶日西遥望自归处  

尽挂九疑千万峰  

沈祖仙【`一作山诗一首`】  

秋闺  

白马三军客青娥十载思玉庭霜落夜罗幌月明时鑪冷蜘蛛喜灯髙【`一作寒`】熠燿期愁多不可曙流涕坐空帏邵士彦【`诗一首`】  

秋闺  

斜日空庭暮幽闺积恨盈细风吹帐冷微月度窗明怨坐啼相续愁眠梦不成调琴欲有弄畏作断肠声吴大江【`诗一首`】  

衣  

沙塞秋应晩金闺恨已空那堪裂纨素时许出房栊杵影弄寒月砧声调夜风裁缝双泪尽万里寄云中荆叔【`诗一首`】  

题慈恩塔  

汉国山河在秦陵草树深暮云千里色无防不伤心萧静【`诗一首`】  

三湘有怀  

栁絮飞来别洛阳梅花落后到三湘世情已逐浮云散离恨空随江水长  

元凛【`诗二首`】  

九日对酒  

嘉辰复遇登髙防良朋笑语倾金罍烟摊秋色正堪翫风惹菊香无限来未保乱离今日后且谋欢洽玉山頽谁知靖节当时事空学狂歌倒载回  

中秋夜不见月  

蟾轮何事色全微赚得佳人出绣帏四野雾凝空寂寞九霄云锁絶光辉吟诗得句翻停笔翫处临尊却掩扉公子倚栏犹怅望嬾将红烛草堂归  

徐振【`诗二首`】  

雷塘  

九重城阙悲凉尽一聚园林怨恨长花忆所为犹自笑草知无道更应荒诗名占得风流在酒兴催教运祚亡若问皇天惆怅事只应斜日照雷塘  

古意  

扰扰都城晓又昏六街车马五侯门箕山渭水空明月可是巢由絶子孙  

张侹【`诗一首`】  

寄人  

酷怜风月为多情还到春时别恨生倚柱寻思倍惆怅一塲春梦不分明  

方泽【`诗一首`】  

武昌阻风  

江上春风留客舟无穷归思满东流与君尽日闲临水贪看飞花忘却愁  

景池【`诗一首`】  

秋夜宿淮口  

露白草犹青淮舟倚岸停风帆几处客天地两河星树静禽眠草沙寒鹿过汀明朝谁结伴直去泛沧溟张鸿【`诗一首`】  

赠乔尊师  

长忌时人识有家云涧深性惟耽嗜酒贫不破除琴静鼓三通齿频汤一味参知师最知我相引坐柽阴姚揆【`诗二首`】  

村行  

天淡雨初晴游人恨不胜乱山啼蜀魄孤櫂宿巴陵影暗村桥栁光寒水寺灯罢吟思故国外有渔罾  

颍川客舍  

素琴孤劔尚闲游谁共芳尊话唱酬乡梦有时生枕上客情终日在睂头云拖雨脚连天去树夹河声绕郡流回首帝京归未得不堪吟倚夕阳楼  

王训【`诗一首`】  

独不见  

日晚宜春暮风软上林朝对酒近初莭开楼荡夜謡石桥通小涧竹路上青霄持底谁见许长愁成细腰张炽【`诗一首`】  

归去来引  

归去来归期不可违相见旋明月浮云共我归  

虞羽客【`诗一首`】  

结客少年塲行  

幽并侠少年金络控连钱窃符方救赵击筑正怀燕轻生辞鳯阙挥袂上祈连陆离横寳劒出没骛征旃蒙轮恒顾敌超乗忽【`一作縂`】争先摧枯逾百战拓地逺三千骨都魂已散楼兰首复传龙城含宿雾瀚海接【`一作隔`】遥天歌吹金微返振旅玉门旋烽火今已息非复照甘泉郑渥【`诗二首`】  

塞上  

出门何防问西东指画翻为语论同到此客头潜觉白未秋山叶已飘红帐前影落传书鴈日下声交失马翁早晚回鞭复南去大衣髙盖汉乡风  

洛阳道  

客亭门外路东西多少喧腾事不齐杨栁惹鞭公子醉苎麻掩泪鲁人迷通宵尘土飞山月是防经营夹御堤顷刻知音几存殁半回依约认轮蹄  

## 御定全唐诗卷七百七十五  

崔江【`诗一首　以下世次爵里俱无考`】  

宜春郡城闻猨  

怨抱霜枝向月啼数声清绕郡城低那堪日夜有云雨便似巫山与建溪  

李伉【`诗一首`】  

谪宜阳到荆渚  

汉江江水水连天被谪宜阳路几千为问【`一作恨`】野人山鸟语问予归櫂是何年  

刘望【`诗一首`】  

九嶷山【`山在萍乡上有九嶷仙观`】  

鼎湖冠劒有遗踪晋汉真人羽化同九转药成丹灶冷五车云去玉堂空仙家日月蓬壶里尘世烟花梦寐中徒有旧山流水畔老松枝叶苦吟风  

易思【`一作偲诗四首`】  

郡城放猨献衞使君  

千岩万壑与云连放出雕笼任自然叶洒惊风啼暮雨月凝残雪饮流泉临岐莫似三声日避射须依绕树年应解感恩寻太守攀萝时复到楼前  

题袁州龙兴寺  

百尺古松松下寺宝幡朱盖画珊珊闲庭甘露几回落青石绿苔犹未干  

山中送弟方质  

山中殷勤弟别兄兄还送弟下山行芦花飞处秋风起日暮不堪闻鴈声  

寻易尊师不遇  

烂漫红霞光照衣苔封白石路防防华阳洞里人何在落尽松花不见归  

赵防【`诗一首`】  

秋日寄弟  

凉风飒庭户渐疑华发侵已经杨栁谢犹听蟪蛄吟雨助滩声出云连野色深鹡鸰今在逺年酒共谁斟刘廓【`诗一首`】  

杨岐山  

千围古寺深处敞楼台景异寻常处人须特达来松杉寒更茂岚霭昼还开欲续丰碑语含毫恨不才姚偓【`诗一首`】  

南源山  

修径投幽隠轻裘怯暮寒闲僧能解榻倦客得休鞍白雨鸣山麓青灯语夜防明朝梯石路更仗笋舆安戴衢【`诗一首`】  

下第夜吟  

扰扰东西南北情何人于此悟浮生还缘无月春风夜暂得独闻流水声  

句  

坐落千门日吟残午夜灯  

李建枢【`诗一首`】  

咏月  

昨夜圆非今夜圆却疑圆处减婵娟一年十二度圆缺能得几多时少年  

谢邈【`诗二首`】  

谢人惠琴材  

风撼桐丝带月明羽人乗醉截秋声七弦妙制饶仙品三尺良材称道情池小未开春浪泛岳低犹欠暮云生何因乞与元中术临化无妨膝上横  

谢僧寄拄杖  

峭壁猨啼采处深一枝竒异出孤岑感师千里寄来意发我片云归去心窗外冷敲檐冻折溪边闲防戏鱼沉他年必借相携力蹇歩犹能返故林  

唐备【`诗三首`】  

失题二首  

天若无雪霜青松不如草地若无山川何人重平道一日天无风四溟波尽息人心风不吹波浪髙百尺  

道傍木  

狂风防倒树树倒根已露上有数枝藤青青犹未悟方棫【`诗一首`】  

失题【`一作陈叔宝诗`】  

午醉醒来晩无人梦自惊夕阳如有意长傍小窗明范夜【`诗一首`】  

失题  

举意三江竭兴心四海枯南游李邕死北望宋珪殂卢羣玉【`诗二首`】  

失题  

酒泻银瓶到底清夜深丝竹凤凰鸣红妆醉起一花落更引春风无限情  

投卢尚书  

无力不任为走役有文安敢滞清平从来若把耕桑定免恃雕虫悮此生  

杨行敏【`诗二首`】  

失题二首  

驽骀嘶叫知无定骐骥低垂自有心山上髙松溪畔竹清风才动是知音  

杜鹃花里杜鹃啼浅紫深红更傍溪迟日霁光搜客思晓来山路恨如迷  

张懐【`诗一首`】  

吴江别王长史  

多年襆被玉山岑鬓雪欺人忽满簪驽马虽然贪短豆野麋终是忆长林鲈鱼未得乗归兴鸥鸟惟应信此心见説新桥好风景会须乗月濯烦襟  

赵湘【`诗一首`】  

题天台石桥  

白石峰犹在横桥一径微多年无客过落日有云归水净苔生发山寒树着衣如何方广寺千古去人稀杨持【`诗一首`】  

寄朗陵兄  

刺举官犹屈风謡政已成行看换组奏最谒承明李聪【`诗一首`】  

咏溪在历阳西一里【`第二句缺一字`】  

泠泠一带清溪水逺派　通厯阳市涓涓出自碧湖中流入楚江烟雾里  

徐介【`诗一首`】  

耒阳杜工部祠堂  

手接汨罗水天心知所存故教工部死来伴大夫魂流落同千古风骚共一源消凝伤往事斜日隠頽垣李士元【`或云尝为僧返初诗二首`】  

登单于台  

悔上层楼望翻成极目愁路沿葱岭去河背玉闗流马散眠沙碛兵闲倚戍楼残阳三会角吹白旅人头  

登阁  

乱后独来登大阁凭防举目尽伤心长堤过雨人行少废苑经秋草自深破落侯家通永巷萧条宫树接疎林总输释氏青莲馆依旧重重布地金  

## 御定全唐诗卷七百七十六  

冯道之【`一作用之　诗一首以下无世次爵里可考`】  

山中作  

草堂在岩下卜居聊自适桂气满堦庭松隂生枕席逺瞻惟鸟度旁信无人迹霭霭云生潺潺水流石颇寻黄卷理庶就丹砂益此即契吾生何为苦尘役徐谦【`诗二首`】  

短歌二首  

穷通皆是运荣辱岂闗身不愿【`一作顾`】门前客看时逄故人  

意气青云里爽朗烟霞外不羡一囊钱唯重心襟防杨达【`诗二首`】  

塞下曲  

秋日并州路黄榆落故闗孤城吹角罢数骑射雕还帐幕遥临水牛羊自下山行人正垂泪火起云间  

明妃怨  

汉国明妃去不还马驼弦管向隂山匣中纵有菱花镜羞对单于照旧顔  

杨逵【`诗一首`】  

送邹尊师归洞庭【`一作杨逹诗`】  

众岛在波心曽居【`一作为`】旧隐林近闻飞檄急转忆卧云深卖药唯供酒归舟只载琴遥知明月夜坐石自开襟魏兼恕【`诗一首`】  

送张兵曹赴营田  

河曲今无战王师每务农选才当重委足食乃深功草色孤城外云隂絶漠【`一作汉`】中萧闗休叹别归望在乗騘贾彦璋【`诗四首`】  

晩霁登汝南大云阁  

禅宫新歇雨香阁晩登临邑树晴光起川苖佳气深水包城下岸云细郢中岑自叹牵卑日聊开望逺心  

宿香山阁  

暝望香山阁梯云宿半空轩窗闭潮海枕席拂烟虹朱网防栖鸽纱灯防夕虫一闻鸡唱晓已见日曈曈  

苏著作山池  

水树子云家峯瀛宛不賖芥浮舟是叶莲发岫为花酌蚁开春瓮观鱼凭海查游苏多石友题赠满瑶华  

王龙骧墓  

昔擅登坛宠爰光典午朝刀悬临益梦龙启渡江謡茂绩当年举英魂此地销唯余孤垅上日夕起松飇欧阳瑾【`诗一首`】  

折杨柳  

垂柳拂妆台葳防叶半开年华枝上见边思曲中来嫰色宜新雨轻花伴落梅朝朝倦攀折征戍几时回李叔卿【`诗二首`】  

江南曲  

湖上女江南花无防越女春浣纱风似箭月如少年吴儿晓进船郗家子弟谢家郎乌巾白袷紫香囊菱歌思欲絶楚舞断人肠歌舞未终涕双陨旧宫坡陁才【`一作絶`】嶙隠西山暮雨过江来北渚春云沿海尽渡口水流缓妾归宵剰迟含情为君再理曲月华照出澄江时  

芳树  

春看玫瑰树西邻即宋家门深重暗叶墙近度飞花影拂桃隂浅香传李迳斜靓妆愁日暮流涕向窗纱熊曜【`诗一首`】  

送杨谏议赴河西节度判官兼呈韩王二侍御  

贤哉征西将幕府多俊人筹议秉刀尺话言在经纶先鞭羡之子走马辞咸秦庭论许名实数公当即真行行弄文翰婉婉光使臣今者所从谁不闻歌苦辛黄云萧闗道白日惊沙尘虏冦有时猎汉兵行【`一作仍`】复【`一作夜`】廵王师已无战传檄奉良臣  

李宾【`诗二首`】  

登巴陵开元寺西阁赠衡岳僧方外  

衡岳有开士五峰秀贞骨见君万里心海水照秋月大臣南溟去问道皆请谒洒以【`一作明非`】甘露言清凉润肌发湖海落天镜香阁凌银阙登眺餐惠风心花期启发  

登瓦官寺阁  

晨登瓦官阁极眺金陵城钟山对北户淮水入南荣漫漫雨花落嘈嘈天乐鸣两廊振法鼓四角吹风筝杳无【`一作出`】霄汉上仰攀日月行山空覇气灭地古寒隂生寥廓云海晩苍茫宫观平门余阊阖字楼识凤凰名雷作百川【`一作山`】动神扶万栱倾灵光一向贵长此镇吴京唐尧臣【`诗一首`】  

金陵懐古  

晋末英雄起神器沦荒服胡月蚀中原白日升旸谷金陵实形胜闗山固重复巨壑隍北壖长江堑西隩凿山拟嵩华穿地象伊谷草昧席罗图荜路戴黄屋一时因地险五世享天禄礼乐何煌煌文章纷郁郁多士春林秀作颂清风穆出入三百年朝事几翻覆搀抢如云勃鲸鲵旋自曝倦闻金鼎移骤覩灵卜吁嗟王气尽坐悲天运倐天道何茫茫善滛乃相复行路偏衣半遂亡大梁族日隠汀洲上登舻川陆月廻吴山树风闻楚江鹄因依兰蕙藂采襭不盈掬  

郑缙【`诗二首`】  

咏浮沤为辛明府作  

行潦散轻沤清规吐【`一作晩`】未收雨来波际合风起浪中浮晶晃明苔砌参差绕芥舟影疑星泛晓光似露涵【`一作含`】秋皎皎珠同净漂漂梗共流洁容无变染圆知有谦柔欲作微涓效先从淡水游  

莺【`一作孙处诗`】  

欲啭声犹涩将飞羽未调髙风不借便何处得迁乔吴英秀【`诗一首`】  

鹦鹉  

莫把金笼闭鹦鹉个个聪明解人语忽然更向君前言三十六宫愁几许  

陈凝【`诗一首`】  

马  

未明龙骨骏幸得到神州自有千金价寕忘伯乐酬虽知殊欵段莫敢比骅骝若遇追风便当轩一举头伊梦昌【`诗一首`】  

凤  

好是山家凤歌成非楚鸡毫光洒风雨纹防动云霓竹实不得饱桐孙何足栖岐阳今好去律吕正凄凄郑严【`诗一首`】  

送韦员外赴朔方  

白露边秋早皇华戎事催已推仙省妙更是幕中才出饯倾朝列深功伫帝台坐闻长策利终见勒铭廻柳曽【`诗一首`】  

险竿行  

山险惊摧辀水险能覆舟奈何平地不肻立走上百尺髙竿头我不知尔是人耶复猱耶使我为尔长叹嗟我闻孝子不许国忠臣不爱家尔今轻命重黄金忠孝两亏徒尔夸始以险技悦君目终以贪心媚君禄百尺髙竿百度缘一足参差一家哭险竿儿听我语更有险徒险于汝重于权者失君恩落向天涯海边去险竿儿尔须知险途欲往尔可思上得不下下不得我谓此軰险于险竿儿  

牛殳【`诗二首`】  

琵琶行  

何人斸得一片木三尺春冰五音足一弹决破真珠囊迸落金盘声断续飘飘飖飖寒丁丁虫豸出蛰神鬼惊秋鸿叫侣代云黒猩猩夜啼蛮月明潏潏汨汨声不定羌人学汉语未正若似长安月蚀时满城敲鼓声噒噒青山飞起不压物野水流来欲湿人伤心忆得陈后主春殿半酣细腰舞黄莺百舌正相呼玉树后庭花带雨二妃哭处山重重二妃没后云溶溶夜深霜露锁空庙零落一丛斑竹风金谷园中草初绿石崇一弄思归曲当时二十四友人手把金杯听不足又似贾客蜀道间千铎万磬鸣空山未若此调呦呦兮啁啁嘈嘈兮啾啾引之于山兽不能走吹之于水鱼不能游方知此艺不可有人间万事凭双手若何为我再三弹送却花前一尊酒  

方响歌  

乐中何乐偏堪赏无过夜深听方响缓击急击曲未终暴雨飘飘生坐上铿铿铛铛寒重重盘涡蹙鸣蛟龙髙楼漏滴金壶水碎电打着山寺钟又似公卿入朝去环佩鸣玉长街路忽然碎打入破声石崇推倒瑚树长短参差十六片敲击宫商无不遍此乐不教外人闻寻常只向堂前宴  

卫光一【`诗一首`】  

经太华  

太华五千寻重嵒合【`一作才`】沓起势飞白云外影倒黄河里上有千莲叶服之久不死山髙采难得叹息徒仰止林璠【`诗一首`】  

季夏入北山  

整驾俟明发逶迤历险途天形逼峰尽地势入谿无树绕圆潭密云横叠障孤谁怜后时者六月未南图顔胄【`诗一首`】  

适思  

芳岁不我与飒然凉风生繁华扫地歇蟋蟀充堂鸣感物増忧思奋衣出游行行值古墓林白骨下纵横田防鞭髑髅村童扫【`一作揺`】精灵精灵无奈何像设安所荣【`一作营`】石人徒瞑目表柱烧无声试读碑上文乃是昔时英位极君诏勲髙盈忠贞宠终禁樵采立嗣修坟茔运否前政缺羣盗多蚊防即此丘垅壊铁心为霑缨当其崇树日岂意侵夺并防漠生变故凄凉结幽明悲端岂自我外物纷相萦所适非所见前登江上城倚楼临绿【`一作浸`】水一望解伤情  

## 御定全唐诗卷七百七十七  

邢象玉【`诗一首`】  

古意  

家中酒新园里叶初荣伫杯欲取醉悒然思友生忽闻有竒客何姓复何名嗜酒陶彭泽能琴阮歩兵何须问寒暑径共坐山亭举袂袪啼鸟扬巾扫落英心神无俗累歌咏有新声新声是何曲沧浪之水清  

张敬徽【`诗一首`】  

采莲曲  

游女泛江晴莲红水复清竞多愁日暮争疾畏船倾波动疑钗落风生觉袖轻相看未尽意归浦櫂歌声徐之【`诗一首`】  

采莲  

越艳荆姝惯采莲兰桡画檝满长川秋来江上澄如练映水红妆如可见此时莲浦珠翠光此日荷风罗绮香  

纎手周游不暂息红英烂漫殊未极夕鸟栖林人欲稀长歌哀怨采莲归  

郭汭【`诗一首`】  

同崔员外温泉宫即事  

辇辂移双阙宸游整六师天廻紫微座日转羽林旗雷气寒戈防军容壮武貔弓鸣射雁处泉暖跃龙时惠化成观俗讴謡入赋诗同欢王道盛相与咏雍熙  

权彻【`诗一首`】  

题沈黎城  

苏子卧北海马翁渡南洲迹恨事乃立功达名遂休夜闻羽书至召募此边州铁骑燿楚甲玉匣横吴钩雪厚羣山冻蓬飞荒塞秋久戍曷辞苦数战期封侯不学防儒軰谈经空白头  

豆卢回【`一作田诗一首`】  

登乐游原懐古  

缅维汉宣帝初谓皇曽孙虽在襁褓中亦遭巫蛊寃至哉丙廷尉感激义弥敦驰逐莲勺道出入诸陵门一朝风云防竟登天位尊握符升宝历负扆御华轩赫奕文物备葳蕤休瑞繁卒为中兴主垂名于后昆雄图奄巳谢余址空复存昔为乐游苑今为狐园朝见牧防集夕闻栖鸟喧萧条防亭岸寂寞杜陵原羃防野烟起苍茫岚气昏二曜屡廻薄四时更凉温天道尚如此人理安可论  

张南容【`诗一首`】  

静女歌  

静女乐于静动合古人则妙年工诗书弱岁勤组织端居愁若痴谁复理容色十五坐幽闺四邻不相识夭夭邻家子百花装首餙日月淇上游笑人不逾阈河水自浊济自清仙台蛾眉秦镜明为照齐王门下丑何如汉帝掌中轻  

沈徽【`诗二首`】  

古兴二首  

蔓草自细微女萝始夭夭夤缘至百尺荣耀非一朝敷色髙碧岭流芳薄丹霄如何摧秀木正为余波漂茎叶落岩迹英蕤从风飇洪柯不足恃况乃托陵苕  

长安富豪右信是天下枢戚里笙歌发禁门冠盖趋攀云无丑士唾地尽成珠日晏下双阙烟花乱九衢恩荣在片言零落亦须臾何意还自及曲池今已芜  

林琨【`诗一首`】  

晩望【`一作夕次华隂北亭`】  

清晨孤亭里极目对前岑逺与天水合长霞生夕林苍然平楚意杳霭半秋隂落日川上尽闗城云外深方予事岩壑及此欲抽簪诗【`一作待`】就蓬山道还兹契宿心吴象之【`诗二首`】  

阳春歌  

帘低晓露湿帘卷莺声急欲起把【`一作抱`】箜篌如凝防【`一作管`】涩孤眠愁不转防泪声相及净扫阶上花风来更吹入  

少年行  

承恩借猎小平津使气常游中贵人一掷千金浑是胆家无四壁不知贫  

郑德【`诗一首`】  

晩至乡亭  

长亭日已暮驻马暂盘桓山川杳不极徒侣黙相看云夕荆台暗风秋郢路寒客心一如此谁复采芳兰张轸【`诗一首`】  

舟行旦发  

夜帆时未发同侣暗相催山晓月初下江鸣潮欲来稍分杨子岸不辨越王台自客水乡里舟行知几廻蔡文恭【`诗一首`】  

奉和夏日游山应制  

首夏林壑清薄暮烟霞上连岩耸百仭絶壑临千文照灼晚花鲜潺湲夕流响悠然动睿思息驾寻真赏掞彼涡川作懐兹洛濵想窃吹等齐竽何用承恩奬  

贾宗【`一作琮诗一首`】  

旅泊江津言懐  

征途几迢遰客子倦西东乗流如泛梗逐吹似惊蓬飘飖万里外辛苦百年中异县心期阻他乡风月同云归全岭暗日落半江红自然堪迸泪非是泣途穷  

唐尧客【`诗一首`】  

大梁行  

客有成都来为我弹鸣琴前弹别鹤操后奏大梁吟大梁伤客情荒台对古城版筑有陈迹歌吹无遗声雄哉魏公子畴日好罗英秀士三千人煌煌列众【`一作象`】星金槌夺晋鄙白刃刎侯嬴邯郸救赵北函谷走秦兵君子荣且昧忠信莫之明间谍忽来及雄图靡克成千龄万化尽但见汴水清旧国多孤垒夷门荆棘生苍梧防云没湘浦绿池平闻有东山去萧萧班马鸣河洲搴宿莽日夕泪霑缨因之唁公子慷慨此歌行  

朱晦【`诗一首`】  

秋日送别  

荒郊古陌时时断野水浮云处处秋唯有河边衰柳树蝉声相送到扬州  

石召【`诗二首`】  

送人归山  

相逢唯道在谁不共知贫归路分残雨停舟别故人霜明松岭晓花暗竹房春亦有栖闲意何年可寄身  

早行遇雪  

荒郊昨夜雪羸马又须行四顾无人迹鸡鸣第一声林珝【`诗一首`】  

送安养阎主簿还竹寺  

分手怨河梁南征历汉阳江山追宋玉云雨梦襄王醉里宜城近歌中郢路长更寻栖枳处犹是念仇香衞叶【`诗一首`】  

晩投南村  

客行逢日暮原野散秋晖南陌人初断西林鸟尽归暗蓬沙上转寒叶月中飞村落无多在声声近衣  

## 御定全唐诗卷七百七十八  

李季华【`诗一首　以下无世次爵里可考`】  

题季子庙  

季子让社稷又能听国风宁知千载后苹藻冷祠宫王【`诗一首`】  

听琴  

拂尘开按匣何事独颦眉古调俗不乐正声君自知李归唐【`诗一首`】  

失鹭鹚  

惜养来来岁月深笼开不见意沈吟也知祗在秋江上明月芦花何处寻  

朱光弼【`诗二首`】  

铜雀妓  

魏王铜雀妓日暮管清一见西陵树心悲舞不成  

宫词  

梦里君王近宫中河汉髙秋风能再热团扇不辞劳顾甄逺【`诗九首`】  

惆怅诗九首  

魂黯黯兮情脉脉帘风清兮窗月白梦惊枕上炉烬销不见蘂珠宫里客  

禁漏声稀蟾魄冷纱厨筠簟波光净独坐愁吟暗断魂满窗风动芭蕉影  

别恨离肠空恻恻风动虚轩池水白莫言灵圃歩难寻有心终效偷桃客  

愁遇人间好风景焦桐韵满华堂静鉴鸾钗燕恨何穷忍向银牀空抱影  

绿槐影里傍青楼陌上行人空举头烟水露花无处问揺鞭凝睇不胜愁  

役尽心神销尽骨恩情未断忽分离平生此恨无言处只有衣襟泪得知  

浓醪艳唱愁难破骨瘦魂销病已成若为多罗年少死始甘人道有风情  

泪满罗衣酒满巵一声歌断怨伤离如今两地心中事直是瞿昙也不知  

横泥杯觞醉复醒愁牵时有小诗成早知惹得千般恨悔不天生解薄情  

魏峦【`诗一首`】  

登清居台  

迤逦清居台连延白云外侧聆天上语下视飞鸟背柳明献【`诗一首`】  

游昌化精舍  

宝台侵汉逺金地接霞髙何必游天外忻此契卢敖蔡昆【`诗一首`】  

善卷先生坛  

几到坛边登阁望因思遗迹咏今朝当时为有重华出不是先生傲帝尧  

句  

飘飘随暮雨飒飒落秋山【`落叶　王正字诗格`】  

令狐挺【`诗一首`】  

题鄜州相思铺【`一作令狐楚诗`】  

谁把相思号此河塞垣车马往来多只应自古征人泪洒向空川作逝波  

滕潜【`诗二首`】  

凤归云二首  

金井栏边见羽仪梧桐枝上宿寒枝五陵公子怜文彩画与佳人刺绣衣  

饮啄蓬山最上头和烟飞下禁城秋曽将弄玉归云去金翿斜开十二楼  

夏侯子云【`诗一首`】  

药圃  

绿叶红英遍僊经自讨论偶移岩畔菊锄断白云根方愚【`诗一首`】  

读孝经  

星彩满天朝北极源流是处赴东溟为臣为子不忠孝辜负宣尼一卷经  

潘雍【`诗一首`】  

赠葛氏小娘子  

曽闻仙子住天台欲结灵姻媿短才若许随君洞中住不同刘阮郤归来  

梁陟【`诗一首`】  

送孙舍人归湘州  

盛才倾世重清论满朝归作隼他年计【`一作系`】为鸳此日飞比肩移【`一作趋`】日近抗首出郊畿为报清漳水分明照锦衣  

朱延【`诗一首`】  

再登河阳城懐古  

客游倦旅思憇驾陟崇墉元凯标竒迹安仁擅羙踪逺近【`一作逺逺`】浊河流【`一作溜`】出没【`一作浸`】青山峰伫想空不极懐古怅无从  

寇埴【`诗一首`】  

题莹上人院  

舍筏求香偈因泉演妙音是明捐俗网何独【`一作必`】在山林缭绕藤轩密逶迤竹径深为传同学志兹宇可清心冯渚【`诗一首`】  

燕啣泥【`一作冯着诗`】  

双燕碌碌飞入屋屋中老人喜燕归裵回绕我牀头飞去年为尔逐黄雀雨多屋漏泥土落尔莫厌老翁茅屋低梁头作窠梁下栖尔不见东家黄鸣啧啧盘瓦沟鼠穿壁豪家大屋尔莫居骄儿少妇采尔雏井旁写水泥自足啣泥上屋随尔欲  

## 御定全唐诗卷七百七十九  

王约【`诗一首以下并省试诗爵里世次俱无考`】  

日暖万年枝  

霭霭彤庭里沈沈玉砌陲初升九华日濳暖万年枝煦妪光偏好青葱色转宜每因韶景丽长沐惠风吹隐暎当龙阙氛氲隔凤池朝阳光照处唯有近臣知郭求【`诗一首`】  

日暖万年枝  

旭日升溟海芳枝散曙烟温仁临树久煦妪在条偏阳徳符君惠嘉名表圣年若承恩渥厚常属栋梁贤生植虽依地光华只信天不才堪仄陋徒望向荣先郑师贞【`诗一首`】  

日暖万年枝  

禁树敷荣早偏将丽日宜光揺连北阙影泛满南枝得地方知照逢时异赫曦叶和盈数积根是永年移宵露  

犹残润薫风更共吹余晖诚可托况近凤凰池  

石殷士【`诗二首`】  

日华川上动  

曙霞攒旭日浮景弄晴川晃曜层潭上悠扬极浦前岸髙时拥媚波逺渐澄鲜萍实空随浪珠胎不照渊早暄依曲渚微动触【`一作澄`】轻涟孰假咸池望幽情得古篇  

闻击壤  

尧年听野老击壤复何云自谓欢由已宁知徳在君气平闲易畅声贺作难分耕凿方随日恩威比望云蒉桴均下调和木等南薫无落于吾事谁将帝力闻  

柴宿【`诗二首`】  

初日照华清宫  

灵山初【`一作煦`】照泽【`一作日`】逺近见离宫影动参差里光分缥缈中鲜飇收晚翠佳气满晴空林润温泉入楼深复道通璇题生烱晃珠缀引胧凤辇何时幸朝朝此望同  

瑜不掩瑕  

朗玉微瑕在分明异璞瑜坚贞宁可杂羙恶自能殊待价知弥久称忠定不诬光辉今见黜毫髪外呈符岂假良【`一作相`】工指堪【`一作甘`】为逹士模他山傥磨琢慕爱是洪鑪  

陶拱【`一作洪诗一首`】  

秋日悬清光  

秋至云容敛天中日景清悬空寒色净委照曙光盈看弥上辉辉望最明烟霞轮乍透葵藿影初生鉴下应无极升髙自有程何当廻盛彩一为表精诚  

刘【`诗一首`】  

三让月成魄【`不得泛説乡饮之事`】  

为礼依天象周旋逐月成教人三让羙为客一宵生初进轮犹暗终辞影渐明幸陪宾主【`一作客`】位取舍任亏盈朱华【`诗一首`】  

海上生明月  

皎皎秋中月团圆【`一作团`】海上生影开金镜满轮抱玉壶清渐出三山岊将凌一汉横素娥尝药去乌鹊绕枝惊照水光偏白浮云色最明此时尧砌下蓂荚自将荣戴察【`诗一首`】  

月夜梧桐叶上见寒露  

萧疎桐叶上月白露初团滴沥清光满荧煌素彩寒风揺愁玉坠枝动惜珠干气冷疑秋晩声微觉夜防凝空流欲遍润物净宜看莫厌窥临倦将晞聚更难  

孙顾【`诗一首`】  

清露被臯兰  

九臯兰叶茂八月露华清稍与秋隂合还将晓色并向空罗细影临水微明的皪添幽兴芊绵动逺情夕芳人未采初降鹤先惊为感生成惠心同葵藿倾  

孙頠【`诗二首`】  

宿烟含白露  

防防有新意微微曙色幽露含疎月净光与晓烟浮迥野遥凝素空林望已秋着霜寒未结凝叶滴还流比玉偏清洁如珠讵可收裵回阡陌上瞻想但淹留  

送薛大夫和蕃  

亚相独推贤乗轺向逺边一心倾汉日万里望胡天忠信皇恩重要荒圣徳传戎人方屈膝塞月复婵娟别思流莺晩归朝候雁先当书外垣传廻奏赤墀前  

陈璀【`诗一首`】  

风光草际浮  

春风泛揺草旭日遍神州已向花间积还来叶上浮晓光缘圃丽芳气满街流澹荡依朱萼防飏带玉沟向空看转媚临水见弥幽况被崇兰色王孙正可游  

裵杞【`诗一首`】  

风光草际浮  

澹荡和风至芊绵碧草长徐吹遥【`一作揺`】扑翠半偃乍浮光叶似翻宵露藂疑扇夕阳逶迤明曲渚照耀满廻塘白芷生还暮崇兰泛更香谁知揽结处含思向余芳陈祜【`诗一首`】  

风光草际浮  

香发王孙草春生君子风光揺低偃处影散艳阳中稍稍移苹末微微转蕙丛浮烟倾绿野逺色澹晴空泛彩池塘媚含芳景气融清晖谁不挹几许赏心同  

吴秘【`诗一首`】  

风光草际浮  

草色春沙里风光晓正幽轻明揺不散郁昱丽仍浮吹缓苖难转晖闲叶本柔碧凝烟彩入红是日华流耐可披襟对谁应满掬收恭闻掇芳客为此尚淹留  

张复元【`诗一首`】  

风光草际浮  

纎纎春草长迟日度风光靃靡含新彩霏微笼逺芳殊姿媚原野佳色满池塘最好垂清露偏宜带艳阳浅深浮嫩绿轻丽拂余香好助莺迁势乗时冀便翔  

穆寂【`诗二首`】  

冬至日祥风应  

节逢清景至占气二仪中独喜登台日先知应风呈祥光舜化表庆感尧聦既【`一作况`】与乗时叶还将入律同微微万井遍习习九门通更绕鑪烟起殷勤报岁功  

清风戒寒  

风清物残萧洒报将寒扫得天衢静吹来眼界寛条鸣方有异虫思乱无端就树收鲜腻冲池起涩澜过山岚可掬度月色宜看华实从兹始何嗟岁序殚  

王景中【`诗一首`】  

风草不留霜  

繁霜当永夜寒草正惊风飘素衰苹末流光晚蕙丛悠扬方泛影皎洁却飞空不定离披际难凝蘙荟中低昻闲散质肃杀想成功独感晖咏依依此夕同  

邓倚【`诗一首`】  

春云  

揺曵自西东依林又逐风势移青道里影泛绿波中夕霁方明日朝阳复蔽空度闗随去马出塞引归鸿色任寒暄变光将逺近同为霖如见用还得助成功  

汤洙【`诗一首`】  

登云梯  

谢客常游处层峦枕碧溪经过殊俗境登陟象云梯歩歩劳山屐行行蹑涧霓迥临天路广俯眺夕阳低赏咏情弥惬风尘事已暌前修如可慕投足固思齐  

殷琮【`诗一首`】  

登云梯  

碧落逺澄澄青山路可升身轻疑易蹋歩独觉难凭逦迤排将近回翔势渐登上宁愁屈曲髙更喜超腾江树遥分蔼山岚宛若凝赤城容许到敢惮百千层  

朱延龄【`诗一首`】  

秋山极天净  

雨洗髙秋净天临大野闲葱茏清万象缭绕出层山日落千峯上云销万壑间绿萝霜后翠红叶雨来殷散彩辉吴甸分形压楚闗欲寻霄汉路延首愿登攀  

## 御定全唐诗卷七百八十  

郑蕡【`诗二首`】  

春台晴望  

追赏层台迥登临四望频熙熙山雨霁处处柳条新草长秦城夕花明汉苑春晴林翻去【`一作度`】鸟紫陌阅行人旅客风尘厌山家梦寐亲迁莺思出谷鶱翥待芳辰  

天骥呈材  

毛骨合天经拳竒歩骤轻曽邀于阗驾新出贰师营喷勒金铃响追风汗血生酒亭留去迹虞坂认嘶声力可通衢试材堪圣代呈王良如顾盻垂耳欲长鸣裵元【`诗一首一作裵次元诗`】  

律中应钟  

律穷方数寸室暗在三重伶管灰先动秦正节已逢商声辞玉笛羽调入金钟密叶翻霜彩轻冰敛水容望鸿南去絶迎气北来浓愿托无凋性寒林自比松杜周士【`诗一首`】  

闰月定四时  

得闰因贞岁吾君敬授时体元承夏道推厯法尧咨直取归余改非如再失欺葭灰初变律斗柄正当离寒暑功前定春秋气可推更怜幽谷羽鸣跃尚须期  

乐伸【`诗一首`】  

闰月定四时  

圣代承尧厯恒将闰正时六旬余可借四序应如期分至宁愆素盈虚信不欺斗杓重指甲灰琯再推离羲氏兼和氏行之又则之愿言符大化永永作元  

徐至【`诗一首`】  

闰月定四时  

积数归成闰羲和职旧司分铢标斗建盈缩正人时节潜相应星辰自合期寸隂宁越度长厯信无欺定向铜壶辨还从玉律推髙明终不谬委鉴本无私  

纥干讽【`诗一首`】  

新阳改故隂  

律管才推寒郊忽变隂微和方应节积惨已辞林暗觉余澌断潜惊丽景侵禁城佳气换北陆翠烟深有截知遐布无私荷照临韶光如可及莺谷免幽沈  

朱休【`诗一首`】  

春水绿波  

芳时淑气和春水澹烟波滉瀁滋兰杜沦涟长芰荷晩光扶翠防潭影写青莎归雁追飞尽纤鳞游泳多朝宗终到海润下每盈科愿假中流便从兹发櫂歌  

李沛【`诗二首`】  

海水不扬波  

明朝崇大道寰海免波扬既合千年圣能安百谷王天心随泽广水徳共灵长不挠鱼弥乐无澜苇可航化流霑率土恩浸及殊方岂只朝宗国惟闻有越裳  

四水合流  

禹凿山川地因通四水流萦回过凤阙防合出皇州天影长波里寒声古渡头入河无昼夜归海有谦柔顺物宜投石逢时可载舟羡鱼犹未已临水欲垂钩  

成防【`诗一首`】  

登圣善寺阁望龙门  

髙阁聊登望遥分禹凿门刹连多寳塔树满给孤园香境超三界清流振陆浑报慈孝理行道得真源空净祥烟霁时光受日温愿从初地起长奉下生尊  

夏侯楚【`诗一首`】  

秋霁望庐山瀑布  

常思瀑布幽晴眺喜逢秋一带连青嶂千寻倒碧流湿云应悮鹤飜浪定惊鸥星浦虹初下炉峰烟未收岩髙时褭褭天净起【`一作越`】悠悠傥见朝宗日还须济巨舟胡权【`诗一首`】  

济川用舟檝  

水连天归程想几千孤舟辞曲岸轻檝济长川迥指波涛雪廻瞻岛屿烟心迷沧海上目断白云邉泛滥虽无定维持且自专还如圣明代理国用英贤  

郭邕【`诗一首`】  

洛出书  

德合天贶呈龙飞圣人作光宅被寰区图书荐河洛象登四气顺文辟九畴错氤氲瑞彩浮左右灵仪廓微造功不宰神行利攸博一见皇家庆方知禹功薄  

张钦敬【`诗一首`】  

洛出书  

浮空九洛水瑞圣千年质竒象八卦分图书九畴出含微卜筮逺抱数隂阳密中得天地心傍探鬼神吉昔闻夏禹代今献唐尧日谬此叙彞伦寰宇贺清谧  

叔孙观【`诗一首`】  

洛出书  

清洛含温溜荐宝书波开绿字出瑞应紫宸居物着羣灵首文成列卦初羙珍翔阁凤庆迈跃舟鱼俾姒惟何逺休皇复在诸东都主人意歌颂望乗舆  

王季友【`诗一首与开宝间王季友同名另一人也`】  

玉壶冰  

玉壶知素结止水复中澄坚白能虚受清寒得自凝分形同晓镜照物掩宵灯璧映圆光入【`一作出`】人惊爽气凌金罍何足贵瑶席几回升正值求珪瓒提携共饮冰南巨川【`诗一首`】  

美玉  

抱玉将何适良工正在斯有瑕宁自掩匪石幸君知雕琢嗟成器缁磷志不移餙罇光宴赏入佩奉威仪象徳曾留记【`一作誉`】如虹窃可竒终希逢善价还得桂林枝丁居晦【`诗一首`】  

琢玉  

卞玉何时献初疑尚在荆琢来闻制器价胜连城虹气冲天白云浮入信贞佩为防节徳杯作侈奢名露璞方期辨雕文幸既成他山岂无石宁及此时呈  

辛宏【`诗一首`】  

白珪无玷  

片玉表坚贞逢时宝自呈色鲜同雪白光润夺冰清皎皎无瑕玷锵锵有佩声昆山标重价垂棘振香名抱璞心常苦全真道未行琢磨忻大匠还冀动连城  

康翊仁【`诗一首`】  

鲛人潜织  

珠馆冯夷室灵鲛信所潜幽闲云母牖滉瀁水精帘机动龙梭跃丝萦藕綷添七襄牛女恨三日大人嫌【`古乐府焦仲卿妻诗三日断五匹大人故嫌迟`】透手击吴练凝冰笑越缣无因听札札空想濯纤纤  

陈中师【`诗一首`】  

瑕瑜不相掩  

出石温然玉瑕瑜素在中妍蚩因异彩音韵【`一作响`】信殊风让羙心方竝求疵意本同光华开缜密清润仰磨礲秀质非攘善贞姿肯废忠今来傥成器分别在良工管雄甫【`诗一首`】  

戞玉有余声  

戞玉音难尽凝人思转清依稀流户牖髣髴在檐楹更逐松风起还将涧水并乐中和旧曲天际转余声缥【`一作飘`】缈浮烟逺温柔入耳轻想如君子佩时得上堂鸣邓陟【`诗一首`】  

珠还合浦  

至宝含冲粹清虚映浦湾素辉明荡漾圆彩色玢防昔逐诸侯去今随太守还影揺波里月光动水中山鱼目徒相比骊龙乍可攀愿将车餙用长得耀君顔  

吕价【`诗一首`】  

浊水求珠  

至宝诚难得潜光在浊流深沈当处晦皎洁庶来求缀履将还用褰裳必更收蚌胎应自别鱼目岂能俦日彩逢髙鍳星光讵暗投不因今日取泥滓出无由  

苑防【`诗一首一作范防`】  

暗投明珠  

至宝欣懐日良兹岂可俦神光非易鍳夜色信难投错落珍寰宇圆明隔浅流精灵辞合浦素彩耀神州抱影希人识承时望帝求谁言按劒者猜忌却生讐  

罗泰【`诗一首`】  

暗投明珠  

媚川时未识在掌共传名报徳能欺暗投人自欲明月临幽室朗星没晓河倾的皪骊龙颔荧煌彩凤呈守恩辞合浦擅羙掩连城鱼目应难近谁知按劒情  

崔藩【`诗一首`】  

暗投明珠  

至宝看懐袖明珠出后收向人光不定离掌势难留皎澈虚临夜孤圆泠莹秋乍来惊月落疾转怕星流有泪甘瑕弃无媒自暗投今朝感恩处将欲报隋侯  

李勲【`诗一首`】  

泗濵得石磬  

浮磬潜清深依依呈碧浔出水见贞质在悬含玉音对此喜还叹几秋还到今器古契良觌韵和谐宿心何为值明鍳适得离幽沈自兹入清庙无复泥沙侵  

## 御定全唐诗卷七百八十一  

赵铎【`一作驿诗一首`】  

元皇帝应见贺圣祚无疆  

圣主今司契神功格上岂唯求傅野更有叶钧天审梦西【`一作南`】山下焚香北阙前道光尊圣日福应集灵年咫尺真容近巍峩大象悬觞从百寮献形为万方传声教唯皇矣英威固邈然惭无羙周颂徒上祝尧篇徐元鼎【`诗一首`】  

太常寺观舞圣夀乐  

舞字传新庆人文迈旧章冲融和气洽悠逺圣功长盛徳流无外明时乐未央日华増顾眄风物助低昻翥凤方齐首髙鸿忽断行云门与兹曲同是奉陶唐严巨川【`诗二首`】  

太清宫闻滴漏  

玉漏移中禁齐车入太清渐知催辨色复听续余声乍  

逐微风转时因杂佩轻青楼人罢梦紫陌骑将行残魄栖初尽余寒滴更生惭非朝谒客空有振衣情  

仲秋太常寺观公卿辂车拜陵  

南吕初开律金风已戒凉拜陵将展敬车辂俨成行士庶观祠礼公卿习旧章郊原佳气引园寝瑞烟长卤簿辞丹阙威仪列太常圣心何所寄惟徳在无忘  

吕炅【`诗一首`】  

贡举人谒先师闻雅乐  

礼圣来羣彦观光在此时闻歌音乍逺合乐和还迟调朗能谐竹声微又契丝轻泠流簨簴缭绕动缨緌九变将随节三终必尽仪国风由是正王化自雍熙  

刘公兴【`诗一首`】  

望凌烟阁  

画阁凌虚搆遥瞻在九天丹楹崇壮丽素壁绘勲贤霭霭浮元气亭亭出瑞烟近看分百辟逺揖误羣仙图列青云外仪刑紫禁前望中空霁景骧首几留连  

王卓【`诗一首`】  

观北番谒庙  

肃肃层城里巍巍祖庙清圣恩覃布濩异域献精诚冠盖分行列戎夷变姓名礼终齐百拜心洁尽忠贞瑞气千重色箫韶九奏声杖移迎日转斾动逐风轻休运威仪盛丰年爼豆盈不堪惭颂徳空此望簪缨  

石倚【`诗一首`】  

舞干羽两阶  

干羽能柔逺前阶舞正陈欲称文徳盛先表乐声新肃肃行初列森森气益振动容和律吕变曲静风尘化羙超千古恩波及七旬巳知天下服不独有苖人  

叶元良【`一作亮诗一首`】  

御制段太尉碑  

多难全髙节时清轸圣君园茔标石篆雨露降天文义激忠贞没词伤兰蕙焚国人皆堕泪玉府已铭勲揭出临新陌长留对古坟睿情幽感处应使九泉闻  

裵大章【`诗一首`】  

恩赐魏文贞公诸孙旧第以导直臣  

邢茅虽旧锡邸第是初荣迹往伤遗事恩深感直声云孙方庆袭池馆忽春生古甃开泉井新禽绕画楹自然垂带砺况复激忠贞必使千年后长书竹帛名  

崔宗【`诗一首`】  

恩赐耆老布帛【`一作李绛诗`】  

涣汗中天发殊私海外存衰顔逢圣代华发受皇恩烛物明尧日垂衣辟禹门惜时悲落景赐帛慰余魂厚泽沾祥咏微生保子孙盛明今尚齿欢洽九衢罇  

郑馥【`诗一首`】  

东都父老望幸  

銮舆秦地久羽衞洛阳空彼土虽凭固兹川乃得中龙顔觐白日鹤发仰清风望幸诚逾邈懐来意不穷昔因封泰岳今伫蹑维嵩天地心无异神只理亦同翠华翔渭北玉检候闗东众愿其难阻明君早勒功  

吴叔逹【`诗一首`】  

言行相顾  

圣人垂政教万古意常传立志言为本修身行乃先相须宁得阙相顾在无偏荣辱当于已忠贞必动天大名如副宝【`一作实`】至道亦通千里犹能应何云迩者焉孟翺【`诗一首`】  

言行相顾  

将使言堪复常闻行欲先比珪斯不玷修已直如跬歩非全进吹嘘禀自然当令夫子察无宿仲由贤正遇兴邦际因懐入署年坐知清鉴下相顾有人焉  

郑昉【`诗一首`】  

人不易知  

如面诚非一深心岂易知入秦书十上投楚岁三移和玉翻为泣齐竽或滥吹周行虽有寘殷鉴在前规寅亮推多士清通固赏竒病诸方号哲敢相反成疵冬日承余爱霜云喜暂披无令见瞻后廻照复云疲  

袁求贤【`诗一首`】  

早春送郎官出宰  

仙郎今出宰圣主下忧民紫陌轩车送丹墀雨露新趋程犹犯雪行县正逢春粉署时廻首铜章已在身鸣琴化欲展起草恋空频今日都门外悠悠别汉臣  

孟匡明【`诗一首`】  

饯王将军赴云中  

一师凭庙畧分阃佐元戎势亚彤弓宠时推金印雄闗山横代北旌节壮河东日转前茅影春生细柳风饮氷君【`一作传`】命速挥涕饯【`一作别`】筵空伫听隂山静谁争万里功  

李子昻【`诗一首`】  

西戎即叙  

悬首藁街中天兵破犬戎营收低陇月旗偃度湟风肃杀三边劲萧条万里空元戎咸服罪余孽尽输忠圣理符轩化仁恩契禹功降逾洞庭险枭拟郅支穷已散军容防还资庙算通今朝观即叙非与献獒同  

## 御定全唐诗卷七百八十二  

员南溟【`诗二首`】  

禁中春松  

郁郁贞松树隂隂在紫宸葱茏偏近日青翠更宜春雅韵风来起轻烟霁后新叶深栖语鹤枝亚拂朝臣全节长依地凌云欲致身山苖防不得生植荷陶钧  

玉烛【`一作闰月`】  

厯象璿玑正休徴玉烛明四时佳气满五纬太阶平律吕风光至烟云瑞色呈年和知岁稔道泰喜秋成寰海皇恩被乾坤至化清自怜同野老帝力讵能名李胄【`诗一首`】  

文宣王庙古松  

列植成均里分行古庙前隂森非一日苍翠自何年寒影烟霜暗晨光枝叶妍近檐隂更静临砌色相鲜每愧闻钟磬多惭接豆笾更宜教胄子于此学贞坚郑述诚【`诗一首`】  

华林园早梅  

晓日东楼路林端见早梅独凌寒气发不逐众花开素彩风前艳韶光雪后催蘂香霑【`一作繁香`】紫陌枝亚拂青苔止渴曾为用和羮旧有才含情欲攀折瞻望几裵回宋廸【`诗一首`】  

龙池春草  

凤阙韶光遍龙池草色匀烟波全让绿堤柳不争新翻叶迎红日飘香借白苹幽姿偏占暮芳意欲留春已胜生金埒长思借玉轮翠华如见幸正好及兹辰  

万俟造【`诗一首`】  

龙池春草  

暖积龙池绿晴连御苑春迎风茎未偃裛露色犹新苒苒分阶砌离离杂荇苹细丛依逺渚疎影落轻沦迟引萦花蝶偏宜拾翠人那怜献赋者惆怅惜兹辰  

钱众仲【`诗二首`】  

贡院楼北新栽小松  

爱此凌霜操移来独占春贞心初得地劲节始依人笼月烟犹薄当轩色转新枝低无宿羽叶静不留尘每与芝兰近常惭雨露均幸因逢顾盼生植及兹辰  

玉壶冰  

冬律初隂结寒冰贮玉壶霜姿虽异禀虹气亦相符对月光宜竝临池影不孤贞坚方共济同处岂殊途色莹【`一作润`】连城璧形分照乗珠提携今在此抱素节宁渝吕敞【`诗二首`】  

潘安仁戴星看河阳花发  

行春潘令至勤恤戴星光为政宵忘寝临人俗冀康晓花迎径发新蘂满城香秀色霑轻露鲜辉丽早阳津桥见来往空雾拂衣裳桃李今无数从兹愿比方  

兹闻莺  

边树正参差新莺复陆离娇非胡俗变啼是汉音移绣羽花间覆繁声风外吹人言曽不辨鸟语却相知出谷情何寄迁乔义取斯今朝乡陌伴几处坐髙枝  

郑衮【`诗一首`】  

好鸟鸣髙枝  

养翮非无待迁乔信自卑影髙迟日度声逺好风随云拂千寻直花催百啭竒惊人时向晩求友听应知委质经三岁先鸣在一枝上林如可托弱羽愿差池  

张公乂【`诗一首`】  

金谷园花发懐古  

今日春风至花开石氏园未全红艳坼半与素光翻防缀疎林遍微明古径繁窥临莺欲语寂寞李无言谷变迷铺锦台余认树萱川流人事共千载竟谁论  

张何【`诗一首`】  

织鸟  

季春三月里戴胜下桑来映日华冠动迎风绣羽开惊蚕事晩织向女工裁旅宿依花定轻飞绕树回欲过髙阁柳更拂小庭梅所寄一枝在宁忧弋者猜  

濮阳瓘【`诗一首`】  

出笼鹘  

玉镞分花袖金铃出防笼揺心长捧日逸翰镇生风一防青霄里千声碧落中星眸随狡霜爪落飞鸿每念提携力常懐搏击功以君能惠好不敢没遥空  

王若嵒【`诗一首`】  

试越裳贡白雉  

素翟宛昭彰遥遥自越裳冰睛朝映日玉羽夜含霜岁月三年逺山川九译长来从碧海路入见白云乡作瑞兴周后登歌美汉皇朝天资孝理惠化且无疆  

张随【`诗二首`】  

勅赐三相马  

上苑骅骝出中宫诏命传九天班锡礼三相代劳年顾主声犹发追风力正全鸣珂龙阙下喷玉凤池前四足疑云灭双瞳比镜悬为因能致逺今日表求贤  

河中献防  

叛将忘恩久王师不战通凯歌千里内喜气二仪中冦尽条山下兵廻汉苑东将军初执讯明主欲论功落日烟尘静寒郊壁垒空苍生幸无事自此乐尧风  

徐仁嗣【`诗一首`】  

天骥呈材  

至徳符天道龙媒应圣明追风竒质异喷玉彩毛轻蹀形难状连拳势乍呈効材矜逸态絶影表殊名岐路宁辞逺闗山岂惮行盐车虽不驾今日亦长鸣  

卢征【`诗一首`】  

天骥呈材  

异产应尧年龙媒顺制牵权竒初得地蹀欲行天讵假调金埒宁须动玉鞭嘶风深有恋逐日定无前周满夸常驭燕昭恨不传应知流赭汗来自海西偏  

顾伟【`诗一首`】  

雪夜听猨吟  

寒岩飞暮雪絶壁夜猨吟歴歴和羣雁寥寥思客心绕枝犹避箭过岭却投林风冷声偏苦山寒响更深听时无有定静里固难寻一宿扶桑月聊看懐好音  

沈鹏【`诗一首`】  

寒蝉树  

一叶初飞日寒蝉益易惊入林慙质细依树媿身轻大榦时容息乔枝或借鸣心由饮露静响为逐风清忝有翩翾分【`一作翼`】应怜嘒唳声不知微薄影早晩挂緌缨薛少殷【`诗一首`】  

临川羡鱼  

曽是归家客今年且未旋游鳞方有待织网岂能捐向水烟波夕吟风岁月迁莓苔生古岸葭菼变清川不逐沧波叟还宗内外篇良辰难自掷此日愿忘筌  

张元正【`诗一首`】  

临川羡鱼  

有客百愁侵求鱼正在今广川何漫髙岸几登临风水宁相阻烟霞岂惮深不应同逐鹿讵肯比从禽结网非无力忘筌自有心永存芳饵在伫立思沈沈  

## 御定全唐诗卷七百八十三  

辛学士【`诗一首`】  

荅王无功入长安咏秋蓬见示  

托根虽异所飘叶早相依因风若有便更共入云飞卢尚书【`诗一首`】  

哭李逺  

昨日舟还浙水湄今朝丹旐欲何为才收北浦一竿钓未了西斋半局棊洛下已传平子赋临川争写谢公诗不堪旧里经行处风木萧萧邻笛悲  

郑仆射【`诗一首`】  

湘中怨讽  

青鹢苦幽独隔江相对稀夜寒芦叶雨空作一声归郑中丞【`诗一首`】  

登汾上阁  

汾桂秋水阔宛似到阊门惆怅江湖思惟将南客论韩常侍【`诗三首`】  

为御史衔命出闗谳狱道中看华山有诗  

野麋防象暂如犀心不惊鸥角骇鸡一路好山无伴看断肠烟景寄猨啼【`御史出使不得与人同行故云无伴`】  

寄织锦篇与薛郎中【`时为补阙谢病归山`】  

锦字龙梭织锦篇凤皇文采间非烟并他时世新花様虚费工夫不直钱  

和人忆鹤  

拂拂云衣冠紫烟已为丁令一千年留君且伴居山客幸有松梢明月天  

句  

情多不似家山水夜夜声声旁枕流【`忆山泉诗话总`】  

梁补阙【`诗一首`】  

赠米都知  

供奉三朝四十年圣时流落发衰残贪将乐府歌明代不把清吟换好官  

卢尚书【`诗一首`】  

题安国观【`东都政平坊安国观玉真公主所建女冠多上阳退宫嫔御`】  

夕照纱窗起暗尘青松绕殿不知春君看白首诵经者半是宫中歌舞人  

苏广文【`诗三首`】  

自啇山宿隐居【`一作灵一诗`】  

闻道桃源堪避秦寻幽数日不逢人烟霞洞里无鸡犬风雨林中有鬼神黄公石上【`一作庭下`】三芝秀陶令门前五柳春醉卧白云闲入梦不知何物是吾身  

夜归华川因寄幕府  

山村寥落野人稀竹里衡门掩翠微溪路夜随明月入亭臯春伴白云归嵇康懒慢仍耽酒范蠡逋逃又拂衣汀畔数鸥闲不起只应知我已忘机  

春日过田明府遇焦山人  

陶公归隐白云溪买得春泉溉药畦夜静林间风虎啸月明竹上露禽栖陈仓邑吏惊火太白山人讶鼓鼙相见只言秦汉事武陵溪里草萋萋  

任生【`诗一首`】  

题升山  

城外升山寺城中望宛然及登无半日欲到已经年任生【`诗一首`】  

投曹文姬诗【`文姬长安中娼女工翰墨时号书仙`】  

玉皇前殿掌书仙一染尘心下九天莫怪浓香薫骨腻云衣曽惹御炉烟  

吴公【`诗一首`】  

絶句【`吴塘山田园幽旷林木苍翠唐末有吴公者弃官隐此石上刻有诗后书干宁三年秋`】  

去国投兹土编茅隐旧踪年年秋水上独对数株松曹生【`诗一首`】  

献卢常侍【`云溪友议记卢常侍鉟牧庐江日相座荐生来署郡职生恱营妓名丹霞者卢牧沮而不许防饯朝客于短亭生献诗云`】  

拜玉亭前闲送客此时孤恨感离乡寻思往岁絶缨事肯向朱门泣夜长  

缪氏子【`诗一首`】  

赋新月【`开元时缪氏有子七岁聪慧能文以神童召试赋新月诗称防`】  

初月如弓未上分明挂在碧霄边时人莫道蛾眉小三五团圆照满天  

京兆韦氏子【`诗一首`】  

悼妓诗【`唐阙史韦尝纳一妓于洛顔色明秀尤善音律工书尝令写杜工部诗有讹輙能改正韦甚溺之年二十一卒韦情痛有嵩山任处士得返魂术用一经身金缕裙导其魂招之果暎帏而出幽芳怨态若不自胜与之言颔首而巳逾刻灭生长恸赋诗`】  

惆怅金泥簇蝶裙春来犹见伴行云不教布施刚留得浑似初逢李少君  

## 御定全唐诗卷七百八十四  

景龙文馆学士【`诗一首`】  

长宁公主宅流杯  

凭髙瞰逈足怡心茵阁桃源不暇寻余雪依林成玉树残霙防岫即瑶岑  

神龙从臣【`诗一首`】  

侍宴桃花园咏桃花应制【`纪事张仁亶自朔方入朝中宗迎宴于桃`】  

【`花园命从臣咏桃花时李峤赵彦昭等各有赋此诗失姓名`】  

源水丛花无数开丹跗红萼间青梅从今结子三千岁预喜仙游复摘来  

天宝时人【`诗一首`】  

玉龙子诗【`太平广记云玉龙子本太宗晋阳宫物文徳皇后尝赐大帝广不数寸而温润精巧非人间所有后则天以赐宗开元中三辅旱祈祷无应乃密投于南山龙池风雨`】  

【`随作及上皇幸西蜀回次渭水左右临流濯防沙中得之人有诗曰`】  

圣运潜符瑞玉龙自兴云雨更无踪不如渭水沙中得  

争保銮舆复九重  

僖宗朝北省官【`诗一首`】  

寄兄【`江邻几襍志云僖宗幸蜀有北省官避地江左而元昆扈跸在蜀因寄诗`】  

渉江今日恨偏多援笔长吁欲奈何倘使泪流西去得便应添作锦江波  

洪州将军【`诗一首`】  

题屈原祠【`青集屈子沈沙之处在岳州境内汨罗江上有祠以渔父配享唐末有洪州衙前军将忘其姓名题一絶自后能诗者不能措手`】  

苍藤古木几经春旧祀祠堂小水濵行客谩陈三酎酒大夫元是独醒人  

贞元文士【`诗一首`】  

题端正树【`酉阳杂爼云长安西端正树去马嵬一舍之程廼徳宗皇帝幸奉天覩其蔽芾锡以羙名有文士经过题诗逆旅不显姓名`】  

昔日偏霑雨露荣徳皇西幸赐嘉名马嵬此去无多地合向杨妃冡上生  

河北士人【`诗二首`】  

寄内诗【`本事诗河北朱滔括兵不择士族悉令赴军自阅于毬塲有士子容止可观进趋淹雅滔召问曰所业者何曰学为诗问有妻否曰有即令作寄内诗及代妻荅诗援笔立成滔怜之遗束帛遣归`】  

握笔题诗易荷戈征戍难惯从鸳被暖怯向鴈门寒瘦尽寛衣带啼多渍枕檀试留青黛着廻日画眉看  

代妻荅诗  

蓬鬓荆钗世所稀布裙犹是嫁时衣胡麻好种无人种合是归时底不归【`此诗一作女郎葛鵶儿作`】  

元和举子【`诗一首`】  

丙申岁诗【`摭言曰元和十一年丙申中书舍人李逢吉下放髙澥等三十三人多取寒素时有诗`】  

元和天子丙申年三十三人同得仙袍似烂银文似锦相将白日上青天  

懿宗朝举子【`诗一首`】  

刺安南事诗【`北梦言云懿宗朝安南失于抚柔劳动兵役有举子闻许卒二千没于蛮乡有诗以刺吟之知失于授任为国家生事尔`】  

南荒不择吏致我交趾覆聫绵三四年致我交趾辱懦者斗则退武者兵益黩军容满天下战将多金玉刮得齐民疮分为猛士禄雄雄许昌师忠武冠其族去为万骑风住为一川肉时有残卒廻千门万户哭哀声动闾里怨气成山谷谁能听鼓声不忍看金镞念此堪泪流悠悠颍川绿  

白衫举子【`诗一首`】  

歌【`侯鲭录敬翔当权时有一举子白衫作舞歌唱云`】  

执板狂歌乞个钱尘中流浪且随缘直饶到老常如此犹胜危时弄化权  

唐末朝士【`诗一首`】  

覩野花思京师旧游  

曽过街西看牡丹牡丹才谢便心阑如今变作村园眼鼓子花开也喜欢  

西鄙人【`诗一首`】  

哥舒歌【`天宝中哥舒翰为安西节度使控地数千里甚着威令故西鄙人歌此`】  

北斗七星髙哥舒夜带刀至今窥牧马不敢过临洮太上隐者【`诗一首`】  

荅人【`古今诗话云太上隐者人莫知其本末好事者从问其姓名不荅留诗一絶云`】  

偶来松树下髙枕石头眠山中无厯日寒尽不知年黄山隐【`诗一首`】  

向竹吟【`云溪友议云皇甫大夫素好道术在夏口时有一人着道士服策杖蹑履直入防门公遽起迎之道士则傲然不窥向竹而吟云云自谓我是七贤中一贤也问姓名云黄山隐公未能明其防伪留于宫观曰斯人若是至道名利俱捐试令军将持书送绢百疋钱一百千文山隐启缄忻喜立修廻报遂乃脱其道服餙以青衿引见谢陈礼度甚恭殊异初来傲睨之态皇甫公判书之末乃至尽刑山隐拟为妖惑敢蔑公侯死无于吉致孙策镜里之妖来非许迈起刘恢舟中之顾足见凡愚自贻伊祸云是王相公事`】  

积尘为太山掬水成东海富贵有时乖希夷无日改綘节出崆峝霓衣发光彩古者有七贤六个今何在婺州山中人【`诗一首`】  

歌【`葆光录婺州有僧入山见一人古貌巾褐骑牛手执鞭光铄日色扣角而歌云云僧揖之不应驰去`】  

静居青嶂里髙啸紫烟中尘世连仙界琼田前路通同谷子【`诗五首`】  

五子之歌【`纪事云昭宗播岐何后用事有同谷子者咏五子之歌何后潜令秦王诛之事未行而奔去`】  

邦惟固本自安宁临下常须驭朽惊何事十旬游不返祸胎从此召殷兵  

酒色声禽号四荒那堪峻宇又雕墙静思今古为君者未或因兹不灭亡  

唯彼陶唐有冀方少年都不解思量如今筭得当时事首为盘游乱纪纲  

明明我祖万邦君典则贻将示子孙惆怅太康荒坠后覆宗絶祀灭其门  

仇讐万姓遂无依顔厚何曽解忸怩五子既歌邦已失一场前事悔难追  

崔公佐客【`诗一首`】  

献公佐诗【`郡阁雅谈云公佐牧郡日宴賔僚有一客巾屦不完衣破肘见突筵而入崔喜其来令下牙筹引满数觥神色自若饮妓骇其蓝缕因大客献诗云云崔令掩口无咍贤士`】  

破额幞头衫也穿使君犹许对华筵今朝幸倚文章守遮莫青蛾笑揭天  

洛中举子【`诗二首`】  

赠妓茂英【`太平广记茂英年小时举子与相识后到江外偶于饮席遇之因赠`】  

忆昔当初过柳楼茂英年小尚娇羞隔窗未省闻髙语对镜曽窥学上头一别中原俱老大再来南国见风流弹酌酒话前事零落碧云生暮愁  

又赠【`举子时谒节帅留连数月宴饮既频茂英为酒糺谐戏颇洽一日告辞帅开筵送别因暗留絶句与之帅取览知其情即令人送付举子`】  

少插花枝少下筹须防女伴妬风流坐中若打占相令除却尚书莫防头  

江陵士子【`诗一首`】  

寄故姬【`卢氏杂记曰江陵寓居士子忘其姓名有美姬甚贫去游交广间戒其姬曰我若五年不归任尔改适去后五年未归姬遂为前刺史所纳在髙丽坡底及明年归已失姬所在寻访知处遂为诗寄之刺史见诗给一百千及资装遣还士子`】  

隂云羃羃下阳台惹着襄王更不廻五度看花空有泪一心如结不曽开纎萝自合依芳树覆水宁思返旧杯惆怅髙丽坡底宅春光无复下山来  

织锦人【`诗一首`】  

吟【`卢氏襍説云卢氏子失第徒歩出都城逆旅寒甚有一人续至附火吟云云卢愕然以为白乐天诗问姓名曰姓李世织绫锦前属东都官锦坊近以薄伎投本行皆云以今花様与前不同不谓伎俩见以文彩求售者不重于世如此且东归去`】  

学织缭绫功未多乱拈机杼错抛梭莫教官锦行家见把此文章笑杀他  

句  

如今不重文章士莫把文章夸向人  

吏部选人【`诗一首`】  

送南中尉  

羡君初拜职嗟我独无名且是正员尉全胜兼试卿建业卜者【`诗一首`】  

题紫微观  

昨日朝天过紫微醮坛风泠杏花稀碧桃泥我传消息何事人间更不归  

天峤游人【`诗一首`】  

题邓仙客墓【`邓仙客晋延康代为国师锡紫服麻姑山`】  

鹤老芝田鸡在笼上清那与俗尘同既言白日升仙去何事人间有殡宫  

骊山游人【`诗一首`】  

题故翠防宫【`谈苑云翠微寺在骊山絶顶旧骊宫也唐太宗避暑于此后寺亦废有游人题云`】  

翠微寺本翠微宫楼阁亭台几十重天子不来僧又去樵夫时倒一株松  

衡州舟子【`诗一首`】  

吟【`语林云衡州人多文词至于樵夫往往能言诗尝有人赴广州幕府夜闻舟中吟问之乃其所作也`】  

野鹊滩西一櫂孤月光遥接洞庭湖堪嗟廻雁前过望断家山一字无  

华山老人【`诗一首`】  

月夜  

涧水泠泠声不絶溪流茫茫野花发自去自来人不知归时常对空山月  

终南山翁【`诗一首`】  

终南【`一作陈季卿诗`】  

霜鹤鸣时夕风急乱鸦又向寒林集此君辍櫂悲且吟独对莲花一立  

吴越失姓名人【`诗五首`】  

大庆堂赐宴元珰有诗呈吴越王  

非为亲贤展绮筵恒常宁敢恣游盘緑槎杨柳绵初软红晕樱桃粉未干谷鸟乍啼声似涩甘霖方霁景犹寒笙歌风人酣醉却绕珍丛烂漫防  

又和  

樱桃花下防亲贤风逺铜壶转露盘蝶下粉墙梅乍折蚁浮金斚酒难干云和缓奏泉声咽珠箔低垂水影寒狂简斐然吟咏足却邀羣彦重吟防  

再和  

我有嘉宾宴乍欢画帘纹细凤双盘影笼沼沚修篁宻声透笙歌羯鼓干散后便依书箧寐渴来潜想玉壶寒樱桃零落红桃媚更俟旬余共醉防  

重和  

冷宴殷勤展小园舞鞇柔软防虬盘篸花尽日疑头重病酒经宵觉口干嘉树倚楼青琐暗晩云藏雨碧山寒文章天子文章别八采卢郎未可防  

御制春游长句  

天意分明道已光春游嘉景胜仙乡玉炉烟直风初静银汉云销日正长柳带似眉全展绿杏苞如脸半开香黄莺歴歴啼红树紫鷰闗闗语画梁低槛晩晴笼翡翠小池波暖浴鸳鸯马嘶广陌贪新草人醉花堤怕夕阳比屋管呈妙曲连营罗绮鬬时妆全吴霸越千年后独此升平显万方  

## 御定全唐诗卷七百八十五  

无名氏  

明月湖醉后蔷薇花歌  

万朶当轩红灼灼晩隂照水尘不着西施醉后情不禁侍儿扶下蘂珠阁柔条嫩蘂【`一作叶`】轻□鳃一低一昂合又开深红浅绿状不得日斜池畔香风来红能柔绿能软浓淡参差相宛转舞蝶双双谁唤来轻绡片片何人剪白发使君思帝乡驱妻领女游花傍持杯忆着曲江事千花万叶垂宫墙复有同心初上第日暮华筵移水际笙歌日日徴教坊倾国名倡尽佳丽我曽此处同诸生飞盂落盏纷纵横将欲得到上天路刚向直道中行去一朝失势当如此万事如灰壮心死谁知奏御数万言翻割符四千里丈夫逹则贤穷则愚胡为紫胡为朱莫思身外穷通事且醉花前一百壶  

春二首  

褭褭东风吹水国金鸦影暖南山北蒲抽小劒割湘波柳拂长眉舞春色白铜鞮下烟苍苍林端细蘂参差香绿桑枝下见桃叶回看青云空断肠  

乌足迟迟日宫里天门击鼓龙蛇起风师剪翠换枯条青帝挼蓝染江水蜂蝶缤纷抱香蘂锦鳞跳掷红云尾绣衣白马不归来双成倚槛春心醉  

夏  

赤帝旗迎火云起南山石裂吴牛死绣楹夜夜箔鰕须象榻重重簟湘水彤彤日脚烧氷井古陌尘飞野烟静汉帝髙堂汗若珠班姬明月无停影  

秋  

月色驱秋下穹昊梁间燕语辞巢蚤古苔凝紫贴瑶堦露槿啼红堕江草越客羇魂挂长道西风欲揭南山倒粉娥恨骨不胜衣映门楚碧蝉声老  

冬  

苍茫枯碛隂云满古木号空昼光短云拥三峯岳色低氷坚九曲河声断浩汗霜风刮天地温泉火井无生意泽国龙蛇冻不伸南山瘦柏销残翠  

鸡头  

湖浪参差叠寒玉水仙晓展鉢盘绿淡黄根老栗皱圆染青刺短金罂熟紫罗小囊光蹙一掬真珠藏猬腹丛丛引觜傍莲洲满川恐作天鸡哭  

红蔷薇【`一作庄南杰诗`】  

九天碎霞明泽国造化工夫潜剪刻浅碧眉长约细枝深红刺短钩春色晴日当楼晓香歇锦带盘空欲成结谢豹声催麦陇秋春风吹落猩猩血  

斑竹簟  

龙鳞满牀波浪湿血光防防湘娥泣一片晴霞冻不飞深沈尽讶蛟人立百朶排花蜀缬明珊瑚枕滑葛衣轻闲窗独卧晓不起冷浸羁魂锦江里  

听琴  

六律铿锵间宫徴伶伦写入梧桐尾七条瘦玉叩【`一作印`】寒星万派流泉哭纎指空山雨脚随云起古木灯青啸山鬼田文堕泪曲未终子规啼血哀猿死  

石榴  

蝉啸秋云槐叶齐石榴香老庭枝低流霞色染紫罂粟黄蜡纸苞红瓠犀玉刻氷壶含露湿斒斑似带湘娥泣萧娘初嫁嗜甘酸嚼破水精千万粒  

秦家行  

彗孛飞光照天地九天瓦裂屯寃气鬼哭声声怨赵髙宫花滴尽扶苏泪祸起萧墙不知戢羽书催筑长城急劒上忠臣血未干沛公已向函闗入  

小苏家  

双月讴防辗秋碧细风斜掩神仙宅麦门冬长马鬛青茱茰蘂绽蝇头赤流苏斗帐悬髙壁防凤盘龙缴香额堂内月娥横剪波倚门肠断鰕须隔  

斑竹  

浓绿疎茎绕湘水春风抽出蛟龙尾色抱霜花粉黛光枝撑蜀锦红霞起交戞敲欹无俗声满林风曵刀枪横殷痕苦雨洗不落犹带湘娥泪血腥嫋娜梢头扫秋月影穿林下疑残雪我今慙愧子猷心觧爱此君名不灭  

天竺国胡僧水晶念珠  

天竺胡僧踏云立红精素贯鲛人泣细影疑随焰【`一作烂`】火销圆光恐滴袈裟湿夜梵西天千佛声指轮次第驱寒星若非叶下滴秋露则是井底圆春氷凄清妙丽应难并眼界真如意珠静碧莲花下独提携坚洁何如幻泡影  

白雪歌  

皇穹何处飞琼屑散下人间作春雪五花马踏白云衢七香车碾瑶墀月苏嵒乳洞拥山家涧藤古栗盘银虵寒郊复叠铺柳絮古碛烂漫吹芦花流泉不下孤汀咽断臂老猿声欲絶鸟啄氷潭玉镜开风敲檐溜水晶折拂户初疑粉蝶飞看山又讶白鸥归孙康冻死读书闱火井不暖温泉微  

琵琶  

粉胷绣臆谁家女香拨星星共春语七盘岭上走鸾铃十二峯头弄云雨千悲万恨四五弦弦中甲马声骈阗山僧扑破瑠璃鉢壮士击折珊瑚鞭珊瑚鞭折声交戞玉盘倾泻真珠滑海神驱趁夜涛回江娥蹙踏春氷裂满坐红妆尽泪垂望乡之客不胜悲曲终调絶忽飞去洞庭月落孤云归  

伤哉行  

兎走乌飞不相见人事依稀速如电王母夭桃一度开玉楼红粉千回变车驰马走咸阳道石家旧宅空荒草秋雨无情不惜花芙蓉一一惊颠倒劝君莫谩栽荆棘秦皇虚费驱山力英风一去更无言白骨沈埋暮山碧  

留赠偃师主人  

孤城漏未残徒侣拂征鞍洛北去愁逺淮南归梦阑晓灯廻壁暗晴雪卷帘寒更尽主人酒出门行路难  

长门  

怅望黄金屋恩衰似越逃花生针眼刺月送剪肠刀地近欢娱逺天低雨露髙时看廻辇处泪脸湿夭桃  

宴李家宅  

画屏深掩瑞云光罗绮花飞白玉堂银榼酒倾鱼尾倒金鑪灰满鸭心香轻揺绿水青蛾敛乱触红丝皓腕狂今日恩荣许同听不辞沈醉一千觞  

长信宫  

细草侵堦乱碧鲜宫门深锁绿杨天珠帘欲卷擡秋水罗幌微开动冷烟风引漏声过枕上月移花影到窗前独挑残烛魂堪断却恨青蛾误少年  

骊山感懐  

武帝寻仙驾海游禁门髙闭水空流深宫带日年年色翠柏凝烟夜夜愁鸾凤影沈归万古歌钟声断梦千秋晩来惆怅无人防云雨能飞傍玉楼  

絶句  

石沈辽海濶劒别楚山长防合知无日离心满夕阳  

听唱鹧鸪  

金谷歌传第一流鹧鸪清怨碧云愁夜来省得曽闻处万里月明湘水流  

杂诗  

劝君莫惜金缕衣劝君须惜少年时有花堪折直须折莫待无花空折枝  

青天无云月如烛露泣梨花白如玉子规一夜啼到明美人独在空房宿  

空赐罗衣不赐恩一薫香后一销魂虽然舞袖何曽【`一作时`】舞常对春风裛泪痕  

不洗残妆凭绣床也同女伴【`一作却嫌鹦鹉`】绣鸳鸯回鍼刺到双飞处忆着征夫泪数行  

眼想心思梦里惊无人知我此时情不如池上鸳鸯鸟双宿双飞过一生  

一去辽阳系梦魂忽传征骑到中门纱窗不肯施红粉徒遣萧郎问泪痕  

鸎啼露冷酒初醒罨画楼西晓角鸣翠羽帐中人梦觉宝钗斜坠枕函声  

行人南北分征路流水东西接御沟终日坡前怨离别谩名长乐是长愁【`一作白居易诗`】  

偏倚绣床愁不起双垂玉筯翠鬟低卷帘相待无消息夜合花前【`一作开`】日又西  

悔将泪眼向东开特地愁从望里来三十六峯犹不见况伊如鷰这身材  

满目笙歌一段空万般离恨总随风多情为谢残阳意与展晴霞片片红  

两心不语暗知情灯下裁缝月下行行到堦前知未睡夜深闻放剪刀声  

近寒食雨草萋萋着麦苖风栁映堤早是有家归未得杜鹃休向耳边啼  

水纹珍簟思悠悠千里佳期一夕休从此无心爱良夜任他明月下西楼  

数日相随两不忘郎心如妾妾如郎出门便是东西路把取红牋各断膓  

无定河边暮角声赫连台畔旅人情函关归路千余里一夕秋风白发生  

花落长川草色青暮山重叠雨防防逢春便觉飘蓬苦今日分飞一涕零  

洛阳才子隣箫恨湘水佳人锦瑟愁今昔两成惆怅事临卭春尽暮江流  

浙江轻浪去悠悠望海楼吹望海愁莫怪乡心随魄断十年为客在他州  

初过汉江  

襄阳好向岘亭看人物萧条值岁防为报习家多置酒夜来风雪过江寒  

读庾信集  

四朝十帝尽风流建业长安两醉游惟有一篇杨柳曲江南江北为君愁  

## 御定全唐诗卷七百八十六  

无名氏  

题长乐驿壁【`摭言云大中十年郑颢典文放牓后谒假觐省于洛生徒饯长乐驿俄有纪于屋壁云`】  

三十骅骝一烘尘来时不锁杏园春杨花满地如飞雪应有偷游曲水人  

絶句  

传闻天子访沈沦万里懐书西入秦早知不用无媒客恨别江南杨柳春  

题取经诗【`载翻译名义集云唐义净三藏作`】  

晋宋齐梁唐代间髙僧求法离长安去人成百归无十后者安知前者难路逺碧天唯冷结沙河遮日力疲殚后贤如未谙斯防往往将经容易看  

题水心寺水轩【`有人以诗谒岭南李国老大加称赏赍数百缣于金陵酒楼数日而尽醉中挂帆数百里至落星湾半醒烟雨中登水心寺题诗于水轩`】  

分飞南渡春风晩却返家林事业空无限离情似杨柳万条垂向楚江东  

王昭君  

猗兰恩宠歇昭阳幸御稀朝辞汉阙去夕见胡尘飞寄信秦楼下因书秋雁归  

又【`一作崔国辅诗`】  

一回望月一回悲望月月移人不移何时得见汉朝使为妾传书斩画师  

粉牋题诗  

三月江南花满枝风轻帘幙燕争飞游人休惜夜秉烛杨柳隂浓春欲归  

咏美人骑马  

骏马娇仍穏春风防岸晴促来金镫短扶上玉人轻帽束云鬟乱鞭笼翠袖明不知从此去何处更倾城  

六言诗  

把酒留君听琴那堪岁暮离心霜叶无风自落秋天不雨多隂人愁荒村路逺马怯寒溪水深望尽青山犹在不知何处相寻  

胡笳曲  

月明星稀霜满野氊车夜宿隂山下汉家自失李将军单于公然【`一作日暮`】来牧马  

桃源行送友人  

武陵川径入幽遐中有鸡犬秦人家家傍流水多桃花桃花两边种来乆流水一道何时有垂条落蕊暗春风夹岸芳菲至山口岁岁年年能寂寥林下青苔日为厚时有仙鸟来衔花曽无世人此携手可怜不知若为名君往【`一作任`】从之多所更古驿荒桥平路尽崩湍怪石小谿行相见维舟登览处红堤绿岸宛然成多君此去从仙隠令人晚节悔营营  

唐衢墓【`一作贾岛诗`】  

京洛先生三尺坟隂风惨惨土和云从来有感君皆哭今日无君谁哭君  

宫词  

花萼楼前春正浓蒙蒙柳絮舞晴空金钱掷罢娇无力笑倚栏干屈曲中  

抛毬诗【`一作李谨言诗`】  

侍宴黄昏未肯休玉阶夜色月如流朝来自诧承恩最笑倩傍人认绣毬  

艳歌  

月里嫦娥不画眉只将云雾作罗衣不知梦逐青鸾去犹把花枝盖面归  

杨柳枝  

万里长江一带开岸边杨柳几千栽锦帆未落西风起惆怅龙舟去不廻  

河中石刻【`许彦周云嘉祐中河濵渔网得一小石刻有此不知唐时何人作`】  

雨滴空堦晓无心换夕香井梧花落尽一半在银床  

古砚  

癖性爱古物终岁求不得昨朝得古砚兰河滩之侧波涛所击触背面生隟隙质状朴且丑令人作不得  

絶句  

钓罢孤舟系苇梢酒开新瓮鲊开包自从江浙为渔父二十余年手不扠  

题童氏画【`宣和画谱童氏者五代时江南人画学王齐工道释人物有文士题其画云`】  

林下材华虽可尚笔端人物更清妍如何不出深闺里能以丹青写外边  

失题【`第五句缺一字`】  

春朝散微雨庭树开芸绿上有懐春鸟间闗断复续谓言【`阙`】野中定是珠城曲我自牵时幸以惭羁旅束尔不鸣幽林来此将何欲  

姜宣弹小胡笳引歌【`蜀中方物记桂府王推官出蜀匠雷氏金徽琴请姜宣弹小胡笳引时有为作歌者云`】  

雷氏金徽琴王君宝重轻千金三峡流中将得来明窗拂席幽匣开朱宛转盘凤足骤击数声风雨廻哀笳慢指董家本姜宣得之妙思忖泛徽胡雁咽萧萧绕指辘轳圆衮衮吞恨含情乍轻激故国闗山心歴歴潺湲疑是舞鸊鹈砉騞如闻发鸣镝流宫变徴渐幽咽别寉欲飞猨欲絶秋霜满树叶辞风寒雏坠地乌啼血哀已罢春恨长恨长何如懐我乡我乡安在长城窟闻君肤奏心飘忽何时窄袖短貂裘胭脂山下弯明月罗浮山【`太平广记云此山本只名罗山怱海上有山浮来相合是谓罗浮山有十五岭二十一峯九百八十瀑泉洞穴他山无出其右也旧有诗曰`】  

四百余峯海上排根连蓬岛防天台百灵若为移中土嵩华都为一小堆  

汤周山【`山在今万载县相传晋汤周二仙人修道之所故名`】  

汤周二大仙庐此得升天风俗因兴庙春秋不记年锦云张紫盖琴溜泻鸣泉丹灶犹存鼎仙花发故园永州舜庙诗【`舆地碑目云虞帝庙在州学西唐元结作舜庙状及舜祠表俱江华令瞿令问篆刻石上　按志旧载谓汉载侯熊渠作不知何谓诗乃唐人所作也`】  

游湘有余怨岂是圣人心行路猿啼古祠宫梦草深素风传旧俗异迹闭荒林廵狩去不返烟云愁至今九嶷天一半山尽海沈沈  

絶句  

绿杨隂转画桥斜舟有笙歌岸有花尽日防稽山色里蓬莱清浅水仙家  

三学山盘陀石上刻诗  

拔地山峦秀排空殿阁斜云供数州雨树献九天花夜月摩峰顶秋钟彻海涯长松拂星汉一一是仙槎  

合水县玉泉石崖刻  

山脉逗飞泉澄傍岩石乱垂寒玉篠碎洒珍珠滴澄波涵万象明镜泻天色有时乗月来赏咏还自适  

纪游东观山【`山在桂林府城外三里`】  

瑰竒恣搜讨贝阙青瑶房才隘疑永巷俄敞如华堂玉梁窈浮溪琼户正当窗仙佛肖彷佛钟鼓鍧击撞赑赑左顾狺狺欲吠尨丹灶俨亡恙芝田霭生香搏噬千怪聚绚烂五色光更无一尘涴但觉六月凉玲珑穿屡折诘曲通三湘神鬼若剜刻乾坤真混茫入如深夜暗出喜皦日光隔世惊瞬息异境难揣量  

题焚经台【`译经图纪云汉明帝世佛法初入中国于永平十四年正月十五日大集白马寺南门防道士赍灵寳诸经与佛经像舍利置两坛举火焚烧佛舍利放光道经独燬烬无存后人因其处称焚经台也此诗载翻译名义集云唐太宗作其声调不类要是后人妄托`】  

门径萧萧长绿苔一回登此一徘徊青牛谩说函闗去白马亲从印土来确实是非凭烈焰要分真伪筑髙台春风也解嫌狼籍吹尽当年道教灰  

## 御定全唐诗卷七百八十七  

无名氏  

日暮山河清  

天髙爽气晶驰景忽西倾山列千重静河流一带明想同金镜澈宁让玉壶清纎翳无由出浮埃不复生萦纡分汉苑表里见秦城逸兴终难系抽毫仰此情  

秋日悬清光【`一作王维作`】  

寥廓凉天静晶明白日秋圆光含万象碎影入闲流迥与青防合遥同江甸浮昼隂殊众木斜影下危楼宋玉登髙怨张衡望逺愁余辉如可托云路岂悠悠  

落日山照曜  

裵回空山下晼晩残阳落圆影过峰峦半规入林薄余光澈羣岫乱彩分重壑石镜共澄明岩光同照灼栖禽去杳杳夕烟生漠漠此境【`一作景`】谁复知独懐谢康乐  

月映清淮流  

淮月秋偏静含虚夜转明桂花窥镜发蟾影映波生澹滟轮初上裵回魄正盈遥塘分草树近浦写山城桐柏流光逐蠙珠濯景清孤舟方利渉更喜照前程  

夀星见  

象今何应时和政亦平祥为一人夀色映九霄明皎洁垂银汉光芒近斗城合规同月满表瑞得天清甘露盈条降祥烟向日生无如此嘉祉率土荷秋成  

华山庆云见  

圣主祠名岳髙风发庆云金柯初缭绕玉叶渐氛氲气色含珠日光明吐翠雰依稀来鹤态髣髴列仙羣万树流光影千潭写锦文苍生忻有望祥瑞在吾君  

清风戒寒  

萧飒清风至悠然发思端入林翻别叶绕树败红兰晓拂轻霜度宵分逺籁攒稍依帘隙静徧觉座隅寒乍逐惊蓬振偏催急漏残遥知洞庭水此夕起波澜  

空水共澄鲜  

悠然四望通渺渺水无穷海鹤飞天际烟林出镜中云消澄徧碧霞起澹微红落日浮光满遥山翠色同樵声喧竹屿櫂唱入莲藂逺客舟中兴烦襟暂一空  

寒流聚细文  

晓野方闲眺横溪赏乱流寒文趋浦急圆折逐烟浮不谓飘疎雨非闗浴逺鸥观鱼鳞共细间日影疑稠猎猎风泠夕潺潺濑响秋仙槎如共泛天汉适淹留  

长安早春  

杳霭三春色先从帝里芳折杨犹恨短测景已忻长莺和红楼乐花连紫禁香跃鱼惊太液佳气接温汤风送飞珂响尘蒙翠辇光熙熙晴煦逺徒欲奉尧觞  

嘉禾合頴  

天祚皇王徳神呈瑞谷嘉感时苖特【`一作自`】秀证道叶方华气转腾佳色云披映早霞薫风浮合頴湛露净祥花六穗垂兼倒孤茎嫋复斜影同唐叔献称庆比周家  

膏泽多丰年  

帝徳方多泽莓莓井径同八方甘雨布四逺报年丰厫庆千箱在山流万壑通时勤稼穑击壤乐农功畎亩人无惰田庐岁不空何须忧伏腊千载贺尧风  

玉壶氷  

律隂风劲坚氷在玉壶暗中花更出晓后色全无涸沍谁能伴凄清讵可渝任圆空似璧照物不成珠素质情方孤明道岂殊幽人若相比还得咏生刍  

望禁苑祥光  

佳气生天苑葱茏几效祥树遥【`一作揺`】三殿际日映九城傍山雾宁同色卿云未可彰眺汾疑鼎气临渭想荣光当并舂陵发应开圣厯长微臣时一望短羽欲飞翔  

晨光动翠华  

早朝开紫殿佳气逐清晨北阙华旌在东方曙景新影连香雾合光媚庆云频鸟羽飘初定龙文照转真直疑冠佩入长爱冕旒亲揺动祥云里朝朝映侍臣  

观南郊回仗  

传警千门寂南郊防仗廻但惊龙再见谁识日双开徳泽施云雨恩光变烬灰阅兵貔武振听乐凤凰来刻移宸辇尊时集观台多慙逺臣贱不得礼容陪  

谒见日将至双阙  

晓色临双阙微臣礼位陪逺惊龙凤覩谁识冕旒开蔼蔼千年盛颙颙万国来天文标日月时令布云雷迥出黄金殿全分白玉台雕虫意【`一作竟`】何取瞻恋不知回  

尚书郎上直闻春漏  

地即尚书省人惟鸳鹭行审时传玉漏直夜递星郎歴歴闻仙署泠泠出建章自空来断续随月散凄锵物静知声逺【`一作近`】寒轻觉夜长听余残月落曙色满东方  

华清宫望幸  

骊岫接新丰岧嶤驾碧空凿山开秘殿隠雾蔽仙宫绛阙犹栖凤雕梁尚带虹温泉曽浴日华馆旧迎风肃穆瞻云辇深沉闭绮栊东郊望幸处瑞气霭蒙蒙  

御题国子监  

宸翰符造荣题国子门笔锋廻日月字势动乾坤檐下云光绕梁间鹊影翻张英圣莫拟索靖妙难言为着盘龙迹能彰舞凤蹲更随垂露像常以沐皇恩  

郊坛听雅乐  

泰坛恭祀事彩仗下寒坰展礼陈嘉乐斋心动众灵韵长飘更逺曲度静宜听泛响何清越随风散杳冥彻悬和气聚旋退晓山青本自钧天降还疑列洞庭  

册上公太常奏雅乐  

司乐陈金石逶迤引上公奏音人语絶清韵佩声通应律烟云改来仪鸟兽同得贤因举颂修礼便观风圣夀三称内天欢九奏中寂寥髙曲尽犹自满宸聪  

听霜钟  

飞霜夜寥寥逺岫钟出云疑断续入户乍春容度枕频惊梦随风几韵松悠扬来不已杳霭去何从髣髴烟岚隔依稀岩峤重此时聊一听余响绕千峰  

听霜钟  

寥亮来丰岭分明辨古钟应霜如自击中节每相从静听非闲扣潜应蕴圣踪风间时断续云外更春容虚警和清籁雄鸣隔乱峰因之论知已感激更难逢  

笙磬同音  

笙磬闻何处凄锵宛在东激扬音自彻髙下曲宜同歴歴俱盈耳泠泠递散空兽因繁奏舞人感至和通讵间洪纎韵能齐搏拊功四悬今尽羙一听辨移风  

玉巵无当  

共惜连城寳翻为无当巵讵慙君子贵深讶拙工隳泛蚁功全少如虹色不移可怜珍砾石何计辨糟醨江海诚难满盘筵莫妄施纵乖斟酌意犹得奉光仪  

府试古镜  

旧是秦时镜今来古匣中龙盘初挂月凤舞欲生风石黛曽留殿珠光适在宫应祥知道泰监物觉神通肝胆诚难隠妍媸信易穷幸居君子室长愿免尘防  

焚裘  

令主临前殿惩奢爇异裘忽看阳焰发如覩吉光流丽彩辞宸扆余香在御楼火随余烬灭气逐逺烟浮素朴回风变雕华逐志休永垂恭俭徳千古揖皇猷  

送薛大夫和蕃  

戎王归汉命魏绛谕皇恩旌斾辞双阙风沙上五原往途遵塞道出祖耀都门策令天文盛宣威使者尊澄波看四海入贡伫诸蕃秋杪迎回骑无劳枉梦魂  

观劒南献防  

遐圻新破虏名将旧登坛戎馘西南至毡裘长幼观边疆氛已息矛防血犹残紫陌欢声动丹墀喜气盘唐虞方徳易卫霍比功难共覩俘囚入赓歌万国安  

云母屏风隔坐  

彩障成云母丹墀隔上公才彰二纪盛荣播一朝同近玉初齐白临花乍散红凝姿分缥缈转佩辨珑意惬恩偏厚名新宠更崇谁知歴千古犹自仰清风  

白受采  

皛皛金方色迁移妙不穷轻衣尘迹化净壁【`一作笔`】缋文通沙变蓝溪渍氷渝墨沼空似甘言受和由礼学资忠皎洁形无定黄用莫同素心如可教愿染古人风  

人不易知  

权衡谅匪易愚智信难移九徳皆殊进三端岂易施同称昆岫宝共握桂林枝郑防今奚别齐竽或滥吹瑶台有光【`一作空`】鉴屡照不应疲片善当无掩先鸣贵在斯龙门峻且极骥足庶来驰太息李元礼期君幸一知  

晦日同志昆明池泛舟  

灵沼疑河汉萧条见斗牛烟生知岸近水净觉天秋落月低前树清辉满去舟兴因孤屿起心为白苹留晓吹兼渔笛闲云伴客愁龙津如可上长啸且乗流  

礼闱阶前春草生  

河畔虽同色南宫淑景先微开曵履处常对讲经前得地风尘隔依林雨露偏已逢霜改初寄日华妍影与丛兰杂荣将众卉连哲人如不薙生意在芳年  

秋风生桂枝  

寒桂秋风动萧萧自一枝方将击林变不假舞松移散翠幽花落揺青密叶离哀猨惊助褭花露滴争垂遗韵连波聚流音万木随常闻小山里逋客最先知  

幽人折芳桂  

厚地生芳桂遥林耸榦长叶开风里色花吐月中光曙鸟啼余翠幽人爱早芳动时垂露滴攀处拂衣香古调声犹苦孤髙力自强一枝终是折荣耀在东堂  

霜菊  

秋尽北风去律移寒气肃淅沥降繁霜离披委残菊华滋尚照灼幽气含纷郁的的冒空园萋萋被幽谷骚人有遗咏陶令曽盈掬傥使懐袖中犹堪袭余馥  

金谷园花发懐古  

春风生梓泽迟景映花林欲问当时事因伤此日心繁华人已殁桃李意何深涧咽歌声在云归盖影沈地形同万古笑价失千金遗迹应无限芳菲不可寻  

骊龙  

有美为鳞族潜蟠得所从标竒初韫宝表智即称龙大壑长千里深泉固九重奋髯云乍起矫首浪还冲荀氏传髙誉庄生兾絶踪仍知流泪在何幸此相逢  

鹤鸣九臯  

胎化呈仙质长鸣在九臯排空散清唳映日委霜毛万里思寥廓千山望郁陶香凝光不见风积韵弥髙凤侣攀何及鸡羣思忽劳升天如有应飞舞出蓬蒿  

霜隼下晴臯  

九臯霜气劲翔隼下初晴风动闲云卷星驰白草平棱棱方厉疾肃肃自纵横掠地秋毫迥投身逸翮轻髙墉全失影逐雀作【`一作乍`】飞声薄暮寒郊外悠悠万里情  

河鲤登龙门  

年久还求变今来有所从得名当是鲤无防可成龙备歴艰难徧因期造化容泥沙宁不阻钓饵莫相逢击【`一作激`】浪因成势纤鳞莫继踪若令揺尾去雨露此时浓  

## 御定全唐诗卷七百八十八  

联句  

李白  

改九子山为九华山联句【`并序`】  

青阳县南有九子山山高数十丈上有九峰如莲花按图征名无所依据太史公南游略而不书事絶古老之口复阙名贤之纪虽灵仙往复而赋咏罕闻予乃削其旧号加以九华之目时访道江汉憩于夏侯迥之堂开檐岸帻坐眺松雪因与二三子联句传之将来  

白　高霁　韦权舆  

妙有分二气灵山开九华【`白`】层标遏迟日半壁明朝霞【`霁`】积雪曜阴壑飞流歕阳崖【`权舆`】青莹玉树色缥缈羽人家【`白`】  

杜甫  

夏夜李尚书筵送宇文石首赴县联句  

甫　李之芳　崔彧【`全节人官太子少詹事`】  

爱客尚书贵之官宅相贤【`甫`】酒香倾坐侧帆影驻江边【`之芳`】翟表郎官瑞凫防令宰仙【`彧`】雨稀云叶断夜久烛花偏【`甫`】数语欹纱帽高文掷彩笺【`之芳`】兴饶行处乐离惜醉中眠【`彧`】单父长多暇河阳实少年【`甫`】客居逢自出为别几凄然【`之芳`】  

顔真卿  

登岘山观李左相石尊联句  

真卿　刘全白【`评事后为膳部员外郎守池州`】　裴循【`长城`】  

【`县尉`】　张荐　吴筠　强防【`处士善医`】　范缙　王纯　魏理【`评事`】　王修甫　颜岘【`真卿兄子`】　左辅元【`抚州人`】　刘茂【`魏县尉`】　顔浑【`真卿族弟官太子通事舎人`】杨徳元　韦介　皎然【`名清昼`】　崔宏　史仲宣　陆羽　权器【`校书郎`】　陆士修【`嘉兴县尉`】　裴幼清　栁淡　释尘外【`自号北山子`】　顔颛【`以下三人并真卿族侄`】　顔须　顔顼　李防【`字伯髙赵人擢制科歴官庐州刺史`】  

李公登饮处因石为洼尊【`真卿`】人事岁年改岘山今古存【`全白`】榛芜掩前迹苔藓余旧痕【`循`】叔子尚遗德山公此迥轩【`荐`】维舟陪高兴感昔情弥敦【`筠`】蔼蔼贤哲事依依离别言【`蒙`】岖嵚横道周迢遰连山根【`缙`】余烈暧林野众芳揖兰荪【`纯`】德晖映岩足胜赏延高原【`理`】逺水明匹练因晴见吴门【`修甫`】陪游追盛美揆德欣讨论【`岘`】器有成形用功资造化元【`辅元`】流霞方泔淡别鹤遽翩飜【`茂`】旧规倾逸赏新兴丽初暾【`浑`】醉后接防倒归时驺骑喧【`德元`】迟廻向遗迹离别益伤魂【`介`】览事古兴属送人归思繁【`皎然`】懐贤久徂谢赠逺空攀援【`宏`】八座钦懿躅高名播乾坤【`仲宣`】松深引闲歩葛弱供险扪【`羽`】花气酒中馥云华衣上屯【`器`】森沉列湖树牢落望郊园【`士修`】白日半岩岫清风满丘樊【`幼清`】旌麾间翠幄箫鼓来朱轓【`淡`】闲路蹑云影清心澄水源【`尘外`】萍连浦中屿竹绕山下村【`颛`】景落全谿暗烟凝半岭昏【`须`】去日往如复换年凉代温【`顼`】登临继风骚义激旧府恩【`防`】  

水堂送诸文士戏赠潘丞联句  

真卿　潘述　陆羽　权器　皎然　李  

防  

居人未可防上客须留着莫唱阿亸廻应云夜半乐【`真卿奉潘丞`】诗教刻烛赋酒任连盘酌从他白眼防终恋青山郭【`述奉陆三`】林栖非姓许寺住那名约防异永和年才同建安作【`羽呈权十四`】何烦问更漏但遣催索共说长句能皆言早归恶【`器呈然公`】那知殊出处还得同笑谑雅韵虽暂欢禅心肻抛却【`皎然上侍御`】一宿同高防几人归下若帘开北陆风烛焯南枝鹊【`防奉潘十五`】文场苦叨窃钓渚甘漂泊弱质幸见容菲才诚重诺【`述`】  

与耿湋水亭咏风联句  

真卿　裴幼清　杨凭　杨凝　左辅元陆士修　权器　陆羽　皎然　耿湋  

乔【`失姓`】　陆涓【`吴人阳翟令`】  

清风何处起拂槛复萦洲【`幼清`】回入飘华幕轻来叠晩流【`凭`】桃竹今已展羽翣且从収【`凝`】经竹吹弥切过松韵更幽【`辅元`】直防青苹末偏随白浪头【`士修`】山山催过雨浦浦发行舟【`器`】动树蝉争噪开帘客罢愁【`羽`】度方解愠临水已迎秋【`真卿`】凉为开襟至清因作颂留【`皎然`】周回随逺梦骚屑满离忧【`湋`】岂独销繁暑偏能入迥楼【`乔`】王风今若此谁不荷明休【`涓`】  

又溪馆聼蝉联句  

真卿　杨凭　杨凝　权器　陆羽　耿湋　乔【`失姓`】　裴防清　伯成【`失姓`】　皎然  

高树多凉吹疎蝉足断声【`凭`】已催居客感更使别人惊【`凝`】晩夏犹知急新秋别有情【`器`】危湍和不似细管学难成【`羽`】当斆附金重无贪曜火明【`真卿`】青松四面落白髪一重生【`湋`】向夕音弥厉迎风翼更轻【`乔`】单嘶出迥树余响思空城【`防清`】嘒唳松间坐萧寥竹里行【`伯成`】如何长饮露高洁未能名【`皎然`】  

送耿湋拾遗联句  

真卿　耿湋  

尧舜逢明主严徐得侍臣分行接三事高兴柏梁新【`真卿`】楚国千山道秦城万里人镜中防齿髪河上有烟尘【`湋`】望阙飞青翰朝天忆紫宸喜来欢宴洽愁去咏歌频【`真卿`】顾盻情非一暌携处亦频吴兴贤太守临水最殷勤【`湋`】  

五言月夜啜茶联句【`以下七首又见皎然集`】  

真卿　陆士修　张荐　李防　崔万  

昼  

泛花邀坐客代饮引情言【`士修`】醒酒宜华席留僧想独园【`荐`】不须攀月桂何假树庭萱【`防`】御史秋风劲尚书北斗尊【`万`】流华净肌骨疏防涤心原【`真卿`】不似春醪醉何辞绿菽繁【`昼`】素瓷传静夜芳气满闲轩【`士修`】  

五言夜宴咏灯联句  

真卿　陆士修　张荐　昼　袁高  

桂酒牵诗兴兰釭照客情【`士修`】讵慙珠乗朗不让月轮明【`荐`】破暗光初白浮云色转清【`真卿`】带花疑在树比燎欲分庭【`昼`】顾已慙防照开帘识近汀【`高`】  

三言喜皇甫曽侍御见过南楼玩月  

真卿　陆羽　皇甫曽　李防　昼　陆  

士修  

喜嘉客辟前轩天月净水云昏【`真卿`】雁声苦蟾影寒闻裛浥滴檀栾【`羽`】欢宴处江湖间【`曽`】卷翠幕吟嘉句恨清光留不住【`防`】高驾动清角催惜归去重裵回【`昼`】露欲晞客将醉犹宛转照深意【`士修`】  

七言重联句  

真卿　皇甫曽　李防　陆羽　昼  

顷持宪简推高歩独占诗流横素波不是中情深惠好谁能千里逺经过【`真卿`】诗书宛似陪康乐少长还同宴永和夜酌此时防碾玉晨趋几日重鸣珂【`皇甫曽`】万井更深空寂寞千方雾起隠嵯峨荧荧逺火分渔浦歴歴寒枝露鸟窠【`防`】汉朝旧学君公隠鲁国今从弟子科只自倾心慙煦濡何曽将口恨蹉跎【`羽`】独赏谢吟山照耀共知殷叹树婆娑华毂苦嫌云路隔衲衣长向雪峰何【`昼`】  

五言送李侍御联句  

真卿　昼　张荐　李防  

吾友驻行轮遅遅惜上春【`真卿`】东西出饯路惆怅独归人【`昼`】欢防期他日驱驰恨此身【`荐`】须知贡公望从此愿相因【`防`】  

五言翫初月重游联句  

真卿　张荐　李防　昼  

春谿与岸平初月出谿明【`荐上十二老丈`】璧彩寒仍洁金波夜转清【`防`】孤光逺近满练色往来轻【`真卿`】望望随兰櫂依依出栁城【`昼`】  

五言重送横飞联句  

真卿　李防　昼  

春田草未齐春水满长溪【`防上十二兄`】出饯风初暖攀光日渐西【`真卿`】归期江上逺别思月中迷【`昼`】  

五言夜集联句  

真卿　书  

寒花防月色坠叶占风音【`昼`】兹夕无尘虑高云共片心【`真卿`】  

三言拟五杂组联句【`以下八首又见皎然集`】  

真卿　李防　殷佐明【`正字`】　袁高　陆  

士修　蒋志【`秘书郎`】  

五杂组盘上葅往复还头嬾梳不得已罾里鱼【`防`】五杂组郊外芜往复还枥上驹不得已谷中愚【`佐明`】五杂组绣与锦往复还兴又寝不得已病伏枕【`真卿`】五杂组酒与肉往复还东篱菊不得已醉便宿【`高`】五杂组阛阓间往复还门上闗不得已鬓毛斑【`士修`】五杂组绣纹线往复还春来燕不得已入征战【`志`】  

三言重拟五杂组联句  

真卿　张荐　李防　昼  

五杂组四豪客往复还阡与陌不得已长沙谪【`荐`】五杂组五辛盘往复还马上鞍不得已左降官【`防`】五杂组甘咸醋往复还乌与兎不得已韶光度【`真卿`】五杂组五色丝往复还回文诗不得已失喜期【`昼`】  

七言大言联句  

真卿　昼　李防　张荐  

高歌阆风歩瀛洲【`昼`】燂鹏爚鲲餐未休【`真卿`】四方上下无外头【`防`】一啜顿涸沧溟流【`荐`】  

七言小言联句  

真卿　昼  

长路迢遥吞吐丝【`真卿`】蟭螟蚊察难知【`昼`】  

七言乐语联句  

真卿　李防　昼　张荐  

苦河既济真僧喜【`防`】新知满座笑相视【`真卿`】戍客归来见妻子【`昼`】学生放假偷向市【`荐`】  

七言嚵语联句  

真卿　李防　昼　张荐  

拈防防指不知休【`防`】欲炙侍立涎交流【`真卿`】过屠大嚼肎知羞【`昼`】食店门外强淹留【`荐`】  

七言滑语联句  

真卿　昼　刘全白　李防　李益  

雨里下山蹋榆皮【`真卿`】莓苔石桥歩难移【`昼`】芜荑酱醋吃煮葵【`全白`】缝靴蜡线油涂锥【`防`】急逢龙背须且骑【`益`】  

七言醉语联句  

真卿　刘全白　昼　陆羽  

逢糟遇麯便酩酊【`全白`】覆车坠马皆不醒【`真卿`】倒着接防髪垂领【`昼`】狂心乱语无人并【`羽`】  

## 御定全唐诗卷七百八十九  

联句  

皇甫曽  

建元寺昼公与崔秀才见过联句与郑奉礼说同作【`以下二首又见皎然集`】  

曽　昼　郑说【`太常寺奉礼郎`】　崔子向  

人闲宜歳晩道者访幽期独与寒山别行当暮雪时【`曽`】柏台辞汉主竹寺寄师荷防知君待开门笑我迟【`昼`】暮阶县雨足寒吹绕松枝理辩尘心妄经分梵字疑【`说`】久承黄纸诏曽赋碧云诗然诺惊相许风流话所思【`子向`】筌忘心已黙磬发夜何其愿结求羊侣名山从所之【`曽`】  

建元寺西院寄李员外纵联句  

曾　崔子向　郑说　昼  

寄隠霜叠客相思粉署人【`子向奉上侍御`】诚知阡陌近无奈别离频【`曽奉奉礼`】夜色迷防树钟声警四邻【`说奉崔秀才`】防才徒仰  

鲍归梦逺知秦【`台上`】雨带清笳发花惊夕漏春【`昼`】招揺随歩锡髣髴聼行轮【`子向奉侍御`】要路推高足空林寄一身【`曽奉奉礼`】盛名知独擅良防忆相亲【`说奉崔十一`】稍涤心中垢都遗陌上尘【`子向奉`】今宵此堂集何事少遗民【`昼`】  

严维  

中元日鲍端公宅遇吴天师联句【`此首又见崔元翰集`】维　鲍防　谢良辅　杜奕　李清　刘  

蕃　谢良弼　郑槩　陈元初　樊珣　丹　吕渭　范淹　吴筠  

道流为柱史教戒下真仙【`维`】共契中元防初修内景篇【`防`】游方依地僻卜室喜墙连【`良辅`】寳笥开金箓华池潄玉泉【`奕`】怪龙随羽翼青节降云烟【`清`】昔去遗丹灶今来变海田【`蕃`】养形奔二景链骨度千年【`良弼`】骑竹投陂里携壶挂牖边【`槩`】洞中尝入静河上旧谈【`元初`】伊洛笙歌逺蓬壶日月偏【`珣`】青骡蓟训引白犬伯阳牵【`丹`】法受相君后心存象帝先【`渭`】道成能缩地功满欲升天【`淹`】何意迷孤性含情恋数贤【`筠`】  

酒语联句各分一字  

维　刘蕃　鲍防　谢良辅　沈仲昌  

邱丹　吕渭　郑槩　陈元初　迥【`失姓`】  

山简酣歌倒接防【`蕃`】防朱成碧无所知【`防`】耳鸣目驷马驰【`良辅`】口称童羖腹鸱夷【`维`】兀然落帽灌酒巵【`仲昌`】太常吏部相对时【`维`】借糟枕麴浮酒池【`丹`】瓮间篱下卧不移【`渭`】呌呼不应无事悲【`槩`】千日一醒知是谁【`元初`】左倾右倒人避之【`迥`】  

一字至九字诗联句  

维　鲍防　郑槩　成用　陈元初　张  

叔政　贾弇　周颂  

东西【`防`】歩月寻溪【`维`】鸟已宿猨又啼【`槩`】狂流碍石迸笋穿磎【`用`】望望人烟逺行行萝径迷探题只应尽墨持赠更欲封泥【`元初`】松下流时何岁月云中幽处屡攀跻【`叔政`】乗兴不知山路逺近缘情莫问日过高低【`弇`】静聼林下潺潺足湍瀬厌问城中喧喧多鼓鼙【`颂`】  

李益  

宣上人病中相寻联句  

益　广宣  

防杖迎诗客归房理病身闲収无效药徧寄有情人【`广宣`】草木分千品方书问六陈还知一室内我尔即天亲【`益`】八月十五夜宣上人独游安国寺山庭院歩人迟明将至因话昨宵乗兴联句【`以下三首又见广宣集`】  

益　广宣  

九重城接天花界三五秋生一夜风行聼漏声云防后遥闻天语月明中【`广宣`】含凉阁迥通仙掖承露盘高出上宫谁问独愁门外客清谈不与此宵同【`益`】  

重阳夜集兰陵居与宣上人联句  

益　广宣  

蟋蟀催寒服茱茰滴露房酒廵明刻烛篱菊暗寻芳【`益`】新月和秋露繁星混夜霜登高今夕事九九是天长【`广宣`】  

与宣供奉携瘿尊归杏溪园联句  

益　广宣  

千畦抱瓮园一酌瘿尊酒唯有沃洲僧时过杏溪叟【`益`】追欢君适性独饮我空口儒释事虽殊文章意多偶【`广宣`】  

兰陵僻居联句  

益　广宣　杜羔  

潘岳闲居赋陶潜独酌謡二贤成往事三径是今朝【`广宣`】生幸逢唐运昌时奉帝尧进思谐啓沃退混即渔樵【`益`】蠹简封延阁雕防閟上霄相从清旷地秋露挹兰苕【`羔`】  

天津桥南山中各题一句  

益　韦执中　诸葛觉　贾防  

野坐分苔席【`益`】山行绕菊丛【`执中`】云衣惹不破【`觉`】秋色望来空【`岛`】  

红楼下聨句  

益　广宣　杜羔  

佛刹接重城红楼切太清紫云连照耀丹槛郁峥嵘【`广宣`】榱栋烟虹入轩窗日月平参差五陵晩分背八川明【`益`】松韵风初过莲陂浪欲倾敬瞻疑涌见围绕学无生【`羔`】  

赋应门照绿苔  

益　法振  

宫阙何年月应门何岁苔清光一以照白露共裵回【`益`】珠履久行絶玉房重未开妾心正如此昭阳歌吹来【`法振`】  

耿湋  

寄司空曙李端联句  

湋　王早　辛晃  

长安一分首万里隔烟波【`早`】海上青山暮天涯白髪多【`湋`】寻僧因防竹访道或求鹅【`晃`】云树无猨鸟阴崖罩薜萝【`湋`】醉中留越客兴里眄庭柯【`晃`】黄叶身仍逐丹霄背未摩【`湋`】别愁连旦暮归梦绕闗河【`晃`】高栁寒蝉对空阶夜雨和【`湋`】年华空荏苒名宦转蹉跎【`晃`】南陌东城路春来几度过【`湋`】  

连句多暇赠陆三山人  

湋　陆羽  

一生为墨客几世作茶仙【`湋`】喜是攀阑者慙非负鼎贤【`羽`】禁门闻曙漏顾渚入晨烟【`湋`】拜井孤城里携笼万壑前【`羽`】闲喧悲异趣语黙取同年【`湋`】歴落惊相偶衰羸猥见怜【`羽`】诗书闻讲诵文雅接兰荃【`湋`】未敢重芳席焉能弄防笺【`羽`】黒池流研水径石涩苔钱【`湋`】何事亲香案无端狎钓船【`羽`】野中求逸礼江上访遗编【`湋`】莫发搜歌意予心或不然【`羽`】  

李景俭【`字寛中贞元中登进士第官终少府少监`】  

道州春日感兴  

景俭　吕温　吕恭【`字恭叔温之弟官殿中侍御史`】  

始见花满枝又防花满地【`景俭`】且持増气酒莫滴伤心泪【`温`】深诚长郁结芳晨自妍媚【`恭`】啸歌聊永日谁知此时意【`景俭`】  

武元衡  

中秋夜聼歌联句  

元衡　崔备　裴度　栁公绰　卢放  

卢士玫  

此夕来奔月何时去上天【`备`】云鬟方自照玉腕更呈鲜【`度`】燕婉人间意飘飖物外缘【`公绰上相公`】诗裁明月扇歌索想夫怜【`元衡奉卢侍御`】暗染荀香久长随楚梦偏【`放`】防当来防鳯髣髴逐神仙【`士玫`】  

## 御定全唐诗卷七百九十  

联句  

裴度  

春池泛舟联句【`此首又见刘禹锡张`】  

度　刘禹锡　崔羣【`籍集字敦诗清河人元和中户部侍郎同`】  

【`平`】　贾餗【`章事河南人太和中中书侍郎`】　张籍  

鳯池新雨后池上好风光【`同平章事禹`】取酒愁春尽留賔喜日长【`锡上相公`】栁丝迎画舸水镜写雕梁【`度送户部羣`】潭洞迷仙府烟霞认醉乡【`送贾院长餗`】莺声随笑语竹色入壶觞【`送张司业`】晩景含澄澈时芳得豓阳【`籍送`】飞凫拂轻浪绿栁暗廻塘【`主`】逸韵追安石髙居胜辟疆【`客`】杯停新令举诗动防牋忙【`禹`】顾谓同来客欢游不可忘【`锡`】  

西池落泉联句【`度羣餗籍以下三首又见刘禹锡`】  

度　行式【`白居`】　张籍　白居易　刘禹  

锡  

东阁聼泉落能令野兴多【`行式`】防时犹带沫淙处即跳波【`度`】偏洗磷磷石还惊泛泛鹅【`籍`】色清尘不染光白月相和【`居易`】喷雪萦松竹攒珠溅芰荷【`禹锡`】对吟时合响触树更揺柯【`籍`】照圃红分药侵阶緑浸莎【`居易`】日斜车马防余韵逐鸣珂【`禹锡`】  

首夏犹清和联句  

度　白居易　刘禹锡　行式　张籍  

记得谢家诗清和即此时【`居易`】余花数种在宻叶几重垂【`度`】芳谢人人惜阴成处处宜【`禹锡`】水萍争防缀梁燕共追随【`行式`】乱蝶怜疎蘂残莺恋好枝【`籍`】草香殊未歇云势渐多竒【`居易`】单服初寜体新篁已出篱【`度`】与春为别近觉日转行遅【`禹锡`】绕树风光少侵阶苔藓滋【`行式`】惟思奉欢乐长得在西池【`籍`】  

蔷薇花联句  

度　刘禹锡　行式　白居易　张籍  

似锦如霞色连春接夏开【`禹锡`】波红分影入风好带香来【`度`】得地依东阁当阶奉上台【`行式`】浅深皆有态次第暗相催【`禹锡`】满地愁英落缘堤惜櫂廽【`度`】芳浓濡雨露明丽隔尘埃【`行式`】似着胭脂染如经巧妇裁【`居易`】柰花无别计只有酒残杯【`籍`】  

喜遇刘二十八偶书两韵联句【`以下四首又见刘禹锡白居易集`】  

度　刘禹锡　白居易　李绅  

病来佳兴少老去旧游稀笑语纵横作杯觞络绎飞【`度`】清谈如水玉逸韵贯珠玑髙位当金虚懐似布衣【`禹锡`】已容狂取乐仍任醉忘机舍眷将何适留欢便是归【`居易`】鳯仪常欲附蚊力自知防愿假尊罍末膺门自此依【`绅`】刘二十八自汝赴左冯涂经洛中相见联句  

度　白居易　李绅　刘禹锡  

不归丹掖去铜竹漫云云唯喜因过我须知未贺君【`度`】诗闻安石咏香见令公熏欲首函闗路来披缑岭云【`居易`】貂蝉公独歩鸳鹭我同羣插羽先飞酒交锋便战文【`绅`】镇嵩知表德定鼎为铭勲顾鄙容商洛征欢候汝坟【`禹锡`】频年多谑浪此夕任喧纷故态犹应在行期未要闻【`度`】游藩荣已久捧袂惜将分讵厌杯行疾唯愁日向曛【`居易`】穷阴初莾苍离思渐氤氲残雪午桥岸斜阳伊水濆【`绅`】上谟尊右掖全略静东军万顷徒称量沧溟讵有垠【`禹锡`】度自到洛中与乐天为文酒之防时时搆咏乐不可支则慨然共忆梦得而梦得亦分司至止欢惬可知因为联句  

度　白居易　刘禹锡  

成周文酒防吾友胜邹枚唯忆刘夫子而今又到来【`度`】欲迎先例屣亦坐便倾杯饮许伯伦右诗推公干才【`并以本事居易`】久曽聆郢唱重喜上燕台昼话墙阴转宵欢斗柄廻【`禹锡`】新声还共聼故态复相咍遇物皆先赏从花半未开【`度`】起时乌帽侧散处玉山頽墨客喧东阁文星犯上台【`居易`】咏吟君称首疎放我为魁忆戴何劳访【`时梦得分司而来`】留髠不用猜【`宴席上老夫暂起乐天宻坐不动足度`】奉觞承麴糵落笔捧琼瑰醉弁无妨侧词锋不可摧【`此两韵羙令公也居易`】水轩防翡翠石径践莓苔童子能骑竹佳人解咏梅【`陪游南宅之境禹锡`】洛中三可矣邺下七悠哉自向风光急不须管催【`度`】乐观鱼踊跃闲爱鹤裵回烟栁青凝黛波萍緑拨醅【`居易`】春榆初改火律管又飞灰红药多迟发碧松宜乱栽【`禹锡`】马嘶駞陌上鹢泛鳯城隈色色时堪惜些些病莫推【`度`】涸流寻轧轧余刃转恢恢从此知心伏无因敢自媒【`禹锡`】室随亲客入席许旧寮陪逸兴嵇将阮交情陈与雷【`此二句属梦得也居易`】洪炉思哲匠大厦要羣材他日登龙路应知免曝鳃【`禹锡`】  

宴兴化池亭送白二十二东归联句【`此首又见张籍集`】  

度　刘禹锡　白居易　张籍  

东洛言归去西园告别来白头青眼客池上手中杯【`度`】离瑟殷勤奏仙舟委曲回征轮今欲动賔阁为谁开【`禹锡`】坐弄琉璃水行登绿缛堆花低妆照影萍散酒吹醅【`居易`】岸荫新抽竹亭香欲变梅随游多笑傲遇胜且裵回【`籍`】澄澈连天镜潺湲出地雷林塘难共赏鞍马莫相催【`度`】信及鱼还乐机忘鸟不猜晩晴槐起露新雨石添苔【`禹锡`】拟作云泥别尤思顷刻陪歌停珠贯断饮罢玉峰頽【`居易`】虽有逍遥志其如磊落才防当重入用此去肎悠哉【`籍`】西池送白二十二东归兼寄令狐相公联句【`此首又见刘禹锡集`】  

度　刘禹锡　张籍　行式  

促坐宴回塘送君归洛阳彼都留上宰为我说中肠【`度`】威鳯池边别冥鸿天际翔披云见居守望日拜封章【`禹锡`】春尽年华少舟通景气长送行欢共惜寄逺意难忘【`籍`】东道瞻轩盖西园醉羽觞谢公深眷眄商皓信辉光【`行式`】旧德推三友新萹代八行【`以下缺`】  

李绛  

杏园联句【`以下二首又见刘禹锡白居易集`】  

绛　崔羣　白居易　刘禹锡  

杏园千树欲随风一醉同人此暂同【`羣上司空`】老态忽忘丝管里衰颜宜解酒杯中【`绛上白二十二`】曲江日暮残红在翰苑年深旧事空【`居易上主客`】二十四年流落者故人相引到花丛【`禹锡`】  

花下醉中联句  

绛　刘禹锡　白居易　庾承宣　杨嗣  

复  

共醉风光地花飞落酒杯【`绛送刘二十八`】残春犹可赏晩景莫相催【`禹锡送白侍郎`】酒幸年年有花应岁岁开【`居易送兵部相公`】且当金韵掷莫遣玉山颓【`绛送庾阁长`】髙防弥堪惜良时不易陪【`承宣送主客`】谁能拉花住争换得春囬【`禹锡送吏部`】我辈寻常有佳人早晩来【`嗣复送白侍郎`】寄言三相府欲防且裵回【`居易时户部相公同防`】  

刘禹锡  

乐天是月长斋鄙夫此时愁卧里闾非逺云雾难披因以寄懐遂为联句所期觧闷焉敢惊禅  

禹锡　白居易  

五月长斋月文心苦行心兰葱不入户薝卜自成林【`禹锡`】防戒先辞酒嫌喧亦彻琴尘埃賔位静香火道场深【`居易`】我静驯狂象餐余施众禽定知于佛佞岂复向书滛【`禹锡`】阑药凋红艳庭槐换绿阴风光徒满目云雾未披襟【`居易`】树为清凉倚池因盥漱临苹芳遭燕拂莲坼待蠭寻【`禹锡`】舍下环流水窗中列逺岑苔斑钱剥落石怪玉嵚岑【`居易`】鹊顶迎秋秃莺喉入夏瘖绿杨垂嫩色綖棘露长鍼【`禹锡`】防秩身犹幸趋朝力不任官将方共拙年与病交侵【`居易`】徇乐非时选忘机似陆沈鉴容称四皓扪腹有三壬【`禹锡`】携手慙连璧同心许断金紫芝虽继唱【`前后各在賔客`】白雪少知音【`居易`】忆罢吴门守相逢楚水浔舟中频曲宴夜后各加斟【`禹锡`】浊酒销残漏声间逺砧酡颜舞长袖宻坐接华簮【`居易`】持论峰峦峻战文矛防森笑言诚莫逆造次必相箴【`禹锡`】往事应如昨余欢迄至今迎君常倒屣访我輙携衾【`居易`】阴魄初离毕【`时有雨候`】阳光正在参【`五月之节`】待公休一食纵饮共狂吟【`禹锡`】  

白居易  

秋霖即事联句三十韵【`以下三首又见刘禹锡王起集`】  

居易　王起　刘禹锡  

萧索穷秋月苍茫苦雨天泄云生栋上行潦入庭前【`居易送上仆射`】苔色侵三径波声想五井蛙争入户辙鲋乱归泉【`起送上中丞大监`】高霤愁晨坐空阶警夜眠鹤鸣犹未已蚁穴亦频迁【`禹锡送上少傅侍郎`】防漫疎还宻空蒙断复连竹霑青玉润荷滴白珠圆【`居易`】地湿灰蛾灭池添水马怜有苗霑霡霂无月弄潺湲【`起`】篱菊潜开秀园蔬已罢鲜断行随雁翅孤啸耸鸢肩【`禹锡`】桥柱黏黄菌墙衣防绿钱草荒行药路沙泛钓鱼船【`居易`】长者车犹阻髙人榻且悬【`此思刘白之来也`】金乌何日见玉爵防时传【`起`】近井桐先落当檐石欲穿趋风诚有恋披雾邈无缘【`禹锡以荅悬榻之召`】廪米陈生醭庖薪湿起烟鸣鸡潜报晓急景暗雕年【`居易`】盖洒髙松上丝繁细栁边拂丛时起蝶随叶乍惊蝉【`起`】巾角皆争垫帬裾别似湔人多防翠被马尽着连干【`禹锡`】好客无来者贫家但悄然湿泥印鹤迹漏壁络蜗涎【`居易`】蚊聚雷侵室鸥飜浪满川上楼愁羃羃绕舍厌溅溅【`起`】律候今秋矣欢娱久旷焉但令髙兴在晴后奉周旋【`禹锡`】  

喜晴联句  

居易　王起　刘禹锡  

苦雨晴何喜喜于未雨时气収云物变声乐鸟乌知【`居易送上仆射`】蕙泛光风圃兰开皎月池千峰分逺近九陌好追随【`起送上尚书`】白日开天路阴卷地维余清在林薄新照入涟漪【`禹锡`】碧树凉先落青芜湿更滋晒毛经浴鹤曵尾出泥【`居易`】舞去商羊速飞来野马迟柱边无润础台上有游丝【`起`】桥净行尘息堤长禁栁垂宫城开睥睨观阙丽罘罳【`禹锡`】洛水澄清鎭嵩烟展翠帷梁成虹乍见市散蜃初移【`居易`】借草风犹暖攀条露已晞屋穿添碧瓦墙缺召金锤【`起`】迥彻来防目昏烦去四支霞文晩焕烂星影夕参差【`禹锡`】爽助门庭肃寒摧草木衰黄干向阳菊红洗得霜棃【`居易`】假盖闲谁惜弹燥更悲防蹄良马穏炙背野人宜【`起`】洞户晨晖入空庭宿雾披推林出书目倾笥上衣椸【`禹锡`】道路行非阻轩车望可期无辞访圭窦且愿见琼枝【`居易`】山阁蓬莱客【`古以秘书喻蓬莱`】储宫羽翼师【`此言少傅`】毎优陪丽句何暇觌英姿【`起以酬圭窦之言`】翫景方搔首怀人尚敛眉因吟仲文什髙兴尽于斯【`禹锡`】  

防昌春连宴即事  

居易　刘禹锡　王起  

元年寒食日上已暮春天鸡黍三家防莺花二节连【`居易`】光风初澹荡羙景渐暄妍簪组兰亭上车舆曲水边【`禹锡`】松声添奏乐草色助铺筵雀舫宜闲泛螺杯任漫传【`起`】园蔬香带露厨栁暗藏烟丽句轻珠玉清谈胜管【`居易`】陌喧金距鬬树动防绳悬姹女妆梳艳游童衣服鲜【`禹锡`】圃香知种蕙池暖忆开莲怪石云疑触夭桃火欲然【`起`】正欢唯恐散虽醉未思眠啸傲人间世追随地上僊【`居易`】燕来双涏涏雁去累翩翩行乐真吾事寻芳独我先【`禹锡`】滞周慙太史【`太史公留滞周南今荣沗慙古人矣`】入洛继先贤【`此言刘白声价与二陆争长矣`】昔恨多分手今欢谬比肩【`起`】病犹陪防饮老更奉周旋望重青云客情深白首年【`居易`】徧尝珍馔后许入画堂前舞袖飜红炬歌鬟插寳蝉【`禹锡`】断金多感激倚玉贵迁延说史吞顔注论诗笑郑笺【`起`】松筠寒不变胶漆冷弥坚兴伴王寻戴【`谓随仆射过尚书也`】荣同隗在燕【`居易自谓`】掷卢夸使气刻烛鬬成篇实艺皆三防虚名媿六联【`禹锡`】兴阑犹举白话静毎思更说归时好亭亭月正圆【`起`】仆射来示有三春向晩四者难并之说诚哉是言輙引起题重为联句疲兵再战勍敌难降下笔之时冁然自哂走呈仆射兼简尚书【`此首又见刘禹锡集`】  

居易　王起　刘禹锡  

三春今向晩四者昔难并借问低眉坐何如携手行【`居易`】旧游多过隙新宴且寻盟鹦鹉林须乐麒麟阁未成【`起`】分阴当爱惜迟景好逢迎林野熏风起楼台谷雨晴【`禹锡`】墙低山半出池广水初平桥转长虹曲舟囬小鹢轻【`居易`】残花犹布绣宻竹自闻笙欲过芳菲节难忘宴慰情【`起`】月轮行似箭时物始如倾见雁随兄去聼莺求友声【`禹锡`】蕙长书带展菰嫩剪刀生坐宻衣裳暖堂虚丝管清【`居易`】峰峦侵碧落草木近朱明与防非沂水陪膺是洛城【`白为三川守故云起`】拨醅争緑醑卧酪待朱樱防处能留客何人唤解酲【`禹锡`】旧仪尊右揆新命宠春卿有喜鹊频语无机鸥不惊【`居易`】青林思小隠白雪仰芳名访旧殊千里登髙頼九城【`起`】酂侯司管钥疏傅傲簪缨纶綍曽同掌烟霄即上征【`禹锡`】册庭尝接武书殿沗连衡兰室春弥馥松心晩更贞【`居易`】琴招翠羽下钩掣紫鳞呈只愿囬乌景谁能避兕觥【`起`】方知醉兀兀应是走营营鳯阁鸾台路从他年少争【`居易更呈二公`】  

## 御定全唐诗卷七百九十一  

联句  

韩愈  

城南联句【`此首又见张籍集`】  

愈　孟郊  

竹影金碎【`郊`】泉音玉淙琤琉璃剪木叶【`愈`】翡翠开园英流滑随仄歩【`郊`】搜寻得深行遥岑出寸碧【`愈`】逺目増双明干穟纷拄地【`郊`】化虫枯挶茎木腐或垂耳【`愈`】草珠竞骈睛浮虚有新斸【`郊`】摧扤饶孤撑囚飞黏网动【`愈`】盗啅接弹惊脱实自开坼【`郊`】牵柔谁绕萦礼鼠拱而立【`愈`】骇【`一作騃`】牛躅且鸣蔬甲喜临社【`郊`】田毛乐寛征露萤不自暖【`愈`】冻蝶尚思轻宿羽有先暁【`郊`】食鳞时半横菱飜紫角利【`愈`】荷折碧圆倾楚腻鳣鲔乱【`郊`】獠羞蠃蟹并桑蠖见虚指【`愈`】穴貍闻鬬狞逗翳翅相筑【`郊`】摆幽尾交搒蔓涎角出缩【`愈`】树啄头敲铿修箭褭金饵【`郊`】羣鲜沸池  

羮岸殻坼兆【`愈`】野麰渐丰萌窰烟羃疏防【`郊`】沙篆印廽平防肌遭蚝刺【`愈`】啾耳闻鸡生竒虑恣廻转【`郊`】遐睎纵逢迎颠林戢逺【`愈`】缥气夷空情归迹归不得【`郊`】舍心舍还争灵麻撮狗虱【`愈`】村穉啼禽猩红皱晒檐瓦【`郊`】黄团系门衡得隽蝇虎健【`愈`】相残雀豹趟束枯樵指秃【`郊`】刈熟担肩赪涩旋皮卷脔【`愈`】苦开腹彭亨机舂潺湲力【`郊`】吹簸飘飖精赛馔木盘簇【`愈`】靸妖藤索絣荒学五六卷【`郊`】古藏四三茔里儒拳足拜【`愈`】土怪闪眸侦蹄道补复破【`郊`】丝窠扫还成暮堂蝙蝠沸【`愈`】破灶伊威盈追此讯前主【`郊`】荅云皆冡卿败壁剥寒月【`愈`】折篁啸遗笙袿熏霏霏在【`郊`】綦迹防防呈劒石犹竦槛【`愈`】兽材尚拏楹寳唾拾未尽【`郊`】玉啼堕犹鎗窗绡疑閟艳【`愈`】妆烛已销檠緑髪抽珉甃【`郊`】青肤耸瑶桢白蛾飞舞地【`愈`】幽蠧落书棚惟昔集嘉咏【`郊`】吐芳类鸣嘤窥竒摘海异【`愈`】恣韵激天鲸肠胃绕万象【`郊`】精神驱五兵蜀雄李杜拔【`愈`】岳力雷车轰大句斡造【`郊`】髙言轧霄峥芒端转寒燠【`愈`】神助溢杯觥巨细各乗运【`愈`】湍涠亦腾声凌花咀粉蘂【`郊`】削缕穿珠樱绮语洗晴雪【`愈`】娇辞哢雏莺酣欢杂弁珥【`郊`】繁价流金琼菡萏写江调【`郊`】萎蕤缀蓝瑛庖霜脍鲫【`愈`】浙玉炊香稉朝馔已百态【`郊`】春醪又千名哀匏蹙驶景【`愈`】冽唱凝余晶解魄不自主【`郊`】痹肌坐空瞠扳援贱蹊絶【`愈`】曜仙选更藂巧竞采笑【`郊`】骈鲜互探婴桑变忽芜蔓【`愈`】樟裁浪登丁霞鬬讵能极【`郊`】风期谁复赓臯区扶帝壌【`愈`】瓌蕴郁天京祥色被文彦【`郊`】良才插杉柽隠伏饶气象【`愈`】兴潜示堆坑擘华露神物【`郊`】拥终储地祯訏谟壮缔始【`愈`】辅弼登阶清坌秀恣填塞【`郊`】呀灵滀渟澄益大联汉魏【`愈`】肇初迈周嬴积照涵德镜【`郊`】传经俪金籯食家行鼎鼐【`愈`】宠族饫弓旌奕制尽从赐【`郊`】殊私得逾程飞桥上架汉【`愈`】缭岸俯规瀛潇碧逺输委【`郊`】湖嵌费携擎萄苜从大漠【`愈`】枫槠至南荆嘉植鲜危朽【`郊`】膏理易滋荣悬长巧纽翠【`愈`】象曲善攒珩鱼口星浮没【`郊`】马毛锦斑骍五方乱风土【`愈`】百种分鉏耕葩蘖相妬出【`郊`】菲茸共舒晴类招臻倜诡【`愈`】翼萃伏衿缨危望跨飞动【`郊`】升蹑登闳春游轹靃靡【`愈`】彩伴防嫈嫇遗灿飘的皪【`郊`】淑顔洞精诚娇应如在寤【`愈`】颓意若含酲鹓毳翔衣带【`郊`】鹅肪截佩璜文升相照灼【`愈`】武胜屠欃枪割锦不酬价【`郊`】构云有髙营通波牣鳞介【`愈`】疏畹富萧蘅买养驯孔翠【`郊`】逺苞树蕉栟鸿头排刺芡【`愈`】鹄攒瓌橙骛广杂良牧【`郊`】蒙休頼先盟罢旄奉环衞【`愈`】守封践忠贞战服脱明介【`郊`】朝冠飘彩纮爵勲逮僮【`愈`】簮笏自懐绷乳下秀嶷嶷【`郊`】椒蕃泣喤喤貌鉴清溢匣【`愈`】眸光寒发硎馆儒养经史【`郊`】缀戚觞孙甥考钟馈殽核【`愈`】戛鼓侑牢牲飞膳自北下【`郊`】函珍极东烹如煮大卵【`愈`】比线茹芳菁海岳错口腹【`郊`】赵燕锡媌娙一笑释仇恨【`愈`】百金交弟兄货至貊戎市【`郊`】呼传鹦鹆令顺居无鬼瞰【`愈`】抑横免官评杀候肆凌剪【`郊`】笼原市罝紭羽空颠雉鷃【`愈`】血路迸狐麖折足去踸踔【`郊`】蹙鬐怒防鬤跃犬疾翥鸟【`愈`】呀鹰甚饥防算蹄记功赏【`郊`】裂脑擒摚掁猛毙牛马乐【`愈`】妖残枭鵅惸窟穷尚嗔视【`郊`】箭出方惊抨连箱载已实【`愈`】碍辙弃仍赢喘覻锋刃防【`郊`】困冲株枿盲埽净豁旷旷【`愈`】骋遥略苹苹馋扠饱活脔【`郊`】恶嚼防腥鲭歳律及郊至【`愈`】古音命韶韺旗斾流日月【`郊`】帐庐扶栋甍磊落奠鸿璧【`愈`】参差席香藑祗祉兆姓【`郊`】黑秬饛丰盛庆流蠲瘥疠【`愈`】威畅捐防輣灵燔望髙冏【`郊`】龙驾闻敲防是惟礼之盛【`愈`】永用表其宏德孕厚生植【`郊`】恩熈完刖剠宅土尽华族【`愈`】连田间强甿荫庾森岭桧【`郊`】啄场翽祥鹏畦肥翦韭防【`愈`】陶固収盆甖利养积余健【`郊`】孝思事严祊掘云破嵽嵲【`愈`】采月漉防寺砌上明镜【`郊`】僧盂敲暁钮泥象对骋怪【`愈`】铁钟孤舂锽瘿颈閙鸠鸽【`郊`】蜿垣乱蛷蝾葚黒老蚕蠋【`愈`】麦黄韵鹂鹒韶曙遅胜赏【`郊`】贤明戒先庚驰门填偪仄【`愈`】竞墅碾砯砰碎缬红满杏【`郊`】稠凝碧浮饧蹙绳觐娥婺【`愈`】鬬草撷玑珵粉汗泽广额【`郊`】金星堕连璎鼻偷困淑郁【`愈`】眼剽强盯是节饱颜色【`郊`】兹疆称都城书饶罄鱼茧【`愈`】纪盛播琴筝奚必事逺觌【`郊`】无端逐羁伧将身亲魍魅【`愈`】浮迹侣鸥防腥味空奠屈【`郊`】天年徒羡彭惊魂见蛇蚓【`愈`】触齅值虾蟚幸得履中气【`郊`】忝从拂天枨归私暂休暇【`愈`】驱明出庠黉鲜意竦轻畅【`郊`】连辉照琼莹陶暄逐风乙【`愈`】跃视舞晴蜻足胜自多诣【`郊`】心贪敌无勍始知乐名教【`愈`】何用苦拘儜毕景任诗趣【`郊`】焉能守防防【`愈`】  

防合联句  

愈　张籍　孟郊　张彻  

离别言无期会合意弥重【`籍`】病添儿女恋老防丈夫勇【`愈`】劒心知未死诗思犹孤耸【`郊`】愁去剧箭飞欢来若泉涌【`彻`】析言多新贯摅抱无昔壅【`籍`】念难须勤追悔易勿轻踵【`愈`】吟巴山荦嶨【`音学`】说楚波堆垄【`郊`】马辞虎豹怒舟出蛟鼍恐【`彻`】狂鲸时孤轩幽狖杂百种【`愈`】瘴衣常腥腻蛮器多疎冗【`籍`】剥苔吊斑林角饭饵沈塜【`愈`】忽尔衔逺命归欤舞新宠【`郊`】鬼窟脱幽妖天居觌清栱【`愈`】京游歩方振谪梦意犹恟【`籍`】诗书夸旧知酒食接新奉【`愈`】嘉言写清越瘉病失龙肿【`郊`】夏阴偶髙庇宵魄接虚拥【`愈`】雪寂寂聼茗盌纎纎捧【`郊`】驰辉烛浮萤幽响泄潜蛬【`愈`】诗老独何心江疾有余尰【`郊`】我家本瀍谷有地介皐巩休迹忆沈冥峨冠慙阘【`愈`】升朝高辔逸振物羣聼悚徒言濯幽泌谁与薙荒茸【`籍`】朝绅郁青緑马饰曜珪珙国讐未销铄我志荡卭陇【`郊`】君才诚倜傥时论方汹溶【`音勇`】格言多彪蔚悬解无梏拲张生得渊源寒色拔山冢坚如撞羣金眇若抽独蛹【`愈`】伊余何所拟跛鼈讵能踊块然堕岳石飘尔罥巢氄【`郊`】龙斾垂天衞云韶凝禁甬君胡眠安然朝鼓声汹汹【`愈`】  

鬬鸡联句  

愈　孟郊  

大鸡昂然来小鸡竦而待【`愈`】峥嵘颠盛气洗刷凝鲜彩【`郊`】髙行若矜豪侧睨如伺殆【`愈`】精光目相射劒防心独在【`郊`】旣取冠为胄复以距为镦天时得清寒地利挟爽垲【`愈`】磔毛各噤防怒瘿争碨磊俄膺忽尔低植立瞥而改【`郊`】腷膊战声喧缤飜落羽皠中休事未决小挫势益倍【`愈`】妬肠务生敌贼性专相醢裂血失鸣声啄殷甚饥馁【`郊`】对起何急惊随旋诚巧绐毒手饱李阳神槌困朱亥【`愈`】恻心我以仁碎首尔何罪独胜事有然旁惊汗流浼【`郊`】知雄欣动颜怯负愁防贿争观云塡道助叫波飜海【`愈`】事爪深难解嗔睛时未怠一喷一醒然再接再砺乃【`郊`】头垂碎丹砂翼搨拖锦防连轩尚贾余清厉比归凯【`愈`】选俊感収毛受恩慙始隗英心甘鬭死义肉耻庖宰君防鬭鸡萹短韵有可采【`郊`】  

纳凉联句  

愈　孟郊  

递啸取遥风防防近秋朔【`郊`】金柔气尚低火老候愈浊【`愈`】熙熙炎光流竦竦髙云擢【`愈`】闪红惊蚴虬凝赤耸山岳目林恐焚烧耳井忆瀺灂仰惧失交泰非时结冰雹化邓渴且多奔河诚已慤暍道者谁子叩商者何乐洗矣得滂沱感然鸣鸑鷟嘉愿茍未从前心空缅邈清砌千廻坐冷环再三握烦懐却星星髙意还卓卓【`郊`】龙沈剧煮鳞牛喘甚焚角蝉烦鸣转喝乌噪饥不啄昼蝇食案繁宵蚋肌血渥单絺厌已禠长防倦还捉幸兹得佳朋于此荫华桷青荧文簟施淡澉甘濯大壁旷凝净古画竒駮荦凄如羾寒门皓若攒玉璞埽寛延鲜飇汲冷渍香穱篚实摘林珍盘殽馈禽防空堂喜淹留贫馔羞龌龊【`愈`】殷勤相劝勉左右加砻斲贾勇发霜硎争前曜冰槊防然草根响先被诗情觉感衰悲旧改工异逞新貌谁言摈朋老犹自将心学危檐不敢凭朽机惧倾扑青云路难近黄鹤足仍鋜未能饮渊泉立滞叫芳药【`郊`】与子昔暌离嗟余若屯剥直道败邪径拙谋伤巧诼炎湖度氛氲热石行荦硞痟肌夏尤甚疟渴秋更数君顔不可觌君手无由搦今来沐新防庶见返鸿朴儒庠恣游息圣籍饱商危行无低徊正言免咿喔车马获同驱酒醪欣共欶惟忧弃菅蒯敢望侍帷幄此志且何如希君为追琢【`愈`】  

秋雨联句  

愈　孟郊  

万木声号呼百川气交防【`郊`】庭飜树离合牖变景明蔼【`愈`】潨泻殊未终飞浮亦云泰【`郊`】牵怀到空山属聼迩惊瀬【`愈`】檐垂白练直渠涨清湘大【`郊`】甘津泽祥禾伏润肥荒艾【`愈`】主人吟有欢客子歌无奈【`郊`】侵阳日沈剥节风搜兊【`愈`】坱圠游峡喧飕飗卧江汰【`郊`】防飘来枕前髙洒自天外【`愈`】蛬穴何廹迮蝉枝埽鸣哕【`郊`】楥菊茂新芳径兰销晩馤【`愈`】地镜时昏暁池星竞漂沛【`郊`】讙呶寻一声灌注咽羣籁【`愈`】儒宫烟火湿市舍煎熬忲【`郊`】卧冷空避门衣寒屡循带【`愈`】水怒已倒流阴繁恐凝害【`郊`】忧鱼思舟檝感禹勤畎浍【`愈`】懐襄信可畏疏决须有頼【`郊`】筮命或冯蓍卜晴将问蔡【`愈`】庭商忽惊舞墉禜亦亲酹【`郊`】氛醨稍疎映雺乱还拥荟阴旌时摎流帝鼓鎭訇磕枣圃落青玑畦烂文贝贫薪不烛灶富粟空塡廥【`愈`】秦俗动言利鲁儒欲何匄深路倒羸骖弱途拥行轪毛羽皆遭冻离褷不能翽飜浪洗虚空倾涛败藏盖【`郊`】吾人犹在陈僮仆诚自郐因思征蜀士未免湿戎斾安得发商飇廓然吹宿霭白日悬大野幽泥化轻壒战场暂一干贼肉行可脍【`愈`】搜心思有效抽策期称最岂惟虑收获亦以救颠沛【`郊`】禽情初啸俦础色防收霈庶防谐我愿遂止无已太【`愈`】  

征蜀联句  

愈　孟郊  

日王忿违慠有命事诛拔蜀险豁闗防秦师纵横猾【`愈`】风旗帀地扬雷鼓轰天杀竹兵彼皴脆铁刃我枪防【`郊`】刑神咤犛旄阴焰飐犀札飜霓纷偃蹇塞野澒坱圠【`愈`】生狞竞掣跌痴突争填轧渴鬬信豗呶噉奸何噢嗗【`郊`】更呼相簸荡交斫防缺齾火发激铓腥血漂腾足滑【`愈`】飞猱无整阵翩鹘有邪戛江倒沸鲸鲲山揺溃防防【`郊`】中离分二三外变迷七八逆颈尽徽索仇头恣髠鬝怒须犹鬇鬡断臂仍【`愈`】石潜设竒伏宂覻骋精察中矢类妖防跳锋状惊豽蹋飜聚林岭斗起成埃圿【`郊`】斾亡多空杠轴折鲜联辖剟肤浃疮痍败面碎剠防浑奔肆狂勷防窜脱趫黠岩钩踔狙猨水漉杂鳣螖投奅閙防防填隍防傄【`愈`】强睛死不闭犷眼困逾防爇堞熇歊熺抉门呀拗防天刀封未坼酋胆慑前揠跧梁排郁缩闯窦揳窋窡廹胁闻杂驱咿呦叫寃【`郊`】穷区指清夷凶部坐雕铩邛文裁斐斖巴艳收婠妠椎肥牛呼牟载实驼鸣圣灵闵顽嚚焘养均草防下书遏雄虓解罪吊挛瞎【`愈`】战血时销洗剑霜夜清刮汉栈罢嚣阗獠江息澎汃戍寒絶朝乗刁暗歇宵詧始去杏飞蠭及归栁嘶庙献繁馘级乐声洞椌楬【`郊`】台图焕丹郊告俨匏稭念齿慰霉黧视伤悼瘢痆休输任讹寝报力厚麸秳公欢钟晨撞室宴丝晓扴杯盂酬酒醪箱箧馈巾帓小臣昧戎经维用赞勲劼【`愈`】  

同宿联句  

愈　孟郊  

自从别君来逺出遭巧谮【`愈`】斑斑落春泪浩浩浮秋浸【`郊`】毛竒覩象犀羽怪见鵩鸩【`愈`】朝行多危栈夜卧饶惊枕【`郊`】生荣今分逾死弃昔情任【`愈`】鹓行参绮陌鸡唱闻清禁【`郊`】山晴指髙标槐宻骛长荫【`愈`】直辞一以荐巧舌千皆【`郊`】匡鼎惟说诗桓谭不读谶【`愈`】逸韵何嘈嗷髙名俟沽赁【`郊`】纷葩欢屡塡旷朗忧早渗【`愈`】为君开酒肠顚倒舞相饮【`郊`】曦光霁曙物景曜铄宵祲【`愈`】儒门虽大啓奸首不敢闯义泉虽至近盗索不敢沁清琴试一挥白鹤叫相喑欲知心同乐防茧抽作絍【`郊`】  

莎栅联句  

愈　孟郊  

冰溪时咽絶风枥方轩举【`愈`】此处不断肠定知无断处【`郊`】  

雨中寄孟刑部防道联句  

愈　孟郊  

秋潦淹辙迹髙居限参拜【`愈`】耿耿蓄良思遥遥仰嘉话【`郊`】一晨长隔岁百歩逺殊界【`愈`】商聼饶清耸闷怀空抑噫【`郊`】羙君知道腴逸歩谢天械【`愈`】吟馨铄纷杂抱照莹疑怪【`郊`】撞宏声不掉输邈澜逾杀【`愈`】檐泻碎江喧街流浅溪迈【`郊`】念初相遭逢幸免因媒介祛烦类决痈惬兴剧爬疥研文较幽呼博骋雄快今君轺方驰伊我羽已铩温存感深惠琢切奉明诫【`愈`】迨兹更凝情暂阻若婴瘵欲知相从尽灵珀拾纤芥欲知相益多神药销宿惫德符仙山岸永立难欹坏气涵秋天河有朗无惊湃【`郊`】祥鳯遗蒿鷃云韶掩夷靺争名求鹄徒腾口甚蝉喝未来声已赫始鼓敌前败鬬场再鸣先遐路一飞届东野继竒躅修纶悬众犗穿空细丘垤照日陋管蒯【`愈`】小生何足道积愼如触虿愔愔抱所诺翼翼自申戒圣书空勘读盗食敢求嘬惟当骑欵段岂望觌珪玠弱操媿筠杉防芳比萧防何以验髙明柔中有刚夬【`郊`】  

逺游联句  

愈　孟郊　李翺  

别肠车轮转一日一万周【`郊`】离思春氷泮澜漫不可收【`愈`】驰光忽以廹飞辔谁能留【`郊`】取之讵灼灼此去信悠悠【`翺`】楚客宿江上夜魂栖浪头晓日生逺岸水芳缀孤舟村饮泊好木野蔬拾新柔独含凄凄别中结郁郁愁人忆旧行乐鸟吟新得俦【`郊`】灵瑟时窅窅霠猨夜啾啾愤涛气尚盛恨竹泪空幽长怀絶无已多感良自尤即路渉献岁归期眇凉秋两欢日牢落孤悲坐绸缪【`愈`】观怪忽荡漾叩竒独冥搜海鲸吞明月浪岛没大沤我有一寸钩欲钓千丈流良知忽然逺壮志郁无抽【`郊`】魍魅暂出没蛟螭互蟠蟉昌言拜舜禹举颿凌斗牛怀糈餽贤屈乗桴追圣丘飘然天外歩岂肎区中囚【`愈`】楚些待谁吊贾辞缄恨投翳明弗可暁秘魂安所求气毒放逐域蓼杂芳菲畴当春忽凄凉不枯亦飕飗貉謡众猥款巴语相咿嚘黙誓去外俗嘉愿还中州江生行既乐躬辇自相勠饮醇趣明代味腥谢荒陬【`郊`】驰深鼔利檝趋险惊蜚輶系石沈靳尚开弓射鴅吺路暗执屛翳波惊戮阳侯广泛信缥缈髙行恣浮游外患萧萧去中悒稍稍瘳振衣造云阙跪坐陈清猷德风变谗巧仁气销戈矛名声照西海淑问无时休归哉孟夫子归去无夷犹【`愈`】  

晩秋郾城夜防联句  

愈　李正封  

从军古云乐谈笑青油幕灯明夜观棊月暗秋城柝【`正封上中丞`】羁客方寂歴惊乌时落泊语防壮气衰酒醒寒砧作【`愈奉院长`】遇主贵陈力夷防匪兼弱百牢犒舆师千户购首恶【`正封`】平生耻论兵末暮不轻诺徒然感防义谁复论勲爵【`愈`】多士被霑汚小夷施毒蠚何当铸劒防相与归台阁【`正封`】室妇叹鸣鹳家人祝喜鹊终朝考蓍何日亲烝礿【`愈`】间使断津梁潜军索林薄红尘羽书靖大水沙囊涸【`正封`】铭山子所工插羽余何怍未足烦刀俎祗应输管钥【`愈`】雨矢逐天狼电矛驱海若灵诛固无纵力战谁敢却【`正封`】峨峨云梯翔赫赫火箭着连空堕雉堞照夜焚城郭【`愈`】军门宣一令庙算建三略雷鼓揭千枪浮桥交万筰【`正封`】蹂野马云腾映原旗火铄疲氓坠将拯残虏狂可【`愈`】摧锋若防兕超乗如猱玃逢掖服飜慙缦胡缨可愕【`正封`】星陨闻鸲雉师兴随唳鹤虎豹贪犬羊鹰鹯憎鸟雀【`愈`】烧陂除积聚灌垒失依托凭轼谕昏迷执殳征暴虐【`正封`】仓空战卒饥月黑探兵错凶徒更蹈借逆族相防嚼【`愈`】轴轳亘淮泗斾旌连夏鄂大野纵氐羗长河浴骝骆【`正封`】东西竞角逐逺近施矰缴人怨童聚謡天殃鬼行疟【`愈`】汉刑支郡黜周制闲田削侯社退无功鬼薪惩不恪【`正封`】余虽司斧锧情本尚邱壑且待献俘囚终当返耕获【`愈`】藳街陈鈇钺桃塞兴钱镈地理画封疆天文埽寥廓【`正封`】天子悯疮痍将军禁卤掠防勲封龙頟归兽获麟脚【`愈`】诘诛敬王怒给复哀人瘼泽髪觧兠鍪酡颜倾凿落【`正封`】安存惟恐晩洗雪不论昨暮鸟已安巢春蚕看满箔【`愈`】声明动朝阙光宠耀京洛旁午降丝纶中坚拥鼓铎【`正封`】密坐列珠翠髙门涂粉雘跋朝贺书飞塞路归鞍跃【`愈`】魏阙横云汉秦闗束岩防拜迎罗櫜鞬问遗结囊橐【`正封`】江淮永清晏宇宙重开拓是日号升平此年名作噩【`愈`】洪赦方下究武飇亦旁魄南据定蛮陬北攫空朔漠【`正封`】儒生惬教化武士猛刺斫吾相两优游他人防落莫【`愈`】印从负鼎佩门为登坛凿再入更显严九迁弥謇谔【`正封`】賔筵尽狐赵导骑多卫霍国史擅芬芳宫娃分绰约【`愈`】丹掖列鹓鹭洪炉衣狐貉摛文挥月毫讲剑淬霜锷【`正封`】命衣备藻火赐乐兼拊搏两厢铺毺五鼎调勺药【`愈`】带垂苍玉佩辔蹙黄金络诱接喻登龙趋驰状倾藿【`正封`】青娥翳长袖红颊吹鸣籥傥不忍辛勤何由恣欢谑【`愈`】惟当早富贵岂得暂寂寞但掷雇笑金仍祈却老药【`正封`】殁庙配尊斝生堂合毊鑮安行庇松篁高卧枕莞蒻【`愈`】洗沐恣兰芷割烹厌脾臄喜颜非忸怩逹志无陨获【`正封`】诙谐酒席展慷慨戎装着斩马祭旄纛炰羔礼芒屩【`愈`】山多离隠豹野有求伸蠖推选阅羣材荐延□一鹗【`正封`】左右供謟誉亲交献谀噱名声载揄扬权势实熏灼【`愈`】道旧生感激当歌发酬酢羣孙轻绮纨下客丰醴酪【`正封`】穷天贡琛异帀海赐酺醵作乐鼓还捶从禽弓始彍【`愈`】取欢移日饮求胜通宵博五白气争呼六竒心运度【`正封`】防泽诚布濩嚚顽已箫勺告成上云亭考古垂矩矱【`愈`】前堂清夜吹东第良晨酌池莲拆秋房院竹飜夏箨【`正封`】五狩朝恒岱三畋宿杨柞农书乍讨论马法长悬格【`愈`】雪下収新息阳生过京索尔牛时寝讹我仆或歌咢【`正封`】帝载弥天地臣辞劣萤爝为诗安能详庶用存糟粕【`愈`】  

石鼎联句【`有序`】  

元和七年十二月四日衡山道士轩辕弥明自衡山来旧与刘师服进士衡湘中相识将过太白知师服在京夜抵其居宿有校书郎侯喜新有能诗声夜与刘说诗弥明在其侧貌极丑白须黑面长颈而髙结喉中又作楚语喜视之若无人弥明忽轩衣张睂指炉中石鼎谓喜曰子云能诗能与我赋此乎刘往见衡湘间人说云年九十余矣解捕逐鬼物拘囚螭蛟虎豹不知其实能否也见其老颇貎敬之不知其有文也闻此说大喜即援笔题其首两句次传于喜喜踊跃即缀其下云云道士哑然笑曰子诗如是而已乎即袖手耸肩倚北墙坐谓刘曰吾不解世俗书子为我书因髙吟曰龙头缩菌蠢豕腹涨彭亨初不似经意诗防有似讥喜二子相顾慙骇欲以多穷之即又为传之喜喜思益苦务欲压道士每营度欲出口吻声鸣益悲操笔欲书将下复止竟亦不能竒也毕即传道士道士髙踞大唱曰刘把笔吾诗云云其不用意而功益竒不可附说语皆侵刘侯喜益忌之刘与侯皆已赋十余韵弥明应之如响皆脱颖含讥讽夜尽三更二子思竭不能续因起谢曰尊师非世人也某伏矣愿为弟子不敢更论诗道士奋曰不然章不可不成也又谓刘曰把笔来吾与汝就之即又唱出四十字为八句书讫使读读毕谓二子曰章不已就乎二子齐应曰就矣道士曰此皆不足与语此寜为文邪吾就子所能而作耳非吾之所学于师而能者也吾所能者子皆不足以闻也独文乎哉吾语亦不当闻也吾闭口矣二子大惧皆起立牀下拜曰不敢他有问也愿闻一言而已先生称吾不解人间书敢问觧何书请闻此而已道士寂然若无闻也累问不应二子不自得即退就座道士倚墙睡鼻息如雷鸣二子怛然失色不敢喘斯须曙鼓咚咚二子亦困遂坐睡及觉日已上惊顾觅道士不见即问童奴奴曰天且明道士起出门若将便旋然奴怪久不返即出到门觅无有也二子惊惋自责若有失者间遂诣余言余不能识其何道士也尝闻有隐君子弥明岂其人邪韩愈序  

刘师服【`进士`】　侯喜【`字叔退登贞元进士第官终国子主簿`】  

轩辕弥明  

巧匠斲山骨刳中事煎烹【`师服`】直柄未当权塞口且吞声【`喜`】龙头缩菌蠢豕腹涨彭亨【`弥明`】外苞干藓文中有暗浪惊【`师服`】在冷足自安遭焚意弥贞【`喜`】谬当鼎鼐间妄使水火争【`弥明`】大似烈士胆圆如战马缨【`师服`】上比香炉尖下与镜面平【`喜`】秋未落蔕冻芋强抽萌【`弥明`】一块元气闭细泉幽窦倾【`师服`】不值输写处焉知怀抱清【`喜`】方当洪炉然益见小器盈【`弥明`】晥晥无刃迹团团类天成【`师服`】遥疑负图出曝暁正晴【`喜`】旁有双耳穿上有孤髻撑或讶短尾铫又似无足铛【`师服`】可惜寒食毬掷此傍路坑【`喜`】何当出灰灺无计离缾罂【`弥明`】陋质荷斟酌狭中媿提擎【`师服`】岂能煮仙药但未污羊羮【`喜`】形模妇女笑度量儿童轻【`弥明`】徒示坚重性不过升合盛【`师服`】傍似废毂仰侧见折轴横【`喜`】时于蚯蚓窍防作苍蝇鸣【`弥明`】以兹飜溢愆实负任使诚【`师服`】常居顾盻地敢有漏泄情【`喜`】寜依暖热弊不与寒凉并【`弥明`】区区徒自效不足呈【`喜`】回旋但兀兀开阖惟悭悭【`师服`】全胜瑚琏贵空有口传名岂比俎豆古不为手所撜磨砻去圭角浸润着光精愿君莫嘲诮此物方施行【`弥明`】  

孟郊  

有所思联句  

郊　韩愈  

相思绕我心日夕千万重年光坐婉娩春泪销颜容【`郊`】台镜晦旧晖庭草滋深茸望夫山上石别劒水中龙【`愈`】  

遣兴联句  

郊　韩愈  

我心随月光写君庭中央【`郊`】月光有时晦我心安所防【`愈`】常恐金石契断为相思肠【`郊`】平生无百歳岐路有四方【`愈`】四方各异俗适异非所将【`郊`】驽蹄顾挫秣逸翮遗稻粱【`愈`】时危抱独沈道泰怀同翔【`郊`】独居久寂黙相顾聊慨慷【`愈`】慨慷丈夫志可以曜锋铓【`郊`】蘧知卷舒孔顔识行藏【`愈`】殷鉴谅不逺佩兰永芬芳【`郊`】茍无夫子聼谁使知音扬【`愈`】  

赠劒客李园联句  

郊　韩愈  

天地有灵术得之者惟君【`郊`】筑炉地区外积火烧氛氲【`愈`】照海铄幽怪满空歊异氛【`郊`】山磨电奕奕水淬龙蝹蝹【`愈`】太一装以寳列仙篆其文【`郊`】可用慑百神岂惟壮三军【`愈`】有时幽匣吟忽似深潭闻【`郊`】风胡久已死此劒将谁分【`愈`】行当献天子然后致殊勲【`郊`】岂如丰城下空有斗间云【`愈`】  

贾防  

过海联句  

防　髙丽使  

沙鸟浮还没山云断复连【`高丽使`】櫂穿波底月船压水中天【`岛`】  
