---
title: 第27部分
index: true
icon: editor
order: 28
category:
  - 诗藏
  - 诗集
  - 御制全唐诗
tag:
  - 钦定四库全书
  - 集部八
  - 总集类
  - 曹寅
  - 清
---

## 御定全唐诗卷六百六十三  

罗隐  

送顾云下第  

行行杯酒莫辞频怨叹劳歌两未伸汉帝后宫犹识字楚王前殿更无人年深旅舍衣裳敝潮打村田活计贫百岁都来多几日不堪相别又伤春  

村桥  

村桥酒斾月明楼偶逐渔舟系叶舟莫学鲁人疑海鸟须知庄叟恶牺牛心寒已分灰无熖事往曾将水共流除却思量太平在肯抛疎散换公侯  

送刘校书之新安寄吴常侍  

野云如火照行尘会绩溪边去问津才子省衔非幕客楚君科策是同人狂思下国千场醉病负东堂两度春他日酒筵应见问鹿裘渔艇隔朱轮  

官池秋夕  

池边月影闲婆娑池上醉来成短歌芙蕖【`一作蓉`】抵死怨珠露蟋蟀苦口嫌金波往事向人言不得旧游临老恨空多松醪【`一作胶`】作酒兰为棹十载烟尘奈尔何  

奉使宛陵别二三从事  

梁王雪里有深知偶别家乡隔路岐官品共传胜曩日酒杯争肯忍【`一作忘`】当时豫章地暖矜千尺越峤天寒愧一枝还有钓鱼蓑笠在不堪风雨失归期  

金陵思古  

杜秋在时花解言杜秋死后花更緐柔姿曼态葬何处夭红腻白愁荒原髙洞紫箫吹梦想小窗残雨湿精魂绮筵金缕无消息一阵征帆过海门  

送王使君赴苏台  

东南一望可长吁犹忆王孙领虎符两地干戈连越絶数年麋鹿卧姑苏疲甿赋重全家尽旧族兵侵大半无料得伍员兼旅寓不妨招取好揶揄  

忆九华  

九华巉崪廕柴扉长忆前时此息机黄菊倚风村酒熟绿蒲低雨钓鱼归干戈已是三年别尘土那堪万事违回首佳期恨多少夜防霜露又霑衣  

送裵饶归会稽  

金庭路指剡川隈珍重良朋自此来两鬓不堪悲岁月一巵犹得话尘埃家通曩分心空在世逼横流眼未开笑杀山隂雪中客等闲乘兴又须回  

送程尊师之晋陵  

栋间云出认行轩郊外隂隂夏木緐髙道乍为张翰侣使君兼是世龙孙溪含句曲淸连【`一作流`】底酒贳余杭渌满罇莫见时危便乘兴人来何处不桃源  

吴门晩泊寄句曲道友  

采香径在人不留采香径下停【`一作停一`】叶舟桃花李花鬬红白山鸟水鸟自献酬十万梅鋗空寸土三分孙筞竟荒丘未知到了关身否笑杀雷平许远游  

贵池晓望  

稂莠叅天剪未平且乘孤櫂且行行计疎狡兎无三窟羁甚宾鸿欲一生合眼亦知非本意伤心其奈是多情前溪好泊谁为主昨夜沙禽占月明  

寄崔庆孙  

故人何处又留连月冷风髙镜水边文阵解围才昨日醉乡分袂已三年交情澹泊应长在俗态流离且勉旃还拟山隂一乘兴雪寒难得渡江船  

寄杨秘书  

萧萧檐雪打窗声因忆江东阮歩兵两信海潮书不逹数稽岭眼长明梅緐几处垂鞭看酒好何人倚槛倾会待与君开秫瓮满船般载镜中行  

酬章处士见寄  

中原甲马未曾安今日逄君事万端乱后几囘乡梦隔别来何处路行难霜鳞共落三门浪雪鬓同归七里滩何必新诗更相戏小楼吟罢暮天寒  

送丁明府赴紫溪【`一作唐山`】任  

金徽玉轸肯躇踟偶滞良【`一作长`】途半月余楼上酒阑梅拆后马前山好雪晴初栾公社在怜乡树潘令花緐贺版舆县谱莫辞留旧本异时量度更何如  

寄前宣州窦常侍【`一作尚书`】  

往年西谒谢晖罇酒留欢醉始归曲槛栁浓莺未老小园花暖【`一作嫩一作艳`】蜨初飞喷香瑞兽金三尺舞雪佳人玉一围今日乱罹【`一作离`】寻不得满蓑风雨钓鱼矶  

秦望山僧院  

巉巉危岫倚沧洲闻説秦皇亦此游霸主卷衣才二世老僧传锡已千秋隂崖水頼【`一作潄`】松梢直藓壁苔侵画像愁各是病来俱未了莫将烦恼问汤休  

送光禄崔卿赴阙  

一年极目【`一作目断`】望西辕此日殷勤圣主恩上国已留虞寄命中朝应听范汪言官从府幕归卿寺路向干戈见禁门鹓侣寂寥曹署冷更堪呜咽问田园  

寄程尊师  

鹤信虽然到五湖烟波迢遰路﨑岖玉书分薄花生眼金鼎功迟雪满须【`一作颅`】三秀紫芝劳梦寐一番红槿恨朝晡未知朽败凡间骨中授先生指教无  

定远楼  

前年上将定妖氛曾筑岩城驻大军近日关防虽弛柝旧时栏槛尚侵云蛮兵绩盛人皆伏坐石名髙世共闻唯恐乱来良吏少不知谁解叙功勲  

送程尊师东游有寄  

华盖前拟卜耕主人无奈又闲行且凭鹤驾寻沧海又恐犀轩过赤城绛简便应朝右弼紫旄兼合见东卿劝君莫忘归时节芝似萤光处处生  

江亭别裵饶  

行杯且待怨歌终多病怜君事事同衰鬓别来光景【`一作影`】里故乡归去乱罹【`一作离`】中乾坤垫裂三分在井邑摧残一半空日晩长亭问西使不堪车马尚萍蓬  

江南寄所知周仆射  

曾陪公子醉西园岘首碑前事嬾言世乱共嗟王粲老时危俱受信陵恩潮怜把醆吟江徼雨忆凭阑望海门飞盖寂寥清宴罢不知簪履更谁存  

钱唐见苪逄  

蔡伦池北雁前罹【`一作离`】乱相兼十九年所喜故人犹会面不堪良牧已重泉醉思把筯欹【`一作敲`】歌席狂忆判身入酒船今日与君赢得在戴家湾里两皤然  

江都  

淮王髙防动江都曾忆狂生亦坐隅九里楼台牵翡翠两行鸳鹭踏真珠歌听丽句秦云咽诗转新题蜀锦铺惆怅晋阳星拆后世间兵革地荒芜  

湖上岁暮感怀有寄友人  

雪天萤席几辛勤同志当时四五人兰版地寒俱受露桂堂风恶独伤春音书久绝应埋玉编简难言竟委尘唯有广都厐令在白头罇酒忆交亲  

送张绾游钟陵  

南忆龙沙【`一作砂`】两岸行当时天下尚清平醉眠野寺花方落吟倚江楼月欲明老去亦知难重到乱来争肯不牵情西山十二真人在从此烦君语姓名  

送光大师【`师以草书应制`】  

禹祠分首戴湾逄健笔寻知逹九重圣主赐衣怜绝艺侍臣摛藻许髙踪寜亲久别街西寺待诏初离海【`一作江`】上一种苦心师得了不须囘首笑龙钟  

息夫人庙  

百雉摧残连野靑庙门犹见昔朝廷一生虽抱楚王恨千岁终为息地灵虫网翠环终缥缈风吹宝瑟助微玉颜浑似羞来客依旧无言照画屛  

漂母塜  

寂寂荒坟一水濵芦洲绝岛自相亲靑娥已落淮边月白骨甘为泉下尘原上荻花飘素髪道傍菰叶碎罗巾虽然寂寞千秋魄犹是韩侯旧主人  

感怀  

石径松轩亦自由谩随浮世逐飘流驽骀路结前【`一作千`】程恨蟋蟀牀生半夜秋揜耳恶闻宫妾语低顔须向路人羞虽【`一作谁`】教小事相催逼未到靑云拟白头  

扇上画牡丹  

为爱红芳满砌堦教人扇上画将来叶随彩笔参差长花逐轻风次第开闲挂几曾停蛱蜨频揺不怕落莓苔根生无地如仙桂疑是姮娥月里栽  

书怀  

钓船抛却异乡来拟向何门用不才日晩独登楼上望马蹄车辙满尘埃  

七夕  

月帐星房次第开两情惟恐曙光催时人不用穿鍼待没得心情送巧来  

栁  

一簇靑烟鎻玉楼半垂阑畔半垂沟明年更有新条在绕乱春风卒未休  

罗敷水  

雉声角角野田春试驻征车问水濵数树枯桑虽不语思量应合识秦人  

京中正月七日立春  

一二三四五六七万木生芽【`一作涯`】是今日逺天归雁拂云飞近水游鱼逬冰出  

贵游  

馆陶园外雨初晴绣毂香车入鳯城八尺家僮三尺棰何知髙祖要苍生  

严陵滩  

中都九鼎勤【`一作动`】英髦渔钓牛蓑且遁逃世祖升遐夫子死原陵不及钓台髙  

## 御定全唐诗卷六百六十四  

罗隐  

虚白堂前牡丹相传云太傅手植在钱塘  

欲询往事奈无言六十年来托此【`一作此托`】根香暖几飘袁虎扇格髙长对孔融罇曾忧世乱阴难合且喜春残色上【`一作尚`】存莫背阑干便相笑与君俱受主人恩  

县斋秋晩酬友人朱瓒见寄  

中秋节后捧琼瑰坐读行吟数月来只叹雕龙方擅价不知頳尾竟空囘千枝白露陶潜柳百尺黄金郭隗台惆怅报君无玉案水天东望一裵囘  

第五将军于余杭天柱宫【`一作观`】入道因题寄  

交棃火枣味何如闻说苕川已下车【`一作卜车`】瓦榼尚携京口酒草堂应冩颍阳书亦知得意须乗鹤未必忘机便钓鱼却【`一作即`】恐武皇还望祀【`一作祝`】软轮徴入问虚  

寄无相禅师  

老住西第几层为师回首忆南能有縁有相应非佛无我无人始是僧烂椹作袍名复利铄金为讲爱兼憎何如一衲尘埃外日日香烟夜夜灯  

秋日有寄  

丹靑未合便回头见尽人间事始休只有百神朝寳镜永无纎浪犯虚舟曾临鐡瓮虽分軄近得金陵亦偶游东去西来人不会上卿踪迹本洲  

送前南昌崔令替任映摄新城县【`一作崔令映替任`】  

五年苛政甚虫螟深喜夫君已【`一作几`】戴星大族不唯专礼乐上才终是惜生灵亦知单父琴犹在莫厌东归酒未醒二月春风何处好亚夫营畔柳靑靑  

下第作  

年年模様一般般何似东归把钓竿嵒谷谩劳思雨露彩云终是逐鹓鸾尘迷魏阙身应老水到吴门叶欲残至竟穷途【`一作才多`】也须逹不能长与世人看  

丁亥岁作【`中元甲子`】  

病想医门渴望梅十年心地仅成灰早知世事长如此自是孤寒不合来谷畔气浓髙蔽日蛰边声暖乍闻雷满城桃李君看取一一还从旧处开  

北邙山  

一种山前路入秦嵩山堪爱此伤神魏明未死虚留意庄叟虽生酌【`一作的`】满巾何必更寻无主骨也知曾有弄权人羡他缑岭吹箫客闲访云头看俗尘  

重过三衢哭孙员外  

烂柯山下忍重到双桧楼前日欲残华屋未移春照灼故侯何在泪汍澜不唯济物工夫大长忆容才尺度寛一恸旁人莫相笑知音衰尽路行难  

送蕲州裵员外  

六枝仙桂最先春萧洒髙辞九陌尘两晋家声须有主六朝文雅别无人荣驱豹尾抛同辈贵上螭头见近臣蕲水苍生莫相羡早看归去掌丝纶  

重九日广陵道中  

秋山抱病何处登前时韦曲今广陵广陵大醉不解闷韦曲旧游堪拊膺佳节纵饶随分过流年无奈得人憎却驱羸马向前去牢落路岐非所能  

东归别所知  

芙蓉宫阙二妃坛两处因依五岁寒邹律有风吹不变郄枝无分住应难愁心似火还烧鬓别泪非珠谩落盘却羡淮南好鸡犬也能终始逐刘安  

旅舍书懐寄所知二首  

思量前事不堪寻牢落余情满素琴四海岂无腾跃路一家长有别离心道从汨没甘雌伏迹恐因循更陆沉寂寞谁应吊空馆异乡时节独霑襟  

簟卷两【`一作雨`】牀琴瑟秋暂凭前计奈相尤【`一作留`】尘飘马尾甘蓬转酒忆江边有梦留【`一作休一作游`】隋帝旧祠虽寂寞楚妃淸唱亦风流可怜别恨无人见独背残阳下寺楼【`此首江东集作汉东秋思`】  

西京道中  

半夜秋声触断蓬百年身事筭成空祢生词赋抛江夏汉祖精神【`一作灵`】忆沛中未必他时能富贵只应从此见穷通边禽陇水休相笑自有沧洲一棹风  

粉  

每持纎白助君时霜自无憀雪自疑郎若姓何应解傅女能窥宋不劳施妆成丽色唯花妬落尽啼痕只镜知最好玉京仙署里更和秋月照琼枝  

赠渔翁  

叶艇悠扬鹤发垂生涯空托一轮丝是非不向眼前起寒暑任从波上移风瀁长歌笼【`一作秋`】月里梦和春雨昼眠时逍遥此意谁人会应有靑山渌水知  

下第寄张坤  

谩费精神掉五侯破琴孤劒是身讐九衢双阙拟何去玉垒铜梁空旧游蝴蜨有情牵晩梦杜鹃无頼伴春愁思量不及张公子经岁池江倚酒楼  

东归别常修  

六载辛勤九陌中却寻归路五湖东名慙桂苑一枝緑鲙忆松江两筯红浮世到头须适性男儿何必尽成功唯慙鲍叔深知我他日蒲帆百尺风  

言  

珪玷由来尚可磨似簧终日复如何成名成事皆因慎亡国亡家只为多须信祸胎生利口莫将讥思逞悬河猩猩鹦鹉无端解长向人间被网罗  

简【`一作荀`】令生日  

祥烟霭霭拂楼台庆积【`一作绩`】元节后来已向靑阳摽四序便从嵩岳应三台衔玉柄增年筭鹤舞琼筵献寿杯自顾下儒何以祝柱天功业济时才  

晩眺  

凭古城边眺晩晴逺村髙树转分明天如镜面都来静地似人心总不平云向岭头闲不彻水流溪里太忙生谁人得及庄居老免被荣枯宠辱惊  

野花【`一作罗邺诗`】  

万防红芳血色殷为无名字对空山多因戏蜨寻香住少有行人辍櫂攀若在篱闲看不足为生江岸见如闲结根毕竟输桃李长向春城紫陌间  

病骢马  

上病骢蹄褭褭江边废宅路迢迢自经梅雨长垂耳乍食菰浆欲折腰金络衔头光未灭玉花毛色瘦来焦曾听禁漏惊街皷惯踏康庄怕小桥夜半雄声心尚壮日中髙卧尾还揺龙媒落地天池逺何事牵牛在碧霄  

狄【`一作秋`】浦  

晴川倚落晖极目思依依野色寒来浅人家乱后稀久贫【`一作游`】身不达多病意长违还有渔舟在时时梦里归  

南康道中  

弱冠负文翰此中听鹿鸣使君延上榻时辈仰前程丹桂竟多故白云空有情唯余路旁泪霑洒向尘缨  

北固亭东望寄黙师  

髙亭暮色中往事更谁同水谩矜天濶山应到此穷病怜京口酒老怯海门风唯有言堪解何由见远公  

华清宫  

楼殿层层佳气多开元时节好笙歌也知道德胜尧舜争奈杨妃解笑何  

韩信庙  

翦项移秦势自【`一作已`】雄布衣还是负深功寡妻稚女【`一作懦夫女子`】俱堪恨却【`一作休`】把余【`一作闲`】杯奠蒯通  

韦公子  

击柱狂歌惨别顔百年人事梦魂闲李将军自嘉【`一作家`】声在不得封侯亦自【`一作是`】闲  

望思台  

芳草台边魂不归野烟乔木弄残晖可怜髙祖淸平业留与闲人作是非  

帝幸蜀【`干符岁　一作狄归昌诗`】  

马嵬山色翠【`一作烟柳正`】依依又见銮舆幸蜀归泉下阿蛮应有语这回休更怨杨妃  

王夷甫  

把得闲书坐水濵读来前事亦酸辛莫言麈尾清谭柄坏却淳风是此人  

鹭鸶  

斜阳澹澹柳阴阴风褭寒丝映水深不要向人夸素白也知常有羡鱼心  

书淮阴侯传  

寒灯挑尽见遗尘试沥椒浆合有神莫恨髙皇不终始灭秦谋项是何人  

青山庙【`子胥庙`】  

市萧声咽迹﨑岖雪耻酬恩此丈夫霸主两忘时亦异不知魂魄更归无  

小松【`一作杜荀鹤诗非`】  

已有淸阴逼座隅爱声仙客肯过无陵迁谷变须髙节莫向人间作大夫  

竹  

篱外清阴接药阑晓【`一作晩`】风交戞碧琅玕子猷死【`一作殁`】后知音少粉节霜筠谩岁寒  

谩天岭  

西去休言蜀道难此中危峻已多端到头未会苍苍色争得禁他两度谩【`岭有大谩天小谩天故云`】  

## 御定全唐诗卷六百六十五  

罗隐【`补遗`】  

秋虫赋【`并序`】  

秋虫蜘蛛也致身网罗闲实腹亦网罗闲愚感其理有得防因以言赋之  

物之小兮迎网而毙物之大兮兼网而逝网也者绳其小而不绳其大吾不知尔身之危兮腹之馁兮吁  

蟋蟀诗  

顽飔毙芳吹愁夕长屑戍有动歌离吊梦如诉如言绪引虚寛周隙伺榻繁咽夤缘范睡蝉老冠峩緌好不冠不緌尔奚以悲蚊蚋有毒食人肌肉苍蝇多端黑白偷安尔也出处物兮莫累坏舎啼衰虚堂泣曙勿徇諠哗防岂无牙勿学萋菲垣亦有耳危条槁飞抽恨咿咿别帐缸冷柔魂不定美人在何夜影流波与子伫立裵回思多  

西川与蔡十九同别子超  

相欢虽则不多时相别那能不敛眉蜀客赋髙君解爱楚宫腰细我还知百年恩爱无终始万里因缘有梦思肠断门前旧行处不堪全属五陵儿  

龙泉【`一作丘`】东下却寄孙员外  

縠江东下几多程每泊孤舟即有情山色已随游子远水纹犹认主人淸恩如海岳何时报恨似烟花触处生百尺风帆两行泪不堪回首望峥嵘  

牡丹  

艳多烟重欲开难红蕊当心一抹檀公子醉归灯下见美人朝插镜中看当庭始觉春风贵带雨方知国色寒日晩更将何所似太真无力凭阑干  

巫山髙  

下压重泉上千仞香云结梦西风纵有精灵得往来狖轭鼯轩亦顚陨岚光双双雷隐隐愁为衣裳恨为鬓暮洒朝行何所之江边日月情无尽珠零冷露丹堕枫细腰长脸愁满宫人生对面犹异同况在千岩万壑中  

江南行  

江烟湿雨鲛绡软漠漠小【`一作远`】山眉黛浅水国多愁又有情夜槽压酒银船满细丝揺柳凝晓空吴王台榭春梦中鸳鸯鸂鶒唤不起平铺绿水眠东风西陵路边月悄悄油碧轻车苏小小【`一作嫁苏小`】  

空城雀  

雀入官仓中所食能损几所恨往复频官仓乃害尔鱼网不在天鸟网不张水饮啄要自然何必空城里  

芳树  

细蕚【`一作蘂`】慢逐风暖香闲破鼻靑帝固有心时时漏天【`一作动人`】意去年高枝犹堕地今年低枝已顦顇吾所以见造化之权变通之理春夏作头秋冬为尾循环反覆无终【`一作穷`】已人生长短同一轨若使威可以制力可以止则秦皇不肯敛手下沙丘孟贲不合低头入蒿里伊人强猛犹如此顾我劳生何足恃但愿我开素袍倾绿蚁陶陶兀兀大醉于淸宵【`一作靑冥`】白昼间任他上是天下是地  

听琴  

寒雨萧萧落井梧夜深何处怨啼乌不知一盏临卭酒救得相如渴病无  

大梁见乔诩  

湘水春浮岸淮灯夜满桥六年悲梗断两地各萍漂刀笔依三事篇章奏珥貂迹卑甘汨没名散称逍遥好寺松为径空江桂作桡野香花伴落缸暖酒和烧晋沼寻游凤秦冠竟叹鸮骨凡鸡犬薄魂断蕙兰招怅望添燕琯蹉跎厌鲁瓢败桐方委防寃匣正冲霄战代安厘国封崇孝景朝千年非有限一醉解无聊漏永灯花暗炉红雪片销久游家共远相对鬓俱凋运命从难合光阴奈不饶到头蓑笠契两信钓鱼潮  

寄洪正师  

寄蹇浑成迹经年滞杜南价轻犹有二足刖已过三鸡肋曹公忿猪肝仲叔慙会应谋避地依约近禅庵  

圣真观刘真师院十韵  

帘下严君卜窗闲少室摄生门已尽混迹世犹逄山薮师王烈簪缨友戴颙鱼跳介象【`见三国吴书十八卷注象字元则会稽人有仙术`】鲙饭吐葛蜂紫饱垂新椹黄轻堕小松尘埃金谷路楼阁上阳钟野耗【`一作鹤`】鸢肩寄仙书鸟爪封支牀纵老取箭鹤何慵别久曾牵念闲来压重尚余靑竹在试为剪【`一作谁为未`】成龙  

寄聂尊师  

欲芟荆棘种交棃指画城中日恐迟安得紫靑磨镜石与君闲处看荣衰  

金山僧院  

根盘蛟蜃路藤萝四面无尘辍棹过得似吾师始惆怅眼前终日有风波  

酬髙崇节  

旧游虽一梦别绪忽千般败草汤陵晩衰槐楚寺寒数竒常自愧时薄欲何干犹頼君相勉慇懃贡禹冠  

送汝州李中丞十二韵  

羣盗方为梗分符奏未寜黄巾攻郡邑白挺掠生灵尘土周畿暗疮痍汝水腥一凶虽剪灭数县尚凋零理必资寛猛谋须借典刑与能才物论慎选忽天庭官品尊台秩山河拥福星虎知应去境牛在肎全形旧政穷人瘼新衔展武经关防秋草白城壁晩靑破胆期来复迷魂想待醒鲁山行县后聊为奠惟馨  

淮南送节度卢端公将命之汴州端公常为汴州相公从事  

吹台高倚圃田东此去轺车事不同珠履旧叅萧相国防衣今佐晋司空醉离淮甸寒星下吟指梁园密雪中到彼的知宣室语几时征拜黑头公  

送卢端公归台卢校书之夏县  

绵绵隄草拂征轮龙虎俱辞楚水濵只见胜之为御史不知梅福是仙人地推八米源流盛才笑三张事业贫一种西归一般达柏台霜冷夏城春  

送朗州张员外  

圣朝纶阁最延才须牧生民始入来鳯藻已期他日用隼旟应是隔年廻旗飘岘首岚光重酒奠湘江杜魄哀肠断秦原二三月好花全为使君开  

淮南送工部卢员外赴阙【`一作任`】  

始从豸角曳长裾又吐鸡香奏玉除隋邸旧僚推谢掾汉廷髙议得相如贵分赤笔升兰署荣着绯衣从板舆遥想到时秋欲尽禁城凉冷露槐疎  

淮南送司勲李郎中赴阙  

中朝品秩重文章双笔依前赐望郎五夜星辰归帝座半年樽爼奉梁王南都水暖莲分影北极天寒雁着行不必恋恩多感激过淮应合见征黄  

送陆郎中赴阙  

幕下留连两月强炉边侍史旧焚香不关雨露偏垂意自是鸳鸾合着行三署履声通建礼九霄星彩映【`一作应`】明光少瑜镂管丘迟锦从此西垣使凤凰  

途中送人东游有寄  

离骖莫惜暂逡廵君向池阳我入秦歳月易抛非曩日酒桮难得是同人路经隋苑桥灯夜江转台城岸草春此处故交谁见问为言霜鬓压风尘  

过废江寜县【`王昌龄曽尉此县`】  

县前水色细鳞鳞一为夫君吊水濵漫把文章矜后代可知荣贵是他人莺偷旧韵还成曲草頼余吟尽解春我亦有心无处说等闲停棹似迷津  

边夜  

光景漂如水生涯转似萍雁门穷朔路牛斗故乡星句尽人【`一作书罢愁`】谁切歌终泪自零夜阑廻首筭何处不长亭  

哭张博士太常  

前辈倐云殁媿君曾比【`一作北`】方格卑虽不称言重亦难忘谏草犹靑悲风已白扬只应移理窟泉下对真长  

淮口军葬  

一阵孤军不复廻更无分别只荒堆莫言赋分须如此曾作文皇赤子来  

燕昭王墓  

战国苍茫难重寻此中踪迹想知音强停别骑山花晓欲吊遗魂野草深浮世近来轻骏骨高台何处有黄金思量郭隗平生事不殉昭王是负心  

江南  

玉树歌声泽国春累累辎重忆亡陈垂衣端拱浑闲事忍把江山乞与人  

江北  

废宫荒苑莫闲愁成败终须要彻头一种风流一种死朝歌争得似扬州  

早登新安县楼  

关城树色齐往事未全迷塞路真人气封门壮士泥草浓延蝶舞花密教莺啼若以鸣为德鸾皇不及鸡  

干越亭  

楚水萧萧多病身强凭危槛送残春高城自有陵兼谷流水那知越与秦岸下藤萝阴作怪桥边蛟蜃夜欺人琵琶洲远江村阔廻首征途【`一作帆`】泪满巾  

南园题【`一本少起四句注云阙题`】  

搏击路终迷南园且灌畦敢言逃俗态自是乐幽栖叶长春松阔科圆早薤齐雨霑虚槛冷雪压逺山低竹好还成径桃夭亦有蹊小窗奔野马闲瓮养醯鸡水石心逾切烟霄分已暌病怜王猛畚愚笑隗嚣泥泽国潮平岸江村栁覆堤到头乘兴是谁手好提携  

人日新安道中见梅花【`其年以徐宼停举`】  

长途酒醒腊春寒嫩蕊香英扑马鞍不上寿阳公主面怜君开得却无端  

许由庙  

高挂风瓢濯汉濵土阶三尺愧淸尘可怜比屋堪封日若到人间是众人  

题段太尉庙  

近甸防尘日南梁反正年飘流茂陵椀零落太官椽建纛非降楚披图异录燕堪嗟侍中血不及御衣前  

湘妃庙  

刘表荒碑断水濵庙前幽草闭残春巳将怨泪流斑竹又感悲风入白苹八族未来谁北拱四凶犹在莫南廵九相似堪疑处望见苍梧不见人  

八骏图  

穆满当年物外程电腰风脚一何轻如今纵有骅骝在不得长鞭不肯行  

庭花  

昨日芳艳浓开尊几同醉今朝风雨恶惆怅人生事南威病不起西子老兼至向晩寂无人相偎堕红泪  

病中题主人庭鹤  

辽水华亭旧所闻病中毛羽最怜君稻梁且足身兼健何必靑云与白云  

蝉  

天地工夫一不遗与君声调借君緌风栖露饱今如此应忘当年滓浊时  

薛阳陶觱篥歌  

平泉上相东征日曾为阳陶歌觱篥乌江太守会稽侯【`平泉为李德裕曾作薛阳陶觱篥歌苏州刺史白居易越州刺史元稹并有和篇此言乌江恐是吴江乃苏州也`】相次三篇皆俊逸桥山殡葬衣冠后金印苍黄南去疾龙楼冷落夏口寒从此风流为废物人闲至艺难得主怀抱差池恨星律防沟仆射戎政闲试渡洲吐伊郁西风九月草树秋万喧沈寂登髙楼左【`一作老`】篁揭指徴羽吼炀帝起坐淮王愁髙飘咽灭出滞气下感知巳时横流穿空激远不可遏髣髴似向伊水头伊水林泉今已矣因取遗编认前事武宗皇帝御宇时四海恬【`一作怡`】然知所自扫除桀黠似提箒制压羣豪若穿鼻九鼎调和各有门谢安空俭眞儿戏功髙近代竟谁知艺小似君犹不弃勿惜喑呜更一吹与君共下难逄泪  

酬丘光庭  

正月十一日书札五月十六日到来柳吟秦望咫尺地鲤鱼何处闲裵回故人情意未疎索次第序述睂眼开上言二年隔烟水下有数幅眞琼瑰行吟坐读口不倦瀑泉激射琅玕摧壁池兰蕙日已老村酒蘸甲时几桮鹤龄鸿筭不复见雨后蓑笠空莓苔自从黄寇扰中土人心波荡犹未回道【`一作赵`】殷合眼拜九列张濬掉舌升三台朝廷济济百揆序寜将对面容奸回祸生有基妖有渐翠华西幸防尘埃三川梗塞两河闭大明宫殿生蒿莱懦夫早岁不量力策蹇仰北髙崔嵬千门万戸扄鎻密良匠不肯雕散材君今得意尚如此况我麋鹿悠悠哉荣衰贵贱目所睹莫嫌头白黄金台  

投宣武郑尚书二十韵  

汉代簪缨盛梁园雉堞雄物情须重德时论在明公族大逾开魏神髙本降嵩世家惟蹇谔官业即清通翰苑论思外纶闱啸傲中健豪惊防鳯髙步出鸿履历虽吾道行藏必圣聪绛霄无系滞浙水忽西东庾监髙楼月袁郎满扇风四年将故事两地有全功去去才须展行行道益隆避权辞宪署仗节出南宫雁影相承接龙图共始终自然须作砺不必恨临戎幕下莲花盛竿头防佩红骑儿逄郭伋战士得文翁人地应无比箪瓢奈屡空因思一枝桂已作断根蓬往事应归防劳歌且责躬殷勤信陵馆今日自途穷  

投浙东王大夫二十韵  

越岭千秀淮流一派长暂凭开物手来展济时方旧迹兰亭在髙风桂树香池清无等级天阔任徊翔麈尾谈何胜螭头笔更狂直曽批鳯诏髙已冠鹓行啸傲辞民部雍容出帝乡赵尧推印绶句践与封疆水占仙人吹城留御史牀嘉賔邹润甫百姓贺知章席暖飞鹦鹉尘轻驻骕骦夜歌珠断续晴舞雪悠扬化向棠阴布春随棣萼芳盛名韬不得雄畧晦弥彰自愧三冬学来窥数仭墙感深惟刻骨时去欲霑裳想望鱼烧尾咨嗟防囓肠可能因蹇拙便合老沧浪题柱心犹壮移山志不忘深慙百般病今日问医王  

寄剡县主簿  

金庭养真地珠篆会稽官境胜堪长往时危喜暂安洞连沧海阔山拥赤城寒他日抛尘土因君拟炼丹  

中秋不见月  

风帘淅淅漏灯防一半秋光此夕分天为素娥孀怨苦倂教西北起浮云  

答宗人衮  

昆崘水色九般流饮即神仙憇即休敢恨守株曾失意始知缘木更难求鸰原谩欲均余力鹤发那堪问旧游遥望北辰当上国羡君归棹五诸侯  

早行  

雨洒江声风又吹扁舟正与睡相宜无端戍鼓催前去别却靑山向晓时  

咏白菊【`一作罗绍威诗`】  

虽被风霜竞欲催皎然顔色不低摧已疑素手能防出又似金钱未染来香散自宜飘渌酒叶交仍得防香苔寻思闭戸中宵见应认寒窗雪一堆  

晩泊宿松  

解防随江流晩泊古淮岸归云送春和繁星丽云汉春深胡雁飞人喧水禽散仰君邈难亲沈思夜将旦  

钱塘遇黙师忆润州旧游  

歌敲玉唾壶醉击珊瑚枝石羊妙善街甘露平泉碑扪苔想豪杰剔藓防文词归来北固山水槛光参差  

江南别  

去年今夜江南别鸳鸯翅冷飞蓬爇今年今夜江北边鲤鱼肠断音书絶男儿心事无了时出门上马不自知  

四顶山  

胜景天然别精神入画图一山分四顶三面瞰平湖过夏僧无热淩冬草不枯游人来至此愿剃发和须  

姥山  

临塘古庙一神仙绣幌花容色俨然为逐朝云来此地因随暮雨不归天睂分初月湖中鉴香散余风竹上烟借问邑人沈水事已经秦汉几千年  

岐王宅  

朱邸平台隔禁闱贵游陈迹尚依稀云低雍畤祈年去雨细长杨从猎归申白賔朋传道义应刘文彩寄音徽承平旧物惟君【`一作名`】尽犹写雕鞍伴六飞  

长明灯  

破暗长明世代深烟和香气两沈沈不知初防人何在祗见当年火至今晓似红莲开沼面夜如寒月镇潭心孤光自有龙神防雀戱蛾飞不敢侵  

堋口逄人  

艰难别离久中外往还深已改当时发空余旧日心  

遇边使  

累年无的信每夜望边城袖掩千行泪书封一尺金  

移住别友  

自到西川住唯君别有情常逄对门远又隔一重城  

宫词  

巧画蛾睂独出羣当时人道便承恩经年不见君王面落日黄昬空掩门  

泾溪  

泾溪石险人兢惧终岁不闻倾覆人却是平流无石处时时闻说有沈沦  

题杜甫集  

楚水悠悠浸楚【`一本缺此字`】亭楚南天地两无情忍交孙武重泉下不见时人说用兵  

感弄猴人赐朱绂【`幕府燕闲录云唐昭宗播迁随驾伎艺人止有弄猴者猴颇驯能随班起居昭宗赐以绯号孙供奉故罗隐有诗云云朱梁篡位取此猴令殿下起居猴望殿陛见全忠径趣其所跳跃奋击遂令杀之`】  

十二三年就试期五湖烟月奈相违何如买取胡孙弄【`一作学取孙供奉`】一笑君王便着绯  

题磻溪垂钓图【`钱氏有国西湖渔者日纳鱼数斤谓之使宅鱼隐题此图遂蠲其徴`】  

吕望当年展庙谟直钩钓国更谁如若教生在西湖上也是须供使宅鱼  

春风  

也知有意吹嘘切争奈人间善恶分但是粃糠微细物等闲擡举到靑云  

竹下残雪  

墙下浓隂对此君小山尖险玉为羣夜来解冻风虽急不向寒城减一分  

杏花  

暖气潜催次第春梅花已谢杏花新半开半落闲园里何异荣枯世上人  

镇海军所贡【`题不全`】  

檐前飞雪扇前尘千里移添上苑春他日丁寜柿林院莫宣恩泽与闲人  

席上歌水调  

余声宛宛拂庭梅通济渠边去又回若使炀皇魂魄在为君应合过江来  

题新榜【`在浙幕沈崧得新榜示题其末`】  

黄土原边狡兎肥犬如流电马如飞灞陵老将无功业犹忆当时夜猎归  

句  

夏窗七叶连隂暗【`游城南记杜佑有别墅为城南之最有树每朶七叶因以为名隐诗纪之`】頼家桥上潏河边【`隐又有城南杂感诗其题有景星观姚家园叶家林及此句今杂感`】  

【`诗亡`】　细看月轮真有意已知靑桂近嫦娥【`曽公类苑裴筠娶萧楚公女便擢进士隐诗云云`】　一个祢衡容不得思量黄祖谩英雄【`吴越备史隐初见钱镠惧不见用遂以所为夏口诗标于卷末云云镠览之大笑因加殊遇`】　张华谩出如丹语不及刘侯一纸书【`鉴戒录云郑畋女喜隐此诗`】　山雨霏微宿上亭雨中因想雨淋铃【`上亭驿天中记`】　老僧斋罢关门睡不管波涛四面生【`金山僧院诗话总`】  

## 御定全唐诗卷六百六十六  

罗虬  

罗虬台州人词藻富赡与隠邺齐名世号三罗累举不第为鄜州从事比红儿诗百首编为一卷  

比红儿诗  

比红者为雕隂官妓杜红儿作也美貌年少机智慧悟不与羣辈妓女等余知红者廼择古之美色灼然于史传三数十軰优劣于章句间遂题比红诗【`广明中虬为李孝恭从事籍中有善歌者杜红儿虬令之歌赠以防孝恭以红儿为副戎所盻不令受虬怒手刃红儿旣而追其寃作比红诗`】  

姓字看侵尺五天芳菲【`一作名`】占断百花鲜马嵬好笑当时事虚赚明皇幸蜀川  

金谷园中花正繁坠楼从道感深防齐奴却是来东市不为红儿死更寃  

陷却平阳为小怜周师百万战长川更教乞与红儿貌  

举国山川【`一作河`】不值钱  

一曲都缘张丽华六宫齐唱后庭花若教比并红儿貌枉破当年国与家  

乐营门外枊如隂中有佳人画阁深若是五陵公子见买时应不啻【`一作惜`】千金  

青丝髙绾石榴裙肠断当筵酒半醺置向汉宫图画里入胡应不数昭君  

斜凭栏杆醉态新敛眸防盻不胜春当时若遇东昏主金叶莲花是此人  

匼匝千山与万山碧桃花下景长闲神仙得似红儿貌应免刘郎忆世间  

越山重叠越溪斜西子休怜觧浣纱得似红儿今日貌教将去与【`一作见`】夫差  

诏下人间觅【`一作选`】好花月睂云髻选人【`一作尽名`】家红儿若向当时见系臂先封第一纱  

锋镝纵横不敢看泪垂玉筯正汍澜应缘近似红儿貌始得深宫奉五官  

金缕浓薫百和香脸红睂黛入时妆当时便向乔家见未敢将心在窈娘  

通宵甲帐散香尘汉帝精神礼百神若见红儿醉中态也应休忆李夫人  

防得芙蓉出水新魏家公子信才人若教瞥见红儿貌不肯留情付洛神  

芳姿不合并常人云在遥天玉在尘因事爱思荀奉倩一生闲坐枉伤神  

笔底如风思涌泉赋中休谩说婵娟红儿若在东家住不得登墙尔许年  

一抹浓红傍脸斜妆成不语独攀花当时若是逄韩夀未必埋踪在贾家  

树褭西风日半沈地无人迹转伤心阿娇得似红儿貌不费长门买赋金  

五云髙捧紫金堂花下投壶侍玉皇从到【`一作道`】世人都不识也应知有杜兰香  

戏水源头指旧踪当时一笑也难逄红儿若为回桃脸岂比连催举五  

虢国夫人照夜玑若为求得与红儿醉和香态浓春睡【`一作里`】一树繁花偃绣帏  

知有持盈玉叶冠剪云裁月照人寒若使红儿风防【`一作貌`】戴直使瑶池防上看  

眀媚何曽譲玉环破年几百花顔若教貌向南朝见定却梅妆似等闲  

世事悠悠未足称肯将闲事更争能自从命向红儿去【`一作断`】不欲留心在裂缯  

自隐新从梦里来岭云防歩下阳台含情一向春风笑羞杀凡花尽不开  

舍却青娥换玉鞍古来公子苦无端莫言一匹追风马天骥牵来也不看  

槛外花低瑞露浓梦魂惊觉晕春容凭君细看红儿貌最称严妆待晓钟  

薄罗轻剪越溪纹鵶翅低垂两鬂分料得相如偷见面不应琴里挑文君  

南国东隣各一时后来惟有杜红儿若教楚国宫人见羞把腰身并柳枝  

照耀金钗簇腻鬟见时直向画屏间黄姑阿母能判剖十斛明珠也是闲  

轻小休夸似燕身生来占断紫宫春汉皇若遇红儿貌掌上无因着别人  

鹦鹉娥如裛露红镜前睂様自深宫稍教得似红儿貌不嫁南朝沈侍中  

拟将心地学安禅争柰红儿笑靥圆何物把来堪比并野塘初绽一枝莲  

浸草漂花绕槛香最怜穿度乐营墙殷勤留滞縁何事曽照红儿一面妆  

雕隂旧俗【`一作似`】骋婵娟有个红儿赛洛川常笑世人语虚【`一作多诳`】诞今朝自见火中莲  

渡口诸侬乐未休竟陵西望路悠悠石城有个红儿貌两桨无因迎莫愁  

谁向深山识大仙劝人山上引春泉定知不及红儿貌枉却工夫漑玉田  

倾国倾城总絶伦红儿花下认真身十年东北看燕赵眼冷何曽见一人  

今时自是【`一作谓`】不谙知前代由来岂【`一作事`】见遗【`一作为`】一笑阳城人便惑何堪教见杜红儿  

京口喧喧百万人竞传河鼓谢星津柰花似雪簪云髻今日天容是后身  

青史书时未是眞可能纤手【`一作智`】却强秦再三为谢齐皇后要解连环别与人  

绣帐鸳鸯对刺纹博山防暖麝防曛诗成【`一作人`】若有红儿貌悔道当时月坠云  

薄粉轻朱取次施大都端正亦相宜只如花下红儿态不借城中半额睂  

妆成浑欲认前朝金凤双钗逐歩揺未必慕容宫里伴舞风歌月胜纤腰  

琥珀钗成恩正深玉儿妖惑荡君心莫教回首看妆靣始觉曽虚掷万金  

自有闲花一面春脸檀睂黛一时新殷勤为报梁家妇休把啼妆赚后人  

轻梳小髻号慵来巧中君心不用媒可得红儿抛醉眼汉皇恩泽一时回  

千里长江旦暮潮吴都风俗尚纤腰周郎若见红儿貌料得无心念小乔  

月落潜奔暗觧携本心谁道独单栖还縁交甫非良偶不肯终身作羿妻  

汉皇曽识许飞琼写向人间作画屏昨日红儿花【`一作`】下见大都相似更娉婷  

魏帝休夸薛夜来雾绡云縠称身裁红儿秀【`一作笑`】发君知否倚槛繁花带露开  

晓月雕梁燕语频见花难可比他人年年媚景归何处长作红儿面上春  

逗玉溅盆冬殿开邀恩先赐夜明苔红儿若是三千数多少芳心似死灰  

画垂地紫金牀暗引羊车驻七香若见红儿此中住不劳盐篠洒宫廊  

苏小空匀【`一作轻匀`】一面妆便留名字在【`一作着`】钱塘藏鸦门外诸年少不识红儿未是狂  

一首长歌万恨来惹愁漂泊水难回崔徽有底多头面费得防之尔许才  

昔年黄阁识奇章爱说眞珠似窈娘若见红儿深夜【`一作夜深`】态便应休说绣衣裳  

凤折莺【`一作鸾`】离恨转深此身难负百年心红儿若向隋朝见破镜无因更重寻  

行绾秾云立暗【`一作曙`】轩我来犹爱不成寃当时若见红儿貌未必邢【`一作形`】相有此言  

总似【`一作是`】红儿媚态新莫论千度笑争春任伊孙武心如铁不办军前杀此人  

暖塘争赴荡舟期行唱菱歌着艶词为问东山谢丞相可能诸妓胜红儿  

吴兴皇后欲辞家泽国重台展曙华今日红儿貌倾国恐须真宰别开花  

陌上行人歌黍离三千门客欲何之若教粗及红儿貌争敢楼前斩爱姫  

休话如臯一笑时金【`一作髐`】中臆锦离披陋容枉把雕弓射射尽春禽未展睂  

长恨西风送早秋低睂深恨【`一作念`】嫁牵牛若同人世长相对争作夫妻得到头  

谢娘休漫逞风姿未必娉婷胜桞枝闻道只因嘲落絮何曽得似杜红儿  

总传桃叶渡江时只为王家一首诗今日红儿自堪赋不须重唱旧来词  

巫山洛浦夲无情总为佳人便得名今日雕隂有神艶后来公子莫相轻  

几抛云髻恨金墉泪洗花顔百战中应有红儿些子貌却言皇后长深宫  

倚槛还应有所思半开东【`一作香`】阁见娇姿可中得似红儿貌若遇韩朋好杀伊  

晓向妆台【`一作纱窗`】与画睂镜中长欲助娇姿若教得似红儿貌走马章台任道迟  

练得霜华助翠钿相期朝谒玉皇前依稀有似红儿貌方得吹箫引上天  

重门深掩几枝花未胜红儿莫大夸王相【`一作玉柄`】不能探物理可能虚上短辕车  

前代休怜事可奇后来还出有光辉争知昼卧纱窗里不见【`一作有`】神人覆玉衣  

化羽【`一作羽化`】尝闻赴九天只疑尘世是虚传自从一见红儿貌始信人间有谪仙  

从道长陵小市东巧将花貌占春风红儿若是同时见未必伊先入紫宫  

人间难免是深情命断红儿向此生不似【`一作何似`】前时李丞相枉抛才力为莺莺  

凤舞香飘绣幕风暖穿驰道百花中还縁有似红儿貌始道迎将入汉宫  

休道将军出世才尽驱诸妓下歌台都縁没个红儿貌致使轻教后阁开  

冯媛须知住汉宫将身只是觧当熊不闻有貌倾人国争得今朝更似【`一作比`】红  

能将一笑使人迷花艶何须上大堤疎属便同巫峡路洛川眞是武陵溪  

辞辇当时意可知宠深还恐宠先衰若教得似红儿貌占却君防自不疑  

三吴时俗重风光未见红儿一面妆好写妖娆与教看便应休更话眞娘  

波平楚泽浸星辰台上君王宴早春毕竟章华防中客冠缨虚絶为何人  

红儿不向汉宫生便使双成谩得名疑是麻姑恼尘世暂教防歩下层城  

天碧轻纱只六铢宛如【`一作风`】含露透肌肤便教汉曲争明媚应没心情更弄珠  

共嗟含恨向衡阳方寸花牋寄沈郎不似红儿些子貌当时争得少年狂  

浅色桃花亚短墙不因风送也闻香凝情尽日君知否还似红儿淡薄妆  

火色樱桃摘得初仙宫只有世间无凝情尽日君知否眞似红儿口上朱  

宿雨初晴春日长入花气静难忘凝情尽日君知否真似红儿舞袖香  

初月纎纎映碧池池波不动独看时凝情尽日君知否眞似红儿罢舞睂  

浓艶浓香雪压枝褭烟和露晓风吹红儿被掩妆成后含笑无人独立时  

楼上娇歌褭夜霜近来休数踏歌娘红儿谩唱伊州遍认取轻敲玉韵长  

金粟妆成扼臂环舞腰轻薄【`一作转`】瑞云间红儿生在开元末羞杀新丰谢阿蛮  

君看红儿学醉妆夸裁宫襭砑裙长谁能更把闲心力比并当时武媚娘  

栀子同心裛露垂折来深恐没人知花前醉客频相问不赠红儿赠阿谁  

云间翡翠一双飞水上鸳鸯不暂离写向人间百般态与君题作比红诗  

旧恨长懐不语中几囬偷泣向春风还縁不及红儿貌却得生教入楚宫  

一舸春深指鄂君好风从渡水成纹越人若见红儿貌绣被应差彻夜薫  

花落尘中玉堕泥香魂应上窈娘堤欲知此恨无穷处长倩城乌夜夜啼  

句  

窗前逺岫悬生碧帘外残霞挂熟红【`一作桃花防熟红　见语林`】  

## 御定全唐诗卷六百六十七  

郑损  

郑损僖宗时中书舍人诗六首  

星精亭【`通江志妙观有星精石唐人刻篆甚多损诗尚存时书衔为推官`】  

星沈万古防孤絶势无邻【`一作羣`】地窄少留竹空多剰占云钓篷和雨看樵斧带霜闻莫惜寻常到清风不负人  

钓阁  

小阁惬幽寻周遭万竹森谁知一沼内亦有五湖心钩直鱼应笑身闲乐自深晩来春醉熟香饵任浮沈  

玉声亭  

世间泉石本无价那更天然落景中汉佩琮琤寒溜雨秦箫缥缈夜敲风一方清气羣阴伏半局闲棋万虑空借问主人能住久后来好事有谁同  

艺堂  

堂开冻石千年翠艺讲秋胶百歩威揖让未能忘典礼  

英雄孰不惯戎衣风波险似金机骇日月忙如雪羽飞莫怪尊前频浩叹男儿志愿与时违  

星精石  

突险呀空龙虎蹲由来英气蓄寒根苍苔防染云生靥老雨淋漓铁渍防松韵逺趋疑认祖山阴轻覆似怜孙孤岩恰恰容幽搆可爱江南释子园  

泛香亭  

流杯处处称佳致何似斯亭出自然山溜穿云来几里石盘和藓凿何年声交鸣玉歌沈板色幌寒金酒满船莫怪坐中难得醉醒人心骨有潺湲  

张祎  

张祎字冠章南阳人官中书舍人从僖宗幸蜀终兵部尚书诗二首  

巴州寒食晩眺  

东望青天周与秦杏花榆叶故园春野寺一倾寒食酒晩来风景重愁人  

题击瓯楼  

驻旌元帅遗风在击缶髙人逸兴酣水转巴文清溜急山连防岫翠光涵  

卢携  

卢携字子升范阳人擢进士第由台省厯户部侍郎翰林学士干符中拜门下侍郎同平章事黄巢入关仰药死诗一首  

题司空图壁  

姓氏司空贵官班御史卑老夫如且在不用叹屯竒李廷璧  

李廷璧僖宗朝登进士第诗一首  

愁诗  

到来难遣去难留着骨黏心万事休潘岳愁丝生鬓里媫妤悲色上睂头长途诗尽空骑马逺雁声初独倚楼更有相思不相见酒醒灯背月如钩  

许三畏  

许三畏僖宗时进士诗一首  

题菖蒲废观  

本是安期烧药处今来改作坐禅宫数僧梵响满楼月深谷猨声半夜风金简事移松阁逈防云影散阆山空我来不见修真客却得眞如问逺公  

卢嗣业  

卢嗣业范阳人纶之孙也干符五年登进士第广明初以长安尉直昭文馆累迁右补阙后辟都统判官检校礼部郎中诗一首  

致孙状元诉醵罸钱【`北里志云曲内妓之头角者为都知分管诸妓俾追召匀曲中常价一席四镮见烛即倍新郎君更倍其数云复分钱郑举举者善令章与绛眞互为席紏皆都知也是年孙偓为状元颇惑举举与同年侯濳杜彦殊崔昭愿赵光逄卢择李荗勲数人多在其舍他人不得预嗣业与同年非旧知闻多称力穷不遵醵罸故有此篇`】  

未识都知面频输复分钱苦心事笔砚得志助花钿徒歩求秋赋持杯给暮饘力防多谢病非不奉同年牛峤  

牛峤字松卿一字延陇西人自云僧孺之孙干符五年登进士第厯官尚书郎王建镇蜀辟判官及僣位为给事中歌诗三卷今存六首  

红蔷薇  

晓啼珠露浑无力绣簇罗襦不着行若缀夀阳公主额六宫争肯学梅妆  

杨柳枝五首  

觧冻风来末上青觧垂罗袖拜卿卿无端褭娜临官路舞送行人过一生  

吴王宫里色偏深一簇纎条万缕金不愤钱塘苏小小引郎松【`一作枝`】下结同心  

桥北桥南千万条恨伊张绪不相饶金覊白马临风望认得羊家静婉腰  

狂雪随风扑马飞惹烟无力被春欺莫交移入灵和殿宫女三千又妬伊  

褭翠笼烟拂暖波舞裙新染麴尘罗章华台畔隋堤上傍得春风尔许多  

郑合【`一作郑合敬`】  

郑合干符三年登第终諌议大夫诗一首  

及第后宿平康里诗  

春来无处不闲行楚润相看别有情好是五更残酒醒时时闻唤状头声  

李搏  

李搏登干符进士第诗二首  

贺裵廷裕蜀中登第诗  

铜梁千里曙云开仙箓新从紫府来天上已张新羽翼世间无复旧尘埃嘉祯果中君平卜贺喜须斟卓氏杯应笑戎籓刀笔吏至今泥滓曝鱼鳃  

复谑廷裕  

曽随风水化凡鳞安上门前一字新闻道蜀江风景好不知何似杏园春  

李克【`一作允`】恭  

李克恭干符中举子诗一首  

吊贾岛  

一一防缥缈成尽吟方便爽神情宣宗谪去为闲事韩愈知来巳振名海底也应搜得净月轮常被翫敎倾如何未隔四十载不遇论量向此生  

程贺  

程贺中和二年登进士第诗一首  

君山  

曾游方外见麻姑说道君山此本无云是昆仑山顶石海风吹落洞庭湖  

卢尚卿  

卢尚卿中和二年登第诗一首  

东归诗  

九重丹诏下尘埃深锁文闱罢选才桂树放敎遮月长杏园终待隔年开自从玉帐论兵后不许金门諌猎来今日防陵桥上过路人应笑腊前回  

顾在镕  

顾在镕苏州人光啓二年进士第诗三首  

题玉芝双奉院  

入门如洞府花木与时稀夜坐山当户秋吟叶满衣犬随童子出鸟避俗人飞至药应将熟年年火气防  

宿麻平驿  

及到怡情处暂忘登陟劳青山看不厌明月坐来髙犬为孤村吠猨因冷木号防吟还独酌多兴忆同袍  

题光福上方塔  

苍岛孤生白浪中倚天髙塔势翻空烟凝逺岫列寒翠霜染疎林堕碎红汀沼或栖彭泽雁楼台深贮洞庭风六时金磬落何处偏傍芦苇惊钓翁  

翁洮  

翁洮字子平睦州人光啓三年进士第官主客员外郎归隠青山徴召不起诗十三首  

枯木诗辞召命作  

枯木傍溪崖由来岁月賖有根盘水石无叶接烟霞二月苔为色三冬雪作花不因星使至谁识是灵槎  

赠进士王雄  

河清海晏少波涛几载垂钩不得鳌空向人间修諌草又来江上咏离骚笳吹古堞边声逺岳倚晴空楚色髙何事明廷有徐庻总教三径卧蓬蒿  

渔者  

一叶飘然任浪吹雨蓑烟笠肯忘机只贪浊水张罗众却笑清流把钓稀苇岸夜依明月宿柴门晴櫂白云归到头得防终须达谁道渔樵有是非  

上子男寿昌宰  

陶公为政卓潘齐入县看花柳满堤百里江山聊展骥九皐云月怪驱鸡髙楼野色迎襟袖比屋歌声逺鼔鼙只恐攀辕留不住明时霄汉有丹梯  

赠方干先生  

由来箕踞任天眞别有诗名出世尘不爱春宫分桂树欲教天子枉蒲轮城头鼙鼓三声晓岛外湖山一簇春独向若耶溪上住谁知不是钓鳌人  

赠进士李徳新接海棠梨  

蜀人犹说种难成何事江东见接生席上若防桃李伴花中堪作牡丹兄髙轩日午争浓艳小径风移旋落英一种呈妍今得地劒峯梨岭谩纵横  

春日题航头桥  

故园桥上絶埃尘此日凭栏兴自新云影晩将仙掌曙水光迷得武陵春薜萝烟里髙低路杨柳风前去住人莫怪马卿题姓字终朝云雨化龙津  

和方干题李频庄  

髙情度日非无事自是髙情不觉喧海气暗蒸莲叶沼山光晴逗苇花村吟时胜槩题诗板静处繁华付酒尊闲伴白云收桂子每寻流水斸桐孙犹凭律吕传心曲岂虑星霜到鬓根多少清风归此地十年虚打五侯门  

苇藂  

得地自成藂那因种植功有花皆吐雪无韵不含风倒影翘沙鸟幽根立水虫萧萧寒雨夜江汉思无穷  

春  

漠漠烟花处处通游人南北思无穷林间鸟奏笙簧月野外花含锦绣风鸑抱云霞朝凤阙鱼翻波浪化龙宫此时谁羡神仙客车马悠扬九陌中  

夏  

触目皆因长飬功浮生何处问穷通柳长北阙丝千缕云簇南山火万笼大野烟尘飘赫日髙楼帘幙逗薫风身心已在喧阗处惟羡沧浪把钓翁  

秋【`第七句缺一字`】  

宋玉髙吟思万重澄澄寰宇振金风云闲日月浮虚白木落山川叠碎红寥泬雁多宫漏永河渠烟敛塞天空侯门处处槐花　献赋何时遇至公  

冬  

寂寂栖心向杳防苦吟寒律句偏清云凝止水鱼龙蛰雪防遥草木荣迥夜炉飜埃烬色天河冰辗辘轳声归飞未得东风力魂断三山九万程  

李屿  

李屿光启三年进士第诗一首  

过洞庭  

浩渺注横流千潭合万湫半洪侵楚翼一汊属吴头动轴当新霁漫空正仲秋势翻荆口迮声拥岳阳浮逺脉滋衡岳防凉散橘洲星辰连影动岚翠逐隅收渐落分行雁旋添趁伴舟星腾人莫测安稳路何忧气与尘中别言堪象外搜此身如麤了来把一竿休  

郑启  

郑启宜春人谷之兄也诗三首  

严塘经乱书事  

尘生宫阙雾蒙蒙万骑龙飞幸蜀中在野傅岩君不梦乗轩卫懿鹤何功虽知四海同盟乆未合中原武备空星落夜原妖气满汉家麟阁待英雄  

梁园皓色月如珪清景伤时一惨凄未见山前归牧马犹闻江上带征鞞鲲为鱼队潜鳞困鹤处鸡羣病翅低正是四郊多垒日波涛早晩静鲸鲵  

邓表山  

白日三清此上时观开山下彩云飞仙坛丹灶灵犹在鹤驾清朝去不归晋末几迁陵谷改尘中空换子孙非松花落尽无消息半夜疎钟彻翠微  

韩仪  

韩仪字羽光京兆万年人偓之兄也以翰林学士为御史中丞朱全忠贬为棣州司马诗一首  

记知闻近过关试  

短行轴了付三铨休把新衔恼必先今日便称前进士好留春色与明年  

温宪  

温宪庭筠之子登进士第光啓中为山南从事诗四首  

郊居  

村前村后树寓赏有余情青麦路初断紫花田未耕雉声闻不到山势望犹横寂寞春风里吟酣信马行  

杏花  

团雪上晴梢红明映碧寥店香风起夜村白雨休朝静落犹和【`一作频霑`】蒂繁开正蔽条澹然闲赏久无以破妖娆  

春鸠  

村南防雨新平緑净无尘散睡桑条暖闲鸣屋脊春逺闻和晓梦相应在诸邻行乐花时节追飞见亦频  

题崇尘寺壁  

十口沟隍待一身半年千里絶音尘鬓毛如雪心如死犹作长安下第人  

姚岩杰  

姚岩杰梁公崇裔孙以诗酒放游江左象溪子二十卷今存诗一首  

报顔标  

为报顔公识我麽我心唯只与天和眼前俗物关情少醉后青山入意多田子莫嫌弹铗恨寗生休唱饭牛歌圣朝若为苍生计也合公车到薜萝  

## 御定全唐诗卷六百六十八  

髙蟾  

髙蟾河朔人干符三年登进士第干宁间为御史中丞诗一卷  

途中除夜  

南北浮萍迹年华又暗催残灯和腊尽晓角带春来鬓欲渐侵雪心仍未肯灰金门旧知己谁为脱尘埃  

长门怨  

天上何劳万古春君前谁是百年人魂销尚媿金炉烬思起犹惭玉辇尘烟翠薄情攀不得星茫浮艶采无因可怜明镜来相向何似恩光朝夕新  

秋日寄华阳山人  

云木送秋何草草风波凝冷太星星银鞍公子魂俱【`一作堪`】断玉弩将军涕自零茅洞白龙和雨看荆溪黄鹄带霜听人间不见清凉事犹向溪翁乞画屏  

感事  

蜀河从北下清洛向东流清浊皆如此何人不白头  

楚思  

叠浪与云急翠兰和【`一作如`】意香风流化为雨日暮下巫阳  

雪中  

金阁倚云开朱轩犯雪来三冬辛苦様天意似难栽  

道中有感  

一醉六十日一裘三十年年华经【`一作禁`】几日日日掉征鞭  

宋汴道中  

平野有千里居人无一家甲兵年正少日久戍天涯  

秋思  

天地太萧索山川何渺茫不堪星斗柄犹把岁寒量  

即事  

三年离水石一旦隐樵渔为问青云上何人识卷舒  

渔家  

野水千年在闲花一夕空近来浮世狭何似钓船中  

关中  

风雨去愁晩关河归思凉西游无紫气一夕九回肠  

归思  

紫府归期断芳洲别思迢黄金作人世只被岁寒消  

下第出春明门  

曽和秋雨驱愁入却向春风领恨回深谢灞陵隄畔柳与人头上拂尘埃  

华清宫  

何事金舆不再游翠鬟丹脸岂胜愁重门深锁禁钟后月满骊山宫树秋  

秋日北固晩望二首  

风含逺思翛翛晩日照髙情的的秋何事满江惆怅水年年无语向东流  

泽国路岐当靣苦江城砧杵入心寒不知白髪谁医得为问无情歳月看  

送张道士  

因将岁月离三岛闲贮风烟在一壶为问金乌头白后人间流水却回无  

吴门春雨  

吴甸落花春漫漫吴宫芳树晩沉沉王孙不耐如丝雨罥断春风一寸心  

旅夕【`一作食`】  

风散古陂惊宿雁月临荒戍起啼鸦不堪吟断无人见时复寒灯落一花  

洲夜泊  

偶为芳草无情客况是青山有事身一夕洲渡头宿天风吹尽广陵尘  

金陵晩望  

曽伴浮云归【`一作悲`】晩翠犹【`一作旋`】陪落日泛秋声世间无限丹青手一片【`一作段`】伤心画不成  

晩思  

虞泉冬恨由来短杨叶春期分外长惆怅浮生不知处明朝依旧出沧浪  

长信宫二首  

天上梦魂何杳杳日宫消息太沉沉君恩不似黄金井一处团圆万丈深  

天上凤皇休寄梦人间鹦鹉旧堪悲平生心绪无人识一只金梭万丈丝【`此首题一作长门怨`】  

长安旅懐  

马嘶九陌年年苦人语千门日日新唯有终南寂无事寒光不入帝郷尘  

春  

天柱几【`一作月桂数`】条搘白日天门几扇锁明时阳春发处无根蔕凭仗东风分外吹  

明月断魂清霭霭平芜归思緑迢迢人生莫遣头如雪纵得春【`一作东`】风亦不消  

秋  

阳羡溪声冷骇人洞庭山翠晩凝神天将金玉为风露曾为髙秋几度贫  

灞陵亭  

一条归梦【`一作路`】朱直一片离心白羽轻明日灞陵新霁后马头烟树緑相迎  

偶作二首  

丁当玉佩三更雨平帖金闺一觉云明日薄情何处去风流春水不知君  

霞衣重叠红蝉暖云髻葱笼紫凤寒天上少年分散后一条烟水若为看  

永夕  

云鸿宿处江村冷独狖啼时海国阴不防残灯无一事觉来犹有向隅心  

落花  

一叶落时空下泪三春归尽复何情无人共得东风语半日尊前计不成  

下第后上永崇髙侍郎  

天上碧桃和露种日边红杏倚云栽芙蓉生在秋江上不向东风怨未开  

句  

君恩秋后叶日日向人疎  

## 御定全唐诗卷六百六十九  

章碣  

章碣孝标之子登干符进士第后流落不知所终诗一卷  

城南偶题  

谁家朱阁道边开竹拂栏干满壁苔野水不知何处去游人却是等闲来南山气耸分红树北阙风髙隔紫台可惜登临好光景五门须听鼓声回  

赠边将  

千千铁骑拥尘红去去平吞万里空宛转龙蟠金剑雪连钱豹躩绣旗风行收部落归天阙旋进封疆入帝聪只有河源与辽海如今全属指麾中  

桃源  

絶壁相欹是洞门昔人从此入仙源数株花下逄珠翠半曲歌中老子孙别后自疑园吏梦归来谁信钓翁言  

山前空有无情水犹绕当时碧树村  

曲江  

日照香尘逐马蹄风吹浪溅几回隄无穷罗绮塡花径大半笙歌占麦畦落絮却笼他树白娇莺更学别禽啼秪縁频燕蓬洲客引得游人去似迷  

送聿岫郎中典泗州【`一作癸丑岁毗陵防中贻同老`】  

玉皇恩诏别星班去压徐方分野间有鸟尽巢垂汴柳无楼不到【`一作对`】隔淮山旌旗渐向行时拥案牍应从到日闲想忆朝天独吟坐旋飞【`一作`】新作过秦关  

赠婺州苏员外  

帝念琼枝欲并芳星分婺女寄仙郎鸾从阙下虽辞侣鴈到江都却续行【`员外弟冲时任衢州`】烟月一时捜古迹山川两地植甘棠即看龙虎西归去便佐羲轩活万方  

寄友人  

谢家山水属君家曽共持钩掷岁华竹里竹鸡眠藓石溪头鸂鶒踏金沙登楼夜坐三层月接果春看五色花昨日西风动归思满船凉叶在天涯  

雨  

低着烟花漠漠轻正堪吟坐掩柴扄乱沾细网垂穷巷斜送阴云入古防锁却暮愁终不散添成春醉转难醒霁来还有风流事重染南山一遍青  

观锡宴  

倾朝朱紫正骈阗红杏青莎映广筵不道楼台无锦绣只愁尘土扑神仙鱼衔嫩草浮池面蝶趂飞花到酒边日暮骅骝相拥去几人沉醉失金鞭  

城东即事  

闲寻香陌凤城东时暂开襟向逺风玉笛一声芳草外锦鸳双起碧流中苑边花竹浓如绣渭北山川澹似空回首汉宫烟霭里天河金阁未央宫  

夏日湖上即事寄晋陵萧明府  

亭午羲和驻火轮开门嘉树庇湖濆行来賔客竒茶味睡起儿童带簟纹屋小有时投树影舟轻不觉入鸥羣陶家岂是无诗酒公退堪惊日已曛  

对月  

残霞卷尽出东溟万古难消一片氷公子踏开香径藓美人吹灭画堂灯璚轮正辗丹霄去银箭休催皓露凝别有洞天三十六水晶台殿冷层层【`一作难登`】  

浙西送杜晦侍御入关  

紫诏徴贤发帝聪绣衣行处扑香风鹗归秦树幽禽散星出吴天列舍空捧日思驰仙掌外朝宗势动海门中鞭鞘所拂三千里多少诸侯合避骢  

寄江东道友  

野亭歌罢指西秦避俗争名兴各新碧带黄麻呈缥缈短竿长线弄因循夜潮分卷三江月晓骑齐驱九陌尘可惜人间好声势片帆羸马不相亲  

下第有懐  

故乡朝夕有人还欲作家书下笔难灭烛何曾妨夜坐倾壶不独为春寒迁来莺语虽堪听落了杨花也怕看但使他年遇公道月轮长在桂  

春日经湖上友人别业  

何处狂歌破积愁携觞共下木兰舟緑泉溅石银屏湿黄鸟逄人玉笛休天借烟霞装岛屿春铺锦绣作汀洲一年一电逡巡事不合花前不醉逰  

长安春日  

春日皇家瑞景迟东风无力雨防防六宫罗绮同时泊九陌烟花一様飞暖着柳丝金蘂重冷开山翠雪棱稀输他得路蓬洲客红緑山头烂醉归  

陪浙西王侍郎夜宴  

深锁雷门宴上才旋看歌舞旋传杯黄金鸂鶒当筵睡红锦蔷薇映烛开稽岭好风吹玉佩镜湖残月照楼台小儒末座频倾耳秪怕城头画角催  

春别  

掷下离觞指乱山趋程不待凤笙残花边马嚼金衔去楼上人垂玉筯看柳陌虽然风袅袅葱河犹自雪漫漫殷勤莫厌貂裘重恐犯三边五月寒  

送谢进士还闽  

百越风烟接巨鼇还郷心壮不知劳雷霆入地建溪险星斗逼人梨岭髙却拥木绵吟丽句便攀龙眼醉香醪名场声利喧喧在莫向林泉改鬓毛  

焚书坑  

竹帛烟销帝业虚关河空锁祖龙居坑灰未冷山东乱刘项元来不读书  

东都望幸【`纪事云髙湘侍郎南迁归阙途次连江连州邵安石以所业献遂挈至辇下湘主文安石擢第碣赋东都望幸刺之`】  

懒修珠翠上髙台睂月连娟恨不开纵使东巡也无益君王自领美人来  

旅舍早起  

迹暗心多感神疲梦不游惊乌同厌夜独树对悲秋晓角和人战残星入汉流门前早行子敲镫唱离忧  

癸卯岁毘陵登髙防中贻同志  

流落常嗟胜防稀故人相遇菊花时凤笙龙笛数巡酒红树碧山无限诗尘土十分归举子乾坤大半属偷儿长杨羽猎须留本开济重为阙下期  

上元夜建元寺观灯呈智通上人  

建元看别【`一作列`】上元灯处处回廊鬬火层珠玉乱抛髙殿佛绮罗深拜逺山僧临风走笔思呈恵到晓行禅合伴能无限喧阗留不得月华西下露华凝  

变体诗【`蔡寛夫诗话碣诗平侧各一韵自号变体`】  

东南路尽吴江畔正是穷愁暮雨天鸥鹭不嫌斜两防波涛欺得逆风船偶逄岛寺停帆看深羡渔翁下钓眠今古若论英逹筭鸱夷髙兴固无边  

## 御定全唐诗卷六百七十  

秦韬玉  

秦韬玉字仲明京兆人中和二年得准勅及第僖宗幸蜀以工部侍郎为田令孜神防判官投知小録三卷今编诗一卷  

长安书懐  

凉风吹雨滴寒更乡思欺【`一作撩`】人拨不平长有归心悬马首可堪无寐枕蛩声岚收楚岫和空碧秋染湘江到底清早晩身闲着簑去橘香深处钓船横  

桧树  

翠【`一作窣`】云交干痩轮囷啸雨吟风几百春深盖屈盘青麈尾老皮张展黒龙鳞唯堆【`一作将`】寒色资琴兴不放秋声染俗尘歳月如波事如梦竟留苍翠待何人  

读五侯传  

汉亡金镜道将衰便有奸臣竞佐时専国祗夸兄弟贵  

举家谁念子孙危后宫得宠人争附前殿陈诚帝不疑朱紫盈门自称贵可嗟区宇尽疮痍  

春雪  

云重寒空思寂寥玉尘如糁满春潮片才着地轻轻防力不禁风旋旋销惹砌任他香粉妒萦丛自学小梅娇谁家醉卷珠帘看管堂深暖易调  

贫女  

蓬门未识绮罗香拟托良媒益自伤谁爱风流髙格调共怜时世俭梳妆敢将十指夸偏【`一作纎`】巧不把双睂鬬画长苦恨年年压金线为他人作嫁衣裳  

题竹  

削玉森森幽思清院家髙兴尚分明卷帘隂薄漏山色欹枕韵寒宜雨声斜对酒缸偏觉好静笼碁局最多情却惊九陌轮蹄外独有溪烟数十茎  

鹦鹉  

每闻别雁竞悲鸣却叹【`一作向一作羡`】金笼寄此生早是翠襟争爱惜可堪丹觜彊分明云漫陇树魂应断歌接秦楼梦不成幸自【`一作有`】祢衡【`一作正平`】人未识赚他作赋被时轻  

寄李处士  

吕望甘罗道已彰只凭时数为门【`一作开`】张世涂必竟皆应定人事都来不在忙要路强干情本薄旧山归去意偏长因君指似封侯骨渐拟囘头别醉乡【`一作凤凰`】  

对花  

长与韶光暗有期可怜蜂蝶却先知谁家促席临低树何处横钗戴【`一作带`】小枝丽日多情【`一作晴`】疑曲照和风得路合偏吹向人虽道浑无语笑【`一作几`】劝王孙到醉时  

寄懐  

总藏心劒事儒风大道如今已浑同防致名津搜儁彦是张愁绊英雄蘓君有国皆悬印楚将无官可赏公若使重生太平日也应回首哭涂穷  

题刑部李郎中山亭  

侬家云水本相知每到髙斋强展睂瘦竹亸烟遮板阁卷荷擎【`一作惊`】雨出盆池笑吟山色同欹枕闲背庭隂对覆碁不是主人多野兴肎开青眼重渔师  

八月十五日夜同卫谏议看月  

常时月好頼新晴不似年年此夜生初出海涛疑尚湿渐来云路觉偏清寒光入水蛟龙起静色当天鬼魅惊岂独座中堪仰望孤髙应到凤凰城  

亭台  

雕楹累栋架崔嵬院宇生烟次第开为向西窗添月色岂辞南海取花栽意将画地成幽沼势拟驱山近小台清境渐深官转重春时长是别人来  

边将  

劒光如电马如风百防长轻是掌中无定河边蕃将死受降城外虏尘空旗缝鴈翅和竿褭箭撚雕翎逐隼雄自指燕山最髙石不知谁为勒殊功  

塞下  

到处人皆着战袍麾旗【`一作席箕`】风马蹄【`一作燹`】劳黒山霜重弓添硬青冡沙平月更髙大野几重开【`一作闲`】雪岭长河无限旧云涛风林关外皆唐土何日陈兵戍不毛【`一作犹尚搜兵数似毛`】  

织锦妇  

桃花日日觅新竒有镜何曽及画睂祗恐轻梭难作匹岂辞纤手遍生胝合蝉巧间双盘带聨雁斜衔小折枝豪贵大堆酬曲彻可怜辛苦一丝丝  

钓翁  

一竿青竹老江隈荷叶衣裳可自栽潭定【`一作古`】静悬丝影直风髙斜飐浪纹开朝轻棹穿云去暮背寒塘戴月回世上无穷崄事算应难入钓船来  

曲江  

曲沼深塘跃锦鳞槐烟径里碧波新此中境旣无佳境他处春应不是春金牓眞仙开乐席银鞍公子醉花尘明年二月重来看好共东风作主人  

隋隄  

种柳开河为胜游隄前常使路人愁隂埋野色万条思翠束寒声千里秋西日至今悲兔苑东坡终不反龙舟逺山应见繁华事不语青青对水流  

天街  

九衢风景尽争新独占天门近紫宸寳马竞随朝暮客香车争碾古今尘烟光正入南山色气势遥连北阙春莫见繁华祗如此暗中还换往来人  

紫驑马  

渥洼奇骨本难求况是豪家重紫驑臕大宜悬银压胯力浑欺着【`一作却`】玉衔头生狞弄影风随歩【`一作起`】踥【`一作躞`】蹛冲尘汗满沟若遇丈【`一作大`】夫能控驭任从骑【`一作驱`】取觅封侯  

问古  

大底荣枯各自行兼疑隂隲也难明无门雪向头中出得路云从脚下生深作四溟何浩渺髙为五岳大峥嵘都来总向人间看直到皇天可是平  

豪家  

石甃通渠引御波绿槐阴里五侯家地衣镇角香狮子帘额侵钩绣辟邪按彻清歌天未晓饮回深院漏犹賖四邻池馆吞将尽尚自堆金为买花  

陈宫  

临春髙阁拟瀛洲贪宠张妃作【`一作事`】胜游便把江山为已有岂知台榭是身讐金城暗逐歌声碎铁瓮潜随舞势休谁识古宫堪恨处井桐吟雨不胜秋  

送友人罢举授南陵令  

共言愁是酌离杯况值歌枉大才献赋未为龙化去除书犹喜凤衔来花明驿路燕脂暖山入江亭罨画开莫把新诗题别处谢家临水有池台  

投知己  

炉中九转錬虽成教主看时亦自惊羣岳并天先减翠大江临海恐无声赋【`一作晩`】归已罢吴门钓身【`一作垂一作投`】老仍抛楚防耕唯有太平方寸血今朝尽向隗台倾  

牡丹  

拆妖放艶有谁催疑就仙中旋折来图把一春皆占断固留三月始敎开压枝金蘂香如扑逐朶檀心巧胜裁好是酒防丝竹罢倚风含笑向楼台  

春游  

选胜逄君叙觧思和芳草逺烟迷小梅香里黄莺啭垂柳阴中白马嘶春引美人歌遍【`一作板`】熟风牵公子酒旗低早知有此关身事悔不前年住越溪  

仙掌  

万仞连积翠新灵踪依旧印轮巡何如捧日安皇道莫把回山示世人已擘峻流穿太岳长扶王气拥彊秦为余势负天工背索取风云际防身  

燕子  

不知大厦许栖无频已衔泥到座隅曾与佳人并头语几回抛却绣工夫  

奉和春日玩雪  

北阙同云掩晓霞东风春雪满山家琼章定少千人和银树先【`一作长`】开六出花  

独坐吟  

客愁不尽本如水草色含情更无已又觉春愁似草生何人种在情田里  

采茶歌【`一作紫笋茶歌`】  

天柱香芽露香发烂研瑟瑟穿荻蔑太守怜才寄野人山童碾破团团月倚云便酌泉声煮兽炭潜然蚌珠吐看着晴天早日明鼎中飒飒筛风雨老翠香尘下才熟搅时绕筯天【`一作秋`】云绿耽书病酒两多情坐对闽瓯睡先足洗我胸中幽思清鬼神应愁歌欲成  

贵公子行  

堦前莎毬绿不卷银喷香挽不断乱花织锦柳撚线妆防池台画屏展主人公业传国初六亲聨络驰朝车鬬鸡走狗家世事抱来皆佩【`一作着`】黄金鱼却笑儒生把书卷学得顔回忍饥面  

吹笙歌  

信陵名重怜髙才见我长吹青眼开便出燕姫再倾醑此时花下逄仙侣弯弯狂月压秋波两条黄金黄雾逸艶初因醉态见浓春可是韶光与纤纤软玉捧暖笙深思香风吹不去檀唇呼吸宫商改怨情渐逐清新举岐山取得娇凤雏管中藏着轻轻语好笑襄王大迂濶曾卧巫云见神女银锁金簧不得听空劳翠辇冲泥雨  

咏手  

一双十指玉纤纤不是风流物不拈鸾镜巧梳匀翠黛画楼闲望擘珠帘金杯有喜轻轻防银鸭无香旋旋添因把剪刀嫌道冷泥人呵了弄人髯  

句  

女娲罗裙长百尺搭在湘江作山色【`潇湘见诗话总`】  

## 御定全唐诗卷六百七十一  

唐彦谦  

唐彦谦字茂业并州人咸通时举进士十余年不第干符末携家避地汉南中和中王重荣镇河中辟为从事光啓末贬汉中掾曹杨守亮镇兴元署为判官累官至副使阆壁绛三州防史彦谦博学多艺文词壮丽至于书画音乐无不出于辈流号鹿门先生集三卷今编诗二卷  

逄韩喜  

相逄浑不觉祗似茂陵贫褭褭花骄客潇潇雨净春借书消茗困索句写梅眞此去青云上知君有几人  

夜坐示友  

夜久烛花落凄声生逺林有懐嫌防浅无事又秋深黄叶归田梦白头行路吟山中亦可乐不似此同襟  

梅亭  

东海穷诗客西风古驿亭髪从残岁白山入故乡青世事徒三窟儿曹且一经丁寕速賖酒煮栗试砂瓶  

岁除  

索索风搜客沈沈雨洗年残林生猎迹归鸟避窰烟节物杯浆外溪山鬓影前行藏都未定笔砚或能捐  

咏月  

阴盛此宵中多为雨与风坐无风雨至看与雪霜同抱湿离遥海倾寒向逺空年年不相【`一作可`】值还似道难通  

闻应德茂先离棠溪  

落日芦花雨行人谷树村青山时问路红叶自知门苜蓿穷诗味芭蕉醉墨痕端知弃城市经席许频温  

松  

托根蟠防华倚干蚀莓苔谁云山泽间而无梁栋材  

梅  

玉人下瑶台香风动轻素画角弄江城鸣珰月中堕  

兰二首  

清风揺翠环凉露滴苍玉美人胡不纫幽香蔼空谷谢庭漫芳草楚畹多緑莎于焉忽相见岁晏将如何  

葡萄  

金谷风露凉緑珠醉初醒珠帐夜不收月明堕清影  

春草  

随梦入池塘无心在金谷春风自年年吹遍天涯緑  

渔  

相聚即为邻烟火自成簇约伴过前溪撑破蘼芜緑  

畱别四首  

鹏程三万里别酒一千钟好景当三月春光上国浓野花红滴滴江燕语喃喃鼓吹翻新调都亭酒正酣登庸趋俊乂厠用野无遗起喜赓歌日明良际防时盐车淹素志长坂入青云老骥春风里奔腾独异羣  

秋葵  

月办团栾翦赭罗长条排蘂缀鸣珂倾阳一防丹心在承得中天雨露多  

春草  

天北天南绕路边托根无处不延绵萋萋总是无情物吹緑东风又一年  

春日偶成  

筝箫管和琵琶兴满金尊酒量賖歌舞留春春似海美人顔色正如花  

秋日感懐  

溪上芙蓉映醉顔悲秋宋玉鬓毛斑无情最恨东流水暗逐芳年去不还  

七夕  

防合无由叹久违一年一度是縁非而予愿乞天孙巧五色纫针补衮衣  

懐友  

金井凉生梧叶秋闲看新月上帘钩冰壶总忆人如玉目断重云十二楼  

翡翠  

莎草江汀漫晚潮翠华香扑水光遥玉楼春暖笙歌夜妆防花钿上舞翘  

咏马二首  

紫云团影电飞瞳骏骨龙媒自不同骑过玉楼金辔响一声嘶断落花风  

崚嶒髙耸骨如山逺放春郊苜蓿间百战沙埸汗流血梦魂犹在玉门关  

畱别  

丹湖湖上送行舟白鴈啼残芦叶秋采石江头旧时路题诗还忆水边楼  

咏竹  

醉卧凉隂沁骨清石牀冰簟梦难成月明午夜生虚籁悮听风声是雨声  

忆孟浩然  

郊外淩竞西复东雪晴驴背兴无穷句搜明月梨花内趣入春风柳絮中  

寄友三首  

新酒秦淮缩项鳊凌霄花下共流连别来客邸空翘首细雨春风忆徃年  

寒灯孤对拥青氊牢落何如似客边却忆花前酣后饮醉呼明月上遥天  

客里逄春一惘然梅花落尽柳如烟无情最恨东来鴈底事音书不肯传  

无题十首  

细草铺茵绿满堤燕飞晴日正迟迟寻芳陌上花如锦折得东风第一枝  

锦筝银甲响鹍勾引春声上绮筵醉倚防干花下月犀梳斜亸鬓云边  

楚云湘雨防阳台锦帐芙蓉向夜开吹罢玉箫春似海一双防凤忽飞来  

春江新水促归航惜别花前酒漫觞倒尽银瓶浑不醉却怜和泪入愁肠  

谁知别易防应难目断青鸾信渺漫情似蓝桥桥下水年来流恨几时干  

漏滴铜龙夜已深柳梢斜月弄疎隂满园芳草年年恨剔尽灯花夜夜心  

夜合庭前花正开轻罗小扇为谁裁多情惊起双蝴蝶飞入巫山梦里来  

忆别悠悠岁月长酒兵无计敌愁肠柔丝漫折长亭柳绾得同心欲寄将  

杨柳青青映画楼翠睂终日锁离愁杜鹃啼落枝头月多为伤春恨不休  

云色鲛鮹拭泪顔一帘春雨杏花寒几时重防鸳鸯侣月下吹笙和防鸾  

寄同上人  

髙髙山顶寺更有最髙人定起松鸣屋吟圆月上身云藏三伏热水散百溪津曾乞兰花供无书乂过春  

夜坐  

愁鬓丁年白寒灯丙夜青不眠惊戍鼓久客厌邮铃汹汹城喷海疎疎屋漏星十年穷父子相守慰飘零  

吊方干处士二首  

不谓髙名下终全玉雪身交犹及前辈语不似今人别号行鸣鴈遗编感获麟敛衣应自定只着古衣【`一作仪`】巾不比他人死何诗可挽君渊明元嬾仕东野别攻文沧海诸公泪青山处士坟相看莫浪哭私諡有前闻  

题证道寺  

弯环青径斜自是野僧家满涧洗岩液插天排石牙炉寒余栢子架静落藤花记得逃兵日门多贵客车  

宿赵别业  

溪山兵后县风雪旅中人廹夜愁严鼓冲寒托软巾摧藏名字在疏率馔殽眞今代徐元直髙风自可亲  

原上【`第五句缺一字`】  

危桥横古渡村野带平林野鹜寒塘静山禽晓树深雨微风矗　云暗雪侵寻安道门前水清游岂独吟  

寄台省知己  

久懐声籍甚千里致双鱼宦路终推毂亲帏且著书才名贾太傅文学马相如辙迹东巡海何时适我闾  

自咏  

白发三千丈青春四十年两牙揺欲落双膝痹如挛强仕非时彦无闻惜昔贤自期终见恶未忍舍遗编  

游阳明洞呈王理得诸君  

禹穴苍茫不可探人传灵笈锁烟岚初晴鹤防青边嶂欲雨龙移黒处潭北斗斋坛天寂寂东风仙洞草毵毵堪怜尹叟非闗吏犹向江南逐老  

新丰  

沛中歌舞百余人帝业功成里巷新半夜素灵先哭楚一星遗火下烧秦貔貅扫尽无三戸鸡犬归来识四邻惆怅故园前事逺暁风长路起埃尘  

拜越公墓因游定水寺有懐源老  

越公已作飞仙去犹得潭潭好墓田老树背风深拓地野云依海细分天青晓接鸣钟寺玉井秋澄试茗泉我与源公旧相识遗言潇洒有人传  

任潜谋隠之作  

江边秋日逄任子大理索诗吾欲忘为问山资何次第祗余丹诀转凄凉黄金范蠡曾辞禄白首虞翻未信方千古浮云共归思晓风城郭水花香  

晩秋游中溪  

淡竹冈前沙鴈飞小花尖下柘丸肥山云不卷雨自薄天气欲寒人正归招伴祗须新稻酒临风犹有旧苔矶故人旧业依稀在怪石老松今是非  

寄陈少府兼叔髙  

懐人路絶云归海避俗门深草蔽丘万事渐消闲客梦一年虗白少年头山螀啼缓从除架淮鴈来多莫上楼近日邻家有新酿每逄诗伴得淹留  

过清凉寺王导墓下  

江左风流廊庙人荒坟抛与梵宫邻多年羊虎犹眠石败壁貂蝉只贮尘万古云山同白骨一庭花木自青春永思陵下犹凄切废屋寒风吹野薪  

第三溪  

日晏霜浓十二月林疎石瘦第三溪云沙有径萦寒烧松屋无人闻昼鸡几聚衣冠埋作土当年歌舞醉如泥早知渉世真成梦不弃山田春雨犁  

蒲津河亭  

宿雨清秋霁景澂广亭髙树向晨兴烟横博望乘槎水日上文王避雨陵孤棹夷犹期独往曲防愁絶每长凭思乡懐古多【`一作人`】伤别况此【`一作此际`】哀吟意不胜  

毘陵道中  

百年只有百清明狼狈今年又避兵烟火谁开寒食禁簪那复丽人行禾麻地废生边气草木春寒起战声渺渺飞鸿天断处古来还是阖闾城  

越城待旦【`第三句缺一字`】  

防防虗楼竹隔明悲来展转向谁倾天寒　鴈出万里月落越鸡啼四更为底朱顔成老色看人青史上新名清溪白石村村有五尺乌犍托此生  

过浩然先生墓  

人间万卷厐睂老眼见堂堂入草莱行客须当下马过故交谁复裹鸡来山花不语如听讲溪水无情自荐哀犹胜黄金买碑碣百年名字已烟埃  

赠孟徳茂【`浩然子`】  

江海悠悠雪欲飞抱书空出又空归沙头人满鸥应笑船上酒香鱼正肥尘土竟成谁计是山林又悔一年非平生万卷应夫子两世功名穷布衣  

秋霁丰徳寺与贞师咏月  

露冷风轻霁魄圆髙楼更在碧山巓四溟水合疑无地八月槎通好上天黯黯星辰环紫极喧喧朝市匝青【`一作蔽苍`】烟夜深独与岩僧语羣动消声举世眠  

长陵  

长安髙阙此安刘祔葬累累尽列侯丰上旧居无故里沛中原庙对荒丘耳闻明【`一作英`】主提三尺眼见愚民盗一坏千载腐【`一作□`】儒骑瘦马渭城【`一作濵`】斜月【`一作日`】重回头  

留别  

西入潼闗路何时更盍簪年来人事改老去鬓毛侵花染离筵泪葵倾报国心龙潭千尺水不似别情深  

宿独留  

日晚宿留城人家半掩门羣鸦栖老树一犬吠荒村争买鱼添价新篘酒带浑船头对新月谁与共清论  

客中感懐  

客路三千里西风两鬓尘贪名笑吴起说国叹苏秦托兴非耽酒思家岂为莼可怜今夜月独照异乡人  

过三山寺  

三山江上寺宫殿望岧嶤石径侵髙树沙滩半种苗一僧归晚日羣鹭宿寒潮遥听风铃语兴亡话六朝  

望夫石  

江上见危矶人形立翠防妾来终日望夫去几时归明月空悬镜苍苔漫补衣可怜双泪眼千古断斜晖  

过湖口  

江湖分两路此地是通津云净山浮翠风髙浪泼银人行俱是客舟住即为邻俯仰烟波内蜉蝣寄此身  

夜泊东溪有懐  

水昏天色晚崖下泊行舟独客伤归鴈孤眠叹野鸥溪声牵别恨乡梦惹离愁酒醒推蓬坐凄凉望女牛  

登庐山  

五老巓望天涯在目前湘潭浮夜雨巴蜀暝寒烟防华根同峙嵩衡脉共聨凭虗有仙骨日月看推迁  

金陵九日  

野菊西风满路香雨花台上集壶觞九重天近瞻钟阜五色云中望建章緑酒莫辞今日醉黄金难买少年狂清歌惊起南飞鴈散作秋声送夕阳  

游清凉寺  

白云红树路纡萦古殿长廊次第行南望水连桃叶渡北来山枕石头城一尘不到心源净万有俱空眼界清竹院逄僧旧曾识旋披禅衲为相迎  

髙平九日  

云净南山紫翠浮凭陵絶顶望悠悠偶逄佳节牵诗兴漫把芳尊遣客愁霜染鸦枫迎日醉寒冲泾水带冰流乌纱频防西风里笑插黄花满鬓秋  

金陵懐古  

碧树凉生宿雨收荷花荷叶满汀洲登髙有酒浑忘醉慨古无言独倚楼宫殿六朝遗古迹衣冠千古漫荒丘太平时节殊风景山自青青水自流  

道中逄故人  

兰陵市上忽相逄叙别殷勤兴倍浓良防若同鸡黍约暂时不放酒杯空愁牵白髪三千丈路入青山几万重行色一鞭催去马画桥嘶断落花风  

早行遇雪  

下马天未明风髙雪何急须防路欲迷顷刻山尽白鸡犬寂无声曙光射寒色荒村絶烟火髯冻布袍湿王事不可缓行行动凄恻  

樊登见寄四首  

新辞翦秋水洗我胸中尘无由惬良防极目空懐人醉来防剑歌字字皆阳春  

轻黄着柳条新春喜更始感时重搔首怅望不能巳无由托深情倾泻芳尊里  

明月入我室天风吹我袍良夜最岑寂旅况何萧条驰情望海波一鹤鸣九臯  

悠悠括城北眄眄岩泉西宿草暝烟緑苦竹含云低幽懐不可托鹧鸪空自啼  

春风四首  

春风吹愁端散漫不可收不如古溪水只望乡江流新花红烁烁旧花满山白昔日金张门狼籍余废宅回头语春风莫向新花丛我见朱顔人多金亦成翁多金不足惜丹砂亦何益更种明年花春风自相识  

感物二首  

騄骥初失羣亦自矜趫腾俛仰岁时乆帖然困蚊蝇豪鲸逸其穴尺水成沧溟岂无鱼鼈交望望为所憎物理有翕张达人同废兴幸无怵迫忧聊复曲吾肱  

鱼目出泥沙空村百金珍豫章值拥辏细细供蒸薪论材何必多适用即能神托交何必深寡求永相亲鲍叔拙羇鲁张生穷厄陈茫然扳援际岂意出风尘  

和陶渊明贫士诗七首  

贫贱如故旧少壮即相依中心不敢厌但觉少光辉向来乘时士亦有能奋飞一朝权势歇欲退无所归不如行其素辛苦奈寒饥人生系天运何用发深悲  

我居在穷巷来往无华轩辛勤衣食物出此二畆园薤菘鬱朝露桑柘浮春烟以兹乱心曲智计无他奸择胜不在奢兴至发清言相逄樵牧徒混混谁愚贤  

松风四山来清宵响瑶琴听之不能寐中有怨叹音旦起绕其树磈砢不计寻清隂可敷席有酒谁与斟由来大度士不受流俗侵浩歌相倡答慰此霜雪心  

中年渉事熟欲学唾面娄逡巡避少年赴秽不敢詶旁人吁已甚自喜计虑周防劳消厚疚残辱胜深忧从知为下安处上反无俦人生各有志勇懦从所求  

古人重畎畞有禄不待干徳成禄自至释耒列王官不仕亦不贫本自足饔飱后世耻躬耕号呼脱饥寒我生千防后念此愧在顔为农倘可饱何用出柴关  

村郊多父老面垢头如蓬我尝使之年言语不待工古来名节士敢望彭城龚有叟诮其后更恨道不通【`一作同`】鄙哉譊譊者为隘不为通低头拜野老负米吾愿从去年秋事荒贩籴仰邻州健者道路间什百成朋俦今年渐向熟庶几民不流书生自无田与众同喜忧作诗劳邻曲有倡谁与詶亦无采诗者此修何可修  

舟中望紫岩  

近山如画墙逺山如帚长我从云中来回头白茫茫惜去乃尔觉常时自相忘相忘岂不佳遣此懐春伤飘洒从何来衣巾湿防凉初疑风雨集冉冉游尘黄无归亦自可信美非吾乡登舟望东云犹向帆端翔  

九日游中溪  

悠悠循涧行磊磊据石坐林垂短长云山缀丹碧颗蓼花最无数照水娇婀娜何知是节序风日自清妥羣童竞时新万果间蔬蓏欣然为之醉乌防危不堕此日山中懐孟公不如我  

六日十三日上陈防博士  

骄云飞散雨随风为有无老农终歳心望施在须防平生官田粟长此礼义躯置之且勿戚一饱任妻孥青青泽中蒲九夏气凄寒翾翾翠碧羽照影苍溪间巢由薄天下俗士荣一官小大各有适自全良独难穷居无公忧私此长夏日蚊蝇如俗子正尔相妬嫉麾非吾任遁避亦无术惟当俟其定静坐万虑一  

宿田家【`第十四句缺一字`】  

落日下遥荒村倦行履停车息茅店安寝正鼾睡忽闻扣门急云是下乡公文捧花柙鹰隼驾声势良民惧官府听之肝胆碎阿母出搪塞老脚走顚踬小心事延欵　余粮复匮东邻借种鸡西舍觅芳醑再饭不厌饱一饮直呼醉明朝怯见官苦苦灯前跪使我不成眠为渠滴清泪民膏日巳瘠民力日愈弊空懐伊尹心何补尧舜治  

夏日访友  

提树生昼凉浓隂扑空翠孤舟唤野渡村疃入幽邃髙轩俯清流一犬隔花吠童子立门墙问我向何处主人闻故旧出迎时倒屣惊迓叙间阔屈指越寒暑殷勤为延欵偶尔得良防春盘擘紫虾冰鲤斫银鲙荷梗白玉香荇菜青丝脆腊酒击泥封罗列总新味移席临湖濵对此有佳趣流连送深杯賔主共忘醉清风岸乌纱长揖谢君去世事如浮云东西渺烟水  

游南明山  

久闻南明山共慕南明寺几度欲登临日逐扰人事于焉偶闲暇鸣辔忽相聚乘兴乐遨游聊此托佳趣渉水渡溪南迢遥翠防里石磴千叠斜峭壁半空起白云锁腰红叶暗溪嘴长藤络虗岩疎花映寒水金银拱梵刹丹青照廊宇石梁卧秋溟风铃作檐语深洞结苔阴岚气滴晴雨羊肠转咫尺鸟道转千里屈曲到禅房上人喜延竚香分宿火薫茶汲清泉煮投闲息万机三生有宿契行防出盘飱担瓮倒芳醑脱冠挂长松白日借凭倚宦途劳营营暂此涤尘虑令促传觞投壶更聨句兴来较胜负醉后忘尔汝忽闻吼蒲牢落日下云屿长啸出烟萝扬鞭赋归去  

索虾  

姑孰多紫虾独有湖阳优出产在四时极美宜于秋双箝鼓繁须当顶抽长矛鞠躬见汤王封作朱衣侯所以供盘餐罗列同珍羞蒜友日相亲瓜朋时与俦既名钓诗钓又作钩诗钩于时同相访数日承欵留厌饮多美味独此心相投别来歳云乆驰想空悠悠衔杯动遐思□口涎空流封缄托双鲤于焉来逺求慷慨胡隐君果肯分恵否  

采桑女  

春风吹蚕细如蚁桑芽才努青鸦嘴侵晨探采谁家女手挽长条泪如雨去歳初眠当此时今歳春寒叶放迟愁听门外催里胥官家二月收新丝  

送许户曹  

沙头小燕鸣春和杨柳垂丝烟倒拖将军楼船发浩歌云樯髙插天嵯峨白虹走香倾翠壶劝饮花前金叵罗神鳌驾粟升天河新承雨泽浮恩波  

咏葡萄  

西园晩霁浮嫩凉开尊漫摘葡萄尝满架髙撑紫络索一枝斜亸金琅珰天风飕飕叶栩栩蝴蝶声干作晴雨神蛟清夜蛰寒潭万片湿云飞不起石家美人金谷游罗帏翠幕瑚钩玉盘新荐入华屋珠帐髙悬夜不收胜游记得当年景清气逼人毛骨冷笑呼明镜上遥天醉倚银牀弄秋影  

蟹  

湖田十月清霜堕晩稻初香蟹如虎板罾拖网取赛多篾篓挑将水边货纵横连爪一尺长秀凝铁色含湖光蟛蜞石蟹已曽食使我一见惊非常买之最厌黄髯老偿价十钱尚嫌少漫夸丰味过蝤蛑尖脐犹胜团脐好充盘煮熟堆琳琅橙膏酱渫调堪尝一斗擘开红玉满双螯□出琼酥香岸头沽得泥封酒细嚼频斟弗停手西风张翰苦思鲈如斯丰味能知否物之可爱尤可憎尝闻取刺于青蝇无肠公子固称美弗使当道禁横行  

叙别  

谯楼夜促莲花漏树隂揺月蛟螭走蟠拏对月吸深杯月府清虚玉吼翠盘擘脯胭脂香碧碗敲冰分蔗浆十载畨思旧时事好懐不似当年狂夜合花香开小院坐爱凉风吹醉面酒中弹剑发清歌白髪年来为愁变  

## 御定全唐诗卷六百七十二  

唐彦谦  

绯桃  

短墙荒圃四无邻烈火绯桃照地春坐久好风休掩袂夜来防雨已霑巾敢同俗态期青眼似有防词动绛唇尽日更无乡井念此时何必见秦人  

小院  

小院无人夜烟斜月转明清宵易惆怅不必有离情  

春雪初霁杏花正芳月上夜吟  

霁景明如练繁英杏正芳姮娥应有语悔共雪争光  

文恵宫人  

认得前家令宫人泪满裾不知梁佐命全是沈尚书  

赠窦尊师  

我爱窦髙士弃官仍在家为嫌句漏令兼不要丹砂  

穆天子传  

王母清歌玉琯悲瑶台应有再来期穆王不得重相见恐为无端哭盛姬  

楚天  

楚天遥望每长嚬宋玉襄王尽作尘不防瑶姬朝与暮更为云雨待何人  

寄徐山人  

一室清羸鹤体孤气和防莹爽冰壶吴中髙士虽求死不那稽山有谢敷  

题宗人故帖  

所忠无处访相如风笈尘编迹尚余惟有孝标情最厚一编遗在茂陵书  

垂栁  

绊惹春风【`一作风光`】别有情世间谁敢鬬轻盈楚王江畔无端种饿损纎腰【`一作宫娥`】学不成  

登兴元城观火  

汉川城上角三呼扈跸防边列万夫褒姒冡前火起不知泉下破顔无  

邓艾庙  

昭烈遗黎死尚羞挥刀斫石恨谯周如何千载留遗庙血食巴山伴武侯  

曲江春望  

杏艳桃光【`一作娇`】夺晩霞乐游无庙有年华汉朝冠盖皆陵墓十里宜春汉【`一作下`】苑花  

汉殿  

鸟去云飞意不通夜坛斜月转松风君王寂虑无消息却就闲人觅巨公  

贺李昌时禁苑新命  

振鹭翔鸾集禁闱玉堂珠树莹风仪不知新【`一作亲`】到灵和殿张绪如何柳一枝  

牡丹  

顔色无因饶锦绣馨香惟觧掩兰荪那堪更被烟防蔽南国西施泣断魂  

罗江驿  

数枝髙柳带鸣鸦一树山榴自落花已是向来多泪眼短亭回首在天涯  

奏捷西蜀题沲江驿  

野客乘轺非所宜况将儒懦报戎机锦江不识临卭酒且免相如渴病归  

春早落英  

纷纷从此见花残转觉长绳系日难楼上有愁春不浅小桃风雪凭防干  

仲山【`髙祖兄仲隐居之所`】  

千载遗踪寄薜萝沛中乡里旧山河长陵亦是闲丘陇异日谁知与仲多  

汉嗣  

汉嗣安危系数君髙皇决意势难分张良口辨周昌吃同建储宫第一勋  

四老庙  

西汉储宫定不倾可能园绮胜良平举朝公将无全防借请闲人羽翼成  

南梁戏题汉髙庙  

数载从军似武夫今随戎防气偏粗汉皇【`一作王`】若问何为者免道髙阳旧酒徒  

洛神  

人世仙家本自殊何须相见向中途惊鸿瞥过游龙去漫恼陈王一事无  

初秋到慈州冬首换绛牧  

秋杪方攀玉树枝隔年无计待春晖自嫌暂作仙城守不逐莺来共燕飞  

重经冯家旧里  

冯家旧宅闭柴闗修竹犹存潏【`一作淗`】水湾应系星辰天上去不留英骨葬人间  

克复后登安国寺阁  

千门万户鞠蒿藜断烬遗垣一望迷惆怅建章鸳瓦尽夜来空见玉绳低  

题防僧室  

何縁春恨贮离忧欲入空门万事休水月定中何所谓也嚬睂黛托腮愁  

见炀帝寳帐  

汉文穷相作前王悭惜明珠不斗量翡翠鲛鮹何所直千禆万接上书嚢  

楼上偶题  

尘土无因狎隐沦青山一望每伤神可能前岭空乔木应有懐才抱器人  

亲仁里闻猨  

朱雀街东半夜惊楚魂湘【`一作和`】梦两徒【`一作雨中`】清五更撩乱趋朝火满口尘埃亦数声  

闻李渎司勋下世  

异乡丹旐已飘扬一顾深知实未亡任被禇襃泉下笑重将北面哭眞长  

试夜题省廊桂  

麻衣穿穴两京尘十见东堂緑桂春今日竞飞杨叶箭魏舒休作画筹人  

竹风  

竹映风窗数阵斜旅人愁坐思无涯夜来留得江湖梦全为干声似荻花  

长溪秋望  

柳短莎长溪水流雨防烟暝立溪头寒鸦闪闪前山去杜曲黄昏独自愁  

严子陵  

严陵情性是眞狂抵触三公傲帝王不怕旧交嗔僭越唤他侯霸作君房  

北齐  

草草招提强据鞍周师乘胜莫回看背城肯战知虚实争奈人前忍笑难  

楚世家  

偏信由来惑是非一言邪佞脱危机张仪重入懐王手驷马安车却放归  

骊山道中  

月殿眞妃下防烟渔阳追虏及汤泉君王指防新丰树几不亲留七寳鞭  

韦曲  

欲写愁肠愧不才多情练漉已低摧穷郊二月初离别独傍寒村嗅野梅  

黄子陂荷花  

十顷狂风撼麯尘緑堤照水露红新世间花气皆愁絶恰是莲香更恼人  

野行  

蝶恋晩花终不去鸥逄春水固难飞野人心地都无着伴蝶随鸥亦不归  

兴元沈氏庄  

清浅萦纡一水间竹冈藤树小跻攀露沾荒草行人过月上髙林宿鸟还江绕武侯筹笔地雨昏张载勒铭山异乡一笑因酣醉忘却愁来鬓髪班  

乱后经表兄琼华观旧居  

一去仙居似转蓬再经花谢倚春丛醉中篇什金声在别后音书锦字空长忆映碑逄若士未曽杖逐壶公东风狼籍苔侵径蕙草香销杏带红  

秋霁夜吟寄友人  

槐柳萧疎溽暑收金商频伏火西流尘衣歳晩縁身贱雨簟更深满背秋前事悲凉何足道逺书慵懒未能修惟思待月髙梧下更就东林访惠休  

贺李昌时禁苑新命  

玉简金文直上清禁垣丹地闭严扄黄扉议政参元化紫殿称觞拂夀星万戸千门迷歩武非烟非雾隔仪形尘中旧侣无音信知道辽东鹤姓丁  

寄蒋二十四  

鸟啭蜂飞日渐长旅人情味悔思量禅门澹薄无心地世事生疎欲面墙二月云烟迷柳色九衢风土带花香大【`一作亦`】知髙士禁愁寂试倚防干莫断肠  

寄懐  

有客伤春复怨离夕阳亭畔草青时泪从【`一作随`】红蜡无由制肠比朱恐更危梅向好风惟是笑柳因防雨不胜垂双溪未去饶归梦夜夜孤眠枕独欹  

送樊琯司业归朝  

近者苏司业文雄道最光夫君居太学妙誉继中行汲郡陵初发汾阴箧乆亡寂寥方倚席容易忽升堂去日应悬榻来时定裂裳惬心频拾芥应手屡穿杨辩急如无敌飞腾固自强论心期舌在问事畏头长驷马终题柱诸生悉面墙防螯讥尔雅卖饼诉公羊【`三国志注魏严干善春秋公羊钟繇好左氏谓公羊为卖饼家`】未见泥凾谷俄惊火建章烟尘昏象魏行在隔巴梁红粟塡郿坞青袍过夀阳翦茅行殿湿伐栢旧陵香黉室青衿尽渠门火斾扬云飞同去国星散各殊方贱子悲穷辙当年亦擅埸韲辛寻幼妇醴酒忆先王圣域探姫孔皇风乐禹汤畏诛轻李喜言命小臧仓折树休盘槊沈钩且钓璜鸿都问词客他日莫相忘  

奉使岐下闻唐夫行军为贼所擒伤而有作  

报国捐躯实壮夫楚囚垂欲复神都云台画像皆何者青史书名或不孤散卒半随袁校尉寡妻休问辟司徒闻君败绩无归计气激星辰坐向隅  

咸通中始闻禇河南归葬阳翟是歳上平徐方大肆庆赏又诏八品锡其裔孙追叙风槩因成二十韵  

册府藏余烈皇纲正本朝不听还笏谏几覆缀旒祧咫尺言终直怆惶道已消泪心传位日挥涕授遗朝飞燕潜来赵黄龙岂见谯旣迷秦帝鹿难问贾生雕穆卜缄縢秘金根辙迹遥北军那夺印东海漫难桥罗织黄门讼笙簧白骨销炎方无信息丹旐竟沦漂邂逅江鱼食凄凉楚客招文忠徒諡议子卯但箫韶未见公侯复寻伤嗣续凋流年随水逝髙谊薄层霄柱石林公逺缣缃故国饶奇踪天骥活遗轴锦鸾翘近者淮夷戮前年归马调始闻移北葬兼议防山苖圣泽覃将溥贞魂喜定飘异时穷巷客懐古漫成謡  

岐王宅  

朱邸平台隔禁闱贵游陈迹尚依稀云低雍畤祈年去雨细长杨纵猎归申白賔朋传道义应刘文彩寄音徽承平旧物惟君【`一作名`】尽犹冩雕鞍伴六飞  

东【`一作陈`】韦曲野思  

淡雾轻云【`一作隂`】匝四垂緑塘秋望独颦睂野莲随水无人见寒鹭窥鱼共影知九陌要津劳目击五湖闲梦诱【`一作有`】心期孤灯夜夜愁欹枕一觉【`一作览`】沧洲似昔时  

上已【`一作上已日寄韩八`】  

上巳接寒食莺花寥落晨防防泼火雨草草踏青人凉似三秋景清无九陌尘与余【`一作伯舆一作怕与`】同病者对此合伤神  

移莎  

移从杜城曲置在小斋东正是髙秋里仍兼细雨中结根方迸竹疎防托髙桐苒苒齐芳草飘飘笑断蓬片时留静者一夜响鸣蛩野露通宵滴溪烟尽日防试才卑庾薤求味笑周菘只此霜栽好他时赠伯翁  

西明寺威公盆池新稻  

为笑江南种稻时露蝉鸣后雨霏霏莲盆积润分畦小藻井垂阴擢秀稀得地又生金象界结根仍对水田衣支公尚有三吴思更使幽人忆钓矶  

红叶  

无处不飘扬髙楼临道旁素娥前夕月青女夜来霜宿雨随时润秋晴着物光幽懐长若此病眼更相妨蜀纸裁深色燕脂落靓妆低丛侵小阁倒影入回塘谢朓留霞绮甘寕弃锦张何人休逺道是处有斜阳薜荔垂书幌梧桐坠井牀晩风生旅馆寒籁近僧房桂緑明淮甸枫丹照楚乡鴈疎临鄠杜蝉急傍潇湘树异桓宣武园非顾辟疆茂陵愁卧客不自保危肠  

鸂鶒  

一宿南塘烟雨时好风揺动緑波防惊离晓防冲花去暖下春汀照影飞华屋撚弹鼓舞绮窗含笔澹毛衣画屏见后长回首争得雕笼莫放归  

萤  

日下芜城莽苍中湿萤撩乱起衰【`一作花`】丛寒烟陈后长门闭夜雨隋家旧苑空星散欲陵前槛月影低如试北窗风羁人此夕方愁绪心似寒灰首似蓬  

夜蝉  

翠竹髙梧夹后溪劲风危露雨凄凄那知北牖残灯暗又送西楼片月低清夜更长应未已逺烟寻断莫频嘶羁人此夕如三歳不整寒衾待曙鸡  

七夕  

露白风清夜向晨小星垂佩月埋轮绛河浪浅休相隔沧海波深尚作尘天外凤皇何寂寞世间乌鹊漫辛勤倚防殿北斜楼上多少通宵不寐【`一作睡`】人  

中秋夜玩月  

一夜【`一作上`】髙楼万景奇碧天无际水无涯只【`一作空`】留皎月当层汉并送浮云出四维雾静【`一作尽`】不容豹隠冰生惟【`一作只`】恐夏虫疑坐来离思忧将晓争得嫦娥仔细知  

八月十六日夜月  

断肠佳赏固难期昨夜销魂更不疑丹桂影空蟾【`一作蝉`】有露緑槐阴在鹊无枝赖将吟咏聊惆怅早是疎顽耐别离堪恨贾生曽恸哭不缘清景为忧时  

送韦向之睦州谒使君  

才子南游多逺情闲舟荡漾任春行新安江上长如此何似新安太守清  

春残  

景为春时短愁随别夜长暂碁寜号隠轻醉不成乡风雨曾通夕莓苔有众芳落花如便去楼上即河梁  

玫瑰  

麝炷腾清燎鲛纱覆緑防宫妆临晓日锦叚落东风无力春烟里多愁暮雨中不知何事意深浅两般红  

牡丹  

眞宰多情巧思新固将能事送残春为云为雨徒虗语倾国倾城不在人开日绮霞应失色落时青帝合伤神嫦娥婺女曾相送留下鵶黄作蘂尘  

秋晩髙楼  

松拂疎窗竹映防素琴幽怨不成弹清宵霁极云离岫紫禁风髙露满盘晩蝶飘零惊宿雨暮鸦淩乱报秋寒髙楼瞪目归鸿逺如信嵇康欲画难  

离鸾  

闻道离鸾思故乡也知情愿嫁王昌尘埃一别杨朱路风月三年宋玉墙下疾不成双防泪断多难到九回肠庭前佳树名栀子试结同心寄谢娘  

柳  

春思春愁一万枝逺村遥防寄相思西园有雨和苔长南内无人拂槛垂游客寂寥缄逺恨暮莺啼呌惜芳时晩来飞絮如霜鬓恐为多情管别离  

春隂  

一寸回肠百虑侵旅愁危涕两争禁天涯已有销魂别楼上宁无拥鼻吟感事不关河里笛伤心应倍雍门琴春云更觉愁于我闲盖低村作暝阴  

春深独行马上有作  

日烈风髙野草香百花狼籍柳披猖连天瑞霭千门逺夹道新阴九陌长众饮不欢逃席酒独行无味放游缰年来与问闲游者若个伤春向路旁  

春雨  

绮陌夜来雨春楼寒望迷逺容迎燕戏乱响隔莺啼有恨开兰室无言对李蹊花欹浑拂槛柳重欲垂堤灯檠昏鱼目薫炉咽麝脐别轻天北鹤梦怯汝南鸡入戸侵罗幌梢檐润绣题新丰树已失长信草初齐乱蝶寒犹舞惊乌暝不栖庾郎盘马地却怕有春泥  

汉代  

汉代金为屋吴宫绮作寮艳词传静婉新曲定妖娆箭响犹残梦籖声报早朝鲜明临暁日回转度春宵半袖笼清镜前丝压翠翘静多如有待闲极似无憀梓泽花犹满灵和柳未凋障昬巫峡雨屏掩浙江潮未信潘名岳应疑史姓萧漏因歌暂断灯为雨频挑饮酒防三雅投壶赛百娇钿蝉新翅重金鸭旧香焦水净疑澄练霞孤欲建标别随秦柱促愁为蜀么宴难瘳痹临卭但发痟聨诗徴弱絮思友咏甘蕉王氏怜诸谢周郎定小乔黼帏翘防雉波扇画文鳐荇密妨垂钓荷欹欲度桥不因衣带水谁觉路迢迢  

牡丹  

青帝于君事分偏秾堆浮艶倚朱门虽然占得笙歌地将甚酬他雨露恩  

湘妃庙  

刘表荒碑断水濵庙前幽草闭残春已将愁泪留班竹又感悲风入白苹八族未来谁北拱四凶犹在莫南巡九相似堪疑处望见苍梧不见人  

句  

独来成怅望不去泥栏干【`惜花　见诗人玉屑`】  

## 御定全唐诗卷六百七十三  

周朴  

周朴字太朴吴兴人避地福州寄食乌石山僧寺黄巢防闽欲降之朴不从遂见害诗一卷  

题甘露寺  

层阁叠危壁瑞因【`一作因成`】千古名几连杨子路独倚润州城云近衔江色雕髙背磬声僧居上方乆端坐见营营  

题公院  

院深尘自外【`一作幽深自尘外`】如佛值公常迹或【`一作悲`】非次志门因得中衣巾离暑气牀榻向凉风是事不逾分秪应明徳同  

福州【`一作唐`】东禅寺  

瓯闽【`一作阁`】在【`一作此`】郊外师院号东禅物得居来正人经论后贤爮【`一作絶`】槽柳塞马盖地月支綖【`一作筵`】鹳鹊尚【`一作更`】巢顶谁堪举世传  

赠大沩和尚  

大沩清复深万象影沈沈有客衣多毳空门偈胜金王侯皆作礼陆子只来吟我问师心处师言无处心  

秋夜不寐寄崔温进士  

愁多难得寐展转读书牀不是旅人病岂知秋夜长归乡凭逺梦无梦更思乡枕上移窗月分明是泪光  

春日途中寄南巴【`一作巴东`】崔使君  

旅人游汲汲春气又融融农事蛙声里归程草色中独慙出谷雨未变暖天风子玊和予去应怜恨不穷  

寄处士方干  

桐庐江水闲终日对柴闗因想别离处不知多少山钓舟春岸泊庭树晓【`一作晩`】莺【`一作烟`】还莫便求栖隠桂枝堪恨顔  

寄塞北张符  

陇树塞风吹辽城角几枝霜凝无暂歇君貌莫应衰万里平沙际一行边鴈移那堪朔烟起家信正相离  

次梧州却寄永州使君  

随风【`一作云`】身不定今夜在苍梧客泪有时有猨声无处无潮添瘴海濶烟拂粤山孤却忆零陵住吟诗半玉壶  

赠念经僧  

庵前古折碑夜静念经时月皎【`一作皓`】海霞散露浓山草垂鬼闻抛故塜禽听离寒枝想得天花坠馨香拂白睂  

董岭水  

湖州安吉县门与白云齐禹力不到处河声流向西去衙山色逺近水月光低中有髙人在沙中曵杖藜  

早春  

良夜歳应足严风为变春遍回寒作暖通改旧成新秀树因馨雨【`一作花馨雾`】融氷雨泛苹韶光不偏党积渐煦疲民  

秋深【`一作塞上行`】  

柳色尚【`一作正`】沈沈风吹秋更深山河空逺道乡国自鸣砧巷有千家月人无万里心长城哭崩后寂絶【`一作莫`】至如今  

赠双山和尚  

峩峩双髻山瀑布泻云间尘世自疑水禅门长去闗茯神松不异藏寳石俱闲向此师清业如何方可攀  

赠无了禅师  

不学世所惜是何无了公灵【`一作云`】匡虗院【`一作殿`】外虎迹乱山中画夜必连去古今争敢同禅情岂堪问问答更无穷  

王霸坛【`即今西禅寺山南凿井有白龟吐泉霸因之炼药防金利济贫民服其余药于皂荚树下蝉蜕而去`】  

王君上升处信首古居前皂树即须朽白应亦全云间犹一日尘里已千年碧色坛如黛时人谁可仙  

送梁道士  

旧居桐栢观归去爱安闲倒树造新屋化人修古坛晚花霜后落山雨夜深寒应有同溪客相寻学錬丹  

边思  

年高来逺戍白首罢干戎夜色蓟门火秋声边塞风碛浮悲老马月满引新弓百战隂山去唯添上将雄  

哭陈庾  

系马向山立一桮聊奠君野烟孤客路寒草故人坟琴韵归流水诗情寄白云日斜休哭后【`一作处`】松韵【`一作吹`】不堪闻  

宿玉泉寺  

野寺度残夏空房欲暮【`一作卧`】时夜听猨不睡秋思客先知竹迥烟生薄山髙月上迟又登尘路去难与老僧期  

题赤城中岩寺【`一本无下三字`】  

浮世师休话晋时灯照岩禽飞穿静户藤结入髙杉存没诗千首废兴经数函谁知将俗耳来此避嚣谗  

塞上行  

秦筑长城在连云碛气侵风吹边草急角絶塞鸿沈世世征人往年年战骨深辽天望乡者回首尽霑襟  

玉泉寺  

寺还名玉泉澄【`一作冽`】水亦遭贤物尚犹如此人争【`一作心`】合偶然溪流云断外山峻鸟飞还【`一作前`】初日长廊下髙僧正坐禅  

春宫怨【`一作杜荀鹤诗`】  

早被婵娟误欲妆临镜慵承防不在貌教妾若为容风暖鸟声碎日髙花影重年年越溪女相忆采芙蓉  

宿刘温书斋  

不掩盈窗日天然格调髙凉风移蟋蟀落叶在离骚回笔挑灯烬悬图见海潮因论三国志空载几英豪  

登福州南涧寺  

万里重山绕福州南横一道见溪流天边飞鸟东西没尘里行人早晩休晓日青【`一作防`】山当大连云古堑对髙楼那堪望断他乡目【`一作外一作客`】只此萧条自白头  

望中懐古  

齐心楼上望浮云万古千秋空姓名尧水永销天际去姫风一变世间平髙踪尽共烟【`一作天`】霞在大道长将日月【`一作白日`】明从此安然寰海内后来无复谩相倾  

升山寺  

升山自古道飞来此是神功不可猜气色虽然离禹穴峦犹自接天台岩边折树泉冲落顶上浮云日照开南望闽城尘世界千秋万古卷尘埃  

哭李端  

三年翦拂感知音哭向青山永夜心竹在晓烟孤凤去剑荒秋水一龙沈新坟日落松声小旧色春残草色深不及此时亲执绋石门遥想泪霑襟  

福州神光寺塔  

良匠用材为塔了神光寺更得髙名风云防处千寻出【`一作直`】日月中时八面明海水旋流倭国野天文方戴【`一作载`】福州城相轮顶上望浮世尘里人心应总【`一作早晚`】平  

福州开元寺塔  

开元寺里七重【`一作层`】塔遥对方山影拟齐杂俗人看离世界【`一作境`】孤髙僧上【`一作坐`】觉天低唯堪片片紫霞映不与蒙蒙白雾迷心若无私罗汉在参差免向日虹西  

春日秦国懐古  

荒郊一望欲销魂泾水萦纡傍逺村牛马放多春草尽原田耕破古碑存云和积雪苍山晩烟伴残阳緑树昏数里黄沙行客路【`一作路客`】不堪回首思秦原  

春日游北园寄韩侍郎  

灼灼春园晩色分露珠千防映寒云多情舞蝶穿花去觧语流莺隔水闻冷酒桮中宜泛灔暖风林下自氛氲仙桃不肯全开拆应借余芳待使君  

喜贺拔先辈衡阳除正字  

黄纸晴空坠一缄圣朝【`一作明`】恩泽洗寃谗李膺门客为闲客梅福官衔改旧衔名自石渠书典籍香从芸阁着衣衫寰中不用忧天旱霖雨看看属傅岩  

客州赁居寄萧郎中  

松店茅轩向水开东头舍赁一裵徊窗吟苦为秋江静枕梦惊因晓角催邻舍见愁賖酒与主人知去索钱来眼看白笔为霖雨肻使红鳞便曝腮  

赠李裕先辈  

晓擎弓箭入初埸一发曽穿百歩杨仙籍旧题前进士圣朝新奏校书郎马疑金马门前马香认芸香阁上香闲伴李膺红烛下慢吟丝竹浅飞觞  

桐栢观  

东南一境清心目有此千挿翠防人在下方冲月上鹤从髙处破烟飞岩深水落寒侵骨门静花开色照衣欲识蓬莱今便是更于何处学忘机  

塞上  

受降城必破回落陇头移蕃道北海北谋生今始知  

塞上曲  

一阵风来一阵砂有人行处没人家黄河九曲氷先合紫塞三春不见花  

塞下曲  

石国胡儿向碛东爱吹横笛引秋风夜来云雨皆飞尽月照平沙万里空  

咏猨  

生在巫山更向西不知何事到巴溪中宵为忆秋云伴遥隔朱门向月啼  

桃花  

桃花春色暖先开明媚谁人不看来可惜狂风吹落后殷红片片防莓苔  

薛老  

薛老头三个字须知此与石齐生直教截断苍苔色浮世人侪眼始明  

吊李羣玉  

羣玉诗名冠李唐投诗换得校书郎吟魂醉魄知何处空有幽兰隔岸香  

无等岩  

建造上方藤影里髙僧往往似天台不知名树檐前长曾问道人岩下来  

句  

古陵寒雨集髙鸟夕阳明　髙情千里外长啸一声初【`以上见张为主客图`】　月离山一丈风吹花数苞【`见吟窗杂录`】　晓来山鸟閙雨过杏花稀【`见优古堂诗话`】　曲渚回湾锁钓舟　平潮晩影沈清底逺岳危栏等翠尖【`以上见海录碎事`】　白日才离沧海底清光先照户窗前【`灵岩广化寺见闽志`】　连云天堑有山色极目海门无鴈行　可怜黄雀衔将去从此庄周梦不成【`咏蝶　见泉州志`】　禅是大沩诗是朴大唐天子只三人【`赠大沩`】  

## 御定全唐诗卷六百七十四  

郑谷  

郑谷字守愚袁州人光启三年擢第官右拾遗歴都官郎中幼即能诗名盛唐末有云台编三卷宜阳集八卷外集三卷今编诗四卷  

感兴  

禾黍不阳艳竞栽桃李春翻令力耕者半【`一作多`】作卖花人  

望湘亭  

湘水似伊水湘人非故人登临独无语风栁自摇春  

采桑  

暁陌携笼去桑林【`一作村`】路隔淮何如鬬百草赌取凤皇钗  

闷题  

落第春相困无心惜落花荆山归不得归得亦无家  

中台五题  

松格一何髙何人号乳毛霜天寓直夜媿尔伴闲曹  

右乳毛松  

贤人巳销墓树几【`一作半`】荣凋正直魂如在斋心愿一招  

右樗里子墓  

乱前看不足乱后眼偏明却得蓬蒿力遮藏见太平  

右牡丹  

唐昌树巳荒天意眷文昌暁入微风起春时雪满墙  

右玉蕊【`乱前唐昌观玉蕊最盛`】  

暴乱免遗折森罗贤逹名末郎何所取叨继外门荣  

右石柱【`外祖在南宫七转名曹镌记皆在`】  

别同志  

所立共寒苦平生同与游相看临逺水独自上孤舟天澹沧浪晩风悲兰杜秋前程吟此景为子上髙楼  

送进士卢棨东归  

灞岸草萋萋离觞我独擕流年俱老大失意又东西暁楚山云满春吴水树低到家梅雨歇犹有子规啼从叔郎中諴辍自秋曹分符安陆属羣盗倡炽流毒江壖竟以援兵不来城池失守例削今任却叙省衔退居荆汉之间颇得琴尊之趣因有寄献  

华省称前任何慙削一麾沧洲失孤垒白发出重围苦节翻多难空山自喜归悠悠清汉上渔者日相依  

送徐涣端公南归【`一本无涣字`】  

青衿离白社朱绶【`一作绂`】始言归此去应多【`一作多□`】羡初心尽不违江帆和日落越鸟近乡飞一路春风里杨花雪满衣  

送祠部曹郎中邺出守洋州  

为儒欣出守上路亦戎装旧制诗多讽分忧俗必康开懐江稻熟寄信露橙香郡阁清吟夜寒星识望郎  

送进士许彬  

泗上未休兵壶闗事可惊流年催我老逺道念君行残雪临晴水寒梅发故城何当食新稻歳稔又时平  

次韵和王驾校书结绶见寄之什  

直应归谏署方肎别山村勤苦常同业孤单共感恩醉披仙鹤氅吟扣野僧门梦见君髙趣天凉自灌园  

秘阁伴直  

秘阁鎻书深墙南列晩岑吏人同野鹿庭木似山林浅井寒芜入廻廊叠藓侵闲看薛稷鹤共起五湖心  

送太学顔【`一作时`】明经及第东归  

平楚干戈后田园失耦耕艰难登一第离【`一作防`】乱省诸兄树没春江涨人繁野渡晴闲来思学馆犹梦雪窗明  

送进士赵能卿下第南归  

不归何慰亲归去旧风尘洒泪慙闗吏无言【`一作书`】对越人逺防花月夜防岸水天春莫便随渔钓平生已苦辛  

送人游边  

春亦怯邉游此行风正秋别离逄雨夜【`一作闻夜雨`】道路向云州碛树藏城近沙河漾日流将军方破虏莫惜献良筹  

送人之九江谒郡侯苖员外绅  

泽国寻知巳南浮不偶游湓城分楚塞庐岳对江州暁饭临孤屿春帆入乱流双旌相望处月白庾公楼  

送许棠先辈之官泾县  

白头新作尉县在故【`一作古`】山中髙第能卑宦前贤尚此风芜湖春荡漾梅雨昼溟蒙佐理人安后篇章莫废功【`一作攻`】  

送司封从叔员外徼赴华州裵尚书均辟  

如何抛锦帐莲府对莲峯旧有云霞约暂留鹓鹭踪敷溪秋雪岸树谷夕阳钟尽入新吟境归朝兴莫慵  

送京参翁先軰归闽中  

觧印东归去人情此际多名髙五七字道胜两重科宿馆明寒烧【`一作烛`】吟船兀夜波家山春更好越鸟在庭柯  

赠别  

南游曽共游相别倍相留行色防灯晓离声满竹【`一作笛`】秋稳眠彭蠡浪好醉岳阳楼明日逄佳景为君成白头  

南游  

凄凉懐古意湘浦吊灵均故国经新歳扁舟寄病身山城多晓瘴泽国少晴春渐逺无相识青梅独向【`一作问`】人  

巴賨旅寓寄朝中从叔  

惊秋思浩然信美向巴天独倚临江树初闻落日蝉衰荣悲往事漂泊念多年未便甘休去吾宗尽见怜  

寄司勲张员外学士  

平昔偏知我司勲张外郎昨来闻俶扰忧甚欲颠狂烟暝搔愁鬓春隂赖酒乡江楼倚不得横笛数声长  

寄边上从事  

男儿懐壮节何不【`一作河外`】事嫖姚髙垒观诸寨全师防大朝浅山寒放马乱火夜防苗下第春愁甚劳君逺见招  

寄左省韦起居序【`一作宇`】  

风神何蕴借张绪正当年端简炉香里濡毫洞案邉饰装无雨备著述减春眠旦夕应弥入银台暁宣  

寄赠蓝田韦少府先辈  

王畿第一县县尉是词人馆殿非初意图书是旧贫斫氷泉窦响赛雪庙松春自此升通籍清华日近【`一作逼`】身  

寄懐元秀上人  

悠悠干禄利草草废渔樵身世堪惆怅风骚颇寂寥髙秋期野歩积雨放趋朝得句如相忆莎斋且见招  

赠圆昉公【`昉蜀僧僖宗幸蜀昉坚免紫衣`】  

天阶让紫衣冷格鹤犹卑道胜嫌名出身闲觉老迟晩香延宿火寒磬度髙枝长说长松寺他年与我期  

寄题方干处士  

山雪照湖水漾舟湖畔归松篁调逺籁【`一作韵`】台榭发清辉野岫分闲【`一作`】径渔家并掩扉暮年诗力在新【`一作析`】句更幽微  

寄献湖州从叔员外  

顾渚山边郡溪将罨画通逺防城郭里【`一作外又作处`】全在水云中西阁归何晩东吴兴未穷茶香紫笱露洲迥白苹风歌缓睂低翠杯明蜡翦红政成寻往事辍棹问渔翁  

访姨兄王斌渭口别墅【`一本无王斌二字`】  

枯桑河【`一作桑柘江`】上村寥【`一作牢`】落旧田园少小曾来此悲凉不可言访隣多指塜问路半移原久歉家僮散初晴野荠繁客防悬极浦渔晒危轩若涩诗盈箧荒唐酒满尊髙枝霜果在幽渚暝禽喧逺霭笼樵响防烟起烧痕哀荣孤族分感激外兄恩三宿忘归去圭恰对门  

放朝偶作  

寒极放朝天欣闻半夜宣时安逄宻雪日晏得【`一作待`】髙眠拥褐同休假吟诗贺有年坐来幽兴在松亚小窗前  

顺动后蓝田偶作【`时丙辰初夏月`】  

小谏升中谏三年侍玉除且【`一作直`】言无所【`一作以`】补浩叹欲何如宫阙飞灰烬嫔嫱落里闾蓝峯秋更碧霑洒望銮舆  

府中寓止寄赵大谏  

老作含香客贫无僦舍钱神州容寄迹大尹是同年宻迩都忘倦乖慵益见怜雪风花月好中夜便招延  

峡中寓止二首  

荆州未觧围小县结茅茨强对官人笑甘【`一作偏`】为野鹤欺江春铺濶市晩鬻蔬迟子美犹如此翻然不敢悲传闻殊不定銮辂几时还俗易无常性江清见老顔夜船归草市春歩上茶山寨将来相问儿童竞启闗顔惠詹事即孤侄舅氏谪官黔巫舟中相遇怆然有寄  

犹子在天末念渠懐渭阳巴山偶防遇江浦共悲凉谪宦君何逺穷游我自强瘴村三月暮雨熟野梅黄  

访题进士孙秦延福南街居  

多病久离索相寻聊觧顔短墙通御水疎树出南山歳月何难老园林未得还无门共荣逹孤坐却如闲  

访题进士张乔延兴门外所居  

平生苦节同旦夕防原东掩卷斜阳里看山落【`一作万`】木中星霜今【`一作吟`】欲老江海业全空近日文场内因君起古风  

寄南浦谪官  

多才翻得罪天末抱穷忧白首为迁客青山绕万州醉敧梅障暁【`一作晩`】歌厌竹枝秋望阙懐乡泪荆江水共流  

李夷遇侍御久滞水乡因抒寄懐  

簮豸年何乆悬帆兴甚长江流爱吴越诗格愈【`一作迈`】齐梁竹寺晴吟逺兰洲晩【`一作晓`】泊香髙闲徒自任华省待为郎  

寄膳部李郎中昌符  

鄠郊陪野歩早歳偶因诗自后吟新句长愁减旧知静灯防落烬寒砚旋生澌夜夜冥搜苦那能鬓不衰  

寄前水部贾员外嵩  

谢病别文昌仙舟向越乡贵为金马客雅称水曹郎白鹭同孤洁清波共茫相如词赋外骚雅【`一作野`】趣何长  

寄棊客  

松窗楸局稳相顾思皆凝几局赌山果一先饶海僧覆图闻夜雨下子对秋灯何日无羁束期君向杜陵  

闻进士许彬罢举归睦州怅然懐寄  

桐庐归旧庐垂老复樵渔吾子虽言命乡人嬾读书烟舟撑晩浦雨屐翦春蔬异代名方振哀吟莫废初  

长安夜坐寄懐湖外处士  

万里念江海浩然天地秋风髙羣木落夜久数星流钟絶分宫漏萤防隔御沟遥思【`一作知`】洞庭上苇露滴【`一作满`】渔舟  

赠文士王雄  

知己竟何人哀【`一作夫`】君尚苦辛图书长在手文学老于身公道天难废贞姿世【`一作士一作玉`】任嗔【`一作真`】小斋松菊静愿卜子为邻  

赠富平李宰  

夫君清且贫琴鹤最相亲简肃诸曹事安闲一境人陵山云里拜渠路雨中廵易得连宵醉千缸石冻春  

赠尚顔上人  

相寻喜可知放钖便论诗酷爱山兼水唯应我与师风雷吟不觉猨鹤老为期近辈椎【`一作唯`】栖白其如趣向卑  

赠泗口苗居士  

歳宴乐园林维摩契道心江云寒不散庭雪夜方深酒劝渔【`一作共游`】人饮诗怜稚子吟四郊多垒日勉我舍朝簮梁烛处士辞金陵相国杜公归旧山因以寄赠  

相庭留不得江野有苔矶两浙寻山徧孤舟载鹤归世间书读尽云【`一作僧`】外客来稀谏署搜贤急应难惜【`一作借`】布衣  

哭建州李员外频  

令终归故里末歳道如初旧友谁为志清风岂易书雨坟生野蕨乡奠钓江鱼独夜吟还泣前年伴直庐哭进士李洞二首【`李生酷爱贾浪仙诗长江在东蜀境内浪仙塜于此处`】  

所惜絶吟声不悲君不荣李端终薄宦贾岛得髙名旅新坟小遗孤逺俗轻犹疑随计晩昨夜草虫鸣自闻东蜀病唯我独闗情若近长江死想君胜在生瘴蒸丹旐湿灯隔素帷清塜树僧栽后新蝉一两声南康郡牧陆肱郎中辟许棠先辈为郡从事因有寄赠  

末路【`一作振鹭`】思前侣犹【`一作难`】为恋故巢江山多胜境【`一作景`】宾主是贫交饮舫闲依苇琴堂雅结茅夜清僧伴宿水月在松梢  

久不得张乔消息【`一本题下有有寄二字`】  

天末去程孤沿淮复向吴乱离何处甚安稳到家无树尽云垂野樯稀月满湖伤心绕村落【`一作路`】应少旧耕夫  

题嵩髙隠者居  

岂易访仙踪云萝千万重他年来卜隠此景【`一作境`】愿相容乱水林中路深山雪里钟见君琴酒乐廻首兴何慵  

赵璘【`一作林`】郎中席上赋蝴蝶  

寻艳复寻香似闲还似忙暖烟沈蕙径防雨宿花房书幌轻随梦歌楼误采妆王孙深属意绣入舞衣裳  

贺进士骆用锡登第  

苦辛垂二纪擢第却霑裳春榜到春晩一家荣一乡题名登塔喜醵宴为花忙好是东归日髙槐蕊半黄  

兴州东池  

南连乳郡流濶碧浸晴楼彻底千影无风一片秋垂杨拂莲叶返照媚渔舟鉴貎还惆怅难遮两鬓羞  

渠江旅思  

流落复蹉跎交亲半逝波谋身非不切言命欲如何故楚春田废穷巴瘴雨多引人乡泪尽夜夜竹枝歌  

登杭州城【`一作题杭州樟亭一作题樟亭驿楼`】  

漠漠【`一作故国`】江天外登临返照间潮来【`一作平`】无别浦木落见他山沙鸟晴飞逺渔人夜唱闲歳穷归未得心逐片帆还  

曲江  

细草岸西东酒旗摇水风楼台在烟【`一作花`】杪鸥鹭下沙【`一作烟`】中翠幄晴相接芳洲夜暂空何人赏秋景兴与此时同  

沙苑  

茫茫信马行不似近都城苑吏犹迷路江人莫问程聚来千嶂出落去一川平日暮客心速愁闻鴈数声  

通川客舍  

奔走失前计淹留非本心巳难消永夜况复聼秋霖渐觧巴儿语谁怜越客吟黄花徒满手白发不胜簮  

潼闗道中  

白道暁霜迷离灯照马嘶秋风满闗树残月隔河鸡来往非无倦穷通岂易齐何年归故社披雨翦春畦  

终南白鹤观  

歩歩景通真门前众水分柽萝诸洞【`一作洞口`】合钟磬上清闻古木千寻雪寒山万丈云终期埽坛级来事【`一作伴`】紫阳君  

题兴善寺寂上人院  

客来风雨后院静似荒凉罢讲蛩离砌思山叶满廊腊髙兴故疾炉暖发余香自说匡庐侧杉【`一作移`】隂半石牀  

题水部李羽员外招国里居  

野色入前轩翛然琴与尊画僧依寺壁栽苇学江村自醖【`一作醒`】花前酒【`一作醉`】谁敲雪里门不辞朝谒逺唯要近慈恩  

信美寺岑上人【`一作司空图诗`】  

廵礼诸方徧湘南颇有缘焚香老山【`一作僧`】寺乞食向江船纱碧笼名画灯寒照净禅我来能永日莲漏滴堦前  

池上  

池榭【`一作树`】惬幽独狂吟学觧嘲露荷香自在【`一作任`】风竹冷相敲防志嫌孤宦忘机爱澹交仙山如有分必拟访三茅  

游贵侯城南林墅  

韦杜八九月亭台髙下风独来新霁后闲歩澹烟中荷密【`一作莎软`】连池緑柿繁和叶红主人贪贵逹清境属隣翁  

江行  

漂泊病难任逄人泪满襟闗东多事日天末未归心夜雨荆江涨【`一作濶`】春云郢树深殷勤聼渔唱渐次【`一作渐`】入吴音  

舟次通泉精舍  

江清如洛汭寺好似香山劳倦孤舟里登临半日间树凉巢鹤健岩响语僧闲更共幽云约秋随绛帐还【`时谷将之泸州省拜恩地`】  

水轩  

日日狎沙禽偷安且放吟读书老不入爱酒病还深歉后为羁【`一作`】客兵余问故林杨花满牀席搔首度春隂  

浔阳姚宰防作  

县幽公事稀庭草是山薇足【`一作纵`】得招棊侣何妨着道衣野泉当案落汀鹭入衙飞寺去东林近多应隔宿归  

梓潼歳暮  

江城无宿雪风物易为春酒美消磨日梅香着莫人老吟穷景象多难损精神渐有还京望绵州减战尘  

咸阳  

咸阳城下宿往事可悲思未有谋身计频迁反正期冻河孤棹涩老树疉巣危莫问今行止漂漂不自【`一作自不`】知  

长安感兴  

徒劳悲防乱自古戒繁华落日狐径近年公相家可悲闻玉笛不见走香车寂寞墙匡里春隂挫杏花  

闻所知游樊川有寄【`一本无有寄二字`】  

谁无泉石趣朝下少同过贪胜觉程近爱闲经宿多片沙留白鸟髙木引青萝醉把渔竿去殷勤借岸莎  

张谷田舍  

县官清且俭深谷有【`一作自`】人家一径入寒竹小桥穿野花碓喧春涧满梯倚绿桑斜自说年来稔前村酒可赊  

深居  

吾道有谁同深居自固穷殷勤谢緑树朝夕惠清风书满闲窗下琴横野艇中年来头更白雅称钓鱼翁  

端居  

叶叶下髙梧端居失所图乱离时軰少风月夜吟孤旧疾衰还有穷愁醉暂无秋光如水国不语理霜须  

郊园  

相近复相寻山僧与水禽烟簑春钓静雪屋夜棊深雅道谁开口时风未醒【`一作省`】心溪光何以报秖有醉和吟  

郊野【`一作墅`】  

蓼水菊篱边新晴有乱蝉秋光终寂寞晚醉自留连野湿禾【`一作林`】中露村闲社后天题诗满红叶何必浣花牋  

旅寓洛南村舍  

村落清明近秋千稚女夸春隂妨桞絮月黒见棃花白鸟窥鱼青帘认酒家幽栖虽自适交友在京华  

杏花  

不学梅欺雪轻红照碧池小桃新谢后双燕却来时香属登龙客【`一作室`】烟笼宿蝶枝临轩须貌取风雨易离披  

水林檎花  

一露一朝新帘栊晓景分艳和蜂蝶动香带管闻笑拟春无力妆浓酒渐醺直疑风起【`一作雨`】夜飞去替行云  

蓼花  

蔟蔟复悠悠年年拂漫流差池伴黄菊冷澹过清秋晩带鸣虫【`一作蛩`】急寒藏宿鹭愁故溪归不得凭仗系渔舟  

江梅  

江梅且缓飞前辈有歌词莫惜黄金缕难忘白雪枝吟看归不得醉嗅立如痴和雨和烟折含情寄所思  

荔枝  

平昔谁相爱骊山遇贵妃枉教生处逺愁见摘来稀晩【`一作晓`】夺红【`一作江`】霞色晴欺瘴日威南荒何所恋【`一作慰`】为尔即忘归  

驻跸华下同年司封员外从翁许共游西溪久违前契戏成寄赠  

北渚牵吟兴西溪爽共游指期乗【`一作承`】禁马【`故事初入内庭防赐飞龙马`】无暇狎沙鸥纵目懐青岛澄心想碧流明公非不爱应待泛龙舟  

谷自乱离【`一作离乱`】之后在西蜀半纪之余多寓止精舎与圆昉上人为净侣昉公于长松山旧斋尝约他日访防劳生多故游官数年曩契未谐忽闻谢世怆吟四韵以吊之  

每【`一作几`】思闻净话雨夜对禅牀未得重相见秋灯照影堂孤云终负约薄宦转堪伤梦绕长松塔遥焚一炷香  

投时相十韵  

何以保孤危操修自【`一作日`】不知众中常杜口梦里亦吟诗失计辞山早非才得仕【`一作事`】迟薄氷安可履暗室岂能欺勤苦流萤信吁嗟宿燕知残钟残漏晓落叶落花时故旧寒门少文章外族衰此生多轗轲半世足漂离省署随清品渔舟爽素期恋恩休未遂双鬓渐成丝  

## 御定全唐诗卷六百七十五  

郑谷  

喜秀上人相访  

雪初开一径师忽扣双扉老大情相近林泉约共归忧荣栖省署孤僻谢【`一作负`】朝衣他夜松堂宿论诗更入防  

夕阳  

夕阳秋更好敛敛【`一作防防`】蕙兰中极浦明残雨长天急逺鸿僧窗留半榻渔舸透疎篷莫恨清光尽寒蟾即照空  

揺落  

夜来摇落悲桑枣半空枝故国无消息流年有乱离霜秦闻雁早烟渭认防迟日暮寒鼙急邉军在雍岐西蜀净众寺松溪八韵兼寄小笔崔处士  

松因溪得名溪吹荅松声缭绕能穿寺幽竒不在城寒烟斋后散春雨夜中平染岸苍苔古翘沙白鸟明澄分僧影痩光彻客心清带梵侵云响和钟击【`一作激`】石鸣澹  

烹新茗爽暖泛落花轻此景吟难尽凭君画入京  

迁客  

离夜闻横笛可堪吹鹧鸪雪寃知早晩雨泣渡江湖秋吹黄叶腊烟垂緑芜虞飜归有日莫便哭穷途  

蔡处士  

无着复【`一作更`】无求平生不觧愁鬻蔬贫洁净【`一作净洁`】中酒病风流防趣陶山相诗篇沈隠侯小斋江色里篱柱系渔舟  

予尝有雪景一絶为人所讽吟段赞善小笔精防忽为图画以诗谢之  

赞善贤相后家藏名画多留心于绘素得事【`一作意`】在烟波属兴同吟咏成功更琢磨爱予风雪句幽絶写渔蓑  

京兆府试残月如新月  

荣落何相似初终却一般犹疑和夕照谁信堕朝寒水木辉华别诗家【`一作情`】比象难佳人应误拜栖鸟反求安屈指期轮满何心谓【`一作诮`】影残庾楼清赏处吟彻曙钟看  

咸通十四年府试木向荣【`题中用韵`】  

园林青气动众木散寒声败叶墙隂在滋条雪后荣欣欣春令早蔼蔼日华轻庾岭梅先觉隋堤桞暗惊山川应物臯壌起农情秖待花开日连栖出谷莺  

丞相孟夏祗荐南郊纪献十韵  

节应清和郊宫事洁羞至诚闻上帝眀德祀圆丘雅用陶匏器馨非黍稷流就阳陈盛礼匡国祷鸿休渐晓兰迎露防凉麦弄秋寿山横紫阁瑞霭抱皇州外肃通班序中严锡庆优【`一作中懐纳誓忧`】奏【`一作升`】歌三酒备表敬百神柔池碧将还凤原清再问牛万方瞻辅翼共贺赞皇猷  

叙事感恩上狄右丞  

昔歳曽投贽闗河在左冯庾公垂顾遇王粲许从容【`顷年庾给事崇出守同州右丞在幕席谷退飞游谒始受奨知`】首荐叨殊礼全家寓近封白楼陪写望青眼感遭逄顾念梁间燕深怜涧底松岚光莲岳逼酒味菊花浓【`同州官醖尚菊花酒`】宼难旋移国漂离几聼蛩半生悲逆【`一作道`】旅二纪间门墉蜀雪随僧蹋荆烟逐雁冲凋零归两鬓举止失前踪得事虽甘晩陈诗未肎慵迩来趋九仭又伴赏三峯【`时大驾在华州`】栖托情何限吹嘘意数重自兹俦侣内无复叹龙钟  

咏懐  

迂疎虽可欺心路甚男儿薄宦浑无味平生粗有诗澹交终不破孤逹晩相宜直夜花前唤朝寒雪里追【`一作随`】竹声输我聼茶格共僧知景物还多感情懐偶不卑溪莺喧午寝山蕨止春饥险事销肠酒清欢敌手棋香锄抛药圃【`一作囿`】烟艇忆莎陂自许亨途在儒纲复振时  

干符丙申歳奉试春涨曲江池【`用春字`】  

王泽尚通津恩波此日新深疑一夜雨宛似五湖春泛灎翘振鹭澄清跃紫鳞翠低孤屿栁香失半汀苹凤辇寻佳境龙舟命近臣桂花如入手愿作从游人  

华山  

峭仭耸巍巍晴岚染近畿孤髙不可状圗写尽应非絶顶神仙防半空鸾鹤归云台分逺霭树谷隠斜晖坠石连村响狂雷发庙威气中寒渭濶影外白楼防云对莲花落泉横露掌飞乳悬危磴滑樵彻上方稀澹泊生真趣逍遥息世机野花明涧路春藓涩松围逺洞时闻磬羣僧昼掩扉他年洗尘骨香火愿相依  

入阁  

秘殿临轩日和銮返正年两班文武盛百辟羽仪全霜漏清中禁风旗拂曙天门严新勘契【`一作勘`】仗【`一作使`】入乍【`一作迩`】承宣玉几当红旭金鑪纵碧烟对扬称法吏赞引出宫钿言动挥毫疾雍容执簿専寿山晴靉叇颢气暖连延礼有鸳鸾集恩无雨露偏小臣叨备位歌咏防阶前  

故少师从翁隠岩别墅乱后榛芜感旧怆懐遂有追纪  

风骚为主人凡俗仰清尘宻行称闺阃明诚动搢绅周旋居显重内外掌丝纶妙主篷壶籍忠为社稷臣大仪墙仭峻东辖纪纲新闻善常开口推公岂为身立朝鸣佩重归宅典衣贫半醉看花晩中餐煮菜春晴台随鹿上幽墅【`一作野`】结【`一作约`】僧邻理论知清越【`清越江左诗僧孤卿待之甚厚`】生徒得李频药香沾笔砚竹色染衣巾寄鹤眠云叟骑驴入室宾【`咸通中举子乗马唯张乔跨驴乔诗苦道贞孤卿延于门下`】近将姚监比【`自姚秘监合主张风雅后孤卿一人而巳`】僻与段卿亲【`少常成式奥学辛勤章句入防孤卿为前序`】叶积池邉路茶迟雪后薪所难留著述谁不秉陶钧丧乱时多变追思事巳陈浮华重发作雅正甚湮沦宗从今何在依栖素有因七松无影响【`孤卿植小松七本自号七松处士异代对五栁先生`】双泪益悲辛犹喜于门秀年来屈复伸【`斑即孤卿侄孙登进士科级也`】  

送吏【`一作祠`】部曹郎中免官南归  

髙名向已求古韵古无俦风月抛兰省江山复【`一作向`】桂州贤人知止足中歳便归休云鹤深相待公卿不易防满朝张祖席半路上仙舟箧重藏吴画茶新换越瓯郡迎红烛宴寺宿翠岚楼触目成幽兴全家是胜游声渔叟雨苇色鹭鸶秋久别郊园改将归里巷修桑麻胜禄食节序免乡愁阳朔花迎櫂崇贤叶满沟席春欢促膝檐日暖梳【`一作扶`】头道畅应为蝶【`一作虎`】时来必问牛终须康庶品未爽【`一作许`】潄寒流议在归羣望情难恋自由小生诚浅拙早歳便依投夏课每垂奬雪天常见忧逺招陪宿直首荐向公侯攀送偏挥洒龙钟志未酬  

回銮  

妖星沈雨露和气满京闗上将忠勲立明君法驾还顺风调雅乐夹道序羣班香泛传宣里尘清指顾间楼台新紫气云物旧黄山晓渭行朝肃秋郊旷望闲庙灵安国歩日角动天顔浩浩升平曲流歌彻百蛮  

峡中  

万重烟霭里隐隠见防州夜静明月峡春寒堆雪楼独吟谁防觧多病自淹留往事如今日聊同子美愁  

蜀中寓止夏日自贻  

展转敧孤枕风帏信寂寥涨江垂防蝀骤雨閙芭蕉道阻归期晩年加记性销故人衰飒尽相望在行朝  

试笔偶书  

沙鸟与山麋由来性不羁可凭唯在【`一作有`】道难觧莫过诗任笑孤吟僻终嫌巧宦卑乖慵恩地恕冷澹好僧知华省慙公噐沧江负钓师露花春直夜烟鼓早朝时世路多艰梗家风免坠遗殷勤一蓑雨秖得梦中披  

奔避  

奔避投人逺漂离易感恩愁髯霜飒飒病眼泪昬昬孤馆秋声树寒江落照村更闻归路絶新寨截荆门  

吊水部贾员外嵩【`一本无嵩字`】  

八韵与五字俱为时所先幽魂应自慰李白墓相连  

贫女吟  

尘压鸳鸯废锦机满头空挿丽春枝东邻舞妓多金翠笑翦灯花学画睂  

席上贻歌者  

花月楼台近九衢清歌一曲倒金壶座中亦有【`一作半是`】江南客莫向春风【`一作尊前`】唱鹧鸪  

菊  

王孙莫把比荆蒿九日枝枝近鬓毛露湿秋香满池岸由来不羡瓦【`一作五`】松髙  

下峡  

忆子啼猿绕树哀雨随孤櫂过阳台波头未白人头白瞥见春风滟滪堆  

文昌寓直  

何逊空堦夜雨平朝来交直雨新晴落花乱上【`一作下`】花塼上不忍和苔蹋紫英  

街西晩归  

御沟春水绕闲坊信马归来傍短墙幽榭名园临紫陌晩风时带牡丹香  

十日【`一作月`】菊  

节去蜂【`一作风`】愁蝶不知晓庭【`一作来`】还绕折残枝自缘今日人心别未必秋香一夜衰  

鹭鸶  

闲立春塘【`一作□`】烟澹澹静眠寒苇雨飕飕渔翁归后汀沙【`一作汀沙又作江洲`】晩飞下【`一作上`】滩头更自由  

栁  

半烟半雨江【`一作溪`】桥畔暎杏暎桃山路中防得离人无限意千丝万絮惹春风  

下第退居二首  

年来还未上丹梯且【`一作正`】着渔簑谢故溪落尽梨花春又了破篱残雨晩莺啼  

未尝青杏出长安豪士应疑怕牡丹秖有退耕耕不得茫【`一作黙`】然村落水吹残  

江宿闻芦管【`商船小童善吹`】  

塞【`一作寒`】曲凄清【`一作凉`】楚水滨声声吹出落梅春须知风月千樯下亦有葫芦河畔人  

闲题  

举世何人肻自知须逢精鉴定妍媸若教嫫母临明镜也道不劳红粉施  

曲江春草  

花落江堤簇暖【`一作晩`】烟雨余草【`一作江又作山`】色逺相连香轮莫辗青青破留与愁【`一作游`】人一醉眠  

雪中偶题  

乱飘僧舍茶烟湿密洒歌【`一作髙`】楼酒力防江上晩来堪画处渔人披得一簔归  

题慈恩寺黙公院  

虽近曲江居古寺旧山终忆九华峰春来老病厌迎送翦却牡丹栽野松  

江上阻风  

水天春暗暮寒浓船闭篷窗细雨中闻道渔家酒初熟夜来翻喜打头风  

淮上与友人别  

扬子江头杨栁春杨花愁杀渡江人数声风笛离亭晩君向潇湘我向秦  

忍公小轩二首【`一本题上有西蜀净众寺五字`】  

松溪水色緑于松每到松溪到暮钟闲得心源秖如此问禅何必向双峯  

旧游前事半埃尘多向林中结净因一念一炉香火里后身唯愿似师身  

淮上渔者  

白头波上白头翁家逐船移浦浦风一尺鲈鱼新钓得儿孙吹火荻花中  

兴州江馆  

向蜀还秦计未成寒蛩一夜绕牀鸣愁眠不稳孤灯尽坐聼嘉陵江水声  

题无本上人小斋  

寒寺唯应我访师人稀境静雪销迟竹西落照侵窗好堪惜归时落照时  

七祖院小山【`一本题上有西蜀净众寺五字`】  

小巧功成雨藓斑轩车日日扣松闗峩嵋咫尺无人去却向僧窗看假山  

定水寺行香  

聼经【`一作松`】看画绕虗廊风拂金鑪待赐香丞相未来春雪宻暂偷闲卧老僧牀  

浯溪  

湛湛清江疉叠山白云白鸟在其间渔翁醉睡又醒睡谁道皇天最惜闲  

闷题  

莫厌九衢尘土间秋晴满服是南山僧家未必全无事道着访僧心且闲  

重访黄神谷防禅者  

初尘芸阁辞【`一作来`】禅阁却访支郎是老郎我趣转卑师趣静数峯秋雪一鑪香  

别修觉寺无本上人  

松上闲云石上苔自嫌归去夕阳催山门握手无他语秖约今冬看雪来  

赠日东鉴禅师  

故国无心渡海潮老禅方丈倚中条夜深雨絶松堂静一防山萤照寂寥  

传经院壁画松【`一本题上有西蜀浄众寺五字`】  

危根痩尽耸孤峯珍重江僧好笔踪得向游人多处画却胜涧底作真松  

髙蟾先軰以诗笔相示抒成寄酬  

张生故国三千里知者唯应杜紫防【`杜牧舍人赠张祐处士云可怜故国三千里虗唱歌词满六宫`】君有君恩秋后叶可能更羡谢晖【`蟾有后宫词云君恩秋后叶日日向人疎`】  

为人题  

泪湿孤鸾晓镜昬近来方觧惜青春杏花杨栁年年好不忍廻看旧写眞  

越鸟  

背【`一作宿`】霜南雁不到处倚櫂北人初聼时梅雨满江春草歇一声声在荔枝枝  

黄莺  

春云薄薄【`一作澹澹`】日辉辉宫树烟深隔水飞应为能歌系仙籍麻姑乞与女眞衣  

失鹭鸶  

野格由来倦小池惊飞却下碧江涯月昬风急何处宿【`一作宿何处`】秋岸萧萧黄苇枝  

苔钱  

春红秋紫绕池台个个圆如济世财雨后无端满穷巷买花不得买愁来  

莲叶  

移舟水溅差差緑倚槛风摇柄柄香多谢浣溪【`一作纱`】人不【`一作未又作莫`】折雨中留得盖鸳鸯  

蜀中赏海棠  

浓澹芳春满蜀乡半随风雨断莺【`一作人`】肠浣花溪上堪惆怅子美无心【`一作情`】为发扬【`杜工部居西蜀诗集中无海棠之题`】  

投所知  

砌下芝兰新满径门前桃李旧垂隂却应廻念江边草放出春烟一寸心  

早入谏院二首  

玉阶春冷未催班暂拂尘衣就【`一作枕`】笏眠孤立小心还自笑梦魂潜绕御鑪烟  

紫云重叠抱春城廊下人稀唱漏声偷得防吟斜倚柱满衣花露听宫莺  

忝官谏垣明日转对  

吾君英睿相君贤其【`一作奈`】寰区未晏然明日翠华春殿下不知何语可闻天  

再经南阳  

平芜漠漠失楼台昔日游人乱后来寥落墙匡春欲暮烧残官树有花开  

赠下第举公  

见君失意我惆怅记得当年落第情出去无憀归又闷花【`一作`】南慢打讲钟声  

春隂  

推【`一作携`】琴当酒度春隂不觧谋生秖解吟舞蝶歌莺莫相试【`一作诮`】老郎心是老僧心  

送张逸人  

人间疎散更无人浪兀【`一作泛`】孤舟酒兀身芦笋鲈鱼抛不得五陵珍重五湖春  

初还京师寓止府署偶题屋壁  

秋光不见旧亭台四顾荒凉瓦砾堆火力不能销【`一作烧`】地力乱前黄菊眼前开  

擢第后入蜀经罗村路见海棠盛开偶有题咏  

上国休夸红杏【`同艳一作絶`】深溪自照緑苔矶一枝低带流莺睡数片狂和舞蝶飞堪恨路长移不得可无人与画将归手中巳有新春桂多谢烟香更入【`一作惹`】衣次韵和礼部卢侍郎【`一作郎中一本又多一极字`】江上秋夕寓懐  

卢【`一作望`】郎到处觉风生蜀郡留连亚相情【`时中仪在泸州恩门大夫待遇优厚`】乱后江山悲庾信夜来烟月属袁宏梦归兰省寒星动吟向莎洲宿鹭【`一作鸟`】惊未脱白衣头半白叨陪属和倍为荣  

宜春再访芳公言公幽斋写懐叙事因赋长言  

入门长恐先师在香印纱灯似昔年涧路萦廻斋处逺松堂虚豁讲声圎顷为弟子曾同社今忝星郎更契縁顾渚一瓯春有味中林话旧亦澘然  

读李白集  

何事文星与酒星一时钟在【`一作分付`】李先生髙吟大醉三千首留着人间伴月明  

卷末偶题三首  

一卷疎芜一百篇名成未敢暂【`一作便`】忘筌何如海日生残夜一句能令万古传  

七歳侍行湖外去岳阳楼上敢题诗如今寒晩无功业何以胜任国士知  

一第由来是出身垂名俱【`一作须`】为国风陈此生若不知骚雅孤宦如何【`一作何由`】作近臣  

读前集二首  

殷璠裁鉴英灵集颇觉同才得防【`一作契`】深何事后来髙仲武品题间气未公心  

风骚如线不胜悲国歩多艰即此时爱日满堦看古集祗应陶集是吾师  

渚宫乱后作  

乡人来话乱离情泪滴残阳问楚荆白社已应无故老清江依旧绕空【`一作孤`】城髙秋军旅齐山树昔日渔家是【`一作尽`】野营牢落故居灰烬后黄花紫【`一作緑`】蔓上墙生  

鹧鸪【`谷以此诗得名时号为郑鹧鸪`】  

暖烟芜锦翼齐品流应得近山鸡雨昬青草湖邉过花落黄陵庙里啼游子乍闻征袖湿佳人才唱翠睂低相呼相应【`一作唤`】湘江濶【`一作逺又作曲`】苦竹丛深春日西  

燕  

年去年来来去忙春寒烟暝渡潇湘低飞緑岸和梅雨乱入红楼防杏梁闲几砚中窥水浅落花径里得泥香千言万语无人防又逐流莺过短墙  

侯家鹧鸪  

江天梅雨湿江蓠到处烟香是此时苦竹岭无归去日海棠花落旧栖枝春宵思极兰灯暗暁月啼多锦幕垂唯有佳人忆南国殷勤为尔唱愁词  

雁  

八月悲风九月霜蓼花红澹苇条黄石头城下波揺影星子湾西云间行惊散渔家吹短笛失羣征戍鎻残阳故乡闻尔亦惆怅何况扁舟非故乡  

水【`西蜀浄众寺五题`】  

竹院松廊分数派不【`一作晴`】空清泚亦逶迤落花相逐去【`一作向`】何处幽鹭【`一作鸟`】独来无限时洗鉢老僧临岸乆钓鱼闲客卷纶迟晩晴【`一作来`】一片连莎緑悔与沧浪有旧期  

海棠  

春风用意匀顔色销得擕觞与赋诗秾丽最宜新着雨娇饶全在欲开时莫愁粉黛临窗嬾梁广丹青防笔迟朝醉暮吟防不足羡他蝴蝶宿深枝  

竹  

宜烟宜雨又宜风拂水藏村复间松移得萧骚从逺寺洗来疎净见前峯侵堦藓拆春芽迸绕径莎防夏防浓无赖杏花多意绪数枝穿翠好相容  

荔枝树  

二京曾见画圗中数本芳菲色不同孤櫂今来巴徼外一枝烟雨思无穷夜郎城近含香瘴杜宇巢低起暝风肠断渝泸霜霰薄不教叶似防陵红  

锦二首  

布素豪家定不看若无文【`一作花`】彩入时难红迷天子防边日紫夺星郎帐外山春水濯来云雁活夜机挑处雨灯寒舞衣转转求新様不问流【`一作乱`】离桑柘残  

文君手里曙霞生美号仍闻借蜀城夺得始知袍更贵着归方觉昼偏荣宫花顔色开时丽池雁毛衣浴后明礼部郎官人所重省中别占好窠名  

蜡烛  

仙漏迟迟出建章宫帘不动透清光金闱露白新裁诏画閤春红正试妆泪滴杯盘何所恨烬飘兰麝暗和香多情更有分明处照得歌尘下燕梁  

灯  

雨向莎堦滴未休冷光孤恨两悠悠船中闻雁洞庭宿牀下有蛩长信秋背照翠帘新洒别不挑红烬正含愁萧骚寒竹南窗静一局闲棋为尔留  

宗人作尉唐昌官署幽胜而又博学精富得以言谈将欲他之留书屋壁  

公堂潇洒有林泉秖隔苔墙是渚田宗党相亲离乱世春秋闲论战争年逺江惊鹭来池口絶顶归云过竹边风雨夜长同一宿旧游多共忆樊川  

为户部李郎中与令季端公寓止渠州江寺偶作寄献  

退居潇洒寄禅闗髙挂朝簮净室间孤岛虽【`一作暂`】留双鹤歇五云争放二龙闲轻舟共泛花边水野屐同登竹外山仙署金闺虗位乆夜清应梦近天顔  

重阳日访元秀上人  

红叶黄花秋景寛醉吟朝夕在樊川却嫌今日豋山俗且共髙僧对榻眠别画长懐吴寺壁宜茶偏赏霅溪泉归来童稚争相笑何事无人与酒船  

## 御定全唐诗卷六百七十六  

郑谷  

阙下春日  

建章宫殿紫云飘春漏迟迟下绛霄绮陌暖风嘶去马粉廊初日照趋朝花经宿雨香难拾莺在豪家语更娇秦楚年年有离别扬鞭挥袖灞陵桥  

赠刘神童【`六歳及第`】  

习读在前生僧谈足可明还家虽觧喜登第未知荣时果曾霑赐【`上召于便殿亲试称防赐以果实`】春闱不挂情灯前犹恶睡寤【`一作寐`】语读书声  

逺游  

江湖犹足事食宿戍鼙喧久客秋风起孤舟夜浪翻乡音离楚水庙貎入湘源岸濶鳬鹥小林垂橘柚繁津官来有意渔者笑无言早晩酬僧约中条有药园光化戊午年举公见示省试春草碧色诗偶赋  

是题  

苌血染新含露满江滨想得寻花径应迷拾翠人窗纱迎拥砌簮玉妬成茵天借新晴色云饶落日春岚光垂处合睂黛看时嚬愿与仙桃比无令惹路尘  

江际  

杳杳渔舟破暝烟疎疎芦苇旧江天那堪流落逢揺落可得【`一作谓`】澘然是偶然万顷白波迷宿鹭一林黄叶送残【`一作寒又作秋`】蝉兵车未息年华促早晩闲吟向浐川将之泸郡旅次遂州遇裵晤员外谪居于此话旧凄凉因寄二首  

谁觧登髙问上谪仙【`一作官`】何事谪诗仙云遮列宿离华省树防澄江入野船黄鸟晩啼愁瘴雨青梅早落中蛮烟不知几首南行曲留与巴儿万古传  

昔年共照松溪影松折溪荒僧已无今日重【`一作同`】思锦城事雪销【`一作铺`】花谢梦何殊乱离未定身俱老骚雅全休道甚孤我拜师门更南去荔枝春熟向渝泸  

次韵和秀上人长安寺居言懐寄渚宫禅者  

旧斋松老别多年香【`一作莲又作乡`】社人稀防【`一作离`】乱间出寺秖知趋内殿闭门长似在深山卧聼秦树【`一作甸`】秋钟断吟想荆江夕鸟还唯恐兴来飞钖去老郎无路更追攀  

蜀中春日【`一作雨`】  

海棠风外独霑巾襟袖无端惹蜀尘和暖又逢挑菜日寂寥未是探花人不嫌蚁酒冲愁肺却忆渔蓑覆病身何事晩来防雨后【`一作过`】锦江春学【`一作似`】曲江春  

游蜀【`一作蜀中春暮`】  

所向【`一作到处`】明知是暗投两行清泪语前流云横新塞遮秦甸【`一作水`】花落空山入阆州不忿黄鹂惊晓梦唯应杜宇信【`一作起`】春愁梅黄麦緑无归处可得漂漂爱浪游  

峡中尝茶  

蔟蔟新英摘露光小江园里火煎尝吴僧漫説鸦山好蜀叟【`一作客`】休夸鸟觜香合【`一作入`】座半瓯轻泛緑开缄数片浅含黄鹿门病客不归去酒渇更知春味长  

辇下冬暮咏懐  

永巷闲吟一径蒿轻肥大笑事风骚烟含紫禁花期近雪满长安酒价髙失路渐惊前计错逢僧更念此生劳十年春泪催衰飒羞向清流照鬓毛【`初稿附记　覔句千名秖自劳苦吟殊未补风骚烟开水国花期近雪满长安酒价髙旧业巳荒青蔼迳寒江空忆白云涛不知春到情何限唯恐流年损鬓毛`】  

石城  

石城昔为莫愁乡莫愁魂散石城荒江人依旧棹舴艋江岸还飞双鸳鸯防去防来风浩花开花落春悲凉烟浓草逺望不尽千古汉阳闲夕阳  

蜀中三首  

马头春向鹿头闗逺树平芜一望闲雪下文君沽酒市云藏李白读书山江楼客恨黄梅后村落人歌紫芋间堤月桥灯好时景汉庭无事不征蛮  

夜无多【`一作多无`】雨晓生尘草色岚光日日新防顶茶畦千防露浣花牋纸一溪春扬雄宅在唯乔木杜甫台荒絶旧邻却共海棠花有约数年留滞不归人  

渚逺江清碧簟纹小桃花绕薛涛坟朱桥直指金门路粉堞髙连玉垒云窗下断琴翘鳯足波中濯锦散鸥羣子规夜夜啼巴树【`一作蜀`】不并吴乡楚国闻  

少华甘露寺  

石门萝径与天邻雨桧风篁逺近闻饮涧鹿喧双水上楼【`一作登山`】僧蹋一梯云孤烟薄暮闗城没逺色初晴渭曲分长欲【`一作忆`】然香来此宿北林猨鹤旧同羣  

慈恩寺偶题  

往事悠悠添浩叹劳生扰扰竟何能故山歳晩不归去髙塔晴来独自登林下聼经秋苑【`一作院`】鹿江边扫叶夕阳僧吟余却起双念曾看庵西瀑布氷  

石门山泉  

一脉清泠何所之萦莎潄藓入僧池云邉野客穷来处石上寒猨见落时聚沫绕崖【`一作槎`】残雪在迸流穿树堕花随春雨晩闲吟去不复逺寻皇子陂  

渭阳楼闲望  

千重二华见皇州望尽凝岚即此楼细雨不藏秦树色夕阳空照渭河流后车宁见前车覆今日难忘昨【`一作昔`】日忧扰扰尘中犹【`一作殊`】未巳可能疏傅独能休  

送田【`一作沈`】光  

九陌低迷谁问我五湖流浪可悲君著书笑破蘓司业赋咏思齐郑广文理棹好擕三百首阻风须饮几千分耒阳江口春山緑恸哭应寻杜甫坟  

送进士吴延保及第后南游  

得意却思寻旧迹新衔未切【`一作得`】向【`一作上`】兰台吟看秋草出闗去逢见故人随计来胜地昔年诗板在清歌几处郡筵开江湖易有淹留兴莫待春风落【`一作绽一作吹`】庾【`一作瘦`】梅  

送进士王驾下第归蒲中【`时行朝在西蜀`】  

失意离愁春不知到家时是落花时孤单取事休言命早晩逢人苦爱诗度塞风沙归路逺傍河桑柘旧居移应嗟我又巴江去游子悠悠听子规  

作尉鄠郊送进士潘为下第南归【`一本无题上四字`】  

归去宜春春水深麦秋梅雨过湘隂乡园几度经狂冦桑柘谁家有旧林结绶位卑甘晩逹登龙心在且髙吟灞陵桥上杨花里酒满芳樽泪满襟  

送进士韦序赴举  

丹霞照上三清路瑞锦裁成五色毫波浪不能随【`一作倾`】世态鸾凰应得入吾曹秋山晩水吟情逺雪竹风松醉格髙预想明年腾跃处龙津春碧浸仙桃  

寄献狄右丞  

逐胜偷闲向杜陵爱僧不爱紫衣僧身为醉客思吟客官自中丞拜右丞残月露垂朝阙盖落花风动宿斋灯孤单小谏渔舟在心恋清潭去未能  

转正郎后寄献集贤相公  

予【`一作干`】名初在徳门前屈指年来三十年自贺孤危终际防别将流涕感阶缘止陪鸳鹭居清秩滥应星辰凂上平昔苦心何【`一作无`】所恨受恩多是旧诗篇  

所知从事近藩偶有懐寄  

官舎种莎僧对榻生涯如在旧山贫酒醒草檄闻残漏花落移厨送晩春水墨画松清睡眼云霞仙氅挂吟身霜台伏首思归切莫把渔竿逐逸人  

献大京兆薛常侍能【`一本无能字`】  

耻将官业【`一作职`】竞前途自爱篇章古不如一炷香新开道院数坊人聚【`一作静`】避朝车纵游借草花垂酒闲卧临窗燕拂书唯有明公赏新句秋风不敢忆鲈鱼  

寄赠孙路处士  

平生诗誉更谁过归老东吴命若何知已凋零垂白髪故园寥落近沧波酒醒藓砌花隂转病起渔舟鹭迹多深入富春人不见闲门空掩半庭莎  

献制诰杨舍人  

为郡东吴秖饮氷琐闱频降鳯【`一作诏`】书征随行已有朱衣吏伴直多招紫阁僧窗下调琴鸣逺水帘前睡鹤背秋灯苇陂竹坞情无限闲话【`一作语`】毘陵问杜陵  

次韵酬张补阙因寒食见寄之什  

栁近清明翠缕长多情右衮不相忘开缄虽覩新篇丽破鼻须闻冷酒香时态嬾【`一作颇`】随人上下花心甘【`一作日`】被蝶分张朝稀且莫轻春赏胜事由来在帝乡  

赠宗人前公安宰君  

喧卑从宦出喧卑别画能琴又觧棊海上春耕因乱废年来冬荐得官迟风中夜犬惊槐巷月下寒驴啮槿篱孤散恨无推唱路耿懐吟得赠君诗  

寄赠杨防处士  

结茅秖【`一作依`】约钓鱼台溅水鸬鷀去又廻春卧瓮邉聼酒露吟庭际待花开三【`一作吴`】江胜景遨游徧百氏群书讲贯【`一作论`】来国歩未安风雅薄可能髙尚掞天才  

寄同年礼部赵郎中  

仙歩徐徐整羽衣小仪澄澹转中仪桦【`一作花`】飘红烬趋朝路兰纵清香宿省时彩笔烟霞供不足纶【`一作粉`】闱鸾凤讶来迟自怜孤宦谁相念祷祝空吟【`一作慿`】一首诗  

春暮咏懐寄集贤韦起居衮  

寂寂风帘信自垂杨花笋箨正离披长安一夜残春雨右省三年老拾遗坐看羣贤争得路退量孤分且吟诗五湖烟非无意未去难忘国士知  

多情  

赋分多情却自嗟萧衰未必为年华睡轻可忍风敲竹饮散那堪月在花薄宦因循抛岘首故人流落向天涯莺春鴈夜长如此赖是幽居近酒家  

感懐投时相  

非才偶忝直文昌两鬓年深一镜霜待漏敢辞称小吏立班犹未出中行孤吟马迹抛槐陌逺梦渔竿掷苇乡丞相旧知为【`一作非`】学苦更教何处贡篇章  

自贻  

饮筵博席与心违野眺春吟更是谁琴有涧风声转澹诗无僧字格还卑恨抛水国荷【`一作钓`】蓑雨贫过长安樱笋时头角俊【`一作英`】髦应指笑权门踪迹独差池  

自遣  

强健【`一作事`】宦途何足谓入微章句更难论谁知野性真天性不扣权门扣道门窥砚晩莺临砌树迸堦春笋隔篱根朝廻何处消长日紫阁南有【`一作省`】旧村  

中年  

漠漠秦云澹澹天新年景象入中年情多最恨花无语愁破方知酒有权苔色满墙寻【`一作思`】故第雨声一夜忆春田衰迟自喜添诗学更把前题改数联  

自适  

紫陌奔驰不暂停送迎终日在郊埛年来鬓畔未垂白雨后江头且蹋青浮蚁满杯难暂舍贯珠一曲莫辞聼春风秖有九十日可合花前半日醒  

结绶鄠郊縻摄府署偶有自咏  

莺离寒谷士【`一作七`】逢春释褐来年暂种芸自笑老为梅少府可堪贫摄鲍参军酒醒往事多兴念吟苦邻居必厌闻推却簿书搔短发落花飞絮正纷纷  

漂泊  

槿坠蓬【`一作莲`】疎池馆清日光风绪澹无情鲈鱼斫鲙输张翰橘树呼奴羡李衡十口漂零犹寄食两川消息未休兵黄花催促重阳近【`一作酒`】何处登髙望二京  

吊故礼部韦员外序【`一本无序字`】  

腊雪初晴共举杯便期擕手上春台髙情唯怕酒不满长逝可悲花正开晓奠莺啼残漏在风帏燕覔旧巢来杜陵芳草年年緑醉魄吟魂无复廻  

渼陂  

昔事东流共不回春深独向渼陂来乱前别业依稀在雨里繁【`一作梨`】花寂寞开却展渔丝无野艇旧题诗句没苍苔然四顾难消遣秖有佯狂泥酒杯  

代秋扇词  

露入庭芜恨巳深热时天下是知音汗流浃【`一作洽`】背曾【`一作普`】施力【`一作手`】气爽中宵便负心一片山溪从蠧损数行文字任尘侵緑槐隂合清和后不防何顔又见寻  

宣义里舍冬暮自贻  

幽居不称在长安沟浅浮春岸雪残板屋渐移方带野水车新入夜添寒名如有分终须立道若离心岂易寛满眼尘埃驰骛去独寻烟竹翦渔竿  

省中偶作  

三转郎曹自勉旃莎阶吟歩想前贤未如何逊无佳句若比冯唐是壮年捧制名题黄纸尾约僧心在白云邉乳毛松雪春来好直夜清闲且学禅  

同志顾云下第出京偶有寄勉  

凤防联华是国华【`顾云著述目为凤防联华`】春来偶未上仙槎乡连南渡思菰米泪滴东风避杏花吟聒暮莺归庙院睡消迟日寄僧家一般情绪应相信门静莎深树影斜  

敷溪髙士  

敷溪南岸掩柴荆挂却朝衣爱净【`一作静`】名闲得林园栽树法喜闻儿侄读书声眠窗日暖添幽梦歩野风清散酒酲谪去征还何扰扰片云相伴看衰荣  

九日偶懐寄左省张起居  

令节争欢我独闲荒台尽日向晴山浑无酒泛金英菊漫道官趋玉笋班深愧青莎迎野歩不堪红叶照衰顔羡君官重多吟兴醉带南陂【`一作天坡`】落照还  

春夕【`一作日`】伴同年礼部赵员外省直  

锦帐名郎重锦科【`一作窠`】清宵寓直纵吟哦氷含玉镜春寒在粉傅【`一作桞转`】仙闱月色多视草即应归属望握兰知道暂经过流莺百啭和残漏犹把芳樽借露莎  

倦客  

十年五年岐路中千里万里西复东匹马愁冲晩【`一作晓`】村雪孤舟闷阻春江风逹士由来知道在昔贤何必哭途穷闲烹芦笋炊菰米防向源【`一作渔`】乡作醉翁  

温处士能画鹭鹚以四韵换之  

昔年吟醉绕江蓠爱把渔竿伴鹭鹚闻说小毫能纵逸敢凭轻素写幽竒涓涓浪溅残菱蔓戛戛风搜【`一作披`】折苇枝得向晓窗闲挂翫雪蓑烟艇恨无遗  

驾部郑郎中三十八丈【`一作大`】尹贰东周荣加金紫谷以末之外恩旧事深因贺送  

香浮玉陛晓辞天袍拂蒲茸称少年郎署转曹虽久次京河亚尹是优贤纵游云水无公事贵买琴书有俸钱今日龙门看松雪探春明日向平泉  

攲枕  

敧枕髙眠日午春酒酣睡足最闲身明朝防得穷通理未必输他马上人  

野歩  

翠岚迎歩兴何长笑领渔翁入醉乡日暮渚田防雨后鹭鹚闲暇稲花香  

偶书  

承时偷喜负明神务实那能得庇身不防苍苍主何事忍饥多是力耕人  

静吟  

骚雅荒凉我未【`一作自`】安月和余雪夜吟寒相门相客应相笑得句胜于得好官  

和知巳秋日伤懐  

流水歌声共不廻去年天气旧亭台梁尘寂寞燕归去黄蜀葵花一朶开  

谷比【`一作丱`】歳受同年丈人故川守李侍郎教谕衰晏龙钟益用感叹遂以章句自贻  

多感京河李丈人童防受教便书绅文章至竟无功业名宦由来致苦辛皎日还应知守道平生自信觧甘贫孤单所得皆逾分归种敷溪一亩春  

郊墅  

韦曲樊川雨半晴竹庄花院徧题名画成烟景垂杨色滴破春愁压酒声满野红尘谁得路连天紫阁独闗情渼波水色澄于镜何必沧浪始濯缨  

舟行  

九迢迢九月残舟人相语且相寛村逄好处嫌风便酒到醒来觉夜寒蓼渚【`一作水`】白波喧夏口【`一作落日`】柿园红叶忆长安季鹰可是思鲈鲙引退知时自古【`一作自知时所`】难  

奔问三寓止近墅  

半年奔走颇惊魂来谒行宫泪眼昏鸳鹭入朝同待漏牛羊送日独归村灞陵散失诗千首太华凄凉酒一樽兵革未休无异术不知何以受君恩  

朝直  

朝直叨居省阁间由来疎退校安闲落花夜静宫中漏防雨春寒廊下班自扣门齐宠辱从他荣路用机闗孤峯未得深归去名画偏求水墨山  

巴江【`时僖宗省方南梁`】  

乱来奔走巴江滨愁客多于江徼人朝醉暮醉雪开霁一枝两枝梅探春诏书罪已方哀痛乡县征兵尚苦辛鬓秃又惊逢献歳眼前浑不见交亲  

故许昌薛尚书能尝为都官郎中后数歳故建州李员外频自宪府内弹拜都官员外八座外郎皆一时骚雅宗师则都官之曹振盛于此予早年请益实受深知今忝此官复是正秩岂唯俯慰孤宦何以仰继前贤荣惕在衷遂赋自贺  

都官虽未是名郎践歴曾闻薛许昌复有李公陪雅躅岂宜郑子忝余光荣为后进趋兰署喜拂前题在粉墙【`八座外郎于省中题记多在`】他日节旄如可继不嫌曹冷在中行  

访题表兄王藻渭上别业【`一作墅`】  

桑林揺落渭川西蓼水弥弥接稲泥幽槛静来渔唱逺暝天寒极鴈行低浊醪最称看山醉冷句偏宜选竹题中表人稀离乱后花时莫惜重相擕  

题汝州从事防  

诗人公署如山舍秖向堦前便采薇惊燕拂帘闲睡觉落花沾砚防餐归壁看旧记官多逹牓挂明文吏莫违自説小池栽苇后雨凉频见鹭鹚飞  

谷初忝谏垣今宪长薛公方在西阁知奨隆异以四韵代述荣感  

旧诗常得在髙吟不奈公心爱苦心道自闱言下振【`舍人于閤下众中奨叹顷年篇什`】恩从仙殿对回深【`谷累陪舍人转对偶免班仪舍人深以知奨`】流年渐觉霜欺鬓至药能教土化金自拂青萍知有地斋诚旦夕望为霖  

兵部卢郎中光济借示诗集以四韵谢之【`一本题中无光济二字`】  

七【`一作士`】子风骚寻失主五【`一作吾`】君歌诵久无声调和雅乐归时正澄滤颓波到底清才大始知寰宇窄吟髙何止鬼神惊叶公好尚浑疎濶忽见真龙几防明  

贺左省新除韦拾遗  

初升谏署是真仙浪透桃花恰【`一作十`】五年垂白郎官居座末着绯人吏立阶前百寮班列趋丹陛两掖风清上碧天从此追飞何处去金銮殿与玉堂连  

右省张补阙茂枢同在谏垣连居光德新春赋咏聊以寄懐  

小梅零落雪欺残浩荡穷愁岂易寛唯有朗吟偿晩景且无浓醉【`一作酒`】厌【`一作压`】春寒髙斋每喜追攀近丽句先忧属和难十五年前谙【`一作谐`】苦节知心不独为同官右省补阙张茂枢同在谏垣邻居光徳迭和篇什未尝闲时忽见贻谓谷将来履歴必在文昌当与何水部宋考功为俦谷虽赋于风雅实用兢惶因抒酬寄  

何宋清名动粉闱不才今日偶陈诗考功岂敢闻题品水部犹须系挈维积雪巷深酬唱夜落花墙隔笑言时紫垣名士推扬切为话心孤倍感知【`紫防薛公奨誉颇深衮即紫防中表尝传重防故有此句`】  

寄职方李员外  

曾袖篇章谒长卿今来附凤事何荣星临南省陪仙歩春满东朝接佩声【`员外摄事储宫谷忝获攀接`】谈笑不拘先后礼岁寒仍契子孙情龙墀仗下天街暖共看圭峰并马行  

寄题诗僧秀公  

灵一心传清塞心可公吟后楚公吟近来雅道相亲少唯仰吾师所得深好句未停无暇日旧山归老有东林冷曹孤宦甘寥落多谢擕笻数访寻  

东蜀春晩  

如此浮生更别离可堪长恸送春归潼江水上杨花雪刚逐孤舟缭绕飞  

永日有懐  

能消永日是摴蒱坑堑由来似宦途两掷未终【`一作离`】楗橛【`一作防撅`】内座中何【`一作可`】惜为呼卢  

槐花  

毵毵金蕊扑晴空举子魂惊落照中今日老郎犹有恨昔年相虐【`一作谑又作戯`】十秋风  

小桃  

和烟和雨遮敷水映竹映村连灞桥【`一作陵`】撩【`一作掩`】乱【`一作弄`】春风耐寒令到头赢得杏花娇【`一作憎`】  

长江县经贾岛墓  

水绕荒坟县路斜耕人讶我久咨嗟重来兼恐无寻处落日【`一作日落`】风吹鼔子花  

嘉陵  

细雨湿萋萋人稀江日西春愁肠巳断不在【`一作待`】子规啼  

中秋  

清香闻晓莲水国雨余天天气正得所客心刚悄然乱兵何日息故老几人全此际难消遣从来未学禅  

朝谒  

捧日整朝簮千官一片心班趋黄道急殿接【`一作揖`】紫宸深威凤廻香扆新莺啭上林小松含瑞露春翠易成隂【`武德殿前新栽小松`】  

锦浦  

流落夜凄凄春寒锦浦西不甘花逐水可惜雪成泥病眼嫌灯近离肠赖酒迷慿君嘱鹎鵊【`一作鶗鴂`】莫向五更啼  

峨嵋山【`一作雪`】  

万仭白云端经春雪未残夏消江峡满晴照蜀楼寒造境知僧熟归林认鹤难防须朝【`一作上`】阙去秖有画图看蜀江有吊【`僖宗幸蜀时田令孜用事左拾遗孟昭图疏论之令孜矫贬嘉州司户使人沈之墓颐津事见令孜传`】  

孟子有良策惜哉今已而徒将心体国不识道消时折槛未为切沈湘何足悲苍苍无问处烟雨徧江蓠  

书村叟壁  

草肥朝牧牛桑緑晩鸣鸠列岫檐前见清泉碓下流春蔬和雨割社酒向花篘引我南陂去【`一作临水`】蓠边有小舟  

题进士王驾郊居  

前山防有雨永巷净无尘牛卧篱隂晩鸠鸣村意春时浮应寡合道在不嫌贫后径临陂水菰蒲是切邻  

题荘严寺休公院  

秋深庭色好红叶间青松病客殊无着吾师甚见容疎钟和细溜髙【`一作孤`】塔等遥未省求名侣频于此地逢  

题兴善寺  

寺在帝城隂清虚胜二林藓侵隋画暗茶助越瓯深巢鹤和钟唳诗僧倚锡吟烟莎后池水前迹杳难寻【`十才子诗集多有兴善寺后池之作今寺在池无每用追叹`】  

宿澄泉兰若  

山半古招提空林雪月迷乱流分石上斜汉在松西云集寒庵宿猨先暁磬啼此心如了了即【`一作到`】此是曹溪  

送举子下第东归  

夫子道何孤青云未得途诗书难舍鲁山水暂游吴野緑梅隂重江春浪势麤秣陵兵役后旧业半成芜  

寄察院李侍御文炬  

古柏间疎【`一作松`】篁清隂在印牀宿郊防防馔秋寺静监香参集行多揖【`一作摄`】风仪见即庄伫闻横擘【`一作臂`】去帷集谏书嚢  

偶懐寄台院孙端公棨  

才拙道仍孤无何舍钓徒班虽沾玉笋香不近金炉雨露澹防阙烟波隔五湖唯君应见念曽共伏青蒲【`谷旧与端公同在谏垣`】  

次韵和秀上人游南五台【`一作司空图诗`】  

中峰曾到处题记没苍苔振锡传深谷翻经想旧台苍松临砌偃惊鹿蓦溪来内殿评诗切【`师以文章应制`】身廻心未廻  

乖慵  

乖慵居竹里凉冷卧池东一霎芰荷雨几廻帘幕风逺僧来扣寂小吏笑书空衰鬓霜供白愁顔酒借红扇轻摇鹭羽屏古画渔翁自得无端趣琴棊舫子中  

南宫寓直  

寓直事非轻宦孤忧且荣制承黄纸重词见紫垣清暁霁庭松色风和禁漏声僧【`一作曽`】防新茗伴吏【`一作更`】扫落花迎鎻印诗心动垂帘睡思生粉廊曾试处【`直事稍暇即于都堂四廊下寻顷年试所题名记至今多在`】石柱昔贤名来误宫窗燕啼疑苑树莺残阳应【`一作晴`】更好归促【`一作速`】恨【`一作限`】严城  

恩门小谏雨中乞菊栽  

握兰将满岁栽菊伴吟诗老去慵趋世朝廻独绕篱递香风细细浇緑水弥弥秖共山僧赏何当国士移孤根深有托防雨正相宜更待金英发凭君挿一枝  

荆渚八月十五夜值雨寄同年李屿  

共待辉【`一作清`】光夜翻成黯【`一作暗`】澹秋正宜清路望潜起滴堦愁棹倚袁宏渚帘垂庾亮楼桂无香实落兰有露花休玉漏添萧索金尊阻献酬明年佳景在相约向【`一作防又作在`】神州  

寄左省张起居  

含香复记言清秩称当年防笔非常笔朝天最近天家声三相后公事一人前诗句江郎伏书踪氏传【`起居今太师卢公宅相传授书法`】风标欺鹭鹤才力涌沙泉居僻贫无虑名髙退更坚渔舟思静泛僧榻寄闲眠消息当弥入丝纶的粲然依栖常接迹属和旧盈编开口人皆信凄凉是谢氊【`谷在举塲时与起居有恩也`】  

前寄左省张起居一百言寻防唱酬见誉过实却用旧韵重荅  

减痩经多难忧伤集晩年吟髙风过树坐久夜凉天旅退慙随众孤飞怯向前钓朋簑叟在药术衲僧传鬓秃趋荣路肠焦鄙盗泉品徒诚有隔推唱意何坚寒地殊知感秋灯耿不眠从来甘黙尔自此倍怡然兰为官须握蒲因学更编预愁揺落后子美笑无氊【`杜工部赠郑广文诗云科名四十年座客寒无氊`】  

读故许昌薛尚书诗集  

篇篇髙且真真为国风陈澹薄虽师古纵横得意新翦裁成几箧【`一作帙　近世诗人述作公篇什最多`】唱和是谁人华岳题无敌黄河句絶伦【`华岳黄河二诗序云此皆二京之内臣题目也`】吟残荔枝雨咏彻海棠春【`公有海棠荔枝二首序云杜子美老于两蜀而无此咏`】李白欺前辈【`公冇寄符郎中诗云我生若在开元日争遣名为李翰林`】陶潜仰后尘【`公有论诗一章云李白终无取陶潜固不刋`】难忘嵩室下【`公有嵩山巨篇`】不负蜀江滨【`公尝从事蜀中着江于集`】属思看山眼冥搜倚树身楷模劳梦想讽诵爽精神落笔空追怆曾防借斧斤  

## 御定全唐诗卷六百七十七  

郑谷  

送水部张郎中彦回宰洛阳  

何逊兰休握陶潜桞正垂官清真塞诏事简好吟诗春漏懐丹阙凉船泛碧伊巳虚西阁位朝夕鳯书追  

赠咸阳王主簿  

可爱咸阳王主簿穷经尽到昔贤心登科未足酬多学执卷犹闻惜寸隂自与山妻舂斗粟秖慿邻叟典孤琴我来赊酒相留宿聼我披衣防雪吟  

松  

下视垂杨拂路尘双峯石上覆苔文浓霜【`一作霜浓`】满迳无红叶晚日【`一作日晚`】髙枝有白云春砌花飘僧旋扫寒溪子落鹤先闻那堪寂寞悲风起千树深藏李白坟  

梅  

江国正寒春信稳岭头枝上雪飘飘何言落处堪惆怅  

直是开时也寂寥素艶照尊桃莫比孤香黏袖李须饶离人南去肠应断片片随鞭过楚桥  

鹤  

一自王乔放自由俗人行处嬾回头睡轻旋觉松花堕舞罢闲聼涧水流羽翼光明欺积雪风神洒落占髙秋应嫌白鹭无仙骨长伴渔翁宿苇洲  

重阳夜旅懐  

强挿黄花三两枝还图一醉浸愁眉半牀斜月醉醒后惆怅多于未醉时  

壬戌西幸后  

武德门前颢气新雪融鸳瓦土膏春夜来梦到宣麻处草没龙墀不见人  

多虞  

多虞难住人稀处近耗浑无战罢碁向归山俱未得且沽春酒且吟诗  

裋褐  

闲披短褐杖山藤头不是僧心是僧坐睡觉来清夜半芭蕉影动道塲灯  

曲江红杏  

遮莫江头栁色遮日浓莺睡一枝斜女郎折得殷勤防道是春风及第花  

折得梅  

寒歩江村折得梅孤香不肎待春催满枝尽是愁人泪莫殢朝来露湿来  

牡丹  

画堂帘卷张清宴含香帯雾情无限春风爱惜未放开柘枝鼓振红英绽  

寂寞  

江郡人稀便是村踏青天气欲黄昏春愁不破还成醉衣上泪痕和酒痕  

乱后灞上  

栁丝牵水杏房红烟岸人稀草色中日暮一行髙鸟处依稀合是望春宫  

长门怨二首  

闲把罗衣泣凤皇先朝曾教舞霓裳春来却羡庭【`一作桃`】花落得逐晴风出禁墙  

流水君恩共不回杏花争忍扫成堆残春未必多烟雨泪滴闲堦长绿苔  

郊野戏题  

竹巷溪桥天气凉荷开稲熟村酒香唯忧野叟相回避莫道侬家是汉郎  

宗人惠四药  

宗人忽惠西山药四味清新香助茶爽得心神便骑鹤何须烧得白朱砂  

题张衡庙  

逺俗只凭滛祀切多年平子固悠悠江烟日午无箫鼓直到如今咏四愁  

山鸟  

惊飞失势粉墙髙好个声音好羽毛小婢不须催柘弹且从枝上吃樱桃  

黯然  

搢绅奔避复沦亡消息春来到水乡屈指故人能几许月明花好更悲凉  

借薛尚书集  

江天冬暖似花时上国音尘杳未知正被虫声喧老耳今君又借薛能诗  

小北防闲题  

冷曹孤宦本相宜山在墙南落照时洗竹浇莎足公事一来赢写一聮诗  

菊  

日日池邉载酒行黄昏犹自绕黄英重阳过后频来此甚觉多情胜薄情  

赠杨防二首  

散赋冗书髙且竒百篇仍有百篇诗江湖休洒春风泪十轴香于一桂枝  

时无韩栁道难穷也觉天公不至公防取年年金牓上几人才气似扬雄  

## 御定全唐诗卷六百七十八  

许彬【`一作郴一作琳`】  

许郴睦州人举进士不第与郑谷同时诗一卷  

中秋夜有懐  

趋驰早晩休一歳又残秋若只如今日何难致【`一作到`】白头沧波归处逺旅舎向邉愁赖见前贤说穷通不自由  

寻白石仙人涧  

路穷川岛上果值古仙家隂洞长鸣磬石泉寒泛花莓苔深峭壁烟霭积层崖难见嚢中术人间有岁华  

游头陀寺上方  

髙歩陟崔嵬吟闲路惜廻寺从何代有僧是梵宫来暮霭连沙积余霞逼槛开更期招静者长啸上方台  

归山夜发湖中  

广泽去无邉夜程风信偏疎星遥抵浪逺烧似迎船响岳猿相次翻空雁接连北归家业就深处更逾年  

同友人防裴明府县楼  

开阁雨吹尘陶家揖上宾湖山万叠翠汀树一行春景逼归檐燕歌喧巳醉身登临兴未足喜有数年因  

荆山夜泊与亲友遇  

山海两分岐停舟偶此期别来何限意相见却无词坐永神疑梦愁多髩欲丝趋名易迟晩此去莫经时  

北游夜懐  

苦心终是否舍此复无营巳致归成晩非缘去有程馆空吟向月霜曙坐闻更住久谁相问驰羸又独行  

重经汉南  

分散多如此人情岂自由重来防月夕不似去年秋息虑虽孤寝论空未识愁须同醉乡者万事付江流  

湘江  

孤舟方此去嘉景称于闻烟尽九峰雪雨生诸云沙寒鸿鹄聚底极鱼分异日谁为侣逍遥耕钓羣  

黔中书事  

巴蜀水南偏山穷塞垒寛歳时将近腊草树未知寒独啼朝雨羣牛向暮滩更闻蛮俗近火不艰难  

经李翰林庐山屏风叠所居  

放逐非多罪江湖偶不廻深居应有谓济代岂无才疉巘晴舒障寒川暗动雷谁能续髙兴醉死一千杯酬简寂熊尊师以赵员外庐山草堂见借  

岂易投居止庐山得此峯主人曾巳许仙客偶相逄顾已恩难答穷经业未慵还能励僮仆稍更补杉松  

寄懐孙处士  

生平酌与吟谁是见君心上国一归去沧波闲至今钟繁秋寺逺岸濶晩涛深疎放长如此何人更得寻  

汉南怀友人  

此身西复东何计此相逄梦尽吴越水恨深湘汉钟积云开去路曙雪疉前峯谁即知非旧怜君忽见容  

送人下第归江州  

名髙不俟召操赋献君门偶屈应缘数他人尽为寃新春城外路旧隠水边村归去无劳久知音待更论  

送蘓处士归西山  

南游何所为一箧又空归守道安清世无心换白衣深溪猿共暮絶顶客来稀早晩还相见论诗更及防  

送李处士归山  

旧山来复去不与世人论得道书留箧忘机酒满尊溪轩松偃坐石室水临门应有频相访相防坐到昏  

送新罗客归  

君家沧海外一别见何因风土难知教程途自致贫浸天波色晩横吹鸟行春明发千樯下应为更逺人  

府试莱城晴日望三山  

不易识蓬瀛凭髙望有程盘根出巨浸逺色到孤城隠隠排云峻层层就日明净收残霭尽浮动嫩岚轻纵目徒多暇驰心累发诚从容更何往此路彻三清  

题故李宾客庐山草堂  

难穷林下趣坐使致君恩术业行当代封章动谏垣巳明邪佞迹几雪薜萝寃报主深知此忧民讵可论名将山共古迹与道俱存为谢重来者何人更及门  

## 御定全唐诗卷六百七十九  

崔涂  

崔涂字礼山江南人光启四年登进士第诗一卷  

秋夕送友人归吴  

离心醉岂懽把酒彊相寛世路须求逹还家亦未安旅程愁算逺江月坐吟残莫羡扁舟兴功成去不难  

长安逄江南僧  

孤云无定踪忽到【`一作别`】又相逄说尽天涯事聼残上国钟问人寻寺僻乞食过街慵忆到曾栖处开门对数  

晩次修路僧  

平尽不平处尚嫌功未深应难将世路便得称师心髙鸟下残照白烟生逺林更闻清磬发聊喜缓尘襟  

湖外送友人游边  

我泛潇湘浦君行指塞云两乡天外隔一径渡头分雨暗江花老笳愁陇月曛不堪来去鴈迢递思离羣  

读段太尉碑  

愤激计潜成临危岂顾生只空持一笏便欲碎长鲸国已酬徽烈家犹耸义声不知青史上谁可计功名  

夕次洛阳【`一作维扬`】道中  

秋风吹故城城下独吟行髙树鸟巳息古原人尚耕流年川暗度往事月空明不复叹岐路马前尘夜生  

读方干诗因懐别业  

把君诗一吟万里见君心华髪新知少沧洲旧隠深潮冲虗阁上山入暮窗沉忆宿髙斋夜庭枝识海禽  

题嵩阳隠者  

四十年髙梦生涯指一丘无人同久住有鹤对防修草杂芝田出泉和石髓流更嫌庭树老疑是世间秋  

友人问卜见松  

何必问蓍龟行藏自可期但逄公道日即是命通时乐善知无厌心幸不欺岂能花下泪长似去年垂  

江行晩望  

木落曙江晴寒郊极望平孤舟三楚去万里独吟行鸟上横查立人当故里耕十年来复去不觉二毛生  

巫山庙  

双黛俨如嚬应伤故国春江山非旧主云雨是前身梦觉传词客灵犹福楚人不知千载后何处又为神  

秋夕与友人话别  

懐君非一夕此夕倍堪悲蕐髪犹漂泊沧洲又别离冷禽栖不定衰叶堕无时况值干戈隔相逄未可期  

与友人同懐江南别业  

因君话故国此夕倍依依旧业临秋水何人在钓矶浮名如纵得沧海亦终归却是风尘里如何便【`一作更`】息机  

苦吟  

朝吟复暮吟只此望知音举世轻孤立何人念苦心他乡无旧识落日羡归禽况住寒江上渔家似故林  

春日郊居酬友人见贻  

荒斋原上掩不出动经旬忽觉草木变始知天地春方期五字逹未厌一簟贫丽句劳相勉余非乐钓纶  

问卜  

承家望一名几欲问君平自小非无志何年即有成岂能长失路争忍学归耕不拟逄昭代悠悠过此生  

蜀城春  

天涯憔悴身一望一霑巾在处有芳草满城无故人懐才皆得路失计自【`一作独`】伤春清镜不能【`一作堪`】照髩毛愁更新  

送道士于千龄游南岳  

物外与谁期人间又别离四方多事日髙岳独游时猿狖潇湘树烟波屈宋祠无因陪此去空惜鬓将衰  

入蜀赴举秋夜与先生话别  

欲怆峨嵋别中宵寝不能聼残池上雨吟尽枕前灯失计方期隠修心未到僧云门一万里应笑又担簦  

春晩懐进士韦澹  

故里花应尽江楼梦尚残半生吟欲过一命逹何难特立珪无玷相思草有兰二年春怅望不似在长安  

言懐  

干时虽苦节趋世且无机及觉知音少翻疑所业非青云如不到白首亦难归所以沧江上年年别钓矶  

秋夜兴上人别  

常时岂不别此别异常情南国初闻鴈中原未息兵暗蛩侵语歇疎磬入吟清曾聼无生说辞师话此行  

感花  

绣轭香鞯夜不归少年争惜最红枝东风一阵黄昏雨又到【`一作是`】緐华梦觉时  

秋宿天彭僧舍  

身世两相惜秋云每独兴难将尘界事话向雪山僧力善知谁许归耕又未能此懐平不得挑尽草堂灯  

秋夜僧舍闻猨  

哀猨聼未休禅景夜方幽暂得同僧静那能免客愁影揺云外树声褭月中秋曾向巴江宿当时泪亦流  

过昭君故宅  

以色静胡尘名还异众嫔免劳征战力无愧绮罗身骨竟埋青塜魂应怨画人不堪逄旧宅寥落对江滨  

过洛阳故城  

三十世皇都萧条是霸图片墙防破尽遗迹渐应无野径通荒苑髙槐映逺衢独吟人不问清冷自呜呜  

秋夕与友人同防  

章句积微功星霜二十空僻应知我少吟喜得君同月上僧归后诗成客梦中更闻栖鹤警清露滴青松  

春日登吴门  

故国望不见愁襟难暂开春潮映杨桞细雨入楼台静少人同到晴逄鴈正来长安逺于日搔首独徘徊  

湘中秋懐迁客  

兰杜晓香薄汀洲夕露緐并闻燕塞鴈独立楚人村雾散孤城上滩回曙枕喧不堪逄贾傅还欲吊湘沅  

南山旅舎与故人别【`一作商山道中`】  

一日又将【`一作欲`】暮一年看即残病知新事少老别旧交【`一作故人`】难山尽路犹险雨余春却寒那堪试【`一作更`】廻首火是长安  

东林愿禅师院  

与世渐无缘身心独了然讲销林下日腊长定中年磬絶朝斋后香焚古寺前非因送小朗不到虎谿边  

孤鴈  

湘浦离应晩边城去巳孤如何万里计只在一枝芦迥起波揺楚寒栖月映蒲不知天畔侣何处下平芜几行归去【`一作塞`】尽片影【`一作念尔`】独何之暮雨相呼失寒塘独下迟渚云低暗度闗月冷遥【`一作相`】随未必逄缯缴孤飞自可疑  

寄青城山颢禅师  

懐师不可攀师往杳防间林下谁闻法尘中只见山终年人不到尽日鸟空还曽聼无生说应怜独未还  

秋夕与王处士话别  

微灯照寂寥此夕正迢迢丹桂得已晩故山归尚遥虫声移暗壁月色动寒条此去如真隠期君试一瓢  

秋日犍为【`一作巴南`】道中【`一作途中感懐`】  

乆客厌岐路出门吟且悲平生未到处落日独行时芳草不长緑故人无【`一作难`】重期那堪更南渡乡国巳【`一作是`】天涯  

送僧归江东【`一作岐下送蒙上人归天台`】  

坐彻秦城夏行登越客船去防那有着语黙不离禅叶拥临闗路霞明近海天更寻同社侣应得虎溪边【`一作石桥云畔树应老旧房前`】  

喜友人及第  

孤吟望至公已老半生中不有同人逹兼疑此道穷只应才自薄岂是命难通尚激搏溟势期君借北风  

上巳日永崇里言懐【`一本无下五字`】  

未敢分明赏物华十年如见梦中花游人过尽衡门掩独自凭栏到日斜  

送僧归天竺  

忽忆曾栖处千近沃州别来秦树老归去海门秋汲带寒汀月禅隣贾客舟遥思清兴惬不厌石林幽  

牛渚夜泊  

烟老石矶平袁郎夜泛情数吟人不遇千古月空眀人事年年别春潮日日生无因逄谢尚风物自凄清  

送友人归江南  

渚田芳草徧共忆故山春独往沧洲暮相看白发新定过林下寺应见社中人只恐东归后难将鸥鸟亲  

过陶征君隠居  

陶令昔居此弄琴遗世荣【`一作情`】田园三畆緑轩冕一铢轻衰栁自无主白云犹可耕不随陵谷变应只有【`一作是`】髙名  

江上旅泊  

汀洲一夜泊久客半连樯尽说逄秋色多同忆故乡孤冈生晩烧独树隠回塘欲问东归路遥知隔茫  

灞上  

长安名利路役役古由今征骑少闲日緑杨无旧隂水侵秦甸濶草接汉陵深紫阁曾过处依稀白鸟沈  

寄舅  

中朝轩冕内乆絶家亲白社同孤立青云独并伸致君期折槛举职在埋轮须信尧庭草犹能指佞人  

赠休粮僧  

闻钟独不斋何事更闗懐静少人过院闲从草上堦生台无鸟下石路有云埋为忆禅中旧时犹梦百崖  

题絶岛山寺  

絶岛跨危栏登临到此难夕阳髙鸟过疎雨一钟残骇浪揺空阔灵山厌渺漫那堪更回首乡树隔云端  

读侯道华真人传  

汉皇轻万乘方士说三丹不得修心要翻知出世难茂陵春竟緑金掌曙空寒何似先生去翩翩逐彩鸾  

残【`一作叹`】花  

迟迟傍晓隂昨夜色犹深毕竟终【`一作荣`】须落堪悲古与今明年何处见尽日此时【`一作独伤`】心蜂蝶无情极残香更不寻  

题兴善寺隋松院与人期不至  

青青伊涧松移植在莲宫藓色前朝雨秋声半夜风长闲应未得暂赏亦难同不及禅栖者相看老此中  

樵者  

行山行采薇闲翦蕙为衣避世嫌山浅逄人说姓稀有时还独醉何处掩衡扉莫看棋终局溪风晩待归  

南涧耕叟  

年年南涧滨力尽志犹存雨雪朝耕苦桑麻歳计贫战添丁壮役老忆太平春见说经荒后田园半属人  

春日闲居忆江南旧业  

杜门朝复夕岂是觧谋身梦不离泉石林唯称隠沦渐谙浮世事转忆故山春南国水风暖又应生白苹  

屈原庙  

谗胜祸难防沈寃【`一作魂`】信可伤本图安楚国不是怨懐王庙古碑无字洲晴蕙有香独醒人尚笑谁与奠椒浆  

宿庐山絶顶山舍  

一磴出林端千次第看长闲如未遂暂到亦应难谷树云埋老僧窗瀑影寒自嫌心不逹向此梦长安  

王逸人隠居  

一径入千岑幽人许重寻不逄秦世乱未觉武陵深石转生寒色云归带夕隂却愁危坐久看尽暝栖禽  

申州道中  

风日凄凄乡心向此迷水分平楚阔山接故闗低客路缘火人家厌鼓鼙那堪独驰马江树穆陵西  

江上懐翠防寺空上人  

旅泛本无定相逄那可期空懐白阁夜未荅碧云诗暮雨潮生早春寒鴈到迟所思今【`一作吟`】不见乡国正天涯  

秋宿鹤林寺  

歩歩入林中山穷意未穷偏逄僧话乆转与鹤栖同烛焰风销尽兰条露湿空又须从此别江上正秋鸿  

逺望  

长为乡思侵望极即霑襟不是前山色能伤愁客心平芜连海尽独树隐云深况复斜阳外分明有去禽  

秋晩书懐  

看看秋色晩又是出门时白发生非早青云去自迟梦唯懐上国迹不到他岐以此坚吾道还无媿已知  

途中秋晩送友人归江南  

又指烟波算路岐此生多是厌羁离正逄揺落仍须别不待登临已合悲里巷半空兵过后水云初冷鴈来时扁舟未得如君去空向沧江梦所思  

巳亥歳感事  

正闻青犊起葭萌又报黄巾犯汉营岂是将皆无上畧直疑天自弃苍生沙旧戍犹传檄吴楚新春巳废耕见说圣君能仄席不知谁是请长缨  

金陵晩眺【`一作懐古`】  

苇声骚屑水天秋吟对金陵古【`一作晩`】渡头千古是非输蝶梦一轮风雨属渔舟若无仙分应须老幸有归【`一作青`】山【`一作山归`】即合休何必登临更【`一作共`】惆怅比【`一作本`】来身【`一作人`】世只如浮  

过长江贾岛主簿旧防  

雕琢文章字字精我经此处倍伤情身从谪宦方霑禄才被槌埋更有声过县巳无曾识吏到防空见旧题名长江一曲年年水应为先生万古清  

途中感懐寄青城李明府  

鳞鬛摧残志未休壮心飜是此身讐并闻寒雨多因夜不得乡书又到秋耕钓旧交吟好忆雪霜危栈去堪愁如何只是三年别君着朱衣我白头  

夏日书懐寄道友  

逹即匡邦退即耕是非何足挠平生终期道向希夷得未省心因宠辱惊转暂无当戸影雉飞时有隔林声十年惟悟吟诗句待得中原欲铸兵  

和进士张曙闻鴈见寄  

断行哀响递相催争趂髙秋作恨媒云外闗山闻独去渡头风雨见初来也知榆塞寒须别莫恋苹汀暖不廻试向富春江畔过故园犹合有池台  

鹦鹉洲即事【`一作眺望`】  

怅望春襟郁未开重吟鹦鹉益堪哀曹瞒尚不能容物黄祖何曽【`一作因`】觧爱才幽岛暖闻燕鴈去晓江晴觉蜀波来何人正得风涛便一防轻【`一作征`】防万里廻  

读留侯传【`未句缺五字`】  

覆楚讐韩势有余男儿遭遇更难如偶成汉室千年业只读圮桥一卷书翻把壮心轻尺组却烦商皓正皇储若能终始匡天子何必  

赤壁懐古  

汉室河山鼎势分勤王谁肻顾元勲不知征伐由天子唯许英雄共使君江上战余陵是谷渡头春在草连云分明胜败无寻处空聼渔歌到夕曛  

东晋  

五陵豪侠笑为儒将为儒生只读书看取不成投笔后谢安功业复何如  

秦国金陵王气全一龙正道始东迁兴亡竟不闗人事虗倚长淮五百年  

春夕【`一本下有旅懐二字`】  

水流花谢两无情送尽东风过楚城蝴蝶梦中家万里子规【`一作杜鹃`】枝上月三更故园书动经【`一作多`】年絶【`一作别`】华发春唯【`一作移`】满镜【`一作两鬓`】生自是不归归便得五湖烟景有谁争  

涧松  

寸寸凌霜长劲条路人犹笑未干霄南园桃李虽堪羡争奈春残又寂寥  

湘中【`一作謡`】  

苍山遥遥江潾潾路傍老尽没【`一作无`】闲【`一作一问`】人王孙不见草空緑惆怅渡头春复春  

烟愁雨细云防防杜兰香老三湘清故山望断不知处鶗鴂【`一作鷤鵊`】隔花时一声  

续纪汉武【`一作读汉武内传`】  

分明三鸟下储胥一觉钧天梦不如争那白头方士到茂陵红叶巳萧疎  

陇上逄江南故人  

三声戍角邉城暮万里乡心塞草春莫学少年轻逺别陇闗西少向东人  

夷【`一作巴`】陵夜泊  

家依楚塞穷秋别身逐孤舟万里行一曲巴歌半江月便应消得二毛生  

橹声  

烟外桡声逺天涯幽梦廻争知江上客不是故乡来  

海棠图  

海棠花底三年客【`一作住`】不见【`一作觉`】海棠花盛开却向江南看【`一作见`】图画始慙虗到蜀城来  

云  

得路直为霖济物不然闲共鹤忘机无端却向阳台畔长送襄王暮雨归  

过二妃庙  

残阳楚水畔独吊舜时人不及庙前草至今江上春  

送友人  

豋髙迎送逺春恨并依依不得沧洲信空看白鹤归  

声  

欢戚犹来恨不平此中髙下本无情韩娥絶唱唐衢哭尽是人间第一声  

放鹧鸪【`一作鸂`】  

秋入池塘风露防晓开笼槛看初飞满身金翠画不得无限烟波何处归  

泉  

逺辞岩窦泻潺潺静拂云根别故山可惜寒声留不得旋添波浪向人间  

巫山旅别  

五千里外三年客十二前一望秋无限别魂招不得夕阳西下水东流  

幽兰  

幽植众寜【`一作能`】知芬芳只暗持自无君子佩未是国香衰白露霑长早春风【`一作青春`】到每迟不如【`一作知`】当路草芬馥欲何为  

读庾信集  

四朝十帝尽风流建业长安两醉游唯有一篇杨桞曲江南江北为君愁  

过绣岭宫  

古殿春残緑野隂上皇曾此驻泥金三城帐属升平梦一曲铃闗怅望心苑路暗迷香辇絶缭垣秋断草烟深前朝旧物东流在犹为年年下翠岑  

巴山道中除夜书懐  

迢遰三巴路羇危万里身乱山残雪夜孤烛异乡人渐与肉逺转于僮仆亲那堪正漂泊眀日歳华新  

题净众寺古松  

百尺森疎倚梵台昔人谁见此初栽故园未有偏堪恋浮世如闲即合来天暝岂分苍翠色岁寒应识栋梁材清隂可惜不驻【`一作嗟住不`】得归去暮城空首回  

折杨栁  

朝朝车马如蓬转处处江山待客归若使人间少离别杨花应合过春飞  

七夕  

年年七夕渡瑶轩谁道秋期有泪痕自是人间一周岁何妨天上只黄昏  

泛楚江  

九重城外家书逺百里洲前客棹还金印碧幢如见问一生安稳是长闲  

初过汉江  

防阳好向岘亭防人物萧条值歳阑为报习家多置酒夜来风雪过江寒  

题授阳镇路  

越鸟巢边溪路断秦人耕处洞门开小桃花发春风起千里江山一梦回  

初识梅花  

江北不如南地暖江南好断北人肠燕脂桃颊棃花粉共作寒梅一靣妆  

江雨望花  

细雨满江春水涨好风留客野梅香避秦不是无归意一度逢花一断肠  

## 御定全唐诗卷六百八十  

韩偓  

韩偓字致光【`一作尧`】京兆万年人龙纪元年擢进士第佐河中幕府召拜左拾遗累迁谏议大夫歴翰林学士中书舍人兵部侍郎以不附朱全忠贬濮州司马再贬荣懿尉徙邓州司马天祐二年复原官偓不赴召南依王审知而卒翰林集一卷香籨集三卷今合编四卷  

雨后月中玉堂闲坐  

银台直北金銮外暑雨初晴皓月中唯对松篁听刻漏【`一作漏刻`】更无尘土翳虚空緑香熨齿冰盘果清冷侵肌水殿风夜乆忽闻铃索动玉堂西畔响丁东【`禁署严密非本院人虽有公事不敢遽入至于内夫人宣事亦先引铃每有文书即内臣立于门外铃声动本院小判官出受受讫授院使院使授学士`】  

六月十七日召对自辰及申方归夲院  

清署帘开散异香恩深咫尺对龙章花应洞里寻常【`一作`】  

【`常时`】发日向壶中特地长坐乆忽疑【`一作惊`】槎犯斗归来兼恐海生桑如今冷笑东方朔唯用诙谐侍汉皇  

与吴子华侍郎同年玉堂同直懐恩【`一作昔`】叙因成长句四韵兼呈诸同年  

往年莺谷接清尘今日鼇山作侍臣二纪计偕劳笔研【`余与子华俱乆困名场`】一朝宣入掌丝纶声名烜赫文章士金紫雍容富贵身绛帐恩深无路报【`一作报路`】语余相顾却酸辛和吴子华侍郎令狐昭化舎人叹白菊衰谢之絶次用夲韵  

正怜香雪披【`一作飞`】千片忽讶残霞覆一丛【`此花将谢却有红色`】还似妖姬长年后酒酣双脸却微红  

中秋禁直  

星斗疎明禁漏残紫泥封后独凭防露和玉屑金盘冷月射珠光贝阙寒天衬楼台笼苑外风吹歌管下云端长卿祗为长门赋未识君臣际防难  

侍宴  

蠭黄蝶粉两依依狎宴临春日正迟宻防不教江令醉丽华【`一作贵妃`】微笑认皇慈  

锡宴日作【`是岁大稔内出金币赐百官充观稼宴学士院别赐越绫百匹委京局句当后宰相一日宴于兴化亭`】  

玉衔花马蹋香【`一作天`】街诏遣追欢绮席开中使押从天上去【`是日在外四学士排门齐入同进状辞赴宴所奉宣差学士院使二人押去`】外人知自日边来臣心浄比漪涟水圣泽深于防灎杯才有异恩颁稷契已将优礼及邹枚清商适【`一作迥`】向梨园降妙妓新行峡雨回不敢通宵离禁直晚乗残醉入银台【`当直学士二人至晚学士院使二人却押入直余四人在外可以卜夜内臣去外知熟间丞郎给舍多来突宴余是日当直故有是句`】  

宫栁  

莫道秋来芳意违宫娃犹似妬蛾睂幸当玊辇经过处不怕金风浩荡时草色长承垂地叶日华先动映楼枝涧松亦有凌云分争似移根太液池  

苑中  

上苑离宫处处迷相风髙与露盘齐金阶铸出狻猊立玉树雕成狒狇【`一作秝狒一作翡翠`】啼外使调鹰初得按【`五方外按使以鹰隼初调习始能擒获谓之得按`】中官过马不教嘶【`上每乗马必阉官驭以进谓之过马既乗之而后蹀嘶鸣`】笙歌锦绣云霄里独许词臣醉似泥  

从猎三首  

猎犬谙斜路宫嫔识认【`一作画`】旗马前双兎起【`一作走`】宣尔【`一作示`】羽林儿  

小镫狭秋【`一作鞭`】鞘鞍轻妓细腰有时齐走马也学唱交交  

蹀躞巴陵【`一作驲`】骏毰毸碧野鸡忽闻仙乐动赐酒玉偏提  

辛酉岁冬十一月随驾幸岐下作  

曵裾谈笑殿西头忽聼征铙从冕旒凤盖行时移紫气鸾旗驻处认皇州晓题御服颁羣吏夜发宫嫔诏列侯雨露涵濡三百载不知谁拟杀身酬  

冬至夜作【`天复二年壬戌随驾在凤翔府`】  

中宵忽见动葭灰料得南枝有早梅四野便应枯草緑九重先觉冻云开隂冰莫向河源塞阳气今从地底回不道惨舒无定分却忧蚊响又成雷  

秋霖夜忆家【`随驾在凤翔府`】  

垂老何时见弟兄背灯愁【`一作悲`】泣到天明不知短髪能多少一滴秋霖白一茎  

恩赐樱桃分寄朝士【`在岐下`】  

未许莺偷出汉宫上林初进半金笼蔗浆自透银杯冷朱实相辉玊椀红俱有乱离终日恨贵将滋味片时同霜威食檗应难近宜在纱窗绣戸中  

出官经硖石县【`天复三年二月二十二日`】  

谪宦过东畿所抵州名濮【`是月十一日贬濮州司马`】故里欲清明临风堪恸哭溪长栁似帷山暖花如醭逆旅讶簮裾【`南路以乆无儒服经过皆相聚悲喜`】野老悲陵谷暝鸟影连翩惊狐尾纛簌【`一作`】遬尚得佐方州信是皇恩沐  

访同年虞部李郎中【`天复四年二月在湖南`】  

防蹇相寻犯雪泥厨烟未动日平西门庭野水防褷鹭邻里短墙咿喔鸡未入庆霄君择肉畏逄华毂我吹韲地炉贳酒成狂醉更觉襟懐得防齐  

赠渔者【`在湖南`】  

个侬居处近诛茅枳棘篱兼用荻梢尽日风扉从自掩无人筒钓是谁抛城方四面墙隂直江阔中心水脉防我亦好闲求老伴莫嫌迁客且论交  

春阴独酌寄同年虞部李郎中【`在湖南`】  

春阴漠漠土脉润春寒微微风意【`一作气`】和闲嗤入甲奔竞态醉唱落调渔樵歌诗道揣量疑可进宦情刓缺转无多酒酣狂兴依然在其奈干茎鬓雪何  

奉和峡州孙舍人肇荆南重围中寄诸朝士二篇时李常侍洵严谏议李起居殷衡李郎中冉皆有继和余乆有是债今至湖南方暇牵韵  

敏手何妨误汰金敢懐私忿斆羊斟直应宣室还三接未必丰城便陆沈炽炭一炉真玊性浓霜千涧老松心私恩尚有捐躯誓况是君恩万倍深  

征途安敢更迁延冒入重围势使然众果却应存苦李五缾惟恐竭甘泉多端莫撼三珠树宻防寻遗七寳鞭黄篾舫中梅雨里野人无事日髙眠  

雪中过重湖信笔偶题【`一作成`】  

道方时险拟如何谪去甘心隠薜萝青草湖将天暗合白头浪与雪相和旗亭腊酎逾年熟水国春寒【`一作帆`】向晚多处困不忙仍不怨醉来唯是欲傞傞  

寄湖南从事  

索寞襟懐酒半醒无人一为解余酲岸头栁色春将尽船背雨声天欲明去国正悲同旅雁隔江何忍更啼莺莲花幕下风流客试与温存谴逐情  

翫水禽【`在湖南醴陵县作`】  

两两珍禽溪翠衿红掌净无泥向阳眠处莎成毯蹋水飞时浪作梯依倚雕梁轻社燕抑扬金距笑晨鸡劝君细认渔翁意莫遣絙罗误穏栖  

早翫雪梅有懐亲属  

北陆才变南枝花已开无人同怅望把酒独裵回冻白雪为伴寒香风是媒何因逄越使肠断谪仙才  

欲明  

欲明篱被风吹倒过午门因客到开忍苦可能遭鬼笑息机应免致鸥猜岳僧互乞新诗去酒保频徴旧债来唯有狂吟与沈饮时时犹自触灵台  

梅花  

梅花不肯傍春光自向深冬着【`一作有`】艳阳龙笛逺吹胡地月燕钗初试汉宫妆风虽强暴飜添思雪欲侵凌更助香应笑暂时桃李树盗天和气作年芳  

小隠  

借得茅斋岳麓西拟将身世老锄犂清晨向市烟含郭寒夜归村月照溪炉为窗明僧偶坐松因雪折鸟惊啼灵椿朝菌由来事却笑庄生始欲齐  

曛黑  

古木侵天日已沈露华凉冷润衣襟江城曛黑人行【`一作行人`】絶唯有啼乌伴夜碪  

晓日  

天际霞光入水中水中天际一时红直须日观三更后【`日观峯半夜见日`】首送金乌上碧空  

醉着  

万里清江万里天一村桑柘【`一作花栁`】一村烟渔翁醉着无人唤过午醒来雪满船  

栁  

一笼金线拂弯桥防被儿童损细腰无奈灵和标格在春来依旧褭长条  

病中初闻复官二首  

抽毫连夜侍明光执靮三年从省方烧玉谩劳曾歴试铄金寜为欠周防也知恩泽招谗口还痛神祗误直肠闻道复官飜涕泗属车何在水茫茫  

又挂朝衣一自惊始知天意重推诚青云有路通还去白髪无私健亦生曾避暖池将浴凤却同寒谷乍迁莺宦途崄终难测穏泊渔舟隠姓名  

早起五言三韵  

万树绿杨垂千般黄鸟语庭花风雨余岑寂如村坞依依官渡头晴阳照行旅  

家书后批二十八字【`在醴陵时闻家在登州`】  

四序风光总是愁鬓毛衰防涕横【`一作还`】流此书未到心先到想在【`一作见`】孤城海岸头  

湖南梅花一冬再发偶题于花援  

湘浦梅花两度开直应天意别栽培玉为通体依稀见香号返魂容易廻寒气与君霜里退阳和为尔腊前来夭桃莫倚东风势调鼎何曾用不材  

即目【`一作日`】二首  

万古离懐憎物色防生愁绪溺风光废城沃土肥春草野渡空船荡夕阳倚道向人多胍胍为情因酒易伥伥宦途弃掷须甘分廽避红尘是所长  

动非求进静非禅咋舌吞声过十年溪涨浪花如积石雨晴云叶似连钱干戈岁乆谙戎事枕簟秋凉减夜眠攻苦惯来无不可寸心如水但澄鲜  

净兴寺杜鹃一枝繁艳无比  

一园红艳醉坡陀自地【`一作蔕`】连梢簇蒨罗蜀魄未归长滴血祗应偏滴此丛多  

花时与钱尊师同醉因成二十字  

桥下浅深水竹间红白花酒仙同避世何用厌长沙  

避地  

西山爽气生襟袖南浦离愁入梦魂人泊孤舟青草岸鸟鸣髙树夕阳村偷生亦似符天意未死深疑负国恩白面儿郎犹巧宦不知谁与正乾坤  

息兵  

渐觉人心望息兵老儒希觊见澄清正当困辱殊轻死已过艰危却恋生多难始应彰劲节至公安肯为虚名暂时胯下何须耻自有苍苍鉴赤诚  

翠碧鸟【`以上竝在醴陵作`】  

天长水逺【`一作阔`】罗稀保得重重翠碧【`一作羽`】衣挟弹小儿多害物劝君莫近市朝【`一作五陵`】飞  

赠孙仁夲尊师【`在袁州`】  

齿如冰雪髪如黳防百年来醉似泥不共世人争得失卧牀前有上天梯  

乙丑岁九月在萧滩镇驻泊两月忽得商马【`一夲无此二字`】杨迢员外书贺余复除戎曹依旧承防还缄后因书四十字  

旅寓在江郊秋风正寂寥紫泥虚宠奬白发已渔樵事往凄凉在时危志气销若为将朽质犹拟杖于朝丙寅二月二十二日抚州如归馆雨中有懐【`一作简`】诸朝客  

凄凄恻恻又微嚬欲话羇愁【`一作游`】忆故人薄酒旋醒寒彻夜好花虚谢雨藏春萍蓬已恨【`一作自怜海上`】为逋客江岭那知见【`一作犹喜天涯寄`】侍臣未必交情系贫富柴【`一作`】门自古少车尘  

三月二十七日自抚州往南城县舟行见拂水蔷薇因有是作  

江中春雨波浪肥石上野花枝叶痩枝低波髙如有情浪去枝留如力鬬緑刺红房战褭时吴娃越艳醺酣后且将浊酒伴清吟酒逸吟狂轻宇宙  

荔枝三首【`丙寅年秋到福州自此后竝福州作`】  

方不许贡珍奇宻诏唯教进荔枝汉武碧桃争比得枉令方朔号偷儿  

封开玉笼鸡冠湿【`一作涩`】叶衬金盘鹤顶鲜想得佳人微啓【`一作露`】齿翠钗先取一双【`一作枝`】悬  

巧裁霞【`一作绛`】片裹神浆崖蜜天然有异香应是仙人金掌露结成冰入蒨罗嚢  

寄上兄长  

两地支离路八千襟懐凄怆鬓苍然乱来未必长团防【`一作聚`】其奈而今更长年  

寳劒  

困极还应有甚【`一作日`】通难将粪壌【`一作尘土`】掩神踪斗间紫气分明后擘地成川看化龙【`一作但教出得丰城后不是延津亦化龙`】  

登南神光寺墖院【`一夲题作登南台僧寺`】  

无奈离肠日【`一作易`】九回强摅离抱立髙台中华地向城边尽外国云从防上来四序有花长见雨一冬无雪却闻雷日【`一作南`】宫紫气生冠冕【`一作盖`】试望扶桑病眼开  

两贤  

卖卜严将卖饼孙两贤髙趣恐难伦而今若有逃名者应被品流呼差【`一作俗`】人  

再思  

暴殄由来是片时无人向此略迟疑流金铄石玊长润败栁凋花松不知但保行藏天是证莫矜纤巧鬼难欺近来更得穷经力好事临行亦再思  

有瞩  

晚凉闲歩向江亭默默看书旋旋行风转滞防狂得势潮来诸水寂无声谁将覆辙询长防愿把棼丝属老成安石本懐经济意何妨一起为苍生  

秋深闲兴  

此心兼笑野云忙甘得贫闲味甚长病起乍尝新橘柚秋深初换旧衣裳晴来喜鹊无穷语雨后寒花特地香把钓覆棊兼举白不离名教可颠狂  

故都  

故都遥想草萋萋上帝深疑亦自迷塞雁已侵池籞宿宫鸦犹恋女墙啼天涯烈士空垂涕地下强魂必噬脐掩鼻计成终不觉冯驩无路斆鸣鸡  

梦仙  

紫霄宫阙五云芝九级坛前再拜时鹤舞鹿眠春草逺山髙水阔夕阳迟每嗟阮肇归何速深羡张骞去不疑澡练纯阳功力在此心唯有玉皇知  

赠吴顚尊师【`丙寅年作`】  

饮酒经何代休粮度此生迹应常自浼顚亦强为名道若千钧重身如一羽轻毫厘分象纬袒跣揖【`一作谒`】公卿狗窦号光逸渔阳裸祢衡笑雷冬蛰震岩电夜珠明月魄【`一作滑`】侵簮【`一作檐`】冷江光逼【`一作映`】屐清半酣思救世一手拟扶倾击地嗟衰俗看天贮不平自縁懐气义可是计烹亨议论通三教年顔称五更老狂人不厌密行鬼应惊未识心相许开襟语便诚伊余常仗义愿拜十年兄  

送人弃官入道  

仙李浓隂润皇枝蜜叶敷俊才轻折桂防径取纡朱断绁三清路扬鞭五逹衢侧身期破的缩手待呼卢社稷俄如缀雄豪讵守株忸怩非壮志摆脱是良图尘土留难住缨緌弃若无心归大道囬首笑吾徒酒律应难忘诗魔未肯徂他年如拔宅为我指清都  

## 御定全唐诗卷六百八十一  

韩偓  

感事三十四韵【`丁卯已后`】  

紫殿承恩岁金銮入直年人归三防路日过八花砖鸳鹭皆廻席臯蘷亦慕羶庆霄舒羽翼尘世有神仙虽遇河清圣慙非岳降贤皇慈容散拙公议逼陶甄江总参文防陈暄侍狎筵腐儒亲帝座太史认星躔侧弁聆神算濡毫俟宻宣宫司持玉研书省擘香笺【`宫司书省皆宫人职名`】唯理心无党怜才膝屡前焦劳皆实録宵旰岂虚传始议新尧厯将期整舜【`上自出东内幽辱励心庶政延接丞相之暇日在直学士询以理道将致升平`】去梯言必尽仄席意弥坚上相思惩恶中人讵省鹿穷唯觝触急且防猭夲是谋赊死因之致刼迁氛霾言下合日月暗中悬恭显诚甘罪韦平亦恃权畏闻巢幕险寜寤积薪然谅直寻钳口奸纎益比肩晋谗终不解鲁瘠竟难痊祗拟诛黄皓何曾识霸先嗾獒  

飜丑正养虎欲求全万乗烟尘里千官剑防边斗魁当北坼地轴向西偏袁董非徒尔师昭岂偶然中原成刼火东海遂桑田溅血慙嵇绍迟行笑禇渊四夷同效顺一命敢虚捐山岳还青耸穹苍旧碧鲜独夫长啜泣多士已忘筌郁郁空狂呌微微防病癫丹梯倚寥廓终去问青天  

向隅  

守道得途迟中兼遇乱离刚肠成绕指髪转垂丝客路少安处病牀无穏时弟兄消息絶独敛向隅睂  

社后  

社后重阳近云天澹薄间目随棊客静心共睡僧闲归鸟城衔日残虹雨在山寂寥思晤语何夕欵柴闗  

息虑  

息虑狎羣鸥行藏合自由春寒宜酒病夜雨入乡愁道向危时见官因乱世休外人相待浅独説济川舟  

早起探春  

句芒一夜长精神腊后风头已见春烟栁半眠藏利脸雪梅含笑绽香唇渐因闲暇思量酒必怨颠狂泥摸人若个髙情能似我且应欹枕睡清晨  

味道  

如含瓦砾竟何功痴黠相兼似得中心系是非徒怅望事须光景旋虚空升沈不定都如梦毁誉无恒却要聋弋者甚多应扼腕任他闲处指鸿  

秋郊闲望有感  

枫叶微红近有霜碧云秋色满吴乡鱼冲骇浪雪鳞健鸦闪夕【`一作残`】阳金背光心为感恩长惨慼鬓縁经乱早苍浪可怜广武山前语楚汉寜【`一作虚`】教作战场  

李太舍池上玩红薇醉题  

花低池小水泙泙花落池心片片轻酩酊不能羞白鬓颠狂犹自睠红英乍为旅客顔常厚每见同人眼暂明京洛园林【`一作林园`】归未得天涯相顾一含情  

余寓汀州沙县病中闻前郑左丞璘随外镇举荐赴洛兼云继有急徴旋见脂辖因作七言四韵戏以赠之或冀其感悟也【`已已年`】  

莫恨当年入用迟通材何处不逄知桑田变后新舟檝华表归来旧路岐公干寂寥甘坐废子牟欢抃促行期移都已改侯王第惆怅沙堤别筑基  

又一絶请为申逹京洛亲交知余病废  

鬓惹新霜耳旧聋眼昏腰曲四肢风交亲若要知形岚嶂烟中折臂翁  

梦中作  

紫宸初啓列鸳鸾直向龙墀对揖班九曜再新环北极万方依旧祝南山礼容肃睦缨緌外和气熏蒸劒履间扇合却循黄道退庙堂谈笑百司闲  

已已年正月十二日自沙县抵邵武军将谋抚信之行到才一夕为闽相急脚相召却请赴沙县郊外泊船偶成一篇  

访戴船回郊外泊故乡何处望天涯半明半暗山村日自落自开江庙花数醆緑醅桑落酒一瓯香沫火前茶【`缺二句`】  

建谿滩波心目惊余平生溺奇境今则畏怯不暇因书二十八字  

长贪山水羡渔樵自笑扬鞭趁早朝今日建谿惊恐后李将军画也须烧  

自沙县抵龙【`一作尤`】溪县值泉州军过后村落皆空因有一絶【`此后庚午年`】  

水自潺湲日自斜尽无鸡犬有鸣鸦千村万落如寒食不见人烟空见花  

此翁【`此后在桃林场`】  

髙阁羣公莫忌侬侬心不在宦名中严光一唾垂緌紫何三遗大带红金劲任从千口铄玉寒曾试几炉烘唯应鬼眼兼天眼窥见行藏信此翁  

失鹤  

正怜标格出华亭况是昻藏入相经碧落顺风初得志故巢因雨却闻腥几时翔集来华表每日沈吟看画屏为报鸡羣虚嫉妬红尘向上有青  

卜隠  

屏迹还应减【`一作识`】是非却忧蓝玉又光辉桑梢出舍蚕初老栁絮葢溪鱼正肥世乱岂容长惬意景清还觉易防机世间华美无心问藜藿充肠苎作衣  

晨兴【`一作起`】  

晓景山河爽闲居巷陌清已能消滞念兼得散余酲汲水人初起回灯燕暂惊放懐殊未【`一作不`】足圆隙已尘生  

暴雨  

电尾烧黑云雨脚飞银线急点溅池心微烟昏水面气凉氛祲消暑退松篁健丛蓼亚赪茸擎荷飜緑扇风期谁与同逸趣余探徧欲去更迟留胸中乆交战  

山院避暑  

行乐江郊外追凉山寺中静隂生晚緑寂虑延清风运塞地维窄气苏天宇空何人识幽抱目送鸿  

闲兴  

景寂有味韵髙无俗情他山冰雪觧此水波澜生影重验花宻滴稀知酒清忙人常扰扰安得心和平  

漫作二首  

暑雨洒和气香风吹日华瞬龙惊汗漫翥凤綷云霞悬圃珠为树天池玉作砂丹霄能几级何必待乗槎黍谷纯阳入鸾霄瑞彩生岳灵分正气仙卫借神兵汚俗迎风变虚懐遇物倾千钧将一羽轻重在平衡  

腾腾  

八年流落醉腾腾防检行藏喜不胜乌帽素餐兼施药前生【`一作身`】多恐是医僧  

寄隠者  

烟郭云扃路不遥懐贤犹恨太迢迢长松夜落钗千股小港春添水半腰已约病身抛印绶不嫌门巷似【`一作是`】渔樵渭滨晦迹南阳卧若比吾徒更寂寥  

闲居  

厌闻趋竞喜闲居自种芜菁亦自锄麋鹿跳梁忧触拨鹰鹯抟击恐麤疎拙谋却为多循理所短深慙尽信书刀尺不亏绳墨在莫疑张翰恋鲈鱼  

僧影  

山色依然僧已亡竹间踈磬隔残阳智灯已灭余空烬犹自光明照十方  

洞庭玩月  

洞庭湖上清秋月月皎湖寛万顷霜玊椀深沈潭底白金杯细碎浪头光寒惊乌鹊离巢噪冷射蛟螭换窟藏更忆瑶台逄此夜水晶宫殿挹琼浆  

赠隠逸  

静景须教静【`一作隠`】者寻清狂何必在山隂蠭穿窗纸尘侵研鸟鬬庭花露滴琴莫【`一作方`】笑乱离方【`一作才`】解印犹胜颠蹶未抽簪筑金总【`一作所一作诱`】得非名士况是无人解筑金  

南浦  

月若半环云若吐髙楼帘卷当南浦应是石城【`一作矶`】艇子来两桨吚哑过花坞正值连宵酒未醒不宜此际兼微雨直教笔底有文星亦应难状分明苦  

桃林场客舍之前有池半亩木槿栉比阏水遮山因命仆夫运斤梳沐豁然清朗复覩太虚因作五言八韵【`一夲题下有以记之三字`】  

插槿作藩篱丛生覆小池为能妨逺目因遣去闲枝邻叟偷来赏栖禽欲下疑虚空无障处防闭有开时苇鹭怜潇洒防畏日【`一作赫`】曦稍寛春水面尽见晚山睂岸穏人偷【`一作垂`】钓阶明日上基【`一作棊`】世间多弊【`一作少`】事事事要良医  

中秋寄杨学士【`一作中秋永夕奉寄杨学士兄弟`】  

鳞差甲子渐衰迟依旧年年困乱离八月夜长乡思切鬓邉添得几茎丝  

寄禅师  

他心明与此心同妙用忘言理暗通气运隂阳成世界水浮天地寄虚空刼灰聚散铢锱黑日御奔驰茧栗红万物尽遭风鼓动唯应禅室静无风  

清兴  

隂沈天气连翩醉摘索花枝料峭寒拥鼻绕廊吟看雨不知遗却竹皮冠  

深院  

鹅儿唼啑栀黄觜凤子轻盈腻粉腰深院下帘人昼寝红蔷薇架【`一作映`】碧芭蕉  

凄凄  

深将宠辱齐往往亦凄凄白日知丹抱青云有旧蹊嗜咸凌鲁济恶洁助泾泥风雨今如晦堪怜报晓鸡  

火蛾  

阳光不照临积隂生此类非无惜死心奈有灭明【`一作趋炎`】意妆【`一作须`】穿粉焰焦翅扑兰膏沸为尔一伤嗟自弃非天弃  

信笔  

春风狂似虎春浪白于鹅栁宻藏烟易松长见日多石崖【`一作生涯`】采芝叟乡俗摘茶歌道在无伊郁天将奈尔何  

雷公  

闲人倚柱笑雷公又向深山霹怪松必若有苏天下意何如惊起武侯龙  

船头  

两岸緑芜齐似翦掩映云山相向晚船头独立望长空日艳波光逼人眼  

喜凉  

炉炭烧人百疾生凤狂龙躁减心情四山毒瘴乾坤浊一簟凉风世界清楚调忽惊凄玉柱汉宫应已湿金茎豪强顿息蛙唇吻爽利重新鹘眼睛穏想海槎朝犯斗健思胡马夜飜营东南亦是中华【`一作原`】分蒸郁相凌太不平  

天鉴  

何劳謟笑学趋时务实清修胜用机猛虎十年揺尾立苍鹰一旦醒心飞神依正道终潜衞天鉴衷肠竞不违事歴艰难人始重九层成后喜从微  

江岸闲歩【`此后壬申年作在南安县`】  

一手擕书一杖笻出门何处觅情通立谈禅客传心印坐睡渔师着背蓬青布旗夸千日酒白头浪吼半江风淮隂市里人相见尽道途穷未必穷  

野塘  

侵晓乗凉偶独来不因鱼跃见萍开卷荷忽被微风触泻下清香露一杯  

余卧疾深村闻一二郎官今称继使闽越笑余迂古潜于异乡闻之因成此篇  

枕流方采北山薇驿骑交迎市道儿雾豹祗忧无石室泥防唯要有洿池不羞莽卓黄金印却笑羲皇白接防莫负美名书信史清风埽地更无遗  

安贫  

手风慵【`一作难`】展一行书眼暗休寻九局图窗里【`一作外`】日光飞野马案头【`一作前`】筠管长蒲卢谋身拙为安蛇足报国危曾捋虎须举世可能无默识未知谁拟试齐竽  

残春旅舎  

旅舍残春宿雨晴恍然心地忆咸京树头蠭抱花须落池面鱼吹栁絮行禅伏诗魔归净域酒冲愁阵出奇兵两梁免被尘埃汚拂拭朝簮待眼明  

鹊  

偏承雨露润毛衣黑白分明众所知髙处营巢亲凤阙【`一作阁`】静时闲语上龙墀化为金印新祥瑞飞向银河旧路岐莫怪天涯栖不稳托身须是万年枝  

露  

鹤非【`一作飞`】千岁饮犹难莺舌偷含岂自安光湿最宜丛菊亚荡揺无奈緑荷干名因霈泽随天睠分与浓霜保岁寒五色呈祥须得处戛云仙掌有金盘  

赠僧  

尽说归山避战尘几人终肯别嚣氛缾添涧水盛将月衲挂松枝惹得云三接旧承前席遇一灵今用戒香熏相逄莫话金銮事触拨伤心不愿闻  

感旧  

省趋阁侍貂珰指座深恩刻寸肠秦苑已荒空逝水楚天无恨更斜阳时昏却笑朱直事过方闻鎻骨香入室故寮流落尽路人惆怅见灵光  

八月六日作四首  

日离黄道十年昏敏手重开造化门火帝动炉销剑防风师吹雨洗乾坤左牵犬马诚难测右袒簮缨最负恩丹笔不知谁定罪莫留遗迹怨神孙  

金虎挻灾不复论搆成狂猘犯车尘御衣空惜侍中血国玺几危皇后身图霸未能知盗道饰非唯欲害仁人黄旗紫气今仍旧免使老臣攀画轮  

簮裾皆是汉公卿尽作锋铓劒血腥显负旧恩归乱主难教新国用轻刑穴中狡兔终须尽井上婴儿岂自宁底事亦疑惩未了更应书罪在泉扃  

坐看包藏负国恩无才不得预经纶袁安坠睫寻忧汉贾谊濡毫但过秦威凤鬼应遮矢射灵犀天与隔埃尘隄防瓜李能终始免媿于心负此身  

驿歩【`癸酉年在南安县`】  

暂息征车病眼开况穿松竹入楼台江流灯影向东去树逓雨声从北来物近刘舆招垢腻风经庾亮汚尘埃髙情自古多惆怅頼有南华养不材  

访隠者遇沈醉书其门而归  

晓入江村觅钓翁钓翁沈醉酒缸空夜来风起闲花落狼藉柴门鸟径中  

疎雨  

疎雨从东送疾雷小庭凉气净莓苔卷帘燕子穿人去洗研鱼儿触手来但欲进贤求上赏唯将拯溺作良媒戎衣一挂清天下傅野非无济世才  

南安寓止  

此地三年偶寄家枳篱茅厰【`一作屋`】共桑麻蝶矜翅暖徐窥草蠭倚身轻凝【`去声`】看花天近函关屯瑞气水侵吴甸浸晴霞岂知卜肆严夫子潜指星机认海槎  

十月七日早起作时气疾初愈  

疾愈身轻觉数通山无岚障海无风阳精欲出【`一作去`】隂精落天地包含紫气中  

有感  

坚辞羽葆与吹铙翻向天涯困系匏故老未曾忘炙背何人终拟问苞茅融风渐暖将回雁滫【`一作涤`】水犹腥近斩蛟万里闗山如咫尺女牀唯待凤归巢  

观鬬鸡【`一作鸡鬬`】偶作  

何曾解报稻粱恩金距花冠气遏云白日枭鸣【`一作鸱枭`】无意问唯将芥羽害同羣  

蜻蜓  

碧玉眼睛云母翅轻于粉蝶痩于蠭坐来迎【`一作并`】拂波光乆岂【`一作可`】是殷勤为【`一作恋`】蓼丛  

即日  

书墙暗记移花日洗瓮先知醖酒期须信闲人有忙事早来冲雨觅渔师  

寄邻庄道侣  

闻说经旬不啓闗药窗谁伴醉开顔夜来雪压村前竹賸见溪南几尺山  

初赴期集  

轻寒着背雨凄凄九陌无尘未有泥还是平时旧滋味慢垂鞭袖过街西  

惜花  

皱【`一作毵`】白离情髙处切腻香【`一作红`】愁态静中深眼随片片沿流去恨满枝枝被雨淋【`一作侵`】总得遮苔犹慰意若教汚更伤心临轩【`一作阶`】一醆悲春酒明日池塘是绿隂  

半醉  

水向东流竟不回红顔白髪逓相催壮心暗逐髙歌尽往事空因半醉来云护雁霜笼澹月雨连莺晓落残梅西楼怅望芳菲节处处斜阳草似苔  

春尽  

惜春连日醉昏昏醒后衣裳见酒防细水浮【`一作漾`】花归别涧【`一作浦`】断云含雨入孤村人闲易有【`一作得`】芳时恨地胜【`一作逈`】难招自古魂慙媿流莺相厚意清晨犹为到西园  

睡起  

睡起墙隂下药防瓦松花白闭柴闗断年不出僧嫌癖逐日无机鹤伴闲尘土莫寻行止处烟波长在梦魂间终撑舴艋称渔叟赊买湖心一崦山  

寄友人  

伤时惜别心交加搘颐一向千咨嗟旷野风吹寒食月广庭烟着黄昏花长拟醺酣遗世事若为局促问生涯夫君亦是多情者几处将愁殢酒家  

见别离者因赠之  

征人草草尽戎装征马萧萧立路傍尊酒阑珊将逺别秋山迤逦【`一作逶`】更斜阳白髭兄弟中年后瘴海程途万里长曾向天涯懐此恨见君呜咽更【`一作倍`】凄凉  

伤乱  

岸上花根总倒垂水中花影几千枝一枝一影寒山里野水野花清露时故国几年犹战鬪异乡终日见旌旗交亲流落身羸病谁在谁亡两不知  

南亭  

每日在南亭南亭似僧院人语静先闻鸟啼深不见松痩石棱棱山光溪淀淀壍蔓坠长茸防花垂小蒨行簮隠士冠卧读先贤传更有兴来时取琴弹一编  

太平谷中玩水上花  

山头水从云外落水面花自山中来一溪红点我独惜几树蜜房谁见开应有妖魂随暮雨岂无香迹在苍苔凝眸不觉斜阳尽忘逐樵人蹑石囘  

雨  

坐来簌簌山风急山雨随风暗原隰树带繁声出竹间溪将大点穿篱入饷妇寥翘布领寒牧童拥肿蓑衣湿此时髙味【`一作咏`】共谁论拥【`一作掩`】鼻吟诗空伫立  

幽独  

幽独起侵晨山莺啼更早门巷掩萧条落花满芳草烟和魂共逺春与人同老默默又依依凄然此懐抱  

江行  

浪蹙青山江北岸云含黑雨日西边舟人偶语忧风色行客无聊罢昼眠争似槐花九衢里马蹄安穏慢垂鞭  

汉江行次  

村寺虽深已暗知幡竿残日迥依依沙头有庙青林合驿歩无人白鸟飞牧笛自由随草逺渔歌得意扣舷归竹园相接春波暖痛忆家乡旧钓矶  

偶题  

俟时轻进固相妨实行丹心仗彼苍萧艾转肥兰蕙痩可能天亦妬馨香  

湖南絶少含桃偶有人以新摘者见惠感事伤懐因成四韵  

时节虽同气殊不知堪荐寝园无合充凤食留三防谁许莺偷过五湖苦笋恐难同象匕【`秦中为樱笋之防乃三月也`】酪浆无复莹蠙珠【`湖南无牛酪之味`】金銮岁岁长宣赐忍泪看天忆帝都【`每岁初进之后先宣赐学士`】  

隰州新驿  

盛徳已图形胡为忽搆兵燎原虽自及诛乱不无名掷鼠湏防误连鸡莫惮惊夲期将系虏末防但婴城肘腋人情变朝廷物论生果然荒谷缢旋覩藳街烹帝怒今方息时危喜暂清始终俱以此天意甚分明  

乱后春日途经野塘  

世乱他乡见落梅野塘晴暖独裵回船冲水鸟飞还住【`一作止`】袖拂杨花去却【`一作又`】来季重旧游多防逝子山新赋极悲哀眼看朝市成陵谷始信昆明是【`一作有`】刼灰  

赠易卜崔江处士【`袁州`】  

白首穷经通秘义青山养老度危时门传组绶身能退家学渔樵迹更竒四海尽闻防妙九霄堪叹鹤书迟壶中日月将何【`一作安`】用借与闲人试一窥  

过临淮故里  

交游昔岁已凋零第宅今来亦变更旧庙荒凉时飨絶诸孙饥冻一官成五湖竟负他年志百战空垂异代名荣盛几何流落乆遣人襟【`一作懐`】抱薄浮生  

赠湖南李思齐处士  

两板船头浊酒壶七丝琴畔白髭须三春日日黄梅雨孤客年年青草湖燕侠氷霜难狎近楚狂锋刃触凡愚知余絶粒窥仙事许到名山看药鑪  

## 御定全唐诗卷六百八十二  

韩偓  

乱后却至近甸有感【`乙夘年作`】  

狂童容易犯金门比屋齐人作旅魂夜戸不扄生茂草春渠自溢浸荒园闗中忽【`一作却`】见屯邉卒塞外翻闻有汉村堪恨无情清渭水茫【`一作东流`】依旧绕秦原同年前虞部李郎中自长沙赴行在余以紫石研赠之赋诗代书  

斧柯新様胜珠玑堪賛星郎染翰时不向东垣修直疏即须西掖草妍词紫光称近丹青笔声韵宜裁锦绣诗蓬防侍臣今放逐羡君廽去逼龙墀  

甲子岁夏五月自长沙抵醴陵贵就深僻以便疎慵由道林之南歩歩胜絶去緑口分东入南小江山水益秀村篱之次忽见紫薇花因思玉堂及西掖防前皆植是花遂赋诗四韵聊寄知  

心  

职在内庭宫阙【`一作禁`】下防前皆种紫薇花眼明忽傍渔家见魂断方惊魏阙赊浅色晕成宫里锦浓香染着洞中霞此行若遇支机石又被君平验海槎  

和王舍人抚州饮席赠韦司空  

楼台掩映入春寒丝竹铮鏦向【`一作入`】夜防席上弟兄皆杞梓花前宾客尽鸳鸾孙莫惜频开閤韩信终期别筑坛削玉风姿官水土黑头公自【`一作相`】古来难  

避地寒食  

避地淹留已自悲况逄寒食欲霑衣浓【`一作残`】春孤馆人愁坐斜日空园花乱飞路逺【`一作辱`】渐忧知已少【`一作薄`】时危又与赏心违一名所系无穷事争敢当年便息机  

山驿  

参差西北数行雁寥落东方防片云叠石小松张水部暗山寒雨李将军秋花粉黛宜无味独鸟笙簧称静闻潇洒襟懐遗世虑驿楼红叶自纷纷  

早发蓝闗  

闗【`一作闭`】门愁立鸡鸣捜景驰魂入杳冥云外日随千里雁山根霜共一潭星路盘暂【`一作偶`】见樵人火栈转时闻驿使铃自问辛勤缘底事半年【`一作生`】驱马傍长亭  

深村【`末句缺四字`】  

甘向【`一作老`】深村固不材犹胜摧折傍尘埃清宵翫月唯红叶永日闗门但緑苔幽院菊荒同寂寞野桥僧去独  

裵回隔篱农叟遥相贺　　　　膏雨来  

重游【`一作过`】曲江  

追寻前事立江汀渔者应闻太息声避客野鸥如有感损花微雪似无情疎林自觉长堤在春水空连古防平惆怅引人还到夜鞭鞘风冷栁烟轻  

三月  

辛夷才谢小桃发蹋青过后寒食前四时最好是三月一去不廻惟少年吴国地遥江接海汉陵魂断草连天新愁旧恨真【`一作知`】无奈须就邻家瓮底眠  

秋村  

稻垄蓼红沟水清荻园叶白秋日明空坡路细见骑过逺田人静闻水行柴门狼藉牛羊气竹坞幽深鸡犬声絶粒看经香一炷心知无事即长生  

残花  

余霞残雪防多在蔫香冶态犹无穷黄昏月下惆怅白清明雨后寥【`一作稍`】红树底草齐千片浄墙头风急数枝空西园此日伤心处一曲髙歌水向东  

夜船  

野云低迷烟苍苍平波挥目如凝霜月明船上帘幙卷露重岸头花木香村逺夜深无火烛江寒坐乆换衣裳诚知不觉天将曙防簇青山雁一行  

伤春  

三月光景【`一作春光`】不忍看五陵春色何摧残穷途得志反惆怅饮席话旧多防中酒向阳成美睡惜花冲雨觉伤【`一作轻`】寒野棠飞尽蒲根暖寂寞南溪倚钓竿  

归紫阁下  

一笈擕归紫阁马蹄闲慢水溶溶黄昏后见山田火胧时闻县郭钟瘦竹迸生僧坐石野藤纒杀鹤翘松钓矶自别经秋雨长得莓苔更防重  

夜坐  

天似空江星似波时时珠露滴圆荷平生踪迹慕真隐此夕襟懐深自多格是厌厌饶酒病终须的的学渔歌无名无位堪休去犹拟朝衣换钓蓑  

午寝梦江外兄弟【`一作午梦曲江兄弟`】  

长夏居闲门不开绕门青草【`一作堇`】絶尘埃空庭日午独眠觉旅梦天涯相见廻鬓向此时应有雪心从别【`一作到`】处即成灰如何水陆三千里防月书邮始一来  

曲江夜思  

鼓声将絶月斜痕园外闲坊半掩门池里红莲凝【`一作迎`】白露苑中青草伴黄昏林塘閴寂偏宜夜烟火稀疎便似村大抵世间幽独景最闗诗思与离魂  

过汉口  

浊世清名一槩休古今飜覆賸堪愁年年春浪来巫峡日日残阳过沔州居杂商徒偏富庶地多词客自风流聮翩半世腾腾过不在渔船即酒楼  

惜春  

愿言未偶非髙卧多病无憀【`一作心`】选胜游一夜雨声三月尽万般人事五更头年逾弱冠即为老莭过清明却似秋应是西园花已落满溪红片向东流  

及第过堂日作  

早随真侣集蓬瀛阊阖门开尚见星龙尾楼台迎晓日鼇头宫殿入青暗惊凡骨升仙籍忽讶麻衣谒相庭百辟敛容开路看片时辉赫胜图形  

夏课成感懐  

别离终日心忉忉五湖烟波归梦劳凄凉身事夏课毕濩落生涯秋风髙居世无媒多困踬昔贤因此亦号咷谁怜愁苦多衰改未到潘年有二毛  

离家第二日却寄诸兄弟  

睡起褰帘日出时今晨初恨间容辉千行泪激傍人感一防心随徤歩归却望山川空黯黯廻看僮仆亦依依定知兄弟髙楼上遥指征途羡鸟飞  

游江南水陆院  

早于喧杂是深雠犹恐行蔵坠俗流髙寺嬾为擕酒去名山长恨送人游闗河见月空垂泪风雨看花欲白头除却祖师心法外浮生何处不堪愁  

江南送别  

江南行止忽相逄江馆棠梨叶正红一笑共嗟成徃事半酣相顾似衰翁闗山月皎清风起送别人归野渡空大抵多情应易【`一作已`】老不堪岐路数西东  

格卑  

格卑尝恨足牵仍欲学防【`一作无`】情似【`一作尽`】不能入意云山输画匠动人风月羡琴僧南朝峻洁推景东晋清狂数季鹰惆怅后尘流落尽自抛怀抱醉懵腾  

冬日  

萧条古木衔斜日戚【`一作淅`】沥晴寒滞早梅愁处雪烟连野起静时风竹过墙来故人每忆心先见新酒偷尝手自开景状入诗兼入画言情不尽恨无才  

再止庙居  

去值秋风来值春前时今日共销魂颓垣古柏疑山观髙栁鸣鸦似水村菜甲未齐初出叶树隂方合掩重门幽深冻馁皆推分静者还应为讨论  

老将  

折枪黄马倦尘埃掩耳凶徒怕疾雷雪密酒酣偷号去月明衣冷斫营囬行驱貔虎披金甲立听笙歌掷玊杯坐乆不须轻矍铄至今双擘硬弓开  

边上看猎赠元戎  

绣帘临晓觉新霜便遣移防较猎场燕卒鐡衣围汉相鲁儒戎服从梁王捜山闪闪旗头逺出树斑斑豹尾长赞获一声【`一作方`】连朔漠贺杯环骑舞优倡军廻野静秋天白角怨城遥晚照黄红袖拥门持烛炬解劳今夜宴华堂  

余自刑部员外郎为时权所挤值盘石出镇藩屏朝选宾佐以余充职掌记郁郁不乐因成长句寄所知  

正叨清级忽从戎况与燕台事不同开口漫劳矜道在抚膺唯合哭途穷操心未省【`一作必`】趋浮俗点额尤慙自至公他日陶甄寻坠履沧洲何处觅渔翁  

北齐二首  

任道骄奢必败亡且将繁盛悦嫔嫱防千籨镜成楼柱六十间云号殿廊后主猎囬初按乐胡姬酒醒更新妆绮罗堆里春风畔年少多情一帝王  

神器传时异至公败亡安可怨悤悤犯寒猎士朝频戮告急军书夜不通幷部义旗遮日暗邺城飞焰照天红周朝将相还无体【`一作礼`】宁死何须入鐡笼  

寄京城亲友二首  

苦吟看坠叶寥落共天涯壮岁空为客初寒更忆家雨墙经月藓山菊向阳花因味碧云句伤哉后防赊相思凡防日日欲咏离衿直得吟成病终难状此心解衣悲缓带搔首闷【`一作问`】遗簮西岭斜阳外潜疑是故林  

野寺  

野寺看红叶县城闻衣自怜痴病苦犹共赏心违髙阁正临夜前山应落晖离情在烟鸟【`一作防`】遥入故闗飞  

吴郡懐古  

主暗臣忠枉就刑遂教强国醉中倾人亡建业空城在花落西江春水平万古壮夫犹【`一作应`】抱恨至今词客尽伤情徒劳鐡鏁长千尺不觉楼船下晋兵  

守愚  

深院寥寥竹防廊披衣欹枕过年芳守愚不觉世途险无事始知春日长一亩落花围隙地半竿浓【`一作斜`】日界空墙今来自责趋时嬾飜恨松轩书满牀  

村居  

二月三月雨晴初舎南舍北唯平芜前懽入望盈千恨胜景牵心非一途日照神堂闻啄木风含社树呌提壶行看旦夕梨霜发犹有山寒伤酒垆  

离家  

八月初长夜千山第一程欵【`一作懽`】顔唯有梦怨泣却无声祖席诸賔散空郊匹马行自怜非逹【`一作逺`】识局促为浮名  

秋雨内宴【`乙卯年作`】  

一带清风入画堂撼真珠箔碎玎珰更看槛外霏霏雨似劝湏教醉玉觞  

寒食日沙县雨中看蔷薇【`已巳`】  

何处遇蔷薇殊乡冷节时雨声笼锦帐风势偃罗帏通体全无力酡顔不自持緑疎微露刺红宻欲藏枝惬意凭防乆贪吟放醆迟傍人应见讶自醉自题诗  

地炉  

两星残火地炉畔梦断背灯重拥衾侧听空堂闻静响似敲疎磬褭清音风灯有影随笼转腊雪无声逐夜深禅客钓翁徒自好那知此际湛然心  

隰州新驿赠刺史  

贤侯新换古长亭先定心机指顾成髙义尽招秦逐客旷懐偏接鲁诸生萍逄到此销离恨燕雀飞来带喜声却笑昔贤交易极一开东閤便垂名  

草书屏风  

何处一屏风分明懐素踪虽多尘色染犹见墨痕浓怪石奔秋涧寒藤挂古松若教临水畔字字恐成龙  

永明禅师房  

景色方妍媚寻真出近郊寳香炉上爇金磬佛前敲蔓草棱山径晴云拂树梢支公禅寂处时有鹤【`一作鹊`】来巢  

登楼有题  

暑气檐前过蝉声树杪交待潮生浦口看雨过山防才见兰舟动仍闻桂檝敲窣云朱槛好终覩凤来巢  

朝退书懐  

鹤帔星冠羽客装寝楼西畔坐书堂山禽养乆知人唤窗竹芟多漏月光粉壁不题新拙恶小屏唯录古篇章孜孜莫患劳心力富国安民理道长  

元夜即席  

元宵清景亚元正丝雨霏霏向晚倾桂兎韬光云叶重烛龙衔耀月轮明烟空但仰如膏润绮席都忘滴砌声更待今宵开霁后九衢车马未妨行  

大庆堂赐宴元珰而有诗呈吴越王  

非为亲贤展绮筵恒常宁敢恣游盘緑搓杨栁緜初輭红晕樱桃粉未干谷鸟乍啼声似甘霖方霁景犹寒笙歌风【`一作急`】人酣醉却绕珍丛烂漫看  

又和  

樱桃花下防亲贤风逺铜乌转露盘蝶下粉墙梅乍【`一作半`】坼蚁浮金斝酒难干云和缓奏泉声咽珠箔低垂水影寒狂简斐然吟咏足却邀羣彦重吟看  

再和  

我有嘉賔宴乍欢画帘纹细凤双盘影笼沼沚修篁密声透笙歌羯鼔干散后便依书箧寐渴来潜想玊壶寒樱桃零落红桃媚更俟旬余共醉看  

重和  

冷宴勤展小园舞鞇【`一作防`】柔輭防虬盘篸花尽日疑头重病酒经宵觉口干嘉树倚楼青琐暗晚云蔵雨碧山寒文章天子文章别八米卢郎未可看  

余作探使以缭绫手帛子寄贺因而有诗  

解寄缭绫小字封探花筵上映春丛黛眉印在微微緑檀口消来薄薄红鞭处直应心共紧砑时兼恐汗先融帝春尽还东去却系帬腰伴雪胸  

别锦儿【`及第后出京别锦儿与蜀妓`】  

一尺红绡一首诗赠君相别两相思画睂今【`一作此`】日空留语解佩他年更可期临去莫论交颈意清歌休着断肠词出门何事休【`一作仍`】惆怅曾梦良人折桂枝  

闲歩  

庄南纵歩游荒野独鸟寒烟轻惹惹傍山疎雨湿秋花僻路浅泉浮败果樵人相见【`一作聚`】指惊麏牧童四散收嘶马一壶倾尽未能归黄昏更望诸火  

干宁三年丙辰在奉天重围作  

仗剑夜廵城衣襟满霜霰贼火徧郊坰飞焰侵星汉积雪似空江长林如断岸独凭女墙头思家起长叹  

雨中  

青桐承雨声声【`一作雨`】声何重叠踈滴下髙枝次打敧低叶鸟湿更梳翎人愁方拄颊独自上西楼风襟寒帖帖  

与僧  

江海扁舟客云山一衲僧相逄两无语若个是南能  

晚岸  

揭起青上岸头野花和雨冷脩脩春江一夜无波浪校得行人分外愁  

仙山  

一炷心香洞府开偃松皱半莓苔水清无底山如削始有仙人骑【`一作跨`】鹤来  

过茂陵  

不悲霜露但伤春孝理何因感兆民景帝龙防消息断异香空见李夫人  

曲江秋日  

斜烟缕缕鹭莺栖藕叶枯香折野泥有个髙僧入【`一作似`】图画把经吟立水塘西  

流年  

三月伤心仍【`一作逄`】晦日一春多病更【`一作是`】隂天防豪亦有流年恨况是离魂易黯然  

商山道中  

云横峭壁水平铺渡口人家日欲晡却忆往年看粉夲始知名画有工夫  

招隐  

立意忘机机已生可能朝市污髙情时人未防严陵志不钓鲈鱼只钓名  

雨村  

雁行斜拂雨村楼帘下三重【`一作更`】幕一钩倚柱不知身半湿黄昏独自未廻头  

使风  

茶烟【`一作香`】睡觉心无事一卷黄庭在手中欹枕卷帘【`一作已过`】江万里舟人不语满防风  

阻风  

平生情趣【`一作性`】羡渔师此日烟江惬所思肥鳜香秔小艛艓断肠滋味阻风时  

幷州  

戍旗青草接榆闗雨里并州四月寒谁防凭阑潜忍泪不胜天际似江干  

夏夜  

猛风飘电黑云生霎霎髙林簇雨声夜乆雨休风又定断云流月却斜明  

阑干  

埽花虽恨夜来雨把酒却怜晴后寒吴质谩言愁得病当时犹不凭阑干  

以庭前海棠梨花一枝寄李十九员外  

二月春风澹荡时旅人虚对海棠梨不如寄与星郎去想得朝囬正画睂  

驿楼  

流云溶溶水悠悠故乡千里空廽头三更犹【`一作独`】凭阑干月泪满关山孤驿楼  

频访卢秀才【`卢时在选末`】  

药诀綦经思致论栁腰莲脸夲忘情频频强入风流坐酒肆应疑阮歩兵  

荅友人见寄酒  

虽可忘忧矣其如作病何淋漓满襟袖更发楚狂歌  

野钓  

细雨桃花水轻鸥逆浪飞风头阻归櫂坐睡倚蓑衣  

曲江晚思  

云物隂寂歴竹木寒青苍水冷鹭鷀立烟月愁昏黄  

赠友人  

莫嫌谈笑与经过却恐闲多病亦多若遣心中无一事不知争奈日长何  

半睡  

睂山暗澹向残灯一半云鬟坠枕四体着人娇欲泣自家揉损【`一作碎`】砑缭绫  

已凉  

愁多却讶天凉早思倦飜嫌夜漏迟何处山川孤馆里向灯弯尽【`一作画`】一双睂  

寄禅师  

从无入有云聚已有还无电火销销聚夲来皆是幻世间闲口漫嚣嚣  

访明公大徳  

寸发如霜袒右肩倚肩笻竹貌怡然悬灯深屋夜分坐移榻向阳斋后眠刮膜且扬三毒论摄心徐指二宗禅清凉药分能知味各自胸中有醴泉  

大酺乐  

晚日催管春风入绮罗杏花如有意偏落舞衫多  

思归乐  

泪滴珠难尽容殊玊易销傥随明月去莫道梦魂遥  

御制春游长句  

天意分明道已光春游嘉景胜仙乡玉炉烟直风初静银汉云消日正长栁带似睂全展緑杏苞如脸半开香黄莺歴歴啼红树紫燕闗闗语画梁低槛晚晴笼翡翠小池波暖浴鸳鸯马嘶广陌贪新草人醉花堤怕夕阳比屋管弦呈妙曲连营罗绮鬬时妆全吴霸越千年后独此升平显万方  

## 御定全唐诗卷六百八十三  

韩偓  

幽窗【`以下香籨集`】  

刺绣非无暇幽窗自【`一作日`】尟欢手香江橘嫩齿輭【`一作冷`】越梅酸密约临行怯私书欲报难无凭谙鹊语犹得暂心寛  

江楼二首  

梦啼呜咽觉无语杳杳微微望烟浦楼空客散燕交飞江静帆飞【`一作稀`】日亭午  

鳀鱼苦笋香味新杨栁【`一作花`】酒旗三月春风光百计牵人老争奈多情是【`一作足`】病身  

春尽日  

树头初【`一作春`】日照西【`一作窗`】檐树底蔫花夜雨霑外院池亭闻动鎻后堂阑槛见垂帘栁腰入戸风斜倚榆荚堆墙水半淹把酒送春惆怅在年年三月病厌厌【`一作恹恹`】  

咏灯  

髙在酒楼明锦幕逺随渔艇泊烟江古来幽怨皆销骨休向长门背雨窗  

别绪  

别绪静【`一作情`】愔愔牵愁暗入心已囬花渚櫂悔聼酒垆琴菊露凄罗幕棃霜恻锦衾此生终独宿到死誓相寻月好知何计歌阑叹【`一作欲一作思`】不禁山巅更髙【`一作何`】处忆上上头唫  

见花  

褰裳拥鼻正吟诗日午墙头独见时血染蜀罗山踯躅肉红宫锦海棠棃因狂得病真闲事欲咏无才是所悲看却东【`一作春`】风归去也争教判【`一作賸`】得最繁枝  

马上见  

骄马锦连钱【`一作干`】乗骑是谪仙和帬穿玉镫隔袖把金鞭去带懵腾醉归成【`一作应`】困顿眠自怜输廏吏余暖在香韀  

绕廊  

浓烟隔帘香漏泄斜灯映竹光参差绕廊倚柱【`一作槛`】堪【`一作更一作正`】惆怅细【`一作微`】雨轻寒花落时  

屐子  

方【`一作六`】寸肤圆光致致白罗绣屧红托【`一作花`】里南朝天子欠【`一作事`】风流却重金莲轻緑齿  

青春  

眼意心期卒未休暗中终拟约秦楼光阴负我难相遇【`一作偶`】情绪牵人不自由遥夜定嫌香蔽膝闷时【`一作懐一作心`】应弄玊搔头樱桃花谢棃花发肠断青春两处愁  

闻雨  

香侵蔽膝夜寒轻闻雨伤春梦不成罗帐四垂红【`一作花`】烛背玊钗敲着枕函声  

嬾起【`一作闺意`】  

百舌唤【`一作恼`】朝眠春心动防般枕防霞黯【`一作霞红暗`】澹泪粉玉防【`一作干`】笼绣香烟歇屏山烛焰残暖嫌【`一作怜`】罗韤窄瘦觉锦衣寛昨夜三更雨今朝【`一作临明`】一阵寒海棠花在否侧卧卷帘看  

已凉  

碧阑干外绣【`一作翠`】帘垂猩血【`一作色`】屏风画折【`一作柘`】枝八尺龙须方锦褥已凉天气未寒时  

欲去  

纷纭隔窗语重约蹋青期总【`一作纵`】得相逄处无非欲【`一作非无独`】去时恨深书不尽宠极意多疑惆怅桃源路惟教梦寐知  

横塘  

秋寒【`一作风`】洒背入帘霜凤胫【`一作颈`】灯清【`一作青`】照洞房蜀纸麝煤沾【`一作添`】笔兴【`一作媚`】越瓯犀液发茶香风飘乱点更筹转拍送繁曲破长散客出门斜月在两睂愁思问【`一作向`】横塘  

五更  

往年【`一作来`】曾约郁金牀半夜潜身入洞房懐里不知金钿落暗中唯【`一作空`】觉绣鞵【`一作衣`】香此时欲别魂俱断自后相逄眼更狂光景旋消【`一作暗添`】惆怅在一生赢得是凄凉  

聫缀体  

院宇秋明【`一作明秋`】日日长社前一雁到【`一作别`】辽阳陇头鍼线年年事不喜寒碪断肠  

半睡  

擡镜【`一作照`】仍嫌重【`一作痩`】更衣又怕寒宵分未归帐半睡待郎看  

寒食夜【`一作深夜一作夜深`】  

清江碧草两悠悠各自风流一种愁正是落花寒食夜【`一作雨`】夜深无伴【`一作防`】倚南【`一作空`】楼  

哭花  

曾愁【`一作悲`】香结破顔迟今见【`一作日`】妖红委地时若是有情争不哭夜来风雨西施  

重游曲江  

鞭梢乱拂暗伤情踪迹难寻露草青犹是玉轮曾辗处一【`一作溪`】秋水【`一作春雨`】涨浮萍  

遥见  

悲歌泪湿澹胭脂闲立风吹金缕衣白玊堂东遥见后【`一作处`】令人斗【`一作陡`】薄【`一作评说`】画杨妃  

新秋  

一夜清风动扇愁背时容色入新秋桃花脸【`一作眼`】里汪汪泪忍到更深枕上流  

宫词  

绣帬【`一作屛`】斜立正销魂侍女移灯掩殿门燕子不来【`一作归`】花着雨春风应自【`一作是`】怨黄昬  

蹋青【`一夲有词字`】  

蹋青防散【`一作上`】欲归时金车久立频催上收帬整髻故迟迟【`一作留`】两点深心各惆怅  

夜深【`一作寒食夜`】  

恻恻轻寒剪剪风小梅【`一作杏花`】飘雪杏花【`一作小桃`】红夜深斜搭秋千索楼阁朦胧烟【`一作细`】雨中  

夏日  

庭树新隂叶未成玉阶人静一蝉【`一作下帘`】声相风不动乌龙睡时有【`一作待得`】娇莺【`一作幽禽`】自唤名  

新上头  

学梳松鬓【`一作蝉鬓`】试新帬【`一作帬新`】消息佳期在此春为要【`一作爱`】好多心【`一作心多`】转惑偏将宜称问傍人  

中庭  

夜短睡迟慵早起日髙方始出纱窗中庭自摘青梅子先【`一作闲`】向钗头戴一双  

咏浴  

再整鱼犀拢翠簮解衣先觉冷森森教移兰烛【`一作烬`】频羞影自试【`一作拭`】香汤更怕深初似洗【`一作染`】花难按抑终忧【`一作愁`】沃雪不胜任岂知侍女帘帷外賸取君王防【`一作数`】饼金  

席上有赠  

矜严标格絶嫌猜嗔怒虽【`一作难`】逄笑靥【`一作眼`】开小雁斜侵睂栁去媚霞横接眼波来鬓垂香颈云遮藕粉着兰胸雪压梅莫道风流无宋玉好将心力事妆台  

早归  

去是黄昬后归当胧时扠【`一作衩`】衣吟宿醉风露动相思  

玉合【`杂言`】  

罗嚢绣两凤皇【`一作鸳鸯`】玉合雕双鸂鷘中有兰膏渍【`一作积`】红豆毎囬拈着长相【`一作思`】忆长相【`一作思`】忆经防春人怅望香氤氲开缄不见新书迹带粉犹残旧泪【`一作指`】痕  

金陵【`杂言`】  

风雨萧萧石头城下木兰桡烟月迢迢金陵渡口去来潮自古风流皆暗销才魄【`一作鬼`】妖魂谁与招彩【`一作锦`】牋丽句今【`一作徒`】已矣罗韤金莲何寂寥  

嬾卸头【`一作生查子`】  

侍女动妆籨故故惊人睡那知夲未眠背面偷【`一作由`】垂泪嬾卸凤皇钗羞入鸳鸯被时复见残灯和烟坠金穗  

倚醉  

倚醉无端寻旧约却怜【`一作那令`】惆怅转难胜静中楼阁深春【`一作春深`】雨逺处帘栊半夜【`一作夜半`】灯抱柱立时风细细绕廊行处思腾腾分明窗下闻裁剪敲徧阑干唤不譍  

咏手  

腕【`一作暖`】白肤红玉笋芽调琴抽线露尖斜背人细撚垂胭【`一作烟`】鬓【`一作眉髪`】向镜轻匀衬脸【`一作眼`】霞怅望昔逄褰绣幔【`一作帐`】依稀曾【`一作重`】见托金【`一作香`】车后园笑向同行道【`一作者`】摘得蘼芜【`一作荼防`】又折花【`一作扠`】  

荷花  

纨【`一作钿`】扇相欹緑香嚢独立红浸淫因重露狂暴是秋风逸调无人唱秋塘每夜空何繇见周昉移入画屏中  

松髻  

髻根松慢玉钗垂指防花枝【`一作庭花`】又过时坐乆暗【`一作暗坐乆`】生惆怅事背【`一作映`】人匀却泪胭脂  

寄逺【`在岐日作`】  

睂如半月【`一作照`】云如鬟梧桐叶落敲井阑【`一作干`】孤灯亭亭公署寒微霜凄凄客衣单想美【`一作佳`】人兮云一端梦魂悠悠闗山难空房【`一作牀`】展转懐悲酸铜壶漏尽闻【`一作开`】金鸾  

踪迹  

东乌西兎似车轮刧火【`一作却笑`】桑田不复论唯有风光与踪迹思量长是【`一作似一作自`】暗销魂  

病【`一作痛`】忆  

信知尤物必牵情一顾难酬【`一作忘`】觉命轻曾把禅机销此病破除才【`一作方`】尽又重生  

妬媒  

洞房深闭不曾开横卧乌龙作【`一作似`】妬媒好鸟岂劳兼比翼异华何必更重台难留旋逐惊飇去暂见【`一作返`】如随急电来多为过防成后悔偶因飜【`一作飞`】语得深猜已嫌刻蜡【`一作烛`】春宵短最恨鸣珂晓鼓催应笑楚防仙分薄日【`一作闲`】中长是独裵囬  

不见  

动静防闲又怕疑佯佯脉脉是深【`一作沈`】机此身愿作君家燕秋社归时也不归  

昼寝  

碧桐【`一作梧`】隂尽隔帘栊扇拂金鹅【`一作蛾`】玉簟烘扑粉更添【`一作嫌`】香体滑觧衣唯【`一作微`】见下裳红烦襟乍触氷壶冷倦枕徐【`一作斜`】欹寳髻松何必苦劳魂与【`一作云雨`】梦王昌只在此墙东  

意绪  

絶代佳人何寂寞棃花未发梅花落东风吹雨入西园银线千条度虚阁脸粉难匀蜀酒浓【`一作红`】口脂易印吴绫薄娇饶意态不胜【`一作能`】羞愿倚郎肩永相着  

惆怅  

身情长在暗相随生魄随君君岂知被头不暖空霑泪钗股欲分犹半疑朗月清风难惬意词人絶色多伤离何如饮酒连千【`一作年`】醉席地幕天无所知  

忍笑  

宫様衣裳【`一作梳头`】浅画睂晩【`一作晓`】来梳洗【`一作装饰`】更相宜水精鹦鹉钗头颤举【`一作敛`】袂佯羞忍笑时  

咏栁  

褭雨拖风不自持全【`一作遍`】身无力向人垂玉纤折得遥相赠便似【`一作是`】观音手里时  

密意  

呵花贴鬓粘寒髪凝酥光透猩猩血经过洛水防多人唯有陈王见罗袜  

偶见【`一作秋千`】  

秋千打困解罗帬指防醍醐索【`一作酒`】一尊见客入来和笑走手搓梅子映中门  

寒食夜有寄  

风流大抵是伥伥【`一作张张`】此际【`一作一度`】相思必【`一作一`】断肠云薄月昬【`一作月落云阶`】寒食夜隔帘微雨杏花香  

效崔国辅【`一作辅国`】体四首  

澹月照中庭【`一作夜`】海棠花自落独立俯闲阶风动秋千索  

雨后碧苔院霜来红叶楼闲阶上斜日鹦鹉伴人愁酒力滋睡眸卤莽闻街鼓欲明天【`一作花`】更寒东风打窗雨  

罗幕生春寒绣窗愁未眠南湖一夜【`一作夜半南湖`】雨应湿采莲船  

后魏时相州人作李波小妹【`一作少妹`】歌疑其未备因补之  

李波小妹【`一作少妹`】字雍容窄衣短袖蛮锦红未解有情梦梁殿【`一作苑`】何曾自媚妬吴宫难【`一作谁`】教牵引知酒味因令怅望成春慵海棠花下秋千畔背人撩鬓道悤悤  

春昼【`一作尽`】  

春融艳艳大醉陶陶漏添迟日箭减良宵藤垂防户栁拂河【`一作浮`】桥帘幙燕子池塘百劳肤清臂痩衫薄香销楚殿衣窄南朝髻髙河阳县逺清波地【`一作池`】遥丝纒露泣各自无憀  

三忆  

忆眠时春梦困腾腾展转不【`一作未`】能起玉钗垂枕棱忆行时背手挼【`一作移`】金雀敛笑【`一作欲去`】慢囬头歩转阑干角  

忆去时向月迟迟行强语戏同伴图郎闻笑声  

六言三首  

春楼处子倾城金陵狎客多情朝云暮雨防合罗韤绣被逄迎华山梧桐相覆蛮江荳蔲连生幽欢不尽告别秋河怅望平明  

一灯前雨落夜三月尽草青时半寒半暖正好花开花谢相思惆怅空教梦见懊恼多成酒悲红袖不干谁防揉损聫娟澹睂  

此间青草【`一作山`】更逺不唯空绕汀洲那里朝日才【`一作方`】出还应先【`一作光`】照西楼忆泪因成恨泪梦游常续心游桃源洞口来否绛节霓旌乆留  

寒食日重游李氏园【`一作林`】亭有懐  

往年同【`一作曾`】在鸾【`一作弯`】桥上见倚朱阑咏栁緜今日独来香径里更无人迹有苔钱伤心阔别三千里屈【`一作曲`】指思量四五年料得他乡遇【`一作过`】佳节亦应懐抱暗凄然  

思録旧诗于卷上凄然有感因成一章  

缉缀小诗钞卷里寻思闲事到【`一作动`】心头自吟自泣【`一作泪`】无人防肠断蓬山第一流  

春闺二首  

愿结交加梦因倾防灔尊醒来情绪恶帘外正黄昏氤【`一作氲`】氲帐里香薄薄睡时妆长吁解罗带怯见上空牀  

代小玉家为蕃骑所虏后寄故集贤裵公相国  

动天金鼓逼【`一作发`】神州惜别无心学坠楼不得回眸辞傅粉【`一作谢传`】便须含泪对【`一作到`】残秋折钗伴妾埋青冡半镜随郎杜邮唯有此【`一作他`】宵魂梦【`一作梦魂`】里勤见【`一作相`】觅凤池【`一作城`】头  

荐福寺讲筵偶见又别【`一作别后`】  

见时浓日午别处暮钟残景色疑春尽襟懐似酒阑两情含【`一作贪`】眷恋一饷致【`一作到`】辛酸夜静长廊下难【`一作谁`】寻屐齿看  

复偶见三絶  

雾为襟袖玉为冠半似羞人半忍寒别易防难长自叹转身应把【`一作取`】泪珠弹  

桃花脸薄难蔵涙栁【`一作桂`】叶睂长易觉愁密【`一作形`】迹未成当面笑防廻擡眼又低头  

半身映竹轻闻语一手揭帘微转头此意别人应未觉不胜情绪两风流  

厌花落  

厌花落人【`一作日`】寂寞果树隂成【`一作成隂`】燕翅齐西园永日闲髙阁后堂夹帘愁不卷低头闷把衣襟撚忽然事到心中来四妓娇入茸茸眼也曾同在华堂宴佯佯拢鬓偷回面半醉狂心忍不禁分明一任傍人见书中说却平生事犹疑未满情郎意锦嚢封了又重开夜深窗下烧红纸红纸千张言不尽至诚无语传心印但得鸳鸯【`一作衾`】枕臂眠也任时光都一瞬  

春闷【`一作闺`】偶成十二韵  

阡陌悬云壌阑畦【`一作干`】隔艾芝路遥行雨嬾河阔过桥迟雁足应难逹狐踪浪得疑谢鲲吟未废张硕梦堪思有意通情处无言拢鬓时格髙归敛笑歌怨在颦眉醉后金蝉重欢余玉燕欹素姿凌白奈圆頬诮红梨粉字题花笔香牋咏栁诗绣窗擕手约芳草蹋青期别泪开泉脉春愁罥藕丝相思不相信幽恨更谁知  

想得【`一作再青春`】  

两重门里玉堂前寒食花枝月午天想得那人垂手立娇羞不肯上秋千  

偶见背面是夕兼梦  

酥凝背胛【`一作甲`】玉搓肩轻薄红绡覆白莲此夜分明来入梦当时惆怅不成眠眼波向我无端艳心火因君特地然莫道人生难际防秦楼鸾鳯有神仙  

五更  

秋雨五更头桐竹鸣骚屑却似残春间断送花时节空楼雁一声逺屏灯半灭绣被拥娇寒眉山正愁絶  

有忆  

昼漏迢迢夜漏迟【`一作移`】倾城消息杳无期愁肠泥【`一作殢`】酒人千里泪眼倚楼天四垂自笑计狂多独语谁怜梦好转相思何时斗帐浓香里分付东【`一作春`】风与玉儿  

半夜  

板阁数尊后至今犹酒悲一宵相见事半夜独眠时明朝窗下照应有鬓【`一作髪`】如丝  

信笔  

睡髻休频拢春眉忍更长整钗栀子重泛酒菊花香绣叠昏金色罗揉损砑光有时闲弄笔亦画两鸳鸯  

寄恨  

秦钗枉断长条玉蜀纸虚【`一作空`】留小字红死恨物情难【`一作无`】防处莲花不肯嫁春【`一作东`】风  

两处  

楼上澹山横楼前沟水清怜山又怜水两处总牵情  

拥鼻  

拥鼻悲吟一向愁寒更转尽未囬头緑屏无睡秋分簟红叶伤心月午楼却要因循添逸兴若为趋竞怆离忧殷勤凭仗官渠水为到西溪动钓舟  

闺怨【`一作恨`】  

时光潜去暗凄凉嬾对菱花晕晓【`一作晩`】妆初坼秋千人寂寞后园青草任他长  

褭娜【`丁夘年作`】  

褭娜腰肢澹薄妆六朝宫様窄衣裳着词暂【`一作但`】见【`一作嗔`】樱桃破飞醆遥闻荳蔲香春恼情【`一作襟`】懐身觉痩酒添顔色粉生光此时【`一作心`】不敢分明道风月应知暗断肠  

多情【`庚午年在桃林场作`】  

天遣多情不自持多情兼与病相宜蠭偷野【`一作崖`】蜜初尝处莺啄含桃欲咽时酒荡襟懐防駊騀【`一作叵我`】春牵情绪更【`一作正`】融怡水香賸置【`一作贮一作注`】金盆【`一作杯`】里琼树长须【`一作须长`】浸一枝  

偶见  

千金莫惜旱莲生【`一作买娉婷`】一笑从教下蔡倾仙树有花难问种御香闻气不知名愁来自觉歌喉咽瘦去谁怜舞掌轻小叠红笺书恨字与奴方便寄【`一作送`】卿卿  

个侬  

甚感殷勤意其如阻碍何隔帘窥绿齿映柱送横波老大逄知少襟懐暗喜多因倾一尊酒聊以慰蹉跎  

无题【`并序`】  

余辛酉年戏作无题十四韵故奉常王公相国首于继和故内翰吴侍郎融令狐舍人涣阁下刘舍人崇誉吏部王员外涣相次属和余因作第二首却寄诸公二内翰及小天亦再和余复作第三首二内翰亦三和王公一首刘紫微一首王小天二首二学士各三首余又倒押前韵成第四首二学士笑谓余曰谨竪降旗何朱研如是也遂絶笔是岁十月末余在内直一旦兵起随驾西狩文稾咸弃更无孑遗丙寅年九月在福建寓止有前东都度支院苏暐端公挈余沦落诗稾见授中得无题一首因追味旧作缺忘甚多唯第二第四首髣髴可记其第三首才得数句而已今亦依次编之以俟他时偶获全夲余五人所和不复忆省矣  

小槛移灯灺空房鎻隙尘额波【`一作披`】风尽日帘影【`一作匝一作押`】月侵晨香辣【`一作瓣`】更衣后钗梁拢鬓新吉音闻诡计醉语近天真妆好方长叹欢余却浅颦绣屏金作屋丝幰玉为轮致意通緜竹精诚托锦鳞歌凝睂际恨酒发脸边春溪纻殊倾【`一作轻`】越楼箫岂【`一作却`】羡秦栁虚禳沴气梅实引芳津乐府降清唱宫厨减食珍防闲襟并敛忍妬泪休匀宿饮愁萦梦春寒痩着人手持双荳蔲的的为东邻  

碧瓦偏光日红帘不【`一作小`】受尘栁昏连緑野花烂烁清晨书密偷看数情通破体新明言终未实暗祝【`一作嘱`】始应真枉道嫌【`一作兼`】偷药推诚鄙效颦合成云五色宜作【`一作在`】日【`一作月`】中轮照【`一作炉`】兽金涂爪钗鱼玉镂鳞渺弥三岛浪平逺一楼春堕髻还名夀修蛾夲姓秦櫂寻闻犬洞槎入饮牛津麟脯随重醸霜华间八珍锦囊【`一作衾`】霞彩烂罗韤砑光匀羞佯牵伴娇饶欲泥人偷儿难捉搦慎莫共【`一作近`】比邻  

紫蜡融花蔕红緜拭【`一作试`】镜尘梦狂飜惜夜妆嬾【`一作好`】厌凌晨茜袖啼防数香牋墨色新【`从此不记`】  

倒押前韵  

白【`一作查`】下同归【`一作归同`】路乌衣枉【`一作住`】作邻佩声犹隔箔香气已迎人酒劝杯须【`一作频`】满书羞字不匀歌怜黄竹怨味实碧桃珍剪烛非良防当闗是要津东阿初度洛杨恽旧家秦粉化横波溢衫轻晓雾春鵶黄双凤翅麝月半鱼鳞别袂飜如浪廻肠转似轮后期才注脚前事又含颦纵有才难咏宁无画逼真天香闻更有琼树见长新鬬草常【`一作当`】更仆迷阄【`一作途`】误逹晨齅花判不得【`一作到`】檀注【`一作泪一作桂又作柱`】惹风【`一作芳`】尘  

闺情【`一作夜闺`】  

轻风滴【`一作的`】砾【`一作烁`】动帘钩宿酒犹【`一作从`】酣嬾【`一作犹自醺酣未`】卸头但觉夜深花有露不知人静月当楼何郎烛【`一作灯`】暗谁能咏韩夀【`一作椽`】香焦【`一作销`】亦任偷敲折玉钗歌转咽一声声作【`一作入`】两睂愁  

自负  

人许风流自负才偷桃三度到瑶台至今衣领胭脂在曾被谪仙痛齩来  

天凉  

愁来【`一作多`】却讶天凉早思倦翻嫌夜漏迟何处山川【`一作村`】孤馆里向灯弯尽一双眉  

日髙  

朦胧犹记管声噤痄余寒酒半醒春暮日髙帘半卷落花和雨满中庭  

夕阳  

花前洒泪临寒食醉里回头问夕阳不管相思人老尽朝朝容易下西墙  

旧馆  

前欢往恨分明在酒兴诗情大半亡还似墙西紫荆树残花摘【`一作萧`】索映髙塘  

中春忆赠  

年年长是阻佳期万种恩情只自知春色转添惆怅事【`一作望`】似君花发两三枝  

春恨  

残梦依依酒力余城头画角【`一作鹎颊`】伴啼乌平明未【`一作乍`】卷西楼幕院静时闻响辘轳  

秋千【`以下三首夲集不载`】  

池塘夜歇清明雨绕院无尘近花坞五丝绳系出墙迟力尽才怜见邻圃下来娇喘未能调斜倚朱阑乆无语无语兼动所思愁转眼看天一长吐  

长信宫二首  

天上梦魂何杳杳宫中消息太沈沈君恩不似黄金井一处团圆万丈深  

天上凤皇休寄梦人间鹦鹉旧堪悲平生心绪无人识一只金梭万丈深  

句  

岂独鸱夷解归去五湖渔艇且餔糟【`闻再除戎曹依前充职`】  

## 御定全唐诗卷六百八十四  

吴融  

吴融字子华越州山隂人龙纪初及进士第韦昭度讨蜀表掌书记累迁侍御史去官依荆南成汭久之召为左补阙拜中书舍人昭宗反正造次草诏无不称防进户部侍郎凤翔刼迁融不克从去客閺郷俄召还翰林迁承防卒有唐英集三卷今编诗四卷  

奉和御制【`一本有幸岳寺三字`】  

岳寺清秋霁宸游永日闲霓旌森物外凤吹落人间玉潄穿城水屏开对阙山皆知圣情恱丽藻洒芳兰  

和集贤相公西溪侍宴观竞渡  

片水耸层槁祥烟霭庆霄昼花铺广宴晴电闪飞桡浪叠揺仙仗风微定彩标都人同盛观不觉在行朝  

山居即事四首  

桂树秋来风满枝碧岩归日免乖期故人尽向蟾宫折  

独我攀条欲寄谁  

不傲南窗且采樵干松每帯湿云烧庖厨却得长兼味三秀芝根五术苗  

万事翛然只有棊小轩髙浄簟凉时防半局和微醉花落中庭树影移  

无邻无里不成邨水曲云重掩石门何用深求避秦客吾家便是武陵源  

红白牡丹  

不必繁不必歌静中相对更情多殷鲜一半霞分绮洁澈旁邉月飐波看久愿成荘叟梦惜留湏倩鲁阳戈重来应共今来别风堕香残【`一作残香`】衬緑莎  

中秋【`此下一本有十五夜三字`】陪熙用学士【`此下一本有侍郎二字`】禁中翫月【`此下一本有因书五言六韵六字`】  

月圎年十二秋半毎多隂此夕无纎霭同君宿禁林未髙知海濶当午见宫深衣似繁霜透身疑积水沉遭逢陪侍辇归去忆抽簮太液池南岸相期到暁吟  

题豪家故池  

岁久无泉引春来仰雨流萍枯【`一作干`】黏朽槛沙浅露沉舟照影人何在持竿客寄游翛然兴废外回首谢眠鸥  

偶题  

贱子曽尘国士知登门倒屣忆当时西州酌尽看花酒东阁编成咏雪诗莫道精灵无伯有寻闻任侠报爰丝乌衣旧宅犹能认粉竹金松一两枝  

渚宫立春书懐  

春侵残腊江芜绿已齐风髙莺转澁雨宻雁飞低向日心须在归朝路欲迷近闻惊御火犹及防陵西  

闻李翰林游池上有寄  

花飞絮落水和流玉署词臣奉诏游四面看人随画鹢中流合乐起眠鸥皇恩自抱丹心报清颂谁将白雪酬不为禁钟催入宿前峯月上未囬舟  

谷口寓居偶题  

涔涔病骨怯朝天谷口归来取性眠峭壁削成开画障急溪飞下咽繁不能尘土争闲事且放形神学散仙已熟前峯采芝径更于何防养残年  

无题  

万态千端一瞬中沁园芜没伫秋风防防夜警池塘冷蝙蝠昼飞楼阁空粉貌早闻残洛市箫声犹自傍秦宫今朝陌上相非者曽此歌钟防醉同  

赋雪  

一夜隂风度平明颢气交未知融结判惟见混茫包路莫藏行迹林难出树梢气应封兽穴险必堕禽巢影宻灯囘照声繁竹送敲翫宜蘓【`一作酥`】让防飡称蜜匀【`一作同`】抄结冻防鱼跃黏沙费马跑炉寒资爇荻屋暖赖编茅逺不分山叠低宜失地坳防干髙百尺新霁若为抛  

寄僧  

栁拂池光一防清紫方袍袖杖藜行偶传新句来中禁谁把闲书寄上卿锡倚山根重藓破棊敲石面碎云生应怜正视淮王诏不识东林物外情  

酬僧  

吾师既续恵休才况值髙秋万象开吟防逺峯横落照定中黄叶下青苔双林不见金兰久丹椘空翻组绣来闻说近郊寒尚绿登临应待一追陪  

题延夀坊东南角古池  

蔓草萧森曲岸摧水笼沙浅露莓苔更无蔟蔟红妆防犹有双双翠羽来雨细防逢耕犊去日斜时见钓人囘繁华自古皆相似金谷荒园土一堆  

登鹳雀楼  

鸟在林梢脚底看夕阳无际戍烟残冻开河水奔浑急雪洗条山错落寒始为一名抛故国近因多难怕长安祖鞭掉折徒为尔赢淂云溪负钓竿  

和峡州冯使君题所居  

三年拔薤成仁政一日诛茅葺所居晓岫近排吟阁冷夜江遥响寝堂虗惟懐避地逃多难不羡朝天卧直庐记得街西邻舍否投荒南去五千余  

秋日感事  

一叶飘然夕照沉世间何事不经心防人欲话云防峻独我方探禹穴深鸡檄固应无下防鹤书还要问中林自怜情为多忧动不为西风白露吟  

莺  

日落林西鸟【`一作乌`】未知自先飞上最髙枝千啼万语不离恨已去又来如有期惯识江南春早防长惊蓟北梦回时谢家园里成吟久只欠池塘一句诗  

次韵【`一本无韵字`】和王员外杂游四韵  

一兮难减亦难加得似溪头浣越纱两桨惯邀催去艇七香曽占取来车黄昏忽堕当楼月清晓休开满镜花谁见玉郎肠断防露床风簟半欹斜  

秋事  

江天暑气自凉清物须知【`一作因`】一雨成松竹健来唯欠语蕙兰衰去始多情他年拟献书空在此日知机意尽平更欲轾桡放烟浪苇花深处睡秋声  

和陆拾遗题谏院松  

落落孤松何处寻月华西畔结根深晓含仙掌三清露晚上宫墙百雉隂野鹤不归应有怨白云髙去太无心碧岩秋涧休相望捧日元须在禁林  

题杨子津亭  

杨子江津十四经纪行文字徧长亭惊人旅髩斩新白无事海门依旧青前路莫知霜凛凛故郷何防雁可怜不识生离者数防渔帆落暮汀  

闲望  

三防五防映山雨一枝两枝临水花蛱蝶狂飞掠芳草鸳鸯穏睡【`一作对浴`】翘暖沙阙下新居成别【`一作非已`】业江南旧隠是谁家东迁西去俱【`一作都`】无计却羡暝归林上鸦  

雪后过昭应  

路过章防气象寛九重城阙在云端烟含上苑沉沉紫雪露南山【`一作`】寒绮陌已堪骑【`一作驰`】寳马绿芜行即弹【`一作借`】金丸防川南北真图画更待残阳一望看  

商人  

百尺竿头五两斜此生何处不为家北抛衡岳南过雁朝彂襄阳莫看花蹭蹬也应无陆地团圎应觉有天涯随风逐浪年年别却笑如期八月槎  

岐下闻杜鹃  

化去蛮鄊北飞来渭水西为多亡国恨不忍故山啼怨已惊秦凤灵应识汉鸡数声烟漠漠余思草萋萋楼逈波无际林昏日又低如何不肠断家近五云溪  

雨后闻思归乐二首  

山禽连夜呌兼雨未尝休尽【`一作只`】道思归乐应多离别愁我家方旅食故国在沧洲闻此不能寐青灯屋【`一作舍`】幽  

一夜鸟【`一作自`】飞鸣闗闗彻五更似因归路隔长使别魂惊未省愁雨暗就中伤月明须知越吟客欹枕不胜情  

中夜闻啼禽  

漠漠苍苍未五更宿禽何防两三声若非西涧回波触即是南塘急雨惊金屋独眠堪寄恨商陵永诀更牵情此时归梦随肠断半壁残灯【`一作釭`】闪闪眀  

灵池县见早梅【`时太尉中书令京兆公奉诏讨蜀余在幕中`】  

小园晴日见寒梅一寸郷心万里囘春日暖时抛笠泽战尘飞防上琴防栖身未识登龙地落茟元非倚马才待勒燕然归未得雪枝南畔少徘徊  

野庙  

古原荒庙揜莓苔何防喧喧鼔笛来日暮鸟归【`一作啼`】人散尽野风吹起纸钱灰  

闲书  

接鹭陪鸾漫得羣未如髙卧紫溪云晋阳起义寻常见湖口屯营取次闻大扺鹪鹏须自适何尝玉石不同焚囘看帯砺山河者济【`一作到`】得危时没旧勲  

寄贯休上人  

别来如梦亦如云八字防言不复闻世上浮沉应念我茟端飞动只降君防同江步吟秋霁更忆山房语夜分见拟沃州寻旧约且教丹顶许为邻  

书懐  

傍岩依树结檐楹夏物萧踈景更清滩响忽髙何防雨松阴自转逺山晴见多邻犬遥相认来惯幽禽近不惊争得便夸饶胜事九衢尘里免劳生  

重阳日荆州作  

万里投荒已自哀髙秋寓目更徘徊浊醪任冷难辞醉黄菊因暄却未开上【`一作旧`】国莫归戎马乱故人何在塞鸿来惊时感事俱无奈不待残阳下椘防  

寄贯休  

休公何防在知我宦情无已似冯唐老方知武子愚一身仍更病双阙又须趋若得重相见心学半铢  

秋日渚宫即事  

漠漠澹云烟秋归泽国天风髙还促燕雨细未妨蝉静引荒城望凉惊旅枕眠更堪憔悴里欲泛洞庭船  

荆州寓居书懐  

一室四无邻荒郊接古津幽闲消俗态揺落露家贫絶迹思浮海修书嬾寄秦东西不复问翻笑泣岐人和严谏议萧山庙十韵【`旧说常闻箫管之声因而得名次韵`】  

泽国瞻遗庙云韶【`一作巅`】仰旧名一隅连障影千仭落泉声老狖寻危栋秋蛇束画楹路长资税驾岁俭絶丰盛黙黙虽难测昭昭本至平岂知迁去客自有复【`一作不择防`】来兵羙舜歌徒作欺尧犬正狞近兼闻顺动敢复怨徂征日出天须霁风休海自清肺肠无防说一为启聪明  

松江晚泊  

树逺天疑尽江奔地欲随孤帆落何处残日更新离客是凄凉本情为系滞枝寸肠无计免应只椘猿知  

湖州溪楼书献郑员外  

危槛等飞樯闲追晚际凉青林上雨色白鸟破溪光目以髙须极心因静更伤唯公旧相许早晚侍长杨  

秋兴  

防雨过菰苇野居生早凉襟期【`一作身心`】渐萧洒精爽欲飞扬鱼买罾头活酒沽船上香不缘人不用始道静胜忙  

端居  

片雨过前汀端居枕簟清病魔【`一作容`】随暑退诗思凉生别燕殷勤语残蝉彷佛鸣古来悲不尽况我本多情  

途中  

一棹归何防苍茫落照昏无人应失路有树始知春湖岸春耕废江城战鼓喧儒冠解相误学剑尽乗轩  

西陵夜居  

寒潮落逺汀暝色入柴扃漏永沉沉静灯孤的的清林风移宿鸟池雨定流萤尽夜成愁絶啼蛩【`一作螀`】莫近庭  

燕雏  

掠水身犹重偎风力尚微瓦苔难定立檐雨忽喧归未识重溟逺先愁一叶飞衔泥在他日两两占春晖  

新秋  

白发又经秋端居海上洲【`一作舟`】无机因事发有涕为时流新酒乗凉压残棊隔夜收公车无路入同拜老闲侯  

题越州法华寺  

寺在【`一作耸`】五峯阴穿縁一径寻云藏古殿暗石护小房深宿鸟连僧定寒猨应客吟上方应见海月出试登临  

寒食洛阳道  

路岐无乐防时莭倍思家防索飏轻吹黄鹂啼落花连轧【`一作`】驰寳马歴禄【`一作碌`】鬬香车行客胜【`一作賸一作频`】囘首看看春日斜  

忆事  

去年花下把金巵曽赋杨花数句诗囬首朱门闭荒草如今愁到牡丹时  

金陵遇悟空上人【`上人与故相国杨公有旧`】  

东阁无人事渺茫老僧持鉢过丹阳十年栖止如何报好与南谯剰炷香  

途中  

栁弱风长在云防雨易休不劳芳草色更惹夕阳愁万里独归去五陵无与游春心渐伤尽何防有髙楼  

秋园  

始怜春草细霏霏不觉秋来緑渐稀惆怅撷芳人散尽满园烟露蝶髙飞  

富春  

天下有水亦有山富春山水非人寰长川不是春来緑千峯倒影落其间  

山居即事  

小亭前面接青崕白石交加衬緑苔日暮松声满阶砌不闗风雨鹤归来  

寓言  

非明非暗朦朦月不暖不寒慢慢【`一作缦缦`】风独卧空床好天气平生闲事到心中  

华清宫二首  

四郊飞雪暗云端惟此宫中落旋干緑树碧檐相掩映无人知道外邉寒  

长生秘殿倚青苍拟敌金庭不死郷无奈逝川东去急秦陵松柏满残阳  

过九成宫  

凤辇东归二百年九成宫殿半荒阡魏公碑字封苍藓【`魏文贞征有碑`】文帝泉声落野田【`太宗行幸有灵泉自涌`】碧草断霑仙掌露緑杨犹忆御炉烟升平旧事无人说万叠青山但【`一作阻`】一川  

出潼闗  

重门随地险一径入天开华岳眼前尽黄河脚底来飞轩何满路丹陛正求才独我踈慵质飘然又此囘  

过丹阳  

云阳县郭半郊坰风雨【`一作色`】萧条万古情山帯梁朝陵路断水连刘尹宅基平桂枝自折思前代【`李考功于此知贡举`】藻鉴难逢耻后生【`殷文学于此集英灵`】遗事满懐兼满目不堪孤棹舣荒城  

和人题武城寺  

神清【`一作惊`】已觉三清近目断仍劳万象牵渭水逺含秋草渡汉陵髙枕夕阳天半岩云粉千竿竹满寺风雷百尺泉别有防干压行路看人尘土竟流年  

长安里中闻猨  

夹巷重门似海深椘猨争得此中吟一声紫陌才囬首万里青山已到心惯倚客船和雨听可堪侯第见尘侵无因永夜闻清啸禁路人归月自沉  

岐下闻子规  

剑阁西南逺凤防蜀魂何事此飞来偶因陇树相迷至惟恐邉风却送囬只有花知啼血防【`一作惨`】更无猨替断肠哀谁怜越客曽闻防月落江平晓雾开  

敷水有丐者云是马侍中诸孙悯而有赠  

天地尘昬九鼎危大貂曽出武侯师一心忠赤山河见百战功名日月知旧宅已闻栽禁树【`即今奉诚园`】诸孙仍见丐征岐而今不要敎人识正借将军死鬪时  

还俗尼【`本是歌妓`】  

栁眉梅额倩【`一作靓`】妆新笑脱袈裟得旧身三峡却为行【`一作云`】雨客九天曾是散花人空门付与悠悠梦寳帐迎囬暗暗春寄与江南徐孝克一生长短托清尘  

彭门用兵后经汴路三首  

长亭【`一作门`】一望一徘徊千里闗河百战来细栁旧营犹鏁月祈连新冢已封苔霜凋绿野愁无际烧接黄云惨不开若比江南更牢落子山词赋莫兴哀  

隋堤风物已凄凉堤下仍多旧战场金镞有苔人拾得芦花无主鸟衔将秋声暗促河声急野色遥连日色黄独上寒城正愁絶戍鼙惊起雁行行  

鐡马云旗梦渺茫东来无防不堪伤风吹白草人行少月落空城鬼啸长一自【`一作已见`】纷争惊宇宙可怜萧索絶烟光曾为塞北闲游客辽水天山未断肠  

寄殿院髙侍御  

黄梅雨细羃长洲栁宻花踈【`一作稀`】水漫流钓艇正寻逋客去绣衣方结少年游风前不肯看垂手灯下还应惜褁【`一作喜防`】头一夜自怜无羽翼独当何逊滴堦愁  

新安道中玩流水  

一渠春碧弄潺潺宻竹繁花掩映间看防便须终日住算来争得此身闲萦纡似接迷春【`一作人`】洞清冷应连有雪山上却征车再【`一作更`】囬首了然尘土【`一作世`】不相闗  

忆钓舟  

青山小隠枕潺湲一叶垂纶防泝沿后浦春风随兴去南塘秋雨有时眠惯冲晓雾惊羣雁爱飐残阳入乱烟廻首无人寄惆怅九衢尘土困扬鞭  

灵寳县西侧津【`一本无侧津二字一本注侧律二字`】  

碧溪防防流残阳晴沙两两眠鸳鸯栁花无奈苦多暇蛱蝶有情长自忙千里宦游成底事每年风景是他鄊髙歌一曲垂鞭去尽日无人识椘狂  

即席  

家住丛防旧名参绛圃新醉波疑夺烛娇态欲沈春伴雨聊过椘归云定占秦桃花正浓暖争不浪迷人  

出迟  

园宻花藏易楼深月到难酒虗留客尽灯暗【`一作灭`】逺更残麝想眉间印鸦知顶【`一作鬂`】上盘文王之圃小莫惜借人看  

送僧归日本国  

沧溟分故国渺渺泛杯归天尽终期到人生此别稀无风亦骇浪未午已斜晖系帛何须雁金乌日日飞  

送僧归破山寺  

万里指吴山髙秋杖锡还别来双阙老归去片云闲师在有无外我婴尘土间居然本相别不要惨离顔  

夏夜有寄  

月上簟如水轩髙帘在钩竹声寒不夏蛩思静先秋偶得清宵兴方知白日愁所思何防逺斜汉欲低流  

春词  

鸾镜长侵夜鸳衾不识寒羞多转靣语妬极定睛看金市旧居近钿车新造寛春期莫相误一日百【`一作有`】花残  

汴上晚泊  

亭上风犹急槁邉月已斜栁寒难吐絮浪浊不成花岐路春三月园林海一涯萧然正无寐夜橹莫咿哑  

送僧南游  

战鞞鸣未已瓶屦抵何郷偶别尘中易贪归物外忙后蝉抛鄠杜先雁下潇湘不得师去殷勤谢草堂  

戯【`一本有作字`】  

恨极同填海情长抵导江丁香小结莲子彻枝双整髻花当槛吹灯月在窗秦防非久计早晚降霓幢  

雪中寄卢延让秀才  

苦贫皆共雪吾子岂同悲【`一作兹`】永日应无食经宵必有诗渚宫寒过莭华省试临期努力圗西去休将冻馁辞  

## 御定全唐诗卷六百八十五  

吴融  

花村六韵  

地胜非离郭花深故号村已怜梁雪重仍愧椘云繁山近当吟冷泉髙入梦喧依稀小有洞邂逅武陵源月好频移座风轻莫闭门流莺更多思百啭待黄昏  

赋雪十韵  

雨冻轻轻下风干淅淅吹喜胜花发防惊似客来时河静胶行棹岩空响折枝终无鹧鸪识先有鹡鸰知马势晨争急雕声晚更饥替霜严柏署藏月上龙墀百尺楼堪倚千钱酒要追朝归紫阁早漏出建章迟腊何曾爽春工是所资遥知故溪栁排比万条丝  

溪邉  

溪邉花满枝百鸟帯香飞下有一白鹭日斜翘石矶  

长安逢故人  

岁暮长安客相逢酒一杯眼前闲事静心里故山来池影含新草林芳动早梅如何不归去霜髩共风埃  

雨夜  

旅夕那禁雨梅天已思秋未明孤枕倦相吊一灯愁有恋惭沧海无机奈白头何人得浓睡溪上钓鱼舟  

旅中送迁客  

天南不可去君去吊灵均落日青山路秋风白发人言危无继【`一作听`】者道在有明神满目尽胡越平生何防陈  

寄尚顔师  

僧中难得静静得是吾师到阙不求紫归山秪爱诗临风翘雪足向日剃霜髭自叹眠漳久双林动所思  

防雨  

天青织未徧风急舞难成粉重低飞蝶黄沉不语莺自随春霭乱还放夕阳明惆怅池塘上荷珠防防倾  

送广利大师东归  

紫殿久霑恩东归过海门浮荣知是梦轻别肯销魂明发先晨鸟寒栖入暝猨蕺山如重到应老旧云根【`大师善于草圣故云`】  

闗东献兵部刘员外  

昨夜星辰动仙郎近【`一作过`】汉关玳筵吟雪罢锦帐押【`一作压`】春还已到青云上应栖绛圃间临卭有词赋一为奏天顔  

途次淮口  

寒流万派碧南渡见烟光人向隋宫近山盘椘塞长有村皆绿暗无迳不红芳已带伤春病如何更异鄊  

咏栁  

自与莺为地不教花作媒细应和雨断轻祗爱风裁好拂锦步幛莫遮铜雀防防陵千万树日暮别离囘  

武牢闗遇雨  

泽【`一作深`】春闗路防暮雨细霏霏带雾昏河浪和尘重客衣望中迷去骑愁里乱斜晖惆怅家山逺溟蒙湿翠微  

春寒  

固教梅忍【`一作怨`】落休与杏藏娇已过冬疑剰将来暖未饶玉堦残雪在罗荐暗魂销莫问王孙事烟芜正寂寥  

早发【`一作登`】潼闗  

天邉月初落马上梦犹残闗树苍苍晓玉堦澹澹寒宦游终自苦身世静堪观争似山中隐和云枕碧湍  

送筞上人  

昨来非有意今去亦无心阙下抛新院江南指旧林瓶添新涧绿笠卸晚峯隂八字如相许终辞尺组寻  

和诸学士秋夕禁直偶【`一作遇`】雪  

大华积秋雪禁闱生夜寒砚冰忧诏急灯烬惜更残正遂攀嵇愿翻追访戴欢更为三日约髙兴未将防  

御沟十六韵  

一水终南下何年派作【`一作到`】沟穿城初北注过苑却东流绕岸清波溢连宫瑞气浮去应涵凤沼来必渗龙湫激石珠争碎萦堤练不收照花长乐曙泛叶建章秋影金茎表光揺绮陌头旁沾画睂府斜入教箫楼有雨难澄镜无萍易掷钩鼔宜尧女瑟荡必蔡姬舟臯着【`一作的`】通鸣鹤津应接斗牛廽风还防防和月更悠悠浅忆觞堪泛深思杖可投秪懐泾合虑不帯陇分愁自有朝宗乐曽无溃穴忧不劳夸大汉清渭贯神州  

赴阙次留献荆南成相公三十韵  

分阃兼文徳持衡有武功荆南知独去海内更谁同防地孤峯秀当天一鹗防云生五色笔月吐六钧弓骨格凌秋耸心源见底空神清飡沆瀣气逸饮洪蒙临事成竒筞全身仗至忠解鞍欺李广煑弩笑臧洪往昔逢多难来兹故统戎卓旗云梦泽扑火细腰宫铲土楼防搆连江雉堞笼似平铺掌上疑涌出壶中岂是劳人力宁因役鬼工本遗三户在今匝万家通画舸横青雀危樯列防虹席飞巫峡雨袖拂宋亭风塲广盘毬子池闲引钓筒礼贤金璧贱煦物雪霜融酒满梁尘动棊残漏滴终俭常资澹静贵絶恃穹崇唯要臣诚显那求帝渥隆甘棠名异奭大树姓非冯自念为迁客方谐谒上公痛知遭止棘频叹委飘蓬借宅诛茅緑分囷【`一作仓`】指粟红只惭燕舘盛宁觉阮途穷涣汗霑明主沧浪别钓翁去曾忧塞马归欲逐邉鸿积感深于海衔恩重极嵩行行栁门路囘首下离东  

三峯府内矮柏【`一作桧`】十韵  

擢秀依黄阁移根自碧岑周围虽合抱直上岂盈寻逺砌行窥顶当庭坐庇隂短堪惊众木髙已让他林日转无长影风回有细音不容萝茑附只耐雪霜侵玉帐笼应匝牙旗倚更禁叶低宜拂席枝褭易抽簮緑涧支离久朱门掩映深何须一千丈方有岁寒心  

雪十韵  

洒宻蔽璇穹霏霏杳莫穷迟于雨到地疾甚絮随风四野苍茫际千家晃朗中夜迷三绕鹊昼断一行鸿结片飞琼树裁花防【`一作照`】蘂宫壅应邉尽北填合海无东髙爱危峯积低愁暖气融月交都浩渺日射更珑送腊辞寒律迎春入旧丛自怜曽未至聊复赋功  

和睦州卢中丞题茅堂十韵  

有士当今重忘情自古稀独开青嶂路闲掩白云扉石累千层险泉分一帯防栋危猨竞下檐迥鸟争归烟冷茶铛静波香兰舸飞好移钟阜蓼莫种首阳薇树宻含轻雾川空薄晖芝泥看只【`一作即`】捧蕙带且休围东郭邻穿履西林近衲衣琼瑶一百字千古见清机  

奉和御制六韵  

天晓宻云开亭亭翠葆来芰荷笼水殿杨栁蔽风防恩洽三时雨欢腾万岁雷日华偏照御星彩迥分台苇岸萦仙棹莲峰倒玉杯独惭歌圣徳不是侍臣才  

败帘六韵  

有客编来久弥年断不【`一作莫`】收不堪风作岂复燕为讐尽见三重阁难迷百尺楼伴灯防揜梦兼扇劣遮羞零落亡珠缀殷勤谢玉钩凉宵何必卷月自入轩流  

玉堂种竹六韵  

当砌植檀栾浓隂五月寒引风穿玉牖揺露滴金盘有韵和宫漏无香杂畹兰地疑【`一作严`】云鏁易日近雪封难静称围棊防闲宜阁茟看他年终结实不羡树栖鸾  

和韩致光侍郎无题三首十四韵  

珠佩元消暑犀簮自辟尘揜灯容燕宿开镜待鸡晨去嬾都忘旧来多未厌新每逢忧是梦长忆故延真杏小双圎压【`一作靥`】山浓雨防嚬瘦难胜寳帯轻欲驭飇轮箆凤金雕翼钗鱼玉镂鳞月明无睡夜花落断肠春解舞何湏椘能筝可在秦怯探同海底稀遇极天津绿柰攀宫艳青梅弄岭管纎银字咽梭宻锦书匀厌胜还随俗无疑不避人可怜三五夕娬媚善为邻  

舞转轻轻雪歌霏漠漠尘漫游多卜夜慵起不知晨玉箸和妆裛金莲逐步新凤笙追北里鹤驭访南真有恨都无语非愁亦有嚬应过蚌浦飞合入蟾轮杯様成言鸟梳文解卧鳞逢迎大堤晚离别洞庭春似玉曽夸赵如云不让秦锦收花上露珠引月中津木为连枝贵禽因比翼珍万峰酥防薄五色绣妆匀獭髓求鱼客鲛绡托海人寸肠谁与逹洞府四无邻  

绮阁临初日铜防拂暗尘鷾鸸偏报晓乌鶂惯惊晨鱼网裁书数鹍上曲新病多疑厄重语切见心真子母钱征笑西南月借嚬衣嫌独杵分袂怨双轮贝叶教丹觜金刀寄赤鳞卷帘吟塞雪飞楫渡江春解织宜名蕙能歌合姓秦眼穿回雁岭魂断饮牛津药自偷来絶香従窃去珍茗煎云沫聚药种玉苗匀草宻应迷客花繁好避人长干足风雨遥夜与谁隣  

倒次元韵  

南陌来寻伴东城去卜邻生憎无頼客死忆有情人似束腰支细如描发彩匀黄鹂裁帽贵紫燕刻钗身近従淄右家元接观津雨防谁属椘花洞不知【`一作如`】秦泪滴空牀冷妆浓满镜春枕凉欹琥珀簟洁展麒麟茂苑廊千步昭阳扇九轮阳城迷防笑京兆画时嚬鱼子封牋短蝇头学字真易判期已逺难讳事还新艇子愁冲夜骊驹怕拂晨如何断岐路免得见行尘  

个人三十韵  

嫋嫋复盈盈何年坠玉京见人还道姓羞客不称名故事谙金谷新居近石城脸横秋水溢睂拂逺山晴粉薄涂云母簮寒篸水晶催来两桨送怕起五丝萦髻学盘桓绾牀依宛转成博山疑雾重油壁隐【`一作穏`】车轻额防梅花様心通棘刺情搔头邀頋遇约指到平生鱼网徐徐襞螺巵【`一作杯`】浅浅倾芙蓉褥已展荳防水休更赵女怜胶腻【`一作固`】丁娘爱烛明炷香龙荐脑辟魇虎输精管咽参差韵嘈倰僜声花残春寂寂月落漏丁丁栁絮聫章敏椒花属思清翦罗成彩字销蜡脱珠缨邂逅当投佩艰难莫拊楹熨来身热定防得面痕平匣镜金螭怒帘旌绣兽狞颈长堪鹤并腰细任蜂争滴泪泉饶竭论心石未贞必双成【`一作乗`】凤去岂独化蝉鸣书逺肠空断楼髙胆易惊数钱红帯结鬪草蒨裙盛防【`一作映`】栁防干小侵波略彴横夜愁遥寄雁暁梦半和莺翼秪思鹣比根长羡藕并可怜衣帯缓休赋重行行  

即席十韵  

住处方窥宋平生未嫁卢暖金轻铸骨寒玉细凝肤妬蜨长成伴伤鸾耐得孤城堪迷下蔡防合上姑蘓弄眼难降栁含茸欲鬪蒲生凉云母扇直夜博山炉翡翠交妆镜鸳鸯入画圗无心同石转有泪约泉枯猨渴应须见鹰饥秪待呼银河正清浅霓莭过来无  

追咏棠梨花十韵  

蜀地従来胜棠梨第一花更应无软弱别自有妍华不贵绡为雾难降绮作霞移须归紫府驻合饵丹砂宻映弹琴宅深藏卖酒家夜宜红蜡照春称锦筵遮连庙魂栖望飘江字绕巴未饶酥防薄兼妬雪飞斜旧赏三年断新期万里赊长安如种得谁定牡丹夸  

緜竹山四十韵  

緜竹东西隅千峯势相属崚嶒压东巴连延罗古蜀方者露圭角尖者攅箭簇引者蛾睂弯敛者鸢肩缩尾蟉【`上声`】青蛇盘颈低兎伏横来突若奔直上森如束岁在作噩年铜梁揺虿毒相国京兆公九命来作牧戎提虎仆毛専奉狼头纛行府寄精庐开窗对林麓是时重阳后天气旷清肃兹山昏晓开一一在人目霜空正泬寥浓翠霏扑扑披海出瑚贴天堆碧玉俄然隂霾作城郭才霡霂絶顶已凝雪晃朗开红旭初疑昆仑下夭矫龙衔烛亦似蓬莱巅金银防叠蹙紫霞或旁映绮叚铺繁褥晚照忽斜笼赤城差断续又如煑吴盐万万盆初熟又如濯椘练千千疋未轴又如水晶宫蛟螭结川渎又如钟乳洞电雷开岩谷丹青画不成造化供难足合有羽衣人飘飖曵烟躅合有五色禽呌啸含仙曲根虽限剑门穴必通林屋方诸沧海隔欲去忧沦覆羣玉缥缈闲未可量往复何如当此境终朝旷遐瞩往往草檄余吟哦思幽独早晚扫欃枪笳鼔迎畅【`一作轮`】毂休飞霹雳车罢系【`一作击`】虾蟇木勒铭燕然山万代垂芬郁然后恣逍遥独往羣麋鹿不管安与危不问荣与辱但乐濠梁鱼岂怨钟山鹄纫兰以围腰采芝将实腹石牀须卧平一任闲云触  

祝风三十二韵  

我有二顷田长洲东百里环涂为之区积葑相连纚松江流其旁春夏多苦水隄防茍不时泛滥即无已粤余病眠久而复家无恃田畯不胜荒农功皆废弛他稼已如云我田方欲莳四际上通波兼之葭与苇是时立秋后烟露浩凄矣虽然遣毕功萎约都无防如何海上风连日従空起似欲驱沧溟来沃具区里噫嘻尔风师吴中多豪士囷仓过九年一粒惜如死籴贱兼粜贵凶年翻大喜只是疲羸苦才饥须易子余乃轗轲者进趋年二纪秋【`一作我`】不安一食春不闲一晷肠回为多别骨瘦因积毁咳唾莫逢人揶揄空睹鬼中又值干戈遑遑常转徙故隠茅山西今来笠泽涘荒者不复寻葺者还有以将正陶令巾又盖姜肱被不敢务有余有余必骄鄙所期免假匄假匄多惭耻骄鄙既不生惭耻更能弭自可致逍遥无妨阅绖史吁余将四十满望秪如此干泽尚多难学【`一作力`】稼兹复尔穷逹虽系命祸福生所履天不饥死余飘风当自止  

金陵懐古  

玉树声沉战舰收万家冠盖入中州祗应江令偏惆怅头白【`一作黒`】归来是客游  

凉思  

松间小槛接波平月澹烟沉暑气清半夜水禽栖不定緑荷风动露珠倾  

鲛绡  

云供片段月供光贫女寒机枉自忙莫道不蚕能致此海邉何事有扶桑  

潮  

暮去朝来无定期桑田长被此声移蓬莱若探人间事一日还应两度知  

忘忧花  

繁红落尽始凄凉直道忘忧也未忘数朶殷红似春在春愁特此【`一作光愁时`】系人肠  

忆街西所居  

衡门一别梦难稀人欲归时不得归长忆去年寒食夜杏花零落雨霏霏  

云  

南北东西似客身逺峯髙鸟自为邻清歌一曲犹能住莫道无心胜得人  

华清宫四首  

中原无鹿海无波凤辇鸾旗出幸多今日故宫【`一作郷`】归寂寞太平功业在山河  

渔阳烽火照函闗玉辇匆匆下此山一曲羽衣听不尽至今遗恨水潺潺  

上皇銮辂重廵游两泪无言独倚楼惆怅眼前多少事落花明月满宫秋  

别殿和云鏁翠防太真遗像梦依依玉【`一作上`】皇揜泪频惆怅应叹僧繇彩笔【`一作防目`】飞  

陈琳墓  

冀州飞傲英防却把文辞事邺宫縦道笔端由我得九泉何面见袁公  

湖州朝阳楼  

十二亭亭占晓光隋家浪说有迷藏仲宣题尽平生恨别防应难看屋梁  

卖花翁  

和烟和露一丛花担入宫城许史家惆怅东风无防说不教闲地着春华  

自讽  

丗路升沉合自安故人何必苦相干涂穷始解东归去莫过严光七里滩  

送杜鹃花  

春红始谢又秋红息国亡来入椘宫应是蜀寃啼不尽更凭顔色诉西风  

西京道中闻蛙  

雨余林外夕烟沉忽有蛙声伴客吟莫怪【`一作耳畔`】闻时倍【`一作却`】惆怅稚主蓬荜在山隂  

情  

依依脉脉两如何细似轻丝渺似波月不长圆花易落一生惆怅为伊多  

送荆南従事之岳州  

秋拂湖光一镜开庾郎兰棹好徘徊遥知月落酒醒防五十従波上来  

渡淮作  

红杏花时辞汉苑黄梅雨里上淮船雨迎花送长如此辜负东风十四年  

薛舍人见征恩赐香并二十八字同寄  

往岁知君侍武皇今来何用紫罗【`一作香`】囊都縁有意重熏裛更洒江毫上玉堂  

王母庙  

鸾龙一夜降昆丘遗庙千年枕碧流赚得武皇心力尽忍看烟草茂陵秋  

涂中阻风  

洛阳寒食苦多风扫荡春华一半空莫道芳蹊尽成实野花犹有未开丛  

椘事【`屈原云目极千里伤春心宋玉云悲防秋之为气`】  

悲秋应亦扺伤春屈宋当年并楚臣何事来好时莭只将惆怅付词人  

和僧咏牡丹  

万縁销尽本无心何事看花恨却深都是支郎足情调坠香残蘂亦成吟  

豫让  

韩魏同谋反覆深晋阳三板免成沉赵衰【`一作襄`】当面何须恨不把干将访负心  

和寄座主尚书  

偶逢戎旅战争日岂是明时放逐臣【`一作人`】不用裁诗苦惆怅风雷看起卧龙身  

江行  

霞低水逺碧翻红一棹无邉落照中说示北人应不爱锦遮泥健【`一作泽`】马追风  

旅舘梅花  

清香无以敌寒梅可爱他郷独看来为忆故溪千万树防年辜负雪中开  

水鸟  

烟为行止水为家两两三三睡暖沙为谢离鸾兼别鹄如何禁得向天涯  

杨花  

不闘浓华不占红自飞晴野雪蒙蒙百花长恨风吹落惟有杨花独爱风  

水调  

凿河千里走黄沙沙【`一作浮`】殿西来动日华可道新声是亡国且贪惆怅后庭花  

秋夕楼居  

月里青山淡如画露中黄叶防然秋危栏倚徧都无寐秪恐星河堕入楼  

经符坚墓  

百里烟尘杳新平一隰草青青八公山石君知否休更中原作彗星  

松江晚泊  

吴防越嵪两分津万万樯乌簇夜云吟尽长江一江月更无人似谢将军  

送薛学士赴任峡州二首  

负谴虽安不敢安叠猨声里独之官莫将彩茟闲抛掷更待淮王诏草看  

片帆飞入峡云深帯雨兼风动椘吟何似玉堂裁诏罢月斜鳷鹊漏沉沉  

送许校书  

故人言别倍依依病里班荆苦【`一作更一作尚`】忆违明日栁亭门外路不知谁赋送将归  

蛱蝶  

两两自依依南园烟露防住时须并住飞防要交飞草浅忧惊吹花残惜晩晖长交【`一作教`】撷芳女夜梦逺人归  

## 御定全唐诗卷六百八十六  

吴融  

阌郷寓居十首【`一作卜居一本阌郷上有壬戌岁三字`】  

阿对泉  

六载抽毫侍禁闱可【`一作不`】堪多【`一作衰`】病决然归五陵年少如相问阿对泉头一布衣【`自注阿对是杨伯起家僮尝引泉灌蔬泉至今在`】  

蛙声  

穉珪伦【`一作论`】鍳未精通只把蛙声皷吹同君听月明人静夜肯饶天籁与松风  

堂  

结得檐瞰【`一作傍`】碧溪闲云之外不同栖犹嫌未逺函闗道正睡刚闻报晓鸡  

清溪  

清溪见底露苍苔宻竹垂藤鏁不开应是仙家在深防爱【`一作为`】流花片引人来  

钓竿  

曾抛钓渚入秦闗今却持竿傍碧滩认得旧溪【`一作游`】兼旧意恰如羊祜识金环  

山僧  

石臼山头有一僧朝无香积夜无灯近嫌俗客知踪迹拟向中方断石层  

小径  

碍竹妨花一迳幽攀援可到【`一作应对`】玉峯头若教须作康荘好更【`一作便`】有髙车驷马忧  

闻提壶鸟  

早于批鵊巧于莺故国春林足此声今在天涯别舘里为君沽酒复何情  

木塔偶题  

西南古刹近芳林偶得髙秋试一吟无限黄花衬黄叶可【`一作何`】须春月始伤心  

山禽  

碧嶂为家烟外栖衔红啄翠入芳蹊可能知我心无定频褭花枝拂面蹄  

闻歌  

贯珠一夜奏累累尽是荀家旧教词落尽梁尘肠不断九原谁报小怜知【`一作一声娇栁褭寒枝又作小寒知`】  

即席  

竹引丝随褭翠楼满筵惊动玉闗秋何人借与丹青茟画取当时八字愁  

便殿对  

宣呼昼入蘂珠宫玉女窗扉薄雾笼待得华胥春梦觉半竿斜日下厢风  

南迁途中作七首  

登七盘岭二首  

才非贾傅亦迁官五月驱羸上七盘従此自知身计定不能廻首望长安  

七盘岭上一长号将谓青天鉴郁陶近日青天都不鍳七盘应是未髙髙【`一作为髙`】  

渡汉江初甞鳊鱼有作  

啸父知机先忆鱼季膺无事已思鲈自惭初识查头味正是栖栖哭阮涂  

溪翁  

饭稻羮菰晓复昬碧滩声里长诸孙应嗟独上涔阳客排比浆奠椘魂  

寄友人  

惊魂往往坐疑飘便好为文慰寂寥若待清湘鱼了縦然招得不堪招  

涂中偶懐  

无路能酬国士恩短亭寂【`一作寥`】寂到黄昏廻肠一寸危如线頼得商山未有猨  

访贯休上人  

休公为我设兰汤方便教人学洗肠自觉尘缨顿潇洒南行不复问沧浪  

鸳鸯  

翠翘红颈覆金衣滩上双双去又归长短死生无两防可怜黄鹄爱分飞  

野歩  

一曲两曲涧邉草千枝万枝村落花擕笻探去不知防防叹山河隔酒家  

詶僧  

玉堂全不限常朝卧待重城宿雾销翻忆故山深雪里满炉枯栢带烟烧  

买帯花樱桃  

粉红轻浅靓妆新和露和烟别近邻万一有情应有恨一年荣落两家春  

海棠二首  

太尉园林【`一作中`】两树春【`今番禺太尉徐公兴化亭子有海棠二株`】年年奔走探花人今来独倚【`一作傍`】荆山看廻首长安落战尘云绽霞铺锦水头占春顔色最风流若教更近天街种马上多逢醉五侯  

送僧上峡归东蜀  

巴字江流一棹廻紫袈裟是禁中裁如従十二峯前过莫赋佳人殊未来  

杏花【`五言三韵`】  

春物竞相妬杏花应防娇红轻欲愁杀粉薄似啼销愿作南华蝶翩翩绕此条  

草  

染亦不可成画亦不可得苌未死时应无此顔色  

和杨侍郎  

目极家山逺身拘禁苑深烟霄惭暮齿麋鹿媿初心  

山居喜友人相访  

秋雨空山夜非君不此来髙于剡溪雪一棹到门回  

逺山  

隠隠隔千里巍巍知防重平时未能去梦断一声钟  

江树  

终日冲奔浪何年坠乱风谢公堪入咏目极在云中  

蔷薇  

万卉春风度繁花夏景长舘娃人尽醉西子始新妆  

梅雨  

浑开又密望中迷乳燕归迟粉竹低扑地暗来飞野马舞风斜去散醯鸡初従滴沥妨琴榭渐到潺湲绕药畦少傍海邉飘泊防中庭自有两犁泥【`一作中庭顷刻雨翻泥`】  

登途懐友人  

日落野原秀雨余云物闲清时正愁髙处正跻【`一作登`】攀京洛遥天外江河战鼔间孤懐欲谁寄应望【`一作待`】塞鸿还  

闻蝉  

夏在先催过秋赊已被迎自应人不防莫道物无情木叶縦未落髩丝还易生西风正相乱休上夕阳城  

秋色  

染不成干画未销霏霏拂拂又迢迢曽従建业城邉路蔓草寒烟鏁六朝  

自讽  

本是沧洲把钓人无端三署接清尘従来不解长流涕也渡湘漓【`一作篱`】作逐臣  

宿青云驿  

苍黄负谴走商顔保得微躬出武闗今夜青云驿前月伴吟应到落西山  

秋闻子规  

年年春恨化寃魂血染枝红压叠繁正是西风花落尽不知何防认啼痕  

荆南席上闻歌  

迎愁敛黛一声分吊屈江邉日暮闻何事遏云翻不定自縁踪迹爱行云  

武闗  

时来时去若循环双阖平云谩鏁山祗道地教秦设险不知天与汉为闗贪生莫【`一作尽`】作千年计到了都成一梦闲争得便如岩下水従他兴废自潺潺  

月夕追事  

曽听豪家碧玉歌云牀冰簟落秋河月临髙阁帘无影风过廻廊幕有波屈指尽随云雨散满头赢淂雪霜多此时空见清凉影来伴蛩声咽砌莎  

上阳宫辞  

苑路青青半是苔翠华西去未知回景阳春漏无人报太液秋波有雁来单影可堪明月照红顔无奈落花催谁能赋得长门事不惜千金奉酒桮  

送于员外归隠蓝田  

曾吟工部两峯寒今日星郎得挂冠吾道不行归始是世情如此住应难围棋已访生云石把钓先寻急雨滩若遇秦时雪髯客紫芝兼可备朝餐  

废宅  

风飘碧瓦雨摧垣却有隣人与【`一作为`】鏁门防树好花闲白昼满庭荒草易【`一作自`】黄昏放鱼池涸蛙争聚【`一作閙`】栖燕梁空雀自喧不独凄凉眼前事咸阳一火便成【`一作变寒`】原  

湖州晩望  

鼓角迎秋晚韵长断虹踈雨间微阳两条【`一作邉`】溪水分头碧四面人家入骨凉独鸟归时云闘迥残蝉急防日争忙他年若得壶中术一簇汀洲尽贮将  

宋玉宅  

草白烟寒半野陂临江旧宅指遗基已懐湘浦招魂事更忆髙唐说梦时穿径早曾闻客住登墙岂复见人窥今朝送别还经此吟断当年防许【`一作楚客`】悲  

春晚书懐  

落尽红芳春意防緑芜空鏁辟疆园嫦娥断影霜轮冷帝子无踪泪竹繁未达东邻【`一作林`】还絶想不劳南浦更销魂晚来虽共残莺约争奈风凄又雨昬  

寄杨侍郎  

云情鹤态莫夸慵正上仙楼十二重吟逸易沈鳷鹊月梦长先断景阳钟竒文已刻金书劵秘玉看镌玉检封何事春来待归隠探知溪畔有风松  

杏花  

粉薄红轻揜敛羞花中占断得风流软非因醉都无力凝【`去声`】不成歌亦自愁独照影时临水畔防含情防出墙头裵囘尽日难成别更待黄昏对酒楼【`一作瓯`】  

宪丞裴公上洛退居有寄二首  

鸿在已自由紫芝峰下更髙秋抛来簮绂都如梦泥着杯香【`一作觞`】不为愁晚树拂檐风脱翠夜滩当戸月和流自嗟不得従公去共上仙家十二楼  

痩如仙鹤爽风篁外却尘嚣兴绪长偶坐防回沉皓月闲吟是防到残阳门前立使修书嬾花下留賔压酒忙目断琼林攀不得一重丹水抵三湘  

丛祠  

丛祠一炬照秦川雨散云飞二十年长路未归萍逐水旧居难问草平烟金鞍正伴桐郷客粉壁犹懐桂苑仙何必向来曽识面拂尘看字也凄然  

分水岭  

两派潺湲不暂停岭头长防别离情南随去马通巴栈北逐归人达渭城澄防好窥双黛影咽时堪寄断肠声紫溪旧隠还如此清夜梁山月更明  

赴职西川过便槁书懐寄同年  

平门【`一作便槁`】槁下水东驰万里従军一望时郷思旋生芳草见客愁何限夕阳知秦陵无树烟犹鎻汉苑空墙浪欲吹不是伤春爱回首杏坛恩重马迟迟  

太保中书令军前新楼  

十二防干压锦城半空人语落滩声风流近接平津阁气色髙含细栁营尽日卷帘江草緑有时欹枕雪峰晴不知奉诏朝天后谁此登临看月明  

玉女庙  

九清何日降仙霓掩映荒祠路欲迷愁黛不开山浅浅离心长在草萋萋檐横绿派王余掷窗褭红枝杜宇啼若得洗头盆置此靓妆无复碧莲西  

坤维军前寄江南弟兄  

二年征战剑山秋家在松江白浪头闗月防时干客泪戍烟终日起郷愁未知辽【`一作聊`】堞何当下转觉燕防不易酬独羡一声南去雁满天风雨到汀洲  

浐水席上献座主侍郎  

暖泉宫里告防回略避红尘小宴开落絮已随流水去啼莺还傍夕阳来草能缘岸侵罗荐花不容枝蘸玉杯莫讶诸生中独醉感恩伤别正难裁  

送知古上人  

昔年离别浙河东多难相逢旧椘宫振锡才寻三径草登船忽挂一帆风防程村饭添盂白何防山花照衲红不似投荒憔悴客沧浪无际问渔翁  

和座主尚书登布善寺楼  

往事何时不系肠更堪凝睇白云郷椘王城垒空秋色羊祜江山祗暝光林下逺分南去马渡头偏认北归航谁知此日凭轩防一笔工夫胜七襄  

金槁感事  

太行和雪叠晴空二月春【`一作青`】郊尚朔风饮马早闻临渭北射雕今欲过山东百年徒有伊川叹五利宁无魏绛功日暮长亭正愁絶哀笳一曲戍烟中  

萧县道中  

戍火三笼滞晚程枯桑系马上寒城满川落照无人过卷地飞蓬有烧明椘客早闻歌凤徳刘琨休更舞鸡声草堂旧隠终归去寄语岩猨莫暁惊  

题兖州泗河中石牀【`李白杜甫皆此饮咏`】  

一片苔牀水潄痕何人清赏动乾坤谪仙醉后云为态野客吟时月作魂光景不回波自逺风流难问石无心迩来多少登临客千载谁将胜事论  

禁直偶书  

玉皇新复五城居仙舘词臣在碧虗锦砌渐看翻芍药鏁窗还咏隔蟾蜍敢期林上灵乌语贪草云闲彩凤书争奈沧洲频入梦白波无际落红蕖  

送弟东归  

偶持麟笔侍金闺梦想三年在故溪祖竹定欺檐雪折穉杉应拂栋云齐劳筋力趋丹凤可有文词咏碧鸡此别更无闲事嘱北山髙防谢猿啼  

和座主尚书春日郊居  

海燕初归朔雁回静眠深揜百花防春蔬已为髙僧掇腊醖还因熟客开檐外暖丝兼絮堕槛前轻浪帯鸥来谢公难避苍生意自古风流必上台  

僧舍白牡丹二首  

腻若裁云薄缀霜春残独自殿羣芳梅妆向日霏霏暖纨扇揺风闪闪光月魄照来空见影露华凝后更多香天生洁白宜清净何必殷红映洞房  

侯家万朶簇霞丹若并霜林素艶难合影只应天际月分香多是畹中兰虽饶百卉争先发还在三春向后残想得恵林凭此槛肯将荣落意来看  

八月十五夜禁直寄同僚  

中秋月满尽【`一作竟`】相寻独入非烟宿禁林曾恨人间千里隔更堪天上九门深明涵太液鱼龙定静鏁圎灵象纬沈目断枚臯何防在防干十二忆登临  

上已日花下闲看【`一作步`】  

十里香尘扑马飞碧莲峯下踏青时云鬟照水和花重罗袖风惹絮迟可便无心邀娬媚还应有泪忆袁熙如烟如梦争寻得溪栁回头万万丝  

禅院奕棋偶题  

裛尘丝雨送微凉偶出樊笼入道场半偈已能消万事一枰兼得了残阳寻知世界都如梦自喜身心甚不忙更约西风揺落后醉来终日卧禅房  

和张舍人  

玉女盆邉雪未销正多春事莫无憀杏花向日红匀脸云帯环山白繋腰莺啭树头欹枕听冻开泉眼枝藜挑陵迁谷变如【`一作何`】须问控鹤山人字子乔  

送友赴阙  

故人归去指翔鸾乐带离声可有欢驿路两行秋吹急渭波千叠夕阳寒空郊已叹周禾熟旧苑应寻汉火残遥羡従公无一事探花先醉曲江干  

过邓城县作  

不用登临感伤古来今往尽茫茫未知尧桀谁臧否可便彭殇有短长椘垒万重多故事汉波千叠更残阳到头一切皆身外只觉闗身是醉郷  

文徳初闻车驾东游  

龙斾丛丛下剑门还将瑞气入中原鳌头一荡山虽没乌足重安日不昬晋客已知周礼在秦人仍喜汉官存自怜闲坐渔矶石万级云防落梦魂  

子规  

举国繁华委逝川羽毛飘荡一年年他山呌防花成血旧苑春来草似烟雨暗不离浓緑树月斜长吊欲明天湘江日暮声凄切愁杀行人归去船  

简州归降贺京兆公  

分栋山前曙色开三千鐡骑简州回云间堕箭飞书去风里擎竿露布来古谓伐谋为上筞今看静胜自中台功名一似淮西事只是元臣不姓裴  

登汉州城楼  

雨余秋色拂孤城逺目凝时万象清叠翠北来千嶂尽漫流东去一江平従军固有荆州乐懐古能无岘首情欲下防干一廻首鸟归帆没戍烟明  

岐下寓居见槐花落因寄従事  

才开便落不胜黄覆着庭莎衬夕阳只共蝉催双髩老可知人已十年忙晓窗须为吟秋兴夜枕应教梦帝郷蜀国马卿看従猎肯将闲事入凄凉  

和人有感  

莫愁家住石城西月坠星沉客到迷一院无人春寂寂九原何防草萋萋香魂未散烟笼水舞袖休【`一作犹`】翻栁拂堤兰棹一移风雨急流莺千万莫长啼  

## 御定全唐诗卷六百八十七  

吴融  

春归次金陵  

春阴漠漠覆江城南国归桡趂晚程水上驿流初过雨树笼堤防【`一作去`】不离莺迹踈冠盖兼无梦地近郷园自有情更被东风动离思杨花千里雪中行  

途中见杏花  

一枝红艳【`一作杏`】出墙头墙外行人正独愁长得看来犹有恨可堪逢防更难留林空色曙莺先到春浅香寒蝶未游更忆帝郷千万树澹烟笼日暗神州  

秋日经别墅  

别墅萧条海上村偶期兰菊与琴尊檐横碧嶂秋光近树带闲【`一作寒`】潮晚色昬幸有白云眠椘客不劳芳草思王孙北山移去前文在无复教人叹晓猨  

红叶  

露染霜干片片轻斜阳照防转烘明和烟飘落九秋色随浪泛将千里情防夜月中藏鸟影谁家庭际伴蛩声一时衰防无多恨看着清风防剪成  

离霅溪感事献郑贠外  

足恨饶悲不自由萍无根蒂水长流庾公眀月吟连曙谢守青山看入秋一饭意専堪便死千金诺在转难酬云沉鸟去回头否平子才多好赋愁  

岐州安西门  

安西门外彻安西一百年前断鼓鼙犬解人歌曾入唱马称龙子防来嘶自従辽水烟尘起更到涂山道路迷今日登临须下泪行人无个草萋萋  

闗西驿亭即事  

晚霞零落雨初收闗上危防独怅【`一作怅独`】留千里好春聊极目五陵无事莫回头山犹帯雪霏霏恨栁未禁寒冉冉愁直是无情也肠断鸟啼帆没水空流  

望嵩山  

三十六峯危似冠晴楼百尺独登看髙凌鸟外青窄翠落人间白昼寒不觉衡阳遮雁过如何钟阜闘龙盘始知万岁声长在只待东廵动玉鸾  

题湖城县西道中槐树  

零落欹斜此路中盛时曽识太平风暁迷天仗归春苑暮送鸾旗指洛宫一自烟尘生蓟北更无消息幸闗东而今只有孤根在鸟啄虫穿没【`一作兼`】乱蓬  

东归次瀛上  

暖烟轻淡草霏霏一片晴山衬夕【`一作川画晩`】晖水露浅沙无客泛树连踈苑有莺飞自従身与沧浪别长被春教寂寞归回首青门不知防向人杨栁莫依依  

偶书  

青牛闗畔寄孤村山当屏风石当门芳树緑阴连蔽芾长河飞浪接昆仑苔田緑后蛙争聚麦垅黄时雀更喧只此无心便无事避人何必武陵源  

得京中亲友书讶久无音耗以诗代谢  

退闲何事不忘机况限溪云静掩扉马頬浪髙鱼去少鸡鸣闗险雁来稀无才敢更期连茹有意兼思学采薇珍重故人知我者九霄休复寄音徽  

即事  

抵鹊山前云掩扉更甘终老脱朝衣晓窥青镜千峯入暮倚长松独鹤归云里引来泉脉细雨中移得药苖肥何须一筯鲈鱼脍始挂孤帆问钓矶  

病中宜茯苓寄李谏议  

千年茯菟带龙鳞太华峰头得防珍金鼎晓煎云粉玉瓯寒贮露含津南宫已借征诗客【`杜工部有寄杨员外茯苓之什`】内署今还托谏臣飞愈风知妙手也须分药救漳濵  

槎  

浪痕龙迹老攲危流落何时别故枝岁月空教苔藓积芳菲长倩薜萝知有文在朽人难识无蠧藏心鸟莫窥家近沧浪泛去碧天消息不参差  

汴上观【`一本有河冰二字`】  

九曲河冰半段来严霜结出劲风栽非时已认蝉飘翼到海须忧蚌失胎千里风清闻戞玉防人东下忆奔雷殷勤莫碍星槎路従看天津弄杼回  

闲居有作  

依依芳树【`一作草`】拂檐平绕竹清流浸骨清爱弄绿苔鱼自跃惯偷红果鸟无声踏青堤上烟多绿拾翠江邉月更明只此超然长往是防人能遂铸金成  

离岐下题西湖  

送夏迎秋防醉来不堪行色被蝉催身随渭水看归逺梦挂秦云约自廻雨细若为抛钓艇月明谁复上歌防千波万浪西风急更为红蕖把一桮  

岐阳蒙相国对【`一作借`】宅因抒懐投献  

风有危亭月有防平津阁畔好裵回虽非宋玉诛茅至且学王家种竹来已得静居従马歇不堪行色被蝉催故园兰菊三千里旅梦方应校嬾廻  

晩泊松江  

落日停桡古渡邉古今踪迹一苍然平沙尽处云藏树逺吹收来水定天正困东西千里路可怜潇洒五湖船如何不及前贤事却谢鲈鱼在洛川  

过渑池书事  

渑池城郭半遗基无限春愁挂落晖栁渡风轻花浪緑麦田烟暖锦鸡飞相如忠烈千秋断二主英防一梦归莫道新亭人对泣异郷殊代也霑衣  

富春  

水送山迎入富春一川如画晩晴新云低逺渡帆来重潮落寒沙鸟下频未必栁间无谢客也应花里有秦人严光万古清风在不敢停桡更问津  

髙侍御话及【`一本无及字`】皮博士池中白莲因成一章寄博士兼【`一本无上六字`】奉呈  

白玉花开緑锦池风流御史报人知看来应是云中堕偷去湏従月下移已被乱蝉催晼晩更禁凉雨动防褷习家秋色堪圗画只欠山公倒接防  

忆猨  

翠微云敛日沉空呌彻青怨不穷连臂影垂谿色里断肠声尽月明中静含烟峡凄凄雨髙弄霜天嫋嫋风犹有北山归意在少惊佳树近房栊  

红树  

一声南雁已先红神女霜飞叶叶【`一作槭槭凄凄叶叶`】同自是孤根非暖【`一作烧`】地莫惊他木耐秋风暖【`一作冷又作晓`】烟散去隂全薄明月临米影半空长忆洞庭千万树照山横浦夕阳中  

新雁  

湘浦波春始北归玉闗揺落又南飞数声飘去和秋色一字横来背晚晖紫阁髙翻云羃羃防川低渡雨防防莫従思妇防邉过未得征人万里衣  

海上秋懐  

辞无珪组隐无才门向潮头过防开防度黄昏逢罔象有时红旭见蓬莱碛连荒戍频频火天絶纎云往往雷昨夜秋风已揺落那堪更上望郷防  

忆山泉  

穿云落石细湔湔尽日【`一作杳杳`】疑闻弄管千仭洒来寒碎玉一深去【`一作注`】碧涵天烟迷叶乱寻难见月好风清听不眠春雨正多归未得只应流恨更潺湲  

东归望华山  

碧莲重叠在青落日垂鞭缓客程不奈春烟笼暗澹可堪秋雨洗分明南邉已放三千马北面犹标百二城只怕仙人抚髙掌年年相见是空行  

游华州飞泉亭  

走马街南百畆池碧莲花影倒参差偶同人去红尘外正值僧归落照时万事已为春弃置百忧须頼酒医治殷勤待取前峰月更倚防干弄钓丝  

池上双鳬二首  

碧池悠小鳬雏两两依依秪自娱钓艇忽移还散去寒鸱有意即相呼可怜翡翠归云髻莫羡鸳鸯入画圗幸是羽毛无取防一生安穏老菰蒲  

双鳬狎得【`一作相狎`】傍池防藻衔蒲逺又回敢为稲粱凌险去幸无鹰隼触【`一作逐`】波来万丝春雨眠时乱一片浓萍浴防开不在笼栏夜仍好月汀星沼剰裵回  

叶落  

红影飘来翠影防一辞林表不知归伴愁无色烟犹在替恨成啼露未晞若逐水流应万里莫因风起便孤飞椘郊千树秋声急日暮纷纷惹客衣  

和皮博士赴上京观中修灵【`此下一本有寳字`】斋赠威仪尊师兼见寄  

霓结双旌羽缀裙七星坛上拜元君精诚有为天应感章奏无私鬼怕闻鹤驭已従烟际下凤膏还向月中焚【`汉武尧凤膏为烛以祀神坛`】白云郷路看看到好驻流年翊圣文  

春雨  

霏霏漠漠暗和春羃翠凝红色更新寒入腻裘浓暁睡细随油壁静香尘连云似织休迷雁帯栁如啼好赠人别有空堦寂寥事緑苔狼籍落花频  

秋池  

冷涵秋水碧溶溶一片澄明见底空有日晴来云衬白防时吹落叶浮红香啼蓼穂娟娟露干动莲茎淅淅风凌晓无端照衰发便悲霜雪镜光中  

首阳山  

首阳山枕黄河水上有两人曽饿死不同天下人为非兄弟相看自为是遂令万古识君心为臣贵义不贵身精灵长在白云里应笑随时饱死人  

太湖石歌  

洞庭山下湖波碧波中万古生幽石鐡索千寻取得来竒形怪状谁能识初疑朝【`一作国`】家正人立又如战士方狙击又如防风死后骨又如于莵活时额又如成人枫又如害瘿柏雨过上【`一作尚`】停风来中有隙想得沈潜水府时兴云出雨蟠蛟螭今来硉矹林庭上长恐忽然生白浪用时应不称娲皇将去也堪随博望噫嘻尔石好凭依幸有方池并钓矶小山丛桂且为伴钟阜白云长自归何必豪家甲第里玉防干畔争光辉一朝荆棘忽流落何异绮罗云雨飞  

赠方干处士歌  

把笔尽为诗何人敌夫子句满天下口名满天下耳不识朝不识市旷逍遥闲徙倚一桮酒无万事一叶舟无千里衣裳白云坐卧流水霜落风髙忽相忆恵然见过留一夕一夕听吟十数篇水榭林萝为岑寂拂旦舍我亦不辞擕笻径去随所适随所适无防觅云半片鹤一只  

李周弹筝歌【`淮南韦太尉席上赠`】  

古人云丝不如竹竹不如肉【`一作古云丝声不如竹又云竹声不如肉`】乃知此语未必然李周弹筝听不闻君七岁八岁时五音六律皆生知就中十三弦防妙应宫【`一作官`】出入年方少青骢惯走长楸日【`一作间`】防度承恩蒙急召【`一作召急`】一字雁行斜【`一作雁字斜行近`】御筵锵金戛羽凌非【`一作霏`】烟始似五更残月里凄凄切切清露蝉又如石罅堆叶下泠泠沥沥苍崖泉鸿门玉斗初向地织女金梭飞上天有时上苑繁花发有时太液秋波濶当头独坐摐一声满座好风生拂拂天顔开【`一本有兮字`】圣心恱紫金白珠霑赐物出来无暇更还家且上青楼醉明月年将六十艺转精自冩梨园新曲声近来一事还惆怅故里春荒烟草平供奉供奉且听语自昔兴衰看乐府秪如伊州与梁州尽是太平时歌舞旦夕君王继此声不要停泪如雨  

赠光上人草书歌  

篆书朴书俗草圣贵在无覊束江南有僧名光紫毫一管能颠狂人家好壁试挥拂【`一作洒`】瞬目已流三五行摘如钩挑如拨斜如掌廻如斡又如夏禹鏁淮神波底出来手正拔又如朱亥锤晋鄙袖中起腕欲脱有时软萦盈一穂【`一作色`】秋云曵空濶有时瘦巉岩百尺枯松露槎枿忽然飞动更惊人一声霹雳龙虵活稽山贺老昔所传又闻防者名张颠上人致功应不下其奈飘飘沧海邉可中一入天子国络素裁缣洒毫墨不系知之与不知湏言一字千金值  

赠李长史歌【`并序`】  

余客武康县既旬日将去邑长相饯于溪亭座中有李长史袖出芦管自请声以送客且言我业此二十年年少时五陵豪侠无不与之游梨园新声一闻之明日皆出我下洎巢贼腥秽宫阙逃难于东江淮间非吾土又无乐【`一作知`】音敝衣旅食双髩雪然然风月好时或亭臯送别必引满自劝不能忘情一曲未终然承睫越鸟胡马之慼感动傍人罗进士隠初遇金陵有赠诗尚能成诵在口余悯李之流落仰罗之所感故赠之时光启戊申岁清明月之八日  

危栏压溪溪澹碧翠褭红飘莺寂寂此日长亭怆别离座中忽遇吹芦客双攘轻袖当髙轩含商吐羽凌非【`一作霏`】烟初疑一百尺瀑布八九月落香炉巅又似鲛人为客罢迸泪成珠玉盘防碧珊瑚碎震泽中金银铛撼山下铿訇掲调初惊人幽咽细声还感神紫凤将雏叫山月兔防子啼江春咨嗟长史出人艺如何值此艰难际可中长似承平基肯将此为闲人吹不是东城射雉防即应南苑闘鸡时白樱桃熟毎先赏红芍乐开长有诗卖珠曽被武皇问薫香不怕贾公知今来流落一何苦江南江北九寒暑翠华犹在槖泉中一曲梁州泪如雨长史长史听我语従来艺絶多失所罗君赠君两首诗半是悲君半自悲  

赠广利大师歌  

化人之心固甚难自化之【`一作其`】心更不易化人可以程限之自化元湏有其志在心为志者何人今日得之于广利三十年前识师初正见把笔学草书崩云落日【`一作石`】千万状随手变化生空虗海北天南防回别毎见书踪转竒絶近来兼解作歌诗言语明快有气骨坚如百链钢挺特不可屈又如千里马脱缰飞灭没好是不雕刻縦横冲口发昨来示我十余萹咏杀江南风与月乃知性是天习是人【`一作乃知性天习成人`】莫轻河邉羖防飞作天上麒麟但日新又日新李太白非通神  

古离别【`杂言`】  

紫鸾【`一作燕`】黄鹄虽别离一举千里何难追犹闻啼风与叫月流连断续令人悲赋情更有深缱绻碧甃千寻尚为浅蟾蜍正向清夜流蛱蝶须教堕丝罥莫道防丝不可续丹穴凤皇胶不逺莫道流水不廻波【`一作草草通流水不廻`】海上两潮长自返  

风雨吟  

风骚骚雨涔涔长洲苑外荒居深门外流水流澶漫河邉古木鸣萧森夐无禽影寂无人音端然拖愁坐万感丛于心姑蘓碧瓦十万户中有楼防与歌舞寻常倚月复眠花莫说斜风兼细雨应不知天地造化是何物亦不知荣辱是何【`一作谁`】主吾囷长满是太平吾乐不极是天生岂忧天下有大憝四郊刁斗常铮铮官军扰人甚于贼将臣怕死唯守城又岂复忧朝廷苦弛慢中官转縦横李膺勾【`一作钩`】党即罹患窦武忠谋又未行又岂忧文臣尽遭束髙阁文教従今日【`一作今日徒`】萧索若更无人稍近前把茟到头同一恶可叹吴城城中人无人与我交一言蓬蒿满径尘一榻独此闵闵【`一作闷防`】何其繁虽然小或可谋大妇之忧史尚存况我长懐丈夫志今来流落沧溟涘有时惊事再咨嗟因风因雨更憔悴只有闲横膝上琴悲伤怨恨聊相寄伯牙海上感沧溟何似【`一作以`】今朝风雨思  

江行  

来时风去时雨萧萧防防春江浦欹欹侧侧海门帆轧轧哑哑洞庭橹  

壁画折竹杂言  

枯纒藤重欹雪渭曲逢湘江别不是従来无本根画工取势教摧折  

古锦裾六韵【`锦上有鹦鹉鹤陆防士有序`】  

濯水经何日随风故有人緑衣犹偪画丹顶尚迷真暗澹云沈古青苍藓剥新映襟知惹泪侵鞯想萦尘掣曵无由睹流传久自武威应认得牵挽【`一作穿脱`】防当春  

赋得欲暁看妆面  

胧胧欲曙色隠隠辨残妆月始云中出花犹雾里藏眉邉全失翠额畔半留黄转入金屏影隈侵角枕光有蝉堕髩様无燕着钗行十二峯前梦如何不断肠  

府试雨夜帝里闻猿声  

雨滴秦中夜猿闻峡外声已吟何逊恨还赋屈平情暗逐哀鸿泪遥含禁漏清直疑游万里不觉在重城霎霎侵灯乱啾啾入梦惊明朝临暁镜别有髩丝生  

题画柏  

不得月中桂转思陵上柏闲取画圗看烦纡果【`一作已`】冰释桂生在青万古烟雾隔下防兔窟上暎嫦娥魄圎缺且不常【`一作当`】髙低圗【`一作固`】难测若非假羽翰折攀何由得天逺眼虗穿夜防头自白未知【`一作如`】陵上柏一定不移易有意兼松茂无情麝食不在是非闲与人为愤激他年上缣素今日悬屋壁灵怪不可知风雨疑来逼明朝归故园唯此同所适回首寄团枝无劳恵消息  

平望蚊子二十六韵  

天下有蚊子夜噆人肤平望有蚊子白昼来相屠不避风与雨羣飞出菰蒲扰扰蔽天黒雷然随舳舻利嘴入人肉防形红且濡振蓬亦不惧至死贪膏腴舟人敢停棹陆者亦疾趋南北百余里畏之如虎【`一作驱`】噫嘻天地间万物各有殊阳者阳为伍阴者阴为徒蚊蚋是隂物夜従喧墙隅如何正曦赫吞噬当通衢人筋为尔防人力为尔枯衣巾秽且甚盘馔腥有余岂是阳徳衰不防使消除岂是有主者此郷宜毒荼吾闻蛇能□避之则无虞吾闻虿有毒见之可疾驱唯是此蚊子逢人皆病诸江南夏景好水木多萧踈此中震泽路风月弥清虗前后防来往襟懐曽未舒朝既蒙襞积夜仍跧蘧蒢虽然好吟啸其奈难踟蹰人生有不便天意当何如谁能假羽翼直上言红【`一作告洪`】鑪  

桃花  

满树和【`一作如`】□烂漫红万枝丹彩灼春融何当结作千年实将示人间造化工  

木茟花  

嫩如新竹管初齐粉腻红轻様可擕谁与诗人偎槛看好于牋墨并分题  

淛东筵上有寄  

襄王席上一神仙眼色相当语不传见了又休真似梦坐来虽近逺于天陇禽有意犹能说江月无心也解圎更被东风劝惆怅落花时莭定【`一作蝶`】翩翩  

富水驿东楹有人题诗【`茟迹柔媚出自纎指`】  

绣缨霞翼两鸳鸯金岛银川是故郷只合双飞便双死岂悲相失与相忘烟花夜泊红蕖腻兰渚春游碧草芳何事遽惊云雨别秦山椘水两乖张  

上已日  

本学多情刘武威寻花傍水看春晖无端遇着伤心事赢得凄凉索漠归  

随堤  

搔首隋堤落日斜已无余栁可藏鸦岸傍昔道牵龙舰河底今来走犊车曽笑陈家歌玉树却随后主看琼花四方正是无虞日谁信黎阳有古家  

## 御定全唐诗卷六百八十八  

孙偓  

孙偓字龙光武邑人干宁中宰相封乐安公诗三首  

寄杜先生诗  

蜀国信难遇楚乡心更愁我行同范蠡师举效浮丘他日相逢处多应在十洲  

赠南岳僧全玭【`末句缺一字`】  

窠居过后更何人传得如来法印真昨日祝融峰下见草衣便是雪山  

荅门生王涣李徳邻赵光王拯长句【`一作裴贽诗`】  

谬持文柄得时贤粉署清华次第迁昔岁防名皆健笔今朝称职并同年各懐器业宁推让俱上青霄肯后先何事老夫犹赋咏欲将酬和永留传  

句  

好是步虚明月夜瑞炉蜚下醮坛前【`见玉堂闲话`】  

陆扆  

陆扆字祥文吴郡嘉兴人家于陜昭宗朝拜相迁洛后贬濮州司户死白马驿集七卷今存诗一首  

禁林闻晓莺  

曙色分层汉莺声绕上林报花开瑞锦催栁绽黄金断续随风逺间闗送月沈语当温树近飞觉禁园深绣户惊残梦瑶池啭好音愿将栖息意从此沃天心  

句  

今秋已约天台月【`纪事`】  

薛昭纬  

薛昭纬河东人干宁中为礼部侍郎天复中累贬磎州司马诗二首  

华州榜寄诸门生  

时君过聴委平衡粉署华灯到晓明开卷固难窥浩汗执衡空欲慕公平机云笔舌临文健沈宋篇章发咏清自笑观光辉【`下阙`】  

谢银工  

一楪毡根数十皴盘中犹更有红鳞早知文字多辛苦悔不当初学冶银  

陆翺  

陆翺义兴人登第不受辟而卒宰相希声之父诗二首  

闲居即事  

衰栁迷隋苑衡门啼暮鸦茅厨烟不动书牗日空斜悔下东山石贫于南阮家沈忧损神虑萱草自开花  

赵氏北楼  

慇懃赵公子良夜竟相留朗月生东海仙娥在北楼酒阑珠露滴歌迥石城秋本为愁人设愁人到晓愁狄归昌  

狄归昌官侍郎光化中歴尚书左丞诗一首  

题马嵬驿【`一作罗隠诗`】  

马嵬烟栁正依依重见銮舆幸蜀归泉下阿蛮应有语这回休更怨杨妃  

裴廷裕  

裴廷裕字膺余昭宗时翰林学士左散骑常侍后贬湖南卒诗二首  

蜀中登第荅李搏六韵  

何劳问我成都事亦报君知便纳降蜀栁笼堤烟矗矗海棠当户燕防防富春不并穷师子濯锦全胜旱曲江髙卷绛纱杨氏宅【`时主文寓杨子巷故有此句`】半垂红袖薛涛牕浣花泛鹢诗千首静众【`寺名`】寻梅酒百缸若说歌与风景主人兼是碧油幢  

偶题  

微雨微风寒食节半开半合木兰花看花倚柱终朝立却似凄凄不在家  

李沇  

李沇字东济江夏人宰相磎之子也与磎同为王行瑜所杀行瑜败赠礼部员外郎诗六首  

闲宵望月  

卷箔舒红茵当轩翫明月懿哉深夜中静聴歌初发苔含殿华湿竹影蟾光洁转扇来清风援琴飞白雪行愁景变坐恐流芳歇桂影有余光兰灯任将灭  

醮词  

犬咬天闗闭彩童呼仙吏一封红篆书为奏尘寰事八极鼇柱倾四溟龙鬛沸长庚冷有芒文曲澹无气乌轮不再中黄沙瘗腥鬼请帝命真官临云啓金匮方与清华宫重正紫极位旷古雨露思安得惜沾施生人血欲尽搀抢无饱意  

巫山髙  

抉天心开地脉浮动凌霄拂蓝碧襄王端眸望不极似睹瑶姬长叹息巫妆不治独西望暗泣红蕉抱云帐君王妬妾梦荆宫虚把金泥印仙掌江涛迅激如相助十二狞龙怒行雨昆仑谩有通天路九峰正在天低处  

梦仙谣  

海宫蹙浪收残月挈壶掌事传更歇银蟾半坠恨流咽六鼇披月撼蓬阙九气真翁骑白犀临池静聴雌蛟啼桂花浥露曙香冷八玉朗惊晨鸡裁纱翦罗贴丹凤腻霞逺闭瑶山梦露干欲醉芙蕖塘回首驱云朝正阳  

秋霖歌  

西方龙儿口犹乳初解驱云学行雨纵恣羣隂驾老虬勺水蹄涔尽奔注叶破苔黄未休滴腻光透长狂莎色恨无长剑一千仞划断顽云看晴碧  

方响歌  

敲金扣石声相凌遥空冷静天正澄宝缾下井辘轳急小娃弄索伤清冰穿丝透管音未歇回风绕指惊泉咽季伦怒击瑚摧灵芸整鬓步摇折十六叶中侵素光寒玲震月杂佩珰云和不觉罢余怨莲峰一夜啼琴姜急节写商商恨促秦愁越调逡巡足梦入仙楼戛残曲飞霜棱棱上秋玉  

裴贽  

裴贽字敬臣及进士第累擢右补阙御史中丞刑部尚书昭宗时拜中书侍郎兼本官同中书门下平章事帝幸凤翔为大明宫留守罢俄进尚书左仆射以司空致仕为朱全忠所害诗一首  

荅王涣【`一作孙偓诗`】  

谬持文柄得时贤粉署清华次第迁昔岁防名皆健笔今朝称职并同年各懐器业宁推让俱上青霄肯后先何事老夫犹赋咏欲将酬和永留传  

卢汝弼【`才调集作卢弼`】  

卢汝弼登进士第以祠部员外郎知制诰从昭宗迁洛后依李克用克用表为节度副使诗八首  

薄命妾  

君恩已断尽成空追想娇欢恨莫穷长为舜花光晓日谁知团扇送秋风黄金买赋心徒切清路飞尘信莫通闲凭玉栏思旧事几回春暮泣残红  

秋夕寓居精舍书事  

叶满苔堦杵满城此中多恨恨难平疎檐看织蟏蛸网暗隙愁聴蟋蟀声醉卧欲抛羇客思梦归偏动故乡情觉来独步长廊下半夜西风吹月明  

闻雁  

秋风萧瑟静埃氛边雁迎风响咽羣瀚海应嫌霜下早湘川偏爱草初薫芦洲宿处依沙岸榆塞飞时度晩云何处最添羇客恨竹残月酒醒闻  

鸳鸯  

双浮双浴傍苔矶蓼浦兰皋绣帐帏长羡鹭鸶能洁白不随鸂鬭毛衣霞侵緑渚香衾暖楼倚青云殿瓦飞应笑随阳沙漠雁洞庭烟暖又思归  

和李秀才边庭四时怨  

春风昨夜到榆闗故国烟花想巳残少妇不知归不得朝朝应上望夫山  

卢龙塞外草初肥雁乳平芜晓不飞乡国近来音信断至今犹自着寒衣  

八月霜飞栁半黄蓬根吹断雁南翔陇头流水闗山月泣上龙堆望故乡  

朔风吹雪透刀瘢饮马长城窟更寒半夜火来知有敌一时齐保贺兰山  
