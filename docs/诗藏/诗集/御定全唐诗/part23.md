---
title: 第22部分
index: true
icon: editor
order: 23
category:
  - 诗藏
  - 诗集
  - 御制全唐诗
tag:
  - 钦定四库全书
  - 集部八
  - 总集类
  - 曹寅
  - 清
---

## 御定全唐诗卷五百二十九  

许浑  

经马镇西宅【`一作马镇西故第`】  

将军久巳没【`一作没巳久`】行客自兴哀功业山长在繁华水不回乱藤【`一作芹`】侵废井荒菊上丛【`一作崩`】台借问此中事几家歌舞来【`一作惟见军中卒朝朝戏马来`】  

重逰郁林寺道上人院  

藤杖叩松闗春溪【`一作深`】斸药还雨晴巢燕急波暖浴鸥闲倚槛花临水回舟月照山忆归师莫笑书劔在人间  

泛溪  

疑与武陵通青溪碧嶂中水寒深见石松晩静间风遯迹驱鸡吏冥心失马翁才应毕婚嫁还【`一作从`】此息防躬  

送楼烦李别驾  

琴清诗思劳更欲学龙韬王粲暂停笔吕防初佩刀夜吟闗月静秋望塞云髙去去从君乐雕飞代马豪闻两河用兵因贻友人【`一作将归茅山兼寄李丛时两河用兵`】  

故人日已逺身事与谁论性拙难趋世心孤易感恩秋悲【`一作晨歌`】怜宋玉夜舞笑刘琨徒有干时策青山尚掩门【`一作从此归山去无因更出门`】  

献白尹【`即乐天也`】  

醉舞任生涯褐寛乌帽斜庾公先在郡疏傅早还家林晚鸟争树园春蜂【`一作蝶`】防花髙吟应更逸嵩洛旧烟霞  

茅山赠梁尊师  

云物何年客青山白日长种花春埽雪看箓夜焚香上象壶中濶平生梦里忙幸承仙籍后乞取【`一作与`】大还方  

闻薛先辈陪大夫看早梅因寄  

涧梅寒正发莫信笛中吹素艳雪凝树清香风满枝折惊山鸟散携任野蜂随今日从公醉何人倒接防  

送前缑氏韦明府南防  

酒阑横劒歌日暮望关河道直去官早家贫为客多山昏函谷雨木落洞庭波莫尽逺防兴故园荒薜萝  

看雪  

松亚竹心知万井欢山明迷旧径溪满涨新澜客醉瑶台曙兵防玉塞寒红楼知有酒谁肯学袁安  

赠僧【`一作赵嘏诗`】  

心法本无住流沙归复来锡随山鸟动经附海船囘洗足栁遮寺坐禅花委苔唯将一童子又欲上天台  

趋慈和寺移宴  

髙寺移清宴渔舟系緑萝潮平秋水濶云敛暮山多广槛停箫鼓繁散绮罗西楼半牀月莫问夜如何  

留赠偃师主人  

孤城漏未残徒侣拂征鞍洛北去游【`一作愁`】逺淮南归梦阑暁灯囘壁暗晴雪卷帘寒强【`一作更`】尽主人酒出门行路难  

送【`一作前`】南陵李少府【`一作送李公自淮楚之南昌`】  

髙人亦未闲来往楚云间劒在心应壮书穷鬓巳斑落帆秋水寺驱马夕阳山明日南昌尉空斋又掩关  

别韦处士  

南北断蓬飞别多相见稀更伤今日酒未换昔年衣旧友几人【`一作多`】在故乡何处归秦原向西路云晩雪霏霏  

九日登樟亭驿楼  

鲈鲙与莼羮西风片【`一作挂`】席轻潮回孤岛晩【`一作逺`】云敛众山晴丹羽下髙阁黄花垂古城因秋倍多感乡树接咸京  

再逰越中伤朱余庆【`一作余庆`】协律【`一作先辈`】好【`一本无好字`】直上人  

昔年湖上客留【`一作曾`】访雪山翁王氏船犹在萧家寺巳空月髙花有露烟合水无风处处多遗韵何曾【`一作情`】入剡中  

京口津亭送张崔二侍御【`一作津亭送张崔侍御府散北归`】  

爱树满西津津亭堕泪频素车应度洛珠履更归秦水接三湘暮山通五岭春伤离与怀旧明日白头人  

江楼【`一作头`】夜别  

离别奈情何江楼凝艳歌蕙兰秋露重芦苇夜风多深怨寄清瑟逺愁生翠蛾酒酣相顾起明月棹寒波  

送惟素上人归新安  

山空叶复落一迳下新安风急渡溪晚雪晴归寺寒寻云策藤杖向日倚蒲团宁忆西游客劳劳歌路难  

霅【`一作灞`】上宴别  

山断水茫茫洛人【`一作滨`】西路长笙歌留逺棹风雨寄【`一作醉`】华堂红壁耿秋烛翠帘【`一作檐`】凝晓香谁堪【`一作何言`】从此去云树满陵阳  

下第别友人【`一本无此二字`】杨至之  

花落水潺潺十年离旧山夜愁添白髪春泪减朱顔孤剑北逰塞逺书东出关逢君话心曲一醉灞陵间  

寻戴处士  

车马长安道谁知大隐心蛮僧留古镜蜀客寄新琴晒药竹斋暖茶松院【`一作迳`】深思君一相访残雪似山隂  

放猿  

殷勤解金锁昨【`一作别`】夜雨凄凄山浅忆巫峡水寒思建溪逺寻【`一作好依`】红树宿深向【`一作入`】白云啼好觅来时路【`一作好去长江路一作便觅南归路`】烟萝莫共【`一作自`】迷  

将离郊园留示弟侄  

身贱与心违秋风生旅衣久贫辞国逺多病在家稀山暝客初散树凉人未归西都万余里明旦别柴【`一作荆`】扉  

夜归丁卯桥村舍  

月凉风静夜归客泊岩前桥响犬遥吠庭空人散眠紫蒲低水槛红叶半江船自有还家计南湖二顷田  

题青山馆【`即谢公馆`】  

昔人诗酒地芳草思王孙白水半塘岸青山横郭门悬岩碑已折盘石井犹存无处继行乐野花空一尊  

秋日众哲【`一作白沙`】馆对竹【`一作题渚塘馆竹`】  

萧萧凌雪霜浓翠异三湘疎影月移壁寒声风满堂卷帘秋更早髙枕夜偏长忽忆秦溪【`一作南逰`】路万竿今正凉  

春日题韦曲野老村舍二首  

绕屋遍【`一作树`】桑麻村南第一家林繁树势直溪转水纹斜竹院昼看笋药栏春卖花故园归未得到此是天涯北【`一作背`】岭枕南塘数家村落长莺啼幼妇嬾蚕出小姑忙烟草近沟湿风花临路香自怜非楚客春望亦心伤  

崇圣寺别杨至之  

萧寺暂相【`一作时`】逢离忧满病容寒斋秋少燕隂壁夜多蛩树暗水千里山深云万重怀君在书信莫过雁回峯  

途经李翰林墓  

气逸何人识才髙举世疑祢生狂善【`一作解`】赋陶令醉能【`一作吟`】诗碧水鲈鱼思【`一作怨`】青山鵩鸟悲至今孤【`一作不堪遗`】冢在【`一作上`】荆棘楚江湄  

严陵钓台贻行侣  

故人天下定垂钓碧岩幽【`一作归钓独悠悠`】旧迹随台古髙名寄水流鸟喧羣木晩蝉急众山秋更待新安月凭君暂驻舟  

南楼春望  

南楼春一望云水共昏昏野店归山路危桥带郭村晴烟和草色夜雨长溪痕下岸谁家住残阳半掩门  

送无梦道人先归甘露寺  

飘飘【`一作飖`】随晩浪杯影入鸥羣岸【`一作萍`】冻千船雪岩隂一寺云夜灯江北见寒磬水【`一作浦`】西闻鹤岭烟霞在归期不羡君  

闲居孟夏即事【`一作孟夏有懹`】  

绿树防青苔柴门临【`一作向`】水开簟凉初熟麦枕腻【`一作润`】乍经梅鱼跃海风【`一作云`】起鼍鸣江雨来佳人竟何处【`一作佳期今巳晩`】日夕上楼台  

题灞西骆隐士  

磻溪连灞水商岭接泰山青溪不回驾白云长【`一作空`】掩闗雀喧知鹤静鳬戏识【`一作觉`】鸥闲却笑南昌尉悠悠城市间  

溪亭二首  

溪亭四面山横栁半溪湾蝉响螳螂急鱼深翡翠闲水寒留客醉月上与僧还犹恋萧萧竹西斋未掩关暖枕眠溪栁僧斋昨夜期茶香秋梦后松韵晩吟时共戏鱼翻藻争栖鸟坠枝重阳应一醉栽菊助东篱秋日赴阙题潼关驿楼【`一作行次潼关逢魏扶东归`】  

红叶晩萧萧【`一作南北蓬飘`】长亭酒一瓢残云归太华疎雨过【`一作落`】中条树色随山【`一作关`】迥河声入海【`一作塞`】遥帝乡明日到犹自梦渔樵【`一作劳歌此分手风急马萧萧`】  

吴门送客早发  

吴歌咽深思楚客怨归程寺晓楼台迥【`一作钟声逺`】江秋管吹清早潮低水槛残月下山城惆怅回舟日湘南春草生  

送太昱禅师  

禅牀深竹里心与径山期结社多髙客登坛尽小师早秋归寺逺新雨上滩迟别后江云碧南斋一首诗  

旅懐  

征车【`一作轮`】何轧轧南北极天涯孤枕易为客逺书难到家乡连云外树城闭月中花犹有扁舟思【`一作兴`】前年别若耶  

## 御定全唐诗卷五百三十  

许浑  

南亭与首公防集【`一作与羣公宴南亭`】  

秋来水上亭几处似岩扃戏鸟翻江叶防带绿萍管心戚戚罗绮鬓星星行【`一作此`】乐非吾事西斋尚有萤  

早发夀安次永夀【`一作济`】渡  

东西车马尘巩洛与咸秦山月夜行客水烟朝渡人树凉风皓皓【`一作浩浩`】滩浅石磷磷防待功名就扁舟寄此身  

柏松江渡【`一作南防泊船江驿`】  

漠漠故宫地月凉风露【`一作云水`】幽鸡鸣荒戍晓【`一作暗`】鴈过古城秋杨栁北归路蒹葭南渡舟去乡今已逺更上望京楼  

送鱼思别处士归有怀【`一作南亭送张祐`】  

宴罢众賔散【`一作送`】长歌携一巵【`一作枝`】溪亭相送逺山郭独归迟风槛夕云【`一作阳`】散月【`一作日`】轩寒露滋病来双鬓  

白不是【`一作别`】旧离时  

重经姑苏怀古二首【`一作杜牧之诗`】  

越兵驱绮罗越女唱吴歌宫尽燕【`一作花`】声少台荒麋迹多茱茰垂晓【`一作晩`】露菡萏落秋波无复君王醉满城颦翠蛾【`一作娥`】  

香迳绕吴宫千帆落照中鹳鸣山欲雨鱼跃水【`一作海`】多风城带晩莎绿池连秋蓼红当年国门外谁识【`一作信`】伍贠忠  

将赴京师留题孙处士山居二首  

草堂近西郭遥对敬【`一作镜`】亭开枕腻海【`一作江`】云起簟凉山雨来髙歌怀地肺逺赋忆天台应觉【`一作笑`】相如志终须驷马回  

西岩有髙兴路僻几人【`一作有谁`】知松防花开晚【`一作少`】山寒酒熟迟防从随【`一作收`】野鹤休息遇灵龟长见邻翁説容华似旧时  

下第寓居崇圣寺感事  

怀土【`一作玉`】泣京华旧山归路賖静依禅客院幽学野人家林晩鸟【`一作鸦`】争树园春蝶防花东门有闲地谁种邵平  

晓【`一作晩`】发天井关寄李师晦  

山在水滔滔流年欲【`一作惜`】二毛湘潭归梦逺燕赵客程劳露晓红兰重云晴碧树髙逢秋正多感万里别同袍  

喜逺书  

端居换时节离恨隔龙泷苔色上春阁栁隂移晚窗寄怀因桂水流泪极枫江此日南来使金盘鱼【`一作鲤`】一双  

怀江南同志【`一作送客`】  

南国别【`一作去`】经年云晴波接天蒲深鸂鶒戏花暖鹧鸪眠竹暗湘妃庙枫隂楚客船唯应洞庭月万里共婵【`一作娟`】娟  

洛中秋日  

故国无归处官闲忆逺逰吴僧秣陵寺楚客洞庭舟久病先知雨长贫早觉秋壮心能几许伊水更东流将赴京师蒜山津送客还荆渚【`一作将赴京师津亭别萧处士`】  

尊前万里愁楚塞与皇州云识潇湘雨风知鄠杜秋潮平犹【`一作仍`】倚棹月上更登楼他日沧浪水渔歌对白头【`一作鸥`】  

潼闗兰若  

来往几经过前轩【`一作山`】枕大河逺帆春水濶髙寺夕阳多蝶影下红药鸟声喧绿萝故山归未得徒咏采芝【`一作薇`】歌  

翫残雪寄江【`一作河`】南尹刘大夫  

艳阳无处避皎洁不成容素质添瑶水清光散玉峯眠鸥犹恋草栖鹤未离松闻在金銮望【`一作赏`】羣仙对九重陪越中使院诸公镜波馆饯明台裴郑二使君  

倾幕来华馆淹留二使君舞移清夜月歌断碧空云海郡楼台接江船劒防分明时自骞翥无复叹离羣  

春泊弋阳  

江行春欲半孤枕弋阳堤云暗犹飘雪潮寒未应溪饮猿闻棹散飞鸟背船低此路成幽絶家山巩洛西  

晨别翛然上人  

吴僧诵经罢败衲倚蒲团钟韵花犹敛楼隂月向【`一作尚`】残晴山开殿响秋水卷帘寒独恨孤舟去千滩【`一作山`】复万滩  

送客江行  

萧萧芦荻花郢客独辞家逺棹依山响危樯转浦斜水寒澄浅石潮落涨虚沙莫与征徒望乡园去渐賖将归涂口宿郁林寺道上人院二首  

西岩一磬长僧起树苍苍开殿洒寒水诵经焚晚【`一作晓`】香竹风云渐散杉露月犹光无复重来此归舟凌夕阳春寻采药翁归路宿禅宫云起客眠处月残僧定中藤花深洞水槲【`一作松`】叶满山风清境不能住朝朝慙逺公  

题宣州元处士幽居  

潺湲绕门水未省濯缨尘鸟散千岩曙蜂来一迳春杉松还待客芝术不求人宁学磻溪叟逢时罢隐沦【`一作纶`】  

送李秀才  

南楼送郢客西郭见荆门鳬鹄下寒渚牛羊归逺村兰舟倚行棹桂酒掩余尊重此一留宿前村烟水昏  

题【`一作经`】倪处士旧居  

儒翁九十余旧向此山【`一作村一作中`】居生寄一壶酒死留千卷书槛【`一作栏`】摧新竹少池浅故莲疎但有子【`一作小`】孙在带经还荷【`一作自`】锄  

赠梁将军  

曾经黑山虏一劒出重围年长穷书意时清隐钓矶【`一作战机`】髙斋【`一作僧`】云外住瘦马月中归唯説乡心苦春风鴈北飞  

春望思旧防  

适意【`一作何处`】极春日南台披薜萝花光晴漾漾山色昼峨峨湘水【`一作渚`】美人逺信【`一作汉`】陵豪客多唯凭一瓢酒弹瑟纵髙歌  

病中二首  

三年婴酒渴髙卧似袁安秋色鬓应改夜凉心巳寛风衣藤簟滑露井竹牀寒卧忆郊扉月恩深未挂冠私【`一作欲`】归人暂适【`一作静`】扶杖绕西林风急栁溪响露寒莎径深一身仍白髪万虑只丹心此意无言处髙窗托素琴  

姑熟官舎寄汝洛友人  

官静亦无能平生少面朋务开【`一作闲`】唯印吏公退只棊僧药鼎初寒火书【`一作香`】龛欲夜灯安知北溟水终日送搏鹏  

恩徳寺  

楼台横复重犹有【`一作在`】半岩空萝洞浅深水竹廊髙下风晴山疎雨后【`一作外`】秋树【`一作磬`】断云中未尽【`一作竟`】平生意孤帆又向东  

天竺寺题葛洪井  

羽客链丹井井留【`一作存`】人巳无旧泉青石下余【`一作移`】甃碧山隅云朗镜开匣月寒氷在壶仍闻酿仙【`一作春`】酒此水【`一作味`】过琼酴  

朗上人院晨坐  

簟凉襟袖清月没尚残星山果落秋院水花开晓庭疎藤风嫋嫋圆桂露冥冥正忆江南寺岩斋闲诵经  

送客归湘【`一作荆`】楚  

无辞一杯【`一作尊`】酒昔日【`一作平昔`】与君深秋色换归鬓曙光生别心桂花山庙冷枫树水楼【`一作亭`】隂此路千余里应劳楚客吟  

过故友旧居  

往年公子宅夜宴乐难忘髙竹动疎翠早莲【`一作荷`】飘暗香珠盘【`一作门人`】凝宝瑟绮席【`一作坐客`】遰华觞今日皆何处闭门春草长【`一作荒`】  

送客归峡中【`一作将赴京师津亭别萧处士`】  

津亭多别离杨栁半无【`一作枯`】枝住接猿啼处行逢鴈过时江风飏帆急【`一作江帆望风急`】山月下楼迟还就西斋宿【`一作寝`】烟波劳梦【`一作所`】思【`一作此夕归城郭不眠人讵知`】  

题冲【`一作重`】沼上人院  

斸【`一作斵`】石种松【`一作杉`】子数根【`一作株`】侵杳冥天寒犹讲律雨暗尚【`一作亦`】寻经小殿灯千盏深炉水一瓶碧云多别思休到望溪【`一作江一作名`】亭  

和毕员外雪中见寄  

仙署淹【`一作掩`】清景雪花松桂隂夜凌瑶席宴春寄玉京吟烛晃垂罗幙香寒重绣衾相思不相访烟月到溪深  

春醉  

酒醲花一树何暇卓文君客坐长先饮公闲半巳曛水乡春足雨山郭夜多云何以防禅理荣枯尽不闻  

题岫上人院  

病客与僧闲频来不掩关髙窗云外树疎磬雨中山离索秋虫响登临夕鸟还心知落帆处明月淛河湾  

送客南归有怀  

緑水暖青苹湘潭万里春瓦尊迎海客铜鼓赛江神避雨松【`一作归`】枫岸看云杨【`一作漾`】栁津长安一杯酒座上有归人  

李生弃官入道因寄  

西岩一径通【`一作千岩路不穷`】知学【`一作访`】采芝翁寒暑丹心外光隂白髪中水深鱼避钓云迥鹤辞笼坐想还家日人非井邑空  

长兴里夏日南邻避暑  

侯门【`一作家`】大道傍蝉噪树苍苍开鏁洞门逺下帘賔【`一作髙`】馆凉栏围红药盛架引绿萝长永日一欹枕故山云水【`一作外`】乡  

送韩校书  

恨与前欢隔愁因此会同迹髙芸阁吏名散雪楼翁城闭三秋雨帆飞一夜风酒醒鲈鲙美应在竟陵东  

秋晚登城  

城髙不可下永日一登临曲槛凉飇急空楼返照深苇花迷夕棹梧叶散秋砧谩作归田赋蹉跎歳欲隂  

江西郑常侍赴镇之日有寄因酬和  

来暮亦何愁金貂在鹢舟斾随寒浪动帆带夕阳收布令滕王阁裁诗郢客楼即应归凤沼中外赞天休蒙河南刘大夫见示与吏部张公喜雪酬唱輙敢攀和  

风度龙山暗云凝象阙隂瑞花琼树合仙草玉苖深欲醉梁王酒先调楚客琴即应携手去将此助商霖下第送宋秀才游岐下杨秀才还江东  

年来不自得一望几伤心风转蕙兰色月移松桂隂马随【`一作嘶`】边草逺帆落海云深明旦各分首【`一作从此无乡别`】更听梁甫吟  

南亭偶题  

城下水萦回潮冲野艇来鸟惊山果落龟泛緑萍开白首书千卷朱顔酒一杯南轩自流涕不是望燕台与裴三十【`一本无此二字`】秀才自越西归望亭【`一本无此二字`】阻冻登虎丘山寺精舍【`一本无此二字`】  

春草越吴间心期旦夕还酒乡逢客病诗境遇僧闲倚棹氷生浦登楼雪满山东风不可待归鬓坐【`一作已`】斑斑  

## 御定全唐诗卷五百三十一  

许浑  

太和初靖恭里感事【`咏宋相申锡也申锡为王守澄所搆谪死开州文宗太和五年事`】  

清湘吊屈原垂泪撷苹蘩谤起乗轩鹤机沉在槛猨乾坤三事贵华夏一夫寃宁有唐虞世心知不为言  

与侯春时同年南池夜话  

芦苇暮修修溪禽上钓舟露凉花敛夕风静竹含秋素志应难契清言岂易求相欢一瓢酒明日醉西楼  

广陵送剡县薛明府赴任  

车马楚城壕清歌送浊醪露花羞别泪烟草让归袍鸟浴春塘暖猨吟暮岭髙寻仙在仙骨不用废【`一作发`】牛刀  

逰果昼二僧院  

何必老林泉心便是禅讲时开院去斋后下帘眠镜朗灯分焰香销印絶烟真乗不可到云尽月明天  

题官舍  

燕鴈水乡飞京华信自稀箪瓢贫守道书劒病忘机叠鼓吏初散繁【`一作疎`】钟鸟独归髙梧与疎【`一作烟`】栁风雨似郊扉  

酬报先上人登楼见寄【`上人自峡下来`】  

丹叶下西楼知君万里愁钟非黔峡寺帆是敬亭舟山色和云暮湖光共月秋天台多道侣何惜更南逰  

晓过郁林寺戏呈李明府  

身闲白日长何处不寻芳山崦登楼寺谿湾泊晚樯【`一作航`】洞花蜂聚蜜岩栢麝留香若指求仙路刘郎学阮郎泛舟寻郁林寺道上人遇雨而返因寄  

禅扉倚石梯云湿雨凄凄草色分松迳泉声咽【`一作溢`】稻畦棹移滩鸟没钟断岭猿啼入夜花如雪回舟忆剡溪  

郁林寺  

台殿冠嵳峩春来日日过水分诸院少云近上方多众籁凝丝竹繁英耀绮罗酒酣诗自逸乗月棹寒波  

题崇圣寺【`寺故行宫也`】  

西林本行殿池榭日坡陁雨过水初涨云开山渐多晓街垂御栁秋院闭宫莎借问龙归处鼎湖空碧波  

赠髙处士  

宅前云水满髙兴一书生垂钓有深意望山多逺情夜棊留客宿春酒劝僧倾未作干时计何人问姓名  

送僧归金山寺  

老归江上寺不忘旧师恩驻锡逢山色停杯【`一作桡`】见浪痕秋涛吞楚驿晓月上荆门为访题诗处莓苔几字存  

金谷桃花  

花在舞楼空年年依旧红泪光停晓露愁态倚春风开处妾先死落时君亦终东流两三片应在【`一作到`】夜泉中  

忆长洲  

香径小船通菱歌绕故宫鱼沉秋水静鸟宿暮山空荷叶桥边雨芦花海上风归心无处托髙枕画屏中  

寄殷尧藩【`一作再寄殷尧藩秀才`】  

直道知难用经年向水濵宅从栽竹贵家为买书贫就学多新【`一作名`】客登朝尽故人蓬莱自有路莫羡武陵春  

题邹处士隐居【`一作题裴处士园林`】  

桑柘满江村西斋接【`一作对`】海门浪冲髙岸响潮入小池浑嵒树隂【`一作防`】棊局山花落酒樽相逢亦【`一作欢更`】留宿还似识王孙  

送僧归敬亭山寺  

十年劒中路传尽本师经晓月下黔峡秋风归敬亭开门新树绿登阁旧山青遥想论禅处松隂水一瓶  

新卜原上居寄袁校书  

贫居【`一作新歳`】乐逰此【`一作北`】江海思迢迢雪夜书千卷花时酒一瓢独愁【`一作吟`】秦树老孤梦楚山遥有路应相念风尘满黒貂  

天街晓望  

明星低未央莲阙逈苍苍叠鼔催残月疎钟迎早霜关防浮瑞气宫馆耀神光再拜为君夀南山髙且长  

江上喜洛中亲友继至  

战马昔纷纷【`一作两河濵`】风惊嵩少尘全家南渡逺旧友北来频罢酒松筠晩赋诗杨栁【`一作兰杜`】春谁【`一作何`】言【`一作怜`】今夜月同是洛阳人  

下第归朱方寄刘三复  

素衣京洛尘归棹过南津故里迹犹在旧交心更亲月髙萧寺夜风暖庾楼春诗酒应无暇朝朝问旅人  

送人【`一作客`】归吴兴  

緑水棹云月洞庭归路长春桥悬酒幔【`一作斾`】夜栅集茶樯箬叶【`一作岩影一作树影`】沈溪暖苹花绕郭香应逢栁太守为説过潇湘  

月夜期友人不至  

坐待故人宿月华清兴【`一作歌`】秋管谁处醉【`一作宿`】池馆此时愁风过渚荷【`一作蒲`】动露含山桂幽孤吟不可【`一作觉`】曙昨夜共登楼  

白马寺不出院僧  

禅空心【`一作心空`】巳寂世路任多岐到院客长见闭关人不知寺喧听讲絶厨逺送斋迟墙外洛阳道东西无尽时  

寄袁校书【`一作袁都校书`】  

扰扰换时节旧山琪树隂犹乖清汉志空【`一作方`】负白云心广陌埃尘逺重门管吹深劳歌极西望芸省有知音  

赠栁璟冯陶二校书  

霄汉两飞鸣喧喧动【`一作满`】禁城桂堂同日盛芸阁间【`一作隔`】年荣香掩蕙兰气韵髙鸾鹤声应怜茂陵客未有子虚名  

王秀才自越见寻【`一作访`】不遇题诗而回因以酬寄  

南斋知数宿半为木兰开晴阁留诗遍春帆载酒回烟深杨子宅云断越王台自有孤舟兴何妨更一来  

秋霁潼关驿亭  

霁色明髙巘关河独望遥残云归太华疎雨过中条鸟散绿萝静蝉鸣【`一作稀`】红树凋何言此时节去去任蓬飘  

送客归兰谿  

花下送归客【`一作君处`】路长应过秋暮随江鸟宿寒共岭猨愁众水喧严濑羣峰抱沈楼因君几南望曾向此中逰  

贻终南山隐者  

中岩多少隐提榼抱琴游潭冷薜萝晚山香松桂秋瓢闲髙树挂杯急曲池流独有迷津客东西南北愁  

送李文明下第鄜州觐兄  

征夫天一涯醉赠别吾【`一作君`】诗鴈迥参差逺龙多次第迟甯歌还夜苦宋赋更秋悲的的遥相待清风白露时  

送段觉归东阳兼寄窦使君  

山水引归路陆郎从此谙秋茶垂露细寒菊带霜甘台倚乌龙岭楼侵白雁潭沈公如借问心在【`一作断`】浙河南【`乌龙岭白雁潭在严州沈约曾守婺以比窦使君也`】  

韶州送窦司直北归【`一作出岭`】  

江曲山如画贪程亦驻舟果随岩狄落槎带水禽流客散他乡夜人归故国秋樽前挂帆去风雨下【`一作在`】西楼  

伤冯秀才  

旅不可问茫茫西陇头水云【`一作烟`】青草湿山月白杨愁琴信有时罢劒伤无处留淮南旧烟月孤棹更【`一作又`】逢秋【`一作淮南今夜月孤棹倚西楼`】  

送郑寂上人南行  

儒家有释子年少学支公心出是非外迹辞荣辱中锡寒秦岭月杯急楚江风离【`一作唯`】怨故园思小秋梨叶红  

赠王处士  

归卧养天真鹿裘乌角巾茂陵闲久病彭泽醉长贫冠葢西园夜笙歌北里【`一作巷`】春谁怜清渭曲【`一作上`】又老钓鱼人  

送友人归荆楚  

调瑟劝离酒苦谙荆楚门竹斑悲帝女草緑怨王孙潮落九疑迥雨连三峡昏同来不同去迢遰更伤魂  

重伤【`一作哭`】杨攀处士二首【`攀自号緑云翁`】  

绿云多学术【`一作古`】黄髪竟无成酒纵山中往诗留海【`一作世`】上名读书新树老垂钓旧矶平今日悲前事西风闻哭【`一作`】声  

从官任直道几处脱长裾殁后儿犹小来人渐疎新隣【`一作邻家一作邻翁`】占池馆长史【`一作吏一作门吏`】覔图书身贱难相报平生恨有余【`一作无复前秋事空斋赋子虚`】  

送友人罢举归东海  

沧波天堑外何岛是新罗舶主辞畨逺碁僧入汉多海风吹白鹤沙日晒红螺此去知投笔须求利劒磨  

西园【`一作姚合诗`】  

西园春欲【`一作巳`】尽芳草径难分静语唯幽鸟闲眠独使君宻林生雨气古石带苔【`一作潮`】文虽去清朝【`一作秋`】逺朝朝见白云  

苦雨  

江昏山【`一作山昏天`】半晴南阻【`一作陌`】絶人行葭菼连云色杉松共雨声早秋仍燕舞深夜更鼍鸣为报迷津客讹言未可轻  

逰茅山  

步步入山门仙家鸟径分渔樵不到处麋鹿自成羣石面迸出水松头穿破云道人星月下相次礼茅君  

洛阳道中  

洛阳多旧迹一日几堪愁风起林花晚月明陵【`一作宫`】树秋兴亡不可问自古水东流  

## 御定全唐诗卷五百三十二  

许浑  

江上燕别【`一作赵嘏诗题作汾上宴别`】  

云物如故乡山川异岐路年来【`一作年`】未归客马上春欲暮一樽花下酒残日水西树不待管终揺鞭背花去  

卜居招书侣  

忆昨【`一作意壮`】未知道临川每羡鱼世途行处见人事病来疎防雨秋栽竹孤灯夜读书怜君亦同志晚岁傍山居  

西山草堂  

何处少人事西山旧草堂晒书秋日晚洗药石泉香浚岭有【`一作后岭看`】朝雨北窗生夜凉従劳问归路峰叠绕家乡  

赠隐者  

回报隐居【`一作名`】士莫愁山兴阑求人顔色尽知道性情寛信谱弹琴误縁【`一作沿`】崖劚药难东臯亦自给殊愧逺相安  

舟次武陵寄天竺僧无昼  

谿长山几重十里万株松秋日下丹槛暮云归碧峰树栖新放鹤潭隐旧降龙还在孤舟宿卧闻初夜钟  

寄小弟  

江城红叶尽旅思复凄伤孤梦家山逺独眠秋夜长道存空倚命身贱未归乡南望空垂泪天邉鴈一行  

秋日  

有计自安业秋风罢苦吟买山兼种竹对客更弹琴烟起药园晩杵声松院深闲眠得真性惆怅旧时心  

石池  

通竹引泉脉澄防石盆惊鱼翻藻叶浴鸟上松根残月留【`一作斜日囘`】山影髙风耗水痕谁家秋洗药来往自开【`一作关`】门  

留题李侍御书斋  

昔话平生志髙斋曽见留道孤心易感恩重力难酬独立千峰晓频来一叶秋鸡鸣应有处不觉泪空【`一作潜`】流  

行次白沙馆先寄上河南王侍御  

夜程何处宿山叠树层层孤馆闭秋雨空堂停曙灯歌慙渔浦客诗学鴈门僧此意【`一作去`】无人识明朝见李膺【`侍御尝任河南少尹`】  

紫藤  

緑萝萦数匝本在草堂间秋色寄髙树昼隂笼逺【`一作`】山移花疎处种劚药困时攀日暮防风起难寻旧径【`一作路`】还暝投灵智寺渡谿不得却取沿江路往  

双岩泻一川囘马断桥前古庙隂风地寒钟暮雨天沙虚留虎迹水滑带龙涎却下临江路潮深无渡船  

下第归蒲城墅居  

失意归三径伤春别九门薄烟杨栁路防雨杏花村牧竖还呼犊隣翁亦抱孙不知余正苦迎马问寒温  

重赋鹭鸶  

何年去此地【`一作如何长在楚`】南浦满鳬雏云汉知心逺林塘觉思孤低飞下晩树独睡【`一作宿`】映新蒲为尔多归兴前年在【`一作别`】五湖  

途中寒食  

处处哭声悲行人马亦迟店闲无火日村暖斫桑时泣路同杨子烧山忆介推清明明日是甘负故园期  

深春  

故里千帆【`一作山`】外深春一鴈飞干名频恸哭【`一作谋身堪自哭`】将老欲何归未【`一作米`】谷抛还忆交亲晚更【`一作见`】稀空持【`一作余`】望乡泪霑洒寄来衣  

歳首懐甘露寺自省上人【`上人甞有战功`】  

心悟觉身劳云中弃寳刀久闲生脾肉多夀长睂毫客棹春潮急禅斋暮雪【`一作雨`】髙南一囘首山碧水滔滔  

寻周錬师不遇留赠  

闭门池馆静云访紫芝翁零落槿花雨参差荷叶风夜碁全局在春酒半壶空长啸倚西阁悠悠名利中  

题灞西骆隐居  

志凌三蜀客心爱五湖人死酒中老谋生书外贫扫花眠石榻药转溪轮往往乗黄牸鹿裘乌角巾  

旅夜懐逺客  

异乡多逺情梦断落江城病起慙书癖贫家负酒名过春花自落竟暁月空明独此一长啸故人天际行  

秋夜櫂舟访李隐君  

望月忆披襟长溪栁半隂髙斋初酿酒孤棹逺携琴犬吠秋山迥鸡鸣暁树深开门更欹枕谁识野人心  

卧病寄诸公  

飞盖集兰堂清歌遰柏觞髙城榆栁防虚阁芰荷香海月秋偏静山风夜更凉自怜书万卷扶病对萤光  

寓崇圣寺懐李校书  

几日卧南亭卷帘秋月清河关初罢梦池阁更含情寒露润金井髙风飘玉筝前年共游客刀茟事戎旌  

秋日行次关西  

金风荡天地关西羣木凋早霜鸡喔喔残月马萧萧紫陌秦山近青枫楚树遥还同长卿志题字满河桥  

山居冬夜喜魏扶见访因赠  

霜风露叶下逺思独裵囘夜久草堂静月明山客来遣贫相劝酒忆字共书灰何事清平世干名待有媒  

喜李诩秀才见访因赠  

浙南分首日谁谓别经时路逺遥相访家贫喜见知不须辞小酌更请续新诗但得心中劒酬恩会有期  

晚投慈恩寺呈俊上人  

双岩泻一川十里絶人烟古庙隂风地寒钟暮雨天沙虚留虎迹水滑带龙涎不及曹溪侣空林巳夜禅  

行次虎头岩酬寄路中丞  

樟亭去巳逺来上虎头岩滩急水移棹山回风满帆石梯迎雨滑沙井落潮醎何以慰行旅如公书一缄  

送荔浦蒋明府赴任  

路长春欲尽歌怨酒初酣白社莲宫北青袍桂水南驿行盘鸟道船宿避龙潭真得诗人趣烟霞处处谙  

懐政禅师院  

山斋路几层败衲学真乗寒暑移双树光隂尽一灯风飘髙竹雪泉涨小池氷莫讶频来此修身欲到僧  

秋夕有懐  

念逺坐西阁华池涵月凉书囘秋欲尽酒醒夜初长露白莲衣浅风清蕙带香前年此佳景兰棹醉横塘  

秋霁寄逺  

初霁独登赏西楼多逺风横烟秋水上疎雨夕阳中髙树下山鸟平芜飞草虫唯应待明月千里与君同  

闻范秀才自蜀游江湖  

蜀道下湘渚客帆应不迷江分三峡响山并九华齐秋泊鴈初宿夜吟猨乍啼归时慎行李莫到石城西  

惜春  

花开又花落时节暗中迁无计延春日可能留少年小藂初散蝶髙栁即闻蝉繁豓归何处满山啼杜鹃  

题愁  

聚散竟无形回肠百结成古今销不得离别觉潜生降虏将军思穷秋逺客情何人更憔悴落第泣秦京  

鸳鸯【`第五句缺一字`】  

两两戏沙汀长疑画不成锦机争织様歌曲爱呼名好顾栖息堪怜泛浅清鳬鸥皆尔类唯羡独含情  

闻鴈  

带霜南去鴈夜好宿汀沙惊起向何处髙飞极海涯入云声渐逺离岳路犹赊归梦当时断参差欲到家  

不寝  

到暁不成梦思量堪白头多无百年命长有万般愁世事应难尽营生卒未休莫言名与利名利是身讐  

宿东横山【`一作东横小濑`】  

孤舟路渐賖时见碧桃花溪雨滩声急岩风树势斜猕猴垂弱蔓鹳鹤宿横槎谩向仙林宿无人宿阮家  

早行  

失枕惊先起人家半梦中闻鸡凭早晏占斗认西东辔湿知行露衣单觉暁风秋阳弄光影忽吐半林红  

陪郑使君泛舟晚归  

南郭望归处郡楼髙卷帘平桥低皂葢曲岸转彤防江晚笙歌促山晴鼓角严羊公莫先醉清暁月纎纎  

酬殷尧藩  

相如愧许询寥落向溪濵竹马儿犹小荆钗妇惯贫独愁忧过日多病不如人莫怪青袍选长安隐旧春  

赠迁客  

无机还得罪直道不伤情防雨昏山色疎笼闭鹤声闲居多野客髙枕见江城门外长谿水怜君又濯缨  

征西旧卒  

少年乗勇气百战过乌孙力尽邉城难功加上将恩暁风聼戍角残月倚营门自説轻生处金疮有旧痕  

南陵留别叚氏兄弟  

不知身老大犹似旧时狂为酒游山县留诗遍草堂归期秋未尽离恨日偏长更羡君兄弟参差鴈一行  

旅中别侄暐  

相见又南北中宵泪满襟旅游知世薄贫别觉情深歌管一尊酒山川万里心此身多在路休诵异乡吟  

松江渡送人【`一作松江懐古`】  

故国今何在扁舟竟不归云移山漠漠江阔树依依晩色千帆落秋声一鴈飞此时兼送客凭槛欲霑衣  

过鲍溶宅有感  

寥落故人宅重来身巳亡古苔残墨沼深竹旧书堂秋色馆池静雨声云木凉无因展交道日暮倍心伤  

## 御定全唐诗卷五百三十三  

许浑  

金陵怀古  

玉树歌残【`一作愁一作翻`】王气终景阳兵合戍【`一作画`】楼空【`一作景阳钟动曙楼空`】松楸【`一作楸梧`】逺近千官塜禾黍髙低六代宫石燕拂云晴亦雨江防吹浪夜还风英雄一去豪华尽唯有青山似洛中  

姑苏怀古  

宫馆余基辍棹过黍苖无限独悲歌荒台麋鹿争新草空苑鳬鹥占浅莎吴岫【`一作江上`】雨来虚槛泠楚江【`一作海边`】风急【`一作起`】逺帆多可怜国破忠臣死日日东流生白波  

凌歊台【`台在当涂县北宋髙祖所筑`】  

宋祖凌【`一作功`】髙【`一作歊一作髙台`】乐未回三千歌舞宿层台湘潭云尽暮山出巴蜀雪消春水来行殿有基荒荠合寝园无主野棠开百年便【`一作应`】作万年计嵒畔【`一作上`】古【`一作`】  

【`石`】碑空绿苔  

骊山【`一作途经骊山一作望华清宫感事`】  

闻説先皇醉碧桃日华浮动【`一作艳`】郁金袍风随玉辇笙歌逈云卷珠帘劒佩髙凤驾北归山寂寂龙旟【`一作舆`】西幸水滔滔贵妃【`一作蛾眉`】没后巡逰少瓦落宫墙见野蒿  

咸阳城东楼【`一作咸阳城西楼晩晀一作西门`】  

一上髙城万里愁蒹葭杨栁似汀洲溪云初起日沈阁【`南近磻溪西对慈福寺阁`】山雨欲来风满楼鸟下绿芜秦苑夕蝉鸣黄叶汉宫秋行人莫问当年【`一作前朝`】事故国东来渭水流【`一作渭水寒声昼夜流声一作光`】  

京口闲居寄京洛友人【`一作两都亲友`】  

吴门烟月昔同逰枫叶芦花并客舟聚散有期云北去浮沉无计水东流一尊酒尽青山暮千里书回碧树秋何处相思不相见凤城龙【`一作宫`】阙楚江头【`一作楼`】  

冬日登越王台怀归  

月沈髙岫宿云开万里归心独上来河畔雪飞杨子宅海边花盛越王台泷分桂岭鱼难过瘴近衡峯鴈却回乡信渐稀人渐老只应频看【`一作醉`】一【`一作北`】枝梅  

对雪  

云度龙山暗倚【`一作绮`】城先【`一作光`】飞淅沥引轻盈素娥冉冉拜瑶阙皓鹤纷纷朝玉京隂岭有风梅艳散寒林无月桂华生剡溪一醉十年事忽忆棹回天未明  

送萧处士归缑岭【`一作氏`】别业  

醉斜乌帽髪如丝曾看仙人一局棋宾馆有鱼为客久乡书无鴈到家迟缑山住近吹笙庙湘水行逢鼓瑟祠今夜月明何处宿九疑云尽碧【`一作绿`】参差  

与郑【`一作韩郑`】二秀才同舟东下【`一作至`】洛中亲朋【`一作友`】送至景云寺  

三十六峯横【`一作同`】一川绿波无路草芊芊牛羊晚食铺平地雕鹗【`一作鹅鸭`】晴飞摩逺天洛客尽回临水寺楚人皆逐下江船东西未有相逢日更把【`一作借`】繁花共醉眠  

长安歳暮  

独望天门倚劒歌干时无计老关河【`一作每望青云忆薜萝长安九陌独悲歌`】东归万里慙张翰西上四年羞卞和花暗楚城春醉少月凉秦塞夜愁多三山歳歳有人去唯恐海风生白波【`一作蓬瀛有路未知处涨海悠悠空碧波`】  

赠茅山髙拾遗  

谏猎归来绮季歌大茅峰影满【`一作入`】秋波山斋留客埽红叶野艇送僧披绿莎长覆旧图棊势尽遍添新品药名多云中黄鹄日千里自宿自飞无网罗  

李秀才近自涂口迁居新安适枉缄书见寛悲戚因以此答  

逺书开罢更依依晨坐髙台竟落晖顔巷雪深人已去庾楼花盛客初归东堂望絶迁莺起南国哀余鴈飞今日劳君犹问讯一官唯长故山薇  

赠萧兵曹先辈  

广陵堤上昔【`一作欲`】离居帆转潇湘【`一作湘南`】万里余楚客【`一作泽`】病时无鵩鸟越乡【`一作江`】归处【`一作去`】有鲈鱼潮生水郭【`一作国`】蒹葭响雨过山城【`一作村`】橘柚疎闻説【`一作道`】携琴兼【`一作还`】载酒邑人争识【`一作临卭休羡`】马相如  

题舒女庙  

山乐来迎去不言庙前髙栁水禽喧绮罗无色雨侵帐珠翠有声风绕幡妆镜尚疑山月满寝屏犹认野花繁孤舟梦断行云散何限离心寄晓猨  

姑孰官舍  

草生官舍似闲居雪照南窗满素书贫后始知为吏拙病来还喜识人疎青云岂有窥梁燕浊水应无避钓鱼不待秋风便归去紫阳山下是吾庐  

凌歊台送韦【`一作韩`】秀才  

云起髙【`一作层`】台日未沈数村残照半岩【`一作萝`】隂野蚕成茧桑柘尽溪鸟引雏蒲稗深帆势依依投极浦钟声沓沓隔前林故山迢遰故人去一夜月明千里心  

送岭南卢判官罢职归华隂山居【`一作别墅`】  

曾事刘琨鴈塞空十年书剑任【`一作似`】飘蓬东堂旧屈【`一作有`】移山志南国新留煑海功还挂一帆青海【`一作草`】上【`一作畔`】更开三迳碧莲中关西旧【`一作亲`】友如【`一作应`】相问巳许沧浪伴钓翁  

将度故【`一作固`】城湖阻风夜泊永【`一作水`】阳戍  

行尽青【`一作清`】溪日巳蹉云容山影水嵯峨楼前归客怨【`一作愁`】清梦楼上美人凝夜歌独树髙髙风势急平湖渺渺月明多终期一艇载樵去来往使帆凌白波  

郑侍御防翫鹤  

碧天飞舞下晴莎金阁瑶池絶网罗嵒响数声风满树岸移孤影雪凌波缑山去逺云霄迥辽海归迟歳月多双翅一【`一作欲`】开千万里秪应栖隐【`一作稳`】恋乔柯  

南亭【`一作庭`】夜坐贻开元禅定二道者  

暮暮焚香何处宿西岩一室映疎藤光隂难驻迹如客寒暑不惊心似【`一作是`】僧髙树有风闻夜磬逺山无月见秋灯身闲境静日为乐若问其余非我能  

朱坡故少保杜公池亭  

杜陵池榭绮【`一作倚`】城东孤岛回汀路不穷髙岫乍疑三峡近逺波初似五湖通楸梧叶暗潇潇雨菱荇花香淡淡风还有昔时巢燕在飞来飞去画堂中【`一作空`】  

秋日早朝【`一作秋日扇`】  

宵衣应待絶更筹环佩锵锵【`一作`】月下楼井转辘轳千树晓鏁开阊阖万山秋龙旗【`一作舆一作旟`】尽列【`一作引`】趋金殿雉扇才分见【`一作拜`】玉旒【`唐百官志尚辇局大朝会祭祀皆扇一百五十六既事而藏之常期则去扇左右留者止三扇耳`】虚戴铁冠无一事沧江归去老渔【`一作老钓鱼`】舟  

沧浪峡  

缨带流尘髪半霜独寻残月下沧浪一声溪鸟暗云散万片野花流水香昔日未知方外乐暮年初信梦中忙红虾青鲫紫芹脆归去不辞来路长  

故洛城【`一作登故洛阳城`】  

禾黍【`一作黍稷`】离离半野蒿昔人城此岂知劳水声东去【`一作注`】市朝变山势北来宫殿髙鸦噪暮云归古堞鴈迷寒雨下空壕可怜缑岭登仙子犹【`一作独`】自吹笙醉碧桃  

闻释子栖欲奉道因寄  

欲求真诀恋禅扄羽帔方袍尽有情仙骨本防灵鹤逺法心潜动毒龙惊三山未有偷桃计四海初传问菊名今日劝师师莫惑长生难学【`一作不似`】证无生  

南海府罢南康阻浅行侣稍稍登陆而迈主人燕饯至频暮宿东溪  

暗【`一作晴`】滩水落涨虚沙滩去秦吴万里賖【`一作斜`】马上折残江北栁舟中开尽岭南花离歌不断【`一作渐怨`】如留客归【`一作乡`】梦初惊似到【`一作别`】家山鸟一声人未起【`一作觉`】半牀春【`一作风`】月在天涯  

秋晚云阳驿西亭莲池  

心【`一作为`】忆莲池【`一作塘`】秉烛逰叶残花败尚维舟烟开翠扇清风晓水泥【`一作泛`】红衣白露秋神女暂来云易散仙娥初【`一作终`】去月难留空怀逺道难【`一作无`】持赠醉倚阑干【`一作西阑`】尽日愁  

题勤尊师歴阳山居【`并序`】  

师即思斋之孙顷为故相国萧公录用相国致政尊师亦自边将入道因赠是诗  

二【`一作三`】十知兵在羽林中年潜识子房心苍鹰出塞【`一作岫`】胡尘灭【`一作静`】白鹤还乡楚水深春坼酒瓶浮【`一作兼`】药气晩携棊局带【`一作就`】松隂鸡笼山上【`一作鸡飞山顶`】云多处自斸黄精不可寻  

怀旧居  

兵书一箧老无功故国郊【`一作荆`】扉在梦中藤蔓覆梨张谷暗【`一作静`】草花【`一作芃`】侵菊【`一作杏`】庾园空朱门迹忝登龙客白屋心期失马翁楚水吴山何处是北窗残月照屏风  

只命许昌自郊居移就【`一作入`】公馆秋日寄茅【`一作南`】山髙拾遗  

一笛迎风万叶飞强携刀笔换荷【`一作征`】衣潮寒水国秋砧早月暗山城夜【`一作晓`】漏稀岩响逺闻樵客过浦深遥送钓童归中年未识从军乐虚近三茅望少防  

伤【`一作哭`】虞将军【`一作伤河东虞押衙`】  

白首【`一作十载一作自昔`】从军未有名近将孤劒到【`一作出`】江城巴童戍久能畨语胡马调多解汉行对雪夜穷黄石略望云秋计【`一作朝筭`】黒山程可怜【`一作谁知`】身死家犹逺汴水东流无哭声  

晩自朝台津至韦隐居郊园  

秋来鳬鴈下方塘系马朝台步夕阳村径绕山松叶暗野【`一作柴`】门临水稻花香云连海气琴书润风带潮声枕簟凉西下【`一作至一作去`】磻溪犹万里可能垂白待文王  

寓居开元精舍酬薛秀才见贻  

知巳萧条信陆沈茂林扶疾卧西林芰荷风起客堂静松桂月髙僧院深清露下时伤旅鬓白云归处寄乡心怜【`一作劳`】君诗句【`一作思`】犹相忆题在【`一作向`】空【`一作书`】斋夜夜【`一作日日`】吟  

别刘秀才【`一作留别裴秀才`】  

三献无功玉有瑕更携书劒客天涯孤帆夜别潇湘雨广陌春期鄠杜花灯照水萤千防灭棹惊滩鴈一行斜闗河万里【`一作迢遰`】秋风急望见乡山不到家  

早发天台中岩寺度关岭次天姥岑  

来往天台天姥间欲求真诀驻衰顔星河半落岩前寺云雾初开岭上【`一作外`】闗丹壑树多【`一作髙`】风浩浩【`一作皓皓`】碧溪苔浅水潺潺可知刘阮逢人处行尽深山又是山  

逰钱塘青山李隐居西斋【`一作李郢诗`】  

小隐西亭为客开翠萝深处遍苍【`一作青`】苔林间埽石安棊局岩下分泉递酒杯兰叶露光秋月上芦花风起夜潮来云山绕屋犹嫌浅欲棹渔舟近钓台  

春日郊园戏赠杨嘏评事  

十里蒹葭入薜萝春风谁许暂鸣珂相如渴后狂还减曼倩归来语更多门枕碧溪氷皓耀槛齐青嶂雪嵯峨野桥沽酒茅檐醉谁羡红楼一曲歌  

晩自东郭回留一二逰侣  

乡心迢遰宦情防吏散寻幽竟【`一作趂`】落晖林下草腥巢鹭宿洞前云湿雨龙归钟随野艇回孤棹鼓絶【`一作打`】山城掩半扉今夜西斋好风月一瓢春酒莫相违  

与郑秀才叔侄会送杨秀才昆仲东归  

书劒功迟白髪新异乡仍【`一作人`】送故乡人阮公留客竹林晚【`一作斋晓`】田氏到家荆树春雪尽塞鸿南驻少风来胡马北嘶频洞庭烟月【`一作水`】如终老谁是长杨谏猎臣  

送郭秀才逰天台【`并序`】  

余尝与郭秀才同翫朱审画天台山图秀才因逰是山题诗赠别  

云埋隂壑雪凝峯半壁天台巳万重人度碧溪疑辍棹僧归苍岭似闻钟暖眠鸂鶒晴滩【`一作天`】草髙挂猕猴暮涧松曾约共【`一作旧`】逰今独去赤城西面【`一作香炉山下`】水溶溶  

送张尊师归洞庭  

能琴道士洞庭西风满归帆路不迷对【`一作野`】岸水花霜后浅傍檐山果雨来低杉松近晩移茶灶【`一作花崦`】岩谷初寒葢药畦他日相思两【`一作一`】行字无【`一作谁`】人知处武陵溪  

移摄太守寄前李明府  

病移【`一作多`】嵒邑称闲身何【`一作几`】处风光贯酒频溪栁绕门彭泽令野花连洞武陵人娇歌自驻壶中景【`一作日`】艳舞长留海上春早晩髙台更同醉绿萝如帐草如茵  

## 御定全唐诗卷五百三十四  

许浑  

再【`一作重`】游姑苏玉芝观  

髙梧一叶下秋初迢遰重廊旧【`一作来説`】寄居月过碧窗今夜酒雨昬【`一作淋`】红壁去年书玉池露冷芙蓉浅琼树风髙【`一作金井烟分`】薜荔疎明日挂【`一作扬`】帆【`一作从此扁舟`】更东去仙翁应笑为【`一作忆`】鲈鱼  

夜归驿楼  

水晩云秋山不穷自疑身在画屏中孤舟移棹一江月髙阁卷帘千树风窗下覆棋残局在橘邉沽酒半壜空早炊香稻待鲈鲙南渚未明寻钓翁  

题灵山寺行坚师院  

西岩一迳不通樵八十持杯未觉遥龙在【`一作卧`】石潭闻夜雨鴈移沙渚见秋潮经函露湿文多【`一作皆`】暗香印风吹字半【`一作欲`】销应笑东归又南去【`一作南来又东去`】越山无路水迢迢  

湖州韦长史山居【`即皎然旧宅`】  

一官唯买昼公堂但得身闲日自长琴曲少声重勘谱药丸多忌【`一作忘`】更寻方溪浮箬叶添醅【`一作杯`】緑泉绕松根助茗香明日鳜鱼何处钓门前春水似沧浪  

赠李伊阙【`并序`】  

前伊阙李师晦侍御辞秩归山过余所止醉图一室于屋壁亦招隐之防也因而有赠焉  

桐履如飞不可寻一壶双笈峄阳琴舟横野渡寒风急门掩荒山夜雪深贫笑白驹无去意病慙黄鹄有归心云间二室劳君画水墨苍苍半壁隂  

重游练湖懐旧【`并序`】  

余尝与故宋补阙次都秋夕游永泰寺后湖亭【`一作游练湖亭`】今复登赏怆然有感因赋是诗  

西风月连天同醉兰舟未十年鵩鸟赋成人巳没嘉鱼诗在世空传荣枯尽寄浮云外哀乐犹惊逝水前日暮长隄更囘首一声邻笛旧山川【`一作蝉续一声蝉`】  

乗月棹舟送大歴寺灵聪上人不及  

万峰秋尽百泉清旧锁禅扉在赤城枫浦客来烟未散竹窗僧去月犹明杯浮野渡鱼龙逺锡响空山虎豹惊一字不留何足讶白云无路水无情  

汴河亭  

广陵花盛帝东防先劈昆仑【`一作光碧黄河`】一流百二禁兵辞象阙三千宫女下龙舟凝云鼔震星辰动拂浪旗【`一作旌`】开日月浮四海义师归有道迷楼还似【`一作何异`】景阳楼  

村舍【`一作居`】二首  

自翦青莎织雨衣南峰【`一作村南`】烟火是柴扉莱【`一作糟一作山`】妻早报【`一作起`】蒸藜熟童子遥迎【`一作知`】种豆归鱼下碧潭当镜跃鸟还青嶂拂屏飞花时未免人来往欲买严光旧钓矶  

尚平多累【`一作虑`】自归【`一作休`】难一日身闲【`一作深居`】一日安山迳晓【`一作有`】云収猎网水门【`一作庭`】凉【`一作无`】月挂鱼竿花间酒气春风暖【`一作逺`】竹里棋声暮【`一作夜`】雨寒三顷水【`一作湖`】田秋更熟北窗谁拂旧尘冠  

郑秀才东归凭逹家书  

欲寄家书少客【`一作客未`】过闭门心逺洞庭波两岩【`一作四邻`】花落夜【`一作清`】风急一迳草【`一作苇`】荒春【`一作秋`】雨多愁泛楚江吟浩渺忆归吴岫梦嵯峨贫居不问应知处溪上闲船【`一作扁舟`】系薜萝  

伤故湖州李郎中  

政成身没共兴衰【`一作哀`】乡路兵戈旅榇廻城上暮云凝鼔角海边春草闭池台经年未家【`一作佳`】人散昨夜因【`一作同`】斋故吏来南北相逢皆掩泣【`一作欲过洞庭还倚棹`】白苹洲暖【`一作上`】百【`一作一`】花开  

和友人送僧归桂州灵岩寺【`与和浙西从事刘三复送僧南归前四句同`】  

楚客送僧归桂阳海门帆势极潇湘碧云千里暮愁合白雪一声春思长栁絮拥堤添衲软松花浮水注瓶香南京【`一作宗`】长老几年别闻道半岩多影堂【`一作彩光`】  

淮隂阻风寄呈楚州韦中丞  

垂钓京【`一作荆`】江欲白头江鱼堪钓却西防刘伶台下稻花晚韩信庙前枫叶秋淮月未明先倚槛海云初起更维舟河桥有酒无人醉独上髙城望庾楼  

途经敷水  

修蛾颦翠倚柔桑遥谢春风白面郎五夜有情随暮雨百年无节待秋霜重寻绣带朱藤合更认罗帬碧草长何处野花何处水下峰流出一渠香  

和人贺杨仆射致政【`并序`】  

祠部杨员外以仆射杨公拜官致仕旧府賔僚友门生合燕申贺饮后书事因和呈  

莲府【`一作龙阙`】公卿拜后尘手持优诏挂【`一作促`】朱轮从军幕下三千客闻礼庭中七十人锦【`一作饰`】帐丽词推北巷画堂清乐掩南邻岂同王谢山隂会空叙流杯醉【`一作向`】暮春  

题四皓庙  

桂香松暖庙门开独防椒浆奠一杯秦法欲【`一作未`】兴鸿已去汉储将废凤还来紫芝翳翳多青草白石苍苍半緑苔山下驿尘南窜路不知冠葢几人回  

鹤林寺中秋夜翫月【`一作八月十五夜宿鹤林寺翫月`】  

待月东林月正圆广庭无树草无烟中秋云尽【`一作浄`】出沧海半夜露寒当碧天轮彩【`一作影`】渐移金殿外镜光犹挂玉楼前莫辞逹曙殷勤望一堕西岩又隔年  

南海府罢归京口经大庾岭赠张明府  

楼船旌斾极天涯一劒从军两鬓华回日眼【`一作月`】明河畔草【`一作栁`】去时肠断岭头花陶诗尽写行过县张赋初成卧到家官满知君有归处姑苏台上【`一作吴王宫殿`】旧烟霞  

题卫将军庙【`并序`】  

将军名逖阳羡人少习诗书学弓剑有武畧二十七游并汾间遇神尧皇帝始建义旗逖以勇艺进备行列洎擒窦建徳逖时挟鎗剑前突后翼太宗顾而竒之天下既定録其功拜将军宿卫以母老且病乞归侍残年辞防哀激诏许之既而以孝敬睦闺门以然信居乡里及卒邑人怀其贤庙于荆溪之湄以平生弓甲悬东西庑下歳时祠祭颇福其土焉文士王敖撰碑辞实详备惜乎国史阙书其人因题是诗于庙壁  

武牢关下防龙旗挟槊【`一作防`】弯弓【`一作弧`】马上飞汉业未兴王霸在秦军才散鲁连归坟穿大泽埋金剑庙枕长溪挂铁衣欲奠【`一作吊`】忠魂何处问苇花枫叶雨霏霏  

访别韦隐居不值【`并序`】  

余行至双岩溪访韦【`一作元`】隐居已榜舟诣开元寺水阁见送棹回巳晩因题是诗留别  

犬吠双岩碧树间主人朝出半开闗汤师阁上留诗别杜叟桥边载酒还栎坞炭烟晴过岭蓼村渔火【`一作父`】夜移湾故乡芜没兵戈后凭向汉南买一山  

送前东阳于明府由鄂渚归故林  

结束征车换黑貂灞西风雨正潇潇茂陵久病书千卷彭泽初【`一作先`】归酒一瓢帆背【`一作带`】夕阳湓水阔棹经沧海【`一作秋月`】甑山遥殷勤为谢南溪客【`一作侣`】白首萤窗未【`一作荜门谁`】见招  

听歌鹧鸪辞【`并序`】  

余过陜州夜防将罢妓人善歌鹧鸪者词调清怨往往在耳因题是诗  

南国多情多艳词鹧鸪清怨绕梁飞甘棠城上客先醉苦竹岭头人未归响转碧霄云驻影曲终清漏月沉晖山行水宿不知逺犹梦玉钗金缕衣  

寄题华严韦秀才院  

三面楼台百丈峰西巗髙枕树重重晴【`一作今`】攀翠竹【`一作叶`】题诗滑秋摘黄花酿酒浓山殿日斜喧鸟雀石潭波动【`一作静`】戯鱼龙今来故国遥相忆月照千山半夜钟  

戏代李协律松江有赠  

蜀客操琴吴女歌明珠十斛是天河霜凝薜荔怯秋树露滴芙蓉愁晩波兰浦逺乡应解佩栁堤残月未鸣珂西楼沉醉不知散潮落洞庭洲渚多  

送黄隐居归南海  

瘴雾南边久寄家海中来往信流槎林藏【`音弗`】多残笋树遇猩猩少落花深洞有云龙蜕骨半巗无草象生牙知君爱宿层峰顶坐到三更见日华  

朝台送客有怀  

赵陀西拜巳登坛马援南征土宇寛越国旧无唐印绶蛮乡今有汉衣冠江云帝日秋偏【`一作应`】热海雨随风夏亦寒岭北归人莫回首蓼花枫叶万重滩  

自楞伽寺晨起泛舟道中有怀  

碧树苍苍茂苑东佳期迢遰路何穷一声山鸟曙云外万防水萤秋草中门掩竹斋防有月棹移兰渚淡无风欲知此路堪惆怅菱叶蓼花连故宫  

十二月拜起居表回  

一章西奏拜仙曹回马【`一作首`】天津北望劳寒水欲春冰彩薄晓山初霁雪峰髙楼形向日攒飞凤宫势凌波压抃【`一作断`】鼇空锁烟霞絶巡幸周人谁识郁金袍  

观章中丞夜按歌舞  

夜按双娃禁曲新东西箫鼓接云【`一作华`】津舞衫未换红铅湿歌扇初移翠黛颦彩槛烛烟光吐日画屏香雾暖如【`一作凝`】春西楼月在襄王醉十二山髙不见人  

重逰飞泉观题故梁道士宿龙池  

西岩泉落水容寛灵物蜿蜒黑处蟠松叶正秋琴韵响菱花初晓【`一作吐`】镜光寒云开星月【`一作宿`】浮山殿雨过风雷绕石坛仙客不归龙亦去稻花长满此池干  

下第贻友人  

身在关西家洞庭夜寒歌苦烛【`一作孤烛夜`】荧荧人心髙下月中桂客思往来波上萍马氏识君睂最白阮公留我眼长青花前失意共寥落莫遣东风吹酒醒  

晚登龙门驿楼  

鱼龙多处凿门开万古人知夏禹材青嶂逺分从地断洪流髙泻自天来风云有路皆烧尾波浪无程尽曝腮心感膺门身过此晩山秋树独徘徊  

题故李秀才居【`一作伤李秀才`】  

曾醉笙歌日正迟醉中相送易前期橘花满地人亡后菰叶连天鴈【`一作客`】过时琴倚旧窗尘【`一作云`】漠漠剑埋【`一作`】新塜草离离河桥【`一作阳`】酒熟平生事更向东流奠一巵  

韶州韶阳楼夜防【`一作韶州驿楼`】  

待月西【`一作江`】楼卷翠罗玉杯瑶瑟近星河帘前碧树穷秋宻外青山薄暮多鸜鹆未知狂客醉【`一作舞`】鹧鸪先让美人歌使君莫【`一作不`】惜通宵饮【`一作醉`】刀笔初从马伏波  

闻韶州李相公移拜郴州因寄  

诏移丞相木兰舟桂水潺湲岭北流青汉梦归双阙曙白云吟过五湖秋恩回玉扆人先喜道在金縢世不忧闻説公卿尽南望甘棠花暖凤池头  

逰江令旧宅  

身没南朝宅巳荒邑人犹赏旧风光芹根生叶石池浅桐树落花金【`一作春`】井香带暖山蜂巢画阁欲隂溪燕集书堂闲愁此地更西望【`一作回首`】潮浸台城春草长  

灞上逢元九处士东归  

瘦马频嘶灞水寒灞南髙处望长安何人更结王生韤此客虚【`一作空`】弹贡氏【`一作禹`】冠江上蟹螯沙渺坞中蜗殻雪漫漫旧交已变【`一作尽`】新知少却伴渔郎【`一作师`】把钓竿  

别张秀才  

余与张秀才同出闗至陜府余取南道止【`一作至`】洛下张由北路抵江东因幕中醼饯遂赋诗以别  

不知何计写离忧万里山川半旧逰风卷暮沙和雪起日融春水带冰流凌晨客泪分东郭竟夕乡心共北楼青桂一枝年少【`一作少年`】事莫因鲈鲙涉穷秋  

别表兄军倅【`并序`】  

余只命南海至庐陵逢表兄军倅奉使淮海别后却寄是诗  

卢橘花香拂钓矶佳人犹舞越罗衣三洲水浅鱼来少五岭山髙鴈到稀客路晩依红树宿乡闗朝【`一作晴一作暗`】望白云归父亲不念征南吏【`一作吏一作客`】昨【`一作一`】夜风帆去似飞  

题苏州虎邱寺僧院  

暂引寒泉灌逺尘此生多是异乡人荆溪夜雨花开【`一作飞`】疾吴苑秋风月满频万里髙低门【`一作云`】外路百年荣辱梦中身世间谁似西林客一卧烟霞四十春  

酬郭少府先奉使巡涝见寄兼呈裴明府【`一作奉酬郭二十三先辈奉使延劳见寄兼呈长官之什`】  

载书携榼【`一作酒`】别池龙【`一作笼`】十幅【`一作副`】轻帆处处通谢朓宅荒【`一作深`】山翠里王敦城古月明中江村夜涨浮天水泽国秋生动地风饱食鲙【`一作鲈`】鱼榜归【`一作归榜`】檝待君琴酒醉陶公  

出永通门经李氏庄  

飞轩危槛百花堂朝防歌声暮已荒中散狱成琴自怨歩兵厨废酒犹香风池宿鸟喧朱阁雨砌秋萤拂画梁力保山河家又庆秖应中令敌汾阳  

## 御定全唐诗卷五百三十五  

许浑  

汉水伤稼【`并序`】  

此郡虽自夏无雨江边多穑【`一作稼`】油然可观秋八月天清日朗汉水泛滥【`一作溢`】人实为灾轸念疲羸因赋四韵  

西北楼开四望通残霞成绮月悬弓江村夜涨浮天水泽国秋生动地风髙下绿苖千顷尽新陈红粟万厫【`一作箱`】空才防分薄忧何益却欲回心学钓翁  

送王总下第归丹阳  

秦楼心断楚江湄【`一作秦楼西望楚天涯`】系马春【`一作秋`】风酒一巵汴水月明东下疾练塘花发北来【`一作归`】迟青芜定没【`一作山虚恋`】安贫处【`一作计`】黄叶【`一作白髪`】应催献赋诗【`一作期一作时`】凭【`一作为`】寄家书为【`一作问`】回报【`一作报消息`】旧乡【`一作居`】还有故人知  

南阳道中  

月斜孤馆傍村行野店髙低带古城篱上暁花斋后落井邉秋叶社前生饥乌索哺随雏叫乳牸慵归望犊鸣荒草连天风动【`一作随`】地不知谁学武侯耕  

破北虏太和公主归宫阙  

毳幕承【`一作乗`】秋极断蓬飘飖一剑黒山空匈奴北走荒秦垒贵主西还盛汉宫定是庙谟倾种落必知邉冦畏骁雄恩霑残类从归去莫使【`一作遣`】华人杂犬戎  

李定言自殿院衔命归阙拜员外郎迁右史因寄  

白笔南征变二毛越山愁瘴海惊涛才归龙尾含鸡舌更立螭头运【`一作吮`】毫阊阖欲开宫漏尽冕旒初坐御香【`一作书`】髙吴中【`一作金吾`】旧侣【`一作友`】君先贵曽忆王祥与佩刀  

早秋韶阳夜雨  

宋玉含凄梦亦惊芙蓉山响一猨声隂云迎【`一作疑`】雨枕先润夜电引雷窗暂明暗惜水花飘广槛逺愁风叶下髙城西归万里未千里应到故园春草生  

将为南行陪尚书崔公宴海榴堂  

朝防华堂暮未休几人偏得谢公留风传鼓角霜侵防云卷笙歌月上楼賔舘尽开徐穉【`一作孺`】榻客帆空恋【`一作望`】李膺舟谩夸书剑无知己【`一作归处`】水逺山长【`一作遥`】步步愁  

赠王山人  

贳酒携琴访我频始知城市【`一作郭`】有闲人君臣药在寜忧病子母钱成岂患贫年长【`一作老`】每劳推甲子夜寒初共守庚申近来闻説烧丹处玉洞桃花万树春宣城崔大夫召聮句偶疾不获赴因献  

心慕知音命自拘画堂闻欲试吹竽茂陵罢酒慙中圣漳浦题诗怯大巫鬐鬛几年伤在藻羽毛终日羡栖梧还愁旅棹空归去枫叶荷花钓五湖  

赠郭处士  

道傍年少莫矜夸心在重霄鬓未华杨子可曾过北里鲁人何必敬东家寒云晓散千峰雪暖雨晴开一迳花且卖湖田酿春酒与君书剑是生涯  

正元【`一作元日一作元正`】  

髙揭鸡竿辟帝阍祥风防暖瑞云屯千官共削奸臣迹万国初衔圣主恩宫殿雪华齐紫阁关河春色到青门华夷一轨人方泰莫学论兵谈至尊  

登尉佗楼  

刘项持兵鹿未穷自来黄屋岛夷中南来作尉任嚣力北向称臣陆贾功箫鼓尚陈【`一作存`】今世庙旌旗犹镇【`一作锁`】昔时宫越人未必知虞舜一奏薰万古风  

韶州驿楼宴罢  

檐外千帆背夕阳归心杳杳鬓苍苍岭猿羣宿夜山静沙鸟独飞秋水凉露堕桂花棋局湿风吹荷叶酒瓶香主人不醉下楼去月在南轩更漏长  

和淮南王相公与賔僚同防洲别业题旧书斋  

碧油红斾想青衿积雪窗前尽日吟巢鹤去时云树老卧云归处石潭深道傍苦李犹垂实盛外甘棠巳布隂賔御莫辞岩下醉武丁髙枕待为霖  

送卢先辈自衡岳赴【`一作归`】复州嘉礼二首  

名振金闺步玉京暂留沧海见髙情众花尽【`一作盛`】处松千尺羣鸟喧时鹤一声朱阁簟凉疎雨过碧溪船动早潮生离心不异两江水直送征【`一作归`】帆万里行  

湘南诗客海中行鹏翅垂云不自矜秋水静磨金镜土夜风寒结玉壶氷万重岭峤辞衡岳千里山陂问竟陵醉倚西楼人巳逺栁溪无浪月澄澄  

哭杨攀处士  

先生爱道乐清贫白髪终为不仕身嵇阮没来无酒客应刘亡后少诗人山前月照荒坟晓溪上花开旧宅春昨夜回舟更惆怅至今钟磬满南邻  

宿松江驿却寄苏州一二同志【`一作宿望亭驿寄苏州同逰`】  

馆人稀夜自【`一作更`】长姑苏台【`一作城`】逺树苍苍江湖潮【`一作水`】落髙楼迥河汉秋归广簟【`一作殿`】凉月转碧梧移鹊影露低红叶【`一作草`】湿萤光西园诗侣应多思【`一作思应无限`】莫醉笙歌掩画堂  

卢山人自巴蜀由湘潭归茅山因赠  

太乙灵方链紫荷紫荷飞尽髪皤皤猿啼巫峡晓云薄雁宿洞庭秋月多导引岂如桃叶舞步虚寜比竹枝歌华阳旧隐莫归去水没芝田生緑莎  

颍州从事西湖亭防饯  

西湖清防不知回一曲离歌酒一杯城带夕阳闻鼓角寺临秋水见楼台兰堂客散【`一作醉`】蝉犹噪桂檝人稀鸟自来独想征车过【`一作帆过`】巩洛此中霜菊绕潭【`一作正花`】开  

州留别李诩  

泣玉三年一见君白衣顦顇更离羣栁【`一作杨`】堤惜别春潮落【`一作晩`】花榭留欢夜漏分孤馆宿时风带雨逺帆归处水连云悲歌曲尽莫重奏心绕闗河不忍闻  

余谢病东归王秀才见寄今潘秀才南櫂奉酬  

酷似牢之玉不如落星山下白云居春耕旋搆【`一作遘`】金门客【`一作防`】夜学兼修玉府书风埽碧云【`一作天`】迎鸷鸟水还沧海养嘉鱼莫将年少轻时节王氏家风在石渠  

献韶阳相国崔公  

一篑为功极九层康庄犹自剑【`一作独`】棱棱舟回北渚经年泊门接东山尽日登万国已闻传玉玺百官犹望唘金縢贤臣会致唐虞世独倚江楼笑范增  

郡斋夜坐寄旧卿二侄  

千官奉职衮龙垂旅卧淮阳鬓日【`一作巳`】衰三月已乖棠树政二年空负竹林期楼侵白浪风来逺城抱丹岩日到迟长欲挂帆君莫笑越禽花晚梦南枝  

病间寄郡中文士  

卢橘含花处处香老人依旧卧清漳心同客舍惊秋早迹似僧斋厌夜长风卷翠帘琴自响露凝朱閤簟先凉明朝欲醉文中彦犹觉吟声带越乡  

贺少师相公致政【`并序`】  

少师相公未及悬车之年二表乞罢将相徴于近代更无比肩余受恩门馆窃抒长句寄献  

六十悬车自古稀我公年少独忘机门临二室留侯隐櫂倚三川越相归不拟优防同陆贾巳回清白遗胡威龙城凤沼棠隂在只恐归【`一作`】鸿更北飞  

题崔处士山居  

坐穷今古掩书堂一顷湖田一半荒荆树有花兄弟乐橘林无实子孙忙龙归晓洞云犹湿麝过春山草自香向夜欲归心万里故园松月更苍苍  

疾【`一作病`】后与郡中羣公防李秀才  

强留住客防王孙岩上余花落酒樽书院欲开虫【`一作尘`】网户讼庭犹掩雀罗门耳虚尽日疑琴癖眼暗经秋觉镜昏莫引刘安倚西槛夜来红叶下江村  

晨起白云楼寄龙兴江凖上人兼呈窦秀才【`秀才一自竟陵来`】  

兹楼今是望乡台乡信全稀晓鴈哀山翠万重当槛出水华千里抱城来东岩月在僧初定【`一作起`】南浦花残客未【`一作巳`】回欲吊灵均能赋【`一作去`】否秋风还有木兰开  

防饯李员外【`并序`】  

李羣之员外从事荆南尚书杨公诏徴赴门俄为淮南相国杜公辟命自汉上舟行至此郡于云楼醼罢解缆阻风却回因赠  

病守江城眼暂开昔年吴越共衔杯膺舟出镇虚陈榻郑履还京下隗台云叶渐低朱阁掩浪花初起画樯回心期解印同君醉九曲池西望月来  

詶钱汝州  

汝州钱中丞以浑赴郢城【`一作几`】寄佳什思怜过等宠饰逾深虽吟咏忘疲实楷模不及輙率荒浅依韵献詶  

白雪多随溪水流谩劳旌斾晚悠悠笙歌暗冩终年恨台榭潜消尽日忧鸟散落花人自醉马嘶芳草客先愁怪来雅韵清无敌三十六峰当庾楼  

将归姑苏【`一作姑孰`】南楼饯送李明府【`一作南楼送饯李明府归姑苏`】  

无处登临【`一作楼`】不系情一凭【`一作瓶`】春酒醉髙城暂移罗绮见山色才驻管闻水声花落西亭添别恨【`一作梦`】栁隂南浦促归程前期迢遰今宵短更倚朱阑待月明  

和浙西从事刘三复送僧南归  

楚客送僧归故乡海门帆势极潇湘碧云千里暮愁合白雪一声春思长满【`一作开`】院草花平讲席【`一作石`】绕龛藤叶葢禅牀怜师不得随师去巳戴儒冠事素王  

送上元王明府赴任【`一作送友人浙西任宰`】  

莫言名重懒驱鸡六代江山碧海西日照蒹葭明楚塞晚分杨栁见隋堤荒城树暗沈书浦旧宅花连罨画溪官满定知【`一作应`】归未得九重霄汉有丹梯  

送沈卓少府任江都【`一作赵嘏诗`】  

炀帝都城春水边笙歌夜上木兰船三千宫女自【`一作日`】涂地十万人家有洞天艳艳花枝官舍晚重重云影寺墙连少年作尉须兢【`一作矜`】慎莫向楼前坠【`一作堕`】马鞭  

酬邢杜二员外【`并序`】  

新安邢员外怀洛下旧逰【`一作居`】新定杜员外思闗中故里各蒙缄示因寄一诗以酬  

雪带东风洗画屏客星悬处聚文星未归嵩岭暮云碧久别杜陵春草青熊轼并驱因【`一作同`】雀噪隼旟齐驻是鸿岂知京洛旧亲友梦绕【`一断`】作潺湲江上亭  

经故丁补阙郊居  

死酧知已道终全波暖孤【`一作狐`】氷且自坚鵩上承尘才一【`一作几`】日鹤归华表巳千年风吹药蔓迷樵径雨【`一作水`】暗芦花失钓船四尺孤坟何处是阖闾城外草连天陪宣城大夫崔公泛后池兼北楼防二首  

陪泛芳池醉北楼水花繁艳照膺舟亭台隂合树初昼弦管韵髙山欲秋皆贺虢岩终选傅自伤燕谷未逢邹昔时恩遇今能否一尉沧洲已白头  

江上西来共鸟飞翦荷浮泛似轻肥王珣作簿公曾喜刘表为邦客尽依云外轩窗通草景风前箫鼓送残【`一作斜`】晖宛陵行乐金陵住遥对家山未忆归  

留别赵端公【`并序`】  

余行次钟陵府中诸公宴饯赵端公晓赴郡斋一约余来且整櫂因留别  

海门征櫂赴【`一作越`】龙龙暂寄华筵倒玉缸箫鼓散时逢夜雨绮罗分处下秋江孤帆巳过滕王阁髙榻留眠谢守窗却愿烟波阻风雪待君同拜碧油幢  

寄杨陵处士【`一作寄昭亭杨处士一作寄陵阳元处士`】  

旧隐青山紫桂隂一书迢遰寄归心谢公楼上晚花盛【`一作发`】扬子宅前春草深吴岫雨来溪鸟浴楚江云暗岭猿吟野人宁忆沧洲畔【`一作伴`】会待吹嘘【`一作竽`】定至音与张道士同访李隐居不遇【`一作与张处士同题李隐居林亭`】  

千岩万壑独携琴知在陵【`一作龙`】阳不可寻去辙巳平秋草遍空【`一作寒`】斋长掩暮云深霜寒【`一作肥`】橡栗留【`一作霜严枳橘供`】山防月冷菰蒲散【`一作泛`】水禽唯有西隣【`一作林`】张仲蔚坐来同怆别离心  

闻州中有防寄崔大夫兼简邢羣评事  

箫管【`一作鼓`】筵间列翠娥玉杯金液耀金波池边雨过飘帷幕海上风来动绮罗顔子巷深青草遍庾君楼迥碧山多甘心不及同年友卧听行云一曲歌  

寄殷尧藩先辈【`一作秀才`】  

十【`一作几`】载功名【`一作闻君一作闻名`】翰墨林为从知己信浮【`一作沈`】沈青山有雪谙松性碧落无云称鹤心带月独归萧寺逺翫花频醉庾楼深思君一见如琼树空把新诗尽日吟  

赠河东虞押衙二首【`虞元长者永兴公之后工书属文近从军河中奉使宣歙因赠`】  

长剑髙歌换素衣君恩未报不言归旧精【`一作工`】鸟篆谙书体新授龙韬识战机万里往来征马瘦十年离别故人稀生平志气何人见空上西楼望落晖  

吴门风水各【`一作落`】萍流月满花开懒独防万里山川分晓梦四邻歌管送春愁昔年顾我长青眼今日逢君尽白头莫向樽前更惆怅古来投笔尽【`一作总`】封侯  

陵阳春日【`一作移摄太守`】寄汝洛旧防  

百年身世似飘蓬泽国移家叠嶂中万里绿【`一作顷碧`】波鱼恋钓九重青汉鹤愁笼西池水冷春岩雪南浦【`一作陌`】花香晓【`一作晚`】树风纵倒【`一作有一作酌`】芳尊心不醉故人多【`一作今`】在洛城东  

酬杜补阙初春雨中舟次横江喜裴郎中相迎见寄  

江馆维舟为庾公暖波防渌【`一作漾一作涨`】雨蒙蒙江桥【`一作樯`】迤逦春岩下朱斾聮翩晓树中栁滴圆波生细浪梅含香艳吐轻风郢歌莫问青山吏【`一作客`】鱼在深池【`一作潭`】鸟在笼  

送张厚淛东谒丁常侍【`一作送张厚淛东修谒`】  

凉露清蝉栁陌空故人遥指浙江东青山有雪松当涧碧落无云鹤出笼齐唱离歌愁晚月独看征棹怨秋风定知洛下声名士【`一作上`】共説膺门得孔融  

酬副使郑端公见寄  

一日髙名遍九州珠仍向道中求郢中白雪慙新唱堂上青山忆旧防【`端公顷在当涂县青山别墅肄业余尝守邑因沐见知也`】笙磬有文终易别珠玑无价竟难酬栁营迢遰江风【`一作风江`】濶夜夜孤吟月下楼  

酬绵州于中丞使君见寄  

故人书信越襃斜新意虽多旧约賖皆就一麾先去国共谋三迳未还家荆巫夜隔巴西月鄢郢春连汉上花半月离居犹怅望可堪垂白各天涯  

## 御定全唐诗卷五百三十六  

许浑  

春早郡楼书事寄呈府中群公  

两鬓垂丝髪半霜石城孤梦绕襄阳鸳鸿幕里莲披槛虎豹营中栁拂墙画舸欲行春水急翠帘初卷暮山长岘亭风起花千片流入南湖尽日香  

元处士自洛归宛陵山居见示詹事相公饯行之什因赠  

紫霄峰下絶编旧隐相如结韈前【`元君旧隐庐山学易常为相国师服`】月落尚留东阁醉风髙还忆北窗眠江城夜别潇潇雨山槛晴归漠漠烟一顷豆花三顷竹想应【`一作因`】抛却钓鱼船  

送元昼上人归苏州兼寄张厚二首  

自卜闲居荆水头【`一作幽`】感时相【`一作伤`】别思悠悠一樽酒尽青山暮千【`一作万`】里书回碧树秋深巷久贫知【`一作长`】寂  

寞小诗多病尚【`一作也`】风流画公此去应相问为説沾巾【`一作衣`】忆旧防  

三【`一作二`】年无事客吴乡南陌【`一作宅`】春园【`一作深`】碧草长共醉八门回画舸独还三径掩书堂前山雨过池塘满小院秋归枕簟凉经歳别离心自【`一作尽`】苦何堪黄【`一作红`】叶落【`一作下`】清漳  

送陆拾遗东归  

独振儒风【`一作负才名`】遇盛时紫泥初降【`一作出`】世人知文【`一作封`】章报主非无意书劒还家素有期秋寺卧云移棹晩暮江【`一作天`】乘月落帆迟东归自是縁清兴莫比商山咏紫芝湖【`一作湘`】南徐明府余之南邻久不还家因题林馆【`一作同孙卢二仙侣防樊明府林亭一作南邻樊明府久不还家因题林亭`】  

湘南官罢【`一作满`】不归来髙阁今年掩绿苔鱼溢池塘秋雨过鸟还洲岛暮潮【`一作云`】回阶前石隐棋终局窗外山寒【`一作髙`】酒满杯借问先生独【`一作在`】何处一篱疎菊又花开  

酬和杜侍御【`并序`】  

河中杜侍御只命本府自钟陵舟抵汉上道出兹郡以某专使迎接先蒙雅什见贻窃慕清才輙酬和  

花时曾省杜陵防闻下书帷不举头因过石城先访戴欲朝金阙暂依刘征帆夜转鸬鷀穴【`一作峤`】骋骑春辞鹳雀楼正把新诗望南浦棹歌应是木兰舟  

酬河中杜侍御重寄  

五色如丝下碧空片帆还绕楚王宫文章已变南山雾羽翼应搏北海风春雪预呈霜简白晓霞先染绣衣红十千沽酒留君醉莫道归心似转蓬  

寄献三川守刘公【`并序`】  

余奉陪三川守刘公防言尝蒙询访行止因话一麾之任冀成三迳之谋特蒙俯鉴丹诚寻计慰荐属移履道卧疾弥旬輙抒二章寄献  

三川歌颂彻咸秦十二楼前侍从臣休闭玉笼留鸑鷟早开金埒纵麒麟花深穉榻迎何客月在膺舟醉几人自笑【`一作叹`】东风过寒食茂陵寥落未知春  

半年三度转蓬居锦帐心阑羡隼旟老去自惊秦塞鴈病来先忆楚江鱼长闻季氏千金诺更望刘公一纸书春雪未晴春酒贵莫敎愁杀马相如  

送叚觉之西蜀结婚【`一作送叚觉之西川过婚礼后归觐`】  

词赋名髙身不闲防衣如锦度函闗镜中鸾影【`一作月冷`】胡威去剑外花归【`一作飞`】卫玠还秋浪逺侵黄鹤岭暮云遥断碧鸡山时人若【`一作此时人`】问西逰客心在重霄鬓欲斑  

长庆寺遇常州阮秀才  

髙阁晴轩对一峰毗陵书客此相逢晚收红叶题诗遍秋待黄花酿酒浓山馆日斜喧鸟雀石潭波动戏鱼龙上方有路应知处疎磬寒蝉树几重  

赠闲师【`一作送令闲上人`】  

近日髙僧更有谁宛陵山下遇闲师东林共许三乘学南国争传五字诗初到庾楼红叶坠夜投萧寺碧云随秋江莫惜题佳句正是磷磷见底时  

东逰留别李丛秀才  

烦君沽酒强登楼罢唱离歌説逺逰文字岂劳诸子重风尘多幸【`一作重`】故人忧数【`一作一`】程山路长侵夜【`一作驿`】千里家书动隔秋起凭栏干各垂泪又驱羸马向东州  

竹林寺别友人【`一作与徳别一作李`】  

骚人吟罢起乡愁暗觉年华【`一作光`】似水流花满谢【`一作楚`】城伤共【`一作逺`】别蝉鸣萧寺喜同逰前山月【`一作日`】落杉松晚【`一作晓`】深夜风清枕簟秋明日分襟又何处江南江北路悠悠  

送处士武君归章洪山居【`一作送武全通处士归隐洪山`】  

形影无羣消息沈登闻【`一作门`】三击【`一作系`】血沾襟皇纲一日开寃气青史千年重壮心却【`一作知`】望乌台春树老独归蜗舍暮云深他时纵有徴书至雪满空山不可寻  

题义女亭  

身没兰闺道日明郭南寻得旧池亭诗人愁立暮山碧贾客怨离秋草青四望【`一作座`】月沈疑掩镜两檐花动认【`一作误`】收屏至今乡里风犹在借问谁传义女铭  

吴门送振武李从事  

晚促离筵醉玉缸伊州一曲泪双双欲【`一作若`】携刀笔从新幕更宿烟霞别旧窗胡马近秋侵紫塞吴帆乘月下清江嫖姚若许传书檄坐筑【`一作夺`】三城看受降  

郊居春日有怀府中诸公并柬王兵曹  

欲学渔翁钓艇新濯缨犹惜九衢尘花前更谢依刘客雪后空怀访戴人僧舍覆碁消白日市楼賖酒过青春一山桃杏【`一作李`】同时发谁似东风不厌贫  

同韦少尹伤故卫尉李少卿  

客醉更长乐未穷似知身世一宵空香街【`一作车`】宝马嘶残月暖阁佳人哭晓风未卷绣筵朱阁上已开尘席画屏【`一作堂`】中何须更赋山阳笛寒月沈西水向东  

舟行早发庐陵郡郭寄滕郎中  

楚客停桡太守知露凝丹叶自秋【`一作愁`】悲【`一作时`】蟹螯只恐相如渇鲈鲙应防【`一作方`】曼倩饥风卷曙云飘角逺雨昏寒浪挂帆迟离心更羡髙斋夕【`一作梦`】巫峡花深醉玉巵  

闻边将刘臯无辜受戮  

外监多假帝王尊威胁偏禆势不存才许誓心安玉垒巳伤传首动金门三千客里宁无义五百人中必有恩却赖汉庭多烈士至今犹自伏蒲轮  

送薛秀才南逰【`一作送薛洪南逰访山习业一作送洪秀才南逰访僧习业`】  

姑苏城外栁【`一作草`】初凋同上江楼更寂寥绕壁旧诗尘【`一作尘风`】漠漠对窗寒竹雨潇潇怜君别路随秋鴈尽我离觞任晚潮从此草应有处白云青嶂一相招  

夜归孤山寺却寄卢郎中  

青山有志路犹賖心在琴书自忆【`一作梦在`】家醉别庾楼山色晓【`一作满`】夜归萧寺月光斜落帆露湿回塘栁别院风惊满地花他日此身【`一作恩`】须报徳莫言空爱旧【`一作谷爱`】烟霞  

赠桐庐房明府先辈  

帝城春榜谪灵【`一作云`】仙四海声华二十年阙下书功无后辈卷中文字掩前贤官闲【`一作成`】每喜江山静道在寜忧雨露偏自笑小儒非一鹗亦趋门屏冀相怜  

甘露寺感事贻同志  

云蔽长安路更賖独随渔艇老天涯青山尽日寻黄绢沧海经年梦绛纱雪愤有期心自壮报恩无处髪先华东堂旧侣勤书剑同出膺门是一家  

泛溪夜回寄道上人  

南郭烟光异世间碧桃红杏水潺潺猿来近岭猕猴散鱼下深潭翡翠闲犹阻晚风停桂檝欲乘春月访松关几回策杖终难去洞口云归【`一作深`】不见山  

客至  

得路逢津更俊才可怜鞍马照春来残花几【`一作落`】日小斋闭大笑一声幽抱开袖拂碧溪寒缭绕冠欹红树晚徘徊相逢少【`一作分`】别更堪恨何必秋风江上台  

经李给事旧居  

归作儒翁出致君故【`一作北`】山谁复有遗文汉庭使气摧张禹楚国怀忧送范云枫叶暗时迷旧宅芳【`一作茅`】花落处认荒坟朱一奏沈湘怨风起寒波日欲曛  

新兴道中  

芙蓉村步失官金折狱无功不可寻初挂海帆逢歳暮却开山馆值春深波浑未辨鱼龙迹雾暗宁知蚌鹬心夜榜【`一作傍`】归舟望渔火一溪风雨两岩隂  

下第有怀亲友【`并序`】  

余下第寓居杜陵亲友间或登上第或遂燕【`一作闲`】居或抵湘沅或防鄜畤因抒长句  

万山晴雪九衢尘何处风光寄梦频花盛庾园携酒客草深顔巷读书人征帆又过湘南月旅馆还悲渭水【`一作北`】春无限别情多病后杜陵寥落在漳滨  

中秋夕寄大梁刘尚书  

汴人迎拜洛人留虎豹旌旗拥碧油刁斗严更军耳目戈鋋长控国咽喉栁营出号风生纛莲幕题诗月上楼应念散郎千里外去年今夜醉兰舟  

卧病【`时在京都`】  

寒窗灯尽月斜晖佩马朝天独掩扉清露巳凋秦塞栁白云空【`一作应`】长越山薇病中送客难为别梦里还家不当归惟有寄【`一作旧`】书书未得卧闻燕鴈向南飞  

残雪  

忆昨新春霰雪飞堦前檐上鬬寒姿狂风送在竹深处隔日未消花发时轻压嫩蔬旁出土冷冲幽鸟别寻枝晩来又喜登楼见一曲髙歌和者谁  

和常秀才寄简归州郑使君借猨  

谢守携猨东路长褭藤穿竹似潇湘碧山初暝啸秋月红树生寒啼晓霜陌上楚人皆驻马里中巴客半归乡心知欲借南逰侣未到三声恐断肠  

送人之任卭州  

緑髪监州丹【`一作册`】府归还家乐事我先知羣童竹马交迎日二老兰觞初见时黄卷新书芸委积青山旧路菊离披亨衢自有横飞势便到西垣视训辞  

和河南杨少尹奉陪薛司空石笋诗  

暖溪寒井碧岩前谢傅賔朋盛绮筵云断石峯髙竝笋日临山势逺开莲闲留幢节低春水醉拥【`一作领`】笙歌出暮烟闻道诗成归巳夕栁风花露月初圆  

献鄜坊丘常侍  

诏选将军防北戎身骑白马臂彤弓栁营逺识金貂贵榆塞遥知玉帐雄秋槛鼓鼙惊朔雪晓阶旗纛起边风蓬莱每望平安火应奏班超定逺功  

寄当涂李逺  

赋拟相如诗似陶云阳烟月又同袍车前骥病驽骀逸架上鹰闲鸟雀髙旧日乐贫能饮水他时随俗愿餔糟不须倚向青山住咏雪题诗用意劳  

和崔大夫新广北楼登眺  

北望髙楼夜亦寒山重水濶接长安修梁暗换丹楹小疎牖全开彩槛寛风卷浮云披睥睨露凉明月坠【`一作堕`】阑干庾公恋阙怀乡处目送归帆下逺滩  

送客自两河归江南【`一作西河送客归江南`】  

两河庶【`一作西河陈`】事巳堪伤南客秋归路更长台畔古【`一作偃`】松悲魏帝苑边脩竹吊梁王山【`一作雨`】行露变茱茰色水宿风披【`一作揺`】菡萏香遥羡落帆逢旧友绿蛾青鬓醉横塘  

题陆侍御林亭  

野水通池石叠台五营无事隐雄才松斋下马书千卷兰舫逢人酒一杯寒树雪晴红艳吐逺山云晓翠光来定知别后无多日海栁江花次第开  

泊蒜山津闻东林寺光仪上人物故  

云斋曾宿借方袍因説浮生大梦劳言下是非齐虎尾宿来荣辱比鸿毛孤舟千棹水犹濶寒殿一灯夜更髙明日东林有谁在不堪秋磬拂烟涛  

春日思旧逰寄南徐从事刘三复  

风暖曲江花半开忽思京口共衔杯湘潭云尽暮山出巴蜀雪消春水来怀玉尚悲迷楚塞捧金犹羡乐燕台蓟门髙处极归思陇鴈北飞双燕廻  

郊园秋日寄洛中友人【`一作亲友`】  

楚水西来天际流感时伤【`一作相`】别思悠悠一尊酒尽青山莫万【`一作千`】里书廻碧树秋日落逺波惊【`一作低`】宿鴈风吹轻浪起眠鸥嵩阳亲友如相问【`一作谁相念`】潘岳闲居欲白头  

送杜秀才归【`一作往`】桂林  

桂州南去与谁同处处山连水自通两岸晓霞【`一作晩烟`】千里草半帆斜日一江风瘴雨欲来枫树黑火云初起茘枝红愁君路逺销年月莫滞三湘五岭中  

春雨舟中次和横江裴使君见迎李赵二秀才同来因书四韵兼寄江南  

芳草渡头防雨时万株杨栁拂波垂蒲根水暖鴈初落梅径香寒蜂未知词客倚风吹暗淡使君廻马湿旌旗江南仲蔚多情调怅望青云几首诗  

东陵赴京道病东归寓居开元寺寄卢员外宋魏二先辈  

西风吹雨鴈初时病寄僧斋罢献书万里咸秦劳我马四邻松桂忆吾庐沧洲有约心还静青汉无媒迹自疎不是醉眠愁不散莫言琴酒学相如  

闻开江宋相公申锡下世二首  

权门隂奏夺移才驲骑如星堕峡来鼂氏有恩思作祸贾生无罪直为灾贞魂误向崇山殁寃气疑从泊【`一作湘`】水回毕竟功成何处是五湖云月一帆开  

月落湘潭【`一作清湘`】棹不喧玉杯瑶瑟奠苹蘩谁能力制乘时鹤自取机沈在槛猨位极乾坤三事贵谤兴华夏一夫寃宵衣旰食明天子日伏青蒲不敢言  

赠所知  

因钓鲈鱼住淛河挂帆千里亦相过茅檐夜醉平阶月兰棹春归拍岸波湖日似隂鼍鼓响海云才起蜃楼多明时又作闲居赋谁荐东门策四科  

谢人赠鞭  

蜀国名鞭见惠稀驽骀从此长光辉独根拥肿来云岫紫陌提携在绣衣几度拂花香里过也曾敲月中归莫言三尺长无用百事军中要指挥  

早秋寄刘尚书  

天生心识富人侯将相门中第一流旗纛早开擒虎帐戈铤初发斩鲸舟栁营初号海山暝菌阁赋诗江树秋昨夜雨凉今夜月笙歌应醉最髙楼  

及第后春情  

世间得意是春风散诞经过触处通细揺栁脸牵长带慢撼桃株舞碎红也从吹幌惊残梦何处飘香别故丛犹以西都名下客今年一月始相逢  

归长安【`第四句缺一字`】  

二年何处泪泛澜白帝城边晓角残非是无心恋巫峡自縁　臂到长安黔江水暖还曾饮楚岫云深不识寒大抵莫敎闻雨后此时肠断不应难  

经古行宫  

台阁参差倚太阳年年花发满山香重门勘锁青春晩深院垂帘白昼长草色芊绵侵御路泉声呜咽绕宫墙先皇一去无廻驾红粉云鬟空断肠  

秋晩怀茅山石涵村舍  

十亩山田近石涵村居风俗旧曾谙帘前白艾惊春燕篱上青桑待晩蚕云暖采茶来岭北月明沽酒过溪南陵阳秋尽多归思红树萧萧覆碧潭  

贵防  

朝回佩马早凄凄年少恩深卫霍齐斧钺旧威龙塞北池台新赐凤城西门通碧树开金锁楼对青山倚玉梯南陌行人尽回首笙歌一曲暮云低  

赠别  

眼前迎送不曾休相续轮蹄似水流门外若无南北路人间应免别离愁苏秦六印归何日潘岳双毛去值秋莫怪分襟衔泪语十年耕钓忆沧洲  

秋夜与友人宿  

楚国同防过十霜万重心事几堪伤蒹葭露白莲塘浅砧杵夜清河汉凉云外山川归梦逺天涯岐路客愁长寒城欲晓闻吹笛犹卧东轩月满牀  

将赴京留赠僧院  

九衢尘土递迢攀马迹轩车日暮间髪尽惊为客换白头曾见几人闲空悲浮世云无定多感流年水不还谢却从前受恩地归来依止叩禅闗  

寄湘中友人  

莫恋醉乡迷酒杯流年长怕老年催西陵水濶鱼难到南国路遥书未回匹马计程愁日尽一蝉何事引秋来相如巳定题桥志江上无由梦钓台  

江上逢友人  

故国归人酒一杯暂停兰棹共徘徊村连三峡暮云起潮送九江寒雨来巳作相如投赋计还凭殷浩寄书回到时若见东篱菊为问经霜几度开  

金谷怀古【`末二句缺`】  

凄凉遗迹洛川东浮世荣枯万古同桃李香销金谷在绮罗魂断玉楼空往年人事伤心外今日风光属梦中  

经行庐山东林寺  

离魂断续楚江壖叶坠初红十月天紫陌事多难数悉青山长在好闲眠方趋上国期干禄未得空堂学坐禅他歳若敎如范蠡也应须入五湖烟  

途中逢故人话西山读书早曾防览  

西岩曾到读书堂穿竹行沙十里强湖上梦余波滟滟岭头愁断路茫茫经过事寄烟霞逺名利尘随日月长莫道少年头不白君看潘岳几茎霜  

将赴京题陵阳王氏水居  

帘卷平芜接逺天暂寛行役到尊前是非境里有闲日荣辱尘中无了年山簇暮云千野【`一作防`】雨江分秋水九条烟马蹄不道贪西去争向一声髙树蝉  

冬日五浪馆水亭怀别  

芦荻花多触处飞独凭虚槛雨防防寒林叶落鸟巢出古渡浪髙鱼艇稀云抱四山终日在草荒三径几时归江城向暝东风急一半乡愁闻衣  

送别  

溪边杨栁色参差攀折年年赠别离一片风帆望已极三湘烟水返何时多縁去棹将愁逺犹倚危楼欲下迟莫殢酒杯闲过日碧云深处是佳期  

寄逺  

两叶愁睂愁不开独含惆怅上层台碧云空断鴈行处红叶巳凋人未来塞外音书无信息道傍车马起尘埃功名待寄凌烟阁力尽辽城不肯回  

新栁【`第七句缺一字`】  

无力揺风晓色新细腰争妒看来频緑隂未覆长堤水金穗先迎上苑春几处伤心怀逺路一枝和日送行尘东　门外多离别愁杀朝朝暮暮人  

旅怀作  

促促因吟昼短诗朝惊秾色暮空枝无情春色不长久有限年光多盛衰往事只应随梦里劳生何处是闲时眼前扰扰日一日暗送白头人不知  

鴈  

万里衔芦别故乡云飞水宿向潇湘数声孤枕堪垂泪几处髙楼欲断肠度日翩翩斜避影临风一一直成行年年辛苦来衡岳羽翼摧残陇塞霜  

出关  

朝缨初解佐江濵麋鹿心知自有羣汉囿猎稀慵献赋楚山耕早任移文卧归渔浦月连海行望凤城花隔云闗吏不须迎马笑去时无意学终军  

寄房千里博士【`一作途经敷水一作客有新丰馆题怨别之词因诘传吏尽得其实偶作四韵嘲之`】  

春风白马紫丝正值蚕眠未采桑【`一作蛾颦翠倚柔桑遥谢春风白面郎`】五夜有心随暮雨百年无节待秋霜重寻绣带朱藤合更认罗裙碧草长为报西防减离恨阮郎才去嫁刘郎【`一作何处野花何处水下峰流出一渠香`】  

## 御定全唐诗卷五百三十七  

许浑  

泛五云溪  

此溪何处路遥问白髯翁佛庙千岩里人家一岛中鱼倾荷叶露蝉噪栁林【`一作枝`】风急濑鸣车轴防波漾钓筒石苔萦棹緑山果拂舟红更就千村【`一作溪`】宿溪【`一作村`】桥与剡通  

寄郴州李相公  

髙楼王与谢逸韵比南金不遇销忧日挨尘谁复寻旷怀澹得丧失意纵登临彩槛浮云迥绮窗明月深虬龙压沧海鸳鸾思邓林青云伤国器【`一作语`】白髪轸乡心功髙恩自洽道直访徒侵应笑灵均恨江畔独行吟  

赠萧链师【`并序`】  

錬师贞元初自梨园选为内妓善舞柘枝宫中莫有伦比者宠锡甚厚及驾幸奉天以病不获随辇  

遂失所止洎复宫阙上颇怀其艺求之浃日得于人间复闻神仙之事谓长生可致乞奉黄老上许之诏居嵩南洞清观迨今八十余矣雪肤花顔与昔无异则知鹤之夀安得不由所尚哉因赋是诗题于院壁  

曾试昭阳曲瑶斋【`一作阶`】帝自临红珠络绣帽翠钿束罗襟双阙胡【`一作朝`】尘起千门宿露【`一作雾`】隂出宫迷国步回驾轸皇心桂殿春空晩椒房夜自深急宣求故剑防契得遗簪暗记神仙传潜封女史【`一作玉女`】箴壶中知日永掌上畏年侵莫比班家扇寜同卓氏琴云车辞凤辇羽帔别鸳衾网断鱼逰藻笼开【`一作闲`】鹤戏林洛烟浮碧汉嵩月上丹岑露【`一作雾`】草争三秀风篁共八音吹笙延鹤舞敲磬引龙吟旄节纤腰举霞杯皓腕斟还磨照宝镜犹插辟寒金东海人情变南山圣夀沈朱顔常似渥绿髪已如【`一作加`】寻养气齐生死留形尽古今更求应不见鸡犬日骎骎  

冬日宣城开元寺赠元孚上人  

一鉢事南宗僧仪称病容曹溪花里别萧寺竹前【`一作间`】逢烛影深寒殿经声彻曙钟欲斋檐睡【`一作下一作翥`】鸽【`一作鹆`】初定壁吟蛩诗继休遗韵书传永逸踪艺多人誉洽机【`一作縁`】絶道情浓汲涧瓶沈藻眠堦锡挂松云鸣新放鹤池卧旧降龙露茗山厨焙霜秔野碓舂梵文明处译禅衲暖时缝层塔题应遍飞轩步不慵绣梁交薜荔画井倒芙蓉翠户垂旗网朱窗列剑锋寒风【`一作飇`】金磬逺【`一作响`】晴雪玉楼重玅理三乗逹清才万象供山髙横睥睨滩浅聚艨艟防雾【`一作霭`】苍平楚残晖淡逺峰林疎霜摵摵波静月溶溶劒出因雷焕琴全【`一作焦`】遇蔡邕西方知【`一作如`】有社支许合相从  

维舟秦淮过温州李给事宅  

给事为郎日青溪醉隐衔氷池通极浦雪迳绕髙岩珠玉砂同弃【`一作见`】松筠草【`一作梅坠`】共芟帝图忧一失臣节耻三缄代有王陵戅时无靳尚谗定应标【`一作操`】直笔宁为发空函雾黑连云栈风狂截海帆石梯迎雨濶沙井带潮咸蜡屐青笻杖篮舆白罽衫应劳北归梦山路正巉巉  

登蒜山【`一本有津字`】观发军  

羽檄徴兵急辕门选将雄犬羊忧破竹貔虎【`一作武`】极飞蓬【`一作龙`】定系【`一作击`】猖狂虏何烦矍铄翁更探黄石【`一作谷`】略重振黑山功别马嘶营栁惊乌散井桐低星连宝剑残月让雕弓浪晓戈鋋里山晴鼓角中甲开鱼照水旗飏虎挐风去想金河逺行知【`一作闻`】玉塞空汉庭应有问师律在元戎  

送从兄别驾归蜀【`并序`】  

从兄彦昭与桂阳令韦伯逹贞元中俱为千牛伯逹官至王府长史长庆中非罪受谴前年会赦复故秩诏未及而已没从兄自蜀而南发旅榇归涂上既而西旋因成十韵赠别  

闻与湘南令童年侍玉墀家留秦塞曲官谪瘴溪湄道直奸臣屏寃深圣主知逝川东去疾霈泽北来迟青汉龙髯絶【`一作去`】苍岑【`一作山`】马鬛移【`一作悲`】风凄闻笛处月惨罢琴时客路黄公庙乡闗白帝祠巳称鹦鹉赋寜诵鹡鸰诗逺道书难逹长亭酒莫持【`一作重违`】当凭蜀江水万里寄相思  

金陵阻风登延祚阁  

极目皆陈迹披图问逺公戈鋋三国后冠葢六朝中葛蔓交残垒芒【`一作苔`】花没后【`一作废`】宫水流箫鼔絶山在绮罗空极浦千艘聚髙台一径通云移吴【`一作巫`】岫雨潮转楚江风登阁慙漂梗停舟忆断蓬归期与归路杉桂海门东  

送林处士自闽中道越由霅抵两川  

书剑少青眼烟【`一作风`】波初白头乡闗背梨【`一作黎`】岭客路转苹洲处困道难固乘时恩易酬镜中非访戴剑外欲依刘髙枕海天暝落帆江雨秋鼍声应逺鼓蜃气学危楼智士【`一作者`】役千虑逹人经【`一作轻`】百忧唯闻陶靖节多在醉乡防  

宣城赠萧兵曹  

桂檝谪湘渚三年波上春舟寒剡溪雪衣破洛城尘客道耻揺尾皇恩寛犯鳞花时去国逺月夕上楼频贪酒不辞病佣书非为贫行吟值渔父坐隐对樵人紫陌罢双辙碧潭穷一纶髙歌更南去烟火是通津  

秋夕宴李侍御宅  

公子徴词客秋堂【`一作空`】递玉杯月髙罗幙卷风度锦屏开凤管添簧品鹍促柱哀转喉云旋合垂手露徐来烛换三条烬香销十炷灰蛩声闻鼓歇萤焰触帘回广槛烟分栁空庭露积苔解酲须满酌应为拨【`一作泼`】新醅  

晨自竹径至龙兴寺崇隐上人院  

佛寺通南径僧堂倚北坡藤隂迷晚竹苔滑仰【`去声`】晴莎病忆春前别闲宜雨后过石横闻水逺林缺见山多欲结三天社初降十地魔毒【`一作素`】龙来有窟灵鹤去无窠客路随萍梗乡园失薜萝禅心如可学不借鲁阳戈岁暮自广江至新兴往复中题峡山寺四首  

夜醉晨方醒孤吟恐【`一作乍`】失羣海防潮上见江鹄雾中闻未腊梅先实【`一作绽`】经【`一作终`】冬草自薰树随山崦合泉到石棱分虎迹空林雨猨声絶【`一作暮`】岭云萧萧异乡鬓明日共丝棼  

薄暮縁【`一作防`】西峡停桡一访僧鹭巢横卧栁猨饮倒垂藤水曲岩千叠云重树百层山风寒殿磬溪雨夜船灯滩涨危槎没泉冲【`一作舂`】怪石崩中台一襟泪歳杪别良朋  

宻树分苍壁长溪抱碧岑海【`一作山`】风闻鹤逺潭日见鱼深松葢环清韵榕根架绿隂【`南方有大叶榕树枝垂入地生根`】洞丁多斵石蛮女【`一作客`】半淘金【`端州斵石涂涯县淘金为业`】南浦惊春至西楼送月沈江流不过岭何处寄归心  

月在行人起千峰复万峰海虚争翡翠溪逻鬬芙蓉【`南方呼市为虚呼戍为逻新州有翡翠虚芙蓉逻`】古木髙【`一作空`】生槲隂池满种松【`木槲花生于他树槎枿池沼多松谓之水松`】火探深洞燕香送逺潭龙【`南方持火于乳洞中取燕而食康州悦城县有温媪龙即蛇也随水往舟船至人家或千里外皆以香酒果送之`】蓝坞寒先烧禾堂晩并舂【`种蓝多在坞中先烧其地人以木槽舂禾谓之禾堂`】更投何处宿西峡隔云钟  

南海使院对菊怀丁夘别墅  

何处曽移菊溪桥鹤岭东篱疎还有艳园小亦无丛日晩秋烟里星繁晓露中影揺金涧水香染玉潭风罢酒慙陶令题诗答谢公朝来数花发身在尉佗宫  

和李相国【`并序`】  

蒙賔客相国李公见示和宣武卢仆射以吏部髙尚书自江南赴贶大梨白鹇因赠五言六韵攀和  

巨宝珍吴果驯雏重越禽摘来渔浦上携在兎园隂霜合凝丹颊风披敛素襟刀分琼液散笼簌【`一作掩一作蔽`】雪华深虎帐斋中设龙楼洛下吟含消兼受【`一作爱`】彩应贵冡卿【`一作异乡`】心  

陪少师李相国崔賔客宴居守狄仆射池亭  

池色似潇【`一作拟三`】湘仙舟正日【`一作日正`】长燕飞惊蛱蝶鱼跃【`一作戏`】动鸳鸯云聚【`一作定`】歌初转风回舞欲翔暖【`一作新`】醅松叶嫩寒粥杏花香罗绮留春色【`一作意`】笙竽送晚光何须明月夜【`一作下`】红烛在华堂  

和宾客相国咏雪  

近腊千岩白迎春四气催云隂连海起风急度山来尽日隋堤絮经冬越岭梅艳疑歌处散轻似舞时廻道蕴诗传丽相如赋骋才霁添松篠媚寒积蕙兰猜暗涨宫池水平封辇路埃烛龙初照耀巢鹤乍裵回檐日琼先挂墙风粉旋摧五门环玉垒双阙对瑶台绮席陵寒坐珠帘逺曙开灵芝霜下秀仙桂月中栽春幌书千帙援琴酒百桮垂休编太史呈瑞表中台皓夜迷三径浮光彻九垓兹辰是丰歳歌咏属良哉  

奉和卢大夫新立假山  

岩谷留心赏为山极自然孤峰空迸笋攒萼旋开莲黛色朱楼下云形绣户前砌尘凝积霭檐溜挂飞泉树暗壶中月花香洞里天何如谢康乐海峤独题篇  

奉命和后池十韵  

叠石通溪水量波失旧规芳洲还屈曲朱阁更逶迤浴鸟翻荷叶惊蝉出栁丝翠烟秋桧耸红露晓莲披攀槛登楼近停桡待客迟野桥从浪没轻舸信风移竹韵迁棊局松隂递酒巵性闲鸥自识心逺鹤先知应想秦人会休怀越相祠当期穆天子箫鼓宴瑶池  

## 御定全唐诗卷五百三十八  

许浑  

雨后思湖上居【`一作雨中忆湖山居`】  

前山风雨凉歇马坐垂杨何处芙蓉落南渠秋水香  

闻歌  

新秋管清时转遏云声曲尽不知处月髙风满城  

思天台  

赤城云雪深山客负归心昨夜西斋宿月明琪树隂  

长安早春怀江南  

云月有归处故山清洛南如何【`一作秦城`】一花发春梦徧【`一作满`】江潭  

塞下  

夜战桑干北【`一作雪`】秦兵半不归朝来有乡信犹自寄征衣  

送客南归【`一作寓居崇圣寺送客南浦`】  

野寺薜萝晩官渠杨栁春归心已无限更送洞庭人  

寄桐江隐者  

潮去潮来洲渚春山花如绣草如茵严林台下桐江水解钓鲈鱼能几人  

送曾主簿归楚州省觐予亦明日归姑孰  

帆转清淮极【`一作乃`】鸟飞落帆应换老莱衣河亭未醉先惆怅明日还从此路归  

重别【`时诸妓同饯一作重别曽主簿`】  

泪防红粉湿罗巾重系兰舟劝酒频留却一枝河畔栁明朝犹有逺行人  

湖上  

髣髴欲当三五夕万蝉【`一作蟾`】清杂乱泉纹钓鱼船上一尊酒月出渡头零落云  

夜泊永乐有怀  

莲渚愁红荡碧波吴娃齐唱采莲歌横塘一别已千【`一作千余`】里芦苇萧萧风雨多  

宿水閤  

野客从来不觧愁等闲乘月海西头未知南陌谁家子夜半吹笙入水楼  

谢亭送别【`一作客`】  

劳歌一曲觧行舟红叶【`一作树`】青山水急流日暮酒醒人巳逺满天风雨下西楼  

酬李当  

知有瑶华手自开巴人虚唱懒封回山隂一夜满溪雪借问扁舟来不来  

蝉  

噪栁鸣槐晚未休不知何事爱悲愁朱门大有长吟处刚傍愁人又送愁  

夜过【`一作泊`】松江渡寄友人  

清露白云明月天与君齐棹木兰船南湖风雨一相失夜泊横塘心然  

守风淮隂  

遥见江隂夜渔客因思京口钓鱼时一潭明月万株栁自去自来人不知  

亡题【`一作学仙`】  

商岭采芝寻四老紫阳收术访三茅欲求不死长生诀骨里无仙不肯教  

送杨发东归  

红花半落燕于飞同客长安今独归一纸乡书报兄弟还家羞着别时衣  

寄宋邧【`一作寄宋次都一作寄友人`】  

朱槛烟霜【`一作窗`】夜坐劳美人南国旧同袍山长水逺无消息瑶瑟一弹秋月髙  

题四老庙二首【`一作重经四皓庙`】  

峩峩商岭采芝人雪顶霜髯虎豹茵山酒一巵【`一作壶`】歌一曲汉家天子忌功臣  

避秦安汉出蓝闗松桂花隂满旧山自是无人有归意白云常在水潺潺  

夏日寄江上亲友  

雨过前山【`一作山前`】日未斜清蝉嘒嘒落槐花车轮南北已无限江上故人才到家  

下第懐友人  

独掩衡门花盛时一封书信缓归期南宗更有潇湘客夜夜月明闻竹枝  

客有卜居不遂薄游汧陇因题  

海燕西飞白日斜天门遥望五侯家楼台深锁无人到落尽春风第一花  

陈宫怨二首  

风暖江城【`一作头`】白日迟昔人遗事后人悲草生宫阙国无主玉树后庭花为谁  

地雄山险水悠悠不信隋兵到石头玉树后庭花一曲与君同上景阳楼  

经故太尉段公庙  

静【`一作徒`】想追兵缓翠华古碑【`一作城邉`】荒庙闭松花纪生不向荣阳死争【`一作岂`】有山河属汉家  

途经秦始皇墓  

龙盘虎踞树层层势入浮云亦是崩一种青山秋草里路人唯【`一作谁`】拜汉文【`一作元`】陵  

防楞【`一作曼`】伽寺  

碧【`一作晩`】烟秋寺泛潮【`一作湖`】来水浸城根古堞摧尽日伤心人不见石榴【`一作楠`】花满【`一作发`】旧岑【`一作歌`】台  

缑山庙  

王子吹箫【`一作求仙`】月满台玉箫【`一作笙`】清转鹤裵回曲终飞去不知处山下碧桃春自【`一作无数`】开  

送薛先辈入闗  

一巵春酒送离歌花落敬亭芳草多欲问归期巳深醉只应孤梦绕闗河  

鸿沟  

相持未定各为【`一作怀`】君秦政山河此地分力尽乌江千载后古沟芳【`一作荒`】草起寒云  

韩信庙  

朝言云梦暮南巡巳为功名少退身尽握兵权犹不得更将心计托何人  

过湘妃庙  

古木苍山掩翠蛾月明南浦起防波九疑望断几千载斑竹泪痕今更多  

寄云际寺敬上人  

万山秋雨水萦回红叶多从紫阁来云冷竹斋禅衲薄已应飞锡过【`一作入`】天台  

秋思【`一作秋日`】  

琪树西风枕【`一作华`】簟秋楚云湘水【`一作月`】忆同逰髙歌一曲掩明镜昨日少年今白头  

送宋处士归山  

卖药修琴归去迟山风吹尽【`一作落一作老`】桂花枝【`一作时`】世间甲子须臾事【`一作过`】逢着仙人【`一作翁`】莫看棋  

听琵琶  

欲冩明妃万里情紫槽红拨夜丁丁胡沙望尽汉宫逺月落天山闻一声  

秦楼曲  

秦女梦余仙路遥月窗风簟夜迢迢潘【`一作何一作伴`】郎翠凤双飞去三十六宫闻玉箫  

旌儒庙  

寒陌【`一作谷一作柏`】隂风万古悲儒冠相枕死秦时庙前亦有商山路不学老翁歌紫芝  

览故人题僧院诗  

髙阁清吟寄逺公四时云月一篇中今来借问独何处日暮槿花零落风  

楚宫怨二首  

十二山晴花尽开楚宫双阙对阳台细腰争【`一作起`】舞君沈【`一作王`】醉白日秦兵天【`一作江`】上来  

猎骑秋来在【`一作向`】内稀渚宫云雨湿龙【`一作君`】衣腾腾战鼓动城阙江畔【`一作上`】射麋殊未归  

听唱山鹧鸪【`一作听吹鹧鸪`】  

金谷歌传第一流鹧鸪清怨碧烟【`一作云`】愁夜来省得曾闻处万里月明湘水秋【`一作流`】  

晨起西楼  

留情深处驻横波敛翠凝红一曲歌明月下楼人未防共愁三径是天河  

酬江西卢端公蓝口阻风见寄之作  

又携刀笔泛【`一作徙`】膺舟蓝口风髙桂檝留还似郢中歌一曲夜来春雪照西楼  

赠何处士  

东别茅峰北去秦梅仙书里说真【`一作知`】人白头主印青山下虽遇唐生不敢亲  

鹭鸶  

西风澹澹水悠悠雪点【`一作照`】丝飘带雨愁何限【`一作事`】归心倚前閤绿蒲红蓼练塘秋  

学仙二首  

汉武迎仙紫禁秋玉笙瑶瑟祀昆丘年年望断无消息空闭重【`一作玉`】城十二楼  

心期仙诀意无穷采畵云车起夀宫闻有三山未知处茂陵松柏满西风  

酬康州韦侍御同年  

桂楫美人歌木兰西风褭褭露漙漙夜长曲尽意不尽月在清【`一作潇`】湘洲渚寒  

紫藤  

绿蔓秾隂紫袖低客来留坐小堂西醉中掩瑟无人会家近江南罨画溪  

宿咸【`一作□`】宜观  

羽袖飘飘杳【`一作香`】夜风翠幢归殿玉坛空歩虗声尽天未【`一作将`】暁露压桃花月满宫  

金谷园  

三惑沈身是此园古藤荒草野【`一作暮`】禽喧二十四友一朝尽爱妾坠楼何足言  

送崔珦入朝  

书剑功迟白髪新强登萧寺送归秦月斜松桂倚髙阁明夜江南江北人  

病中和大夫翫江月  

江上悬光海上生仙舟迢遰绕军营髙歌一曲同筵醉却是刘桢坐到明  

读戾太子传  

佞臣巫蛊已相疑身没湖邉筑望思今日更归何处是年年芳草上台基  

酬对雪见寄  

飞度龙山下逺空拂檐萦竹昼蒙蒙知君吟罢意无限曽聼玉堂歌北风  

王可封临终  

十世为儒少子孙一生长负信陵恩今朝埋骨寒山下为报慈亲休倚门  

僧院影堂  

香销云凝【`一作散`】旧僧家僧刹残灯壁半斜日暮松烟空漠漠秋风吹破妙【`一作纸`】莲华  

纪梦【`本事诗云浑常梦登山有宫室凌云人云此昆仑也既入见数人方饮招之至暮而罢浑赋诗云云他日复梦至其处飞琼曰子何故显余姓名于人间座上即改为天风吹下步虚声曰善`】  

晓入瑶台露气清座中唯有许飞琼尘心未尽俗縁在十里下山【`一作山前`】空月明  

三十六湾  

缥缈临风思美人荻花枫叶带离声夜深吹笛移船去三十六湾秋月明  

越中  

石城花暖鹧鸪飞征客春帆秋不归犹自保郎心似石绫梭夜夜织寒衣  

## 御定全唐诗卷五百三十九  

李商隐  

李商隐字义山懐州河内人令狐楚帅河阳竒其文使与诸子游楚徙天平宣武皆表署廵官开成二年髙锴知贡举令狐绹雅善锴奨誉甚力故擢进士第调农尉以忤观察使罢去寻复官又试防萃中选王茂元鎭河阳爱其才表掌书记以子妻之得侍御史茂元死来游京师久不调更依桂管观察使郑亚府为判官亚谪循州商隐从之凡三年乃归茂元与亚皆李徳裕所善绹以商隐为忘家恩谢不通京兆尹卢正表为府参军典笺奏绹当国商隐归穷自觧绹憾不置正鎭徐州表为掌书记久之还朝复干绹乃补太学博士柳仲郢节度剑南东川辟判官检校工部员外郎府罢客荥阳卒商隐初为文瑰迈竒古及在令狐楚府楚本工章奏因授其学商隐俪偶长短而緐缛过之时温廷筠  

成式俱用是相夸号三十六体樊南甲集二十卷乙集二十卷玉溪生诗三卷今合编诗三卷  

锦瑟  

锦瑟无端五十一一柱思华年庄生晓梦迷蝴蝶望帝春心托杜鹃沧海月明珠有泪蓝田日暖玉生烟此情可待成追忆只是当时已惘然  

重过圣女祠  

白石岩扉碧藓滋上清沦【`一作论`】谪得归迟一春梦雨常飘瓦尽日灵风不满旗萼緑华来无定所杜兰香去未移时玉郎会此通仙籍忆向天阶问紫芝  

寄罗邵兴【`一作舆`】  

棠棣黄花发忘忧碧叶齐人闲微病酒燕重逺兼泥混沌何由凿青防未有梯髙阳旧徒侣时复一相携  

令狐舍人说昨夜西掖翫月因戏赠  

昨夜玉轮明传闻近太清凉波冲碧瓦晓晕落金茎露索秦宫井【`一作穽`】风汉殿筝几时緜竹颂拟荐子虚名  

崔处士  

眞人塞其内夫子入于机未肻投竿起惟欢负米归雪中东郭履堂上老莱衣读遍先贤传如君事者稀  

自喜  

自喜蜗牛舍兼容燕子巢緑筠遗粉箨红药绽香苞虎过遥知穽鱼来且佐庖慢行成酩酊邻壁有松醪  

题僧壁  

舍生求道有前踪乞脑剜身结愿重大去便应欺粟颗小来兼可隐针锋蚌胎未【`一作永`】满思新桂琥珀初成忆旧松若信贝多眞实语三生同听一楼钟  

霜月  

初闻征雁已无蝉百尺楼髙【`一作南`】水接天青女素娥俱耐冷月中霜里鬬婵娟  

异俗二首【`原注时从事岭南`】  

鬼疟朝朝避春寒夜夜添未惊雷破柱不报水齐檐虎箭侵肤毒鱼钩刺骨铦鸟言成谍诉【`一作诈`】多是恨彤幨【`一作襜`】户尽悬秦网家多事越巫未曾容獭祭只是纵猪都防对连鳌饵搜求缚虎符贾生兼事鬼不信有洪炉  

归墅  

行李逾南极旬时到旧乡楚芝应徧紫邓橘未全黄渠浊村舂急旗髙社酒香故山归梦喜先入读书堂  

商于  

商于朝雨霁归路有秋光背坞猿收果投岩麝退香建瓴眞得势横防岂能当割地张仪诈谋身绮季长清渠州外月黄叶庙前霜今日看云意依依入帝乡  

和孙朴韦蟾孔雀咏  

此去三梁逺今来万里携西施因网得秦客被花迷可在青鹦鹉非闗碧野鸡约睂怜翠羽刮目【`一作膜`】想金箆瘴气笼飞逺蛮花向坐低轻于赵皇后贵极楚悬黎都防矜罗幕佳人绣袿屏风临烛扣捍拨倚香脐旧思牵云叶新愁待雪泥爱堪通梦寐画得不端倪地锦排苍雁帘钉镂白犀曙霞星斗外凉月露盘西妬好休夸舞经寒且少啼红楼三十级稳稳上丹梯  

人欲  

人欲天从竟不疑莫言圆盖便无私秦中久已乌头白却是君王未备知  

华山题王母祠  

莲华峰下锁雕梁此去瑶池地共长好为麻姑到东海劝栽黄竹莫栽桑  

华清宫【`天寳六载改骊山温泉宫曰华清宫`】  

华清恩幸古无伦犹恐蛾眉不胜人未免被他褒女【`一作氏`】笑只教天子暂防尘  

楚泽  

夕阳归路后霜野物声干集鸟翻渔艇残虹【`一作红`】拂马鞍刘桢元抱病虞寄数辞官白袷经年卷西来及【`一作又`】早寒  

蝉  

夲以髙难饱徒劳恨费声五更疎欲断一树碧无情薄宦梗犹泛故园芜已平烦君最相警我亦举家清  

江亭散席循栁路吟【`归官舍`】  

春咏敢轻裁衔辞入半杯已遭江映柳更被雪藏梅寡和眞徒尔殷忧动即来从诗得何报惟感【`一作看`】二毛催  

潭州  

潭州官舍暮楼空今古无端入望中湘泪浅深滋竹色楚歌重叠怨兰丛陶公战舰空滩雨贾傅承尘破庙风目断故园人不至松醪一醉与谁同  

赠刘司戸【`蕡`】  

江风吹【`一作扬`】浪动云根重碇危樯白日昏已断燕鸿初起势更惊骚客后归魂汉廷急诏【`一作召`】谁先入楚路髙歌自欲翻万里相逢欢复泣鳯巢西隔九重门  

哭刘司戸二首  

离居星岁易失望死生分酒瓮凝余桂书籖冷旧芸江风吹雁急山木带蝉曛一呌千回首天髙不为闻有羙扶皇运无谁荐直言已为秦逐客复作楚寃魂湓浦应分荆江有防源并将添恨泪一洒问乾坤  

悼伤后赴东蜀辟至散闗遇雪  

剑外从军逺无家与寄衣散闗三尺雪囘梦旧鸳机  

乐游原  

向晩意不适驱车登古原夕阳无限好只是近黄昏  

北齐二首  

一笑相倾国便亡何劳荆棘始堪【`一作悲`】伤小怜玉体横陈夜已报周师入晋阳  

巧笑知堪敌万几倾城最在着戎衣晋阳巳陷休回顾更请君王猎一围  

街西池舘  

白阁他年别朱门此夜过疎帘留月魄珍簟接烟波太守三刀梦将军一箭歌国租容客旅香熟玉山禾  

南朝  

武湖中玉漏催鸡鸣埭口绣襦回谁言琼树朝朝见不及金莲步步来敌国军营漂木柹前朝神庙锁烟煤满宫学士皆顔【`一作莲`】色江令当年只费才  

复京【`徳宗建中四年朱泚叛上如奉天兴元元年李晟收复京城`】  

虏骑胡兵一战摧万灵回首贺轩台天教李令心如日可要昭陵石马来  

浑河中【`浑瑊与李晟同平朱泚徳宗还宫以瑊为河中尹`】  

九庙无尘八马回奉天城垒长春苔咸阳原上英雄骨半向君家养马来  

鄠杜马上念汉书【`一云五陵懐古`】  

世上苍龙种人间武帝孙小来惟射猎兴罢得乾坤渭水天开苑咸阳地献原英灵殊未已丁傅渐华轩  

柳  

动春何限叶撼晓几多枝觧有相思苦应无不舞时絮飞藏皓蝶帯弱露黄鹂倾国宜通体谁来【`一作家`】独赏睂  

巴江柳  

巴江可惜柳柳色绿侵江好向金銮殿移隂入绮窗  

咸阳  

咸阳宫阙郁嵯峨六国楼台艳绮罗自是当时天帝醉不关秦地有山河  

同崔八诣药山访融禅师  

共受征南不次恩报恩惟是有忘言岩花涧草西林路未见髙僧只见猿  

闻着明凶问哭寄飞卿  

昔叹谗销骨今伤泪满膺空余双玉剑无复一壶冰江势翻银砾【`一作汉`】天文露玉绳何因擕庾信同去哭徐陵  

听鼓  

城头叠鼓声城下暮江清欲问渔阳掺时无祢正平  

送崔珏往西川  

年少因何有旅愁欲为东下更西游一条雪浪吼巫峡千里火云烧益州卜肆至今多寂寞酒垆从古擅风流浣花牋纸桃花色好好题诗咏玉钩  

代赠  

杨栁路尽处芙蓉湖上头虽同锦歩障独映【`一作应`】钿箜篌鸳鸯可羡头俱白飞去飞来烟雨秋  

桂林  

城窄山将压江寛地共浮东南通絶域西北有髙楼神防青枫岸龙移白石湫殊乡竟何祷箫鼓不曾休  

夜雨寄北  

君问归期未有期巴山夜雨涨秋池何当共剪西窗烛却话巴山夜雨时  

陈后宫  

茂苑城如画阊门瓦欲流还依水光殿更起月华楼侵夜鸾开镜迎冬雉献裘从臣皆半【`一作伴`】醉天子正无愁  

属疾  

许靖犹羁宦安仁复悼亡兹辰聊属疾何日免殊方秋蝶无端丽寒花只暂【`一作更不`】香多情眞命薄容易即回肠  

石榴  

榴枝婀娜榴实繁榴膜轻明榴子鲜可羡瑶池碧桃树碧桃【`一作睂`】红颊一千年  

明日  

天上参旗过人间烛焰销谁言整双履便是隔三桥知处黄金鏁曾来【`一作求`】碧绮寮凭栏明日意池阔雨萧萧  

饮席戏赠同舍  

洞中屐响省分携不是花迷客自迷珠树重行怜翡翠玉楼双舞羡鹍鸡兰回旧蘂縁屏【`一作屏縁`】緑椒缀新香和壁泥唱尽阳闗无限叠半杯松叶冻颇黎  

西溪  

近郭西溪好谁堪共酒壶苦吟防柳恽多泪怯杨朱野鹤随君子寒松楫大夫天涯常病意岑寂胜欢娱  

忆梅  

定定住【`一作任`】天涯依依向物华寒梅最堪恨常作去年花  

赠柳  

章台从掩映郢路更参差见说风流极来当婀娜时桥回行欲断隄逺意相随忍放花如雪青楼扑酒旗  

谑柳  

已带黄金缕仍飞白玉花长时须拂马密处少藏鸦睂细从他敛腰轻莫自斜玳梁谁道好偏拟映卢家  

北禽  

为恋巴江好【`一作暖`】无辞瘴雾蒸纵能朝杜宇可得值苍鹰石小虚塡海芦铦未破矰知来有干何不向雕陵  

初起  

想像咸池日欲光五更钟后更回肠三年苦雾巴江水不为离人照屋梁  

楚宫  

复壁交青琐重帘挂紫绳如何一柱观不碍九枝灯扇薄常规月钗斜只镂氷歌成犹未唱秦火入夷陵  

柳  

柳映江潭底有情望中频遣客心惊巴雷隐隐千山外更作章台走马声  

石城  

石城夸窕花县更风流簟氷【`卑病切一作水非`】将飘枕帘烘不隐钩玉童收夜钥金狄守更筹共笑鸳鸯绮鸳鸯两白头  

韩碑  

元和天子神武姿彼何人哉轩与羲誓将上雪列圣耻坐法宫中朝四夷淮西有贼五十载封狼生防防生罴不据山河据平地长戈利矛日可麾帝得圣相相曰度【`原注晏子春秋仲尼圣相也`】贼斫不死神扶持腰悬相印作都统隂风惨澹天王旗愬武古通作牙爪【`李愬韩李道古李文通`】仪曹外郎载笔随【`李正封冯宿李宗闵皆从度出征`】行军司马智且勇【`度奏韩愈充行军司马`】十四万众犹虎貔入蔡缚贼献太庙功无与让恩不訾帝曰汝度功第一汝从事愈宜为辞愈拜稽首蹈且舞金石刻画臣能为古者世称大手笔此事不系于职司当仁自古有不让言讫屡颔天子颐公退斋戒坐小阁濡染大笔何淋漓防窜尧典舜典字涂改清庙生民诗文成破体书在纸清晨再拜铺丹墀表曰臣愈昧死上咏神圣功书之碑碑髙三【`一作二`】丈字如斗【`一作手`】负以灵鼇蟠以螭句竒语重喻者少谗之天子言其私长绳百尺拽碑倒麤砂大石相磨治【`碑辞多叙裴度事时入蔡擒吴元济李愬功第一愬不平之愬妻唐安公主女也出入禁中因诉碑辞不实诏令磨去愈文命翰林学士文昌重撰文勒石`】公之斯文若元气先时已入人肝脾汤盘孔鼎有述作今无其器存其辞呜呼圣皇及圣相相与烜赫流淳熈公之斯文不示后曷与三五相攀追愿书万夲诵万过口角流沫右手胝传之七十有二代以为封禅玉检明堂基  

令狐八拾遗【`绹`】见招送裴十四归华州  

二十中郎未足希【`一作稀`】骊驹先自有光辉兰亭防罢方回去雪夜诗成道韫归汉苑风烟吹客梦云台洞穴接郊扉嗟予久抱临卭渇便欲因君问钓矶  

离思  

气尽前溪舞心酸子夜歌峡云寻不得沟水欲如何朔雁传书絶湘篁染泪多无由【`一作因`】见顔色还自托微波  

宿骆氏亭寄懐崔雍崔衮  

竹坞无尘水槛清相思迢递隔重城秋隂不散霜飞晩留得枯荷听雨声  

风雨  

凄凉寳剑篇羁泊欲穷年黄叶仍风雨青楼自管弦新知遭薄俗旧好隔良縁心断新丰酒销愁斗几千  

梦泽  

梦泽悲风动白茅楚王葬尽满城娇未知歌舞能多少虚减宫厨为细腰  

赠歌妓二首  

水精如意玉连环下蔡城危莫破顔红绽樱桃含白雪断肠声里唱阳关  

白日相思可【`一作不`】奈何严城清夜断经过只知觧道春来瘦不道春来独自多  

谢书  

微意何曾有一毫空携笔砚奉龙韬自防半夜传衣后不羡王祥得佩刀  

寄令狐学士  

秘殿崔嵬拂彩霓曹司今在殿东西赓歌太液翻黄鹄从猎陈仓获碧鸡暁饮岂知金掌迥夜吟应讶玉绳低钧天虽许人间听阊阖门多梦自迷  

酬令狐郎中见寄  

望郎【`一作郊`】临古郡佳句洒丹青应自丘迟宅仍过柳恽汀封来江渺渺信去雨防防句曲闻仙诀临川得佛经朝吟搘客枕夜读潄僧瓶不见衔芦雁空流腐草萤土宜悲坎井天怒识雷霆象卉分疆近蛟涎浸岸腥补羸贪紫桂负气托青萍万里悬离抱危于讼閤铃  

七月二十八日夜与王郑二秀才听雨后梦作  

初梦龙宫寳焰然瑞霞明丽满晴天旋成醉倚蓬莱树有个仙人拍我肩少顷逺闻吹细管【`一作笛`】闻声不见隔飞烟逡巡又过潇湘雨雨打【`都领切又都歴切`】湘灵五十瞥见冯夷殊怅望鲛绡休卖海为田亦逢毛女无憀极龙伯擎将华岳莲恍惚无倪明又暗低迷不已断还连觉来正是平阶雨独【`一作未`】背寒灯枕手眠  

寄令狐郎中  

嵩云秦树久离居双鲤迢迢一纸书休问梁园旧賔客茂陵秋雨病相如  

漫成三首  

不妨何范尽诗家未觧当年重物华逺把龙山千里雪将来拟并洛阳花  

沈约怜何逊延年毁谢庄清新俱有得名誉底相伤雾夕咏芙蕖何郎得意初此时谁最赏沈范两尚书  

无题【`一云阳城`】  

白道萦回入暮霞斑骓嘶断七香车春风自共何人笑枉破阳城十万家  

槿花二首  

燕体伤风力鸡香积露文殷【`乌闲切`】鲜一相杂啼笑两难分月里寜无姊云中亦有君三清与仙岛何事亦离羣珠馆薰燃久玉房梳扫余烧兰才作烛襞锦不成书本以亭亭逺翻嫌脉脉疎回头问残照残照更空虚  

哭刘蕡  

上帝深宫【`一作居`】闭九阍巫咸不下问衔寃广陵别后春涛隔湓浦书来秋雨翻只有安仁能作诔何曾宋玉觧招魂平生风义兼师友不敢同君哭寝门  

杜司勲【`牧`】  

髙楼风雨感斯文短翼差池不及羣刻意伤春复伤别人间惟有杜司勲  

荆门西下  

一夕南风一叶危荆云回望夏云时人生岂得轻离别天意何曾忌崄巇骨肉书题安絶徼【`一作忘纪复`】蕙兰蹊径失佳期洞庭湖阔蛟龙恶却羡杨朱泣路岐  

碧瓦  

碧瓦衔珠树红轮【`一作纶`】结绮寮无双汉殿鬓第一楚宫腰雾唾香难尽珠啼冷易销歌从雍门学酒是蜀城烧柳暗将翻巷荷欹正抱桥钿辕开道入金管隔隣调梦到飞魂急书成即席遥【`一作招`】河流冲柱【`一作树`】转海沫近槎飘吴市蠀蛦甲巴賨翡翠翘他时未知意重叠赠娇饶【`一作娆`】  

蜨  

叶叶复翻翻斜桥对侧门芦花惟有白栁絮【`一作叶`】可能温西子寻遗殿昭君覔故村年年芳物尽来别败兰荪  

蝇蜨鸡麝鸾鳯等成篇  

韩蜨翻罗幙曹蝇拂绮窗鬬鸡回玉勒融麝暖金釭瑇瑁明书阁琉璃冰【`去声`】酒缸画楼多有主鸾鳯各双双  

韩翃舍人即事  

萱草含丹粉荷花抱緑房鸟应悲蜀帝蝉是怨齐王通内藏珠府应官觧玉坊桥南荀令过十里送衣香  

公子  

一盏新罗酒凌晨【`一作霜`】恐易消归应冲鼓半去不待笙调歌好惟愁和香浓【`一作多`】岂惜飘春场铺艾帐下马雉媒娇  

子初全溪作  

全溪不可到况复尽余醅汉苑生春水昆池换劫灰战蒲知雁唼皱月觉鱼来清兴恭闻命言诗未敢回  

杨本胜说于长安见小男阿衮  

闻君来日下见我最娇儿渐大啼应数长贫学恐迟寄人龙种瘦失母鳯雏痴语罢休边角青灯两鬓丝  

西溪  

怅望西溪水潺湲奈尔何不惊春物少只觉夕阳多色染妖韶【`一作娆`】柳光含窕萝人间从到海天上莫为河鳯女弹瑶瑟龙孙撼玉珂京华他夜梦好好寄云波  

柳下暗记  

无奈巴南柳千条傍吹台更将黄映白拟作杏花媒  

妓席  

乐府闻桃叶人前道得无劝君书小字慎莫唤官奴  

少年  

外戚平羗第一功生年二十有重封直登宣室螭头上横过甘泉豹尾中别馆觉来云雨梦后门归去蕙兰丛灞陵夜猎随田窦不识寒郊自转蓬  

无题  

近知名阿侯住处小江流腰细不胜舞睂长惟是愁黄金堪作屋何不作重楼  

微先生  

仙翁无定数时入一壶藏夜夜桂露湿村村桃水香醉中抛浩劫宿处起神光药裹丹山鳯碁函白石郎防河移砥柱吞日倚扶桑龙竹裁轻防鲛绡【`一作丝`】熨下裳树栽嗤汉帝桥板笑秦王径欲随关令龙沙万里强  

药转  

郁金堂北畵楼东换骨神方上药通露气暗连青桂苑风声偏猎紫兰丛长筹未必输孙皓香枣何劳问石崇忆事懐人兼得句翠衾归卧绣帘中  

岳阳楼  

欲为平生一散愁洞庭湖上岳阳楼可怜万里堪乗兴枉是蛟龙觧覆舟  

寄成都髙苗二从事  

家近红蕖曲水濵全家罗袜起秋尘莫将越客千丝网网得西施别赠人  

岳阳楼  

汉水方城带百蛮四隣谁道乱周班如何一梦髙唐雨自此无心入武关  

越燕二首  

上国社方见此乡秋不归为矜皇后舞犹着羽人衣拂水斜纹乱衔花片影微卢家文杏好试近莫愁飞将泥红蓼岸得草緑杨村命侣添新意安巢复旧痕去应逢阿母【`原注乐府诗东飞伯劳西飞燕黄姑阿母长相见`】来莫害王孙记取丹山鳯今为百鸟尊  

杜工部蜀中离席  

人生何处不离羣世路干戈惜暂分雪岭未归天外使松州犹驻殿前军座中醉客延醒客江上晴云杂雨云美酒成都堪送老当垆仍是卓文君  

隋宫  

紫泉宫殿锁烟霞欲取芜城作帝家玉玺不縁归日角锦帆应是到天涯于今腐草无萤火终古垂杨有暮鸦地下若蓬陈后主岂宜重问后庭花  

二月二日  

二月二日江上行东风日暖闻吹笙花须柳眼各无頼紫蝶黄蜂俱有情万里忆归元亮井三年从事亚夫营新滩【`一作春`】莫悟【`一作讶`】游人意更作风檐夜雨【`一作雨夜`】声  

筹笔驿  

猿【`一作鱼`】鸟犹疑畏简书风云常为防储胥徒令上将挥神笔终见降王走传车管乐有才终【`一作真`】不忝关张无命欲【`一作复`】何如他年锦里经祠庙梁父吟成恨有余  

屏风  

六曲连环接翠帷髙楼半夜酒醒时掩灯遮雾密如此雨落月明俱不知  

春日  

欲入卢家白玉堂新春催破舞衣裳蝶衔【`一作含`】红蘂蜂衔粉共助青楼一日忙  

武侯庙古柏  

蜀相阶前柏龙蛇捧閟宫隂成外江畔老向惠陵东大树思冯异甘棠忆召公叶凋湘燕雨枝拆【`一作坼`】海鹏风玉垒经纶逺金刀歴数终谁将出师表一为问昭融  

风  

撩钗盘孔雀恼带拂鸳鸯罗荐谁教近斋时锁洞房  

即日  

一岁林花即日休江间【`一作门`】亭下怅淹留重吟细把眞无奈巳落犹开未放愁山色正来衔小苑春隂只欲傍髙楼金鞍忽散银壶漏【`一作滴`】更醉谁家白玉钩  

九成宫【`九成宫夲隋仁夀宫贞观间修之以避暑因更名`】  

十二层城阆苑西平时避暑拂虹霓云随夏后双龙尾风逐周王八骏【`一作马`】啼吴岳晓光连翠巘甘泉晩景上丹梯茘枝卢橘沾恩幸鸾鹊天书湿紫泥  

少将  

族亚齐安陆风髙汉武威烟波别墅醉花月后门归青海闻传箭天山报合围一朝携剑起上马即如飞  

咏史  

歴览前贤国与家成由勤俭破由奢何须琥珀方为枕岂得眞【`一作待珍`】珠始是车运去不逢青海马力穷难防蜀山蛇几人曾预南薰曲终古苍梧哭翠华  

赠白道者【`一作咏史第二首`】  

十二楼前再拜辞灵风正满碧桃枝壶中若是有天地又向壶中伤别离  

无题二首  

昨夜星辰昨夜风畵楼【`一作堂`】西畔桂堂东身无防鳯双飞翼心有灵犀一防通隔坐送钩春酒暖分曹射覆蜡灯红嗟余听鼓应官去走马兰台类断【`一作转`】蓬  

闻道阊门萼緑华昔年相望抵【`一作尚`】天涯岂知一夜秦楼客偷看吴王苑内花  

汉宫词  

青雀西飞竟未回君王长在集灵台侍臣最有相如渴不赐金茎露一杯  

无题四首  

来是空言去絶踪月斜楼上五更钟梦为逺别啼难唤书被催成墨未浓蜡照半笼金翡翠麝熏微度绣芙蓉刘郎已恨蓬山逺更隔蓬山一万重  

飒飒东风细雨来芙蓉塘外有轻雷金蟾齧鏁烧香入玉虎牵丝汲井回贾氏窥帘韩掾少宓妃留枕魏王才春心莫共花争发一寸相思一寸灰  

含情春晼【`一作院`】晩暂见夜阑干楼响将登怯帘烘欲过难多羞钗上燕眞媿镜中鸾归去横塘晓华星送寳鞍何处哀筝随急管樱花永巷垂杨岸东家老女嫁不售白日当天三月半溧阳公主年十四清明暖后同墙看归来展转到五更梁间燕子闻长叹  

赴职梓潼留别畏之员外同年  

佳兆聮翩遇鳯凰雕文羽帐紫金牀桂花香处同髙第柿叶翻时独悼亡乌鹊失【`一作入`】栖长不定鸳鸯何事自相将京华庸蜀三千里送到咸阳见夕阳  

桂林路【`一作道`】中作  

地暖无秋色江晴有暮晖空余蝉嘒嘒犹向客依依村小犬相防沙平僧独归欲成西北望又见鹧鸪飞  

无题  

照梁初有情出水旧知名帬衩芙蓉小钗茸翡翠轻锦长书郑重眉细恨分明莫近弹碁局中心最不平  

蝶三首  

初来小苑中稍与琐闱通逺恐芳尘断轻忧艳雪融只知防皓【`一作灏`】露不觉逆尖风回首双飞燕乗时入绮栊长眉画了绣帘开碧玉行收白玉台为问翠钗钗上鳯不知香颈为谁回  

夀阳公主嫁时妆八字宫眉捧额黄见我佯羞频照影不知身属冶游郎  

无题二首  

八岁偷照镜长眉巳能画十岁去踏青芙蓉作帬衩十二学弹筝银甲不曾卸十四藏六亲悬知犹未嫁十五泣春风背面【`一作立`】秋千下  

幽人不倦赏秋暑贵招邀竹碧转怅望池清尤寂寥露花终裛湿风蝶强娇饶此地如携手兼君不自聊王十二兄与畏之员外相访见招小饮时予以悼亡日近不去因寄  

谢傅门庭旧末行今朝歌管属檀郎更无人处帘垂地欲拂尘时簟竟牀嵇氏幼男犹可悯左家娇女岂能忘秋【`一作愁`】霖腹疾俱难遣万里西风夜正长  

隋宫【`一云隋堤`】  

乗兴南游不戒严九重谁省谏书函春风举国裁宫锦半作障泥半作防  

落花  

髙阁客竟去小园花乱飞参差连曲陌迢遰送斜晖肠断未忍扫眼穿仍欲归【`一作稀`】芳心向春尽所得是沾衣  

月【`一作秋月`】  

池【`一作楼`】上与桥【`一作池`】边难忘复可怜帘开最明夜簟卷巳凉天流处水花急吐时云叶鲜姮【`一作嫦`】娥无粉黛只是逞婵娟  

赠宗鲁笻竹杖  

大夏资轻防全溪赠所思静怜穿树逺滑想过苔迟鹤怨朝还望僧闲暮有期风流真底事常欲傍清羸  

垂柳  

娉婷小苑中婀娜曲池东朝佩皆垂地仙衣尽带风七贤宁占竹三品且饶松肠断灵和殿先皇玉座空  

曲池  

日下繁香不自持月中流艳与谁期迎忧急鼓疎钟断分隔休灯灭烛时张盖欲判江滟滟回头更望柳从来此地黄昏散未信河梁是别离  

代应二首  

沟水分流西复东九秋霜月五更风离鸾别鳯今何在十二玉楼空更空  

昨夜双钩败今朝百草输关西狂小吏惟喝绕牀卢席上作【`原注予为桂州从事故府郑公出家妓令赋髙唐诗一本题作席上赠人注云故桂林荥阳公席上出家妓郑公郑亚也`】  

淡云轻雨拂髙唐玉殿秋来夜正长料得也应怜宋玉一生惟事楚襄王【`一云淡烟防雨恣髙唐一曲清尘绕画梁料得也应怜宋玉只因无奈楚襄王`】  

访隐者不遇成二絶  

秋水悠悠浸墅【`一作野`】扉梦中来数觉来稀蝉去【`一作脱`】尽叶黄落一树冬青人未归  

城郭休过识者稀哀猿啼处有柴扉沧江白日樵渔路日暮归来雨满衣  

破镜  

玉匣清光不复持菱花散乱月轮亏秦台一照山鸡后便是孤鸾罢舞时  

无题  

紫府仙人号寳灯云浆未饮结成氷如何雪月交光夜更在瑶台十二层  

赠庾十二朱版【`原注时庾在翰林朱书版也`】  

固漆投胶不可开赠君珍重抵琼瑰君王晓坐金銮殿只待相如草诏来  

李花  

李径独来数愁情相与悬自明无月夜强笑欲风天减粉与园箨分香沾【`一作活`】渚莲徐妃久巳嫁犹自玉为钿  

柳  

曾逐东风拂舞筵乐游春苑断肠天如何肻到清秋日已带斜阳又带蝉  

三月十日流杯亭  

身属中军少得归木兰花尽失春期偷随柳絮到城外行过水西闻子规  

过招国李家南园二首  

潘岳无妻客为愁新人来坐旧妆楼春风犹自疑联句雪絮相和飞不休  

长亭岁尽雪如波此去秦闗路几多惟有梦中相近分卧来无睡欲如何  

留赠畏之【`原注时将赴职梓潼遇韩朝廻三首`】  

清时无事奏明光不遣当闗报早霜中禁词臣寻引领左川归客自回肠郎君下笔惊鹦鹉侍女吹笙防鳯凰空寄【`一云当作记`】大罗天上事众仙同日咏霓裳  

待得郎来月已低寒暄不道醉如泥五更又欲向何处骑马出门乌夜啼  

户外重隂黯不开含羞迎夜复临台潇湘浪上有烟景安得好风吹汝来  

为有  

为有云屏无限娇鳯城寒尽怕春宵无端嫁得金龟壻辜负香衾事早朝  

无题  

相见时难别亦难东风无力百花残春蚕到死丝方尽蜡炬成灰泪始干晓镜但愁云鬓改夜吟应觉月光寒蓬山此去无多路青鸟殷勤为探看  

碧城三首  

碧城十二曲阑干犀辟尘埃玉辟寒阆苑有书多附鹤女牀【`一作墙`】无树不栖鸾星沈海底当窗见雨过河源隔座看若是晓珠明又定一生长对水晶盘  

对影闻声巳可怜玉池荷叶正田田不逢萧史休囘首莫【`一作若`】见洪崖又拍肩紫鳯放娇衔楚佩赤鳞狂舞拨湘鄂君怅望舟中夜绣被焚香独自眠  

七夕来时先有期洞房帘箔至今垂玉轮顾兎初生魄鐡网瑚未有枝检与神方教驻景收将鳯纸写相思武皇内传分明在莫道人间总不知  

对雪二首【`原注时欲之东`】  

寒【`一作爽`】气先侵玉女扉清光旋透省郎闱梅花大庾岭头发柳絮章台街里飞欲【`一作却`】舞定随曹植马有情应湿谢庄衣龙山万里无多逺留待行人二月归  

旋扑珠帘过粉墙轻于柳絮重于霜巳随江令夸琼树又入卢家妬玉堂侵夜可能争桂魄忍寒应欲试梅妆闗河冻合东西路肠断斑骓送陆郎  

蜂  

小【`一作少`】苑华池烂漫通后门前槛思无穷宓妃腰细才胜露赵后身轻欲倚风红壁寂寥崖蜜尽碧帘迢遰雾巢空青陵粉蝶休离恨长定相逢二月中  

公子  

外戚封侯自有恩平明通籍九华门金唐公主年应小二十君王未许婚  

赋得鸡  

稻梁犹足活诸雏妬敌专场好自娱可要五更惊暁梦不辞风雪为阳乌  

明神  

明神司过岂令寃暗室由来有祸门莫为无人欺一物他时须虑石能言  

辛未七夕  

恐是仙家好别离故教迢遰作佳期由来碧落银河畔可要金风玉露时清漏渐移相望久微云未接过来迟岂能无意酬乌鹊惟与蜘蛛乞巧丝  

壬申七夕  

巳驾七香车心心待晓霞风轻惟响佩日薄不嫣花桂嫩传香逺榆髙送影斜成都过卜肆曾妬识灵槎  

壬申闰秋题赠乌鹊  

绕树无依月正髙邺城新泪溅云袍几年始得逢秋闰两度塡河莫告劳  

端居  

逺书归梦两悠悠只有空牀敌素秋堦下青苔与红树雨中寥落月中愁  

夜半  

三更三防万家眠露欲为霜月堕烟鬬鼠上堂蝙蝠出玉琴时动倚窗  

玉山  

玉山髙与【`一作共`】阆风齐玉水清流不贮泥何处更求回日驭此中兼有上天梯珠容百斛龙休睡桐拂千寻鳯要栖闻道神仙有才子赤箫吹罢好相携  

张恶子庙  

下马捧椒浆迎神白玉堂如何鐡如意独自与姚苌  

雨  

摵摵度园依依傍竹轩秋池不自冷风叶共成喧窗回有时见檐髙相续翻侵宵送书雁应为稻梁恩  

菊  

暗暗淡淡紫融融冶冶黄陶令篱边色罗含宅里香几时禁重露实是怯残【`一作斜`】阳愿泛金鹦鹉升君白玉堂  

牡丹  

锦帏初卷卫夫人【`原注典畧云夫子见南子在锦帏之中`】绣被犹堆越鄂君垂手乱翻雕玉佩招【`一作折`】腰争舞【`一作细腰频换`】鬰金帬石家蜡烛何曾剪荀令香炉可待熏我是梦中传彩笔欲书花叶【`一作片`】寄朝云  

北楼  

春物岂相干人生只强欢花犹曾敛夕酒竟不知寒异域东风湿中华上象寛此楼堪北望轻命倚【`一作俯`】危栏  

拟沈下贤  

千二百轻鸾春衫瘦着寛倚风行稍急含雪语应寒带火遗金斗兼珠碎玉盘河阳看花过曾不问潘安  

蝶  

飞来绣戸隂穿过画楼深重傅秦台粉轻涂汉殿金相兼惟柳絮所得是花心可要凌孤客邀为子夜吟  

饮席代官妓赠两从事  

新人桥上着春衫旧主江边侧帽檐【`原注隋独孤信举止风流曾风吹帽檐侧观者塞路`】愿得化为红绶带许教双鳯一时衔  

代魏宫私赠【`原注黄初三年已隔存没追代其意何必同时亦广子夜鬼歌之流`】  

来时西舘阻佳期去后漳河隔梦思知有宓妃无限意春松【`一作兰`】秋菊可同时  

代元城吴令暗为答  

背阙归藩路欲分水边风日半西曛荆王枕上原无梦莫枉阳台一片云  

牡丹  

压迳复縁沟当窗又映楼终销一国破不啻万金求鸾鳯戏三岛神仙居十洲应怜萱草淡却得号忘忧  

百果嘲樱桃  

珠实虽先熟琼莩纵早开流鸎犹故在【`一作向`】争得讳含来  

樱桃答  

众果莫相诮天生名品髙何因古乐府惟有郑樱桃  

晓坐【`一云后閤`】  

后閤【`一作阁`】罢朝眠前墀思黯然梅应未假雪柳自不胜烟泪续浅深绠肠危髙下弦红顔无定所得失在当年  

咏史  

北湖南埭水漫漫一片降旗百尺竿三百年间同晓梦钟山何处有龙盘  

一片  

一片非烟隔九枝蓬峦仙仗俨云旗天泉水暖龙吟细露畹春多鳯舞迟榆荚散来星斗转桂花寻去月轮移人间桑海朝朝变莫遣佳期更后期  

日射  

日射纱窗风撼扉香罗拭手春事违回廊四合掩寂寞碧鹦鹉对红蔷薇  

题鹅  

眠沙卧水自成羣曲岸残【`一作斜`】阳极浦云那觧【`一作得`】将心怜孔翠【`一作雀`】羁雌长共故雄分  

华清宫  

朝元阁迥羽衣新首按昭阳第一人当日不来髙处舞可能天下有胡尘  

梓潼望长卿山至巴西复懐谯秀  

梓潼不见马相如更欲南行问【`一作望`】酒垆行到巴西覔谯秀巴西惟是有寒芜  

齐宫词  

永夀兵来夜不扃金莲无复印中庭梁台歌管三更罢犹自风揺九子铃  

十一月中旬至扶风界见梅花  

匝【`一作`】路亭亭艳非时裛裛香素娥惟与月青女不饶霜赠逺虚盈手伤离适断肠为谁成早秀不待作年芳  

青陵台  

青陵台畔日光斜万古贞【`一作春`】魂倚暮霞莫讶【`一作许`】韩凭为蛱蝶等闲飞上别枝花  

东还  

自有仙才自不知十年长梦采华芝秋风动地黄云暮归去嵩阳寻旧师  

酬崔八早梅有赠兼示之作  

知访寒梅过野塘久留金勒为回肠谢郎衣袖初翻雪荀令熏炉更换香何处拂胸资蝶粉几时涂额借蜂黄维摩一室虽多病亦要【`一作舞`】天花作道场【`原注时余在惠祥上人讲下故崔落句有梵王宫地罗含宅頼许时时听法来`】  

春风  

春风虽自好春物太昌昌若教春有意惟遣一枝芳我意殊春意先春已断肠  

蜀桐  

玉垒髙桐【`一作梧`】拂玉绳上含非【`一作霏`】雾下含氷枉教紫鳯无栖处斵作秋琴弹壊【`一作广`】陵  

汉宫  

通灵夜醮达清晨承露盘晞甲帐春王母不来【`一作西归`】方朔去更须重见李夫人  

判春  

一桃复一李井上占年芳笑处如临镜窥时不隐墙敢言西子短谁觉宓妃长珠玉终相类同名作夜光  

促漏  

促漏遥钟动静闻报章重叠杳【`一作字`】难分舞鸾镜匣收残黛睡鸭香炉换夕熏归去定【`一作岂`】知还向月梦来何处更为云南塘渐暖蒲堪结两两鸳鸯防水纹  

江东  

惊鱼拨剌燕翩翾独自江东上钓船今日春光太漂荡谢家轻絮沈郎钱  

读任彦升碑  

任昉当年有美名可怜才调最纵横梁台初建应惆怅不得萧公作骑兵  

荷花  

都无色可并不奈此香何瑶席乘凉设金羁落晚【`一作晓`】过回【`一作覆`】衾灯照绮渡韈水沾罗预想前秋【`一作愁前`】别离居梦櫂歌  

五松驿  

独下长亭念过秦五松不见见舆薪只应既斩斯髙后寻被樵人用斧斤  

灞岸  

山东今岁防行频几处寃魂哭虏尘灞水桥边倚华表平时二月有东巡  

送臻师二首  

昔去灵山非拂席今来沧海欲求珠楞伽顶上清凉地善眼仙人忆我无  

苦海迷途去未因东方过此几微尘何当百亿莲花上一一莲花见佛身  

七夕  

鸾扇斜分鳯幄开星桥横过鹊飞回争将世上无期别换得年年一度来  

谢先辈防记念拙诗甚多异日偶有此寄  

晓用云添句寒将雪命篇良辰多自感作者岂皆【`一作徒`】然熟寝初同鹤含嘶欲竝蝉题时长不展得处定应偏南浦无穷树西楼不住烟改成人寂寂寄与路绵绵星势寒垂地河声晓上天夫君自有恨聊借此中传  

马嵬二首  

冀马燕犀动地来自埋红粉自成灰君王若道能【`一作堪`】倾国玉辇何由过马嵬  

海外徒闻更九州【`原注邹衍云九州之外复有九州`】他生未卜【`一作决`】此生休空闻虎旅传【`一作鸣`】宵柝无复鸡人报晓筹此日六军同驻马当时七夕笑牵牛如何四纪为天子不及卢家有莫愁  

可叹  

幸防东城宴未回年华忧共水相催梁家宅里秦宫入赵后楼中赤鳯来氷簟且眠金镂枕琼筵不醉玉交杯宓妃愁坐芝田舘用尽陈王八斗才  

望喜驿别嘉陵江水二絶  

嘉陵江水此东流望喜楼中忆阆州若到阆中还赴海阆州应更有髙楼  

千里嘉陵江水色含烟带月碧于蓝今朝相送东流后犹自驱车更向南  

别薛嵒賔  

曙爽行将拂晨清坐欲凌别离眞不那风物正相仍漫水任【`一作清`】谁照衰花浅自矜还将两袖泪同向一窗灯桂树乖眞隐芸香是小惩清规无以况且用玉壶氷  

富平少侯  

七国三边未到忧十三身袭富平侯不收金弹抛林外却惜银牀在井头防树转灯珠错落绣檀回枕玉雕锼当关不报侵晨客新得佳人字莫愁  

肠  

有懐非惜恨不奈寸肠何即席回弥久前时断固多热应翻急烧冷欲彻微波隔树澌澌雨通池防防荷倦程山向背望国阙嵯峩故念飞书及新懽借梦过染筠休伴泪绕雪莫追歌拟问阳台事年深楚语讹  

赠宇文中丞  

欲构中天正急材自縁烟水恋平台人间只有嵇延祖最望山公啓事来【`原注公盛叹亡友张君故有此句`】  

晓起  

拟杯当晓起呵镜可微寒隔箔山樱熟褰帷桂烛残书长为报晩梦好更寻难影响输双蝶偏过旧畹兰  

闺情  

红露花房白蜜脾黄蜂紫蝶两参差春窗一觉风流梦却是同袍不得知  

月夕  

草下隂虫叶上霜朱栏迢遰压湖光兎寒蟾冷桂花白此夜姮娥应断肠  

杏花  

上国昔相值亭亭如欲言异乡今暂赏眽眽岂无恩援少风多力墙髙月有痕为含无限意【`一作思`】遂对【`一作到`】不胜繁仙子玉京路主【`一作佳`】人金谷园几时辞碧落谁伴过黄昏镜拂铅华腻炉藏桂烬温终应催竹叶先拟咏桃根莫学啼成血从教梦寄魂吴王采香径失路入烟村  

灯  

皎洁终无倦煎熬亦自求花时随酒逺雨后背窗休冷暗黄茅驿暄明紫桂楼锦囊名画揜玉局败碁收何处无佳梦谁人不隐忧影随帘押转光信簟文流客自胜潘岳侬今定莫愁固应留半焰回照下帏羞  

清河  

舟小回仍数楼危凭亦频燕来从及社蝶舞太侵晨绛雪除烦后【`一作俊`】霜梅取味新年华无一事只是自伤春  

韈  

尝闻宓妃韈渡水欲生尘好借常娥着清秋踏月轮  

追代卢家人嘲堂内  

道却横波字人前莫谩羞只应同楚水长短入淮流  

代应  

本来银汉是红墙隔得卢家白玉堂谁与王昌报消息尽知三十六鸳鸯  

离亭赋得折杨柳二首【`乐府诗题作杨柳枝`】  

暂凭樽酒送无憀莫损愁眉与细腰人世死前惟有别春风争拟惜长条  

含烟惹雾每依依万绪千条拂落晖为报行人休尽折半留相送半迎归  

寄永道士  

共上云山独下迟阳台白道细如丝君今并倚三珠树不记【`一作计`】人间落叶时  

华州周大夫宴席【`原注西铃`】  

郡斋何用酒如泉饮徳先时巳醉眠若共门人推礼分戴崇争得及彭宣  

荆山  

压河连华势孱顔鸟没云归一望间杨仆移关三百里可能全是为荆山  

次陜州先寄源从事  

离思羁愁日欲晡东周西雍此分涂回銮佛寺髙多少望尽黄河一曲无  

过郑广文旧居【`郑防`】  

宋玉平生恨有余逺循三楚吊三闾可怜留着临江宅异代应教庾信居  

东下三旬苦于风土马上戏作  

路绕函关东复东身骑征马逐惊蓬天池辽阔谁相待日日虚乘九万风  

莫愁  

雪中梅下与谁期梅雪相兼一万枝若是石城无艇子莫愁还自有愁时  

梦令狐学士  

山驿荒凉白竹扉残灯向晓梦清晖右银台路雪三尺鳯诏裁成当直归  

涉洛川  

通谷阳林不见人我来遗恨古时春宓妃漫结无穷恨不为君王杀灌均【`原注灌均陈王之典籖譛诸王于文帝者`】  

有感  

中路因循我所长古来才命两相妨劝君莫强安蛇足一醆芳醪不得尝  

宫妓  

珠箔轻明拂玉墀披香新殿鬬腰支不须看尽鱼龙戏终遣君王怒偃师  

宫辞  

君恩如水向东流得宠忧移失宠愁莫向尊前奏花落凉风只在殿西头  

代赠二首  

楼上黄昏欲望休玉梯横絶月中【`一作如`】钩芭蕉不展丁香结同向春风各自愁  

东南日出照髙楼楼上离人唱石州总把春山扫眉黛不知供得几多愁  

楚吟  

山上离宫宫上楼楼前宫畔暮江流楚天长短黄昏雨宋玉无愁亦自愁  

瑶池  

瑶池阿母绮窗开黄竹歌声动地哀八骏日行三万里穆王何事不重来  

柳  

为有桥边拂面香何曾自敢占流光后庭玉树承恩泽不信年华有断肠  

寄在朝郑曹独孤李四同年  

昔岁陪游旧迹多风光今日两蹉跎不因醉本兰亭在兼忘当年旧永和  

## 御定全唐诗卷五百四十  

李商隐  

南朝  

地险悠悠天险长金陵王气应瑶光休夸此地分天下只得徐妃半面妆  

题汉祖庙  

乘运应须宅八荒男儿安在恋池隍君王自起新丰后项羽何曽在故乡  

韩冬郎即席为诗相送一座尽惊他日余方追吟连宵侍坐徘徊久之句有老成之风因成二絶寄酬兼呈畏之员外  

十歳裁诗走马成冷灰残烛动离情桐花万里丹山路雏凤清于老凤声  

劒栈风樯各苦辛别时氷雪到时春为慿何逊休聨句瘦尽东阳姓沈人【`原注沈东阳约尝谓何逊曰吾每读卿诗一日三复终未能到余虽无东`】  

【`阳之才而有东阳之瘦矣`】  

评事翁寄赐粥走笔为答  

粥香白杏花天省对流鸎坐绮筵今日寄来春巳老凤楼迢递忆秋千  

东阿王  

国事分明属灌均西陵魂断夜【`一作断`】来人君王不得为天子半为当时赋洛神  

圣女祠  

松篁台殿蕙香帏【`一作花闱`】龙防瑶牕凤掩扉无质易迷三里雾不寒长着五【`一作六`】铢衣人间定有崔罗什天上应无刘武威寄问钗头双白燕每朝珠馆防时归  

独居有懐  

麝重愁风逼罗疎畏月侵怨魂迷恐断娇喘细疑沈数急芙蓉带频抽翡翠簪柔情终不逺遥妬已先深浦冷鸳鸯去园空蛱蝶寻蜡花长递泪筝柱鎭移心觅使嵩云暮囘头防岸隂只闻凉叶院露井近寒砧  

过景陵  

武皇精魄久仙升帐殿凄凉烟雾凝俱是苍生留不得鼎湖何异魏西陵  

临发崇让宅紫薇  

一树浓姿独防来秋庭暮雨类轻埃不先揺落应为有已欲别离休更开桃绶含情依露井柳绵相忆隔章台天涯地角同荣谢岂要移根上苑栽  

及第东归次防上却寄同年  

芳桂当年各一枝行期未分压春期江鱼朔雁长相忆秦树嵩云自不知下苑经过劳想像东门送【`一作追`】饯又差池防陵柳色无离恨莫枉【`一作把`】长条赠所思  

野菊【`此诗又见孙逖集题作咏楼前海石榴`】  

苦竹园南椒坞边微香冉冉泪涓涓已悲莭物同寒雁忍委芳心与暮蝉细路独来当此夕清尊相伴省他年紫云【`一作微`】新苑移花处不取霜栽近御筵  

板桥晓别  

囘望髙城落晓河长亭牕户压微波水仙欲上鲤鱼去一夜芙蓉红泪多  

过伊仆射旧宅  

朱邸方酬力战功华筵俄叹逝波穷囘廊檐断燕飞去【`一作出`】小阁【`一作閤`】尘凝人语空幽泪【`一作砌`】欲干残菊露余香犹入败荷风何能更渉泷江去独立寒流【`一作沙`】吊楚宫  

关门柳  

永定河边一行柳依依长发故年春东来西去人情薄不为清隂减路尘  

酬别令狐【`一本有八字`】补阙  

惜别夏仍半囘途秋已期那脩直谏草更赋赠行诗锦段知无报青萍见疑人【`一作吾`】生有通塞公等系安危警露鹤辞侣吸风蝉抱枝弹冠如不问又到扫门时  

银河吹笙  

怅望银河吹玉笙楼寒院冷接平明重衾幽梦他年断别树羁雌昨夜惊月榭故香因雨发风帘残烛隔霜清不须浪作缑山意湘瑟秦箫自有情  

与同年李定言曲水闲话戏作  

海燕参差沟水流同君身世属离忧相携花下非秦赘对泣春天【`一作风前`】楚囚碧草暗侵穿苑路珠帘不卷枕江楼莫惊【`一作经`】五胜埋香骨地下伤春亦白头  

彭城【`当作阳`】公薨后赠杜二十七胜李十七潘【`一作藩`】二君并与愚同出故尚书安平公门下  

梁山兖水约从公两地参差一旦空谢墅庾村相吊后自今岐路各西东  

闻歌  

敛笑凝眸意欲歌髙云不动碧嵯峩铜台罢望归何处玉辇忘还事防多青冡路边南雁尽细腰宫里北人过此声肠断非今日香灺灯光奈尔何  

赠华阳宋真人兼寄清都刘先生  

沦谪千年别帝宸至今犹谢【`一作识`】蘂珠人但惊茅许同仙籍【`一作多分`】不道【`一作记`】刘卢是世亲玉检赐书迷凤篆【`一作箓`】金华归驾冷龙鳞不因杖屦逄周史徐甲何曾有此身  

楚宫二首  

十二前落照微髙唐【`一作堂`】宫暗坐迷归朝云暮雨长相接犹自君王恨见稀  

月姊曾逄下彩蟾倾城消息隔重帘已闻佩响知腰细更辨声觉指纎暮雨自归山悄悄秋河不动夜厌厌王昌且在墙东住未必金堂得免嫌【`此首一本题作天水闲话旧事`】  

和友人戏赠二首【`一作和令狐八题`】  

东望花楼防【`一作事`】不同西来双燕信休通仙人掌冷三霄露玉女窗虚五【`一作午`】夜风翠袖自随囘雪转【`一作驻`】烛房寻类外庭空殷勤莫使清香透牢合金鱼鏁桂丛迢青【`一作春`】门有几关柳梢楼角见南山明珠可贯须为佩白璧堪裁且作环子夜休【`一作欲`】歌团扇揜新正未破剪刀闲猿啼鹤怨【`一作望`】终年事未抵熏炉【`一作炉香`】一夕间  

题二首后重有戏赠任秀才  

一丈红蔷拥翠筠罗窗不识绕街尘峡中寻觅长逢雨月里依稀更有人虚为错刀留逺客枉缘书札损文鳞遥知小阁还斜照羡杀乌龙卧锦茵【`原注谑之也`】  

有感二首【`原注乙卯年有感丙辰年诗成二诗纪甘露之变`】  

九服归元化三灵叶睿圗如何本初辈自取屈诛有甚当车泣因劳下殿趋何成奏云物直是灭萑苻证逮符书宻辞连性命俱竟缘尊汉相不早辨胡雏鬼箓分朝部军烽照上都敢云堪恸哭未免怨洪炉  

丹陛犹敷奏彤庭歘战争临危对卢植【`原注是晩独召故相彭阳公入`】始悔用厐萌御仗收前殿【`一作队`】兵【`一作凶`】徒剧背城苍黄五色棒掩遏一阳生古有清君侧今非乏老成素心虽未易此举太无名谁瞑衔寃目宁吞欲絶声近闻开夀防不废用咸英  

重有感  

玉帐牙旗得上逰安危须共主君忧窦融表已来关右陶侃军宜次石头岂有蛟龙愁【`一作曾一作长`】失水更无鹰隼与髙秋昼号夜哭兼幽显早晩星关雪涕收  

夀安公主出降  

沩水闻贞【`一作眞`】媛常山索锐师昔忧迷帝力今分送王姬事等和强虏恩殊睦本枝四郊多垒在此礼恐无时夕阳楼【`原注在荥阳是所知今遂宁萧侍郎收荥阳日作矣　萧侍郎萧澣也`】  

花明柳暗绕天愁上尽重城更上楼欲问孤鸿向何处不知身世自悠悠  

春雨  

怅卧新春白袷衣白门寥落意多违红楼隔雨相望冷珠箔飘灯独自归逺路应悲春晼晩残宵犹得梦依稀玉珰缄札何由达万里云罗一雁飞  

中元作  

綘节飘飖宫【`一作空`】国来中元朝拜上清囬羊权须【`一作虽`】得金条脱温峤终虚玉镜台曾省惊眠闻雨过不知迷路为花开有娀未抵瀛洲逺青雀如何鸩鸟媒  

鸳鸯  

雌去雄飞万里天云罗满眼泪澘然不须长结风波愿鎻向金笼始两全  

楚宫  

湘波如泪色漻漻楚厉【`一作櫔古通`】迷魂逐恨遥枫树夜猿愁自断女萝山鬼语相邀空归腐败犹难复更困腥臊岂易招但使故乡三户在防丝谁惜惧长蛟  

妓席暗记送同年独孤云之武昌  

叠嶂千重呌恨猿长江万里洗离魂武昌若有山头石为拂苍苔检泪痕  

宿晋昌亭闻惊禽  

羁绪鳏鳏夜景侵髙窗不掩见惊禽飞【`一作行`】来曲渚烟方合过尽南塘树更深胡马嘶和榆塞笛楚猿吟杂橘村砧失羣挂木知何限逺隔天涯共此心  

深宫  

金殿销香【`一作香销`】闭绮栊【`一作笼`】玉壶传防【`一作响`】咽铜龙狂飇不惜萝隂薄清露偏知桂叶浓斑竹岭边无限泪景阳宫里及时钟岂知为雨为云处【`一作意`】只有髙唐十二峰  

明禅师院酬从兄见寄  

贞吝嫌兹世防心驰本原人非四禅缚地絶一尘喧霜露欹髙木星河压【`一作堕`】故园斯游傥为胜九折幸囘轩  

寄裴衡  

别地萧条极如何更独来秋应为黄叶雨不厌青苔沈约只能瘦潘仁岂是才离情堪底寄惟有冷于灰  

即日  

小苑试春衣髙楼倚暮晖夭桃惟是笑舞蝶不空飞赤岭久无耗鸿门犹合围几家縁锦字含泪坐鸳机  

淮阳路  

荒村倚废营投宿旅魂惊断雁髙仍急寒溪晓更清昔年尝聚盗此日颇分兵猜贰谁先致三朝事始平  

崇让宅东亭醉后沔然有作  

曲岸风雷罢东亭霁日凉新秋仍酒困【`一作困病`】幽兴暂江乡揺落真何遽交亲或未忘一帆彭蠡月数鴈塞门霜俗态虽多累仙标发近狂声名佳句在身世玉琴张万古山空碧无人鬓免黄骅骝忧老大鶗鴂妬芬芳密竹沈虚籁孤莲泊晩香如何此幽胜淹卧剧清漳  

晚晴  

深居俯夹城春去夏犹清天意怜幽草人间重晩晴并添髙阁迥微注小窗明越鸟巢干后归飞体更轻  

迎寄韩鲁州【`瞻同年`】  

积雨晩骚骚相思正鬰陶不知人万里时有燕双髙冦盗纒三辅【`原注时兴元贼起三川兵出`】莓苔滑百牢圣朝推卫霍【`一作索`】归日动仙曹  

武夷山  

只得流霞酒一杯空中箫鼔几【`一作当`】时囘武夷洞里生毛竹老尽曾孙更不来  

一片  

一片琼英价动天连城十二【`当作五`】昔虚传良工巧费真为累楮叶成来不直钱  

寄成都髙苖二从事【`原注时二公从事商隐座主府`】  

红莲幕下紫棃新命断湘南病渴人今日问君能寄否二江风水接天津  

郑州献从叔舍人褎  

蓬岛烟霞阆苑钟三官笺奏附金龙茅君奕世仙曹贵许掾全家道气浓綘简尚参黄纸案丹炉犹用紫泥封不知他日华阳洞许上经楼第防重  

西南行却寄相送者  

百里隂云覆雪泥行人只在雪云西明朝惊破还乡梦定是陈仓碧野鸡  

四皓庙  

羽翼殊勲弃若遗皇天有运我无时庙前便接山门路不长青松长紫芝  

题白石莲花寄楚公  

白石莲花谁所共六时长捧佛前灯空庭苔藓饶霜露时梦西山老病僧大海龙宫无限地诸天鴈塔几多层漫夸鹙子眞罗汉不防牛【`一作千`】车是上乘  

定安城楼  

迢递髙城百尺楼绿杨枝外【`一作上`】尽汀洲贾生年少虚垂泪【`一作涕`】王粲春来更逺游永忆江湖归白髪欲囘天地入扁舟不知腐防成滋味猜意鸳雏竟未休  

隋宫守歳  

消息东郊木帝囘宫中行乐有新梅沈香甲【`一作夹`】煎【`去声`】为庭燎玉液琼苏作夀杯遥望露盘疑是月逺闻鼍鼓欲惊雷昭阳第一倾城客不踏金莲不来  

利州江潭作【`原注感孕金轮所`】  

神劒飞来不易【`一作是`】销碧潭珍重驻兰桡自携明月移灯疾欲就行云散锦遥河伯轩窗通贝阙水宫帷箔卷冰绡他时燕脯无人寄雨满空城蕙叶雕  

即目【`一作日`】  

地寛楼巳迥人更迥于楼细意经【`一作抽意轻`】春物伤酲属暮愁望赊殊易断恨久欲难收大埶真无利多情岂自由空园兼树废败港拥花流书去青枫驿鸿归杜若洲单栖应分定辞疾索谁忧更替林鵶恨惊频去不休  

相思【`一作相思树上`】  

相思树上合欢枝紫凤青鸾共羽仪肠断秦台吹管客日西春尽到来迟  

茂陵  

汉家天马出蒲梢苜蓿榴花遍近郊内苑只知含【`一作衔`】凤觜属车无复揷鸡翘玉桃偷得怜方朔金屋修【`一作妆`】成贮阿娇谁料苏卿老归国茂陵松栢雨萧萧  

镜槛  

镜槛芙蓉入香台翡翠过拨惊火凤交扇拂天鹅隐忍阳城笑喧传郢市歌仙睂琼作叶佛髻钿为螺五里无因雾三秋只见河月中供药剰海上得绡多玉集胡沙割犀留圣水磨斜门穿戏蝶小阁鎻飞蛾骑防侵韀卷车帷约幰鈋传书两行鴈取酒一封駞桥迥凉风压沟横【`一作斜`】夕照和待乌燕太子驻马魏东阿想像铺芳褥依稀解醉罗散时帘隔露卧后幕生波梯稳从攀桂弓调任射莎岂能抛断梦听鼓事朝珂  

送郑大台文南觐【`郑畋`】  

黎辟【`一作壁`】滩声五月寒南风无处附平安君懐一匹胡威绢争拭酬恩泪得干  

风  

迥拂来鸿急斜催别燕髙已寒休惨淡更逺尚呼号楚色分西塞夷音接下牢归舟天外有一为戒波涛  

洞庭鱼  

洞庭鱼可拾不假更垂罾閙若雨前蚁多于秋后蝇岂思鳞作簟仍计腹为灯浩荡天池路翺翔欲化鹏  

天涯  

春日在天涯天涯日又斜莺啼如有泪为湿最髙花  

喜舍弟羲叟及第上礼部魏公  

国以斯文重公仍内署【`一作相`】来风标森太华星象逼中台朝满迁鸎侣门多吐凤才宁同鲁司冦惟【`一作只`】铸一顔囘  

哀筝  

延颈全同鹤柔肠素怯猿湘波无限泪蜀魄有余寃轻幰长无道哀筝不出门何由问香炷翠幕自黄昬  

自南山北归经分水岭  

水急愁无地山深故有云那通极目望又作断肠分郑驿来虽及燕台哭不闻犹余遗意在许刻鎭南勲  

旧顿【`顿防食处也天子行幸住防处亦曰顿`】  

东人望幸久咨嗟四海于今是一家犹鎻平时旧行殿尽无宫户有宫鸦【`一作宫花一作宫鸦`】  

代董秀才却扇  

莫将画扇出帷来遮掩春山滞上才若道团圎似明月此中须放桂花开  

有感  

非关宋玉有微辞却是襄王梦觉迟一自髙唐赋成后楚天云雨尽堪疑  

骊山有感  

骊岫飞泉泛暖香九龙呵防玉莲房平明每幸长生殿不从金舆惟夀王  

别智法师  

云鬓无端怨别离十年移易住山期东西南北皆垂泪却是杨朱眞本师  

赠孙绮新及第  

长乐遥听上苑钟防衣称庆桂香浓陆机始拟夸文赋不觉云间有士龙  

代秘书赠文馆诸校书  

清切曹司近玉除比来秋兴复何如崇文馆里丹【`一作飞`】霜后无限红棃忆校书  

乱石  

虎踞龙蹲纵复横星光渐减雨痕生不须并碍东西路哭杀厨头阮歩兵  

日日【`一作春光`】  

日日春光鬬日光山城斜路杏花香几时心绪浑无事得及游丝百尺长  

过楚宫  

巫峡迢迢旧楚宫至今云雨暗丹枫微生尽恋人间乐只有襄王忆梦中  

龙池  

龙池赐酒敞云屏羯鼓声髙众乐停夜半宴归宫漏永薛王沈醉夀王醒  

泪  

永巷长年怨绮罗离情终日思风波湘江竹上痕无限岘首碑前洒几多人去紫台秋入塞兵残楚帐夜闻歌朝来防水桥边问未抵青袍送玉珂  

十字水期韦潘侍御同年不至时韦寓居水次故郭汾宁【`一作阳`】宅  

伊水溅溅相背流朱栏画阁几人游漆灯夜照眞无数蜡炬晨炊竟未休顾我有懐同大梦期君不至更沈忧西园碧树今谁主与近髙窗卧听秋  

流鸎  

流鸎漂荡复参差度陌临流不自持巧啭岂能无本意良辰未必有佳期风朝露夜隂晴里万户千门开闭时曾苦伤春不忍【`一作思`】听凤城何处有花枝  

出关防盘豆馆对丛芦有感  

芦叶梢梢夏景深邮亭蹔欲洒尘襟昔年曾是江南客此日初为关外心思子台边风自急玉娘湖上月应沈清声不逺行人去一世【`一作任`】荒城伴夜砧  

和韩録事送宫人入道  

星使追还不自由双童捧上绿琼辀九枝灯下朝金殿三素云中侍玉楼凤女顚狂成久别月娥孀独好同游当时若爱韩公子埋骨成灰恨未休  

即目【`一作日`】  

小鼎煎茶面曲池白须道士竹间棋何人书破蒲葵扇记着南塘移树时  

圣女祠  

杳蔼【`一作霭`】逢仙迹苍茫滞客途何年归碧落此路向皇都消息期青雀逢迎异紫姑肠囘楚国梦心断汉宫巫从骑裁寒竹行车防白榆星娥一去后月姊更来无寡鹄【`一作辽鹤`】迷苍壑羇凰【`一作鸾`】怨翠梧惟应碧桃下方朔是狂夫  

七月二十九日崇让宅防作  

露如微霰下前池月【`一作风`】过囘塘万竹悲浮世本来多聚散红蕖何事亦离披悠扬归梦惟灯见濩落生涯独酒知岂到白头长只尔嵩阳松雪有心期  

赠从兄阆之  

怅望人间万事违私书幽梦约忘机荻花村里鱼标在石藓庭中鹿迹微幽径定携僧共入寒塘好与月相依城中猘犬憎兰佩莫损幽芳乆不归  

吴宫  

龙槛沈沈水殿清禁门深揜断人声吴王宴罢满宫醉日暮水漂花出城  

常娥  

云母屏风烛影深长河渐落晓星沈常娥应悔偷灵药碧海青天夜夜心  

残花  

残花啼露莫留春尖发谁非怨别人若但揜关劳独梦宝钗何日不生尘  

天津西望  

虏马崩腾忽一狂翠华无日到东方天津西望肠眞断满眼秋波出苑墙  

西亭  

此夜西亭月正圎疎帘相伴防风烟梧桐莫更翻清露孤鹤从来不得眠  

忆住【`一作匡`】一师  

无事经年别逺公帝城钟晓忆西峰炉烟消尽寒灯晦童子开门雪满松  

昨夜  

不辞鶗鴂妬年芳但惜流尘暗烛房昨夜西池凉露满桂花吹断月中香  

海客  

海客乗槎上紫氛星娥罢织一相间只应不惮牵牛妬聊用支机石赠君  

初食笋呈座中  

嫩箨香苞初出林于【`一作五`】陵论价重如金皇都陆海应无数忍剪凌云一寸【`一作片`】心  

早起  

风露澹清晨帘间独起人鸎花啼又笑毕竟是谁春  

寄蜀客  

君到临卭问酒垆近来还有长卿无金徽却是无情物不许文君忆故夫  

行至金牛驿寄兴元渤海尚书  

楼上春云水底天五云章色破巴牋诸生个个王恭柳从事人人庾杲莲六曲屏风江雨急九枝灯檠夜珠圆深慙走马金牛路骤和陈王白玉篇  

深树见一颗樱桃尚在  

髙桃留晚实寻得小庭南矮堕緑云髻欹危红玉簮惜堪充鳯食痛巳被鸎含越鸟夸香荔齐名亦未甘  

细雨  

帷飘白玉堂簟卷碧牙牀楚女当时意萧萧髪彩【`一作影`】凉  

歌舞  

遏云歌响清回雪舞腰轻只要君流眄君倾国自倾  

海上  

石桥东望海连天徐福空来不得仙直遣麻姑与搔背可能留命待桑田  

魏侯第东北楼堂郢叔言别聊用书所见成篇  

暗楼连夜阁不拟为黄昏未必断别泪何曾妨夣魂疑穿花逶迤渐近火温黁海底翻无水仙家却有村鎻香金屈戍殢酒玉昆仑羽白风交扇冰清月映【`一作印`】盆旧欢尘自积新岁电犹奔霞绮空留云峰不带根念君千里舸江草漏灯痕  

白云夫旧居  

平生误识白云夫再到仙檐忆酒垆墙栁万株人絶迹夕阳惟照欲栖乌  

同学彭道士参寥  

莫羡仙家有上眞仙家暂谪亦千春月中桂树髙多少试问西河斫树人  

到秋  

扇风淅沥簟流离【`一作漓`】万里南风滞所思守到清秋还寂寞叶丹苔碧闭门时  

华师  

孤鹤不睡云无心衲衣笻杖来西林院门静鎻回廊静秋日当堦柿叶隂  

华岳下题西王母庙  

神仙有分岂关情八马虚随落日行莫恨名姬中夜没君王犹自不长生  

过华清内廐门  

华清别舘闭黄昬碧草悠悠内廐门自是明时不廵幸至今青海有龙孙  

乐游原  

万树鸣蝉隔岸虹乐游原上有西风羲和自趁【`一作是`】虞泉宿不放斜阳更向东  

赠荷花  

世间花叶不相伦花入金盆叶作尘惟有緑荷红菡萏卷舒开合任天眞此荷此叶常相映翠减红衰愁杀人  

丹丘  

青女丁宁结夜霜羲和辛苦送朝阳丹丘万里无消息几对梧桐忆鳯凰  

房君瑚散  

不见姮【`一作常`】娥影清秋守月轮月中闲杵臼桂子成尘  

小桃园  

竟日小桃园休【`一作林`】寒亦未暄坐鸎当酒重送客出墙繁啼久艳粉薄舞多香雪翻犹怜未圆月先出照黄昬  

嘲樱桃  

朱实鸟含尽青楼人未归南园无限树独自叶如帷  

和张秀才落花有感  

晴暖感余芳红苞杂绛房落时犹自舞扫后更闻香梦罢收罗荐仙归勅玉箱囘肠九囘后犹有剰囘肠  

代越公房妓嘲徐公主【`一作代公主答`】  

笑啼俱不敢几欲是呑声遽遣离琴怨都由半镜明应防啼与笑微露浅深情  

代贵公主  

芳条得意红飘落忽西东分逐春风去风囘得故丛明朝金井【`一作含新`】露始看忆春风  

凤  

万里峰峦归路迷未判容彩借山鸡新春定有将雏乐阿阁华池两处栖  

昭肃皇帝挽歌辞三首  

九县怀雄武三灵仰睿文周王传叔父汉后重神君玉律朝惊露金茎夜切云笳箫凄欲断无复咏横汾玉塞惊宵柝金桥罢举烽始巢阿阁凤旋驾鼎湖龙门咽通神鼓楼凝警夜钟小臣观吉从犹误欲东封莫验昭华琯【`一作管`】虚传甲帐神海迷求药使雪隔献桃人桂寝青云断松扉白露新万方同象鸟举恸满【`一作净`】秋尘  

梓州罢吟寄同舍  

不拣花朝与雪朝五年从事霍嫖姚君缘接座交珠履我为分行近翠翘楚雨含情皆有托漳滨卧病竟无憀长吟逺下燕台去惟有衣香染未销  

无题二首  

凤尾香罗薄防重碧文圎顶夜深缝扇裁月魄羞难掩车走雷声语未通曾是寂寥金烬暗断无消息石榴红斑骓只系垂杨岸何处西南任好风  

重帷深下莫愁堂卧后清宵细细长神女生涯原是梦小姑居处本无郎【`原注古诗有小姑无郎之句`】风波不信菱枝弱月露谁敎桂叶香直道相思了无益未妨惆怅是清狂病中早访招国李十将军遇挈家游曲江  

十顷平波溢岸清病来惟梦此中行相如未是眞消渴犹放沱江过锦城  

昨日  

昨日紫姑神去也今朝青鸟使来赊未容言语还分散少得团圆足怨嗟二八月轮蟾影破十三柱鴈行斜平明钟后更何事笑倚墙边【`一作匡`】梅树花  

樱桃花下  

流鸎舞蝶两相欺不取花芳正结时他日未开今日谢嘉辰长短是参差  

故驿迎吊故桂府常侍有感  

饥乌翻树晚鸡啼泣过秋原没马泥二纪征南恩与旧此时丹旐玉山西  

槿花  

风露凄凄秋景繁可怜荣落在朝昬未央宫里三千女但保红顔莫保恩  

暮秋独游曲江  

荷叶生时春恨生【`一作起`】荷叶枯时秋恨成深知身在情长在怅望江头江水声  

任农尉献州刺史乞假还【`一作归`】京  

黄昬封印防刑徒愧负荆山入座隅却羡卞和双则足一生无复没阶趋  

赠勾芒神  

佳期不定春期赊春物夭阏兴咨嗟愿得勾芒索青女不敎容易损年华  

无愁果有愁曲北齐歌  

东有青龙西白虎中含福星包世度玉壶渭水笑清潭凿天不到牵牛处骐驎【`一作麒麟`】踏云天马狞牛山撼碎瑚声秋娥防滴不成泪十二玉楼无故钉推烟唾月抛千里十番红桐一行死白杨别屋鬼迷人空留暗记如蚕纸日暮西风牵短丝血凝血散今谁是  

房中曲  

蔷薇泣幽素翠带花钱小娇郎痴若云抱日西帘晓枕是龙宫石割得秋波色玉簟失柔肤但见防罗碧忆得前年春未语含悲辛归来已不见锦瑟长于人今日涧底松明日山头檗愁到天池【`一作地`】翻相看不相识  

齐梁晴云  

缓逐烟波起如妬柳緜飘故临飞阁度欲入囘陂销萦歌怜画扇敞景弄柔条更奈【`一作耐`】天南位牛渚防残宵  

效徐陵体赠更衣  

密帐眞【`一作珍`】珠络温帏翡翠装楚腰知便宠宫眉正鬬强结带悬栀子绣领刺鸳鸯轻寒衣省夜金斗熨沈香  

又效江南曲  

郎船安两桨侬舸动双桡扫黛开宫额裁裙约楚腰乖期方积思临酒欲拌【`一作拚`】娇莫以采菱唱【`一作曲`】欲羡秦台箫  

月夜重寄宋华阳姊妹  

偷桃窃药事难兼十二城中鎻彩蟾应共三英同夜赏玉楼仍是水精帘  

访人不遇留别馆  

卿卿不惜鎻窗春去作长楸走马身闲倚绣帘吹柳絮日髙深院断无人  

雨中长乐水馆送赵十五滂不及  

碧云东去雨云西苑路髙髙驿路低秋水绿芜终尽分夫君太骋锦障泥  

汴上送李郢之苏州  

人髙诗苦滞夷门万里梁王有旧园烟幌自应怜白纻【`一作苎`】月楼谁伴咏黄昬露桃涂颊依苔井风柳夸腰住水村苏小小坟今在否紫兰香径与招魂  

赠郑谠处士  

浪迹江湖白髪新浮云一片是吾身寒归山观随碁局暖入汀洲逐钓轮【`一作纶`】越桂留烹张翰鲙蜀姜供煑陆机莼相逢一笑怜疎放他日扁舟有故人  

复至裴明府所居  

伊人卜筑自幽深桂巷杉篱不可寻柱上雕虫对书字槽中瘦马仰听琴求之流辈岂易得行矣关山方独吟赊取松醪一斗酒与君相伴洒烦襟  

覧古  

莫恃金汤忽太平草间霜露古今情空糊【`一作存`】頳壤眞何益欲举黄旗竟未成长乐瓦飞随水逝景阳钟堕失天明囘头一吊箕山客始信逃尧不为名  

子初郊墅  

看山对酒君思我听鼔离城我访君腊雪已添墙下水斋钟不散槛前云隂移竹栢浓还淡歌杂渔樵断更闻亦拟村南买烟舍子孙相约事耕耘  

汉南书事  

西师万众防时囘哀痛天书近已裁文吏何曾重刀笔将军犹自舞轮台几时拓土成王道从古穷兵是祸胎陛下好生千万夀玉楼长御白云杯  

当句有对  

宻迩【`一作尔`】平阳接上兰秦楼鸳瓦汉宫盘池光不定花光乱日气初涵露气干但觉游蜂饶舞蝶岂知孤凤忆离鸾三星自转三山逺紫府程遥碧落寛  

井络  

井络天彭一掌中漫夸天设劒为峰阵图东聚燕【`一作防`】江石边柝西悬雪岭松堪叹【`一作笑`】故君成杜宇可能先主是眞龙将来为报奸雄辈莫向金牛访旧踪  

写意  

燕雁迢迢隔上林髙秋望断正长吟人间路有潼江险天外山惟玉垒深日向花间留返照云从城上结层隂三年已制思乡泪更入新年恐不禁  

随师东【`太和元年李同防盗据沧景诏诸道军讨之久未成功每有小胜则虚张首虏以邀厚赏馈运不给沧州丧乱之后骸骨蔽地城空野旷户口什无三四`】  

东征日调万黄金防竭中原买鬬心军令未闻诛马谡防书惟是报孙歆【`原注平吴之役上言得歆吴平孙尚在`】但须鸑鷟巢阿阁岂假鸱鸮在泮林可惜前朝莵郡积骸成莽阵云深  

宋玉  

何事荆台【`一作门`】百万家惟【`一作独`】敎宋玉擅才华楚辞已不饶唐勒风赋何曾让景差落日渚宫供观阁开年云梦送烟花可怜庾信寻荒径犹得三朝托后车  

韩同年新居饯韩西迎家室戏赠  

籍籍征西万户侯新缘贵壻起朱楼一名我漫居先甲千骑君翻在上头云路招邀廻彩凤天河迢遰笑牵牛南朝禁脔无人近瘦尽琼枝【`一作肢`】咏【`一作有`】四愁  

奉和太原公送前杨秀才戴兼招杨正字戎  

潼关地接古农万里髙飞雁与鸿桂树一枝当白日芸香三代继清风仙舟尚惜乖双美防服何由得尽同谁惮士龙多笑疾美髭终类晋司空  

池边  

玉管葭灰细细吹流鸎上下燕参差日西【`一作髙`】千绕池边树忆把枯条撼雪时  

贾生  

宣室求贤访逐臣贾生才调更无伦可怜夜半虚前席不问苍生问鬼神  

送王十三校书分司  

多少分曹掌秘文洛阳花雪梦随君定知何逊缘联句每到城东忆范云  

寄恼韩同年二首【`时韩住萧洞`】  

帘外辛夷定已开开时莫【`一作不`】放艳阳囘年华若到经风雨便是胡僧话劫灰  

龙山晴雪凤楼霞洞里迷人有防家我为伤春心自醉不劳君劝石榴花  

谒山  

从来系日乏长绳水去云囘恨不胜欲就麻姑买沧海一杯春露冷如冰  

钧天  

上帝钧天防众灵昔人因梦到青防伶伦吹裂孤生竹却为知音不得听  

失猿  

祝融南去万重云清啸无因更一闻莫遣碧江通箭道不敎肠断忆同羣  

戏题友人壁  

花迳逶迤柳巷深小阑亭午啭春禽相如解作长门赋却用文君取酒金  

假日  

素琴断酒缾空倚坐欹眠日已中谁向刘灵【`一作伶`】天幕内更当陶令北窗风  

寄逺  

姮【`一作常`】娥药无时已玉女投壶未肻休何日桑田俱变了不敎伊水向东流  

王昭君  

毛延夀画欲通神忍为黄金不顾人马上琵琶行万里汉宫长有隔生【`一作山`】春  

旧将军  

云台髙议正纷纷谁定当时荡冦勲日暮防陵原上猎李将军是故【`一作旧`】将军  

曼倩辞  

十八年来堕世间瑶池归梦碧桃闲如何汉殿穿鍼夜又向窗中【`一作前`】覻阿环  

所居  

窗下寻书细溪边坐石平水风醒酒病霜日曝衣轻鸡黍随人设蒲鱼得地生前贤无不【`一作不无`】谓容易即遗名  

髙松  

髙松出众木伴我向天涯客散初晴候僧来不语时有风传雅韵无雪试幽姿上药终相待他年访伏龟  

访秋  

酒薄吹还醒楼危望已穷江臯当落日帆席见归风烟带龙潭白霞分鸟道红殷勤报秋意只是有丹枫  

昭州【`一作郡`】  

桂水春犹早昭川【`一作州`】日正西虎当官道【`一作路`】鬬猿上驿楼啼绳烂金沙井松干乳洞梯乡音殊【`一作吁`】可骇仍有醉如泥  

哭刘司户蕡  

路有论寃谪言皆在中兴空闻迁贾谊不待相孙江阔惟囘首天髙但抚膺去年相送地春雪满黄陵  

裴明府居止  

爱君茅屋下向晚水溶溶试墨书新竹张琴和古松坐来闻好鸟归去度疎钟明日还相见桥南贳酒醲  

陆发荆南始至商洛  

昔去眞无奈今还岂自知青辞木奴橘紫见地仙芝四海秋风阔千嵓暮景迟向来忧际防犹有五湖期  

陈后宫  

武开【`一作关`】新苑龙舟防幸频渚莲参法驾沙鸟犯句陈夀献金茎露歌翻玉树尘夜来江令醉别诏防临春  

乐游原【`一本无原字`】  

春梦乱不记春原登已重青门弄烟柳紫阁舞云松拂砚轻冰散开尊绿酎【`一作酒`】浓无悰托诗遣吟罢更无悰  

赠子直花下【`令狐绹字子直`】  

池光忽隐墙花气乱侵房屛缘蝶留粉窗油蜂印黄官书推小吏侍史从清郎竝马更吟去寻思有底忙  

小园独酌  

柳带谁能结花房未肻开空余双蝶舞竟絶一人来半展龙须席轻斟玛【`一作马`】瑙杯年年春不定虚信岁前梅  

思归  

固有楼堪倚能无酒可倾岭云春沮洳江月夜晴明鱼乱书何托猿哀梦易惊旧居连上苑时节正迁鸎  

献寄旧府开封公【`开封公令狐楚也`】  

幕府三年逺春秋一字襃书论秦逐客赋续楚离骚地理【`一作里`】南溟阔天文北极髙酬恩抚身世未觉胜鸿毛  

向晚  

当风横去幰临水卷空帷北土秋千罢南朝祓禊归花情羞脉脉柳意怅微微莫叹佳期晚佳期自古稀  

春游  

桥峻斑骓疾川长白鸟髙烟轻惟润柳风滥欲吹桃徙倚三层阁摩挲七【`一作八`】寳刀庾郎年最少青草妬春袍  

离席  

出防金尊掩从公玉帐新依依向余照逺逺隔芳尘细草翻惊雁残花伴醉人杨朱不用劝只是更霑巾  

俳谐  

短顾何由遂迟光且莫惊鸎能歌子夜蝶解舞宫城柳讶眉双浅桃猜粉太轻年华有情状吾岂怯【`一作敢恡`】平生  

细雨  

潇洒傍囘汀依微过短亭气凉先动竹防细未开萍稍促髙髙燕微疎的的萤故园烟草色仍近五门青商于新开路【`商州上洛郡贞元七年刺史李西华开新道七百余里行旅便之`】  

六百商于路﨑岖古共闻蜂房春欲暮虎穽日初曛路向泉间辨人从树杪分更谁开防径逺拟上青云  

题郑大有隐居  

结构何峰是喧闲此地分石梁髙泻月樵路细侵云偃卧蛟螭室希夷鸟兽羣近知西岭上玉管有时闻【`原注君居近子晋憩鹤台`】  

夜饮  

卜夜容衰鬓开筵属异方烛分歌扇泪雨送酒船香江海三年客乾坤百战场谁能辞酩酊淹卧剧清漳  

江上  

万里风来地清江北望楼云通梁苑路月带楚城秋刺字从漫灭归途尚阻脩前程更烟水吾道岂淹留  

凉思  

客去波平槛蝉休露满枝永怀当此节倚立自移时北斗兼春逺南陵寓使迟天涯占梦数疑误有新知  

鸾凤  

旧镜鸾何处衰桐凤不栖金钱饶孔雀锦落山鸡王子调清管天人防紫泥岂无云路分相望不应迷  

李卫公【`徳裕`】  

绛纱弟子音尘絶鸾镜佳人旧防稀今日致身歌舞地木棉花暖鹧鸪飞  

韦蟾【`一作寄懐韦蟾`】  

谢家离别正凄凉少傅临岐赌佩囊却忆短亭囘首处夜来烟雨满池塘  

自贶  

陶令弃官后仰眠书屋中谁将五斗米拟换北窗风  

蝶  

孤蝶小徘徊翩翾粉翅开并应伤皎洁频近雪中来  

夜意  

帘垂幕半卷枕冷被仍香如何为相忆魂梦过潇湘  

因书  

絶徼南通栈孤城北枕【`去声`】江猿声连月槛鸟影落天窗海【`一作锦`】石分碁子郫筒当酒缸生归话辛苦别夜对凝釭  

奉寄安国大师兼简子防  

忆奉莲花座兼闻贝叶经岩光分蜡屐涧响入铜缾日下徒推鹤天涯正对萤鱼山羡曹植眷属有文星  

闲游  

危亭题竹粉曲沼嗅荷花数日同携酒平明不在家寻幽殊未极得句总【`一作已`】堪夸强下西楼去西楼倚暮霞  

县中恼饮席  

晚醉题诗赠物华罢吟还醉忘归家若无江氏五色笔争奈河阳一县花  

题李上謩壁  

旧着思赋新编杂拟诗江庭犹近别山舍得幽期嫩割周颙韭肥烹鲍照葵饱闻南烛【`一作蜀`】酒仍及拨醅时  

江村题壁  

沙岸竹森森维艄听越禽数家同老夀一径自隂深喜客尝留橘应官说采金倾壶眞得地爱日静霜砧  

即日【`一作目`】  

桂林闻旧说曾不异炎方【`原注宋考功有小长安之句也`】山响匡牀语花飘度腊香防时逢雁足着处断猿肠独抚青青桂临城忆雪霜  

漫成五章  

沈宋裁辞矜变律王杨落笔得良朋当时自谓宗师妙今日惟观对属能  

李杜操持事略齐三才万象共端倪集仙殿与金銮殿可是苍蝇惑曙【`一作晓`】鸡  

生儿古有孙征虏嫁女今【`一作全`】无王右军借问琴书终一世何如旗盖仰三分  

代北偏师衔使节关中禆将建行台不妨常日饶轻薄且喜临戎用草莱  

郭令素心非黩武韩公本意在和戎两都耆旧偏垂泪临老中原见朔风  

射鱼曲  

思牢弩箭磨青石绣额蛮渠三虎力寻潮背日伺【`一作俟`】泅【`一作涸`】鳞贝阙夜移鲸失色纎纎粉簳馨香饵绿鸭囘塘养龙水含冰汉语逺于天何由囘作金盘死  

日髙  

镀镮故锦縻轻拖【`一作袘`】玉【`一作筏`】不动便门【`一作开`】鎻水精眠梦是何人栏药日髙红髲飞香上云春诉天【`一作哀`】云梯十二门九关【`一作开`】轻身防影何可望粉蛾帖死屏风上  

宫中曲  

云母滤【`一作洒`】宫月夜夜白于水赚得羊车来低扇遮黄子水精不觉冷自刻鸳鸯翅蚕缕茜香浓正朝纒左臂巴牋两三幅满写承恩字欲得识青天昨夜苍龙是  

海上謡  

桂水寒于江玉兎秋冷咽海底觅仙人香桃如瘦骨紫鸾不肻舞满翅蓬山雪借得龙堂寛晓出揲云髪刘郎旧香炷立见茂陵树云孙帖帖卧秋烟上元细字如蚕眠  

李夫人三首  

一带不结心两股方安髻慙愧白茅人月没敎星替剰结茱茰枝多擘秋莲的独自有波光防囊盛不得蛮丝系条脱妍眼和香屑夀宫不惜铸南人柔肠早被秋眸割清澄有余幽素香鳏鱼渴凤眞珠房不知瘦骨类冰井更许夜帘通晓霜土花漠漠【`一作漠碧`】云茫茫黄河欲尽天苍苍【`一作苍黄`】  

景阳宫井双桐  

秋港菱花干玉盘明月蚀血渗两枯心情多去未得徒经白门伴不见丹山客未待刻作人愁多有魂魄谁将玉盘与不死翻相误天更阔于江孙枝觅郎主昔妬隣宫槐道类双眉敛今日繁红樱【`一作桃`】抛人占长簟翠襦不禁绽留泪啼天眼寒灰劫尽问方知石羊不去谁相绊【`一作伴`】  

秋日晚思  

桐槿日零落雨余方寂寥枕寒庄蝶去窗冷萤销取适琴将酒忘名【`一作多`】牧与樵平生有游旧一一在烟霄  

春宵自遣  

地胜遗尘事身闲念岁华晩晴风过竹深夜月当花石乱知泉咽苔荒任迳斜陶然恃琴酒忘却在山家  

七夕偶题  

寳婺揺珠佩常娥照玉轮灵归天上匹巧遗世间人花果香千户笙竽滥【`一作溢`】四隣明朝晒犊鼻方信阮家【`一作郎`】贫  

灵仙阁晩眺寄郓州韦评事  

愚公方住谷仁者本依山共誓林泉志胡为尊俎间华莲开菡蓞荆玉刻孱顔爽气临周道岚光入【`一作出`】汉关满壶从蚁泛髙阁已苔斑想就安车召寜期负矢还潘游全璧散郭去半舟闲定笑幽人迹鸿轩不可攀  

幽居冬暮  

羽翼摧残日郊园寂寞时晓鸡惊树雪寒鹜守冰池急景忽云暮颓年寖已衰如何匡国分不与夙心期  

过姚孝子庐偶书  

拱木临周道荒庐积古苔鱼因感姜出鹤为吊陶来两鬓蓬常乱双眸血不开圣朝敦尔类非独路人哀  

赋得月照冰池  

皓月方离海坚冰正满池金波双激射璧彩两参差影占徘徊处光含的皪时髙低连素色上下接清规顾兎飞难定潜鱼跃未期鹊惊俱欲绕狐听始无疑似镜将盈手如霜恐透肌独怜游翫意达晓不知疲  

永乐县所居一草一木无非自栽今春悉已芳茂因书即事一章  

手种悲陈事心期玩物华柳飞彭泽雪桃散武陵霞枳嫩栖鸾叶桐香待凤花绶藤萦弱蔓袍草展新芽学植功虽倍成蹊迹尚賖芳年谁共玩终老邵平  

南潭上亭防集以疾后至因而抒情  

马卿聊应召谢傅已登山歌发百花外乐调深竹间鹢舟萦逺岸鱼钥启重关鸎蝶如相引烟萝不暇攀佳人启玉齿上客颔朱顔肻念沈疴士俱期倒载还  

寒食行次冷泉驿  

驿途仍近节旅防倍思家独夜三更月空庭一树花介山当驿秀汾水绕关斜自怯春寒苦那堪禁火賖  

寄华岳孙逸【`一作山`】人  

灵岳防千仭老松逾百寻攀崖仍蹑壁噉叶复眠隂海上呼三岛【`一作鸟`】斋中戏五禽唯应逢阮籍长啸作鸾音戏题赠稷山驿吏王全【`原注全为驿吏五十六年人称有道术往来多赠诗章`】  

绛台驿吏老风尘耽酒成仙几十春过客不劳询甲子惟书亥字与时人  

和韦潘前辈七月十二日夜泊池州城下先寄上李使君  

桂含爽气三秋首蓂吐中旬二【`一作三`】叶新正是澄江如练处晖应喜见诗人  

花下醉  

寻芳不觉醉流霞倚树沈眠日已斜客散酒醒深夜后更持红烛赏残花  

所居永乐县久旱县宰祈祷得雨因赋诗  

甘【`一作井`】膏滴滴是精诚昼夜如丝一尺盈祗怪闾阎喧鼓吹邑人同报束长生  

## 御定全唐诗卷五百四十一  

李商隐  

正月十五夜闻京有灯恨不得观  

月色灯光满帝都香车寳辇隘【`一作向`】通衢身闲不睹中兴盛羞逐乡人赛紫姑  

赠赵协律晳  

俱识孙公与谢公二年歌哭处还【`一作皆`】同巳叨邹马声华末更共刘卢族望通【`原注愚与赵俱出今吏部相公门下又同为故尚书安平公所知复皆是安平公表侄`】南省恩深賔馆在东山事往妓楼空不堪岁暮相逢地我欲西征君又东  

揺落  

揺落伤年日羁留念逺心水亭吟断续月幌梦飞沈古木含风久疎萤怯露深人闲始遥夜地迥更清砧结爱曾伤晩端忧复至今未谙沧海路何处玉山岑滩激黄牛暮云屯白帝隂遥知霑洒意不减欲分襟  

滞雨  

滞雨长安夜残灯独客愁故乡云水地归梦不宜秋  

偶题二首  

小亭闲眠微醉消山榴海栢枝相交水文簟上琥珀枕傍有堕钗双翠翘  

清月依微香露轻曲房小院多逢迎春丛定是饶栖鸟【`一作夜`】饮罢莫持红烛行  

月  

过水穿楼触处明藏人带树逺含清初生欲缺虚惆怅未必圆时即有情  

夜冷  

树绕池寛月影多村砧坞笛隔风萝西亭翠被余香薄一夜将愁向败荷  

正月崇让宅  

密锁重关掩绿苔廊深阁迥此徘徊先知风起月含晕尚自露寒花未开蝙拂帘旌终展转防翻牕网小惊猜背灯独共【`一作立`】余香语不觉犹歌起夜【`一作夜起`】来  

城外  

露寒风定不无情临水当山又隔城未必明时胜蜯蛤一生长共月亏盈  

撰彭阳公志文毕有感  

延陵留表墓岘首送沈碑敢伐不加防犹当无愧辞百生终莫报九死谅难追待得生金后川原亦几移  

北青萝  

残阳西入崦茅屋访孤僧落叶人何在寒云路几层独敲初夜磬闲倚一枝藤世界微尘里吾寜爱与憎  

戏赠张书记  

别馆君孤枕空庭我闭关池光不受月野气欲沈山星汉秋方防关河梦几还危弦伤逺道明镜惜红顔古木含风久平芜尽日闲心知两愁絶不断若寻环  

幽人  

丹灶三年火苍崖万岁藤樵归说逢虎碁罢正留僧星斗同秦分人烟接汉陵东流清渭苦不尽照衰兴  

念逺  

日月淹秦甸江湖动越吟苍桐【`一作梧`】应露下白阁自云深皎皎非鸾扇翘翘失鳯簪牀空鄂君被杵冷女嬃砧北思惊沙雁南情属海禽关山已揺落天地共登临过故崔兖海宅与崔明秀才话旧因寄旧僚杜赵李三掾【`兖海崔戎也杜赵李三掾即杜胜赵晳李潘`】  

绛帐恩【`一作思`】如昨乌衣事莫寻诸生空防葬旧掾巳华簪共入留賔驿俱分市骏金莫凭无鬼论终负托孤心  

微雨  

初随林霭动稍共夜凉分窗迥【`一作逼`】侵灯冷庭虚近水闻  

南山赵行军新诗盛称游防之洽因寄一絶  

莲幕遥临黑水津櫜鞬无事但寻春梁王司马非孙武且免宫中斩美人  

曲江  

望断平时翠辇过空闻子夜鬼悲歌金舆不返倾城色玉殿犹分下苑波死忆华亭闻唳鹤老忧王室泣铜驼天荒地变心虽折若比阳【`一作伤`】春意未多  

景阳井  

景阳宫井剰堪悲不尽龙鸾誓死期肠断吴王宫外水浊泥犹得葬西施  

故番禺侯以赃罪致不辜事觉母者【`一作老`】他日过其门  

饮鸩非君命兹身亦厚亡江陵从种橘交广合投香不见千金子空余数仭墙杀人须显戮谁举汉三章  

咏云  

捧月三更断藏星七夕明才闻飘迥路旋见隔重城潭暮随龙起河秋压雁声只应惟宋玉知是楚神名  

夜出西溪  

东府忧春尽西溪许日曛月澄新涨水星见欲销云柳好休伤别松髙莫出羣军书虽倚马犹未当能文  

效长吉  

长长汉殿眉窄窄楚宫衣镜好鸾空舞帘疎燕误飞君王不可问昨夜约黄归  

柳  

江南江北雪初消漠漠轻黄惹嫩条灞岸巳攀行客手楚宫先骋舞姬腰清明带雨临官道晚日含风拂野桥如线如丝正牵恨【`一作曵`】王孙归路一何遥  

九月于东逢雪【`于东商于东也`】  

举家忻共报秋雪堕前峰岭外他年忆于东此日逢粒轻还自乱花薄未成重岂是惊离鬓应来洗病容  

四皓庙  

本为留侯慕赤松汉庭方识紫芝翁萧何只觧追韩信岂得虚当第一功  

送阿龟归华  

草堂归意背烟萝黄绶垂腰不奈何因汝华阳求药物碧松根下茯苓多  

九日【`商隐为令狐楚从事楚既殁子绹继有韦平之拜恶商隐从郑亚之辟疎之重阳日商隐留诗于其防事绹覩之慙怅扃闭此防终身不处`】  

曾共山翁把酒时【`一作巵`】霜天白菊绕堦墀十年泉下无人问【`一作消息`】九日樽前有所思不学汉臣栽苜蓿空教楚客咏江蓠郎君官贵施行马东阁【`一作閤`】无因再得窥  

僧院牡丹  

薄叶风才倚枝轻雾不胜开先如避客色浅为依僧粉壁正荡水缃帏初卷灯倾城惟待笑要裂几多缯  

赠司勲杜十三员外  

杜牧司勲字牧之清秋一首杜秋诗前身应是梁江总名总还曾字总持心铁巳从干镆利鬓丝休叹雪霜垂汉江逺吊西江水羊祐韦丹尽有碑【`原注时杜奉诏撰韦碑`】  

髙花  

花将人共笑篱外露繁枝宋玉临江宅墙低不碍【`一作拟`】窥  

嘲桃  

无頼夭桃面平明露井东春风为开了却拟笑春风  

送丰都李尉  

万古商于地凭君泣路岐固难寻绮季可得信张仪雨气燕先觉叶隂蝉遽知望乡尤忌晩山晩更参差天平公座中呈令狐令公时蔡京在坐京曾为僧徒故有第五句  

罢执霓旌上醮坛慢妆娇树水晶盘更深欲诉蛾眉敛衣薄临醒玉艳寒白足禅僧思败道青袍御史拟休官虽然同是将军客不敢公然子细看  

江上忆严五广休【`一本入集外诗`】  

征南幕下带长刀梦笔深藏五色毫【`一作豪`】逢着澄江不敢咏鎭西留与谢功曹  

饯席重送从叔余之州  

莫叹万重山君还我未还武关犹怅望何况百牢关  

访隐  

路到层峰断门依老树开月从平楚转泉自上方来薤白罗朝馔松黄暖夜杯相留笑孙绰空觧赋天台  

寓兴  

薄宦仍多病从知竟逺游谈谐叨客礼休澣接防搜树好频移榻云竒不下楼岂闗无景物自是有乡愁  

东南  

东南一望日中乌欲逐羲和去得无且向秦楼棠树下每朝先觅照罗敷  

归来  

旧隐无何别归来始更悲难寻白道士不见惠禅师草径虫鸣急沙渠水下迟却将波浪眼清晓对红梨  

子直晋昌李花【`得分字`】  

吴馆何时熨秦台几夜熏绡轻谁觧卷香异自先闻月里谁无姊云中亦有君罇前见飘荡愁极客襟分  

河清与赵氏昆季防集得拟杜工部  

胜槩殊江右佳名逼渭川虹收青嶂雨鸟没夕阳天客鬓行如此沧波坐然此中眞得地漂荡钓鱼船  

寓目  

园桂悬心碧池莲饫眼红此生眞逺客几别即衰翁小幌风烟入髙窗雾雨通新知他日好锦瑟傍朱栊题道静院院在中条山故王顔中丞所置虢州刺史舍官居此今写眞存焉  

紫府丹成化鹤羣青松手植变龙文壶中别有仙家日岭上犹多隐士云独坐遗芳成故事褰帷旧貌似元君自怜筑室灵山下徒望朝岚与夕曛  

赋得桃李无言  

夭桃花正发秾李蘂方繁应候非争艳成蹊不在言静中霞暗吐香处雪潜翻得意揺风态含情泣露痕芬芳光上苑寂黙委中园赤白徒自许幽芳谁与论  

登霍山驿楼  

庙列前峰迥楼开四望穷岭鼷岚色外陂雁夕阳中弱柳千条露衰荷一面【`一作向`】风壶关有狂孽速继老生功寄和水部马郎中题兴徳驿时昭义已平  

仙郎倦去心郑驿蹔登临水色潇湘濶沙程朔漠深鹢舟时往复鸥鸟恣浮沈更想逢归马悠悠岳树隂  

题小松【`一作柏`】  

怜君孤秀植庭中细叶轻隂满座风桃李盛时虽寂寞雪霜多后始青葱一年几变【`一作度`】枯荣事百尺方资柱石功为谢西园车马客定悲揺落尽成空  

行次昭应县道上送户部李郎中充昭义攻讨【`防昌三年昭义节度使刘从谏卒子稹拒命自为留后诏成徳魏博河东河阳合兵讨之`】  

将军大斾埽狂童诏选名贤赞武功暂逐虎牙临故绛逺含鸡舌过新丰鱼游沸鼎知无日鸟覆危巢岂待风早勒勳庸燕石上伫光纶綍汉廷中  

水斋  

多病欣依有道邦南塘宴起想秋江卷帘飞燕还拂水开戸暗虫犹打窗更阅前题【`一作头`】已披卷仍斟昨夜未开缸谁人为报故交道莫惜鲤鱼时一双  

奉同诸公题河中任中丞新创河亭四韵之作  

万里谁能访十洲新亭云搆压中流河鲛纵翫难为室海蜃遥惊耻化楼左右名山穷逺目东西大道锁轻舟独留巧思传千古长与蒲津作胜游  

过故府中武威公交城旧庄感事【`武威公王茂元也`】  

信陵亭馆接郊畿幽象遥通晋水祠日落髙门喧燕雀风飘大树撼【`一作感`】熊罴新蒲似笔思投日芳草如茵忆吐时山下祗【`一作只`】今黄绢字泪痕犹堕六州儿  

赠田叟  

荷蓧衰翁似有情相逢携手绕村行烧畬晓映逺山色伐树暝传深谷声鸥鸟忘机翻浃洽交亲得路昧平生抚躬道直诚感激在野无贤心自惊  

赠别前蔚州契苾使君【`原注使君逺祖国初功臣也`】  

何年部落到隂陵奕【`一作三`】世勤王国史称夜卷牙旗千帐雪朝飞羽骑一河氷蕃儿襁负来青塜狄女壶浆出白登日晩鸊鹈泉畔猎路人遥识【`一作认`】郅都鹰  

和人题眞娘墓【`原注眞娘吴中乐妓墓在虎丘山下寺中`】  

虎丘山下劒池边长遣游人叹逝川罥树断丝悲舞席出云清梵想歌筵柳眉空吐效颦叶榆荚还飞买笑钱一自香魂招不得祗应江上独婵娟  

人日即事  

文王喻复今朝是子晋吹笙此日同舜格有苖旬太逺周称流火月难穷镂金作胜传荆俗翦防为人起晋风独想道衡时思苦离家恨得二年中  

春日寄懐  

世间荣落重逡巡我独丘园坐四春纵使有花兼有月可堪无酒又无人青袍似草年年定白发如丝日日新欲逐风波千万里未知何路到龙津  

和刘评事永乐闲居见寄  

白社幽闲君暂居青云器业我全疎看封谏草归鸾掖尚贲衡门待鹤书莲耸碧峰闗路近荷翻翠扇水堂虚自探典籍忘名利欹枕时惊落蠧鱼  

和马郎中移白菊见示  

陶诗只采黄金实郢曲新传白雪英素色不同篱下发繁花疑自月中生浮杯小摘开云母带露全移缀水精偏称含香五字客从兹得地始芳荣  

喜闻太原同院崔侍御台拜兼寄在台三二同年之什  

鹏鱼何事遇屯同云水升沈一防中刘放未归鸡树老邹阳新去兔园空寂寥我对先生柳赫奕君乘御史骢若向南台见莺友为传垂翅度春风  

喜雪  

朔雪自龙沙呈祥势可嘉有田皆种玉无树不开花班扇慵裁素曹衣讵比麻鹅归逸少宅鹤满令威家寂寞门扉掩依稀履迹斜人疑游麪市马似困盐车洛水妃虚妬姑山客漫夸聨辞虽【`一作追`】许谢和曲本惭巴粉署闱全隔霜台路正賖此时倾贺酒相望在京华  

柳枝五首【`有序`】  

柳枝洛中里娘也父饶好贾风波死湖上其母不念他儿子独念柳枝生十七年涂妆绾髻末尝竟巳复起去吹叶嚼蕊调丝防管作天海风涛之曲幽忆怨断之音居其傍与其家接【`一作揖`】故徃来者闻十年尚相与疑其醉眠梦【`一本有物字`】断不娉余从昆让山比柳枝居为近他日春曾隂让山下马柳枝南柳下咏余燕台诗柳枝惊问谁人有此谁人为是让山谓曰此吾里中少年叔耳柳枝手断长带结让山为赠叔乞诗明日余比马出其巷柳枝丫鬟毕妆抱立扇下风鄣一袖指曰若叔是【`句`】后三日隣当去溅裙水上以香山待与郎俱过余诺之防所友有偕当诣京师者戏盗余卧装以先不果留雪中让山至且曰为东诸侯取去矣明年让山复东相背于戏上因寓诗以墨其故处云  

花房与蜜脾蜂雄蛱蝶雌同时不同类那复更相思本是丁香树春条结始生玉作弹碁局中心亦不平嘉引蔓长碧玉氷【`去声`】寒浆东陵虽五色不忍値牙香柳枝井上蟠莲叶浦中干锦鳞与绣羽水陆有伤残画屏绣步障物物自成双如何湖上望只是见鸳鸯  

燕台四首  

风光冉冉东西陌几日娇魂寻不得蜜房羽客类芳心冶叶倡条徧相识暖蔼辉迟桃树西髙鬟立共【`一作共立`】桃鬟齐雄龙雌鳯杳何许絮乱丝繁天亦迷醉起微阳若初曙映帘梦断闻残语愁将铁网罥瑚海濶天翻迷处所衣带无情有寛窄春烟自碧秋霜白研丹擘石天不知愿得天牢锁寃魄夹罗委箧单绡起香肌【`一作眠`】冷衬琤琤佩今日东风自不胜化作幽光入西海  

右春  

前阁雨帘愁不卷后堂芳树隂隂见石城景物类黄泉夜半行郎空柘弹绫扇唤风阊阖天轻帷翠幕波渊旋蜀魂【`一作魄`】寂寞有伴未几夜瘴花开木棉桂宫留影光难取嫣薰兰破轻轻语直教银汉堕懐中未遣星妃镇来去浊水清波何异源济河水清黄河浑安得薄雾起缃裙手接云軿呼太君  

右夏  

月浪冲【`一作衡`】天天宇湿凉蟾落尽疎星入云屏不动掩孤嚬西楼一夜风筝急欲织【`一作识`】相思花寄逺终日相思却相怨但闻北斗声回环不见长河水清浅金鱼锁断红桂春古时尘满鸳鸯茵堪悲小苑作长道玉树未怜亡国人瑶琴【`一作瑟`】愔愔藏楚弄越罗冷薄金泥重帘钩鹦鹉夜惊霜唤起南云绕云梦双珰丁丁聨尺素内记湘川相识处歌唇一世衔雨看可惜馨香手中故  

右秋  

天东日出天西下雌鳯孤飞女龙寡青溪白石不相望堂中逺甚苍梧野冻壁霜华交隐起芳根中断香心死浪乘画舸忆蟾蜍月娥未必婵娟子楚管蛮愁一槩空城舞罢腰支在当时欢向掌中销桃叶桃根双姊妹破鬟矮【`一作委`】堕凌朝寒白玉燕钗黄金蝉风车雨马不持去蜡烛啼红怨天曙  

右冬  

河内诗二首  

鼍鼓沈沈虬水咽秦丝不上蛮絶常娥衣薄不禁寒蟾蜍夜艳秋河月碧城冷落空防【`一作蒙`】烟帘轻幙重金钩栏灵香不下两皇子孤星直上相风竿八桂林边九芝草短襟小鬓相逢道入门暗数一千春愿去閠年留月小栀子交加香蓼繁停辛伫苦留待君【`右一曲楼上`】阊门日下吴歌逺陂路緑菱香满满后溪暗起鲤鱼风船旗闪断芙蓉干轻【`一作倾`】身奉君畏身轻双桡两浆樽酒清莫因风雨罢团扇此曲断肠惟北声低楼小径城南道犹自金鞍对芳草【`右一曲湖中`】  

赠送前刘五经映三十四韵  

建国宜师古兴邦属上庠从来以儒戏安得振朝纲叔世何多难兹基遂已亡泣麟犹委吏歌鳯更佯狂屋壁余无几焚坑逮可伤挟书秦二世壊宅汉诸王草草临盟誓区区务富强微茫金马署狼籍鬭鸡场尽欲心无窍皆如面正墙惊疑豹文鼠贪窃虎皮羊南渡宜终否西迁冀小康防非方正士贡絶孝亷郎海鸟悲钟鼓狙公畏服裳多岐空扰扰幽室竟伥伥凝邈为时范虚空作士常何由羞五霸直自呰三皇别驱杨墨他镳并老庄诗书资破冢法制困探囊周礼仍存鲁隋师果禅唐鼎新麾一举革故法三章星宿森文雅风雷起退藏缧囚为学切掌故受经忙夫子时之彦先生迹未荒褐衣终不召白首兴难忘感激殊非圣栖迟到异粻片辞褒有徳一字贬无良燕地尊邹衍西河重卜商式闾眞道在拥篲信谦光【`原注外舅太原公亦受经于公也　外舅谓王茂元`】获预青衿列叨来绛帐旁虽从各言志还要大为防勿谓孤寒弃深忧讦直妨叔孙防易得盗跖暴难当雁下秦云黒蝉休陇叶黄莫逾【`一作渝`】巾屦念容许后升堂  

哭遂州萧侍郎二十四韵【`萧澣`】  

遥作时多难先令祸有源初惊逐客议旋骇党人寃密侍荣方入司刑望愈尊皆因优诏用实有谏书存苦雾三辰没穷隂四塞昏虎威狐更假隼击鸟逾喧徒欲心存阙终遭耳属垣遗音和蜀魄易箦对巴猿有女悲初寡无男泣过门【`原注公止裵氏一女结褵之明年又防良人`】朝争屈原草庙馁莫【`一作若`】敖魂迥阁伤神峻长江极望翻青云宁寄意白骨始霑恩早岁思东閤为邦属故园【`原注余初谒于郑舍`】登舟惭郭泰觧榻愧陈蕃分以忘年契情犹锡类敦公先真帝子我系本王孙啸傲张髙盖从容接短辕秋吟小山桂春醉后堂萱自叹离通籍何尝忘呌阍不成穿圹入终【`一作然`】拟上书论多士还鱼贯云谁正骏奔暂能诛儵忽长与问乾坤蚁漏三泉路螀啼百草根始知同泰讲徼福是虚言  

送千牛李将军赴阙五十韵  

照席琼枝秀当年紫绶荣班资古直阁【`一作閤`】勲伐旧西京在昔王纲紊因谁国步清如无一战霸安有大横庚内竖依凭切防门责望轻中台终恶直上将更要盟丹陛祥烟灭皇闱杀气横喧阗众狙怒容易八蛮惊梼杌寛之乆防风戮不行素来矜异类此去岂亲征舍鲁眞非防居邠未有名曾无力牧御寜待雨师迎火箭侵乘石云桥逼禁营何时絶刁斗不夜见欃枪屡亦闻投鼠谁其敢射鲸世情休念乱物议笑轻生大卤思龙跃苍梧失象耕灵衣沾愧汗仪马困隂兵别馆兰薫酷深宫蜡焰明黄山遮舞态黑水断歌声纵未移周鼎何辞免赵坑空拳【`当作弮`】转鬬地数板不沈城且欲凭神算无因计力争幽囚蘓武节弃市仲由缨下殿言终騐增埤事早萌【`原注先时桑道茂请修奉天城`】蒸鸡殊减饍屑麴异和羮否极时还泰屯余运果亨流离几南渡仓卒得西平神鬼收昏黒奸凶首【`去声`】满盈官非督防贵师以丈人贞覆载还髙下寒暄急改更马前烹莾卓坛上揖韩彭扈跸三才正回军六合晴此时惟短劒仍世尽双旌顾我由羣从逢君叹老成庆流归嫡长贻厥在名卿隼击须当要鹏抟莫问程趋朝排玉座出位泣金茎幸借梁园赋叨防许氏评中郎推贵壻定逺重时英政巳标三尚人今伫一鸣长刀悬月魄快马骇星精披豁惭深眷暌离动素诚蕙留春晼晩松待岁峥嵘异县期回雁登时巳饭鲭去程风剌剌别夜漏丁丁庾信生多感杨朱死有情危中妇瑟甲冷想夫筝防与【`去声`】秦楼鳯俱听汉苑鸎洛川迷曲沼烟月两心倾  

咏懐寄秘阁旧僚二十六韵  

年鬓日堪悲衡茅益自嗤攻文枯若木处世钝如锤敢忘垂堂戒宁将暗室欺悬头曾苦学折臂反成医仆御嫌夫懦孩童笑叔痴小男方嗜栗防女漫忧葵遇炙【`一作防`】谁先噉逢韲即便【`一作更`】吹官衔同画饼面貎乏凝脂典籍将蠡测文章若管窥图形翻类狗入梦肻非罴自哂成书簏终当呪酒巵懒霑襟上血羞镊镜中丝槖籥言方喻樗蒱齿讵知事神徒惕虑佞佛媿虚辞曲艺垂麟角浮名状虎皮乘轩宁见宠巢幕更逢危礼俗拘稽喜侯王忻戴逵途穷方结舌静胜但搘颐粝食空弹劒亨衢讵置锥栢台成口号芸阁暂肩随悔逐迁鸎伴谁观择虱时瓮间眠太率牀下隐何卑奋迹登阁摧心对董帷挍讐如有暇松竹一相思  

戊辰防静中出贻同志二十韵  

大道谅【`一作自`】无外防越自登眞丹元子何索在已莫问隣蒨璨玉琳华翺翔九眞君戏掷万里火聊召六甲旬瑶简被灵诰持符开【`一作闗`】七门金铃摄羣魔绛节何兟兟吟弄东海若笑倚扶桑春三山诚迥【`一作廻`】视九州扬一尘我本元胄【`一作`】禀华由上津中迷鬼道乐沈【`一作况`】为下土民托质属太隂链形复为人誓将覆宫【`一作官`】泽安此眞与神龟山有慰荐南眞为弥纶玉管防圃火枣承天姻科车遏故气侍香传灵氛【`一作芬`】飘飖被青霓婀娜佩紫纹林洞何其微下仙不与羣丹泥因未控万劫犹逡巡荆芜既以薙舟【`一作丹`】壑永无湮【`一作因`】相期保妙命腾景侍帝宸  

和郑愚赠汝阳王孙家筝妓二十韵  

冰【`一作水`】雾怨何穷秦丝娇未已寒空烟霞髙白日一万里碧嶂愁不行浓翠遥相倚茜袖捧琼姿皎日丹霞起孤猿耿幽寂西风吹白芷回首苍梧深女萝闭山鬼荒郊白鳞断别浦晴霞委长彴压河心白道连地尾秦人昔富家【`一作贵`】緑窗闻妙防鸿惊雁背飞象牀殊故里因令五十丝中道分宫徴斗粟配新声娣侄徒纤指风流大堤上怅望白门里蠧粉实雌弦灯光冷如水羌管促蛮柱从醉吴宫耳满内不埽眉君王对西子初花惨朝露冷臂凄愁髓一曲送连钱逺别长于死玉砌衔红兰妆窗结碧绮九门十二关清晨禁桃李  

四年冬以退居蒲之永乐渴然有农夫望岁之志遂作忆雪又作残雪诗各一百言以寄情于游旧  

忆雪  

爱景人方乐同云稍愆徒闻周雅什愿赋朔风篇欲俟千箱庆须资六出妍咏留飞絮后歌唱落梅前庭树思琼蕊妆楼认粉绵瑞邀盈尺日丰待两岐年预约延枚酒虚乘访戴船映书孤志业披氅阻神仙几向霜阶步频将月幌褰玉京应巳足白屋但颙然  

残雪  

旭日开晴色寒空失素尘绕墙全剥粉傍井渐消银刻兽摧盐虎为山倒玉人珠还犹照魏璧碎尚留秦落日惊侵昼余光悮惜春檐冰滴鹅管屋瓦镂鱼鳞岭霁岚光坼松暄翠粒新拥林愁拂尽着砌恐行频焦寝忻无患梁园去有因莫能知帝力空此荷平均  

大卤平后移家到永乐县居书懐十韵寄刘韦二前辈二公尝于此县寄居【`防昌四年河东都将杨弁逐节度使李石据军府应刘稹三月李义忠克太原生擒弁`】  

驱马绕河干家山照露寒依然五柳在况值百花残昔去惊投笔今来分挂冠不忧悬磬乏乍喜覆盂安甑破宁回顾舟沈岂暇看脱身离虎口移疾就猪肝鬓入新年白顔无旧日丹自悲秋获少谁惧夏畦难逸志忘鸿鹄清香披蕙兰还持一杯酒坐想二公懽  

河阳诗  

黄河揺溶【`一作落`】天上来玉楼影近中天台龙头泻酒客夀杯主人浅笑红玫瑰梓泽东来七十里长沟复堑埋云子可惜秋眸一脔光汉陵走马黄尘起南浦老鱼腥古涎眞珠密字芙蓉篇湘中寄到梦不到衰容自去抛凉天忆得蛟【`当作鲛`】丝裁小卓【`一作棹`】蛱蝶飞回木绵薄緑绣笙囊不见人一口红霞夜深嚼幽兰泣露新香死画图浅缥松溪水楚丝微觉竹枝髙半曲新辞写緜纸巴西夜市红守宫后房点臂斑斑红堤南渴雁自飞久芦花一夜吹西风晓帘串断蜻蜓翼罗屏但有空青色玉湾不钓三千年莲房暗被蛟龙惜湿银注镜井口平鸾钗映月寒铮铮不知桂树在何处仙人不下双金茎百尺相风挿重屋侧近嫣红伴柔緑百劳不识对月郎湘竹千条为一束  

自桂林奉使江陵途中感懐寄献尚书  

下客依莲幙明公念竹林【`原注公与江陵相国韶叙叔侄`】纵然膺使命何以奉徽音投刺虽伤晩酬恩岂在今迎来新琐闼从到碧瑶岑水势初知海天文始识【`一作见`】参固惭非贾谊惟恐后陈琳前席惊虚辱华樽许细斟尚怜秦痔苦不遣楚醪沈既载从戎笔仍披选胜襟泷通伏波柱帘对有虞琴宅与严城接门藏别岫深阁凉松冉冉堂静桂森森社内容周续乡中保展禽白衣居士访乌防逸人寻佞佛将成传耽书或类淫长懐五羖赎终着九州箴良讯封鸳绮余光借玳簪张衡愁浩浩沈约瘦愔愔芦白疑粘鬓枫丹欲照心归期无雁报旅抱有猿侵短日安能驻低云只有隂乱鸦冲晒网寒女簇遥砧东道违宁久西园望不禁江生魂黯黯泉客泪涔涔逸翰应藏法髙辞肯浪吟数【`音朔`】须传廋翼莫独与卢谌假寐凭书簏哀吟叩劒镡未尝贪偃息那复议登临彼美回清镜其谁受曲针人皆向燕路无乃费黄金  

送从翁从东川农尚书幕  

大镇初更帅嘉賔素见邀使车无逺近归路更【`一作便`】烟霄稳放骅骝步髙安翡翠巢御【`一作愈`】风知有在去国肯无聊早忝诸孙末俱从小隐招心悬紫云阁梦断赤城标素女悲清瑟秦娥弄玉【`一作碧`】箫山连圃近水接绛河遥岂意闻周铎翻然慕舜韶皆【`一作昔`】辞乔木去逺逐断蓬飘薄俗谁其激斯民巳甚恌鸾皇期一举燕雀不相饶敢共頽波逺因之内火烧是非过别梦时节惨惊飚未至谁能赋中干欲病痟屡曾纡锦绣勉欲报琼瑶我恐霜侵鬓君先绶挂腰甘心与陈阮挥手谢松乔锦里差隣接云台闭寂寥一川虚月魄万崦自芝苖瘴雨泷间急离魂峡外销非关无烛夜其奈落花朝几处逢鸣佩何筵不翠翘蛮童骑象舞江市卖鲛绡南诏知非敌西山亦屡骄勿贪佳丽地不为圣明朝少减东城饮时看北斗杓莫因乖别久遂逐岁寒凋盛幕开髙宴将军问故僚为言公玉季早日弃渔樵  

李肱所遗画松诗书两纸得四十韵  

万草巳凉露开图披古松青山徧沧【`一作偏苍`】海此树生何峰孤根邈无倚直立撑鸿蒙端如君子身挺若壮士胸樛枝势夭娇忽欲蟠拏空又如惊螭走默与奔云逢孙枝擢细叶旖旎狐裘茸邹顚蓐髪软丽【`如字`】姬眉黛浓视久目睛倐忽变辉容【`一作融`】竦削正稠直婀娜旋敷【`一作数`】峰又如洞房冷翠被张穹笼亦若暨罗女平旦妆顔容细疑袭气母猛若争神功燕雀固寂寂雾露常冲冲香【`一作重`】兰媿伤暮碧竹惭空中可集呈瑞鳯堪藏行雨龙淮山桂偃蹇蜀郡桑重童枝条【`一作修`】亮眇脆灵气何由同昔闻咸阳帝近説稽山侬或着仙【`一作佳`】人号或以大夫封终南与清【`一作青`】都烟雨遥相通安知夜夜意不起西南风美人昔清兴重之犹月钟寳笥十八九香缇千万重一旦鬼瞰室稠叠张羉罿赤羽中要害是非皆怱怱生如碧海月死践霜郊蓬平生握中玩散失随奴童我闻照妖镜及与神劒锋寓身防有地不为凡物防伊人秉兹图顾眄择所从而我何为者开顔捧灵踪报以漆鸣琴悬之眞珠栊是时方暑夏座内若严冬忆昔谢四骑学仙玉阳东千株尽若此路入琼瑶宫口咏云歌手把金芙蓉浓蔼深霓袖色映琅玕中悲哉堕世网去之若遗弓形魄天坛上海日髙曈曈终骑【`一作期`】紫鸾归持寄扶桑翁  

戏题枢言草阁三十二韵  

君家在河北我家在山西百岁本无业隂隂仙李枝尚书文与武战罢幕府开君从渭南至我自仙游来平昔苦南北动成云雨乖逮今【`一作及`】两携手对若牀下鞵【`一作鞋`】夜归碣石馆朝上黄金台我有苦寒调君抱阳春才年顔各少壮髪緑齿尚齐我虽不能饮君时醉如泥政静筹画简退食多相携埽掠走马路整顿射雉翳春风二三月柳密莺正啼清河在门外上与浮云齐欹冠调玉琴弹作松风哀又弹明君怨一去怨不回感激坐者泣起视雁行低翻忧龙山雪【`一作雷`】却杂胡沙飞仲容铜琵琶项直声凄凄上贴金捍拨画为承露鸡君时卧掁触劝客白玉杯苦云年光疾不饮将安归我赏此言是因循未能谐君言中圣人坐卧莫我违榆荚乱不整杨花飞相随上有白日照下有东风吹青楼有美人顔色如玫瑰歌声入青云所痛无良媒少年苦不久顾慕良难哉徒令眞珠肶【`一作防`】裛入瑚腮君今且少安听我苦吟诗古诗何人作老大徒伤悲  

偶成转韵七十二句赠四同舍  

沛国东风吹大泽蒲青柳碧春一色我来不见隆凖人沥酒空余庙中客征东同舍鸳与鸾酒酣劝我悬征鞍蓝山寳肆不可入玉中【`一作山`】仍是青琅玕武威将军使中侠少年箭道惊杨叶战功髙后数文章怜我秋斋梦蝴蝶诘旦九门传奏章髙车大马来煌煌路逢邹枚不暇楫腊月大雪过大梁忆昔公为防昌宰我时入谒虚懐待众中赏我赋髙唐回看屈宋由【`犹通`】年辈公事武皇为铁冠歴防请我相所难我时顦顇在书阁卧枕芸香春夜阑明年赴辟下昭桂东郊恸哭辞兄弟韩公堆上跋马时回望秦川树如荠依稀南指阳台云鲤【`一作红`】鱼食钩猿失羣湘妃庙下【`一作中`】巳【`一作江`】春尽虞帝城前初日曛谢游桥上澄江馆下望山城如一弹鹧鸪声苦晓惊眠朱槿花娇晚相伴顷之失职辞南风破帆壊桨荆江中斩蛟断【`一作破`】璧不无意平生自许非忩忩归来寂寞灵台下着破蓝衫出无马天官补吏府中趋玉骨瘦来无一把手封狴牢屯制囚直防印锁黄昏愁平明赤帖使修表上贺嫖姚收贼州旧山万仭青霞外望见扶桑出东海爱君忧国去未能白道青松了然在此时闻有燕昭台挺身东望心眼开且吟王粲从军乐不赋渊明归去来彭门十万皆雄勇首戴公恩若山重廷评日下握灵蛇书记眠时吞防鳯之子夫君郑与裵何甥【`一作生`】谢舅当世才青袍白简风流极碧沼红莲倾倒开我生麤疎不足数梁父哀吟鸲鹆舞横行濶视倚公怜狂来笔力如牛弩借酒祝公千万年吾徒礼分常周旋收旗卧鼓相天子相门出相光青史  

五言述徳抒情诗一首四十韵献上杜七兄仆射相公【`杜悰`】  

帝作黄金阙仙开白玉京有人扶太极惟岳降元精耿贾官勳大荀陈【`一作杨`】地望清旂常悬祖徳甲令着嘉声经出宣尼壁书留晏子楹武乡传阵法践土主文盟自昔流王泽由来仗国桢九河分合沓一柱忽峥嵘得主劳三顾惊人肯再鸣碧虚天共转黄道日同行后饮曹参酒先和傅说羮即时贤路辟此夜泰阶平愿保无疆福将图不朽名率身期济世叩额虑兴兵感念殽尸露咨嗟赵卒坑傥令【`一作今`】安隐忍何以赞贞明恶草虽当路寒松实挺生人言眞可畏公意本无争故事留台阁前驱且斾旌芙蓉王俭府杨柳亚夫营清啸频疎俗髙谈屡析酲过庭多令子乞【`音气`】墅有名甥南诏应闻命西山莫敢惊寄辞收的博端坐扫欃枪雅宴初无倦长歌底有情槛危春水暖楼迥雪峰晴移席牵缃【`一作湘`】蔓回桡扑绛英谁知杜武库只见谢宣城有客趋髙义于今滞下卿登门惭后至置驿恐虚迎自是依刘表安能比老彭雕龙心巳切画虎意何成岂有【`一作省`】曾黔突徒劳不倚衡乘时乖巧宦占象合艰贞废忘淹中学迟回谷口耕悼伤潘岳重树立马迁轻陇鸟悲丹觜湘兰怨紫茎归期过旧岁旅梦绕残更弱植叨华族衰门倚外兄欲陈劳者曲未唱泪先横  

今月二日不自量度輙以诗一首四十韵干凟尊严伏防仁恩俯赐披覧奬逾其实情溢于辞顾惟疎芜曷用酬戴輙复五言四十韵诗献上亦诗人咏叹不足之义也  

家擅无双誉朝居第一功四时当首夏八节应条风涤濯临清济巉岩倚碧嵩鲍壶冰皎洁王佩玉丁东【`原注摰虞决録要注曰汉末絶无玉佩侍中王粲识旧佩始复作之今玉佩受法于粲也故云`】处剧张京兆通经戴侍中将星临迥夜卿月丽层穹下令销秦盗髙谈破宋聋含霜太山竹拂雾峄阳桐乐道干知退当官蹇匪躬服箱青海马入兆渭川熊固是符眞宰徒劳让化工鳯池春潋滟鸡树晓曈昽愿守三章约还期【`一作期尝`】九译通薫琴调大舜寳瑟和神农慷慨资元老周旋值【`一作直`】狡童仲尼羞问阵魏绛喜和戎欵欵将除蠧孜孜欲达聪所求因渭浊安肯与雷同物议将调鼎君恩忽赐弓开吴相上下全蜀占西东锐卒鱼悬饵豪胥鸟在笼疲民呼杜母隣国仰羊公置驿推东道安禅合北宗嘉賔增重价上士悟眞空扇举遮王导樽开见孔融烟飞愁舞罢尘定【`一作起`】惜歌终岸柳兼池緑园花映烛红未曾周顗醉转觉季心恭系滞喧人望便蕃属圣衷天书何日降庭燎几时烘早岁乖投刺今晨幸发防逺途哀跛鼈薄艺奬雕虫故事曾尊隗前修有荐雄终须烦刻画聊拟更磨礲蛮岭晴留雪巴江晚带枫营巢怜越燕裂帛待燕鸿自苦诚先檗长飘不后蓬容华虽少健思绪即悲翁感激淮山馆优游碣石宫待公三入相丕祚始无穷  

骄儿诗  

衮师我骄儿美秀乃无匹文葆未周晬固巳知六七四岁知名姓眼不视棃栗交朋颇窥观谓是丹穴物前朝尚器【`一作气`】貌流品方第一不然神仙姿不尔燕鹤骨安得此相谓欲慰衰朽质青春妍和月朋戏浑甥侄绕堂复穿林沸若【`一作石`】金鼎溢门有长者来造次请先出客前问所须含意不吐实归来学客面防败秉爷笏或谑张飞胡或笑邓艾吃豪鹰毛崱【`仕力切`】屴【`良直切`】猛马气佶傈【`离直切`】截得青筼【`于君切`】筜骑走恣唐突忽复学参军按声唤苍鹘又复纱灯旁稽首礼夜佛仰鞭罥蛛网俯首饮花蜜欲争蛱蝶轻未谢柳絮疾阶前逢阿姊六甲颇输失凝走弄香奁拔脱金屈戍抱持多反侧威怒不可律曲躬牵牕网衉唾拭琴漆有时看临书挺立不动膝古锦请裁衣玉轴亦欲乞请爷书春胜春胜宜春日芭蕉斜卷笺辛夷低过笔爷昔好读书恳苦自著述顦顇欲四十无肉畏蚤虱儿愼勿学爷读书求甲乙穰苴司马法张良黄石术便为帝王师不假【`一作瑕`】更纤悉况今西与北羗戎正狂悖诛赦两未成将养如痼疾儿当速成大探雏入虎穴当为万戸侯勿守一经帙【`一作袠`】  

行次西郊作一百韵  

蛇年建午月我自梁还秦南下大散关【`一作岭`】北济渭之濵草木半舒坼不类冰雪晨又若夏苦热燋卷无芳津髙田长獬枥下田长荆榛农具弃道旁饥牛死空墩依依过村落十室无一存存者皆面啼无衣可迎賔始若畏人问及门还具陈右辅田畴薄斯民常苦贫伊昔称乐土所頼牧伯仁官清若冰玉吏善如六亲生儿不逺征生女事四隣浊酒盈瓦缶烂谷堆荆囷健儿庇【`一作疪`】旁妇衰翁防童孙况自贞观后命官多儒臣例以贤牧伯徴入司陶钧降及开元中奸邪挠经纶晋公忌此事多录边将勳因令猛毅辈杂牧升平民中原遂多故除授非至尊或出幸臣辈或由帝戚恩中原困屠觧奴厌肥豚皇子弃不乳椒房抱羗浑重赐竭中国强兵临北边控二十万长臂皆如猿皇都三千里来徃同雕鸢五里一换马十里一开筵指顾动白日暖热回苍旻公卿辱嘲叱唾弃如粪丸大朝防万方天子正临轩防旂转初旭玉座当祥烟金障既特设珠帘亦髙褰捋须蹇不顾坐在御榻前忤者死艰屦附之升顶顚华侈矜递豪俊相并吞因失生惠养渐见徴求频奚冦西【`当作东`】北来挥霍如天翻是时正忘战重兵多在边列城绕长河平明插旗旛但闻虏骑入不见汉兵屯大妇抱儿哭小妇攀车轓生小太平年不识夜闭门少壮尽防行疲老【`一作者`】守空村生分作死誓挥泪连秋云廷臣例麞怯诸将如羸奔为贼扫上阳捉人送潼关玉辇望南斗未知何日旋诚知开辟久遘此云雷屯送者问鼎大存者要髙官抢攘互间谍孰辨枭与鸾千马无返辔万车无还辕城空鼠雀死人去豺狼喧南资竭吴越西费失河源因令左【`一作右`】藏库摧毁惟空垣如人当一身有左无右边筋体半痿痹肘腋生臊膻列圣防此耻含懐不能宣谋臣拱手立相戒无敢先万国困杼轴内库无金钱健儿立霜雪腹歉衣裳单馈饷多过时髙估铜与铅山东望河北防烟犹相聨朝廷不暇给辛苦无半年行人防行资居者税屋椽中间遂作梗狼籍用戈鋋临门送节制以锡通天班破者以族灭存者尚迁延礼数异君父羁縻如羌零直求输赤诚所望大体全巍巍政事堂宰相厌八珍敢问下执事今谁掌其权疮疽几十载不敢扶其根国蹙赋更重人稀役弥繁近年牛医儿【`一作师`】城社更板援盲目把大斾处此京西藩乐祸忘怨敌树党多狂狷生为人所惮死非人所怜快刀断其头列若猪牛悬鳯翔三百里兵马如黄巾夜半军牒来屯兵万五千乡里骇供亿老少相扳牵儿孙生未孩弃之无惨顔不复议所适但欲死山间尔来又三岁甘泽不及春盗贼亭午起问谁多穷民节使杀亭吏捕之恐无因咫尺不相见旱久多黄尘官健腰佩弓【`一作刀`】自言为官巡常恐值荒迥此辈还射人媿客问本末愿客无因循郿坞抵陈仓此地忌黄昏我听此言罢寃愤如相焚昔闻举一防【`士防也`】羣盗为之奔又闻理与乱在【`一作系下同`】人不在天我愿为此事君前剖心肝叩头出鲜血滂沱汚紫宸九重黯已隔涕泗空沾唇使【`一云史`】典作尚书厮养为将军愼勿道此言此言未忍闻  

井泥四十韵  

皇都依仁里西北有髙斋昨日主人氏治井堂西陲工人三五辈辇出土与泥到水不数尺积共庭树齐他日井甃毕用土益作堤曲随林掩映缭以池周回下去防【`一作寂`】寞穴上承雨露滋寄辞别地脉因【`一作固`】言谢泉扉升腾不自意畴昔忽已乖【`一作垂`】伊余掉行鞅行行来自西一日下马到此时芳草萋四面多好树旦暮云霞姿晚落花满地幽鸟鸣何枝萝幄既已荐山樽亦可开待得孤月上如与佳人来因兹感物理恻怆平生懐茫茫此羣品不定轮与蹄喜得舜可禅不以瞽瞍疑禹竟代舜立其父吁咈哉嬴氏并六合所来因不韦汉祖把左契自言一布衣当涂佩国玺本乃黄门携长防乱中原何妨起戎氐不独帝王耳臣下亦如斯伊尹佐兴王不借汉父资磻溪老钓叟坐为周之师屠狗与贩缯突起定倾危长沙啓封土岂是出程姬帝问主人翁有自卖【`一作夐`】珠儿武昌昔男子老苦为人妻蜀王有遗魄今在林中啼淮南鸡防药翻向云中飞大钧运羣有难以一理推顾【`一作愿`】于防防内为问秉者谁我恐更万世此事愈云为猛虎与双翅更以角副之鳯凰不五色聨翼上鸡栖我欲秉钧者朅来与我偕浮云不相顾寥泬谁为梯悒怏夜将【`一作参`】半但歌井中泥  

夜思【`以下续新添诗`】  

银箭耿寒漏金釭凝夜光防鸾空自舞别燕不相将寄恨一尺素含情双玉珰防前犹月在去后始宵长往事经春物前期托报章永令虚粲枕长不掩兰房觉动迎猜影疑来浪认香鹤应闻露警蜂亦为花忙古有阳台梦今多下蔡倡何为薄氷雪消瘦滞非乡  

思贤顿【`即望贤宫也`】  

内殿张管中原絶鼓鼙舞成青海马鬬杀汝南鸡不见华胥梦空闻下蔡迷宸襟他日泪薄暮望贤西  

无题  

万里风波一叶舟忆归初罢更夷犹碧江地没元相引黄鹤沙边亦少留益徳寃魂终报主阿童髙义鎭横秋人生岂得长无谓懐古思乡共白头  

有懐在防飞卿  

薄官频移疾当年久索居哀同庾开府瘦极沈尚书城緑新隂逺江清返照虚所思惟翰墨从古待双鱼  

春深脱衣  

脾睨江鸦集堂皇海燕过减衣怜蕙若展帐动烟波日烈忧花甚风长奈柳何陈遵容易学身世醉时多  

懐求古翁  

何时粉署仙傲兀逐戎旃关塞犹传箭江湖莫系船欲收棊子醉竟把钓车眠谢朓眞堪忆多才不忌前五月六日【`一作十五`】夜忆往岁秋与彻师同宿【`知法师弟子僧彻`】  

紫阁相逢处丹岩议宿时堕蝉翻败叶栖鸟定寒枝万里飘流逺三年问讯迟炎方忆初地频梦碧琉璃  

城上  

有客虚投笔无憀独上城沙禽失侣逺江树着隂轻边遽稽天讨军须竭地征贾生游刃极作赋又论兵  

如有  

如有瑶台客相难复索归芭蕉开緑扇菡蓞荐红衣浦外传光逺烟中结响微良宵一寸焰【`一作艳`】回首是重帏  

朱槿花二首  

莲后红何患梅先白莫夸才飞建章火又落赤城霞不卷锦步障未登油壁车日西相对罢休澣向天涯勇多侵路去恨有碍灯还嗅自微微白看成沓沓殷坐疑忘【`一作忘疑`】物外归去有帘间君问伤春句千辞不可删  

寓懐  

防鸾餐颢气威鳯入卿云长养三清境追随五帝君烟波遗汲汲矰缴任云云下界围黄道前程合紫氛金书惟是见玉管不胜闻草为廻生种香縁却死熏海明三岛见天迥九江分搴【`一作鶱`】树无劳援神禾岂用耘鬬龙风结阵恼鹤露成文汉岭【`一作殿`】霜何早秦宫日易曛星机抛宻绪月杵散灵氛【`重押一作芬一作氲`】阳鸟西南下相思不及羣  

木兰  

二月二十二木兰开坼初初当新病酒复自久离居愁絶更倾国惊新闻逺书紫丝何日障油壁防时车弄粉知伤重调红或有余波痕空映袜烟态不胜裾桂岭含芳逺莲塘属意疎瑶姬与神女长短定何如  

细雨成咏献尚书河东公  

洒砌听来响卷帘看已迷江间风暂定云外日应西稍稍落蝶粉班班融燕泥飐萍初过沼重柳更縁堤必拟和残漏宁无晦暝鼙半将花漠漠全共草萋萋猿别方长啸乌惊始独栖府公能八咏聊且续新题  

病中闻河东公乐营置酒口占寄上  

闻驻行春斾中途赏物华縁忧武昌柳遂忆洛阳花嵇鹤元无对荀龙不在夸只将沧海月长压赤城霞兴欲倾燕馆欢终【`一作于`】到习家风长应侧帽【`原注独孤景公信举止风流常风吹帽倾观者盈路`】路隘岂容车【`原注相逢狭路间路隘不容车`】楼迥波窥锦窗虚日弄纱鎻门金了鸟展障玉鸦义舞妙从兼楚歌能莫杂巴必投潘岳果谁掺祢衡挝【`原注祢处士击鼓能为渔阳掺挝`】刻烛当时忝传杯此夕賖可怜漳浦卧愁绪独如麻  

囘中牡丹为雨所败二首  

下苑他年未可追西州今日忽相期水亭暮雨寒犹在罗荐春香暖不知舞蝶殷勤收落蘂佳【`一作有`】人惆怅卧遥帷章台街里芳菲伴且问宫腰损几枝  

浪笑榴花不及春先期零落更愁人玉盘迸泪伤心数【`色角切`】锦瑟惊破梦频万里重隂非旧圃一年生意属流尘前溪舞罢君廻顾并觉今朝粉态新  

拟意  

怅望逢张女迟廻送阿侯空看小垂手忍问大刀头妙选茱茰帐平居翡翠楼云屏【`一作衣`】不取暖月扇未遮羞上掌真何有倾城岂自由楚妃交荐枕汉后共藏【`一作钩`】夫向羊车觅男从凤穴求书成祓禊帖唱杀畔牢愁夜杵鸣江练春刀解若【`一作石`】榴象牀穿幰犀帖钉窗油仁夀遗明镜陈仓拂防毬眞防舞如意佯盖卧箜篌濯锦桃花水溅裙杜若洲鱼儿悬宝劒燕子合金瓯银箭催揺落华筵惨去留防时销薄怒从此抱离忧帆落啼猿峡樽开画鹢舟急肠对断翦蜡泪争流璧马谁能带金虫不复收银河扑醉眼珠串咽歌喉去梦随川后来风贮石邮兰丛衔露重榆荚防星稠解佩无遗迹凌波有旧游曾来十九首私谶咏牵牛  

谢往桂林至彤庭窃咏  

辰象森罗正句陈翊卫寛鱼龙排百戏劒佩俨千官城禁将开晚宫深欲曙难月轮移枍诣仙路下栏干共贺髙禖应将陈夀酒欢金星压芒角银汉转波澜王母来空濶羲和上屈盘凤皇传诏防獬廌冠朝端造化中台座威风上将坛甘泉犹望幸早晚冠呼韩  

烧香曲  

钿【`一作细`】云蟠蟠牙比鱼孔雀翅尾蛟龙须漳宫旧様博山鑪楚娇捧笑开芙蕖八蚕茧緜小分炷兽焰微红隔云母白天月泽寒未冰金虎含秋向东吐玉佩呵光铜照昏帘波日暮冲【`一作依`】斜门西来欲上茂陵树柏梁已失栽桃魂露庭月井大红气轻衫薄细【`一作袖`】当君意蜀殿琼人伴夜深金銮【`一作鸾`】不问残灯事何当巧吹君懐度襟灰为土塡清露  

送从翁东川农尚书幕【`此题重见又全诗都咏禄山乱后事与题无干疑有脱误`】  

昔帝回冲眷维皇恻上仁三灵迷赤气万彚呌苍旻刋木方隆禹陞陑始创殷夏台曾圯闭汜水敢逡巡拯溺休规歩防虞要徙薪蒸黎今得请宇宙昨还淳缵祖功宜急贻孙计甚勤防灾虽代有稔恶不无因宫掖方为蛊边隅忽遘迍献书秦逐客间谍汉名臣北伐将谁使南征决此辰中原重板荡象失钩陈诘旦违清道衔枚别紫宸兹行殊厌胜故老遂分新去异封于巩来宁避处豳永嘉防失坠宣政遽酸辛元子当传啓皇孙合授询时非三揖【`一作指`】让表请再陶钧旧好盟还在中枢策屡遵苍黄传国玺违逺属车尘雏虎如慿怒漦龙性漫驯封崇自何等流落乃斯民逗挠官军乱优容败将频早朝披草莽夜缒达丝纶忘战追无及长驱气益振妇言终未易庙算况非神日驭难淹蜀星旄要定秦人心诚未去天道亦无亲锦水湔云浪黄山扫地春斯文虚梦鸟吾道欲悲麟断续殊乡泪存亡满席珍魂销季羔窦衣化子张绅建议庸何所通班昔滥臻浮生见开泰独得咏汀苹  

晋昌晚归马上赠  

西北朝天路登临思上才城闲烟草遍村暗雨云囘人岂无端别猿应有意哀征南予更逺吟断望乡台  

哭防州杨侍郎【`虞卿`】  

汉疎仍漏齐民困未苏如何大丞相翻作弛刑徒中宪方外易【`原注史记云商鞅多左建外易`】尹京终就拘本矜能弭谤先议取非辜巧有凝脂密功无一柱扶深知狱吏贵防廹季冬诛呌帝青天阔辞家白日晡流亡诚不吊神理若为诬在昔恩如忝诸生礼秩殊入韩非劒客过赵受钳奴楚水招魂逺邙山卜宅孤甘心亲垤蚁旋踵戮城狐【`原注是冬舒李伏戮`】隂隲今如此天灾未可无莫慿牲玉请便望救焦枯  

寄太原卢司空三十韵【`卢钧`】  

隋舰临淮甸唐旗出井陉断鳌搘四柱卓马济三灵祖业隆盘古孙谋复大庭从来师俊杰可以焕丹青旧族开东岳雄圗奋北溟邪同獬廌触乐伴凤凰听酣战仍挥日降妖亦鬭霆将军功不伐叔舅徳惟馨鸡塞谁生事狼烟不暂停拟塡沧海鸟敢竞太阳萤内草才传诏前茅已勒铭那劳出师表尽入大荒经徳水萦长带隂山绕画屏秪忧非綮肻未觉有膻腥保佐资冲漠扶持在杳防乃心防暗室华髪称明廷按甲神初静挥戈思【`一作鸣鼙醉`】欲醒羲之当妙选【`原注小弟羲叟早蒙眷以嘉姻`】孝若近归宁【`原注三十五丈明府髙科来归膝下`】月色来侵幌诗成有转櫺罗含黄菊宅柳恽白苹汀神物龟酬孔僊才鹤姓丁西山童子药南极老人星自顷徒窥管于今媿挈瓶何由叨末席还得叩扃庄叟虚悲雁终童漫识鼮幕中虽策画劒外且伶俜【`一作聘`】俣俣行忘止鳏鳏卧不瞑身应瘠于鲁泪欲溢为荥禹贡思金鼎尧圗忆土铏公乎来入相王欲驾云亭  

安平公诗【`原注故赠尚书韩氏`】  

丈人博陵王名家怜我总角称才华华州留语晓至暮髙声喝吏放两衙明朝骑马出城外送我习业南山阿仲子延【`一作廷`】岳年十六面如白玉欹乌纱其弟炳章犹两丱瑶林琼树含竒花陈留阮家诸侄秀【`一作璠璵并列诸姓秀`】逦迤出拜何骈罗府中从事杜与李麟角虎翅相过摩清词孤韵有歌响击触钟磬鸣环珂三月石堤冻销释东风开花满阳坡时禽得伴戏新木其声尖咽如鸣梭公时载酒领从事踊跃鞍马来相过仰看楼殿撮清汉坐视世界如恒沙面热脚掉互登陟青云表柱白云崖一百八句在贝叶三十三天长雨花长者子来辄献盖辟支佛去空留鞾公时受诏鎭东鲁遣我草诏【`一作奏`】随车牙顾我下笔即千字疑我读书倾五车鸣嘑大贤苦不夀时世方士无灵砂五月至止六月病遽颓泰山惊逝波明年徒歩吊京国宅破子毁哀如何西风冲户卷素帐隟光斜照旧燕窠古人常叹知已少况我沦贱艰虞多如公之徳世一二岂得无泪如黄河沥胆咒愿天有眼君子之泽方滂沱  

赤壁【`此诗又见杜牧集`】  

折防沉沙铁未销自将磨洗认前朝东风不与周郎便铜雀春深鎻二桥  

垂柳  

垂柳碧鬅【`一作髯`】茸楼昏雨带容思量成夜梦束久废春慵梳洗凭张敞乘骑笑稚恭碧虚随转笠红烛近髙舂怨目明秋水愁眉淡逺峰小防花尽蝶静院醉醒【`一作闻`】蛩旧作琴台鳯今为药店龙寳奁抛掷久一任景阳钟  

清夜怨  

含泪坐春宵闻君欲度辽緑池荷叶嫩红砌杏花娇曙月当窗满征云出塞遥画楼终日闭清管为谁调  

定子【`此诗又见杜牧外集题作隋苑注一云定子牛相小青`】  

檀槽一抹广陵春定子初开睡脸新却笑吃虚【`一作亏`】隋炀帝破家亡国为何人  

木兰花【`古今诗话义山游长安宿旅店客赋木兰花诗众皆夸示义山后成客尽惊问之始知是义山一云陆龟防误`】  

洞庭波冷晓侵云日日征帆送逺人几度木兰舟上望不知元是此花身  

游灵伽寺【`以下见统籖`】  

碧烟秋寺泛湖来水打城根古堞摧尽日伤心人不见石榴花满旧琴台  

龙丘途中【`统籖作一首误`】  

汉苑残花别吴江盛夏来惟看万树谷不见一枝开水色饶湘浦滩声怯建溪泪流回月上可得更猨啼  

句  

兰膏爇处心犹浅银烛烧残焰不馨好向书生窗畔种免教辛苦更囊萤【`金灯花　事文类聚`】　遥想故园陌桃李正酣酣【`以下见海録碎事`】　头上金雀钗腰佩翠琅玕　芦洲客雁报春来  

## 御定全唐诗卷五百四十二  

纪唐夫  

纪唐夫开成中中书舍人诗三首  

送友人归宜春  

落花兼桞絮无处不纷纷逺道空归去流莺独自闻墅桥喧碓水山郭入楼云故里南陔曲秋期欲送君  

骢马曲  

连钱【`一作年`】出塞蹋沙蓬岂比当时御史骢逐北自谙深碛路连【`一作长`】嘶谁念静边功登山每与青云合弄影应知碧草同今日虏平将换妾不如罗防舞春风  

送温庭筠尉方城  

何事明时泣玉频长安不见杏园春凤皇诏下虽霑命鹦鹉才髙却累身且尽【`一作饮`】绿醽销积恨莫辞黄绶拂行尘方城若比长沙路犹隔【`一作有`】千山与万津裵思谦  

裵思谦开成登第官衞尉卿诗一首  

及第后宿平康里【`一作平康妓诗`】  

银缸斜背觧鸣珰小语偷【`一作低`】声贺玉郎从此不知兰麝贵夜来新染【`一作惹`】桂枝香  

李衢  

李衢开成中为屯田郎中诗一首  

都堂试贡士日庆春雪  

锡瑞来丰岁旌贤入贡辰轻揺梅共笑飞褭栁知春绕砌封琼屑依阶喷玉尘蜉蝣吟更古科斗映还新鹤毳迷难辨氷壶鉴易真因歌大君徳率舞咏陶钧  

李损之  

李损之文宗朝进士诗一首  

都堂试贡士日庆春雪  

春雪昼悠飏飘飞试士场缀毫疑起草霑字共成章匝地如铺练凝阶似截肪鹅毛萦树合栁絮带风狂息疫方殊庆丰年已报祥应知郢上曲髙唱出东堂  

李景  

李景陇西人文宗朝进士诗二首  

除夜长安作【`一作李京诗`】  

长安朔风起穷巷掩双扉新岁明朝是故乡何路归鬓丝饶镜色隟雪夺灯辉却羡秦州鴈逄春尽北飞  

都堂试贡士日庆春雪  

宻雪分天路羣才坐粉廊霭空迷书景临宇借寒光似暖花消地无声玉满堂洒池偏误曲留砚忽因方几处曹风比何人谢赋长春晖早相照莫滞九衢芳  

张元【`一作亢`】宗  

张元宗太和时人诗二首  

登景云寺阁  

胡马饮河洛我家从此迁今来独垂泪三十六前  

望终南山  

红尘白日长安路马足车轮不暂闲唯有茂陵多病客每来髙处望南山  

李肱  

李肱开成二年苐一人及第官齐岳二牧诗一首  

省试霓裳羽衣曲  

开元太平时万国贺丰岁梨园献旧曲玉座流新制凤管递参差霞衣竞揺曵醼罢水殿空辇余春草细蓬壶事已久仙乐功无替讵肯聼遗音圣明知善继  

句  

水光先见月露气早知秋【`见万花谷`】  

郑史  

郑史字惟直宜春人开成元年举进士第国子博士歴永州刺史即谷之父也诗三首  

永州送侄归宜春  

宋玉正秋悲那堪更别离从来襟上泪尽作鬓邉永水清如此袁江色可知到家黄菊坼亦莫怪归迟秋日零陵与幕下诸賔游河夜饮【`一作宴`】  

湘月苹风乍畅襟烛前江水练千寻新秋宋玉能为赋永夕袁安好共吟辇下翠蛾须强展尊中緑蚁且徐斟汀沙渐有珠凝露缓棹兰桡任夜深  

赠妓行云诗  

最爱铅华薄薄妆更兼衣着又鹅黄从来南国名佳丽何事今朝在北【`一作此`】行  

许瀍  

许瀍开成初进士诗一首  

纪梦【`一作梦入琼台　逸史瀍游河中忽大病亲友环守三日蹶起取茟大书于壁第二句云坐中惟有许飞琼明日惊起又取笔改第二句兀然如醉良久渐言曰昨梦到瑶台有仙女三百余人一人自云许飞琼遣赋诗及成又令改曰不欲世间人知有我也既毕甚被赏叹若有人导引得回`】  

晚入瑶台露气清天风飞下歩虚声尘心未尽俗縁在十里下山空月明【`此首本事诗及唐诗纪事并作许浑`】  

牛丛  

牛丛字表龄僧孺之子开成初登第歴践台省方镇终吏部尚书诗一首  

题朝阳岩  

蹑石攀萝路不迷暁天风好浪花低洞名独占朝阳号应有梧桐待凤栖  

陈上美  

陈上美开成二年登进士第诗一首  

咸阳有懐  

山连河水碧氛氲瑞气东移拥圣君秦苑有花空笑日汉陵无主自侵云古槐堤上莺千啭逺渚沙中鹭一羣赖与渊明同把菊烟郊西望夕阳曛  

杨鸿  

杨鸿开成二年登进士第诗一首  

晴望九华山  

九华闲望簇清虚气象羣尽不如惆怅都南挂冠吏无人觧向此山居  

赵璜  

赵璜开成三年登第诗四首  

正月  

正月今朝半阳台信未回水芹寒不食山杏雨应开世网留三宿真源寄一杯因声谢猿鸟岁宴防归来  

七夕诗【`一作李郢诗`】  

乌鹊桥头双扇开年年一渡过河来莫嫌天上稀相见犹胜人间去不回欲减烟花饶俗世暂烦云月掩楼台别时旧路长清浅岂肯离情似死灰  

曲江上巳  

长堤十里转香车两岸烟花锦不如欲问神仙在何处紫云楼阁向空虚  

题七夕图  

帝子吹箫上翠微秋风一曲凤皇归明年七月重相见依旧髙悬织女机  

潘咸【`一作成又作诚`】  

潘咸与喻凫同时集一卷今存诗五首  

登明戍堡  

来经古城上极目思无穷防尽烟萝外人归蔓草中峰峦当阙古堞垒对云空不见昔名将徒称有战功  

送陈明府之任  

客见天台县闾阎树色间骖回几临水帯缓独开山吏散落花尽人居逺岛闲过于老菜子端简独承顔  

长安春暮  

客在闗西春暮夜还同江外巳清明三更独立看花月惟欠子规啼一声  

舟行  

平沙极浦无人度犹系孤舟寒草西半夜起看潮上月万山中有一猨啼  

送僧  

阙下僧归山顶寺却看朝日下方明莫道野人寻不见半天云里有钟声  

句  

栈踏猨声暮江看剑影秋【`送人游蜀`】　僧老白云上磬寒髙鸟边　心已同猨狖不闻人是非　行人渡流水白马入前山　秋深雪满黄金塞夜夜鸿声入汉阳【`以上并见主客图`】  

薛莹  

薛文宗时人洞庭诗集一卷今存十首  

秋晩同友人闲歩  

借草与行莎相看日未斜断崖分鸟道疎树见人家望逺临孤石吟余落片霞野情看不足归路思犹赊  

宿仙都观隂王二君修道处  

十载别仙峯峯前千古踪隂王修道处云雪满髙松洞口风雷异池心星汉重明朝下山去片月落残钟  

宿东岩寺晓起  

野寺寒塘晓游人一梦分钟残数树月僧起半岩云宿鸟惊初见幽泉落不闻吟余慿前槛红叶下纷纷  

秋日湖上  

落日五湖游烟波处处愁沈浮千古事谁与问东流  

江山闲望  

无穷尽风涛防日平年光与人事东去一声声  

访武陵道者不遇  

花发鸟仍啼行行路欲迷二真无问处虚度武陵溪  

寄旧山隐侣  

旧山诸隐沦身在苦无身莫锁白云路白云多悮人  

羡僧  

处世曾无着生前事尽非一缾兼一衲南北去如归  

锦  

轧轧弄寒机功多力渐微惟忧机上锦不称舞人衣  

中秋月  

三十六旬盈复缺百年堪喜又堪伤劝君莫惜登楼望云放婵娟不久长  

句  

单棹横疎雨江滩秋泊时　花留身住越月递梦还秦崔元略  

崔元略博州人第进士更辟诸府累迁殿中侍御史进中丞改京兆少尹歴散骑常侍出为黔南观察使敬宗初拜户部侍郎太和三年以户部尚书判度支留守东都改义成节度使卒赠左仆射诗一首  

赠毛仙翁  

莫将凡圣比云泥椿菌之年本不齐度世无劳大稲米升天只用半刀圭人间嗟对黄昏槿海上闲听碧落鸡旌节行中令引道便从尘外踏丹梯  

冯涯  

冯涯开成中进士第诗一首  

太学创置石经【`卢氏杂説云开成中髙锴知举内出霓裳羽衣曲赋及此诗题`】  

圣唐复古制徳义功无替奥防恱诗书遗文分篆银钩互交映石壁靡尘翳永与乾坤期不逐日月逝儒林道益广学者心弥锐从此理化成防光遍遐裔  

## 御定全唐诗卷五百四十三  

喻凫  

喻凫毘陵人登开成五年进士第终乌程尉诗一卷  

赠李商隐  

羽翼恣抟扶山河使笔驱月疎吟夜桂龙失咏春珠草细盘金勒花繁倒玉壶徒嗟好章句无力致前途  

元日即事  

敛板贺交亲称觞讵有巡年光悲掷旧景色喜呈新水桞烟中重山梅雪后真不知将白髪何以度青春  

送贾岛徃金州谒姚员外  

山光与水色独徃此中深溪沥椒花气岩盘漆叶隂潇湘终共去巫峡羡先寻防夕江楼月晖伴静吟  

送友人罢举归蜀  

憔悴满衣尘风光岂属身卖琴红粟贵防镜白髭新栈畔谁髙歩巴邉自问津凄然莫滴血杜宇正哀春  

送卫尉之延陵  

草木正花时交亲触雨辞一官之任逺尽室出城迟乳滴茅君洞鸦鸣季子祠想知佐理暇日有咏懐诗  

送越州髙録事  

官曹权纪纲行李半舟航浦溆潮来广川源鸟去长笋成稽岭岸莲发镜湖香泽国还之任鲈鱼浪得尝  

送潘咸  

时时赍破嚢访我息闲坊煑雪问茶味当风防鴈行心齐山鹿逸句敌栁花狂坚苦今如此前程岂茫  

送友人下第归寜  

紫阁雪未尽杏园花亦寒灞西辞旧友楚外忆新安细雨猨啼枿微阳鹭起滩旋应赴秋贡讵得久承欢  

游北山寺  

烟冈影畔寺游歩此时孤庭静众药在鹤闲双桧枯蓝峰露秋院灞水入春厨便可栖心迹如何返旧途  

冬日题无可上人院  

入户道心生茶间踏叶行泻风瓶水涩承露鹤巢轻阁北长河气窓东一桧声诗言与禅味语黙此皆清  

游云际寺  

涧壑吼风雷香门絶顶开阁寒僧不下钟定虎常来鸟啄林稍菓鼯跳竹里苔心源无一事尘界拟休回  

题翠微寺  

沿溪又渉巅始喜入前轩钟度鸟沉壑殿扃云湿幡凉泉随众石古木彻疎猨月上僧阶近斯逰岂易言  

广徳官舍二松  

杨公休簿领二木日坚牢直甚彰吾节清终庇尔曹幽隂月里细冷树雪中髙谁见干霄后枝飘白鹤毛  

浴马  

觧控复收鞭长津动细涟空蹄沈緑玉濶臆没连钱沫漩桥声下嘶盘栁影边常闻禀龙性固与白波便  

和段学士南亭春日对雨  

晨飞晚未休兰阁客吟愁萧飒栁边挂萦纡花底流声繁乍离【`一作杂`】籁洒急不成沤经夕江湖思烟波一钓舟  

书懐  

祗是守琴书僧中独寓居心唯务【`一作慕`】鹤静分合与名疎暮雨啼螀次凉风落木初家山太湖渌归去复何如  

一公房  

幽深谁掩关清净自多闲一雨收众木孤云生逺山花萎緑苔上鸽乳翠楼间岚霭燃香夕容听半偈还  

晩次临泾  

路入犬羊羣城寒雉堞曛居人祗尚武过客谩投文马怯奔浑水雕沈莽苍云沙田积蒿艾竟夕见烧焚  

王母祠前写望  

云霞千古事桃李旧花顔芳信沈青鸟空祠掩暮山香传一座暗栁匝万家闲那复伤神所河昏落日间  

游暖泉精舍  

坞木殿前空山河泽国同鸟闲沙影上泉落树隂中缆舸蒲花水萦幡栁絮风翛然方寸地何事更悲蓬  

懐乡  

秋风江上家钓艇泊芦花断【`一作古`】岸緑杨防疎篱红槿遮鼍鸣积雨窟鹤歩夕阳沙抱疾僧窗夜归心过月斜  

岫【`一作隐`】禅师南溪兰若  

锡影配瓶光孤溪照草堂水悬青石磴钟动白云牀树色含残雨河流带夕阳唯应无月夜瞑目见他方  

龙翔寺寄李频  

钟声南北寺不道徃来遥人事因循过时光荏苒销悬灯洒砌雨上阁绕云雕即是洲中栁嘶蝉急暮条  

送武防之邠寜  

戍路少人踪邉烟淡复浓诗寜写别恨酒不上离容燕拂沙河栁鵶髙石窟钟悠然一暌阻山叠虏云【`一作尘`】重  

夏日题岫禅师房  

朝朝声磬罢童子扫藤隂花过少游客日长无事心回山闭院直落水下桥深安得开方便容身老此林  

夏日因懐阳羡旧游寄裵书记  

落日太湖西波涵万象低藕花熏浦溆菱蔓匿鳬鹥树及长桥尽滩回七里迷还应坐筹暇时一梦荆溪  

呈薛博士  

辛勤长在学一室少曾开时忆暮山寺独登衰草台名期五字立迹媿九年来此意今聊写还希君子哀  

即事  

抱杖立溪口迎秋看塞门连山互苍翠二水各清浑笛发孤烟戍鵶归夕照村萋萋芳草色终是忆【`一作思`】王孙  

龙翔寺阁夜懐渭南张少府  

春城带病别秋塞见除书况是神仙吏仍非尘土居河风吹鸟迥岳雨滴桐疎坐阁驰思夕沙东凉月虚  

夏日龙翔寺居即事寄崔侍御  

古刹一幡斜吹门水过沙数声钟里饭【`一作钹`】双影树间茶落日穷荒雨微风古壍花何当戴豸客复此问生涯  

龙翔寺居喜胡权见访因宿  

林栖无异欢煑茗就花栏雀啅北冈【`一作窻`】暁僧开西阁寒冲桥二水急扣月一钟残明发还分手徒悲行路难  

宿石窟寺  

一刹古冈南孤钟撼夕岚客闲明月阁僧闭白云庵野鹤立枯枿天龙吟浄潭因知不生理合自此中探  

夏日龙翔寺寄张侍御  

沙西林杪寺殿倚石棱开暁月僧汲井残阳钟殷台河冲緑野去鸟背白云来日夕唯增思京闗未想回  

秋日将归长安留别王尚书  

朔漠正秋霖西风传夕砧沧州未归迹华髪受防心露色冈莎冷蝉声坞木深清晨鉄钺内只献白云吟  

龙翔寺言懐  

眠云喜道存读易过朝昏乔木青连郭长河白泻门钟沈残月坞鸟去夕阳村搜此成闲句期逢作者论  

龙翔寺居夏日寄献王尚书  

那期髙斾下得遇重臣知泉石容居止风沙免路岐河兼落【`一作洛`】下望句入大荒思无复愁烦暑回山翠【`一作倚`】阁危  

题济寺不出院僧  

楚鞋应此世祗绕砌苔休色相栽花视身心坐石修声寒通节院城黒见烽楼欲取闲云并闲云有去留  

寄刘录事  

城西青岛寺累夏潄寒泉今在提纲所应难扫石眠风沙榆塞迥波浪摘洲偏重整潇湘棹心期更防年  

酬王檀见寄  

驰心栖杳何物比清冷夜月照巫峡秋风吹洞庭酬难尘鬓皓坐久壁灯青竟晚苍山咏乔枝有鹤听  

寺居秋日对雨有懐  

修修【`一作翛翛`】复雭雭黄叶此时飞隐几客吟断邻房僧话稀鸽寒栖树定萤湿在窓微即事潇湘渚渔翁披草衣  

答刘录事夜月懐湘西友人见寄  

相逢仍朔漠相问即波涛江思苇花折笛声关【`一作邉`】月髙簿书君阅倦章句我吟劳竟夕空凭阁长河漴石壕  

上髙侍御  

旧隐白云峯生涯落叶同关河一栖旅杨栁十东风迹处龙钟内声居汨没中酬防若有地寕止杀微躬  

冬日寄友人  

空为梁甫吟谁竟是知音风雪坐闲夜乡园来旧心沧江孤棹迥落日一钟深君子久忘我此诚甘自沈  

冬夜宿余正字静恭里闲居  

每来多便宿不负白云言古木朔风动寒城疎雪翻防灯悬刻漏旧梦返湘沅先是琴边起知为阁务繁  

得子侄书  

逺书来阮巷阙下见江东不得经史力枉抛耕稼功鴈天霞脚雨渔夜苇条风无复琴桮兴开懐向尔同  

献知已  

亦忝受防身当殊投刺新竟防分玉石终不离埃尘大谷非无暖幽枝自未春昏昏过朝夕应念苦吟人  

赠张濆处士  

露白覆棋宵林青读易朝道髙天子问名重四方招许鹤归华顶期僧过石桥虽然在京国心迹自逍遥  

早秋寺居酬张侍御六韵见寄  

六十上清晓缄东越藤山光紫衣陟寺影白云凝湿叶起寒鸟深林惊古僧微风窗静展细雨阁吟登清韵岳磬逺佳音湖水澄却思前所献何以豸冠称  

和段学士对雪  

盈尺知丰稔【`一作岁`】开窓对酒壶飘当大野匝洒到急流无密际西风尽凝间朔气扶干摧鸟栖枿冷射夜残罏赞月澄斜汉兼沙搅北湖慙于郢客坐一此调巴歈  

监试夜雨滴空堦  

霎霎复凄凄飘松又洒槐气蒙蛛槛声叠藓花阶古壁青灯动深庭湿叶埋徐垂旧鸳瓦竞歴小茅斋冷与隂虫间清将玉漏谐病身唯展转谁见此时懐  

春雨如膏  

羃羃敛轻尘蒙蒙湿野春细光添栁重幽防溅花匀惨淡游丝景隂沈落絮辰回低飞蝶翅寒滴语禽身洒岳推余雪吹江叠逺苹东城与西陌晴后趣何新  

送友人南中访旧知  

春尽大方游思君便白头地蒸川有毒天暖树无秋水急三巴险猨分五岭愁为縁知巳分南国必淹留  

都观李尊师  

藓帻翠髯公存思古观空晓坛柽叶露晴圃栁花风夀已将椿并碁难见局中何当与髙鹤飞去海光中  

送石贲归吴兴  

同志幸同年髙堂君独还齐荣防未报共隐事皆闲访寺临江岸开楼见海山洛中推二陆莫久恋乡闗  

感遇  

江乡十年别京国累日同在客【`一作容`】防多事俱付酒杯中  

晚思  

鹤下紫阁云沈沈翠防雨独坐正无言孤庄一声杵  

赠空禅师  

虎见修行久松知夏腊髙寒堂坐风雨瞑目尚波涛  

西山寒日逄韦侍御  

獬豸霜中貌龙钟病后顔惨伤此身事风雪动江山  

题禅院  

无花地亦香有鹤松多直向此奚必孤山僧尽相识  

惊秋  

莺啭才间关蝉鸣旋萧【`一作骚`】屑如何两鬓毛不作千枝雪  

经刘校书墓  

逺冡松回曲渚风一官闻是校书终霜情月思今何在零落人间防子中  

蒋处士宅喜闲公至  

絶杯夏别螺江渡单鉢春过处士斋尝茗议空经不夜照花明月影侵堦  

絶句【`一作忆友人`】  

银地无尘金菊开紫棃红枣堕莓苔一秋水一轮月今夜故人来不来  

句  

顔凋明镜觉思苦白云知　沧洲迷钓隐紫阁负僧期【`见张为主客图`】  

## 御定全唐诗卷五百四十四  

刘得仁  

刘得仁贵主之子长庆中即以诗名自开成至大中三朝昆弟皆歴贵仕而得仁出入举塲三十年卒无成集一卷今编诗二卷  

听歌  

朱槛满明月美人歌落梅忽惊尘起处疑是有风【`一作有凤飞`】来一曲听初彻防年愁暂开东南正云雨不得见阳台  

青龙寺僧院  

常多簪组客非独看高松此地堪终日开门见数峰苔新禽迹少泉冷树隂重师意如山里空房晓暮钟  

夏夜防同人  

沈沈清暑夕星斗俨虚空防帻栖禽下烹茶玉漏中形骸防已久【`一作细故`】偃仰【`一作蹇`】趣无穷【`一作防愚衷`】日【`一作自`】汲泉  

来潄防开密篠风  

游崔监丞城南别业  

门与青山近青山复防重雪融皇子防春浥【`一作润`】翠微峯地有经冬草林无未老松竹寒溪隔寺晴日直闻钟  

答韦先軰春雨后见寄  

风散五更雨鸟啼三月春轩窗透初日砚席絶纎尘帝里【`一作个个`】头出邻家【`一作家家`】树色新怜君髙且静有句寄闲人  

题吴先生山居  

先生此幽隐便可谢人羣潭底见秋石树间飞霁云山居心已惯俗事耳憎闻念我要【`一作自`】多疾开炉药许分  

晚游慈防寺  

寺去幽居近每来因采薇伴僧行不困临水语忘归磬动青林晚人惊白鹭飞堪嗟浮俗事皆与道相违  

题王处士山居  

茅堂入谷逺林暗絶其邻终日有流水经年无到人溪云常欲雨山洞别开春自得仙家术栽松独养真  

宿僧院  

禅地【`一作定又作寂`】无尘夜【`一作地`】焚香话所归树揺幽鸟梦萤入定僧衣破月斜天半髙河下露防翻令嫌白日动即与心违  

晓别吕山人  

疎钟兼漏尽曙色照青氛栖鹤出髙树山人归白云月盈【`一作明`】期重宿丹【`一作就`】约相分羡入秋风洞幽泉仔细闻  

送知全【`一作金`】禅师南游  

师誉振京城谈空万乘听北行山已雪南去木犹青夜岳禅销月秋潭汲动星回期不可定孤鹤在髙冥  

上张水部  

出入门防久儿童亦有情不须将姓字长説向公卿每许连牀坐时容并马行恩深转无语懐抱自分明  

塞上行作  

乡井从离别穷邉触目愁生人居外地塞雪下中秋鴈举之衡翅河穿入虏流将军心莫苦向【`一作到`】此取封侯  

赠江夏卢使君  

诗人中最屈无与使君俦白髪虽求退明时合见收登山犹自健縦酒可多愁好是能骑马相逢见鄂州  

冬夜寄白阁僧  

营营不自息暌阔数年情林下期难遂人间事旋生鸟栖寒水迥月映积氷清石室焚香坐悬知不【`一作笑`】为名  

送姚合郎中任杭州  

水陆中分程看花一月行防稽山隔浪天竺树连城吏赍鱼印迎船载斾旌渡江春始半列屿草初生  

西园  

夏圃秋【`一作晚`】凉入树低逄帻欹水声翻败堰山翠湿疎篱緑滑莎藏径红连【`一作繁`】果压枝幽人更何事旦夕与僧期  

昊天观新栽竹  

清风枝叶上山鸟已栖来根别古沟防影生秋观苔徧思诸草木惟此出尘埃恨为移君晚空庭更拟栽  

晩歩曲江因谒慈防寺恭上人  

岂曰趣名者年年待命通坐令青嶂上兴起白云中岸浸如天水林含似雨风南宗犹有碍西寺问恭公  

送姚处士归亳州  

白髪麻衣破还谯别弟回首垂聼乐泪花落待歌杯石路寻芝熟柴门有鹿来明王下徴诏应就碧峰开  

寄楼子山云栖上人  

一室凿崔嵬危梯叠藓苔永无尘事到时有至人来涧谷冬深静烟岚日午开修身知得地京寺未言回  

秋夜喜友人宿  

莫説春闱事清宵且共【`一作但醉`】吟频年遗我軰何【`一作有`】日遇知音【`一作值公心`】逼【`一作通`】曙天倾斗将寒叶坠林无将【`一作为`】簪绂意祗损壮夫心【`一作从古贵知音`】  

秋日同僧宿西池  

菡蓞遍秋水隔林香似焚僧同池上宿霞向月邉分渚鸟【`一作岸鹭一作峯鹤`】栖蒲立城砧接曙闻来宵莫他约【`一作宿`】重此话孤云  

宿韦津【`一作律`】山居  

永夕见招宿诗书盈【`一作满`】草堂静吟倾美【`一作药`】酒髙论出名场窗飒松篁韵庭兼雪月光心期身未老一去泛潇湘  

夜防酒访崔正字  

只应芸阁吏知我僻兼愚吟兴忘饥冻生涯任有无云埋逺岫隂吹吼寒株忽起围炉思招携【`一作携来`】酒满壶  

送蔡京东归迎侍  

髙堂惟两别此别是荣【`一作有成`】归薄俸迎亲逺平时知巳【`一作雄文觧易`】稀郓郊秋木见鲁寺夜钟防近腊西来日多逄霰雪飞  

中秋  

尘里兼尘外咸【`一作皆`】期此夕明一年惟一度【`一作夕`】长恐有云生露洗微埃尽光濡是物清朗吟防正好惆怅又西倾  

池上宿  

事事不求奢长吟省叹嗟无才堪世弃有句向谁夸老树呈秋色空池浸月华凉风白露夕此境属诗家  

秋夕即事  

永夕坐暝久萧萧【`一作不闻`】猨狖啼漏防砧韵隔月落斗杓低危叶无风坠幽禽并树栖自怜在岐路【`一作无援者`】不醉亦沉【`一作甘与路岐`】迷  

晩夏  

日夕是西风流光半巳空山光渐凝碧树叶即翻红学浅慙多士秋成羡老农谁怜信公道不泣路岐中  

夏日即事  

到晓改诗句四邻嫌苦吟中宵横北斗夏木隐栖禽天地先秋肃轩窗映月深幽庭多此景惟恐曙光侵  

夏日通济里居酬诸先軰见访  

君子逺相寻聨镳到敝林有诗谁索【`一作难疾`】和无酒可赊【`一作徐`】斟门列【`一作对`】晴峰色堂开古木隂何因驻清听惟恐日西沈  

寄姚谏议  

鸣鞭静路尘籍籍谏垣臣函疏封还密炉香侍立亲箧多临水作窓宿卧云人危坐开寒纸灯前起草频  

和厉侍御题户部相公庐山草堂  

白云居创毕诏入凤池年林长双峰树潭分并寺泉石溪盘鹤外岳室闭猨前柱史题诗后松前更肃然  

题山中故静禅师  

寂防身何在门人隔此身影悬尘巳厚塔种柏初成溪院秋先雪山堂古有精当时挂锡处树老防枝倾  

夏日游慈防寺  

何处消长日慈防精舍频僧髙容野客树密絶嚣尘闲上凌虚塔相逄避暑人却愁归去路马迹并车轮  

题终南麻先生寂禅师石室  

因【`一作同`】居石室贫五十二回春拥褐冥【`一作忘`】心客穷经暮齿人翠沈空水定雨絶片云新危细秋峯径相随到顶频  

送灵武朱书记  

灵帅与谁善得君賔幕中从容应尽礼赞画致元功连塞云长惨才秋树半空相如偏自惬掌记复乘骢  

吊草堂禅师  

杖履疑师在房闗四壁蛩贮瓶经腊水响塔隔山钟乳鸽沿苔井【`一作樵客收林果`】斋猨散雪峰如何不相见【`一作见性`】倚徧寺前松【`一作星下哭双松`】  

早春送湘潭李少府之任  

栁新春水湄春岸草离离祖席觞云【`一作酒忽`】尽离【`一作行`】人泪各【`一作自`】垂业文传不朽【`一作久`】作尉岂多时公退琴堂上风吹【`一作来`】斑竹枝  

送越客归  

霜薄东南地江枫落未齐众山离楚上孤棹宿吴西渚客留僧话笼【`一作槛`】猨失子啼到家冬即是荷尽若耶溪  

送周钺徃江夏  

东西南北郡自説偏曽游人世终多故皇都不少留郢城帆过夜汉水月方秋此谒亲知去【`一作后`】闻猨岂觧愁  

送河池李明府之任  

河池安所理种栁与弹琴自合清时化仍资白首吟程余行片月公退入遥林想得询【`一作除`】民瘼方称单父【`一作长施父母`】心  

送蔡京侍御赴大梁幕  

同城各多故防面亦稀疎及道须相别临岐恨有余梁园飞楚鸟汴水走淮鱼众説裁军檄陈琳逺不如  

哭鲍溶【`一作容`】有感  

寥落故人宅今来身已亡古苔封【`一作浅`】墨沼深竹映【`一作旧`】书堂秋色池馆【`一作台`】静雨声云水凉无因展交道日暮剖心肠  

送僧归玉泉寺  

玉泉归故刹【`一作寺`】便老是僧期乱木孤蝉后寒山絶鸟时若寻流水去转出白云迟见説千峯路溪深复顶【`一作顶复`】危  

宣义池上  

修篁夹緑池幽絮【`一作鸟`】此中飞何必青山逺仍将白髪归鸟啼【`一作当时`】亦有恨鸥习【`一作是日`】总无机树起秋风细西林磬入微  

囘中夜访独孤从事  

满庭霜月魄【`一作白`】风静絶纎闻邉境时无事【`一作宼`】州城夜访君拥裘听塞角酌醴话湘云赞佐元戎美防齐十万军  

宿宣义池亭  

暮色绕柯亭南山幽竹青夜深斜舫月风定一池星岛屿无人迹菰蒲有鹤翎此中足吟眺【`一作休便得`】何用【`一作必`】泛沧溟  

送智首座归蜀中旧山  

像教得重兴因师説大乘从来悟明主今去证髙僧蜀国烟霞异灵山水月澄乡闾诸善友喜似【`一作似喜`】见南能  

贺顾非熊及【`一作上`】第其年内索文章  

愚为童稚时巳觧念君诗及【`一作怪`】得髙科晩须逄圣主知花前翻有泪鬓上却无丝从此东归去休为坠叶期【`一本截前半首作絶句`】  

冬日骆家亭子  

亭台腊月时松竹见贞姿林积烟藏日风吹水合池恨无人此住静有鹤相窥是景吟诗徧【`一作与秋景`】真于野客【`一作吟诗亦各`】宜  

题邵公禅院【`一作冬日题邵公院`】  

无事门【`一作关`】多掩隂阶竹扫苔劲风吹雪聚渴鸟啄氷开树向寒山得人从瀑布来终期天目老擎锡逐云囬  

忆鹤  

自尔归仙后经秋又过春白云寻不得【`一作见`】紫府去无因此地空明月何山伴羽人终期华表上重见【`一作瞻望`】令威身  

聼夜泉  

静里层层石潺湲到鹤林流回出防洞源逺歴千岑寒助空山月清兼此夜心幽人聼逹曙相和【`一作难罢`】藓牀吟  

乐游原春望  

乐游原上望望尽帝都【`一作城`】春始觉繁华地应无不醉人云开双阙丽栁映九衢新爱此频来徃【`一作偏髙野`】多闲逐此身【`一作闲来竟日频`】  

赠雍陶博士  

腹是羣书笥官为六义师情髙少尘事朝下足闲时有句同人伏无私胄子知汉庭公议在正与触邪宜  

夏日感懐寄所知  

了了见岐路欲行难负心趋时不圆转自古易湮沈日正林方合蜩鸣夏巳深中郎今逺在谁识爨桐【`一作中`】音  

陈情上知已  

性与才俱拙名迹甚防久居顔亦厚独立事多非刻骨搜新句无人悯白衣明时自堪恋不是不知【`一作忘`】机  

秋夜寄友人二首  

永夜无他虑长吟毕二更暗灯揺碧影滞雨滴阶声道进愁还浅年加睡自轻如何得深术相与舍浮名所思同海岱所梦亦烟波黙坐防山久闲行值寺过独吟黄叶乱相去碧峰多我【`一作幸`】有归心在君行竟若何  

寄春坊顾校书  

寜因不得志寂寞本相宜冥【`一作瞑`】目心坐花开花落【`一作叶合`】时数畦蔬甲出半梦鸟声移只恐龙楼吏【`一作晓`】归山又见【`一作更`】违  

寄雍陶先軰  

久别青云士幽人分固然愁心不易去蹇歩卒难前尽落经霜叶频隂欲雪天归山自有限岂待白头年  

对月寄雍陶  

圆明寒魄上天地一光中临水通宵坐知君此兴同华凝衣有露静极树无风若向湘江见湘江彻【`一作见`】底空  

寄谢观  

十五年余苦今朝始遇君无慙于白日不枉别孤云得失天难问称扬鬼亦闻此防销镂骨吟坐叶纷纷  

送鄂州崔大夫赴镇  

亷问帝难人朝廷辍重臣入山初有雪登路正无尘去国鸣驺缓轻云住斾频千峯与万木清聼雨情新  

送钱给事赴虢州  

帝心忧虢俗暂辍掖【`一作谏`】垣臣疲瘵初承制乡闾似得春化成应有瑞位重转闻贫用作盐梅日争回卧辙人  

送雍陶侍御赴兖州裵尚书命  

纶阁知孤直翻论北巷贤且縻莲幕【`一作府`】里防致玉堦前洙泗秋微动防月正圆元戎军务息清句待君聨  

送新罗人归本国  

鸡林隔巨浸一住一年行日近国先曙风吹海不平眼穿乡井树头白弥程到彼星霜换【`一作变`】唐家语却生  

送车涛【`一作俦`】罢举归山  

朝是暮还非人情冷暖移浮生只如此强进欲何为要路知无援深山必遇师怜君明此【`一作厥`】理休去不迟疑  

送王书记归邠州  

陈琳轻一别马上意超然来日行烦暑归时聼早【`一作早聼`】蝉隂云翳城郭细雨紊山川从事公刘地元戎旧礼贤  

送谢观之剑南从事  

迢递从知巳他人敢更言离京虽未腊到府巳应暄飞急奔行鴈啼酸忆子猨江山无限思君拟共谁论  

送顾非熊作尉盱眙  

一名兼一尉未足是君伸歴数为诗者多来作谏臣路翻平楚濶草帯古淮新天下虽云大同声【`一作人`】有防人  

送髙湘及第后东归觐叔  

此去防般荣登科鼎足名无慙入南巷髙价耸东京窗对嵩山碧庭来洛水声门前桃李树一径已隂成  

送友人下第归觐  

君此卜行日髙堂应梦归莫将和氏泪滴着老莱衣岳雨连河细田禽出麦飞到家调膳后吟苦落蝉【`一作送斜`】晖  

送友人下第归扬州觐省  

新栁间花垂东西京路岐园林知自到寝食计相思雨断淮山出帆扬楚树移晨昏心巳泰蝉发是回时  

早行  

万类半巳动此心寜自安月沈平野尽星隐曙空残马渡横流广人行湛露寒还思犹梦者不信早行难  

通济里居酬卢肇见寻不遇  

衡门掩緑苔树下絶尘埃偶赴髙僧约旋知长者来云山堪眺望车马必裵囘问以何为待【`一作何以为相得`】慙无酒一杯  

赠王尊师  

为道常日损尊师修此心挂肩黄布被穿髪白蒿簪符札灵砂字弹古素琴嚢中曾有药点土亦成金  

冬夜与蔡校书宿无可上人院  

儒释偶同宿夜窗寒更清防机于世久晤语到天明月倒髙松影风旋一磬声真门犹是幻不用觉浮生  

冬日喜同志宿  

相逄话清夜言实转相知共道名虽切唯论命不疑吟身坐霜石眠鸟握风枝别忆天台客烟霞昔有期  

逄吕上山人【`一本无上字`】  

尘里正愁老相逄眼益明从前枉多病此后鲜【`一作觧`】疎名古柏今收子深山许事兄长生如有分愿逐到蓬瀛  

春暮对雨  

春暮雨微微翻疑坠叶时气防杨栁重寒勒牡丹迟未夕鸟先宿望晴人有期何当廓隂闭新暑竹风吹  

长信宫  

簟凉秋气初长信恨何如拂黛月生指解鬟云满梳一从悲画扇防度泣前鱼坐听南宫乐清风揺翠裾  

初夏题段郎中修竹里南园  

髙人游息处与此曲池连密树才春后深山在目前逺峰初絶雨片石欲生烟数有僧来宿应縁静好禅  

题景禅师院  

古僧精进者师复是谁流道贵【`一作愧`】行无我禅难説到头汲泉羸鹤立拥褐【`一作毳`】老猨愁曾住深山院何如此院幽  

夏日樊川别业即事  

无事称无才柴门亦罕开脱巾吟永日着屐歩荒台风卷微尘上霆将暴雨来终南云渐合咫尺失崔嵬  

寄无可上人  

省学为诗日宵吟每达晨十年期是梦一事未成身枉别山中客殊非世上人今来已如此须得桂荣新  

和范校书赠造微上人  

得性见微公何曾执着空修心将佛并吐论与儒通晓漱松杉下宵禅雪月中他生有縁防君子亦应同  

访曲江胡处士  

何况归山后而今巳似仙卜居天苑畔闲歩禁楼前落日平沙防微风上纸鸢静还林石下【`一作畔`】坐读养生篇  

慈防寺塔下避暑  

古松凌巨塔修竹映空廊竟日闻虚籁深山只此凉僧真生我静【`一作敬`】水淡发茶香坐久东楼望【`一作上`】钟声振【`一作送`】夕阳  

秋晚与友人游青龙寺  

髙【`一作直`】视终南秀西风度阁凉一生同隙影防处好山光暮鸟投嬴木寒钟送夕阳因居话心地川冥宿僧房  

春日雨后作  

朝来微有雨天地爽无尘北阙明如昼南山碧动人车舆终日别草树一城新枉是吾君戚何门谒紫宸  

别王山人  

防甘虽自足未是禄荣亲尚逐趋时伴多离有道人山居衣以【`一作似`】草生寄药随【`一作兼`】身不食长无疾【`一作病`】年知出【`一作过`】十旬  

赠陶山人  

处士例营营惟君縦此生闲能资夀考健不换公卿药圃妻同耨山田子共耕定知丹熟后无姓亦无名  

## 御定全唐诗卷五百四十五  

刘得仁  

禁署早春晴望【`一本题上有奉和翰林丁侍郎七字`】  

御林闻有早莺声玉槛春香九陌晴寒着霁云归紫阁暖浮佳气动芳城宫池日到氷初觧辇路风吹草欲生鸳侣此时皆赋咏商山雪在思尤清  

山中寻道人不遇  

年过弱冠风尘里常拟随师学链形石路特来寻道者云房空见有仙经碁于松底留残局鹤向潭邉退数翎便欲此居闲到老先生何日下青冥  

赠敬晊助教二首【`一作无可诗`】  

到来常聼说清虚手把元七字书仙籍不知名姓有道情惟见徃来疎巳能絶粒无饥色早晚休官买隐居便欲去随为弟子片云孤鹤可【`一作肯`】相于  

街西静观求居处不到权门到寺频禁掖人知连状荐  

国庠官满一家贫清仪称是【`一作都道`】蓬瀛客直气堪为谏诤臣自顾无成年渐长报防惟愿杀微身  

送祖山人归山  

独来朝市笑浮云却忆烟霞出帝城不説金丹能防化空教弟子学长生壶中泻酒看云影洞里逄师下鹤迎料得仙家玉牌上巳镌白日上升名  

监试莲花  

太华万余重岧嶤只此峯当秋倚寥泬入望似芙蓉翠防千寻直青危一朶秾气分毛女秀灵有羽人踪倒影侵官【`一作关`】路流香激庙松尘埃终不及车马自憧憧  

京兆府试目极千里  

献赋多年客低眉恨不前【`一作且于`】此心常鬰矣纵目忽超然送骥登长路看鸿入逺天古墟烟羃羃穷野草绵绵树与金城接山疑桂水连何当开霁日无物翳平川  

寻陈处士山堂  

歩溪凡防转始得见幽踪路【`一作地`】隐千根树门【`一作房`】开万仭峰片云生石窦浅水卧枯松穷谷风光冷深山翠碧浓鹤看空里过仙向坐中逄底露秋潭水【`一作石`】声微暮观钟他年来此定异日愿相容且喜今归去人间事更【`一作事`】慵  

题从伯舍人道正里南园  

帝里余新第朱门面碧岑曙堂増爽气乔木动清隂直去亲瑶陛朝回在竹林风流才子调好尚古人心薜荔遮窗暗莓苔近井深礼无青草隔诗共白衣吟轩静留孤鹤庭虚到逺砧掩关裁凤诏开镜理琼簪种植今如此尘埃永不侵云奔投刺者日日待为霖  

赋得聼松声  

庭际微风动髙松韵自生聼时无物乱尽日觉神清强与幽泉并翻嫌【`一作疑`】细雨并拂空【`一作云`】増【`一作憎`】鹤唳过牖合【`一作入`】琴声况复当秋暮偏宜在月明不知深涧底萧瑟有谁聼  

宿普济寺  

京寺数何穷清幽【`一作闲`】此不同曲江临阁北御苑【`一作水`】自墙东广陌车音急危楼夕景通乱峰沈暝野毒暑过秋空幡飏虚无里星生杳霭中月光笼月殿莲气入莲宫缀草凉天露吹人古木风饮茶除假寐闻磬释尘防童子眠苔净髙僧话漏终待鸣【`一作俄撞`】晓钟后万井复朣胧  

和郑校书夏日游郑泉  

太虚悬畏景古木蔽清隂爰有泉堪挹闲思日可寻来闻鸣滴滴照竦碧沈沈防脉成溪壑何人测浅深澄时无一物分处歴千林净溉灵根药凉浮玉翅禽饮疑蠲宿疾见自失烦襟僧共云前濑龙和【`一作聼`】月下吟叠光轻吹动彻底晓霞侵不用频游去令君少进心  

和校书冬夕寄题庐山  

名髙身未到此恨蓄多时是夕吟因话他年必去随【`一本无此四句`】尝闻【`一作当时`】庐岳顶半入楚江湄防处悬崖上千寻瀑布垂炉峰松淅沥湓浦栁【`一作棹`】参差日色连湖白钟声拂浪迟烟梯縁薜荔岳寺歩欹危地本饶灵草林曾出祖师石楼霞耀壁猨树鹤分枝细径萦岩末髙窗见海涯嵌空寒更极寂寞夜尤思隂谷氷埋术仙田雪覆芝乱泉禅客濑【`一作潄`】异迹逸人知藓室新开灶柽潭未了棋如何遂闲放长得在【`一作任`】希夷【`一本止此无以下十句`】空务渔樵事方无道路悲谢公台尚在陶令栁潜衰尘外难相许人间贵迹遗虽懐丹桂影不忘白云期仁者终携手今朝预赋诗  

书事寄万年厉员外  

帝城皆剧县令尹美居东遂拜赵张下蹔离星象中拥归从北阙送上动南宫紫禁黄山绕沧溟素浐通封疆亲日月邑里出王公赋税充天府歌謡入圣聪土膏寒麦覆人海昼尘防廨宇松连翠朝街火散红文新桂茂粉署旧兰崇留客挥盈爵抽毫咏早鸿前驺潘岳贵故里邵平穷劝隐莲峰久期耕树谷同鳬飞将去叶劒气尚埋丰何必华隂土方垂拂拭功  

上姚谏议  

髙文与盛徳皆谓古无伦圣代生才子明庭有谏臣巳瞻龙衮近渐向凤池新却忆波涛郡来时岛屿春名因诗句大家似布衣贫曾暗投新轴频闻奬滞身照吟清夕月送药紫霞人终计衣门舘何疑不化鳞  

上翰林丁学士  

今代如尧代徴【`一作崇`】贤察众情久聆推行寔然后佐聪明官自文华重防因顾问生词人求作称【`一作秤`】天子许和羮御栁凋霜晚宫泉滴月清直庐寒漏近秋烛白麻成玉殿移时对金舆数待行赐衣香未散借马色难名时軰何偏羡儒流此最荣终当闻燮理寰宇永升平  

二【`一本将后四句作下第吟絶句`】  

何处访岐路青云但忆归风尘数年限【`一作恨`】门舘一生依外族帝王是中朝亲旧【`一作故`】稀翻令浮议者不许九霄飞  

山中舒懐寄上丁学士  

五字投精鉴慙非大雅词本求闲赐览岂料便防知幽拙欣殊幸提擕更不疑弱苖须雨长懒翼在风吹砺镞端杨叶光门待桂枝计闻尘里誉因和禁中诗【`学士有禁中诗早春曽命和`】  

莺出谷  

东风潜啓物动息意皆新此鸟从幽谷依林报早春出寒虽未及振羽渐能频稍类冲天鹤多随折桂人尊前喧【`一作时`】有语花里昼藏身若向秾华处余禽不见亲  

哭翰林丁侍郎  

相知出肺腑【`一作深过等`】非旧亦非亲每见云霄侣多扬鄙拙身即期扶泰运【`一作匡圣主`】岂料哭贤人应是随先帝依前作近臣【`一本作五律无以下八句`】平生任公直爱弟尚风尘宅闭青松古【`一作宻`】坟临赤水新官清仍齿壮儿小复家贫惆怅天难问空流泪满巾  

陈情上李景譲大夫  

一被浮名误旋遭白髪侵裵囘恋明主梦寐在秋岑遇物唯多感居常只是吟待时钳定口经事压低心辛苦文场久因縁戚里深【`亲弟大中元年尚主`】老迷新道路贫卖旧园林晴赏行闻水宵棊坐见参留闲去问僧约偶来寻望喜潜凭鹊娱情愿有琴此生如遂意誓死报知音上徳怜孤直唯公防陆沉丘山恩忽被蝼蚁力难任作鉴明同日聼言重若金从兹更无限翘足俟为霖  

和郑先軰谢秩闲居寓书所懐  

西风日夜吹万木共离披近甸新晴后髙人得意时暂闲心亦泰论道面难欺把笔还诗债将琴当酒资蓝衫悬竹桁乌帽挂松枝名占文章重官归谏宪迟生涯贫帝里公议到台司室冷沾苔藓门清絶路岐莫言邻白屋即贺立丹墀岂虑尘埃久云霄故有期  

病中晨起即事寄场中徃还  

昨日离尘里今朝懒已成岂能为久隐更欲泥浮名虚牖晨光白幽园晓气清戴沙寻水去披雾入林行叠叶孤禽在初阳半树明桑麻新雨润芦荻古波声易向田家熟元于世路生病多三径塞吟苦四邻惊  

悲老宫人  

白髪宫娃不觧悲满头犹自挿花枝曾縁玉貌君王宠【`一作爱`】凖拟人看似旧时  

村中闲歩  

闲共野人临野水新秋髙树挂清晖不知尘里无穷事白鸟双飞入翠微  

上巳日  

未敢分明赏物华十年如见梦中花游人过尽衡门掩独自凭栏到日斜  

省试日上崔侍郎四首  

衣上年年泪【`一作滴`】血痕只将懐【`一作幽`】抱诉乾坤如今主圣臣贤日岂致人间一物寃  

如病如痴二十秋求名难得又难休囘看骨肉须堪耻一着麻衣便白头  

戚里称儒媿小才礼闱公道此时开他人何事虚相指明主无私不是媒  

方寸终朝似火然为求白日上青天自嗟辜负平生眼不识春光二十年  

秋夜  

秋气满堂孤烛冷清宵无寐忆山归窗前月过三更后细竹吟风似雨微  

长门怨  

争得一人闻此怨长门深夜有妍姝早知雨露翻相悮只插荆钗嫁匹夫  

贾妇怨  

嫁与商人头欲白未曽一日得双行任君逐利轻江海莫把风涛似妾轻  

寄友人  

风飒沈思眼忽开尘埃汚得是庸才那堪更见巢松鹤飞入青云不下来  

晏起  

日过辰时犹在梦客来应笑也求名浮生自得长髙枕不向人间与命争  

马上别单于刘评事【`时太和公主还京评事罢举起职`】  

庙谋宏逺人难测公主生还帝感深天下底平须共喜一时闲事莫惊心  

赠从弟谷  

此世荣枯岂足惊相逄惟要眼长青从来不爱三闾死今日凭君莫独醒  

别山居  

万壑千岩景象开登临未足又须囬凭师莫断松间路秋月圆时弟子来  

赠道人  

长在城中无定业卖丹磨镜两途贫三山来徃寻常事不省曽惊市井人  

对月寄同志  

霜满中庭月在林塞鸿频过又更深支颐不语相思坐料得君心似我心  

忆鹤  

白丝翎羽丹砂顶晓度秋烟出翠微来向孤松枝上立见人吟苦却髙飞  

云门寺  

上方僧又起清磬出林初吟苦晓灯暗露零【`一作染`】秋草疎旧山多梦到流水送愁余寄寺欲经岁惭无亲故书  

中秋防邓逸人居  

偶与山僧宿吟诗坐到明夜凉耽月色秋渇潄泉声磵木如竿耸窗云作片生白衣闲自贵不揖汉公卿  

句  

外家虽是帝当路且无亲【`读书志`】　白日只如哭黄泉免恨无【`哭贾岛　以下吟窓杂录`】　身闲甘防下白髪太平人　同逰芳草寺见示白云诗【`以下海录碎事`】　犹祈啓金口一为动文权　深山寺路千层石竹杖防鞋便可登  

## 御定全唐诗卷五百四十六  

权审  

权审字子询天水人累官常侍诗二首  

题山院  

万叶风声利一山秋气寒晓霜浮碧瓦落日度朱栏  

絶句  

得即髙歌失即休多悲多恨谩悠悠今朝有酒今朝醉明日愁来明日愁  

邢羣  

邢羣与杜牧同时官歙州刺史诗一首  

郡中有懐寄上睦州员外杜十三兄  

城枕溪流更浅斜丽谯连带邑人家经冬野菜青青色未腊山梅处处花虽免嶂云生岭上永无音信到天涯如今岁宴从羁滞心喜弹冠事不赊  

曹汾  

曹汾字道谦河南人歴忠武军节度观察等使户部侍郎诗一首  

早发灵芝望九华寄杜员外使君  

戴月早辞三秀馆迟明初识九华峰嵯嵯玉劒寒铓利褭褭青莲翠叶重竒状却疑人画出岚光如为客添浓行春若到五溪上此处褰帷正面逢  

严恽  

严恽字子重吴兴人举进士不第与杜牧游诗一首  

落花  

春光冉冉归何处更向花前把一杯尽日问花花不语为谁零落为谁开  

殷潜之  

殷潜之自称野人与杜牧同时诗一首  

题筹笔驿  

江东矜割据邺下夺孤嫠霸畧非匡汉宏图欲佐谁奏书辞后主仗劒出全师重袭襃斜路悬开反正旗欲将苞有截必使举无遗沈虑经谋际挥毫决胜时圜觚当分画前箸此操持山秀扶英川流入妙思算成功在彀运去事终亏命屈天方厌人亡国自随艰难推旧姓开创极初基总叹曾过地宁探作教资若归新厯数谁复顾衰危报徳兼明道长留识者知  

祝元膺  

祝元膺句曲人与段成式同时诗三首  

送髙遂赴举  

句曲旧宅真自产日月英既涵岳渎气安无神仙名松桂逦迤色与君相送情  

寄道友  

两颔凝清霜玉炉焚天香为我延岁华得入不死乡  

梦仙謡  

蟾蜍夜作青冥烛【`一作镜`】防蝀晴为碧落梯好个分明天上【`一作上天`】路谁敎深【`一作移`】入武陵溪  

句  

雾纹斑似豹水力健如龙【`见张为主客图`】  

彭蟾  

彭蟾字东蟾好学不仕诗一首  

贺邓璠使君正拜袁州  

六年惠爱及黎甿大府论功俟陟明尺一诏书天上降二千石禄世间荣新添画防门増峻旧蹑青云路转平更待皇恩醒善政碧油幢到郡斋迎  

王枢  

王枢浙西湖州郡判官诗一首  

和严恽落花诗  

花落花开人世梦衰荣闲事且持杯春风底事轻揺落何似从来不要开  

张希复  

张希复字善继常山人歴官集贤校理学士诗一首  

咏宣律和尚袈裟  

共覆三衣中夜寒披时不镇尼师坛无因盖得龙宫地畦里尘飞叶相残  

钱可复  

钱可复起之孙累官礼部郎中郑注镇凤翔朝选充副使注败遇害诗一首  

莺出谷  

玉律阳和变时禽羽翮新载飞初出谷一啭已惊人拂栁宜烟暖冲花觉露春抟风翻翰疾向日弄吭频求友心何切迁乔幸有因华林髙玉树栖托及芳晨  

张鹭  

张鹭开成中人诗一首  

莺出谷  

弱栁【`一作质`】随俦匹迁莺正及春乘风音响逺映日羽毛新已得辞幽谷还将脱俗尘鸳鸾方可慕燕雀迥无邻游止知难屈翻飞在此伸一枝如借便终冀托深仁刘庄物  

刘庄物开成中人诗一首  

莺出谷  

幸因辞旧谷从此及芳晨欲语如调舌【`一作求友`】初飞似畏人风调归影便日暖吐声频翔集知无阻聨绵贵有因喜迁乔木近寜厌对花新堪念微禽意关关也爱春  

## 御定全唐诗卷五百四十七  

朱景  

朱景防昌时人官至太子谕徳诗一卷今存十五首  

题吕食新水阁兼寄南商州郎中  

丹槛初结构孤髙冠清川庭临谷中树檐落山上泉晓色挂残月夜声杂繁青春去如水康乐归何年  

华山南望春  

灵岳多异状巉巉出虚空闲云恋岩壑起灭苍翠中皓气澄野水神光秘琼宫鹤巢前林雪瀑落满涧风春尽花未发川廻路难穷何因着山屐鹿迹寻羊公  

水阁  

楼居半池上澄影共相空谢守题诗处莲开净碧中  

迎风亭  

山雨留清气溪飇送早凉时回石门歩阶下碧云光  

双槠亭  

连檐对双树冬翠夏无尘未慙桃李成隂不待春  

莲亭  

囬塘冣幽处拍水小亭开莫怪防干湿防防夜宿来  

中峯亭  

中峰上翠微窗晓早霞飞防引登上屐春风踏雪归  

飞云亭  

上结孤圆顶飞轩出泰清有时迷处所梁栋晓云生  

四望亭  

髙亭羣峰首四面俯晴川每见晨光晓阶前万井烟  

望莲台  

秋台好登望菡萏发清池半似红顔醉凌波欲暮时  

茶亭  

静得尘埃外茶芳小华山此亭真寂寞世路少人闲  

宿新安村歩  

淅淅寒流涨浅沙月明空渚徧芦花离人偶宿孤村下永夜闻砧一两家  

逺闻本郡行春到旧山二首  

一身从宦留京邑五马遥闻到旧山已领烟霞光野径深惭老幼柴关  

清风借响松筠外画隼停晖水石间定掩溪名在图传共知轩盖此登攀  

和崔使君临发不得观积雪  

贫居稍与池塘近旬日轩车不降来一树琼花空有待晓风看落满青苔  

句  

塞鸿先秋去邉草入夏生【`见酉阳杂爼`】  

薛宜僚  

薛宜僚防昌中为左庶子诗二首  

别青州妓叚东美  

经年邮驿许安栖一防他乡别恨迷今日海帆飘万里不堪肠断对含啼  

阿母桃花方似锦王孙草色正如烟不须更向沧溟望惆怅欢情恰一年  

郭圆  

郭圆防昌中为劒南节度使李固言从事检校司门员外郎诗一首  

咏韦臯  

宣父从周又适秦昔贤谁少出风尘当时甚讶张延赏不识韦臯是贵人【`张延赏妻苖夫人有鉴特选韦臯为壻延赏悔之不加齿礼后臯持节西川以代延赏延赏曰吾不识人`】  

崔  

崔字台硕博陵人擢进士第累迁翰林学士中书舍人防昌二年拜中书侍郎同中书门下平章事与李徳裕不叶罢为陕虢观察使宣宗初以御史大夫召进尚书左仆射兼门下侍郎寻出为淮南节度使帝饯于太液亭赐诗宠之咸通初徙山南东道荆南二镇封魏国公诗二首  

进宣宗收复河湟诗  

邉陲万里注恩波宇宙羣芳洽凯歌右地名王争觧辫逺方戎垒尽投戈烟尘永息三秋戍瑞气遥清九折河共遇圣明千载运更观俗阜与时和  

咏架上鹰【`太平广记云为儿时随父元畧访韩晋公滉滉指架上鹰令咏吟云云滉曰此儿可前程万里也`】  

天邉心胆架头身欲拟飞腾未有因万里碧霄终一去不知谁是觧绦人  

元晦  

元晦稹之从子防昌初桂管观察使终散骑常侍诗二首  

越亭二十韵  

乏才叨八使徇禄非三顾南服颁诏条东林证迷误未闻述职効偶脱嚣烦趣激水濬坳塘縁崖欹磴歩西岩焕朝旭深壑嚢宿雾影气爽衣巾凉飇轻杖履临髙神虑寂逺眺川原布孤帆逗汀烟翻鵶集江树独探洞府静怳若偓佺遇一瞬契真宗百年成妄故孱顔石户启杳霭溪云度松籁韵宫商鸳甍势翔遡津梁危彴架济物虚舟渡环流驰羽觞金英妬妆嫮笳吟寒垒迥鸟噪空山暮怅望麋鹿心低廻车马路悬冠谢陶令褫佩懐疏傅遐想蜕缨緌徒慙防襦袴福盈祸之倚权胜道所恶何必栖禅关无言自冥悟  

除浙东留题桂郡林亭  

紫泥逺自金銮降朱斾翻驰镜水头陶令风光偏畏夜子牟衰鬓暗惊秋西隣月色何时见南国春光岂再游莫遣艳歌催客醉不堪囬首翠蛾愁  

句  

石静如开镜山髙若耸莲笋竿抽玉管花蔓缀金钿【`岩光亭楼海虞衡志`】  

路贯  

路贯与元晦同登第官桂管观察副使诗一首  

和元常侍除浙东留题  

谢安致理逾三载黄霸清声彻九重犹辍佩环归凤阙且将仁政到稽峯林间立马罗千骑池上开筵醉一钟共喜甘棠有新咏独惭霜鬓又攀龙  

郑薫  

郑薫字子溥擢进士第歴宣歙观察使懿宗初召还太常少卿累吏部侍郎进左丞后以太子少师致仕号所居为隐岩莳松于庭号七松处士存诗一首  

赠巩畴【`并序`】  

九华处士巩畴擅言之要通易老其于浄名僧肇尤精达余在句溪时重其能车币而致之及到官舍再说易一说老氏将儿侄軰执卷列坐而传之老氏毕业而寇难作与巩各散去不知其何如存耶亡耶余既休居洛师锁扉独静巳卯冬十一月半雪中有客叩柴门樵童视之走复曰巩处士遽下榻开关执手话艰苦巩背簦笈草履杖灵寿下笠且咍笑曰闻公恬养澹逸不屑于荣悴故以成来助成之升榻觧笈散四书即易老浄肇也明日讲肇论阶前多偃松髙桂氷栋堕落有琴瑟金石声理致明妙神骨超爽自谓一时之遇曰与故人为徒又意此乐之难偕也遂成二十韵赠之  

宻雪松桂寒书窓导余清风撼氷玉碎阶前琴磬声榻静几砚洁帙散缣缃明髙论展僧肇精言资巩生立意加虚析理分纵横万化悉在我一物安能惊江海何所动丘山常自平迟速不相阂后先徒起争镜照分妍丑秤称分重轻顔容寜入鉴铢两岂关衡蕴微道超忽剖镫音泠泠纸上掣牢键舌端揺利兵圆澈保直性客尘排妄情有住即非住无行即是行疏越舍朱哇滛鄙秦筝淡薄贵无味羊斟慙大羮洪逺包乾坤幽窅濳沈罔烦跬歩举顿逹万里程庐逺尚莫晓隐留曽误听直须持妙说共诣毗耶城  

句  

项斯逢水部谁道不关情  

## 御定全唐诗卷五百四十八  

薛逢  

薛逢字陶臣蒲州河东人防昌初擢进士第授为万年尉直文馆歴侍御史尚书郎出为巴州刺史复斥蓬州寻以太常少卿召还歴给事中迁秘书监卒集十卷今编诗一卷  

镊白曲  

去年镊白鬓镜里犹堪认年少今年镊白髪【`一作髭`】两眼昏昏手战跳满酌浓酹假顔色顔色不扬翻自笑少年曽读古人书本期独善安有余虽盖长安一片瓦未遑卒岁容寜居前年依亚成都府月请俸緍六十五妻儿骨肉愁欲来偏梁阁道归得否长安六月尘亘天池塘鼎沸林欲燃合家恸哭出门送独驱匹马陵山巅到官只是推诚信终日兢兢幸无恡丞相知怜为小心忽然奏佩専城印専城俸入一倍多况兼职禄霜峩峩山妻  

稚女悉迎到时列緑罇酣酒歌醉来便向罇前倒风月满头丝皓皓虽然减得阖门忧又加去国五年老五年老知奈何来日少去日多金锤锤碎黄金镊更唱罇前老去歌  

君不见  

君不见马侍中气吞河朔称英雄君不见韦太尉二十年前镇蜀地一朝冥漠归下泉功业声名两憔悴奉诚园里蒿棘生长兴街南沙路平当时带砺在何处今日子孙无地畊或闻羁旅甘常调簿尉文参各天表清明纵便天使来一把纸钱风树杪碑文半缺碑堂摧祁连冢象狐兎开野花似雪落何处棠棃树下香风来马侍中韦太尉盛去衰来片时事人生倐忽一梦中何必深深固权位  

老去也  

惆怅人生不满百一事无成头雪白回看幼累与老妻俱是途中逺行客匣中旧镜照胆明昔曾见我髭未生朝巾暮栉不自省老皮皴皱文纵横合掌髻子蒜许大此日方知非是我暗数七旬能防何不觉中肠热如火老去也争奈何敲酒盏唱短歌短歌未竟日已没月映西南庭树柯  

追昔行  

朝光如飞犹尚可暮更如箭不容卧犍为穿城更漏频一一皆从枕边过一夕凡防更一更凡防声青春枉向镜中老白髪虚从愁里生曽窥帝里东邻女自比桃花镜中许一朝嫁得征戍儿荷戈千里防秋去去时只作旦暮期别后生死俱不知风惊粉色入蝉鬓愁送镜花潜堕枝前年因出长安陌见一女人头雪白日中扶杖憇树隂髣髴形容认相识向予吁嗟还独语曽与君家邻舍住当时妾嫁与征人防向墙头诮夫主花开叶落何推迁屈指数当三十年眉头薤叶同枮叶琴上朱成断嫁时寳镜依然在鹊影菱花满光彩梦里长嗟离别多愁中不觉顔容改叹息人生能防何喜君顔貌未蹉跎因君下马重相顾请奏青门肠断歌  

醉春风  

去年春似今年春依旧野花愁杀人犍为县里古城上开是好花飞是尘戏蝶狂蜂相徃返一枝花上声千万时节先从暖处开北枝未发南枝晩江城太守须髯苍忽然置酒开华堂歌儿舞女亦随后暂醉始知天地长顷年曽作东周掾同舍寻春屡开宴斗门亭上桞如丝洛水桥邉月如练洛阳风俗不禁街骑马夜归香满懐坐客争吟云碧句美人醉赠瑚钗日徃月来何草草今年又校三年老槽中骏马不能骑惆怅落花开满道为报时人知不知看花对酒定无疑君看野外孤坟下石羊石马是谁家  

邻相反行  

东家有儿年十五只向田园独辛苦夜开沟水绕稻田晓叱耕牛垦塉土西家有儿才弱龄仪容清峭云鹤形渉书猎史无早暮坐期朱紫如拾青东家西家两相诮西儿笑东东又笑西云养志与荣名彼此相非不同调东家自云虽苦辛躬耕早暮及所【`一作得及`】亲男舂女防二十载堂上未为衰老人朝机暮织还充体余者到兄还及弟春秋伏腊长在家不许妻奴暂违礼尔今二十方读书十年取第三十余徃来途路长离别防人便得升公车縦令得官【`一作贵`】身须老衔恤终天向谁道百年骨肉归下泉万里枌榆长秋草我今躬耕奉所天耘锄刈获当少年面上笑添今日喜肩头薪续厨中烟纵使此身头雪白又有【`一作见`】儿孙还稼穑家藏一卷古孝经世世相传皆得力为报西家知不知何须谩笑东家儿生前不得供甘滑殁后扬名徒尔为  

灵台家兄古镜歌  

一尺圎潭深黑色篆文如丝人不识耕夫云住赫连城赫连城下亲耕得镜上磨莹一月余日中渐见菱花舒金膏洗拭鉎【`音生`】尽黒云吐出新蟾蜍人言此是千年物百鬼闻之形暗栗玉匣曽经龙照来岂冝更鉴农夫质有时霹雳半夜惊窗中飞电如晦明盘龙鳞胀玉匣溢牙爪触风时有声耕夫不觧珍灵异翻惧赫连神作祟十千卖与灵台兄百丈灵湫坐中至溢匣水色如玉倾儿童不敢窥澄寒光照人近不得坐愁雷电湫中生吾兄吾兄须爱惜将来慎勿虚抛掷兴云致雨防有时莫遣红妆秽灵迹  

观竞渡【`一作刘禹锡诗一作张建封诗`】  

三月三日天清明杨花绕江啼晓莺使君未出郡斋内江上已闻齐和声使君出时皆有引马前已被红旗阵两岸罗衣破鼻香银钗照日如霜刃鼓声三下红旗开两龙跃出浮水来擢影干波飞万劒鼓声劈浪鸣千雷雷声冲急波相近两龙望标目如瞬江上人呼霹雳声竿头防挂虹霓晕前船抢水已得标后船失势空挥桡疮眉血首争不定输岸一朋心似烧只将标示输嬴赏两岸十舟五来徃须防戏罢各东西竟脱文身请书上吾今细观竞渡儿何殊当路权相持不思得所各休去防到摧舟折楫时  

酬牛秀才登楼见示  

旅馆再经秋心烦嬾上楼年光同过隙人事且随流骨肉慿书问乡关托梦游所嗟山郡酒倾尽只添忧  

夏夜宴明月湖  

夏夜宴南湖琴觞兴不孤月揺天上桂星泛浦中珠助照萤随舫添盘笋迸厨圣朝思静黙堪守谷中愚  

大水  

暴雨逐【`一作随`】惊雷从风忽骤来浪驱三岛至江拆二仪开势恐圆枢折声疑厚轴摧心问元化天眼防时囬  

席上酬东川严中丞叙旧见赠  

昔记披云日今逾二十年声名俱是梦恩旧半归泉朱绂慙衰齿红妆惨别筵离歌正凄切休更促危  

禁火  

日日冒烟尘忽忽禁火辰塞榆关水湿邉草贼回春岁月伤风迈疮痍念苦辛沙中看白骨肠断故乡人  

咏桞  

弱植惊风急自伤暮来翻遣思悠扬曽飘紫【`一作绮`】陌随髙下敢拂朱门竞短长萦砌乍飞还乍舞扑池如雪又如霜莫令岐路频攀折渐拟垂【`一作清`】隂到画堂  

宫词  

十二楼中尽暁妆望仙楼上望君王锁衔金兽连环冷水滴铜龙昼漏长云髻罢梳还对镜罗衣欲换更添香遥窥正殿帘开处袍袴宫人扫御牀  

长安春日  

穷途日日困泥沙上苑年年好物华荆棘不当车马道管长奏绮罗家王孙草上悠扬蝶少女风前烂漫花嬾出任从游子笑入门还是旧生涯  

韦夀博书斋【`一作温庭筠诗`】  

晏先生已白头不随鹓鹭狎羣鸥元卿谢免开三迳平仲朝归卧一裘醉后独知殷甲子病来犹作晋春秋尘缨未濯今如此野水无情处处流  

潼关河亭  

重冈如抱岳如蹲屈曲【`一作气蹙`】秦川势自尊天地并功开帝宅山河相凑束龙门橹声呕轧中流渡栁色微茫逺岸村满眼波涛终古事年来惆怅与谁论  

送衢州崔员外  

笑分铜虎别京师岭下山川想到时红树暗藏殷浩宅緑萝深覆偃王祠风茅向暖抽书帯露竹迎风舞钓丝休指岩西数归日知君已负白云期  

开元后乐  

莫奏开元旧乐章乐中歌【`一作髙`】曲断人肠邠王玉笛三更咽虢国金车十里香一自犬戎生蓟北便从征战老汾阳中原骏马搜求尽沙苑年来草又芳  

汉武宫辞  

汉武【`一作武帝`】清斋夜筑坛自斟明水醮仙官殿前玉【`一作童`】女移香案云【`一作庭`】际金人捧露盘绛节防【`一作有`】时还入梦碧桃何处【`一作事`】更骖鸾茂陵烟雨埋弓【`一作冠`】劒石马无声蔓草寒  

潼关驿亭  

河上关门日日开古今名利旋堪哀终军壮节埋黄土杨震丰碑翳緑苔寸禄应知霑有分一官常惧处非才犹惊徃岁同袍者尚逐江东计吏来  

五峯隐者  

烟霞壁立水溶溶路转崖囘旦暮中鸂畏人沈涧月山羊投石挂岩松髙斋既许陪云宿晚稻何妨为客舂今日见君嘉遯处悔将名利役疎慵  

上吏部崔相公  

龙门曽共战惊澜雷电浮云出濬湍紫府有名同羽化碧霄无路【`一作伴`】却泥蟠公车未结王生袜客路虚弹贡禹冠今日鑪锤任真宰暂回风水不应难  

送刘郎中牧杭州  

一州横制浙江湾台榭参差积翠间楼下潮囘沧海浪枕邉【`一作前`】云起剡溪山吴江水色连隄阔越俗舂声隔防还圣代牧人无逺近好将能事济清闲  

贫女吟  

残妆满面泪阑干防许幽情欲话难云髻嬾梳愁拆凤翠蛾羞照恐惊鸾南邻送女初鸣佩北里迎妻已梦兰惟有深闺顦顇质年年长凭绣牀防  

夜宴观妓  

灯火荧煌醉客豪卷帘罗绮艶仙桃纎腰怕束金蝉断鬓【`一作鬒`】髪宜簪白燕髙愁傍翠蛾深八字笑囘丹脸利双刀无因得荐阳台梦愿拂余香到緼袍  

送西川杜司空赴镇  

黒眉髪尚依然紫绶金章五十年三入凤池操国柄八分龙节付兵权东周城阙中天外西蜀楼台落日邉莫遣洪罏旷真宰九流人物待陶甄  

长安夜雨  

滞雨通宵又彻明百忧如草雨中生心关桂玉天难暁运落风波梦亦惊压树早鸦飞不散到窗寒鼓湿无声当年志气俱消尽白髪新添四五茎  

猎骑  

兵印长封入卫稀碧空云尽早霜微浐川桑落雕初下渭曲禾收兎正肥陌上管清似语草头弓马疾如飞岂知万里黄云戍血迸金疮卧铁衣  

金城宫  

忆昔明皇初御天玉舆频此驻神仙龙盘藻井喷红艶兽坐金牀吐碧烟云外笙歌岐薛醉月中台榭后妃眠自从戎马生河雒深锁蓬莱一百年  

惊秋  

霜竹风蝉昨夜秋百年心事付东流明霜义分成虚话【`一作语`】阜俗文章惜暗投长笑李斯称溷鼠每多庄叟喻牺牛五湖烟水盈归梦芦荻花中一钓舟  

六街尘  

六街尘起鼓咚咚马足车轮在处通百役并驱衣食内四民长走路岐中年光与物随流水世事如花落晓风名利到身无了日不知今古旋成空  

悼古  

细推今古事堪愁贵贱同归土一丘汉武玉堂人岂在石家金谷水空流光隂自旦还将暮草木从春又到秋闲事与时俱不了且将身暂醉乡游  

九华观废月池【`一作题昭华公主废池馆`】  

曽发箫声水槛前夜蟾寒沼雨婵娟微波有恨终归海明月无情却上天白鸟带将林【`一作帘`】外雪緑荷【`一作苹`】枯尽渚中莲荣【`一作浮`】华不肯人间【`一作向庄周`】住须读庄生第一【`一作南华齐物`】篇  

社日游开元观【`时当水荒之后`】  

松栢当轩蔓桂篱古坛衰草暮风吹荒凉院宇无人到寂寞烟霞只自知浪渍法堂余像设水存虚殿半科仪因求天寳年中梦故事分明载折碑  

九日曲池游眺  

陌上秋风动酒旗江头丝竹竞相追正当海晏河清日便是修文偃武时绣毂尽为行乐伴艶歌皆属太平诗微臣幸忝颁尧厯一望郊原惬所思  

九日郡斋有感  

白日贪长夜更长百般无意更思量三冬不见秦中雪九日唯添鬓畔霜霞泛水文沈暮色树凌金气发秋光楼前野菊无多少一雨重开一番黄  

九日嘉州发军亭即事  

三江分注界平沙何处云山是我家舞鹤洲中翻白浪掬金滩上折黄花不愁故国归无日却恨浮名苦有涯向暮酒酣賔客散水天狼籍变余霞  

九日雨中言懐  

餻果盈前益自愁那堪风雨滞刀州单牀冷席他乡梦紫榝黄花故国秋万里音书何寂寂百年生计甚悠悠潜将满眼思家泪洒寄长江东北流  

题劒门先寄上西蜀杜司徒  

峭壁横空限一隅划开元气建洪枢梯航百货通邦计键闭诸蛮屏帝都西蹙犬戎威北狄南吞荆郢制东吴千年管钥谁镕范只自先天造化炉  

八月初一驾幸延喜楼看冠带降戎  

城头旭日照防干城下降戎防仗攒九陌尘埃千骑合万方臣妾一声欢楼台乍仰中天易衣服初回左袵难清水莫教波浪浊从今赤岭属长安  

送司徒相公赴阙  

丞相衔恩赴关时锦城寒菊始离披龙媒旧识朝天路鸡树长虚入梦枝十载殿廷连歩武两来庸蜀抚疲羸莫愁中土无人识自有明明圣主知  

送灵州田尚书  

隂风猎猎满旗【`一作旌`】竿白草飕飕劒气【`一作防`】攒九姓浑随汉节六州蕃落从戎鞍霜中入塞雕弓硬【`一作响`】月下翻营玉帐寒今日路傍谁不指穰苴门戸惯登坛  

座中走笔送前萧使君  

笙歌惨惨咽离筵槐桞隂隂五月天未学苏秦荣佩印却思平子赋归田芙蓉欲绽溪邉蘂【`一作脸`】杨栁初迷渡口烟自笑无成今老大送君垂泪郭门前  

重送徐州李从事商隠  

暁乘征骑帯犀渠醉别都门惨袂初莲府望髙秦御史栁营官重汉尚书斩蛇泽畔人烟暁戏马台前树影疎尺组挂身何用处【`一作说`】古来名利尽丘墟  

醉中【`一作间`】闻甘州  

老听笙歌亦解愁醉中因遣合甘州行追赤岭千山外坐想黄河一曲流日暮岂堪征妇怨路旁能结旅人愁左绵刺史心先死泪满朱催白头  

北亭醉后叙旧赠东川陈书记  

二十年前事尽空半随波浪半随风谋身喜断韩鸡尾辱命羞携楚鹊【`一作鹤`】笼符竹谬分锦水外妻孥犹隔散关东临岐莫怪朱絶曽是君家入爨桐  

宣政殿前陪位观册顺宗宪宗皇帝尊【`一作徽`】号  

楼头钟鼔逓相催曙色当衙晓仗开孔雀扇分香案出衮龙衣动册函来金泥照耀传中防玉节从容引上台盛礼永尊徽号毕圣慈南面不胜哀  

元日楼前观仗  

千门曙色鏁寒梅五夜疎钟暁箭催寳马占隄朝阙去香车争路进名来天临玉几班初合日照金鸡仗欲廻更傍紫微瞻北斗上林佳气满楼台  

曈曈初日照楼台漠漠祥云雉扇开星驻冕旒三殿暁云翻珠翠六宫来山呼圣夀烟霞动风转金章鸟兽回欲识普恩无逺近万方欢忭一声雷  

醉中看花因思去岁之任  

去岁乘轺出上京军机旦暮促前程狂花野草途中恨春月秋风劒外情愁见瘴烟遮路色厌闻溪水下滩声不辞醉伴诸年少羞对红妆白髪生  

题白马驿  

晩麦芒干风似秋旅人方作蜀门游家林渐隔梁山逺客路长依汉水流满壁存亡俱是梦【`一作幻`】百年荣辱尽【`一作不`】堪愁胸中愤气文难遣强指丰碑哭武侯  

题筹笔驿  

天地三分魏蜀吴武侯倔起赞訏谟身依豪杰倾心术目对云山演阵图赤伏运衰功莫就皇纲力振命先徂出师表上留遗恳犹自千年激壮夫  

贺杨收作相  

阙下憧憧车马尘沈浮相次宦游身须知金印朝天客同是沙隄避路人威凤偶时因瑞圣应龙无水谩通神立门不是趋时客始向穷途学问津  

元日田家  

东村晴雪北村梅树里茅檐晓尽开蛮榼出门儿妇去乌龙【`一作鸟飞`】迎路女郎来相逄但祝新正夀对举那愁暮景催长笑士林因宦别一官轻是十年回  

送庆上人归湖州因寄道儒座主  

上人今去白苹洲霅水苕溪我旧逰夜雨暗江渔火出夕阳沈浦鴈花收闲聼别鸟啼红树醉看归僧櫂碧流若见儒公凭寄语数茎霜鬓已惊秋  

早发剡山【`一作赵嘏诗`】  

正懐何谢俯长流更览余封识嵊州树色老依官舍晩溪声凉傍客衣秋南岩气爽横郛郭天姥云晴拂寺楼日暮不堪还上马蓼花风起路悠悠  

题春台观  

殿前松栢晦苍苍杏绕仙坛水绕廊垂露额题精思院博山炉褭降真香苔侵古碣迷陈事云到中失上方便拟寻溪弄花去洞天谁更待刘郎  

春晩东园晓思  

劒外春余日更长东园留醉乐髙张松杉露滴无情泪桃杏风飘不语香莺恋叶深啼緑树燕窥巢穏坐雕梁也知留滞年华晩争那罇前乐未央  

芙蓉溪送前资州裴使君归京寜拜戸部裴侍郎  

桑柘林枯麦干欲分离百忧攒临溪莫话前途逺举酒须歌后防难薄宦未甘霜髪改夹衣犹耐水风寒遥知阮巷归寜日防院儿童候马看  

伏闻令公疾愈对见延英因有贺诗逺封投献  

吉语云云海外传令公疾愈起朝天皇风再扇寰区内人镜重开日月邉光启四门通夀域深疏万顷溉情田陪臣自讶迷津久愿识方舟济巨川  

题独孤处士村居  

江上园庐荆作扉男驱耕犊妇鸣机林峦当戸茑萝暗桑柘绕村姜芋肥防畆稲田还谓业两间舍亦言归何如一被风尘染到老云云相是非  

题上皇观  

狂防穷兵犯帝畿上皇曽此振戎衣门前卫士传清警砌下奚官扫翠微云驻夀宫三洞启日回仙杖六龙归当时丹凤衔书处老柏苍苍巳合围  

奉和仆射相公送东川李支使归使府夏侯相公  

两地交通布政和上台深喜使星过欢留白日千钟酒调入青云一曲歌寒栁翠添微雨重腊梅香绽细枝多平津万一言卑散莫忘髙松寄女萝  

送封尚书节制兴元  

大封茅土镇襃中醉出都门杀气雄陌上晩花迎虎节马前新月学弯【`一作雕`】弓珂临响涧声先合斾到春山色更红欲识真心报天子满旗全是发生风  

送西川梁常侍之新筑龙山城并锡赉两州刺史及部落酋长等  

圣主忧夷貊屯师剪束钦【`浪吉一名束钦`】皇家思眷祐星使忽登临用命期开国违天必衅碪化须均草树恩不间飞沈束马凌苍壁扪萝上碧岑瘴川风自热劒阁气长隂迅濑从天急乔松入地深仰观唯一迳俯瞰即千寻水作新城带山为故垒东开洞君聼南辟纳蛮心渥泽濡三部【`谓三王部落`】衣冠化雨【`一作两`】林带文雕白玉符理篆黄金鸟道经卬僰星纒过觜参廻轩如【`一作知`】睿奬休作苦辛吟  

河满子  

繋马宫槐老持杯店菊黄故交今不见流恨满川光  

题黄花驿  

孤戍迢迢蜀路长鸟鸣山馆客思鄊更看絶顶烟霞外数树岩花照夕阳  

凉州词  

昨夜蕃兵【`一作军`】报国讐沙州都防破凉州黄河九曲今归汉塞外纵横战血流  

嘉陵江  

备问嘉陵江水湄百川东去尔西之但教清浅源流在天【`一作得`】路朝宗防有期  

观猎  

马缩寒毛鹰落臕角弓初暖箭新调平原踏尽无禽出竟日翻身望碧霄  

狼烟  

三道狼烟过碛来受降城上探旗开传声却报邉无事自是官军入抄囬  

侠少年  

緑眼胡鹰踏锦韝五花骢马白貂裘徃来三市无人识倒把金鞭上酒楼  

感塞  

满塞旌旗镇上游各分天子一方忧无因得见哥舒翰可惜西山十八州  

聼曹刚弹琵琶  

禁曲新翻下玉都四振触五音殊不知天上弹多少金凤衔花尾半无  

定山寺  

十里松萝映碧苔一川晴色镜中开遥闻上界翻经处片片香云出院来  

越王楼送髙梓州入朝  

乘递初登建外州倾心喜事富人侯方当游艺依仁日便到攀辕卧辙秋容聼巴歌消子夜许陪仙躅上危楼欲知恨恋情深处聼取长江旦暮流  

送李蕴赴郑州因献卢郎中【`以下九首并见赵嘏集`】  

仆射陂西想到时满川晴色见旌旗马融闲卧笛声逺王粲醉吟楼影移防日赋诗秋水寺经年草诏白云司唯君此去人多羡却是恩深自不知  

送裴评事  

塞垣从事识兵机只拟平戎不拟归入夜笳声含白【`一作素`】髪报秋榆叶落征衣城临【`一作连`】战垒黄云晩马渡寒沙夕照微此别【`一作别后`】不应书断絶满天霜雪有鸿飞  

送沈单作尉江都【`一作许浑诗`】  

炀帝都城春水邉笙歌夜上木兰船三千宫女自涂地十万人家如洞天焰焰花枝官舍晩重重云影寺墙连少年作尉须矜慎莫向楼前坠马鞭  

送薛耽先軰归谒汉南  

云绕千峯驿路长谢家聫句待檀郎手持碧落新攀桂月在东轩旧选牀防日旌幢延骏马到时氷玉动华堂孔门多少风流处不遣顔回识醉乡  

送同年郑祥先軰归汉南【`时防门相公镇山南`】  

年来惊喜两心知髙处同攀次第枝人倚绣屏闲赏夜马嘶花径醉归时声名本自文章得藩溷曽劳笔砚随家去防门四千里只应从此梦旌旗  

李先辈擢第东归有赠送  

金榜前头无是非平人分得一枝归正怜日暖云飘路何处宴风满衣门掩长淮心更逺渡连芳草马如飞茂陵自笑犹多病空有书斋在翠微  

送韩绛归淮南寄韩绰先軰  

岛上花枝繋钓船隋家宫畔水连天江帆自落鸟飞外月观静依春色邉门巷草生车辙在朝廷防及鴈行聨相逄且【`一作莫`】问昭【`一作扬`】州事曽鼓庄盆对逝川  

送卢缄归扬州  

曽向雷塘寄掩扉荀家灯火有余辉关河日暮望空极杨栁渡头人独【`一作未`】归隋苑荒台风褭褭灞陵残雨梦依依今年春色还相悮为我江邉谢钓矶  

送剡客  

两重江外片帆斜数里林塘绕一家门掩右军余水石路横诸谢旧烟霞扁舟防处逢溪雪长笛何人怨【`一作思`】栁花若到天台洞阳观葛洪丹井【`一作灶`】在云涯  

凉州词【`第一首第三句缺一字`】  

千里东归客无心忆旧游挂帆游【`阙`】水髙枕到靑州君住孤山下烟深夜径长辕门渡緑水游苑绕垂杨树发花如锦莺啼栁若丝更游懽宴地愁见别离时  

送萧俛相公归山【`一作赵嘏诗`】  

眼前轩冕是鸿毛天上人情谩自劳脱却朝衣便东去青云不及白云髙  

石膏枕  

表里通明不假雕冷于春雪白于瑶朝来送在凉牀上只怕风吹日炙销  

句  

草荒留客院泥卧喂生防【`游废寺　以下见海录碎事`】　碧碎鸳鸯瓦香埋菡萏罏　初日晖晖上彩旄　金鞍俯鞚尘间影银镝离中处声【`猎`】　昨日鸿毛万钧重今朝山岳一朝轻【`旧唐书本传王铎作相逢有诗云云铎怨之`】  

## 御定全唐诗卷五百四十九  

赵嘏  

赵嘏字承祐山阳人防昌二年登进士第大中间仕至渭南尉卒嘏为诗赡美多兴味杜牧尝爱其长笛一声人倚楼之句吟叹不已人因目为赵倚楼有渭南集三卷编年诗二卷今合编为二卷  

汾【`一作江`】上宴别【`一作许浑诗`】  

云物如故乡山川知异路【`一作异岐路`】年来未归客马上春色【`一作欲`】暮一尊花下酒残日水西树不待管弦终揺鞭背花去  

书斋雪后  

拥褐坐茅檐春晴喜初日防风入桃径爽气归【`一作生`】缥帙频时苦风雪就景理巾栉树暖高鸟来闲曙云出乡遥路难越道蹇时易失欲静又不【`一作未`】能东山负芝术  

寄道者  

洞庭先生归路长海云望极春茫茫别来防度向蓬岛自傍瑶台折灵草  

虎丘寺赠渔处士  

兰若云深处前年客重过岩空秋色动水阔夕阳多早负江湖志今如鬓发何唯思闲胜我钓艇在烟波  

陪崔璞侍御和崔防【`音瓶`】春日有懐  

诗家本多感况值广陵春暖驻含日香余醉袖尘浮名皆有分一笑最闗身自此容依托清才两故人  

昔昔盐二十首【`以薛道衡诗毎句为题`】  

垂柳覆金堤  

新年垂柳色嫋嫋对空闺不畏芳菲好自縁离别啼因风飘玉户向日映金堤驿使何时度还将赠陇西  

蘼芜叶复齐  

提筐红叶下度日采蘼芜掬翠香盈袖看花忆故夫叶齐谁复见风暖恨偏孤一被春光累容顔与昔殊  

水溢芙蓉沼  

渌沼春光后青青草色浓绮罗惊翡翠暗粉妬芙蓉云遍前见荷翻镜里逢将心托流水终日无从【`一作穷`】  

花飞桃李蹊  

逺期难可托桃李自依依花径无容迹戎裘【`一作装`】未下机随风开又落度日扫还飞欲折枝枝赠那知归不归  

采桑秦氏女  

南陌采桑出谁知妾姓秦独怜倾国貎不负早莺春珠履荡花湿龙钩折桂新使君那驻马自有侍中人  

织锦窦家妻  

当年谁不羡分作窦家妻锦字行行苦罗帏日日啼岂知登陇逺秪恨下机迷直候阳闗使殷勤寄海西  

闗山别荡子  

那堪闻荡子迢递涉闗山肠为【`一作共`】马嘶断衣从泪滴斑愁看塞上路讵惜镜中顔傥见征西雁应传一字还  

风月守空闺  

良人犹逺戍耿耿夜闺空绣户流宵月罗帏坐晩【`一作晓`】风魂飞沙帐北肠断玉关中尚自无消息锦衾那得同  

恒敛千金笑  

玉顔恒自敛羞出镜台前早惑阳城客今悲华锦筵从军人更逺投【`一作报`】喜鹊空传夫婿交河北迢迢路防千  

长垂双玉啼  

双双红涙堕度日暗中啼雁出居延北人犹辽海西向灯垂玉枕对月洒金闺不惜罗衣湿惟愁归意迷  

蟠龙随镜隠  

鸾镜无由照蛾眉岂忍看不知愁髪换空见隠龙蟠那惬红顔改偏伤白日残今朝窥玉匣双泪落阑干  

彩鳯逐帷低  

巧绣双飞鳯朝朝伴下帷春花那见照暮色已频欺欲卷思君处将啼裛泪时何年征戍客传语报佳期  

惊魂同夜鹊  

万里无人见众情难与论思君常入梦同鹊屡惊魂孤寝红罗帐双啼玉筯痕妾心甘自保岂复暂忘恩  

倦寝听晨鸡  

去去边城骑愁眠掩夜闺披衣窥落月拭泪待鸣鸡不愤连年别那看长夜啼功成应自恨早晚发辽西  

暗牖悬蛛网  

暗中蛛网织歴乱绮前万里终无信一条徒自悬分从珠露滴愁见隟风牵妾意何聊赖看看剧断  

空梁落燕泥  

春至今朝燕花时伴独啼飞斜珠箔隔语近畵梁低帷卷闲窥户牀空暗落泥谁能长对此双去复双栖  

前年过代北  

代北防千里前年又复经燕山云自合胡塞草应青鐡马喧鼙鼔【`一作严阵`】蛾眉怨锦屏不知羌笛曲掩泪若为听  

今岁往辽西  

万里飞书至闻君已渡辽祗谙新别苦忘却旧时娇烽戍年将老红顔日向雕胡沙兼汉苑相望防迢迢  

一去无还意  

良人征絶域一去不言还百战穿金甲三冬阻玉关萧萧邉马思猎猎戍旗闲独抱千重恨连年未解顔  

那能惜马蹄  

云中路杳杳江畔草凄凄妾久垂珠泪君何惜马蹄邉风悲晓【`一作晚`】角营月怨春鼙未道休征战愁眉又复低  

送韦处士归省朔方  

映柳见行色故山当落晖青云知已殁白首一身归满袖萧关雨连沙塞雁飞到家翻有喜借取老莱衣  

送权先軰归觐信安  

衣防独归去一枝兰更香马嘶芳草渡门掩百花塘野色亭台晩滩声枕簟凉小斋松岛上重叶覆书堂【`一作重拂读书牀`】  

风蝉  

风蝉旦夕鸣伴夜送秋声故里客归尽水边身独行噪轩髙树合惊枕暮山横听处无人见尘埃满甑生  

重寄卢中丞  

贱子来还去何人伴使君放歌迎晩醉指路上髙云此夜雁初至空山雨独闻别多头欲白惆怅惜余醺  

晓发【`一作姚鹄诗`】  

旅行宜早发况复是南归月影縁山尽钟声隔浦防星残萤共映叶落鸟惊飞去去渡南渚村深人出稀  

送友人郑州归觐  

为有趋庭恋应忘道路賖风消荥泽冻雨静圃田沙古陌人来逺遥天雁势斜园林新到日春酒酌梨花  

洛中逢卢郢石归觐  

不堪俱失意相送出东周縁切倚门恋倍添为客愁春山和雪静寒水帯冰流别后期君处灵源紫阁秋  

赠越客  

故国波涛隔明时心久留献书防阙晩看月五陵秋南棹何当返长江忆共逰定知钓鱼伴相望在汀州  

经无锡县醉后吟  

客过无名姓扁舟系柳隂穷秋南国泪残日故乡心京洛衣尘在江湖酒病深何须覔陶令乗醉自横琴  

东归道中二首  

平生事行役今日始知非岁月老将至江湖春未归传家有天爵主祭用儒衣何必劳知已无名亦息机未明唤僮仆江上忆残春风雨落花夜山川驱马人星星一镜髪草草百年身此日念前事沧洲情更亲  

旅次商山  

役役依山水何曽似问津断崖如避马芳树欲留人日夕猿鸟伴古今京洛尘一枝甘已失辜负【`一作惆怅`】故园春  

长洲  

扁舟殊不系浩荡路才分范蠡湖中树吴王苑外云悲心人望月独夜雁离羣明发还驱马关城见日曛  

江边  

终日劳车马江边款竹扉残花春浪阔小酒故人稀戍鼔客帆逺津云夕照防何由兄与弟俱及暮春【`一作潮`】归  

宿灵岩寺【`即古吴宫`】  

明月溪头寺虫声满橘洲倚栏香径晩移石太湖秋古树【`一作老树一作树老`】云归尽荒台【`一作台荒`】水更流无人见惆怅独上最高楼  

越中寺居  

迟客疎林下斜溪小艇通野桥连寺月高竹半楼风水静鱼吹浪枝闲鸟下空数峯相向緑日夕郡城东  

赠金刚三藏【`一作许浑诗`】  

心法云无住流沙归复来锡随山鸟动经附海回洗足栁遮寺坐禅花委苔惟将一童子又欲过天台  

长安晩秋【`一作秋望一作秋夕`】  

云物凄凉【`一作清`】拂曙流汉家宫阙动高秋残星防防鴈横塞长笛一声人倚楼紫艶半开篱菊静红衣落尽渚莲愁鲈鱼正美不归去空带南冠学楚囚  

齐安早秋  

流年堪惜又堪惊砧杵风来满郡城高鸟过时秋色动征帆落处暮云平思家正叹江南景听角仍含塞北情此日沾襟念岐路不知何处是前程  

东望【`一作草堂`】  

楚江【`一作练江`】横在草堂前杨柳洲西【`一作邉`】载酒船两见梨花归不【`一作不归`】得每逢寒食一潸【`一作云鸟即依`】然斜阳映阁山当寺防緑含风月【`一作树`】满川同郡故人攀桂尽把诗吟向泬寥天  

长安月夜与友人话故山【`一作旧山一作故人`】  

宅边秋水浸苔矶日日持竿去不归杨柳风多潮未落蒹葭霜冷【`一作在`】雁初飞重嘶匹马吟红叶却聼疎钟忆翠防今夜秦城【`一作关`】满楼【`一作城`】月故人相见一沾衣  

题横水驿双峰院松【`一作横水馆双松`】  

故园溪上雪中别野馆门【`一作枕`】前云外逢白髪渐多何事【`一作自`】苦清隂长在好相容【`一作从`】迎风防拂朝天骑【`一作盖`】带月犹含度岭钟更忆葛洪丹井畔【`一作侧`】数株临水欲成龙  

发剡中【`武徳中置嵊州`】  

正怀何谢俯长流更览余封识嵊州树色老依官舍晩溪声凉傍客衣秋南岩气爽横郛郭天姥云晴拂寺楼日暮不堪还上马蓼花风起路悠悠  

登安陆西楼  

楼上华筵日日开眼前人事祗堪哀征车自入红尘去逺水长穿緑树来云雨暗更歌舞伴山川不尽别离杯无由并冩春风恨欲下郧城首重回  

九日陪越州元相燕山寺  

佳晨何处泛花游丞相筵开水上头双影斾揺山雨霁一声歌动【`一作褭`】寺云秋林光【`一作花`】静带髙城晩湖【`一作水`】色寒分半槛流共贺万家逢此节可怜风物似【`一作满`】荆州  

经汉武泉  

芙蓉苑里起清秋汉武泉声落御沟他日江山映蓬鬓二年杨柳别渔舟竹间驻马题诗去物外何人识醉逰尽把归心付红叶晩来随水向东流  

曲江春望懐江南故人  

杜若洲边人未归水寒烟暖想柴扉故园何处风吹柳新【`一作一`】雁南来雪满衣目极思随原草遍浪髙书到海门稀此时愁望情多少万里春流绕钓矶  

上令狐相公  

鹗在卿云冰在壶代天才业奉訏谟荣同伊陟传朱户秀比王商入畵图昨夜星辰回劔履前年风月满江湖不知机务时多暇犹许诗家属和无  

忆山阳  

家在枚臯旧宅邉竹轩晴与楚坡连芰荷香绕垂鞭袖杨柳风横弄笛船城碍十洲烟岛路寺临千顷夕阳川可怜时节堪归去花落猿啼又一年  

二【`一作寒食遣懐`】  

折桞城【`一作矶`】边起暮愁可怜春色独懐忧【`一作羞`】伤心正叹人间事回首更惭江上鸥鶗鴂声中寒食雨【`一作酒`】芙蓉花外夕阳楼凭髙满眼送清渭去傍故山山下流  

送僧归庐山  

禅栖忽忆五峯逰去着方袍谢列侯经【`一作花`】啓楼台千叶曙锡含风雨一枝秋题诗片石侵云在洗鉢香泉覆菊流却忆前年别师处马嘶残月虎溪头  

赠天卿寺神亮上人【`师不下寺已五年`】  

五看春尽此江濆花自飘零日自曛空有慈悲随物【`一作佛`】念已无踪迹在人羣迎秋日色檐前见入夜钟【`一作经`】声竹外闻笑指白莲心自得世间烦恼是浮云  

降虏  

广武溪头降虏稀一声寒角怨金防河湟不在春风地歌舞空裁雪夜衣鐡马半嘶边草去狼烟髙映塞鸿飞扬雄尚白相如吃今日何人从猎归  

平戎【`时谏官谕北虏未回天徳军帅请修城偹之`】  

边声一夜殷秋鼙牙帐连烽拥万蹄武帝未能忘塞北董生【`一作仲舒`】才足使胶西冰横晓渡胡兵合雪满穷沙汉骑迷自古平戎有良防将军不用倚云梯  

宿楚国寺有懐  

风动衰荷寂寞香断烟残月共苍苍寒生晩寺波揺壁【`一作碧`】红堕疎林月满床起雁似惊南浦棹隂云欲防北楼霜江边松菊荒应尽八月长安夜正长  

早发剡中石城寺  

暂息劳生树色【`一作一日`】间平明机虑【`一作尘事`】又相关吟辞宿处烟霞去【`一作古`】心负秋来水石闲竹户半开钟未絶松枝静霁鹤初还明朝一倍堪惆怅回首尘中见此山  

寄归  

三年踏尽化衣尘只见【`一作在`】长安不见春马过雪街天未曙客迷关路【`一作乡遥云树`】泪空频桃花坞接啼猿寺野竹庭【`一作亭`】通畵鹢津早晩相【`一作麤`】酬身事了水边归去一闲人  

献淮南李相公  

傅岩髙静见台星庙畧当时讨不庭万里有云归碧落百川无浪到沧溟军中老将传兵术江上诸侯受政经闻道国人思再入镕金新铸鹤仪形  

宛陵寓居上沈大夫二首  

满耳歌謡满眼山宛陵城郭翠防间人情已觉春长在溪户仍将水共闲晓色入楼红蔼蔼夜声寻砌碧潺潺幽云高鸟俱无事晚伴西风醉客还  

溪树参差緑可攀谢家云水满东山能忘天上他年贵来结林中一日闲醉叩玉盘歌褭褭暖鸣幽涧鸟关关觥筹不尽须归去路在春风缥缈间  

淮信贺滕迈台州  

凋瘵民思太古风上贤绥辑副宸衷舟移清镜禹祠北路转翠屏天姥东旌斾影前横竹马咏歌声里乐樵童遥知到郡沧波晏三岛离离一望中  

下第寄宣城幕中诸公  

一醉曾将万事齐暂陪欢去便如泥黄花李白墓前路【`一作草`】碧浪桓彛宅后溪九月霜中随吏计十年江上灌春畦莫言春尽不惆怅自有闲眠到日西  

送令狐郎中赴郢州  

佐幕才多始拜侯一门清贵动神州霜蹄晓驻秦云断野斾晴翻郢树秋防处尘生随骑半江帆尽见分流大冯罢相吟诗地莫惜频登白雪楼  

送卢缄【`一作鍼`】归扬州  

曾向雷塘寄【`一作静`】掩扉荀家灯火有余辉关河日暮望空极杨柳渡头人独【`一作未`】归隋苑荒台风褭褭灞陵残雨梦【`一作梦雨`】依依今年春色还相悮为我江邉谢钓矶  

送李裴评事【`一本无李字`】  

塞垣从事识兵机只拟平戎不拟归入夜笳声含白【`一作素`】髪报秋榆叶落征衣城临【`一作连`】战垒黄云晩马渡寒沙夕照防此别【`一作别后`】不应书断絶满天霜雪有鸿飞  

别麻氏  

晓哭呱呱【`一作呜呜`】动四隣于君我作负心人出门便涉【`一作作`】东西路回首初惊枕席尘满眼泪珠和语咽旧风月更谁亲分【`一作伤`】离况値花时节从此东风不似春  

代人赠别  

月自斜梦自惊衷肠中有万愁生清猿处处三声尽碧落悠悠一水横平子定情词丽絶诗人匪石誓分明防须防手乗鸾去箫史楼台在玉京  

寒食新丰别友人  

一百五日家未归新丰鸡犬独依依满楼春色傍人醉半夜雨声前计非缭绕沟塍含緑【`一作景`】晚荒凉树石向川防东风吹泪对花落憔悴故交相见稀  

李侍御归山同宿华严寺  

家有青山近玉京风流柱史早知名园林手植自含緑霄汉眼看当去程处处白云迷驻马家家红树近流莺相逢一宿最髙寺夜夜翠防泉【`一作松`】落声  

今年新先軰以遏宻之际每有【`一作月`】防集必资清谈书此奉贺  

天上髙髙月桂丛分明三十一枝风满怀春色向人动遮路乱花迎马红鹤驭廻【`一作尚一作逈`】飘云雨外兰亭【`一作堂`】不在管弦中居然自是前贤事何必青楼倚翠空  

自遣  

晩树疎蝉起别愁逺人回首忆沧洲江连故国无穷恨日帯残云一片秋久客转谙时态薄多情只共酒淹留到头生长烟霞者须向烟霞老始休  

浙东陪元相公逰云门寺  

松下山前一径通烛迎千骑满山【`一作川`】红溪云乍敛幽【`一作髙`】岩雨晓气初髙【`一作`】大斾风小槛宴花容客醉上方看竹与僧同归来吹尽严城角路转横塘乱水东  

陪韦中丞宴扈都头花园【`一作楚州宴花楼`】  

门下【`一作外`】烟横载酒船谢家【`一作公`】防客醉华筵防花偶坐将军树饮水【`一作酒`】方重刺史天防曲艶歌春色里断【`一作数`】行髙鸟【`一作雁`】暮云邉分明听得舆人语愿及行春更一年  

花园即事呈常【`一作韦`】中丞【`一作侍郎`】  

烟暖池塘柳覆台百花园里看花来烧衣焰席三千树破鼻醒愁一万杯不肻为歌随拍落却因令舞带香廻山公仰尔延【`一作留`】宾客好傍春风【`一作城`】次第开  

宿何书记先辈延福新居  

松下有琴闲未収一灯髙为石【`一作桂`】丛留诗情似到山家夜树色轻含御水秋小榼提携终【`一作宜`】永日半斑【`一作年`】客鬓漫生愁因君抚掌问时俗紫阁堆檐不举头  

秦中逢王处士【`一作先生`】  

万水东流去不廻先生独自负仙才蘂宫横浪海边别鹤翅驻云天上来防处吹箫森羽衞谁家残月下楼防春风正好分琼液乞取当时白玉杯  

江上逢许逸人  

是非处处生尘埃唯君襟抱无嫌猜収帆依雁湓浦宿帯雨别僧衡岳廻芳罇稍驻落日唱醉袖更拂长云开清秋华髪好相似却把钓竿归去来  

和令狐补阙春日独逰西街  

左掖初辞近侍班马嘶防得过街闲映鞭柳色防遮水随【`一作迎`】步花枝欲碍山暖泛鸟声来席上醉从诗句落人间此时失意哀吟客更觉风流不可攀  

广陵答崔琛  

棹倚隋家旧院墙栁金梅雪扑檐香朱楼映日重重晚碧水含光滟滟长八斗已闻传姓字一枝何足计行藏声名官职应前定且把旌麾【`一作红旌`】入醉乡  

答友人  

诗家才子酒家仙逰宦曽依积水邉窗户动揺三岛树琴尊安穏五湖船罗浮道士分琼液锦席佳人艳楚莲今日相逢朗吟罢满城砧杵一灯前  

送张又新除温州  

东晋江山称永嘉莫辞红斾向天涯凝夜醉松亭月歇马暁寻溪寺花地与剡川分水石境将蓬岛共【`一作接`】烟霞却愁明诏徴非晩不得秋来【`一作乗秋`】见海槎  

送滕迈郎中赴睦州  

郡斋秋尽一江横频命郎官地更清星月去随新诏动旌旗遥映故山明诗寻片石依依晩帆挂孤云杳杳轻想到钓台逄竹马只应歌咏伴猿声  

送剡客【`一作薛逢诗`】  

两重江外片帆斜数里林塘绕一家门掩右军余水石路横诸谢旧烟霞扁舟防处逄溪雪长笛何人怨【`一作思`】柳花若到【`一作到日`】天台洞阳观葛洪丹井在云涯【`一作崖`】  

李先辈擢第东归有赠送【`一作薛逢诗`】  

金榜前头无是非平人分得一枝归正怜日暖云飘路何处宴廻风满衣门掩长淮心更逺渡连芳草马如飞茂陵自笑犹多病空有书斋在翠防  

送同年郑祥先辈归汉南【`时恩门相公镇山南`】  

年来惊喜两心知髙处同攀次第枝人倚绣屏闲赏夜马嘶花径醉归时声名本是【`一作自`】文章得藩阃【`一作溷`】曽劳笔砚随家去恩门四千里只应从此梦旌旗  

送沈单作尉江都【`一作许浑诗`】  

炀帝都城春水边笙歌夜上木兰船三千宫女自涂地十万人家如洞天焰焰花枝官舍晩重重云影寺墙连少年作尉须矜慎莫向楼前坠马鞭  

送李蕴赴郑州因献卢郎中【`一作中丞`】俶  

仆射陂西想到【`一作别`】时满川晴色见旌旗马融闲卧笛声逺王粲醉吟楼影移防日赋诗秋水寺经年草诏【`一作起草`】白云司唯君此去人多羡却是恩深自不知  

送韩绛归淮南寄韩绰先辈  

岛上花枝系钓船隋家宫畔水连天江帆自落鸟飞外月观静依春色边门巷草生车辙在朝廷恩及雁行聫相逢且【`一作莫`】问昭【`一作扬`】州事曽鼓庄盆对逝川  

送薛耽先辈归谒汉南  

云绕千峰驿路长谢家联句待檀郎手持碧落新攀桂月在东轩旧选牀防日旌幢延骏马到时氷玉动华堂孔门多少风流处不遣【`一作许`】顔囘识醉乡  

送陈嘏登第作尉归觐  

千峰归去旧林塘溪县门前即故乡曾把桂夸春里巷重怜身称锦衣裳洲邉翠羽云遮槛露湿红蕉月满廊就养举朝人共羡清资譲却校书郎  

送裴延翰下第归觐滁州  

失意何曾恨解携问安归去秣陵西郡斜杨栁春风岸山映楼台明月溪江上诗书悬素业日边门户倚丹梯一枝攀折囘头是莫向清秋惜马蹄  

题崇圣寺简云端僧録  

暮尘飘尽客愁长来扣禅关月满廊宋玉逢秋空雪涕浄名无地可容牀髙云覆槛千岩树疎磬含风一夜霜囘首故园红叶外只将多病苦医王  

越中寺居寄上主人  

野寺初容访静来晩晴江上见楼台中林有路到花尽一日无人【`一作愁`】看竹廻自晒诗书经雨后别留门户为僧开苦心若是酬恩事不敢吟春忆酒杯  

早出洞仙观  

露浓如水洒苍苔洞口烟萝宻不开残月色低当户后晓钟声逈隔山来春生药圃芝犹短夜醮斋坛鹤未廻愁是独寻归路去人间步步是尘埃  

题昭应王明府溪亭  

靖节何须彭泽逢菊洲松岛水悠溶行人自折门前柳髙鸟不离溪畔峰暁渭度檐帆的的晩原含雨树重重轩车过尽无公事枕上一声长乐钟  

赠王先生  

太一眞人隠翠霞早年曽降蔡经家羽衣使者峭于鹤鸟爪侍娘飘若花九鼎栏干归【`一作窥`】马齿三山窕窈步云涯时因弟子偷灵药散落人间驻【`一作润`】物华  

赠道者  

华葢飘飘緑鬓翁往来朝谒蘂珠宫防年山下隂阳鼎尽日涧边桃李风野迹似云无处着仙容如水与谁同应怜有客外妻子思在长生一顾【`一作诺`】中  

王先生不别而去  

仙翁归袖拂烟霓一卷素书还独防劚药满囊身不病抱琴何处鹤同栖霑衣尽日看山坐搔首残春向路迷树树白云幽径絶短船空倚武陵溪  

山阳卢明府以双鹤寄遗白【`一作伯`】氏以诗囘答因寄和  

缑山双去羽翰轻应为仙家好弟兄茅固枕前秋对舞陆云溪上夜同鸣紫泥封处曾囘首碧落归时莫问程自笑沧江一渔叟何由似尔到层城  

赠李秘书  

束带临【`一作随`】风气调新孔门才业独谁伦杉松韵冷【`一作静`】雪溪暗鸾鹤势高天路春美玉韫来休问价芳枝攀去正无尘莫将芸阁轻科第须作人间【`一作词场`】第一人  

廻于道中寄舒州李珏相公  

都无鄙吝隔尘埃昨日丘门避席来静语乍临清庙瑟披风如在九层台防烦命妓浮溪棹再【`一作毎`】许论诗注酒杯从此防尘知感恋七眞台上【`一作坛畔`】望三台  

舒州献李相公  

野人留得五湖船丞相兴歌郡国年醉笔倚风飘涧雪静襟披月坐楼天鹤归华表山河在气返青云雨露全闻说万方思旧徳一时倾望重陶甄  

成名年献座主仆射兼呈同年  

拂烟披月羽毛新千里初辞九陌尘曽失珠求防象不将双耳负伶伦贾嵩词赋相如手杨乗歌篇李白身除却今年仙侣外堂堂又见两三春  

抒懐上歙州卢中丞宣州杜侍郎  

东来珠履与旌旗前者登朝亦一时竹马迎呼逢稚子柏台长告见男儿花飘舞袖楼相倚角送归轩客尽随独有贱夫懐感激十年两地负恩知  

山阳韦中丞罢郡因献  

笙歌只是旧笙歌肠断风流奈别何照物二年春色在感防千室泪痕多尽将魂梦随西去犹望旌旗暂一过今日尊前无限思万重云月隔烟波  

山阳即席献裴中丞  

早年天上见清尘今日楼中醉一春暂肻剖符临水石防曽焚笔动星辰琼台雪映迢迢鹤蓬岛波横浩浩津好是仙家羽衣使欲教垂涕问何人  

西峰即事献沈大夫  

松竹闲逰道路身衣襟落尽往来尘山连谢宅余霞在水映【`一作应`】琴溪【`一作金鸡`】旧浪春拂榻从容今有地酬恩寂寞乆无人安知不及屠沽者曽对青萍泪满巾  

杜陵贻杜牧侍御【`一作题杜侍御别业`】  

紫陌尘【`一作烟`】多不可寻南溪酒熟一披襟山髙【`一作当`】昼枕石牀隠【`一作穏`】泉落夜窗烟树深白首寻人嗟【`一作羞`】问计青云无【`一作何`】路覔知音唯君懐抱安如【`一作闲于一作安于`】水他日门墙许醉吟  

下第后上李中丞  

落第逢人恸哭初平生志业欲何如鬓毛洒尽一枝桂涙血滳来千里书谷外风髙摧羽翮江边春在忆樵渔唯应感激知恩地不待功成死有余  

淛东赠李副使贠外  

妙尽戎机佐上台少年清苦自霜台马嘶深竹闲宜贵花拂朱衣美称才早入半縁分务重晩吟多是看山廻名髙渐少翻飞伴防度烟霄独去来  

寄淮南幕中刘员外  

郎官何逊最风流爱月怜山不下楼三佐戎旃换朱绂一辞兰省见清秋桂生岩石本潇洒鹤到烟空更自由休向西斋乆闲卧满朝倾葢是依刘  

薛廷范从事自宣城至因赠  

少年从事霍嫖姚来自枫林度栁桥金管别筵楼【`一作花`】灼灼玉溪囘首马萧萧清风气调眞君辈知已风流满圣朝独有故人愁欲死晓檐疎雨动空瓢  

寄浔阳赵校书  

帘下秋江夜影空倚楼人在月明中不将行止问朝列唯脱衣裳与钓翁防处别巢悲去燕十年囘首送归鸿那应更结庐山社见说心闲胜逺公  

赠李从贵  

白马嘶风何处还鞭梢拂地看南山珠帘卷尽不囘首春色欲阑休闭关花外鸟归残雨暮竹边人语夕阳闲知君旧隠嵩云下岩桂从今防更攀  

赠陈正字  

鲁儒今日意何如名挂春官选籍初野艇防曽寻水去故山从此与云疎吟怜受露花隂足行觉嘶风马力余闻说晩心心更静竹间依旧卧看书  

洞庭寄所思  

目断兰台空望归锦衾香冷梦来稀书中自报【`一作空有`】刀头约天上三【`一作频`】看破镜飞孤浪谩疑红脸笑轻云忽似舞罗衣遥知不语坐相忆寂寞洞房寒烛防  

代人赠杜牧侍御【`宣州防中`】  

郎作东台御史时妾长西望敛双眉一从诏下人皆羡岂料恩衰不自知髙阙如天萦晓梦华筵似水隔秋期坐来情态犹无限更向楼前舞柘枝  

旅馆闻雁别友人  

路绕秋塘首独搔背羣燕雁正呼故关何处重相失碧落有云终自髙旅宿去缄他日恨单飞谁见【`一作讶`】此生劳行衣湿尽千山雪肠断金笼好羽毛  

泊鳬矶江馆  

风雪晴来岁欲除孤舟晩下意何如月当轩色湖【`一作潮`】平后雁断云声夜【`一作客`】起初傍晓管何处静犯寒杨栁绕津疎三间茅屋东溪上归去生涯竹与书  

春尽独逰慈恩寺南池  

竹外池塘烟雨収送春无伴亦迟留秦城马上半年客潘鬓水边今日愁气变晚云红映阙风含髙树碧遮楼杏园花落逰人尽独为圭峰一举头  

重逰楚国寺  

往事飘然去【`一作竟`】不廻空余山色在楼台池塘风【`一作春`】暖雁寻去松桂寺【`一作树`】髙人独来荘叟著书眞逹者贾生挥涕信悠哉老僧心地闲于水犹被流年日日【`一作白髪`】催  

三像寺酬元秘书  

官总芸香阁署崇可怜诗句落春风偶然侍坐水声里还许醉吟松影中车马照来红树合烟霞咏尽翠防空不因髙寺闲囘首谁识飘飘【`一作零`】一塞翁  

献淮南李仆射  

早年曽谒富民【`一作人`】侯今日难甘失鹄羞新诺似山无力负旧恩如水满身流马嘶红叶萧萧晩日照长江滟滟秋功徳万重知不惜一言抛得百生愁  

江亭晩望  

碧江凉冷雁来疎闲望江亭思有余秋馆池亭荷叶歇野人篱落豆花初无愁自得仙翁术多病能忘太史书闻说故园香稻熟片帆归去就鲈鱼  

赠曺处士幽居  

勾漏先生冰玉然曽将八石问羣仙中山暂醉一千日南苑往来三百年碁局不収花满洞霓旌欲别浪翻天何须更学鸱夷子头白江湖一短船  

重阳日示舍弟【`时在吴门`】  

多少乡心入酒杯野塘今日菊花开新霜何处雁初下故国穷秋首正廻渐老向人空感激一生驱马傍尘埃侯门无路提防尔虗共扁舟万里来  

客至【`一作许浑诗`】  

得路逢津更俊才可怜鞍马照春来残花防日小斋闭大笑一声幽抱开袖拂碧溪寒缭绕冠欹红树晩裵囘相逢少别更堪恨何必秋风江上台  
