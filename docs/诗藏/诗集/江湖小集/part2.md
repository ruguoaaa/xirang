---
title: 第2部分
index: true
icon: editor
order: 2
category:
  - 诗藏
  - 诗集
  - 古今禅藻集
tag:
  - 钦定四库全书
  - 集部八
  - 总集类
  - 陈起
  - 宋
---

## 江湖小集卷二十九

宋　陈起　编

呉仲孚菊潭诗集  

春闺怨  

栁轻烟锁画楼楼中人去水长流琵琶声断梅花客  

别是春风一种愁  

苏堤清明即事  

梨花风起正清明游子寻春半出城日暮笙歌収拾去万株杨栁属流莺  

湖上雨吟  

湿了荷花雨便休晚风归栁澹于秋一生不作机心事合转船头向白鸥  

雨后  

雨后轻云学水流惜春人瘦怕春休梨花却恐难寻梦燕子何曽细説愁  

贺史守鳯雏满月  

玉手歌姬托凤雏堂前画额旋调朱春风吴防宜男草试问他人种得无  

寄东畎曹侍郎  

结网求鱼事已迟却非春草不归诗斜阳一片山如画更把心期付与谁  

题秋江晚照图  

水光只肯净涵虚分浦通村路却无风日向低鸿鴈落钓竿一半出菰蒲  

晓吟  

翠帐香消卷碧纱风梢残雨湿栏牙蜻蜓亦被凉勾引清晓低飞入水花  

春咏  

草堂燕子未归时香鼎灰飞入砚池看彻唐人诗一卷夕阳犹在杏花枝  

赠别上官良史  

不惜黄花一醉君唤歌催舞语纷纷天涯明月空相忆寒鴈无声入断云  

秋夕  

西风吹露下秋空乌鹊无声占碧桐天气防凉人好睡阑干闲在月明中  

埜望  

闲与芦花立水边归心客思两茫然夕阳収尽天风急一树寒鸦落野田  

辞史侍郎  

事到依人易防勲合归収拾北山云春风入手非闲用种得梅花却寄君  

春梦謡  

销金帐掩水沉烟髻滑金钗落枕边魂梦不知春已去误随蝴蝶过秋千  

拜和靖墓  

坟草年年一度青梅花无主自飘零定知魂在梅花上唯有春风唤得醒  

重拜和靖墓  

片玉沉山草亦珍断碑残石当麒麟君王别爲开门户不欲梅花见路人  

闺怨  

病起伤春独倚门唤人鹦鹉隔帘闻无情最是东风恶瘦却梨花一片云  

仙兴  

宫殿髙髙在五云鹤揺松露滴行人洞门不放东风过留得桃花一院春  

山居春兴  

林雪消寒滴春风入草庐好山分客看闲地课童鉏竹瘦偏宜鹤泉清直见鱼迩来因苦咏零乱一床书  

寄大使赵清臣  

擒呉才了合封侯何止区区古蔡州一着髙时全国体十年危处与心谋山川恢拓春风逺天地清明王气浮白雪满头勲业大不应忘却赤松游  

寄蒋重珍秘书  

焚香诵易与天游君命相催不肯休时节固知来则是功名却以得爲忧翠蓬云气生衣袂金殿阳光动冕旒此际一言能悟主始堪回首旧林丘  

寄越上髙踈寮  

便教烟雨画成图争似归来有贺湖镜里精神西晋有诗家标凖晚唐无惜花春尽莺吟苦敲竹风清鹤梦孤世事正多心早懒著书赢得静工夫  

立春日即事  

检残玉厯又春来造化无私命转乖照水莫嫌穷面目看花长有好情懐生期惠逺眠云过死问林逋借地埋诗到夜寒吟更苦一枝梅雪映书斋  

送伯氏秋潭谋居  

朝呉暮楚几时休未必江湖有白鸥万事莫如归去好一椽当爲老来谋春天吟思行花径夜月琴声坐竹楼但得余龄无俯仰曽公食粥亦风流  

送王梦升入道  

不肯轻迷固有天星冠霞氅竟翩然人能变体方超俗丹到成功即是仙伏洞黒龙听夜呪傍花白鹿伴春眠哦诗更欲全清致当以弥明作正传  

赠史泳  

烽火穷边几度愁亦曽将死慱封侯谤兴在彼情谁恕事过知君痛自休跨马甲衣春雪白射雕弓箭晓星流救时正属英雄者更着工夫必到头  

移居即事  

山移无复昔人贤随分长安办一椽扫室敢言天下志闭门尽可雪中眠携瓶与客同沽酒接绠过邻自汲泉到此始知闲是福居山未必似居  

呈云麓史侍郎  

若教尽尽説漂沉却恐无憀老不禁百拙难随今日巧一贫方识古人心牛羊归尽荒郊濶猿鹤愁多故国深亦欲以诗爲活计世间何许覔知音  

谋生  

谋生一事到成功消得湖边地几弓韦曲有花留杜老洛阳无客问卢仝春风燕子虚檐外夜雨蛩声小径中所立规模虽冷淡絶胜弹铗旧漂蓬  

赠越僧意书记  

一衲氷霜二十年不知妙用自谁传心能转物方爲佛诗到名家亦是仙喜客稍寛沽酒禁爱闲多结住山縁今冬约我西湖上同看梅花坐钓船  

自序  

一劔辞家竟陆沉梦思空向故庐深槎迷河汉千年恨树隔关山万里心衣垢正怜贫未去镜明忽有老相寻春归不与人爲约青草催诗亦懒唫  

秋夕  

雨声云气暮萧萧罗扇恩踈井树凋心事暗随归梦去壁灯留与可怜宵  

咏猫  

弄花扑蝶悔当年吃到残糜味却鲜不肯春风留业种破氊寻梦佛灯前  

次王汉和见寄韵  

扇恩已尽汉宫秋空忆金鞍逺玉楼九辩不歌黄菊老断烟零雨爲谁愁  

## 江湖小集卷三十

宋　陈起　编

刘翼心防摘稿  

躔父与余同事乐轩先生躔父鄙夷场屋之事技独力于诗自晋唐而下至我朝诸公遗集掇撷数百家所作不主一体大抵学乐轩为之先生有道之士也其诗初为唐语后为晋语晚而傲世自乐尽去绳墨法度自为乐轩一家之言盖耻入今人古人窠臼也如娑罗林中最后説法六师诸魔闻者益惧矣同门诸友独躔父入此三昧心游之稾甚富今乃摘取余所可知者十九首见寄余读而喜曰此吾师初时诗法也是岂不足行世耶然君世事乐轩乃翁俗下笔尤劲髙处不下止斋岷隠而不以进取为意方躔父少年闻人説举子业即掉头挥手而去独与翁守乐轩之书呻吟竟日今年六十有四好慕如十八九时充此心至道不难也是岂求以诗名家者哉余长躔父五嵗于道无闻诗亦不进非特媿于吾师亦媿于吾友矣躔父名翼横塘刘氏景定辛酉竹溪鬳斋林希逸序  

题心游楼  

一自浮光抵玉融东林山曲世为农前场嵗计禾麻麦后圃年深竹荔松博我多闻千载史唤人深省五更钟不消更防楞严语面面披云挹晓峯  

心游楼即事  

禅坐宁离此意行何所如稻粱诗七月果木赋闲居活水尝新茗颠风落旧书无才甘用拙不是隠樵渔癸邜十月同林子宜拜扫先师乐轩墓因和南谷寺壁间韵  

秋风飒飒已华颠男女犹賖嫁娶钱问道西轩空有梦繙经南谷恐无縁登坟荐酒徒为尔对佛拈花亦偶然囘首白云无呌处青山长在泪痕邉  

答林昌宗诗筌韵  

经锄小暇弄诗筌老去仍知黙是襌沧海移舟尽琴趣虽然终不似无弦  

题东皋诗卷  

雪竹霜松不老身尽教后进笑陈人相逢亦有吟诗客谁似先生语意眞  

书情  

萧踈逺市嚣山窟杂耕樵穷鬼乘吾拙钱神挟汝骄世途自崄眞性本逍遥尚想荣期乐纶巾傲汉貂  

夜意  

平生万事水东流独有多情是风痒夜长无寐月窥牀拥被孤吟起还想  

伯言见和拙作以汉书之谢以七韵  

李潮善八分求歌杜陵叟有人和我诗半纸余科斗风云生其懐劔防出其手石经中郎蔡新様元和栁元常文不传退之书何有待我农隙时载笔随君后袖手眼亦明聊与之饮酒  

偶见官舍梅花作  

天然标格自潇踈底用松篁水月俱但是梅花皆可爱何关东阁与西湖  

挽敖仪仲  

半面春风已有情别来重见眼终青空斋夜雨十年后一醉黄花呌不醒  

对坐茶瓯日两回胷懐眞率向人开茶瓯对客如前度不见先生杖屦来  

昼倚篮舆饯一杯殷勤别语到帘帏那知此夜成长徃书屋无人月掩扉  

书中有种复何愁酒兴诗狂卒未休莫唱横塘断肠句不堪斜日独登楼【`仪仲有题心防楼词`】  

送二子从子宜读书  

三代读书无寸功又将此法教児童旁人笑我背时好不背旁人背乐翁  

山寺听雨  

问道论诗也一宗烧柴煨芋佛家风要知真乐人间少听雨空山破寺中  

戯和刘雪巢题壁韵【`刘有不知何处有唐诗之句`】  

吟懐秪怕俗尘迷若慕唐人也自痴要识性情根极处请观三百五篇诗  

题平逺轩呈竹溪玉堂  

溪堂辟小轩此景絶可爱蔡松道东边千载典刑在髙低万顷田面势溪向背生绡一幅寛晴雨不尽态中有谪仙人来寻莘野耒畎畆虽不忘知进不如退乾坤入醉眼风月出吟喙我非人境游亭在人境内心平水不波见逺山无碍时携琰石游间以刘白辈仆忝老诸生来和佛三昧  

题简上人西亭诗文后  

眞如非字义绮语道之疵未见西亭作长爲北磵欺晚因僧媚逺初实客从曦多少才名士沉沦世不知梦呈乐轩先生既觉不失一字録呈竹溪玉堂  

不见仙翁四十春幸然丘陇在比邻当年四海从游者报佛深恩有几人【`艾轩先生工部侍郎文节林公一传爲网山林先生讳亦之字学可再传爲乐轩陈先生讳藻字元洁皆有集行世竹溪乐轩之嫡子也`】  

## 江湖小集卷三十一

宋　陈起　编

朱继芳静佳龙寻稿  

和顔长官百咏【`并引`】  

龙寻邑东有顔长官仁郁祠长官五代时能抚循其民使不见兵革龙寻志所刻诗百篇皆道民疾苦皇皇不给之状余生三百年后奉天子命字兹邑晋谒祠下因次韵以寄甘棠之思且使来者知我爱桐乡之意云  

农桑  

裹饭瓯儿候暖耕塍泥滑滑不堪行如何説得农家苦雨笠风蓑过一生  

妇馌夫耕日尚长碓声呜咽宿舂粮寻思一饭何时饱秧种青青麦未黄  

淡黄竹纸説蠲逋白纸仍科不稼租努力经营犹恨晚官司那问有钱无  

编茅爲屋荻爲帘老小团栾苦乐兼乐岁输丁犹未了饥年家口更堪添  

头白村翁尚把锄瓶中那复斗升储午飡减与饥乌食却愧家人问有余  

四月官场入纳时乡耆旁午上门追请看贫妇通宵织身上曽无挂一丝  

肠随丝断手生胝羡杀星边织女机借问输官零落否儿郎寒冷且无衣  

农父眉头百念攅雨愁烂死旱愁干龙神社鬼烧香遍不到秋成睡不安  

客户耕田主户收螟蝗水旱百般忧及秋幸有黄云割债主相煎得自由  

帯得鸡豚趂晓虚荒村牢落数家居一家幸是田园主留与儿孙冩契书  

朱门  

红雨声干未作泥绣成十里緑杨堤金杯缓劝玲珑唱玉勒催归腰袅嘶  

晋代豪华不数家万钱下筯未爲奢客来只是家常饭豆粥萍虀费咄嗟  

曲池毕竟有平时冷眼看他炙手儿十数年间三易主焉知来者复爲谁  

客履三千此托身晚杯狐白暖生春狂来且置兴亡事金坞铜陵不解贫  

天近偏承雨露荣深深庭院鎻清明栁丝风送秋千影墙外行人空复情  

朱门往事若爲懐积雨苔痕緑上堦几处败甎吟蟋蟀玉人曽此溜金钗  

百斛明珠米在仓沉香火底捻银簧人生行乐须如许多少边兵未有粮  

泥金折损舞衣罗蹙破遥山皓齿歌此曲人间听不得莫愁还自有愁多  

中寿知无满百身暖歌冷舞及青春黄金不买长生药白髪偏惊快活人  

长楸走马却归来雉挟春骄未应媒不信杏梁双燕语日长帘幙有风开  

客路  

一曲长歌行路难昏鸦归尽倚防干不知楚水巴山地更有髙楼鸟外看  

哀猿啼断暮云深摸索牀头未尽金莫道他乡千万里去家三日几般心  

儿女伤悲士不爲健行童仆逺相依春风日日生芳草未必啼鹃怨不归  

侠客千金不称求途穷相顾问因由临分脱赠青萍劔莫荡人间碎雠  

客里情懐更晚秋鴈烟蛩雨五更头从前谙尽江湖味不省神州作麽愁  

身如海燕傍谁门别泪双垂不见亲惟有一条卭竹杖相随万里共艰辛  

是处人家捣练忙天寒日短路偏长蛩声四壁无时歇不遣羇人梦到郷  

送穷不去柰穷何山有荆榛水有波万物得时人自老梁鸿头白五噫歌  

屈指秋风与鴈期阳关西去到何时侧身一望肠堪断天似穹庐碧四垂  

髙鸟翩翩去未穷行人扰扰复西东何湏华表千年鹤城郭重来便不同  

边庭  

年年塞草欲秋时左右红旗説战机介冑麄官应有语而今宰相好吟诗  

角声吹裂肺肝愁説与将军莫逗留男子生当侯万里死判马革海西头  

一劔沙场独苦辛天隂杀气作黄尘沉思鸟尽弓无用肘后累累却顾身  

探使归来半信疑帐前相语怕人知沉香雾里娇弦暖莫遣边愁到两眉  

征夫战骨洒桑干帐下苍头自转官一骑红尘天外落筹功更説几多般  

公主琵琶胡地秋将军刁斗汉关愁相逢老病无依卒未説沙场涙已流  

苍苔白骨满黄沙马汗成氷带雪花夜夜鞘中长铗吼教人不得梦还家  

有客新从塞上回解包収得战场灰营家未敢分明哭请看刀痕始欲哀  

兵罢边方得暂宁枣儿红近莫忘兵汉家谁倡和亲议此错乌金铸不成  

北风吹骨最酸辛白面书生四角巾战士总成亡命鬼将军才是有功人  

城市  

村翁生长在柴门身有丁男犊有孙爲了官租才出市归家夸説与乡村  

雀罗门巷昔趋荣味似饧甜忽变辛説与侯门休谢客朝朝暮暮看人情  

王孙公子少年游醉里摴蒲信采投指防某庄还慱直明朝酒醒到家求  

山人只合住山中入得城来调不同满面红尘无处避手携白羽障西风  

紫陌寻春日日过杨花无主奈春何倾城压酒娇无力醉里相扶踏踏歌  

相班士女狭邪间总把喧啾卖却闲人寿几何春不再典衣沽酒强追攀  

春风日日栁年年到老那知稼穑难若见田家秋作苦教人一饭不遑安  

芜城懐古最愁人刼火烧残得此身舞榭歌台何足道秦宫汉苑尚流尘  

百人聚处小喧阗析到秋毫似计然见説天公还掠剩鹄形怀宝度饥年  

身游城市髪将华眼见人情似槿花惟有梁间双燕子不嫌贫巷主人家  

贫女  

春风有分到儿家也挿花枝表岁华但得作嫔君子室随宜妆遣不湏奢  

洗尽铅华浄洁贫嫁衣莫説爲他人絶怜父母穷相守不爲金多贱却身  

枯木无枝可作花门前度尽七香车四隣日日笙歌里背立东风有几家  

他家百两送于归成匹鸳鸯作锦机独守空闺愁不寐一灯明灭补寒衣  

灯下穿针影伴身懒将心事诉诸亲阿婆许嫁无消息芍药花开又一春  

卓家人富颇轻财犊鼻堪依不用媒只似侬家贫亦好枯桐那得凤凰来  

少年荡子有黄金投赠明珰结两心不得良媒终不肯一春风雨洞房深  

伯鸾不作怅谁从凤尾香衾翠慢重静对菱花匀泪粉不知膏沐若爲容  

问天乞巧看铜仪再拜双星恨不随尘世未知天上事隔河相望一年期  

纎手清闲理瑟工髙楼半在碧云中行人岂是知音者小立花隂待曲终  

负薪  

三千门馆蹑珠賔半百还家衣锦身却是吏民私告语十年前是卖薪人  

薪樗塞破野人居此是糇粮卒岁储客里黄金燃桂尽厨无烟火欲何如  

烂柯人去隔存亡一局棋终怆故乡想得山中絶烟火松花松子当干粮  

破防笼头髪半华樵歌一曲胜长嗟鸡鸣褁饭登髙去日暮天寒未到家  

有薪可卖未须悲满百青铜况有竒十指束枯从秃尽不堪棘刺罥人衣  

天寒气入鼻中辛竹担弯弯却恋身卖得钱来回首望蜡烟起处属何人  

腰鎌上到白云边惆怅长松不尽年近市山山皆有主逺山髙峭歩难前  

蒸梨炊黍付荆妻指防青山涧水西忽听丁丁云外斧一声山鸟背人啼  

扪萝縁壁到山头俯羡鸿飞尽自由风雨萧萧黄叶滑未行十歩两三休  

黄昏樵采早回归同伴相邀未有期抱子老妻门口望南山有虎悔何追  

空门  

闭口桐鱼勿复论数间老屋枕云根晓钟三板出山去分付猕猴爲守门  

锡杖凌空去复还片云缥缈伴身闲春风错种醍醐草引得牛来食雪山  

人居天地一樊笼抚掌山家四壁空不道今年空得尽且无雀防到山中  

四祖门庭寂寞秋牛头只是旧牛头如何一旦风光别花落花开百鸟愁  

四卷楞伽几上安而今老去懒能看庭前桂树花开未分别西风信鼻端  

黄金栏防紫袈裟禁苑恩深赐予奢林下衲僧那有此多年枯木对春华  

结草爲庐万仭头人间蚁穴自王侯客来借问穷通理不意僧中有许由  

白莲有社一经过防意由来不在多满目庐山青未了闻钟归去意云何  

我本三生兠率天爲差一念又尘縁早知宻意无多子不着旁行贝叶边  

灯灯相续古犹今怪防门前立雪深衣不得传关臂事汝师轻发老婆心  

山居  

春到寒荄緫向荣药苖旋种亦初成山翁幸自无谁识可要山中宰相名  

空山薇蕨供清斋世事悠悠不挂懐梅溽得风醒午枕竹隂转日上南堦  

白云缥缈野人家丹事年来渐有涯不与世人争月岁却将椿菌勘南华  

宿雨初干一杖藜欲呼渔艇访前溪碧桃花落无寻处惆怅人间日又西  

半屋云霞与鹿分两株古木正当门野花自落东流水坐对青山酒一樽  

好山当户四无隣似是秦时采药人千百年间天地里不多不少一闲身  

宿世仙家十二楼误婴时网未深愁浮丘辈行如相覔骑却紫云归去休  

种药千畦手自锄年来渐喜识人踈等闲旋防黄金卖莫讶家无担石储  

矮牎欹枕看朝荣老觉迎逢礼数生来徃颇知麋鹿性寒暄不防俗人情  

拥树溪云迷近逺低檐山果乱红青莫言身外都无事早晚焚香看道经  

渔父  

不踏长安十二门鸬鷀飞处数家村停桡试向滩头问莫是严光末世孙  

一曲清漪濯晚霞钓竿斜挿白鸥沙傍人借问居何处四海五湖都是家  

秋风淅淅猎菰蒲如此江山其可孤天与玻瓈三万顷更添一半夕阳铺  

长作丝纶短短牵一池汉水尽南天谁知有客量江面不是渔郎两板船  

推起篷牕抱月眠三三两两桞边船不须听説文王事孤负渔竿八十年  

传呼扶柁晚风前一阵惊鸿没逺烟不是吾侬栖泊处却回别港避官船  

五湖烟里我知鱼属玉舂锄一处居欲到垂虹风作恶几株官栁向人踈  

秋声只在树中间极浦斜阳更有山卷却丝纶呼酒盏鸥边聊得此身闲  

舟系蓬莱浅水傍鳌头缩尽海生桑百川日夜防防去借问人间有底忙  

璧月沧波上下天秋风揺落四无边玉龙尽唤眠鸥起两岸芦花不见船  

## 江湖小集卷三十二

宋　陈起　编

朱继芳静佳乙稿  

庚戌寿意一先生  

江涵秋色碧潭潭饮马胡儿不敢南宥密老臣功第一缉熈天子岁登三身扶紫极星辰正手拆黄封雨露甘见説年来淮尾涨汉庭可要百曹参  

反招隐  

木末径防防谁敲白板扉缓行松叶滑小摘药苖稀山色自今古尘寰多是非昂昻千岁鹤便肯傍人飞  

太极图  

动静无端画一圏分明擘破又浑全日光漏得先天意鑚入书个个圆  

观化  

看见青虫作蝶时不知蝶是此身非牀头爲有南华卷午枕酣来忽梦飞  

蛬  

一蛬何唧唧吟落儿童心只在竹篱外篝灯无处寻  

春晚有感  

坐对吴山酒闲同越客吟月明人渡浅花暗鸟啼深徃事空流水还丹未化金不堪春又晚惆怅百年心  

送僧苹洲逰檇李  

师今逰檇李自刺钓船篙地説三呉胜人夸二陆豪草黄工女绩波白课丁熬近海寒应早霜毛怯剃刀  

有叹  

与老本无期相寻天一涯履承双足茧防裹半头丝路近行犹歇郷逢梦岂知酒酣増意气忽忆少年时  

子规  

自身归未得却劝别人归思妇心中事征夫泪满衣蜀天知近逺江树间稠稀幸自安双翼谁教不奋飞  

老将  

不把雕刀卖曽随夜斫营老年犹善饮壮日想能兵上马身仍健看鸿眼更明战多人不信枉指箭瘢呈  

登眺  

破防任风吹天知髪已丝大江流禹迹老树见秦时北际山如砺南溟水似池夜凉无梦到久矣叹吾衰  

梨山庙  

无处着诗名梨山万古青人间留此像天上作何星祝史祠神醉骚人谒梦醒当时青紫楦曽有许精灵  

惜花  

留春春不住春去落花随枉自収残片何堪缀旧枝轮蹄前日约蜂蝶一年期代谢由来事谁能作许悲  

桃源官罢芸居以唐诗拙作赠别  

自作还相送唐诗结伴来归装携此重笑口爲君开莲上巢难稳桃边艇却回空余吟卷在沙鸟莫惊猜  

元日  

堂上序周亲相看又一春吾年方觉老童子俨成人婪尾屠酥酒从头鬰垒神何须千岁上即此是新陈  

昭庆寺  

幽寻得胜趣城市几人能古栁深中磬长廊尽处灯画龙听説法塑佛看斋僧别寺经行遍兹逰昔未曽  

苕溪  

维舟古祠下野饭就鱼羮坐听篙人説行逢牵路平居民难问姓溪鸭自呼名天目无由到沿洄更几程  

雪中僧虚舟来  

雪中闻犬吠清卧起来迟开户千山白逢僧一个缁言从风絮里忆得雨花时寒舍无祗待煎茶且説诗  

湖荡  

双桡入天影野葑緑全交鱼唼垂丝栁鸥眠折叶茭行人沿岸曲落日挂林梢归去严城隔僧门尚可敲  

六和防  

三百有余年潮头不敢顚孤尖标白浪层级上青天铃隔山僧呗灯通海客船老来登眺眼不道歩难前  

题丘芳仲月林  

阿姊种婆娑秋风柰若何人间千树少天上一枝多安得仙槎客携将玉斧柯和根都斫却还我旧山河  

赠日者  

乌兔走双丸谁将手控抟短长三万日好丑百千般数远谈何易天髙问却难送君寻富贵我命不中看  

旅馆  

仆行方请息旅馆复相招小市三家聚前邨五里遥茅柴侵熟饮松叶带生烧犹有斜阳在行吟忽断桥  

严衢道中  

草白三了路苔青五里牌长年车马客几两利名鞋斗籴随时责方言到处乖近山樵有主童稚拾松钗  

舟到梅雨暴涨  

夜月离于毕篙师可奈何帆穿风减半江濶雨添多侧岸无牵路中流有旋涡平生柂楼防得在栁梢过  

对酒  

莫信樵人説秦时有树存青天浮渤澥白日走昆仑爲有愁千斛时须酒一樽醍壶亦相劝花下緑隂繁  

客路  

闺閤空相忆那知客路艰背人前去鸟迎面逺来山夜泊孤灯悄晨装片月弯猿声不知处杳杳白云间  

送人之武昌  

秋风吹落叶君作武昌逰只道从军乐那知别路愁寒暄楚岫色日夜汉江流大阃多珠履无爲弹蒯缑  

旧游  

两峰多少寺分日去遨逰山翠横天目湖光浴佛头花朝骑马醉月夜傍船讴一被防官防重来不自由  

挽芸居  

不得书来久那知是古人近吟丞相喜徃事谏官嗔身死留名在堂空着影新平生闻笛感为此一沾巾  

溪寺  

背人沙鸟一行斜唤客桐鱼几叠檛误向山中叅白足不知头上着乌纱煮茶烟暖浮新竹洗鉢泉香带落花过夏功劳眠与食谁能展卷看楞伽  

暮春  

姚黄魏紫恼人看罗袜成尘俛仰间蜀魄声干花有血湘灵涙尽竹无斑年光冉冉趍双鬂暮雨霏霏失四山老里情懐天地窄莫教一日酒杯闲  

少年  

紫陌寻芳爱马迟一春能得几晴时海棠露重衣全透杨栁风防防半欹大白引浮银凿落小红吹彻玉参差人生行乐须年少莫等星星满镜丝  

江湖伟观  

呉山表里水为池百有余年壮帝畿天目旧将双凤下海门新拱六龙飞胥涛白雪生秋思太乙红云驻夕晖江上沙鸥湖上舫栁丝风里两依依  

用前韵谢野水郎君招饮  

爲有台池无限娇逰人歌舞尚朝朝清漪浴日开金面晴哢调风衮緑腰骚客五花唐殿马主家七叶汉庭貂丁宁红紫休开遍约住春风待见邀  

次韵桥亭禊事  

圯上还成集禊亭杉松自古草仍新彩虹卧饮流杯水白鹭飞迎入座宾俛仰已成今昔事东西更看往来人聚蚊金谷皆安在若见吾徒合主臣  

次庸斋先生韵赠黄隆中  

醒眼隆中阅逝川茅茨爲屋竹爲椽吟成梁父时当隐炊熟邯郸客正眠汉土一抔无处覔白坟三尺有人怜君归欲作千年计只合躬耕一寸田  

听白云寺清师琴  

古寺沉沉昼日长泠然清响发僧房昭君别去顔如玉苏武归来鬓已霜山水无端言尔志炭氷何事置吾肠老来却爱虚檐外雨滴梧桐一味凉  

送李敬则之升扬  

江北江南一叶舟凭将徃事问东流锦帆月冷琼花夜绮阁风髙玉树秋杜牧三生开笑口刘郎五絶掉吟头淮山眼见诗人惯髙筑诗坛汗漫逰  

次韵池上暮雨  

湿遍栏干欲倚休手中团扇渐知秋细声合作檐间溜大防漂成水面沤小小竹醒倦鹤踈踈荷屋冷栖鸥渔翁蓑笠随身在立到黄昏钓未収  

书窓夏日  

南风伊轧语扉团扇无功白日迟长恨老来方学易自从春去不吟诗虫丝有力萦琴索蛀粉无声防墨池偶出门前行数歩石榴花过已多时  

赠西蜀冯道士  

峨眉山月照清溪中有方瞳一羽衣柱杖经行天下半丹砂乞与世人希千年城郭空归鹤万里山河自落晖安得与君游汗漫乘槎一问女星机  

次韵李黄州江淮伟观  

槛前卷箔见晴峰夏口武昌西复东三国六朝襟带地孤城四水鼓鼙中女墙夜送淮山月老树秋生梦泽风君作此堂【`阙`】万里应怜世上少英雄  

示医卜逢松崖  

我生八月十五夜清浅斜河浸月华顾兔捣残千歳药牵牛引动半天槎自抛蓬海传方处曽过成都卖卜家今日相逢圆昨梦一杯松下醉流霞  

陈令君増诚斋三三径爲十二径次韵  

四家三径各风流今古悠悠貉一丘拍瓮新篘浮腊腻绕堤老栁弄春柔日边黄纸催人去霞外青山听鹤留若问西畴蓑笠事合还陶令一孤舟  

次韵野水花朝之集  

睡起名园百舌娇一年春事説今朝秋千庭院红三径艋池塘緑半腰苔色染青吟屐蜡花风吹暖弊裘貂主人自欠西湖债管领风光是客邀  

和秋房题半湖楼二首  

天目飞来第几峯峯前着屋贮虚空湿云低亚钩栏角缺月斜窥户牖中一水东西添栁岸两山南北欠樵风住家欲作千年计顷刻隂晴便不同  

四明仙客此楼居毕竟西湖压鉴湖曽谓家童欺贺老不如沙鹤认林逋蒲根钓水知深浅栁外行人乍有无此景天公厌多取只分一半与吾徒  

栽松道者像  

手便笻杖冷脚厌芒鞋两袖吹松风东冈复西岭  

呉歌  

鴈影江潭底秋声浦溆间呉儿歌一曲月子几囬弯  

草虫便面  

蝶舞蜂歌倦蜻蜓看未休谁知织妇意方夏已思秋  

意行桥  

我行且奚适兴尽忽自返倒影射清漪囬光在桥板  

尘外  

尘飞不到处山色入芒屦乘兴一长吟囬头已忘句  

鸿  

鸿飞九天上人在平地望尘土与青云其间能几丈  

听雪  

瓦沟初瑟瑟隐几坐虚白良久却无声门前深几尺  

东菑  

东菑足时雨离离半青黄田家不待获小摘炊新香  

画舫  

画舫茭中出青山树上斜浪醒孤客酒尘盖万人家  

溪村【`六言`】  

榉栁正当官道渔舟偏系柴门今年春水深浅看取层层岸防  

雨洗山光緑净波涵天影清空草际自浮鹅鸭栁隂分坐儿童  

渔翁  

渔翁家在何许惯宿芦花不归昨夜江村欲雪百钱买得蓑衣  

扬州  

金陵王气水东流流到东淮古岸头夜半一声天上曲锦帆天子下扬州  

七夕  

儿女穿针夜向分楼头月落尚炉熏慿谁爲覔机边石留取支牀卧白云  

野望  

帝青八万四千里更着脩眉一两尖古徃今来愁得尽不教我辈送愁添  

题李秋堂盟鸥集  

相逢已恨十年迟买酒吴山一夜诗明日送春仍送客栁花风飏鬓丝丝  

航海  

地角与天倪茫茫何处期星回析木次日挂扶桑枝沉石寻孤屿浮针辨四维飘然一桴意持此欲安之  

桥西  

云澹风防日未低瘦藤扶到小桥西林花过雨相争发谷鸟无人自在啼  

淮客  

长淮万里秋风客独上髙楼望秋色説与南人未必听神州只在阑干北  

调宜州冷官不赴  

瘴海南边路浅深客愁不待岭猿吟无人唤得涪翁起分我桄榔橄榄隂  

辛亥二月望祭斋宫因游甘园  

山入湖光碧四围棋枰零落葑田稀蒲芽短短鸳鸯冷惟有渔师几网归  

朝霏作雨连天湿春气熏人到骨香四望水亭无正面有花多处背湖光  

海棠隂下小徘徊屐齿深深一径苔忽听铜钲花外近园丁説是主人来  

老眼看花兴未厌不知头上雨廉纎流莺浪语春风恨谁抝花枝挿防檐  

公事相妨一半春今朝才得自由身眼中领畧能多少细雨斜风便妬人  

晚眺  

鸟飞欲尽暮烟横一笛西风万里晴山外有山青不见防云映出却分明  

次意一先生仙霞壁间韵  

囬首仙源隔彩霞丛祠攫肉有饥鸦贞元朝士重来晚不见桃花见菜花  

宜春台【`是长沙定王子筑`】  

定王米换长安土北望长安日几回更有筑台归未得慿髙却望定王台  

行路难赠萧坦翁  

行路难居不易旋买生柴煮一字三千风月不直一杯水何用狂吟动天地君不见陆天随忍穷读书白眼屠沽儿又不见孟东野载少于车车是借丈夫吐气摩星斗六印黄金眞唾手莫吟诗诗能穷人君不知古人坐诗穷到骨今人方笑古人痴又闻夜半舟移壑却叹东门黄犬华亭鹤人生短长无百年富贵未必如贱贫富贵贱贫何足据出门摠是亡羊路居不易行又难况是长安十二门相逢一笑岂易得莫惜床头沽酒钱  

送李秋堂赴京口酒人  

客懐正頼春相与苦欲留春天不许送君一舸下南徐落花起舞流莺语鲛人浴出扶桑茧天女染作红云叚君从何处得锦机借与人间爲様看青杏园深暖漏长栁绵如雪扑酒缸呉姬道字未端正当垆学唱新畨腔貔貅百万张頥仰都将铁瓮盛春酿有客髙谈四座倾主人合序诸侯上日边此别各南北君頥始髭我衰白何以赠之折栁条千丝万丝心揺揺  

读黄玉溪汤婆传  

君不见汤家阿泉骊山隂出入宫掖承恩深只流妃子脂粉气不暖少陵如铁衾又不见汤家阿池紫塞上沉香雾拥将军帐天寒十指堕弓刀底用空言如挟纩何如韩时老汤婆冬则饮汤惟腹皤形模混沌妇女笑闭塞其兊藏天和老生门前十日雪两脚冻皴眠不得断无蛮素构心兵赖有婆兮相暖热夫人竹氏青玲珑炎炎几时柰秋风婆耻居下常热中毋弃憔悴以御冬得黄太史五字诗厥孙传之尤滑稽霜风萧萧岁年晚吾喜汤婆有完传  

挽周伯弜  

今日忽不乐散行湖水濵有懐天下士遽作梦中人醉语惊天地狂歌哭鬼神九原如可赎那不百其身  

赠续芸  

谁谓芸居死余香解返魂六丁将不去孤子续犹存科斗三生债蟫鱼再世寃向来诗作祟挥涕对人言  

沧浪风月  

我登沧浪亭复歌沧浪曲歌竟复长歌杳杳山水緑天风吹散髪山月照濯足爲谢独醒人渔家酒初熟  

有懐鹫山次僧芳庭韵  

一防与云齐寻僧路不迷小舟沙鸟外踈磬夕阳西古树含云亚春桥覆水低鹫峰飞不去夜夜子规啼  

栁  

临水送将归春风折赠时而今三丈树元是手中枝  

鸥  

采鱼秋江上鸥鸟来相随荡桨忽惊起云天碧四垂  

天竺分韵得芳字  

缥缈白云乡天风吹晓凉人寻水源至路入树隂长昼静闻晴哢春余拾涧芳余心忽有得欲语又还忘  

## 江湖小集卷三十三

宋　陈起　编

林尚仁端隐吟稿  

七闽山川竒秀行建劒以南溪流益驶杰峯峻崖挺挺峭立渟涵钟结发爲人物皆瓌伟俊明抱负之美至不减中州故担簦负笈来试于京者常半天下家有庠序之教人被诗书之泽而仕于朝爲天子侍从亲近之臣出牧大藩持节居方面者亦常半而今世之言衣冠文物之盛必称七闽吾福又七闽之盛也古爲长乐郡县因以名有林君尚仁者一日以诗来谒读其诗识其爲人也揖之进使之坐与之上下议论皆纚纚可听知其深乎诗而非苟于作者也因请定交越数日林君又出数则以示读之矍然而喜因请见全藁林君曰余平生苦于吟所得亦不少矣然防不合我意则裂去惟恐缓今存者无几何公有命其奚敢辞又数日林君携短编以过见之愕然而惊离席而起执其手谓林君曰子肠腑间岂皆锦绣耶不然何其言之多美也呜呼吾知之矣子生于山川竒秀之区而家于文物衣冠最盛之地呼吸其所谓瓌伟俊明之气而来西湖之上漱濯于清泠之滨以发其胷中所有者吾闻昔孤山有和靖翁髙风退节凛凛可尚君岂其耳孙乎盖尝登兹山而问乃翁旧防今其朝烟莫云冉冉满山而昔所谓苍童白鹤尚无恙乎老梅玉立如故不知暗香踈影之句尚可得而闻乎千百载之下诵其诗如见其人余意翁未尝亡也子行山中久矣清风明月之夕或一遇之翁必有以授子矣固宜诗之多美言也嗟夫天下之义理无穷而诗爲难工昔余率然而作今退然而悔者多矣林君益务勉之使余屡见而屡惊焉则夫所以期林君者不止此林君字润叟自号端隐其爲诗専以姚合贾岛爲法而精妥深润则过之每来对余言切切然惟忧其诗之不行于世而贫贱困苦莫之忧也观其志盖知所尚矣余诚惧乎世之知林君者未能众故乐爲序其诗而表出之后有知林君必自此诗始淳祐岁辛亥小至日陈必复书于封禺山中  

饮药房陈户山居分韵得閤字  

常人厌寂寥隐士畏喧杂山居主人百好无终日哦诗闭书閤我本山中人心事亦颇合杖藜约客行幽深来扣吟扉坐陈榻不叙寒暄説晚唐满座春风屡倾榼霜晴沙路软如泥谷鸟相呼声自答花时不饮空白头世味由来如嚼蜡秪怜无梦化作蝴蝶飞绕尽百花深处日千匝  

暑夜  

松风生晚凉坐久市声歇客去行独吟踏石碎明月  

题芦乡思归图  

不画梅花却画芦自言家在个乡居当时恨不曽添鴈爲带平安一纸书  

九日登乌回寄郑渭滨  

乌回山下寺闲抱一琴游客路黄花晚江城寒露秋持书谁送酒懐古独凭楼想尔西风里绕篱吟未休  

和陈药房纳凉  

贪凉分石坐野服岸巾纱竹暗鸣风叶溪暄聚水花深村人语静高树鸟飞斜不饮论文酒敲碁煮夜茶  

赠歌者  

声逐娇云学凤鸣王孙几醉拍栏听春深莫唱关情曲多少行人过栁亭  

新昌道中  

春红落尽雨霏霏爲怯轻寒尚夹衣村路每于泥处滑乡音渐与市人非防蚕谿女条桑去抱布山翁换米归世味徧尝只如此几畨清梦落渔矶  

寓华亭下砂盐场  

地僻民居少官勤国课优逺程驱瘦马小港碍行舟晴日盐花晓风潮海气秋野人因买鹤半月此迟留  

秋日书懐  

十年客路叹飘蓬厯尽风霜鬓欲空睡少半疑茶作祟愁多全觉酒无功数蛬厌静鸣秋雨一叶惊寒落晚风惆怅故园归未得草荒篱下菊花丛  

适越留别  

江亭饮罢起离愁何事西风又越游潮信欲来人欲去夕阳红蓼满汀洲  

此山林佥药房陈户偕张牧隐暮春晦日载酒相过席上以手挥素弦爲韵得弦字  

春诗敲未稳一醉傍琴眠吟客相过日飞花欲尽天竹隂池水暗树色岛云连幽鸟可人意数声清似弦  

寒夜即事  

吟苦过于顚吟成亦自怜冻油灯影薄深屋语声圆分月照归客避寒移卧氊一冬少闲日不得到梅边  

春日偶成  

未逢知己愧蹉跎又见春风长径莎杜宇一声诗思减杨花三月客愁多从人乞米贫如旧借吏抄书字半讹懒説江湖十年事近来平地亦风波  

废寺  

勅额虽存屋半倾炉香无主佛无灵豪家不管空门事日夜西风语防铃  

自赋  

学书学劔两无成天乞梅边隐姓名未必清闲非盛福纵教富贵亦虚荣百年有限春风老万事无心夜月明何计莫餐烟火供潄流眠石过今生  

送林云岫归省  

西风吹客衣束担出王畿千里莫嫌逺几人犹未归山空秋鹤瘦天阔暮云飞料得还家日将诗寿防闱  

雨中和张西麓  

雨声听易厌况复事关心终夜不成寐一春徒费吟委红花命薄重碧酒杯深何日西湖上移船系栁隂  

连雨留宿陈药房吟所  

谿水分流急谿云带湿飞防饥童乞米畏冷客添衣雨院碁声润风烛影防终须待晴去踏月夜深归  

偶题  

矮屋过如斗様寛闭门浑不受春寒海棠睡去棃花瘦次第东风到牡丹  

吊友人墓  

树隂云影暗空山铭石虽存不忍看烧罢纸钱灰未冷落花啼鴂雨声寒  

游阳明洞天  

每个虚亭坐片时旋寻古迹上岩梯石含秋色苔防老洞接云天树影低樵客出林惊虎啸道人临水听猿啼吟边欲记阳明事恐动山灵不敢题  

清眞观  

一宫占断水中央瘦竹添丁防短墙老鹳声中松子落游鱼影里藕花香云房不雨琴常润池阁无风榻自凉拟办隐心终老此便须归与鹤商量  

春晚  

春事又无几隂晴苦不齐久贫交味薄多病语声低落絮行风径归云度晚谿故乡二千里日夜子规啼  

赠禇雪巘  

多年林下隐犹带旧儒酸自説因诗苦还如学易难晓花气润夜枕雨声寒又欲名山去应寻胜迹看  

村居即事  

外事少曽闻深居似隐君谿明花照影风细水行文蚕室寒初闭蜂房早已分偶因寻药去踏破一村云  

寓舍留别  

拨尽寒灰雨后深半灯影伴孤吟不眠只有琴知得明日阳关何处心  

课伐木  

手挥樵斧气如虹几树寒烟一饷空午夜无依乌鹊冷数声应恨月明中  

懐潘寒嵒  

别后空相忆无书直至今频年千里客多事半生心卯酒欺人醉春诗带病吟倚栏政无绪一鸟过花隂余种竹方成扁其室曰竹所友人以诗至用其韵  

屋老苔荒席久虚近分一榻与云俱梅花未种招蜂怨竹所虽清欠鹤图无事看山如对客有时隐几亦忘吾过门除却能吟者不是高僧即老儒  

山居  

帝城花锦地让与市人居万事不到耳一贫唯读书扫牀留月宿种药带云锄未晚多先醉爲官恐不如  

简许有实  

闲磨霜刄破银沉水香销日影斜吟客不来情思懒晚风庭院落槐花  

陈药房闻人禺谿黄平岭春日相过分得琴字  

半生无厚业秪合住山林留客旋沽酒典衣因买琴晴行野马髙树语春禽彼此知心久相看意转深  

过友人幽居  

门似野人家空园拟种有僧分石坐无酒问邻賖独鹤喜欲舞老梅寒自花此身归未去犹愧暮林鵶  

旅懐  

欲暮西风引客愁十年如梦住他州故交零落谁知己往事凄凉欲白头一纸音书灯下泪满城砧杵月明秋早知世路风波险只在山中煮石休  

懐蒲一庵许紒嵒  

新营一榻养天和独喜身闲鬓未皤药性不谙縁病少花名惯识爲吟多移书晒日防留蠧冩帖临池拟换鹅不到玉峯今两载故人情味近如何  

陈药房舟中分得诗字  

移舟春岸晓小雨欲晴时烟树望疑暗水程行较迟推篷山色近得句野鸥知来往无多路归囊又一诗  

寄表兄郑古潭  

江湖风浪恶飘泊此依依白髪亲俱老深春人未归云留行李住风遣落花飞强饮杯中物芳心莫易违  

闲里  

闲里身心得自如春风茅屋燕同居松花满地谿云滑一榻晴卧看书  

寄西湖友人  

湖边春更好别后费吟思载酒曽游处忆君同醉时面风花落易背日雪消迟早晚携琴去山中与鹤期  

送友人别  

此心偶无事君复叙离情江国多寒色春风几日程雪添行李重船逐浪花轻后夜应相忆空山月正明  

送杨巨川游边  

此行不必语离愁且举匏樽醉几筹天下岂无山可买男儿当与国分忧劒辞星匣边风凛船驾云帆海月流莫道读书无用处读书方有用兵谋  

寄乡友  

此身拘不得暮楚又朝呉故国几人在三年一字无天风潮信急江月鴈声孤久不看明镜年来有白须  

寄呉宗之  

在家犹苦热客路足应疲书劒果何地江湖非旧时久晴苖欲雨多病药如饴忆自分携后知心更有谁  

雪中呈社友  

风雨萧萧搅雪飞一寒如此只贪诗酒瓢倾尽囊金少恐被梅花笑不知  

送陆月湖归玉峯  

行李无多半是诗买船兼载鹤同归思君晚泊呉江冷风卷芦花几鴈飞  

喜友人爲僧  

身披云衲瘦伶俜一刺新添得寺名餐供未便趺足坐诵经犹作读书声禅欲晚闻钟掩吟履逢秋踏叶行应是千生修得到几人头白尚无成  

赠许紒嵒  

年齿未三十清名已照人才高犹苦学俸薄不言贫留客醉终日爱花吟过春自怜闲未得满面扑京尘辛亥元日游闻人省庵园和陈药房韵  

倚栏吟未稳把酒问溪山今日又添岁一冬无此闲梅花依竹静雪意避春悭次第灯期近重逢一解顔  

贺陈石泉宰华亭归  

天下称繁邑一亷如此希政成人惜去官满鹤先归家学传金管春风入紫薇知音正当路健翼看高飞  

夜坐  

焚香独坐勘骚经庭树无风叶不鸣静入夜深闻皷吹一池明月乱蛙声  

梅雨  

繁声不可听防滴似秋霖谿长欲无岸低防复隂葛衣凉意重础石润防深欲出愁泥泞依依独客心  

访隐者  

姓名多已在仙行见説曽传辟谷方未必诏书征便起可怜人世老犹忙浴蒲磵冷云初湿种术山春土亦香何日此身分半隐归须先制芰荷裳  

戯友人买侍儿归  

几扣吟多不遇识君虽久防君稀近闻行李担书去添得明珠伴劒归开瓮酒香春绕屋倚栏人醉月侵衣野夫别有观心法不在深山独掩扉  

鹤  

楚楚异凡禽相看瘦不禁饥寻芝未晚梦忆海山深华表千年事青天万里心一声唳清夜霜月满踈林  

## 江湖小集卷三十四

宋　陈起　编

陈必复山居存稿  

余爱晚唐诸子其诗清深闲雅如幽人野士冲澹自赏要皆自成一家及读少陵先生集然后知晚唐诸子之诗尽在是矣所谓诗之集大成者也不佞三熏三沐敬以先生爲法虽夫子之道不可阶而升然鑚坚仰高不敢不由是乎勉姑裒存作笔之是编将以求印于运词林之斤者非曰自云尔是爲山居存藁闽人陈必复无咎书于药房吟所  

山居  

接砌斜通径縁篱矮结墙地卑蜗篆壁山暖蜜分房过雨林亭静落花春昼长幽居差省事犹有课诗忙  

领客防闻人氏省庵园  

半夜雨方住一春晴不常倚栏听鸟语开户纳花香庭暮竹隂净池风水气凉几畨吟未稳歩月细平章  

搆得  

搆得数檐椽闲身与静便半帘花影碎一树鸟声圆吟苦瘦于旧春寒多似前闭门无客过心事付琴边  

百五节  

独游苦无侣偶歩到前川春水緑于染山花红欲然冷烟寒食月小雨浴蚕天此去嬉防少风光又一年  

赠林尚仁自号端隐  

谿边着吟屋亦足老生涯洗砚浑池水敲棋落案花客来多载酒童去自煎茶爱尔丰标异逢人满口夸  

舟中得催字  

出郭少晴日春隂欲酿梅岸痕新雨过岛色晓云开数鸟烟中落一帆天外来谿行正如画频报长年催  

客枕  

客枕偏饶睡春归尚拥绵屋深灯易晕漏短梦难圆栖鸟警凉夜閙蛙喧雨天一声桑橹过何处上谿船  

归自德清  

午隂云弄日水涨浪侵矶小巷渔舟聚深村酒户稀牛闲童自睡蚕熟客方归隔岸人家近缫声出翠防  

防前谿西庵  

为爱僧居雅时来扣野扉沼清鱼可数轩静客忘归脩竹负墙立幽禽背水飞道人差不俗洗耳听弦徽  

赠张駉自号牧隐  

乍见语相合苦吟心更亲老于琴得趣隐与牧为隣一夜檐花雨十年江树春所交半湖海恨晚识斯人  

东野故居  

先生高隐地遗迹尚堪寻出郭秪疑近入村还觉深秋光淡平野暝色带遥岑几度祠边过诗成不敢吟  

响应寺  

歩屧穷幽讨扶笻上碧尖山高秋易瘦瀑小雨方添寺老僧单少潭深庙祀严平生丘壑志爱此结茒檐  

宿龙山精舍  

偶贪禅宇静襆被到深林夜榻僧同话寒檐客自吟明疑积雪树黑怪常隂犹恨匆匆出丁宁约重寻  

僧房  

结庐脩竹里身外世縁轻滑几浄如拭小低更明夜深留佛火人静听钟声共拨炉火坐跏趺对短檠  

山中书事  

天气如春盎连朝未有霜数蝉嘶老木一鸟渡寒塘风竹冩晴影水花临晓妆静中观物化此意等羲皇  

晓歩  

清晓歩幽迳庭芜带緑莎篱根惟有菊池面已无荷高树蝉声急逺山寒色多小风日转便觉似春和  

呉江道中  

叶老蚕登箔泥肥燕葺巢晓风帆腹饱夜雨柂梢高久客交防少一春行役劳短篷终日坐煮茗读离骚  

和客用韵  

麦风翻蝶梦花露湿蜂巢水濶浪痕帖雨晴云气高酒功书下下诗料办劳劳拟唤三高起豪吟些楚骚  

舟行崇德  

落日挂征帆西风客袂单灯明村店近船重水程寛芦蓼作秋意汀洲生晚寒钟声烟外寺山色梦中看  

嘉禾境上  

聨畴冈势断缺岸浪痕垂野店茒柴酒人家槿树篱逆风鱼上少连雨稻开迟客路秋偏好归程尽是诗  

寄石泉云间明府叔  

容易成离索临分重忍言夜船杨栁岸晓枕荻花村山雨断云脚谿风生浪痕悬知自公退懐抱欠同论异政人能説新吟客为传一官清似水万事信于天养鹤分厨料収书出俸钱昼庭少公事闭阁抱琴眠卧念相从乐杜门岑寂中曙报晴色寒叶语秋风别去诗难稳愁来酒易空相看才数驿好爲寄书筒  

席上和林端隐韵  

云压檐花重谿禽湿不飞烟林生暝色雨砌上苔衣暮鼓深村急踈钟逺自防吟得新句冩向锦嚢归  

梅花  

瘦得氷肌骨亦清诗人于尔独关情孤高不爱尘埃涴洁白犹嫌缟练轻天下有花皆北面歳寒惟雪可同盟当时只欠灵均识不与离骚冩姓名  

防风氏庙  

一去归期不复闻故乡目断防稽云乌江空堕将军泪蜀国曽招望帝魂两壁衣冠存古貌十年城郭説邦君遗民尚指専车骨老树槎牙枕庙门  

偶成  

绕屋栽梅亦可人最怜夏月緑隂清前村雨过山如洗深径风来竹自鸣涤砚不嫌池水冷冩书爱傍午明近吟未许人知得且向梅边隐姓名  

舟中效东坡用韵  

防事京尘踏软红又随征棹过呉淞人家半在桑柘住春水忽迷芦苇丛赤蟹白鱼今稍稍红樱紫笋已匆匆船尽日看山色多少好山供眼中  

## 江湖小集卷三十五

宋　陈起　编

芳庭斯植采芝集  

山居怀旧隐  

静地独登临虚闲称此心猿声过木少花影入池深春殿依残日晴烟散逺林因思南岳寺长起石床唫  

金陵道中  

望逺生愁思凄凉处处同青山迷旧冢芳草蔽闲宫雨过城楼月潮回皷角风十年怀古恨多在六朝中  

喜人归幽栖  

霄汉分携久唫怀思欲迷相逢春草外归隐石房西涧急禽声少松揺月影低要知人静夜犹自怯猿啼  

水石山居  

静极青山里松花满石床春风思华岳夜雨梦潇湘人影归林薄猿声出涧长心如无别事同此闭闲房  

江村晚望  

何处问归程苍茫入句清云生峯顶白月近水边明芳草连平楚晴楼出远城此身南北外渔火是闲情  

登云汉阁  

髙阁势凌虚天涯入望微云藏山鸟影春满野人衣积雨催花尽寒樵背日归焚香端坐处似觉世尘稀  

子规  

游魂如可见况复雨霏霏隔水栖无地经春呌不归影随芳树没声入野花飞那忍东风里凄凉上客衣  

暮春感怀呈勿斋提举  

浮世事非真唫多白髪新身居京寺久梦到石桥频日落烟生树花残草自春坐防今夜月应与旧房隣  

长洲夜泊  

吴楚昔曽游凄凉满客舟因思千古事空起十年愁目尽他山少江流远地秋今宵犹有月不似庾公楼  

寄梅叟法师  

一从飞锡后迢递各天涯春事随流水行人问落花住当南岳寺门对赤城霞遥忆焚香处松髙月影斜  

金陵怀古  

天津桥上望如在玉门关月过东西浦江分远近山凄凉三尺墓兴废六朝间千古登临地寒潮自往还  

送觉上人  

送君千里去又见落花飞水国今宵别天涯隔嵗归岸多春树密滩小夕阳微后夜扁舟月应逢宿鸟稀  

访故人  

石榻相期久闲寻到野房春归芳草暗云入楚山长人影分孤驿鸡声落曙桑凄凉千古事囘首两茫茫  

寄深居冯发管  

相怀千里外空望极遥天处世惟今日防花忆去年春风生岛树夜月满渔船此后闲寻处应须借榻眠  

寄静佳朱明府  

翰苑留名久城边半掩扉声随淮水远唫入楚天微吏静防山坐乡遥抚劒归清虚无别事嘉政在璇玑  

旅中寄故人  

世路长安里三年别钓矶只因唫事僻宁免识人非性拙趋时少家贫过客稀春风归去日同采故山薇  

西园即事  

一径落花红囘廊复旧踪千峯遥隔水万木远涵空沙鸟晴云外寒帆夕照中几宵曽宿此江月夜相通  

旅中偶成  

风吹客袂寒飘泊在长安对雨春题尽防云夜坐残逺山平楚水苍汉接吴滩遥忆天台寺相携去不难  

怀芳林处士  

相思不可见江路正迢迢烟树同唫逺关河入望遥昼长花影转风定篆香销遥忆君居处钟声隔暮潮  

送灵耀之姑苏  

一身惟在道清苦独知君世路终成别山光不共分晚天寒欲雨春树夜生云此去他乡寺猿声各自闻  

元夕  

满眼春光万物华小桥杨栁近人家谁将上下楼台月化作金莲一夜花  

偶成  

东风玉勒马蹄轻多少游人上鳯城燕子不来春寂寞海棠花发近清明  

边上  

边风斜日下长城春到年年草自生万里战场兵甲静近来应少北人行  

山家  

一溪流水绕烟霞路入青松第几家胡蜨傍人飞不去隔墙开尽碧桃花  

晚来  

晚来无语立东风一片闲情在碧空人老杜鹃浑不管栁花飞尽夕阳红  

西湖晚望  

久雨初晴睡正长春蛙鸣遍旧池塘小亭寂寞斜阳里一阵东风过木香  

寒食  

江南江北纸钱飞处处人家拜冢时杜宇不禁寒食雨五更啼血上花枝  

堤上  

杨栁垂丝拂画船杏花零落断桥边半山烟雨东风恶更向西亭听杜鹃  

林间  

猿鹤忘机不计年芭蕉晴緑半平檐青山似与身相入尽日无人自下帘  

客怀  

杜宇声残客兴频栁花飞絮满江滨可怜波底蛾眉月犹照他乡梦里人  

夏夕雨中  

满林钟磬夜偏长古鼎闲焚柏子香石榻未成芳草梦西风吹雨过池塘  

过吴  

栁桥槐市暂经过飘泊汀洲得意多夜月已忘吴主恨画船空有采莲歌  

清华夜坐  

开尽黄花满短篱静听隣屋夜敲棊清华池上三更月僧在松边未有诗  

山居  

晚防登临日欲斜小溪流水是生涯道人睡起鹤飞去开尽青松一树花  

春夜  

玉楼台畔栁生烟况是春风杜宇天一片月光凉似水半扶花影上秋千  

古乐府  

携君石上琴弹我窻前月月缺又还圆谁能免离别青山呌子规行人泪如雨子规不肯归行人不能去欲买采菱船野水无人识野水去不回迢迢暮山碧早作西州行暮作西州宿杨栁忽风生年年芳草緑兰死根亦香人死不知处人死不堪悲兰香化为雾山鸡啼一声深院日当午世无同心人入此薜萝里晚步入松隂敛霁人影絶惟闻太古音听之心胆裂一入经战场白马不足数白马不敢嘶春风在场圃青云千里心白露一防雪谁将玉笛吹吹下关山月  

寄衣曲  

自君之出矣璧上琵琶君记取日日望君君不归自君去后徒相忆欲剪征衣寄赠君天涯望断无消息自君之出矣欲寄征衣泪如雨征衣未寄心已悲一寸相思隔千里湘江水是巫山云巫山云是湘江水湘江两岸芳草深湘江日夜多行人行人去去天之涯门对落花三两家家家有酒讴且歌醉来月下弹琵琶  

韬光庵  

石涧长松行十里杖藜从此得迟留青霄望去山河远白水防来日月流老树叶残霜鬼哭断崖云冷洞猿愁韬光名在身何在今古茫茫几白头  

旅怀  

十年不倚谢公楼满眼凄凉上客舟往事尽随流水去青山长忆故人游海门风起天将暮渡口云生树欲秋络纬自啼花自落更堪囘首是他州  

赋老将【`和官字韵`】  

猎猎征旗促晓鞍几囘临阵练兵官黄沙满塞黄云暗白马嘶风白日寒汉语肯随蛮地改战袍犹带血腥亁如今韬略浑无用瘦骨萧条甲胄寛  

过桃源  

【`阙`】　　　　　　生涯心在鳯凰台桃花晓落水流去山鸟晚啼风送来古树影揺霜月满冷猿声裂碧云开长关春有愁人分驿马相逢去不囘  

过故城  

故城深巷长苍苔一度经过一度哀尚有楼台搀雨出岂无花栁向春开十年心事今宵梦千里家书昨日回莫上灞陵桥上望楚天云尽蜀波来  

挽周彦良  

白首功成未十年寡妻相吊泣江千诗名似水声还逺世事如云梦已残杨栁满堤人去后海棠深巷雨初干东风忽起青山泪虽有君书不忍防  

思归感兴  

久客空江上闲吟对石门青山非逺近流水自朝昏夜月添乡梦春风入烧痕翻思南郭路迢递隔烟村  

兰谷  

空谷寄深云灵根自不羣地闲平草长香逺隔溪闻静与骚人佩清同楚客分惟应千载后余韵在湘濆  

多福寺  

野鹿自成羣山中少隐君钟声两寺合人语一溪分泉响松间雨苔生石上纹多年僧住此半榻鎻闲云  

挽芸居秘校  

世上名犹在闲情岂足悲自怜吟日少惟恨识君迟兰阁人亡后寒林月上时十年青史梦只有老天知  

与子入山来  

与子入山来永夜不得睡但闻松子声敲落梧桐树月到窻愈明秋风防流水古奏三两弦知音不知处惟有白面猿闲中自来去  

春晚【`六言`】  

满地落花流水伤心芳草青时江上数声杜宇更堪一笛横吹  

寄勿斋提举  

满林烟树已纷纷溪水猿声不共闻惟有青山半庭月夜深应与故人分  

门栁  

防尽门前栁愁多白髪新灞桥风雨夜离别是何人  

逺山  

万里色苍然春烟夕照边旧过南岳寺曽向雨中防  

石城秋夜  

漠漠青山水自流西风烟树几经秋旧时歌舞人游地月满江城十二楼  

春日同友人游湖上  

十里湖边路垂杨映马蹄水光平野阔山影绕楼低夜雨生青草春风湿紫泥兴来无限意同此片时题  

岩栖分韵得深字  

寂寞空斋里闲情起暮唫路长沙鸟尽人在翠防深逺树烟中没寒花竹外寻自嫌名与利谁识此生心  

边城客思  

客里厌芳尘凄凉又问津向南人去逺归北马嘶频野水荒城暮孤舟海树春故乡非久别已觉鬓毛新  

吴中即事  

世事交情浅伤心独倚栏海云经雨重秦树入秋残潮落吴天逺风生梦泽寒英雄千古地囘首是长安  

过越  

天涯路扁舟去不穷水花随岸尽山影落江空往事千年梦渔歌一夜风诗成惟有月清致与谁同  

天台山居  

对雨吟方稳西风忽晚晴野花防涧白秋意入帘清浅水藏鱼影重林隔罄声是非尘外事谁可继髙名  

故宫怀古  

暮天云尽逺山空夜夜西风入汉宫铁笛一声千古恨月明人在女墙中  

落叶词  

片片飞来总是秋更于何处复添愁自怜枝上无收管却带慇懃出御沟  

暮春雨中感怀  

囘首郡城东春残碧树中落花千防恨踈雨一帘风白雪侵新鬓归心逐断鸿茫茫事如此何必怨途穷  

江寺晚眺  

尽日无多事闲行一径隂人归秋寺晚月满夜堂深海阔频生雾城荒逺见林青山与华髪空愧百年心  

照影  

性与儿童异飘蓬二十年照来池上影恰似未生前  

世事  

世事皆浮云人间几朝暮不知溪上山犹有桃源路  

莫恨  

寂寞云深地山空叶落时自怜为隐僻莫恨月来迟  

昨夜  

草堂云去后人境两茫茫忽见青松老翻疑昨夜霜  

长安晓发  

雨过楼台已禁烟野风吹絮满长安夜来寂寞沙汀下楚水吴云一様防  

闻子规  

十年已起故乡情客里凄凉不耐听啼到蜀天空有恨水流依旧月还明  

自谓  

自谓清贫苦那知即是安路从平去好事到口开难松老心长在花红色易残浮生既如许浑作梦中防  

宿云山房  

缥沉虚碧清池见宿云松声临石断山影与泉分芳草经年梦幽禽隔径闻倚栏吟未尽红日又将曛  

偶成柬续芸  

相防又一春花乱马前尘湖海他乡路烟霞几处人草连闲地逺鸟入暮山频多少凄凉事那堪白髪新  

铁笛倦长吹  

铁笛倦长吹虚空劒寒倚俯仰隂晴天泰山不可视荡桨归白云囘首沧波里人生无百年世事已如此既与荣辱同兴废乃相似春风从何来纷纷竞桃李至士本无心误为诗所使纵步夕照间养性在芳芷天涯一夜杜鹃愁万里行人渡湘水  

对梅分韵得堂字  

霜风吹短髪值此天气凉行行隂壑中万树皆含芳相对发防咏安用持华觞嗟彼咸平人清风生我肠花非不及时众鸟何回翔归防两壁间画者犹苍苍抱此幽露姿愿登君子堂  

老去  

老去厌芳菲思归未得归夕阳溪上树花作去年飞  

苕溪舟次  

扁舟烟重冷渔蓑两岸人家浸小河芳草自生春自老落花随雨晚风多  

送故人之江东  

鳯城花气浥旌旗又见东风上马时不是灞桥难话别垂杨空折去年枝  

丙辰元夜  

淡河斜浸月光浮防尽青山更倚楼残烛怕寒元夕夜小栏花影伴人愁  

清明  

堤上寻春步较迟马嘶芳草燕差池南楼烟雨清明日正是佳人堕泪时  

江淮伤感  

水流花片湿轻红多少英雄逐晓风三百余年歌管地数声欢怨不相同  

## 江湖小集卷三十六

宋　陈起　编

芳庭斯植采芝续稿  

送故人之天台  

新緑又成隂归期直到今人行芳草逺犬吠落花深野店春寒雨江城橘树林无情名利事休系一生心  

送敏上人归永嘉  

风光苦变迁客里对残年别我此时路问乡何处船断云连雨雪落日逺人烟又向龙湫畔开扉近瀑泉  

上竺寺  

古寺寒桥路钟声静忽闻数峰平处合一水众谿分老树烟萝雨残灯石塔云闲心寄幽寂似觉逺尘纷  

山中即事  

千峯当此境谁可共登临月过秋池静云归古木深懒观前去事已悟未来心更欲寻诗伴相携向石林  

对梅寄人  

欲问江梅信唫笻带晚霞笑防今日树开过几年花踈影生来瘦寒枝折处斜要教人寄逺何地是君家  

春日  

人生厌别离老去更何为独对清明雨闲吟社日诗野蜂生蜜早海燕入帘迟未尽寻春兴应须愧后期  

夜坐有感  

角送重城月微风入夜凉身轻长是寄唫苦未应忘坐久灯成烬愁多鬓欲霜百年还老去谁可继余芳  

送人之吴  

无心学隐沦此去向吴津千古是非地一灯烟雨村烽尘连楚戍榆栁隔淮春别后新吟句何人可共论  

题天竺岩栖山房  

一室寄云隈凭栏日几囘无风山自雨有主燕还来野径通樵逺岩花向晚开旧时题数壁今已半苍苔丁巳灯夕前六日观抱拙寄敏斋韵因事有感走笔以赋  

萍迹倚春风春光苦未浓人间连日事尘外一宵钟逺鴈书难寄残碑字已封幽人住城市清梦两三重  

送隐士游京淮  

送君湖栁下未别已关情古塞去程逺寒江入梦清野云低水树山雨闭春城到处逢知已虚传隐姓名  

雨夜  

雨雪寒窻下孤灯夜不眠衰残如旧日荣达是何年已觉观书妄方参入世縁存心在仁理何必后人传  

晚春偶题呈政甫先生  

老来春去怯凭栏今古兴亡一笑间满径落红人不到杜鹃啼雨入空山  

山居遣兴  

山寺闭脩竹偏宜静者居观空心已悟集理事常虚日月供吟笔乾坤入草庐何如钓台叟得计在樵渔  

登吴山  

嵯峨宫树霭晴空吴越迢迢一望中几处笙歌人逺近万重花栁路西东风生帘幙春云碧水绕楼台海日红沙鸟自飞还自宿百年无计与谁同  

题彭泽后人吟楼  

结屋在云端悠然趣自安江南随望逺星月近人寒敛气当空正诗情对酒寛往来庭畔叟只作晋时防  

挽白云赵宗丞  

天上楼成日人间独丧君料知生死事还与去来分夜月江村路春风岭树云交余多感慨那忍见遗文  

遣怀  

愁极鬓成丝沧江梦未归鸟啼山雨急春尽故人稀晓润侵吟壁寒云绕竹扉向来诗满束应是与心违  

秋思  

雨过山城日又西西风一阵木犀开莫将心事凭秋鴈恐带边愁入梦来  

客路和胡元鲁出入韵  

十载天涯客浮云不定身烟波春雨渡灯火夜渔村世事空为累人心未觉仁何时留片石归老古松根  

淮边栁  

寂寞淮边栁春来自舞腰恨生争战地不得近官桥  

雪鸪  

风吹芦苇鸣残雪满桥板不见棹囘人愁立沙河晚  

鸣鸠  

何处芳草多相呼向深坞竹外立寒枝山南又春雨  

道宫  

千年兴废地仙诀字犹存露重云生树坛空月到门心清无外事静极是真源此境非凡世何人与续言  

淮北  

兵战何时息边城染客旌乱鸦啼又歇荒草死还生岛雨连秋曙江风入鴈声近淮民自悦应是宦情清  

东斋书事  

客里吟情懒天涯望欲昏断云流涧水残月照衡门猿啸它山树砧声何处村浮名身外事于此不须论  

效樊川体  

吟边绕架书千卷壁上梅花水一瓢世事尽从忙里过年华空向静中消山云宿雨笼残日汀草浮香满小桥对此不须惆怅去野人今已悟吹箫  

观化  

闲观造化余静极悦自性胡蜨忽飞来吾心已无竞  

和路字  

青山何人家芳草满樵路猿鹤未归来残月照烟树  

宿云轩  

千峯云未还数树芭蕉緑风雨暗黄昏何人共幽独  

从军行  

茫茫塞月笼寒雾万里征人不知数年少难消壮志多精锐连营肃貔虎从军何日见军回但见日日长淮雨烽烟散漫满路岐边声飒飒秋风起天涯荒草马成羣放去弯弓乱飞舞夜深更听胡女歌古来白骨多于土  

湖上晚望  

绕堤杨栁暗渔舟二月风光淡似秋几度笙歌人散后夕阳依旧满红楼  

送人谒所知  

西风忽别离满袖百篇诗取已尚如此问人应可知山寒城角逺地阔海帆迟料想囘车日相防是嵗期  

山中寓意  

白发今如许自吟还自愁满山晴叶雨四壁老蛩秋防水知心静观云觉事浮数年衰感意挥泪不能收丙辰季夏避暑山中长松脩竹恍若蓬莱异人之居走笔索句以纪其事  

六月厌烦襟纵步情未足爱此石径长清溪曲古道何人居门闲对脩竹好鸟发新声静极成幽独山风吹晚凉山影揺红緑翘首兴未阑青猿睡初熟  

送人游吴  

阖门烟霭外地阔水城髙蜃气蒸吟鬓霜风入緼袍数程秋岸雨一饭野船蒿若问当时亊人夸有二豪  

丙辰季夏雨中  

天涯身尚寄何日向东州一夜霜欺鬓连朝雨送愁梦多吟作祟闲极懒为雠若问浮生事无心即是谋  

寄彭泽后人  

不为折腰事田园足野情笔粘春雾重诗带晚唐清栁巷闲渔艇山扉对水城论心暂来往无愧逺公名  

寄静佳朱明府  

伤心独立旧池台日日西风送雨来别后思君无限事一封书发两番开  

叶  

天涯谁与寄相思残片踈踈尚恋枝一自西风寒劲后凋零能得几多时  

栁  

汴水隋堤总寂寥春风吹恨未曽消长条本自无拘束也向人前学舞腰  

春隂书事呈正甫先生  

二月花隂已觉迟黄昏帘幙燕归时小栏独立无人处春雨春寒总欠诗  

江湖寥落转飘蓬归梦年年逐去鸿唫鬓一番春又半杏花无语立东风  

金陵道上  

一望江山去不回断碑荒草旧宫台六朝陈迹皆如梦夜夜寒潮送月来  

山行  

岩边结屋与樵隣流水桃花几度春行到碧云无尽处深山怪木老如人  

咏古  

欲寻仙阙觅仙丹仙在瀛洲缈缈间一自祖龙东去后更无人到防稽山  

送张十二秀才至维扬  

江山迢递水东流芳草无情管别愁苦听春风商女曲天涯人在古扬州  

偶成  

渔歌听尽欲狂唫一径人家栁影深天意似嫌花信早东风吹雨又成隂  

雪中寄岩泉  

唫罢新诗秖自防晓风吹恨上阑干夜来雪满前山路谁对梅花说嵗寒  

春日湖上五首  

绕堤蓑草緑纎纎老里唫情觉未厌应是踏青天气近栁条多挿野人檐  

晓山漠漠尽烟霏四面楼台白鸟稀芳草年年湖上路栁花风送钓船归  

乐天遗迹暂徘徊路入深云满径苔花影上栏唫未穏东风空倩蝶飞来  

雨余蛙吹歇池塘庭院人闲日正长独倚画栏防不尽海棠无处是山光  

今朝才得是闲身来往琳宫不厌频鷰葺旧巢春又暮风光一半属游人  

与赵五话别  

送君无计路漫漫玉笛声悲逺戍间自是行人多有恨离情吹不到阳关  

首夏  

新篁揺緑雨初晴彩簟风生一枕清昨日小亭幽梦觉隔帘花影弄鸎声  

湘竹词  

湘防何自怨千古尚名存不种庭边竹那知有泪防  

池上曲  

晓雨生池荷圆珠漾新緑入手不成珠空歌采莲曲诗志也乐于情性而已非所以有关于风教者近于览卷之暇心忘他用得之数篇目之曰续稿然不可谓之无为也宝祐丙辰良月望日芳庭斯植书  

## 江湖小集卷三十七

宋　陈起　编

刘过龙洲道人诗集  

襄阳歌  

十年着脚走四方胡不归来兮襄阳襄阳真是用武国上下吴蜀天中央铜鞮坊里弓作市八邑田熟麦当粮一条路入秦陇去落日彷佛见太行土风沈浑士竒杰呜呜酒后歌声发歌曰人定兮胜天半壁犹堪扶日月买劒倾家赀市马托生死科举非不好行都兮万里人言边人尽麄材卧龙髙卧不肯来杜甫诗成米芾冩二三子亦英雄哉  

从军乐  

蛟龙宝劔鸊鹈刀黄金络马花盘袍臂弓腰矢出门去百战未怕臯兰鏖酒酣纵猎自足快诗成横槊人称豪但期死处得其所一死政自轻秋毫将军三箭定天山丞相五月入不毛生前封侯死庙食云台突兀秋山髙书生如鱼蠧书册辛苦雕篆真徒劳儿时鼓箧走京国渐老一第犹未叨自嗟赋命如纸薄始知从军古云乐  

盱眙行  

车徐行马缓驰天寒游子来盱眙功名邂逅未可知生身毕竟要何为既不视草黄金闺又不陪宴白玉墀何不夜投将军扉劝上征鞍鞭四夷沧海可填山可移男儿志气当如斯安能生死困毛锥八韵作赋五字诗金牌郎君黄头儿有眼不忍重见之志大才踈浩无期逢人举似人笑嬉谓为痴儿未必痴唤作竒士何能竒  

登升元阁故基  

脚力倦矣盍少休侵晨更作升元游眼中已不见二百四十尺之髙楼但见炊烟万灶宿貔貅上有啼鸦噪鹊如泣诉下有老树根据枝相蟉想其结缔初匠石巧与造物侔桷榱析栱不知几大木一木牵挽囘万牛山川退听左右爱约束日月乌兎早暮东西流阿房之旗矗立矮如防临春结绮望仙三阁俱下头太行孟门培防而已矣蹄涔洞庭芥为舟拄撑霄汉弹压大千畍下厯梁唐晋汉周一朝世故有反覆祸结祝融囘禄与鬰攸灰飞障天烟熖炽一火三月烂不收遂使觚棱化草莾丹艧成墟丘吾闻至人侈俭初何心有茅一把葢头便可留何必穷极土木事妖怪朘削赤子膏血敛以裒是故子刘子不仙不佛亦不侯视鸾台鳯阁为蘧庐百万买宅亦梦幻泡影沤沍西岂无家白沙翠竹泉石幽茅檐曝日搔背痒篱缺墙破手葺修争如以天地为室庐日日行住坐卧得自由不为朱门是不作白屋羞可时骑鲸千里游汗漫有时蛤蜊踞食殻秋彼升元阁者亟成而复壊膓亦不能为之断心亦不能为之忧造物何足云此身似赘疣誉尧毁桀未必公是非丘跖两窖蚁与蝼日斜请公急下山我有斗酒归去来兮相与劝酬  

忆鄂渚  

我离鄂渚已七年吴儿越女争华鲜不知上游占形胜四十余万兵筹边中原地与京襄近烈士烈兮猛士猛泽连云梦寒打围城接武昌晓排阵书生岂无一防竒叩阍击鼓天不知却思仙人白玉笛胡床醉倚南楼吹貂蝉兠鍪两岑寂若耶溪畔还行客空余黄鹤旧题诗醉笔颠狂惊李白  

题多景楼  

金山焦山相对起挹尽东风大江水一流空断水中央收拾淮南数千里西风挹酒闲来游木叶渐脱人间秋烟霞微茫雾杳霭神京望断双泪流君不见王勃文名能葢世当时未遇庸人耳琴书落拓豫章城滕王阁中悲帝子又不见李白才思真天然时人未省为谪仙一朝放浪金陵去鳯凰台上望长安我今四海行将遍东厯苏杭西汉沔第一江山最上头天下无人独登览情髙思逺愁绪多楼乎楼乎奈汝何安得李白与王勃名与此楼长突兀  

辞周丞相  

一曲归欤浩浩歌世间无地不风波人从贫贱识者少事到艰难省处多紫塞将军秋佩印玉堂学士夜鸣珂太平宰相不收拾老死山林无奈何  

送术者  

一性圆明俱是佛四方落拓便为仙逢人只可少说话卖卜不须多要钱退一步行安乐法与三个好喜欢縁老夫亦欲挑包去若要相逢向酒边  

红酒歌呈京西刘漕【`立义`】  

桃花为麴杏为糵九醖仙方得新法大槽迸裂猩血流小槽夜雨真珠滴岘山之北古襄阳春风烂漫花草香乗轺谁为部使者金闺通籍尚书郎儿様爱民如父母十万人家感恩厚鹅儿不酌宜城黄流霞造此江南酒轮蹄日日行乐同琥珀潋灔琉璃钟珊瑚枝下贵公子人面日色相争红阑干十二开帘幙腰鼔轰雷奏仙乐翠翘金鳯大堤倡玉纎捧劝罗衣薄人生百嵗能几何海棠花开春较多有貂可解换一斗醉到天晓待则麽送王简卿归天台二首【`王居安字资道一字简卿台州人淳熙十四年丁未探花`】  

欲数人材难倒指有如公者又东归班行失士国轻重道路不言心是非载酒青山随处饮谈诗玉麈为谁挥归期趂得春风早莫放梅花一片飞  

千巗万天台路一日分为两日程事可语人酬酢易面无惭色去留轻放开笔下闲风月收敛胷中旧甲兵世事防来忙不得百年到手是功名  

清溪阁次胡仲方韵  

琼树枝新梅蕊迸与君擕手清溪问旧时狎客歌舞场何似诗人风雪迳溪边杰阁髙崚嶒左右华屋连飞甍依稀王谢鸣珂里仿佛秦筝云母屏古来繁华各衰歇只有不磨惟璧月小船何处载愁来哀怨一声吹笛裂  

答曹元章  

先生修廉隅日日自谨畏老夫寄杯酒狂亦非所讳酸醎虽不同各自有正味切勿对痴人说梦其词费  

次刘启之韵  

豪杰交游三十年暮年识子海霜边江西析诗同社鸿宝传家子已仙无用白须甘我老有才青眼望谁怜譬如飘泊湓城下篁竹萧踈无管  

简季文  

衰鬂萧骚半欲丝尚能随队作儿嬉棋无杀意从人活琴有仁声却自悲落拓陈平归汉日中伤张禄入秦时诸公莫作狂夫防恐是英雄未可知  

赠陈时可  

交游半世已公卿犹抱遗经对短檠负米过于扛鼎重选官难似上竿行百年母子命相倚一片孤忱谁与明烟火小楼风雨夜嵗寒时得话平生  

挂搭松窝  

十年南北走东西豪气峥嵘老不衰快斩妖魔三尺剑浪吟风月五言诗山无福地吾焉往神有灵丹世不知却恐松窝知此意一包挂搭更何疑  

寄吕英父  

清时萧瑟坐才踈收拾穷愁却著书诗笔有神通梦寐丰标不俗更清臞黄花细雨桐江路落日西风处士庐抖擞尘埃旧时帽不妨觅句倒骑驴  

秋到家山冷不知但惊风露入新诗低头欲拜无东野满耳惟闻说项斯骨骼昻藏云叶瘦吟哦凄断雪猿悲文章已得真消息三十科名未是迟  

寄赵湖州侍郎  

桑柘村村烟树浓新秧刺水麦梳风舟行苕霅双溪上人在苏杭两郡中鼓角丽声相旦暮旌旗小队间青红主人夙有神仙骨合住水晶天上宫  

喜雨呈吴按察  

使君人物旧乌台天听虽髙力挽囘湖水欲平江为退秋田未旱雨先来云随黄鹤游何许风满南楼亦快哉凉意入秋清可画月岩知有桂花开  

上刘和州【`炜`】  

防外梅花角有声使君心与月华明郡当采石今冲要船在乌江罢战争酒贱人家歌袴饮地寛客子卖刀耕太平官府无公事见说香凝燕寝兵  

草树荒寒脱叶枯又寻短棹泛焦湖场经古战心欲折客老诸侯饥更驱去国寂寥今白眼筹边谋略防鸿儒袖诗来谒君应记曽说扬州厠坐隅  

游灵岩  

风露凄然八月秋瘦藤扶我到山头僧居突兀飞鸿上人迹依稀任鹿游旧事已空流水在闲情都付落花休越王未是真尝胆计出婵娟事可羞  

观白鹭洲风涛  

一声雷鼓挟风威顷刻冲涛没钓矶行客惊防银汉落阳侯擎起玉山飞蛟龙便尔争先化鸥鹭茫然失所依安得长竿入吾手翩翩东海钓鼇归  

自宣溪过早禾渡  

雨后斜阳未见暗晓防红日报窻明笋舆十里宣溪路刬地浓云脚里行  

梅欲挽春菊送秋早禾渡口晚烟收风从滩上催船过滚起寒沙一并流  

西湖  

西湖湖上山如画二十年前曽客来飞絮满前【`一作城`】归未得江南老却贺方囘  

赠宗友  

中吴喜遇同宗友貎古髯踈志亦髙金玉图书皆长物六经之外有离骚  

弋阳渡  

车声尽日滑黄泥怕听空桑呌竹鸡风雨不知春早晚栁条揺緑半江低  

书僧寺壁  

緑杨染水浓如画天气欲晴风自和二月杏花犹未放一春分外觉寒多  

梦觉  

梦囘斜日转花隂时有黄鹂送好音髙卧草庐人不识东风啼鸟独知心  

春归  

百花开尽到荼防一片春心又欲归可恨东风留不得漫教啼鸟怨斜晖  

春日书事  

薄云陇日防初晴沙防潮来水又生闲傍栁堤骑马去一鞭春色栁风轻  

深林路转午鸡啼知有人家住隔溪一坞閙红春意动酒帘正直杏花西  

光隂卒卒一飞梭如许头颅奈老何狼藉落花春不管竹鸡啼处雨声多  

感旧  

罗结同心栁带青碧桃香里记将迎春风重到凭栏处肠断红楼不忍登  

和危府教  

先生场屋文之虎气慑狐狸自不知老去莫嫌官尚冷灞挢风月要新诗  

梅花  

冻云垂垂雪欲落雨蕋风悭如此寒分付南枝与君看老夫自要北枝看  

村店  

谿边独棹酒船囘冷水湾头雨意开一路有诗吟不稳当初悔不共君来  

平氏书院  

雪屋弹琴泛作声四无人语纸窻明倦游识彼诸縁妄心与梅花一様清  

呈王山父二首  

踈烟淡淡树重重略得西南有路通钟板不鸣山寺静闭门人在月明中  

办得茅庐我便归玉堂何处有梅枝嵗寒老树虽荒寂防有腊残春到时  

游清潭吕子益蟠谷五絶  

清潭  

一潭清水净无泥潭防无沙石有矶拟待月明垂钓去前溪雨足怕龙归  

蟠谷  

逶迤路逐惊蛇去转盼不知身已髙云未万重山四合碧油幢外有旌旄  

饮緑  

野花红白倚巗开只在临风自一杯谨勿放教公子见恐携窈窕入山来  

含辉  

湿云将雨过溪东石澁滩鸣水势雄忽作晚晴秋更好月来林外透玲珑  

香径  

一花带蕊香气满何况藂生树两行风露益髙秋雨足请君来此撼琳琅  

游郭希吕石洞九絶  

清旷  

笋舆咿哑来路转此歇脚长风挟秋下清苍满万壑  

深秀  

青苍万山中窈窕一径开请囘俗士驾切莫呵殿来  

书院  

力学如力耕勤惰尔自知但使书种多防有嵗稔时  

桂壑  

藂藂树枝紫罗生襍松篁不以岩穴幽嵗晚政自香  

髙碧  

小山碧巉岩直上与天齐诗成欲磨崕藤萝费攀跻  

石丹  

银牀绕周遭一规寒浸水试敲拄杖看恐触蛟龙起  

壶天  

逆汉随水行更上紫翠峰朱栏忽飞阁映带烟霞重  

玉佩  

借榻卧云屋倚枕子细听误疑鸣珂声不知水泠泠  

韬玉  

至宝不自献韬藏亦英华余香被草木秀擢幽岩花  

湖口阻风  

冒雪冲霜已十程狂风乃敢逆吾行无人说向江神道莫待明朝亦世情  

蕲州道中  

如箭隂风劈面吹雪花斜夹雨垂垂胸中自有平戎防路入蕲州冷不知  

闻莺  

东风扶日上花枝恰恰幽禽弄暖时百转忽惊春梦破间关石上话相思  

闲步  

山径无人鸟篆沙杖藜闲防摘新茶锦绷委地笋飜箨黄玉满林松带花  

古仙岩  

白苹风里步清秋来作灵巗古洞游笑倚飞云访仙迹夕阳无语伴人愁  

寄沈仲居  

十年铅椠鬓丝秋独抱成书四海游三国诸人应梦觉一番公案又从头  

万死中原百载争流芳遗臭各垂名思量陈寿已饶舌又费先生几管城  

赠经长老  

菜肚老人禅已饱爱人从臾作诗僧客来无处着欢喜一语不曽谈葛藤  

题东林  

尔自贪痴不肯闲江南多少好青山老夫为不爱官职买得狂名满世间  

王农丞舟中  

危樯髙占飞鸦字京淮两路传宣使面如玉盘腰有金见说京淮已无事儒生性命何足怜十年厌闻鼙鼔喧一朝悔祸亦不恶且愿四海皆安眠  

舟中  

扁舟上滩风怒恶舟入深溪雪花落我行无事有底忙且向荻花深处着邻船乞火炮蛤蜊樽中浊醪把一巵淘淘万里不复理冻口且吐酸寒诗  

吴尉西亭  

袭桂行香径朱阑稍转西水风飕石冷云月堕檐低棋败深杯罚诗豪健笔题舞忙钗鬓乱谁为捧柔荑  

聿追庵题壁  

路转羊肠曲山囘蜗角深木多成密防水少亦悲吟露草重阳泪风花寒食心摩挱墓铭看久立石碑隂  

归耕  

途穷百无成或许营莵裘依然大槐宫蚁穴梦封侯人生眠饭耳物外亦赘疣科名付诸公老矣吾当休  

游古山  

信步作幽计有庵如此深佛灯明老屋秋日淡踈林栢树祖师意松楸老子心十年弃乡井洒泪一悲吟  

送客剡溪  

送客山隂路春风散马蹄纵观神禹穴深入子猷溪嫩草緑于染珍禽畧已啼去程千万里步步有云梯  

归自金陵上周益公  

游献三孤了归来不用名昌黎前进士司马老先生有节花宜晚无风浪自平翳云遮不得南极益精明早被儒冠误依稀老更清科名数行泪岐路一生心自洒亡猿木谁怜跃冶金已无钟鼎志何地可山林  

方竹杖  

鹤骨风前瘦龙姿雨后鲜锋棱四面峻节操一生坚荷蓧行随适看山倚最便从教方有碍终不效规圆  

谒京口张守  

末至诸人各已侯一麾犹此滞徐州谁知安石恐不免欲借冦君何可留遗爱与山同北固平生作计岂东周上方已听尚书履声在星辰最上头  

危楼年少记登临老矣重来力不禁风月欲谈嫌许事山川不险似人心淡烟衰草乡关逺细草黄花节序深只有小诗行乐处世无知已为谁吟  

登清凉台  

江南江北许多山到处登临得凭栏老木换舟霜有信怒涛拍岸水生寒倦游半世乌三匝往事千年指一弹落日正西催上马依依囘首望长安  

赏心亭次胡仲方韵  

何人将我此来游白露那知客有愁如子矜持山玉立似予迂濶水盘洲尘襟抖擞风云入石刻摩挱嵗月流惆怅谪仙鸾驭逺离离别恨黯难收  

上袁苏州  

秀骨如仙孕武夷故家手笔世宗师分唐汉诸家字句压陈黄二子诗茂苑雨晴花发处洞庭霜重菊黄时尘埃俗吏那能比一段竒功自可知  

车马城中早已忙子城内里看新郎十州已茂圜扉草一炷初凝画防香铜剖虎符新雨露玉持使节旧风霜明年樱笋成时候不在乌台即玉堂  

行尽淮南日日东自携只影入吴淞人生五马方知贵客老诸侯叹未逢适意秋风宁为鲙惊心半夜忽闻钟十年无计离场屋说着功名气拂胸  

谒江华曽宰  

鬓髪已皤非故吾依然破帽老骑驴江南游子断肠句汉殿逐臣流涕书父祖松楸三世冢弟兄桑梓百年居狐丘未死归心切未有相如驷马车  

呈徐直院二絶  

竹院先生名满世自为举子已诗声春风若入五花判莫遣紫薇红药惊  

世间别有伊人在台阁招徕恐未多半老江湖半巗穴为公一赋草庐歌  

与青原正庵老  

倦行老矣徧东南最后青原识正庵无法更于身外说有禅应许意中参春风绕寺雨花坠石鼎煎茶泉味甘暂脱尘嚣聊税驾与君相对欵清谈  

同郭殿帅游鳯山  

廉纎小雨久于梅喜得新晴亦快哉五色波光丽鳷鹊十分云气近蓬莱旌旗侧畔宫墙转戈防丛中武库囘走马防花生怕晚果然桃李一山开  

过垂虹送汪仲冕  

扁舟送客出姑苏晓泊吴江夜雨余波浪稍平风力定青黄相间橘林踈匆忙亭馆催行酒草率杯盘旋买鱼我欲壁间记年月无人为作小王书  

赠侯戎  

江淮万里久经行此老胸中有甲兵何止据鞍犹矍铄试教落笔便纵横逢时有用真才出知已不遭儒者轻若见英雄今马帅为言刘子太狂生  

六合道中  

十年曽此记来游有防中原一战收蒲栁易凋嫌老去金汤无用卒和休悲风彷佛鸣刁斗缺月参差照敌楼庙食封侯何日事不堪羸马又滁州  

简能仁礼老  

幻身到处等空虚习气依然未扫除柏树子边寻祖意檀林下伴僧居三千世界初无碍十二时中得自如半粪火堆煨芋熟时时收拾嬾残余  

自述  

精神凋耗鬓毛衰刼火光中第几囘无可奈何教老去有时猛省却愁来师从道学元非伪客寄苏州却类獃明日重阳又佳节得钱且醉菊花杯  

舟中偶作  

日日拖舟上碧溪寒滩水浅草离离尺书雁断嵗行尽带雨风轻帆去迟白鹭导吾如有意丹枫愁客亦何为关头要趂梅花约更着寛程五日期  

幽居  

对面沧浪可濯缨不思泛舸出春城浮沈枌社何人重俯仰茅檐是事轻玉蕊连屏寒徙倚葡萄上架月纵横江湖老矣无它愿只欲清隂便得成  

春日即事  

久客无人问所须小窻翻得遂痴愚黄昏以后酒三盏白日之间饭两盂谷雨笋茶俱俊美条风杞菊竞甘腴先贤阃域可复践况是平生山泽臞  

除夜寄卢申之  

见说卢夫子诗成手自书雪须金帐暖云防玉川居栁叶储名酒萍虀荐野蔬夜寒裩犊鼻应念马相如  

郭殿帅邀游鳯山  

结束战袍骑赐马冠带将军宛如画前呵小驻有美堂箭去弓呜飞乌下青林路入转岧嶤湖亭海观争为髙谁知鳯舞龙飞外别有楼阁横云霄囘旋左右皆游厯人物江山两英特风流标致梅岭梅磊落襟怀石林石侧身更上天上行好风吹下咲谈声山神川后领要束遁走虎豹藏蛟鲸摩挱苔藓题诗去万鼓丛中襍胡舞众賔捧酒寿主人将军自是擎天柱观山看水时一来钱唐吴越何小哉指防中原百城在功名逼人有机防  

上苑秘阁二首  

郡大当涂古分符得少蓬威如乌府在令与绣衣同铃阁防书外花林卖剑中少需摹抚意来作玉堂翁畴昔经行路黄山又一过天涯知已少嵗晚客愁多路断车生角氷坚水不波史君森防贵闻此意如何  

和刘叔拟  

不醉何梦饮无诗底用吟百年为客老一念爱卿深草露青原泪烟波白鹭心班超归未得想见旧家林【`庐陵有青原山白鹭洲`】  

东阳南寺  

畏暑倦杯酌修廊信步行寺深藏古意蝉老带秋声去就诸縁熟穷通一念轻惜无功德水为我濯尘缨  

寄孙竹湖  

苏州滴酒如真珠公能醉之酒百壶得闲正恐不来耳来则倒屣相与俱江山绕楼诗句好奔走万变同驰驱大草小草各有态雷电震耀莺花姝当其半醉尚醒在宛似处女未嫁夫杯行到手湖海竭翻覆云雨成须臾羲之屈使坐北面命骚如役仆与奴角巾斜飘鬓毛出笔墨颠倒衫袖乌囘旋左右如有碍记如不记长须扶賔朋指摘士窃笑亦有好事描为图或云先生郁于用浮沈欲以酒自娱实非能饮姑好客不时斗酒由人须若茶乃是真饮者糟丘日月乡何无虽然人亦难意料未可自以为酒徒相逢脱畧边幅尽胸次开豁无城郛敛藏穷达寄之酒不以礼法自束拘情归一真学无伪滑稽玩世为通儒饮之不饮无不可醉醒醒醉同一区痴人之前莫说梦梦中说梦愈濶迂客来辄饮饮辄醉此其所以为竹湖不然它人岂无酒欲去此脚自懒趋计公之客日百数结束冠带纷坐隅欲言喉牙物为梗中怀腹腓外示愚不知鄙性有诚实退无所攻进不谀欧公自爱曼卿放昌黎亦善刘义麄满城风雨重阳近黄昏篱落金英敷山髙风劲吹客倒公楼虽小主者殊狂当相就饮一斗有酒饮我无酒沽此郎虽狂亦可喜我去俗子畴当呼世无贺监亦已久公不容我谁容乎  

村墅  

俗子有钱村亦乐秋田米熟歌牛角三家村墅无官方夜半呼卢咲声谑寻思我辈不如君生平读书徒苦辛遭时间关未得志长防短藁无由伸不如卖剑买牛去也学此翁村里住只恐凉夜月明时得意无人和诗句  

谒郭马帅【`倪`】  

千金买骏马百城市蛾眉长安酒家楼挥洒惊人诗天子不得臣公卿气吞之俯视儿女辈自揆男子竒谁知金陵都五斗重来兹黑貂日以尘埃鬓成丝故人风雨散知已今为谁郭侯山西英而有熊豹姿巍峩西忠庙乔木人所思垂芳到云仍大将奕世为兄弟各三衙父子步武随万户侯冠军金印何累累干材陋崇韬勲业怀子仪方今汴都蹙似觉金祚移三闗弃不守两河安足支复闻山以东干戈极猖披盗贼毛猬起敛民竭刀锥父老思汉官士卒徯王师吾君自神武妙算出筹帷收览天下才尺寸不可遗机防一日来恢复此其时况如郭侯者礼贤正谦卑使之防云龙列城归指挥安知古中原不使同驱驰过也久沦落狂名诸公知然亦壮心胆志鞭慕四陲脱靴奴将军举扇障元规有音世不赏诗酒聊自嬉风霜忽无情一夜冷彻肌髙卧百尺楼闭门无晨炊起视匣中剑依旧光陆离有恩或可报一死所不辞  

寄王巽伯  

朋从纷如云愈觉居索甚肺肝百忧集五夜不安枕长恐铁石心化作凄其锦日暮怀佳人风悄寒凛凛  

## 江湖小集卷三十八

宋　陈起　编

叶茵顺适堂吟稿  

古意  

悠悠涧边人溅溅涧中水水流无返时人生流水耳  

偶成  

春隂晴复隂因物悟浮生杜宇乡心重杨花世事轻知非蘧伯玉觉是晋渊明此意谁人防骑驴访耦耕  

苏隄  

南北山围翡翠隄隄边緑涨软琉璃参差台榭无余地杂遝轮蹄了四时杨栁又多前日树梅花只少近人诗停篙不防春风面闲伴渔翁理钓丝  

野望  

白水防隄防緑苖鸡鸣犬卧栁边桥数家虽不成村落一梦何曽到市朝  

次潘紫岩虎丘韵  

潭深劔气鉎树瘦岚光薄石坛古即今藤花开又落晋士已结庐吴市犹舞鹤沈吟发幽怀人世舟藏壑  

别韩菊山  

结庐甫里隣頋瞻谁与游掩荆乐鱼鸟握管成樵讴有客赏兹趣栁下时停舟自缔十年契投簪不愿侯一朝过我别匪伊趋东州敢问何为尔读书松竹幽辇母逺之官漫作升斗谋执手话劳役挥杯忘献酬离怀聿云悲重来如此不何当羽厥身千里云悠悠上下相追逐赤城少延留其中有玉人而可为我俦此志不可得迢迢水东流载言涉征途途修暑气遒袗絺自金玉脂车裹粮糇我将植佳菊坐对南山秋  

曲水流觞【`以下十咏题竹墅`】  

兰亭饮者徒因物寓天理着眼静中观坎止流行耳  

峭壁寒潭  

百丈崖悬立一流緑漪品题无好语摹冩冷泉诗  

安乐窝  

受用十二时不离方寸地门外自风波行之以无事  

野堂  

风来无市声景物占深净鸥狎堂上翁时来防天镜  

竹风水月  

造物无尽藏散在林泉中结亭相周旋人与万境空  

广寒世界  

鼻祖旧游地留得老桂香有能培植之此香传诸郎  

盟鸥  

同此江湖心有盟非知己我亦畏机人莫入惊波里  

得春桥  

防驴风雪中东君献诗料花惊非故吾聊复索花笑  

赏心桥  

防隄过竹所履声惊鱼人生适意耳何必驷马车  

寻源桥  

躞蹀水穷处鸡犬非人间褰裳不用涉迤逦逃秦山  

爱闲亭【`僧舍`】  

苔深雨径寒花落径斓斑此处无名利谁人肯往还性慵棊局废坐久茗瓯闲禅观非难事休官学住山  

江湖伟观  

此地旧寒碧留题防竹君窻虚不碍月壁老易生云一水东西隔两山南北分未堪低着眼世事正纷纷何氏书堂【`晋何楷读书之地因名何山`】  

千嵗松隂防一亭风来犹带读书声虽无芳史摹勲业自有青山说姓名客抚丰碑苔剥落春归暗径草生成几年访古谋清隐好借虚檐着短檠  

天平山谒范文正祠登白云亭  

为谒先儒马鬛茔倚藤得得上天平直疑寺外崚嶒石犹是胷中数万兵松障四开心目快山泉一防骨毛清坐闲恰动思亲念隐隐白云何处生  

次林和靖先生梅韵  

世上羣芳未敢妍独将春色占南园生来清质十分瘦肯受红尘一防昏东阁诗成应动兴西湖僊去漫招魂便须结客陪花笑勾引幽香入酒尊  

蟠松【`灵岩寺草堂之前旧有蟠松无古`】  

一亩清隂覆客衣相逢疑是草堂时隐然错节盘根势欠者昻霄耸壑姿天遣蛰龙凭石窟人攀巢鹘俯霜枝百年培植今谁属何待嵗寒然后知【`松本潘氏之物今归于郑`】  

寄所思  

淅淅竹下风活活桥畔水萧萧掩柴荆去去隐君子夙夜劳我思之德洵且美瞻彼南山阿有桂发丛蘂奋手折其荣怀袖香盈只愿为灵鹊飞递声入君耳  

春去  

几阵红侵野草一团緑染庭槐梦里未知春去翩翩蝴蝶飞来  

归途  

春来天气半隂晴那更奔驰一月程又恐花时成草草还家挿栁佐清明  

山行  

青山不识我姓字我亦不识青山名飞来白鸟似相识对我对山三两声  

次出郊韵  

支藤乗兴入春郊梅压踈篱亚竹梢剰此闲行诗有料吟来浑不费推敲  

生日口占  

举室相先起五更为翁诞日寿金觥痴儿未识翁年甲五十年前今夜生【`时年五十一`】  

酒边次赵东阁韵  

竹褪粉防新销磨九十春中年真率性上古太平人有梦诗将圣无愁酒不神静防红紫路翻覆几囘程  

友人自淮至  

别子若为久于心终不忘一杯评旧雨两鬓对新霜客里春行早愁边夜坐长明时成摈弃无语及淮乡  

霅城  

爱向其中舣短棹眼前景物总玲珑神僊窟宅垂杨里图画溪山落照中甚是繁华输侠少也须幽胜属衰翁世间风月无如此卖鹤来谋地一弓  

次中秋不见月韵  

五分秋色到银河应是蟾蜍浴细波握手相期千里共举头无奈片云何愁边幸自逢欢伯清处何须着艶娥未可来宵倦游赏光辉依旧向人多  

雨中梅  

竛竮竹外枝啼妆凌晓霰东君不主盟对人作此面  

即事  

竹暗笋无数江晴水有痕田蛙喧麦陇野犬卧柴门  

过溪  

笋舆轧轧乱山中篱落桃花泼眼红小驻渡头呼艇子一溪浅緑漾晴风  

白髪  

半世持竿笠泽濵鬓边留得几茎春近来白髪无公道暗把黑头饶贵人  

泊舟溪口  

万栁隂中系客船桑条如竹叶如钱大姑小妇桃甘荠揺手乌儿正二眠  

赋顺适堂【`取少陵洗然顺所适之句`】  

暗触少陵机茅居峙竹扉安时贫亦乐闻道咏而归鳬鹤从长短鸢鱼自跃飞吾犹臧谷耳夷跖是耶非  

除夜立春  

别嵗传佳话论文忆旧盟黄柑凝臈酿爆竹带春声节序有终始儿童争送迎此身强健在刻炬到天明  

梅  

踈影几黄昏明明野水滨未风先信息无雪更精神一白见真色万红随后尘自来花下饮肺腑尽生春  

晋子生日  

今朝阿晋纪桑弧郎罢持杯勉读书断莫绕家觅梨栗更须为国习耘鉏义方授汝心还愧隂德于予计肯踈学取老莱如许寿年年防袖拜庭除  

自和  

壮士须张燕角弧男儿须诵圣人书譬如田叟祈多稼未有春时不荷鉏分内功名从早晚腹中学问怕空踈老夫犹记昌黎语潢潦朝盈夕已除  

又【`有感`】  

一鴈云间落劲弧经秋不见寄来书人情自昔如翻纸世道从今甚借鉏鹿梦隍中知得防爵罗门外看亲踈嵗寒独有梅花月香影年年到户除  

别可行  

松江之左可渔可农古树隂隂碧波溶溶子契予好携家而从载笑载语乃棹轻篷冥访前修天随室迩中心孔嘉爰居爰止有薰自南景物清美槐栁于前歊蒸潜弭我有防酒与子酌之既醉既舞且歌而诗陶然乐只厥情怡怡一日舍去岂不念兹客怀先秋兴言欲别屡止屡辞行计已决送子于舟期我乎雪敬哉前迈于时炎热惆怅若失延伫长津复面犹賖奈何夕晨岂无他友白首如新念子实繁融融天真北山有杻南山有云下有猿鹤中有隐君千里命驾余敢不厪乃志必获载歌斯文  

止庵【`驿路施茶`】  

时事艰难路险得来名利亦何为赵州茶罢速归去莫待钟鸣漏尽时  

读钓台集  

万仭山头放一丝争吟好句记当时能诗若不能垂钓只恐先生不爱诗  

游西洞庭山  

漫游三十载屐齿晕苍苔两地无多里一生能几囘洞深龙未蛰丹熟灶无灰已觉忘身世松梢有鹤来  

山行  

未了行春债因哦遣兴诗寒多啼鸟噤路滑蹇驴迟久雨红辞树深林緑授枝惊心衰朽日容易过花时  

入山  

到来非俗境一片隐心生晓雾沈山色春禽和水声逢人多古貌对语率真情同在无褱世炉熏答圣明  

蝉  

栁外声残日未残栖身未稳择枝安不须过有螳螂虑黄雀从傍冷眼防  

萤  

自明自灭度方池熠熠飞来去觉迟入坐防衣情分熟纳交元在读书时  

蛬  

壁间吟不待秋时吟苦中宵动客悲劝汝不须催妇织家家五月卖新丝  

酷暑  

动息汗流珠无风可涤除炎威狱下吏生意鼎中鱼席地杯氷水扃门谢客车因思游宦者曽未忆家居  

秋至  

节序暗推移清商渐戒期旅怀蛬早计凉信栁先知万事到双鬓余生消几诗最怜梁上燕巢稳又归时  

苦雨  

农事正纷纷天时异所闻举头方见日翻手又为云茅舍蛙分部槐庭蚁失羣裁成忧国防斋沐告吾君  

出郊  

多谢天公佐好晴只今载酒作郊行飞花恋客闲中意逺笛吟春景外声已把物情归幻相且将足力趂浮生南堂办得休休记燕雀充庭亦贺成  

谢朱宜中字  

法如公有典刑拙中藏巧混天成因观体制超前辈旋辟轩窻乞扁名气象晋人遒且劲源流汉刻古而今得来喜对儿曹语一字千金胜满籯  

鲈脍  

圉圉洞庭隂西风苦不情堕罾云叶乱落刃雪花明列俎移桃菊香虀捣桂橙四腮传雅咏巨口窃嘉名误上僊翁钓因陪楚客觥甘腴殊机肉鲜脆厌侯鲭银鲫将同调丝莼久共盟只縁乡味重自觉宦情轻风度偏宜酒头颅尚可羮谪仙空汗漫何处脍长鲸  

竹夫人  

风神林下秀宠数梦中新假使不如肉争知见似人茗奴甘谢事黄妳喜论亲凛凛百年撡从教进退频【`王夫人神情散朗有林下风晋传`】  

城下小庵  

水縁城诘曲水际暗桑麻篱落深村路闾阎处士家烟篁黏半箨风栁飏轻花随喜跏趺坐香寒月影斜  

棹雪【`舟名`】  

放船中流天糢糊淅淅霎霎鸣茭芦万顷刹那成玉壶柔舻荡漾歌吴歈老渔直前相招呼骨相子猷洵且都其人岂是斯人徒相顾而咲掀虬须汝为汝兮我非吾剡溪风景今何如谁能为人作画图予方奋臂持竿独钓于江湖  

寿藏十韵  

门限何须铁因为浅近谋假令长富贵消得几春秋寿固縁心地人谁免首丘未能忘后虑是亦慕前修茧室名犹在【`渑水燕谈王樵自号赘世翁预卜为窌名茧室`】鱼山志可求【`曹植登鱼山有终焉之叹遂营为墓`】回冈许堤骨吉兆协眠牛懒作化台号【`唐史姚崈孙朂自为寿藏于万安山剟土为台曰化台`】何妨引客游【`唐司空图豫为冢棺引客游圹中赋诗酌酒`】不愁饱蝼蚁【`荘子日在上为乌鸢在下为蝼蚁食`】最喜近松楸物变终于尽吾生行且休年年春色里洗勺听溪流  

田父吟  

去年积潦苦无收今嵗逢人说有秋未拟香秔供一饱防防新藁覆檐头  

又  

夜登车桁昼耘秧怕说风伤与水伤厯尽艰辛双鬓白今秋方觉稻花香  

又  

老天应是念农夫万顷黄云着地铺有谷未为儿女计半偿私债半官租  

又  

记得年时灶不烟土仓今番绕门边已占此后无忧色緑遍村前菜麦田  

又  

逄逄社皷佐丰年酒熟那逢酿雪天擘橘煮鸡偿一醉布衾烘暖抱孙眠  

林可山至  

梅花山底伴云间谩逐闲云出故山君慰我思君莫去一诗先遣白云还  

杂兴  

兀兀北窻下嘈嘈林间鸣声各奏小大谅亦随其形倐然气肃冽一夕俱沈冥试语尘中士细听秋虫声  

又  

七十云古稀子年三之二来景殊无多那复就枯瘁窘步惊畏途抚心慨时事何以怡余生一日委一醉## 江湖小集卷三十八  

钦定四库全书  

## 江湖小集卷三十九

宋　陈起　编

叶茵顺适堂吟稿  

垂虹亭  

东西耕钓窟左右利名津倚遍阑干曲知几有几人  

鲈乡道院  

田可耕兮圃可蔬几年梦不到亨衢山林受用琴书鹤天地交游风月吾事变无涯人老矣死生有命汝知乎客来时复一杯酒画作鲈乡醉隐图  

送徐兄访陈宰  

投老持竿柳外村尺书久不抵修门料应下榻从容日自说通家好子孙  

山行  

舍棹入山村山深树自繁短歌田舍乐长揖野人尊苔老云生石松高月闯门不闻名利语太古一乾坤  

潇湘八景图  

平沙鴈落  

江风飘尘白如练征翰远赴芦花岸寒雾昏昏渔火明欲飞不飞行阵乱相从万里多﨑岖呼鸣警察夜有奴衡阳路杳速归去未可容易来江湖  

逺浦防归  

水天防防日催暮轻蒲饱风疾飞羽回头遥指舟前湾浪急篷欹下柔艣稠杨枯桑深处村老妻挟儿环在门莼羮香滑茅柴熟对语别时应断魂  

山市晴岚  

嵓麓新霁浮紫烟几家鸡犬喧一憧憧人得蝇头利不了青帘酤酒钱松隂散乱日易暝风光渐入牛羊径頳肩赤脚分途归野唱樵歌动幽听  

江天暮雪  

痴云贴水天四垂寒鸦冻雀无树栖纷纷万顷水花乱光银海迷东西中有轻舠移断浦玉笠琼蓑一渔父鼓枻而歌歌丰年田家有麦无愁多  

洞庭秋月  

长波淼淼七百里葭蒹飒飒西风起玉轮辗出琉璃宫碧落空明无表里几峰森列青崔嵬不知人世皆尘埃夜深丝竹递清响疑是楚王曾归来  

潇湘夜雨  

云气浮江天已夕江树号风飞雨廹凄凉正则赋怀沙疑与渔翁分半席一声欵乃隔中流打篷淅霎添旅愁土膏动脉晓色媚农将有事于西畴  

烟寺晚钟  

冥蒙一抹笼峥嵘峥嵘深处传疎声溪横古槎低欲折隐约前村通去程万里征夫不知宿数尽飞鸦栖古木输与中边三四僧枯藤挑云归佛屋  

渔林夕照  

家家傍水开柴扉绿杨影里沈斜晖妻炊黄粱子挂网独枕莓苔眠钓矶得鱼博钱平生志世间宠辱不能累路近桃源多裔孙定知秦晋兴亡事  

古意  

逝波不可廻白鸟不可驯古人成感慨今人犹古人  

又  

境空纳风月心远辞埃尘终日穷目力得景亡天真  

次韵  

生涯老布衾清处更清吟旧事即新梦今人非古心意行双谢屐道在一陶琴谁解无名利其中有浅深  

次池亭韵  

凭虚结草亭占得古来清睡债茶驱遣诗情酒发明梅撑拳石瘦芦障一阑平未尽逍遥意重寻枕簟盟  

秀实长子玉麟朞晬  

门左篷弧喜事新四朝先佛庆生辰峣峣已露峙头玉表表因名系角麟鼻祖同庚光后叶卯君着瑞定前身我来摩顶为儿寿一岁从今百岁春  

琉璃炮灯【`有鱼`】  

体制先天太极图灯笼真是水晶无【`张中亷知洋州人号水晶灯笼`】逺防玉兎光中魄近得骊龙颔下珠一焰空明疑火燧寸波静定即氷壶防鱼且作沉潜计鳞甲成时入五湖  

防弟墓下【`庵扁看云用少陵句`】  

春到棣无色秋来松亦悲细看云起处不复鴈归时忆汝九亰隔嗟予两鬓衰寥寥今古意独许杜陵知  

室人墓下  

楚怆埋香地卿湏念藳砧齐眉中道诀同穴百年心刀尺凝余泽松梧帯老隂可能如馌妇相对白头吟  

次孙花翁韵  

湖海几经年论交岂偶然坐间尊岛佛客里识坡仙解使彺心服还羞懒腹便拈来唐句法元入小乘禅  

范蠡【`吴江三髙祠`】  

越敢呑吴皆范子后来庙食太湖濵邦人岂是忘仇怨要勉吴臣似越臣  

张翰  

鲙鲈元不动乡思拂袖西风已见几江上如今来徃客但言鲈脍不言归  

陆防  

江湖萧散乐平生夜课图书日课耕一叚高风犹凛凛逢人肯说鸭呼名  

文公谈苑谓相传陆防多智数狡狯有内养自长安使杭州舟出舍下童奴驱羣鸭出内养弹其一折颈防遽从舎出大呼云此緑头鸭有异名善人言适将献状本州贡天子今持此死鸭以诣官内养少长宫禁不知外事甚惊骇厚以金帛遗之防乃止因徐问防曰此鸭何言防曰自呼其名巧防多类此予尝观其传诵其文矣防字鲁望居甫里着吴兴实緑四十卷松陵集十卷笠泽丛书四集以髙士召不至躬自畚锸品茶评水不与流俗交升舟则蓬席束书笔牀钓具徃来江湖间谓江湖散人或号天随子甫里先生自比涪翁渔父江上丈人清风素节凛凛千古因疑谈苑所传之过况予所居视甫里无一舍逺其地荒僻眇在松江之东去驿程犹有数十里使者无由过之自武宗暨昭宗凡六十三载未尝遣内养使杭州揆之地理考之唐纪信其为诬岂谈苑别有所据云  

欲别  

欲别哽无语蘸酒评归期潮汐有朝暮郎心无转移  

次韵  

懒作千年调偷闲得几囘吟坛元不峻俗驾可曾来藓碧墙隂合榴红屋角开枕肱真乐在饮水当传杯  

夜坐偶成  

莼鲈江上乡稳处着虚堂却扫百念息贪吟万景忙萤流风户牖蛙閙雨池塘梦熟田家事牛衣趂莳秧  

次月蚀韵  

起来搔首夜如何瞥见虾蟇影里过幸自十分悬素魄岂应一息驻妖魔光清于水尘难滓色白如圭玷可磨休诵玉川难险句终篇比兴为元和  

次吊原韵  

为怜举世不曾醒放浪形骸泽畔行防得危言危行意佐成濯足濯缨名义无可去縁同姓心亦何求要独清今日龙舟虽古意吴人未必楚人情  

笑靥花  

蔟蔟琼瑶屑花神防缀工似知吟兴动满面是春风  

涵空阁【`灵岩寺`】  

浪説涵空未是空一阑罗列几巃嵸世人若问空中景此景从来是梦中  

草堂  

几年蜗蚓占山扉唤转风光似旧时从此禅门多事在篆香重课少陵诗  

琴堂  

片石隣空掌様平吴儿曾此御瑶琴琴中腔调谁人识独有颦妃是赏音  

洗妆池  

离宫脂粉尚渟香人去僧来岁月长钟磬呪成功德水根尘洗尽水清凉  

卓笔峰【`天平寺`】  

疑是飞来天柱峰一尖秀出白云中料应宰相书成后留得残毫倚半空  

一片峰  

十丈苍圭似削齐摩挱信是古来碑不刋二范忠劳绩合写诸贤唱咏诗  

头陀岩  

旧説头陀坐石巅披肩坏衲不知年空岩圣得头陀号啼鸟枯松也解禅  

一线泉  

银潢万丈下嵯峨想是天孙挂玉梭休道此泉丝様小涓涓将见作江河  

次韵  

时清叹陆沉楚泽伴渔吟探索圣贤语发明天地心无机棊少着有趣树多隂坐上皆知已赓酬夜向深  

春晚  

红紫雨离披风光别壮时世情杨絮觉心事杜鹃知屋角溪连井林梢菊障篱幸无尘役役倚槛数晴丝  

又  

春色渐昏昏那逢日帯曛落花红一尺新笋緑三分忆友盟留石寻诗思入云风光到田舎瘦防看耕耘  

自遣【`偶对格`】  

蚁梦功名觉即休驹隂岁月去难留伤今不复并三乐拟古犹堪续四愁松下抱琴尘外境雨余莳药柳边洲老来莫问浮生事醉后同为造物防  

题顺适堂  

甫里相望江尽头得隣而隐了浮休落花流水元无碍野鹤孤云尽自由顺里委心彭泽赋适时乘兴剡溪舟区区世上分蛮触对客忘言茗一瓯  

曹娥庙  

孝本当为事时人或不然娥兮知此理命也委之天五日抱尸出千年作史传英灵犹耿耿有慊莫登船  

忆弟  

支藤来海峤骨肉海西边对月成千里举头同一天更沉寒戍角歌急晚湖船孤鴈伤予意声声落枕前  

相逢  

相逢疑旧识敲火自煎茶盛欲为留计其如未是家东西分地脉南北两天涯别后思君处空斋防烛花  

自感  

未险光藜杖逢亭便小留今番已非昔后去可能逰  

又  

倦听花卿曲狂歌侠士行年华与心事醉里自分明  

山居  

古木环池竹数竿踈篱补菊屋三间白云不放红尘入无怪山人懒出山  

元夕  

一簇莲灯亦可观隔墙箫鼓二更残平生未识繁华事旋借宣和国史看  

省墓  

陇上松杉手自移至今苔藓半寒枝梦中不记重泉隔犹学儿童戏防时  

梅  

霜月相摩漏二更书窓伴我一枝横自矜前軰持清白妬紫妖红总后生  

虎柙  

生长古林丘擒来鐡　囚休怜文变豹尚觉气呑牛槛穽终难脱咆哮亦可休山中藜藿少君合早为谋  

崇道叔庆七十  

寄意南丰一瓣香愿公耆艾炽而昌厯经七甲鬓浮緑带锡万钉眉映黄疑是函关逢老子岿然鲁国有灵光隂功更説燕山桂留与时人作义方  

柳【`禁烟雾风月翠緑眉舞八字`】  

态度脂韦不自持对人无奈小腰肢好于彭泽归来日瘦似章台别去时隐隐轮蹄端不恶深深亭榭最相宜流莺百啭春光老拟折柔条寄所思  

可山写梅  

放出东风手段写成江路枝梢君复无声句法要与广平解嘲  

信步  

九十日春未老两三番醉如泥行遍菜畦麦陇未饶十里苏隄  

严子陵祠  

横足齁齁梦御牀祗将故旧视君王意嫌汉室乾坤小归占严江日月长独茧丝头忘宠辱【`独茧丝出列子`】生刍庭上阅兴亡留题多是功名士也为留题姓字香  

参选有感  

元是江湖潇散客谁将幽梦落南柯十年不调幸然好一着才差悟处多肯使北山驰鹤信且随西舎唱渔歌野人自喜无弹缴却恐金章羡緑蓑  

春晚  

闭户蚕新浴开帘燕早归何曾春欲去自是物华非  

又  

胡蝶梦中意杜鹃声外愁问春春不语柳絮暗汀洲  

诗僧  

同住西州一水濵东州胜处始逢君诗成又逐行云去后日相思祗看云  

偶成  

留得春风趂马蹄日长无事緑杨堤菜花篱落谁家酒缓辔长歌过小溪  

西湖  

缃桃深处五陵家隄柳隂中百宝车多是问桃寻柳去近来山下少梅花  

忆友  

萧萧檐角雨冉冉雨中舟年老难于别春寒重却愁风窓乱书叶尘壁暗灯篝夜半无来鴈披衣对小楼  

次韵  

疎窓小博山窓外鸟闗闗占得江湖隐佐成天地闲檐牙丛篠碧墙隙两鸠斑痴坐不知晚渔篷卷钓还  

次赋顺适堂韵  

万卷藏书抵万金翛然轩宇絶尘侵顺时不作荣枯想适意元无胜负心蒲石疎帘真道院栢香净几小丛林四时剩有闲风月醒里寻题醉里吟  

有所思  

仰天有所思心逺目苦短西风驱残云千里月华满  

阿育王寺舎利塔  

粒粟悬悬左角钟几年镇压梵王宫要知八万四千所【`舍利八万四千所　舎利在塔左角金钟内`】元在寻常一念中佛现紫金归胜地【`有八殊利胜地佛紫金身`】僧夸乌石坠虚空【`育王擎塔行虚空有弟子坠地变为乌石今犹人形`】毫光起处无人见明月堂前玉几东【`明月堂在塔之后玉几山在塔之东`】  

山居  

朝踏山根云暮归云中扉野鸟始惊避今焉情依依异哉海上鸥猜疑未忘机  

## 江湖小集卷四十

宋　陈起　编

叶茵顺适堂吟稿  

己酉生日敬次靖节先生拟挽歌辞三首  

放浪宇宙间世事笑局促骎骎影中人不受时采録奄然长夜归赍志空山木昔日堂上欢今夕堂下哭哭之欲其生予亦不自觉天道元无私纷纷徒宠辱素心惟坡僊一死万事足  

又  

自古皆有死载歌酬清觞嗟予早失怙艰阻亦备尝母兮岁六十终古青松傍陟冈恸伯氏忘簪悲孟光后波逐前波同归溟溟乡飘风相飞旐轝铎声央央  

又  

重云翳苍柏零露栖白萧骨肉慕音容慌惚哀空郊肴核班几席椒浆浇岧嶤人归天已沬【`音昧`】纸钱悬枯条逝者如此耳暮暮仍朝朝暮暮仍朝朝人兮奈若何未死不能乐既死空有家僮仆几恩怨交朋几悲歌若人防斯语属和纷阳阿  

既次韵或非之作解嘲  

揆予初度日抚杯拟歌辞衰龄逾五十敢必登者希自传始迁固志铭传牧之谛观子俨疏直与浮世违靖节百世师汝无轻笑嗤讳之宁免殁不讳达者为假我以耆艾年年续斯诗  

庚戌生日再拟去岁挽歌辞  

忆昨岁莫止慨慷生死机拟韵追先哲持为自寿诗成篇示叔季心然口交非讵知不一霜季兮先露晞兴思发永叹载言涕肆頥万化同于尽彭铿空厐眉日月不我与去去气力衰且进尊中醁勿作儿女悲殷勤晋鼎心趋前舞莱衣  

少陵骑蹇驴图  

防破衣寛骨相寒为花日日醉吟鞍时人秪道题风月后世将诗作史看  

孟浩然归南山图  

笑指南山跃马归明知举似弃才诗亭前千古标芳姓【`襄阳有孟亭`】未可穷通论一时  

李白诗百篇图  

长安市上醉如泥旁若无人且赋诗谁识隐然为国计沉香亭畔脱鞾时  

岑参醉落魄图  

醉里沉思世道危不堪着眼只攒眉空留忠愤声名在不见招归旧日诗  

岑着招蜀客归一篇申明逆顺之理抑佞邪之计今集中无之事见本集序  

枕簟入林僻茶留客迟十韵  

人人苦炎歊于我觉太甚北户其清凉万事付一枕叩门真丈夫一揖弃拘检人物晋风流班坐黄玉簟谭垒争尘清诗坛传令急今日有公事俗驾不可入墙外水泠泠水边木隂隂相遇聊自适兹辰犹竹林同为山泽臞半分渔樵席我不践斯境谁肯赏兹僻意到景自到荣荣窓下花一张彭泽琴一瓯阳羡茶有酒斟酌之欢然成諠哗何必五侯鲭李緑兮香一防良不易载言飜令愁清风有时度白日不可留君顔犹少年我发不胜帻百岁垒一邱主翁惊是客数面成骨肉子归将何之长啸盼天外云意俱迟迟  

酒边次徐灵渊韵  

柳外緑隂重緑隂生远风温凉三月后醒醉百年中桑秃吴蚕熟林幽蜀鸟空不祈朝市梦髙卧太湖东  

过旧相府  

寂寞相公宅枯杨枕緑波老兵犹自语贵客旧曾过壁暗蛛生网门空爵可罗问他桃与李何处得春多  

南塘偶成  

静向南塘验物情东风又緑柳边汀梅花宻防残棊局蜗篆斜题小砚屏浮世虚无春后雪故人零落晓来星逢时且进杯中醁休学怀沙赋独醒  

僧房夜坐  

四十二间廊底客不知春向柳边深三旬禁足持僧戒终日看书养道心露草帯云眠野鹿风枝揺月唳幽禽一尘不到炉烟静自向空寮续近吟  

旅邸  

湫隘嚣尘不可居【`晏子宅左传`】卜诸清旷亦蘧庐【`卜诸清旷仲长綂`】虽无傍水梅依竹喜有对楼人读书工雀一枝聊尔耳战蜗两角竟何如西风渐劲未归去空说张翰忆脍鱼【`张翰字季鹰翰作去声非`】  

记顔  

五十一年前素昧相逢元是镜中人他时鹤发鸡皮様却道今畨画未真  

身后寄顔  

生前喜作死规模强把冠裳束幻躯儿軰对人抛好语吾家南极老人图  

次韵  

燕子虚檐教子飞风帘不卷和新诗緑隂满迳蜻蜓小正是梅黄欲雨时  

春事  

春事又如此犹人欲老时绿稠烟外树白鬓边丝天道有还日吾年无返期从今安适境莫放酒杯迟  

晚春  

游事一畨了愁多鎻昼长因思来岁赏未必少年狂野鸟学蛮语岸花浮楚香鱼应知我者圉圉到池塘  

琉璃炮灯中鱼  

头角未峥嵘潜宫号水晶游时虽逼窄乐处在圆明有火疑烧尾【`鱼化龙时雷火烧尾出封氏闻见録`】无波可动情一朝开混沌变化趂雷轰  

赠陈芸居  

气貌老成闻见熟江湖指作定南针得书爱与世人读选句长教野客吟富贵天街分耳目清闲地位当山林料君阅遍兴亡事对坐萧然一片心  

伯氏墓下  

敬长于今我独亡转头惊见十飞霜心乎爱矣兄如在陟彼冈兮木已苍直喜克家犹有子回思疗疾苦无方伏波不忍离坟墓【`马援兄卒朞年不离墓所`】泪洒归舟重感伤  

次逰十洲之一亭韵【`庆元`】  

抵掌论文酒易酣岸巾风外鬓防鬖十洲所有今之一七歩而成尔乃三【`柳公权应声成文唐文宗曰子建七步而成尔乃三焉本传`】桥压平堤波卷緑烟封远沚草舒蓝闲边得侣评佳境留与他时作美谈  

渔村  

古柳溪头枕断槎横篙挂网几渔家得鱼去换红蒸米呼子来挑荠菜花  

蚕妇叹  

浴蚕才罢餧蚕忙朝暮蓬头去采桑辛苦得丝了租税终年秪着布衣裳  

机女叹  

机声咿轧到天明万缕千丝织得成售与绮罗人不顾看纱嫌重绢嫌轻  

废墓有感  

轩冕委尘埃今人为古哀百年邱陇废几个子孙来蔓草栖朝露穷猿泣夜台世间类如此当乐且衔杯  

扫榻  

扫搨卧终日香销百念除不愁浑厌酒无事剩抄书粉浅庭前笋青齐雨后蔬自嫌犹有累添水种金鱼  

风雨  

昨夜东风急疎窓荐雨入溪南梅正花狼藉随尘沙皓皓多易污不得全春华春华能有几纷纷入桃李时哉小兴衰人生犹物理明发檐沈声乌雀喧新晴老农脱袯襫一犁原上耕  

投所知  

中流砥柱一宗臣长把丹衷动玉宸三十四番如此疏百千载后更无人堂留薇药谁知已路长萧茅谩得春自是不曾轻出处到头着着为斯民  

虎丘【`名海涌山　劔池　防头石　寺乃晋王珣珉宅`】  

心境空时喜地偏杖藜来勘防头禅重门鎻住海心石一劔截开水底天记谁珣珉曾院宇尚传吴越共山川阑风剩月知人意塔影松声落坐边  

逰园  

碧琅玕里几亭台万朶芙蓉照水开可醉可吟尤可卧主人无暇客长来  

即事  

去去晴云送客舟客舟刚把去云留云心不定客心乱一阵飞鳬两岸愁  

村居  

数舍茅茨蔟水涯傍檐一树早梅花年丰便觉村居好竹里新添卖酒家  

半塘寺【`今州郡占为纳苗之地`】  

寺枕彩云桥残碑纪晋朝地平垂塔影林古镇塘腰夜月松千阜春风柳万条景多僧住少近觉有尘嚣  

勲业  

勲业占渔蓑因闲学种荷春秋几燕垒人世一鸡窠雨急溪声壮堂寛野趣多狂歌狂且醉还感醉时歌  

夜坐  

秋院穉凉生看书睡未能扇闲萤扑袂壁破防窥灯晚境物华异清宵道气增邻家犹不寐席地话丰登  

偶题  

曲肱玩味圣贤书识破人间总畏途盛欲对君言所以又应诮我爱之乎百年役役鴈来去一梦昏昏鹿有无堪笑季鹰犹左计求归何必待莼鲈  

偶成  

醉敲牛角过前村此世应无利禄昏有水可渔田可稼即松而径竹而门賔朋连属琴书乐亭榭参差鸟雀喧不假山灵回俗驾防心同是一乾坤  

读骚  

举世昏昏醉未醒独醒寂寞楚江濵后人爱把离骚读不道离骚误后人  

偶成  

人间总利名此地此心清雨架笔多润风櫺琴自声虚堂回古味逆境见真情脱防寻蕲蕈酣眠小太平  

浮世  

浮世即浮家书车与钓车梦中行熟境尘外立生涯篱落千丝柳池塘两部蛙儿曹问农事防防隔田花  

出城  

清晓出江城波平觉棹轻烟荷学人老风柳作秋声歳稔时无事心和物有情客来慵与语苦苦问功名  

题水竹弟夀山觉庵  

照隣营墓牧之铭【`卢照隣豫营墓　杜牧之自为墓铭`】一理融明古亦今政为后先同此觉不将生死动其心天教棠棣分春色地接松楸合昼隂自谓老身强健在时时来和夀藏吟  

酒边次韵  

天末星流小似萤因将时事语家庭乆晴未厌田多雨众醉难教我独醒梅下有人编野史竹间犹子课羲经晚年喜不为身累闭户何求阮眼青  

荔枝  

绉红纱防水晶团驿骑飞来露未干胡羯垂涎犹不悟马嵬山底梦长安  

橄榄  

落尽红盐子更青余甘风韵未为珍从来独有茶知已勘破生生一防仁  

偶成  

江湖千万顷小艇熟烟波无梦世情薄有吟春思多百年空反覆两鬓暗消磨钓叟同吾志鸣榔柳外过  

元夕  

梦想传柑宴村醪可试沽谩酬元夕尔不复去年吾旧事思清汴幽情卜紫姑六分春已一秉烛歩通衢  

野堂即事  

纎尘不到芰荷边好向防干系小船得句未工吟竞病有书可读笑便眠老于胶扰宁中圣暂尔萧闲即半僊人境两忘天地寂一声柳外咽新蝉  

诗赠归儒  

厌作人间粥饭僧等闲来续义铦灯【`义铦乃葛天民之僧名`】近吟气味无蔬笋旧学工夫尚葛藤花下飞鞭身洒落风前扶防发鬅鬙浪僊素不修书问有愧昌黎记可朋  

打坐  

一卷黄庭日未移跏趺坐处篆香迟儿曹问我新官职顺适堂中老住持  

春去  

一片飞花落酒缸风光渐觉逺书窓草深两部青蛙閙芹湿重檐紫燕双  

小垂虹桥  

冯夷掣开潜蛟鎻御云飞过松江左悬腰展鬛眠东湖生绡描作垂虹图隐君骑背占空濶百尺防干景轩豁有亭翼然芙蕖开风朝月夕尤佳哉柳边何曾官船来回视驿桥多尘埃  

爱香亭  

有君子兮居沧波芝兰之室未足多为香絶日成痴絶不着此亭如香何光风霁月荡心目幸甚吴侬沾賸馥兹时消得为衣裳对翁更把离骚读  

偶成  

世事如今不可知相逢茶罢且吟诗无风古鼎香烟直未午空庭树影迟袖手好看棊胜败论心休问酒醇醨谋居恰与松江近斫脍羮莼渐及时  

舫斋  

居家巧作浮家様此即人生不系舟政恐风波起平地直教砥柱屹中流浪花影动重帘月潮汛声喧万叶秋梦里不知容膝计翻身栩栩逐轻鸥  

苕溪行  

吴松江头田舍翁年年苕溪揺飞篷沿溪杨柳旧相识问翁何事犹西东心欲无言泪如洗松楸正住西山里余生五十五番春七十为期春梦耳追思畴昔谋亲茔鴈行差差三弟兄伯兮季兮不可作老来只影嗟零丁手种青杉逾百尺藤花薜蔓笼台石一年一到一徘徊此后徘徊几朝夕九泉属望天潜知寸草难报阳春晖教子一经答先志买山傍墓终焉计读书可大吾门闾没世可从先大夫  

次韵  

童去鹤归迟青山皓首期池塘圆草梦家世受梅知拂石和云卧分鱼换米炊人生裁足耳舎子更其谁  

次抚松韵  

昂藏苍髯翁违世号独立女萝千丈丝依倚忘岌岌有客眠疎隂感慨百世人不悟女萝累甘为女萝亲猗欤山下兰清芬传楚泽野蔓不可干此道何曾息  

## 江湖小集卷四十一

宋　陈起　编

叶茵顺适堂吟稿  

晚年辟地为圃僭用老坡和靖节归田园居六韵  

太湖三万顷湖中东西山谋隐媿不早欲徃嗟衰年道南地夷旷半占龟鱼渊断岸连疎村浮云栖平田得此愿可酬不啻湖山间瞻彼闵子巷卜居千载前犹存六七舍古柳生青烟邻曲来无时为予喜欲颠畴知在尘境中有风月闲吾将老此乡草木俱欣然  

二  

已受鲈乡招柴车异尘鞅方春融融时红紫形梦想胜游计自今乐事何曾徃迎意引壶觞班荆集少长容膝地有余意不在衺广牧竖良知心长歌振林莾  

三  

蚕姑馈新蛹篱落桑柘稀一蠒视万事浮生同于归水浅凉可濯荷深香可衣载言老圃计勇决无依违  

四  

疏牖炷栢子日与琴书娱已复廻商飚凉意浮郊虚自成松菊趣不杂轩冕居悠悠鸟脱罟局局兎守株试叩塞上翁得丧为何如元亮抱至道诗发道之余利名莫能束精神游太虚冥想田园归其乐无时无  

五  

控驴灞桥坳纵棹剡溪曲缤纷天上花拍拍春意足能追兹辰欢独许苏玉局憧憧市朝人继晷犹秉烛野翁太无营借暖待晴旭  

六  

结庐田畴间稔步东西陌时哉休且休聊以适吾适汗漫游难逢崦嵫日易夕篠影延户深苔晕补阶隙而有蛙蚓居口腹犹役役顾予安一间顶踵防帝绩发为四时吟吟中自规益  

鲈乡道院  

步兵旧游地野人今结庐千载同一调志隐不志鱼  

光风霁月  

濓溪有此天天外得此景景中一衰翁融入吟哦境  

耕钓境  

一犂足春雨一丝揺晴风乐此至乐地其惟蓑笠翁  

春咏  

舍瑟声不传咏归声在道风乎野外濵夕阳转芳草  

见天地心【`梅`】  

百卉伏穷隂一枝倚春色因易探眞机生意何曾息  

存方寸地【`桂`】  

客问燕山地燕山地不多秪因解培植桂子绿婆娑  

翠波【`竹`】  

萧疎拂行云清隂笼远汀水色元无色相逢眼自青  

皆春  

一气融万象大哉造化仁自耕还自凿熈熈康衢民  

尘外【`门`】  

自有此山扃疑与浮世隔清风袭我裳竹下有来客  

云思【`松桧`】  

交柯靉苍寒不碍青霄路油然隐者心一声孤鹤度  

道院  

园林悭十亩天赐老生涯雪境吟终夜春时醉一家篱疎簪菊种石古络藤花莫有同盟者多煎谷雨茶  

舟中即事  

草舍宻还稀编篱枕钓矶鸭羣迎棹去牛背晒衣归风浪千叠村深柳四围倚樯无与语数鴈失斜晖  

新春  

老来分外喜新春春事闗心世事轻棊肯输时方是着路疑险处不须行雨催农业鸠夫妇风帯边声鴈弟兄办得斗园隣屋角剩栽芝术了余生  

严子陵  

怕被刘郎认故人披裘钓泽隐余生无端伸足龙牀上多却严陵一姓名  

陶渊明  

唤得归来是督邮东篱千古占风流白衣未至秋萧索曾记公田种秫不  

贾浪僊  

举世知心独有韩为何无发强加冠若人了得推敲事僧服儒衣一様看  

孟东野  

出仕因诗怍长官布衣时节更孤寒长安得意春风里百岁都来一日欢  

次韵  

举世一枰棊谁能着着奇懒皆安乐法醉即太平时梅雨飞不断茶烟凝欲垂吟诗为无事多事又因诗  

天童山  

着足万松闗东州第一山听泉穷地脉厯栈近天顔奎画疎烟外钟声远树间衲翁曾有约分我片时闲  

次守岁韵  

爆竹散千灾从今事事谐五辛空饾饤六甲已安排井贮屠苏药庭辉榾柮柴谩教添一岁依旧好情怀  

道院偶成  

水生逺岸拍蒲芽春色骎骎染物华伎一时安老草眵昏两眼空花楼分古柳烟光薄桥倚青帘日影斜此乐未知谁可共隔篱独许钓鱼家  

又  

柳长柔丝草长芽随时委化答年华呼来便了能酤酒抱去添丁共看花忧世中宵心耿耿题春半壁字斜斜江湖风月今犹昔能学龟防有几家  

次韵  

鬓边惊雪防腰下欠金围已絶功名想甘为耕钓归浮生醒亦醉徃事是耶非独有楼前景年年霞鹜飞  

二十里云亭【`杖钖山`】  

蔽空青不断杉径影中行僧指夜无月客嫌春少晴卧龙安旧窟倦翼乱归程吟到长虹背人间天上惊  

田父吟  

桃花深映水边庄夫妇相擕笑语香耕耨有粮蚕有种丁男戽水女条桑  

又  

家家柳色染轻黄柳外归鸦噪夕阳屋角有烟青不断粞儿饭熟淡齑香  

又  

羣来野雀绕林梢三五人家住水坳翁媪语人年岁好屋山添得一层茅  

又  

未晓催车水满沟男儿鬼面妇蓬头但求一熟偿逋债留得糠粞便不忧  

又  

徃来鸡酒乐村村一稔难忘大造恩粜谷可酬婚嫁愿今年好事属柴门  

僧舍小泊  

屏息小胡牀心魔已受降香留烟出户云过雨来窓自许参禅观谁能折慢幢山童求说偈竹影落寒江  

雪【`嘲王竹斋`】  

春意满庭除红尘半防无山川同变化天地一糢糊石友耸氷骨松公掀寿须相望王子宅不见夜篷孤  

梅  

溪桥一树玉精神香色中间集大成疎影逼真前处士羣花推重老先生春回陇首人千里月到窓前梦五更甚欲折来还不忍岁寒留取看峥嵘  

次韵  

几载江湖兄弟心老夫吟了听君吟休论聚散时难易要识推敲意浅深昼静牀头便竹简风清墙角度松琴山灵应是驰山檄知向孤山何处寻  

又  

古貌如君更古心舣舟来伴故人吟十分酒醉忧时切一防灯昏语夜深半似画图经雨壁不成宫社乱风琴个中好办栽梅计胜友从教载月寻  

次得雨韵  

畎亩思国事笺天泪成流鲜风鼓中夜冻雨喧西畴一饱将如愿卒岁应莫愁料得廊庙心犹怀沟壑忧香灯荅帝力籉笠悬车头白首逢三登酣歌娯春秋  

次吴菊潭八月十四夜韵  

来夕九秋半月同心迹清已知千里共秪欠一分明流水徃来影片云今古情撞钟先得句尘世不须惊  

又  

月过市无声令人毛发清连村三鼓急隔水一灯明琢句醉时语簪花老后情凭栏发长啸不管卧龙惊  

又【`十六夜月`】  

昨雨转今晴晴新越様清恐孤秋半赏为补夜来明检防有斜影看承无异情微吟樵唱句犹恐鬼神惊【`杜工部八月十六夜翫月谷口樵归唱孤城笛起愁`】  

喜义庄成  

以义名庄遗后昆隐然文正典刑存当知疎逺诸亲族同是高曽下子孙先世家风传不坠废祠香烬喜重温更能培植诗书种忠孝他年萃一门  

多景楼  

北望中原惨莫烟楼头风物故依然后人拍得防干碎徃日轻教眼界偏水撼金焦声亦怒云连楚泗势犹全壮怀且付生前酒千古英雄冢道边  

旅况  

未惯秋情绪客中方觉难酒悭疏旧识衣薄怯新寒雨过浮云湿风来病叶干倚楼搔短髩一鴈掠阑干  

读梅雪村诗  

雪村吟有稿名峻斗牛低声调唐之上精神江以西爱君忧国意临水傍山题何代无风雅人心自鹜鸡  

北窓【`僧舍`】  

八面珑静向隂静中时现定中身解传佛祖从前意便是义皇向上人背日一檐浑不暑依山百卉若为春未逢惠逺相招致厌杀浮生有劫尘  

桂谢  

广寒世界放新晴景物萧疎八月深窓外方疑天雨粟风前已见地流金举留清致为诗助收拾余香付酒斟但得僊根耐霜雪不妨擕囝步繁隂  

次禊帖韵  

梅花旧刻字将磨勘辨其如病眼何千载防须遗墨少一时赝本误人多肯将金谷序文比因想山隂气候和最喜孤居山下姥慕名特特为烹鹅  

寄社友  

近来何事倦于吟岂是因吟误却身此道自来多冷淡郊寒岛瘦少陵贫  

买鱼  

柳线穿来网上鱼寛偿所直办朝厨烹鲜不及为亲养一笑分羮问二雏  

石佛  

一段无情作有情如来相貌十分真不因人世皆尘土谁识山头不坏身  

僧舍偶成  

枝头红白乱飘零又是风光入柳汀自笑半生成草草不知双髩已星星贪吟为有诗磨勘戒饮从教酒勒停旋学禅林诸衲子防头相对一函经  

谢韩菊山道院诗  

正传国子先生印远访松陵隐士庐二十四篇风月句几千万卷圣贤书地偏自觉因人重日涉从教与世疎已戒园丁多种菊重来对菊脍鲈鱼  

晚秋即事  

曳笻独独倚柴扉翠泼西山漾落晖衲子顶云随鴈远牧童腰笛挽牛归  

晚梅  

锦様桃花占晓晴桃边梅树尚寒英莫羞老大无颜色自是前贤畏后生【`杜诗不觉前贤畏后生`】  

友人见借放翁絶笔  

放翁今已矣犹有未刋诗阅藳无三豕还书欠一鸱听儿诵罢留客笑谈时发越吟边思心香答所知  

水天一色亭上即事  

芰荷深处小壶天时见征防破晚烟非主非賔和气里似晴似雨绿隂边凭阑笑语惊鱼鸟信步游行废管弦剩喜利名尘不到持竿柳下问渔船  

又  

得得寻幽到水天开樽洗勺动庖烟败懽红袖飜棊局惯客乌衣拂坐边好景自应分半席雅歌政不欠繁弦黄昏未忍轻归去长笛一声何处船  

遇风  

卷地沙尘扑面来【`音离`】归舟不进去防飞世间何事无迟速逆者由来顺者机  

次台州巾子山任翻韵  

天留胜处占清凉山挟波光薄我裳看遍尘寰兴废事竹隂千古一禅房  

舟次  

轻舟小驻绿杨隄载得闲云过别溪云本无心天欲暮一声何处杜鹃啼  

寿水竹弟【`以疾留秀野园`】  

人生真乐在家山况有名园五亩寛眼底不随花富贵水边长报竹平安养心澹泊千诗藳种德蕃滋九畹兰以此寿君君必寿年年新月照杯盘  

秋夜  

秋满读书林篝灯报夜深肯闲诗有趣为拙仕无心惊鹊择枝宿幽蝉抱叶吟未能游梦境何处捣衣砧  

江湖伟观山亭  

结束虚亭近太清山光水影互逢迎人心只觉山多险几个人心水様平  

又  

輭红尘外耸嵳峩题品先曾属老坡立脚愈高天愈阔静看舟楫驾风波  

次七夕游松江韵  

谪仙歌洞庭坡翁赋赤壁逢时汗漫游元不计何夕慨慷晞英豪老大谩凄恻矧兹笠泽区万顷混空碧一苇纵所如卧虹控秋色云軿驾双星银潢几经厯柳州乞巧文我欲为已易邂逅竹林贤胸次小八极气胜棊声高量寛酒杯窄载笑轻公侯一闲抵金璧多谢简斋孙遗诗话平昔二雏掖吾旁对景亦自得髣髴真率防相与鄙肉食驻睇芙蕖边拟卜子云宅清风继三高名利焉能役因夸江上人有此坐中客  

试问  

在在江湖芦苇家家杨柳楼台试问燕鸿心事为谁飞去飞来  

## 江湖小集卷四十二

宋　陈起　编

叶茵顺适堂吟稿  

巳酉九日次靖节是岁是月韵  

采采篱下菊熙熙白首交挈觞酬佳节先惊蒲柳凋日月不再与名位空相高岿然龙山青千古擎丹霄彼美一晋士长揖辞尘劳留钱寄酒家快饮如沃焦尚友前軰意兀兀而陶陶且了今日欢谁能忧来朝  

长相思【`追和姜梅山特立韵`】  

长相思情万折年少不来春又别宝匳香绣帏月鸿鴈音信稀鸳鸯魂梦絶尚持百年愿料理丁香结  

松江  

占得中吴第一清莼鲈里社可鸥盟七层灯火重湖影千尺阑干两市声欵乃歌分长短律徃来防带古今情三高岂是无名利祗与时人有重轻  

南明楼【`僧舍`】  

重檐敞处受槐薫扫尽江村雨后云佛法本无南北异世情强为晦明分个中苟住元无住此外无闻却是闻谁道结楼人已去牀头诗版几朝曛  

壶中林壑  

山下水一山上云一朶有尘飞不来终年风月我  

柿叶  

柿叶红如染横陈几席间小题秋様句客思满江山  

道院  

菰蒲衞竹居适意是江湖富贵诸公有清闲举世无四时盘谷序一景辋川图何处无芳草堪嗟楚大夫  

旅中  

节序几循环重来秋又残霜晴生酒熟风冷夹衣单未羡千钟禄宁求一枕安白头逢岁稔忧国素心寛  

寄台守  

半世困尘埃烟霞入梦来谁能缩地脉我已思天台城古清云气山灵秀药材春时穿径去郡守莫惊猜  

林和靖祠  

鹤去山孤草亦荒旋吟长句谒虚堂束刍尚拟人如玉一朶梅花当瓣香  

三高祠  

一为功成一见几一逢叔世老渔矶后人欲隐求其志志不因时隐亦非  

白牡丹  

洛阳分种入侯家魏紫姚黄谩自夸素质不为顔色汚看来清得似梅花  

生日对梅口占  

一生已得半生闲出入诗篇酒盏间秪把小儿看造化不妨老子号痴顽幻身且喜无诸恙灵药谁能覔大还多谢梅花来荐寿年年雪里破春顔  

次王竹斋韵  

忘身忘世老方回适处从教节物催几日吟情为热恼一天生意趂凉来屋边花竹时时好水外轩窓面面开独有此君同此趣百年事业两三杯  

渔家行  

湖濵江浒疎疎村村村渔家长子孙为鱼不管波浪恶出未天明归黄昏得来鱼可数妻儿相对语瓮头虀熟锅中无米煮昔日鱼多江湖寛今日江湖半属官钓筒钓车谩百尺团罟防罟空多般盖蓑腊雪杨柳岸笼手西风芦荻滩差差舴艋千百只尽向其中仰衣食几谋脱离江湖归犂鉏似闻岁恶农家尤费力  

石湖  

千古湖山人物百年翰墨文章寂寞梅花开处一尊自酹寒香  

蚕妇吟  

九日三眠火力齐五朝又报四眠时辛勤一月方能蠒缲得成丝却卖丝  

又  

扫下乌儿毛様细满箱山叶剪青柔大姑不似三姑巧今岁缲丝两倍收【`谚有大姑拙三姑巧之语`】  

昭君怨  

塞上将军且罢休一身万里自经营将军歌舞升平日却调琵琶寄怨声  

自适  

澹薄野人心难教着利名重农田舍熟省事世情生石老旗枪叶池喧鼓吹声东风知此乐飞絮荡新晴  

霉后  

半日断梅雨两山生火云窓明书少蠧壁润帐多蚊无计清时暑何心解世纷追思河朔軰倚箑对炉熏  

垂虹桥【`松江居桥之东太湖居桥之西`】  

何年现采虹悬足控西东两地烟波隔一天风月同艣声揺鴈柱檐影覆龙宫敌帅曾垂钓谁收饵敌功  

意亭  

泉石聊复尔杖屦亦偶然万化同一适鱼鸢兮天渊  

野云庵  

变态分隂晴悠悠浮太虚防与此心契时哉道卷舒  

鹤陇  

一陇以鹤名疑是终南径山灵无献嘲出处由来定  

雪磴  

不记门前路门前一尺深梅花如有语参透老逋心  

槃磵  

盘旋山水间隐者固所乐寐寤独言时畎亩心犹昨  

耐久交【`石`】  

彼哉市道交出语指天日未逢魏与裴三叹扁斯石  

意行桥  

枯槎浸清溪飘飘野云度徘徊复徘徊撚髭未成句  

次游法喜寺韵  

招提四百载不与世刼俱松陵拱空觉栢香祠真如时秋兆嫩凉揖客登其庐廊邃碑篆剥阁逈钟声疎中有白足侣光现摩尼珠勘问防头石奔走闗心狐坐我六和室风回晴窓虚棊局迭胜负哗音发酒余饱分蔬笋供似可山林居同是百年客得此一日娯远社不复见孰与斯人徒松日簸斜影麾儿呼移厨驾流来鲈乡野云粘菰蒲客散渔火稀冉冉吟蓬孤  

次韵  

枯坐如僧欠鉢单年来梦不赴槐安稀行种竹容风入大字抄书就月看为有故人同冷淡非干明主弃孤寒因闲悟得家山趣堪笑世间行路难  

次韵  

过墙新竹粉痕粘蛙閙池塘燕掠檐自喜江乡成懒散从教世界要庄严稻秧井井畦千纬荷叶田田水一匳心事太平风物好与人无爱亦无嫌  

又  

难把来笺向后粘载持珠玉傍风檐吟根此桂辞平易学本于经意简严未逊弥明联石鼎还嗤韩渥赋香匳阳春政不容人和自听巴音亦自嫌  

香匳体  

相思独向小窓明试剪春衣趂晚晴还觉此情丝様小欲裁不断奈何情  

又  

雌蝶雄蜂缀杏枝此时此意妾心知等闲绣在香囊上寄与东风赠所思  

又  

千里相思两寂寥东阳应减旧时腰书中喜有归来字防傍红窓把笔描  

又  

绿杨红杏閙墙头画出眉山却帯秋一行珠帘休卷上怕春知道有人愁  

又  

倚楼目断暮江边约定归期夜不眠香篆有烟灯有晕笑移针线向牀前  

秋感  

苹洲起壮风秋事太怱怱节候一番别心期几处同牛沉苔晕碧蠏断蓼拖红【`牛沉蠏断皆田舍物`】有客愁无奈人生总客中  

泊然亭【`僧舍`】  

举世正营营闲中意味深无忧伸足梦自乐曲肱吟火輭香凝穗檐虚树长隂客来难举似指水印禅心  

菊  

夀客若为情风流友麯生殿秋安晚节为隐被香名【`香之隐逸出爱莲説`】曼衍南阳种凄凉楚泽英见山应自语今古几渊明  

一万推篷图  

载月船空漾寒緑掀篷半卧听渔曲谁家留连万玉妃羞露腰肢和面目有縁窃见酥胷灵壑习习生香风剡溪藤下路如掌忆在西湖烟雨中迦叶相迎开笑口汤休谢昼几搔首世间不尽有余机除却老禅人解不  

晚春  

年少逢春不惜春惜春还是白头人飞花入坐儿曹舞细草防阶醉后鞇未羡食前罗五鼎静看檐隙走双轮此心已与尧夫似同为清时作幸民  

用东坡韵贺可山得子  

祥光一夜照乡闾迟晓邻翁毓凤雏举坐已夸沾玉果传家应不负诗书生时恰恰逢秋半长日骎骎课夜余自顾阿戎愚且鲁提孩敢说巧相如  

再韵贺可山新生弥月  

人夸旌表旧门闾梅长新枝鹤长雏八叶可提和靖印十箱湏读阿宜书诞弥厥月生无害积善之家庆有余凖拟一饕汤饼供奈何逢疾似相如  

春寒  

寒禁蕨芽拳尚小雨缄茶觜舌无香山翁不信春光老秪道侬家未种秧  

次韵  

世间何事不何楼莫为何楼苦苦愁贵客五更驰宝勒海翁终日对沙鸥  

次范无外孙花翁游法喜寺韵  

两桥横处放潮囬桥外花村涨晚埃省事老禅门闭早焚香对月礼如来  

又  

江流环合路纡回香火千年地少埃佛法本从方寸起逢人刚道自西来  

简闲云  

咫尺不相见隔江应见难有孤今雨约转觉暮云寒是处莲堪社何时芋共餐相思正无赖鹊喜近防干  

二子读诗戏成  

翁琢五七字儿亲三百篇要知皆学力未可以言传得处有深浅觉来无后先殊途归一辙飞跃自鱼鸢  

舟行次韵  

相逢隐者流同是五湖舟为老铭三住因闲话四休黄沙明野渡画角咽谯楼已践登山约煎茶更少留  

又  

河汉净如流枯槎便可舟掉头诸事懒弹指半生休撼竹风疑雨依山屋当楼此游情味好应不待苛留  

自释  

繁红妬紫绚前林杖策来栖花下隂休道游情难似昔可能他日尚如今乍晴涧曲萦流水未晓庭臯调野禽毕竟老天怜老子幽闲断送一生心  

寄越倅  

几欲扁舟载雪来可人风月相蓬莱因思渭北吟春树消得江南寄早梅应接山川公事省主盟觞咏旷怀开何当身与浮云似朝暮飘飘徃又回  

林可山荐毛监塲写梅  

汉庭延寿丹青名解使蛾眉休甲兵之子懒作廼翁画直向梅花苦用情笔端不复汚脂粉临成天地无边清更将此意语君复岁寒应与孤山盟  

赠丘虚舟  

植杖踞磐石邂逅跄踉师叩之何方来偃息招鼋池杭芦访莼江临流防涟漪春老芳事歇风前蒲差差人景与心防聊以声吾伊作茗话今昔几逢夜壑移达哉无住想遥与防庄期名似囿于物非庄所能知三语三不答出门賔晴曦  

舟中即事  

一岸茭芦何处村小舟荡漾日黄昏栖鸦散乱风惊柳渔火清荧人倚门  

次韵  

看月过天中贪幽臭味同竹光延野碧灯影染窓红听客谈时务呼儿诵国风还思浮世事到底是匆匆  

饯族侄入幕  

冲寒谒子陵好挹钓台清若遇多梅处湏寛半日程少年先器识实地作功名太守贤明甚当如事父兄  

道院偶成  

把茅为屋竹为城栢子香销道气生九十春光花一片万千心事两三更连村鼍鼓相高下断浦渔灯半灭明闭户和衣寻小榻梦回犹听读书声  

邑宰劭农  

双鳬小驻柳边洲岂是花时作胜游着意劝民躬耒耜终朝把酒话田畴三年两下车尘拜九客同为野景留桃李成隂春欲去寸心耿耿夕阳舟  

饯友归侍  

闽江闽山相对青照人肝胆寒如氷路旁脩松夹古桂风鼓吟髭月随袂君有莱衣我独无此乐不能与之俱老夫耄矣君方少喜见功名将远到归欤归欤盍归欤长途玉汝千金躯来秋来作广寒客相擕醉舞红尘陌  

去去  

去去扁舟对晚晖晴和直欲减绵衣风来一阵芦花过秪道春残柳絮飞  

溪上偶成  

霜冷信冬晴苕溪半日程正篷辞月色欹枕受松声渔隐前时约山讴古様情料应朝市客笑我独为清  

又  

新月试新晴扁舟夜奔程咿哑千万意暧廼两三声熟识旅中事生嫌世上情愿为山简醉休问伯夷清  

桃花  

漫山高下武陵花一片红酣散晚霞要识当时秦晋事隔溪修竹两三家  

优鉢罗花  

九房六瓣瑞天山香色清严入坐寒不悟岑参题品意后人秪作佛花防  

次韵  

竹满园林水满沟幽深地位度春秋坐中不可无侯喜歌处何湏有莫愁别墅帘栊风飐燕远村籉笠雨耕牛老来应物犹强徤多少壮年成梦休  

清晖亭【`僧舍`】  

半防嚣尘不敢留晴光野色自浮游一泉走石夜多雨万竹围松风似秋賸喜有诗堪献佛从教无骨可封侯上人回施清闲供兰芷香中着茗瓯  

## 江湖小集卷四十三

宋　陈起　编

髙似孙疎寮小集  

入余杭县  

明发遵西陆驱车月流光佳山迎车来知是古余杭危树露如雨平野日未阳支流滀清源弱羽无髙翔人家丛灌下世载山水乡扣门作午憩白飰羞文鲂邂逅有足欢离合非其常主人不予鄙予留亦徜徉  

憩昌化民家  

晚程息劳辙白日流西辉水鸟得鱼去耘夫荷锄归川原杳阡绵林野杂依霏一来扣竹馆相邀入荆扉重岩吐清溜澄隂有残馡曰予考此室十世相因依左右桑果足嵗日鸡豚肥丰犹未至裕歉亦无能饥予闻良自惬欲谋北山薇有田可同耕有蚕当共衣车夫猝无情此志仍重违  

答李才翁  

素意杳难寻残罏属晚隂花知西洛事鴈呌北人心客共艰难尽诗随老大深金陵书不到消息又沉沉  

宋江都研  

数寸清纯玉不如入波陶发冷萧疎千金烂抵荆山鹊一璞深刳渭水鱼墨带花香临近涧沉灯影了残书从来端歙难优劣名下真成士不虚  

答宇文文学  

无能应俗苦皇皇诗不惊人笔事荒天下无山如饭颗人间有水自沧浪左杯右蟹一舟足早韭晚菘三亩强莫谓觉来亡可嗜逢人犹自觅花忙  

燕文贵山水图  

道山堂上御府画展卷犹能记老燕十日何由办水石千金乃可分江天楚湘两岸风落木海岳三秋鴈度川大山小山俱好隐江南梦去曲肱眠  

答武昌吴广文  

平生不识武昌楼官栁青青好在不庾亮笛吹黄鹄月简栖碑驳碧苔秋山横赤壁含情断水出瞿塘快意流何处呌君同一醉并舟秦女擘箜篌  

丹砂歌谢胡史君惠砂床  

宜州丹砂产旸谷不比辰谿攅箭镞素霓深抱赤城霞斩猩半染于阗玉海日下照瑚红化为姹女金芙蓉一从擘华分禹璞犹有绛气埋云峯铸鼎泥坛有消息坐防光辉成五色淮南鸡犬亦同升九转真能生羽翼  

琵琶引  

人生聚散难为别何况匆匆作胡越梅梢带雪下昭阳明朝便隔闗山月长城不战四夷平臣妾一死鸿毛轻回慿汉使报天子为妾奏此琵琶声长安城中百万户家家竞学琵琶谱酸声苦调少人知食雪天山忆苏武西风吹霜鴈飞飞汉宫月照秋砧衣嫖姚已死甲兵老公主公主何时归  

铜雀砚歌  

曹公夜防凌云台一言契濶含余哀分香老伎各云雨歌舞不尽埋蒿莱漠漠颓基邺山下万里烟尘无一瓦井干罇酒自平生乌鹊飞南播遗雅老农垦雨开荒寒一砾千金苔未干世人好竒不好近直比周簋仍商槃老璞浑浑殊质鲁得水犹能发妍妩更与人间作瓌古月明夜盗西陵土  

黄居中潇湘图歌  

天暒而雨断兮作苍梧九嶷之髙秋风行而川怒兮泄潇湘洞庭之奔流树不知名兮山抱复岭沙不计程兮水趋他洲波作止兮蛟舞蛟蛰云晦明兮猿呼猿愁原不可作兮兰亦尘土贾傅归汉兮鵩其何尤谁呼鱼兮北澨有酒谁鼔枻兮南津有舟懐斯人兮杳霭千里目怅望兮吾其归休  

寄吴钤干  

有伟千人杰能为万里游挂帆春背鴈问泽夜惊鸥道路空留滞文章莫暗投九疑生雨遍三峡带寒流采药青神观题诗白帝楼乾坤供烂醉星斗照闲愁汉已归萧相天难夀武侯词人头欲雪壮士泪如秋中下犹须防西南夙倚筹有钱书尽买灭卤志终酬猿破髙唐梦龙驯滟滪舟行人定安稳夏近可归不  

骑鸾引赠句曲山吴道士  

夜骑白鸾出琳阙三万仙官锵佩玦云雷帖妥过刚风左推日丸右扶月一息瑶池翠水家阿母迎谒龙驱车青娥弹丝玉妃酒折尽蟠桃红玉花九天大人来问道太极之前天不老丹霞一气玉枢宫宝笈绳金容探讨井君沐浴波五色洞房光芒上奔日天上传呼六丁直星斗离离碍鸾翼  

补遗  

聚景园  

翠华不向苑中来可是年年惜露台水际春风寒漠漠官梅却作野梅开  

四圣观【`刘后村云极藻绘追琢之功`】  

水明一色抱神州雨压轻尘不敢浮山北山南人唤酒春前春后客凭楼射熊馆暗花扶扆下鹄池深栁拂舟白发邦人能道旧君王曽奉上皇游  

以上二首见武林旧事  

石楠  

自随野意了山行香浸楠花白水生借得风来帆便饱隔溪新度一声莺  

术  

下帘深与意商量无酒何如此夜长一筯术丝仙有分依然只作秘书香  

梅【`胡仔苕溪渔隐丛话作陈师锡诗`】  

舍南舍北雪犹存山外斜阳不到门一夜冷香清入梦野梅千树月明村  

以上三首见全芳备祖  

## 江湖小集卷四十四

宋　陈起　编

敖陶孙臞翁诗集  

以入定大士太乙真人像送莞晦叔  

真人与大士兰菊而异芳坐卧得定力铜眼铁脊梁是中有佳趣山海俱茫茫或时现神妙尘迹生怪光云何得此本有僧吴下狂饮酒不计斗禇无一丝藏兴来髙闭门落笔如追亡走送臞庵室洗心一鑪香盘陀旃林濶枕籍玉井凉防头帔衲古遮眼经论长不知几陵谷睡稳坐不僵君家定吉梦二士相迎将辟除寒具油静展垂中堂会当同一龛寒泉荐空觞夜摇茶烟驼褐依绳床杨枝洒寥閴藜杖辉森芒与君六根静读书到虞唐  

寄福清翅山舅陈梦实  

路岐引人不作长野梅官栁禅风光看山看水入诗眼嵗月不觉须眉苍请从大人开肺肠身非石人忘故乡五年江湖枕书睡梦随南云落翁堂亦知行坐歌白头池南隐几浴鳬双鳏孤肯复有羁旅石塘破寺魂悲凉毛锥不补万事裂存者各在天一方善和里第知几易辽东城郭空相望平生何用酷似舅政似嫫母颦施嫱儿时拊头祝文章秪今未入崔蔡行三年一书愿见贳骨肉满县愁难当屋头荼防定过墙满日色文书香眼前欠甥颇念否我亦口挂蚝山旁烦将归意作泉下小待锦衣漫俗妆  

送林伯农还鹿角山  

今我不乐游四方夙昔已具浮海航十年防化鸥心性一生正坐虎文章海山未必尽佳处徃与蜑子收渔梁梦中了了説呉楚山川如掌今羊肠读书南隣索槟榔原头污耶豚酒香何时摄衣上公堂蛤蜊含浆鱼尾黄客从南来勤寄将  

洗竹简诸公同赋  

舍东修竹宻如栉一日洗浄清风来脱巾解带坐寒碧置觞露饮始此回平林逺霭开图画西望羣山如过马诗翁意落帆影外孤村结庐对潇洒百年竒事笑谈成向来无此苍龙声闲身一笑直钱万剜粉劖青留姓名  

用韵谢竹主人陈元仰  

热中襶褦令我汗日暮主人期不来陈郎损人不下榻青山白云唤得迥手开十亩萧郎画个里何妨系吾马食单得凉清可啜毳褐分隂翠如洒摇金戞玉真天成梦捣风前茶臼声一川窈窕荷万柄野翁得此甘辞名竹间新辟一地可坐十客用前韵刻竹上  

竹君得姓起何代渭川鼻祖兹云来主人好事富千埒日报平安知几迥平生好山仍好画意匠经营学盘马别裁斗地规摩围自汲清池行播洒一杯夀君三径成请君静聴风来声醉眠煮得石根烂以次平章身与名  

谢叶司理徐知县见贻之什【`二公乞入社`】  

书生自是鑚简蠧浄业还从竹背来新诗细字行茂宻惊蛇起草盘蛟回是身政欠虎头画望山气如还枥马翛然君子六千人不受湘灵清泪洒竹林定交业已成北读书吾伊声金鱼玉带不汝却社中未厌山王名  

一日复一日  

一日复一日来如赴海波今晨我无粮未卜晡夕过辛苦幸一饱知复有明何平生实愚闇虑浅忧则多雀防偷太仓田野蜚螟蛾至尊尚旰食边防望投戈我欲沥血诉官府多谴呵进退羝触藩屈郁鹏在罗壮心一不遂六龙奄蹉跎所以忧世人散发归岩阿长生傥可学吾其驻羲娥  

放船  

栁边放船试南风扬溪荷花能艳红一川云锦步不尽我舟正在繁香中午天无云青脉脉枕舷哀歌醉脱帻更将緑叶穿碧筒欲臣屈巵奴太白风前一笑玉麈横蜻蜓侧翅潜鱼惊骑马贵人多内热此欢勿语长安城须臾客醉船亦醉信流一抺西村外翁媪负墙樵牧奔拾薪供茶初不记还家鼻息撼四邻阆风接梦疑非真清游何时记三人臞庵与弟拙乡陈  

次韵谢李秘校【`常州无锡诗人`】  

大雅熄自郐续弦久无人中间翰墨场名字俱已堙江山亦何助东海真扬尘我笑李夫子缾无半合陈人书雨俱亡何用语逼真作诗来起予欲卜二仲邻依然送鸿目衮衮天机新莫欺鬓眉苍持防应有神狗须舞阳羝角相平津皇天信平分万事各得春但愿阅世心孤特凛箭筠日者鹤飞书江汉起隐沦三物论乡国六艺程成均秋风入帝闲错落骓駓驎君曽读诏否却枕方欠伸勿惊作诗面酒缬吹防鳞唾手洗衰陋一返姚姒纯稽古不无力政复昌其身它时玉堂梦与问三生因盟我良不难欲托孙子亲贽君以黄耳附书莫辞频再拜赋断章水石俱磷磷【`此韵字义见诗晋杨之水笺`】  

次韵冯孔武雪中简闻人簿乞炭  

君不见朱门煌煌多近臣豹胎煮蘼防为薪庭中盛设泼寒戏炙手欲近还嗔人谁知曝背茒檐下欲献要是山林真儿童抑搔皮肉輭日轮过中方欠伸悬鹑结驷两相笑百年俱成一窖尘先生自是冷官様要防入火红麒麟撚须自作咏雪句秘思蚤与相如亲蒲团拥裘结僧坐别有絺绤君南邻愿回六龙照后土施与万国无边春屑琼镂玉入肺腑拍手一笑未吾贫  

乞炭于冯孔武再用前韵  

君不见元光河决愁从臣天子有诏皆负薪当时实炭知几畚下与鱼鼈争生人孰知木黔善制水火出木尽全其真一朝入火纵粉骨曲身得暖龙蛇伸成亏等作万世计肯与胡僧推刼尘我欲诙谐与作传上继毛颖追获麟日烧昆仑十挺指惜哉黔也非我亲穷朝破灶郁烟烬青唇黑腕羞比邻谁能舆致送暖热坐使有脚歌阳春将军羔酒空作梦十年未有今年贫  

思古人  

思古人思古人古人皦皦若日月我欲剖棺斵出古人心惟见苍苔漫白骨请陈古人心君勿骇客言古人惟一真可使风俗皆还淳杀鸡不及林宗炊黍不厐公雪中安道兴适尽坐上公荣樽已空呼酒径劝君欲眠即遣客嵇康巨源不为絶戴崇彭宣本相得徐庶失老母宻如徳不能夺之臣严陵薄宦情狎如文叔不能止之客包胥伍员不失其为友羊祜陆抗不害其为敌我有蒸壶安事隐语我但食韭安用多种割肉元知方朔真拏金岂即刘义勇古人心事有如此何至顔色相媚奉道衰儛仁义世乱生奸雄君知臧否不挂口正虑匕首揕其胸我生恐无用我死知无闻作书预与儿辈诀葬时定觅要离坟  

赠墨工陈伯升  

古墨法变今百年雪斋乃能幻神药杜乂肤清卫玠神眼明再见老陈作墨如人意随短长用之不尽渠解笑须君笔端驭龙蛇他日始信入木妙  

仆以绍熈壬子中夏二十有五日始跻风篁讨龙井遂至广福谒三贤像阅旧碑追观一代风流为赋此诗适月林依公留设茗供因书以遗之他日能为我掲诗板于壁间使示来者亦山中之一助也【`龙井寺有辩才师赵清献苏文忠塑像`】  

竒石斓横道兹山信多姿江湖酾两股一乃孤危相传龙所家或恐神防持腥风转防防隂崖立淋漓惜无纬萧勇探此抱宝痴山僧作屋意惨澹生幽思胡为金缪影颠倒俗儿坐来百念失苍官导前驰招提来深登屐痕恍前期咄哉少肉山着此髙颧师端能致遨头絶唱相娱嬉过溪亦何事相送了不疑渠能缚禅律因来数须眉我爱秦郎记字压头陀碑月林只夜夜人物自一时贤愚尽蚁封来者吾得知  

佳人佩明月赠俞徳章  

佳人佩明月笑语含春姿手握幽兰丛照影清汉湄少年冶游子行乐方及时折苕戏相赠玉色頩自持归来种白璧日沤文锦丝加币欲聘君常恐嵗月迟终然不可谐翕歘聴所之愿言遗芗泽逺慰千里思  

六月内喜雨诗【`时寓昆山县东禅寺西斋`】  

炎天亦靳雨特地费雷将隐隐来何久飞飞势稍飏初从霑块润忽作建瓴忙穉子抛书出臞禅解缚狂苗滋应秀颖风过忽温凉蛛网掀三面虫书漫数行衾箱开嵗事恩泽到诗章怨暑移今昨烦疴觉在亡青莲开绀宇白苎舞雕墙只影还晡暮惊心重茫思惟大火聚回向六时香脱略时流辈周旋古佛场身才丈六足舌乃大千长此理慿谁诘何方更举扬防愁灯崛鵶睨铁琅珰生理何聊赖斯文重激昂盛时追少壮故步失寻常政尔蓬心薆依然贝叶光  

再次徐先辈二首  

浅闻惩阙漏小学到凡将始制初龙遁流风渐乌飏汔今缃帙富益我手抄忙半世真书癖衰年忽酒狂壮懐邀汗漫竒服间厐凉身许羲黄上名卑崔蔡行知心屐几量阙计木千章湖海堪流滞陈刘略丧亡每思辞北阙直欲老东墙度岭官憔悴藏山计杳茫尚方何日舄侍女几时香敛板予行役懐铅子举场翅垂虽一腹果自三长孰使多为累还成少不扬忽惊投暗璧曾是献明珰阅世肱三折论文首一昂结欢惭季札抗对敢元常它日聨诗社前羞李杜光  

身是韩康伯名惭许子将居然屯泽闭何得巽风飏忆昔求诗甚端成刻烛忙出喉真自若舞手或成狂杨栁偏歌雨蒲萄肯博凉羣儿哀齿旧诸武譲顔行禹穴鱼龙陈天门虎豹章隂符空独佩秘论未应亡自筑扬雄宅谁窥宋玉墙卿英殊磊磊俗物自茫茫祓厉三精劒宁神百蕴香诺交复社取醉莫论场髙节防徐稚妍词伏仲长泥蟠虽汨汰韝掣会飞扬列屋多齐赵华榱间璧珰从渠夸富艶试与校低昂丘喙徒三尺公才可百常素交风雨尽雪涕鲁灵光  

毕叔兹可扫园赏牡丹  

衣冠塞繁都茂苑非夙昔双铺俯行渠文简相公宅是家固多贤满箧载春秋中有数亩园颇复修风流新亭着髙稳佳木行清幽客来必置醴井蛙挟其辀张灯防洛花意作长门愁小却得一欣冻壁纒蛟虬先朝补天手翰墨皆其游再拜阅帝书局促虞禇欧平生实好竒两武布九州恍然驾阆风坐我曲池头竹间是茶烟松风助飕飕梅食亦登盘按行感良俦枥马喧午枕土毛撷晨羞似闻屋东偏万指食锄耰行当卖书籍买邻托羊求与公行灌园第一营瓜畴  

四月二十三日始设酒禁试东坡羮一柸其味甚真觉麯蘖中殊无寸功也食已得三诗  

今日忽感悟闭门谢麯生未危却二竖不战仇三彭掊击北海樽哜量东坡羮尚恨薄滋味未能免亏成我欲咽元和黙坐朝上京坐待梨枣熟小试升天行  

评诗要平淡此语吾不然大千自有舌何用长短篇谓是天送句端正落我前旋闻口吻鸣颇益心肠煎少陵躭句佳欲以一死捐是中有真意靖节差独贤  

去夏苦多雨势若无炎官今晨迫重午香黍仍胶【`去声`】槃天机杳难测人言亦多端只今原田上立苗未妨寒但愿含颖时借日开迷漫蟪蛄尔何知喣喣啼夜防  

## 江湖小集卷四十五

宋　陈起　编

敖陶孙臞翁诗集  

改周晋仙赠丁相士之什  

张颠许我以神仙薛颠谓予可英杰丁生谓二俱无成世间那得此竒崛麒麟阁上森貂蝉龙虎鼎内飞大丹腰钱跨鹤谁不愿只有圮下先吾鞭何如吴松江上住门横钓车屋农具卧防苍虬扰白云正午堂堂拔江去  

奉寄旌徳尉刘申之  

诸刘兄弟贤一一无可选竹林锐头郎风味吾小阮平生天机深善闭得内楗迩来卿何曹不办折腰本梢传诗语东朝日照兰畹伊余战纷华心斾凡几偃划逢君家语隽永初一脔识遗饱新得友胜悟夙损缅懐歌商地萧瑟松磵逺隂隂芜菁花碧蝶相与晚是中着髙士物意自偃蹇向来白衣宰云壑论补衮优游济艰难如以禹代鲧刘郎秀眉宇秋隼立髙巘端能谢师匠万卷自鉏垦时须阅世谛一及城门键功名头上簮日月风中幰何时会吴下春动长洲苑  

送王郎【`洽`】  

车轮何由方草色欲无路晴川媚双燕及此送将去若人天机深竒服雅自与色温无可鉏语妙时一吐相逢大江上为我浣尘土后期岂前料已作千嵗语告归何草草双水深雾雨稍闻父老旧门户要渠补只愁模楷地与世作夸诩宁当去楼梯闭置吾叔度翼翼吴齐门大江流日夜别君虽咫尺即是风牛马君才何如我我拙犹肯借淮人买绣丝布洲市如赭张皇十日饮着公乔松下画工亦岂学爱玩此粲者人情勿苦拒舆马幸整暇向来三宿恋取别万里驾想当双玉瓶酣歌泪盈把缥缈鸿鹄去吾甘老原埜  

次韵张长公宠赐初度致祷之语  

何人著书补获麟竹汘未干头已星天上风流张公子散发沧浪歌独醒威名徧满淮草木肯借妙语春冥灵臞翁之腹无三壬平生贮书才一丁泥涂断道学曳云天泼眼慙鸾停亦知封侯下曹掾宁与阿堵髙宁馨梦从诸儿坐家塾十年灯火寒青荧分无黄色明天庭独倚一片藏无形虞翻骨相当自程曲江风度乃不名  

上闽帅范石湖五首  

人物于今正眇然欲从江表访先贤迩来耆旧无新语谁使文章漫两川利器蚤能夸颖脱偏师聊复制中权骚人有几登青竹耐可同时欠执鞭  

今代论文更是非赏音谁复得牙防直从长庆成编日便到先生晚嵗诗万马萧萧闲律令孤峯隐隐出旌旗了知长短三千首收拾余师即我师  

丁年征伐真竒事一代诗鸣不救贫大手欲推浯水颂逺夷曾折石湖巾乃今谢傅还初志其奈王阳是故人独有吾闽欠公句诏书果起钓磻滨  

此行闽峤吾能数行尽天南未了青莫倚防山韬墨本要须入界挟图经西湖杨栁云生镜东阜离支锦作屏欲托翁冰乌石篆诸公作屋与新铭  

蚤知吴下多竒士身许先生嫡子行他日略容追李杜斯文何敢望班扬向来流水孤三奏此去飞霞乞一翔牛铎调宫吾岂敢嘘濡万一借声光  

代人夀度支郎中李嘉言  

李下老人龙作俦谈经阅世无春秋一朝函谷占紫气万里西极行青牛青莲居士亦其裔太白沦精来谒帝江东狂客漏神机一号谪仙人得制天人惊世时一班文采风流有逺孙百篇斗酒真细事郡有徳政朝功言晋陵坐啸列城祖一札细书风九土为郎不用汉山钱度支事繁通会府向来供亿寛艰虞只今笏画通材须裕农足国端有道判花视草皆夷途金鱼玉带公所有太夫人髙松栢夀防衣板舆堪作图赑屭阆州陈母后人间盛事省见稀王母一笑攘桃儿花明栁暗白日静莺穿燕飏青春迟请君酌此西湖水万嵗千秋佐天子清明寒食数日闲谨勿抛掷为佳耳  

登苏台用袁宪韵赠两赵提干【`汝积幼闻`】  

胜赏多从暇日违眼中朋友欲星稀退休不复思三顾能赋犹堪广七依游鹿台前空逝水栖乌曲里只斜晖书生懐古真痴絶防尽闲云入栋飞  

次韵萍乡文叔章访别  

力田望逢年倚市胜刺綉十年丘里语失火要自捄君行半天下何处得耆旧请从老厐説龙凤相赴凑全家隐鹿门遗安不求富常时拜床下大钟尽徐扣男儿惟一身用在百嵗后譬如营屋室宗庙先库廏不闻买山隐而有居巷陋君防钟鼎家粱肉或墨瘦宁为卖文活一经老学究出身即九折时命乃大缪向来尸裹革口语困逗留居然齿编贝月粟供赁僦何知山涧底鹿豕对饭糗文章忌随人谨勿夸客右书林无浅植笔耒有深耨纷纷青紫楦后进渠领袖结交两任昉设客一隂就卑官惭处赠俚语致公夀  

髙邮因师蒲萄芦鴈秋瓜三种  

汉家士马知多少晚得蒲萄绕院栽何物支郎能伎俩龙须马乳应时来【`蒲萄`】  

莫话凄凉塞北秋衔芦避弋使人愁与君细展江南画水宿沙眠得自由【`芦鴈`】  

子母钩牵晓露溥行人暍暑慰艰难青门种色今余个莫作黄台秋尽防【`秋瓜`】  

用香字遗李恭叔  

我无令君三日香瘦鹤为躯作肠薄寒中人曳两縰独吟猗那遗我将忆从两脚万里回政坐羣儿相谤伤朅来一见老柱史城郭落落岿灵光安得与君夀六龙探借千嵗北斗浆却乗斑虬访月窟尽斫恶树无留藏天风泠泠吹佩环洞视碧落豁四旁下方应奉正三入闲置可怜青琐  

再用晨吐字韵寄潘徳久  

舍人宾日姿起居庭燎晨岂惟瑞朝廷荐绅目多闻丽如田甲謿死灰果不然那知硕果剥中有一念仁稽古得防酬櫑具峩进贤琴为悲风弹茶必活水煎平生转庵诗小当夀千年忽闻朔方骚更欲腰黄间向来朴朔豪日者今华颠下客时觇君车茵阳醉吐万事君不理传声拒开户虽然臭味合更觉心貌古书雠峄山枣羮臛首阳苦坐令府西门平舆【`平`】説二许君当我舆台银艾心已灰尚有西山缘共待石髓开神仙觉易与诗句端难裁却后五百年化鹤吾独来  

詶答李学长【`海门县学有三忠堂陈了翁任伯雨龚夫两薄廨负墙甚通`】  

夫子焉不学髙朕罗三贤横前一片石教外皆别传三虎谁最怒未觉相后先渠伊囊中方贵在后者鞭我家一佛堂盎背知庙堧忆昨祠上丁蕡烛初欲然诸生气清明人如出雩泉洗爵俯象鼻掩豆髙豚肩朱弦张文王繁声斥师延此时识方屦綦满青苔钱李公独凤仪众中得何坚惜无补天手转之上细氊朝来食盘中穉蕨初数拳苍苍本难测何由真筌自我得此士可以一当千如闻缝掖姿欲重世所捐舂容吐握诗法用春秋全詶赠无玉案三复缁衣篇  

大风懐林伯农  

江湖易髙风六月寒防防中宵会急雨凉意到衾枕颠披蒲苇乱抑压乌鸢噤禾头欲生耳树背各流沈不谓铺朱霞横拖半天锦初疑鸦翻晴旋觉虹投饮晦明信难料旸霁吾谁谂所思隔江水笔力望徐沈十年一葛衣肘见尚整袵想当风雨夕忧国愿嵗稔凄凉新丰邸避湿几违寝何由语连牀共破秋气凛  

醉歌赠邹孝忠  

老邹草檄如吹律能令隂谷回阳春手提赤心献天子布衫麻鞋惊市人戈船上嘘五里雾诏发内府捐金银进贤冠者不好武归来结屋防涛云却回孤愤与江浪气压千人万人将或时饮就夷门屠亦有挝掺渔阳唱埋名袖手君得醉行宫今在江之湄髙帝游魂正思沛太王有道聊居岐一杯属君当起舞能令公喜令公怒捽摩青山鬬两虎搜搅中流鹅鹳语平生未受哙等伍图中褒鄂尔如许于烁皇师耆其武我愿为公前负弩  

次韵张宰牡丹  

羯鼔勿罢弄吾琴无成亏潘桃既无赖陶栁自不持造物有鑪锤揽之杜拾遗卷帘出倾城一笑不用惟输心巧当面珍重来如期人为曲江秀花自潜溪移美人欲晞红镜中腼东施如闻姚魏风红紫合折枝常恐砑光帽半倒金屈巵作诗苦留春出吻竟不竒但当閴幽间属赋歌载驰慇懃禅灵锦丈尺余丘迟公杯当再行雉边多小儿  

上郑参政四十韵【`乙亥`】  

吾闽天下选人杰圣时蕃佐戴髙前谍承家裕后昆海门当劒立洋屿焱鹏骞气色来迥互耆明有讨论蟠胸三万卷落笔五千言地芥垂头拾天瓢信手翻余隂润桑梓賸馥到兰荪白日骐驎坂青春桃李园扬鬐方泽国插羽已天阍伊昔昌能谏于今朗独尊夙惊山有虎已騐鹿随幡带草书籖丽金华讲舌温履声仍独上驿置愈争奔有客迷途甚劳公倒屣烦请先陈失马次第説投猿漳水头堪白融峯泪几吞嵌辞故里觚角见修门到逓吴蚕宿留交楚鴈番忽通狂客刺俄返独缧魂望禄蒲生节随人栁折圏天髙难发口地缩会移跟一昨哄堂暇深知纳牖恩印刓聊小靳緼束更能存日者叨堂贴时哉会气元敢言矜騕褭复自妬婵媛未学应须授羣经剰欲繙恐因鳣发发复作兔爰爰光范寛无阈阶符紫有垣极知专造化稍许展寒暄国论图南纪边防议北辕未将蟊火畀忍使彗旗燔天歩曾留局皇心重改幡房奁非久秘药笼会深掀豆栈能忘秣樗材傥入抡略容偷廪稍重议洗乾坤举邑多狺犬深心寓祝防老身难矍铄疾眼久眵昏合浦珠无胫丰城劒有痕事多惭蹇叔议敢及臧孙余日知安在南村定北村  

体斋诗为梁谿冯季求作  

口腹不自主来吟体斋诗三肃斋中人问体安措辞体卑语近拘体髙语近欺耳目口鼻形人各师其师要之天地间当以一理推冯侯好兄弟一一清庙姿是家好谈道脱略毛与皮一堂春愔愔诗礼相娱嬉但媿逺客尘涴子连理枝虽然参自诀要知不磷淄我车得国工分路有险夷君知鲁叟圣妙在物不遗当其作春秋一字如权锤越竟惜赵盾断谓此语非俗儒无已心望道如隔纰闭门画圆方用世多参差千载堪一咍汝足未及巇冯郎顾我笑坐久鑪烟迟黄花粲墙东青山转墙西吾言亦已费须君浮一巵  

予客昆山得荐严长老时道人散朗间逺不交人事心甚敬之今来海上复得悟公老成疎练能言吴中山水人物甚详东轩种竹如云不问其人可知也一日忽起故山之想予语悟野田荒草在处愁人心目安能复作沩山之牛乎因作一诗言君子出处之大致以告不知者  

平生庾公尘可涴通州泥朅来海门上日瘦气惨凄春风有相导佚我以闼闺前身定闻法梦作三生猊悟公痴钝禅迎客忽虎溪招要得半席纸帐春缯绨东轩养苍云犬似开昔迷计程南山北托宿东院西絶怜维摩牀而置法喜妻是身于虚空了不碍角圭四大师本无客亦何所防颇闻弁山隅髯松作儿啼山神喝连声已受三十箆岂知沩山牛未脱靶与犁去来同一云未觉道理暌幸勿使竹归留与老凤栖凿齿恐无对后期当噬脐  

诗评  

因暇日与弟侄辈评古今诸名人诗魏武帝如幽燕老将气韵沉雄曹子建如三河少年风流自赏鲍明逺如饥鹰独出竒矫无前谢康乐如东海扬帆风日流丽陶彭泽如绛云在霄舒卷自如王右丞如秋水芙蕖倚风自笑韦苏州如园客独茧暗合音防孟浩然如洞庭始波木叶防脱杜牧之如铜丸走坂骏马注坡白乐天如山东父老课农桑言言皆实元防之如李年説天宝遗事貌悴而神不伤刘梦得如镂冰雕琼流光自照李太白如刘安鸡犬遗响白云覈其归存恍无定处韩退之如嚢沙背水惟韩信独能李长吉如武帝食露槃无补多欲孟东野如埋泉断劒卧壑寒松张籍如优工行乡饮醻献秩如时有诙气栁子厚如髙秋独眺霁晚孤吹李义山如百宝流苏千丝铁网绮宻瓌妍要非适用本朝苏东坡如屈注天潢倒连沧海变百怪终归雄浑欧公如四瑚八琏止可施之宗庙荆公如邓艾缒兵入蜀要以崄絶为功山谷如陶景只诏入宫析理谈而松风之梦故在梅圣俞如闗河放溜瞬息无声秦少游如时女步春终伤婉弱后山如九皋独唳深林孤芳冲寂自妍不来识赏韩子苍如梨园按乐排比得伦吕居仁如散圣安禅自能竒逸其它作者未易殚陈独唐杜工部如周公制作后世莫能拟议  

此评子侄得之为多外自写两纸其一以遗莆阳刘潜夫其一以遗同舍朱仁叔二公皆知诗者且其语亹亹逼人故为之书嘉定八年夏至后二日长乐敖陶孙  

## 江湖小集卷四十六

宋　陈起　编

朱南杰学吟  

垂虹亭  

慿虚蝃蝀逼人寒中有危亭百尺寛天接水腰呈絶景风回帆脚涨狂澜半篙落日吟将就一抺晴烟画亦难不是酒杯今日窄直须邀月上栏干  

舟行过平江  

踪迹平生马少防功名外物等虚舟不多饮酒常成醉自在吟诗秪解愁已幸一帆离锡邑更寛两日到杭州晓来忽见盘门塔疑是西湖大佛头  

枫桥湾酒家有枫桥千古压波光之句用韵以纪所见  

枫桥酒味胜官坊随分红裙取次妆月照乍圆新气象僧闲不减旧风光一桥地势横分水两岸人家竞采桑惟有塔铃大多管笑人来往自玎珰  

出嘉兴  

舟出嘉禾五里城僧模山塔互峥嵘酒旗宻比随风舞渔网横拖漾日晴画舫贵人帆去稳单衣游女着来轻山歌已接长河堰到得临平月又明  

过长河堰  

帆指长河风力防渔舟个个有鱼归一声水际笛三弄几处梅边竹四围桑伐逺扬蚕事熟花消浓艳栁绵飞西湖只在钱塘外又见孤山梅子肥  

同刘朋山游湖边作  

谁立西湖造化功峯分南北境相通四时风日弦歌里两岸人家图画中堤栁送迎忘尔汝棹声来往自西东风波便作恩波看此乐君王与我同  

同陈明叔游湖作  

四月湖边冷若秋先贤堂下系扁舟山头积翠来新意波面飘红忆旧游无奈杨花欺倦客已多荷叶防轻鸥堤边谁道春归了犹有一声黄栗留  

和吴韵  

春回笔底露潜机为怯髙吟且遯肥又见牛鞭春到日羞披鹑结旧来衣雪随着处分单厚梅不闗人自宻稀归计商量今始定乐哉心事看云飞  

春日呈  

朝来惭愧又逢春总把官身换客身堤栁未归新气象牕梅犹带旧精神村居牢落谁沽我吏醉清闲却笑人打叠故书排日去一樽随意踏芳尘  

南园不与昔时同绵亘规模十里通万石倚山如踞虎一亭跨水似垂虹虚堂旧占梅边月曲径新添竹外风诗料满前吟不尽主人樽酒未应空  

夀实斋侍郎王先生  

崧髙维岳诵生申整顿乾坤属旧臣天下安危闗出处性中存养自真纯便归紫槖酬公论已草黄麻授正人天为皇家锡难老愿将霖雨福斯民  

七夕呈坐间诸友时留平江宿和靖书院次日  

叶已鸣秋夜渐长年年织女会牛郎龙梭暂歇七襄驾云袖轻飘百和香输我晚凉和露饮任渠明发渡河忙要知工巧元无用乐得身闲拙不妨  

和吴梅庵同登白龙对月韵  

秋容满目带防寒帆稳兰舟驾碧澜照我湖光天共色袭人花气露初干笑谈红袖日中舞惊动苍龙水底蟠最是一清无着处却惭狼藉草杯盘  

饯徐衍道知县  

事业文章属当家刃游余地宰金沙挽回凶嵗作丰稔安集流民叹絶嗟两载秋霜防盗贼一犁春雨沃桑麻寛民实急言难尽胜种河阳满县花  

饥海盐史后乐  

秦溪邑大号难治后乐三年以徳为海濶有楼还旧观堂深无日不新诗虚舟秪载来时物实惠常教去后思相业真传公不忝苍生况是望霖时  

朱知镇戎服警盗不惮雪夜酒库在镇外不得与戏呈  

戎装元不碍儒冠盗贼潜窥胆自寒金鼓声闻三里外旌旗影庇四民安肯从叶力多君子愧不同盟是酒官和气醸成年可卜晓来喜见雪漫漫  

除夜懐刘朋山为坑司干官【`丁未`】  

决脚糟丘又一春嵗除牢落颇闗情谁家不换桃符句比屋相闻竹爆声旧友未知能铸冶新年宜入孰陶成来朝无甚人交往乐得齁齁睡到明  

夜坐书懐  

挑灯防彻后村诗忽尔憧憧有所思不待人言已知错要知分定盍如斯但求甘防安无事浪説荣华自有时倒指新篘当已熟且煨闽芋一中之  

晓发嘉兴府  

晓发嘉兴府人家门未开闸闗船侧过水涨堰平推浓緑暗官栁肥红绽野梅城中箫鼔发知是使君回  

舟过吴江县  

寺满吴江县钟声两岸分买鱼嫌少室沽酒欠文君平地桥边浪无心岭外云篙人添徳色为防过湖勲  

泊崇徳  

堰未抵长湖先从古县过诗舟寻旧岸酒市鬻新歌傍水人家宻依山僧寺多夷犹观未足无奈月明何  

东新桥值雪  

间闗入帝乡飞雪断羁肠天地皆明白山川忽老苍栁眉遮旧影梅额上新妆客里急先务湖边问短航  

甲辰入京春深犹雪和吴二首  

岁事客里过今年秪去年甘贫长寂寂知已孰拳拳花艳卑崇帐江流羡祖鞭家山芳意动野骑盍言还掀髯论时事莫问是邪非緑句池边得青阳栁外归夜深嫌薄酒春浅怯单衣门巷雪撩乱低头且掩扉  

富民犯米四十字以喻之  

彼此有人心人心即讼庭初无深利害倒自费调停私意生荆棘公家有典刑落便宜是益座右可刋铭  

孤山观梅  

费尽年年造化功精神全在雪霜中一枝映带窻前月消得逋仙作主翁  

陈梅隐求诗  

早嵗走江湖那堪又嵗除隐梅非活计行李盍宁居自有珠玑集不防朝贵书酬君无好语索笑谩踌蹰  

林竹翁求跋  

何物耐交情林翁竹借名霜严不改操风劲镇长清袖里森珠玉胸中富甲兵江湖莫相笑已播逸民声  

书考【`戊申春`】  

人説宦途好元来是险途不亲真利害难话细工夫下考初书一中心有愧无官卑何展布三载且糊涂  

刘直孺示拙逸诗编且命着语  

拙是愚中来逸与怠相比限界固分明差忒亦容易人心自有机天下本无事更参大学章终始一诚意  

尹楼岩久留华亭  

风雷昨夜掲窻纱未信楼岩不忆家和靖山头春到了莫因寻鹤负梅花  

摄事华亭归舟口占  

挈来司市正花时补陋支倾费品题顾影自惭身是客片帆又逐晓风西  

延陵道中即事三絶  

笋舆取道自吴干东作村村喜一般已拜劝农田畯赐旧租何似放令寛  

人家宻簇近溪旁旧袂青裙竞采桑相唤相呼相叹息蠒丝嵗嵗为官忙  

小立青帘卖酒家味虽薄薄胜空茶今年春满疎篱外数朶轻红出杏花  

题吴梅庵和靖索句图  

童寒鹤冷雪霏霏正是先生得句时一段孤清图不尽梅花从此厌人诗  

入京  

客懐醉杀也醒醒昨夜思家梦几惊道阻且长无信息只将喜鹊验安平  

横林遇雨  

断当篙师到锡山片云厄我竹林间短篷展转浑无寐秪聴邮铃去复还  

雨湿桅竿风飐帆不禁篷漏滴衣单苍头更説无眠处始信人生行路难  

自库入镇十二里皆山径邢侯以马相招道间口占问梅  

蹇驴突兀万山间欲雨还晴雪又悭一路梅花寻不见多应开向小溪湾  

岂敢言诗聊以纪时固不止是録其可以示人者淳祐戊申中和节南杰书于澉川酒边  

## 江湖小集卷四十七

宋　陈起　编

余观复北窻诗稿  

读柴桑集  

游心太古初得句万物表平生一罇酒寂寞三迳小有琴不张弦正以知音少伊予挹残芳道心烱相照北窻清梦长山间自啼鸟吾欲问先生天濶白云杳  

咏懐  

山容洗眼青江光照肌白翻枝鹊查查抱叶蝉啧啧蒹葭摇风声梧桐淡秋色草木了无能隂阳互相激人于大化中真成逆旅客藏舟夜半移不假贲育力尘网罩八纮贪夫受罗织蹇予丘壑姿一室颇安适荒寻纵竒懐清诡吊尘迹风摇泛海槎雨澁登山屐世逺事荒唐风髙兴寥閴孤征鸿一举振六翮此意人莫知独啸岩扉寂  

寄伯成  

昔别青梅酸今来黄叶堕叶堕却归根窻隙见驹过大巧亦自然小智空琐琐一言取封侯千金贾竒祸达人知倚伏去就无不可天公亦可为妙用正在我  

风雅不可复亦乃世代然君防黄初语已减河梁篇神思透溟涬至宝辞雕镌傥欲剰着语不如寂无言  

梅花引  

耨银云锄璧月裁得寒花寄愁絶阳和一防来天根春满江南谁漏泄瑚作树玉为肤沉水薰香檀吐屑野桥横寒涧洁斜梢舞破屋角烟老树压残墙角雪风流不肯王谢倚孤髙尚笑夷齐劣萧然与俗最无缘此话难明向谁説絶爱西湖君暗香浮动月黄昏亦爱东坡老竹外一枝斜更好二仙去矣花寂寥着语压花花不倒谁能淡笔传其真谁能楚语招其魂参横月落兴未了三呌花神闻不闻花影摇摇情黙黙冷透吟脾醒醉魄问渠桃李岂知春西抺东涂爱春役自然香无色色谯楼角动霜初飞萧寺钟鸣天欲白披衣绕徧树头行判断人间风月国  

梅花  

羣卉皆舆孤标真圣贤乾坤清不彻风月兴无边生意春常在贞心晚更坚骚经虽不载已入二南篇  

山居即事  

宻竹环茒舍应无俗士过睡浓嫌日出坐久厌尘多鬬雀翻危叶饥鹅唼短莎世涂真九曲犇走欲如何  

梅花  

自是孤芳集大成红红白白漫争名天边差有雪堪亚世上更无花敢清笔到花光空幻相句如和靖蔼遗声一枝勾引窻前月冷淡相防太古情  

次韵春日  

日淡风轻养物华老天将此付诗家人情巧似营巢燕春意忙于赴壑蛇寂寞兰亭空有感凄凉金谷竟谁夸絶怜狂甚樊川杜枉杀吟情荳蔲花  

次韵  

稻簇殷红竹迸青风惊檐玉一时鸣晚来幽趣无人解流水声中防月行  

步绕  

步绕苍苔自咏诗吟情惟有涧泉知山猿忽地来偷果攀断庭前乌桕枝  

木犀  

盘盘老桂树金屑黄松字此无尽香袭袭乗西风幽人为延伫古意滋无穷王孙招不来西郊草防茸欲以遗逺者道阻嗟难从【`阙`】　不忍替防之寄房栊梦魂怳而清夜午超鸿蒙常恐芳气歇我恨何时终  

## 江湖小集卷四十八

宋　陈起　编

王琮雅林小稿  

北山访僧晚归  

吟僧山北住又买过湖船半日得闲话一生无此缘波光揺酒兴竹色带茶烟归路斜阳里徐行听乱蝉  

蓬莱【`柯山倅圃`】  

一棹三万里何修入窈深水痕涵雨意岩影带秋隂虽愧无仙骨终能长道心古人殊错计空向海中寻  

读书楼作  

近来闲过日幽事颇相闗逺树开晴昼归云当晚山宦情随处薄诗稿逐时删骨若无仙分何因住此间  

哭潘令  

河阳桃李树惆怅不逢春官为吟诗折家因好客贫故山归去逺遗像挂来真谁向江头哭共乡三数人  

三岩  

闲防一壶酒来对雪岩斟秋老瀑飞瘦石寒云宿深坐无僧共话行有鹤随琴此处尽不俗令人生隐心  

题独醒小亭【`东嘉酒舍予所创`】  

退食多留此翛然一散襟凉从晓来觉秋向雨中深墙竹侵山色檐茅杂栁隂有谁能载酒过我共幽寻  

挽何耐轩  

调度如儒素相门中所难一心惟好佛半世懒求官星近缇屛落坟依宰木寒遗恩满溪麓鱼鸟亦辛酸  

客里有懐徐太古  

近来真倦客怕蹋软尘红独向一楼坐静观诸境空官河添夜雨宫树带秋风还忆能吟者襟期何日同  

与刘天游伯仲夜话霅中戏赠  

水亭新得月坐对白苹洲共説一夜话惜无多日留手抄诗许借口诵咒如流最羡同吟处对床风雨秋  

秋夜有懐醉书十韵  

秋风从何来飒飒入窻牖残灯耿不寐照我容顔厚故园岂不佳亦颇兴懐否黄金桂百树碧玉池十亩猿鹤响空山亭台映疎栁觥筹杂埜蔌笔研得佳友愁无弹鹊句隽有持螯手人生行乐耳功名有时有防捡屐几两土苴米五斗浩然归去来万事不如酒  

城西即事  

清晓离家去路遥絶怜寒景太萧条松深渐觉风声云动还知雪意销沙觜客担鱼种卖山头人拾树枝烧梅花多处谁家酒斜舞青帘隔小桥  

次韵项君玉  

惠然乗兴访幽栖细雨冥冥湿杖藜七尺身强于鹤瘦一生心不向人低日寻灵药行寒麓时有新诗付小奚欲解貂金同一醉酒罏闻只在前溪  

答友人  

秋山曽是共登临感慨兰亭后视今炎热不过能炙手笑谈未必到知心前言衮衮风波去后约寥寥嵗月深室迩岂应人自逺酒盟诗社要重寻  

京华病中  

自移药鼎在床头桂玉令人分外愁因病始知归计好虽贫不向俗人谋僧曽带雨来防脉仆为伤风懒上楼赖有壁间新买画寒灯相对两山秋  

客南徐一首  

秋来客里几蹉跎醉铗唯堪浩浩歌盛世未应知已少诸公自是阅人多潮生瓜步风犹急苔满浯溪石欠磨忆昔祖生忠愤后更无一楫是如何  

次韵徐献可兼别重巽  

谁怜范叔恋袍寒犹有徐卿二子防大率率中多物忤相知知到此心难最怜风雪分吟笔安得江山共倚阑后夜小窻懐素帖挑灯应忆我同观  

代辟客送总卿归吴  

使星卿月照淮壖百万貔貅饱据鞍出处岂无公论在规模应有后人防半年水驿衣犹湿一纸天笺墨未干事与心违知已异折梅花别嵗之寒  

邺中书懐  

苦无官况莫来休羞见傍人説宦游九十日秋蛩共语两三夜雨鴈供愁腐红只有虚名在坚白难将实意醻驿路梅花归正好苦无官况莫来休  

喜赵居父赴班  

西台自是旧相知来了为山一篑亏入幕虽无多日在攻书已是十年迟金闺接武人争羡玉牒能文世所竒此去锦乡才两宿仙茅緑景正堪诗  

题多景楼  

秋满阑干晚共慿残烟衰草最闗情西风吹起江心浪犹作当时击楫声  

汉荆王墓【`庙在京口府治`】  

落落庙碑摹瘗鹤隂隂宰木宿神鸦可怜宝劒凌云气散作金灯满地花  

独醒午坐  

小糟停溜务防闲幙府文书省却难竟日徘徊无俗意只因竹外有秋山  

旅兴  

经年客食向京华懒对春风祗忆家觉道近来全俗了略无一语及梅花  

客中从厚禄故人乞米  

范甑欲尘贫亦甚陶腰未折计何如小窻独对萧萧雨临得唐人乞米书  

舟过孤山  

寂寞梅花处士林竹围岩脚一泉深隃时翠辇曽游处水钥年年防緑隂  

秘省金鱼池  

落叶防干小立时诸公慨想到腰围但知官饼堪为饵不识人间有钓矶  

观潮  

旗彩斜飞一命轻舟人却立万舟迎不应当日将军事犹到如今气未平  

献可约游北山阻雨  

共约湖边唤短篷晓来何事雨兼风山林只合闲人到不入时官眼界中  

立春有懐  

十千呼酒醉长安犹记年时客里欢有约南山南畔去只挑野菜当春槃  

## 江湖小集卷四十九

宋　陈起　编

刘仙伦招山小集  

中秋有懐  

吾庐有寒梅老榦秋风多上有双栖乌夜月聴我歌一别三载强梅影应婆娑乌今来不来柰此明月何  

梅树秋  

谁将和羮姿植彼江之坟老叶才脱柯生意觉已欣寒流带孤标淡月寄一痕莫作摇落防不有春风根  

水枫叹  

枫叶不耐冷露下燕支红无复恋本枝防策随惊风乡来树头蝉去尽不见踪日落秋水寒哀哀呌征鸿  

得蟹无酒  

水乡秋晚得白蟹望断碧云无酒家此意凄凉何所似渊明醒眼对黄花  

盱江道中  

过雨青山啼杜鹃池塘水满栁飞绵田家正是忙时节女采桑归男下田  

有懐二小侄  

殊乡忆诸侄触绪成叹嗟阿狞蚤失父防防垂两髽已知陟岵悲啼哭声哑哑阿贑防丰下出入常随爷别时俱学书落纸翻老鸦倒指今三年为学当日佳应解对我兄言叔不还家何时重抱持课书赏梨楂看渠俱成人怜我双鬓华侍我兄弟醉会当相扶义  

赠曽相士  

大曽两眼如磨铜坐上一顾凡马空发天机缄被天恶老死不遇悲途穷小曽短小眼如鹘冷地防人防入骨谁云轮扁不传心狮子还生狮子窟倒拖拄杖行九州平生惯识公与侯得钱送家养老母衣袂惨淡行囊羞我慵百事不入耳休説功名老无味它年相伴竹溪头同采芙蓉渡秋水  

西林留题  

路入康庐西复西翠烟深处着招提山僧几辈雪垂领水鸟数声云满溪莫对青山谈世事且循粉壁防留题禅房夜卧衣裳冷梦破钟声落月低  

盱江驿舍中有妇人书一忆字笔势颇姿媚游子明王相之皆题诗其后率余同赋  

阳台雨歇行云杳天濶鸿稀春悄悄鸂防孤眠怨芳草夜夜相思何日了妾非无声不敢啼妾非无泪不敢垂柔情欺损青黛眉梦魂暗逐蝴蝶飞春风着人琐窻绿绿窻书字寄心曲细防香翰婉且柔中有闲愁三万斛向隅弃笔惆怅时此情黙黙谁得知无缘相见空相忆不如当日休相识  

盱江道中  

屈曲清江绕径斜绿隂深处隐人家岚昏山色未还观水落涨痕犹在沙麦熟村村喧水碓蚕成处处响缫车马头忽觉清香近路转桥南有野花  

挽万知丞  

大防雄文屡决科可怜身世竟蹉跎韦编絶后门长闭衫色青时鬓已皤楚泽风烟闲簿领蓝田松竹饱吟哦诗魂今夜谁招得奈此西山暮雨何  

哀青楼曲  

东风吹衣楼百尺青钱唤酒春壶碧楼中女儿顔如花栏干徙倚春无力飜腾旧曲偷宫商顾曲岂怕周家郎态浓意逺淡梳掠依约风韵追韦娘樽前时复度芳眄长恐秋波落金盏自言流落小民家似恨相逢成太晚吁嗟绿绮琴弦絶无知音行云忽何处十二巫山深巫山深兮君不来春无色兮意裵回夕阳下兮猿呌哀可怜宋玉空多材  

送徐渊子知县二首  

君作西昌宰人如太史贤化行黄犊外心在白鸥边讼理无公事官清只俸钱篷窻载书画颇似米家船城郭春寒夜邮亭小泊时相逢一樽酒共説十年诗风雨成轻别江山莽后期着鞭从此去早到凤凰池  

过嘉兴  

惆怅嘉兴路三年几度经航船连夜发更皷隔城聴落月低烟树秋风冷露萤客懐容易感宜醉不宜醒陈惟定得蜀墨一笏于观音老僧磨试竒甚落刀中分赋此为赠  

吾闻蜀道如天髙寸步千崄愁猿猱苍官老据岷峨上谁肆斩伐焚其膏生刲长鲸割其白丁当万杵舂成胶甄陶出此数寸玉山灵河伯俱啼号蜀人宝之夜光发六丁窃取潜逋逃厐眉老僧打化得要与只树供题抄却怜南涧诗坛豪赠之为染霜毫欲令拍肩李供奉脱靴醉换红锦袍梅坡觅句心切切沉着无处安推敲陈嫌我窘到骨随世冷暖成絶交贤哉南涧得此宝中分肯落幷州刀得之欲颠喜欲舞助我诗思来滔滔自临清流洗破研赤脚不怕风霜饕归来小试病风手云渰渰生烟涛未能接武居螭蚴万古一笔定贬褒为君且费千幅纸鸦儿大字书离骚  

熊帅生朝  

南极星明夜未央将军初度近重阳平生忠义心如铁今日栖迟鬓防霜沙漠草凋边马健玉闗秋老角弓强朝廷缓急须公出更防黄花晚节香  

以骑驴钟旭送秦先之  

髯钟矍铄老据鞍曽入大内见阿瞒幞头垂脚蓝绶敝不知班簿为何官天寒嵗晚日云暮霜风吹驴耳卓竖老臧负笠衣裳单反袂掩口趾穿屦荜门我恐难留君收卷送似秦将军将军文事有武偹眉骨自是凌烟人汝当诃防谨厥职勿但缩头徒挂壁将军来嵗在殿岩丰汝牲醪作除夕  

秋夜长曲  

秋夜长秋月明愁人不成眠搔首行中庭天高气肃万籁息银床冻损寒露零碧梧已萧条栖乌中夜惊枯荷倒秋水夜气氷流萤铜壶悲咽漏下澁深闺何处鸣寒砧亦有朱门人环坐围娉婷玉觞催唤酒银甲纷弹筝衣篝龙脑熏綉被瑚枕暖愁鸡声秋夜长秋月明此时几人知此情  

魏塘道中  

霜叶红于染寒溪湛若澄几声归鴈急数防暮山青浅盏频斟酒长涂小作程万缘天已定得丧一毫轻  

题惠崇鹭鸶  

清霜着木髙栁枯惊风猎猎吹寒芦芦根败蓼色惨澹沙觜无复菰与蒲风标皎皎四公子来从西雝有闲思肝肠澡濯秋水清雪衣不受泥土滓偶得一饱即自如鹏飞万里何闗渠出离风波岸上立岂只临渊常羡鱼惠也小景称独步那知写生尤得趣傍边谨勿生机心恐即长鸣过溪去  

江亭晚望  

瘦笻支我碧波湾小倚危亭取次闲断雨挟云归岭峤怒涛推月出云间猿啼逺树家何处鴈断西风鬓欲斑归计未成秋又老浩然无语对南山  

仲立于枕上和余韵夜半得句敲门唤余余乃摄衣而起相与对语于野航桥上殊为胜絶因再用韵  

夜半诗坛喜解围楚天云淡玉绳低撞钟自得兴不浅泣鬼初成人未知踏月过桥惊鹤睡犯霜对语伴乌啼萧条此意欣重见絶胜围红醉玉巵  

李泰伯祠堂  

城西泰伯旧祠堂碧藓斓斑草树香曩昔功名云様薄后来文字日争光苍髯冉冉犹含怒辩口瘖瘖尚带霜若使先生居战国不知何道处齐梁  

送陈惟定惟定有伏阙上书之意因以箴之二首  

征衫结束赋归欤出得樊笼气便舒为福定知因失马浩歌元不叹无鱼江湖是处堪垂钓虎豹当闗莫上书食肉宜忧我何预问津恐复遇长沮  

倾盖相逢二纪前六回相见两华颠诗成神鬼皆遭役命薄文章不直钱此事如斯君可去西斋重到我凄然他年卜筑如相觅更约西山暮雨边  

寄萧彦毓  

萧郎门巷近何如想见青青长碧梧楼外青山无恙否琴中流水有知无他年归槖惟诗卷别后春风负酒炉望断碧云无过鴈夕阳孤鸟没平芜  

张漕仲隆快目楼  

天上张公百尺楼眼髙四海气横秋秪愁笑语惊阊阖不管栏干犯斗牛逺水拍天迷钓艇秋风万里入貂裘面前不着淮山碍望到中原天尽头  

寄韩平叔二首  

相从车辙半江西同厯悲欢共险夷孺子亭前春系马庾公楼下夜闻鸡放懐呼酒长歌日促膝挑灯细语时暗忆凄凉多少事此情不语有谁知  

淡烟秋水白漫漫夜别江亭劒气寒千里思君愁月色有时无语倚栏干倡酬诗卷应无恙耐久交情过后防他日归舟无俗客撑篷容我话辛酸  

临川报恩寺与涂子载陈惟定分韵得丹字  

杏花枝上雨初干梵宇苔深碧瓦寒三客灯前共湖海五言诗里定金兰残年短发因愁白多病衰顔借酒丹后夜相思月千里不堪独自倚栏干  

骝马行  

忆昔初见骝马归主人爱马过爱儿丁宁圉人谨相视一夜十起刍秣之长年煮料杂以豆按时饲马欲马肥爬梳剔抉去疥痒裂鼻灌药烦兽医膘成十个料花出如以膏沭膏其皮青丝络头鞍防好鋈金作光陆离主人爱马马恋豆牵来顾主时骄嘶口才三齿力方壮未老保生常乗骑淮南忽然有马至骨骼比此尤雄竒騧黄铁脊豹其脚云鬃雾鬛风披披刺头啮防过若电脱犇鹿何由追主人意却在新马众口共誉无一违停灯在廏洁水草恰似骝马初来时骝马在傍意惨淡虽未见斥头已垂呜呼骝马勿用悲自古世事皆如斯幽王昔日娶申后既得褒姒后宠衰楚王宫中弃前鱼红袖呜咽流涕洟人心改变在顷刻呜呼骝马勿用悲呜呼骝马勿用悲淮南无日无马来【`音离`】  

寄朱济仲  

家在三千里人来天尽头角声连夜月草色带边秋妻子仍多病音书缺寄邮归心与寒鴈先已过瓜洲  

## 江湖小集卷五十

宋　陈起　编

黄文雷看云小集  

诗以唐体为工清丽婉约自有佳处或者乃病格力之浸卑南塘先生为宜稍抑所长而兼进其短斯殆名言若仆者江西人才分既以褊迫生世不谐思致窘苦虽知其然而未之能变也芸居见索倒箧出之料简仅止此自昭君曲而上盖尝经先生印正云  

读史感兴  

人为五行精二气相循环阳明发天秀隠约超龙蟠如何椒兰芳苦厄萧艾繁良玉必火浴利刃因崖刓大钧虽无垠岳降亦甚难  

空山有大木琅玕叶敷腴未至更摧落岂复润朽株东西四百载天明拱黄图哀哀李杜死诸贤亦沦胥庸蜀反初燃大厦终难扶长懐追爽鸠谁复来此居  

典午固薄徳南风扇羣汚痴儿各飜覆血刃起相屠老羝作人语海上生羊鱼山东二百州蒿艾生田闾更擅年代足文皇受干符泰少否则长岂亦天意欤  

断鳌几何年八极俨不动当是有枢纽铁网落纎空偷儿睨斗柄赤手掣天栋愁杀地上人覆压万古痛书生见事浅十算九不中岂徒书生罪要与六籍共  

子胡讥神仙仙人轻薄俗轩冕既非荣刀锯况多辱惟能小万物是以超五欲栖琼得轻安镂玉记华馥一咏太始音灵芝悟前夙小谪未可遗裁书系鹤足  

仙栖固多名世但知蓬莱九州复九州广大莫可该翩翩牧鹤童巧笑如婴孩授我紫章归路玉笛哀苍寒不可觅但有清风来偪仄宁久居浮生多尘埃  

和陶  

志士方进身恨不以羽飞束缚归山冈竟为人所悲白杨夜萧萧顾此何足依百嵗防有尽智愚同所归奈此后之人未老形已衰有酒不暇饮而恐心事违  

林表有宿霭谷鸟相啾喧聼此心烦劳启窻西南偏天气总未佳白云生陇山欲访云间人雨至或未还拨灰书且住首肯心中言  

黄河一再清似是上古时风雅久已降后来无文辞清风日沦落世道皆如兹工华不工实此话我所疑文章有心印昔人端不欺但恨智者少吾亦少卑之  

上有碧松林下有白石道中有学仙人自号古松老蜕身千嵗余坐息如木槁面目剧严冷但道空虚好袖出天甲书意色轻鸿宝此老诚可人吾欲从师表  

牧牛上阳陂角挂上下经吴童歌且谣防趣皆混成东西两山间饱见日月更归来松隂凉夕阳满前庭黄叶从风飜萧飒草际鸣再拜谢天公赋此小人情  

长歌行  

君不见游尘着空生九州人其中间悬两眸杨花化萍无根蒂风消水长东西流江南下湿人易老过尽嵗年还草草长留白日照人间榆栁浮生转枯槁毬纹带绕千花黄青娥攅眉眉细长莫言一尊千万夀乃翁身命属渠手长安城中鬼笑人水底纸钱能不朽今人不见古人心古人不见今人事天上若无长生人即是古人都尽死金鳬银鴈满江湖神光夜夜开黄垆年经月纬三百卷平生欲作何人书古人去去留不得我思古人三太息今人莫説山石牢更后十年人不识  

观化  

屋角有蜘蛛结网大如箕有来者蜻蜓飞飞堕其围嗟汝水之生爬沙自足嬉忽然凌空游蜂趸避路驰一朝婴祸罗羽翼安所施蜘蛛虽未出狼狈已可期我欲救起汝正坐手足疲噫吁嚱悲弗悲蜘蛛亦有黄雀随百虫相残人不管人兮食人天岂知  

嵗晚归自临川  

半世生羣盗穷年见乱离出门偏念母挟防欲干谁雪重人踪絶山寒火气低平时来往地满目尽忧疑  

无恙  

北去初无恙传疑路不通戈鋋亭障宻牓牍训辞工落日鸟飞急空山花自红君为能诅盗桑已斗星中  

题醉僧图  

僧之饮酒地狱咫尺此僧饮酒天龙辟易僧之饮酒背面抵讳此僧饮酒口角觱沸披毛带角即不理倒堦卧路而已矣一生般若几柸汤个是逃禅真法子不忧兠率不着渠只忧兠率无酒沽临行自谤不羞耻至今留与人画图画图得龙眠画形兼画意君防阿堵中如如元不死是卧是死谁得知手中尚记防鸱夷飜河倒海不救渇安得余沥流于斯我观此僧面孔真滑稽醉中定解草圣幷赋诗当其幕天席地时惜无人以笔墨随纷纷散圣今何为赖有一醉留其竒君不见夜雨闭门难学栁下惠又不见背水置阵古来惟有韩将军  

南纪  

南纪霑王泽涵濡已百年故应逢小刼何得怨苍天旧观宁无日浮生自可怜永懐千古事感慨泪涟涟  

南丰道中  

此县闻天下披图且万家螭头余佛屋鹿角卧江沙好与苏凋瘵谁令息叹嗟春风多少意残竹映松花此亦劝农者畬田半入云龙蛇因尔杂玉石故难分天地其如数江山未返魂茅茨倦行李何自戒重门此路通南国于今人少行遗民依庙住旷野用锄耕古木刀痕熟空山鬼火惊犹闻宿师处仓猝又招兵想见承平日兹为富庶乡门庭存位置井臼隔垣墙草市宜区种空村又夕阳谁欤真致此盗贼已天亡夭村三伯辈同此就天诛鋭欲取禾耳那知暴骨乎云疑鹅鹳阵风想虎狼都掩骼行春令毋令长媚狐  

晓行  

一水来不极两山青欲连夜雨瀑初涨晓云路难缘此宁有人迹四顾风竹喧渡桥复何归倚崖桃初然  

晚立  

独游得荒蹊晚意与心防水声逺才闻山色静可对鸟语林塘边犬吠篱落外柴门未须闗月在东峰背  

古石【`长沙郡斋`】  

赑屭窻前石参差类虎螭秋晴藓可剥嵗晏竹相宜要自山川出那知陵谷移摩挲羣玉瘦风助马王悲  

石头懐古  

长江日浩浩跂予望淮南禹画足广轮王气分殽函朝市一以建蟠踞诚匪惭中躔胡尘悲六龙此停骖衣冠幸有地喙息赖未殱岂惟时贤力要是天险参颇闻京洛墟不救狐兔馋厌道故有道往悔宁非贪前登石头路得共北家谭新秋带归鸿落日随征帆吊古意未厌鼓钟已酣酣  

金陵即事  

东庵遗像宿尘埃追想鸡声午梦回只与钟山増九鼎当时何似早归来  

千年陈迹故难寻向北山根识定林丘壑独来差可意断无人影古松隂  

唐晋诸人骨已磨龙蟠虎踞自山河可怜不共羊昙见奈此秦淮落照何  

王谢风流自一时长千古巷记乌衣寻常百姓几畨换那有当年燕子飞  

西域图  

大哉天地间品类不可齐谁为好事人貌此县度西松花琐碎沙草肥是间可牧羊千蹄可怜羣鹿正走险或尔剥割水其皮啜湩树桦尚有理穴插齿吁何为吾闻中原全盛时重译解辫朝京师懐方象胥饬乃事幻人诡伎何能竒煌煌烈祖鉴古作玉斧画地分华夷羌浑何者宅荥洛蠕蠕异类方纷披或为盘瓠孙或为天狼妻冠带之国尽氊罽玉门万里那得知还君此画双涕洟愿赋周官王会诗  

二桥图  

翔龙下卷江东土孙郎初得桥家女桥家本自重曹瞒只鸡斗酒空酸楚衿情正用留阿瑜尚得人前称肺腑百年王气意销沉妙写丹青娇欲语香闺搦管寄何书并蔕芙蓉按花谱那知不是未嫁时本末无从勘彤史词人多事管闲愁铜雀纷纷底歌舞尽教被发向黄垆只与东阿传洛浦  

昭君行  

自石季伦始赋昭君曲以后作者浸多不容措手每恨沿袭之悮作汉初和亲意着咏非也又按竟宁元年呼韩邪既壻汉氏其年五月宫车晏驾矣因倂除之不惟祛词人之失亦以解昭君于地下云  

君不见未央前殿罗九宾汉皇南面呼韩臣无人作歌继大雅至今遗恨悲昭君丙殿春闲鬭冯傅掖庭新花隔烟雾票姚枉夺燕支山玉顔竟上氊车去人生流落那得知不应画史嫌蛾眉痴心只恐琵琶语归梦空随鸿鴈飞穹庐随分薄梳洗世间祸福还相倚上流厌人能几时后来鷰啄皇孙死野狐落中髙台倾宫人斜边曲畤平千秋万嵗总如此谁似青冢年年青  

次黄存之东皋韵  

蓻木东皋下新荣冒水涯锦机分箔閙青子亚枝斜犊角初生笋龙须正引瓜汲清双玉井留客品尝茶抱膝东皋下春风又草庐海仙将可见溪友未宜疎楷着祈年疏闲笺种树书西山类烟雨容易长嘉蔬负耒东皋下沟塍稻秫分污耶争一溉台笠事重耘豳雅春称夀秦讴嵗劳勤无功虚作传农绩未如君挟册东皋下从人笑未传真秧马帖参透牧牛篇列岫窻前月平湖坞外烟似防稽古力钟鼎岂其然  

冬郊  

冬郊见初晴空林夕阳软归牛无人驱欲涉行转缓新藁明屋山失喜鹊争唤絶胜门外人流冗及嵗乱【`楚语嵗晏为乱`】  

送故  

履霜着余悲送故或古风幸防草木长土脉验隐隆共惟青鸟仙倘亦知吾穷落日起秀色军峯在云中  

上天池寺  

蟠际均衡岳千峯独出羣鲲鹏从水击翼轸验天文旷野风行雨曽霄日贯云僧言兴废事因念福王勲始从平地望宛在九霄中不意身能到平生心倂空江淮通好雨日月会刚风三伏凉如水蟠挐想白龙今古无穷恨山林只自豪云行地欲尽风立天相髙灵草如堪饵浮生计可逃人间何扰扰万里一秋毫往年因读岳王传尝为之赋今过东林睹其遗像感而申颂之  

将军英爽冠人豪眼底山河累宝刀青女防香天亦悮黒龙饮渭数何逃当时僧説松楸犯今日人推阀阅髙珍重王孙方鼎贵莫将歌舞替征袍  

欲壊长城岂自由江人重唱白符鸠熏天富贵还须尽从古忠良类若雠狱吏但能书牍背相公终欲割鸿沟书生志念闲无用长想朱云地下游  

近报  

入春风雨恶情懐谈柄谁资近报来比嵗时闻通国信新年又説建行台难言铁冶飞灰烬易见铜駞出草莱羌筦夜吹梅落尽倚墙缭乱野花开  

青青塞草始知春又见平林枣颊頳虵起天津流枉矢鸟飞淮甸覆行尘漆城按堵宁辞防石马霑沟会有神千古睢阳无处觅不知臧质是何人  

玉壶即事  

雨过条风着栁芽淡黄浅绿嫩如花陂湖漾漾初侵路蜂燕纷纷各理家带郭园林仙苑近送春船舫绣帘遮芸窻倦倚何山翠暖霭轻笼日脚斜  

自广  

今古纷纷孰控抟太平方寸豁忧端后千年去人何似外九州来天自寛风雨南山飞霹雳江湖北斗挂阑干安知元命真消息沧海神龙自屈蟠  

次陈刚父见简韵  

我居深山中细哦求友篇解后湖海賔得此壁一聨山立古先民期君能拍肩茫茫宇宙心楚楚东南贤读书知姓名心死非貌敬昭回不在小中天掲西柄空山三木榻绿满风雨径嵗寒毋忘我细意匡山咏呦呦苹野春我友二三子归山睡初足涧壑秋风起一瓣无尽香黄云绕书几别吟极隽永形魂清九耳  

挽程孺人【`汪起潜内`】  

有炜遵彤管无嫌各紫枢清心能敏悟雅性谢骄舒奉诰期鸾彩传经嘱凤雏妙年仙格迅琬琰不胜书  

## 江湖小集卷五十一

宋　陈起　编

姚镛雪蓬稿  

予自壮喜学文而苦于拙涩虽才气有定禀亦根本薄故枝叶疎既谪衡杜门省咎之外稍尽力于圣经言传若有所觉取旧稿读之大有愧焉将畀烈炬有类鸡肋者因为一编以识予愧他日苟能勉进于道斯亦不足观也已端平二年嵗乙未  

诗  

春日书怀  

柔风散原野百草摇春心丛薄曜阳彩嘤鸣调好音节物一以变万感集素襟发不常居华景无停隂胡为苦贫贱征尘翳瑶簪萱叶覆堂阶荆花感晴林明当理星驾归息清溪浔  

杂诗  

北风日以劲古道无人行阳坡树已黄隂崖草犹青四时相代谢谁为此枯荣揽衣坐幽磴下有流泉声聴之不成调挹之有余清悠悠京洛尘汚人头上缨  

春馆  

山馆四无隣东风伴幽寂瓶花羞晚红庭草衒春碧猿攀松树枝鹤踏苍苔色麾之不肯去聴读麻衣易  

见赵章泉  

秉芳独向章泉老四海儿童以字传特诏难更髙士服好诗多入贾人船行防冷落熈宁后放鹤风流景祐前一代典刑能几见愿从几杖阅耆年  

见袁防斋  

书说曽传到剡中不图今见古人风间生伊洛二三子安得龚黄十数公仁性未尝离日用道心元自与人同絜斋衣鉢慈湖学愿发精微一启防  

懐云泉頥山老  

枯吟世虑轻求道不求名病起春风过闲居野草生游山寻旧屐煮药试新铛别久空相忆疎钟隔水鸣  

寄径山敬溪翁  

心逺人间世灯传国一禅静中无剧暑诗外总闲年挂锡云生树烹茶月落泉几时归去得再约剡溪船  

拜先君墓  

次第瞻山防水流夜台中閟忆三秋新松成行如人长老鹤无言似我愁僧奉晨昏惟茗供儿悲霜露只苹羞结庐终嵗闗心事怊怅钟声出暝楼  

送晔冲晦归天竺  

西湖山下多竒石师去今游乳窦峯遥想石台登讲罢野猿归洞鹤归松  

寓霅川  

王戴溪头小隐仙渔翁引上霅溪船几囘倦钓思归去又为苹花住一年  

春夜曲  

金鱼鏁合兰缸小酒不支愁寻睡早梨花欲坠风更寒燕子不归春自老流苏防帐香云结三十六簧清吹咽缄书欲寄湘水深城乌啼落花西月  

夜发渔浦  

为亲从薄宦不复计修程断浦迎潮别孤帆带月行秋来江栁变夜久水烟生前路犹淹泊凄其赋逺征  

桐庐道中  

两岸山如簇中流鏁翠微风颿逆水上江鹤背人飞野庙青枫树人家白板扉严陵台下过不敢浣尘衣  

头陁庵  

衣缁发可梳云外卓庵居佛换新花供幡拈古偈书删松容径竹种茗间园防为应诸方供山房尽日虚  

出山  

云隂漠漠雨潇潇坐兀归与埜兴遥石磵水流苔路滑竹篱秋去菊花焦谁将束緼求山火自立寒谿问板桥官事奔奔何日了倚松临水羡渔樵  

题画壁  

两山灌木带晴鵶泯泯春流漾浦沙隔岸小舟呼不应碧桃花外是谁家  

寄范中洲  

高隐就诗名中洲雅趣成几前修竹浄屋上落泉鸣柘圃春风织山田野火耕满山薇蕨老客至足蔬萌  

野庙  

未知何王庙嵗月日已非熏炉松栢煤画壁苔藓衣门空牧竖戏树老山魈依田家社酒香纸窖生光辉  

懐范正夫  

愁霖滴禾黍秋暮滞云庄但虑输井税不忧无积仓竹鸡啼野堑饥防走山房不饮论文酒思君觉夜长  

宿防国寺观晦翁先生题名  

满树防花满迳松解鞍才是瞑楼钟上方月白山云静防见东南一两峯  

防了题名防跋文自怜不及晦翁门野僧惜打残碑卖时共山猿洗墨痕  

寄冲晦  

欲答前春信西飞鴈不逢应随丹灶鹤同防白云松花雨繙经石山鸣出定钟何时寻旧住却説武夷峯  

访中洲  

踏雨来敲栁下门荷香清透紫绡裙相逢未暇论竒字先向水边防白云  

赁宅  

及春游帝里赁宅似吾家雨霤生新草风牀受落花病多添老懒虑澹逺纷华时与幽人遇烧香煮茗芽  

悼复石壁  

一死虽如蜕杀身真可哀僧危能仗义诗好更多才鹤怨兰亭月云消石壁苔旧时同社友寂寞载书来  

送僧  

去结茅堂霅水边晓行持鉢落花天得钱未用栽松本先买溪南旧石田  

王别驾访天竺頥晔二师  

宝香熏彻碧莲台别驾寻僧日暮回聴雨斋前惊树长浴云池上防花开青山久不逢坡老鹤亲曽识辨才二老风流如昨日百年诗石未苍苔  

庐陵赠异孤峯  

几度云间望鹤飞相逢犹喜及秋期明朝采药青原洞好掬寒泉供祖师  

寄刘敏叔  

一生贫乐鬓成丝前辈风流及见之道外无营偏爱画静中有趣只吟诗云生茅屋湖山近秋满荒园橘柚垂见説地幽人罕到自同妻子种江蓠  

自青原回访敏叔几不相遇  

晓汲三泉洗砚回要防竒石立苍苔骑驴应为寻诗出放鹤还知有客来一井清寒宜茗饮千林黄落独梅开他时老圃如能学只乞山中橘本栽  

寄赵东野时以帅檄抚定贑叛  

东野山人有晋风归来三径自栽松锦囊句好闲中趣鈆鼎丹成静处功无事杖藜随野鹤有时隐几防晴峯长江近日风波恶莫向深渊下钓筒  

清晨闲上鬰孤台鼓咽谯楼角更哀病叶满山难独扫狂花一树为谁开泉枯石井狮空吼雨暗荒池凤不来欲向江东问仙老海风吹浪驾舟回  

送贑士谒前贑侯杨东山  

凝香句满空同石静向东山卧白云夫子自能明易学众人谁解识文空江短棹浮诗卷别岸飞花扑练帬到得带园春已过煮茶应共竹间分  

题东山赠何青霞诗后  

青霞道士来相见手阅东山诗一卷句里明知山水心笔端照见烟霞面昨宵梦上寥阳殿仙官敕作青霞传传成不及卷中诗罚读灵歌三百遍  

午兴  

心闲日日理黄庭四体和柔胜药灵独步小轩无一事老槐隂里鹤梳翎  

杂著  

核斋铭  

青原陈羲以核名斋敬庵姚镛为铭其义铭曰  

是核虽微中有太极散一于万敛万于一元亨利贞根条花实实中有元生生不息反观我心有如此核广而充之硕果不食旦而伐之害仁曰贼敬之敬之以种厥徳  

存斋箴  

人之一心均具此性动而为情因物而应彼梏亡者斧斤之胜而助长者揠苗之病必有事焉勿防勿正敢告心官常持以敬  

氷壶説  

唐梁国公作氷壶赋以厉当官者旧万安令李东掲而名县之西斋镛朝夕处氷壶之下知诚不在目而在心也遂为之説曰  

人之一身宰之者心凡身之动皆心之形大哉此心至灵至神至明至清天地自此位日月自此明四时自此运鬼神自此灵万物自此生一徇乎意则昏昏浊浊不能如鉴之澄天地日月鬼神皆为之不宁四时万物又乌乎有成无怪此身为物所撄夫惟克已复礼闲邪存诚不汨乎本灵本神本明本清而后此身表里自然如玉壶之氷故曰嗜欲将至有开必先天降时雨山川出云  

修政和县西山道院记  

县距四百步有舍人山清溪横前怪石如蛇状蟠伏湍流中令袁君采竒之即其麓剙道院中设真武像余始至眎其屋汚败而弗墁视其垣颓圮而弗全视其途巇险而弗可扳窃病之他日过之汚败者饬而丹青頽圮者筑而窻楹巇险者甓而阶陞异之问所为道士张思立揖于旁曰是邑人郑君洽孙也思立闻长老言昔驿道径山上院降一等云游之屦满户外自路徙院下涉层级而上之日以凋寂如病之不瘳已二十年邑之人未尝过而问今郑君方妙年能不爱其力起精神于期月间其勇于乡善者乎世盖有席厚赀靳靳然计秋毫虽骨肉若不相识者亦有不宝金玉而宝声色弃美利田宅如弃敝屣者语及为善望望而去之若将凂焉郑君不犹愈乎余喜道士之言防也因志于壁善郑以劝来者  

程太中祠堂记  

贑有太中程公祠绍定六年始也宝元康定间公尝宰属邑之兴国其政事其言行有家传在不复论著独取其夀斯道之脉者表而祠之初公倅南安濂溪周子为理掾不为守所知公独知其为有道者俾二子学焉明道伊川先生也天之将兴斯文也固必有以启之然其道心之存目力之异加于三迁之教一等矣盖自孟子殁邪説行志功利者舞权谋谈性命者溺佛老天理民彛晦而不明羣圣人传心之统絶而不续周子生于千四百年之后超然神防而心得之原理与气以穷造化之精微本诚与几以明知行之根抵众人固不识也微太中周子之蕴孰发之微周子二程先生之学孰传之今而晦者明絶者续天下后世知有尧舜禹汤文武周公孔子孟轲之道不至冺灭者推本而论太中公有功于斯道不其盛欤学者既知敬事周程三先生则思所以敬事太中公者宜若宗之有祖矣贑实公旧游地而崇祀无所非所以昭有功开来学也间尝语之教授毕允升与邦之人士咸谓阙典乃即学宫立先生祠崇像设位与濂溪并俾邦之人士游于学拜于祠趯然有动于中为人父者知所以隆师而慕道为人子者知所以亲师而学道详味乎周程之书遡而求诸语孟六经之教沉潜涵泳如参点之在孔门此则立祠之本意也此又贑之人父师责也虽然是岂特有望于贑之人是年小至日郡守姚镛  

继周圹记  

继周予庶子也绍定元年冬予官庐陵明年春予妇周氏卒冬继周生故名曰继周秀颖而健逾月能笑言立予膝从予阅书人异之曰传一经必此子是年冦起江湘州县骚动弟鑛携继周归葬周氏于剡又明年予防恩为令迎安舆就养继周偕焉至杭得惊疾死于玉山道中嗟乎吾见汝之归而不见汝之来也夀夭天耶比嵗老弱壮穉死于盗贼者几千百人世之奔走于名利旅而殁者几千万人继周生兵间甫一嵗非有役于利名也以予故往来数千里其亦幸而不死于盗贼其亦不幸而殁于旅也天耶余年将四十而鳏不能静退保此子以续先人之祀祀谁续耶周氏谁继耶人谓传经者梦耶鑛舟其骨来万安予不忍客之也归藏于周氏墓下其生已丑十月四日其卒庚寅十一月六日其葬辛卯十二月十日予剡溪姚镛希声也铭曰天生之耶胡不予之夀天死之耶胡为予之秀呜呼岂其秀故弗夀  

题蔡九峯洪范内篇后  

易以象显范以数推自然之理也河洛呈文至于今几千嵗易之象虽已着而范之数无传焉非无传也不知而作者晦之也九峯先生独能阐神禹不传之秘分一于万该万于一天地事物之变古今兴亡之几性命道徳之蕴皆不逃乎一九八十一之间体用一源显微无间妙乎其拟诸易也惜也不夀而数之辞未备岂天亦靳此书之全耶后世有子云必能补之尝观启蒙极筮三书实与是篇相表里西山真先生表公墓谓不愧父师之传谅哉晚学小子辄不自揆并刋于章贡郡斋与学者共之  

题戴石屏诗卷后  

诗盛于唐极盛于开元天宝间昭僖以后则气索矣世变使然可与识者道也式之诗天然不费斧凿处大似髙三十五辈使生遇少陵必将有佳句法如何之问晚唐诸子当譲一头  

题孔明抱膝长啸图  

俗工图孔明抱膝长啸者类多髯而巾九云殊不知九云乃征南蛮后之巾也按孔明事昭烈相后主凡二十六年而陨星之变乃五十四则抱膝长啸正年二十四五时少年英防如此司马徳操目之伏龙凤雏谅哉  

题画卷  

兰幽洁而孤芳木轮囷而夀考此君子所以不愿人知静养以乐天之道  

上吉守范计院启  

势难养冦甘罹専杀之辜事有从权迄被至公之贷本非得已夫复何尤伏念某谩学字人粗期行志见恶如去草必使其絶根焉治民犹牧羊岂容有败羣者矧此万安之邑控于诸峒之冲厥有渠魁久为巨蠧人不堪命莫保室庐之安天诱其衷俾离巢穴之险蛇如不断蔓恐难图遂行国人皆曰杀之言不暇士师则可以之问彼何人者欲有利耶诡捷报于邮筒飞谤书于墙壁大府从而深诘微踪因以自明向令天地之可诬宁免春秋之责备兹盖伏遇心知任理治岂求名以善变而酌事物之情以能明而寛吏民之过念某务除民害固难用法如平时知某非贪天功断不殱人以无罪诲之山判赐以海涵某敢不恪守官常益明仁术大事则从其长焉有贰心为下而乱则刑更当三讯  

贺人得郡启  

天好复还帝音涣宠在外十九年矣名亦随之惟良二千石乎阶而升也已卜中留之近毋嫌外补之迂共惟奎璧瑞星斗牛英气胸次有不传之学世间无未读之书直同太史一编相为名世未许晚唐诸子可与言诗得失付之晏如富贵待其自至虽然野服若无意于人间不道除书已相寻于门外惟桐川之千里尚瓜戍之二霜上方兴久不见之思公岂待来何暮之咏须知捷径由此假途人谓令狐了纶坡之事业世期安石收棊墅之勲名某侧聴邮传不知屐折昔曽对月同歌招隐之诗今庆逢时请上得贤之颂  

谢荐启  

斐章冐进敢觊赏音荐墨遽腾略无难色喜斯文之有脉信凡骨之能仙伏念某隐吏为贫嗜书成癖黄卷对圣贤何暇语耶苦吟逢公卿皆不觉也一编持以印可八字慨然品题学有源流汉唐人所罕到文称雅健籍湜辈恐未能誉其过情荣不盖媿兹盖伏遇践履至熟权衡不欺察吏于澄按之间不动声色取人于言辞之末如见肺肝遂令狂简之徒获与吹扬之数某敢不若金斯砺期玉于成道之将行今幸逢于先达学而时习尚期到于古人  

通交代康尉启  

雪舟入兴厌披黄绶之尘丹鼎迎仙喜动青云【`阙`】缔好襞楮请期共惟识老【`阙`】　才充以学【`阙`】有郢中  

之集散作和声居多【`阙`】　之贤习闻【`阙`】　矧能济美宜显为官蕞尔【`阙`】和劳哉吏隐【`阙`】不嫌于哙伍我徒媿于卢前人意喜新蚤望渡闗之气天心留瑞伫符飞【`阙`】某破砚谩将雕弓亦敝而今全璧所望匿瑕如鷰寄  

巢待凉风而径去有负印指吉日以相传  

## 江湖小集卷五十二

宋　陈起　编

俞桂渔溪诗藁  

雨吟  

轻轻烟雾失楼台雨暗吴山鎻不开试与渔翁闲访问落花几许泛溪来  

过湖  

舟移别岸水纹开日暖风香正落梅山色蒙蒙横畵轴白鸥飞处带诗来  

和叶广文韵  

入得春来物物饶翻思湖上短长桥去年寒食闲游处曽把扁舟系栁条  

书斋  

野草沿庭砌清闲日掩扉晚凉疎雨过落叶觉蝉稀天籁自鸣竹砧声谁捣衣僧寮不过此何必叩机  

阅名胜诗集  

买得山房数册诗倚篷细读已移时只贪眼底看氷玉月上荷花更不知  

书怀  

僻性止耽书村中谩寓居心惟求事省身合与名踈木叶秋风起蛩吟夜雨初吾生今晚矣不必问何如  

闺怨  

鳯帏晓起鬓松枕肉初生酒晕红一把栁丝挪在手沉吟无语对东风【`沉吟一作寻思`】  

谁怜人去鎻朱楼终日凭栏只带愁燕子也知人薄幸飞来略不傍帘钩  

溪流  

云脚才行复又开一声隐隐只空雷家僮忽报溪流涨知是前村落雨来  

初秋  

火老金柔暑告残乘凉正好望西山秋声来处无寻覔只在前竹叶间  

杂兴  

漫山花发草萋萋杨栁飞绵水拍堤况是客怀禁不得那堪杜宇耳边啼  

偶吟  

降伏吾心法无如去外魔苦吟诗愈拙着意字犹讹荏苒青衫旧消磨白髪多不才为世弃徒自咏卷阿  

雨中遣愁  

花已开时人正愁花簪头上使人羞一春可厌无晴日下却珠帘懒凭楼  

清明  

朝来阁雨喜新晴枝上緜蛮调好声佳节莫将虚过了人生赢得几清明  

即事  

隂云酿雨勒花迟梅已飘残到杏枝好是池塘清梦处勾吟春草入新诗  

松江  

荷叶翻风暑气微看山露冷湿征衣埀虹夜静三高月只照渔溪一舸归  

惜春  

春事三分过二分桃花水上覔红云游人浪说春归去栁外黄鹂尚自吟  

次吴秋潭韵  

相逢款话傍檐西坎止流行事不齐君到白苹秋正好饱吟风月棹前溪  

东山  

东山随分作生涯即是清高隐者家粗有小园供日陟不愁无地种梅花  

夏中即事  

重梅过了犹悭雨幸有南薫在翠槐燕子亦于贫者薄今年全不见飞来  

延祥观  

御园犹自有逋梅约束游人莫肯开聴得老兵谈旧事几年不见翠华来  

虎丘  

两寺今为一因秦虎占丘鹤飞王劔化鸟宿古坟愁石与泉流接池通海水浮十奇多胜防不及尽追游  

家园  

眺望西山在目中更须寛展竹篱通残梅尚守清亷节不嫁东君昨夜风  

首夏  

槐幄阴阴蔽緑扉池抽荷叶落蔷薇梁间紫燕新雏弱来傍檐前旋学飞  

偶成  

短髪萧萧满镜秋家居但觉岁时流两年不见西湖面笑我寒盟是白鸥  

月夜  

江南又见雁初飞枫叶萧踈旋觉稀边塞戍夫天气冷谁家月夜捣征衣  

裴坟  

买船寄僻径坟古最幽深山近风常冷松蟠昼亦阴来时无速骑归路有鸣禽寄语城居者何人肯访寻  

山中  

剖竹相通涧下泉更邀山色在樽前一钩明月轩上欹枕藤牀独自眠  

惠山  

径入松关古秋云带树烟只疑山有雨恰是涧流泉骚客诗留壁游人岸系船凭谁招陆羽瀹茗古栏边  

秋怀  

唤醒归舟是早秋水光云影两悠悠西风不管梧桐怨一叶吹来一叶愁  

农事  

东作农家处处忙金珠非是疗饥方京华只识笙歌乐岂识男耕与女桑  

甘露寺  

占断淮南势西风入鬓毛一江流不尽多景最为高斜日迷烟树孤帆送客舠兴怀人物少今古等秋毫  

夏晨偶作  

蚕事行将了农家刈麦初雨悭林少笋水澁港无鱼因病尝惩酒偷闲懒答书今年身愈老事事觉全踈  

赠云间陆琴士  

地僻居闲絶可人殷勤过我抱桐君声中知有辽天鹤弹散华亭一片云  

烟霞石壁  

山深入翠微寺僻掩幽扉景别金仙地人忘尘世机石滋崖雨滴龙出洞云飞结屋同僧处何须赋式微  

乆雨  

逾月留京国春光总不知可伤连夜雨好似暮秋时有客来无酒逢人只说诗官中闻闭籴应是细民饥  

次坦庵兄韵  

便中防赐墨得句胜如书暂尔两年别俄然春暮余梦驰情不间心迩迹何踈自省吾今老湖山缚屋居  

豫章滕阁  

滕阁昔曾游今无槛外楼逺山连树合尽日对江流古石空存记骚人易感愁夜深歌酒处灯火灿渔舟  

寄书  

歳月逡巡笑故吾人生南北隔江湖楼头约取衡阳雁寄得一行书信无  

## 江湖小集卷五十三

宋　陈起　编

俞桂渔溪诗藳  

冷泉亭  

步入侵云岭亭高路恰平池边幽树古水底细沙明无友诗难咏逢僧话转清此中眞胜地林寂鸟无声  

夏昼  

轻摇羽扇着轻纱闲汲清泉自煮茶縁是夏来无甚雨小池犹未有荷花  

枫桥寺  

湖水相连月照天雁声嘹呖搅人眠昔年曾到枫桥宿石岸旁边系小舡  

秋千  

吾今两鬓已成丝每每逢春独自悲最恨秋千无力上风流不比少年时  

早春  

客里匆匆二月春梅花开后栁争新西湖不待清明到早有寻芳拾翠人  

寄怀  

一番旧事总成空莫使相思梦里逢惆怅阳台云共雨阳台今隔几千重  

夏中即事  

青青梅子已添肥犊角新抽晚笋迟茶罢日长消睡处案头一卷乐天诗  

看先叔祖青松居士仓使诗  

儒冠每笑拙身谋春日因何桂玉留南浦未思芳草恨西湖正为落梅愁四灵去矣今如在诸老萧然事己休衣钵青松谁继续家鸡还复可捜求  

军中请衣  

诸营今日请春衣积沓如山竞捧归曾念雪中兵堕指戍边鐡甲正防围  

海棠  

海棠嫋嫋弄胭脂雨入枝头睡正宜最是高人有遗恨杜陵因甚却无诗  

居官  

幸喜居官事不多空庭吏散雀堪罗近来转觉诗朋少谁肯高轩为我过  

心事  

落落功名鬓早斑蹉跎心事十年间看来只合归湖上渔钓丛中尽日闲  

埀虹  

松江一景是虹桥欲约骚人钓巨鼇吴越封疆知几梦古今人物壮三高雪天斫鲙莎烟冷秋月渔歌劔气豪収拾琉璃千万顷尽为醁汲波涛  

腊八前四日  

天气晴和又作阴老来畏冷自难禁余霙待伴留痕在殊动骚人访戴心  

湖上闲步  

一番雨过一番春芒竹闲行踏软尘城里不知春色早湖边杨栁已撩人  

新竹  

傍墙穿过邻家竹爱防新篁数十竿翦伐莫令僮仆辈老夫日日要来看  

松江  

香飘菡萏短篷中水色山光一样同行止又非人所料今年两度上埀虹  

虎丘  

突兀浮图挿翠微吴王事迹总成非寺僧未晚山门闭不放闲云一片飞  

秋咏  

唫轴卷还开行歌兴尽囘买花浇换叶开径扫苍苔巾学凉纱样衣从薄苎裁潘郎羞鬓白多是为秋来  

秋夜  

秋夜多愁思虚堂风露凉观书灯可近欲睡漏初长蛩响频催织萤飞烁有光雨梢外过散入稻花香  

寄陈芸居  

生长京华地衣冠东晋人书中尘不到笔下句通神江海知名日池塘几梦春精神长似旧芸藳愈清新  

冷泉亭  

欲访飞来景湖头赁小船白云侵岭下翠树傍泉边入寺人须到深林影自圆山居相去近夜坐学参禅  

春晚湖上  

花事已成休都人懒出游水添烟浪濶山带夕阳愁栁树鸣黄鸟沙堤卧白鸥不辞归路逺何必买扁舟  

春咏  

尽日看诗只掩扉出门细雨怕霑衣杏花已露胭脂色燕子如何却未归  

苔钱  

庭砌方圆出化均何须扺死论钱神贫家阿堵新添富买断西湖风月春  

买鱼  

芦花荷叶晚秋天雁影横斜逺水连频唤买鱼人不譍偷忙撑入怕官船  

即事  

东君无处不繁华一雨才晴意便佳客舍山梅开遍了从今懒买担头花  

送春  

作恶情怀是别离老夫懒作送春诗东君归去无踪迹试问埀杨便可知  

春归  

青青结子在梅梢方见春来夏已交认得主人双燕子香泥啣去理新巢  

晴天气淑浓如酒引得狂蜂路亦迷独立栏干凝望处卖花人在畵桥西  

闲中  

花飞春减燕雏飞叶叶成阴障翠围囊里酒钱消铄尽满船赢得载诗归  

江头  

渔浦山边白鹭飞西兴渡口夕阳微等闲更上层楼望贪看江潮不肯归  

口占  

园林緑暗又红稀蜀鸟啼山笋蕨肥春夏一番交篆早绵衣脱了着单衣  

吟诗  

渔溪僻好只吟诗此意还须识者知自古岛郊贫彻骨诗逢穷处始为奇  

社日  

今朝社日寒犹力燕子还寻五栁家宰肉不沾吾分薄强斟聋酒度年华  

喜雨上别大参  

爰立为霖仰望深今朝一雨慰苍生经纶乆简君心在燮理还同天道亨爱国虑勤寛玉带筹边谋逺捍金城我公勲业难模写但见皇家庆太平  

寓京二首  

一官濩落笑如初只合空山去读书不稼不渔无活计谩将名氏玷公车  

车马滔滔厌软红湖边秋意属西风木犀初放荷花老买个船儿学钓翁  

春日即事  

春入侯家春事深日长庭院又沉沉客中不耐如丝雨搅起思家寸寸心  

春光满目是吴头水碧琉璃拍岸流忆着去年桃叶渡相思无限使人愁  

丙午七夕后一日晚抵松江塔下  

到得埀虹迫暮烟前村雨暗莫行船幸然得与僧人熟借得终宵客位眠  

客中情况少人知正值钟声约束时清坐更无人共话挑灯来看菊潭诗  

## 江湖小集卷五十四

宋　陈起　编

俞桂渔溪乙藳  

江上  

江头云阁雨栁色与春深船发春风阻谁知客子心  

居闲  

富贵人所愿贫贱不堪忧自有兰蕙清非比萧艾羞功名如露草飘瓦若虚舟千载傥相遇臯夔及伊周苟使穷未达一壑营一邱出处谨吾节斯心已细筹  

古意  

无言情脉脉美人乆相隔道阻修且长春草几番碧鳯冷鬓云鸾镜轻云羃昔为比翼鸟今作孤飞翮愁絶寄郎衣腰痩裁宜窄  

春日即事  

羲驭舒徐日正迟园林已觉杏花稀半晴半雨春无凖燕怯轻寒不耐飞  

薄薄轻轻寒露雨微微飒飒早秋风小舟办了松江去占取三高作钓翁  

赏月  

天净无一云地净无一尘十六月圆满皎皎白玉轮古今同此月照破世间人夜乆方浴出露坐风满襟清影入窗户聊足慰我心所欠一樽酒所乏一张琴如此好月色惜乎在海滨痴儿官事了空自疲精神不得赏新月酬酢相与频今宵诗兴动狂吟渔溪民独对犹复尔况逢亲共宾  

采莲曲  

畵艇将归笑语频鸳鸯对对起还沉妾心先自怀郎苦怕嚼莲心苦转深  

灵隐  

囘首得两年曽入灵隐去一路看不足衣霑松上露白云来相迎涧泉飞瀑素此景天下无逺胜庐山路  

种竹  

门前槐已长庭内草自生所欠园中竹多种渠几茎此君真可爱非独王猷情有时吟咏暇入园得闲行所幸笋萌出次第阴可成更使神宇爽渐觉眼界清最是秋雨夜风来【`阙`】  

春暮寄友人  

日暖棃花雪风吹杨栁绵春逾三月半梦忆十年前诗借莺声和书无雁字传东君还似旧吾鬓叹皤然  

即事  

吹落杨花春事了小池新緑雨添痕育蚕时节寒犹在村落人家半掩门  

初夏  

蔷薇花已谢芍药拟下坡午阴有嘉树景序犹清和日得诗篇咏门无俗客过笋胎今歳少荷叶小池多春去余旬日夏云已嵳峩吾年嗟老矣身事笑蹉跎但欲卧白石幽岩扪青萝已与心料理不必问如何  

次下竺僧韵  

朝市软红尘山林气味深放怀随野鹤过耳任春禽石涧鸣泉玉松坠日阴隐居无个事存养读书心  

江上  

小雨才収日渐斜酒旗挿处两三家江头妆防秋来景半是芦花半蓼花  

秋日  

芙蓉未折桂香浮落日西风雁过楼一雨空阶深夜滴十分秋是十分愁  

偶成  

吹来一叶报秋知玉露金风正及时戴了凉巾披野服桂花香里看唐诗  

秋行唫  

西风兮叶脱枝寒露瀼兮菊绕篱芦花白兮蓼满湄雁声急兮蛩转悲乐吾淛兮殊兴思况东淮兮落逺陲朝气肃兮夜漏迟暮云黯兮山色衰纷纷眯目黄埃吹艰关千里徒驱驰穷猿投林任所之膏粱诸公那得知从今休被微官缚未若琴歌诗酒乐岂无手足怀我情当念行人多寂寞  

习气  

习气于诗却未除尽教人笑治生踈功夫若到穷吟地虽是居贫富不如  

即事  

暑赫綀襟汗欲流倩谁唤得一天秋无人共订吟边句独有蝉声呌树头  

平湖  

平湖一景堪图畵舟子烟波去复归旧日元真无覔处西山长见鹭鸶飞  

半塘  

因访云岩过半塘清明时候野花香小舟趂雨冲风去不及寻僧到上方  

送人至松江  

西风萧瑟入船窗送客离愁酒满缸要记此时分袂处暮烟细雨过松江  

雨后  

雨后新晴日转西桑间犹有拙鸠啼十分愁意无人管红蓼黄芦水满溪  

纪愁  

可笑无诗纪四愁强将欢伯解吾忧夜长明月纱窗冷分得寒蛩一半秋  

和乐天初夏韵  

雨脚来山岫溪痕涨岸沙挿旗多酒户挂网尽渔家地出绷儿笋园収菜子花春归鸎啭嬾风急燕飞斜杯泻青荷叶瓯煎白玉茶孤村流水晚数防有归鸦  

述已  

落落功名鬓乆斑重游京国又何颜早知寸禄荣家晚悔不当初便入山  

钓台  

不爱三公汉禄荣一丝风月许多清只将节义高千古岂钓人间利共名  

七夕有怀  

擘情绪思悠悠月下穿针嬾傍楼非独双星惜离别人间天上一般愁  

秋夜  

月华如水净无尘千里相思总一心络纬篱边吟不彻做成秋意十分深  

赓宋雪岩韵  

诗与梅花一样清江湖乆矣熟知名未容便理趋朝计行见相留入幕荣照座精神澄玉宇当官才刄压金城星郎况是曾知己刮目英游藻鉴明  

南跄跧上人之平江  

青浦相逢恰二年今宵再防亦前縁诗囊和月横挑去穏泛枫桥夜半船  

夏日遣怀  

老大今无用吟诗了白头百年如电影万事付沙鸥性淡偏宜静居贫动是愁人情难似旧门外水长流  

寓归  

水激长江浪风传逺寺钟宦情秋意薄归兴客愁浓卷箔迎新雁喧篱厌旧蛩何时旋故里载酒挿芙蓉  

性拙  

性拙难为巧年来险屡经身闲诗谩赋心静梦能灵富贵如朝露英雄几晓星寻思世间事日影过中庭  

秋日即事  

宿有骚人兴休教世俗知郊墟聊晚眺风月入秋宜愁极惟凭酒囊空却剩诗更长人不睡灯火可亲时  

论诗  

大道本无体何在文字间易从先天画诗自圣人删流风传益逺后作莫可攀推敲谁氏子一字不可闲  

## 江湖小集卷五十五

宋　陈起　编

薛嵎云泉诗  

山中吟  

疎拙本天性束书归旧林世人皆失笑泉石自知心山杮红犹澁池鱼静亦沉于中观物意吾道乐弥深  

题扶踈亭竹  

风晴雨雪天无趣不萧然影过邻家月根通石下泉长因终日看忆得故山眠物性今方防心虚节自坚  

歳暮书怀  

园林春又近老态更无懽添歳儿童喜照贫灯火寒直心嗟道丧多事识才难已种梅千树从今烂漫看  

赋中上人顽坐【`取贯休覔句如顽坐句`】  

嗜吟忘夜冻立雪此同机工苦精灵聚毫端造化归石牀趺半结荒径叶频飞客至应相讶无心听扣扉  

赋陈子在瓢饮  

羡尔甘贫居陋巷遥知清徳继前修平时所乐从中得外物虽微不过求自枕曲肱安澹泊闲挑拄杖亦风流百千年内谁相望寂寞箕山一许由  

舟泊曹娥祠下  

身没一朝事孝名埀至今江空夜涛泣日落雾天阴社祭陈箫鼓蛮歌进寳琛予生无愧怍风浪不惊心  

旅中秋夜  

车马日西东阮生途自穷三年辞旧国今日又秋风边雁凄凉过池花寂寞红邦人惯相识渐觉语音通  

送刘荆山  

束书入京阙忧国最情深天意有兴废人才无古今布衣万言防孤劔一生心直道嗟难遇贾生终陆沉  

中秋家人玩月  

年年照离别今夕喜团圞不是人心异全胜昨夜看八荒同皎洁列宿让清寒自有银河路乘槎到不难  

古淡师然公游方  

野僧携锡别何处度残春天地无穷事江湖自在身真心齐得物道貌异于人昔日安禅地深山虎亦驯  

天育道中  

除将吟卷外琴与鹤相随问寺路犹逺入山僧未知鸟灵巢佛塔猿饮挂藤枝陵谷几迁变道傍横古碑  

山中古松  

曽经雷斧劈上有鹘巢腥过客谁摽纸山精此托灵虬龙云际顶龟鸟土中苓月夜境荒寂秋声不可聴  

育王寺  

寺在众山里白云深更深不知行乐意何似坐禅心防塔龙常在倚松僧独吟渡江前赐字珍重到于今  

太白山观雪  

二十里松声千山雪未晴人当絶顶见吟到此时清大地球琳满空林鸟雀惊老僧观物化无灭亦无生  

天童寺  

佛界似仙居楼台出翠微浙中山水最海内衲僧归草树有真意禽鱼尽息机禅房无别事惟见白云飞  

送潘进士  

春渚微茫碧草连千花飞尽桞飞绵孤云野鹤生遥思明月清风共一船破褐还寻栖隠地空囊惟乞送行篇先生自有修真诀不倚丹砂驻少年  

过村翁家  

白髪茅茨下耰锄力未衰儿孙収滞穗鸡犬入寒篱俗朴人家善山深井税迟能言耆旧事相问坐移时  

薛野鹤  

痩形如鹤头如雪流浪江湖岁月深但是胸中有丘壑何分城市与山林  

渔父  

一笠一蓑衣空江雨霏霏得鱼虽假饵于世本无机晚唱教儿和闲身尽醉归沧浪犹未足长羡白鸥飞  

开炉节赋  

闲身何所似丈室老维摩茅屋地炉小荒园树叶多移牕就梅影晒草补渔蓑似此宁辞苦边寒尚枕戈  

除夜苦雨  

华髪负沧洲星霜又一周未凭终夜雨能洗隔年愁池草起吟思树禽栖屋头空余壮心在灯下看吴钩  

呈楮溪主人  

一水旁通四五池竹亭茅榭亦相宜中间更着高人住不到溪山无好诗  

寄公衮舎弟  

每恨世交薄相期情最深秋风一回首明月两闗心鹤病难为药砂顽不化金余生百计拙耐可事清吟  

已亥大旱官催秋苗甚急  

立秋才一日期防到林泉已悟征苗意曾吟喜雨篇饥锄山草尽暍汲井泥坚闻道邻州牧忧民夜不眠  

新筑湖外草阁  

挥手红尘吾老矣断堤流水草堂新几年荆棘无行路一日云山有主人未许园丁知姓字先从渔父问仁邻谢他鸥鹭烟光里飞去飞来伴隠沦  

山居简饮氷友清溪槐迳二弟  

别后全无梦寄书安得频谁怜独徃意天弃苦吟人债长新年息贫欺渐老身入林知未宻犹与俗相亲  

送友人之括仓  

石门当半道想见泊舟时伴鹤立终日就岩题几诗近山秋易老问隐地偏宜我亦江湖去心期尔得知  

为张上翁赋松交  

之人梅竹操抱此岁寒心古道乆不作高风独在今无言欣意防肥遯爱山深我亦萧闲者从君涧壑吟  

友人入京  

猿鹤亦悲鸣家山莫浪轻千峰带秋色一路独吟情野水冲潮白孤云趂月行遥怜归梦断七十二滩声  

秋试下有感  

焦桐何处是知音犹向残编惜寸阴此日便为终隐计青山已负十年心梅花独对寒流洁野鸟高飞古木深万古红尘徒扰扰几人头上有朝簪  

哭薛元善兄弟  

寂寞一牕灯随风灭又明空堂连夜雨白髪哭儿声树色悲摇落交情隔死生惟应骨肉爱为鬼亦同行  

送松风僧渊中二公游方  

无累云相似悠悠天地间新秋生逺思此去未应还撼锡惊栖鹤聴松思故山吟诗与说法同是一机闗  

湖外别业四咏  

归洁庵  

行藏自有意非命亦非时洗耳笑心褊折腰惭悟迟荣枯花上见寒暑髩边知独立衡门下悠悠千古思  

渔村晚照  

旧游忆得潇湘路今喜烟波似旧时泽畔怕逢渔父问桃源已被世人知数家草市添新户一树寒鸦傍古祠兰杜香深洲渚濶小牕长日赋骚辞  

苜蓿轩【`取唐补阙苜蓿长防干之句`】  

好是春风长育天防干低防晓牕前园丁未必知吾事补阙清声四百年  

蓑衣步  

水浸石根冷风吹藤叶飞菰蒲秋影里长趂钓船归  

寄宋希仁兄弟  

咫尺不相见闭门惟苦吟聴残寒夜雨灰尽壮年心身外一贫在灯前百虑深所欣交友义白首亦如今  

送僧自然过许峰  

知心逢岂易语别喜从容因得静中趣又寻云外峰吟篇题在竹拄杖曲如松后防期难定来书勿厌重  

题中川张氏所居  

鸥鸟往来处此翁甘隐沦地因人物著名入郡图新夜月情怀淡茅茨意态真高风无识抜老却采薇身  

松风阁  

地形连斗阁连云松籁曽经佛祖闻永夜月明人到少海光山色自平分  

题仙岩玉桂花  

生在龙居最上层重重碎玉簇孤藤灵根旧说宜丹汞仙种元无到马塍风过乍疑吹佩响日笼还似防酥凝三年刻楮成何事除却天工人不能  

和雁来红  

若将羣卉分高下此种无因到畵栏寒蝶不知红是叶飞来犹作野花看  

刘荆山渔屋  

客星沉没钓台空千载风流独此翁万顷波心歌杜若九霄云外见防鸿已将名字编渔户只有琴书在室中杨栁烟深杖藜出满头衰白任春风  

归云壁上人游方归  

亦是无心出不如归意闲一身随鐡锡十载住金山定石沾花雨清斋带病顔常云迷觉路只在片言间友人以修链游方或传其以此死者为赋是诗  

鹤骨难汚世上尘西风惆怅瘗湖云莫悲生死今朝隔须信仙凡此路分丹灶空遗鸡犬恨青山谁吊鹿麋羣蓬莱今古知何在秋草惟添处处坆  

李氏爱山楼  

境自吾心防于焉识所存鸟声喧后寂树色郭中村静寿备仁理乾坤悟易门白云同此意相对亦无言  

黄蜀葵  

娇黄无力趂芳菲待得秋风落叶飞空有丹心能就日年年憔悴对斜晖  

赠渔者  

几度看山愧白鸥身名心事两悠悠何如醉醒寒江上风卷芦花雪满头  

眞隐寺呈延上人  

塔光圆照室香炷读经晨林下有清福尘中无悟人岩阴常候雨松色不知春青草何年墓标题界碣新  

茅屋  

茅舎竹椽短不劳朱垩施高无神鬼瞰贫与子孙宜近古意全朴当风势亦危梅花有幽致一树隔疎篱  

胡贤良进史  

白首裒遗传难甘閟一丘表成趋阙拜路左别家愁文字归中秘科名异杂流当年韩吏部何自抱深忧  

秋夜宋希仁同吟松风阁有感  

相逢长日坐如痴痩得吟肩耸过颐天意复生郊岛在人心自逐古今移高秋月色行松顶半夜山中读楚辞此道若无千载后尘昏何处照妍媸  

寄罗浮杨天经居士  

罗浮峰对海坛峰只隔长江半里风君向西方了生死我于易象悟穷通数声清梵空林下一幅渔罾落照中各各闭门无俯仰不相同处偶相同  

冬日杂言五首  

茅檐日出胜重裘饱饭看山倦即休识得个中真气味自然无梦到封侯  

古藤荒草乱成堆自课园丁日日来只有梅花耐清苦霜风枝上犯寒开  

竹炉槁叶坐烧残冷屋荒村夜更寒冻得形模样缩谁知方寸似天寛  

鹤唳柴门月过墙梅花如雪满林香风光直许闲人占不耐闲人夜亦忙  

布被烘来暖似汤防头高卧未昏黄道人不是贪鼾睡省事门中第一方  

雁山纪游七首  

寿昌寺  

野服挂僧单禅扉月未关桂香清近佛秋色老依山日尽遥峰出步囘流水闲相传登荡路数处可跻攀  

能仁寺  

过尽盘山险登临意忽平殿灯摇佛影瀑布杂钟声湫濶龙居顶路回峰换名晓行林日薄海气接云生  

大龙湫  

深冬雷未蛰雨雹半空飞乆立怪生眼回看日变晖万松声不出尺蜃鬛犹威僧说分流濶长年无旱饥  

灵岩寺  

千岩崚骨露随怪各生形目力到天尽心旌倚佛宁夜钟传谷杳石气逼灯青崖腹猕猴住多年性亦灵  

净明寺  

入寺嫌僧俗独行松径幽夜扉崖室寂斋磬鐡盂秋谷栈云迷级石溪霜迸流维摩不语坐何日病能瘳  

灵峰寺  

神功开地秘怪石尽为峰佛界虚空造龙居十二重睛瞳随境役蟾兎及秋逢却忆谢灵运岭头迷去踪  

宝冠灵云二寺  

夜钟寥閴逺相闻古佛青山自结邻片石挂空平可渡两峰侵汉立如人云归荡顶无多路僧住岩根老此身为忆龙湫重囘首来看瀑布独逡巡  

刘荆山谒贾秋壑  

鬓丝千缕去冲寒酒放诗豪强自寛天下英雄从古少人生遇合至今难婚姻债里抛吟屋雨雪声中起客单造物与君强健在归囊知有暮年欢  

素上人圆鉴  

何须百链取晶莹大化非由巧力成所性本来无阙蚀认形却恐未分明寒泉深夜辘轳静素魄中天世界清到此万縁皆了了笑他拂拭堕纒萦  

新春感怀五首  

新春风物旧山川老大情怀一惘然桃树不知秦世换落花流水自年年  

儿女添年暗自欣不知婚嫁逼侬身羮藜衣褐由天分莫负当初种徳人  

自悔中年废读书余生只可业樵渔青山白屋笑归去从我高眠百事疎  

新种黄精助晚粮生涯小小拙何妨春风吹鬓不重緑白日笑人长自忙  

多置田园占好官妻儿奴婢尽生欢贫家有子才堪教身后穷愁且放寛  

送亷村宗人薛庭芝薛如晦还里  

老我儒冠误怜君亦固穷山川居壤异友爱所天同江渡乘潮濶霜林逐晓空永怀楸垅敬淹泊志难通  

郭外隐居  

自是山林士非因失志余儿童知稼穯猿鹤近诗书曙色浮沧海春风满太虚固穷须学力不敢废经锄  

赵东阁倅越  

百指忍贫需逺次壮心销尽鬓丝知身如韦素居常泰官被声名折得迟束担喜闻千里戍出山惟有十年诗兰亭风月应须记人物依稀似晋时  

秋日书怀  

万事荣枯一聚尘尘中谁是独醒人壮无学力吟将退老入贤闗路转贫昨夜立秋凉到晓空斋对月静如宾首阳千载蕨薇緑惟有夷齐纪逸民  

为归云师赋野航  

遇坎与乘流谁能拾迹求即空皆是境大渡本无舟风浪随机息乾坤任泡浮可怜迷岸者漂荡几时休  

夜坐课子侄  

微风弄孤烛蛩响泣将晨欲办男儿事当为志气人箪瓢非外乐韦布只身贫愼勿忘科第务求荣尔亲  

赋王九山沧浪阁  

千年孺子吟谁防此时心方寸有泾渭烟波无古今水禽知雨候山气爱秋深不尽凭栏意桡歌归故林  

省试舟中  

阙下春光近囊金又一空霜风欺败絮星斗隔疎篷世道谁能挽妻孥见未同青灯对黄册销尽几英雄  

旅店早起  

半醒梦犹在拥衾无限情晚牕灯影淡山路雪吟清岁暮羡归客囊空兼去程故书多废理惊愧动心旌  

鲍靖之左藏  

一门期负荷太息此生终世道不如古君心谁与同官清余槖在虞返故堂空作善宁须报悠悠付彼穹  

下第  

寸晷场中较尺寻荣亲无路涙盈襟一贫谁过箪瓢巷百口难寛儿女心昨梦重圆知误喜平生失计为工吟近来文体尤趋薄古道何由可语今  

为槐遥弟赋亦爱  

无私天地情物我岂殊形此事关方寸何人立户庭一琴调舜曲半壁写西铭万虑境常适谁能羡独醒  

初夏过湖外别业  

郊原新緑喜初晴一曲湖光防滟明几处楼台空鎻钥百年人物尽丘茔好花自分随春去恶木宁思择地生独念索居闻识寡夜牕长对读书檠  

赵东阁奏院去国  

帆逺浙江风莼鲈趣一同无人持国是举世咎诗穷身退山林重心怡学问充防鸿离罾缴瞬息九霄空  

为迪上人赋寒倚  

山僧爱脩竹种此出嚣尘霜雪不知苦岁时长自春定囘闲坐石风过动吟身倘欲求归止清虚即道眞  

刘荆山过维扬再谒贾秋壑  

屝屦践淮雪故人师帅欢灯前话畴昔时事又艰难陪宴平山晓寻梅古署寒却归访泉石珍重慰团圞  

山居述怀  

山瓢动瀑水一枕曲肱清未遇勤求日非沽隐逸名梅边月在水寒夜酒如兵悟得乘除数贫中心自平  

本无师住甸阳山庵  

万松围坐石大海浴金轮不识入城路惟修成佛身出生来虎子持咒拱山神何必工吟苦机锋自絶尘  

冬兰  

出林讵为晚知我岁寒心不入离骚怨来亲氷雪吟众芳归槁壤独干长穷阴为有幽人致相看情倍深  

闲居杂兴十首  

亦有入城路门前秋草长荷鉏书在手负锸醉为乡云渡溪流澁厨烟树叶香为贫从俭约犹欠半年粮昔日黄金屋十年荆棘林浮生眞亦假世事古犹今电隙无留景云泉属自心纷纷蜗角里朝暮几升沉鐡砚几磨研依然萤雪边薄才遗圣世无禄尽亲年多病惟谙药当寒不识绵素心期淡泊氷蘖誓能坚秋虫随响灭振羽不知疲譬彼附炎士宁思失势时埀竿动天象定防茹商芝投分谅非浅翻然弗可追闭户谢流俗青山独自看淡交从古少冷面对人难农圃原非学神仙不在丹孤怀无别想囘向此心观四时俱槖籥一气自回旋谁谓春风力能专万物权荣枯忘晦朔霜雪抱贞坚赋分有深浅殊非天道偏已是中年后何当絶悔尤渔樵非始志灯火企前修叶落秋容见巢倾鹤貌愁诗穷安敢避天为拙人谋土木非吾事支东复拄西雨盈沟壅叶檐侧础沉泥防壁时编苇登楼恐折梯若无忧挠至终歳亦安栖近觉吟无趣权将俗累删莺花老眼倦风雨半春闲野服便粗褐柴扉掩暮山片云寻处泊飞度竹檐间白髪天应弃春风吹不青神仙归恍惚书传出英灵周粟岂医饿湘流难活醒迄今名字在百世仰芳馨  

潘怀古参学  

同吟四十过三四常恨诗衘欠一官人事中年多感慨仕途今日更艰难炉亭围坐推前辈夜店单牀定薄寒最喜亲庭佳阙近尽携儿女入长安  

亷村族人命赋唐补阙薛公墓  

一自东宫吟苜蓿吁嗟直道竟难容精忠夙伫危邦虑明哲宁高避世踪疎傅有心辞汉陛甘盘无梦佐商宗寥寥千载闻风者引领犹能式墓松  

何处青山无白骨先生高节死犹存古今人物一坯土闽浙诗书百世孙乡邑有祠尊往哲樵刍知禁避荒垣断碑残碣堪摩拭慙愧年年宿草蕃  

潘南夫察院出台乡人荣其归拉余迎访因赋七言  

囊封朝上暮身挤防口何如万目齐昔谓椒兰试择地今知萧艾适同畦波涛不动中流砥风雨难瘖晦旦鸡自着渔蓑厌趋谒晨钟欣出郭门西  

早起即事  

隔水钟声枕上闻城中人事已纷纷开门放鹤溪边去冲破闲堦一片云  

电眸相士索诗  

筑室渔村五六年湖光山色在吟边道人不作闲人看浪说前程博酒钱  

林景云叅学  

一门四世同堂乐门外传呼释褐归自此高车访游旧屏将呵从叩渔扉三冬晴暖春寒在千里诗书野意违又说携琴捜逸谱休嫌古调按今徽  

王九山提刑于子城西旧宅累石作小阜见示五言因次韵奉呈  

幽怀随所寓数石几牕前荆棘倘迷道山林空浩然云生宁择地龙处即为渊谁谓达官士终当违市防  

郭氏抗云楼  

宴坐羣峰表太空无一尘青山独往意白首自由身放鹤重霄濶凭防万木春纷纷荆棘里跬步亦逡巡  

郭氏遗经堂  

校雠存手泽肯构烱前光际此圣明代应无屋壁藏半牕分雪影羣蠧避芸香静想趋庭意居然师友傍  

徐太古主清江簿  

四灵诗体变江西玉笥峰青首入题旧隠乍违鸥鹭去新篇高与簿书齐身闲自喜期逺俸薄还因楮价低别正逢寒食日洞庭春渌草凄凄  

渔村防诸友戏呈  

矶头濯足动沧浪独醒何曽与世妨尽写骚经粘屋壁未逢渔父似潇湘逺山不离烟云色流水时闻兰杜香制得荷衣恐惊俗对人称是楚贤装  

再别徐太古主簿  

枌社过从乆新知尽不如素心非必仕此别遂成疎清苦辞藜藿寒暄愼起居川途脩复阻相忆眇愁予  

悼张寺丞  

五马归来絶送迎全将沤泡视浮荣宅依林楼台小门有诗书气味清身后只如僧冷淡墓头曽是手经营夫人扶疾秋牕下深夜看经带哭声  

瓢饮陈子在病后见寄次韵奉答  

闻君卧病长于悒文防过从迹顿疎空对秋风惊节物无因杯酒具园蔬柴荆昼掩聴残雨灯火凉生理故书一啓来缄拜佳什清泠如奉笑谈余  

栖褊絶句  

不学逾垣与闭门诛茅先卜逺人村钓鱼矶在平如席坐对青山无一言  

重游雁山分得六题  

荡顶  

高平余十里湖湗落中间此地可耕凿长年迷草菅一庵犹有路四望忽无山道者了经课慰余登陟艰  

龙鼻水  

怪极生真想饥凶祷请勤半身鳞甲具一勺渺弥分应谷声如鬼飞空石碍云精诚随寓在亦以感通闻  

天聪洞  

天听本非耳形容独费吟岂伊穿凿力能探杳防心混沌开中窍虚空纳众音下临千仭险当暑骨毛森  

水帘谷  

石壁斧修痕风泉断续闻琉璃光闪日空洞湿飞云妙出神工造源从湫底分谁能为钩起深处谒龙君  

照胆潭  

彼我俱澄澈中涵理趣深游儵具龙体幽洞通潭心影动猿摇树沙明日耀金片岩经霹雳痕凿到于今  

五老峰  

岩前看不足化此石为身忆昔白头者于中第几人相逢应失笑乆立岂迷津勿厌薜萝宻痴客免俗嗔  

哭瓢饮陈子在  

案头萤火散惆怅夜吟魂路暗重泉逈堂空半影存命无藜藿富书独鬼神尊猿鹤声声怨愁人不可言蝉蜕尘埃外闲身乐未涯山林天岂靳脩短数难移吟砚谁濡墨空瓢想挂枝深衣古贤貌犹觊梦来时每恨去城逺畨畨语别难论交置疏数尽醉就团圞事往遽成感松雕不待寒尚余亲翰墨収涙再三看寝食难忘置心怀故友情花枝封蜡寄诗逓出门迎忍听偏亲哭相期嗣子成乘除理终定人事未容轻  

月海逺上人游方过灵隐  

一防灵光在月生沧海深此中难着语何处可相寻野寺斋无定穷冬日易阴聴松行九里却坐冷泉吟  

渔村杂句十首  

莫论尘土与烟霞収拾襟怀即我家絮帽防头霜月下水村深夜看梅花  

非智非愚浪着鞭前程倒指事茫然临流一洗巢由耳独立斜阳认钓船  

尽醉茅柴得自由芦花飞雪满人头蓑衣碎叶重重补聴雨吟风卒未休  

青山如主复如宾相对无言意自真富贵不应忘此味从来世上少闲人  

月下门开不用敲渡头长系木兰桡盘飱市逺从眞率防宿何妨屡卜宵  

泽畔行行歌楚骚一襟忠愤付湘涛难教举世无醒者莫羡渔翁活计高  

三五人家住一湾近城无路去来难溪边自结同吟友松柏青青到歳寒  

野水微茫路欲迷重重沙渚自高低鹭鸶飞过无心泊直入残阳树杪栖  

猿鹤何曽肯受羁偶来亭畔立多时物情未到忘机地步步行行只自疑  

白云相顾尚依依十载江湖负宿知时事未容轻所学山中依旧只吟诗  

普觉院登上人房老梅擅名滋乆昔四灵与其先师道公方公游赋咏盈纸距今三世矣余每至其所辄徘徊不忍去登亦对坐不倦有前辈之风槐迳弟拉同游者赋诗因用其韵俾登藏之庶不愧昔日尔  

年年心与雪霜期一防寒生古树枝昨夜故人相问讯隔牕无月坐移时  

四灵殁后谁知己惟有清香满旧枝头白山僧犹爱客为曽亲见老师时  

感兴  

箪瓢吾道在此乐语人难遗却形骸累始知天地寛逺山不辨树高屋易生寒数夜雪风急编芦壁未完  

新年换桃符  

桃符频换句难新休对春风诉旧贫近日儿童谈道学几时征诏及闲人山田収薄官输在树雪吹残曙色真慨昔巢由老岩穴终身击壤作尧民  

渔村杂诗十首再和前韵  

晴空万里散余霞一叶渔舟稳似家学道未能全寡欲水边隙地亦栽花  

兰菊分畦笋作鞭南山相对意悠然城中有路何曽入只许苍头趂钓船  

此身闲却有来由白髪中年已上头莫道无官无可弃从今放下一齐休  

独作渔樵最上宾土风淳朴物情眞鲍家兄弟皆和乐林子诗豪胆压人【`林鲍皆渔村邻舎`】  

巡檐修竹晚风敲古寺僧归月下桡童子闭门无一事只须清坐过中宵  

微吟朗咏足风骚切莫危言试怒涛云本无心泉自洁不因作意立名高  

生涯小小落溪湾妻子知时不说难毕竟直钩为计拙晚来无酒可销寒  

暝色和烟四望迷仰眠牛背觉天低村翁遥指笙歌处此地鱼沉鸟不栖  

雉入樊笼马受羁低头犹怕欠趋时人心到此无眞识未必人疑先自疑  

歳寒无物可相依惟有梅花似故知名世何曾在科甲西湖处士只吟诗  

春晴泛湖  

平湖新涨緑沙觜净涵波芳草思无际春风情最多移舟动山影止乐聴渔歌得意惟鸿鹄高飞避网罗  

呈井南刘主簿  

何处井南居青山绕屋庐竹生从碍路泉响不惊鱼有道貌亦古淡交情似疎慈亲更弥寿堂上步徐徐  

春半  

春半数风雨水村増晓寒不辞蓑笠重自觉起居安隔雾山疑失占晴础未亁可怜桃与李无语受摧残太古元西堂过万寿谒住山肇淮海禅师并简  

老子旧知己江湖独尔思此行逢作者送别若为辞风雨过春半诗书滞海涯心心倘相印亦足慰衰迟  

忆汪氏山亭旧游并简  

因山为址屋无多中有幽人衣薜萝自撷溪毛充野腹频敲牛角和渔歌舟车相过情难数姓氏长留石可磨遥想对牀风雨际一灯终夜照吟哦  

古淡然老得帖往长芦不受却归松风旧寺次社中韵  

拄杖挑云上半肩寻幽重到旧栖禅浮生多故成南北白髪相惊问歳年房闭松声难辨雨山连海脉暗通泉自从勇却长芦请猿鹤终宵亦稳眠  

佺上人游方  

燕鸿来去尽萧索此时心杖锡投何寺风霜别故林夜牀煨叶火朝谷应樵音往往长松下看山坐独吟  

送宋饮氷过四明郡斋  

元戎招士重亲临喜遂【`阙`】书万里心乍免客愁供帐具暂停游事防门深秋空矫首瞻魁彩夜烛慿花聴雁音从此文名沧海濶好风三日到鸡林  

忆昔曽登太白巅闲云留我石牀眠集诗删失题犹记人事乖违岁屡迁极羡故交游汗漫不禁离思对婵娟山中之致兼金餽形迹相忘二十年  

松风隆首座住云际禅院  

山门开望海钟鼓动鱼龙人具慈悲相秋生寂寞容随身唯一钵留偈别双松后夜桥西月支笻失所从  

入京逢故人  

长贫复羇旅共爽十年欢在世谁无累如君事独难蹴居隣火后多病卧春残纵决归山计烟萝不疗寒  

下第归故园  

扁舟摇荡水心村几度烟波入梦魂猨鹤认名听号令渔樵执礼叙寒温浮生多事景逾促自古求人道不尊莫为穷途妨旷达定应束帛贲邱园  

山中  

依然木石居造物任乘除时事今休问山中计不疎泉声増雨后禽语变春初吟得诗名世终身甘荷锄  

山居十首  

深涧游羣鱼高树鸣幽禽山中白日长同此逍遥心脱粳香可炊浊酒聊自斟过兹非所求孰为升与沉阴壑生暮寒白云如炊烟麋鹿不识人时复近我前青松三四株石牀在其边意思清且闲可以终余年名利能移人智者为之愚厯观古英雄鲜或全其躯幸逃世网牵园绮眞吾徒勿令千载下叹惜斯人无前村雨脚収斜阳挂高树老翁牵牛归颇亦有幽趣山风响茅屋崖月导芒屦平生江湖心于此谢驰骛龙居洞云深飞泉泻石壁不闻耳边喧但觉心境寂富贵由他人得失俱抱戚孰能全其天山中樗与栎午睡不觉长童子入城回地炉散微烟煨芋已成灰独酌无佳宾梅花为吾开须臾山月高顾影空徘徊木落山转空景驶寒亦早百草无愠容低头就枯槁形生复形化安用置怀抱千古邱跖分所论非寿夭古调今谁弹至乐非外假渊明爱无弦此意知者寡放鹤未归来时倚长松下旁观彼何人笑我衣裳野老妻倦缝纫痴儿厌藜藿一贫谁复言多累吾已错山半云可耕山下泉可凿轩冕亦倘来岂得长如昨柴门长日关不碍溪水流桃花树难寻怅望回轻舟虽无武陵原事与昔人侔已矣勿复言白首安吾丘亷村薛庭芝诉贫于余余亦贫不能周之赠以是诗  

两穷相值愁无计同是开元补阙孙百世清风于此在莫将贫悴对人言  

素上人游方  

山深不可见一锡又云飞梵译通方语林霜防衲衣神闲生境寂思苦入吟微寒月空相照何人夜扣扉  

送蓑衣与陈子渊漫成口号  

莎草为衣叶叶新已知难上贵官身野人相赠无他意从使心亲迹更亲  

自君之出矣三首  

自君之出矣涙对花枝洒风牕挑夜灯心在无油泻自君之出矣荏苒度寒燠譬彼双鲤鱼书辞长在腹自君之出矣抱此离恨情春蚕不作丝纒绵过一生  

越僧一书记索赋二絶  

松风阁  

何处笙箫起半空满山斜日动蛟龙老僧无语凭栏乆过尽白云千万重  

月泉  

月色泉声境自真有身终不惹埃尘山中受用祗如此住者知为澹泊人  

为郑菊山赋斗室  

居然真乐地跬步亦徜徉大器何曽局脩程未易量中天应躔象吾道即宫墙万斛泉源在非徒志秕糠松阜弟于宝成寺祖墓之侧营剏别业为赋得闲亭诗取又得浮生半日闲之句  

陟巘心已清复此风雨蔽高人疏凿余理道颇超诣卜筑谐素志缁侣欣共济脩竹尚无恙巢鹤亦数世空山岚欲滴近水石可憇春睡朝旭升夜语孤烛继高扁出林麓先垅记苗裔严钟警晨昏羣岫罗扈卫身同野鹿游迹许巢父嫓蜗角自为雄蚁磨卒至毙靡怀半日羡讵识终老计吾庐并渔村兴往辄鼓枻野衣裁芰荷败屋粘薜荔川陆阻防面歳月迅流逝兹情不可忘淡交愼勿替及时毕婚嫁即事无芥蔕相从丘壑真永使心迹契泉石闻斯言庶以当盟誓  

项大着挽诗  

耻为恩门屈宁辞御史迁力陈归老疏自尽读书年秘府神游地浮荣梦觉前世间真不死未必属苍天  

刘荆山归自维扬新营渔屋退居  

谩道归来晚闲中日最长渔翁尊齿序客子效戎装野水涵秋霁风荷动夕阳十年毕婚嫁亦胜为人忙  

定庵逺山主  

修持功行满不堕刼中尘龙象西天邃杉松卵塔新腊高同辈尽敛薄小师贫生灭理无二交深独怆神  

哭槐迳弟  

孤僻由天性看山独展眉岂无身后虑犹课病中诗泉石宁非祟苍旻不可知平生惟爱菊増我九秋悲  

林氏梅岩  

古意元从澹泊来云根香雪防矶苔静观造化春长在不是氷霜冻得开半影落池涵洁白一峰无路接尘埃逋仙家世君端的只恐清吟未易陪  

王九山挽诗  

古史无完传清风独可模从谁问出处举世在泥涂气直于时忤身荣与道俱士林为重惜挥泪奠生刍修行过衲子蔬饭几昏晨自草休官疏犹嫌在世身片云先塜近寒月万松邻为鬼还应别平生有善因俗论鄙迂儒公胡独受欺焦桐方入调夜鹊忽惊枝心事将谁许身名负已知九原如可作白首誓为期  

逢旧友生  

交游半零落身在复长贫对语寒灯尽相看白髪新兵兴无乐土市近少闲人遥忆桃源路鸟嗁花自春  

和清溪可居壁间韵  

松风相对掩重关何止浮生半日闲此是仙家眞境界蓬莱犹在有无间  

日日虚廊步百回吟边时有可人来西湖处士诗名世老向孤山亦为梅  

林景云令祖夫妻随其子各居同日葬  

眞诰岩前旧筑居夫妻双化是仙期至今耕陇桑麻地全似桃源晋宋时窀穸同晨符吉卜亲朋分夜别灵帷诗书孙子名方盛锦诰重恩日未迟  

康氏端斋  

于焉能取友人已两无偏立行有如此前修宜比肩吟情近风雅胸次着林泉愧我全迂僻交游又十年  

陈子渊台州添倅  

高志爱官闲来从玉笋班离家买湖石开印对巾山风月添新句朋游记旧颜桃花原有约猥贱未能扳  

潘氏梅所  

种梅营数椽四壁但萧然清带山林气香来笔砚边云深天向晚人立鹤趋前余亦歳寒者相从恰暮年近买山范湾自营藏地与亡弟草塘君及外家墓茔悉可跂望感事述情继有是作  

因缘还是范湾边干巽峰高四应全千古青山逢具眼数茎秋鬓近衰年倒骑黄犊循来路贪看行龙下逺田慙愧邻翁为指说传闻此地产英贤  

外家后事凄凉甚老妇思亲哭最哀今日青山留我在他年寒食望甥来极知造物成吾志可但精灵慰夜台惆怅昔时原上路独留宿草见春回  

草塘相望隔重云愧我为兄蚤哭君少日对吟聴夜雨老来无计抚孤坟泉台防漠惟増感人事安排已十分莫待他年推吉应如今友爱最先闻  

敢慕昔贤居旷达分甘吟骨寄山阿刘伶常备随身锸陶令曽为自挽歌未必浮生于此悟算来忙处为人多北邙原上堪回首莫枉心情用太过  

十万买山浑可事放教身死骨犹香不知筋力何年尽看到杉松几尺长管郭岂能谋富贵诗书原自着兴亡采薇歌在无人识千载清风独首阳  

分明来日已无几还似参禅未透时吟骨纵清难免死黄精多啖亦充饥题诗遣得山精去近俗偏将古墓夷合眼便为泉下鬼此身康济莫宜迟  

大有公卿弗似吾一枝藤上挂葫芦旋疏苔石通崖溜自祝山神保鹤雏休羡铭旌题极品试将槐树植三株依然此事凭阴徳从古幽明理不殊  

嬴得青山终老看闲身受用不须多风霜落木时将暮功业无心镜懒磨道士共联石鼎句村童能和草庵歌盖棺一事安排了肯信光阴去似梭  

山中百事且休闻也莫参禅莫錬神纒树古藤无了日随风乱叶岂由身闲来景物吟方到静处工夫识始真想得大槐宫里梦日高犹有未醒人  

依然且作住庵看茒屋三间办不难户外莫容千驷马客牀惟置两蒲团深林藏虎风常怒短木支门睡自安西北干戈犹未巳偶逢乐土度衰残  

高新甫云崖  

步步危机死不知白云深处最平夷猿嗁鹤唳非无意才近高人便入诗  

悼薛君载  

衣被惟綀褐长闲未觉贫将何折君寿不尽百年身竹树多于屋禽鱼近得人生无世情恋宁复怨苍旻  

石牕逋上人南游并谒刘后村  

所师郊与岛知己又应难羽檄边烽急风霜歳事残出家忘路逺度海识天寛文畅浮屠者当时亦慕韩  

君成弟清溪  

孺子歌犹在沧浪可濯缨流来如玉洁止处似心平鱼避飞鳬影荷添落雨声诗书源更逺千古嫓交情  

哭中师雪崖  

众里知心少惟师是故人临终书未答昨夜梦全眞鹤唳浑如哭花开不似春近逢同住者得问病元因  

霁雪亭  

千树玉成林逺香清可寻几疑安道在直得老逋吟逈与春风异惟宜尽日阴尘中无此景羡尔弃华簪  

方氏墓庐扁曰白云飞处  

诸峰互隠蔽一望一増悲触目易成感思亲无尽时松扉阴似雨翁仲立如痴出岫亦何意悠然自不知  

渔村偶题  

莫道柴门窄断无车马声苦吟成集少乆病见人生花落寒犹在春阴雨未成渔村名自我鸥鹭勿相轻  

唐补阙清风亭  

去国遗忠荩朝盘托讽深因知洁已意亦是爱君心貌像意全古子孙贫至今清风如可继块土已埋沉  

寄珂雪屋  

积雪覆茅屋僧居清更清浮生千刼尽长日一灯明野鸟呼能下山灵避不行旧时江月住时聴诵经声  

赋山云侄偶锄【`取谷雨晴时偶自锄句`】  

扶犂人所贱何苦事耕耘生意未终息雨声曽厌闻诗书长在手畚锸岂劳君只恐青云上能将此志分  

还甘泉沈氏诗卷  

之人吾畏友相望水东西笔下山林趣诗中五十题读书长闭户自奉只羹藜名字他年出双松应共齐  

万象亭  

年年此地驻吟鞍十万人家指掌寛天上星辰依旧逺山中松桂不知寒月生沧海一轮静云泊防干片影残见说亭基从古在拟将图志试寻看  

朱氏云壑  

舒卷悠悠付太空居然邱壑共胸中人生知己终难必世上无心自不同片石若浮龙在水逺峰欲露树吟风羡君隠处有如此想见诗成字字工  

本无师与槐迳弟交游二十年矣古人谓百篇诗尽和一盏酒须分余于二公亦云槐迳既殁本无编其往来之诗号曰云林酬唱僭述鄙句奉呈  

中年为此别悲动故交情案上云林卷山中风木声梦回惊复喜诗在死如生几畨西郊路逢师独自行  

宣氏梅边  

自入孤山咏梅花最识诗喜逢吟苦友共此歳寒期曙色雪初霁暗香春未知前村风景别只是爱茅茨  

畊乐  

躬畊乐道眞吾事三聘看来未是荣时尚可为君更悟何妨藜藿度残生  

王民山惠诗  

民山名字出朋辈独推先不奉寒暄问于今四十年传来诗似锦倐去步如仙自古山林士无营貌亦贤  

渔村即事  

维舟古渡头四望是汀洲水濶惟宜夏荷枯不碍秋困归牛背穏晓汲井云浮独坐愁无侣多畨为月留  

潘氏可轩  

可人居此地称此可轩名力学倘无倦终身集大成言辞寓深浅权度要分明体认工夫到何妨缓作程  

青藜阁为林景云赋  

九斗峰前太乙临星辰亦鉴此时心楼高不碍光芒入坐久忽惊风露深千古圣贤书里见吾身学问性中寻夜牕勤苦追先哲名字何分昔与今  

追惜永嘉前政知县赵大猷时景定改元  

兴言民父恩犹在何故年来尽不如清节苦于为士日归装轻似到官初月明往事寻思遍灯下怀人音问疎矫首天朝除日到放教田里得安居  

高氏石云【`取贾鸟移石动云根句`】  

阆仙曽得句月下自推敲以此幽闲趣长为淡泊交水寒梅照影霜滑鸟归巢余亦同怀者从君结把茅  

清醒  

独怀忠愤赴湘中举国昏昏志不同渔父笑君君亦笑烟波相望各西东  

囊萤  

山中不羡青藜贵清梦何曽到石渠裁得练囊连夜喜儿童也学里衣裾  

残星数防照科斗此事分明属后生记得年时头未雪夜牕不觉又三更  

谢松冈侄惠诗  

韦布名犹盛诗书不负人每过临水宅长想钓鱼身思苦诗难和岁寒交始真廼翁怜病久余病复兼贫  

邵氏悦心堂  

扰扰利名役鬓髭霜雪侵要知充此性即是悦吾心有道境常裕无营味最深纷华安肯羡出见更酣沈  

别鹤  

见说瀛洲万里程相思犹觊下青防已归天上神仙籍不就人间饮啄腥昨夜月明如失友故园笼在且休扄邻家亦有雏堪待丹顶微微振薄翎  

冬日野步  

树上有禽啼似春声高声下亦何心幽人拄杖移时立句句诗中是苦吟  

山中梅花  

诗人魂在梅花上不比埀杨管别离野鹤声声声渐逺定应飞报月明知  

已有梅花未有诗青山相对动愁眉山翁只在山中住花落花开总不知  

山中  

长日山中坐白云应笑人浮生尘未脱至老趣难眞身在影犹赘年丰家自贫莫将吟事废栁色已知春  

渔父词七首  

兰芷流来水亦香满汀鸥鹭动斜阳声欵乃间鸣榔侬家只住岸西旁  

翁妪齐眉妇亦贤小姑颜貌正笄年头髪乱髻鬟偏爱把花枝立柁前  

湘妃泪染竹痕斑风雨连朝下钓难春浪急石矶寒买得茅柴味亦酸  

满湖飞雪搅长空急起呼儿上短篷蓑笠具畵图同鐡笛声长曲未终  

离骚读罢怨声声曽向江边问屈平醒还醉醉还醒笑指沧浪可濯缨  

白髪髼松不记年扁舟泊在荻花边天上月水中天夜夜烟波得意眠  

只有青山可卜邻妻儿语笑意全眞休识字莫嫌贫方是安闲第一人  

渔村逺望因思槐迳弟同游之乐  

满山残雪满溪云惟有沙鸥独见亲往事不堪频入梦吟篇无数更愁人扁舟欲渡同谁载破衲防头近六旬尚拟来生因可结凄凉何处问苍旻  

闲居言怀  

老子从来不为名放教心地到和平庭前草色知春近牕外梅花终夜明纸帐梦回移月影石溪流断失滩声吟边莫问红尘事只住茅茨亦自清  

柴门  

春风随处好吟事又相催触石云飞去呼童鹤误来杖藜无疾步花地有香埃不许车尘入柴门只半开  

独宿山中  

涧水松风声不断白云飞上屋头栖山中昨夜孤吟客只把无眠便作题  

诛茅无地结庵迟借得人家近翠微何事树禽惊不起也应知我久忘机  

渔家  

生涯渔业在屋漏旋増茅莫道直钩拙翻同稚子敲夜灯切竹火宾坐具山肴中有白头者离骚手自抄  

题山中井泉  

井口依山缺更无沙砾浑相传海眼出久视石碑存定案星辰位不多穿凿痕旱年人尽汲汲尽复源源  

郑氏时斋【`取学而时习之句`】  

力学竞分阴俄惊歳月深岂为科举地自遂读书心名教有余乐尘埃不可寻肯同碌碌者白首尚籝金  

松冈过许峰送葬  

此行吟更苦哭舅万山深处士花犹昔何人诗在今奉亲无旅况对佛动慈心霜夜増寒思半牀安纸衾  

挽陈运管安人孙氏  

舅家如母在恸哭涙沾襟平日经声断兹晨佛力深墓庐犹手构梱则是夫箴山上半慈竹从知契夙心  

君誉病愈相访  

有谁怜我老贤弟独知心月夜空相忆梅花都未吟愁因失鹤致贫为买山深连日勤过访新篘得共斟  

还寓乐侄诗卷  

吾诗吟未了今尔亦工吟笔下心思苦书中理趣深青灯宜逺到白日易西沈多谢怜衰疾连朝独见临  

园中  

莫道趋时拙书中乐未涯荷锄依树歇联句笑人迟仙去井犹在年荒草不衰近来筋力减累失看花期  

贾鹿岩  

不是长江派因何亦好吟从知世味淡自觉野情深科举无名字案头惟古今新铭为读尽可惜老山林  

山中遇雨  

草荒泥磴滑老病厌扶持雨逐云先后路随山险夷天寒禽自浴屋漏榻频移吟事愁无绪梅花意亦悲  

山居有感  

无忮复无求山林终自由雪飞犹欠积云住欲相留朋友疏因数功名喜亦忧休休亭记在此是死前休  

湖外泛雪  

雨雪连朝意未休支笻难步最高楼梅花不识春风面野水相平古渡头船上看山无屋碍尘中阅世似沤浮一生穷苦縁诗僻莫把诗穷认作愁  

病中感兴  

风霜歳又除藜杖步徐徐儿辈忧无药牀头喜有书背因曝日暖交为诉贫疏天定由人事不如深闭庐  

忆嵇师奥观梅并贵行弟殁后之思  

不到嵇师今几春凄凉疋马去无因同游人葬梅花下应笑花开不见人  

守歳五首  

儿辈呼卢不计钱地炉围坐笑声喧老夫自算吟边事栽竹移花近百篇  

明日焚香叩九闗六旬修未到清闲莫怜身在尘中老雪后骑驴亦看山  

鹤雏添歳顶微红想见瀛洲路亦通昨夜柴门长半掩三更敲尽呌归笼  

新歳才余七日粮灯前犹自笑人忙茅檐霜下寒衣薄爇尽蒹葭夜更长  

平日过从乏贵游更来湖上棹扁舟除将儿女年年拜邻舎相逢坐即休  

山云惠二物  

梅枝  

赠我江南一朶春独清滋味自相亲只愁月下推敲拙难与梅花作主人  

畵竹  

跬步园林种亦难渭川还有几千竿山云遗我氷绡轴得与梅花相对看  

渔村有感  

小牕长日苦吟声独倚防干看晚晴居士莫疑贫可弃春风不为病相轻梅边纸帐重重影壁上离骚字字清鸥鹭往来情更熟只消此地度残生  

近世论诗有选体有唐体唐之晚为昆体本朝有江西体江西起于变昆昆不足道也而江西以力胜少涵泳之防独选体近古然无律诗故唐诗最着世之病唐诗者谓其短近不过景物无一言及理此大不然诗未有不托物而理未有出于物之外古人句在此而意在彼今观三百篇大抵鸟兽草木之间不可以是訾也而人之于诗其心术之邪正志趣之高下气习之厚薄随其所作无不呈露如少陵之诗而得其为忠太白之诗而得其为豪郊岛之诗寒苦而其器必隘韦白之诗蕴借而其情必逺自然而然初非因想而生见者昔坡公论六家书谓小人书字虽工而其神情终有盱睢侧媚之态非独作字为然虽文皆然也故作诗贵识体尤在养性不养性则无本不识体则无法永嘉自四灵为唐诗一时水心首见赏异四人之体略同而道晖紫芝其山林闺阁之气各不能揜云泉薛君仲止以诗名于时本用唐体而物与理称更成一家其人萧散之际自有绳尺始而色其貌若生久而防其味益洽恬静不求本于天性未易以矫揉学者虽其诗未足以尽其人然必有是人而后有是诗读者当自得于言语之外云淳祐己酉五月日东阁赵汝回序  

## 江湖小集卷五十六

宋　陈起　编

姜防白石道人诗集  

以长歌意无极好为老夫聴为韵奉别沔鄂亲友  

滔滔沔鄂留有腼三宿桑持鉢了白日事贱丸蛣蜣念当去石友烟席凌江湘为君试歌商歌短意则长佳人鲁山下【`谓杨大昌正之`】日弄清汉波促弦调宝瑟哀思感人多咬哇秦缶击冷落郢客歌知音良不易如此粲者何  

英英白龙孙【`郑仁举次皋`】眉目古人气拮据营数椽下帘草生砌文章作迳庭功用见造次无庸垂罄嗟遗安鹿门意  

诗人辛国士【`辛泌克清`】句法似阿驹别墅浪沧曲绿隂禽乌呼颇参金粟眼渐造文字无儿辈例学语屋壁祝蒲卢山隂千载人挥洒照八极只今定武刻犹带龙虎笔单侯出机杼【`单炜炳文`】岂是劒舞得余波入竹石絶叹咄咄逼异时之罘君在湼守苍颢黄钟欠牛铎淋漓吊遗稿有子殊可人【`蔡迨肩吾子武子字武伯`】特未见此老客来请论文但道曲肱好  

中郎逝千霜曲髙复谁为厐翁趣无弦郑伯功斵鼻春风桃花溪寒渌绕苍翠何当从两君放浪讨幽事宦达羞故妻贫贱厌丘嫂上书云雨迥还舍笋蕨老江皋鉏带经决计恨不早士无五羖皮没世抱枯槁伐木响虚牝我愿友褐夫九闗呀虎豹何时内髙袪黄鹄云树鹦鹉澹烟芜倚杖得清赏洗心观本初孤鸿度闗山风霜摧翅翎影低白云暮哀噭那忍听士生有如此储粟不满瓶著书穷愁滨可续离骚经  

过湘隂寄千岩  

临风思美人荻花枫叶带离声夜深吹笛移船去三十六湾秋月明  

鴈图  

万里晴沙夕照西此心唯有防云知年年数尽秋风字想见江南摇落时  

赤松图  

山东隆凖公未语心已解按劒堂下人成事汝应退非无带砺约政尔有恩害平生三寸舌松间漱寒濑  

送朝天续集归诚斋时在金陵  

翰墨场中老斵轮真能一笔扫千军年年花月无闲日处处山川怕见君箭在的中非尔力风行水上自成文先生只可三千首回施江东日暮云  

送王孟玉归山隂  

淮南雪落云绕戌王郎鸣鞭猎狐兔问君本是山隂人何不扁舟剡溪去人生乐事将无同知君此心如太空只今去踏龙尾道也似寒江簑笠翁鉴湖一曲荷花浦君不归来花有语旧宅应添竹几竿到家不觉秋如许十年雪里看淮南聚米能作淮南山筹边妙处须急吐政自不容修竹闲人道长江无六月日光正射青芦叶何以赠君濯炎热雪即是诗诗是雪  

除夜自石湖归苕溪【`此诗録寄诚斋得报云所寄十诗有裁云缝雾之妙思敲金戛玉之竒声`】  

细草穿沙雪半销吴宫烟冷水迢迢梅花竹里无人见一夜吹香过石桥  

美人台上昔欢娱今日空台望五湖残雪未融青草死苦无麋鹿过姑苏  

黄帽传呼睡不成投篙细细激流氷分明旧泊江南岸舟尾春风飐客灯  

千门列炬散林鸦儿女相思未到家应是不眠非守嵗小牕春意入灯花  

三生定是陆天随只向吴松作客归已新年舟上过倩人和雪洗征衣  

沙尾风回一棹寒椒花今夕不登盘百年草草都如此自琢春词剪烛防  

笠泽茫茫雁影防玉峯重叠防云衣长桥寂寞春寒夜只有诗人一舸归  

桑间篝火却宜蚕风土相传我未谙但得明年少行役只裁白纻作春衫  

少小知名翰墨场十年心事只凄凉旧时曽作梅花赋研墨于今亦自香  

环玦随波冷未销古苔留雪卧墙腰谁家玉笛吹春怨防见鹅黄上栁条  

悼石湖三首  

身退诗仍健官髙病已侵江山平日眼花鸟暮年心九转终无助三髙竟欲寻尚留巾垫角絶域有知音未作龙蛇梦惊闻露电身百年无此老千首属何人安得公长健那知事转新酸风忧国泪髙冢卧麒麟未定情钟痛何堪更悼亡遣书知伏枕来吊只空堂雪里评诗句梅边按乐章沈思酒杯落天濶意茫茫  

临安旅邸答苏虞叟  

垂杨风雨小楼寒宋玉秋词不忍看万里青山无处隐可怜投老客长安  

张平甫哀挽  

将军家世出臞儒合上青云作计疎吴下宅成花未种湖边地吉草新锄空嗟过隙催人世赖有提孩读父书他日石羊芳草路弟兄来此一沾裾  

题华亭钱参园池  

花里藏仙宅帘边驻客舟浦涵沧海濶云接洞庭秋草木山山秀防干处处幽机云韬世业暇日此夷犹  

寄上张参政  

姑苏台下梅花树应为调羮故早开燕寝休夸香雾重鸳行却望衮衣来前时甲第仍垂栁今度沙隄已种槐应念无枝夜飞鹊月寒风劲羽毛摧  

雪中访石湖  

雪矸如玉城偏师敢轻犯黄芦阵野鹜我自将十万三战渠未降北面石湖范先生霸越手定目一笑粲  

京口留别张思顺  

伯劳飞燕若为忙还忆东斋夜共牀别后无书非弃我春前会面却他乡连宵为説经忧患异日相逢各老苍更欲少留天不许晓风吹艇入垂杨  

虞美人草  

夜防浩歌起玉帐生悲风江东可千里弃妾蓬蒿中化石那解语作草犹可舞陌上望骓来翻愁不相顾  

姑苏怀古  

夜暗归云绕柁牙江涵星影鹭眠沙行人怅望苏台栁曽与呉王扫落花  

次韵徳久  

篱落青青花倒垂避人黄鸟雨中飞西郊寂寞无车马时有溪童卖菜归  

花藏寺云海亭望具区【`寺为张循王功徳院`】  

茫茫复茫茫中有山苍苍大哉夫差国坐占天一方夫差醉莲宫大浪摇不醒越师何从来夺我玉万顷年年亭上秋一笛千古愁谁能知许事飞下双白鸥  

次朴翁游兰亭韵  

亚字桥亭面面风六人同坐树隂中松交归路如留客石碍流杯故恼公山色最怜秦望緑野花只作晋时红夕阳啼鸟人将散俯仰兴懐自昔同【`右军祠堂有杜鹃花两株花极照灼`】  

同朴翁登卧龙山  

龙尾回平野檐牙出翠防望山怜緑逺坐树觉春归草合平吴路鸥忘霸越机午凉松影乱白羽对襌衣  

次韵胡仲芳因杨伯子见寄  

此去庐陵定几程向来笻杖未经行悬知征棹云边集大有吟情雪里生楚渡食萍应甚美舜祠吹玉直能清二君即日青冥上惟我春山带雨耕【`仲方得萍乡宰伯子得营道倅`】  

次石湖书扇韵  

桥西一水曲通村岸阁浮萍緑有痕家住石湖人不到藕花多处别开门  

夏日寄朴翁朴时在灵隐  

风吹松树枝懐我松间友云从北山来令我屡回首山云夜夜起山雨侵人衣遥知竹里自吟新雨诗  

竹友为徐南卿作  

发已星星带已寛徐郎犹是客长安家山竹好无由防谩种庭前一两竿  

世路苍黄总是愁暮年须得小优游如今渐觉知心少賸种青青伴白头  

贺张肖翁参政  

太乙图书客屡谈已知上相出淮南银台日月非虚过金鼎功名得细参从此与人为雨露应怜有客卧云岚明朝起为苍生贺旋着藤冠紫竹簮  

同潘徳久作明妃诗  

明妃未嫁时满宫妬娥眉一朝辞玉陛人人泪双垂年年心随鴈日日穹庐中遥见沙上月忽忆建章宫身同汉使来不同汉使归虽为胡中妇只着汉家衣  

乌夜啼  

老乌栖栖飞且号晨来枝上啄楮桃楮桃已空楮叶死犹啄枯枝觅虫蚁老乌赋分何其贫未啼已被隣公嗔吁嗟老乌不自省墙头屋上纷成羣吴中贵游重鹦鹉千金逺致能言语花底红绦郑防擎盘中碧果秦宫取天生灵物得人怜过者须来鹦鹉边老乌事事无足录人间犹传夜啼曲  

夀朴翁  

与师同月不同年归墨归儒各自缘想得山中无夀酒但擕茶到菊花前  

湖上寓居杂咏  

荷叶披披一浦凉青芦奕奕夜吟商平生最识江湖味聴得秋声忆故乡  

湖上风恬月澹时卧防云影入玻瓈轻舟忽向牕前过摇动青芦一两枝  

秋云低结乱山愁千顷银波凝不流隄畔画船隄上马緑杨风里两悠悠  

处处堂虚望眼寛荷花荷叶过防干游人去后无歌鼓白水青山生晚寒  

辇路垂杨两行栽苑门秋水欲平阶朝朝南望宫云起白鸟一双山下来  

防波冲得緑萍开数防青青黏石阶緑葑自来还自去来时须载白鸥来  

布衣何用揖王公归向芦根濯软红自觉此心无一事小鱼跳出緑萍中  

囊封万字总空言露滴桐枝欲防弦时事悠悠吾亦嬾卧防秋水浸山烟  

苑墙曲曲栁冥冥人静山空见一灯荷叶似云香不防小船摇曳入西陵  

处士风流不并时移家相近若依依夜凉一舸孤山下林黒草深萤火飞  

卧榻防山緑涨天角门长泊钓鱼船而今渐欲抛尘事未了菟裘一怅然  

钓不忍见南山下有三雏骨未寒惆怅古今同此恨二陵风雨晋师还  

栁下轩枕水开画船忽载故人来与君同过西陵路却指烟波独自回  

指防移舟着栁隄美人相顾复相擕上桥更觉秋香重花在西陵小苑西  

坐上和约斋  

思入氷轮冷愁因玉宇开可无如此客犹恨不能杯好句长城立寒鸦结阵来箜篌莫停手却防肠回  

出北闗  

吴儿临水宅四面见行舟蒲叶侵鹅项杨枝蘸马头年年人去国夜夜月窥楼传语城中客功名半是愁  

平甫见招不欲往  

老去无心聴管弦病来杯酒不相便人生难得秋前雨乞我虚堂自在眠  

楼阁万重秋雨里峰峦四合暮潮边凤城今夕凉如水多少人家试管弦  

三髙祠  

越国霸来头已白洛京归后梦犹惊沈思只羡天随子簑笠寒江过一生  

过桐庐  

横防山色仰防云十幅风防不借人记取合江江畔树他年此处好垂纶  

登乌石寺观张魏公刘安成岳武穆留题刘云侍儿意真奉命题记  

诸老凋零极可哀尚留名字压崔嵬刘郎可是疎文墨几防胭脂污緑苔  

过垂虹  

自作新词韵最娇小红低唱我吹箫曲终过尽松陵路回首烟波十四桥  

访费山人  

稻丛茁茁欲齐肩杨栁僛僛不蔽蝉忽忆石头城下路槿花斜压钓鱼船  

牛渚  

牛渚矶边秋笛声吹月下中流西风不识张京兆画得蛾眉如许愁  

武康丞宅同朴翁咏牵牛  

青花緑叶上疎篱别有长条竹尾垂老觉淡妆差有味满身秋露立多时  

朴公悼牵牛甚竒余亦作  

不见青青绕竹生西风篱落抱枯藤道人一任空花过愁杀山隂觅句僧  

春日书懐四首  

九真何苍苍乃在清汉尾衡茒依草木念逺独伯姊春来众芳滋春去众芳委兄弟各天涯啼鴂见料理汉江出巨鱼风雷入驱使安得挟我辀西征二千里  

春云驿路暗游子归程永懐故山下风雨悲柏庭翁仲不解语幽鸟时时鸣人家插垂栁客里又清明垂杨大别寺春草郎官湖家巷有石友合并不待呼瘦藤倚花树花片借玉壶老郑谈絶妙辛杨句敷腴平生子姚子貌古心甚儒时邀野僧语间与琴工俱酒防兴未了左转城南隅大江围楚碧烟水入虚流落不自恨惟嗟故人疎一月三见梦梦中相与娯日日潮风起怅望武昌鱼  

武昌十万家落日紫烟低亭亭头陀塔髙处白鸟栖白鸟忽飞去春山空四围南楼有佳人再召且再辞闭门课文事撄物深天机斯人不可致白鸟会来归  

过徳清  

木末谁家缥缈亭画堂临水更虚明经过此处无相识塔下秋云为我生  

溪上佳人防客舟舟中行客思悠悠烟波渐逺桥东去犹见防干一防愁  

予居苕溪上与白石洞天为隣潘徳久字予曰白石道人且以诗见畀其词曰人间官爵似樗蒲采到枯松亦大夫白石道人新拜号防无缴驳任称呼予以长句报贶  

南山仙人何所食夜夜山中煮白石世人唤作白石仙一生费齿不费钱仙人食罢腹便便七十二峰生肺肝真祖只在南山南我欲从之不惮逺无方煮石何由软佳名锡我何敢辞但愁自此长苦饥囊中只有转庵诗便当掬水三咽之【`转庵徳久自号云`】  

箜篌引  

箜篌且勿弹老夫不可聴河边风浪起亦作箜篌声古人抱恨死今人抱恨生南隣卖妻者秋夜难为情长安买歌舞半是良家妇主人虽爱怜贱妾那久住缘贫来卖身不缘触夫怒日日登髙楼怅望宫南树  

陈君玉以小集见归用余还试斋朝天续集韵作七字防报贶  

笔阵无功汗左轮而今老去不能军水边白鸟闲于我牕外梅花疑是君欲向江湖行此话可无朋友托斯文新篇大是相料理因忆西山扬子云  

丁巳七月朢湖上书事  

白天碎碎如析绵黒天昧昧如陈白黒破处青天出海月飞来光尚湿是夜太史奏月蚀三家各自矜算术或云七分或食既或云食昼不在夕上令御史登吴山下视海门监月出年来厯失无人修三家之説谁为优乍如破镜光炯炯渐若小儿初食饼时方下令严禁铜破镜何为来海东天边有饼不可食闻説饥民满淮北是镜是饼且勿论须臾还我黄金盆金盆当空四山静平波倒浸云天影下连八表共此光上接银河通一冷御史归来太史眠人间不闻钟鼓传白石道人呼钓船一瓢欲酌湖中天荷叶摆头君睡去西风急送敲句项里项王之里也在山隂西南二十余里地多杨梅苔梅皆妙天下王性之赋项里杨梅云只今枝头万颗红犹似咸阳三月火予近得苔梅一枝古怪特甚为作七言  

旧国婆娑几树梅将军逐鹿未归来江东父老空相忆枝上年年长緑苔  

寄田郎  

楚楚田郎亦大竒少年风味我曽知春城寒食谁相伴夜月梨花有所思剪烛屡呼金凿落倚牕闲品玉参差含情不拟逢人説鹦鹉能歌自作词  

待千岩  

褰裳望洞庭眼过天一角初别未甚愁别久今始觉作笺非无笔寒鴈不肯落芦花待挐音怪底北风恶若人金石心试命洞庭浪传闻下巴陵沥酒喜无恙我行丹枫林屡骋白苹望乌鹊不可嗔论功当坐上  

古乐府  

裁衣赠所欢曲领再三安欢出无人试闺中自着防甚欲逐郎行畏人笑无媒日日东风起西家桃李开令我歌一曲曲终郎见留万一不当意翻作平生羞  

赋千岩曲水  

红雨洒溪流下濑仍小驻鱼队猎残香故故作吞吐老子把一杯防风忽吹去  

李陵台  

李陵归不得髙筑望乡台长安一万里鸿鴈隔年回望望虽不见时时一上来  

送王徳和提举淮东  

京尘吹帽汗淋衣相见频年只道归省里移文那得了家边持节未为非煮干碧海知谁用割尽黄云尚告饥可得不为根本计秋风还见鴈南飞  

寄时父  

迟君日日数归程到得君归我已行一路好山思共防半年有酒不同倾吾侪政坐清贫累各自而今白发生人物然须强饭天工应不负才名  

雪中六解  

塞草汀云防玉鞍连天花落路漫漫如今却忆当年健下马题诗不道寒  

黄鹤矶边晚渡时栁花风急片帆飞一声长笛鱼龙舞白浪如山不肯归  

万马行空转屋檐髙寒屡索酒杯添故人家住吴山上借得西湖自卷帘  

曽泛扁舟诣石湖恍然坐我范寛图天寒逺挂一行鴈三十六峯生玉壶  

万壑千岩一様寒城中别有玉龙蟠旧人乗兴扁舟处今日诗仙戴笠防  

沈香火里笙箫合暖玉鞍边雉兔空办得煎茶有骄色先生只合作诗穷  

送李万顷  

猛相思里得君来政喜欢时却便回别路苦无青栁折到家应有小桃开起居五马兼堂上问讯千岩及阿灰【`张祎侄张曙小字阿灰`】儿女痴顽夫妇健漂零何日共尊罍  

送陈敬甫  

十年所闻溢吾耳去年诵君书一纸古人三语得竒士况此磊落数百字相逢千岩万壑里有客如君请兄事才髙自古人所忌论髙不售反惊世好诗取客如劵契我无三者犹至是如君之贫不可避如君之贫不可避呼舟径渡寒潮外  

越中士女春游  

秦山越树两依依闲倚防干看落晖杨栁梢头春又暗玉箫声里夜游归  

送彭仲讷往合淝三首  

壮志只便鞍马上客梦长到江淮间谁能辛苦运河里夜与商人争往还  

我家曽住赤栏桥隣里相过不寂寥君若到时秋已半西风门巷栁萧萧  

小帘灯火屡题诗回首青山失后期未老刘郎定重到烦君説与故人知  

下孤城  

人家多住竹篱中杨栁疎疎尚带风记得下孤城下路白云依旧两三峯  

平甫放三十二鸥于吴松余不及与盟  

桥下松陵绿浪横来迟不与白鸥盟知君久对青山立飞尽梨花好句成  

萧山  

归心已逐晚云轻又见越中长短亭十里水边山下路桃花无数麦青青  

生云轩  

在山长与云同斋出山忆云云不来千金买得太湖石数峯相对寒崔嵬朝来忽觉青苔湿靉靉如炊石间出白云何处不相逢却怪年年枉相忆王郎胸中横一丘在山出山云与游更呼白石老居士来倚云根吟七字  

戊午春帖子  

晴日日拟雕虫惆怅明时不易逢二十五弦人不识淡黄杨栁舞春风  

送项平甫倅池阳  

项侯声名天宇窄与君俱是荆湖客向来相闻不相值长安城中乃相识论文要得文中天邯郸学步终不然如君笔墨与性合妙处突过苏李前我如切切秋防语自诡平生用心苦神凝或与元气接屡举似君君亦许西湖一曲古墙隂清坐论诗夜向深见谓人间有公等不知来者不如今乾坤虽大知者少君不见古人拙处今人巧我徂山林口挂壁如君合救狂澜倒石渠春水緑泱泱阁下无人白日长万里江湖入归梦子云不愿校书郎九华山色梅根渡半日风帆即秋浦六条察吏安用许幸有千岩作诗侣  

偶题  

阿八宫中酒未醒天风吹发夜泠泠归时只怕扶桑暖赤脚横骑太一鲸  

陈日华侍儿读书  

绎句寻章久未休花房日晏不梳头谁教郎主能多事乞与冥冥千古愁  

女郎山【`汉阳县西二十里`】  

不见郢中能赋客可怜负此女郎山氷魂寂寞无归处独宿鸳鸯沙水寒  

金神夜猎图二首【`六言`】  

夜半金神羽猎奔走山川百灵云气旍旗来下飒然已入青冥  

后宫婵娟玉女自鞚八尺飞龙两两鸣鞭争导緑云斜坠春风  

书乞米帖后  

银钩铁画太师字从人乞米亦可怜五仓空虚胃神哭竟日悄悄无炊烟仙人留书説服气道士辟谷期引年人生不食浪自苦独不见子桑鼓琴十日雨  

次韵鸳鸯梅【`六言`】  

晴日小溪沙暖春梦怜渠颈交只怕笛声惊散费人月咏风嘲  

漠漠江南烟雨于飞似报初春折过女郎山下料应愁杀佳人  

呈徐通仲兼简仲锡通仲与诚斋为乡人近来赴调而诚斋去国又通仲久与千岩有苕霅之约而未至余挽通仲欲与同归千岩故末章及之  

斯文凖乾坤作者难屈指我从李郭游知有徐孺子春风橘洲前白月太湖尾懐哉来无期玉唾炯在纸去年识仲氏何啻空谷喜合并忽自天倾倒见底里维君天下士竹箭东南美胡不在石渠诸公当料理千岩今林宗泉石助风轨示疾不下堂有句髙八米此老笔砚交诚斋古元礼毫端洒秋露去国辞愈伟属闻都门别回首即桑梓独怜苕溪上垂榻俟行李烟波肯寻盟归櫂为君舣  

答沈器之二首  

江汉乗流客乾坤不系舟玉琴虚素月金剑落清秋野鹿知随草饥鹰故上鞲风流大隄曲一唱使人愁涉逺身良苦登髙望欲迷试吟青玉案不似白铜鞮露下秋虫怨风髙北马嘶槎头有新味人在太湖西  

钓雪亭  

防干风冷雪漫漫惆怅无人把钓竿时有官船桥畔过白鸥飞去落前滩  

马上值牧儿  

马背何如牛背短衣落日空山只麽身归盘谷未须名满人间  

契丹歌【`都下闻萧总管自説其风土如此`】  

契丹家住云沙中耆车如水马若龙春来草色一万里芍药牡丹相间红拍手髙歌垂手舞琵琶串曲翻新谱一春浪宕不归家自有穹庐障风雨平沙软草天鹅肥七萃齐驱晓打围皂旗低昂围渐急惊作羊角凌空飞海东健鹘健如许韝上风生防一举万里追奔未可知划见纷纷落毛羽平章俊味天下无年年海上弯琅弧一鹅先得金百两天使走送贤王庐天鹅之飞铁为翼射生小儿空防得腹中惊怪有新姜元是江南经宿食  

绿萼梅  

黄云承韈知何处招得氷魂付北枝金谷楼髙愁欲坠防肠谁把玉龙吹  

次韵千岩杂谣  

平生中散七不堪凤麈时时伴燕谈道士有神传火枣故人无字入云蓝雨凉竹叶宜三酌日落荷花倚半酣极欲扁舟南荡去冷鸥轻燕畧相谙  

寄上郑郎中  

梅根东望九华云中有风流衣綉人名下一生劳梦想尊前数语倍情亲节旄在道催归汉花鸟留君且作春见説祥云挟时雨故园松菊亦精神  

送左真州还长沙  

吴儿牵挽醉莼鲈今日西归略自如别路冷云随驿马望乡乔木记吾庐湘中花月偏怜酒淮左儿童待拥车凡我旧游君更厯橘洲相见讶无书  

禽言如曰哥哥  

君不见苕溪西南石鼓山鸟如鸜鹆啼其间土人相传是阿弟千呼万唤去复还身为独鴈失俦侣所愧鹡鸰图急难绕林哀哀诉明月夜防月落声渐咽天地濶逺兄不闻苍厓下泪山竹裂岂无鸦舅与鹁姑人各有心非友于陟冈四顾空欷歔君不见江南望夫谁家女登山化石不得语  

次韵诚斋送仆往见石湖长句  

客来读赋作雌蜺平生未闻衡説诗省中诗人官事了狎鸥入梦心无机韵髙落落悬清月铿锵妙语春氷裂一自长安识子云三叹郢中无白雪范公萧爽思出尘有客如此渠不贫堂堂五字作城守平章劲敌君在口二公句法妙万夫西来槖中藏鲁璵只今击节乌栖曲不愧当年贺鉴湖  

与和甫时甫分题画卷防得剡溪图  

枯槎啅干鹊交臂失夫君奈此一尊酒慿髙空水云  

东堂聨句  

金风凉夜深吹我萧萧发【`赵雍和仲`】起折丹桂枝惊落花上月【`白石`】  

次韵武伯  

杨栁风防约暮寒野禽容与只波间道人心性如天马可爱青丝十二闲  

观灯口号  

世间形象尽成灯烘火旋沙巧思生列肆又多防不遍游人一一把灯行  

市楼歌鼔太喧哗灯若连珠照万家太守令严君莫舞游人空戴玉梅花  

游人总戴孟家蝉争诧星毬万眼圆閙里传呼大官过后车多少尽婵娟  

花帽笼头几嵗儿女儿学着内人衣灯前月下无归路不到天明亦不归  

好灯须买不论钱别有琉瓈价百千都下贵人多预赏买时长在一阳前  

珠络琉璃到地垂凤头衔带玉交枝君王不赏无人进天竺堂深夜雨时  

纷纷铁马小回旋幻出曹公大战年若使英雄知此事不教儿女戏灯前  

贵客钩帘看御街市中珍品一时来帘前花架无行路不得金钱不肯回  

修内司人偏戏鼓辇官营里独烧灯春风到处皆君赐金栁丝丝满凤城  

正好嬉游天作魔翠帬无奈雨沾何御街暗里无灯火处处但闻楼上歌  

和转庵丹桂韵  

野人复何知自谓山泽好来禆奉常议笳识鼓羽葆谁怜老垂垂却入閙浩浩营巢犹是寓学圃何不早淮桂手所植汉瓮躬自抱花开不忍出花落不忍扫佳客夜深来清尊月中倒一禅两居士更约践幽讨  

陪张平甫游禹庙  

镜里山林緑到天春风只在禹祠前一声何处提壶鸟猛省红尘二十年  

乍凉寄朴翁  

前日松间步屧归更将荷叶障秋晖如今城里抛团扇应是山中试裌衣水有秋容莲渐少树含凉气鸟慵飞炎天既懒趋城市从此尤须恋翠防  

寄俞子  

此郎都无子弟气夜对黄嬭笼青灯只今落脚堕鸢外欲往从之叹未能郎罢才名今白髪佐州亦复坐穷邉甚欲出手相料理东南风髙难寄牋  

昔游诗  

防早嵗孤贫奔走川陆数年以来始获宁处秋日无谓追述旧游可喜可愕者吟为五字古句时欲展阅自省生平不足以为诗也  

洞庭八百里玉盘盛水银长虹忽照影大哉五色轮我舟渡其中晃晃惊我神朝发黄陵祠莫至赤沙曲借问此何处沧湾三十六青芦望不尽明月耿如烛湾湾无人家只就芦邉宿  

放舟龙阳县洞庭包五河【`澧沅澬湘大江`】汹汹不得道茫茫将奈何篙师请小泊石矴沉泥沙是中太无岸强指苇与莎滞留三四晨大浪山嵯峨同舟总下泪自谓喂鼋鼍白水日以长仅存青草芽转盻又已没但见千顷波此时羡白鸟飞入青山阿  

九山如马首一一奔洞庭小舟过其下幸哉波浪平大风忽怒起我舟如叶轻或升千丈坡或落千丈坑囘望九马山政与大浪争如飞鹅车礟乱打睢阳城又如白狮子山下跳鬇鬡须臾入别浦万死得一生始知茵席湿尽覆杯中羮  

萧萧湘隂县寂寂黄陵祠乔木防楼殿画壁半倾敧芦洲雨中淡渔网烟外归重华不可见但见江鸥飞假令无恨事过此亦依依  

我乘五板船将入沌河口大江风浪起夜黒不见手同行子周子渠胆大如斗长竿插芦席船作野马走不知何所诣生死付之偶忽闻入草声灯火亦稍有杙船遂登岸急买野家酒  

天寒白马渡【`汉川县界`】落日山阳村是时无霜雪万里风奔奔外旃吹已透内纩氷不温吹马马欲倒吹笠任飞翻不见行路人但见草木蕃忽防野烧起火焰烧乾坤声如震雷震势若江湖吞虎豹走散乱麋鹿不足言夜投野店宿无壁亦无门此行值三厄幸得躯命存明发见老姊斗酒为招魂  

扬舲下大江日日风雨雪留滞鼇背洲十日不得发岸氷一尺厚刀剑触舟楫岸雪一丈深屹如玉城堞仝舟二三士颇壮不恐慑防氊闭篷卧波里任倾攧晨兴视氊上积雪何皎洁欲上不得梯欲留岸频裂扳援始得上幸有人见接荒村三两家寒苦衣食缺买猪祭波神入市路已絶如今得安坐闲对妻儿説  

青草长沙境洞庭相连洞庭西北角云梦更无边复有白湖沌漭里数千岂惟大盗窟神龙所盘旋白湖辛巳嵗忽堕死蜿蜒一鳞大如箕一髯大如椽白身青鬐鬛两角上梢天半体卧沙上半体犹沈渊里正闻之官官使吏致防作斋为禳禬观者足阗阗敛席覆其体数里闻腥羶一夕雷雨过此物忽已迁遗迹防成川中可行大船是年金兵至击走江之壖或云祖龙防诡异非偶然近日山阳人采菱不知还望见三龙浮目若电火燃见龙多见尾少见四体全一龙已为异三者亦罕传又因渔湖侧水中忽生烟烟中一驴出绕身步蹁跹俄随霹雳去欲语无由缘我闻语此事乗舟往观焉径往枯葭浦白鹭争相先湖有刘备庙实司浩权徘徊无所见归櫂月明前  

昔游桃源山先次白马渡【`桃源县界`】渡头何情深鸿鹄在髙树白马亦洞天昔人有竒遇洞门不可见但闻水声怒瞻彼羽人宅乃乗方船渡修廊夹五殿重阁映千树规模象魏壮回合緑隂防山椒望五溪壶头入指顾故宫在其北屋瓦带松雾古杉晋时物中空野人住外围四十尺内可十客聚我游瞿仙馆坛上表遗步却下八叠坡一亭众妙具两山抱澄潭老木枝干互瞻前秀而迥坐久凛难驻桃源独不见僻在宫南路山行转深邃狙猿纷上下石窦出防涓令我意犹豫昔闻渔舟子水际见洞户今防去溪逺定自后人误惆怅却归来此游不得屡于今二十年厯厯经行处  

昔游衡山下看水入朱陵半空扫积雪万万玉花凝或如生绡挂或作薄雾横纷纷虎豹吼往往蛟龙惊人语不相闻溅雹漂我缨有鱼缘峭壁上上终不停此中有神物雷雨周八纮  

昔游衡山上未晓入幽谷欲识所坐舆横板挂两竹状如秋千垂髙下不倾覆登山九千丈中道多佛屋一峯髙一峯峯峯秀林木仰防同来客木末见冠服髙台石桥路寻常云所宿下方雷雨时此上自晴旭紫盖何突兀万里在一目余峯六七十仅如翠浪矗北有嬾瓉岩大石庇樵牧下窥半厓花杯盂琢红玉飞云身畔过揽之不盈掬祝融最髙絶紫盖不足録俯视同仰观苍苍万形伏惟余岣嵝峯南睇半空緑髣髴认潇湘向岳流屈曲髙处惊我魂翻思宅平陆其东有雷穴灵异谨勿触云来绵世界云去一峯独僧或留罅云入不可逐絶顶横石渠仙人有遗躅山多金光草夜半如列烛灵药不可寻吁嗟归太速  

濠梁四无山坡陁亘长野吾披紫茸氊纵饮面防赭自矜意气豪敢骑雪中马行行逆风去初亦略霑洒疾风吹大片忽若乱飘瓦侧身当其冲丝鞚防中把重围万箭急驰突更叱咤酒力不支吾数里进一斚燎茅烘湿衣客有见留者徘徊望神州沈叹英雄寡  

既离湖口县未至落星湾舟中三两程程程见庐山庐山遮半天五老云为冠朝防金叠叠暮防紫巉巉瀑布在山半髣髴认一斑庐山忽不见云雨满人间  

雪霁下扬子闲望江上山山山如白玉日照金孱顔是时江水净影落清镜寒潮催庾信老云送佛貍还万古感心事惆怅垂杨湾  

衡山为真宫道士饮我酒共坐有何人山中白衣叟问叟家何在近住山洞口殷勤起见邀徐步入林薮云深险径黑石乱湍水吼寻源行渐逺茅屋剪如帚老烹茶味苦野琢琴形丑叟云司马迁学道此居久屋东大盘石棊画今尚有古木庇覆之清泉石根走因悲百年内汲汲成白首仙人固难值隐者亦可偶追惟恍如梦欲画无好手  

## 江湖小集卷五十七

宋　陈起　编

周文璞方泉小集  

钟山赋  

陟古阜兮逶迟望故乡兮徘徊日日忽兮欲下抒予心兮诉哀昔王气之初发有神人之称孤逮温雒之弗竞亦中兴于南都因融结以作此镇倚崔嵬而在东指牛首以立阙背龙盘而作宫后季嗣兴规模屹隆张皇帝图咨谋国工隂阳既调清宁亦同司马岌嶪而引前太极穹而当中华林挂皷璇宫歌钟矗丹楹兮暨暨森翠气兮融融殿簿苑记宻如鱼鳞中纳元气仰规大辰将欲宾毳裘于九夷负黼扆于万春摄提纪厯卷舒效珍回皇风于太初散灵雨于无垠及乎分代易姓灭没变迁厚祸隐毒实生其间紫髯鼎来黄须载奔索蜜口苦辞鸩涕潸近奋身而倒戈亦反袂而张弮则见天画章衣意貌孔武大白连蜷出渡江渚丽色登梯明云镜空怆旧艶新遄归閟宫列事着帻夸战负剑阁像未尘街首将变饮血击贼举熢烛夷戎鼓愔愔槥车累累受诏下令烧香讽诗妖祥昏淫废兴乖离传之到今文字峻峭音节凄悲虽袵席之上岩石之下可听可咏而不可思矣有如斯山则偃蹇干霄隐天蔽日虽涉世毋利害盖与时而出入哀围楸兮江枫旋灰飞兮雨泣杀祲纒郭晨闇夜明处子伤内老夫填阬匹鸟羣死淫羊衡行岂曰作镇而能防情凡今齐民肯复记忆但能聮络相命趣具酒食上萧斋而膜拜抚漫碑而口啧告祝于蒋侯之庙遐眺于周颙之宅野芳敷蕍山啸嘀噢归兴兮亡尽乐兴哀于戏剧嗟夫系绪悠逺条流烦贸若锡嘏于淝水兮亦尝并力以扶捄彼大勲之未集兮自贤庸之弗究縁义类以敶词兮庶兹山之可吊  

方泉赋  

惟山居之嵌吟兮有泉出而方洼弥嵗年而沃深兮虽苦寒而萌芽盖随区以赋形兮非浚工之所加吾初以道为泽兮以溥溥而为家既自抱于洁清又收散乎英华賛商易而非僭兮俲坤舆而非夸摩天蛤非神竒兮出矩王非矜夸虽使女盗冠而窥兮仆夫汲而盈车故岂以为贪兮亦岂蹈而为邪将竹引以种树兮放为池而沤麻顺脉络而袭水土兮则又岂退虎豹而进龙蛇噫吾命濡滞于此丘兮又何敢怨怼而舛差  

燃犀赋  

智者鉴物贵于察物后来不察其智几希智以神为用神以智为友岂无其无而有其有庖牺女蜗登防蛇风气既开渊流亡涯故巢居僒于仲舒表柱烬于张华若太真之事吾尝以告诸徒矣慱物者曰怪怪好竒者曰轻轻尽性者曰浑浑穷理者曰冥冥如此则温子将不得为哲人子持赋于牛渚两山之间老松古木倚而和之则庶几乎敬聴  

皋桥  

伯鸾出京师慷慨謌五噫岂无济时心升降与我迟有来适吴中舂粱捄寒饥吴人皋伯通舍之慰穷栖方志虽或除此桥犹可稽伯鸾号逸民佳传照緑绨伯通赖有此庶几与之齐至今阊门外两冢陪要离累累各髙大冥冥春草萋昔古贤哲人不计凤与鸡焜燿亦偶尔埋没何凄兮出语贺两公亦以昌吾诗  

姜尧章金涂佛塔歌  

白石招我入书斋使我速礼金涂塔我疑此塔非世有白石云是钱王禁中物上作如来舍身相饥鹰饿虎交相向拈起灵山受记时龙天帝释应惆怅形模逺自流沙至铸出今回更精致钱王纳土归京师流落多在西湖寺钱王本是英雄人白莲花现国主身蛇乡虎落狗脚朕何如红袍玉带称功臣天封拆开即退聴两浙不闻笳鼓竞归来佛子作防持太师尚父尚书令一枚传到白石生生今但有能诗声同袍秦外铦师兄哦诗礼塔作佛事同吃地炉山芋羮何曽薰陆绮床供但见相轮铜緑明哦诗礼塔犹未毕芦叶低飞山雨湿  

初至长干寺  

云杪荧荧一塔灯觉皇舍利宝烟凝山门推上三更月似照前朝礼拜僧  

回次秣陵  

我行古井邑北风吹倒人旗店语簇簇石路声鳞鳞下车得少憩亭午聴司晨岂但田秔香更觉村胶醇懐哉厌王气契濶毋重陈旧为秣陵尉今为钟山神  

哦松夏夜  

雅颂声流到楚词更无人见独防时池头五粒初摇动却替幽人説旧时  

鹧鸪  

夜闻春雨来浓緑浄于洗有禽自南翥自呼不能已岂非湘川下或自江左起黄陵见哀妃白下感游子仍多忧其兄宛然深树里汝兄今何在荆棘日靡靡岂非囚空山或已投逝水年深桎梏化波冷皮肉死鹧鸪谨勿庸此系造物理吾若破扸言汝恨入骨髓风吹慈竹林苔晕上深紫吾亦念故乡日夜梦邻里不如各归依阙月照西鄙  

懐何月湖  

星星鬓发卧林丘诏使东川作郡侯髯叟望公来海峤瘿兵迎守去防州珍图想挂茅斋壁巧石应随竹钉舟教得巴童歌舞好侍郎千万却归休  

濑上懐古  

古寺閟岑郁空梁悬斋鱼神坐既欹仄徳容亦饥虚先生贫有命山僧乐无余长安满市花疋马吟九衢寥寥北邙山而谁噫荒墟岂有先生者亦如山僧欤盲风振苕华重露落芙蕖何当醉尉归方坐钓水隅  

濑上贞女祠  

估客征夫上野桥锦防玉瑱亦萧条人间多少乗除事到了英雄恨不消  

铜雀研  

君王有遗令婢子守空台遥望西陵下漆灯照鸩桮玉顔阙钗泽松栢生悲哀伭吟短歌行想像奸雄才清泉沈金彩古烟凝紫灰零落故瓦在雕镌若陶坯为人作书研词章出诙谐上下千载间流转何悠哉那知墟中人天命不复来齐昏亦披倡増三筑崔嵬年年漳河头野棠如雪开  

丘庆余画兔  

家住栖贤云泉石恣幽讨写出明视孙眉目増媚好卯日行踆踆衣褐坐芳草脱身文字祸见几恨不早仰月盈缩修眉几回扫迷离望灵药青松为三倒山人书姓名欲使好事攷  

夜坐读书  

此生无耽嗜独具爱书癖旁搜固未暇乍见亦略识尘土苦见污更苦官事逼纸灯自既剪竹牖仍仆织山邑少文献有亦何自觅随行五升瓻一嵗无滴沥向来长安市阅之常竟夕怅然梦里去莽莽云雨侧哦此谓寒螀夜漏三十刻  

春雪  

崇禧仙馆似官居二月寒风峭有余傲吏吟哦峭空下野童放散夜堂初荧荧宿火煨村酒煜煜残灯镜道书忽聴打声更急快移银砾上枯株  

鹤庙  

樱桃花覆地古庙自青春帐里还丹使山中采药人风林皋黒虎云路列班麟欲见神君面连朝礼北神  

玉晨口占  

风鸣长史升天栢草防仙翁剑茔瑞像殿前亡马迹养龙池上有鼍鸣  

华道士白胭脂  

萧史水银粉畨女红蓝花狂奴爱风调脂泽逐成家镜开青峡月衣近赤城霞欲下人世间槲林栖晚鵶  

杜鹃花  

云树重重和泪吟故宫遗庙有知音秦吴万里皆芳草染到山花恨最深  

新栁  

长条导幽情浄色穿户牖酸风酽如醋少待浓似酒飐飐金丝垂满眼遮老丑  

王道士庵  

出家才二十小筑契初心氷浸篱根冷苔封井臼深猿啼天惨惨犬吠月隂隂又踞藜牀座焚香鼓内琴  

南华阳洞  

稽首游名山驾言入华阳南洞极秘怪松草泉水香曲几妙画残碣刋灵章俛首试一闚冷风袭绡裳守庵敬爱客暖我紫术阳遗我鹅眼钱云是洞所藏往有寻幽徒入见黄金墙侈心或已起几受竒鬼戕身傥获防遇敢恨飞蓬霜更丐一片玉小筑安闲房朝披神芝图暮试饥饭方  

金牛洞  

凌竞下危梯俯伛入深穴回身避云雾偃面眎日月药苗防谽谺竹节截防嶪安知幽蹊下有此大竒絶金牛铲光景仙牒尚可阅岗头春已半枸杞如防血便恐颠风奥横吹石崖裂  

山行行歌十首  

受箓坛前云更长春风漠漠杏花香峰回路转无人处恰见天书字数行  

竦楶雕珉万万层云头晃晃现觚棱野人自爱幽深景只是寻常不见僧  

道院中间沐发容施来元自賛皇公君能百拜香烟下不怕舟琼路不通  

虫蛀黄连彻夜焚秦谣楚诵少人闻游前欲问新宫信鹤带灵芝入暮云  

带浅人家隐树深嫩晴天色弄云隂好风嫋嫋穿林去吹散松黄似郁金  

遨游自是不思归花气蒸衣气力防抛弃文书亡俗累岭猿吟后闭山扉  

天风稳送步虚声杂和漫山桧栢鸣逺望山腰多白石细防知是野人行  

中峰道士蘂珠丹曽与神仙玉炼顔见説醉来烧隐诀药炉萧瑟卧云山  

紫阳道院古丹青恨渠犹画化胡经晚香灭没人归后自有天风撼玉铃  

砌穴萧森隔土桥项梁城郭最萧条羽衣歌此招魂魄直送旛旗上九霄  

壬戌春日  

自从忧患长精神兀坐斋房过了春凿落盏干官烛暗摴蒲齿冷旅囊贫皇天老眼非尘世白日闲愁自替身一段风光好如画未须全与路行人  

王荆公墓  

一丈荒坟上悠悠落日斜子孙来祭后守墓扫杏花野老从余话文公在半山蹇驴追不及落日寺深闗年少坐谈钟山直北边春风吹梦过泪浥旧貂蝉守法曽丞相能文陆左丞风流如未泯应作寺中僧  

出白下  

南朝禁籞夕阳明犹与游人作队行烟满天渊池上路菜花黄尽緑隂成  

游西霞四首  

破晓逗苦雾客鼻何酸辛山中气侯异初日如烛银田间石兽多知是肉角麟古苔半皴腹化作苍鳞两柱既岌嶪众碑亦嶙峋幽涂得竒观未敢辞埃尘连年抱离忧百嗟亡一呻花委鬓毛晚草夺袍色春愁中书椟失梦里歌钟敶穷愁着文字屡被同行嗔同行不相知而况悠悠人【`道中石麟碑柱甚伙`】  

吾与空门友相扶厯芳甸天机久深妙梵本亦贯穿徐驰得幽欣济胜惬孤愿宿芽发轻苞寒卉抱短艶鹿走风生林僧归云入殿寺从齐梁来诸彦题品遍安知千嵗后未欲陵谷变  

优尼制铜觉欲住女主龄主称金轮王録在华严经而舍觉富贵爱慕涂椒馨月黯回心院妖魂啼窈冥僧人弗知此独受一峰青分减傥及我终嵗栖林坰  

府帖昨夕下许奉半月急遂作兹山游惝怳忧思失古迹随榛莽久久失修葺南唐石塔好巍然对人立髙碣纒蛟龙竒画耐风日明旦丹阳路万感当毕集説似石婆翁皆须为余泣  

再如金陵  

再踏江东路词穷不复论江泥沾苦泪津鼓聚归魂庾信因愁老陶潜为酒存孤迹虽落魄不敢望明恩  

道中望茅山有感  

危亭对名岳毕景扶钩栏白鹭伺察过低昂若分湾去嵗负笈游最佳元符间栎林带修竹清派流离留呌昼静洞天生春寒伟哉老宗师作屋云雨端竟为杀虫蚁不活叔龙鸾遗体但解蜕故宫亦烧残今剏已半旧万柱扶坛遂以两不借一筇履防岏入宅问玉斧采芝投金环墨沼篆结字丹台气成盘将谓便隐遁遽尔罹间闗夷甫麈尾堕荀令香炉闲再拜望竒秀恍然神观还如见大仙伯被发緑映山两君控鹄从俱着汉小冠俗累当复驰煮药鼎欲翻  

病起写懐  

夕阳蔽天涯望望不见家牛斗象纬防咄咄空咨嗟此时将细碎説与枝上花  

送友人入浙【`行至王冀公墓上`】  

小县登楼上依稀是去年更防吹短笛饮散觅归鞯丹叶标寒渡黄花羃野田重来吊古地为拊石羊肩  

辘轳体  

野人无事时常诵极时写遍千山寺吟行九曲溪谁为补天手同是决云儿欲去无人问今宵醉似泥  

金陵懐古六首  

孙伯陵头水最悲蒋侯庙下月来迟夜深行客心惊恐猿挂晋朝枫树枝  

司马家儿持酒桮天星亦下浇崔嵬当时若便效牛马定有孟津师旅来  

愁看幕府夕阳边郍更鸡笼在目前跋扈飞扬只如此登临那得不酸然  

杳杳旧踪寻不得茫茫遗恨有谁穷长安败绩谁怜汝霸上收声未到公  

琵琶未尽使人嗟泪洒华林御苑花今日闻韶无处所鴈烟蛩雨属他家  

江水无情碧草春北朝留住老词臣子规啼向青枫树为尔离乡去国人  

江南曲四首  

露下五原秋雨打三杨愁齐梁才子多埋在青山头郎与新欢浓侬与旧欢熟懊恼对行人当为歌艶曲孤馆闻啼莺日暮脂粉薄芳醪似泥贱那得不行乐雨认巫山气江通淫预情相逢未多时秋花开古城  

吴中秋日  

郊原落叶已离离尚有孤花闯短篱小醉不成怜病后苦吟未了説愁时鬬鸡走狗爰丝喜临水登山宋玉悲豆角已收无别事待同野老赴襟期  

野蔷薇  

娟娟篱头花白白间緑叶明光裁贩袴不掩游子屧余春背人去乞与弄芳蝶感我万古心离离不相接我行田野间落魄何所挟犹能自撑柱使气学汉侠悠然芳草畔见此放逐妾罗帷未生梦粉面反成怯幽香薫倒人山麝火初熁长亭或相思如见玉蹀  

狼山  

吾母祷于山生我偃蹇身周八始入寺所天俱不辰归人复何愿所愿清战尘勿复论衔钩去作瑞世珍  

乌夜啼  

何人弹阮咸故故轻手摘弹作乌夜啼此意我所恻南朝有帝子作牧号侯伯着身疑嫌间生意日偪仄爱妾闻啼声改镇锁竹册或云长安吏性命在顷刻小妇闻啼声赦令敷大泽身虽不肖甚幼小着苍帻再转作县佐欲塞父祖责濡墨决疑讼行朱慰寃魄羣凶见之怒极意便刳磔首沮阳槁公议亦已格痛掠及库胥指作盗钱贼胥既僒椎凿手随面愈黑书欵自诬伏身竟遭刻画酷毒一如斯谁谓彼无筞谤书入外台遂坐使者刻牵连入冶城五载穷惨礉敶词呌穹旻哀恸人叵测若无磊落者谁肯为昭白翻思受祸时何但铩羽翮愁寃传里巷泣涕到臧获嫠母偕妻孥惘惘望秋色岂料今日下置酒设豚拍聴此哀丝鸣但呼説不得月明客已去庭宇鸣哑哑世人见慈乌唾笑满阡陌谁知事乗除祸去反为福苍苍上林枝当去作谢客  

赠赵子野歌  

与君虽为外兄弟语话寻常见肝肺自从不见半年余每望吴云辄流涕苹溪松江同一波半年不见当奈何长安市上相就处弟能起舞兄能歌兄今赐弟南薫殿满载宫花上林宴弟归便着随游冠他时山中傥相见呉王台畔杨栁黄呉姬对坐调丝簧阿兄自对呉云坐呼弟不来应断肠书来不应寄他物只要秋林一双笛当使蛮奴月下吹此时此夜须相忆  

古琴歌  

山人防擕古琴来形模拙丑腹破穿上两金字亦残漫自云得自十年前十年前宿野店间野店岑寂无炊烟只将百钱乞翁媪回买湿薪煨涧泉老翁持此一木段刀防凿防斧防满秀才望见三叹羡学琴以后何曽见此是成都雷氏为揩摩雷字分明现持归修治调曲成曲成他人不肯问初弹羑里可释憾再鼔广陵如雪寃将归古操次第传龙入我舟何可怜  

忆昔  

忆昔在童初身轻俗累无云霞明道服日月缀仙都屑玉三危露泥金一丈符遨游即阊阖佩带或昆吾学语闚真诰谈校易图竹间时转拊松下亦摴蒲谪随归嵓壑庸凡近仆奴极知方匿景何敢遽搏扶请命书盈纸祈真泪迸珠但能觇帝座不恨守天厨谴臣知难逭心安敢自诬相随有芒屦还欲化双鳬  

吊尧章  

相逢萧寺已累然自咏离骚讲太极目旧游犹白石伤心孤冢只苍烟儿从外舍收残藁客向空山泣防弦帝所修文与张乐魂兮应是到钧天  

遣兴  

望见山樱媚短岑翻然便悔出家林壊车杀马空嗟晚【`阙`】　焚荷直到今笋蕨久为归去计云烟无复肯来心平生最爱花浓淡看了斜阳看暝隂  

夜归  

还山迫暮夜枕石唫下眠梦作童子日采花弄寒泉回身在人世欲去尘网纒永谢欢乐情把袂入紫烟  

送道友归  

浮云起足下是子欲归家藏室收云蠧丹房扫箭砂时闻捣药鸟啼向欵冬花莫使山童去惊飞逐乱鵶  

黄洞龙  

一从负图与负舟天公閟之居灵湫重瞳胼手久不作苍苔古木两漠漠朝来石磴鳞鳞湿如觉蜿蜒为人出甘霖苏焦卷多相侯呉云未莫相失  

归憩仁王寺  

重到招提未觉迟鉢单初副袷衣时僧房斋院门门闭梅子枇杷树树垂蚁防经幡求托化龙纒佛座学慈悲长年无事闲来此坐对空山讽小诗  

下竺  

静看唐人刻相连坐石隂鸟啼留客意果熟住山心野水流诗叶天香袭道林云根有桂子应待月中寻  

七言  

云竺前头即御园小风斜雨入梅天放歌偃蹇如圆泽古貌昂藏若稚川寻得数行天宝字破他一夜草堂眠此生更要穷经论惆怅髙人旧石筵  

过葛天民新居  

为忆空山雨因嗟短鬓霜幅巾终日仄侍女古时妆乌臼残林外丹砂旧井旁不留弹月画只踞浄名床湖镜秋容淡云庄晓露香汲泉须透脉种果便成行使鹤过村店擕孥上野航极知秦外叟全似贺知章对佛称居士翻经悟法王自将诗检校犹与竹商量嗟我浑无赖非公不作狂莫移松下石老子要乗凉  

十月过凤山舟回入项王祠用前韵  

坠叶浓如染孤花浄似霜溪山如有待朱粉炫施妆胜景如天上雄鸣自帝旁工陈白玉琯人坐紫金床古兕称春酒灵虬换夕香风筝犹有韵星弁忽分行念此锄榛垄频来渡苇航欲挥终极泪只苦废吟章慷慨辞欢伯英雄忆愤王逝骓嗟弗及撞斗恨难量起舞何劳短行歌未要狂防云将落日千古助哀凉  

送人返蜀  

都市今重到文园更倦游依依返穷峡得得上归舟往事深能忆沈疴久合瘳行经古祠庙应酹旧山丘梁甫遗馨在降牋杀气浮白衣犹肯出黄里不包羞一聴巴人曲多贻汉玺忧花防尘漠漠苑抱水悠悠蠢尔狂童辈俱为灭族囚坤维元自正栈阁未应修管乐谁能并卿云亦可俦时者着梼杌聊以畔牢愁硉矹重开险销沉万垒秋堂留石室画歌尚竹枝讴寒催逋客啼鹃识故侯屈沱尝角黍岷岭看牵牛从此多谈防逢谁共劝酬近前持砚削成列抱箜篌近嵗安枢相宣威在益州君归如访谒朝论必咨诹列圣方垂统羣公亦好修焚烧已郿坞诛殛到讙兠虎豹参差束魑魖次第投衣冠通海峤干羽格蛮陬江冦何劳服淮田亦粗收旌旃仍使传炮烙任兠鍪象摧天狗昌陵控玉虬嗟嗟几上肉防防幄中筹贡锦咨王防缄辞告帝谋声名与勲烈应逐汉江流  

戊辰感事二首  

久要和平福须寛次第刑诸公善调画熈祚必清宁夹道焚香拜今知病酒醒谩劳双鬓白何止故山青妖纬朝沉彩非烟夜透扃愿同臧获列齐夀八千龄  

幕府才方盛军师意最髙何年燕巢木几处马腾槽驰骋心方壮指麾身更劳周诗歌劳徕费誓説逋逃行阙占风角穹庐拜羽旄飞腾真有种淡泊正相遭  

山居书事  

荼防架倒无人架全似老夫狂醉时昨夜一场溪雨横又漂苔藓到花枝  

## 江湖小集卷五十八

宋　陈起　编

周文璞方泉小集  

投金濑赋  

世之所谓英雄豪杰之伦常多罹于困厄方伍胥之遭忧兮寄微命于一食就婵娟以就哀兮乃鞠躬而进筥何众人之未然兮遽见竒于女子女既饷胥又自咎兮沉厥躯而弗顾胥东行而入吴兮承君命而伐楚考钟鼓以假道兮复过厯乎故处不见褵结正襟击絮兮莎苇披靡乎极浦山空水溟无他人兮老妪嘷呼乎后土谘诸人既弗乂兮质诸鬼兮无所捐美镒于濑中兮固取信于来者凛魂气其安之兮为慈母而下取庶几用此以全其老兮又足慰乎地下惟战国之既衰兮士方贱乎犬彘弄人命以为宠荣兮虽妻子犹弗忌怅圣贤之不逢兮流遗恨于后世伟淑灵之好脩兮视死生于一试故皇极之未建兮曰蹈道而则未闾阎笄珥而至此兮诚贤者之所喟吴既霸而胥称忠兮伊若人之所遗后千载之悠悠兮有遗庙于故垒井邑改而经画兮桑柘鬰其薿薿屏兰其弗歆兮矧昬淫于谄祭钦髙风而可企而将坠兮又秉节而不翽重曰投金于渊明胥志兮女曰未然伧鉴此兮  

石麟赋  

吁嗟麟兮尔所守者陈帝之墓风沨沨兮鸣松草霏霏兮露在昔鳬钟振金龙輴载素域户肇开灵斿径御侍女荐玉而长号侍臣抱弓而回顾凄声竟天怨毒凝雾旦而视之惟尔麟兮髙而不屈曲而弗踞哀而不伤怨而不怒叶象制于图箓谨工程于尺度干嵗而往若朝与暮陵栢秃而翁仲逃野棠发而狐兔度伟趾角之岿然独巍巍其如故惟紫防之舒光絶巨笔于尼父父为尔而涕泣盖自悼其弗遇予有感于斯文乃斐然而称赋乱曰噫人之生具五常其聪明者居而王顷刻之隔或圣狂岛夷索虏方混茫天张义旗自晋阳蛮貊冠带峩衣裳昭哉上帝闻此祥千秋万歳立道旁吁嗟麟兮庸何伤  

黄连香赋  

余披五岳之图礼三茅之神莎服笋冠步行涧濵有老人者手持竒薫飏于嵓谷乃赋以文句曲之天华阳之山黒武苍蝮各持篱藩爰有药树流膏满身味苦气厚献于丘园有道所享不肖所儇世上齐民业流湾澴罔知纪极孰能遮栏尔惟昧昏能反其元当焚当燔上闻九关尔惟飞翾尔魂狙猿速往逐臭毋啓我垣絪緼轮囷化为明烟素皇泰尊实鉴我言欲尽其微秪以赘烦余方肃而听俛而拾仰而不见已入石壁  

游洞霄  

天柱青峩峩石笋危不堕晃晃银云收谁子开玉鏁崩腾放闸水煜爚入洞火神境偕灵休乃欲搜碎媿被朽浊顔一得在无我致彼老铸凝披褐迎路左愿留防银铛被叶盘礴臝玉付九虎游宴升嶪硪为言子速去勤苦悔坎轲反朴招太和当兔运劫祸恸哭出青松残龄其或可  

题喻玉泉家亦可乐亭  

先生亭非伯夷筑亭柱亦用秋山竹但令家有满架书何虑妻儿少饘粥朝来相对亭上賔洙泗尺度羲皇人先生已死名不泯常与此亭作标凖后来邻触阏伯怒仆夫预起池鱼虑拆亭拆亭先拆柱有孙抱柱出烟去三十年余复改观有孙如此不待赞似鲁灵光偶不全令人见此空三叹  

病后  

风灯露水两茫然莫为欢华少壮年无病更须求药物爱闲犹要觅缗钱此生身世揶揄里末路光隂泣涕前快出囊中飡玉法白云深处日髙眠  

上冢  

蒸鱼燔肉当好羞北面百拜如有求愿身长健儿孙好歳歳此日烧松楸纸钱灰尽泪不尽孤也虽在犹拘幽沄沄金葢山下水相送直过撬湾头  

送人归苕溪  

愤王祠庙桃花下愁若看春又隔年今夜白苹风更恶去时须傍采菱船  

欧阳琴歌  

呜呼个是文忠琴呜呼此琴今尚在堂中图书散失尽留得七弦传子孙六言自书书在腹古锦梅花留不得嗣孙贤者能忍贫不向豪家博珠玉初鼔如撼昭陵松巩原流水青溶溶三宗龙衮在帝左曾把钧天赐与公再鼔似播清颍水只将漱流肯洗耳曾苏两生招不来自冩新声付儿子尧囚山舜放野自兹以下不平苦与君所得归女谤此日一洗清万古小孺昔诵五季传颇讶春秋体微变今来再听七弦琴南薫遗制喜复见浮云流尽白日逃何用广陵与离骚谱成只度欧家曲秋声赋共庐山髙【`琴有公题`】  

归姑苏  

旧巢已是别人门竹自萧疎柳自髠河北谤来须混俗江东谳就欲招魂故王未纳耶溪女越相先寻泽国村怀古感今吟不尽一双清泪落醨樽  

晨起  

闭门不与俗人交晏春秋日日抄清晓偶然随鹤出野风吹折白樱桃  

磵上小饮  

方坐爱蠲洁俯窥为回萦汲汲雨露泽悠悠江海情引之灌蔬圃亦足发光晶陶然未须去于焉潜我名  

送道人归华阳  

山中无酒禁户户有松醪旋汲泉炊饭多挑笋助庖天灯将出现野月未能髙忆我初游日先将石洞敲  

寄茅山道友三絶  

伏事茅山过一生痴心不望羽车迎旧时手种黄龙子今解升云入太清  

九锡碑亭日欲曛有人趺坐对炉薫凭谁传语桓司马句曲山中只白云  

蘂珠宫女傍瑶屏自把韦编问姓名回到人间无一事紫阳花下白鸡鸣  

秋日孤山道院  

孤山有何好修竹有楼居人在秋云杪香凝午醮余芳林多落果灵沼少惊鱼归棹闻歌咏犹如学步虚  

寄韩磵泉  

穷冬孤陋只书痴肯为凶荒强忍饥师友渊源似公者舆台贫贱亦安之人来山县犹须债雨映茅檐但要诗欲诣楼居无逸步要从老手化神竒  

访梅二首  

起看重雾白漫漫畧见春风在树间傍水出篱犹未快淡烟微雨又青山  

幽花随在石根傍几欲移将近草堂草草一尊聊尔尔跨驴归去月荒凉  

呈苇睡翁  

家本汶阳县累世事耕蚕室庐既焚荡飘零住江潭幼及识故老颇闻乡里谈最盛阳和时梨杏香酣酣岱宗富栝栢孔林存搀檀乡闾鼎其中宝号玉檐檐去年拜睡翁知是山堂孙渊流京洛旧尺度欧梅间昨梦返故里有翁作司南俚句驰寄之何以镌顽  

石林  

苍苍一林石零散少存者分防多子孙不胜落田野虚堂有天就乃在絶壁下存者宁非真散者亦已假相君久藏山逺客初系马幽玩理莓苔孤吟坐梧槚方咏兹游清未敢泥风雅  

絶句四首  

巾车初扣槿花篱物物来前总要诗一句坐来模冩了两鸠飞下老梅枝  

纱笼解散坐门畿生怕逢人索接防朝雨洒来山更净舂锄恰好到方池  

解呼威羽归丹穴可致葡萄献汉宫四面八方笼不住许来分坐此山中  

隔林八十厐眉叟理竹疏泉过一生见説石林身健日把书只在石中行  

客中  

客中时序又忩忩孤坐初春小雨中弄水攀松去年事令人忆杀洞霄宫  

山乐官  

山乐官尔谁魂逃河入海俱奔奔伶伦梨园何可论山乐官予欲尔兮无言如有言为余歌云门  

鸟媒  

一自弋者篡飞亦云多庖牺网未收同类如予何已噤伐斧篇去去依女萝  

和涧泉赋山楹  

共惟古至人用意事物表一丘谩摧残八极自围绕不劳日月运坐见嵗时了鲁梦久不作楚赋遽晓既烦匠氏来谁谓此山小云衣方纷敷雪干复夭矫沐浴抱归藏乐甚忧悄悄  

重经洞霄  

曩既负幽讨今敢萌遐心扶桑下阳驭砮磬浮空林琼台渺詄荡蘂佩栖髙深屡见仙骥舞遥聆元女吟如逐覩开辟那复忧﨑嵚抱关职贵重启闭非所任灵颷掣虬户同此琅琅音愿并翠绡水冩之朱丝琴  

大涤洞  

嵌空才入泉潏潏隔凡倒悬若锥立道士云是闾邱公入向华阳便门出  

岸帻  

岸帻坐亭臯休嗟命不遭通幽文似呪招隐句如骚日下桃花热风低鹤背髙真游穷不尽只是酌芳醪  

翠蛟亭  

禹驱龙蛇不驱蛟依然跧此山之防有时渊亭忽奔放如负山走如玉跑昔时莘渭正如此咨尔来者无空嘲  

寄题馆娃即灵嵓寺  

突兀僧蓝是馆娃屧廊犹自隐晴霞清明但长离宫草精魄应栖野寺花白苎黄焦迷鹤市紫兰绿蕋属渔家思量种蠡成何事空使君王式怒蛙  

小寒食  

从来寒食多风雨不料穷乡亦管弦壮歳心情悲昨梦异乡时序感流年偶随游子来溪上因与棠梨立路边从此堪悲转憔悴随群同上钓鱼船  

五月五日至京口  

回回望秦淮出语重烦喋凯风初酸辛灵雨更凄切畴昔之所经望见心已折粤从世态换转见凡此别缗钱换仍艰旅饭杂砂屑坊市半頺毁物货仅罗列鸣凤斯不闻遗沴犹惨烈凌晨转时序涂路已入浙景清虽快人忍作昌歜节身本无瑕疵反被谗口谍低翔就师友庶几免磨灭清旷虽未能畅差可悦如其守微言予将俟来哲  

赠苏召叟  

句容县古寺壁有道元笔晃晃缨络躯渺渺烟雾质一堵最光怪朱泥久堙郁泥去墨亦尽惨淡意都失恨不还其人加巾急鞭抶毁弃加弗敬请论如汉律罗汉院塔影颠倒难致诘稗书志海翻此理殊未必今君所归路正向此中出况有吊古才仰天痛呼屈勿称荒唐言析理资按述其余传播咏淋漓满箱帙栖霞者悲壮茅洞者清逸珍题倘相命当第为甲乙  

半山寺  

野芳汀芷互幽妍相国风流亦未传衮冕尘埃半山寺自相撑住过年年  

跋钟山赋二首  

丁年冩了钟山赋举向禅宫入定僧僧却为余言未好扶行同谒晋诸陵  

往在秦朝问六朝江楼祗有女吹箫昭阳太极无行路歳歳鹅黄上柳条  

过凤山有感二首  

当年凖拟作家林溪墅栖居意已深隐者自应寻别业凤兮何肯负初心参差一叚囊中玉激烈三更月下吟若不速来相就饮定应从此失知音  

秋芜阙是草堂基惟有南邻尽得知辛苦置家将守冢吿求广地要穿池净莲已付乡僧掘慈竹从教墓客移虽向龙湾作耆旧此生宁没暂来时  

絶句二首  

臯伯通家鎻夕晖八年寒食数归期江乡橘柚花如雪不许离人戴一枝  

入春便与僧为友紫萼黄英见坐禅昨日邻翁催入社谢他只是説无钱  

辛未九月晦日  

遗体即母身哀哀勿重陈一贻泉壤忧两见霜露晨繁霜与重露涂抹随荆榛身即未殒灭强与松栢春遂于揺落中见此天地仁鸟已辞社蓐收方降辛拭泪声秋旻何由酬艰辛  

闲居日有幽事赋作  

竹暗僧窥户莎寒鹤上防壁悬陈处士屏照少微星累甓为蔬圃埋盆学蓼汀自知痴得计常用醉为醒野客兼称仆幽禽代作伶浴鳬翻落磵鬬雀堕空庭筭数推三甲防身召一丁案头松叶响墙角柚花馨梵庋堆书笈醪罂隐粟缾茅茨隐烟雨鸡犬也忘形  

苦锥歌寄涧泉  

我园秋果枝累累缥青绀黄使相持役夫牧人记注之尤所佳尚惟苦锥苦锥两株结防密追惟丈人语天出遂欲供之作笾实他往返舍百无一乃被猿狙打都毕摧藏睢盱以自抶季冬初旬日协吉寒风急霰俱栗烈自慙曩者信已失初歌献马效诙谲  

腊月八夜雨  

愁云欲雪未成雪忽闻寒雨夜淋浪但知歳月随寂寞不悟乾坤发艶阳天黒鬼车声更大夜防客枕梦初长明朝起视篱砌下草芽浥浥又回黄  

送磵泉  

一自接道谊形容生辉光束情谢流宕捧咏增惭惶矫足时切窥云海何頺唐长安卖药市堇堇十载强复缀守藏吏得近中书堂心计常自珍孰云失其良稽首谢众去酹酒相扶将融风促丝防代对日夜忙石涧流自涌玉山禾欲长安得便奋飞相从决髙翔  

送薛子书  

龙泉饯语余便使借船居津吏方抽木官人但载书潮通白矴石身近碧京鱼一卷诗文就臯禽亦自如  

晚菊  

亭亭砌下黄金花霜后顔色如矜夸英摧挫百卉尽独自照耀山人家湘累晨餐不论数千歳髙丘恐无女君不见天宝杜陵翁晚节尝为少年侮  

诵哀江南赋  

髙桥沙水涸台城蔓草纒下有烦寃人诵此危苦篇我生楚臣后身在江枫前但见去魂逺不见归魂还惟昔爱好词细碎穷注笺中间多佚事他书亦不传极欲补阙漏今方长弃捐重効嘈嘈声庶几与周旋  

简正字仲南  

白发梁鸿随暮猿不辞引领望兄门久无清梦相追逐今喜遗经为讨论数叶赤枫鸣客路一畦黄薤忆家园著书不就身何用每见飞尘恨满轩  

重游栖霞  

林鹿已尽虎不见迩来流民所蹂践残僧自言昔遭变藏埋经像犹可唁流泉鸣悲雨摧殿满嵓慈相沙汰难白盛缀粘或坏面慧命弗絶如断线况我忧患经厯遍见此悲酸尚兢战千声万声走出门门外秋花泣余  

出溪  

二月天景佳波清见鱼虾望中何所好溪女摘苹花浅浅犹可涉素手花似雪隔巷闻讴声风来正相接  

过旧居遇隣家子述怀  

忆昔垂髫时最感隣媪嫂剪罗作发鬌添玑缀纹褓今回遇孙枝面墨体枯槁念彼旧宅防灾衅失依保此生未还役况复念家道冷节返乡闾江路见芳草夺时罹荒饥连歳愁浩浩流离在山县只有泉水好野樱聚紫玫衒弄晴日杲半为乌雀盗半被奴婢讨佰弜必尽防盘饤如拱宝坐荐一琖春便足舒逺抱  

正字南仲祭诗  

昭阳作噩冬愁云凝上苍我随谿谷底卤莽闻公丧哲人困中寿颇谓吿者狂继执邸吏符踯蹢抽肝肠又闻敛魂魄玉色貌愈强环泣甚危苦精神都不扬一朝委垕地千歳还天常峩冠谢成均射防何巍昻连践中秘书检校四库藏象纬识校尉篇编嘉议郎麟游夜阁黒凤去旻霄黄惟初典郡学吐血谤可伤积叠髙于山党谳空销亡故老解嘘枯新人工絶吭灼灼藻火衣可使绽作裳竟罢奉面对射防禆君王愧负临轩恩穹林摧栋梁往者流传诬圣贤失隄防頺裂在眼前凄怆遥相望二纪获敬事实亚衿佩行尝窃季弟称朽秽敢自将束教濡雨露采撷参差香虽罹颠沛忧梦寐敢自忘翻思説待对按述何微茫嗟此盛壮时倾耳殊忩忙但觉异清浊安知为死生发栉逮细碎罗列置箧箱前年日重九西归旧台城防索新句咏挛缩纸半张卷头七字吟持以献我兄称许极铢两逢人便增评出示巩雒跋文字逾西京鼎器冩饕餮肉翅两目长欵曲弥日留振刷家苑翔池水正清洁硕果乱纵横斯时惜晼暮元袂欹秋阳徐步引升榭如诉后别殃命之返里庐凭籍蜚晚英读书与析理旦旦拘限程尔搜嵩磵微乙亥事颇详谨勿攀巷记眎此小传成亦勿痛拣择因笔为文章倚櫂望江浦披榛穿翳荒掊击祛鬼野乡志始窜更警防入心腹陡谓千金轻谁子料承应才问一籥赢勅具防节馔髹柈糕菊芳终席岌飞动漏下楼皷镗划见暌孤占覢覢拖晶莹姬孔情可恻一身行自当日斜亡集舍跪亡妖祥国典啬左丘地下收回商师门锡休诔恸哭发幽荣滕抱倐怊怅薛譔方施行茂洪既篹缀彷佛日月光门户变化久咫尺未可量贫疢褁祭缓偶然值清明雨寒送魂来素筵见亲情熟食侑介推覆桮嘷后皇谅此心靡他庶几下歆飨  

吊友人朱子大【`鼐居越上其屋为势家所有`】  

与君昔并丹阳船形容惘怆俱可怜自説宅圃及百年藏三小山出云烟土伯小庙自题扁持照清池分丑妍吁嗟先君方下世侄子卖半相炒煎出寻方伯待救防与我密者才万钱是身灾疢恐凋谢语未脱口吁皇天那知君今亦逝川洪崖白石梦杳然竟从他姓改受防呜呼朱君无归归来但见空屋椽入抱山骨于黄泉  

挽正字南仲四首  

千古应无恨诸公竟不能要令参溟涬端合罢飞腾白草觞麟野苍山下马陵有儿持手泽泪落照书灯卷舌空沉彩芸香亦蠧贤几时噫凤沼一旦感龙泉逺播雕题外髙垂若木边煎胶嗟不及遗碣暝台悬珠璧方辉耀菁华未寂寥极知身作祟何用食为妖牺象收儒庙箫笳咽市桥伤心纱防冷三径雨萧萧一自初闻报哀号向草堂相随只儿子逺和有山獐土沃幽宫掩灰凝奠酒香孤身挥泣尽松栢便萎黄  

行歌四首  

雪压门外土骨堆一番两番春始回归来但见邻舍换老树红花如死灰商量千古有何事经营八纮非汝才乗除幻变既如此何不快乎鹦鹉桮  

天谗天谗光照户反舌转枝啼更怒九霄詄荡帝座髙老我此身无吿诉舍傍种园翁作邻一方泉兮在中庭齐民书在泉有铭誓将团结为林坰  

春霏霏兮秋靡靡叹息赏音人已死堪嗟玉雪缀空条可奈芳蕤逐流水融怡艶冶恨欲销世间风雨何寂寥有谁肯为吹葬箫往和蟋蟀谐鸱鸮  

先秦古书世已稀国风雅颂声又微彼美人兮在天路马蜷局兮将安归古人所怀已汨汨今人所怀又勿勿我亦东西南北人相逢且尽桮中物  

遣兴  

山中雨更愁不是弃吾州怀母未能去无邻谁肯留茶人穷似虱药户狭于舟一磵多深碧嘲吟尚自由  

孤山桃花二首  

天上仙人休掷火尘中道士莫烧香可怜绛雪浑无赖一簇千枝对草堂  

莫向蓬蒿恨不遭梦魂曾钓海山鼇当时不合轻仙事惆怅灵风满碧桃  

送人之武夷二首  

精舍人归入内台遗基处处有芳埃小儒更合修壶史刋落干鱼入水苔  

终向名山度此生此生吟骨要猿擎洞宫终与人间别六六峯髙削紫琼  

秋晦有怀正字南仲  

怀君几日忘况复值秋隂天亦容清调人难识素心他乡谁馈肉永夜只听琴髙咏龙泉碣相从发至音  

赠孤山道士二首  

九霄象简手中擎岂是闲人爱列卿洞里石田春漠漠有田多与种黄精  

清秋古洞无猿啸自觉寻行幽意微处士桥边增怅望几回沽酒对斜晖  

送人之桐栢  

半溪松黄堆碧波狂夫如此欲如何洞天春晚归不得司马悔桥芳草多  

送髯髙谒方岩  

客舍窘积雨出门今始晴药苗随野饭燕子看山行大道白日晚闲汀绿芷生方岩相见了为谢草堂兄  

## 江湖小集卷五十九

宋　陈起　编

周文璞诗集  

瞿塘神君歌  

黄衫纱防佳少年烱然饿虎穷山渊不居秦鹿祖龙畔却走碧鸡金马边左手斜执巨灵凿右手敬抱禹贡篇离堆顺流已受命一下不打天吴鞭有时挟弹莫云表有时蹴踘春风前有时却自着绛帕走入药市寻神仙为人早似李太白学道定似葛稚川孙翁走避乖崖叟遣仆送画不取钱神君庙食与画像千古万古当流传我昔梦上神君殿偶值蓬莱众真防洛阳开尽姚黄花铜驼陌上难相见  

清明日书事  

苍弁一如楚执珪思想越唫身自低涧水又如古智士纵横流转又滑稽杂花半开已倐落如怨旷女离深闺幽禽自呼复相命如谴逐魄伤穷栖而我自是不羁者行行踏破青萋萋今回荡桨苕霅溪与野老辈相扶擕园池亭墅游厯遍自对蜀锦倾偏提兴防径走归第舍同沃浮蚁烹村鸡百五之后最寥閴独过赵湾西更西野夫不知时节换但要熟醉与春泥  

云根  

云从防稽生旦旦见伯禹听读山海经成龙不成虎禹命云归欤可命蕺山去昻昻王内史眉宇照今古常在此盘旋深藏无处所王孙江海人云根自栖翥招邀玉叶来以石为伴侣既从衣上浮只就茶里煮不入晋家池肯作秦望雨两儒一支郎不学世间语吴伧哦五字坎酸澁苦并送山人中约束云下去  

听琴  

向人犹抱舜文弦不信书生不值钱弹去履霜空作恶一林风雨已鸣蝉  

寄友人  

流落他乡铩羽翰半年宁复寄悲欢夜转楼皷思成角朝见江船念客鞍不恨形体老闾里遂令唇舌满长安寄声好在文章友目送春云自倚栏  

雨  

雨意遽如许云容亦可怜声声总断续滴滴更匀圆道院烧香地山房焙画天故园无恙否润色到瓜田  

隂山  

隂山祠下月如霜不为吟猿断杀肠折得橙花无处赏带枝分与棹船郎  

新亭  

诸君收泪已无言烟外中原草色昏老子归来坐廊庙短辕车上欲消魂  

法宝寺  

细竹千竿殿影斜龙顔曾此着袈裟寺楼杳杳钟声度疑有宫娥出晚花  

戒坛  

相君孙女小乗僧身入祗园佛律行三级戒坛秋色冷个中蝼蚁亦长生  

桓野王像  

朝来三弄清溪笛叹息欷歔太极筝怊怅斯人风味减江花江草不胜情  

玉晨观二首  

野笋冲泉出山花避石开余方有公事不为等闲来羽扇临元寺霓衣上醮坛九松枝叶冷千叶杏花残  

寒食有感三首  

生平参道术归事大茅翁持钥开金匮焚香立玉童黄麟来地上朱鲤出江中今在桁杨畔依依睡晚风清明好时节傲吏小诗家失意因流水伤心为落花人归知事尽日落见山斜明月三义路村醪亦自佳亭午步江臯谁云命不遭爱风吹蛱蝶怕雨烂樱桃鑚火烹新乳槌门觅小槽今年竒事少尘满旧征袍  

桂  

偶向花边立悬知病已瘳小山今夜月团树满庭秋清露霑丛底斜河在上头须防香更好还与碧云浮  

自笑  

自笑萧条甚微吟坐到昏江风来扫地山鸟见开门茶面龙头缩花梢犊鼻温一从杯酒少不复过深村  

檇李道中二首  

吹彻鹅笙醉碧桃古城斜日泛轻舠此行忆着经行处绿树黄桑一样髙  

卧龙山下听吟松细雨清明似梦中柳防朱栏三百尺渇乌犹自泣江风  

梅梁歌  

文命殿角东北左上有梅梁鉄交鏁传闻旧时枝叶生木质鳞身无不可有时疋练离朱栱归带湿萍光欲动低头下及菲领泉奋髯直入阳明洞旁观但怪香火浓顷刻即令风雨送尔不见饥乌啄皷来馈食走入嵩髙化为石禨祥祸福倘或是隂阳幻变谁能测玉笥观白玉挂梁含元追下流血柱异事苟逢博物问后来那得详其故卷丹云凝素雾玉箫九成奠雕俎登歌升降只仰俯呜呼梅梁勿飞去  

题胡女骑  

燕山雪花一尺飞胡人胡女夜打围海东青过流沙西黄头郎主独自归创残狐兎悬毡车疲惫鹰犬闻笳悲君不见自从石晋纳书欵白沟河漘作边面  

东阳道中  

野店稍头起灶烟江云弄色半晴天暗泉绕砌喧人语逺烧侵林照客鞯晚日未收鸡上树春风欲度鸟耘田布帆无恙归心穏才到家山又迫年  

凤门泉  

石根两眼北风吹乳窦潜通御井边飘出宫花人不识又沿衰草下山前  

寒食曲  

今年寒食好天色游人踏青行不极寻山不惮千里逺往往啼号湿松栢一杯才酹坟上土只就坟前便歌舞故乡自有恼懊声挿腰羊皮小番皷吁嗟悲欢一饷间但愁死人不能语君不见北客纷纷俱落南青邱望防白云漫影堂逢节具饮食魂魄夜行溪谷山  

赏春二首  

满酌黄封都市酒斜簪缥带御园花半酣更乞跳珠水独对风炉自煮茶  

赏春社里皷逢逢尚恨声同调不同我亦明朝苦无事更来吹笛乱山中  

春怀  

棠梨未落柳丝长料望幽人作断肠已自不堪田父饮更能重入少年塲山连莽莽荒陂白门掩萧萧野日黄想得故园疎雨外樽前催拍杜韦娘  

暮雨  

暮雨潇潇郎不归尊前谁忆旧歌词望夫乌臼浓于染黄叶惊秋恨欲飞  

即事二首  

乐使金花皷蛮衣紫锦鞍蕃官船过界驿吏报平安龙防朝元阁鹤栖封禅台中原垂白叟只望羽书来  

题尧章新成山堂  

早将心事付渔樵若被幽人苦见招多种竹将挑笋吃遍栽松待砍柴烧壁间古画身都碎架上枯琴尾半焦犹有住山穷活计仙经盈卷一村瓢  

题卢申之驘网图  

昔日三郎骑尔祖庙食太山可辛苦后来﨑岖蜀栈间弃置龙媒复亲汝深山古木雪漫漫险途十步九步艰网头呪嘱勿损折要尔助军身补官  

赠相士丁日宣  

张公谓予可神仙薛颠谓余可英杰丁生谓二皆无成世间安有此竒絶麒麟阁上冠貂蝉龙虎鼎内治大丹兴来一笑扫燕骑回首已自升云端何如只向松江渡杨柳影边茅屋住卧看苍虬挟白云卷取秋涛过江去  

吊黥卒  

吾作穷竒白下囚汝披短褐从吾游蒋侯庙畔沽春酒周处台边送客舟械欲破时应日惨命将絶处亦天愁江陵柳大如知此对着官军辄泪流  

杨孟博挽词  

向来洛下老书生今见诸孙更老成不复秀才趋试院已题文学上铭旌泛观今古人亡恨只有英雄命莫争来吊乍闻妻子哭依然认作读书声  

赠隐者  

袁三柳大刘廿八长到先生卜肆边便拜逸妻为嫂氏更沽村酒作家筵山公马在何须尔林屋丹成亦偶然独此老身无借赖为他人掷卦爻钱  

劔客行  

燕云大长着柘黄仁人烈士集太行已闻泣涕拜明诏共挟金舆归大梁安得山人一双剑走入云中看不见人间夜半风雨时渠魁首奏延和殿我生四十无所成荆淮好汉为知音丈夫志在仁义耳麟阁貂冠非本心功成剑化两龙去我亦变名入烟雾此时再来康山人九霄客星在何处  

书事  

説战犹能听闻尸不忍过役夫愁似鬼病马瘦于驼甚欲参经纬其谁出揣摩中古有遗老亡奈檄书何  

见泗州降者  

才自降兵便守边大家齐数中兴年姑苏寺里相逢处为尔呻吟一怅然  

感兴七言三首  

寥寥古意少人传莫为薫琴只五弦夫子纵心方学易我曹何意便谈神驰洙泗身将老望断沅湘眼欲穿月白风清如此夜阿郎不肯上钧天  

在家莫羡出家僧扰扰营营竟未曾相国舟中龙夺剑山人吟畔鬼吹灯从来不肯寻真诀更自无心学大乗汉室诸公鸣玉佩也须还我一枝藤  

夜夜推敲学苦吟一无鍜链假黄金石间真隐何时出地下诗狂无处寻独鹤向知长袖舞哀猿空作断肠音故墟杞菊今何似桂落小山春水深  

题天童全老  

天童宝楼阁铜钉敞朱扉一老烧香后诸禅乞食归天听涂毒皷神捧苾蒭衣説了村夫偈依然入紫微  

送人之金陵  

江山不逐寒朝晚陵墓犹含古木春君入台城须访问个中定有六朝人  

送道人归茅洞  

三君乗白鹄各在一山椒子去穿茅洞人方采药苗花连云气近松转水程遥想得寻幽侣空歌散午朝  

中秋日游能仁北寺两刹  

轻云漠漠烟漫漫杖藜扶行不作难无量寿佛像最古未曾有经碑亦残秋花露顔色好客子着雨衣裳单题诗冩寄莓苔壁勿使俗人相对看  

赠虎丘僧道辉游天台二首  

世讃碑人换穹上绿苔琵琶不可听楼阁更堪哀竹动禅僧入梅香冻雀回阐幽繙内典日晚未归来少小即精勤防禅复着文香薫沪渎像茶酹武丘坟入定山猿见吟诗海鹤闻幽情正迢递又拜石桥云  

西湖即事  

闲看浮鸥栖曲渚倦随奔鹿上荒陵松门雨过长廊静一架藤花供病僧  

宫人斜  

魂魄凄凉掩暮尘野花山叶自精神年年中使头边过暗里相看似路人  

上强寺  

方池流水碧溶溶怊怅灵蛇不易逢门外行人常立看一株唐末半枯松  

太湖  

太湖我汚池茂苑我林莽橘柚我堆盘鲈鱼我登俎区区为苹花移去溪上住终当赋归欤来此卧烟雨  

冩怀二首  

吾闻唐诸僧往往多人杰有擕至嵓廊可并防稷契伟哉寒山子拾菜衣百结其文似离骚但自冩木叶往时陆荆门自是天下雄徒解散尽何处寻樊翁遂令一世士黙黙逃虚空至今大堤上叶叶皆春风  

九溪十八磵  

九溪十八磵冷见帝青台洗足僧书石临流客放杯按头似叶响身畔野花开百六辞歌吹清游始一回  

吊辨才二首  

读了碑文读祭诗冷看遗像立多时即当岭上生云处山鸟心花忆老师  

坡使参寥滴奠茶定将老泪湿烟霞谁知走入灵山队又对闲人説法华  

西湖小隐  

先帝何曾宠幸臣家园籍没几经春一丘赐与婵娟魄教主西湖似洛神  

麯坊  

麯坊才尽上湖船笑问云山欠酒钱两行柳丝黄不断不知身在御园边  

寿星老问子规二首  

子规欲归归未得啼向钱王寿星石月明思尽不知疲只怪晚山深似碧  

莫向空山恼病僧莫云台殿夜乡人多时不识巴江路守着浓花哭过春  

分梦泉  

偷得两清同他猿鸟吃上下泉边身上下床上客相对各相忘山中小花白  

隐者居  

密竹绿坡便当篱野泉入户自花池床头一卷麻衣易更有寒山拾得诗  

逸士坟  

魂魄归散两遥逍小小邱亭慰寂寥守墓未须耘宿草白蟾方防紫芝苗  

夏日偶题  

溪友相呼上钓舟藕花菱叶思悠悠好诗已在前山处冩放参寥石井头  

谢頥田见过  

云卷道老方昼睡有僧奚为入桑杞惠然相过穷壑底共谈僊流佛宗防二家之风亦頺靡吹而飏之谁为起寒灰煨芋香透纸呼童就邻一賖米作糜煮菜相料理吾穷于世无比拟殷勤相觅有吾子谩书七字聊送似往供天嫔泣山鬼  

望茅山六言三首  

羽衣药叟欢迎手执兰花共行从此十年不调可能久视长生  

昔年唱采芝歌已老头颅奈何不见飊轮碾变白云出没常多  

蒋兄家弟清古著书互相推宗搏土划沙戏剧穿岗度岭从容  

寄山中道友三首  

玉凾捧上五云堆着意通幽此一回三十年来增怅望更无人上望僊台  

忩忩山信寄来时中有黄庭七字诗已死华颠无觅处几回吹断玉参差  

忆得寻山复出山緑杨时候莫春间至今只有游仙梦长与松风自往还  

初营凤山  

香草参差种幽花逐旋移既添醒酒石须着放生池春在年年好山来处处竒吹箫吾不解长啸却相宜  

梅谷  

香焰云头玉雪身缓行微咏岸乌巾始从谷里看修竹却向水濵逢丽人客子去时方得月岭猿啼后便无春凤凰欲下箫声紧狼藉瀛州万斛尘  

法华小隐  

偃盖着地卧清瑶傍渠走散入流觞壶转若珠曲九淙淙不知休还赴石鲸口湾澴合巨涧横桥傍蒲柳来看莫春余众緑浓似酒摩挲苏陈刻愈觉歳月久寺僧爱月焰捧送贵侯有至今星散居各自开户牖自弃眠云身谁缚钓月手夕阳令我归为尔重搔首  

既离洞霄遇雨却寄道友  

凡骨何堪得再行渇心犹要谒通明惊闻竹树连山雨疑有风雷防地声鹿啖黄精知歳久人逢青箬便神清重来只要齐盂饭副以常堂枸杞羮  

题曹武帝削瓜图  

阿瞒分姿见之垂髫中此心既弗乂此道安可洪汉祚既坠地余子方困穷仁义傥自唱厯数岂不同挟令及宫阃杀士延奴童至今吊古徒哀痛殊未终实以已偪仄遂令彼长雄画图出后世畧见经营工想其鼎峙势亦天诱其衷此章弗徒歌聊以禆国风  

题蔡武伯所藏荆公砚  

兽面鼎足莽回互中有润泽比雨露当年曾出富国疏老子平生用心处帝谟商颂周六典刻画声形劳解诂至今文字与风骚一一相辉炫缃素如闻四海失枝梧可憾诸公欠调防谁令天乎遽如许可是石也能无预陈元同归蒋山路亦使髙人野僧觑若为持入定林中应有明云入天柱吾乡风流蔡夫子匣而藏之美无度君不见公卿后进陆象山作祠堂记余千言直欲百世俟圣贤惜哉不得铭此砚使我失意心惘然  

归别墅  

幽栖久不到猿鹤擅藤萝丛篠生将遍流泉咽更多邻翁新醸熟野寺暮钟和亦有经行者来观倚杖歌  

早起  

佛香才了换儒巾身是人间自在身一路野花清养目半沟流水静怡神  

雨宿山中  

留连如有情蕙帐极空明晚粥知泉味昏钟度雨声稍容林叟睡莫放晓猿惊剰欲剜苔藓应当冩姓名  

再游九溪  

昔年九溪十八涧今度见之逾清真静依落落石路晚闲绕寂寂山家春可怜潺湲似留客更觉曲折能随人得得杖藜来尽日野棠山杏亦精神  

偶题  

海气江声相与浮今时帝里旧杭州西湖寺里多金碧自厌秾华不肯游  

送人之官严陵  

如君风貌又精神自合拖绅近紫宸平地有心开洞穴十年无俸着闲身已看青舫垂垂去须忆绯桃灔灔春若向元英台下过为言亦是学诗人  

与弁山道士饮  

采苕归来日未斜更擕苦菜入仙家后园同坐枯桐树仰看红桃落涧花  

不欺斋【`四首皆为陈将军孙作`】  

陈兄榜名不欺斋不欺本自诚中来晚周洙泗汉伊雒中间此道寒如灰不欺斋中一尊酒兄乎此意差耐乆真情往往到僮仆何况亲知与朋友君不见汤脱胡桃一语失此是迂翁年少日陈吾再拜吾事毕  

望云亭  

淑气槃槃接九原须臾鳞合更弥漫自从蒿里无顔色来到钟山有泪痕往者英雄俱雨絶后来哀痛欲河翻夜深月照长松下谁见孤飞出墓门  

敬思堂四言  

有亭央央髙丘之傍父兮母兮坚深埋藏厦屋凄凉宰木成行春秋烝尝酒浆牛羊身体俯伛虽劳弗彰心志瞀乱虽烦弗扬欲求幽隂茫茫洋洋两间四方实系我肠何以照之明神后皇凡今之人谁同慨伤  

陈将军哀词  

扞环城兮保赤子归王所兮执弓矢虽有妻子兮不如兄弟嗟全家兮南向而死防行殿兮卧旗鼓统伍符兮莫余侮故宫芜兮胡作哀将军兮鬓垂素气力絶兮委尘土后来孤童兮不胜恻楚天隂隂兮春寂寂曰余兄兮有庙食偕友于兮往作配驾铁驷兮载云斾山中人兮望余归江鼯翔兮花乱飞  

吊清溪姑词  

清溪之濆有小庙焉相传以为溪神蒋子文之妹也旁二偶人陈叔宝宫人也癸酉歳或言有妖据之郡太守毁三像于溪中而犁其庙彼亾国妃嫔可弃也姑不可弃善恶无别而废者古今不可胜数也何独此哉因感之为吊词曰  

投余兮緑波彼土偶兮奈何余魂兮无依依余兄兮山阿兄姿兮甚雄青骨兮朱弓称天兮诉余寃令谗夫兮不终  

水仙庙鼔吹曲四首  

水奫沦兮不扬山嵚岑兮多巨石神来下独舂仰昻神逺适王孙的咳神无亟兮  

倚碧栌欵铜铺德星在南乌尾逋两峯隐天花深草蕍钱唐十余万户皆看使君欢娱虽涉流沙厯炎都入医无闾不如东吴  

龙飞天门鸡鸣日观湖州有鹤知夜半端冕结缨绛车施幰瞻彼孤山男呼女怨欲裂冕毁车春荣秋枯无翁愁予  

云冥冥雷阗阗横玉转流珠干灵入我梦谓君当旋既穷海壖之炎天当饮山中之流泉  

招魂  

天孙招魂鬼伯催促千歳之渊不为谷巉嵓既刋松栢桓桓曰惟君之魂于兹考槃其永安君窆初成余以归藏筮之其兆盖如此也呜呼休哉  

## 江湖小集卷六十

宋　陈起　编

危稹巽斋小集  

借诗话于应祥弟有不许防抺之约作诗戏之  

我有读书癖每喜以笔界抺黄饰句眼施朱表事泒此手定权衡众理析畎浍厯厯灿可观开卷如画绘知君笃友于因从借诗话过手有约言不许一笔坏自语落我耳便觉意生械明朝试静观议论颇澎湃读到防意处时时欲犯戒将举手复止火侧禁搔疥技痒无所施闷怀时一噫只可卷还君如此读不快千驷容可轻君抱亦少隘昨问鸡林人尚有此编卖典衣须一收吾炙当痛嘬  

上隆兴赵帅  

买宅须买千万邻李雅喜得王僧珍买山百万复谁与襄阳节度真主人我生兀兀钻蠧简不肯低头殖资产缀名虎榜二十年依旧酸寒广文饭緑鬂半作星星华岂堪风雨犹无家大鹏小鷃各自适只有鸿鴈长汀沙弟昆团栾虽足乐老屋萧条不堪着玉堂便是无骨相也合专侬一丘壑近来卜筑穷冥搜十里而近依松楸骊龙塘上邓家丘半山老人所钓游半山天下文章伯邓家声名亦辉赫断碑犹在古墙隂好句曾经冩山色买邻得此天所予独欠山资无觅处平生骂钱作阿堵仓卒呼渠宁肯顾君侯地位髙入云笔所到处皆成春万间广厦芘许逺岂无一室栖贫身王邓故处为邻曲更得赵侯钱买屋便哦诗句谢山神饮水也胜樽酒绿  

鹤  

楚楚雪衣明烟霞径里行不官陶令野有节伯夷清一见消尘虑相亲长道情秋风着梧叶时作九臯声王架阁夙有棊癖尝于和篇中讥其不工架阁颇讳恶其説复次韵戏之  

刘伶耽于酒渊明玩于菊君乃癖于文爱棊尤更笃文髙新掌故棋只前秘读我昨却莱兵书法谨夹谷不知君讳之防名如防玉耻鼔赵王瑟欲举渐离筑明发疾呼予开枰数反覆盛气欲吞敌厉响亦惊俗失利頳凑颊得隽喜填腹势固健于常年终弱于仆君名髙天下此特一不足小负毋重事旁观有静瞩大明昧于小月固不胜烛切勿罪刘五此笔兢所录【`时涂任伯亦颇短架阁之棊而和篇言不工者实予也架阁乃归罪于任伯`】  

题杨妃牙痛图  

痛入香龈是不禁三郎心痛亦何深当时更有唇亾处自是君王不动心  

挽同年胡司门  

期集盟惟旧交承契更深雨声春共酌灯影夜同吟接武方尧殿招魂遽楚音尤怜哭君日来纳昔时金  

藕花中未开之荷穿叶而出  

风清宴瑶池正拥万姬醉忽有青衫人穿仗献封事  

春日有感三首【`封弥院中作`】  

春入长安百万家湖边无日不香车一株柳色吾无分看杀庭前荠菜花  

看书数叶眼花前推过熏炉去打眠五十压头衰白尽书无灵圣事茫然  

情知老却流莺了争奈狂如蛱蝶何尚有紫微红药在佳人休唱怨春歌  

上雷漕  

破裘芒履晚山前手抱乌桐白玉弦闻道知音在髙处一声弹入紫微天  

经从丰城谒于房州于令侍姬歌舞进酒二首  

蛾眉对歌舞凉伊舞身还逐歌声齐卷花万段忽进酒鬬髙蝴蝶飞来低  

更有佳人在空谷能唱春风天上曲何时得上金玉堂一声飞度龙吟竹  

送刘帅归蜀【`后溪先生也`】  

万水朝东弱水西先生归去老峨眉人间那得楼千尺望得峨眉山见时  

赠书肆陈解元  

巽斋幸自少人知饭饱官宜睡转宜刚被旁人去饶舌刺桐花下客求诗  

兀坐书林自切磋阅人应似阅书多未知买得君书去不负君书人几何  

题吴淑妃真子  

海静江澄玉雪腮何年和月下瑶台卷中不敢端详看曾得君王一笑来  

春日即事  

麦风飜陇泼浓绿花露滴枝粘老红小立楼头检春事一丝暖日坠青虫  

闻莺  

天上金衣侣还能贶草莱风流晋王谢言语汉邹枚公等久安在今从何处来山禽正嘈杂慰我日徘徊  

送孙行之出守衡阳  

日日江头送客行况闻君去作专城心存臣子无中外士系朝廷有重轻谏疏满怀推上道中原万事想关情戎葵到底还倾日侧耳衡阳来鴈声  

挽月湖二首  

天胡夺我老先生轩冕丛中玉雪清英石数拳归艇重月湖千顷世缘轻云山买得无余俸句法流将不尽名头白贾生非不遇所言向已畧施行  

诏书屡趣入承明黄阁前头不肯登苦欲归休同野老本来清净是禅僧苔生文防今成古影桂山房唤不譍犹想经行泉石处倚嵓憔悴一枯藤  

送晁吿院得南康  

我是康庐旧冷官防防今尚忆云端山将草色到天碧泉带松声出谷寒仙观几年留鹤隐古潭有日起龙蟠使君肯着诗料理乞我蛮牋半幅看  

上赵总领【`赵犹记向来未改之名`】  

一见烦公道眼明悬知彻底五湖清岂期天上张公子犹记当年刘更生几度夜深流水操无人心认断肠声平生不面却相识黄鹤楼前今一鸣  

补遗  

牵牛花  

青青柔蔓绕修篁刷翠成花着防芳应是折从河鼓手天孙斜插鬂云香【`全芳备祖`】  

接客篇  

接客接客髙亦接低亦接大儿稳善防传茶小儿蹡能作揖家人不用翦髻云我典唐书充馔设唐书典了犹可赎宾客不来门户俗【`后村诗话`】  

郭公篇  

郭公郭公闻尔失国春秋时何事到此犹悲啼郭公前言亡国故当时祗縁臣子误百年社稷不得归而今家住柘冈西满目春风都是恨声声説与齐侯知郭亡矣君勉之【`后村诗话`】  

妇叹  

记得萧郎登第时谓言即日凤凰池而今老等闲官职日欠人钱夜欠诗【`后村诗话`】  

送柴中行出守章贡  

力为君王乞得州补天未了石还收人才自系国轻重吾道亦闗公去留殿角才辞槐影日船头便转荻花秋竞夸祖帐东门外谁识攒眉杜甫愁【`豫章诗话○宋史嘉定中柴中行去国稹作诗送之仵宰相出知潮州`】  
