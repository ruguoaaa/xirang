---
title: 第3部分
index: true
icon: editor
order: 3
category:
  - 诗藏
  - 诗集
  - 古今禅藻集
tag:
  - 钦定四库全书
  - 集部八
  - 总集类
  - 陈起
  - 宋
---

## 江湖小集卷六十一

宋　陈起　编

罗与之雪坡小藁  

短歌行  

金谷桃李丛畚锸费培植寒冰犹未半花叶已薿薿贞松生南山石老厥土瘠春回气尚浅生意几欲息东皇本无私托根异形色曾谓天地功不及粪壤力  

寄衣曲  

忆郎赴边城几彀秋砧月若无鸿鴈飞生离即死别愁肠结欲断边衣犹未成寒窻剪刀落疑是剑环声此身倘长在敢恨归无日但愿郎防边似妾缝衣密  

舟次赤壁  

吴王岘畔泛川流赤壁矶头半日游胜地空余豪杰迹扁舟不载古今愁极知风景终无异莫念天时逝不留徃事伤怀长太息静看江雨没浮沤  

束担  

束担出荆扉征尘满敝衣人怜双鬂改我悟半生非抱璞今谁诉知音古亦稀寻思无一可吾道欲安归  

旅思  

荏苒秋光老空蒙晓色竒霜严雀语涩风定雁飞迟旅思荒烟防乡心野水涯梦归归未得愁极只颦眉  

送春  

政是风光欲别时可堪烟外雨丝丝怕看太白余春赋嫌诵渊明止酒诗昼短拟教持蜡炬愁深悔不下书帷自知无计能遮道任作园林隔歳期  

黄鹤楼  

翚飞拣宇防城端车马尘中得异观双眼莫供淮地濶一江不尽蜀波寒老仙横笛月亭午骚客怀乡日欲残独抚遗踪增慨慕徘徊不忍下层栏  

玉梁道中杂咏  

一别三防峯转烛阅半纪山根石上苔已没旧屐齿摩挲青青松彼树犹如此睠言枕清流为洗嚣尘耳清商从西来刺刺满林坞草木儵变衰柯叶不相顾昔时翳空云今作连山雨菊花犹强项篱边争媚妩片石能邀人憩此雨足趼忽逢黄冠师对语白云巘眼中景物饶恨我蓬荜逺踌躇不忍去泉石尚可剪峭壁围莽苍荒谿人削迹时闻芦苇丛野鸟话岑寂浮生虽有涯幽讨当无极御风独长啸此心谢鞿馵晓霜媒薄寒巗壑失故绿轻飚振槁叶唱彻阳关曲秋光何足怜嗟此歳事促愁吟思无聊日没西山麓泠泠涧防泉破碎山翠被似欲留佳客曲折二十四我行无定止蜡屐信所诣偶来儵舍去乗兴聊复尔支桄郁木山月色莹如洗林幽枕席清景胜梦游伟丁当鸟忽嗁令我惊欲起金丹事可期永愿供薪水乾坤扫隂霾晴色敞幽谷山川荐秋容奇秀若可匵千岩寄一笻万里付双目行行翠烟中日与清景逐蒙鸿玉梁境缥渺云霞仙月坛白云洞遗址空依然千年唯辞石蹲踞秋山烟徘徊莫可觅酌尽丹井泉尘坌不可奈飘然入林坰稍觉道心胜渐至诗脾清静极生孤愁耿耿难为情喧寂两莫惬吾意何由平  

春残  

林端啼鴂损年芳洞口空怜野水香人与落英兼寂寞蝶随飞絮两彷徨不因花事荣枯易未觉春工代谢忙却爱晓来风日防绿隂千丈漾横塘  

絶知  

羁旅日骚骚人间事若毛絶知操笔误深羡把犁髙百歳才能几终朝强作劳虚名竟何益肯把换蒲萄  

登玉笥山投龙洞  

扪萝入幽谷眼累益峥嵘石壁断人迹泉流间鸟鸣日髙云未散秋晚草犹荣坐久无归意悠然世念轻  

闲立  

晚来闲立小谿边看彻遥峯入紫烟四壁尽堪供我隐一寒未至乞人怜功名不与尊前事时序宁知局上迁可笑区区当世士满怀氷炭苦相煎  

下第西归  

抛却银袍制芰荷春风一曲紫芝歌古来至宝多横道何事荆山泣卞和  

才难济世甘避世心不愁天惟乐天林下山间深密处曲肱饮水兴悠然  

江行阻风小市  

弭棹黄芦外江云绕柂牙寒深身轸粟风急浪生花日暮人收市年穷客念家倚篷无可奈忍见后归鸦  

游春  

春浓无处不相宜草暖云昏二月时蝶舞花梢风细细莺啼柳底日迟迟摸将景物归诗卷判得光隂付酒巵个里各随人有得五陵豪侠岂能私  

始见  

雪后寒犹劲书怯暂开因沽江畔酒始见竹开梅歳月峥嵘去衰頺次第来谁能忧许事杖履且徘徊  

山行  

狂飚卷雨辨朝曦似与新诗有防期秋水秋山秋草木浑将乞与数篇诗  

烟草凄迷露未晞一笻伴我立晴晖丹枫虽老犹多态散作漫山野蝶飞  

斾斾黄茒泼眼明荒郊尽日絶人行谁知气象萧条处賸有山川可鼎烹  

槁叶忘身絶涧流芦花揺手欲风休羡渠山鸟浑无事相对飞鸣草树秋  

片云轻度半岩隂巾屦俄惊翠霭深涧底寒泉知害懒石根防防自长吟  

乌藤落手野烟开水秀山明入望来旧日经行曾着语试看石壁已莓苔  

尽日留连兴未防寒鵶背负夕阳还遥知今夜空梦只在江南水石间  

客里  

客里愁浓处秋宵月欲斜雁声频到枕蝶梦未还家世有多岐苦人因一念差遥思林下去蓑笠钓烟沙  

寄玉笥萧髙士  

滴露誊真诰萧然莫与羣新诗髙似月世念薄于云俗走堪怜我闲眠极羡君唯余緑绮韵惆怅未曾闻  

寻芳  

寻芳自勒青丝鞚日暖烟浓春意重晚来被酒卧花隂流莺唤醒东风梦  

桂花烂漫一夕败于风雨呼僮扫落英以供香事戏作古句  

小山凉风髙秋气绕庭砌江南山水秀钟此数丛桂亭亭苍虬蟠磊磊粟玉缀薫染风露香摆脱脂粉媚芙蓉已无秋篱菊极羞媿幽芳蕙百亩香味亦细孰知标格竒自取造物忌狂风挟怪雨族灭无噍类才怜金作屋俄惊粟布地姿容就枯槁气骨尚竒异如彼死诸葛凛凛有生意试炷博山火来防烟一燧  

唤我  

晴空唤我出柴扉山色留人倚落晖春意已随流水去晚风忍挟乱花飞寻思乐事惟心在惆怅良辰与愿违尚有扁舟竒絶处江南水暖鳜鱼肥  

客行  

客行困泥淹山堠不胜长就使雨防暴更令风力狂时危嫌店逺日暮觉程忙身世摧颓甚艰难已备甞  

山居闲思  

云散山月吐星稀山月髙相羊风露底望月诵离骚菡蓞儿女态舂锄金石交晓来微雨过凉思满蒲梢雨作糟床注秋生鲈鲙思卷帘了清景流水袅烟丝  

梦回  

酒薄难成醉轻寒袭破衾梦回孤客枕听彻草虫吟寂寞三秋夜凄凉一片心山林与朝市底处豁愁襟  

夏雨  

飘忽回风起差池髙鸟翔云攘千岭碧雨献一天凉饱意归田亩欢悰入醉乡忽思素秋气萧瑟满空堂  

展转  

邮亭彻夜听秋声展转藜床直到明月白霜轻寒剪剪筑成万里客愁城  

寄企梅兄  

朱墨丛中不惮劳騞然聊试发硎刀得时行道官无小与物为春政自髙闲对崆峒餐秀色醉濡章贡助吟豪自怜无计相从去十八滩头泛一舠  

中秋步月  

林间一叶秋屏去三伏暑凄然风露繁絺绤莫能御炎凉相推移胡为遽如许孰知秋已半今夕四十五幽人披襟来步此一庭月如渡滹沱水似泛山隂雪谁将羌管急间彼隣杵切冉冉秋思生令人欲愁絶空山本无尘况复值良夜风清月色佳圭璧不当价徐行苔径间小立林影下飘飘意欲仙举手人世谢光隂若劈箭行乐常恐迟人生百歳客扰扰竟何为四美古难并千年调亦痴麯生不我弃邀月聊自怡景物与意防撚髯声悲鸣一语得总持万状就使令以我诗思若赏他秋月明今夜月明里几人同此情  

姑苏道中  

满眼菰蒲翠扑衣双双沙鸟漾斜晖闲愁一叚如氷释杨柳丛中乱酒旗  

信步  

信步独幽寻春山野雾深鸟啼如唤仆泉响似鸣琴日暖草争秀风狂花不禁却嫌荒僻地无酒与春斟  

泛舟秋怀  

白露消磨暑丹枫防画秋闲吟小山赋归思大江流世尽营三窟人谁乐一丘篷有佳致月朗正风休  

木犀花  

金粟如来涧壑姿不随桃李赴春期江南花品秋居最何况秋花中絶竒  

汤沐晴空颢露繁清香十里压防檀纱梦觉秋风度疑是秋家住广寒  

秋景连蜷隐士攀浑无蜂蹀涴林间何人説与陶元亮未必东篱胜小山  

山行愁思  

日落烟欲横山寒翠将滴荒村渺愁人跬步触四塞路遥两髀酸颇恨身不翼舍防还怅然倦倚松下石明月印野水暮色进旅愁仆痡主亦疲心口相怨尤茅舍劣容膝弛担聊小休防当理归防甘彼穷山囚夜宿郁木福地倘徉明月间遐想仙风得五十六字  

骑气乗云事已灰娟娟野月照苍苔自怜不及坛前石曾遇仙翁蹑屐来  

凄凉风露湿人衣犹自踟躇未忍归树影忽来山月转误惊鹤翅似轮飞  

闲居遣怀  

日暮掩松关悠然谢往还停杯因待月徙倚为看山贫悟道中乐醉偷忙里闲耳根偏可意风涧响潺湲  

寂寥  

睡起和春倚小廊寂廖情绪满斜阳园林已是花飞急帘幕争禁燕语忙  

## 江湖小集卷六十二

宋　陈起　编

罗与之雪坡小藁  

书感  

设险重门未足凭民心应是有长城朝廷休戚视田野宗社存亾非甲兵气实精神宁敝竭本枯枝叶可敷荣古人经理先观势两臂于韩孰重轻  

蛾眉亭  

悠悠飞鹭满汀洲絶目蛾眉最上头对此江山还有月知他世界尽无秋情怀杜老鄜州夜景物坡仙赤壁游长歗划然空谷应风生浪涌不容留  

动后  

莫作杨朱泣路岐此心自被利名移车奔宁是驾尼父舟覆应非载伯夷【`出説难`】悔吝从来生后日啸歌元祗在闲时可怜秦晋功成者欲避危机已太迟  

文到  

简编香外两孤翻翰墨场中春日暄文到工时疑有助道逢极处本无言当年谁可辈任昉后世人方怪屈原勿谓词章真小技精粗微妙岂殊根  

临流  

习习凉飔起素波临流解带小婆娑秋光已共芦花老夜雨那胜落叶多不觉儒酸同纠纒极知妄想尽销磨笈中班史犹堪质肯作商声戚歌  

凤凰台闲眺台前瞰军垒有感而赋  

秋风擕野客杖履凤凰台忍见貔貅戍更闻鸿鴈来时方忧大厦世岂乏良材何日览辉至龙文载九垓  

为言  

日薄寒浓春意微花须柳眼尚依稀为言羯鼓休频打催得先开即早飞  

秋林  

秋晏云瞀积隂平芜气象极萧森细看揺落风霜意已见发生天地心毕竟栽倾非外致岂伊培覆自相寻若教宋玉曾闻道九辨悲思未遽深  

卧疴  

六尘縁影正堪嗟二竖乗虚势益加忆昔鼻头能出火即今眼底已生花妇言伐性多因酒医戒伤生少试茶悟罢本来安得病角弓谁使认为哗  

题采石李太白祠  

仙翁谪堕岷山下逸气如虹耿林罅万言倚马不作难坐令神鬼皆惊吓翘翘车乗悬弓旌畴咨时政肝胆明和番书草金銮殿清平词度沉香亭声华视汉嫓黄绮宝床赐食龙顔喜掉头歘作燕晋游却笑卿相纡朱紫开元盈成亦已极屏间山水代无逸未必脱靴恨尔深自是见几不终日锦袍错落浮扁舟呼儿买酒盟江鸥天公似悔夜郎祸明月已起烟波愁采石青青三尺墓至今祠祭勤呵防  

长至书意  

万草千花若死灰阳和一气已潜回莫言举世无先觉几处寒梢放野梅  

商过三首  

东风满天地贫家独无春负薪花下过燕语似讥人白屋釜生鱼青楼行细脍静思天地间宁有私覆载门前桑柘枝中有千锦机游人不逥顾桃李独成蹊  

却羡  

贵客宁知拂徽琴郢人漫倚引商音那堪歳月化双鬂空有悲欢寄寸心囊底有方餐白玉床头无术致黄金抗尘走俗曾何补却羡鹪鹩托一林  

三髙亭  

灼灼曾晖渐欲西长桥弭棹倚栏时湖光渺漭浮寒鉴山色依稀抹黛眉一舸功成非本志三秋归思亦何迟始终惟有天随子笑却旌招理钓丝  

花下叹  

人生何处较穷通天意原难测始终花落花开翻覆手君看同此一春风  

林深  

林深气杂不相关众建芳馨两庑间月树琴弹新制曲晓画展旧游山凄凉风满竹千个的铄春归梅一斑可笑野人无系累机心犹在钓鱼湾  

才是  

忍看繁红委路尘空余野草緑无垠人生忧乐何终极才是迎春又送春  

一夜  

潦收野水静云阵布重隂一夜西风急千山落叶深身犹衣暑服耳已厌寒砧对此无心者还应雪满簪  

寄逺词  

寒梢萧索风振林蟪蛄切切语欲噤终宵展转不能寐遥忆良人战塲里阳关一别归无期翠烟几度秋萤飞当时手种合欢树今已苍苍云雨垂蜀锦裁书凭鴈寄那能道人意中事深秋倘得未移军犹见幽闺数痕泪居延城外刁斗声无定河边霜月明妾身虽老幸未死何日中原贺太平  

被酒  

人间笑口信难开十事尝嗟九不谐忙里始知闲气味老来方见少情怀清商憭栗歳无几髪萧疎生有涯谁谓伯伦闻见灭却甘麴糵自沉埋  

卫生  

屏去鸡壅与豕零试听我诵卫生经两忘宠辱心源静一扫荣枯眼界明酖毒不令生厚味奸邪宁使出繁声防钧深养灵根固四体调和血气平  

潇湘道中  

客行适潇湘凄其歳行晏枯梢风骚劳荒郊云漶漫摵摵雨声急皑皑雪花灿抽萦泥途深渺黙山堠逺日暮欲税驾天未扣孤馆米尽甑生尘薪湿火不暖此意对三闾似结两重案人生如空华百歳等抹电那忍听客尘日夜苦相煎怀安名所败饱食亲孰显恭承古昔训险阻庸敢惮信知有此身乃是一大患愁深不能寐歌长未及乱门前车铎鸣翰音复号旦  

看叶  

红紫飘零草不芳始宜撰杖向池塘看花应不如看叶绿影扶疎意味长  

谈道  

休将视听探希微众妙何尝间险夷舍一而求非恍忽自三以究岂支离试看瓦砾道宁隐若外筌蹄思益竒热即取凉寒向火是中消息几人知  

已亥中秋  

此行不负中秋夜采石江头醉及晨独御凉风寻古迹惊看明月照今人诗骚寂寞虽云久光景推移岂解陈却恠悲鸣营度处笔端何事竟无神  

虎溪  

冲焱吹客襟飘拂虎溪渡逺想三咲时此意固有寓孰知秘密藏奚闻笑黙语绳绳彻上下绵绵贯今古东林钟声幽康庐山色嫮是皆善知识长时相警悮世人自合尘两耳聋莫覻百千微妙意堕在一毫许我行发深省如重睡忽寤向人欲举似有舌不能吐  

黙坐  

厌调鞍马佩金壶黙坐空气晏娯已觉胸襟亡得防那知花草就荣枯弦何庸絶琴宁有声未曾销尘本无此语倘教游子听料应笑我一何愚  

倦倚  

蝉声燕语细相和池面才浮防防荷倦倚防干消永日葡萄隂薄柳风多  

此悟  

遑遑偶偶亦堪悲桀死尧生毕竟齐空羡驼峯烹翠釜漫思鲈鲙拌金虀荣华代谢看荆棘今古推迁望涧溪物化密移于此悟长歌拾穗任天倪  

## 江湖小集卷六十三

宋　陈起　编

赵希防抱拙小藁  

天屋歌为卢洪赋  

霞扄云牖髙窿穹八荒四野垂帘栊羲璘勃行西东茫茫尘世如飞蓬玉川公子乗清风飘然据作吟诗宫穿心出胁千万语呌开阊阖惊苍龙银河防入北斗柄醉来掷下琉璃钟僊人王乔作邻伍冯轩共咲嘘长虹旌阳拔宅想亦在千年万歳都洪蒙君不见阿房结绮今何许刧灰一丈漫秋雨  

次韵李鹤田德真寄逺  

长安日下浮云生故人久作西南行沤边两载音讯絶鬓丝应与秋风争苍苔冉冉荒茅屋愁来忍把离骚读惊鸿刚自堕边声碧嶂那堪遮逺目青云髙处期翺翔去人歳月今堂堂吴钩拂拭霜雪冷龙光飞跃秋天长思君一夜离心折东楼又送无情月  

道民金氏居  

碧港虽通邑红尘不到门桑麻唐杜曲鸡犬晋桃源山逺云千防天宽月一轩居人非隐者吾欲呌东园  

竹阁  

古寺因人重清风尚可寻斜阳明晚阁老竹暗秋林兠率西归久香山北望深登临成感慨烟月独知心  

游临平干洞水洞  

两洞深如许神龙此奠居山空僊去久路崄客来疎风雨千崖暗云烟四壁虚自揩岩石藓闲把姓名书  

雪  

不是春风柳因何絮客衫一云同万里半夜失千岩征马寒踪印饥鸱冻吻缄江心一片白知有莫归防  

送诗僧隆瘦岩  

五载京华客山中坐得牢禅心天竺石吟思浙江涛入名随重游方步转髙秋风飞锡逺相忆读离骚  

送自牧黄监镇之官四安  

桃花春浪急催上霅溪船湖海称佳士功名负壮年政平民易感诗好客争传别后加餐饭因风寄一笺  

秋夕  

霄虚白露漙木叶下危防月澹钟声晓灯青劔影寒人心山莽莽世事海漫漫消息中州防西风望眼宽  

中秋  

白露漙空万叶飞生香浑在桂花枝一千里月正圆夜九十日秋才半时湓浦风流元亮兴鄜州牢落少陵诗不妨吟尽蟾蜍影此别分明隔歳期  

送李鹤田东游后还乡  

剑倚梅花鹤梦醒东游吟骨带霜清台山路杳神仙迹楚国书来母子情半榻烟霞应有约一笻风雪且兼程丁宁及早催行李莫待西湖草色平  

江湖伟观  

茒屋岿然占上方一尊同此寄相羊江潮翻海莫天濶湖水拍隄春草长莽莽越山凝紫翠揺揺苏柳间青黄归鸿影里防干晚回首中州入渺茫  

送谯岩赵日休归蜀  

烟尘渺暗鱼鳬有客翩然赴上都乞得玉宸新翰墨要还琳宇旧规模十年蠲赋纶恩重万里归程剑影孤他日青城公案了紫云深处勘隂符  

春雪  

飞下瑶天整复斜一畨余冻损芳华荒荒月晓三千界漠漠烟寒十万家柳外直疑先着絮梅边浑似后开花东风吹作巴江水浩荡龙涛赴海涯  

秋怀次韵  

雨歇空阶净绿苔西风凉气满楼台鸿飞逺渚知初返燕别明年约早来秋色祗今同世态时文何意悮人才停云影里频搔首闲把新吟取次裁  

春莫  

薄薄寒侵酒面和可怜春事委流波两隄杨柳东风老一曲池塘夜雨多花落莺声还在否桑空蚕事又如何壮心不逐流年去倚剑青天发浩歌  

寄黄溪云  

十年成逺别几度上髙楼风递江南信云消渭北愁春心惊海燕晓梦入溪鸥何日西烛相看説旧游  

九日怀友  

江蟹初肥天欲霜莫云红树冩秋光西风擕手登临地今日黄花两处香  

钓者  

河豚荻笋春风老鲈鲙莼丝秋水寒多少侯门天样阔筭来何似钓船寛  

过临平  

市井萧条景物非居人犹号永和隄春山十里斜阳树漠漠残红杜宇啼  

吴道士钓云  

澹溪溪上一竿丝牵动闲云片片飞折尽柳条穿不得荷衣裹向碧山归  

次雪林李龏苕溪寄来之韵  

云散烟收渺渺秋蛩声四壁起新愁西风万里乾坤眼不到斜阳十二楼  

风梧声里万家秋一片吟心不着愁夜半酒醒银烛冷月移凉梦过西楼  

赋墨鴈图分得宿鴈  

漠漠秋汀起晚烟半欹寒影立风前月明应有芦花梦飞遍江湖万里天  

次萧氷崖梅花韵  

氷姿琼骨净无瑕竹外溪边处士家若使牡丹开得早有谁风雪看梅花  

涌月僧楼  

百尺防干古栎林乱山如浪翠痕深氷轮飞上光犹湿照破西来一片心  

秋夕  

西风梳发冷飕飕半醉微吟独倚楼一片旧时南浦月清光犹印别离愁  

半枕小幽梦蝶数声何处寄书鸿关山千里人归晚肠断烟林一笛风  

春游  

梦冷繁华金谷园春深葵麦暗朱门东风日日吹花急红雨苍苔泪几痕  

蝶懒莺喑欲莫春更兼风雨别愁新天涯草色深如此忆得淮南有故人  

湖中曲  

长眉柳叶交青条玉花娇面垂云髫湖波蓝色春寥寥大隄新曲干银霄翠丝络马金褭騕香风随步烟飞飘芳亭深杳传金貂一笑嫣然轻百绡驩娱未了日晷短城鼔咿咿续复断鸣鞭夜月入鸡关碧山皎皎水潺潺  

春隂曲  

东风吹云寒九有冻龙迷海乱飞走雨脚斜拖入遥阜碧草浮烟满隄口春皇妙运造化手解使江山失妍丑冷色禁持万花柳红紫未张春国寿愁春织心心怮怮为花诉寃天听否晴曦赫赫重隂剖梦里桃源载酒  

## 江湖小集卷六十四

宋　陈起　编

黄大受露香拾藁  

夏侯湛周诗成观者叹曰此非徒温雅乃别见孝悌  

之性渊明髙卧北兴寄篇什平生【`阙`】　　　　　心之死靡变古之君子其于天命民彞三纲五常大伦大法之所在讲切惟明践行惟谨志之所至诗亦至焉是岂搯擢雕镌作春庚秋蟀之声者所可防及露香居士黄公以诗雄江西防幸甚从令儿载伯厚得端诵卷许清丽瓌特自成一家而防所甚敬者忧时爱世奉亲诲子忠孝慈仁之意备见乎辞而长江图一咏居然有万里之势其志念深逺矣沉郁下位百弗一究抑命也夫盱闽地相犬牙师友渊源可遡可挹居士饱参有得造诣不凡非固以是资为诗也伯厚奉命从李乌洲学朱子之学克广先志以光昭于令闻其在此乎淳祐改元夏五翁洲应防序  

春日田家三首  

凛寒陵熙春谁为御其侮酸风吹积雪浓云洒飞雨农夫荷耒耜俶载耕斥卤为其有身累宁免自辛苦妻儿送中饭冻凌强欲吐晚归极困倦倒睡带泥土朝来天光开红紫新媚妩南园踏青人日暮犹歌舞  

二月祭社时相呼过前林磨刀向猪羊穴地安釜鬵老防相后先再拜整衣襟酾酒卜筊防庶知神灵歆得吉共称好足慰今年心祭余就广坐不间富与贫所防虽里闾亦有连亲姻持殽相遗献聊以通慇懃共説天气佳晴暖宜蚕春且愿雨水匀秋熟还相亲酒酣归路暄桑柘影在身倾欹半人扶大笑亦大嗔勿谓浊世中而无羲皇民  

清明百草春家家上丘墓南邻去年冬祸痛及翁妪酒殽罗新阡蹙额见追慕旧时细君坟望见泪已注纸钱风飘飘世用此文具其间无纸者已无子孙故有纸与无纸百步五十步  

偶成  

髙唐作梦时宋玉乃得见那知赋説梦梦外云雨怨此赋苟不作应无列女传  

蕨薇生山巅长不逾蓬蒿松栢生涧底歳久还干霄禀质自不同托身奚必髙  

绿草何自来蔓延满中庭前朝方芟夷兹视忽已盈竹间幽兰花数四移乃成  

读四皓传  

白云茫茫歌紫芝人间无路瞻尨眉太子介使招忽往髙祖问省心先知翁身商山名八极此时不出汉事危敢惜双足惜汉鼎非私刘氏私黔黎欠呵千年橘中棊华隂堕驴者为谁  

老蹇行【`逆曦以蜀叛安侯以客平之曦頽其家声玠璘保蜀之功莫赎也`】  

朔风狂惊岷峨流帝敕云螭藩四州颔珠千载化老蹇一变为回鐍川键蚕丛弄几为翻欲卷全蜀沦腥膻瞿塘下连沧海脉愁积溟涨牵鳌极臣氷呼天天不闻快斥金翅清江氛连环不解万古铁阳侯依旧千江月紫庭登奏尤其元西州之功不补愆清源血食天地久其于氷兮亦何有【`有劝清源君戒杀君曰非我意出水间守寋数万鬼兵示之`】  

昭潭寄内人  

不接安书动隔年二千里外极悬悬老亲强健知勤馔诸子痴顽恐费鞭幸有田园堪卒歳使知诗礼可无钱客中亦有风流罪长伴梅花对月眠  

由洞庭入五田  

一汀红糁蓼花天滴滴清寒晓露圆回首洞庭山半防伤心桂岭路三千诗魂夜寄青林月渔唱声回绿树烟却笑陶朱不如我我无西子与同船  

油口夜饮醉卧一室及觉三鼔矣秋夜新冷雨湿虫鸣展转不能成寐于是浩然有归志  

一榻翛然着醉侬沉沉清夜大槐宫梦回作恶酒气重枕上不眠归兴浓防滴落堦添闷雨清哀绕壁诉寒虫计行良未成端绪何处髙楼撞晓钟  

沙头秋晚  

霜风吹冻玉池氷留滞周南尚未行病久故园千里梦夜寒孤舍一枝灯愁缘南贾归舟影心断黄芦落鴈声老剑已闲头已白只堪吟咏课归程  

竹  

虚心怀月明劲节挺玉立岂是外春风春风无处入  

宿岳阳张漕书堂  

云低风转冷黯黯起秋隂薄暮细雨过小寒气侵关山千里梦骨肉十年心病意兼归意攒眉冩万金  

廉泉  

一落古寺三尺开方池怀山决渎后烁石流金时君看此廉泉不增亦不亏烱烱玉色透灿灿金沙辉朅来临古亭石铫行相随呼童试春芽活水烹新竒一咽利喉吻再啜心神怡泠然清风来玉液通华池忆我心地初与水同一几心泉本无事何必希夷齐曰泉已强名况复有是非一笑付自然贪廉吾不知  

宁化白水磜甲子春  

雪瀑从天下余流亦建瓴双崖秋气逼九地殷雷声虎穴山川险蛟涎草木腥负鹾由此径异日不堪行  

晚步  

扇小葛衣轻风清草露平水声逢石怒烟素近山明唤犊牛回顾惊人犬倒行耨夫方到屋月已屋头生荆州人种秧击缶于田间以乐农者呜呼其犹有先王之世之遗意欤  

鼓声响答缶声喧歌笑声多日易昏尚有乐农遗意在要知此地近中原  

呈鲁斋提刑伯  

散尽黄金与客休田园不为子孙谋白头更自嫌多累尚有潇湘万卷楼  

江行万里图  

雪山西来接海白天之所以限南北谁人胷里着舆图挥斥荆吴入绡墨浓浓淡淡两岸山烟波弥茫江面宽水空漠漠鸟飞絶渐看渐逺天漫漫客舟泝流先后去风帆饱腹如飞舞有时小艇絶波来不知何处横江渡钟山隐隐开金陵雨花台前留玉京汀洲劣处小孤出垂杨绿引浔阳城蕲黄紫翠照卷雪武昌楼台半明灭周郎赤壁杳难凭洞庭寒烟蒙孤月西江耿耿沙籀清三十六湾斜照明黄陵庙深楚山濶九疑成削黏天青我来展轴惊快覩恍然对面水仙府片时行尽江南天吊古何劳出门去南巡真人忘却归轩辕龙去难追咸池曲絶谁奏乐风雨啼痕满竹枝六朝虎士工设险蹴踏沧波当挥剑血流不惜惜江流肯放飞埃过天堑滥觞曾闻荡雍丘楫声若为空悠悠江声至今恨不尽枉白万古英雄头两阶干羽享波后八公草木今健否长安正在碧云边斜日西风重回首  

梅川呈同舟游仲发时中流失舟故云  

投晚钟公渡放船急流送我转千山羣犀戏浴江含石饥鴈悲鸣橹下滩吟骨欲投鱼腹葬梦魂那许蝶身闲可怜八尺竒男子不作当年跛足看  

遣载入闽从李守约  

考亭高弟説乌洲小子何妨作逺游问学再三勤讲贯立身第一在撡脩机心仅可文章用邪説毋从释老求更做程文须典实年来华近轻浮  

即事  

路转欹桥曲隂隂石磴低紫藤藟碧树红叶绣清溪草露明侵径秋香暗刺衣前滩水声好欲趂钓鱼矶  

织女虫  

灏气逼星河佳期匝眼过草间闻织急天上想寒多烛里颦挑锦边头冷枕戈终宵弄机杼奈此月明何  

早作  

星光欲没晓光连霞晕红浮一角天干尽小园花上露日痕恰恰到牕前  

归来  

近日多骚客吾衰不可追松间哦鲁颂花下看唐诗好鸟山深语寒蝉日暮悲此声良叶律新句总堪疑  

公安  

市人屋井底栋与江堤平大江压堤来浩浩势欲倾古堤腾长蛇独与江争衡积流増巨涨飘突万马惊油河与之合盘涡沸淜腾折旋声汹涌吞汲飜长鲸微茫隔岸村百尺崩沙頳中流有行舟来往如飞蝇巨风推银山性命鸿毛轻设险防东南天巧如掲绳用武莫若荆豪雄所交争德欲兴刘于焉深经营坐据此要湍进退窥敌情时事一阨塞拂衣开西扄至今闻西偏城治余丘陵汤汤横乎前何畏百万兵善衞保其吭坐待其师崩更能用吾长谈笑收其嬴何者非神机用之须人英机略失所用山川无常形休兵不敢论凄咽含余情  

中秋舟次沙津  

去年中秋月照我入桂城今年中秋月送我到江陵桂林二千八百里城边买船发春水潇湘六月寒如氷洞庭湖中秋气生峡江西来雪波急片帆带雨烟中湿胡鴈不来芦苇秋风林淅沥生人愁反思前年风露好月入金罇醉将倒如今飘落千万山烟波弥漫几时还露香堂中千百瓮玉瓶取醉风吹梦今宵弦管閙繁华灯火沙头一万家争似诗翁弄江月微吟还自汲江花  

郁孤  

台髙日欲暝晚眺眼増明叠嶂罗云树双流抱粉城低浮烟万栋清送月三更尚约秋吟夜江声带雨听  

病起  

煮药炉边过一春瘦骸唯与病相亲雨多药裹易生晕润透巾纱懒拂尘枕上最宜思过眚静中倒得养精神不辞小现维摩诘只恐今无问病人  

枝江九日简周宰  

日车不照出郊车门外天隂云尚麁青州未有居士供白衣知是谁家奴江山有恨横饥眼茱菊无情对卧壶嬴得闲关吟苦句定无人敢唤催租  

公安寓馆夜立观前用载韵  

翛翛一古观我到夜何其仙磬吟风殿幽人汲露池星沉萤聚水月倒兎悬篱四起钟声乱凌风欲化肌  

秋夜读书  

青灯敞虚堂微风动衣襟兀坐耽尘编起观星河沉古人岂可见所希见其心终然发永叹不寐鸣床琴  

梅  

自见梅开后相看不暂离只因愁落去不忍看繁时佳实羮堪味遗音角可期牡丹专富贵春尽却空枝杜审言黄亚夫之诗皆因其后显文章有源委哉南丰黄君伯厚仕于鄮以诗鸣搜冥抉微时茁新意不肯为篱下语暇日出一编诗读之如行涧谷秋空月晓松竹策策有声余固异之已乃知其先君子之作源委深长矣而再世屈于右阶防有知王适者其勿督过一丁字淳祐改元夏五吉日洞霄散吏郑清之书  

## 江湖小集卷六十五

宋　陈起　编

吴汝式云卧诗集  

遣兴  

弱龄性淡泊郑圃吾其师及兹拙生事穷窘常经时无方可纡急何以宣中怀柴门蔽残席咏书倦徘徊呼儿促觞至日翫天云飞山鸟送新响日迟花露滋颓然醉櫩下不省何如时虽非富贵乐富贵乃所乖疎松碎明月密竹筛清风亲交昔与别若谓行相从延企邈不及音容随想生谅彼亦耿耿飞爽留空形援琴不能寐意乃多于声晤言岂无偶眷眷讵可防编蓬谐夙心尊古岂文义所得靡有言应酬聊尔耳室中无莱妇童弱偶成四团栾宁无思达此天亦蜕客来问长须新醅可篘未行行陟髙冈一顾俯烟水客去不肯留吾归且休矣  

歳终呈一斋  

磊砢千丈松清隂防林丘岂无栋梁用匠伯不见收匠伯恐未良栋梁终有求天风叶偃盖五云常为浮学道非学世韬精养中和纡朱各自贵谁肯聆商歌皦皦大圣心脗然空自多著书后子云千载应不磨  

酬玉汝  

磔攘毕春气长嬴换新绿爽风吹凉光纫饵钓山渌儵鱼噀水香菰蒲削蓝玉老景结清和心花委濠濮日暮云倒飞苦雨湿茅屋竒哉五碎金青草眠黄犊天行贵葆真心骨逈凡俗一尺黄菊花秋风播芳馥  

游石仙分韵得观字  

闲拢两袖秋步入冲寂观古树老云中仙居毁岩半是时零雨髙叶脱凄风乱恠禽走何忙澁水流不漫那知张郎仙谲幻敢悬断雷书贮洪崖愚下浪传赞符碑傥长灵鬼物岂歌唤尚云剑埋山安得急推断冷翁亦张徒精气不知散死坐豫樟空凿窍竞窥看何不葬山原不然弃江沜乌鸢与蝼蚁岂食吾一贯独流天地间万古亘光灿神仙固渺茫此事良可惋忍哉偷儿狂更捣泥腹烂我来拟少休亭压不敢玩黄冠四三人拙野只欲窜延坐无好言令我住凉馆饭余且纵观逸兴薄霄汉琴呜着髙弹奕胜出竒筭歗咏壶隐楼抚事发长叹大书同人名聊欲记游翫隂霾淰轻寒日色倐昬晏倩人买村醪煮芋叠肴桉清坐二更深一睡各鼻鼾晓来登岩头棘路解羁绊划开天盖寛逺景过飞翰幽藂摘新查窥险身发汗居然束归装重下西岩畔我思古之人岂只局穷闬观海登泰山深髙世间冠斯岩虽荒榛乐事实昭焕人心本然同今古未容判终当驾云风髙蹈无畔岸作诗示儿童兹游吾岂但  

朅来  

领上朅来观白云翔鸾奋鹤浮天英斜开锦绣春树满溶溶半露遥山青忽然变现成苍狗万里长风霍无有海龙塞气不敢吹日照虚空无老时  

领上朅来弄明月千里银光寒不缺虾防魍魉走死尽直数秋毫上金阙心如此月月如心防然独据无弦琴腾腾转空白日昼诗带流星过南斗  

## 江湖小集卷六十六

宋　陈起　编

赵崇鉘鸥渚微吟  

调渔者  

山明松雪水明沙一曲清溪着钓槎我已浮湛君漫浪谩煎我水试君茶  

颇爱  

颇爱乐天齐物我梦随吟赏洛中桥桃花细马载杨柳半面春潮红未消  

食化  

海食多诡心豢食令人鲁山中食荠人幽吟肺肠苦  

青阳  

青阳满芳蕤流连度丘园眄睐不忍折恐伤造物恩  

夜坐  

自炷芳萧读道书文豁落走龙鱼松梢露色挂北斗一夜风前学步虚  

寻真夕对  

春云弄月黄金丝春山草木皆仙姿松根对坐日西夕群峯当前列青壁铿铿虚壑含古音静听宛是商山吟洞石微开月当户剪水弦氷心手语  

有赠  

别意参差绕碧栏外头斜月逼人寒钩帘恐碍双栖鹊乍可桃花隔雾看  

简云卧  

忆君心事如流水流向江头作暮潮想得潮平沙有雪自铿铁版和吹箫  

空城雀  

空城雀黄口鸣啾啾空城无人种禾黍饮啄飞呜由得汝  

山间  

山回雾气湿生意鞠砰隐石道苔藓春松花郁金粉  

东风  

东风吹梅梢飘揺泛香雪下有野草根崭然竞时节  

野园  

野园对客无杯勺共坐茅栏理钓车片月渐低风露冷隔帘山鬼啸梨花  

至后  

愔愔云气绕江城至后寒轻讵可凭两日南风将雪信牀前蝙蝠夜飜灯  

大孤  

大孤溶溶决眼青小孤江色春冥冥隔江淮壖几千里枯荻萧槮朔风起佳人何在遥相望我无羽翼从君翔为君暗整真珠裳緑蘅翠芷参差香  

壮节亭二松  

壮节亭前野碧滋髯龙飞去忽经时只应黄犊苍藤路尚有清泉白石知  

东风吹桃花  

东风吹桃花花光射春林相看各媚娬艶冶揺人心憩蝶下新緑游鱼上清浔百年一须臾防观契飞沉  

晓起  

雨漂纸湿成瑕风压甆瓶卧枕沙晓起无悰粥冷自添新水救梨花  

江上  

清露初生红蓼秋爽风先到木兰舟钓丝不卷波痕稳梦入芦花数白鸥  

仙思  

水殿风清急景斜灵君初下五云车碧罗宝扇双题字记是谁人咏落花  

麻姑擗麟不肯食飞猿岭上餐松实月冷天空涵曙光露色凝烟白如蜜  

东溪夜泊  

雪满汀州风满林霁光空彻夜深深推篷却受梅花月自啧横箫调楚吟  

瓮天【`康庐户防东偏本吴西山遗址`】  

不见瓮天人但见石上字谁能负瓮去夺我寥天思瓮破奚有余瓮在奚不足吟作瓮天辞摩挲石苔緑  

杂兴  

潮平烟敛月明髙霁宇涵空见羽毛我自无能君了了樯杆独倚调离骚  

日日西风坐石苔手扪苍壁倚云开却来平地观空色不信碧西天际来  

都昌书事  

世事可无酒春藤还有花山云欲到地街鼓又催衙风紧鱼休市官贫饭带沙天机不得问暮色欲栖鸦  

丫头岩  

烟雨斑斓石藓春坠云谁梦宝花颦行人总被虚名误到得倾城又误人  

月岩  

王丹仙蜕驭飞翰便作琉璃世界看大地山河浑忘却漫依桂树舞青鸾  

壁间韵  

雨又入帘风又斜东风吹客客思家浣纱西去谁家子青绢围裙挿杏花  

山月溪风两自由紫兰緑桂等离忧狂歌郁郁成何事一片夕阳芦荻秋  

海棠开尽故清寒漠漠梨花暮色闲酒满緑樽愁满酒醉凭枕障认巫山  

半髧婵娟垂两鸦惊潮微隐宝簪斜客愁正自游丝乱莫戴钗头百结花  

往体  

积雪久不解下有希世珍志士緼袍间苦心终不伸安得白日光能照清夜颦  

皓彩青云端飞光落溟渤浑河与清沚同受明月魄勿以清浊殊天光本无隔  

志士惜流光游子念长道流光如奔霆长路漫浩浩饥人忽梦饱百忧悉倾倒真妄安足论荣名以为宝  

松下  

松梢凉露警孤鹤潭面北风蟠老蛟蛟老涎腥波浪恶独吟碎月看松梢  

癸卯除夕客中  

膝下传觞事已非瓣香千里隔庭闱摧心逺忆新阡上寂寂低松雪乍晞  

数日  

数日东风欺病骨侵凌晓色作轻寒客来坐久无谈柄共看游丝上井栏  

梅  

新阳斡神轴枯朽皆光荣棱层氷雪中复见天地精姑射神所为伯夷圣之清太白抱轗轲灵均拥芳馨是子心防间不受纎芥萦独立万化先皎皎非近名溪流鉴寒柯游风吹落英山明雾气湿月落参旗横群虚妙香发一洗万虑轻纷纷鬼女姿慙愧东风情  

狭斜  

吴姬凌寒吹玉笛手彊误作迟迟声却来抛眼调行客中有二月东风情东风二月杨花满伯劳朝啼芳思乱狭斜綉毂易为愁邂逅相逢莫肠断  

破褐  

生松郁寒灰破褐出残絮童儿不耐烦微吟起身去  

湖中  

汀蒲猎猎起凉飔碧藕香中独立时机事两忘吾丧我扁舟吟过水仙祠  

新隄  

淡烟衰草雨丝丝小醉微吟倒接防吟到水西云影北莞然一笑已无诗  

书事  

东邻老翁寒不寐百结悬鹑抆悲涕自云子孙学灌田不识江湖与风水大儿里胥缚送州小儿逃遁卒未休老夫忍饥特未死犂耙典尽春无牛身为王民合徭役运米操舟操不得江湖风水未足愁檝防樯倾误人国  

答碧山  

欲种梅花无古根手移兰茁上甆盆却忧逼仄伤兰性自下清招为返防  

答维溪  

维溪挿架三千轴葺茝纫兰得自娱防须握手论活法静看碧水生珠  

学诗  

神仙不可学愿学长不死学诗如学仙吞霞洁尘滓渚花流水香烟霏暮山紫凉飔入修竹一笑鸣绿绮  

雀  

短翅斒斓贝花紫逐食飞行晓霜里祗知觜爪永自肥肥甘累人心弗知天寒日暮向何处前路多山慎勿去吴児织网连素空一落牢笼腥血红  

南内  

已剪诸郎百虑轻骄儿长大又生狞祗愁南内无归日南内归来万古情  

## 江湖小集卷六十七

宋　陈起　编

葛天民小集  

春怀  

向晚一鸠鸣道人春睡足无处冩幽怀巡檐数脩竹  

絶句  

夜雨涨波髙二尺失却捣衣平正石天明水落石依然老夫一夜空相忆  

看山  

我本田夫作比丘也知骑马胜骑牛如今马上看山色不似骑牛得自由  

寄杨诚斋  

参禅学诗无两法死蛇解弄活泼泼气正心空眼自髙吹毛不动全生杀生机熟语却不排近代独有杨诚斋才名万古付公论风月四时输好怀知公别具顶门窍参得彻兮吟得到赵州禅在口皮边渊明诗冩胸中妙用则致君尧舜前舍时便灌庐陵园六十四卦只两画三百五篇惟一言我与诚斋略相识亦不知他好官职但知得忍饥七十年脊梁如铁心如石不曾屈膝不皱眉不把文章做出诗玉川后身却不恠乐天再世尤能竒隔千里兮共明月何似寒灰相对拨公亦何须要我知我只欠公头上发  

醉书酒肆  

碧床酒盎香拍浮吴姬粉醉不识愁黄金手挥博歌头夜半春回杨柳楼  

竺涧梅  

龙脊桥边鹤膝幽一枝斜亚水横流自从识破胡笳曲吹彻黄昏不解愁  

谢文思徐敬伯见访  

半山徐敬伯薄宦在中都柳舍偷闲到村醪就近酤易添诗债负难得醉工夫却羡渔樵叟虽贫一事无  

即事  

春涨侵髙岸春云裹乱山倒迁杨柳活斜倚桔橰闲世味老方淡花时晴最悭东风嗔孏动故故撼柴关  

重访白石  

长安唯白石与我最相关每到难逢面飜思懒下山欲归愁路逺小住待君还尽日看幽桂无人似我闲  

达磨渡芦像  

一言已出驷难追赖得君王放过伊掦子江心杭折苇浪头何似问头危  

收白扁豆因得二首  

齿发中年态丘园素隐心因栽白扁豆欲当紫团参筐筥收繁荚牕扉失茂隂萧萧檐外竹抱蔓替予吟古香无伴侣一榻共云分磵水塘头过樵歌枕上闻余生聊自适此意与谁论落叶如相委时敲月下门  

仲春初二絶  

落梅如雪雨如麻最怕春寒是杏花病后不能防滴饮可怜芳信到贫家  

初交二月草防茸邻里纷纷去折蓬柳下闭门非孏出苦无筋力趂儿童  

湖上夜归  

陌上红尘歇湖中翠霭生定钟山寺逈新月夜船清蛙乱鸣方急鸥闲睡不惊儿曹知我到认得打门声  

闻鸠  

蛰动犹寒在鸠鸣恰睡余素传鹰羽化多占鹊巢居报我晴何用怜渠拙自如年年偏感处风急杏花初  

迎鷰  

咫尺春三月寻常百姓家为迎新鷰入不下旧帘遮翅湿沾微雨泥香带落花巢成雏长大相伴过年华  

玩蝶  

粉翅来何许春风卒未休众芳皆旧识微雨是新愁鬬舞围墙角贪香缀蘂头与花俱不语相可自风流  

闻杜鹃  

望帝知何苦催归不自禁窜身依树密啼血染花深细雨离人泪游丝荡子心青山明月夜老耳最知音湖上观柳偶记龙泉先生勾春柳一丝之句感而有述  

断槎无叶又无枝得似勾春柳一丝不是画船栖泊处白鸥飞下立多时  

甞青梅  

疎影横斜处怱怱入夏看緑隂遮得暗青子结来酸因病全疎酒如痴犹凭栏杨花无借在风急正漫漫  

开井  

小圃新穿土中藏一丈空山腰泉脉透井口树隂蒙浇药先资用煎茶已见功甘凉羞自荐汲许四邻同  

龙井  

龙防深潭草木昏断碑元祐典刑存蜀仙已去吴僧少岭上松篁亦断魂  

江山  

连天芳草雨漫漫嬴得鸥边野水宽花欲尽时风扑起柳绵无力防春寒  

望越怀亲  

髙帝陵边我故庐白云惨淡带苍梧归心政与江流动更着青山隔岸呼  

寄辅汉卿  

忆杀平生辅汉卿武夷山里话寒更不知新岁还家未白发冲冠有几茎  

访端叔提干  

月趂潮头上山随柁尾行大江中夜满双橹半空鸣雁冷来无几鸥清睡不成平生师友地此夕最关情  

山中题古墓  

冡荒无树亦无碑土面砖痕似灼龟坏道尚存翁仲守传家知是子孙谁文成东海终难料欲锢南山最可悲要寄此情浮世去临流説与落花知  

题谢耕道一犂春雨图  

耿耿思田舍攸攸倚钓竿一犂歌短阕十口饭长安老觉驱驰倦生知稼穑难画图诗卷在留与后人看  

即事  

暮年居柳下终日闭柴门壁为题诗暗池因洗砚浑闲知真富贵醉到古乾坤回首长安道无言只断防  

偶成  

始参龙象种终现马牛身再整冲冠髻难忘漉酒巾散花天上女拨草道中人寄语林和靖非翁不卜邻  

竹  

此君别后稍添丁留得清风镇戸庭老鬓不禁霜防缀旧邻多似树凋零一竿带雪寒垂钓数亩连苔昼掩扄此话有谁堪委似几回无语向青青  

蓬居咏枇杷  

早诵相如赋知渠旧姓卢花香氷里见风味药中须细雨同梅熟清声混乐呼山禽嗔老子拍竹防金珠  

元夕  

天街夜鼓彻云霄一望星河影动揺佳节无如元夕盛老怀不似少年豪红尘巷陌青丝鞚明月楼台紫玉箫谁料南坡招野叟诗肩相对两峯髙  

简道安  

相将除夜南风起雁已声声向北飞骤暖定知为雪骨瘦年终不似冬肥日来病可方开酒节下春回稍减衣正好伴公湖上去孤山观里看梅归  

涧泉招饮次日乃生朝  

平生南磵古遗民初度招呼我辈人毎听谑谈须絶倒极知老气政轮囷杯盘满坐添灯火儿女成行劝主賔但愿吾侪似梅柳年年相见一回新  

平居遣兴  

隔篱人语自喧嘲紧闭苔扉不许敲谈麈带尘悬屋角牵牛承露上林梢投闲得计心常足拟古成编手自抄风雨欲来偏感处蚁先移穴鹊移巢  

桃花  

洞里桃花自古初人间尘事几乘除重来渔父难相覔前度刘郎未忍疎画檝迎逢春女渡采符供奉岁朝书嫣然似共幽篁语占尽风光奈得渠  

偶题  

緑树何稠叠清风稍羡余枕萦云片片帘透雨疎疎脩笕通泉壑残碑出野鉏丘陵知几变耕稼杂陶渔  

西湖泛舟入灵隐山  

晴岚漠漠水溶溶落叶遮船翠盖重秋色尽为渔者占山光多向道人浓雪连合抱前村树磵绕飞来小朶峰送罢夕阳迎素月楼台髙下自鸣钟  

梅花  

寄逺含芳别陇头胡沙漠漠去无休谁招青冢千年魄散作黄昏万斛愁画角霜清肠屡断花光墨淡影空留年年最忆前村夜一段孤明雪亦羞  

幽居  

逺怀日与静相宜山色窥帘涧撼扉野草自花聊献笑重云不雨谩埀衣人间事业难争长睡里工夫独造微却恠防庄犹寐语梦为胡蝶未忘机  

秋日湖西闲泛  

雨洗千峯晓波涵万顷秋菱花开古镜莲叶度轻舟思逺人谁识身闲世不收望中时得句倚櫂杂吴讴  

郊园避暑  

有暑犹当避无忧可得忘竹疎身共瘦湖近意先凉静胜宁须奕幽酣不待觞还同残梦乐炙背负朝阳  

小峰行乐却望北山  

霜髙群木落湖上数峰秋野笛归牛径烟蓑宿鹭洲望中多隐约佳处小迟留百岁无虚日能堪几度游  

蝶  

黛拂双眉粉衬毫翅烘晴日伴相遭戏勾稚子从花逺恐惹游丝莫鬬髙栩栩倐来仍易散深深交舞为谁劳吴王花草滕王笔千载风流敌楚骚  

杏花  

陌上春泥苦未干绛唇渐吐不禁寒海棠尚晚教谁伴山帽冲风毎自看声好最怜清晓卖味甘长记绿隂团年年过雨胭脂落时序关心有几般  

林间石  

摩挲只作钓矶看相伴秦翁且住山霜洗旧棱人共瘦藓侵孤韵鹤同闲因思樵牧分争处已过唐虞揖逊间风月满林时憩寂三生幽事梦中还  

小隐自题  

水拍荒篱外山攒落照边鸦鸦乗犊去鸭鸭伴鸥眠思淡秋云薄情髙陇月圆武陵知避世初不为求仙  

夏日池上  

微波漾漾雨蒙蒙岸脚烟莎间水葓照影已无双鬓緑关心犹有一丝风鸳鸯对浴红衣扑菡蓞相亲翠盖笼醉舞梦吟皆胜处个中非异亦非同  

孤山后冩望  

凭髙每叹昔人非空有群峯碍落晖大雅风流谁举似长安秋草又衰微寒花负约开犹孏幽鸟忘机趂不飞来往半生堪记处西村灯火夜船归  

小舟  

万顷波中独钓身短仓低屋旧丝纶自怜清夜歌明月谁共沧洲采白苹  

梅花  

桃李麄疎合负荆岁寒标格许谁并花中有道须称最天下无香可鬬清倚竹向人如少诉临流窥影更多情何当唤取湘累起伴我空山茹落英  

孤山后舟中冩望  

水接遥空分外宽孤山月出静中看疑从弱水移圆峤似共姮娥住广寒秋雨秋风初过后荷花荷叶半凋残西村数防归鸦湿老子新题墨未干  

詶昼上人石湖春望  

荡荡春风草木香茫茫泽国水云长莺来占柳为歌院蝶去寻花作醉乡闲与物情聊品带老于文字孏巡行望中别有关情处几度朝阳又夕阳  

湖村晚兴  

残霞伴孤鹜逺岫杂斜晖秋向诗中出人从画里归柳塘双桨急茅舍一灯微小穿篱入蒲蓬正拥扉  

雪后  

雪中多日静湖上少人游秃树花为市断槎鸥当舟一杯残腊酒万古夕阳愁富贵非吾愿葛天云正浮冷蘂通幽信孤山欠几遭杯因寒更满句到淡方高雪滴晴檐雨松翻夜涛布衾虽似銕犹念早趋朝  

腊雪  

片片嘉平瑞无声有耿光来虽成顷刻醸亦费商量天阔花无赖风休絮不狂孤山林处士魂在陇头香  

和子舒冷泉夜坐  

亭空山尽入人静夜初分乔木隂遮月清泉影浸云不题波上叶只采磵中芹涧水令人忆何当入郡闻  

宿裴庵  

一径松杉逈成隂见日稀山晴僧尽出风暖鷰交飞结子花抛树栏人犬防扉闲看山月上清坐更添衣  

答赵紫芝  

九日离东嘉长安了岁华未登掦子渡先访葛翁家天作今朝雪灯开昨夜花一杯能强饮不必问丹砂  

简赵紫芝  

紫芝虽漫仕五字已专城清坐有仙骨苦吟无宦情囊因诗句重分与酒杯轻所好煎茶外烧香过一生  

清明前四日泛湖  

绕岸堆青嶂游船满緑波楼台临水近杨柳占春多老去谁同调尊前且放歌韶华能几日随棹已新荷  

送薛子舒船官  

忆君江上去船重载书多学乃从吾好闲应喜客过薫风新緑树明月旧沧波自古关情处相思入咏歌  

访紫芝回与子舒集  

君参唐句法亲得浪仙衣薄宦因吟苦髙风与世违春寒留夜饮月黒借灯归共隐知何日空山老蕨薇  

即事用天竺韵  

寒食少逢天气佳十朝九日雨如麻新巢唯有鷰生子小巷已无人卖花  

夏日  

晓荷承坠露晚岫障斜阳树下地常防水边风最凉蝉移惊鹊近鹭起得鱼忙独坐观群动闲消夏日长  

杂诗  

下竺山前打一遭丁宁门子看溪桥恐惊绕磵梅花落莫遣行人语笑髙  

雨中  

梅雨朝仍暮莲塘夏似秋水髙侵树脚屋漏滴人头歇昼防烟出占晴础汗收群山思防面扶病一登楼  

元夕  

元宵有月便无愁已是新年第一筹説与素娥从此去只须依様做中秋  

送薛子舒  

南渡今何似中流欲济船虽凭人击楫要若水行川竹木如山积桑田与海连吴宫犹可问白鸟暮推烟海邑青龙镇船官野鹤身谁知贵公子却是苦吟人二陆多遗迹三髙属近邻新篇因吊古时寄葛天民  

次紫芝韵  

钦羡私居好楼深夏必凉小通逺岫古木蔽斜阳露槛安花斛尘编满竹床如君清到骨只合静焚香  

小亭  

小亭终日对幽丛兀坐无言似定中苍藓静连湘竹紫緑隂深映蜀葵红猫来戏捉穿花蝶雀下偷衔卷叶虫斜照尚多髙柳少明年更欲种梧桐  

上已呈严叟  

时俗常谈已断霜雨寒翻着絮衣裳花枝照眼堂堂去茗椀关心故故香杨柳稍传莺割据茅茨敢望鷰商量旧游莫诵兰亭语自觉中年易感伤  

荷叶浦中  

急雨捎荷分外竒珠玑狼籍锦纷披下塘六月关心处西塞扁舟入手时却傍青芦深处宿还思白石去年诗平生浩荡烟波趣月淡风微只自知  

赠眇目道人説相  

道人只具一只眼觌面全提格外机尘里神仙谁做得归来试举问麻衣  

戊辰夏五过抱朴岩  

北隐隐透南薫老子全身是此君冷入鱼腮池面雨静连禽语树头云苔因覔句行来破石为观空坐得温时事自多无耳听长安虽近不曾闻  

元夕西陵桥观月  

年头半月雪漫漫养就姮娥玉一团老小今宵竒絶处西陵桥上独凭栏  

雨中郊外  

暖气先回宿草根青青行可借芳尊未须着意催花柳且为乾坤补烧痕  

正月二日  

小巷春隂独掩扉峭寒着尽过冬衣老来情绪无多子禁得梅花似雪飞  

正月二十七雨中过苏堤  

一堤杨柳占春风柳外群山细雨中人苦未晴浑不到只宜老眼看空蒙  

清明日访白石不值  

花荠悬灯柳挿檐老怀那得似甜画船已载先生去鷰子无人自入帘  

送刘僧善行  

西望群山碧入吴故人一笠片云俱东风不断村村柳展尽阳关送客图  

湖堤晚步  

照影怜寒水关情奈夕阳雪悭天欠冷年近日添长好句谁相寄浮生各自忙有身聊顿放亡事可思量  

怀天竺磵梅  

根在岩边结枝从水际横此花殊近道凡木欠修行密雪笼幽片疎篁倚瘦茎那时香不浅忆我话无生  

柳下即事  

老柳中间野岸濵水清常照树边身白鸥黄鸟相忘久来往如今不避人  

睡少  

睡少秋难晓吟多食愈贫南柯无近阙差尽梦中人  

湖上新秋  

十里荷风盖尽倾城中忆杀水边清催诗未用西湖雨且送新凉入帝城  

六月一日同姜白石泛湖  

六月西湖带雨山小舟终日傍鸥闲风烟如许关情甚賔主相推下语难几防送君归大雅一凉今夜满长安江湖逺思知多少归去风前各倚栏  

正月十二日夜姚江  

断岸春风峭江空夜雨清萧疎蓬上防彷佛叶间声今古双眸冷乾坤一棹轻鬓从湖海白谁识谢郎情  

雨中独酌  

平生寡合虽竭斗几曾自饮一杯酒不因风月与湖山更为松篁与花柳今夕何夕风雨来知侬渴肺生秋埃麴生三缄忽自荐请为风雨聊一开老夫呼前呼未了死生脱帽倾怀抱风雨横斜入坐中賔主淋漓俱醉倒须臾风止雨亦休主人送客凝双眸葛天无怀不可状但觉两耳风飕飕匆匆便是中秋节更与麴生潜地説此夜宁容着杂賔一尊只辨浇明月  

水仙  

玉润金寒窈窕身翩翩翠袖挽青春水晶宫里成仙女香醉山中得道人朔雪几回埋不死南洲一出净无尘朴翁老矣谁同调相对无言意转亲  

## 江湖小集卷六十八

宋　陈起　编

张弋秋江烟草  

张君彦发湖海豪士不喜为举子学专意于诗毎以贾岛姚合为法所着仅成帙清深间雅宛有唐人风致至其得意警絶之句杂之两人集内殆未易辨彦发思甚苦未尝苟下一字毎有所作必镕链数日乃定揆其用力盖倍于江西之学人必从事于此而后知其难且工彦发旧名奕字韩伯世为孟之河阳人嘉定戊寅仲冬八日古晋丁焴晦夫书  

寄赵紫芝  

独游非一事书札故应迟江上逢春日湖边忆醉时有云为我伴终日诵君诗百鸟鸣花树声声在逺思  

得山中友人书  

近得山中信山中颇寂寥酒方收秫酿薪旋割茅烧破屋秋多雨平湖暗有潮不曾逢客至黙坐过清宵  

春晚  

万事吾今飞絮轻此身如燕又巢成暗思庾信家边竹緑箨新添有几茎  

夏日从陈宗之借书偶成  

自从春去后少省出柴扉树暗鸦巢隐檐空燕迹稀忆山怜有梦当暑咏无衣案上书堆满多应借得归  

楚州  

落帆停鼔鹳湖头两度因循到楚州柳下人家尝识面咲求新句写妆楼  

江楼饮客  

邻家贳酒尊斟酌共王孙老菜羮迟熟冻油灯屡昏夜寒人罢市坐久仆敲门隔防歌明月月明江水浑  

游蒋山  

练布作方袍因闲偶出遨秋风城郭净寒色树林髙鹿守禅关老僧脩佛殿劳再来思久住人世事如毛  

送蔡监丞赴髙邮  

城古似盘盂荣分刺史符夏新看藕叶夜久见蠙珠吏过朱方接山从邵伯无文游遗迹在民俗易相孚  

送杜晦之兄弟归闽  

秋来犹苦热归去莫贪程官写新衔位诗传旧姓名几家村酒贱一路涧泉清想到乡闾日争看两弟兄  

简周宗圣  

旷野有芳芷近江无早莺春诗定多少旬日又清明树暗怜杨柳花开认橘橙相寻毎乖阻梦里亦愁生  

莫春  

日日雨霏霏开门无所知漫寻花发处已过絮飞时替纸蚕生遍脩巢燕立危但催人老去羞作送春诗  

游长干留寄聪公  

僧去寻芳草客来看落花就斋槃乞米借水鼎煎茶日炙春无色风吹天有沙欲回成再住此意问林鵶  

舟次湖口追忆任明府  

重来又十年山水故凄然独鴈仍为侣双鳬已作仙浊流分蜀青色聚淮烟石上罾鱼者犹言县令贤  

慈母矶  

莫嫌舟逆上子细得看山众草名难识孤花影自闲避人鹰翅响经雨石文斑夜久江风冷神仙定往还  

寄别顔伯竒  

情深袂怕分岂不欲辞君转柁方乗晓思山已隔云菊当前路见鴈在半江闻把盏秋才好遥怜白鹭群  

送宋谦父之清江因简希亮  

吟诗夕阳里相送上潇滩前路逢梅处同谁倚棹看岁穷风力紧江濶雁声寒持此呈苏李人生识面难  

髙邮送紫芝  

重逢又重别把盏更凄然明日帆开岸平湖水接天好诗应自作【`佐`】狂梦与谁圆我欲来相趂扬州且住船  

逢王元任  

寂寞淮南道凭君独记余始知元住此久悔不通书暮岳留同眺寒房与借居共怀京邑燕已是二年余  

李景文移居  

能诗留幕府借宅近南湖吏去少公事客来多钓徒云为今夜雪梅发去年株我尔同州住相过路不迂  

元日  

厯以寅为正风从艮位来桃符当壁写竹户趂钟开宿雨滋初茁长年老不材满庭青柏叶惆怅独持杯  

送胡道士归康庐  

避世怀孤往为庵近五峦出无人作伴归有鹤相看老石苔衣净深山瀑布寒自言犹养母应未得烧丹  

豫章别紫芝  

吟苦事俱废拙深贫未除年来如旅燕秋至即移居古道行黄叶空囊贮素书一生江海恨惟子最知余  

子山寺  

迢递前朝寺经过遂一游白云鸦树晓黄叶凤台秋僧举开山话人消在世愁殿廊经刼火已费十年修  

送郭道士之江州  

尽看山南景忽思山北游屐过云亦动琴罢月空留世上无非热林间一似秋虽然乍相识别去也能愁  

彭蠡阻风寄城中故人  

欲行行未得累日滞孤舟月照山皆近风吹水倒流地名人不识秋景客相愁忆尔惟成梦遥知独倚楼  

留滞  

萧条十日余留滞别人居借史抄陈作黏碑学草书烟清数村晓月落一潭虚吾自疑秋色那堪树木疎  

送翁十赴举  

今年科诏下颇亦动山情丹灶留云守书装冒热行卜知三命胜业賸一经明倘赴琼林宴能诗旧有声  

再送盛君之升州  

君与余皆懒余如君更贫今年再同夏两鬓独非春去棹孤山浪征衫西府尘似闻仍用武为筭立功人  

再送丕父  

弟行兄出送有约共凭栏草木雨初过江湖路转难同怀年各长重别酒无欢明日双钟下苍崕应独看  

移菊  

秋风篱落逺晨起自移栽稍觉微根损须迟数日开最清人爱重乍见蝶疑猜昔有陶元亮因兹归去来  

赠沈庄可  

卷上芳名旧所知见君还恨识君迟数茎短髪沾霜白一叶扁舟触浪危问遍菊名因作谱画将兰本要求诗向南郡邑多经过楚士能狂更有谁  

寄苏希亮  

因何也识闲名字遂托交游索近诗想像独吟应更苦分明此意似相知空林日短归鸦早逺水寒多鴈到迟安得尔来同度岁传闲画笔最清竒  

送徐和卿之上饶  

江树杂丹青江寒少得晴亦知君去路多是水为程衔位犹书岳游从半作卿如逢二泉子因説野人名【`章泉涧泉皆居信`】  

山行  

偶作山行只杖藜归逢寒日下山时与僧并立看红树忽有鹤来栖树枝  

送人归南康  

我来方与庐山别尔去庐山是故乡前日住山浑不觉如今山逺却思量  

舒州岁暮  

穷冬日日爱天晴古寺门开絶送迎野鹤忽来桥上立山僧独向水边行过寒梅树白全少入腊草芽青渐生又是舒州一年了怕看新厯动乡情  

广教寺【`即二桥故宅`】  

英雄居处终竒特几度欲来今始能骑省文髙存古篆桥公树朽长寒藤清流并绕三分涧翠竹相依住数僧沙鸟讵知千载恨日斜飞下立渔罾  

游禅林寺  

寺置萧梁曾识少今朝藓磴始经过天低落日江湖逺烟冷风清竹树多虫引翠禽行坏屋马惊白犬吠悬萝一僧九十形容古岩下逢余忽浩歌  

汉东郡斋夕坐  

庐山解夏洪山去自到山边叶已飘鸿雁影多怜塞近交朋书少觉身遥屡游骑惯将军马不饮还封道士瓢心忆清吟更岑寂玉京谁与话寒宵  

游智门寺【`寺即隋文帝故宅`】  

一间瓦屋荒山里山路萦廻夕照明只有比丘头雪白放收经卷入相迎  

传闻此地有龙飞佛殿残砖刻凤螭事去千年无问处寂寥衰草卧苔碑  

昼坐  

出门无所往独自坐胡床雨濯残梅尽风吹百草长近边人喜战偶病客传方不奈春愁密思君对酒觞  

## 江湖小集卷六十九

宋　陈起　编

邹登龙梅屋吟  

闗山月  

行人十年归不得夜上戍楼看明月楼中星斗连太白楼外闗山鴈飞絶鴈飞絶归不得镜里青蛾怨离别前年出幽燕明月何团圆去年上祁连明月复婵娟月明照我长枕戈中原未复将柰何凭谁寄书问嫦娥征衲不来霜霰多  

从军行  

年少良家子挺身事西北金鸣鬬马嘶萧萧短兵发夜战祁连山断甲溅腥血畨部带箭降畨酋连阵没勒功纪燕然椎鼓归汉阙  

结客少年场  

并儿仕气侠年少肝胆雄锦臂金弹丸银鞍玉花骢腰插三尺剑手开二石弓轻生重大义一战朔庭空斩取月氐头捷奏甘泉宫  

秋夜长曲  

碧帘挂雨秋容老寂寞江城暝烟草流苏帐冷屏山低蜜炬香销睡常早梦惊离绪牵愁入翠被寒侵泪花湿思美人兮天一方乌啼月落西风急  

青楼曲  

青楼女儿十五六翠掠云鬟妙装束千金学舞拜部头新来教得凉州曲锦鞯少年被花恼醉把金钗换香草西风楼前秋鴈飞舞衣狼籍花颠倒  

采莲曲  

平湖淼淼莲风清花开映日红妆明一双鸂忽飞去为惊花底兰桡鸣兰桡荡漾谁家女云安髻鬟黛眉妩采采荷花满袖香花深忘却来时路  

江南春  

玲珑楼阁江城晚杨栁丝丝凝碧烟飞燕不归春满地百花香里听啼鹃  

长门怨  

怨杀宫门不忍开无情孤月暗苍苔而今痛惜瑚枕曾是君王赐御来  

巫山髙  

巫山巃嵸巫峡曲一十二峯浅凝緑老猿化石悬巅崖矗矗凌云扫坛竹九灵少女列仙从佩玉鸣銮乗防凤飞魂走魄归瑶宫紫箫吹断荆王梦  

雪霁梅月曲  

羌圃兮玉英蹇冰轮兮太清猗缟袂兮谁子粲一笑兮倾城倚横吹兮寄哀思擥幽香兮补骚情  

游仙  

人命如朝露寿非金石坚安得传六翮飘飘凌紫烟夕梦一道士羽衣何翩跹邀我与之去同上扶桑巅道遇青童君授以东华篇读之三百遍忽若骨已仙道士复谓我诀未可传赐我以琼浆饮之享遐年明发寂无覩孤鹤翔九天  

咏怀  

洪河相绵纒嘉宅良可卜苍松防长蹊丛梅馥四屋过亭白水飞流鸣潄寒玉游目俯灵景抱杖委繁俗长吟畅幽怀理琴展清曲岂不企凌厉而乃伤局促吉士抗遐踪幽幽聚灵族  

步出城东门  

步出城东门与子各执手遥望冢垒垒悲风发陇首长松自青青枯根带骨朽人生如朝露嘉命那可久世无王子乔何诀以固寿感慨徒悲伤欢言且饮酒  

山上有白云  

山上有白云浮隂翳阳光亭亭飒缤纷出岫髙飞翔飞翔长在望逺匪千里隔莫以秋风来吹散无踪迹  

秋夜怀菊山沈庄可  

凉风动金旻奄忽寒节至百卉俱萎垂梧桐亦飘坠明月入我牖展转不能寐顾影重伤心思君长下泪  

嵗晚怀愚斋赵叔愚壶山宋谦父  

忽忽嵗将暮烈烈北风凉霏霏雨素雪皎皎南枝芳懆懆念良友防防在他乡盈盈一水隔迢迢道路长悠悠无信音戚戚重感伤翩翩化双鹤去去与同翔  

月洲李贾友山捧檄来淦访我梅下示教禁体物语咏梅佳句今嵗梅开月洲仙去追和元韵感此良友  

庭前有竒树幽艶发寒柯寂寂众芳歇绵绵生意多孤根依岭表髙节委岩阿清友今何在悠悠空逝波  

和竹里苏材叔见梅怀友韵  

徘徊江路侧何以慰相思阳彩来寒树贞姿倚暮篱飘零怀逺道辽索负芳时伫立幽吟苦余怀将诉谁  

西郊梅开怀吟轩周献父  

仲冬寒气盛云停故隂嘉树厉清节孤芳洁素心幽幽荧嵗落皎皎隔尘侵折寄无来使山川逈且深  

滕阁怀古  

凭髙独展眺风叶乱鸣秋鸾舞自空阁渔歌尚晚舟卷帘山厯厯倚槛水悠悠月出江城暮凄凉万古愁  

寄云林杨少云自衡之桂  

问讯杨夫子经年客异乡南浮湘水逺西望楚天长五岭梅花发孤城草色荒白云遥满目曷久住炎方  

寄呈后村刘编修  

众作纷纷等噪蝉先生中律更钩如开元可二三子自晚唐来数百年人竞宝藏南岳藁商留金易后村编傥令防鼎随鸡犬凡骨从今或可仙  

戴式之来访惠石屏小集  

诗翁香价满江湖肯访西郊隐者居瘦似杜陵常戴笠狂如贾岛少骑驴但存一路征行藁安用诸公介绍书篇易百金宁不售全编遗我定交初  

江居  

独作幽居计江边屋数间水流天自在心逺地寛闲鉏月栽梅树移云叠石山白鸥盟欲结倚杖看潺湲  

溪村  

兀兀小桥西人家住绕溪云山当户入竹树出檐齐风急花初尽春深莺乱啼稻畦新雨足穉子亦鉏犂  

题杜少陵草堂图  

背郭好林塘诛茅作草堂因吟白鸦谷为卜碧鸡坊笼竹和烟净江梅带雪香四松经丧乱阅世几风霜  

游玉笥山  

玉笥凌空后都诏吏仙荒坛深覆草峭壁响流泉石洞随龙蛰金丹许鹤传夜深捣药鸟啼破翠微烟  

入投龙洞  

行入投龙洞青青见竹竿暮云生道树夜月满仙坛枯藓沿崖古长松绕涧寒三生清净福独此愧黄冠  

上慧力寺  

今代空王宅前朝处士家牛车为象藏鹿苑发龙华松密风生树江空月在沙阇黎饭钟后邀我试新茶  

寄苍山曾子实  

东湖从此别嘉防邈无期望逺音书阻思君嵗月驰春云山隔断秋雨鴈归迟欲见崆峒使梅花寄一枝  

幽事  

闲携小斧删梅树自缚枯藤补菊篱烧栢子香读周易滴荷花露冩唐诗  

游仰山寺  

施地开金刹神因结佛縁恠松盘獭径古木防龙渊云里春山乱禽啼夜月圆路遥归不得好借上方眠  

宫词  

内人倚遍玉楼东晓色开云腊雪融羯鼓一声花尽拆三郎自唤作天公  

梅花  

约臂金寒拓绮疏搔头玉重压香酥含章檐下新妆额试启菱花得似无  

送表兄赵奏院赴南外知宗  

御屏往往题名字朝路彬彬蔼荐书天许留中监邸奏日求补外得堂除暂烦龙种司瑶籍行立鸳班侍玉舆丙枕或思前夜席庚邮宁肯后锋车  

王氏山居  

闻道山居好林深逺俗情茶烟薫壁暗萝月射明学稼修禾谱栽花识药名无人觉幽隐为有读书声  

送云巢曾校勘赴召  

髙卧云巢久云生处士衣忽闻颁诏札催入侍经纬朝野名虽盛山林志莫违好归清涧隐富贵有危机  

水亭  

阑槛玲珑直又横半临池水着新亭拟招鹭宿栽添苇怕碍鱼行掠去萍五月藕花千样锦四时山色一般青有闲来此寻幽赏莫看人间淡墨屏  

赵承逺云扄  

闻道幽居好栖云结数椽庭深闗竹雨衣润染茶烟岚气生朝壁湍声入夜弦半生飞动意未得痼林泉  

## 江湖小集卷七十

宋　陈起　编

吴渊遗集  

赋  

江东道院赋【`在太平府推官宅西北抵子城公重修作赋`】  

大江以南壌曰当涂尝订定谍聿求如初或曰楚雄绎之故封尚存筑垒或曰晋涂山之旧民来兹奠居以言其形势则襟江带湖牛渚天门近对厯阳裕溪栅江逺通濡须凡自昔之英雄豪杰多由此而战争驰驱上岸击贼洗足登舻殄此曹魏壮哉孙吴既克凶狡照水而见赤帻欲窥逆王梦日而来黄须英气凛然如生逺猷蔚其可书乃若景物则图展画舒长江天堑涛澜汹涌青山白苎苍翠萦纡高人达士之所栖隐而遁藏墨客骚人之所吟咏而冩摹元晖卜宅景结庐袁临汝长啸声响于鸾凤李谪仙既醉手弄乎蟾蜍清风髙出乎千古逸气超轶乎万夫至于乃疆乃理可舟可车西接巴蜀东走勾吴北超中原南入番禺莫不由我之径出我之衢信其非僻陋之邦寂寞之墟矣然而事以时改地因代殊其在分裂之朝往往重如冯扶至如混一之世毎毎视同莒邾迨至本朝始为奥区爰自艺祖铲平煜雏初以卵垒入于版图至于太宗混一偏隅西戎臣伏北狄逺逋兴隆典章际清朝之多暇防同文轨庆薄海之无虞乃更太平兴国之号用多治定成功之模乃睠吾邦本逺帝京何骤遇于明时得躐陞为州城又即年纪肇锡嘉名雨露之恩若偏于濡润日月之光独私于照临山川草木增其灿烂旌幢旗帜倍以精明圣主既纡于皇卷高穹亦为之世情乃施天造乃饬地灵乃胚胎而醖醸乃培养而发生乃滋硗瘠或为膏沃之壤乃化刀劒亦为淳厚之民观其棊布田畴支分岸塍平衍夷旷曲直纵横桑麻被野麰麦连云时雨少愆有江潮以资其灌溉涝水或降有湖泊以泄其滔盈是以时少旱涝岁多丰登竒秧緑水喜霑足于夏种黄鸡白酒争庆贺于秋成乃君其民混然大朴惟土物是爱故能臧厥心惟本业是崇是以无末作尽力畎亩收功钱镈难贫以其勤苦易足以其俭约故有妇女平生未识于绮罗亦有父老终身不入于城郭衣食足故多知廉耻习俗厚故罕事鬬角盖皥皥乎有羲皇太古之风熙熙然有唐虞击壤之乐于是有厌承明之入直乞铜虎以典州凡中朝之人士多出守而来侯皆得以逃其瘝旷而遂其优游文如伯玉可抒六经阁之思诗如鲁直堪成一窝柳之讴尔乃夜已既而更杀日将晡而鼓掫虽两衙其不废纵数刻而已休盖赋税输官而络绎靡烦程督讦讼造庭而希简无可应酬故治事之时每短而退食之暇常遒虽谓之邦伯郡守实偶乎黄冠羽流当其堦庭如水囹圄鞠草燕寝沈沈铃阁杳杳鸡鸣寂昼鹊声閙晓何以异于道流之清净而一尘之不到也避堂舍盖隐几对老收视敛听回光反照虚室生白内境火爝何以异于道流之炼养而臻其妙也华阳可巾清香可烧离骚可读周易可校南董京生北牕梦觉何以异于道流之萧散而寄其高傲也着灵运履擕山翁醥临流赋诗登高舒啸礟落棊声泉响琴调何以异于道流之放旷而纵其吟眺也夫吾儒与道流邪正不对官府与生民休戚相关必也道吾之道而不道彼之道乐民之乐而后乐已之乐使是邦不徒有太平之名而乃有太平之实则是院不徒揭名道之扁而有体道之诚不然则月三夜而旱吿雷一声而水浸穑事靡秋菜色实繁人纪弗植天常既残又不然则簿书如海文牒如山习方成于珥笔讼咸甘于褫鞶当是时也其容心逸而身闲乎故孟子曰文王乐以天下范文正公曰君子后天下而乐则以身为乐者其乐也鄙以民为乐也其乐也有限与民同乐者其乐也无怍所以贵乎道院者非乐慕道流为高致谓重夫清净而吾以民为乐也虽然千里之内仰夫官奚容无所兴除一命以上志于物则必有所惠济夫苟贪无事之名至于不事其事吾恐情或壅于闾阎奸必成于胥吏气血滞则病疚生讴吟息则愁叹起是为乖谬必伤乎和粹放纵难免于天殃矣惟当以清净为本以烦扰为忌政教因乎民本非容心号令从乎俗未尝作意则有无为之为不治之治吾惟谨修于庭户之间而彼将自得于湖山之外此则老守之所当懃而益可以广道院之义也  

诗  

早朝步葛元喆韵  

万井苍凉欲曙天禁钟声断佩声联云浮玉辇霞裾降风动金莲宝炬然四国龙飞清穆世羣工虎拜太平年吾王不惓宵衣念国祚遥知永永传  

九日  

百年王事谩劳形客里逢时迹类萍无酒可添元亮兴任人浪笑阮宣醒荆湖城壁连钲鼔河朔烽烟接堠亭久拥旌旄愧无补敢将衰朽叹飘零  

登南城  

江城一眺思悠悠平楚苍然野水流衰草寒烟梅老墓败垣斜日谢公楼江山有恨英雄老天地无私草木秋万古兴亡俱是梦丈夫何者为身谋  

游青山【`谢朓宅在焉`】  

碧嶂千层镇一州十年前记作斯游因看红杏行停辔为濯清泉坐解裘怪石巉岩蹲虎豹老松偃蹇卧龙虬转高转有无穷景杖履何妨絶顶头  

又  

风流千载忆晖此日登临不觉疲看取眼前都是句如何身后不留诗须知小隐傥徉日正是高唫寥泬时可惜出山终不免空留翠岫与清漪  

横碧堂  

十一年如一欠伸今朝又得快登临半城杨柳春风满四野桑麻雨露深槛外翠峰重入眼樽前白发遂惊心感今怀昔凭防处不觉崦嵫日已沈  

用前韵  

毎来登眺便眉伸髙处苍穹俨若临投老光隂随日晚思归情绪与秋深鹭飞沙际明人目鴈满江头动客心北望淮淝何处是晚来烟雾正沈沈  

官梅亭  

畴昔花前屡举觞重来髩发已苍苍未容篱菊成归隐且向官梅作醉乡毎约松篁坚岁晚肯随桃李竞春芳东风二月无人惜片片霏霏雪自香  

霜防亭  

正到春归恼客肠荼防架上发孤芳刘伶嗜酒名为酒薛女餐香肌亦香人已今朝衰髩发花犹昔日淡梳妆十年陈迹浑如梦徙倚防干到夕阳  

二  

东皇为代是南薫醖醸成花逈出尘尽洗娇红春态度独呈雅素雪精神牵衣弱蔓如留客入枕清香更恼人月下星前防醉挿肯容烦暑到冠巾  

三  

园丁编竹亦勤哉老蔓纎条费剪裁杳杳翠云深作洞霏霏香雪簇成堆玉虬飞下盘千尺金爵擕将饮百杯説与此花狼籍后园林杖履亦稀来  

挥麈堂  

老守重来何所为筑成台榭凿成池緑深夜雨鱼逺红压春风莺燕迟民乐轩墀偏少讼官闲园圃自多诗凤团啜罢投衾枕梦觉花间日影移  

又  

恋宿怀安物我齐况兼两世四持麾可怜园内落成日却被官中捉去时李郭诗篇怀旧迹欧梅歌舞怅新知多应日后清宵梦频到姑溪溪水湄  

送杜尚书赴行在  

龙德刚中道学优洛中夫子尔同流暂辞天府安边阃又属轺车返帝州万里长城唐李勣百年勲业汉留侯明朝回首秋江上泰华岩岩天际头  

冬雨  

坐来襍霰洒隆冬痛饮那禁觱发风却忆西枢承防日冒寒犹立大明宫  

高氏小景  

地白天寒冻裂裘何人乗艇下中流披图孟浪不相识疑是当年王子猷  

峨眉山【`在采石见寰宇志`】  

一带天分南北限两眉烟鎻古今愁【`阙`】  

诗余  

念奴娇  

牛渚  

我来牛渚聊登眺客里襟怀如豁谁着危亭当此处占断古今愁絶江势鲸奔山形虎踞天险非人设可怜一炬空鎻千寻寒鐡　追念照水燃犀男儿当似此英雄豪杰岁月匆匆留不住髩已星星堪镊云黯江天烟昏淮地正是断魂时节栏干捶碎酒狂忠愤俱发  

水调歌头  

杏  

太白已仙去诗骨此山藏胸中锦绣如屋都乞与东皇碎剪杏花千树浓抹胭脂万防妖艳断人肠晓露沐春色晴日涨风光　孤村路逢休暇共徜徉酒旗斜处一簇几红妆暂息江头烽火无奈髩边霜雪聊复放疎狂倚俟玉壶渴未肯宝鞭扬  

沁园春  

寿弟相国  

喜我新归逢戎初度关情更深正昼掩柴扉寻隐遯舒槐府戎正经纶白石清泉紫枢黄阁弟为宰相兄作闲人　南园借我登临都不怕近前丞相嗔但曵履扶笻堪怜独步擕壶载酒毎叹孤斟七袠开顔六旬屈指风雨对牀频上心慇懃祝道我何时回首及早抽身【`此辞前段句脱字误`】  

## 江湖小集卷七十一

宋　陈起　编

吴渊退庵遗集  

文【`序　记`】  

鹤山文集序  

艺祖救百王之以道理最大一语开国以用读书人一念厚苍生文治彬郁垂之百年海内兴起未艾也而文章亦无虑三变始也厌五季之萎薾而昆体出渐归雅驯犹事织组则杨晏为之倡已而囘澜障川斵雕返朴崇议论厉风节要以关世教达国体为急则欧苏擅其宗已而濓溪周子出焉其言具道德众务而惟文之能艺焉耳于是作通书着太极图大本立矣余有所及虽不多见味其言蔼如也由是先哲辈出易传探天根西铭见仁体通鉴精纂述击壤豪诗歌论奏王朱而讲説吕范可谓和顺积中英华外发矣后生接响谓性外无余学其弊至于志道忘艺知有语録而无古今始欲由精达粗终焉本末俱舛终则言之无文行之不逺亦岂周子之所尚哉此予于鹤山魏公之文而重有感也南渡后惟朱文公学贯理融训经之外文膏史馥骚情雅思体法毕备又未几而公与西山眞公出焉予生晚不及见考亭之典刑犹幸得接二公之绪论岁在丙申魏公假督钺【`阙`】道呉门予辱兼知戎敌事以故读公诗文为尤熟公梦背十二年而二子曰近思充愚萃遗稿刻梓焉属予序之窃惟公天分颖拔蚤从诸老游书无不读而见道卓守道约故作为文章深衍闳畅微一物不推二气五行之所以运微一事不述三纲九法之所以尊言已必致知力行言人必均气同体神怪必不语老佛必斥攘以至一纪述一咏歌必劝少讽多必情发礼止千态万变卒归于正及究其所以作则皆尚体要而循法度浩乎如云浮空而莫可状凛乎如星寒芒而莫可干蔚乎如风縠波而皆自然其理到之言与其有德之言与程张之问学而发以欧苏之体法与公文视西山理致同醇丽有体而豪赡雅健则其所自得故近世言文者曰眞魏要皆见道君子与公雅早掇峻第晚践政途然身未尝安于朝廷之上使得行其言以措诸事如艺祖之训而用之讵止如今所觏存者而天不假以年故所可见者文而已惜哉淳祐已酉夏宛陵呉渊序  

横碧堂记  

此邦形势水西南而山东北郡治居卑下处三湖固不可望而见所谓长江亦必慿高而眺于微茫杳霭中始得其髣髴然非天日大朗烟尘尽収则虽豁眸极目无所覩也惟青黄二山白纻横空诸峯绵亘东北稍可供登览子城上有碧云亭创始于大观间不知命名何义然山在东而亭面西亭之与山若相背然后又有一亭颇与山对才寻丈许仅可容四五客过此辄不可着足恐妨游目骋怀余畴昔固已病之而欲改为矣防易地弗果又十年再来则亭已挠败有不容不舍旧而新是图者乃移其面势以西为东作堂三楹又前后为轩各三楹环以栏楯翼以窗户使虚明轩敞四无障蔽顷成觞客于上有笑而言者曰今之山犹昔之山也昔也余来盖常头颈伸缩欲以见山而山终偃蹇今也排闼送青入户献状凡四时晴雨之景朝夕烟云之态不劳指顾而尽入吾目然则位置之巧者固如是乎余曰昔山谷罢郡尝有句赠郭功甫云翰林本是神仙谪落帽风流倾太白江山依旧云横碧昨日主人今日客谁分宾主强醒醒问取矶头新妇石请以横碧易之可乎且山谷在郡不满旬日其恋恋于此邦之幽胜犹若是矧余父子兄弟三十年间相继来守余又再至则其不能忘情固宜此堂之所以作也客退余坐而假寐梦与浮丘先生景太白相遇笑谈倾谑如旧交盖若喜余之能作此堂又能对此山者二公既去刘寄奴桓司马继至余挥之曰余堂不为二子作赧而退余亦睡觉云堂之南旧连清风亭多厯年所圯尤甚亦因余材新之凡三楹一翼轮奂相称故并书  

太平郡圃记  

姑孰郡圃视他郡为隘自王冠卿紫微以窈深为神祠又自李俦老棘卿以驻春为仗甲库益隘甚岿然独存者惟近民堂然创于淳熙间已百余年屋老材腐多支以木居者毎危压是惧堂旧对池之阳修可二十丈中有官梅亭跨以桥水面才七八尺少晴辄涸虽名为池而实沟浍之弗若也乃凿而广之灌以江水作堂其上扁曰挥麈即刘丞相毕老诗中语也中为堂五楹前为轩三楹堂后又为重堂五楹扁曰窈深复旧也池上三峯植桃三本李十八本柳二十本既成适当仲春试与客倚栏而观之清漪緑涟渺如一壑轻波微澜随风四起密藻丛生小荷簪抽柳眼已舒渐露黄金之色梅花虽谢尚飘白玉之香鸥鳬翩翩而来鱼洋洋而游恍然身在江湖之上若夫炎夏纳风高秋宾月冬曦煦背寒雪目三时之景又可知恨余之不及见而去也堂之东十余步即前所谓神祠天神主于静贵于肃乃宅于宴游之处宾客骑从之喧塡优仱倡幻之亵狎其为不静不肃毋乃甚乎于是移于帑库之侧以其地为亭前种梅三十本后种竹一百个揭倪正父文昌所书官梅扁官梅之后有隙地盈丈亦作小亭植红药二坛扁曰驻春池之西亭有午桥庄野处洪公所创洪公文章妙天下其所为记至今脍炙人口然屋实卑陋纵横才寻丈且岁久亦弊又为之创屋十一楹中揭洪公旧扁以为宿客馆宾之所于是太平郡圃虽不敢以为美亦庶几可备政暇游憩笑语或曰子自开藩以来减租蠲赋弛征代输修黉宫治书院葺浮梁整仓宇居养济皆当为而为宜也乃若园池亭榭毋乃不必若是乎余应曰昔者艺祖皇帝之开国立考课之制凡州县廨宇之修废成毁皆书之以行殿最赏罚今课厯犹有存者则莅官临政之余退休之所亦在不废固圣祖神宗之属望而金科玉条之所许也昔柳子厚作零陵县三亭记以为气烦则虑乱视壅则志滞故君子必有游息之物高明之具于以涤其烦而宣其壅宜不可废于一邑况郡乎此郡圃之所以作也  

采石虞忠肃公祠记  

阜陵在宥二十有八载循名责实始终惟一盖尝与丞相赵衞公评雍国虞公事业以采石之功为第一诏特赠太傅呜呼可谓不没其实者矣余家有别业在杨林裕溪之间少小督租徃来必舣舟蛾眉下时绍兴旧校犹有存者毎为予言当李显忠未至敌兵将渡三军无主百姓皆荷担立防虞公适至即立马指挥部分某军登某船某船守某隘言未既敌舟已塞中流公以重赏严罚督励将士且躬自鼔之莫不人百其勇尽死鬬又益以火攻之具于是天反风敌舟焚焉其主遁焉当是时非公则江南几殆呜呼余闻其言着诸心盖四十年于此矣夫天欲啓一代中兴之君必为笃生一代中兴之臣周之宣王维申与甫汉之世祖冦恂邓禹唐之宪武裴度德裕皆能戡祸乱定变故安黔黎康海宇以光复先古之业此岂偶然而然哉初大观间有俊明者成都人精于易数尝诣阙上书我汴京王气尽乞移洛阳朝廷以妄斥之时雍公犹幼张魏公尚小官俊明一日谓公之父秦公曰国家之运将在东南南渡之后大变有二譬如大舟巨舰厄于骇浪惊涛维楫操柁非命世之才不济任其事者其张公与郎君乎秦公闻其言当时固未信也呜呼苗刘之逆宗社几危北敌渡江南垂不保天生二公再造我宋中兴之祚千万载未有艾此岂偶然哉夫德施于民则祀之以死勤事以劳定国则祀之能御大灾能捍大患则祀之岂非以劳定国者欤岂非御大灾捍大患者欤而采石之祠昉于嘉定九年春予开阃金陵公之曾孙兟以池倅来入幕既至谂余曰兟自池而升道经先公祠下地局址隘栋挠树倾草莱生阶牛羊入室甚非所以安神灵昭勲烈敢请夫见河洛而思禹功此人心所同然与生俱生不可冺没矧余以守江为职公以守江防勲因职而怀其勲因勲而怀其人因人而崇其祀是非予之责与于是捐缗粟治材木委马步军副总管关侯宝董役郡太守章御史琰又相其费自门及庑及堂莫不鼎新焉凡为屋十有四楹左图采石却敌之实右绘京口防江之规当时将士之用命者亦肖像其后既落成兟又请记因书顚末授之俾刋于石  

济民药局记  

渊犹及见先生长者谈干淳间事其言曰圣朝体列圣好生之德毎以民命为重一念恳恻无所不用其至乃至济药疗病亦加宸虑一日忽遣中使宣索太平局龙虎丹既进御命捐其价十之九盖圣意谓亲尝则主者不敢苟直廉则贫者易以得呜呼神农氏日试百药周官医师掌医之政令自十全以至十失必次第而躬行诛赏实此意也近世天下郡国台府开设广惠局以便民服饵皆所以广此意也姑苏城大人众余领郡适有春疫亟择羣医之良分比闾而治某人某坊某人某里家至户到悉给以药窭而无力者则予钱票疾不可为者复予周身之具繇二月讫七月其得不夭者一千七百四十九人因念仓卒取药于市既非其眞非惟不眞且弗可以继乃创济民一局为屋三十有五楹炮泽之所修和之地监临之司库廪庖湢鑪硙鼎臼翼然井然罔不毕具夫匠木石之费钱以缗计者七千八百四十五米以石计者三百二十三既落成复以二万缗实之为市材费凡川广水陆之产金石草木之品无珍不致无逺不取冀有益于人故眞其剂弗求赢于官故轻其直料置丰盈芗味芳烈较市之衒玉贾石者相去不啻万万列肆阛阓过者懽悦他日设遇流行之灾四时之沴则分医以疗捐药以济其为呉门之利盖未有已也恭惟圣天子仁同阜陵视四海之痒疴如在体渊幸叨选择出守是邦求牧与刍不敢不勉此局之设盖亦所以推广德意万分一云绍定四年八月奉议郎直焕章阁知平江军府事新除浙西提刑呉渊记  

广惠坊记  

渊不肖仄闻先君子之训曰先儒有云志伊尹之所志学顔子之所学又云一命以上有志于及物于人必有所济此吾之所以终身拳拳服膺而勿失者也书曰一夫不获时予之辜孟子曰思天下之民有不被尧舜之泽者若已推而内之沟中此伊尹之所志也小子识之渊入耳注心三十年于此矣故自领一簿宰一邑以至贰一州佐一台未尝不日思先君子言求所以及物济斯民者乃庚寅之冬被命守姑苏道过呉江桥下渊延见所部吏舣舟焉时夜雪凝防霜风凛冽袭裘不知其为温附火不知其为炎于是恻然动心进左右而问之曰尔邦城大民伙鳏寡孤独癃老癈疾顚连而无告者其多乎曰然郡有庐以聚之有廪以食之乎曰否渊独念言穷州陋邑犹有所谓居养安济之所呉门甲三辅多名守富课租不应有此缺典既领印即括夫田之没入于王官者废絶于缁黄者未防则公以财市民膏腴者寸积尺累厥数既登乃卜地鸠材为屋七十程总土木夫役费钱缗九千六百八十米石三百一十七既成扁曰广惠坊防堂耽如廊庑翼如男子妇人各有位置仓廪庖湢井臼牀几鼎鼎备具无一乏缺适然而疾病者又别室以居之大者人日粟一升半月钱三十有三小半之米则三杀其一焉夏则汤沐冬有衾纩病有药死有槥额以二百人为率亡者得续此其大畧也窃尝考祖宗时在京有四福田院外郡有居养安济院当时奉行惟谨甚者至有设防帐具酒食其所全活不可胜记深仁厚泽与天同普此国家运祚之所以久长州县长吏之所当遵守而广惠坊之所由以作也后之人与我同志尚思先儒之言益而侈之是亦上不负天子下不负所学之一端云若夫租入多寡方防具载兹故不书绍定四年八月既望奉议郎直焕章阁知平江军府事新除浙西提刑呉渊记  

## 江湖小集卷七十二

宋　陈起　编

宋伯仁雪岩吟草西塍集  

诗如五味所嗜不同宗江西流派者则难听四灵之音调读日高花影重之句其视青青河畔草即路旁苦李心使然也古人以诗陶冩性情随其所长而已安能一天下之心如一人之心吁此诗门之多事也甚至裂眦怒争必欲字字浪僊篇篇荀鹤殊未思骚选文章于世何用伯仁学诗出于随口应声高下精觕狂无节制有如败草翻风枯荷閙雨低昂疾徐因势而出虽欲强之而不可稿以随日而抄岂望广传于世儿曹异日知伯仁得诗之顿其一休一戚所寓若此姑缀于草云嘉熙戊戌家马塍稿  

四十  

役役人间世齐头四十年读书虽未巳作事易徒然宦业蕉中鹿生涯叶底蝉愿逢时务好一榻醉时眠  

寓目  

暖风轻拨綉帘开放入双双紫燕来燕子似于人有旧细衔花片落妆台  

昼景逢春渐渐长博山添爇半匙香梅花一片娇无力自趂晴风过粉墙  

久雨  

暗数春来雨曾无两日晴树连山莫辨桥与水俱平闭户唯便懒逢人且问耕海棠花落尽顦顇几流莺  

访高菊磵  

可惜呉中不见君短篷空载一溪云知君已到孤山下日日梅花酒半醺  

张监税新居  

为爱溪头只两家也来随分作生涯依山筑屋先栽柳买地为园旋种花聊把功名循世态只慿诗酒度年华与梅一夜论心事石鼎茶干月未斜  

寻孙花翁  

东风吹雨湿西湖未许苏堤酒賸酤试向花翁问花讯不知花似去年无  

春雪不止  

春来雪意愈迟遛文学飞绵过小楼暖逐东风虽易化猛如前月未尘休莺花消息孤诗课蚕麦生涯累客愁莫道逺人多冻杀王师亦有在边头  

无事  

日日溪头看好山尘嚣无一可相关梅花未必能如我花谢花开未得闲  

访林可山  

可山无日不吟诗我欲论诗未有期几度孤山明月下手援梅蕊立多时  

简施芸隐  

雪后东风作峭寒客怀零乱客眉攒杭州虽近西湖月宁似湖州把钓竿  

丁家村  

不满十来家门闾半以柴日烘兰扑鼻风掠草侵鞋土酒融春兴行歌放客怀何须高买屋一一近天街  

再防夏石芝  

自与君相别骎骎已数年一缄书不寄千里梦徒然雨店花新长风櫺月几圆岭梅无恙否愁满鬓丝边  

旧同官张法曹  

熬波同看楚天秋多少艰难説未休今日共依湖柳住梦中犹怕踏边头  

雪后  

暖地难为雪春天易得晴落梅狂客意啼鸟故园声愁乐从他事湖山寄此生愿将身与世浑似柳梢轻  

纸鹞  

弄假如眞舞碧空吹嘘全在一丝风唯惭尺五天将近犹在儿童掌握中  

湖上新晴  

湖边膏雨弄晴晖桃杏红争锦一机杨柳也如新及第向人争舞緑罗衣  

晚春溪行【`囬文`】  

青山数里一溪横片片花边舞燕轻耕过水田新雨足晴天晚色柳风清  

闷甚  

酴醿开已残窗户尚轻寒往事多成拙清尊强自寛对妻怜病久顾影易心酸更展渊明集从头子细看  

雨中  

终日翻盆雨池亭晚更凉对琴思古意酾酒惜韶光緑涨便鸥嬾残花笑蝶忙高田皆可插好与报君王  

妙智庵  

结屋古山顚源流未有年便非眞隐者且喜得安然石洞云同卧茶铛客对煎我来聊小憩诗满夕阳天  

嘲不识字  

难字逢人问村中一小儿璋麞宁易辨亥豕似堪疑卤莽【`莽字音畆`】元非莽【`草莽莽字母党切宿莽莽字音母`】耕犂【`十二齐犂字畊田器音黎`】别异犂【`六脂犁字牛驳文良脂切`】识丁何足道煮字不充饥  

村学究  

八九顽童一草庐土朱勤防七言书晚听学长吹樵笛国子先生殆不如  

读林可山西湖衣鉢  

梅花花下月黄昏独自行歌掩竹门只道梅花全属我不知和靖有仍孙  

寄楼云卧  

云卧西湖又几年吟鞍多在酒罏边定知今古皆春梦不把功名作【`去`】宿縁芳草满汀山帯雨黄梅落地水连天相逢未説江南事且问何时理钓船  

村姑  

翠鬟双妥未梳头纺纬车边坐欲羞几度采桑归较晚阿娘疑看落花愁  

底事蹉跎二八年嫁时装着未周旋年年织得新丝绢又被家翁作税钱  

嘉熈戊戌夏复游海陵稿  

简呉荆溪  

薄宦从来错宁容着意求自惭千里梦空作【`去`】一畨愁笑我人如昨知心雨未休荆溪清彻底愿泊钓鱼舟  

学馆闲题  

据见定时俱是足苦思量处便成痴请君打退闲烦恼啜粥烹茶细和诗  

答林巡检惠诗  

客久情怀恶逢人懒説诗不堪秋到后将近鴈来时欹枕皆归梦同心只旧知渊明篱下菊谁伴傲霜枝  

秋花  

凤儿花杂鴈来红更有鸡冠弄紫防可笑倚栏人醉后只将青眼看芙蓉  

早秋【`囘文`】  

秋天一饷晚风凉笑语人传早稻香楼上醉时帘半卷愁添客髩两苍苍  

别友人【`集唐人句`】  

菊花村晚鴈飞天【`僧朋来`】同住兰舟未十年【`许浑`】今日送君须尽醉【`贾至`】离人独上洞庭船【`李频`】  

对菊  

少有惺惺得到头此心何若嬾方収五湖烟雨常如昔一捻功名自不由世事莫将眞个看客程难作旧时畱人间岂欠渊明【`阙`】见着黄花便合羞  

累字戏作解愁吟简旧同寮  

愁知不空白头心事惊秋归兴满沧洲貂蝉虽出兜鍪功名有愧黑貂裘夷齐与盗跖总荒丘无非蘧蘧栩栩梦庄周空教笑倒江上烟雨汀鸥一琴一劒一童一鹤一茶瓯自不须苦苦高卧元龙百尺楼着眼看翻云覆雨处豪杰总成羞牙旗金甲蹇驴破帽穷通一任前修五湖千万顷明月则尽可棹歌横钓舟  

苏州有感  

秋意满姑苏扁舟忆五湖铃声边报急帆影客心孤野港青如染遥山淡欲无英雄应念我时事满银须  

棋  

乱鵶飞鹭势纵横对面机心岂易萌一着错时都是错宁无冷眼看输赢  

水边闻鴈【`偶集四灵句`】  

芦花新有鴈【`徐灵晖`】四面水连天【`徐灵渊`】清净非人世【`赵灵秀`】吾诗咏不全【`翁灵舒`】  

嘲醉者  

李白日斟三百盏醉时宁记脱朝靴一千八十万杯酒百岁消磨未是多  

村  

又是江南割稻天家家儿女笑相牵芙蓉占断清溪水独许渔人醉舣船  

离维扬  

不为鲈鱼忆故乡只縁心事近重阳鬓丝添得三分白空被黄花笑一场  

维扬万花园【`赵制使经理`】  

细柳营基锁緑苔万花新种小亭台芙蓉喜见江南客故向西风一夜开  

雨中逺望  

山匝浓云水匝天秋容黯淡荻花边潇湘八景谁収去畱下波心小钓船  

劝僧还乡【`六言`】  

世事无过尔尔禅心只好休休江上数峯如削西风不碍归舟  

舟中九日  

巴得重阳未到家短篷根底忆黄花乌纱不为西风舞空与同舟説孟嘉  

嘉熈戊戌己亥马塍稿  

安居  

穷通岂在苦劳神且作安居嬾散人买地种花多种竹煮茶邀客也邀隣求名岂识书三上得与无过醉一巡喜得满収芋栗杜陵应不笑全贫  

有感  

窗户清清半掩门小儿揩泪立黄昏几多心事无人问独看梅花月半痕  

晓琴  

静夜听鸣琴秋风动幽谷何为钟子期千古无人续  

楮先生  

先生邂逅龙亭日多少云仍满世间千古典谟文独记九流毫发事相关代庖阿堵名尤重制甲防边职未闲只与道人为鹤帐始能清梦绕湖山  

岁旦【`已亥嘉熈三年`】  

屋闲无贺客早起只如常桃板随人换梅花隔岁香春风囘笑语云气卜丰穰柏酒何劳劝心平寿自长  

五老【`儒将农渔女`】  

壮年期慕佐中兴岂谓蟠螭睡不醒可惜满牀廷对稿白头翻録道家经【`老儒`】  

髀肉丰腴鬓发疎将军健饭待何如七禽不了中原事羞读君王问劳书【`老将`】  

齿发俱无背已驼雨耕摩破几青蓑高皇庆寿推恩诏暗读全文忘不多【`老农`】  

短发衰髯一掉船白头波浪几掀天儿孙各占芦花住网得鲈鱼即酒钱【`老渔`】  

着破箱中欲嫁衣翠颦何止只忧葵春来偷摘班班发泪湿菱花只自知【`老女`】  

逺访友人不値畱集句小絶  

寒食花枝插满头【`范成大`】长亭搔首晚悠悠【`郑毅夫`】灞陵老子无人识【`王竒`】别是天涯一段愁【`陆游`】  

寄征夫  

待君君未归寄书书不去寄书书可去有意殊难语深夜弹琵琶思君在何处知君在何处不禁春事已阑珊东风吹起杨花絮东风吹落杨花絮  

客楼戏集唐人句  

门掩杨枝一夜风【`杜牧之`】自怜羇客尚飘蓬【`李山甫`】不堪吟罢东囘首【`僧朋来`】鸟傍岩花戏晚红【`杜荀鹤`】  

赠僧了性  

虽然年纪小胷次已江湖贝叶连宵看梅花一様臞记诗诚敢许戒酒恐应无好向苏堤上行行捻数珠  

醉中登楼  

明主何尝弃浩然杯中有物且随縁倚楼心事谁消遣一点飞禽落钓船  

嘲燕  

年来乳燕亦堪羞不学杨花得自由飞过几家门户去且须寻见最高楼  

瓶梅  

南枝斜插古军持瘦影参差落砚池莫道人家窗户暖等闲忘却陇头时  

春半  

春到已多时游人替衲衣柳眠莺唤醒花瘦雨添肥官事痴能了人情久易非一贫能自守赢得掩柴扉  

散愁【`四首`】  

着意功名四十年柳花空满鬓丝边男儿无补朝廷事有媿饥餐困即眠  

小楼呼酒挹青山翠碧珑璁一笑间山若有情应问我如何犹似野人闲  

清贫如水尽无妨只愿伊周立庙堂扶起太平千载脉且随农父乐耕桑  

旋买犂锄学种田一声长啸霅溪边微茫白水山如画好个江南万里天  

午睡  

午梦惊囘笋簟凉坦夷襟度即潇湘诗高自与梅花好食淡方知菜味长事説万端多画虎人无一念不亡羊满头飞絮春零乱莫笑狂夫老更狂  

酒边  

一醉复一醉陶陶醉未休何伤于日月知我者春秋万事难追昔千金不解愁白鸥飞浩荡此兴属渔舟  

小舟晚赏荷花【`囘文`】  

天浮月影水浮天路绕山头树绕烟船小小行人意适藕花新索酒杯传  

清明插柳  

清明是处插垂杨院宇深深緑翠藏心地不为尘俗累不簪杨柳也何妨  

晚春  

风甃残花满地红别离樽俎谩匆匆春光未肯収心去却在荼防细影中  

緑阴阴里惜韶华自缚筠梢扫落花可笑游人心未懒杜鹃啼处拨琵琶  

清和  

诗债还无足家园亦倦看客游宜致仕午睡当之官舌笑张仪在心慿达麽安清和天气好应免夹衣寒  

久坐  

坐久如忘世松窗日未斜营巢鵶蹂树作【`去`】梦蝶眠花易课推三画毉方録数家瓶笙声未絶更点土山茶  

戏作  

青梅黄尽雨无多柳影重重午日过忽听隔篱人语笑采莲船子上新河  

玉泉寺金鱼  

金鳞韬隐已多时寺壁重泥又有诗龙若久懐霖雨志不应蟠屈小方池  

僻居  

居僻恬无事开窗挹晚晴雨沈云脚重风约燕身轻有子争梨栗无朋问死生毎忧人载酒剥啄打门声  

倦吟  

竞病推敲欲呕心何如危坐拆桐阴新蝉咽咽知人意学我年来抱膝吟  

云云  

休将闲耳听云云只作【`去`】深居耳不闻素志肯随时节改清贫难许利名分忘情茆屋无非燕着脚春山独是云试问急流谁勇退故园同看木欣欣  

愁  

愁怀难尽亦难诗唯有流莺暗得知我亦无言莺不语柳边相看立多时  

蓼花  

秋到梧桐我未宜蓼花何事已先知朝来数点西风雨喜见深红四五枝  

嬾  

嬾嬾嬾复嬾而今嬾更宜此身聊复尔万事欲何之尚觉瓢为赘奚烦锸自随客来眠正熟裙幅任题诗  

书座左  

天地一蘧庐吾身自卷舒翁能从失马子亦岂知鱼谨独甘居漏安贫且饭疏昨非今未是宁不赋归欤  

书座右  

蛮触小功名须教一念轻受知思报饭临事贵惩羹寿域惟仁宅心田以道耕泰然忘物我无使狎鸥惊  

凉  

不拟西风一顿凉看看凉近木犀香人家未得征夫信蚤有砧声怯鴈行  

荷花【`六言`】  

緑盖半篙新雨红香一点清风天赋本根如玉濓溪以道心同  

扇  

帅璋今有几家同名重蒲葵价亦穹髹柄但夸千缕骨不知曾未掩西风  

中秋月  

只与闲时月一般宁知今夕最团栾竹边借柄还如扇花下传杯可当盘野兔易忘终夜梦林乌未许一枝安人生几个中秋节那得都将笑眼看  

席上有举东坡集归去来字成诗十首醉中戏续一首  

傲世欲何求归来已倦游琴诗聊自啸丘壑复相畱问菊时携酒乗风或棹舟乐天良有以心事老田畴  

渔父吟  

小舟如鴈许稳稳下波心蓑笠几风雨江山无古今清歌鸣短棹红叶满疎林一醉不知世前村月未沈  

秋风  

秋风卷秋叶秋思满秋天骨立山如削声低鴈欲眠客愁无暇日农事喜丰年説着鲈莼事归心满钓船  

听雨  

冻雨潇潇未肯晴洒窗声似煮茶声山童酤得隣家酒炒药炉头独自倾  

村田乐  

打稻天如二月天满村和气乐丰年田翁烂醉身如舞两个儿童防上船  

问梅  

痴风衮衮送寒来竹里人家总未开唯有老岩心事苦瘦筇敲雪问梅腮  

山下  

山下六七里山前八九家家家清到骨只卖水仙花  

落叶  

卷地西风促雨来扫除黄叶满苍苔垂杨蚤有青青眼只碍梅花未放开  

梅兰  

清标同插古军持清似西山冻馁时嚼蕊弄香无説处屈平和靖已何之  

佳人歌  

淡匀粉浅画眉髩边休挿桃花枝白面郎君马如箭囘头再盼情依依文君未识相如面朱弦声里犹相恋风流胜事千古传宁如文君当时深深深处深庭院临卭亦免王孙怨佳人佳人休卷帘门外落花春正甜绣牀午困语声寂博山篆冷香频添佳人噫佳人吁今人安得人人思秋胡黄金不认眞丈夫  

丑女歌  

梳风杨柳笑沐雨杏花羞看看三十余不敢下妆楼待媒媒不来对娘娘共哭何时王右军来坦东牀腹君不见西施絶色天下白能使麋鹿走呉宫玉环一笑百媚生能使渔阳鞞鼔惊宗无盐无益形貌恶当时一段议论千古生清风美妇未必美所美貌徒美丑妇未必丑所丑行不丑丑妻恶妾寿乃翁何须能劝羊羔酒  

## 江湖小集卷七十三

宋　陈起　编

薛师石庐集  

晋宋诗称陶谢唐称韦杜当其时人人皆工诗诗非不盛也而四人者独首称岂非侯鲭爽口不若不致之羹郑声悦耳不若遗音之瑟哉唐风不竞派沿江西此道蚀灭尽矣永嘉徐照翁卷徐玑赵师秀乃始以开元元和作者自期冶择泙链字字玉响杂之姚贾中人不能辨也水心先生既啧啧敦赏之于是四灵之名天下莫不闻而庐翁薛景石毎与聚吟独主古淡融狭为广夷镂为素神悟意到自然清空如秋天迥洁风过而成声云出而成文间谓四灵君为姚贾吾于陶谢韦杜何如也夫古诗三百不过比兴然上下数千年间骚人文士望而知其难拟之而弗似矣四灵陋晚唐不为语不惊人不止而缓生常则其步趋謦欬扬扬以晚唐夸人此人所不悟也然则景石脱颖而出自成一家眞知几之士哉景石名家子多读书通八阵八门之变乃心物外至忘形骸筑庐防昌湖西灌瓜贴树篘醇击鲜日为文防论切闿析恐不人人陶谢韦杜也情眞气和庶几乎有道者而年五十一死矣死后人士无逺近争致其诗其子弟手钞不能给于是相与刻之呜呼使景石健至今诗又止是乎嘉熈元年清明日东阁赵汝囘序瓜庐诗  

瓜庐  

近来有新趣买得薛能园疎壤延瓜蔓深锄去草根花时长载酒月夜正开门最识田家乐辛勤更不言  

瓜庐至日即事  

西山起还伏插入万丈潭渔叟操桂棹樵歌过草庵年荒酒味薄天旱井泉甘不愿丘园贲惟将易自参  

送赵几道赴台州録事  

防前绠汲何从来清流海底通九垓天河地脉防旋转上中下井躔三台满城桃花二仙种方广金殿三门开一时防上几许人若匪佛种应仙才于公徒知高其闾岂识大化非胚胎今兹送言暂相别诗规笔诲纷崔嵬傅説明星定入梦方朔迹秽空谐诙不昵不阿予与汝古交淡淡无嫌猜  

寄赵紫芝  

别后访消息传言一半虚前官已不就所向定何如苦雨厌羁思春风欺旧庐怀人闭门夕专拟寄来书  

防宿赵紫芝宅  

郊居无一事喜见友人来促席坐添火推窗立看梅论诗漏欲尽煮茗匣重开此夜思徐照墓松犹未栽  

赠达西堂  

却罢住山縁归来又十年自知身是妄常道鉢休传塔路修来直纱灯影处圆与吾相对坐语嘿尽通禅  

寄蔡任  

不见三百日问君消息多身闲诗有味水静月无波琴里怀孤竹书中寄永和遥怜一江隔何计得相过  

送赵紫芝入金陵幕  

为官亦僦居官况定何如昨夜交游散满湖秋雨疎此邦佳丽久旧吏拜参初喜是贤侯幕新年有荐书  

读刘靖君碑  

儒生身上事皆成身外浮华亦甚轻种竹满山门径小挂冠当路树枝横几于顔子三生寿分得陶潜一字名何处时今见前辈只看碑语自心清  

渔父词  

十载江湖不上船卷篷高卧月明天今夜泊杏花村只有笭箵当酒钱  

邻家船上小姑儿相问如何是别离双堕髻一弯眉爱看红鳞比目鱼  

平明雾霭雨初晴儿子敲针作钓成香饵小蠒丝轻钓得鱼儿不识名  

系船兰沚鲙长鲈曲袷方袍忽访吾神甚爽貌全枯莫是当年楚大夫  

春融水暖百花开独棹扁舟过钓台鸥与鹭莫相猜不是逃名不肯来  

夜来采石渡头眠月下相逢李谪仙歌一曲别无言白鹤飞来雪满船  

莫论轻重钓竿头伴得船归即便休酒味薄胜空瓯事事何须着意求  

寄谢黄元信惠茶  

建溪金铤直几千余性所嗜一已偏寻常草卉不足进龙团凤夸如珉坚长须健卒前月到手提菜器急取煎妻儿攒眉笑苦澁为言眞味兹天然易牙去已久吾齿若具编枵肠岂废食睡省非壮年惜此余香滞喉颊巡除吟咏声諓諓诗成等题建宁郡主茶官吏俱时贤合同缄印一时毕进奉飞驰争春妍天子不敢尝荐以寝庙先定自褒嘉到属郡趣君密迩玉炉烟一以此味沃天下邪魔驱扫无畱连  

送子舒弟之官华亭  

执手难为别愁看去棹孤船官得闲散春晚过皇都书附海人便花添住屋图有时吟句稳还忆老兄无  

送张直翁之筠阳  

时平民事少诗句定能清况作江西去放教秋水生山花香淡泊湘竹恨分明朝士多知尔慈溪旧有声  

送赵端行廷对少寓期待之意  

甲科知亦有难得是家传定入中朝局还交内赐钱服青初解褐班后忽趍前独谢归廊幕诗呈第一篇  

赠葛天民  

逃禅已得计易姓岂云非自説身如幻常人见亦希亭边看荷叶楼上挂蓑衣几夜苏堤月随君瘦影归  

送庐次防兼柬卢九秘书  

蔡邕初入直撰著几书成所取友若此遥知人至清朝回収疏藁夜语杂诗情愧我多年别相烦一寄声  

挽陈叔望  

少年曾是鲁诸生为立功名别路行尝捉宝刀严汉陛再持符节领江城絶怜诗律双金在不见林塘五柳成明日西山归葬处踏青人散草初平  

送叶季重之官呉门  

君继贤人业试官阊阖门但问要离墓莫看真娘坟虎丘寺前生野草一花一叶皆丽好用心冷淡不此嗜自有诗礼长探讨给旁余闲庭庑空小舆应亦上垂虹桥边风驶寄书便只冩平安报乃翁我惭空空易疎斥时亦抠衣侍函席春膏流得傥寄将待冩续经藏屋壁  

寄赵叔鲁  

相知言莫尽别后意如何命笑春冰薄愁因夜雨多全家寓京国无地着吟哦防得穷通理从今缉薜萝  

酬刘子至  

寄来书一纸别后喜安和想见清高极吟成秋思多山头灵运立月下谪仙歌共是江湖客斜阳各晒蓑  

赋二十八字  

水满沟塍不愁旱急催租税却忧贫家人苦不怜予拙雪袴冰衫要及晨  

纪梦曲  

夜梦佳人姱且长星冠霞披云衣裳双眉浅淡画春色两耳炫耀垂珠珰缓步逡巡倏相近世道人情不敢问敛容正笑发一言不识巫山云雨恨自从十五学仙经今年二十身骨清天上有籍升其名长声短声歌紫琼紫琼之章词宛转永与人间风调逺余声未竟钟鼔鸣雾散烟収人不见  

水心先生惠顾瓜庐  

未成三径已荒芜劳动先生枉棹过数朶葵橊发深愧一池鸥鹭避前呵路通矮屋惟添草桥压扁舟半没河再见缁维访渔父却无渔父听清歌  

题南塘薛圃  

门对南塘水乱流竹根橘柢自成洲中间老子隐名姓只听渔歌今白头  

巾山  

两峯争起入云层半属虚空半属僧斜日满山人到少任蕃去后我来登  

送赵端行  

纷纷帝族贵钦兹神秀门永嘉分弈叶甚盛二枝蕃吾友天乐翁实惟游之孙身虽羇旅尽诗则骚雅存侄行有科第作尉期高骞是曰提刑后令问方腾喧大心欲图南小技不在言十年相聚首伟论孰敢援交比鲍叔知志许诸葛论分携乃明发念我守故园君往夫差国不遣呉水浑陆静翫蟾彩江清烹鮈豚邑宰话乡曲官廨如荒村昂藏信多暇时忆朋友樽穷达委天分守道无竞奔防当春风吹梅实众花繁  

挽徐道晖  

昌黎铭最好朋友更情深身没复何憾家贫自不禁春山无死草夏木有清阴为鬼诗还则重来何处寻  

渔家  

小舟轻似叶曾不畏风涛自説磻溪好翻疑钓濑高晚来鱼换酒归去子持篙定是逃名者时闻歌楚骚  

梅雨  

梅润雨兼旬暑月不知夏溪流三尺强舟人惊昨夜余家有瓜田苹藻纷揉借鱼鰕失慿依跳跃至床下卑湿畏暮年扶防升台榭难愿方丈食互市物踊价四邻各凄凉惟有酒可借五月借新白咀嚼胜枣炙闭门人事絶向晚乌巾卸震雷压不住神龙未遑暇或谓蛟为孽胡不宁尔舍旱涝政本农偏惠及间架皇天无所私未遽损禾稼一洗天下清作我圣人化  

谢陈水云寄惠瓜庐字  

我向村中住无人知姓名结庐难得就种树几时成扁榜龙蛇动飞檐燕雀惊自怜幽僻地因此亦敷荣  

和梅氏西涧韵  

此处宜新月开门必向西近江潮有信初种树犹低何日寻梅隐移船系柳堤诗篇满窗户畱壁待余题  

秋晚寄赵紫芝  

数日秋风冷丘园独自身闲看篱下菊忽忆社中人苦咏肩常瘦移家债又新极知君淡泊十载得相亲  

送王成叟先生访丁子植  

老懒无拘检一年身耐贫还思温岭去别我苦吟人柳色行三日雩风浴暮春旧时同学友迎拜緑袍新  

和葛天民  

贾岛文章怀素书得来读罢卷还舒西湖柳下为君宅东海云边是我庐千里江山长若此一生心抱欲何如相思唯有加飡食不暇逢人寄鲤鱼  

戏赠赵天乐  

问隐当时意已深近来全废是清吟一春只为风雷变尽日闲观天地心闻道丹炉初候火能教瓦砾化成金果然成得知何用不似瓜庐种紫参  

孤山  

不到西湖今几时十年双鬓欲如丝难寻和靖题诗处空见梅花成老枝  

望夫石  

望夫一望几千年苍藓何曾似翠钿却是春深更风雨满身吹泪使人怜  

喜翁卷归  

我老寡俦侣年荒値冬迫膝下有啼寒缾下无储积岂不展转思自欠经营防儒冠匪谬误赋性素褊窄渊明疑夙世荷锄心便适嗟予四友朋惊见三化魄一翁尚凄凉六帙困行役家贫病难愈诗苦全白昨来扣我门偶往比邻宅闻语亟倒屣已去歘无迹知君怀百忧虽出难久客从今幸安居况有旧泉石清晨过穷庐竟夕话畴昔逝者已云逺相期守枯瘠  

寄题赵十四知县听雨堂  

谁弹石上琴涓涓流水响主人性清旷静夜逾幽想何心指蓬阆取近对湫荡应有可人来烟蓑曳双浆  

塔山和徐道晖壁间韵  

寺在一山顶江分两岸田慿何发诗兴题字古廊边近地今埋骨闲人亦助钱昨宵畱宿意不忍上归船  

送叶宰赴丰城  

君往为官处江西冦已平狱闲空劒气堂静响琴声有法催常税无私得众情时方急贤路名定达公卿  

喜徐玑至  

荣满自南归曾过秦系庐无心縁见道会面只如初诗好多人説官清得荐书柴门劳顾访未觉四年疎  

送蒋肖韩  

岳阳有仙迹君去颇相宜已料官闲日多吟湘水诗高风琴断裂白月酒连漪无意求人荐惟应我自知  

怀赵紫芝  

日沈月上暝烟斜収拾渔竿恰到家为忆城南清瘦友寒宵梦里见梅花  

至日游湖  

此心全剥落今日一阳生自分安身计难逃素隐名贫中闻道彻闲里作诗清别有求渔者笑予忧思盈  

自题  

半生作计在田庐习懒何曾好读书谁却画作古人样旁边还是欠犂鉏  

送谢强学主建德簿  

少年初试吏濯印富春亭水可清人骨山曾隐客星俸廉专母养跋简静公庭守是贤侯子应看荐墨青  

寄题赵紫芝墓  

辛未聨诗别九年成恍惚大星坠地旋无光君身入土名不没吴越之水相交流寂寞诗魂何处游不闻孤鹤唤人醒空见梅花似人影无复东岩招谢客应住西湖伴和靖世上如今一句无一灵独存势欲孤我有生刍来未得只愁宿草易荒芜  

脍奭上人  

何人养道得如君房接高楼半接云山地栽梅寒蘂瘦瓦炉畱火夜香薰看经寻义心逾静坐黙观身耳不闻莫道门前是防市须知喧寂此中分  

哀徐致中  

亡友如今隔杳冥画身只见病时形书窗闲久梅添润花径荒来草又青一卷诗编空就绪两年文防觉凋零几回行过深深巷不忍登堂不扣扃  

送薛泳  

病里风光总虚掷岸花园柳雨中休无端好客随春去送酒吟诗一并愁  

杨柳枝  

门前杨柳君莫折长于折处生两枝两枝难作一枝合一心分作两心时  

唯有高枝高莫攀不堪攀处只堪看怪得楼头画眉妇春朝长自凭栏干  

独于高处接阳和占得春风分外多须信繁华易披拆不如柔弱拂江河  

汴水堤边薪可束永丰巷口緑成堆盛衰到底皆惆怅何不移根种马嵬  

横参楼和老杜韵  

僻懒便幽处江湖称隐心地偏欣改观楼豁喜初临暖日低轻防良朋接短襟潮声全有韵帆影半囬阴翠麓添重色鲈风出浅林屿头烟瘴逺沙觜浪痕深寂静云归壑瓓珊月近参人家已鼾睡渔父尚讴吟造化由来久周回忽见今爱他斜日照顚倒数山沈  

湖上  

势利絶交初瞿然卧隐庐无营心淡泊见客礼生疎游有渔樵伴看多佛老书春深草易长忘却倩人鉏  

宿瞿溪  

船泊溪西岸人家见晚舂疎星寒有鴈村寺夜无钟竹径通新店茅柴暖病容农夫不相识问我欲何从  

送从善云游  

鴈荡天台去闲寻倚杖藤路边应得句禅坐似无能顶笠偏愁雪山猿不畏僧傥逢清塞伴休愿入传灯  

多景楼  

跨浙连淮是润州好山全对此江楼少年志气惭霜鬓犹忆曾看打阵舟  

送法照  

论著天台教诗参左纬来闲行过蓬荜相对坐莓苔讲席虚前月重游约后回仍闻藏褉帖应许为吾开  

送子舒弟赴金陵兼柬宋君辅  

禄仕何方好金陵总莫如庙存元帝像家有二王书羽檄时方急文才用有余功名収拾了归食防昌鱼  

送夏肯父  

霜晴鴈荡白五日计乡程野烧明山店轻舆憩岭平乞铭甘久客爱母起归情孝极天为感师文早晚成  

挽林敬之  

闭门常读易遯世意如何有酒可消闷无堦不种莎闲时寻旧友月夜步新河我亦逃名者题碑愧尔多  

金贤良  

虚号贤良岂疗饥短衣结袖竟何为空携痛哭能言防不遇勤求下诏时老去説诗犹有味寒来索酒莫教迟家贫身死知无计自有旁人为立碑  

学海楼和水心先生韵  

江口潮生夜语喧月残惟有数星存更慿高处观空阔始悟乾坤是易门  

下僊胜因寺有怀  

山中初寄隐野寺一天星路逺有如此客来应未能蛩催寒妪纬蝉杂夜僧经忽忆忘形友微吟自剔灯  

赵成于  

早年名字诸公并唯有清声独至今辞却双旌更何事自扶灵寿欲闲吟病来便作云归岫死矣犹如鹤在阴终始哀荣了无恨只愁尘锁匣中琴  

送文子监草料场  

坐局何烦听晓鸡豆萁苜蓿亦诗题好文不爱今人体色养宁嫌古署低翰苑旧交应顾访相门斯近事招携岁寒惟有君于我老去过从许杖藜  

寄鴈荡诗僧  

鴈荡峯前夜雨晴空房不住有蝉声一身闲后发难白五字吟来思极清少见出山多入定还于夏末起秋程何如更待黄花节顾我来游计已成  

李白墓  

野人烧残竹数枝诗魂飘荡定何之娟娟秋月照采石不在荒坟在水湄  

渔父二首  

偏来浦口芰荷香緑叶丛中睡一场须信至人无妄想不曾有梦见文王  

利薄毎言随分过避名不入愚溪路春深雨足钓丝长夜来又宿蓑衣步  

州醼席上赋牡丹得日字  

粉淡与妖红占尽阳和出春去在商量更费吟人笔此是洛阳花尚带长安日特上使君墀宝缾分甲乙  

寄龙虎山道士孔野云  

上清三十六院阁皆幽清潄齿泉新汲晞发日始升自除烧墨灶昼夕诵黄庭所得异畴昔出山畏逢迎同当知非年寄诗聊冩情  

夜坐陈缊灵见访  

清夜焚香篆闲看郊岛诗自怜多冷寞谁足慰衰迟树雪明窗纸缾梅落砚池君心亦无事相对坐移时  

送翁灵舒闲游  

袖有新诗如美玉知君去意十分浓山行见草认灵药午歇就阴依古松两鬓已添蓬蔂色三年判作飘零踪羇情夜后更愁絶深涧断猿溪寺钟  

先寄郭子竒  

世道只如此君心我得知先教栽菊在预作去官期梦觉秋风起行吟夜月迟怀人几十载欣有叩门时  

喜叶谦夫妇  

老思忽萧爽亲朋得意归菊觞奉亲寿柳色上儒衣宅旺看山势门清有钓矶我来聊问字澹坐月侵扉  

挽潘母  

独翫隔防月凄凉三十年眇然儒素业飜以姆仪传生计无中有衰龄病后延谁为市贞石高刻墓之前  

送赵主簿  

内地无烽火诗人入仕林定将咏物意移作爱民心晤语初同调分携便不禁卜邻曾有约久后得相寻  

送陈器之赴绍兴初官  

郡古湖如镜照人心胆清闲曹应事简尽日读书声府主旧知举同僚亲弟兄人言游宦乐难得比君荣  

哭周宗彛  

已叹交情看渐少闻君怛化重伤神手栽寒竹惟添笋堂掩空山不见人旧説媾婚今且置新怀情悃向谁陈独怜头白曾参母清夜悲号血泪频  

送项季约入成都幕  

阁书入兵幕束袖学戎装峡峭艬侵月秋清猿嗛霜迂程看阵碛到处宿诗堂若比仲宣乐输君发未苍  

送郭子竒  

永嘉官满后归处是仙居柳舞陶潜径桃迎阮肇车名高唐寺塔箧满晋人书看步青云上题缄寄隐庐  

送赵泽民赴酃县  

高人为令尹政事岂寻常炎月不避暑清风心自凉水流衡岳色酒带芷兰香逺想濯缨暇思予有咏章  

大龙湫  

昔闻天下山衡岳称崇丘又闻天下水江汉为巨流古有山海经厯厯叙九州李唐三百载诗家无一畱及观郦道元此地亦不収不知诺矩何事能穷我来妙境万丈悬清湫石壁去无极百里弥道周云气冐羣岫龙宫深以幽轻舆岩壑底竟日涉溪游阴晴异瞻瞩逺近难搂飘如飞素练粲若散琳璆风掀一潭雨佛坐四时秋喧呼势益骤汹涌声弥吼变化有如此溥博谁与俦吾谓神龙力岂翳人鬼谋稽首荷遇久坐劳双眸一杯却岚暑旋步轰雷稠以吾澹世虑歘起杞人忧何当骑天狼满引射斗牛  

断桥  

独扶瘦杖欲经过为问高僧意若何自倚神通能渡水却言佛法本无多  

寒山寺坏庄产尽为势家所夺余游天台甚为普贤惜之陈约甫摄郡号不畏强御者必能与寒山出气  

寒山寺废佛灯寒有客来游欲住难夙世闾丘今摄郡不妨饶舌似丰干  

哭刘咏道  

案上韩文与杜诗小斋闲澹亦相宜人怜贫病忧无计自説文章乐未涯礼合古初山友哭祔从先世夕郎知生平直谅嗟何往不是哀辞是诔辞  

送张直翁  

宰公诗句是骚人官舍况临湘水滨衡岳望中思防蹇沧浪清甚欲垂纶长于一县花开后独访三闾庙里频元亮何曾借知已翩然出处自由身  

送王倅之兴化  

梅溪好源委流德至今存独继贤人业共推君子孙官清五字好州小贰车尊所厯七闽郡从兹水不浑  

挽赵孺人余中表也  

幼小同羣戏年加各所之常拟豓花卉终是易离披夫壻新袍緑儿男半发垂送归蒿里道兴我渭阳思  

赵叔鲁端行胡象德携酒见顾  

一贤二公子枉驾瓜庐丘烹鱼载美酒竟夕为我畱评诗仍和曲举白不计筹情忘觉欢畅礼厚愧莫酬今朝风雨横欲谢出无由  

挽徐左史  

左史声名空复存如今往事不堪论惟应指佞当前陛已判身归老故园骢马引丧寒有泪麒麟卧冢寂无言人生遇合萍相似何处分明怨与恩  

送鲍份父  

地僻官仍小兹行古迹多矩罗应失笑厐缊亦经过宦  

业知余事宗风竟若何【`阙`】　　　　满舍是青莎  

挽张彦文提举  

七十童顔在翛然物外幽组衣藏蠧箧散服上渔舟此日移松葬前时为菊畱山连象浦馆谁记孟家游  

净光长老极能诗  

近住城中寺阴云渍竹房雨多香篆久春去药苗芳室里从人问吟边与世忘一身全是道头白有何妨  

朱清之  

漈水日夜白之人信所宜隐于陶今酒甘谢郗诜枝江渡月偏满家庭岁有规不知君没后谁主菊花期  

送蒋肖韩赴弋阳  

弋水桥边接长官水晶山色让清寒共知雕今称剧自倚廉勤道不难吏退早衙花谷静鹤翔秋戺讼庭寛从来遇事无凝滞应只爱民劳寸丹  

送谨师  

谨师牢绊脚语别意茫茫入寺春随杖当禅月满床多因新见解抛却旧篇章为我金山去钳锤问一场  

挽宋耆卿  

人如韫玉操如冰拾芥推棃世岂能案上有琴亡旧响墓头无火续寒灯一官只是幽闲过百行惟须健笔称此曲调高知者少朗吟唤得九原譍  

送高邮周主簿兼呈陈居端  

绕县重湖色难同主簿清虽云古邮置不似近边城月落淮田阔风晴隋柳轻乡人在曹职相得为诗情  

寄守上人归闽省亲  

从小服缁素三衣竟不长心空无物碍顶重有诗囊去与云相似来期春未央家山指萱草微笑奉高堂  

无题  

平生爱菊与梅花菊比渊明梅似逋谁知此道今寥落爱菊爱梅人也无  

戊子七月十一日  

贫因几首诗闲高一着棊瓜庐常嘿坐不愿有人知  

## 江湖小集卷七十四

宋　陈起　编

髙九万菊涧小集  

春日即事  

人间闲日月春后乍晴隂半夜声急一谿流水深鸟啼花自发诗就客能吟短策西湖路幽芳信意寻  

送别  

老去情懐怕别离年来不作送行诗人前举似终难信问着垂杨便可知  

春日北山二首  

人縁白石泝清谿手剥苍苔认旧题春色满山归不去拆桐花里画眉啼  

挿花吹笛两山中桃李尊前日日同待得马头飞絮满更来沽酒防残红  

僧房夜坐  

万枝松里一篝灯知是山房第几层静夜数声清磬响上方应有诵经僧  

访诸葛錬师不遇  

青铜防着布囊中去谒人间小卧龙久欲共君谋一醉有钱却又不相逢  

杂兴二首  

新分菊本自鉏山手缚枯藤作矮防比似著书空用力种花犹得一年防  

二十年前欲住山不禁寂寞揜柴闗如今寂寞禁当得欲揜柴关又却难  

秋日田父辞二首  

啄黍黄鸡没骨肥绕篱绿橘缀枝垂新酿酒旋裁衣正是婚男嫁女时  

少妇挼蓝旋染帬大儿敲葛自浆巾新摘摘笑欣欣相唤相呼防赛神  

孤山雪后  

雪后骑驴行歩迟孤山何似防桥时近来行辈无和靖见说梅花不要诗  

天台曹园  

蔡岭桑麻地曹家桃李庄谿流春水滑梅度晚风香竹屋解畱客笋舆休俶装平生防花法不学蜜蜂忙  

西湖春雪  

小艇沿湖防雪飞正当骑马踏春时是谁乞与杨花舞先占东风一月期  

闲居杂兴三首  

开门遣蛮童买花供铜佛春风随花来为我一披拂风和花气清下帘休放出回施佛因果供此老诗骨防灯酌春酒襞纸题小诗读尽列僲传引调学语儿自饮复自笑不觉春漏迟且了今日事明日还任之杜防休忉忉布谷休聒聒无田不须耕无家自能活行藏莫非时造化安可夺更放心地寛出门行路阔  

春日湖上  

乗兴行新路凝情独老翁马蹄春草上人影夕阳中飞絮沿湖白残花染浪红晚归云气合双浆破空蒙  

春懐  

江南春尽尚春寒添尽征衣独揜闗日暮酒醒闻谢豹所欢多在水云间  

过临平  

征帆一似白鸥轻起揭船篷防晓晴梅子着花霜压岸自披风防过临平  

古庙  

古庙依乔木开门对浅沙短篱红槿树深径碧苔花屋破香烟湿庭空日脚斜山寒无赛鼓鸣噪集神鸦  

古寺  

山路荒凉出小亭土墙斑驳带枯藤欹斜古殿三尊佛黯澹寒篝一防灯碣石半磨天寳字禅房空老政和僧头陀礼拜迎人说门外浮屠欠两层  

卜居  

结屋离黄道开门对白沙一庄千古月三径四时花客至旋沽酒身闲自煮茶相闻虫鸟外不复听諠哗  

秋日三首  

旋买扁舟载一翁片帆吹下夕阳东西风欲织江头锦催染秋林叶叶红  

庭草衔秋自短长悲蛩传响答寒螀豆花似解通隣好引蔓殷勤逺过墙  

独客飘然物外逰江南江北总宜秋芭蕉昨夜縁何事和雨和风作许愁  

松谿庙  

庙自何年立门深昼不扄寒藤扶壊壁秋草带防櫺谿接东西碧山分逺近青老巫逢客至谩说有神灵  

莲实  

腻玉肌肤碧玉房累累波靣趂红芳坐忘佛土三生梦来结人间一夏凉青子绽时仙掌湿緑包分处蜜脾香尊前笑摘醻风露犹记西湖古柳傍  

无题二首  

独展罗衾无梦成寳香熏彻转愁生痴心不愿郎思妾只愿郎今厌客情  

风竹萧萧淡月明孤眠真个可怜生不知昨夜相思梦去到伊行是几更  

秋兴  

数声新鴈夜初长晓起开门衣袂凉篱菊褪黄秋兴嬾瓦沟才试一防霜  

秋晚即事  

江头风叶舞低回催得浓云顷刻开万里碧天红日晚数声新鴈送寒来  

毋自欺斋夜宴  

毋自欺斋清更严斋中人物斗之南七朝宰相得瞻仰四海诗人交笑谈古调喜听琴再弄深杯休惜酒重添玉堂今夜无宣唤且与江湖作小叅  

晓出黄山寺  

晓上篮舆出寳坊野塘山路尽春光试穿松影登平陆已觉钟声在上方草色谿流髙下碧菜花杨桞浅深黄杖藜切莫匆匆去有伴行春不要忙  

育王寺  

晓防乌藤上育王入山随处得徜徉碑头龙护先王字塔下鱼悬外国香徧谒禅房尝苦茗闲听社媪说豪光山深日短行难尽僧遣头陀办客牀  

春日湖上  

清波门外放船时尽日轻寒恋客衣花下笑声人共语柳邉樯影燕初飞晓风不定棠梨瘦夜雨相连荠麦肥最忆故山春更好夜来先遣梦魂归  

黄居士山房  

浮利浮名心已灰三间茅屋白云堆先生自酿松精酒侍女能持藤瘿杯养鹿晓随原草去放猿时摘野花来近闻身口浑无累槲叶黄菁绕宅栽  

育王寺  

精篮游厯地景物自情亲鹤引登山客僧迎礼塔人名花千佛供乔木万夫身碑刻东坡作重来为拂尘  

送春  

韶光催去本无情秖为东君去住轻虽欲迟畱芳艸梦如何禁得杜鹃声桐花快落春风老梅子防酸晚雨晴从此嬉游时节少不须日日报诗成  

秋山散歩  

乍晴沙路软于尘新着芒鞋更可人谁道秋山不宜客桂花多处胜行春  

即事  

秋来髙处不宜登闲却西楼最上层读罢黄庭牕户晚自敲清磬上香镫  

乌镇普静寺寺沈休文故居也  

寂寞梁朝寺深廊十数间碑存知殿古香冷觉僧残断岸舟横浦平坡树补山休文知好在依旧带围寛  

渡钱塘  

小立晴江上潮生落照邉晚花低映水春草暗迷烟燕子飞官驿鸥羣引客船闗情南浦别相对独依然  

七夕  

一枕新凉供醉眠觉来风物已凄然山云带雨重重合宫树鸣秋叶叶颠满进一杯醻好节休防两鬓换流年双星回施痴儿等容我长斋綉佛前  

荆棘中见梅花  

荆棘丛中数防春春云态度月精神依然竹屋茅櫩下靓女盈盈不嫁人  

感春  

人事日纷纷不知春已分问梅成緑叶防杏落红云燕向晴空语蛙从夜静闻感时伤老大孤坐对鑪熏  

送刘允叔主簿归山中  

浮利浮名挽不来故山归去恰春回马兰旋摘和松鬻枸杞新生傍菊栽庭树夜留山鸟宿洞门早为野云开明年我亦天台去相伴芒鞋蹋古苔  

江居晓咏  

家住清江江上村江云山影自平分几回早起开门防不见青山见白云  

题二小姬扇二首  

庆娘颦翠眉春瘦怯罗衣笑问采花蝶如何成对飞湘湘未识羞独坐抱箜篌贪学耆婆舞擡身拜部头  

小楼雨中  

云浮江雨暗独坐苦淹留白发羞明镜青山对小楼酒功书下下心事付悠悠安得并州剪从头剪断愁  

首夏  

漾漾池塘碧染衣隂隂草树绿成围江村寂寞春归后一点杨花不见飞  

寄方岩  

绿发仙人山泽癯出游入息几曽拘种花甚少四时有谏草不多千古无阅世眼髙磨日月好贤名重满江湖行藏到得无心处钟鼎山林岂异涂  

自赋  

蜗角蝇头总是虚何须留恋市朝居老于亲戚情当宻贫与公卿分合疎小涧草荒元种菊故山尘满旧抄书几时归去重料理啸月眠云得自如  

蕺山登髙  

醉眼横斜防菊枝又成客里过佳期去年行路犹持酒今日登髙懒赋诗老泪怕从衣褏见闲情但有帽檐知阿防故国才归得嵗嵗须来举一巵  

戍妇吟二首  

将身托战争世事百无情相对生离别浑如落叶轻辞家出戍边北望隔青烟怕做沙场梦秋宵不敢眠  

重游无量院  

佛屋欹斜老翠微小轩犹记昔游时江云带雨凉生竹野水迎潮暗入篱门外风波僧自识山中朝莫客曾知眼明素壁闗情久十载才能写此诗  

春霁  

积雨才收云尽归长空一色碧琉璃日移帘影临书案风飐缾花落砚池巢燕学飞犹恋母笼鸡得食旋呼儿眼防景物闗情甚喜为新晴赋此诗  

嵗除登岝防山精舍  

萧寺经行无尽情倚防长是眼増明谿因宿雨十分急山为凝寒一味清竹外飞花随晚吹树头幽鸟试春声重来又是明年事临出门犹欵欵行  

张氏曲江  

一曲澄江两派分满山修竹緑齐云矮窻风月侵帆腹小径烟霞隐屐防白鹭夜依花影宿清猿时共艣声闻主人与客心如水同倚防干得细论  

登九华楼  

高阁临江可契心兴来时得一登临山云浦树重重合野水汀蒲日日深雅背夕阳供晚哺蝉迎凉吹试秋吟倚防尽见诸峰出如对风流李翰林  

赵仲庄都钤山居  

一官难换北山薇结屋栽花度四时果熟不妨禽摘尽酒香惟恐客来迟小苹低唱花间曲阿广髙吟李下诗客久办心分半隐尚嫌风骨欠仙姿  

船户  

尽将家具载轻舟来往长江春复秋三世儿孙居柁尾四方知识会沙头老翁晓起占风信少妇浓妆照水流自笑此生漂泊甚爱渠生理付浮悠  

归寓舍  

门前流水碧粼粼嵗晚归来亦可人梅欲开时多是雨草才生处便成春娇儿对面两痴絶老子闗情一欠伸快取竹篘篘浊酒举杯先为洗京尘  

忆西湖  

西湖春二月结客少年游骏马黄金勒长身紫绮裘爱花论担买嗜酒满船浮两载缘何事台州又越州  

小楼雨中  

长安市上僦楼居闲里身心尽自如十日雨声春对酒一窻灯影夜观书茶经未展愁先醒药录才防病已除所欠短櫩晴景好拆桐花月共扶疏  

喜乡友来  

萧萧春夜雨有客渡江来世事攅眉説乡谈信口开晚肴供苦笋时果荐青梅甚欲浇离恨呼镫拨酒醅  

春寒  

料峭东风破客衣春寒不比腊前时絶怜墙角樱桃树全似梅花雪后枝  

昌国县普济寺小亭  

鲸海中流地龙峰小洞天亭高先得月树老久忘年大士居邻境随僧指便船若为风浪息更结补陀缘  

春情四首  

楼头上马苦匆匆百计相留无计从正好防花郎却去江边春色为谁浓  

天涯海角水云寛人在吴头楚尾间弹彻箜篌难寄恨海棠庭院独凭防  

深院沈沈照落晖宝香熏彻旧时衣一春行乐谁为伴羞见花前蛱蝶飞  

鬬草归来上玉阶香尘微涴合欢鞵全筹赢得无人赏依旧春愁自满懐  

晚春即事  

轻烟终日锁楼台细雨丝丝半湿苔杜宇一声青嶂外谿流时送落花来  

蕺山戒珠寺寺王右军故居也  

叶叶东风吹客衣昌安寺里晚游时欹斜竹屋羲之宅磨灭经幢率府碑佛化是谁留实相鹅亡犹自见方池逢僧小作煎茶供畧问源流笑不知  

冬日即事  

江上凝氷约水防门前残雪缀溪云杖藜独立梅梢月成就清寒到十分  

访铦朴翁不遇二首  

乱花飞絮趁长防来访西湖竹里庵行尽白云三十里诗人又在白云南  

乗兴寻僧入翠微山中无限野蔷薇主人不见从谁赏折得繁枝自插归  

聚景园口号二首  

浅碧池塘连路口淡黄杨栁防櫩牙旧时嵗嵗春风里长见君王出防花  

竹影参差临断岸花隂寂厯浸清流游人难到防干角尽日垂杨盖御舟  

恭跋思陵宸翰拓本卷后  

淡黄越纸打残碑尽是先皇御赐诗白发内人和泪读为曾亲见写诗时  

山行即事  

落尽桐花春已休过墙新竹箨初抽山行步步黄泥滑小立谿桥聴雨鸠  

又  

卷地东风晚更狂樱桃吹子落泥墙溪云自为催诗黑忙杀条桑窈窕娘  

寄林徴君  

老无闲事上双眉问着穷通尽不知两鹤忽飞因客到一牛方病得妻医案头几卷隂功录壁上诸家劝世诗见説今年翁八十鬓边才有数茎丝  

晓行  

跨马登长路闻鸡度逺闗水光斜漾月云影倒薶山人迹霜桥外禽声烟树间自惭林下客清梦未曽还  

三峯废寺  

荒林依约旧山门秋草离离故迹存双瀑有声传宿雨一龛无地住闲云蜗沿壊壁丹青古负残碑字画昏三叹废兴谁可问乱雅鸣噪自成羣  

下塘  

日出移船日又斜芦根时复见人家水乡占得秋多少岸岸红云是蓼花  

行淮  

老翁八十鬓如丝手缚黄芦作短篱劝客莫嗔无凳坐去年今日是流移  

兰亭  

老来浑不爱春游来到兰亭烂漫秋亭下水非当日曲山前竹似旧时修二三客子因懐古八百余年续胜流试与山灵论往事不知还肯点头不  

赠丁子植抚干  

幙府归来赴调时清声借借满京师真如白璧藏竒石判得黄金博断碑借宅先寻笼鹤地买盆权作养鱼池客中高致犹如此明日还山乐可知  

天章寺  

地胜秋清人欲仙倚阑时节月初圆不知寺在烟霞表但觉身临星斗边宝墨旧归天上去高名今向世间传登临莫作匆匆防去后重来又几年  

天衣寺  

万壑千岩非浪闻十峰双涧不须论袈裟旋化空王服宫殿曾招帝子魂山向马头回禹穴谿分燕尾入云门秋行既了登临愿草草题诗对绿尊  

毅斋郑秘书道山领客  

羣玉堂前春昼隂主人领客步清深上方图画无真赝东壁诗书有古今手转玉玑防测日指挥金井试为霖山翁不作蓬莱梦但愿时来洗此心  

元日  

长忆儿时二老傍元正嵗嵗有风光搀先礼数修人事着好衣裳侍酒觞回首不堪追日月感情空叹换星霜尚期我老如亲老却防儿童作节忙  

重五日懐旧  

独守空庭日欲晡满斟浊酒不须沽白头兄弟三年别青眼交游一字无醉防葵橊懐旧事馋思樱笋梦吾庐向时痴絶今愁絶自读离骚些老夫  

赠番阳程克已  

见説番阳有老程与人懐抱亦分明一千里外未识面二十年间长慕名因聴酒边谈旧事便从客里定交情他时我老君犹健海内相逢即弟兄  

初闻雷声  

二月寒犹在春云湿未开洒窻终夜雨发轫数声雷荠麦緑生脑棠梨红拆腮西湖花事动从此日裴回  

灵岩寺  

天柱峯髙逼太清灵岩端足擅髙名人间有石皆奴仆天下无山可弟兄樵径雪深多虎迹清溪风暖尽猿声客身元是山林种见此如何不动情  

秋夜  

小屏相对两眉攅长夜迢迢不肯残防向镫前窥坐卧人从梦里説悲欢故山无计行秋晚客路从谁守嵗寒留得浊醪相慰藉酒肠犹喜十分寛  

寄王仲彛仲彛畱三衢久不归省因以箴之  

别君三见鴈南飞梦里相逢觉又非书去不知何日到人来先问几时归正堪灯火观书卷莫遣尘埃染客衣二老倚门知已久交情于此亦依依  

李将  

自小在行伍得官因用兵筹边头发竖入阵骨毛轻战马惜如命宝刀都有名酒酣常骂座嫌客话升平  

无锡县春日  

吴楚新岐路江湖旧散人放船来古县沽酒供闲身花卸一村雨鸟啼千树春野塘风卷地无复见芳尘  

常熟县破山寺  

古县沧浪外精篮缥间木枯曽阅世龙老解分山鸟道秋迷迹禅房昼掩闗诗成游子去流水自潺潺  

曹娥浦泊舟  

夜宿曹娥浦停舟是几更闻钟知寺近聴艣信潮生风向沙头起天从枕尾明梦回无意绪两岸杜鹃声  

拜林和靖墓  

玉函香骨老云根占断孤山水月村荐菊泉清涵竹影种梅地冷带苔防生前已是全名节身后从谁问子孙惟是年年寒食日游人来与酧清尊  

多景楼  

一带青山欲尽头精篮深处着危楼下无余地容车马上有重櫩接斗牛鸦落野田长趁晚鴈沈沙渚最宜秋江南好景从来少北望空多故国愁  

赏心亭  

江亭如倚钓鱼矶面面云櫩势欲飞西望汀洲依白鹭东连巷陌接乌衣六朝更代人何在千古兴亡事总非客子犹怜风景好倚防长是欲忘归  

夜过马当山  

独载诗书趁野航自怜漂泊度时光残年准拟登牛首连夜匆忙过马当古庙荒寒江浸影断崖凄惨石凝霜壮懐未分甘衰老回首长淮恨更长  

## 江湖小集卷七十五

宋　陈起　编

许棐梅屋诗稿  

夜泊长河  

黄帽贪程夜泊迟市楼灯火歇多时满懐风月无分付却借渔翁短笛吹  

访潘叔明  

一室寛于养鹤笼荻帘疎透雪花风怪来几案无寒色春在题诗卷子中  

明妃  

汉宫眉斧息边尘功厌貔貅百万人好把香闺旧脂粉艳妆顔色上麒麟  

醉起  

午醉醺醺到日晡起呼茶盌炷熏炉隔窻几点敲花雨子细聴时却又无  

帕子  

万缕纵横如妾恨一方轻薄似郎恩多时不系纎腰舞却对花前拭泪防  

晚泊临平  

晚卸风帆泊市桥税亭民屋总萧条秦封不到河边栁送往迎来枉折腰  

元夕后湖上作  

自从楼阁罢烧灯未有今朝一日晴暖拆葑边冰翼破寒留山顶雪防轻娇骢已印寻芳迹小妓新翻鬻唱声每个旗亭商一醉也应排日到清明  

沈子夀郊居  

屋外犹余地百弓经锄知费几年工栽蔬少似于陵仲种菊多于靖节翁偃屈溪山诗卷里破除风月酒杯中近来又喜禅机透一顾丛林万衲空  

赠叶靖逸  

借得城居一丈寛五车书向腹中安声华馥似当风桂气味清于着露兰朝士时将余俸赠铺家传得近诗刋回防旧隐西湖上谁伴沙鸥度嵗寒  

郑介道见访  

步头杨栁种多年今日方维胜客船扫石共防山色坐枕书同聴雨声眠溪羮旋煮莼丝滑野飰新炊芡玉圆不管归心忙似箭强留吟过菊花天  

赠龚彦质  

慈湖分与半窻灯照得襟懐彻底明【`得一作出明一作清`】蒲座夜闲猫占卧笋舆春暖鹤随行炉香欲尽经犹诵砚墨才浓句已成嵗晚弟兄俱白首一楼风雨话深更  

题常穆仲蘸碧  

舫様一亭小依山复靠池每来分席坐须忆下湖时竹弄当窻影花添蘸水枝人间风浪恶泛宅几天涯  

赵叔鲁  

天上除书络绎飞谪仙何事得来迟旅懐寛似居家日学力髙于未第时山带晴霏横画轴水流清响入琴丝世间多少王孙贵无我寒泉一句诗  

秋江渔父  

小舟轻似一鸥飞恋月随风惯不归困卧芦花深雪里夜来添盖旧蓑衣  

山间  

趂得山间笋蕨春借厨烹煮自吹薪倩谁分我杯羮去寄与中朝食肉人  

木山父书院  

占得文房一丈强地幽虽夏亦清凉瓶花误倒水侵案书叶乱掀风满床薜长宻藤遮半壁桐分疎影出低墙客来莫道无供待只啜茶瓯却味长  

蜡梅江梅同瓶  

苗裔元从庾岭分两般标致一般春淡妆西子呈娇能黄面瞿昙现小身不羡腰金横玉贵来寻嚼蜡饮冰人只愁花谢香狼藉桃李如何接后尘  

赠画鱼沈秀才  

写字摛文不疗饥生涯换得颇新竒锦心暗织临渊网蓬鬓潜缫钓雨丝落笔易于投饵处得钱多似出罾时渔翁枉占烟波濶不及君家小砚池  

赠北磵  

天下名山行脚遍依然形影瘦伶俜支吾寒暑袈裟耐变烟霞笔砚灵对客敬如堂上佛读书通似藏中经石头路滑终难到不是诗禅莫扣扃  

雪晚  

腊雪连宵接晓飞锦衾公子未曽知起来擕杖敲梅树扶得轻盈压损枝  

闺怨五首  

眉锁从春不蹔开懒移心事向妆台恩情恰似残花片去逐东流更不回  

别后相思瘦玉肌不堪重着看花衣恨君得似梁间燕社日辞家社日归  

月引庭花影上窻闷和簮朶卧空床春寒翠被无人共闲却熏炉一字香  

离愁一点浓如黛强把金箆扫不开新月几畨呈巧様薄情夫壻未归来  

小院东风去住中春愁元不隔帘栊自家顔色凋零尽却对花枝惜堕红  

枯荷  

万柄绿荷衰飒尽雨中无可盖眠鸥当时乍叠青钱满肯信池塘有暮秋  

庭树  

今年庭树着花稀因是耽书失事治何处结巢双喜鹊却来删得几枯枝  

春晚  

推得诗编把酒斟挽春佳句譲莺吟门前却喜无人扫积得残花一寸深  

赠临上人  

绕湖山叠翠师住最髙层野偈书林叶茶铛煮涧冰松筠为道友日月是禅灯傥许分峯隐甘为有发僧  

客路  

客路久驱驰秋深两鬓知田家投夜宿渔灶寄晨炊契分灯前影生涯槖里诗遥怜故园菊荒草没霜枝  

钟儁卿见访  

荒圃知非延客地谩分苔石坐移时杯中浅注三行酒几上同防数板诗树未经霜飞叶早菊因闰月放花迟自无景物留君住却恨西山日半规  

题倦庵  

自扁庵为倦斯名恐未然醉巾频漉破游屐几磨穿新种竹都活旧栽花更妍门前春水涨催发孝廉船  

赠元耘轩  

白髪萧萧客帝都故园闲却种瓜鉏平时不信为儒误今日方知涉世疎烟浦未寻归去艇雪窻犹读借来书诗名压尽江湖客要在唐人向上居  

题吴叔清郊居  

哦松未了赋归欤旋买田园结草庐数亩竹隂惟欠鹤半池山影不妨鱼举杯多是沽来酒插架无非读过书我已倦为都下客愿君分与把茅居  

书郭子度壁  

禁苑精庐是切隣衣巾虽旧不沾尘钟鱼声里吟连晓花柳香中醉过春和土重泥烧药灶买丝新接钓鱼纶绕湖十万人家住如此清闲有几人  

鴈字  

点画分明印碧空回鸾返鹊势差同月边映得银钩体雪里摹成玉箸工断续似经秦火后悲凉如在楚词中愁人笔砚俱荒废倩写相思寄便风  

宫词二首  

卧聴羊车辊夜雷知从谁处燕酣回蟾光也解君王意隔个帘栊不入来  

同入宫来几许人因何遣妾防长门云鬟半脱香腮瘦却爱菱花镜子昏  

古墓  

石人犹自立蒿莱拂读残碑字字哀隣冡已浇寒食酒野风分送纸钱来  

忆郑元甫  

别后黄花两度残天涯彼此寄书难几行鴈字斜阳里聊当平安一纸防  

赠芸窻  

能书能画又能诗除却芸窻别数谁只是霜毫冰蠒纸才经拈起便新竒  

戍妇词一首  

半落釭花午夜闲戍衣裁就寄君难鴈来不带平安字却带边风入帐寒  

赠陈宗之  

六月长安热似焚中清趣总输君买书人散桐隂晚卧防风行水上文  

伤春曲  

日日望郎郎未归玉肌寛尽缕金衣春心撩乱强拘束碎剪红绡补旧枝红绡才向枝头住残花又逐东风去愿花飞入笑筵中莫入愁人断肠处愁人见花人自羞花见愁人花也愁花飞有尽愁无尽栁外一声黄栗留  

四时宫词各一首  

因见落花心觉悟薄罗襟上泪痕干容顔纵似花枝好能得君王几日防  

碧玉凉梳落枕边懒梳双鬓学新蝉恩情不及班姬扇纵是炎天亦弃捐  

凉夜谁同玉簟眠湘波泠浸一枝莲君王不学中秋月处处分身处处圆  

雪压残门消未尽夜衾堆尽旧宫罗鸳鸯瓦下垂冰筯未抵思君玉筯多  

郭评事  

廷评满腹贮阳春笔下从来活几人防小似分幽寺住俸轻如在旧山贫堆书教子犹疑少倒屣迎宾不厌频欲效林宗巾角垫自怜双鬓有红尘  

挽吴春伯  

入门诸子哭褰衣痛説严君属纩时病重刀圭难作效家贫衾含不如仪从春屡有登临约近日方无唱和诗执绋南屏山下路悲风吹乱绿杨丝  

挽郭子度  

连年染患貌栀黄卢扁犹无起死方穉女自敲尸畔磬隣僧来炷佛前香生涯谩有千书卷受用惟存一奠觞聴説荼毗心更苦拭乾清泪又成行  

寄吴宜之  

文公徒弟无多在学术应如夀数髙好句先教诸子和垫巾翻被俗人嘲湖边茶店共谁坐井畔柴扉欠我敲昨夜相思眠不稳月眉斜印落花梢  

瑛上人  

十二三时便出家何曽顷刻离烟霞晨持数卷日方上夜梵千声月未斜洗鉢不经鸥浴水插瓶嫌采蝶残花儒冠误我骎骎老何日蒲团共结跏  

木芙蓉  

芙蓉艳金谷秋色锦机中霜树不知丑叶与花争红  

东归道中  

芙蓉波面出罾鱼廉似城中买担蔬欲试脍刀还不忍恐伤千里寄人书  

笼禽怨  

千金新购入雕笼恨在娇声断续中昨夜羁雌何处宿落花残月故巢空  

破镜词  

宝镜一从分破后不堪磨拭照妆钿倩谁擕上青云去补得今宵缺月圆  

龚彦质恕可二丈  

两龚当暑客秦溪旋买黄綀替熟衣想见西湖风月里藕花凝望载诗归  

张声父  

城中破屋妻儿住自向招提借小房壁上碑文皆古篆案头书册半仙方月嫌碎竹遮窻暗风款飞花入座香防检未如僧相处只多髭鬓几茎霜  

秋斋即事  

桂香吹过中秋了菊傍重阳未肯开几日铜瓶无可浸赚佗饥蝶入窻来  

泛剡  

水濶无风似有风芦花摇落橹声中鸥无一防惊猜意认作当时载雪翁  

醉归  

半醉归来卧不成月华流彩烂中庭茶铛冻结香匜泠只把梅花嗅得醒  

湖上曲  

新晴旋蜡游春屐半湿香泥恰好行琢得小词腔未稳往来花下怯歌莺  

赵野云  

载雨驾雷翻覆顷漏星藏月卷舒间若将云与诗人比政恐云无日日闲  

古砚送赵明府  

一片端州古砚甎翁孙相授当良田寒梅磵下和冰洗秋桂窻前滴露研学字不工空费纸吟诗虽苦未成编赠君擕去薇花畔草诏闲时枕匣眠  

戏题花片  

一片落花题一字凑成一首怨春诗纵横贴在窻纱上巧似回文织锦时  

寄衣曲  

芦花风鴈飞飞便寄边衣也是迟妾把剪刀犹觉冷况君披甲枕戈时愿君百战图勲业馘项殱嬴频献捷博取貂蝉金印归无负君王无负妾  

画眉曲  

日印花枝欲满窻旋磨鸾镜试新妆恩情只似春宵短眉黛空如栁叶长  

宿闲林步  

山禽栖定涧蛙鸣时复鸱枭杂数声昨夜酒添春睡重幸无憎爱到天明  

宫女词  

妍丑三千众恩情一例轻妾身虽寂寞天下却升平  

真珠园  

芭蕉叶上题诗字雨后来防半不全余湿未胜浓墨补且擕巵酒到花前  

湖边  

湖边开到木芙蓉攘尽荷花十里红红蓼莫慙顔色浅荣枯同是一秋风  

读南岳新藁  

春来游未遍湖山已是风光一半残细把刘郎诗读后莺花虽好不须防  

花  

墙头新露一枝红压尽隋人万防工香艳便栖云鬓老也胜飘泊晚西风  

别友  

分付离觞莫满斟酒深还与恨同深自怜不及春江燕一路相随伴好吟  

不语僧  

黙坐蒲龛若塑成客来惟聴小钟鸣却嫌庭树无禅力时有风枝雨叶声  

孔海翁  

鉴湖湖上寄闲身好景应同贺监分梅下有船供载雪荷边无地可鉏云吟人多倩删诗稿名士争求作序文画卷书编藏满屋其他生计尽输君  

题县楼呈丘竹坡  

令君聊试栋梁材结就谯楼亦壮哉疑是海宫新涌出不然仙府乍移来无人敢带私心入万户皆知正道开细数代瓜能几日晓筹昏鼔莫相催  

寄题竹坡  

郭外移来费俸金几年擡举玉成林更无余地栽闲树尽有髙枝着卧禽寒影似传东野貌清声如写伯夷心呼童少杀青瑶简染月濡云寄我吟  

数椽  

数椽茅屋傍林塘幽似山僧独住房夜静只慿猿守宅昼闲时有鹤升堂旋收落叶供茶爨细捣枯花作印香书册满床诗满槖别无生计亦何妨  

送友人为僧  

知心朋友云霄里三尺官绫取不难禅衲乍披身愈瘦儒冠新脱顶防寒数编诗稿聊收起一藏经文旋取防惟我尘缘推不去萧萧华发倦渔竿  

地炉  

穴地为炉了一寒肉屛氊帐任无缘晨烧树下沾霜叶夜煮山头泻月泉已借阳和归故絮更分光焰到残编百年贫富灰埃尽荒冡累累野烧边  

春雪  

东风吹雨作花飞寒勒芳程几日迟惟有庭前老梅树谢渠添补落残枝  

挽沈晏如  

不信诗人一例穷如公半世又成空湖边便欠寻梅友篱下应无采菊翁雪片堆平闲药灶雨声敲碎旧渔篷墓铭吟稿儿封寄血泪斑斑浣纸红  

赠相士  

涧水溪冰似镜清自防寒貌已分明烦君别相江湖友来嵗谁魁淡墨名  

陈裕斋墨戏  

临帖钞书外尤深破墨工万峯千嶂趣片纸尺绡中云暗孤村月潮生满树风自嫌吾已老摩砚一无功  

题吴秋潭隐居图  

到处有茅堪盖屋谁家迁槿不成篱秋潭何事经营晚应是无人会买诗  

题摩云【`悟师`】  

老松隂下访摩云仰望青云隔几尘不是倚空梯百尺只缘中有道髙人  

田间  

田间久不到草木半萧疎鸥占沉舟浴蛩分破壁居仆温擕到酒隣送卖残蔬未説催租事黏窻且读书  

题埜处  

数亩家园枕碧波树桑疎处补花窠檐低不碍儒冠入桥矮才通钓艇过云笛旋裁门外竹雨衣新织槛前莎有时牛背防书罢一曲春风甯戚歌  

孙祺卿新居  

几年铢累束脩钱才向湖边置一防种竹庭深难得月养鱼池小易为泉山呈好画当书案栁撒轻丝罩钓船酒力半酣诗思倦矮床相对白鸥眠  

招髙菊涧【`时在县斋`】  

归买秦溪屋一间才如都下僦楼寛门前养草如花赏壁上黏碑当画防自改旧诗多未稳独斟浊酒不成懽髯仙只在渊明宅泥泞相邀寸步难  

李明府雪中小阅  

令君防雪教千兵一防妖氛不敢生和气旋回弓力软寒光防映劒花明民居似倚银城壮海道如铺玉簟平入蔡归来方夜半画堂歌管未收声  

西真图  

翠水池边宴早秋云谣声里月西流醉归不信乗鸾稳却擘莲花荡采舟  

书北庵门  

十度来敲九不譍隔篱空见竹青青不知池里黄金鲫聴讲楞伽几卷经  

赠术士张痴  

伶俐不如痴从来我亦知财吟诗好日便是命穷时鼠笑釜无粟蜗嫌壁有碑五行修得否髭鬓已丝丝  

谢毓斋李尚书惠诗序  

緑野堂边种药成已斑髭鬓复青青谢庭子弟皆英物汉殿公卿半学生争捧溪藤求妙画竞磨崖石乞新铭如何海角孤吟者文集中间也挂名  

叶克斋  

歙浦租船只载诗一廉如此似君稀双亲犹道行装重多带罗纹一砚归  

题赵子固春山上寺图  

望得招提见程犹半日间马嘶曽到处仆指未行山风逓松声逺云连草色闲何如添个我坐石聴潺湲  

汤婆子  

一冬専宠道人房不借华清赐浴汤皤腹却无璋瓦分矮身难称绮罗妆春生蝴蝶半床梦暖迫梅花一帐香醉倚肉屛君莫羡北邙多少黑头郎  

送写神李肖岩入道  

一掣尘缘去学仙鹤程风露渐髙寒白玉楼中逢鼻祖为传吟貌寄予防  

寄赵仓  

麾节交迎出帝城满朝皆羡板舆荣一州蹔辍春风暖八郡同瞻霁月明吴苑莺花新管领秦溪桃李旧生成应怜倦卧寒窻者煮药炉边聴雪声  

送赵子梁  

梅福舟行速离觞不暇斟虽然交日浅颇觉别情深宿处鴈相伴到时莺对吟水心新冢下替我一沾襟  

得闲亭  

栁风虽小丝丝袅花雨无多防防香惟有吟毫闲未得染红濡緑一春忙  

题钱庆丰醒庵  

不向杯中物吟边仅有君自无沉醉分非效独醒人卷箔进明月开门放宿云防茶敲未遍又摘露芽春  

挽周倅  

真是分风月归来无俸钱人皆嗤拙宦天又啬长年旧宅寒潮外新茔古树边一诗哀不尽檐雨对澘然  

上赵兰坡  

身迫云霄自不知只如师友讲论时驱龙驾凤阳氷字剪月裁霞太白诗雨院炷香熏画卷晴窻添水浸花枝十年漫走江湖上只尺兰坡却到迟  

上嘉禾赵守  

邦君一念只寛民真个龚黄现后身和气蒸为千耒雨暖云裁作万春座中长有清吟客庭下浑无健讼人诸郡尽能依此様世间那有一家贫  

劒言  

朝润郅支膏暮泽楼兰血何如沉土中蚀为无用铁  

题常宣仲草堂  

隔市能几步幽趣逾山林凿池小如斗水浅鱼自深檐任树枝碍堦从草色侵不肯一锄斫恐伤春风心朝出货仁义暮归炊古今客来无可款石鑪添水沉  

题张俞仲竹屋  

削成千蠧简此屋是余材长有清风至浑无俗客来猿当吟案立鹤趁钓船回添足嵗寒计栽松复种梅  

李方庵款梅  

梅花惆怅三年别香锁空庭几风月今年花发主人归依旧主人贫彻骨小枝分立砚屛边无酒詶春烛熖寒数叶残书繙未了唤起山童敲凤团  

## 江湖小集卷七十六

宋　陈起　编

许棐融春小编  

开炉十日并当融春小室为六藏计乱书中得旧稿数纸稿自甲午至己亥诗不满三十更散失不得传则与日月俱弃矣并缀数文为融春小编非千金弊帚实尺璧余隂也梅屋许棐题  

乐府  

妾心如镜面一规秋水清郎心如镜背磨杀不分明小窻寒烛夜结纽缀郎襟不结寻常纽结郎长逺心郎身如纸鸢防线随风去愿得上林枝为妾萦留住  

题舒王游半山图  

驴载新诗仆抱书松声禽语当传呼不知邂逅耕田者问着青苗免役无  

题钱叔恭立斋铭后【`蒋魁作铭`】  

拄义撑仁难着脚十人着脚九斜欹此铭不特为君助今古儒家砥柱碑  

旧渔竿  

掣断江湖防线风簑衣闲挂饵瓢空何因献入君王手持向磻溪钓太公  

草屦  

江湖簑笠旧交情石滑泥深歩转轻恰是革华踪迹崄官程高处越难行  

赠刘相士  

满镜秋霜鬓影寒此生堪笑复堪怜烦君只相看书眼更对青灯得防年  

宗之惠梅窠水玉牋  

百幅呉冰千蘃雪对吟终日不成诗忆君同在孤山下商略春风弄笔时  

月涧惠砚滴梅脑  

手不题诗已半年砚砖相伴学枯禅为君蘸湿元晖笔冩出江山雪后天  

踏雪寻梅兴未偿衣襟赖有隔年香铜更炷冰花脑不到孤山也不妨  

春思  

嫁得萧郎不恋家防年流落在天涯满怀多少伤春事嫌杀门前呌卖花  

送赵丞【`汝防`】  

竹梢风露松梢月未抵吟丞气味清笑问两年何所得锦囊诗重俸囊轻  

赠墨僧  

老砚磨穿事不成万书堆里鬓星星愿随君去柯山下收拾残烟写佛经  

重阳乏酒  

黄花冷笑竹篱边笑我床头乏酒钱帯雨折来无用处碎挼金屑和茶煎  

烛  

长身夜占银台立熖熖光揺顶上珠贪向华堂照歌舞不知灰得寸心无  

代术者言  

不闻沸鼎烹夷叔那有云台畵四凶自与心君消息了却将甲乙问穷通  

赠钱相士  

我貎君容一种寒鹭漂鸥泊卄来年我诗吟就无人买君相公卿煞得钱  

观松岩畵卷  

老屐相随四十年惯看苍翠听潺湲今朝细玩松岩畵犹有行吟未到山  

呉江道中  

一别呉松二十秋败荷枯栁总新愁白头交友凋零尽頼有寒江防个鸥  

题陆宣公堂  

一编奏议从头读句句氷聨玉缀成不是徳宗嫌坦直自縁唐室未升平謟魂尽逐残星灭义魄长随霁月明我亦爱君忧国者歳时来一拜先生  

送赵兰坡  

弟判嘉兴蔼政声兰坡兄又出专城如将天上一蟾影分作人间两郡明江冷雪随帆幅去路晴梅夹轿牕行开藩便拜归班诏也与玉山添重名  

题赵恕可山台  

绕宅无非罨畵山吟台更对好峰峦锦囊低挂花梢上玉子轻敲竹廕间小砚买来猿解捧异书编就鹤同看主人出赴功名防涧水自清云自闲  

小蓑道人  

满面疮痍瘢胸中一雪醒吟鹤背风醉卧鸥边月不卖吓鬼符不试金诀笑问旧蓑衣秋来添防结  

题丘竹坡新第  

长安富贵海十客九倦还君去不着意君归无愧顔旧圃一二畆新居十数间花寻直树种竹简斜枝删诗句满壁写书编到处安冬檐日春暖夏户风昼寒不是时令舛自縁心地寛天下多政事未须牢闭关  

题雪林畵卷  

乱洒春霙着纸寒玉成天地片时间有人谙尽江湖冷却爱寻常罨畵山  

送旦上人序  

诗曰琴瑟友之东莱谓无时而不在侧若朋友然故曰友今士自时文之外无学不仇何止牙防庭户草深三尺哉山僧野道间或习琴亦未能以友友也旦上人禅外一琴朝携莫欵调合而气同予谓若师者始可与言琴之友矣师曰言友琴者惑也言不友琴者亦惑也言友琴不友琴皆惑者尤惑也海上有子春先生吾为子往而问之遂抱琴而去  

巫説  

小人倚巫为命一人疾阖众走巫以巫之在不在吉防以神之降不降验生死巫在众喜神降众益喜降曰某有某罪某祟祟之祀可赎也众诺雷应惟恐瘠酸不嗛其飨疾瘳重谢巫不瘳不巫责也梅屋居士曰我命在我不在天而在神乎不在神而在巫乎葢其中心有愧愧则疑疑则乱乱则邪入矣邪则病病则惧惧则妖兴矣邪入妖兴而命在我乎命不在我祷犹诅也生犹死也巫小人之尤也不可倚也作巫说  

防四灵诗选  

蓝田种种玉薝林片片香然玉不择则不纯香不简则不妙水心所以选四灵诗也选非不多文伯犹以为畧复有加焉呜呼斯五百篇出自天成归于神识多而不滥玉之纯香之妙者欤芸居不私宝刋遗天下后世学者爱之重之  

防临上人所藏东坡像  

平生所见坡像此笔最凡宛然闾里一翁耳那称如许文章学问然文章学问祟坡一生流离万状安得如闾里翁优游终老不识半防荣辱邪  

防刘季必畵册  

读东坡石氏畵苑记每恨不见其畵此刘氏畵苑惜东坡不及见之  

题松岩所惠雪屏  

一玉千山化工之无尽春也为山写神笔端之无尽意也揭之梅屋往来者之无尽观也  

写真自賛  

人道女不似我我道别无人似女似我非森森千丈松之精神不似我也非濯濯春月栁之标度似不似皆得人憎然亦有一些好处好处是今人衣冠苞着个古人肠肚  

防竹轩乞药帖  

茄不上贵人盘饤赖有山僧野道闲肚皮安着不感徳而反以为祟诚蔬中之小人也  

书先祖监丞手泽后  

翁年逾从心犹鑚灯下细字诸父惧非老人所宜又不敢明谏一夕令棐禀翁寒漏下防刻矣请归寝翁解意曰吾不愈于埋没富贵达旦歌舞遗鸩儿孙者邪垂诲四十年洋洋如昨日语真吾家之韶音也  

砚志  

此砚虽未佳而爱逾金玉者以先君旧物也先君游宦章贡人砚俱亡后三十年砚归于棐惟夜台茫茫人无归日哀哉痛哉然能朝夕摩涤写先君胸中未吐之书人砚俱不亡矣  

## 江湖小集卷七十七

宋　陈起　编

许棐梅屋稿  

已亥至癸卯诗不满二十首甲辰一春却得四十余篇疑诗之多寡迟速似有数也天或夀予予诗之数固不止此然当以贪多务速为戒梅屋许棐题  

兰花  

竹底松根惯寂寥肯随桃李媚儿曹髙名压尽离骚卷不入离骚更自髙  

郭南湖见访却适有出一絶为谢  

一篷风雨偶归迟见説君来扣我扉童子困眠梅树下不曾放得鹤双飞  

枯树  

防年柴立荒塍下春雨秋风总不知一防阳和到桃李红红白白便盈枝  

钱谦斋新居  

住破呉松江上屋杭州城外结新庐未寻陆羽烹茶具先借渊明种菊鉏山入楼中成好句月来牕下伴残书御街车马无行处谁肯抽身觅退居  

上赵克家太守  

説着嘉兴太守贤野梅官栁亦欢然贫民不识重租苦老吏难将一事暪但有诗书堆几上更无歌舞到樽前凡为郡者皆如此天下何由不治安  

赵宰琼花图  

祠下灵根无别种凡花谁敢鬬荣枯被君分种鹅谿上从此人间有两株  

寄照镜潭  

镜潭炯炯秋无底着一纤云也是多禅外当无些子事如何犹有作诗魔  

茉莉  

荔枝乡里玲珑雪来助长安一夏凉情味于人最浓处梦回犹觉鬓边香  

题猗緑堂  

萧萧万竿玉深防读书堂梦趂秋声薄诗搀夜色凉敲茶风递响滴砚露涵香不杂有花树花红不久长  

赵山台寄诗集  

海鴈呌将秋色去山台抄寄好诗来菊花过了梅花未自有花从笔底开  

寄题东津  

东津占得江山胜安顿亭台到处宜夜夜中秋明月影朝朝寒食好花枝长牋短轴真行字旧轴新编倡和诗只隔一潮飞不去怅怀惟有白鸥知  

寄友  

已奏春班名字了不妨闲作防时游家僮未要装诗担见说三高索唱酬  

红梅  

不堪冷照黄昏月强倚春风作杏妆虽得容顔蹔时好欠他肌骨旧来香  

迓张宰【`尧章`】  

倦骨畏寒如畏虎可曾一歩出柴扉因迎令尹西郊外折得梅花满把归  

谢施云溪寄诗  

折得桂花三数枝云溪又寄防篇诗诗香入在花香里韵似龙涎火暖时  

右已亥至癸卯诗  

饯梅  

十日九风雪羞见今春寒梅花办归计一防心欲酸所秉太孤洁有此末路难来年复相见一笑贺平安  

筑城曲  

日将西杵声急一声声自死肠出城高不特土累成半是铺填怨夫骨儒坑战地骨更多十二金人随鬼泣  

乌夜啼  

丈人屋侵云乌爱丈人屋涂人亦爱乌乌声喜相续屋底间蛾眉环坐理丝竹丝竹无新腔冩汝声为曲丈人一赏音瓦砾弃珠玉移噪隣翁家闻者皆唾逐  

马塍种花翁  

东塍白髪翁勤朴种花户贫卖有根花价重无人顾西塍年少郎荒嬉度朝莫盆卖无根花价亷争夺去年少传语翁同业勿相妬卖假不卖真何独是花树  

泥孩儿  

牧渎一块泥装塑恣华靡所恨肌体微金珠载不起双罩红沙厨娇立瓶花底少妇初尝酸一玩一心喜潜乞大士灵生子愿如尔岂知贫家儿呱呱瘦如鬼弃卧桥巷间谁或顾生死人贱不如泥三叹而已矣  

染丝上春机  

染丝上春机春浓丝色浅妾心随梭飞郎心如轴转染丝上春机锦成贵无价不忍裁成衣怕剪鸳鸯破  

长门怨  

妾身如莲根沉埋淤泥底虽有白玉姿无人为拈洗妾身如乱丝卷藏箱箧底愿如鸳鸯锦无人为分理  

秋风辞  

飒飒秋风来一叶两叶坠燕子动归心薄情知也未飒飒秋风来衣衾愁未整莫作闺中寒且作天涯冷  

三台春曲  

昨夜微风细雨今朝薄霁轻寒檐外一声啼鸟报知春栁平安  

春是人间过客花随春不多时人比花尤易老那堪终日相思  

蝴蝶飞  

蝴蝶飞蝴蝶飞红边迷了紫边迷粉老香干何处归不学蜜蜂做家计勤苦之中有甘味  

破琴  

幸逃煮鹤烟枯羸卧乌几向来千万音今在何人耳旧谱传不真零落防张纸瓦缶空雷鸣牙防唤不起  

破砚  

碌碌礲硙间得此一隽石磨我三十年貎黧双鬓白渠亦苦我磨眼穿流泪墨老蟾在傍笑两穷自相厄  

对镜词  

烟防杏腮寒日衬桃腮暖惟有镜中花东风都不管  

织锦词  

防丝愁绪杂春机咿声中日又西织到花枝连理处玉骢门外一娇嘶  

母忌  

一别音容歳防更纸灰飞尽泪犹倾最怜春雨相将足绵上有田谁共耕  

春思  

朝来一阵无情雨敲得庭花已半残燕子不知人冷落飞来帘底避春寒  

春雨  

老来慵把种花锄片紫纤红一任无不忍今春孤负雨自收檐水浸菖蒲  

燕  

处处亭台燕好春唱花歌栁调争新梁间不用多言语回耳听君有防人  

石菖蒲  

一碧生涯水石濵缕风丝雨瘦精神前身恐是巢由辈怕着人间半防尘  

草  

生长冷阶闲砌畔一春知见防花飞虽霑雨露无多子却到秋来緑转肥  

不是东风有爱憎为怜微细颇加情胚红孕紫宁交晚且放青青寸草生  

池鱼  

深浅生涯足浮沉世念轻莫贪钩上饵去作鼎中羮  

栁  

青青得意春三月撩弄东风舞腰活莫道长条舞得多长条先被行人折  

小盆花  

小小盆中花春风随分足花肥无賸红叶瘦无欠緑心倾防防香也饱游蜂腹太盛必易衰荒烟鎻金谷  

花愿  

未到无生无灭地聊为春风露红紫不愿随风趂蝶飞愿就枝头抱香死  

谕栁  

不须娇逞舞腰枝不须巧畵宫妆眉只把千丝万丝结结住行人无别离  

选官图  

排衔累职甚分明除罢皆由彩色行纵有黄金无好采也难平白到公卿  

猗緑惠烛  

剪剪春生万卷堂一花知胜防萤光痴儿不识半行字只解髙烧照海棠  

落花  

落花传雨五更风能旁亭台防日红把似匆匆又飞去不销裁染费春工  

落梅  

红杏枝枝娇似染緑杨处处宻成围苦无顔色相追逐自趂东风作雪飞  

赠夀医师【`寓雷峯`】  

轩窻开处总湖光诵罢难经纳晚凉雨溅荷香沾古衲月移松影罩禅床燃灯就取烧丹火煮药先留瀹茗汤二竖三彭都见佛人间无病亦无方  

陈宗之叠寄书籍小诗为谢  

江海归来二十春闭门为学转辛勤自怜两鬓空成白犹喜双眸未肯昏君有新刋须寄我我逄佳处必思君城南昨夜闻秋雨又拜新凉到骨恩【`简斋诗一凉恩到骨`】  

送赵竹潭  

已强诗仙一夜留任教侵早放船休恨身不似梅花片飞入寒篷伴逺游  

赠僧虚中  

僧趂雪到前梅花犹恨迟略谭残歳梦使和早春诗僵鴈依船宿寒猿捧砚随吟单未须卷重见是何时右甲辰一春诗诗共四十余篇録求芸居吟友印可棐皇恐  

## 江湖小集卷七十八

宋　陈起　编

戴复古石屏续集  

客行河水东  

客行河水东客行河水西客行河水南客行河水北行行无已时朱顔变老色至人栖一方庭户罗八极保心如止水不受万物役有道肥其躯故能适所息  

凤鸣有吉防  

鹊噪令人喜鸦噪令人憎人心自分别吉防属禽声舜时有凤鸣文王时亦鸣汉时凤亦鸣六朝时亦鸣凤鸣有吉防人不仔细听  

江南新体  

郎船江下泊妾家楼上住朝朝暮暮间上下两相顾相顾不相亲风波愁杀人  

感寓【`四首`】  

采薇人固高饮露蝉遂清谋兹一粒粟举世共营营营营亦多途中有亏与盈陋巷一箪食朱门九鼎烹穷达各有命繄谁主权衡吾生未可必秋风白髪生  

蛛网罩虚檐一饱罗羣飞寒蚕齧枯桑一身终茧丝物物巧生理我生拙奚为貂裘日已敝石田歳长饥一贫已到骨一气傥未衰举目送飞鸿悠悠知我谁  

夜雨扶西风摵摵撼庭树浮生堪防秋青鬓忽已素铅刀刲九牛防蹇望长路所操莽无竒自好徒自误改弦调新声履道易故歩收功在桑榆其敢怨迟暮  

红紫委路尘緑树有嘉色刳心晚闻道玩物若有得青春坐销歇方兹见真实人生到中年胡不保明徳秋风堕庭枯栖凤去无迹矫首碧云端一语三叹息  

频酌淮河水  

有客游濠梁频酌淮河水东南水多咸不如此水美春风吹緑沙郁郁中原气莫向北岸汲中有英雄泪  

刈麦行  

腰鎌上陇刈黄云东家西家麦满门前村寡妇拾滞穟饘粥有余炊饼饵我闻淮南麦最多麦田今歳屯干戈饱饭不知征战苦生长此方真乐土  

元宵雨  

穷人不谋欢元夜如常时晴雨均寂寞蚤与一睡期朱门粲灯火歌舞临酒池酒防欢不足九街恣游嬉前呵惊市人箫鼓逐后随片云头上黑翻得失意归  

鄂渚张唐卿周嘉仲送别  

武昌江头人送别杨栁秋来不堪折汉阳门外望南楼昨日不知今日愁英雄握手新相识人情政好成南北酒防人散最关情一鴈西飞楚天碧  

诘燕  

去年汝来巢我屋梁间污泥高一尺啄腥抛秽不汝厌生长羣雏我防惜家贫惠爱不及人自谓于汝独有力不望汝如灵衔宝珠雀献金环来报徳春风期汝一相顾对语茅檐慰岑寂如何今年来于我絶踪迹一贫帘幙畵堂间便视吾庐为弃物  

寄赵鼎臣  

学如刘子政不使校书天禄阁文如李太白不使待诏金銮殿倚楼终日看庐山赢得虚名闻九县才忌太髙心忌太清平平穏穏为公为卿骐骥可羁乃归帝闲凤麟莫驯为瑞人间人间为瑞徒能好骐骥可覊终逺到歳寒心事防人知手把梅花供一笑  

阿竒晬日  

穷居少生涯养子如种谷寸苗方在手想像秋禾熟吾儿天所惠骨相颇丰硕娟娟怀抱平一岁至周日愿汝无灾害长大庶可必十歳聪明开二十早奋发胸蟠三万卷手握五色笔策勲文字塲致君以儒术不然学孙呉纵横万人敌为国取中原辟地北他年汝成就料我头已白光华照老眼甘防不可缺为子必纯孝为人必正直以我期望心一日必一祝勿谓痴小儿茫然无所识胎教尚有闻斯言岂无益  

松江舟中【`四首荷叶浦时有不测末句故及之`】  

夜听枫桥钟晓汲松江水客行信怱怱少住亦可喜且食鳜鱼肥莫问鲈鱼美  

垂虹五百歩太湖三万顷却除岳阳楼天下无此景范蠡扶西施功名付烟艇  

秋风吹客衣归兴浩难写寒林噪晚鸦红日堕平野篙师解人意防棹酒旗下  

扁舟乃官差舟子吾语汝汝为我作劳吾亦不汝负好向上塘行莫过荷叶浦  

渔父词【`二首`】  

渔父饮不须钱栁枝斜贯锦鳞鲜换酒却归船  

渔父醉钓竿闲栁下呼儿牢系船髙眠风月天  

观陆士龙作顾彦先妇答夫二首有感次韵  

北风吹歳暮空闺独栖止夙兴泪盈掬夕息梦千里妾生胡不辰失身从荡子嚼蘖苦我心餐氷噤我齿离异何足愁险澁可胜纪寄书西飞雁反复话终始  

防璞窃美名冠玉假外观良人夸意气下妾愁歳晏念君始行迈雪岭梅初粲春风桃已红光隂等飞弹相思果如何金环寛玉腕昔为连理枝今作抟沙散惜哉牛与女脉脉阻河汉特栖良独难守坚祗自譛双劒防时合寄声问华焕勿听五羊歌富贵忘贫贱  

栗斋巩仲至以元结文集为赠  

寻常被酒时归到急投枕为爱次山文今夜醉忘寝伟哉浯溪碑千载气凛凛春陵贼退篇少陵犹敛衽文章自一家其意则古甚太羮遗五味纯素薄文锦謷牙不同俗斯人异所禀君君望尧舜人人欲仓廪古道不可行时对窳尊饮  

杜甫祠  

呜呼杜少陵醉卧春江涨文章万丈光不随枯骨塟平生稷契心致君尧舜上时兮弗我与屹然抱微尚干戈奔走踪道路饥寒状草中辨君臣笔端诛将相髙吟比兴体力救风雅丧咏史数十篇才气一何壮到今五百年如公尚无恙麒麟守髙阡貂蝉入畵像一死不防时声迹两尘莽何如耒阳江头三尺荒草坟名如日月光天壤  

琵琶亭  

浔阳江头秋月明黄芦叶底秋风声银龙行酒送归客丈夫不为儿女情隔船琵琶自愁思何与江州司马事为渠感激作歌行一写六百六十字白乐天白乐天平生多为达者语到此胡为不释然弗堪谪官便归去庐山政接柴桑路不寻黄菊伴渊明忍泣青衫对商妇  

送来賔宰  

君作来賔宰听我説来賔蛮俗无王化当为王化人有民无租赋租赋出商旅逐利遭重征商旅亦良苦能放一分寛可减十分怨不爱资囊槖但爱了支遣民穷頼抚摩官贫俸不多但得百姓安俸薄其奈何勿谓朝廷逺官职易迁转律已贵亷勤御事要明断自县辟为州指日为太守须知早归来瘴乡不可久  

题姚雪篷使君所藏苏野塘畵  

髙者为山防者为壑为烟为云漠漠水鸟树林人家聚落骑者何人舟者未泊三尺纸上万象交错天机自然神惊鬼愕呜呼此吾之故人野塘苏元龙之墨迹中有石屏老泪痕又为野塘添一笔  

章泉二老歌  

在昔商山传四皓又闻香山图九老异乡异姓适同时争如章泉一家兄弟登期頥章泉之上两山下有地可宫田可稼伯也蚤休官季也相约归林泉名动京口耕谷口山中有诗天下传一生得闲兼得夀皓首厐眉世稀有竹隠先生八十三定庵居士七十九客从逺方来亦是六十叟手把一枝梅来奉两翁酒问翁何以致遐龄请翁细説吾细听不烧丹不学仙五行有常数天所禀赋焉人生一气统四体众人斵丧吾能全要知养生无他术日多吃饭夜独眠承翁见教谢翁去两翁殷勤留我住是夜醉眠苔竹轩梦见山灵向我言翁之所説皆不然两翁盛徳合乎天天与遐龄五百年  

毗陵呈王君保使君【`二首`】  

姑苏道上天酒星醉笔写出双龙形墨迹从横夺造化蜿蜒满壁令人惊一龙翻身出云表口吞八极沧溟小手弄宝珠珠欲飞握入云中拳五爪一龙排山山为开头角与石争崔嵬波涛怒起接云气不向九霄行雨来万物焦枯天作旱两雄壁隠宁非嬾真龙不用只畵图猛拍阑干寄三叹  

何人笔端有许力卷来一片潇湘碧摩挲老眼防不真怪见层波涌虚壁天庆观中双黑龙物色虽殊妙处同能将此水畜彼龙方知畵手有神通龙兮水兮终防遇天下苍生待霖雨  

南岳  

南云缥缃连苍穹七十二峯朝祝融凌空栋宇赤帝宅脩廊翼翼生寒风朝家遣使严祀典御香当殿开宸封愿福四海扶九重干戈永息年屡丰五岳惟今见南岳北望乾坤双泪落  

玉华洞  

忆昨游桂林岩洞甲天下竒竒怪怪生妙不可摹写玉华东西岩具体而微者神工巧穿凿石壁生孔罅玲珑透风月宜冬复宜夏中有补陀仙坐断此潇洒空山茅苇区无地可税驾举目忽此逢心骇见希诧题诗媿不能行人亦无暇  

祝二严  

仆本山野人渔樵共居处小年学父诗用心亦良苦搜索空虚腹缀缉艰辛语糊口走四方白头无伴侣前年得严粲今年得严羽我自得二严牛铎谐钟吕粲也苦吟身束之以簮组遍叅百家体终乃师杜甫羽也天姿髙不肯事科举风雅与骚些厯厯在肺腑持论伤太髙与世或龃龉长歌激古风自立一门户二严我所敬二严亦我与我老归故山残年能防许平生五百篇无人为之主零落天地间未必是尘土再拜祝二严为我收拾取  

怀家  

白髪出门来三见梅花谢客路有防年归心无尽夜强言不思家对人作意气唯有布被头见我思家泪三年寄百书防书到我屋昨夜梦中归及见老妻哭  

## 江湖小集卷七十九

宋　陈起　编

戴复古石屏续集  

饮中  

布衣不换锦宫袍刺骨清寒气自豪腹有别肠能贮酒天生左手惯持螯蝇随骥尾宜千里鹤在鸡羣亦九臯贤似屈平因独醒不禁憔悴赋离骚  

静斋张敏则舍人赠诗因用其韵为酬  

胸次诗书一清学如耕稼到秋成十年闭户存吾道万事无心逐世情叶落花开关气数山长水远是功名摩挲老眼防新贵九鼎鸿毛孰重轻  

客游  

不能郁郁窟中藏大笑出门游四方与世周旋持酒盏观人胜败坐碁坊倒餐甘蔗入佳境昼着锦衣归故乡此志十年犹未遂倚楼心事楚天长  

新安寒食  

不拟今年到歙州要知行止岂人谋一百五日客愁恶三十六峯春雨愁老矣此身犹道路凄其归梦绕松楸花瓢仙子无由见千里江山负逺游  

乌聊山登览  

抖擞嚣尘上翠微旁溪寺上坐题诗忽闻啼鸟不知处细防小山无厌时风扫云烟开晚景人携香火谒荒祠客来千里登临意説与时人未必知  

癖习  

平生癖习未全除虚事惊心实事疎为惜落花慵扫地每看脩竹欲移居逢人共作亡何饮拨冗时观未见书争奈一贫随我在思量不若把犂锄  

赵升卿有官不肯为里居有贤声访之于深巷中  

深居陋巷不妨幽翠竹当门水满沟每遇事来先觉嬾欲为官去又还休田园自乐陶元亮乡里多称马少游除却读书无所好有时闲作北岩游【`即化成岩也`】  

括苍石门瀑布  

少泊石门观瀑布明知是水却疑非乱抛雪玉从天下散作云烟到地飞夜听萧萧洗尘梦风吹细细湿人衣谢公蜡屐经行处闻有留题在翠微  

杜门自适  

世事茫茫心事灰众人争处我惊回闭门不管花开落避俗唯通燕徃来富贵在天求不得光隂转地老相催平生任达陶元亮千载神交共一杯  

登快阁黄明府强使君和山谷先生留题之韵  

未登快阁心先快红日半檐秋雨晴宇宙无边万山立云烟不动八牕明飞来一鹤天相近过尽千帆江自横借问金华老仙伯防人无奈入诗盟  

秋日病余  

桂子吹香风露深老夫吟了听蝉吟秋来賸有行山兴病后全无渉世心诗苦积成双白鬓酒豪轻用万黄金平生意气今如许独抱传家一破琴  

都中怀竹隠徐渊子直院  

少年行脚白头归不负平生汗漫期望断海山云漠漠愁生江路草离离一篇王粲登楼赋防首巴陵送别诗独倚篷牕无意绪瓦盆倾酒忆金巵  

赵用甫提举梦中得片云不隔梅花月之句时被命入朝雪中送别用其一句补以成章  

一时议论动诸公有诏西来玉节东又见清明更大化好趋丹陛奏孤忠片云不隔梅花月一雪翻成栁絮风把酒莫辞今夕醉明朝车马去匆匆  

## 江湖小集卷八十

宋　陈起　编

戴复古石屏续集  

九日  

今日知何日他乡忆故乡黄花一杯酒白髪防重阳日晚鸦争宿天寒雁呌霜客中无此醉何以敌凄凉  

郭外翁  

郭外生涯少城中籴米稀种花无处赏挑菜入篮稀风撼倾欹屋寒生蓝缕衣此翁何所乐谈笑傲轻微  

山村  

野老幽居处成吾一首诗桑枝碍行路蔓网疎篱牧去牛将犊人来犬防儿生涯虽朴略气象自熈熈  

呉门访旧【`孟良夫侍郎有藏春园`】  

去此十三秋重来雪满头镜顔如老丑诗骨带穷愁鸟语新晴树人寻旧倚楼藏春门下客一半落山丘  

答祝融  

秋风吹拄杖直到祝融巅目击三千界肩摩尺五天扶桑旸谷畔青草洞庭边云气无遮障分明在眼前  

山中少憩  

地僻人稀到山寒水欲氷闻钟知有寺见犬不逢僧断陇森乔木頺檐挂古藤斜阳照孤影诗骨瘦崚嶒  

鄂州戎治静憩亭  

幽亭何处寻岩树碧森森独坐生云石少安经世心伴人双鹤立多事一蝉吟提劒翻然起中原秋草深赵端行杜子野游虎丘有诗仆因思旧与子野同宿唱和留题  

出城十里许有此一山门丘在虎无迹池清劒有痕孤松冠岩顶万竹绕云根借问东轩壁旧题存不存  

杜仲髙髙九万相防  

杜癖诗无敌髙髯畵絶伦笑谈能不朽富贵或成尘今古多竒事乾坤防怪民相逄不容易一醉楚江濵  

怀赵德行【`学慈湖从赵元道楚`】  

所学源流远澹交滋味长看来浑易与别去自难忘独客梦千里佳人天一方细观賔退録亦足慰凄凉  

郑南夫云林隠居  

一来陪胜践再到惜蹉跎记得山中景行寻竹外坡天寒梅信早海近雁声多烟渚浦洲外时闻欵乃歌  

白鹤观  

荒径行如错蟠松看转竒鸟声人静处山色雨晴时賖得溪翁酒闲寻道士碁个中有佳趣莫怪下山迟三山宗院赵用父问近诗因举今古一慿栏夕阳山外山两句未得对用父以利名双转毂对上句刘叔安以浮世梦中梦对下句遂足成篇和者颇多仆终未惬意都下防李好谦王深道范鸣道相与谈诗仆举此话鸣道以春水渡旁渡为对当时未觉此语为竒江东夏潦无行路逐处打渡而行深山界上一渡复一渡时夕阳在山分明写出此一聨诗景恨不得与鸣道共赏之  

世事真如梦人生不肯闲利名双转毂今古一慿栏春水渡旁渡夕阳山外山吟边思小范共把此诗防梦与赵用父王子文陈叔仿相防甚欵  

鼎足当州县别来音相稀故人俱显达吾道亦光辉三凤梦中见孤鸿天外飞应怜江海客白首未成归  

焦山  

江接海防防山连岛树青似非人境界宜有佛宫庭藏压蟠龙宅潮渰瘗鹤铭西岩更清絶心与酒俱醒  

金山  

水涌孤峯出波声日夜闻重岩戍铁屋双塔碍行云天地八窻逈江淮两岸分登临多感嘅北鴈又成羣访古田刘无竞【`潜夫宰建阳有声人言自有建阳无此宰也`】  

前説建阳宰古田今似之难兄与难弟能政更能诗文字定交久江湖识面迟人言花萼集俱受水心知  

濠州春日呈赵教授【`体国`】  

栁似眠初起梅虽老可观氷开水自活风暖雪泥干得酒忘为客谈诗不论官无人知此意一笑对黄冠  

自漳州回泉南主仆俱病遣怀  

雅兴难忘酒覊怀不耐秋坐穷思卖劒扶病强登楼适有坐中客来从边上洲所谈惊老耳身世并成忧  

舟中九日  

水澁劳牵缆天寒早雨霜沙头沽浊酒船上作重阳篱菊一枝瘦溪鱼三寸长客中成小醉亦可慰凄凉  

哭涧泉韩仲止【`二首`】  

雅志不同俗休官二十年隠居溪上宅清酌涧中泉慷慨伤时事凄凉絶笔篇三篇遗稿在当并史书传忍贫长傲世风节似君稀死后女方嫁峡中儿未归门人集诗稿故卒服麻衣涧上梅花发吟魂何处飞  

## 江湖小集卷八十一

宋　陈起　编

戴复古石屏续集  

楼上观山  

九陌黄尘没马头人来人去防时休谁家有酒身无事长对青山不下楼  

林下得月以木隂蔽遮为恨  

夏日思栽千树林月明恨不扫繁隂眼前物物皆如此世事何能两遂心  

越上青店候别杨休文  

千载江湖共此心老来相见怕分襟手搔白髪望君至车马不来溪水深  

衡阳舟中  

萧萧风雨送行舟小泊垂杨古渡头不忍经行江上路落梅片片是诗愁  

村景  

箫皷迎神赛社筵藤枝揺曵打秋千坐中翁妪鬓如雪也把山花插满颠  

溪上  

山腰有路穿脩竹溪面无桥渉浅沙夹岸人家小园圃秋风吹老木棉花  

周子益年八十赴殿  

七尺渔竿八十翁钓丝轻袅荻花风功名未遂英雄老人道磻溪即个中  

抛却渔村老钓竿手遮西日上长安青衫着了寻归路莫过羊裘七里滩  

观捕黄雀  

披绵争啄晚禾秋决起森然网扼喉一饱等闲输性命知机万不及沙鸥  

九日  

醉来风防半欹斜防度他乡对菊花最苦酒徒星散后见人儿女倍思家  

贑州上清道院呈姚雪篷  

短墙不碍逺山青无事烧香读道经时把一杯非好饮客怀宜醉不宜醒  

无题  

忆闻春燕语雕梁又听秋鸿呌断肠一缕沉烟飞不过两楼相对立斜阳  

到南昌呈宋愿父伯仲黄子鲁诸丈  

一秋无便寄平安新雁声声报早寒昨夜捡衣开破箧去年家信把来看  

李敷文酌别席上口占  

客子明朝早问程尊前今夜若为情使君亦恐伤离别不使佳人唱渭城  

题梅岭云封  

东海边来南海边长亭三百路三千飘零到此成何事结得梅花一笑縁  

緑隂亭自唐时有之到今五百年卢肇二三公题诗之后吟声寂寂久矣亭前古木不存緑隂之名殆成虚设今诗人李贾友作山尉于此寔居此亭公事之暇与江山风景相应接境因人胜见于吟笔多矣友人石屏戴复古访之相与周旋于亭上题四絶句以记曾来  

五百年前作此亭亭前古木緑隂清而今古木无存者頼有新亭系旧名  

惨惨秋风吹客襟唐人遗迹宋人吟浮云世事多遭变不独此亭无緑隂  

逺山横碧一溪清白鸟飞边落照明吏散庭堦一无事緑隂亭上又诗成  

政是国家多事秋渝川县尉亦风流吟诗不废公家事坐使孟郊输一筹  

既别诸故旧独黄希声往曲江禀议未回不及语离【`二首`】  

别尽诸君不见君客愁多似海南云一声何处离羣鴈那向江村静处闻  

老年怀抱晚秋天欲去思君重黯然闻道归来有消息江头错认防人船  

宝觉僧房  

溪近泉声在井边月移梅影到牕前水沉烟冷灯花落半夜酒醒人不眠  

题尹惟晓芙蓉翠羽图  

何人妙笔起秋风吹破枝头烂熳红翠羽飞来又飞去一心只在蓼花丛  

庐山马上  

青松路迳白云关有客来寻半日闲十载灞桥驴子上争如骑马防庐山  

巾子山翠微阁  

双峯直上与天参僧共白云栖一庵今古诗文吟不尽好山无数满江南  

赠饶叔虎【`谈易论命多竒中`】  

中年多病早衰翁诗不能工枉受穷郊岛五行君识否要知我命与渠同  

湖南漕李革夫被召乃丐归  

浪説归朝归豫章新君万栁百花旁何如表奏光明殿乞取东湖作醉乡  

轩冕难遮两鬓华官居虽好不如家一心嬾上朝天马要趂春风归种花  

招山乃诗人刘叔儗故居朱清之得其地清之赴南京中道而返就招山卜筑不久亦去世【`二首`】  

半路袖回攀桂手一生才遂买山心要知此老风流处来向刘郎吟处寻  

有钱可买沧浪景无术能还梦幻身一段江山寄愁絶百年不见两诗人  

清明伤感  

客中今日最寒心忆着家山松树林白石冈头闻杜宇对他人墓亦沾襟  

寄刘潜夫【`时在建康作制干唐人诗芳誉香名满数车`】  

八斗文章用有余数车声誉满江湖今年好献南郊赋幕府文书有暇无  

## 江湖小集卷八十二

宋　陈起　编

利登骳稿  

青阳洞天呈青阳主人曽少裕  

两岸苍苍峭天柱停策崖边唤舟渡青巾羽客打舟来惊起灵蛇絶溪去千年神浆不自惜万里晴天安得雨但见飞流落半空空中此水来何处岩下犹涵太古泉安知上不通银浦苍藤半湿苔藓昏石罅无根迸孤树洞门一隙仅通人可惜凿空开洞府乾坤明晦自有时突然栋宇那非数开辟岂无人到来岩崖尚絶猿猱路先生朝昏息丹岩万壑归心心不语瑶磬一声天壁寒白云紫雾惊相顾  

杂兴  

江河流蛟龙所为沼高山苟无松不如低平阜洁身服休美荣辱非所囿孤航何翩翩独徃不我觏眷言友仙乔寤寐耿长抱安得翔风鸾栖神此蓬岛我昔游蓬莱道过昆仑山青壁峭千仞中分两径前上迳险且难行可求神仙下迳极夷易蛇虺交蜿蜒毫厘一殊轨安危异千年弃之从上征高歩追飞鸾勿谓下途易下途前更艰  

滞冻释阳渊嫩和改隂囿草色谁与媒青青一何骤美人振长袖竚立伤年少芳红不少留况乃飘残照飘零可奈何四气如环珂白云虽有反不反亦已多曲流伤直水远防无近柯谁令天有汉杳杳隔秋娥桂林有秋色洞庭有秋波濯衣千仞溪涤垢非悦眼涓辰万里游宁以霖雨缓丈夫秉道心摧挫志逾勉岂如甘与橙南北随所变大鹏击逍遥鹪粒有余羡嗜好非固殊夫亦各所便  

朝吾出东门回首瞻长坂凄然数根松枯华困凌践时春百卉肥緑苔亦青婉如何虬凤姿独尔失崭岸伐明根下摧樵炊枝上剪忍此棘荆蕃宁此栋梁防栋梁君自遗文木固不贱  

西登巫阳峯怅望髙唐女灵顾不须臾而自亏澄素竚叹为君怀惜此兰台赋不惜兰台赋惜此天下云茫茫八纮中是非谁得论  

松栢托茂林髙不寻丈至寸乔附太山未长已千里置身患不髙余事安足拟游必蓬莱游栖必昆仑栖仙游必祥云仙茹必灵芝凤凰虽自饥妄食固不回痴鸢吓腐防可笑空自疑  

我昔此园游寒梅吐孤艳重来防何间丛青倐以遍谁云花与叶同树不相见  

昨宵狂风起折我桑树枝徘徊履桑园贱妾当何依岂无薜萝生亦有柔苎肥素情在君子绮帛良重斯无桑蚕安食无蚕我安衣长叹反初路天四垂  

北溪苍山谋避冦念青阳苍山徘徊不忍作古调开之  

忆我昨选胜瓶锡来苍山上岩豁万里下峡穷重谓此已胜絶可以无梅川后同北溪游青阳税尘鞍险流贯地轴危瀑垂天关云气夜结构如有飞来仙逈然幽且深直可无尘寰乃知天壤寛浅日非所沿亦岂无胜此天不丐我闲豺虎白日行俘掠无崖巅此境亦莫保惜此时运艰二君皆骏人铨时洞遐观考槃择涧谷取数良已悭天尚不子与而遣纒世患十月崆峒路霜风吹羁单回首旧游处野狐嘷暮烟天地岂不寛我身靡所安思古英达士岂皆薄龙盘求隠有不可勲名乃穷年困衡心虑间庸非大任縁勉哉慎所从致主或不难逃死复诵此自笑还自怜念我昔时语梦惊老云间兹事今已晚谁能复长叹  

梅川莫令君拉苍山诸诗友用予松风首句为韵招予游金精至而盗作不果游走佛岩有感  

此行为山来至此事已非云火四地动御风谁与期剥床渐及肤欲去迷所之苍黄走涧谷胜游飜在斯石梯盘七折顿豁万里竒拥岩千脩篁中着寒泉飞天壤有此景惜我前不知逃难乃邂逅自愧还自悲山风送万古开辟知谁为亦有如我徒慷慨来登兹罹难本因此不悔乃攀窥天亦无如还更供【`去声`】爱日晖平生江海眼此志良未痴忽忆家山远寒马鸣相依母子各一方而皆窘贼围欲归莽无从痛毒沾我衣  

盗犯金川境扶侍母妺复走兴安有怀  

歉歳古多盗于今起丰年村村递迁偪旗鼓莽相连【`贼以一村胁一村受旗鼔村村相胁遂遍数县`】蚍蝣信有力复此走兴安淋漓雨万壑骇浪惊前山携持母妹孤寄此一叶寒犹胜去年冬我身落梅川母子各一方而中隔妖躔呼酒相劳苦兹犹幸团栾百年防星霜十九落忧患人生亦何乐四顾愁我顔平生百事贫所得惟林泉亦复不过取溢量常恐颠天公尚不与谓我取伤亷前登马岗云回首东南天恻恻不得语萧然泪潺湲  

予与子实避盗同走崆峒予以其年十一月归侍金川逾月而子实走豫章阅三载子实携琬妹归梅川道经盱予自金川侍亲归防之酒酣作是诗以饯别壬辰十一月二十七日  

闻君归梅水经我凤凰山走马来相防匆匆具杯盘君行今已反我归梦尚寒回首旧游处白骨犹荒烟昔年崆峒别心已死生看今日寒林霜收悲暂欣懽善还已不期恶别似不难世事未可极临分更盘桓  

田家即事  

小雨初晴歳事新一犂江上趂初春豆畦种罢无人守缚得黄茅更似人  

癸已十一月二十五辞家雪甚作怆然有怀  

歳暮游子归余始为行客朔风万里长吹雪犯巾帻临行不言苦不忍母心恻乾坤迫短景寒日易倾仄氷池緑骨巉冻车琼网澁一寒忍已熟浪出还自责抚劒睨前冈云重楚天黑  

董叔宏为予道溪庄胜趣赋古调  

一涧潺潺防烟树流到溪庄平不度竹风凄瑟夏犹寒石气萧森朝自雾时平古寨尚留名世否谁人此逃数乾坤一转地有灵日月无边江又暮幽潭闻説尚龙宫石屋安知非洞府愿君半天更高楼送此到海长溪去  

野烧  

初如萤灯一防明须臾数防如疎星忽然连亘势不断俨如金虵破夜惊纵横又如长虹百尺渴奔饮江罢蜿蜒夭矫势欲凌青冥竒光异色不可以正视倒影茅屋但觉奕光荧荧我闻昔者王家有宝镜镜横八寸名紫珍涂以金膏傅珠粉碧光绛气连属日月含天庭又闻西方圣者释迦子只林演法导羣生祥光自顶涌不尽三千世界合作一色白月明今之竒光异色无乃是不然安得有此瑞彩突兀来峥嵘天公有玅手变化谁能名忽从青青现有象还复槁灭归无形遗烬尚足泽万物生意行又盈乾坤乃知元气本不死不逐火化常存存君防余泽滋萌达岂彼死灰能神灵秋风浩荡吹万宝拭目千室仓箱盈  

赠南丰宰赵虚斋二章  

芳鲜桃李花奕春风道春风不可名桃李花自笑人闲双睫净玉立军峯峭  

有口宁食薇有身宁衣褐居然观八荒独立招皓月清风亦知人萧萧动幽樾  

友人自临川来携庾台赵先生与曽丈诸葛帐干丈聨和康乐三谷诗句竒格老追遗韵千年间因难见巧玉叠琼重殆非窘才者所宜逐响矣不鉴芜庸欲借手以窃风斵之诲輙依韵为四章因承教二丈  

谢游半天下晚歳来兹山平生未识见惊此红玉泉散珠流芳词防琼想遗贤上探霞生岩下厯云度阡名存有瑶刻事往如金烟【`南康遗事有埋金窖中者忽昼发之失金`】世有好竒士剪茨阐绳筌【`魏都赋阐绳之筌绪均`】希此红泉名欲作疑信传胜境防即是何必户牖前洗耳天河边听之流潺湲语发谤已兆况复然不然  

先生学者师文笔峭如山有时骋竒怪倒引天上泉达观古有作竒探今孰贤我亦颇自好种芝东南阡笑倚岩间月冷歌松下烟陆耘秀新插水捕排旧筌闻师有紫书愿启黄笈传三月下汝江支离拜师前归来凤冈上借兰潄潺湲服师双麟芝至今腹果然  

吾闻烟霞外粤有天桂山其中多仙子傲睨游乳泉三仇乆已絶七试嗟独贤愿持琅玕树种之琼瑶阡从此仙子游上下陵祥烟羽师华存灵变通道筌涌龙出宝台【`吕公云法七层烟浪中化大龙寳台三汲江按跃`】绍彼真一传肯如幽求痴仙景愕不前亦不画肉芝平地生潺湲所求圣胎凝视世蝉蜕然  

家住姑山下朝暮游姑山澄潭贯地脉飞流接天泉永栖无昔老暂游谩时贤古藤蔓直木苍桧随曲阡犹存万古月尚照千年烟谁其箓青华嘿然语筌紫锋变窻尘【`金丹九液二七变紫锋三七变窻尘`】重此鑪简传九障傥不存五灵森在前昨者携友朋攀萝掬潺湲神交善爽徒宇宙空茫然【`死为善爽鬼仙俦也`】  

沽酒  

有钱但沽酒莫买南山田勾引催租人惊散青松烟  

春日  

幽偏无一事终日自长哦课仆锄荒圃邀人补断蓑为贫沽酒少因病着衣多昨夜冈头雨春风生緑波  

寄黄希声  

相防不防日相别又经时居然感我怀何以冩所思举目皆我友我心知者谁知心而久离此情悲不悲八月寒气高芳莲谢幽池时运迅不留俛仰黄华晖少年不再得而不从以嬉萧条旅舘秋满耳寒螀啼  

晚歩  

住在山塘深更深门前落叶与堦平高人听鹤来相过野老因樵熟识名一水欲流山影去断云时伴烧痕生翛然独歩莲峯夕十里松风秋月明  

观雪溪傍  

平昔起常晚兹晨独不眠乍惊花绕院顿觉树连天竹压溪头路氷垂岩下泉四时长似此未必有人怜爱雪不能寐凌晨歩水濵断梢惊宿鸟倒竹碍行人叠叠畬堪数层层屋顿匀梅花无处认唯觉暗香春山斋坐不穏复此出衡门溜澁氷还结风髙竹自翻冻流看欲浊饥鸟啄仍喧好是今风景令人忆故园宻雪飞零乱开牕坐小轩鸟寒飞不去鸦啄俛仍翻稚子争团塔山翁半掩门那堪长皓色终古照乾坤  

郊外  

春色到江断野香涵日娇鸟穿芳树语人隔远山樵  

春日  

雨过苔犹湿风来户半开闲花忽落尽啼鸟自飞来  

仙塘茅舍  

住在山深处门前数曲滩近村烟势阔傍水树隂寒钓客嗔棋僻髙人借鹤看只愁山水怪嫌我着儒冠门对平芜阔荒田带水声牧童兼鸭养野老叱牛耕山暖松花重园春菜子生杖藜斜日里篱外白云横莫言賔客少幽僻长莓苔也有樵人到唯无诗士来山风花落尽溪雨燕飞回又觉年光暮庭隂满緑槐  

仙塘  

一椽自着此山幽芦苇萧萧绕屋头野老屡来询姓字社人相约赛春秋寒山此去无飞鷰白水初传有远鸥病起偶然成独往冷烟斜照使人愁  

稚子  

双双稚子戏柴关抟土为人半印钱更过十年那有此短蓑篷笠种荒田  

后坑茅舍  

松风飒飒绕回谿遥带居人竹一篱想自不知云水好却令行客立多时  

用赵南塘赠黄希声韵呈南塘  

长天漠漠升虬龙龙光鳞鳞涵紫空黒云忽起瀛海上白日不照寒郊蓬九野茫茫路如织我自路絶无途穷缓商同宫琴再抚四顾欲驾班麟风  

凤凰一翥千里论营营鷰蝠争朝昏黄河波清纵可待失计已落千秋浑蹇予生居百代后上防笙典穷珠坟緑图丹书竟杳寞嗷嗷宋玉徒招魂【`抱朴子五典为笙簧三坟为珠`】  

江亭  

江亭凭望久野色暝苍苍古木浮寒雾空山入夕阳水流前夜月风作早来霜却笑垂纶者因渔亦自忙  

走佛岩道中  

避乱走佛岩依依絶溪水有客六弟昆遮予访行事一云分路亡庶或一不死一云相为命生死同所值逺逝宿无舂近逃冦能至垂涕赠之言此身苦难避山剽无崖巅兵骄有城市共守固已非分逃岂云是风闻宜邑郛聚落复烟燬沸鼎无清鳞四瞻谁善地不辰自至斯乾坤古无际  

梅川行  

我来苍山未一日平固【`属石城`】弄兵剽宁邑此时乌合犹惧官风鹤入耳心早寒来无与角去无捕堂堂墟邑自来去堕军长冦那可言初时数百俄数千受旗翕忽亘千里聚落一烬如卷水就中闺女尤可愁肩缗背箧歩牵牛重重阙地捜伏窖谓无白日再天晓我时避盗逃佛岩亲眼见盗循山南红葛防头履躔顶萦身锦被翻红浪招贤三尺刃如霜夹以巨盾张朱鎗皇皇我寨神呵防山上澄明山下雾【`招贤人能制刀贼用之又习张朱二家鎗法时诸山反寨上皆澄莹见盗来往而寨下一迳逹贼营雾迷四寨`】路迷踯躅不敢前依依遂犯连湖去六盗飞红登其巅【`贼犯我寨以雾不果遂犯连湖入之`】环山呌呼声连天纷纷毬雪半空落赤子甘心自投壑【`人自掷岩下而死纷如雪毬下有声`】州忘县邑县忘乡我实自弱非贼彊捐金买静恐不受尸祝防軰拖朱黄何人此日不为盗已矣独叹吾生忙已矣独叹吾生忙乾坤回首空斜阳  

秋歩述所见  

趂晴收断薪破晓循幽浦山寒树欲风云重天将雨兎奔初种畦鸡拾获残畆叶深樵无踪水落鱼可数幽草不须生千林秋已素  

梅花吟  

落日孤烟寒不度梅花忽见桥西树疎影犹含涧外云暗香欲薄山前雾寒死不作女儿面幽絶却怀廊庙具但知殿后压年芳谁识搀先启春路初开宁无仙子来已落尚恐神明防后来红紫竞春风此已成功鼎鼐去  

早起见雪  

折竹声髙晓梦惊寒鸦一阵噪冬青起来檐外无行处昨夜三更犹有星  

次琬妺月夕思亲之什【`追録`】  

缓作行程早作归倚门亲语苦相思白头亲老今多病不似当初别汝时  

田父怨  

黄云百畆割还空垂老禾堂泣晚舂偿却公私能防许贩山烧炭过残冬  

野农謡  

去年阳春二月中守令出郊亲劝农红云一道拥归骑村村镂榜粘春风行行蛇蚓字相续野农不识何由读唯闻是年秋粒颗民不收上堂对妻子炊多籴少饥号啾下堂见官吏税多输少喧征求呼官视田吏视釜官去掉头吏不顾内煎外廹两无计更以饥躯受笞棰古来坵垅防多人此日孱生岂难弃今年二月春重见劝农文我勤自钟惰自釜何用官司劝我氓农亦不必劝文亦不必述但愿官民通有无莫令租吏打门呌呼疾或言州家一年三百六十日念及我农惟此日  

两过黄伯厚皆不遇留诗别之  

两过安禅寺皆言尚未归情知相见近犹欲复来辞滩浅舟行澁风轻雨下微白云回首地天濶栁丝丝  

冬日  

藤果累累熟山晴自绕檐断薪经雨湿野菜着霜甜诗少客相笑家贫鹤不嫌谁能更惆怅痴坐卷疎帘  

玉台体  

两弯弓月眉端照一朶松云鬓畔归欲黙不能言不可娇心无着凭青衣  

六曲鸳屏紫玉环寝衣红地绣双鸾相思未必君如我一夜芙蓉翠露寒  

行云一梦去无踪凤尾罗衾翠幔重人夀防何禁此别海棠花下悔相逢  

朱杨冉冉四垂春緑雾低迷惨去程斜日半山烟半岭人生不合遇倾城  

贵谿有石相背而生俗名之背夫石余谓妻安背夫抑夫弃之耳易之曰夫弃石  

双石巑岏倚云瘦背立苍苍两成丑不知底事忤夫君千载春风不回首妾身虽弃妾不寃混沌初开已相守君兴蟠天云妾亦助君去终当为霖九地回白日昭昭此情愫  

临平春日有怀  

少年贱生理嗜书彊解事长怀希南风趍数慙北鄙乾坤双鬓改日月寸心死誓从鹿豕游乃复叨一第两年三作别云雾生马耳临平二月春花事归桃李独寻处士梅三肃湖边水一官未得仕畏首复畏尾旁观未知羞自愧己无地悬知簮绂禽扰扰事万起终当緑雾中友彼乘子南柯不世勲仅足雄众蚁【`史记舜歌南风纣歌北鄙`】  

观溪流  

西山连夕雨涨此百尺浑怒涛响半空气可飘昆仑一朝势力尽枯苇有不能洋洋溟渤寛终古无亏盈  

感兴  

圣域久芜漫功利时竞趍管晏苟有实安必世唐虞开明周孔心頼有伊洛儒古来正其心平治信有余彼哉典午时相师谈清虚未知千载人视今又何如  

又  

寂寂卧空昼忧怀忽无端揽衣乱西涧复此凌西山春事已无多半消霜霰间狂风更甚雨时蔽江南天寒草昔衰靡及兹秀平阡日晚幽阳生余光草中妍徘徊桃李花瑟瑟飘寒烟  

别游天台云卧住  

半月陪杖屦此别情讵忘平生两知心踪迹长相望兹游天相之檐雨对夜牀旅行得心朋在客如家乡如何遽此去泛彼天台航知君爱竒观赤城有霞光傥逢五百尊问我今行藏诗骨瘦未改双鬓尘已苍  

至家  

明时射防难为合尘世求名本是浮整顿书籖还夜课増添酒瓮与寒谋羞逢山友长低面悔把渔竿不到头尽日小楼凝远望白云黄菊十分秋  

永新道中  

冉冉螺川路兹行本不期地平风到疾山僻雪消迟渐远乡人少初行岐路疑断云无意绪直欲上梅枝  

月  

哀哀半规月前日犹盈轮冉冉防何间光彩倐以沦至精孰如斯犹不逃亏盈天地亦无根万化无长存矧兹寄一形随天运浑冥若无重素规谁信天地精  

金川早行  

着野霜方新照天日未出苍茫雾气昏惨淡一片白吾疑九天外与此同一色  

和希声莲华樵人遇仙行  

芦溪之山高插天莲峯更压芦溪山峰头青壁絶千年谁知玉阙藏神仙平明采樵陈氏子五云深处楼台起中有七仙白玉冠方瞳射人秋自寒台前一道白莲泉七始花开一成莲固知此子无仙骨秪以崆峒入仙室低头乞命却走回尚复褰裳取莲实归来疑信互相传朴哉此子非妄言安知琼楼玉室峭千尺即非面前崔嵬一片石安知世人俗气厚如山飜把琼楼玉室作石看亦非仙人幻作石世人俗眼自不识安得鸿都道士白玉簮持我此诗扣青壁  

仙塘即事  

山斋临薄雾徙倚杏花枝猎客惊熊馆行人指鹳池为贫锄药卖因懒上陂迟林外孤烟起遥知日午时  

衡阳赠定父咏常  

半世择交友深知仅数人情亲无语忘歳久转心真世乱身难定话长天易晨相逢原不料一笑鴈峯春  

次苍山晚出闻汀冦之什  

山斋无一事歩到白苹洲滩近溪声夜云寒石气秋烟尘深冉冉天地入悠悠回首东南路干戈半白头宝陁清赏夙慕展游愿不从心因成小咏  

宝陁十里路此日想同游万古不收雨四时长是秋树寒烟半拥山湿雾长流独我思归苦无因到上头  

## 江湖小集卷八十三

宋　陈起　编

李涛防泉诗稿  

南山  

南山思美人也彼美人兮在南山之阳岂不尔思道阻且长彼美人兮在南山之侧我不见兮寤寐思服彼美人兮悠悠我思何以予之琼瑰玉佩  

南山三章章四句  

登高丘而望远海  

登高丘望远海万里长城今何在坐使神州竟陆沉夷甫诸人合葅醢望远海登高丘知我者谓我心忧不知我者谓我何求归枕蓬莱漱弱水大观宇宙真蜉蝣  

读阮籍咏怀十七首  

人生天地间如花开春时遇晴即欣荣遇雨还离披晴雨由上苍汝花何悲为显允阮嗣宗放达世所推忧思独伤心作为十七诗感慨怀辛酸似未达天理既好王子乔又恶轻薄子善善又恶恶好生而恶死如何得徽称口不挂臧否  

处事  

处事无心万象春任教逆境自横陈笼中无疗家贫药门外有催诗债人酒盏濶疎瓶乆卧文书散乱案多尘生前富贵非吾愿肯学痴人问大钧  

诗社中有赴补者  

有诗千首可成名万户侯封亦可轻自是高标凌冨贵肯随余子逐恩荣君游壁水甘芳饵仆为铨衡上玉京水镜兰坡各求第诗盟似未十分清  

新年开义馆教族属子侄作诗勉之  

日与圣贤居其中乐有余但存三寸舌读尽五车书学问胜金璧功名特土苴先当分义利毋作小人儒  

兰坡过省  

俯随缰鎻就科名可笑兰坡未苦清不管北山怨猿鹤竟从南海掣鳌鲸赏延于世愧在我思济斯民同此情轩冕傥来来则受未来犹可以诗鸣  

诗友作渉江采夫容触拨鄙思亦成一首  

涉江采芙蓉江水湿我衣厉揭不惮行将以遗所思所思不我见持此将安归野花逞姿媚众好纷莫违此物何足叹但伤爱者稀  

春昼回文一首  

茶饼嚼时香透齿水沉晓处碧凝烟纱牕闭着犹慵起极困新晴乍雨天  

赠染花徐仲湘  

顷刻花开奕叶光花间竒字兆灾祥神仙幻术从来有昔日韩湘今仲湘  

杂诗十首【`今取其四`】  

滔滔东流水赴海无归期亭亭右转日今兹复来兹人生寄天地百年七十稀思虑复营营恐为逹者嗤燕雀贺厦屋虫蚁慕腥羶野花引飞蝶古木来嘶蝉秋天百虫吟春天百禽喧翟公真闇事喜愠见色言明主不弃士我自志山林爵服岂无华才疎力难任鸟向深山栖鱼由深渊沉吾亦爱吾庐髙歌复防吟深岩有老翁厐眉须鬓雪夜半呼我名授我防妙诀字画古籕様体势讹复缺双眸忽烱烱须臾竟披阅至今得其传心防口难説  

琴书  

琴书随分足生涯只灌园畦亦自佳行状是崔斯立记门风似杜少陵家添诗人瘦因中酒解睡魔围只上茶无事出门觅诗料廵檐指防数梅花  

寄范税院倚衡【`在舆西堂令嗣`】  

清敏当年宰宝唐至今遗爱在甘棠税苗有例分三等吏卒无因下六乡时异事殊民尚忆人亡政息事堪伤如今白纳重催吏也坐先生对越堂  

次韵平野王子厚登相山不及相过  

儿童传好语王子去求仙我住亦迩只君胡不惠然相望百里外一别五年前防聚浑闲事鹭鸥盟要坚  

题袁恭父神心精舍  

山川城郭同一形市林鸦鹊同一声吾身本自备万物万物何有非吾身此心虚彻公则明事至能应物能名君不见神心精舍袁主人叱咤风雷呵鬼神  

僧本均乞防泉稿【`均号翛然`】  

近闻甘子说僧里有翛然诗学贯休体心叅马祖禅个中真有得名下岂虚传索我防泉稿因风寄此篇  

题盱江王章甫梅境  

仙伯当年亭植梅当今天子题品来梅花是我丈人行见梅不赋梅应咍王君结庐在梅境日与梅兄相追陪吟诗些起逋仙魂索笑醉衔工部杯吾闻梅乃万木母桃为奴婢李舆台一阳生于万物始梅花独先羣卉开一隂生于万物成梅实独先羣蘤胎华寔先天天不违梅之时义大矣哉纷纷余论不知本秪説百花头上魁此语闻之梅亭翁録以赠君君勿推  

为广夀长老文杰説嵩溪偈  

隔江招手见高亭来谒嵩溪听水声纵是远公今不出也须强起送渊明  

为能仁长老本端説无学偈  

十二时中六不收了然无一事为头禅河既寂无由浪此岸已离那用舟尘世荣枯真幻梦湼槃生死是浮沤要知无学用工处十二时中六不收  

三月十六日西湖闻杜鹃  

才上苏堤闻杜鹃杜鹃怪我在天边平生不作功名想今日胡为冨贵牵辟谷未能那废食置山所欲尚无钱但须两事略如意便占白云深处眠  

访林龙发  

车马喧阗桃李村谁人复识老梅尊时中只有梅亭侄来访西湖处士孙  

## 江湖小集卷八十四

宋　陈起　编

乐雷发雪矶丛稿  

仆非能诗者而亦好作诗蚤游诸老之门或谓可与言诗比歳渝江罗季海西湖胡雪江间亦采而刋之然传録失真甚则杂以他人之作以鱼目而混骊珠仆得盗名之讥矣其可乎前歳归自京师继罹忧患葢不复言诗也尝得李抑杪书必欲为之刻梓即尝谢之继而友人朱嗣贤何尧卿捐泉市梓又有请焉辞之再四而请益坚余诗本无可传而诸贤之轸念者如此仆不得辞矣切念蚤歳雕镂纂组溺志词章既而悔之方将鞭辟近里以进圣贤之学其敢以诗传哉古今言诗莫尚于老杜尝有诗曰文章一小技于道为未尊仆果能诗犹犯老杜之戒况不能诗乎知道者当亮仆之心而有以教之可也时宝祐丁巳朔乐雷发书  

歌行  

九疑紫霞洞歌  

猗欤竒哉紫霞之洞真天开千变万状不可述恍疑幻出壶中之蓬莱湘濵两姝不敢到怅望苍梧云缥缈尔来三千三百年斑龙空卧金光草我采姹女江华濵是为三十六帝之外臣右持緑玉杖左携紫金经长歌天上謡一呼开仙扄列炬照深窈悬身事幽讨羣仙喜我来惊笑欲絶倒何侯抚我顶伟远拍我肩緑华赠我金条脱安期分我红景丹借问此何地指言太虚天翠霞紫云张宝幄悬黎结緑盘璎珞万叠苍苔荒石田谁呼青龙耕紫烟虎岳铜墙未遍识拟开宝藏防云笈嵯峨水际披蓑翁应是籛铿钓神龙仙人仙人何多事惊世骇俗变灵异或跣距足垂天云或印短趾流沙浔或现姑射处子身粉霞红绶藕丝裙或示普陀大士形或持簮栁垂宝璎或挿镂象管或结火齐珍或琢圃玉或布只园金洞中之深不知防百里但见萦纡屈折一里一涧水人言有路通桂林乘兴欲寻日华君吾闻洞中大小洞天三十六帝遣列真分治局上界官府应更多定知此洞今谁属猗欤竒哉紫霞之洞真天开我上防稽探禹穴复浮沧海登天台岩谷岂无竒眎此何尘埃摩挱崖石题恶句记我杖履敲云来黄涪翁元漫叟目力一生空宇宙澹岩阳华有何竒枉费篇章劖石窦  

乌乌歌  

切莫读书莫读书惠施五车今何如请君为我焚却离骚赋我亦为君擘碎太极图急来相就饮斗酒听我仰天呼乌乌深衣大带讲唐虞不如短后腰彤弧吮豪搦管赋子虚不如快鞭跃的卢君不见前年欃枪照巴渝今年烽火连成都风尘澒洞兮白日糢糊杀人如麻兮流血成湖眉山书院争馁肉浣花草堂纷剉刍何人洗兵马何人致白环何人丸泥封函谷何人三箭定天山大冠若箕兮髙劒拄頥朝谈回轲兮夕讲濂伊绶若若兮印累累九州博大兮君今何之有金须碎作仆姑有铁须铸作蒺藜我当赠君以湛卢青萍之劒君当报我以太乙白鹊之旗杖剑麾旗取将相何用区区章句为死诸葛兮能走仲达非孔子兮孰却莱夷噫歌乌乌兮使我心不怡莫读书成书痴  

寄雪蓬姚使君  

赠君昆吾湛卢之宝劒青雀黄龙之巨航悬黎垂棘之美玉都梁笃耨之名香佳人佳人在何处濯足洞庭望八荒藒车馡馡辟芷緑欲往从之道阻长倚宝劒兮翼轸胶巨航兮沅湘玉以彰君子洁身之徳香以表骚人流世之芳我所思兮隔秋水天呉翕忽蛟螭翔佳人佳人蹇谁与爱而不见心防伤  

胡料院出示车攻图仍索俚作  

九壤卧龙呼不起乳臭谈兵空满耳书生未识玉帐经且抱此图防终始姬家出车咏嬴家小戎诗卫家武刚扞突骑马家偏厢走羌夷只今车阵无人识天狗横空晒躯血北人以鞍马为家谁遇奔冲展竒防豫章先生今孔明胸中森罗万甲兵天衡地轴玅絶识内阵外阵何纵横千枝緑沉列虓虎万臂黄间张白羽人言险野难用车公独规模掩前古车攻图车攻説八采眉前曽进彻世人苦谤陈涛斜却向齐门空鼓瑟今朝朱轓富川头絶江以北瞻神州李刚政要讲车战南渡勲业应可收泾水黄铁山碎双轮快展出燕地朗诵先王复古篇他时此笔犹能继  

壶中天歌赠侯明父  

葢头即可居容膝即可安连云大厦千万间何如壶中宇宙寛壶中何所有笔牀茶灶葫芦酒壶中何所为目送飞鸿挥园丝牕前祝融老僧竹壁上九疑狂客诗壶中主人知为谁啖枣仙伯雪鹤姿左揽微袂笑移砥拄弄河水右拍长房肩饱餐麟脯倾玉舷蓬莱山在何处劝君且占壶中住不曽上到金马门也应不识崖州路探禹穴浮沅湘脚下尘土鬓上霜我到壶中如故乡  

谢杨孟溪县丞惠以章墨  

白首侯芭蜀江边曾向君家传太射熊草赋留残墨相应当日还渠得飘零萧洒防世孙解得胶法舂云物理往来元莫测后世子云还旧壁君家所有更赠君君还赠我何慇懃感君慇懃复三叹努力西牕磨铁砚太艰深吾不为愿写诚斋易传探机  

佳人两章寄许东溪  

衡之山郁苍苍我有佳人在山之阳木难为佩兮云锦为裳爱而不见兮我心忧伤安得为鹍鹏凌风置君傍衡之山郁苍苍衡之江清且漪我有佳人在江之湄朝飡菭蘠兮夕馔江蓠欲往从之兮我马虺隤安得为琴髙江波与君随衡之江清且漪  

古体  

登濓溪太极楼  

岑楼跨层崖灌木翳頺沼旷哉宇宙心况兹展遐眺前哲日以远川麓被文藻芳甸馥荃蘅枉渚杂鳬鸟亭亭沼中莲冉冉庭下草扣寂参太极换化领众妙俗薄神理乖力柔圣途杳英英考亭翁反心防天奥万理粲良言一诚贯元造朂哉登楼人毕景尽此道深根复深根笃行以为宝  

送程营道官满赴阙  

髙旻振爽籁苍鴈鸣芳洲倾城饯茂宰乡耋罗藻舟茂宰蕴渊道厥源溯伊流字甿振仁策范俗惇圣猷夷心灼理要政简吏统周芳风被儒肄惠术沦农畴鲁封有驯翟张廷无讼牛慨兹戒徂西离郁绸缪赠我茂叔莲纫君晏子裘庆霄鳯跃神囿瞻麟游世道日以隘民瘼谁克瘳厉志抗遐业吹万溥九州揆余忝皇鉴敷文勉征愁行行重行行夷庚无驻舟  

次韵李监丞月夕闵雨  

穜稑旱欲槁蒺藜秋向荣哲匠轸民瘵慨此夜魂明蓐收正秋敛肥遗何纵横仰霄蟾曜聆垤伫鹤鸣彼美玩华光芳樽酌麹生崇榭歌窈窕秀质罗辎軿节序孰不欢宅生念匪轻同胞正焦灯对酒何忍倾恤喜限惽智同兹感隂晴淰淰山云起筞筞林飚惊企彼天瓢润弭此农橰声崇情发翰墨赏心谢筹觥溥泽乃夙念穹爵岂所营荣贱有异分感兹反岩耕  

次韵李监丞城西纪游  

呌舜问寥濶咏濓涤尘嚣驾言城西游慨彼往哲遥仪鳯不可呼鴐鵞浴清潇怀或光风杳蕙若吹凉飚苍梧陇云愁庐阜大【`阙`】雕岂无人希周亦有文规姚占毕末学陋俗薄神理销沿流浮伊洛泝源窥羲尧执中与太极万古瞻魁杓察防笃强力贤圣谏匪辽舜官翳灌木濓塾栖丛苕观乎纪游作悟彼进学条兰巵娯才彦岂谓磊磈浇得深情赏惬理胜英藻超揆予果何为农野勤耕穮景迫昧见道曷奉徳化昭  

次韵李监丞同刘玉渊游七泉  

世变而流水前哲嗟逝川良牧隆化本访古漫叟泉念兹名泉意感彼末俗偏渊窦与嵌臼杖履聊回旋不识漫叟心曷诵漫叟篇恻念轸苍氓溥泽同一天蚁聚与羔跪命义当亦坚回邪乃败徳毋以已欲专夸士五鼎辱穹爵或自纒临流叹浇风薄言倾酒船浸泉旌吾志冻泉存旧传潓涍汸淔铭石昭万年无【`阙`】感发人黜彼敲墨氊嵗月亦云久古迹埋尘烟泉根石己泐泉上树欲仙森防呵虎士谁能听潺湲理义着古今贵贱俱荒阡今公七泉游陵谷尚未迁励俗振古道及兹诵恶圆刘侯同襟期赓唱挥彩椽漫叟或有知骑鲸跃层渊彼哉赋君父圆曲工求权厉民恣屠斮巧宦勤攀縁安得激七泉布作化雨宣  

送防斋李监丞赴湖南提举  

吏统乆已紊使选匪易为蝎虺何蓁蓁鸿鴈何累累持节岂不多旷职苟所私缅怀紫阳翁昔使东浙湄陈臬纠官邪扬仁苏民疲兹道有后先哲儒昭令规防斋寄潇牧邦懋灼帝知励亷肃寮宷反税驩乡耆所学蕴渊道寛严权理宜兹总全楚境歌此皇华诗位穹民言邈壤广吏蠧滋问俗职所重简僚乃政基视听贵逺周细防在可遗揽辔戒前路岂为好爵縻揆予忝英盻怀徳念别离别离彼何念康济乃所期懿兹逺大业肇此咨度时朂哉振英采慰我湘民思  

秋夜感怀  

溽露沾灌莽华月流高旻唫咲嘉此夜抚化悲萧辰萧辰何所悲游子多苦辛道峻悟力谢业遥昌志湮鬓日以变丰景将遂沦堪舆一大宅羲娥为旅人卉木互荣落蛩蟀何吟呻气随稚耄变理胜防喜均反性乐天爵测化葆道真抚卷慨往哲芳猷藐难亲  

## 江湖小集卷八十五

宋　陈起　编

乐雷发雪矶丛稿  

律诗  

寄雪蓬姚使君  

湘鳞六六寄相思疎栁新蝉想别时今夜各听三楚鴈秋风又老一年诗梅花且补离骚阙薏苡应为史笔知剪竹疑峯新制笛待冲霜月访桓伊【`使君时寓衡阳`】  

谒山斋先生易尚书  

淳熈人物到嘉熈听説山斋亦白髭文字尽传融水后精神如战辟雍时灵椿终不争朝菌蓍草惟堪养夀细嚼梅花看总义只应姬老是相知  

送桂师钟尚书赴台  

老依牙纛撚吟髭又折梅花话别思五岭不遮鸾鳯诏四方俱诵鳟鲂诗人才晋魏凋零后国事江淮倥偬时頼有老臣经济在快呼桂醑饯篙师  

题钟尚书北征诗稿  

野雉江鸥满故都秋风禾黍撚唫须六千里外驱旃斾五十篇中见版图金铉尚期扶日御玉衡终合正天衢书生亦有中原志那得君王丈二殳  

呈广西张提刑  

陆续城边按部归梅花随处扑征騑溪山有助吟题遍狱市无寃讼牒稀竹屋听猿眠碎月莎庭引鹤歩斜晖莫嫌瘴雾侵湘客满路风霜冷枲衣  

罪言  

愁杀潇濵蚁虱臣乱山斜照独含情人材不似深衣古国势如何楮币轻石燕未苏湘国旱木牛那济蜀州兵幸无杜老流离苦切莫吟诗到北征  

闲居自遣  

雨积桑枢长昔邪谁能载酒访杨家汉庭用少臣今老鲁俗皆冠我独髽忧国苦无蠲忿草看书喜对决明花衰頺懒作江湖梦拟斸三桠养鬓华  

又  

许由溪上小屠苏红树苍山对一臞白髪功名惟劒在青灯活计并锥无谁言荆楚多竒士却笑乾坤一腐儒桐防貂冠俱有分寄言儿辈莫揶揄  

寄楼居朱漕  

住近江心古寺边幅巾应伴浙僧闲官衔自管金陵观冠业多依鴈荡山出处要留青史看功名且逐白云还殷勤为祝楼居月好照横舟潄碧湾  

呈姚雪篷使君  

祝融应自胜崆峒且读通书辨圣功事可语人甘受谤诗能名世不嫌穷舂边采药收湘芷月下调送楚鸿頼有行人碑尚在棠隂依旧恋东风  

雪篷见示送赵东岩巡部诗  

皇华歌彻酒杯忙泽畔骚翁送范滂琴带衡云索润马飡湘茞辔丝香山中貍豹随吟斾部内豺狼入按章却笑诗寒吟骨耸愁看詶唱挟风霜  

书萧千嵒集  

向来杨陆共峥嵘吟到停云趣转精古似洞庭张雅乐严如即墨敛残兵茵蔯终不肥方朔芣苢何堪病冉耕细读残编搔白首未应造物忌诗名  

滕王阁下赋  

越蜀艇乱相偎风饱千帆带雨开阁上鸣鸾今已往江头飞鹜只堪哀栁汀絮满河豚贱桃坞花残石首来应接溪山吾不暇自怜白髪欠诗材  

宿金滩  

泷吏崖翁是赏音江流泯泯对秋吟天虾扑火帆樯晚水狗捎鱼岛屿深千里庭闱云满眼十年湖海鴈惊心今宵客枕清如水称读西山夜气箴  

寄许介之  

惹得诗名徧九州酒徒棊伴半公侯离骚甘隠鱼鳞屋乐府多传鹳鹊楼醉叶防窠藏菊径蠧荷三畆防渔舟中原应有楼兰国空鎻呉钩到白头  

闻边报寄姚雪篷  

淮烽蜀燧照边隅白髪忧时我腐儒楚客汀洲搴杜若齐王沮泽索茈葫耽吟自爱南游好久谪曽谋北事无拟对祝融扪虱话何时重捋使君须  

寄戴石屏  

曾到元郎吟处吟雪篷烟艇欠相寻凤鸣道国空诗句鴈到衡峯只信音拾橡祠边寒听雨纫兰院里夜分衾蹇驴倘遂黄花约鸦觜敲烟共掘参【`时石屏访雪蓬于衡阳`】戊戌冬仆客桂林雪中赵叔愚司理书张司业逢贾岛絶句为寄今冬对雪感而有作  

朔风桂水浸琼沙曾共骚翁理钓槎对酒又吟端木叶论诗还忆欵冬花饥能驱我瓶储罄老不饶人镜影华拟唤扁舟寻剡叟岭梅潇菊各天涯  

寄仙巢先生钟尚书  

吹香亭上送飞鸿且把行藏寄蜀桐老境只须寻远志世途还要避沙虫公于天地初何憾道在丘园固未穷曾是辕门投卷客应怜听雪卧蕯防  

寄萧太山兄弟  

梅花好处共心期曾撷天葩寄梦思兄弟自为千古计江湖方诵二萧诗贪泉定喜逢亷吏倭国何应拜老师【`萧頴士事`】賸拟寻君攀桂树路遥谁肯借驴骑【`萧君见予有梅花且补离骚阙之句为之击节虽未相识蒙书二十首为寄故首句及之`】  

送丁少卿自桂帅移镇西蜀  

琼海收兵玉帐闲又移斋舰泝涪湾三边形势全慿蜀四路封疆半是山魏将旧闻侵劒阁汉兵今欲卷函关【`时防有三京之役`】细倾瑞露论西事想在元戎指画间  

訾家洲  

竹坞松湾遍履痕断碑无首野苔昬江山应识前贤事裴栁今存防世孙岛雾海霞留古意春猿秋鹤冷骚魂何人防得登临意闲嚼梅花伴酒樽  

慈氏阁  

峥嵘梵阁碍银潢且对畦衣问马王落日断霞连楚粤缺钟坏像杂梁唐英豪已往雄图歇栋宇犹存古意荒惆怅石湖题柱在倚栏无句独凄凉  

雉山寺宋永初中有僧名西颙诵法华经于此白雉听之而化至唐黄梅五祖弟子喜登告祖乞廵礼五祖应以遇雉即止后至此开山本朝王初寮有留题  

藓碑萝石拥嵒扄独倚笻枝问大乘白雉苦无千歳种青山空识六朝僧诗传北岳刋新帖禅接西淮冷旧灯拟凿氷浇冻砚褉亭闲借法华誊  

拟游长沙至零陵忽动归兴  

拟寻禹栢过长沙且泊愚溪问酒家歳旱可能飞石燕秋高还看落天虾乾坤纳纳催霜鬓岐路悠悠又菊花惆怅草黄骐骥病归心依旧绕烟霞  

袁家渴泊舟  

往事谁能问水濵停挠仍是薄西曛樵渔空自存袁姓鳬鴈何应识栁文钓艇分灯归客艇岭云拖雨接溪云楩楠兰芷今何在空使行人误旧闻  

小檥袁家窰竹居买酒  

江绕衡门接旅津鲤鱼风歇水粼粼湘醨三盏浇吟思潇碧千竿对老身题壁未能行客醉典琴不用主人贫隔江谁掉髙名丽满载鸬鷀捉锦鳞  

饯云壑唐使君赴邕州  

簩竹畔拥双旌回首江蓠隔楚汀曽向前贤参学问且教远俗识仪型安南兵息塞烽冷罗殿马来蛮草青怅望铃斋何处是遥瞻朱雀认诗星  

归侍  

石田茅屋野苔春喜对庭闱话苦辛客路本无如意事瘴乡难有却回身且寻农耒耕湘雨待看天戈洗塞尘门外黄旗边饷急可堪杯酒各伤神  

寄呉茂远  

苏公堤畔系吟驴知在垂杨第防株学校文章如画饼朝廷官爵似呼卢春吟应欠梅花在时事曾言楮币无惆怅湘湄分袂处今看细雨长蘼芜  

送史主簿之卾就辟  

囊中秋卷逼唐贤门外侯芭问太才大岂堪栖枳棘官清应只友兰荃湘行又泛君山月淮绩曾冲赤壁烟拟借从君新句看试寻黄防寄纲船  

又  

宦途防径在三边且驻吟船赠马鞭壮士苦无横草志将军还用撒花钱北兵犹未回燕鸭蜀耗何应问杜鹃今日送君无别话看随却縠洗狼烟  

送卲坡试湖南漕举  

槐花匝路促湘行闽赋唐诗旧擅声有志向曾言国事论心何止在科名毕方夜煽杭都火大角秋纒蜀道兵莫作腐儒塲屋话琅玕满腹正须呈  

送李公浴游临武  

岭梅潇菊两关情歳晚江湖载酒行客路欲依严挺子瘴乡已老少游兄瓦盆且话田家事肉食谁通钝汉名惆怅韩张亭畔路雪鞭风防又东征  

赠江华熊伯岩  

堂萱营栁伴吟哦黄绶仙翁鬓未皤对客不矜名第贵论心惟在简编多江头鲂鲤香晨膳境内鸱枭冷夜窠湘国诗盟今寂寞衰頺犹喜识隂何【`谓隂铿何逊也`】  

江华送熊清父游广州时予有衡阳之役  

邂逅阳华且酒壶海鹏衡鴈各征途闲身俱被饥寒役老境还堪离别无乡梦定应思欵段客吟何用説娵隅曾从仙叟叅诀好访安期采涧蒲  

喜李景魏就熊岩伯县尉招  

长歌白石草庐深今抱园丝就赏音温饱不为儿軰计行藏端见古人心鳣鱼堂上春开帐鸂滩前夜对衾拟挂奚囊梅下听谪仙应共隠仙吟  

送友人之辰州觐省  

路鸢巢畔瘴云低山径如梯去马迟正则自吟皇树颂广微惟诵白华诗春风采药桃花国落日寻碑薏苡祠觅得丹砂能寄否溪亭送客鬓毛衰  

## 江湖小集卷八十六

宋　陈起　编

乐雷发雪矶丛稿  

律诗  

谒李梅亭  

力防鲸牙气贯虹玉堂归只守文穷世无真魏扶吾道人以干淳望此翁大地精灵藏笔下国家命脉寄山中緼袍羸驷崇仁路正拟登门听击蒙  

代送徐侍郎赴召  

大厦谁堪任栋梁试留斋舰问行藏朝廷议论如春雨呉蜀人材似夕阳三渐何曾投砭剂五寒今望起膏肓拟看相业磨崖在却到浯溪话别觞  

听友人谈蜀道事  

石栈天梯荡战尘谁驱哨马满峨岷尽看乌犬为君子【`元次山世化篇`】谁问沙虫化小人敌国岂真饶邓艾蜀材正自欠呉璘细吟猛虎长蛇句空对西风泪满巾  

送广州刘叔治倅钦州兼守事  

天涯亭畔拥提屏丹荔黄蕉满去程皂葢却迎新别驾碧幢应忆老先生象蹄印雨归蛮国鲸鬛掀潮撼海城曾是乡贤分守处试寻醉石共题名【`余靖韶州人曾守钦`】  

逢熊季可  

暮云春树饱相思今共秋风捋白髭北阙未知鹦鹉赋南洲空诵鹧鸪诗旗亭尚喜髠能饮客路谁知朔独饥赖有湘翁生计在且吟九辩撷江蓠  

送李焕云赴恭城主簿  

恭城山水接三湘应觉他乡似故乡官况不妨栖枳棘客程还见食防榔寒暄未定宜加爱事业无穷要自强千古忠魂如可问试吟雏井漱吟肠  

寄季伯辉  

石楼峰下寄吟身静掩桑枢琢楚珍苹草青莎招隠士暮云春树忆诗人门无车马多嫌僻家有图书不似贫拟借大鹏揩老眼何时樽酒得相亲  

舜祠送桂林友人  

尧山分首舜山逢呼酒旗亭两鬓蓬客思且须论契濶诗交应不计穷通儿曹富贵秋烟外前軰风流落叶中明日吟船又何处渡江衣冷荻秋风  

送董炎震归攸县  

千菊溪头话别情君行我住两伶俜山中有酒招元亮石上无禾养百龄狼尾屋低苔漠漠龙须菜长水泠泠【`攸县有龙须菜`】故乡语燕应堪听莫放扁舟过洞庭  

赠衡山侯霖  

家住衡山茗坞深轩辕道士是知音窊尊酒好聊同醉石鼎诗难莫浪吟雨外虺隤寒食路花邉格磔故乡心却怀世上扬雄少肠断侯芭何处寻  

送骆起谒襄帅广西宪  

知君无地种江蓠看了衡山看九疑客路不堪还话别侯门何处可题诗吟青罗带行离岸唱白铜鞮过习池呼酒试浇征马足绣台油幕有相知  

题豫章宋徳父游湘诗卷  

醉呼仙叟共浮湘捆载风烟满锦囊名是浦云山雨起诗连沅芷澧兰香好吟秋月招元结莫赋朝云恼楚襄英巨老仙今寂寞行人还解识珩璜【`徳父到舂陵即有诗吊曽景建`】  

常宁道中怀许介之  

雨过池塘路未干人家桑柘带春寒野巫竖石为神像稚子搓泥作药丸栁下两姝争饷路花边一犬吠征鞍行吟不得东溪听借砚村庐自写看  

题许介之誉文堂  

端平丙申桂林伯尚书钟公以遗逸荐东溪先生许侯于朝越明年得防补初品官衡州户掾其诰词于始则有夙有誉处且嫺文辞之褒于终则有其以行义教于乡里之勉州里人士莫不荣之又明年许侯乃于东溪之濵剏堂五间以为讲道著书之地仍摘天语誉文二字以张其名敬上赐也堂成山斋先生为之记者详矣当世之名卿才大夫又为之赋咏者众矣顾仆晚生小子何足言诗辱徴俚作不敢固以陋辞敬书二首以记盛事并叙圣天子始终褒勉之意庶得附姓名于不朽云  

曾佐元戎洗緑林兄翁何止擅诗声久辞骠骑寻瓢饮谁引鸣驺聒耦耕厚礼正罗温处士浮名还污祖先生衡茅那识丝纶美尚拟升堂结社盟  

又  

姜防刘过竟何为空向江湖老布衣造物忌名从古有诗人得位似君稀圣朝自要求参术吾道何应贱蕨薇晚节黄花须爱防且教湘士挹芳菲  

濓溪书院吊曾景建  

太极楼头霁月寒断弦緑绮不堪弹牕前自长濓溪草泽畔还枯正则兰苍野骚魂惟我吊乌台诗案倩谁刋伤心空有金陵集留与江湖洒泪看  

许介之以丞相周益公所书古乐府四篇见寄敬题其后  

纸上瑚间木难曾敲黄阁却吟鞍赏音今有平园否得句堪寻岣嵝刋鹦鹉夜栖金屋冷的卢秋战玉关寒春风归鴈那知己寄与深宫絶塞看  

读系年録绍兴八年以后事  

娄敬金缯满去辀便看雷雨润遐陬诸贤自抗排云议宰相方深偃月谋湘国乍闻悲鵩鸟秣陵还听唱符鸠九原晏老今知否搔首青编恨未休  

栎呉大帝庙  

赤壁濡须事已虚且依栎酧芳壶九原尚拟吞铜雀千载今惟记赤乌湘浦有人修旧祀荆州无地展雄图定知斫案英灵在闲对祠前洗湛卢  

昭陵渡马伏波庙  

功名要结后人知马革何妨死褁尸汉帝可能疑薏苡湘民却解荐江蓠纸钱撩乱巫分胙粉壁阑班客写诗堕水跕鸢无处问滩头斜照晒鸬鷀  

访萧太山父子  

仙桂灵椿各典刑飘飘姿韵激天鲸家传八叶防梅种诗接三苏父子名四海尽将看县谱一堂那许与文盟尘埃不敢相亲炙且汲渝溪濯客缨  

谒张兵部时守临江新除湖南仓  

东皇太一待新诗共喜新槎泝楚涯父老尽将看鸑鷟使臣应不问狐狸江头芳杜催行色境内甘棠有去思细读诏书搔短髪瓣香那识帝王师  

苏莹中先往新淦过新喻访之不遇赋诗为寄  

玉笥山前水拍空知君何处系吟篷敢轻竒士题凡鸟谩有忧心咏阜螽沅芷澧兰犹可寄江云渭树苦难同门前草木皆诗卷独倚筼筜啸晓风  

送萧太山赴新兴令  

翡翠芙蓉去路荒许浑诗里认封疆昔闻古佛传宗印今得吟仙绾县章鱼婢蟹奴供俎豆马人龙户杂耕桑澹翁应解知心事试汲寒泉荐瓣香  

访菊花山人沈庄可  

网尽瑚采尽珠只餐秋菊养诗臞永嘉同社声名在乾道遗民行軰孤我恨朱门无食客君言青史有穷儒饥寒正用昌吾道且对钤冈共撚须  

怀二萧  

未曾相见已相知楚粤江山棣萼诗每恨乾坤催我老却于湖海识君迟机云才藻今无防管鲍襟期説向谁靡靡乱山嘶瘦马碧云日暮正相思  

疎拙  

越冠齐瑟事皆非疎拙唯甘与世违客路莺花愁里看故山烟雨梦中归采薇有备淮南静移粟无谋浙右饥纳纳乾坤须俊杰湘翁祗合制荷衣  

陈东甫酒间举作归心只有杜鹃知之句犹未成篇因为续之  

归心只有杜鹃知且倚裴亭共撚髭客路秋风吹杜若故园春雨老辛夷【`陈君抚州人`】家贫未办闲居赋世浊空吟感寓诗邂逅江湖还别去岸花樯燕两堪悲  

赠别陈东甫呈尚书钟公  

洞庭濯足共题诗今听骊驹话别离泣玉可能悲卞子买金只合铸钟期荷盘剪緑须栖鹭鸶顶分丝补接防斗酒彘肩聊自壮古来骚客例寒饥  

登潭州怀雪篷姚史君  

贾井裴亭遍短笻红尘归骑又匆匆我寻桂树吟招隠君对莲花诵易通今日江山劳别梦他年灯火课新功濓溪最念初平老恨听连牀话未终  

下摄市  

吟到湘潭一叶黄贾胡踪迹正悲凉抱琴沽酒异乡客打鼓发船何郡郎楚女越商相杂沓淮盐浙楮自低昂尘埃市井无人识濯足江头望八荒  

云峰寺  

拟寻嵝看蟠螭且解青鞋濯禹溪吊古犹疑九枝栢谈禅且问一茎虀虎抓崖树供僧防猿摸廊碑认客题应接溪山无好句满林空羡乱蝉嘶  

到衡岳呈弟山长  

闲依禹栢系征骢猿鸟应犹怪贱踪正拟开云访韩愈可能避雨识茅容朱陵洞里秋呼鹤紫葢峰前晓听钟欲踏青霞寻胜趣倦游应许借吟笻  

许介之馆仆于东溪临发赠别  

洗耳泉头漱晚凉西风衣袂水花香酒边豪气横荆楚灯下清谈杂晋唐天地每穷真俊杰山林偏有好文章试拈茹草同君舞后夜闻鸡月满床  

下第归后李伯辉李景魏索近诗  

吟遍呉头楚尾春多慙才客问征尘振衣天目寻黄独濯足湘江咏白苹宋五已惭称进士陈三何用作诗人锦囊元属君家有今买渔经理钓纶  

题李湛汉诗集后  

楚砧岷葛饱清游金节银菟照防州诗句多如姚少监行程还似杜叅谋黄陵夜诵虞妃泣白帝春吟杜宇愁拟问湛溪何处是梦随闽国弄渔舟  

赠李伯辉家谱诗  

荡冦将军后唐朝李却家緑华双荐者况复古今夸  

## 江湖小集卷八十七

宋　陈起　编

乐雷发雪矶丛稿  

七言絶句  

咏史六首  

高祖  

逝骓走鹿各消磨劒外功臣剰防多四皓两生元不听故乡枉费大风歌  

陈胜呉广  

假号偷名只可怜枉抛钱鏄弄戈鋋陇头燕雀应相笑鸿鹄元来是项燕  

韩信  

愁看钟室劈良弓何不当时杀蒯通今日真王成底事只应娥姁是英雄  

东方朔  

蜥蜴盆边解滑稽且分社肉饱蛾眉刘郎最怕秋风冷那听君言撤殿帷  

司马相如  

狗监无端荐薄情鹴裘犊鼻帝乡尘当时最有文君恨不识长门买赋人  

班固  

请室寃魂呌不闻神丘隆碣谩遗文平生词藻谁知己腐防孤雏却误君  

汴堤栁  

万缕春风窣汴堤锦颿何处栁空垂流莺应有儿孙在问着隋朝总不知  

读李羣玉集  

光顺门前系马吟文舘里翠云春却怜白首河西尉枉作蓬莱献赋人  

又  

捐玦江头弄钓舟兰花杜若满芳洲如何才子无骚思只咏蔷薇与石榴  

与复古叔读横渠正防书  

惆怅枯株与晬盘云横太白梦魂寒半生骄吝如蜗缩自把西铭反复看  

又  

谁掘骊山起老师竹林灯火共心期年来后学轻前辈看彻臯比罢讲时  

题杨从行湘诗卷杨即诚斋  

仙云寒锁碧瑶天突兀吟坛北斗边试问凤凰谁得髓竹林听雪对床眠  

又  

呌云吹玉舜祠边醉嚼琼糜漱石泉旧读离骚今忘却快披秋卷嗅兰荃  

次韵熊云瀑秋夜见寄  

吟落秋牕烛炧红想弹九辩入丝桐荃蘅岂不如葵菽谁继豳风补楚风  

无题  

大裠褒衣走浙淮何人不识鹤山来只今心印谁传得自折通书拨篆灰  

抚州偶题  

金柅亭边栁拂城春风系马酒家吟尘埃满面无人识却得黄鹂作赏音  

萍乡病渴  

犬子无从典骕骦荒邨忍渴望潇湘楚王萍实甜如蜜不许诗人取次尝  

甲午社日客桂林  

巵酒豚蹄客里欢石尤风枲衣单东阳病骨如鹦鹉最怯南州社日寒  

桂林歳晚忆钟尚书  

尘满湘翁薜荔衣江湖歳鬓晚成丝桂州杨五今何处雪片梅花枉费诗  

醉中偶成  

醉敲茶臼啸秋烟苦欠髙阳买酒钱拟入乱山飡栢叶石床闲对麝香眠  

送友人游昭州呈陈谦之佥判  

阆仙去补荔支谱梅谷归呈飞鹜秋惟有瓜玻共君在马蹄何苦又昭州  

又  

道乡牵损衮龙衣谪堕天涯咏楚蓠莫放蹇驴游别处拾青阁下有残碑  

又  

鹏运堂前话别愁菭蘠三度楚江秋近怀莫向元龙道问舍求田是韩头  

夏日偶书  

蜾臝啣虫入破牕枕书一垜竹方牀家童偶见草头字误认离骚是药方  

秋日行邨路  

儿童篱落带斜阳豆荚姜芽社内香一路稻花谁是主红蜻蜓伴緑螳螂  

新淦偶成  

飞飞緑凤挂梅梢犹记来时雪拥袍今且归舟新淦路担头稚子卖樱桃  

赠呉季诗  

燕子楼头一曲春曾骑骄马掷黄金如今世事漫头雪破屋孤灯忍冻吟  

演教寺吊楼居朱漕  

罗带江头蜕绣衣人归香草谢家池秪今玉树埋何处惆怅僧房认得诗  

又  

穿冢难酧地下知逢人多说项斯诗今朝痛洒西川泪万里梅花欲放时  

延真道院  

沧流翠竹接仙扄霛菜丹虬拱上真拟就翁分半榻闲听秋雨守庚申  

访赵愚斋不遇谒者云入幕抵晚方归因成一絶奉寄  

雪片梅花满砚池芙蓉幕里客归迟今朝解了公家事尽听辕门报酉时【`愚斋旧有诗云无曹度日真堪愧又听辕门报酉时`】  

史主簿以授庵习稿见示敬题其后并寄张宗瑞  

姜防荒冢白苹深鸑鷟无声结緑沉拟向鄱阳寻后杜只招张叜听君吟  

又  

吟了南楼到库楼塞云边月困雕锼只今南北无诗禁曾有新编过境不  

术士醴陵丁梦营将之舂陵有赠  

防尽槐花买卜人窊尊且认旧碑文只今世上无清惠却恐元郎解【`阙`】君  

又  

渌水池边旧钓矶何时归去濯征衣千年城郭应无恙只怕风尘老令威  

送欧阳平仲起郁林教官  

快把诗书洗瘴茆雕题墨齿尽同胞天涯那得随衿佩试借叔堂讲义抄  

又  

古来节妇比忠臣怊怅明珠一窖尘千古纲常君记取题诗烦问坠楼人  

萍乡和王尧章韵  

征衲无人补旧绵萧条客枕楚萍边拨残石炭西牕冷知忆山家榾柮烟  

赵司法诗集自题近道葢取工部所贻元隠居诗中语也【`阙`】  

道书二絶  

和遍陶翁饮酒诗醉笼天地入鸠夷细看官爵成何物肯带奚囊过九疑  

又  

浣花骚伯杳难【`阙`】世上宁无元隠居读罢君诗三叹息断弦緑绮定何如  

听庐山胡道士弹离骚  

庐山道士菊潭仙前世沧浪握楚荃莫道离骚遗响絶孤钩寡珥尚能传  

又  

吊湘谁解荐江蓠忠愤泠泠冩七丝愁絶九疑山下听重华应许就陈词  

题王尧章伫香亭  

满池蜀锦照深衣尽日慿栏课楚词要识此花香絶处露凉风细雨晴时  

又  

对花味道兴何长好学顔家到坐忘莫与红尘儿辈道心清正自得真香  

又  

故园荷屋傍濓溪若爱莲花入梦思今日题诗还自笑江湖尘土鬓成丝  

题昭州田廷亮书稿后  

防榔口里吐参苓折槛无门九虎深家在道乡亭畔住定应千古有知音  

又  

少海无波鹤禁虚满朝闭口养曹蜍白袍乌防和宁外却有山人请建储  

次韵熊云瀑秋夜见寄  

呌彻苍梧望八荒暮云秋客各凄凉此情未许傍人防愁絶中庭月一方  

## 江湖小集卷八十八

宋　陈起　编

乐雷发雪矶丛稿  

五言律诗  

访伯父幽居  

对坐如禅舍闲烧石乳香书看新讲义药问未传方仆语梅花里僧经竹叶傍题诗吾岂敢牕户半吟章  

桂林怀李景魏  

阳华万叠云无计得相寻所学皆时好何人知尔心莎城百粤逺雪峤一翁吟已是怀人极天寒奈水深  

桂林送人之琼州招捕海冦  

訾家洲畔路别尔苦匆匆説战令人喜耽吟与我同旌旗枫鬼雨舟楫鲎簰风想到琼峰顶题诗更记功  

与李盘翁知县登七星山吊石道士  

叠嶂矗空青耽竒共一寻苔荒碑意古茗苦道情深有兴梯苍壁无才咏玉簮吟仙何处去我辈复登临  

次韵史主簿雨夜见寄  

水长许由溪春寒入竹扉防人听夜雨惟我怯单衣树罅青灯耿篱根白菌肥明朝有忙事推枕问渔矶  

道中逢老儒由蜀出  

丙穴鱼应好曾经问钓矶干戈今未定城郭是耶非诗社尊黄髪侯门薄布衣乾坤豺虎满见尔一歔欷  

时事  

时事如頺屋谁堪任栋梁国贫僧牒贱边病檄书忙有分忧宗社无才出举塲未应王谢辈挥泪送斜阳  

逃户  

租帖名犹在何人纳税钱烧侵无主墓地占没官田边国干戈满蛮州瘴疠偏不知携老稚何处就丰年  

登江华寒亭  

到此脚跟酸千峰逈不看年深碑字浅日薄树隂寒石罅巢蜂乳篱根堕鸟残爱吟还畏崄不敢倚栏杆  

访表叔李竹斋  

门庭接豆根吟避市尘喧每爱诗无敌应知学有源云山供俎豆笔砚长儿孙愧我相过数秋风酒一樽  

拟长沙访姚雪篷至永返赋此为寄  

今傍南轩住应知理趣精通书多似易论语不言诚拟欲听微论犹能慰别情江湖风浪隔肠断楚鸿声  

雨夜读陆放翁集  

炉冷童吹火山房夜黯然湿薪添茭热苦茗带芎煎灯暗潇江雨诗吟笠泽烟老仙何处去搔首吊尘编  

送黄天河  

天河那可到山顶翠参差村屋煎黄蜡官炉照荔枝地蛮游宦少县小迓賔迟鼻祖曾吟处荒苔想满碑  

呈赵叔愚司理  

闭户垂杨句江湖半世看不应求五岭却自建孤坛浙社朋游尽唐诗气味寒今朝流水调只向子期弹  

梦访刘漫塘曽雪巢二先生  

前辈风流歇江湖欠赏音向期行古道谁解识余心月浸金坛冷云归玉笥深潇湘风雨夜客梦得相寻  

青湘逢廷对人归因问时事  

南客帝乡归青袍照緑髭问知当世事解诵圣君诗淮蜀军书急湘樊邸报迟空传廷试防韦布説边陲  

南林寺  

律院僧应俗庭荒草木删无碑堪攷古有客自看山竹好惟嫌宻云多不自闲小溪知最近童浴夜方还  

象石铭【`有序`】  

九疑之麓为丽山有岩崩道厥石如象予游而爱之遂命之名而铭曰  

百兽出王象实孔伟有崩斯石惟象是似赑屭其形巉岹其齿我爱斯岩原象之美钟竒日南邈尔荒裔服兮帝车维天子使相彼嵒阿济济多士遗教笃学峻实地任重致远伊国之器地以人彰敢铭岩趾  

## 江湖小集卷八十九

宋　陈起　编

张蕴斗野藳支卷  

云间  

勌倚柁楼闻鹤唳半生此地一经过机云故月荒凉宅湖海新秋浩荡波晓红莲商客市夜牕白苎女儿歌吟边冷被沙鸥笑衣化京尘鬓亦皤  

江湖伟观  

隄栁朝朝送酒船一防山色越帆烟蓬莱云气东溟外阊阖星辰北斗前突兀向来无此屋登临当日有诸贤夕阳过雁慵回首吟入闗河万里天  

鳯鹤鹊三题与江社同赋  

一去朝阳寂不闻西康台北起寒云梧花竹实年年事柰此喧啾百鸟羣  

立雪精神两瘦芦天风入羽思江湖逋仙梅下曽相识千载归来一语无  

月树争枝影共寒楂楂飞过屋头山五陵年少多春闷一弹千金落等闲  

顾迳  

海水还清浅停杯问二豪雨来江色暝沙长岸容高吏鞅何能脱王程敢惮劳秋风柁楼底短髪不禁搔  

钱氏东臯  

百年钟鼓园林在人物萧疎更海乡藤络湖嵌山解长花移邺本土犹香棋声静昼松阴淡扇影闲秋水气长莫道官忙行乐少也分物色到奚囊  

上海  

梦断三更鹤芦边系短蓬聴潮看海月坐石受天风物至秋而化年来我亦翁长歌相劳事犹喜此樽同  

新晴  

林影熹微晓乍晴老于世故独关情连烽未撤边头戍积潦犹妨陇上耕几为饷蚕忧湿叶重因漂麦困饥氓龙公多事多劳耳万理由来要得平  

録録  

録録竟何为衣尘日以缁故人闲入梦乆雨颇妨脾燕履登巢息蜂程载蜜亏独斟莲子酒愁絶杏花诗  

除夕  

京国逢除夕栖迟鬓欲霜春声生竹爆岁色动椒香戒睡聴鸡早占诗探蠒忙烛花频送喜儿女笑烘堂  

祷雪天竺由灵鹫过冷泉  

降香天竺去瀹茗冷泉来新径石间过危亭木杪开烟山晴若畵霜叶湿如灰防检经行处今年未见梅  

祀事  

误被鸡催起偷聴漏鼓稀书檠风展卷香盌火生衣困嗅茶犹病吟飱菊可肥月明天路靓亲到帝旁归  

西湖清明  

芳天新霁惠风和软緑平隄凝不波桃李无言看客惯楼台如畵占山多游裾匝路塡车马翠榜开筵鬬绮罗寂寂寒烟生水面白沤柰此月明何  

酥  

兼味醍醐外分身乳酪中江南鸣穉犊塞上寄飞鸿干雨看如幻生盐讶渐融腊残犹有待煎取牡丹红  

食蛎次韵芸隠  

相黏成什伯峰耸若山王【`史南人呼明驼为山王`】攻处须犀防持来出蟹汤梅花霜后味竹色酒边香坐忆游闽乐今年始得尝  

次韵月中闻鹤  

月明华表语霜清万籁沉沉静有声一自别来琼树长几回飞梦到曽城  

孤影徘徊且月中流离满贮酒如空东皇太乙应来下笑指梅花一信通  

斋宫偶题  

众緑扶疎雨气清栁花吹作小池萍文牕昼寂斋房邃三潄华池诵玉经  

同寮约游香林分韵得林字  

约我当休沐同过支道林棋边翻覆手酒外太平心石潄晴湍细猿吟夏木深归帆带疎雨凉意满幽衿  

春朝偶题  

忙里偷闲答物华一官随分是生涯春风酒棹湖隄栁晓月吟鞯辇路花报喜忽闻枝上鹊忘机时下屋头鸦残年钝闷今朝尽重对菱花拂帽纱  

重游大涤洞天  

涧水泠泠石髪新松花香靓翠崕深云生不没仙人迹丹化犹啼捣药禽洗眼人多求圣水醒心吾独爱清音杖藜更欲过新洞无柰春空又作霒  

东庵与道者语有感  

瘦防松间日又斜更过南崦吃僧荼丹青岭树明寒叶水墨江天噪乱鸦付酒一杯真乐事读书万卷是愁涯更尝世故知闲味河水依然鬓自华  

朱柿  

慈恩分种逺骈实渥如丹埀野华星大然云火树寒蠏螯微有忌牲血讶难抟七节虽堪赏无劳把核钻  

喜李鹤田至次阮云心韵兼寄  

月树秋来碧几寻古芗熏彻紫芝吟无因得去陪清赏祗寄山君一寸心  

浇酒逋梅又几回愁吟旧雨独登台星星鹤语山晓割得云心古锦来  

九日  

细看黄花把一枝东篱犹是昔人非题糕酒外豪心在吹帽风前素髪稀雁呌霜天悲故国鸦翻溪树背寒晖百年独有闲居乐可怪东山事竟违  

道场山  

访碑无古迹丹碧覆嵯峨塔向城中共山从寺右多疎松小溪路逺溇太湖波何锴书堂在犹嫌隔翠萝  

何山  

山因人得姓人去佛来居隣有天章墓碑无玉局书幽溪通古郭荒涧入春畬客子吟须冷高峯夕照余  

月泉纪游  

小春霜防晓闲访古招提何歳斋鱼废初顾兎迷先民堂上像寓客柱间题僧户蜂分小山形虎欠低松青江庙北竹老野桥西亲汲聊煎茗深登信杖藜琴师年九十相见手重携  

不寐  

空牀展转对孤檠寒漏年长更雨声如此乾坤闲歳月明朝华髪满头生  

寄鹤田  

鹤向孤山去未归片云行雁与心期新诗不着工夫得雪外看花独立时  

至后  

阳生七日验飞葭衮衮天机歳载华江草未圆青帝梦香云满泄与梅花  

霅川次韵鹤田  

苕霅双流合防樯万里通连山黄独雪一雁白苹风酒户春醅浅鱼村晚市同旧游蕉鹿外未老已成翁  

歳晏用赵谊父访云心韵以寄  

看春知几度髪故应非世事真犹梦人生瘦胜肥竹边随意入梅下得诗归缅想羊何友湖山乐所依  

正月二日雪  

雨送冬雷了如簁堕晓晴萦盈溪树色骚杀纸牕声着瓦消还易因风冻不成纷纷门外履犹自贺元正  

送晏桂山赴高沙郡  

青衫赴阙已三迁红斾临州不五年旧吏侉荣从事府新民迎拥使君鞯牡丹池馆春融日莼叶汀洲水涨天自是边筹谈笑办归来仍侍玉皇前  

接武容台彼一时溪乡重幸得追随沤前心事沧浪影梅下吟情汗漫期感慨中年无近别徘徊明月有相思殷勤劝醉阳关晓受尽耶歈只自知  

秋思  

暑退凉生体气佳卷帘聴雨感年华西风叶叶梧桐冷开尽庭前白鹤花  

溪上  

今夕知何夕吾意亦良适明月满船篷清风动帷席过雨前溪浑停云半空白衰荷无娇红老梧有枯碧频更烛对棋仍把酒浇石嵗行变暄凉朋情慨离索相思日以长孤吟夜方寂露下客衣单草际萤光奕年年修玩心一醉不得惜  

鹤田还江右  

欲留云共住云去楚天长此日吾犹惜中年别易伤搜吟梅下影赌奕橘中香谨勿移山诺春风入帝乡  

归雁亭  

青云影里自由身几倚防干看不真又是江湖春雪尽年年肠断玉关人  

午日次韵池袭父  

小泊苹香栁下矶重逢佳节感年时束蒿偶作人形想采药须供国手医江镜愿为明主监楚菰愁赋逐臣词酒边听尽敲蓬雨数日淮南去未迟  

埀虹  

四岸俱无只有天烟樯如雨落沤前不知笠泽翁何许波上清风一万年  

忆着前游十四年三高祠下夕阳船无钱买得鲈鱼鲙吟就橘花香里眠  

姑苏台  

故址畊残草树秋无人曽见鹿来游甬东亦是当时月不照笙歌只照愁  

虎丘  

曼陀石上无根树歴歴生公说法余劔水一清彻底至今人说有龙居  

惠山  

石苔滑汰屋连斜第二泉边古佛家一壑松风聴不了却留僧坐自煎茶  

楝花  

绿树菲菲紫白香犹堪纒黍吊沉湘江南四月无风讯青草前头蝶思狂  

毘陵天庆观龙  

殿阴壁老怀仁笔头角峥嵘春起蛰有时麾斥惠山云行雨归来半身湿  

丹阳道中流寓人  

累土编茅古制痹官田种秫得沽私自言身健无徭役犹胜平生江北时  

京口运河上  

荒荒永岸水如沟翁仲无言立上头日日餫舟衘尾去东南民力尚支不  

多景楼  

暇日此登临凄凉北望心戍烽孤障杳塔影一江深敌帅投鞭想将军誓檝吟所嗟人事异天险古犹今  

金山  

江身台殿切空云夜月鱼龙影不分八十老僧相引说潮痕不上郭公坟  

瓜州  

如此江涛更有人佛狸竟死不能兵幅巾短櫂沤前梦未省当时有此城  

维扬即事  

牛斗星边禹贡州东南屏蔽大江流向来明月珠帘梦不信秋风夜柝愁  

皂角林前野地寛新塘路口草泥亁天乎如此功名事成败观人自昔难  

茅屋芦门半市坊居民无事亦军装愁来莫上城头望西北浮云接太阳  

月明城上韵边笳一枕三更梦到家不耐楚氛真僻性赋诗酌酒与琼花  

土雾如蒸暴暑天烛龙偏驻栁边船三清观里风廊午满意题诗借榻眠  

平山堂吊古  

隔江山色畵图中故址荒来与庙通画地雄天淮海水占星高直斗牛宫试评蜀味长泉变欲唱欧词古栁空往事茫茫増感慨聊凭戍卒指西东  

平山和韵鹤田  

琼花应自笑南翁白髪栖栖逐断蓬兵后百年城郭是尘间多事古今同孤烟逺堠如常戍五月穷边尚冷风可待莼鲈归兴尽长吟且复付杯中  

道中观戽水戏书  

秧马泥深茧犊闲烛龙顾影桔橰间寻常六月江南雨不比君王帑藏悭  

## 江湖小集卷九十

宋　陈起　编

刘翰小山集  

桂殿秋【`寿于先生`】  

青帝子碧莲宫不驾云车骑白龙瑶池路逺羽衣湿玉佩泠泠明月中  

双玉节到神京碧杯仙露冷如氷一声金磬千花发洞口天风吹酒醒  

翠屏曲  

小亭帘幕埀阴阴梅香入枕春生屏西牕月落翠被冷鸟声残梦东风醒三年不唤清溪渡梦里瀼西春水路江头女儿双翠眉能唱刘郎芳草句  

小宴  

一曲歌云劝玉觞归来斜月恰侵牀小牕细嚼梅花蘂吐出新诗字字香  

余乆客都城秋风思归作楚语和吴郎采菱叩舷之音  

秋风兮凄凄山中兮桂枝弹余冠兮尘堕芳草緑兮未归家遥遥兮辞楚荆伤去国兮重登临抚长劔兮増慨复鸣铗兮成音采中州兮兰芷望美人兮千里我所思兮天一方共明月兮隔秋水  

种梅  

凄凉池馆欲栖鸦采笔无心赋落霞惆怅后庭风味薄自锄明月种梅花  

红牕怨  

啼莺唤起纱牕梦红日满帘花影弄翠屏香字冷薫炉罗衣叠损金泥鳯去年君去燕归时今日燕来君未归欲把相思挑锦字夜寒懒上鸳鸯机起来翠袖双罗薄东风满地桃花落  

渔父  

轻舟一叶一轻篷上有萧萧鹤髪翁昨夜不知何处宿月明都在笛声中  

春晚呈范石湖  

风日萧萧两鬓华倦寻银笔赋余霞五更枕上无情雨三月风前薄命花春困有时因病酒客怀何日不思家年来事事心情懒惟有归耕防最嘉  

上元小亭  

靖康诏令文章种桐邑公侯国老家种得人间桃李满春风无地不开花  

石头城  

离离芳草满吴宫緑到台城旧苑东一夜空江烟水冷石头明月雁声中  

天上月  

春氷一片净无瑕万里清光遍海涯欲与常娥移桂树月中先合种梅花  

春日  

沉沉芳酌动金波笑引疎梅泛玉荷几度天寒归雁少一畨风雨落花多功名好在知心懒富贵重来柰老何鸟雀数声传喜语梁间燕子亦能歌  

江南曲  

我家江南同野老自纺落毛采苹藻清风满袖读离骚半畆幽畦种香草门前流水鸣溅溅日暮归来自刺船遥山数叠作媚妩落日断霞明晚川雨余汀草涨新緑红衣湿尽鸳鸯浴采莲女儿何处来唱我春风湖上曲瓮头酒熟方新篘白鱼如银初上钩呼儿洗杓醉明月酒酣更作商声讴  

鸿门宴  

江东遥遥八千骑大战小战七十二刘郎晓鞭天马来踏长安开帝里子婴已降隆凖公君王置酒鸿门东张良已去玉斗碎三月火照咸阳红绣衣归来日将夜可惜雄心天不借当时乙失范増谋尚引长戈到垓下刁斗乍急营垒惊夜深旗尾秋风横玉帐佳人不成梦月明四面闻歌声拔劔相看涙如雨我作楚歌君楚舞明朝寳马一声嘶江北江东皆汉土  

玉斗歌  

汉高帝真英主也其入闗则约三章封府库子女玉帛畧无所有秦人归心焉不待白赤帝老妪夜哭然后知为天命彼姁姁项羽欲扼其喉而困之难哉鸿门之战沛公亦几危矣项庄舞劔项伯翼蔽沛公得从间道以归独使张良谢羽羽受其璧此亚父知其为勇所以慨然碎其玉斗也感之作歌  

汉兵咸阳未休舎楚王长歌到戯下项伯夜入张良营沛公仓皇出城谢自言戮力共攻秦不意入闗成此勲闭闗籍民备他盗尽封府库待将军项庄抜劔项伯起汉楚兴亡在今尔鸿门壮士斩闗来慷慨一巵谁惧死君不见秦亡鹿走骊山倾四方尽起诸侯兵龙颜隆凖泗上长天之所授谁能争英雄肯落他人手独遣谋臣谈辩口君王间道却归来满地秋声鸣玉斗  

吴门行  

吴歌婉婉清如水西风晓自阊门起双桡艇兮采菱来翠荇緑濵香十里芙蓉影落已知秋溅湿罗衣眉黛愁回声荡桨入门去明月家家秋水流  

客去  

送客归来月满檐梅花微笑隔疎帘酒醒今夜银屏冷沉水薫炉旋旋添  

哀友人  

案成歌舞小春娇何事春随草木雕从此巴江江上月有人和涙独吹箫  

闻笛  

谁将玉笛按凉州吹彻春风不下楼若道声声都是恨不知消得几多愁  

小亭  

芳草萋萋怨未归西池残梦要题诗緑牕昨夜东风小开遍梅花第几枝  

题飞云阁  

一笑归来春尚寒小梅飘尽雪初残迟迟更待梨花月醉倚飞云十二栏  

立秋日  

乱鸦啼散玉屏空一枕新凉一扇风睡起秋声无覔处满阶梧叶月明中  

## 江湖小集卷九十一

宋　陈起　编

张良臣雪牕小集  

晚步南城下  

冷云堆屋晚仍春惘惘人行陌上昏飞去飞来沙上雁去年洲渚旧芦根  

春词  

竚兰无限楚时春罨岸风平緑自熏睡起畵檐双语燕梨花留得夜来云  

又  

后主搴香复倚春潘嫱梳洗最轻盈南朝破后无词客燕子桃花古石城  

芳草复芳草  

芳草复芳草有人孤倚楼明月复明月何处照离洲相见无期此恨讵相知日暮天寒吹属玉蛮江豆蔲重重緑  

玉台体  

一寸春霏拂绮寮蕙花江上雪初销伤心燕子重来地无复人吹紫玉箫  

主人流落委荒坟燕子还来坏防门惟有桃花古时月端端正正照嗁痕  

晓行  

千山万山星斗落一声两声钟磬清路入小桥和梦过豆花深处草虫鸣  

陪天童觉禅师如城  

风勒江云雪未匀梦寒不到碧梅春破帆又指芜城近漠漠平沙落雁频  

赋  

栁暗旗亭不忍看临江愁杀晋衣冠伤心明月扬州路十里珠帘蕙草寒  

示长芦仁禅师  

丛丛竹雀閙人家农事春来渐有涯品字柴头煨正暖不知风雪到梅花  

别持上人  

茂竹永和字浣花天寳诗清江入舟檝忍泪别僧持  

梅市道中  

连雨疎篷不耐关脩眉如失更晴悭越王故国无人问子穿花自往还  

有怀山房  

每忆山房话夜深机前无主亦无宾老兵未领西来意斜倚屏风一欠伸  

西湖晚归  

帖帖平湖印晚天踏歌游女锦相牵鳯城半掩人争路犹有胡琴落后船  

书情奉寄蒋弋阳公  

五都一何绮歌管政繁防睠我友明月援琴写秋濑何言吴离后一饱困藜稗风雨墨如翳欲往徒自碍頽年去堂堂白髪新种种崎岖造化乆败屦常决踵从来万里意不料乘崄恐鸣鹤畧九皋未羡乘轩宠  

留题吴兴投老庵  

白鹭悠悠去不还渚云汀草一生闲暮年不入西州路空倚梅花说住山  

送人游姑苏  

儿时吾亦寄君州细细聴君说旧游处处緑波通酒巷女郎多在采菱舟  

雪后  

雪花竹屋未全消寒雀稍头眼擘椒纸閤不烟梅自放底能踏湿渡溪桥  

九日书吕季慈室  

上池入寺见承平影落南州迹易陈手把黄花看新雁风烟愁杀旧京人  

感旧  

三十六陂春水緑四十九年人事非扬子江头永嘉后吴侬荡桨北人稀  

山房惠猫  

从来怜汝丈人乌端正衘蝉雪不如江海归来声绕膝定知分诉食无鱼  

过临平  

儿时曽忆此登临细说穷途有述征四十九年蘧伯玉月明人静过临平  

过西溪  

罨畵层波蕙草荒冷云客雁两回皇梅花到得吹成雪尽是清愁不是香  

赠英上人  

之秦賸肯迎张禄踏越何曽用计然元鼎事看蛙胜负大槐人与蚁相连  

酒熟  

浊醪初熟荐霜螯不拟寒山不广骚清晓豆花篱下立竹梢独与月争高  

遣家书  

家住鄱城小洞天经年烹鲤尚茫然几回鹊喜无消息吹杀灯花独自眠  

祝猫  

江上孤篷雪压时每怀寒夜暖相依从今休惯穿篱落取次怀春屡不归  

偶题  

谁家池馆静萧萧斜倚朱门不敢敲一段好春藏不尽粉墙斜露杏花梢  

萱草  

雪色侵凌緑翦芽枝抽寒玉带金葩北堂回首伤心处却复令人恨此花  

小破  

小破燕支钿早梅雪云平澹越江迟青山歳夜行人少鸭鸭羣飞浅草时  

谢汪尚书见访  

黄叶声中接锦鞯添丁篱落怪相牵归来賸欲从僧话正掩楞伽曝背眠  

夏夜  

恰则黄昏雨便晴青塘迤逦尽蛙鸣月明已在芭蕉上犹有残檐防滴声  

平旦  

平旦梅花破冷红越香何限水流东陈年翠袖新年恨尽在吹香笑语中  

## 江湖小集卷九十二

宋　陈起　编

葛起耕桧庭吟稿  

春怀  

过了花朝日渐迟相将又是禁烟时寒留栁叶凄迷处春在梨花寂寞枝牛角横书孤壮志鹿门采药误幽期自怜白髪成何事说与啼莺未必知  

姑苏怀古  

阖庐城下水连天故国凄凉思惘然堤栁数行埀舞带砌苔几叠晕歌钿了无麋鹿游台下只有鳬鹥戯水边往事如今销歇尽断霞残照锁寒烟  

记梦  

绮寮缥缈敞虚明鹄峙鸾停防碧城珠蘂一枝春共瘦玉环双佩月同明曽题洛赋缄新意却拊湘弦寄逺情十二阑干风细细觉来依约记棋声  

湖天霜晓  

十里平湖浸晓光玉鸾飞舞镜中央也知青女催梳掠淡拂铅华试靓妆  

暮春杂兴  

畵阑目断楚云西芳草连天客思迷家在江南烟雨里落花时节杜鹃啼  

紫椹累累缀碧桑林塘雨过緑生香荆扉昼掩苍苔寂留得芸籖伴日长  

闭门花落又春深白纻歌残对晚斟惆怅年来心绪恶一庭烟草緑沉沉  

兰杜初芳湘水春鹧鸪啼处草如茵双鱼不寄衡臯信空有灯花入梦频  

燕子声中日正长读残书卷乱堆牀梦回却爱西牕寂闲看松花带夕阳  

雨中梦故山  

冥冥细雨湿江城掩映书牕翳复明倦客一杯愁顿减故乡千里梦初成金华洞口羊惊起石佛山头鹿伴行【`石佛故里山名`】何日东归溪上路一犁春渌带云耕  

疎櫺  

寒意沁疎櫺闲堦草尚青市朝人自醉泉石我常醒桂写月标格兰传秋典型何妨为老伴相与两忘形  

初春感旧  

又是春生杜若洲凭栏回首总闗愁云横楚峡萦新梦月泛吴波忆旧游立马醉题花外驿闻莺笑倚栁边楼如今万事经心懒祗合长歌拟四休  

檄雪  

银阙书飞急羽忙料应滕六奏虚皇要将阆苑蓬壶水幻作琼林玉树芳风约云边停鹤驭氷清月际舞霓裳鳯箫莫品凄凉调催老梅花枉断肠  

和芦洲刘子泉秋怀  

雨送秋归雁带霜凝情无处寄诗狂一庭莎草蛩吟老万里梅花鹤梦长徳谊可逾钟鼎贵圣贤不死简编香迩来世道添悲梗不但摧车是太行  

赠燕  

镇日双栖向畵梁有时飞去为谁忙得泥趂暖添芹垒掠水因风贴栁塘语重唤回芳草梦舞轻时落花香五陵年少伤春恨书系红丝拟寄将  

次子泉韵  

一声鶗鴂又春休风簸榆钱满地流燕子不知花落尽等闲飞过栁边楼  

月转庭花玉一防寳钗不防待郎看丁香拟结相思梦无奈东风作社寒  

东归  

游倦归来似长卿敝庐事事费经营扫除尘土虚堂洁拂拭牕櫺旧纸明径菊已荒唯草长井花少汲觉苔生寒衣未办西风急不柰邻家机杼鸣  

除夕  

爆竹传声又歳除流年不驻隙中驹屠苏未用斟春酒馎饦先教促晓厨彩绚户庭更鬰垒欢传院落竞樗蒲老来乐事闗心懒吟对梅花撚断须  

秋寓都城次赵君瑞韵  

催破橙香荐蠏黄快斟新酒润诗肠雁拖暝色横秋水鸦带寒声噪夕阳万事莫如花下醉百年浑似梦中狂登高休负湖山约约买扁舟载艳妆  

次刘野泉韵  

自笑生随雁影浮几经楚尾与吴头塞楼角送闗山月湘驿砧敲岳麓秋歳月森轮如走坂功名求劔记行舟即今安得如渑酒与汝同浇万古愁  

安分  

凄烟澹霭鎻林扉又是秋光欲暮时苹叶江湖风翦翦桂花庭院雨丝丝世情冷暖杯中酒人事输赢局上棋安分得闲闲最好不须身外强寻思  

览镜  

览镜羞看鬓防霜若云勲业更堪伤已甘身向山中老安得名留海内香雅志拟联高士传倦游慵入少年场长吟酒醒凭防处更聴秋碪答暮螀  

赠乌龙山圆上人  

笑把儒冠换墨衣深思富贵有危机参他龙象知今是还了鸳鸯悟昨非开鉢展单随所寓打包持锡去如飞有人若问西来意正要高谈为发挥  

支颐  

气数推移有盛衰老观此理独支颐阅人云木能千载过眼风花只片时名利场中棋变幻是非窝里浪倾危到头输与山中叟乐在耕鉏别不知  

涙  

谁奏琵琶妒客欢嗁珠泣玉使心酸感时多向英雄洒怨别还从粉黛弹每聴巴猿愁滴袂莫烧汉蜡恐堆盘阳闗一曲君休唱唱罢人间行路难  

小隠  

小隠山林习已成市朝声利让渠争是非每向静中见悔吝多从动处生且约苍官陪竹友共邀欢伯访梅兄歳寒心事期相守一瞬枯荣任变更  

秋夜  

城笳吹下暮云边萤照书帷夜未眠游子不堪征袖薄西风嬾诵捣衣篇  

楼上  

楼上何人奏玉箫数声和月伴春宵断肠唤起江南梦愁絶寒梅酒半销  

宫词  

银漏疎风透玉屏碧梧枝上两三更依稀似写华清恨云冷香销梦不成  

## 江湖小集卷九十三

宋　陈起　编

武衍藏拙余藳  

平生最爱读洪文敏所编唐絶句手之輙不忍置今阅此卷何翅千里对似人也龙泉张实甫充圣东坡见齐安朱广文小诗云官闲防事冷蝴蝶上阶飞谓其可入图畵适安此卷絶句模写景物吟咏情致多有可笔于丹青者惜不遇坡之品题端平丙申夏五蕙岩方万里  

昔徐孝穆以魏収之文沈于江曰吾与魏公藏拙衍学诗三十年投质于宗工名胜者甚多藏拙之余仅存此稿故云淳祐改元立冬日衍书  

秋夕过松陵  

月冷江空夜气浓桂香飞下广庭风不知何处神仙过鹤唳数声烟霭中  

莺  

栁外飞来恰弄声瞥然流去一梭轻分明嗁断春愁处风不惊花午院晴  

宫词补遗  

梨花风动玉防香春色沉沉鎻建章唯有落红官不禁尽教飞舞出官墙  

牡丹春籞正秾华有防今年不赏花翦落金盘三百朶内批分赐近臣家  

采桑曲  

粉光薄薄髻云埀叶满湘笼独步时女伴未来归未得水边闲照挿花枝  

道是蚕忙未是忙日长犹得事梳妆罗敷有语何曽解倚树偷窥马上郎  

虚星坛月下闻笙  

何人吹动玉笙攅天濶风高桂殿寒声轧五云飞不去夜深和鹤落瑶台  

宫思  

当时十五正娇妍选入宫中二十年谁料祗今三十五舞鞾未踏玉阶前  

书畵扇  

双成午夜约飞琼齐驾红鸾看月明缥缈碧云归去晓洞天霜冷玉箫清  

赠苕上隠者  

夹谿槐栁緑云堆辙迹何尝到碧苔不种桃花縁底事恐因流水悮人来  

开元广寒词  

桂花珠殿水精楼柘袖笼香乙夜游飞下银桥人不觉月明三十六宫秋  

客去  

晋人冠子羽人衣客去移牀傍小池扇影不摇蕲竹净藕花风里看唐诗  

游吴门同乐园疥池光亭壁呈使君张都承  

一城和气万花春金碧楼台处处新太守不孤同乐意木兰堂上看游人  

春日舟中书所见  

翠峰斜倚侧金翘罗带萦红罥碧桃应是春愁禁不得东风深院粉墙高  

花外风来夹腻香片云谁遣下巫阳不须回首频相顾彼美伤春易断肠  

明妃曲  

一霎春风出塞行六宫挥涙别倾城当时谁议诛延寿益重君王好色名  

马上风沙乱鬓蝉氊乡同地不同天琵琶何用弹深怨出降乌孙更可怜  

闻角呈宗谕方蕙岩  

晓角吹愁客梦寒一声声落曲屏间吴儿可杀无风味老却梅花只当闲  

韩干照夜白  

八尺龙雪到蹄阿瞒骑罢阿环骑絶怜千古房星魄不见明时见乱时  

振金歕玉出天闲几向骊宫骤月还脱使干生天寳后畵图那得到人间  

桞枝词  

灵和殿里最风流三月飞花雪御楼换得玉人眉样巧一春浑不下帘钩  

秋夕清汛  

弄月吹箫过石湖冷香摇荡碧芙蕖贪寻旧日鸥边宿露湿船头数轴书  

老将  

几回梦里到边陲马上犹能磨战旗弹涙对人偏爱说建炎随驾渡江时  

春日湖上  

苑外埀杨阅四朝东风依旧緑条条当年盛事人犹说二殿龙舟泊畵桥  

拆桐花上雨初亁寒食游人尽出闗一片湖边春富贵断桥船簇夕阳间  

飞鹢鸣镳鼓吹喧繁华应胜渡江前吟梅处士今还在肯住孤山尔许年  

船里歌声去复还游人乐在酒杯间争如防蹇长隄上细看南山与北山  

宜永观雨  

池上泠泠过雨声緑荷风走万珠明天公未欲从羣望作【`佐`】了晚凉俄便晴  

长桥月夕  

卷来沧海黄银浪飞出层云白玉团千古埀虹奇絶处独凭三百赤防干  

双鹭  

谁惊双鹭起苹汀蹵裂玻瓈细有声飞入白云浑不辨碧山横处忽分明  

重访西湖旧游  

西风吹晓鳯城开桂子香中信马来十载不行湖上路知它添了几楼台  

榴花  

蹙蹙生红露滴珠薰风凉幌晓妆初折来戴朶频拈看应讶罗裙色不如  

燕子  

燕子搀风入畵楹不知人傍绿牕行香泥惊落忽飞去却向桐华顶上鸣  

老宫人  

寳髻无光玉貌昏悲歌空感旧承恩君王喜问先朝事时许车儿到殿门  

侍辇观花上苑春太皇宣索凤笙频如今犹记当时曲对谱闲教小内人  

湖亭席上赠商素  

一曲春风已擅场浅颦低啭更传觞令人忆杀香山老旧日玲珑也姓商  

贵游  

钿车辘辘辗芳尘步障香移一片春花下玉盘行禁脔御前宣劝到湖滨  

次平小景  

一拂残烟暝不収作【`佐`】成谿上十分秋空林落日西风急红叶无诗水自流  

寻昔游  

碧水青山旧路迷刘郎怊怅阮郎悲仙桃一别人间去洞里春风自四时  

七夕  

金鍼挿并玉搔头月落河倾尚倚楼细认双星还自感别离同是一般愁  

雁奴  

断沙残汐葑田枯寂厯寒烟卧雁奴飞起不知何处落数声蓦忽隔黄芦  

阮客  

粉靥娇春掌上轻玉琴声里见深情花边临别重回首犹恐丝弦说未明  

书吴江塔院水月  

叠叠沧波隔乱山白鸥飞去复飞还吟边好思无多子只在孤舟落照间  

九日  

倒尽防夷酒更沽西风吹兴满江湖客中賸喜身强徤歳歳秋香防紫萸  

寄社友  

秉烛西园事已非更堪中酒落花时隔帘燕子偏饶舌不管春愁倦作诗  

立春  

蓼滴辛盘色鬬鲜已将春到酒尊前金幡不用吴娃祝自唱新词挿鬓边  

孤山访梅不遇简知己  

结客寻春过旧隄雪香云冷鎻双扉隔墙应是梅花笑弊却貂裘尚未归  

雪中登埀虹亭  

投棰江边雪满头玉虹千尺要诗酬诗成马上谁同说说似亭前两白鸥  

## 江湖小集卷九十四

宋　陈起　编

武衍藏拙余藳  

霜梧  

栖鳯枝头数叶轻井边篱落正闗情晚来纵有西风过一片秋声作不成【`一作做`】  

湖边  

日日湖边上小车要寻红紫醉年华东风合与春料理忍把轻寒瘦杏花  

示防师  

不拘早晚过长桥要泊桥边踏巨鼇无月色时方得睡有梅花处必停篙不逢水活鱼休买才见溪清米便淘到得旗亭须报我落帆相与醉村醪  

立秋夕  

水花香弄晚风清闲立梧桐看月生夜漏向深秋始觉一天星湿露华明  

新雁  

塞月程程逺星河字字疎不眠沙外水恐湿足间书倦翮支风去悲声落枕初清秋人易感政自不闗渠  

春晓山行马上口占  

山深竹暗晓风轻几样幽禽错杂鸣驻马细聴浑不识就中惟识秭归声  

路转前山复后山宿烟収尽薄生寒吟鞭忽指松梢月絶胜城中楼上看  

阳复  

一变阳爻七日初牕间测影弄徐徐不知曽未添宫线但觉多翻数页书  

刘八牕见访一夕即别  

五年苕上别别后愧相疎今夕知何夕忆渠俄见渠同持一杯酒胜寄百封书未及论心事晓风回蹇驴  

悼戴式之  

四海诗人説石屏一时知己尽公卿家传衣鉢生无愧气挟江湖老更清重感慨时多比兴最瑰奇处是歌行九原不作空遗藳三些吟魂泪为倾  

尝蒲萄  

压架騈枝露颗圆水精落落照晴轩微酸自是江南种尚忍因渠説太原  

睡觉  

睡觉东风忽惘然起翻云母续炉烟半醒不醉宿酲思欲雨又晴寒食天春草池塘诗梦里梨花庭院酒尊前谁怜倦客长安市节物惊心忆旧年  

晴丝  

何处飞来缭碧空敲吟终日费形容榑桑老茧抽纎纬星殿残机翦素绒蓦忽带归帘外燕等闲惹住栁边蜂风柔日薄楼台晚一缕低埀力正慵  

谢曹东甽跋唫卷  

十年湖海仰师儒八斗衣传子建余袖里有诗须印证句中无眼定趦趄吹香玉唾清如许刮膜金箆病已除媪扇何曽求贵重等闲中得防稽书  

枫桥道中  

路接官河栁行斜蹇驴冲暑憇田家雨余天迥云生叶日午风轻稻放花袯襫已县黄犊睡桔橰不动緑阴遮老翁相见如相识命坐防牀自析  

郊居纪实  

既安能适复何疑小筑重营即旧规狡兔反为三窟累鹪鹩终遂一枝期种成水际芙蓉径凿得亭前菡萏池客有可人尊有酒四时风月总相宜  

送外家通倅方澹庵  

风节传清素名多为宦游花封才解绶芝检趣监州等上持麾节归来觐冕旒江南与江北底用说离愁  

松陵晚泊  

漭漭风涛外天随低处寻碧云千障暝红树九秋深故国荒城梦空江倦客心行藏那复计篷月闯孤斟  

小游仙词  

天风吹上碧嶙峋鸾鹤声清草木薫金阙玉楼行欲遍却携明月出红云  

寄汤伯起  

徙家城市去不为故人留种菊应无地观山合起楼别来通讯少春至作诗不池上双柽緑孤吟我正愁  

次韵答菊庄汤伯起  

数弓蔬地一方池吾爱吾庐只自知芦碧补交杨栁缺柽红搀上藕花迟翠阴围合疑无日凉意萧骚賸有诗君欲重来须更待嫩烟浮动晚晴时  

别燕  

寳墨烟云邈金风庭户秋有雏堪作伴无计若为留谨勿沾鲸浪应须避蜃楼裁诗聊寄逺烦慰玉人愁  

西陵观梅  

障霜篝日夺天机九月梅花赏玉防到了不如春意胜水边风韵两三枝  

小院  

小院清声动碧梧飒然凉思满籧篨年来懒结青镫伴却课儿曹读夜书  

夏日书事  

缓将琴轸卷将书谁信闲中事有余约客论茶和水试课童移菊带泥鉏竹笼日午犹闗鹤水槛朝来自餧鱼山蓟已苗已蔓适安生计未全疎  

访隠者居  

藓隥披萝入茅堂着竹遮緑看流去水红惜落残花蜀鸟啼春静山童厌客哗细观题壁者一一是诗家  

宫中词  

睡余罗袖印眉山行傍妆台理坠鬟圣主忧勤排当少犀椎鱼拨总成闲  

边烽既息穯事告登歌以五十六字用和击壤  

见说边头事已宁捷书复得寿春城从来方面多豪杰均与朝廷系重轻枣实虽红休北顾稻花埀白近西成民无饥色添欢色气象方才似太平  

京口防应戍将归营  

老矣犹征调新从淮上归尽知边境事曽解寿春围腥血封刀匣黄沙渍鐡衣奏功均得赏沽酒醉斜晖  

枕边  

枕边清坐散余醒惨澹西牕月半明燕子梦回帘未卷楝花风信晓寒轻  

癖  

賸欲収神省费心三生痴癖本来深典衣寻访晋朝畵折简借观雷氏琴帖字逼真尝细搧诗联敲穏每长吟镜中一笑成何事鬓影秋丝日见侵  

清明湖上  

榆火初传禁漏残蒲城和气在湖山接天杨栁风烟里照水桃花图畵间旧路人穿新路去长桥船出短桥还吾皇应喜民胥乐歳许西门入夜关  

宿吕城舟中  

古堞遗踪何处寻断烟残日意沉沉飞湍过闸风雷怒峭岸如山草木深灯火邻船喧客枕江天漂梗碎乡心明朝沽酒新丰市怊怅无人伴苦吟  

送客之润赴时贵约  

折栁亭边来问津江山先入梦来频漕渠水足新逢雨客路风光恰是春莫论孙刘悲既徃愿言宾主乐相亲留题短絶多佳景君到应须为拂尘  

送徐云友归行都  

落落奇男子长年走客尘白身无寸禄青眼欠高人病为思诗苦贫縁立行真片云留不住归醉洛阳春  

伯氏自吴门来辇下再宿即别  

把酒论新事移牀问故山桑麻云已长亲戚喜相安断雁江湖外驰心梦寐间两年三度别此别觉尤难  

刘后村被召  

衘上官虽显吟边兴不衰细评南岳藳逺过后山诗才大人多忌名高上素知瓣香吾敢后幸见召环时  

送友人赴长沙酒官  

老枫残月晓江滨送客归来又送君愁滴离声三叠涙眼穿行色万重云过湘应取离骚续到邑终期课最闻莫为西班羞薄宦要思先世立殊勲  

杏花  

栁店春风酒斾斜紫绡团萼数枝花香肌原自多豊腻错把梅花看作他  

寓京口四首答汤菊庄兼简分司郑料院北固亭口占  

三生结得润人縁巵酒时来暖客氊北固儿童虽不识也縁巾履过山前  

鹘山  

屹然孤立藓痕青千古江湍洗不平苍鹘飞来复飞去不知身为此山名  

甘露寺很石  

二雄曽向此般还鼎立功名各未安留得坐时顽石在至今人尚説曹瞒  

月观逺眺  

朝宗亭下浪冥冥何日寻观瘗鹤铭更欲裹茶邀客去短蓬敲火瀹中泠  

歳在丁亥郊禋礼成皇帝登门肆赦获睹盛典恭成口号  

阊阖煌煌辟晓云千官鹄立望严宸鹤书飞下珠檐峻雉扇分开玉座新山寿声中团喜气钧天奏处隔香尘明王盛事民何幸三载恩寛四海春  

正元二日与菊庄汤伯起归隠陈鸿甫泛舟湖上二首  

春云漠漠雨疎疎小艇冲烟入畵图除却淡妆浓抹句更将何语説西湖  

櫂转逋山舣落晖春风深鎻恨依依松间一鹤俄飞起疑是先生出未归  

送蕙坡赵富阳赴高邮元幕见次  

相逢客里便相欢握手真能出肺肝买得酒尊曽共酌带来诗卷每容看旧闻游宦多知己今喜公朝与好官一片淮云千里月觐圭何日入长安  

芦笋  

春风荻渚暗潮平紫緑尖新嫩茁生带水掐来随手脆擢船归去满篝轻竹根稚子难专美涧底香芹可配羮风味只应渔舎占玉般空厌五侯鲭  

湖亭席上  

寒食梨花月新晴杨栁风愁融山色里兴极酒杯中緑髪日夜变青春今古同忍教行乐处容易夕阳红  

哀魏方泉  

每见中吴士多称太守贤一毫无暴政千里乐丰年心醉西楼月身飞北阙天那知人事异梦絶桞桥边诏下催归觐人传便尹京班才联从槖庭忽舞铭旌玉树悲中折金丹圣莫生泽多唯乳子天道若无情  

寄吴徳章签判  

莫转朱弦轸知音世不悭吟情清似水壮志屹于山自入乡关去相思云树间春风吹五叶早趂集英班  

书所怀  

闲拂尘中镜犹怜壁上梭生平多坎防知己半销磨对酒成孤酌横琴寓九歌相思江水濶歳晚客如何  

## 江湖小集卷九十五

宋　陈起　编

林同孝诗  

寒斋力辞聘召死于隠约子同合以表其阡旌其闾为未足也行其书焉嗣其学焉同又摭载籍以来孝于父母者事为一诗诗具一意各二韵二十字积至三百首起遂古迄叔季兼取明天理未尝冺也自圣贤至鸟兽昆虫并録见天性未尝异也事陈而意新辞约而义博贤于烟云月雾之作逺矣始寒斋之事寳章也视调胹裼袭之节以康其体躬场圃井臼之劳以裕其力人知寳章之勇于退而不知其退之有以自乐也同合之事寒斋也亦然昔曽元养参已不如参之养晳石奋诸子恬侯稍不逮建至孙而孝谨遂衰今石塘之林奕世家法嗣守不坠有古人所难能者惜其弟兄俱未脱白修于家浮沉于闾里而已余常恨世儒率华过其实惟同华实相符其操行盖汉孝亷之盛举也词艺亦唐进士之高选也顷艮斋谢公尝彚孝史五十卷上之阜陵同此诗他日必与谢公孝史并行淳祐庚戌白露节前史官刘克庄序  

尧  

【`道之大原出于天尧以是道传之舜尧舜之道孝悌而已`】  

道原自天出尧以是相传曰孝悌而已人人具此天  

舜  

【`大孝终身慕父母予于大舜见之矣`】  

孩提知所爱妻子具而衰大孝终身慕予于舜见之  

禹  

【`禹伤先人之功不成劳身焦思八年于外　啓呱呱而泣予弗子惟荒度土功`】  

伤心九载绩焦思八年中啓亦呱呱泣惟思度土功  

汤  

【`葛伯不祀汤使亳众往为之耕　奉先思孝`】  

奉先思孝也不祀岂其情以至使亳众而甘为葛耕  

文王  

【`朝于王季日三鸡初鸣至寝门外问安否何如日中至及暮又至亦如之`】  

问安寝门外旦旦俟鸡鸣以至日中昃居常尽此诚  

武王  

【`文王有疾不说冠带而养文王再饭亦再饭疾间曰女何梦梦帝与九龄`】  

经言事父孝所以事天明疾间加再饭梦中与九龄  

周公  

【`我之弗辟我无以告我先王辟马郑音避谓避居东都　东山周公东征`】  

我避故云辟东行是谓征先王犹可告岂为伐而刑  

孔子  

【`子曰所求乎子以事父未能也`】  

事亲良不易战战复兢兢学得如夫子犹言丘未能  

颜子  

【`谓子路曰去国则哭于墓而后行返其国不哭展墓而入`】  

返必展墓入去当哭墓行谁知颜氏子事死乃如生  

孟子  

【`幼被慈母三迁之教长师孔子之孙子思`】  

如何年稍长汲汲子思师知是为儿日三迁感母慈  

右圣人之孝十首  

契  

【`契为司徒教以人伦父子有亲`】  

天性生虽具人伦教可无往哉亲父子汝契作司徒  

元凯  

【`左传季文子曰孝敬忠信为吉徳高阳高辛氏有才子谓之八元八凯`】  

当知元与凯不出孝而忠能举十六相斯为舜大功  

孝已  

【`武丁之子庄子云人莫不欲其子之孝孝已忧而曽参悲`】  

子则欲其孝人皆有是心如何武丁圣却使子忧深  

微子  

【`微子之命曰尔惟恪慎克孝微子去之子曰殷有三仁焉`】  

岂计身封宋只愁祀絶殷不惟称克孝亦自首三仁  

泰伯  

【`季厯有圣子知太王欲立之逃奔子贡曰泰伯端委治吴仲雍断髪文身`】  

为怜季有子逆探父传贤断髪文身事诬哉司马迁  

康叔  

【`元恶大憝矧惟不孝不友子弗祗服厥父事大伤厥考心乃其刑兹无赦`】  

勿云服父事不敬亦无伤元恶与大憝邦刑自有常  

君陈  

【`惟尔令徳孝恭惟孝友于兄弟克施有政命汝尹兹东郊敬哉`】  

为尔有令徳存心孝且恭推之施有政往矣尹兹东  

伯奇  

【`尹吉甫子履霜操云无衣兮儿寒无食兮儿饥儿罪兮当笞逐儿兮奚为`】  

无食又无衣逐儿安所之不辞履霜苦犹谓罪当笞  

晋文侯  

【`平王锡文侯秬鬯圭瓒曰汝克昭乃显祖追孝于前文人若汝予嘉`】  

嘉汝故锡汝非将玉展亲克昭乃显祖追孝尔文人  

衞武公  

【`年九十犹日警于国曰必朝夕以交戒我　又孝子之身终`】  

孝子身终者非终父母身武公年九十戒我尚谆谆  

齐孝公  

【`伐鲁展喜犒师曰岂其嗣世而弃命若先君何君必不然齐侯乃还`】  

岂其伐与国独不念先君想得还师去难堪此语闻  

齐侯无野  

【`晋人欲质其母对曰若以匹敌则亦晋君之母也又汉太公事`】  

我母亦君母吾翁即若翁分羮何太忍请质可堪从  

申生  

【`姬泣曰贼由太子人谓太子子辞姬必有罪曰君老矣吾又不乐乃缢死`】  

姬泣贼由子子辞必罪姬为忧君不乐宁死莫君知  

晋文公  

【`寺人披伐蒲公曰君父之命不校校者吾雠也逾垣而走披斩其袪`】  

伐蒲君父命校者是吾雠披直寺人耳鉏麑信有谋  

秦康公  

【`晋文公甥渭阳诗云我见舅氏如母存焉又曰我送舅氏悠悠我思`】  

怀哉送舅氏曰至渭之阳念母如存意悠悠寄二章  

既醉君子  

【`孝子不匮永锡尔类其类维何室家之壸厘尔女士从以孙子`】  

若为锡尔类不独善其身既念化家室还思遗子孙  

四牡使臣  

【`有功见知则说矣四牡騑騑岂不怀归王事靡盬不遑将父母`】  

怀归将父母四牡苦騑騑是我心中事君从何处知  

南陔孝子  

【`南陔孝子相戒以养也晋束晳补亡`】  

为孝还相戒南陔昔有诗都卢这个意焉用补亡为  

白华孝子  

【`白华孝子之洁白也`】  

亷耻有微缺须知孝未纯白华何所似所似皎然身  

北山大夫  

【`役使不均已劳于王事不得养其父母焉王事靡盬忧我父母`】  

非止不得养如忧父母何忍能不我念使我独贤劳  

蓼莪孝子  

【`民人劳苦不得终养哀哀父母生我劬劳欲报之徳昊天防极`】  

莫遂终养志难酬罔极恩哀哀父母句肠断不堪闻  

妹土小子  

【`其艺黍稷奔走事厥考厥长肇牵车牛逺服贾用孝养厥父母`】  

勤耕艺黍稷逺贾服车牛奔走何为者心乎孝养忧  

老莱子  

【`年已七十父母犹存着斑斓之衣为婴儿戏于亲前`】  

七十已中寿人生似此稀絶怜老莱子犹自作儿嬉  

栁下惠  

【`三为鲁士师曰何必去父母之邦`】  

忍于父母国去此欲何之所以栁下季三为鲁士师  

子思  

【`孔子喟然而叹请曰意子孙将忝祖乎伋每以不克负荷为大恐子忻然`】  

如何方喟叹乃尔复忻然念汝祖无沗知予道可传  

闵子  

【`子曰孝哉闵子骞人不间于其父母昆弟之言　又曽子母投杼事`】  

参宁杀人者三至母逾垣叹息子闵子孝哉无间言  

有子  

【`其为人也孝悌而好作乱者未有也凉州易乱课人诵孝经盖勲谓取怨`】  

其为人也孝好乱未之闻曽以是取怨无人语盖勲  

曽子  

【`有疾召门弟子曰啓予足啓予手而今而后吾知免夫小子`】  

全归有明训珍重恐伤肤小子啓手足吾今知免夫  

子路  

【`见孔子曰今由也累茵而坐列鼎而食愿欲食藜藿为亲负米不可得矣`】  

食藜殊列鼎负米异重茵不待今朝养伤哉昔日贫  

子游  

【`问孝子曰今之孝者是谓能养至于犬马皆能有养不敬何以别乎`】  

犬马何以别斯言似太深深言为养者可不敬于心  

子夏  

【`既除丧而见孔子与之琴弹之而不成声作而曰哀未忘也`】  

为有心中事琴音自不和礼虽弗敢过哀若未忘何  

子贡  

【`曰赐也愿息于事亲　又曰大哉死乎君子息焉　又大块息我以死`】  

未须论大块以死息乎人所愿学也赐姑为息事亲  

林放  

【`问礼之本子曰礼与其奢也宁俭丧与其易也宁戚`】  

故宁戚以俭罔或易而奢致得千载下人称问礼家  

樊迟  

【`问辨惑子曰一朝之忿忘其身以及其亲非惑欤`】  

当知一朝忿必不忍于人岂知身忘却还应及乃亲  

阙党子弟  

【`阙党之子弟罔不分均有亲者取多孝悌以化之也`】  

既渐夫子教罔有不分均何复间多取齐言彼有亲  

乐正子春  

【`侍亲疾复加一饭则脱然愈复损一饭则脱然愈`】  

向非亲在念念念每精专未必饭加损能令疾脱然  

公明宣  

【`学于曽子曰宣见夫子之亲在叱咤不至犬马宣说之学而未能也`】  

子于亲在日叱咤不闻声既曰见而说应无学未能  

孔子党人  

【`孔子曰吾党之直者子为父隠直在其中矣`】  

忍以证羊故而云我直躬那知为父隐直故在其中  

孟庄子  

【`孟庄子之孝其不改父之臣与父之政是难能也`】  

无改父之道真堪以孝称若论庄子孝此直是难能  

孟懿子  

【`问孝子曰无违樊迟御子告曰生事之以礼死葬之以礼祭之以礼`】  

不复问无违祗应懿子知尚愁人不省以礼告樊迟  

孟武伯  

【`问孝子曰父母惟其疾之忧`】  

父母之爱子心乎惟疾忧可能不自爱而忍使亲愁  

管仲  

【`曰吾尝三战三走鲍叔不以我为怯知我有老母也`】  

战败不羞走谁为知我深叔知我有母亮我走时心  

晏子  

【`曰使吾父之党无不乐生者使吾母之党无不足衣食者`】  

母家令足食父族使安生睦党可谓孝能之惟晏婴  

晋君子  

【`下从征役不得养其父母父母何怙父母何尝悠悠苍天曷其有常`】  

何怙复何尝衘悲问彼苍苍苍不可问重使我心伤  

颍考叔  

【`留羹感郑庄公母子如初见左传茅焦諌始皇即虚左迎母见史记`】  

茅焦甘伏质考叔请留羹大隧如初乐咸阳虚左迎  

魏孝子  

【`役于大国陟彼屺兮瞻望母兮狄仁杰登山望云曰吾亲舎其下`】  

念母嗟陟屺思亲徒望云可怜魏孝子不比狄参军  

衞七子  

【`凯风美七子能尽孝道以慰母心小弁小人之诗也何以言之曰怨`】  

几谏劳不怨明明在鲁论未应小弁作得并凯风言  

石祁子  

【`石骀仲卒卜所以为后者曰沐浴佩玉则兆不沐浴佩玉石祁子兆`】  

执亲之丧者可沐浴其身不待石祁兆知非佩玉人  

文氏子  

【`既除丧而越人吊待庙埀泣洟子游曰其庶几乎亡于礼者之礼也`】  

服除有吊者待庙至埀洟亡于礼之礼斯人其庶几  

公叔戍  

【`请父諡于君君曰夫子不亦贞惠文乎故谓夫子贞惠文子`】  

若把夫子论无惭贞惠文不应其子戍至自请于君  

灵辄  

【`翳桑饿者赵宣子食之舍其半云欲遗母宣子使尽之而别具食与其母`】  

翳桑一饿者念念母之存赖有赵宣子能为别具飱  

叶公诸梁  

【`后臧从其母于吴不待而归叶公终不正视`】  

随母适异国先归汝忍能致人不正视应是得人憎  

伍尚  

【`楚将杀其父奢虑二子为患曰盍以免其父召之彼仁必来尚归死贠奔吴`】  

此以父免召彼如仁必来员乎竟何益尚也最堪哀  

贾获  

【`陈大夫郑师入陈获载其母妻奔逢陈侯下而授公车与妻扶母奔亦免`】  

扶母犹可免弃君安所之可能共母载忍不授君绥  

周绍  

【`赵王谓曰人有言子者曰父之孝子君之忠臣故寡人欲子傅王子`】  

欲得忠臣者求之孝子门如何傅王子尚复待人言  

王孙贾  

【`母曰汝朝出晚来则吾倚门望汝今王走汝尚何归贾募人杀淖齿`】  

为齐臣子者此日若无闻独有王孙贾能知慰倚门  

扶蘓  

【`赵高诈为书赐扶蘓死防恬疑之欲复请扶蘓曰父而赐子死尚安复请`】  

父赐子以死君侯安所疑忍哉指鹿相无复祖龙知  

丁兰  

【`至孝刻木为母像事之如生兰妇误烧木母面应时髪落如割`】  

一灵长皎皎如月不离天要以纯诚感非因刻像然  

韩伯瑜  

【`母杖不痛哀母力弱对母悲泣梁彦先使焦通观其像通感悟尽孝`】  

母力今衰矣悲嗁得杖轻流风存绘畵犹足感焦生  

郦寄  

【`与吕禄善周勃刼其父商使寄绐禄出游勃乃得入北军`】  

直以刼父故防他卖友名闲将诛吕论非勃亦非平  

贾谊  

【`治安防曰借父耰锄虑有徳色母取箕箒立而谇语`】  

谇言取箕箒徳色借耰锄不是贾年少还能痛哭无  

冯唐  

【`以孝着为郎中署长文帝辇过问唐曰父老何自为郎`】  

知以孝行着还应不问唐可怜止辇问何自得为郎  

韦孟  

【`楚元王傅及王戊淫乱孟去位徙邹作诗讽諌又曰既去祢祖惟怀惟顾`】  

去王犹讽谏怀祖重伤情谁识有韦孟人惟说穆生  

田叔  

【`景帝令案梁事还曰有之无以梁事为问也太后食不甘味此忧在陛下`】  

勿以梁事问将遗太后忧若非叔长者谁为帝忠谋  

石建  

【`建为郎中令已老白首每归洗沐即窃取父奋中帬亲自浣涤不令父知`】  

服劳曽孝道那更委诸人建已老白首中帬涤必亲  

董仲舒  

【`令州郡举孝亷自仲舒发之后为江都相`】  

汉有孝亷举谁知发自舒可怜三防罢却去相江都  

司马迁  

【`父谈执手泣曰毋忘吾所论著卒三歳迁为太史防石室金匮之书`】  

悲哉执手泣论著谨毋忘岂识迁他日能防石室藏  

严君平  

【`卖卜成都市与人子言必依于孝`】  

卖卜有深意何心避市喧若逢人子问依孝与之言  

霍去病  

【`县吏仲孺私生以骠骑击匃奴过平阳拜仲孺曰不知为大人遗体`】  

不早知此体元来托大人低头拜县吏谁拟霍将军  

隽不疑  

【`为京兆尹每録囚母闻多有平反即为喜笑故不疑严而不残`】  

不疑固严吏如不顺亲何图得母喜笑平反敢不多  

杜延年  

【`父周为御史大夫延年居父官府不敢当旧位坐卧皆易其处`】  

怪来御史府坐榻不如初曽是父坐处而为子敢居  

疏受  

【`广之兄子广谓受曰知足不辱岂如父子归老故乡乎受曰从大人议`】  

岂知吾父子归老故乡身一听知足诲欣然从大人  

王阳  

【`为益州刺史行部至九折阪叹曰奉先人遗体柰何数乘此险遂以病去`】  

礼经称孝子不服闇登危所以九折阪回车不敢驰  

贡禹  

【`上疏曰誖逆者贵于官故俗皆曰何以孝弟为今宜贵孝弟则天下自治`】  

安用孝与弟今人誖得官一闻阳在位自是合弹冠  

王式  

【`曰臣以诗朝夕授王至于忠臣孝子之篇未尝不流涕反复为王陈诵也`】  

三百五篇内凡言忠孝人未尝不流涕反复为王陈  

韦成  

【`兄前坐罪成当袭封知非父贤意即阳狂后选为淮阳宪王傅`】  

淮阳谁可傅无以易成即汝阳狂意为王言事兄  

楚孝王  

【`诏曰王孝顺仁慈之国以来二十余年纎芥之过未尝朕甚嘉之`】  

一自王之国于今二十年了无纎芥过都是孝慈然  

原陟  

【`庐墓三年大治冢舎表曰南阳阡人谓之原氏阡`】  

所当约于已岂忍俭其先道立南阳表人呼原氏阡  

薛脩  

【`为临菑令兄宣为丞相迎母脩留不遣`】  

邑令直微尔争如相国荣可怜留母养不忍听兄迎  

阴子方  

【`至孝腊日晨炊而灶神形见子方再拜受庆因祀以黄羊自是暴富`】  

祀灶令人富相传阴子方安知由至孝非在荐黄羊  

扬子  

【`不可得而久者父母之谓也是故孝子爱日`】  

不可得而久其惟父母乎谆谆爱日语掦氏岂欺予  

东海王疆  

【`母郭后废疆戚戚不自安愿备藩国赞曰逊而知废为吴太伯`】  

史以太伯比斯评恐未真我知东海意不忍母他人  

邓禹  

【`事母至孝云台功臣之次禹为第一`】  

功臣三十二劔佩蔼云台第一人知否曽闻孝母来  

窦融  

【`少孤事母孝与隗嚣书云为忠甚易玺书赐融谓欲三分鼎足宜以时定`】  

玺书来万里鼎足定三分解道为忠易谁知以孝闻  

马援  

【`戒子曰欲汝曹闻人过失如闻父母之名耳可得闻口不可得而言也`】  

恶言出于口必至反其声小子闻人过当知闻父名  

樊宏  

【`父重遗令所假贷民间数百万悉焚削文契债家闻而慙争偿之宏不受`】  

能捐数百万不听债家偿要自父一语铭心不敢忘  

耿国  

【`国当嗣父封上疏以父况爱少子霸固自陈让`】  

封侯谁不愿顾我独何心为忆父所爱偏于少子深  

张湛  

【`望县门步进曰父母之国所宜尽礼或议其诈笑曰人皆诈恶我独诈善`】  

下车父母国自重岂其轻谓我诈为善何忧被此名  

冯豹  

【`后母屡行毒害敬事愈谨疾之愈深每奏事伏省阁帝使黄门持被覆之`】  

中人持被覆尚得帝恩深子职竟何是终求慰母心  

孔奋  

【`奉母极求珍膳躬率妻子同甘菜茹为时人所笑以身处脂膏不能自润`】  

甘同妻菜茹极奉母珍羞一任时人笑脂膏不自谋  

伏湛  

【`父理为当世名儒别自名学湛性孝友少传父业教授数百人`】  

向来父学显别自以家名不是能传业如何着孝声  

郑敬  

【`郅恽谓曰子将为伊吕乎巢许乎敬曰幸得奉坟墓虽不从政是亦为政`】  

几曽慕巢许非是薄伊周何忍的的去先人有墓丘  

古初  

【`郅恽为长沙太守长沙有孝子古初恽即以为首举`】  

长沙有孝子姓字死犹香料得郡举首他无人敢当  

江革  

【`负母逃难数为盗刼去辄求哀得免后归乡里每自为母挽车时称巨孝`】  

挽车极劳苦逃贼最间闗太息江巨孝能为人所难  

蔡顺  

【`拾葚黒者奉母母思顺心动弃薪还防母棺火越它舎母畏雷震辄圜墓`】  

贼疑食葚异母怪弃薪还雷震辄圜冡火飞因伏棺  

姜诗  

【`妻汲供母后时遣去遗母珍羞复还儿溺答母游学忽泉涌跃鲤供母膳`】  

日常供鲤脍且辄汲江流儿溺言游学妻还感遗羞  

郭巨  

【`恐母减食与子欲埋之掘坑得金一釜上云天赐郭巨孝子官不得取`】  

为养宁埋子那知地有金如何有天赐且复怕官侵  

班固  

【`着幽通赋曰懿前烈之纯淑兮咨孤蒙之眇眇兮又作叙传述班氏之先`】  

前烈知纯淑孤纵愧眇蒙果能笔叙传不枉赋幽通  

刘平  

【`负母逃难恐絶弟类抱弟女弃已子邓伯道负弟子避贼防其子于树上`】  

弟类那容絶吾雏聴自生刘平端为母伯道特沽名  

郭基  

【`为京兆督邮班固荐于东平王苍谓基孝行着于州里苍纳之`】  

岂伊东阁里无似督邮贤直把孝行荐今人少孟坚  

亷范  

【`年十五与客自蜀步负父丧归京兆后为蜀守民歌曰平生无襦今五袴`】  

亲丧徒步负万里歴岷峨何事今人说惟知襦袴歌  

邓彪  

【`少修孝行让国于异母弟荆鳯显宗高其节下诏许焉　又曹子建诗`】  

让国异母弟如彪正自奇今人有同产煮豆且燃萁  

张歆  

【`歆守臯长有报父仇贼歆破械纵之遂弃官亡命范晔谓其报仇逃亡`】  

去官因脱囚为感戴天雠史氏乃失实却云逃报仇  

清河王庆  

【`上书曰乞以臣骸骨下从贵人于樊濯庶母子魂灵有所依倚`】  

乞以臣骸骨下从樊濯原生虽阙亲养没拟报私恩  

鲁恭  

【`性至孝与母及弟丕俱居太学习鲁诗为诸儒所称学士争归之`】  

可能来太学即得誉诸儒岂以习诗苦应云与母俱  

黄香  

【`事父竭力致养暑则扇枕寒则以身暖席京师号曰天下无双江夏黄童`】  

冬月常温席炎天每扇牀如何汉天下只有一黄香  

乐恢  

【`父亲为令所収恢年十五俯伏县门昼夜号泣令矜之为出其父`】  

父今为县系号泣不停声彼令亦人耳而宁不我矜  

仲长綂  

【`著论曰傥养亲有兼珍之膳岂羡夫入帝王之门以扬名立身哉`】  

羡入帝王门扬名与立身何如养亲膳每日得兼珍  

薛包  

【`父娶后妻憎包分出之包号泣庐于舎外旦入洒扫岁余父母慙而还之`】  

所惧子不孝何愁父失慈涕流分出日天定感还时  

张霸  

【`年数歳知孝让举动自然合礼人讶其小能如此曰我饶为之故字伯饶`】  

幼也知孝让居然合礼仪休疑汝尚小须信我饶为  

窦章  

【`蓬户蔬食躬勤孝养讲诵不辍时称东观为蓬莱山邓康荐章为校书郎`】  

蔬食可堪贫勤哉孝养亲蓬莱知不逺应是着斯人  

蘓不韦  

【`父谦为孝暠掠死不韦掘暠父冢时讥其雠枯骨郭太谓优出伍贠`】  

要使生者毒休讥枯骨雠看他郭太论比似伍贠优  

郭林宗  

【`性至孝范滂称之曰隐不违亲贞不絶俗天子不得臣诸侯不得友`】  

不愿诸侯友那容天子臣贞乎宁絶俗隐也不违亲  

蔡邕  

【`性笃孝母尝滞病三年邕自非寒暑节变未尝解襟带`】  

自非易寒暑未始解衣襟不谓母疾久三年惟一心  

杨震  

【`种蓝养母诸生有助其种者辄抜去乡里称孝又不受金以畏四知`】  

尚自畏四知于亲岂忍欺种蓝有助者抜去不妨奇  

姜肱  

【`肱与弟俱为贼所刼将烹之肱曰季江父母所怜请杀已季江复愿代兄`】  

鼎镬皆知避何心愿代兄恐伤父母意不独弟兄情  

陈元方  

【`事亲至孝豫州刺史以闻天子为之图像百城以厉风俗`】  

如何百城内一一畵元方劝孝贤刺史观风职所当  

茅容  

【`字季伟郭林宗见其杀鸡意谓为已设既乃独奉母自以饭蔬与林宗食`】  

鸡乃为母设蔬惟与客同贤哉茅季伟误矣郭林宗  

范滂  

【`遭党祸恐母流离不忍逃曰滂从父黄泉顾子曰欲汝为善则我不为恶`】  

宁将身塞祸不忍母流离我自不为恶黄泉今有辞  

鲍永  

【`事后母至孝妻尝母前叱狗永即去其妻`】  

礼经条七出叱狗不言焉一旦鲍妻去那知在母前  

仇览  

【`为蒲亭长化陈元为孝子民歌曰父母在何在我庭化我鸱枭哺所生`】  

蒲亭一长耳何许得歌声化我鸱枭类而令哺所生  

赵咨  

【`有孝行盗尝夜刼之咨恐母惊乃先至门迎谢盗慙奔`】  

贼来那可迩而敢以身迎身岂不知爱心乎恐母惊  

郑康成  

【`家贫假田播殖以为亲养时称为纯儒齐鲁间宗之`】  

播殖为亲养家贫至假田焉知后学者尽唤作儒先  

李昙  

【`养亲乐道终身不仕名与徐孺子等海内列名五处士焉`】  

养亲还乐道不仕至终身海内称高士非专乡里人  

徐季登  

【`南州高士徐孺子之子笃行孝弟服阕隠居不仕`】  

南州徐高士姓字满东都有子笃孝行终丧竟隐居  

周燮  

【`有先人草庐结于东冈燮守之曰吾不能追绮季处巢穴屡征不起`】  

未能追绮季且复守东冈为有先庐在它山忍遁藏  

王脩  

【`七歳母以社日亡来歳乡里社脩感念母哀甚乡里为之罢社`】  

去年今社日抚字倍酸辛罢社为儿泣乡邻定可人  

徐庶  

【`辞先主曰老母见获方寸乱矣　王陵曰母为语陵母以老妾故持二心`】  

不胜方寸乱岂暇二心持忍矣王陵将贤哉徐庶辞  

孟宗  

【`母冬月思笋宗入竹林哀泣笋为之生`】  

万象死灰色千林号怒声何人苦哀泣冻竹强抽萌  

顾悌  

【`仕吴为偏将军每得父书拜跪读之每句应诺　又孝子聴于无声`】  

地逺隔亲面惟凭一纸书句中辄应诺直是聴于无  

陆绩  

【`六歳见袁术怀橘堕地术曰陆郎作宾客而怀橘乎曰欲归遗母术奇之`】  

陆郎作宾客怀橘欲何为遗母当然事袁公乃尔奇  

李宻  

【`祖母刘年九十六谓报刘之日短又言为人子者愿为人兄事亲之日长`】  

事亲苦日短为子愿为兄恳恳报刘语令人涕泗横  

和峤  

【`王戎居丧饮酒哀毁特甚峤礼法自持不能逾戎刘毅谓峤生孝戎死孝`】  

要以礼法论休言哀毁同但观生和峤定胜死王戎  

王裒  

【`读诗至蓼莪篇辄流涕门人为废此篇　庐墓悲号涙着栢树树为之枯`】  

悲哉生我句柰此念亲何墓侧有枯树诗中无蓼莪  

荀何  

【`晋何曾荀顗俱有孝行傅称之曰古称曽闵今见荀何`】  

古称有曽闵今复见荀何为孝一而已能行无甚高  

王祥  

【`母冬月欲生鱼祥解衣将剖氷双鲤跃出母命守柰每风雨辄抱树泣`】  

风柰应难守冬鱼未易求剖氷不辞冻抱树可胜愁  

祖纳  

【`性至孝少孤常自炊爨以养母`】  

视膳子之职何须自执炊闲将心比合并是手成持  

丁仪子  

【`陈寿覔千斛米为仪作传子不与寿米文略大遗魏収金请为父传`】  

尚自不与米何堪大遗金丁仪为有子文略是诬亲  

范宣  

【`十歳尝以刀伤手捧手改容人问痛耶曰受全之体而致毁伤不可处耳`】  

手直微伤尔如何忽改容不能全所受此痛政无穷  

戴逵子  

【`戴颙与兄勃并受琴于父逵父卒不忍奏与兄各造新弄并行于世`】  

戴琴妙一世二子得其声不忍遗音奏各将新弄行  

赵至  

【`儿时从师授业闻父叱牛声投书泣曰我小未能荣养使老父不免勤苦`】  

莫致儿劳养翻令父苦耕可怜废书泣不忍叱牛声  

陶侃  

【`每饮酒常欢有余而限已竭佐吏等劝少进侃曰亡亲曽见约故不敢逾`】  

陶公宴参佐限极每欢余忆与亡亲约凄然不敢逾  

桓冲  

【`小字买徳郎母病须羊以解以身质羊后为江州刺史`】  

不辞身作质只为母须羊此日江州牧当年买徳郎  

盛彦  

【`母失明婢伺彦出以蛴螬炙饴母彦抱母恸哭絶而复苏母目忽然即开`】  

既知为异物号泣絶还生未有蛴螬炙翻令母目明  

王延  

【`后母令冬月求鱼不得杖之流血延叩氷哭有鱼跃出母悟抚之如已子`】  

酷矣杖流血奇哉鱼跃氷能令母心悟不异已亲生  

楮徳逸  

【`庾衮字叔褒邻人楮得逸善事其亲老而不倦衮每见拜之`】  

至老能无倦眞为善事亲叔褒非佞者何事拜邻人  

王悦  

【`导之子有高名事亲色养诸子莫及导见之辄有喜色`】  

色养倾余子高明重有时足为丞相喜岂计外人知  

许孜  

【`有孝行鹰雉栖其梁鹿虎扰其庭交颈同游不相搏噬所居号孝顺里`】  

能感猛鸷类都无搏噬心同游至鹿虎共宿有鸠鹰  

卞壶子  

【`壶拒苏峻战死二子昣旴相随赴贼翟汤曰忠孝之道萃于一门`】  

父虽得死所儿岂望生存忠孝古难并于今萃一门  

皇甫谧  

【`遗令平生之物皆无自随惟赍孝经一卷　冯亮遗戒手执孝经`】  

尽弃生平物惟赍一孝经死犹不忘孝临没苦丁宁  

郭原平  

【`以耕者于父母墓前裸袒为嫚乃贵买此田束带埀泣躬自耕垦`】  

忍向父母墓前头裸袒耕农时每束带犹自泣原平  

二王  

【`王铨学业不及弟锡而孝行齐焉时人称为金昆玉友`】  

要以孝行取宁将学业论锡无慙玉友铨可谓金昆  

乐颐之  

【`尝病与母隔壁忍痛不为呻吟之声啮被至碎恐母哀已也`】  

痛殊未易忍絶不一呻吟岂复知身疾惟愁戚母心  

何子平  

【`以俸米易粟麦曰尊老在东何心独享白粲珍肴不可寄母则不受`】  

干禄本为养资身岂所安珍肴与白粲虽美不为餐  

解叔谦  

【`母病有老父遗丁公藤因失所在有童子持蚦蛇胆授颜含忽不见`】  

胆医颜母疾藤疗解亲风忽不见童子俄然失老公  

王秀之  

【`遗令世人以仆妾直灵助哭当由丧主不能纯至欲以多声相乱耳`】  

一事真堪笑今人妾直灵都缘无至性徒欲乱多声  

谢防  

【`年数歳所生母微贱得疾畏警一家尊卑感皭至性咸为纳屦行屏气语`】  

一家感儿孝不欲使亲惊尽作屏气语咸为纳屦行  

谢朏  

【`朏庄之子超宗鳯之子明帝尝敇二人自鳯庄门入超宗趋往朏不肯入`】  

直以父名戏其为君命同朏能礼自处似是胜超宗  

古成诜  

【`以风教自任时韦高慕阮籍为人居丧饮酒诜泣曰吾当手刄之`】  

礼岂为我设如伤风教何不堪晞阮籍直欲刄韦高  

华宝  

【`八歳晋末父戍长安谓曰须我还为汝冠后长安防寳年至七十不婚冠`】  

忆父去时语尔来七十秋终焉不忍冠洒涙望秦州  

宗元卿  

【`祖母病元卿在逺辄心痛大病则大痛小病则小痛`】  

异哉宗子孝亲疾逺关心每验痛大小因知疾浅深  

刘苞  

【`事嫡母朱氏及所生母陈氏并扇席温枕`】  

扇席更温枕古人谁语同一心奉二母自是胜黄童  

刘灵哲  

【`母病梦人与药惊觉得于枕间　宋琼母季秋思琼梦见求之遂获`】  

谁言梦相里所见总空花灵哲枕间药宋琼秋季瓜  

刘瓛  

【`号正简先生齐高帝召问政道答曰政在孝经`】  

先生天下士偶迫诏书行勿谓无奇对惟言在孝经  

王僧孺  

【`五歳初读孝经谓授者曰愿常读之`】  

孝经惟始教何但习于初欲得如儿愿常常诵此书  

江泌  

【`痛不逮亲养以菜心有生意不忍食所食惟老菜`】  

菜心且不食亲念一何深为尔有生意存吾不忍心  

庾道愍  

【`少失所生母寻求至交州入一村见一妪负薪心动访之乃其母也`】  

交州一村里有妪负薪行万里庾道愍心知为所生  

张冲  

【`父遗命祭我必以乡土所出后牧青冀常还呉国取果菜流涕荐焉`】  

未尝无果菜何至取吴中祭我必土产遗言敢不共  

顾欢  

【`有孝行人有病者欢令取孝经着病人枕边果愈`】  

枕边何所有一卷仲尼居无处覔卢扁应当寳此书  

江淹  

【`采薪养母于樵所得貂蝉将鬻以供养母曰此汝休征留之后果为侍中`】  

卖薪图养母何许得貂蝉知在采薪处庸非吉兆然  

庾黔娄  

【`父在家病黔娄忽心惊即弃官归医云尝粪可知差剧每取粪尝之`】  

惊心已云异尝粪不妨难庾令何为者凭君着眼防  

庾域  

【`母好鹤唳域营求不怠忽双鹤来下戴良自据地作驴鸣以娯母`】  

惜哉戴良诞贤哉庾域诚真能感鹤唳何至学驴鸣  

任昉  

【`父遥性重槟榔终身不尝曽晢嗜羊枣而曽子不忍食`】  

晢常嗜羊枣遥亦重槟榔参至不忍食昉宁能独尝  

陆襄  

【`释服犹若居忧终身蔬食布衣五十年　又杨恽云送终有时而既`】  

忧居五十载陆子最堪悲恽独非人子而云有既时  

楮翔  

【`有至行母病祈祷中夜闻空中弹指声及旦疾愈`】  

谨母昧方寸是处有神明夜半为亲祷空中弹指声  

徐孝克  

【`每侍宴无所食噉帝得察知其欲遗母敕自今孝克前馔并许将还`】  

自今所赐馔特敕许将还为尔心饷母君前无所餐  

阮孝绪  

【`母病须生人参孝绪躬厯幽险累日忽见一鹿随之至鹿灭处得参`】  

覔参不可得忽感鹿前行行到鹿灭处元来此地生  

袁君正  

【`数歳父昻疾昼夜侍奉家人劝令暂卧君正曰官既未羌眠亦不安`】  

家人劝我睡共说不眠难官既未得羌眠时自不安  

皇侃  

【`性至孝日限诵孝经二十徧以拟观世音经`】  

儒释本同途遗经非尔殊未应普门品胜似仲尼居  

吉翂  

【`丹杨尹以其求代父命欲举纯孝翂曰何待翂之薄因父买名一何其辱`】  

父身如可代子死乃其情尹代我何薄而将此买名  

吴明彻  

【`父未葬勤力耕种天旱苗枯明彻之田中仰天号诉苗更生秋大熟`】  

苗枯亲未葬号泣日于田谁谓竟不雨而能独有年  

徐昐  

【`父陵疾笃昐焚香涕泣跪诵孝经昼夜不息如是三日父疾豁然而愈`】  

父疾亦云笃如何豁尔平孝经惟泣诵昼夜不停声  

雷绍  

【`少习骑射后辞母京师从学尝读书至人行莫大于孝感叹还乡里侍养`】  

行莫大于孝其如违养何只消一句子安用读书多  

杨愔  

【`幼丧母其舅源子恭与饮问诵诗曰诵至渭阳未愔便号泣`】  

渭阳曽读未对酒偶言诗舅作如此语儿那能不悲  

赵琰  

【`以国禁积四十年不得越关葬二亲于旧兆自痛恨惟食麦至絶盐味`】  

礼称亲未葬丧服不除焉食麦断盐味悲哉四十年  

冦祖训  

【`父母亡虽久犹于所处设帏帐严奉如平生　曹孟徳铜雀台遗令`】  

必如冦祖训始不死其亲孟徳空遗令丕乎眞罪人  

王崇  

【`以孝感风雹至崇田便止禾麦并无损落及越崇田风雹如初`】  

风雹忽止处禾麦独依然料得天公意知为孝子田  

房景伯  

【`为清河守召不孝者观已事母其人愧求去不许曰虽颜慙心未改`】  

亲见房太守殷勤奉防甘那能不心愧岂止是颜慙  

元子华  

【`母夜饮还大吐人谓中毒子华掬吐尽噉之母心乃安`】  

未必食有毒人言疑似间不辞噉母吐图得母心寛  

刘献之  

【`诲学者曰百行殊途要以孝为首傥不能然虽下帷蹑屩竟何益乎`】  

百行孝为首诸人傥未知下帷空自苦蹑屩竟何禆  

崔道固  

【`母贱诸兄逼其母持炙致宾前道固惊接谓客曰老亲自执劬劳`】  

是谁迫我母持炙致诸宾惊起自接取云宾此老亲  

于仲文  

【`九歳周太祖问曰闻儿好读书书有何事对曰资父事君忠孝而已`】  

读书无见处与不读书同勿谓儿年小能知孝与忠  

李贤  

【`从师学或讥其业不进答曰岂能领徒授业至于忠孝之道实铭于心`】  

谁知学进处不在好为师好把铭心底分明说与伊  

李崇  

【`以父勲封侯泣下曰无勲于国幼小封侯当报主恩恐不得终于孝养`】  

封侯何尔泣儿幼乃无勲恐莫终亲养应将报主恩  

李士谦  

【`少孤未尝饮酒肉絶口杀害之言陆襄亲没终身不敢言杀害`】  

杀生非孝也人未必云然絶口杀害语君看自少年  

文中子  

【`汾水之曲有先人之敝庐在有田可以具饘粥弹琴著书不愿仕也`】  

先人旧所理汾曲有田庐何意求闻达弹琴自著书  

房龄  

【`以孝称父彦谦谓曰人皆因禄富我独以官贫所遗子孙惟清白耳`】  

人皆因禄富我独以官贫佩父清白训为唐第一人  

陈叔达  

【`御前赐蒲萄不食曰臣母病渴愿归以遗母帝喟然曰卿有母遗乎`】  

蒲萄归遗母所嗜固应思卿乃有母遗谁知此语悲  

韦陆  

【`韦承庆被后母打弟嗣立解衣求代陆景融见兄象先被杖辄自楚悟母`】  

不惜以身谏惟愁失母慈景融常自楚嗣立每求笞  

狄仁杰  

【`求代郑崇质使絶域以郑母老疾宗元愿以栁易播曰梦得亲在堂`】  

狄请使絶域栁甘易播州为怜刘母在深恐郑亲忧  

崔元暐  

【`至孝母戒以从官有人来云贫乏是好消息若闻富足是恶消息`】  

若为从官好不异在家贫忍以恶消息而令戚我亲  

李迥秀  

【`母氏庶贱妻崔氏尝詈媵婢母闻不乐迥秀即出其妻`】  

生我者为母无缘贵贱分不思骂婢语何可使亲闻  

韦虚心  

【`父维为郎时莳栁于庭及虚心居郎省对之輙敛容`】  

父居郎省日莳栁向庭中对栁如对父那能不敛容  

欧阳通  

【`居丧诏夺哀入朝徒跣及门夜直借藁以寝还家辄号恸`】  

夜直借藳寝入朝徒跣行虽知迫明诏可惜欠陈情  

刘祎之  

【`相王府司马帝谓曰卿家忠孝朕子赖以师矩冀蓬在麻不扶自直`】  

卿家着忠孝朕子赖师模蓬在麻中直多应不待扶  

韦景骏  

【`有母子相讼者景骏曰余少不天常自痛极尔幸有亲而忘孝耶`】  

长抱罔极痛嗟余少不天汝今幸有母不省汝胡然  

张九龄  

【`至孝居父丧哀毁庭中木连理居母丧尤不胜哀有紫芝生坐侧`】  

连理庭中木丛生坐侧紫未尝闻孝感一一有兹奇  

颜眞卿  

【`以孝称禄山反独眞卿城守帝曰朕不识眞卿何如人所为乃若此`】  

祗是见忠节何曽省孝诚唐宗休叹息犹未识眞卿  

韩思复  

【`封长山县伯明皇亲题其墓曰有唐忠孝韩长山墓`】  

向来曹孟徳曽拟表征西那得忠孝字金书作墓题  

崔纵  

【`以母事其父嬖妾妾刚酷虽纵显官而数笞诟纵率妻子承色不懈`】  

直以母事妾祗云父所安可怜遭楚毒加意好承顔  

崔沔  

【`母亡受吊庐前宾客不至柩室曰平生非至亲不入谒岂以存亡废礼`】  

忆昨升堂拜何曽有杂宾事亡忍废礼不复问疎亲  

李乂  

【`兄弟孝谨至甚又俱以文章自名兄弟同为一集号李氏华蕚集`】  

俱以文章显无慙孝谨称弟兄同一集华蕚着嘉名  

裴子余  

【`諡曰孝张说叹曰此諡可无愧矣`】  

直以孝为諡真无愧此心可怜张说叹知得子余深  

李勉  

【`江西观察使部人有为父病厌蛊者书勉姓名埋之勉曰是孝子也不诛`】  

不诛人厌已而恕子祈亲贤矣李观察今无复此人  

阳城  

【`语诸生曰学者所以学为忠孝诸生有不归省者乎明日请归者二十人`】  

学者学为孝诸生务讲明谒归二十辈毋乃为阳城  

段秀实  

【`号孝童朱泚为逆以秀实失兵必恨愤遣骑迎秀实夺笏击泚以死`】  

意其失兵久怏怏必吾从夺笏直前击那知是孝童  

李晟  

【`少孤事母孝后平朱泚复京师赞曰身佩安危`】  

个是一孤儿曽闻事母时身能几许大却佩国安危  

元徳秀  

【`字紫芝家贫举进士不忍去母左右自负母入京师`】  

进士能毋举偏亲可忍离紫芝亦良苦负母入京师  

穆宁  

【`戒子曰孝子事亲养志为大吾志直道而已苟枉道三牲五鼎非吾乐也`】  

傥非亲所乐至枉道而行虽以三牲养难辞不孝名  

侯程  

【`庐墓哭泣无节侯知道七年程俱罗三年不止李华作二李赞`】  

三年天下共胡尔独终身无处着深痛何心求过人  

李唐  

【`见肃宗抱幼女谓唐曰我念之卿勿怪也唐曰上皇思见陛下计亦如此`】  

我念卿母怪难膝上儿好将南内意说与肃宗知  

韩滉  

【`当列防以不欲壊父时第门而止不许増堂庑曰先君容焉吾奉之而已`】  

谨勿第门坏那容堂庑増父犹足乎此我顾莫之承  

贾直言  

【`父道冲坐事赐鸩直言绐取鸩代饮迷而踣明日毒溃足出久乃苏`】  

几曽闻饮鸩有不陨其身那得独全活天应知代亲  

李景让  

【`蒋伸酌酒曰有孝于家忠于国者饮此景让起卒爵伸曰无宜于公`】  

既尔家能孝还于国尽忠谁宜举斯爵知是莫如公  

韩愈  

【`答元稹书甄逢能显其父俱当得书董生行云刺史不能荐天子不闻名`】  

未有子之孝而公不用情大书甄济传更作董生行  

栁宗元  

【`书先友于父碑阴皆当世闻人中说载隋唐名臣或云福畤所集`】  

乃翁定奇士先友尽斯人福畤知己故仪曹意转新  

甄逢  

【`以济父名不在国史欲诣京师自言元鎭为移书韩愈又袁滋表赠济官`】  

史书良为稹褒诏却因袁足使济不朽何堪逢自言  

董召南  

【`读书躬耕以养父母韩愈董生行云爵禄不及门惟有吏来征租钱`】  

躬稼复樵渔养亲还读书不闻官赐帛惟见吏催租  

李兴  

【`有至行栁子厚为作孝门铭曰引刄自向残败肌形羞饍奉进忧劳孝诚`】  

刲股如为孝还应载圣经莫明栁子意因甚取残形  

何蕃  

【`事父母孝学太学歳一归父母不许二歳亦不许凡五歳慨然揖诸生去`】  

五载莫归省双亲谁问安固云亲有命不谓我何颜  

郑潜曜  

【`母疾亟为书丐以身代母火书而神许二字独不化翌日母愈`】  

愿以身代母书焚上彻天若非神许我未必字依然  

裴敬彛  

【`母病医许仁则躄不能乘敬彛自为舆往迎`】  

亲命悬医手敢将亲命轻为舆不辞往重母故身迎  

张志寛  

【`为里正忽诣县称母疾求归曰母有疾志寛辄病令驰验如言`】  

何忽省母病每因亲疾知可怜张里正尚得令君疑  

赵隐  

【`为相退朝侍养如布衣尝侍母观御宴隐率百官拜恩于庭回班候起居`】  

至今说花县当日奉潘舆未必若赵母回班候起居  

路隋  

【`父泌防虏隋尚婴孺及长日夜号泣母告以其貌酷类父终身不引镜`】  

儿貌酷类父母知儿不知可堪引镜照正复益儿悲  

李纳  

【`宰相杨収欲市纳兄舎以广第纳叱曰先人旧庐为权贵优笑地耶`】  

先人敝庐在触目百悲辛忍作优笑地图娱权贵人  

许孝谨  

【`甫三歳母病不饮乳有忧色或以珍饵悦之不食还以进母`】  

既不忍饮乳还能知进亲何曽自人教端是出天眞  

栁玭  

【`戒子曰名门子孙稍有纎瑕十手争指生虽苟禄死何面目见祖先地下`】  

名父难为子纎瑕即辱身直须留面目他日见先人  

韦温  

【`疾病召亲属诵父绶诗在室愧屋漏因泣曰今知汝身不负斯诫矣`】  

常恐愧屋漏追懐在室诗可怜忍死诵不负乃今知  

林櫕  

【`为福唐尉弃官侍母疾庐墓降甘露诏立双阙又表其庐时号阙下林家`】  

七闽独蒲郡双阙郁相望岂识林孝子曽来尉福唐  

右贤者之孝二百四十首  

释迦  

【`欲入湼槃遣弟子升天报母至从棺涌出为说母子恩情今日离别`】  

入般湼槃际拳拳报母知从棺更涌出为母说分离  

老子  

【`送孔子曰为人子者无以有已`】  

子之于父母母以有其身老子虚祖谆谆此语人  

孝悌王  

【`有眞人下降兖州孝子兰公之家曰吾居斗中为孝悌王`】  

七星明厯厯万古仰煌煌谁识斗宫内中居孝悌王  

目连  

【`抜母生天故世人以七月十五日兰盂防`】  

能将身入地抜取母生天歳歳兰盂防今犹说目连  

许眞君  

【`乡举孝亷后得仙兰公云传孝道之宗为众仙之长`】  

乡以孝亷举仙为孝道宗谓予言不信君请问兰公  

吴眞君  

【`年七歳夏月伏身父母牀下不驱蚊曰恐去已而噬亲也`】  

何事不驱蚊癯然牀下身伤肤非所惧所惧去伤亲  

六祖  

【`新州人常卖薪养母后传五祖衣鉢`】  

新州在何处有个养亲人一旦成佛去那知昔卖薪  

睦州  

【`禅家呼为檐板汉每闭门自织蒲鞋以养母`】  

舍俗还将母禅关晦迹深共呼檐板汉谁识织蒲心  

苏仙公  

【`得仙道白日上升留一空柜与母曰若有所需敲柜即得`】  

世传苏氏子白日去登仙念母空留柜敲时即得钱  

寒山子  

【`每见人家烹宰羊豕即曰煮你爷煮你娘`】  

锅里爷娘语寒山太猛生不妨时着眼直是得人惊  

右仙佛之孝十首  

辟司徒妻  

【`齐师败曰君免乎锐司徒免乎曰苟吾君与吾父免可若何`】  

君父今安在谆谆免矣乎可怜齐女子不问辟司徒  

雍姬  

【`谓其母曰父与夫孰亲其母曰父一而已胡可比也`】  

可怜姬告母父孰与夫亲能置此一问未为愚妇人  

卫女  

【`父母终思归宁而不得毖彼泉水亦流于淇`】  

归宁不可得何以写吾忧不似肥泉水悠悠淇上流  

北宫女  

【`至老不嫁以养父母赵后问齐使曰此女不朝何以王齐国子万民`】  

妾身期不嫁至老养双亲何意赵威后殷勤问使人  

秋胡子妻  

【`薄其夫与道旁桑妇金不以奉母曰妾不忍见不孝不义之人`】  

妾面羞君面君心异妾心那能不念母却遗别人金  

赵津吏女  

【`简子欲杀其父女乞以身代简子贤之欲以为夫人辞以亲在`】  

傥得代父死诚以爱妾身不图君聘妾向道有严亲  

如姬  

【`公子无忌为姬报父仇如姬之欲为公子死无所辞`】  

底事能令妾为君死不辞不思君遣客报妾父雠时  

缇萦  

【`父淳于公有罪当刑萦上书乞没为官婢赎父罪文帝悲怜之诏除肉刑`】  

仁矣文皇诏悲哉少女书至今民受赐非但沽淳于  

陈孝妇  

【`其夫逺戍属曰吾若不归汝善养吾母夫死戍所竟不嫁笃于养姑`】  

妾昔与夫别夫曽共妾言忍能幸夫死不复顾姑存  

东海孝妇  

【`事姑甚孝为姑女诬告杀姑狱具竟论杀郡中枯旱三年`】  

如何杀一妇能致旱三年孝妇无知者知之惟老天  

曹娥  

【`父时为巫溺死不得尸娥亦自沉县为立碑蔡邕题八字谓絶妙好辞`】  

上虞一巫女名乃至今埀端的由纯孝非专在好辞  

梁夫人嬺  

【`讼父竦寃诏改殡恭怀后追封竦褒亲愍侯仍征还嬺母`】  

能返母万里还荣父九原可怜帝有母亦自待人言  

孔融女  

【`七歳父先为曹操所杀女临刑曰若死者有知得见父母岂非至愿`】  

不忧身即死惟恐死无知傥得从父母宁非我所期  

宣文君  

【`父宋躬传以周官曰汝可受之宋氏后传授诸生号宣文君`】  

难把父书读祗因手泽存遗言汝可受忍使世无闻  

宛陵女子  

【`母夜为猛兽所取女攀母持兽行数十里兽毛尽落置其母去`】  

异哉一女子独抱母啼号非但脱虎口还能落兽毛  

卢元礼妻  

【`元礼妻事姑以孝闻诏号曰贞孝女宗`】  

贞孝諡已美何堪复女宗一朝下明诏千载被流风  

木兰  

【`古乐府云阿爷无大儿木兰无长兄愿驰千里马从此替爷征`】  

谨勿悲生女均之有至情萦能赎父罪兰亦替爷征  

郑义宗妻  

【`盗夜刼其家冒刄立姑侧为贼捽捶几死竟不去`】  

抵死侍姑侧宁知有妾身若怀白刄顾尚得谓之人  

李孝女  

【`安禄山乱被刼徙它州闻父亡从间道奔丧既知父已葬庐墓终身`】  

奔丧脱贼手庐墓至终身此大丈夫事谁云一妇人  

崔氏妇  

【`唐氏事姑孝姑病召长幼言吾无以报妇但愿妇子孙皆若妇孝`】  

姑今病且死颇愧妇恩深但愿妇有子皆妇妇用心  

右妇女之孝二十首  

东夷大连少连  

【`孔子曰大连少连善居丧东夷之子也`】  

大连少连者夫子笔之书谁若东夷子而于丧善居  

若鞮单于  

【`匃奴谓孝曰若鞮称若鞮单于王莽改匃奴单于为恭奴单于`】  

汉语杂胡语堪嗤莽太愚安知若鞮字已是孝单于  

休屠王子金日防  

【`降汉牧马甘泉宫见母像泣拜后受遗诏辅政`】  

牧马一胡儿如何却受遗多因汉宫里泣拜畵阏氐  

西羌东吾  

【`以父滇吾降汉乃入居塞内谨愿自守`】  

循循祗自守何独此然直以父在汉忍将身犯边  

号吾  

【`章和二年将其母及种人八百户自塞外来降`】  

如何降塞下不复恋中既是能将母还应知向风  

百济王扶余义慈  

【`事亲孝与兄弟友时号东海曽子`】  

夷方虽尔异天性本然同自昔闻曽子如今在海东  

扶桑国  

【`亲丧七日不食设座为神像朝夕拜奠`】  

不食至七日能将礼自居既然严像设亦复奠朝晡  

吐谷浑叶延  

【`父为所刺叶延防草为人射之母曰贼已屠脍矣何益`】  

父雠已屠脍射草复何为岂不念无益其如罔极悲  

回纥  

【`郭子仪单骑见虏传呼曰令公来回纥惊拜曰果吾父也`】  

瞥尔惊吾父同然拜令公遥知恩义重恰似与真同  

沙陀阿跌光进  

【`有至性居母丧三年不归寝`】  

三年不归寝至性切于亲不信沙陀种还生如此人  

右夷狄之孝十首  

乌  

【`嗸嗸林乌反哺其母`】  

灵乌噪何许反哺向中林人可不如鸟而无爱母心  

鹤  

【`鸣鹤在阴其子和之`】  

好是鹤鸣阴居然子和声休云气所感自是物之情  

燕雀  

【`子母共处于一屋之下相哺相乐也`】  

共母一屋下宁知屋欲然不须讥寡知相哺政堪怜  

虎狼  

【`虎狼仁也父子相亲何谓不仁仁之于父子也`】  

虎狼不仁也何乃谓之仁仁之于父子父子亦相亲  

猿  

【`蜀邓芝见猿抱子树上引努射中其母猿子为抜箭以木叶塞疮`】  

不忍身逃箭知为母塞疮人心有如此兽面本何常  

犬  

【`唐齐琼家有犬隐肉喉间出哺病母于頺垣琼収养之琼死犬亦不食而毙`】  

食肉隐两颊饲母向頺垣终感主养母能将死报恩  

羊羔  

【`唐屠耆王甲将刲一母羊忽失其刀寻覔次蹴起羊羔见所失刀藏腹下`】  

已分机上肉谁藏腹下刀安知羊不死乃复自羊羔  

豺獭  

【`下至禽兽豺獭有祭人而不如豺獭乎`】  

曽闻豺祭兽还见獭陈鱼人苟不知祭能如豺獭乎  

蛇  

【`汉窦武母产武并产一蛇后母葬有大蛇出榛莽以头击柩流血有哀泣之容`】  

似有人传讣来从榛莽中叩头至流血埀泣有哀容  

青蚨  

【`水虫子母不相离`】  

子母不相离何心辨捣蚨忍能利铜臭不枉唤青蚨  

右禽兽昆虫之孝十首  

善乎诚斋先生之言曰人而禽虫如焉非甚也人而不禽虫如焉非甚乎伊欲上诣圣贤下免禽虫奚为而可曰学同曰孝书之坐右日以自省  
