---
title: 第16部分
index: true
icon: editor
order: 16
category:
  - 诗藏
  - 诗集
  - 石仓历代诗选
tag:
  - 钦定四库全书
  - 集部八
  - 总集类
  - 曹学佺
  - 明
---

## 石仓历代诗选卷二百九十六  

明　曹学佺　编  

明诗初集十六  

徐贲  

古别离  

清晨戒严装送别河之干北风塞上起黄沙浩漫漫氷雪日以繁徒旅日以寒不悲道路逺所愁衣裳单从行义不可徒使摧心肝流光信奔驰君归有时待但惜少年去坐令顔色改  

邯郸才人嫁为厮飬卒妇  

妾本邯郸富家女学得诗书絶歌舞小时恩例选入宫天顔一顾生春风崇台徃来十五载玉容无复桃花红君王宠新盛开宴还同贱妾初时见君边银烛照华筵妾处秋萤闭深院当时自喜才名人如今始信诗书贫辞君去嫁厮飬卒不怨君王怨妾身  

车遥遥送张都事  

车遥遥马骙骙车马聨翩来君行独驱驰比风吹城暗摧土黄榆霜多寒入皷车徒过闗鸡未啼木叶千山夜如雨丈夫立志期有成何辞辛苦闗山行  

折杨柳  

人言折柳愁我言折柳好倘向柳边行识君去时道  

别离曲  

山风吹霜榆叶老城鸦传声天欲晓征徒岀门驾行装斗杓倒悬月无光我停露车客停马荒烟萧萧暗平野一杯浊酒且须倾九月垂杨不堪把歌声感激弦声繁坐上醉人争笑喧相逢相别皆草草心事如丝向谁道  

五索效韩偓  

为性好梳裹料鬓更均腮手把百神镜千回自照来可怜手无力从郎索镜台  

又  

昨日下河桥多被行人见花稀无处藏见我新妆面一向不禁羞从郎索罗扇  

又  

几回畏春寒不向庭中走杏花都落尽雨长春苔厚我欲扫落花从郎索鸾帚  

又  

琵琶性里好曲调手中便一朝弦断尽欲接郤无縁待弹不可得从郎索新弦  

又  

闲将红色丝结取承露囊一面芙蓉花一面双鸳鸯不藏鍼与线从郎索麝香  

击筑行和高季迪韵同张记室宪赋  

和君击筑吟请君侧耳听不是更容貌谁能知姓名主人莫称善坐客何须惊酒酣欲罢奏壮心难自平  

短歌行赠杜君寅  

白日虽苦短万里落复生人生自有限难极欢爱情愚者谋在食智者志在名愚智各有求谁能免经营秋花容易老秋叶难再荣对酒心已醉酌酒泪先倾我非不能遣奈此愁相萦君亦失意人请吟短歌行歌短意自长展转歌不停  

贾客行  

贾客船中货如积朝在江南暮江北平生产业寄风波姓名不入州司籍船头赛神巫唱歌举酒再拜酧江波纸钱百垜不知数黄金但愿如其多须臾神去风亦息全家散福欢无极相期尽説莫种田种田岁岁多徭役  

农父谣送顾明府由吴邑陞常熟  

我家茆屋临官道前种桑麻后梨枣年年力作不违时人有余粮牛有草官长下车今五年老身不到州县前乡无吏胥门户静家家尽称官长贤大男入郭买田具始知官长移官去来时忆向官道迎今日去时须送行攀辕欲留留不止我民怆惶彼民喜殷勤再拜官道傍愿饮三江一杯水  

柳短短送陈舜道  

柳短短春江满兰渚雪融香东风酿春暖山长水更遥浩荡木兰桡兰桡向何处送君南昌去离愁落日烟中树  

白苹花送王汝器  

白苹花緑蘼草南风吹碧波五月湘江道行人劝酒离绪多棹女棹郎歌棹歌黄鹂啼时风景好大堤日落奈君何君今去不可留山叠叠水悠悠  

明月篇赠章子向  

商飚拂绛河圆月溢金波澄隂斜映桐池近爽气遥连桂渚多穿栊窥帐虚尘净鉴帷照牖芳香冷翫赏何人倚画栏瑶华翠羽流空影含情抱琴为调弦弦中新曲重堪怜不见嫦娥空岁岁漫思湘女自年年天上人间秋浩浩此时此景谁家好陈王园内咏初成庾令楼中醉欲倒松醪椒醑满金杯喜对良朋逐夜来当筵光彩聊供览不须催驾上瑶台  

梅花清梦辞与贝廷琚博士同赋  

愁云淡淡摇碧空窗虚掩闲微风芳魂欲迷疎影乱满庭细月香溟蒙夜景沈沈春漠漠翠禽啼春春不觉水澁铜龙漏转迟霜华暗妬青绫薄恼情横玉泣小鸾畵屏残烛围素寒起来重覔旧逰处晓烟十二空阑干  

读史  

周衰麒麟岀汉末黄河清见之非其时徒有嘉瑞名古道既缅邈企慕惟空情茫茫千祀上此义圣所明  

又  

堂坳不容杯渤澥纳百川大小何乃殊其量使之然鄙人器易盈德士心广渊美哉黄叔度千古称其贤  

又  

鲁连天下士气凌七国雄能令一箭书坐收聊城功秦军茍不却高名亦成空当时受黄金遂与常人同所以有志士千古钦遗风  

芟草  

草生何离离没我园中路每行又复止念我荷锄去对此空叹息无由展幽步芟夷匪力殚沾裳畏晨露沾裳既不可此意向谁语弃置独归来且当息吾虑  

卧佛宣讲师经院赠李道人得处字  

来寻讲院僧遂到看经处疎云翳凉霄竹色映逾暮入深鸟惊喧回飚落高树喜逄方外友遂适林中趣瞻咏更徘徊偶然忘去住  

陪潘右丞燕集  

轻飔变新燠疎云酿微晴幸接芳时燕欢承嘉防情筵花始开杏谷鸟未闻莺不尽杯中意更复驻前楹  

过荷叶浦  

粼粼水溶春淡淡烟销午不见唱歌人空来荷叶浦无处寄相思停舟采芳杜  

题铜坞后山石  

山行兴未穷复登白云峤石上识曽逰墨花破孤峭邻僧尚未见知有幽人到  

衍上人萧然斋  

高林洒繁露闲斋自翛然俄闻一叶堕应我琴中弦野水寒欲浅遥岑秋更妍清晨理梵罢窗扉霭余烟  

七夕有雨  

锦机织初罢鹊桥驾始成每是经年别宁辞冐雨行云帔从教湿月殿不须明但尽相逢意无语别来情题斋前蕉石吕志学尝题此故落句及之  

芭蕉倚孤石粲然共幽姿南风一披拂緑叶相参差新苞晓初解凉隂午正宜无由写闷思对此咏君诗  

钱彦周轩前梧竹  

种分峄山表本移沅水隂风枝和奏籥霜叶应鸣琴池承色逾净窗当防更深缃花委夏井文实助春林何曽务直干祗欲抱虚心君念记清隐余将期逺寻  

剑池  

阖闾试剑处灵泉湛澄静苔花渍余血石色帯古矿空山秋气寒幽林夜光冷月明树交壁人静霜折绠古懐且当置清景庻足领  

中秋广福院对月贻戴尚文主簿  

秋色静香台氷轮云汉开粲粲瑶华堕皎皎夜光来桂露秾栖席莲香满灔杯自欣陪笑咏更与驻徘徊  

狮子林池上观鱼  

微微林景凉悄悄池鱼出欲去戏仍恋乍深惊遂逸行循曲岛幽聚傍新荷密不有濠梁兴谁能坐终日  

松江道中  

计程行苦迟望堠到知渐桃寒红待折防暖緑成染潮中蟹栅鸣烟际渔扉掩在路即多愁毋劳问夷险  

眠云轩  

飘飘度丹槛冉冉栖瑶席拂衣叠轻素映帷变微碧氤氲昼多隂浩荡春无迹偃体怕自便寓情谅还适  

晓过震泽  

遥天散晓华疎星敛微采鸟声岀林繁木叶过霜改荒村几家成平湖众星汇防夷邈无迹空烦舣舟待  

西园看花燕集  

暂辍南斋卷因就西园酌日临花气暄柳绊晴丝弱芳樽浥桂芬华筵蔼兰焯烦襟郁易舒秩礼欢仍畧以兹协素懐庻可践嘉约  

懐李三庄  

篱寒菊未折墙隂草易衰栖禽深避雨逰鱼暗分漪幽居自多感况此阻良期虽非间川岳同晨怅离思  

步至西余山有咏  

翫逰寡闲侣独步思弥清迤适兹山于时莅新晴云容啓朝丽林采焕春荣暖崖芳卉集阳坂纎芽萌鸟逝何杳眇泉注每纵横意防乃成坐兴尽还复行此身在贫贱庻少俗务萦缅懐瀛台子仰羡安期生非徒遯猥迹永缔烟霞盟  

春日逰净慈寺  

看山候初晴连骑西湖道遥遥烟际墟苒苒风中篠谷鸟听莺迟路逺逢花少林蹊几登顿僧房更窅窈重来感昔时翻令失幽抱  

残灯  

闲房澹余秋低灯耿寒夕明惨渐微斜照愁愈寂谁念残光里相看有羇客  

题王彦举听雨轩  

高竹覆南荣寒蕉满前渚萧闲此中意适对清秋雨疎当帘外飘密向窗前聚声闻俱两忘悠然坐无语  

渡沁水  

一水随山根宛转流岀逈滩声绕县门城数家静风土殊可恠十人五生瘿土屋响牛铎壁满残日影行迟欲问宿连戸皆莫肯亭长独见留半榻亦多幸呼童此晚炊粝饭糓帯颖野簌不可得敢望肉与饼途行乃至此俭素当自省  

女娲庙  

霍山古北镇势尊岀羣麓山深异风景春尽树未緑居人苦多寒凿土为住屋屋顶土元厚亦种麻与菽乃知此方民犹有上古俗我欲拜其庙日斜去程促窑烟敛暝色牛羊半归牧征徒多崄巇村馆早寻宿  

题镏生柳庄  

碧山緑水转逶迤君家住处宛相宜春风绕屋杨柳树为君争发艶阳时艶阳时节风光早万叶千丝向人好何如遗恨武昌门难同送别长安道拂烟照水更多情枝间百转有啼莺娇倾赵女筵前舞思入燕姬笛里声白花撩乱波摇荡宻影芳隂自来徃坐邀钓侣把长竿行倩菱童棹孤榜记取前时亲手栽丝丝叶叶费春裁愿得傍人莫轻折岁岁年年春自来  

晚归  

樵风度溪波荡影水叶圆圆緑浮荇白沙路逺云花静小艇争先野鹤归竹外依微众山暝  

瑶芳楼  

高楼春多风日妍窗璚阑萦素烟水晶帘卷香散席瑶芳吹入琴中弦美人手度阳春曲水意山情断还续三山鸾鹤夜飞来佩环摇曵玲珑玉琴声宛转响春空满楼白月梨花风  

翠竹黄花二仕女图  

萝屋绵烟敛微夕锦瑟罢弹机罢织寒浓翠薄妬蝉衫竹色摇风竞疎碧凤声天逺谁能闻緑蛾黛影愁不分楚山九防昨宵梦泪花染尽潇湘云  

十二月卄一日寻梅到西坞留题山家  

昨日看泉到山北石路巉岩苦攀陟寻源未穷力已疲百步无多几停息今朝寻梅到西坞野旷霜晴好风日两株郤傍山家开柴门蓊菀连丛棘老樵出迎颇解事扫石坐我吟其侧疎花冷蕋自逞妍不放寒香洗胷臆何郎乆没杜陵老好句独有林逋得花虽无情弗与较嗟我懐抱花宁识明当擕酒此问春东风应念重来客  

送主簿王仪中之华亭  

山风吹霜溪叶老鼔笳欲断天未晓行人出门鸡乱啼北斗倒悬月在西我停露车客驻马荒烟潇潇暗平野一杯浊酒且须倾九月垂杨不堪把歌声感激弦声繁座上醉人争笑喧相逢相别皆草草心事纷纭向谁道  

送许监事北逰  

杨叶差差花簇簇离筵小宴春江曲金壶酒气暖融香莺簧初起鹍弦续弦声未停君欲行晴烟蒙羃摇双旌平原细草尘不动马蹄声软朱轮轻回飚吹断东西陌蝶骇蜂愁日含夕归来醉卧玉堂春梦里云飞苎山碧  

二乔观书图  

孙郎武畧周郎智相逢便结君臣义丰姿聨璧照江东都与乔公作佳壻乔公虽在流离中门阑喜色双乗龙大乔娉婷小乔媚秋波并蔕开芙蓉身嫁英雄知大节日把诗书自怡悦不学分香歌舞儿铜台夜泣西陵月  

谑柳  

袅袅复垂垂千丝更万丝枝残离别处花落艶阳时泣雨愁多眼萦烟误学眉龙池看更好洛水种偏宜  

寄衍书记  

闻道归来日空山独寄禅施经村口市澣衲石根泉竹色林扉掩云深草阁连秋风苦相忆空托下方縁同衍师访席有道分韵得寻字又得无字  

邂逅空门友仙家得共寻石苔经屐破氷溜落溪深云过松分影林寒鹤避隂何须谢人世心静只山林  

喜王介休过次韵  

喜尔频来徃敲门每夕曛回风偏入幙高树徧留云激石滩声转投沙鴈字分自慙疎懒性不是厌尘氛  

泛碧浪湖  

邀客泛流槎开樽对渚沙苎袍沾杏雨兰棹拨苹花积水添湖满遥山抱郭斜闲情遂幽赏聊用荅年华  

晚过西崦费氏别业赠明天目长老  

烟光暗墟落涧道入层层不访中林士那逢西崦僧山厨将具黍隣屋为分灯自觉行来倦清谈遽弗胜  

蜀山书舍图  

山水幽深处闲居此地曽傍花春宴客看竹午逢僧云树寻新咏岩峦忆旧登兵尘今间阻对畵思难胜  

闲居  

逺径兼山水闲居得野情逾垣惊窜鹿出树见啼莺药圃泉边辟田雨里耕喜无冠冕志因得少逢迎  

山中琴兴  

岩扃露初霁旭日照高林古涧云萝窈孤亭松桂深鸣琴始成调流水复同音为问山中客谁知静者心  

冯山人湖上别业  

宅近南湖口青山尽在门田卑常冐水邻少不成村住乆谙农事躭闲悟道言如君避地者今有几家存  

送江教谕  

湖海相知少风尘送客初归愁江雨积别意柳条疎枫落迎船叶鲈香岀水鱼吴兴尚文物吾道近何如  

濯清轩  

春草緑芳洲清江绕舍流芹香低渚燕波影媚沙鸥风带初闻笛花藏罢钓舟沧浪千古意何处问巢由  

秦淮客舍除夕呈大兄  

兄弟喜连床灯前话故乡年随窓雪尽夜入酒杯长暂得懽情合都将客况忘何如共归去烂醉北城旁  

送潘士谦归庐州省亲  

微名虽不偶且得奉慈亲为客逢多难还鄕有几人鳬鹥江郭雨桑枣楚郊春此去寻闾里俱非旧识邻  

题得飞云送刘提司胜  

天濶浮云逺因风卷白衣流隂兼水净寒影度江微不受歌声遏先将别思飞飘扬随去马今夕定何依  

东城道中与王守敬张思亷同赋  

水郭秋风后寻诗客共过晩鸿将集渚风叶尽随波野客便诗思潭鱼识棹歌前山青数防不似乱云多  

送易架阁  

何处唱离歌前湖一棹过日斜山似近水落渚偏多寒意归沙柳秋风到浦荷不知今夜梦还隔几烟波  

题王材东里草堂  

移家遂成隐结屋涧东隈野客分茶送邻舟载鹤来云埋琴荐冷风卷壁衣开晚饷矶头饭秋吟竹下杯余生慕幽赏到此每迟回  

送人之吴江  

垂虹桥下路此地隔江湖沙树应多橘寒鱼半是鲈风将菱唱逺舟带夕阳孤离别琴三叠悲懽酒一壶不堪忆君处烟雨满秋芜  

送张明府  

每喜论文乆那堪又送行壶深淹别酒歌短促离程水驿孤临渡寒山半隐城潮生知海近木落见秋清明旦车尘下应看父老迎  

寄周记室履道  

湖波遥带夕阳低想得君家住更西隔岸众山晴稍岀当门幽鸟晩犹啼酒縁客里偏能饮诗到愁边只谩题欲倩归云寄离思如何却向望中迷  

次高二季迪留别韵  

柴门村径带溪桥来徃因君岂惮遥浅水不波仍漾漾疎林无雨自萧萧樯留夕照人将别江作新寒酒易消明日秋风重怅望还将离思托归潮  

许将军墓  

乡人传有汉将军南郭桥边是故坟印岀土中存旧字碑残火后失全文旗卷虎牙空落木剑埋龙气只寒云当时秘器多荣赐功业于今恨不闻  

过姚大临寓所  

客居龙井古庄前兵后人家几变迁乱世昔来求避地故乡今想赋归田曽邀霁月看花夜忆别春风禁酒年此日重过谁候我寒烟衰草郤留连  

钱氏池园燕集得春字  

幸存万死一吟身燕赏良时岂厌频开到楝花风乍暖啼残桑扈雨辞春清樽偏解欺愁客短髪空慙对故人经此乱离今得见论情便觉转相亲  

陈允中乱后归故陇营居见寄奉答  

万事由来信有天癯儒只合住林泉藏书自搆山中屋束带仍耕墓下田但对老农谈亦好何须漂母识为贤壮年未断人间世且尽平生嫁娶縁  

次韵答冯信卿见寄  

自愧才疎老涧滨此身非是避风尘长贫为读蔬经熟多病应同药裹亲僧惠竹枝轻作杖客分荷叶小裁巾故人眼底惟君在深喜书来问我频  

寄郦尚徳王汝器  

尘世闲身遂两违扁舟应是入城稀看花雨里宜高屐获稻霜余或短衣鸟年年依屋住闲鸥日日绕门飞寻君不用重相问梅子林西竹下扉  

逰张林山  

偶为寻花到竹西两山云气接高低午烟僧舍林塘窅春野人家草树齐水鹤晴时行麦垅园蜂暖处识兰畦自怜逺地归来后才是登临便感凄  

登昆山次易九成诸友韵  

故旧相违西复东登临偶得此时同钟声响落松隂外帆影来从海气中山鬼洞寒销刼火石僧龛古闭香风可怜节届重阳近斜日秋明万叶红  

重逰道塲  

路入千峰石磴危经台香阁但余基僧从离乱居山少客为登临岀寺迟伏虎已无岩下锡放鱼空有竹边池曽闻至治承平日箫鼔春风过六时  

赠赵安道  

偶为行春此访君山围野墅宿晴云药田鹤守耕相候邻屋茶香饮见分林下看花多是杏溪浔拾草始知芸每闻醉消长日谁复来题白练裙  

园隐图送方以常  

曾闻学圃成高隐今日擕书是宦逰隔屋尚通分溜笕傍溪空覔看花舟菘葵尽作邻僧供芋栗还凭野老收后夜月明江上梦应随归鹤到林丘  

白塔懐古  

荒山势似凤飞骞谁搆浮屠压寝园土厚尚封南渡骨月明空照北归魂海门有路双龙去沙碛无潮万马屯莫向秋风重怅望梵玉宫殿易黄昏  

答故人杨宪副孟载  

忆在桑干契合情别来频见岁华更自知诗里闲情少顿觉尊前老态生桑枣谁家非乐土云沙何处是边城懐君几度频登览日午山云雪正晴  

题畵  

防鸟鸣孤影汀苹淡素香晓来江上树叶叶是新霜  

又  

隔浦秋鸿小当江夕照空扁舟不觉重为载荻花风  

记梦  

梦里緑隂幽草畵中春水人家昨夜纱窓细雨银灯独照梨花  

墨梅  

素质郤嫌脂粉蛾眉淡扫霜翰墨玉堂曽侍砚池犹染余香  

春懐次韵杨署令  

柳条处处緑毵毵只在离亭便不堪几度看花并送客暖风晴雨到江南  

次韵答王七隅  

处处斜阳木叶飞秋风偏在路人衣相逢莫问离家日燕子初来今又归  

蝉  

愁断齐奴一寸心谁知青女怨犹深长吟莫恋宫前柳黄叶秋风自不禁  

野亭读书图  

书声流水共泠泠落木寒山路隔汀不是秋来易伤感夕阳风景似新亭  

答高季迪酒醒闻雨  

高城月黒罢鸣笳寝舍风多烛易斜醉里归来忘夜半雨中惊不似山家  

寒食前三日适桐里见梨花  

清江行尽有人家汨汨春流涨暖沙巳自深忘寒食节无因此地覔梨花  

春暮见山茶有感  

宫粉凝脂竹外栽繁华曽见雪中开一枝自有相怜意留向春深待客来  

十一月一日始见菊花  

草草重阳去不知今朝始见菊花枝莫言篱落秋风老但得来看未是迟  

次韵张文学见招  

落叶柴扉昼不开小牋相寄手亲裁遥知著屐空山里萝迳孤琴候我来  

上菁山寻王张二山人不值  

此日寻君竟不逢闲行直到最高峰归时已是斜阳后惆怅荒山寺里钟  

过山中废寺  

一榻高悬緑嶂前窗扉掩映碧萝烟登临未免伤懐抱闲与山僧説世縁  

晓发秀州  

路出双湖烟树东舟行长是雨兼风梦回重有离家恨惆怅春寒此夜中  

扬州  

竹西亭下路迢迢骑鹤仙人不可招秋草秋烟满城郭月明何处梦吹箫  

扬州僧舍见花有感  

风逓秾香到水涯几株桃李映门斜侯家园圃多荒废不是僧房不见花  

宿五溪闻舟中客歌  

枫叶林边有泊舟夜深风雨总成秋年来自是频为客一度听歌一度愁  

## 石仓历代诗选卷二百九十七  

明　曹学佺　编  

明诗初集十七  

林鸿  

拟古二首  

迢迢洛阳城雉堞何逶迤上有天子宫下列公侯居外廐鸣騕褭中馈进鲜肥身无澣濯服路有余梁脂巍巍金马门云是上天梯仕宦有防径请托无虚时布衣谒公家言拙气亦卑丈夫无所求守道宁食薇  

翩翩双白鹤乆在樊笼中刷毛向朝日举翅伤秋风虽蒙惠养恩自比鸡鹜同叹息此珍禽默默伤余衷放之烟霞表饮啄讵见踪  

感秋  

抚劎中夜起气候何凄清天高白露下北斗当前楹嗷嗷双飞鸿随阳亦宵征微禽尔何知寒暑婴其情始知玩物化中复念吾生三十志有立一经尚无成缅懐古哲人信与大运并道在无终始时来蹔衰荣感叹不能寐延首东方明  

秋气悲万物揽衣坐中庭仰视明月光俯闻候虫鸣人生防有涯懽乐当及时荣期但长叹墨子徒自悲驱马被纨绮雕盘割鲜肥酒酣论意气中心贵相知终当委运去得饮无复疑  

四时互相竭两曜无停轴夏炎方满盈秋气忽巳肃空闺有佳人十载常独宿中心岂不贞处闇谁见烛愿为明月珠流光照君屋  

无诸钓龙台懐古  

无诸昔建国赤土疏王封筑台青防上垂钓沧江龙乗龙去不返千载如飞蓬只今荒台上寂历多遗踪我有太古懐来吟江上峰天青海气灭地古寒烟浓潭水緑万丈秋岑碧千重登临未能已落日催孤钟  

塞下曲  

交河冰是路天山雪作花举头犹汉月没足已龙沙逺戍连烽火严更起清笳将军帐中卧万马夜不哗国耻犹未雪壮士莫思家  

寄衣曲  

汉月絓庭树寒霜拂城楼边人一夜寒深闺始知秋起来理征衣纤手一何柔双杵几不胜寸心未能休梧叶下淅淅草蛩闲幽幽月明嗟慰意风急复含愁白露下兰心兰心亦枯槁妾家有高台下有渔阳道明发寄征人三挹蘼芜草  

春日首阳懐古  

东风荡霏霭旭日生岩峦清飚洒襟佩聊以穷跻攀游目俯高坟歘然复悲酸清标香名立幽壤芳骨寒孤骞仰鸾凤鸟雀易所飱浊流激清波洒然天地间古木翳芳祠野蕨迷空山迟回竟将夕振策未能还  

驱车篇送张志道奉亲柩归清漳  

驱车出东门我车已载脂况兹苦寒月歌此陟岵悲夙驾指晨星日入不遑栖道路岂不遥觔力亦云疲飞鸟为我吟孤禽为我啼浮云结为斾回风亦凄其引领望故山丘垒何累累感彼首丘志懐哉蓼莪诗  

海上读书  

浮云薄海色万里如秋空青苍杳无际岛屿蟠蛟龙上有读书者结茅谁与同朝飱海上霞夕友沧江翁乗桴嗟尼父把钓思任公犹慕鲁连子不受却秦功千金若土壤清名吊高风愧予老儒术白首且相从  

金鸡岩僧室  

逺公青莲宇百尺构云阙一径入松萝山泉濯苔髪石房弹玉琴清响在林樾夜来沧海寒梦绕波上月微吟白云篇高兴了未辍未能悟声闻安得离言説  

同周秀才与东白明逺二上人期宿芝山不至  

防居厌纷扰恒思宿隂岑夙期道门友共兹清夜吟弹冠起新沐微风披素襟行行止空门夕景倐巳沉不见云中僧虚堂闭烟林应物本无住孰分来去心良防既已暌中情一何深咏归値新月聊复鸣吾琴  

泛舟西江  

积水可利涉方舟况同乗悠然西江上遂望云中僧岀浦见落日前岩隂始凝秋风忽飒防海雨随奔腾稍移流沙河又见夕影澄拥棹向危壁推篷见古藤枕藉信水宿跻攀候晨兴兹游意多惬况也多良朋  

寄丘令  

海国民俗古清朝民物闲况兹得良牧理人弦诵间吏散日已夕云归鸟随还高斋防嘉树横琴对逺山伊余安蹇劣归休谢朝班岀处虽异途云林近怡顔兹焉仰高风望望心所攀  

晓登金鸡山呈王六博士  

劎客无所欢登高眺清曙于时値摇落况乃朋游阻关河一千里飞雁杳难度积水明秋空苍山落寒楚荒凉谁问俗慷慨即懐古长啸归去来余意在兰杜  

岷峨秋晚  

岷峨一千仞秀色横清秋云蟠陇蜀尽水入巴江流旭日海上来苍苍树色浮阳防气已变石林隂未收疏凿有古迹登临仍壮游落日下层巅懐哉神禹忧  

赠弹琴黄生  

高馆敞秋夕而多修竹林读书有时闲游心复鸣琴露月稍低树清风遂弥襟特兹保贞素庶以忘华簪  

送黄秀才归西镛  

外貌苦物役中心贵所知如何千里别値此清秋时驱车吊古台畅饮黄金巵疾风海上来黄叶四散飞鸿雁呌芦渚螵蛸絓桑枝感候意方戚送逺神乃驰离隔勿复道乆要长若斯  

同周孝亷夜宿郡庠有述  

乞身共栖迟聚首殊契濶子卧清溪云予弄沧海月人生驹隙耳岁月坐超忽欣兹一樽同信此百忧辍晤言不知疲高歌清夜发乆要谅无违保已终华髪  

同王六博士烟霞观  

昔人炼金鼎此地余还丹至今风篁鸣犹疑下笙鸾出岭访灵异投山宿天坛一片月色古千秋松影寒醴泉为我酒丹霞为我餐都无世人梦但伫风中翰夫子茍有意相期此投冠到家兴未巳更取吾琴弹  

同王六入西山寻白云僧  

秋山晩苍苍引兴白云际方闻岀谷钟未返沿源骑跻攀霁心目始到三摩地苔色隂际寒松声静中细空僧此岩栖心寂迹如寄经诵有时闲了了见山翠抱琴者谁子夙性贪幽致云卧复何为冰弦写秋意西峰倐含景石榻又假寐身寄孤鹤巢隐隐月初至阳磵澹空明隂林破深邃乆懐缁锡邻颇与云山契章甫如可投期君访灵异  

道中偶咏  

林馆夕蹔休星驾晓仍发沉沉树若烟浩浩溪如雪白首倦长途青山笑予拙  

题徐濆湘潭离思图  

荆南不堪别孤棹向何处人分鸿雁秋树带潇湘雨离思亘重襟登高但凝伫  

同郑二宣江上泛舟  

载酒入江色酒多江复长酣来散予缨濯向春流香东壁过疎雨西崦残夕阳猿禽相啸叫云水共清苍夕景更泛览客程殊未央鱼风苇上起蚌月波中光尝以事泮涣永期名迹忘乗槎予岂必聊复咏沧浪  

江阁秋云图  

山云初敛夕云气已归壑何以散冲襟孤琴坐江阁美人期不来天寒枫叶落  

题秋江渔钓图  

移舟向潭石投钓临寒流余懐本澹荡况此沧江秋白日既濯濯清飚何浏浏适意非在鱼所希与神游悠哉共恬淡惟应沙际鸥  

海门秋望  

云岩耸高寒攀跻览溟海试拂龙唇琴余音散苍蔼月摇波影中叶度秋声外矫首蓬莱宫仙人笑相待  

斋中晓起  

飏飏城鸦散咚咚戍鼔絶空庭寂无人衣上有残月清池盥潄罢高韵风中发爽气山前来吾襟抱冰雪  

登清泠台  

吟秋宿絓月际晓登清泠挥手援碧萝腾身栖翠屏长风吹雨来不见羣山青鸟度白云湿龙归沧海腥眞僧此岩栖观空静襟灵竹坞见曝衣花台闻演经沃以露言迷途醉而醒愿言割兹爱永也投禅扃  

题异上人絓月轩  

迢迢青莲宇寂寂野僧定片月絓虚空羣岩破隂暝云窗晃玉毫露幔卷金镜色映天影寒光凝古浑净常闻止水观可以喻禅性夜乆悟音闻空山响烟磬  

赠浮丘山  

浮丘生能逺游不学羽客栖丹丘挑簦荷笠来沧洲我昔冥栖向溟渤擕书共读东山月旧游冠盖半凋零见子翻令心内热羡子有逺志放形天地间扁舟濯足望云海短策振衣登雪山太行北上连雁门燕台邺宫无复存国士由来死知巳令人感激思平原诸侯门深少知遇回辕又复归南楚醉里行吟七泽秋灯前卧听三湘雨吾知浮丘心迹竒世人悠悠那得知草书古篆更神妙击劎弹棋无不为严冬别我寒萧索尊酒都门为君酌车轮遥遥忽不见惟见千山雪花落  

送林子山之闽中觐亲  

钓鲈桥头流水香冬青花开榕叶凉垆头酌酒送行客醉后狂吟成短章世人懐别多惨怆念君此行何坦荡云是严君在武威十年着尽逺游衣鸿雁缄中空寄逺鱼龙川上苦思归以兹岀门心草草拂衣便向长安道古戍飞霜马色寒重闗曙月鸡声早自古秦川亦壮哉三峰华岳掌中开温泉緑树腊胧见渭水黄河曲曲来边庭相见悲复喜白髪依依问乡里九月狐裘尚觉寒千钟黍酒难成醉闻道东还未有期陇头好寄折梅诗翻思人世皆为客何必临岐是别离  

过高逸人别墅  

识子何不早见子即倾倒世人意气不相合顔色虽同心草草子有园林东海滨香名满耳人共闻梁鸿避世身不仕孔融爱客家常贫兹晨饮客青山墅新压葡萄酒如乳緑树穿窗鸟当謌红条拂地花能舞醉来兴逸无不为投壶击劎仍弹棊人生得意有如此世上悠悠那得知  

经绮岫故宫  

行人晓饭青山里驱马苍茫经洛水昔闻绮岫盛繁华不谓荒凉今若此忆昔行宫初构时梯岩驾壑相逶迤美人桂殿夜看月公子柘弓朝射麋翠华一去金门锁露殿飞萤山叶堕往事吹残牧笛风危基半入樵人火今古消沉能几回春风依旧野花开君王巡狩不复见禾黍空山鸟雀哀  

赋得无诸城送浦舍人源归晋阳  

君不见昔时无诸城荒丘断陇今人耕陵谷湮沉知几代古人精灵竟何在忆昔无诸全盛时都城百雉何逶迤连营国步分秦土绘衮王章入汉仪山河巍巍那可恃跃马屠龙今已矣列国犹传赤帝封曲台尚对沧江水沧江水流去不还故宫落日不堪看寳衣夜化空陵火弓劎秋悬古殿寒故人西归从此去策马秋芜城下路欲将陈迹问行人落叶纷纷不知处  

镡上送僧归衡山  

上人孤闲似云鹤十五岀家住衡岳説法能超最上禅持心不受羣疑防世上谁知来去踪南窥泰华北游嵩衲经雁荡千峰雪定入峨嵋半夜钟于今戒腊青松古犹泛慈航到东土杨柳舟中九曲云笋皮笠上三山雨昨夜归心绕楚天西风杖锡又茫然化龙潭畔清秋别回雁峰头旧日禅  

初秋送友人之冶城赋得把字  

行人饮马秋城下鲁酒千钟为君把离亭正値雁惊寒候馆仍逢雨侵夜嗟予十年恒壮游登高吊逺无所忧襟期脱略向知已生事萧条随野鸥南宫作吏归来乆富贵浮云我何有三品宁论小隐资百壶且醉平生酒露岛烟汀岊水濆风帆桂櫂生离分题诗为寄渔樵侣惜别还看鸿雁羣  

岀塞曲三首  

壮游谁惮逺西北是临洮骏马衔金勒行人看寳刀陇云吹曙暗闗月倚秋高早赴防边垒三军待六韬单于秋近塞骠骑逺临边吹角风沙动扬旌日月悬惊雕防猎箭战马识烽烟昨夜旄头黒前军得右贤烟尘起西北驱马到长城万古征人恨秋风陇水声雪埋金甲重月照寳刀明昨夜闻边雁中原有弟兄  

访邵隐君所居  

隐君读书处门巷少行尘竹坞琴邀月花林鸟近人衣冠犹古制泉石是南邻散帙多闲日休嫌问字频  

同徐总戎登汴梁相国寺楼  

杰阁千寻起平原四望开旅魂秋易断乡思醉难裁魏国空流水梁园半野苔登高能作赋不独子云才  

题福山寺陈铉读书堂  

穷经不岀户一室古珠宫灯影秋云里书声晚磬中开灯明竹雪散帙落松风料得无人到焚香对逺公  

游天王寺得王字  

金门辞隐吏寳地谒空王碧磵飞龙树青山绕雁堂露吟萝卷幔云卧石为牀莫叹春归尽天花晩更香  

九日登临  

不到寺已乆入门篱菊开山容带红叶鸟迹遍苍苔卧掩维摩室吟登般若台慙非陶靖节谁送一樽来  

龙山亭  

新亭依絶壁隐隐见游尘讵识鸣琴吏能邀落防宾衔杯山翠晩散帙鸟声春自愧非王翰何由遂卜邻  

行脚僧  

朝衡暮复嵩那识白云踪度碛逢驯象浮河亢毒龙衲经何限雪山过几多峰年老无觔力方懐故院松  

忆郑二宣时往交州  

旅棹若乗空春游近日东遥怜沧海客共是白头翁雨霁鱼吹浪天遥鹘借风清泠台下路樽酒几时同  

江上寄巴东故人  

我忆巴东客长为江上吟楚云将夜梦湘月寄愁心落日青枫树秋风白帝砧遥传一纸泪读罢想沾襟  

送黄令之永宁  

作牧成周地分襟建业舟孤灯闻雁夕落叶度江秋云路看高翥京尘厌旧游离情如洛水日夜向东流  

宿云门寺  

龙宫临水国鸟道入烟萝海旷知天尽山空见月多鹤归僧自老松偃客重过便欲依禅寂尘缨可奈何  

游方广岩  

岩太古色恍若入鸿蒙一迳攀跻尽诸天杳霭中云归山殿冷月岀水帘空境静离言説泠泠松桂风  

送韦户侯伯俊  

青年慕侯印弓劎挂南陲月满氍毹帐云开翡翠旗林花春载酒园竹夜弹棋不独龙韬熟文章尔更竒  

秋日登石壁精舍  

擕琴向何处因访梵王宫潭影漾秋白枫林鸣晩红磵空啼鸟寂地僻野泉通欲辨来时路苍茫翠霭中  

题夕阳孤棹送郑二之交州  

离亭夕景迟游子去何之白髪孤舟别沧溟万里期乡心春鸟唤旅泊夜星随无限分擕意慇懃唱竹枝  

送絶尘上人游江南  

南国随縁到应无去住心听钟寻野寺乞食施山禽晒衲梅风润浮杯瘴海深逺公多古迹只合老东林  

中秋凌霄台翫月  

福地邻三岛朋簪盍二难逢秋能作赋见月即同看地逈青天近波澄碧海寛流辉初熠熠载魄正团团桂影浮山殿珠光射石栏风来金气肃河泻玉津寒捣药深凭兎吹箫或驾鸾沾衣垂露叶散步倚云峦醉饮徒倾倒神游极汗漫自然超世累何必上天坛  

九日登翠帘山  

翠岭岀天中岧嶤到半空岁时陶令节登眺楚人风叶尽闻虚籁天清见断鸿别家沧海上恋阙五云东蹔就囊萸饮谁论戏马雄醉乡可栖息浑不记飘蓬  

王屋山天坛  

名岳推王屋孤标跨杳冥深窥砥柱黒高竝泰行青分野连三晋风云萃百灵鹤归松已偃龙去水犹腥灶隐烧丹火龛余炼髓经羽人金磬动应此礼寒星  

劎阁秋隂图  

分野秦封尽山川蜀国雄堑江流地底劎阁起天中栈险岩频转萝深月不通飞扬慙白帝开辟忆蚕丛气候三秋异猿声众壑同栋云常碍日岩树逓呼风客路随飞鸟乡心挂落枫兹非旷达士应此泣途穷  

重游宿云台忆肃上人  

昔日谈经处今来独上慵古台黄叶积斜磴紫苔封片月疑禅观孤云想化踪夜灯无续火秋院有鸣蛩漫倚题诗竹谁栽岀世松夕阳无限思几杵暮天钟  

春日游东苑应制  

长乐钟鸣玉殿开千官步辇岀蓬莱已教旭日催龙驭更借春流泛羽杯堤柳欲眠莺唤起宫花乍落燕衔来宸游好续箫韶奏京国于今有凤台  

和张考功春日早朝遇雪  

今年春早觉春寒紫禁朝回雪未干太液月低银兎湿蓬莱天近玉龙蟠吴盐色莹差堪拟郢曲才高欲和难最喜风光先报柳渐舒晴翠拂阑干  

雪夜张尚书筹招饮以事不赴  

南宫儤直雪晴时冻雀无声隐竹埤贳酒蹔同寒夜饮盍簪深负故人期云垂绛阙知天近月浸霜帘觉曙迟除却安禅与招隐此身而外欲何为  

采石矶  

断矶缥缈驾危亭栏槛孤高见杳冥牛渚波涛通海白溧阳烟树入淮青骑鲸夜忆游仙月泛鹢春浮奉使星万古凭高一回首玉壶清酒莫教醒  

送高书记之边  

青袍书记去翩翩紫塞从戎不记年碛里倚弓看汉月雪中走马入氷天乌孙部落通烟火勑勒沙塲乏水泉闻道安西无战鬬时时醉向酒家眠  

送人入蜀  

把酒长歌蜀道行高堂千里见君情微霜半落青枫树曙月平临白帝城絓席不离江雁影沾衣多向峡猿声锦城莫道无知巳何限居人识马卿  

秋江别思图  

无诸城下送行舟满坐诗人赋逺游归梦不离秦苑夕客程多在越乡秋江枫叶落塡沙防塞雁声寒到驿楼防见使君簪冕贵未应华发老沧洲  

浮亭风雨夜集忆郑二宣  

天涯此别意何穷一片愁心万里同明镜晓霜惊白髪浮亭秋雨梦青枫书回絶岛孤帆逺门掩寒塘旧业空説着登临多感慨一缄封泪寄南鸿  

将归冶城留别陈八炫林六敏  

南宫归后岁蹉跎此日逢君奈别何野馆解鞍行客饭寒山对酒故人歌蒹葭水国孤鸿度橘柚霜林疋马过为报巳无轩冕梦清泠台下卧烟萝  

忆龙门高逸人  

浮亭露饮玉樽空千里心期此夕同海路想经春草緑越吟愁对夜灯红他山花发莺啼后别墅春归积雨中圣代只今无隐逸不应多病卧孤蓬  

送浦大归晋阳分得衣字  

离亭征骑晓騑騑正値闗河朔雁飞白髪相看闽海别青山遥送晋陵归江城雨外莲峰岀野寺霜前柿叶稀自愧忘情非我辈临岐惟有一沾衣  

送宫人入道二首  

温泉宫里洗铅华共讶君恩许岀家阿监别时留佩玦道流迎处指烟霞乍抛月殿吹箫谱学炼星坛伏火砂几度春风缑岭上步虚闲绕碧桃花  

大家有防许求仙便着麻衣下九天碧落早知骑鹤路青春悔度种花年巳教水月澄心镜无复香云绾鬓蝉昨日麻姑来问信又言沧海变成田  

江上送王悦归闗中  

秋风吹冷薜萝衣客里逢君赋式微楚水别来浮桂櫂秦川归去掩柴扉中天华岳三峰削独树闗河一叶飞我有愁心如断雁随君征路向斜晖  

送朗上人归匡庐  

浮杯渡海寄行踪归去匡庐若个峰月满空山行迹遍心通万法看经慵萝深自识云中寺秋晩遥寻涧底钟共有东林莲社约寒流石上几时逢  

赋得垂杨送客  

客路垂杨最有情暖风吹緑渐冥冥雨深炀帝宫前见月落桓伊笛里听叶暗乍堪藏乳燕花飞终恨化浮萍分擕欲折长条赠愁絶河桥酒幔青  

归冶城辱羣公追饯至江心亭  

梅风初熟布帆归相送劳君到翠微逺树啼莺留客醉高林深竹见僧稀江心絶岛晴浮出雨外孤云湿倦飞浦溆白鸥如有待想应知我拂朝衣  

送僧游蜀  

蜀道岧嶤不易攀浮云踪迹去如闲畏途栈倚天边树旧寺门扄海上山暝猿峡里焚香宿暮雪城中乞食还岐路送师多感慨朝簪未掷更何顔  

夏日与诸公至絓月兰若  

翠微精舍薜萝垂磵戸隂隂暑不知青草旧游苔满院白莲新社雨侵池题诗好是书蕉叶招隐谁同赋桂枝不向空门休物累下方尘土欲何为  

秋江离思图  

粤城衰柳拂金堤雨里秋襟惜解擕客散江亭闻断雁酒醒沙馆候鸣鸡枫桥夜冷吴讴起笠泽天寒楚望迷天路云山从此别一封书札为君题  

秋夜浦舍人见宿园亭分得天字  

南宫饮散动经年此防羇魂各黯然霄汉故人谁复在江潭遂客自堪怜疎灯细雨开秋宴落叶惊风搅夜眠归去晋陵成逺别好凭阳雁望南天  

老卒还田里  

蚤从玉帐岀边闗雪鬓垂丝喜得还鋭气暗随秋色尽老情翻乐故园闲战场尚记归时路村迳犹依旧日山留得少年长劒在壁间悬却好频看  

送惠师归东山别业  

逺公飞锡岀人寰别筑精蓝俯碧湾啼鸟不离阶下树闲云长防槛前山灯悬静室观身悟屐响空林送客还借问松醪何日熟防须乗月到禅闗  

赋得罗浮山送人之任  

陶令之官瘴海濆罗浮胜境昔曾闻飞来岛屿丹青合畵里楼台紫翠分曲涧花深常带雨龙川水暖欲生云别离巳是春风后那得梅花折赠君  

浮亭夜集寄华故人  

南亭高馆薜萝深此夜思君万里心乡国旧游多怨别云山何处独登临寒芜落雁天低树野戍平沙烧隔林尊酒相逢还寄意也应知我一沾襟  

送林一归山中  

栋花雨里醉逢迎南国看山又送行求侣暗惊春草色还家愁逐暮江声残阳向野闻边笛逺树登楼见海城谁念长沙迁谪乆懒从季卜问君平  

晚日杉闗  

荒苔古道敛微曛马上笳声不可闻地自乱离民舍少山当闽楚客程分长林积雨寒为雪深树孤峰湿作云愧我旧游见闗吏也将书劎学终军  

拟送马秀才下第归江南  

嗟君失意赋归休家在沧洲忆旧游防上柳条牵客恨江南草色向人愁山城落日寒吹角水国连天夜泊舟莫叹青春悮年少古来白首未封侯  

流沙江夜泛  

登舻日向夕岀浦云已平月黒渡江处北风芦苇鸣  

寄周隐者  

卜筑深依野鹿羣姓名何用世人闻平生身外无余物只有秋山几片云  

放归言志  

君门乞得此身闲野树烟江一櫂还收拾旧时诗酒伴逺寻僧舍入秋山  

题吴江垂虹桥  

云帆秋晚过垂虹落日鲸波动逺空欲借仙家辽海鹤月明吹笛水晶宫  

晓行  

前山树暗月胧蒙马色鸡声共晓风不为逢秋多感慨只縁身在别离中  

将之镡城留别冶城诸彦  

冬青花外雨霏霏半湿征鞍半湿衣此去孤舟无伴侣空江惟有白鸥飞  

溪山春晓  

香雾蒙蒙湿翠霞半帘残月到仙家野桥初过莺声晓乍见春溪水涨沙  

题竹  

醉墨淋漓湿未干拂云双玉倚秋看别来嶰谷空林月几度凄凉笛里寒  

题小景图  

林木疎疎小径分石泉岚气絶尘纷抱琴野客归何处闲却松窗半榻云  

题牧牛图  

緑草萋萋黄犊肥半蓑残雨卧东陂烟深野水行人絶家在寒林月上迟  

平林归牧  

松林日入烟火生风起时闻长笛声防头芳草无归路骑向清溪沙上行  

竹枝词  

吴王宫前春水平防陵桥上柳色青江水不流离恨去杨花长送逺人行  

附周  

塞下曲  

草檄驰高阙分符岀未央雕弓秋玉镂寳劎夜金装马饮长河白兵交落日黄军中诸校喜生得左贤王  

题山水畵寄筠州王校文  

六竒秀南州五老萃西路风壤虽异区英灵总佳誉千回边海日百丈际江树苍翠春到时空蒙鸟飞处沾衣萝磴雨宿櫂花岩雾适楚偶目新瞻闽屡懐故雅澹浩然想解道晖句慰尔逺暌离因之裂纨素  

赋得河桥草色送高大归龙门  

江头微暄冰始开河桥一夜春风来伤心宛似丛台下青青草色青如苔二月三月青门道积素浮光不堪扫酒幔烟中望却无钓矶水畔看还好桥上萧条人几家芳洲漠漠楚天涯暝随断梗飘寒雨晴逐游丝映落花龙门还家孟诸野清樽惆怅河桥下临岐尽醉歌送君草上片时驻君马  

送曽译史归山中  

邻霄台下罢登临一曲离歌泪满襟芳草懐人频积梦流年逺别又惊心春城雁去余寒尽野戍花飞暮雨深今日逺寻陶令尹青山卧病谢朝簪  

赋得宿猿洞送友人之湘中  

怪石如云起天上枯藤盘根垂百丈萝深苔滑鸟不栖索漠寒猿卧相向两两三三徃复回衔花映水皆竒状清秋倒树风磵号初日排云雪岩壮醉客应为巫峡吟行人厌作巴山望洞里愁声谁忍闻别时对此堪惆怅  

赋得函谷闗送贾一  

西望长安怆别顔荒城迢逓白云间行人恶听河声险旧路长连草色闲树里月来通汉苑天边云霁傍秦山凭君如见闗门尹为问青牛几日还  

陈大宅挟弹图  

鸣弓日晩骋霜蹄防上飞花踏作泥辛苦塞垣多少恨五陵春色醉中迷  

芦雁词  

田食不厌肥沙宿不厌广天长洲渚静露下蒹葭响闗河屡超忽寒暑互来徃南翔先雪过北翼迎春返预愁逺道苦岂暇高丘想同类聊自持分飞恐矰网  

行路难  

长安行路难上阙隘秦闗万里貂裘敝三边寳劒闲近闻绛灌在翻谪贾生还归去狂歌客萧条草莽间  

十六日湖塘上观月  

玉露寒侵鳷鹊楼桂花池馆恨悠悠不妨歌舞留人醉一夜清光减却秋  

附黄  

送方大归莆  

鲁酒醉行客越激商声中懐百忧集兼此离别情阳月过吴楚驱车下闗城北风卷微雪拥袂还宵征谁谓此枯槁翻然逢鲍生平居异乡国失路如弟兄云月寄遐想心与澄溪明何因别离水又向东南倾还激清浅处为君濯长缨后期眇川岳怅望何时平  

度阳隑江得口字  

暮色入长江江帆疾于鸟苍山白云外一望更何有飒沓风雨来萧条夕阳后张灯照寒炉且复醉杯酒长歌沧浪曲逺应沧浪叟岩暗古木深沙虚暮潮吼发家春序深去国别情厚何处有僧庐残钟出溪口  

秋夜听谷大弹阳春白雪遂歌以赠  

昔闻歌白雪未知上声看君弹来秋月下十指如度春风鸣初闻飘飘下天阙乱逐回风气骚屑冻来深树梅不开散入空林竹应折又如纷纷江上来流音中节浑相催防陵一日几人度剡溪半夜孤舟回清川带寒流野鸟絶繁语少女歌残叶共飞仙郎唱罢花能舞须臾雪晴风亦迟按弦问君君不知声幽响絶无所见惟见桐枝秋露垂  

河上立春  

故国几时别殊乡今早春青阳开霁雪残日送归人渐与云霄隔空惊岁月新不堪零落处愁泪满衣巾  

金山寺  

江心浮絶岛古寺轶氛埃楼逈中天起窗闲向水开空云龙影度海雨雁声来故国登临后如今又几回  

过方山旧居处  

曽逐孤舟背逺村清溪一去不知源于今莫辨秦人处野鸟潭花即故园  

同王大过异公房忆孟宣海上  

山中初见蜀葵花秋后登临感物华过客偶因随杖屦老僧何用具袈裟空阶候叶飞霜早逺郭清砧落日斜近得浮丘书信否几时沧海报还家  

送金秀才之温陵  

官亭花发酒初香白马翩翩大道傍醉客尽随歌舞散寒川空对别离长紫云洞里逢秋月赤鲤潭边度早霜休説故山多少恨军中吹角断人肠  

斋居懐林逸人  

累月不岀戸堦前空緑苔如何归雁后不见故人来野竹连书幌寒山对酒杯闲居能著述端愧子云才  

春日感懐  

壮图今若此随牒岂辞劳沧海怜孤劒青春感二毛沙明残雪逈河断陇云高未必逢知已愁心正郁陶  

附浦原  

送贾文学入京  

春城送别已斜阳花发官亭酒正香逺骑青山江上路新鸎细柳禁中墙疎星北阙趋朝早澹月南宫听漏长谁谓贾生年最少犹能陈策辅君王  

寄袁二  

长安年少羽林郎骑射惟能事武皇弓影醉开孤月满刀头新买百金装听鸡晓阁疎星白走马春郊细柳黄应慕玉门闗外去请缨先系左贤王  

赠徐御史  

都门山水丽晴晖骢马南行雁正飞投驿暮塘明候火解鞍秋露湿征衣心懐凤阙时时到梦绕乌台夜夜归当道独能存古意公余还肻顾寒微  

送荆南师戸侯移鎭兵安  

悠悠旌斾碧云端逺去孤城入乱山淮月上楼人奏角海天低树雁临闗几家白髪遗民在千里青丝猎骑还旧鎭荆南多胜槩别来惟见畵图间  

送包鹤洲归湖上  

西风江上赋归休値雨那堪夜泊舟官路暝烟迷驿舍郡城寒火岀更楼到家正及湖田熟在客先惊馆树秋还忆情人相别处短亭孤棹共悠悠  

寄杨先归頴上  

荒城此日共凄然我欲南征子北迁秋雨黄芦思頴水夕阳红稻忆吴田萧条客舍虫声里迢逓乡书雁影边安得相逢一擕手别离同话酒尊前  

阻风清河县  

阻风淮防忆家山骨肉相亲梦寐间冀北一官今独往江南千里几时还孤村人语秋临水小县鸡鸣夜掩闗明月异乡谁不见嗟予偏对别离顔  

送人还乡  

都门杨柳拂离筵归路青山水国连三月春隂垂细雨几家寒食起新烟听莺谷口停行葢立马江头问渡船此去故园应酒熟杏花开遍草堂前  

送人之荆门  

长江风飏布帆轻西入荆门感客情三国已亡遗旧垒几家犹在住荒城云边路绕巴山色树里河流汉水声若过旗亭多取醉不须吊古谩题名  

挽高季迪  

鼓罢瑶琴遂解形萧萧日影下寒城薄田供祭遗妻子新冢题名望友生地下未应消侠气人间谁肻没诗名旧庐重过悲闻笛欲赋招魂竟不成  

送王二归山中  

阖闾城外敛余晖水国苍茫夕鸟微逺火山中人未宿孤舟江上客初归高林菓熟经新雨疎柳春深映旧扉遥想到家无一事闲看儿女笑牵衣  

送高驿丞朝京  

官槐绕驿防通津畵舫参差候水滨客枕乆听吴苑雨乡书多寄洛阳人停杯别馆莺声早策马征途月色新遥想到京寒食后五陵花柳万家春  

西城晩眺  

宫柳犹遮旧女墙角声孤起送斜阳英雄百战成寥落吴楚平分自渺茫寒雁动愁离塞逺暮江流恨入云长古今天地谁非客何用登临独感伤  

赠赵王孙  

南度今来几叶孙乱离文献尚能存余生独继先王祀盛世重霑圣主恩数亩薄田收故邑一株乔木住荒村遥闻客至偏多喜共听樵歌对酒尊  

重居寺雨后次初上人韵  

空庭修竹响琅琅夜坐高斋语对床茶灶有泉分古涧寺门无树掩寒塘禅心不动千峰暝旅梦将归百里长岁晩荆南听风雨故园何日守茅堂  

林膳部鸿浮亭夜饮  

都亭分袂惜蹉跎此夕相逢奈若何细雨疎灯闻落叶断云高树见明河客踪迢逓天边雁归梦微茫海上波鞍马朝来又成别且倾尊酒一狂歌  

赠别谢秀才  

兰陵陌上喜逢君华馆清谈酒未曛虫唤旅愁秋已半烛欹吟影夜初分虚窗叶响风惊雨逺浦钟来水接云良防不知能几度明朝何事又离羣  

宿道上人山房  

夜行冲虎入山深独扣禅扉到竹林僧语虚空身外性客惭贫贱梦中心高斋饮罢燃松火古箦诗成覆楮衾明日又从何处去荒郊寒叶正沉沉  

琼妃墓  

荒丘寂寂瘗香魂雨洗残碑字已昏尚有邻僧开古迳终无野老奠芳尊春云不染罗裙色秋月空悬玉镜痕词客经过休叹息吴王宫里有谁存  

懐友  

故人多没别离间年少惟君尚未还雨歇听莺逢楚驿花飞立马别吴闗客愁萧瑟淮南叶乡思苍茫海上山何日高楼重买醉尊前舞劎笑朱顔  

和马秀才先归  

长安甲第似云稠冠葢相望孰解愁宫漏深沉春树里禁垣环绕碧山头微烟草色迷征路澹月梨花隐驿楼闻道马卿归卧病懒攻词赋客诸侯  

赠王錬师  

门掩秋风叶落深茅山道士忽相寻潭龙作雨常闻呪海鹤横空独抱琴煮茗石房松火在采芝樵径野泉侵日斜空馆将为别写就新诗再与吟  

送师侯鎭六安  

疋马来英六青山路几重天和淮甸雨邑古汉家封幕府张新帜关山掩暮钟将军诸国政教战复兴农  

秋江送别马明府归田  

我来君又去同是宦游人别处初逢雪还家始见春杯倾故国酒衣拂异乡尘却叹离居者依依孰可亲  

过星轺馆  

仙馆万山深銮舆近驻临洞门金锁閟垂柳粉墙隂旌斾移龙影笙竽过凤音小臣来独晩向此一沉吟  

春日旅懐  

别后犹飘泊春来倍叹嗟花开今日少人忆故园賖细雨连山暝清溪入郭斜慈闱在何处欲望暮云遮  

春夜闻笛  

鼔角动春城噰噰旅雁鸣上林花送影边地雨连声万里还家国千行结弟兄晋阳今夜客闻尔独伤情  

送丘上舍之边上  

挥金收壮士解劎赠离羣数骑临秋去孤猿入夜闻帐寒营满雪边旷路连云愿出胸中策功成报汉君  

懐何士信谪西河  

全家离故乡万里谪穷荒草木疎边境牛羊绕帐房风声连雨雪汉语杂氐羗逺念平生友行吟涙竹痕  

赠张頴州  

迢逓浮淮泗凄凉过頴州水隂孤馆夕草色半城秋才薄惭王事吟多惜宦游不逢张太守那得暂相留  

和干先生  

秋城黄叶下闻笛泪沾衣乍雨千峰出残阳一鸟归客贫知已少乡逺去人稀何事荆南道逢君始可依  

并州寒食  

梦入故园千里逺觉来寒食在并州垂杨不是相思树那得花开便白头  

题张生旧馆  

广陵人去客天涯旧馆凄凉闭落花立马斜阳空洒涙一声横笛起邻家  

题赵昌所画御屏牡丹  

緑芜春雨洛阳城不见名花国己倾影落畵屏何处物断金残粉故宫情  

题明妃出塞图  

画图愁见貌如花胡骑丛中度雪沙万里氊房明月夜谁知思汉泣琵琶  

客舍中秋不见月  

去年妻子对同欢今日秋隂客舍寒不是清光不相照照来孤影托谁看  

题画  

延陵庙里碑仍在黄歇坟前客不过回首此时空吊古半江烟雨夕阳多  

酬干秀才  

酒醒题诗忆送君残阳半掩竹间门相思昨夜空斋里烛灭香炉火尚温  

秋夜闻角  

一声孤角起边头月照闗山万里愁何事并州今夜客听来翻忆故园愁  

除夜客懐  

火冷空斋夜掩霜明朝新岁在殊方故乡亲老谁相守独对寒灯泣数行  

竹枝词  

红漆车儿驾白羊吴盐空洒竹枝香不知羊角如心曲才听车轮欲断肠  

赠别沈校书  

与君昔相逢花开酒楼醉春风平生车马愿与共何意事变分西东君卧东山里我钓西江曲几回枫树梦中青千里桂枝愁处緑飞燕翔鸿徒往来音书不寄使人哀返照斜分逺行路浮云乱绕旧登台今朝复见兰陵道细雨微烟湿芳草别离惆怅十年多我少朱顔君巳老握君手与君吟感君知已复知音我将归去重回首云海苍茫情更深  

送王济民归盘谷  

官亭酒香柳花白下马持觞送行客客归江上愁更多春水雨中生縁波青山遥对扬子渡残日微明广陵树渡头酒醒伤别离夜半舟人歌竹枝鸟啼月落海天逺驿亭已过淮隂县楚乡菰饭食有鱼宵征在鞍宿在车中原渐近太行麓不知何处通盘谷一迳萦纡万壑深始知旧宅隐云林昔年泉谷浑无恙猿鹤犹存松桂长遗老家家懐故情相邀鸡黍话平生罇前不问宦游好只説山中农事早数亩何须负郭田郡中太守正求贤知君不肻入城市日逐渔樵向山水江南故人那可逢有书仍寄南飞鸿  

## 石仓历代诗选卷二百九十八  

明　曹学佺　编  

明诗初集十八  

王恭  

游天台国清寺  

飞歩赤城标连峰积空翠杳霭葱蒨间千秋隐灵异石桥孤鸟外香界清辉里羣壑澹归云遥林引寒吹遂造丰干庐垂萝覆溪外眞僧五百人了了西来意愿此学无生超然谢尘滓  

拟古  

明月照我室揽衣起中堂北风卷帷幔罗袜微有霜崇兰委芳质寒蛩啼近牀平生所亲者宛在天一方相思无由理况此寒夜长单居易为感不觉涕沾裳  

秋日山行  

清秋发佳兴着屐穷翠微鸟度黄叶涧猿啼白云扉野寺隐孤磬遥峰当夕晖浮云澹空宇石瀬清心机缅懐苏门啸愿拂林中衣长歌望薜萝思与尘世违  

仲秋送人之塞上  

河洲始鸣雁白露沾我衣念子背乡国秋风度金微举头见黄叶倐忽四散飞如彼逺逰子漂泊何当归人生无百年防靣安可稀行当慎霜霰皓首以为期  

经友人故宅  

策马孤城下经过泪盈襟闲门絓蟏蛸井灶莓苔深念彼泉下人凄然杳难寻萧条故篱菊识我平生心揽辔向前路徘徊出寒林谁知山阳笛恻怆犹至今  

雨夜舟中作  

落日浮洞庭宵分逗烟舸侧闻巴陵钟遥爱君山火片雨潭上来凉声满髙卧龙鸣秋籁寒蛟泣灵珠堕瑶瑟何凄其苍梧晓来过谁能问重华空鼓潇湘柂  

林思器席上燕别高漫士得思字  

月出东大堤含辉正流丽同心以绸缪何乃生离异置酒登高台台中筦弦思临觞不能御恨恨心已醉忆昔俱少年眷言不相弃及兹别离时衰境倐巳至念君逺行游严驾越淮泗阿阁入云中皇居俨迢逓京邑多故人谁为顾微细恨无晨风翰随君发遐裔浮云东南翔夕景忽西逝安能守穷贱皓首以遗世  

送林彦賔重庐州省兄  

斗酒不忍别空歌叹离羣梦随楚天鸟心逐淮山云九月棃花红千门响砧杵朝拂车上霜暮投月中墅一别连枝几断魂秋风又念鹡鸰原此行莫作分飞雁防尔双双归故园  

与同志泛舟得浄字  

登舻发清啸落日镜湖浄防月波上澄归云鸟边逈水木生夏凉孤崖破隂暝矧兹簪佩同复此沧洲兴中夜棹歌还遥峰响烟磬  

九月一日过崇信兰若  

荒山响清梵竟日无行迹释子支遁流相逢澹空寂云归天际闲鸟度林中夕境浄秋色多心逺羣机息妙契两忘言防钟出萝薜  

清江散人为林孔逸写前林过雨图  

清川带长林雨后宜水木澹沲天影寒孤光霁人目归云澹空青虗窗响悬瀑日夕山气佳心闲道机熟烟际下遥钟西岩数峰緑  

书金碧山水  

羣峰绚金碧积水澄天镜丛木生夏凉孤云破朝暝波深鱼鸟同地逺衣冠胜意惬遂忘机神闲庶遗境扰扰尘坌中吾将弄烟艇  

题畵  

鹖冠饭雕胡分与时人浅道存心自岂必泉萝逺緑水浄鸣琴空林对虚舘山中春桂枝倐尔飞霜满寄语青云人投簪事应晩  

题高漫士山水图  

山郭雨新霁孤云湿犹飞岚岭隐空翠石林闲清晖时与同心人逍遥爱荆扉都无浮世累共我饭蕨薇日夕笑分去微风拂萝衣  

虚白子水墨图为陈思孝题  

开图见嵩少妙趣忽已领蒙蒙花源隂窈窕多灵境石洞閟苔纹天窗逗云影迎秋鹖冠凉先雪荷衣冷长夜何所闻龙鸣在西顶  

羽林少年行  

生少事嫖姚出身羽林子力战三邉岂顾身报雠千里曾轻死相看雪刅气如虹白日横行都市中鸣鞭走马入州县纷纷郎吏争趋风自言家住邯郸陌出入金门侍君侧门前不数五侯賔醉里常轻二千石日晩长楸校猎归可怜人马生光辉自矜恩宠常如此大笑傍人终布衣  

古从军行  

少小事嫖姚辛苦烟尘里力尽三边竟未归身经百战常轻死古戍苍苍絶塞边黄沙白草暗祈连将军金印不得佩麾下铁衣今已穿徃来隂碛狼山下破讷峰南战初罢走马交河雪下时洗兵瀚海鸿飞夜战骨萧条翳草根边烽寂寞照营门只知边将封侯贵不见沙塲愁断魂  

陈思孝石田山房  

阿谁书室山隂墅旧是郎官栖隐处山头先雪剪茆茨石上开云种禾黍禾黍秋香酒满杯绿萝花发映莓苔龙龛树底钟初断金漆湖边月又来柴门尽日人稀到山叶无风自飞堕阶下红泉鸟饮残谷口青泥鹿行破忆昨郎官未仕时石田茆舍此栖迟青山醉逐渔樵伴白眼羞逄杜宛儿金陵大道青天上别后丘园也惆怅四壁寒蛩夜夜声一帘草蔓青青长徃事浮云共渺然风流嘉政殁仍传旧箧愁看书尚在开门时见榻边悬  

题张师防木石  

荒村怪石连树根古苔防茸野棘繁蛟龙腾空虎豹蹲寒霜落叶啼清猿石门窈窕通仙源我欲飘飘絶世喧栎山老人无复存徃徃人间惊墨防梦着银箫亦断魂垂萝飞鸟如可扪石泉泠泠洗心言白云飞来谁与论  

书香山九老图  

唐家名臣白居易暮年脱略青云器抗节羞趋当路门拂衣起谢人间事以兹疎散爱香山洛下羣公亦遂闲玉堂金马俱残梦流水孤云同去还石楼烟树胧胧见八节廻滩泻秋练云衣落落古松姿鹤髪皤皤冻棃面人生宦逹应如此岂必浮名絓青史楚国三生少见机竹林七子徒为尔名遂身闲古所稀洛阳山水饶清晖青山何处无佳赏白首湮沉空布衣  

送林彦衡子婿游汉赴嘉禾吉期  

蜀葵初黄栁飞雪棹歌声里行人别别思空随海上波客心已醉吴中月嘉禾山水盛繁华才子今游若到家金屏射中防栖鸟红烛争开并蔕花问君今年二十几大颡疎眉有如此少君不愧鲍家郎乐广应竒卫公子氷玉相亲情更多泮林官况近如何为言白首甘藜藿岂望青云到薜萝  

空江秋笛浮丘郑助敎索予赋之  

桓家野王弄秋玉流落秋亭半枝竹君山老人何处归梦入潇湘洞庭曲浮丘仙客五湖心复向沧波学鳯吟不吹玉塞梅花调不奏青楼杨栁音商声迟迟羽声急寒苇飞花露香入水灵解佩撇波来山魅吹灯倚云泣万事无心一叶舟夜寒星斗落船头数声絶岛鱼龙曙三弄澄潭雁鹜秋初闻鳯在冈倐尔鼍吟水天籁风泉何处鸣落木寒猿一时起浮丘子通灵仙汗漫终悬魏阙情曲终又欲蓬莱去日抱云璈朝玉京  

筝人劝酒  

新丰美人青楼姬綘裙素腕娇双眉暂歇秦筝劝郎酒西凉蒲萄金屈巵郎君但饮休辞醉百年悠悠梦中是神血朝凝不复知日暮青山北邙里廻身更整十三弦金雁离离绕钿蝉十二阑干月将坠锦筵红烛浮青烟人生欢乐那能久岂悟星躔倐奔走妾容未改君少年日日樽前劝君酒  

妾薄命  

玉钗坠地无全股双鳯蟠龙两分去虽藏匣底终弃捐欲卖旁人不直钱辘轳宛转黄金井手挽铜缾系纎绠谁知绠断缾坠泉千尺深沉不窥影铜缾坠泉钗坠地君心何得生离异  

东楼歌  

东楼羙酒黄金杓客子迎霜葛衣薄西楼朝饭盘有鱼客子家林无斗储他人方寸那堪托倾到三杯吐然诺咫尺相看隔九疑不待明朝异山岳君不见牙籖缃帙满牀头不及雷塘百畆秋君不见诵诗三百徒为尔秦青一弄倾人耳沧波去去堪乘兴野鹤孤云本无定毛生自荐秪徒劳鲁连岂顾千金赠行路难难重陈史云只合长苦辛落拓还骑少游马徃来嵩华青山下  

歌行奉饯闽守姑蘓陆公秩满之京  

吴门山水多竒秀使君独继宣公后锦袍新绣鹭丝纹银印低垂虎头绶闽城官柳拂双旗花里行春五马迟讼庭几度闻鸣鵙仙馆三囘见荔枝功成又欲朝京去逺心巳絓南宫树枇杷开花鸿雁霜此时正及乡山路车傍父老持百钱马上同官惜别筵冦恂好借留河内黄覇终湏出頴川金陵客舍春还早快马轻裘满驰道使君行箧但萧然惟有贞元谏书草  

书乐邑长史高凉黄公性成六平清致  

轩丘之人何坦荡奋身拟在萧曹上三语曾闻作掾名一言尚遇知音赏谁云枳棘不栖鸾暂屈长才向小官月俸持还酒家去春衣犹似帝京寒六平峰下开仙馆案牍闲时任萧散南涧飞泉卧内清西林爽气朝来满自从下马少鞭笞隣邑争传赞画竒遂使郎官惟坐笑毎逄才子即聫诗有时独上横琴石万水千峰起遥忆金马长悬魏阙情铜鱼不记乡山色南宫考绩待朝天莫笑行囊但一钱应知太史求循吏籍籍声名继頴川  

为陈必尚题山水图  

太常积飞翠朝夕侵我庐严公湖上水色映灵台虚雁峯列屋三山峭散帙鸣琴亦髙妙半榻闲云鹤梦醒一帘初日藤花笑顾余性癖爱清晖终日相过尽醉归几度离家声别调何时恩许卸朝衣黄花九月髙楼酒无那明朝又分手座中应感去年人马上空攀未霜栁酌酒看山兴暂同君家兄弟气如虹萍踪自愧无南北聊寄相思水墨中  

龙龛燕集【`并序`】  

新宁有佳山水而龙龛乂山水之尤佳者也搢绅钜公往往辈出由清淑扶舆钟秀所致也今年夏浮梁丞陈思孝服阕将赴天官予走送海上因造兹山丞乃率其族人赍酒馔蓦香炉峯憇望海亭抵水乐堂遂觞予金仙之居少长咸萃凡十余辈既酣丞昆季果之卫之举酒属予赋诗辞不获已遂书于壁聊纪一时之防  

莲宇最高处青萝隐丹梯钟鸣海色动四壁闻天鸡簝竹苍梧埜翠分石林阴洞未归云香炉峰小开窗见水乐声寒隔坐闻廻风飒飒吹松栝落日澄潭见毫发龙眠水底呼不醒千歳寒漦雨苔滑而我发遐想兴来随所之縁云踏鸟道披荒上天池天池色映黄姑水手接飞藤洗双耳鬼谷仙源杳霭间雁荡天台只如此望海亭中载酒来石楠花气拂金杯葛衣醉倒繙经榻纱防狂歌施食台龙龛法侣心无垢宴坐禅扉説空有度难酬支遁词凿齿曽于道安厚浮梁少尹欲朝天羣从相看惜别筵遥想五云双阙下时时飞梦绕林泉  

书陈思中钟山草堂  

东人结庐云水间有时飞梦游天关西入白马长安道身寄玉堂心在山草堂只在钟山口石门南头大溪右古木垂萝绕四檐红泉翠壁当虚牗怜君白靣鲁诸生却爱幽居隐姓名兴来满载东山酒春至还寻谷口耕卷幔横经坐曲房穿林着屐采芸香天寒煮茗僧同榻月出弹弦鹿近牀岩扉近舍多幽处向子何湏更长去心逺能忘朝市喧机闲自得烟霞趣独鹤孤云任此身至人舒卷道为隣草堂亦有山灵在莫学周颙却笑人  

书高漫士为道人游月窻作水墨图  

兹山连峰势磅礴空翠蒙蒙坐中落始悟方壶醉里涂复讶商公兴时作竹涧堂临溪水滨龙门墨客问通津相逢大醉仙家酒戏墨持归鹤上人鹤上仙人与山好每见此山应絶倒云断嵩丘少室闲龙鸣华顶天台早我也平生苦爱山尘縁未割竟何顔愿随飞佩花源去一见秦人遂不还  

送宪吏郑彦林考满赴吏部  

我昔维舟东上潭见君家住岐阳南门垂栗里先生柳身着栢台从事衫前年寄诗沙头道去年期我山中草疋马今年又别离斗酒何年共谈笑今去皇州霜在潭况逢淮树叶初酣吴女当垆卷细袖白门烧酒破红柑人人尽道山公好干尔长林无不堪  

书梅江陈汝畴家藏古畵  

吴丝半幅无全缕越树淮云楚天雨兵燹流传不记年丹青漫灭空存古絶壁连峰窈窕间劒门迢逓对荆关踈钟逺火褒斜谷落叶秋风子午山西游去去羁尘绶草衣笋笠今何有箕山不见弃瓢人渭曲难逢钓鱼叟君家父子爱林丘静里乾坤不着愁南塘耕毕闲看畵醉倚千金水上楼  

赠温陵王玉坚游京师  

王郎解劒还乡里六年不梦军中事垂竿静钓鼇江云买舟忽过梅城水自説年来爱逺游束今去上皇州溪行笋笠三山雨水宿蒲帆五月秋棹歌明日过京口我亦西游今白首分手前程莫叹嗟白门相遇应沽酒  

老将行  

生小事边州罢归头尽白玉门逻逤别来深云鸟鱼丽旧曽历三尺吴钩两斛弓絓在闲门高阁中羽林一二少年軰昨日封侯欺老翁翻思战场里秋霜断人骨髑髅夜夜声满天尽是长平旧降卒  

铜雀妓  

朝上铜雀台夕弄管弦哀洒酒望陵树悲风千里回飞缦絓青汉舞袖空徘徊君王不可见玉座成苍苔  

秋塘曲  

妾家住寒塘夫壻平原客白马五陵游空闺断行迹忆昨别君时蒲生柳条碧及此君不归登舻感秋色  

暮秋过陈氏园林  

幽人栖隐处苔迳连深曲秋至垂橘黄霜清大棃熟方池泛天影可以澄心目饮水共忘形何湏狥荣禄  

舟次镡津  

木落川气凉鸿飞水容夕防灯射逺沙夜榜隣幽石月色栖处寒霜花坐来白遥见九华峰苍苍但萝薜  

送林汉孟游温陵  

月出螺渚寒扁舟水容夕独树起鸣猿遥山带行客清源钟磬音金粟烟萝碧高唱人莫酬探幽向禅寂  

方壶渔隐图  

沧浪深不极孤棹独容与白发尚渔竿何心恋珪组翛然水木兴浩荡沙鸥侣回首莓苔峰苍茫夜来雨  

题郑氏家藏古畵  

凉雨静氛孤云结层隂飞流激荒涧嘉木澄幽林鸟啼谷中静人闲川上心谁为后来者当期此投簪  

书周造士扇头  

极浦澹野姿遥峰写修眉清晖袭房栊缃帙生华滋嘉尔日在泮还山仍下帷惟应结幽兴与我琴心期  

题畵扇靣  

山空水云净月出洲渚白寒苇梳幽风孤篷逗秋色垂纶久忘鱼击汰非干泽终愧坐磻溪皓首钓人国  

塞下曲  

云中今已平军士凯歌声天地边尘没关山汉月明洗兵秋度碛牧马夜归营多少还家梦中原有弟兄  

其二  

铁骑向边州生随定逺侯战余关月冷兵尽塞尘秋万骨纒沙草孤魂集戍楼惟余忠愤在须献月支头  

其三  

百战臯兰北长驱入塞垣隂云横敌阵朔雪度营门牧马边尘黒鸣笳陇日昏辛勤看玉劒犹未答君恩  

金陵送人落第归江南  

鳯台寒日暮千里送君还别梦愁京雨乡心絓楚山落花偏拥棹归雁独临关应醉家林月青云好是闲  

梅江夜泊  

卸帆依暝渚带酒宿沙头戍鼓严更漏寒钟落钓舟霜明城下水月暗海西楼薄晓啼猿罢苍苍逺树愁  

客中闻子规  

关路草萋萋枫林杜宇啼思深湘防曲声断郢云西故国春归尽他乡客去迷凄凉聼渐近疲马亦长嘶  

古镜  

匣里菱花镜摩挲恨转深土花浮緑晕秋月闭寒阴汉女曽窥貎秦人已照心蛟龙今剥落徒尔折黄金  

松寺清秋  

迢逓青莲宇云边事事幽松花山路晩鹤梦寺门秋黄叶僧前落清泉屋上流所嗟尘累久那得此淹留  

经漂母墓  

寂莫淮阴路荒城接楚原谁能懐漂母曽此饭王孙孤冢今犹在千金不复论身惭非国士兹去向何门  

昭君怨  

掩泪向边州君恩此日休身随燕树逺心是汉宫愁雁塞春难度龙堆草易秋玉容何足贵翻作羽林羞  

送林山人入城  

林栖无外事访旧入东城渐失闻猿处多逢结驷行古榕藏驿舍残柳拂军营薄暮遥钟起纷纷薜荔情  

书谷口云深图  

连峰转幽防竟日白云多峡里非人境春深但女萝仙源空翠逺香界断钟和鸾鹤飘飘去尘踨独奈何  

题黄声玉环清楼  

楼虚千嶂合水木澹清华积雨仙源白归云鸟道斜褰衣凌野翠掩幔拂秋霞想见横经夕苍藤落数花  

拟唐祖咏题韩少府水亭  

少府爱清晖孤亭近翠微石林娱晓坐池水浄风扉野鹿衔花过溪云带鸟归何湏谢缨冕临眺始忘机  

拟唐祖咏苏氏别业  

忘机依别业丰水带南山野竹连孤屿溪云伴独闲鹿鸣花外去鹤梦雨中还寂寂何人叩年年但掩关  

送人奉使市马  

使节向宛西承恩出御堤千金求骏骨万里得霜蹄汉武思神骥燕昭重駃騠归朝应早计苜蓿苑中齐  

夏日游碁山寺  

载酒空门下林幽暑气清半天闻梵语双壁隐钟声野鸟知禅意孤云薄世荣何应谢尘事从此学无生  

送中州林逸人归龙塘  

幽栖何处是积水近柴扉樽酒沙头别輶轩月下归竹深林鸟待村逺故人稀遥想斋居里狂吟竟落晖  

梅江送林泽中归屿南  

卖药偏成隐相逄但布衣梅江秋外别花屿雨中归逺火千夕遥钟独雁飞自言今白首此去故人稀  

客中见新燕  

可怜江上燕几日到乌衣欲向谁家去多应旧主非落花深巷小乔木畵梁稀自笑天涯别秋风想未归  

书陈思孟家藏古畵  

絶壁凌仙梯连出孤鸟天虚灵籁寒月隐泉萝晓长啸入苏门跫然足音少  

题水墨小景  

江城何人夜吹笛零落梅花晓无迹仙峤苍茫隔海青人烟寂历连秋色何处征防天际归夕阳枫树鸟边微矶头亦有垂纶者甘向沧浪老布衣  

书渔樵耕牧四畵  

石田新雨苔花碧禾黍秋香百余石谁敎酿作瓮头春醉里看山了残帙读书何必问时清纵有荒年莫废耕鹿门精舍青山里春去秋来无宦情  

耕童生小无所知惯骑牛背度晴陂横吹紫竹无宫调笑杀五陵游侠儿荒林野水凉萧瑟山叶吹霜鸟边落信陵坟上草青青几见残碑砺牛角  

题马自牧水墨山水  

鸟外悬萝青几峰红泉翠壁花防茸人间不见问津者林下空余避世踪昨夜山中度凉雨落木寒猿半牕曙日夕天空镜水深不辨仙源在何处  

吴城懐古  

姑苏城下刺兰桡却忆吴王古市朝香辇路边春寂寂馆娃宫外草萧萧千年徃事空啼鸟半夜疎钟自落潮明发不堪囘首处暝烟秋雨过枫桥  

赋得白雁送人之金陵  

燕山榆叶望秋稀雪羽潇潇向楚防夜雨芦花看不定夕阳枫树映初飞影随汉骑营边落梦绕燕姬笛里归君到石城霜渐冷暮云声断欲沾衣  

送人贬海南  

官亭几度饮离觞此夕怜君谪逺方马上看山椰叶暗津头沽酒荔枝香秋深岭表犹多瘴腊尽天南尚少霜憔悴更湏懐直道临岐何必泪沾裳  

和林孔逸见寄之作  

淮隂漂泊叹王孙生事萧条一劒存春草闲堂思旧业暮云孤馆寄荒村月明野寺同栖鹤落叶寒山聼断猿倾盖相逢谁似者且陪歌舞倒芳樽  

寒夜宴别陈叔晦得霜字  

县城高馆宴离觞共对寒灯别意长孤嶂啼猿惊落叶谁家残笛度微霜云山驿路遥相送鱼鸟沧洲旧莫忘知尔懐人何处是秣陵春树逺苍苍  

送林彦賔之淮上省兄  

斗酒何湏惜路岐此行偏感鹡鸰诗青山野店淮南暮孤棹微钟雪后时猿断危关惊落叶鸿飞沧海忆连枝十年官冷英山下几度看云怅别离  

留别冯公鲁兄弟  

海国微霜叶已丹玉壶清酒夜漫漫天寒客路鸿声晓月落芳江树影残情在不堪分手去兴来犹恋故人欢惠连羣从偏能赋一曲骊歌欲和难  

为陈谷骏赋东墅闲居  

习静何湏隐翠微但闻心逺便防机窗临絶屿云来近门掩荒洲客到稀禾黍露寒秋酿熟蒹葭霜冷夜渔归知君悟得幽栖趣漫向清时泣布衣  

近体留别杨二高隐客三山  

别情羁思共何如迢逓乡山梦有余仙井碧泉思旧业客庭芳草对离居关河夜笛鸿飞外海国春防雪霁初愧我萍踪无住着知君终食故江鱼  

寄蒋节庵錬师  

观门迢逓碧萝隂尘迹空懐物外寻沧海月明人去逺瑶池秋晩雁来深孤云野鹤悠悠别积水江枫夜夜心遥想山中多胜事相思时复寄瑶琴  

寄曽伯刚赵景哲  

鸿雁南飞不寄声暮云春树逺含情白湖高馆何年别青浦孤帆几日行香界竹深僧共隐市楼花满酒同倾谁怜白发沧江上闲倚东风聼晓莺  

送别林彦时之建上  

黄叶纷纷秋满天故人今夜惜离筵他乡见月长为客别路逢霜半在船劒浦緑芜连晚烧幔亭荒树带寒烟明朝碧水丹山下知尔相思若个边  

送兵卫从事考满赴铨  

几年从事总兵机千里輶轩入帝畿骠骑别时多载酒故人分处尚留衣秦淮逺火春鸿断长乐微钟晚雪稀闻道宦游西上好莫将菜忆东归  

鹧鸪  

緑树残春外双飞锦翼齐长沙有迁客莫向雨中啼  

緑湖  

云归苹叶齐雨积波声小日夕水容青飞来双白鸟  

书陈平叔山水扇头  

鸟没山意寒渔归水容夕长啸望林扉微风动萝薜  

兰亭懐古  

祓禊亭中日渐低昔人行处草萋萋多情最是山阴鸟啼向春风满防稽  

咏秋风  

青苹江上响潇潇吹得林间万叶飘何处凄凉最关别数株残柳防陵桥  

挽方山阐维那  

双树花飞送断香六时经梵转凄凉青山何处堪垂泪残夜疎钟下影堂  

老渔  

生事终年在水乡龙钟双树鬂如霜于今不奈矶头坐闲弄儿孙卧草堂  

僧房秋夜  

古木寒岩坐入禅碧萝飞处一灯悬萧萧天籁千峰月梦落秋潭午夜泉  

羌笛  

雪浄阴山片月孤数声笛起单于不堪吹作梅花调多少中原客在途  

咏秋风  

朝来拂拂洒征衣吹得关河叶渐稀回首茂陵何处在空余汾水白云飞  

王安中诗刻十子集之外又有草泽狂歌一册徐兴公属予选之附于其后  

赋得凌霄花寄友人  

凌霄产朱夏因依郁青苍引蔓絓高树垂隂近中堂炎风媚朝景暑雨滋红芳容华难久恃采折空自伤欲寄同心者道逺川无梁谅非松栢操伫立徒慨慷  

梅城小景  

沧江湛回流荒城出花屿海色明逺洲岚光过新雨渔家孤笛秋烟火疎林暮漠漠天际帆苍苍鸟边树若人静者流持竿得真趣取乐非取鱼日斜防归去  

题东华观壁  

林馆隐空青鸟外三花夕药草半庭闲烟萝数茎碧隂林絶行踪旷古多灵迹独鹤天际还寒流月中白偶与仙人期尘心坐来息  

鹧鸪啼懐林十二谪后  

鹧鸪啼声钩辀空林积雨寒萧索黄茆岭上几人行緑树村南万花落鹧鸪啼声格磔谁使覇陵游翻成夜郎别惆怅偏伤行路心苦道行人行不得昨忆王门闻曙鸡今朝愁聼鹧鸪啼驿楼宫树曽不悟旅舍邮亭应始知鹧鸪啼草萋萋长淮路去勿迷  

霜天晓角  

女墙啼乌天已霜玉龙一声愁断肠商声凄凄羽声切畸士孤臣皆惋伤玉门斥堠连沙漠置酒军中少欢乐鐡靣将军惨不骄碧眼边儿泪先落洛水萧条渭水头随风悲壮五陵愁可怜金粟骊山下谁识千秋万古愁自从弃置江淮久几处闻之先白首暝色摧残陇上春风光不度边城桞今宵纵酒敧接防雪花着人寒不知鹿樵别后闻吹角与君因此长相思  

海上赠别驾马英  

杜陵才人新丰客劒佩相随旧乡国纵酒狂歌梧叶秋逺游梦着邯郸陌黄金高台无复过青云失路古来多诸侯贵门君不到五陵豪气今如何我今家贫谁比数黄叶秋风满窗户半室闲栖岭上云一瓢独饮山中树薄俗纷纷那可言暂时贫贱不湏论君看旧日扬雄宅寂寞苍苔空闭门  

鸡公垄  

荒岗古墓鸡垄边蔓草离离生野烟狐狸养子隐荆棘乌鸢作巢衔纸钱石麟埋沈土花湿雕砖剥落樵人拾天隂萤火暗复明月下精灵语还泣此坟未必无子孙夙昔传闻皆宦门浮荣一去不复盛空余古木啼清猿谁家新冢高数尺又买西家坟上石忆过秦中北邙路防车辚辚冡无数黄金买山葬死灰昨日官军斫坟树崩茔断圹襟苔防髑髅无声眠草根生前意气动山岳身后凄凉邈九原  

洗马潭  

苔发毵毵古潭浄奁沦积水流天镜昔人牧马今不还蔓草繁花自相映忆昔前朝全盛时骅骝叱拨人争骑风流一去梦相似陈迹空为人所疑牧叟耕童闲来集对此谁能感畴昔矶下从敎鹿饮潭沙边不管牛行迹昨夜风雷绕太清青山髣髴闻龙鸣此中何代无英者防见承平人洗马  

山中喜故人绣衣使者见过  

谷口夜来雨闲门碧苔深单居絶俦侣郁郁愁我心台中故人旧相得别来不道青云隔骢毛骏马绣衣裳飘飘来问山中客山中野人独布衣十年分与故人稀薜萝深处开花径猿鸟声中竹扉西游不问行来久且喜林间一携手几度空看海上云相逢好醉杯中酒酒酣撃劒歌未终樽前别思又匆匆羡君大隐金门里嗟予还卧青山中寥寥日将夕芳草萋萋谩相忆满地残花送马蹄天涯目断愁难极  

闻笛歌送人之塞上  

横笛对离亭扁舟越江口月下何人最断旸天涯怨别吹杨栁杨栁繁音愁复愁梧桐萧瑟江枫秋长林半夜叶皆脱积水三江云不流长夜漫漫听未了变羽囘宫犹嫋嫋越海天边鸟不飞闽关月暗猿声小湏臾一曲更凄清零落梅花满楚城楚城迢迢接沙碛边客闻之泪俱滴黄埃积雪暗长关絶域穷荒草根白此夜愁心独对君明朝怅别又离羣单于城上吹羌管知尔相思不忍闻  

寄宿田家  

日暮寄宿在田家谷口南风生枣花田夫归来系牛牯向前问客何乡土厨头唤妇具黄粱树里携瓶沽酒浆木绵作衾溪石枕青竹为灯照吟影田夫更语妻勿嗔客子不是寻常人  

送人复雷阳军  

十月河水寒北风栁条折行人懐徃事恨恨不能别男儿慷慨重横行鱼肠三尺角弓鸣时来看子请缨去玉门何处烟尘生  

古镜  

妾有蟠龙镜秦王在时见潇涩隐菱花苍苍蚀虫篆浮云薄太清孤月沉秋练从此知妾心何由见君靣  

书灵山法堂  

香台隐鹫钟声云萝深半壁见灯影虚空闻梵音忍草被幽石灵花曜阳林惟应虎溪水可以清尘心  

九日  

落叶满秋山亲朋杳霭间江村多雨外世难几人还白发偏能长黄花好是闲聊将一杯酒渐尔觧离顔  

三谿赠陈澄清  

书幌连溪曲春流拂树过野花云际落山色鸟边多薄分违缨冕幽情恋薜萝欣逄鲁中叟谈笑复如何  

送卢纪造士入京  

官栁拂行尘孤城帯逺人海天残雪夜京树隔淮春白髪相知少青山独梦频斯文应未冺行矣莫羞贫  

夏日游灵瑞寺  

鹤石孤转龙宫古道斜如何在人境亦自有仙家流水舟梯近归云觉路赊胜游湏永日何必问生涯  

送人奉使日夲  

扶桑东海际望望水云深晓月都门泪秋风别使心鱼龙惊汉节獠蜃贡南琛且复勤王去归朝早赐金  

晚过龙门渡因访高漫士  

向夕龙门渡风潮半落霞暂停游子棹得访故人家浦口鱼罾近津头酒幔斜踟蹰那忍去乘月渉江沙过皇恩旧寺僧锡京行廊庑萧然徘徊而还  

上国僧游去山门日自开绀园依緑草畵壁上苍苔谷暗猿初断林空鹤未囘惟余旧童子笑问客何来  

秋江送客  

残栁緑依依离樽对夕晖断鸿随去棹落叶映行衣楚国烟中尽淮山鸟外微宦游终在客晩岁早言归  

送人使边  

汉节下青防边人望使星绣衣辞鳯阙骢马入龙庭雪净氷天緑春囘塞草青湏令月支长函表到王庭  

老将还乡  

百战觧重围三边受铁衣萧条关塞别迢逓故园归旧业春苗长青山白发稀独怜闲夜梦犹绕羽林飞  

夜寒曲  

霜叶冷飕飕鸦啼井上楼辘轳哀响断蟋蟀夜声愁绣被兰香灭银灯桂影流相思红烛尽歊碎玉搔头  

暮秋太常峰扫松楸  

迢逓孤里含情对古丘苔碑空鸟迹山叶帯猿愁野烧泉门夕寒花陇树秋临风一浇酒回首泪双流  

梅江送林中洲归  

不羡鱼羮饭寜甘苜蓿香小斋隣蠏舍曲几近蛟房别路分沙堰行衣受海霜到家看旧竹凉月满横塘  

广陵懐古  

海门潮落见洲云树苍茫马上游千里河山归禹贡百重烟水入淮流芜城积梦璚花月隋苑伤心碧草秋二十四桥人静后为谁还倚木兰舟  

用韵答林大  

正尔交情似海深不堪离别泪沾襟几回见雁思乡信千里移家共客心新酒黄花连夜榻西风寒叶响秋林天涯共住同萧索莫惜逢人寄逺音  

答梅江陈以方  

先生清隐谢浮名数畆山田也自耕家近沙洲饶蟹舍客留乡馆有鱼羮寒山对酒同谁赏野寺寻钟惯独行遥枉新诗问流落相思一夜断猿声  

秋日留别刘大  

十年分手隔山川乍见那堪又别筵白发醉看青镜里黄花飘近羽觞前双湖积水啼孤雁独树高原咽乱蝉何事最关离恨切月明重语旧筝弦  

其二  

年少与君轻别离肯将清泪洒临岐那堪短褐飘蓬后不似寒窗剪韮时遥夜客心悬络纬隔帘霜影动辛夷十年此防仍分手何得离樽复共持  

梅城夜泊  

泽国秋风旅雁飞海天愁思正依依孤城背岭闻吹笛白露横江卧湿衣砧杵逺村寒事早市桥残火夜渔归兴来且醉梅江月遮莫乡原落梦微  

行次海上  

晓风吹酒动离顔别路萧条草树间积水乱流疑梦渚一峰中断似君山鸡鸣海曙寒潮小雁引秋声落叶闲行李飘飘何处徃暮云飞鸟倦知还  

送友人流西源  

鳯林关路逺悠悠惆怅行人过陜州渭水寒流秦塞晩防陵残雨汉原秋玉门壁垒看应徧白苇黄榆梦亦愁江海同人今已尽南冠何事到君头  

白云庵  

白云深处旧岩扉苔藓苍苍一迳微翠壁红泉分鸟道石林精舎挂僧衣三峰月出闻猿断五粒松香见鹤归今日置身丘壑里了然心地发清机  

寄刘三知已  

客居风景似湖南长羡山中酒共酣归梦几回梧叶雨懐人多在菊花潭空林野雪闲相待魏阙青云逺自惭闻説茂陵仍卧病独将心事问谁堪  

拟王摩诘积雨辋川庄上  

石林迢逓辋川斜积雨烟空见槿花翠壁红泉分鸟道白云芳草半人家幽兰柴口朝行药浅石沙边暮浣纱缨冕向来真外事欲从隣叟夜烧畬  

送王董教归沔阳  

祖道黄花白露寒江亭浇酒怅离顔鹡鸰共向沙头别鸿雁分飞雨外还梦渚云开三峡水汉阳帆带五华山泮林此后应相忆莫遣音书滞楚关  

孟夏山居  

卜居曾费买山钱林下萧条屋数椽絶涧垂萝时见瀑緑槐残雨昼闻蝉潭边鹿过疑盘谷岭口人看似辋川自是幽栖无外事闭门闲读养生篇  

拟唐韩君平送长沙李少府入蜀  

世路何如蜀路难临岐谁不怅离顔湘潭骑影寒流外巫峡猿啼夕照间夜火锦城江上驿暮云劒阁鸟边山秋来应有相思梦莫惜音书寄往还  

寄博罗林董教  

石林祗树隐层阿却向空门奈别何残烛夜深泉影尽离筵賔散月明多还山逸兴休鱼佩避世闲踪卧女萝城郭云林从此别晓钟声里唱离歌  

秋过紫云洞  

仙源迢逓紫云间逸兴逢秋偶独攀辽海鹤归空夜月瑶台人去但荒山苔边积水流天镜鸟外遥峰防翠鬟石竹房中孤磬晩此身那似野僧闲  

二乔图  

双娥娇掩为谁颦反被荣华误却身回首东吴何事叹野烟寒水更愁人  

春山欲雨图  

寂历青山静赏机野情那似宦情微抱琴欲渡湘江去云暗苍梧雨色飞  

雪滩鸂鶒  

北风吹雪度河关家近潇湘梦亦闲犹胜衔环旧时雀孤飞正在纥干山  

早寒  

客舍迎寒独未归白云乡树逺依依西风黄叶如相识故向山阳笛里飞  

台城送客之广陵  

金陵树里送行舟二十四桥春水流肠断琼花天上去更无歌管下扬州  

忆山中精舍  

一从巾舄别林扄清梵香台梦里经遥想秋来风露冷芭蕉抽叶几回青  

野航风雨  

枫树萧萧野水西楚天云雨正凄迷沧江欲暮风犹急谁泛扁舟更出溪  

送人归蜀  

蜀栈凌云不见行劒门烟树最关情君家正在鱼鳬国出尽平川是锦城  

题秋江待渡扇靣  

孤庭枫树暮江头何事匆匆逐去舟莫向瞿塘滩下过两崕明月断猿愁  

折荼蘼  

手挽长条刺拂衣淡黄踈白共芳菲五陵年少无拘系落尽残香未肯归  

碧筩饮  

翡翠盘深泻緑波曲茎微渗藕香多寄言河朔流连饮莫把黄金铸緑萝  

雨后秋山  

遥天雨过乱山苍千树高原叶尽霜惟有西风松柏里白云深闭野僧房  

客中见新雁  

西风初别塞垣秋迢逓分飞楚水头客里心惊那忍见故园兄弟益关愁  

林应聘防云王典籍草泽狂歌向未登木徐惟和得自张海城先生不啻若拱璧然乃抄録未竟而逝予蔵箧中不忍阅视伤人琴之亡也顷虑散佚强泪抄成仍送之緑玉斋以成惟和之志葢亦効挂劒徐君云尔万历壬寅秋七月志尹氏题附唐泰  

寄林七钦  

千里一为别思君逺更亲云霄心独倦江海业长贫古道迷黄叶寒汀覆白苹秋风如有待归计欲垂纶  

过黄之山居  

半生流落意相见但依依卧病看春尽愁心对客稀砌花飘磵户畦药映园扉莫怪频来此沧洲兴不违  

访陈逸人  

久别频相忆知君独掩扉迹留尘外逺春向梦中归幽户寒苔浅深花暮鸟微近来诗酒兴翻与故人违  

送王秀才偁之春官  

同游冠葢正纷纷南国才华独数君名列上庠深问道年犹弱冠解攻文秋斋灯影花深见昼幔书声竹外闻共喜穷经过伏胜谁能壮志沗终军扶揺巳纵图南翮腰褭仍空冀北羣路向吴关飞朔雪朝趋魏阙霭春云华裾想接金门侍野服将令社客分何处高吟可相送冬青叶落岊江濆  

过贾谊宅  

闻君放逐此淹留献纳空悬汉室忧旧宅独临湘水逺遗文曽吊屈原愁青枫极浦烟光晩白鸟空江树影秋西望不堪怀古意欲因归去卧沧洲  

## 石仓历代诗选卷二百九十九  

明　曹学佺　编  

明诗初集十九  

陈亮  

秋日登御风台  

雁峰有高台西望近林岭乗闲一展眺举歩凌絶顶秋高灏气肃风物渐凄冷寒螀始发声过雁有遗影惟时收获竟逺目足驰骋北海澄不波西山碧逾浄萧晨感揺落赏玩爱清景未结尘外游即此足幽屏  

古意呈陈汉臣  

郁郁涧底松离离原上草春风一吹拂秀色相映好金商行素秋滋蔓巳枯槁大材终不凋且向岩壑老娟娟孤生竹托根在别岛枝榦苦不长风烟莫能扫寒暑更代谢霜雪正倾倒相期抱幽独贞坚以为保  

秋日感懐  

白露下庭树忽然天地秋萧条海上望怆恻令人愁世路日梗纷干戈满中州王业岂不广居然如缀旒嗟彼狥名人尚爱关内侯南琛效职贡尽逐沧溟舟印绶何累累报国无良筹独有云台子深懐蹙额忧  

游瑞岩  

古磴入幽洞危亭俯层巅昔闻魑魅居幻作兠率天生平爱竒观双屐劳攀縁安知穷海陬有此佳山川凉秋天宇晶四壁无浮烟凭高送逺目海色清无边开筵荐芳樽拂石看名镌登临惬素赏感槩伤华颠一丘志未酬百虑纷相牵日夕返吾策高懐徒怅然  

夏日过石首简天石老禅  

世累日多门驰驱厌尘杂驾言寻招提双屐蚤巳蜡霜余叶尽飘囘首见孤塔入门谒金仙钟鼓响镗鞳吾师投迹久终岁一旧衲曾从大方游巳悟世外法深居行无取问语终不答竹影覆经房茶烟绕禅榻天寒日苦短千嶂夕隂合笑别虎溪头松风起萧飒  

奉别吴志孚先生  

泽国鸿雁集衡门风雨深斋居抱行素恻恻感秋吟久懐延陵风高驾幸过临惠然襟期合孰云旷难寻既洁樽中醪载拂牀上琴无言一防易頼写千古心忆昔倾葢时游集多朋簪临觞忽不乐感旧复慨今盛时不重来白发苦相侵斯文恐将坠朂尔道自任三江多兰茞地古饶云林跂望信修阻尚忆金玉音  

冬日游屿南登石赋诗贻同志  

畴昔过兹乡驻马望石蹉跎两鬂华始作登临客是时冬向深气未萧瑟追随得良友周览访竒迹浮云散轻阴日霁见海色千岩含暮景湖影浸空碧郊原纷绮错左右罗第宅向来多贤豪声誉何籍籍良辰作佳游此地几登历我来一感慨俯仰视今昔落日松风生迟囘景将夕  

陪徐汝澄元晖元中张宗献陈彦初诸君饮陈太真湖亭顺泛沧洲矶游三山书院沿郭西而归同赋  

白日照湖曲嘉树蔼芊芊开筵眺丽景卷幔俯晴川逺岫列苍翠芳洲纷眇绵挥觞观鱼鸟写兴吟兰荃落日举轻櫂幽情期赏延沿淮入空濶望尽云霞天天际见新月城头生暮烟预愁鼓角动饮散各言旋  

秋日访董伯元于玉溪李子麒招饮得吟字  

久别乖致书暂喜能盍簪访旧获新益式契求友心半生绍箕裘常恐力不任栖迟就荒陋孰使殷忧深溪光湛虚明露气浮高林虚斋坐超越庶以开烦襟杯盘劳亲朋幽赏难重寻聊持合并乐写作清夜吟  

高彦恢适安堂  

即地可栖遯何必逺结庐作堂依故宅聊以适起居青青映户庭嘉木罗且敷图史积左右日与文士俱有时风日佳行吟歩前除萧散咏乐情畅然形神舒用世岂无心出门畏嵚岖优游保贞素庶得遗毁誉  

澹虚亭为何明府作  

结宇临清旷賔客日过从有时抱幽独深觉心赏通霁月澄清景微云含水容羣动喧已寂众色望俱空了与世氛逺豁然心境同防懐信足乐王事徒劳衷何日拂衣去高攀陶令风  

六月初七夜与岭南族中长少二十二人乘月泛西湖示诸同游  

落日动高兴轻舟过碧浔方欣齐桡乐复惜羣山隂时爱波上月清光犹未沉乍离洲渚浅稍入蒲荷深花香袭人衣水风凉我襟杯行吸素彩曲度飘清音繁华不可再新赏良在今  

再送唐进士士昭之京  

鸷鸟刷劲翮志欲凌九霄神鱼鼓巨浪岂惮禹门遥十年磨干将试用在一朝学富名早着才高擢宜超衰年辱见知聼言生风飇将期白首好无奈青云招春风吹江水草色满河桥追攀不可及伫立送行镳  

秋暮懐刘宗鲁  

海国别来久长懐琼树枝闲斋坐幽独怅望秋风时自非物外人邈焉难与期空伤緑华歇坐惜白日驰徘徊孤月明怆恻蛩声悲对此更愁予劳歌空尔思  

田园感兴  

近宅数畆田种仍种秔三时力农事幸见秋禾登大儿能了官输租先入城小儿方能学稍长还愿耕不喜儿孙多不愿仓廪盈所愿薄税敛庶几家业成  

壬辰春淮南有警报元帅吴公首议筑城求故址刘氏祠堂在焉伤其毁拆慨然有作  

涌泉门北湖西偏刘公祠堂垂百年华榱杰栋压湖曲老榕脩竹摩苍烟羽书昨日淮南至官司已卜城濠地毁垣拆屋行见嗟累嵗经营旬日废风亭月榭一时空囘首旧游如梦中更説当年樗里子谁令卜宅近秦宫  

题畵竹  

王维逺矣萧郎死墨竹古来俱可数自从老可出湖州世人始信前无古此圗髙古不知名欲与湖州相抗衡森森矛防自相向淅淅枝条如有声高堂素壁时张挂潇洒浑疑却炎夏莫言无地种琅玕自有清风满图畵  

悼犬行  

沙村月黑无人行猛兽咆哮绕舍鸣时来攫取村中犬突入篱落居人惊韩卢乌喙夸疾足平地宁知罹虎毒十家九室无吠声更恐穿牢噬黄犊君不见岑君昔在魏郡时吠犬不惊足生牦又不见九江当年有循吏羣虎渡河俱逺避方今政羙时复平那得此物来纵横谁能驱屏入穷谷却使驺虞地上行  

雪山歌送人宰蜀邑  

西山嶻嶭连云起东望锦城如井底四时积雪不曽消春来尽作巴江水郎官未识蜀山川马首西行如上天归到琴堂长对雪益思羙政答丰年文翁旧化今如梦期月应知蔼弦诵蜀人解道杜陵诗尽説公来雪山重戏简彦衡彦賔昆仲兄客陆庄弟客镇右  

陆浑庄畔多芳树旧识徳成岩下路书堂正对大溪头犹是伸防旧居处读书何必傍溪山书编幽兴自相关亦知林下云泉好应恨隄中日月闲客衣未垢寜辞浣湖上月明随徃返却忆惠连深下帷一去不知春事逺近隄蒲叶已含滋五日归心岂肯迟预拂东林松下石与君长日话襟期  

送林孔逸从军北上  

脱却缝掖衣更结曼胡缨安能郁郁事笔砚男儿本自重横行越王山下秋风起塞北此时严保垒皇家选士重防秋迢逓征途从此始从军莫问所从谁抱艺懐才无不宜筹边亦自有竒防专事弓刀徒尔为此行壮气何激烈酌酒送君那忍别万里封侯非所难玉关功成湏早还  

赋得万石冈为宗献刘君作  

苍山西行争骏奔众峰独有筹峰尊连冈坡陀走平陆参错万石如云屯我疑秦人鞭石走来与人间作岗阜又疑仙子遗羊羣有形犹似猛兽蹲乃知元气自凝结异状竒姿纷突兀秋风不扫白云根晓雾长迷豹穴曽闻山下有高坟彭城余泽多子孙声名能与崇冈并他日当为万石君  

代赋野堂诗  

白沙深浅映丛篁中有幽人卜草堂绕屋晴波浮鸭緑近隄新栁拂金黄芳洲水满鳬鸥集曲防风来杜若香小艇繋篱闲不钓青山当户澹相忘幽居岂必岩栖逺渉世何如书味长厐徳只将安遗子冯唐不觉老为郎牀头古帖从人借缸靣新醪约客尝谁道沽名高世俗悬知得趣在林塘胜游屡接湖山赏晩学难追翰墨场时得抱琴弹夜月濯缨遗曲和沧浪  

答林兄宗正同寓邑之溪上  

自有当年约宜开此日襟相逢秋叶尽共话夜灯深疎拙縁多难迟廻负寸心懐君吟啸地图史满东林  

寄道士陈芝山  

客舍重相问仙标见转难一年秋复尽两地月同看宫巷闻弦诵霞洲想佩环圣朝方急士莫倚是黄冠  

晩春闲思  

门巷客来稀闲居静掩扉微风花自落细雨燕双飞向晓披遗帙迎暄换袷衣年年此时节惆怅送春归九月节后希石林公邀游西岩分得湏字  

佳色尚未逺登临兴不孤秋风吹逺树暮色满平芜白发题诗懒黄花泛酒湏幽栖终未果即此寄欢娱  

题洋江林彦祯所藏洋江春晩图  

江上晓来晴春波鸭緑生山云半敛色汀芷尽含荣野艇乗潮去官桥隔防横亭中舒眺者犹有爱鵞情  

沧浪清隐  

我爱沧浪水千寻见底清月明三岛近风定一波平清隐将遗世垂竿不钓名何时歌鼓枻相就濯尘缨  

夜泊古﨑  

寒山夜苍苍清猿数声响风生芦苇鸣水落洲渚广月出拥潮来时闻人荡桨  

赠延平王指挥  

将军英年负才武坐镇闽藩乐风土斾拂九华峰际云帆开双劒津头雨太平不复事刀弓对酒投壶如祭公胜游随处题名在何必燕然纪战功  

寄陈叔起时在永嘉不归  

闽南一别几经秋林馆莺花忆旧游过雁不堪频北望沧江无奈自东流风尘冉冉逢人少江草萋萋向客愁白发丹青应更好何时飞翰寄沧洲  

拟咸阳懐古  

羣山迢逓走咸阳王业当年此地昌天府首开秦社稷金城今作汉封疆渑池北入河流去轵道西连草树荒故苑离宫何处是空令词客吊兴亡  

代送林童子防荣学道之延平  

一棹夷犹上劒津烟霞楼观可栖身云山漫漫空伤别野鹤昻昻巳出尘溪路梅花千树雪仙家瑶草四时春他年链得金丹就持向高堂寿老亲  

奉寄高廷礼时求贤甚急高且讲学编诗不暇  

壮游心事巳蹉跎寂寞扄扉似养疴秋尽却看来雁少暮愁空对逺山多频伤白露摧兰蕙独羡清风满薜萝见説新编又超絶近来衡鉴复如何  

附郑定  

渭上观猎  

草折渭门霜萧萧猎气黄飞弓秋万里纵马日千场雕雾藏沙逈鹰风入树长将军骄意气射杀白河狼  

高邮女儿歌  

高邮湖水清且幽高邮女儿能荡舟十八梳妆好高髻二十嫁夫长逺游青菱镜破寳□折翡翠衾寒叠香雪芳草王孙去不归蟪蛄啼处秦楼月楼前杨栁飞絮多门外蛛丝成网罗高邮湖水増夕波高邮女儿将奈何  

送僧游五台  

浮云心迹应无住腊月逾淮上五台寳地近临天界上佛香遥度雁门来山中别友惟留偈雪里逢人只寄梅此去安禅高絶处旧游知不忆天台  

伏波祠懐古  

荒祠衰草已凄然犹有邦人话徃年铜鼓苔生秋雨后宫墙花落夕阳边竹书早着平蛮策沙井空余饮马泉词客经过休感慨云台麟阁总寒烟  

## 石仓历代诗选卷三百  

明　曹学佺　编  

明诗初集二十  

王褒  

中秋文闱防集  

盛时属文运俊乂期登庸三载荐多士四方罗文雄睠兹九秋半气何空蒙婵娟出东岭浮云敛层空闱棘今夕防折桂此时同华堂入夜开展席来相从流辉照尊爼微寒薄帘栊柏台共济济薇垣独雍雍主醉乐且多賔廻兴未穷揽衣望霄汉烱烱明光宫人坐辨天上鸟飞疑镜中合并不尽欢佳期谅难逢洗杯濯清沼移榻当修桐倒倾殊未巳所思悟其终徘徊一分手千里入飞蓬飘飖望南陌别过东城钟  

古意  

湘江江上楼有妇弹箜篌试弦一再弹迟迟声且柔情繁指转急曲长心难収一曲未及终泪下如迸流忆昔始学时昼夜为淹留拟将知音托百年叙绸缪谁谓知音者如何事逺游朱顔能几度青阳倐五周遗谱不复理疎弦已终投所思在天涯望望江上舟东风昨夜至春光满汀洲强整昔时欢徒増今日愁愿因东风翔吹落古交州夫壻马上廻闻之应白头  

送按察使周志新之浙江  

钱塘古雄藩川陆走四方第宅富而丽士庶材且良戎卫夹郡县簿书垂箧筐翼翼风纪重独立振宏纲夫子南海彦早登君子堂金石棘寺评冠冕柏台行绣衣明旭日玉节严秋霜仪表动朝着丹鳯鸣高冈滇池万里道揽辔夷獠乡坐见嵗月间化弦日以张再莅东南政才高行弥臧致逺识骐骥蟠根别干将鬱鬱吴山秀汤汤秀水长令闻与之俱千载期不忘  

湖南田舎为上虞沈庭珪题二首  

蔼蔼湖中山迢迢湖上路田家大湖濵三五亦成聚朝耕湖上田暮唤湖上渡穉子逺相迎牛背挂农具今年喜有秋不为租税惧牀头酿茆柴取醉罗栗芉相看桑麻长焉识簪组误县门久未行且乐成嫁娶  

其二  

湖山防人家烟火隔篱落爱此湖田肥生产愿自托儿孙日长成努力趂春作驱牛耕逺郊牵犊锄近郭农事喜及时秋收聊可度积穰登仓箱余粒饱鸟雀村篘有浊醪莫负隣翁约笑尔东西人谁识田家乐  

陈坤竒耕读轩  

汤汤北溪流渺渺緑洲逺烟火隔疎篱牛羊牧长阪我屋日绸缪我土日耕垦耒耜有时闲简编可舒卷清晨望东臯回首西山晩甫田带经锄细雨倚书饭聊思敎子孙末俗笑予蹇簪组非所荣古道在务本  

题新安汪子容寿藏卷  

人生草上露回首日已晞顾非金石姿焉用千载期昨夜高堂欢薄暮南山陲弦歌声未歇涕泪沾裳衣逹人贵知命常用此道推乐丘事已卜哀挽情亦悲我生谅如寄九原行当归开樽靣息所不醉复何为  

题南康翁敎授匡山读书处  

海国横秀气兹山郁嵯峨羣峰青天半倒影凌沧波匡裕古哲士结庐层峦阿遗构委蔓草岩扉长蓬科我来属杪秋攀跻兴尤多楼观出林表石磴穿松萝琴樽落叶下衣袂浮云过羣籁起天末长风振寒柯手招谪仙人宴坐朱顔酡细读紫阳碑莓苔共摩挲懐古访陈迹贤逹知几何愧我山野癖岁月徒蹉跎夫子金闺彦侯庠赋菁莪散襟发逸思防杖仍长歌防龙鳯池上珊振环珂终当拂衣去接武金銮坡  

题秋林泉石图  

髙林颇深防逺洲亦萦纡风景一何异中有贤者庐阳崕落日明阴磵浮云虚耕埜见秋火扣舷闻夜渔朅来尘网中机务日相拘念兹膏肓疾愧彼泉石图抱拙谢簪绂养素宜琴书俯仰天宇寛所乐恒有余  

题璧水瞻云  

征鸿度南浦慈乌号北林白云仍在目恻恻思难任云飞沧江上日夕归故岑高堂旷千里倚门望弥深孝子爱寸晷哲人惜分阴百年顾云邈欢乐当在今防袖时独戏板舆日同寻愿同白云飞倐尔谐冲襟瞻云念白首捧日秉赤心狄公播英名价重双南金  

送友归故园  

凌晨石渠集歩出西上门倐闻同懐友优诏归故园堤上金明枝袅娜春日暄折之赠行色乡思随纷纷夜来沙阳月照君林下尊揽衣鹤为舞染翰禽能言虽云隣局欢当念王程烦早拂季子衣休望西山云  

南昌章叔明溪隐  

防心压尘鞅遁迹清溪流竹下坐垂钓柳边繋孤舟野迳入沙际到门有白鸥夏雨夜来过微茫望沧洲取醉倒浊醪茅斋日淹留长歌沧浪曲讵为名利谋机杼隔篱落牛羊下林丘衣食聊自足安命复何求  

刑部鲁员外富春山读书处  

泊舟富春渚蹑屩富春山荒台见遗构下瞰沧江寒中有绩学子辛苦服儒冠岩扉入松柏猿鸟时徃还扫榻落叶下卷幔浮云闲横经对秋月遥音薄林峦岂谓躭章句斯道常先难朅来千载余翺翔贤士关持节出乌府典宪佐秋官南山宿雾姿文采何班班高冈鸣阳侣九仞云逵翰值此明盛时玉佩声矫首读书处烟萝邈跻攀严陵客星隐清名满人间出防虽异途我心求所安  

题李将军麓峰读书处  

尔祖谪仙人读书匡山隂伟哉云仍孙千载同此心嵯蛾麓峰色下瞰湘江深石迳入烟篠岩扉闭云岑横经羣猿下散帙双鹤临掩耳鲁生召抱膝梁甫吟松际一片月照君石上琴七弦引遐思清响生虚林圣代尧舜治防龙共招寻干羽观苖格箫韶放郑淫分符辞北阙钖带垂南金伫看文中赏迟尔瑶华音  

题防议李子华林泉书屋  

开轩睇幽防散帙当清漪爱以君子屋重此林泉姿空翠散瑶席轻流度华池牙籖挿高阁万卷光陆离逍遥弦颂暇鱼鸟忻相随俗虑澹若忘谈笑无厌时早逢雍熈治文雅久见推歘起掌帝制两籓頼纲维济济防龙侣接武赤玉墀东观多羣籍西清骋雄词莹如玉壶氷灿若琼树枝苕溪増秀色天目含清辉黎庶待拊字丘园寜暌违寄声考槃涧白首以为期  

攸县周克已交翠轩  

梦逐舂陵云手探濂溪水溪廻气若合万顷清无底云间无极翁白发垂两耳青盖驾苍虬顾视启玉齿黄卷千万言大道直如矢循环造化机日月无停晷采华掇桂英飱腴窥石髓防谷佩独闻层崖杖恒倚觉来户牗空阶除翠交委高树移繁阴闲花落轻蘂晴光散疎帘春色侵浄几端坐物意多萋萋望中是  

题王振之思亲卷  

君子有所思所思良独难高堂在何许九原路漫漫食禄不待养衣锦谁为欢良宵四五起中情讵能安春至霜露零秋深风木寒感兹岁华改恻怆頺心肝宦辙天一涯顾盼形影单努力播芳馨期以垂不刋  

题边汝贤素庵  

天地一逆旅我身兀如寄夙乖华艶姿独抱冲漠志茅宇对诗书衡门絶车骑养素无外营林泉引深契青黄木之灾锦绣牺牛累人生安贱贫所乐在适意  

题陆有孚山水图  

逺山白云里近山青天上楼观何巍峩金碧郁相望石塘照萦纡平林见空旷谩拂渡桥鞭且憇沿崕杖良时趣自随佳境意足畅奈此行期促丹梯当再访  

圣孝瑞应诗  

扶桑倒影挂灵谷缁衣翩翩下天竺银潢万里涵轻春遥见真人调玉烛法王楼阁中天开寳幢斜倚琼瑶台回头笑指祗园树昨日恒河沙上来九重垂拱羮墙靣卷却龙章向深殿鼎湖烟雨泣乌弓汉宫兰膏掩籹扇璧月玲珑雕玉帘佛筵挂影夜纎纎祥光万丈照贝叶天花五采垂层檐梵音万口海潮小三十六宫管弦绕松枝膏露甘可飱覆地瑞云兠率晓大孝曽闻四海歌慈航西驾沧溟波又闻嵩山万岁祝书马画清时多熈熈化日长如昨十五阶蓂生复落康衢黄发笑自如何事流沙寻极乐  

题道士林栖霞碧萝猿洞  

溪上垂萝几百尺石洞阴阴闷长日昔人学道居其间尘世纷纷未尝识白猿一啸下青山药瓢丹灶共徃还岩扉自掩明月上石牀不扫白云闲伊谁寻真百年后道机通七闽秀寳笈仙书入夜观镡津霞气临晨漱秋风嫋嫋吹緑萝猿声时答歩虚歌明年买棹七峰雨洞天鸡犬知相遇  

古洞闲云歌为莆田笑庭防上人赋  

古洞深几许闲云日来徃惟应空门居相知惬幽赏笑庭上人不出山身比浮云闲更闲松间石榻日应扫花底岩扉时自关纷纷郁郁古洞口白衣倐忽成苍狗细观色相了无踪真空境界那能有云来碧峰夕云去沧江阴上人笑傲自无心知向白云深处寻  

送陈校官之溧阳  

春归残腊里行色在孤舟山入毗陵翠河经溧水流青氊寒榻共綘帐夜灯留时雨诸生望休过太白楼  

送无为知州邹以信  

一麾新出守五马独专城啼鸟留吟佩垂杨引别旌青山云外见緑野雨中耕千里皇畿内行人播政声  

送僧还莆田  

都门相送处无奈栁条长咒引天花落经翻贝叶香浮杯吴水緑飞钖海天苍后夜涵江月应期到上方  

送林徳入成均  

羡君年最少夙有子云才驻马防吴苑听莺望粤台寒声林外落暝色雁边来惆怅离亭思惟多白玉杯  

送陈徳刚归莆  

近得钟王法才华世共称劒锋看舞女笔阵笑狂僧散帙花前席鸣琴竹里灯石渠成逺别白下酒如渑  

送湘乡令王子材  

玉堂寒月白吟思在长沙作令时争誉新诗众共夸渔家连岛屿川路入桑麻烦寄江南信疎梅已着花  

送王界善首座还莆  

逺公京国久飞钖日边还双树行时见三花坐处攀浮杯沧海度定室白云关何日辞轩冕来寻物外闲  

养蔬四首为汉府敎授王先生作  

微雨朝来过园蔬取次看韭芽欣土暖芥荚怯霜寒畦理高低种厨供旦夕飱莫嫌藜藿舍金玉试春盘  

其二  

睡起应行药羣畦喜有成银茄星错落金薤笔纵横姜掌香生馔葱芽寸入羮南窗时一饱未数五侯鲭  

其三  

云生花里迳雨泛竹边渠积水收菰米编篱防土酥堪嗟漆园马谁忆季鹰鲈王业豳风旧殷勤叙断壶  

其四  

御冬当防蓄应得治芳园挂壁藏新种培泥拥宿根萍虀怜鳯炙玉糁诧熊蹯拟作氷壶传雄才独讨论  

寄唐进士震  

我忆京华侣经年意若何别深乡思减客久物情多淡月回银烛疎钟帯玉珂青云如可及倾葢一相过  

送友人之京  

银缸盛羙酒江上送君行共惜孤舟别那知几日程阙寒逄断雁宫曙听新莺早献金门防休论汉贾生  

题雪景圗  

髙阁凝云闭虚窗帯雪开鸟寒空辩鹭树暝縂疑梅遣兴惟诗句衔情秪酒杯遥知函丈下已遣二生回  

题緑栁紫燕圗  

緑栁夏依依差池鸟飞蹴花随别骑衔絮防征衣隋渚晴烟暝章台夕照微衡门相托久应傍主人归  

挽徐母施氏  

极目乌程路高堂旅榇归音容芳树逺心绪片云飞别泪茅生馔荒尘莱子衣青山佳兆在寂寞掩春晖  

元夕观灯应制  

鱼钥春开虎豹关五云星斗近天顔綘河月湿金盘露火树香分玉笋班鳷鹊漏传花外观蓬莱仗列海中山万方乐事同元夕恩赐千官十日闲  

送裴孝感归省  

都门霜落雁南飞官舍萧条独忆归淡月疎星辞帝阙乱云高树近亲闱渊明对酒心犹好杜甫能诗趣不违闻説邑人相久高堂莫恋老莱衣  

采石江上元夕简武昌周博士临湘李驿宰  

朝回无处不淹留元夕江干繋去舟九奏箫韶天上聼千家灯火月中游然犀壮志空流水倚马长才见故丘佳节谩劳伤徃事百壶堪醉鹔鹴裘  

送张指挥  

龙虎旌旗度朔河羽林诸帅拥天戈银潢浄洗刀兵气玉垒穷搜虎豹窠万里山川传驻跸九重日月共鸣珂边庭不用防秋计沙漠如今縂汉歌  

送曾太守之官  

谁言五马共翩翩百丈维牵水上船故吏青山开候馆遗民緑野趂春田颂声遥播啼猿外归梦长随落雁边闻説頴川曽入相知君未必让先贤  

次郑校书左掖闻莺之作  

白头著作文人行左掖闻莺有短章委佩乍分花外仗停骖归滞桞边墙谪仙老去乡心切贾至才高野趣长自笑云泥踪迹异无因倾耳接飞觞  

送匡行人显回京师  

儒冠岁月易蹉跎孤馆相看奈别何匡裕栖迟名独盛王猷落魄兴偏多流莺高树双壶送积雨长江一棹过自笑烟波为客久阳关休向醉中歌  

送敎谕陈廷杰归湖口  

腊月江头送季方北山飞雪扑离觞匡庐树影吟边近彭蠡江声梦里长晩歳重瞻尧日月清时独擅汉文章春来多少南归翼毋惜题缄寄玉堂  

陈主簿稔过宿赋答  

君门已许解朝衣此后相期过竹扉池上青山留客醉郢中白雪和人稀雨晴闲馆花空落月上层城鸟倦飞明日独懐乗兴地不堪愁思更依依  

送陈生温陵省亲  

问君何处拜庭闱海国苍茫去路微洛社旧游同北望温陵积梦独南归春行树外空闻鸟夜坐花边静掩扉转向髙堂思防服云山惆怅与心违  

赠道士陈清隐  

琳宫遁迹学无为姓字休劳世上知庐阜逺公莲社鉴湖贺老酒船期石牀花落因风扫丹灶云深近水移几度钧天闻九奏余音半入歩虚词  

送校书陈秀才省亲  

都门雨雪正霏霏马上双壶送独归阙下马周留客邸郡中潘岳访亲闱万花岛屿春移棹五栁郊原昼掩扉霄汉朋游縂知已此行休恋故山薇  

题刘仪部山水图二首  

江城四月见更生岐路劳劳慰别情秉笔南宫词独擅盍簪东阁酒同倾白云旧业灯前思青镜流年客里惊自笑萍踪也如此悠悠书劒谩题名  

其二  

谁作丹青慰壮游潇湘风雨谩淹留雨深逺渚黄花夕霜落平芜白雁秋憔悴屈平应有念才华贾谊自无俦骚人南去应肠断芳草寒烟不尽愁  

挽云窝林处士  

青山何处白云窝不见诗人掩薜萝防杖谁寻盘谷隐辍耕偏忆鹿门过芳蹊此日成桃李野服当年制芰荷欲酹吟魂招楚些寜堪洒泪客中歌  

挽诗  

荒台草緑鹧鸪飞劒化龙津事已非故国遗臣空北望他乡作客独南归新祠海上经秋雨旧业林间半掩扉读罢遗文肠欲断桐城何处一沾衣  

题墨梅赠苏上舍  

翠屏山下水云香别墅归来月在牀今日看图诗兴动浑如东阁送何郎  

梦作  

楚山飞雨湿行旌犹记临岐唱渭城横笛江头闻折栁断肠偏是别离情  

过九江二絶似同舟诸游好  

孤舟几日别京华望尽南天不见家客里相看须尽醉江心何用泣琵琶  

其二  

层峰断防见涵城风景依稀防上营最恨春来长是客新莺细栁不胜情  

雨中斋居寄倪烱  

空斋疎雨又黄昏那复孤灯坐掩门纵道异乡常不雨举头看月也消魂  

夏日病卧寄同舎二三知已  

独怜卧病送残春説着春光恼杀人把酒看花等闲事布衣空惹陌头尘  

题高安朱少尹莆山书舎  

林下横门隔断桥溪边草迳入云遥青山緑树知多少谁道书声到市朝  

题俞紫芝临懐素千字文  

昔年舣棹桐江道草圣相传紫芝老长风千里吹夏云落日空山迹如扫  

题唐马圗  

锦韀金铎舞倾杯驿路相传换马台零落黄尘鼙鼓歇秪从圗画识龙媒  

## 石仓历代诗选卷三百一  

明　曹学佺　编  

明诗初集二十一  

高棅  

储御史光羲田家杂兴  

野老安贫贱力作不辞苦把锄行晨风南山看禾黍今秋谷稍登方思广场圃归来茒檐下团团聚儿女落日在西山悠然望孤渚昨宵天始寒虫声满篱户田家衣食薄黾勉嵗时取掩关未成眠东隣响机杼  

岑补阙参同诸公登慈恩寺浮圗  

香界出尘表孤标屹峥嵘直上凌半空言是羽翼成迥梯接元气磴道盘青冥雄观隘川岳乃觉形神轻俯视寒渭白平临终南青神州一掌中双阙云端明穷历诸磴尽飒然凉飇生千峰挂飞雨秦塞何凄清早割区中縁永懐叅道情今日髙兴尽期君谢浮名  

刘随州长卿江中晚钓寄荆南一二相识  

楚水东去逺故人离别心登舟望落日防絶荆门隂晚櫂向孤屿收纶度前林天寒大泽暝鸟没长淮深十载梦烟波幽期共投簪白鸥故友待向我如招寻渺渺初月色嗷嗷飞鸿音相思若千里遥寄沧浪吟  

与林九龙门夜宿迟明赠别兼寄周一  

江郭梅已白飞霜肃严冬故人惜短景握手龙门东群壑倐暝色虚亭寒夜空明灯照孤月相对情未终明发忽惆怅拂衣如飘风长天西北倾三山落云中中有淡荡人孤高含清真三年濶风采百里悲胡秦前日游逺方登堂别严亲出门向西笑逸气凌秋旻雪度日边棹风吟江上苹清诗落吴楚此地生阳春郢曲和者稀剑歌不复陈归来使酒气酒酣气益振青楼唤歌舞日见罗衣新却笑相如宅凄凉四壁尘交欢徒结靣肝胆向谁陈因子写逺意风期越江濵  

答陈沧洲留别之作  

海上春欲暮楼头花满林一樽风雨夕千古幽期心平旦忽惆怅怆然惜离襟踟蹰歌白雪留赠比黄金十日不尽欢临岐徒悲吟举目望霄汉浮云蔽重隂沧洲渺何许春水洪涛深此别非万里无时间徽音以我子猷船期君安道琴毋为叹白发嵗晩重招寻  

顾山斋分韵志别  

孤云与独鹤千里怅悠悠时因长风吹双落碧海头郑侯念长违董子经时别几望西南天孤吟啸台月昨日放扁舟辍棹三江流中夜造我语片言觧离忧逸兴横素襟吐辞若流水挥杯对黄花兀然不知醉欢乐情未极复此成分飞矫首秋风外徒惊蕙草稀  

九月八日郭南山亭宴集分得下字  

海国霜气凉秋声落遥野乾坤肃以清收纳瞩多暇出郭寻幽期同人命轩驾载酒入翠微凭高憩层榭苍山横黄云大江天共防飞雨霞际晴夕阳雁边下江山满陈迹今古成代谢千载同一时黄花笑盈把酣歌林壑暝新月松萝挂高兴殊未平临风独悲咤  

望庐山作  

挂席度彭蠡停桡望匡庐苍苍五老峰秀出东南隅气势掩衡霍峥嵘压东吴千岩散秋色倒影澄江湖倐忽霁飞雨瀑流挂香炉悬崖残雪古涧落垂虹孤耸目万仞表茫茫飞鸟无飘然挹空翠心与浮云俱我欲呼谪仙结巢松已枯迟回徒仰止飞鹢上天衢  

题邑生陈溢钟山草堂  

钟山抱蓝田水木含清气爱尔静者居草堂在山翠帘栊映竹开几席侵花置野客载酒过山僧抱琴至陶然接欢赏邈尔成幽契月出天海空云生石门闭岱溪樵唱来沙头松声细佳趣足淹留逺心更迢逓维时属休明岩穴无遗弃终南登防径北山裂荷制予亦问山灵斯人果忘世  

赋得罗浮霜月懐郑二逸人  

海国梅始白飞霜动鸣钟寒空一片月挂在罗浮峰夜色不映水清光与之同百里皆瑶华千林闭幽风萧条岩际叶嘹唳云边鸿逺客起遥念沧波思千重梦回明镜没寂寞闻幽蛩  

郭晦之归扆峰群公相送至光严寺分得客字  

化城负东郭地古严公宅同佩结幽寻况值将归客山门坐翠微萝迳入松柏定水注行衣香云绕离席衔杯双树间百里见海色日暮各分飞空山夜寥寂  

题云林书隐图赠梅江许宗显  

爱尔江海居清风继箕颍起予丘中赏逸兴探灵境粉墨含天光丹青藏云影窗开象湖隂帘卷龙峰顶林静弦诵闲波空棹歌冷沧浪可洗心白鸥待孤艇  

韦苏州应物西郊燕集  

原野谷雨霁熈阳丽芳辰良游出西郭集我平生亲野酌借芳草飞花落衣巾时闻幽鸟哢复眺群山新睠此不尽欢行当念徂春回心勿暌离愿言保其真  

题千里掀篷图効常建体  

日没川路濶松阴澄晚流掀篷卧天色超忽江潭秋渚月镜中浄孤辉漾轻舟心将空际云身与波上鸥了视无外物旷然神逺游予亦沧浪情从君问方洲  

同羣公饯郑五秀才至鼓山寺分题赠别赋得临沧亭  

屴崱海上秀中峰开禅宫飞亭挂空翠直上临方蓬溟涨在几席天光映帘栊目极万里外但见清蒙蒙曙色从东来晃然灵境空登临岂不伟别意叹无穷  

赋得春草碧色送丘少尹归四明  

春色有佳兴送君惜别情帐前见芳草緑尽空江浔千里霭晴翠夕阳烟际深遥分白鸥水近映青枫林萋萋满行衣苒苒生别心王孙行当归蘪芜思越吟  

逺屿堆蓝  

江晩波自濶天空谐逺寻渚霞霁孤岛緑映沧浪深残日镜中没余晖在前林黛云结发碧气横素襟其以罨畵山寄君无声吟  

秋江渔唱  

大川饶数罟浅渎无吞舟日暮収我纶唱歌度中流歌长入空濶两防江声秋断续和鸣榔揺飏随狎鸥曲终人不见云水空悠悠  

赠友渔樵歌  

我夲渔樵者结交青云人朱门华馆不下士青山白屋归来贫闻君爱与渔樵友毎逐渔樵在林薮两屐松风万壑间孤舟萝月双溪口朝与渔者亲暮与樵者隣山厨束薪煮白召野饭折荷包紫鳞春风行歌出林曙落日叩舷渡江渚负策闲随黄鸟吟濯缨时对骚人语世人结交徒结名黄金不多交不成羡君不交黄金贵却友渔樵如弟兄  

古咸阳行  

长安古城尽禾黍故国荒凉变今古秦地山河满夕阳汉家宫阙随尘土咸阳昔时何壮哉离宫复道飞空廻五陵白日歌钟起三辅红尘车骑来一朝坐见繁华歇冠盖散为烟雾灭草木犹纒战血腥丘墟尚带行轮辙年代悠悠经几秋空余渭水向东流回中古道无游辇关内何门寻故侯伤心此地不能道惆怅雄图成蔓草惟有终南万仞青年年阅尽行人老  

赋得吴航渡送赵少府之京  

君不见吴航渡河上萧萧多古树树根积石长青苔应是昔人繋舟处寂寞寒潮自徃还关河北望空云山天浮百粤荣光歇海接三吴覇气寒吴王城阙几千载舸舰何年到闽海危樯峻橹逐飘风今日吴航名尚在江上年年春草新城头车马徃来频野鸟不知惊吏垂杨空自送行人  

题边文进桃花双禽图  

词人工粉墨花底见双禽青鸟飞来日瑶池春色深乱红看欲雨幽哢听非琴莫到成蹊处金丸满上林  

题叶士谨石林精舍  

开迳余松菊藏书富简编砚池春霁雨琴几晩凉天酒伴呼浮白儒生问草应躭名教地倚杖信流年  

题华峰望日图  

飞歩青莲花耸身凌紫霞天鸡弄海色西挂三峰斜咽漱太阳精逍遥金母家长安日下影回首望京华  

赋得客中送客  

在山每送客客行思未已他乡此别君离情满天地长空一飞雁落日千里至故园未同归寄君两行泪  

野渡横舟  

落帆逗前浦渡口喧已寂野艇横浅流空江带愁色渔归絶岛遥鸟度羣山夕应有待潮人吟成山月白  

牛路春耕  

浅渚蒲叶长深村杏花吐东臯春事兴尽室相随去谷鸟劝我歌青山澹吾虑日暮望柴关牛涔取归路  

湖晩钓  

湖上夕水寒濳鳞避深钓野老本无营一竿挂残照人知白首心我爱沧浪调何必客星高将贻故人笑  

寄陈五先辈  

春山曽共赏一别又西风岐路非关逺心期恨不同暮天孤嶂静秋水夕阳空为有相思寄云边送断鸿晩春寄怀林八员外董七侍读先有游董岩之期  

黄鸟堪求侣青山独掩扉相思空夜月一别换春衣江树云边出林花雨外稀董岩佳赏地连佩莫相违  

夜泊官塘见新月  

落日长川暝孤舟独客愁若为今夜月不是故园秋片影悬珠斗微光下玉钩心期明镜满指日大刀头  

送许志学北游  

闻説幽并北严冬雪作花长空无过雁念子独辞家朔月迎仙櫂滦云引客车蓟门登覧处颙望忆京华  

除夕  

腊尽雪初晴春廻促漏声孤灯亲逺客一岁只残更律青阳转年随白发生迎新应待旦端佩谒承明  

重送许子之巴西  

双鳬新被命万里逺从官闻説巴山好何愁蜀道难峡猿惊印绶蛮吏识衣冠圣徳懐荒服贤劳莫惮烦  

峤屿春潮  

瀛洲见海色潮来如风雨初日照寒涛春声在孤屿飞帆落镜中望入桃花去  

衡江夕露  

大江白露下秋气横沧浪夜色不映水微风忽吹裳孤舟待明月时闻兰杜香  

松岭樵歌  

峻岭饶朽木采之行且歌歌长白云外逺与松声和日落望烟归山风吹薜萝  

九日同郑二逸人董七侍读林一秀才雨中宴集朱聘君碧潭轩以微雨潭上来分得微字  

微霜昨夜塞鸿飞雨里逢君未授衣华馆把杯仙菊润青山对面故人稀泉飞百道溪声逺风度重林酒气微明日相逢乗霁景登临不用怨斜晖  

送秀上人逺游  

一灯初别祖师禅孤月寒云思渺然飞锡却从红日外浮杯还渡白鸥前寻钟野寺经残雪乞食春城向暮天我有采真秋兴逸相期何处聼寒泉  

寄林七膳部兼呈林懐之广文  

无诸台下叶初黄客里相逢值早霜秋馆醉看仙菊满禅房坐识雨花香别来塞雁江云隔梦去青山海路长白发广文凭问讯门前还有几升堂  

得郑二宣海南手札  

番禺天外古交州念子南行恋旧游故国又经花落后逺书翻寄雁来秋梅边野饭逢人少海上青山对客愁为报罗浮云影道早随明月引归舟  

送雪峰僧龙渊归三山  

新持半偈出青莲孤鹤闲云思渺然金锡来承天汉语紫衣归坐雪峰禅寻钟野寺残山外漱齿寒流落照边行至东林休结社松枝已偃旧房前  

江亭别  

春江澹澹白鸥波一曲阳关为尔歌莫向樽前惜沈醉青山长在别离多  

江上扁舟图为林维徳赋  

扁舟一叶楚天寒逺树空江野照残忆得湘潭归棹晩千峰倒影镜中看  

题界画台阁  

铜雀高楼借日悬姑苏舞榭入云烟繁华一落金屏影半是吴山邺水边  

题赵大年小景  

独卧荆扉拂曙开啼莺相唤故人来落花昨夜迷行迹先遣家僮扫石苔  

题畵秋景  

疎林逺岫带烟霏积水长天合翠微何处寒声随落叶一行新雁向南飞  

题赤壁图  

赤壁江山几度秋畵图仍见旧时游祗今惟有东山月夜夜清光照客舟  

题雪毬花  

玉簇云开雪作团轻盈冷艶不胜寒王孙蹴踘归来晩犹爱氷姿镜里看  

题红白莲  

素艶秾华似鬬开露房双启暗香来只疑月下瑶池防半出红妆捧玉杯  

附林伯璟  

春答友石山人见寄  

朝理湖曲夕灌沙园菊凉风吹衣巾落日在林谷适枉修文者惠言比金玉古人不可见见此亦云足矧是遗世俦功成身不辱孰致皎皎驹徒羡翩翩鹄  

望月楼为永伯杰赋  

独夜上高楼越乡见明月鹤发映萱闱蛾眉安桂阙抚景对苍茫经时感飘忽泪欲衣线沾心将匣刀折潮平螺渚空天逺雁峰絶倚闾知暮频问寝念晨缺爱日日难留瞻云云易灭但愿蟾兎光长照桑榆末  

赋得严陵滩送王生偁  

琼澜锦湍鸣溅溅钓干羊裘即轩冕麒麟丘墟伯国秋鳷鹊荒凉汉宫晩富春祠古云霞新桐庐台高日月隣后人空有文辞吊过客时将蕉荔陈知子泊舟风雪里遡石縁沙弄清泚先生之名虽不同先生之心尚堪比  

赋得沧浪矶送刘仲谦  

古冶城西行二里大梦山前见湖水势接危栏拍断矶直似沧浪烟景底藕花菱叶吹香时鸂鸿防来去飞丹石凝云作铜烂碧沙射日生琼辉胡为同心不共赏几度相思成独徃花宫钟鼓久寂寥梵宇楼台但苍莽适君见我自六平报最又欲趋承明分携肯惜矶下醉留别须题矶上名  

为张文初题画赠洽公  

禅翁安禅不出山畵史为畵山中闲寒月高悬碧萝幌晓云深防青松关寳地乐声闻涧底梵天香气识林端定回幽壑猿呌断食边絶巘马飞还盖头把茆亦自好栖身十笏何其烦贯休能诗夸宇内文畅得序传人间新图摩挲重叹息旧迳髣髴穷跻攀聼师拂尘説善果使我拂袖辞尘寰  

林枝  

题入定门  

石门闭空翠中有释子居藤萝蔽白日化景人世殊真僧坐何年膝下穿黄芦劫灰几轮变悟此因地初茫茫圆镜中一脱尘垢汚斯门尚可入余亦当结庐  

清心桥晩坐  

危桥临清流水影逗寒石上有千仞松年深翳萝薜杖防谐幽寻吟啸终日夕心与寒流清迹比浮云寂即此澹忘归香风满巾舄  

凝霜树  

南山有嘉木翠影何离离东风丽晴旭秋月悬枯枝泠然一夜霜曙色凝防差恍疑云锦张乍若霞彩施即兹有琼树何必仙路竒  

自鸣石  

峩峩南山石逗影青云连时来忽长鸣声若雷霆喧崩腾震林木隐隐落寒泉得非天鼓坠无乃仙乐悬物理有如此使我心凄然  

题叶仕晦后山亭  

瀬溪一水清如玉两防蒹葭映寒緑白云深处后山亭四畔乔松覆修竹迎风八靣窗櫺开萧然一迳生莓苔房栊白日琴书静诗酒长年嘉客来主人相对情何极引麈谈罄平昔似结山灵泉石盟岂伊朝市云泥隔天书昨夜徴岩扉束装逺赴招贤期一官海邑香名徧千里云山辙迹稀三年涖政多嘉绩云外飞鳬快双翼考最天官衣锦归叙情乡旧论心日时维秋暮天宇清纷纷篱菊繁金英落霞孤鹜空中见水鸟风帆望处生锦衣公子蟾宫客襟懐似与秋波溢抹月披风七歩成飞龙卧鳯挥毫得顾余性拙躭胜游雄词莫继良可羞兹辰共对尊前酒良朋美景空淹留主人不久归南海山中猿鹤遥相待后夜孤琴过草亭萝月风泉重感慨  

题叶仕晦岊水风帆图  

闽江之水清如苔奔流千里何壮哉故人此日之官去东风一道聼帆开人言此水经年代地老天荒犹未改离心似水日夜流帆影随风两相待沙头载酒歌别离人生得意今如斯化行海邑豚鱼信泽及炎荒雨露滋春风百草桑麻长多景楼台日初上鸡犬相闻六万家东南百粤通隣壤风帆去此莫踌蹰父老殷勤望使车中牟不及闻三异好觅归鸿为寄书  

飞仙岩  

高台耸云汉壁立何崔嵬昔年有仙人跨鹤兹山来飱霞錬金鼎九转超凡胎空余松下石积雨生莓苔  

超凡台  

古台翳高树清爽轶浮埃松风度虚耳涧瀑闻飞雷恍疑紫霞洞乍若登蓬莱仙人不可见使我空徘徊  

礼星坛  

古坛隐萝薜岁久莓苔斑昔年有真人栖隐心自闲清宵望斗极百拜资頺顔我欲从之游脱屐红尘间  

飞锡峰  

上人栖遁者飞锡云外峰去留渺莫测心与浮云同濳山几千仞瞬息收竒功斯人不可作谁能继其踪  

次三琅峰复林叔度见寄  

独向空山学采薇青泉白石共忘机晚风偏飐离人鬓朝露还侵久客衣岩下云飞天外没雨前帆影望中迷多君爱我情何厚屡遣新诗寄落晖  

琅峰扫松  

酒满清尊泪满衣岩花冉冉雨霏霏空林日暮悲风急惆怅孤魂怨独归  

百年事业独孤坟松柏萧萧倚暮云落叶满林回首处哀猿啼鸟不堪闻  

古平山居  

一片空蒙紫翠浮氤氲曙色蔼林丘若非蓬岛神仙宅应是云间白玉楼  

又  

拂拂霏霏蔼暮天遥看暝色翠微连道人不作瑶池梦祗恋青松白石縁  

附赵廸诗  

咏散木道人  

世人尚松柏欝欝众所竒斯人有深意散木寜自期顾兹枝叶茂感彼雨露滋淹留枳棘聚弃置空山垂工师弗我顾梁栋匪我思寂寂青山下日暮凉风吹所以古君子谦守常自持  

竹轩  

讼堂寂沈沈凉飚起修竹爱恋此君心铭轩共幽独岁寒色不渝青青美如玉内虚常自持外直竟无曲朝泛渭川晴夕对湘潭緑厌种河阳花羞同彭泽菊日与琅玕期清风聊自足  

鳞次台集宴送马自牧归馆  

盍簮陟崇台慿高豁千里清樽属离人年光若流水浩浩江海心悠悠云山意天空鸟影寒日落秋声起对此渺予懐悬情自兹始  

赋得陶母墓送别  

剪发待佳賔陶氏有贤母孤塜依空山芳名亘千古野花笑春风山鸟啼寒雨送君归故乡因之为延伫  

白菜  

家园晓萋萋露叶何青白长随苜蓿盘不近膏粱客写入丹青中闲情聊自适  

讳日  

良辰更凄凄四顾惨不乐罄欬似有闻想像犹存若眷彼膝下趋仪容宛如昨分飞迅如遗骨肉竟谁托茫茫寓太虚沈沈隔防漠终身痛莫伸五内崩犹割防酒空自陈九原何由作履此霜露晨寜不心如灼  

拟崔颢长安道  

长安道上春如绮朝来冠盖奔流水谁人不畏霍家奴甲第豪雄连戚里望中车马多如云衞青新拜大将军腰间金印悬紫绶门前翠盖拥朱轮将军自是椒房宠由来天幸承恩重侍猎长杨赤羽旗陪游上苑黄金鞚道傍青青杨栁垂五陵年少多光辉兰堦珠弹鸣珂去桞市银灯夜醉归香尘百里花如雾乳燕双双春欲暮来徃惟闻歌吹声行人识是长安路  

王维桃花行  

扁舟闲棹武陵曲落红万防春波緑乗兴沿流去不穷夹岸桃花夺人目山廻溪转入渐深萦纡几度隔云林遥看林下人家影近聼村前鸡犬声恍然初入如人境洞里烟萝白日静兰径春深玉有烟绮窗昼永花如锦惊闻客至复相呼争迎置酒问何如初从避地潜来此自后因家成久居苦遭嬴氏行苛法竟携妻子尘寰别山中犹着秦衣冠世上谁知晋年月世人那自见山青青山一径通仙灵遥连阆苑仙源杳不见长安战血腥归来拟若擕家徃祗今灵景知何向翠壁红泉祗独寻芝草琅玕应难想万壑千峰翠黛浮多情长忆别来愁回首空山不可问惟见桃花逐水流  

挽沧洲先生陈景明  

昨夜徳星天上掩山中闻説太丘亡可怜幽室重泉闭无复沧洲嘉兴长蕙帐云昏猿鹤怨萝衣秋冷涧泉伤元龙雅望知何在康乐襟期逈不忘青草更闻诗思逸碧山犹想屐痕香未承鸠杖尊桓季忽聼商山没绮黄日永苔枝悬寳剑夜深寒笛起山阳毎懐载酒寻花径空忆携琴过草堂  

北邙行  

北邙山下悲风急魂车辚辚男女泣浮生富贵能几何请君聼此薤露歌居贫艰难葬独苦在富光辉人送多山前翁仲咲相语贵贱应湏土中去新坟峩峩土犹湿日暮狐狸作人立白杨萧萧人已归伫看坟前长荆棘  

题山水人物  

徳星堂倚碧山隈乔木萦纡曲涧廻萝迳乱侵红叶满松扉不揜白云来深秋庭发黄金桂积雨堦生碧玉苔千嶂停云修竹暝孤琴月绮窗开夜凉醉倚岩前瀑香暗唫余雪后梅谷口幽期时怅望辋川佳兴俱徘徊溪声梦入寒猿断鸟影愁将夕磬催佳句多情追沈谢闲居有赋胜邹枚珠林落景明窗户翠壁飞花入酒杯泉石趣幽依枕席芝兰香霭近樽罍鸟声闲对云间榻林影青浮江上台即此端居人境外更湏何处问蓬莱  

寄衣曲  

制就寒衣谁与将长缝短线牵人肠寸丝极于寸心苦借问傍人同寄与封裹频开仍覆视一片慇懃心万里江南十月寒不禁况我良人在辽水天寒雨雪隂山道去日行装岂完好今将血泪与寒衣寄向天涯何日到  

兵车行  

兵车行征马鸣路上行人皆哭声哭声彻天泪满地天地自是终无情弓箭在身刀在手父母相随语未了妻子牵衣在后啼兄弟束装向前走遥遥西上咸阳路万里苍茫起烟雾倾身逈逐孤雁飞乡邻亲戚知何处掩泪吞声行负戈运粮斩木北防河军中昨夜诏书至发兵转戍长城地野旷天清战血腥悲笳日暮秋风起君不闻长城夜哭秦时鬼瀚海风烟汉家垒秦汉争雄几百年有血当时成海水武皇重开边干戈苦未息妇人力耕锄丈夫事行役千村少烟火万井惟荆棘兵革海内犹未清州司门外徴求急君不见长城窟城下草根纒白骨人生莫作长城卒  

采莲曲  

采莲歌歌采莲鬓云斜堕黄金蝉兰桡畵舫清江曲珠钿罗裙凝云緑叶翠花红色如绮鸦黄粉白情如玉江上休随鸿雁飞花前莫并鸳鸯宿采莲自小惯乗潮江中风浪何飘揺共怨良人千里外顾影残妆恨未消  

王昭君歌  

自顾倾城姿六宫人莫比薄幸丹青人使我恨至死忽朝嫁我天一方托身万里何茫茫宫月歌残杨栁色梨云梦断罗衣香玉容暝对边尘泣昭阳恩宠何嗟及云边箭落雁声寒帐中霜重貂裘湿蕃王强妾若尽欢异域不通言语难肝肠暗与弦俱断独抱琵琶向月弹  

古薄命  

妾命薄如秋叶叶薄从风胜如妾妾薄此身何所依叶薄常趂风中飞妾薄命如秋影影痩伶俜月中冷妾身强在如影轻影轻犹得随月行良人逺戍交河北堂上姑嫜发应白鬻钗剪发奉甘防夜制寒衣寄万里妾命强存不如死妾命薄何太恶容华暗向菱花落  

铜雀台  

高台已凋残欢爱从此毕不闻歌吹声惟见枫叶赤春风辇路依江渚鸣珰佩玉知何处舞影晴浮漳水云歌声暝作西陵雨君不见英雄割据无复存全盛湏防那可论春深芳草宫前碧凄凄犹带罗裙色月明风冷繐帐空佳人掩泪望陵泣  

古钗叹  

古钗埋没知何日泥中拾得重爱惜两股盘龙十二行钗头仍刻双鳯凰鬼工金错加雕饰古制无光土花蚀莫嫌此様不称仪更是内家旧时物传闻隣女争来看玉指摩挲复惊叹慎勿弃置宜深藏留取花前作珍翫  

题成趣轩  

幽人荷衣蕙为带幽居笑指秋山外碧水青山意自长墨绶朱轮心不爱寜甘高卧絶华轩木叶纷纷独闭门篱落鸟鸣山火夕江村人语藤萝昏田药圃归来晩月色苍苍陇猿断列鼎无论浮世荣一樽长对清辉满林下相逢独有君鹿门谷口俱无闻羡尔草堂慎终始莫令山鬼空移文  

塞下曲  

朔北寒风起春来雪作花黄云愁陇水白骨怨边沙桞暗边尘暮营空塞日斜故园芳草緑客梦几还家  

宿郑五别业林处士  

不见催租吏渔歌听自频应迷辋川路空想武陵春落日闻清磬寒林见故人秋风如有待江上共垂纶  

客中除夕  

牢落天涯夜人穷嵗亦穷空山双鬓白孤馆一灯红腊尽屠苏外春来爆竹中此身如断梗何事苦匆匆  

秋思  

身世如萍梗他乡縂是愁暝灯虫入夜残雨叶翻秋坎止知何处暌离似胜游虚舟从所适无日是安流  

题畵  

孤亭临水夕乔木生寒色清隐自幽人宛若山隂客群峰入户青一涧当牕白日暮独凭栏衣上归云湿  

感懐冬夜  

穷冬天地闭积雪暗河关身世随孤雁家林隔万山江声回积梦灯影对愁顔遥夜心千里萧萧两髩斑  

拟古王子安郊兴  

闲居春日赋清兴故人同栁烟晴泣露苹浦暗生风水牵残影緑花送断香红祗恐青山暮金樽緑酒空  

别赠蔡茂  

少年重豪侠长向五陵游醉倚夷门日歌残易水秋猿声烟外树鴈影月边楼未有苍龙剑神光射斗牛  

别龙川尉陈海  

忆得从游日青袍各少年今来俱白首相对共凄然我病秋山雨君行瘴海烟浮云分散后明月几时圆  

除夕  

奄忽时空度浮云节序迁更残犹旧岁明发是新年春入屠苏里寒消爆竹前絶怜扬子宅华发守青氊  

挽李氏太母  

七十人生少慈顔近百龄正宜乐寿考岂为掩泉扄客吊山灵泣魂归陇树青輀车当祖载薤露若为听  

登余干城  

荒原落日过重城万里苍茫感客情乡思雨中和雁断秋风江上见人行枫林西入吴江逺驿路东分楚水平遥望天涯流落久暮云飞叶自纵横  

山居  

我家曽住越山隈乔木春深紫翠堆堂上佩声朱履度庭前山色玉屏开衣冠有恨先王后家世应从南渡来文献祗今三百载清风白屋守蒿莱  

秋懐  

霜满枫林江上村犬声篱落防柴门空山落日秋砧暝野渡荒烟晚磬昏寂寂寒灯当永夜依依凉月对残魂覊懐凄切空垂泪又听前溪起断猿  

孤雁  

折羽惊下渚蒲分飞归路失相呼哀鸣天际云堪伴寒影江头月共孤北度关山乡国逈南依湘水稻粱无弟兄此日知何在望断穷秋恨亦枯  

咸阳懐古  

鲍鱼风起沙丘道五采文龙属沛公玉斗碎残谋士去楚歌声断霸图空东流渭水千年緑西望骊山三月红惟有五陵松柏在苍苍曽阅几英雄  

钓龙台懐古  

戍皷城分散暮鸦无诸故垒到堪嗟青山犹记秦封域芳草空余越世家逐鹿旌旗云汉杳钓龙台榭夕阳斜英雄牢落今千载风雨萧萧起暮笳  

挽姬乔氏  

纱窗落日度黄昏知是音容隔九原华屋不闻灯下语妆台空想镜中魂香罗犹染残春泪花迳惟余旧袜痕独有南宫词客恨多情何处向人论  

送王孟扬之京  

年来知已叹飘零谁唱离歌复忍聼有恨空江芳草緑多情落日故山青云间征骑频催发花外流觞祗暂停秪恐分擕愁不极临风长醉莫教醒  

别舍弟宗一  

粤江江上思悠悠若上扁舟双泪流去国身飘天外叶还家梦断海边秋山从鸟影当空度云傍猿声入夜愁逺道六千过桂岭穷荒垂死岂堪投  

送宫人入道  

净洗红妆翠黛残承防却向太清坛罗襦巳解明珠佩寳髻新簮碧玉冠昼永闲依松下鹤春深犹梦镜中鸾碧云凉月秋衾冷还似昭阳独寝寒  

钱塘懐古  

龙飞鳯舞下钱塘冠盖朱轮散异方王业偏安新典礼山河无复旧封疆铜驼雨冷依芳草石兽云昏卧夕阳今古废兴多少恨一声孤鴈海天长  

奉和圣制从蓬莱向兴庆阁道中留春望之作  

陪逰禁苑早春前莺啭春风入绮筵桞外翠华承日转花前阁道与天连管弦声动千林晓草木晴浮万井烟自是宸游多睿藻子云偏得侍甘泉  

过贾谊宅  

故宅荒凉倚碧岑寒云漠漠迹难寻书沈湘水情何极鵩赋长沙怨已深空馆无人啼鸟到闲门有迳碧苔侵可怜前席今千载惟有清自啸唫  

苏台至望亭驿人家尽空怅然有作寄从弟纡  

东吴黎庻独何依景物凄清旧日非芳草园林人不见落花门巷燕还飞干戈时起风尘暮烽堠春来戍火微髙卧东山犹未起洞中花发忆荼薇  

登皷山  

车从追游到上方金宫钟磬霭林塘彩云寳地通霄逈翠壑松涛入海长萝迳引杯山鸟下石厨供馔涧泉香空堂清梵沈沈夕共聼三生色相忘  

题螺洲林公鲁小景  

茅屋松扉水畔村居人殊胜武陵原草深行迳迷归路花落春潮自到门石上暝琴期宿客林间微月动清猿不知何处谢端宅凄絶空江螺女魂  

西城夜月  

西城有明月照彼崇台上万籁夜沈沈清光独相向  

小景  

茅屋掩芳林萝衣卧苔石空山寂无人寒云落秋色  

虗室弦声  

空斋寂无人丝桐奏流水飞絮落寒潭静逐浮云起  

秋江渔唱  

渔舟晓唱来声度芦花影月落曲未终江空钓丝冷  

逺屿堆蓝  

微茫江上峰青青雨中积幽人兴无穷闭门对秋色  

鸂  

朝浴湖水濵暮宿菰蒲里偶值荡舟人双双复飞起  

书郑公啓扇  

幽人爱青山结屋空林里夜深梦白云明月在溪水  

题山水  

几家茅屋水边村花落春潮夕到门溪上数峰青似染居人説是武陵原  

其二  

江上千峰紫翠浮松门苔迳映清流茅堂雨絶湘帘暝卧聼空山一夜秋  

其三  

九嶷如黛暮云间帝子何年去不还唯有清猿聼不尽潇潇寒雨万重山  

其四  

流水人家洞里幽清猿古木思悠悠别家几度藤萝月闲却瑶琴石上秋  

晩眺  

白云深处野人家倚杖闲吟日未斜江上数峰看欲尽晩钟残月入芦花  

送陈文叔分教融州  

别来三载一相逢百越云山意万重回鴈峰高霜月冷梦魂犹忆帝城钟  

客中元夕  

花市银灯夜向深香风罗绮逈沈沈不知何处笙歌起传得新愁上客心  

伏枕  

衰病龙钟两鬓华荷衣弱体不胜加空山遥夜人声絶一防残灯落尽花  

畵马  

塞上畨儿控骕骦岂知天厩有乗黄春风驰道花如锦玉勒骄嘶出建章  

题郑介叔扇  

谷口幽居逈不忘青山修竹旧书堂别来十载林间月风落松花入梦香  

送林汉孟之温陵  

年来知已各离群况是春深又别君栁色青青芳草緑停杯凄絶一江云  

寄沈鲁原  

緑萝潭岛碧纷纷门掩青山独卧云残月空江清梦逺令人长忆沈休文  

壮在襁褓时不幸先人奄弃大兄尚幼荷慈母鞠育之恩寛柔之诲至于成立命从师学宣徳乙夘滥竽科第幸叨微禄尝痛念先人值时多故投老林泉著作无有虚日惜夫旧稿厪存者十仅一二壮不肖弗能光绍先志以亢厥宗焉敢没先人之所存敬録诸体诗分为鸣秋前后集命工夀梓置于家塾垂诸永久为我子孙珍藏而保爱之时景泰五年嵗次甲戍春三月朔旦孤子壮谨识  

林敏  

塘上行  

石髪明濯濯江蓠复田田蘼芜独何为零落朝露先深塘防有涯别木仍有颠条风江上行忧来悄无边罗衣怯素体斋沐况经年尝以兰蕙心喻作金石坚谁谓胶与漆中道成弃捐不食莲菂苦焉知萍实妍不叹蒲栁老翻疑雨露偏人影乱止水飞魂逐榆烟大堤囘辇处合沓生苔钱愁闻歌緑水徃古皆共然  

歩虚词  

杳杳紫金阙飞甍集祥云玉女拥龙旂执节推朱轮元降纶音列坐诸天君琼台雨寳花仙众何缤纷赤舄跨青牛黄冠骖鹤羣冲虚奏铙吹不许世人闻臣愚但长跽垂绅诉衷勤秦皇欲不死服食空多门汉武铸金茎未能沃心焚勅赐太上符真诠秘其文假合作容貎蝉蜕超埃氛瑶池洗毛髓彩翠仍氤氲五内洞灵曜三葩吐竒芬芝草产玉田呼龙自耕耘忽而与天壤心影无嶙峋云霓为余驾虎豹向我蹲上见风雨迹下见天地根凌风逝不返浩劫应长存  

留别壶公山人  

夙昔负灵异斋沐营丹砂经年竟无成乃知仙路赊为文何足道説劒徒矜夸神情若飘风浮海思乗槎涵江入云水天影明蒹葭穷源杳莫测石瀬仍几家月从壶山出照见菖蒲花龙吟波上烟鸟散空中霞揺曵鸣吾琴蕙心豁天葩夫子乃知音延之饭胡麻尘踪未洗髓烂熳游天涯永懐灵境逈矫首长吁嗟  

晦日稍次山谷  

清溪殊险豁石瀬何淙淙寻源竟莫测又复上几重行处众壑尽望中天影空于焉倐含景水木相玲珑温翠翳巾舄片云起西峰忽忽洞深杳大圎变溟蒙飞湍逗日月急雨随蛟龙洗心投白鸟息见期青松愿因紫霞秘永谐鸾鹤踪  

梦秋  

狐狸泣海月檐隙分斜光隂风飒然来万籁秋茫茫寒声吊落叶逺思悲雁行寂历梦中语心魂乱飞扬云根秋水浄石上秋草长逡巡破隂翳白日升扶桑  

晓发石竹山卧龙潭  

飞轩窅洞碧溪口寒流深溪南一峰峻众壑波上隂杉松乱天影水月乃余心时节开竺书寂寂空中音杂花逗秋思鸣瀑弦素琴愿垂白鹤影永矣谐幽寻  

清源洞作  

松柏隘石门清溪垂乱花寻源望不极水上流胡麻众壑相崩奔一峰凌断霞昔人炼骨处白石盘阳厓至今风雨来犹疑下霓车防心道经秘假寐紫皇家授以霹雳文晤言营丹砂  

晩次流沙河  

湖口寒山苍芳草犹未歇扁舟谐逺寻旷然向云阙北风芦苇鸣白日波上没其时鸿雁来拥棹蛟龙窟遂歌沧浪清而乃濯发风气逗天影萝雨泽人骨石上弹玉琴清响在林樾到家兴未已梦绕松际月  

春日过高逸人别墅  

此地有别墅投闲寻隐沦酌君樽中醪笑我衣上尘石竹拂瑶席野荷清角巾双松驻白日一水流青春盘谷忆李愿鉴湖懐季真古有逸民传非君谁与论  

江上送郑山人  

祖帐送离人劳歌暮烟里暝来江上宿残日照寒水清尊醉落花孤棹依芦苇雨翳灯影微风兼笛声起后夜有相思缄书寄双鲤  

天王寺  

珠宫隐上方载酒一乗兴雨歇瀑水凉云归古松暝忘机野禽狎发咏山鬼聼坐对月上时空山响烟磬  

登宿云台得外字  

香刹辞世氛况同野人防寒岩结暝隂古殿藏深翠目防逺空半兴落飞乌外日暮惜解擕相看防然喟夏夜陪宗兄林八员外双溪兰若宴集得夜字  

散帙栖鸟时幽寻憇精舍天吟风满巾露饮月侵夜烟篠澄逺心云萝翳长夏囘看众壑隂杳霭钟声罢  

寄山中人王锡  

埜服逢山客探辅嗣甥苏门风外啸盘谷醉中行馆迷征雁春城过晓莺伫看花落尽思尔豁吟情  

题流红图  

玉沟澄晩色金屋闭秋尘鸳被辞君宠蛾眉妬妾身掖庭霜叶赤永巷露苔新欲写心中事含情祗自颦  

懐宗兄林八左迁兴业长史  

南宫归卧久兴业左迁时谁念连枝防翻为梦草思鹡鸰霜霰急鸿雁信音迟佐邑应多暇长吟谢朓诗  

赠医者  

海上烟霞濶山中歳月淹引泉隂涧逈采药晩风恬迹比韩康隐名将子训兼长安无二价犹是慕清亷  

期宗人林大游华藏海  

巾舄行歌接梵筵偶来松下草芊芊也知只在秋云里潭水溪花到处禅  

题畵  

三生石上旧烟萝九曲闲云倚醉过满地松花仙梦觉春声都入榜人歌  

江南意  

露侵红粉镜台斑眉黛含愁蹙逺山长在深闺那识路秋来梦绕穆陵关  

湘裙剪就茜裙新愁里风光病里身强整钗符随女伴隔帘教唤卖花人  

吴海  

游郎官峰  

连山如波涛高峰荡云日萃然孤杓耸其势孰可匹危攀将欲飞俯瞰觉自失罗田几聚落端坐见繊悉南延川源深北望海水出处高视益逺缩地岂有术天寒霜露交收获事已毕仍年蝗旱余民物尽萧瑟遘兹得非幸惆怅宁具述  

游七岩寺同行诸君子  

罗田众山中七岩独高秀经营将半载宿顾始得副縁云攀鸟道十歩九刚飇从北来岩谷尽号嗷促歩赴层巅依石避野烧鬱然烟焰交歘若雷电绕其势吁可畏僮仆尽惊走须臾得少息方觉性命有列坐咸自庆啗胾酌大斗隂阳却变化霏雨垂白昼痴云迷海屿昏雾失林薮归途畏虎迹惨惨暝色厚幽懐莫能写造次宜自咎述此成短章聊用纪邂逅  

夏日燕东臯亭  

展席俯清池倚槛盼层巘苖緑满平畴草秀被长坂风度荷气清日移树隂转长笑天为高泛观心自逺良时会岂易莫待嵗华晚  

## 石仓历代诗选卷三百二  

明　曹学佺　编  

明诗初集二十二  

王佐  

应制赐宋承防马  

圣明天子齐唐虞四方混一同车书大宛西域总臣附万马入贡皆名驹天闲十二森成列牝牡骊黄色俱别罗帕轻笼锦作鞯丝缰穏鞚金为勒玉堂学士真老臣日日趋朝侍紫宸承恩特赐飞黄马骑出通衢不动尘飞黄之精直天驷四足腾骧若星驶况拜亲题御制诗奎璧垂芒照人世湏知君恩如海深臣骑黄马当赤心风云防遇有如此彤笔宜书焕古今  

唐仙方技图  

开元天子承平日锦绣山河壮京室金殿璇题表集贤玉屏粉绘图无逸防龙接武居阿衡万方旭日当文明衡山老仙何所有亦复通籍承恩荣缟衣白髪酡顔老自説时来致身早防箧初开玉仗分白骡突出银鞍小榻前制号赐通始信人间别有天楼船未遣蕋珠赐歳籥俄更天寳年九龄归卧曲江上牛郎又入中书相花雨香飘兰若钟栁云春扑金鸡帐万机日少乐事多梨园法谱声相和鬬鸡舞马看不足宁独仙人逞白骡仙人岂是呈仙枝畵者传之有深意延秋门外羽书飞却驾青骡向西避青骡剑阁雨淋铃一叚闲愁尚不胜岂道畵图今若此碧云芳树满昭陵  

题桑直阁江山胜槩图  

我昔趋神京道出匡庐手持緑玉杖遍踏金芙蓉是时秋高天气肃最爱秋声满岩谷万顷湖光带白苹九叠屏风挂飞瀑结巢便欲栖云间防龙趋赴羣鹓鸾才名用世果何有赢得归来双鬓斑至今梦想烟霞趣拟托毫缣写情素君家此图谁所摸似我当时旧游处远山缥缈如游龙好处尽在烟岚中晴波落日曳澄练枯林老叶鸣秋风屠蘓髙下林间起水色山光畵图里软红无路到柴扉空翠常时扑书几中流放棹知何人锦袍坐岸方乌巾若非髙洁鲁连子应是风流贺季真我生垂老愿未酬鲁人讵识东家丘图中胜概倘易致便从此地营莵裘  

戊戌客南雄  

寂寞江城晩依依独立时廻风低鴈鹜返照散旌旗家在无人问愁来只自知几回挥涕泪忍诵北征诗  

忆舍弟彦常  

庭草秋仍緑江枫晩渐稀年光随水去功业与心违逺海犹传箭殊方未授衣翩翩南去鴈故作一行飞  

和元正见寄  

早嵗承书问草莱忍将怀抱向人开秋霜荆棘关头墓寒雨钩辀海上台须鬓巳从青镜改梦魂曽逐片防回天涯一掬思亲泪待洒泷阡万树梅  

酬孙典籍仲衍见寄  

忆昨交游日罄懽清时曽拟共弹冠春风草檄将军幙夜月聨诗羽客坛江海只今来远信云霄无复望飞翰惟应賸酿陶尊酒迟尔归来共岁寒  

发龙湾别王惟吉张廷彦  

日日摛毫纪玉音敢期清梦到山林贾生对策曽前席疏传归来更赐金日月行瞻丹阙迥烟霞归去草堂深相防巳是康衢叟击壤无忘报国心  

舟次匡庐寄同朝诸公  

翰墨同时侍禁闱恩荣宁谓及寒防舍人旧掌丝纶诰御史新裁锦绣衣天上鹓鸾还接武江邉鸥鹭巳忘机他时行部如相覔秋水芦花是钓矶  

午日呈郑乆诚参政  

百顷芙蓉罨畵船贺家湖上水平天金盘送果沈氷碗罗扇题诗散舞筵往事氛埃成逺梦佳辰风雨忆华年涧蒲九节根如玉服食于今笑学仙  

题李谷清雪景  

梁园飞雪玉缤纷坐列金貂酒半醺借问当时谁授简相如词赋最凌云  

百马图  

蹄影参差踏软红曽观万马拥飞龙旌旗不动金笳歇一片川原锦绣中  

竹枝词  

竹林塘西越女归双双采莲歌夕晖兰舟荡桨忽分去两岸风花高下飞  

美人红叶图  

谢家夫人咏柳絮黄陵女儿歌竹枝谁信长门秋澹澹西风黄叶断肠词  

附赵介诗  

长门宫  

翠华朝望逈长门夕思孤萤流金殿暝露下玉阶芜昔作鸣阳凤今为绕树乌愁顔空似玉咳唾不成珠寳镜尘将灭罗裳色渐枯泪将寒漏水夜夜滴空壶  

歩虚词  

采采清露英皎洁玉不如元和合真一饮之极甘腴自然生羽翼何用登云车迢迢河汉上琼台旷清虚未从众仙去天风揺佩琚  

寓山家留壁  

有客来何方驾言自华胥囊中无一物手把太极书象罔为我御鸿蒙为我徒朝观赤城标夕弄沧海珠去来了无碍所憩即安居青山出屋上修竹当坐隅好鸟时一鸣景寂心亦虚泛泛巫峡舟迢迢大行车人心自高下于我良晏如  

怀仙吟题玉枢纪卷后  

我昔采药罗浮顚仙人招我游诸天天门洞开三十六琳宫贝阙相连延瑶台百丈空中起玉女烧香月明里天王宴坐拥羣真环佩珊珊满人耳中有一人号雷师厐睂皓首拜玉墀奏云侍从五千劫未闻至论穷机天王含笑挥玉拂举首向空如画一羣真意领寂不宣但见琪花散空碧我时目覩心欣然万物得一天何言乃知至道本无物岂有文字人间传人间所见皆幻影欲吸晨霞驻清景湏臾月落仙驭旋蘂阙瑶台风露冷回看阊阖不可攀白云与我留山间倚剑长歌一壶酒龙吟万壑松声寒  

南楼对月  

夜上南楼看月色水晶帘卷银河碧氷轮倒射沧波寒对此清光是何夕举酒邀月真吾俦夜长不用秉烛游万里凉风满襟袖洞庭七泽涵清秋秋声冷拂珊瑚树湘娥鼓瑟鲛人语试吹玉管遏行云曲中髣髴霓裳舞霓裳舞罢廻明珰北斗巳挂西山傍但愿清樽长对月今人古人何足伤  

瑶池  

宴罢瑶池暮雨红碧桃花落几畨风重来八骏无消息拟逐青鸾入汉宫  

赵临清入五先生集防  

太祖平定华夏归马放牛聿兴文教维时海内文人学士彬彬軰出自江以南尤沾被圣教之先吴下则有四杰闽有十才子广则有五先生皆一时诗人之选也四杰集十才子集吴闽皆有刻或传写之者五先生诗选广有旧刻嵗久朽落仅人家有蔵本而亦弗全嘉靖丁已督府谈公大叅王公咸兴诗教求五先生集于太史泰泉黄公处仅得黄李孙王而失其一乃以汪右丞集并刻藩署足五先生数云迨甲子嵗余承乏至广得觏是集而私讶焉右丞固淮人也不当列于广况先生之称乃后进目其先哲之辞右丞帅广于五先生有綂摄之分不当与乡大夫伍而并先生之称耳虽疑之而未获其人与集乙丑夏少叅峒峰曹公乃于梁中舍家得其祖父文康公家蔵旧本乃知黄李孙王之外而有赵临清者携其本以授余余喜其疑之得释命工刻之以补五先生之阙而以汪右丞诗别自为集窃怪赵临清之诗刻厉竒崛何以失传岂以孙王黄李皆列于缙绅而赵布衣士欤然盛唐时有王孟高岑四作者孟葢亦布衣也何嫌于并称况志称临清性狷不喜接贵官达士劝李韡毋应荐即其志固轻轩冕而土苴其官爵也视浩然不才明主弃之句犹有不见用之怨其人品固甚悬絶得不为广之高士乎高士而先生固宜又或以其诗仅五六篇而欲遗之则赵嘏以倚楼一句称郑谷以鹧鸪一篇名诗之可传讵在多乎哉嘉靖乙丑五月朔闽人闇陈暹谨识  

## 石仓历代诗选卷三百三  

明　曺学佺　编  

明诗初集二十三  

黄哲  

临髙台  

临髙台髙台百仭淩云开丹霞曙色明九垓咸阳王气何佳哉交疏结绮纷崔嵬虹桥复道云中来直过南山表双阙遥连北极正三阶宛转朱栏临渭水蜚防观阁通天起铜龙髙拱日华鲜青雀翩翻月明里鸣珰揺佩溢层城锦幄芙蓉翡翠屏寳鼎香酥调玉食金茎瑞露屑璚英璚英玉食知难老鸾镜青蛾为谁好君王八骏上瑶池日暮长门怨芳草芳草年年换物华瑶池歌管醉流霞皆传阿母桃成实又献安期枣似蟠桃硕枣眞堪羡方朔诙谐侍懽晏题诗争拟柏梁新求仙岂意桑田变愿得层台更万重昆仑西望接崆峒能共赤松鞭彩凤仍随轩后驾苍龙顾视萋萋茂陵道惟余陇树生秋风  

战城南  

君不闻隂山敇勒川畨儿饮马来翩翩狼头大纛三万落弯弧注槊雄燕然乌桓古道黄沙塞青塜荒原白骨田汉将鹰扬遥度碛戎兵兽骇复窥边边烽夕照甘泉殿杀气浮空白如练右地连营夜合围左贤鸣镝朝驰战闻道嫖姚新筑城先令都防出竒兵三门八陈互纒绕万众一心同死生偏禆转鬬血凝肘箭锋流星饿鸱吼卷甲遥搴大校旗横戈怒落单于首愁云惨日殊糢糊败马号鸣霜草枯金裘寳玦青珊瑚阏氏花顔泣路隅含悲掩袂辞穹庐雕盘跪进紫驼酥军中椎牛日髙防蒲萄寒香浓不醉振旅先论卫霍功封侯未数金章贵封侯意气本雄豪谁识沙场汗马劳惟有城南征战地髑髅京观长蓬蒿  

白苎词  

长洲宫中花月辉彩云夜傍琼楼飞吴姬娉婷白苎衣扬兰拂蕙春风归花筹传觞注红玉月镜当筵掩明烛低环按节宫调促嫣然一转乱心曲长夜酒多欢未足惊乌啼向东苑树星河阑干正当戸明眸皓齿歌白苎蛾眉婵娟花月妬含情奉君君莫頋云中璧月易盈亏叶底秾华多盛衰愿为寳阶千岁石长近君王双履綦  

雉朝飞  

野田无人蒿草薄羣雉斑斑草中落五月禾熟桐风清南陂北陂声喔喔东方渐髙晨露晞金翎绣项争光辉桑畦如雾行不见雄鸣挟雌惊复飞渇饮幽涧泉饥啄野田粟羣雏来哺声粥粥宁向郊原抱耿介不羡云霄竞髙逐鲁恭慈仁桑隂自驯鳏防窃伤犊牧采薪下防虞罗上畏雕鹗朶頥垂涎羣动交虐圣人祝网天网疎八纮山泽无畋渔蓬机艾戈无尔圗朝出陌上飞暮还蒿下居翼众雏兮行且呼饮而啄兮寕尔躯雉兮雉兮乐何如慎勿变化陈仓为怪诬  

乌栖曲  

九月过姑蘓江头霜草枯西风吹叶尽愁杀夜栖乌栖乌月明里霜重惊还起无处托安巢哑哑渡江水江波浅复深东去无还心白苎吴宫曲能成哀怨音只言懽乐长相保青春几时秋又老可怜西子断膓花不及虞姬美人草舞罢垂杨金缕衣椒房绛烛明星稀越骑争驰山海动吴歌尚绕梁尘飞梁尘飞飞白苎哀乌啼夜半阊门开鸱夷浮江麋鹿来月明犹照姑蘓台  

自君之出矣  

自君之出矣无处托鳞音思君如昼烛泪尽不明心初入书阁呈董宗文博士兼简同舍诸公  

河闗歇王气淮南擅英灵天眷廸皇运人谋归圣能石城雄虎踞钟阜宛龙腾紫署东阁青门践北陵来王玉帛至访道蒲轮征髦英起幽谷俊乂罗明庭变豹蔚华彩非熊闻作兴朝仪制述美锡赉恩庥承前席思贾谊横经推戴凭奚为绕枝鹊亦企圗南鹏芸轩蠧简辑兰署鸳班升髙防屡懐董名流知慕膺追陪虎禁人被遇龙门登仍慙匠石頋用匪舆轮胜毋云弃樗杇庶以从规绳  

十月二十二日四望山陪祀礼成呈诸执事  

明开朔序禋类卜辰良武成遵誓命汾畤备馨香惟皇俨雍穆对越思洋洋凝旒仰坤壝授律挟乾纲风云从龙虎乐舞登凤凰珪币有容秩緌缨纷焕煌苾芬既明诚盻蠁回穹苍兹焉迪昌运赤伏臻遐祥徂征乃自葛义旅时鹰扬同徳奋熊罴桓桓先启行阿衡重麾钺跪毂观旂常海岱仍率职堪舆希泰康防祠陋衰典昭告纪兴王羣英聿来助委佩锵珩璜多仪动文彩列宿开荣光庸薾忝趋承赓歌聆颂章宸猷愿终述豁逹垂无疆  

过梁昭明太子墓  

帝子降南浦飘飖苍桂隂神飇回震阙迹閟坤岑凤陵辉璞蕴龙沼媚珠沈文藻绚华黻芳芬扬素襟遗编轶正雅旷代驰徽音玉马风云变金鳬歳月深霜兰秋被坂烟萝夕翳林采苹思永荐捐玦遂幽寻灵脩忽尔逝嵗晏劳予心辽东鹤驭逺缑岭鸾笙吟眇眇因懐昔营营徒慨今瑶华竟衰歇惆怅雍门琴  

送道士蒋玉壶还茅山  

华阳初慕道羽服依岩际辟谷咽晨霞朝元结真气朗吟扶桑颂伏谒三茅氏却驾云中龙来游人间世谈蕋珠阙稽首张乐地调笑芙蓉笙声飘凤凰吹仆愧金门彦时闻玉笙偈方忻兰苑晤忽念荷衣逝欲和瑶台章幡然紫烟闭石室萦翠芝丹丘蔼松桂望望劳予心犹懐碧山契  

东平谒尧祠  

初政礼羣秩晨趋郓隂郭稽古询道源放勲久徂落斋宫委华棁黼扆销丹垩庭榛雊雉升裳藓宗彛剥惟馨思可荐废堕予犹怍缅言垂衣时东狩兹方岳仪像俨钦明声容被绵邈茅茨遵曩俭堦蓂传旧朔遗泽纷在斯今皇仰先觉亦播康衢謡绍尔雍熈乐  

曲阜里谒庙  

解组辞郓郭驱车循鲁坰前登阙里近端仰素王灵猗兰遗芳洁神桧欝葱青时化洽千祀奎光浮四溟多仪殷庙享斯文传壁经几筵犹设席容秩俨充庭所念迷途者空瞻明徳馨困防今获吝幽悱未遑宁靡靡寒氷至涂涂朝露凝遄回驰驱意夙夜思仪刑  

洪范祠龙池祷雨获应畣隠士刘文正暨邑中羣彦  

齐沐戒徒御星言趋绛坛属兹愆阳序雩祀罄衷丹龙湫窅深閟神物时蜿蟠馨洁始云荐灵祈纷可干沛然感敷施霡霂济多难浙淅在林畹防防被冈峦焦原幸沾濡庶类同忻懽鸣鹳集穹窒翔鳞跃纹澜郊坰悦童耄庠塾庆衣冠所协咏归趣方希民俗安赓歌诵云汉化奚能殚  

吊陈思王  

邺都防盛日英才妙七贤夫君照乘珠五色丽且鲜西园倡华藻东洛赋婵娟防鸾翔朝旭芳蕖映碧涟始协棣华美宁虞萁豆煎桐圭空锡社银海闭隂泉白杨翳荆榛狐兎穴其阡喟然兼山叹肯企淮南僊  

赠刘宗弼司业赴浙西佥事  

晨颁锦花诰夕敛绛纱帷聊当持宪节讵是解逢衣于越山水秀吴江鲈鳜肥移舟发白下揺斾出江畿川寒葭苇静天清鸿鴈飞勿念离羣速承明应复归  

秋夜杂兴呈涂典籖頴  

璿杓运西宇华月丽中楹坐知流序易瑶夜秋风生银汉呈宵景金堂含夕情柔条栖湛露嘉蕙茁幽茎抚迹遂成感如何君逺征相思云阳浦岧嶤限玉京镜鸾停赵舞筝凤歇秦声寸心渺何极揺荡如悬旌  

拟古  

鲁连天下士夙蕴匡世才却敌愧论赏英声腾九垓燕昭市骏骨乐毅趋风来虎战跃中野名成真壮哉仆本江海人西登凤凰台感此千古意长吟屡兴哀朝经夷门市夕醉髙阳杯挥戈拂倒影羲轮为之回宝匣绚青莲龙文拭轻埃神光夜挥霍按舞何嫌猜腾骧为君举愿扫浮云开  

简涂叔良朱仲雅二博士  

贞士多苦节考槃依涧陲丛兰佩芳洁悦怿遂幽期至徳无终逸明扬膺盛时兹焉华东阁俊乂相追随列宿呈光彩翔飇清羽仪皇谟敷禹训风雅泛周诗幸俾纎防噐叨承陪绛帷何因永斯好介尔崇明禧  

舟次灵洲邝雄飞使回不至  

湛露晨未晞秋华被原隰征途夙巳戒承命履遐邑桂水寒悠悠扬防望不及川鳞想同泳覊羽尚云戢维楫乖素期临流重于邑睠然沮溺耦讵洒扬朱泣惆怅芳菲情日暮空伫立  

秋月篇  

金商鸣素节瑶律届先秋始见西陵月婵娟沧海头清规临夜满澄影际天浮媚浦沈珠迥凝波浄练收常悬鳷鹊署初照凤凰丘碧落宵同映银潢晓共流梁园生绮夣陈榭感芳忧爽洽征人袂光含思妇楼玉台情未巳鸾鉴影空留讵惜盈亏屡仍知晦朔周闗山随别骑淇水送行舟愿逐余辉去兰台奉夕逰  

与伯贞彧华二友防  

二妙聨英标睠言顾榛莽良晤谐夙心谈慰幽怆江蘼澹新緑谷莺闻逺响感此离索情浩荡烟霞想夷白抗浮云临清延素赏何因继芳躅一丘同偃仰  

题蒲涧读书处  

编茅临巨壑伐木憩幽岩携琴初渉涧投册静窥潭丽泽方求益知人谐所躭灵芬遥可挹渊物坐能探野鹤闻朝诵霜猿聆夜谈董帏凉结蕙管榻净霏岚予志在山水冝从云外参  

秋日懐友  

云馆秋气凉前楹新雨歇凉飇振清籁炎景韬余烈时菊有芳华露棠飘绛叶慨此揺落情于焉谬司业端忧鬒发变和俗性灵竭贞履期可坚言讵当接渺渺睇川梁日暮方舟渉  

分韵得也字赠林生瑛充贡  

氷霜戒律逰子发中野筵几惜离羣罍樽企倾写庭柯覆喧鸟场藿维征马锡贡拟璆琳光辉孰云舍文渊穆奥典璧水观儒雅扳鳞尔所之附骥吾哀也防滔嵗华晚积雪晨飞洒行矣慎毋淹长懐问津者  

饯区伯寛领归善邑教  

横塘秋色芳蕖飒己变渺渺波上舟忽如翔风燕琴觞激幽思笾豆徒有践所念同襟者飘飖各乡县章逢协冲素况复斯文彦此邦多竒胜名山蔚葱蒨暄壑栖云霞寒松阅霜霰尔行问津处沮溺因可见  

赠刘仁仲昆季还浙东  

沈忧自多绪复此送归人昨夜淮南雨不知芳树春朅来持别酒相与慰兹晨日暮行舻渺东南弥越津  

游泰山  

今年初出承明班折腰从政青徐间神州二月雨新霁我来万里观名山名山泰岱连云上邹峄徂徕欝相望晨霞彷佛见丹崖旭日曈昽射青嶂羽服逍遥山际行垂萝磐石渐回萦乔木千章寒谷秀隂泉百道晓虹明都太古瑶阶在石室丹炉长不改中林迢遰蹑天门五色芙蓉耀光彩东极羣真鸣佩环招揺玉女开金闗苍龙飞去溟海濶黄鹤下唳清风还奎璧祥光生缥日观扶桑擘昏晓登临今日九州同顾视宁论万山小名岳齐天天下知斋宫防洁閟灵祗寳鼎椒兰腾馥郁芝楹华葢仰葳防祠官祝厘朝击鼓玉童吹笙双凤舞鲁祊秦祀变浮云后土精灵夜相语功成世世来登封明堂骏奔朝岱宗翠华行处入归鸟樛木尽亚随飞龙微茫玉简无人识緑坛隂洞秋声急但闻松乔遗素书我欲因之蜕凢骨絶顶芝应再生神逰早顾抛尘缨笑骑苍兕骖太乙稽首银台超上清  

河浑浑洪武辛亥夏河决作  

河浑浑发昆仑渡沙碛经中原喷薄砥柱排龙门环嵩絶华熊虎奔君不闻汉家博望初寻源扬旌逺渉西塞垣穷探幽讨事竒絶云是天津银潢之所接葱岭三时积雪消流沙万泒从东决东州沃壤徐豫之墟懐山襄陵赤子为鱼夕没钜野朝涵孟诸茫茫下邑皆涂污民不粒食乡无庐桑畦忽变葭苇泽麦垅尽化鼋鼍居宫中圣人方旰食羣公夙夜忧旷职星郎又乘博望槎西去盟津求禹迹始闻古道行千艘一朝势转才容舠奔冲倐忽骇神怪浅不浮沤泥没篙我上梁山望曺濮长叹沧桑变陵谷万人举锸功莫施犹拟宣防再兴筑宣防汉武威曷若尧无为洪波阅九载端拱垂裳衣圭锡夏后安得辞胼胝龙门一疏凿亘古功巍巍巍巍功可成河水浑复清  

奉和圣制钟山祷雨获应  

天苍苍运干刚雨旸时若民乃康孰令熯旱忧吾王九土如焚嗟亢阳天津欲竭隂虹蔵王心靡宁时恻伤桑林罪已徳进汤斋宫对越腾馨香真宰黙应征休祥灵祗率职妖魃禳先驱靊霳舞商羊天瓢一举敷四方甘霖信宿仍汪洋勾龙后土占歳穰黍稷报功王道昌百辟庆忭懽声扬小臣颂述歌虞唐四序顺成民弗殃巍巍端拱垂衣裳天苍苍徳无疆  

行路难为洪都义士扬安赋  

粤客慕逺逰东来访仙洲扶桑弄赤日荡神鳌丘天吴变现横蛟虬狂澜欲济无轻舟我心西悲安可极九疑回望丹山色斑竹荒祠暮雨深湘灵涙尽湘江碧直欲排云窥九闗长风萧萧去不还鼓刀撃筑行路难相逢杨子倾心肝此公平生负竒气对我髙谈论经济宫中圣人急征贤君材磊落终难弃平生耻作侯门宾声华满座惊陈遵黄金结交重然诺白首相知忘故新予亦髙阳旧徒侣怜君局蹐随风尘知君爱君心独亲相逢正值秦淮春秦淮茫茫春水緑春风扑缸春酒熟登楼一醉成悲歌起舞龙泉悄终曲君不闻神鹰来脱鞲上縧抟呼梦刷秋空髙焉能委趐随斥鷃喧啾俛啄栖蓬蒿又不闻留侯五世夸相韩徇节忘躯西入闗功成乃慕赤松去富贵浮云非所干尔有万古心时来亦如此鲁连欲奚为欲蹈东海水行路难难可量海水尚可济身名须自强愿为黄鹤云中翔凌风振翮超八荒  

寓治谷城寄京华亲友  

金陵别时春巳半含桃吹花莺语乱羣公送客劳劳亭王事驱驰不敢缓折腰从政真可怜貂裘欲敝寒无氊青徐古道暗荆棘二月黄河水塞川战场蔓草萦白骨城都萧条狐兎窟桞塞胡笳夕厌闻花门突骑时还出猎火荒凉夜合围聊城关外羽书飞将军转战畧邢魏历下逰兵分道归疮痍未复更颠蹶忍防呻唫日流血朝耕暮战同死生抚字无才政多拙有时登髙望逺山浮云万里何当还令人却忆鲁连子一箭成名东海间  

费将军凯还歌  

费侯佐国文且武礼乐从容在军旅汉家卿相谁得如云台功臣祭征虏王师转战下山东大将平燕无限功复有竒兵専节制将军同日度居庸居庸城邉草初白边兵夜遁龙沙北长风吹沙鐡山黑贤王雕弓控不得组练如霜未倒戈狼烽斥通滦河将军洗兵河上波马前双吹金哱啰英防如公信无敌据鞍归来亲草檄归来更唱平边歌燕然山头堪勒石忽忆去年驻阿城仆忝征官曽送迎马头北去扫燕土今日传闻朝玉京旌麾再入阿亭路横槊赋诗肯相顾官桥一道野棠开人道当时列营处东风二月江南春露布先传到紫宸丹书鐡劵分茅土愿尔功成过古人  

醉歌行为邝复初防飞昆仲赋  

昨日风雨中我来自西山不知春早暮花落长林间林间幽人心事闲相逢一笑开云关问我别来春防度五见飞花满行路黄橙丹荔绕池栽清水离离照芳树登髙酌我黄金罍倾情写意无嫌猜携觞复就花下饮鸟啄余花铺緑苔我惜落花君莫扫乗兴即来坐芳草江山如此多阅人与君相期恨不早君家伯仲多材防白眉更是人中龙东山还着谢公屐百世行蔵安得同尔曺曽辞鹤书召予亦蹉跎走荒峤华发盈簮已自惭乌巾折角从人笑悠悠行路心惟君可知音南冠发楚奏拂拭瑶华琴商声凄凄夜沈沈酒酣风悲月出林终然苦调不可聼为君更赋还山吟他年访我桃花洞洞口花残春正深  

王彦举听雨轩  

辋川给事才且竒自我相亲童冠时髙谈甚爱风雨夕世上闲愁都不知防回共酌东轩里正值萧萧满人耳当窗涤笔写黄庭凉声防落鵞池水竹外淋漓芳砌寒檐端飞洒落花残先生掷笔向予笑如此宫商真可懽况复交防尽文雅倾倒对之情不舍银觥夜酌凉蒲萄琵琶嘈嘈急如泻先生醉坐银烛低行云入帘花气迷喈喈屋角闻朝鸡出门只见花成泥当时防笔谁更好公孙狂歌君絶倒横眠三日醉复醒梦见池塘生春草一别凄凉十二年闗河风雨隔幽轩懐乡泪逐灯花落隐几晴忘春溜喧君入蓬莱献三赋我践泥涂走中路归来相见头总白坐上逢人半新故西窗旧话谁与传思君昨日空回船緑蓑青蒻重来访莫厌连床终夜眠  

题招鹤轩  

忆昔南防窥洞庭醉骑孤鹤横苍防千年云梦掌中小一防君山湖上青翺翔更入潇湘浦湘灵弹瑟鹤为舞清风双翅若乘轩令我归心厌尘土翻然独下昆仑台鹤飞却望辽天回武昌楼前招不得惟见白云天际来朱君华轩号招鹤金茎可饮芝可啄临臯羽客再相期为尔长鸣返廖廓  

分题赋罗浮山赠何景先百戸  

吾闻名山洞天神僊之窟宅髙髙去天不盈尺上披浮云横斗牛下瞰沧溟奠鳌极云闗五城十二楼老僊烧丹居上头鸾笙缥缈尘世隔羽服逍遥苍涧幽山中夜浮龙虎气石室犹蔵蕋珠秘瑶草灵苖几度春玉泉香蕋三千歳还丹九转报功成手把芙蓉朝太清蓬莱弱水方舟度阆苑昆仑飞盖迎我昔懐山恣长往桃华古洞遗幽赏鐡桥千仭意都迷絶顶芝日应长麒麟公子出仙台绛节遥从天上来车马光辉到蓬荜相防一笑无嫌猜投我素书皆鸟迹浩荡烟霞写胸臆终然归斾九霄长但见防鸿矫双翼中郎词藻絶人寰已进宸卿最上班须公为写观梅兴寄与江南驿使还  

将进酒赠彭生秉徳  

华灯照广席锦瑟弹朱丝一弹再三叹进酒卿莫辞丈夫成名垂不朽彭生早试穿杨手彩凤朝鸣岗上桐骊驹莫系门前桞门前栁条冬尚青城南桂浆翻玉瓶觥船满引百分劝出门不顾蓬中萤君不闻洛阳贾生对宣室长安九衢皆动色长安九衢横九天尔如神驹当自力我昔侍从金门中誓师牧野初成功功成治定四海同条牧再见承平风尔行决科期第一狐裘防茸发如漆莫辞更尽金屈巵直上排云振双翮  

短歌行与蓝山陈彦中  

桂水秋风髙扁舟过苹末西来佳公子袖拂湟川月公子芳年狐白裘抱琴来访丹山丘云邉举手笑相揖凌云意气横清秋髙谈雅论倾四座自言曽到燕山逰雪中射虎随飞将原上呼鹰从列侯酒酣驰向城南猎腾身飞鞚轻一瞥赤手获得千年狐路人縦观夸勇防卿家严君谁得如湘南昔日専城居将门有将今复见见此沧波明月珠明珠白璧相照耀知音更学丝桐妙传得吴侬子夜歌弹为楚客阳春调尔有吴越思言之使我迷罢琴惆怅孤月落衰猿老树临双溪他年同泛山隂雪听尔琴中乌夜啼  

扶溪春望  

溪头望春春色深美人不见劳予心緑波渺向南浦罨畵楼台芳树隂天涯满目丹青障春日春花两揺漾翡翠兰苕不可思鸳鸯桂树长相望相望相思云路遥金塘流水乱春潮采菱风急桂舟晚疑是当年杨子桥桥边杨桞青青好惆怅春心被花恼浦口回船欲访君相思一夜蘼芜老  

寄道士萧止庵  

昔寓朱明洞神逰碧涧阿庭临栖鹤树衣拂挂猿萝凤吹青云曲龙琴白雪歌仍慙勾漏令尘梦入槐柯  

又  

颇弃人间事来参内景篇借骑缑岭鹤相访大罗仙稽首传丹诀长歌入紫烟璚花不着处同扫石床眠  

赠陈宪使还嘉兴  

蘅臯理轻檝华筵饯逺人潮生碧海曙雨歇红亭春适越遂辞禄还吴思问津超然不可企遥睇东山云  

杨氏湛碧轩  

桂浦含秋气萝轩澹夕隂鹭窥明镜彻云度彩屏深宴坐消尘虑遐观恣赏心羣贤思历下吟啸属芳音  

送邵李二巡简赴京  

驿树残朝雨汀潮急暝流旌麾从此别尊酒慰离忧虎石经衔箭龙门拟共舟蟾溪他夜月思尔玉京逰  

赠白守中之湖广  

王孙芳草緑离思满西州桂醑秦淮夕兰桡江汉秋名藩今所重形胜昔无俦元规宾从美吟啸在南楼诗僧杞上人得防归鄱阳葬亲二十二韵  

白下春容减红亭丽日升暂邀芸閤彦相送草堂僧辇毂同文防旃檀异徳称诗名随处满华幄自天承久被宸衷眷仍推讲座登离宫频召对前席誉材能尚仓供蒲馔禅宗问葛藤龙河朝洗鉢鹿苑夜传灯般若翻神贝袈裟出御缯抽毫聨百咏挥尘竟三乘浄洒银河水清涵玉井氷虚空常湛湛行住独兢兢陟屺懐芝垅瞻云别蒋陵纶音旌孝徳珍翰诔先堋寸草慈辉映双林瑞露凝逍遥无俗虑攀饯有佳朋祖帐琼花堕皇京寳树层江流桮浩渺岩戸锡飞腾绮防烟霞动珠含水月澄虎溪从恵逺牛渚待袁宏莫厌尘縁混终知雅颂兴澹湖吟赏遍来就鹤书征  

游黄陂五十韵  

吾郡山川秀黄陂亦有名闻君谈胜防邀我共逰行路指苍崖近村临碧涧萦尘嚣辞澒洞丘壑愿经营缭绕茭塘曲潺湲水碓清深泥縁狭径积雨涨前阬披陟衣裳湿扶擕杖屦轻阳云迷靉叇欹石履峥嵘俗讶精灵异谁知唱和情林僧来问讯野老亦逢迎注椀金芽茗充庖玉笋羮敲推篱犬吠餽饷草鸡烹少憩沾微醉前趋若有程土门斜束隘坡岸敞连坪石马眠荒垅昭陵失废茔腾蛟双踊跃蹲豹互狰狞迢逓峰峦起穹窿窟窦鸣岭麋超险峻潭鲔漾澄防防泉分洁欣欣草并荣奔流寒潄玉磐石迥疑城避地伤前事穷途蹙逺征蚁柯尘业误鱼木祸罗婴嵗月重登览烟霞几变更陈雷今合契黄绮旧同声招隐依松桂寻芳拾杜蘅逍遥吟伐木谈笑坐班荆凤涧葳蕤合螺峰宛转明田家深处乐王政此时平杂防欢樵采喧阗羡偶耕丰年饶芋栗膏壤足稌秔鼓腹雍熙叟居巢太古氓幽懐真可豁佳境实难并白鹤鸣相狎青猿戏不惊静中无俗念方外有贤英蕙结灵均佩松号子晋笙仰窥悬瀑浄侧度小桥横茅舍藤穿牖柴窗竹覆楹花檐风阵阵桐巷鸟嘤嘤席帽防云坐匏尊倚树倾凉飔驱溽暑斜照弄新晴枕石延诗思临流破宿酲踈慵聊翰墨沈湎愧缾罂着屐随康乐回车泣歩兵祗应除世鞅端可脱尘缨趋走烦童御徉狂托弟兄橘中期四友林下忆三生絶徳瓢须弃忘形席任争言超混沌遐举问蓬瀛瑶草行堪掇丹砂炼欲成他年求道侣即此缔幽盟  

势相国李公善长  

吾君神武定中朝丞相勲名冠百僚汉室兴王推邓禹唐宗开国任房乔江淮草木知名旧吴越山川辟地遥好向龙楼扶赤日便观麟阁近璇霄  

呈张昶参政  

丝纶阁下五云飘政事堂中八座超班马文章传旧学夔龙勲业庆新朝宫花露重金茎赐衢桞风清玉佩揺江海微生叨近侍也随丹凤舞箫韶  

呈汪朝宗叅议  

龙飞江表仗能臣虎变淮阳有俊人帏幄春风勤夙夜藩垣南寄息风尘闻鸡屡促鸣珂入倚马仍防草檄频越客狂名叨荐启无因东阁拜平津  

北防应制  

王师几日定秦邮诏发竒兵出夀州横海楼船通楚甸羽林旌节渡淮流胡笳惨动关山月戎帐威传草木秋闻道鹰扬能奋迅思归燕将莫夷犹  

送董文启之江夏宰  

委佩晨防拜玉除西防真食武昌鱼王孙碧草秋无际仙掌金茎露下初今日才名须卓茂当年词赋説相如登临若对南楼月待尔賔鸿寄尺书  

赠王深之官永康  

赏心亭下玉壶倾客里难堪送客情沙际緑芜朝雨净天涯江树晚云平扁舟剡水因乘兴髙防河汾旧有名勿谓微官淹骥足金华凉月对秋清  

正月初四日南郊礼成  

午夜祥云绕太微圣明开运六龙飞箫韶享帝声容丽玉帛来王历数归寳幄天光临负扆金舆春色映垂衣儒臣幸覩唐虞际三祝尧年仰曙辉  

谒黄石公庙  

榆径深深一草堂松阶寂寂半斜阳青山逺近分齐鲁黄石英灵阅汉唐碑断螭龙荆棘暗坛空鸾鹤桧槐苍乡人更説传书意故国风云人渺茫  

舟泊龙湾寄孙仲衍  

吴樯楚柂十年间又渡秦淮虎豹闗眼底故人成寂寞梦中尘业负髙闲九州风雨东南防七泽波涛日夜还江上思君云路杳掀篷秋对蒋陵山  

赠洸口于巡简  

东郡于公最有名为儒曽事鲁诸生鹤书三聘云间下龙劔双飞海上行明月画船依桂浦碧山红树绕花营齐中旧客今谁在青眼相逢万里情  

喜故人孙仲衍归  

十年东去入皇都词赋争夸楚大夫踈防巳辞金马籍徉狂须觅兵厨花开上苑啼鹦鹉草緑南园泣鹧鸪惟爱碧山吟卷在夜随明月照蓬壶  

赠戴云  

十年惯聼京华雪忽忆闻鸡梦觉时万戸晓钟金气急九重仙仗佩声迟湟州桂树谁招隐庾岭梅花有所思一曲阳春知寡和郎官清胜浩然诗  

青宫哀词【`懿文皇太子也`】  

前星光陨太微间云阙龙归不可攀惨结云迷海岳泪挥寒雨遍戎蛮清都鹤驾翺翔逺缑岭鸾笙缥缈还遥想皇情哀恸处万年松栢紫金山  

次韵仲衍巫峡秋懐  

白帝孤城蜀汉间锦江秋色隔巴山霜清灔滪璚瑶动雨散阳台紫翠环王事归心俱未己世情岐路总相关扁舟莫系枫林下卧听寒猿一夜还  

从军行赠费指挥  

英雄海左费将军淮海吴门旧防勲又领貔貅三百万誓清沙漠报明君  

又  

闻说沙场渐倒戈受降城北是滦河雏姬窈窕随征马美酒蒲萄载骆驼  

秋夜杂兴  

金风瑟瑟吹明河鎻窗时见流萤过谁家玉笛生离怨知是吴侬子夜歌  

又  

秦淮桥下江水清凤凰台前霜月明莫愁艇子系何处杨桞萧萧无限情  

折杨桞枝词戏赠朱文昭  

绿隂驰道绕隋宫拂雨撩烟送晚风万树千条都折尽不堪回首畵桥东  

游洪范池与刘文正  

洞门斜日照金潭千尺藤萝挂石龛骑马独来髙处望满山松柏似江南  

小塘山居  

璧月斜窗夜气清禅栖无梦客灯明山中万籁俱岑寂惟有松声答磬声  

王孙挟弹圗  

乐逰原上竞防华骑出天南白鼻騧宫锦不愁清露湿五陵松柏绚朝霞  

又  

驰道香莎剪翠茵金鞭闲飏落花尘温泉树晚歌钟起人识开元富贵春  

寄复初景翔诸友  

寒泉疎竹映清秋曽记仙人太乙舟今日逢君同感慨不堪清泪洒西州  

又  

荔枝原头春水深多情得似玉郎心琵琶拨尽凉州曲石竹花残风满林  

题野塘景  

花落春塘急暝流湖光山色未销忧双双白鸟忽飞去撩乱文鸳不自由  

## 石仓历代诗选卷三百四  

明　曹学佺　编  

明诗初集二十四  

李德  

神释  

大哉浑沦妙槖籥自无穷絪缊一巳搆畀付出至公灵台本无物而我处其中清虚为我体昭明为我庸倐去入无间忽来归寂空既作百骸长蔚为万世宗母从众形扰顺适与天通  

紫芝山房为湖广郑大防赋  

芝山何嶤嶤熠熠产灵秀美人慕园绮辟地敞云搆图书资悦怿枯壑含昏书佳气蔼川原和风散岩岫松萝被广防泉涧环清潄抱冲昔若遗理剧今岂后钟英良有自瑞世非常觏明良共一时千载此其候  

题陶渊明像  

渊明节概士远慕羲皇风荣名奚足道甘分固其穷得酒即为欢箪瓢常屡空朝出山泽游暮归衡宇中豪华非所贵但愿嵗时丰秋菊或盈园栖栖谁与同浊醪共斟酌日入防田翁此士不再得吾生焉所从  

栖云庵  

石室凝紫烟空洞悬石乳隂崖含风泉终日洒飞雨临流结精舍六月不知暑道人养清虚适与髙僧处垢净俱巳忘孰为舍与取诸幻既远离白云日相与何当谢时人来作尘外侣  

孟夏五日感兴  

春阳舍我去四序无时停郁郁当轩栁珍禽时一鸣素琴寓我适浊酒陶我情颜鬓虽云改寸心有所凭偃仰东窗下聊以寄吾生  

种麻  

种麻满东园种花亦盈畆麻生但芃芃华发映户牖荣荣能防时零落他人手岂如为絺绤与君同永久向来灼灼姿于今复何有  

嵗月徂迁未有归止寓迹江汉怀抱索然时维杪秋凄其絺绤偶有所述用简同志  

杪秋气方肃寒风动凉戸羁人未授衣适体宁捐故云开汉臯路目送征鸿度山容欲受寒园芳巳漙露故交久零落新知偶惬素时资益簪盍聊以慰迟暮  

同诗社诸公游白云寺分韵得千字  

扪萝扣禅闗长啸青云巅山开西北日水豁东南天凉叶散虚席暝林啼清猿浮云触石起顷刻徧大千悟言造真适谈空忘至言何当登絶顶俯视苍苍烟  

留题郎步山庄  

出门望南山山翳林木稠飞鸟欣有托吾生念归休行行度前坂褰裳渉荒沟好风吹我怀禾黍亦盈畴人生衣食尔过此欲何求日夕返竆庐聊以忘吾忧  

天上謡  

玉楼琼宇晓玲珑云軿电毂辗廻风自从羿射九日落帝遣羲和御六龙六龙奔属成今古海水生尘变桑土瀛洲花发防畨春误杀秦皇并汉武桂宫珠露滴秋香仙仗徘徊朝紫皇凤吹纷纷九成奏羽衣金节韵琳琅金河流水连云注织女牛郎在何处淋漓元气浩茫茫白鹤千群驾烟雾女娲链石良可嗤此事荒唐奚足疑直怜世上人心改至理浑沦那得移  

杂诗  

人生更代谢阖辟为之机盛衰无常理生死乃其宜始来本自无终徃奚足悲扰扰依形立百嵗以为期黾勉返吾初俟命复奚疑  

送友囘真定  

君自邯郸来复向邯郸去邯郸月色好夜照江南树太行多峻阪中有羊肠路往来不惮烦知君为亲故  

暇日游城西妙观  

还辞束带累偶涉寻真路松吹度钧天篆烟生细雾翩翩尘外侣杳杳云中步儒道虽异途同归在清素  

仙人  

瀛洲飞彩云万树桃花春翩翩骑凤侣恐是避秦人侧窥浑沦妙幽探元化真徒令多欲者千古恨迷津  

赠虚明道人  

浑沌本无象表里同一照古今若须臾羣真资众妙五阴絶纎翳幽阳播灵耀王乔并羡门吾与尔同调  

宿栖云庵  

众壑忽巳暝远近响清湍山中对僧定疎雨掩柴闗栁暗猿狖集松交风露寒揽衣中夜起萝月在岩端  

闲居  

北窗林影寂南湖水气凉园荷始泛緑丛兰渐吐芳抚节迹犹滞神闲机巳忘无论喧与寂缅心即羲皇  

忆南园  

南园蝴蝶飞緑草迷行迹青镜扫长蛾娟娟弄春碧锦屏千里梦寂寞愁芳色小字写长笺鳞鸿坐相隔  

亭亭水上蕖  

亭亭水上蕖皎皎沼中藕花落子亦成色衰心不朽中藏千万绪处污恒自守不学杨花白随风入窗牖  

栁塘书舍图  

逺山出白云近水明秋色烟波漫浩浩日暮归舟急隠约丛薄间茆茨倚苍石中有栁塘翁看看似相识  

观白鹭  

河洲双白鹭皎皎照清流所希在鲜食所愿亦易酬朝飞浦溆旷暮宿林塘幽寄言采薇客吾与尔同游  

立秋日登汉阳朝宗楼怀乡中诸友  

湖山兴不浅而我亦淹留得罪縁防禄怀君属早秋淡云乡树远孤月旅情幽借问衡阳雁何时到广州  

济南寄孙仲衍  

南园虚夜月风景罢登临巩洛成尘迹青齐入苦吟升沈凋壮节匡济负初心薄宦容身得宁辞雪满簪  

金陵逢赵汪中  

十年长契濶万里各分飞岐路风烟杳江湖消息稀加餐俱努力访旧各沾衣春草无劳緑王孙自不归  

峡山寺  

峡云藏絶壁峡水积寒流宝树笼香阁天花散彩楼梵音晴隠隠钟韵晩悠悠闻道金仙宅飞来最上头  

寄孙典籍仲衍  

南园草色参差緑忽忆佳人美如玉玉堂挥翰事巳陈草屋悬灯照幽独江湖狂客未言归翘首东南泪湿衣何时净拂青溪石与尔横竿钓落晖  

河阳月简颜光宏  

胡角啾啾悲石裂颜郎夜醉河阳月越姬飒沓舞秋风芦笋含啇玉情热请看天上青云道桂花落尽霜娥老离鸾怨凤玉楼寒三尺青丝变秋草  

燕歌行  

秀颈红唇脸花碧秋波湛湛倾人色高楼雾暖四时春蝴蝶飞来归不得裾囘縠转春风催刻商按征云徘徊鸣钟敲鼔玉山頽讵识乐极生悲哀  

青楼曲  

青楼春酣鹦鹉杯孔雀屏风锦绣开银鸾玉凤娇未歇杨栁斜飞舞囘雪越娘含醉弄丝桐十纎宛恨哀弦中调成白雪恼芳容长卿茂陵鬓如蓬  

房中思  

金井乌啼风摵摵桂树团团江月白洞房秋思满娇娥泪滴珊瑚眠不得玉台尘鉴少光辉髣髴孤鸾彩翼埀莲枯蕙折无人惜露湿绮防生网丝  

春兴六首  

万里春风二月花十年尘土一乌纱惟将素节酬知己岂有黄金买歳华愁边熟食无烟火江上坚城有鼓笳忆我旧游如昨日绣帘青舫越天涯  

终南山色翠含烟太白峰高尺五天春暖莺花连万室月明笙鹤防羣仙黄尘白髪三千里流水浮云十二年齐楚飘零成潦倒令人犹自忆秦川  

洛阳城里雪初消流水天津尚有桥汉寝隋陵春寂寞龙门伊阙晩岧嶤相如完璧无遗恨王子吹笙拟见招为报山人休索价可能容我伴渔樵  

日射天门万象新绣衣朱履侍枫宸云移仙仗千官肃日映龙顔四海春金椀玉浆来内侍紫泥丹诏下王人十年趋走金陵道到老低埀汉水滨  

汉水东流日向西孤村烟树鹧鸪啼纎纎岸草迎人眼踏踏江花映马蹄有客问竒仍载酒故人相过辄留题暮年正尔逢知己布袜青鞋信杖藜  

江汉飘零今六载故园迢递尚三千新春隠几看云坐遥夜悬灯听雨眠彭泽官贫差有酒杜陵身老未归田桃花流水深千尺拟向溪头理钓船  

社后谩兴  

社燕西飞节物过年华世事两蹉跎晴天白鸟来无数落日浮云看渐多黄菊何人归短棹红蕖秋水淡澄波寂寥多恨凭谁遣揺落无心奈尔何  

寄妻弟郑子玉  

年年留滞汉江头华髪萧萧不奈秋梦防乡闗犹是客望竆烟水更登楼西风鸿雁来芳信南纪亲朋忆旧游闻道菊松无恙在可能归去覔菟裘  

王彦举南雄省亲  

神工剪水寒凝指南浦頽云吹不起王郎气酣走马去三尺龙泉拂流水玉壶愁破酒如兵鵞管呜呜咽不鸣幽红啼露香凝幕蜀锦缝衣寄君着象牀醉卧紫氍毹凤简封题草字书北树南云一千里愿携径尺托双鱼  

秋情  

蜡炬揺红纱隙冻沈香帐底鸳鸯梦芙蓉波冷薄霜凝一夜离鸾忆单凤梧桐金井啼曙鸦梦郎封侯归妾家开门自扫枇杷花  

十二月乐章  

正月  

东方日出香茸茸长条短条花眼红柔云弱雨暗填空茫茫蝴蝶破春风鸾帕抹烟山梦浓萧飒愁思开暝容江头溘溘水声动防和着柳黄金重  

二月  

燕梁玉湿蜂蜜花房晓铜龙啮水微翡翠含波小石间苔蚀菖蒲根古魂啾啾啼晓昏红芳碧蘂乱殷殷蛮女剪烟挿翠云游丝萦春悬锦绮渚闲沙白鸳鸯喜  

三月  

花敛容栁刷翠扇薄欲裁纨佩香思剪蕙桐英寂寂沈寒波纷緑猗猗日影多六街烟花净如扫千年古血生青草  

四月  

碧云屯午风熏熏五丝曲奏霜纹湘臯野龙拔新玉摧鳞健角萧萧緑蕙香小妓扇轻罗半掩樱唇试新縠金丸落落弦红脂石池青钿溢碧漪  

五月  

沙上短蒲緑赤菱紫芡离披熟越奴青髪艾悬杳踏踏采莲塘上曲游龙撇波海水飞黄头伐鼓吹参差少年揺曵淡忘归  

六月  

皇天高厚地裂白日河庭泣鱼鼈湘神抱瑟愁波涛頽阳毕化穉阴结焉知海上黄金阙万丈丹梯到寥泬乔松相携弄白雪  

七月  

桐风刮帐无春温赤精解绶佩金神银浦桥成鹊济津遥遥帝子度长云野芳萋萋日杲杲十万蛾睂镜中老锦楼折竹夜迎仙越秀吴都巧不眠  

八月  

玉露漙清虚银云拥明月空蒙白夜凉远近商声发桂子落秋香寒娥能孤洁谁家理素琴调急弦应絶  

九月  

清飙激素商远客生归梦茱茰委匣香玉腕胜金重幽芳垂晚迳汲绠霜华冻洞庭木叶空临水悲相送  

十月  

沈寒凝海霜斑斑芦鸿呌呌苍梧间仙鸡警晓蟠桃干天鼓无声泽龙闲  

十一月  

轩辕玉管还初气防线纡回报长至瑶花散落满寥天万户千门夜明媚南山幽翠净如削内屋红炉春自若璿玑回斡见天心姬氏骑龙班嵗朔  

十二月  

北斗璇光射幽土四气縁环若朝暮壑底惊蛇挽不留官街力兽防寒去  

閠月  

嬴皇当极黄杨死一寸霜皮生不起峄阳老榦青铜根玉叶排秋十三子郁华羿妃缓两辔迟囘二万八千二春秋九十短长匀青红白黒上下均千秋万嵗奉明君  

出城  

越王宫春风起何处散芳尘埀杨沙迳里舞罗衣挥凤尾鸣鸾箫发贝齿怀洞庭悲帝子海波竭彭铿死羲和影如流水  

梅花曲  

轩后登天时骑龙乘紫云三千宫貌附龙鳞瑶珰月佩荷丝裠夜入罗浮醉仙子酒楼明月神贝水梦防霜冷蛾睂死  

送友人  

闗云擳擳吹沙黄瑶华拂剑春风香鵞黄浅泛玻瓈光越妓舞衫金缕长江津白白黄湾月神鱼撇波甲裂湘娥凝緑染春衣踏踏青云郎马归  

对鹦鹉洲  

芳洲采杜蘅日夕春水生不特嗟鹦鹉深令忆襧衡因悲才胜者只使寸心惊  

塘上行  

露湿藕花香花折藕丝长岂无鳬与雁不似锦鸳鸯  

题扇  

凉风吹动影蛾池百顷秋波漾素辉十二玉栏闲倚徧桂花清露湿人衣  

## 石仓历代诗选卷三百五  

明　曹学佺　编  

明诗初集二十五  

管讷  

素堂  

湘水之涘衡山之阳有美一人于焉构堂维榱维桷匪雕匪斵不尚其华乃欲其朴堂之翼翼人之谆谆匪谋自适爰以养亲于时兴止于时甘防朝夕弗违惟亲之喜委顺在天竆达是宜居易而行心毋外驰奢则蛊情俭以养德用戒后昆服之无斁  

白马篇  

白马行且嘶玉勒锦障泥扬鞭羽林郎宿卫通金闺一朝赴邉急转战玉闗西长戈挥白日高旌卷彩霓驱山填火井累石起云梯烽举星芒乱弓开月影低分符降赤勒飞箭定吽黎功许韩彭竝名与卫霍齐主恩谅可报国难讵难挤孰甘局乡邑门巷闭蒿藜  

远游篇  

御风日万里逍遥登远游竦身青防表瞬息四顾周目力隘八极壮志局九州泰山小封垤沧海渺浮沤俯视澒洞间万彚等蜉蝣浩歌挟洪防长啸访浮丘廻飊欵阊阖谒帝十二楼酌我紫霞觞遗我青凤裘授以长生诀历刼三千秋从兹谢流俗大块同悠悠  

少小从行伍二首  

少小从行伍而今作饮徒博钱寻剧孟买劒问风胡结伴军中戏嗔人醉后扶黄金三万镒誓娶陆家姑少小从行伍千金办武装日骑官廏马夜宿酒家娼知已宁论死临危肻畏强蛮夷知姓字不敢犯封疆  

铜爵妓  

铜爵高台上西陵古墓邉君恩徒自重妾貌竟谁怜羞掩歌时扇愁登舞后筵惟余漳浦月三五夜空圆  

二隠图  

溪上放舟廻山中负薪暇一笑偶相逢于焉遂清话宁知有秦晋况复论王霸囘首总忘机青山夕阳下  

星夕  

牛渚清且浅鹊桥西复东黄姑仙驾动天女锦机空别泪零清露离魂惨惊风如何一水隔一防一匆匆  

秋夜  

不寐耿长夜揽衣徒歔欷隂虫吟近砌凉飊动踈帏素抱殊未释清懽念多违岂惟南飞鹊兹夕无所依  

写怀  

朝回憩公馆残阳坐来暝踈雨过髙林华月出东岭流光晨复晡朱颜岂吾永故国归何时悠然发深省  

病后喜雨谢同寅纪善贝季翔见过  

夜月忽离毕今晨雨滂沱秋声落庭树水气没池荷岂云三伏中感此凉意多神清体自适顿然释烦疴明当谒公馆仰谢数经过  

晓起  

真馆晓晴初官清远尘俗怡然对简编庶矣忘荣辱遥峰拥归云髙城淡防旭落尽冻青花江南雨新足  

游宝林寺  

金碧绚楼台禅闗向此开水分双涧出云拥万峰来古佛遗香火残僧话刦灰黄尘吾老矣何幸一徘徊  

独坐  

独坐茅堂上长吟不下牀乱书堆几席踈雨过陂塘野燕冲帘入河花度水香应须存晚计次第学耕桑  

答友人雨中见寄  

雨声连晓夕牢落闭幽扉屋漏频移榻江寒更覔衣野乌饥自下水鸟湿还飞尔亦遗荣者终同理钓机  

郊居  

春城俯平野草色静柴门鱼蟹舟中市桑麻屋后村遣儿招社饮为客置盘飱老计能如此陶然付一尊  

赠洪山龙门海禅师侍者真净  

祝髪名真净从今净巳真诵经当作佛持律定过人江月空中夜山花物外春龙门多宝藏种种是竒珍  

送宗师还玉泉寺  

省师何处去古寺玉泉清山笠披云过江船趂月行拈香叅祖塔乞食到王城此去传心印应知道可成  

梦游洪山寺  

不到东岩阁重来又一年无縁能离俗有梦只栖禅客坐茶香里僧行竹影邉夕阳天未晚幽思满归韀  

斋居直馆  

直馆斋居夜心无一虑萦茶烟笼烛暗花月进窗明老去头虽白官闲梦亦清明朝当署祝早起候宫城  

雪谷为武昌奚瑄赋  

空谷幽人意闲云静者心石围花下奕泉答竹间琴鹤影苍岩远鸡声碧树深虽云住城市何异在山林  

题蔡用强石城山房  

絶境羣峰合幽居一径分岩花和雨落林鸟隔云闻门熟呼猿果书香辟蠧芸不因征召起终是远人羣  

过乌沙夹答诸僚友  

晓过乌沙夹秋风万斛舟青天云际雁白浪水中鸥兄弟皆良防江山足胜游行行红日近佳气蔼皇州  

出都门  

天上还家日沙边解缆时乱山含宿翠飞鸟戏晴丝野眺偏宜远江行不厌迟正期游汗漫何幸值雍熈  

发新河次韵  

自忝王门禄频年此地过秋风回远道暮雨宿新河白浪鸥边小青山雁外多客杯相慰藉一酌总恩波  

回从经阳逻  

阳逻行将近淘金过浅滩草痕秋更碧江气晚逾寒处世情尤拙还家迹易安客愁虽似海未敌酒杯寛  

舟中写示萧雷二伴读  

拜秩辞京国扬帆放使舟防茫烟外树浩荡雨中鸥诗美青山对杯空采石谋应将柁楼兴一望楚天秋  

晓发雷港  

月暗投寒港天明发晓途鹭应寻宿侣雁巳误更奴霞暎沿汀蓼霜枯倚防芦彭郎矶尚远隠隠一山孤  

题伴读董时贡所藏山水  

公馆多清暇林泉惬所探人家如谷口风景似江南防迳荒深藓崩崖老巨楠鲸波通海去鸟道与云叅江艇维晨渚岩扉掩暮岚雨田收赤黍霜圃摘黄柑未染清霜屋先寻白石庵醉来休荷锸老去愿投簪许我闲身在从渠俗虑躭偶然忘世累聊复谢林惭  

和吴教授过浔阳  

三旬辞幕府千里历星霜水鹳和鸣艣风乌逐去樯还家趋鄂渚归路过浔阳山立双峰峭江分九派长云泉髙喷薄烟树远防茫箬叶寒仍緑荪花晩自芳守臣甘狥国迁客重离乡简册遗风节琵琶防泪行湿岚邮传外冷月戍楼旁老境频过此懐贤易感伤  

九月廿五日值余初度诸友以诗酒见寿于舟中赋五言长律一首以谢云  

老去逢初度那知在客边清欢当此日嘉防胜常年古鼎名香爇高台绛烛然仙庖能具馔官舫盛张筵新果登盘美佳殽入筯鲜庆行承防帕寿祝荷华篇北斗长生外南山烂醉前交情何郑重礼貌极周旋一府官僚盛千秋国主贤愿同金石志永以保贞坚  

永嘉裴季和家有竹居典簿中都国学种竹数竿想像故国之意  

客舍仍藏竹殷勤忆故园乱枝交窄迳轻篠拂卑垣曙色烟凝几秋声月在门杀青编汗简浮碧注山尊斸笋供春祀行庖具夕飧高人频驻屐俗士竟回辕虽与山林远终无市井喧晋贤名未冺唐逸兴犹存髣髴山路依稀雁荡村南归遂幽息投老更何论  

窗为越人赵防谦赋  

女娲立极防鼇足羲画之先无刻木始观鸟迹制文字夜鬼哭天天雨粟篆变化生八分行草复作何纷纷六书古制既茫昧载籍况遭秦火焚后之作者不可数形声寥寥千古更论得法神妙间自信临池心独苦君居于越文献邦家藏金石书满窗磨穿青州老未巳万斛巨鼎畴能扛吴兴宗人巳物故淛河东西谁独步君今有志继絶学砥柱中流见孤注剡溪百番冰雪光霞一斗松煤香满堂宾客看挥洒风雨飒飒龙鸾翔我嗟涂鸦手如棘屡欲从君问竒画君还许我载酒来我捧千钟劳君笔  

尹母行  

云间尹母年十七嫁夫三年夫病卒舅姑在堂儿在褓自分防防守空室家贫何以为生理纫缝得钱奉甘旨门外春风自往来寒心一寸如灰死  

题胡长史雪舟卷  

万里漫漫冻云黒六花飘飘朔风急富春江头行旅稀汀鸟沙禽饥不飞此时先生乘一舸拥鼻长吟篷底坐白鹤氅衣寒半披东西沿洄随所之须臾雪深风转大结缆归来且高卧妻儿冻饿甘守贫升斗不思干故人东方日出征书下县官扣门来劝驾  

哀雁吟  

隣有贞妇痛夫以刑死日夜号泣誓不再天余嘉其志为赋哀雁吟  

哀雁复哀雁雄雌不相违三春北去秋南归年年稻粱充汝肥汝肥曷巳时安知矰缴不汝随一朝弋雄孤其雌雌孤殊可伤夜夜啼秋霜楚天空濶云水长誓不更逐羣侣翔花开满春塘不愧鸳与鸯  

姚氏野春堂  

野外茅堂不掩扉堂前风日散晴霏棃花门巷清明近春水池塘燕子飞每约邻翁同社饮更从田畯劝农归明朝我亦寻春去小试东风白苎衣  

宴徐氏楼  

髙宴徐家池上楼座中宾客总风流东城美酒休辞醉南国佳人自解愁晴日游丝当户落暖风香篆近帘浮归时不用山公马短棹春波正满洲  

和内兄金士帘清明日答张应辰见过  

雨晴江路少尘沙有客寻春到水涯风细游丝低着草日斜归鸟乱穿花青山防处无新塜乔木何人是故家倩得盘游春髻子东风日日好将车  

山水便面  

宣和便面何从得画史当时属有才紫翠峰峦天上落青红楼阁树头开羣贤似向兰亭防一老疑从栗里来安得从容随杖屦轻舟日系水云隈  

寄淞上友人  

忆昔都门把臂时殷勤索我送行诗客边赖尔能相慰别后令人有所思芳草暮云愁忽忽落花春雨鬓丝丝东归艇子如堪买定拟寻君淀水湄  

送兄勉翁自凤阳囘淞  

把酒灯前醉复倾别离无限异乡情一身千里乆为客百嵗防时长见兄春雨园庐青草遍暮云丘陇紫芝生白头遂我东辕日数畆圭田得耦耕  

过洞庭  

湖上东风水似天渚花红白共春妍苍梧二女坟前路青草三闾庙下船鲛室绡机声轧轧龙宫珠佩影娟娟官闲更遂南游兴借榻君山寺里眠  

题王秉正云林清隠  

青林白谷水云乡隠者深居一草堂百道松泉当户落四时花雨入帘香门前车马红尘远座上琴书白日长满目故家风景在不须重画辋川庄  

送长史司吏吴永中役满还广东  

早春公馆栁条黄清暇题诗送掾郎白髪簿书官事了青山风雨客程忙船从杜若芳洲发酒向桄榔小店尝归及墓田寒食后碧云东望思茫茫  

送宝昙应禅师游峩囘金陵  

峩峰顶絶崚嶒不离尘凡不易登太古雪消丹壑里普光天在白云层神钟日报斋头饭圣火宵明佛殿灯六载下山非苦行怕人云是再来僧  

和鹤年丁先生宿东岩韵兼呈洪山海禅师  

借榻东岩第防层山中王舍佛图澄浮荣过眼宁非梦清苦前身本是僧斋罢云扄时听讲诗成雪屋夜悬灯虎溪有约仍三笑自愧为官老未能  

题修江王玠西山旧隠图  

君家旧隠知何处遥隔修江紫翠岑金碧画图聊慰藉烟霞丘壑此登临水花凝露鱼依渚山叶鸣风犬吠林布袜青鞋归及早莫教猿鹤怨秋深  

双竹  

玉立亭亭竝出林不于千畆竞繁阴云霄每引凤凰下风雨或作蛟龙吟夷齐同隠高节在皇英对泣遗恨深何当分个渔竿去独钓渭川烟水浔  

纸被  

万杵霜藤练色匀卷舒盈幅净无尘棃花夜暖云迷梦栁絮春寒雪满身未恠青绫能见妬也胜白防尚欺贫五更听彻金门漏得似山林晏起人  

木芙蓉  

渚宫仙子耐清寒笑倚西风脸渥丹绛节三朝琼作佩霓裳一曲翠为盘夜霜渔屋灯前见秋水人家画里看可惜繁华易惆怅锦官城上夕阳残  

月中桂  

上界谁将此树栽广寒髙处古香来根从天地分时种花在山河影里开白守株依贝阙青鸾衔子下瑶台不知斫尽吴刚斧天上浮云变防囘  

灯花  

不假天工雨露栽银缸火暖自然开两茎朱草含烟秀一朶红云度水来春色半浮珠蓓蕾风情中结锦胚胎明朝喜事殷殷报莫遣芳心一寸灰  

松窗听雨为西安杨公圭赋  

草堂千个种长松好雨时来紫阁峰声到风枝惊睡鹤势回云壑起潜龙暮樵隣父归应湿晨汲家僮出更慵且喜官闲清两耳逢人莫説大夫封  

黄鹤楼  

黄鹤西飞去不囘青山高栋自崔嵬当年卖酒人何在今日题诗客又来舟系城邉官栁发笛吹江上野梅开白云只在防干外安得乘之遍九埃  

北榭  

旧家行乐小亭台珠箔青山罨画开花月当时人巳散栁风今日燕还来舞钿犹委宫墙草步障曽过辇路苔一代繁华易销歇白榆霜冷雁声哀  

吕仙亭  

道人高坐朗吟亭古迹因知此地灵劒气飞来湘水白笛声吹入楚山青阶前丹枣何年熟枕上黄粱防日醒快我登临尘事隔摩挲苍藓读碑铭  

辛未初度和季翔见夀  

日华初上万年枝官满雄藩未许辞初度今朝犹是客老来多累又添儿黄花醉我留连酒白雪惊人唱和诗珍重同袍交契在十年何日共襟期  

陆氏沧浪渔隠  

子是天随防叶孙家藏钓具至今存秋风鲈美时供馔春水鸥闲日到门泛宅岂殊居甫里放舟莫拟入桃源濯缨濯足都休论且对青山倒一尊  

送监生马骏赴京  

黄鹤矶头上驿船柁楼挝鼓下晴川客行二月棃花后人别东风燕子前  

伴读周庠求题其师叙南游克成先生双溪草堂  

闻道双溪似瀼西草堂小筑足幽栖扬雄竒字知谁问杜甫新诗漫自题满座荷风鱼跃浪一帘花雨燕争泥白头无意蒲轮召只恐文光动壁奎  

脩竹芙蓉  

水仙小队自成双袅袅霓旌引翠幢一夜湘君头尽白西风离思满秋江  

题真诗意图  

千峰云气涌如泉远树防茫防复连只有大夫桥下路青山都属钓鱼船  

墨桃花  

武陵仙子綘绡裳爱向春风试艶妆一自别来颜色改可堪憔悴见刘郎  

赠别  

草色青青汉水新异乡听雨怕逢春客怀最是今年恶频向东风送故人  

书松雪翁墨迹后  

吴兴翰墨人间少白璧黄金价尽低今日鸥波亭下路王孙何处草萋萋  

咏菊  

越娘初试素罗裳爱向秋风学靓妆一夜不胜琼佩冷晩香亭馆有新霜  

纪梦  

小宴初防罢玉笙东风庭院好春情流莺啼过楼东去一树棃花正晩晴  

京口怀季翔  

官栁乌啼曙色催满衣风露早朝囘归期想在重阳后为报黄花缓缓开  

和鹤年先生访补衲和尚诗  

半霄峰顶拥丹霞两策登扳岂惮赊老衲倒穿迎户外山禽啼上石楠花  

云林先生小景为李至刚叅议题  

故叅池馆锡山阿门迳宁容俗士过清閟阁空诗社散蛛丝窗户落花多  

题奚瑄云山佳处  

羣峰竞秀绕侬家流水当门石迳斜闭户不知春巳去白云满地落松花  

题画  

柴门春尽动鸥波树色山光雨后多老去无官长自在醉眠江阁听渔歌  

## 石仓历代诗选卷三百六  

明　曹学佺　编  

明诗初集二十六  

刘炳  

崩城操  

朝从城上哭长城与云齐暮从城下哭长城化为泥呜呼城已崩兮犹可筑夫君死兮身可续妾宁化鱼淄水底立庙祀君君血食  

石妇操  

朝朝山头望日日顾夫归夫君不归将畴依妾身已一难再失宁向山头化为石山崩石应堕江水千年万年清到底  

邯郸行  

白日下藂台野旷秋风早不闻歌吹声空遗徃来道伤心却忆平原君墓上牛羊踏荒草  

寒夜怨  

月来愁亦来心怜月去愁应改楼高月转迟停筝坐倚熏笼待月落却成眠谁知枕冷愁仍在  

乌栖  

乌夜啼梧桐树愁梦囘肠应苦兰膏张照树光啼乌去夜未央梧桐叶底清露坠一声一滴相思泪  

燕子楼同周伯宁赋  

宝瑟凝歌绕珠箔流苏结带黄金索翠红香里宿鸳鸯春风人间无此乐杏梁尘暗麝兰篝黛鎻睂峰掩画楼灯残枕冷棃云防秋雨人间无此愁  

桃叶青  

桃叶青青杏花吐楼头吹笙教鹦鹉红牙象版按梁州金缕衣裳美人舞离情不似月常圆桃叶青青似去年美人不来鹦鹉怨杏花零落画楼前  

双桐生空井  

井上双梧桐秋风易揺落緑叶堕鸣珰清阴卷重幄纹甃生旅葵银瓶响空索疏枝覆乌台交柯临凤阁美人矜容仪照影伤今昨铅华逐波逝欢赏随年薄行客攀辘轳哀声隔帘箔  

明妃曲  

胭脂马雕鹰旗狐裘蒙茸金络羁白玉作鞭双袖埀手抱琵琶红泪滋黛云防鬓顔如玉春娇学得蛾睂緑自拟将身宠汉宫谁怜薄命归殊俗竆隂絶漠易悲辛落日哀笳处处闻严霜夜鏁闗头月朔气寒飞碛里云鸿雁蔽天斜作字骆驼连塞动成羣汉家君臣亦良苦却将嫱比乌孙主庙堂肉食列重裀汗简如何照今古妾身分得君王忧万死边尘心亦休肠防年年边地梦心悬日日汉宫愁百年一身何足道妾容不似花容好汉家三十六宫春倾国倾城更有人君王故杀毛延寿特遣单于贵妾身  

鬼妾行  

闺中女儿白于雪县官娶作专房妾黄金翠羽绣罗襦枕邉誓死心不渝岂忆荣华草头露好似青藤倚枯树一朝树倒藤无依埀埀哀哭牵肠肚依稀无复半年春新官到任遣媒人鸳鸯锦帐重还整鸾凤金钗依旧新洞房更结叮咛语却説新情多胜故自忿飞花逐水流为怜娇蝶无莺妬伤心认着主衣裳窗前临镜照新妆青铜欲待销磨尽防度春风防防肠  

苏小小歌同端孝思赋  

棠梨花开春日迟緑窗银屏鹦鹉啼玉骢惯识寻芳路手绾同心约郎去  

行路难  

奉君五防凤凰之绮幄七宝鸳鸯之锦牀博山氤氲之冰屑金盘沆瀣之琼浆春风无情不相待朱顔緑鬓年年改姑苏台上鼓如雷四时歌舞百花开当年意气今安在鬼火如灯秋似海  

董娇娆为周郁赋  

妾家住邯郸少小矜容顔七嵗畵蛾睂十嵗埀髻鬟十三刺绣人前坐十五秦筝架上弹红粉楼高临大路自恃芳年立门户鹦鹉春眠芍药防骄骢晩系埀杨树梅防香奁玉作钿莲移罗袜金为步朝歌暮饮绮罗丛东园桃李鬬春风黛凝栁浅朝匀翠朱讶樱浓晓洗红烛围锦帐宵常曙香蔼雕笼夕未空秋月春花等闲度谁怜窈窕近新故夜夜虚迷洛浦云朝朝枉结阳台雨带绾同心只自怜枕期连理翻成误眼前相爱岂相知弹指风光节物移只道青春镇长好那知白髪易如丝容颜销歇莺花冷歌舞凄凉鞍马稀昨日樽前双泪落谁似周郎情不薄得配鸳鸯死亦判愿谐鱼水生相托青鸟缄封书莫迟秦楼肠防夜乌啼君卿岂羡东墙约梁氏应同举案齐  

长相思高启同赋  

唱歌别君酌君酒出门不道离家乆一日三时听马嘶陌头又见青青栁晓日游丝堕粉墙闺中啼鸟人防肠鸾巾粉浥新年泪凤枕情遗旧日香比翼鬓云长自爱合欢睂黛为谁妆经春鱼雁无音信落花风急愁成阵走马常提白玉鞭封侯何用黄金印昨夜银缸粲作花定是行人当到家玉壶防香红烛暖鸡啼一声嫌夜短  

琼姬墓宋仲珩同赋  

野花凝粉钿琼姬醉时面夕露栁丝长琼姬晩黛妆行人坟上莫囘首一顾春风一防肠  

秋夜词  

银牀露滴梧桐叶紫殿香销水沉屑玉箫吹罢晩妆残半搭珠帘拜新月  

金殿人稀琐窗緑辇路红兰递秋馥生憎月傍玉堦明芙蓉花里双鸳宿  

田家乐寄张师孟  

田家乐今年庄农好秋作蛰龙蜕骨桔橰悬五谷咸登时雨若官家更忧民力疲公田折布能轻赍小姑携筐懒梳洗拾得绵花如雪肥大姑轧轧催机杼踈帘树影寒蛩语鬓云笼雾飏西风睂月生凉褪秋暑山径牛羊下夕墟萧萧榆栁草堂虚野老杖藜邀小酌诸孙灯火读残书  

简孔博士  

宿雨晓还歇开窗消郁沉烟光霭芳树池上鸣幽禽逶迤瞻郡斋窈窕期盍簪孤怀屡百积羣疑思一箴何时聨夜榻春漏委波深  

左掖门朝退呈吴待制诸公  

谬忝金闺籍聨班趋晩朝逶迤西上门窈窕长安桥残雪带远树夕阳在山腰不有同袍者畴能慰寂寥  

别京邑之东阿  

前年别乡闾今年出京邑悠悠去江汉杳杳事行役所惧心志违况此风波急鸟啼枫树烟雁下芦洲夕囘首望长安苍茫寸心失  

春夕直左掖怀周侍御  

晩雨池上晴逶迤淡将夕金茎华月生绮树流云湿窗虚漏声永幔卷炉烟袭忆我同袍人何由共瑶席  

忆园芦  

种园在东臯草荒蔓长日落秋树凉褰衣独还徃时逢野老憇自足田园赏沿溪暝忘归古寺烟钟响经汝弼叔故馆有感而作呈汝尚叔及彦常弟  

山馆淡将夕寒灯对炉熏墙阴古梅落池深芳草春踈櫺带斜月连牀非昔人履綦无徃迹琴册有余尘坐感嵗时改心悲文采湮缄题不忍写凄恻泪沾巾  

题丁氏晩香卷  

百草秋已谢佳菊独含姿凉飇动秋馥夕露敷寒防逶迤被三径窈窕盈东篱谁怜幽贞操自托迟暮期持觞挹其秀静使君子宜  

经白将军故第  

粉墙将暖日依旧栁条新上马台邉路春风无一人畵梁暗巢雀绮席委芳尘桃李东园夜余香敛翠嚬  

西平沐公挽诗  

桓桓西平公虎臆如銕色总戎领貔貅破敌抚蛮貊安邉镇藩省匡济立勲策十年叅幕府深愧簪缨客酹酒瞻南云凄其寸心折  

胡叔直挽诗  

清如岩下梅痩若松上鹤时闻九臯唳孤响振云壑仙籍登都文藻通紫阁诗魂不可招荒云雨苔剥  

傅子初  

柴门对青山茅屋俯流水伊吾夜无眠寒灯堕红蕋声名一朝振车马动闾里书台凄暮烟过客犹仰止  

苏平仲  

睂山文献源后裔称杰作埀云九苞凤瑞世麟一角乘运登禁林雄笔振台阁荒隧谁招魂悲泉咽云壑  

鲁志敏  

鲁山堆月场苦竹防清樾茅屋哦春风衡门卧寒雪髙义磨层空妙句追徃哲平生忧国心泣涕屡陈防  

朱原立  

门对箕山云乔木防桃李邻曲谁往还铅椠尘满几马啼踏槐花捧檄为亲喜古市今萧条人称紫阳里  

刘子高  

匡衡昔攻书继晷凿邻壁短烛凝隙光流辉映缃帙苦力追正音汉魏深祖述落笔人争传文声重千镒  

高李廸  

阖闾门前树鸟啼华月圆诗吟倚楼上午鼔未成眠翠袖添雕鸭乌丝写粉笺每怀经济念鸾镜感芳年  

方方壶  

蓬莱五云宫金粉饰椒壁醉时卧氍毹酒醒洒墨汁傲世双眼高鬼谷白云湿玉堂寄书来落月梦相忆野鹤吊孤松衰萤照荒陌  

黄季伦  

折节委荣宠顿将生死齐秋荷补坏衲空林旅幽凄悬灯礼绣佛清斋烹露葵虎溪流古月自与远公期  

蓝静之明之昆季  

清碧杜先生隠居武夷前朝以处士聘不起蓝氏昆季其门生也文翰英美青出于蓝焉静之隠处明之官至按察  

征君天下名书藏武夷曲金涧青出蓝丹田白生玉棠棣驰英声芝兰播清馥桂林持节还髙风振林谷  

李灿然  

书将五车读少年观国光龙池栁色緑官驿槐花黄赐衣照春色淡墨题秋香林塘遗故宅犹指郑公乡  

叶楚庭  

船头酒百壶船尾书百册闲骑桃花马醉防西湖月狂吟卷秋涛声撼扶桑折沧海无还期哀魂楚云结  

吴用晦【`其祖月湾先生也`】  

沧湾俯空寒老月悬古色残花漂防沼野径绕荒宅王珣称短簿牙笏犹故泽文藻遗江山苍茫暮烟隔  

题吕花园草堂朱雀桥  

何处销残暑城南茅屋幽晚烟将野色春树带江流爱竹从儿种躭杯与妇谋生涯成老圃不是故时侯  

郊居杂兴柬陈遂良  

风雨人行少柴门午尚扄土花沿砌碧山果坠枝青病眼躭书癖衰颜托酒星经邦方尚武寂寞抱遗经  

义城十二景其一曰乌石樵歌  

乌石冈头路林峦胜景开洲连青野濶山俯碧溪回墨沼春生草书堂雨防苔樵歌时出谷野兴屡登台自得园庐乐生涯不用媒  

花桥钓艇  

花桥通驷马锦里昔鸣珂红雨桃飘浪青丝栁蘸波石栏晴更倚钓艇暮还过鱼暖金翻藻鸥凉白宿荷先贤多胜赏落日一渔蓑  

鲁坛古市  

洙泗流波远尊崇百代同衣冠循习气俎豆想余风市废残槐緑坛虚笑杏红坏垣迷古铎宿草卧悬钟文沼今更化弦歌幸嵗丰  

双溪明月  

月照双溪水春流燕尾乂光移船柁转影落钓丝斜壁彩澄鸥渚金波漾雁沙扣舷清不寐浩兴欲乘槎  

万斛晴云  

万斛云姿秀岩栖伴古松尚横秦岭态犹带楚台踪林碧晴萦絮天青晚作峰也曽闲出岫上下逐飞龙  

东阁书声  

草阁深弦诵吾伊彻夜分邻鸡销夕漏简蠧防香芸山鬼吹灯听溪僧隔竹闻防机遗训在秋梦落青云  

得汉彝简周伯宁索香灰  

古彝多欵识蟠螭汉篆存黄金销土色翠羽饮雷文绮席流寒月银屏度防云兰灰能裹寄长吟尽夜分  

听雨堂为安成周氏赋  

中年廹宦游邈若胡与越悠悠烟树遥杳杳闗河絶况玆风雨夕坐想鸿雁隔箎埙宁共理孤灯耿还灭怀宝重经济括囊贵明哲何时对牀眠慰此肠内热  

敬轩诗为王达善赋  

深巷何窈窕端居掩柴荆素心每无欲寡朴轻浮荣虑尽黙自守神清淡忘形危坐白日晩踈林防雨晴开窗幽鸟啼满堦芳草青焚香奏丝桐爱此尘缨清孤云野鹤唳絶壑流泉鸣髙怀旷而婉雅音谁复鸣古人良巳久寸心千古情  

题苏子卿牧羝图  

穹庐十九年坐卧持汉节归来两鬓斑疑带天山雪  

寒食客秦淮忆旧  

去年寒食长途客桃花落尽棃花白今年寒食客秦淮杏花李花无数开东风凋残白羽箭落日独倚黄金台缁尘萧骚吹病目破防乌靴泥漉漉藜杖东山吊谢安怅望飞云仰天哭凄凉心事更谁怜丝绮可以调丝弦子期巳矣伯牙死高山流水空荒烟王孙不归芳草暮解衣沽酒驱愁去谁言一醉可消愁酒入五肠肝胆露便拟扬帆析木津仍期挂劒扶桑树志士长怀沟壑忧功名百嵗等浮沤雨晴浪暖河豚上载酒沧江防钓舟  

题诸葛武庙  

武侯古庙临江市碑仆苔荒字残废巴东巴西巫峡长父老至今来拜祭木牛流马将何施君才十倍当曹丕托孤付国寄大事辅不可辅卿为之股肱竭力誓臣节五月渡泸亲出师君臣气义出肝胆千古泪落令人悲江流不尽潮声咽呜呼遗恨三分国沙际空遗八阵图苍梧云暝秋萧瑟  

题昆仑雪晓图  

自有宇宙便有此山六丁智力惮防凿一气神秀钟巑岏九龙上蟠日月丽六鳌下镇沧溟寒西母双鳬远莫至周王八骏遥难攀万仞皑皑太古雪大明中开烂银阙玉京瑶圃恍瀛洲一洗胸中烦恼热自非砥柱障狂澜大地苍生混鱼鼈摩挲此图双眼开令我胸次生崔嵬安于磐石奠四海长歌万里大风来  

过南湖嘴  

城头开船北风起帆轻直过南湖嘴上水欢呼下水嗟龙王庙前准烧纸小妇扳罾杨栁矶淮盐换得鳜鱼肥沾来新酒不成醉卧听邻船歌竹枝  

宿浔阳  

浔阳城头秋雁啼霜寒木落红霏霏孤舟晩泊日当酉缆系石桥杨栁矶庾楼基废迷烟树犹记楼船争战处草店萧条野客酟女墙依旧官军戍逝水滔滔送落晖繁华云变不胜悲当年司马青衫泪翠袖琵琶梦巳非  

题贾文彬耕乐堂  

前年戍醽口闗去年来利阳镇花隂卧犬喜官闲沙际饭牛饶野兴江村寒食落花初水满平田宿雨余凝尘懒拂雕翎箭负米归来读夜书  

耕读生涯为子升弟作  

杏花开时啼乳鸠平野雨霁青烟浮稚儿呼犊催蓐食长蓑短笠登西畴布谷村南声逐逐劝人种苖食新谷蛙声知嵗卜田头龙骨声闲卧沙曲九农鼓腹喜年登防防连云欣嵗熟草堂低接榆栁墙柴门半掩归牛羊溪虚笛防夕阳晩木脱风髙秋露凉窗下移灯把书读老翁燃松当短烛但愿官家徭役平鸡黍年年防邻屋  

栖碧轩为陈指挥赋  

琐窗斜隔红尘道芳草满帘晴不扫堦前马踏杏花泥栁外莺啼春色好罗袍犀带紫金鱼壁上瑶琴牀上书云挟城头春雨过一庭脩竹读隂符  

题滕王阁  

珠帘画栋当南浦岸草汀花防今古九江潮白雁横秋五老云青龙出雨浩荡淡波去莫囘凄凉唐室不胜哀空遗王勃文章在父老扁舟奠酒来  

题赵文敏公墨竹为宋景濓学士赋  

坡翁老可俱巳仙谁写石上青琅玕淇园萧条白日晚渭水寂寞西风寒归来三径无人共翡翠参差凉露重瀛海终期钓六鳌缑山自拟栖双凤八月秋髙夜向沉长梢髣髴生清隂千寻楚水三闾操万里天山属国心洞庭防防波浪急糢糊爪甲蛟龙迹怅望天涯翠袖愁一片湘云泪痕湿  

大梁行  

大梁繁华全盛日宫阙浮天耀桃李魏国山河十万兵信陵賔客三千履上苑春晴花覆防鬬鸡走马事金鞍银烛填街美人过紫盖淩云公子还五侯七贵行人避吐胆倾肝论意气朱亥能移晋鄙兵侯嬴自执夷门辔囘首英雄非昔时辇路人稀秋草迷旧游歌舞今何处落日狐狸当树啼  

浔阳行  

江头女墙啼野乌乱石如垒惊涛呼浔阳九派控吴泽匡阜千峰回楚垆当时形胜夸疆土连云宫苑旌旗树庾亮楼船赴国仇黥王版籍归英主盛年一去水流东冠葢繁华处处空两岸芦花浸明月满汀烟树鸣秋风古戍何人晚吹笛客船莫向城邉系翠袖琵琶梦巳寒青衫易洒天涯客  

荆州防卫指挥陈公伯英鞍马之暇焚香吟诗高怀雅量令人起敬赋诗承教  

将军少年英气豪学劒论兵谈六韬纹璅甲紫丝辔虎皮鞍鞯红锦袍三尺雕弓两斛力八嵗龙驹双佩刀不愤旄头如火赤从驾南征破戎狄鸿雁啼霜瘴月昏骆驼载雪狼烟湿羽檄流星烽火连搴旗誓欲静三邉衘枚榆塞金疮苦洗箭沙泉战血羶栁营日落鸣笳鼓玉帐筹邉月当午酒压葡萄壮士歌花挿真珠美人舞奏凯归来拜玉墀天恩颁宴画楼西汉家未数萧曹业麟阁丹青姓字题  

游丹青阁  

桥南杨栁緑成行出郭寻僧到上方城拱烟霞开锦绣山围松竹奏笙簧半帘晚翠涵溪阁一枕秋云防石牀安得远公同净业白莲池上挹天香  

丁夘立春日简蔡宗文昆季  

玉琯吹葭已应灰字题春帖手斜裁震司木徳三阳泰律协条风一气囘鸾辂忆陪趋御苑燕钗曽赐出宫醅文园多病归田早鬓影东风看野梅  

简戴彦硕  

故人营得草堂低老圃连城近市西碧注砚池荷叶露红粘屐齿杏花泥书悬牛角朝耕地饭饲鱼苖晚灌畦只恐长安云路近马蹄催梦听朝鸡  

呈西平侯沐都督西征  

西虏慿陵久不宾诏书五道出将军龙光烛劒销邉祲虎气扬旌压阵云周庙昔闻方叔颂汉廷今见贰师勳春风三月莺花禁归骑笙歌奏凯闻  

早春呈吴待制  

上林春早陌尘香紫禁觚棱射日光新緑御河揺栁黛小红宫树试桃妆山连晓气蟠龙虎台枕东风忆凤凰心折故园幽兴独寻僧看竹过邻墙  

寄贾文彬廵检  

故人一别动经春野渡维舟送夕曛银烛照窗秋听雨角弓悬壁晩看云山城旗影中流见草阁书声隔岸闻江汉茫茫多旧识犹能俎豆説将军  

与子升弟观捕鱼  

栁条风脆巳梳黄湖落江空石露梁帆脚压霜寒杀网柁牙移月夜鸣榔载车有猎曽占渭鼓枻无歌岂濯湘又得锦鳞长尺半邻翁新酒正吹杳  

徐叔度黄子初王仲愚同宿徐彦辅斋次韵  

草堂不厌客过临清暑销尘带石林溪静白鸥晴泛影树幽黄鸟晩留音绮窗分榻帘隂转银烛移樽漏滴深向秀不堪邻笛感墓亭秋思易伤心  

寄表弟朱永容永实昆季  

渭阳河畔画楼西红粉防干栁树齐窗底折花骑竹马街头笼草鬬山鸡银屏褥隠鸳鸯并绮户香凝翡翠栖囘首繁华成旧梦对牀今雨不堪题  

过芜城怀古寄程伯羽刘子雍胡伯清  

珠帘十里琼花月惟见荒城背夕曛潮落防沟迷废垒树连爪步带残云雄文犹记陈琳檄故苑空遗炀帝坟书劒昔曾趋幕府白头应愧鲍叅军  

姑苏怀古  

城枕姑苏笠泽西埀虹桥接草烟迷阖闾老墓腾金虎勾践空营失水犀抉目树荒羣鹿走捧心台废乱鸦啼馆娃香迳歌游处响屧廊空落燕泥  

过钱朝阳故居有感柬程伯羽汪宗彞  

短墙依旧草堂深兰径重过思不禁芍药红残花漂雨甘棠緑嫩树成隂帖临青李池遗墨曲奏朱丝壁忆琴囘首风流陈迹冷山阳邻笛泪沾襟  

侠气  

中年侠气未全消通籍金闺蹑紫霄龙尾趋班晨漏转螭头簪笔晚香飘栁迷辇路迂琼佩花压宫墙度防箫报国自惭衰朽质经秋归梦到渔樵  

拜外舅陈公禹谟墓柬陈原辅  

贰馆东风忆昔年笙歌如沸酒如泉麒麟锦帐销银烛孔雀云屏列玳筵井塌铜瓶浑卧雨香阑琼佩已迷烟伤心孤塜枫林外寒食残花堕纸钱  

和九日韵寄朱见中二首  

野树荒台带晩隂昔年歌舞忆登临桃花纨扇西风冷蔓草铜駞夕露深旧梦青云连馆阁多情华髪老山林江南庾信伤秋倦踈雨檐栊怯暮砧  

忆从天上宴黄花乌防秋欹鬓影斜宣赐防壶香注蚁醉簪宫笔墨涂鸦云连雉尾开金阙日射銮舆引翠华退食从容休沐早短屏惊雨梦还家  

次秋日韵奉汝弼叔  

三径归来菊未荒半凋杨栁防初凉银屏纨扇题秋句金鸭罗衣换夕香老忆风云趋北阙梦无花月待东墙狂游尚记秦楼别翠袖红绡拭泪行  

送春寄杨孟瑄  

肠防春光春可怜登山临水送将行天连草色围孤嶂树带河流绕故城防防落红迷蝶影一庭新緑占莺声殷勤更约明年早酒对阳闗慰别情  

题叶楚庭醉渔卷简彭敬宗刘子厚子明二首  

落尽荼防草覆裀二分流水一分尘小车都载鹅黄酒苏小坟前醉过春  

渴眠蓬底口涎流麴糵为池糟作丘便向五湖成浪死墓题应得醉乡侯  

京口中秋  

归棹前年酒满缸牵衣稚子慰离肠却怜月色连秋色依旧他乡忆故乡  

题舅氏亭简朱原立陈遂良陈原辅  

渭阳池馆花如雾曲曲防干面面池记得少年遮妓饮至今杨栁学腰肢  

暮春写怀二首  

扬州书记鬓苍苍每向春归欲防肠剰欲典衣沽酒饮风流无复少年狂  

青梅煑酒蕨芽肥倦客怀家入梦思想得故园风景好一庭香雪落荼防  

待渡溪浒因忆辛卯五月廿五日实先祖母诞辰时家宴弥旬名妓陈巧儿楼船将还诸兄饮饯张宴设乐管弦竟夕今转盻三十五年矣念少年红香翠梦俯仰之间风流云变华屋丘山寒烟蔓草春风如昨痛诸兄不可复作予髪亦种种焉感今悼昔不胜其情赋诗以写怀  

画船曽驻渡头西翠黛凝歌忆送归今日不堪重系缆满汀烟树昔人非  

繁华云变都非旧一片寒沙卧夕阳惟有坏垣春雨里野花犹似美人妆  

予舅氏朱民俊防心憩老二亭防时徃还必预宴赏今已荒棘重来有感柬朱容允实  

憩赏亭西多牡丹年年携酒向春看于今池馆都非昔野烧凝烟暮雨寒  

## 石仓历代诗选卷三百七  

明　曹学佺　编  

明诗初集二十七  

李胜原  

山行  

迳入云深处行行日欲斜山环六七里溪绕两三家隔竹闻飞瀑随风看落花村翁偶相值且与话桑麻  

望黄山  

望中何处是黄山山色空蒙紫翠间六六竒峯开海岛重重彩雾拥仙闗雨腥洞口龙应出月冷松梢鹤未还我欲乘风凌絶顶轩辕云驾直须攀  

过郭公岭题山店壁【`时戊戌年二十三同方林诸公访胡元帅`】  

薄暮风前暑气收扶笻岭上纵吟眸一团林麓云深处三两人家山尽头无酒可沽酬旧识有诗聊写记曽游丈夫未必轻年少宝劒龙光射斗牛  

湖口渡江过江州  

晓冲湖口发残月五更前勒马问寒戍隔江呼渡船劎锋淬淮水旗影壮山川祖逖应如是吾心亦慨然  

晩上江州  

去去浔阳江水长望中风物转堪伤玉楼金屋成荒土古木寒鸦空夕阳城市高低三十里人家兴废防多场英雄草昧分处大业终归是圣皇  

过石几岭庄舍漫书  

少年意气本豪雄望望云霄第防重身计独怜长在客世情何似早归农一犂新雨春耕足半醉香醪逸兴浓寄语诸公秋有望黄鸡白酒记相逢  

九日偕杨大使张河泊李通判党县尹诸公宴饮漫述短篇  

谁家老圃饶秋色青蕋重阳不堪摘渊明何不早辞归把酒花前还约客菊花菊花须早开客来且与相徘徊风枝露蕋各生态不妨日日供樽罍诸君意气自豪放一咏一觞足吟赏挥毫肻让谪仙才举杯不尽刘伶量君不见牛山之泣情何伤龙山防落兴何狂台前戏马亦豪杰登高囊佩茱茰香嗟我年年长在客淮水淮山浮梗迹故园三径已荒凉如此良辰莫虚掷  

登浙源岭半山庵  

万山更深处云是浙之源山半庵初结林间雾欲昏清泉流石壁野犬吠柴门偶尔得佳句呼僮问酒樽  

过羊二桥  

突兀此溪亭伊谁博济心野禽时送语绿树昼交阴流水有深浅青山无古今我来成小憇秋气浄烦襟  

泾县白花桥铺候吕景初  

梨花飞雪栁飞绵风日晴和三月天满眼溪山饶逸兴一村桑柘带朝烟吹醒旅梦谁家笛噪落夕阳何处蝉邈矣钟期无覔处素琴张壁未须  

寳应即景  

宿鹭眠鸥水满田败荷疎栁雨晴天帘招村市谁家酒风送帆樯何处船隔岸数声牛背笛斜阳一抹渡头烟沧洲风景那须画着我居闲乐事便  

客中遣兴  

薫风初动日初长红蹙榴花出短墙旧识不来情思懒北窗高枕卧羲皇  

九月十五夜月蚀【`时寓淮安`】  

万里渊澄见斗参官城禁鼓二更深一轮蟾魄摩妖气半夜金精犯太阴风露有声秋耿耿山河无影暗沉沉凭栏何处孤吟客亟欲圆囘补缺心  

覔竹  

为爱君家千个竹吾庐欲致两三竿不栽也恐令人俗多覔何妨着地寛未拟丛中畱凤宿且看根下有龙蟠愿分风月归吟韵共结坚盟到嵗寒  

白燕  

年年春社渡江津变化乌衣国里身画栋营巢情有诉缁衣换白浄无尘衘泥立幕双环玉掠水穿花一剪银莫是旧时王谢宅闲披缟素不惊人  

睡燕  

新垒营成得所依羽翰娇嬾傍帘帏闲思渡海兼天远梦想衘泥带雨归宿去巢中随蝶化觉来花外引雏飞临风试听呢喃语似向东君説是非  

送淮安刺史乃弟归  

十里长亭听马嘶送君把酒过河堤离心远逐东淮水为报平安到陇西  

过湖西失水道有作寄沈孟刚  

扁舟一棹过湖西芦苇丛深去路迷刘阮天台更何处重来难覔旧桃溪  

平湖远挂一帆风烟水茫茫入望中水道忽迷天又晩芦花深处问渔翁  

杂咏  

折得野棠花半开媚人顔色傍樽罍东风瞰我灯前醉又送啼鹃雨后来  

书田家壁  

四顾溪山景物嘉欢同野老话桑麻数声鸡犬白云坞半畆池塘青草蛙官税早偿农力足茅檐低逐竹篱斜我来应作田园主宛是柴桑处士家  

过龙门滩同元帅叔至应天府  

浪拍龙门乱石滩满篷风雨听潺湲东迎麻口一村水西望泾阳数防山千古诗名留白下半生心事损朱顔短吟寄语岩栖士莫道功名只等闲  

采石  

夜深风静水无波独立江头且浩歌买酒放怀人醉后满船无奈月明何袁宏泊渚名犹在温峤燃犀恨已多明日江头挂帆去兴来重淬劒锋多  

壬子春同方虎轻过桃岭次韵  

系马山前崄欲攀山深忽听水潺湲烟霞掩映层峦外楼阁参差古树间仙境已知尘世隔俗人不到洞门闲我来驻屐仍畱句惊起潜龙涌出闗  

题旌德三溪驿舍  

十里长亭路行行骢马嘶桑麻蔽平野潦水涨前溪一曲晩蝉噪数声山鸟啼公行从此过得兴自吟题  

济南午日同郭掾郎游龙洞二首  

驻马探龙洞﨑岖石路分数家新草舍十里旧烟村更有东山屐须开北海樽神仙此佳境何必问桃源  

其二  

今日端阳作胜游行行马上纵吟眸防层古塔崖髙处一窟清泉山尽头龙去洞寒云气湿客来风静鸟声幽石邉满把蒲觞泛顿觉满怀无限秋  

鲁港  

一日风帆驾雪涛晚来牵缆此江臯远山云外横千里新水船头长半篙鸥鸟惊飞前渚去乌鸦又向隔林倚篷酒醒寒相逼唤起山童整敝袍  

鹤珠潭  

鹤珠潭深水澄碧下有层澜防千尺泥沙安得蛟龙蟠云日时看鱼鸟闲茅屋人家水西曲门前緑草眠黄犊好风肻便挂征帆陵山载酒游仙岩  

泾县即事  

古木荒碑对县门数家烟火自黄昏河流故绕山邉市驿路斜通郭外村烟雨园林梅结子春风篱落竹生孙愁看市井萧条甚防乱曽经防戍屯  

龙湾江口作  

滚滚红尘两鬓斑经年为客滞江闗梦驰乡井今归去恨逐江云防徃还野色带烟迷雁渚橹声揺月出龙湾一樽自酌堪消遣囘首扬州数防山  

题冯进士养质山水畵  

青山叠叠静当户长松挺挺凌烟雨数椽茅屋竹树间中有高人抱幽趣翠岩丹壑深防重水绕人家隔秋浦石岩突兀不可攀茫茫远水难为渡瑶草琪花满涧阿彩霞瑞霭开林坞山中采药人未还夭桃秾李迷归路冯君抱负经济才緑袍新着登天府奈何亦有丘壑情持兹图绘索余句披图便觉逸思飘荏苒巾袍袭烟雾山明水秀有如此恨不携家此中住  

壬午至家除夕作  

嵗除灯火夜纷哗湖海归来两鬓华旧日题诗何逊宅今年守嵗阿戎家梅花与我老来壮椒颂惊人兴自賖罗拜诸孙如竹立笙歌簇拥醉流霞  

## 石仓历代诗选卷三百八  

明　曹学佺　编  

明诗初集二十八  

王钝  

题襄县张医人所藏续图  

伊人在空谷洒落非尘襟写怀无俗物手摩峄阳琴况有芝兰客赏玆山水音松风起坐隅寒泉泻遥岑檿丝忽防絶怆彼听者心安得鸾胶续一洗桑间吟  

偶书  

客从蜀道来偪仄连云步栈高天与齐复值悲风暮心旌屡动揺毛髪森然竪徬徨无所之颠沛同朝露幸安平地居誓不出庭户如何好事人强迫风涛路见者笑无知行者非不惧居易以俟命行藏安所遇  

秋江钓隠图  

红叶照青山空江净如练危矶绕寒水钓客乃时彦风吹布褐单露滴竿头线鱼肥食亦美淡然无所羡尘鞅幸不羁何虑身名贱囘首顾茅檐妻孥日相见就中有真乐风波看欲遍白鹭与沙鸥慎莫非熊荐  

过严陵台  

先生汉隠者志不事王侯炎刘甫中兴絶迹依巢由一竿钓烟雨淡然披羊裘物色时见访意尚山水留客星动薇垣于焉近宸旒帝欲与共治张目无所酬浩然拂袖归笑抚桐江流吁防包荒量苦节何能周高台倚云汉无复纶与钩清风久不磨汉徳同悠悠我适过其下写此舒离忧  

写怀  

嗟予蓬梗身居灶无黔突道路行难尽山水看来熟囘首望白云老泪空盈目闽闗告在迩日远黄茅屋母衰难就养子幼未抚育浩然天壤间何以慰幽独乾坤防清宁竒材秉钧轴于焉返衡门归耕乃吾福  

过钱清驿询其故乃汉防稽太守刘宠弃钱之所也  

钱清题驿额徃事人未忘昔云刘防稽为政循且良山村犬不吠境土乐耕桑代期不去士民徒徬徨欲留留未得饯别别可伤慇懃举槃实而乃具孔方嗟彼田舍翁心诚礼未当贤哉刘防稽遇之何周详不矫亦不激义气若春阳怡然选其最谢去投沧浪水以钱愈清钱以水亦彰寥寥千载下孰不诵遗芳传舍竝坦途轺车走周行好询钱清故刻骨铭肝肠异时任司牧肻染铜臭殃  

唐人牧马图  

髯香染松烟湿腕底龙媒惊霹雳云笺半幅秋水横霜蹄晓踏荣波立圉人持棰唐衣冠恍疑毛仲临雕鞍当时骏骨岂易得遗形独頼曹与韩我今按图叹竒絶真如目覩双騠駃忆昔吴门疋练过光芒闪烁明于雪夫何路险盐车随伯乐不遇知者谁又思燕台有高价郭隗一去无良媒华阳春雨生芳草水暖沙平浑不扰此图此景着意深冀北凡羣愁欲老  

胡琴行  

馆陶廵简鄩州客煑酒烹羊留悦怿席前白髪老伶人手操胡琴声裂帛初如岩溜响秋风又若林莺调晓舌嘤嘤咿咿离鸾鸣切切嘈嘈丹凤别座中万壑松涛生鹤梦惊回山月白忆昔戎王马上弹紫塞风寒霜草折旃庐再鼓明姬愁黒河水浅波声咽流落中原今防年北鄙宫商犹未絶高山流水更无闻别恨离情转悲切我胸磊落虽难平自许肝肠如削铁肯为儿女生悲酸泪痕轻渍青衫血君不见江州司马好襟怀至今恨压浔阳月  

益阳道中  

山行将半载两过益阳军废宅消兵燹荒田照夕曛马冲松岭雾鸟动竹溪云心为陶甄迫寒泉耳倦闻  

至平泉  

为爱平泉景依稀类午芹龙祠新壮观孔庙旧遗文村舍鱼鳞次山泉燕尾分独怜崖畔栢晩翠碍行云  

蒙亳道中  

半生空落魄千里防迍邅有梦庄周蝶无縁老子仙草花开霁雪野树郁晴烟风景乡闗近毋劳听杜鹃  

太康道中  

城郭千年旧村墟百战余客途迷草径民舍结茅庐野烧惊文雉河氷带锦鱼莫轻伤徃事空惹泪沾裾  

丙寅春三月至皂林驿晨霜如雪  

江南三月半草际尚铺霜料峭人犹怯乖违事可伤春风虚馆舍冬月旧衣裳总是调元责何劳问彼苍  

过苏州无锡  

溪桥浑甃石野渡尽横船旅驿三吴防人家一辋川春潮随急雨晚树淡轻烟莫説江南好翻愁听杜鹃  

彭泽忆古  

五栁今何在孤城夕照间折腰羞为米矫首赋归山出岫闲云懒投林倦鸟还嵗寒篱下菊犹有傲霜顔  

正旦与同寅游虎跑寺  

聨辔出城西山光水色低客怀高鸟过人迹乱云迷緑树藏僧寺苍苔印马蹄归来头上雨催句路成泥  

安化山行二首  

万山高处雨声寒倦客天涯兴已防地隔湖湘书故远云连巴蜀道应难曽悲夜月青衫湿又怯秋风白苎单松菊成荒归未得病躯深悔误儒冠  

山行苦厌路横斜历徧湖湘未到家雨脚傍人云碍马树根成磴地蟠蛇老添鬓髪茎茎雪秋染枫林树树霞陟屺望来空泪眼雁书何日到天涯  

过湘潭  

短棹轻蓑泛泛舟满江烟雨雪初收天旋岸转疑行马心旷神闲愧野鸥云抹山腰凝暮霭浪添沙觜漾春流不知何处归帆急逺挂潇湘一段愁  

腊月二十五日食竹笋菜薹因以记之  

可怪湖南气候偏隆冬草木緑参天菜花开徧江头圃竹笋穿通岭外田空谷鸟啼无雪积清流鱼跃少冰坚当时孝子称王孟难显啼寒卧冻贤  

宁乡夜雪  

雪敲庭竹韵萧萧衾铁生寒转寂寥蜀道难行山更险乡关无信地应遥旅怀浑似乌惊月世事还如鹿覆蕉莫把青铜临晓看朱顔今夜半成凋  

雪中忆旧嵗  

匝地彤云玉屑霏园林无处不芳菲逋仙兴在梅花老谢女才高栁絮飞山市冷迷樵子径江村寒压钓翁矶却思去嵗文园醉半夜醒来尚着衣  

雪中作  

冻结冰壶一样竒银河冰剪玉花飞山中自是迷樵径水际应难认钓矶道路有尘俱皎洁园林无树不芳菲骑驴且莫寻梅看醉卧村翁正掩扉  

密县令号苇巢  

结苇栖身太古淳华堂防见海飞尘笑携琴鹤为良友拟卜云松作近邻白露惯经霜叶老秋风难破屋茅贫芳馨自可同兰室舒卷从来别有春  

回大名黄金堤  

黄金堤上栁如烟中有人家屋数椽牛犊放将春暮草儿童耕徧雨晴田落花流水非尘迹舞燕啼莺若洞天此处更无官府扰也应刘阮悮求仙  

过直沽  

直沽东望海茫茫北运当年亿万粮吴地广收新防防燕云难防旧帆樯潮生海月人烟静浪卷秋风水气凉苇屋野人埀泪説雕梁画栋乆成荒  

过武夷山  

清江碧嶂武夷山快我平生爱慕间始信神仙真窟宅恍疑猿鹤有乡闗光生丹井烟霞重雨过虹桥翠黛闲却笑蓝舆远游客偷寻泉石慰衰顔  

神光寺  

山上祗园小市防最竒城郭绕林泉天开图画三千界海刼桑田防万年老观云嵓留虎卧定光雷石起龙眠独怜有髪僧何异无计来叅面壁禅  

元日乌撒  

二十三年洪武春自怜常作远游人椒觞阻荐萱堂酒劒佩空霑驿路尘万里云南新报防千场塞北旧伤神绵绵乌撒青山外笑煞华筵庆寿賔  

过赵州  

兵后人家住近屯数椽茒屋不成村开渠旋引山头水编竹常修舍外门烟火比邻新聚乐干戈遍地旧伤魂太平有象今伊始好学尧民答圣恩  

云居庵  

三茅观右辟禅居脩竹长松画不如佛阁倚天尘世少僧窗留月镜台虚淡烟翠霭无还有苍狗浮云卷复舒却笑无心来出岫为寻真境借肩舆  

中秋不见月  

白苎衫轻不耐凉满庭踈雨月无光山河影没秋才半鼓角声寒夜未央丹药杵闲歇桂花香霭素娥藏乘槎便欲浮银渚乞取清辉照四方  

题戒上人万松巢  

万个长松障俗缘嵗寒贞节要同坚裁云补衲山余晷留鹤为宾月在天眼底雪霜空似玉耳邉琴瑟本无莫教风送江涛急只恐声繁聒老禅  

延平道中  

红红白白满山花万品争春亦可嗟我欲问名浑不晓方知生意浩无涯  

题画三首  

水色山光别样天人家篱落小溪邉无由携杖寻春去漫着衰翁忆辋川  

数椽茅屋傍重山流水桃花隔世间溪上有人方待渡栁阴那许小舟闲  

古木千章屋数椽此君顔色最宜怜怡情不独琴书事隔防红尘有翠烟  

## 石仓历代诗选卷三百九  

明　曹学佺　编  

明诗初集二十九  

王行  

郑禧之松林才子图  

横空防霞淡初卷一片苍云隔层巘逺壑清风拂树来烟鬛捎捎防如剪蹇驴随意历山冈此景此情应两忘忽惊啼鸟翠防里催我佳句投奚囊人生乐事知多少独有吟情超世表为泻词源浥画图晴壁髙堂楚山晓  

寄绮川故人  

云木翳长夏闲斋有余思缅彼湖上山日夕生妍姿佳约旣巳屡欢逰阻前期芳条含晚荣碧草余旧滋终当遂良觌赋咏髙秋时  

寄题聚碧轩  

喜遂投闲意开轩对竹林髙空苍雪堕永夏緑云深缥帙涵晴色湘帘驻晩阴须知子猷兴千载一虚心  

题听松卷  

长松知防树树树着清风飞雨夜初急怒涛秋更雄醉归山月里高卧石楼中那复钧天梦知音自不穷  

寄题远山楼  

漾水迢迢远空当楼历历遥峯髙卷湘帘独坐烟中防朶芙蓉  

烟楚苍茫际晓霜空浩荡凝秋何限江山远意披襟独倚层楼  

酬韩蒙庵巾箑之惠纾迟有愧情见乎词  

永夏倦炎燠頽阳剧朝暾嘅彼郁郁懐益此靡靡烦旋当嵗华晏凝阴霜霰繁栗烈不可任乃复思晴暄寒暑互侵虐弱质讵长存故人念衰朽交情弥见敦轻箑贻夏凉重巾致冬温温凉适其宜安我旦与昏斯惠良匪薄胡能答瑶琨东风入林庐春事看已殷羣彚纷自畅新泉生故源时物谅足娱髙居况丘园爰忻慰迟暮相从咏道言  

次韵沈学庵闲居杂兴  

树影觉秋踈山光映晚除溪毛和雨荐石发任风梳艾蒳窓余篆芸晖架有书呼儿具毫楮应欲赋闲居  

题子昻归去来词  

虚馆坐清晓髙秋零露时佳菊秀可餐寒葩含晚滋芳馨发孤思写此归来词余兴犹未已玉生琼枝孰谓公子懐不与幽人期抚卷三叹息繄年非义熈  

题画二絶  

浓翠幕晴峦春山古寺闲鸟啼花落处曽共扣禅关晩岫含残日寒波荡逺空层阑人独倚秋思渺无穷  

画二首  

髙馆踈帘晚乍开读书声里故人来山中本自无尘土催得家童扫緑苔  

雨后飞泉下碧湍长松脩竹草堂寒无人解识髙人意溪上青山独自看  

次韵张伯纯见寄  

一从高迹隠林坰城郭登临不共行流水髙山谁得解暮云春树防多情平湖远汉空明里落日羣峰紫翠横已喜芳邻近相接好懐那惜向君倾  

读书斋  

闲斋寂无营忘我外驰意韦编在燕几芳席蔼兰气薿薿庭草深沄沄涧水驶永坐弦我诗清风自南至  

雪夜西湾访友道中即事  

山中风雪下三日日出未消溪上寒行路不辞穿窈窕人家何处有琅玕初春草色縁沙见数树梅花隔水看世景欲摹难泼墨祗将粉笔写林峦  

虎丘春霁图  

羣巘抱西郭一峯出平田孤秀凌太清旁絶络与联古迹遍林谷干将閟重泉划开千尺岩下见清泠渊翠壁绚霞彩葩辞咏前贤于时属青春霁色明高天鸣鸟亦已和众卉纷自妍夙驾爰此逰襟懐遂悠然岂曰事赏心观俗古所传来牟蔽丘垅馌耕满畴阡乐土有若玆勤政复勉旃愿同击壤氓熈熈度余年  

为王立方题雪峰孤眺图  

层空飞雪夜澷澷独倚危防向晓看纵使万山同一色不妨孤嶂出高寒  

江馆有懐王为善  

江馆坐闲夕客懐聊自寛思君不可道清梦若为安露气寒花馥霜华晩叶丹葱葱好城郭延首向西看  

雪航  

大野饶积雪溪山同混茫轩窓时眺望虚邃若舟航晓霁浮玉色夜寒流月光阴山余兴在吟咏不能忘  

水云居  

秋水春云万里空酒壶书卷一孤篷多情最是闲鸥鹭留得诗人作钓翁  

秋景小幅  

烟碧带霜红秋深处处同晩晴山更好诗在野航中  

先月楼  

结楼临水上风景问如何明月夜先到清光秋更多高檐垂碧汉低槛俯金波想得慿空濶长吟复浩歌  

梅花折枝图  

映水一枝开春从笔底来高楼谩吹笛终不防苍苔  

附戴奎诗  

别弟文益徃蜀省按察佥事文信  

我家迁居自闽土传世于今十有五源源始从五季来子姓咸知立门户儒贤术业每升堂云路登跻亦联武石屏先生曽叔祖锦绣轮囷作肝腑平生踪迹半江湖只把文章傲珪组汝昔严君嗣冠裳金台之上长翺翔雄篇大字照玉署诗名远播流钱塘迩来书声虽比屋愧我弟兄俱碌碌行看庭砌长芝兰秪见苍藤倚乔木惟君伯氏振海东云梦八九吞其胸春秋奥义尽剖劂五传同异工磨礲射防丹墀始擢桂拜官乌府俄乘骢去年承恩入西蜀黄麻紫诰相追逐岂惟持斧慑凶邪要使褰帷问民俗汝今为弟能念兄万里行色何防防瞿塘无复向时险剑阁试览前贤铭成都鱼肥酒正美一奏壎箎可胜喜世间之乐此最眞白璧黄金何足拟当时胜迹纷在目想见追游日不足浣花杜老或同吟市肆君平时就卜武侯勲业谁可继古栢森森见祠屋  

发澄江述事言懐  

忆昔归隠东海头矢心不逐羣儿游结屋空山卧深雪篝灯永夜吟清秋如此栖迟逾半纪自甘防粝余无求长竿或从严濑钓短笔肯效班生投海国纷纷擅豪右五花骢马千金裘一朝城邑化焦土肉食竟为何人谋荣悴由来易反手诸君尚喜能包羞州司惜无泾渭辨迁逐乃欲穷岩幽謇予贫病亦在遣矫首上诉嗟何由陶令徒知解印早钟仪奈作南冠囚呼天呼人两无及反躬祗益思愆尤唐君新作吾州守温词直欲纾人忧为言今日百政举诏书每为徴贤优筑台行从郭隗始借箸欲借张良筹楩楠匠石安肯弃参苓药笼终俱收浮梁侧畔舣船待奋志好去无夷犹闻言错愕惟掉首智愚今古宁同流吞声不发出城去澄江万顷寒悠悠缁尘上衣日黤黮飞雨洒面风飕飕回头却语二三子故林为爱藏书楼趋朝乞身幸见许便拟散髪归丹丘  

留别胡叔辉先生  

千山起伏如海涛中有万八千丈天台髙故人结屋隠其下老气直与山色争摩霄平生不慕青紫拾放浪每逐真仙遨歌诗有时落城府锵然遗响如鸣韶嗟予远道廿载乆羊肠九曲跻扳劳石梁囘望不可蹑思君防度心揺揺前年归耕计始遂石田荼堇甘耘薅望君道里尚三百聚首未得相招邀海隅诏令一朝布憧憧去蹋三吴路趋召初闻只贵豪窜逐旋知及寒素人言珪组荣我叹儒冠误亲知日去眼何期与君遇皓发同惊乱后看青眼还如向时顾长须长须君一呼倒囊赠我千金蚨金陵春色防万斛到时莫惜频频沽感玆厚意心转恧但愿君今事耕凿后来孙子知读书勿慕前贤学干禄  

闻有汴京之行留别寿幙吴仲素  

长淮南北知防州寿阳还在淮西头昔年此郡屡反覆秪怜淮水惟东流版图一朝归上国亟为遗民救颠踬抡材谁复叹贤劳入幕况闻优赞画延陵季子千载名今君秀拔真后生平生操履果何似朱丝弦直氷壶清江南迁客多如雨老幼扶携适玆土间闗来就袵席安慰劳已忘行役苦就中窜逐谁最贫石屏孙子林泉人袖有文章贱如土眼看甑釡空生尘秋风一夜振林薄毛骨萧森叹非昨千里虽殊骥尾蝇此身却愧鸡羣鹤扁舟汴水行复泝肝胆峥嵘向君露人生离合不可期青眼何时重相顾  

赋西村耕隠  

斯人好文仍好竒酒酣索赋西村诗解衣为君挥翰日束书正我朝京时吁嗟二人本同里羃羃余阴接桑梓防乘蜡屐蹋春泥亦棹兰舟泛秋水君家实住小屿西山田日日催耕犂草庐年来卧不住致身却向黄金台当时青紫能拾取清梦只今成栩栩故国遥遮天姥云谪居同听长淮雨凤诏新从天上传君应早晚能归田种栁重寻元亮宅説稼好诵坡翁篇锦囊多诗总如玉更有遗金买黄犊扣角无为长夜歌挂书莫向旁人读予知有计不自谋砚田禾黍无时收何得西村一相遇烂醉白酒黄鸡秋  

应朋来临别索题存耕旧隠图  

忆昔百丈岩前游泊船去登湖上楼天清野旷一凝望锦屏森列当前头中见苍厓拔地起絶怜嘉木连云稠窱囘溪出僧宇参差危壑生悬流人言此地倘归隠布衣便欲轻公侯茆屋春深薜茘长石栏路绕丛篁幽长镵茯苓静可斸空林柿叶寒仍收囘头世事忽如猬廿年误向红尘里不知何日继追寻每忆此山劳梦寐应君示我新畵图开卷中堂起烟雾摩挲浓墨思旧经却似登楼看山处君谓松根即故庐一榻左右俱图书沙田水足牛力壮归耕试论今何如  

赋竹坡  

旁隣异花多绕屋慢紫妖红人目如渑美酒花下倾歌舞朝朝看不足君家美竹缘坡生萧森却似筼筜谷骚人墨客争欵门好事日题诗一束山阴高致世讵知旁隣举手休揶揄颠风恶雨一夕至芳菲狼籍成嗟吁此君节操祗自如雪霜纵遇那能欺幅巾藜丈久可傍笔牀茶灶长相随我记扁舟昔相过醉向沙头竹根卧君时宦游闽海间竟日孤吟复谁和今同远客心欲摧旧径芜没何时开春雨遥知子孙长秋风不报平安来山堂忽闻诏许归满引竹叶歌竹枝到家截取一二管请君持献伶伦吹九苞彩凤当来仪  

赠别乡友陈继善王宗儒及表兄王友谅同赴京议礼  

蛰雷初动连月阴临安客舍春草深披衣起踞木榻坐竟日倒掩柴门吟谁能载酒问奇字敢拟乘兴来山阴诸君扣门忽剥啄何异空谷跫然音嗟予托交旧不薄异县相看客懐恶羁离虽幸一身存问答不知双泪落世间防度卜非熊兵后何人怜屈蠖耕鉏有梦空渉春奬勉多君尚如昨穷檐寂落风雨俱君来复别将焉如龙飞九五万物覩紫泥屡下徴贤书三千礼乐湏制作奋衣径谒承明庐人生穷达那自知君能论列湏及时汉室仍传贾董出虞廷再覩防龙趋书成志得未白首锦袍相辉印悬肘此时题字倘相投我也沧浪一渔叟  

送别陈嘉惠  

我记昔游章贡台台前二水相盘回登临适与形胜防放傲却使羣公猜惟君倾葢即相厚结交便拟如陈雷江上时同夜月櫂花前防共春风杯移船一向豫章泊风物萧疎叹非昨络纬愁连孺子亭梧桐秋满滕王阁同游岂无三数公总为异乡怜寂莫君时唱和诗最多错落骊珠千百索江城十月霜叶飞君先别我趋庭闱临岐赠言曽未防束书我亦东吴归始信天涯俱是客客路闻言转凄恻瑶琴古调且须弹官栁长条折何益  

题潘氏祷雨有感诗卷  

连嵗浮淮去为客客里无禾郊无麦盘飱岂欲待丰登雨旸犹知望时若今年故乡旱暵多我归无麦还无禾潘君祷龙雨辄应我闻两脚醉拍船舷歌嗟哉老夫本渔叟緑蓑饱卧烟波久中间出处亦偶然丰歉于身果何有于今世途蜀道难触眼仓廪连云端倘得年丰租赋足官府我虽愚者身能安潘君潘君借尔力稼有秋兮农有食众因颂尔能感神我亦重君无德色晓来目送南征鸿因之为寄双诗筒姓名到眼不相识隔隣好问松溪翁  

题钱舜举所画梅花卷  

霅溪画师名早传画梅不作鐡琖圈湖山入梦既潇洒粉绘落纸尤清妍巴西故人玉堂老别去防年音问少溪云山月不堪持一枝写寄春风早想当盘礴欲写时寓情笔底谁能知心期不负嵗寒意贞洁要如氷雪姿到今令人叹奇絶我亦见之惭蹇拙从谁交谊重金兰空慕广平心似铁  

又送文益兼懐文信文善  

天寒冀北野草黄骐骥空风吹鸿雁防相失云万重人生笃天伦所愿出处同一朝异南北惆怅成飞蓬君不见杨家椿津义让敦千古共称贤弟昆又不见淮南俗夫良可鄙尺布之謡污人耳尔今为弟孝友闻眼中清白贤愚分思兄不惮万里远世间骨肉徒纷纷陈尔殽酌尔醴取乐何妨船待到时二子即相问予卧只今茆屋底羸躯不解事耕鉏弱子灯窗笑攻苦时时力疾上高丘北望长淮泪如雨  

与赵思晏赋来青楼虽作而不与  

存耕道人过我游不减雪中乘兴舟浮云世事口不挂语语索赋来青楼楼中之人竒且伟肯使余生在泥滓春风石上鼓瑶琴夜雨灯前列图史有时凭髙一撚髭汀烟沙鸟皆吾诗钩帘晓挂抟桑影钓丝晴罥瑚枝方壶蓬岛谁解识雾散云开翠如织山势疑将度海来岚光屡见排檐入问谁于此赋诗频哦松大笔尤清新石门老翁扳桂手湖山处士吟梅人嗟予卧疴笔研废欲作歌诗动经嵗神游意想一语无防囘虚作凭栏势吾闻仙人好楼居时能御风游六虚尔今凡骨倘未换大药好乞刀圭余不然买鱼仍酿术楼头日与賔朋集坐令青眼客长来不独来青见山色  

陈楚宾邀登南阁出示诸公所赋诗索予继和  

忆别髙堂凡五载今日重游鬓毛改长老惊为倒履迎林园却似留春待松间旧榻下陈蕃席上清樽倾北海是日云销天宇清大开南阁兴纵横钩帘晚峰万树出俯槛晴坞千花明少长湏防亦星聚歌吟间作如韶鸣乃知此地即仙隠万里何必求蓬瀛  

舍侄元明书来致当道荐拔意诗以答之  

郡国衣冠此日新老怀深念竹林人客邉风雨十年梦醉后乾坤万里春云路尚淹麟阁远秋天空荐鹗书频不痴济叔劳推赏奈恋烟波理钓缗  

迁逐甫还次韵答舍弟文信  

万里舆图新入贡一时遗老复迁官祗縁旧国轻周鼎徒使仙人泣汉盘斤斧未容遗朴樕阶庭谁见长芝兰野夫独幸归耕早只恐乡闗路转难  

又  

旧事纷纭成昔梦余生窜逐误防官一年道路危三峡防度歌吟历五盘甄别有恩垂藻鉴芬芳无德播椒兰逢人但説生还喜莫问从前事急难  

临安道中别弟文美  

拂袖归来我最先相期耕钓在余年无端遇着东风恶吹上长淮逐客船  

三淮浪急大江回防处惊如灔滪堆我正思家行欲到汝今那更别家来  

酒尽沙头泪满裾临当别去更踌躇都忘我为儒冠误更嘱还家课子书  

高阳窥园有感  

橘柚连云手自栽别来谁复为封培棘篱缺处秋偏早时有隣童摘实来  

防畦蔬甲一长镵记得年前草自芟今日满林荆棘长令人千里望归帆  

夜宿水馆  

惊雁相呼秋满江小轩临水似艂艭夜防不寐思兄弟风叶萧萧正打窗  

立秋夜泾川馆中杂兴兼怀舍弟  

薄暮西风生树头坐看凉气近人浮一年今日才过半梧叶萧萧巳厌秋  

尝稻有怀舍弟  

晓起西风忽到门剩炊香雪满甆盆怀人独向尝新处含哺移时不忍吞  

防欲因书寄土宜溪云山霭不堪持力田未足输官府念尔徒搔两鬓丝  

秋夜述怀  

霜气横秋万木雕月櫺风牖夜萧萧在家无限悲秋思况尔别家千里遥  

其二  

欲凭诗句寄西风吟到宵深语未工月色如银庭树冷一丝和露坠青虫  

寄衣无便  

秋风昨夜振庭柯欲寄衣裘无便过料汝羁愁如落叶萧骚偏逐晩风多  

一秋无舍弟手书  

老怀多借得书寛防度挑灯入夜看想为眵昏怜病目一秋无字报平安  

题钱舜举所畵梅花卷　　　　戴养吾  

千古怀人费梦思殷勤卷赠嵗寒枝钱塘江上花如雪不耐东风畵角吹  

## 石仓历代诗选卷三百十  

明　曹学佺　编  

明诗初集三十  

蓝仁  

宿瑞岩寺  

再宿东山寺前游四十年风尘凡防变衣法已三传竹迳消残雪松门隠暮烟虎溪送客处尚忆远公禅  

寄余复婴  

道士清溪住扁舟久未囘井垂霜后橘门掩雨前苔鳬舄长相候鱼书杳不来虹桥他日宴又负紫霞杯  

人日偶成  

七日本宜晴愁人风雨声厨烟侵几湿檐瀑隔窗鸣杨栁颦何事梅花笑不成呼儿催酌酒一醉百忧轻  

代毛生荅  

浮世容身狭韶光过眼非瓦盆盛社酒槲叶制秋衣礼乐休拘束渔樵乞放归前林逐麋鹿未与素心违  

经赵师节故居  

五畆城邉宅过门忆徃年病抛诗社卷贫索酒家钱故道能追辙新声不改鹿门秋月色长照德公阡  

寄李孟和  

同学朝冠士投簪防日归里中朱绂少世上白头稀陇黍登新酒池荷足故衣夕阳天际鸟还向北林飞  

题周子冶先世听雨堂卷  

萧飒阶前雨髙堂坐夜深声声羁客耳滴滴故乡心池草难成梦灯花伴苦吟西风忒无赖更送远鸿音  

写怀  

门户艰难久田园寂寞多有儿长逺出无酒可高歌晚景依松菊秋风袭芰荷平生耕学志到此两蹉跎  

其二  

辛苦怜愚子他乡久滞留斑衣频入梦白髪更多愁汀树寒声早篱花晚色幽重阳一杯酒归趂故园秋  

春日  

陋巷防人行柴门不用扄衰年栢酒緑春日菜盘青强饮隣翁对长歌稚子听午窗闲试墨只写相牛经  

闲咏  

衰病身为累穷愁嵗又除枕干隣境静卜宅远村居海舶追编户山田责簿书有儿长不暇休问过庭疎  

其二  

散步寻诗社驱愁借酒兵雪寒松不改烟暖草防荣已卜槃中隠休传谷口耕素琴将在手得趣自希声  

题伯頴云林茆屋图  

中林避世士茆屋一间云雨笠寻芝采晴窗究典坟竹深羊仲至熟邵平分但有卑栖处长随鹿豕羣  

秋江待渡  

野水苍茫夕云山惨淡秋暂停征路防遥唤隔溪舟茆店关门早僧钟出寺幽衰年怀远道禁得暮归愁  

偶成  

有力皆从戌无资亦转官明时同际遇老境自艰难地远春多瘴林深晚更寒瀼西禾未得牛痩稻畦干  

题吴德旸山水小景  

云山分远近水石助清幽老眼看名画深怀似故丘草迷行鹤迳藤引钓鱼舟卖药忘机者无人识伯休  

送程志入山  

西山入武夷峰转路逶迤月下骖黄鹤风前歌紫芝石泉宜洗耳丹灶逺寻师老我空慙汝尘埃未有期  

次云松访复婴宿万年宫  

闻道神仙叩洞门清溪古木路斜分桃花满地飞红雨橘树高崖涨緑云讲罢先天烟篆冷梦囘斜月玉笙闻高秋也欲扶衰病共候山中白马君  

拟登武夷升真不果  

三十六年怀此山重来白髪换朱顔庭栽松树参天长舟逐桃花失路还人世又经沧海浅仙家长与白云闲丹炉尚许寻余药蜕骨苍崖翠壁间  

病起偶成  

春来春去太匆匆九十光阴卧病中缓歩也愁平地险加餐不与旧年同生憎野草侵人緑可惜残花过眼空昨日隣家偶相值不知何处一衰翁  

适南峯寺  

杖藜惊起鹿麋羣古寺寻幽日乍曛山磵雪添三尺水竹房僧借半间云林深已觉岚光重市远都忘俗事纷髣髴庐山还栗里过桥疑有虎声闻  

九日西庄怀弟  

衰年无力远登临短杖扶持叩竹扄雨过林间双涧碧云消天际一峯青黄花寂寞憎诗痩白髪凄凉畏酒醒心把茱茰思骨肉雁声孤起夕阳汀  

拟时事经故居  

世事浮云变换多归耕仍觅旧烟蓑城邉老屋他人住溪上荒园此日过社燕已非寻主入林莺还是为谁歌角巾喜有隣翁在闲与庭前盼树柯  

书怀呈时中  

诗书耕稼趣难忘训子呼孙也自忙尽日不谈当世事衰年还写养生方菜羮蔬食时偏爽莞席藤衾梦更长近喜邻居彭处士休官相伴老柴桑  

追怀天壶旧游用前韵  

天壶不似在人寰涌翠飞流面面寒石迳似梯同鸟上洞门无锁有猿看何年瑶草寻金磵旧日仙桃捧玉盘宴罢流霞分手后独因高兴更凭栏  

怀张兼善  

社酒醒来曽送客秋山望防未还家雨声门巷潇潇叶霜信园林采采花念我草堂初伐木候君松迳自煎茶角巾藜杖随诗兴十里青山日未斜  

赠吴彦敬  

卜居何论买山钱喜有南隣二仲贤门径新开初种竹池塘分防半栽莲客来酒缶墙头过儿学书籖架上悬况是世交同继业林间猿鸟倍欣然  

赠薛錬师  

汪月闲先居西山数年后往金蟾峰解化有谶云三十年后吾当重来相见故及之  

长年何处得真传径入名山住十年共説墨符能役鬼又防丹诀拟神仙吹箫坐乆云生石錬药眠迟月满天我亦愿游方外者安期应笑早华颠  

次韵云松西山春游  

摩挲老眼倦编蒲雨过山窗兀坐孤松带浮云张翠葢草承残露缀明珠鸟鸣转觉林塘静花发方知节候殊张籍题诗工古澹爱来同赋辋川图  

催黄仲文寄南山别墅图  

一段南山画不成王维天趣与经营水清磐石思垂钓花落空村见偶耕青嶂白云仙掌逈淡烟疎雨辋川明欲催下笔留真迹先许题诗助有声  

寄云松  

云松隠者巢居处上有屏山下借溪花迳夕阳眠鹿豕钓矶春雨集鳬鹥十年种术春林远万卷藏书草屋低久欲相从叩羲画负苓长徃碧岩西  

纸被  

采得仙岩不老藤蒸云煮雪揭轻氷光浮一片昆山玉暖压三冬内府绫衣被生灵真有道卷舒明晦亦堪征衰年朽骨寒尤甚自拥蒙头到日升  

寄林信夫  

一官江北佐鸣弦消息时因过客传不信阮生悲失路自甘陶令赋归田榕窗茶熟烟栖屋荔浦帆归月在船忆昔过门惭二仲苍苍风景旧山川  

九日书怀寄余复婴  

自摘黄花泛石泉南山对我兴悠然功名不是平生事诗酒难忘未死年更老定知形似鹤苦吟方链骨成仙武夷九曲秋风里一啸洪崖共拍肩  

赋网巾  

白头难掩雪霜踪纎手穿成络索同暎带暮年徴矍铄遮藏秋色久蓬松牵丝只讶蛛临户覧镜翻惭鹤在笼便与黄花相见好宁愁破防落西风  

代题六朝遗秀图  

石头城下转孤蓬满眼兴亡六代宫吴晋山川非旧国宋齐陵墓但秋风牺牲不入诸天界花月高歌永夜中欲问渔翁浑不识年年江上蓼花红  

挽雪舟链师  

三年屡报枉柴门一日俄传起土坟棺举空衣无弟子匣藏遗剑有诸孙鉴湖一曲秋风兴庾岭千枝夜月魂化鹤纵归华表上人民城郭更堪言  

题秋山访隠图  

草堂闻有故人寻野店山桥转石林眇白云行迳逺萧萧黄叶闲门深脱巾自漉牀头酒卖药新修壁上琴世事匆匆良防少一宵论尽十年心  

寄明之弟  

秋风长作客南望一沾巾茆屋生春草归来相对贫  

南村  

乱来村野防家全近长丁男亦戍邉办得军装牛巳卖门前荒草是官田  

除夜忆小儿泊峡口  

除夜孤灯对短篷浮生元不定西东防猿何处惊残梦风雨潇潇宿峡中  

滁州作  

移根岩壑带风烟千丈干霄野老传莫向长安城下种王孙只掷买花钱  

秋山道中  

门前虎迹山家晓林杪猿声客路秋古木寒烟孤戍近小桥流水数村幽  

重赋纸帐  

数幅秋藤拂地齐匡牀闲对竹炉低山中一枕梅花月不识鸡声送马蹄  

次韵云松雨中书怀  

云深不见树头山偶对朝晖一破顔处处林塘春水满此心犹愧白鸥闲  

其二  

蓬蒿不剪药畦荒午梦醒来草满堂防树幽花都落尽秖因风雨妬年光  

其三  

生涯谷口子真田诗兴门前阿对泉不信老年无一事夕阳窗下理残篇  

书怀  

世事春氷渐渐消不知今日有明朝留连老景寻诗卷料理衰顔种药苗  

赠云壑  

望水寻山不惮遥白云红树喜相招梦囘茆屋潇潇雨又得留君住一宵  

病中  

朽骨不禁风露冷衰容更畏雪霜繁呼儿欲问春深浅栁絮棃花巳满园  

其二  

暖日茆檐病骨轻杖藜徐起踏青行一声似曲穿花过何处飞来谷口莺  

题小幅雪景  

湖邉倒树玉为槎树底茆檐路半斜饥鹤翅寒飞不去伴人闲立看梅花  

题荷池白鹭  

西风雨过藕花稀湛湛池波见雪衣老眼不知元是畵移笻欲近畏惊飞  

黄仲文寄墨竹  

一幅飞鵞写辋川高情相许已三年春风传得平安报剪与淇园半畆烟  

## 石仓历代诗选卷三百十一  

明　曹学佺　编  

明诗初集三十一  

蓝智  

拟贫士二首  

蟏蛸网我户蟋蟀号我壁被褐不掩胫采薇岂充食岁有饥寒忧巷无车马迹岂知旷逹观不以贫病廹昔闻孔顔圣亦有陈蔡厄澹然忘世虑歌自朝夕  

蓬门有一士被褐恒苦饥朝饮南涧流暮食西山芝虽有二顷园芜秽亦不治妻子共寂寞弹琴咏书诗荒林积雪深古屋炊烟迟高卧自有适何必他人知  

客建上将归山中留别镏典籖  

入山愿远游出山愿早归羁懐苦无悰芳序倐已非弥弥江海流纷纷花絮飞清霜变发游尘化缁衣囏危迹易乖少壮心转违云鸿每独徃梁燕当畴依野树滞残雨荒防澹斜晖浩歌绿水曲空拂黄金徽  

宿田家望武夷山  

仙崖蓄灵异恠石盘空曲一水隔花村千峯入茒屋金芝暖逾秀瑶草寒更绿云中武夷仙一一顔如玉白马去不归猿呌相逐昔陪丹丘侣酣歌紫霞谷鸡鸣洞天晓落月在林木空瞻仙子高旧梦那可续荒林激悲风日入对樵牧伫立望归云解衣田舍宿  

暮宿田家作  

木落天正寒山空日将暮荒林倦鸟归乱水行人渡穷年滞草莽短褐被霜露晩宿依田家主人情亦故汲水泉满涧烧竹烟在户钟残溪上村月照阶前树浊酒初泼醅嘉蔬亦时具且慰饥渇怀况诸村野趣老翁八十余有子殁征戌秔稻岁莫収官司日加赋我愿息兵戈海宇重农务愧乏经济才徒然守章句  

正月十四日西山感兴  

久旷山水游今晨愿无违松林収残雨郊园澹朝晖憇涧弄清泚缘冈陟翠防池鱼暖始游岩花寒尚稀高人坐空堂深竹对掩扉山中闻犬吠谷口见樵归心赏适有契仙游讵能希赖此一樽酒暂然息尘机古来朝市间荣华多是非所以首阳士白首甘采薇  

风雨不已川流漫感事叙怀柬我同志  

云雷中夜兴风雨逹清旦开门山木昬隐几波澜乱鹳鹤下空庭蛟螭上高岸舟航远树杪石壁中流半黍豆或漂流蓬蒿乃滋蔓北风不扫除南海尽弥漫廼知兵戈气郁结久不散坤轴恐欹倾阳乌失光灿伤时转凄凉渉世正忧患微躬愧鸟雀何由塞天汉  

暮秋怀郑居贞  

季秋霜露降草木日已衰暮登城门丘遥望沧海涯鸟鸣求其羣况在逺别离美人顔如玉梦寐恒见之飘萧紫鳯毛照耀瑚枝海水不可越丹砂讵能期灔灔杯中酒泠泠桐上丝岂无一日欢念子平何时少壮难合并流光倐如驰悠悠逝川叹渺渺停云思  

庐山  

峩峩匡庐山渺渺江湖区下蕴龙虎气上通仙灵都微云出巨壑飞雨徧海隅崖防银河随风散明珠五老何翩翩苍然古眉须徘徊芝山翁彷佛桃源徒芙蓉落日浄白鹤秋风孤灵境不可即维舟增郁纡  

湘江晩泊柬孟原佥宪  

山秋衡霍空江晩潇湘浄烟景澹苍屏芙蓉肃明镜澄波木叶下落日余霞暎仰聆幽鸟喧俯觌文鳞泳碧石拐轻舟苍苔踏微径林昬出樵火寺远来僧磬景晏伤旅怀地幽慊愚性迹惭箕頴高身际唐虞圣三秋持使节万里奉王命恩沾雨露深志仗风霜劲敢辞道路遥况接才华盛静夜发商歌劒光南斗并  

泛湘江  

逶迤湘水长浩荡兰舟远野旷衡岳秋天空洞庭晩芙蓉覆清波荔薜揺翠巘迳转松林深崖倾菊花满依稀辨村落重叠见丘阪苍苍林日微悄悄墟烟断寒鱼己入夜栖乌亦知返旅泊愧倥偬尘襟借踈散山林未如愿泉石空在眼挂防望南斗中夜哀歌短  

书怀寄示小儿泽  

昔我南涧来遂谋西园居潇潇桑柘隂下有比屋庐交枝啭黄鸟澄波跃文鱼花香入户牖草色连阶除衡门闭白日高咏古人书目送逺山云心游天地初贫贱固可乐富贵将焉如  

河池县险路  

连入河池险路徭人村乔木尽参天白日为之昬上有高石崖下有清水源萧萧篁竹丛落日闻哀猿职当观民风载驱隰与原痩马嘶不动瘠童行似奔山川秋气高鹰隼宜飞鶱俯念远人思仰惭父母恩东郊有茒屋时稼绕衡门揽辔倦行役徘徊思故园  

秋山怀友  

天寒草木踈落日照平野孤云西北驰独鸟东南下仰聆寒蝉悲俯见惊湍防物情自索莫秋色正潇洒良朋久相违离思何由写  

为陈叔原题渔樵图  

武夷老人年七十昼业渔樵夜妻织有儿长大不读书采山钓濑供衣食此翁自是神仙徒牀头酒香不用沽生逄太平少征敛虽有生产无官租昨朝自携书一束过我衡门防秋菊新图苍莽烟水寒复有疎篁间枯木一客负薪山路长一客傍舟鱼在梁荒林无人日未落偶坐有意俱相忘知君老去犹爱此能以安闲遗孙子愧我十年尘土间按图欲借溪南山  

秋堂图为陈原谦赋  

故人家住临川曲独向秋山结茒屋太平海宇尚文治白日歌在空谷贾生亦有政事书杜陵何必成都居直从五云呌阊阖岂顾万里劳舟车东南烽火连城郭廻首松云隔丘壑曳裾久食诸侯门仗劒暂入将军幙将军一战复城池五马仍持太守麾掉舌已能平乱境苦心端为抚磨痍黄花红叶公庭静夜凉却忆秋堂兴山童扫叶月侵阶野老闭门云满迳晴窗示我方壶图匡庐彭蠡秋风初故乡未报洗兵马扁舟何处寻鲈鱼我家卜筑西窗下兄弟连牀书满架石田春暖蕨薇香竹屋灯寒风雨夜自从淮海战尘昬官府诛求政令烦无人问字日携酒有吏催租夜打门山林虽好难容迹明年拟作江东客直道何须光范书匡时空负刘蕡防人生须作远大期丈夫岂惟乡里思求田问舍徒为耳富贵功名良有时  

雨中柬王防度  

客子清晨卧江阁老树闭门风雨恶渔舟满眼乱波涛杀气冥冥塞寥廓地炉火冷席无氊短衣百结防履穿寒食清明不归去故山松栢空云烟先生适自江东至行李蒹旬共留滞登楼王粲谩多才献策刘蕡甘下第三鳣聊尔拥臯比一鹗未负风云期青春白日麟鳯逺长林丰草豺狼饥十年烽火暗南极戎马纷纷未休息朝廷耆旧困草莱乡里儿童夸膂力我今旅食向孤城君亦胡为念远行人生只在意气合世乱未觉文章轻野人岂知天下事杜宇夜啼花满地狂如贾谊惟痛哭贫似杨雄空识字昨夜封书与雁归妻孥应怪苦迟回丈夫磊落志千载一日穷途何足悲  

题郑德彰员外所蔵高彦敬畵楚江春晓图  

旭日未出羣山昬苍茫楚江多白云芳洲无人采蘅杜落花飞絮春纷纷晴岚满户渔家晓花枝髣髴闻啼鸟巫阳梦断三峡空湘渚愁深九疑小文采风流高尚书如此江山归畵图平湖烟霭水空濶隂壑松桧天糢糊左司郎官何处得高堂紫翠生春色是中宜有五湖人一叶扁舟荡空碧风尘兵革浩茫茫对此便欲歌沧浪碧梧翠竹生高冈岂无彩鳯鸣朝阳  

送闽宪史丘子回三山  

我昔南游访蓬岛越王城郭生芳草钓龙防下晩潮空道山亭上秋风早朱楼绮户歌太平边尘不惊河水清祗将六籍论经济何用万里求功名岂信流光不相待风景未殊人事改羞将药裹对青山独向云林望沧海浮丘之子黄鹤姿羽人曾作沧洲期醉持瑶草渡弱水笑接白云来武夷昨朝别我三山去却忆当年旧游处世事悠悠西浦波愁心历历洪塘树人生行乐在青春出门四顾多烟尘少年裘马夸意气自古文章难致身山川萧瑟年华晩季子貂裘霜雪满扁舟何处梦相思月落江空雁声远  

春夜宴伯頴元帅宅题云林茒屋图  

高堂华烛延宾客叠嶂层崖写秋色五老天寒楚树青九疑日暮湘云白茒屋溪头何处村长林无人啼鸟闻岚侵山市昼冉冉叶坠霜野晴纷纷清夜高城雷雨作将军置酒相娯乐月黒蛟龙起洞潭山荒虎豹依丛薄少年爱畵颇入神时危思与烟霞亲故园不归湖上宅春树长忆江东人  

题璋上人所蔵温日观墨蒲萄  

鲛人织绡翡翠宫骊珠滴露垂玲珑老禅定起写秋影空山月转防梧桐忆昔初移大宛种苜蓿榴花俱入贡蓬莱别舘绿云深太液晴波水晶重贝南之谷昙老居生纸颠倒长藤枮墨池秃尽白兎頴天风吹坠青龙须祗园马乳秋初熟防缀鵞湖云一幅醉草犹疑怀素狂寒梅顿觉华光俗野堂千尺手所栽兵戈芜没同蒿莱日斜对畵独回首诗成谁致西凉酒  

云峯秋霁图为方焕赋  

茒屋溪头红叶村石梁秋水清无痕枌榆过雨鸟鸣涧秔稻如云山对门老翁日高睡未起穉子读书窗户里干戈如此赋敛烦鸡犬晏然乡曲喜山中酒熟黄花开仙人候我芙蓉台云林今夜好明月拟跨幔亭黄鹤来  

赠武夷魏士逹  

武夷山水天下无层峦叠嶂皆画图山川直疑混沌凿秦汉而下灵仙都中天积翠开宫殿石壁虹光夜如电鸾鳯常骖神姥游猿猱共醉曾孙宴洞中别有升真天琼林遗蜕如枮蝉露盘仙掌千年药春水桃花九曲船万松冈头羽衣客更入三山采真诀神游不计海天遥梦觉长怀海天白归来高隐万年宫天香时降防青童道叅元始鸿蒙外身寄虚空象纬中嗟予久慕烟霞侣天遣空山作诗苦清歌曾绕幔亭云冻笔空题草堂雨金丹拟就玉蟾分木叶西风铁笛闻野老只知尧舜世樵夫或遇武夷君  

送郑彦斌归新安  

越王城头花似霰越王城下江如练倦客三春正忆归美人千里初相见羡君之才不作官知君有酒常开顔朝阳鸣鳯在中野白云黄鹤怀青山王门曵裾今几载宾主风流擅文采竹书灯火卧西窗玉帐旌旗镇南海南海鱼肥荔子香君独胡为念旧乡秋风落叶茒茨晩春草啼鸦丘垄荒新安山水柬南美洙泗渊源有朱子莫将三絶动君王但用六经训闾里伯也防山入武夷清泉白石共题诗约君明日扁舟发烂醉幔亭溪上月相逢行赠徐刚中之建宁兼柬黄彦美总帅  

去年逢君紫霞洲今日逢君沧海头逢君处处好顔色叹我年年长作客被褐昂藏七尺躯蟠胸磊落五车书姑苏防北曾走马越王城南还钓鱼防花梦想扬州远采药归来杏林晩堂上慈亲鹤髪长阶前儿女鹑衣短见君虽贫不解愁结交尽是豪侠流侯门咫尺耻干谒客路寻常歌逺游我亦扁舟滞江浦握手相防总羁旅千年龙劒蚀尘泥三月莺花老风雨明日洪塘又送君离亭诗思正纷纷黄罏有酒莫漫醉待予同拟梅仙云  

揽秀楼诗为九江陈仲文作  

将军楼成九江口背倚长江靣庐阜防劒寒光列畵图香炉晓色当窗牖一官作镇已三年鸡犬不惊人晏眠案上芸香浮竹简槛前防影过江船我来正值西风落南望云松秋万壑五老应乘白鹤来诸公不负黄花酌庾亮楼前空薜萝虎溪明月漾晴波一时人物风流盛千古江山感慨多絶壁孤烟浄如扫云锦芙蓉镜中老揽秀长歌太白诗木落江空雁声小  

赤壁  

长江西来雨如雾赤壁苍苍风雨暮草木犹疑横槊时尘沙尚忆焚舟处乌林渡口下舳舻曹瞒已料无全吴阵前部曲奔先主眼中谈笑轻周瑜君臣谋合士贾勇玉帐旌旗亦飞动楼橹晴空烟熖高鱼龙白日波涛涌荆门牢落驻残兵野旷不闻鼙鼓声战骨秋埋湖外草防书夜报石头城雄图霸气两消歇地老天荒秋一叶石上残碑过客题沙中古劒渔人得汉王祠枕碧山隅诸葛台荒野鸟呼千年忠义出师表万里江山八阵图  

泛洞庭湖作  

昔歌杜甫洞庭作壮思高秋动寥廓天风吹梦岳阳楼九月扬防湖水落中流四望破泠泠遥天倒浸涵沧溟龙堆千尺云涛白鼇背一防君山青茫茫元气浩无外巨泽方知百川防锦浪愁翻灔滪深黄流怒擘昆山碎漂呉荡楚注海门吞云吸梦移山根东南但见日月出咫尺常愁云雨昬轻舟破浪疾如箭瓣香走谒龙王殿琴高赤鲤有时逢温峤燃犀那可辩偶然风静波不喧青铜一镜磨苍云舟人渔子防防过断雁残鸦个个闻汨罗欲吊懐沙客芳洲谁鼓湘灵瑟清泪空余野竹斑忠魂何许枫林黒古今万事共悠悠人生有酒且浇愁喜探禹迹得竒观濯足沧浪歌逺游  

秋晓南薰亭望隔江羣峰初日宛然如畵  

扶桑西南丹桂林初日照耀羣峰青琅玕坠露天杳杳芙蓉隔水秋防防我骑瘦马踏残雨乘凉燕坐南薰亭是时烛龙吐光晶倒影正挂防玉屛祥烟庆云忽飞动翠旍羽葢抟紫清恍如仙人下云軿金银宫阙罗蓬瀛丹青疑对李郭畵诡怪莫过山海经江波荡漾洲渚横时有鸟雀啁啾鸣西郊爽气生檐楹毛髪飒飒通神灵重华一去呼不返疑山九防浮青萍黄帝垂衣静西溟杲杲白日中天行湘江之竹鸾鳯声吹作箫韶咏太平  

铜雀台效刘彦炳赋  

曹瞒骋志吞刘社铜雀台高瞰中夏徒知扼腕有卧龙岂料垂涎已司马万里河山尚出师九原魂魄归何时清秋风雨满陵树落日笙歌绕繐帷翠娥红防恩情絶废冡荒台狐兎穴空余片瓦落人间千载奸雄磨未防  

送春词  

把酒送春春欲归落花无言愁不飞天涯万里不忍别杜宇啼干枝上血离亭芳草色萋萋不为东君绊马蹄伤心燕子衔将去绿隂细雨帘栊暮小园桃李明年开土牛迎春春早来但愿花枝长好人长徤岁岁年年一相见  

落花怨  

春风开花花满枝春雨落花花作泥飘红坠白不解惜裁青剪翠空如迷莫嫌花飞春去早第恐春归人昜老狂蝶无心恋故枝游蜂有意穿芳草江上行人去不归闺中少妇涙沾衣春愁萦人无远近燕子不来花落尽  

天涯路  

十年一片土云是天涯路路上行人西复东惟有青枫记朝暮枫树摧为薪行人朝暮新脩途伤马足峻阪折车轮前车已折马已死后来行行殊未巳君不见阮籍穷途哭杜陵悲路难夸父逐日骨已朽穆王八骏何时还年年江水流日日黄尘飞天涯路君不归草根夕露沾人衣  

宿橘山田家怀蒋先生  

苍峰落日防白鹤秋风远客路入踈钟田家背山阪孤烟桑柘寒归鸟茒茨晩欲覔紫芝翁山深白云满  

晓起  

鸡鸣庭树寒白露满秋草候虫悲夜长愁人起常早出门衣常单怅望千里道归来守衡茆藜藿犹可饱  

西山暮归  

凉叶坠防风秋山正萧爽天寒独鸟归日夕百虫响偶从桂树招遂有桃源想石磴閴无人山猿自来徃  

暮归山中  

暮归山已昬濯足月在涧衡门栖鹊定暗树流萤乱妻孥候我至明灯共蔬饭伫立松桂凉疎星隔河汉  

郊居  

郊居颇岑寂疎懒谐愚性雨过茆屋凉蝉鸣晩山静坐来尘虑空始觉心源莹月出樵牧还松风荅清磬  

九日病中  

伏枕山林远闭门风雨深一秋贫转甚九日病兼侵落叶荒三迳穷愁折寸心细防黄菊蘂空感白头吟  

徐雪舟为畵蓝涧草堂图  

碧草连书屋苍山对画图鹤巢秋树小渔艇夕阳孤野色晴初远溪云淡欲无浮楂倚盘石把钓任潜夫  

经石堂追怀卢使君  

旧隐仙人馆曾陪使者车那知沧海别不返白云居山雨荒樵径窗尘污道书伤心庭外竹清影漫扶踈  

兵后归西山  

乱后归茆屋晨兴歩石田客愁空日日春色自年年风雨啼莺外江湖去鸟前艰难思故旧回首意茫然  

复归西山作  

旅寓初回棹幽栖暂闭闗桑麻林下宅樵牧雨中山小径防花入孤云共鸟还时清甘屏迹黄绮自商顔  

秋雨  

秋雨林逾润川云晩更停远峯明白塔古木暗苍屏野老营茆栋山僧寄茯芩干将尘土蚀犹有气冲星  

晩歩  

伏热草木焦微凉竹林晩天清一鹤高波静羣鸥远散防不知疲临流亦忘返月出林影昬疎钟闭山馆  

秋夕怀云松先生  

夜永倦孤眠竹凉宜小立荒林独鹤栖破屋踈萤入万壑共秋声四山惟月色清赏恨不同晤言念兹夕  

蓝涧草堂  

橘井云山北茆斋涧水西聼猿秋树近扪虱夕阳低樵子知愚谷田翁伴醉泥兴来时得句自向竹间题  

闻蓝山兄寓滁州  

番水初传信滁山想定居秋吟兼蟋蟀晩饭得鲈鱼落月沧江濶凉风白髪踈兵戈闗塞隔不敢问何如  

登鳯林寺钟楼作  

楼凭青嶂逈人到上方稀古寺愁春雨疎钟送落晖云林孤迹远法界一尘微坐久松风动飞花落客衣  

山中漫题  

读书期有用闭户耻无能落叶空山雨疎钟独夜灯人称樗里子住近石门僧静坐观诗妙须叅最上乘  

顺昌道中  

蓐食鸣鸡晓空山啼鸟春远钟何处寺残月独行人书劒嗟黄髪江湖起战尘南游未得意北望正伤神  

送别赵子将  

故人川上别风雨送行舟岁暮歌黄鹄江清见白鸥青云怀楚璧秋水佩呉钩防尔飞腾志周南岂滞留  

雪中送舒文质归广信  

积雪千峯逈空林一鸟归客愁南浦树乡梦北山薇风雨荒茆屋兵戈老布衣饥寒兼盗贼出处寸心违  

寄云松先生隐居  

风雨论交旧林塘卜筑新幽栖兼令弟高卧愧时人竹日明书帙浮云惹钓缗林居无俗客麋鹿自相亲  

怀川晩立  

清川绕县衙小立共汀沙暝色催归鸟春愁对落花江湖频恋阙风雨更思家出处成何事惟添两鬓华  

宿苏桥驿  

桂岭愁人地梅花岁暮天孤云寒雨外独鸟暝钟前牢落空防鬂驰驱又一年观风愧无补为客记山川  

桞城道中作  

霜气晩凄凄荒冈恐路迷孤云桂岭北落日栁城西地暖蛇虫出林昬鸟雀栖蛮乡经战伐问俗愧遗黎  

秋忆西山草堂  

山接蓝田近泉分橘井清诛茆成小隐链药问长生一迳防松入千峯共鹤行谁言江海上岁晩恋虚名  

宿严滩作  

水宿傍严滩风灯语夜阑鼍鸣潮信早龙过雨声寒病喜江山好贫嗟道路难故园三四口书札报平安  

浮大江之广西途中作  

惨淡西门别苍茫广海行微风孤櫂远落日大江清雁帯还家梦云留恋阙情悲歌一回首出处念浮生  

浮江望淮上作  

万古长江险秋风短櫂经天连一水白山入两淮青把酒须明月乘槎岂使星云霄望不极鸿鹄正防防  

书怀酬孟原佥宪  

一官辞殿陛万里越江湖暝色青枫近秋声白雁孤书题怀故旧药裹愧妻孥王事兼诗兴虚称二妙俱  

采石舟中寄子正佥宪  

共醉黄罏酒还登采石舟澄江晴吐月独树晓生秋去国一身远怀乡半夜愁明朝陪使节一上岳阳楼  

过太平州作  

帯雨辞京口观风出广西江吞淮树小城压楚云低湖冷三秋雁山寒半夜鸡宦情兼旅思远愧鹿门妻  

观音岩  

石色依庐阜潮音接普陀江云晴自远水月夜还多鸟为衔花至龙因问法过瓣香瞻彷佛帆影拂嵯峨  

恭城县  

十室黄茆邑千峰红叶村喧卑蛮俗异质朴古风存鸡犬连徭洞牛羊到县门残年历荒徼遥布圣明恩  

晩立怀友  

野旷行人絶林空坠叶闻客愁当落日诗思入寒云草暗防蛇毒山昬过虎羣梅花万里道岁晩正思君  

过云洞岭  

路出千林逈山连五岭遥石崖悬度栈野树卧通桥涧饮犹防蛊畲耕尽属徭夕阳驱痩马鬂影漫潇潇  

溪桥晩立  

天濶浮云尽山昏落日微鸟栖当野树人语共柴扉岁月且云暮乡闗何处归隣家响机杼远客叹无衣宿贺州黄家洞瑞岩寺清溪茆屋悠然有故山之景  

怪石分羣壑清溪共几家衡门散鸡犬古寺入桑麻薄宦知无补浮生信有涯白鸥蓝涧曲春水绕桃花  

旅寓  

旅寓真如此空堂思悄然秋声一叶下暝色数峰连渉世方知命清心已悟禅镜中窥短髪萧飒感流年  

夜雨  

多病西风客空堂独夜愁灯残江上雨木落岭南秋黄卷知何用丹砂不易求君恩无补报怅望惜淹留  

赠隐者  

风云蛇阵将山水鹿门居报国曾留劒归田始读书雁秋湖水落蝉露栁条疎别梦闗山远松窗夜月虚  

雨中  

黯黯云垂野潇潇雨满林晩山归鸟尽秋草闭门深落叶萧条树空城断续砧烦忧兼独立谁识此时心  

晓发江上  

官船催晓发浦鸟闇惊飞残月低清渚疎钟隔翠微晨光初辨树秋色已生衣万里惭张翰鲈鱼未得归  

柳城县  

青山入县庭小邑但荒城竹覆茆茨冷江涵石壁清草虫当戸坠水鸟上阶行问俗知无事松风一舸轻  

出云藤驿  

又出云藤峡扁舟更向东地蒸秋有瘴江濶夜多风旅梦惊啼狖乡心托断鸿天涯防月色不与故园同  

宿阳朔山寺  

晩景孤村僻松门试一登秋山黄叶雨古寺白头僧坏壁穿新竹空牀覆旧藤宦情与禅意寂寞共寒灯  

来宾县晓发  

宦游同逆旅侵晓逐征途空馆残灯小长江落月孤邻鸡催去马城柝起栖乌物色兼人事匆匆岁欲徂  

柳州道中  

穷荒持宪节侵晓防征骖落月千峰外清霜五岭南草寒初息瘴林曙欲浮岚廵历知无补艰难颇自谙  

过诸葛古城  

诸葛旧屯兵东郊尚古城山余驻马迹江有卧龙名怪石疑戈甲高云想斾旌秋风吹大树萧瑟独含情  

秋夕怀武夷旧业  

客路西风晩怀山独夜愁露寒仙掌月天远幔亭秋落叶他乡梦啼乌何处楼归心似江水千里向东流  

江上别故人  

天涯芳草色对酒惜余春此日沧江别东风白髪新落花晴傍马残鸟冷窥人勉矣持风纪驱车莫厌频  

雨中同孟原佥宪登嘉鱼亭  

高阁流莺外荒城驻马前江寒三月雨春老百蛮夭折柳悲横笛飞花落钓船乾坤总羁旅把酒意茫然  

又  

城空花烂熳楼逈雨萧条毒草春生瘴蛮江晩上潮鱼肥堪把钓鳯去不闻韶万里防持节恩波赖圣朝  

题听雪舟卷  

彤云冻合山隂道老鹤虚舟梦琼岛天地无声夜寂寥短篷碎玉风萧萧月白江清坠枫叶寒重不闻苇葭折明朝洗耳听清流写作江湖听雪舟  

题子陵图赠严伯新  

高台苍苍富春渚老树凝云苔色古客星夜入紫微垣羊裘暮钓沧江雨大贤隐徳辞万钟诸孙啸傲江湖中干戈满地岁将晏展卷山水来清风  

同程芳远游东林寺  

东冈石上松林青偶与白云来此行老僧下榻雨花散古寺闭门秋草生八月风高万籁急防谿日落千山明归去桥西一廻首重林杳隔钟声  

寄张茂叔  

黄冈处士旧知名似尔文章老更成芸阁蠧鱼当夜永兰苕翡翠共秋清沧江有酒延渔父白髪无人荐马卿春晏蓬莱消息近斗南时有劎光横  

游东林寺  

隔谿兰若有云住背郭草堂无酒赊秋色琅玕亭外竹天香檐卜座中花千年龙象当山殿八月鲈鱼上钓槎一二老僧皆旧识松根敲火试新茶  

挽卢宪副卒于海北  

绣衣万里接炎荒白髪中宵殒瘴乡梦断玉楼江月冷魂飞铜柱海天长楼船岁晩迎归榇松桂春隂闭草堂欲向沧浪歌楚些山空猿鹤易悲伤  

简旧书有感  

高阁藏书半不存数篇零落更堪论闭门风雨棃花尽坏壁尘埃竹简昏鸣鳯徒劳思盛世获麟何用纪空言文章漫尔疲心力陋巷如愚道自尊  

拜虚白塔  

石迳松林入翠微门人卜此窆空衣流沙几日青云度沧海千年白鹤归山鬼夜惊丹气吐洞云晴挟劒光飞久知生灭原无碍目断鸰原下夕晖  

寄余员外从善  

嫋嫋秋风江水波碧云千里奈愁何空山落叶黄昬雨深谷幽人白石歌举目渐惊朋革少论心偏感别离多船来不得闽清便采采金花满涧阿  

病中作  

茆屋黄花共寂寥病容诗思总无聊山童夜静分松火道士天寒送药苖落木荒陂秋澹澹鸣鸡空馆雨潇潇仙家瑶草年年长弱水蓬莱路更遥  

七月廿八夜同巢翁石父燕集都道院是日雷雨昼晦既夕星月烂然席上作  

偶与高人防武夷天空山水漾清辉金盘晓露蒲萄酒玉女秋风薜荔衣雷起石堂龙未蛰蟾生沧海鹤初归瑶台自有长生箓莫叹尊前徃事非  

和友人见寄  

忧国长怀心悄悄读书空笑腹便便西风秔稻云连屋秋水蒹葭月在船黄叶闭门防树老清溪落日数峰连蓝田丘壑题诗处喜有高人住辋川  

寓秦石村作  

盘石垂萝一迳分野桥流水数家村人烟橘柚寒连屋仙掌芙蓉晩对门屡辱故人留药价空烦渔父问桃源多情惟有西溪竹春雨年年长子孙  

寄野士寿南山二左司  

久无书札问平安独向云霄望羽翰潮落鱼龙三岛近月明乌鹊一枝寒斗南共识张华劒林下空弹贡禹冠忆别沧江秋巳晩黄花红叶露漙漙  

次梁天与峻德郎中游武夷韵  

一夕仙桥架防虹千年洞府閟神踪清秋沆瀣金人掌明月芙蓉玉女峯雾雨至今藏虎豹风雷何日化鱼龙山中尚有长生药安得乗云献九重  

经郭先生平川旧居  

皓首明时秪布衣孤坟宿草又斜晖尘埃几杖遗书尽风雨园林旧业非九曲月明猿自吊三山秋晩鹤空归多情惟有门前水春色年年上钓矶  

荅海月大师贻诗问讯  

柴门屡枉故人车草泽元非隐者庐方士许传鸿宝诀名山自读马迁书十年兵甲皇威远二顷山田岁计疎赖有忠良扶社稷不劳音问到樵渔  

送霍拱辰归建安  

文星光彩动皇州博士曾同万里游晓日蓬莱丹鳯阙西风苜蓿紫霞洲船经呉越千峰雨水落潇湘一雁秋两地相思各廻首残蝉衰草共离忧  

庐山咏怀古迹  

匡庐山色枕寒流晋代衣冠尚古丘三径清风陶令宅九江风月庾公楼波吞故国鱼龙晩草没荒城虎豹秋闻有东林僧舍近闲寻五老共清游  

夜泊武昌城下  

苍山斜枕汉江流自古东南重上游巫峡秋声连戌角洞庭月色在渔舟白云黄鹤悠悠思落木啼乌愁独夜悲歌形胜地灯前呼酒防呉钩  

呉山怀古  

南渡山川王气消西风松柏认前朝紫宸无复千官宴沧海空余半夜潮龙去蓬莱曾驻辇鳯归寥廓不闻箫上方楼阁依稀在暮雨疎钟送寂寥  

封阳驿  

官船早发渡头沙廻首东风日又斜千里云山横桂岭一江春水涨桃花荒村鸡犬临欹岸细雨鳬鹥傍钓槎南望苍梧烟树晩鳯韶何处吊重华  

宿开建江上怀闽中故人  

东风嫋嫋泛鸥波倚棹汀洲近薜萝江上流莺疎雨歇天涯芳草落花多暮云尚隔苍梧野秋兴空怀白苎歌离别不堪频怅望美人南国意如何  

吕仙亭  

洞庭万里连沧海石室千年隐翠微华表月明笙鹤下苍梧云湿劒龙归城南老树名空在枕上黄梁梦已非倦客远寻勾漏洞丹砂未就与心违  

梧州归至龙门驿作寄诸同志  

江转龙门一櫂轻归心不为杜鹃声斜风细雨催离别剩水残山管送迎但使百蛮称镇静久知东海望澄清碧云日暮苍梧远不尽怀人情  

寄衡山李中卿  

谪仙归去卧松窠江上飞花送锦袍细写山川成史记更吟兰杜入离骚洞庭万里秋风落衡岳千峰夜月高欲托瑶琴记相忆海天清露鹤鸣臯  

入义宁山中  

疎篁古木抱云岑野店山桥入桂林青草江山春瘴里落花风雨夜寒深一官便拟归田计万里长怀恋阙心却忆故人霄汉上霜台翠柏晓森森  

怀西山草堂奉柬山中二兄  

多年采药问长主野鹤孤云入幔亭夜雪梅花虚室白秋风竹简古书青秪今远道生华髪何处空山长茯苓喜有蓝田防璧在每从南极望春星  

麻原归隐图为程伯崇提学赋  

清名奕世荷君恩白髪他乡卧掩门故国江山愁杜宇孤村风雨忆麻园红泉酿酒分松腋翠石题诗杂藓痕归去茆斋第三谷玉田清露长兰荪  

题蜀江雨霁图  

瞿塘雨过起春澜空翠楼台杳霭间万里桥西花似锦暮云依旧隔巫山  

江上对雨  

北辞京国秋将晩南望乡闗路转遥倦客长江对疎雨荻花枫叶正潇潇  

春日草堂  

水色山光澹澹清池塘雨过草初生东风茆屋春多少喜听流莺第一声  

癸丑元夕柳州见梅忆泽  

忽见繁花乱客愁东风寂寞古龙州故园穉子无消息坐对寒江月满楼  

忆橘树  

橘树新移近草堂开轩时爱午隂凉春来应是花如雪吹落苏耽井水香  

江上晩景  

疎雨残云共晩风长髯乌防独掀篷江山絶似元晖畵浦树沙禽惨澹中  

折杜鹃花  

对江松树两三家背立东风数暝鸦草绿故园归未得临流愁见杜鹃花  

怀山中  

久别山中鸾鹤羣清斋自礼武夷君沧江明月扁舟夜浑似松窗卧白云  

## 石仓历代诗选卷三百十二  

明　曹学佺　编  

明诗初集三十二  

陈伯康  

陶渊明田居  

吾慕陶征君拂衣轻去就栖鸟恋旧林归云忘出岫巾车返柴荆环堵植松柳东臯课种苖南山歌种荳田父时过门葛巾与漉酒五斗愧折腰浮名果何有  

登三水钓鼇台  

高哉钓鼇台桀立几百尺秋风一登临浩荡望不极吾闻苏老涧乃是任公匹投竿江海滨长啸穹宇窄古篆今莓苔佳句余金石岁月惊逝波山川付陈迹牧童暮敲火樵子晓吹笛杖藜重夷犹把酒缅畴昔商歌正云林天空露华白  

读史二首  

周公躬吐哺四海心归仁三叔乃流言岂非骨肉亲仁人视天下万物犹一身不仁身奚有况复思弟昆棠棣兴孔怀鸱鸮念恩勤圣人之所为口实徒乱真  

赵高利少主矫制诛扶苏一念误国人三说感李斯望夷鹿马赤族诚天诛吾闻金日防出身本降俘霍光受遗诏共负成王图大哉社稷臣戒之用小夫  

伯茂饯仲器归莱山和韵  

我居西山前君居南山下居止既比隣欢笑复杯斚虽无籍籍名亦愧栖栖者吾道多艰虞造物随取舍努力少壮时青灯共良夜  

汴河隄  

汴河隄隄何长隄中水枯隄草黄锦缆牙樯不复返车轮马迹东西忙忙处多人自辛苦过眼繁华草头露文梁犹是扬州门扬州不见琼花树汴河隄长亭路千古光隂自朝暮  

秋千辞  

棃花庭院香飘满架架秋千笑声软红妆共鬬青草妍长绳欲系白日短掌中飞燕旋风斜楼外绿珠坠落花素娥弄蟾奔窃药秦女乘鸾初去家半空着脚防亦好平地失身更颠倒人生行乐贪少年昔时女伴今皆老慵来听説摧眉峰整顿衣裳为敛容玉樽余酒醉不得月明高架粉墙空  

社日  

燕子来时二月天家家祷社枫林前香雾绕坛散灵雨盂酒豚蹄候神语父老殷勤拜社公但愿今年年歳丰岁丰不但衣食饱官府租税亦昜了了官之余但力田秋报春祈得社钱  

铜爵台  

邺中高台铸铜爵碧瓦朱甍照城郭东风吹上防云高君王不爱宫中乐年年游幸朝复暮夕阳忽在西陵树舞影歌声逐水流芳草萋萋迷辇路繐帷尊酒空泪频征西曩是英雄人生前已敢无天命死后终知有鬼神君不见闗中魂魄犹思沛莫向西陵呼万岁  

兰亭  

防稽内史多高情山隂脩禊开兰亭晴晖绚防射藻井茂林脩竹围春屏山椒引泉碧云里羣贤结佩临清泚羽觞随波白日迟蠒纸挥毫毕能事滔滔逝水随东流絶代衣冠成古丘当时丝竹辍遗响千年草绿空山秋华胄蝉聮天上客南镇雄藩罗畵防挥尘传杯坐赋诗碧瓦朱栏换陈迹今之视昔后视今今人亦复多古心人生富贵行乐矣何用屑屑悲死生  

北邙行  

洛阳城北北邙山死者葬送生者还人生住世谁百年旧鬼翻为新鬼怜高坟累累卧羊虎松下便房窜狐防经年翁仲黙有灵夜半游魂哭相语嗟尔游魂听我言不须涕泪收尔神洛阳车马日纷纶北邙得葬能几人黄金白璧买歌舞身后无钱置坏土王侯第宅多新主那得丘山如子所君不见三闾大夫葬鱼腹葬尔北邙尔勿哭  

明妃出塞图  

昭君生长昭君村汉宫选入昭阳门倾城自负顔色好薄命不得承君恩朔风吹动氊车发万里远嫁单于国香梦空迷紫塞云蛾眉愁对穹庐月闗山阻隔归无缘含情掩抑鸣哀弦虎头将军骨巳朽独余青塜留千年  

鸿门宴  

鲍鱼吹腥秦失鹿大蛇中断神媪哭函谷泥丸一旦开轵道降人帝车覆江东子弟空八千入闗有约如王言三章约法慰父老鸿门一宴聊殷勤项庄酒酣防劒舞屠狗壮士怒裂眦腰间宝玦空三囘君王不忍徒为尔夜游霸上杯不胜几踏虎尾行春氷孰知大运终四百事有天定非人能咸阳宫殿火三月玉斗无声楚歌歇霸业萧条王业成楚汉兴亡两分辙  

桃胶香鬟歌  

深闺美人春睡起侧倚银台注秋水鬅松两鬓雾半垂欲下犀梳不能理春云暖雨桃胶香调兰抹麝试新籹岂无膏沐汚顔色思此佳人日断肠君不见望仙结绮螺千斛隋家但写防蛾绿白髪宫人奈老何转头依旧庭花曲  

秋江送别图  

江河望在眼闗山渺难越客子迟归期孤櫂巳先发天秋木叶丹露夕芳草歇美人劳我思迢迢烟水濶  

赠洛阳邓知县戫之京  

闻说洛阳令三年政已成循良今汉吏风俗古周城驿马云山逈官船雪水清朝回去紫阙父老定相迎  

寄郕县喻知县以贵  

寄语郕州长何时过洛中相防两舍许不得一尊同客思瞻秋月乡书迟早鸿覃怀临别处每憾太匆匆  

寄遯斋陈景明兼柬东园陈景献  

君家古清友擕共阿咸游远道隔千里别怀长九秋故交如梦觉徃事若云浮最忆东园老相思成白头  

奉和伯宗兄韵  

喜共江山住相邀不遣童栖迟浮世事寂寞古人风歩屦幽亭上吟诗高阁中浊醪时慰意岂必学陶公  

沚溪桥美林郎中德斋先生  

牛角山阳沚溪路溪水冬寒不可渡北风几见扬沙尘日夜奔流海东注美人昼锦归故乡飞梁压水高行歩郑国公孙陋乘舆蜀中司马防题柱  

阮山寺  

阮郎旧隐青山里故宅如今是佛家似有天人散花雨若为溪女饭胡麻南湖秀色明春树西崦晴光賸晩霞老衲每谈因果事红尘沧海使人嗟  

表侄罗师尚辟四川掾  

防音指日定成都坐见降王属传车子去惊传三语掾人来喜得万金书马嘶古栈秋风晩舟次瞿塘夜雪初若到升仙驻吟辔不教题柱愧相如  

游涌泉寺访僧不值  

万石冈头紫翠围白云防水防柴扉石炉火冷僧初定野迳苔荒客到稀绕砌山泉浮防灔隔江云树入霏微我来岂是叅禅者笑倚长松防鹤飞  

游神光寺登道山亭读曾南丰先生撰碑  

不见神光解吐虹满亭苔藓旧游空职方诸贡归王会贤守遗碑见土风城郭尚存人物异江山如故古今同欲将徃事增惆怅望断烟波没去鸿  

歌风台  

高台秋日草荒凉故老犹能说汉皇歌罢三侯悲击筑身居万乘更思乡长陵魂魄风云徃原庙丹青岁月长徃事徒劳增感慨寒城几度立斜阳  

月夜江上闻箫  

西江短棹倚江干卧听楼头玉琯残歌断呉门人罢市佩空秦馆客凭栏鱼龙扰扰秋潮落鸾鳯防防夜月寒听彻古今无限恨高阳且付酒杯干  

灵峰寺  

海上神山十二竒高僧卓锡话当时楼台近映黄姑水香火犹存白马祠山迳岚开松桧老石林风暖荔枝垂野夫未解真如性方外交惭惠远师  

次钟南十兄韵  

坐稳臯比身懒动满庭春雨长苔衣苦吟不信诗能瘦战胜方知道解肥春饤满盘堆苜蓿砚池香水贮蔷薇踈慵自乏当时望不是孤高与俗违  

寄淇县胡知县原长  

悠悠淇水沬之乡无复诗人赋采唐多士巳谭周礼乐郎官应选汉循良花栽春雨文书静竹送薰风枕簟凉相望宜阳浑咫尺夷门把别意何长  

游西湖登宝束塔过湖山一览禅房  

层层金碧耸烟霞俯瞰楼台十万家落日僧余化城饭频年客唤赵州茶春隄杨桞防泥絮秋水芙蓉胜雨花笑我鳯凰台上客也来趺坐听楞伽  

过嘉兴嘉禾驿  

秀州城下水平河桑绕长堤麦覆坡义士不闻传檇李居人犹见食嘉禾且须鹦鹉杯中物莫逐鸳鸯湖上波一笑呉歈挂颿去满天风雪奈侬何  

过富春  

好山犹记富春名碧嶂清波满县城越树遥连鱼浦暝浙江低入海门平客星寂寞千年事仙櫂夷犹此日情试问呉侬学呉语涌金门外好听莺  

古战塲  

此地曾经防战尘离离荒草不生春平沙日落黄云断燐火如星出近人  

立夏喜晴  

剩雨残春送五更晴光入夏似相迎绿槐门巷南薰细又听新蝉第一声  

重过草亭  

池上柳枝新种得丝丝金缕曵春晖乐天老去风流减懒防飞花上舞衣  

过洛阳  

甲马营中紫气消铜驼巷陌草萧萧何人共防天津月杜宇无声夜寂寥  

过淮北  

长淮岸北驻征骖山色回防浄若蓝为问故乡何处是三千里外隔江南  

饯中书写诰赵彦珍  

奉天锦诰出黄麻五色晴云绚紫霞防笔承恩香染处掖垣初日上葵花  

送代北镇抚沈将军  

代北山南十八州雁门闗顶四时秋沈郎帯眼浑依旧领得千军紫塞游  

附陈仲完诗【`仲进公从弟讳完以字行有简斋集`】  

题畵  

久忆故人情兹焉发幽兴抱琴渡危桥望入藤萝径溪雨倐已晴云收千嶂浄乔木生晩凉松涛满清听之子不我逢隔篱鸡犬静  

题山水  

危峰倚白云秀气横清秋俯见岷蜀晩仰观河汉防朝日海上出苍然蔼林丘阳崕散金碧隂壑晴光浮中有飱霞客母乃仙侣俦我欲一见之道远从无由安得同心人擕手穷防捜  

湖山佳趣图  

微雨息市氛晴光溢水木暂辍童冠书少豁林泉目峩哉南北峰影浸西湖绿岭外号长松霞边起孤鹜荷香隐防舟鸟鸣迓丝竹兴竝坡老游吟歩逋仙躅落日度寒钟悠然自天竺  

送虞大令之广济  

六月暑气盛炎云朝夕生居家苦蒸郁况有千里行畴昔在家林子时方秀发相去二十年老我之华髪子行固不遥宰邑蕲阳间蕲民待新政称治良独难乃祖旧龚黄贤孙今卓鲁昭哉循吏传视今犹视古  

送方教授之樵城  

飞雪迷川陆寒飚鸣树巅连镳出白下送子归樵川忆昨东观游同心复同调穷窥秘阁书载发金门笑大典时云毕对酒成别离孤舟日东逝后防竟何时君采泮水芹我弄玉堂月曷以摅所怀鳞鸿未应辍  

与陈司训桃林之会  

南飇扫朝云大日鸣穹昊宗盟列玳筵入我城东道伟兹汗漫期况是同乡好林深酒气香叶宻蝉声噪暂陪簪绂游恍若篷莱到何当驻残阳为君倒怀抱  

爱日堂为秋官李主事作  

冬日既苦短夏日孰云长流光逐逝波崦嵫倐扶桑眷言堂上人秋鬂防垂素志养期无违岂在罗三釜盻彼反哺乌哑哑鸣树颠微物尚有情子职宁或愆亲寿逮期颐载喜还载惧去日不可追来日何由驻安得鲁阳戈为我延夕晖誓将日为岁庶以伸吾私  

溪田过雨图  

时雨忽已徧羣山朝来晴溪田涨新绿沟浍悉皆盈惓兹天气暄布谷声嘤嘤黾勉事东作孰计劳其形浩浩谷口趣猗猗丈人情朅来应征辟远入嵩阳城写图想旧业千里云烟横  

赋得空江秋笛赠郑浮丘助教  

大江白露下秋气横中流翛然一笛响远自江上舟洲前向晩霁凉雨三弄分明作人语思逐飞鸿海际来声随白鸟云边去须臾引羽转清商芦叶摵摵蒹葭黄惊廻少妇孤篷梦搅断羁人万里肠驻宫又复变流征银河澹澹天如洗猿鹤秋吟絶岛云蛟龙夜吼寒潭水祗今谁识桓伊心悠悠人世无知音曲终徙倚重回首落月苍茫烟霭深  

石城钓隐  

野客隐云林幽溪绕石城时垂严瀬钓絶似渭川情月冷舷逾响天高笛倍清沧浪如可濯予亦解长缨  

题凝清轩  

凝清新掲扁轩舍倚云开爽气西山入凉飚北牖来昼闲泉在沼琴静月当梅允矣丘中赏符兹物外游  

嵩阳咏罗寺晩钟  

诸品上方夕微钟出瑶岭声随孤鸟空梵逐羣机冺时有独归僧月明歩萝迳  

葛村夕照  

﨑岖葛村路路小行人稀闲门帯晩照独树留余晖何处笛声起牛羊迤逦归  

钱唐怀古  

边尘卷地北风遥信马南来驻六桥汴水故宫空有月海门沙溆寂无潮铜驼夜泣霜华冷银雁初飞王气消五国城头魂不返伤心谁赋楚词招  

蒲执玉先生植兰轩  

幽轩小构倚云林植得猗兰惬赏心九畹余馨留古佩半帘残露袭寒襟梦回香气连书幌坐久清辉入夜琴与子也知同臭味何妨楚泽共行吟  

颍上感怀呈王安中陈叔谅陈敬脩暨在泮诸友  

遥辞紫禁出都门索莫穷居颍上村乡国音书何日到词林朋旧几人存夕阳远水连寒雁落月疎钟呌夜猿自叹浮踪如断梗不须惆怅暗消魂  

送文玉侄来青亭  

若人栖隐构来青门外诸山俨畵屏白日长悬徐穉榻清风如造子云亭松杉雨后云连壑杨柳春前水满汀只恐鹤书天上至草堂从此负山灵  

送族孙格还乡  

拜辞膝下思凄迷望入闽闗是故溪莫忘白门分手处绿杨残照乳莺啼  

附陈孝思诗【`讳登仲进公之长子也有石田集`】  

赐元夕观灯  

鼇耸三神秀巍巍鳯阁前四时调玉烛万斛吐金莲宝树祥光焰璇穹璧月圆九重临黼扆百辟侍琼筵桃熟来王母云开拥列仙宸章飞琰翰大乐奏钧天瑞气浮防观欢声动八埏戏陈农社乐诗颂帝京篇愿効封人祝皇图亿万年  

应制赋白象  

圣主临天位仁恩被八荒明时呈异质瑞气感瑶光贡献辞炎服梯航入帝乡色连螭陛莹清比玉麟祥汉室夸丹鳯周家诧白狼方今昭至德远物自来王愿効封人祝华夷永乐康  

送陈教谕廷杰还湖口  

湓江敷教雨京国重吹嘘共载词林笔新成大典书赐金分内帑置酒驻行车惆怅都门别那堪廹岁除  

题淅津归櫂巷  

乡园何契濶客路重绸缪暑雨三桥月凉风孤馆秋离筵燕市酒归櫂淅津舟明到睢阳郡题诗慰别愁  

送宇文岗还朔州  

都门秋欲尽雨雪已霏霏顾我同为客怜君未授衣计程还朔漠归思绕庭闱别去重回首长空一雁飞  

寄二甥  

不见吾甥久相思欲断肠龙龛曾听雨雁塔忆传觞白水心常在青氊业岂荒他年防宅相不独魏元阳  

送高廷礼应荐之京  

首石峰南祖帐开山花隄柳送离杯百壶酒尽青骊远五緉风来彩鹢催楚国旧传徐穉隐汉廷今重贾生才新诗不待函题寄乘兴同吟到鳯台  

送陶仲钧还长乐  

文园多病叹相如栗里何人问索居长乐稻田余旧业毗陵地复新锄防花况是春风后归棹偏逢夜月初何事都门又成别临岐无语独踌躇  

送林邦楚秀才以书成还呉航予将北上  

鳯台腊尽晓霜微芳草新年染客衣我逐离声随北上君将行色赋东归呉中斗酒闻莺醉严瀬孤防背雁飞若到闽中夸盛事相逢休道故人稀  

题兰溪郑仲循防隐卷  

东郭高人结草庐不嫌纷杂市廛居宅边种得先生柳戸外时回长者车半榻琹樽聊尔尔一庭风月自如如日来晓起浑无事课得儿孙读旧书  

梦徐道行  

廿八人中最白眉相逢每恨识君迟虚心犹抱霜台节直道因怀国士知东角趋朝同献纳西清退食自委蛇年来不道交游少尔独频频入梦思  

隐居  

厐君居鹿门郑子耕谷口西山蕨正肥此乐君知否  

溪居  

绿水映柴门青山绕环堵机心久已忘白鸥是吾侣  

客居  

星霜两鬂皤迢逓闗河阻孤馆动归思芭蕉滴秋雨  

舟居  

生涯一叶舟五湖烟水濶扣舷歌沧浪波光漾秋月  

戌居  

长驱桑干源破敌飞狐口万里清烟尘月明击刁斗  

闺居  

欲籹临镜慵畏见朱顔老无语下瑶阶所思在远道  

送吕城坝官还旧治  

秦淮临别处月落早潮平离思如潮水相随到吕城  

题黄典籍东州野堂图  

东州州上野堂幽卷幔湖山翠欲流京国到来乡思远白云黄叶梦中秋  

寄前山陈孔阶  

每忆相邀共啸吟白云生处老松隂宁知别后相思意汉水东流日夜深  

送陈继初赴京  

忆陪大阮竹林游兴入西湖上小舟今日白门分手处随君清梦满沧洲  

寄灵峰无垢上人  

生公説法阐师宗色相从前隔几重遥想龙龛才出定又还飞锡下灵峰  

送晦堂禅师还柏山  

龙河花下送师归呉楚千峰一锡飞到日亲朋如借问乡心迢逓宦情微  

题林洞虚碧萝猿洞处  

九峯溪上郁嵯峨洞口隂隂长薜萝闻道仙成猿亦去石牀丹灶碧苔多  

送池景大之淳安训导  

酒尽都门惜解擕客中送客意凄凄明朝疋马严陵道无那青山杜宇啼  

竹枝词  

别郎春尽似经年暗掷金钗当卜钱分明说在呉江上知有江头若个船  

送谢秀才南归  

雪霁秦淮野水生客中无奈别同声离心也似云边雁随尔南归向粤城  

附陈思济诗【`讳航仲进公次子也有溪山集`】  

题商山四皓  

引领盻层巅遥见四老人苍顔映绿水一一严衣巾望之即再拜重其古先民或云黄与绮于此避强秦至徳尚可想遐踪浩无隣翩然若仪鳯览徳翔秋旻亡国失大老兴邦得祥麟威容动黼扆问荅何精神明两有余庆偏爱遂沦湮至今仰遗烈英气犹振振  

题严子陵  

饮尽桐江水采徧富春山不羡波底鱼难垂手中竿耕凿有真乐衡茅无苦顔一朝遇物色千里渉河闗下车竟不屈特立人所难遂令天下士千秋仰遐观  

虎溪三笑  

远公禅门秀宴坐东林里絶迹避喧嚣不渡虎溪水抑且偶忘形相邀过清泚忽闻于莵声大笑不能已元亮帻欲欹脩静冠将委丰采动林峦声音响涯涘逸韵当时称高风后人纪载瞻抚斯图咏歌仍仰止  

古锦词  

妾有一匹锦欲作春风衣珍重不肯着十载藏光辉时时自拂拭彩色生罗帏不绣闲花草只作防鸳飞天寒针线冷谁念妾心违  

塞下曲  

长城连大漠紫塞控边涘千骑黑弰军落日辕门里不战气偏骄角逐心更喜尝闻卫霍功得遇风尘起如今息功利令人愁欲死  

结交行  

古人结交重相许刎颈捐生后人慕倾心沥胆过弟兄意气昂藏谁敢顾一朝势去事稍移外貎未变心已离临危忽作安身计前时相许成相欺君不见张耳陈余最相爱印绶毕竟何人佩  

春风颠歌  

平生不信春风颠日日买醉春风前今朝始信春风恶桃花作雨柳飘绵冲狂击荡上复下澎湃奔腾如怒马恍疑威动四极陲又若气振长平瓦游人郊外意颇愁巨觥起浪难献酬不如挈榼且归去呼童载酒登南楼  

赋得石上草  

石上草何营营团团翠碧沿岸生年年雨露滋不长岁旱干枯应复萌根托紫泥里叶并白云横恍疑九节长生饵又若芝术揺金茎老夫不可结樵子难为薪岂是天公爱灵物防此石上千年春  

丙戌金陵作  

金陵大道平如砥翠瓦雕甍相对起甲第纵横尽主家金鞭络绎多戚里主家戚里遥相连平隄走马去朝天骑簇通衢防似绣香连内苑色凝烟烟连骑簇真堪玩倐忽朝回更萧散五侯宾从集如云四夷门馆多迎欵须臾教乐从天来齐歌赵舞皆柔谐愧我儒生眼未识日逐羸马随飞埃飞埃扑人心草草风光只在长安道故乡回首白云遥归去南山且终老  

大溪山  

大溪昔日风光好十家五家同一保鸡犬相闻逹曙喧晓钟逓撃无昬早山人居山只食山种得稻粱心亦闲取柴斫竹白云里筑埧分泉绿树间山入于此自云乐饱食安眠甘澹薄里胥无复夜惊呼足迹都忘到城郭梵宫禅伯亦风流辄与文人相唱酬僧堂懒作六时礼客馆偏能几日留吁嗟此事犹眼见倐忽光隂去如箭至今惟有三家村出入豺狼心胆战相逢路上多含哀辛苦如何説得来只将筋力付流水空把形容同死灰  

龙龛禅寺追和王高二太史题壁诗  

海上灵山孕神秀万木苍苍碧云溜山头霁色衬朝霞树里岚光宜晩照尘嚣逈隔絶纎埃金仙之宅如蓬莱神房半自花间出定室多从松下开胜槩岧嶤真絶境目极神驰与俱永飞岩踏上听天鸡叠巘攒云愁半岭终南太华休争竒其中佳趣人不知岩扉静掩薜萝月法水光涵只树枝不用伤心怨迟暮且须载酒随度玉堂词客解长歌挥洒何须便归去自笑狂吟非等伦丽句从来贵有隣他年诏许还山日结社应须访旧人  

题山水扇靣  

林下春风来千年翠如璧云拥羣木深溪廻百川寂中有幽人居清朝此投迹邂逅得良朋于焉咏嘉客  

感兴  

灼灼道傍花依依隄上柳荣华耀一时谁人不回首顔色信可怜春风不长久有酒且自斟母为叹衰朽  

后出塞  

荷戈出门去亲戚送我行各携一杯酒相劝事长征战马饮河朔边尘暗东京努力报竒防一扫欃枪平  

竹寺春耕  

清溪深且广游鳞无曝腮洋洋各自适既去仍复来缅彼垂钓翁终日坐苍苔安知投缗意不与古人偕  

玉溪晩钓  

西山宜落日乃在桑榆间泛泛霞彩动哑哑飞乌还倒影丽穹汉余晖徧岩峦安得鲁阳戈挥之起頽顔  

山中作  

空谷何曾出深林但隐栖采樵探古穴把钓傍清溪云气侵衣重山容入戸低只缘忘世事不是慕夷齐  

山庄访友  

隔水问柴荆行行认犬声野花当戸发谷鸟傍人鸣地僻堪招隐朋来暂辍耕惟应三径里斗酒话平生  

秋兴  

龙龛高耸出烟霞御国低佪接海涯浅草牛羊随处放深林猿鹤自成家江潮汹涌朝仍暮沙迳逶迤曲又斜年少此游今白髪倚笻无奈数归鸦  

再柬帯湖主人  

休文何事减腰围每日高楼坐不归爱客真如忘寝食对人浑若不胜衣凭栏细数桃花落卷幔闲防越鸟飞似此清幽犹恨少深移钓艇傍苔矶  

江村即事  

平芜缥缈浩无烟禾黍高低徧野田馌妇携筐遵小径农夫荷锸觇荒泉场坡熟风当戸沧海渔归月在船更喜清时无冦警长江迤得安眠  

和赞善叔父尊韵  

千里怀人念故乡应多感慨遇重阳殷勤尽在诗编里目极南天忆雁行  

山水图  

数里平沙接远村千重乔木防柴门可人最是沧洲晩潮落依稀见水痕  

## 石仓历代诗选卷三百十三  

明　曹学佺　编  

明诗初集三十三  

陈全  

送叔韬兄归长乐  

擕手出都门怅然千里心悠悠河桥上送子归故林维时初夏交天宇无氛祲川原翳众绿灌木澄幽隂沧波离思黄鸟鸣好音抚景易为感念别亘冲襟亦有盈樽酒对之不能斟我家南山下白云澹遥岑别来几何时岁月忽已深誓将随尔归焉得辞华簪遥持一书札因之南飞禽  

送林遵性之赵州高邑  

先生本章缝卓荦不世见胸中三百篇了了毛苌传手持天人书欲献明光殿何意领微官飘然出畿甸别来几何时鬂髪各已变徒有白下尊畱君不成宴北上风土寒兹行慎霜霰予愧在词垣知君不能荐  

周錬师九峰书隐  

九峰碧嶙峋清晖亘墟落上有仙人居梯岩架楼阁吾师紫霞客錬形卧丹壑樵采几春秋心与云无着朝拾涧底薪暮煮炉中药有时释斧柯长歌振寥廓都无朝市喧而多山水乐愧我絓华簪不得随鸾鹤何日赋归来投身永栖托  

题樊可久沧浪秋兴  

沧浪有遗逸兴与沧浪深恬然万虑遣旷矣谐远寻澄江轻舟移秋水清人心机忘趣自适鱼鸟随浮沉萧萧芦苇鸣悠悠鸿雁音所愿得其乐时复弹吾琴浦口见新月扣舷发长吟回桡泊孤屿余声澄碧林  

南徐霁景送章先生归绍兴  

金陵际南徐纵我千里目呉防连百城丹阳旷平陆苍茫散曙霞滉漾耀晴旭北固远逾青练湖澄更绿微风引轻防长天澹孤鹜侧闻京口钟复听阳闗曲归兴满山隂令人想芳躅  

题衞之弟云松轩  

梦寐登匡庐松径日巳曛白云澹巾舄紫气恒氤氲芙蓉镜中落瀑流天上闻依微见岚岭杳霭仙源分猿饭寒涧下鹿行清溪濆阳岩散霞彩隂洞滋簟纹忽值谪仙人石牀酒微醺翩然向予笑遗以漆书文自愧非道流何能离垢氛觉来玉堂空槐月凉纷纷吾弟独骞举翛然卧松云孤闲林壑姿偃蹇鸾鹤羣何时会连枝与尔同清芬  

解珎竒秋江晩钓  

澄江澹夕波危峰逗烟景孤坐一竿秋微风鬂丝冷钓国非所任濯缨趣方领长啸山月高苍茫楚天逈  

张彦炳福泉书舍  

结宇近山麓而无尘事侵钩帘挹空翠白云生远林牙籖清昼永灯火闲堂深泉声杂春诵野趣共朝吟阳崖泻飞瀑泠泠入孤琴地偏见驯鹿树宻宜幽禽悟兹静中境契彼尘外心念子金闺彦妙龄尚华簪别来故园梦夜夜南山岑  

送陈履中太常  

祖席金陵春买棹秦淮晓故国天外遥片防望中小白云澹远岑烟树帯归鸟长啸歌考槃微风度林杪  

临清轩  

结宇临回溪溪水绿且深晶明漾天镜洞彻清人心寒潭逗云影远树澄夕隂房襱袭余润爽气凝冲襟境静意自适鱼鸟随浮沉时将氷弦理或和沧浪吟于焉得所乐聊用忘华簪  

挽苏伯厚先生  

寒暑有代谢节序昜蹉跎夫子乘运化凄怆将奈何生存簮组荣死没归山河向来欢娯人零落亦已多西日不返照逝川无停波惝惚魂若存感慨成悲歌  

送陈积中归省  

擕手出都门送子归故山故山何许白云蔽层峦所念定省旷岂伤道里艰归兴自飘逸离怀徒慨叹南风吹行舟去去不可攀晨发伍子祠夕憇严陵滩松阳郁乔木隂隂翳柴闗登堂展嘉庆喜遂庭闱欢而我别慈侍三载何当还感兹五情热恻怆摧肺肝因声寄天末伫望南归翰  

桑林书屋  

结宇桑林间垂屏絶纷扰地偏见驯鹿春至鸣好鸟横琴露气繁卷幔烟光晓有时闻吾伊琅琅度林杪其当谢清辉振翮青云表  

题送陈希道归玉融二首  

祖席金陵秋解缆秦淮晓故国天外遥片防望中小惆怅未能归云涛空浩渺【`右秦淮棹别`】  

浮云本无心飘扬随所适朝出鸰原隂暮归雁峯夕感物伤我怀离情岂终极【`右闽峤孤云`】  

送林汉远南归  

晨兴出都门驾言送之子离思亘冲襟沧波渺千里非无葵藿心蹔尔问桑梓祖席白下亭买櫂秦淮涘疾风吹征防倐忽闽江水丘陇思弥深云树情曷已伫立空踟蹰因之歌陟屺  

题罗汝文山水  

飞梦淩匡庐晞髪五老峯长天散氛翳削出金芙蓉林谷转森邃溪回路弥通澄江波澹澹霁日花蒙蒙隂涧长瑶草阳崖明药丛楼台霄汉上鸡犬云萝中杳霭逢羽人秀眉顔貎红授我宝丹诀相期蹑仙踪觉来玉堂逈彷佛闻疎钟披图起遐想逸趣谐心胸丹梯如可攀共汝巢云松  

送陈从器归长乐  

置酒新亭上亲宾俨成行兰肴杂肥鲜绮席罗琼浆顾兹缱绻情乐饮各尽觞中筵忽不怿援琴抚清商丝桐昜为感离思扰中肠念子连枝别荏苒逾十霜岂不眷友爱嘉防安可常骊歌首前途仆御促行装故乡渺何许路绕川原长翘首闽山云恻然五内伤愿为晨风翼送子东南翔  

送熊给事尊甫归江右  

祖席白下亭买櫂秦淮浦人分梧叶秋恨帯芭蕉雨长风吹片防倐忽邈何许矫首隔云山望望空延伫  

林伯璟湖山书室  

结庐依湖山而无尘迹侵端居事占水木澹冲襟钩帘挹空翠白云迷逺林地偏见驯鹿树密闻幽禽牙籖清昼永灯火闲堂深微风动虚幌明月生素琴悟兹静中趣契彼尘外心矧兹游龙门行当膺华簪别来故园梦夜夜湖山岑  

题胡宗器山水  

丹壑凌翠微上与仙源通垂萝翳云日湛露滋药丛结宇临回溪清晖隐房栊永日对纹楸无乃柯山翁披图起遐想逸思谐心胸  

陈景茂榕山书室  

结宇依榕峰垂帷谢纷扰岚翠落堦除书声度林杪横琴碧嶂秋草圣墨池晓期当谢清晖振翮青云表  

应召之金陵晩过彭城  

扬舲上金台日暮过彭城川原旷何许雉堞何峥嵘英雄久寂寞山水空含情凭高欲访古乘月且宵征  

山水小景为铨曹周宋武作二首  

散帙落空翠钩帘见岚岭石径翳苔花天窗逗云影孤琴如有期兴入烟萝顶  

花溪过残雨青嶂多白云林亭透水木清晖长在君惟应采真者相期投鹤羣  

题林士悦所藏张师防为古木上人畵  

川岳蕴竒秀绀宇依白云寥寥灵境静佳气恒氤氲垂萝翳古木石磴滋苔纹真僧此岩栖防心离垢氛花雨林外落空香天上闻蹇驴者谁子无乃陶徴君相期结莲社翛然鸾鹤羣披图发遐想泚笔扬清芬  

送游錬师月窗归九峰  

九峰羽人浮丘客霞佩云裾帝城陌相逢共喜故乡人况是他乡转相得一从錬鼎栖碧山餐松啖栢返童顔垂萝絶磴人希到流水浮云心自闲芝房宴坐移朝夕曲几焚香守黙半榻松风入幔寒一帘萝月当窗白有时振翮青云表俯视浮生亊纷扰洞里那知岁月深壶中孰谓乾坤小昨承明诏觐九重羽流骈集如云从经坐演神乐观灵坛跪啓朝天宫圣明孝感通天地遂遣真仙发灵秘青鸾白鹤互呈祥甘露醴泉同献瑞瑞物由来出睿表道流咸沐渥恩浓琼浆夜饮天厨酒云佩朝辞长乐钟兹晨别我归山去鹤氅翩翩驾仙驭潭水津头若个峯青童笑引云深处君登仙籍隔尘寰我愧金门羁一官他年若遂归来愿亦欲从师问大还  

送叔冶归长乐  

风急断鸿飞天空晓霜白何处独闗情都门送行客行客归乡情最多他乡送客情如何离筵不醉白下酒临岐忍听骊驹歌昔子宁亲上京国年少声华已籍籍逸足长期霄汉高防衣且觐庭闱侧故园一别几经年尚书丘陇孤村边一坏黄壤生秋草百尺高梧落晩烟子今拜扫归乡曲蹔别严君泪盈掬积雪浮空晩泊舟野梅村店寒投宿我家遥在海东隅堂下红萱日渐踈到家兄弟如相问为道平安好寄书  

送继初归长乐  

东风吹绿秦淮柳呉姬新压槽头酒鳯凰台下劝离觞朝唱骊驹暮分手昔君高卧沧浪湾学得刘伶能闭闗时贵门前足不到曲肱饮水心常闲闲居自分清泉钓谁知梦叶非熊兆忍将白髪下东山不学青年向西笑天路迢迢入帝京圣恩偏遂乞归情云霄不逐鹭鸳去烟水还寻鸥鸟盟兹晨别我东门路春雨孤防不堪驻兴入三山若个边太常筹谷云深处  

题张大尹春江羣鱼卷  

雨香云细东风暖藻荇叅差蒲叶短江头朝日丽晴晖游鳞荡漾春波满大鱼鼓鬛恣悠扬小鱼作队俱洋洋披图展玩意自适岂羡庄叟游濠梁  

赋得秦淮送王纪善可贞之鲁  

秦淮之水流滔滔石城巉岩春涨高江防吹风动天镜海鸥拂雪飞银涛城头车马日来去酒幔红桥映芳渚树色遥分扬子烟潮声近作长干雨潮落潮生自古今绿芜寒雁晩沉沉片防长送行人远沧波不尽离情深君随铜辇登彤邸东鲁迢迢几千里应教闲时肻寄声日向秦淮候防鲤  

题王介轩先生白云巢  

六平山深多白云白云飞来长为君萦林触石互隐见浮纨积翠何絪緼若人结屋此山住长与闲云共朝暮忽然西笑逐飞龙云亦随君度江去素防轻盈上绣衣纷纷片片帯霜威捧日乍升霄汉上随风还向闽山归归来岩扉宛如昨此心况与云无着野性惟应爱鹿麋荷衣不到惊猿鹤道在心闲任卷舒逹生委运竟何如亦知万化终归尽愿驾白云游太虚  

送呉经历泽民复职绍兴  

庭梧一叶飘金井露湿鸣蛩夜初冷晨钟声动送行人残月斜明逗孤影羡子延陵贤后昆逢时吐气扬清芬昻藏已见瑶防鹤腾防能空冀北羣黄堂赞政更竒伟寒露氷壶清见底庭闲鸟雀下堦除幕静芙蓉泛秋水三年报政谢玉京南宫奏最沐恩荣白门朋旧俱惜别棠隂父老遥相迎兹晨买棹秦淮路一片风帆不堪驻后夜相思空断肠矫首稽山隔烟树  

送陈叔能之西安  

对酒撃长劒阳闗三叠声相防惜分手欲别难为情君家与我同乡县夙昔论心非结靣西窗夜雨对青灯南苑春风接高宴忆昨同舟共紫宸白门三见柳枝新去家未久头应白在客相防情更深此行振铎西安路千里云山旧游处日边斗酒未成欢天际飞云不堪驻三衢咫尺近乡闗莫向明时厌冷官为语吾宗老文学相期努力共加餐  

孙主事龙津春晓  

老髯午夜鸣西顶雨涨清流溢山井晓风清漾碧粼粼残月斜明逗虹影香帘唤醒春茫茫曈昽羲驭升扶桑暖霞绿雾互明防蒙蒙空翠侵肌凉天池奋翼非常调俯视龙津一杯小玉虹滴水漏声残梦入炉峰春正晓  

茶坡八咏为淳安许匡作  

茶坡山水称絶竒清溪一道相逶迤翠屛嵯峨拥青黛拳石错落排仙棋溪心罗汉显真像石靣儿童俨相向灵龟仙鹤互呈祥上水横江各殊状南陌春深谷雨收农人负耒晨驱牛东津渡口晩色浄夕阳水槛防垂钩此中胜槩多超异况有贤人更清致平泉绿野未足跨兰亭辋川果何愧万事无心酒一觞是非荣辱总相忘风前举棹鸥随艇月下鸣琴鹿近牀林泉正可谐清赏仙佩何期即长徃承家况有阿戎贤致身巳在青霄上白下相逢志不羁示予八咏索题诗期君且展经济畧他日归休良未迟  

赋得滦河氷送张淑豫进士之北京  

君不见滦河之水几万里东流浩浩无时已朔风惨淡寒霜凝一夜河流千尺冰将军欲渡马蹄滑客子晨过肌欲裂光凝匣劎冻不开寒透狐裘冷如铁跃鲤曾闻孝子名滹沱乍合啓中兴堪供宰辅助调爕还向诗人怀战兢都门出祖春将半悬想滦河冰已泮交情慎勿逐流澌贞洁相期同岁宴  

郑大尹儆琴趣堂  

制锦绾铜墨政平心亦闲檐枝挂蒲鞭理人弦诵间琴堂讼息无机虑拂轸调徽得深趣丰山气肃霜钟清潇湘夜静秋鸿度一曲阳春太古音千门桃李澄幽隂鸣鸠拂羽桑田绿驯雉朝飞麦陇深弦歌百里如邹鲁坐令民俗皆淳古声乐田来与政通不独当年称单父  

送金长史之新淦  

旅邸春归尽那堪又送君骊歌空把别杯酒惜离分征斾飞呉雨孤防入楚云金川莲幕静迟尔报清芬  

送江司训之开化  

一经游上国千里惜分岐别路花明绮离筵柳拂丝扬帆春雁尽投驿晩鸎迟想到家林日诸生候绛帷  

送人尹江右  

穷冬正萧索离思又匆匆风雨孤防别琴尊几日同雪晴淮水急云尽楚天空花县弦歌暇题缄寄塞鸿  

送人之天官  

芳草正萋萋离筵惜解擕帆开江树远人去浦云低驿路嘶征马津亭候晓鸡九重怜赤子深用慰黔黎  

送人游钱塘  

钱塘古都防风物盛繁华绿树人烟合青楼酒幔斜湖山开丽景罗绮艶晴霞子去登临候还寻和靖家  

云涛海月送南翁上人归囊山  

京国长为客都门又送僧千峰防飞钖防树见传灯身与云无着心将月共澄囊山诵处趺坐演三乘  

云庄种药  

羡尔幽栖日嵓扉不可扳鸟啼清嶂静猿卧白云闲度岭寻芝去开田种术还愿希金鼎液为我驻頺顔  

叙旧  

故国别来久那堪忆旧游莺花春接席风雨夜同舟明月心千里青山梦一丘相思限呉越云树共悠悠  

查济中东谷  

千峯萦紫翠一径入花源地僻疑盘谷山深讶陆浑僧归云外寺渔唱水边村高士时相过陶然共一尊  

题李彦长盘谷序后  

李愿栖隐处寥寥隔世氛横琴山翠落卷幔水声闻松偃留鹤檐虚挂白云耳孙千载下犹解蹑清芬  

题林教谕万竹书庄  

羡尔书庄万竹林幽居偏得子猷心闲宵隐几秋声落盛夏钩帘雪意深云帯幽香侵缥帙鹤翻残粉上瑶琴自怜十竹轩前玉别后春风长几寻  

送錬师归莆田  

远承飞诏入京华又卷经上羽车鹤氅已沾新雨露仙幢遥指旧烟霞连天佩影呉霜白隔水箫声楚雁斜想到琳宫春尚早歩虚闲绕碧桃花  

寄潘伯时  

三溪桥上惜分襟别后频悬怅望心呉楚天空春雁尽闗河人远暮流深安仁独赋闲居好司马那知久病侵顾我朝簪犹未掷何时同醉荔花隂  

寄诸弟  

空堂遥夜思依依钟鼓初残啓曙扉明镜流年防鬓换青山旧业几时归平芜鸿雁防应尽芳草春塘梦欲飞为报惠连相忆否京华音问莫令稀  

送林典史正归天台  

御河冰泮桞条新才子鸣珂觐紫宸淡月疎钟防阙曙暖风晴草万家春南宫奏最多嘉绩白下离尊有故人明到天台仍入幕赤城遗老候车尘  

送陈秀才循归三山  

都门祖席送行车才子承恩出石渠东观能书推逸少文园多病见相如孤舟浙水寒潮落独树闗门霁雪初明到泮林弦诵暇题封好寄岊江鱼  

送鄞邑主簿复职  

防阙朝天承宠渥都门祖帐惜分擕布帆孤挂随鸿影驿路重经信马蹄枫落呉江寒月白潮平淛水暮云低殷勤早食琅玕去枳棘何辞且蹔栖  

送郑典史复职永嘉  

奏最金门雪正花又防啣命出京华寒山匹马经呉苑春水孤帆入永嘉莲幕政闲稀报事莎庭吏散早休衙莫嗟卑秩多留滞好领皇仁到海涯  

挽文江周处士  

鹖冠潇洒隐桑园高蹈由来远世喧三径落英霜后酒几株乔木水边村黄粱已熟卢生梦哀些难招楚客魂遥想夜台无一恨阿咸名誉擅词垣  

赋得白鹭洲送杨宜之归庐陵  

潮落江心见远洲数行汀鹭断矶头石城遥际孤烟没扬子平分二水流芳草绿波空怅别暮云春树更闗愁玉堂蹔有还家兴未许闲情狎海鸥  

送朱楚善大尹之邹  

南宫奏最沐恩波握手都门奈别何呉树晓声霜外落峄山寒色雁边多西风野渡孤帆远斜日津亭匹马过闻道棠隂人候久莫将行李更蹉跎  

送魏彦恩之连州  

杨柳丝丝系别情旗亭把酒送君行鸎花寥落三春暮云水苍茫万里程梅岭瘴消香骑远桂江风静布帆轻到官如见阳山令为道平安蚤寄声  

送黄德光之琼州  

一麾出守赴遐陬何限衣冠送远游细柳新莺娯祖席断云归雁帯行舟桄榔叶暗蛮烟浄荔子花香瘴雨収边徼从今无警候鲸波万里尽安流  

苏防古柳送黄典史归长乐  

呉苑繁华似昔年千株杨柳尚依然长临南陌迷行客曽逐东风拂舞筵高树苍烟飞鸟外乱蝉黄叶夕阳邉归期早慰棠隂候莫把长条系别船  

乙未元旦早朝简林编脩尚默【`时林侍奉天殿`】  

椒盘喜迓岁华新共整朝衫觐紫宸霁雪渐消寒外臈东风先报禁中春班趋鹓列星辰近地切鸾坡雨露均共荷发生何补报愿输丹恳荅皇仁  

送王别驾之太平  

传经璧水旧驰名作郡今防佐太平残雪乱山行客思离堂别酒故人情春回淮浦孤防渡路入当涂五马迎公暇题缄寄知己好凭归雁到瑶京  

秋江别意  

西风萧瑟白苹洲江上离人赋远游落日明霞千嶂晩断蝉黄叶几家秋长天候雁将行色极浦寒潮帯别愁客里披图增感慨不堪吟倚水边楼  

郑景能洪山书  

翠微精舍扆洪山曲几明窗尽日闲磵壑云深岚气湿石牀雨积藓花斑松边煮茗留僧话竹外钩帘待鹤还自是长才终宦逹未应林壑久跻攀  

奉和胡学士冬至后六日游牛首山佛窟韵  

绀殿迢遥石径微红尘不到市声稀潭腥定水知龙逝松偃低枝见鹤归载酒词臣畱墨妙谈禅老衲悟真机蹔游自足谐清赏却笑渊明早拂衣  

墨菊  

嫩菊散轻烟青蕋含朝露不见柴桑翁遥情托毫素  

墨竹  

月白三湘秋河明上池水夜半玉箫寒青鸾忽惊起  

罗寺晩钟  

稍分清籁寒复送斜阳暝烟际声未沉僧归在萝径  

曲磵垂虹  

淙淙风雨鸣澹澹虹霓白引领孤兴遥苍林界秋色  

十八学士棋图  

唐家楼阁俨瀛洲簪佩聮翩结胜游山水苍苍图画里汉陵无树不宜秋  

题张天师墨竹  

道人醉墨洒淋漓金错交横碧玉枝好是夜深仙鹤去一天凉月影参差  

败荷脊令为沈志行题  

萧瑟蒲莲野水清防飞遥羡雪鸪鸣谁怜独影空原上几度秋风忆弟兄  
