---
title: 第15部分
index: true
icon: editor
order: 15
category:
  - 诗藏
  - 诗集
  - 石仓历代诗选
tag:
  - 钦定四库全书
  - 集部八
  - 总集类
  - 曹学佺
  - 明
---

## 石仓历代诗选卷二百八十  

明　曹学佺　编  

元诗五十  

张易  

送许鲁斋归山  

语相累累入省闱先生何事独西归心随道隠贫非病老得身闲古亦稀行色一杯燕市酒春风二月楚山薇到家已及蚕生日布谷催耕陇麦肥  

钱惟善  

送逵公之京  

龙飞天子中兴年使者弓旌集俊贤阊阖早朝班玉笋瀛洲夜直赐金莲五经同异须刘向三絶才名数郑防黼黻当年遗老在长歌黄鹄送楼船  

题清逸斋  

神仙官府曽为吏一日乘风即棹头太白岂惟凌鲍谢元卿只合友羊裘门前种树云连屋湖上聴潮月满楼遥忆五经名隠地峨眉髙耸蜀天秋  

苏天爵  

送同知任君玉西归  

薇花曽见照青春今日都门又送君入蜀使迎新太守渡泸人识旧将军琴声弹落巴山月马首披开劔阁云见说西州民事简客来多诵长卿文  

张翥  

送谟侍者还江隂  

禅裓无尘锡杖青一龛天竺更南屏杨枝偏洒瓶中水贝叶时繙笈内经旧业池菱秋漠漠归舟江树晓防防今朝又作芜城别何处钟声入夜聴  

熊太古  

送复上人游吴  

二月钟陵花满烟袈裟东上木兰船地浮彭蠡江声转山入姑苏海气连千里从师应未晚五湖为客谩多年遥知后夜相思处坐看中天好月圆  

宇文公谅  

送复见心住定水  

定水招提鸣鹤东鉴湖归去泛孤篷鉢衣不湿荷花露玉麈遥生桂子风山静秪看云自动江澄莫讶水如空沃洲有约寻支遁还许清谈共野翁  

段天佑  

送妓入道  

歌舞当年第一流洗妆今日别青楼便从南岳夫人去肯为苏州刺史留琳馆月明箫凤下锁窗花老镜鸾收却怜愁絶浔阳妇嫁得商人已白头  

陈安  

效唐人归宫人之道  

长门一别赴琳宫宁复中官促绣工红叶人间无旧梦碧桃天上自春风步虚尚觉神光近归院还疑辇路通犹有内家箫管在夜深吹向月明中  

江中偁  

寄道士甘益谦  

梅花满树雪晴初短髪经秋不奈梳匣拂緑尘看古劔朱研清露勘残书霜寒楚岫猿声逺月冷秦关雁影疎却忆道人无一事紫云深处好楼居  

汪元量  

酬王昭仪  

愁到浓时酒自斟挑灯看劔泪痕深黄金台迥少知己碧玉调髙空好音万叶秋风孤馆梦西窗夜雨故乡心庭前昨夜梧桐语劲气萧萧入短襟  

鄂渚晚眺  

黄鹤楼前木叶黄白云飞尽雁茫茫橹声揺月归巫峡灯影随潮过汉阳庾令有尘污简册襧生无土葢文章防干只有当年栁留与行人记武昌  

挽文信公  

厓山擒得到燕山此老从容就义难生愧夷齐尚周粟死同巡逺只唐官雪平絶塞魂何在月满通衢骨未寒一劔故知公所欠要留青史与人看  

吴当  

浔阳舟中  

百年头上着乌纱一日江边踏钓槎病似相如空有赋贫于杜甫更无家渔歌楚楚蒹葭月樵笛村村踯躅花事业已随兵燹尽青门拟学邵平  

陆宅之  

国马足  

国马足策符五十辔如沃天马足一日千里更神速国马天门饱刍粟太行盐车天马哭  

楚人弓  

楚人弓悬两石五十万矢陷强敌綘人弓箭二只长歌入关成伟绩多箭不如少箭力制敌若在弓矢间鸣条牧野髙于山  

周到坡  

陇头水  

陇头水呜咽鸣行人聴断肠声陇头水鸣呜咽行人泪眼中血月薄塞云低行人到此心伤悲世间万水东流去陇水分流独向西  

梁栋  

四禽言  

不如归去锦官宫殿迷烟树天津桥上一两声呌破中原无住处不如归去  

又  

脱却布袴贫家能有几尺布织尽寒机无得裁可人不来廉叔度脱却布袴  

又  

行不得也哥哥湖南湖北春水多九疑山前呌虞舜奈此乾坤无路何行不得也哥哥  

胡助  

石鼓岭  

经过石鼔岭不见古石又两涧流黄叶半山生白云  

贺复孙  

江州庾楼  

宿鸟归天尽浮云薄暮开淮山青数防不肯过江来  

安熈  

钱选宫人图  

露冷月华白悠悠方寸心夫君渺何许怅望碧云深  

李祁  

畵鹰  

劲翮排霜防天寒气转骄草间狐兔尽侧目望青霄  

赵蒙斋  

过钓台  

君因卿相隠我为利名来羞见先生面黄昏过钓台  

商挺  

水仙花  

海上三山璧月明人间谁识许飞琼秋风吹上青鸾背未散天香与素英  

又  

明月珠衣翡翠裳冰肌玉骨自清凉不随王母瑶池去来侍维摩病几旁  

滕宾  

吟人  

吟人痩倚防干曲酒醒香消午梦残燕子不来春社去一帘疎雨杏花寒  

紫芝道院  

西风短褐吹黄埃何不随我游蓬莱狂歌醉舞下山去后夜月明骑鹤来  

山峡图  

萧萧十二峰前路月落猿啼霜外树半夜谁家上水船竹枝歌入瞿塘去  

冯翼  

絶句  

竹外斜阳卖酒家雨余红杏压枝斜天涯无限伤春意自向风前拾落花  

刘辰翁  

春晴  

新燕池塘緑雨肥初晴未防日光微角巾犹带花梢湿才倚防干见絮飞  

孟芾  

偶书  

锦衣公子马如龙射雁归来半醉中过尽好春浑不管扬鞭闲弄栁花风  

圗克坦公履  

春日杂咏  

东风帘幙半尘埃歌舞台空昼不开试问双飞新燕子今年社日为谁来  

王沂  

春日戯成  

东风吹草緑茫茫陌上行人指北邙千古英雄成底事铜駞依旧卧斜阳  

巴延子仲  

春日絶句  

几片残红防客衣小溪流水鳜鱼肥畵桥尽日无人过杨栁青青燕子飞  

孙存吾  

秋思  

雁落西风字字沈嫩凉偷入藕花心眼前多少关心事付与寒螀彻夜吟  

李竹所  

苏李泣别图  

我去君留可奈何明朝烟雨隔关河当年胡妇分携处想见中郎泪更多  

李俊民  

明皇击梧图  

不使棃园子弟知太平音在凤凰枝一朝野鹿衔花去长恨秋风落叶时  

张础  

关山风雨图  

山雨凝寒气不开江涛拍岸雪成堆渔翁惯识风波恶天际孤舟已早囬  

杨元正  

寄余承庆  

衮衮红尘客未归秋风吹老芰荷衣几囬欲寄相思字不见潇湘一雁飞  

全晋  

赠月经历  

杨栁丝丝不系鞍送君容易别君难遥知今夜相思处人隔关山月正寒  

周驰  

懐郭安道  

江南江北路茫茫明月髙楼各异乡旅雁呌云天似水故人今夜泊潇湘  

陈思济  

发南康赴江州  

绣斧重持白髪翁路人犹说宦情浓一帆又下浔阳去羡杀云间五老峰  

移官淮东别杭州  

湖上云烟百态新湖边幽趣属闲身春风扬子江头路白首行人又问津  

胡尊生  

因官伐松  

大夫去作栋梁材无复清隂防緑苔只恐江头明月夜误他千里鹤归来  

王中立  

感事  

雪花如席朔云低一曲琵琶泪满衣山色似眉江似练何时明月送将归  

又  

归来江令头室白逺道金山泪暗垂关月自低霜自落樽前莫唱鹧鸪词  

萧应元  

初夏  

半清半和白昼长似无似有緑隂香儿童刻竹记新笋一夜风吹一尺强  

髙克恭  

过信州  

二千里地佳山水无数海棠官道旁风送落红搀马过春光更比路人忙  

甘东溪  

归舟二首  

片帆悬空秋满腹凉风淡淡天无波平生湖海元龙意早入西风渔棹歌  

天壤岂无苏季子恨我不识韩荆州遥山苍苍暮云碧何许一笛芦花秋  

姚枢  

被顾问题张萱畵明皇击梧按乐图  

阿萱五季名畵师尤工粉墨含春姿君王游荡堕声色不知声色倾人国开元无逸致太平天宝奢风生五兵偃月堂髙幽蓟逺潜谋不入芙蓉苑咸阳行色马嵬尘畵笔虽工恐未真四海苍生半鱼肉归来岂为香囊哭一日重开日月光黄金却铸郭汾阳  

郝经  

巴陵女子行  

已丑秋九日王师度江大帅巴图自鄂渚以一军觇上流遂围岳岳溃入于洞庭俘其遗民以归节妇巴陵女子誓不辱于兵书诗衣帛见意赴江而死其自叙曰巴陵女卢希孟魏公五世孙归于尚书贾公之男璚岳州破被虏之明日以衣帛书诗愿好事君子知吾宋家有节妇者其诗悲婉激切有汉魏歌謡风气如天果丧中原大似裂冠袵我本瑚琏器安肯作溺皿借此清江水我全首领皇天如有知定作血面请愿化精卫魂填海使成岭殆数百言余既髙希孟之节且悲其志作巴陵女子行  

北来诸军飞渡江奕骑一夜满岳阳楼头火起入闾巷曹伍偶走如牛羊巴陵女子尚书妇生平不识门前路乱兵骑出势仓皇夫婿翁姑在何处吞声忍泪行且啼啼痕沾湿越罗衣此身忍使人再辱裂帛暗冩临终诗上言社稷安危事下说投江誓天志一回宛转一悲辛心折魂飞不成字诗成泪尽赴江流蛾眉萧飒天为愁芙蓉零落入秋水玉骨直葬青海头古来烈妇才一二谁似巴陵妙文理名与长江万古流丞相魏公还不死  

太平顶读秦碑  

岱宗太平顶磨崖与天齐左勒圣后颂右刻张说辞文采与书法不离近代规汉封宛在周观东秦坛夐出絶顶西坛前圆平值中峰突兀上有始皇碑年深雨渍百裂余析作两峰蹲半规面阳数字仍可辨隙缝重衔苔藓皮中间隠约见制可完好堪辨惟臣斯拳如钗股直如筯屈铁碾玉秀且竒千年痩劲益飞动回视诸家肥更痴当时风雨有余怒岂容跨石独在兹秪应神明爱尤物不肯轰击常防持昔年韩文公曽赋岣嵝诗字青石赤皆传闻漫为咨嗟涕涟渜何如亲登泰山日观峰光怪特见绛气纒金虹摩挲细读秦相碑天门髙咏来清风乃知山灵不相负夜宿天边不忍去醉倚云窗重回顾  

宋衜  

次范药庄韵  

家近西湖六月凉兰舟桂醑芰荷裳海门潮上波涛壮天竺风来草木香今日悲秋哦楚些他年著论辨吴亡君才位置闻人说宜在诗仙七宝牀  

鲜于枢  

题许仁仲诗卷  

残雪词林退食时小窗开卷鬂如丝音传正始谁同调气逼元和稍自持文字不随前辈尽风流只许后人知霜清月冷梅花痩独对熏炉看欲疑  

感寓  

吾爱东方朔髙揖金马门向非玩六合安肯来昆仑昂昂九尺身谈辨黄河翻谁知上书意蛾眉非自婚不见马相如俛首狗监恩人生非桃李何故不自言  

其二  

吾爱李太白玩世如游龙自知天上谪何必人间容海风吹緑髪萧萧卧云松我昔梦见之遗以金芙蓉清辉怪在眼月落蛾眉峰  

其三  

春风如緑波淡荡洛阳栁髙楼语锦瑟落花泛樽酒何人白鼻騧蒙茸紫貂袖一字或未识银章悬两肘煌煌贝宫珠乃落纬萧手谁知草者穷巷闭白首  

富珠哩翀  

范坟诗  

宋蜀郡开国公范镇景仁谥忠文其一世盛徳伟烈光着史集人固知之葬在襄城汝安乡推贤里载东坡集中甚详襄城故汝州翀来访问故老其坟俨然尚在已为野夫豪农耕为禾黍之区矣范氏当金季犹有居坟左者自经兵烬不知所存拊事叹闵故为作诗以纪其概幸在官君子知其为先贤遗垅庻有以处之  

忠文峩眉英始也迹甚微堂堂薛简肃旟隼西南飞其人古廉守肯持蒟酱归所得一伟人天下大布衣引以宾王家光映春官闱昭陵宋仁主前星久无辉犯讳言所难雷电毎施威雄哉链石手妙补天巍巍丞相江南来云掩扶桑晖旧得陈苦辞往往阨谤讥诸贤抗章疏弱卒攻坚陴公力斡禹鼎正气射黄扉荆舒愤至骨斥语笔自挥赠之以蕙兰何往无芳菲时公与司马声谐玉琴徽解冠挂神武甘老西山薇九防日瞀瞀赤子将畴依两公幸无恙起拯或庶几嗣君元祐初痛洗前人非民望属司马欲遯天为鞿帝命起公卧门久车马騑君实了吾事此外何所希清风溢寰海不啻严陵矶公既晚家许道德人所腓襄城卜封竁汝颍皆京圻我来访遗垅名姓存依稀云仍散兵烬雨雪无留霏公名在天下岂逐薤露晞谁能禁耕牧盛事为德基吾力不足振感叹徒歔欷  

阅故唐宫  

锦佩走灭淮海波虬髯起操汤武戈荡民疮痏六朝下天开百二秦山河我来徬徨旧宫土细麦繁花忽谁主终南王气三百年仙李春风一千古春风吹梦天茫茫玉楼金殿春风香开元舞马散防寞纥干冻雀含悲凉世态仓皇几烟雾秦汉英灵不知处昆仑河脉自西来湘浦雁行令北去  

张伯逺  

饯祝直清  

朝餐徂林橡夕饮虎窟泉幽栖岂不逸于道为未全是以少微星含辉丽中天云萝谢招隠冠带趋兴贤鲁生赞制作商老安疑然董子述征验贾谊明经权盛德有遭逢志士无弃捐长贫若忘世一出垂千年折梅楚山阿赋诗江水边寂寞思古人中懐为君宣  

韩性  

宛委山  

秦山几千仞翠入蓬莱城城中望山色明暗分隂晴老夫散策山前路为爱看云不归去仰看惊怪鹭飞来囬头忽见云生处崦中孤起如炊烟乗风腾上苍崖巅崖巅宿云喜迎接横空一幅兠罗绵天风吹散银千缕淡处是烟浓是雨云师拗怒不肯回露出峰头尺来许一雨三日溪水肥老夫欲归不成归云师知我惨不乐故出小谲相娱嬉老夫作诗一笑领举袖收云散空迥倚松呌絶山下人仰看云峰起山顶  

东山  

逺山倚空青蒙蒙剡溪白匝来天东天机不卷芳草碧中有行地双蟠龙扶藜欲出人间世俯仰明河在平地长松忽动鹤飞来万里刚风起衣袂蔷薇开落春复秋洗屐何人继清游凭防一笑众山小招揺云气徧齐州  

兰亭  

昔人萟芳兰遗迹越溪上风流晋诸贤好竒极寻访坐令后来人吊古更惆怅忆昔初来游精庐适新剏仰俯三十年故交独青嶂今晨天气佳烟堤系轻舫相携得良朋举酒互酬唱散策依晴林沿洄俯新涨地偏尘未遣虑澹情自畅回首昔时游乐事终不忘谁谓古人逺千载欣一饷彭殇端齐轨蒙庄谅非妄  

阳明洞  

洞天深窅行客疑飚轮碧简谁能稽依松长啸岩壑动放懐未必今人非石气盘空散成雾桧子无风落青雨草间欲问苗龙坛薜荔鳞鳞络铜虎  

又次前韵  

蕙草雪消蜂蝶疑游子挈榼来何稽少待山桃缀红糁回首已怜春事非清风成云湿成雾洞天深沈柏花雨山深玉殿锁莓苔天上通明罗九虎  

即事  

日日携壶坐钓矶眼看门外乱红飞已无游骑寻芳事却访幽人入翠微石磴欲青春雨足酒炉初冷絮花稀悠然自解登临意十里香风一棹归  

若耶溪  

一川暝色锁烟萝潇洒禅关朅独过薝卜香中诗梦逺芭蕉叶上雨声多九重阙下心犹恋二十年前事总讹画舫兰桡待明发若耶溪水夜増波  

曹娥江  

隔岸樯竿着暮鸦待舟人立渡头沙数拳顽石生云气一半斜阳有浪花  

按公为魏公忠献之后故称安阳人髙祖膺胄始居于越为世大儒博综性理  

宋本  

大都杂诗四首  

抛却渔竿沧海边拂衣来看九重天畵防九陌桥如月緑影千门树似烟南国佳人王幼玉中朝才子杜樊川紫云楼上如渑酒孤负东风二十年  

绣错繁华徧九衢上林辞赋汉西都朱门细婢金条脱紫禁材官玉鹿卢万里星辰关上界四朝冠盖翊皇图西隣白面生纨绮笑杀扬雄卧一区  

芦沟晓月堕苍烟十二门开日色鲜海上神仙非弱水人间平地有钧天宝幢珠珞瞿昙寺豪竹哀丝玳瑁筵春雨如膏三万里尽将嵩呼祝尧年  

形势全燕拥地灵梯航万国走王城狗屠已仕明天子牛相宁知别太平武钩陈腾王气白麟彤雁来新声近来朝服多如雨不见河南召贾生  

殿试罢赋  

玉堂松桧带晨霞遥望宸严共拜嘉逢掖诸生袍立鹄未央清问墨翻鸦扶揺九万风斯下礼乐三千日未斜从此君王识名姓烟波惭愧旧渔家  

奉防降香天妃谢翰林诸公赠诗  

皇帝甘泉受计时宝奁亲授走冰夷今晨朝省张骞出后夜天文李郃知云绕勾吴分贝阙春生防荡下龙墀深惭礼乐光华外剩得曹刘祖道诗  

舶上謡送马庸以畨货事奉使闽浙  

江华江月要才情多病堪怜马长卿莫向都门折杨栁帝乡春色不南行  

琉球真防接阇婆日本辰韩薉貊倭畨舶去时遗矴石年年到处海无波  

朱张死去十年过海冦凋零海贾多南风六月到岸酒花股篙丁奈乐何  

闽中父老白髭须老子风流记得无昔日郎君骑竹马如今使者驾轺车  

素馨花神十八娘炎云瑞露酌天浆一日供防三百颗使君馆劵莫支羊  

薫陆胡椒腽肭脐明珠象齿骇鸡犀世间莫作珍竒看解使英雄价尽低  

东海澄清南海凉公防海错照壶觞郎君鮝好江瑶脆水母线明乌贼香  

明年归路蹋阳和缺胯挫衫剪越罗春风通惠河头路还与官家得宝歌  

竹枝词  

涌金门外是西湖堤上垂杨尽姓苏作得吴趍阿谁唱小卿坟上露兰枯  

旧时家近墨桥街三十余年不往来凭仗使君一问讯杨梅银杏几回开  

李隼  

送傅与砺之京  

御堤垂栁拂烟轻二月都门聴早莺曙色遥连鳷鹊观春光欲满鳯凰城河东词赋称扬子洛下才名重贾生圣主求贤方似渇祗应骑马入承明  

元旦奉陪虞阁老仙葢山行香次韵  

六龙扶日上遥空玉殿春晴瑞雪融华葢天光双阙近蓬莱云气九霄通仙童仗引浮丘伯野老门迎太史公却忆御前催草诏几回朝罢大明宫  

仙游山道士余岫云为虞公于华葢山作黄茒冈隠居喜而有赋承命次韵  

曽谒朱衣拱帝关故辞黄阁老人间鼎湖梦断龙髯逺辽海归来鹤羽闲教种芝田经雨过看锄药圃带云还絶怜此日都忘世浑似当年未出山  

又  

名山自昔伏龙冈胜地今为卧鹿塲无复仙人飞羽驾还闻学士结茆堂晴岚蔽日云当户隂瀑冷风雪满牀已喜闲居亲紫盖不妨幽梦隔奎章  

登汴梁城  

天上曽闻玉辇过金城千里带黄河凤凰一去蓬莱雁鹜羣飞太液波灯火楼台空市井风云冠葢尽丘阿惟余畵角声中调犹是流沙碛里歌  

汴梁朝元宫留宿  

宋家天子朝元阁南内宫中太乙坛五夜星辰金榜动九天风露玉阶寒朱衣鱼鬛迎笙鹤绛节龙光引佩鸾八骏不归辽海驾步虚空绕紫云端  

送危太朴还京  

九重阊阖啓朱扉宫树隂隂昼漏稀东观日华浮象阙上方云气动龙旂平明玉殿传宣入薄暮金门待诏归最说相如才调逸赋成三署有光辉  

宴秦公子宅赠女乐崔供奉  

曽縁玉貌侍君王供奉金门第一行歌动防云飞阁道舞回花月度宫墙城头夜咽铜龙水帐里春消宝鸭香今日还闻天上曲休辞烂醉紫霞觞  

寄夀杨链师  

绛阙珠宫天上开丹梯石磴日边回九芝照夜通云户八桂传秋近露台鹤驾邀将王母至凤笙迎得上元来仙家别有长生术不用金茎注玉杯  

又  

仙人骑鹤五云边来往芙蓉访九仙翠壁丹崖常近日朱楼畵阁半侵天香风吹动千岩树甘雨流成百道泉但得飞行凌倒景应从辟谷学长年  

送镜上人往庐山  

云满袈裟月满船匡庐何处定安禅屏风九叠啼猿里瀑布千寻度鸟边林下翻经依宝树花间洗鉢踏金莲虎溪若见陶居士不説髙僧惠逺贤  

送张仲友之京  

丹凤朱城挿碧霄九门春色望中遥花明玉殿红千树栁拂金河翠万条皇子日边来戯马美人天上坐吹箫两都未进相如赋空想观光愧圣朝  

同王元征宴陆仲开宅  

吴中花月为谁浓醉杀松江陆士龙防槛春风围芍药畵帘秋水对芙蓉归时粉黛佳人拥行处轩车上客从不惜千金将宴乐华堂日暮起歌钟  

汉宫春望  

桂馆兰宫锁翠苔九重春色望中回水晶别殿参差起云母重屏次第开帝子骐驎天上至仙人鸾鹤日边来内官进得霓裳曲勅赐周南献夀杯  

郑氏允端  

咏镜  

皎皎奁中镜相随越嵗年清光何所似明月悬中天我昔十五余顔色如花鲜对之理晨妆涂抺鬭婵娟近来年颇长贫病相忧煎形容日老丑无复施朱铅今朝镜亦昏尘垢食连钱相看自黯黯焉能分媸妍人生有盛衰物情随变迁世间类如此何用増慨然  

聴琴  

夜深众籁寂天空缺月明幽人据槁梧逸响发清声一韵再三弹中含太古情坐深聴未久山水有余清子期既物化赏心谁与并感慨意不已天地空峥嵘  

罗敷曲  

邯郸秦氏女辛苦为蚕忙清晨出采桑采桑不盈筐使君从南来五马多辉光相逢在桑下遗我双鸣珰聴妇前致辞卑贱那可当使君自有妇罗敷自有郎请君上马去长歌陌上桑  

题畵  

谁写江南景风烟万里寛金银开佛寺紫翠出林峦逺客驰行役幽人赋考槃苍茫无限意抚卷为盘桓  

陶令归来图  

我爱陶彭泽放荡形骸外食贫自宴如游宦不足贵无弦不抚琴有酒竟成醉赋辞归去来此中有深意  

悼鹤  

胎禽成羽化思念毎兴哀习舞欹翮长鸣步碧苔令威华表逺少保畵图开何处瘗仙骨碑铭孰可裁  

楮帐  

昔随阿母上蓬莱云气如云拂面来今日梦中犹是见梅花相对一牀开  

刘防  

赠成鲁山廉访  

肃政光华逺清台啓至公节移庾岭北轺发桂江东楮帐筛寒月椰杯鼔朔风痩童空扶杖贫马不装狨徼俗三年问威名百郡雄星芒垂许洛雪色照宾融敷教有虞庙讲经夫子宫清严销犷盗易直牖倥侗吏猾加笞竹官贪解印铜寃销千伯父恩戾万黄童花缦戯冬暖弧笙吹嵗丰仁频苞嫩緑口竦酿新红象迹烟中堞鲸波雨外蓬夷珠人有佩粤布我无筒剖决心如水驱驰髩已蓬六条方丈最四牡欲歌功为有澄清志迟输献纳忠织云添衣绣飞霆亦乗骢楚尾吴头防三湘七泽通天文恢翼轸地盖接潭洪牙纛聨分政旌旗列总戎鹜争肥似雁罴搏猛于熊懐璧枉无罪见金忘有躬化源安溷溷狱市积匆匆大器能绳物先声已击蒙道旁豺果避窟底兔成空勿珥终凶笔毋关报怨弓左饘并右粥后稑更先穜采菊赋归老爱莲无极翁理明轻势利语妙撤盲聋顾盻山须动揄扬石可砻羽仪倾振鹭啄菢徧哀鸿念昔初腾踏时方息战攻考工崖黯黯试垒海昽昽赤芾彼三百素丝歌五总穏行卑劔阁善纳小云梦甲子从头数冠绅进秩穹阶兰香浣露田玉气嘘虹世或探斯吾宁牿尔犝察鱼应小慧聴蚁岂真聪静躁聆徽外刚柔省彀中江湖归独步宇宙涉丹衷德骥曽思附仙舟偶未同耐寒衣故白好古佩仍葱梦枕频鲜荔羁帆几落枫防看杨绾贵不计孟郊穷温井觇阳长明奎卜道隆摛辞宁爱助华髪尚毡氋  

胡长儒  

题段郁文雪石  

白云飞来着春空翕霍变化生竒峰朝曦照耀舒复卷碧华忽拥玻璃宫秋潮初壮明于雪千雷动地吴山裂涛头出海夕阳微百链青铜浮玉玦云容涛势伟且竒乍出乍没须防时干防雪山白盈尺晴天万里窥蛾眉似识诗翁作诗苦独拥清妍照环堵河翻月落夜未央如虹光气飞屋梁  

崖石  

送戴真人归越  

戴先生日饮五斗醉不得再饮一石不肯眠昨从桃源来两袖携风烟长安道上小儿女拍手拦道呼神仙马如游龙花如雨蹴踏春秋作朝暮东方不作窗间戯上帝还令海边去海边玉虹夜不收贝宫蛟阙皆蛟虬芝田玉树久相待天上老仙那肯留戴先生鉴湖之水三千丈不可以鉴可以歌明朝亦脱锦袍去与汝酣歌钓船上  

奉别鄂尔和东泉学士游瓯越  

忆昔同经帷春明下玉除挂冠俄去国连舸总盛书笋脯尝红稻莼羮研白鱼莫言江海逺咫尺玉堂庐  

代众仲作  

昔在泉州住将军毎见招春云山对屋夜雨水平桥池鸭穿荷叶溪鱼上栁条禁城钟鼔起车马晚萧萧  

送王照磨之官云南  

遗庙珍珠浦归舟僰道溪飞鸢愁暑雨走马畏山泥官署尊州鹫祠官胜碧鸡题诗逺相送红日五云西题故太子少傅翰林承防李野斋幽居图  

车盖归来托逺林鲁山崷崪鲁原深渔樵相识频分席宾客时过共赐金百嵗仪刑犹近古五朝文物至于今披图想见登临地松满徂徕起夕隂  

送韩伯髙佥宪浙西  

正月楼船过大江海风吹雨洒船窗云消虹蜺横山阁潮落鼋鼍避石矼阙下谏书谁第一济南名士旧无双湖隂暑退多鱼鸟应胜愁吟对怒泷  

寄福建佥宪马叔惠  

荔子枝头火齐红髙堂纨扇坐薫风湘筠簟冷鱼波合海栢梁深燕雨通络纬岂知秋袂薄扊扅长忆晓餐同禁城来看花如锦谁道清霜解恼公  

赠升龙观主  

榻前亲制先生号赐与江南谢舜咨太华雪开天使下少微星动史官知龙飞沧海留珠树虎卧丹房守玉芝圣主无为千万夀更应筑馆安期  

赋壶洲  

传闻海上有洲曽是安期旧所游千顷白云都种玉一杯弱水不胜舟鱼龙夜防黄金鼎鸾鹄晨朝紫绮裘波浪不惊星斗近步虚声里度清秋  

寄赵子敬平章  

闻道乗闲入翠微犹愁岚气湿人衣道旁野树飞花尽溪上春云作雨归故旧钓丝轻在手仙人碁局静忘机赤松曽许同千载拟向髙林伴鹤飞  

别国史院勅峰石  

秋雨莓苔数丈身文章曽见百年人吁嗟一代兴王盛付托诸公制作新坰野有诗皆在鲁泰山无刻更先秦凤麟一去无消息空使驽骀愧后尘  

神凤亭  

鸣鸟人间久不闻遗丝欲托断琴纹曽看土鼔歌朝日亦共陶尊醉后分五色云中迎太乙九疑山下望湘君采诗应被唐风谱早晚楼船或祀汾  

谢书巢送宣和泸石砚  

巢翁新得泸州砚拂拭尘埃送老樵毁璧复完如故物沈沙俄出认前朝毫翻夜雨天垂藻墨泛春冰地应潮恐召相如令草檄为懐诸葛渡军遥  

题暖翠亭  

老去惟思卧白云一亭万竹喜初闻波回晓日鸳鸯并沙散晴烟翡翠分把钓左泉归卫女乗舟北渚望湘君谁能独采薇盈袖却道髙寒思不羣  

观着色山图  

江树重重江水深楚王宫殿在山隂白云窈窕生春浦翠黛婵娟对晚岑宋玉少时多讽咏江淹老去倦登临扁舟却上巴陵去闲聴孤猿月下吟  

白云闲上人度夏  

白云长傍太湖飞忽向西山度钓矶彭蠡小龙邀共饭潮阳迁客忆留衣笋因春雨朝朝剥橘待秋霜颗颗肥我自本名无可住经函松下共柴扉  

陈古春  

獭皮褥  

赖侯失国毛嫱老莲叶裳衣为谁好曲阿湖上采菱舟溅血沦精哭秋姥祭鱼永谢菰蒲春去作香魂荐寝裀緑云四面裁如意毳影当中吹暖尘玉指象牀聊嵗晚絶胜防死兹板闻道惊鳞胆尚寒莫教展放芙蓉馆流苏帐里佳人语卷却龙须偏爱汝梦中若更讼羸骚肠断蘼芜楚天雨  

李坰  

我本山人素志丘壑获归名山为愿毕矣爰以四月十一日离京师是夜抵潞阳慨然赋诗遥慰匡庐隠者并以金门诸公为一处云  

野马脱羁鞅倐疑天地寛临风一长鸣风吹散入青防间颇如鲁仲连踏海不复还又如安期生长留一舄令人看江南浩荡忽如海落日照耀浮云闗既不能低眉伏气摧心顔诡遇特达惊防顽又不能抱书挟策千万乗调笑日月相逥盘匡庐迢迢接仙山仙翁泛若秋云间长松之隂引孤鹤望我不见空长叹采铅天地津饮渌桃花湾苍梧倒影三湘寒赤城霞气生微澜鲸鲵翻空海波赤晓色欲上扶桑难人间之乐不足恃何如归卧栖嵓峦栖嵓峦兮卧云穴夜半天风吹酒醒犹有西楼万年月  

寄吾源可  

不谓相疎亦自猜空山旧雨入莓苔江湖机熟鸥忘去吴楚年荒雁不来豪杰何心犹用世乾坤自古少怜才向来共醉梅花下昨夜一枝寒自开  

李仲渊  

送镏宗道奉使日南  

一介强于十万兵秋风持节使麊泠可容赞普窥唐壤要遣莎车拜汉廷蜃吐瘴烟黎洞暗鲸掀巨浪海云腥元戎已办安边策万古千秋汗简青  

送捧诏使  

霜落澄江水似蓝江亭折栁送髯参五条温诏颁天北一棹清风下斗南父老衰癃沾利及山川胜概入豪谈渝城好过黄花节金碧台髙酒半酣  

送冯参政致仕  

天眷虽隆志叵渝拂衣归去不踌躇百年乔木推耆旧九老香山入畵图力疾不辞春命驾感恩直欲夜含珠圣王已有黄金赏一舸秋风下五湖  

欧阳伯恭  

题苏武李陵泣别图  

祈连山前箭如雨渤海海边羝不乳同是肝肠十九年白髪君归朝故主臣心有血一斗许亦欲随君归衅鼔五千健儿五千母臣若独归魂魄苦空将老泪寄君归归拜茂陵坟上土  

达德越士  

雨华台  

漠漠平芜碧萧萧乱叶红褰衣上危石欹防立西风日月奔驰外江山感慨中他乡对零落那放酒杯空  

送钦上人游钱唐  

淮南来往熟惟我最相知年少坚持律心空不废诗春泉闲聴处野寺独归时遥想猿啼夜悬灯话所思  

乌贝勒图  

题西湖亭子寄徐复初简校  

芙蓉花开一万顷钱塘最好是湖边晓风得酒更留月春水到门还放船笙引凤凰天上曲赋裁鹦鹉座中贤令人却忆徐公子深阁焚香日晏眠  

黄诚性  

读文山集  

三百余年乐育恩晚从科目得斯人﨑岖岭海期年国零落氊毛万死身诸葛未亡犹有汉包胥欲泣更无秦挑灯慷慨歌梁甫鬂髪萧森啜鬼神  

张九思  

送钱伯全上春官  

云间荐鹗起翩翩瑞世文章得共传白璧双成全肉好青钱万选中方圆九天宫阙龙飞日率土衣冠虎拜年擢第大廷归馆阁细图王防续新篇  

奉赠绍兴总管王叔能  

蓬莱髙压水精宫牧守清明似范公緑野犂锄春雨外畵船箫鼔夕阳中隄防地设三江险楼阁天开七郡雄珍重能文王博士为磨贞石纪丰功  

周伯琦  

入居庸关  

出关复入关五见月上草木虽未霜寒风已凄然厓路何纡萦叠障横中天上有太古石下有无底泉幽致良足嘉万雷奈喧阗驯象宝辔鸣紫驼锦鲜铁骑簇云队黄屋循星躔时巡谧风俗执法恭后先达官国同休拔宅如登仙细民终嵗劳输转百苦煎苦乐殊云泥使我中心捐偶经岩谷胜复忆江湖壖升髙望白云楚天浩无边王师未休息敢赋归来篇  

题南阳诸葛庙  

劔江流水緑沄沄五丈原头日又曛旧业未能归后主大星先已落前军南阳祠庙荒秋草西蜀关山隔暮云正统不慙传万古莫将成败论三分  

李涧  

过庐山  

斜阳淡淡栁依依立马桥边客去迟昼锦已成蝼蚁梦夜台应愧鹡鸰诗薄荐豆粥无传法蒲扇桃笙有贱时千载孝标裙帔恨凭谁笺示故人知  

谭复  

寄玉笋刘师服道士  

玉笋峰头玉作人梅花坛下读丹经晓分露水洗明月夜扫云洲拾落星海舄近传鳬迳度泉琴误许鹤同聴何当谢却尘中鞅共倚松根斸茯苓  

张崇  

古行路难  

君不见古来行路难只有荆卿报燕丹感君恩厚为君死自知故国一去无生还秋风易水自今古中有恩情别时语武阳饮酒荆卿歌壮士相看面如土秦山嵽嵲秦关髙奋身西上腾惊猱尽倾肝胆许知已性命不啻轻鸿毛畵图再拜王心喜图穷匕首明秋水刼土复地计全非何处秦云泣燕鬼当时一语思匡国精神动天虹贯日狂谋肇祸鬼不祀大业帝嬴天与力虎须堪编尾堪履倒卷天河恨难洗杀身徇名信絶伦可怜孤负樊将军  

卞宜之  

铁诗寄杨廉夫  

一段清冰百链刚曽翻宫征侍虚皇裂开黄鹤矶头石惊落青鸾镜里霜仙子佩环新乐府翰林风月旧文章道人清节磨礲久却笑桓伊独据牀  

程文  

送文仲德之临洮帅府经历  

吾闻洮州緑石堪为砚能淬笔锋如淬劔地灵大宝愁鬼工埋没尘沙羞自献羌童目悍手足鲜挂弓走马唯临边雄藩令严烽燧息鼓角昼静旌旗悬幕官好文不好武要使西羌化东鲁诗书埋案夜生辉亲写封章上天府豪猪之靴青兕裘时平不愿万户侯但得洮州緑砚石归来泚笔立螭头  

李鹏  

三尺水劔歌  

龙侯手持三尺水清晨访我古狱里直愁云气感星辰满目寒光素涛起冰凝结揺空青芙蓉白日生精莹为君拂拭开宝匣炯若积雪涵疎星起看天地云防防谁其麾叱走六丁为击风雨驱雷霆荡涤氛防万国宁上头铭字侯所作辞严义正发炳灵怜君少年负才气毎能仗义讨不庭侧身北望空驰情君不见燕丹宿昔得荆轲樽前击筑扬悲歌咸阳西入犯狼虎白虹贯日横秋河英雄事去一朝异奈此古来忧愤多忧愤多向谁语我有髙懐亘千古黄金不用买功名失势因之虎为鼠呜呼腰间宝铁弃如土为尔更歌公莫舞  

鬼首法刀歌  

犴狴云黒风怒号古柏下防青天髙白头狱卒气如虎示我鬼首之法刀刀光闪闪展秋练朱髪苍髯飒青面防使者为护持一夕蟠空起雷电雷公霹雳电光微恨血漠漠青燐飞妖狐跳梁天狗吠北斗白日无晶辉君不见东南羣盗方驰突黄牛峡西更仓卒酒酣激烈风火生我欲持刀待明发青灯荧荧古狱中起来搔首乱飞蓬还君此刀泪沾臆呜呼壮士今沈郁  

杨西亭  

题马元德知州华山春晓图  

三峰列金精层厓丽璇霄地髙万灵防日出诸山朝松隂停鹤驭花间闻凤箫独寻希夷叟相与谈逍遥  

周永言  

春日感兴  

春风庭院栁吹花暗度流年感物华百斛水香鱼有子畵梁灰冷燕无家春愁烂熳来难遣午梦飘萧去莫遮欲泛曲江陪旧宴浪船揺曳晚川斜  

次毛楚实韵  

声誉无闻五十前一身为客动经年纱帷授业花生银烛抄书雪满顚晴树畵图开晓日暮林楼阁倚春天畏人风雨时时有神劔那应久蛰渊  

掲汯  

汪大雅善书诗以赠之  

汉变秦石中郎实云祖浑浑元气运生意蓄未吐钟梁已小变唐遂失其武迨元数公起精妙可追古凤翥与鸾翔烂然照中土老成既凋谢来者或未覩纷纷欲争髙往往背前矩峭刻少浑成痴肥乏筋膂收敛类畏缩轩张或伤怒规矩事模仿又若优孟舞汪君忽杰立落笔蔡为主见此神骨全真若古钟吕美玉出荆璞明珠还合浦况当文物新制作方并举纪常勒钟鼎封岱禅梁甫大书与特书执笔当俟子具兹华国文名已登天府  

秋夜懐芑禅师  

商飚起西郊摵摵振林木鸟辞故垒蟋蟀入墙屋云间出华月照我樽中緑引觞不能尽弹琴讵成曲敢恨时物迁只叹流景速独羡清泉师悠然在空谷鸡鸣天未曙披衣清旭  

陈廷言  

钱唐懐古  

越水吴山共寂寥己无遗老话前朝海门三日潮声歇天目千年王气消夜月乌啼龙井树春风花落海鲜桥威仪文物今何在回首浮屠倚碧霄  

桂  

长江万里图  

万里澄空一叶舟披图忽忆少年游落霞孤鹜洪都晚明月清风赤壁秋有客吹箫寻故垒何人击楫誓中流浪淘不尽英雄恨都把兴亡付白鸥  

孙唐  

题荷花卷送季山甫  

涉江采芙蓉江长浩烟雾揺荡木兰舟依稀认前路粉花委秋风翠实待寒露徘徊水中坻佳期未云暮归来明月多擢歌起鸳鹭  

题定海七墖寺  

塔影参差倚殿庭好山晴涌屋头青土龙刳目潭波息药草成金藏佛灵白鸟破烟江树晓黒鼍吹雨海云腥禅房似隔人间世一榻松风昼掩扄  

刘玉汝  

次友人感兴  

常期冠冕治朝臣岂意天戈老此身耿耿泉阿埋地底盈盈牛女隔天津谁怜潦倒长为客自惜娉婷不嫁人寓迹城闉聊自适琴牀书几浄无尘  

刘倩玉  

中秋对月  

十年对月干戈里忍向樽前更浩歌月满又逢新节序影微难验旧山河霓裳犹记开元曲桂籍空懐进士科矫首广寒宫阙近欲将消息问姮娥  

施子博  

咸阳懐古  

咸阳秋色草离离千古愁云锁翠微黄犬己亡秦鹿失白蛇初断汉龙飞烟消故国空流水树老荒城自落晖应是骊山九泉下死魂犹望采芝归  

济雅穆尔丹  

游定水寺寄杜尧臣  

水纹藤簟竹方牀山阁重隂雨后凉新月梧桐秋未老孤灯机杼夜初长白鱼入馔松醪熟红稻供炊笋脯香云树芝泉随处好一时清赏肯相忘  

阿里沙  

题九灵山房图  

梦里乡山十载违丹青咫尺是耶非墨池新水春还满书阁晴云晚更飞张翰见几先引去管宁避乱久无归人生若解幽栖意处处丘园有蕨薇  

程文海  

缉熈殿御题紫薇花扇面夀卿中丞  

江南十里花茫茫紫薇尽对中书郎人工防得无穷意一枝宛转留芬芳缉熈殿里日月长对画落笔蛟龙翔花前未觉风流逺扇底犹含雨露香乌府先生黄阁老髙敞新斋坐霜昊聊题此畵托千年从今永伴中书考  

阿房宫  

智力有穷天不老秦帝山河迹如扫参差忽落畵图间白髪朝臣惊欲倒咸阳初起阿房宫六籍已焚兵已镕渭水函关万年固终南泰华五云中复阁重楼郁相望翠幄横铺九天上上容万人常有余下建大旗知几丈霞骞雾散天日迷山重野赭民睽睽穷奢极丽犹未惬谓海可梁天可梯蓬莱何处楼船逺上蔡东门叹黄犬六国楼台春草长千门歌舞斜阳转游观未毕化埃尘宫树凄凉野鹿驯至今世上丹青手留与千年作谏臣  

失名  

梅花灯笼  

翠节玲珑玉骨凉分明照见铁心肠一挑银焰勾春色万防金钱散夜光带月横霜疎弄影筛金满地暗生香几回引马归来后青鸟无声更漏长  

橹  

斵木为竿驾客舟翩然快我下中流双龙影落湘江晚百雁声传楚国秋素练拨开波浩渺黄金搅碎月沈浮长滩鸥鹭多如雪一觉惊飞不敢留  

无名氏  

雪花曲  

苦篁猎猎吹北风黄河水流疑不通天孙手持白鸾尾笑拂琪花飞碧空昆山玉碎琼楼裂老龙起舞惊明月梦觉游魂不觉寒醉吟纸帐春云热东家娇娘厌桃李学绣宫花锁窗里冷袖擎来欲细观隔帘火气催成水  

天灯  

髙挂长绳百尺余直撑红焰上天衢一包春髓蒸元气九转灵丹炼太虚防凤抱成吞日卵赤龙衔出照天珠髙髙不受飞蛾扑长使凡人仰面呼  

车中女  

青青帷幄映彤车浅露新妆不自遮绣带垂膺明彩凤茜罗帕首护云鸦青夷关外东风栁丞相园中上日花亦有携鞭年少者雕鞍并坐是谁家  

美人纱带  

满眼春娇倚绣牀玉钩新绾藕丝长鸳鸯机上舒晴雪翡翠帘前蹴晚霜拾翠不知罗韈润踏花犹隔绣鞋香几回暗忆吹箫侣背立东风咏凤凰  

仙坛  

碧坛纛影防龙蛇骑鹤归来枣似仙语风前飘玉屑道衣天上剪云霞寒潭六月犹无暑老木千年尚有花采药青童来借问苍烟起处是谁家  

## 石仓历代诗选卷二百八十一  

明　曹学佺　编  

明诗初集一  

陶安  

送吕经历  

姑孰古蕃翰溪山绕城郭出镇遣重臣分符荷侯爵黄堂清昼闲莲香蔼賔幕美兹南土彦声名素昭灼嘉言吐清婉奇捜破冥漠简牍日岂无谈笑为裁度贞姿涧畔松髙情云表鹤流光何荏苒新霜防华发解篆促归期遥忆旧林壑江流孤篷春风栁花落才猷时所慕行矣沾殊渥壮心老不渝云路参寥廓  

寄题依绿亭【`太平县汤肻堂`】  

黄山衍余秀云峦结层城溪泉抱林麓苍莹有余清肻堂贤主人缔此松竹盟作亭宅幽胜辟园莳芳荣波光照帘几天影涵空眀依绿意何如聊以濯吾缨汉水鸭头色锦江春碧晴向来逺游处恍惚当轩楹仰视金芙蓉千峯郁峥嵘丹崖浮紫气上接白玉京仙人粲云裾下顾如有情翩翩鹤书来闭户懒出迎俛首玩澄泚但觉轩冕轻机心晏然息肯使鸥鹭惊洗耳慕髙躅深居淡无营  

夜行至香鱼馆【`在沧州盐山县`】  

目送寒日坠暮色变苍黄近顾巳昬冥前店安可望游子且宵征苦恨昼不长雪深迷古道车陷心愈忙缺月未出时粲然众星光四无鸡犬声琼田白茫茫忽逢人夜语为我指康庄渐至香鱼馆叩门灯照床主翁起迎劳饮以壶中浆笑问来何迟吹火煑糗粮因知造物心不使罹害伤命途此可卜力善何能量  

述寓【`长明道书院作`】  

夙志慕前矩琴趣愧难续弃米曽赋归云何效奔逐慈亲日向老无以报鞠育明经不取士奉养心未足携家客秦淮苍苔蔽荒屋年丰公廪虚半载不沾禄妻子乐従俭朝夕共饘粥母心爱两孙每食分鼎肉自怜头上巾兴到无酒漉怡然坐下一笑对秋菊  

秋风辞送梁生  

凉颷荡平野逺送賔鸿翔萧萧西北来草木忽变黄不惜草木衰寒入客子裳晓凋髩影夜堂摇烛光值此素节宴令人懐故乡援琴赋将归苦雨菊有芳盼望扫积隂下土见太阳明当吹羽翰髙飞戾穹苍  

九日登髙翠微亭分韵得满字  

山川甚雄丽积雨为磨澣天开秋气清游娱共萧散石径接巉岩兴到行不懒微霜防新晴杲日送余暖层岭蹑髙寒境胜世所罕苍茫四无极自恨目力短危亭基藓残麋鹿荒町畽居然龙虎势城郭在平坦崇阿吊离宫老木防僧馆松云引徐步兰露入清盥况当重九节野菊相留欵賔朋笑语间文理谢雕纂好风袭尊俎幽鸟哢丝管人生光景速每恨乐事缓嘉会幸一逢何辞累觞满  

登舜江楼得换字韵  

承平十八载河海既清晏越东在遐荒武备奉宸防股肱二三臣坐镇防变乱网罗得名士兵机授成算下马舜水濵官吏服能干寸心每勤劳百姓免愁叹与客闲片时登楼爱奇观凭栏出树杪振衣在天半诸峰绕城邑万室夹江岸鲸涛息狂沸龙泉入清玩霜晴风日佳畅望百虑散因忆京华春杯酒曽共案别来会聚难转眼年嵗换旅中得追随相顾发一粲  

癸夘闰三月十九日奉防代祠寳公遇环中子于山中送余出寺余止之环中子曰不出圆悟关因续为句  

不出圎悟闗巳入清浄境长松闭虚岩閴坐吊孤影我行宝珠林闻君万缘屏意将叩奥未敢辄呼警童子倚马睡侍卒息驰骋飞亭揽空翠木末潮万顷茕然忽我即握手语髙岭脱屣人世外豁若春夣醒霏霞栖泬寥幽云防苍冷万叶发逺香半天觉清迥山水多胜事兴到暂同领嘉君匪逃儒黙几聊习静形迹若异途一理内自省楼阁起太空先见常炯炯沸海指龙涛神光破溟涬惜无浮生闲共此白昼永下堦踏重藓倚栏瞰方井天地一逆旅谁宜叹萍梗送客临虎溪余情咏佳景何当従之游慰此心耿耿  

次韵刘彦炳典籖感秋  

我本隠逸人手种篱菊黄养真亦好道忽巳五十霜夜凉不能寐稽古灯在床天眀驱马出秋兴满江乡  

偶述  

粤兹古黄国麟史昔见书开郡领三邑环境千里余淮汉错犬牙大江倚郭郛亦有邾子城近在东北隅冈峦起千叠苍峭夹井庐颇讶前朝意乃视遐壤如元之既守郡子瞻亦谪居竹楼冬聴雪赤壁夜凭虚适为此地幸因之作名区至今江山间光彩被禽鱼我才愧庸陋来寓情思舒兵后抚疮痍野外垦荒芜努力砺名节庶不负所需  

新晴有感  

今日复何日见此天气晴上帝悯下土欲遂苗稼生民乆苦隂晦再遇白日眀愧我初守郡惠政未能行颇闻近年来差繇事匪轻三时勤农务冬藏不满籝赤子空嗷嗷使我泪如倾仰视苍旻髙无云蔽太清吾当诉真宰早致天下平  

书事三十韵  

离家仲冬望泝江至鄂渚凄风裂重裘大雪惨行旅蹉跎嵗华晏洲边感鹦鹉今年春二月玺书命守土两旬抵黄州又值连月雨披榛古瓦塲诛茅创廨宇四招复业民疮残必摩抚事简虽得暇懐国郁心腑梦登阁道上隔水不得语觉后山月西孤影在荒堵新晴云雾卷南方早炎暑夏衣家未寄昼汗生髀股对客扪虱谈痒多翻成苦土无絺绤卖间有乏资与空存麻城名不见制白纻赤日烁闾阎卉服多困屡一物差可意美竹产村坞削皮为枕簟纎巧类织组凉光泛琉璃病后难寝处此身不足惜所愿六事举闵兹烽燹余民命满荆楚可恠近日来船兵忽暴御快桨躐洪涛刼货杀物主登岸拆邮亭伏莽袭商贾巴河遇三人投之急流去一人浮水还赤体无寸缕疆域幸开辟道路仍龃龉偶逢使者归封书闻政府敢陈骨鲠言天髙听常俯踪迹悬幽逺庶效防埃补  

江色  

竹屋晨启闗江色直飞入空碧压几案隂隂四壁湿玻瓈作天地泠然手可挹万象随升降元气动呼吸临岸步观涨石堦没千级岷巴与湘汉众水大会集合流东北去海水亦起立  

秋夜  

秋分气初爽灯火新照夜蟋蟀在我宇鹿豕过檐下商颷戛松竹声乐殷风雅旅人空叹室聴此稍慰藉四时寒暑代秋凄殊可讶山川变寂寥草木动衰谢况乃尚殊方未得税星驾自非强寛夷郁结莫倾冩命途有或然意欲问造化苍然嘿无语列纬芒彩射漫漫未能旦天地一邸舍  

梦觉  

梦觉山雨来万防击虚瓦泠泠玉磬音隳我羁枕下回颷撼松涛曲奏迭髙雅此身卧钧天傲睨洞庭野造物孤寂作意为陶冩残夜破幽閴心耳俱洒洒清吟答洪调勿谓和者寡  

送秦君用  

万山丹翠浮楚天熊蹲龙奔隠云烟长沙零陵相后先一水走碧雄澬川地饶黍稷麻麦田瘴不为疠暑不煎蘓溪僻境民受防蜂屯鱼贯纷牵连草荒公廨屋数椽皷角声撼天南边秦君下马蓝袂鲜官闲昼永如神仙令严兵伍采棒悬平芜月白大熟眠出自富家真象贤宝视经书唾视钱平生周急心所便况乃募粟纶音宣尧汤曽遇水旱愆従古有饥无此年闻之殊觉心恻然我发我庾实且坚琼粻满载江上船顺流不日经淮堧鹘形久病成苏痊报以美秩天官铨御煤香湿黄锦牋手弹冠尘理腰纒春风溪亭飞栁绵银筝侑酒喧离筵防开水驿弓控洞庭浪喷蛟鱼涎巍峯隠隠飞鴈旋岸口迓卒森戈鋋峒猺帖服无警传满帘日色薫兰荃公田饭饱跨锦鞯入城为访濓溪泉  

送文元粲游学杭城  

钱塘繁华甲天下雨霁湖山翠如畵朱楼人醉绮罗春缃帙谁谙灯火夜一时见君真拔俗千里寻师遥税驾生长富贵厌膏粱隽嚼经书如脍炙采鳯鸣阳出丹穴苍隼凌秋飞太华柏垣绣斧风烈存椿府屏车光宠亚名贤奕世妙有传赤箭南金贵无价闭门功比萤雪勤入室气与芝兰化自喜髙懐孤月朗颇厌辨口悬河防词林惊见烂春葩圣田侍获丰秋稼寸心莫逐汗漫场万里当会神眀舍客中昆弟共绸缪嵗杪杯盘聊慰藉胥涛海口撼风霆吴阜城心起台榭莲衣红映歌艇筵栁丝青拂钿车帕遽令此志生蛊惑何异无知归罟擭直须意气慎交游而今习俗多浮诈策勲行矣当盛年展卷朗然了清暇诏书今日科制复文星彻晓光芒射相期才器擢眀廷早植栋梁成大厦春风吹上杏花枝天衢飞鞚青云靶  

至正戊子下第南归与同贡黄章仲珍雷燧景阳同舟仲珍赋诗因走笔次韵  

凤城酒美燕姬歌禁花红飘金水河雨香翠岛春昼暖鱼龙陆海扬风波天门咫尺不可到奈此颷摧风翼何时乎未至应有待壮年不必伤蹉跎君看松柏成大材历嵗雪霜谁见过拂衣南出指归路回首京阙山嵯峨日髙原头红雾散潮平沽口青铜磨牵船泝流狂风逆登车避闸飞尘多黄楼凭河逺眺望身如防鸿超网罗客途笑语浣羁思词锋捷出如挥戈天生人才必用世岂无文藻宣金科鸾台凤阁总华要不然玉署聫鸣珂丈夫小挫未为辱正气耿耿非有它匣中古砚助神变铜蟾饱水手屡摩随身亦有勲业镜依然照我顔色酡与君今日动髙兴买酒共酌浇天和  

送僧芳兰谷住持明招寺  

幽兰之生在深谷讵以无人而不芳鉢盂朝采坠露饮青莲薝葡停馨香谷中空眀若圎镜须弥环海日月光傲睨天台髙郁苍五百痴衲岩穴藏小乗留恋不死乡何缘比肩大法王后代演经谈渺茫天花纷飞七宝床逺窥正觉如望洋伊谁面壁文字忘独栖金华山满房定中趺坐嵗月长声音色相等妄幻自谓学佛非荒唐氷壶石笋出云汉飘然凌虚观十方龙蟠法界气紫黄渡杯如电江声凉偶然乞得袈裟地巳被东莱建道场东莱先陇在武义非为荐福生天堂正缘人家有兴废寺观经久愿力强金坊宝阁钟皷震马鬛肻使樵蘓伤我思儒门经济业发育万物随翕张存心养性禅所宗浩气刚大仙揣童空衍説原有自劝人作善来百祥虽云离伦絶世故恃此礼乐扶纲常何必火书庐其居然后邹鲁文教昌东莱云车自天降抚掌应笑吾言狂  

送王克敏安丰录事兼简元中宣差  

同入南宫试逡巡愧不才都城留字别升郡寄书来寒雪森松桧春阳活草莱长官烦问讯东楚忆持杯  

送易长卿  

南仕衣难绿东归鬓欲皤儒流淹赞佐官事辍吟哦春动芝兰砌秋澄菡萏波长官前进士降揖礼容多  

其二  

椿庭山不老棣馆禄方新顾我知名久逢君问话亲琴书藏旧物碑画抚奇珍烟浪垂虹晩东吴见故人  

自大闗至小闗  

山路多盘折无劳怨苦辛深岩不见日崠雪防经句衣薄肌生粟轮驰眼翳尘想应慈母意日日望行人  

送人赴幕职  

浙西第一县幕下总诸曹兴逐云山逺心忘案牍劳冩诗嘲月兔呼酒擘霜螯应有安民策方知赞画髙  

送人赴浙东  

处俭爱虀淡嗜经如樜甜香煤浮砚沼短烛照书帘鲒岸涨春水防潮沃夜蟾十年交谊厚两地别懐添  

幽居杂兴次监郡韵  

幽居无限好托兴在云林兰气山轩静槐隂石迳深霜螯肥斫玉腊酒满浮金对境皆成乐逍遥物外心  

又  

幽居无限好松竹翠成林放鹤髙天濶寻仙古洞深栖身三亩宅絶念四知金舒卷随时异非无爱国心  

又  

幽居无限好猿鸟语髙林嵗月催人速烟霞得趣深葱裾曽织翠茘带巳围金富贵寻常事安能动此心  

又  

幽居无限好流水绕疎林教子书囊富留賔酒盏深闲添诗里畵俭有俸余金石上闲琴操悠然太古心  

又  

幽居无限好爽气挹苍林采药穿云逺烹茶汲井深牀存题卷笔笥出鬻书金时有驯鸥狎忘机静此心  

又  

幽居无限好倦鸟喜投林野韵思髙古公文厌刻深鼎彞三代器酒食二疏金目送飞云逺还存物外心  

病后  

饮水味吾易秋江亦让清寒初身欲蛰病后发重生乞米亲书帖淹葅未满罂髙天风露洁庭菊晩含英  

秦淮寓舍  

官久忘羁思门幽类隠居牺图天地象鲋壁帝王书秋径霜前菊朝盘雨后蔬西风吹短鬂归梦鴈来初  

习静  

双闼晓未辟一天秋气清雨溪分砚水风木厌瓢声习静调冲气耽书老此生上官询近片语悉真情  

晩晴  

江上秋隂薄晩风生树颠髙尘卷苍霭归鸟度青天牧马平芜野捕鱼斜日船千村新稻熟茅屋起炊烟  

自效  

出入兵戎里挥毫代执戈病余身易老日短事偏多山月出青霭江风生白波心専图报效才薄愧蹉跎  

寒夜  

书几残灯在房栊清夜徂髙鸿呌云冷眀月照人孤银箭遥传漏红金不到炉拥衾才暝目飞梦满江湖  

寄丰叔良  

见説郊居好行吟野趣多溪鱼罾上活山鸟酒边歌雪屋炊红米秋江老翠蛾防回时序换柰此别离何  

又  

阿咸九月到寄我尺书看尽日不释手空江频倚栏乡山微雨外客梦一寒遥想林泉胜无忧寝食安  

省中夜直  

长廊羣椽散従者煑茶供寒雨连深夜清灯照病容眀生白雪壁响度顺风钟松火炉中烬神清睡不浓  

橹港  

昔年游此地市井簇人烟水驿官船皷花林酒阁弦重来尽芦渚何异变桑田回望矶在临流独怅然  

繁昌  

午过繁昌邑山鸡误近郊战场枯白骨行径老黄茅官廨新临水人家类结巢鳯凰山独好寒翠动吟嘲  

石窝  

飞峦立万石正面俯清波心喜到佳处吾将营此窝江芜烟浩荡野竹雪婆娑冻鹱相防久忘机意共多  

荻港  

空垣霜藓湿鸡犬四无闻恠树作人立防碑经火焚沟鱼争雪水山鸟哢朝昕信步不知处风林樵运斤  

过池阳  

一钱有华胄三载守名邦我偶经秋浦无由共夜烟云浮逺树雪月照空江倚棹西南去应惭过鴈双  

题池口驿  

孤防向江汉四野息风尘忽见满山雪因之懐故人沧波遥注海冻树暗藏春他日重来处桑麻雨露新  

次安庆  

年余罢争战地美类承平茅屋添新户江流绕旧城闗津遮道问将帅出郊迎天晩烟波濶催行月未眀  

泊巴河  

兰溪行过后迤逦到巴河江狭无矶险沙平有港多邻舟同永夜渔火照寒波独惜年华宴其如道逺何  

晩至武昌  

行至二十日来临鹦鹉洲环城屯虎旅伐皷卫龙舟新月羞初夜寒云黯一楼波间灯影宻穏泊且无忧  

黄冈寓所  

雾雨一城暗棃花三月天空梁春蚁堕疎壁暮蚊穿草宻藏枯井苔荒蚀防砖开门山色好飞翠落吟笺  

郡寓偶成  

江月箫声逺城春竹色斑天文鹑尾次地险虎头闗绾绶此为郡结茅先对山雨晴闻布谷鬬草未能闲  

雨过  

雨过山添色推翠扑衣秧随新水长蝶趂落花飞江近檐头挂春従客里归沙干聊可步倚杖绿隂肥  

追闷  

数日情懐恶连宵风雨多忧来成展转事至罢吟哦园树肥椒子烟丛长薜萝一春不对镜正恐鬓丝皤  

縦步  

傍市人家聚濒江草迳遥燕寻曽到屋鱼未来潮访友聊乗兴扶笻直过桥晩峰烟外见重叠翠如浇  

遣兴  

鹄立疎晨仗蜂喧聚晩衙寓居多泽水吾分合渔槎未病常储药无眠减啜茶従人笑潘岳垂老更栽花  

湖乡  

淝水新无警湖乡颇有年稻田驱夜豕莲荡捕秋鳊逻卒黄茅戍归人白板船数家依绿树斜日照炊烟  

寄呈従兄松云翁  

别兄二载久介夀六旬余清健如强日萧闲守故居薄田供伏腊稚子业诗书小弟亦垂老还思到里闾  

九月朔得阿晟所寄药物  

人自金陵至儿封药物来家书千里达旅况一时开病想丹砂鼎缘悭玉露杯喜看葅醢列乡味出瓶罍  

九月七日雨  

两月晴眀久昨宵风雨声寒催秋色老病怯袷衣轻故垒低云黑荒衢湿蔓萦重阳时节近客里助凄清  

秋夜  

青灯对无语白日透虚櫺乍冷壁虫响向风山叶零更长无久睡意到索遗经心境有余寂秋声自厌聴  

人生  

人生在天地随寓即为家着处燕营垒行踪鹤印沙征衫霑野露旧隠笑溪花还胜阳山令篁茅障海涯  

晩风  

暮秋连日热向晩大风寒变态如翻手衰容怯倚栏降霜中气应吹月上云端木叶萧萧脱凄声接夜防  

夜永  

山深无刻漏夜永不知更白只疑旦月斜犹未眀离人江北住华发枕间生孤馆此懐寂防鸿何处声  

雨馆偶成  

山中三日雨榻上一氊寒野暝云吞树溪回雪舞湍孤飞迷白鸟数防淡苍峦闭户空林下萧条意强寛  

泊松山湖  

风逆湖波涌维舟傍浅沙松山双石巘茅舍防人家霜树眀丹叶寒蔬长绿芽客乡今夜月伴我宿芦花  

发松山湖  

朝雨止还作征人去复留轻云微放日近午始行舟双岛烟波绕重湖昼夜流白鸥飞适意扰扰见渠羞  

官廨北涧偶步  

碧涧依山麓苍松挂野藤泉清见鱼泳磴絶少人登龙井苔封甃鳬田草没塍旧时丰邑屋废址接丘陵  

闻除代者及召还之命  

年残动归思客至报除书海内招文学淮南起谪居故人存有防短发病来疎天朗朝阳出能无照曳裾  

腊八日发桐城  

邑人生怅怏送别郭东门冻木知春早晴风卷雾昬石桥分古道野烧露新痕行处山农説留声到子孙  

入境  

船头鸡未唱巳过数重矶原野新浮霁儿童逺归好山如故友髙鸟笑征衣指顾龙湾近无劳叹久违  

采石晩渡  

残霞逺树水云中淮甸江乡有路通沙影分开晴浪白橹声摇落夕阳红风前宿鹭投疎苇岸上征人望短篷幸有蛾眉解迎客无劳更叹暮途穷  

送刘仲彬  

天堑仅同衣带水霎时摇过渡头船半帘霜月留孤馆两岸江淮共一天镜里年华催绿鬓屋西山色拥青氊月蛾裁得绯衫就桂子风髙待着鞭  

送奉使宣抚防都右丞【`时过太平`】  

面承天语出京华春满江南百万家碧落云开悬月镜青天霜晩避雷车恤刑宛合虞朝典道逺如乗汉使槎原隰咨诹王事毕懽浮玉色见褒嘉  

探梅  

东君消息乍来时访问江头慰所思踏雪且行新霁路向阳应有半开枝遥知暖意回苔榦惊喜寒香度竹篱又恐重来花烂熳细看蓓蕾最相宜  

登髙凌歊台  

粉黛香销辇路荒雨晴菊意媚重阳长江落木秋无际短帽西风鬂有霜千嶂马腾环重镇万松龙舞防禅房英雄多被繁华误蜀雪湘云旧恨长  

题青田刘氏园亭诗卷  

湖光近接少微星鹤飞来洞不扄天雨好花开桂苑地栽脩竹似兰亭文鱼跃水凭栏看黄鸟吟春隔树听江左芹香縦留客故山归梦绕银屏  

嵗暮即事  

慰藉情懐腊酒香光隂背我去堂堂驿梅初破两三蘂官历惟余五六行防送残年多雨雪逢迎老境是星霜街衢击皷驱傩出却喜邦民共乐康  

观澜亭  

江头下马俯惊湍懒把娇娥作意看鲸背风烟诗客逺酒边花木醉翁欢日斜淮浦渔歌近秋老呉天鴈字寒万顷银河生脚底乗槎何似倚栏杆  

三湖  

三泽茫茫一碧连白苹风起棹歌传树头烟浪浮沈日水底星河上下天苇长新沙留鴈梦草腥残箔湿蛟涎何当结屋琼瑶窟买取临隄二顷田  

嵩溪诗会  

亭树隂中共倚栏春云蔼蔼出毫端嵩泉香透银笺滑溪月清分雪枕寒官久似嫌龟纽重客来寜惜蚁觞干南归衣拂京尘汚喜见骊珠落玉盘  

秋日述懐  

一氊虽冷寄名邦却愧辞巢燕子双风送霜华来短鬂秋随鴈影落疎廿霖透地晴观稼缺月当楼夜聴江佳客相过常满座清贫每欠酒盈缸  

送贺宪史赴广东  

英才适用出儒庠自喜参承绣斧光粤雪夜寒飞海峤峦烟晓霁避风霜纻袍清挹芙蓉水椰椀香凝荔子浆北望凤台真捷径先将文采动遐荒  

送姚秀才归桃源  

客路随身一束书凌云气似马相如孤灯江馆厌红粟三月淮乡多白鱼遇世岂容淹楚璞到家惟喜奉潘舆桃源雨霁春如锦更望琼林欲驻车  

馆中山朝元观作  

自出征租五十日朝元阁下首频搔客中喜遇故乡友秋后自怜疏布袍大火流空望霖雨西风入湖飞雪涛扁舟又欲渡江去桂影满身眀月髙  

送铁元起监归州  

川口通衢熊绎城儿童竹马走相迎三巴草树春浮动万舸风涛雨荡平晩市炊烟连白帝晓山旭日射红旌政成当入兰台选熟路霜蹄上玉京  

送戴生  

姑孰亭前绿藻肥会稽山上白云飞四郊兵气频闻警一榻灯光只梦归舟子争潮喧熟路海鱼脩馔奉重闱姚江在望浑非逺肻踏梭船访钓矶  

岳王墓  

十二金牌发帝宫尽凭谗舌害元功君臣乐土偷安遂父子边庭属望空莫掩青山千载恨常悬白日寸心忠英灵只在栖霞岭冢树无枝偃北风  

寓姑蘓半塘寺  

息程来借赞公房暂泊扁舟向石塘苔迳烟萝浮竹翠风檐花雨发天香僧依法座持仙梵人叩禅机入道场眀访虎丘应不逺云边楼阁拥青苍  

虎丘  

海拥危峯翠拂天瘗来池剑化蜿蜒楼台隠映王珣宅树石荒凉陆羽泉古冢月眀无踞虎芳林春尽有啼鹃名山胜境闗情处只为寻登数系船  

毘陵道中  

孤防斜日领舟行逺道无山为送迎沙店疎篱堪问酒烟村髙树不闻莺一湾野水鸥波静到处苹香客思清莫叹飞蓬类踪迹成名自昔在书生  

秋夜懐友寄秦伯容太守等  

夜永懐人频有梦日来作郡到无为江淮渐见干戈息草木先承雨露滋家累相忘勤国事郊行遍问抚民痍西风依旧秋容好未暇登髙醉片时  

又  

我忆西防刘博士手提判笔坐黄堂意髙自与青天逺事简偏知白昼长梦里江环仪凤阁望中草长卧龙冈人生出处皆由命先试奇才定一方  

赠镇抚田无禽  

鉄马牙旗将帅才捷书频到凤凰台阵云防垒军容整塞月窥旅梦回横槊赋诗江海静挥觞酌客野梅开囊书读罢凭髙阁溪嶂秋清紫鴈来  

送别  

将营战甲气横秋幕府衣冠坐运筹天下义师同灭楚蜀中帝胄巳兴刘星轺将命来华省锦诰覃恩遍列侯归向辕门宣主徳满城懽意动貔貅  

忆别  

七年同在省东防回首征途夜戴星南国逺游资幕府西山爽气挹江亭壮年报国心常赤贤主知人眼为青鸿鴈未秋音信少每思佳语似兰馨  

寄吴左丞  

长沙爵邑旧鄱君曽住临川壮武勲帝室遂能賔百粤王孙今复将三军火旗鉄马晴观阵玉帐银灯夜话文北望金陵作乡土钟山佳处有飞云  

送朱允升  

年年应召赴秦淮此会留连百日偕王室议成新制作客飞动旧情懐未霜荷叶迎潮棹初月梅花映雪斋更约相逢多胜事御沟垂栁拂春街  

万户赵祯见余访单宪使不遇之作赓歌四章雨中来谒用韵以答  

惊见连篇锦绣文营中将校罕逢君投壶清致祭征虏执防多年扬子云银甲行穿江路栁丹心每效野人芹一细雨初相识清馥如兰满室薫  

秦淮  

古云天子气佳哉谁使秦皇凿地开银汉西流环数曲紫垣中起面三台每逢霖雨添黄潦更染春漪似绿苔因此金陵都会胜两隄烟栁防楼台  

秋馆书事  

多年草树未芟除野豕山麞走傍庐三五吏曹来捧牍欹斜客枕罢观书秋江潮涌霜飞晩暮霭鸿征月上初木落风髙生逺兴思归意不在鲈鱼  

新春同游蒋山即席赋  

时维正月初五日人在钟山第一峰石磴轻风随去马宝珠佳气结飞龙四方文物成嘉会六代京都览旧踪我亦追随冠盖后未容归隠抚孤松  

四皓奕圗  

安刘事毕返林丘当局机心老未休松下樵夫应暗笑先输一着与留侯  

次韵溪居  

暖天涨雾结春隂花片随波半欲沈病鹤林疎飞不起却输黄鸟占髙林  

早行  

月光斜坠树凄迷山路崎岖信马蹄扑面霜风行十里村墟渐近始闻鸡  

旅夜闻雨  

夜雨巡檐防瀑声虚灯暗旅魂惊思家非是无归梦自信离人梦不成  

初归  

幽蓟归来鬓若丝故园三径草离离慰人犹有篱边菊强吐秋光满旧枝  

秋山曙色图  

树含晓色防林峦重露如岚滴翠寒猿鸟尽逢山叟惯未尝惊恠竹皮冠  

懐友  

别来消息久无闻目防江东只见云遥想苹洲吟咏处寸心常系白鸥羣  

送何令归江右  

故山猿鹤正相招非是渊眀懒折腰想见章江门外栁待君归系木兰桡  

过田家  

緑藏芳屋树无花谷浸田畴巳茁芽正是春蚕成熟后不闻篱落响缲车  

舟中望虎丘  

青葱殿塔倚斜曛树色岚光杳莫分今夜名山当借宿不教闲却半床云  

墨竹  

烟雨涳蒙翠影双满林清气逼寒江云间禁直青绫夜一片秋声起琐  

## 石仓历代诗选卷二百八十二  

明　曹学佺　编  

明诗初集二  

张以寜  

送重峰阮子敬南还  

君家重峰下我家大溪头君家门前水我家门前流我行乆别家思忆故乡水何况故乡人相见六千里十年在扬州五年在京城不见故乡人见君难为情见君情尚尔别君奈何许送君遽不堪忆君良独苦君归过溪上为问水中鱼别时鱼尾赤别后今何如  

题海陵石仲铭所藏渊明归隠图  

昔无刘豫州隆中老诸葛所以陶彭泽归兴不可遏凌歊防功臣旌旗蔽轇輵一壶从杖藜独视天壤濶风吹黄金花南山在我闼萧条蓬门秋稚子候明发岂知英雄人有志不得豁髙咏荆轲篇飒然动毛髪  

防斋为张景思总管赋  

煌煌五色锦出自天孙机河汉濯文彩云霞光陆离裁之古刀尺被服礼所宜终焉不自衒衣褧以尚之白贲遵圣训含章示臣规岂乏美在中讵求众人知问兹谁为欤君子有令仪承家世衮绣保巳犹布韦盛徳讵终閟蕴玉光逾辉愿言垂昭代黻我舜裳衣  

逰句容同林景和县尹子尚规登僧伽塔赋  

嵯峨崇明塔抜地一千丈我攀青云梯倐到飞鸟上微风韵金铎初日丽银榜维时十月交叶脱天宇旷羣山东南奔平川叠波浪云间三茅峰环立俨相向碧瓦浮鳞鳞兹邑亦云壮鸡鸣四关开攘攘异得防塔中宴坐僊怜汝在尘坱古时登临人今者亦何往俯观世蜉蝣仰叹彼龙象乃知昆仑巅可以小穹壤同逰皆隽英超遥寄心赏霜飊天际来毛髪飒森爽太白去千年吾何独惆怅  

送杨士杰学士代祀阙里分题得砚井台  

清庙岿古城论堂俨遗井色浄涵市槐芳流泛坛杏经文曩删述墨沼发光洞源分鸿蒙深泽配穹壤永兹行弭英荡汲古用脩绠仰止千载心月明湛秋景  

峨眉亭  

白酒双银缾独酌峨眉亭不见谪仙人但见三山青秋色淮上来苍然满云汀欲将五十弦弹与蛟龙听  

题子猷访戴图  

平生戴隠居破琴还云峤亦有爱竹人翛然可同调云溪夜囘舟未见心巳了乾坤澹虚白吾方领其妙  

题江仲暹听鹤亭  

仙鹤在人世长鸣思逺空有人秋水上倚杖月明中玉树三更露银河万里风徘徊意无极迟尔出樊笼  

送同年江学庭弟学文归建昌  

白髪江夫子青云信独稀故人长北望令弟又南归庭树鸟羣喜江帆雁独飞东湖春柳色到日上君衣  

送侯邦彦自南谯逰建业  

君向金陵去云帆百尺悬杯揺江色里诗堕菊花前涂水明秋月钟山起暮烟鳯台逄李白一为问青天  

九江庙  

遗台上古城劒气夜峥嵘天地英雄恨春秋父老情蜀江来楚尽涂水近江平往事何劳问长陵草自生  

夜饮蒋师文斋馆  

故人相与醉虚幌坐来清月色宛在地钟声忽满城都将千载意并作异乡情若买青山得相携岁晚行  

浙江  

山从天目下潮到富阳回此地扁舟去吾生几度来林红晚日落江白雨云开明旦须停棹呼儿上钓台  

宿筹岭  

昔日屯兵盛瓯闽此地分清时无防盗比屋乐耕耘涧响不知雨山高都是云明朝见亲舎一笑慰辛勤  

送徐君美之六合县尹  

山县棠棃树题诗动忆君樽前俱白髪马首入青云春郭千花合秋庭一鹤闻公余好心事令子巳能文建业清凉寺次王伯循御史竹亭壁间韵  

独寻清凉寺还望翠微亭客散竹间月僧闲松下经江声回近浦野色到虚庭白髪山中叟为余诗眼青  

题呉防清茂轩  

幽尚谢尘牵呉生独尔贤风泉欹枕外春树读书边旧隠懐盘谷新图出辋川诗僧来往数好句賸能传  

泊戚家堰遇风夜雷雨  

髙浪出鱼龙舟师急卷篷雷声过云雨月晕断河风野濶人家外涛喧客枕中坐来搔短髪惆怅大江东  

题青山白云图  

白云江上头忆昔似曾逰睡起青山雨坐来红叶秋深苔依迳湿寒磬出林幽亦有髙栖者无因见鹿裘  

舒啸轩  

幽居苍林竹永啸白云岑自吐虹蜺气人闻鸾鳯音野烟乔木晩江雨落花深亦有东臯兴何当一抱琴  

至直沽  

野泺天低水人家时两三雁声连漠北鱼味胜江南雪拥芦芽短寒禁柳眼缄持竿吾欲往拙宦向何堪  

夜乆  

夜久未能寐春来空复情逺沙争月色柔橹戛河声客枕荒鸡到渔歌宿鸟惊隣舟灯火乱早起又诗成  

次李参政省中独坐韵  

白髪懐闽峤丹心恋蓟门官闲胜道院宅逺类荒村二月霜华薄羣山雨气昏东菑春事及好共野人论  

题山水图  

山水坐来得翛然无俗氛碧岩虚夜月江树静秋云鸟影似犹见猿声疑或闻自怜归未许遥忆武夷君  

荆门闸  

车到荆门上舟移钜野中河声来汶济山色见龟防杨柳烟深浅杏花春白红人家桑枣外犹是古人风  

过兰溪  

昔过兰溪上秋风把酒杯重来人事异独立客心哀沙合滩声转帆移塔影来赤松山色近伫望意徘徊  

宿黄亭明日四月一日夏至  

弛担沽红酒开挹翠微故庐何日到野店送春归雉起麦花落蚕登桑叶稀田园有真趣岁晏莫相违  

安南即景  

龙水南边去行穿万竹林羊肠山险尽蜗角地蟠深铜柱千年恨星槎万里心朝来晴好景緑树响春禽  

送王人杰都事开诏福建  

曩客东泉老相逢葢屡倾剧谈消鄙吝髙谊动幽明我素金门隠君归锦里耕五年才一见万里又重行故老扶藜拜元戎负劒迎江环螺女浦山尽粤王城麦饭先茔感莼羮故国情自怜何日去曝背憇柴荆  

夜饮醉归赠王伯纯是日王得容程子初同饮  

岁云暮矣客不乐青雨亭前翫孤鹤城头愔愔云下垂竹外骚骚雪微作亭中王郎风格竒爱竹爱雪仍爱诗开樽酒好客更好坐中王程俱白眉红炉照阁生春雾诗思腾腾天外去玊姬舞倦回风来吹倒三山见琼树马蹄蹴响客归时留我更尽金屈巵尘空秪觉乾坤白饮醉不知賔主谁坐闻一声两声折携灯起看竹上雪瑶华翠色光陆离人影灯光两清絶却归觅纸醉自题乌啼古树风凄凄明年此夜知何处兴发还应访剡溪  

题李白问月图  

谁提明月天上悬九州荡荡清无烟天东天西走不驻姮娥鬂霜垂两肩中有桂树万里长呉刚玉斧声阗阗顾兎杵药宵不眠天翁下视为尔怜颇闻昔时锦袍客乃是月中之谪仙帝命和予羽衣曲虹桥一断心茫然竹王祠前雾如雨踯躅花开啼杜鹃月在天上缺复圆人间尘土多英贤举杯问月月不言风吹海水秋无边沧波尽卷金尊里清影长随舞袖前相期迢迢在云汉呜呼此意谁能传骑鲸寥廓忽千年金薤青荧垂万篇浮云起灭焉足异终古明月悬青天  

王伯纯读书别墅晨兴有懐纵笔奉寄  

数日有所思作诗无好趣思君读书芳桂林睡起题诗有新句谢公埭上栋花风密叶啼莺緑如雾君如尘外鹤我似书中蠧人生知己海内稀更有参差不相遇咫尺思君知几囘逺别悬知亦良苦草亭新竹长昨夜防沟雨思君持酒时心逐江潮去明年柳暗金河路君马如龙辔如组而今壁上好题诗记取王郎读书处答豫章邓文若进士见赠并谢苏昌龄征君  

昨日出城风日暄今日雨声早闭门隂晴百岁手翻覆长歌君诗撃我尊昔年之春上京国晓趋阊阖观朝元抟桑出日丽黄道析木聚星环紫垣冯侯作歌君属和我起撃节清心魂五年相望不相见万事别来难具论鬂边青丝巳霜色衣上红尘惟酒痕琼花开时广陵市岂意共君同笑言眉山座上烂熳酌三人欢好如弟昆纵谈夙昔如梦寐仰视明月低昆仑起携数友逐清赏杂遝鞍马城西村江流地上白浩浩山落烟际青浑浑醉懐磊磈倾欲尽世虑皎洁醒终存覩君佳儿宛在侧杂佩婉娈纫芳荪老亲稚子隔天末安得不使心忧烦感君相寛佩君语期君去我髙飞骞饥鸿嗷嗷纷在野我曹一饮皆君恩此身倘未溘朝露誓将毫末酧乾坤  

次韵同年李孟函编脩见诒  

玊京仙家十二楼真珠埀箔瑚钩锦袍仙人醉吟处蟠桃开徧金鼇头笑予卜居问詹尹江枫揺落霜鸿影淮水东边昔遇君琼花泻露金盘冷美人云髻歌堂堂白日缓辔回清光五年相别复相见桂树萧飒飞秋霜君今青云致身早笑语从容陪阁老埀鞭晓拂琼林枝抽毫夜视明光草雪风吹酒緑生鳞我起洗濯新丰尘防当鸟爪擘麟脯海上一笑三千春  

题马致逺清溪晓渡图  

今晨髙卧不出户岁晏黄尘九逵雾美人逺别索题诗眼明见此清溪渡溪傍秀林昨夜雨落花一寸无行路歌防桃叶人防肠艇艇招招过溪去红日青霞半晦明白云碧嶂相吞吐诗成君别我亦归此景宛是经行处舟中顺风纵笔呈王子懋县尹赵德明知事  

行舟难逄万里风同舟难逄两诗翁长风驾舟似走马诗翁饮酒如长虹三年落魄琼花月去年蹑蹀金台雪美人一笑舞罗衣酒上貂裘雪花热漳河归来二月春河头栁色黄金新玊浆浮盌泻碧酒银尺出网跳鲜鳞平原苍莽生晚霭上党飞狐落天外诗成举酒须饮之君看漳河走东海  

倦绣篇为云中吕遵义作  

蘼芜叶暗江云暖翡翠单飞怨春晚陈女多情玊镜分陆郎薄幸斑骓逺寳鸭团炉百和香锦鸳方褥五文章隂隂埀柳笼书幌防防飞花落绣牀双鸾欲寄金龟倩燕月呉云不相见柔肠万转逐回文乱绪千条萦弱线女贞枝上燕双栖夜合花前思欲迷停针黙黙无人防但觉春山两叶低晓嘶绣勒门前路夜炙银灯帐中语指防香茸旧唾痕见妾朝朝断肠处  

闽关水吟  

闽关之水来陇头排山下与闽溪流闽关送客东南走直到嵩溪始分手客居溪上云几重乌啼月出门前松天风吹云数千里飘飘直度长江水清淮浩荡连黄河碧草满地黄云多梦中长记关山路陇水潺潺似人语觉来有书不得将海潮不上嵩溪阳平原春晩生芳草杜鹃声里令人老行人归来动十年潺湲陇水声依然安得湘冩呜咽弹作相思怨明月  

题杨子第八港韩氏十景卷  

白雪赵君诗句好三年不见心懆懆清晨小卷到我前万里江天浄如扫扬州城髙云气秋八公骑鹤时下逰焦山丹井夜光歇钟声晓入江南洲埋轮人去英雄泣至今忠愤春潮急枉渚维舟竟日横行人唤渡移时立丝丝埀柳郁金黄流辉组练长残阳欲没明月出神山二防青螺光港口归帆如鸟翥雪暗江村不知处浦寒簑白一渔归沙浄江清羣雁聚金山山前扬子津舟中来往逐风尘江灵絶景閟之乆持似潇湘江畔人草堂无赀髪欲白我与赵子俱为客起来书罢十景图目送飞鸥下江碧  

题牧牛图  

返照在髙树归牛度层坡一犊牟然赴其母老防反顾情何多牧儿见之亦心恻人间母子当如何日暮倚门乌尾讹  

分题芜城烟雨送呉原晳教谕  

芜城路年去年来自烟雨冉冉春浓湿燕丝蒙蒙晓暗迷莺树鲍昭愁絶未归来为畵当年防肠赋登髙怅望正思君帆影微茫又东去  

题米元晖山水  

髙堂晓起山水入古色惨淡神灵集望中防防云气深祗恐春衣坐来湿江风吹雨百花飞早晚持竿吾得归身在江南图畵里令人却忆米元晖  

江南曲  

平原万里莽空濶山过长江翠如泼楼台髙下埀柳隂丝管啁啾乱花发北人却爱江南春穹碑城外如鱼鳞青山江上何曾老曾见南人是北人  

题日本僧云山千里图  

天东日出天西入万里虬鳞散原隰日东之僧渡海来袖里江山云气湿愿乘云气朝帝乡大千世界观毫芒却骑黄鹄过三岛别后扶桑枝叶老  

林志尹秋江渔父图  

江风揺柳云防防小漕钓归潮满汀卖鱼得钱共秋酌白酒船头青瓦瓶樵青劝酒溪童舞撃瓯唱歌无曲谱船前野鸭莫惊飞我有竹弓不射汝  

喜丁仲容征君至  

题诗苦忆城南郭喜见归来鹤姓丁防鬂野风吹汝白一灯江雨向人青志士长嗟灵夀杖史官独失少微星琼花照眼春无頼明日酌君双玉瓶  

送帖佥宪赴山北  

大宁城郭枕江雄前代豪蕐在眼中山外貔貅闲夜月海东鹰隼待秋风天围松岭云埀幙霜下金源水若空益访民风上天子勿忘家世是元功  

题刘商观奕图  

松风冉冉羽衣轻石上谈棊笑语清樵客岂知人世换山童遥指海尘生碧桃开尽又春去白鹤归来空月明一着山中犹未了人间流落不胜情  

题广陵李使君园  

最爱燕山李使君名园草木有清芬竹光夕度淮南月松色秋连海上云九日登临来此地百年忠厚见斯文酒防懐我幽栖处松树苍苍猿夜闻  

九日与王伯纯登蜀岗  

帝子楼前紫翠分广陵秋色起氤氲泉涵巴蜀千年月树入荆呉万里云宋玉登临仍送客魏牟流落岂忘君明年五岳予真往子有音书当逺闻  

横阳草堂次谢疉山韵  

迤中州二水囘参差杰阁五云开银钩透壁诗人去鐡笛裂岩仙客来竹度蝉风凉白帢松翻鹤露泻清杯何时夜半梅花月溪上吟篷带雪推  

严子陵钓台  

故人巳乘赤龙去君独羊裘钓月明鲁国髙名悬宇宙汉家小吏待公卿天囘御榻星辰动人去空台山水清我欲长竿数千尺坐来东海看潮生  

夜泊独柳次韵王尹子懋  

霁月中天頫绛河黄流满地漾金波荒陂野火兼渔火短棹呉歌杂楚歌去雁巳连家信杳闲鸥岂识客愁多江南二月花如海独负归期奈尔何  

送僧逰杭  

铜駞夜泣苔花冷银雁秋飞寳气消曾共残僧披旧迹尚怜故老话前朝衲随猿挂云生树杯趂鸥还月上潮师去新诗如见寄白沙翠篠赤栏桥  

髙邮  

长陂云气满淮东下隠蛟龙万仞宫湖防楼台连海上水田秔稻似呉中古藤酒醒春风在甓社珠寒夜月空四海升平谁乐隠卖鱼村畔见南翁  

登闽关  

独步青云最上梯八闽如井眼中低泉鸣万鼓动哀壑山饮双虹垂逺溪家近尚无鸿雁信客愁仍有鹧鸪啼书生未老踈狂意更欲昆仑散马蹄  

广陵岳庙登瀛桥同成居竹赋  

桥下波光緑染苔桥前岳色翠成堆鹤归蕐表空中语鼇负神洲海上来琼佩晓趋云路响琪花秋傍石防开唐家学士今何在劝尔仙人酒一杯  

送刘子昭归杭省亲  

白鱼青笋江南好君去湖山知几重潮长河船四五尺乌啼门巷两三松笑予霜防秋来鬂极目云飞海上峰巳把行藏付渔钓尚烦书信到踈慵  

同王赵二明府防行里河濵  

御河行尽一千里望入青齐树际天野水飞鸥鱼舎外关山归雁客帆前月明野气浮层浪风动川光漾细烟客里未能踈酒醆春来聊复费诗篇  

呉门懐古  

曾见呉王歌舞时遗台废苑不胜悲春风雁啑菰蒲叶夜月乌啼杨柳枝有客买舟寻范蠡无人穿冢近要离馆娃宫外防花发逰女长歌白纻词  

封川县次韵典簿牛士良  

记取今年重九日封川水驿挂帆过秋风岭外黄花少暮雨樽前白髪多起接野僧谈梵典卧听溪子和蛮歌少防欵叚成何事毕竟男儿是伏波  

乌岩滩马伏波祠  

乌岩江上古祠宫传是南征矍铄翁丹荔黄蕉长盛祭緑沈金鎻尚英风滩声夜带军声壮岚气秋随劒气空莫羡少防乡里好封侯庙食丈夫雄  

渡江  

几载途中月窥愁酒半酣送人杨柳色今日是江南  

和巴延明善韵  

忆踏江南雪看梅领好春酒醒燕月白惆怅未归人  

题小景  

雀啅江头秋稻花颠风吹柳一行斜渔舟细雨独归去白石沧江何处家  

书所见  

浦外青山浪作堆淡云将雨过秋来停舟荻防西风里闲爱野花无数开  

次翰林都事拜珠春日见寄韵  

日髙睡起小明飞絮逰丝弄昼晴忽忆金河年少梦柳隂骑马听流莺  

苏公赤壁  

赤壁江寒叶渐稀黄泥坂静露斜飞洞箫声里当时月应照千年化鹤归  

棠棃幽鸟  

扬州旧梦隔天涯曾醉春风阿那家幽鸟岂知人事恨依然啼上野棠花  

东昌  

暖日初抽宿麦芽东风吹草緑平沙江南老却春多少二月东昌见杏花  

玉山县店见壁间黄山林献可诗次韵  

淮水风髙雁影微澄江潮细鲤鱼稀客愁正怯江东雨花落青林闻秭归  

科举以滞选法报罢书懐  

竹实离离紫海春髙飞鸾鳯出风尘哀鸿不作青冥想空向江湖怨弋人  

遇故人胡居敬临江府送至新淦  

蚤逐浮荣老未归便归生事巳全非人生只合藏名姓白首青山一布衣  

## 石仓历代诗选卷二百八十三  

明　曹学佺　编  

明诗初集三  

王祎  

寄赠申屠教谕  

学官本闲曺博士非冗职人存政斯举道在时乃适卓哉申屠君令闻重珪璧耻随茂才名羞蹈隠士迹前年擢乡书比者承省檄束带主郡庠横经拥师席想见百里间文风变畴昔大音姑小鸣深蓄那浅测区区抱欣慕所恨未良觌愿言执麟经与子相叩撃  

次韵孙道士思仙  

我非世上人所友皆飞仙飞仙亦何为逍遥度遐年飚轮朝蓬岛羽驾夕蘂渊周逰无停踪八极及九泉口咀三危露手弄五色烟自从堕尘世不复肩期佺念之恍如梦使我心茫然何当返初服凌虚恣孤骞  

金徳元西园宴集得第字  

旭日散微暄乔林动清吹虽忻气佳颇觉众芳悴朋簪得稍盍客屐随所憇华年嗟易徂嘉防况难值维予二三子夙昔谐深契岂无西掖才未擢南宫第淹时姑陆沉谁云果忘世独怜飘泊踪萍蓬渺根蔕未知今日欢明年复何地  

十一月七日出南城别陈三简讨  

穷冬朔风怒氷霰满城闉凌晨策我马言送同心人为问将安之南辕返江津关河嵗巳晏胡不少逡廵才髙世所疾时昌命逾屯鹦鹉适见志毕方动遭文天地亦云广宁不容子身子穷非我忧道在志湏伸所忧犯霜雪此行多苦辛平生离别泪为子一沾巾相期有后日黾勉竪经纶  

赠别彭仲愈分得水字  

平生喜求友结托尽名士英游非不多落落鲜知己夫君文章伯问学富经史大噐湏晚成至寳不轻市相逢吴防间论议发蒙鄙未防神先文遽别情曷己萧条嵗云徂飞雪徧千里江寒蛰鱼龙路逺积烟水离异未足嗟合幷宁可拟独懐同门朋为我谢屠子  

十二月二十一日同堵无傲朱伯言郭公葵过西湖至南山余将渡江东归赋此留别  

北风有余凄众卉无留芬寥寥湖山际清游接欢欣嗟我二三子平生历多辛天道谅非逺如何久邅迍幸兹稍憇息颇觉忘趋奔感今长慨积道旧郁懐伸世情日巳变友谊古所敦嵗晏各自爱毋徒惜临分  

秋夜双溪上对月懐故人  

秋气日巳肃秋夜日巳长萧然清溪上对此明月光月虽照我身岂能知我心我心亦何为所思在所钦嗟君玉雪姿与我同心期此月若照君君能不余欺  

十一月五日重登南溪蒋氏懐逺亭  

石迳融积霜桐檐散霏烟良辰防佳友登览思悠然青山如故人历历揖我前独怜亭前松嵗晩含清姸昔至始过膝今来巳齐肩抚物动深慨人生无百年浮华易衰谢流序倐徂迁不朽或可托吾将企前贤  

至正戊戌三月卜居青岩与同志分得行字  

穷年困防市爱此山中行出郊歩稍逺入林懐巳清天地正逼仄嵗月方峥嵘卜居乐深境敛迹逃浮荣久矣采薇曲非欤浣花名肥遯岂初志防栖亦真情竚谐松筠契敢负猿鹤盟澄兹双涧水可以濯吾缨嵗晏倘可托于焉寄平生  

南康郡斋  

承恩纡郡绂服职効官箴秩厚幸粗给力孱非所任虽忻民讼简恒恐吏议侵残氓既摩抚宿蠧亦捜寻此邦乃名郡经变巳年深荆榛猛兽处瓦砾悲虫吟道院存故号公庭蔽荒隂前瞻彭蠡泽后揖匡庐岑缅懐昔朱子遗爱在人心往轨傥可踵吾将自兹今  

长安杂诗  

自昔天子宅雄丽称长安右瞻控陇蜀左顾俯河关清渭北据水太白南聮山其间八百里陆海莽平川神皋奠天府风气固以完周家本仁厚国统最绵绵汉唐能树徳亦复祚延秦隋秉虐政二世即倾颠在徳不在险古语谅弗谖嗟余异代后遗迹巳茫然  

其二  

我行咸阳野但见多坟茔大者王与侯小者犹公卿隧前无碑碣莫得知姓名想当在世日贵富臻显荣赏罚自其口语出神鬼惊焉知百嵗后冺然无所称累累一坏土仅与螘垤幷圣否共湮没后人为伤情  

其三  

秦皇倂六国汉武开西方兵威如雷电灭戮皆暴强功成无所欲但欲年寿长楼船往东海仙剂求扶桒金盘出云表沆承天浆盼睐蓬莱药防舕瑶池觞终然乖所觊日夕徒遑遑坡陁骊山下零落茂陵旁至今行路者伫立为徬徨  

其四  

崔嵬终南山形势甚磅礴西来挟埪峒东亘聮华岳长云覆重峦紫翠入寥廓杞梓产深林龙蛇蛰幽壑淑灵之所钟宜有异人作如何十载间踪迹转萧索姬旦不复生三代巳云邈后来王佐才劳予思景略  

其五  

人生百年中穷通无定迹譬如风前花荣谢亦顷刻当时牧羊防尊贵今谁敌顦顇种翁乃是封侯客丈夫茍得时粪土成拱璧一朝恩宠衰黄金失顔色古昔谅皆然今我何叹息  

杂赋  

梧桐生岩阳下俯清涧浔柯叶雨露滋鳯凰宿其隂禀材一何良裁作绿绮琴被以弦朱丝缀以徽黄金澹然三尺中实涵太古心唐虞世巳逺末代崇哇淫匪无南风曲欲鼓谁知音  

其二  

终朝饮醇酒举杯易成醉终日读古书抚卷不成寐义理一何深嵗月一何驶功名实外物山林乃吾事昨夜西山云秋雨生爽气笑指二尺檠终当勿相弃  

其三  

门前两松树千尺何青青白云枝间宿缥缈姿态生惊飚来吹拂复作笙竽声物情岂有适偶尔相合幷湏防遂分散彼此各无情因之感世故超然欲忘形  

家居  

家居华川上及此三百龄老桂蔽后堂长槐列前庭槐隂夏散绿桂花冬留青重惟根本茂枝叶借以荣吾先久种徳嘉种乃休徴抚躬良自爱遗防庻其承  

又  

东隣职胥史西隣业屠沽酒炙日狼籍钱财肆求需口体既华饱自谓乐有余宁知生死间身与粪壤俱鄙人有逺志屡空非所虞闭门卧风雨穷年理诗书所忧道未至不得成名誉修名倘树立千载以为图  

常熟西郊  

稻禾敛嘉实兰蕙摧孤芳华滋日巳歇游子多慨慷林臯集鸟雀畎畆散牛羊物情各有适心与归云翔  

简分水明惟一监县  

分水百家邑民安俗事闲驱鸡聊作吏骑马称看山劒倚萍花冷诗题柿叶斑秋风一杯酒及此慰朱顔  

吴江别莲上人  

飘零有若此离别复如何情剧酒杯少愁添诗句多荒村黄叶树极浦白鸥波回首相防处秋风玛瑙坡  

送管教谕之官遂昌  

闻说遂昌县青山绕郭多民居时间树学舎止依坡春雨香芹藻秋风冷薜萝遥知讲经暇髙兴托弦歌  

赠别汪先軰归永嘉  

怜君负才艺命与壮心违回首已华发半生犹布衣山空芳草歇海濶蛰龙稀嵗晩东阳道含凄赋式微  

九日同刘敬思黄彦美登萧然山  

身世真如寄登临得及时地髙风起急天日沈遟绿鬓欺纱防黄花照酒巵不知陶靖节归去亦何为  

仝许一秀才宿山馆  

山家偶同宿邂逅觉情多世故政如此人生能防何凉风侵白苎暮雨湿青萝且尽今宵酒乘酣发浩歌  

春日绣湖上与德元同行  

十里华川上年来足胜游雨花林下寺风栁驿邉楼漠漠芙蓉浦依依杜若洲平生身外事未许付浮鸥  

题溪山风月楼  

城南遗迹旧复此构新楼山色风余净溪声月下幽华裾时共接红粉任遟留寄语登临者无诗莫谩游  

送许时用归越  

旧擢庚寅第新题甲子篇老来诸事废归去此身全烟树藏溪馆霜禾被石田鉴湖求一曲吾计尚茫然  

临洮书事  

此郡临邉塞时平不戒严民居蕃汉杂僧语梵唐兼翠石堪磨硏咸泉食当盐秦城何处是日暮动遐瞻  

重到兰州  

重到兰州境吟魂觉暗消驿程遟倦马春气动垂貂塞雪昏藏冦河氷冻解桥将军谁得似一一汉嫖姚  

秦州  

水积从天降山连与蜀通遗碑李广宅废寺隗嚣宫度陇迟廻际游秦感慨中长怜少陵老曽此叹途穷  

赠别髙彦清宪郎  

相见即相别其如念子何汧云随晚骑陇树照春罗仕志青霄逺髙吟白雪多重逢定何地阙下聴鸣珂  

题九江秀色圗  

昔闻庐山谣今见庐山髙庐山之髙防万仞九江秀色不可招山南山北尽佳致五百僧房纷防缀香炉直削金芙蓉瀑布长拖青翡翠晴岚暖霭日夕浮画圗彷佛不得求谪仙仙去二千秋安得起尔从之游  

留别陈秀才  

百里春帆到海隅不堪回首拂征裾少年未惯长为客有便相烦数寄书言子弦歌遗化在吴王城堑刼灰余英游从此成疎濶后夜懐君月上初  

赠别杨廵简之嵊县  

西陵渡口发征鞍去斾萧萧二月寒云断蘼芜连驿路云晴鸂落沙滩客懐尽向樽前遣山色疑多马上看莫向剡溪懐旧迹从来髙士寄微官  

过济州城南  

苍茫烟火杂风沙商馆民庐一万家桥上朱栏人系马门前绿树日藏鸦州名近为灾年改士俗犹将侠气阙里苍苍空在望客程相促又登车  

桐庐舟中  

潇洒溪山梦此邦轻风细雨过桐江川廻防讶船无路林缺时看屋有野果青包垂个个川禽白羽去双双到家正是重阳节新酿村醅正满缸  

赠别晋秀才  

逆旅论交未一年匆匆为别觉凄然官河去棹多春水故里归耕有石田名姓不从当世显文章可得后人传多才还射君门策遟子重来住日邉  

吴江客中冬至日  

十年奔走竟何为转觉谋生事事非时序毎惊愁里换家山长向梦中归吴江嵗晩寒波积楚塞天邉鸿鳫稀醉后登楼倍惆怅缁尘犹满旧征衣  

次韵朱一中新正试笔  

甲午元正逢甲子也知人事合天时颁春喜见新年历问竹犹看旧日枝香散屛围烟阵阵雪消檐溜雨丝丝承平气象今行见定复重歌既醉诗  

禽言次王季野韵  

力作力作人言田家乐谁识田家苦养蚕一百筐种田一百畆田蚕非无收不了输官府但愿官府不我亏田家力作非所辞  

脱袴脱袴人情怜新不怜故故袴绵所妆新袴但裁布薫风四月天微炎人人着布便脱绵绵袴非不完失时谁是怜  

行不得哥哥乾坤满眼纷干戈荆湖骨如丘江淮血成河道路断絶可奈何君行将何之欲投辽东去却向海上过行不得哥海水宁可测只今平地皆风波  

江上曲  

木兰船系门前树阿郎今朝掉船去去时为问几时归约道归时日湏暮江上风水不可期日暮君归那得知  

南康书事  

五峯出青穹宛若金芙蓉日射光灿烂云生气鸿蒙谁其凌絶顶笙鹤驾长风  

山前雨瀑流势欲翻崒嵂银河九天倾玉峡双龙出六月幽壑间隂风动萧瑟  

言寻白鹿洞欲访紫阳翁一溪浸山月万壑号松风前哲不可及怅望将焉从  

临湖作幽亭湖光净如镜仰观云翼翔俯览渊鳞泳景防乐自生悠然孰吾竞  

郡廨新落成繁木防阶戺稍欣吏牍稀粗觉民事理檐雀不相猜羣饮砚池水  

古人乐吏隠所贵性有适著述本吾事催科岂其职拙哉彭泽翁惆怅为形役  

赠别毛先軰  

赤日黄尘徧九垓故山无日不兴懐西溪精舎君归看书带春深绿绕斋  

赠穆生之任崇徳  

江花江水思防防百里征帆带晓星欲托东风将别意驿亭无许栁条青  

寄陈子隽宪郎  

一月不见陈公子便觉令人鄙吝生秋风白苹已可采防日芳洲防手行  

春早漫兴  

泄云漏日淡无光薄暖轻寒互送将醉眼莫嫌春色浅东风新染栁丝黄  

漫兴  

天邉消息杳无期独立苍茫有所思縂说梅花春意早防时还到北邉枝  

客窓  

客风雨夜沈沈形影凄然独拥衾只有青灯如骨肉寂寥相伴到更深  

荆门曲  

任城北行三百里官树如云夹河水树深水浅船行遟五日才到荆门西  

又  

荆门津吏不开牐前船后船如山压名驱利逼贪涂程落月在地登车行  

## 石仓历代诗选卷二百八十四  

明　曹学佺　编  

明诗初集四  

魏观  

建惪溪涨大作  

久雨逢戊晴戊日雨不止羽气凄乗宫土德沦不纪晻晻隂晦凝四野连蓄水絶壁洄冲波林中沚下上鸥鹭驯沈浮蜃蛟喜田庐聚岑阿渔艇系桑梓官租欲谁徴军乏且无已爰昏垫情罔防疏濬理悠悠古圣人惟日思复起  

大同江口舎舟而涂抵樊昌四十里纪实  

扁舟畏风涛上马遵大路马喜大路平骞然欲驰骛手疲两足痛纵逸恐颠仆呼奴执其辔控驭使徐歩前村望烟火稍逺得农扈蔬笋兼可求午膳爰不误少顷闻病翁呌出蓬首妇妇出拜且言穷苦日难度夫逺充民兵儿小当逓舗翁病经半年寒馁缺调防军需未离门活计不成作荒山要收丝荒畆要输赋诛求里长急责罚官府怒近来防弓兵拘贫放权富迫并多逃亾苍黄互号愬左右三五家春深失耕务纷纭下牌帖勾捉犹未杜所言尽真悉俾我心骇怖兹行事咨询拯恤惧迟暮州县嗟匪才琐屑诚可恶防乱民瘼深君王重忧顾所以谕旨勤赤心相托付民为邦之本绥抚在完固胡为重剥上徳阻宣布明当抗封章为尔除巨蠧  

东流县  

东流古名邑在江之干民居苦萧条官舎亦苟完庑陋纷草茅坦周翳榛菅枣植行疎疎槐隂郁团团觏此余物清盍展防抚寛丞无两松哦令乏五栁欢簿则颀而长或谓栖枳鸾咨询我初来偶滞风雨寒坐彼容膝轩徐徐散忧端龙钟数耆翁再拜陈肺肝小县防乱余人烟重凋残百一虽幸存门孤户仍单老者困以衰弱者伤以孱况复差役频斯湏未遑安頼有父毋慈桑麻慰盘桓抚字皆得人昭苏固无难援笔题此诗考绩时取看  

留别刘贡士汝弼  

镏兄我知巳待我终不薄荣辱由外来相看一如昨兹诚古人度亦固君子学明珠媚深渊芳兰华幽壑瑜然天地间立志逈超卓斯文论骨肉缓急真可托自我来水西顾问毎勤恪报谢终未遑夕息还早作心驰迹拘缀竟尔成阙略茍以人事言简慢深有怍所恃惟乆要胸次多豁落临风重沾衣缄情送归鹤  

桃源县送顔以仁回鼎城  

层阿逓流云繁树散初旭之子送我来我送之子复既上辰州船犹闻武陵曲江空嵗云暮离思盈掬征鸿落寒音微波泛晴渌悠悠负芳辰耿耿企旸谷临分致深情炯若佩琼玉人生重天伦朋友非外属渺予尚真率虚伪悲世俗采采湘浦兰猗猗鼎城竹行将往从之一浣延览瞩  

次韵呉子祥溪行有怀吾蒲而作  

似幽栖处柴门瞰竹墟未能忘志遂且遣病眸舒莼上邀黄耇花前煮白鱼近来儿侄軰此乐定何如  

又  

岚光开翠崿旭影动晴墟送客莼邉去孤帆栁外舒山云初度鹤溪雨忽沈鱼自得幽居趣诸公恐未如  

次韵陈防使见寄  

三月纷纷雨曽无两日晴旅怀常寂寞佳节负清明野树暮云合山溪春水平彭郎有音信处处避回兵  

宁国溪上  

青山如旧识迢逓送行舟故里一丘乐归心千叠愁树腰红日转沙尾白云流李郭多仙气飘飘想并游  

又  

野老歌仍和篙师去复留水花凝鹤渚山翠落渔舟竹径归黄犊柴门度白鸥二刘多好况杯酒共绸缪  

阚县尹  

襄人齐拍手官政喜清和竹树烟光合花封春意多山中无吏迹江上有渔歌偃室如招士厐公试一过  

遂安舟中  

溪径斜斜入柴门侧侧开一牛临水立双鸭避舟廻病眼青山豁归心白髪催何因莼浦上野老共传杯  

其二  

云碓波渰没村船岸系高树根悬野草石罅散溪毛到处幽怀适都忘逺渉劳双飞怜白鸟翠崿绕能遭  

其三  

水分莼浦緑山拥遂河流有似双溪浒重乘一叶舟能诗惊后进览俗景前修今夕宜三友清樽对月浮  

夜宿新河口二首  

舟人劳暂息舣棹近柴扉月过渔舟逈星流鹤渚微愁心千绪集归计十年违只有贫如故秋深尚葛衣  

又  

舟定询儿女徐行却在前折归真偶尔异处复凄然卷幔穿篷系篝灯挿竹悬夜深犹不寐枕上计年年  

都昌怀旧隠  

契濶风云防栖迟道路长老来为逐客春至想还鄊酒醒天连屋诗成草满塘家声尚清白世态谩炎凉  

其二  

党里乌巾集邻翁古意淳瓶随野俗耕稼及清晨故物青毡在寒山白屋贫为传宗有谱长使旅情亲  

其三  

茅屋云犹在桃源世巳非渔樵能有约鸿雁尚知归霜露春秋感风尘造化机松楸千里外几度倚柴扉  

望庐山  

峻极长相望闲凥好飬恬松巣思李白菊径儗陶濳秀色云千仞秋光雨一帘渔樵与麋鹿于我定无嫌  

望柴桑  

何处柴桑里当年靖节家五株门外栁九日径邉花巳草归田赋难乘下泽车故山尘漠漠极目送昏鸦  

黄坡县感怀  

狄人城邉芳草多君王立马髙髙坡将军射雉城头上回首天涯劳逺望湖又雨过泥水深水深溪路嗟难寻归来西陵日当午惟有青山在樽爼  

江上  

青山巃巃江雨湿江上行舟追不及七百里内风抝多十三矶头水流急平生不畏风涛惊此行但觉能伤情可縁世道险于此无人揽辔思澄清钧天洞庭渺何许云际依稀见烟树推篷正儗和渔歌白鸟双飞过船去  

郑国公常茂等授经大本堂  

郑国蕲侯弟子羣储闱时得奉殷勤宫花细浥硏朱露禁栁微溅洒墨云御气日从双阙望书声时彻九重闻楚王可是推仁爱临帖常容半席分  

赠防阳杨守将  

曽扈銮舆上玉京更持武节定西兵绣裳日射麒麟阁玉帐云寒骠骑营竹树晴烟浮楚甸栁花春雨隔樊城羣儿拍手防阳道应为将军播颂声  

防阳赵太守  

下车人说使君明书罢黄堂逸兴生鸟度春隂归汉甸江含云影防防城竹间题壁知僧姓花下看碑识吏情圣代民和推妙选御屛高处列芳名  

避地莼濵偶成  

云扉俯瞰莼湖濵风景逈隔蕲阳尘青虫悬丝不到地黄鸟蹴花时近人酒为得欢当乐饮客虽非伴且相亲朝来羣小诧吾舅二老至今仍皂巾  

离寿昌县  

溪上徐徐上小舟满前风物吟眸鸟廻曲径冲花落浪激层滩触石流贯网有鱼供午馔罄瓶无酒破春愁沿洄处处嘉山水恰似吾蒲旧日游  

复用前韵答汪汇掾郎  

沙头白叟送行舟舟上青山豁病眸一苇载云归晩溆百花吹雨入春流情深湘瑟方凝梦声婉吴歌复送愁頼有良朋解知巳不时呼酒话同游  

留题明因寺  

石磴迢迢带夕曛松房初启妙香焚前峭壁悬青雨屋上流泉绕白云山翠湿衣僧未觉岩花落防客先闻田家见说来修祀铃磬宣经至夜分  

寿昌道中  

野寺吟诗兴未阑徐徐骢马出松关村原窈窕通幽径林壑依稀似故山鸥泛晓溪云碓静犊眠春陇雨犂闲田家老稚相迎望应笑征夫两鬂斑  

题遂安童氏清逺池亭二首  

风轩月榭逈无尘池上新亭更可人数防落花青嶂雨四时流水碧桃春石梁把钓儿嬉惯山径擕诗客过频世道只今优暇少偶然琴鹤且相亲  

迢逓山行喜见君留连清逺意殊勤松扉近挹桥邉翠花岛平分水上云入馔白鱼双尾出隔黄鸟数声闻碧崕却忆莼溪上竹月山泉慰夕昕  

次韵遂安诸生洪诜  

彼美诸生偶见亲芙蓉秋水夐无尘气分金紫三秀诗发琴清五栁春咏月花前鹃到耳看云松下鹤随身老来才力嗟迟暮爱尔书香不乏人  

到三山马汝舟家在常徳欲托附书与李防适安  

萧萧骢马憇三山游子相逢一破顔杨栁春风官舎静桃花流水钓舟闲棘端最险猴犹立华表虽遥鹤欲还早晚冩书求附汝鼎城千里寄柴阕  

送陈秀才宪  

器识曽为逺大期论交犹愧奨成迟池塘屡梦生春草林壑应怀种紫芝夜月绕残乌鹊树春山啼老杜鹃枝江头烂熳梅花发把酒怜君惜别离  

舟发金沙  

风波渺渺雪漫漫千里扬帆意自安渔父一簑江上见剡溪双棹画中看花融金帐歌喉暖月过柴门卧榻寒明日洞庭开霁色买鱼沽酒且追欢  

遣子槃往华容族间种田寄安卿章士明  

樽酒西郊慰逺还梅花春意正相关幽栖只好山林下至乐无如畎畆间为说柴桑三径在肯容莘野一犂闲斯文更有殷勤祝烱烱明珠照二鬟  

寄都昌胡君茂处士  

东汇清川接翠峦故人茅屋此中安元龙湖海藏胸次司马江山绕笔端几树落花春送雨一帘飞瀑暮生寒扁舟儗欲寻君去千里烟波路渺漫  

湖口子槃家春别归  

儿女还家我谪官逺行容易别离难家分异舫方为别泪满征衣不忍看江汉烟波秋欲暮湓湖风雨晓初寒小孙最是关情处顿足呼爷语更酸  

南康阻风  

两日风涛阻客舟山城邂逅散离忧松枝趂市逢樵隠蓬鬂携家愧宦游天际五峯仍耐老云间双剑欲横秋匡庐许我巣松去咫尺攀縁到上头  

白雪山  

清梦悠悠绕故林书皎皎白云深法曺千里动归思处士十年留野心石砚昼封涵雨润岩扉朝度带松隂何当劝尽杯中物副我还山旧日隂  

筠艭  

淇澳茅庐仅一间宛如乗棹竹溪湾芙蓉秋水三千顷翠黛春风十二鬟凤管制来遗谱在渔竿归去钓丝闲湘濵已有沿洄约六逸清风信可攀  

春  

莺啭聼来丸药好客陪欢处樽开清烟晚树深连竹细雨春花乱防苔  

奉寄王民凯  

稻畦黄处树青红山色岚光紫翠通茅屋数间流水外一丝何日对秋风  

## 石仓历代诗选卷二百八十五  

明　曹学佺　编  

明诗初集五  

宋濓  

杂诗  

丹桃艳阳质移自武陵源柔风拂纎条鲜泽沃灵根吐葩当春茂结实俟秋蕃盈盈大如斚有色极华丹衞之不敢防期以奉君餐君餐发灵和神滋生玉顔无为升化恭黙即轩辕  

又  

竹死不变莭蕙焚尚余馨秉性有恒操墆物非至情左崦结层构中园穿空防井花遥上白岚影时献青筑灶试丹诀濡毫誊酒经一为缨笏累殊嗟神府扄事去虑将澹感来心已醒  

又  

周庭体王国汉制建神区环极法北辰荚应罗圗绮殿飚转丹阙寳气浮象魏压辇道兽环衔金铺宫花锦队展御栁翠銮围长生临宇县亿载握皇符琛贽九夷集梯航百蛮输天开睿情怿道洽臣节孚奉觞鳷鹊殿奏疏承明庐元功在献替昌言列都俞殷勤宣大雅持用补嘉谟  

又  

少年趋京洛京洛多繁华迅河日流驶崇芒鬰巍峩宛马游龙行文轩流水过晨夕骋般乐张筵陈绮罗观褉濯曽涧行酒上阳坡宛转七盘舞萦环北里歌中有岩栖士如同顔阖家寻云因剪木饮窦却搴萝时盼城阙中流尘深如何自咤逸徳殷颇兴贤逹嗟及时不行乐长有好容华  

韶光将暮芳事未经托物念时濡毫成句  

入春已三月不见曜阳葩有足限户阈而能搴物华芳林仅咫尺幰车日来过缟李惑明雪頳桃疑崇霞焱开通鸎使晖媚促防衙要友具嘉游岂乏玉鼻騧钩白出川曲采緑向层阿行乐固云得将军犹枕戈  

忆山中  

平生俗尚幽期在一壑衔巵周汜曲班坐防兰薄日嫣花欲笑风迅燕飞弱疏峯挺飞茎平楚下饥鹤厓倾石似行涧折泉如约何时脱尘鞅赋归蹑防屩  

浩怀  

漆园欲齐物伯阳期守脩轨务绊冲志在潜渊夕隂防蕙幌晨阳暖石田外胶一以遣澹泊返自然五圗非谬记九籥有真诠青青林间雨勃勃谷窦烟松华行将熟采之酿红泉  

静室  

静室似僧庐与红尘隔引雀喜留黍惜苔懒穿屐有时倚幽轩情境一何寂只有岩花飞随风亦无迹  

又  

明月出东山照见西林明龙蛇布满地欲歩还自惊试问夜何其鸟喧似知更谁探千载意寂黙乃其情  

始衰  

四时相推斥行年五十过触心苦无悰况复值春华良节足防衍逝龄翻叹嗟蹙眉拭花露按愁聆禽歌气弱怯飚风顔凋仰流霞倚林思寝裀躧坡企行车志士惜坠景达人伤逝波宁不动灵襟澘然下涕多人生大化中飘萧风中花百年终变防感慨欲如何  

遣兴  

鹑衣皆恶顔章绂无丑容容顔未尝异人心自不同西邻起髙楼妖冶衔春秾玳筵陈圎方朝暮杂歌钟东家席为门著书述轩农岂能望膏梁糠覈亦不充一门轩盖集一门蟊罔空是非千载定奚恤达与穷  

望钟山作同周先辈  

钟山菀如沭綉巘孕春饶生黄归灌棠骇緑乱陵苕谷沸桃雀集飚廻川景娇兹今愧畜轸宿昔忆聨镳陟畯鼻生火酣芳脸带潮诗情霞间廻酒缬望中销偏怜晴萝思长丽凉月宵文园病渴吻沈生减围腰江表周公子华采双凤翘逸兴如遄举相随撷鞠苖  

题方方壶畵钟山隠居图  

飘飘方壶子本是仙者伦固多幻化术笔下生白云白云缥缈间防起青嶙峋似是朱湖洞笙鹤遥空闻岂无许飞琼烹芝噏华芬錬师从何来面带山水文相期守规中结庵在云村心游帝象先神栖太乙根我受上清诀衞以龙虎君内涵命秘一气中夜存行当去采药共入无穷门  

答胡将军  

将军去征蛮军气如鹰扬寳剑白玉璏銕马青丝缰旌甲带髙月笳箫激清商韩彭当后拒褒鄂作前行頋盻多姿态出入生容光奋迅东海濵海水为腾骧定如汉贰师去防楼兰王想见凯旋时横槊赋篇章椎牛飨壮士歌之侑行觞功勲名鼎鼐永世不能忘  

赠刘俊民先軰  

刘君卓荦士出自诗书胄眉目俨如画幽花晴昼踉蹡忽来谒进退颇温茂自言宅偃师家昔千金富大父名法从累累印悬绶文辞补元化求者輙奔走继此簮缨余矜荘事雕镂无食不鳬翠有衣总文绣兰舟盟津水蜡屐谷城岫或骑紫骝马深林出从兽黄须少年儿执矢列先后一发巧中肋驩声溢郊囿狼兔悬寳鞍归来荐清酎燕姫白如雪时唱清角侑人意天上郎雌伏不敢鸲一旦黄金尽其事乃大谬渔樵来争席傔媵防昂脰愤来气屡十起九颠仆折节去读书攻苦分句读初如蛇入筒渐类鶵脱鷇把笔学为文众色纷采就又恐误儒冠杂艺亦兼防雅琴辨宫商古文叅篆籕六物推休祥八卦占爻繇更叅九箴法俞穴别肤腠围棋与握槊赌胜欲起鬬不觉疾声呼有若熊虎吼最便结风舞唯恐技难售偶逢玳筵张肴核列饤饾酒酣两耳热徐起整衿袖文鸾侧亸翎皓鹤仰褰噣蹑节盻盘鼓廻旋逐音奏虽得诸工怜不博两眉皱使者天上来防合诚薢茩负书亟从之何翅杵投臼三河及幽并无地不驰骤登髙或吊古感时更怀旧恨无息影所若沈疴待灸前年往龙漠气序异常八月雪即飞一夜三尺厚今年度庾岭热气甚蒸馏老梅虽未花銕干倚云痩欲俟喘息定隂厓聊宿留王虺长过竹矫首出嵌窦日光夹明镜铄我汗如沤闭目但待噬有术不暇呪性命鸿毛轻几被山鬼蹂年来自惩创此险安可复俯思十载间行事贱如畜徒然召悲辛寸禄焉能就即将巢云松终老友猿狖予闻心鼻酸宛若身在疚于时十月交日月合龙霜风吹人急层衣悉穿漏百龄驹过隙胡不重栖宿须知学践形庶不惭载覆勺水当离尊赠诗比粮糗归欤勿乆留吾言不□又  

寄方编修以愚幷简徐大年  

方君足文史二十即决科州县治繁剧史舘仍编摩湏知轩冕荣莫换山水癖钓清一川舟揽翠千峯屐岂徒糜嵗月且复注春秋书法严衮斧笺记分薫莸虽然落江湖政自忆京辇雪尽马蹄干花簮貂防浅十龄不能见一旦忽竒逢楚泽蛟龙雨秦淮雕鹗风红灯梦未残明月家何处典衣沽酒别蹈雪骑驴去匆匆千里意沈沈三月余可怜天边鴈不带山中书怀人隔秋水题诗冩山石若见徐徴君湏言共相忆  

游仙篇赠邓尊师  

真人契冲翩翩冷风俱游行一气中流耀周八区丹雀衔白环来授寳秘图内感炎灵方欲采三素腴链成赤明液鬰华凝黍珠苍龙为濯氛上来辟污将期学真侣度之升太虚自知滞尘凡何能应符颇闻琵琶峯肉芝发琼荂玉掌如婴儿烈日暴不枯定当分刀圭成此列仙儒  

题李息斋竹  

别驾声名逺先生节行尊百年耆旧尽二老典刑存巳返辽城鹤难招楚客防人间留翰墨不独重璵璠  

题李广利伐宛图  

贰师城头沙浩浩贰师城下多白草六千鉄骑随将军风劲马鸣髙入云师行千里不畏苦战士难教食黄土上书天子引兵还使者持不遮玉関鸟孙轮台善窥伺宛若不降轻汉使玺书昨夜下敦煌太白髙髙正吐芒戌甲重徴十八万居延少年最翘健杀气漫漫日月昏边尘冉冉旌旗乱冰工决水未纯流旄竿已揭宛王头执驱校尉青狐裘牝牡三千聚若防惜哉五原白日晚郅居水急游魂返  

题叚将军征羗图  

西域都防多男儿防羗校尉仍出师生羗八种来冦塞白劒欲接双龙飞瓦亭山上血漂杵奢延泽中鬼应语至今有花皆成丹疑是当年血未干  

题花门将军游宴图  

花门将军七尺长广颡穹鼻拳髪苍身骑叱拨紫电光射猎娑陵古塞傍一箭正中双白狼勇气百倍世莫当胡天七月夜雨霜寒沙莽莽障日黄先零匈奴古黠羗控鸣镝时跳踉将军怒甚烈火扬寳刀双环新出房麾却何翅驱牛羊平居不怯北风凉白氊为幄界翠行铜龙压脊双角张防防亘空若虹翔将军中坐据胡床炽炭炙肉泣流浆革囊桐酒蒲萄香驼蹄斜割劝客尝赵女如花二八强皮防新裁系锦纕低把琵琶弹凤凰半酣出视驼马塲五花作队满涧冈但道驩乐殊未央  

题李太白观瀑布图  

长庚煜煜天之章精英下化为酒狂匡庐五老森开张银河万丈挂石梁下马傲睨立欲僵耸肩袖手神扬扬忆昔开元朝上皇宫中赐食七寳床淋漓醉墨蛟龙襄人疑锦绣为肝肠麾斤力士如犬羊营营青蝇集于房金銮不复承龙光并州可识郭汾阳不可丹阳逢永王大风吹沙日为黄俊倪哀啼闻夜郎苍天欲使诗道昌顿挫万物归奚囊何处更覔延年方北海天师八尺长芙蓉作冠云为裳授以蕋笈青琳琅蓬莱屹起瀛海洋羣仙迟汝相徊翔谁将粉墨图缣缃顾我一见心伥伥诗成仰视天苍茫夜半太白生寒芒  

望僊引  

横塘风防愁红浅旧燕衔春春信满鹤驭遥空不可攀绣扆斜张香夣懒暖箫不到茱萸帐寳露空漙五云盌风前白鬓几人悲万里青苹一时晚铜僊含泪辞青琐渺渺空嗟西日短弱川无力不胜航骑龙难到白云鄊玉棺琢成巳三载欲神仙归北邙  

凉夜曲  

红爵緑疏回晓光翠眉雪肌凝白肪蝉衫麟带结寳珰吴丝蜀桐啼凤凰龙兰鼎生暖香桃生豹枕展曲房夫君不来凉夜长  

阳翟新声同朱定甫赋  

别苑蘼芜弄小花平洲頳蔗开轻芽春风如水极揺荡流入天涯不识家网轩栖尘逺凝纸青鸟不来红树死雄鸾雌鹊此日分惜杀娇魂过遥渚隔帘花影望微月鸾桥似度龙绡韤倐无忽有情奈何泪洒杜鹃枝上血碧箫曲歇粉防灰红脚蛛丝结镜台望极官河斜雨外时时疑是翠车回  

又  

黄雀风长雨洗枝丹鱼出水赤光肥遥天寥海絶行迹翠减红销知为谁曲阁香疑龙气暖腻叶蟠胸带云浅正是双蛾巧唤愁欲防应慿胡燕剪滴泪和泥封锦书书中一字一行啼莫恨鲤鱼红尾短随波好送到辽西蹙防鸡头徒若沸绀房莲子光细细折莲寄逺被丝牵舞鸾却识莲中薏  

又  

镇帷犀重鲜室温白天碎碎玉花纷窓开云毋不知夜帐结流蘓散锦文盈盈小妾被流黄抱琴升楼发浩倡铜龙漏极曙光动驩絶竟忘寒夜长秪恐愁红向春死不死应湏探春髓龙刀切纸印冰花贴在九华頳壁里冉冉南光走冷圭梅含春影与云齐青丝玉壶具倾防井底生尘却解携  

和王内翰见怀韵  

帝徳如天覆万邦定期归棹到龙江竒才不换金城百宠命当簮白笔双喜极欲持如意舞醉来应使软舆扛此情纵切何由遂吟对西南月满  

又  

才名老去惬休官圣泽髙深只自欢侍燕毎容亲绣衮从游偏许近和銮乆知琛贽来殊俗渐喜寰区洽治安惟有张骞犹未返玉关秋早节毛寒  

和郑博士见赠韵  

秋霜染得鬂成丝秪为烟霞劳夣思谁料杜陵垂白后得同郑老合襟期荷衣荇带烦新制涧草岩花逞故知便欲从君同防笔归裁冰茧冩成诗  

走笔送金贤良  

飘零已觉二毛侵且向西风问苦吟蛋雨蛮烟十年梦龙韬豹畧一生心星垂钟阜知天近水入秦淮似海深不是秋帆连夜发典衣呼酒共登临  

思春辞  

羙人别我城南去几见楼头凉月生南浦沈书寻素鲤东风将恨与新莺丁香枝上同心结九曲灯前白髪明花托芳魂随鹊夣草移愁色上帘旌物华半老燕脂苑春影轻笼翡翠城歌扇但疑遮月面舞衫犹记倚云筝因弹别鹤心如剪为妬文鸳绣懒成宫烛不啼偏有泪湘桃无语自多情岩南树宻晨乌集江北潮回暮渚平幸有梦中能聚首唤醒愁杀短箫声  

和郑奉常先生防集诗韵  

我生空负月临奎文学何曽遂昔期栁子未成非国语匡衡徒患作人师探珠赤水欣同调结屋青萝得所依泉石要为中世托姓名那料九重知东西御馔尝分赐出入天门更不疑虎籞霜严威闪闪龙楼日转影祁祁年华自觉随流水造化谁言类小儿别梦屡形分讲席归田一似旧游时常随采蕋衣霑雾几度寻花屦带泥投老幸知同臭味此生端不慕轻肥芳筵夜秩桮行数绛烛春融客醉迟一代耆英都在坐百年文献欲还谁独怜邺下支离穸莫闘长安絶妙辞赖有西风吹酒醒搔头向月谩赓诗  

和蘓编修游东明山诗  

东明胜概实佳哉图畵天然八面开云影入帘纷似絮岚光染袂緑于苔学书犹忆临池冩采药曽经带雨栽秪为鱼龙期变化致令鹤互惊猜数茎白髪虽侵镜百錬丹心不作灰中使传宣承顾问东朝进讲毎低徊月移禁掖藏书署花压瀛洲视草台岂意衰龄霑异渥兹因胜赏得重陪丁宁杉桂无竒句约束溪山属骏才倚杖指林寻故迹赐衣沾雨偣新焙名编逓玩丛如笋嘉卉当筵粲若杯松防沿行且偃山禽窥客去仍来但知笑齿时频启何事愁肠日九回寄语山灵休厌我有花休待作诗催  

和刘先軰忆山中韵  

忆昔山中錬九阳山头旭日正苍凉凤笙吹暖云中火龙药凝成鼎内霜灵户启扄森虎籞中房持防混桃康山分秋色侵氅蜗学天书篆败墙五鸟花开呼鹿守千龄桃熟逓僊甞伐毛定欲追秦女歌凤谁能笑椘狂种得神如盎大呼来痩鹤似人长楼延虚颢殊庭上树蚀苍霞曲瀬傍剑气尚堪吞鬼伯诗魂端合起貛郎但求脱粟三升饭肯负眠云六尺床洞雪成浆烹日铸海苔为纸冩风将举头便觉三山近小大俱冥百虑忘  

题送别图  

台星一防照闽関驿舎春浓酒易干官栁似知离别意故将金缕拂雕鞍  

题隠居图  

楼台倒影浸虚嘉树擎寒不尽青何日过桥分半景傍云同筑草亭  

题长白山居图  

满地云林称隠居燕泥污我读残书五更风急鸟声散时有隔花来卖鱼  

宜兴强如心避地而归扁其居曰复初斋来徴余诗  

昔日搀抢照五兵今时喜见泰堦平春风緑酒扶残醉斜立官桥聼早莺  

送叶明府之官郫县  

文章才子之官去见说郫筒酒正浓饮罢细观循吏传莫縁山色忆芙蓉  

## 石仓历代诗选卷二百八十六  

明　曹学佺　编  

眀诗初集六  

刘基  

艾如张  

有菀者林众鸟萃之我欲张罗榛楛翳之既砺我斧又饬我徒孰是奥秽而不剪除爰升于墟以相乃麓有条我网载秩我目有鸟有鸟五采其章喈喈率彼高冈张之弗获忧心且伤寤寐懐思曷云能忘有鸟五采亦既来止昭其徳音以相君子君子岂弟其仪是若艾其张矣云胡不乐  

少年行  

骏马狐白裘玉勒黄金羁宾从如浮云顾盼生光辉朝驱紫陌尘暮醉青楼姬但见花月好宁知霜雪飞荏苒世途异凄凉瑶草衰园田皆易主亲友尽暌违学书时既晚躬稼力巳防岁晏寒风生倚墙聴邻机逝水不可挽枯蓬安所依伫立为尔叹感我泪霑衣  

昔昔盐  

杨桞正萋萋门前碧草齐别离如昨日白髪满春闺飘花如泪落行云逐望迷绿苔凝履迹粉汗浥书题梦到龙沙北魂销马邑西卷帘双燕入开镜一莺啼肠共吴江绕眉将楚岫低攀枝怜并蔕窥沼妬双栖跃水宁无劒通天亦有犀那看眀月夜登楼惑马蹄  

望武夷山  

饮马九曲溪遥望武夷峯长林抱回合丹崕造空蒙浮晖湛寒翠水木皆曼容薄逰限尘务促景尼竒踪缅懐紫阳子千载谁与同琼佩邈烟雾石函閟遗封羇猿怨幽涧飞萝冒芳丛瑶琴空流泉桂枝徒秋风怅望佳期阻纒绵忧思重殷勤尺素书愿寄云间鸿  

早发建宁至兴田驿  

鸡鸣戒晨装上马见初日露叶尚俯雾重山未出客途得霁景缓歩非纵佚矧兹岁有秋高下俱颖栗牛羊散原野鵞鸭满阡陌懐抱既夷旷神情自清谧寒花蔓篱落防响防密霞标青枫林霜绽乌桕实幽览虽云遽佳趣领已悉我行固无期况乃尘事毕  

从军诗送高则诚南征  

清晨絶长江日夕次海濵北风吹斾旌军动速若神令严戎马闲九陌无惊尘伐鼓震溟峤扬防役鲛人鲸鳞京观筑鳄醢华筵春喈喈布谷鸣祁祁农鸣春去子还故乡悲喜集里邻荷锸啓瓦砾再荷天地仁抚绥属有望世世为尧民  

春谷诗为竺西和尚赋  

条风自东来雪消春谷暖荒畦碧草葺清池细泉缓杂花眀锦绣时禽响弦筦道人闲无事习惯牛头懒过桥禅杖落坐石袈裟袒日暮精舍归灯龛白云满  

晚同方舟上人登师子岩作  

落日下前峯轻烟生逺林云霞媚余姿松栢淡清隂振防纵幽歩披榛陟层岑槿花篱上眀莎鸡草间吟凉风自西来飗飗吹我襟荣华能几时揺落方自今逝川无停波急弦有衰音顾瞻望四方怅然愁思深  

雨中杂诗  

首夏凉风生朝树结晚色蒙蒙细雨交惨惨原野黒衡门长藜莠壊壁穿荆棘念彼征戍儿沾濡荷戈防囊槖罄留赀藿菽难充食供输既乏絶战鬬何时息巣居者谁子窜窜延晷刻田畴没蓬蒿无处勤尔力旻天高寥寥仰视不可极  

感懐  

驱车出门去四顾不见人回风卷落叶飒飒帯沙尘平原旷千里莽莽尽荆榛繁华能几何憔悴及兹晨所以芳桂枝不争桃李春云林耿幽独霜雪空相亲  

其二  

槁叶寒摵摵罗帐秋风生凄凄防鸣唳唳宾鸿惊美人抱瑶瑟仰视河汉眀丝桐岂殊音古调非今声沈思空幽寂岁月已徂征  

发龙防  

微飚献轻凉客车中夜发秋原旷无际马首挂高月草防自宫商叶露光可掇狭径非我由周行直如髪扬鞭望南天晴霞绚闽越  

六月十八日自天章入城作  

天浄山气凉溪浑夜来雨篮舆度踈翠初日照平楚高林半长烟好鸟时自语烦襟得萧散似欲忘羁旅何当盗贼息比屋丰禾黍逍遥丘壑间鹿麋以为伍  

楚妃叹  

江汉扬波六千里上有巫山矗天起锦衾一夕梦行云万戸千门冷如水闻道秦兵下武关君王留连犹未还山深不见章台殿汨罗寃泪空潺湲尚忆前王好驰逐宫中美人不食肉回狂作哲湏防间至今相业归孙叔楚宫无复如昔人况有神女如花新悲来恨新还忆故谁能防却巫山路  

王昭君  

汉庭不赏邀功士昭君却向胡中死昭君辞汉入胡中胡女悲愁汉嫔喜含情欲怨当语谁手弹琵琶涙沾衣掖庭望幸从此絶巫山有路他生归殷勤说与上林雁好在眀年再相见汉恩如海长自深妾自生来命如线堪嗟上策重和亲欲倚红顔清塞尘只恐妾身先草露汉宫无复如花人  

邯郸才人嫁为厮养卒妇  

邯郸有才人艶色如朝霞嫁作厮养妇云鬂埋泥沙忆昔赵王全盛日夜夜绮筵张宝瑟中山美酒盈羽觞一笑黄金满千镒繁华过眼如转蓬故宫禾黍秋芄芄眀珠白璧走函谷坠簮遗珥空悲风人生最苦是衰老白首无归向谁道荜门夜永月光寒卧聴驽骀龁枯草  

长安道  

长安道送尽芳菲到枯槁人生盛衰苦不常何异长安道傍草汉家将军初拜官门前上客车班班一朝势衰烟焰歇车轮无声马蹄絶眀朝有诏封冠军依旧车马来如云  

阳春歌  

帝车东指淑景昭冶容冉冉生寒条枯根相顾一时起阳春只在霜雪里枝头禽鸣滑滑暖烟日夜催花发蜂喧蝶竞方及时风雨夙昔成离披人间但见阳春好未识阳春有枯槁  

折杨栁  

去年送君杨栁青暖风晴日花防防今日思君锁牕绿栁条又缀黄金粟君心却似条上花随风飘荡不思家妾心巳作科上槁纵得春光为谁好折取长条寄逺人人生四十无青春  

古镜词  

百链青铜曾照胆千年土蚀萍花黡想得宫初闭时金精夜哭黄鸟悲鱼灯引魂开地府夜夜晶光射幽戸盘龙隐见自有神神物岂肯长湮沦愿借蟾蜍骑入月将与嫦娥照华髪  

畦桑词  

编竹为篱更裁刺高门大写畦桑字县官要备六事忙村村巷巷催畦桑畦桑有増不可减准备上司来计防新官下马旧官行牌上却改新官名君不见古人树桑在墙下五十衣帛无冻者今日路傍桑满畦茅屋苦寒中夜啼  

为祝彦中题山水图  

高轩玲珑不受暑半幅轻绡宿烟雨白屋素壁生空眀似闻水声绕庭宇松髯拂天藤蔓垂枯根痩石相因依寒涛不惊虎兕卧岚翠欲与蛟虬飞空江悠悠一渔艇水白沙眀羣鱼静武陵桃花何处寻落日微风片防影  

赏资深华山图歌  

华岳挿天七千丈丹崖翠壁开仙掌壁间擘出黄河流大禹以之分九州河流滚滚赴溟涨华岳抜出天河上云宫雾窟疑本无石室金台俨相向玉泉高通玉井津中有莲实如车轮世人肉食未羽化可望不得聊相亲高堂晚晴图画展眼眀一见心目逺世间尘土今纷纷吾当拂衣卧山云  

题陆放翁卖花叟诗从  

君不见防稽山隂卖花叟卖花得钱即沽酒东方日出照紫陌此叟巳作醉乡客破屋含星席作门湿萤生灶花满园五更风颠雨声恶不忧屋倒忧花落卖花叟但愿四海无尘沙有人卖酒仍卖花  

题湘湖图  

君山洞庭隔江水彭蠡无风波浪起明牕晓晴图画开兴入湘湖三百里浙江两岸山纵横湘湖碧绕越王城越王城荒陵谷在古树落日长烟平逰子天寒孤棹逺七十二谿飞雪满浩歌不见濯缨人沙鹤野猿相对晚湖东云气通蓬莱我欲从之归去来蛟鼍塞川陆有虎两臂无翼令心哀  

双桐生空井  

双桐生空井井空桐叶稀叶稀不自蔽鳯鸟将安归双桐生空井井泥泉不出桐根日夜枯何由伐琴瑟  

感懐  

东园多桃李擢干何交加春秋互递代衰荣竞相夸摵摵去故物英英发新花花谢叶复作空令人叹嗟  

晨诣祥符寺  

上马鸡始鸣入寺钟未歇草际起微风林端淡斜月僧房湛幽寂假寐待眀发松径防无人经声在清樾  

发安仁驿  

鸡鸣发山驿天黒路弥险烟树出猿声风枝落萤防江秋气转炎啼湿云难敛伫立山雨来客愁纷冉冉  

题春江送别图  

春江水悠悠行人上兰舟春云散江树行人重回顾嘉防未有期离心渺千里愿作还山云莫作东流水  

杂感  

畸穷伤往事晚暮悔前非流光不相待逝川那可追佳期隔河汉日夕千里思鸿雁西北来安能从之飞伫立望眀月天霜夜沾衣  

过南望时守闸不得行  

客路三千里舟行二月余壮顔随日减衰鬂受风踈蔓草须句国浮云少昊墟愁心如汶水荡漾绕青徐  

稽句岭  

白日隐岩嶅千崖气势豪溪流婺女濶山入少微高危石天欹侧长风谷怒号干戈方自此行役敢辞劳  

不寐  

不寐月当戸起行风满天山河青霭里刁斗白云邉避世惭商绮匡时愧鲁连徘徊懐往事恻怆感衰年  

秋兴  

天浄山月出水寒沙鸟鸣孤灯秋后思短笛夜深情江海空衰鬂乾坤未弭兵清都隔河汉诃禁有开眀  

宛转歌  

星稀月白河栏干饥防吁号莎草寒美人望月歌宛转潇湘水碧苍梧逺愁魂一夜不得归化作防云天际飞  

东飞伯劳歌  

南飞鹧鸪北飞鹄黄昏鸡鸣白日烛珊瑚石上栽兎丝鸳鸯独宿孤桑枝永夜凉蝉入罗羃蝉翼不如秋鬓薄寒塘露莲千叶红可怜零落空随风  

秋宵吟  

蝉催秋入湘簟芙蓉露浴胭腊淡铜乌吻水添夜长碧草敛愁归寒螀罗帐无人五更雨梧桐惊啼白杨语春光烂熳不得知霜露凄凉奈何汝  

鸣雁行  

鸣雁鸣达旦举翼相连拂云汉平原漠漠生野烟雁飞只向江南天江南十月多禾黍一半输官半供汝眀年二月归养雏雏成又望江南去  

独不见  

暖烟漾春林色紫腻雨催红出花蘂蝶飞撩乱燕飞轻嘤鸣相应俱有情有人抱瑟上高阁坐对妆台弹别鹤曲终顾影还徘徊东风自吹罗帐开  

枣下何纂纂行  

枣初作花时纂纂临路岐八月枣成实累累曜朝日枣花纂纂蜂蝶翻枣实累累人满园严风萧瑟枯叶飞蜂蝶不来人亦稀  

蛱蝶行  

软芳晞露春鲜妍上有蛱蝶飞翩翩暖风扶暝扑天起翠重红轻迷欲死东园无花留不住相随又过西园去沈沈防梦失韩凭却把霜华怨秋曙  

班婕妤  

昭阳清秋月如练笙歌嘈嘈夜开宴长信宫中辞辇人独倚西风咏纨扇倾城自古有褒妲红顔失宠何须怨泠泠玉漏掩重门一防银缸照书卷  

题松下道士携琴图  

道士抱琴松下行松风入耳清凉生石渠苔滑不可上潭水泠泠学琴响琴有意兮水无心水中有龙能聴琴琴声凄防水流咽月满空山落松雪  

题寒林图  

揺落江邉秋树林凄凉久客二毛侵藤萝岁晚龙蛇死丛薄天寒虎豹深流水斜阳人逺近青烟白草雁飞沈桂花自在山中发怅望西风起夕隂  

妙成观用何逸林通判旧韵  

我访仙家溽暑前青枫绿栁暗晴川竹根露湿登山屐沙际鸥迎渡水船云气长流虚白室丹光直上蔚蓝天纯阳道士重来日为问蓬莱是那邉  

立冬日作  

忽见花出小红因惊十月起温风岁功不得归颛顼冬令何堪付祝融未有星辰能好雨转添云气漫成虹虾蟆蛱蝶偏如意旦夕悲鸣白露丛  

丙申岁十月还乡作  

手种庭前安石榴开花结子到深秋可怜枝叶从人折尚有根株为客留枳枸悲风吹白日若华髙影隔青丘壊垣蟋蟀知离恨长夜凄凉吊独愁  

早春遣怀  

正月余寒未放春漫空飞雪舞随人新年对客情何恨浊酒于予意独亲涧底流泉浑似玉门前细草总成茵鹤归自爱山能静豹隐方知雾有神  

题墨竹  

苍梧山下无穷竹尽是湘妃泪种成烟雨不销千古恨佩环虚度九秋声见愁牧竖乗时伐可待伶伦学鳯鸣独立凄凉对图画为君惆怅一沾缨  

漫兴二首  

风散萤光夜未分隔牕凉雨落纷纷秋衾不与还乡梦征雁南来独自闻  

多事池邉促织儿声声哀怨旅魂知干戈满地无机杼长夜辛勤说与谁  

送医士贾思诚还浙东  

西风嫋嫋水鳞鳞一曲离歌泪满巾残栁数株鸥数防夕阳江上送归人  

夜坐  

露泣寒螀唁防魂风惊檐铎语黄昏羇愁悄悄成危坐看尽空墙上月痕  

其二  

防响莓苔叶响廊月光如雪露如霜铜壶管领催华髪一夜应愁百刻长  

雪后遣兴  

朝寒布糓应时鸣起向回廊独自行残雪未消檐影寂满庭幽草看春生  

絶句  

暖风吹帐日光迟恰似清和四月时黄鸟不知人懒起未眀啼上绿杨枝  

杨栁枝词三首  

多事垂杨管送迎长条折尽短条生不知防许东风里犹带轻烟罥晚晴  

汉将营中万树春朱旗晓色动星辰可怜烟雨章台路翠缕斜萦走马尘  

杨叶萋萋隠画楼杨枝嫋嫋弄轻柔鸣鸠呌罢黄莺语肯信年华有素秋  

## 石仓历代诗选卷二百八十七  

眀　曹学佺　编  

眀诗初集七  

袁凯  

雨雪  

雨雪雨雪凄风如刀我行中野而无缊袍我寒我饥谁复我知四无人声但闻熊罴罴欲攫我熊欲夺我我身防防进退不可进固难矣退亦安止还望旧乡逺隔江海江波汤汤海波洋洋我思我乡死也可忘  

自扬子舍舟歩入常熟县  

水行巳兼旬舟楫苦驰逐晨昏侣鲛鳄出入同雁鹜黒风无终竟白浪仍反覆铿鍧絶天枢漰湃折地轴旋渊屡倾坠利石时抵触沦防固非逺哀吁宁辞黩皇天实隂隲兹辰遂平陆神魂息漂荡手足散顽木徒侣纷来庆酒胾及奴仆况兹春气和百草回新绿山桃亦多花委蛇自相属枌榆巳在迩旷隔无再宿从兹谢奔走且饭东臯粟  

书北山精舍壁  

夙昔慕幽旷中年值奔走及兹始知返顾巳成皓首兹为山水选风气固深厚崒嵂皆巘崿绵邈尽林薮清泉泻幽磴白雪被层阜既多缁素流况有耕钓叟初心巳云恊雅言得兼受始来踈梅堕复此山樱剖庶防去日迟谁谓行当久挥手谢朋侣吾将寄衰朽  

久旱雨后行园  

旱云不可沮丘园生意穷防蓄巳无遗何以御吾冬昊天无终极化沛神功密云兴四郊飞雨蔽遥空涸池既堪荡长沟复淙潨衰茄尽回紫棃实高垂虹堤栁更薄隂汀花还短丛荒陇爱登陟平林望青葱即此巳愉恱固知慰疲农愧无诗人徳何由歌屡丰  

题东斋壁  

林庐寄幽旷墟落但烟霏泽葵依废井秋生故篱左右皆鹿场水鸟终夜飞我来岁云久似与世相违读书不闻道聊复自娱嬉浊酒虽不多酌之亦忘饥仲父虽云仁树塞犹见非小人固有分俭陋乃其宜原思坐鸣琴允也百世师  

茅宇  

丘中有茅宇贱子所自治东西贮筐釡中堂诵书诗鸡豚各有家蒲荷亦有池农器更相贷种树及时为朝出在田中日暮还此归邻里相往来春醪亦共挥老夫年既迈筋力固当衰厚禄非所慕好爵不愿縻但愿衡门下长无寒与饥  

懐广西省朱郎中熈  

洞庭秋色晏苍梧云气深夫君万里去山水逈沈沈竟日临浩连天逃﨑崟鼋鼍逰近渚猨戏遥林荏苒杜若香萧条枫树隂皇朝重兹土逺氓方致琛而我将何念岁暮独离心离心一何极日夕迟徽音衡阳雁不到搔首更沈吟  

公署夜坐  

吏散车马休月色东城上敛衣高堂坐重门静无响文奏屛在箧宋墨委虚幌檐影动参差霜影孤荡瀁耳目幸无役心意多遐想园庐日应敝萝茑春还长况兹纲纪地王事方鞅掌安得春江棹东原归偃仰  

下直懐北山隐者  

载笔侍云陛向夕始余闲抚彼清泠觞慰此忧戚顔出轩月才皓临街露巳繁广庭行且止修槛去复攀归来空房卧严城漏欲残鸦鸣九井动劒佩亦珊珊将随防龙后祗肃谒重关缅懐息心侣遗世在云山焉能从之去逍遥岩桂间  

京师归别业  

郊园草巳徧杂卉驻余春逰丝牵木杪孤莺鸣水宾羁人懐旧居日夕自伤神遥遥千里途岂复念苦辛欣然入场圃儿女各来亲当轩释负担拂去衣裳尘老夫行役久归来志复伸陶潜爱清风张生思故莼援笔为此诗示我邻里人  

偕友人早出郊  

离羣寡防豫得朋殊缱绻相将度春水散漫入芳甸班荆烟乍敛摘花露犹林莺坐未出沙鸟飞还见遥山浮空翠晴云曳轻练一聴野人言复起沧洲愿  

歩出西郊  

歩出城西门春岸多流水沙雁去曵曳江云起居民亦何事南畆将耘耔提携沙汀际吴语烟雾里自予离兵燹廿载劳转徙归来展游眺然懐我里余年幸有待萑菅终可理  

与倪元镇饮得江上雨  

霡霂飘无际凭栏千里隂芳田霑泥泥清波望沈沈楚客防巳重吴宫树转深归鸿无肃羽别渚有哀吟君知此时意宁识故园心  

古意  

翩翩为学士冠帯自成羣朝去暮来归终岁常辛勤盈盈发春葩煜煜竞芳晨飘风儵然来零落成埃尘黄鹄游四海日暮集昆仑愿言息尔驾还居守蓬门  

其二  

蓐食出门去惨惨践严霜问子将何之千里赴洛阳洛阳有剧孟任侠世称强我愿从之游气势相颉颃路逢二三子被服儒衣裳少长各有礼讲诵麋鹿场中心忽爱慕与彼遂相忘  

其三  

白日生东海儵忽堕崦嵫皓月方满盈斯湏亦已亏淮隂有竒功赫赫在一时焉知束防去还为儿女欺天道每如此人事安足悲独羡鸱夷子轻舟去江湄  

其四  

李斯游洛阳名遂身亦危一人具五刑于古岂有之呼儿语黄犬相顾涕交頥斯时夏黄公商山方采芝  

铜雀妓  

流尘拂还集粻糒俨然陈歌吹自朝暮君王宁复闻松栢有时摧妾非百年人愿为陵上土岁久得相亲  

淮安道中  

花眀野馆静树暗流莺语行云千里来凌乱伤心绪伤心复何事家在江南渚日暮莫回顾脉脉江南雨  

池上  

秋池行乐去池树色巳暝露下夕衣凉月上风帘静饥禽堕踈竹鸣蛩出深井夜久人事息萧然诸念屏  

席上懐吴善卿  

荒城下余照高树留残雨林静防花落梁空孤燕语美人事征讨日夕严虎旅接袂竟何由持杯望烟渚  

咏池上芭蕉  

亭亭虚心植冉冉繁隂布既掩猗兰砌还覆莓苔路卷舒今自知荣衰随所寓黙契方在兹临轩挹清醑  

栁堤  

柔桑被晴莎密隂覆芳杜委蛇起沙际寂寞连水浒鸥眠雨未歇莺呌烟初曙还将竹竿去从尔钓春渚  

送李高士归荆州  

南京高宴罢西土遂言归江路犹残雨荆门正落晖蓬生仲蔚宅秋入老莱衣眀日思君处萧条鸿雁飞  

马氏西园宴别吴进士善卿  

竹隂连水屋荷气集池台南国佳人在西园高宴开好风因树起新月度河来别后江潭上离肠日九回  

客中除夜  

今夕为何夕他乡说故鄊看人儿女大为客岁年长戎马无休歇关山正茫一杯竹叶酒未敌泪千行  

泗洲书懐  

白髪三吴客清秋泗水邉宦途随野马归梦逐风鸢酒尽寻僧舍书来问客船淮南与淮北漂泊过年年  

自京师归别墅  

春园含薄雾野水散轻隂落絮随风逺啼莺坐树深旅懐方自遣幽意待人吟独少扬雄客时时载酒寻  

送张七西上  

楚客舟航小吴门雨雪繁兵戈方浩荡江海失攀援浊酒非能醉深交不易言眀朝空寂寞独忆故人园  

逺客  

野客频经雨深林独闭门故人俱落魄稚子共朝昏城郭无归路江湖有防魂夜寒灯熖短呜咽对残樽  

赋陶与权云所  

斯人肥遯士高卧亦无心野树留余润春花覆逺隂近牀衣欲冷拂石坐还深为问陶景何如陇上吟  

春园  

春园江水上江雾日昬昬沙暖常垂钓花深不闭门小童锄陇麦野客共盘飱衰老仍躭酒经年懒出门  

登浦上阁  

高阁春波上登临独怆然故乡从此去久客未言还花好谁家屋防轻异郡船朝来有微雨应洒郭西田  

寓所寄何彦明  

门倚秋沙白牕含野树黄稍能亲雁鹜巳觉逺豺狼旧髪从渠短新诗颇自长何郎最知我酒熟定能将  

逰防稽山  

山实扬州镇人逾浙水来禹功悬白日秦刻卧苍苔龙起梅梁去神游石洞开眀朝有余兴更上越王台  

江口有懐野人钱衮  

处处无归路悠悠且逝波渚花风外少江树雨中多吹笛蛟龙聴开牕鹳鹤过高人春渚畔头白共蹉跎  

杨白花  

杨白花飞入深宫里宛转房栊间谁能复禁尔胡为高飞渡江水江水在天涯杨花去不归安得杨花作杨树种向深宫飞不去  

闻笛  

花发吴松江上村隔花吹笛正黄昬风尘逺道归何日灯火高楼合防魂夜静防家无别泪雨声终日过闲门天邉杨栁今无数短叶长条非故园  

望南村  

南村烟树接蒹葭白鹭翩翩满白沙此地遂成茅屋计何人更识老夫家即从防陇行分竹便接平臯树杂花戎马纷纷终未已托身无计独长嗟  

池上书懐  

野水寒氷上曲池薄云斜日下踈篱黄蒿处处迷归路沧海年年少故知北望朝廷非昔日东来儿女更依谁老年拄杖浑无力兀坐长吟不救饥  

京师归至丹阳逢侯生大醉  

白下西风吹夜凉五湖秋草动微霜千家砧杵初淩乱独客关山正茫归去定应残腊尽飘零犹幸此身强丹阳郭里盈樽酒且为侯芭发醉狂  

赋黄渔村  

泽国西风霜树多萧条茅屋倚江波家人酒馔兼虾菜野老衣裳杂芰荷东海任公时问信沧浪孺子自成歌白鸥亦有忘机意清影相看奈尔何  

舟次上海县  

海上惊风唳鹤稀千村霜雪自霏霏清砧自是逢秋起白骨何由逺道归草木不生离乱地江山终属帝王畿自怜此日身将老况复中宵涙满衣  

海上书懐  

十年不见鹳鵞军千里犹残大彘羣涕涙毎从天际落檄书谁道日邉闻荆蛮战克心犹忍淮防平来地巳分莫怪腐儒东海上时时哀怨动秋云  

寓所  

草阁闲庭春水邉雨蒲风桞自纷然邻翁对客还争席水鸟依人欲上船西北朝廷无使节东南城郭有烽烟老夫避地非防说正少苏家二顷田  

久雨后寓所  

荒村处处闻流水草阁时时自掩扉庭树叶深沙鸟隐紫藤花退蜜蜂稀巳将书劔消长夏更有渔舟送落晖天意未教戎马息老夫漂泊敢言归  

登愍忠阁  

唐家高阁古城隈逺客登临宿雾开诸帝园陵俱寂寞三韩魂魄尚归来西山云气空中度东海潮音地底回闻说关河有戎马故园南望思悲哉  

白燕  

故国飘零事已非旧时王谢见应稀月眀湘水初无影雪满梁园尚未归栁絮池塘香入梦梨花庭院冷侵衣赵家姊妹多相忌莫向昭阳殿里飞  

寄家书  

白髪时时异青山处处同人行千里外书到五湖东  

新栁  

浅色初含雨轻隂未过池黄昬畵楼畔最是防肠时马益之邀陈子山应奉秦景容县尹江上看花二公作竹枝歌余亦作  

松江水碧碧如天水上行人坐畵船记得吴儿竹枝调为君高唱百花前  

送郑老归襄阳二首  

春风回首古檀溪老子茅茨汉水西鳯凰台上还相忆烟浪无穷碧树低  

我爱防阳老郑防高楼吹笛动秋烟他时若有平安信即寄江东估客船  

南京口号  

放牛归马浄尘埃地北天南道路开火鸡驯象时时贡不数周家白雉来  

淮西夜坐  

潇潇风雨满关河酒尽西楼聴雁过莫怪行人头白尽异乡秋色不胜多  

题龙江酒家  

江上青帘映白沙垆头美酒玉无瑕李白当年曾醉此桃花落尽不思家  

客中夜坐  

落叶潇潇江水长故园归路更微茫一声新雁三更雨何处行人不防肠  

## 石仓历代诗选卷二百八十八  

明　曹学佺　编  

明诗初集八  

刘崧  

门有车马客  

门有车马客光彩一何都谓从天上来意气倾万夫银鞍耀流星丹毂夹华月白马骄且驰浮云递明灭鸣鞘赴咸阳执防趋承明二十事征战三十成功名出防塞上军入典禁中直五侯与七贵调笑同出入相如早还蜀季子终相秦如何衡门士抱膝长苦辛  

将进酒  

髙堂帟帐围暖烟繁弦急管喧两筵主人敬客奉觞酒再拜客前百千寿玻瓈鸭緑鵞乳黄紫檀夜压松花香吴姫窈窕解歌舞眉黛娇春凝暖光古来豪杰重然诺意气相倾等山岳腰间自有双吴钩换酒醉君君莫愁  

东方行  

东方闪闪啼早鸦美人愁眠隔纱桐华树下人来往银牀辘轳梦中响  

凤笙曲  

洪水荡八极丹霞五城仙人从东来邀我吹鳯笙鳯凰双飞锦翼明三十六管排峥嵘长风卷入碧云里仙仗忽拥千霓旌六龙骋驾若木晴仙乐沓奏天中京双成起舞韩众听此曲佀是升天行天门窈窕九陛平闻有雷皷相砰鍧手招仙人驭竒气乃是山中龙虎精张公链丹金液成洞门石室余秋声云中仙驾如可待愿逐卢敖游太清  

照镜曲  

蟠螭双衔锦带红妆台刻玉秋玲珑防云忽开紫鸾舞明月夜堕香奁中美人妆罢房栊杳鹦鹉呼寒帐中晓拍簇花迎笑靥开低飞黛緑秋娥小满庭桃李各娇春顾影含羞便恼人愁来独掩云屏宿手持寳钗扣寒玉吴绵蜀粉暗消磨泪满菱花奈别何不知昨夜愁深浅但觉朝来华髪多  

古离别  

天苍苍地靡靡东西相距几万里日月来往朝夕间游子一去何当还罗衣血泪红斑斑芳尘掩镜愁朱顔昔时送别长安道几见春风荡芳草金鞍锦鞯不可期紫燕黄鹂坐中老知君自有心贱妾空自怜一束锦字书何能到君边海中瑚泥底藕不见青天终不朽  

江南弄  

江浦晴云作水流鸳鸯哺雏花满头沙堤十里寒溘溘湘娥踏浆揺春愁菖蒲叶齐寳刀緑佩鱼双煎琪花玉酸风吹雨不见人一夜啼痕绣丛竹  

长相思  

长相思乃在青天之外碧海之湄我欲见之望不极侧身太息涕涟洏昔与君别者驱车临路岐车尘向南起迥风吹灭之君行遥遥邈不可持含悲蓄愤郁其累累瞻彼出月望有时乃靡朝夕如渴如饥落叶飘飖宁返枝东流之水无还期重华一去万里絶湘江秋竹何离离宁为懊恼曲莫奏长相思思长意逺君不知妾心所陈多苦辞  

乌夜啼赠友人别  

华灯张筵促急隔帘霜落风吹入琴中弹得乌夜啼啼声夜寒髙复低林乌何来飞拨刺夜半哑哑声不歇姑苏城上拂黄云铜雀枝边绕明月行渐逺声渐稀扬防各自东西飞东边日中有伴侣看汝飞鸣日边去  

题唐子华江居平逺圗  

宛其长洲在彼中流上列灌木旁引髙丘彼君子居于林之右言敞东轩缅觌平岫盘石在渚丛防在门有风夏凉维日冬温岂无方舟可以游钓言曳其杖于焉遐眺油油行云靡靡逝波嵗既晏矣云如之何鸟鸣于谷鱼丽于罶君子之居君子之友  

题兰  

山则有石谷则有兰我思美人兹之永叹  

奕奕翠羽翘翘紫防何以求之山阿水涯  

回风猗猗白石皜皜山中无人念此芳草  

深林之幽式闻其香安得佩之蓉裾芰裳  

题山云居图为樊都事仲郛赋  

我居何所南山之下油油者云窈窈其阻衡门在阿翳彼嘉林上有鸣鸟怀之好音良晨载与游睇川沚榛涌绵有客戾止琴瑟在庭清樽载罗扫地布席援弦咏歌我歌我酧白云在谷聊可为娱孰云不足云之升矣风或飏之曽于是处而忘世为凄其渰矣雨亦濡只羣生烝烝泽施曷已云敛而舒山髙以深彼君子兮悠悠我心  

古诗奉寄徐南卿邹致和二贤良  

凉风吹庭树摵摵鸣未已中宵起彷徨所思在君子君子昔言别二月栁始青栁今成枮枝白露以零合并良独难日月行当晩自非木石心谁得不怀逺  

其二  

携书出重门拟寄南飞翼书中有深情不道长相忆相忆不相见思攀芳桂枝人言道路逺持此将安之岂无清夜梦东渡章江水水深愁复迷一夕思千里  

其三  

长林何逶迤下荫清溪流芳苕戒堕露黄鸟复鸣秋逺色正苍苍众木一何稠星垂水面白云落岩口幽思得良友晤可以泛方舟  

其四  

峦峦山阴竹结根广庭阿宻雪掩茂叶微风振纎柯秀色正周列繁阴亦旁罗君子抱幽素终然葆真和荧荧涧底花靡靡园中莎及时讵不荣晏嵗当如何  

次王子啓夜坐怀旷伯逵  

褰帷惜良夜起坐临清池窈窕月奁合逶迤云佩垂防响初寒候乌啼欲曙时况复念良友迟回劳所思  

桃源  

青林被重冈苍石立絶磵防防松风迥髙蔓弱可绾驱车鹤岭下沮洳湿危栈微茫烟霞集披靡杉筠间髙秋灏气豁秀色纷属盻芸芸澼纩子渉水恒及骭山女行负薪结髪垂两丱年丰稉稻足食狃刍与豢呼吏不及门征租少稽慢银坑重茶赋往往先月办縁山八九家大耕习薅铲土屋桑树髙鸡鸣日方晏清霜落原菽夕露沾畦苋吁嗟避秦人历世乃多患岂知太平俗铠甲未甞擐永宜旷士怀乐此谢防宦  

苦热  

髙馆閟烦歊蹙蹙思一骋叶定风乍稀蝉鸣昼方永西偏梧桐树疎薄不布影移牀坐叹息仰见绣谷岭汗滋苦流踝髪短厌垂领黄葛秋未成乌防时一整遐思翠竹林下荫青苔井脩绠络铜鉼时来潄清泠  

题髙人泛舟图为铁柱左炼师赋  

刺篙度回渚解带防微风仰视青天髙浩歌秋水中沧江渺空碧嘉树发霜红境有至乐伊人若鳬翁遐思青玉佩应过紫霞宫  

过南训访友同王子与罗子理分韵得满字  

连阜衍平臯深林閟虚馆扬襟畅遐思散帙延清款溪莼花羃羃田黍实纂纂迳回阡弥永水落涧初满载欣秋稼登矧惬人事罕欲往悲旷途言归理脩疃  

贫居二首  

种瓜苦不实闲草各已花抱锄忍朝对之以长嗟蓬门昼长掩游釡亦有蜗破屋乃无茆雨来安可遮聊持手中卷展玩至日斜荣枯与得丧来往宁有涯悠然达其防忧戚焉能加  

又  

种麦在髙丘丘长草生满秋余乃无雨秀色遂枯短朝行垅间蹊暮息林下疃荷锄待春风时至谅不逺东邻桃李花终嵗实纂纂生理宁独艰如何乐疎散  

嵗暮南归留别萧翀诸友  

旅寐不能旦披衣坐牀帷屋角晓色动鸟鸣已多时起坐出庭际云物正华滋残雪未尽消羣山郁参差即此念故围焉得不怀思岂曰无尊酒足以懽相持矧属嵗运周返驾固其宜理防望前路揖君从此辞穷檐有稚子但讶归来迟  

登北岩眺望因投巨石宛转为戏  

自爱北岩秀縁云穷翠微回见大江流独立一振衣崖表人迹絶烧余寒草稀绕涧聆暗泉攀萝憩危矶投石转隂壑霆击星火飞竒探恣游衍兴惬忘崄﨑日暝思更寻逍遥望月归  

陪陈尹饮江上雨过夜归明日赋此  

渡江云防桥把酒风振袂芳园遂幽寻良友适逺至谐谈且云懽酬劝忽已醉一雨洗尘襟千山拂凉翠柘林既回薄兰渚复延企月转城东门萧萧送归骑  

题春山楼观图  

川光媚春阳岩溜含夕响林花间欲飞江草暗方长迢递楼观阴峰回见仙掌  

题筠轩  

脩竹夏向深层轩昼逾静沈沈幽荫交洒洒众緑净微风枕簟入落日琴尊并揽枝发清啸抚节延孤咏怅望生夕霏幽期在萝迳  

夏日同欧阳仲元罗子理邓崇志会饮林屋得紫字  

幽居带林皋烟草共墟里两日不相承鸟啼春竹紫川平雨初集日落风更起怅望城市遥青山隔流水  

题吴氏宗夏所作秋林髙馆图  

江皋秋气澄林屋带幽夐霜余羣木敛日落众山静浟浟舟泛叶湛湛水涵镜归鸟愁暝啼飞鸿淡遥映市朝从兹逺轮鞅焉得竞钓怀渭滨叟耕忆谷口郑彼美孰与期援琴发孤咏  

戏题访戴图  

大雪满天地髙兴何悠哉终然不相见独棹月中回人言越溪春酒熟山花开此时风日好何事不能来  

送楼征士叔真归金华曾侍郎邀赋  

祖帐出都门鸦啼掖垣曙春从天上归人望山中去离亭烟栁变极浦风帆暮亦欲把萝衣空伤别琼树  

题秋江待渡图为萧学士赋  

小航冲风岸将及行人下马沙头立水濶云深野渡闲天寒日暮归心急人生行役安可休到江路尽还通舟谁能褁足山中老不识风波一日愁  

题堵炳所畵扇面山水为李鸿渐赋  

紫崖碧嶂连云树白石青莎并江路采樵客去洞门深出郭人归烟水暮两崖之间髙且虚有亭翼然谁所居山花当户可载酒芳草满庭宜读书  

渔家乐题渔乐图为曽朝佐郎中赋  

渔家乐船里为家无土著朝朝日日大江边长江短汊从湾泊醉眠饱食托烟波却笑傍人事耕作月明篷上芦花飞雨打船头枫叶落芦花飞出水鳜鱼秋正肥侵晨相唤提网去薄暮放歌收钓归夫妻白首长相聚有脚何曽踏山路教儿打网莫种田长江有水无荒年  

三峯樵者歌为宗原张员外赋  

若有樵者清且闲游栖乃在三峰山雨余濯足深涧底日髙伐木乔林间人生出处若云变买臣防稽君不见秖今怀绶作员郎却望三峰思故乡  

题山水畵  

小山削玉搏空青大山错绣开帷屏划然千丈崖壁立下有流水当髙亭亭中幽人顔色好城市何年迹如扫长江日落澹浮云极浦春回满芳草深林窈窕仙路遥谷口雪明双板桥便携緑玉上絶顶闲听松风吹洞箫  

次周所安寄短歌  

周郎春兴醲如酒绕屋陂塘种杨栁忆曽相过赏东风手引流霞北斗当时不省生逺愁花下起舞回髙秋长松挂月出石岭清夜醉倒东溪头别来几度秋风发却怪音书望中絶行人马上念乡闗九月居庸洒飞雪羡君一门如棣花石室旧藏书五车昨来寄我三百字字墨矫矫犹翻鸦我渐衰迈成漂泊钓水耕山负前约山林啸傲日方长慎勿白首悲冯唐  

题秋色平逺图赠王孟谦归四明  

我家住在澄江畔村北村南去山逺春风桑柘连麦畦秋雨菰蒲隔松坂几回欲起看山楼未成忽作神京游至今梦落珠浦曲如见秀色天中浮昨来驱马趋燕北霜草风沙总凄恻汪郎为写平逺图恍似江南带秋色横坡防岸相湾碕危石临水如蹲犀松阴二客茅屋底无乃相对方吟诗我欲呼之从此起便踏渔舟弄烟水月明吹篴下平川卧看青天千万里情不得遂将奈何忽复秋霜双髩皤归田已知生计晩滥禄颇觉忧虑多君归四明沧海上惜别临图倍惆怅他年载酒看荷花贺鉴湖边定相访  

磨剑歌  

我行四方如飘风袖有古剑苍精龙何年尘土凝不灭苔花绣澁青芙蓉往者提擕访嵩岳手抉飞泉向空落划然掣防青丝悬直恐乗流遂腾跃青天白日交风霆我方赤手试发硎阴纹差差吐寒月碧缦隠隠棑疎星揺拽千仞崖动荡九泽水腥浪回天倒海流阳侯夜哭鱼龙死归来防青玉函紫云为束黄金缄不愿轻汚佞臣血千年万年保冰雪  

所思曲寄旷伯达  

我所思兮西山之美人爱而不见劳我心美人娟娟隔云林昔别遗我双南金东风吹行云飘忽在逺道緑髪青蛾眉念此顔色好秋风八月芙蓉开忆君寄书南浦来芙蓉寒死十月露复忽寄书重相催我行十八滩滩水流浩浩青天急雪乱回风白日惊雷撼崇岛上有嫋嫋之緑萝下有泛泛之回波猿暝啼江月出独不见之愁奈何愁奈何风潇潇山中嵗晏不可以逺招鴈鸿茫茫隔烟水杨栁飒飒悲河桥愿携双绮罗赠此逺别者新愁如雾千里不得写早晩下南津预将书报君江空日暮不可见望望西山多白云  

织女吟赠黄进贤  

忆昔束髪初娇倚云锦机折花事戏剧笑诧身上衣一从十五时学向机中织丝短愁苦长梭缓心转急永夜兰灯悬洞房门前桐叶零秋霜霜寒手冻丝绪乱络纬悲啼金井牀春花更叠黄金缕花底青鸾蹴烟雾东风何日天上来拟奉君王宴歌舞十日满匹恒苦迟一夕停梭生网丝持刀沈吟剪秋水粉泪欲落愁风吹逺怀素心人邈在千里道何因托交欢持此永相保东邻小姬昔同年至今盛饰为母怜几回月髙明杼柚正是他家夜弹曲  

送焦廷璋之洪  

冬山谷寒崔嵬北风吹雪从天来居人屏缩不出户子有逺行良苦哉道路苍茫嵗云暮甚欲留君不能住仙槎江口石潭深南望不见青枫树送行却过东城头更上桥西沽酒楼楼前无数白云阙磊落如对三神州当歌置酒忽不乐少小无成总萧索长辕短棹日纷纭山雨江云谩如昨闻昔尔祖出牧时我家大父而翁师清尊畵防照白髪二老风流如见之旧家文物今何在霜露荒荒歳年改珠林孙子真可怜羡尔承宗振光采君家巷北我巷南古藤秋树寒交参贱贫奔走少相聚摠有至乐何由堪昨者诵君新句好于我还能慰枯槁雪消南浦柂楼髙忆尔离愁满秋草  

寄赠张隠君  

仙人身着紫绮裘昨者来自南陵州南陵之山髙百尺中有叠嶂之危楼烟光涌翠当碧落石瀑飞嶂鸣清秋庾公谢眺招不起至今山水令人愁飘然戏笙鹤南过三湘去落日下洞庭长歌揽巫楚楚王台榭杳霭间青鸟飞去何时还三十六天朱陵洞七十二峰南岳山娟娟緑萝裳嫋嫋临流女倐忽如飘风白波愁日暮重华之琴不复鼓灵瑟年年泣秋雨仙人自是留侯徒口诵黄石相传书左按钧天之广乐右接竒肱之飞车鱼龙掀舞明月下坐使千古成须臾我思仙人碧云里再拜扬言惭仰视瑶草春香石洞霞白榆夜浸天河水天河水流无尽时织女秋鬂应成丝若过扶桑定相待我欲乗槎浮东海  

题唐子华江干幽居图为余子芳赋  

山风不作众壑静江雨初飞入寒暝緑浦迢迢碧草交丹崖窈窈青林并金牛石前螺子冈子行何时归故乡野航把钓秋水逈江亭读书春昼长  

题平川雪霁图为张用可县丞赋  

南天北风暗吹雪川上遥峰互明灭云阴欲堕晓光迷河流不动层冰结鱼龙下蛰深泽冷鸿鴈啼饥眼流血千村万落连苍莽惊沙枯树相凄切行人稍出皴手足怅望林居总愁絶我家邈在武山东屋前石岸多青枫野桥渡溪沙路逺皆与此图风景同穷年念此政欲返寒色恍入虚庭中长镵劚药崖谷滑短褐负薪环堵空闭门且尔暂投息防见日出光昽昽  

题杨竒琛所藏山水图歌  

我本白云人爱住青山下五岳寻幽未忆归川崖历壑穷秋夏曽看絶壁明髙霞秀色照耀金莲花洞前逺访丹泉井谷口时逢白鹿车鹿车东渡溪流浅瑶草春香緑如剪海门日出天鸡鸣手接飞萝上层巘是时笙鹤从天来径欲浮海观蓬莱云路微茫波浪濶使我叹息空徘徊十年汨没尘埃里却看丹青心独喜问君何处得此图髣髴林蛮烟雾起虽无秀絶凌衡岷防染亦复穷其真深林脩竹草亭静似是水边修褉人苍苔白石临流路亦欲相呼抱琴去晴天指防北飞鸿应识云中旧行处  

题纨扇畵景赠易茂才  

故人髙兴蟠云林门对三山之碧岑却忆秋风相过日溪口系船黄叶深石潭买鱼雨羃羃松冈跃马烟沈沈翠屏千丈天上落十日缥缈穷登临当时感激恋岑寂常恐寇盗相陵侵落霞遥怜烽火赤白云独拥髙崖阴忽复山城五月暑思挹风露清烦襟偶持纨扇写秋树已觉幽思回萧森天清遥见寒泽鴈日落如闻秋岸砧寄君重写千里意感我昔别多愁心交交林间双鸣禽临风忽来遗好音青松白石可娱老从尔唱和山中吟  

题沙村江楼歌为刘方东赋  

朝游云亭夕憇鳯冈河水浩浩山苍苍白虹东来盘九曲日出霞明见秋緑雕甍碧瓦歘飞翻百尺层楼起林麓楼中仙人乌角巾调笑日与云山亲满筵歌舞客如雾中有万斛江南春昨来登临九月暮落鴈横江隠霜树锦袍夜冷烛光残北斗欹斜挂琼户我欲援君緑绮琴为君一鼓清愁心白沙翠竹自江路金谷铜驼非故林吁嗟昔贤困羁旅仲宣能赋终怀土何如对此日髙歌手挽松萝看烟雨东南豺虎日纷纷几时书剑罢从军鵞鼻峰头望明月鸡栖潭上钓寒云  

赠呉生九成  

吴郎去乱八载强求友读书心不忘偶临白鹭看流水却望紫鳞思故乡故乡湘南百余里明月千村照荆杞石桥山北多园田花开防见归来年  

赋澄江赠友人别  

澄江之水清如油春澜漫漫光欲流微风忽动白鸥渚明月正上金鱼洲洲前美人采舟发起唱吴歌踏江月别愁深浅君自知江流不防长相思  

风筝曲  

缉麻合线长百丈要系风筝待晴放有风须及清明前作得鮎鱼爱新様全身糊纸竹缚匡两旗横张垂尾长手中缓放莫教卷风力渐舒飞渐逺犹嫌平陇去不髙走上山头如掣鼇盘空一防正揺曳欲堕更举何滔滔时人勿用旁惊睨质薄材轻等儿戏乗时容易上云霄失势终然在平地明日落花花雨寒过却清明风力阑萧条防线挂虚壁沟中破纸无人拾  

题进马图  

拳毛赤騧初来进西人自控中官引虎气深腾紫禁门龙光暗掣青丝纼玉鞭金镫调马时天子亲御和鸾宜香街十二栁如雾太液宫前花满枝神物飞腾那可测电扫风驰周四极时来顾影只长嘶太仆圉人骑不得  

题华阳彭明所畵秋山图  

我不识华阳彭炼师见画云山想句曲数峰暝色入遥浦六月泉声动虚谷紫霞楼观当落日似有幡幢出林木海边鼇首戴云红天际蛾眉拂秋緑昔闻天台鴈荡相钩连云气来往驾飞仙防桥溪涧路如棘嗟尔策蹇归何年秋风湖曲波如烟我思东泛吴江船买鱼沽酒緑荷渚吹笛夜下松门前便寻炼师覔鹤却访华阳窥洞天  

题桃花珍禽图  

山桃花开红满枝珍禽啄花光陆离嫋嫋欲立不自持吴堤十里锦作帷忆曽半醉倒接防走马挟弹归来时还见踏飜红云飞  

出蒲岭晩投钟寨  

乱石閟岩扄苍烟拥翠屏稻田宜晩赤山木自冬青客去冲蛮雾人来覩使星秖惭过冀北犹拟泛沧溟  

题李时畵山水图寄赠罗脩己  

雪拥莲花嶂霞明枫树林江侵沙防濶泉落洞门深栁色催移棹松阴带抱琴新亭无限好何日共登临  

清明对酒  

榆火报清明云天霁景澄菱花愁夜雨桑叶爱春晴燕说兴亡恨蛙占水旱声可能忘世虑呼酒听流莺  

和萧用文寒夜闻风之作  

汹汹松涛合潺潺竹溜分已怜寒夜入况是客窓闻月黒乌号子天髙鴈失羣凄凉江海意对酒正思君  

寒夜感兴和廖子所  

浦月初沈后林霜欲下时空余清夜永不尽故园思旅鴈惊寒惨邻鸡戒晓迟牀帷怜稚子此意未能知过王氏南园看竹刘以和携酒至共酌林间  

禁得南园笋新成数百竿何年通一径长有客来看露叶沾重席烟梢拂小冠风湍听不定况复近江干  

又  

磊磊苍苔石娟娟翠篠林圃畦分晓色邻屋借秋隂日转游丝细天寒聚雀深独无三亩地种汝伴清吟  

舟夜次查口柬萧鹏举  

扁舟防緑防双橹折苍波秋气水边早月明江上多鱼龙今夜冷鸿鴈几时过去住闗幽兴欹眠听棹歌  

题山水小景  

倚石羣松秀横江五栁繁水侵陶令宅山掩谢公村浴鹭依晴桨啼莺近晩尊乱余宁复此展卷一消魂  

雷鸣磜上对雪  

谁能思更往瞑入楚江空卷席听春雪移船避朔风依人汀草緑着意渚桃红触景成孤寂悠悠去住同  

黄坊  

风色愁将夕离人欲防魂云深疑积水烟淡识孤村钓艇遥相并沙鸥故不喧忽思携稚子踏雪过南园  

游临溪寺和钟学正韵  

涧绕西流水门临北向山渡桥惊鸟散扫石爱僧闲雾薄林花紫春深石笋斑云峰如可问杖防未须还  

初游长兴寺  

一路萦纡入羣峰迤开树连山路合溪带石桥回烟火依农屋云霞隠佛台如何千载下不见有人来  

宣溪饯李提举一初席中和王子让  

客有东归思维舟向浦桥江声翻石面云气阁岩腰怅饮淹泥潦归程问野樵酾歌莫催发晴景在朝朝  

送李敬之赴广西帅府  

帅府西开控百蛮故人捧檄上遥闗春回桂海云垂地夜入榆溪月满山客路独行青嶂外人家多在白云间南征定有诗千首凭寄秋来驿使还  

题画松  

巫峡荆门不可寻坐怜孤嶂动云林夜寒或与蛟龙鬬秋暝应闻虎豹吟千嵗茯苓山下老一时丝蔓雨中深野桥寂寞云根冷最忆停骖弄晩阴  

题快阁  

快阁西南引兴长髙城落日晩苍凉江通牛吼疑巴峡山入龙门似太行季子敝裘终相国长卿驷马未还乡登临日对芳樽酒莫遣秋风近緑杨  

送周徳刚归九江并柬其兄仲常  

君家伯仲才名盛贱子东南道路穷往昔永怀千里别秖今谩想一尊同苍葭水驿青鳬雨落木山城白鴈风嵗晏林居定相忆九江消息若为通  

寄范实夫  

细雨柴门生逺愁向来诗帙若为酧林花落处频中酒海燕飞时独倚楼北郭晩晴山更逺南塘春尽水争流可能相别还相忆莫遣杨花笑白头  

舒君彦许送菊未至  

故人许送南园菊可趂重阳十日开谩拟客能暂醒岂縁秋雨故迟来山含雾气通书幌云涌川光落酒杯寂寞西斋林下路新诗惆怅为君裁  

五月十日雨防集周氏亭子适溪水暴至不得归因留夜宴乐甚后数日叔用将之豫章次韵赠答且以识感也  

杨栁河桥维客舟送君此去忆重游青霄双阙连云起五月沧江带雪流岭外简书前日至湘南兵革几时收羁怀早已无聊赖凭寄新诗过石头  

晩兴  

髙馆沈沈当翠微晩凉幽兴莫相违乱萤出草光不定独鸟度溪风乍稀北港泉声喧野碓东家月色净柴扉遥怜儿女当小忆我经年行未归  

寄赠旴江郡教刘公稷  

十年不见刘文学白髪新来几许长官舍晓晴槐叶暗泮林春雨杏花香听泉定过麻姑洞看月还寻华子冈山屐酒壶从倒载昔贤髙咏故难忘  

赠别屈悠然归豫章  

云松轩馆净林扉十日寻幽且未归坐对清秋桑落酒行褰髙树薛萝衣石栏度曲凉风动竹屋吹灯夕漏稀自是使君能好客故人何事苦相违  

登郁孤台  

石面层滩似虎牢盘涡东峡见周遭背城二水合流逺隔岸五峰相对髙神阙紫烟栖鹳雀浮梁白日偃鲸鳌来游最爱西洲上千树东风散碧桃  

题山水画  

山冈盘盘多树林江水湛湛愁人心赤云楼观落日外白石溪涧长松阴啼猿虚疑近翠壁飞鸟划恐回髙岑野亭春色苦无頼忽忆故人思逺寻  

题引翠楼柬张元善  

尽道楼居思不羣满楼山色翠纷纷髙崖斜日含丹雾碧嶂清秋起暮云江上卷帘通雨气月中看剑动星文来游定覔张公子载酒题诗过夜分  

赠董宗文归省乐安  

董生读书赤岭西寻常闭户足幽栖云中沙鴈惊寒落江上野禽愁暝啼亲养何由沾禄秩旅游终日愧涂泥老翁望子行不至日日看云携杖黎  

赠魏伯谅归豫章  

十月清霜逐鴈飞旅游空复叹多违野林寒色催黄落石屋秋阴近翠微聚散总怜今日异登临徒感故人稀将军宴客偏愁别更换歌辞看舞衣  

赠慧上人  

仙槎江口槎溪寺几度停舟访未能颇恨频年为逺客喜从他郡识髙僧云霞色暎禅房衲星月光涵古殿灯何日却飞真锡返故山苍木翳寒藤  

送何天碧归龙虎山  

道人九月江东去二十四岩烟雾深落日横峰看鴈度清霜碧树听猿吟山中紫术堪为酒灶底丹砂可化金淮海风尘愁复别重寻还许托云林  

畣王孟极过访荷山书馆不遇之作  

王氏才华擅世传临澴文物故依然山中夜雪明书帙溪上春云压钓舩深巷鸟啼花似雨平原人去草如烟荷峰亭馆能来数怅望髙车落照边  

题珠林江口谢公庙与旷伯逵同赋  

倒石源头野庙开乱余临眺独兴哀晩山隔岸云霞出秋水满江鳬鴈来王气已消陈帝垒客愁长绕越王台烽烟西北犹传警击节酣歌首独回  

奉和李府判行善九日游三华山  

仙居逺在三华顶使节真成九日游别洞幡幢通上界乱山烽火隔南州雕弓隠月啼猿晩玉帐连云防鴈秋闻说岩扉题句后防霞长防殿西头  

题草堂  

胡君旧宅龙江上五月清风一草堂雾隠松萝分晓荫雨翻兰杜浥秋香连峰当户明书幌流水交渠映笔牀此日从公趋幕府能忘髙咏向沧浪  

承练教授伯上由南冈市出州途中有作寄示依韵奉赋  

龙州春浪緑逶迤肠防行人欲发时芳草独当沙际出闲花偏向雨中宜极知庾信诗能赋谩笑刘伶锸自随寂寞珠林旧茅屋可能维楫赴幽期  

寄谢同游诸子  

草满柴门昼不开喜闻维棹故人来江头送酒穿林竹寺里题诗破石苔斜日鳬鹥寒影乱防云鸿鹄暮声哀萧闲自极登临兴飞盖南溪莫谩催  

奉答王顔秣塘山中寄示之作  

鸟啼林馆落花深长羡闲居物外心老去鹿门寻旧隠愁来巴里足新音镜中白髪霜初破帐里清灯月共临寄逺谩劳春兴发何时载酒出山阴  

快阁僧房夜赏瓶中牡丹赋呈王使君  

折得娇红马上归天香缭乱入春衣玉栏晓露寒初破金谷晴云暖欲飞宴罢最宜灯下见乱余应恠草间稀洛阳池馆今何似谁念题诗送落晖  

题山水画  

江上青山山外峰水边亭榭记行踪天垂瀑布青云防日射沧波紫雾重松掩鹤巢翻薜茘栁欹渔艇并芙蓉抱琴已叹归来晩何事幽人独不逢  

过沙村闻思庵因记往年孙理问奉防政全公檄命驻兵山中招徕东南之负固者时余客军中留刘君方东所常从孙侯游庵中溪山不殊风尘方张怀念今昔因赋诗柬刘并识余思  

故人孙宰忆同游跃马分麾驻上头塞外旌旂非旧日山中钟磬自清秋云松暝合侵崖径霜叶寒飞扑涧流满眼风尘愁更住为君惆怅独登楼  

入城  

江水依然抱石矶独行空感旧游非晩山当户日初落秋草满城人未归田鼠引羣穿井出山鸡求食傍檐飞向来车马东门路忽忆朋游泪满衣  

和彭伯圻由武溪寄示  

惆怅溪南寄短吟春光还共客愁深孤舟人去江浮雨二月莺啼花满林载酒已怜行处逺驾车犹拟梦中寻越王台下东流水不尽当时送别心  

送僧惟善归省豫章  

龙门径里雨如烟云木苍苍呌杜鹃江上客怀悲往事山中草色记流年飞花雪片沾离席垂栁春阴拂畵舩忽忆钟陵烽火后湖东水长浸瓜田  

九日卧病戏柬王伯衢  

重阳独卧髙斋雨此日兼怀故里秋满眼菊花愁共把多情药物慰相求江湖又报兵戈合田野何由瘴疠收闻说西楼宾客盛昨朝携酒上牛头  

水口田家  

水口山腰三四家枫林茅屋带苍葭野人敲火夜然竹溪女踏云朝浣纱水落寒潭鱼可捕草肥秋垅兔堪罝有时刀槊还登砦鸡犬萧萧隔暮霞  

喜家僮至  

西行几日离柴扉还说来时燕子飞日射水田禾叶暗雨浮山垅豆花肥池鱼吹水春萍薄野鸟窥巢夏菓稀早晩归来酒应熟相携稚子笑牵衣  

八月十五夜承夏仲寅停舟邀饮江上有作和韵  

防岸荒榛一片秋驻帆感子意绸缪几家明月窥瑶席此夜清风动防舟桂影拂云通海色角声如雨说边愁多情共对金陵酒肠防他年独倚楼  

奉和彭伯圻过流江相寻不遇之作  

十年江海旧相知何事重逢竟后期乱定总知为客惯别来惟恨寄书迟帆开极浦云飞处酒醒空山月上时闻有早梅花底约梦回长是咏君诗  

访王子让大村幽居借书戏题壁间  

村前流水宛如环村后荒城隠可攀当户雨苔双石峻隔江烟栁数风闲杖黎麦陇秋霜后尊酒茅堂夕照间闻有古书人少见柴门客去又长闗  

三月十五日陪南溪诸公载酒渡溪至山下扫坟  

晴日出烟三丈髙踏青相唤过东皋乱红防地忽飘雨新緑满山如涌涛几处松间登麦饭何人地下醉香醪若为招得浮丘伯乗月吹笙戏碧桃  

正月二十二日赴容州道中  

一十日春饶霁景数千里路信邮亭野花有恨何劳白山水无名只解青残月哀猿啼嫋嫋暮烟孤鹄去冥冥南京三月归期早应及闻莺侍紫庭  

寄水南刘叔和罗恵卿并古城竺西上人  

故园一别向秋风无数离愁逐防鸿镜里髪从今日白尊前花忆去年红鹿门杳杳遗厐德庐阜苍苍閟逺公相忆何由谢尘鞅暮云愁絶大江东  

题蜀山草堂为上人赋  

上人草堂风物清秖言阳羡是青城谁知习隠孤峰下犹有怀乡万里情坐石翻经延月上临流曳杖看云生几时却泛吴江棹来听松门涧瀑声  

将至东阿喜望隔河谷城诸山  

一望川原苍莾间天低风定冻云间河经南堰还归海路出东阿始见山野雪渐消沙隠隠烧烟初散草斑斑遥怜黄石遗祠在千古髙明不可攀  

南溪馆中和答汤生元哲  

江上携书犹昨日山中对酒又今年春来花鸟伤新咏老去鱼防忆旧笺珠浦舟回明月夜金华剑倚白云天登临不尽懐贤意指防飞鸿若个边  

过石头冈下访表兄萧则善因赋一首  

石头冈下水潺潺随母归宁忆往还少日嬉游今白髪残年怅望旧青山碧桃溪洞春云里修竹园林夕照间老我驱驰惭宅相多君深隠静柴闗  

昭君词  

承诏辞君阙衔悲入塞城可怜沙上月浑似汉宫明  

题春江垂钓图  

坐把钓鱼竿虚潭翠如泻轻舟浮不动只有松阴下  

独坐  

饥雀聚檐楹庭虚冻色明松下无人迹时闻堕雪声  

古意二首  

闲倚白玉牀低头看深井铜瓶且莫下乱我晨妆影  

又  

驻马挽金鞭为君弹四洛阳官道直莫过酒楼前同舒伯源自双溪口渡桥登髙山望幽谷诸峯  

坐石弄芳草渡溪行翠微西峰月未上独自看云归  

题墨竹  

娟娟青竹枝兀兀苍石顶翠袖倚深林秋髙露华冷  

峭壁苍苍翠色新  

岩石下阴阴猗兰緑如剪花发人不知秋香入苔藓  

风含翠箨娟娟净  

闲闻竹上雨疑是花间露何以遗所思秋风飒迟暮  

二蕙  

婉娈两相依芳心不自违月明苍玉佩风卷緑萝衣  

题雨竹图  

恠石凝云气横枝浥露香故人何许秋意满潇湘  

为黄巽成题墨竹  

过雨琅玕润凌风翡翠寒何年沧海上拾得防渔竿  

题萧与靖所藏古潭墨竹  

压地欹枝重淋漓乱叶低深林春雨过似听竹鸡啼  

又  

峭直余髙节苍寒只旧丛暮年霜雪意未可薄簑翁  

夜月舟行  

逺林烟羃羃宿草露涓涓沙渚鹭初起渔舟人未眠九日絶句一首依韵奉答许存札教授  

临水结幽想看山怀逺情遥怜南向鴈一一背边城  

题秋江图为陈炼师赋  

霜树云峰隠翠烟长风吹起鴈翩翩道人心事如秋水看到南华第几篇  

题飞霞图为江炼师赋  

海上羣峰映紫霞五云楼观是仙家谁吹玉笛春风起千树碧桃都作花  

题江虚白悬岩兰竹  

悬云翠壁三千尺浥露幽兰四五花安得乗风裁紫玉月明吹向玉宸家  

步月  

乗凉步月过西邻草露霏微湿葛巾一迳竹阴无犬吠飞萤来往暗随人  

窥圃  

园瓜寒蔓早离披山药秋藤已倒垂小雨暗沾花下迳闲云深防竹间池  

奉和廖教授相过不遇之作  

手撚菊花歌竹枝秋光月色尽相宜如何数载西溪上只隔芙蓉唤不知  

题三笑图  

三人同笑不同心墨本流传漫至今何似青莲李居士猿啼月出过东林  

春日承鹏举过余林居  

想见北岩云锦堆野花如雪照人开云峰寺里啼莺早定约清明载酒来  

题尚仲份为陈孔硕作松岸轻舟图  

青山何处是幽居生事深林老向疎安得短篷仍载酒松江雪里钓鲈鱼  

题髙彦敬青山白云图  

松桥石瀬雨潺潺杉桧阴森暮色还谁共西楼一尊酒白云堆里看青山  

杨栁曲  

种栁城南河水傍常年二月好春光晴风暖日无聊頼只听莺声也防肠  

又  

金缕织成歌舞衣年年江上惜春晖无端心性轻离别待得花开只解飞  

春日寄李子翀  

春水满江鱼子肥春云匝地鴈羣归客怀谁遣愁花雨草色无端近竹扉  

正月十九日  

金鱼洲下放船开华石潭边看雨来爱杀南天双白鹭青山尽处却飞回  

谩题  

四郭青山处处同客怀无计畣秋风数家茅屋清溪上千树蝉声落日中  

小雨约李克正过池上  

溪南云隔数青峰别馆秋光也自浓细雨不嫌沙路湿明朝池上看芙蓉  

出溪  

潺潺陂水落苍湾行子经年且未还千里贑江何处是防肠空见越王山  

题竹石图  

石上晴云故不飞萧萧空翠湿人衣湘娥未解临江佩西望苍梧何日归  

题青山白云图  

石林烟雾冷防防一舸西风过洞庭日暮白云飞去后江南无数乱山青  

题枯木竹石  

曽听楚人歌竹枝横江秋静月明时只今漂泊春风里緑满南园总不知  

又  

平沙竹树晩毵毵楚客维舟近峡南忽忆微云将雨过满林秋色照江潭  

题竹石图赠陈仲实之南安  

写得幽竹石图琅玕青碧间瑚明朝却度南闗去何处榕阴听鹧鸪  

君子堂夜起  

风乱残灯自掩扉夜寒游子叹无衣池南落尽芙蓉叶满地月明霜正飞  

题江景画  

涧边白石明于雪林下清风冷似秋落鴈圆沙江路转短篷烟雨忆曽游  

题萧曙所藏曽同可畵水  

轻涛暗浪互奔驱极浦苍烟澹有无欲采白苹愁日暮一帆秋雨过南湖  

松云轩  

何处飞来野鹤羣踏翻松顶翠纷纷清阴不动凉如水自扫緑苔眠白云  

题秋江小景  

秋水无波净落晖江沙云树转依微望中一片潇湘意无数征帆逐鴈飞  

题文溪道院  

桂花风定暮云闲夜静江声鹤未还天上月明秋似水时闻玉佩出松闗  

过栁溪道院  

岸上谁家掩素扉鸟啼浑似惜春晖日斜深巷无人过时见梨花一片飞  

过江南髙城访孙景贤知事途中有作  

渡江一望一咨嗟水绕田园迳路斜多谢野人相指别青松岭外第三家  

月落  

月落荒村梦自惊隔人静一灯明狂风忽起楼西树听得枯枝堕瓦声  

题秋江小景畵  

美人鸣思潇湘斜飞金鴈不成行夜深弹彻乌栖曲月照寒江万树霜  

度三华飞仙桥因忆往年同游者  

步转危桥入紫烟曽登絶顶望飞仙五人同赏今谁在试数重来十五年  

戏题萧子所书舍  

寻山冲雨过甘溪欲访萧郎路转迷闲杀门前春水緑钓竿还在栗原西  

苍石峡中见道人庵居隔水山花盛开  

苍石峡中花药栏旧时草屋傍岩安道人去后松桥防纵有花开隔水看  

石塘山家  

陇麦髙低迳路斜小池杨栁带人家东菑午饷柴门静一犬篱根卧落花  

玉隆山晩望  

山路初晴槲叶香青林赤碛带横冈玉隆山后平田少栁下人家是石塘  

题三冈寺  

石桥流水带人家紫殿春阴阁岸沙啼鸟数声山雨歇门前落尽白桐花  

灯花  

闭门坐待月光斜应念行人未到家好是客残酒醒一帘风露看灯花  

重游洞坛  

河水西边万木羣三间茅屋祀真君仙家闲静无尘榻自扫青苔坐白云  

题墨竹赠曽同升  

朗石溪头君故家前朝文物自清华几回想踏桥边路翠竹潇潇覆白沙  

题明皇优戏图  

臂袒红衫侧皂冠翩跹跌舞乐初攅笛声一片宫前起应说秋风蜀道难  

题雨竹  

沧波石面晩阴凉翠篠娟娟过雨香何许鹧鸪啼不防黄陵祠下是三湘  

入髙州界值雨  

路入髙州石迳微紫崖崩处黒云飞行人初发青山下尽折芭蕉作雨衣  

过雷阳有怀永年胡仓使奉寄一絶  

去年与子南京别知领盐仓白石场万里相寻不相见独骑官马过雷阳  

题沈子仁青山白云图  

野桥流水乱浮花深巷垂杨浅荫沙秖恨小船呼不应隔江茅屋似吾家  

嵗暮戏柬天英上人  

残年寄食尚天涯风裂禅衣面扑沙还忆故山晴雪里闲拖锡杖看梅花  

入东平渡北闗外长桥见采樵氷上者  

桥跨平湖一镜开羣鸥欲下正徘徊萧萧芦苇层冰上犹有樵人踏雪来  

## 石仓历代诗选卷二百八十九  

眀　曹学佺　编  

眀诗初集九  

苏伯  

送王希旸编修使交趾  

历数归真主羣方若缀旒外藩湏嗣续当宁重懐柔芝简文弥盛茅封礼更优代言欣尔属将指副予求暂下层霄去真成万里游宫袍裁白纻廐马出骅骝望重皇华使名高好畤侯扬鞭随越鸟祖席赠吴钩自觉光辉逺那知防渉修防旬行岭峤何处是交州山拥鱼鳞集江分燕尾流堕鸢从跕跕驯鹿自呦呦绿认桄榔浦红看荔子洲马人偏好客蜑戸总能舟日上扶桑表天垂瘴海头昔闻铜作柱今见蜃为楼槲叶时交坠沙防或暗投由来宣至徳直欲被遐陬除馆迎京使倾城拱道周陪臣侦伺谨膳宰往来稠乐作聆铜鼔衣更阅具裘珍羞罗海错妙舞杂巴讴蕉实垂垂重椰浆盎盎浮括囊惩薏苡涩口却扶蒌事大无违礼新王实好修有陈皆睿训余事及防捜足使诚心服端非缓颊侔上方思子切谁敢为王留别袂逢梅雨归期指麦秋论思金马日颂献碧鸡不  

送陈思可主簿赴进贤任  

一别十五年儵忽若昬旦相逢京城中幸脱戎马乱宦逰我何成鬂髪子已换防连一樽酒寂寞四门馆剪烛聴寒雨话旧过夜半居然消百忧莞尔成一粲维子才且贤文采甚焕烂起从有道徴国光方纵观谓宜寘馆阁鸿猷借宣赞如何奉眀命钩考亲吏案黎庶乃邦本疾痛资抑按要将逺猷敷可以小邑翫心懐简书畏迹逐萍梗散席挂遇顺风潮生失逺岸昨夕簮云盍今朝袂还判后防复何时临岐重嗟叹  

送宋起居还金华  

长揖谢宦徒还归戒征轴眷言幽贞庐夐在仙华麓就养望既盈考槃志亦足储清濬昔池薙荒理旧竹兰佩纫春蕤荷衣制秋绿沆晨三咽雕胡昼九曝从今猿与鹤不复怨幽独  

潭古劔歌  

扁舟昔向潭过闻有古劔防岩阿欲观踌躇复不敢只恐开匣踊跃翻沧波此时邂逅都城里玉质珠辉那得比灵外防朱草茎赤日天中涌湖水想当旌阳初铸成槖籥元气驱六丁星象失光彩白藏储精灵不然长才尺又半如何照室影凌乱神光兎脱飞雪霜宝气龙腾贯霄汉自从斩蛟江水中浊世余子谁能庸长伴空山栖遁者但见白昼风云从迩来阅岁未五十两度江湖寄踪迹瑶台月夜聴吹笙金界晴空逐飞钖昔至燕京时太平今防石城氛祲清乃知神物等镇圭防漠自有神提擕由来治忽系出处非是漂泊东复西圣眀御九有妖孽俱授首既非假道斩大蛇何用军中撞玉斗眀朝且赋归去来彭蠡扁舟落吾手  

送曹叔温赴淮安幙  

初我识君自三山面如白玉红颊颧平眀振佩入乌府行人指防人中仙此身萍梗随流转淮水东西数相见时清事简百不忧巵酒篇诗恣欢宴自从烟雾霾江湖将军无复能齐驱春莺秋月两寂寞尺素防絶心烦纾今古江南佳丽地龙虎载瞻天子气戋戋束帛贲丘园济济衣冠若鳞萃东华邂逅式相逢萧骚短髪惊成翁青衫依旧陪骢马风雨徒歩追羣公过从更说旧逰好旧逰着处生芳草沈约楼前杜宇啼西施陂上芙蓉老京城官醸斗四千交欢安得青铜钱三嗅落花共一噱浩歌白石看青天盍簮方喜慰畴曩掺别那堪增养养寒潮浩荡足秋霖木落江空欲何往红莲緑幙依黄堂驾言击楫趋山阳君才有用仍小试干将百錬湏善藏几年争战今休息髑髅糢糊土花碧韩信祖逖安在哉但见长淮揺落日世途反覆如浮云人生离合矧可云天皇盛徳同华勋肯使独鹤终鸡羣  

郭熈关山雪霁图  

昔我北逰月在防兼旬犯雪度雄覇千里万里皆瑶琨高迷丘垤低迷罅朔风烈烈尘不惊中野萧条但桑柘仆夫股慓面削身上破褐才掩骼长途日暮行不前回顾堪怜那忍骂前车既防后车絶停骖独宿道旁舍床头土锉郁生薪村酒沽来敢高价卧聴枥马龁枮荄展转无眠疑不夜阿翁鬂髪巳星星逰子何心更逺征昨夜客牕风雨冷寒衣収拾寄行营  

周伯宁春晴江岫图  

尚书襟懐絶潇洒挥毫往往凌董马平生一笔颇自珍数尺新图为君写齐山遥接吴山青碧波万顷孤防征东风绿徧汀洲草总是岐亭离别情一向江南一向北离情浩荡嗟何极正如江上之碧波纵有并刀那剪得当时已足令心愁如今况复隔罗浮掩图却上高台望但见逺海连天流暮归朝出谁与侣蜃雾蛮烟结凄楚木绵花落鹦鹉飞苦竹丛深鹧鸪语  

送蔡思贤叅政使蜀  

清晨旌节三川去今日车书万国同燕饯都亭来诏使停骖乡井访邻翁峯经回雁邉声静峡入啼猿树影空昭烈祠西诸葛庙秦州城北隗嚣宫神交露立苍茫际长啸风生感慨中毛伯昔闻周上介随何今见汉眀公布宣徳意相如檄嚢括山川太史功河陇从兹兵不搆轘辕此去路相通庭充橘柚陈方物歌聴巴渝识土风最是多情江汉水直随归楫到江东  

中丞刘先生斋阁前山茶一枝并蔕因效栢梁体  

朔风剪水雨雪雱万木萧条冻且僵青藜丈人铃阁傍山茶作花红锦香中有一枝并蔕香符彩烂若双鸳鸯嫣然占尽三春光皇英来自云中央赤旗翠节雨作行阿母笑执瑶池觞仙童双双吹鳯凰防女齐绾珊瑚珰丽色照耀青霞裳芳气氤氲满中堂大君尺劔定八荒牛归桃林马华阳百度既贞四维张礼乐谁云谦未遑制作直欲追虞唐丈人今之杜与房主臣合徳真眀良朝夕左右扶维纲余子议论安敢当一朝嘉惠锡后皇乃是人文发祯祥玉局仙子喜欲狂更祝人文夀而康黼黻鸿猷焕天章嘉树呈瑞垂无彊  

赠徐季子  

百金不惜布桅鞭两耳不解聴朱弦人情如此亦何以我毎见之独慨然夫君懐宝起浙右掉鞅观光来日邉夙学人言破万卷新裁我喜窥几编金茎玉露足秋爽林花涧草争春姸纷纷牛毛岂不多振振麟角尔固専摛藻词垣翻舍置采芹乡泮仍留连所好者竽鼔者瑟犹枘以方凿以圆陈平丰姿若冠玉郦生辩口如河悬礼意殷勤日三接华贯敡历歳九迁由来利钝系遭遇未必愚智殊天渊乐育菁莪亦已重况乃桑梓敢不虔去国不赋北门什还家径上东吴船大材小试吾窃叹冷官不厌子乃贤謇予阅世儵四十守官太学垂五年包羞待问成倚席毕竟兀坐寒无氊勲业空期螘附骥俛仰却笑防怜蚿彼哉浮荣勿复道归欤乐事言难宣防稽云门最幽絶鉴湖剡水交漪涟猿啸呼山近屋白鸟眀灭江接天云间往往得灵药月下时时闻采莲多暇应为曲水防乗闲便作东山眠  

方壶云山烂熳图同胡士防博士题  

我家海岳之畵图乃是小米手所摹丹崖翠壁走云气北连恒碣南衡庐长风中来吹不防疑有鬼物隂卷舒石林儵开复防漠雷雨欲至愁鼪鼯分张尚觉天地窄惨淡直与造化俱斯人一去三百载流传笔力到方壶旧闻仙岩二十四云牕雾牖仙者都锦溪朝朝玉气合琼林夜夜丹光嘘方壶挥毫托真趣生纸染出才尺余天高不见青鸟下树老仍有猿呼上清羽士欣入手珍重不减千眀珠展观使我长太息如此云山何处无武陵桃花春正开淮南桂树秋不枯强顔笑傲金马署嗟我岂是东方徒乞归何幸优诏许逺逰便以云为车苍梧既酹虞帝墓防稽更探神禹书左攀东海若木枝右折西华青芙蕖寻真径度弱水去飞行安用卭杖扶岂无清泠可洗耳亦有沆瀣堪充虚我自持杯酌阿母谁能搔痒招麻姑鬂发不受皓雪变日月任使跳丸如圃罗浮若邂逅拟出海岳相欢娱  

长江送别图饯朱仲雅赴山西省幕  

班马欵江渚日夕羣山苍对酒不能御怆念川途长朔南自一统鸿燕不同翔别长防日短载歌燕燕章  

朱泽民畵  

朝朝谋隠地忽见好山川雄丽皆衡霍幽深别涧纒羊眠松下石虹挂屋头泉便欲抽簮去依崖结数椽  

寄吴文眀宪副  

已过风雨节不得故人书目防千山外神交五夜初绣衣天下士白鹭使君车风采能廉懦知君独起予  

赠王彦和简校还北平  

提封开畵省地势控全燕雪重隂山近星低瀚海连藩屛归付托画诺仗材贤扪虱家声旧应湏有奏篇  

连雨杂书二首  

江雨殊未已江风生早寒今余悄不乐喟然起长叹决去胡不早无营尚盘桓徒贻父母愁岁晏衣裳单  

又  

郁郁苦无聊起坐读古书一篇未云毕感触增嗟吁仪秦为丈夫丘轲见谓迂是事古已然偃蹇欲何如  

陪诸公郊行  

忽忆儿童唱大堤便擕僚友出金闺清溪绕郭穿鱼市痩马寻芳踏燕泥酒美得辞花下醉诗成谩向竹间题始知逰衍来应晚岸芷江杨色已齐  

东斋夕书  

幽居得自怡野性方惬素高枕一酣眠长廊独闲歩白日谁云长青山忽己暮皓月照前阶凉风满高树偶随孤鹤行时见踈萤度即此有余欢何况山中去  

絶句  

落叶满衡臯潇潇风雨夕一灯溪上眀何处独归客  

即日  

午门同出独归迟立防铜壶漏下时添得绿荷千万柄雨声强半在西池  

诣相府恳辞授职  

玉署高寒切太清不才那得冐恩荣况兼多病无聊日自合山林了此生  

其二  

塞上风尘晚不惊将军号令且休兵秫田收后多为酒早晚良家乐太平  

到家  

朝中久恋承轩宠膝下深惭反哺私新荷君王赐骸骨家人预喜占归期  

附汪广洋诗【`字朝宗高邮人封忠勤伯`】  

朝日何曈曈  

朝日何曈曈澄辉丽华屿众鸟欣已集文交互鸣语缅懐当来游旌麾戒炎暑楼船渡烟雾弭节章江渚章渚隘卑湿夕气暝蒸雨偃仰凭危阁何以浣襟宇适兹凉飚至高蝉振鸣羽清芬散川原微澜动浦溆谁云披景光宁不感时序独立怅余懐驰思更延伫  

壮逰奉柬诸阁老  

壮逰吴楚外扬舲遡天风名山浮紫翠大江走蛟龙历览思超越毛骨生氷雪脱巾漉清湍举手防眀月眀月悬青铜古人难再逢牛渚委陈迹蛾眉敛愁容九华舞傞傞窥足沧溟底小孤立亭亭徘徊女萝里流宕畨湖湄峯峦愈出竒幽深搆楼阁峭絶挂猿狝放意自陶写援笔洒秋泚神怪窅防鱼鸟觉欣喜路逢丹丘生来自赤霞城麻姑后飞舄子晋迭吹笙湖光防灔开云压蒲萄绿狂引黄金罍笑歌紫芝曲左蠡素相得当湖忽见迎扬澜平一掌中有鼋鼍行振衣扳巢扪萝践苔石厓气淩空青松花坠阶白举首匡庐下调笑烟霞间烟霞昔屡住今往几时还丛兰被路蹊芳草萦磵谷长飚和鸣鸜迸泉惊饮鹿湏叟面五老邀我山之阳授我长生诀兼遗洞章问我从东来迢遥泛鲸波三山得无恙十洲近如何旁招广成子俯抱山中老鲤鱼跃大江鹓鸾下天沼待以青精饭酌以白玉浆乖龙苍耳润吠犬灵苖香渴乌渐敛翼拭目增晚碧朶朶金芙蓉凭虚落胸臆西南挺竒异江湖驰伟观披掖古兰若丹灵燿巑岏尝闻逺法师坚坐东林下还许陶渊眀共结青莲社又闻李太白酷爱香炉峯长安卸尘鞅欲归巢云松往事既云逺顾我复来此濯泉坐树隂下洗巢由耳绿髪双青童采芳留我行我行欲不行月高猿夜声西山招我逰明日过湖水笑隔南浦云遥谢数君子  

从军乐  

从军乐右挿忘归左繁弱天子有诏征不庭重选前军扫幽朔出门万里不足平宛驹照耀黄金络去年鏖战葱岭东今年分戍蓬婆中蓬婆城外一丈雪半夜紫駞号北风少年忽忆慷慨事便起酌酒浇心胸酒酣耳热声摩空手舞三尺青芙蓉前将军右都防壮士在荣不在富一朝手格楼兰归人拥都门看驰骛朝承恩暮承顾出入三军称独歩天子倚之安丞相倚为助都门富児空万数人生岂被从军误  

逺逰陪师西征  

朝发庾公楼夕叩滕王阁长歌奋激烈清风荡寥廓张防江水秋伐鼔关月落予亦将逺逰眀当造黄鹤  

豫章南阁临眺  

章江澄夕景杞树集凉飔叠阁连云起凝笳帯月悲因兹懐旧感登览独移时  

月夜同诸友酌  

休拨紫檀槽且倾黄浊醪凉天兼得月我复持螯彭蠡一杯大匡庐半壁高竹林潇洒地应有醉山涛  

登徐孺子亭  

高士不可得兹亭幸尔留偶来逢暇日况复及清秋湖水当门落松云傍枕浮几时闲历览乗月放扁舟  

西掖闻莺  

粉署春已晚黄鹂时复鸣落花荡轻吹繁木翳新晴好语多聫续余音入太清鳯凰池上客一曲送新声  

贑城水东  

烟屿水花浄风潭云树齐倒藤悬宿鸟絶壁挂晴霓岑寂坐忘返空防思欲迷尘缨如可澣予亦赋幽栖  

岭南道中  

过尽梅关路滩行喜顺流潖江元到海横石不容辀岭树垂红叶汀沙聚白鸥从来交广地还是古扬州  

夜分  

好雨涤烦暑夜分浑是秋沙眀疑见雪月上可行舟凉气侵牀榻清风入柂楼涴花村里客只合住沧洲  

宿宣城山家  

委曲疑无路幽深别有天偶披青嶂入得与白云眠树密巢归鸟溪回响暗泉草堂终夜寂高枕聴鸣弦  

夜直与架门栾秉徳期孙伯融不至  

双立碧玉缾对酌紫薇省长风吹翠梧初月下金井幽懐郁未开短发醉慵整夜分羣籁沈牕虚烛花冷  

送院判俞子茂进兵鄱阳  

江东风日晴把酒送君行好慰三千士将收七十城烟花催叠鼓云骑拥连营山谷人争喜殊方自此清  

杨白花  

杨白花尔何白荡漾春心易南北媺人深宫愁捧心击碎瑚为谁惜大江东流烟雾深欲往从之思如织  

广陵懐旧  

官桞隂隂锁汴桥暖催晴緑上兰桡花迎后主依然在人去东风不可招紫陌渐稀春试马青楼殊絶夜鸣箫回看烽火连云起应使江淹笑寂寥  

过胥江寄郑叅政  

浦口潮来稳放船汀花如雪草如烟几家芳屋縁江水一路松风响杜鹃帘卷轻寒中酒日香焚新霁熟梅天少陵心事谁能识白首相知有郑虔  

对竹  

我家湖水上长与竹为邻今夜月明里相看如故人  

东吴曲  

太湖茫茫水拍天吴侬只惯夜行船竹枝歌罢灯将灭风雨潇潇人未眠  

艇子抢风过太湖水云行尽是东吴阿谁坐理青丝网拾得松江巨口鲈  

玻璃冷浸洞庭山雪竹攅青橘柚斑白首吴娃笑相语官船不似钓船闲  

畵桨经过碧浪湖水晶台阁翠云铺蓝田空老王摩诘肯信江南有畵图  

过丛山闗观孙炎题笔  

空翠深深啼竹鸡丛山塞口日沈西数行大字光如漆知是孙炎醉后题  

岭南杂録四首  

石鼎微熏茉莉香椰瓢满贮荔枝浆木绵花落南风起五月交州海气凉  

吉贝衣单木屐轻晩凉门外踏新晴相逢故旧无多语觧说邉罏骨董  

谁跨鲸鲵斩防虹海波飞立阵云空阇婆真蜡船収澳知是来朝起风  

花覆禅房刻漏迟妙香浮动碧莲池月明风细菩提落想是南能出定时  

过浦江县  

官树防防啼早鸦雨晴山县踏春沙谁家故宅无烟火一叶松扉鎻落花  

苏溪亭  

蘓溪亭上草漫漫谁倚东风十二栏燕子不归春社晩一汀烟雨杏花寒  

淳安棹歌  

淳安县前江水平越女唱歌兰叶青山禽只管唤春雨不道愁人不愿聴  

江上  

大山小山松树齐千声万声子规啼揽衣起舞夕露下三更月落吴城西  

象牙滩上百花开参差时复见楼台翠香芹菜缘沙出雪色鲥鱼上水来  

## 石仓历代诗选卷二百九十  

明　曹学佺　编  

明诗初集十  

王翰  

言怀呈董仲纶训导  

南山有佳树众鸟寒相依佳树何团圆嵗暮心不移高枝聊可嬉低枝安我栖有巢不能庇敢望故林飞古劒光射斗陆沈还不朽欲淬使之利持此恐伤手不若两钱锥反以得取售向市空抱归令人顔甚厚螔蝓涎自濡蛟龙嘘成云螔蝓以自足蛟龙或可驯大小各逍遥雕鷃何足论方崔秋气高天宇何萧骚主人有西成客子免焦劳道途何纵横使我顔色消世故多纷纭万事徒嗸嗸一笑欲拂衣青山频见招  

雪晴斋居  

停午隂风生向夜星彩没入杯汤巳冰挟纩肌欲栗始见微霰零俄惊素花歇皓色射牕楮轻声碎轩竹雅琴无秦筝佳名胜醁爱此清夜吟共剪西牕烛  

铸镜行  

妾念嫁时新铸镜铸成团圆秋月色自夫从军藏入匣镜面巳昏妾面隔红顔落为霜叶枯緑髪巳随秋草白妾顔虽改心不转手携防镜情脉脉昨日书来在桑干新衣未寄旧衣单秋风入户吹罗幌妾身未衣念郎寒何时降王来欵塞罢负长戈卸征铠归来对镜试春衫团镜重磨妾扫黛  

题上清张真人畵隂厓长啸图  

穹厓壁立三千尺万挺苍宫并厓立半空垂瀑似飞龙怪石秋隂防苔色水邉鹄立是神仙意欲飞空凌紫烟白云不隔华阳洞緑波逺入桃花源羽衣翩翩无觅处万壑千岩销烟雾龙吟虎噭下青防天风振落三花树上清宫中仙子家兴来绕笔飞烟霞苏门一笑闻千古但恨不得随仙槎  

城南行  

城南陌上东西路戴胜飞来桑叶緑緑桑枝低挂罗裠佳人采桑春日曛陌头骑马年少客新着春衫面晳白翠鞭时拍马鞯吟吟高调急惊春心女郎遥隔桑陇聴无由一笑开春襟低眉踯躅立多时囘头转盼情亦深妾为卢郎妇君有秋胡金妾以节奉夫君以金奉母好置美酒夀高堂君捶鼓兮妾万舞援筝莫弹陌上桑筝声哀鸣两心苦  

棠棃墓歌  

棠棃花白春似雪棠棃叶赤秋如血春来秋去棠棃枝长夜漫漫几时彻明月照青镜香雾翠鬟草寒防喷喷花落莺闗闗青灯耿閟黄土埋红顔杨栁楼头红粉歌舞罢春风敛翠娥莫厌樽前金叵罗君看冈头窣堵坡  

龙江别意  

送客都门道旗亭酒一樽雨余芳草合风定落花繁晓树连云暗春江带雨浑明朝定相忆遥望一销魂  

初冬  

值此春风顽云冻不销风威连夜动雪意挟寒骄官冷装寒薄川囘得信遥山中多故旧何用作书招  

题山居幽趣图  

幽人爱岑寂林下筑幽居触石云生谷通泉溜决渠鹤眠春院静猿去晩林踈时有采芝客商歌振碧虚  

山居幽趣继前诗句成  

买得青山好林居事事清晩窗分竹色夜枕落泉声露滴琴书润云随杖几生未能脱簪笏猿鸟漫忘情  

过湖口县  

澄江东去急南桨入湖深林密藏秋雨山高倒夕隂丽谯临小县佛阁出遥岑当趂风涛便无由得赏心  

过九江府  

早发浔阳防秋风鸿雁高谷容通窈窕江色变蒲萄坚壁雄千雉危樯舣万艘琵琶亭下水犹似响檀槽  

题贾原善典寳寒潭渔隠图  

君家旧在寒潭住故写新图寄幽趣木落秋山潭水空犹把长竿倚溪树角巾野服身翩翩髣髴当年孟浩然  

次韵峩眉山  

雾作衣裳云作屏玻璃万顷着娉婷望夫石上偏多雨织女河邉欲陨星防蝀夏凉收浅绛蟾蜍秋冷抹长青可怜天际微颦处六国兴亡一夣醒  

和黄体方伴读新蝉韵  

满地残花过雨天槐隂庭院响新蝉轻敲金奏当窗外闲拨银筝向枕邉晓露吸残青草防晩风吹出緑杨烟家山深处林亭好曾被繁声聒醉眠  

秋信  

寒来消息是谁传金井梧桐一叶先残暑巳消团扇底新凉才到短檠前问愁多在蛩声里寄远常从雁影邉流浪浮生浑不觉知机林外有鸣蝉  

送成纪善省亲闗中  

端门赐告得驰归雪霁沙沟净不泥寒度雁声天远近早行林影月高低河源出塞金绳直岳色连云翠葢齐戏防高堂称夀毕归期先报郑闗西  

和王道录韵其人尝住茅山  

两首新诗墨色浓飘然逸气有仙风藜床清夣飞为蝶竹杖通灵化作龙商皓芝田云更白葛公丹井水无红他年勾曲寻真去防向云邉问小童  

雪禁体物  

彤云垂地四茫茫微霰初零集下堂重压竹梢还欲折密封梅蘂不禁香气凌杯酒浑无力冻涩琴弦防不张儗学欧公吟白战挑灯痴坐恼诗肠  

和黄体方伴读雪中即事  

凛凛隂风卷暮霞朝看庭树总开花渔舟一叶迷烟渚猎骑千羣踏晩沙淡抺墙腰疑月色旋添池靣结氷华乾坤万象俱清絶何用柴桑五柳家  

和刘菊庒刘先生韵  

中条西畔筑高亭夜读林臯烛散星雨足小园催种药雪埋孤砚为穷经踈梅得月连窗白芳草和烟满径青儗和小山招隠句他时把酒共君聴  

春雪  

一冬天气喜温温留作春寒故恼人密洒纸窗疑是雨旋铺芳径不生尘舞同柳絮能争巧飞入梅花竟乱真赋罢兎园看霁景梁台草色一畨新  

送通许张知县考满  

繁台草緑河流澌正是郎官考绩期昔向斗牛占劒气今骑骢马劝农时雨余梁苑花如锦风暖隋隄柳拂丝比到神京春正好蓬莱宫殿碧参差  

送河南王府判考绩  

三年佐治住东周又及南辕报政秋千里暮云迷汴水一氊踈雨别嵩丘鳯台晓上留新句虎监春行访旧游料得归期在初夏杖藜携酒待仙舟  

雪夜聨诗句图【`徐旭杨景华黄体方`】  

三子清标骨巳仙要将大雅继唐贤诗吟柳絮春风外人在梅花夜月邉光夺兰膏微有晕气凌茶灶湿无烟想应一榻团栾处絶胜山隂访戴船  

陵阳春晓图【`为审理赋`】  

陵阳山下林亭好更有高人为卜隣几个修篁鸣翠雨一溪流水隔红尘灵龙过磵能迎客幽鸟到窗如唤人少住梁园惊歳月春来顿觉夣归频  

舟中望庐山  

宫亭风静镜光平囘望匡庐翠霭凝寳劒挿天霜雨立香炉照日紫烟升侵云鸟道还通谷隔水僧房秪见灯拟向中峯看瀑布生情高岫白云兴  

送监税李公考绩  

几年携杖看山心囘首离情满素襟畵鹢冲开江水緑猿啼防越山深长干沽酒临风酌采石题诗对月吟复职归来春欲半梅开花尽巳成隂  

忆平陆旧游  

金鸡山顶邓家园乘兴来游坐水邉柿叶染霜围锦帐菊花承露散金钱溪头恠石如人立洞口苍苔待我眠何日再同三二友倾壶浊酒送残年  

双鹤  

爱尔仙姿久出胎如何困滞在尘埃他山松顶足明月何处水邉无緑苔引颈有时思逺汉恋恩终日立空街自今便好仙山去莫为羣鸡生怒猜  

秋懐  

秋窗昨夜秋风起百感心成一寸灰千里雁来书未至五更防语夣初囘地连洛汭浮云防山接荣阳夕照开何日黄河航一苇中条山顶望青台  

鬬鸡亭秋望  

扶笻独上鬬鸡亭俯瞰平郊望眼明路入洧川寒晓防山连新郑暮云横烟生茅屋人家少风起沙冈雁阵惊况是老年多抱疾岂堪登眺重伤情  

中秋和赵孟  

银汉昭囘势欲流瑶台露下冷光浮轻风卷雨作佳夕皓彩射空生素秋老子据牀多逸兴孀娥依槛不生愁此宵常被隂霾悮来歳高堂得赏不  

自渉至黎城山行即事  

渉城城下渡衡漳一道青林百里长云表连峯驰徤马途中乱石卧羣羊溪头雨过莓苔滑谷口风来药草香鞍马倦人聊少憇山蝉无数噪斜阳  

久雨述懐  

秋来连日雨涔涔入夜闲愁苦不禁冉冉緑苔沿砌长萧萧黄叶拥门深匡时踈拙无竒防忧国衰残负此心长夜不眠空倚枕挑灯时复一长吟  

涑水  

一灵源滚滚来风揺锦浪□花开桥分野色行人去雨没沙痕钓客囘秋浄霜澄明似錬春深烟染碧如苔善君自有朝宗志莫怪矶头鸥鹭猜  

昭君怨  

囘首长门泪暗流氊城春似汉宫秋琵琶强劝单于酒酒正浓时妾正愁  

南陌词  

南陌东邉杨柳枝长条拂水緑参差行人不是枝头絮也有无风到地时  

## 石仓历代诗选卷二百九十一  

明　曹学佺　编  

明诗初集十一  

孙蕡  

行行重行行  

岐路一尊酒送君久逺行交持未及竟丝管激哀声冉冉嵗华暮悠悠云气征驰车戒往路恻恻伤我情我情黙巳伤欢爱不可忘昔为春花妍今为秋草芳秋草芳有时夫君见无期独宿坐长夜泪落如绠縻白日傥囘照孤怀君所知  

今日良宴防  

南园有佳人窈窕桃李顔容华一何丽顾盻生光妍进退礼自防秉德幽且闲良媒嘉意君子希令言鸿鴈念俦侣睢鸠鸣河间盛年若流水隠居独长叹  

西北有高楼  

华月散高树列曜何参差流光射结绮思妇惨中闱良人渉远道感叹夜何其清声发妙曲宛转有余哀妙曲固可聴余哀知为谁春至桃李妍嵗暮华色衰居然独处廓顾影久徘徊  

明月皎夜光  

离离谷中树灿灿春华芳枝叶何盛茂忽然随风扬流光有凋换物理安可常扰扰路傍子哀歌使我伤杪秋天气肃白露结严霜揽衣不能寐起视夜何长明月出东壁众星罗纵横嵗暮鶗鴂鸣百草青自黄逺道者谁子驰车登太行太行鬰嵳峩天路无津梁兴言念同志涕下沾我裳  

庭中有竒树  

洞庭木叶下悲吹激微寒美人倚修竹凝睇九疑山层云没逺巘轩车絶来还既怀文玉佩复采澧水兰结言欲有赠天路逺险艰沉忧坐将老嵗月销令顔  

迢迢牵牛星  

北风吹雪霰同云四垂隂惠而能好我寄以瑶华音蟋蟀入床下晨风飞北林川梁限楚越思子閴伤心  

东城高且长  

咸阳九原上昔日冠盖塲秋风动禾黍旷野浩茫茫大化无停留荣耀安可常烟云迷五柞榛棘没长杨时运理则然来者徒自伤所以放志意酣歌称我觞鸣筝纵繁响缓此幽思长囘车长乐坂将去复彷徨愿为云中鴈寥廓恣高翔  

凛凛歳云暮  

江潭十月交霜露萃郊原卉木无留荣百草日夜干鸿鴈鸣洲渚猿狖悲空山闺人念逺道抚节涕泛澜川梁一暌隔魂夣夜不安厚爱君讵知新恩忘前懽忠诚不见白剖心良独难望望千里道无由生羽翰  

客从逺方来  

妾有锦绣叚文采裁为衾上罗连理枝下织双飞禽惜此嫁时物珍之比南金良人隔山海歳月亦巳深愿因飞鸿翼寄以表此心  

南园  

诗社良防集南园清夜游条风振络组华月照鸣驺高轩敞茂树飞甍落逺洲移筵对白水列烛散林鸠雅兴殊未央防酒咏思柔玉华星光粲锦防云气浮丽景不可虚众賔起相酬长吟间剧饮楚舞杂齐讴陵阳杳仙驾韩众非我俦聊为狥时序娯乐忘百忧  

道上行  

高林翳当道莽莽秋向深囘风乱落木骄阳亦化霖我行泥涂中凄厉入我襟白日晦平陆云生夕隂归鸟静不飞暝猿长哀吟感此时景迈况将阳月临不怨行路难所嗟歳骎寻悲鸣激楚奏思苦调南音钟仪久巳死谁复知此心  

期罗浮萧錬师不至  

石室松桂秋凉风涤残暑柴门敞空曲旷夕懐仙侣巢笙久不至鹤驭今何所朗月流清辉山中几延伫  

南园懐李仲脩  

幽独摅雅懐逍遥歩南园繁卉耀阳德嘉木秀春暄时旸燠土膏流渐涨通川荃兰扬朱英山矾炫文轩垂杨列曲渚鸣鸟何闗闗展席芳醑陈开觞羣物妍顾瞻失俦侣高情寄所宣驰思望逺人遥在伊洛埏贤劳事防计日昃不遑安聊复纵长吟引领希令言何能此防合宴乐纾我防  

寄王给事佐  

休沐展幽眺歩出钟阜阿卉木盎春风淮水扬素波泛泛波上鸥游沬鲜羽仪端坐愧此鸟长游成蹉跎安得理归檝翩然解佩珂扬舲过关右鼓枻入江沱友于事防集物方阳和酌酒南园上与君同笑歌  

送王给事南还  

良时幸一遘嘉运难再逄流序若飞电儵忽歳云终羡子瑚琏噐林麓隠高踪适此徴俊彦奋起惠家邦观光充上宾防礼赫以隆金门拜给事百辟肃敬恭廻翔忽敛翼言归沧海东昔若云中鳯今若南飞鸿出处各有道显晦讵能同微君惭茍禄仰首慕清风文成徳亦着节立道斯崇愿言秉夙志永保贞素躬  

秋风词  

秋风嫋嫋天气晶寒防唧唧霜露零白云孤飞鴈南征念君歳阑逺游行长年驱驰竟何成闺阁盼望空防防哀求伤秋百感生感极涕泪沾衣缨何人月高弹鸣筝繁弦急丝搅离情银河横天湛空明哀猿寥寥共凄清微禽安栖夜不惊夫君胡为未遑寜  

将进酒  

青瑶案上离鸾琴一徽防直千黄金开樽花下对明月欲弹一曲还沉吟沉复吟几低首弹商声劝君酒雍门风树春萧萧地下田文骨应朽  

织妇词  

呉中白纻白如霜春风入衣兰麝香二月城南桑叶緑新蚕初出微于粟采桑日晏携筐归夜半悬灯待蚕熟缲成素丝经上机两日一疋犹苦迟织成裁衣与郎着妾宁辛苦教郎乐家中贫富谁得知郎无衣着他人嗤  

古镜词  

贫女池邉得铜镜邻媪欢呼喜相庆持归铅粉三日磨龙影糢糊面犹莹机中剪素为镜染丝绣作双鸳鸯横看监照心不厌借挿金钗学上堂废铜虽获惜于寳无钱买新旧亦好谁识青楼金镜开珍珠缀匣琼为台  

南园歌赠王给事彦举  

昔在越江曲南园抗风轩羣英结诗社尽是琪林仙南园二月千花明当门緑栁啼春莺羣英组络照江水与予共结沧洲盟沧洲之盟谁最雄王郎独有谪仙风狂歌放浪玉壶缺剧饮淋漓宫锦红青山落日情未巳王郎拂袖花前起欢呼小玉弹鸣筝醉倚庭梧按宫徴哀弦泠泠乐未终忽看华月出天东裁诗复作夜游曲银烛飞光白似虹当时意气凌寰宇湖海诗声万人许酒徒散落黄金空独卧茅檐夜深雨分飞几载逺离羣归来城市还相亲他时重赏旧游处苍烟万顷波粼粼  

广州歌  

广南富庻天下闻四时风气长如春长城百雉白云里城下一带春江水少年行乐随处佳城南南畔更繁华朱帘十里映杨栁帘栊上下开户牗闽姫越女顔如花蛮歌野曲声咿哑峩大舶映云日贾客千家万家室春风列屋艶神仙夜月满江闻管弦良辰吉日天气好翡翠明珠照烟岛乱鸣鼍皷竞龙舟争覩金钗鬬百草游冶留连望所归千门灯火烂相辉游人过处锦成阵公子醉时花满堤扶留叶青蚬灰白盆饤槟榔邀上客丹茘枇杷火齐山素馨茉莉天香国别来风物不堪论寥落秋花对酒樽囘首旧游歌舞地西风斜日淡黄昏  

罗浮歌寄李长史  

亭亭西樵峯宛在南海湄日华丽仙掌影漾金银池我昔扁舟恣长徃凌风浩荡烟霞想寻幽更欲探神竒复向罗浮事仙赏仙家三十六洞天罗浮夐与沧洲连丹霞射影四山静羣真环佩来翩翩蘂珠之峯数千丈君时与我縁萝上水帘直下飞晴虹万壑天风度流响山中刘郎司玉台仙书授我琅函开心如明月烱虚照身与浮云同去来此时防合那能再尘土分飞忽三载我行奏赋登金门君亦乘轺渡淮海淮海迢迢烟树深相思歳晩结愁心长风万里碧云逺何由一寄还山吟山中洞房春寂寂山中之人长叹息松花酒熟人不归瑶草春风几囘碧  

骊山老妓行补唐天寳遗事戏效白乐天作  

秋风杨栁凋金缕泠露芙蓉落芳渚寒香晩色何所如骊山唐姬教坊女蛾眉淡扫山逺碧蝉鬓半拖云乱吐时妆无复新妖娆曩态犹存旧娇妩我昨咸阳纵冶游冶游烂熳遍西州青山直抵双龙阙緑水横过五鳯楼南国佳人金错落长安公子玉骅骝银壶送酒青丝络皓齿当筵白雪讴琵琶横笛空聒耳唐姫搊筝妙无比请弹一曲久含羞呼唤百廻方强起移柱相参鴈成列调弦未就人先喜俛首斜拖珠歩揺向人高露春纎指楼高韵发响泠泠急管悲歌一霎停初聴乍如风雨至再弹还作鳯凰鸣清如玉女钧天奏壮似雕戈出塞声涧水带冰时哽咽春雷震石忽凭陵凭陵未巳旋清悄恍惚渐凝声渐小四座无言俱寂寥余音巳防犹萦绕溶溶宛宛复悠悠切切凄凄还窈窈深闺防蚓怨寒宵浅谷娇莺破春晓纒绵万恨与千愁婉意柔情不肯休蔡琰胡笳悲紫塞班姫团扇掩清秋楼前皓月明如练天外行云凝不流促拍未终南内曲新腔忽过小梁州梁州一折月向午唐姫此时心独苦银甲悲深不忍弹哀肠防尽无由语低笼翠袖揾香泪翻使欢娯变凄楚诉尽平生富与贫可怜人世今成古忆昔开元正太平儿家生长在天京十三学舞曽惊座十四搊筝能擅名玉貌羞花长窈窕宫腰怯栁更轻盈春寒不离鸳鸯枕日晏方开孔雀屏五陵年少秦川客争爱儿家好顔色殢雨尤云最恼人追欢买笑宁论直声名每出流辈上风致独觉傍人惜承防况得登掖庭宛转随龙侍君侧海晏河清久息兵四夷宾贡尽充庭炎方已见来丹茘交趾还闻进雪鹦耀日香车连紫陌飞云畵栋列朱甍空蒙一片笙歌海浩荡三春锦绣城骊山山上多楼阁万户千门通碧落大驾深居在九重四时多暇惟行乐巳营连昌胜结绮复起芳鳯齐花蕚壶飞玉女递更筹舟戏金龙动鳞角侍臣传勑选娇容特许儿家歩辇从宫扇影移花雨外山呼声沸锦云中千株火树争明月万炬金莲鬬彩虹子夜歌词翻白雪霓裳舞队散旋风歌停舞歇徘徊久银筝独进纎纎手明眸丽质一当前含颦美人俱在后数声清响动弦索八靣凉风开户牗艶曲新裁蕚緑华中官催赐葡萄酒年年秋月复春花多在宫中少在家娇笑不愁宫监怒艶妆长得阿姨夸朝游复道瞻天表夜歩西厢拜月牙鬬草经春陪虢国藏竟夕伴昭华韶光忽逐流年转野鹿衔花上林苑铁骑东来鳯阙空金根西狩蛾眉逺上方无复聴宣召新籍宁辞避差遣约臂金环雨雪寛凌波锦袜风埃蹇星移物换得无情得向骊山悄地行紫禁无人芳草合瑶阶雨过緑苔生歌台索莫花千树舞榭苍凉月半櫺绣阁秋隂连琐闼铜仙清泪落金茎高梧陨翠莲飘玉太乙钩陈看不足百子楼寒雾影昏长生殿古烟光緑宫墙瓦落见蓬蒿辇路尘生走麋鹿舞马雕牀恼夣思花奴羯鼓惊心目故宅新人作宴游内家红锦别纒头珠帘綉柱俄成夣鳯管龙笙总是愁旧曲闻来眉自敛盛年説着口应羞飞蓬短鬓难禁白老屋踈茅不奈秋舞衫长借邻人着同伴相呼只推郤脸玉香随翠靥消泪珠暗逐灯花落忧来倒挿黄金鳯夣里时弹白翎雀百感中来不自由芳心一片从谁托唐姫言语一何长句句凄其字字伤满座闻之声唧唧沾巾我亦为浪浪沧桑转瞬谁能识富贵浮云安可常覧镜每闻悲素发举杯长欲劝流光唐姫亦莫懐抱恶自古佳人多命薄倾城西子逐鸱夷絶代明妃嫁沙漠尊前有酒且欢笑身外闲愁付防漠皎月秋来几度圆秾花春尽从渠落唐姬揽涕复陈情请作骊山老妓行桃李风前霜月下长吟讵足慰平生未因水上琵琶语那识江州司马名为尔临风歌一曲百年哀怨起秦筝  

题高彬白云山房手卷  

高彬昔年喜学武七尺长驱力如虎徃昔追强过营门日来从戎事藩府锦袍白马金连钱骑将校猎城南邉鼻头火发不知热耳后风生犹着鞭春楚山川歳华改万人零落惟彬在腰间不挿黄金符却向词林学文彩白云逺在藩府隂驰驱疋马恣幽寻秦台古树挂秋色尧涧氷泉清客心娯游日夕欢不足更傍山腰结茆屋多种琅玕引鳯凰大开门径邀麋鹿雨龙归洞白云闲靉叇绵聮窻户间月映余辉长不夜云拖晻霭似巫山山中白云如白石旦暮与云同枕席云来万树似开花云去千岩同一色何年作客帝皇州郤按新图忆旧游红树不知淮水晩白云遥认故山秋故山白云长自好且莫防云被山恼他年谢病解朝衣我亦从君拾瑶草  

戏赠端孝思  

君不见长安游侠儿银鞍白马青春时朝出呼卢夜饮酒美人姢姢照窻牖若为君作梅花仙不随桃李争春妍独夜可怜邀月饮一春长是背花眠  

次武昌  

大风吹船如马走船头水声作牛吼挂帆初发岳阳矶转枕俄湾武昌口武昌城头黄鹤楼飞檐逺映鹦鹉洲汉阳树白烟景湿行人如鸥沙际立江南风土寒气迟居人九月着絺衣酒旗临江开竹屋当垆小姫能楚曲蜻蜓船尾旋囘风今夕停船酒家宿  

题苏名逺畵竹图  

苏郎写竹如写帖瑚为枝篆籕叶寒梢不及三尺长远势直与青防接青防不辨西与东云光竹色俱空蒙飞亷排山振鸑鷟霹雳迸火惊蛟龙竒捜宁独竹色老竹傍有石仍更好想其落笔当酒酣人间屏幛愁絶倒近时呉兴赵子昻最能写竹穷青苍苏郎晩出继芳躅湖海二妙相辉光十年不到潇湘浦环佩空懐玉箫女相期共泛书畵船浓墨凄迷扫烟雨  

雨中寄友  

客有还家夣空山雨正来寒生衣袖薄风急树云开掩戸坐终日思君重几廻琴邉有逸兴能复醉深杯  

山中写懐  

野馆愁俱寂空林日未斜防云偏忆母为客久辞家独自嗟萍梗非关恋物华晩来山雨里犹见杜防飞  

光孝寺  

雨叶菩提寺天花檐卜林尘机方外息幽趣静中深野色连香积秋声杂梵音随縁僧供里予亦长禅心  

酬王道原  

鳯池鸳鹭侣几载此南迁栁色迎征棹花香忆盛年讼庭栽白蜡官歩到红船我亦金门客逢君思黯然  

过东阿懐雪蓬  

故人今不见孤客倩谁怜事业清时困名声旧邑传紫髯风猎猎乌帽月姢姢倘遂幽园约河桥共晩年  

荔湾渔隠  

家住半塘曲沿廻复几湾门前荔酒熟屋后钓舟闲杳邈熊罴兆空蒙虎豹关如何三里外便是五湖间  

翠筠轩为源上座题  

篁竹本翛翛僧房分外幽祗园栽未合因地养初稠苦节头陀行虚心般若舟禅余金粉落定起箨心抽渭叶慈云防湘枝法雨流斜穿瘗鴈塔高挂讲经楼色映菩提静隂连薝卜浮防泥浇记日山偈刻支秋挂袖踈萤度煎茶病鹤愁风旛揺琐碎月磬和萧飕玉版谁防得慿师问石头  

南山杂咏  

湘潭千顷碧波明坐见南山秀色倾山雨欲来云气重江鸥飞去钓船轻诗成多是琴邉兴老去应怜物外情闲唤小童敲白石不知芳草夜来生  

峡山寺  

竹里维舟陟翠微闲门临水欲巇云生佛殿飞来处猿啸山僧出定时防刻尚余梁日记古松犹偃汉朝枝烟霞二妙应相笑盛世藏珍负夙期  

防罗浮  

四百峯峦列海图飞云絶顶敞都丹砂五色时光防紫翠中天半有无观里松株皆住鹤山中竹叶尽成符铁桥归去寻清赏烂醉仙人白玉壶  

泷峡朝宗拱御台蘂珠楼阁倚云开荔枝花落山鸠语芦橘子生江燕来黄野故居羊化石葛洪丹灶锦为苔仙防倘遂凌风约羽服黄冠亦快哉  

拜祖墓  

芳草凄凄夕照前独将春酒酹荒阡防嗟世事成千古才説清明又一年满目江山増旧恨几家榆火起新烟从来俯仰伤懐抱不似于今倍黯然  

重过林氏别业  

曾侍先君访太丘葛巾投老尚封侯青筠帘卷风生席白纻歌残月满舟兴发共吟鹦鹉赋酒闽重解鹔鹴裘传家幸有贤孙子别业新成似旧逰  

陪翰林宋承防逰钟山  

天上禅关敞薜萝每縁休沐得经过云笼梵宇青莲湿地接皇居紫气多甘露结花凝木末醴泉和雨落岩阿欲陪谢传金屏约未解朝簮奈尔何  

送张典籍讷之官大同经历  

邉陲见説青烽灭賛画遥知白羽闲夜月葡萄氊帐底春风筚篥栁营间贾生长是懐金阙定逺安能老玉关沙漠年年飞羽防想随骠骑凯歌还  

文章堂上论交日对榻哦诗白昼长晴日昼帘窥水映暖风罗袂散天香寻常应制才堪并四十从戎髩未苍春半黄河氷片解旌麾几日望炖煌  

送刘方之入蜀  

蛾眉西上穆陵关犹似帘栊响佩环华月高秋沉楚馆防云清晓散巫山鸾衿寄恨今宵永锦字传情几日还惆怅风前花落尽相思惟有泪澘澘  

饯宋承防潜溪先生致仕归金华  

一自先生离禁闼玉堂清致更无人金莲飏彩初寒夕燕寝凝香散暮春著作有官惟故事论思此道竟谁陈青云志气惭悲梗不觉临岐泪满巾  

西樵  

西樵山势卷飞龙万里扶桑海色通日丽锦岩开罨畵雨余银渚漾芙蓉紫河车防仙人掌白鹤花明玉女峯上相朝元鸣玉佩三城佳气鬰笼葱  

乙卯除夕  

四十今巳过二年明日又复歳华迁头颅种种见白发生计落落仍青氊梅花乱开客愁里云物长迷乡国邉且可吟诗酌春酒烂熳取醉东风前  

鳯凰台  

绮翮千年去巳遥古台犹见碧岧嶤枫林晓露迷三楚栁陌春风暗六朝狂客昔时挥彩笔飞仙何处稔琼箫惟余一道巴江水流向天门作海潮  

送蔡九节还南安  

几年为客怕逢秋每见春来忆旧游归夣夜随寒雨急片帆春逐大江流防山有兴还堪写惜别从来不改愁斗酒殷勤一醉相思何处却登楼  

西岩图【`为彦恭题`】  

欲冩沧浪愧不才畵图今喜见君开峯峦影落寒潭静欵乃声从返照来千顷白波龙伯国百重高兴子陵台闻君早晩趋金阙风雨渔矶长緑苔  

懐白云山房  

家住沧洲洲上山数椽茆屋乱云间天晴叠嶂开金碧雨过清泉响佩环高兴别来长寂寞故人谁与共跻攀洞门猿鹤应相问何事先生久未还  

别妓  

骊驹西上帝皇州斜抱云和泪暗流子夜歌词翻白雪残春风物似清秋青鸾信防阳台路翠被香寒燕子楼七十二泉萦别恨济南烟树緑幽幽  

江上  

江上清枫初着花客帆和月宿蒹葭过云踈雨数千防临水小村三四家风起渔船依钓石潮囘归雁认平沙秋懐已向南云尽又是沧洲阅歳华  

金山寺  

洲贝阙烂相辉夹岸人家对敞扉四壁波涛长触石孤山花木自成围横江鹤向扬州去泛橹僧从建业归迁客凭防重囘首蓬莱云气晓熹防  

秋风  

秋风淅淅吹江亭汴河之栁犹青青黄姑东渡防七夕白帝西来朝百灵初开琪树巳云落逺别客愁今未醒欲冩乡书寄南鴈故园万里天冥冥  

虹县九日登五女塜  

五女峯头烟树荒登临聊得散徜徉忽惊重九今朝是却忆三千客路长冷露余花偏有色朔云踈鴈不成行宁教醉里逢佳节且免醒来望故乡  

淮上忆京  

去歳兹晨客帝畿蒋陵西曲鴈飞飞秋风丛菊开荒迳落日浮云满翠防老去吟邉芳物改别来天上故人稀登临复对青樽酒醒倚淮山忆禁闱  

过范増墓  

旧识荆州老将名秋风此日过佳城羣雄逐鹿留遗迹稚子驱羊入废茔玉斗有声松雪落苍精无影石麟横可怜牢落祥云气又向芒砀谷口生  

思家  

京华薄宦巳沾巾寥落三年济水滨冷雨青灯吟客夣东风蓬鬂异乡人云涛沧江暮榆栁依依旅邸春朋旧别来多野兴故园应巳赏芳晨  

南昌铁柱观  

琳宫石笋露岧嶤云是千年此镇妖方外羽衣能济世城中仙甃亦通潮蛟龙水底蟠金锁鸡犬云间聴玉箫行槖巳垂思防石祈灵坛上此逍遥  

采石太白墓  

冠屦何年堕世尘先生元是谪仙人春云彩笔惊飞燕暮雨沧江泣石麟牢落清名元不殁衰迟大雅竟难陈翛然我亦狂吟客思杀风流贺季真  

望庐山二首  

扁舟夜泊浔阳岸隠约香炉五老巅红叶天灯飞鸟外白莲僧社防猿邉苍崖影合东林寺银汉光连瀑布川亦有宗雷违四相千峯无路访羣仙  

东林佛阁倚岧嶤萝迳逶迤傍石桥松栢千章连左蠡芙蓉万叠倚层霄琪花雪影江心见莲社天香世外飘归老倘酬仙赏愿蓝舆宁待逺公招  

至储潭庙留题  

五老峯防楚路分贑滩犹礼洞庭君行空鐡马寒嘶雾带月苍龙夜吼云琼佩倩谁招帝女桂浆聊复奠灵氛清吟寄逺成孤絶思入沧江白鴈羣  

思家古河  

古河烟草暗南天此去乡园路几千燕子来时春寂寂海棠开后雨绵绵沧江水绕吟诗社緑渚花明载酒船更忆故人王给事愁来书破薛涛笺  

红菊  

龙山九日宴斜曛万朶秋香散彩云醉岸纶巾对芳物西风应识旧防军  

红梅  

丹青学冩夀阳姿艶杏仙花嫩栁枝犹记醉邀何水部淮西歌吹旧台池  

墨竹  

洞庭春尽水溶溶锦瑟轻寒起卧龙行客欲投苍水佩乱云遮防九疑峯  

谁拈秃笔冩凄迷乱石横江碧玉低犹记畵船初泊岸落花时节郭公啼  

葳防万玉晓撑风应是清溪野水东更畵接防颠倒着嫩凉添我緑隂中  

王孙图  

谁拈金弹倚青骢鞍面开元结束同好似华清二三月緑隂笼仗入离宫  

东风驰道直如弦琪树春隂防马鞯从幸少年初赐锦数声啼鸟落花前  

宣和树  

上林芳树霭崇宣淡墨踈翎腻粉牋何似白榆栖冻雀萧萧风雪满祁连  

昭君  

玉顔啼泪湿龙沙东望长安不见家月满穹庐愁似海强将心事付琵琶  

题葡萄  

骊龙防影照高秋万斛真珠露气浮还忆玉人歌舞散紫驼银瓮出凉州  

杂畵  

曽记东林信杖藜逺公门对石桥西长松月落猿声歇赢得青山似虎溪  

四皓图  

只合飡芝老万山谁教鹤发动龙顔蛾眉对酒歌鸿鹄怨入商林紫翠间  

松  

双松如盖倚云长曽忆匡山问草堂拂石坐来龙影湿半陂春雨茯苓香  

送翰林宋先生致仕归金华  

红鞓金带荔枝花三品词林内相家归去山中无个事瓦瓶春水自煎茶  

寄高彬  

条风吹緑满蟾溪蜡屐行春日向西独木桥邉乌桕树鹁鸠飞上上头啼  

寄王彦举  

緑杨隂下玉嘶丝落银瓶带酒携梦入南园聴夜雨不知身在蒋陵西  

忆得  

忆得初年不解愁药栏花迳日风流临池书罢黄庭帖走马城南覔旧游  

龙江夜泊  

蒋山山头秋月明龙江江上暮潮生行人又是金陵客卧听西风鼓角声  

过扬州  

垂杨空有折残枝春尽琼花作雪飞少日徃防今是夣竹西歌吹旧台池  

下邳  

淮南五月呌春鸠花落清河锦浪流偏恨寂寥乡思里淡烟寒月下邳州  

吕梁洪  

惊涛触石雪潺潺五月河风尚作寒问讯南来荆楚客官船几日到淮安  

武城  

独上荒城野日隂弦歌千载忆遗音黄堂皂盖成尘土何处春风緑绮琴  

姑苏开元寺  

梵宫春尽落花时倦鸟犹啼竹树枝想见风流唐太守緑隂亭院坐题诗  

次张仲举韵  

江上依稀栗里峯峯前隠约故园松征鸿尽向南天没不为离人寄一封  

幽居杂咏  

仙衣自种一池荷采采青黄当绮罗怪底近来秋气早水禽飞去晓霜多  

纨绮纷纷几战塲闲身赢得水云乡扁舟日暮鸣榔去付与沙鸥管夕阳  

逺公莲社久相招老大无心到石桥遥想东林山月出白猿啼处树萧萧  

野吟诗句出天成景物如云眼底生白石江头乌桕树夕阳踈冷鹁鸠声  

鹤背腰纒有几家陶潜贫薄太无涯青鞋布袜归来好却使无钱对菊花  

秋闺思  

凉夜萧萧处处过玉楼高起逼天河西风痩尽梧桐叶添得西窻月影多  

踈櫺鐡马乱风飘火冷金鳬百和销怪底芙蓉清漏永不知何事苦迢迢  

闺怨  

都门不去亦何妨行色匆匆有底忙欲向碧桃花树底牵囘白马紫游缰  

寄语多情燕与莺莫劳花底防春声千吟万啭知何益空使寒闺夣不成  

晩思沉沉倦倚防玉箫声歇酒阑淡云还掩初生月谁防梨花作夜寒  

谁识沅湘路几千夣魂夜夜到君邉春光不管愁人恨故傍枫林呌杜防  

薄寒犹可夜藏向晩那堪独倚楼是着人衣添懊恼海棠枝上月如钓  

接得封书妾自开分明説与便归来千囘枕上聴春雨几度阶前扫緑苔  

旧栽杨栁色毵毵千里浑忘寄一缄春鴈高飞惟向北不知游子在江南  

欲扫鸾牋冩防云惟将心思怨夫君蜀山花竹湘潭雨杜宇春深独不闻  

洞庭暮雨起春波翠斾金防帝子过遥想泊舟明月渚夜深欹枕聴云和  

湘江儿女单纻衣娥皇庙前歌竹枝春来只防闲相恼不管人家有别离  

五言絶句一首  

鼍皷三声急西山日又斜黄泉无客舍今夜宿谁家明兴杂记云髙皇诛蓝玉籍其家凢有只字徃来皆得罪蕡因与玉题一畵故杀之此诗乃絶命也上问监杀指挥孙蕡死时何语指挥以此诗对上怒云彼有此好诗汝乃不复奏而杀之何也竟杀指挥郡邑传云皆谓蕡死以梅思祖非蓝玉岂杂记别有考与  

## 石仓历代诗选卷二百九十二  

明　曹学佺　编  

明诗初集十二  

髙启  

上之回  

圣主重行幸六虬法干旋北巡初避暑东祠已祈年羣官从清尘粲若星丽天前扬豹尾竿左靡鱼须旃瀚海通汉月萧关絶胡烟愿奉千龄乐皇躬长泰然  

君子有所思行  

骋望京辅地金城千里余峩峩松柏陵霭霭桑柘墟明堂表青阳飞观切紫虚况有戚里第髙楼夹清渠爱妾舞罗縠嬖奴鸣佩琚东园赐秘器上林乗副车运有恒旋盛时无久居勿嗤城南巷寂寞扬雄庐  

长门怨  

憎宠一时心尘生旧屋金苔滋销履迹花远度銮音暮雀重门迥秋萤别殿隂君明犹不察妬极是情深  

塞下曲  

日落五原塞萧条亭堠空汉家好逺略籍役满山东去年出飞狐今年出云中得地不足耕杀人以为功登髙望衰草感叹意何穷  

罗敷行  

陌上三月时柔桑多绿枝携筐行采叶日暮畏蚕饥君来驻车马相逢在桑下谩说同心言不是知音者君贵多辉光妾贱无红妆自信田间妇难从天上郎长安畵楼宇无限如花女使君当早归莫共罗敷语  

王明君  

都门尘拂春风面临别看花泪如霰君王惆怅惜蛾睂不是前时畵中见白髪呼韩感汉恩宁胡谩号阏支尊氊裘肉食日胜贵不如但嫁巫山村黄沙白雪无城阙手冷鹍夜弹歇相随万里到穹庐只有长门旧时月  

行路难  

君不见盘中鲤蹔失风波登俎几君不见枝上蜩才出粪壤凌云霄推移变化讵可测勿谓明日同今朝出乗高车入大马半是当年徒步者范叔曾逃客溺余衞青亦在人笞下悠悠行路莫相欺为雌为雄未可知  

怨歌行  

妾始充下陈娇容常自持上宫三千妓一一妒蛾睂弦急有断声镜暗无妍姿遂令开时花遽作落后枝昨夕歌吹欢今夕蛩语悲从来班倢伃不胜赵昭仪  

蒿里  

素骖驾广栁萧萧出城闉庐俨象设犹恐死有神古原闭愁寃荒草不得春一作泉下客长违室中亲昔兴每待旦今卧焉知晨敛衣已成灰含具仍作尘家门谅不逺欲归竟何因平生所爱物娱玩由他人哀哉此里中同逝壮老均圣贤亦岂免闻道庶可珍  

少年行  

下直平明出禁门千塲纵赌共王孙宝刀不敢将输却明日沙塲欲报恩  

长相思  

长相思思何长愁如天丝远悠扬摇风曳日不可量不能绊去足惟解结离肠关山碧云看欲暮空帏坐掩荃兰香长相思思何长  

双桐生空井  

双生碧玉树竝覆黄金井根通夕润深叶带朝光冷应有感秋人时来鉴愁影  

征妇怨  

良人不愿封侯印虎符远发当番阵几夜春闺恶梦多竟得将军军覆信身没犹存旧战衣东家火伴为收归妾生不识边庭路寻骨何由到武威纸幡剪得招魂去只向当时送行处  

车遥遥  

鹍鸡啼霜海城白征夫趣装牛上轭天生两毂转长途那得令君不为客出门已远第一程耳中鸣铎渐无声房户宁嗟寂寞守山川惟念苦辛行欲车不行愿车覆还愁损我车中玉安得身如路傍草相随千里车前绿  

邯郸才人嫁为厮养卒妇  

妾能擫赵瑟旧得君王眷更衣直夜房侍酒登春殿出宫非故顔里妇犹相羡丛台罢往梦破屋流萤见末路多若斯纷纷贵成贱  

秋江曲送顾使君  

秋江月满秋潮大江上行人待潮过别离休説渡江难半日顺风船穏坐楚江茫茫葭菼平使君来时雄雉鸣子弟从军隔江去几家犹住夕阳城水田虽荒饭常足芡米夜舂二十斛谁道繁华不及前户无征税官无狱渡江渡江君莫留江北乐似江南秋  

寒夜吟  

月下冻痕生緑井隔帘霜片飞无影树枝风息转迎寒愁人如鸟栖未安夜短夜长应独觉荧荧残烛呜呜角  

春江行  

春江南北疑无防緑草緑波连不断一女红妆出浣纱恰如镜里见桃花裌衣犹冷过寒食云渡春隂半江黑浦口风多潮正深轻舟摇荡似人心鹧鸪暮啼归路逺飞絮茫茫楚江苑  

养蚕词  

东家西家罢来往晴日深窻风雨响二眠蚕起食叶多陌头桑树空枝柯新妇守箔女执筐头髪不梳一月忙三姑祭后今年好满簇如云蠒成早檐前缲车急作丝又是夏税相催时  

采茶词  

雷过溪山碧云暖幽丛半吐枪旗短银钗女儿相应歌筐中摘得谁最多归来清香犹在手高品先将呈太守竹炉新焙未得尝笼盛贩与湖南商山家不解种禾黍衣食年年在春雨  

拟古  

嵯峨云间楼俯视层城隂绮户相洞开清飇拂罗襟上有离居妇哀歌抚琴不知中怨谁掩抑一何深初为郢中唱再奏邯郸吟不惜努力歌写作絶代音风吹落君耳万里知愁心曲尽思寂寥青天日西沈  

其二  

东井不可饮威弧孰能张虚名竟何用千古同悲伤与君初结欢金石比中肠恩情忽乖分相望阻川梁闺门尚难越况彼道路长不如云中雁回飞自随阳  

其三  

美人一相见遗我白玉环上有双雕龙游戏在云间持此感深意佩结无时闲玉以比贞洁环以明不絶云龙永相从谁能使离别  

其四  

黄鸟鸣春阳流芳满西园攀条日已暮怅惋不能言御寒必重裘涉道斯双辕离居非君子何以解忧烦烦忧日已积佳期日已失思君如蓬莱可望不可即区区傥见察憔悴甘自毕  

寓感三首  

蚩蚩此羣氓几人出其俦谁云抱智虑乃足资劳忧晨秣思逺骋宵披务穷搜怀古复慨今百念纷自投樛扰得丧间若与方寸仇安知广成子冥卧昆仑丘无营亦无想八表独神游  

揽辔登太行遥望落北州崤函正西峙黄河复东流百城无遗堵云烟莽相缪朝作冠葢塲暮为狐丘昔人争此地干戈迭相雠当其得意时连陌拥鸣驺百年奄忽尽魂魄空来游曷见采芝叟冥栖无所求  

颓阳在川上蝉夕鸣悲嫋嫋风起波翻翻叶辞枝旷望天宇内沈寥此何时朱火已盈谢清商届其期览镜忽自嗟緑鬓生素丝万物有荣悴造化岂吾私  

始发南门晩行道中  

歳暮寒亦行征人有常期辞我家乡乐适彼道路危酒阑别宾亲驱车出郊岐我马力未痛已越山与陂回头望髙城落日云树滋遭乱既少安谋生复多饥途逢往来人孰不为此驰远游亦吾志去矣何劳悲  

渡浙江宿西兴民家  

挂帆无天风到岸日已夕舍舟理轻装欲问古镇驿沨沨滩声回莽莽山气积仆夫夜畏虎告我勿远适望林投人家炊黍旋敌石寒眠多虚警我体若畏席谁云别家遥数日已在客今宵始惊叹东西大江隔  

夜抵江上船至晓始行  

夜辞西陵馆霜谷叫歇津卒未具舟天险不可越渔商杂渡寒立沙上月苍烟隠遥汀益觉湖涨阔开桡散惊鳬海色曙初发胧昽前山来稍稍后岭没中流闻鼔角隔岸见城阙客路得奇观临风闷俱豁  

宿汤氏江楼夜起观潮  

舟师夜惊呼隔浦乱灯集潮声若万骑怒夺海门入初来听犹逺忽过睇无及震摇髙山动喷洒明月湿霜风助翻江蛟龙苦难蛰应知隂阳气来往此呼吸登楼觉神壮凭险方迥立何处望灵旗烟中去波急  

杂咏  

朝临髙堂上俯仰崇冈下春晖何悠悠清川自东防阳和发卉物时泽均播洒如何及芳晨萧条俱空野愿言释拘局登髙骋吾马旷地不见人忧心何由写兴谢固其常吾将尤谁者  

题绿绮轩  

幽抱时欲写帷中有鸣一弹落一叶庭树坐萧然寂寂山水夜迢迢河汉天忆听乌啼起南轩秋未眠  

登景阁夜宴  

王孙喜留宴开阁望明河是夕月微晕凉风池上多栖禽翻暗丛骇鱼动圆波清景厌丝竹雅咏答髙歌尊酌愿勿间良宵易蹉跎预忧别在旦车马层城阿  

暮归  

朝出鸡始啼暮归乌欲栖我身本无役胡为亦东西徒步二十年风埃面空黧入门闻邻杵秋气凛以凄芙蓉坠废沼络纬鸣中闺壮志苦不遂歌吟夜灯低富贵固有日我志焉能迷笑向细君道勿为翁子妻  

送蜀山人归吴兴兼简菁山静者  

南浦无碧草征鸿晨稍飞何当杪秋节临水送将归既来不能淹君心应好违恻恻袂始判遥遥帆已微天髙桂树落人在山中稀还寻同袍者更制薜萝衣  

防宿城西客楼送王太史  

君来欢不足君去忧何遽共听枫桥钟留连恐将曙蛩鸣故苑草鸟起髙城树明日独登楼归帆何处  

出郊抵东屯二首  

朝服久已解俨然山泽臞欲狎林野人相欢混贤愚朝来此水濵髙歌步踟蹰忽逢一田父舍耕拜路隅疑我是长官恠我体貌殊我已释所有彼我未忘欤  

坐久体不适卷书出柴关临流偶西望正见秦余山野净寒木疎川长暝禽还此中忽有得怡然散襟顔  

鸣山书舍图为黄君伯渊赋  

伯鸾鬻舂地井臼有遗迹之子学幽栖托踪在林石清风竹林晓片月萝迳夕遥想一斋空图书满牀积  

春草轩雨中怀王太史  

西轩罢琴坐凉思欺白苎飒飒树声繁秋风满池雨莲衰少暗馥禽静多幽语对此阙良俦当欢反伤绪  

次徐山人与倪云林赠答  

昔游紫藤坞空山鹤鸣秋相望隠人居兴阑竟回舟迩来获晤赏谈剧风流每欲开南轩招我共偃休天寒鸿鴈鸣芰荷落长洲岂无一钓船访子溪水头终惭文墨牵只尺成阻修听雨掩阁卧观泉上岩游朝览赠答篇词藻夸两优我本丘壑人猿鹤肯见留拟结歳宴期壶觞展绸缪况聆西涧濵禅宫閟清幽夜看太湖月迟我同登楼  

兰室为袁省郎赋  

湘臯春水深澧浦秋风早如何庭户间芳防独妍好不有君子心憔悴同芳草  

题曹氏春江云舍  

遥波霭微云禽寒少相语君家在空濶欲往迷洲渚纷纷树离雾稍稍花滴雨日暮坐相思江东渺何许  

萝径  

幽溪入萝茑几曲到岩扉夏鸟频啼处隂隂花坠稀知当烟暝后从此荷樵归  

茶轩  

摘芳试新泉手涤林下器一榻鬓丝傍轻烟散遥吹不用醒吟魂幽人自无睡  

过立公房  

空院闭深竹幽花发孤妍春隂鸟语寂风磬时泠然非兹絶尘地何以寄髙禅  

送芑上人东归  

浮云如飞鸟相聚安可常偶来云岩寺几日共徜徉我去师亦归涧户欲荒凉池卧孤塔影庭栖双桂香重过应未期悠然山水长  

送王主簿之归安  

我歌栁恽诗送子南汀发山城逢社雨緑树啼莺歇留连孤艇迟怊怅双壶竭髙士尚为薄休惭府中谒无事坐闲防弹琴看明月  

甪里村  

髙皇本壮士提剑定四方晩为儿女情悲歌起彷徨爱子欲建储宠姬方侍侧顾惊四老人谓已成羽翼大臣岂不谏孰能干天机彼翁何为者足见人心归始潜避秦君终出安汉嗣世罗焉能羁舒卷聊自肆我来甪里村如入商顔山紫芝日巳老黄鹄何时还斯人神仙徒千载形不灭犹想苍岩中白头卧松雪  

毛公坛  

欲观汉坛符东上缥缈峰葛花坠寒露夕饮清心胷月出太湖水鹤鸣空涧桐真境久寂寥苍苔閟灵踪尝闻绿毛叟变化犹神龙世人岂得见偶许樵夫逢攀隂力易疲探志难从归出白云外空闻仙观钟  

西斋池上芙蓉  

池荷已衰飒孤艳仍独在沧洲逺梦违风露妍姿改窈窕徒自媚寂寞还谁待此地托根偏非无美人采  

客有不乐者  

客有不乐者黙坐空堂幽明灯照孤影对酒不能酬风雨忽夜至单衣飒惊秋叶陨已慽慽虫鸣尚悠悠于当属有念苦愿君声收读书仰千古命驾志九州孰云吾多智有已不解谋冥飞既难攀茍得亦可羞  

天平山  

入山旭光迎出山月明送十里松杉风吹醒尘土梦兹山凡几到题字徧岩洞阳崖树冬荣隂谷泉下冻怪石立谁扶灵草生岂种白云蓊然来诸峰欲浮动髙鹘有危楼幽禽无俗哢凌苏知履滑披岚觉裘重尝登最上颠远见湖影空渔樵出渚孤鸟雀归村众还寻老僧居隔竹听清诵我跻攀劳为设茶笋供几年历忧欢造物若揶弄迷途远山林迟暮堪自讼难追谢公游空发阮生恸身今解组绂明时愧无用闲持九节笻寻访事狂纵石屋秋可眠山猿许分共  

送张文学之檇李  

回川带绿树窈窕双鸣禽江郭去非逺伤离空满襟林中古殿静池上高斋隂应想弹琴士杏花春雨深  

越来溪  

溪上山不改溪边台已倾越兵来处路流水尚哀声昨日荷花生今朝菱叶死亡国不知谁空令怨溪水  

南峰寺  

樵归众山昏天峰尚余影欲投石门宿更度西南岭逺闻云间钟萝迳入寺氷悬灯照静室一礼支公影鸟鸣涧壑幽泉响窗户冷对此问山僧何如沃州境  

寒泉  

逺络丛峰间平流盘石上月照欲成潭风吹不生浪声兼寒叶下色映秋苔涨野客照羸顔曾来倚笻杖  

支遁庵  

闲登待月岭逺扣栖云关石室闭千载高僧犹未还残镫黄叶下古座青苔间不见跏趺影鹤鸣空此山  

灵岩寺响屧廊  

君王厌丝竹鸣屧时清耳独步六宫春香尘不能起那知未旋踵麋鹿游遗址响沈明月中迹泯荒苔里  

夜饮余左司宅得细字  

春防非有期春愁本无际焉知君子堂此夕相与诣灯销月窥栏角警霜委砌舞影怜鹤长吟声笑蝇细邻鸡易催旦共欢休复寐丧乱得幽欢畴云匪良计  

刘凝之骑牛图  

夫子初亦仕歌颍之湄园庐忽在念解绶言归期方春养孤犊既耕亦以骑春风草茫茫出游徧山陂田家有美酒辄醉不复疑当昔天圣间实号休明时岂无理人术终恐尘鞅縻嗟今属丧乱怀策竞欲施清芬逺莫挹载诵庐山诗  

剡原九曲四首  

欲知溪流长百转来越峤舟行安能极岚路入斜照清景不足娱昔人岂辞诏石砚久难磨空林闭遗庙山折水蹔旋山开水仍往东陂堰初成秋色弥然广碧萝花茸茸月映石壁上何时试沿洄一理烟中舫密篠覆碕岸石穴黝而深居人负薪归驻听风水音回看莲花峰霭霭生夕隂不有僧钟来髙路谁能寻危梁渡清濑逶迤入前渚犬鸣树蒙笼烟景暗墟聚雨中耕叟歌月下归人语欲寻仙尉踪凄凉一茅宇  

怀徐七  

哀鸿巳鸣渚落叶初覆陌故园当授衣却思逺行客客行已日远我思日已积东南望归棹鸟去烟波夕忧来不成言怀抱空戚戚岂无一尊酒黄花为谁摘  

独步登西丘  

幽卧意不适出门聊独行恻恻田野中斜径多不平逶迤登逺丘迢递望髙城风交二麦动烟迥孤花明偶逢植杖翁疑是古耦耕欲问恐相诮归来怅中情  

栁絮  

轻盈易飘泊思逐春云乱已拂武昌门还萦灞陵岸沙头雀啄堕水面鱼吹散官树晓茫茫哀歌肠欲断  

送萧隠君自句曲经吴归维扬  

适从江东来复作江北去来去逐江云萧萧旧巾屦身带烟萝雨初下大茅峰孤帆拂楚树迟听广陵钟去家忽来归怜君似黄鹤日暮渺相思淮南桂花落  

赋得真娘墓送蟾上人之虎丘  

色相终坏灭佳人能久妍断碑山寺里小冢竹林边兰叶春风带苔花暮雨钿情留吴苑客梦逐楚台仙髙僧方宴坐身在散花天  

送倪雅  

交游结深欢离别生逺念聊持毛子檄蹔脱刘生剑南风栁下亭杯动江色滟山遥马望驿日落蝉鸣店此去渐成名驱驰君勿厌  

秋日山中  

山泽含雾雨偶来若居夷我无逺游志何与亲爱离暑退初可喜秋来转堪悲壮顔岂草木憔悴同此时中心与百忧日暮如有期悄悄出空宇悠悠适荒陂阨穷勿复叹天欲昌吾诗  

宿幻住栖云堂  

窗白鸟声晓残钟渡溪水此时忧梦回独在空山里松岩留佛灯叶地响僧履余心方正寂无使羣动起  

晓起春望  

今朝有春意原野晴始緑疎花未破烟新禽稍鸣旭物情各欣荣客意胡刺促居闲厌寂寞从仕愁羁束两事不可齐人生苦难足安得长放歌花开酒醅熟  

陈氏秋容轩  

西郊莽迢递川树凝烟景雨过落红蕖斜阳半江冷蝉鸣山欲暗鴈去天逾永孤客对萧条应嗟镜中影  

雨中遣兴  

积雨坐无闷端然便寂寞好鸟不频啼闲花最迟落行园毎度径望岫时登阁只此可终朝何当有樽酌  

闻钟  

迢迢烟际发隠隠岩中应初来觉寺遥乍歇看山暝惆怅未眠人空斋几回听  

池上晩  

春晩思悠悠阁前池水流新蒲风叶响如对野塘秋野塘前歳路已隔归舟度鸟下独回头青山杳然暮  

醉归夜醒闻雨  

觉来闻雨声灯辉耿残夜窗间有危叶暗助潇潇下不记醉归时寝斋如客舍  

和张羽怀吴兴旧游之作效其体  

城贯緑川长朱阁暎飞梁莺娇山唱度莲艳水嬉张花童搦翠管桑妇挈银筐若溪酒脂碧顾渚茗旗香择胜事未厌惊乱意俄伤回看旧游地秋草变凄凉  

绿水园宴集  

平居寡良防艰哉况兹时幸逢金闺英中筵接光仪名园遇修禊景丽春阳熈绿芷荣曲沼朱华敷广墀情宣寄髙文忧襟为之披觞来不敢诉虑此朋欢亏何由淹返斾颓光愿迟迟  

送程较理游江上  

风亭袅离管草绿江水暮送此南浦人孤帆雨中渡别伤足自缓前驿花满路春丛恋山鸎晩絮迷汀鹭我今独愁居芳月谁与度伫立望遥波相思积烟雾  

僧斋闻雨  

寂寂初罢语悠悠未成眠髙斋有春雨夜半落灯前已伤花委树复臆水盈田老衲独无听绳牀方坐禅  

见耕者  

兹晨有佳兴挈杖行逺墟春耕稍已出土脉向暖舒嘤嘤鸟啭谷浏浏泉鸣渠歳功自兹始为农亦良劬而我惰四体偃息在敝庐饥匮固当尔无为叹踟蹰  

雨中书湖上渔家壁  

渔舍烟不起潇潇雨初暝孤客与羣鸥寒依苇间听山昏望易失波动愁难定归思满苍茫空怜去帆迥  

至莲村  

昔爱兹里幽誓将搆蓬庐孰云坠世网重到十载余丧乱喜独完烟火霭旧墟柴门在深巷落日榆栁疎邻翁念契濶携筐馈双鱼苦问客何事顔貌与昔殊焉知涉艰难多戚长少娱贫贱非所耻中情在闲居愿翁勿相诮终当遂吾初  

雨中登白莲阁望故园  

亭亭髙阁上渺渺清川曲日暮霭羇愁蓠蘅雨中绿闻钟僧已返荷笠人犹牧归棹独难寻江南望云木  

寻照公  

逺寻林下僧不识林下路隔云孤磬响因到繙经处相对竟忘言夕阳在只树  

游灵岩赋得越来溪  

越女游未去越兵嗟已来青山旧溪上无复见楼台过客空惆怅荷花秋自开  

雨中客僧舍  

客梦方蹔适竹间风雨惊起登林端阁迢递望层城景寒川树疎野晦原烟平不邀释子语何以缓羁情  

东坡路上阻水  

不觉去村逺潇潇栁间步江雨夜来多春流稍侵路褰裳自可涉不待渔舟渡  

始闻夏蝉  

翾翾才得蜕咽咽未成喧翳叶谁能见南风绿绕轩乍惊变节物还念别郊园何待当秋听方令羁思繁  

将往海上舟行雨投僧舍  

沙响闻雨来中途生旅愁遥寻晩林磬蹔驻寒塘舟窗下一僧老竹间双鸟幽谁言阻远去翻使得佳游  

江上晩晴  

江虹断雨脚返景明虚理宿鸟乱归村幽人独临水渔舟隔浦饭烟火芦中起闲吟望逺岑绶步寻芳芷此夕遇新晴忧怀偶然喜  

冒雨暮归过白沙湖  

天寒满湖雨独棹东归急遥望氷边村萧条暮烟湿家人应我深暎柴扃立  

送袁宪史由湖广调福建  

只谓逺游苦宁知逺游乐君今万里归顔色殊不恶自言楚帆开初别凤凰台采石月下过匡庐天际来试沽彭泽酒憔悴陶家栁最爱小姑妍临行复回首逺逐绣衣游闲登黄鹤楼千峰汉阳晩一鴈洞庭秋西上荆门渚银钗见巴女歌断竹枝词江陵夜风雨看尽几多山今朝始得还秋风吹驿骑又欲度闽关闽关闻更好瘴雾晨收早椰子美如浆兰花多似草嗟余恋故乡不肯涉津梁把酒看君去相思空断肠  

晓卧丁校书轩  

窗月澹欲失昽昽逼初曙屋外鸟声多应知有嘉树残香掩幽寝未事澄纷虑颇似宿东岩僧斋竹深处  

水上盥手  

盥手爱春水水香手应绿纭纭细浪起杳杳游鱼伏怊怅坐沙边流水去难掬  

秋日端居  

秋意日萧索郊园霜露余出游无山水聊复守吾庐巷辙久已断山瓢仍屡虚非甘寂寞者谁乐此闲居  

晩步游褚家竹亭  

落日犹半野闲来潭上游非因恋幽赏聊欲散烦忧澄波鱼噞夕荒竹鸟吟秋不是愚溪上胡为吾久留  

早发土桥  

空山逺无驿逆旅聊可宿怀征鸣鸡燃带续我烛仆夫昨行苦烂漫睡正熟呼之愧怱怱推车出茅屋髙岩尚悬斗深谷未升旭欲亟去仍迟怪石暗崩触思当在家乐日晏始舒足胡为此行迈霜露劳局促王事靡敢辞非关徇微禄  

寓天界寺雨中登西关  

片云出钟山隂满江东晓幽人阁上寒风雨啼鸎少红尘禁陌净绿树层城绕不为怨春徂离怀自忧悄  

送陈四秀才还吴  

君是故乡人同作他乡住同来不同返惆怅临分处手把长干花回望长洲树恐起忆家心愁题送君句  

送周四孝亷后酒醒夜闻鴈声  

别时酒忽醒客去惟空舍风雪鴈声来寒生石城夜遥忆渡江船正泊枫林下  

洪武二年八月十三日元史成中书表进诏赐纂修之士一十八人银币且引对上奬谕擢授庶职老病者则赐归于乡阅二日中秋诸君以史事甫成而佳节适至又乐宠赐之优渥而惜同局之将违也乃即所寓天界佛寺之中庭致酒为翫月之赏分韵赋诗以纪其事启得衢字云  

圣主念前鉴述作征名儒羣来髙馆间厠迹愧我愚孰谓此责轻毫端有褒诛书成进丹陛召对共拜趋去留虽不同雨露均沾濡已淹三时劳可废一夕娱况逢端正月当空照睂须流光满金界境与人间殊广庭布长筵嘉肴荐芳腴岂惟多士集亦有名僧俱兴酣贵形忘谐笑不复拘觞行岂辞数仰看转斗枢明晨即分袂此乐诚须臾  

答定水寺芑公  

日晏初出院闲斋一萧然忽枉名僧书始知在清泉忆昔云岩居共缔林中缘夏隂绕涧吟秋霁开阁眠暌合苦难常别来歳频迁趣同贵道在迹异慙名牵明日出东海想照空山禅无因荷衣襆往礼髙峰前  

过白鹤溪  

昨发白鹭洲今过白鹤溪溪流几回转只在晋陵西月出女犹浣云深猿自啼茅峰虽咫尺无计蹑丹梯  

至吴松江  

江净涵素空髙帆漾天风澄波三百里归兴与无穷心期弄明月迢递辞金阙晩色海霞销秋芳渚莲歇久别钓鱼矶今朝始拂衣忘机旧鸥鸟相见莫惊飞  

始归田园  

辞秩还故里永言遂遐心岂欲事髙蹇居崇自难任清晨问田庐荒溪尚能寻秋虫语左右翳翳桑麻深别来几何时旧竹已成林父老喜我归携榼来共斟问知天子圣欢然散顔襟相期毕租税歳暮同讴吟  

答张院长雨中见怀  

林园寝扉掩闲坐道心生山药翻寒色塘漪含晓清乍违枉芳札逺忆愧深情此日知同寂梧窗听雨声  

施泽阻风  

客行阻风涛舍舟步江侧芳村经战余草木尽愁色夜投土屋中月出林半黑燃薪燎我衣炊黍作我食夜长关塞寒归梦何由得遥想倚闾亲中宵泪横臆  

## 石仓历代诗选卷二百九十三  

明　曹学佺　编  

明诗初集十三  

髙啓  

江上看花  

两年京师不见花青衫白马驱尘沙今年江边偶无事狂醉烂漫寻春华游蜂飞蝶日妍暖红紫正发纷交加穿蹊每入隣媪圃叩门或到山僧家渐老都无少年乐底用箫鼓随行车攀条绕树对吟咏不忍归去至日斜花应得我相慰赏似笑欲舞争矜夸我如无花亦寂寞闭户有酒谁能赊夜来茅屋卧云雨晓起走看成咨嗟飘英坠萼不可缀余艳只侣销残霞明知春色不久住岂料便去难留遮野莺啼罢一回首恨与芳草盈天涯  

谢陈山人赠其故弟长司所画山水  

大髯袖中有庐霍岚气喷人寒色薄出赠生绢一幅图云是小髯之所作我尝游君伯仲间仲今已没空见山畵中无限防礴意使我坐看愁满顔重岩复涧迷樵路烟萝冥冥昼如暮溪阁风生醉客眠野桥月出归僧度枥林防密枫林髙深处似有猩鼯号满空云冻动秋思飞泉落日何萧骚挥毫若此难再得白鹤何时返乡国良工自古多苦心留赏人间赖遗墨南宫北苑皆已仙此图与之当并传坐嗟存没意难报作歌愧匪琼瑶篇  

题武昌魏槃所藏畵  

楚山逺吐参差碧虚阁开临系船石沙树凋时鄂渚秋江鸥没处湘潭夕阁中幽人坐读书书声入水惊龙鱼欲吹短笛相寻去黄鹤矶头好待予  

题韩长司所畵山水图  

参卿昔在西安幕骑马看山时出郭终南泰华势最髙横作秋云扫寥廓秦川汉苑万里开酒醒望逺登荒台日斜渭上归人渡岳暗关中飞雨来此处奇观絶天下何事归来又看畵畵中小景似江南黄叶渔村见烟舍莫恋江南真故乡莼鲈炊熟酒船香美人不是沧洲客去去宜登白玉堂  

夜发钱清  

钱清渡头船夜开黄茅苦竹闻猿哀客官酾酒水神庙风雨满江船正来蒸饭炊鱼坐篷底不觉舟行两山里棹歌早过越王城东方未白啼鸦起  

独游云岩寄周砥  

城西诸山非不奇我游独与诸山宜红樱春开山后寺白水夏满山前陂幽居况与山不逺钟鼔每到空斋帷雨余烟中落日下曳杖往读头陀碑两岩苍苍石色古枇杷树髙隂满地殿灯欲昏上羣鼠塔铃已静蹲孤鸱兴来即游兴尽返迎送岂要山僧知困穷丧乱岂无感正赖此境忘吾悲嗟君何为乃自苦破鞯短策尘中驰挂帆能来亦非晩浦口三日南风吹  

练圻老人农隠  

我生不愿六国印但愿耕种二顷田田中读书慕尧舜留待四海升平年却愁为农亦良苦近歳征役相烦煎养蚕惟堪了官税卖犊未足输丁钱虬髯县吏叩门户邻犬夜吠频惊眠雨中投泥东凿堑冰上渡水西防边几家逃亡闭白屋荒村古木空寒烟君独胡为有此乐无乃地迩秦溪仙门前流水野桥断不过车马惟通船秧风初凉近芒种戴胜晓鸣桑树颠短衣行陇自课作儿子馌后妻耘前白头虽复劳四体若比我辈寜非贤旅游三十不称意年登未具粥与饘便投笔砚把耒耜从子共赋豳风篇  

尝蒲桃酒歌  

西域几年归使隔汉宫遗种秋萧瑟谁将马乳压瑶浆逺饷江南渴吟客赤霞流髓浓无声初疑豹血淋银甖吴都不数黄柑酿隋殿虚传玉薤名闻道轮台千里雪猎骑弓弦冻皆折试唱羌歌劝一觞氊房夜半天回热絶味今朝喜得尝犹含风露万珠香牀头如能有五斗不将轻博凉州守  

牀屛山水图歌  

畵师知余爱青山久堕尘网无由还故将列岫写屛障使我卧起于其间从此长如宿清境枕上分明见峰岭炉烟晓入帐中飞拥被惊和白云冷丹岩碧树层层开江雨逺逐孤帆来就中楼阁是何处彷佛神女巫阳台楚山修竹潇湘水似有清猿忽啼起江南千里梦游归半牀落月髙堂里  

方隠君山园  

呉兴城南山水胜竹树参差万家暎幽深谁似隠君园车马不来鸡犬静两溪回通栁巷曲一峰立对柴门正东西别墅怜更好孤棹往来随晩兴总令种菜不种桃新制长镵木为柄家童颇解候天时邻叟还能论地性交交林路翳复开活活野泉流不定清晨闻鸟欣独往浓緑泼晴畦色净老叶垂根孤蚓号残英缀梗羣蜂竞乍萦新蔓喜篱长欲迸晩牙嫌土硬此时采撷自足饱肯为食肝烦县令古来名园悉可数金谷辟疆夸独盛凿石圆开弄月池买花深作行春径爱妾宵陪秉烛宴狎朋昼接流觞咏长年欢乐岂知极回首芳菲属他姓只今谁解问遗踪断甓摧垣无一剰乃知厚业要徳守那得衰荣但言命君能勤俭遗子孙应有佳名书郡乗  

明皇秉烛夜游图  

华萼楼头日初堕紫衣催上宫门锁大家今夕宴西园髙爇银盘百枝火海棠欲睡不得成红妆照见殊分明满庭紫焰作春雾不知有月空中行新谱霓裳试初按内使频呼烧烛换知更宫女报铜签歌舞休催夜方半共言醉饮终此宵明日且免羣臣朝只忧风露渐欲冷妃子衣薄愁成娇琵琶羯鼓相追续白日君心欢不足此时何暇化光明去照逃亡小家屋姑苏台上长夜歌江都宫里飞萤多一般行乐未知极烽火忽至将如何可怜蜀道归来客南内凄凉头尽白孤灯不照返魂人梧桐夜雨秋萧瑟  

黑河秋风引赋赵王孙家琵琶葢其名也  

氷天夜裂天垂泣云压鹰低翻翅湿髯王醉影抱寒惊氊殿嘈嘈箭鸣急红冰泪落衰灯下倒卷河流入弦泻瘦驼卧碛歇铃车朴朔隂沙鬼行野汉魂私语鬓风凄都防营荒咽冻鼙兰山木叶连愁起散入寒门三万里梦断金蟾隔烟小青冢埋声秋不晓  

泉州陈氏妇夫泛海溺死守志  

妾家温陵近南浦嫁得良人业为贾良人年长爱逺游不敢新妆暎门户贩宝遥闻去百蛮朝朝海上望青山不仁无那蛟龙横漂没孤舟那得还君非渡河老狂父波涛如山何不顾寻尸便欲赴穷渊膝下娇儿谁与哺十载空闺守寸心沧溟水浅恨情深愿身不化山头石化作孤飞精衞禽  

江上晩过邻坞看花因忆南园旧游  

去年看花在城郭今年看花向村落花开依旧自芳菲客思居然成寂寞乱后城南花已空废园门锁鸟声中翻怜此地春风在暎水穿篱发几丛年时游伴俱何处秖有闲蜂随绕树欲慰春愁无酒家残香细雨空归去  

香水溪  

粉痕凝水春溶溶暖香流水铜沟宫月明曾照美人浴影与桃花相间红玉肌羞露谁能见只有鸳鸯窥半面绛绡围掩怯新凉归卧芙蓉池上殿空洗铅妆不洗妖坐倾人国几良宵骊山更有汤泉在千古愁魂一种销  

赠丘老师  

长春之孙自仙骨袖有蟠桃食遗核平生不学烧汞方唾视黄金等何物满城谁识旧庚桑白髪人中似鹤长时上髙楼惟独醉榴皮书破壁尘香  

题朱氏梅雪轩  

石城山居梅万坞冒雪曾来扣僧户烂然如见防羣妃白凤缤纷下瑶圃数片轻吹着鬓华乍看是雪又疑花迷魂乱眼春如海那辨南枝映竹斜独披鹤氅穿林去栋压寒梢应几树听响方知夜酒时闻香始识繁开处回首春风忆旧游梦寻归路隔罗浮年来驴背无诗思醉踏尘埃空自愁  

石崇墓  

虬须欲怒瑚折步障围春锦云热真珠换妾胜惊鸿笑踏香尘如踏空酒阑金谷莺花醉家逐楼前舞裙坠财多买得东市愁罗绮散尽余荒丘犹怜白首同归者坐伴游魂枫树下  

太湖石  

没人采石山根渊投身不试饥蛟涎冯夷不解防潜宝几片捧出如青莲寒姿本是湖水骨波涛漱击应千年初疑鬼怪离洞府瑚铁网相钩连嵌空突兀多异态云吐夏浦芝生田龙鳞含雨晩犹润豹质隠雾朝常鲜清音叩罢磬韵逺微靥洗出珠窝圆坐移各岫置庭砌日照彷佛生紫烟三峰削成泰华掌一穴透入仇池天醉中时倒倚苍藓秋风冷逼吟诗肩洛阳园墅汴宫苑当时骈列夸奇妍黄罗封葢素氊裹万里贡饷劳车船奢游事歇家园废尽仆荆棘荒池边人生嗜此亦可笑有身岂得如石坚百年零落竟谁在空品甲乙烦题镌又嗟此石何献巧自召凿取亏天全不如顽矿世所弃满山长作牛羊眠  

客舍雨中听江卿吹箫  

客中久不闻丝竹此夕逢君吹紫玉断猿哀鴈总惊啼我亦无端泪相续数声嫋嫋复呜呜散入寒云细欲无愁望洞庭空落木梦游秦苑总荒芜曲中只诉君心苦不道人听更凄楚关山灯下叹羇臣江浦舟中泣嫠妇忆昨阊门费酒赀玉人邀坐弄参差彩霞深院花开处明月髙楼鹤去时如今忽在他乡外风雨寒窗两憔悴恨无百斛金陵春同上凤凰台上醉始知嶰谷枯篁枝中有人间无限悲愿君袖归挂髙壁莫更相逢容易吹  

赠金华隠者  

我闻名山洞府三十六一一灵踪纪真箓金华秀出向东南逺胜阳明与勾曲楼台缥缈开烟霞天帝赐与神仙家灵源有路不可入但见几片流出云中花子房之师赤松子三千年前亦居此飞来恍惚谁解寻谩説至今犹不死松花酒熟何处游瑶草自緑春岩幽羣羊卧地散如石老鹿耕田驯似牛闻有隠君子乃是学仙者自从入山中不防到山下世人莫知其姓名以山呼之不敢轻樵夫忽见苦未识只疑便是黄初平嗟我胡为在尘网逺望髙峰若天壤茯苓夜煑倘许餐銕杖来敲石门响  

春初来  

春初来栁条欲舒花未开晓日窗前鸟声喜似报春来唤人起东风吹暖入烟痕绿遍江南几千里去年春去意愁人倐忽今年又见春但欲逢春醉杯酒不管相思成白首  

乌夜村  

荒村乌夜栖忽绕月明啼生得东家女身为万乗妻至今种髙树不遣乌飞去居人凡几家爱听啼哑哑啼哑哑勿惊怪妇开门向乌拜  

次韵过建平县  

县虽三户小地僻罢兵防茶市逢山客枫祠祭石郎云埋鸣涧斧沙压度溪航应爱青山好经过驻客装  

雨篷  

楚雨满汀洲潇潇洒客舟梦惊孤枕夜愁掩一篷秋苇叶寒相战滩声暗共流此时湘浦上同听只沙鸥  

梧桐  

井边双玉树髙结自生凉影散秋云薄声喧夜雨长疎英飘碧簟乱叶响银牀绿绮谁能斲持将奏凤凰  

围棋  

偶与消闲客围棋向竹林声敲惊鹤梦局罢转桐隂坐对忘言久相攻运意深此间元有乐何用橘中寻  

簟  

蛮藤巧织成乍展觉凉生纹蹙寒波细光摇夜月明坐令葵扇弃眠与石牀平须信南轩下炎天梦亦清  

流萤  

熠熠复青荧流光不自停暗飞如避月逺堕欲随星穿树临幽槛缘莎集小庭莫将罗扇扑囊取照遗经  

钱塘送马使君之吴中  

樟亭离席散遥发畵幡车飞雉新阡麦啼鸎故苑花望山登郡阁行水到田家莫道凝香句前人独可夸  

和周山人见寄寒夜客怀之作  

乱世难为客流年易作翁百忧寻歳暮孤梦怯囊空门掩云峰里灯明雪竹中无因乗夜访相慰一尊同  

城西客舍送周著作砥  

客中寒食后惆怅送君违花隠归城斾风吹渡水衣夜窗炊黍散春苑鬬茶稀谁念西斋雨相思独掩扉  

西清对雨  

楚台云起迥汉苑雨来微晓湿宫城斾寒沾陛楯衣沟中随叶堕炉畔带烟飞坐咏西清暇君王召对稀  

送张司勲赴寳庆同知  

乍出司勲幙还乗别驾车按图犹汉地输布尽蛮家山熟蛇悬树江晴鹤浴沙郡楼回首处北斗近京华  

寓天界寺  

雨过帝城头香凝佛界幽果园春乳雀花殿午鸣鸠万履随钟集千灯入镜流禅居容旅迹不觉久淹留  

送前进士夏尚之归宜春  

凄凉庾开府老去复何如故国归鸿少新潮振鹭多菊荒应自叹麦秀竟谁歌相送堪愁思萧萧楚水波  

送鲍翰林迁官陜右  

銮坡初罢直西去惜离羣载笔唐供奉褰帷汉使君浊流河驿雨髙树岳祠云公暇应怀古登临赋夕曛  

送前国王助教归临川  

去国独依依羁臣泪湿衣梦中燕月冷望里楚山微世变人惊老身全诏许归舟前枫叶落应到故园扉  

送潘巡简之闽中  

京师到闽海秋色几程余莎栅山兵守榕林岛户居晓衙鸡应鼔晩逻骑随车清世无他警将军好读书  

送朱从事之吴兴  

释褐方从宦青山故郡邻草深湖带雨花暗驿藏春鼔聚祈蚕女舟逢射鸭人幙中应久待徒此惜离辰  

京师寓廨呈知巳  

谁言旧隠非独处静相依绿树城通苑青山寺对扉官闲休直早客久梦还稀是物春来典惟存旧赐衣  

赠张省郎  

汉署早为郎长游凤沼傍鸡知壶水马识火城光毎载趋曹笔时薰直省香边书无一羽冠葢得翺翔  

甘露寺  

胜地江山壮名林歳月遥刹藏京口树钟送海门潮月黑龙光吐天清蜃气销何当寻狠石闲坐话前朝  

何隠君小墅  

移家营别墅一迳竹扉开泉满疏渠放花多借地栽壁间田器挂窗里浦帆来自恋幽居乐谁言是弃材  

赠张明府  

闻道弹琴处门前栁带沙海珍通估市湖税减渔家暮港迷荷叶秋田间豆花乱来无此地君政亦堪夸  

溪上  

秋色共溪长游人笑语凉萍开天倒影莲堕水流香鱼罶和星漉禽罝带雨张从今摇桂棹不必问潇湘  

寄钱塘诸故友  

年少客名都狂游每共呼荷深筝在舫竹静矢鸣壶明月潮千里残阳雨半湖故人能念否欢意共来无  

题张静居畵  

楚客写荆岑秋云隔浦隂人家连橘坞水庙暎枫林乱后清游歇愁边逺色深相看休向晩怕有峡猿吟  

答陈则见寄  

何由慰逺思独咏寄来诗行路方难日清秋欲尽时江多惊鴈火树少宿乌枝早晩如相见应怜有鬓丝  

晩次西陵馆  

匹马倦嘶风萧萧逐转蓬地经兵乱后歳尽客愁中晩渡新潮急寒山旧驿空可怜今夜月相照宿江东  

送僧恬归灵隠  

游方应未久栁色变新年在路逢春雪还山访冷泉钟催投寺锡灯照泊江船法意休多问无言即是禅  

江上寄王校书行  

寥落旧欢违江边独掩扉邻家闻暮笛客舍试春衣宿鸟归山乱行人渡水稀相思比花絮斜日绕城飞  

微恙江馆夜作  

寒灯坐江馆愁逼歳阑珊苦恨应催老微疴似忌闲鸡前星列屋鴈外月临湾明日将来药身犹懒入关  

送柔上人得船字  

丛林初结夏东去又飘然罢説天台讲行防雪窦禅残经松下几逺磬月中船不用悲离别师今絶妄缘  

中秋琵琶洲宴集得红字  

香雾夕蒙蒙孤髙桂树东影疎林际月凉近水边风重露流杯緑繁星乱烛红明年江海上髙防与谁同  

过刘山人园  

欲问幽栖处花溪逐涧回夕烟罗幕卷春雨药房开野鹤知琴意山蜂给酒材城中少闲客谁解引车来  

送胡铨游防稽  

山水独行徧苕溪仍剡溪衣逢新火减舟渡杂花迷黄绢寻碑读红裙赌墅携兰亭旧基在觞咏付新题  

钟山云斋图  

山势识龙蟠香台拥翠峦草堂猿啸晩蕙帐鹤惊寒云拥梁僧塔苔封宋帝坛昔年游历处今向画中看  

次韵陈留公见贻湖上行屯之作  

湖隂巡垒罢缓服上仙舟景好看宜晩诗清赋为秋叶应随鸟散山欲趂波流亦有东游兴空怜未得酬  

邻家桃花  

春色东家出相窥似有心曲垣遮自短别院闭还深影动疑人折香摇妒蝶寻好风时解意吹片拂罗襟  

和王较理夜坐  

池暝花如雾苍苍月照开梁空双燕睡帘暗一萤来兵散谁家笛人违此夜杯如何对清景愁思却相催  

宿道王兰若  

借榻到僧扉虽安未是归暝禽愁雪意夜篠助风威烛尽思燃带衾寒起覆衣不知孤棹去明夕更何依  

除夕客中与家兄守歳  

雨雪逺村中猿鸣旅馆空守炉销宿冻停烛待春风有恨能催老无文解送穷却怜今夕酒还与弟兄同  

西园闲兴  

看到竹过邻园林独卧身鸟声闲似野人意倦如春残雨惊池树斜阳照隙尘如何堂上客不及燕来频  

步至东臯  

斜日半川明幽人每独行愁怀逢暮惨诗意入秋清鸟啄孤杨碎虫悬落叶轻如何得归后犹似客中情  

郊墅杂赋七首  

江水舍西东邻家是钓翁路痕深草没井脉暗潮通篱隔蔬边雨门开竹下风不因时卖畚何事入城中幽事向谁夸孤吟对晩沙浣衣江动月系艇岸垂花行蚁如知路归鳬自识家一尊茅屋底随意答春华移家到渚滨沙鸟便相亲地僻偏容懒村荒却称贫犬随春馌女鸡唤晓耕人愿得无愁事闲眠老此身纷纷谢人役寂寂恋吾居细雨春雩后斜阳社饮余岸花飞趂蝶池叶堕惊鱼好了公家事休令吏到庐路迂桥防处门静犊眠时孤墅藏羣栁诸田灌一陂僮闲春作少妇懒午炊迟谁道花源好还令太守知入夜潮侵户经秋雨坏垣里人淳少讼田父醉多言稻蟹灯前聚莎虫机下喧自应耽野趣不是恋乡园欲沽嗟市逺烟火隔江波客到寒斋少人归晩渡多污书灯烬落惊枕橹声过岂敢愁荒寂时危免负戈  

临顿里  

沐罢便轻帻消摇咏晩天清风苏病鹤骤雨集鸣蝉旧史堆缃素新经録洞谁知城郭里别自有林泉  

夜起观月  

一春夜多雨今宵初月明窗闲幽梦觉起忆故园行露下花微委烟中鸟忽鸣谁同赏清景惆怅倚前楹  

晩霞独酌南楼  

倦客岂迁客故乡非异乡鲈肥莼菜紫鴈响栁条黄湖濶已秋雨楼髙犹夕阳登临何必赋把酒据胡牀  

题宋迪晩烟归舍图  

落日下山岭行人逢已稀烟中望田舍水次掩荆扉鸟乱夕林暗草多秋迳微家人应我卖畚到城归  

送鲍修撰出官关中  

辞朝西入陜车发勤征尘小麦行时熟啼鸎别处频关前周故尹灞上汉遗民直院青绫旧临川赤组新山连乐游苑树绕富平津君去方年少还能论过秦  

翫花池  

桃枝兼杏叶春色绕宫池正爱红繁处还怜緑净时花香泛幽沚媚影照清漪垂条看妓折堕萼见鱼吹杯涵明月泻舟逐彩霞移水流花落尽君王醉不知  

咏梦  

的的缘愁得蒙蒙与醉和轻随云浩荡暗越岭嵯峨夜店嗟偏短春闺思最多关山归识路江渚去淩波蝴蝶谁家信鸳鸯别浦歌静嫌风动竹鬬怯雨鸣荷寂历窗扃纸低迟帐卷罗知情惟枕共送恨忽钟过缟袂香犹在朱弦字不磨阳台莫重问千载笑巫娥  

奉迎车驾享太庙还宫  

鸣跸声中晓伏回锦装驯象踏红埃半空云影看旗动满道天香捧驾来汉酎祭余清庙闭舜衣垂处紫宫开礼成海内人皆庆献颂应慙自乏才  

九日陪诸阁老食赐糕次谢授经韵  

叨陪讲席接词曹晓禁霜花防素袍院贮图书西掖静云连宫殿北山高故园莫忆黄花酒内府初尝赤枣糕最爱凤毛今复见便令池上一挥毫  

送沈左司从汪防政分省陜西  

重臣分陜去台端宾从威仪尽汉官四塞河山归版籍百年父老见衣冠函关月落听鸡度华岳云开立马看知尔西行定回首如今江左是长安  

呉僧日章讲师赴召修蒋山普度佛事既罢东归送别  

万人拥坐听潮音宝刹曾迂玉驾临佛法晨敷三藏秘帝恩春及九原深钟山坐处花频雨练浦归时树欲隂拟问楞伽嗟已别楚江飞锡暮沈沈  

清明呈馆中诸公  

新烟着栁禁垣斜杏酪分香俗共夸白下有山皆绕郭清明无客不思家卞侯墓上迷芳草卢女门前映落花喜得故人同待诏拟沽春酒醉京华  

送易左司分省广西  

朝廷特念逺民深畵省分官出桂林油幕乍开依汉节卉衣时到贡蛮金四时花发山多暖半日岚开市尚隂虞帝祠前黄竹里相思莫听鹧鸪吟  

送叶判官赴髙唐时使安南还  

铜柱岩前使节过贡随归骑入京多一官蹔遣陪成瑨片语曾烦下赵陀晓拜赐衣辞绛阙秋催征棹渡黄河政余好赋登临咏闻説州人最善歌  

寄题安庆城楼  

层构初成百战终凭髙应喜楚氛空山随粉堞连云起江引清淮与海通逺客帆樯秋水外残兵鼓角夕阳中时清莫问英雄事回首长烟灭去鸿  

送丕上人还四明育王寺  

解夏还寻旧寺栖满船黄叶过长溪袈裟影入秋山逺舍利光悬夜塔低鹅识讲时常绕听猿知定后不惊啼却慙扰扰尘中客觉路如今去尚迷  

送吴生赴汴省其父指挥  

都亭槐雨净朝埃彩服逢秋试剪裁定逺未归双节在孝亷初去一船开城依梁苑烟中闭河绕隋堤树里回家庆拜余寻旧迹夕阳骑马过繁台  

夜闻吴女诵经  

云窗月帐散花多闲读金经夜若何娇舌乍弹莺学语芳心已定井销波尼师曾教青莲偈女伴徒为白苎歌听处若迷空色相应须愁杀病维摩  

游南峰寺有支遁放鹤亭  

每向人间望碧峰石门今得问幽踪路緑风磴泠泠策寺隔烟萝杳杳钟窗下鸟来多坠菓亭前鹤去只髙松一龛愿借依香火莫道诗人少戴颙  

次韵杨署令雨中卧疾  

双桐分防晓池清乍喜新晴觉病轻蛛曳林风吹欲断鹭经沙雨洗偏明吟多梢怯开窗写卧久浑忘出市行不道春归逾一月起闻歌鸟尚疑莺  

送何记室游湖州  

暮雨关城独去迟少年心事蒯缑知故人当路轻贫贱倦客逢秋恶别离疎栁一旗江上酒乱山孤棹道中诗水嬉散后湖亭废此去烦君吊牧之  

赋得寒山寺送别  

枫桥西望碧山微寺对寒江独掩扉船里钟催行客起塔中灯照逺僧归渔村寂寂孤烟近官路萧萧众叶稀须记姑苏城外泊乌啼时节与君违  

送何明府之秦邮  

马前风叶助离声楚驿都荒不计程一令尚淹三县事几家曾见十年兵夕阳远树烟生戍秋雨残荷水绕城父老不须重叹息君来应有故乡情  

娄江寓舍喜王七隅见过却送还郭  

送君只过孝亷桥不似君来访我遥路未同归鸿杳杳门方孤掩竹萧萧逺愁忽与钟声至残醉微兼烛烬销莫道扁舟难重过寒江日日有回潮  

答吕山人见寄  

一罢僧房看竹期行吟何处复相随烟波逺渚难寻路风雨幽窗忽送诗故旧谁非嗟别者乡园同是忆归时莫愁孤馆春寥落且向江干避乱离  

送周省郎之海虞判官  

黄茅连野邑城荒佐邑初烦旧省郎鴈起海风吹暮角鸡鸣关月照晨妆读书台下逢人少濡墨防中忆尉狂君到官曹无事日一尊为我酹斜阳  

赠林泉民张梦辰次张贞居外史韵  

雨船几度载狂客诗卷平生随老翁林下自成麋鹿友世间相去马牛风晓窗炊熟露葵紫秋寺写残霜叶红他日倘修耆旧传着君应在隠沦中  

倚楼  

西馆楼前见鴈行桂花初白栁枝黄凭栏有客迎秋思卷箔谁家出晩妆未放离魂寻楚雨已看归鬓防吴霜自怜对酒还惆怅不及分司御史狂  

送钱塘守  

繁华莫叹异升平到郡初烦露冕行幙下吏书催署字湖中妓舫歇歌声潮来两渡皆侵岸日落诸山半入城休沐南屛烦一到松间寻我旧题名  

陪临川公游天池  

骑马寻幽度岭迟老僧曾识使君谁门开红叶林间寺泉浸青山石上池残果已收猿食少枯松欲折鹤巢危壁间不用题名字无限苍苔没旧碑  

宿张氏江馆  

极浦荒云一棹行逺投江馆驻宵程客中得酒衔悲喜乱后逢人説死生木叶未空寒鸟聚海潮初上曙鸡鸣政怜此地无惊扰归梦如何又入城  

送李使君镇海昌  

海风千里卷双旌按辔初闻属部清人杂岛夷争午市潮随山雨入秋城鸣狐不近睢阳庙突骑犹屯广利营肯扫帐中容我醉夜深燃烛卧谈兵  

赋得惠山泉送客游越  

云液流甘漱石牙润通锡麓树增华汲来晨冷和山雨饮处春香带瀑花合契老僧烦每防修经幽客记曾夸送行一斛还堪赠往试云门日注茶  

寄题张著作菁山隠居  

霞映青山似赤城归栖闻已谢时名半湖残雨收虹影几树斜阳带鸟声竹下逢僧投杖揖萝间客抱琴行平生应笑王夷甫末路方言少宦情  

喜逢贺叔庸送还钱塘  

蹔来还去独翩翩贺监清狂已欲迁三日小楼延解榻几人南浦送回船鴈呼旧侣投云外梅试初花在雪前归去西湖栁边宅应娱鹤髪庆新年  

送伊兵曹赴边  

少年耻着惠文冠幙下时时把剑看官烛未销鸡送晓军笳忽动马嘶寒关连云树征途迥塞接霜芜战地寛见説长平门下客奇材惟有一任安  

吴下闻梁賔客子天爵复送还防稽  

识君京国蹔相从别去堪怜此再逢共把一杯官市酒初闻半夜客船钟吴洲鴈落潮痕浅越峤猿啼树影重曾作尊翁旧僚属临分离恨倍人浓  

江村  

南囿薰风吹葛衣汀花未落岸花稀水神庙下莎侵路江叟门前栁映矶犊卧已知耕耒歇鸥惊长见钓船归天随宅畔吾曾住留得闲罾挂夕晖  

田园书事  

西园春去绿隂成已觉南窗枕簟清帘卷斜阳归燕入池生芳草乱蛙鸣叶过谷雨花犹在衣近梅天润易生独坐正知闲昼永吟余消尽篆烟轻  

灵岩寺  

闲上香台望下方渔村樵坞昼苍苍倾城人逺苔生迳归寺僧稀叶满廊云散池边留塔影雨来天外失湖光废兴皆幻何须问独自吟诗送夕阳  

喜宋山人见过  

携琴逺趂渡江船烦觅幽踪浦树边别久忽看梅早发话长应让鴈先眠一冬多暖天无雪半夜初寒月有烟回首旧游君莫念归来好种葑门田  

上已有怀  

春寒浑未减征衣愁对佳辰坐掩扉江上琴书留滞久水边车马袚除稀闲园细雨梨花落废苑平芜燕子飞欲觅兰亭防中友几人迁谪未能归  

芦花帘  

菼茸织出纬萧机未许虾须独衒奇寒雪照庭晴不卷白云当户昼长垂恍疑栁絮风穿早不管梨花月到迟自是楚江秋一片移来休使白鸥知  

附佺和诗  

璇宫皇女不停梭织得疎帘映薜萝渔父闲眠钩畔雪洛神微步隙中波还同鲁缟穿风薄讵比湘筠染泪多几度塞鸿飞不过萧萧月影恐张罗  

过吴淞江风雨不可渡晩觅渔舟抵松陵官馆  

风雨方知客路难飞鸿相逐渡江湍港收渔市舟归晩门掩官防烛对寒此地昔年曾逺宿何人今夕共清欢枕边不为江声急梦寝忧时未得安  

梅花六首  

琼姿只合在瑶台谁向江南处处栽雪满山中髙士卧月明林下美人来寒依疎影萧萧竹春掩残香漠漠苔自去何郎无好咏东风愁寂几回开  

缟袂相逢半是仙平生水竹有深缘将疎尚密微经雨似暗还明逺在烟薄暝山家松树下嫩寒江店杏花前秦人若解当时种不引渔郎入洞天  

翠羽惊飞别树头冷香狼籍倩谁收骑驴客醉风吹帽放鹤人归雪满舟淡月微云皆似梦空山流水独成愁几看孤影低徊处只道花神夜出游  

淡淡霜华湿粉痕谁施绡帐防香温诗随十里寻春路愁在三更挂月村飞去只忧云作伴销来肯信玉为魂一尊欲访罗浮客落叶空山正掩门  

云雾为屛雪作宫尘埃无路可能通春风未动枝先觉夜月初来树欲空翠袖娉婷依竹下白衣潇洒住山中寂寥此地君休怨回首名园尽棘丛  

梦断扬州阁掩尘幽期犹自属诗人立残孤影长疑夜看到余芳不是春云暖空山栽玉徧月寒深浦泣珠频掀篷图里当时见错爱横斜却未真  

归吴至枫桥  

遥看城郭尚疑非不见青山旧塔微官秩加身惟幻境乡音到耳是真归夕阳寺掩啼乌在秋水桥空乳鸭飞寄语里闾休复羡锦衣今已作荷衣  

石牛  

一拳怪石老山巅头角峥嵘几百年毛长紫苔春夜雨身藏青草夕阳天中宵望月何曾喘尽日看云自在眠恼杀牧童呼不起数声长笛思悠然  

吐月峰  

四更栖鸟惊山白初上月起开东阁看正在云峰缺  

题杂画  

夕阳数峰逺霭霭江南思烟外有钟声山僧独归寺  

为外舅周隠君题杂畵五首  

斜阳榜钓船秋色满江天彷佛吾家近沙村落鴈边白鹤忽飞还松杉霭然暝明月出溪桥照见支筇影落叶带回吹荒筠冒幽石池上鸟鸣时闲斋掩秋夕山深岚气寒髙斋掩窗卧林间踏叶声知有樵人过  

西寺晩归  

远寺别僧归随钟出烟岭犬吠竹林间斜阳见人影  

江上酒家  

门户映垂杨春槽酒声泻几度望髙帘归帆雨中下  

鴈  

初到别胡沙楼头度影斜江南秋月好随意宿蒹葭  

宁真道馆夜观茆隠君畵  

看山如见君君家在山下仙馆忆君时明灯对图畵  

晩寻吕山人  

小艇载琴行松花落晩晴君家最可认隔树有书声  

喜从兄远归  

闻汝归舟到相迎只恐迟方当见时喜还忆别时悲  

林下  

树凉山意秋云澹川光夕林下不逢人幽芳共谁摘  

得家书  

未读书中语忧怀已觉寛灯前看封箧题字有平安  

蔡村田家  

田中耒声歇烟火西林起独立归人柴门夕阳里  

梦中作  

悠悠众扰去寂寂孤吟歇雨过满窗凉髙林上明月  

山中别宁公归西坞  

一上香台看落晖沙村孤树晩依依老僧不出青山寺只有钟声送客归  

过保圣寺  

隔江寒雾隠栖台逺逐钟声放艇来乱后不知僧已去几堆红叶寺门开  

宫女图  

女奴扶醉踏苍苔明月西园侍宴回小犬隔花空吠影夜深宫禁有谁来  

过山家  

流水声中响纬车板桥春暗树无花风前何处香来近隔崦人家午焙茶  

云山楼阁图  

碧树香台锦绣连畵师应见乱离前如今风景那堪写废寺空山锁暮烟  

雨中春望  

郡斋髙望见江头油壁行春事已休落尽棠梨寒食雨只应啼鸟不知愁  

逢吴秀才复送归江上  

江上停舟问客踪乱前相别此相逢蹔时握手还分手暮雨南陵水寺钟  

次韵春日漫兴  

水边帘幙逺笼花游女时时出浣纱记得横塘沽酒处畵船明月载琵琶  

偶睡  

竹间门掩似僧居白豆花开片雨余一榻茶烟成偶睡觉来犹把读残书  

舟归江上过斜塘  

漫漫村塘水没沙清明初过已无花春寒欲雨归心急嬾住扁舟问酒家  

秋江晩渡图  

鹧鸪飞尽一洲苹帆带秋云度逺津底事愁看畵中景昨朝曾送渡江人  

舟次丹阳驿  

沽酒来寻水驿门邻船灯火语黄昏今朝始觉离乡逺身在丹阳郭外村  

送郭省郎东归  

金陵儿女踏春阳金陵客子正思乡一杯况复送君去目断飞花江水长  

桃叶渡头闻唱歌孤帆欲发奈愁何君归是我来时路山水无多离思多  

客中忆二女  

每忆门前两归客中长夜梦魂飞料应此际犹依母灯下看缝寄我衣  

雨中过山  

春云晻霭涧奔浑风雨行人过一村不似山家深竹里乳鸠啼午未开门  

袁安  

洛下人家懒去干闭门僵卧雪漫漫立朝不附熏天势应为平生耐得寒  

二乔观兵书图  

共凭花几倚新妆玉女隂符读几行铜雀那能锁春色解将奇策教周郎  

江行  

家家渔网映回桥春水初生没树腰客路江南烟雨里緑芜芳草恨迢迢  

背面美人图  

欲呼回首不知名背立东风几许情莫道畵师元不见倾城虽见畵难成  

风雨早朝  

漏屋鸡鸣起湿烟蹇驴难借强朝天却思春水江南岸闲听篷声卧钓船  

江上雨中  

江涨随沤欲到门湿云依树易黄昏幽居常日无来客何况潇潇雨满村  

过北庄访友  

浅水平沙冻鸭眠秋声和鴈石桥边寻君兼得寻诗兴野树江云欲雪天  

宣和所题畵  

御翰亲题畵最工疎枝野鸟怨秋风那知回首宣和殿物色凄凉与畵同  

送徐山浩师还郭  

欲共归舟懒入城再三难判别时情聊题诗卷投君袖相伴秋江此日行  

红梅  

春晕冰绡倚竹低罗浮却似武陵溪诗人从此来相觅雪满空山不复迷  

题桂花美人  

桂花庭院月纷纷按罢霓裳酒半醺折得一枝携满袖罗衣今夜不须薰  

送李丞之归安  

苕花微雨落秋汀一路青山棹几亭预喜哦诗无俗吏两松相对县丞防  

田舍夜舂  

新妇舂粮独睡迟夜寒茅屋雨来时灯前每嘱儿休哭明日行人要早炊  

读周记室荆南集  

生别犹疑不再逢楚天云树隔重重愁来读尽荆南稿风雨空斋掩暮钟  

赠真上人  

花下携琴见此僧自言开法在金陵十年江海游应遍老去空山对一灯  

题道上人墨梅  

笛里寒梢蕊自开几年风雨不生苔山窗夜半禅初定应喜无香触鼻来  

元夕闻城中放灯寄诸友  

江边寒雪闭寒扉坐恋梅花未解衣却忆今宵满城月看灯人醉踏歌归  

题瀑布泉  

千山云顶一泉飞仰面时惊雨湿衣彷佛香炉峰下看满溪红叶访僧归  

春睡图  

妆残娇睡带余酲鹦鹉当窗不敢惊谁信上阳宫内女一春愁絶梦难成  

巨然小景  

隔溪山阁映秋开坐久钟声度水来遥指石桥村树杪一僧归处是天台  

中秋无月无酒  

桂树香寒掩畵楼江云黯淡蔽天秋道人莫唤嫦娥出照见空樽却是愁  

慰人悼亡  

朱字箜篌委网尘月明不见理丝人镜台窗下樱桃树应是当年折剰春  

## 石仓历代诗选卷二百九十四  

明　曹学佺编  

明诗初集十四  

杨基  

感怀  

鹊巢知避歳终为鸠所居巧者劳不足拙者安有余溪翁夜结网山人朝煑鱼隆凖入关中不读半卷书当时微张韩乃与胜广俱大拙乃至巧巧者复何如  

其二  

鞲鹰敛六翮栖息如鹪鹩秋风飒然至耸目思凌霄英雄在承平白首为渔樵匪无搏击能不与狐遭长星亘东南壮士拭宝刀落落丈夫志悠悠儿女曹  

其三  

浮云从何来本是山川气寸隂不终朝一雨浩无际江河防交流草木奋妍丽但知润泽功不识真宰意天风吹隂白日照厚地理乱自有常千载可坐致  

秋夜言怀  

鲜鲜篱边菊慽慽庭下蕙蕙气日已销黄花自妍丽复恐清商激幽芳亦凋瘁褰衣步广除露白月在地鹊飞林影空虫语墙隂细昔贤悲丝染往圣叹川逝少壮不我留临风发长喟雅志谅难酬蹉跎老将至  

其二  

西斋近寒径枯苇接深篠秋风飒然至索索鸣不了抛书坐孤榻眼澁灯晕绕窻破斜隙明漏断余更悄平生所欣遇此夕纷内扰假寐入冥思南枝有归鸟  

其三  

夜坐复不乐起行亦无悰徘徊二者间百忧结心胸歳事忽已迁复共丧乱逢一身愧无补况乃禄万钟月林鹊翻翻风江鴈嗈嗈栖止茍有托迟暮还相从  

其四  

髙梧防崇冈衰草被广陌风微夕露凉星淡秋河白芳辰兼物谢孤抱缘愁积佳人在何许怅望江浦隔昨防月初徘徊乂生魄  

登灵岩和韵周左丞伯温饶大防介之  

单舻集羣英席窄坐每盍烟横半掩寺木落全见塔斜流出渠分曲径转溪合村妆妍丑并野话悲笑杂童操吴音闻僧作梵偈答霜苔滑难跻露棘朽易拉磴纡螘缘树扉敞蜗启阖娱宾列五豆礼佛过三帀晴崖暝忧雨秋洞寒凝腊窻攀盗果猿檐入避鹯鸽掬池萍沾袖憩石藓汚衲琴忘荒台弄屧响回廊踏值险虑思笻得奇即倾榼华年倐川驶雅量浩海纳啸歌激欷歔雄辩肆交沓狂游类饮酎薄宦避嚼防终当谢尘鞅扫屋分坐榻  

雨中效韦体寄季迪止仲道衍仲温四首  

屡觌欢未终乍违离绪绕冥冥乡国隂独坐空斋晓鹊啼春树密花落流莺少不有郢中吟何由写怀抱  

乂  

久静厌纷俗斋居自处遥知久黙暇共此潇潇雨屡惊芳节换暂觉清音阻欲扣竹间扉棋声隔春渚  

又  

丛林翳重冈迢递僧居独凭轩一怅望春雨蘼芜绿泉香花落磵窻暝松围屋忆尔讽经余袈裟坐深竹  

又  

别君俄兼旬芳景已云暮南风吹新緑欲暗庭前树驺鸣孤驿晓鸦散春城曙眄此慰离忧新知忽成故  

游北寺竹林  

僧居古城隂迢递通万竹林光落虚牖坐爱衣裳绿斋余孤磬晩茶罢微烟续道人悟重淡然无众欲譬彼石根泉髙亭湛寒渌  

雨中期袁宰不至  

晨兴罢巾栉抚卷对秋渚幽人期不至值此潇潇雨岂缘俗情牵致此清兴阻呼童扫庭芜落叶深几许更采石田芝空斋迟君煑  

东臯为马仲蔚赋  

初夏蔼众绿霏霏绕园雾横书散轻策惬我林臯趣衣凉水气袭屐润苔痕污雨菌结芝肪烟莎缘鹤步意销念虑宁景适真乐遇众妙入静观前非觉神悟江花自孤婉芳草忽已暮为鼔朱弦琴南风在庭树  

观鱼  

池隂树影凉白小纷成队吹絮圆沤续触荷清露碎俄沈静却浮忽遇惊还退幸免钓丝忧江鲈且充鲙  

上已游虎丘值雨寓平逺斋  

层轩构崇丘绿树带吴苑鸠鸣春竹静鹤下烟汀逺初登已神畅稍久竟忘返松髙急雨过草弱微风偃幽潭閟灵迹气湿龙蜿蜿俯深戒临危历险知步蹇归途极遐瞩苍茫失西巘  

赠真性空  

上人真如心悟彻物我间廿年住名山已复到彼岸六观防万有一觉破诸幻袈裟坐绿藓鸟悦林影散琴清风在竹碣古石当涧赠以青莲花摇摇落秋瓣  

听松轩  

鸟栖众喧寂月出万壑静秋声松外来历历生我听繁音杂宫征空响调竽磬风细觉潜消山虚故相应幽人掩书坐瞑目两耳定声听忽两忘遒然发孤咏  

僧寺感秋  

一榻卧僧室归梦夕九至灯昏烬垂华香断灰成字斜光破窻月急响虚檐吹遥想宦游人应怜此中意  

长洲春  

縠波流暖云花光艳绿薲津头洗红女蝴蝶上罗裙罗裙秋水上明珰摇白桨飞下双鸳鸯溘溘湖水响  

横塘晩  

川气夕氤氲愁云凝晩绿兰舟荡秋水东向横塘宿横塘花正开红桃间竹栽谁家织白苎机声度水来  

梧宫夜  

桐堦白露下湿萤光炯炯铜盘烧蜡黄秋衾梦魂冷粉泪铅华滴云鬓秋蝉整何处玉銮声芙蓉叹孤影  

枫陵秋  

枫树落清晓野烟结愁隂声传烧竹火人语沧波深鳬飞秋水黑蛩吟凉露白江月参差光芙蓉照芳魄  

越来溪  

远岫如蛾睂紫菱葢緑漪小娃木兰桨采菱上溪归溪风摇白芷撩乱苹花起疑是越兵来旌旗照秋水  

沧浪波  

入苑緑泱泱縠纹融暖光东风吹白浪照见赤龙堂龙堂负贝阙隂火春波爇鲛人卖髯绡夜夜唱明月  

绮川游  

川水东北流川花照青楼龙船载凤吹日来川上游沙明属玉止苕香翡翠留渔郎蒲叶底网得双吴钩  

茂苑思  

辇路秋蓬满野香团绿湿嫔娥粉黛愁嫣花铅露泣莺声旧时好玉砌秋归早东家蝴蝶飞烟姿满芳草  

淮隂祠  

朝登歌风台暮入淮隂祠祠荒屋瓦落古木声差差当时握汉兵刘项交相持举足有轻重不负髙帝知区区假王封如何遽见疑良平一蹑足帝心即转移全齐七十城实为陷穽机后来云梦游此祸乃致之卢绾且称王耻与绛灌随居常独怏怏握手逢陈豨事起仓卒间不意成诛夷吕后固不仁酂侯亦忍为先王重报功无乃此道亏至今淮水南落日啼鸟悲津头问漂母一饭竟哀谁  

送防政钱诚夫之淮安  

潮落大江浑乌啼曙色分公侯千万骑送别隘人门威仪督府严礼秩节度尊两淮甲胄士十年弓箭痕南阳与丰沛自古重承恩  

客馆秋思  

闲斋閟秋隂弱蕙风屡偃萧萧微凉至坐怯疎帘卷哀蝉听渐急归燕嗟已晩忽动故园思山川匪遥逺  

白髪  

白髪无贵贱愁人先得之嗟我愁苦多四十髪有丝我愁实累髪愁岂髪所为白髪勿笑我可喜不可悲纷纷霄壤间几人得如斯  

歳暮书事  

薄云霭微隂江远日易堕苍然望平楚正与西山对冥冥孤鸿矫接接昏鸦退感兹歳年暮矧尔时俗背赖有谷中兰参差可为佩  

口与洪镇抚夜话  

我船行何迟君船下来急乌啼月初上鸥静露已湿褰衣步危沙细语成久立回澜激空穴风响相嘘吸君才诚国士富贵可俯拾临流莫看剑恐骇寒江蛰  

雾中望新淦县  

隔窻闻鸡声咫尺望新淦江寒白雾起驿树连城暗弥弥浦溆濶晃晃日色淡亦有渡江人津头解孤缆  

自湖西发舟望瀑布  

泊舟庐山下北风吹不休山灵知我来故以风相留褰衣陟危沙旷然得平畴栁色緑尚浅芳草青以柔仰观瀑布泉复作河汉流炉熏既冉冉鹿鸣亦呦呦乃因淹留中终得此日游向非风涛力那能极冥搜作诗寓所感万事无先谋  

望岳麓  

我为长沙客不醉长沙酒为爱岳麓山系舟城边栁峰峦一何秀膏沐春雨后蛾緑净洗妆方知朱铅丑所嗟山中寺颓圯想已久嶙峋北海碑千载独不朽信为神灵惜长使山鬼守褰衣欲访古日落辰在酉荒烟鸟雀喧竹密虎兕吼老眼念后期未知重来否  

湘女  

湘水绿弥弥湘山碧峨峨空明影上下但觉禽鸟多我方住轻桡听彼湘女歌湘女淡扫睂素颊垂两螺幽兰结短佩徐行拂青莎春风吹衣裙芳香动微波淑质自妍丽不待绮与罗真修慎所适窈窕山之阿盈盈青楼妇日暮将如何  

湘江道中思常宗  

暮江散微雨风定波自碧一鹭立不飞双鸿递相直余烟菱女唱新月渔郎笛此处忽怀人相思杳何极  

过道士洑  

兹山如青蜺俯饮江水曲邦人失伟观目以道士洑中有百歳坟石室防藂木当时涸三泉鳬鴈秘金玉畋师辟虎豹武士禁采牧未为兹山荣竟为兹山辱至今湘汉流到此屡回伏春风吹急雨石断苔藓緑亦有斧斤声丁丁响幽谷  

零陵感春  

舟行苦淫雨雨晴身亦轻畅如辞喧卑振衣登髙明羣芳沐春容莹然睂目清万绿隂薿薿孤禽语嘤嘤忆昨初戒途飞雪沾我缨桃李寂未华一二春草生漂泊复几时花落已纵横花落非足惜念此歳序更慷慨向秀笛从容桓伊筝旷达自不凡悲愤何当平嗟嗟髙世士亹亹勤修名  

姑苏台  

姑苏台下清江晩斜日江心照阑槛台上西施醉捧心江边东越愁尝胆鸱夷裹尸去不还麋鹿散迹游其间功成却羡陶朱子一叶扁舟弄云水  

约范园看杏花  

西园杏花如雪明年年看花春满城乌纱小帽插花舞碧罗窄袖穿花行花今仍发当年道净洗胭脂睂淡扫僻处休嗟车马稀内家园里犹芳草东风回首几人存粉悴香憔不忍论锦瑟金钱谁赴约凤笙龙管谩招魂月斜徐步花枝下欲折生红泪盈把莫怪无人看此花当年已叹游人寡风雨隂晴每愿违便须携酒趂春晖明朝青子花零落莺老梅酸蛱蝶飞  

食烧笋留题陈惟寅竹间  

春雷一声万簪玉参差乱迸莓苔緑斩来扫叶当迳烧何异燃萁煑秋菽登盘查牙玉版肥焦尾碎剥苍龙皮山人大嚼无以报写作林间烧笋诗  

畵为包师圣题  

疎帘半卷丝丝雨菱叶荷花暗江渚水近松深彻夜凉不用开襟摇白羽隔岸人家住緑隂偶来听我坐弹琴聊将白雪猗兰意销尽红尘汗马心  

赵元畵悬崖图  

悬崖无根谷无底楼阁参差半空起不信神工斧凿成人间至险无如此我对畵图犹拊膺何况﨑岖险处登槿树篱边堤似掌藕花池上月如灯  

巧石双松图  

松蟠怪诞龙形矫石嵌玲珑雪肤巧何事淋漓水墨图髙堂六月秋风早秋风吹云山脚动瀑布飞来湿瑶草翠余危撑日月低霜根倒插雷霆绕山中黄叶已葢地独有烟萝青袅袅夕露犹含碧海秋春霞已破丹山晓平生爱松并爱石何异江鳬得蒲藻醉里徂徕若可登人间草木慙枯槁豫章将军顔色好十年走马淮隂道索我题诗写壮怀诗成已觉松杉老  

省掖观梅和宋草堂韵  

玉肌瘦却春风恼唇红不褪香云老绮窻人静月初圆笑觉飞璚顔色稿罗幄铜瓶小几边银灯疎影砚台前一株初破休轻折半朶犹含最可怜宫妆近眼人争爱却恐愁多零落快莫敎纎手嗅东风谁畵生香与真态  

壬子清明看花有感  

熈宁五年壬子清明睂山苏公看花于钱塘吉祥寺金盘防篮献花者五十三人有诗曰吉祥寺里锦千堆前年赏花真盛哉道人劝我清明来腰鼓百面如春雷打彻凉州花始开是其事也洪武五年基与员外方君看花于西江省掖节值清明嵗亦壬子去苏公三百年矣叹公之不可见而犹以诵公之诗也因赋长句以记嵗月  

吉祥寺里千堆锦緑髪仙人对花饮腰鼓金盘五色篮醉后犹带花枝寝东风壬子几清明三百年来寺已倾沙河塘上痴儿女犹诵钱塘太守名看花我亦逢壬子况是清明非偶耳莫论南浦与西湖楚水吴山正相似青莲居士识前因金粟如来见后身总不能知尘外刼也须曾是防中人  

闻邻船吹笛  

江空月寒江露白何人船头夜吹笛参差楚调转吴音定是江南逺行客江南万里不归家笛里分明説鬓华已分折残堤上栁莫教吹落陇头花  

湘中见春鴈  

蘼芜叶长春蔟蔟双鴈忘机相对浴东风何事不飞归应念江南春草绿燕山密雪正茫茫况有桃花水满乡毕竟不如归去好楚云湘水是他乡  

登岳阳楼望君山  

洞庭无烟晩风定春水平铺如练净君山一防望中青湘女梳头对明镜镜里芙蓉夜不收水光山色两悠悠直教流下春江去消得巴陵万古愁  

春江万里图  

我家岷山更西住正见岷江发源处三巴春霁雪初消百折千回向东去江水东流万里长人今漂泊尚他乡烟波草色时牵恨风雨猿声欲断肠  

留题湘江寺  

潇湘县前山绕城緑隂满地闻流莺入门下马松迳湿椶榈花开春雨晴山僧知我携客至身披袈裟下榻迎汲泉敲火煑新茗茶香鼎洁泉甘清龛灯照佛佛像古舍利五色真身明黄金布地孔翠帐旛葢聨络皆珠琼飞来巨石卧青兕以爪扣击成金声十年足迹走万里福地往往迷榛荆兹山信是无量夀百千万劫完不倾乃知愿力自广大天神守防邪魔惊我来作礼绕三匝宝花如雪天乐鸣便从真如入妙觉岂有世网能相缨同行僚友二三辈劝我写石留芳名他年老眼得再覩风雨剥落莓苔生  

皂角滩  

烟萝树防松夏緑更换春花红千山万山无所听鹧鸪杜鹃啼春风穹崖斓斒髙百尺快剑无痕镵翠碧宝气朝凝五色霞丹光夜烛三分日我从章江出彭蠡巴陵长沙洞庭尾看遍衡庐两岸山行尽潇湘一江水轻舠短楫辞零陵似与乱石争功能牛刀惯熟中肯綮郢斧神捷回锋棱男儿性命固可惜底事矜夸向羣石鸥边短草一枝筇牛背斜阳数声笛  

郑州道中  

北风如刀吹面裂敝裘无功尘絮折星稀日出势尚严满袖霜花厚如雪马上沈吟苦忆家江南十月賸春华金钱晩菊低丛叶绿萼盘梅小树花  

寄题水西草堂  

鸳鸯湖东武塘西桃花满川蒲叶齐春风二月微雨霁鹅鸭拍水黄莺啼推窻只见参差栁栁色波先淡于酒乌纱官帽半笼头紫竹渔竿长在手平生爱读内景书往往适意追禽鱼开门懒迎俗士驾拄杖每叩髙僧庐客来举酒邀明月细瀹松涛煑春雪但觉身无俯仰劳安知世有东西别今年扈从奔大梁锦袍白马青丝缰信陵宅畔暮鸦集朱亥门前秋草黄轮番夜直中书省霜华满巾须髪冷粉署香销紫绮袍碧梧影落黄金井魂梦时时到草堂曲栏花药漫分行他年得遂归田计多种墙隂十畆桑  

留别杨公辅  

紫帘凝烟碧香绕银灯结花金粟小主人捧酒起劝賔离别长多防长少明朝骑驴郑圃东白沙黄叶满林风知君此际能相忆笑指灯花映酒红  

玉仙谣和阮孝思作  

赤岸无波海尘起蟠桃枝上花成子玉仙邂逅赴瑶池云角凌空月如水孑孑干旌引素霓神防步蹙青骡嘶环佩流响入碧落雾鬓约掠风鬟低鸾尾金寒欹扇影铢衣湿露香痕冷银汉斜回星彩沈渐渐扶桑耀初景齐州九防春微茫六龙登驾催晨光踏歌不到碧云梦蝴蝶牵愁愁正长防霞一灭瑶台路想像徒怜舜英慕青鸟千霜去不还犹许留情向毫素  

结客少年塲行  

情如飞絮任悠扬心与游丝共短长花底若教连日醉座中犹可少年狂新调锦瑟争传谱巧制罗囊别贮香衣以凤翎分缝织带将蛇角徧鞓装豪名独擅秋千社侠气平欺蹴踘场白璧一双酬剑客明珠百斛买名娼金丸挟弹章台左宝骑闻筝太液傍梅子短墙羞掷果桃花深坞笑分浆每嘲春比人先老不信愁如海叵量犹有旧时桃李梦尚随蝴蝶到辽阳  

畵鴈  

春渚别未久秋风来有期年年燕归日是汝度关时玉关万里音书絶八月悲风三尺雪何似飞来汉水头湘浦芦花洞庭月花满寒汀月满塘鸳鸯鸂两相忘啼晴杜若藂边雨卧冷蒹葭叶上霜  

庚戌元日立春试笔  

栁暖已破眼花寒尚含腮腊随除夜尽春逐歳朝来凤凰台下春归蚤龙池栁色瀛洲草一夜东风雪尽消十年南国人空老富贵非吾愿文章非我能且沽白下桥边酒来看金陵市上灯  

又  

南山雪已消北山雪盈尺信知南枝花早得春风力帝城回首春光近栁上梅边见春信白玉椒盘内史传红罗彩帖词臣进贫贱何足防功名非可夸且沽白下桥边酒来看金陵市上花  

舟抵南康望庐山  

春山如春草春来无不好嵬峩况是香炉峰九叠屏风围五老嘤嘤历历谷鸟哀朱朱粉粉山花开芙蓉削出紫雾上瀑布倒泻青天来船头春山重回首世上虚名一杯酒李白雄风妙絶诗同与徐凝传不朽明日移舟过洞庭兰花斑竹绕沙汀摩挲老子双愁眼细看君山一防青  

雪中栁  

春雪晩萧萧随莺上栁条渐将丝共结终与絮俱飘泪粉凝啼眼珍珠压舞腰东风自怜惜留映赤栏桥  

雪中燕  

燕雪两差池相兼拂绣帏玉楼迷故垒珠箔见乌衣斜讶冲花落轻疑掠絮飞晓寒人未起还认畵梁归  

送沙天民之无锡兼简张彦祯  

风雨送君行溪山伤我情故园春种麦髙栁暮啼莺乱世难知已常谭愧老生兹行见张翰怀抱得深倾  

谑栁  

袅袅复扬扬春风折又长絮飞疑燕拂枝重觉莺藏晩挂初更月秋零一夜霜江边千万树惟尔断人肠  

闰七夕  

星桥方泣别银渚喜重过鹊整初回驾鸾停暂掷梭欢如前防少情比去年多可是勤耕织恩容两度河  

溪山小隠  

何处溪山隠衡门对野桥晩风携鹤子春雨种鱼苗小迳斜通竹疎篱曲防蕉人生闲自足不用楚词招  

爱竹轩  

为爱轩前竹平安惬此心雨声西涧晓秋影北堂深瘦倚差差玉疎摇细细金肯容扶短策幽处一披襟  

偶题  

身懒交游絶时危感慨新清江催短鬓芳草怨归人花落纵横雨莺啼淡荡春欲摇舟楫去波浪没平津  

寄叶徳彰戴叔能  

江树逺层层蒲荷叶渐増酒樽池阁雨棋局夜船灯竹净删逾瘦花繁扫未能亭亭川上鹄风雨看飞腾  

壶中插绯碧花索髙二校书同咏  

丽质鬬春华纤秾间亦嘉緑烟萦绮雪红雨乱青霞醒醉休相妒仙凡自一家春风忽披拂防缀舞裀斜  

初夏试笔  

池馆已南风莺残药自红坐怜修竹里行爱緑隂中衣湿蕉无力罗轻扇有功欲摇孤檝去江濶雨蒙蒙  

方氏园居  

由来种地随处即青门背俗羞营息甘贫耻受恩挂蓑秋树湿濯足晩溪浑欲访龆年友漂零只独存  

又  

园庐依緑水无吏索祖钱歳计千株橘秋衣半亩莲饮先诸客醉诗许众人传为爱溪光好经旬独棹船  

又  

回汀兼复渚迢递入渔邦有港皆通檝无山不到窻疎烟春陇犊深雪夜篱尨过客停舟问而翁恐姓厐  

宿髙季迪京馆  

歳晩此相逢乡情似酒浓语长销夜烛梦短及晨钟急雪风鸣苇微云月照松鸡前趋阙去寒树晓茏葱  

春尽始闻莺声  

众绿蔼园池莺声逺更宜爱于三月暮听似百花时上苑啼应早南风见自迟绿窻残梦断相忆海棠枝  

和牛侍御怀弟之作  

春草绿芊芊看云忆惠连午隂花萼上秋色鴈行边此日临池坐当时听雨眠应将舒卷意戏彩北堂前  

怀吴中赤山旧业  

东林携策处南北释畊时一迳都缘石诸泉尽到池静怜松韵续凉爱竹隂移盛世容归隠毋令解组迟  

江村杂兴  

春墅一鸠啼桥危懒过溪径苔都上壁野菜不分畦倚杖妨花密看山碍竹低欲知幽隠处风雨白门西  

又  

判醉望愁醒愁因醉转增已归仍似客投老渐如僧诗兴风楼笛棋声雪舫灯莫言浑不解此事野夫能  

又  

江影摇春树潮痕折晩沙緑芜三尺雨朱槿一篱花去国仍思国还家复梦家自无干禄意何必逺京华  

又  

江月盈盈白墟烟细细隂茅茨孤碓急机杼一灯深短笛多悲调长歌少醉吟自怜知已尽空负壁间琴  

又  

咫尺南朝寺松杉覆短垣野猿偷佛供山鸟学人言石气晴犹湿泉声静却喧尘心久空寂随意给孤园  

句曲秋日郊居杂兴  

茅屋人归后荒村更异乡树寒乌绕月江冷鴈啼霜影赖灯相续愁缘酒暂忘明朝览青镜白髪几多长  

沙河舟中  

旅怀归正急春信到非遥草色风初泛兰心雪未消鹭明欺白髪鸥快避轻桡得遂归田计殊恩感圣朝  

立夏前一日有赋  

渐老绿隂天无家怯杜鹃东风有今夜芳草又明年蚕熟新丝后茶香社酒前都将南浦恨聊寄北窻眠  

晩过秋浦  

淡日雨晴天江村正可怜碧云初见鴈红树尚闻蝉一望皆秋色千山各暮烟自惭簪组累羞近钓鱼船  

夜泊琵琶亭闻笛  

夜泊古亭边春愁满畵船青衫司马泪红袖琵琶弦故国人何在澄江月又圆谁将折杨栁三弄落花前  

舟中闻杜鹃  

落月祁阳路声声叫子规万山春尽夜孤枕梦回时客自伤漂泊人谁念别离无多眼中泪听汝不胜悲  

宿巴陵  

楚有巴陵好君山对县门暮烟湘树逺春雨蜀江浑日落船依岸人归犬吠村凭虚望云梦胸次讵能吞  

零陵  

地僻三苗近江回二水兼青林皆种蜡赤谷半收盐好武人轻鬬多祠俗尚占晩来山雾湿衣薄更须添  

又  

古瓦笼山葛荒碑仆石楠江晴初涨雨城午未销岚瓮富鲭羞鹿杯浑酒饷蚺邦人尽麻枲终老不知蚕  

早秋送赵景普东归  

歌断复依依情多忍遽违未缘春色晩自感故交稀舟傍荷花宿人先燕子归乍凉才却扇多病欲添衣驿树风蝉咽江祠雨鹤飞几时摇艇子来扣竹间扉  

元夕次韵铁崖先生  

千轮万骑影参差尽道风光胜旧时珠果乱抛金并蔕银花交射玉连枝星缘灯映看偏密月为人留下转迟白髪老仙逢盛事防毫先咏太平诗  

和谢雪坡钱塘见寄  

经旬不见谢宣城小楷乌丝寄远情黄篾楼高春梦破緑罗衣薄暮寒生鹤临沙渚鸥俱浴花落江泥燕与争欲趂雨蓑摇短楫西湖新水荡空明  

杨村寒食  

预折杨枝插绕檐荳糜香软麦饧甜春衣未染新丝织午篆犹分旧火添小雨送花青见萼轻雷催笋碧抽尖不因人远伤离别那得春愁上短髯  

乗槎为日者张徳元赋  

百尺枯槎孕气灵涛花空影入沧溟星河弄月珠胎白银汉流云鹊羽青坐拂瑚龙婉婉卧看蓬岛翠冥冥不须更问君平卜认得黄姑驾彩軿  

晩春  

辛夷如雪照庭柯老去愁惊日易过芳草渐于歌馆密落花偏向舞筵多故人别后皆黄土南浦春来又绿波便欲移家勾曲住斸芝栽玉此山阿  

春草  

嫩绿柔香远更浓春来无处不茸茸六朝旧恨斜阳里南浦新愁细雨中近水欲迷歌扇绿隔花偏衬舞裙红平川十里人归晩无数牛羊一笛风  

答李仲写怀次韵  

休对清江叹逝波且抛簪佩着渔蓑愁边巵酒懽娱少老后文章感慨多燕子緑芜三月雨杏花春水一羣鹅聊将白髪归来意总和东风懊恨歌  

又  

春来渡口足风波独立船头舞短蓑高栁忽惊啼鸟变故园应是落花多寻人不敢门题凤爱客都将字换鹅独有屋西山数叠也应怜我醉时歌  

自笑用前韵  

自笑多愁鬓有华懒求真诀饭胡麻庭芜绿是今年草篱槿红非昨日花西月堕江沈半璧北山当屋露双髽此身那得如鸥鹭雨泊风飘片片斜  

浦口逢春忆禁苑旧游  

春氷消尽草生齐细雨香融紫陌泥花里小楼双燕入栁边深巷一莺啼坐临南浦弹流水步逐东风唱大堤还忆当年看花伴锦衣骢马玉门西  

晩泊湓浦逢冷节  

小雨笼隂防晩霞栁边停棹听啼鸦湖光已绿皆春草风信偏寒是杏花到处青鞵随蛱蝶谁家红袖泣琵琶匆匆客里逢佳节那得行人鬓少华  

舟中闻邻船吴歌有怀幼文来仪  

轻帆短檝泝烟波叠渚回舟奈远何一路诗从愁里得二分春向客中过江通汉水晴偏绿山入湘云晩更多何处思君肠欲断楚妃祠下听吴歌  

兴安道中  

青山一半入层云碧磵千林转夕曛松碣看来多汉刻竹祠随处是湘君路经猺洞诸峰直泉入漓江两派分莫据孤鞍听蜀魄野棠疎雨又纷纷  

二月晦日耒阳江口寄书  

自笑无家类转蓬年光何事更怱忽数声莺啭千岩里一树花开万竹中夜入潇湘偏恨雨春来杜若自宜风儿童别久应惊问华髪飘萧似老翁  

神阳道中见海棠  

桂阳江口望祁阳叠叠烟云入渺茫髙树绿隂千嶂湿野棠疎雨一篱香纵无春在堪回首况有鹃啼合断肠惆怅东湖堤畔栁暖风轻絮正悠扬  

客中寒食有感  

客舍萧条百尺天衡阳城下栁隂船梨花湿处初晴雨草色含来乍禁烟马足踏青悲昔梦罗衣传烛待明年三吴八桂东西路万里空山哭杜鹃  

桂林即兴  

江为池堑石为城南去苍梧几日程碧殿尚存虞帝像青山不废伏波名兰根出土长斜挂榕树成门却倒生时有苗人与蛮女负新输布事科征  

晩发洲  

江花江草望中稀相趂畸人万里归鸥泊晩潮争北上鴈随春雨向南飞船头野老新巾帻马上王孙小带围嗟我逺来头总白洛阳尘土满征衣  

春日山西寄王允原知司  

畵船摇桨荡晴波步障围风踏软莎箫鼓队冲黄鸟散绮罗人比白鸥多不知酒与愁成敌长恨花为病作魔回首六桥青草徧水光山色近如何  

红绿蕉二女图  

两树红蕉隔禁扉晓凉携伴试罗衣金铃小犬迎人吠应怪秋来出院稀  

又  

为折芙蓉向御沟碧罗衣薄又惊秋侍儿刚道新凉好不解芭蕉与扇愁  

故山春日  

千花万萼委尘埃只有荼防一树开应是邻家更零落过墙蝴蝶又飞来  

又  

梨花两枝春可怜下马折花山径边山中人家改新火隔树吹来榆栁烟  

又  

青青芦笋杂蒲芽细细浮萍是栁花昨日临池看蝌斗晓来风雨已闻蛙  

又  

寂寂青山一鸟啼紫藤花落午风微不知刻漏长多少但觉桐隂半日移  

又  

轻寒拂拂雨沈沈红渐萧疎緑未隂不是窗前两啼鸟错将时序比秋深  

雨中看花  

春风几日雨淹淹莺惨花愁总不堪惆怅隋堤千树栁至今垂恨望江南  

春暮西园杂兴  

疎疎帘影漾微波庭户无人鸟自过一树杨花三日雨池塘春水緑萍多  

落花叹  

半随流水半莓苔只有沾泥更可哀燕子也能知爱惜为人衔入绣帘来  

粉团儿花  

小小流苏结素罗团团香粉缀柔柯玉奴不识伤心恨满面春风笑靥多  

避暑贻美人  

酥凝酪粉炼霞觞衣染浮丝碧藕香试下瑶阶看明月玉肤消得几多凉  

赤山漫兴  

松梢吹粉落衣裳踯躅花开竹笋长可是山中朝洗药一渠春水茯苓香  

松陵道中  

吴姬荡桨出苹花江上行人未到家日晩城边秋似水萋萋烟树乱鸣鵶  

青山白云图  

手种溪头十畆隂鸟啼花落暮云深夜来一尺兰苕雨若个扁舟肯见寻  

九月八日对菊  

去年风雨罢登髙今日黄花预见招莫怪篱边开未满正含秋色待明朝  

大姑山下梅花  

紫萼黄须抱玉肤也应人惜半枝枯雪中惟有山僧折瓦缶寒泉荐大姑  

徳安山中  

石桥斜日万山隂云满寒溪雪满林独有梅花看不厌江南春色故园心  

舟回看庐山  

雪中西去雨中还又见秋云黯淡间不是漂零应不得一年三度看庐山  

## 石仓历代诗选卷二百九十五  

明　曹学佺　编  

明诗初集十五  

张羽  

杂诗  

生平慕逰侠驱马适东周周人重千金所遇非我俦抚劒登太山历览鲁与邹小儒事弦歌龊龊安足由北临邯郸道平原旷悠悠尝闻虞卿贤斯人不可求悲哉穷途士缓急将焉投  

拟古  

闲夜会亲友置酒临高堂秦筝间赵舞吹笙复鼔簧清音随飘风逸响绕脩梁坐客咸同志宁复算羽觞人生忽如寄富贵安可常含情待所欢渺天一方譬彼鹖鴠鸟扬声待朝阳忧思怨零雨白日何时光且当极欢宴聊以慰中肠  

又  

少年好繁华所爱惟桃李结交轻薄儿携手日逰戏驱车洛阳陌风尘为之起繁华在三春芳菲正鲜美秋霜若磬折漂零此云始岂知松柏坚冬夏常如是回辔舍之去深入南山址富贵多留人且从黄与绮  

又  

处世如逆旅生年少至百朱顔易枯槁鬓髪终变白一朝气息尽奄然返幽宅衣裳弗复御车马他人得岂无俎豆陈满案不能食所以君子心鼓瑟娯永日佳宾时相过浊酒聊共适况此忘百忧陶然谢形役区区尘俗中鄙吝深可惜  

杂言  

此邦非吾士寄迹聊在兹旅食何所营亦复假耘耔冬苦霖潦良苗奄离披至今畎浍间余波渺相围行恐春泽盛耕垦失其时共虞斯人难岂独念吾私先师有遗言耕也有时饥且当竭所务天道非我知  

又  

余生惮逺涉旅寄百里余自从去家来岁月忽巳除嵗宴人事迫卷秩还故居扬舻发东臯挂席指西隅且从营私务暂与友爱疎渺渺遵溪渚行行入吾庐依依携童弱蔼蔼会里闾啓扉玩东园绿叶荣韭蔬采之侑春酒数酌忘饥劬但苦遭潦荒美秫无旧储犹当望来稔尊中长不虚空名百嵗后此事非我须  

又  

抱拙衡门下久矣忘鸣琴凝尘翳其徽弦絶调亦沈时还置我膝命酒聊自斟高歌出金石拂拭趣已深酣来枕之卧冥此千古心吾亦忘吾形何事待知音  

元夕値雨  

严地弛宵柝逰宴乐芳年焉知向此夕寒雨暗晴川佳盟坐成阻清觞谁共传华灯淡无光歌管寂不喧千门火市散九衢人迹捐弗见心所爱值此独凄然  

春寒  

斋居滞积晦余寒袭春服谷风从东来微雨乱相触兰心茁还卷蛰户啓仍伏树冷寂鸣禽庭荒絶来躅此时重燃火倾觞泛新醁寻芳期自愆懐人思方数淑景元易徂掩扉愁独宿  

三月三日期黄许二山人逰览不至因寄  

曜灵无停机四序互相更唯有暮春节在昔重其名姬旦城洛邑多士方来幷羽觞随流波逸语存遗声秦王临河曲高会列簪缨金人贡长劒夷夏俱来盟伟哉伯王业小人非所营独爱晋诸贤流风有余清亭臯列茂树脩竹防峥嵘幽兰交绿坂清湍左右鸣济济少长集鲜鲜春服明中有王与谢文华冠羣英沿坻玩流转列坐无所争觞来不复停篇翰随意成一醉达天和旷然遗死生俯仰宇宙间何物累其情  

春初逰戴山  

云罗横四海田野无遗英尚赖二三子共怡山水情煦煦新阳动寥寥天宇清昔人称四美兹晨遂成并前登高丘阻遥睇澄湖明凭林招逺公松桧自成声俛仰天地间微躯良不轻安能自羁束坐使众累萦处贱足为贵抱素讵非荣逍遥解神虑庶以适吾生  

雨夜  

寝阁去门逺春雨荒园夕谁谓在人境宛似空山客禽归暗竹喧风断疎钟寂戚戚寡欢悰良宵端可惜  

春山瑞霭图  

莺啼山雨歇前川绿正繁人家在深树鸡犬昼无喧澹澹流水意依依田父言谩鼓木兰楫往遡桃花源  

观稼  

仲秋积风雨长空夜来晴幽居闷无悰散步南田行历览周四隅禾稼如云平嘉穂覆高陇秀色接遥城斜阳照阡陌田禽时一鸣预知年谷登行看仓廪盈玩景欣美物为农喜嵗成方同闾里欢伫咏一开情  

晚凉放舟  

徂暑惊节谢幽烦倦日永翫舟乘夕凉沿渚入烟境霭霭残阳飞沈沈绿隂静苍茫水容寂照见归禽影开襟招逺风延目认遐岭偶逰非素期炎氛聊暂屏守拙寡世用寻幽得澄景清赏犹未惬孤舟当重整  

夏日北窗独酌  

仲夏遘时雨嘉木含余清北窗偶闲坐壶觞聊自倾数酌忽巳醉酣歌漫成声缅怀刘阮徒邈焉起深情百年亦何为忽如流电惊奈何世间人役役徇虚名不如任达生相对芳樽盈  

立秋言怀  

闲居昧时节飒然惊早秋梧叶下中庭火星向西流寥寥天界阔萧萧林迳幽感此动中怀嵗月忽已周素髪早垂领前途行未休赖此一觞酒且复慰淹留  

又  

开秋多凉气时物忽已移蟋蟀鸣空庭悲蝉号故枝绿树变红叶凄怆令人悲如何行路子式微忘归期辛苦求名誉定与黄鹄随不学首阳士守义宁乐饥  

初晴登望  

兹晨气佳淫霖始云歇举目眺西岑青翠连城阙卉木蔼阳和朝霞互兴没野杏花新试谷莺声乍发岩壑晴色敛云烟夕霏豁遇物感时芳驰思生超忽心胜景无厌理存情自达延咏赋新篇聊当慰寂蔑  

雨中偶成  

空斋自潇洒况复值秋初焚香对微雨如在古僧居庭寒夕鸟下烟澹暝松疎知君写诗处高情方似予  

戴山石上听松  

溷耳俗喧久兹晨一清听长松递商飇哀壑互相应奔腾骇涛濑窈眇韵笙磬至音不假器始觉自然胜縁触故成声动极还归静此时憩石坐默然待其定乃知弃瓢者未悟闻中性  

雪后  

夕霁众禽喧残阳照山雪徒令扫幽迳依然人迹絶绿尊时自命青箱谁共阅黙黙待归期故园宁久别  

震泽  

具区维南泽洪潴奠呉会并包潢污聚涵育鱼龙大崩浪撼坤枢水气积隂晦苍茫神灵遇极目光炯碎中有两洞庭秀色迥相对峭立根虚无接影浸淡濑飞鸟去何穷长垣亘天外风波多险阻舟樯易倾壊缅思怀襄初洪涛渺无界赖兹神禹功底定永无害呉越何区区向此角成败贤哉鸱夷翁临风发长慨  

碧澜堂  

蔼蔼层城隂弥弥溪流漫问谁所构堂轩窗傍高岸答云唐刺史文采当时冠华筵势独高宾佐俱才彦吹箫横落日畵鹢如云散健儿扬旌旗水战逞竒玩临流赋新诗意气共称叹烽火防荒残城郭多迁换歌声久矣灭邮亭锁溪畔台倾鸟雀下阑压鳬鹥乱惟余南山青依然眼中见  

升山  

升山横道傍秀色佳有余虽微千仞冈层峦自萦纡右军晋高士曽此眺郊墟苔迳存遗迹千载没荒芜想当登临日俯仰凌八区放浪形骸外游目多所娱惜无登高作俪彼兰亭书我思见其人临风一踌躇  

下菰城  

迢迢下菰城乃在衡山址卜筑自何人云是楚公子连峯负崇墉重闉抱溪水得非蒸土成讵乃久不圯衢路化为田睥睨犹可指牛羊恣来牧狐兔穴不起想当豪贵时宾客盛莫比高门逰侠窟诸侯交贽礼剑佩纷相摩杂沓曳珠履荣华不可常零落今如此岂徒雍门琴独下田文泪  

郭璞祠  

桓桓呉兴城孰初相其宜连山如崇墉二水从中驰乃于蛟龙宅奠此民人基定鼎非有道孰能固郊圻昔者郭防军青囊挟幽竒徘徊瞻风气卜吉实在兹功徳彼生民祭法古不遗遂令千载下血食无穷期  

闲斋独夜  

蔼蔼山景夕闲斋淡幽素高人寂未寝坐闻清漏度良宵殊未央华月出深树虚窗响暗接微风吹白露感物悟清景临风畅神虑幽独堪自怡何用乘轩顾  

奉答吹台先生送蜀山人见简之作  

若人辞天阶消摇寒江汜言送将归人复念林中士殷勤吐芳藻绸缪寓深防文虹被林薄明珠照泥滓子畏伐檀刺予怀白驹美道同无殊辙神交有妙理索居序巳积孤逰情难委写心酬姸唱怛然慙下里  

怀方员外以常  

丹霞散沦隂皓月出东山惊飇鸣高树飞鸟绕林间揽衣起徘徊白露浩已团岂无一尊酒慰此中夜寒良朋邈已逺独酌那成欢薰莸不可和胶漆不可解自非同心交谁能久不改  

张节妇  

行者不复归处者长相思昔与君别处乃为大暮期杲杲白日光其雨在何时惟有明明月可以比容辉兔丝附女萝窈窕不相离青青忽已槁纤纤难自持他山岂无木林木岂无枝念彼绸缪好甘随秋草萎感兹以终老鬓发皓如丝耿耿柏舟誓千载同所归  

成咏  

少年未识事冠带逐时流一悟名为妄悠然返林丘假此精舍居萧条岩径幽竹树共清密川涧屡环周高峰延新旭华栋鸣晨鸠晞发东轩下羣书散不收况有同心交觞咏接绸缪始来适朱夏令已逾素秋谬处山水宅栖泊愧淹留  

过云岩  

逶迤度前峰到寺行屡歇斋庖竹外烟汲路松间雪覩水悟真源闻香解禅悦欲共老僧谈相对还无说  

怀景佺师  

旅宿厌烦喧爱此僧居静莲宇已摧頽茅斋自清迥山光林际来野色雨中浄池水不生澜袈裟坐相映累日滞幽寻绿苔应满迳  

送许尊师还大涤洞  

青山九鎻处白髪一龛居清斋诵黄老不阅世间书餐霞食眞气对月礼空虚暂来流水地应与孤云疎遥知还山日仙坛春草余  

扇上墨萱  

团扇复团扇团团三秋月上有宜男草可翫不可折宜男何足贵能令忧作悦忧思既可忘为君忘炎热无障西风尘污此皎如雪  

题采苓子卷  

春山霭众緑灵苗何处寻孤芳不自掩迢逓入幽襟搴条繁露散濯根寒涧深持此当朝茹清斋延道心  

寄金许二高隐  

轻雏始飏幕新篁稍翳隣非闗杜来迹苔径自无尘独以静为赏弥懐心所亲倘毕东臯务一来存故人  

独夜闻雪  

未知雪意就向夕足寒云茅斋夜自掩孤枕梦回闻暗飞方瑟瑟谁起防纷纷却忆梁园客既醉复能文  

拟过园隐阻雨  

在逺每伤离既近还成隔飞雨渺何穷佳期怅难得人寒市井空天晩江潮白知君掩阁卧终朝迟来客  

石门道中  

依微鸟外村逶迤烟中驿防重因沾雨柁转时惊石遥岑树共青浅浪鸥同白离索讵须叹来徃谁非客  

续懐友  

幽居古垣下共彼嘉树隂里隣岂无好念子是同心芳英帯露折清尊向月斟欲徃寻遗躅荒园春草深  

送方员外力疾归吴兴  

终年不出戸出戸即相违疾病欣在告田园应暂归天寒孤舟发岁暮行人稀棹师遵旧路田翁识故衣望闾桑梓在入里人民非伤哉展丘墓遽尔辞荆扉居乡如遇客回首情依依晴春入旧腊积雪含清晖佳期迟子还勿爱故山薇  

送莫翥入郭知还谿居  

举世皆如醉何人独爱才余虽识君者相对亦徒哉落日收书卷凉风送酒杯纷纷排俗闷空谷迟重来  

又  

蝉鸣山郭晏一棹岀烟扉凉风将皓月迢逓送君归自识门前树遥闻窓下机应叹缁尘满临流一澣衣  

读书图  

幽栖岀尘表脩翠连松竹袖得碧苔篇闲来石上读日暝欲忘还山空人转独  

晚过费山人园居  

畏景惜高驾端居抱烦忧今晨微雨霁为此隣曲逰一造幽人居萧然知蚤秋脩竹满西墅早稼盈南畴坐对故人爽复兹庭树幽开园采夏果茶当献酬积暄欣物旷躭赏迟景流共是栖闲客来去复何求  

云山图  

山气寂巳晦川寒敛如夕沈沈緑树多隐隐千峰岀碧岭蔼烟华寒泉散石脉高阁岀林端古迳稀人迹玩图心已澄对景情逾适感彼岩栖人终朝自幽寂  

苕阳草堂  

闲居守耕作结宇临溪曲林扉昼常扄端居延昏旭高荷映窗晩清渠含苔緑逍遥逺尘事澄心对简牍笔砚发幽芬琴酌招近局长吟匪求偶防观眞寡欲羡君栖闲意于焉保贞独  

过黄徴君新居  

庄生寄漆园子綦垫南郭逃虚本无迹委蛇聊自托子欲隐东山常恐负所约幽栖若有期兹焉遂先豁尘心顿舒舍人事俱濩落开窗泊逈渚啓扉见层壑田迳莽萦迂溪流无淹薄编槿代列牖挂席当悬箔钓水临苔槛玩山依菌阁安居志已顺相亲情自度高懐既超旷外虑徒防错愿焉长如此守道且为乐  

题晚翠轩  

百卉与时悴遗荣独含芳葱茏耀朝日奕叶凌严霜啓牖延清影俯槛挹寒光夕陨谢浮艶后凋保贞常幽人抱高节晚岁此徜徉  

送弟瑜赴京师  

何由行迈逺服役向京师饮饯列长筵箫管清且悲岂徒兄弟情亦有同门思婉恋辞师传惆怅别亲知朝发戴山渚夕次吴江湄飘飖冐风尘严霜薄征衣索居心易感懐土念多违愿言保令体慰此连理枝王事有更代岁晏当来归  

题胡素畵  

我有一区宅寄在匡庐山香炉起户外瀑布落檐间梅老花空发庭芳人未还惟见藤萝月夜夜照松闗  

归过白马湖  

沿流信归棹渐与青山逺遥见鸊鹈飞蘼芜春尚浅空嗟心爱离莫缓愁肠转不对芳樽酒纷思终难遣  

独不见  

南国有佳人容顔美无度临风弄寳瑟其音怨而慕未奉锵鸾迎讵肯涉行露小院落花深草生春日暮掩闗独不见泪下湿纨素  

长干行  

长干人家向江住朱雀桥边旧衢路参差碧瓦飏青旗系缆门前有杨树竹弓射鸭向汀洲家家无井饮江流女儿数钱当酒肆商人买笑开娼楼谢家子弟如兰玉不见当时旧逰躅夜深月满大堤寒愁听陈王后庭曲送君防马此中行江边遥接石头城愁来满引金陵酒莫听秋风淮水声  

温泉宫行  

煌煌帝业三百年骊山宫殿空云烟美人艶骨为黄土山前不改旧温泉温泉虽在君王去芳草凄凄满宫路泉声如泣日将暮山鸡乱鸣上林树忆昔玉环赐浴时红楼绮阁香风吹头上寳钗凉欲堕莲步轻扶双侍儿有客今年曾过此宫壊墙倾山色死虎旅知更不复闻池上玉龙犹喷水当时此水在天上一沐恩波荣莫比六宫粉黛不敢唾今日行人竞来洗  

余将军篆书榻本歌  

余将军守舒州舒州之城大如砺长江西来绕城流贼船如云压城破将军提剑城头坐剑未动虏已奔鲸鲵蔽江江为浑孤军六年二百战王师不来城自存无兵犹足战无食安可支岂无爱妾与爱马杀之不解壮士饥力尽矢竭将奚为仓皇齚舌骂不已义士千人同日死秪今还有尽忠池碧血清泠化为水将军持节东州时作此篆书形崛竒妙墨巳随神物化好事当时临得之虽非其眞意独在垂金屈玉蟠蛟螭我拜重是忠臣迹秦相虽古其人非  

赵魏公竹枝歌  

赵魏公宋王孙风流白晳更能文丹青自比董北苑书法兼工王右军至元诏书徴草泽召见廷中推第一三府趋朝贺得人万乗临轩赐顔色殿前落笔侍臣惊鸡林象郡皆知名夫人通籍宫中宴儿子承恩内里行一家三人书总好天子频称古来少疏广归来有赐金张芝闲处多章草全盛须臾那可伦百年乔木易成尘凄凉故宅属官府零落诸孙随市人空留遗迹传身后一纸千金争买售屏风畵絶为谁收团扇书工亦何有唐生购得墨竹枝一尺中含千尺姿若非松雪斋前见应是鸥波亭下披曲池渐平台已壊露叶烟丛竟何在唯有双溪水北流至今尚绕空墙外  

望太湖  

登高丘望逺泽蓬莱三山不可测何如具区三万顷洞庭连娟向空碧东风吹尽吴天云玉盘双螺翠堪摘我昔东逰凤凰台嵯峨巨艑如山来白波不动镜光晓云颿干幅争先开中流缩首心茫然恍如乗云行九天惊涛忽逐回风旋砰雷转毂奔雪山龙伯鬼国见眼前失势一落狞蛟涎舟师拍浪咒浪婆我亦再拜不敢言平时之险且如此何况震荡洪荒先帝尧咨嗟逾九年黄熊无勲没羽渊有子大圣与天通一朝岀我羣鱼中试观此湖险始知四载功长养草木华无心谢春风吴越之事良可鄙虎战龙争方未已水犀百万今安在惟见夫椒白云里鸱夷身退帯蛾眉不直沧波一杯水  

莘叔耕畵梅雪轩  

好畵谁如莘枣强堕马折肱犹未忘何年写此寒林趣精絶未数左手王屋里何人坐吹笛似是南昌郡中客曲终微雪忽飞来开门满树梅花白  

送金秀才归侍  

风吹历阳树石城悲早秋高堂入逺梦拂袖登吴舟金陵官酒如乳香手酌送君朱雀坊前日同来二三伴此时望君俱断肠科名古来人共羡富贵不如归故乡年年随计多辛苦十上风尘竟何补秋卷留将箧内归彩衣重防阶前舞当时县令亲劝行今日还家父老迎门外清溪仍可钓山下石田躬自耕子身长健亲长在黄金如山不可买君不见长安城中罢官客欲作布衣那可得  

高尚书畵  

君家此画何由得峭壁隂森如鐡色高阁平临烟露低长松总含雷雨黒寒绡七尺半是云深林窈窕路莫分幽寻恐与神明遇静听唯应猿狖闻海岳有图絶低小后来作者何足云主人借问谁能尔惟是房山高使君  

杜宇  

国亡知几代啼血转声频尔自无归处何须更劝人烟深青嶂晓花落故城春任是无情者闻时亦怆神  

江村夏日  

江村夏景深蒲稗緑沈沈浣女朝相问渔舟晚共寻晴云飞石燕夜雨鬬沙禽一听沧浪调悬知讶此心  

凉夜  

金气已呈秋新凉入梦幽闺人砧欲动侍女扇初收玉露清瑶簟银河绕畵楼更怜今夜月隐隐树西头  

闻蛩声  

微羽感秋鸣争先似不平轻随残漏断细杂逺钟清寂历催寒意殷勤劝织情遥知孤枕客白髪此时生  

夜宿山房  

清絶早秋天禅房碧嶂前草虫依定石竹露润炉烟月静莲花漏风披贝叶编此心无所着应解悟初禅  

江晩旅懐  

短长亭下景引睇入吟哦疎树立寒色短烟行夕波山空秋气老江逺客愁多忽动匡庐兴白云生薜萝  

池上  

秋水转庭柯临池晚兴多禽闲栖缺岸鱼戏动凉波露浥将衰柳风欹欲败荷虽无江海思咫尺得频过  

送刘仲鼎归杭州  

欲别又牵衣伤心故旧稀自怜为客乆不忍送君归逺岫明残雪空江淡落晖东风重回首一雁背人飞  

客夜懐王英甫  

半生江海上犹未卜莵裘今夜雁初过他乡人正愁青灯孤枕梦黄叶一庭秋何日寻归棹山隂访子猷  

寄赠一见禅师  

名蓝不肯住招隐始中年白日无来客青山独坐禅磬敲松顶月茶煑涧心泉见説衔花鹿时来坐下眠  

早春逰望  

烧灯城郭嫩寒天早觉春光满眼前山翠全轻犹帯雪柳丝才长便宜烟佳人挑菜宁辞逺公子寻芳各鬬先从此陌头车马动谁能闲坐负芳年  

春雪  

不肯呈祥向腊前却来迎瑞入新年鬬妆已落梅花后学舞还居柳絮先乆积已迷芳草地易消还避艶阳天遥知大辂躬行处共贺璚瑶满舜田  

过吴即景  

片帆迢逓入吴烟竹溆芦汀断复连柳防浓遮官道上蝉声多傍驿楼前近湖渔舍皆悬网向浦人家尽种莲行到吴王夜逰处满川芳草独堪怜  

夏夜宿道场  

山僧结夏独安禅对客谈空石作筵架上金经传白业庭前翠栢长青年松廊月冷惊栖鸟石室风清滴暗泉拟就逺公脩净社共持巾拂断尘縁  

行乐过西崦  

白日都消笔砚间偶因行乐到松闗秋声不尽萧萧叶夕景无多淡淡山蛩响寒斋僧自定苔荒深院客常闲巳知身世俱成幻莫叹西风鬂易斑  

僧居寒夜  

山舘萧条寝复兴经声遥岀最高层客愁无伴依童子禅学多难忆古僧堦下鸣蛩沿定石竹间栖鸽避悬灯逺逰亦有幽居志拟絶尘縁愧未能  

晓过淮隂  

军城铁鎻晓开闗使节星驰未敢闲淮水东流应到海洲北去少逢山行人欲断寒烟外逺烧时明乱苇间却忆帝城风物盛礼成须及上春还  

送人之官闽中  

乡情寥落宦情牵一片征帆帯雨悬投驿遥瞻闽岭树问程先下浙江船公庭理讼桄榔外客舍鸣禽荔子边闻道武夷山水胜经过须为一留连  

赠弹筝人  

先辈曾将旧曲传纎纎银甲更堪怜清和未数湘灵瑟哀怨应同蜀国弦莺弄晚风啼复歇鴈飞秋水断还连坐中北客听来少暗想当时一惘然  

扬州道中  

马头津口足风波岁晏遥乗一传过南渡客来多汉语下江船去半吴歌芜城总入新编户步斜连古漕河何处吹箫明月夜野田茅屋晓烟多  

闽中春暮  

吴山归梦驿程赊身逐孤帆客海涯九十日春多是雨三千里路未归家桄榔土润蛮烟合杨柳江深瘴雾遮倚徧栏杆愁似海杜鹃啼过木兰花  

送越上人住蒋山  

落落晨星耆旧稀翻然一出振禅机石头路滑有时到山顶云深无梦归帆叶饱风冲白浪雪花和露湿缁衣八功德水谈空处应有江禽入座飞  

答山西杨宪副故旧见寄  

晋鄙遥山接太霞十年从仕鬓空华秋来有鴈偏催客腊尽无梅更忆家私属羊毛皆入税边风马乳代烹茶翻思共隐江南日每为论诗到夕鸦  

山中景  

独坐涧边石林空秋意长夜深山月白松露滴衣凉  

晩眺有懐  

相思天外人极目倚山阁一鴈不飞来寒汀暮潮落  

畵  

白云飞不定青山断复通涧道闻机杼时鸣春树中  

又  

一雨涨新緑云开四山绕人掩荜门深斜阳照江鸟  

仲穆着色兰二首  

芳草碧萋萋思君澧水西盈盈叶上露似欲向人啼  

又  

鸾舆去不返风雨湘江曲芳草独无情还如裙帯緑  

保公岩  

青苔满石龛隐隐跏趺迹想见夜禅深岩前雨花积  

苏小坟  

冷落百花朝无人上畵桥东风吹緑草依旧似裙腰  

畵  

岚深山影寒樵响不知处緑树早莺啼千峰一家住  

又  

孤邨翳余景凉飚洒空谷斜日淡烟芜坐防千里緑  

月牖  

园井汲寒渌当窓煑金屑应有山僧来问君泛春雪  

春夜  

夜静风帘掩复开南园烟月正徘徊此时客梦浑难就无奈花香枕上来  

惜春  

重重緑树掩园扉无奈庭前花乱飞试向镜中防白髪能消几度送春归  

雨霁  

雨霁垂杨帯暖烟千村草色淡相连殷勤好问桑间女今日春蚕第几眠  

白鸟  

门前春水下轻鸥来徃偏能近钓舟却似南唐图畵里杏花蒲叶满汀洲  

送春  

今朝简历知时换落絮飞花各鬬轻谩把一杯留别意夕阳时节更伤情  

夏日闻莺  

上林花里乱莺啼日暖风柔百啭齐何似緑隂清昼永一声遥岀畵栏西  

题陶渊明像  

五儿长大翟卿贤彭泽归来只醉眠篱下黄花门外柳秋光不似义熈前  

舟中似文性之山长  

朔风吹浪打蓬窓夜静寒威不可降自叹闲人闲未得扁舟载雪过吴江  

畵  

百道清泉石上流白云初起乱峰秋此中疑有陶景饱听松风卧草楼  

寄灵隐良泐二长老  

两禅相对一灯悬鹫岭龙宫地悄然七百年来无好句泉声空绕寺门前  

取胜亭感旧  

緑雨微消紫陌尘湖光冷落似无春朱门记得曾逰处杨柳青青不见人  

寄友  

客路寻常怨别离况逢秋色倍堪悲一封书到千山暮正是思君独坐时  

晓发嘉兴似友  

城乌啼散驿楼空一舸夷犹曙色中不是故人今日共定应愁絶雨兼风  

登卢山甫听雨轩感懐  

华阳洞里烟霞閟云石山中草树荒惟有小楼曾宿处年年春雨满沧浪  

燕山春暮  

金水桥边蜀鸟啼玉泉山下柳花飞江南江北三千里愁絶春归客未归  

离离烟树  

玉色宫瓶出内家天香浓浸月中葩六宫总爱新凉好不道金风卷翠华  
