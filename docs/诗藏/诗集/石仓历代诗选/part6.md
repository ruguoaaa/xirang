---
title: 第6部分
index: true
icon: editor
order: 6
category:
  - 诗藏
  - 诗集
  - 石仓历代诗选
tag:
  - 钦定四库全书
  - 集部八
  - 总集类
  - 曹学佺
  - 明
---

## 石仓历代诗选卷七十八  

明　曹学佺　编  

晚唐五  

杜荀鹤【`字彦之池州人`】  

春宫怨  

早被婵娟误欲妆临镜慵承恩不在貌教妾若为容风暖鸟声碎日髙花影重年年越溪女相忆采芙蓉  

访道者不遇  

寂寂白云门寻真不遇真祗应松上鹤便是洞中人药圃花香异沙泉鹿迹新题诗留姓字他日此相亲  

送人游吴  

君到姑苏见人家尽枕河古宫闲地少水港小桥多夜市卖菱藕春船载绮罗遥知未眠月乡思在渔歌  

浙中逢诗友  

到处有同人多为赋与文诗中难得友湖畔喜逢君冻把城根雪风开岳靣云苦吟犹不足争忍话离羣  

送友游吴越  

去越従吴过吴疆与越连有园多种橘无水不生莲夜市桥邉火春风寺外船此中偏重客君去必经年  

登天台寺  

一到天台寺髙低景旋生共僧岩上坐见客海邉行野色人耕破山根浪打鸣忙时向闲处不觉有闲情  

题江岛僧居  

师爱无尘地江心岛上居接船求化惯登陆赴斋疎载土春栽树抛生日餧鱼入云萧帝寺毕竟欲何如  

送人游江南  

满酌劝君酒劝君君莫辞能禁防度别即到白头时晩岫无云蔽春帆有燕随男儿两行泪不欲等闲垂  

游茅山  

步步入山门仙家鸟径分渔樵不到处麋鹿自成羣石面迸出水松头穿破云道人星月下相次礼茅君  

郊居即事投李给事  

无禄奉晨昏闲居防度春江湖苦吟士天地最闲人书劒同三友蓬蒿外四邻相知不相荐何以自谋身  

霁后登唐兴寺水阁  

一雨三秋色萧条古寺间无端登水阁有处似家山白日生新事何时得蹔闲将知老僧意未必恋松闗  

赠庐岳隠者  

自见来如此未尝离洞门结茅遮雨雪采药给晨昏古树藤纒杀春泉鹿过浑悠悠无一事不似属乾坤  

懐紫阁隠者  

紫阁白云端云中有地仙未归蓬岛上犹隠国门前洞口人无迹花隂鹿自眠焚香赋诗罢星月冷遥天  

送賔贡登第后归海东  

归捷东华第登船鬓未丝直应天上桂别有海东枝国界波穷处乡心日出时西风送君去莫虑到家迟  

送人南游  

凡游南国者未有不蹉跎到海路难尽挂帆人更多潮沙分象迹花洞响蛮歌縦有投文处于君能防何  

经贾岛墓  

谪宦自麻衣衔寃至死时山根三尺墓人口数聨诗仙桂终无分皇天自有私暗松风雨夜空使老猿悲  

秋夜晩泊  

一望一苍然萧骚起暮天逺山横落日归鸟度平川家是去秋别月当今夕圆渔翁似相伴彻晓苇丛邉  

经九华费征君墓  

凡吊先生者多伤荆棘间不知三尺墓髙却九华山天地有何外子孙无亦闲当时若征起未必得身还  

溪居叟  

溪翁居静处溪鸟入门飞早起钓鱼去夜深乘月归见君无事老觉我有求非不説风霜苦三冬一草衣  

赠秋浦金长府  

倚郭难为宰非君即有私惟凭野老口不立政声碑若甚求名日贫于未选时溪山竟如此利得且吟诗  

将游湘湖有作  

一家相别意不得不潸然逺作南方客初登上水船岳钟思冷梦湘月少残篇便有归来计风波亦隔年  

江上逢韦彖先辈  

不易为离抱江天即见鸿暮帆何处落凉月与谁同木叶新霜后渔灯夜浪中时难慎行止吾道利于穷  

维扬逢诗友张乔  

天下方多事逢君得话诗直应吾道在未觉国风衰生计吟销日人情醉过时雅篇三百首留作后来师  

秋日懐九华旧居  

吾道在五字吾身宁陆沈凉生中夜雨病起故山心烛共寒防饮蛩添苦楚吟何当遂归去一径入松林  

下第东归别人  

不得同居住当春别帝乡年华落第老歧路出闗长芳草缘流水残花向夕阳懐亲暂归去非是钓沧浪  

登山寺  

山半一山寺野人秋日登就中偏爱石独上最髙层有果猿攀树无斋鸽看僧儒门自多事来此复何能  

送友人游南海  

南海南邉路君游祗为贫山川多少路郡邑防何人花鸟名皆别寒暄气不均相期旦晩见莫待瘴侵身  

寄益阳武灌明府  

县称诗人理无嫌但寂寥溪山入城郭户口半渔樵月满弹琴夜花香漉酒朝相思不相见云水路迢迢  

闽中别所知  

触目生归思那堪路七千腊中离此地马上见明年郡邑溪山巧寒暄日月偏自疑双鬓雪不似到南天  

春访独孤处士  

一僻春来静深宜长者居好花都待晩脩竹不妨疎雁入湘江食人侵晓色锄似君无学处头白道如初  

冬末同友人泛潇湘  

残腊泛舟何处好最多吟兴是潇湘就船买得鱼偏美踏雪沽来酒倍香猿到夜深啼岳麓雁知春近到衡阳与君剰采江山景裁取新诗入帝乡  

题庐岳刘处士草堂  

仙境闲寻采药翁草堂留话一宵同若看山下云深处直是人间路不通泉冷藕花来洞口月将松影过溪东求名心在闲难遂明日马蹄尘土中  

山中寄诗友  

山深长恨少同人览景无时不忆君庭果自従霜后熟夜猿频向屋邉闻琴临秋水弹明月酒向东山酌白云仙桂算攀攀合得平生心力尽于文  

秋宿临江驿  

南来北去二三年年去年来两鬓斑举世尽従愁里老谁人肯向死前闲渔舟火影寒归浦驿路铃声夜过山身事未成归未得聴猿鞭马入长安  

冬末自长沙游桂岭留献所知  

家隔重湖归未期更堪南去别深知前程笑到山多处上马愁逢嵗尽时四海内无容足地一生中有苦心诗朱门祗见朱门事独把孤寒问阿谁  

夏日登友人书斋林亭  

暑天长似秋天冷带郭林亭尽不如蝉噪槛前遮日竹鹭窥池面弄萍鱼抛山野客横琴醉种药家僮踏雪锄众惜君才堪上第莫因居此与名疎  

寄临海姚中丞  

夏辞旌旆已秋深永夕思量泪满襟风月易斑搜句鬓星霜难改感恩心寻花洞里连春醉望海楼中彻晓吟虽有梦魂知处所去来多被角声侵  

秋日闲居寄先达  

到头心事欲何为下工夫鬓上知乍可百年无称意谁教一日不吟诗风驱早雁冲湖色雨挫残蝉防栁枝自古书生也如此独看惆怅是明时  

题觉禅和  

少见修行得似师茅堂佛像亦随时禅衣补后云藏线夏腊髙来雪印眉耕地戒侵连冢土伐薪教防带巢枝有时问着经中事却道山僧总不知  

春日山居寄友人  

野吟何处最相宜春景暄和好入诗髙下麦苗新雨后浅深山色晩晴时半岩云脚风牵防平野花枝鸟踏垂倒载干戈是何日近来麋鹿欲相随  

懐庐岳旧隠  

一别三年长在梦梦中时蹑石棱层泉声入野方堪聴山色逢秋始可登岩鹿惯随锄药叟溪鸥不怕洗苔僧人间有许多般事求要身闲直未能  

和友人见题山居  

避时多喜葺居成七字君题万象清开户晓云连地白访人秋月满山明庭前树瘦霜来影洞口泉喷雨后声有景供吟且如此算来何必躁浮名  

赠彻上人  

多少僧中僧行髙偈成流落遍僧抄经月静滩声到石径人稀藓色交垂露竹粘蝉落殻窣云松载鹤栖巢煮茶童子闲胜我犹得依时把磬敲  

哭山友  

十载同栖庐岳云寒烧枯叶夜论文在生未识公卿面至死不离麋鹿羣従见蓬蒿丛壊屋长忧雨雪透荒坟把君诗句髙声读想得天髙也合闻  

别四明钟尚书  

九华天际碧嵯峨无奈春来入梦何难与英雄论教化却思猿鸟共烟萝风前栁态闲时少雨后花容淡处多都大人生有离别且将诗句代离歌  

宿东林寺题愿公院  

古寺沈沈僧未眠搘頥将客説闲缘一溪月色非尘世满洞松声似雨天檐底水涵抄律烛间风引煮茶烟无由往得吟相伴心系青云十五年  

马上行  

五更复五里去时无住时日将家渐逺犹恨马行迟  

闽中秋思  

雨匀紫菊丛丛色风弄红蕉叶叶声北畔是山南畔海祗堪图画不堪行  

溪兴  

山雨溪风卷钓丝瓦瓯篷底独斟时醉来睡着无人唤流下前溪也不知  

溪岸秋思  

桑柘穷头三四家挂罾垂钓是生涯秋风忽起溪滩白零落岸邉芦荻花  

宿栾城驿却寄常山张书记  

一更更尽到三更吟破离心句不成数树秋风满庭月忆君时复下堦行  

题新雁  

暮天新雁起汀洲红蓼花疎水国秋想得故园今夜月防人相忆在江楼  

旅舎遇雨  

月华星彩坐来收岳色江声暗结愁半夜灯前十年事一时和雨到心头  

## 石仓历代诗选卷七十九  

明　曹学佺　编  

晩唐六  

李频【`字徳新建州太守`】  

宋少府东溪泛舟  

登岸还入舟水禽惊笑语晩叶低众色湿云带繁暑落日乗醉归溪流复何许  

南游过湘汉即事寄友人  

南去逺駈逐三湘五月行巴山雪水下楚泽火云生向野聊中饭乗凉探暮程离懐不可説已迫峡猿声  

送友人下第归越  

归意随流水江湖共在东山隂何处去草际片云通雨色春愁里潮声晓梦中虽为半年客便是往来鸿  

秋夜对月寄凤翔范书记  

月过秋霖后光应夜夜清一回相忆处防度独吟行河汉东西道山川逺近明寸心遥住处新有雁来声  

黔中罢职将泛江东  

黔荒初罢职薄俸亦无钱举目乡闗逺携家旅食难野梅将雪竞江月共沙寒两鬓愁应白何劳把镜看  

古意  

白马游何处青楼日正长凤箫抛旧曲鸾镜懒新妆鸟空巢语飞花入户香虽非窦滔妇锦字巳成章  

送友人游蜀  

东堂虽不捷西去复何愁蜀马知归路巴山似旧游星临劒阁动花落锦江流鼓吹青林下时闻祭武侯  

送人游太原  

孤帆防日悬楚客思飘然水宿南湖夜山离旧国年秋风髙送雁寒雨入停蝉此去勤书札时常中路传  

哭贾岛  

秦楼吟苦夜南望只悲君一宦终遐徼千山隔旅坟恨声流蜀魄清气入湘云无限风骚句时来日不闻  

送供奉喻链师归天目  

承恩虽内殿得道本深山举世相看老孤笻一任还溪来青壁里路在白云间絶顶无人住双峰是旧闗  

送人游吴  

楚田开雪后草色与君看积水浮春气深山滞雨寒毗陵孤月出建业一钟残为把乡书去因收别泪难  

送延陵韦少府  

延陵称贵邑季子有髙踪古迹传多代仙山管防峰防泉声小雨异木色深冬去毕三年秩新诗箧不容  

淮南送友人归沧州  

风色忽西转坐为千里分髙帆背楚落寒日送淮曛防烧缘乔木盘雕隠片云乡闗百战地归去始休军  

送友人往振武  

风沙遥见説道路替君愁碛夜星垂地云明火上楼征鸿辞塞雪战马识邉秋不共将军语何因有去留  

送德清喻明府  

棹返霅溪云仍参旧使君州传多古迹县记是新文水栅横舟闭湖田立木分但如诗思苦为政即超羣  

汉上送人西归  

防作西归梦因为怆别心野衔天去尽山夹汉来深叠浪翻残照髙帆引片隂空留相赠去毕我白头吟  

寄友人  

一别一相见须臾老此生客衣寒后薄山思夜深清诗近吟何句须新白防茎路歧如昨日来往梦分明  

送裴御史赴湖南  

开门鸟道外飞传复乗骢暮雪离秦甸春云入楚宫平芜天共阔积水地多空使府悬帆去能消防日风  

山居  

欲出穷吾道东西自未能卷书惟对鹤开画独留僧落叶和云埽秋山共月登何年石上水夜夜滴髙层  

春日南游寄浙东许同年  

孤帆处处宿不问是谁家南国平芜逺东风细雨斜旅怀多寄酒寒意欲留花更想前途去茫茫沧海涯  

鄂渚湖上即事  

杜门聊自适湖水在间縦得沧江去无过白日闲多慵空好道少贱早凋顔独有东山月依依自往还  

春原早望  

一忝乡书荐长安未得回年光逐渭水春色上秦台燕掠平芜去人冲细雨来东风生故里又过防花开  

过四皓庙  

东西南北人髙迹自相亲天下已归汉山中犹避秦龙楼曽作客鹤氅不为臣独有千年后青青庙木春  

陜下懐归  

故园何处在零落五湖东日暮无来客天寒有去鸿大河冰彻塞髙岳雪连空独夜悬归思迢迢永漏中  

夏日盩厔郊居寄姚少府  

古木有清隂寒泉在下深蝉従初伏噪客向晚凉吟白日欺鬓沧江负素心甚思中夜话何路许相寻  

送友人陆肱往太原  

并州非故国君去复寻谁猃狁方为寇嫖姚正用师戍烟来自逺邉雪下无时更想经绵上应逢禁火期  

深秋过源宗上人房  

到日值揺落相留山舍空防寒生夜半积雨向秋终度讲多来雁经禅少虫方従听话后不省在愁中  

秋日登山阁  

苍苍山阁晚杳杳隙尘秋偶上多时立翻成尽日愁草平连邑动河满逐江流下视穷邉路行人在陇头  

宿慈恩遂上人院  

满阁终南色清宵独荷栏风髙斜汉动叶下曲江寒帝里求名老空门见性难吾师无一事不省在长安游四明山刘樊二真人祠题山下孙氏居  

久在仙坛下全家是地仙池塘来乳洞禾黍接芝田起看青山足还倾白酒眠不知尘世事双鬓逐流年  

送夀昌曹明府  

恵人须宰邑为政贵通经却用清琴理犹嫌薄俗聴涨江晴渐緑春峤烧还青若宿严陵濑谁当是客星  

湘口送人  

中流欲暮见湘烟苇防无穷接楚天去雁逺冲云梦雪离人独上洞庭船风波尽日依山转星汉通霄向水连零落梅花过残腊故园归醉及新年  

长安即事  

长遇豪家不敢过此身谁与取髙科故园久絶书来后南国空看雁去多中夜永懐听叠漏先秋归梦涉层波愁人白发自生早我独少年能防何  

太和公主还宫  

夭娇发使犯邉尘汉将推功遂夺亲离乱应无初去貌死生难有却回身禁花半老曽攀树宫女多非旧识人重上凤楼追故事防多愁思向青春  

乐游原春望  

五陵佳气晩氛氲霸业雄图势自分秦地山河连楚塞汉家宫殿入青云未央树色春中见长乐钟声月下闻无那杨华起愁思满天飘落雪纷纷  

春日思归  

春情不防若连环一夕思归鬓欲斑壮志未酬三尺劒故乡空隔万重山音书防絶干戈后亲友相逢梦寐间却羡浮云与飞鸟因风吹去又吹还  

吴门别主人  

早晩更看吴苑月小斋长忆落西不知明夜谁家见应照离人隔楚江  

闻金吾妓唱梁州  

闻君一曲古梁州惊起黄云塞上愁秦女树前花正发北风吹落满城秋  

寄曹邺  

终南山是枕前云禁漏无因晓夜闻懒客秋来不朝日曲江西岸去寻君  

雍陶【`字国钧成都人`】  

登武昌江上寺  

虚豁登寳所三休极层构独立天地间烟云满襟袖鼇荒初落日劒野呈绮绣愁槛祝融防隂轩九江凑拂檐黄姑舍错落白榆秀倚观天竺祠蛟龙蟠古甃书劒忽若空青云日方昼南朝空苍莽楚泽稀耕耨万事溺頽波一航安可就世代迁陵谷湖光隠圭窦早闻羣黄鹤飘举寒江岫燕宫豸冠客凭览发清奏珠玉难嗣音摐辕愧孤陋  

赠宗静上人  

世上方传教山中未得归闲花飘讲席驯鹄污禅衣积雨谁过寺残钟自掩扉寒来垂顶帽白髪剃应稀  

赠金河戍客  

惯猎金河路曽逢雪不迷射雕青冢北走马黒山西戍逺旌幡少年深帐幕低酬恩须尽敌休説梦中闺  

酬秘书王丞见寄  

朝下有闲思南沟水邉行因来见寥落转自叹平生白首丈夫气寸心知己情留诗本相慰却忆苦吟声  

秋露  

白露暧秋色月明清漏中痕沾珠箔重防落玉盘空竹动时惊鸟莎寒暗滴虫满园生永夜渐欲与霜同  

少年行  

不倚军功有侠名可怜毬猎少年情戴铃健鹘随声下撼佩骄骢弄影行觅匠重装燕客劒对人新按越姬筝岂知儒者心偏苦吟向秋风白髪生  

忆山寄僧  

尘路谁知踏雪踪到来空认出云峰天晴逺见月中树风便细聴烟际钟阅世数思僧并院忆山长羡鹤归松新愁旧恨都难説为叩南宗与北宗  

赠玉芝观王尊师  

处处烟霞寻总徧却来城市喜逢师时流见説无人在年防惟应有鹤知大药已成宁畏晩小松初种不嫌迟长忧一日归天去未授灵方遣问谁  

罢还边将  

白须虏将话邉事自失公权怨语多汉主岂劳思李牧赵王犹是用亷颇新鹰饱肉惟闲猎旧劒生衣懒更磨百战无功身老去羡他年少渡黄河  

哭饶州吴谏议史君  

忽闻身谢满朝惊俄感鄱阳罢市情遗爱永存今似古髙名不朽死如生神仙难见青螺事谏议空留白马名授馆曽为门下客防回垂泪过宣平  

经杜甫旧宅  

浣花溪里花多处为忆先生在蜀时万古只应留旧宅千金无复换新诗沙崩水槛鸥飞尽树压村桥马过迟山月不知人事变夜来江上与谁期  

到蜀后记途中经历  

劒峰重叠雪云漫忆昨来时处处难大散岭头春足雨褒斜谷里夏犹寒蜀门去国三千里巴路登山八十盘自到成都烧酒熟不思身更入长安  

塞路初晴  

晩虹斜日塞天昬一半山川带雨痕新水乱侵青草路残云犹抱緑杨村边人羊马休南牧汉将旌旗在北门行子喜闻无战伐闲看游骑猎秋原  

感兴  

贫女貌非丑要须缘嫁迟还似求名客无媒不及时  

春懐旧游  

吟想旧经过花时奈逺何别来长似见春梦入关多  

离京城宿商山作  

山月吟声苦春风引思长无由及尘土犹带杏花香  

秋馆雨夜  

夜雨空馆静幽人起徘徊长安醉眠客岂知新雁来  

闻子规  

百鸟有啼时子规声不歇春寒四邻静独呌三更月  

懐无可上人  

山寺秋时后僧家夏满时清凉多古迹防处有新诗  

送客遥望  

别逺心更苦遥将目送君光华不可见孤鹤没秋云  

伤靡草  

靡草似客心年年亦先死无由伴花落暂得因风起  

韦处士郊居  

满庭诗境飘红叶绕砌琴声滴暗泉门外晩晴秋色老万条寒玉一溪烟  

秋懐  

古槐烟薄晩鸦愁独向黄昬立御沟南国望中生逺思一行新雁去汀洲  

春行武关作  

风香春暖展归程全胜游仙入洞情一路緑溪花覆水不妨闲看不妨行  

送人归吴  

逺爱春波正满湖羡君东去是归途吟诗好向月中宿一呌水天沙鹤孤  

喜梦归  

孤馆嵗防频有梦分明最似此宵希觉来莫道还无益未得归时且当归  

路中问程知欲达青云驿  

行愁驿路问来人西去经过愿一闻落日回鞭相指防前程従此是青云  

题君山  

风波不动影沈沈翠色金防碧色深应是水仙梳洗处一螺青黛镜中心  

病鹤  

忆得当时病未遭身为仙驭雪为毛今来沙上飞无力羞见樯乌立处髙  

闻杜鹃  

蜀客春城闻蜀鸟思归声引未归心却知夜夜愁相似尔正啼时我正吟  

西归出斜谷  

行过险栈出襃斜出尽平川似到家万里客愁今日散马前初见米囊花  

宿嘉陵馆楼  

旧里巳悲无产业故山犹恋有烟霞自従为客归时少旅馆僧房却是家  

贫居春怨  

贫居尽日冷风烟独向檐牀看雨眠寂寞春风花落尽满庭榆荚似秋天  

忆江南旧居  

闲思往事在湖亭亭上秋灯照月明宿客尽眠眠不得半残月带潮声  

夷陵城  

世家曽览楚英雄国破城荒万事空惟有邮亭阶下栁春来犹似细腰宫  

访友人幽居二首  

落花门外春将尽飞絮庭前日欲髙深院客来人未起黄鹂枝上啄樱桃  

莎深苔滑地无尘竹冷花迟剩驻春尽日弄琴谁共聴与君兼鹤是三人  

宿大彻禅师故院  

竹房谁继生前事松月空悬过去心秋磬数声天欲晓影堂斜掩一灯深  

送蜀客  

劒南风景腊前春山鸟江风得雨新莫怪送君行校逺自缘身是忆归人  

和孙明府懐旧山  

五栁先生本在山偶然为客落人间秋来见月多归思自起开笼放白鹇  

城西访友人别墅  

沣水桥邉小路斜日髙犹未到君家村园门巷多相似处处春风枳殻花  

送春  

勿言春尽春还至少壮看花复防回今日已従愁里去明年更莫共愁来  

武侯庙古栢  

密叶四时同一色髙枝千嵗对孤峰此中疑有精灵在为见盘根似卧龙  

哀蜀人为南蛮俘虏二首  

大渡河邉蛮亦愁汉人将渡尽回头此中剰寄思乡泪南去应无水北流  

云南路出陷河西毒草长青瘴色低渐近蛮城谁敢哭一时收泪羡猿啼  

宿石门山居  

灯欲灭夜愁生萤火飞来促织鸣宿客防回眠又起一溪秋水枕邉声  

过旧宅看花  

山桃野杏两三栽树树繁花去复开今日主人相引看谁知曽是客移来  

寄襄阳章孝标  

清油幕下白云邉日日空山夜夜泉闻説小斋多野意枳花隂里麝香眠  

洛中感事  

洛城今古足繁华最恨乔家似石家行到窈娘身没处水邉愁见亚枝花  

美人春风怨  

澹荡春风满眼来落花飞蝶共徘徊偏能飘散同心叶无那愁眉吹不开  

过南隣花园  

莫怪频过有酒家多情长是惜年华春风堪赏还堪恨才见开花又落花  

月下喜吕郎中除兵部  

北阙云间见碧天南宫月似旧时圆喜看列宿今宵在休叹参差十四年  

天津桥望春  

津桥春水浸红霞烟栁风丝拂防斜翠辇不来金殿闭宫莺衔出上阳花  

自蔚州南入真谷有似劒门因有归思  

我家蜀地身离久忽见胡山似劒门马上欲垂千里泪耳邉惟欠一声猿  

题等界寺  

吴蜀千年等界村英雄无主岂长存思量往事今何在万里山中一寺门  

洛源驿戏题  

栁隂春岭鸟新啼暖色浓烟深处迷如恨往来人不见水声幽咽出花溪  

送客  

与君同在少年场知己萧条壮士伤可惜报恩无处所却提孤劒过咸阳  

初醒  

心中得胜暂抛愁醉卧凉风拂簟秋半夜觉来新酒醒一条斜月到牀头  

送客归襄阳旧居  

襄阳耆旧别来稀此去何人共掩扉惟有白铜鞮上月水楼闲处待君归  

夜闻方响  

方响闻时夜巳深声声敲着客愁心不知正在谁家乐月下犹疑是逺砧  

路逢有似亡友者恻然赋此  

吾友今生不可逢风流空想旧仪容朝来马上频回首惆怅他人似蔡邕  

## 石仓历代诗选卷八十  

明　曹学佺　编  

晩唐七  

陆防【`字鲁望吴郡人`】  

和袭美初夏游楞伽精舍次韵  

吴都涵汀洲碧液浸郡郭防雨荡春醉上下一清廓奇踪欲探讨灵物先瘵瘼飘然兰叶舟旋倚烟霞泊吟谭乱篙艣梦寐杂巘崿纎情不可逃洪笔难暂阁岂知楞伽防乃在山水箔金仙著书日世界名极乐薝卜冠诸香琉璃代华垩禽言迳不辍象口川宁涸万善峻为城巉巉扞羣恶清晨欲登造安得无自愕险穴骇坤牢髙萝挂天索池容澹相向蛟怪如可摸苔蔽石髓根蒲差水心锷仰首乍旋回眸更煇防檐端凝飞羽磴外浮碧落到逈解风襟临幽濯云屩尘机性非便静境心所着自取海鸥知何烦尸祝酢峰围震泽防翠浪舞绡幕潋滟岂尧遭防嵃非禹凿潜听钟梵处别有松桂壑霭重灯不光泉寒网犹薄僮能蹑孤刹鸟惯亲摐铎服道身可遗乞闲心巳诺人间亦何事万态相毒蠚战垒竞髙深儒衣谩襃博宣尼名位达未必春秋作管氏包霸图须人解其防伊余采樵者蓬藋方索寞近得风雅情聊将圣贤度多君富遒采识度两清恪讵宠生灭词肯教夷夏错未为尧舜用且向烟霞托我亦摆尘埃他年附鸿鹤  

小桂  

讽赋轻八植擅名方一枝才髙不满意更自寒山移宛宛别云态苍苍出尘姿烟归助华杪雪防迎芳防青条坐可结白日如奔螭谅无翦忧即是萧森时洛浦虽有防骚人聊自怡终为济川檝岂在论髙卑  

新竹  

别坞破苔藓严城树轩楹恭闻禀璇玑化质离青冥色可定鸡颈实堪招凤翎立窥五岭秀坐对三都屏晴月窈窕入曙烟霏防生昔者尚借宅况来处賔庭金罍縦倾倒碧露还鲜醒若非抱苦节何以偶惟馨徐观穉龙出更赋锦苞零  

初入太湖  

东南具区雄天水合为一髙帆大弓满羿射争箭疾时当暑雨后气象仍郁密不如开雕笯耸翅忽飞出行将十洲近坐觉八极溢耳目骇鸿蒙精神寒佶栗坑来斗呀豁涌处惊嵳崒险若拔龙湫喧如破蛟室斯须风妥帖若受命平秩防茫识端倪逺峤疑格笔巉巉见铜阙左右皆辅弼盘空俨相趋去势犹横逸尝闻咸池气下注作清质至今涵赤霄尚且浴白日又云构浮玉宛与昆阆匹肃为灵官家此事难致诘才迎沙屿好指顾俄已失山川互蔽亏鱼鸟空聱取何当授真简得召天吴术一一问朝宗方应可谭悉  

晓次神景宫  

晓帆逗碕防髙步入神景洒洒襟袖清如临蘂珠屏虽然羣动息此地常寂静翠镊有寒锵碧花无定影冯轩羽人傲夹户天兽猛稽首朝元君褰衣就虚省呀空雪牙利嗽水石齿冷香母未垂婴芝田不论顷遥通河汉口近抚松桂顶饭荐七白蔬杯酾九光杏人间附尘躅固陋真钳颈肯信抃鼇倾犹疑夏虫永津荡琼垄紫汞啼金鼎尽出冰霜书期君一披省  

入林屋洞  

知名十小天林屋当第九题之为左神理之以天后魁堆辟邪辈左右専备守自非方瞳人不敢窥洞口惟君好奇士复啸忘情友敛盖在风林低冠入云窦中深剧苔井傍坎才药臼石角忽支頥藤根时束肘初为大幽怖渐见防明诱屹若造灵封森如达仙薮常闻白芝秀状与琅花偶又坐紫泉光甘如酌天酒何人能挹嚼饵以代浆糗却笑探五符徒劳步双斗真君不可见焚盥空迟久眷恋玉碣文行行但回首  

美人  

美人抱瑶瑟哀怨弹别鹤雌雄南北飞一旦异栖托谅非金石性安得宛如昨生为竝蒂花亦有先后落秋林对斜日光景自相薄犹欲悟君心朝朝佩兰若  

赠逺  

茱萸匣中镜欲照心还懒本是细腰人别来罗带缓従君出门后不奏云和管妾思冷如簧时时望君暖心期梦中见路永梦魂短怨坐泣西风秋月华满  

以毛公泉献大谏清河公  

先生链飞精羽化成翩翻荒坛与古甃隠轸清泠存四面蹙山骨中心含月魂除非紫水脉即是金沙源香实洒桂蘂甘惟渍云根向来探幽人酌罢祛防昏况公珪璋质近处谏诤垣又闻虚静姿早挂冰雪痕君对瑶华味重献兰薫言当应添烦暑朗咏翚飞轩我顾得一掬攀天呌重阍霏霏散为雨用以移焦原  

缥缈峰  

左右皆跳岑孤峰挺然起因思缥缈称乃在虚无里清晨跻磴道便是孱顔始据石即更歌遇泉还徙倚花奇忽如荐树曲浑成几乐静烟霭知忘机猿喜频攀峻过斗末造平如砥举首阂青冥回眸聊下视髙帆大于鸟广墠才类蚁就此防茫中争先未尝已身为大块客自号天随子他日向华阳敲云问名氏  

明月湾  

昔闻明月观只伤荒野基今逢明月湾不值三五时择此二明月洞庭最看奇连山忽中防逺树分毫厘周回二十里一片澄风漪见説秋半夜浄无云物欺兼之星斗蔵独有神仙期初闻锵镣跳积渐调参差空中卓羽卫波上停龙螭踪舞玉烟节髙歌碧霜词清光消不动万象寒咿咿此防非俗致无由得旁窥但当乗扁舟酒瓮仍相随或彻三弄笛或成数聨诗自然莹心骨何用神仙为  

投龙潭  

名山潭洞中自古多秘邃君将接神物聊用申祀事镕金象牙角尺木无不备亦既奉真官因之徇前志持来展明诰敬以投嘉瑞鳞光焕水容目色烧山翠吾皇病秦汉岂独探怪异所贵风雨时民皆受其赐良田为巨浸汚泽成赤地掌职一不行精灵又何寄惟贪血食饱但据骊珠睡何必费黄金年年授星使  

孤园寺  

浮屠従西来事者极梁武岩幽与水曲结构无遗土穷山林榦尽竭海珠玑聚况即侍従臣敢爱烟波坞幡条玉龙扣殿角金虬舞释子厌楼台生人露风雨今来四百载像设蔵云浦轻鸽乱驯鸥鸣钟和朝艣庭蕉裂旗旆野蔓差缨组石上解空人前听经虎林虚叶如织水浄沙堪数徧问得中天归修释迦谱  

消夏湾  

霞岛焰难泊云峰奇未收萧条千里湾独自清如秋古防过新雨髙萝防横流遥风吹蒹葭折处鸣飕飕昔予守圭窦过于回禄囚且为籧笛徒分作只禂雠愿狎寒水怪不封朱毂侯岂知烟浪涯坐可思重裘健若数尺鲤泛然双白鸥不识号火井孰问名焦丘我真鱼鸟家尽室营扁舟遗名复避世消夏还消忧  

包山祠  

静境林麓好古祠烟霭浓自非通灵才敢陟羣仙峰百里波浪呇中堂箫鼔重真君具琼轝髣髴来相従清露濯巢鸟隂云生画龙风飘橘柚香日动幡葢容将命礼且洁所祈年不凶终当以疏闻特用诸侯封  

圣姑庙  

渺渺洞庭水盈盈芳屿神因知古佳丽不独湘夫人流苏荡遥吹斜领生轻尘蜀防駮霞碎吴绡盘雾匀可怜飞鷰姿合是乗鸾賔坐想烟雨夕兼知花草春空登油壁车窈窕谁相亲好赠玉条脱堪携紫纶巾殷勤拨香池重荐汀洲苹明朝动兰檝不翅星河津  

崦里  

山横路若絶转檝逢平川川中水木幽髙下兼良田沟塍堕防溜桑柘含疎烟处处倚蚕箔家家下渔筌騃犊卧新野禽争折莲试招搔首翁共语残阳邉今来九州内未得皆恬然贼阵始吉语狂波又凶年吾翁欲何道守此常安眠笑我掉头去芦中闻刺船余知隠地术可以齐真仙终当従之游庶复全于天  

井上桐  

美人伤别离汲井常待晓愁因辘轳转惊起双栖鸟独立傍银牀碧桐风嫋嫋  

惜花  

人夀期满百花开惟一春其间风雨至旦夕旋为尘若使花解愁愁于看花人  

五歌【`并序今録其四`】  

古者歌咏言诗云我歌且謡传曰劳者愿歌其事吾言之拙艰不足称咏且謡而歌其事者非吾而谁作五歌以自释意  

江草秋穷似秋半十角吴牛放江岸邻肩揺尾乍依偎横去斜奔忽分散荒陂防壍无端入背上时时孤鸟立日暮相将带雨归田家烟火防茫湿【`右放牛`】  

自春徂秋天弗雨亷亷早稻才遮亩芒粒稀疎熟更轻地与禾头不相拄我来愁筑心如堵更听农夫夜深语凶年是物即为灾百阵野鳬千穴鼠平明抱杖入田中十穂萧然九穂空敢言一嵗囷仓实不了如今朝暮舂天职谁司下民籍茍有区区宜扸扸本作耕耘意若何虫豸兼教食人食【`右刈获`】  

屋小茅干雨声大自疑身着蓑衣卧兼似孤舟小泊时风吹折苇来相佐我有愁襟不自聊才成好梦刚惊破背壁残灯不及萤重挑却向灯前坐【`右雨夜`】  

江南春旱雨无泽嵗晏未曽腥鼎鬲今朝有客卖鲈鲂手提见我长于尺呼儿舂取红莲米轻重相当加十倍且作吴羮助早飡饱卧晴檐曝寒背横戈负羽正纷纷只用骁雄不用文争如晓夕讴吟者好伴沧洲白鸟羣【`右食鱼`】  

丁隠君歌【`并序`】  

隠君姓丁氏字翰之济阳人也名飞举读老子庄周书善养生能鼓琴居钱塘龙洞之左右或曰憩馆耳别业在深山中畜妻子事耕稼如常人余尝南浮桐江途而诣其馆获见纶巾布裘貌古而意澹好古文乐闻歌诗见待加厚因曰他时愿为山中仆丁笑而不应问之年曰七十二当咸通丙午嵗逮十四年矣雷平道士葛参参话与翰之熟至今齿髪不衰气力益壮疏繁导防灌溉剉防皆自执绠缶斤斸辈升髙望远不翅履平地时时书细字作文纪事皆有楷法意义夜半山静取琴弹之奏雅弄一二而已少睡寡言语与人相接礼简而情至周旋累年未尝有罢倦之色不惟疾病也非养生之效欤又不见其有所服饵或问之对曰治心修身之外复有何物夫孔子所谓乐而夀者斯人也欤乃作丁隠君歌以寄其声云  

华阳道士南游归手中半卷青萝衣自言逋客持赠我乃是钱塘丁翰之连江大抵多奇岫独话君家最奇秀盘烧天竺春笋肥琴倚洞庭秋石瘦草堂暗引龙泉老树根株若蹲兽霜浓果熟未容收往往儿童杂猿狖去嵗猖狂有狂寇官军解散无人鬬满城奔迸隠君闲只把枯松塞圭窦前度相逢正卖文一钱不直虚云云今来利作采樵客真可抛身麋鹿羣  

秋热  

自昔秋捐扇今来意未衰殷勤付柔握淅沥待清吹午气朱崖近宵声白羽随总如南国候无复婕妤悲  

樵家  

草木黄落时比邻见相喜门当清涧尽屋在寒云里山棚日才下野灶烟初起所谓顺天民唐尧亦如此  

樵子  

生在苍崖邉能谙白云养才穿逺林去巳在孤峰上薪和野花束步带山词唱日暮不归来柴扉有人望  

樵径  

石脉青霭间行行自幽絶方愁山嫽娆更值云遮截争推好林浪共约归时节不似名利途相期覆车辙  

樵歌  

纵调为野吟徐徐下云磴因知负樵乐不减援琴兴出林方自转隔水犹相应但取天壤情何求郢人称  

四明山诗【`并序`】  

谢遗尘者有道之士也尝隠于四明之南云一旦访余来语不及世务但称其山之奇者有峰最高四穴在峰上每天地澄霁望之如牖户相传谓之石窓即四明之目也山中有云不絶者二十里民皆家云之南北每相从谓之过云有鹿亭有樊榭有潺湲洞木实有青櫺子味极甘而坚不可卒破有猿山家谓之鞠侯其他在图籍不足道也凡此佳处各为我赋诗余因作九题题四十字  

石窓何处见万仞倚晴虚积霭迷青璅残霞动绮疏山应列圆峤宫便接方诸只有三奔客时来教隠书  

右石窗  

相访一程云云深路仅分啸台随日辨樵斧带风闻晓着衣全湿寒冲酒不醺几回归思静髣髴见苏君  

右过云  

云南更有溪丹砾尽无泥药有巴賨卖枝多越鸟啼夜清先月午秋近少岚迷若得山顔住芝手自携  

右云南  

云北是阳川人家洞壑连坛当星斗下楼拶翠微边一半遥峯雨三条古井烟金庭如有路应到左神天  

右云北  

鹿亭岩下坐时领白麛过草细眠应久泉香饮自多认声来月坞寻迹到烟萝早晩吞金液骑将上绛河  

右鹿亭  

樊榭何年筑人应白日飞至今山客説时驾玉麟归乳蔕悬松嫩芝台出石微凭栏虚目断不见羽华衣  

右樊榭  

石浅洞门深潺潺万古音似吹双羽管如奏落霞琴倒穴漂龙沬穿松溅鹤襟何人乗月弄应作上清吟  

右潺湲洞  

山实号青櫺环冈次第生外形坚緑殻中味敌琼英堕石樵儿拾敲林宿鸟惊亦应仙吏守时取荐层城  

右青櫺子  

何事鞠侯名先封在四明但为连臂饮不作防肠声野蔓垂缨细寒泉佩玉清满林游宦子谁为作君卿  

右鞠侯  

和袭美五贶诗  

样自桐川得词因隠地成好渔翁亦喜新白鸟还惊沙际拥江沬渡头横雨声尚应嫌越相遗祸不遗名  

右五泻舟  

万古隂崖雪灵根不为枯瘦于霜鹤胫奇似黒龙须拄访谭客持看泼墨图湖云如有路兼可到神都  

右华顶杖  

谁截小秋滩闲窥四绪寛绕为千嶂逺深置一潭寒坐久云应出诗成黑未干不知新博物何处拟重刋  

右太湖砚  

养和名字好偏寄道情深所以亲逋客兼能助五禽倚肩沧海望钩膝白云吟不是逍遥侣谁知世外心  

右乌龙养和  

鱼骼匠成樽犹残海浪痕外堪欺玳瑁中可酌昆仑水绕苔矶曲山当草阁门此中醒复醉何必问乾坤  

右诃陵樽  

早春病中酬袭美  

只贪诗调苦不计病容生我亦休文瘦君能叔寳清药须勤一匕春莫累多情欲入毗耶问无人敌浄名  

秋晚同袭美闲行  

为爱晩明门前亦懒行图书看得熟邻里见还生鸟啄琴材响僧传药味精缘君多古思携手上空城  

和初冬章上人院  

每伴来方丈还如到四禅菊承芳砌露茶带逺山泉画古全无迹林寒却有烟相看吟未竟金磬巳泠然  

延陵张宰  

春尽未离闗之官亦似闲不嫌支薄俸为喜带名山黙祷三真后髙吟十字还只应江上鸟时下讼庭间  

和袭美病后春思韵  

气和灵府渐氤氲酒有贤人药有君七字篇章看月得百劳言语傍花闻闲寻古寺销晴日最忆深溪枕夜云早晩共揺孤艇去紫屏风外碧波濆  

和夏初袭美见访题小斋韵  

四邻多是老农家百树维桑半顷麻尽趁晴明修网架每和烟雨掉缲车啼莺偶坐身蔵叶饷妇归来鬓带花不是对君吟复醉更将何事送年华  

和懐华阳润卿博士  

防降真官授隠书洛公曽到梦中无眉间入静三辰影肘后通灵五岳图北洞树形如曲葢东凹山色似重炉金墟福地能容否愿作冈前蒋负刍  

和吴中书事寄汉南裴尚书  

风清地古带前朝遗事纷纷未寂寥三泖凉波鱼蕝动五茸春草雉媒娇云蔵野寺分金刹月在江楼倚玉箫不用懐归忘此景吴门看即奉弓招  

和夏景偶作  

蝉雀参差在扇纱竹襟轻利箨冠斜垆中有酒文园防琴上无弦靖节家芝畹烟霞全覆穂橘洲风浪半浮花闲思两地忘名者不信人间发解华  

寄琼州杨舍人  

明时非罪谪何偏鵩鸟巢南更数千酒满椰杯消毒雾风随蕉扇下泷船人多药户行狂蛊吏有珠官出俸钱只以直诚天自信不劳诗句咏贪泉  

白鸥  

惯向溪头漾浅沙薄烟防雨是生涯时时失伴沈山影往往争飞杂浪花晩树清凉还属玉旧巢零落寄蒹葭池塘信美应难恋针恐鱼唇劒在鰕  

寄题玉霄峯叶涵象尊师所居  

天台一万八千丈师在浮云端掩扉永夜只知星斗大深秋犹见海山防风前防降青毛节雪后应披白羽衣南望烟霞空再拜欲将飞魄问灵威  

和题支山南峰僧韵  

眉毫霜细欲垂肩自説初栖海岳年万壑烟霞秋共到一林风雨夜深禅时翻贝叶添新藏间插松枝防小泉好是清冬无外事匡牀斋罢向阳眠  

悼鹤有和  

一夜圆吭絶不鸣八公虚道得千龄方添上客云眠思忽伴中仙劒解形但掩丛毛穿古堞永留寒影在空屏君才幸自清如水更向芝田为刻铭  

和重送圆载上人归日本国  

老思东极旧岩扉却待秋风泛舶归晓梵阳乌当石磬夜禅隂火照田衣见翻经论多盈箧亲植杉松大防围遥想到时思魏阙只应遥拜望斜晖  

江墅言望  

病身兼稚子田舍劣相容迹共公卿絶贫须稼穑供月方行到闰霜始近来浓树少栖禽杂村孤守犬重汀洲蔵晩弋篱落露寒舂野弁敧还整家书拆又封杉篁宜夕照户忆疎钟南北惟闻战縦横未胜农大春虽苦学叔夜本多慵直使貂裘敝犹堪过一冬  

自和  

命既时相背才非世所容著书粮易絶多病药难供梦为懐山数愁因忌酒浓鸟媒呈不一鱼寨下仍重晩桁簑兼褐晴檐织带舂着籖分水味标石认田封此地家三户何人禄万钟草堂聊当贵金穴任轻农把钓竿初冷题诗笔未慵莫忧寒事晩江上少严冬  

秋日遣懐十六韵寄道侣  

尽日临风坐雄词妙略兼共知时世薄宁恨嵗华淹且把灵方试休凭吉梦占夜燃烧汞火朝链洗金盐有路求真隠无媒举孝亷自然成啸傲不是学沈潜水恨同心隔霜愁两鬓霑鹤屏怜掩扇乌帽爱重檐雅调宜观乐清才称典籖冠防发少书健紫毫尖故疾因秋召尘容畏日黔壮图须行行儒服谩襜襜片石聊当枕横烟欲代帘蠧根延穴蚁疎叶漏庭蟾药鼎髙低铸云庵早晩苫胡麻如重寄従诮我无厌  

京口与友生话别  

共是悲秋客相逢恨不堪雁频辞蓟北人尚在江南名利机初息樵渔事巳谙松门穿戴寺荷径绕秦潭架上经惟一樽前雅有三御龙虽世禄下马亦清谭国计徒盈防家储不满甔防帘従燕出防弁倩人簪木坠凉来叶山横霁后岚竹深防窱苔洞緑龛弇养鹭看窥沼寻僧助结庵功名思马援歌吹咽羊昙乞食羞孤凤无衣羡八蚕系帆留宿客吟句任羸骖宠鹤空无卫占乌未见香还须是桂青防出于蓝惜佩终邀祸辞环好激贪烟缘沙砌引水为药畦担博物君能继多才我尚慙别离犹得在秋鬓未鬖鬖  

丹阳道中寄友生  

烟树緑防防春流浸竹扉短蓑携稚去孤艇载鱼归海俗芦编室村娃练束衣旧栽奴橘老新刈女桑肥锦鲤冲风掷丝禽掠浪飞短亭幽径入陈庙数峰围地废金牛古陵荒石兽稀思君同一往帆上怨余晖  

寄懐华阳道士  

华阳门外五芝生飡罢愁君入杳防遥夜独栖还有梦昔年相见便忘形为分科斗亲铅椠与説蜉蝣坐竹櫺醮后防时归紫阁别来终日诵黄庭闲教辨药僮名甲静识窥巢鹤姓丁絶涧饮羊春水腻傍林烧石野烟腥深沈谷响含疎磬片段岚光落画屏休采古书探禹穴自刋新历鬬尧蓂珠宫凤合迎萧史玉籍人谁访蔡经架上黑椽长褐穏案头丹篆小符灵霓轩入洞齐初月羽节升坛拜七星当路独行冲虎豹向风孤啸起雷霆凝神密室多生白叙事聨编尽杀青匝地山川皆暗写隠天竽籁只闲听分张火力烧金灶拂拭苔痕洗酒瓶翠壁上吟朝复暮暖云邉卧醉还醒倚身长短裁笻杖倩客髙低结草亭直用森严朝北帝爱将清浅问东溟常思近圃看栽杏拟借邻峰伴采苓揜树半扉晴霭霭背琴残烛晓荧荧旧来扪虱知王猛欲去为龙叹管宁蟾魄防应临蕙帐渔竿犹尚枕枫汀衔烟细草无端缘冒雨闲花作意馨掠防惊波沈翡翠入檐斜照碍蜻蜓初征汉栈宜飞徼待破燕山好勒铭六辔未收千里马一囊空负九秋萤我悲雌伏真方枘他骋雄材似建瓴合在深崖齐散木自求沧海防流萍频抛俗物心还爽逺忆幽期目剰暝见买扁舟束真诰手披仙语任扬舲  

南塘曲  

妾住东湖下郎居南浦邉闲临烟水望认得采菱船  

残雪  

桂冷防停素峰干不徧岚向谿背林处犹覆定僧庵  

早春  

雨冷惟添暑烟初不着春数枝花类小愁杀扈芳人  

芙蓉  

闲吟鲍照赋更起屈平愁莫引西风动红衣不耐秋  

金吾子  

嫁得金吾子常闻轻薄名君心如不重妾腰徒自轻  

洞房怨  

玉插朝扶鬓金梯晩下台春衫将别泪一夜两难裁  

自遣絶句  

五年重别旧山村树有交柯犊有孙更感卞峰顔色好晓云才散便当门  

花濑蒙蒙紫气昬水邉山曲更深村终须拣取幽栖处老桧成双便作门  

隂洞曽为采药行冷云凝絶烛防明玉枝敲折琤然堕合有真人上姓名  

月澹花闲月巳深宋家防咏若遗音重思万古无人赏露湿清香独满襟  

和春夕酒醒  

防年无事傍江湖醉倒黄公旧酒垆觉后不知新月上满身花影倩人扶  

浮萍  

晩来风约半池明重叠侵沙緑罽成不用临池更相笑最无根蔕是浮名  

白莲  

素蘤多防别艳欺此花真合在瑶池还应有恨无人觉月晓风清欲堕时  

和重寺双矮桧  

可怜烟刺是青螺如到双林误礼多更忆早秋登北固海门苍翠出晴波  

饮岩泉  

巳甘茅洞三君食欠买桐江一朶山严子濑髙秋浪白水禽飞尽钓舟还  

药名离合夏日即事  

避暑最须従朴野葛巾筠席更相当归来又好乗凉钓藤蔓隂隂着雨香  

和懐锡山药名离合  

鹤伴前溪栽白杏人来隂洞写枯松萝深境静日欲落石上未眠闻逺钟  

寄题天台国清寺  

峰带楼台天外立明河色近罘罳湿松间石上定僧寒半夜楢溪水声急  

寒日古人名  

初寒朗咏徘徊立欲谢闗早晩开昨日登楼望江色鱼梁鸿雁防多来  

闲吟  

闲吟料得三更尽始把孤灯背竹一夜西风髙浪起不教归梦过寒江  

宫人斜  

草着愁烟似不春晩莺哀怨问行人须知一种埋香骨犹胜昭君作虏尘  

上清  

玉林风露寂寥清仙妃对月闲吹笙新篁冷涩曲未尽细拂云枝栖凤惊  

秋荷  

蒲茸承露有佳色茭叶束烟如效颦盈盈一水不得渡冷翠遗香愁向人  

汉宫词  

招灵阁上霓旌絶梁柏台中珠翠稠一身三十六宫夜露滴玉盘青桂秋  

冬栁  

栁汀斜对野人零落衰条傍晓江正是霜风飘防处寒鸥惊起一双双  

赠老僧二首  

枯貌自同霜里木余生惟指佛前灯少时写得坐禅影今见问人何处僧  

自有家山供衲线不离溪曲取庵茅旧曽闻説林中鸟定后长来顶上巢  

忆山泉  

一夜寒声来梦里平明着屐到声邉心期盛夏同过此脱却荷衣石上眠  

山僧  

一夏不离苍岛上秋来频话石城南思归瀑布声前坐却把松枝拂旧庵  

眠  

一簟临薤叶秋小帘风荡半离钩魂清雨急梦难到身在五湖波上头  

行  

寻人直到月坞北觅鹤便过云峰西只今犹有疎野调但绕莓苔风雨畦  

倚  

橘下凝情香染巾竹邉留思露揺身背烟垂手尽日立忆得山中无事人  

食  

日午空斋带睡痕水蔬山药荐盘飱林乌信我无机事长到而今下石盆  

坐  

偶避禅声来隙地忽随鸿影入辽天闲僧不防寂寥意道学西方人坐禅  

寄逺  

缥棃花谢莺口吃黄犊少年牛未归画扇红弦相掩映独看斜月下帘衣  

洞宫秋  

浓霜打叶落地声南溪石泉细泠泠洞宫寂寞人不寐坐见月生云母屏  

懐宛陵旧游  

陵阳佳地昔年游谢朓青山李白楼惟有日斜溪上思酒旗风影落春流  

谢山泉  

决决春泉出洞霞石壜封寄野人家草堂尽日留僧坐自向前溪摘茗芽  

照夜白  

雪虬轻骏步如飞一练腾光透月旗应笑穆王抛万乗踏风鞭露向瑶池  

舞马  

月窟龙孙四百蹄骄骧轻步应金鞞曲终似要君王宠回望红楼不敢嘶  

杂伎  

拜象驯犀角觝豪星丸霜劒出花髙六宫争近乗舆望珠翠三千拥赭袍  

雪衣女  

嫩红钩曲雪花攅月殿栖时片影残自説夜来春梦恶学持金偈玉栏干  

绣岭宫  

绣岭花残翠倚空碧瑶砌旧行宫闲乗小驷浓隂下时举金鞭半袖风  

汤泉  

暖殿流汤数十间玉渠香细浪回环上皇自解云衣浴珠棹时敲瑟瑟山  

皮日休【`字袭美襄阳人`】  

初夏即事寄鲁望  

夏景恬且旷逺人疾初平黄鸟语方熟紫桐隂正清廨宇有幽处松游无定程玉室作深谷藓垣为干城防杉突杝架迸笋支檐楹片石共坐穏病鹤同喜晴瘿木四五器笻杖一两茎泉为葛天味松作羲皇声埽除就藤下移榻寻虚明  

追和清逺道士诗  

成道自衰周避世穷炎汉荆杞虽云梗烟霞尚容窜兹岑信灵异吾懐惬流翫石澁古銕鉎岚重轻埃漫松膏腻幽径苹沬着孤防诸萝幄幙暗众鸟陶瓠乱岩罅地中心海光天上半猿行列归白云次第散蟾蜍生夕景沆瀣余清旦风日采幽什墨客学灵翰嗟予慕斯文一咏复三叹  

追和幽独君诗  

恨剧怛坦土声幽难放哀坟古春自晩愁绪空崔嵬白杨老无花枯根侵夜台天髙有时裂川去何时回双睫不能濡六藏无可摧不闻褰蓬事何必深悲哉  

初夏游楞伽精舍  

越船轻似萍漾漾出烟郭人声渐疎旷天气忽寥廓遇胜即夷犹逢幽且淹泊俄然棹深处虚无倚岩崿树杪见觚棱林端出赭垩千寻井犹在万祀灵不涸下通蛟人道水色黮而恶朅去山南岭其险如卭笮悠然放吾兴欲把青天摸一片太湖光只惊银汉落岚姿与波彩不动浑相着褫魄窥玉镜澄虑闻金铎雷态共萦留鸟言相许诺言行既异调栖迟亦同托  

鹤屏  

三幅吹空縠孰写仙禽状耳侧似聴赤精旷如望引吭看云势翘足临池样颇似近蓐席还如入方丈尽日空不鸣穷年但相向未许子晋乘难教道林放愿升君子堂不必思昆阆  

三宿神景宫  

古观岑且寂幽人情自怡一来包山下三宿湖之湄玉泉浣衣后金殿添香时客省髙且敞笋蓆寒侵肌气清寐不着起坐临堦墀松隂忽防照独见萤火芝素鹤惊防露白莲明暗池沆瀣欲滴沥芭蕉未披离五更山蝉响醒发如吹箎  

桃花坞  

夤缘度南岭尽日穿林樾穷深到兹坞逸兴转超忽倚峰小精舍当岭残耕垡将洞任回环把云恣披拂闲禽啼防窱险狖眼硉矹防风吹重岚碧埃轻勃勃清隂减鹤睡秀色治人渴敲竹鬬铮枞弄泉争咽嗢萧斋蒸柏叶野饭调石发空羡坞中人终身无履韈  

明月湾  

晚景淡无际孤舟恣回环试问最幽处号为明月湾半岩翡翠巢望见不可攀栁弱下丝网藤深垂花鬘松瘿忽似狖石文或如笺钓坛两三处苔花星斒斑沙雨防处霁水禽相向闲野人波涛上白屋幽深间晓培橘栽去暮作鱼梁还清泉出石砌好树临柴闗对此老且死不知忧与患赧然不自适脉脉当湖山  

练渎  

吴王厌得国所翫终不足一上姑苏台犹自嫌局促艅艎六宫閙艨冲后军肃一阵水麝风空中漾平渌鸟困避锦帆龙跧防銕轴流苏惹烟浪羽葆飘岩谷灵境太蹂践因兹塞林屋空濶嫌太湖崎岖开练渎三寻齾石齿数里穿山腹底静似金膏砾碎如丹粟波殿郑妲醉蟾阁西施宿防转含烟舟一唱来云曲不知栏楯上夜有越人镞君王掩面死嫔御不敢哭艳魂逐波涛荒宫养麋鹿国破沟亦浅代变草常緑白鸟都不知朝眠暮还浴  

圣姑庙  

洛神有灵逸古庙临空渚暴雨驳丹青荒萝绕梁梠野风旋芝盖饥乌衔椒寂寂落枫花时时鬬鼯鼠常云三五夕尽防妍神侣月下留紫姑霜中召青女俄然响环佩倏尔鸣机杼乐至有闻时香来无定处目瞪如有待魂防空无语云雨竟不生留情在何处  

和陆鲁望樵人杂咏  

空山最深处太古两三家云萝共夙世猨鸟同生涯衣服濯春泉盘餐烹野花居兹老复老不解叹年华  

右樵家  

防笼中一径绕在千峰里歇处遇松根危中值石齿花穿枲衣落云拂芒鞋起自古行此途不闻颠与坠  

右樵径  

游栖霞寺  

不见明居士空山但寂寥白莲吟次缺青霭坐成销泉冷无三伏松枯有六朝何时石上月相对论逍遥  

初冬章上人院  

寒到无妨睡僧吟不废禅尚闗经病鹤犹滤欲枯泉静案贝多纸闲炉波律烟清谈两三句相向自翛然  

题临顿草堂四首  

一方潇洒地之子独深居绕屋亲栽竹堆牀手写书髙风翔砌鸟暴雨失池鱼暗识归山计村还买鹿车静僻无人到幽深每自知鹤来添口数琴到益家资壊堑生鱼沬頽檐落燕儿空将緑蕉叶来往寄闲诗经嵗防乌纱读书三十车水痕侵病竹蛛网上衰花诗任传鱼客衣従递酒家知君秋晩事白帻刈胡麻寂历秋怀动萧条夏思残久贫空酒库多病束渔竿想凝鹤扇清斋拭鹿冠梦魂无俗事夜夜到金坛闭门无一事安穏卧凉天砌下翘饥鹤庭隂落病蝉倚松闲把易烧术静忘言赖有包山客时时寄紫泉  

秋晚留题鲁望郊居  

冷卧空斋内余酲夕未消秋花如有恨寒蝶似无聊檐上落鬬雀篱根生晚潮若论羇旅事犹自胜臯桥  

宿报恩寺水阁  

寺鏁双峰寂不开幽人中夜独徘徊池纹带月铺金簟莲朶含风动玉杯往往竹梢揺翡翠时时松子掷莓苔可怜此际谁曽觉惟有支公尽看来  

江南道中懐茅山广文南阳博士  

住在华阳第八天望君惟欲结良缘堂扃洞里千秋燕厨盛岩根数斗泉坛上古松疑度世观中幽鸟恐成仙不知何事迎新嵗乌衲裘中一觉眠  

开元寺客省早景即事  

客省萧条柿叶红楼台如画倚霜空铜池数滴桂上雨金铎一声松杪风鹤静晓来珠像侧鸽驯多在寳幡中如何尘外虚为契不得支公此防同  

闻鲁望游顔家林园病中有寄  

一夜韶姿映水光谢家春草满池塘细挑泉眼寻新脉轻把花枝嗅宿香蝶欲试飞犹防粉莺初学啭尚羞簧分明不得同君赏尽日倾心羡索郎  

春雨即事  

织恨凝愁映鸟飞半旬飘洒掩韶晖山容洗得如烟瘦地膸流将似乳肥野客正闲移竹逺幽人多病探花稀何时细湿华阳道两乗巾车相竝归  

蔷薇  

谁绣连延满户陈暂应遮得陆郎贫红芳掩敛将迷蝶翠蔓飘飖欲挂人低拂地时如堕马髙临墙处似窥邻只应董氏双成戏剪得神霞寸寸新  

懐华阳润卿博士  

防心谁事白英君不问人间爵与勲林下醉眠仙鹿见洞中闲话隠芝闻石牀卧苦浑无藓藤箧开稀恐有云记得虚皇新诏样青琼版上緑为文  

秋晩访林处士所居  

门前襄水碧潺潺静钓归来不掩闗书阁鼠穿厨鹿破竹园霜后桔橰闲儿童不许惊幽鸟药草须教上假山莫为爱诗偏念我访君多得醉中还  

夏日病愈因招鲁望  

晓日清和尚袷衣夏隂初合掩柴扉一声拨谷桑柘晩数防春锄烟雨防贫养山禽能个瘦病闗芳草就中肥明朝蚤起非无事买得莼丝待陆机  

夏初访鲁望偶题小斋  

半里芳隂到陆家藜牀相劝饭胡麻林间度宿抛棋局壁上经旬挂钓车野客病时分竹米邻翁斋日乞藤花踌蹰未放闲人去聊岸纱巾待月华  

重寺元达年逾八十好种名药凡所植者多至自天台四明包山句曲丛翠纷糅各可指名余竒而访之因题短章  

雨涤烟锄伛偻赍绀牙红甲两三畦药名却笑桐君少年纪翻嫌竹祖低白石静敲蒸术火清泉闲洗种花泥怪来昨日休持鉢一尺雕胡似掌齐  

初冬偶寄阳润公  

寓居无事入清冬虽设樽罍酒半空白菊为霜翻待紫苍苔因雨却成红迎潮预遣收鱼笱防雪先教葢鹤笼惟带支硎最寒夜共君披氅访林公  

寒日书斋即事  

参佐三间似草堂恬然无事可成忙移时寂历烧松子尽日殷勤拂乳牀将近道斋先衣褐欲清诗思更焚香中庭好待通宵月独礼星辰学步罡  

不知何事有生涯皮褐亲裁觉道家深夜数瓯惟柏叶清晨一器是云华盆池有鹭窥苹沫石板无人埽桂花漠漠欲归应未得夜来频梦赤城霞  

寄题玉霄峰叶涵象尊师所居  

青防向上玉霄峰元始先生带紫蓉晓案琼文光洞壑夜坛香气惹杉松闲迎仙客来为鹤静灵符去是龙子细扪心无偃骨欲随师去肯相容  

寄懐华阳润卿  

鹿门山下捕鱼郎今向江南作渴羌无事只陪看鹤相有钱惟欲买湖光醉来浑失移花处病起空闻焙药香何事对君犹有愧一篷风雪返华阳  

夏景无事懐章来上人  

佳树盘珊枕草堂此中随分亦闲忙平铺风簟寻琴谱静埽烟着药方幽鸟见贫留好语白莲知卧送清香従今有计消闲日更为支公置一牀  

寄琼州杨舍人  

徳星文彩瘴天涯酒树堪消谪宦嗟行遇竹王因设奠居逢木客又还家清斋静溲桄榔麪逺信闲封豆防花清切防须归有日莫贪句漏足丹砂  

悼鹤  

池上低摧病不行谁教仙魄返层城隂苔尚有前朝迹皎月新无昨夜声菰米正残三日料筠笼休碍九霄程不知此恨何时尽遇着云泉即怆情  

送五羊李明府  

五羊城在蜃楼邉墨绶随腰正少年山静不应闻屈鸟草深従使翳贪泉蟹奴晴上临朝槛燕婢秋随过海船一事与君消逺宦乳蕉花发讼庭前  

和鲁望风人诗  

刻召书离恨因成别后悲莫言春茧薄犹有万重丝  

古宫词  

楼殿倚明月参差如乱峰宫花半夜发不待景阳钟  

松江早春  

松陵清浄雪消初见底新安恐未如穏凭船舷无一事分明数得鲙残鱼  

懐鹿门县药名离合  

山瘦更培秋后桂溪澄闲数晩来鱼台前过雁盈千百泉石无情不寄书  

惠山听松庵  

千叶莲花旧有香半山金刹照方塘殿前日暮髙风起松子声声打石牀  

春夕酒醒  

四弦才罢醉蛮奴醽醁余香在翠炉夜半醒来红蜡短一枝寒泪作瑚  

## 石仓历代诗选卷八十一  

明　曹学佺　编  

晩唐八  

刘驾【`字司南江东人`】  

皎皎词  

皎皎复皎皎逢时即为好髙秋亦有花不及当春草班姬入后宫飞燕舞东风青娥中夜起长叹月明里  

苦寒吟  

百泉冻皆咽我吟寒更切半夜倚乔松不觉满衣雪竹竿有甘苦我爱抱苦节鸟声有悲欢我爱口流血潘生若解吟更早生白发  

上巳日  

上巳曲江濵喧于市朝路相寻不见者此地皆相遇日光去此逺翠幕张如雾何事欢娱中易觉春城暮物情重此节不是爱芳树明日花更多何人肯回顾  

春台  

台上树隂合台前流水多青春又出门坐见野田花谁能学公子走马逐香车六街尘满衣鼓絶方还家  

钓台懐古  

澄流可濯缨严子但垂纶孤坐九层石逺笑清渭濵潜龙飞上天四海岂无云清气不零雨安使洗尘氛我来吟髙风髣髴见斯人江月尚皎皎江石亦磷磷如何台下路明日又迷津  

励志  

白发岂有情贵贱同日生二轮不斩驱似趁长安程前堂吹参差不作缑山声后园植木槿月照无余英及时立功徳身后犹光明仲尼墓成土鲁人焉敢耕  

桑妇  

墙下桑叶尽春蚕半未老城南路迢迢今日起更早四邻无去伴醉卧青楼晓妾顔不如谁所贵守妇道一春常在树自觉身如鸟归来见小姑新妆弄百草  

邻女  

君嫌邻女丑取妇他乡县料嫁与君人亦为邻所贱菖蒲花可贵只为人难见  

寄逺  

雪花岂结子徒满连理枝嫁与征人妻不得长相随去年君防行贱妾是新归别早见未熟入梦无定姿悄悄空闺中蛩声绕罗帷得书喜犹甚况复见君时  

早行  

马上续残梦马嘶时复惊心孤行多虞僮仆近我行栖禽未分散落月照古城莫羡居者闲冢邉人巳耕  

青门路  

青门有归路坦坦髙槐下贫贱自耻归此地谁留我门开送客去落日懒回马旅食帝城中不如逺游者  

弃妇  

回车在门前欲上心更悲路傍见花发似妾初嫁时养蚕巳成茧织素犹在机新人应笑此何如画蛾眉昨日惜红顔今日畏老迟良媒去不逺此恨今告谁  

久客  

久客心易足主人有余力如何昨宵梦到晓山家色南音入谁耳曲尽头自白  

秋夕  

促织灯下吟灯光冷于水乡魂坐中去倚壁身如死求名为骨肉骨肉万余里富贵在何时离别今如此出门长叹息月白西风起  

长安旅舍纾情投先达  

歧路不在地马蹄従苦辛上国闻姓名不如山中人大宅满六街此身入谁门愁心日散乱有似空中尘白云下长安百虫鸣草根方当秋赋日却忆归山村静女头欲白良媒况我邻无令苦长叹长叹消人魂  

送友下第游雁门  

相别灞水湄夹水栁依依我愿醉如死不见君去时所诣星斗北直行到犹迟况复挈空囊求人悲路歧北门记室贤爱我学古诗待君如待我此事固不疑鴈门春色外四月鴈未归主人拂金台延客夜开扉舒君郁郁怀饮彼白玉巵  

读史  

平地见天涯登髙天更逺功名及所望歧路又满眼万金买园林千金修池馆他人厌游观身独恋轩冕唯有汉二疏应觉还家晩  

唐乐府十首  

唐乐府自送征夫至献贺觞歌河湟之事也下土土贡臣驾生于唐二十八年获见明天子以徳归河湟地臣得与天下夫妇复为太平人独恨愚且贱蠕蠕泥土中不得从臣后拜舞称于上前情有所发莫能自抑作诗十章目曰唐乐府虽不足贡声宗庙形容盛徳而愿与耕稼陶渔者歌田野江湖间亦足自快云尔  

送征夫  

昔送征夫苦今送征夫乐寒衣縦携去应向归时着天子待功成别造凌烟阁  

输者讴  

挽粟上髙山髙山若平地力尽心不怨同我家私事去者不遑寜归者唱歌行相逢古城下立语天未明一身逺出塞十口无税征  

吊西人  

河湟父老地尽知归明主将军入空城城下吊黄土所愿邉人耕嵗嵗生禾黍  

边军过  

城前兵马过城里人髙卧官家自供给畏我家产破健儿食肥肉战马食新谷食饱物有余所恨无两腹草青见军过草白见军回军回人更多尽系西戎来  

望归马  

东人望马归马归莲峰下莲峰与地平亦不更征兵  

祀河水  

河水清弥弥照见逺树枝征人不饮马再拜祀冯夷従今亿万嵗不见河浊时  

田西边  

刀劒作锄犁耕田古城下髙秋禾黍多无地放羊马  

昆山  

昔时玉为寳昆山过不得今时玉为尘昆山入中国白玉尚如尘谁肯爱金银  

乐边人  

在乡身亦劳在邉腹亦饱父兄若一处任向邉头老  

献贺觞  

莫但取河湟河湟非邉疆愿今日入处亦似天中央天子夀万嵗再拜献此觞  

筑台词【`汉武筑通天役者苦之`】  

前杵与后杵筑城声不住我愿筑更髙得见秦皇墓  

山中夜坐  

半夜山雨过起来满山月落尽醉处花荒沟水决决怆然惜春去似与故人别谁遣我多情壮年无鬓发  

古出塞  

边塞不开花四气多作雪北人尚冻死况我本南越古来荒徼地巡狩无遗辙九土耕不尽武皇犹作伐中天有髙阁图画何时歇坐恐塞上山低于沙上骨  

效古  

融融芳景和杳杳春日斜娇娆不自持清唱嚬双蛾终曲翻成泣新人下香车新人且莫喜故人曽如此燕赵日生女郎岂有终始  

姑苏台  

句践饮胆日吴酒倾满杯笙歌入海云声自姑苏来西施舞初罢侍儿整金钗众女不敢妒自比泉下泥越皷声腾腾吴天隔尘埃难将甬东地更学防稽栖霸迹一朝尽草中棠梨开  

山中有招  

朗朗山月出尘中事由生人心虽不闲九陌夜无行学古以求闻有如石上耕齐姜早作妇岂识塞中情何如此幽居地僻人不争嘉树自昔有茅屋因我成取薪不出门采药于前庭春花虽无种枕席芙蓉馨君来食葵藿天爵岂不荣  

冯叟居  

天作冯叟居山僧尚嫌僻开门因两树结宇倚翠壁溪南有防径时遇采芝客往往白云生对面千里隔机忘若僮仆常与猨鸟剧晒药上小峰庭深无日色自忘归乡里不见新旧戚累累子孙墓秋风吹古柏  

兰昌宫  

宫兰非瑶草安得长春在回首春又归翠华不能待悲风生辇路山川寂巳晦邉恨在行人行人无尽嵗  

牧童  

牧童见客拜山果懐中落昼日驱牛归前溪风雨恶  

喻鳬【`字坦之毗陵人`】  

书懐  

只是守琴书僧中独寓居心唯务鹤静分合与名疎暮雨啼螀次凉风落木初家山大湖渌归去复何如  

一公房  

幽深谁掩闗清浄自多闲一雨收众术孤云生逺山花萎緑苔上鸽乳翠楼间岚霭燃香夕容聴半偈还  

王母祠前写望  

云霞千古事桃李旧花顔芳信沈青鸟空祠掩暮山香传一座暗栁匝万家闲那复伤神所河昬落日间  

游暖泉精舍  

坞木殿前空山河泽国同鸟闲沙影上泉落树隂中缆舸蒲花水萦幡栁絮风翛然方寸地何事更悲蓬  

懐乡  

秋风江上家钓艇泊芦花防防緑杨防疎篱红槿遮鼍鸣积雨窟鹤步夕阳沙抱疾僧夜归心过月斜  

岫禅师南溪兰若  

钖影配瓶光孤溪照草堂水悬青石磴钟动白云牀树色含残雨河流带夕阳唯应兼月夜瞑目见他方  

夏日题岫禅师房  

朝朝磬声罢童子埽藤隂花过少游客日长无事心回山闭院直落水下桥深安得开方便容身老此林  

呈薛博士  

辛勤长在学一室少曽开时忆暮山寺独登衰草台名期五字立迹愧九年来此意今聊写还希君子哀  

龙翔寺阁夜懐渭南张少府  

春城带病别秋塞见除书况是神仙吏仍非尘土居河风吹鸟迥岳雨滴桐疎坐阁驰思夕沙东凉月虚  

夏日龙翔寺居即事寄崔侍御  

古刹一幡斜吹门水过沙数声钟里钹双影树间茶落日穷荒雨防风古壍沙何当簪豸客复此问生涯  

龙翔寺居喜胡权见访因宿  

林栖无异欢煮茗就花栏雀啅北冈晓僧开西阁寒冲桥二水急扣月一钟残明发还分手徒悲行路难  

宿石窟寺  

一刹古冈南孤钟撼夕岚客闲明月阁僧闭白云庵野鹤立枯枿天龙吟浄潭因知不生理合自此中探  

夏日龙翔寺即事寄张侍御  

沙西林杪寺殿倚石棱开晓月僧汲井残阳钟殷台河冲緑野去鸟背白云来日夕唯増思京闗未想回  

酬王檀见寄  

驰心栖杳防何物比清冷夜月照巫峡秋风吹洞庭酬难尘鬓皓坐久壁灯青竟晩苍山咏乔枝有鹤聴  

寺居秋日对雨有懐  

翛翛复雭雭黄叶此时飞隠几客吟防邻房寺话稀鸽寒栖树定萤湿在防即事潇湘渚渔翁披草衣  

答刘録事夜月怀湘西友人见寄  

相逢仍朔漠相问即波涛江思苇花折笛声闗月髙簿书君阅倦章句我吟劳竟夕空凭阁长河漴石壕  

龙翔寺寄李频  

钟声南北寺不道往来遥人事因循过时光荏苒销悬灯洒风雨上阁绕云霄即是洲中栁嘶蝉急暮条  

送武谷之邠宁  

戍路少人踪邉烟淡复浓诗宁写别恨酒不上离容拂拂沙河栁迢迢石窟钟悠然一暌阻山叠虏云重  

即事  

抱杖立溪口迎秋望塞门连山互苍翠二水各清浑笛发孤烟戍鸦归夕照村萋萋芳草色终是忆王孙  

龙翔书懐  

眠云喜道存读易过朝昬乔木青连郭长河白绕门钟沈残月坞鸟去夕阳村搜此成闲句期逢作者论  

龙翔寺居夏日献王尚书  

宁期髙旆下得遇重臣知泉石容居止风沙免路歧河兼洛下望栁向暗中吹无复愁烦暑回山栈阁危  

冬日寄友人  

空为梁甫吟谁竟是知音风雪坐闲夜乡园来旧心沧江孤棹迥落日一钟深君子久忘我悠然年鬓侵  

项斯【`字子迁江东人`】  

忆朝阳峰前居  

每忆闲眠处朝阳最上峰雪残僧到阁庭午鹤离松败褐粘苔遍新题出石重霞光侵曙发岚翠近秋浓此地虚为别人间久未容何时无一事却自养疎慵  

落第后归觐喜逢僧再阳  

相逢须强笑人世别离频去晓长侵月归乡动隔春见僧心暂静従俗事多屯宇宙诗名小山河客路新翠桐犹入爨青镜未辞尘逸足常思骥随羣且退鳞宴乖红杏寺愁在緑杨津羞病难为药开眉懒顾人  

宁州春思  

失意离城早邉城任见花初为防酒客旧识卖书家寒寺稀无雪春风重有沙思归频入梦去路不言賖  

边州客舍  

开门不成出麦熟徧前坡自少诗名在如今白发多经年无越信终日厌蕃歌近寺居僧少春来亦懒过  

逺水  

渺渺浸天色一邉生晩光阔浮萍思逺寒入鴈愁长北极连平地东流即故乡扁舟来宿处髣髴似潇湘  

寄石桥僧  

逢师入山日道在石桥邉别后何人见秋来防处禅溪中云隔寺夜半雪添泉生有天台约知无却出缘  

送欧阳衮归闽中  

秦城防年住犹着故乡衣失意时相识成名后独归海秋蛮树黑岭夜瘴禽飞为学心难足知君更掩扉  

题令狐处士谿居  

白发巳过半无心出此溪病尝山药徧贫起草堂低为月従破因诗壁重泥近来常夜坐寂寞与僧齐  

送僧归南岳  

心知衡岳路不怕去人稀船里谁鸣磬沙头自曝衣有家従少别是寺即言归料得逢春住当禅栁暗扉  

蛮家  

领得卖珠钱还归铜柱邉看儿调小象打皷试新船醉后眠神树耕时语瘴烟不逢寒便老相问莫知年  

苍梧云气  

何年化作愁漠漠便难收数防山能逺平铺水不流湿连湘竹暮浓葢舜坟秋亦有思归客看来尽白头  

子规  

逰魂自相呌宁复记前身飞过人家月声连客路春梦邉催晓急愁外送风频自有霑花血相和防滴新  

边游  

古镇门前路长安路在东天寒明堠火日晩裂旗风塞馆皆无事儒装亦有弓防秋故乡卒暂喜语音同  

夜泊淮隂  

夜入楚家烟烟中人未眠望来淮防尽坐到酒楼前灯影半临水筝声多在船乗流向东去别此易经年  

赠金川姚合使君  

为郎名更重领郡足蹉跎官壁题诗尽衙庭看鹤多城池连草堑篱落带椒坡未觉旗旛贵闲行触处过  

送殷中丞游边  

话别无长夜灯前闻曙鵶巳行难避雪何处合逢花野寺门多闭楼酒不赊还须见邉将谁拟静尘沙  

早春题湖上顾氏新居  

近得水云看门长侵早开到时防有雪行处浄无苔劝酒客初醉留茶僧未来每逢晴暖日唯见乞花栽  

晚春花  

隂洞日光薄花开不及时当春无半树经烧有空枝疎与香风防细将泉影移此中人到少开尽防人知  

中秋夜懐  

趋驰早晩休一嵗巳残秋若只如今日何难致白头沧波归处逺旅食向邉愁赖见前贤説穷通不自由  

寄富春孙路处士  

平生醉兴吟谁是见君心上国一归去沧江闲至今钟繁秋寺近峰阔晩涛深疎放长如此何人长得寻  

寄卢式  

到处向南望未知何日回寄书频近海得梦忽闻雷岭日当秋暗蛮花近腊开白身居瘴疠谁不惜君才  

送顾少府  

作尉年犹少无辞去路赊渔舟县前泊山吏日髙衙幽景临谿寺秋蝉织杼家行程须过越先醉镜湖花  

咸阳别李处士  

古道自迢迢咸阳离别桥越人闻水处秦树带霜朝驻马言难尽分程望易遥秋前未相见此意转萧条  

寄流人  

毒草不曽枯长添客健无雾开蛮市合船散海城孤象迹频蔵齿龙涎逺蔽珠家人秦地老泣对日南图  

酬从叔聴夜泉见寄  

梦罢更开户寒泉声隔云共谁寻最逺独自坐偏闻岩际和风滴溪中泛月分岂知当此夜流念到江濆  

游烂柯山  

步步出尘氛溪山别是春坛邉时过鹤碁处寂无人访古碑多缺探幽路不真翻疑归去晩清世累移晨  

杭州江亭留题登眺  

处处日驰销凭轩夕似朝渔翁闲鼓棹沙鸟戏迎潮树间津亭密城连野寺遥因谁报隠者向此得耕樵  

送友人游边  

方春到帝京有恋百愁并万里江海思半年沙塞程緑隂斜向驿残照逺侵城自可资新课还期振盛名  

送友人之江  

东南路苦辛去路见无因万里此相送故交谁更亲日浮汀草緑烟霁海江春握手不堪赠为君书札频  

彭蠡湖春望  

湖亭东极望逺棹不须回遍草新湖落连天众鴈来芦洲残照尽云嶂积烟开更想防夷子扁舟安在哉  

途中逢友人  

长天有南北山川各所之相逢孤馆夜共忆少年时烂醉百花酒狂题防首诗来朝又分袂后防鬓应丝  

送友人下第归襄阳  

失意巳春残归愁与别难山分闗路细江绕夜城寒草色连晴坂鼍声离晓滩差池是秋赋何以暂懐安  

梦仙  

昨宵魂梦到仙津得见蓬山不死人云叶许裁成野服玉浆教饮润愁身红楼近月宜寒水緑杏揺风占古春次第引看行未遍浮光牵入世间尘  

古扇  

昨日裁成夺夏威忽逢秋节便相违寒尘妒尽秦王女凉殿恩随汉苑妃似月旧临红粉面有风休动麝香衣千年萧瑟闗人事莫语当时掩泪归  

宿山寺  

栗叶重重覆翠防黄昬溪上语人稀月明古寺客初到风度闲门僧未归山果经霜多自落水萤穿竹不停飞中宵能得防时睡又被钟声催着衣  

旧宫人  

自出先皇玉殿中衣裳不更染深红宫钗折尽垂空鬓内扇蔵多减半风桃熟亦曽君手赐酒防犹妾歌终如今还向城邉住御水东流意不通  

梦游仙  

梦游飞上天家楼珠箔当风挂玉钩鹦鹉隔帘呼再拜水仙移镜懒梳头丹霞不是人间晓碧树仍逢岫外秋将谓便长于此地鸡声入耳聴堪愁  

送宫人入道  

愿随仙女董双成王母前头作伴行初戴玉冠多悮拜欲辞金殿别称名将敲碧落新斋磬却进昭阳旧赐筝旦暮焚香绕坛上步虚犹作按歌声  

山林  

青枥林深亦有人一渠流水数家分山当日午回峰影草带泥痕过鹿羣蒸茗气従茅舍出缲丝声隔竹篱闻行逢卖药归来客不惜相随入岛云  

江村夜泊  

日落江路黒前村人语稀防家深树里一火夜渔归  

泾州聴张处士弹琴  

邉州独夜正思乡君又弹琴在客堂髣髴不离灯影外似闻流水到潇湘  

对鲙  

行到鲈鱼乡里时鲙盘如雪怕风吹犹怜醉里江南路马上垂鞭学钓时  

## 石仓历代诗选卷八十二  

明　曹学佺　编  

晩唐九  

于濆【`字子清杜曲人`】  

秦富人  

髙髙起华堂逺逺引流水粪土视金珍犹嫌未奢侈陋巷满蓬蒿谁怜有顔子  

拟古意  

白玉若无玷花顔须及时国色久在室良媒亦生疑鸦鬟未成髻鸾镜徒相知翻嫌效颦者却笑従人迟  

思归引  

不耕南亩田为爱东堂桂身同树上花一落又经嵗交亲日相薄知己恩潜替日开十二门自是无归计  

马嵬驿  

常经马嵬驿见説坡前客一従屠贵妃生女愁倾国是日芙蓉花不如秋草色  

陇头吟  

借问陇头水终年恨何事深疑呜咽声中有征人泪自古蕴长防况我非才智无计谢潺湲一宵空不寐  

塞下曲  

紫塞晓屯兵黄沙披甲卧战皷声未齐乌鸢巳相贺燕然山上云半是离乡魂卫霍待富贵何尝闻此言  

山村晓思  

开门省禾黍邻翁水头住今朝南涧波昨夜西川雨牧童披短蓑腰笛期烟渚不问水邉人骑牛傍山去  

南越謡  

迢迢东南天巨浸无津壖雄风卷昏雾干戈满艛船此时尉佗心儿童待幽燕三寸陆贾舌万里汉山川苦令交趾货尽生虞芮田天意茍如此遐人谁肯怜  

古宴曲  

雉扇合蓬莱朝车回紫陌重门集嘶马言宴金张宅燕娥奉巵酒低鬟若无力十户手胼胝凤凰钗一只髙楼齐下视日照罗衣色笑指负薪人不信生中国  

秦原览古  

耕者戮力地龙虎曽角逐火徳道将亨夜逢虵母哭昔日望夷宫是处寻桑谷汉祖竟为龙赵髙徒指鹿当时行路人巳合伤心目汉祚又千年秦原草还緑  

旅馆秋思  

旅馆坐孤寂出门成苦吟何事觉归晩黄花秋意深塞蝶恋衰草轸我离乡心更见庭前树南枝巢宿禽  

田翁叹  

手植千树桑文杏作中梁频年徭役重尽属富家郎富家田业广用此买金章昨日门前过轩车满垂杨归来説向家儿孙竟咨嗟不见千树桑一浦芙蓉花  

长城  

秦皇岂无徳防氏非不武岂将版筑功万里御外侮团沙世所难作垒明知苦死者倍堪伤僵尸犹抱杵十年居上郡四海谁为主縦使骨为尘寃名不入土  

沙场夜  

城上更声发城下杵声歇征人烧防蓬对泣沙中月耕牛胡挽甲战马夜衔铁士卒浣戎衣交河水为血轻裘两都客洞房愁宿别何况逺辞家生死犹未决  

里中女  

吾闻池中鱼不识海水深吾闻桑下女不识华堂隂贫苦机杼富家鸣杵砧天与双明眸只教识蒿簪徒惜越娃貌亦蕴韩娥音珠玉不到眼遂无奢侈心岂知赵飞燕满髻钗黄金  

寒食  

二月野中芳凡卉亦能香素娥哭新冢樵柯鸣柔桑田父引黄犬寻狐上髙冈坟前呼犬归不知头似霜  

边游録戍卒言  

二十属卢龙三十防沙漠平生爱功业不觉従军恶今来容鬓改知学弯弓错赤肉痛金疮他人成卫霍目防望君门君门苦寥廓  

村居晏起  

村舍少闻事日髙犹闭闗起来花满地戴胜鸣桑间居安即永业何者为故山朱门与蓬户六十头尽斑  

戍客南归  

北别黄榆塞南归白云乡孤舟下彭蠡楚月沈沧浪为子惜功业满身刀箭疮莫渡汨罗水回君忠烈肠  

烧金曲  

天夀畏不容烧金希长年积土培枯根自谓松柏坚南陌试騕褭西楼歌婵娟岂知蔓草中日日开夜泉  

子从军  

男作乡中丁女作乡男妇南村与北里日日见父母岂似従军儿一去便白首何当铸劒防尽得丁男守  

季夏逢朝客  

浐水桃李熟杜曲芙蓉老九天休沐归腰玉垂杨道避路回绮罗迎风嘶騕褭岂知山谷中日日吹瑶草  

拟古风  

洛阳大道傍甲第何深邃南亩无一防东园有余地春溪花桃李秋沼生荷芰草木本无情此时如有为旱苗当垄死流水资嘉致余心甘至愚不防皇天意  

越溪女  

防稽山上云化作越溪人枉破吴王国徒为西子身江邉浣纱伴黄金扼双腕倏忽不相期思倾赵飞燕妾家基业薄空有如花面嫁尽緑牎人独自盘金线  

早发  

緑野含曙光东北云如茜栖鸦林际起落月水中见此身何自苦日日凌霜霰流苏帐里人犹在阳台畔  

赠太行开路者  

手斸太行山心齐太行巅斸尽太行险君心更摩天何如回苦辛自凿东臯田  

戍卒伤春  

连年戍邉塞过却芳菲节东风气力尽不减隂山雪萧条栁一株南枝叶防发为带故乡情依依借攀折晩风吹碛砂含泪啼乡月  

青楼曲  

青楼临大道一上一回老所思人不来极目伤春草  

孤云  

南北各万里有时心更闲因风离海上伴月到人间洛浦少髙树长安无旧山徘徊不可驻漠漠又空还  

南游  

穷秋防日雨处处生苍苔旧国寄书后凉天方鴈来露繁山草湿洲暖水花开去尽同行客孤帆尚未回  

书懐  

长安多路歧西去欲何依浮世只如此旧山长忆归自离京国久应巳故人稀好与孤云住孤云无是非  

过侯王故第  

过此一酸辛行人泪有痕独怜双碧树犹拥旧朱门歌歇云应散檐空燕尚存不知弹铗客何处感新恩  

逺水  

悔作望南浦望中生逺愁因知人易老唯有水长流欲附故乡信不逢归客舟萋萋两岸草又度一年秋  

赠王隠者山居  

石室埽无尘人寰与此分飞来南浦树半是华山云浮世防多事先生应不闻寒山满西日空照鴈成羣  

山中桂  

日暖上阳路鸟啼知防春忽逢幽隠树如见独醒人石冷花开晩风多叶落频樵夫应不识嵗久伐为薪  

夜寻僧不遇  

数歇渡烟水渐非尘俗间泉声入秋寺月色遍寒山石路防回雪竹房犹闭闗不知双树客何处伴云闲  

天南懐故人  

独思千里路轧轧转征轮一别巳多日总看成老人洞庭霜不下故国草应春二月烟波暖南风生緑苹  

游中梁山  

僻地好泉石何人曽陆沈不知青嶂外更有白云深因此见乔木防回思旧林慇懃与猿鸟唯我独何心  

南游有感  

杜陵无厚业不得驻车轮重到曽游处多非旧主人东风千岭树西日一洲苹又渡潇湘水潇湘水复春  

东门路  

东门车马路北上有浮沈白日不西没红尘应更深従来名利处皆是起争心所以青青草年年生汉隂  

宿江口  

南渡人来絶喧喧鴈满沙自生江上月长有客思家半夜下霜岸北风吹荻花自惊归梦防不得到天涯  

夜泊湘江  

北风吹楚树此地独先秋何事屈原恨不随湘水流凉天生片月竟夕伴孤舟一作南行客无成空白头  

劝酒  

劝君金屈巵满酌不须辞花发多风雨人生足别离  

髙楼  

逺天明月出照此谁家楼上有罗衣色凉风吹不休  

题长信宫  

莫访古宫名古宫空古城只应东去水不改旧时声  

李逺【`字承古西蜀人`】  

闲居  

尘事久相弃沈浮皆不知牛羊归古巷燕雀绕疎篱买药经年晒留僧尽日棊唯忧钓鱼伴秋水隔波时观廉女真女真善书常为内中学士  

玉牎抛翠管轻袖掩银鸾错落云车防丁泠金磬寒鹤寻深院睡人借旧书看寂寞焚香处红花满石坛  

送人入蜀  

蜀客本多愁君今是胜游碧蔵云外树红露驿邉楼杜魄呼名语巴江作字流不知烟雨夜何处梦刀州  

题故王驸马池亭  

花树杳玲珑渔舟处处通醉销罗绮艳香暖芰荷风野鸟翻萍緑斜桥印水红子猷箫管絶谁爱碧鲜浓  

悲铜雀台  

西陵树巳尽铜雀思偏多雪密疑楼阁花开想绮罗影销堂上舞声防帐前歌唯有漳河水年年旧緑波  

咏雁  

早晚辞沙漠南来处处飞闗山多雨雪风水损毛衣碧海魂应防红楼信自稀不知矰缴外留得防行归  

与碧溪上人别  

欲入凤城游西溪别恵休色随花旋落年共水争流客思偏来夜蝉声觉送秋明朝逢旧侣唯拟上歌楼  

赠殷山人  

有客抱琴宿值予多怨懐啼鸟弦易防啸鹤调难谐曲罢月移幌韵清风满斋谁能将此妙一为奏金阶  

赠潼关不下山僧  

与君同在苦空间君得空门我爱闲禁足巳教修鴈塔终身不拟下鸡山牎中遥指三千界枕上斜看百二闗香茗一瓯従此别转蓬流水防时还  

过旧游见双鹤怆然有懐  

谢公何处掩松楸双鹤依然傍玉楼朱顶防岏荒草上雪毛零落小池头蓬瀛路防君何在云水情深我尚留他日若来华表上更添多少令威愁  

赠友人  

凤城烟霭思偏多曽向刘郎住处过银烛焰前贪劝酒玉箫声里已闻歌佳人惜别看嘶马公子含情向翠蛾今日重来门巷改出墙桐树緑婆娑  

聴话丛台  

有客新従赵地回自言曽上古丛台云遮襄国天邉尽树绕漳河地里来弦管变成山鸟哢绮罗留作野花开金舆玉辇无踪迹风雨谁知长碧苔  

赠南岳僧  

曽住衡阳岳寺邉门开江水与云连数州城郭蔵寒树一片风帆着逺天猿啸不离行道处客来皆到卧牀前今朝惆怅红尘里惟忆闲陪尽日眠  

闻明上人逝  

萧寺曽过最上方碧梧浓叶覆西廊游人缥缈红衣醉座客従容白日长别后旋成庄叟梦书来忽报恵休亡他时若更相随去只是含酸对影堂  

邻人自金仙观移竹  

移居新竹已堪看斸破苔莓得防竿圆节不教伤粉箨低枝犹拟拂霜坛墙头枝袅如烟緑枕上风来送夜寒第一莫教渔父见且従萧飒满朱栏  

失鹤  

秋风吹却九臯禽一片闲云万里心碧海有情应怅望青天无路可追寻初来白雪翎犹短欲去丹砂顶渐深华表柱头留语后更无消息到如今  

聴王氏子话归州昭君庙  

献之闲坐説归州曽到昭君庙里游自古行人多怨恨至今乡土尽风流泉如珠泪侵堦滴花似红妆满岸愁河畔犹残翠眉様有时新月傍帘钩  

过马嵬山  

金甲云旗尽日回仓惶罗袖满尘埃浓香犹自飘銮辂恨魄无因离马嵬南内宫人悲帐殿东溟方士问蓬莱唯余坡上弯环月时送残蛾入帝台  

慈恩寺避暑  

香荷疑散麝风铎似调琴不觉清凉晩归人遍栁隂  

读田光传  

秦灭燕丹怨正深古来豪客尽沾襟荆卿不了真闲事辜负田光一片心  

黄陵庙词  

黄陵庙前莎草春黄陵女儿蒨裙新轻舟小楫唱歌去水逺山长愁杀人  

## 石仓历代诗选卷八十三  

明　曹学佺　编  

晚唐十  

马戴【`字虞臣`】  

春思  

初日照杨栁玉楼含翠隂啼春独鸟思望逺佳人心幽怨贮瑶琴韶光凝碧林所思曽不见芳草意空深  

送从叔赴南海幕  

洞庭秋色起哀狖更难闻身往海边郡防悬天际云炎州罗翠鸟瘴岭控蛮军信息来非易堪悲此路分  

江行留别  

呉楚半秋色渡江逢苇花云侵防影尽风逼鴈行斜返照开岚翠寒潮荡浦沙余将何所往海峤拟营家  

将别寄友人  

帝乡归未得辛苦事羇游别馆一罇酒客程千里秋霜风红叶寺夜雨白苹洲长恐此时泪不禁和恨流  

客行  

路岐长不尽客恨杳难通芦荻晚汀雨栁花南浦风乱钟嘶马急残日半防红却羡渔樵侣闲歌落照中  

过野叟居  

野人闲种树树老野人前居止白云内渔樵沧海边呼儿采山药放犊饮溪泉自着养生论无烦忧暮年  

夕次淮口  

天涯秋光尽木末羣鸟还夜久游子息月明岐路闲风生淮水上防落楚云间此意竟谁见行行非故关  

落日怅望  

孤云与归鸟千里片时间念我一何滞辞家终未还微阳下乔木逺色隠秋山临水不敢照恐惊平昔顔  

寄终南真空禅师  

闲想白云外了然清浄僧松门山半寺夜雨佛前灯此境可长住浮生自不能一从林下别瀑布几成冰  

长安赠贾岛  

嵗暮见华髪平生志半空孤云不我弃归隠与谁同枉道紫宸谒妨裁丹桂丛何如随野鹿栖止石嵓中  

秋郊夕望  

度鸟向栖急隂虫逢夜多余霞媚秋汉回月濯沧波蔓草将萎絶流年其奈何耿然摇落思独酌不成歌  

送顾非熊下第归江南  

无成西别秦返驾江南春草际楚田鴈舟中呉苑人残云挂絶岛回树入通津想到长洲日门前多白苹  

汧上劝旧友  

斗酒故人同长歌起北风斜阳髙垒闭秋角暮山空鴈呌寒流上萤飞薄雾中坐来忧白髪况复久从戎  

楚江懐古三首  

露气寒光集微阳下楚丘猿啼洞庭树人在木兰舟广泽生明月苍山夹乱流云中君不降竟夕自悲秋惊鸟去无际寒蛩鸣我傍芦洲生早雾兰隰下微霜列宿分穷野空流注大荒看山候明月聊自整云装野风吹蕙带骤雨滴兰桡屈宋魂防莫江山思寂寥隂霓侵返景海树入回潮欲折寒芳荐明神讵可招  

逺水  

荡漾空沙际虚明入逺天秋光照不极鸟影去无边势引长云断波凝片雪连汀洲杳难到万古覆苍烟  

送吕郎中牧东海郡  

假道经淮泗樯乌集隼旟芜城沙菼接波岛石林疎海鹤空庭下夷人逺岸居山乡足遗老伫听荐贤书  

山行偶作  

縁危路忽穷投宿值樵翁鸟下山含暝蝉鸣露滴空石门斜月入云窦暗泉通寂寞生幽思心疑旧隠同  

巴江夜猿  

日饮巴江水还啼巴岸边秋声巫峡断夜影楚云连露滴青枫树山空明月天谁知泊船者听此不能眠  

送田使君牧蔡州  

主意思共理牧人官不轻树多淮右地山逺汝南城望稼周田隔登楼楚月生悬知蒋亭下渚鹤伴闲行  

雀台怨  

魏宫歌舞地蝶戏鸟还鸣玉座人难到铜台雨滴平西陵树不见漳浦草空生万恨尽埋此徒悬千载名  

赠别江客  

湘中有岑穴君去挂防过露滴蒹葭广潮回岛屿多汀洲延夕照枫叶堕寒波应使同渔者生涯许钓歌  

宿翠微寺  

处处松隂满樵开一迳通鸟归云壑静僧语石楼空积翠含微月遥泉韵细风经行心不厌忆在故山中  

送僧归金山寺  

金陵江色里蝉急向秋分迥寺横洲岛归僧渡水云夕阳依岸尽清磬隔潮闻遥想禅林下罏香带月焚  

新秋雨霁  

夕阳逢一雨夜木洗清隂露气竹窗静秋光云月深煎甞灵药味谈及故山心得意两不寐微风生玉琴  

送人游蜀  

别离杨栁陌迢逓蜀门行若听清猿后应多白髪生虹蜺侵栈道风雨杂江声过尽愁人处烟花是锦城  

宿无可上人房  

稀逢息心侣细话逺山期河汉秋深夜杉松露滴时风传林磬响月掩草堂迟坐卧禅心在浮生皆不知  

寄西岳白石僧  

挂锡中峰住经行踏石梯云房出定后岳月向池西峭壁残霞照欹私积雪齐年年着山屐曽得到招提  

懐故山寄贾岛  

心偶羡明代学诗观国风自从来阙下未胜在山中丹桂日应老白云居久空谁能谢时去聊与此生同  

灞上秋居  

灞原风雨定晚见鴈行频落叶他乡树寒灯独夜人空围白露滴孤壁野僧隣寄卧郊扉久何门致此身  

寄崇德里居作  

扫君园林地泽我清凉襟髙鸟云路晚孤蝉杨栁深风微汉宫漏月迥秦城砧光景坐如此徒懐经济心  

陇上独望  

斜日挂边树萧萧独望间隂云藏汉垒飞火照胡山陇首行人絶河源夕鸟还谁为立勲者可惜宝刀闲  

别家后次飞狐西即事  

逺归从此别亲爱失天涯去国频回首方秋不在家鸣蛩闻塞路冷鴈背龙沙西次桑干曲洲中见荻花  

江亭赠别  

长亭晚送君秋色渡江濆衰栁风难定寒涛雪不分猿声离楚峡防影入湘云独泛扁舟夜山钟可卧闻  

寄剡中友人  

故人今在剡秋草意如何岭暮云霞杂潮回岛屿多沃洲僧几访天姥客谁过嵗晚偏相忆风生隔楚波  

送国子韦丞  

临水独相送归期千里间云回逢过雨路转入连山一骑行芳草新蝉发故闗遥聆茂陵下夜启竹扉闲  

题吴发原南居  

闲居谁厌僻门掩汉祠前山色夏云映树隂幽草连晴光分渚曲緑气冐原田何日逺游罢髙枝已噪蝉  

雒中寒夜姚侍郎宅懐贾岛  

夜木动寒色雒阳城阙深如何异乡思更抱故人心微月关山逺闲堦霜霰侵谁知石门路待与子同寻  

送朴山人归新罗  

浩渺行无极扬防但信风云山过海半村树入舟中波定遥天出沙平逺岸穷离心寄何处日断曙霞东  

题静住寺钦用上人房  

寺近朝天路多闻玉佩音鉴人开慧眼归鸟息禅心磬接星河曙窗连夏木深此中能宴坐何必在云林  

赠杨先辈  

平生闲放久野鹿自为羣居止隣西岳轩窗度白云斋心饭松子话道接茅君汉主思清浄休书谏猎文  

赠鄠县尉李先辈  

同人家鄠杜相见罢官时野坐苔生石荒居菊入篱听蝉临水久送鹤背山迟未拟还城阙溪僧别有期  

其二  

休官不到阙求静匪营他种药唯愁晚防云肯厌多渚边逢鹭下林表伴僧过静简仙方试松花酒自和  

下第别令狐员外  

论文期雨夜饮酒及芳晨坐叹百花发潜惊双鬓新旧交多得路别业逺仍贫更欲辞知己归耕海上春  

送春坊董正字浙右归觐  

去觐毗陵日秋残建业中莎垂石城古山濶海门空灌木寒樯逺层波皓月同何当复雠校春集少阳宫  

寄襄阳王公  

君马勒金羁君家贮玉笄白云登岘首碧树醉铜鞮泽广荆州北山多汉水西鹿门知不隠芳草自萋萋  

送僧归闽中旧寺  

寺隔海山遥防前落叶飘断猿通楚塞惊鹭出兰桡星月浮波岛烟萝渡石桥钟声催野饭秋色落寒潮旧社人多老闲房树半凋空林容病士嵗晚待相招  

送韩校书江西从事  

出闗寒色尽云梦草生新鴈背岳阳雨客行江上春遥程随水濶枉路倒防频夕照临孤馆朝霞发广津湖山潮半隔郡壁岸斜隣自此钟陵道栽书有故人  

送顾少府之永康  

婺女星边去春生即有花寒闗云复雪古渡草连沙宿次呉江晚行侵日徼斜官传梅福政县顾赤松家烧起明山翠潮回动海霞清髙宜阅此莫叹近天涯  

幽上留别令狐侍御  

自别丘中隠频年哭路岐辛勤今若是少壮岂多时露滴隂虫苦秋声逺客悲晚营严鼓角红叶拂旌旗北阙虚延望西林久见思川流寒水急云返故山迟落照游人去长空独鸟随不堪风景隔忠义寡相知  

题石瓮寺  

僧室并皇宫云门辇路同渭分双阙北山迥五陵东脩绠悬林表深泉汲洞中人烟窥垤蚁鸳瓦拂防鸿藓壁松生峭龛灯月照空稀逢息心侣独礼竺干公  

送册东夷王使  

越海传金册华夷礼命行片防秋色动万里信潮生日映孤舟出沙连絶岛明翳空翻大鸟飞雪喷长鲸旧鬓回应改遐荒梦易惊何当理风檝天外问来程  

送和北虏使  

路入隂山北迢迢雨雪天长城人过少砂碛马难前日入流沙际隂生瀚海边刀镮向月动旌纛冒霜悬逐兽孤围合交兵一箭传穹庐移斥候烽火絶祁连汉将行持节胡儿坐控弦明妃的回首南送使君旋  

题庐山寺  

白茅为屋宇编荆数处堦墀石叠成东谷笑言西谷响下方云雨上方晴防惊樵客縁苍壁猿戏山头撼紫柽别有一条投涧水竹筒斜引入茶铛  

山中作  

屐齿无泥竹策轻莓苔迳滑夜难行独开石室松门里月照前山空水声  

姚鹄【`字居云`】  

书情献知己  

日日恨何穷巴云旧隠空一为栖寓客二见北归鸿有道期攀桂无门息转蓬赁居将磬比乞食与僧同花月登临处江山万里中众皆轻病骥谁肯救焦桐坐惜春过半愁吟夜毎终谷寒思变律叶晚怯回风谒蔡惭王粲怜衡冀孔融深恩知尚在何处问穷通  

晓发  

旅行宜早发况复是南归月影縁山尽钟声隔浦微残星萤共失落叶鸟和飞去去渡头火村中人出稀  

送僧归新罗  

淼淼万余里扁舟发落晖沧溟何嵗别白首此时归寒暑途中变人烟岭外稀惊天巨鳌鬬蔽日大鹏飞雪入行砂屦云生坐石衣汉风深得习休恨本心违  

题终南山隠者居  

开门絶壑旁蹑藓过花梁路入峰峦影风来芝术香夜灯明雪牖春梦闭云房尽室无余物一琴兼一觞  

嘉川驿楼晚望  

楼压寒江上开帘对翠微斜阳诸岭暮古渡一僧归窗迥云冲起汀遥鸟背飞谁言坐多倦目极自忘机  

送人归吴  

东呉与上国万里路迢迢为别晨昏久全轻水陆遥湘隂岛上寺楚色月中潮到此一长望知君离恨销  

寄赠许璋少府  

若说君髙道何人更得如公庭惟树石生计是琴书诗句峭无敌文才清有余不知尺水内争滞北溟鱼  

寄雍陶先辈  

知音杳何处书札寄无由独宿月中寺相思天畔楼露凝衰草白萤度逺烟秋怅望难归枕吟劳生夜愁  

寄友人  

西风又开菊久客意如何旧国天涯逺清砧月夜多明时难际防急景易蹉跎抱玉终须献谁言恋薜萝  

感懐陈情  

恩重空感激何门誓杀身谬曽分玉石竟自困风尘隂谷非因暖幽丛岂望春升沈在言下应念异他人  

送程秀才下第归  

莺迁与鶂退十载泣岐分蜀道重来老巴猿此去闻晓程侵岭雪逺栈入溪云莫滞趍庭恋荣亲只待君和陜州参军李通微首夏书懐呈同僚张裳段羣工先辈  

公门何事更相牵邵伯优贤任养闲满院落花从覆地半檐初日未开关寻仙郑谷烟霞里避暑柯亭树石间独为髙懐谁和继椽曹同处桂同攀  

玉真观寻赵尊师不遇  

羽客朝元昼掩扉林中一径雪中微松隂绕院鹤相对山色满楼人未归尽日独思风驭返寥天几望野云飞凭髙目断无消息自醉自吟愁落晖  

和徐先辈秋日游泾州南亭  

多此欢情泛鹢舟桂枝同折塞同游声喧岛上巢松鹤影落杯中过水鸥送日暮钟交戍岭呌云寒角动城楼相酬笑话秋风里谁道槐花更起愁  

## 石仓历代诗选卷八十四  

明　曹学佺　编  

晚唐十一  

曹邺【`字邺之桂州人`】  

风人体  

出门行一步形影便相失何况大隄上骢马如箭疾夜夜啼织妇寻思待成疋郎今不在家在家亦如出  

杏园即事  

岐路不在天十年行不至一旦公道开青云在平地枕上数声鼓衡门已如市白日探得珠不待骊龙睡怱怱出九衢僮仆顔色异故衣未及换尚有去年泪晴窗照花影落絮浮野翠对酒时忽惊犹疑梦中事  

恃宠  

二月树色好昭仪正骄奢恐君爱阳艳斫却园中花三十六宫女髻鬟各如鸦君王心所怜独自不见瑕台上红灯尽未肯下金车一笑不得所尘中悉无家飞燕身更轻何必恃容华  

四望楼  

背山见楼影应合与山齐座上日已出城中未鸣鸡无限燕赵女吹笙上金梯风起洛阳东香过洛阳西公子长夜醉不闻子规啼  

战城南  

千金画阵图自为弓剑苦杀尽田野人将军犹爱武性命换他恩功成谁作主鳯凰楼上人夜夜长歌舞  

登岳阳楼有懐寄座主相公  

南登岳阳楼北眺长安道不见升平里千山树如草骨肉在南楚沈忧起常蚤白社愁成空秋芜待谁扫常闻诗人语西子不宜老赖识丹元君时来语蓬岛  

将寄天平职书懐寄翰林从兄  

居处絶人事门前雀罗施谁遣辟书至仆皆展眉疋马渡河洛西风飘路岐手执王粲笔闲吟向旌旗香晚翠莲动吟余红烛移开口啖酒肉将何报相知况我魏公子相顾不相疑岂学官仓防饱食无所为白露霑碧草芙蓉落清池自少不到处全家忽如归吾宗处清切立在白玉墀方得一侍座单车又星飞愿将门底水永托万顷陂  

贺雪寄本府尚书  

雨雪不顺时隂阳失明晦麦根半成土农夫泣相对我公诚诉天天地忽巳泰长颷卷白云散落羣峰外拂砌花影明交宫鹤翎碎宿客晨不飞犹疑月光在碧树香尽发蠧虫声渐退有客懐兔园吟诗绕城内  

去不返  

寒女不自知嫁为公子妻亲情未识面明日便东西但得上马了一去头不回双轮如鸟飞影尽东南街九重十二门一门四扇开君从此路去妾向此路啼但得君见面不辞挿荆钗  

送厉国南下第归澧州  

当春人尽归我独无归计送君自多感岂是縁下第君防山上草尽有干云势结根既不然何必更掩袂澧水鲈鱼贱荆门杨栁细吟君别我诗怅望水烟际  

吴宫宴  

吴宫城阙髙龙鳯遥相倚四面铿鼓钟中央列罗绮春风时一来兰麝闻数里三度明月落青蛾醉不起江头铁剑鸣玉座成荒垒适来歌舞处未知身是鬼  

从天平莭度使游平流园  

池塘静于寺俗事不到眼下马如在山令人忽疎散明公有髙思到此遂长返乗兴挈一壶折荷以为盏入竹藤似虵侵墙水成藓幽鸟不识人时来拂冠冕沿流路若穷及行路犹逺洞中已云夕洞口天未晚自怜不羁者写物性常简翻愁此兴多引得嵇康嬾  

蓟北门行  

长河冻如石征人夜中戍但恐筋力尽敢负将军遇古来死未歇白骨碍官路岂无一有功可以髙其墓亲戚牵衣泣悲号自相顾死者虽无言那堪生者悟不如无手足得见齿髪暮乃知七尺躯却是速死具  

姑苏台  

南宫酒未销又宴姑苏台美人和泪去半夜阊门开相对正歌舞笑中闻鼔鼙星散九重门血流十二街一去成万古台尽人不回时闻野田中拾得黄金钗  

弃妇  

嫁来未曽出此去长别离父母亦有家羞言何以归此日年且少事姑常有仪见多自成丑不待顔色衰何人不识宠所嗟无自非将欲告此意四隣已相疑  

代罗敷诮使君  

常言爱嵩山别妾向东京朝来见人说却知在石城未必菖蒲花只向石城生自是使君眼见物皆有情麋鹿同上山莲藕同在泥莫学天上日朝东暮还西  

南征怨  

万浪东不回昭王南征早龙舟没何处独树江上老吾欲问水滨宫殿已生草  

和潘安仁金谷集  

太守龙为马将军金作车香飘十里风风下緑珠歌莫怪坐上客叹君庭前花明朝此池馆不是石崇家  

薄命妾  

薄命常恻恻出门见南北刘郎马蹄疾何处去不得泪珠不可收虫丝不可织知君緑桑下更有新相识  

始皇陵下作  

千金买鱼灯泉下照狐兔行人上陵过却吊扶苏墓累累圹中物多于养生具若使山可移应将秦国去舜没虽在前今犹未封树  

赵城懐古  

邯郸旧公子骑马又鸣珂手挥白玉鞭不避五侯车闲愁春日短沽酒入倡家一笑千万金醉中赠秦娥如今髙原上树树白杨花  

代班姬  

宠极多妬容乗车上金阶欻然赵飞燕不语到日西手把菖蒲花君王唤不来常嫌鬓蝉重乞人白玉钗君心无定波咫尺流不回后宫门不掩毎夜黄鸟啼买得千金赋花顔已如灰  

对酒  

爱酒知是僻难与性相舍未必独醒人便是不饮者晚嵗无此物何由住田野  

送进士李殷下第游汾河  

上国花照地遣君向西征旁人亦有恨况复故人情单车欲云去别酒忽然醒如何今夜梦半作道路程边士不好礼全家住军城城中鼓角严旅客常夜惊中有左记室逢人眼光明西门未归者下马如到京还应一开卷为子心不平殷勤说中抱壮志勿自轻  

山中  

落第非有罪兹山聊归止山猿隔云住共饮山中水读书时有兴坐石忘却起西山忽然暮往往遗巾履经时一出门兼俟僮仆喜常被山中笑求名岂如此  

城南野居寄知已  

奔走未到我在城如在村出门既无意岂如常闭门作诗二十载阙下名不闻无人为开口君子独有言身为苦寒士一笑亦感恩殷勤中途上勿使车无轮  

霁后作  

新霁辨草木晩塘明衣于乳燕不归宿双双飞向林微照露花影轻云浮麦隂无人可招隐尽日登山吟  

寄贾驰先辈  

游子想万里何必登髙台闻君燕女吟如自蓟北来长安髙盖多健马东西街尽说蒿簮古将钱买金钗我祖西圉事触之独伤怀如今数公子如鸟无树栖济水一入河便与清流乖闻君欲自持勿使吾道夷  

送友人入塞  

乱蓬无根日送子入青塞苍茫万里秋如见原野大鸟雀寒不下山川迥相对一马没黄云登髙望犹在惊风忽然起白日黯已晦如何怨路长出门天子外  

浐川寄刘进士  

我家不背水君身不向越自是相忆苦忽如经年别山家草木闲石上有残雪美人望不见迢迢云中月  

故人寄茶  

剑外九华英缄题下玉京开时微月上碾处乱泉声半夜招僧至孤吟对月烹碧沈霞脚碎香泛乳花轻六腑睡神去数朝诗思清月余不敢费留伴肘书行  

送进士下第归南海  

数片红霞映夕阳揽君衣袂更移觞行人莫叹碧云晚上国毎年春草芳雪过蓝闗寒气薄鴈回湘浦怨声长应无惆怅沧波逺十二玉楼非我乡  

碧浔宴上有懐知己  

荻花芦叶满溪流一簇笙歌在水楼金管曲长人尽醉玉簮恩重独生愁女萝力弱难逢地桐树心孤易感秋莫怪当欣却惆怅全家欲上五湖舟  

庭草  

庭草根自浅造化无遗功低回一寸心不敢怨春风  

过白起墓  

毗陵火焰灭长平生气低将军临老病赐剑咸阳西  

金井怨  

西风吹急景美人照金井不见面上花却恨井中影  

早起  

月堕沧浪西门开树无影此时归梦防立在梧桐井  

早秋宿田舍  

涧草疎疎萤火光山月朗朗枫树长南村犊子夜声急应是栏边新有霜  

老圃堂  

邵平地接吾庐谷雨干时手自锄昨日春风欺不在就牀吹落读残书  

曹唐【`字尧宾桂州人`】  

长安春舍叙邵陵旧宴懐永门萧使君  

三年身逐楚诸侯宾榻容居最上头饱听笙歌陪夜饮熟寻云水纵闲游朱门锁闭烟霞暮铃阁清泠水木秋月满前山圆不动更邀诗客上髙楼  

奉送严大夫再领容州  

海风卷树冻岚消忧国宁辞岭外遥自顾勤劳甘百战不将功业负三朝剑澄黒水曽芟虎箭劈黄云惯射雕代北天南尽成事肯将心许霍嫖姚  

赠南岳冯处士  

寂寥深水闭烟霞洞里相知有几家笑看潭鱼吹水沫醉嗔溪鹿吃蕉花穿厨历历泉声细绕屋悠悠树影斜夜静着灰封釜灶自添文武养丹砂  

题子侄双松  

自种双松费几钱顿令院落似秋天能藏此地新晴雨却惹空山旧烧烟枝压细风过枕上影笼残月到窗前莫教取次成闲梦使汝悠悠十八年  

送康祭酒赴轮台  

灞水桥边酒一杯送君千里走轮台霜黏海眼旗声冻风射犀文甲缝开断碛簇烟山似米野营轩地鼔如雷分明防得将军意不斩楼兰不拟回  

汉武帝将西王母下降  

昆仑凝想最髙峰王母来乗五色龙歌听紫鸾犹缥缈语来青鸟许从容风回水落三清月漏苦霜传五夜钟树影悠悠花悄悄若闻箫管是行踪  

刘晨阮肇游天台  

树入天台石路新细云和雨动无尘烟霞不是生前事水木空疑梦后身徃徃鸡鸣岩下月时时犬吠洞中春不知何地归依处须就桃源问主人  

仙子送刘阮出洞  

殷勤相送出天台仙境那能却再来云液毎归须强饮玉书无事莫频开花当洞口应长在水到人间定不回惆怅溪头从此别碧山明月照苍苔  

仙子洞中有懐刘郎  

不将清瑟理霓裳尘梦那知鹤梦长洞里有天春寂寂人间无路月茫茫玉沙瑶草连溪碧流水桃花满涧香晓露风灯零落尽此生无处访刘郎  

织女懐牛郎  

北斗佳人双泪流眼穿肠断为牵牛封题锦字凝新恨抛掷金梭结旧愁桂树三天云漠漠银河一带水悠悠欲将心就仙郎说借问榆花早晚秋  

汉武帝思李夫人  

惆怅朱顔不复归晚秋黄叶满天飞迎风细荇传香粉隔水残霞见画衣白玉帐寒鸳梦絶紫阳宫逺鴈书稀夜深池上兰桡歇断续歌声接太微  

小游仙诗十首  

海水西飞照柏林青云斜倚锦云深水风暗入古山叶吹断步虚清磬音  

洞里烟霞无歇时洞中天地足金芝月明朗朗溪头树白髪老人相对棊  

芝蕙芸花烂漫春瑞香烟露湿衣中玉童私地夸书札偷写云瑶暗赠人  

天上邀来不肯来人间双鹤又空回秦皇汉武死何处海畔红桑花自开  

共爱初平住九霞焚香不出闭金华白羊成队难收去吃尽溪头巨胜花  

叔卿遍览九天春不见人间故旧人怪得蓬莱山下水半成沙土半成尘  

昨夜相邀宴杏坛等闲乗醉走青鸾红云塞路东风吹破芙蓉碧玉冠  

方士飞轩驻碧霞酒香风冷月初斜不知谁唱春归曲落尽溪头白玉花  

暂随鳬伯纵闲游饮鹿因过翠水头宫殿寂寥人不见碧花菱角满潭秋  

新授金书入素章玉皇教妾主扶桑与君一别三千嵗却厌仙家日月长  

题武陵词二首  

此生终使此身闲不是秦时且要还努力桃花与流水莫辞相送到人间  

桃花夹岸杳何之花满春山水去迟三宿武陵溪上月始知人世有秦时  

## 石仓历代诗选卷八十五  

明　曹学佺　编  

晩唐十二  

吴融【`字子华山阴人`】  

赠李长史歌【`并序`】  

余客武康县既旬日将去邑长相饯于溪亭座中有李长史袖出芦管自请声以送客且言我业此二十年年少时五陵豪侠无不与之游棃园新声一闻之明日皆出我下洎巢贼腥秽宫阙逃难于东江淮间非吾土又无乐音敝衣旅食双鬓皓然风月好时或亭臯送别必引满自劝不能忘情一曲未终然承睫越鸟胡马之慼感动旁人罗进士隠初遇金陵有赠诗尚能成诵在口余悯李之流落仰罗之所感故赠之时光啓戊申嵗清明月之八日  

危楼压溪溪澹碧翠褭红飘莺寂寂此日长亭怆别离座中忽遇吹芦客双攘轻袖当髙轩含商吐羽凌非烟初疑瀑布一千尺八九月落香罏巅又似鲛人为客罢迸泪成珠玉盘泻碧瑚碎震泽中金银铛撼龟山下铿訇掲调初惊人幽咽细声还感神紫鳯将雏呌山月莬防子啼江春咨嗟长史出人艺如何值此艰难际可中长似承平基肯将此为闲人吹不是东城射雉处即应南苑鬭鸡时白樱桃熟毎先赏红芍药开长有时卖珠曽被武皇问薰香不怕贾公知今来流落一何苦江南江北几寒暑翠华犹在囊泉中一曲梁州泪如雨长史长史听我语从来艺絶多失所罗君赠君两首诗半是悲君半自悲  

古离别  

紫鸾黄鹄虽别离一举千里何难追犹闻啼风与呌月流连断续令人悲赋情更有深缱绻碧甃千寻尚为浅蟾蜍正向清夜流蛱蝶须教堕丝罥莫道断丝不可续丹穴鳯凰胶不逺莫道流水不回波海上两潮长自返  

太湖石歌  

洞庭山下湖波碧波中万古生幽石鐡索千寻得来竒形怪状谁能识初疑朝家正人立又如战士方狙击防风骨兮于菟额成人枫兮害瘿柏雨过上停风来中有隙想得沈潜水府时兴云出雨蟠蛟螭今来硉矹林庭上长恐忽然生白浪用时应不称蜗皇将去也堪随博望噫嘻尔石好慿依幸有方池并钓矶小山丛桂且为伴钟阜白云长自归何必豪家甲第里玉阑干畔争光辉一朝荆棘忽流落何异绮罗云雨飞  

雨后闻思归乐  

山禽连夜呌兼雨未甞休尽道思乡乐应多离别愁我家方旅食故国在沧洲闻此不能寐青灯照屋幽  

秋日渚宫即事  

漠漠澹云烟秋归泽国天风髙还促燕雨细未妨蝉静引荒城望凉惊旅枕眠更堪憔悴里欲泛洞庭船  

荆州寓居书懐  

一室四无隣荒郊接古津幽闲消俗态摇落露家贫絶迹思浮海修书懒寄秦东西不复问翻笑泣岐人  

和严谏议萧山庙  

泽国瞻遗庙云韶仰旧名一隅连嶂影千仞落泉声老狖寻危栋秋蛇束画楹自为迁客惯那复怨徂征  

湖州溪楼书献郑员外  

危槛等飞樯闲追晚际凉青林上雨色白鸟破溪光目以髙须极心因静更伤惟公旧相许早晚待长杨  

途中  

一棹归何处苍茫落照昏无媒应失路有路始知春湖岸春耕废江城战鼓喧儒冠若相误何日始乗轩  

西陵夜居  

寒潮落逺汀暝色入柴扃漏永沈沈静灯孤的的青林风移宿鸟池雨定流萤尽夜成愁絶啼蛩莫近庭  

题越州法华寺  

寺在五峰隂穿縁一迳寻云藏古殿闇石防小房深宿鸟连僧定寒猿应客吟上方应见海月出试登临  

途中  

栁弱风长在云轻雨易休不劳芳草色更惹夕阳愁万里独归去五陵无与游春心渐伤尽何处有髙楼  

雨夜  

旅夕那禁雨梅天已思秋未明孤枕倦相吊一灯愁有恋惭沧海无机奈白头何人方睡穏溪上钓渔舟  

送僧归日夲国  

沧沧分故国渺渺泛杯归天尽终期到人生此别稀无风亦骇浪未午已斜晖系帛何须鴈金乌日日飞  

夏夜有寄  

月上簟如水轩髙帘在钩竹声寒不夏蛩思静先秋偶得青宵兴方知白日愁所思何处逺斜汉欲低流  

汴下晩泊  

亭上风犹急桥邉月已斜栁寒难吐絮浪浊不成花岐路春三月园林海一涯潇然正无寐夜橹莫咿哑  

闗东献兵部刘员外  

昨夜星辰动仙郎近汉闗玳筵吟雪罢锦帐押春还巳到青云上应栖绛圃间临邛有词赋一为奏天顔  

途次淮口  

寒流万顷碧南渡见烟光人向隋宫近山盘楚塞长有村皆緑闇无迳不红芳已带伤春病如何更异乡  

登途懐友人  

日落野原秀雨余云物闲清时正愁絶髙处更跻攀京洛遥天外江河战鼓间孤懐欲谁寄应付塞鸿还  

题豪家故园  

嵗久无泉引春来仰雨流萍干粘朽槛沙浅露沈舟照影人何在持竿客寄游翛然兴废外回首谢眠鸥  

酬僧  

吾师既续恵休才况值髙秋万象开吟处逺峰横落照定中黄叶下青苔双林不见金兰久丹楚空翻组绣来闻说近郊寒尚緑登临应待一追陪  

登鹳雀楼  

鸟在林梢脚底看夕阳无际戍烟残冻开河水奔流急雪洗条山错落寒始为一名抛故国近因多难怕长安祖鞭棹折徒为尔赢得云溪负钓竿  

次韵和王员外难逰四韵  

一分难减亦难加得似溪头浣越纱两桨惯邀催去艇七香曽占取来车黄昏忽坠当楼月清晓休开满镜花谁见玉郎肠断处露牀风簟半欹斜  

书懐  

傍岩依树结檐楹夏物萧疎景更清滩响忽髙何处雨松隂自转一峰晴见多隣犬遥相认来惯幽禽近不惊争得便夸饶胜事九衢尘里免劳生  

彭门用兵后经沛路  

长门一望一徘徊千里闗河百战来细栁旧营犹鏁月祈连新冢已封苔霜凋緑野愁无际烧接黄云惨不开若比江南更牢落子山词赋莫兴哀  

其二  

隋堤风物已凄凉堤下仍多旧战场金簇有苔人拾得芦花无主鸟衔将秋声暗促河声急野色遥连日色黄独上寒城正愁絶戍鼙惊起鴈行行  

忆钓舟  

青山小隠枕潺湲一叶垂纶几泝沿后浦春风随兴去南塘秋雨有时眠惯冲晓雾惊羣鴈爱飐残阳入乱烟回首无人寄惆怅九衢尘土困扬鞭  

废宅  

风飘碧瓦雨摧垣却有隣人与鏁门几树好花空白昼满庭荒草易黄昏放鱼池涸蛙争聚栖燕梁空雀自喧不独凄凉眼前事咸阳一火便成原  

宋玉宅  

草白烟寒半野陂临江旧宅指遗基已懐湘浦招魂事更忆髙唐说梦时穿迳早曽闻客住登墙岂复见人窥今朝送别还经此吟断当年几许悲  

太保中书令军前新楼  

十二栏干压锦城半空人语落滩声风流近接平津阁气色髙含细栁营尽日卷帘江草緑有时欹枕雪峰晴不知捧诏朝天后谁此登临看月明  

送知古上人  

昔年离别浙河东多难相逢旧楚宫振锡才寻三迳草登船忽挂一防风几程村饭添盂白何处山花照衲红不似投荒憔悴客沧浪无际问渔翁  

金桥感事  

太行和雪叠晴空二月春郊尚朔风饮马早闻临渭北射雕今欲过山东百年徒有伊川叹五利宁无魏绛功日暮长亭正愁絶哀笳一曲戍烟中  

禁直偶书  

玉皇新复五城居仙馆词臣在碧虚锦砌渐看翻芍药锁窗还咏碧蟾蜍敢期林上灵乌语贪草云间彩鳯书争奈沧洲频入梦白波无际落红蕖  

送弟东归  

偶持麟笔侍金闺梦想三年在故溪祖竹定期檐雪折稚杉应拂冻云齐谩劳筋力趍丹鳯可有文词咏碧鸡此别更无闲事嘱北山髙处谢猿啼  

和张舎人  

玉女盆边雪未消正多春事莫无憀杏花向日红匀脸云带环山白系腰莺啭树头欹枕听冻开泉眼杖藜挑陵迁谷变如须问控鹤山人字子乔  

送友赴阙  

故人归去指翔鸾乐带离声可有欢驿路两行秋吹急渭波千叠夕阳寒空郊已叹周禾熟旧苑应寻汉火残遥羡从公无一事探花先醉曲江干  

秋日经别墅  

别墅萧条海上村偶期兰菊与琴樽檐横碧嶂秋光近树带闲潮晚色昏幸有白云眠楚客不劳芳草思王孙北山移去前文在无复教人叹晓猿  

望嵩山  

三十六峰危似冠晴楼百尺独登看髙凌鸟外青冥窄翠落人间白昼寒不觉衡阳遮鴈过如何钟阜指龙盘始知万嵗声长在只待东巡动玉鸾  

忆猿  

翠微云敛日沈空呌彻青防怨不穷连臂影垂秋色里断肠声尽月明中静飘烟峡凄凄雨髙弄霜天嫋嫋风犹有北山归意在少惊佳树近房栊  

新雁  

湘浦春波始北归玉闗摇落又南飞数声飘去和秋色一字横来背晚晖紫阁髙翻云羃羃灞川低渡雨微微莫从思妇台边过未得征人万里衣  

忆山泉  

穿云落石细湔湔尽日疑闻弄管弦千仞洒来寒碎玉一深去碧涵天烟迷叶乱寻难见月好风清听不眠春雨正多归未得只应流恨更潺湲  

东归望华山  

碧莲重叠在青防落日垂鞭缓客程不奈春烟笼闇澹可堪秋雨洗分明南边已放三千马北面犹标百二城只怕仙人抚髙掌年年相见是空行  

叶落  

红影飘来翠影微一辞林表不知归伴愁无色烟犹在替恨成啼露未稀若逐水流应万里莫因风起便孤飞楚郊千树秋声急日暮纷纷惹客衣  

春雨  

霏霏漠漠暗和春羃翠凝红色更新寒入腻裘浓晓睡细随油壁静香尘连云似织休迷雁带栁如啼好赠人别有空阶寂寞事緑苔狼藉落花频  

和陆拾遗题谏院松  

落落孤松何处寻月华西畔结根深晓舍仙掌三清露晚上宫墙百雉隂野鹤不归应有怨白云髙去太无心碧岩秋涧休相望捧日元须在禁林  

题扬子津亭  

扬子江津十四经纪行文字徧长亭惊人旅鬓渐新白无事海门依旧青前路莫知霜凛凛故乡何处雁防防可怜不识生离者数防渔防落暮汀  

还俗尼【`本是歌妓`】  

栁眉梅额倩时新笑脱袈裟得旧身三峡却为行雨客九天曽是散花人空门付与悠悠梦宝帐迎回暗暗春寄语江南徐老说一生长短托清尘  

上阳宫辞  

苑路青青半是苔翠华西去未知回景阳春漏无人报太液秋波有鴈来素影可堪明月照红顔无奈落花催谁能赋得长门事不惜千金奉酒杯  

春晩书懐  

落尽红芳春意阑緑芜空锁辟彊园嫦娥断影霜轮冷帝子无踪露竹繁未达东林还絶想不劳南浦更消魂晚来谁共残莺约争奈风凄又雨昏  

寄杨侍郎  

云情鹤态莫夸慵正上仙楼十二重吟逸易沈鳷鹊月梦长先断景阳钟竒文已刻金书券秘语看镌玉简封何事春来待归隠探知溪畔有风松  

杏花  

粉薄红轻揜泪羞花中占断得风流软非因醉都无力凝不成歌亦自愁独照影时临水畔最含情处出墙头徘徊尽日难成别更待黄昏对酒楼  

分水岭  

两潺湲不暂停岭头长泻别离情南随去马通巴栈北逐归人达渭城澄处好窥双黛影咽时堪寄断肠声柴溪旧隠还如此清夜梁山月更明  

浐水席上献座主侍郎  

暖泉宫里告防回略避红尘小宴开落絮已随流水去啼莺还傍夕阳来草能縁岸侵罗荐花不容枝蘸玉杯莫讶诸生中独醉感恩伤别正难裁  

子规  

举国繁华委逝川羽毛飘荡一年年他山呌处花成血旧苑春来草似烟雨闇不离浓緑树月斜长吊欲明天湘江日暮声凄切愁杀行人归去船  

春归次金陵  

春隂漠漠覆江城南国归桡趂晚程水上驿流初过雨树笼堤处不离莺迹疎冠盖兼无梦地近乡园自有情便被东风动离思杨花千里雪中行  

闗西驿亭即事  

晚霞零落雨初收闗上危栏独怅留千里好春聊极目五陵无事莫回头山犹带雪霏霏恨栁未禁寒冉冉愁直是无情也肠断鸟归防没水空流  

东归次瀛上  

暖烟轻澹草霏霏一片晴山衬夕晖水露浅沙无客泛树连疎苑有莺飞自从身与沧浪别长被春教寂寞归回首青门不知处向人杨栁莫依依  

偶书  

青牛闗畔寄孤村山当屏风石当门古树緑隂连蔽芾长河飞浪接昆仑苔田緑后蛙争聚麦陇黄时雀更喧只此无心便无事避人何必武陵源  

即事  

抵鹊山前云揜扉更甘终老脱朝衣晓窥清镜千峰入暮倚长松独鹤归云里引来泉脉细雨中移得药苗肥何须一筯鲈鱼脍始挂孤防问钓矶  

槎  

浪痕龙迹老欹危流落何时别故枝嵗月空教苔藓积芳菲长倩薜萝垂有文在朽人难识无蠧藏心鸟莫窥家近沧浪从泛去碧天消息不参差  

离岐下题西湖  

送夏迎秋几醉来不堪行色被蝉催身随渭水看归逺梦挂秦云约自回雨细若为抛钓艇月明谁复上歌台千波万浪西风急更与红蕖把一杯  

中秋陪熈用学士禁中翫月  

月圆年十二秋半毎多隂此夕无纎霭同君宿禁林未髙知海阔当午见宫深衣似繁霜湿身疑积水沈遭逢陪侍辇归去忆抽簪太液池南岸相期到晓吟  

岐下闻杜鹃  

化去蛮乡北飞来渭水西为多亡国恨不忍故山啼怨巳惊秦鳯灵应识汉鸡数声烟漠漠余思草萋萋楼迥波无际林昏日又低如何不肠断家近五云溪  

花村六韵  

地胜非离郭花深故号村已怜梁雪重仍愧楚云繁山近当吟冷泉髙入梦喧依稀小有洞邂逅武陵源月好频依座风轻莫闭门流莺更多思百啭待黄昬  

即席十韵  

住处方窥宋平生未嫁卢暖金轻铸骨寒玉细凝肤妬蝶长成伴伤鸾耐得孤城堪迷下蔡台合上姑苏弄眼难降栁含茸欲鬭蒲生凉云母扇直夜博山罏翡翠交妆镜鸳鸯入画图无心同石转有泪约泉枯猿渇应须见鹰饥秖待呼银河正清浅霓节过来无  

古锦裾六韵  

濯水经何日随风故有人緑衣犹偪画丹顶尚迷真闇淡云沈古青苍藓剥新映襟知惹泪侵韀尚萦尘掣曳无由覩流传久自珍武威应认得牵挽几当春  

御沟  

一水终南下何年到沟穿城初北注过苑却东流激石珠争碎萦堤练不收照花长乐曙泛菊建章秋影金茎表光摇绮陌头旁沾画眉府斜入教箫楼有雨难澄镜无萍易掷钩秖懐泾合虑不带陇分愁自有朝宗乐曽无溃穴忧不劳夸大汉清渭贯神州  

和睦州卢中丞题茅堂十韵  

有士当今重忘情自古稀独开青嶂路闲掩白云扉石累千层险泉分一带微栋危猿竞下檐迥鸟争归烟冷茶铛静波香兰舸飞好移钟阜蓼莫种首阳薇树宻含轻雾川空漾薄晖芝泥看只捧蕙带且休围东郭隣穿履西林近衲衣琼瑶一百字千古见清机  

败帘六韵  

有客编来久弥年断不收那堪风作候岂复燕为讐尽见三重阁难迷百尺楼伴灯微掩梦兼扇劣遮羞零落亡珠缀殷勤谢玉钩凉宵何必卷月自入轩流  

玉堂种竹六韵  

当砌植檀栾浓隂五月寒引风穿玉牖摇露滴金盘有韵和宫漏无香杂畹兰地凝云鏁易日近雪封难静称围棊防闲宜阁笔看他年终结实不羡树栖鸾  

和韩致光侍郎无题  

绮阁临初日铜台拂暗尘鷾鸸偏报喜乌鶂惯惊晨鱼网裁书数鹍弦上曲新衣嫌独杵分袂怨双轮贝叶教丹觜金刀寄赤鳞卷帘吟塞雪飞楫渡江春解识宜名恵能歌合姓秦眼穿回雁岭魂断饮牛津药自偷来絶香从窃去珍茗煎云沫聚药种玉苗匀草宻应迷客花繁好避人长干足风雨遥夜与谁隣  

倒次元韵  

南陌来寻伴东城去卜隣生憎无赖客死忆有情人似束腰支细如描髪彩匀黄鹂裁帽贵紫燕刻钗珍身近从淄石家元接观津雨台谁属楚花洞不知秦泪滴空牀冷妆浓满镜春枕凉欹琥珀簟洁展麒麟茂苑廊千步昭阳殿九轮阳城迷处笑京兆画时颦鱼子封牋短蝇头学字真易判期已逺难讳事还新艇子愁冲夜骊驹怕拂晨如何断岐路免得见行尘  

赋得欲晓看妆面  

胧胧欲曙色隠隠辨残妆月始云中出花犹雾里藏眉边全失翠额畔半留黄转入金屏影隈侵角枕光有蝉隳鬓样无燕着钗行十二峰前梦如何不断肠  

野庙  

古原荒庙揜莓苔何处喧喧鼔笛来日暮鸟归人散尽野风吹起纸钱灰  

秋园  

始怜春草细霏霏不觉秋来緑渐稀惆怅撷芳人散尽满园烟露蝶髙飞  

山居即事  

小亭前面接青崖白石交加衬緑苔日暮松声满阶砌不闗风雨鹤归来  

华清宫二首  

四郊飞雪暗云端惟此宫中落旋干緑树碧檐相掩映无人知道外边寒  

长生秘殿倚青苍拟敌金庭不死乡无奈逝川东去急秦陵松柏徧残阳  

金陵懐古  

玉树声沈战舰收万家冠盖入中洲秖应江令徧惆怅头白归来是客游  

忆街西所居  

衡门一别梦难稀人欲归时不得归长忆去年寒食夜杏花零落雨霏霏  

送杜鹃花  

春红始谢又秋红息国亡来入楚宫应是蜀寃啼不尽更慿顔色诉西风  

楚事  

悲秋应亦扺伤春屈宋当年并楚臣何事从来好时节只将惆怅付词人  

旅馆梅花  

清香无以敌寒梅可爱他乡独看来为忆故溪千万树几年辜负雪中开  

训僧  

玉堂全不限常朝卧待重城宿雾销翻忆故山深雪里满罏枯柏带烟烧  

秋色  

染不成干画未销霏霏拂拂又迢迢曽从建业城边路蔓草寒烟锁六朝  

秋闻子规  

年年春恨化寃魂血染枝红压叠繁正是西风花落尽不知何处认啼痕  

忆事  

去年花下把琼巵曽赋杨花数句诗回首朱门闭荒草如今愁到牡丹时  

凉思  

松间小槛接波平月澹烟沈暑气清半夜水禽栖不定緑荷风动露珠倾  

鲛绡  

云供片段月供光贫女寒机枉自忙莫道不蚕能致此海边何事有扶桑  

潮  

暮去朝来无定期桑田长被此声移蓬莱若探人间事一日还应两度知  

云  

南北东西似客身逺峰髙鸟自为隣清歌一曲犹能住莫道无心胜得人  

卖花翁  

和烟和露一丛花担入宫城许史家惆怅东风无处说不教闲地着春华  

自讽  

世路升沈合自安故人何必苦相干途穷始解东归去莫过严陵七里滩  

西京道中闻蛙  

雨余林外夕烟沈忽有蛙声伴客吟莫怪闻时倍惆怅稚圭蓬荜在山隂  

王母庙  

鸾龙一夜降昆丘遗庙千年枕碧流赚得武皇心力尽忍看烟草茂陵秋  

送许校书  

故人言别倍依依病里班荆苦忆违明日栁亭门外路不知谁赋送将归  

山僧  

石臼山头有一僧朝无香积夜无灯近嫌俗客知踪迹拟向中方断石层  

小径  

碍竹妨花一径幽攀援可到玉峰头若教须作康庄好更有髙车驷马忧  

闻提壶鸟  

早于批鵊巧于莺故国春林足此声今在天涯别馆里为君沽酒复何情  

木笔花  

嫩如新竹管初齐粉腻红轻样可携谁与诗人偎槛看好于牋墨并分题  

薛能【`字太拙汾州人`】  

柘枝词  

同营三十万震鼔伐西羌战血黏秋草征尘搅夕阳归来人不识帝里独戎装  

悬军征柘羯内地隔萧闗日色昆仑上风声朔漠闻何当千万骑飒飒贰师还  

和杨中丞早春即事  

贵宅登临地春来见物华逺江桥外色繁杏竹边花戍客烽楼迥文君酒幔斜新题好不极珠府未穷奢  

寒食有懐  

流落伤寒食登临望嵗华村毬髙过索坟树緑和花晋聚应搜火秦喧定走车谁知恨榆栁风景似吾家  

绵州城楼  

溪边女浣沙楼下海棠花极望非吾土多情拟置家前山应象外此地已天涯未有销忧赋梁王礼正奢  

春早寓长安作  

疎拙自沈昬长安似僻村春非闲客事花在五侯门道拙仍忧祸诗深不敢论扬雄若有荐君圣合承恩  

送冯温往河外  

琴剑事行装河闗出北方秦音尽河内魏画自黎阳野日村苗熟秋霖馆叶黄风沙问船处应得立清漳  

送从兄之太原副使  

少载琴书去须知暂佐军初程见西岳尽室渡横汾元日何州住枯风宿馆闻都门送行处青紫骑纷纷  

送友人出塞  

榆闗到不可何况出榆闗春草临岐断边楼带日闲人归穹帐外鸟乱废营间此地秋堪想霜前作意还  

赠隠者  

自得髙闲性平生向北栖月潭云影短山叶雨声齐庭树人书匝栏花鸟坐低相留永不忘夕宿话丹梯  

赠禅师  

梦想青山寺前年住此中夜堂吹竹雨春地落花风旧句师曽见清斋我亦同浮生蹇莫问辛苦未成功  

又赠隠者  

门前虽有径絶向世间行薙草因逢药移花便得莺甘贫原是道苦学不为名莫怪苍髭晚无机任世情  

早春归山中旧居  

緑草闭闲院悄然花正开新年人未去戊日燕还来雨地残枯沫灯窗积旧煤归田语不忘樗散料非材  

凌云寺  

像阁与山齐何人致石梯万烟生聚落一崦露招提霁月人来上残阳鸽去栖从边亦已极烽火是沈黎  

石溪寺  

三面接渔樵前门向郡桥岸沙崩橘树山迳入茶苗夜拥军烟合春浮妓舸邀此心无与醉花景莫相饶  

三学山开照寺  

尽室徧相将中方上下方夜声枏树逺春气柏林香圣迹留嵓险灵灯出混茫何因将恵剑割爱事空王  

嘉泰驿  

尽室可招魂蛮余出蜀门雹凉随雨气江热傍山根蚕月缲丝路农时碌碡村干将磨欲尽无位可酬恩  

分水岭望灵寳峰  

千寻万仞峰灵宝号何从盛立同吾道贪程阻圣踪岭竒应有药壁峭尽无松那得归休此蹉跎亦卧龙  

襃斜道中  

十驿褒斜到处慵眼前常似接灵踪江遥旋入傍来水山豁犹藏向后峰鸟迳恶时应立虎畬田闲日自烧松行吟却笑公车役夜发星驰半不逢  

清河泛舟  

都人层立似山丘坐啸将军拥棹游绕郭烟波浮泗水一船丝竹载凉州城中覩望皆丹雘旗里惊飞尽白鸥儒将不须夸防谷未闻诗句解风流  

新竹  

栁营茅土卷麄材因向山家乞翠栽清露便教终夜滴好风疑是故园来栏边匠去朱犹湿溉后虫浮穴暗开他日防应威鳯至莫辞公府受尘埃  

送李倍秀才  

南朝才子尚途穷毕竟应须问叶公书劒伴身离泗上雪风吹面立船中家园枣熟归圭窦防府槐疎试射弓相顾日偏留不得夜深聊欲一杯同  

许州题观察判官防  

三载从戎类系匏重游全许尚分茅刘郎别后无遗履丁令归来有旧巢冬暖井梧多未落夜寒窗竹自相敲纎腰弟子知千恨笑与扬雄作解嘲  

送李倍巡官归永乐旧居  

羡君归去五峰前往往星河实见仙麦陇夏枯成废地枣枝秋赤近髙天山泉饮犊流多变村酒经蚕味可怜曽约道门终老住步虚声里寄闲眠  

秋夜将离滑台示所知  

灯涩秋光静不眠叶声峰影客窗前闲园露湿鸣蛩夕急雨风吹落木天城见逺山应北岳野多空地本南燕明朝欲别忘言处愁把离杯听管弦  

秋夜旅舎寓懐  

旅琐荒芜独夜吟西风吹动故山心三秋木落半年客满地月明何处砧渔唱乱沿汀露合雁声寒咽陇云深平生只有松堪对露浥霜欺不受侵  

送同儒大徳归柏梯寺  

柏梯还拟谢微官遥拟千峰送法兰行迳未曽青石断拂牀终有白云残京尘濯后三衣洁山舍禅初万象安薇蕨纵多师莫践我心犹欲画图看  

送人归上党  

燕台基壊穴狐蛇计拙因循嵗月赊兵革未销王在镐桑蚕临熟客还家霏微对岸漳边雨堆阜隣疆蓟北沙若到长平战场地为求遗镞辟魔邪  

并州  

少年流落在并州裘脱文君取次游携挈共过芳草渡登临齐凭緑杨楼庭前蛱蝶春方好牀上摴蒱宿未收坊号偃松人在否饼炉南畔曲西头  

早春书事  

百蛮降伏奏三秦锦里风回嵗已新渠滥水泉花巷湿日销冰雪栁营春何年道胜苏羣物尽室天涯是旅人焚却蜀书宜不读武侯无可律余身  

春日书懐  

伯牙弦絶岂求知往往情牵自有诗陇月正当寒食夜春隂初过海棠时耽书未必酬良相断酒惟堪作老师多病不任衣更薄东风台上莫相吹  

晩春  

恶怜风景极交亲毎恨年年作痩人卧晚不曽抛好夜情多惟欲哭残春隂成杏叶才通日雨着杨花已汚尘无限后期知有在只愁烦作总戎身  

牡丹  

去年零落暮春时泪湿红笺怨别诗常恐便随巫峡散何因重有武陵期传情毎向馨香得不语还应酩酊知欲就栏边安枕席夜深闲共说相思  

华岳  

簇簇复亭亭三峰卓杳防毎思穷本末应合记图经发地连宫观冲天接井星河微临巨势秦重载竒形太古朝羣后中央擘巨灵隣州犹映槛几树恰当庭鹤毳坛风乱龙漦洞水腥望遥通北极上彻见东溟客玩晴难偶农祈雨必零度闗无暑气过路得愁醒羽客时应见霜猿夜可听顶悬飞瀑峻崦合白云青混石猜良玉寻苗得茯苓从官知侧近悉俸致岩扃  

中秋旅舎书懐  

云卷庭虚月逗空一方秋草乱鸣蛩是时兄弟正南北黄叶满庭来去风  

边栁  

髙出军营逺映桥贼兵曽斫火曽烧风流性在终难改依旧春来万万条  

栁枝词  

西园髙树后庭根处处寻芳有折痕终忆我游桃叶舍一株斜映竹篱门  

圣灯  

莽莽空中稍稍灯坐看迷浊变清澄须知火尽烟无益一夜栏边说向僧  

赠出塞客  

出郊征骑逐风埃此别惟愁春未回寒叶夕阳投宿意萧闗门向逺河开  

蒲中霁后晩望  

河边霁色无人见身带春风立岸头浊水茫茫有何意日斜还向古蒲州  

闗中秋夕  

簟湿秋庭岳在烟露光明滑竹苍然何人意绪还相似鹤宿松枝月半天  

赠韦氏歌人  

一曲新声惨画堂可能心事忆周郎朝来为客频开口绽却桃花几许香  

折杨栁  

华清髙树出离宫南陌柔条带暖风谁见轻隂是良夜瀑泉声畔月明中  

洛桥晴影覆江船羌笛秋声湿塞烟闲想习池公宴罢水蒲风絮夕阳天  

和花烟树九重城夹防春隂十万营惟向边头不堪望一株憔悴少人行  

吴姬  

夜鏁重门昼亦监眼波娇利瘦岩岩偏怜不怕傍人笑自把春罗作舞衫  

龙麝薰多骨亦香因经寒食好风光何人画得天生态枕破施朱隔宿妆  

滴滴春霖透荔枝笔题牋动手中垂天隂不得君王召嚬着青蛾作小诗  

身是三千第一名内家丛里独分明芙蓉殿上中元日水拍银盘弄化生  

山下偶作  

零雨霑山百草香树梢山顶尽斜阳横流巨石皆堪住何事无僧有石房  

秋溪独坐  

黄叶分飞砧上下白云零落马东西人生万意正端坐日暮水声流出溪  

宋氏林亭  

地湿莎青雨后天桃花红近竹林边行人本是农桑客记得春深欲种田  

逢友人边逰回  

游子新从絶塞回自言曽上李陵台樽前语尽北风起秋色萧条胡雁来  

京中客舎闻筝  

十二三弦共五音毎声如截逺人心当时向秀闻隣笛不是离家嵗月深  

舟中酬杨中丞春早见寄  

锦楼春望忆丹楹更遇髙情说早莺江上晓寒吟不得温风梅雨满船轻  

## 石仓历代诗选卷八十六  

明　曹学佺　编  

晚唐十三  

邵谒  

金谷园怀古  

在富莫骄奢骄奢多自亡为女莫骋容骋容多自伤如何金谷园郁郁椒兰房昨夜绮罗列今日池馆荒竹死不变节花落有余香美人抱义死千载名犹彰娇歌无遗音明月流清光浮云易改色衰草难重芳不学韩侯妇衔寃报宋王  

寒女吟  

寒女命自薄生来多贱微家贫人不聘一身无所归养蚕徒苦心茧熟他人丝织素徒苦力素成他人衣青楼富家女才生便有主终日着罗绮何曽识机杼清夜闻歌声听之泪如雨  

古乐府  

对酒弹古琴弦中发新音新音不可辨十指幽怨深妾顔不自保四时如车轮不知今夜月曽照几时人露摘芙蓉香香销心亦死良时无可留残红谢池水  

经安容先生旧居  

羽化留遗迹千载踪难没一泉岩下水几度换明月松老不改柯龙久皆变骨云雨有归时鸡犬无还日至今青山中寂寞桃花发  

望行人  

登楼恐不髙及髙君已逺云行郎即行云归郎不返嗟为楼上人望望不相近若作辙中泥不放郎车转白日下西山望尽妾肠断  

览孟东野集  

蚌死留夜光剑折留锋芒哲人归大夜千古传珪璋珪璋徧四海人伦多变改题花花已无翫月月犹在不知天地间白日几时昧  

下第有感  

古人有遗言天地如掌濶我行三十载青云路未达甞闻读书者所贵免征伐谁知失意时痛肠复伤骨身如石上草根蔕浅难活人人爱春晖我独愁花发何如西山饿相期采薇蕨  

长安寒食  

春日照九衢春风媚罗绮万骑出都门拥在香尘里莫辞吊枯骨十载长如此安知今日身不是昔时鬼但看平地游亦见摧辀死  

自叹  

春蚕未成茧巳贺箱笼实蟢子徒有丝终年不成匹毎念古人言有得则有失我命独如何憔悴良如一流泉有枯时穷贱无尽日惆怅复惆怅几回新月出  

秋夕  

万里慿梦归骨肉皆在眼觉来益惆怅不信长安逺人人但为农我独常逢旱恶命如漏巵滴滴添不满天末雁来时一呌一肠断  

览张骞传  

采药不得根寻河不得源此时虚白首徒感武皇恩桑田未闻改日月曽几昬仙骨若求得垅头无新坟不见杜陵草至今空自繁  

览镜  

一照一回悲再照顔色衰日月自流水不知身老时昨日照红顔今朝照白丝白丝与红顔相去咫尺间  

放歌行  

龟为秉灵亡鱼为弄珠死心中自有贼莫怨任公子屈原若不贤焉得沈湘水  

轻薄行  

薄薄身上衣轻轻浮云质长安一花开九陌马蹄疾谁言公子车不是天上力  

白头吟  

汉家天宇濶日月不暂闲常将古今骨禆作北邙山山髙势已极犹自凋朱顔  

贞女墓  

生持节操心死作坚贞鬼至今魂上春草木无花卉  

送友人江行  

送君若浪水叠叠愁思起梦魂如月明相送秋江里  

汉宫井  

辘轳声絶离宫静班姬几度照金井梧桐老去残花开犹似当时美人影  

李昌符【`字严梦咸通四年进士`】  

送人出塞  

北风吹雨雪举目已凄凄战鬼秋频哭征鸿夜不栖沙平闗路直碛广郡楼低此去非东鲁人多事鼓鼙  

秋中夜坐  

空庭吟坐久爽气入荷池病叶先秋落惊禽背月飞瘴云晴未散戍客老奚依为应金门策多应说战机  

旅逰伤春  

酒醒乡闗逺迢迢听漏终曙分林影外春尽雨声中鸟思江村路花残野岸风十年成底事羸马倦西东  

得逺书  

故人居谪宦今日一书来良久惊兼喜殷勤闭更开瘴云沈去雁江雨促新梅满纸殊乡泪沈寃不可裁  

送琴客  

楚客抱离思蜀琴留恨声坐来新月上听久觉秋生夜静骚人语天髙别鹤鸣因君兴一叹竟夕意难平  

书边事  

朔野烟尘起天军又举戈隂风向晚急朔吹入秋多树尽禽栖草冰坚路在河汾阳无继者黠敌肯先和  

题友人屋  

松底诗人宅闲门逺岫孤数家分小迳一水截平芜竹节偶相对鸟名多自呼爱君宜静者欲去又踟蹰  

寻僧元皎因赠  

此僧迷有着因病得寻师话尽山中事归当月上时髙松连寺影亚竹入窗枝闲忆草堂路相逢非素期  

夜泊渭津  

飘摇东去客一宿渭城边迷处星垂岸中流月满船凉归夜深簟秋入雨余天渐觉家山小残程尚隔年  

赠供奉僧观  

自得曹溪法诸经更不看已降禅侣久兼作帝师难夜木侵檐黒秋灯照雨寒如何嫌有着一念在林峦  

寄栖白上人  

翦髪兼成隠将心更属文无憀对豪客不拜谒吾君画壁惟泉石经窗半典坟归林幽鸟狎乞食病僧分黙坐终清夜凝思念碧云相逢应未卜余正在嚣氛  

咏铁马鞭  

长庆二年义成军曹华进献且曰得之汴水有字刻云贞观四年尉迟敬徳字尚在  

汉将临流讶铁鞭鄂侯名字旧雕镌须为圣代无双物肯逐将军卧九泉汗马不侵诛敌血神功今见补亾篇时来终荐明君用莫叹沈埋二百年  

送友人  

举世谁能与事期解携多是正欢时人间不遣有名利陌上始应无别离晚渡待船秋立久辞山投店独行迟我今漂泊还如此江劒相逢亦未知  

秋夜作  

数亩池塘近杜陵秋天寂寞夜云凝芙蓉叶上三更雨蟋蟀声中数防灯迹避崄巇翻失路心归闲澹不因僧既逢上国陈诗日长守林泉亦未能  

三月尽日  

江头从此管弦稀散漫游人独未归落日己将春色去残花应逐晚风飞  

闷书  

病来难处早秋天一径无人树有蝉归计未成书半卷中宵无梦昼多眠  

李山甫【`咸通累举不第卒有诗一卷`】  

题李员外防  

石砌蛩吟响草堂人语稀道孤思絶唱年长渐知非名利终成幻烟霞亦可依髙丘松葢古闲地药苗肥猿鸟啼嘉景牛羊傍晚晖幽栖还自得清啸坐忘机爱彼人深处白云相伴归  

遣懐  

长松埋涧底郁郁未出原孤云飞陇首髙洁不可攀古道贵拙直时事不足言莫饮盗泉水无为天下先智者与愚者尽归北邙山惟有东流水年光不暂闲  

酬刘书记一二知已见寄  

见说金台客相逢秖论诗坐来残暑退吟许野僧知自喜幽栖僻惟惭道义亏身闲偏好古句冷不求奇晦迹全无累安贫自得宜同人终念我莲社有归期  

夜吟  

除却闲吟外人间事事慵更深成一句月冷上孤峰穷理多瞑目含毫静倚松终篇浑不寐危坐到晨钟  

春日商山道中作  

一迳春光里扬鞭入翠微风来花落帽云过雨霑衣谷鸟衔枝去巴人负笈归残阳更惆怅新路客亭稀  

燕  

毎嵗同辛苦防人似旧情乱飞春有信幽语夜闻声整羽庄姜恨回身汉后轻豪家足金弹不用汚雕楹  

题慈云寺僧院  

帝城深处寺楼殿压秋江红叶去寒树碧峰来晓窗烟霞生浄土苔藓上髙幢欲问吾师语心猿不肯降  

闻子规  

寃禽名杜宇此事更难知昔帝一时恨后人千古悲断肠思故国啼血溅芳枝况是天涯客那堪独听时  

寄太常王少卿  

别后西风起新蝉坐卧闻秋天静如水逺岫碧云侵稚饮纯和气清吟冰雪文相思望回首梧叶下纷纷  

陪郑先辈华山罗谷访张隠者  

白云闲洞口飞盖入岚光好鸟共人语异花迎客香谷风闻鼓吹苔石见文章不是神仙侣无因访阮郎  

贫女  

平生不识绣衣裳闲把荆钗亦自伤镜里只应谙素貌人间多自信红妆当年未嫁还忧老终日求媒即道狂两意定知无说处暗垂珠泪湿蚕筐  

寄卫别驾  

晓屐归来岳寺深常思道侣集东林昬沈微妙翻经眼萧索浄名看病心云盖数重横陇首苔花千防徧松隂知君超达悟空防三径间行抱素琴  

方干隠居  

交交戛戛水禽声露洗松隂满院清溪畔印沙多鹤迹槛前题竹有僧名问人逺岫千重意对客闲云一片情早晚尘埃得休去且将书劎事先生  

山中览书记新诗  

记室新诗相寄我霭然清絶更无过谿风满袖吹花片岩瀑无声洒薜萝云外山髙寒色重雪中松苦夜声多久吟独立无相对苍鹤羸栖古木柯  

沧浪峡  

走毂飞蹄过此傍几人留意问沧浪烟波莫笑趋名客为爱朝宗日夜忙  

下第出春明门  

曾知秋雨驱愁入却向春风领恨回深谢灞陵堤畔栁与人头上拂尘埃  

柳絶句  

灞岸江头腊雪消东风偷软入纎条春来不忍登楼望万架金丝着地娇  

终日堂前学画眉几人曽道胜花枝试看三月春残后门外清隂是阿谁  

## 石仓历代诗选卷八十七  

明　曹学佺　编  

晚唐十四  

崔涂【`字礼仙光啓四年进士`】  

秋夕送友人  

离心醉岂欢把酒彊相寛世路须求达还家亦未安旅程愁算逺江月坐吟残莫羡扁舟兴功成去不难  

晩次修路僧  

平尽不平处尚嫌功未深应难将世路便得称师心髙鸟下残照白烟生逺林更闻清磬发聊喜缓尘襟  

夕次洛阳道中  

秋风吹故城城下独吟行髙树鸟已息古原人尚耕流年川闇渡往事月空明不复叹岐路马蹄尘夜生  

读方干诗因懐别业  

把君诗一吟万里见君心华髪新知少沧洲旧隠深潮冲虚阁上山入暮窗沈忆宿髙斋夜庭枝识海禽  

题嵩阳隠者  

四十年髙梦生涯指一丘无人同久住有鹤对防修草杂芝田出泉和石髓流更嫌庭树老疑是世间秋  

江行晩望  

木落曙江晴寒郊极望平孤舟三楚去万里独吟行鸟占横查立人当数里耕十年来复去不觉二毛生  

巫山庙  

双黛俨如嚬应伤故国春江山非旧主云雨是前身梦觉传词客灵犹福楚人不知千载后何处又为神  

与友人同懐江南别业  

因君话故国此夕信依依旧业临秋水何人在钓矶浮名如纵得沧海亦终归却是风尘里悠悠未息机  

送道士于千龄游南岳  

物外与谁期人间又别离四方多事日五岳独游时猿狖潇湘浦烟波屈宋祠无因陪此去空惜鬓将衰  

春日登吴门  

故国望不见愁襟难暂开春潮映杨栁细雨入楼台静少人同到晴逢雁正来长安逺于日搔首独徘徊  

南山旅舎与故人别  

一日又欲暮一年看即残病知新事少老别旧交难山尽路犹险雨余春却寒那堪试回首烽火是长安  

秋日犍为道中  

久客厌岐路出门吟且悲平生未到处落日独行时芳草不长緑故人无重期那堪更南渡乡国巳天涯  

送僧归天竺  

忽忆曽栖处千峰近沃州别来秦树老归去海门秋汲带寒汀月禅隣贾客舟遥思情兴惬不厌石林幽  

送友人归江南  

渚田芳草徧共忆故山春独往沧洲暮相看白髪新定过林下寺应见社中人只恐东归后难将鸥鸟亲  

过陶征君隠居  

陶令昔居此弄琴遗世荣田园三亩緑轩冕一铢轻衰栁日无主白云犹可耕不随陵谷变应只有髙名  

江上旅泊  

汀洲一夜泊久客半连樯尽说逢秋色多同忆故乡孤冈生晚烧独树隠回塘欲问东归路遥知隔渺茫  

题絶岛山寺  

絶岛跨危栏登临到此难夕阳髙鸟迥疎雨一钟残骇浪摇空阔灵山厌渺漫那堪更回首乡树隔云端  

题兴善寺隋松院与人期不至  

青青伊涧松移植在莲宫藓色前朝雨秋声半夜风长闲应未得暂赏亦难同不及禅栖者相看老此中  

南磵耕叟  

年年南涧滨力尽志犹新雨雪朝耕苦桑麻嵗计贫战添丁壮役老忆太平春见说经荒后田园半属人  

宿庐山絶顶山舎  

一磴出林端千峰次第看长闲如未遂暂到亦应难谷树云埋老僧窗瀑影寒自嫌心不达向此梦长安  

申州道中  

风日凄凄乡心向此迷水分平楚濶山接故闗低客路縁烽火人家厌鼓鼙那堪独驰马江树穆陵西  

江上怀翠微寺空上人  

旅泛本无定相逢那可期空懐白阁夜未答碧云诗暮雨潮生早春寒雁到迟所思吟不见乡国正天涯  

逺望  

长为乡思侵望极即沾襟不是青山色能伤愁客心平芜连海尽独树隠云深况复斜阳外分明有返禽  

途中感懐寄青城李明府  

鳞鬛摧残志未休壮心翻是此身雠并闻寒雨多因夜不得乡书又到秋耕钓旧交吟好忆雪霜危栈去堪愁如何只是三年别君着朱衣我白头  

和进士张曙闻雁见寄  

断行哀响递相催争趂秋髙作恨媒云外闗山闻独去渡头风雨见初来也知榆塞寒须别莫恋苹汀暖不回试向富春江畔过故园犹合有池台  

途中秋晩送友人归江南  

又指烟波算路岐此生多是厌羇离正逢摇落仍须别不待登临已合悲里巷半空兵过后水云初冷雁来时扁舟未得如君去空向沧江梦所思  

夏日书懐寄道友  

达即匡邦退即耕是非何足挠平生终期道向希夷得未省心因宠辱惊峰转暂无当戸影雉飞时有隔林声十年只误吟诗句待得中原欲铸兵  

春夕  

水流花谢两无情送尽东风过楚城胡蝶梦中家万里子规枝上月三更故园书动经年絶华髪春惟满镜生自是不归归便得五湖烟景有谁争  

橹声  

烟外晓声逺天涯幽梦回争知江上客不是故乡来  

湖中謡二首  

苍山遥遥江潾潾路傍老尽没闲人王孙不见草空緑惆怅渡头春复春  

烟愁雨细云溟溟桂兰香老三湘清故山望断不知处鶗鴂隔花时一声  

海棠图  

海棠花底三年客不见海棠花盛开却向江南展图画始惭虚到蜀城来  

泉  

逺辞岩窦泻潺潺静拂云根别故山可惜寒声留不住旋添波浪向人间  

巫山旅别  

五千里外三年客十二峰前一望秋无限别魂招不得夕阳西下水东流  

张乔【`池州人`】  

送賔贡金夷吾奉使归本国  

渡海登仙籍还家备汉仪孤舟无岸泊万里有星随积水浮魂梦流年半别离东风未回日音信杳难期  

华山  

谁将倚天剑削出倚天峰众水背流急他山相向重树黏青霭合崖宿白云浓一夜盆倾雨前湫起毒龙  

滕王阁  

昔人登览处遗阁大江隅叠浪有时有闲云无日无早凉先燕去返照后防孤未得营归计菱歌满旧湖  

寄处士梁烛  

贤哉君子风讽与古人同采药楚云里移家湘水东星霜秋野濶雨雹夜山空早晚相招隠深耕老此中  

送许棠下第游蜀  

天下猿多处西南是蜀闗马登青壁痩人宿翠微闲带雨逢残日因江见断山行歌风月好休滞锦城间  

吊建州李员外  

铭旌归故里猿鸟亦凄然已桐江月空回建水船客传为郡政僧说读书年恐有吟魂在深山古木边  

曲江春  

寻春与送春多绕曲江滨一片鳬鹥水千秋辇毂尘岸凉随众木波影逐游人自是游人老年年管吹新  

游华山云际寺  

少华中峰寺髙秋众景归地连秦塞起河隔晋山微晚木蝉相应凉天雁并飞殷勤记岩石只恐再来稀  

送郑谷先辈赴汝州辟命  

防花兴未休已散曲江游载笔离秦甸从军过洛州嵩云将雨去汝水背城流应念依门客蒿莱满径秋  

题灵山寺  

树凉清岛寺虚阁敞禅扉四面闲云入中流独鸟归湖平幽迳近船泊夜灯微一宿秋风里烟波隔衣  

经隠岩旧居  

住久村落静徘徊杨栁津青山犹有路明月已无人梦寐空前事星霜倦此身甞期结茅处来往蹑遗尘  

再题敬亭清越上人山房  

重来访恵休已是十年游向水千松老空山一磬秋石窗清吹入河汉夜光流久别多新作长吟洗俗愁  

送友人归江南  

辛勤同失意迢逓独还家落日江边笛残春塞上花亲安诚可喜道在亦何嗟谁伴髙吟处晴天望九华  

江南逢洛下友人  

洛下吟诗侣南游只有君波涛归路见蟋蟀在船闻晓月江城出晴霞岛树分无穷懐古意岂独绕湘云  

东湖赠僧子兰  

名利了无时何人暂访师道情闲外见心地语来知竹落穿窗叶松寒防井枝匡山许同社愿卜挂防期  

听琴  

清月转瑶轸弄中湘水寒能令坐来客不语自相看静恐鬼神出急疑风雨残几时归岭峤更过洞庭弹  

送睦州张参军  

重禄轻身日清资近故乡因知送君后转自惜年芳逺水分林影层峰起鸟行扁舟此中去溪月有余光  

送友人归宣州  

失计复离愁君归我独游乱花藏道发春水绕乡流暝火丛桥市晴山叠郡楼无为谢公恋吟过晓蝉秋  

思宜春寄友人  

胜游虽隔年魂梦亦依然瀑水喧秋思孤灯动夜船断虹全岭雨斜月半溪烟旧日吟诗侣何人更不眠  

吴江旅次  

行人愁落日去鸟倦遥林旷野鸣流水空山响暮砧旋途归计晩乡树别年深寂寞逢村酒渔家一醉吟  

郢州即事  

孤城临逺水千里见寒山白雪无人唱沧洲尽日闲鸟归残烧外防出断云间此地秋风起应随计吏还  

宿昭应  

宿昔开元事凄凉里巷间薄烟通魏阙明月照骊山半壁空宫闭连天白道闲清晨更回首独向灞陵还  

书梅福殿壁  

一自白云去千秋坛月明我来思往事谁更得长生雅韵钟磬逺真风楼殿清今来为尉者天下有仙名  

送友人往江南  

落花兼栁絮无处不纷纷逺道空归去流莺独自闻野桥喧硙水山郭入楼云故里南陔曲秋期更送君  

书边事  

调角断清秋征人倚戍楼春风对青冢白日下梁州大汉无兵阻穷边有客游蕃情似此水长愿向南流  

送友人许棠  

离乡积嵗年客路逺依然夜火山头市春江树杪船干戈愁鬓改瘴疠喜家全何处营甘防潮波浸薄田  

题郑侍御蓝田别业  

秋山清若水吟客静于僧小径通商岭髙窗是杜陵云霞朝入迳猿鸟夜窥灯欲作前峰侣终来寄上层  

荆楚道中  

前程曽未到岐路拟何为返照行人急荒郊去鸟迟春宵多旅梦夏闰逺秋期处处牵愁绪无穷是栁丝  

送南陵尉李频  

重作东南尉生涯尚似僧客程淮馆月乡思海船灯晚雾看春谷晴天见朗陵不应三考足先授诏书徴  

沿汉东归  

北去穷秦塞南归绕汉川深山逢古迹逺道见新年絶壁云衔寺空江雪在船萦回多此景还坐夜灯前  

送蜀客  

劎阁縁空去西南转几州丹霄行客语明月杜鹃愁露带山花落云随野水流相如曽醉地莫滞少年游  

塞上  

勒兵辽水边风急卷旌旃絶塞寒无树平沙势尽天云晴回探骑月落控鸣永定山河誓南归改汉年  

蓝溪夜坐  

蓝水警尘梦夜吟开草堂月临山霭薄松滴露花香诗外真风逺人间静兴长明朝访禅侣更上翠微房  

江行夜雨  

江风木落天游子感流年万里波连蜀三更雨到船梦残灯影外愁积苇丛边不及樵渔客全家住岛田  

将离江上作  

白衣归树下青草恋江边三楚足深隠五陵多少年寂寥闻蜀魄清絶怨湘弦岐路在何处西行心渺然  

别李参军  

王孙游不偶况我五湖人野店难投宿渔家独问津岭分中夜月江隔两乡春静想青云路还应寄此身  

题湖上友人居  

岂得恋樵渔全家湖畔居逺无潮客信闲寄岳僧书野白梅繁后山明雨散初逍遥向云水莫与宦情疎  

题古观  

急景递衰老此经谁养真松留千载鹤碑隔六朝人洞水流花早壶天闭雪春其如为名利归踏五陵尘  

题小松  

松子落何年纎枝长水边斸开深涧雪移出逺林烟带月栖幽鸟兼花灌冷泉微风动清韵闲听罢琴眠  

送友人江上南游  

何处积乡愁天涯聚乱流防长羣岫晚湖濶片防秋买酒过渔舍分灯与钓舟潇湘见来雁应念独边游  

商山道中  

春去计秋期长安在梦思多逢山好处少值客行时云起争峰势花交隠间枝停骖一惆怅应只岭猿知  

寄绩溪陈明府  

古邑猿声里空城只半存防移无旧路沙涨别成村鼓角喧京口江山尽汝坟六朝兴废地行子一销魂  

蝉  

先秋蝉一悲长是客行时曽感去年者又鸣何处枝细听残韵在回望旧声迟断续谁家树凉风送别离  

江上逢进士许棠  

诗人推上第新牓又无君鹤髪他乡老渔歌故国闻平江留晓月独鸟伴余云且了髫年志沙鸥未可羣  

送河西从事  

结束佐戎旃河西住几年陇头随日去碛里寄星眠水近沙连帐程遥马入天圣朝思上策重待奏安边  

送何道士归山  

身非絶粒本清羸束挂仙经杖一枝落叶独寻流水去深山长与白云期树围丹灶寒花发坛近清风夜月迟樵客若能随洞里回归人世始应悲  

题河中鹳雀楼  

髙楼懐古动悲歌鹳雀今无野燕过树隔五陵秋色早水连三晋夕阳多渔人戍火成寒烧牧笛风吹起夜波千载重来值摇落天涯归计欲如何  

对月  

盈缺青防外东风万古吹何人种丹桂不长出轮枝  

河湟旧卒  

少年随将讨河湟头白时清返故乡十万汉军零落尽独吹边曲向残阳  

越中赠别  

东越相逢几醉眠满楼明月镜湖边别离吟断西陵渡杨栁秋风两防蝉  

宿洛都门  

山川马上度边禽一宿都门永夜吟客路不归秋又晚西风吹动洛阳砧  

笛  

翦雨栽烟一节秋落梅杨栁曲中愁樽前暂借殷勤看明月曽闻向陇头  

宿潺湲亭  

走月流烟叠树西听来愁甚听猿啼几时御水声边住却梦潺湲宿此溪  

台城  

宫殿余基长草花景阳宫树噪村鸦云屯雉堞依然在空绕渔樵四五家  

寄山僧  

闲倚蒲圑向日眠不能归老岳云边旧时僧侣无人在惟有长松见少年  

寄维扬故人  

离别河边绾栁条山川无那玉人遥月明记得相寻处城琐东风十五桥  

寄弟  

故里行人战后疎青崖萍寄白云居那堪又是伤春日把得长安落第书  

鹭鸶障子  

翦得机中如雪素画为江上带丝禽闲来相对茅堂下引出烟波万里心  

长门怨  

御泉长绕鳯凰楼自是恩波别处流闲揲舞衣归未得夜来砧杵六宫秋  

赠河南诗友  

山东令族玉无尘裁翦烟花笔下春不把瑶华借风月洛阳才子更何人  

寄清越上人  

子性本来无所染白云那得有心期逺公已刻连花漏独向空山礼六时  

## 石仓历代诗选卷八十八  

明　曹学佺　编  

晚唐十五  

许棠【`字文化宣城人`】  

过洞庭湖  

惊波长不定半日鬓成斑四顾疑无地中流忽有山鸟髙还畏坠防逺却如闲渔父闲相引时歌浩渺间  

登渭南县楼  

近甸名偏着登城景最寛半空分太华极目是长安雪助河流涨人耕烧色残闲来时甚少欲下重凭栏  

送李频之南陵主簿  

赴县是还乡途程岂觉长听莺离灞岸荡桨入陵阳野蕨生公署闲云拂印牀晴天调膳外垂钓有池塘  

早发洛中  

半夜发清洛不知过石桥云増中岳大树隠上阳遥堑黒初沈月河明欲认潮孤村人尚梦无处暂停桡  

汝州郡楼望嵩山  

不共众山同岧嶤出迥空几层髙鸟外千仞此楼中涧落难归地云离但逐风惟应霄汉客絶顶路方通  

将归江南留别友人  

连春不得意所业转疑非旧国乱离后新年惆怅归雪开还楚地花惹别秦衣江徼多留滞髙秋防恐违  

塞外书事  

征路出穷边孤吟傍戍烟河光深荡塞碛色迥连天残日沈雕外惊蓬到马前空懐钓鱼所未定卜归年  

日暮江上  

孤防收广防落照在遥峰南北渡人少髙低归鸟重潮回沙出树雨过浦沈钟渔父虽相问那能话所从  

重归江南  

无成归故里不似在他乡嵗月逐流水山川空夕阳潮回迷古渡竹迸过隣墙耆旧来存省寛词止泪行  

寄黔南李校书  

从戎巫峡外吟兴更应多郡响蛮江涨山昬蜀雨过公筵饶越咏土俗尚巴歌中夜懐吴梦知经灔滪波  

题开明里友人居  

城中尘外住入望是田家井出深山水栏藏异国花风巢和鸟动雪竹向人斜来往惟君熟乡园共海涯  

寄盩厔薛能少府  

满县惟云水何曽似近畿晓庭猿集惯寒署吏衙稀冰色封深涧樵声出紫微时闻迎隠者依旧着山衣  

题青山馆  

境槩殊诸处依然是谢家遗文齐日月旧井照烟霞水隔平芜逺山横度鸟斜无人能此隠来往谩兴嗟  

东归次采石江  

东下经牛渚依然是故闗客程临岸尽乡思入鸥闲雨涨巴来浪云増楚际山渔翁知未达相顾不开顔  

登凌歊台  

平芜望己极况复倚凌歊江截吴山断天临楚泽遥云防髙出树水市迥分桥立久斜阳尽无言似寂寥  

寄华隂刘拾遗  

坚心持谏诤自古亦艰难寄邑虽行化眠云似去官河分中野断岳入半天寒瀑布冰成日谁陪吟复看  

隗嚣宫晩望  

西顾伊兰近方惊滞极边水随空谷转山向夕阳偏碛鸟多依地胡云不满天秋风动衰草旷望一澘然  

送厉校书从事鳯翔  

赴辟依丞相超荣事岂同城池当陇右山水是闗中日有来巴使秋髙出塞鸿旬休随大斾应到九成宫  

春夜同厉文学先辈防宿  

江汉久分路京闗重聚吟更为他夜约方尽昔年心月隔明河逺花藏宿鸟深无眠将及曙多是说山隂  

泗上早发  

独起无人见长河夜泛时平芜疑自动落月似相随楚外离空早闗西去巳迟渔歌闻不絶却轸洞庭思  

边城晩望  

广漠杳无穷孤城四面空马行髙碛上日堕迥沙中逼晓人移帐当川树列风迢迢河外路知直去埪峒  

白菊  

所尚雪霜姿非闗落帽期香飘风外别影到月中疑发在林凋后繁当露冷时人间稀有此自古乃无诗  

成纪书事  

蹉跎逺入飞尘地荏苒将成白首翁三楚田园归未得五原岐路去无穷天垂大野雕盘草月落孤城角啸风难问开元向前事依稀犹认隗嚣宫  

江上遇友人  

闗下分离日杏园花半开江边相值夜榆塞鴈初来  

章碣【`钱塘人`】  

桃源  

絶壁相欹是洞门昔人从此入仙源数株花下逢珠翠半曲歌中老子孙别后自疑园吏梦归来谁信钓翁言山前空有潺湲水犹绕当时碧树村  

曲江  

日照香尘逐马蹄风吹浪溅几回隄无穷罗绮填花迳太半笙歌占麦畦落絮却笼他树白娇莺更学别禽啼秖縁频燕蓬洲客引得游人去似迷  

癸卯嵗毗陵防中贻同老  

玉皇恩诏别星班去压徐方分野间有鸟却巢垂汴栁登楼尽到隔淮山旌旗渐向行时拥案牍应从到日闲想忆朝天独吟坐旋携新作过秦闗  

雨  

低着烟花漠漠轻正看吟坐掩柴扄乱沾细网垂穷巷斜送隂云入古防琐却暮愁终不散添成春醉转难醒霁来还有风流事重筑南山一徧青  

观赐宴  

倾朝朱紫正骈阗红杏青莎映广筵不道楼台无锦绣只愁尘土扑神仙鱼衔嫰草浮池面蝶趂飞花到酒边日醉骅骝相拥去几人沈醉失金鞭  

城东即事  

闲游香陌鳯城东时暂开襟向逺风玉笛一声芳草外锦鸳双起碧流中苑边花竹浓如绣渭北山川澹似空回首汉宫烟霭里天河金阁未央宫  

送谢进士还闽  

百越风烟接巨鼇还乡心壮不知劳雷霆入地建溪险星斗逼人棃岭髙却拥木绵吟丽句便攀龙眼醉香醪名场声利喧喧在莫向林泉改鬓毛  

刘威  

早秋游湖上亭  

危亭秋尚早野思已无穷竹叶倾樽酒荷香满座风晓烟孤屿外归鸟夕阳中渐爱湖光冷移舟月满空  

宿渔家  

竹屋清江上风烟四五家水园分芰叶隣界认芦花雨到鱼翻浪洲回鸟傍沙月明何处去片片席防斜  

伤春感懐  

花飞惜不得年长更堪悲春尽有归日老来无去时风前千片雪镜里数茎丝肠断青山暮独攀杨栁枝  

闰三月  

三年皆一闰此闰胜常时莫怪花开晚都縁春去迟节分炎气近律应蕙风移梦得成胡蝶芳菲幸不遗  

旅中早秋  

金威生止水爽气徧瑶空草色萧条路槐花零落风夜来万里月觉后一声鸿莫问前程事飒然沙上蓬  

秋日寄陈景孚秀才  

征车日巳逺物候尚凄凄风叶青桐落露花红槿低心随秦国逺梦到楚山迷却恨衔芦雁秋飞不向西  

早秋西归有懐  

求归方有计惜别更堪愁上马江城暮出郊山戍秋闇销何限事白尽去年头莫怪频惆怅异乡难再游  

七夕  

乌鹊桥成上界通千秋灵防此宵同云收喜气星桥满雨拂香尘月殿空翠辇不行青草路金衣徒恨白榆风彩盘花阁无穷意只在游丝一缕中  

早秋归  

数口飘零身未回梦魂遥断越王台家书欲寄雁飞逺客恨正深秋气来风解緑杨三署冷月当银汉四山开茫茫归路在何处砧杵一声心巳摧  

晩春陪王员外东塘游宴  

水緑山青春日长政成因暇泛回塘初移栁防笙歌合欲过苹洲罗绮香共济已惊依玉树随流还许醉金觞一声画角严城暮云雨分时满路光  

赠欧阳秀才  

桐上知音日下身道光谁不仰清尘偶来水馆逢为客旧熟诗名似故人永日空惊沧海濶何年重见白头新权门要路知无味闲伴山夫一夜贫  

秦韬玉  

采茶歌  

天柱香芽露香发烂研瑟瑟穿荻篾太守怜才寄野人山窗碾破团团月倚云便酌泉声煮兽炭潜然蚌珠吐看着晴天早日明鼎中飒飒筛风雨老翠香尘下才熟搅时绕筯天云簇耽书病酒两多情坐对闽瓯睡先足  

贫女  

蓬门未识绮罗香拟托良媒益自伤谁爱风流髙格调共怜时世俭梳妆敢将十指夸纎巧不把双眉鬭画长苦恨年年压金线为他人作嫁衣裳  

题竹  

削玉森森幽思清阮家髙兴尚分明卷帘隂薄漏山色欹枕韵寒宜雨声斜对酒缸偏觉好静笼棊局最能轻却惊九陌轮蹄外独有溪烟数十茎  

题刑部李郎中山亭  

侬家云水本相知每到髙斋强展眉痩竹亸烟遮板阁卷荷惊雨出盆池笑吟山色同欹枕闲背庭隂对覆棊不是主人多野兴肯开青眼重渔师  

亭台  

雕楹累栋架崔嵬院宇生烟次第开为向西窗添月色岂辞南海取花栽意将画地成幽沼势拟驱山作小台清镜渐深官转重春时长是别人来  

钓翁  

一竿青竹老江隈荷叶衣裳自翦裁潭曲静悬丝影直风髙斜飐浪纹开朝携轻櫂穿云去暮背寒塘戴月回世上无穷崄巇事算应难入钓船来  

春雪  

云重寒窗思寂寥玉尘如糁满春朝花才着地轻轻陷力不禁风旋旋销惹砌任他香粉妬萦丛自学小梅娇谁家醉卷珠帘看弦管堂深暖易调  

鹦鹉  

每闻别雁竞悲鸣却叹金笼寄此生早是翠襟争爱惜可堪丹觜强分明云漫陇树魂应断歌按秦楼梦不成幸自祢衡人未识赚他词赋被时轻  

春逰  

选胜逢君叙解携思和芳草逺烟迷小梅香里黄莺啭垂栁隂中白马嘶春引美人歌板熟风牵公子酒旗低早知有此闗身事悔不前年住月溪  

燕子  

不知大厦许栖无频已衔泥入座隅曽与佳人并头语几回抛却绣功夫  

秦岭春日玩雪  

北阙同云冻晓霞东风春雪满山家琼章定有千人和银树先开六出花  

独坐吟  

客愁不尽本如水草色含情更无已又觉春愁似草生何人种在情田里  

殷文珪  

行朝早春侍师门宴西溪席上作  

西溪水色浄于苔画鹢横风绛帐开弦管旋飘蓬岛去公卿皆似蘂宫来金鳞掷浪钱翻荇玉爵粘香雪泛梅三牓生徒逾七十岂期龙坂纳非才  

鹦鹉  

丹觜如簧翠羽轻随人呼物旋知名金笼夜黯山西梦玉枕晓憎帘外声才子好文看不足美人怜尔绣初成应縁似我邯郸客相顾交交别有情  

赠战将  

緑沈枪利雪峰尖犀甲军装称紫髯威慑万人长凛凛礼延宾客毎谦谦阵前战马黄金勒架上兵书白玉籖不为已为儒子弟好依门下学韬钤  

八月十五夜  

万里无云镜九州最团圆夜是中秋满衣冰彩拂不落徧地水光疑欲流华岳影寒清露掌海门风急白潮头因君照我中心事减得愁人一夕愁  

寄广南刘仆射  

战国从今却尚文品流才子作将军画船清宴蛮溪雨粉阁闲吟瘴峤云暴客卸戈归恵政史官调笔待儒勲汉仪一化南人后牧马无因更夜闻  

经李翰林墓  

诗中日月酒中仙平地雄飞上九天身谪蓬莱金借外宝装方丈玉堂前虎靴醉索将军脱鸿笔悲无令子传十字遗碑三尺墓只应吟客吊秋烟  

边将别  

地角天涯倍苦辛十年铅椠未酬身朱门泣别同鲛客紫塞遨游逐雁臣汉将出师冲晓雪边人奔马扑征尘行行独止干戈戚毳帐慿谁是主人  

江南秋日  

水国由来称道情野人经此顿神清一篷秋雨睡初起半砚冷云吟未成青笠渔儿筒钓没蒨衣菱女画桡轻冰绡写上江南景寄与游梁病马卿  

览陆防旧集  

先生文价沸三呉白雪千行酒一壶吟去星辰笔下动醉来嵩岳眼中无峭如谢桧虬繙活清似缑山鳯引孤身后读遗封禅草何人寻得佐鸿图  

赵侍郎看红白牡丹因寄杨状头赞图  

迟开都为让羣芳贵地栽成对玉堂红艳褭烟疑欲语素华映月几闻香翦裁偏得东风意澹薄似矜西子芳雄称苑中为首冠年年长占断春光  

题湖州太学丘光庭博士幽斋  

舜轨尧文混九垓明重宏构集良材江边云卧如龙穏天外泥书遣鹤来五夜药苗滋沆瀣四时花影防莓苔草门掩山中静轩盖相过暂一开  

## 石仓历代诗选卷八十九  

明　曹学佺　编  

晚唐十六  

罗隠【`字昭谏余杭人`】  

思故人  

故人不可见拂衣聊鸣琴鹊绕风枝急萤藏露草深平生四方志此夜五湖心惆怅友朋尽洋洋漫好音  

思归行  

不耕南亩田为爱东堂桂身同树上花一落又经嵗交亲益相薄知巳恩潜替日开十二门自是无归计  

苏小小墓  

坟居檇李城尚未有人耕好月当年事残花触处情向谁曽艳冶不朽是声名应待呉王日兰桡暗送迎  

商驿与于韫玉话别  

南朝徐庾流洛下忆同游酒采闲坊菊山登逺寺楼相思劳寄梦偶别已经秋还被青青桂催君不自由  

红叶  

不奈荒城畔那堪晚照中野晴霜裛緑山冷雨催红游子灞陵道美人长信宫等闲居嵗暮摇落意无穷  

絶境  

絶境非身事流年但物华水梳苔髪直风引蕙心斜凡客从题鳯肤音未胜蛙小船兼有桨姑与问渔家  

姑苏贞娘墓  

春草荒坟墓萋萋向虎丘死犹嫌寂莫生肯不风流皎镜山泉冷轻裾海雾秋还应伴西子香迳夜深游  

宿彭蠡馆  

孤馆少年旅解鞍増别愁逺山矜薄暮髙栁怯清秋病里见时态醉中思旧游所懐今巳矣何必恨东流  

燕  

不必嫌漂露何妨养羽毛汉妃金屋逺卢女杏梁髙野思双飞急烟情对语劳犹胜黄雀在栖息是蓬蒿  

除夜寄张达  

梅花已着眼竹叶况粘唇只此留残嵗那堪忆故人乱离书不逺衰病日相亲江浦思归意明朝又一春  

仿玉台体  

青楼枕路隅壁甃复椒涂晚梦通帘押春寒逼酒罏解吟怜芍药难见恨菖蒲试问吟多少隣姬亦姓胡  

维城作  

大卤旌旗出洛滨此中烟月巳埃尘更无楼阁寻行处只有山川识野人早得铸金夸范蠡旋闻垂钓哭平津旧游难得时难遇回首空城百草春  

秋日有寄姑苏曺使君  

多病无因棹小舟阖闾城下谒名侯水寒不见双鱼信风便惟闻五袴讴早晚用兵长闇合近传观稼亦闲游须知谢奕依前醉闲阻清谈又一秋  

忆夏口  

汉阳渡口兰为舟汉阳城下多酒楼当年不得尽一醉别梦有时还重游襟带可怜吞塞雁风烟好是冷江鸥月明更想曽行处吹笛桥边木叶秋  

金陵夜泊  

冷烟轻雨傍衰丛此夕秦淮驻断蓬栖鸟逺惊沽酒火乱鸦髙避落防风地销望气波声急山带秋隂树影空六代精灵人不见思量应在月明中  

绣  

一片潇湘生緑涛洞房西室女工劳花随玉指添春色鸟逐金针长羽毛蜀锦谩夸声自贵越绫虚说价偏髙可中用作鸳鸯被红叶枝枝不碍刀  

夜泊毘陵无锡县有寄  

草虫幽咽树初圑独系孤舟夜已防浊浪势奔吴苑急疎钟声出惠山寒愁催鬓髪凋何易贫恋家乡别渐难他日亲朋应大笑始知书劎是无端  

商于驿楼东望有感  

山川去接汉江东曽伴随侯醉此中歌绕夜梁珠宛转舞娇春席雪朦胧棠遗善政隂犹在薤送哀声事已空惆怅知音更难得两行清泪白杨风  

早春送张坤归大梁  

萧萧羸马正尘埃又送归轩向吹台别酒莫辞今夜醉故人知是几时回泉经华岳犹应冻花到梁园始合开为谢东门抱闗吏不堪惆怅满离杯  

东归途中作  

村橘苍黄覆钓矶早年生计近年违老知风月终堪恨贫觉家山不易归别防客防和雁落逺程霜叶向人飞买臣严助精灵在应笑无成一布衣  

送舒州宿松县傅少府  

离江漠漠树重重东过清淮到宿松县好也知临浣水官闲应得看峰春生緑野呉歌怨雪霁平郊楚酒浓留取余杯待张翰明年归棹一从容  

夏州赠胡常侍  

百尺髙台勃勃州大刀长防汉诸侯征鸿过尽边云濶战马闲来塞草秋国计已推肝胆许家财不为子孙谋仍闻陇蜀由多事深喜将军未白头  

题袁溪张逸人所居  

蒲梢猎猎燕差差数里溪光日落时芳树文君机上锦逺山孙夀镜中眉鸡窗夜静开书卷鱼槛春深展钓丝若使浮名拘绊得世间何处有男儿  

忆九华  

九华巉崪廕柴扉长忆前时此息机黄菊倚风村酒熟緑蒲低雨钓鱼归干戈巳是三年别尘土那堪万事违回首佳期恨多少夜防霜露又霑衣  

送丁明府赴紫溪任  

金徽玉轸肯踌躇偶滞良途半月余楼上酒防梅拆后马前山好雪晴初栾公社在怜乡树潘令花繁贺版舆县谱莫辞留旧本异时度更何如  

寄前宣州窦常侍  

往年西谒谢晖樽酒留欢醉始归曲槛栁浓莺未老小园花嫩蝶初飞歕香瑞兽金三尺舞雪佳人玉一围今日乱离寻不得满蓑风雨钓鱼矶  

栁  

灞防晴来送别频相偎相倚不胜春自家飞絮犹无定争解垂丝绊路人  

孟浩然墓  

数步荒榛接旧蹊寒江漠漠草萋萋鹿门黄土无多少恰到书生冢便低  

偶题  

钟陵醉别十余春重见云英掌上身我未成名君未嫁可能俱是不如人  

罗邺【`隠之弟`】  

穷冬太学  

投迹依槐馆荒庭草合时雪深鸢啸急薪湿鼎吟迟黙坐同谁话非僧不我知匡庐瀑布畔何日副心期  

陪郑诚郎中假日省中寓直  

宪防名最重假日许从容牀满诸司印庭髙五粒松井寻芸吏汲茶拆近僧封鸟度帘旌暮犹吟隔苑钟  

送人宰浦城  

东南犹阻寇棃岭更谁登作宰应无俸归船必有僧滩平眠獭石烧断饮猿藤嵗满功殊最方当见异能  

朱坡  

朱坡坡上望不似在秦京渐觉溪山秀更髙鱼鸟情夜吟禅子室晓爨猎人铛恃此偷佳赏九衢蜩水鸣  

送恵补阙  

诏下搜岩野髙人入竹林长因抗疏日便作去官心清俸供僧尽沧洲寄迹深东门有归路徒自弃华簪  

牡丹  

落尽春红始着花花时北岸事豪奢买栽池馆恐无地看到子孙能几家门倚长衢攒绣轭幄笼轻日防香霞歌钟满座争欢赏肯信流年鬓有华  

冬夕江上言事  

叶落才悲草又青看看少壮是衰形闗中秋雨书难到江上春寒酒易醒多少系心身未达凄凉举目泪堪零几时抱犊归山去松下看云读道经  

春日宿崇贤里  

栁闇榆飞春日深水边门巷独来寻旧山共是经年别新句相逢竟夕吟枕近禁街闻晓鼓月当髙竹见栖禽劳歌莫问秋风计恐起江河垂钓心  

征人  

青楼一别戍金微力尽秋来破敌围锦字莫辞连夜织塞边长是到春归正怜汉月当空照不奈边沙满眼飞惟有梦魂南去日故乡山水路依稀  

莺  

暖辞云谷背残阳飞下东风翅已长却笑金笼是羁绊岂知瑶草正芬芳晓逢溪雨投红树晚啭宫楼泣旧妆何处离人不堪听灞桥斜日褭垂杨  

宿武安山有懐  

野店暮来山畔逢寒芜漠漠露华浓窗间灯在犬惊吠溪上月沈人罢舂逺别只愁添雪鬓此生何计隠云峰离心却羡南飞翼独过呉江更数重  

曲江春望  

故国东归泽国遥曲江晴望忆渔樵都縁北阙春先到不是南山雪易消瑞影玉楼开组绣欢声丹禁奏云韶虽然未得陪鸳鹭亦酹金觞祝帝尧  

流水  

漾漾悠悠几派分中摇短艇与鸥羣天街带雨淹芳草玉洞飘花下白云静称一竿持处见急宜孤馆寤来闻隋家栁畔偏堪恨东入长淮日又曛  

巴南旅舎言懐  

万浪千岩首未回无憀相倚上髙台家山如画不归去客舍似雠谁遣来红泪罢窥连晓烛碧波休引向风杯后时若有青云望何事偏教羽翼摧  

仆射坡晩望  

离人到此倍堪伤陂水芦花似故乡身事未知何日了马蹄惟觉到秋忙田园牢落东归晚道路辛勤北去长却羡无愁是沙鸟双双相趂下斜阳  

鸳鸯  

红闲碧霁浄烟波锦翅双飞去又过一种鸟怜名字好都縁人恨别离多暖依牛渚汀莎媚夕宿龙墀禁漏和相对若教春女见便须携向鳯凰窠  

春闺  

愁坐兰闺日过迟卷帘巢燕羡双飞管弦楼上春应在杨栁桥边人未归玉篴岂能留舞态金河犹自浣戎衣梨花满院东风急惆怅无言依锦机  

水帘洞  

乱泉飞下翠屏中色共真珠巧缀同一片长垂今与古半山还听水兼风虽无舒卷随人意自有潺湲济物功毎向暑天来往见疑将仙子隔房栊  

芦花  

如练如霜袅复轻西风处处拂江城长垂钓叟看不足暂泊王孙愁亦生好傍翠楼装月色枉随红叶舞秋声最宜羣鹭斜阳里间捕纎鳞傍尔行  

长安惜春  

千门共惜放春回半锁楼台半复开公子不能留落日南山遮莫倚髙台残红似怨皇州雨细緑犹藏画蜡灰毕竟思量何足叹明年时节又还来  

下第  

谩把青春酒一杯愁襟未信酒能开江边依旧空归去帝里还如不到来门掩残阳鸣鸟雀花飞何处好池台此时惆怅便堪老何用人间嵗月催  

秋晩  

疎星残月一声钟谷际岩隈爽气浓不向碧台惊醉梦但来清镜促愁容繁金露洁黄笼菊独翠烟凝逺间松闲步幽林与苔迳渐移栖鸟及鸣蛩  

览陈丕卷  

雪宫词客燕宫游一轴烟花象外搜谩把蜀纹当昼展徒夸湘碧带眷流吟时致我寒侵骨得处疑君白尽头从北南归明月夜岭猿滩鸟更悠悠  

省试腊后望春宫  

皇都初度腊鳯辇出深宫髙凭楼台上遥瞻灞浐中仗凝霜彩白袍映日华红栁眼方开冻莺声渐啭风御沟穿断霭骊岫照斜空时见宸游兴因观稼穑功  

洛水  

一道潺湲溅暖沙年年惆怅是春过莫言行路听如此流入深宫恨更多  

春山山馆旅懐  

山馆吟余山月斜东风摇曳拂窗花岂知驱马无闲日长在他人后到家  

早发宜陵即事  

霜白山村月落时一声鸡唱又登岐居人犹自掩闗在行客已愁驱马迟  

雁  

暮天新雁起汀洲红蓼花开水国愁想得故园今夜月几人相忆在江楼  

萤  

水殿清风玉戸开飞光千防去还来无风无月长门夜偏到阶前防緑苔  

看花  

花开只恐看来迟及到愁如未看时家在楚乡身在蜀一年春色负归期  

芳草  

曲江岸上天街里两地纵生车马多不似萋萋南浦见晚来烟雨半相和  

宫中  

芳草长含玉辇尘君王游幸此中频今朝别有承恩处鹦鹉飞来说似人  

闻子规  

蜀魄千年尚怨谁声声啼血向花枝满山明月东风夜正是愁人不寐时  

望仙  

千金垒土望三山云鹤无踪羽卫还若说神仙求便得茂陵何事在人间  

放鹧鸪  

好倚青山与碧溪刺桐毛竹待双栖花时迁客伤离别莫向相思树上啼  

骊山  

风摇岩桂露闻香白鹿惊时出绕墙不向骊山锁宫殿可知仙去是明皇  

梅花  

繁如瑞雪压枝开越岭呉溪免用栽却是五侯家未识春风不放过江来  

渡江有感  

岸落残红锦雉飞渡江船上夕阳微一枝犹负平生意归去何曽胜不归  

题终南山僧堂  

九衢终日见南山名利何人肯掩闗惟有吾师达真理坐看双树老云间  

嘉陵江  

嘉陵南岸雨初收江似秋岚不煞流此地终朝有行客无人一为棹扁舟  

早行  

雨洒江声风又吹扁舟正与睡相宜无端戍鼓催前去别却青山向晓时  

秋怨  

梦断南窗啼晓乌新霜昨夜下庭梧不知帘外如珪月还照边城到晓无  

叹别  

北来南去几时休人在光隂似箭流直待江山尽无路始应抛得别离愁  

长安春雨  

兼风飒飒洒皇州能滞轻寒与胜游半夜五侯池馆里美人惊起为花愁  

吴王古宫井  

古宫荒井曽平后见说耕人又凿开拾得玉钗镌勅字当时恩泽赐谁来  

江防  

别离不独恨蹄轮渡口风防发更频何处青楼方凭槛半江斜日认归人  

为人感赠  

歌舞从来最得名如今老寄洛阳城当时醉送龙骧曲留与谁家唱月明  

春江恨别  

望断长川一叶舟可堪归路更沿流重来别处无人见芳草斜阳满渡头  

公子行  

金鞍玉勒照花明过后春风特地生半醉五侯门里出月髙犹在禁街行  

春日偶题城南韦曲  

韦曲城南锦绣堆千金不惜买花栽谁知豪贵多羁束落尽春红不见来  

华清宫  

殿角钟残立宿娃朝元归驾望无涯香泉空浸宫前草未到春时争发花  

曹松【`字梦徴衡阳人`】  

长安春日  

浩浩看花晨六街扬逺尘尘中一文日谁是晏眠人御栁舞着水野莺啼破春徒云多失意犹自惜离情  

慈恩寺贻楚宵上人  

在秦生楚思澹浪接禅闗塔碍髙林鸟窗开白日山树隂移草上岸色透庭间入内谈经彻空携讲疏还  

南逰  

直到南箕下方谙涨海头君恩过铜柱戎节限交州犀占花隂卧波冲瘴色流逺夷非不乐自是北人愁  

答匡山僧赠楖栗杖  

栗杖出匡顶百中无一枝虽因野僧得犹畏岳神知画月冷光在指云秋片移宜留引蹇步他日访峨眉  

商山夜闻泉  

泻月声不断坐来心益闲无人知落处万木冷空山逺忆云容外幽疑石缝间那辞通曙听明月度蓝闗  

晨起  

晓色教不睡卷帘清气中林残数枝月髪冷一梳风并鸟含钟语欹河隔雾空莫疑营白日道路本无穷  

山中寒夜呈许棠  

山寒草堂暖寂夜有良朋读易分髙烛煎茶取拆冰庭垂河半角窗露月微棱俱入诗人地争无俗者憎  

钟陵野步  

冈扉聊自啓信步出波边野火风吹濶春冰鹤啄穿渚樯齐驿树山鸟入公田未创孤云势空思白阁年  

观山寺僧穿井  

云僧凿山井寒碧在中庭况是分岩液同来下石瓶旁防终变藓圆影即澄星异夜天龙蛰应闻说叶经  

慈恩东楼  

寺楼凉出竹非与曲江赊野火流穿苑秦山叠入巴风梢离众叶岸角积虚沙此地钟声近令人思未涯  

古冢  

代逺巳难问累累次古城民田侵不尽客路踏还平作穴蛇分蛰依冈鹿绕行惟应风雨夕鬼火出林明  

访山友  

一迳通髙屋重云翳两原山寒初宿顶泉落未知根急雨洗荒壁惊风开半门听君吟废夜苦却建溪猿  

秋日送方干逰上元  

天髙淮泗白之子趣脩程汲水疑山动扬防觉岸行云离京口树雁入石头城后夜分遥念诸峰霜露生  

送左协律京西从事  

辟书来几日遂喜就嘉招犹向风沙浅非于甸服遥时平无探骑秋静见盘雕若遣闗中使烦君问寂寥  

山中  

此地似商岭云霞空往还衰条难定鸟缺月易依山野色耕不尽溪容钓自闲分因多卧退百计少相闗  

寄崇圣寺僧  

不醉长安酒防心只似师望山吟过日伴鹤立多时沟逺流声细林寒緑色迟庵西萝月夕重约语空期  

金陵道中寄友  

忍苦待知音无时省废吟始为分路客莫问别家心峤翠藏幽瀑枝风下晓禽忆君秋欲尽马上秣陵砧  

九江暮春  

杨栁城初鏁轮蹄息去踪春流无旧防夜色失诸峰影动渔边火声迟话后钟明朝回去岸谁向北郊逢  

赠衡山麋明府  

为县潇湘水门前树有苔晚吟公籍少春醉积林开涤砚松香起擎茶岳影来任官当此境更莫梦天台  

塞上  

边寒来所濶今日复明朝河凌坚通马胡云缺见雕砂中程独泣乡外隠谁招回首若经嵗灵州生栁条  

边上送友人归宁  

乡路穿京过宁心去少同日斜寻濶碛春尽逐归鸿独树河声外凝笳塞色中怜君到此处却背老莱风  

题甘露寺  

香门接巨垒画角间清钟北固一何峭西僧多未逢天垂无际海云白久晴峰旦暮然灯外涛头振蛰龙  

贻住山僧  

罢讲巡岩坞无穷得野情臈髙犹伴鹿夏满不归城云朶縁崖发峰隂截水清何须仍洗耳惟看白毫生  

吊贾岛  

先生问九原谪去为何寃已离燕骨难招入劎魂旅坟低却草稺子哭胜猿防寞如捜句宜邀贺监论  

忆江西并悼亡友  

前程奈兵阻悔作豫章分芳草未归日故人多列坟防行出岫雨马践过江云此地一樽酒当时应论文  

石头懐古  

日月岀又没台城空白云虽寛百姓土渐缺六朝坟禾黍是亡国山河归圣君松声骤雨足几寺晚钟闻  

赠余干袁明府  

一雨西成邑陶家心自清山衔中郭分云卷下湖程公署闻流水人烟入废城难忘楚尽处新有越吟生  

岳阳晩泊  

轻防下阙流便泊此沙洲湖水撼山影夕阳烧野愁白波争起处青屿或沈浮是际船中望东南几仞秋  

南海旅次  

忆归休上越王台归思临髙不易裁为客正当无雁处故园谁道有书来城头早角吹霜尽郭里残潮当月回心似百花闲未得年年争向被春催  

陪湖南李中丞宴隠溪  

竹林啼鸟不知秋罗列飞桥水乱流迸散栁丝回玉勒约开莲叶上兰舟酒边旧侣真何逊云里新声是莫愁若值主人嫌昼短应陪秉烛夜深游  

别湖上主人  

门系钓舟云满津借君幽致坐移旬湖村夜呌白芜雁菱市晓喧深浦人逺水日边重作雪寒林晓际别生春不辞更住醒还醉太乙东峰归梦频  

崇义里言懐  

马蹄京洛岐复此少闲时老积沧洲梦秋乖白阁期  

僧院松  

此木韵弥全秋宵学瑟弦空知百余尺未定几多年  

滕王阁春日晩望  

凌春帝子阁偶眺日移西浪势平花坞防隂上栁堤  

春草  

不独满池塘梦中佳句香春风有余力引上古城墙  

金谷园  

当年歌舞时不说草离离今朝歌舞尽满园秋露垂  

钟陵寒食日郊外闲游  

可怜时节足风情杏子羮香似冷饧无奈春风轮旧火徧教人唤作山樱  

已亥嵗  

泽国江山入战图生民何计乐樵苏慿君莫话封侯事一将功成万骨枯  

## 石仓历代诗选卷九十  

明　曹学佺　编  

晚唐十七  

郑谷【`字守愚宜春人`】  

京兆府试残月如新月  

荣落何相似初终却一般犹疑和夕照谁信堕朝寒水木辉华别诗家比象难佳人应误拜栖鸟反求安屈指期轮满何心谓影残庾楼清赏处吟彻曙钟看  

送进士卢东归  

灞岸草萋萋离觞我独携流年俱老大失意又东西晓楚山云满春吴水树低到家梅雨歇犹有子规啼  

赠圆昉公  

天阶让紫衣冷格鹤犹卑道胜嫌名出身闲觉老迟晚香延宿火寒磬度髙枝好说长松寺他年与我期  

寄题方干处士  

山雪照湖水漾舟湖畔归松篁调逺籁台榭发清辉野岫分闲迳渔家并掩扉暮年诗力在析句更幽微  

久不得张乔消息  

天末去程孤沿淮复向吴乱离何处甚安穏到家无树尽云垂野樯稀月满湖伤心绕村落应少旧耕夫  

题进士王驾郊居  

前山微有雨永巷浄无尘牛卧篱阴晩鸠鸣村意春时浮应寡合道在不嫌贫后径临陂水菰蒲是切隣  

送进士许郴  

泗上未休兵壶闗事可惊流年催我老逺道念君行残雪临晴水寒梅发故城何当食新稻嵗稔又时平  

题庄严寺休公院  

秋深庭色好红叶间青松病客殊无着吾师甚见容疎钟和细溜髙塔等遥峰未省求名侣频于此地逢  

潼闗道中  

白道晓霜迷篱灯照马嘶秋风满闗树残月隔河鸡来往非无倦穷通岂易齐何年归故社披雨剪春畦  

长安夜坐懐寄湖外嵇处士  

万里念江海浩然天地秋风髙羣木落夜久数星流钟絶分宫漏萤微隔御沟遥思洞庭上苇露滴渔舟  

送人之九江谒郡侯苗员外  

泽国寻知巳南浮不偶游湓城分楚塞庐岳对江州晓饭临孤屿春防入乱流双旌相望处月白庾公楼  

张谷田舍  

县官清且俭深谷有人家一迳入寒竹小桥穿野花碓喧春涧满梯倚绿桑斜自说年来稔煎村酒可賖  

寄南浦谪官  

多才翻得罪天末抱穷忧白首为迁客青山绕万州醉欹梅障晩歌厌竹枝秋望阙懐乡泪荆江水共流  

李夷遇侍御久滞水乡因抒寄懐  

簮豸年何久悬帆兴甚长江流爱吴越诗格迈齐梁竹寺晴吟逺兰舟晚泊香髙闲徒自任华省侍为郎  

送许棠先辈之官泾县  

白头新作尉县在古山中髙第能卑位前贤尚此风芜湖春荡漾梅雨昼溟蒙佐理人安后篇章莫废功  

赠别  

南游曽共游相别倍相留行色廻灯晓离声满竹秋穏眠彭蠡浪好醉岳阳楼明日逢佳景为君成白头  

峨山  

万仞白云端经春雪未残夏消江峡满晴照蜀楼寒造境知僧熟归林认鹤难防须朝阙去秪有画图看  

旅寓落南村舎  

村落清明近秋千穉女夸春阴妨栁絮月黑见棃花白鸟窥鱼网青帘认酒家幽栖虽自适交友在京华  

揺落  

夜来揺落悲桑枣半空枝故国无消息流年有乱离霜秦闻雁早烟渭认帆迟日暮寒鼙急边军在雍岐  

郊野  

蓼水菊篱边新晴有乱蝉秋光终寂寞晩醉自留连野湿禾中露村闲社后天题诗满红叶何必浣花牋  

长安感兴  

徒劳悲丧乱自古戒繁华落日狐兔迳近年公相家可悲闻玉笛不见走香车寂寞墙匡里春阴挫杏花  

哭进士李洞  

自闻东蜀病惟我独闗情若近长江死想君胜在生瘴蒸丹旐湿灯隔素帷清冢树僧栽后新蝉一两声  

鹧鸪  

暖戏烟芜锦翼齐品流应得近山鸡雨昏青草湖边过花落黄陵庙里啼游子乍闻征袖湿佳人才唱翠眉低相呼相应湘江濶苦竹丛深春日西  

少华甘露寺  

石门萝迳与天隣雨桧风篁逺近闻饮涧鹿喧双派水上楼僧踏一梯云孤烟薄暮闗城没逺色初晴渭曲分长欲然香来此宿北林猿鹤旧同羣  

游蜀  

所向明知是暗投两行清泪语前流云横新塞遮秦甸花落空山入阆州不分黄鹂惊晓梦惟应杜宇信春愁梅黄麦绿无归处可得漂漂爱浪游  

慈恩寺偶题  

往事悠悠添浩叹劳生扰扰竟何能故山嵗晩不归去髙塔晴来独自登林下听经秋苑鹿江边扫叶夕阳僧吟余却起双峰念曽看庵西瀑布冰  

献制诰杨舎人  

爲郡东吴祗饮氷琐闱须降凤书徴随行已有朱衣吏伴直多招紫阁僧窗下调琴鸣逺水帘前睡鹤背秋灯苇陂竹坞情无限闲话毗陵问杜陵  

漂泊  

槿坠蓬疎池馆清日光风绪澹无情鲈鱼斫脍输张翰橘树呼奴羡李衡十口漂零犹寄食两川消息未休兵黄花催促重阳酒何处登髙望二京  

漾陂  

昔事东流共不廻春深独向漾陂来乱前别业依稀在雨里梨花寂寞开却展渔丝无野艇旧题诗句没苍苔潸然四顾难消遣祗有佯狂泥酒杯  

蜡烛  

仙漏迟迟出建章宫帘不动透清光金闱露白新裁诏画阁春红正试妆泪滴杯盘何所恨烬飘兰麝暗和香多情更有分明处照得歌尘下燕梁  

次韵和秀上人长安寺居言懐寄渚宫禅者  

旧斋松老别多年香社人稀丧乱间出寺祗知趋内殿闭门长似在深山卧听秦树秋钟断吟想荆江夕鸟还惟恐兴来飞锡去老郎无路更追攀  

蜀中二首  

马头春向鹿头闗逺树平芜一望闲雪下文君沽酒市云藏李白读书山江楼客恨黄梅后村落人歌紫芋问堤月桥灯好时景汉庭无事不征蛮  

夜多无雨晓生尘草色岚光日日新防顶茶畦千防露浣花牋纸一溪春扬雄宅在惟乔木杜甫台荒絶旧隣却共海棠花有约数年留滞不归人  

渚宫乱后作  

乡人来説乱离情泪滴残阳问楚荆白社已应无故老清江依旧绕空城高秋军旅齐山树昔日渔家是野营牢落故居灰烬后黄花紫蔓上墙生  

九日偶懐寄左省张起居  

令节争欢我独闲荒台尽日向晴山浑无酒泛金英菊谩道官趋玉笋班深愧青莎迎野步不堪红叶照衰顔羡君官重多吟兴醉带南陂落照还  

擢第后入蜀经罗利路见海棠盛开偶有题咏  

上国休夸红杏絶深溪自照绿苔矶一枝低带流莺睡数片狂和舞蝶飞堪恨路长移不得可无人与画将归手中已有新春桂多谢烟香更入衣  

次韵和礼部卢侍郎江上秋夕寓懐  

卢郎到处觉风生蜀郡留连亚相情乱后江山悲庾信夜来烟月属袁宏梦归兰省寒星动吟向莎洲宿鹭惊未脱白衣头半白叨陪属和倍为荣  

寄献湖州従叔员外  

顾渚山边郡溪将罨画通逺看城郭里全在水云中西阁归何晩东吴兴未穷茶香紫笋露洲迥白苹风歌缓眉低翠杯明蜡剪红政成寻往事辍棹问渔翁  

西蜀浄众寺松溪八韵兼寄小笔崔处士  

松因溪得名溪吹答松声缭绕能穿寺幽竒不在城寒烟斋后散春雨夜中平染岸苍苔古翘沙白鸟明澄分僧影瘦光彻客心清带梵侵云响和钟击石鸣淡烹新茗爽暖泛落花轻此景吟难尽凭君画入京  

雪中偶题  

乱飘僧舎茶烟湿密洒髙楼酒力微江上晩来堪画处渔人披得一蓑归  

淮上渔者  

白头波上白头翁家逐船移浦浦风一尺鲈鱼新钓得儿孙吹火荻花中  

兴州江馆  

向蜀还秦计未成寒蛩一夜绕牀鸣愁眠不穏孤灯尽坐听嘉陵江水声  

淮上与友人别  

杨子江头杨栁春杨花愁杀渡江人数声风笛离亭晩君向潇湘我向秦  

贫女吟  

尘压鸳鸯废锦机满头空挿丽春枝东隣舞妓多金翠笑剪灯花学画眉  

赠日东鉴禅师  

故国无心渡海潮老禅方丈倚中条夜深雨絶松堂静一防山萤照寂寥  

再经南阳  

平芜漠漠失楼台昔日游人乱后来寥落墙匡春欲暮烧残官树有花开  

别修觉寺无本上人  

松上闲云石上苔自嫌归去夕阳催山门握手无他语祗约今冬看雪来  

席上贻歌者  

花月楼台近九衢清歌一曲倒金壶座中亦有江南客莫向春风唱鹧鸪  

定水寺行香  

听经看画绕虚廊风拂金炉待赐香丞相未来春雪密暂偷闲卧老僧牀  

街西晩归  

御沟春水绕闲坊信马归来傍短墙幽榭名园临紫陌晩风时带牡丹香  

下峡  

忆子啼猿绕树哀雨随孤棹过阳台波头未白人头白瞥见春风灔滪堆  

和知已秋日伤懐  

流水歌声共不廻去年天气旧亭台梁尘寂寞燕归去黄蜀葵花一朶开  

李洞【`字才江京兆人`】  

赠唐山人  

垂须长似发席帽见皆疑醉眼青天小吟情太华低千年松绕屋半夜雨连溪卭蜀路无限携琴独往时  

郑补阙山居  

髙节谏垣客白云居静坊马饥餐落叶鹤病晒残阳野霁昬朝烛溪牋惹御香相招倚蒲璧论句夜何长  

送沈光赴福幕  

泉齐岭鸟飞雨热荔枝肥南斗看应近北人来恐稀潮浮廉使宴珠照岛僧归幕下逢迁拜何官着茜衣  

赋得送贾岛谪长江  

敲驴吟雪月谪岀国西门行傍长江影愁深汨水魂笻携过竹寺琴典在花村饥拾山松食谁知贾傅孙  

送安抚从兄夷偶中丞  

奉诏向军前朱袍映雪鲜河桥吹角冻岳月卷旗圆僧救焚经火人修着钓船六州安抚后万户解衣眠  

维摩畅林居  

诸方游几腊五夏五峰销越讲迎骑象蕃斋懴射雕冷笻和雪倚朽栎带云烧从此西林老瞥然三万朝  

送张乔下第归宣州  

诗道世难容归舟楚浪重早看残岳月夜泊隔淮钟一镜随双鬂全家老半峰无成来往过折尽谢亭松  

古栢  

手植知何代年齐偃葢松结根生别树吹子落隣峰古榦经龙嗅髙烟落雁冲可佳繁叶尽声不碍秋钟  

吊草堂禅师  

杖屦疑师在房闗四壁蛩贮缾经腊水响塔隔山钟乳鸽防苔井斋猿散雪峰如何不相接倚徧寺前松  

蕃冦侵逼南归道中  

云阳三万骑南赴疾飞鹰迥碛星低戍孤城月伴僧叩闗通汉节倾府守河冰无处论边事归溪夜结罾  

送东宫贾正字之蜀  

南朝献晋史东蜀瞰巴楼长栈懐宫树疎峰露劒州半空飞雪化一道白云流若次江边邑宗诗为徧搜  

题薛少府庄  

何须凿井饮门占古溪居寂寞苔牀卧寒光玉柄书有期登白阁仍得赏红蕖清浅蒲根水时看鹭啄鱼  

题刘相公光德里新构茅亭  

野色迷亭晓龙墀待押班带涎移海木兼雪写湖山月白吟牀冷河清直印闲唐封三万里人偃翠微间  

越公上人洛中归寄南孟家兄弟  

洛下因归去闗西忆二龙笠漫河岸雪衣着虢城钟睡鸭浮寒水樵人出逺峰何当化闾俗防取草堂松  

送卢少府之任巩洛  

従知东甸尉铨注似恩除带土移嵩木和泉送尹鱼印牀闲鹭宿壁记醉僧书堂下诸昆在无妨候起居  

送知己  

郡清官舎冷枕席溅山泉药气来人外灯光到鹤边梦秦书印斗思越画渔船掷笏南归去波涛路几千  

送行脚僧  

瓶枕信腰垂岀门何所之毳衣霑雨重椶笠看山欹夜观入枯树野眠逢断碑隣房毋泪下相课别离词  

题云际寺  

开门风雪顶上彻困飞禽猿戏青防里人行紫阁阴腊泉冰下出夜磬月中寻尽欲居岩室如何不住心  

送云卿上人游安南  

春往海南边秋闻半夜蝉鲸吞洗鉢水犀触防灯船岛屿分诸国星河共一天长安却回日松偃旧房前  

送人归觐河中  

青门塜前别道路武闗西有寺云连石无僧叶满谿河长随鸟尽山逺与人齐觐省波涛县寒窗响曙鸡  

锦城秋寄懐播上人  

极顶云兼冻孤城露洗初共辞嵩少雪久絶贝多书逺照雁行细寒条狖挂虚分泉煎月色忆就茗林居  

贾岛墓  

一第人皆得先生岂不销位卑终蜀士诗絶占唐朝旅塟新坟小魂归故国遥我来因奠洒立石用为标  

赠曹郎中崇贤所居  

闲坊宅枕穿宫水听水分衾葢蜀缯药杵声中捣残梦茶铛影里煑孤灯刑曹树荫千年井华岳楼开万仞冰诗句变风宫渐紧夜涛春断海边藤  

上司空员外  

禅心髙卧似疎慵诗客经过不厌重藤杖几携量碛雪玉鞭曾把数嵩峰夜眠古巷当城月秋直清曹入省钟禹凿故山归未得河声闇老两三松  

春日隠居官舍感懐  

风吹烧烬杂汀沙还似青溪旧寄家入户竹生牀下叶隔牕莲谢镜中花苔房毳客论三学雪岭巢禽看两衙销得人间无限事江亭月白诵南华  

华山  

碧山长冻地长秋日夕泉源聒华州万户烟侵闗令宅四时云在使君楼风驱雷电临河震鹤引神仙出月游峰顶髙眠灵药熟自无霜雪入人头  

病猿  

瘦纒金锁惹朱楼一别巫山树几秋寒想蜀门清露滴暖懐湘岸白云流罢抛檐果沉僧井休拗崖冰溅客舟啼过三声应有恨画堂深不彻王侯  

东川髙仆射  

油幢影里拜清风十里貔貅一片雄三印锁开霜满地四门闗定月当空泉浮山叶人家过诏惹炉香鸟道通新起画楼携客上弦歌筵近石榴红  

送韦太尉自明维除广陵  

全蜀拜扬州征东辍武侯直来万里月旁到五峰秋幢冷遮髙雪旗闲卓乱流谢朝明主喜登省旧官愁隔海城通舶连河市响楼千官倚元老虚梦发云游  

赠僧  

不管王公与贵人惟将云鹤自相亲闲来石上观流水欲洗禅衣未有尘  

懐圭峰影林泉  

吾家旧物贾生传入内遥分锡杖泉鹤去帝移宫女散更堪呜咽过楼前  

绣岭宫词  

春日迟迟春草緑野棠开尽飘香玉绣岭宫前鹤髪翁犹唱开元太平曲  

张蠙【`字象文清河人`】  

送缙云尉  

释褐従仙尉之官兴若何去程惟水石公署在云萝野岸楼中迥晴峰案上多三年罢趋府应更战髙科  

送友人归武陵  

闻近桃源住无村不是花戍旗招海客庙皷集江鸦别岛垂橙实闲田长荻芽游秦未得意看即更离家  

逢漳州崔使君北归  

在郡多殊称无人不望回离城携客去度岭担猿来障写经冬蕊瓶缄落暑梅长安有敝宅归见锁青苔  

次韵和友人冬日书斋  

四季多花木穷冬亦不凋薄冰行处断残火睡来消象版签书帙蛮藤络酒瓢公卿有知巳时得一相招  

赠别山友  

従容无限意不独为离羣年长惊黄蝶时清厌白云旧山廻马见寒瀑别家闻相与存吾道穷通各自分  

宿山驿  

驿在千峰里寒宵独此身古坟时见火荒里悄无隣月白翻惊鸟云闲欲就人祗应明日鬓更与老相亲  

蓟北书事  

度碛如经海茫然但见空戍楼承落日沙塞拟惊蓬暑过燕僧出时平逺客通逢人皆上将惟有定边功  

送友人赴天台  

九陌除书出寻僧问海城家従中路挈吏隔数州迎夜蚌侵灯影春禽杂橹声开图见异迹思上石桥行  

和崔监丞春游郑仆射东园  

春兴随花尽东园自养闲不离三亩地似入万重山白鸟穿萝去清泉抵石还岂同秦代客无位隠商山  

丛苇  

丛丛寒水边曾折打鱼船忽与亭台近翻嫌岛屿偏花明无月夜声急正秋天遥忆巴陵渡残阳一望烟  

途次绩溪先寄陈明府  

入境风烟好幽人不易传新居多是客旧隠半成仙山断云冲骑溪长栁拂船何当许过县闻有箧中篇  

吊孟浩然  

每每樵家説孤坟亦夜吟若重生此世应更苦前心名与襄阳逺诗同汉水深亲栽鹿门树犹葢石牀阴  

边游别友人  

欲别不止泪当杯难强歌家贫随日长身病渉寒多雨雪迷燕路田园隔楚波良时未自致归去欲如何  

宴驸马宅  

牙香禁乐镇相携日日君恩降紫泥红药院深人半醉绿杨门掩马频嘶座中古物多仙意壁上新诗有御题别向庭芜寘吟石不敎宫妓踏成蹊  

边情  

穷荒始得静天骄又説天兵拟度辽圣主尚嫌蕃界近将军莫恨汉庭遥草枯雪野春难发冰结河源夏半销惆怅临戎皆効国岂无人似霍嫖姚  

别郑仁表  

春雷醉别镜湖边官显才狂正少年红烛满汀歌舞散美人迎上木兰船  

龟山寺晩望  

四面湖光絶路岐鸊鹈飞起暮钟时渔舟不用悬帆蓆归去乗风插栁枝  

叙懐  

月里路従何处上江边身合几时归十年九陌寒风夜梦扫芦花絮客衣  

题嘉陵驿  

嘉陵路恶石和泥行到长亭日已西独倚阑干正惆怅海棠花里鹧鸪啼  

李建勲【`陇西人`】  

白雁  

东溪一白雁毛羽何皎洁薄暮浴清波斜阳共明灭差池失羣久幽独依人侧旅食赖菰蒲单栖怯霜雪边风昨夜起顾影空哀咽不及墙上乌相将绕双阙  

早春寄懐  

家山归未得又是看春过老觉光阴速闲悲世路多风和吹岸栁雪尽见庭莎欲向东溪醉狂眠一放歌  

春中病  

才得归闲去还教病卧频无由全胜意终是负青春緑栁渐拂地黄莺如唤人方为医者劝断酒巳经旬  

敺妓  

自为专房甚匆匆有所伤当时心巳悔彻夜手犹香恨枕堆云髻啼襟揾月黄起来犹忍恶剪破绣鸳鸯  

踏青樽前  

期君速行乐不要旋还家永日虽无雨东风自落花诗毫粘酒淡歌袖向人斜薄暮忘归路垂杨噪乱鸦  

正月晦日  

莫倦寻春去都无百日游更堪正月过已是一分休泉暖声才出云寒势未收晩来重作雪翻为杏花愁  

栁花寄友人  

毎爱江城里青春向尽时一廻新雨歇是处好风吹破石粘虫网髙楼扑酒旗遥知陶令宅五树正离披  

夏日酬祥松二公见访  

多谢空门客时时出草堂従容非有约淡薄不相忘池映春篁老檐垂夏果香西风正清霁自与拂吟牀  

溪斋  

水木绕吾庐搴帘晩槛虚衰条寒露鹊幽果落惊鱼爱酒贫还甚趋时老更疎乖慵自有素不是忽簮裾  

小园  

小园吾所好栽植忘劳形晩果经秋赤寒蔬近社青竹篱荒引蔓土井浅生萍更欲従人劝凭髙置草亭  

宿山房  

石牕灯欲尽松槛月还明就枕浑无睡披衣却出行岩髙泉乱滴林动鸟时惊倐忽山钟曙喧喧仆马声  

送王郎中之官吉水  

南望庐陵郡山连五岭长吾君怜逺俗従事辍名郎移户多无土春蚕不满筐惟应劳赞画溪峒况彊梁  

感故府  

悒悒复悒悒思君安可及永日在堦前披衣随风立髙楼暮角断逺树寒鸦集惆怅几行书遗踪墨犹湿  

细雨遥懐故人  

江云未散东风暖溟蒙正在髙楼见细栁縁堤少过人平芜隔水时飞燕我有近诗谁与和忆君狂醉愁难破昨夜南牕不得眠闲堦防滴迎灯坐  

春水  

万派争流雨过时晩来春静更逶迤轻鸥散绕夫差国逺树微分夏禹祠青岸渐平濡栁叶旧溪应暖负莼丝风鬟倚檝谁家子愁看鸳鸯望所之  

钟山寺避暑勉二三子  

楼台虽小景何深满地青苔胜布金松影晩留僧共坐水声闲与客同寻清凉防拟归莲社沉湎终须弃竹林长爱寄吟经案上石牕秋霁向千岑  

题魏坛  

一寻遗迹到仙乡云鹤沉沉思渺茫丹井嵗深生草木芝田春废卧牛羊雨淋残画摧荒壁鼠引饥蛇落坏梁薄暮欲归仍伫立菖蒲风起水泱泱  

落花  

落花无计奈花残独绕芳丛不忍看暖艳动随莺翅落冷香愁杂燕泥干緑珠倚槛魂初散巫峡归云梦又阑忍把一樽重命乐送春招客亦何欢  

寺居陆处士相访感懐却寄二三友人  

湘寺闲居亦半年昨宵无语好潸然人归逺岫疎钟后雪打髙山古屋前投足正逢他国乱心未解祖师禅炉烟回冷孤灯下惟有寒吟到曙天  

登升元阁  

登髙始觉太虚寛白雪须知唱和难云渡琐牕金牓湿月移朱箔水精寒九天星象帘前见六代城池直下观惟有上层人未到金乌飞过拂阑干  

宫词  

自逺凝旒守上阳舞衣顿减旧朝香帘垂粉阁春将尽门掩棃花日渐长草色深浓封辇路水声低咽转宫墙君王一去不廻驾皓齿青蛾空断肠  

嵗暮晩泊望庐山不见因懐岳僧呈察判  

贪程只为看庐阜及到停舟恨颇浓云闇半空蔵万仞雪迷双瀑在中峰林端莫辨曽游路鸟际微闻向暮钟长愧昔年招我入共寻香社见芙蓉  

春词  

日髙闲步下堂阶细草春莎没绣鞋折得玫瑰花一朶凭君簮向凤凰钗  

独夜吟  

佳人一去无消息梦觉香残愁复入空庭悄悄月如霜独倚阑干伴花立  

竹  

琼节髙吹宿凤枝风流交我立忘归最怜瑟瑟斜阳下花影相和满客衣  

清明日  

他皆携酒寻芳去我独闗门好静眠惟有杨花似相覔因风时复到牀前  

宫词  

宫门长闭舞衣闲畧识君王鬓便斑却羡落花春不管御沟流得到人间  

## 石仓历代诗选卷九十一  

明　曹学佺　编  

晚唐十八  

李咸用【`仕至推官有抄沙集`】  

闗山月  

离离天际云皎皎闗山月羌笛一声来白尽征人发嘹唳孤鸿髙萧索悲风发雪压塞尘清雕落沙场阔何当胡无人荷戈朝凤阙  

鸡鸣曲  

海树相扶乌影翘戴红拍翠声嘐嘐鸳瓦冻危金距趫夸红鬬气争相高漏残雨急风萧萧患乱忠臣欺宝刀霜浓月薄星昭昭太平才子能歌謡山翁梦断出衡茅谷口雾中饥虎号离人枕上心忉忉  

江南曲  

江南四月薰风低江南女儿芳步齐晚云接水共弥逺沙叠草空萋萋白苎不堪论古意数花犹可醉前溪孤舟有客归未得乡梦欲成山鸟啼  

煌煌京洛行  

长安近甸巡游徧洛阳寻有黄龙见千乗万骑如雷转差差清跸祥烟卷百司旧分当王殿太平官属无遗彦歌钟沸激香尘散晨旗隠隠罗轩冕周公旧迹生红藓涧波光春照晚但听嵩山万嵗声将军旗鼓何时偃  

绯桃花歌  

上帝春官思丽絶夭桃变态来新悦便是花中倾国容牡丹露泣长门月野树滴残龙战血曦车碾下朝霞屑惆怅东风未解狂争敎比物芳草歇  

塘上行  

横塘日澹秋云隔浪织轻飔罗幕幕红绡撇水荡舟人画楼掺掺柔荑白鲤鱼虚掷无消息花老莲疎愁未摘却把金钗打绿荷懊恼露珠穿不得  

长歌行  

要衣须破束欲炙须解牛当年不快意徒为他人留百嵗之约何悠悠华发星星稀满头蛾睂螓首聊我仇圆红阙白令人愁何不夕引清奏朝翠楼逢花便折遇胜游鼓腕腾棍晴雷收舞腰困袅垂杨柔象筯击碎歌勿休玉山未倒非风流眼前有物俱是梦莫将身作黄金雠  

逺公亭牡丹  

雁门禅客吟春亭牡丹独逞花中英双成腻脸偎云屏百般姿态因风生延年不敢歌倾城朝云暮雨愁娉婷蘂繁蚁脚粘不行甜迷蜂醉飞无声庐山根脚含精灵发妍吐秀丛君庭湓江太守多闲情阑朱绕绛留轻盈潺潺緑醴当风倾平头奴子啾银笙红葩艶艶交童星左文右武怜君荣白铜鞮上惭清明  

秋夕  

寥廓秋云薄空庭月影微树寒栖鸟密砌冷夜蛩稀晓角军容肃疎钟客梦归吟余何所忆圣主尚宵衣  

边城听角  

戍楼鸣画角寒露滴金枪细引云成阵髙催雁着行唤廻边将梦吹薄晓蟾光未遂终军志何劳思故乡  

寄楚琼上人  

遥知无事日静对五峰秋鸟隔寒烟语泉和夕照流凭阑疎磬尽瞑目逺云收几度超人句风髙白雪浮  

游寺  

无家身自在时得到莲宫秋觉暑衣薄老知尘世空幽情怜水石野性似萍蓬是处堪闲坐与僧行住同  

春日  

浩荡东风里徘徊无所亲危城三面水古树一边春衰世难修道花时不称贫滔滔天下者何处问通津  

送従兄坤载  

忍泪不敢下恐兄情更伤别离当乱世骨肉在他乡语尽意不尽路长愁更长那堪回首处残照落衣裳  

秋日访同人  

忽忆金兰友携琴去自由逺寻寒涧碧深入乱山秋见后却无语别来长独愁幸逢三五夕露坐对防搜  

送钱契明尊师归庐山  

瘦倚青竹杖炉峰指欲归霜粘行日屦风暖到时衣凭槛云还在攀松鹤不飞何曾有别恨杨栁自依依  

赠任肃  

白髪休相待青云有路岐莫言多事日虚掷少年时松色寒中出人情难后知圣朝公道在中鹄勿差池  

送曹税  

掺袂向春风何时约再逢若教相见密肯恨别离重芳草渔家路残阳水寺钟落帆当此处吟兴不应慵  

赠来鹏  

黙坐非闗闷凝情秪在诗庭闲花落后山静月明时答客言多简寻僧步稍迟既同和氏璧终有玉人知  

登楼值雨  

江徼多佳景秋吟兴未穷送来松槛雨半是蓼花风猛浪惊翘鹭昏烟呌断鸿不知今夜客几处卧寒空  

送赵舒处士归庐山  

归岫香炉碧行吟步益迟诸侯师不得樵客偶相随思旧江云断谈岳月移秪应张野辈异代作心知  

冬夕喜友生至  

天涯行欲徧此夜故人情乡国别来久干戈还未平灯残偏有熖雪甚却无声多少新闻见应须语到明  

寄嵩阳隠者  

昔年江上别初入乱离中我住匡山北君之少室东信来经险道诗半忆皇风何事犹髙卧岩边梦未通  

和脩睦上人听猿  

禅客闻犹苦是声应是啼自然无穏梦何必到巴溪疎雨洒不歇廻风吹暂低此宵秋欲半山在二林西  

秋兴  

木叶乱飞尽故人犹未还心虽游紫阙时合在青山近寺僧隣静临池鹤对闲兵戈如未息名位莫相闗  

秋日疾中寄诸同志  

闲居无胜事公干卧来身门静秋风晩人稀古巷深花疎篱菊色叶减井梧阴赖有斯文在时时得共寻  

题陈正字山居  

怪来忘禄位习学近潇湘见处云山好吟中嵗月长花光笼晚雨树影浸寒塘几日凭栏望归心自颉颃  

江行  

潇湘无事后征棹复呕哑髙岫留斜照归鸿背落霞鱼残沙岸草蝶寄洑流槎共説干戈苦汀洲减钓家  

酬郑进士九江新居见寄  

蹑屐扣柴闗因成尽日闲独听黄鸟语深似白云间萍沼寛于井莎城緑当山前期招我作此景得吟还  

访友人不遇  

出门无至友动即到君家空掩一庭竹去看何寺花短僮应捧杖穉子学擎茶吟罢留题处苔阶日影斜  

小雪  

散漫阴风里天涯不可收压松犹未得扑石暂能留阁静萦吟思途长拂旅愁崆峒山北面早想玉成丘  

和人游东林  

一従张野卧云林胜槩谁人更解寻黄鸟不能言往事白莲虚发至如今年年上国荣华梦世世髙流水石心始欲共君重怅望紫霄峰外日西沉  

自君之出矣  

自君之出矣鸾镜空尘生思君如明月明月逐君行  

早行  

北吹微微动旅情不堪分手在平明寒鸡不待东方曙唤起征人踏月行  

郑巢  

泊灵溪馆  

孤吟疎雨絶荒馆乱峰前晓鹭栖危石秋萍满败船溜従华顶落树与赤城连已有求闲意来期在暮年  

题崔中丞北斋  

湖近草侵庭秋来宦况清寒潮添井味逺漏带松声放卷听泉坐寻僧踏雪行何年各无事髙论宿青城  

送象上人还山中  

竹锡与袈裟灵山满夕霞泉防生净藓烧力落寒花髙户闲听雪空牕静捣茶终期宿华顶迢递説三巴  

送魏校书赴夏口従事  

西风吹逺蝉驿路在云边独梦诸山外髙吟二水前夜灯分楚塞秋角满湘船郡邑多岩窦何妨便学仙  

寄贞法师  

廵礼知难尽幽人见亦稀几年潭上过宁待雪中归逺瀑穿经室寒螀发定衣无因寻道者独坐对松扉  

哭虚海上人  

一化西风外禅流派稍分买碑行暮雨斵石寒云静户闗松色荒斋聚鸟羣朗吟声不倦髙传有遗文  

送韦弇  

挂席曙钟初家山半在吴防声过逺寺江色润秋芜陂鹤巢城木边鸿宿岸芦知君当永使独自入菱湖  

送袁肇归山阴  

论文意有违寒雨洒行衣南渡久谁语东山今独归河帆因树落沙鸟背潮飞若值云门侣多应宿翠防  

送僧归富春  

忆过僧禅处遥山抱竹门古房闗藓色秋迳扫潮防石浄闻泉落沙寒见鹤翻终当従此望更与道人言  

送人赴举  

篇章动玉京坠叶满遥程旧国与僧别秋江罢钓行马过隋代寺樯出楚山城应近嵩阳宿潜闻瀑布声  

秋思  

寒蛩鸣不定郭外水云幽南浦雁来日北牕人卧秋病身多在逺生计少于愁薄暮西风急清砧响隔楼  

秋日陪姚郎中登郡中南亭  

云水生寒色髙亭发逺心雁来疎角韵槐落减秋阴隔石尝茶坐当山抱瑟吟久知潇洒意不似有朝簮  

赠蛮僧  

南海何年过中林一磬防病逢秋雨发心逐暮潮归久卧前朝寺犹逢故国衣近来慵步履石藓绕柴扉  

楚城秋夕  

故苑多愁夕西风落叶黄寒江侵雾月晓角满城霜弟侄来书少闗河去路长几时停桂楫故国隔潇湘  

瀑布寺贞上人院  

林疎多暮蝉师宿北山烟古壁灯薫画秋琴雨润弦竹间窥逺鹤瀑上取寒泉西岳沙房住归期更几年  

送灵溪李侍郎  

貂裘离阙下初佐汉元勲河偃流澌叠沙晴逺树分牛羊归暮霭鼓角调寒云中夕萧闗宿边声不可闻  

宿天竺寺  

暮过潭上寺独宿白云间钟磬遥连树星河半隔山石中泉闇落松外户初闗却忆终南里前秋此夕还  

送省空上人归南岳  

言归衡岳寺旧院树坐石缝孤衲寻龛补壊经峤云笼曙磬潭卉着秋瓶谁伴髙牕宿禅衣挂草亭  

送琇上人  

古殿焚香外清羸坐石棱茶烟开瓦雪鹤迹上潭冰孤磬侵云动灵山隔水登白云归意逺旧寺在庐陵  

送人南游  

南京路悄然欹石潄流泉逺寺寒云外扬帆暑雨前雁行廻晓岫蜃色上湖田更想清吟处多同隠者眠  

题崔行先石室别墅  

山空水绕篱几日此栖迟采菊频秋醉留僧拟夜棊桂阴生野菌石缝结寒澌更喜连幽洞惟君与我知  

送李式  

潇湘路沓然清兴起秋前去寺多随磬看山半在船緑云天外鹤红树雨中蝉莫使游华顶逍遥更过年  

陈氏园林  

当门三四峰髙兴几人同寻鹤新泉外留僧古木中蝉鸣槐叶雨鱼散芰荷风多喜陪幽赏清吟绕石丛  

送边使  

关河度几重边色上离容灞水方为别沙场又入冬曙雕廻大斾夜雪没前峰汉使多长策须令逺国従  

和姚郎中题凝公院  

石房寒竹连白昼坐防然片衲何山至空堂几夜禅叶侵经上字冰结砚中泉雪夕谁同话悬灯古像前  

送姚郎中罢郡游越  

逍遥方罢郡髙兴接东瓯几处行杉迳何时宿石楼潮声穿古窦华影在空舟惆怅云门路无因得従游  

送衡州薛従事  

吟去望双旌沧洲晚气清遥分髙岳色逓出逺蝉声楚霁云连寺湘寒浪伯城孤猿不可听白发应时生  

王周  

泊姑孰口  

杳杳金陵路难禁欲断魂雨晴山有态风晩水无防逺色千樯岸愁声一笛村如何遣懐抱诗毕自开樽  

富池口  

扁舟闲引望望极更盘桓山密碍江曲雨多饶地寒短莎烟苒苒惊浪雪漫漫欲冩愁何限乡闗在一端  

题防壁  

永日无他念孤清吏隠心竹声并雪碎溪色共烟深数息闲凭几缘情黙寄琴谁知同寂寞相与结知音  

西山晚景和  

一片残阳景朦胧淡月中兰芽纡嫰紫棃颊抹生红琴阮资清格冠簮养素风烟霄半知已吏隠少相同  

早春西园  

引步携笻竹西园小迳通雪欹梅蔕緑春入杏梢红静意崖穿溜孤愁笛破空如何将此景收拾向图中  

采桑女  

采桑知蚕饥投梭惜夜迟谁夸罗绮丛新画学月眉  

渡溪  

渡溪溪水急水溅罗衣湿日暮犹未归盈盈水边立  

霞  

拂拂生残晖层层如裂绯天风剪成片疑作仙人衣  

巴江  

巴江江水色一带浓蓝碧仙女瑟瑟衣风梭晩来织  

湖口驿  

柴桑分色载图经屈曲山光展画屏最是芦洲东北望人家残照隔烟汀  

宿疎陂驿  

秋染棠棃叶半红荆州东望草平空谁知孤宦天涯意微雨潇潇古驿中  

再经秭归  

总角曾随上峡船寻思如梦可凄然夜深孤馆重来宿枕底滩声似旧年  

巫山公署壁有无名山戏书二韵  

南陵直上路盘盘平地凌云势万端堪笑巴民犹不厌更嫌山少画来看  

防哙岑山人  

渝州江畔忽相逢説隠西山最上峰畧坐移时又分别片云孤鹤一枝笻  

防州病中  

隠几经旬疾未痊寒灯孤驿若为眠郡楼昨夜西风急一　一更筹到枕前  

无题二首  

冰雪肌肤力不胜落花飞絮绕风亭不知何事秋千下蹙破愁眉两防青  

棃花如雪已相迷更被惊乌半夜啼帘卷玉楼人寂寂一钩新月未沉西  

道中未开木杏花  

粉英香萼有千般无限行人立马看村女浴蚕桑柘緑枉将顔色忍春寒  

大石岭驿梅花  

仙中姑射接瑶姬成阵清香拥路岐半出驿墙谁画得雪英相倚两三枝  

和杜运使巴峡地暖节物与中土异黯然有感  

垂栁参差破緑芽此中依约欲飞花春光是处伤离别何况归期未有涯  

于邺  

西还  

不系与舟闲悠悠吴楚间羞将新白发却到旧青山一叶初飞树几人同入闗长安家尚在秋至又西还  

东门路  

东门车马路此路在浮沉白日若不落红尘应更深从来名利计惟见宠辱惊所以青青草年年生汉阴  

客中  

楚人歌竹枝游子泪沾衣异国久为客寒宵方梦归一封书未返千树叶齐飞南过洞庭水更应消息稀  

孤云  

南北各万里有云心更闲因风离海上伴月到人间洛浦少髙树长安无旧山徘徊不可驻漠漠更东还  

夜与故人别  

白日去难驻故人非旧容今宵一别后何处复相逢过楚水千里到秦山几重语来天又晓月落满城钟  

南游  

穷秋几日雨处处生苍苔旧国寄书后凉天方雁来露繁山草湿洲暖水花开去尽同行客一帆犹未回  

洛阳道  

浮世若浮云千回故复新旋添青草塜更有白头人嵗暮客将老云晴山欲春行行车与马不尽洛阳尘  

题华山麻处士  

贵贱各扰扰皆逢朝市间到此鸟无迹始知君独闲冰破听敷水雪晴看华山西牕寂寞处而我坐忘还  

书懐  

长安多路岐西去欲何依浮世只如此旧山长忆归自离京国久应巳故人稀好与孤云住孤云无是非  

逺水  

悔作望南浦望中生逺愁因知人易老为有水东流欲附故乡信不逢归客舟萋萋两岸草又度一年秋  

赠隠者  

石室扫无尘人寰与此分飞来南浦树半是华山云浮世几多事平生俱不闻寒川满西日空照雁成羣  

山上树  

日暖山上路鸟啼知已春忽逢幽隠处如见独醒人石冷开常晩风多落亦频樵夫应不识嵗久伐为薪  

路旁草  

春至始青青香车碾巳平不知山下穏来绕路旁生毎嵗有人去何时无马行应随尘与土吹满洛阳城  

江楼春望  

楼下长江路舟车昼不闲鸟声非故国春色是他山一望云复水几重河与闗愁心随落日万里各西还  

秋夕闻雁  

星汉欲沉尽谁家砧未休忽闻凉雁至如报桂陵秋千树又黄叶几人新白头洞庭今夜客一半却登舟  

夜泊湘江  

北风吹楚树此地独先秋何事屈原恨不随湘水流凉天生半月竟夕伴孤舟一作南行客无成空白头  

感情  

青山长寂寞南望独髙歌四海故人尽九原新塜多西沉浮世日东注逝川波不使年华驻此生看几何  

春雨函谷  

几度作游客客行长苦辛愁看函谷路老尽布衣人嵗逺闗犹困时移草亦春何当名利息遣此絶征轮  

寄友人  

长安清渭东游子迹重重此去红尘路难寻君马踪昔时轻一别渐老贵相逢应恋嵩阳住嵩山有古松  

寻僧不遇  

数歇度烟水渐非尘俗间泉声入秋寺月色徧寒山石路几回雪竹房犹闭关不知双树客何处与云闲  

天南忆故人  

独行千里尘轧轧转征轮一别巳多日总看成老人洞庭雪不下故国草应春二月烟波暖南风生緑苹  

南游有感  

杜陵无厚业不得驻车轮重到曽游处多非旧主人东风千岭树西日一洲苹好度湘江水湘江水复春  

咏蝉  

江头一声起芳嵗已难留听此髙林上遥知故国秋应催风落叶似劝客廻舟不是新蝉苦年年自有愁  

题长春宫  

莫问古宫名古宫空有城惟应东去水不改旧时声  

髙楼  

逺天明月出照此谁家楼上有罗衣色凉风吹不休  

伍乔  

冬日道中  

去去天涯无定期瘦童羸马共依依暮烟江口客来絶寒叶岭头人住稀带雪野风吹旅思入云山火照行衣钓台吟阁沧洲在应为初心未得归  

僻居秋思寄友人  

门巷秋归更寂寥雨余闲砌委兰苗梦廻月夜虫吟壁病起茅斋药满瓢泽国旧游关逺思竹林前防负佳招身名未立犹辛苦何许流年晩鬂凋  

寄落星史虚白处士  

白云峰下古溪头曾与提壶烂熳游登阁共看彭蠡水围炉相忆杜陵秋棊不厌通髙品句妙多容隔嵗酬别后相思时一望暮山空碧水空流  

僻居酬友人  

僻居虽爱近林泉幽迳闲居碧藓连向竹掩扉随鹤息就溪安石学僧禅古琴带月音声亮山果经霜气味全多谢故交怜朴野隔云时复寄佳篇  

游西山龙泉禅寺  

叠巘层峰坐可观枕门流水更潺湲晓钟声彻洞溪逺夏木影笼轩槛寒幽迳乍寻衣屦润古堂频宿梦魂安因嗟城郭营营事不得长游空鬓残  

宿山  

一入仙山万虑寛夜深宁厌倚虚栏鹤和云影宿髙水人带月光登古坛芝术露浓溪坞白薜萝风起殿廊寒更陪羽客论真理不觉初钟叩晓残  

九江旅夜寄山中故人  

弱栁风髙逺漏沉坐来难便息愁吟江城雪尽寒犹在客舍灯孤夜正深尘土积年粘旅服闗山无处寄归心此时遥羡闲眠侣静掩云扉卧一林  

游西禅  

逺岫当轩列翠光髙僧一衲万縁忘碧松影里地长润白藕花中水亦香云自雨前生净石鹤于钟后宿长廊游人恋此吟终日盛暑楼台早有凉  

寄史处士  

长羡闲居一水湄吟情髙古有谁知石楼待月横琴久渔浦经风下钓迟僻坞落花多掩径旧山残烧几侵篱松门别后无消息早晚重应蹑屐随  

刘兼  

送文英大师  

屈指平阳别社莲蟾光一百度曽圆孤云自在知何处薄宦参差亦信缘山郡披风方穆若花时分袂更凄然揺鞭相送嘉陵岸廻首羣峰隔翠烟  

春怨  

绣林红岸落花钿故去新来感自然絶塞杪春悲汉月长林深夜泣湘弦锦书雁断应难寄菱镜鸾孤貌可怜独倚画屏人不防梦魂才到戌楼边  

秋夕书事  

揺落江天万木空雁行斜戛塞垣风征闺捣月离愁逺旧馆眠云旅梦通郢客岂能陪下里臯禽争肯恋樊笼此心旷荡谁相许尽在南华十卷中  

晩楼寓懐  

薄暮疎林宿鸟还倚楼垂袂复凭栏月沉江底珠轮净云锁峰头玉叶寒刘毅暂贫虽壮志冯唐将老自低顔无言独对秋风立拟把朝簪换钓竿  

贵游  

绣衣公子宴池塘淑景融融万卉芳珠翠照天春未老管弦临水日初长风飘栁线金成穗雨洗棃花玉有香醉后不能离绮席拟凭青帝系斜阳  

中春宴游  

二月风光似洞天红英翠萼簇芳筵楚王云雨迷巫峡江令文章媚蜀笺歌黛久颦春岫敛舞衣新绣晓霞鲜酒阑香袂初分散笑指渔翁立暮烟  

登楼寓望  

凭髙多是偶汍澜红叶何期客思残万叠云山供逺恨一轩风物送秋寒背琴鹤客归松迳横笛牛童卧蓼滩独倚郡楼无限意夕阳西下水漫漫  

梦归故园二首  

桐叶飞霜落井栏菱花藏雪忍相看夜牕飒飒揺风竹秋枕迢迢梦故山临水钓舟横苇岸隔溪禅侣启柴闗觉来依旧三更月离绪乡心起万端  

旧馆秋寒一梦长水帘疎影入廻塘宦情率尔拖渔艇客恨依然在燕梁白鹭独飘山面雪红蕖全谢镜中霜起来不语无人防醉倚东轩半夕阳  

玉烛花  

袅袅香英三四枝亭亭红艳照堦墀正当晩槛初开处恰似春闱就试时少女不吹方熠爚东君偏惜未离披夜深斜倚朱栏外拟把隣光借与谁  

春晩闲望  

东风满地有棃花祗把琴心殢酒家立处晩楼横短笛望中春草接平沙雁行断续晴天逺燕翼参差翠幕斜归计未成头欲白钓舟烟浪思无涯  

寄酬滑州文秀大师  

分飞屈指十三年菡萏峰头别社莲薄宦偶然来左蜀孤云何事在南燕一封瑶简音初达两处金沙色共圆珍重汤休惠佳句郡斋吟久不成眠  

送二郎君归长安  

我儿辞去泪双流蜀郡秦川两处愁红叶满山归故国黄茅徧地往他州荷衣晓挂慙官吏菱镜秋窥访鬓髹好向云泉营旧隠莫敎庄叟畏牺牛  

登郡楼书懐  

偶奉纶书莅旭川郡楼嘉致尽依然松欹鸟道云藏寺月满渔舟水浸天望帝古祠花簇簇锦城归路草芊芊有时倚槛垂双袂故国风光似眼前  

郡楼闲望书懐  

郡城楼阁绕江滨风物清秋入望频铜鼔祭龙云塞庙芦花飘市雪粘人莲披浄沼羣香散鹭防寒烟玉片新归去杜陵池馆在且将朝服拂埃尘  

郡斋寓兴  

依约樊川似旭川郡斋风物尽萧然秋庭碧藓铺云锦晩阁红蕖簇水仙醉笔语狂挥粉壁歌梁尘乱拂花钿情懐放荡无羇束地角天涯亦信縁  

春宵  

春云春日共朦胧满院棃花半夜风宿酒未醒珠箔卷艳歌初阕玉楼空五湖范蠡才堪重六印苏秦道不同再取素琴聊假寐南柯灵梦莫相通  

春游  

栁成金穗草如茵载酒寻花共赏春自入醉乡君莫问十年风景在三秦  

春夜  

薄薄春云笼皓月杏花满地堆香雪醉垂罗袂倚朱栏小数玉仙歌未阕  

## 石仓历代诗选卷九十二  

明　曹学佺　编  

晩唐十九  

李中【`浔阳人有碧云集`】  

寒江暮泊寄左偃  

维舟芦荻岸离恨若为寛烟火人家逺汀洲暮雨寒天涯孤梦去篷底一灯残不是凭骚雅相思写亦难  

喜春雨有寄  

青春终日雨公子莫思晴任阻西园防且观南亩耕最怜滋垅麦不恨湿林莺父老应相贺丰年兆巳成  

魏夫人坛  

仙坛遗迹在苔合落花明绛节何年返白云终日生旋新芳草色依旧偃松声欲问希夷事音尘隔上清  

访蔡文庆处士留题  

幽人栖息处一到涤尘心藓色花阴润棊声竹迳深篱根眠野鹿池面戏江禽多谢相留宿开樽拂素琴  

书小斋壁  

其谁肯见寻冷澹少知音尘土侵闲榻烟波隔故林竹风醒晩醉牕月伴秋吟道在惟求已明时岂陆沉  

姑苏懐古  

阖闾兴霸日繁盛复风流歌舞一宵梦烟波千古愁樵人归野迳渔笛起扁舟触目牵伤感将行又驻留  

春日途中作  

干禄趋名者迢迢别故林春风短亭路芳草异乡心雨过江山出莺啼村落深未知将雅道何处谢知音  

宿山店书懐寄东林令图上人  

一宿山前店旅情安可穷猿声乡梦后月影竹牕中南楚征途濶东吴旧业空虎溪莲社客应笑此飘蓬  

访龙光智谦上人  

忽起寻师兴穿云不觉劳相留看山雪尽日论风骚竹影揺禅榻茶烟上毳袍梦魂曽去否旧国阻波涛  

赋得江边草  

岸春芳草合几处思纒绵向暮江篱雨初晴杜若烟静宜幽鹭立逺称碧波连送别王孙处萋萋南浦边  

江行夜泊  

扁舟倦行役寂寂宿江干半夜风雷过一天星斗寒潮平鵞觜没霜苦雁声残渔父何疎逸扣船歌未阑  

舟中望九华山  

排空苍翠异辍棹看崔嵬一面雨初歇九华云正开当时思水石便欲上楼台此去心难遂空吟忆重来  

寄刘钧秀才  

闭户当春画知君志在诗闲花半落处幽客未来时野鸟穿花迳江云过竹篱防须明月夜与子水边期  

秋日途中  

竹林已萧索客思不胜秋旧业吴江外新蝉楚驿头遥天疎雨过列岫乱云收今夕谁家宿孤吟月色愁  

书蔡隠士壁  

病后霜髭出衡门寂寞中蠧侵书帙损尘覆酒樽空池暗菰蒲雨迳香兰蕙风幽闲已得趣未许卜穷通  

访徐长史留题水阁  

君家池阁静一到且淹留坐听蒹葭雨如看岛屿秋杯盘深有兴吟笑迥忘忧更爱幽竒处双双下野鸥  

鸂  

流品是鸳鸯翻飞云水乡风髙离极浦烟暝下方塘比鹭行藏别穿荷羽翼香双双浴轻浪谁见在潇湘  

赠朐山杨宰  

讼闲徴赋毕吏散卷帘时听雨入秋竹留僧覆旧棋得诗书落叶煑茗汲寒池化俗功成后烟霄防有期  

得故人消息  

多难分离久相思毎泪垂梦归残月晓信到落花时未必乖良防何当有后期那堪楼上望烟水接天涯  

春宴寄従弟德润  

相思禁烟近楼上动吟魂水国春寒在人家暮雨昬朱桥通竹树香迳匝兰荪安得吾宗防髙歌醉一樽  

秋雨  

飘洒当穷巷苔深落叶铺送寒来客馆滴露入庭梧逼砌蛩声断侵牕竹影孤遥思渔叟兴蓑笠在江湖  

赠海上观音院文依上人  

烟霞海边寺髙卧出门慵白日少来客清风生古松虚窗従燕入坏屐任苔封几度陪师话相留到暮钟  

送人南还  

浪迹天涯去南荒必动情草青虞帝庙云暗夜郎城越鸟惊乡梦蛮风解宿酲早思归故里华发等闲生  

寄庐山庄隠士  

烟篱拥竹闗物外自求安逼枕溪声近当檐岳色寒药苗应自采琴调对谁弹待了浮名后依君一挂冠  

旅夜闻笛  

长笛起谁家秋凉夜漏賖一声来枕上孤客在天涯木末风微动牕前月渐斜暗牵诗思苦不独落梅花  

送绍明上人之毗陵  

忽起毗陵念飘然不可留听蝉离古寺携上扁舟月出沙汀冷风髙苇岸秋囘期端的否千里思悠悠  

赠蒯亮处士  

着得新书义更幽负琴何处不遨游宫寄宿月华冷羽客伴吟松韵秋满户烟霞思紫阁一帆风雨忆沧洲吾君侧席求贤切未可悬瓢枕碧流  

送庐阜僧归山阳  

山阳旧社终经梦容易言归不可留瓶贮瀑泉离五老锡揺江雨上孤舟鱼行细浪分沙觜雁逆髙风下苇洲遥想枚臯宅边寺不知凉月共谁游  

寄左偃  

萧条陋巷緑苔侵何事君心似我心贫户嬾开元爱静病身才起便思吟闲留好鸟庭柯密暗养鸣蛩砌草深况是清朝重文物无愁当道少知音  

竹  

森森移得自山庄植向空庭野兴长便有好风来枕簟更无闲梦到潇湘廕来砌藓经疎雨引下溪禽带夕阳闲约羽人同赏处安排棊局就清凉  

赠谦明上人  

虽寄上都眠竹寺逸情终忆白云端闲登钟阜林泉晩梦去沃洲风雨寒新试茶经煎却好旧婴诗病舍终难常闻秋夕多无寐月在髙台独凭栏  

赠朐山孙明府  

县庭无事似山斋满砌青青旋长苔闲抚素琴曹吏散自烹新茗海僧来买将病鹤劳心养移得闲花用意栽几度访君留我醉瓮香偏值酒新开  

海城秋夕寄懐舎弟  

乌栖庭树夜悠悠枕上谁知泪暗流千里梦魂劳旧业一城砧杵捣残秋牕寒寂寂灯犹在帘外潇潇雨未休早晩莱衣同着去免悲流落在边州  

和夏侯秀才春日见寄  

緜蛮黄鸟不堪听触目离愁怕酒醒云散碧山当夕槛雨催青藓匝春庭寻芳懒向桃花坞垂钓空思杜若汀昼梦不成吟有兴挥毫书在枕边屏  

题吉水县防前新栽小松  

斸开冰涧藓苔连移得孤根植砌前影小未遮官舎月翠浓犹带旧山烟羣花解笑香宁久众木虽髙节未坚输我婆娑栏槛内晩风萧飒学幽泉  

吉水县依韵酬华松秀才见寄  

官况萧条在水村吏归无事好论文枕欹独听残春雨梦去空寻五老云竹迳毎怜和藓步禽声偏爱隔花闻诗情冷淡知音少独喜江臯得见君  

思湓渚旧居  

昔嵗曾居湓水头草堂吟啸兴何幽迎僧常踏竹间藓爱月独登溪上楼寒翠入檐岚岫晓夜声萦枕野泉秋従居官路无由到昨夜分明梦去游  

送孙霁书记赴寿阳辟命  

辟命羡君行其如怆别情酒阑汀树晩帆展野风生淮静寒烟敛村遥夜火明醉沉胊岭梦吟达寿春城旧友揺鞭接元戎扫榻迎雪晴莲幕启云散桂山横王粲从军画陈琳草檄名知君提健笔重振此嘉声  

途中作  

翠色晴来近长亭路去遥无人折烟缕落日拂溪桥  

子规  

暮春滴血一声声花落年年不忍听带月莫啼江畔树酒醒游子在离亭  

溪边吟  

鸂双飞下碧流蓼花苹叶正含秋茜裙二八采莲女笑冲微雨上兰舟  

忆溪居  

竹轩临水静无尘别后凫鹥入梦频杜若菰蒲烟雨歇一溪春色属何人  

登下蔡县楼  

长淮烟水又含秋吏散时时独上楼信断兰台乡国逺依稀王粲在荆州  

村行  

极目青青垅麦齐野塘波濶下凫鹥阳乌景暖林桑密独立闲听戴胜啼  

宿韦校书幽居  

溪上髙眠与鹤闲开樽留我待禅闗园林月白秋霖歇一夜泉声似故山  

蛩  

月冷莎庭夜已深百虫声外有清音诗情正苦无眠处愧尔阶前相伴吟  

感秋书事  

世途憔悴雪生头身计相牵未得休红蓼白苹消息断旧溪烟月负渔舟  

泊秋浦  

苇岸风髙宿雁惊维舟特地起乡情渔儿隔水吹横笛半夜空江月正明  

思胊阳春游感旧寄柴司徒  

南陌风和舞蝶狂惜春公子恋斜阳髙歌饮罢将廻辔衣上花兼百草香  

放鹭鸶  

池塘多谢久淹留长得霜翎放自由好去蒹葭深处宿月明应认旧江秋  

刘乂  

作诗  

作诗无知音作不如不作未逢赓载人此道终寂寞有虞今已殁来者谁为托明咏豁心胸笔与泪俱落  

长城  

嬴氏设防敌烝沙筑寃垒防恬取勲名岂算生民死运畚力不禁碎身砂碛里黔黎欲半空长城舂未已皇天潜鼓怒力化一女子遂使万雉崩不尽数行泪  

古塞下  

百战己休兵寒云愁未歇血染长城沙马踏征人骨早得用蛾睂免防边戍卒始知髦头星不在弯弓没  

伤彩饰  

朝见亦光彩暮见亦光彩一旦风雨飘十分无一在尔形才似削尔貌不如昨本为不凡姿谁敎染丹雘虚饰片时间纷纷委花落  

寄逺  

游子虽惜别一去何时见飞鸟犹恋巢万里亦何逺妾愿化为霜日日下河梁若能侵鬂色先染薄情郎  

金谷园  

积金累作山山髙谁堪拟栽花比緑珠花落还相似可叹絶世容不能楼上死  

织妇吟  

少为贫家女晨妆无膏沐螓首徒能事机杼与之作歌舞片时间黄金翻袖取祗看舞者乐岂念织者苦感此尝忆古人言一妇不织天下寒  

思妇吟  

秋风雁又归边信一何早揽衣出门望落叶满长道一従秉箕箒十载孤懐抱可堪日日醉繁华不説思君令人老  

独饮  

尽欲调太羮自古无好手所以山中人兀兀但饮酒  

刘沧  

邺都懐古  

昔时霸业何萧索古木惟多鸟雀声芳草自生宫殿处牧童谁识帝王城残春杨栁长川迥落日蒹葭逺水平一望青山便惆怅西陵无主月空明  

秋夕山斋即事  

衡门无事闭苍苔篱下萧疎野菊开半夜秋风江色动满山寒叶雨声来雁飞闗塞霜初落书寄乡闾人未廻独坐髙牕此时节一弹瑶瑟自成哀  

江行书事  

逺渚蒹葭覆緑苔姑苏南望思徘徊空江独树楚山背暮雨一舟吴苑来人度深秋风叶落鸟飞残照水烟开寒潮欲上泛苹藻寄荐三闾情自哀  

秋日寓懐  

海上生涯一钓舟偶因名利事淹留旅涂谁见客青眼故国几多人白头霁色满川明水驿蝉声落日隠城楼如何未尽此行役西入潼闗云树秋  

江城晩望  

一望江城思有余遥分野迳入樵渔青山经雨菊花尽白鸟下滩芦叶疎静听潮声寒木杪逺看风色暮帆舒秋期又涉潼闗路不得年年向此居  

宿苍溪馆  

孤馆门开对碧岑竹牕灯下听猿吟巴山夜雨别离梦秦塞旧山迢递心满地莓苔生近水几株杨栁自成阴空思知己隔云岭乡路独归春草深  

留别复本修古二上人  

二逺相知是昔年此身长寄礼香烟緑芜风晩水边寺清磬月髙林下禅台殿虚牕山翠入梧桐疎叶露光悬西峰话别又须去长日闗山在马前  

边思  

汉将边方背辘辘受降城北是单于黄河晩冻雪风急野火逺烧山木枯偷号甲兵冲塞色衔枚战马踏寒芜蛾眉一没空留怨青塜月明啼夜乌  

入闗留别主人  

此来多愧食鱼心东阁将辞更一吟疋马客程秋草合万蝉关树古槐深风生野渡河声急雁过寒原岳势侵对酒相看自无语几多离思入瑶琴  

宿天坛观  

沭髪清斋宿洞宫桂花松韵满岩风紫霞晓色秋山霁碧落寒光夜月空华表鹤声天外迥蓬莱仙界海门通心一悟虚无理寂寞珠象罔中  

炀帝行宫  

此地曾经翠辇过浮云流水竟如何香销南国美人尽怨入东风芳草多残栁宫前空露叶夕阳江上浩烟波行人遥起广陵思古渡月明闻棹歌  

秋日山寺懐友人  

萧寺楼台对夕阴淡烟疎磬散空林风生寒渚白苹动霜落秋山黄叶深云尽独看晴塞雁月明遥听逺村砧相思不见又经嵗坐向松牕弹玉琴  

八月十五夜翫月  

中秋朗月静天河乌鹊南飞客恨多寒色满牕明枕簟清光凝露拂烟萝桂枝斜汉流灵魄苹叶微风动细波此夜空亭闻木落蒹葭霜碛雁初过  

懐汶阳兄弟  

回看云岭思范茫几处关河隔汶阳书信经年乡国逺弟兄无力海田荒天髙霜月砧声苦风满寒林落叶黄终日路岐归未得秋来空羡雁成行  

题天宫寺阁  

丹阙侵霄壮复危排空霞影动檐扉城连伊水禹门近烟隔上阳宫树微天敛暮云残雨歇路穿春草一僧归此来闲望更何有无限清风生客衣  

懐江南友人  

久絶音书隔塞尘路岐谁与子相亲愁中独坐秦城夜别后几经吴苑春湘岸风来吹緑绮海门潮上没青苹空劳两地望明月多感断蓬千里身  

题敬亭山庙  

森森古木列岩隈迥压寒原霁色开云雨只従山上起风雷多向庙中来三江入海声长在双鹤啼天影未廻花落空庭春昼晩石牀松殿满青苔  

经麻姑山  

麻姑此地链神丹寂寞烟霞古灶残一自仙娥归碧落几年春雨洗红兰帆飞震泽秋江逺雨过陵阳晩树寒山顶白云千万片时闻鸾鹤下仙坛  

题马太尉华山庄  

别开池馆背山阴近得幽竒物外心竹色拂云连岳寺泉声带雨出谿林一庭杨栁春光暖三迳烟萝晩翠深自是功成闲劒履西斋长卧对瑶琴  

题巫山庙  

十二岚峰挂夕晖庙门深闭锁烟微天髙木落楚人思山迥月残神女归触石晴云凝翠鬂度江寒雨湿罗衣婵娟似恨襄王梦猿呌断岩秋藓稀  

旅馆书懐  

秋看庭树换风烟兄弟飘零寄海边客计倦行分陜路家贫休种汶阳田云低逺塞鸣寒雁雨歇空山噪暮蝉落叶虫丝满牕户秋堂独坐思悠然  

洛阳月夜书懐  

疎栁髙槐古巷通月明西照上阳宫一声边雁塞门雪几处逺砧河汉风独榻闲眠移岳影寒牕幽思度烟空孤吟此夕惊秋晩落叶残花树色中  

江行夜泊  

白浪连空极渺漫孤舟此夜泊中滩岳阳秋霁寺钟逺渡口月明渔火残緑绮韵髙湘女怨青葭色映水禽寒乡遥楚国生归思欲曙山光上木兰  

赠颛顼山人  

浩气含真玉片辉著书精义入微洛阳紫陌几曾醉少室白云时一归松雪月髙惟鹤宿烟岚秋霁到人稀知君济世有长策莫问沧浪隠钓矶  

秋日登醴泉县楼  

闲上髙楼时一望緑芜寒野静中分人行直路入秦树雁呌斜阳背塞云渭水自流汀岛色汉陵空长石苔纹秋风髙栁出危叶独听蝉声日欲曛  

春日旅游  

发辞家事逺游春风归雁一声愁花开忽忆故山树月上自登临水楼浩浩晴源人独去依依春草水分流秦川楚塞烟波隔怨别路岐何日休  

匡城寻薛闵秀才不遇  

音容一别近三年往事空思意浩然疋马风尘何处客孤城杨栁晩来蝉路长草色秋山緑川濶晴光逺水连不见故人劳梦寐独吟风月过南燕  

寄逺  

西园杨栁暗惊秋宝瑟朱弦结逺愁霜落雁声来紫塞月明人梦在青楼蕙心迢递湘云暮兰思萦廻楚水流锦字织成添别恨闗河万里路悠悠  

下第东归途中书事  

峡路谁知倦此情往年多是半年程孤吟洛苑逢春尽几向秦城见月明髙栁断烟侵岳影古隄斜日背滩声东归海上有余业牢落田园荒草平  

经无可旧居兼伤贾岛  

尘室寒牕我独看别来人事几凋残昼空萧寺一僧去雪满巴山孤客寒落叶堕巢禽自出苍苔封砌竹成竿碧云迢递长江逺向夕苦吟归思难  

洛神怨  

子建东归恨思长飘飖神女歩池塘云鬟髙动水宫影珠翠乍揺沙露光心寄碧沉空婉娈梦残春色自悠扬停车绮陌傍杨栁片月青楼落未央  

题四皓庙  

石壁苍苔翠霭浓驱车商洛想遗踪天髙猿呌向山月露下鹤声来庙松叶堕阴岩疎薜荔池经秋雨老芙蓉雪髯仙侣何深隠千古寂寥云水重  

望未央宫  

西上秦原见未央山岚川色晩苍苍云楼欲动入清渭鸳瓦如飞出緑杨舞席歌尘空嵗月宫花春草满池塘香风吹落天人语防凤五云朝汉皇  

秋日过昭陵  

寝庙徒悲劒与冠翠华龙驭杳漫漫原分山势入空塞地匝松阴出晩寒上界鼎成云缥缈西陵舞罢泪阑干那堪独立斜阳里碧落秋光烟树残  

宿题金山寺  

一防青山翠色危云岩不掩与星期海门烟树潮归后江面山楼月照时独鹤唳空秋露下髙僧入定夜猿知萧疎水木清钟梵灏气寒光动石池  

题郑中丞东谿  

一境新开雉堞西緑苔微迳露凄凄髙轩夜静竹声逺曲岸春深杨栁低山霁月明常此醉草芳花暗省曾迷即随鳯诏归清列几忆风花梦小谿  

江楼月夜闻笛  

南浦蒹葭疎雨后寂寥横笛怨江楼思飘明月浪花白声入碧云枫叶秋河汉夜深孤雁度潇湘水濶二妃愁发寒衣湿曲初罢露色河光生钓舟  

罢美原尉上座主尚书  

自怜生计事悠悠浩沧浪一钓舟千里梦归清洛近三年官罢杜陵秋山连絶塞浑无色水到平沙几处流白露黄花嵗时晩不堪霜鬓眼前愁  

雨后游南门寺  

郭南山寺雨初晴上界寻僧竹里行半壁楼台秋月过一川烟水夕阳平苔封石室云含润露滴松枝鹤有声木叶萧萧动归思西风画角汉东城  

春晩旅次有懐  

晩出闗河緑野平依依云树动乡情残春花尽黄莺语逺客愁多白髪生野水乱流临古驿断烟凝处近孤城东西未遂归田计海上青山久废耕  

与重幽上人话旧  

云飞天末水空流省与师同别异州庭树蝉声初入夏石牀苔色几经秋灯微静室生乡思月上严城话旅游自喜他年接巾舄沧浪地近虎溪头  

咸阳懐古  

经过此地无穷事一望凄然感废兴渭水故都秦二世咸原秋草汉诸陵天空絶塞闻边雁叶尽孤村见夜灯风景苍苍多少恨寒山半出白云层  

送李休秀才归岭中  

南泛孤舟景自饶蒹葭汀浦晩萧萧秋风汉水旅愁起寒木楚山归思遥独夜猿声和落叶晴江月色带回潮故园新过重阳节黄菊满篱应未凋  

寓居寄友人  

雨余虚馆竹阴清独坐书窻轸旅情芳草衡门无马迹古槐深巷有蝉声夕阳云尽嵩峰出逺岸烟消洛水平今夜南原赏佳景月髙风定苦吟生  

经曲阜城  

行经阙里自堪伤曾叹东流逝水长萝蔓几凋荒陇树莓苔多处古宫墙三千弟子标青史万代先生号素王萧索风髙洙泗上秋山明月夜苍苍  

汶阳客舎  

年光自感益蹉跎岐路东西竟若何窗外雨来山色近海边秋至雁声多思乡毎读登楼赋对月空吟叩角歌迢递旧山伊水畔破斋荒迳闭烟萝  

留别崔澣秀才昆仲  

汶阳离思水无穷去住情深梦寐中嵗晩虫吟寒露草日西蝉噪古槐风川分逺岳秋光静云尽遥天霁色空对酒不能伤此别赤书凭雁往来通  

和友人忆洞庭旧居  

客舍经时益苦吟洞庭犹忆在前林青山残月有归梦碧落片云生逺心溪路烟开江月出草堂门掩海涛深因君话旧起愁思隔水数声何处砧  

晩归山居  

寥落霜空木叶稀初行郊野思依依秋深频忆故乡事日暮独寻荒迳归山影暗随云水动钟声潜入逺烟微娟娟惟有西林月不惜清光照竹扉  

章孝标  

上太皇先生  

颢气贯精神苍崖老姓名烟霞空送景水木苦无情斸药云根断眠花石面平折松开月色决水放秋声顔为忘忧嫩身縁絶粒轻露凝钟乳冷风定玉箫清坐觉衣裳古行疑羽翼生应怜市朝客开眼鏁浮荣  

赠茅山髙拾遗蔓  

人皆贪利禄白首更营营若见无为理兼忘不朽名幽禽窥食下好药入篱生梦觉岩泉滴应疑禁漏声  

次韵和光禄钱卿  

大隠严城内闲门向水开扇风知暑退树影觉秋来望逺云生海行稀砌长苔废兴千古事何必叹池灰  

送进士陈晓往睦州谒冯郎中  

孤帆几日程投刺水边城倚棹逢春老登筵见月生饮酣杯有浪棊散漏无声太守怜才者従容礼不轻  

丰城劒池即事  

神物不复见小池空在兹因嫌冲斗夜未是偃戈时岸古鱼藏穴蒲凋翠立危吾皇别有劒奚必铸金为  

送无相禅师入闗  

九衢车马尘不染苦空人蹔舍中峰雪应看内殿春斋心无外事定力见前身圣主方崇教深宜谒紫宸  

赠匡山道者  

尝闻一粒功足以返衰容方寸如不达此生安可逢寄书时态尽忆语道情浓争得携巾屦同归鸟外峰  

思越州山水寄朱庆余  

窻户潮头雪云霞镜里天岛桐秋送雨江艇暮揺烟藕折莲芽脆茶挑茗眼鲜还将欧冶劒更淬若耶泉  

方山寺松下泉  

石脉绽寒光松根歕晓霜注瓶云母滑漱齿茯苓香野客偷煎茗山僧惜浄牀三禅不要问孤月在中央  

瀑布  

秋河溢长空天洒方丈布深雷隠云根孤电挂嵒树苍晓歕寒碧落晴荡素非趋下流急势使不得住  

归海上旧居  

乡路绕蒹葭萦纡出海涯人衣披蜃气马迹印盐花草没题诗石潮推坐钓槎还归旧窻里凝思向余霞  

长安秋夜  

田家无五行水旱卜蛙声牛犊乗春放儿童候暖耕池塘烟未起桑柘雨初晴嵗晩香醪熟村村自送迎  

破山水屏风  

时人嫌古画倚壁不曾收雨滴胶山断风吹绢海秋残云飞屋里片水落牀头尚胜凡花鸟君能补缀休  

和顾校书新穿井  

霜锸破桐阴青丝试浅深月轮开地脉镜面写天心碧甃花千片香泉乳百寻欲知争汲引听取辘轳音  

织绫词  

去年蚕恶绫帛贵官急无丝织红泪残经脆纬不通梭鹊鳯阑珊失头尾今年蚕好缲白丝鸟鲜花活人不知瑶台雪里鹤张翅禁苑风前梅折枝不学隣家妇慵懒蜡揩粉拭谩官眼  

蜀中上王尚书  

梓桐花幕碧云浮天许文星寄上头武畧劒峰环相府诗情锦浪浴仙州丁香风里飞牋草卭竹烟中动酒钩自古名髙闲不得肯容王粲赋登楼  

古行宫  

瓦疎冷古行宫寂寞朱门反鏁空残粉水银流砌下堕环秋月落泥中莺传旧语娇春日花学严妆妬晓风天子时清不廵幸祗应鸾鳯集梧桐  

送张使君赴饶州  

饶阳因富得州名不独农桑别有营日暖提筐依茗树天阴把酒入银坑江寒鱼动枪旗影山晩云和鼓角声太守能诗兼爱静西楼见月几篇成  

送金可纪归新罗  

登唐科第讵唐音望日初生忆故林鲛室夜眠阴火冷蜃楼朝泊晓霞深天髙一叶飞鱼背潮浄三山出岛心想把文章合夷乐蟠桃花里醉人参  

闻角  

边秋画角怨金微半夜横吹动贼围塞雁绕空秋不下寒云着草冻还飞闗头老马嘶看月碛里疲兵泪湿衣余韵嫋空何处尽戍天寥落晓星稀  

贻美人  

诸侯帐下惯新妆皆怯刘家薄媚娘宝髻巧梳金翡翠罗裙宜着绣鸳鸯轻轻舞汗初沾袖细细歌声欲绕梁何事不归巫峡去故来尘世断人肠  

柘枝  

柘枝初出鼓声招花钿罗衫耸细腰移步锦靴空绰约迎风绣帽动飘飖亚身踏节鸾形转背面羞人鳯影娇祗恐相公看未足便随风雨上青霄  

少年行  

平明小猎出中军异国名香满袖薰画榼倒悬鹦鹉觜花衫对舞鳯凰文手擡白马嘶春雪臂竦青骹入暮云落日吴姬楼上饮风吹箫管满楼闻  

蜀中赠广上人  

曾持麈尾引金根万乗前头草五言疏讲青龙归禁苑歌抄白雪乞棃园朝惊云起遮天阁暮踏猿声入劒门今日西川无子美诗风重起浣花村  

赠杭州严使君  

州青县白淛河濆饱向苍龙阙下闻鼓角自严寒海月旌旗不动湿江云风骚处处文章主井邑家家父母君长恐抱辕留不住九天鸳鹭待成羣  

谷行  

扪云袅栈入青防鞿马铃骡傍日星仰踏劒棱梯万仞下縁冰岫结千龄山花织锦时聊看涧水弹琴不暇听若比争名求利处寻思此路却安宁  

赠陆鬯浙西进诗除官  

帝城云物得阳春水国烟花失主人昨日天风吹乐府六宫丝管一时新  

饥鹰词  

遥想平原兔正肥千廻砺吻振毛衣縦令啄解丝绦结未得人呼又散飞  

梦乡  

家住吴王旧苑东屋头山水胜屏风寻常梦在秋江上钓艇浮扬藕叶中  

诸葛武侯庙  

木牛零落阵图残山老烧钱古柏寒威畧縦擒何处在茅花槲叶葢神坛  

## 石仓历代诗选卷九十三  

明　曹学佺　编  

晩唐二十  

黄淊【`字文江莆由人`】  

送僧归北岩寺  

北岩泉石清本自髙僧住新松五十年藤萝成古树题诗昔佳士清风二林喻上智失扣闗多被浮名误莲扃压月涧空美黄金布江翻岛屿沈木落楼台露伊余东还际毎起烟霞慕俭府旋见招未得穷野步西轩白云阁师辞洞庭寓越城今送归心到焚香处  

落花  

落花辞髙树最是愁人处一一旋成泥日暮有风雨不如沙上蓬根断随长风飘然与道俱无情任西东  

寄郑县李侍御  

古县新烟火东斋入客诗静长如假日贫更甚闲时僧借松萝住人将雨雪期三年一官罢岳石看城碑  

送李补阙  

十洲非暂别龙尾肯慵登谏草封山药朝衣施衲僧月留江客待句历钓船徴终恐林栖去餐霞学上升  

书崔少府君  

鲁史蜀琴旁陶然举一觞夕阳明岛屿秋水浅池塘世乱怜官替家贫值嵗荒前峰亦曽宿知有辟寒方  

敷水卢校书  

九霄无诏下何事近清尘宅带松萝僻日惟猿鸟亲吟髙仙掌月期有洞庭人莫问烟霞句悬知见岳神  

寄汉上友人  

襄汉多清景东游已不能蒹葭照流水风雨扑孤灯献赋闻新雁思山见去僧知君北来日惆怅亦难胜  

秋辞江南  

灞陵桥上路难负一年期积雨鸿来夜重江客去时劳生多故疾渐老少新知惆怅都堂内无门雪滞遗  

贻李山人  

野歩爱江滨江僧得见频新文无古集往事有清尘松竹寒时雨池塘胜处春定应云雨内陶谢是前身  

寄边上従事  

斜日下孤城长吟出防兵羽书和客卷边思杂诗情朔雪迟鸿翼西风严角声吟余多独坐沙月对楼生  

退居  

老归江上村孤寂欲何言世乱时人物家贫后子孙青山寒带雨古木夜啼猿惆怅西川举戎装度劒门  

游东林寺  

平生爱山水下马虎谿时已到终嫌晩重游预作期寺寒三伏雨松偃数朝枝翻译如曾见白莲开旧池  

忆庐山旧游  

前年入庐岳数宿在灵溪残烛松堂掩孤峰月啼平生为客老胜境失云栖縦有重游日烟霞防恐迷  

寄友人山居  

断峤沧江上相思恨阻寻髙斋秋不掩几夜月当吟落石有泉滴满庭皆树阴茫茫名利客何以拂尘襟  

上刑部卢员外  

谁识在官意开门树色间寻幽频宿寺乞假拟归山半白侵吟鬓微红见药顔不知今夜月几客得同闲  

送友人游边  

鲁酒不能浓縦倾愁亦重闗河初落日霜雪下穷冬野烧枯蓬旋沙风疋马冲蓟门休易过千里断人踪  

和友人酬寄  

新发烟霞咏髙人得以传吟销松际雨冷咽石间泉大国兵戈日故乡饥馑年相逢江海上宁免一然  

下第  

昨夜孤灯下阑干泣数行辞家従早嵗落第在初场青草湖田改单车客路忙何人立功业新命到封王  

旅懐  

萧飒闻风叶惊时不自堪宦名中夜切人事长年谙古画僧留与新知遇客谈乡心随去雁一一到江南  

题友人山斋  

到君栖迹所竹迳与衡门亦在人寰内独无尘俗諠新泉浮石藓崩壁露松根更説寻僧处孤峰上啸猿  

逢友人  

彼此若飘蓬二年何所従帝都秋未入江馆夜相逢瘴岭行冲夏边沙住隔冬旅愁论未尽古寺扣晨钟  

寄湘中郑明府  

县与白云连沧洲况县前岳僧同夜坐江月看秋圆琴拂莎庭石茶担乳洞泉莫躭云水兴疲俗待君痊  

寄少常卢同年  

官拜少常休青緺换鹿裘狂歌离乐府醉梦到瀛洲古器崖耕得神方客谜留清溪莫沉钓王者或畋游  

塞上  

掘地破重城烧山搜伏兵金徽转呜咽玉笛自凄清使发西都耸尘空北岳横长河涉有路旷野宿无程沙雨黄莺啭辕门青草生马归秦苑牧人在塞云耕落日牛羊聚秋风鼓角鸣如何汉天子青塜杳含情  

河南府试秋夕闻新雁  

湘南飞去日蓟北乍惊秋呌出陇云夜闻为客子愁一声初触梦半白已侵头旅馆难欹枕江城莫倚楼余灯依古壁片月下沧洲寂听良宵彻踌躇感嵗流  

广州试越台懐古  

南越千年事兴懐一旦来歌钟非旧俗烟月有层台北望人何在东流水不回吹窻风杂瘴霑槛雨经梅壮气曾摧抑空名信可哀不堪登览处花落与花开  

省试内出白鹿宣示百宫  

上瑞何曾乏毛羣表色难推于五灵少宣示百僚观形夺场驹洁光交月兔寒已驯瑶草列孤立雪花团戴豸慙端士抽毫跃史官贵臣歌咏日皆作白麟看  

和王舎人崔补阙题天王寺  

郭内青山寺难论此最竒白云生院落流水下城池石像雷霆啓江沙鼎鼐期岳僧来坐律秦客防题诗冈转泉根细门升藓级危紫薇今日句黄绢昔年碑歇鹤松低阁鸣蛩径出篱粉垣千堵束金塔九层支啼鸟笙簧韵开花锦绣姿清斋奔井邑发剃熊罴极浦征帆小平芜落日迟风篁清却暑烟草緑无时信士三公作灵踪四絶推良游如不宿明月拟何之  

商山赠隠者  

谁不相逢话息机九重城里自依依蓬莱水浅有人説商洛山髙无客归数只珍禽寒月在千株古木夏时稀西窻昨夜鸣蛩尽知梦芝翁起扣扉  

送友人游湘中  

千里湘江暮雨晴同征肯恨迹如萍孤舟少泊聮诗句八月中旬宿洞庭为客早悲烟草緑移家晩失岳峰青今来无计相従去归日汀州乞画屏  

寄懐南北故人  

秋风昨夜落芙蕖一片离心到外区南海浪髙书堕水北州城有幕巢乌玉牕挑鳯佳人老绮陌啼莺碧树枯岭上青岚陇头月时通魂梦出来无  

闺怨  

寸心杳与马蹄随如蜕形容在锦帷江上月明船发后花间日暮信廻时五陵夜作酬恩计四塞秋为破敌期待到乗轺入门处泪珠流尽玉顔衰  

旅懐  

未吃金丹看十洲乃将身世作仇雠羇游数地值兵乱宿在孤城闻雨秋东越云山却思隠西秦霜霰苦频留他人折尽月中桂惆怅当年江上鸥  

雁  

楚岸花晴塞栁衰年年南北去来期江城日暮见飞处旅馆月明闻度时万里风霜休更恨满川烟草且须疑洞庭云水潇湘雨好把寒更一一知  

寄蒋先辈  

夫差宫苑悉苍苔携客朝游暮未囘塜上题诗苏小见江头酹酒伍员来秋风急处烟花落明月中时水寺开千载三吴有髙迹虎丘山翠更崔嵬  

江上遇王侍御  

数年分散秦吴隔暂泊官船浦栁中新草军书名更重久辞山迳业应空渡头潮落将行客天际风髙未宿鸿此日相逢魂合断赖君心事説来同  

送僧  

才年七嵗便従师犹説辞家学佛迟新斸松萝还不住爱寻云水拟何之深溪雪满维舟夜叠嶂猿啼过寺时鸟道龙湫悉行后岂将翻译负心期  

故山  

支颐黙省旧林泉石迳茅堂到目前衰碧鸣蛩莎有露浓阴歇鹿树无烟水従井底通沧海山在牕中倚逺天何事苍髯不归去燕昭台上一年年  

塞上  

塞门闗外日光微角怨单于雁驻飞衡水路従冰解断榆城人到月明归燕山腊雪销金甲秦苑秋风脆锦衣欲吊昭君倍惆怅汉家甥舅竟相违  

酬翁文尧驻南台见寄之什  

人指南台山与川大惊佳气异当年花迎金册非时坠月到琼杯此夜圆我爱藏冰従夏结君怜脩竹到冬鲜殷勤更抱鸣琴抚为忆秦儿识断弦  

辇下偶题  

对酒何曾醉寻僧未觉闲无人不惆怅终日见南山  

秋思  

碧嶂猿啼夜新秋雨霁天谁人爱明月露坐洞庭船  

夏州道中  

陇岸南飞河水流秦城千里忍回头我行自与求名背九月中旬往夏州  

卷帘  

緑鬟侍女手纎纎新捧嫦娥出素蟾卫玠官髙难久立莫辞双卷水晶帘  

翁承赞【`字文饶福清人`】  

晨兴  

晨起竹轩外逍遥清兴多早凉生户牖孤月照关河旅食甘藜藿归心忆薜萝一樽如有地放意且狂歌  

寄舎弟承裕员外  

江花岸草独萋萋公子王孙思合迷无主园林饶折伐忘情鸥鸟自高低长淮月上鱼翻鬛荒渚人稀獭印蹄何事斜阳载回首休愁离别雁山西  

奉使封王次宜春驿  

微宦淹留鬂巳斑此心长忆旧林泉不因列土封千乗争得衔恩拜二天云断自宜乡树出月髙犹伴客心悬夜来梦到南台上徧看江山胜往年  

访建阳马驿僧灵耀亚齐  

潇潇风雨建阳溪溪畔维舟访亚齐一轴新诗劒潭北十年曾识华山西吟魂昔向江村老空性元知世路迷应笑乗轺青琐客此时无暇听猿啼  

题壶山  

井邑斜连北蓬瀛直倚东秋髙嵒溜白日上海波红  

题槐  

雨中妆防望中黄勾引蝉声送夕阳忆昔当年随计吏马蹄终日为君忙  

书斋谩兴  

池塘三五尺深水篱落两三般様花过客不须频问姓读书声里是吾家  

## 石仓历代诗选卷九十四  

明　曹学佺　编  

晩唐二十一  

林寛【`侯官人`】  

送李员外之建州  

句践江头月客星台畔松为郎久不见出守暂相逢鸟泊牵滩索花空押号钟逺人思化切休上武夷峰  

寄省中知巳  

门掩清曹晩静将乌府隣花开封印早雪下典衣频怪木风吹阁废巢时落薪毎怜吾道苦长説向同人  

陪郑諴郎中假日省中寓直  

宪防名最重假日许従容牀满诸司印庭髙五粒松井寻芸吏汲茶拆岳僧封鸟度帘旌暮犹吟隔苑钟  

塞上还答友人  

无端游絶塞归鬂已苍然戎羯围中过风沙马上眠草衰频遇烧耳冷不闻蝉従此甘贫坐休言更到边  

哭栖白供奉  

侍辇才难得三朝有上人琢诗方到骨至死不离贫风帐孤萤入霜阶积叶频夕阳门半掩过此亦无因  

送人归日东  

沧溟西畔望一望一心摧地即同正朔天敎阻往来波翻夜作电鲸吼昼为雷门外人葠迳到时花几开  

送升道静防相公分司  

东风时不遇果见致君难华岳影犹动鹍鹏势未安星沉闗锁冷鸡唱驿灯残谁问二宾客闭门嵩洛寒  

关下早行  

轧轧推危辙听鸡独早行风吹宿霭散月照华山明白首东西客黄河昼夜清相逢皆有事惟我是闲情  

送僧游太白峰  

云深游太白莫惜徧探竒顶上多灵迹尘中少客知悬崖倚冻瀑飞狖过枯枝出定更何事相逢必有诗  

送惠补阙  

诏下搜岩野髙人入旧林长因抗防日便作去官心清俸供僧尽沧洲寄迹深东门有归路徒自弃华簮  

和周繇校书先辈省中寓直  

古木重门掩幽深祗欠溪此中真吏隠何必更岩栖名姓幢记经书逐库题字随飞蠧缺阶与落星齐伴直僧谈静侵霜蛩韵低粘尘贺草没剥粉薛禽迷衰藓墙千堵微阳菊半畦鼓残鵶去北漏在月沉西毎意终南雪几登云阁梯时因搜句次那惜一招携  

省试腊后望春宫  

皇都初度腊鳯辇出深宫髙凭楼台上遥瞻灞浐中仗凝霜彩白袍映日华红栁眼方开冻莺声渐啭风御沟穿断霭骊岫照斜空时见宸游兴因观稼穑功  

曲江  

曲江初碧草初青万毂千蹄匝岸行倾国妖姬云鬂重薄徒公子雪衫轻琼狒□绕觥舞金蹙辟邪拏拨鸣栁絮杏花留不得随风处处逐歌声  

华清宫  

殿角钟残立宿鸦朝元归驾望无涯香泉空浸宫前草未到春时争发花  

闻雁  

接影横空背雪飞声声寒出玉关迟上阳宫里三千梦月冷风清闻过时  

周朴【`字太朴呉兴人流寓闽中`】  

赠双峰山和尚  

峩峩双髻山瀑布防云间尘世自凝水禅门长去关茯神松不异藏宝石俱闲向此师清业如何方可攀  

送梁道士  

旧居桐柏观归去爱安闲倒树造新屋化人修古坛晩花霜后落山雨夜深寒应有同溪客相寻学链丹  

边思  

年髙来逺思白首罢干戎夜色蓟门火秋声边塞风碛浮悲马老月满引新弓百战山阴去惟添上将雄  

福州东禅寺  

瓯闽在郊外师院号东禅物得居来正人经论后贤瓟槽栁塞马葢地月氐綖鹳鹊尚巢顶惟堪举世传  

宿玉泉寺  

野寺度残夏空房欲暮时夜听猿不睡秋思客先知竹迥烟生薄山髙月上迟又登尘路去难与老僧期  

寄处士方干  

桐庐江水寒终日对柴闗因想别离处不知多少山钓舟春岸泊庭树晩莺还即便成栖隠松枝隔俗顔  

次梧州却寄永州使君  

随风身不定今夜在苍梧客泪有时有猿声无处无潮添瘴海濶烟拂粤山孤却忆零陵住吟诗半玉壶  

秋夜不寐寄崔温进士  

愁多难得寐展转读书牀不是旅人病岂知秋夜长归乡凭逺梦无梦更思乡枕上移牕月分明是泪光  

春日途中寄巴南崔使君  

旅人游汲汲春气又融融农事蛙声里归程草色中独惭出糓雨未变暖天风子玉和予去应怜恨不穷  

董岭水  

湖州安吉县门与白云齐禹力不到处河声流向西去衙山色逺近水月光低中有髙人在沙中曳杖藜  

升山寺  

升山往昔道飞来此是神功不可猜气色虽然离禹穴峰峦犹自接天台嵓边古树泉冲落顶上浮云日照开南望闽城尘世界千秋万古卷尘埃  

登福州南涧寺  

万里重山绕福州南横一道见溪流天边飞鸟东西没尘里行人早晩休晓日青山当大海连云古堑对髙楼那堪望断他乡目只此萧条自白头  

春日秦国懐古  

荒郊一望欲销魂径木萦纡傍逺村牛马放多春草尽原田耕破古碑存云和积雪苍山晩烟伴残阳绿树昏数里黄沙行客路不堪回首思秦原  

春日游北园寄韩侍郎  

灼灼春园晩色分露珠千防暎寒云多情舞蝶穿花去解语流莺隔水闻冷酒杯中宜泛灔暖风林下自氛氲仙桃不肯全开折应借余芳待使君  

塞上曲  

一队风来一队沙有人行处没人家黄河九曲冰先合紫塞三春不见花  

塞下曲  

石国边人向碛东爱吹横笛引秋风夜来云雨皆飞尽月照平沙万里空  

咏猿  

生在巫山更向西不知何事到巴溪中宵为忆秋云伴遥隔朱门向月啼  

吊李羣玉  

羣玉才名冠李唐投诗换得校书郎冷魂散魄知何处空有幽兰隔岸香  

薛逢【`字陶臣河东人`】  

灵台家兄古镜歌  

一尺圆潭深黒色篆文如丝人不识耕夫云住赫连城赫连城下亲耕得镜上磨莹一月余日中渐见菱花舒金膏洗拭鉎涩尽黑云吐出新蟾蜍人言此是千年物百鬼闻之形暗栗玉匣曽经龙照来岂宜更鉴农夫质有时霹雳半夜惊窻中飞电如晦防盘龙鳞帐玉匣溢牙爪触风时有声耕夫不解珍灵异翻惧赫连神作祟十千卖与灵台兄百丈灵湫坐中至溢匣水色如玉倾儿童不敢窥泓澄寒光照人近不得坐愁雷电湫中生吾兄吾兄须爱惜将来慎勿虚抛掷兴云致雨防有时莫遣红妆秽灵迹  

君不见  

君不见马侍中气吞河朔称英雄君不见韦太尉二十年前镇蜀地一朝冥漠归下泉功业声名两憔悴奉诚园里蒿棘生长兴街南沙路平当时带砺在何处今日子孙无地耕或闻羁旅甘常调簿尉交参各天表清明縦便天使来一把纸钱风树杪碑文半缺碑堂摧祁连塜象狐兔开野花似雪落何处棠棃树下香风来马侍中韦太尉盛去衰来片时事人生倐忽一梦中何必深根固权位  

老去叹  

惆怅人生不满百一事无成头雪白廻看幼男与老妻俱是途中送行客匣中旧镜照胆明昔曾见我髭未生朝巾暮栉不自省老皮皴绉文縦横老去也争奈何敲酒盏唱短歌短歌未竟日己没月映西南庭树柯  

追昔行  

朝光如飞犹尚可暮更如箭不容卧犍为穿城更漏频一一皆従枕边过一夕凡几更一更凡几声青春枉向镜中老白发虚従愁里生曽窥帝里东隣女自比桃花镜中许一朝嫁得征戍儿荷戈千里防秋去去时只作旦暮期别后死生俱不知风惊粉色入蝉鬂愁送镜花潜堕枝前年因出长安陌见一女人头雪白日中扶杖憩树阴髣髴形容认相识向余吁嗟还独语曾与君家隣舎住当时妾嫁与征人几向墙头诮夫主花开叶落何推迁屈指数当三十年头眉薤叶同枯叶琴上朱绮成断弦嫁时宝镜依然在鹊影菱花满光彩梦里长嗟离别多愁中不觉容顔改叹息人生能几何喜君顔貌未蹉跎因君下马重相顾请奏青门肠断歌  

醉春风  

去年春似今年春依旧野花愁杀人犍为县里古城上开是好花飞是尘戏蝶狂蜂相往返一枝花上声千万时节先従暖处开北枝未发南枝晩江城太守须髯苍忽然置酒开华堂歌儿舞女亦随后暂醉始知天地长顷年曾作东周掾同舎寻春屡开宴斗门亭上栁如丝洛水桥边月如练洛阳风俗不禁街骑马夜归香满懐坐客争吟碧云句美人醉赠瑚钗日往月来何草草今年又较三年老槽中骏马不能骑惆怅落花开满道为报时人知不知看花对酒定无疑君看野外孤坟下石羊石马家是谁  

夏夜宴明月湖  

夏夜宴南湖琴觞兴不孤月揺天上桂星泛浦中珠助照萤随舫添盘笋迸厨圣恩思静黙堪守谷中愚  

大水  

暴雨逐惊雷従风忽骤来浪驱三岛至江淅二仪开势恐圆枢折声疑厚轴摧防心问元化天眼几时开  

北亭醉后叙旧赠东川陈书记  

二十年前事尽空半随波浪半随风谋身喜断韩鸡尾辱命羞携楚鹤笼符竹谬分锦水外妻孥犹隔散闗东临岐莫怪朱弦絶曾是君家入防桐  

送司徒相公赴阙  

丞相衔恩赴阙时锦城寒菊始离披龙媒旧识朝天路鸡树长虚八梦枝十载殿庭连步武两来庸蜀抚疲羸莫愁中土无人识自有英明圣主知  

送灵州田尚书  

阴风猎猎满旗竿白草飕飕劒防攒九姓羌浑随汉节六州畨落跨戎鞍霜中入塞雕弓硬月下翻营玉帐寒今日路傍谁不指穰苴门户惯登坛  

座中走笔送前萧使君  

笙歌惨惨咽离筵槐栁阴阴五月天未学苏秦归佩印却思平子赋归田芙蓉欲绽溪边蕊杨栁初迷渡口烟自笑无成今老大送君垂泪郭门前  

重送徐州李従事商隠  

晩乗征骑带犀渠醉别都门惨袂初莲府望髙秦御史栁宫官重汉尚书斩蛇泽畔人烟晓戏马台前树影疎尺组挂身何用説古来名利尽丘墟  

题白马驿  

晩麦芒干风似秋旅人方作蜀门游家林渐隔梁山逺客路长依汉水流满壁存亡俱幻梦百年荣辱不堪愁胸中愤气文难遣强指丰碑哭武侯  

咏栁  

弱植惊风急自伤暮来翻遣思悠扬曾飘紫陌随髙下敢拂朱栏竞短长萦砌乍飞还乍舞扑池如雪又如霜莫令岐路频攀折渐拟垂阴到画堂  

芙蓉溪送前资州裴使君归京寜拜户部裴侍郎  

桑柘林枯麦干欲分离袂百忧攒临溪莫话前途逺举酒须歌后防难薄宦未甘霜鬂改夹衣犹耐水风寒遥知阮巷归寜日几院儿童候马看  

宣政殿前陪位观册宪宗皇帝徽号  

楼头钟鼓递相催曙色当衙晓仗开孔雀扇分香案出衮龙衣动册函来金泥照耀传中防玉节従容引上台盛礼永尊徽号毕圣慈南面不胜哀  

元日楼前观仗二首  

千门曙色鏁寒梅五夜疎钟晓箭催宝马占堤朝阙去香车争路进名来天临玉几班初合日照金鸡仗欲廻更傍紫防瞻北斗上林佳气满楼台  

其二  

曈曈初日照楼台漠漠祥云雉扇开星驻冕旒三殿晓云翻珠翠六宫来山呼圣寿烟霞动风转金章鸟兽廻欲识普恩无逺近万方欢忭一声雷  

醉间闻甘州曲  

老听笙歌亦解愁醉中因遣合甘州行追赤岭千山外坐想黄河一曲流日暮岂堪征妇路傍能结旅人愁左绵刺史心先死泪满朱弦催白头  

醉中看花因思去嵗之任  

去嵗乗轺出上京军机旦暮促前程狂花野草途中恨春月秋风劒外情愁见瘴烟遮路色厌闻溪水下滩声不辞醉伴诸年少羞对红妆白发生  

长安春日  

穷途日日困泥沙上苑年年好物华荆棘不当车马道管弦长奏绮罗家王孙草上悠扬蝶少女风前烂熳花懒出任従游子笑入门还是旧生涯  

宫词  

十二楼中尽晓妆望仙楼上望君王锁衔金兽连环冷水滴铜龙昼漏长云髻罢梳还对镜罗衣欲换更添香遥窥正殿帘开处袍袴宫人扫御牀  

汉武宫词  

汉武清斋夜筑坛自斟明水醮仙官殿前玉女移香案云际金人捧露盘綘节几时还驻鹤碧桃何处更骖鸾茂陵烟雨埋弓劒石马无声蔓草寒  

韦寿博书斋  

晏先生已白头不随鹓鹭狎羣鸥元卿谢免开三迳平仲朝归卧一裘醉后独知殷甲子病来犹作晋春秋尘缨未濯今如此野水无情处处流  

潼闗河亭  

重冈如抱岳如蹲屈曲秦川势自尊天地并功开帝宅山河相凑束龙门橹声呕轧中流渡栁色防茫逺岸村满眼波涛终古事年来惆怅与谁论  

送衢州崔员外  

笑分铜虎别京师岭下山川想到时红树暗藏殷浩宅缘萝深覆偃王祠风茅向暖抽书带露竹迎风舞钓丝休指岩西数归日知君已负白云期  

潼关驿亭  

河上闗门日日开古今名利旋堪哀终军壮节埋黄土杨震丰碑翳绿苔寸禄应知霑有分一官常惧处非才犹惊往嵗同袍者尚逐江东计吏来  

五峰隠者  

烟霞壁立水溶溶路转崖回旦暮中鸂畏人沉涧月山羊投石挂岩松髙斋既许陪云宿晩稻何妨为客舂今日见君嘉遯处悔将名利役疎慵  

上吏部崔相公  

龙门曾共战惊澜雷电浮云出濬湍紫府有名同羽化碧霄无路却泥蟠公车未结王生袜客路虚弹贡禹冠今日鑪锤任真宰暂回风水不应难  

送刘郎中牧杭州  

一州横制浙江湾台榭参差积翠间楼下潮廻沧海浪枕边云起剡溪山吴江水色连堤濶越俗舂声隔岸还圣代牧人无逺近好将能事济清闲  

贫女吟  

残妆满面泪阑干几许幽情欲话难云髻懒梳愁折鳯翠娥羞照恐惊鸾南郊送女初鸣佩北里迎妻已梦兰惟有深闺顦顇质年年长凭绣牀看  

夜宴观妓  

灯火荧煌醉客豪卷帘罗绮艶仙桃纎腰帕束金蝉断鬓发宜簮白燕髙愁傍翠娥深八字笑廻丹脸利双刀无因得荐阳台梦愿拂余香到缊袍  

元日田家  

南村晴雪北村梅树里茅檐晓尽开蛮榼出门儿妇去鸟飞迎路女郎来相逢况祝新正寿对举那愁暮景催长笑士林因管别一官轻是十年回  

凉州词三首  

千里东归客无心忆旧游挂帆过白水髙枕到青州君住孤山下烟深夜迳长辕门渡緑水游苑绕垂杨树发花如锦莺啼栁若丝更游欢宴地愁见别离时  

题黄花驿  

孤戍迢迢蜀路长鸟鸣山馆客思乡更看絶顶烟霞外数树岩花照夕阳  

凉州词  

昨夜蕃军报国讐沙州都防破凉州黄河九曲今归汉塞外縦横战血流  

侠少年  

緑眼胡鹰踏锦韝五花骢马白貂裘往来三市无人识倒把金鞭上酒楼  

听曹刚弹琵琶  

禁曲新翻下玉都四弦掁触五音殊不知天上弹多少金鳯街花尾半无  

定山寺  

十里松萝映碧苔一川晴色镜中开遥闻上界翻经处片片香云出洞来  

## 石仓历代诗选卷九十五  

明　曹学佺　编  

晩唐二十二  

陈陶【`字嵩伯劒浦人`】  

游子吟  

栖乌喜林曙惊蓬伤歳阑闗河三尺雪何处是天山朔风无重衣仆马饥且寒惨戚别妻子迟回出门难男儿值休明且是长泥蟠何者为木偶何人侍金銮郁郁守贫贱悠悠亦无端进不图功名退不处岩峦穷通在何日光景如跳丸富贵苦不早令人摧心肝誓期春之阳一振摩霄翰  

鸡鸣曲  

鸡声春晓上林中一声惊落虾蟇宫二声唤起枕边梦三声行人烟海红平旦慵将百雏语蓬松锦绣当阳处愧君饮食长相呼为君昼鸣下髙树  

空城雀  

古城蒙蒙花覆水昔日住人今住鬼野雀荒台遗子孙十年饮啄孤桑根不随海燕柏梁去应无玉环衔报恩近村红粟香压枝嗷嗷黄口诉朝饥生来未见鳯凰语欲飞常怕蜘蛛丝断肠四隅天四絶清泉緑蒿无恐疑  

小弄笛  

一尺玲珑握中翠仙孤月浦呼龙子五夜琉璃粲梦卿九清鸾倚洪崖醉丹穴饥儿笑风雨娲皇碧玉星星语蛇蝎愁闻骨髓寒江山恨老眠秋雾绮席鸳鸯冷朱翠星流露谁驱使江南一曲罢伶伦芙蓉水殿因风起  

谪仙词  

牧龙丈人病歌秋羣童击节星汉愁瑶台鳯辇不胜恨今古一声龙白头玉气兰光久摧折上清鸡犬音书絶霓旌失手逺于天三岛空云对秋月人间磊磊浮沤客鸑鷟蜻蜓飞自隔不应冠葢逐黄埃长梦真君旧恩泽  

独揺手  

汉宫新燕矜蛾眉春台艶妆莲一枝迎春侍宴瑶华池游龙七盘娇欲飞冶袖莺鸾拂朝曦摩烟袅雪金碧遗愁鸿连环蚕曳丝飒遝明珠掌中移仙人龙鳯云雨吹朝哀暮愁引喔咿鸳鸯翡翠承宴私南山一笑君无辞仙娥泣月清露垂六宫烧烛愁风欷  

自归山  

海岳南归逺天门北望深暂为青琐客不替白云心富贵老闲事猿猱思旧林清平无乐志樽酒自瑶琴  

哭王赞府  

白水流今古青山送死生驱驰三楚掾倐忽一空名金玉埋臯壤芝兰哭弟兄龙头孤后进鹏翅失前程愁变风云色悲连鼓角声落星辞圣代寒梦闭佳城伊昔来江邑従容副国英德逾栖棘美公亚饮冰清大厦忘孤直羣儒忆老成白驹悲里巷梁木恸簮缨陇遂添新草珠还满旧籝苍苍难可问原上晩烟横  

有所思  

欲唱云曲知音复谁是采掇情未来临池画春水  

续古三首  

南国瑚树好裁天马鞭鱼龙不解语海曲空婵娟魏宫薛家女秀色倾三殿武帝鼎湖归一身似秋扇朝为杨柳色暮作芙蓉好春风若有情江山相逐老  

临风叹  

芙蓉楼下饮君酒骊驹结言春杨栁豫章花落不见归一望东风堪白首  

蜀葵咏  

緑衣宛地红倡倡薰风似舞诸女郎南隣荡子妇亡赖锦机春夜成文章  

闲居杂兴  

一顾成周力有余白云闲钓五溪鱼中原莫道无麟鳯自是皇家结网疎  

越里娃童锦作襦艶歌声压郢中姝无人説向张京兆一曲江南十斛珠  

水调词  

黠敌迢迢未肯和五陵年少重横戈谁家不结空闺恨玉筯阑干妾最多  

羽管慵调怨别离西园新月伴愁眉容华不分随年去独有妆楼明镜知  

水阁莲开燕引雏朝朝扳折望金吾谁道碛西春不到花时还忆故园无  

自従清野戍辽东舞袖香销罗幌空几度长安发梅栁节旄零落不成功  

竹  

万枝朝露学潇湘杳霭孤亭白石凉谁道乖龙不行雨春雷入地马鞭狂  

啸入新篁一里行万竿如瓮鏁龙惊巢翡翠无寻处闲倚云根刻姓名  

圃千春闭玉丛湛阳一祖碧云空不须骚屑愁江岛今日南枝在国风  

孟贯【`字一之建安人`】  

寄张山人  

草堂南涧边有客啸云烟扫叶林风后拾薪山雨前野桥通竹迳流水入芝田琴月相亲夜更深恋不眠  

宿山寺  

溪山尽日行方听逺钟声入院逢僧定登楼见月生露垂羣木润泉落一岩清此景闗吾事通宵寐不成  

赠栖隠洞谭先生  

先生双鬂华深谷卧云霞不伐有巢树多移无主花石泉春酿酒松火夜煎茶因问山中事如君有几家  

春江送人  

春江多去情相去枕长汀数雁别湓浦片帆离洞庭雨余莎草緑云散岸峰青谁共观明月渔歌夜好听  

秋江送客  

秋风楚江上送子话游遨逺水宿何处孤舟泛夜涛浦云沉雁影山月照猿嘷莫为饥寒苦便成名利劳  

过秦岭  

古今传此岭髙下势峥嵘安得青山路化为平地行苍苔留虎迹碧树障鸡声欲过一回首踟蹰无限情  

送吴梦訚归闽  

瓯闽在天末此去整行衣久路逢春尽思家冒暑归海云添晩景山瘴灭晴晖相忆吟偏苦不堪书信稀  

宿故人江居  

渡口树防防南山渐隠青渔舟归旧浦鸥宿在前汀静榻悬灯坐闲门对浪扃相思频到此几度醉还醒  

送江为归岭南  

旧山临海色归路失天涯此别各多事重逢是几时江行晴望逺岭宿夜吟迟珍重南方客清风失所思  

山斋早秋雨中  

深居少往还卷箔早秋间雨洒吟蝉树云藏啸荻山炎蒸如便退衣葛亦堪闲静坐得无事酒巵聊畅顔  

山中访人不遇  

负琴兼杖藜特地过岩西已见竹轩净又闻山鸟啼长松寒倚谷细草暗连溪久立无人事烟霞归路迷  

寄暹上人  

闻罢城中讲来安顶上禅夜灯明石室清磬出岩泉欲访慙多事相辞恨隔年终期息尘虑接话虎溪边  

早秋吟眺  

新秋新雨后独立对遥山去鸟望中没好云吟里还长年惭道薄明代取身闲従有西征思园林懒闭关  

山中夏日  

深山宜避暑门户映岚光夏木荫溪路昼云埋石牀心源澄道静衣葛蘸泉凉算得红尘里谁知此兴长  

夏日登瀑顶寺因寄诸知已  

曾于尘里望此景在烟霄嵓静水声近山深暑气遥杖藜青石路煮茗白云樵寄语为郎者谁能破寂寥  

寄故园兄弟  

久与乡闗阻风尘损旧衣水思和月泛山忆共僧归林想添隣舎溪应改钓矶弟兄无苦事不用别庭闱  

过林逸人园林  

谷口何时住烟霞一迳深水声离逺洞山色出疎林云彩従沾鬂年光不计心自言人少到犹喜我来寻  

酬东溪史处士  

咫尺东溪路年来偶访迟泉声迷夜雨花片落空枝石迳僧逢出山牀鹤见移贫斋有琴酒曾许月圎期  

寄李处士  

僧话磻溪叟平生重赤松夜堂悲蟋蟀秋水老芙蓉吟坐倦垂钓闲行多倚笻闻名来已久未得一相逢  

送人游南越  

孑然南越去替尔畏前程见説路岐崄不通车马行瘴烟迷海色岭树带猿声独向山家宿多应乡里生  

懐友人  

浮世况多事飘流毎叹君路岐何处去消息几时闻吟里落秋叶望中生暮云孤懐谁慰我夕鸟自成羣  

陈诩【`字载物闽县人`】  

寄邵校书楚苌  

爱酒时称僻髙情自不凡向人方白眼违俗有青岩云际开三迳烟中挂一帆相期同嵗晩闲兴与松杉  

登城楼作  

井邑白云间严城逺带山沙墟阴欲暮郊色淡方闲孤迳廻榕岸层峦破枳闗寥寥分逺望暂得一开顔  

郊行示友人  

水开长镜引诸峦春洞花深落翠寒醉向丝萝惊自醉与君清耳听松湍  

徐寅【`字昭梦甫田人`】  

旅次寓题  

胡为名利役来往老闗河白髪随梳少青山入梦多途穷怜抱疾世乱耻登科却起渔舟念春风钓緑波  

黄校书闲居  

取得骊龙第四珠退依僧寺卜贫居青山入眼不干防白发满头犹著书东涧野香添碧沼南园夜雨长秋蔬月明扫石吟诗坐讳却都无儋石储  

忆山中友人  

忆得当年接善隣苦将闲事强夫君鬬开碧沼分明月各领青山占白云近日药方多缮冩旧来诗草半烧焚金门几欲言西上惆怅闗河正用军  

卜居延寿溪  

赋就神都振大名斩蛇功与乐天争于今延寿溪边住终日无人问一声  

林滋【`字后象闽县人`】  

宴韦侍御新亭  

烟磴披青霭风筵借紫苔花香凌桂醑竹影落藤杯鸣籁将歌逺飞枝拂舞开未愁留兴晩明月度云来  

春望  

春海接长天青郊丽上年林光虚霁晓山翠薄晴烟气暖禽声变风恬草色鲜披襟扳石磴韶景自深怜  

蠡泽旅懐  

谁言行旅日况复桃花时水即沧浪逺星従天汉垂川光独鸟暮林色落英迟岂是王程急偏多游子悲  

江为【`建阳人`】  

送客  

明月孤舟逺吟髭镊更华天形围泽国秋色露人家水馆萤交影霜洲橘委花何当寻旧隠泉石好生涯  

登润州城  

天末江城晩登临客望微春潮平岛屿残雨隔虹霓鸟与孤舟逺烟和独树低乡山何处是目断广陵西  

旅懐  

迢迢江汉路秋色又堪惊半夜闻鸿雁多年别弟兄髙风云影断微雨菊花明欲寄东归信徘徊无限情  

江行  

越信隔年稀孤舟几梦归月寒花露重江晩水烟微岸直帆相望沙空鸟并飞何时洞庭上春雨满蓑衣  

塞下曲  

万里黄云冻不飞碛烟烽火夜深防边人移帐寒笳絶雪路时闻探马归  

## 石仓历代诗选卷九十六  

明　曹学佺　编  

晩唐二十三  

韩偓【`字致尧京兆万年人流防闽中`】  

五更  

秋雨五更头桐竹鸣骚屑却似残春候断送花时节空楼雁一声逺屏灯半灭绣被拥娇寒眉山正愁絶  

懒卸头  

侍女动妆奁故故惊人睡那知本未眠背面偷垂泪懒防鳯皇钗羞入鸳鸯被时复见残灯和烟坠金穗  

幽独  

幽独起清晨山莺啼更早门巷掩萧条落花满芳草烟和魂共逺春与人同老黙黙又依依凄然此懐抱  

幽窗  

刺绣非无暇幽窗自尠欢手香江橘嫩齿软越梅酸密约临行怯私书欲报难无慿谙鹊语犹得暂心寛  

草书屏风  

何处一屏风分明寄逺踪虽多尘色染犹见墨痕浓怪石奔秋涧寒藤挂古松若敎临水畔字字恐成龙  

欲去  

纷纭隔窗语重约踏青期纵得相逢处无非欲去时恨深书不尽宠极意多疑惆怅桃源路惟教梦寐知  

意绪  

絶代佳人何寂寞棃花未发梅花落东风吹雨入西园银线千条度虗阁脸粉难匀蜀酒浓口脂易印呉绫薄娇娆意绪不胜羞愿倚郎肩永相着  

代小玉家为蕃骑所虏后寄集贤裴相国  

动天金鼓逼神州惜别无心学坠楼不得廻眸辞傅粉便须含泪对残秋拆钗伴妾埋青塜半镜随郎葬杜邮惟有此宵魂梦里殷勤相覔鳯池头  

寄湖南从事  

索莫襟懐酒半醒无人一为解余酲防头栁色春将尽船背雨声天欲明去国正悲同旅雁隔江何忍更啼莺莲花幕下风流客试与温存谴逐情  

避地寒食  

避地淹留巳自悲况逢寒食欲沾衣残春孤馆人愁坐斜日空园花乱飞路辱渐忧知巳薄时危又与赏心违一名所系无穷事争取当年便息机  

途中经野塘  

世乱他乡见落梅野塘晴暖欲徘徊船冲水乌飞还上袖拂杨花去又来季重旧游多防逝子山新赋极悲哀眼防朝市为陵谷始信昆明有劫灰  

半醉  

水向东流更不囘红顔白髪逓相催壮心暗逐髙歌尽往事空成半醉来云防雁霜笼淡月雨怜莺晓落残梅西陵怅望芳菲节处处斜阳草似苔  

春尽  

惜春连日醉昬昬醒后衣裳见酒痕细水浮花归别涧断云含雨入孤村人间易得芳时乐地迥难招自古魂惭愧流莺相厚意清晨犹为到西园  

午睡梦江外兄弟  

长夏居闲门不开绕门青槿絶尘埃空庭日午独眠觉旅梦天涯相见廻鬓向此时因有雪心从到处即成灰如何水陆三千里几月书邮始一来  

翫水禽  

两两珍禽渺渺溪翠衿红掌浄无泥向阳眠处沙成毯踏水飞来浪作梯依倚雕梁轻社燕抑扬金距笑晨鸡劝君细认渔翁意莫遣絙罗悮稳栖  

禁中作  

银台直北金銮外暑雨初晴皓月中惟对松篁听刻漏更无尘土翳虗空緑香熨齿金盘果清冷侵肌水殿风坐久忽闻铃索动玉堂西畔响丁东  

偶见  

千金莫惜买娉婷一笑从教下蔡倾仙树有花难问种御香闻气不知名愁来自觉歌喉咽瘦去谁怜舞掌轻小叠红笺书恨字与奴方便送卿卿  

三月  

辛夷才谢小桃发踏青过后寒食前四时最好是三月一去不囘惟少年吴国地遥江接海汉陵魂断草连天新愁旧恨知无奈须就隣家瓮底眠  

雪中过重湖信笔偶题  

道方时险拟如何谪去甘心隐薜萝青草湖将天暗合白头浪与雪相和旗亭腊酌逾年熟水国春寒向晩多处困能闲应不怨醉来惟是欲傞傞  

登闽南神光寺塔  

无奈离肠日九廻强摅懐抱立髙台中华地向城边尽外国云从岛上来四序有花长见雨一冬无雪却闻雷离宫紫气生冠冕试望扶桑病眼开  

苑中  

上苑离宫处处迷相风高与露盘齐金阶铸出狻猊立玉树雕成翡翠啼外使调莺初得按中官过马不教嘶笙歌锦绣云霄里独许词臣醉似泥  

乱后却至近甸有感  

征童容易犯公门北屋齐人作旅魂夜户不扄生茂草春渠自溢浸荒园关中却是屯边卒塞外翻闻有汉村堪恨无情清浊水东流依旧绕秦源  

效崔国辅  

淡月照中庭海棠花自落独立俯闲阶风动秋千索  

又  

罗幕生春寒绣窗愁未眠南湖夜半雨应湿采莲船  

宫词  

绣屏斜立正销魂侍女移灯掩殿门燕子不归花着雨春风应自怨黄昬  

寄隣庄道士  

闻説经旬不闭关药窗谁伴醉开顔夜来雪压村前竹剰见溪南几尺山  

尤溪道中  

水自潺湲日自斜昼无鸡犬有鸣鸦千村万落如寒食不见人烟空见花  

醉着  

万里清江万里天一村桑柘一村烟渔翁醉着无人唤过午醒来雪满船  

咏灯  

高在酒楼明锦幕逺随渔艇泊烟江古来幽怨皆销骨休向长门背雨窗  

绕廊  

浓烟隔帘玉漏泄斜灯照烛光参差绕廊倚槛更惆怅微雨轻寒时落花  

闻雨  

香侵蔽膝夜寒轻闻雨伤春梦不成罗帐四垂红烛背玉钗敲着枕函声  

联缀体  

院宇明秋日日长社前孤雁别辽阳陇头鍼线年年事不喜寒砧断肠  

夜深  

清江碧草两悠悠各自风流一种愁正是落花寒食雨夜深无伴倚空楼  

哭花  

曾愁香结破顔迟今见妖红委地时若是有情争不哭夜来风雨葬西施  

巳凉  

碧栏干外绣帘垂猩色屏风画折枝八尺龙须方锦褥已凉天气未寒时  

江楼  

梦啼鸣咽觉无语杳杳微微望烟浦楼空客散燕交飞江静帆稀日亭午  

日高  

防胧犹认管弦声噤咋余寒酒未醒春暮日髙帘半卷落花和雨满中庭  

踏青  

踏青防散欲归时金车久立频催上收裠整髻故迟留两防深心各惆怅  

中春忆赠  

年年长是阻佳期万种恩情只自知春色转添惆怅望似君花发两三枝  

闺怨  

时光潜去暗凄凉懒对菱花晕晓妆初折秋千人寂莫后园青草任他长  

寒食夜有寄  

风流大底是张张一度相思一断肠云薄月昬寒食夜隔帘微雨杏花香  

## 石仓历代诗选卷九十七  

明　曹学佺　编  

晚唐二十四  

方干【`字雄飞新定人`】  

寄李频  

众木已揺落望君犹未还轩居在何处雨雪满前山思苦文星动乡遥钓渚闲明年见名姓惟我独何顔  

东溪别业寄叚郎中  

前山含逺翠罗列在窗中尽日人不到一樽谁与同凉随莲叶雨暑避桞条风岂分长岑寂明时道岂穷  

懐州客舍  

误饮覃懐酒谁知滞去程朝昬太行色坐卧沁河声白道穿秦甸严鼙似戍城隣鸡莫相促游子自晨征  

中路寄喻鳬  

求名如末逐白首亦难归送我樽前酒典君身上衣寒芜随楚尽落叶渡淮稀莫叹干时晩前心岂便非  

送赵明府还北  

故林终不住劔鹤在扁舟尽室无余俸还家得白头钟催呉岫晩月照渭河流曾是栖安邑恩期异日酬  

夏日登灵隐寺后峰  

絶顶无烦暑登临三伏中深萝难透日乔木更含风山叠云霞际田倾江海东那知兹夕兴不与古人同  

听新蝉寄张昼  

细声频断续审听亦难分髣髴应移处从容却不闻兰栖朝咽露树隐暝吟云莫遣乡愁起吾懐秪似君  

送姚舒下第游蜀  

蜀路何迢递怜君独去游风烟连北敌山水别东瓯九折盘荒坂重江绕汉州临卭一壶酒能浣长卿愁  

旅次钱塘  

此地似乡国堪为朝夕吟云藏吴相庙树引越山禽潮落海人散钟迟秋寺深我来无旧识惟见寂寥心  

送相里烛  

相逢未卜期相送定何之不得长年少那堪逺别离泛湖乘月早践雪过山迟永望多时立翻如在梦思  

君不来  

开花未零落心绪巳纷纷久客无人见新禽何处闻舟随一水过路出万山分夜坐生愁望孤光必照君  

金州客舍  

淹薄羣峰暮萧条未掩关江流嶓冢雨路入汉皇山落叶欹眠后孤砧倚望间此情偏耐醉难遣酒罍闲  

途中逢孙辂因得李频消息  

灞上寒仍在柔条亦自新山河虽度腊雨雪未知春正忆同袍者堪逢共国人衔杯益无语与尔转相亲  

送从兄郜  

道路本无限又应何处逢流年莫虗掷华发不相容野渡波揺月寒城雨翳钟此心随去鸟迢递过重峰  

送许温  

壮嵗分益切髫年心即同当闻千里去难遣一樽空翳烛蒹葭雨吹帆橘柚风明年见亲族喜集在懐中  

镜中别业  

寒山压镜心此处是家林梁燕窥春醉岩猿学夜吟云连平地起月向白波沈犹自闻钟角栖身可在深  

又  

世人如不容吾自纵天慵落叶凭风扫香秔倩水舂花朝连郭雾雪后隔湖钟身外能无事头宜白此峰  

经周处士故居  

愁吟与独行何事不伤情久立钓鱼处惟闻啼鸟声山蔬和草嫩江桞入篱生吾在兹溪上懐君恨不平  

赠喻鳬  

所得非众语众人那得知才吟五字句又白几茎髭月阁欹眠夜霜轩正坐时此时心更苦恐作满头丝  

涵碧亭  

高低作杂松积翠复留风路剧隂溪里寒生暑气中闲云低覆草片水静涵空方见洋源牧心侔造化工  

除夜一首  

永懐难自问此夕众愁兴晓韵侵春角寒光隔嵗灯心燃一寸火泪结两行氷煦育诚非逺阳和又欲升  

题碧溪山禅老  

师步有云随师情惟鹤知萝迷収术路云隔出溪时竹狖窥沙井岩禽立桧枝由来傲卿相卧隐答书迟  

送镜空上人游江南  

去住如云鹤飘然不可留何山逢只履一食在孤舟细雨莲塘晩疎蝉隔防秋应懐旧溪月夜过石窗流  

新正  

荜门惆怅久时节暗来频每见新正雪长思故国春云西斜去雁江上未归人苦忆年为客何媒得到秦  

赠雪窦僧家  

登寺寻盘道人烟逺更微石窗秋见海山霭暮侵衣众木随僧老高泉尽日飞谁能厌轩冕来此便忘机  

赠码碯山禅者  

芿草不停兽因师山更灵村林朝乞食风雨夜开扃井味兼松粉云根着浄缾尘劳如醉夣对此暂能醒  

酬故人陈乂都  

逺别那无夣重游自有期半年乡信到两地素心知坐久吟移调更长砚结澌文人才力薄终怕阿戎知  

闰月  

羃羃复苍苍微和傍早阳前春寒已尽待闰日犹长桞变虽因雨花迟岂为霜自兹延圣历谁不驻年光  

东溪言事寄于丹  

日月昼夜转老年难驻留轩窗才过雨枕簟即知秋天际雁行出溪中虹影收惟君壮心在应笑卧沧洲  

暮发七里滩夜泊严光台下  

一瞬即七里箭驰犹是难樯边走岚翠枕底失风湍但讶猿鸟定不知霜月寒前贤竟何益此地误垂竿  

处州洞溪  

气象四时清无人画得成众山寒叠翠两派分声坐月何曾夜听松不似晴混元融结后便有此溪名  

称心寺中岛  

水木深不极似将星汉连中州惟此地上界别无天雪折停猿树花藏浴鹤泉师为终老意日日复年年  

寄普州司仓贾岛  

乱山重复叠何路访先生岂料多才者空垂不世名闲曹犹得醉薄俸亦胜畊莫问吟诗苦年年芳草平  

赠中岳僧  

坐来丛木大谁见入岩年多病长留药无忧亦是禅搘牀移片石舂粟引高泉尽愿求心法逢谁拟即传  

游竹林寺  

得路到深寺幽虗曾识名藓浓隂砌古烟起暮香生曙月落松翠石泉流梵声闻僧説真理烦恼自然轻  

白艾原客  

原上桑柘瘦再来还见贫沧州几年隐白髪一朝新败叶平空堑残阳满近隣闲言説知已半是学禅人  

朔雁  

寥寥落何处一夜过寥天送苦秋风外吹愁白髪边望乡皆下泪久戍独无眠寂寞空沙晓开眸片月悬  

冬夜泊僧舍  

江东寒近腊野寺水天昬无酒能消夜随僧早闭门照墙灯熖细着瓦雨声防漂泊仍千里清吟欲断魂  

新秋独夜寄戴叔伦  

遥夜独不卧寂寥庭户中河明五陵上月满九门东万里亲朋散故园沧海空归懐正南望此夕起秋风  

送沛县司马丞之任  

举酒一相劝逢春聊尽欢羇游故交少逺别后期难路上野花发雨中青草寒悠悠两都梦小沛与长安  

送卢评事东归  

万里杨栁色出关随故人轻烟覆流水落日照行尘积梦江湖濶忆家兄弟贫徘徊灞桥上不语共伤春  

清明日送邓芮还乡  

钟鼓喧离室车徒促夜装晓榆新变火轻桞暗翻霜转镜看华髪传杯语故乡每嫌儿女泪今日自沾裳  

江州送李侍御归东洛  

独乘骢马去不并旅人还中外名卿贵田园高歩闲暮春经楚县新月上淮山道路空瞻望轩车不敢攀  

收两京后还上都兼访一二亲故  

离堂千里客归骑五陵人路转函关晩烟开上苑新天涯将野服阙下见乡亲问得存亡事裁书寄海滨  

湖南使院遣情送江夏贺侍郎  

云雨一消散悠悠关复河俱从泛舟役遂隔洞庭波楚水去不尽秋风今更过无由得相见却恨寄书多  

汝南过访田评事  

移家近汉隂不复问华簪买酒宜城逺烧田梦泽深暮山逢鸟入寒水见鱼沈与物皆无累终年惬本心  

送王信翁登科后归江东  

南行无俗侣秋雁与寒云野性自深惬乡居人共闻呉山中道断浙水半江分此地登临惯含情一送君  

送饶州王司法之任兼寄朱处士  

莫愁还作吏且喜速廻车留醉悲残嵗含情寄逺书共看衰老近转觉宦名虗遥想清溪畔幽人得自如  

残秋送友  

早为千里别况复是秋残木叶怨先老江云愁暮寒交情如水澹离酒泛杯寛料想还家后休吟行路难  

客行  

藕叶缀为衣东西泣路岐乡心日落后身计酒醒时触目多添感凝情足所思羁愁难尽遣行坐一低眉  

山中即事  

趋世非身事山中适性情野花多异色幽鸟少凡声树影搜凉卧苔光破碧行闲寻采药处仙路渐分明  

秋夜  

残砧惊睡醒欹枕己三更梦破寂寥思灯残零落明空窗闲月色幽壁静虫声况是离乡久依然无限情  

送剡县陈永秩满归越  

俸禄三年后程途一月间舟中非客路镜里是家山密雪霑行袂丛杯变别顔古人惟贺满今挈解由还  

示乡叟  

暮齿甘衰谢逢人惜别离青山前代业老树此身移买药将衣尽寻芳见字迟如何镊残鬂览镜变成丝  

送姚合员外赴金州  

受诏从华省开旗发帝州野烟新驿曙残照古山秋树势连巴没江声入楚流惟应行化后吟句上云楼  

山中寄吴磻十韵  

莫问终休否林中事已成盘餐怜火种嵗计付刀耕掬水皆花气听松似雨声书空翘足卧避俭侧身行果傍闲轩落蒲连湿防生禅僧知见理妻子笑无名更拟教诗苦何曾待酒清石溪鱼不大月树鹊多惊砌下通樵路窗间见县城云山任重叠难隔故交情  

镜湖西岛言事寄陶校书  

樵猎两三户凋疎是近隣风雷前壑雨花木后岩春文字不得力桑麻难救贫山禽欺稚子夜犬吠渔人未必圣明代长将云水亲知音不延荐何路出泥尘  

除夜一首  

玉漏斯须欲报晨四时吹转任风轮寒灯短烬方烧腊画角新声已报春明日便为经歳客昨朝犹是少年人新正定数随年减浮世惟应百徧新  

书桃花坞周处士壁  

醉吟雪月思深苦思苦神劳新发生自学古贤修静节惟应野鹤识高情细泉出石飞难尽孤竹和云湿不鸣何事懒于嵇叔夜更无书札答公卿  

题桐庐谢逸人江居  

少小高眠无一事五侯勲盛欲如何湖邉倚竹寒吟苦石上横琴夜醉多鸟自树梢随果落人从窗外卸帆过由来朝市为空忆可要栖身向薜萝  

送人宰永泰【`今永福县`】  

北人虽泛南来水称意南行莫恨賖道路先经毛竹岭风烟渐近刺桐花舟停渔浦犹为客县入樵溪似到家下马政成王事少应容闽吏日高衙  

茆山赠洪拾遗  

圣代諌臣停諌舌求归故里傲云霞溪头讲树缆渔艇箧里朝衣输酒家但爱身闲辞禄俸那嫌嵗计在桑麻我来幸与诸生异问答时容近綘纱  

赠处州叚郎中  

幸见仙才领郡初郡城孤峭似仙居杉萝色里登台阁布声中阅簿书德重自将天子合情高元与世人疎寒潭是处清连底宾席何心望食鱼  

书法华寺上方禅壁  

砌下松巅有鹤栖孤猿亦在鹤边啼卧闻雷雨归岩早坐见星辰去地低一迳穿縁应就郭千花掩映似无溪是非生死多忧恼此日蒙师为破迷  

陪王大夫泛湖  

去去陵晨廻见星木兰舟稳画桡轻白波潭上鱼龙气红树林中鸡犬声密炬烧残银汉昃羽觞飞急玉山倾此时简防诸名士却是渔翁无姓名  

赠防稽张少府  

髙节何曾似任官药苖香洁备常餐一分酒户添犹得五字诗名动即难笑我无媒生鹤髪知君有意借鱼竿明年莫便还家去镜里云山且共看  

湖北有茅斋湖西有松岛轻棹往返颇谐素心因成四韵  

湖北湖西往复还朝昬只处自由间暑天移榻就深竹月夜乘舟归浅山绕砌紫鳞欹枕钓垂檐野果隔窗攀古贤暮齿方如此多笑愚儒鬓未斑  

山中言事  

欹枕亦吟行亦醉卧吟行醉更何营贫来尚有故琴在老去不过新髪生山鸟踏枝红果落家童引钓白鱼惊潜夫自是孤云侣可要王侯识姓名  

山中言事  

日与村家事渐同烧松啜茗学隣翁池塘月撼芙蕖浪窗户凉生薜荔风书幌昼昬岚气里巢枝夜折雪声中山隂钓叟无知己窥镜挦多鬓欲空  

题陶详校书阳羡隐居  

芸香署里从容歩阳羡山中啸傲情竿底紫鳞输钓伴花间白犬吠流莺长潭五月含氷气孤桧中宵学雨声便泛扁舟应未得鸱夷弃相始垂名  

与乡人鉴休上人别  

此日因思话乡里故乡风土我偏谙一枝竹叶如溪北半树梅花似岭南山夜猎徒多信犬雨天村舍未催蚕如今休作还家意两鬂垂丝已不堪  

寄江陵王少府  

分手频曾变寒暑迢迢逺意各何如波涛一阻两乡梦嵗月无过双鲤鱼吟处落花藏笔砚睡时风雨湿图书比来俗軰皆疎我惟有故人心不疎  

于秀才小池  

一潋灔复澄清半日工夫斸小庭占地未过三五尺浸天惟入两三星鹢舟草际浮霜叶渔父沙边驻小萤才见规模试方寸知君立意在沧溟  

登新城县赠蔡明府  

杨震东来是宦游政成登此自消忧草中白道穿村去树里清溪照郭流纵目西山宜永日开襟五月似高秋不知县籍添新户但见川原桑柘稠  

叙钱塘异胜  

暖景融融寒景清越台风吹晓钟声四郊逺火烧烟月一道惊波撼郡城夜雪未知东防緑春风犹放半江晴谢公吟处依稀在千古无人继盛名  

送呉彦荣赴举  

用心精至自无疑千万人中似汝稀上国才将五字去全家便待一枝归西陵栁路摇鞭尽北固潮程挂席飞相见明年榜前事当时分散着莱衣  

送晋陵王少府赴举  

相看不忍尽离觞五两牵风速去樯逺驿新砧应弄月初程寒角未吹霜越山直下分吴苑淮水横流入楚乡珍重郄家好兄弟明年分理在何方  

和于中丞登扶风亭  

避石攀萝去不迷行时举歩似丹梯东轩海日已相照下界晨鸡犹未啼郭里云山全占寺村前竹树半藏溪谢公吟望多来此此地应将岘首齐  

阳亭言事献漳州于使君  

重叠山前对酒樽腾腾兀兀度朝昬平明疎磬白云寺遥夜孤砧红叶村去鸟岂知烟树逺惊鱼应觉露荷翻旅人寄入逢黄菊每见北人思故园  

题越州袁秀才林亭  

清邃林亭指画开幽岩别派象天台坐牵蕉叶题诗句卧看藤花落酒杯白鸟不归山里去红鳞多向镜中来终年此地为吟侣早起防君薄暮囘  

题长洲陈明府小亭  

坐看孤峭却劳神还是微吟到日曛松鹤认名呼得下沙蝉飞处隔犹闻夜来亦似深山月雨后惟关满屋云便此逍遥应不易朱衣红斾未容君  

郭中山居  

莫见一瓢离树上犹须四壁在林间沈吟不寐先闻角屈曲登高自有山溅口迸泉听未足亚窗红果卧堪攀公卿莫便遗名姓却与禽鱼作往还  

思江南  

昨日草枯今日生羇人又动望乡情夜来有梦寻归路不到桐庐已及明  

君不来  

逺路东西欲问谁寒来无处寄寒衣去时初种亭前树树已胜巢人未归  

经李羣玉故居  

讦直上书难遇主衔寃下世未成翁琴樽劒鹤谁将去惟鏁山斋一树风  

别孙蜀  

吴越思君意易伤别君添我鬂边霜由来浙水偏堪恨截断千山作两乡  

## 石仓历代诗选卷九十八  

明　曹学佺　编  

晩唐二十五  

李羣玉【`字文山澧州人`】  

乌夜啼  

层波隔梦渚一望青枫林有鸟在其间逹晓自悲吟是时月黒天四野烟雨深如闻生离哭其声痛人心悄悄夜正长空山响哀音逺客不可听坐愁华髪侵既非蜀地魂恐是恒山禽四子各分散母声犹至今  

升仙操  

嬴女去秦宫琼笙飞碧空鳯台闭烟雾鸾吹飘天风复闻周太子亦遇浮丘公丛簧发天弄轻举紫霞中浊世不久住清都路何穷一去霄汉上世人那得逢  

愁怨  

瑟瑟凉海气西来送愁容金风死緑蕙玉露生寒松所思在溟碧无因一相逢登楼睇去翼目尽沧波重虗窗度流萤斜月啼幽蛩疎红落残艳冷水凋芙蓉嵗暮空太息年华逐遗踪凝情耿不寐揽涕起疎慵  

感春  

春情不可状艳艳令人醉暮水緑杨愁深窗落花思吴宫新暖日海燕双飞至愁思逐烟光空蒙满天地  

湘中古愁二首  

凉风西海来直渡洞庭水翛翛木叶下白浪连天起蘅兰委皓雪百草一时死摧残负志人感叹何穷已昔我观云梦穷秋经汨罗灵均竟不返怨气成微波奠桂开古祠防胧入幽萝落日潇湘上凄凉吟九歌  

我思何所在  

我思何所在乃在阳台侧良宵相望时空覩明月色归魂泊湘云飘荡去不得觉来理舟楫波浪春湖白烟光浩楚秋瑶草不忍摘因书天末心系此双飞翼  

感兴  

洞房三五夕金缸凝焰灭美人抱云和斜倚纱窗月沈吟想幽夣闺思深不悦弦冷玉指寒含颦逹明发  

送人之峡  

东吴有赋客愿识阳台仙彩毫飞白雪不减郢中篇楚水五月浪轻舟入暮烟巫云多感梦桂楫早囘旋  

江楼独酌懐从叔  

水国发爽气川光静高秋酣歌金樽醁送此清枫愁楚色忽满目滩声落西楼云飜天边叶月弄波上钩芳意长遥落蘅兰谢汀洲长吟碧云合怅望江之幽  

登章华楼  

楚子故宫地苍然云水秋我来览从事落景空生愁霸业没荆棘雄图成古丘沈吟问鼎语但见东波流征鸿引乡心一去何悠悠晴湖碧云晩暝色空高楼迢递趋逺峤微茫入孤舟空路不堪望西风白浪稠  

湘西寺霁夜  

雨过瑠璃宫佳兴浩清絶松风冷晴滩竹路踏碎月月波荡如水气爽星朗灭皓皎千树寒峥嵘万岩雪后山鹤唳断前池荷香发境寂凉夜深神思空飞越  

送郑京昭之云安  

君吟髙唐赋路过巫山渚莫令巫山下幽梦惹云雨往事几千年芬芳今尚传空留荆王馆岩嶂深苍然楚水五月浪轻舟入苹烟送君扬楫去愁絶郢城篇  

法华微上人盛话金山境胜旧游在目吟成此篇  

江上青莲宫人间蓬莱岛烟霞与波浪隐映楼台好潮门梵音静海天日光早愿与灵鹫人吟经此终老  

洞庭入澧江寄巴丘故人  

四月桑半枝呉蚕初弄丝江行好风日燕舞轻波时去事旋成梦来欢难预期惟慿东流水日夜寄相思  

汉阳春晓  

汉阳抱青山飞楼映湘渚白云蔽黄鹤緑树藏鹦鹉慿高送春日流恨伤千古遐思祢衡才令人怨黄祖  

别尹錬师  

吾家五千言至道悬日月若非函谷令谁注流沙説多君飞升志机悟独超拔学道玉笥山烧丹白云穴南穷衡嶷秀采药历幽絶夜卧瀑布风朝行碧岩雪洞宫四百日玉籍恣探阅徒以菌蟪姿缅攀修真诀尘笼罩浮世遐志空飞越一罢棋酒欢离情满寥泬愿骑紫葢鹤早向黄金阙城市不可留尘埃秽仙骨  

送魏珪觐  

水落楚色深风高浪花白送君飞一叶鸟逝入空碧猗欤白华秀伤心倚门夕不知云涨遥万里看咫尺萧萧清枫防去掩江山宅离觞有黄花节物助凄戚潇湘入桂一路萦水石烟萝拂行舟玉瀬锵枕席多君林泉趣躭翫日成癖长啸凌清辉襟情当空涤登龙屈指内飞雨甚籍籍未折月中枝宁随宋都鶂日余吞声地举足伤瓦砾见尔一开顔温明乃珠璧春风到云峤把酒时相忆荳防花入船鹧鸪啼送客飏天与嶂海此去备沿历珍重春官英加餐数刀帛  

洞庭遇秋  

尘愁老来顔久与江上隔逍遥登湖上洗眼见秋色凉波弄轻棹湖月生逺碧未减遥客情西望杳何极  

寄短书歌  

骨肉萍逢各天末十度附书九不逹孤台冷眼无来人楚水秦天莽空濶翔雁横秋过洞庭西风落日浪峥嵘三年音信凝颦外一曲哀歌白髪生  

醒起独酌懐友  

西风静夜吹莲塘芙蓉破红金粉香摘花把酒弄春芳吴云楚水愁茫茫美人此夕不入梦独宿髙楼明月凉  

初月  

滟滟流光浅娟娟泛露轻云间龙落帘上玉钩明桂树枝犹小仙人影未成欲为千里别倚幌独含情  

又  

凝颦立戸前细魄向娟娟破镜徒相问刀头恐隔年轻轻摇逺水脉脉下春烟别后春江上随人何处圆  

云安  

滩恶黄牛吼城孤白帝秋水寒巴字急歌迥竹枝愁树倚荆王馆云昬蜀客舟瑶姫不可见行雨在高丘  

湖濶  

楚色笼青草秋风洗洞庭夕霏生水寺初月落云汀棹响来空濶渔歌发杳防欲浮防下艇一到斗牛星  

失鹤  

瑶台烟雾外从昔有遐心暗海蓬壶浅晴霄碧落深堕翎留片雪雅操入孤琴不是笼中物云萝更莫寻腊夜霁雪月彩交光开阁临轩竟睡不得命家仆吹笙数曲独引一壶奉寄江陵副使杜中丞  

月华临霁雪皓彩谢貂裘桂酒寒无醉银笙冻不流怀哉梁苑客思作剡溪游竟夕吟琼树川途恨阻修  

长沙陪裴大夫登北楼  

岩嶂随髙步琴樽奉胜游金风吹緑簟湘水入朱楼朗抱云开月髙情鹤见秋登临多暇日非为赋消愁  

登蒲涧寺后二岩  

五仙骑五羊何代防兹乡涧有尧年韭山余禹日粮楼台笼海色草树发天香浩笑波光里浮溟兴甚长  

旅泊  

摇落江天里飘零倚客舟短篇才遣闷小酿不供愁沙雨潮防细林风月影稠书空闲度日深拥破貂裘  

晩莲  

露冷芳意尽稀疎空碧荷残香随暮雨孤蘂绽寒波楚客罢奇服吴姬停櫂歌涉江无可寄幽恨竟如何  

广江驿饯筵留别  

别筵欲尽秋一醉海西楼夜雨寒潮水孤灯万里舟酒飞鹦鹉重歌送鹧鸪愁惆怅三年客难期此处游  

桑落洲  

九江寒露夕微浪北风生浦屿渔人火蒹葭鳬雁声颓云晦庐岳微鼓辨湓城逺忆天边弟那从此路行  

杜门  

且咏闲居赋飞翔去未能春风花屿酒秋雨竹溪灯世路变陵谷时情騐友朋逹生书一卷名利付春氷池州封员外郡斋双鹤丹顶霜翎仙态浮旷罢政之日因呈此章  

潇洒二白鹤对之高兴清寒溪侣云水朱阁伴琴笙顾慕稻梁惠超遥江海情应携帝乡去仙阙有飞鸣  

九日陪崔大夫宴清河亭  

玉体浮金菊云亭敞玳筵青山低画浦斜雁逺书天谢朓离都日殷公出守年不知瑶水防谁和白云篇  

桂州经佳人故居  

种树人何在攀枝空叹嗟人无重见日树有每年花满院雀声暮半庭春景斜东风不知恨徧地落余霞  

中秋广江驿示韦益  

莫惜三更坐难消万里情同看一片月俱在广州城泪逐金波满魂随夜鹤惊支頥乡思断无语到鸡鸣长沙开元寺昔与故长林许侍御题松竹聮句  

墙隂数行字怀旧惨伤情薜荔侵年月莓苔压姓名逝川前后水浮世短长生独立秋风暮凝颦隔郢城  

湖阁晓晴寄呈从翁  

岭日开寒雾湖光荡霁华风鸟摇径栁水蝶恋幽花蜀国地西极呉门天一涯轻舟栏下去防防入湘霞  

游玉芝观  

寻仙向玉清独倚雪初晴木落寒郊迥烟开叠嶂明片云盘鹤影孤磬杂松声且共探理归途月未生  

经费冠卿旧隐  

云卧竟不起少微空陨光惟应孔北海为立郑公乡旧馆苔藓合幽斋松菊荒空余书带草日日上阶长  

长沙春望寄涔阳故人  

清明前后雨晴时极浦空颦一望眉湖畔春山烟防防云中逺树墨离离依微水戍闻鼙鼓掩映沙村见酒旗风暖草长愁自醉行吟无处寄相思  

金塘路中  

山连楚越复呉秦蓬梗何年是住身黄叶黄花古城路秋风秋雨别家人氷霜逺度商顔冻桂玉愁居帝里贫十口系心抛不得每廻囘首即长颦  

湘隂江亭寄友入  

湘防初晴淑景迟风光正是客愁时幽花夜落骚人浦芳草初生帝子祠往事隔年如过梦旧游囘首谩追思烟波自此扁舟去小酌文园杳未期  

哭郴州王使君  

银章朱绂照云骢六换鱼龙惠化崇瑶树忽倾沧海里醉乡翻在夜台中东山妓逐飞花散北海樽随逝水空曾是绮罗筵上客一来长恸向春风  

九日巴丘杨公台上宴集  

凄凄霜日上高台水国秋深客思哀万叠苍山寒浪起一行斜字早鸿来谁家捣练秋城暮何处题衣逺信囘江汉路长身不定菊花三笑旅萍开  

寄张祐  

越水吴山任兴行五湖云月挂髙情不游都邑称平子只向江东作步兵昔嵗芳声到童穉老来佳句徧公卿如君文采波澜地留比隂何沈范名  

和吴中丞悼笙妓  

丽质仙姿烟逐风鳯凰声断吹台空多情草色怨还緑无主杏花春自红堕珥尚存芳树下余香渐减玉堂中惟应去抱云和管从此长归阿姥宫  

九子坡闻鹧鸪  

落照苍茫秋草明鹧鸪啼处逺人行正穿屈曲﨑岖路更听钩辀格磔声曾泊桂江深防雨亦于梅岭阻归程此时为尔肠千断乞放今宵白髪生  

长沙紫极宫雨夜愁生  

独坐高斋寒拥衾洞宫楼殿窅沈沈春灯合思静相伴夜雨滴愁更向深穷逹未知他日事是非皆到此时心羁栖摧剪平生志抱膝时为梁父吟  

江楼闲望懐关中亲故  

摇落江天欲尽秋逺鸿高送一行愁音书寂絶秦云外身世蹉跎楚水头年貎暗随黄叶去诗情深付碧波流风凄日冷江湖晩驻目寒空独倚楼  

醉后赠冯姬  

黄昬歌舞促琼筵银烛台西见小莲三寸横波囘慢水一双纎手语香弦桂枝浅拂梁家黛瓜字初分碧玉年愿托襄王云雨梦阳台今夜降神仙  

秣陵懐古  

野花黄叶旧吴宫六代豪华烛散风龙虎势盘佳气歇鳯皇名在故台空市朝迁变秋芜緑坟冢高低落照红覇业鼎图人去尽独来惆怅水云中  

黄陵庙  

小姑洲北浦云边二女容华自俨然野庙向江春寂寂古碑无字草芊芊东风迎墓吹芳芷落月深山哭杜鹃犹似含颦望廵狩九疑如黛隔湘川  

青鹢  

独立蒹葭雨低飞浦溆风须知毛色下莫入鹭鸶丛  

客愁  

客愁看栁色日日逐春深浩荡春风起谁知历乱心  

古词  

一合相思泪临风洒素秋碧波如防意却与向西流  

寄韦秀才  

荆台兰渚客寥落共含情空馆相思夜孤灯照雨声  

题竹  

一顷含秋緑森风十万竿气吹朱夏转声扫碧霄寒  

寄友  

野水晴山雪后时独行村落更相思无因一向溪头醉处处寒梅映酒旗  

紫极宫斋后  

紫府空歌碧落寒晓星寥亮月光残一羣白鹤高飞上谁有松风吹石坛  

喜浑吉见访  

公子春山桂水香逺冲飞雪过书堂贫家冷落难消日惟有松筠满院凉  

题王侍御宅  

门向沧江碧岫开地多鸥鹭少尘埃緑隂十里滩声急闲自王家防竹来  

送客  

沅水罗文海燕囘栁条牵恨到荆台定知行路春愁里故逞城边见落梅  

黄陵庙  

黄陵庙前莎草春黄陵女儿茜裠新轻舟短棹唱歌去水逺山长愁杀人  

北亭  

小雨飞丝织晩空疎帘半卷野亭风荷花开尽秋光晩零落残红緑沼中  

秋登涔阳城  

万户砧声水国秋凉风吹起故乡愁行人望逺偏伤思白浪青枫满北楼  

南庄春晩  

草暖沙长去望舟微茫烟浪向巴丘沅江寂寂春归尽水緑苹香人自愁  

苏拯  

寄逺  

游子虽惜别一去何时见飞鸟时恋巢万里亦何逺妾愿化为霜日日下河梁若能侵鬓色先染薄情郎  

卫鹤台  

筑台非为贤独聚乗轩鹤六马不能驭九臯欲何托一旦敌兵来万民同陨濩如何警露禽不似衔环雀微物倘悮人众类皆成恶至今台基上飞鸟不至泊  

马嵬坡  

一从杀贵妃春来花无意此地纵千年土香犹自异宠既出常情辱岂同常理一等异于众倾覆皆如此  

渔人  

垂竿朝与暮披簑卧横楫不问清平时自乐沧波业长畏不得闲几度避游畋当哂钓台上逃名名却传  

山中道者  

笻杖六尺许坐石流泉所举头看古松似对仙鹤语是时天气清四逈无尘侣愿我笑相迎一振丹砂羽  

古塞  

百战已休兵塞云愁未歇血染长城沙马踏征人骨早得用蛾眉免陷边戍卒始知髦头星不在弯弓没  

金谷园  

积金累作山高与氷山似栽花比緑珠花落人亦坠徒有敌国富不能买东市徒有絶世容不能楼上死令人登高楼兴叹在平地  

思妇吟  

秋风雁又归边信一何早揽衣出门望叶满长安道一从秉箕帚十载孤懐抱可堪日日醉蒲桃不説思君令人老  

闻猿  

秋风飒飒猿声起客恨猿悲一相似祗向孤危伤客心何曾解入笙歌耳  

储嗣宗  

南陂逺望  

闲门横古塘红树已惊霜犹立望秋草野人耕夕阳孤烟起蜗舍飞鹭下渔梁惟有田家事依依似故乡  

宿玉萧宫  

尘飞不到空露湿紫微宫鹤影石桥月箫声松殿风緑毛辞世女白髪入壶翁借问烧丹处桃花几徧红  

晩眺徐州延福寺  

彩风振旅尘晩景借芳茵片水明在野万花深见人静依归鹤思逺惜旧山春今日惜携手寄懐吟白苹  

宿甘棠馆  

尘迹入门尽悄然江海心水声巫峡逺山色洞庭深风树落寒子岚烟凝夕隂前轩鹤归处萝月思沈沈  

秋夜行船  

扁舟时属暝月上有余辉海燕秋还去渔人夜不归中流何寂寂孤棹夜依依一防前村火谁家未掩扉  

别至上人  

朂称偃少早嵗草茅居年老从僧律生知解佛书衲衣求壊帛野饭拾春蔬章句无求断诗中学有余  

送李端  

故园衰草徧离别正堪悲路出塞云外人归暮雪时少孤为客早多难惜君迟掩泣空相忆风尘何所期  

孤雁  

孤雁暮飞急萧萧天地秋关河正黄叶消息断青楼湘渚烟波逺骊山风雨愁此时万里道魂梦绕沧洲  

赠隐者  

尽室居幽谷乱山为四隣雾深知有术窗静似无人鹤语松上月花明云里春生涯更何许尊酒与垂纶  

早春懐薛公裕  

幽独自成愚柴门日渐芜陆机初入洛孙楚正游吴失意怨杨栁异乡闻鹧鸪相思复相望春草满南湖  

送友人游呉  

吴山清楚吟草色异乡心一酌水边酒数声花下琴登楼旧国逺探穴九疑深更想逢秋节那堪闻夜砧  

经故人旧居  

万里访遗尘莺声泪湿巾古书无主散废宅与山邻宿草风悲夜荒村月吊人凄凉问残栁今日为谁春  

吴宫  

荒台荆棘多忠谏没如何细草迷宫巷闲花悮绮罗前溪徒自緑子夜不闻歌惆怅清江暮悠悠东去波  

圣女祠  

石屏苔色凉流水绕祠堂巢鹊凝天汉潭花似镜妆神来云雨合俗奠蕙兰香不复闻双佩山门空夕阳  

送顾陶校书归钱塘  

清苦月偏知南归瘦马迟囊轻縁换酒髪白为吟诗水色西陵渡松声伍相祠圣朝思直谏不是挂冠时  

登芜城  

昔人登此地丘陇已前悲今日又非昔春风能几时  

沧浪峡  

沧浪临古道道上石成尘自有沧浪峡谁为无事人  

垓城  

百战未言非孤军惊夜围山河意气尽泪湿美人衣和茅山高拾遗忆山中杂题山泉一首  

香味清机仙府囘萦纡乱石便流杯春风莫汛桃花去恐引渔人入洞来  

胡山  

犬入五云音信絶鳯楼凝碧悄无声焚香古洞步虗夜露湿松花空月明  

小楼  

松杉风外乱山青曲几焚香对石屏空忆去年春雨后燕泥时汚太经  

随边使过五原  

偶逐星车犯敌尘故乡常恐到无因五原西去阳关外日没平沙不见人  

春懐寄秣陵知友  

庐江城外栁堪攀万里行人尚未还借问景阳台下客谢家谁更卧东山  

宋州月夜感懐  

雁池衰草露霑衣河水东流万事微寂莫青陵台上月秋风满树鹊南飞  

## 石仓历代诗选卷九十九  

明　曹学佺　编  

晩唐二十六  

刘得仁  

夏夜防同人  

沈沈清暑夕星斗俨虗空防帻栖禽下烹茶玉漏中形骸忘己久偃仰趣无穷自汲泉来潄微开密篠风  

和厉侍御题户部相公庐山草堂  

白云居创毕诏入鳯池年林长双峰树潭分并寺泉石溪盘鹤外岳室闭猿前柱史题诗后松门更肃然  

塞上行作  

乡井从离别穷边触目愁生人居外地塞雪下中秋雁举之衡翅河穿入塞流将军心莫苦向此取封侯  

宣义亭子  

暮色绕高亭南山出竹青夜深斜舫月风定一池星岛屿无人迹菰蒲有鹤翎此中足吟眺何用泛沧溟  

冬日落骆家亭子  

亭台腊月时松竹见贞姿林积烟藏日风吹水合池恨无人此住惟有鹤相窥是景吟诗徧真于野客宜  

游崔监丞城南别业  

门与青山近青山复几重雪融皇子防春浥翠微峰地有经冬草林无未老松竹寒溪隔寺晴日直闻钟  

寄姚谏议  

鸣鞭静路尘籍籍谏垣臣函疏封还密炉香侍立亲箧多临水作窗宿卧云人危坐开寒纸灯前起草频  

上张水部  

出入门防久儿童亦有情不须将姓字长说向公卿毎许连牀坐时容并马行恩深转无语懐抱自分明  

赠江夏卢使君  

诗人中最屈无与使君俦白髪虽求退明时合见收登山犹自健纵酒可多愁好是能骑马相逢见鄂州  

夏日通济里居酬诸先辈见访  

君子逺相寻聮镳到敝林有诗难索和无酒可賖斟门列晴峰色堂开古木隂何因驻清听惟恐日西沉  

答韦先辈春雨后见寄  

风散五更雨鸟啼三月春轩窗透初日砚席絶纎尘帝里峰头出隣家树色新怜君髙且静有句寄闲人  

夏日即事  

到晓改诗句四隣嫌苦吟中宵横北斗夏木隐栖禽天地先秋肃轩窗映月深幽庭多此景惟恐曙光侵  

晩夏  

日夕是西风流光半已空山光渐凝碧树叶即翻红学浅惭多士秋成羡老农谁怜信公道不泣路岐中  

秋夕即事  

永夕坐暝久潇潇猿狖啼漏微砧韵隔月落斗杓低危叶无风坠幽禽并树栖自怜在岐路不醉亦沈迷  

听夜泉  

静里层层石潺湲到鹤林流环出几洞源逺历千岑寒助空山月清兼此夜心幽人听逹曙相和藓牀吟  

池上宿  

事事不求奢长吟省叹嗟无才甘世弃有句向谁夸老树呈秋色空池浸月华凉风白露夕此境属诗家  

宣义池上  

修篁夹緑池幽絮此中飞何必青山逺仍将白髪归鸟啼亦有恨鸥习总无机树起秋风息西林磬入防  

中秋夜  

尘里兼尘外咸期此夕明一年惟一度长恐有云生露洗微埃尽光濡是物清朗吟看正好惆怅又西倾  

送蔡京东归迎侍  

高堂惟两别此别是荣归薄俸迎亲逺平时知己稀郓郊秋木见鲁寺夜钟微近腊西来日多逢霰雪飞  

夜携酒访崔正字  

只应芸阁吏知我僻兼愚吟兴忘饥冻生涯任有无惨云埋逺岫隂吹吼寒株忽起围炉思招携酒满壶  

夏夜防同人  

沈沈清暑夕星斗俨虗空防帻栖禽下烹茶玉漏中形骸忘已久偃仰趣无穷自汲泉来漱微开密篠风  

秋日同僧宿西池  

菡萏遍秋水隔林香似焚僧同池上宿霞向月边分渚鸟栖蒲立城砧接曙闻来宵莫他约重此话孤云  

宿韦津山居  

永夕见招宿诗书盈草堂静吟倾美酒高论出名场窗飒松篁韵庭兼雪月光心期身末老一去泛潇湘  

秋夜喜友人宿  

莫话春闱事清宵且共吟频年遗我辈何日遇知音逼曙天倾斗将寒叶坠林无将簪绂意祗损壮夫心  

回中夜访独孤从事  

满庭霜月魄风静絶纎闻边境时无事州城夜访君拥裘听塞角酌醴话湘云赞佐元戎美恩齐十万君  

哭翰林丁侍郎  

相知出肺腑非旧亦非亲每见云霄侣多扬鄙拙身即期扶泰运岂料哭贤人应是随先帝依前作近臣  

哭鲍溶有感  

寥落故人宅今来身已亡古苔封墨沼深竹映书堂秋色池馆静雨声云水凉无因展交道日暮剖心肠  

题山中故静禅师  

寂灭身何在门人隔此生影悬尘己厚塔种柏初成溪院秋先雪山堂古有精当时挂钖劒树老几枝倾  

吊草堂禅师  

杖履疑师在房关四壁蛩贮瓶经腊水响塔隔山钟乳鸽沿苔井斋猿散雪峰如何不见性倚徧寺前松  

题终南麻先生寂禅师石室  

同居石室贫五十二廻春拥褐防心客穷经暮齿人翠沈空水定雨絶片云新危细秋峰径相随到顶频  

题吴先生山居  

先生此幽隐便可谢人羣潭底见秋石树间飞霁云山居心已惯俗事耳憎闻念我要多疾开炉药许分  

送姚处士归亳州  

白髪麻衣破还谯别弟廻首垂听乐泪花落待歌杯石路寻芝熟柴门有鹿来明王下征诏应就碧峰开  

题王处士山居  

茅堂入谷逺林暗絶其隣终日有游水经年无到人溪云常欲雨山洞别开春自得仙家术栽松独养真  

晓别吕山人  

疎钟兼漏尽曙色照青氛栖鹤出高树山人归白云月盈期重宿丹熟约相分羡入秋风洞幽泉子细闻  

宿僧院  

禅地无尘夜焚香话所归树摇幽鸟梦萤入定僧衣破月斜天半高河下露微翻令嫌白日动即与心违  

青龙寺僧院  

常多簪组客非独看高松此地堪终日开门见数峰苔新禽迹少泉冷树隂重师意如山里空房晓暮钟  

冬日题邵公院  

无事关多掩隂阶竹拂苔劲风吹雪聚渴鸟啄氷开树向寒山得人从瀑布来终期天目老擎锡逐云廻  

夏日游慈恩寺  

何处消长日慈恩精舍频僧高容野客树密絶嚣尘闲上凌虗塔相逢避暑人却愁归去路马迹并车轮  

晓游慈恩寺  

寺去幽居近每来因采薇伴僧行不困临水语忘归磬动青林晩人惊白鹭飞堪嗟浮俗事皆与道相违  

送知全禅师南游  

师誉振京城谈空万乘听北行山已雪南去木犹青夜岳禅销月秋潭汲动星廻期不可定孤鹤在高防  

送智首座归蜀中旧山  

像敎得重兴因师説大乘从来悟明主今去证高僧蜀国烟霞异灵山水月澄乡闾诸善友似喜见南能  

送僧归玉泉寺  

玉泉归故刹便老是心期乱木孤禅后寒山絶鸟时若寻流水去转出白云迟见说千峰路溪深顶复危  

寄楼子山云栖上人  

一室凿崔嵬危梯叠藓苔永无尘事到时有至人来涧谷冬深静烟岚日午开修身知得地京寺末言廻  

冬夜寄白阁僧  

营营不自息暌濶数年情林下期难逐人间事旋生鸟栖寒木逈月映积氷清石室焚香坐悬知不为名  

晩步曲江因谒慈恩寺恭上人  

岂曰趋名者年年待命通坐令青嶂上兴起白云中防浸如天水林含似雨风南宗犹有碍西寺问防公  

忆鹤  

自尔归仙后经秋又过春白云寻不见紫府去无因此地空明月何山伴羽人将期华表上重见令威身  

昊天观新栽竹  

清风枝叶上山鸟已栖来根别古沟防影生秋观苔徧思诸草木惟此出尘埃恨为移君晩空庭更拟栽  

初夏题叚郎中修竹里南园  

高人游息处与此曲池连密树才春后深山在目前逺峰初絶雨片石欲生烟数有僧来宿应缘静好禅  

西园  

夏圃秋凉入树低逢帻欹水声翻败堰山翠湿疎篱緑滑莎藏径红连果压枝幽人更何事旦夕与僧期  

送姚合郎中任杭州  

水陆中分程看花一月行防稽山隔浪天竺树连城候吏赍鱼印迎船载斾旌渡江春始半列屿草初生  

送周钺徃江夏  

东西南北郡自説徧曾游人世终多故皇都不少留郢城帆过夜汉水月方秋此谒亲知去闻猿岂解愁  

送灵武朱书记  

灵师与谁善得君宾幕中从容应尽礼赞画致元功连塞云长惨才秋树半空相如偏自惬掌记复乘骢  

早春送湘潭李少府之任  

栁新春水湄春防草离离祖席觞云尽离人泪各垂叶文传不朽作尉岂多时公退琴堂上风吹班竹枝  

送越客归  

霜薄东南地江枫落未齐众山离楚上孤棹宿吴西渚客留僧语笼猿失子啼到家冬即是荷尽若耶溪  

送河池李明府之任  

河池安所理种栁与弹琴自合清时化仍资白首吟程余行片月公退入遥林想得询民瘼方称单父心  

送蔡京侍御赴大梁幕  

同城各多故防面亦稀疎及道须相别临岐恨有余梁园飞楚鸟汴水走淮鱼众説裁军檄陈琳逺不如  

监试莲花峰  

太华万余重岧嶤只此峰当秋倚寥泬入望似芙蓉翠拔千寻直青危一朶秾气分毛女秀灵有羽人纵倒影侵官路流香激庙松尘埃终不及车马自憧憧  

京兆府试目极千里  

献赋多年客低眉恨且千此心常郁矣纵目忽超然送骥登长路看鸿入逺天古墟烟羃羃穷野草绵绵树与金城接山疑桂水连何当开霁日无物翳平川  

上姚諌议  

髙文与盛徳皆谓古无伦圣代生才子明庭有谏臣已瞻龙兖近渐向鳯池新却忆波涛郡来时岛屿春名因诗句大家似布衣贫曾暗投新轴频闻奨滞身照吟清夕月送药紫霞人终计依门馆何疑不化鳞  

书事寄万年厉员外  

帝城皆剧县令尹美居东遂拜赵张下蹔离星象中拥归从北阙送上动南宫紫禁黄山绕沧溟素浐通封疆新日月邑里出王公赋税充天府歌谣入圣聪土膏寒麦覆人海昼尘蒙廨宇松连翠朝街火散红文场新桂茂粉署旧兰崇留客挥盈爵抽毫咏早鸿前驺潘岳贵故里邵平穷劝隐莲峰久期耕树谷同鳬飞将去叶劒气尚埋丰何必华隂上方垂拂拭功  

和叚校书冬夕寄题庐山  

尝闻庐岳顶半入楚江湄几处悬崕上千寻瀑布埀炉峰松淅沥湓浦栁参差日色连湖白钟声拂浪迟烟梯縁薜荔岳寺步欹危地本饶灵草林曾出祖师石楼霞耀壁猿树鹤分枝细径萦岩末高窗见海涯嵌空寒更极寂寞夜尤思隂谷氷埋木仙田雪覆芝乱泉禅客濑异迹逸人知藓室新开灶柽潭未了棊如何遂闲放长得任希夷  

和郑校书夏日游郑泉  

太虚悬畏景古木蔽清隂爰有泉堪挹闲思日可寻来闻鸣滴滴照竦碧沈沈几脉成溪壑何人测浅深澄时无一物分处历千林浄溉灵根药凉浮玉翅禽饮疑蠲宿疾见自失烦襟僧共云前濑龙和月下吟叠光轻吹动澈底晓霞侵不用频游去令君少进心  

宿普济寺  

京寺数何穷清幽此不同曲江临阁北御苑自墙东广陌车音急危楼夕景通乱峰沈暝野毒暑过秋空幡飏虚无里星生杳霭中月光笼月殿莲气入莲宫缀草凉天露吹人古木风饮茶除假寐闻磬释尘防童子眠苔浄高僧话漏终待鸣晓钟后万井复朣胧  

赋得听松声  

庭际微风动高松韵自生听时无物乱尽日觉神清强与幽泉并翻嫌细雨并拂空增鹤唳过牖合琴声况复当秋暮偏宜在月明不知深涧底萧瑟有谁惊  

题从伯舍人道正里南园  

帝里余新第朱门面碧岑曙堂增爽气乔木动清隂直去亲瑶陛朝廻在竹林风流才子调好尚古人心薜荔遮窗暗莓苔近井深礼无青草隔诗有白衣吟轩静留孤鹤庭虚到逺砧掩关裁鳯诏开镜理琼簪种植今如此尘埃永不侵云奔投刺者日日待为霖  

寻陈处士山堂  

步溪凡几转始得见幽纵路隐千根树门开万仞峰片云生石窦浅水卧枯松穷谷风光冷深山翠碧浓鹤看空里过仙向坐中逢底露秋潭水声微暮观钟他年来此定异日愿相容且喜今归去人间事更慵  

春和吴翰林丁侍郎禁署早春晴望  

御林闻有早莺声玉槛春香九陌晴寒着霁云归紫阁暖浮佳气动芳城宫池日到氷初解辇路风吹草欲生鸳侣此时皆赋咏商山雪在思偏清  

山中寻道人不遇  

年过弱冠风尘里常拟随师学錬形石路特来寻道者云房空见有仙经棊于松底留残局鹤向潭边退数翎便欲此居闲到老先生何日下青防  

忆鹤  

白丝翎羽丹砂顶晓度秋烟出翠微来向孤松枝上立见人吟苦却高飞  

老宫人  

白髪宫娃不解悲满头犹自挿花枝曾縁玉貎君王宠凖拟人看似旧时  

村中闲步  

闲共野人临野水新秋高树挂清晖不知尘里无穷事白鸟双飞入翠微  

别山居  

万壑千岩景象开登临未足又须囘慿师莫断松间路秋月圆时弟子来  

赠道人  

长在城中无定业卖丹磨镜两途贫三山来徃寻常事不省曾惊市井人  
