---
title: 第14部分
index: true
icon: editor
order: 14
category:
  - 诗藏
  - 诗集
  - 石仓历代诗选
tag:
  - 钦定四库全书
  - 集部八
  - 总集类
  - 曹学佺
  - 明
---

## 石仓历代诗选卷二百六十三  

明　曹学佺　编  

元诗三十三  

许谦  

白鸟二章章八句  

嗷嗷哀鸣迁于壤木岂无好逑敦彼独宿渴饮而泉饥啄而粟聊乐我员亦曷云足  

鸿鴈在渚鹡鸰在原物以羣分维性是便尔鸣雝雝尔怀急难无胥逺矣今亶其然  

郁松赠陶思齐任通波驿长  

郁郁乔松在彼中林斵之砻之以榱以楹我材既良胡宁靡成日居月诸亦迭而逝谋犹孔臧庶拔斯萃奋然于怀耿耿寤寐泛彼栢舟集于西流征夫遑遑予取予求尔言毋暴我心则休遥遥道途跬步斯举悠悠天衢始振其羽聿其问津云汉之渚  

酬潘明之  

鸿鹄凌青霄燕雀巢白屋凌霄志寥廓巢屋亦云足故人天涯嵗月如转烛昔为交手欢今成防肠曲嵩华日以髙江汉日以卑道异谋不同何日伤别离书成情未尽路逺梦更迷相思溪水头犹如送君时  

题曹提领湘灵庙闻乐见灯诗卷  

重华陟遐方马毙车折轴娥英失所天往殉行且哭黛凝衡山云泪染湘江竹夫君不可见异穴叹同谷庙食三千年境土惠徼福事久竟忘哀幻化惊耳目音响钧天和光景清夜烛谁能写新声如彼涓在濮  

遣兴  

秋日常苦短秋夜不可阑叶鸣迅风晚虫怨零露寒月白天炯炯振衣起盘桓山川出浮滓翳彼明不完幽兴中道絶百感来无端何当诛丰隆致身无羽翰清光亦何私不照方寸丹  

猗猗澧有兰馥馥沅有芷猎猎石上蒲泛泛水中芰鲜鲜三径菊旎旎百畮蕙采掇集众芳粲烂成杂佩佩服何所从将以待君子  

蓬生众麻中不扶能自直寒效蠧钻孤陋寡闻识古来贵尚友万善在熏炙古人不可见今人岂易得千载遥相思空使我心恻  

春风荣众芳秋露悴百草羲和策日月急疾雨飞鸟枯桑号天风俛仰波浩气流物随化金石不自保人生寄蜉蝣时迈胡不老天地有终穷微眇何足道  

乾坤无停运清气日夜生人居覆载间所息能不萌握机养天和持守如捧盈得防固有命宠辱何足惊一身磐石重万钟浮云轻丈夫有志愿谁谓吾无成  

次韵  

朔风漠沙白瘴日越茘丹出门万里道争似二顷田拜尘素所薄知命复何言鄙夫竞声利石火寒无烟清风桐江水捷径终南山丈夫时用舍所贵无泚顔得丧固一瞬芳臭俱百年坦途有覆辙穷哭谁复怜乾坤无际我身虱其间浩气贯元化渐着岂不闗见可乃合道行险祗自残平生作霖志讵肯怀土安风云有嘉防时至容何难君看激海鹏振翮青霄端  

赠江行父  

有朋逺方来倾盖语己契纷纷燕雀间聴此孤鹤唳中扃湛渊水窥测无际接人气虽和自律言颇厉为言君子交相与期晚嵗珠玉生光辉顾我形颇秽  

海为百川归流派各有源清浊岂不异皆可观其澜威仪动三千意象非一端要知霄壤隔乃在毫厘间毕公勤小物垂训古不刋  

颖川赵琏从予游逾二载复同夜坐草亭考索理义始至大辛亥十月癸未至皇庆壬子五月癸丑而止诵讲之余时相与步武庭中倚树凝立仰观俯察莫匪佳趣间以所见辑成韵语得十余篇于琏之行书以赠之  

宵漏四十余疾急不可驻役夫昧昏夜戍柝迷夙暮商颂歌悠扬未足发归趣竹径流疎萤蕉叶防清露咿咿逺鸡鸣蝇声无乃误  

送李荣甫知事迁淮西  

长松生冈陵质与风木异春和犹凛然况处风霜地尘埃飞六月岂足为我秽一雨洗苍苍凌空气尤厉淮水出桐柏浙江发东阳期防至沧海千里遥相望源澄挠不浊水徳固可量愿将此清泠溥施彼一方  

放牛图  

木叶红欲落野草青未枯健犊起跳浪脱梏行江隅牧人善防闲为择牧与蒭母牛徐掉尾喣妪鸣相呼阿童得所托静中乐华胥岂惟置蓑笠乾坤一蘧庐茍能物付物拱黙湛如愚  

思逺楼  

楼矗城端檐影堕水涯慿阑对堤草鸣橹飞浪花旧闻防昌湖一望十里賖藩篱孰定地相入如犬牙河间寻丈波仅可通行艖芙蕖己销落寒水浮枯葭佳景不及逺兴思重咨嗟夫人各有思所异正与邪潮汐荡漓薄郑卫生淫哇君子善发虑身通心则遐徘徊兴未己古木啼昏鸦  

中川龙翔兴庆寺  

孤屿浮中川昼夜汨潮汐何年地维裂中防洲渚失两峰峙东西蔽影互朝夕浮屠据棱层梵宇绚金碧飞龙迫风雷曽此一憩息昔时梐枑居今作大士室了师择灵地为假蛟鼍窟聚沙合旧港连亘如片石山扉夜无闗神物便入出乱流携故老一一访陈迹轩亭倚葭苇涛浪倚几席豫章号栖风蓧荡翳寒日慿髙慨今古天海相荡激景在人易非悠悠意何极  

暮过东津馆  

薄暮下通津滩急舟剧箭渔灯互明灭陇月时隠见清飔从东来凉风袭我面目送两山青天长净如练  

游钟山至八公徳水  

悠悠钟山云朝夕碍我目褰衣试一往行与云相逐驱马出东门十里至山麓幽人昔已古谁能继芳躅猿鹤乘古林鼪鼯啸深木彼哉西方人胡为擅斯谷岂云事幽栖政尔华屋泉抱何徳浊热供一沃岩回屐欲倦小憩倚脩竹凉飔自披襟佳兴亦云足  

舟中杂兴  

冉冉江上芦离离路傍草霜露侵衣裳何用涉逺道鸿鴈方有序孤飞任林表岂不顾其羣长风翮难矫亭亭岭上云鹤相与飞俛啄恋故巢不得从云归秋风飏黄叶飘飖各何之籝粮事逺游在昔闻防机栖鸟辞茂林徘徊更依违悠悠两江水共此明月辉  

岚烟紫崔嵬波月光滉瀁星宿悬虚篷云雨暗逸桨震泽商气深雄风驾涛浪白鸥与苍鴈来往同荡呉潮海门濶飞雪喷秋响重重越山迎汨汨溪流上舟行历旬日佳景阅万状孤征抱结思所感重凄怆安得同心人咏歌共清赏  

送胡秋白衢州学正  

东阳有佳士簪盍钟山下变文摛风云论事共樽斚为言诸孙行二妙皆作者有怀不可见情若江流泻今此逢少君秋月澄霁野儒术久不振屏弃如土苴泮林虽储材樲棘乱梧槚固当距陂行扶植归大雅太末古名邦生才今岂寡善性水同趋范模待良冶  

采药  

亭亭北山松宿霭防深碧苍根走虬龙巨干盘铁石平生栋梁具不受霜雪厄兔丝得所附袅袅挂千尺流脂入九地千嵗化琥珀我欲掇其英俯仰费捜擿红炉转丹砂石髓变金液但恐茫昧间图骥不可索意长时苦促双髩日夜白刀圭或可试习习在两腋蓬莱三万里讵谓弱水隔他时来山中故老应不识  

种松  

青松如秧针植在山之蹊岂惟娯心目嵗寒以为期未饱雨露恩那识栋梁姿蓬蒿塞三径埋没谁复知秋风陨百草秀色不少衰虽然咫尺根已见佳种竒君看二十年腰大数十围雪霜挺坚操云汉擎髙枝时有白鹤来凡鸟那堪栖兔丝与凌霄冉冉相附依青松本贞固不逐众物移大器固晚成何用嫌暮迟愿言坚汝节黾勉待嵗时  

对竹  

主人树脩竹近在桃李塲赋性虽不同相友庸何伤阳春破桃李红白争低昂无言自成蹊相媚色与香何心伴幽独徒引蝶蜂忙此君心本虚宁逐春风狂咄嗟桃与李开落那能常  

寄友人  

丹凤止髙冈众鸟甘戢羽昂昂九皋鹤下上得所附江南竹实多朝阳自轩翥延颈戛然鸣四顾失其侣岂不念相从天濶无处所凤兮归何时耻与燕雀伍  

又用韵遣兴  

秋山撼虚林秋水扬素波缓衣踞蟠石怡眄庭树柯芳景良可惜去日亦已多天寒道路逺奈此两髩何兴来勿引酒醉饮空悲歌丈夫有志适慷慨扪太阿  

暮春郊外  

行行多胜事石窦溅流泉白鸟浮云外青山落日边风平花委地野迥草连天春事成牢落人生一梦然  

游智者寺  

风日景飕飕松隂系紫骝白云千载寺黄叶四山秋地胜楼台接林深虎豹游人生自可乐此外复何求  

萧兄临行索诗即席赋赠  

相逢嗟久别归路复匆匆我愧今原宪君非旧阿防山风惊落木江日数飞鸿舟飏西流水明朝定向东  

花溪道中  

板桥横古渡村野带平林野鸭寒塘静山禽晓树深雨微风栗烈云暗雪侵寻安道门前水清游岂独吟天寒道路逺此去复何求适意真为乐浮生底用忧云容低野树风力逆溪流喜见梅花笑相迎傍驿楼浦川方仲观入城从学继入公门今归侍亲求诗  

百里来为学违亲半载余暮云飞故里秋露浥行车红叶蝉声老黄花鴈影疎汉朝尊吏事何必业诗书  

秋夜  

月落仍暗灯残卷未收家人催杼轴穉子伺更筹冷露虫夜凄风树怯秋百年一瞬目万虑几搔头  

过太湖  

周回万水入逺近数州环南极疑无地西浮真际山三江归汉表一径界河间白浪秋风疾渔舟意尚闲  

酬潘明之  

华亭谷深紫烟湿老鹤唳空眼垂碧功名千嵗衣染墨辽阳骨换今几日华表时来语消息九皋胎化顶未丹海门云冷髙飞难嘎然长鸣饮清湍何当天风吹羽翰方壶圆峤同盘桓  

逰龙回寺碧云有何无适草书  

苍鳞作霖回壑里竟化长冈飞不起何年老僧飞锡来强架檐楹万山底碧云石梯如登天俯视竹树行其巅岩峦起伏呈怪状壮若羣马奔吾前何仙仙去不复返满壁龙蛇惊醉眼可怜一半委涂泥况复阽危混苔藓山翁摸榻妙入神永和茧纸且逼真劝君勿辞一日力为我留为百世珍君不见二王旧帖皆残编至今不惜千金传  

立秋日寄赵琏  

兰皋惨碧烟萋萋徘徊不忍竟与违欲穷目力望江水江风故挟双舟飞归来复对呶呶者思才俯首西下廏中骏足逐春风执策临之尽凡马拂砚挑灯披竹素朝昏总是怀人处有时独倚西南楼不见冥鸿北征路  

送诸暨俞州判  

北风萧萧吹江芦清霜载道氷在须奚奴束书催上车政成卷斾归京都暨阳眇处天一隅里闾凋瘵烦爬梳负戈攘臂众暴寡探囊胠箧争捐躯天民秉彛同好徳椎牛端为饥寒驱倅州寛惠别淑慝瘅恶岂必连妻孥甘棠蔽芾有余防百里宁谧无援桴存心忠孝本天性为政固与常人殊寿昌自乐归河中希文隠忧居江湖白云舍近毕至愿青霄路迥宁踌躇  

冯公岭  

层峦叠嶂危相倚乱若飘风涌秋水寒松荒草间苍黄照眼峥嵘三十里初如井底观空虚一峰巍然中独尊荣回百折至絶顶俯视众岭来儿孙人言此山挿霄汉马不容鞭仆夫叹攀援何异蜀道难气竭神疲背流汗熟视徐行路觉平心寛意适步更轻志须预定自逺到世事岂得终无成我来正値穷冬月倚杖岩前嚼松雪午店烟生野饭香阳坡日近梅花发寄语悠悠行路人乾坤设险君勿嗔胸中芥蔕未尽去须信坦道多荆榛  

题姑苏台  

姑苏城上姑苏台青山百里娥眉开平郊如掌思清逺昔人乐极曽生哀大讐未复敌不死壮志消磨侈心起防稽捷甲功自多种蠡深谋诚未已不知佳冶能倾国暮暮朝朝醉春色勲臣抉眼视东门越女还为越人得只今兴废总成空惟余碧草摇凄风可怜千古台前水不洗当年甬东耻  

友人招饮榴花下  

狞风恶雨消余春春归到处成清隂万枝浓绿幻春色绛葩丹蕊俄森森祝融行部过九地误纵炬火烧园林艶籹炙日色更好泠泠着雨红尤深浩歌相对作痛饮有花为伴非孤斟支頥半醉不成梦恍惚参错供微吟只愁明日便摇落徘徊欲去还重临防须秋风折珠实当载樽酒相追寻  

赠王斗山  

骨肉斯文气味投春风芹藻忆同游故人别后无青眼此日相逢尽白头匣劒光横南斗夜凤梧隂冷岘山秋惟应且试连鼇手未许江干下直钩  

三月十五夜登迎华观  

夜深来此倚栏干千里楼台俯首看月到中天花影正露零平地草光寒气清更觉山川近意逺从知宇宙寛长啸一声云外落几家儿女梦初残  

青田大鹤洞【`有华法善试劒石旧有鹤巢于上复有青牛在下`】  

榕影扶疎路九回仙家那复着尘埃山间田在牛终隠石上巢空鹤下来丹灶无灰惟白草劒锋遗迹自苍苔洞中道士今何处三扣云闗杳莫开  

放棹行  

安溪湖平行棹多黄头防儿倚棹歌梅花照眼送寒色酒晕着脸生春和炎凉世态翻覆手江水长静风吹波出门一笑天万里白鸥浩荡知吾何  

西山万象寺  

乱峰尽处接浮云东望悠悠万事陈百里江流萦缟带满城居室比鱼鳞野僧倚竹啸留客山鸟穿林啼唤人落日亭中一杯酒何年复此对晴春  

九月十七日登清凉寺翠微亭故址  

梵宇峥嵘枕上头倚风极目立荒丘黄花覆地初经雨白鴈横云逺带秋城廓己非山故在江淮失险水空流衲僧八十仍多病收泪殷勤説故侯  

次韵王中斋登拱翠楼  

曽醉危楼坐石坡弹筝击缶醉婆娑蓬飞已改流年髩木老犹存旧日柯红树参差秋水逺碧山髙下夕阳多此时还纵西风眼共倚阑干起浩歌  

秋暮有怀  

十二栏干倚翠微露华寒重逼罗衣碧天连水思空逺衰草满庭人未归秋雨楼台几寂寞春风院落自芳菲防鸿应有青霄侣为隔闲云尚独飞  

即席用苏世贤韵送郭子昭  

揽辔春风入骏蹄两堤烟栁防晴溪黄莺自有留人意相对残红不忍啼  

落花髙下弄菲菲多少离愁付笛吹别后故人休忘却与君重赋渭城诗  

哭空谷师  

鴈离羣得意飞稻梁秋静羽毛微不知何处逢缯缴云冷空江夜不归  

霜入枫林叶己丹风鸣籁动助悲酸山人归去鹤空怨清夜月髙榕影寒  

次韵潘明之秋思  

西风冉冉髩毛侵凤老梧衰锁夕隂倚遍阑干重回首防鸿千里暮云深  

舟中赠琏  

行人流水共悠悠雨洒溪风万防愁别棹不来天欲暮倚舷无语看浮沤  

夜过黄泥渡  

夜深风息水安流白鴈黄芦满眼秋行李萧萧官棹穏卧看明月过真州  

## 石仓历代诗选卷二百六十四  

明　曹学佺　编  

元诗三十四  

欧阳  

舟次诸牐寄诗奉谢都水分监瑞卿监丞  

抱疴辞承明买舟溯官牐袢襟正无悰篷底可容纳舳舻尾相衔宻次若鳞甲忆初离神京余暑尚挥箑淹留近秋杪朝爽欲添裌纡传进元防走介奉一札使君适分监赢缩制有法得书即欣然爱我余素狎遣驺防轻舟快若历三峡乡心鹰脱鞲野性兕出柙昔忧阻殽渑今喜泛苕霅黄芦间蒲稗緑藻唼鳬鸭舒懐对幽景寓目成画夹公堂为展席觞容礼意洽病予难却酒亦复饮盈呷吁嗟逆旅途知己元不乏相期逺大器留诗当盟防感篆辞则长欲赋惭韵狭  

送振先宗丈归祖庭  

欧公孙子多擘派以为四暮年归頴隂非无首丘志乞洪不得请由是懈归计攷公生平言亦颇感先世先世多才贤生适逢五季辐员政分裂尽瘁于所事竟乏垂世名葢亦限地势况复公少孤坎蜀汉裔身当混一秋代逢承平际择里审所安实迩辇毂地子孙托畿内宦辙亦云易人情曷免尔公岂溺声利讵知汳移南北寻暌异一枝先南迈司造有深意沙溪标徳里泷冈重茔祭至今青原家十世祀不替振先吾宗英守正耻骩骳訚訚保家法处约不少怼嘉树无由枝嘉谷无穗滞原夲既不凡时需谅无弃矧今抡俊髦往往论根器老夫辞册府多病乆憔悴徒懐荐士心言莫士轩轾赋诗当推毂自愧辞已费憧憧青云友谁如古人谊  

为所性侄题小景  

林庐淡踈烟归帆泊沙渚披图得空濶总是经行处寒屋茒檐古踈烟野树春遥遥济川者应是此中人  

咏春闺怨  

东风园林花草香芳闺寂寞春昼长佳人独守情黙黙银牀锦被闲鸳鸯终朝倦绣拈针指怕向花前听莺语唤回旧事千万端杏脸蛾眉泪如雨玉郎去年辞家时緑杨红杏娇春晖緑杨红杏色如旧怅望玉郎犹未归一春鱼鴈音书絶雪虏消痩千肠结断肠犹立几黄昬那更青山苦啼鴂  

和李溉之舞姬脱鞋吟  

宫袍绣蹙金花绮红绡衬双鸾尾盈盈漫服舞腰轻防云飞处香风起藕丝掣断春云松瑞莲双结并头红夭夭曲曲玉湾卷翠鳬飞去天欲软玉阶秀茁兰笋长琼砂迸出芦芽浅徘徊困倚东风力湿砌香云坠无迹无限娇羞不自持君王唤起扶花立  

题紫微老人大字歌  

紫微老人射生手挽强竟取黄金斗骠骑营中拜骁勇鳯凰池上称耆旧时平腕力无所施筋力犹能学顔柳纵横戎畧结构体杀活兵机屈伸肘山荘刘氏得最多当日防褕驻应乆髙楼大匾曰明逺况有爱山并尚友我来后公五十年主人酌我楼中酒平田野水鳬鴈集重冈复岭蛟龙走登髙欲赋乏佳兴忽覩台躔照窓牖家藏有此希世珍取酒当为主人夀想当洗研弢笔时羽笑生风劒龙吼焉知今人正传玩名与麒麟同不朽  

道吴山  

道吴山头龙目卧叠嶂重冈深紫逻灵湫布千尺长古寺神杉十围大崇祠坎坎风雨来樵径丁丁鸿鴈过郡人夜望北斗魁下有突兀青莲座  

大围山  

大围山髙髙几许絶顶嵯峨戴林坞石隙花开自夏春地炉僧拥无寒暑清流白鹇涤羽毛緑树黄熊引筋膂山腰日午婴儿啼知有雷公出行雨  

大明殿早朝  

扶摇万里上青霄鳯阙龙池觐帝遥駞背负琛金络索象身备驾玉逍遥衣冠俯伏传呼岳干羽低回防舞韶湖海布衣瞻盛事他时田野梦天朝  

相台  

负郭东南裴相台緑溪一径踏苍苔此日城闉少人到当时公府弃官来禅牀象屋留光雨书沼蛙声噤鞠灰坐待氛尘纯敛净举头应解识三厶  

至正壬午十一月十三日祭初祖墓  

白髪甘泉忝从官归来曳屦上吟坛故山虎豹多文采白水蛟螭有屈蟠谒客及门容履满防文盈箧借灯防百年省墓偿初志心忆先亲己痛难  

送李宜忠之寜州教授  

广文家住白芒原唐世忠臣阀阅存寜郡喜迎新博士邦人特重旧王孙杨花绛帐春云阵苔藓丹书暮雨防向使汾阳晞暧在应惭诗礼在名门  

竹涧图  

青林翠巘俯江郊谷口湍流巨石坳戞玉万竿鸣水乐垂绅双荡云旓风漪静浸苍龙影月瀬光摇紫鳯巢歌罢商岩采芝曲两翁翰墨定神交  

郊天礼成应制  

紫坛黄屋夜无风牲璧初陈月正中瑞霭霏微成五色神光烜赫映重瞳千官屛息瞻天表万国闗心在圣躬清晓庆云髙捧日箫韶前导驾还宫  

接花木  

园丁妙手即花神换叶移枝伪脱真刀剪岂能伤化力色香无复记前身春深自有鸾胶续歳乆行防鹤膝伸堪笑微生亦如此任呼牛马定谁人  

寄有壬许参政  

京华白髪染尘埃喜见文塲闭复开自是曹参当继相不然王式肯轻来上躬藻火慙无补众论盐梅属有材素志已酧归欲早相期浊酒坐莓苔  

西明道人  

武昌堤上水云身三十年来识道人只为漫游相见少故知临别赠言频憧憧车马红尘老靡靡江山白髪新邂逅一回频唱和锦囊千首未为贫  

昌山  

昌山峡口日西斜兰渚维舟近酒家水漱树根龙露爪石排江防虎交牙路回佛寺藏深坞风动渔舟扫落花再拜灵均献苹藻月明环佩下汀沙  

早欧听秋居士园池  

碧池流水緑潺潺髙下楼台紫翠间阬籍才华胜南族谢安清致满东山标名花坞莺争道集句桃符鹿守闗洒扫园丁今白髪秋翁化鹤几时还  

题所贵侄梅  

老树纵横出几条一枝还又亚墙腰西湖湖上掀篷看一夜吹香满六桥  

所性侄家藏东坡看竹图  

银烛髙烧照艶妆繁华过眼己相忘敲门自爱看修竹未必殷勤为海棠  

漫题  

铃索无声玉漏稀青绫夜直月侵扉五更一觉梅花梦催得江南学士归  

髙宗御书  

君王不受辟寒钗永巷泥金进损斋欲上太清楼下望啼鸦落日满宫槐  

陈抟睡图  

陈桥一夜柘袍黄天下都无鼾睡方赢得坠驴闲老子为君眠断白云乡  

吴西村雪霁图  

郑防能画又能诗独立经营雪霁时曾向湘江拏钓艇卖鲜沽酒鬓如丝  

黑荔枝  

向来千里骑尘红生色罗襦湿翠同顔色似嫌妃子笑萧然犹有墨君风  

闲展山水手卷  

十年京国看图画半幅云烟亦恼侬今日身行屏障里却思移住最髙峰  

京城杂用玉堂集日列二首  

京城走马听晨钟我欲宵征仆兴慵却忆江南春睡羙小楼欹枕听村舂  

奉诏修书白玉堂朝朝骑马傍宫墙牐河东畔垂杨柳时有莺声似故乡  

逢江易艺芳干赋芳洲  

杨柳垂垂拂钓矶平沙雨过緑生衣王孙鬬草归来晩扑漉鸳鸯带水飞  

东山春景  

春光澹澹日迟迟正是名园扑蝶时却忆小桥流水过东山春色在桃枝  

欧阳公牡丹诗  

盛游西洛方年少晩乐渔樵号醉翁白首归来玉堂署君王殿后见鞋红  

附杨奂  

有怀梁仲经父  

美人荧荧在何处海濶天低隔烟雾瑚零落芙蓉空咫尺相望迷去路翠辇金舆双鳯凰风吹环佩声琅琅壶觞狼藉事巳往一日万里愁茫茫刘郎竟是谁家客嵗晩双华休叶赤美人荧荧在何处鸭緑江头江月白  

长安感懐  

此心直欲作东周再到长安已白头往事无凭空击楫故人何处独登楼月摇银海秦陵夜露湿金茎汉殿秋落日酒醒双泪眼几时清渭向西流  

呈公茂  

氷雪相看十五年照人风采只依然我今自分蓬蒿底君独何心道路边渭北几时无梦寐终南何处有林泉不妨便作求田计伴取扬雄草太  

病中赵之让见访  

洛阳三月不得雨君家西来常苦隂酒杯虽好怕到手药裹底事犹闗心对床几日肯相就拥被中宵愁犹吟莫疑衰病便挥谢解吐新句酬知音  

寄商梦卿  

一望东原一惘然芸窓谁与伴髙眠秋风有意招张翰春草无由见惠连王母信音青鸟外溪翁心事白鸥边殷勤为向侯芭道判却残年老太  

宿草堂二首  

百顷逍遥逺千年罗什家荒林藏屋小细迳逐溪斜老桧今何在瑞莲春自花山灵憎俗驾朝暮白云遮  

又  

废寺人踪断幽溪野性便鱼须分浪细虎迹印沙圆驯雀偷僧饭饥蚊破客眠献芹吾岂敢直欲劚山田  

寄商梦卿  

无穷惟永日有尽是流年白髪谁能免丹经恐妄传防心人健否到处冢累然衮衮风波地方思万里船  

阿道村  

官路人家少边城驿使频季鹰终去洛王粲近归秦天地羣龙鬬泥沙尺蠖伸亲朋应笑我头白傍风尘  

留别儒禅  

溪行鱼不畏岩宿虎相随怕客谈心事逢人诵旧诗衲轻聊覆体米滑欲翻匙僧腊知余几霜髭己满頥  

谢顾副言问疾  

乆谢公家事时劳长者车可怜新病后未觉故人踈渭北偏饶梦河南近得书相忘吾岂敢欲出怯蓝舆  

访耿君玉隐居  

居幽穿洞府岸狭束溪流细迳隣翁熟悬崖逺客愁桥明山月上窓暗野云浮世事何曾到年侵易白头  

雨夜二首  

闗河隔千里笔砚寄余生老觉乡心重闲知世念轻微风揺竹影细雨簌檐声落魄縁何事吾今不用名  

又  

窓秋风猎猎檐夜雨频频蛩韵愁于我灯花笑向人此身犹在洛何日定归秦不必黄梁熟真惭白髪新  

未归  

渭水遥通洛函闗近隔秦百年垂老日千里未归身梦寐嫌为客妻孥不讳贫一官无可恋花气五陵春  

答京叔文季昆仲  

何处音书至刘家好弟兄科名先世在诗律早年成岭北饶风雪淮南困甲兵论文吾有意尊酒阻同倾  

饮山家  

为爱春风好乘时把一杯百年双眼在万事寸心灰花向坐中落家从云外来诗成无纸笔书地惜苍苔  

浮生懐裕之  

汉节飞云外秦城落照边浮生空自老归计定何年泪满陈蕃榻心遥祖逖鞭短诗耶遣兴羞向故人传  

晩至青口  

长年困行役短髪易飘零世事惊春梦交亲散晓星烧防侵路黑柳色夹堤青落日明霞底原情动鹡鸰  

抚州  

北界连南界昌州又抚州月明鱼泊夜霜冷防山秋为客无时了劳生有许愁残年婴世网吾欲谢溪鸥  

青峰寺哭灿然弟  

长别惟生死难忘是弟兄但吾今到处想汝昔曾行乡社三年阻兵戈一梦惊青山风雨夜此去更伤情  

至滑州堤  

旧事悲存没残年厌往还孤城晴雪底双塔暮云间马没长津在龙归老井闲隔林青数防多是濬州山  

出鸦路宿北石桥  

烧火连山暗春云出谷迟避人投野店系马就踈篱旧宇頺垣在新愁客枕知清明无几日细与数归期  

宿南石桥  

江流平入楚山势逺连秦岸柳犹含冻溪花欲破春石衔车辙古沙印虎蹄新晩境长为客空山不见人  

承徳亨见访  

世事元无定人生只合闲君今悲白髪我亦负青山废郭官居冷荒年旅食悭最怜情义厚朝至暮方还  

次答正卿二首  

客愁青镜里归梦白鸥边故国人何在新秋月又圆米盐逢此日诗酒负残年长羡平林鸟双飞入暮烟  

又  

何人依玉树有客隐金华老觉身为累时劳梦到家且骑山简马谁识子阳蛙日暮秋风起飞尘满画义  

次答伯直侍郎三首  

家贫余四壁地胜接三乡才赋狂司马形容老遂良画眉从尔濶舞袖为谁长生死交情在书绅示不忘  

又  

升斗贪微禄闗河隔故乡咏归懐靖节知足愧张良不问黄金尽犹怜白髪长江湖风浪急相向胜相忘  

又  

汹汹何时定飘飘着处乡音书黄耳絶兄弟白眉良晩景情偏重凉宵语更长旧游零落尽别后实难忘  

泊舟老鹳觜  

衮衮风生觜涓涓月印沙船头平压浪棹尾旋成花老去长为客愁来转忆家双栖踈影里羡杀柳桥鸦  

冠氏留别赵帅  

主人情烂熳客子自奔忙不见犹频梦相逢合断肠秋凉抛药裹夜雨倒壶觞回首髙城北幽燕去路长  

送靳才卿之平阳  

却向他州去萧萧雪满簮丘园初到眼儿女总闗心分水野烟白霍山寒雾深得归归更好吾亦爱秦音  

呈君羙  

上阳门外路日暮独归时齿髪已衰谢风尘仍别离断云横紫阁急雨掠苍陂地胜饶新句君将寄阿谁  

得邳大用书复寄  

百年真梦寐万国乆风尘老去偏相忆书来恨不频季鹰犹在洛王粲未归秦谷口知何似他时愿卜隣  

杨飞卿  

吾宗乆零落之子亦中年紫逻堪髙卧经拟共传前言非戏尔旧处想依然留着新诗笔教随过海船  

文纪行赠以小步马  

洛水西头路桃花夹岸香偏宜红叱拨小试紫游缰雨径沙初软春山草正长杖藜犹过我此别莫相忘  

懐同祖卿  

东府仓皇别西河迤回元戎期坐啸上客入行台梦里惠连句生前张翰杯龙池清似染应恨不归来  

答张君羡  

我无茅一把谁有橘千头应物机仍拙忧时涕欲流漫违鱼鸟信岂为稻梁谋老去轻三仕诗来抵四愁  

宿重阳宫  

村落到山尽轩窓临水多野禽如旧识隣叟渐相过林静连官竹篱疎补女萝夜深眠不着倚杖防星河  

读汝南遗事二首  

轵道牵羊事己非更堪行酒着青衣裹头婢子那知此争逐君王烈焰归  

又  

六朝江水故依然隔断中原又百年长笑桓温无逺畧竟留王猛佐苻坚  

涿南见蚕妇本汴梁贵家  

蚕月何曾出后堂干戈流落客他乡罗衣着尽无人问自把荆蓝摘野棠  

出郭作  

燕姬歌处啭莺喉燕酒春来滑似油自有五陵年少在平明骑马过芦沟  

过汤隂崇夀寺  

城荒古寺冷于氷绛帐谁烧照佛灯闲绕空堦观石刻偶闻音语得乡僧  

忆君羙二首  

寒防明朝下五湖长安西望犹踌躇无情谁似张公子两见秋风不寄书  

又  

铜柱从君泣堕鸢鸱夷心事五湖船头颅如此人间世不得青山对暮年  

管寜濯足图  

踏徧辽东未是痴藜床欲穴只心知好留一掬黄泥水墁却曹公受禅碑  

答客  

仕晩自知为学拙家贫人道治生疎满山薇蕨春风老昨夜邻翁有报书  

泛舟  

燕子迎风掠水飞楼前杨柳緑依依十年不作南塘梦怕见残阳上客衣  

## 石仓历代诗选卷二百六十五  

明　曹学佺　编  

元诗三十五  

倪　瓒  

夜泊芙蓉洲走笔寄链师  

芙蓉犹满渚疎桐已殒霜泊舟菰蒲中吴山隐微阳因懐静黙士竹林閟房煮茗汲寒涧烧丹生夜光忆与郑炎軰闲咏步修廊时余有所思顾瞻重徜徉庭下生苔藓牖间繙诗章奕势郑老胜酒榼郯生将雅歌杂诙谐列坐飞羽觞子归日己晩枣栗亦倾筐挥手輙谢别暮宿荒城傍迟明趋所期待子郑公堂晨往遂至昬企望徒伥伥乃嗟仙真驭固非世所望恻恻理归棹泛泛秋浦长还寻甫里陆更醉山隂王素冠斯驰赠喜知终未忘余兹将逺适旅泊犹彷徨微风动虗碧初月照石梁旷望对清景赋诗托陈郎茯苓思同煮夜雨共匡牀  

走笔次陶蓬韵送叶防谋归金华  

手把玉芙蓉青天骑白龙出入人间世飞鸿踏雪踪瑶草粲可拾羣峰森玉立璧月挂天南离离星斗湿君昔在山时玉韫山有辉因同白云出更与白云归白云无定处讵只山中住河汉共萦纡经天复东注金华牧羊人游戏不生嗔笑拂岩前石行看海底尘手调白羽箭陋彼磨铜砚一语不投机归欤寜再见用士始郭隗全赵终相如项王疑亚父竟尔龙为鱼扰扰何时己百年聊寄耳良也报仇归言从赤松子去山今几年还山大学仙天台司马宅云气近相连  

文馆读书  

真馆何沈沈寥廓神明居阳庭肃宏敞丹林郁扶疎睠言兹游息脱屣荣利区檐榱初日丽池台凉雨余焚香破幽寐饮水聊舒徐潜心观道妙讽咏古人书懐澄神自怡意惬理遗无谁云黄唐逺泊然天地初回首抚八荒纷攘蚍蜉如愿从逍遥游何许昆仑墟  

春日云林斋居  

池泉春涨深迳苔夕隂满讽咏紫霞篇驰情华阳馆晴岚拂书幌飞花浮茗盌阶下松粉黄窓间云气暖石梁萝防垂翳翳行踪断非与世相违防栖乆忘返  

萧闲道馆听袁南宫弹琴是日风雨萧然有感而作  

玉琴转清亮风雨更飘飖踈桐防髙馆朱槿耀芳条生物曷可遏抚事发长谣弱龄陪清防栉髪想垂髫相见日已老离居梦且遥秋江眇云水去鹤影摇摇  

和答吴寅夫对雨见懐  

溽云变隂晦零雨随风涛的皪集莲池飘飖洒兰臯朱丝缓瑶瑟緑钱生寳刀抚事增慨慷端居倦游遨处世每惭桞懐人徒咏陶脆质爱灵药闲情宣弱毫  

述懐  

读书衡茅下秋深黄叶多原上见逺山被褐起行歌依依墟里间农叟荷蓧过华林散清月寒水澹无波遐哉凄遁情身外岂有他人生行乐耳富贵将如何  

早春对雨寄懐张外史  

林外苦泥雨忧来不可絶掀帷望天际春风吹木末飞萝散成雾细草緑如髪念子独髙世南山修隐诀抚弄无弦琴招邀青天月神安形不凋迹髙行自洁思之不可见饥渴何由歇愿为鸾鹄翔南游拂松雪  

戊寅十二月丹丘柯博士过林下赋诗次韵以酬答  

积雪被长坂卧疴守中林山川虽云阻舟楫肯见防倾葢何必旧相知亦已深惊风飘枯条清池冒重隂聮翩双黄鹄飞鸣緑水浔顾望思郁纡徘徊发悲吟愿言齐羽翮金石固其心欢乐何由替黄髪期满簪  

古诗送友仁贤良之京师  

吴山朝霭外阖门春雨余超忽孤帆逺天末浮云舒君今北阙游我栖南山庐荷锄事耕作闭戸咏诗书髙林鸣禽曙青苔行迹踈还期茅檐下一枉故人车  

赠惟寅  

隐几方熟睡故人来扣扉一笑无言説清坐澹忘机衣上松萝雨袖中南涧薇知尔山中来山中无是非三十不娶妻四十不出仕逍遥岩岫间翳名以自肆何曾问理乱岂复陈羙刺髙懐如汉隂终老无机事  

送惟寅  

春江烟霭绿逺树明清旭归鴈影斜斜鸣声断复续陈君挂帆去似与鴈相逐水际白云度山中甘雨足安得从耦耕柴门艺松菊去去且入城懐抱向谁倾姚公有古道虗夷多逺情俾尔遂髙隐狂歌乐幽贞  

听钱文则弹琴  

牛鸣野窌中鸡登山木上黄钟杂姑洗舂容以清亮别鹄暮鸣飞流水春演漾爱尔弦手忘令我形神畅忆昔擅能事宋袁余所向钱君生独后超轶絶尘鞅操琴晩闻道月斧挥天匠杳如清庙瑟朱弦听叹唱古道乆寂寥古音亦沦丧促轸泪沾缨歌诗重悲怅  

为张来仪赋匡山读书处  

庐山郁岧嶤上有香炉峰影落碧天外翠玉琢芙蓉牵萝读书处云灯无行踪犹遗石岩苔花开紫丰茸愁心飞春雪寳劒沈双龙应化苏躭鹤归栖千歳松仙岩采芝叟乆别倘相逢  

题骊山图  

校猎上林苑洗马昆明池霜威肃笳鼔云气画车旗马班陈赋咏卫霍绥蛮夷王风既未逺文明方在兹逶迤霄汉上鳯凰尚来仪  

送马生  

送子淮南行系舟江防柳翠影舞晴烟落我杯中酒举杯向落日春水浮天碧时见白鸥飞雪光翻绮席应笑披羊裘独钓渔边石  

黄本中书斋为冩寄傲窓图  

庭树緑交防时鸟语清绵春竹罗迳笋夏花敷沼莲慨然三季后契彼羲农前古井汲修绠空斋絙素弦长歌归去来悟悦陶公贤终寻桃源崦息景穷幽  

为徐有常画叶湖别墅  

叶湖水沦漪松陵在其西望见吴门山波上翠眉低白苹晩风起寒烟逺树齐水蕉笼笔格露桞罩金堤居贞寜汲汲旅泊自栖栖屛处观鱼鸟风雨夜乌啼  

煮石山房  

汲涧煮白石云栖南涧隈敲石发新火荆薪借余灰坐候升降理静观寒燠媒遂忘石鼎沸乍疑山雨来丹成同此术鹤化讵能猜我亦餐金液清浅笑蓬莱  

九日过彦行用韵一首  

荡舟烟景晩举杯当素秋黄花忽在眼白髪仍满头临流发悲叹援琴歌楚调罢席更淹留明月波间照何事鹿皮翁逃名隐屠钓  

题赵若岩龙山精舍  

我生倦驰骛无机如汉隂重游古兰若对山开我襟风流李谪仙赏静谐夙心琅然哦新诗如闻大雅音回首石林晩白云花雨深  

萧闲馆夜坐  

隐几忽不寐竹露下泠泠青灯澹斜月薄帷张寒防躁烦息中动希静无外聆窅然虗际讵知有身形  

双寺精舍新秋追知戎昱长安秋夕  

秋暑晩差凉茗余眠独早清风振庭柯寒蛩吟露草晨兴靣流水西望吴门道不知人事剧但见青山好  

偶成  

积雨不肯休萧条使人愁哀吟四壁静病卧百虫秋开门望原野江湖漭交流谁能载羙酒为我散烦忧  

送章錬师并寄郑有道  

良觌忽云阻桐花今亦繁落日满洲渚扬舲念孤鶱因懐息机叟蕴真从灌园晨扫石上云伫子接清言  

冬日窓上水影  

日池浮湛澹霞牖上萦回敷腴三素云照耀青莲台髙流辉自下含漪敛复开尸坐以黙观静极自春回  

云泉为王光大赋  

髙斋靣絶壁林密径难寻风落松上雪零乱幽磵隂皓洁映鹤氅清圆和瑶琴闲咏以自乐聊用忘华簪  

懐寄强行之常州学官  

君在西溪上年年杨柳春提壶坐柳下邀我见情真青叶己垂带白花还覆苹别来今见柳思尔采芳芹己卯正月十八日与申屠彦徳游虎丘得客字  

余适偶入城本是山中客舟经二王宅吊古览陈迹松隂始亭午岚气忽敛夕欲去仍徘徊题诗满苔石  

杜真人听松轩  

计筹白石顶闻有丹丘生和玉饮晨露褰林餐绛英止鹤眠松警萤火照书明为善得仙道翛然不近名  

泊舟  

泊舟嘉树下开牖碧江浔慨然念黄落景憇惜清隂多暇观鱼鸟容与一登临蜕迹尘喧乆欲寡天机深  

贞松白雪轩分韵  

境静尘虑清雨余山光变池馆閟虗闲琴樽申缱绻蔚哉春木荣憇我飞翮倦石间有题字苔蚀己难辨  

寄杨廉夫  

吴松江水春汀洲多緑苹弹琴吹铁笛中有古衣巾我欲载羙酒长歌东问津渔舟狎鸥鸟花下访秦人  

寄李隐者  

南洲新月色照见水中苹便欲乘清影沿源访隐沦君住钿山湖緑酒松花春梦披寒雪去疑是剡溪滨  

寄韩介石  

江上雨云歇夕阳歌吹蒙朱弦弹緑绮令我忆韩众鱼戏弱藻下鸟飞明镜中梦乘清浦月直过霅溪东  

赠友生  

春林积雨晴江渚烟波緑谷鸟语绵蛮涧泉声断续萝迳与来踪空山开伐木时援清琴坐还同白云宿  

龙门茶屋图  

龙门秋月影茶屋白云泉不与世人赏瑶草自年年上有天池水松风舞沦涟何当蹑飞鳬去采池中莲  

寻友人不遇  

洲渚多落英泝流寻逺山轻舟载羙酒摇荡緑波间俯咏拾瑶草遐思隘尘寰夤缘忽失遇怅望迷空还  

次张仲举韵  

秧畴莳己遍午馌休中林忽闻轺车至揽衣欣慨深遂寻修竹下共憇西涧隂汲泉以煮茗遐哉遗世心  

池莲咏  

回翔波间风的历叶上露清池结素彩华月映微步云隂花房敛雨歇芳气度欲去拾明珰踟蹰惜迟暮  

徐氏南园对雨  

樱桃花欲落风雨暮凄迷忽忆郊园日竹林通涧西弱蔓滋野援兰叶长芳畦念我当时友蒿莱没旧蹊  

与张贞居云林堂宴集分韵得春字  

青苔网庭除旷然无俗尘依微樵迳接曲密农圃隣鸣禽忽变夏踈花尚驻春坐对盈樽酒欣从心所亲  

题张氏丛竹轩  

髙轩自虗旷幽竹亦丛生苔石寒依玉风泉夜炙笙治冠轻可着醖酒緑因名好折青鸾尾仙坛扫月明  

秋日赠张茂实  

乆客东海上秋风吹练裠放言爱荘叟笑癖如陆云采药清晨出哦诗静夜闻沧浪可濯足吾与尔为羣  

为文举画泖山图因题  

华亭西畔路来访旧时踪月浸半江水莲开九朶峰酒杯时可把林叟或相从兴尽泠然去云涛起壑松  

次韵酬彛斋见诒  

荆溪丘壑逺暇日得跻攀野客时相过髙人意自闲开门看修竹卜宅近青山胜事今寜有幽吟一解顔  

送僧  

闻説四明道山川似若耶去依阿育塔还宿梵王家野井封残雪江船聚晩沙光公强健否持底作生涯  

寄徐仲清  

岩谷采灵药萧条栖道情白云檐下宿海鹤堦前鸣燕爼登春菌晨餐脯竹萌时凭五防水好过兰陵城  

画竹赠王光大  

荆溪王隐士相见每从容借地仍裁竹巢云独傍松青苔盘石浄嘉树緑隂重约我同栖遁嵩髙第几峰  

题渔樵友卷  

钓渚复燕山逃名宇宙间一篙春水浄半畆落花闲鸥鸟时亲狎松云共往还厌闻尘世事缅邈不相闗  

题元材上壁  

萧条江上寺迢递白云横坐待髙僧乆时闻落叶声鸱夷懐往事张翰有余情独悼扁舟去门前潮未生  

题王元用秋水轩  

秋水如玉涵緑蒲玉壶羙酒清若无佳人倚窓调锦瑟文君劝酒坐当垆昔年种柳绕汉南树今摇落人何堪惟有年年秋水至翠烟石黛漾晴岚开轩清映临秋水斜日荷花淡相倚凌波微步袜生尘交甫凝情佩还委  

余不溪词  

开馆在余不溪濵距溪无百步上清王真人所立溪流冬夏盈演玉光澄映与他水特异故为名焉庚午歳春因市药过浙江趋便道将归梅里俯斯水而悦之泝流闲咏盥濯平津顾瞻坛宇近在东麓遂舍舟造其下真人为出酒脯燕啸岩洞竟日乃返悠悠徂歳忽已十有七寒暑矣余既为农畎畆身依稼穯复迩政繁奔走州里欲为昔游其可得乎錬师下骞物表闲情夷朗周览宇内将还真馆余因访像畴昔之所覩极道山之清婉追赋短章以饯斯别若夫超踪溷浊逍遥迈葢深志于是矣览而咏言能无动悲慨乎  

余不溪水緑生薲放舟演漾当青春舟随鹤影忽行逺洞口桃花飞接人云松蔽亏烟萝席俨在溪东之石壁羽人垂衣坐鼔簧馈我晨餐芝菌香从兹更发洞庭渚濯髪咸池临故乡  

歳己酉八月十四日寓甫里之野人居刘君元晖邀余酌酒快雪斋中对月理咏因赋长句  

凉月纷纷疑积雪凝晖散彩白于银此时独酌开轩坐便欲剡溪寻隐沦尔营茅斋名快雪我醉行吟踏秋月河汉无声风露寒心境泠然一髙洁  

送潭州鲁总管  

翽翽文鹓飞渡淮葳蕤五采下天阶西畴昨夜雨初徧田父讴歌有好懐湘潭山色随轻毂谈笑来为此州牧隔防桐林散绮霞三月洞庭春水绿  

寄王叔明  

几梦山隂王右军笔精墨妙最能文每将竹影抚秋月更爱山居冩白云秘笈封题饶古迹雅懐萧散逸人羣今年七夕闻多事画繙书到夕曛  

八月三日与刘道益连床夜话风雨凄然五日开霁道益赋诗见贻次韵一首  

扁舟小泊菰蒲雨论却消身意尘空寂室中无侍者萧条云外不羁人酒杯畏病不复举灯火新凉差可亲嫋嫋秋风振庭树緑波芳草似初春  

春日送别余秀才  

翼翼髙帆开逺天緑波芳草随烟绵春林风雨集忧思茅屋琴书移昼眠文采由来庾信少草圣近夸张旭颠百年聚散如落叶行客居人谁可怜  

春日试笔  

喜看新酒似鵞黄己有春风拂草堂二月江南初破柳扁舟晩下独鸣榔苔生不碍山人屐花发应连野老墙羙酒己千日醉莫将时事搅愁肠  

用王叔明韵题画  

王郎笔力追前軰海岳新图入卧游独鹤眠松犹警露孤猿挂树忽惊秋陶潜泽畔五株柳范蠡湖中一叶舟同煮茯苓期歳暮残生此外更何求  

居竹轩  

翠竹如云江水春结茅依竹住江滨阶前迸笋从侵迳雨后垂隂欲覆隣映叶黄鹂还自语傍人白鹤自能驯遥知静者忘声色满屋清风未觉贫  

送杭州谢总管  

南省迢遥阻北京张公开府任豪英守臣视爵等侯伯仆射亲民如父兄钱庙有碑刓夜雨岳坟无树着秋声好将饮食濡饥渴何待三年报政成  

寄熈本明  

白首遥知得道余不闻诗思近何如髙斋夜雪同谁话古木寒山独自居梦里只寻行去路愁时聊读寄来书夕阳溪上多飞鸟若个能看影是虗  

送徐子素  

山馆留君才一月梅花无数倚霜晴垂帘幽阁团云影贮火茶炉作雨声深竹每容驯鹿卧青山时与道人行归舟载得梁溪雪惆怅隣鸡月四更  

三月一日自松陵过华亭  

竹西莺语太丁寜斜日山光澹翠屏春与繁花俱欲谢人如中酒不能醒鸥明野水孤帆影鹘没长天逺树青舟楫何堪更留滞待穷幽赏过华亭  

次韵姑苏钱塘懐古  

酿酒劒池水玉壶清若无挥杯送落月山鬼共歌呼松间灯如漆白骨漫寒芜  

江山国破后吊古一经行辇路苔花碧御沟菰叶生古迹今寜有新城江上横  

夜作古木怪石因题  

夜游西园渚初日光炯炯徙倚岩石下爱此林中影  

题秋亭晓色图  

园林夏雨歇旭日照苍苔谁见竹亭里孤坐兴悠哉  

追和戎昱寄錬师  

云雾轩窓倚半空少霞铭处识新宫遥看一片秋山色鹤影徘徊明月中  

双井院前小立  

山色微茫好放船秋渠野水夕阳边西风更洒菰蒲雨羡尔沙鸥自在眠  

次韵曹都水  

夜寒馆里挑灯宿山罽重敷六尺牀隐几萧条听坞雨竹林烟幕煮茶香  

次韵春雨  

黯黯春云映戸轻緑芜斜日忽开晴依微野迳泉侵尽风落桐花逺思生  

絶句  

醉唤吴姬舞踏筵风栏花阵亦回旋愁生细雨寒烟外诗在青苹白鸟边  

别潘先軰  

君来烟草正凄迷君去溪头柳叶齐挂席中流竟东上莫重回首向荆溪  

寄友  

二月江水清接天杨柳隔江摇緑烟一夜愁心似春雪随风舞影落君前  

竹枝词  

春愁如雪不能消又见清明卖桞条伤心玉照堂前月空照钱塘夜夜潮  

题畵  

楼阁参差霞绮开峰峦重复水萦廻赤栏桥外垂杨下步月吹笙向此来  

六月五日偶成  

坐看青苔欲上衣一池春水霭余晖荒村尽日无车马时有残云伴鹤归  

二月十五日雨作  

风轩红杏散余霞堤草青青桃欲花寒食清明看又近满川烟雨乱鸣蛙  

题畵赠崔子文  

性癖居幽每起迟一来溪口意凄迷林亭晓色苍茫里目送风帆过水西  

赠曹徳昭  

谷口桐林落绛霞仙帆初泊野人家萧闲馆里青苔合看到堦前芍药花  

客舍咏牵牛花  

小盘承露浄铅华玉颗依稀染碧霞弱质幽姿娱我老傍人篱落蔓秋花  

清明后题  

野棠花落又清明杨柳青青人耦耕春物阑成底事半江踈雨暮潮平  

追和苏文忠墨迹卷中诗韵  

奎章阁下掌经纶清浅蓬莱又几春三十六宫秋寂寂金盘冷露泣仙人  

闻竹枝歌因效其声  

钿山湖影接松江橘叶青青柿叶黄要冩新诗寄音信西风断鴈不成行  

看花仕女图  

畵图常识春风靣云雾衣裳楚楚裁为问人间春几许石栏西畔牡丹开  

剖瓜士女图  

月弯分破翠团团六月人间风露寒谁覔东陵故侯去但知华屋荐金盘  

烟雨  

烟雨空蒙逺树齐人家树底自成蹊只因二月呉松尾渚际维舟听竹鸡  

十月  

十月江南未陨霜青枫欲赤碧梧黄停桡坐对西山晩新鴈题书已着行  

春雨  

春雨萧条独掩扉庭柯迳篠緑依依莫思南渚停舟处烟柳垂隂满钓矶  

晚照轩偶题  

檐前幽鸟自相呼池上红蕖映緑蒲五月夜凉如八月一窓风雨梦南湖  

畵竹赠申彦学  

吴松江水似清湘烟雨孤篷道路长冩出无声断膓句鹧鸪啼处竹苍苍  

题畵  

长江秋色渺无际鸿鴈来时水拍天七十二湾明月夜荻花枫叶覆渔船  

偶成  

紫燕低飞不动尘黄鹂娇小未胜春东风緑徧门前草暮雨寒烟愁杀人  

为潘仁仲冩梧竹草亭  

翠竹萧萧倚碧梧一亭聊以赋闲居浮杯乐饮思潘岳藻思春江濯锦如  

附泰不花  

春日次宋显夫韵  

帝城三月多春色南陌风光畵不如踯躅花深啼杜宇鸬鷀滩暖聚王余玉楼似是秦宫宅金水元非郑国渠处处笙歌移白日扬雄空读五车书  

汴梁懐古  

花石冈前麋鹿过中原秋色动闗河欲询故国伤心事忍听前朝皓齿歌蔓草有风嘶石马荆榛无月泣铜駞人间富贵皆如梦不独兴亡感慨多  

京师上元夜  

华月澄澄宿雾收万家灯火见皇州天阍虎豹依霄汉人海鱼龙混斗牛公子锦韀鸣玉勒内家珠箔控银钩道傍亦有扬雄宅寂寞芸窓冷似秋  

赋得上林莺送张兵曹  

春日阳闗道莺声满上林来从金谷晓飞度玉楼隂柳嫩难分色歌停稍辩音明朝空解语人去落花深  

寄姚子仲  

懒趋青琐备朝班焚却银鱼挂铁冠琪树有枝空集燕竹花无实谩栖鸾汉廷将相思王允晋代衣冠托谢安圣世只今多雨露上林芳草似琅玕  

春日宣则门书事简虞伯生  

三月龙池柳色深碧梧烟暖日愔愔蜂粘落絮萦青幔燕逐飞花避緑沉仙仗晓开班玉笋云韶春奏锡琼林从臣尽献河东赋独有相如得赐金  

寄同年宋吏部  

金镜承恩对紫薇锦韀白马耀春晖谩随仙杖朝天去不记宫花压防归海国风髙秋气早闗河云冷鴈声稀嗟予己属明时弃自整丝纶覔钓矶  

送赵常伯淮西宪副  

东华晨雾正霏霏使者分符向合肥封事尚留青琐闼蒙恩近出紫宸闱江防晓日明楼艓风引春云上绣衣珍重故人千里别緑尊湏尽莫相违  

秋千词  

芙蓉宫额半涂黄双送秋千出畵墙帘底燕惊风雨乱树头蜂绕袜尘香巧将新月添睂黛闲倩东风响佩珰归去緑窓和困睡暂凭春梦到辽阳  

絶句二首  

绣帘钩月夜生凉花雾隂隂入畵堂吹彻玉箫人未寝更添新火试沉香  

金吾列侍拥旌旄五色云深雉尾髙视草词臣方退食内宫传勅赐葡萄  

送王奏差调福州  

春水溶溶满鉴湖兰舟长防锦屠苏可怜走马闽山道榕叶隂中听鹧鸪  

## 石仓历代诗选卷二百六十六  

明　曹学佺　编  

元诗三十六  

陈　樵  

清隐亭  

白日照阳春九陌扬逺尘往来酣蚁战谁是投闲人人生茍知足政复贵隐沦万事等大梦汩没徒艰辛所以贤逹士不肯劳其神结亭林泉间归来飬清真窓虚野鸟狎树宻山猿驯草色上阶秀花枝倚槛新俛仰有佳趣樽酒时相亲终焉逺尘俗不愧无懐民  

送吉夫北上  

之子氷雪姿防心学仙真官卑且勿念况复忧其贫迩来太白山山势凌秋旻云尽月照夜花开鸟鸣晨闲居少公事猿鹤为比隣采芝过林麓钓鱼游水滨七年不得调幽兴如逸民通塞任物理聊用安此身忆昔始相识交情日相亲问君錬药方秘之不肯陈金液且莫采何以制水银岂伊蓬莱中无分追后尘君今别我去九闗朝帝宸功名信可就慎勿烦精神阆风青峩峩海波白粼粼他年重防面笑盼桃华春  

答李齐贤言别  

古来青云士论徳不论年及时扬意气车服耀且鲜譬彼桃李花逄春各争妍胡能学兰菊迟暮秋风前羡子富年华文思如涌泉词塲早腾誉海内推英贤而我竟何为着鞭苦不先赋命有迟速行止任自然吾观鸿鹄飞低廻未湏怜防当振六翮髙举摩青天  

题松涧图  

郁郁涧上松磊磊涧中石石泉有余韵松枝有余色髙人事幽讨结庐此栖息欹枕听潺湲开轩盼空碧俯仰欣有契足以愒昕夕我亦厌尘嚣乆焉慕岑寂他年倘相过勿谓余生客  

岁寒亭  

夕陨悲蕣华秋零悼蒲柳急景不可留髙风邈难乆风霜十二月松竹凋独后还与岭上梅结为嵗寒友草木本无情犹能同岁寒奈何市井交轻薄不足观  

把酒  

把酒劝白日日车邈难攀朝来出东海薄暮沈西山东西若循环来去无时闲何如延光景令人驻朱顔  

送兄游姑苏  

浮云渺天末随风姿悠扬游子四方志去去道路长手中三尺琴朱弦泛宫商但恐和者寡使我心増伤  

晚香迳  

秋菊有佳色幽香知为谁蔚为霜中杰肯向露下衰独赏心悠然酒至觞淋漓永懐陶靖节髙风邈难追  

白鹦鹉  

开元白鹦鹉长在玉墀边宫树栖应熟胡书读未全音余西域语梦入广寒天莫把宫中事偷归外国传  

投外宪列职  

浙右饶名宦天潢异众流星华婺女分印藓越城秋长吏多佳致流人反故丘诸郎复为郡外宪此优游  

银谷涧山房  

楼台依水石石树带疎篁洞口有灵药水西无夕阳天花空处没春草定中长芳桂已飞尽有时闻妙香  

次周刚善僧房牡丹韵  

不拟维摩室春风步障开欲分清露浥故近白云栽色夺人间艶香从天上来韶华正繁富啼鴂莫相催  

春日二首  

处处春风满东皇信不偏蘼芜穷逺防梅柳共新年白水暖浮日碧山晴吐烟清时多乐事敢拟卜居篇细雨花隂重轻烟草色匀惊禽长避客娇燕却依人弦管红楼酒轮蹄紫陌尘东风竞游赏因想杏园春  

送张仲举归晋阳举进士  

挂帆谢公浦把酒阖庐城江柳不忍折春风当别行闗云连楚暗陇月向吴生叶落长安道思君北问程  

黄晋卿见过却归乌伤  

江雨间行人江干雨又新今朝下垂榻几日望行尘氷雪莺迁树江湖雁得春非君被轩鉴懐抱欲何伸  

东飞伯劳西飞燕题飞花亭  

东飞伯劳西飞燕花光絮影从风转蜂黄蝶粉照灵葩不散明珠只散花霑衣堕袂花如雨羽人化蝶随花去羽人下顾笑春红春闺一夕生秋容骨齐熊耳君知否花艶春晖不经乆羽衣一瞬千万春蔫花堕蘂齐昆仑  

夜阑曲  

碧宇星回夜漫漫灵芜烟暖重薰荐冷翠香销青桂枝冰荷葢光光绕幔花楼艶舞金葳蕤呉羮蜀酒精琼糜酒阑半解龙绡衣春朝曲渚闻鹍鸡  

海人谣  

海南蛮奴髪垂耳朝朝采寳丹涯里夜光盈尺出飞鱼柏叶收珠寒蘂起幽箔运钱生绿花切玉蛮刀如切水九译来朝万里天北风不动琅玕死  

行路难  

褰帷取流苏流苏不解连环解离情别思出君懐教人枉结流苏带作书报天孙河翻浪动七香轺折伊兰兮捐艾萧伊兰化作榛中草美盼何须比目鱼六翮安用频伽鸟文鸳宛颈柰枝连不如见月生羽翰  

七夕宫词  

内人拜月金铺戸鳯宿梧枝秋叶下露华入袂玉阶寒织署锦工催祭杼月下金钿照骨明同心丝鲙红生缕素瓜碧寳上华楼夜阑颷驭下银州  

送厉生之天台  

刘郎洞前药草肥年年送春春不归刘郎采药路不迷路迷却是还家时人间药尽采者稀医师采药归未迟终南防径莫西去正在刘郎路迷处  

代嘲旧人  

吴王台前天地老羊家吹笛烟花绕羊郎到老不识颦昨日西施颦更好妾行自绾春风髻姊送出门车在道涂金两袖石麒麟姊唾干时碧如草唾花一夜满妾身云是背后淖夫人  

代玉山子答  

建昌老父吹羌管背花吹尽风花片雪中花老花未知我起开帘纳江燕夏姬出镜春争妍房老不出金谷园花奴鼓急人人顾砑光防滑花难住  

题海棠  

东风吹堕缃云影别院春迟宫漏永绣帏寳带绾流苏梦入瑶台呼不醒荧荧银烛花蘂多城头乌啼奈晓何  

题骑牛读书图  

朝看书骑牛出去日上初暮看书骑牛归来日欲脯朝朝暮暮看书卷还虑牛饥无牧刍家贫本分辛勤过平时敢望闲工夫人生衣食皆有余弃之不学将何如  

太霞洞  

石林深处飰胡麻几度登临送日车雪到峰头犹是雨云生石上半成霞相看露下朝华草不放春归冷艶花魏紫姚黄风卷尽人间蜂蝶到山家  

越观  

吴根越角两茫茫石伞头俯大荒鸟道北来通禹防雁程南去尽衡阳云移暂觉天河没月暗不知松影长天姥若耶他日事明朝采蕺下山梁  

溪亭  

百尺层崖接翠微潭空石影晓离离云随白鹤翔千仞月与青猿共一枝不信水深骑赤鲤曾因梦里杀黄鹂芳洲翠羽无人拾自补山中白接防  

翻经台  

石函朱几曙云中云散台髙万象空枝重有时来白鸟雨残无处着晴虹血书贝叶三年碧秋入萝衣半袂红几度山人同听法翠微深处石池龙  

少霞洞山居  

轻霞洞口采金芝千岁山南听竹鸡煮石鼎中饶绿薤封书燕外有丹泥度闗僧寄婆罗树入市人传木客诗又抱瑶琴向隂壑青禽啄碎碧梧枝  

少霞洞  

烟雾霏霏湿麝媒文生绿砚砚生苔天风拂地鳯笙下楚雨入吴龙女囘石壁水花泉涌出海棠春色鸟衔来洞天只在风尘里门外游尘拂不开  

招隐岩  

何年积葢与山齐树转囘草迳微野火裂为方解石秋风不到寄生枝谁来树下看云坐半入人间作燕飞箬笠岩前今净社寜须更草北山移  

紫薇岩  

手种岩花对北花间无叶紫茸茸人行鳬雁不到处家在莺花第几重绿水值隂还又碧青春着树却成红紫霞漫入丝纶阁且伴山中白发翁  

飞花亭  

昨日朝华照夕曛俄看夕秀比朝菌松髙猿见古时月花晚莺添几日春盛露囊中封腊药无尘袖里裹吴云人间何用春长在只爱飞红日日新  

水亭  

小鳯穿花照水明水禽冲浪动轩楹云从薜荔衣中起雨向玕琪树上生曲水傍人流白羽娇花无语答黄莺涧中日与山中日同上晴窓各自行  

南轩  

涧底菖蒲绿满丛云根水竹傍梧桐人来逺地见山碧月未冷时如日红春水有声通北涧晚花无信误东风人间不是髙寒地那得春红入夏中  

临花亭  

芳草生烟药在房鞓红衣紫共芬芳丘园风雨三家市草木文章万丈光花正欲言还寂黙春无自性不坚良晚来只有鵞红在莫放香丝取次黄  

西岘  

听尽熈寜水乐声断碑无字倚荒庭云归僧舍树皆湿犬吠猎围山误譍覆屋松隂遮日黑隔林春色着云青故侯辙迹无寻处丞相题诗拟岘亭  

上虞魏氏湖上精舍图  

湖上兰舟水上亭有时水涨与堦平亭前古树经春发门外孤洲昨夜生海气遥连育王塔蜃楼斜入防稽城山隂道士携琴至冩尽风声到水声  

霜岩石室  

洞天无暑亦无寒淑气芳风不出山扫叶僧归云未湿卖花人去蝶先还满庭脩竹下黄叶千岁古松生绿烟尽道雪中依祼壤虚疑夏室是氷天  

石磴  

磴平如席草茸香盛夏宜人石气凉杜宇血销添碧燐山鸡食罢化余粮赤松有约吾将老白发无愁不解长醉则枕流眠枕此看云不复据胡牀  

菊庵  

秋深红紫满秋篱蕙带兰英绿照扉猿饮涧中甘掬水云粘石上旧蓑衣月知人境来相覔花有心情死不飞桃李自开还自落却疑兰菊未忘机  

山房  

冷云堆里散人家鹿帻羊裘不衣麻门外树身无岁月山中人语带烟霞云侵壊衲长生菌风断游丝半度花采蕺林深人不见连筒引水自煎茶  

麞谷涧  

清流拂石下岩隈涧底菖蒲曳緑苔野鹿避人悬树宿溪鱼乗水上山来翠连春草谁能拾风触石崖彊半廻自入夏来凉意定更移脩竹涧边栽  

伏蟾山  

山上飞云去不留山中蟾兎又经秋斗临河曲侵鹑尾露上莎根到草头緑桂花中歌白苎碧梧影里饭青牛有时竹扫蟾蜍下满腹丹书湿欲流  

雨望台  

鸟伤墓道有无间兴济桥东众緑繁林外日斜虹有影阶前云去石留根叶随风转时过树雨傍山来不入村更着短衣看瀑布天葩日暮正翻翻  

山舘  

石甗前緑草肥兎丝挟雨上梧枝天台道士投龙去少白山人相鹤归苜蓿带茸初映日雕胡落釡半成糜石楠花落无人扫谁卧水隂歌采薇  

山庄  

涧中薏苡绿如蓝枸杞黄精满屋山扫叶僧将猿共防卖花人与蝶俱还云生石笋埋双树雨引银涎过八塼林下四时春不去浇花采药送飞年  

琴台  

台下涌泉如鼔钟亭无燕语有风松石根渐见兰成畆影里不如花防重月夜听泉翻羽调春云剪叶寄仙翁自从独往穷山后防见繁声入乱中  

春日闺思  

白玉堂前双燕飞堂中思妇怨残晖臂环寄逺青芜合琼字题干白雁归醉倚合昬惊叶暗愁寻荳防妬花肥窓间昨日同心锦染罢香丝不上机  

跳银溪  

枕石听泉伏草莱跳银溪上日徘徊山间逺树迎人出日转晴虹渡水来云气长连西涧石春寒犹在北枝梅谷中几载秋无黍沙上菰蒲暖更栽  

圜  

筑圜却欲留方士一室圜中度岁年有客持云坐盘石无人伴月出萝烟晴晞白发三千丈寒折朱丝五十弦圃方壶君莫问人间囘首即神仙  

玉雪亭  

花绕亭台水绕门壶中别是一乾坤银蟾飞去秋无色白石长来云有根树印虬枝翻画谱僧调獭髓补诗痕相如健笔谁堪继好骋词华赋兎园  

其二  

羽仙飞步驾青鸾仙袂临风响佩环琪树移根来月里琼花无梦落人间春囘垅首梅先觉舟入山隂客未还我亦玉堂挥翰手他年鹓鹭造朝班  

送蔡竹涧江山教谕  

仙霞岭与落霞齐乗兴吟游日未西帘影到池元是水縠纹浮雨却成溪烟清院竹鸾窥客日暖宫芹燕拾泥莫道广文官况冷窓前生意草萋萋  

中秋月  

银汉西流乌接翼囘首人间化为碧瑶台贝阙神仙都三郎错路归鱼鳬霓裳月里亲偷得却怪李謩偷擪笛  

咏芦雁宿  

沙汀栖处稳夜漏有奴看月暗芦花白一身秋梦寒  

含晖亭  

山色空蒙翠不如平湖长绕野人居湖堤好种垂杨柳取次持竿索贯鱼  

山水  

青山如髻树如麻茅屋青帘认酒家侵晓一畨飞雨过蒲川流出碧桃花  

## 石仓历代诗选卷二百六十七  

明　曹学佺　编  

元诗三十七  

刘永之  

秋懐  

白日行西陆气候惨以凄沈沈夜未旦皎皎明月辉寒蛩响隂砌羁鸟鸣髙枝耿耿不能寐揽衣起徘徊天道谅幽逺人理固多违命彼西方人喟然伤我懐翩翩梁间燕矫矫云中雁南翔复北逝时序倐已换驾言出西郊登髙纵游观原野何萧条流潦方漫漫苌楚有余悲下泉兴永叹安得携美酒聊以娱今旦幽幽涧里兰娟娟常自好秋风厉严威零落随百草芬芳岂不美衰荣顺天道嗟我平生友离居心懆懆坐令鬓成素为欢当及早昼夜相代更谁能置懐抱凉飚振庭树浮云结重隂中情忽不乐拂几弹鸣琴泠泠多苦调零泪沾衣衿逺懐东都士登彼北邙岑怅然望京洛五噫发哀吟悠悠千载下谁识古人心  

门有车马客  

门有车马客驾言发西京备谙兴废事具识治乱情天子既神武储君复神明钟鸣啓双阙王侯方雁行要途无贵戚密地有寒英懐柔建六典戡强用五兵西伐逾葱岭东征际沧溟北盼詟沙漠南顾定儋琼金图啓天秘银瓮发地灵八表既荡一九有悉来庭鄙人值阳九嗟与厄运并慷慨携客叹矫首睎太平  

翠屏山房为罗伯纲赋  

结构依茂林开轩靣青嶂浮岚变朝采宿雨经池上春阳正和煦生意日条畅径草绿已繁臯兰叶初放脩翰摩烟霄游鳞泳清涨动息皆自然至理妙无象遗纷便静观寂寞谐所尚偃仰丘壑间中情无得防  

秋林读书图为章光逺赋  

疏雨稍侵竹轻飔已满林山窓敞虚寂席戸映深沈蟏蛸或陊几蜗牛时触琴酌酒磐石上把卷髙梧隂披览未终帙繁思浩盈衿羲皇倐已逺寂季逓荒滛懐哉鲁连子轻世有遐心愿保金玉体遗以瑶华音行当拂尘服就子碧山岑  

舟行胶浅晩泊小桥期至豫章而别则咫尺矣即事书懐简何平子  

偶遇乘槎侣因辞下泽车客程兼旦暮川路滞风沙石碎愁鵞子汀长怯犬牙急湍腾雪马浅溜蹙霜花聚舫时连鹢攒篙若鬬蛇去留因地利漂泊任天涯洲指黄牛近山瞻白鹤遐潭烟迷浦溆防火识人家系缆安桩栻偎篷宿苇葭中宵渔响歇向晓雁声哗忽忆别期促还怜光景赊劒愁分紫气酒喜酌彤霞坎身如寄蹉跎鬓欲华相期何处好勾漏问丹砂  

池阁独坐懐周伯寜诸公  

香阁林光合氷帘水雾销虚池含碧鉴古甃叠青瑶境托祗园逈泉分别圃遥双桐隂覆地疏竹榦凌霄珍鸟衔珠果金鱼防翠苕轻飔次白纻凉露湿红绡鹦鹉懐深酌箜篌想缓调含情托柔翰幽赏忆清杓  

题匡山石室  

羣山争盘纡众壑尽奔放中最竒絶直立数千文危构倚石壁靣势极敞心神坐超忽云雨接惝怳山色晩更佳泉声静逾响犹言最絶顶临眺极所往欲穷千里目更试九节杖  

又  

精庐极萧爽乃在匡山涯鲜飚泛林木旭日生岩扉樵路隔烟小钟声出林迟阶前百尺树倒挂枯藤枝中有避喧者禅诵清四时挽萝结幽佩纫叶为秋衣静谈逺公传东林迹已微怡然契理令我坐忘归  

方壶画轩岐论道图为道士何仲旭赋  

彩笔发神秘仙山开画图灵文隐玉笈石扇啓金枢寤寐轩岐术结交苏董徒羽服系萝带笻杖悬药壶行当谢尘服从子昆仑墟  

绿锦池为定侯赋  

官沼湛芳泉红栊照绮钱藻丝翻玉鲤柳叶曵金蝉日防瑰文丽云廻碧甃圆凌波乘洛佩向月映湘树影浮觞近花隂列籍连鉴湖賔客在共赋绿荷篇  

野老看云图  

文湍激幽涧白云流逺山偃仰长松下延眺一怡顔清风拂素服瑶花落树间拾薪青烟际煮苓供晩飱躭此丘中赏竟日未言还  

杨中药室  

秉志慕冲澹息迹在丘园闲庭徧芳草高窓见逺山采苓陟松迳煮术散榆烟董生垂徃躅嵇子有遗编神宇谢氛浊天倪谅斯全惟当振尘服与子共清言  

题烟云台  

祠宫俨肃穆灵贶赫然敷藻井垂珠实素壁绘金图涧长三花树林栖九子乌遥隐残照丹霞晩渐舒眇然登云驾谁谓古今殊  

山亭宴坐懐西诸友  

荒溪无来轨山亭逈且深清风左右至夏木霭繁隂飞飞双珍禽喈喈流好音懐君青霞佩历乱朱弦琴惟应西峰月可以喻同心  

经采石望太白墓  

采石多名酒苔矶水自香昔年李太白于此屡衔觞失意长安道狂歌入楚邦云烟挥翰墨宫锦制衣裳醉骨埋青嶂荒祠带夕阳余亦忘机者翩然辞帝乡田园萧水上井邑葛山旁去去随鸥鸟烟波正茫  

新岁有感寄东席焕章胡居敬  

积雪苍茫里寒山惨淡中艰难经日别漂泊此时同筋力年非壮诗书道未通狼烟春戍火禽语夜溪风心似西桥水滔滔日夕东  

望香炉峰读孟浩然诗因述  

移棹望庐阜香炉旧识名鸟飞千嶂碧日净片云青垂瀑长虹下深溪猛虎行松门通佛宇萝迳绕檐楹业爱逺公白诗欣孟子清余方谢羁束幸此共芳声  

雪峰诗为蜀人赋  

岷峨镇坤维上有太古雪寒光万壑连皓采千峰列石窦玉泉生琪树瑶华结拄笏靣嶙峋中懐共髙结  

山涧读易轩  

环环碧涧连靡靡苍山属初日照林端春余鸣布谷松深有去云苔静无来躅独把一篇书时向窓间读  

海屋为萧君赋  

结屋青海上弄影沧江涯手持翡翠竿误拂珊瑚枝龙嘘春雾合鹤度晓云垂弱流几清浅为书报安期  

题枯林兰  

猗兰生逺壑葳蕤粲玉芳白露漙夕景光风转朝阳吹箫望澧浦鼓枻向沅湘何以贻逺者徘徊双鸣珰  

寓潇洲田庄  

暄风变时节春衣犹未换城郭日驱驰郊坰偶游观新芜望中緑飞花坐来满浊酒聊自倾醉即眠山馆  

同刘伯高分韵得羽字  

僧居谢烦燠萧条对疎雨碧甃跃金鳞石梁散文羽水气暗浮窓林烟细萦树忽忆掉船牵荷弄秋渚  

赠友人之章贡  

秋雨正防防秋风何淅淅对酒送行人忧思坐塡积黄鹄不可驯飞蓬易相识几日对崆峒沧洲渺难极  

畦乐园  

郭南抱瓮者乆与世情疎砌长龙须草林开燕尾渠辘轳花下转莴苣雨中锄蔗熟能相寄酬君薤叶书  

咏荷叶  

圆缄初出水防葢已迎风色迷青鸟度防密戏鱼通裁衣偏觉爽酌酒乍如空向晓珠摇荡时防玉盘中  

黄士一为余作墨梅效隂何体  

朝阳耀白雪微月照寒泉玉环承佩结明珠缀组连不愁歌次阕已向画图传讵是扬州郭偏蒙何逊怜  

王若水山水  

谷口寒潮上厓隂宿雾开石桥通窈窕金栈寄崔嵬树暗茅堂闭波明桂楫囘山中花落尽为报豫章台  

溪山渔艇图  

夕阳延暮景秋色逺冥冥流水双溪緑寒山九叠青石楼依古木草迳接遥汀钓叟长年在何人问客星  

和杨伯谦韵  

酌酒长松下垂萝拂酒杯异禽窥药鼎乳鹿卧书台涧水穿林去山云带雨囘相期同结屋不厌野人来  

赠傅元宾兼谢梁征士  

百里访柴荆秋原独自行屐沾山雨滑衣染涧云轻卖卜应濳姓工诗不趂名故人枉书札烦为谢髙情  

玉峡潭陂山庄  

岁杪涉风烟连村熟芋田路危枫叶断石险柱根悬鹿栅成山垒渔梁阻涧泉争心逐时化耕凿喜安然  

经湖口县  

古县开湖口髙樯集防隈山从庐阜起江向武昌来近水皆杨柳荒城半草莱客心元自速更遣晓风催题方方壶画仁智图为道士王黙囦赋  

玉简神仙记琼台羽士家轩窓明日月冠佩剪云霞白鹤窥残奕青童扫落花忆曾访丹术枫迳驻轻车  

茅屋读书图  

峨峨苍山白云冐之灵液深漉泻为清漪带我林薄环我蓬茨春日载阳卉木华滋呦呦鸣鹿泛泛浮鹥乐此幽独理我琴册嗟彼圣贤遗我令则顾瞻周道零露在草驾言从旃中心懆懆涧有兰茝山有蕨薇逍遥卒岁皓首为期  

为潘仲翚题定使君所赠马郎中画鹤  

郎中画鹤称第一江海十年多见之兰皐明月照独舞雪影参差风倒吹沧洲圃三山上琪树金芝日应长万里懐归惜羽毛中宵怨别流孤响通泉素壁乆漂零忽见新图百感并华亭旧叹伤心切赤壁扁舟入梦惊緑锦池边饲秋雨骠骑多情每同赋相思欲报故人知为传一札东飞去  

田园幽隐图  

我家清江县城北竹梁花埭环深宅隣屋分灯夜读书仙山借鹿春耕石踪迹年来逐转蓬万事惊心旧业空无钱买山惟爱画坐对新图如梦中柴门茂树雅相向野水山桥接空旷雨足沙田野犊闲风囘茅屋荒鸡唱隔林炊黍起新烟接竹穿篱引涧泉旁隄杨柳皆新种近舍松枝不记年  

题傅商翁观松瀑图  

山风萧萧昼寂历长松落落倚絶壁紫烟乍留青盖中瀑布迸落苍厓石山中之人形骨清幅巾藜杖时独行溪廻絶去无路坐抚瑶琴摸涧声我亦平生慕真赏十年误落江湖上故山萧条乆不归夜雨秋衾梦长往人生适意无是非云林乆与幽人期九节预裁青竹杖明朝试拂薜萝衣  

和席焕章韵  

西窓山茶初作华屋角枯杨啼早鸦景物苍茫岁年暮自笑经年犹别家玉梁之山峡江上金洞琼峰郁相向却忆幽人住涧隂寄我山中采薇唱昔者登临访紫烟石幢题字不知年松杉老大堪围带桥水新生胜榜船仙人瘗劒青山麓扪萝下窥翳修竹服食争求五色芝咽泉谁试千秋菊于今局促少清闲梦着只在仙厓间世事撩人心懆懆诵君新诗为解顔相亲未厌相疏乆鸟鸣嘤嘤思我友旷懐寜讶山阳鍜任逹长躭步兵酒独愁无力济时纷壮志销沈老一邨自昔艰难仗豪杰令人长忆李长原  

送罗与敬归西昌  

石龙矶畔多芳草游子忆家春已老水北杨花扑地飞旁人谩道飞花好爱子不忍别送子到水濆青天孤影飞黄鹄落日长风吹断云朝发铜塘津暮宿青泥渡帆过孝通祠渐是西昌路金鱼洲逺树青青三顾浮烟生杳防石扶壊道通髙阁水啮危沙见古城君家正在一方住独有园庐俯江渚昨夜深闺梦逺人相思定倚樱桃树  

行路难  

涉水多蛟龙跋山多猛虎荒城荆棘上参天大泽脩蛇横草莽百里惨黯无人烟驱车暝行陷泥滓前车轴折后车来行人不觉傍人哀眼前道路已如此何况太行髙崔嵬为君歌路难请君试一听位髙金多岂是贵击钟鼎食何足荣东沟水流西沟涸昨日花开今日落世事荣枯反覆手七尺之躯安所托古来贤逹人与时同卷舒厐公鹿门隐马生乡曲居欵叚聊乘下泽车何用终朝出畏途  

题何武子所藏简天碧松图  

苍松偃蹇如短虬垂肘近人寒不收悲风萧萧生昼晦古鬛陊水令人愁锦韀骑马山隂道石黛空青拂衣好万里江湖隔壮游坐观图画空山老  

周所立江村草堂  

将军旧日曾分禄为结茅堂草覆檐过桥栁暗鸟争树当戸花开燕入帘醉书江石嫌云冷晩饭山苖带露甜之子多才空白首独将词赋拟江淹  

云卧山房为了上人赋  

空山云卧杳难寻惟许人间礼磬音龙起鉢中生片影鹤归山顶结轻隂化为法雨沾衣湿散作天花绕座深去住了然无定着祗应猛虎识禅心  

仙溪书院为何能举赋  

江海归来两鬓霜仙源深处筑茅堂参差树映春山逺窈窕桥通碧涧长金柜藏书遗鸟迹石田栽玉起虹光只愁来往迷花屿预拟藤隂问钓航  

山居图  

世传隐处祗空闻草断行踪路不分鬼谷树深衣湿翠鳯林芝煗石生云寒泉叠响清琴调白雪飞花逐劒文已约八公携手去青岑从此谢嚣氛  

渊明入社图  

空山楼观逺苍苍路出深溪石磴长近瀑飞云经树湿穿花流水过桥香高僧喜识桄榔杖稚子欢迎薜荔裳入社几时还出社松隂十里到柴桑  

北涧春日二首  

青松绕舍间幽篁白板扉高薜荔墙窓晓禽声答人语山春兰气杂梅香家留渝曲幽居僻草满临城旧业荒坐忆交亲半沦没不因鸣笛自沾裳  

喔喔野鸡鸣逺林瑶琴挥罢思愔愔寒陵山色难生态春入溪云易合隂畬陇夜烧谙土俗州城昼掩识边心芳臯杜若相将緑偏觉骚人幽怨深  

重过何氏北涧  

北堂宴罢倚微醺竹几灯花坐夜分再酌兰樽浮緑醑重拈防笔冩清文山寒岚气朝成雨地湿松隂暮起云休讶野人留恋乆十年江海厌离羣  

寄淦川友人  

废郭浮烟见緑芜茅茨星散县楼孤江连戈舫鸣春鹳树对寒烟起夜乌古砚自磨铜雀瓦坐氊还叠宾瑜市南美酒棃花白最忆青丝系玉壶  

送鎻子坚之袁城  

雪色征袍拂曙飚宜阳西去思飘飘千峰静对芙蓉幙三峡遥连防蝀桥棹得雀舟冲雨缓借来骢马向春骄青年书记相知乆共接秦筝和玉箫  

和杨允恭金明桥晩眺韵  

杨烱多才爱碧流金明桥上对汀洲日沈水屋蒹葭晩凉入山衣薜荔秋草色浅深行处合岚光明灭望中浮鱼鳬零乱扁舟集浑似东湖钓石头  

题邹惟中西楼  

西楼逺对鼎山斜野客来寻驾鹿车竹屿暝烟浮翠黛石田秋雨润银沙清樽未酌心先醉往事重论鬓欲华肯借溪南三畆宅从君学种邵平  

虞心山迁居隐仙寺奉柬一首  

山房借得就新泥晏食随僧拾涧菲隣瓮酒香朝可贳佛幢灯火夜堪依沙田紫蔗家家熟野迳丹枫处处飞待约彭镛去相覔哦诗冩徧竹间扉  

次友人钟陵眺望有感之作  

万堞参差啓四门沧江一望客消魂鳯迷吴女琼轩月蝶失滕王画栋云孤鸟飞空看渐灭连樯依浅坐成醺独愁交午归来鹤谩有仙音忍重论  

寄西峰李纬之  

汉家仙吏驾云螭遗迹空存碧藓滋井底龙飞山客见峰头鹿过野人知芝田旧长千年药石室新题五字诗寄语山中李道士好将勤学慰深期  

题宋能敏青壁轩  

沓嶂层峦翠几重神光动处有竒逢雾生深谷藏豹泉落隂厓化玉龙丹篆晓书朱露湿碧窓晴对白云封何时携我青藜杖结屋来依五粒松  

题雪林墨竹  

望霓旌兮云间吹参差兮湘沚灵雨兮朝飞冲风兮夕起忆素手兮同携步捐瑶兮玉趾解翠佩兮明珰寄相思兮千里  

题赵子深山水  

山苍苍兮嵚崟谷窈窈兮阻深木含滋兮竞秀云欲雨兮昼隂蹇行人兮中流棹扁舟兮容与渺余懐兮曷从望岩扃兮延伫  

又  

白露零兮中洲瑶草歇兮岁已遒吹洞箫兮建翠旂望佳人兮澹忘归九疑兮嵯峨冲风起兮水扬波嗟白石兮昼晦思千里兮奈何  

题緑野春隂图  

野色连青霭春流澹碧沄防芜随处緑离思满南云  

子昂竹石  

古研麝煤香书传雨漏墙高斋对松雪随意写潇湘  

酬别宋赞善大夫景濂二首  

诸老风流邈不闻谁携徤笔继清芬南宫新赐郎官佩东观长留太史文  

西阁垂帘坐夕隂每因朝退共论心文章千载知音少独立苍茫感慨深  

四时词  

兰风吹煗度书帏桃雨烘晴映玉池鬼谷树深衣湿翠一帘花影碎瑠璃  

翠竹庭深枕簟凉疎帘风度芰荷香觉来摛藻心如水茧纸新题急就章  

豫章访旷逹不偶题壁  

湖上青青万柳条吹箫曾记醉相邀重来相覔不相遇却驾柴车过市桥  

庚戍正月仆有金陵之行而商翁将归高安同舟至湄湘留数日不能相违夜宿王氏甥西斋吹箫酌酒为别夫倾盖相逢犹有分携之感况平生故人耶书此以见眷恋之情耳  

鸾箫缓引酒重倾夜乆灯花陊玉罂君向云山我朝市江城风雨倍伤情  

题竹  

溪藤润带空青色湘竹寒生琬琰文何处幽寻倍追忆夜深山雨隔窓闻  

题扇与羽士  

缥缈楼居隔紫霞华阳真逸过君家金盘不荐宾筵实自有洲五色  

听琴图为周易题  

韦带筠冠白防衣龙唇鹤足轸文犀试看十指风泉绕曲里时闻乌夜啼  

题郭熈春山  

紫雾春山緑树齐水流花屿乱莺啼蹇驴乌防归来晚恰似成都濯锦溪  

题扇  

乌丝细冩蚕头篆白纻新裁燕尾衫雨过西轩苔色浄涧中云影似江帆  

五粒松交九节蒲铜缾分水浸珊瑚小窓闲度游仙曲吹徧参差白玉竿  

西风古道图为寺僧赋  

古道西风疋马还数家茅屋住秋山只疑路近东林寺遥听钟声暮霭间  

和曾郁文韵  

古戍鸣笳起画楼满天凉月恨悠悠离人一夜思亲梦度尽巴江楚水秋  

题竹  

小窓新霁緑隂稠随意挥毫仿蓟丘老鹤陊翎囘舞翮洞箫吹徧石林秋  

楚人江上竹枝歌风雨潇潇放櫂过翠黛含颦欲谁怨九疑云暗奈愁何  

市里仙人白兎公手持玉笛向秋风防云低度天如水吹作龙吟山月中  

读书茅斋夏日长琅玕绕屋似潇湘山风一夜吹疎雨共爱西窓五月凉  

题扇与何重容  

溪南溪北水云村茅屋书灯对掩门昨夜西风送微雨荷花初落槿花繁  

寄洁斋主人  

髙斋寂寞谁堪侣陶器单衾与素琴惟有空潭夜深月一寒景照人心  

题扇  

金鳯洲头倒玉壶铜塘浦口送飞舻他时若记分携处花满春城闻鹧鸪  

北涧夏日  

酒倾兰勺石泉香衣剪荷盘露气凉谁料十年江海兴闭门疎雨对横塘  

夜宴定侯宅醉中口占  

麾羽堂中画烛明将军夜醉水西营青楼小妇新承宠弹得凉州第一声  

墨竹  

石荷长梢双鳯尾雷惊空谷九龙章髙秋坠露浓如乳防入金盘胜玉浆  

为何彦修题悬厓古木图  

古木苍苍带女萝峰隂斜蘸石潭波十年不到屏风叠夜雨茅檐幽梦多  

与何重容  

百尺长松不记年石牀欹防午隂圆何郎茅屋相隣佳为煮新茶汲涧泉  

夜宴凝清轩  

夜乆灯花落酒缸防牋题句更催觞今宵独卧西窓月惟有梅花入梦香  

题青山白云图  

苍苔茅屋靣春山飞翠浮岚晻霭间一别渔矶成十载羞将华髪对青湾  

墨竹  

白石苍苔嶰谷秋疎篁古木共清幽折钗书法今谁继惆怅令人忆蓟丘  

春至黄陵江水生明珰翠佩不胜情微风淅淅闻鸾吹踈雨潇潇湿雉旌  

写墨竹一枝  

为君拈笔写筼筜数尺新梢緑粉香持向西窓听夜雨高情浑似对潇湘  

为彭子题渔钓图  

彭郎矶畔小茅堂露满秋林木叶黄石渚水生鱼欲上一江风雨夜鸣榔  

题北涧精舍  

石田流水绕生苔翠竹苍松傍舍栽恰似辋川庄里住筚门斜对芰荷开  

题兰石一幅赠萧伯舆宪史调闽中  

武夷山中石如玉西涧无人瑶草青悬厓搴芳思独往香气袭衣秋露零  

和何平子韵  

雪竹霜筠负所期寒云飞雁影离离悬知磐石苍苔上犹有山阴道士诗  

## 石仓历代诗选卷二百六十八  

明　曹学佺　编  

元诗三十八  

黄　溍  

杂诗  

晨起步南园旭日朗以清葵花众草中敷丹荣流光非汝私独尔心自倾览物有深懐伫立方含情  

又  

璞玉与寳剑沦落初未偶君防被湔袚各在千年后将身比金石谁当独长乆悠悠百代下相知复何有  

又  

春风着万物欣欣皆自私可怜儿女花荣悴更相持独有涧底松偃蹇如不知何疑扬执防草髩若丝  

效古三首  

上山见明月下山月相随月岂知爱我我行自见之故山日已逺故人不可思殷勤谢明月愿尔无时亏  

又  

落花随风吹各自东西飞花飞既不息水流复何极同生不同归能勿异顔色木生则有枝豹死则有皮悠悠岐路间多言亦奚为  

又  

饮酒莫尽醉尽醉无余懽读书莫吊古吊古多悲酸萧艾蔽中野白露摧芳兰鳯饥不得死鸱枭食琅玕去去复去去采芝青云端  

连雨杂诗二首  

我思仇山人山川莽囘互十书九不致木叶频岁暮颇闻近移居并失梦中路得无挈妻儿倒载入上去  

又  

今日曷不乐孤倡无与酬兀坐把书卷展玩不自休借问谁所为其人已千秋山雨政可听拨书置床头  

晩晴  

泄云散积雨林水含余清披衣有竒懐偶从林叟行新晴逺峯丽夕隂孤花明旷日固所虞聊兹息营营  

夜归  

空山四寥寥落日翳榛莽蜿蜒草中径蹑屩度寒雨楠杉窈深黑忽忽疑伏虎林穷涧水明稍听归人语  

晓行湖上  

晓行重湖上旭日青林半露雾寒未除鳬鹥静初散夤縁际余景闪倐多遗玩防心乍有得抚已还成叹夙予丹霞约乆兹芳洲畔独往愿易违离居岁方换沙暄芷芽动春逺川华乱存期乃寂寞取适岂烂漫小隐倘见招渔樵共昬旦  

西岘峯  

层云抱春岑急瀬泄嵌窦修蹊入窈窕众緑蔚以茂名亭标水乐柱折荒碑仆幽寻得缁庐乱石扶结构青精午堪饭碧涧寒可潄平生慕真赏及此成邂逅防探指絶顶有路忽通透緑萝度蒙宻翠气湿衣袖寄身泬寥内下睨人寰陋清讴杂风竹大啸落岩狖东峰在睂睫可望不可就同游却何时瑶草春已秀  

述懐  

端居有多感求志无余营夙违金门路缅爱丹丘名谬忝君子顾捧已厠羣英卑栖念逺引窘步迷先征俛黙敦宿尚低佪阻平生伏枕倦中夜揽衣寄遐情上天廓澄穆列宿扬光晶俯视林木改仰悲鸿鴈鸣跂予秉微素十年守柴荆希世乖近务慕隐余诚愿言良时晚庻保幽人贞  

寄方子践子发  

穷居怅无遂徂岁聿载隂飞翘陨芳华候虫厉哀音急飔扇丛薄露栖乔林抚景慨往古端操思继今折兰合幽佩解缨濯清浔石林窅葱旧佳栢郁萧森遗世岂余敢匡时非我任览已谢髙轨即事念所钦纒绵阻道里缅邈眺冈岑委懐竚芳讯贻好在规箴  

寄俞子易  

闲居寡欢豫枉驾忻所旋清言迈修夜朱火销余烟嘉防良不易欝抱罄所宣揆余狥微业春冬屡徂迁着徽怍往哲驰芳谢时贤睠兹企三益挥袂增慨然杪秋凄且厉郊圻旷阡眠振飚卷飞藿积雾迷遐川契濶岁复流瞻望情所牵存期尚勿夺辅仁庶不諐紫芝无新曲白驹有遗篇矢心遂招要赠言比芳荃  

东园晩归  

淟涊婴近务超遥爱佳辰兴言望东菑良苖蔼津津鄙人昧时趋旷途夙所遵幸逺簮组累稍欣田圃隣兀兀登故畦悠悠睇城闉理秽出新竹撼枯落荆薪夕日逗逺川余晖散衣巾亹亹观物变依依念农人渠渠长者言恻恻非贱贫  

赠叶审言别  

昔人称好士乃有黄金台黄金亦何物顾用骄贤才叶君被短褐志力何雄哉北走呌阊阖红云拍崔嵬终然无茍售自保同婴孩车服非吾荣黄金真浮埃十年今何官茅屋歌苍苔岂无琅玕树鳯飞故低佪一朝脱身去欻观云路开叶君善自爱往矣无嫌猜迷邦古所诮岂弟贵不回愿言吐竒胷落落排风雷尚念穷贱者衡门守蒿莱  

休日集于城南  

投耒从逺逰牵世乖明畧岂不畏简书未能置丘壑崇冈近盘互春物纷照灼休沐集诸彦迂趾惠前诺稍空林中尊复咏霞上作迢迢历墟垅靡靡瞰城郭修杨防晴渚野樱散朱蕚抚时悼推斥毕竟顾栖托损益向子明才能贾生薄睠言观嵗寒无将媿塲藿  

晓望  

城头鸦鸣曙起坐理冠帻开窓冩遥望烟雾竟川泽喧喧市声动漠漠井气白如何山中人嵗暮尘埃客  

发金陵留别一二同志  

盛名不易居直道我所遵虽枉嘉遯志未渝白圭言罢钓出沧海廻帆遡江濆城闉逺灭没风水屡崩奔萧条故交地怆恨游子魂始雷茂阳泽孤生限穷鳞沈翔自殊势衰荣实同根战胜物可遗目撃道已存乗桴讵无取絶弦难具论寄言同心子母徒念加餐  

龙湾夜泊  

乗潮出逺浦日暮北风平髙亭不可望遥遥笳皷声月明寒鴈下江空夕烟生非闗川途念沈忧坐自盈  

秋夜观书作  

间居感时驶独学难为功眷言思古人幽懐极忡忡秉烛起中夜揽卷来清风恭惟千载心皎洁悬无穷氓俗自升降道妙非汗隆后来亦奚爲黑白纷相攻华芳乍可悦轨辙何由通吾将离言説庶以观其同所忧明为累不惧蓄不丰开轩视明河白月当天中怡然掩书坐夜气方鸿蒙  

登钱山望菰城慨然而赋  

吴兴水为州诸山若浮萍况此一培塿屑世未名所欣渔樵居乃与缁锡并种竹有万竿结茅无十楹老僧觧人意蹝履能相迎芳草被行迳朱藤暗岩扄萧条空堦暮日照莓苔青犹嫌所历卑未极游眺情耸身白云上始见春申城想当髙防时楼观飞青冥竭海荐罍勺穷山羞鼎铏安知千载后寂寞无人行煌煌冠盖区壤壤狐兎营归来朱门客听此松风声  

灵源  

偶为山中游逺过云闗宿苍灯闪初夜雨气蒸深屋时闻清梵音窈眇松林曲  

草堂  

迢迢上方界水木翳清景山深不可留日暮衣裳冷凄其懐昔游百嵗嗟俄顷  

鹿田  

披榛度空荒突兀崖寺古幽花杂红白老屋亚云雨前瞻石径微咫尺不得取  

寳  

下山后上山蹑屩行沮洳宿云冐长岭旭日暎髙树山僧亦何为独向城闉去  

山桥  

行行指木末路逐飞云上时登巨石憇共听春泉响寻源竟莫穷即事成幽赏  

寳石  

暮投招提境明发首归路举头望山椒遥认经行处重重岩壑间苍然正烟雾  

赤城  

鸡鸣秣吾马晩饭山中行何以慰旅懐赤城有嘉名滩长石齿齿树细风泠冷时见岩壁间粲若丹砂明温泉发其阳防诃勤百灵前峰指金阁真境标殊庭自道人迹稀青崕云气生信羙无少留缅然起深情  

担子洼  

自从始出闗数日走崖谷迢迢度偏岭险尽得平陆坡陀皆土山髙下纷起伏连天暗丰草不复见林木行人烟际来牛羊雨中牧飒然衣裳单咫尺异寒燠伫立方有懐相逄仍问俗畏途宜疾驱更傍湾河宿  

游寳陀寺  

十年望沧海临流不能度苍茫嵗华晩邂逅舟楫具拂衣乗天风挂席随烟雾且从蛟门发暝招翁洲住前瞻积水深岛防青无数梅岑特孤絶遥见日出处寄身人境外矫首禅闗路粲粲金砂石离离白花树髙期惬幽抱历覧增遐慕嗒然坐忘言目送寒潮去  

雪窦纪游四首  

移舟泊泉口我行已信宿天寒洲渚生峰廻川途曲烟霞罩兰若别墅在林麓  

又  

髙人欣相迎山门带流水风生珠树间月窥镜池里触景遂成迷应接殊未已  

又  

幽寻指山椒崖倾忽如防仰身视木末悬水在足下防冥岩袖中宴坐奚为者  

又  

兴移初出山系防长汀树夜来雪已深溪风愈难度犹疑钟磬音遥遥白云处  

同王章甫待制校文上京八月十五夜宿龙门驿  

凉风堕黄榆万马皆南驰而我方北首度闗及鸣鸡驿路更幽阻仆夫惨不怡徐驱待明发泱漭穷烟霏貂裘者谁子怪我逢掖衣为言霜露多遑遑独安之我非不自爱简书今有期忆昔州县间折腰向小儿荏苒二十年白首初登基同袍如燕鸿去住恒相违悠然慨平生与世何参差暝投龙门驿髙舘临回溪青岸拱白月水木含余辉秋色故潇洒我行殊未迟相从况魁彦炯若珊瑚枝衰暮奚足云一觞聊共持  

送郑以道  

郑君不覊客漫士常优游故人满天上独佐岭南州岭南风土异去天将万里驿骑如流星众手挽不止到官定多暇坐对梅花时溪石秀可砚泚笔成新诗诗成付廻鴈动是春冬隔用儒行召君努力崇明徳  

题社左司西岩诗卷后  

吾闻古逹士大隠非山林如何鹓鹭间白驹起遐心遥遥望故山紫塞缭以深峰峦势交集积翠千万寻园庐在其下门巷常愔愔轩窓带流泉花木乆成隂春秫足新酿亦有书与琴终然恋魏阙未忍投华簮平明奉朝退粉署欝沈沈披襟坐髙阁独对西山岑爽气幸可致尘虑安能侵勿云湏吾土始用穷登临异方茍同得视古犹视今聊为招隐篇狂和岩中唫  

题赵凉公瑞图  

庆门集嘉况异瑞呈田生五而成十竒偶出自然观物可知徳发祥匪由天愿言植灵苑永奉君王前合形表同休雅咏流绵绵  

嵗晏  

嵗晏木叶落遥见东城隅雉堞欝岧嶤列屋何萧疎悠悠西南望赫赫金张庐退朝集冠盖鸣珂沸通衢合还多俊游并辔飞华裾顾盼有光彩行者为踟蹰俯慙筋力微无从效驰驱日斜坐官舍还拂案上书缅彼川路长感此年运徂迟廻不能去叹息将焉如  

送王錬师归四明  

飘飘采真侣乃在四明山霞居朝帝所琼舘留人门忽闻双鳬舄却向东南还望之若流星邈然不可攀海月照堦戺天风飞佩环我何苦覊旅氷雪生朱顔  

集渊明句题李中甫员外稼亭  

东方有一士客飬千金躯束带候鸣鸡出则陪交舆代耕本非望暂与园田疎园田日梦想投冠旋旧墟兴言在兹春新畴复应畬田父有好懐过门更相呼披草共来往履历周故居悠悠待秋稼时还读我书虽未量歳功栖迟固多娱此事真复乐此语真不虗饯送倾皇朝归子念前途前涂当防许直至东海隅古时功名士事事在中都遥遥沮溺心君情定何如  

湖上即事  

垂云昼蒙蒙湖靣惟一色薄暮风更生际夜雪初积凝隂势方盛尘境喧暂息坐乆闻拏音忽然破寥閴  

题清华亭  

名区滙修渚流望俯平陆飞雨天际来逺峰浄如沐生香余晩华繁隂蔼嘉木秀色坐可揽终然不盈掬触景幽兴多接物道机熟谁能与之游食芳饮山渌  

述懐  

圆象无停运日驭转西陆原野多归人翩翩共驰逐念昔居闲曹未老先纳禄蒙恩列外监放浪湖一曲薄田皆旧畬敝庐非新卜白首重见招英游并华毂寒松虽复凋幽兰岂再馥宣尼讥患失伯阳贵止足时暮复何言终期返初服  

雨  

兀坐九十日雨声殊未收花时翻益睡茅屋不禁愁生事吾何望春寒晩故留江波青满眼万里付双鸥  

寄友人  

怜君山水意局促守柴扉故里悲秋草凉风满褐衣沧洲斜日晩白社几人归寂寞分遥念天寒木叶稀  

秋懐二首  

稍稍秋河落娟娟宿露微天清江不息野逈树相依回首彺歌数经心昨梦非流萤无思极巧入绛帷飞  

又  

风雨仍摇落江山且滞留懒从生事拙闲惜壮心休弱蔓萦欹石空槎卧洑流兴懐到微物世故剧悠悠  

凭轩  

信有儒冠误凭轩意欲迷山深风雨恶天濶羽毛低旭日开炎瘴连城送皷荷殳吾媿尔未敢叹涂泥  

风雨  

风雨忽如此闭门方昼眠故应为计拙可复要人怜灯火羌村路桑麻杜曲田悠悠今视昔把卷一茫然  

山中懐友  

卓萦恒山秀相逄防抱琴五年风雨别四海弟兄心雪外梅花逺山中桂树深定知稽叔夜髙兴薄云林  

闻子践卧疾  

吾子仍多病何人共解顔水声和药臼春色闭松闗积雨连三月懐人剧万山同游况零落浩荡可追攀  

废檠  

不解照珠翠早同文字盟何言中路弃无复向人明雨宿髙斋梦秋吟废舘情相看几今夕及此慨平生  

断碑  

零落秋风卧何年废庙碑图经愁莫载耆旧説频移野烧跌失荒苔鸟迹疑遥知千载后拂拭转堪悲  

卧钟  

龙簴乆摧折沈埋柰尔何畊民谁睥睨野衲自摩挲雅奏多年歇铭文几字讹斜阳荆棘里长伴旧铜驼  

八咏楼  

懐古荒碑在登楼晚望赊秋隂垂野薄江势抱城斜天地悲游子氷霜感歳华红尘吹短褐归兴及清笳  

九日登石头城  

背郭嚣尘逺髙秋川岳清幽懐初旷荡陈迹故纵横遥望龙盘旧长怜蚁穴争绀园随处辟粉堞向来倾拨草窥眢井防碑验故茔门开苍耳路亭爱翠微名逺树淮南出沧江鸟外明人烟川浩风物歳峥嵘吹防仍佳节传觞但老兵登髙未成赋覧古独含情政复哀王粲何堪厌祢衡敝庐沧海曲目断白云生  

送陈养直归四明  

迢迢淛河水同渡不同归执袂方成别惊帆己若飞野桥行处酒风雪去时衣瞻望嗟何及天长鸿鴈微  

送马伯忱教授  

卓荦青云彦飞腾及妙年书成天禄阁座有广文氊九陌车尘外千军笔阵前白头惭倚席临别思茫然  

题石门净胜寺  

十顷苍陂上山回地势偏屋栖黄靣老碑挂赤乌年叶叶风荷颤层层雪瀑悬青灯夜寥閴独照一僧禅阳山昱上人访子吴门寓舍求为湘竹诗予辞以未见竹上人不逺六十里自山中舁其竹而来好事有如此者欣然为赋长句  

道人来自阳山麓手携旧种千竿竹小裁方斛不盈尺中有潇湘江一曲未信天工能尔竒不知地脉从谁缩晴窓翛翛散烟雾眼底森然立羣玉岂期我乃累此君蒙犯风埃走尘俗故山荒逺重愁絶新句未成慙廹促黄冈之产大中椽政用材羙刳其腹愿言保此终天年歳暮山中伴幽独  

题李氏白石山房  

名山秀出鄱江曲上有立石如立玉尚书履声忽已逺隐者新居在盘谷花开鸟鸣春昼永白云重重飬乔木夫君亦复称其家有书能藏且能读露钞雪纂乆愈富何啻邺侯三万轴山灵翕霍谨呵防夜半虹光发深屋引泉天井芳润大胜吴侬饮山渌我欲从之不可到细字长书俄满幅毫分缕析极根柢大义森然见条目鄙人媿莫知所对叩请安得留更仆颇闻石洞閟遗音龙门余韵颁君续临风倾咏寄绸缪衰朽终期挹膏馥  

题张清夫心逺堂  

吾闻古来贤逹士不择山林与朝市百年尘瓮两醯鸡鹏鷃逍遥俱可尔夫君平生潇洒意俯睨轩裳犹屣翩然一舸鲈鱼乡归来不待秋风起忘言兀兀坐终日天地古今齐一指但见山髙湖水深青螺荡漾银杯里柴桑之人去我乆风味何妨略相似神交冥漠云海长目送归鸿千里  

题醉歌图  

翰林主人天上来布帆不为鲈鱼开江湖渺天一色朝光暮霭相徘徊昔贤心赏余胜处祗有水竹无亭台碑材乆己没荆棘屐齿不复留莓苔后来视今犹视昔今我不乐胡为哉太官马湩逺莫致隣翁緑蚁浮新醅欣然一饮便终夕鼻端气息如云雷是间别有一天地不知何处为蓬莱廻观方内海一粟醯鸡尘瓮何喧豗黄冠秘监太狂态骑供奉非仙才挥毫政要真学士锋车流水行相催瑶池曲宴多雨露归欤酌彼黄金罍  

感旧  

华屋山丘不可期岘依旧緑参差空懐下榻延徐孺无复乗舟访戴逵日暮更闻隣舍笛歳寒惟有角方诗旧游寂寞成今古冷石秋花处处悲  

早起  

漠漠晴檐散薄云独搔华髪立清晨春风入树无行迹晩月窥帘欲近人旋觉新吟随梦寐不知清雾湿衣巾何人正踏长安陌想见看花拂靣尘  

独立  

数尽飞花一怆然壮心迢夕云边十年人事空流水二月风光己杜鹃过眼青春寜复得汚人黄土絶堪怜故园尚有平生约可使苍苔到石田  

寄友人  

系舸一别云水乡暮川葭菼空苍苍漳滨卧病他年忆渭北题诗春日长芜青作花已烂熳杨柳飞絮若颠狂闻道茯芩己堪劚迟子青鞋经涧冈  

夏日漫书  

枕上初残栢子香鸟声帘外己斜阳碧山过雨晴逾好緑树无风晚自凉芳歳背人成荏苒好诗和梦落苍茫求羊何不来三径门掩残书满石床  

逢叶伯几  

水烟沙雨送归航枫叶芦花已十霜瑶曲天风春梦逺墨池秋草故游荒碧又是新回鴈白石依然旧化羊一笑相逢却成别暮云千里思茫茫  

答友人  

芝掌峰前一杯酒别离歳晚递相望野梅如雪遥入眼晓鴈连天寒呌霜闭门穷巷灯火冷回首苍山云树长几时抱被却同宿愧尔诗筒逺送将  

过乌伤墓  

丹青像设始何年翁仲遗墟自古传时有北人来下马不知秦树几啼鹃牧童解指看碑路野衲分畊祭墓田回首长安西日外茂陵松栢正苍烟  

金陵天津桥  

五云零落天涯陈迹苍茫日自斜画角已吹边塞曲红蓝新长内园花可怜遗老埋黄壤曾倚春风望翠华好在北山猿与鹤依然同住旧烟霞  

送人归豫章  

乙觉栖迟懒曵裾可能为我强踌躇一帆秋色红尘外千里江闗白鴈初建业水清谁共饮浔阳潮断定无书黄金未尽朱顔在莫种桃花学隐居  

余山  

春云牢落鴈无声沙岸参差石有棱双屐漫穷芳草迳一龛长愧白头僧晴涛闪闪翻孤日山木昏昏卷翠藤后夜清风满遥念梦游空指上方灯  

遣兴  

青云如梦慨平生白发惊春忽数茎渐觉文游随日别强知顔色逐人行百年松槚谁能去五畆烟霞故可耕妄念扫除浑欲尽少游何得尚相轻  

客楼雨中  

江城飘泊动经年尽日髙楼阅过船睡起小窓初听雨岸傍垂柳已生烟坐抛歳月今如此每望云山欲然尚喜游从得诸彦时将乐事寄新篇  

次韵答蒋春卿  

不谓红尘拂靣时轩然谈笑一舒眉睛风石鼎浮花乳夜雨春盘冷碧丝握手遂成三宿恋论心那觉十年迟酒船渔网归无计未必山前白鹭知  

花信  

己觉寻芳去较迟千林红紫想纷披几经夜雨能无恙试问春风竟不知斜日游蜂应有梦野亭立马己多时殷勤却是江南客曾擘氷霜寄一枝  

送贡教授致仕归里  

宦情乡思两依依独裹寒氊去若飞歳晏忍为千里别林间惊见一人归官河逺树迎仙棹夕日暄风飏彩衣漫使临岐生怅望可容泉石借余辉  

陈山晩泊  

一柱孤撑杳霭间人言此是客星山流风百世今谁嗣应诏诸生故未还荒冢草深迂石路髙斋月满閟松闗穷年漫迹沧江上及此维舟独厚顔  

上岩寺访一公  

晩色微茫尚带星修蹊荦确断人行独支痩竹身犹健髙入重云地忽平落月正当山缺处细泉频作雨来声上方灯火青林曲隐隐疎钟一再鸣  

题东柯谷图  

长松翠竹宻交加洞府新开碧海涯石上仙人留足迹春深磵水出桃花流传图画来千里生长儿孙只一家目断飞鸿那可到旧游空指赤城霞  

题雪窦妙髙防  

偶为清游宿梵宫凌晨试上最髙水翻雪色寒犹落云掩丹光逺更重旧有一僧能跨虎近闻三洞尽藏龙下方车马应难到烟际惟听日暮钟  

次韵题刘氏石壁精舍  

佳城杳杳隔千峰精舍寥寥一径通夜静寒泉犹映月秋深老树不惊风旧题尚喜苔碑在髙卧无令蕙帐空我己倦游今白发有山如此愿长终  

留别一公琳公  

浪走红尘髩已丝此身端合老岩扉兴来复举山隂棹别去仍留海上衣夜听泉声如雨落晴看天末有云归浮萍飞絮何时定空使诗人付式微  

送赵继清潮州推官  

相国南迁有故居理官髙选出新除承恩特与金鱼袋访旧争迎驷马车春入圜扉庭草暗天低驿路岭梅疏鳯池不隔同年靣归及梅花鴈影初  

送孔御史归曲阜  

清流共喜聚羣贤新渥时闻下九天东观防书何日了中丞遗笏要人传过家莫乆依林庙封事先湏彻御筵千载斯文寄来哲临分握手重悬悬  

送龙南欧阳县尹  

丝纶阁下半同袍独上南船去莫招出宰不嫌官俸薄过家那觉驿程遥长溪白石晴云转深洞黄茅毒雾消想见行春有佳句坐令遐俗变风谣  

送尉彦诚道州经历  

一别垂垂四十年朔风吹鬓两苍然寒氊乆座归何日上幕初登望若仙莫使催科书下考盛谈名理继前贤春生马首逢廻鴈并冩相思入近篇  

送陈季和  

髙斋灯火正萧条忽遡天风上泬寥共喜弹冠如贡禹岂期投笔学班超时清桴皷元无用歳晩弓旌倘见招雪后江南春水活重来休厌驿程遥  

次韵苏侍郎平村暮归  

中台多暇独仪曹退食归来路不遥扶老未湏苍玉杖行春聊过赤阑桥挥毫风雨倾三峡听履星辰接九霄媿我白头方倚席敢将巴曲和仙韶  

送王止善简校  

官无失政吏无私钩校寕烦事细微遥想名曹多暇日不妨髙咏发清晖潮生江上仙舟逈春到湖边驿使稀送尽北来南去客石田茅屋几时归  

题莫氏山庄图  

旋移小隐傍南峯逺有咸平处士风山态近人犹偃蹇湖光无雨亦空蒙行春杖履时时到临水轩窓靣靣通别作新亭供戯剧青帘揺曳杏花中  

积观赋絶句  

芙蓉峰下南朝寺水秀山明两絶竒更向水穷山尽处一庵髙贮碧云师  

又  

山中今是太平民尚与人间隔几尘流水桃花三百曲莫教重误武陵人  

又  

坐爱春泉响翠微玉花吹湿薜萝衣何人为擘氷壶破共防青天白练飞  

避暑图  

一丘一壑古遗民十里清风不属人闲对青山挥白羽世间何物是红尘  

松江舟中偶书  

移舟夜泊华亭县却听吴歌思渺然最忆殿山湖北寺白云堆里防青天  

桃竹画眉图  

説尽春愁貎不成翠深红逺若为情江南有客头空白膓断东风百啭声  

次韵虞阁学上京道中  

欲去仍为一日留玉堂中夜有词头归鞍晓逐南飞鴈犹及西山半夜秋  

水僊图  

翛翛翠羽映鸣珰谁遣乘风过我傍歳晏髙堂空四壁一帘烟雨梦潇湘  

题髙公画竹木  

木叶萧萧半欲空竹竿袅袅不成丛絶怜意匠经营处都在风烟惨澹中  

山水图  

老树无隂石有棱乱山髙下白云层梦中犹识江南路惟恨舟人唤不譍  

桃源图  

山云惨惨将为雨云气垂垂欲傍花莫问前村何处覔垂萝盘石即吾家  

题平章康里公春日杏园西即事诗后  

锵金戞王音声古抉石奔泉气势雄目断云车天路永小楼春雨杏花风  

## 石仓历代诗选卷二百六十九  

明　曹学佺　编  

元诗三十九  

戴良  

山有杞  

山有杞于吴之里君子至止可以宴喜水有鱼于吴之墟君子止居可以宴胥于山于水有轩膴膴何斯违斯莫或遑处于水于山有亭闲闲何斯违斯莫或遑安安其可怀耄将至矣今也不乐岁月逝矣爰作斯圗式歌且謡愿言公退惟以逍遥其乐也哉  

巫山高  

巫山望欲极神女出何迟朝暮自云雨君王徒梦思魂乘林树合心着峡猿悲婉娈阳台夜不知今是非  

鸿雁生塞北行  

鸿雁何从来千里度江湘当春既北飞渉秋复南翔岂不念乡塞所至逐炎凉客子别家久遥遥征路长朝逰齐鲁国暮行吴越乡何思防泰茅惟忧系否桑壮心移岁华徂貌委年霜蓬飞绕本根蕖落恋旧房此邦虽乐土故乡焉可忘  

艾如张  

翠为衿锦为衣朝朝暮暮泽水飞泽中青草深且茂莫听尔媒登垄雊垄头西接桃李场蓬藋艾尽有罗张罗虽可避机莫测尔误触之恐身伤请看旧日张罗处祥凤防鸿不肯顾  

朱鹭  

朱鹭何从止去啄金堤饮玉水朝随赤雁暮碧鸡荡漾惊波不得栖有时挟子上林去网丝纷纷复难避不如敛翅江海湄逺却幽并防侠儿  

白头吟  

莫把白头吟来调绿绮琴蜀客当年聘私室两情总向琴中得谁信黄金买赋时巳是青蛾辞宠日兎丝春来托女萝雪霜未至尚纒柯若个人心如草木不到白头妾遭逐妾有嫁时緑玉簮时时插髻悦君心一朝坠地双股折恰似君心中道絶我簮纵折犹共藏君心一絶去他乡  

感怀  

杪岁属摇落青蒲忽青青萌达未几日大火巳南明天运一如是废兴安得停商郊迁夏鼎殷士祼周京冀方旣巳没亳社亦云平务光真达道敝屣薄时荣  

又  

时秋救边急喧呼闻防兵荒城接沙漠羣马尽嘶鸣荷防者谁子赢粮将逺征借问何所之天骄窥汉城西奔丁零塞北走单于亭穷冬氷雪交殊方不可行骨肉两决絶悲极哭无声怯卒当劲虏投鱼饇长鲸己分沙场死防骨无完形驱车舎之去不忍听此声圣人御宇内早使太阶平  

又  

圃有丹木八榦何亭亭光同白玉润液比碧瑶清不知何年代产此至阳精仙经所甞言服之可千龄吾将具舟檝涉海掇其英  

又  

良辰岂长遇隂晦在须防今日弗为乐明旦恐不如都门多佳丽清啭当座隅促席道平素况有高士俱列俎过三鼎倾酒尽百壶挥金娱心意慷慨不畱储达人毎滔荡俗士恒自拘白头怀轗轲抚己一长吁  

又  

落叶响空山羇鸟号穷林此时单居妇哀怨起瑶琴清商逐风转三叹有余音分明曲中意感此离恨深空床亦易守时寒难独禁凉飚一夕起达曙懐重衾君固执高节讵知伤妾心  

又  

家藏两寳剑巳合雌与雄潜锋在金匣谓当长相从何言风雨夕化作双蛟龙一逰吴水西一落丰城东相去邈千里时时气上冲神物终不隔岁晏防当逢  

又  

防鱼返于渊飞鸟归于山行子别乡国既久何当还日落长风起棱棱气遂寒居人息深帷浮客未遑餐忧虞销素质风霜凋夙顔惟余一寸心岁暮保贞坚  

逰大慈山  

水行境谓尽陆出路旋通乃即苍松迳步入青莲宫连嶂既崒宻林亦葱茏地涉清浄界身防紫翠重临流玩广沼企石眺竒峰寒镜湛秋夕碧玉划晴空入寺瞻象教寻僧叩禅宗契理巳无像观念岂有穷愿絶区中縁永依尘外踪嗒然遗身世年齐天地终  

逰天童山  

避嚣去城市遣闷在川岑遂申独徃意行此无尽林松篁俨映郁苍翠邈深沈九陇山巳见三生石可寻列障围招提杰阁俯岖池光乱塔影涧流传声音龙化井巳竭虎去泉徒深周顾信灵迹迟畱多赏心念未委尘妄事可息烦襟即理茍巳协何用恋华簮  

赠别汪定海  

前舟巳云发后舟更谁待春事动江臯客愁满山海别晷只须防防期知何在亦既违素心安得顔不改  

又  

故人忽巳别兀兀吾何适暮投甬东路不见徃来迹古寺静脩廊空斋冷虚壁独有阶上苔犹如旧时碧  

题盘隐轩  

曲蹊缭深碧逥涧澄遥清谁知慈水上亦有盘谷名慕巢屏世喧等李薄时荣仿像中原路迢遰太行行轩居俨映蔚甍栋歘峥嵘暑槛停緑树夕堦飘素英一翁临暮齿二当弱龄秫醑报初熟瓢斚自同倾厌厌简素展寂寂尘事冥窥鸟感归翼观鱼悟潜形既巳惬时物亦复谐友生琴书许交错辞翰俾纵横老我记曽逰遥途阻重征溪山寄幽梦林堂畱恨情可随东浦月流光到君庭  

逰定水  

常公开化地源师讲经处人物有古今山川无新故槖駞既西峙鸣鹳亦东翥清泉冽广沼苍松夹永路入寺结青莲防方薫玉树三足想后因四禅感前悟此生眞幻化学道奈迟暮感叹顾昔心怅然起遐慕  

题兰芳斋  

霭霭高斋暮浮防此空林不遣兰为友孰可与同心緑艳嫓秋色紫葩摇夕隂芳意徒自负幽期竟安寻以之念身世三叹援孤琴猗猗不成操岂谓无知音  

书画舫宴集分得澹字  

平生学巳误末龄道逾贬久酣世味醲益羡朋交淡座既接簮缨享复与昌歜偶防情即亲未识气已感惊鳞乐连藻倦翮媚丛菼既忝末席欢不饮吾何敢  

毛庐  

倦逰去朝市委怀在田园既悟执防疲益知荷蓧贤夙晨饭牛出夕曛负耒还春作固云力秋敛未盈防求赢岂其愿拙业乃所安不见上毛成氊亦良难  

对春雪一首寄梧竹翁  

常时寒巳收今兹隂尚结惜此艳阳天尽付萧骚雪穿花适自乱杂雨讵成洁独有灞桥人诗思益清絶  

畱别白沙诸友  

频年接歌笑谁忍隔音形一为寒窭迫顿忘离别情春帆巳驾浦晨皷亦催程可得重相过同听夜潮声  

又  

雨暗长江日钟动寒城曙居人息深阁逰子行多露冥冥见烟花暧暧想云树不道絶逰从晨昏自难度  

和陶渊明杂诗  

大钧播万类飘忽如风尘为物在世中倐焉成我身弟兄与妻子于前定何亲生同屋室处死与丘山隣彼苍无私力宵尽巳复晨独有路旁堠长阅徃来人  

又  

羲驭不肯迟荣瘁讵可量举头望穹昊日月巳宿房陨霜凋众类惨惨未渠央李梅忽冬实又复值愆阳物化茍如此祗乱我中肠  

又  

朝耕谷口田暮采陌上桑岁晩望有收嗟哉成粃糠白头去逐食所谋惟稻粱嗷嗷天海际何异鴈随阳昨宵得竒梦可喜复可伤为言东海上却粒有其方早晚西王母酌以瑶池觞  

又  

天地有常运隂阳无定端夏虫时不永安覩岁月迁嗟我在世中倐忽巳华颠何能得仙诀拾取朝霞飡蓬莱去此近欲徃无由縁从今弃诸事尽付悟眞篇  

又  

秦灰未遽冷于古何所稽前行有衢路徃徃变岩崖我来一问津感叹伤人怀是道在天地大可六合弥诸儒拾煨烬破裂日愈离遂令高世才放荡莫控羁时无洛中叟此事谅终亏  

和渊明拟古  

我昔年少时高视隘八荒惟思涉险道谁能戒垂堂南辕与北轨所历何杳茫一旦十年后尽化争战场岂无英雄士几人归北邙抚此重长叹壮志失轩昻敛退就衡宇蹙蹙守一方徃事且弃置身在亦奚伤  

又  

劝君勿沈忧沈忧损天和尊中有美酒胡不饮且歌我观此身世变幻一何多无相亦无壊信若空中花戚戚以终老君今其奈何  

又  

墙头有丛菊粲粲谁复采蹉跎岁年晩香色日以改我欲一徃问渺渺阻烟海遥知霜霰繁茎叶不余待亦既轻去国巳矣今何悔  

和渊明饮酒  

幽兰在浚谷众卉没其英清风一吹拂卓然见高情万物皆有时泰至否自倾蛰雷声久閟未必先春鸣有酒且欢酌何用叹此生  

又  

三春布阳徳万物发华滋凌霄直微类近亦附乔枝低迷众无覩高出乃见竒煌煌九霄中荣夸遽尔为我道似不尔一笑悬吾羁  

又  

我如北塞驹困此东南道有力不获骋长鸣至于老苒苒隂阳移万物逓荣槁既无腾化术此身岂长好一朝委运徃恐遂失吾寳何当携麯生纵浪逰八表  

又  

靡靡岁云晏此巳非吾时深居执荡志逝将与世辞破屋交悲风得处正在兹握粟者谁子无烦决所疑道丧士失已节义久吾欺于心茍不愧穷达一任之  

又  

老我爱穷居蓬蒿绕荒宅与世罕所同车马絶来迹寓形天壤内几人年满百顾独守区区保此坚与白若复不醉饮此生端足惜  

和渊明移居  

昔我客华屿古寺分半宅穷年无俗调看山阅朝夕如何舎之去遥遥从兹役朋逰方饯送赋诗仍设席共言新居好今更胜畴昔高歌纵逸舟持用慰离析  

和渊明连雨独饮  

陶翁固贫士异患犹不干公田足种秫亦且居一官我无半畆宅三旬才九餐况多身外忧有甚饥与寒委怀穷櫩下何以开此顔清风飒然至高歌吾掩关  

题巽上人防息轩  

名山郁岧嶤飞轩起敞觉花堕槛明忍草縁堦长日落万壑冷风振百泉响扫庭驱虎出倚栏延月上云影共栖息山光同偃仰晩磬度筠清夕窓舎涧爽偶造幽人境获陪芳景赏谈悟道言观妙灭尘想良逰虽暂适多累讵长徃所以俗中人昏昏在天壤  

周伯温侍御席上赋  

淅淅扇晨飚涂涂散暝霏翳翳繁隂结凄凄阳卉腓开冬感徂物高防洽音徽嘉肴荐文理芳醑献兰巵列坐侍星弁骈筵簉绯帷绮席全当牖朱帘半隐扉已酣亭上酌复玩轩中竒美话既愉心丽句更流思清事古难偶欢合情所希及今不为乐后兹将待谁但乏琼玖报虚蒙桃李施惟祝养生年黄发以为期  

逰湖上诸山  

澄湖总地徳连山雄防县岚气川上浮林影波中见东临带吴防北拒衿楚甸上峙岫如复下亘水成练参差窥粉堞出没露丹殿宏丽迈前闻逰观逾昔践君侯挺竒兴轩葢此追衍云随朱斾扬路绕頳霞转五药芳可采三芝秀堪搴升高望己骋即卑趣仍展愿言谢羁纒久兹事攀援结网政未能临渊亦徒羡  

同杨文举提学防虎丘  

疲荣厌府寺思闲爱林丘今晨偶从告薄言为兹逰舆马出城郭冠葢集朋俦寻云共陟岘吟风同倚楼池浸剑光冷石拱讲堂幽丘虎余昔势憨泉溢前流旧听己咸践新赏复旁搜树杪吴岫出天末楚云浮睇逈距遥甸临卑抚平畴万象固如昨六龙宁暂畱且兹酌芳醴相从涤繁忧岂不念行役天道良悠悠  

对雨金达可送酒至  

星躔离夜月桂渚发朝雷族云起泉室零雨下阳台飘檐方似雾集地复如埃空蒙迷野鹜沾洒杂阶苔旅人乏愉悦孤馆独徘徊久缺清酤至忽值白衣来岂不欲为酌因君停玉杯  

徐叔度遗纨扇  

团团七华扇名在制久缺感君裂纨素与蒙却烦暍入手讶如珪暎容疑学月玩之炎气消握之防风发却愿暑长在无使君暂歇  

次韵宿西山  

旦棹东湖澨暝策西山麓林光漏月清水影漾天緑初风草故和穷律转新肃悲来攅人怀山房不成宿  

题陈敬初小丹丘  

遥遥念乡县晩志重仙灵结搆避公馆卧防资赤城澜漫泉涌渠合防云翼櫺峭崿天末起飞流戸外清山川隔旧赏庭院畅新情静有幽事悦动无尘虑萦何必践台岳兹道可长生  

治圃诗  

三春丰雨泽晨兴观我畦嘉蔬有余滋草盛相与齐戮力治荒秽指景光巳西好月因时来归路杳然迷暮鸟寻旧林晚兽遵故蹊我亦息防劳去去安吾栖  

又  

长夏罕人事斋居有余闲北窓多悴物且遂灌吾园攅根既舒达积叶亦葱芊瓞绕畦长新葵应节鲜抱瓮一回视生意盈化先在我岂不劳即境多所欢悠悠千载间樊生信为贤  

又  

苒苒素秋节凄凄天宇清挈杖视西园俛仰伤我情藜藿日就凋惟见野草青草青亦几日霜露早已零万物防有终人生无久荣功勋茍不建未若托林埛所以荷篑翁长歌悲磬声吾其理吾圃聊以隐自名  

又  

穷冬霜露下谷风转凄其以今四运周感兹百卉腓披榛归北囿墟里故依依桑竹余朽株防榭有遗基野老相与至嘲谐谈昔时谈罢輙引觞陶然无所思纷纭世中事寒暑相盛衰此理茍不胜役役徒尔为既以适吾愿何能忽去兹  

上天池  

良游思已惬胜地喜仍践笋舆穿竹行云路盘空转莲峰见崒嵂天池覩清浅石竒斜匝林径古曲藏藓踌蹰日巳晏沾洒露犹回驾谅难淹逸趣叹莫展理乱良未形得丧竟谁辨寄言同怀客且兹息疲蹇  

夜泊吴江长桥宿垂虹亭  

闪闪练月宵棱棱素秋节舎棹上孤亭临江归客佳人殊未来幽意为谁适徘徊当夜半彷佛去天尺仰接银河横俯照星纬逼直疑穹壤连岂有人世隔飘飘形若蜕眇眇思何极居然怯风露聊复就衾席亦既不成寐将何慰兹夕頼有同心人连床话畴昔  

游吴山承天观  

石迳趋巍宫云甍倚层壁昔闻帝子游今见羽人宅鳞居庭际拥蜃阁外辟复岭曲且盘乔林隐复直路萦赏心侣谷馆咀芝客即近已欣觏抚逺亦惊觌离离越树青渺渺海门白乘风迟来潮倚月归汐徘徊忆天险俯仰峙地徳于时将指使暂此荡尘臆岂无犬马情终负烟霞癖何当解朝组相从隐仙籍  

入湖源  

榜舟渡长浦搔首望遥山西界出吴道东临入越关到家谅匪逺防马势不前怀禄吾岂敢行路古所难独有山上云既出复知还  

次场口  

久宦迷故都故都在何处驱车向隣壤头白不知路长林日夕行旷野东西顾方逺叹途阻逾近覆心惧岂无入林翮莫与归颷遇  

望九灵山  

九灵眇何许连峰高不极依稀接逺雾仿像起寒色我家是山下别来岁频易屋庐闲鸟声冢墓遗兽迹可望不可至空多故乡忆  

赠妇  

单居易为久仳别难处心而况我佳俪有若比翼禽暮栖必并枝朝啄常共林中道一分散旷世絶形音跂彼双雎鸠翻飞河之浔徘徊逐俦侣每与同浮沈今我反不如迢迢江与岑可能施两翮乗风起相寻  

伤李氏妾  

皎皎彼姝子粲粲美容华鲜肌映朝日惠质鬭晴葩借问何从来生自公侯家一为箕帚役敛已絶矜夸居处辞曩贵食饮避前奢柰何九秋霜竟殒三春花时时想尔形抚膺叹以嗟  

又  

凉风撼房闼朗月照帘栊佳人巳防防髣髴覩尔容入室抚遗迹茵在惜床空海濶无回波叶落岂畱蓬茫茫百年内私怀谁克从  

泛海  

仲夏发防稽乍秋别勾章拟杭黒水海首渡青龙洋南条山已断北界水何长逺近浪为国周围天作疆川后偶安恬天吴亦屏藏荡桨乗月疾挂席逐风扬零露拂蟠木旭日耀扶桑我行无休隙此去何渺茫东海蹈仲连西溟遁伯阳轻名冀道胜重己企时康孰谓情可陈旅念坐自伤  

望大牢山  

稍入东胶界即见大牢山峰攅侔剑防嶂叠类云烟棱棱插巨海渺渺漾中川波涛共突兀天日相澄鲜氓居接岛屿观宇连术阡既馆茹芝士亦巢遁世贤客行积昏旦水宿倦舟船兹山思独徃结茅徴愿言柁师不我从太息归中原  

抵胶州  

舟行无休期晨夜涉风水蹈越历吴乡乗楚造齐鄙逗浦波尚险即陆路才砥依稀见州郭仓皇问官邸土墙讶半頺草屋惊全圯所幸民俗淳梢使客情喜北来既旬月西去尚几里严程谓已近危途方始此沮洳浩茫茫菅茅复靡靡幽燕去魂断伊洛望心死日暮坐空牀浩然念枌梓  

咏怀  

结庐在西市艺藿仍种葵谓将究安宅何意逢乱离三年去复还隣室无一遗所见但空巷垣墙亦尽頺久之得荒径披拂认门基我屋虽仅存藿悴葵亦衰本自住山泽此悔将何追  

又  

庭前两竒树常有好容色年年遇雪霜谁谓寒可易大道久已丧末路多凉德狐裘取适体谁念穷途客古有延陵子使还过徐国徐君骨云朽信义逾感激解剑挂高树至寳非所惜此士难再逢四顾吾安适  

和沈休文双溪八咏  

被褐守山东山东古于越州城冒陉岘岚气屡兴没剖竹曰有行思君不能发指途期防暑下车己凉月汲黯薄淮阳子牟恋魏阙岂伊念川途固亦悲朝列日月倘垂照犹堪慰寂蔑  

寄宋潜溪  

孤鸿失俦侣连翩洲渚湄自知羽翮短不与同奋飞寄声奋飞者当慎子所之烟波无从云路逈难依云路多鹰隼烟波有虞机  

又  

昔与君别日妾蚕初弄丝何意时运倾寒衣今巳治衣成向谁寄冬雪旦夕飞雪飞犹自可时去端足悲韶顔忌凋落华志惊变衰安得君子心不随年岁移  

还旧居  

自我逺行游故庐今始归如何廿载间旧事都巳非曳杖过比隣相呼寻故知不见垂白翁但见初长儿我园既稍葺我田亦就治种秫酿美酒拾薪煑豆糜一笑集亲朋相从説暌离以之感畴昔俛仰多所悲人生一世中所忧渴与饥力耕给其用此外更何思便当息吾驾皓首以为期  

田居  

我生非匏于世可无食躬耕实所慕戮力归稼穑当春土脉动农事满阡陌晨兴负耒去日入弗遑息我苗今已长我耕有余隙斗酒劳近隣只鸡饷过客人生但如是亦足慰平昔此意谁复知千载惟沮溺  

答李宁之  

涸鳞思赴海倦翮念归山如何逺游客岁久不知还世途方扰扰豺虎尚为患久嫌军务劳翻羡为客闲夜雨滴愁梦晨风飒頺年丈夫虽耿介亦或多苦顔而我承结隣独喜相追攀未坚金石交巳枉瑶华篇时时感嘉贶相视两凄酸岂不欲为答情深谅难宣  

节妇操为贾妻作  

父母嫁妾时遗妾双鸳绮双鸳既同生亦复与同死当知妾有夫结言亦如此妾夫今在逺妾身今独止恐为行露侵莫与双鸳齿饮恨赴长川川竭恨乃巳  

立秋日言怀  

六龙不可顿四序忽复移气变感人心怆然已秋时池荷挺素质园葵芳蕤岂无一日好不久还当衰览物惜年迈抚景伤志违日暮坐空堂此怀当告谁  

中秋无酒  

彼节忽己易吾年信难留含情及夜逝将秉烛游皎皎明月光照我城南楼常时犹足赏矧乃当素秋东隣有美酒饮之袪百忧客来无由得虚使时运流未知明年月还如此夜不既虚行乐志空叹将谁尤  

游赤松山分韵得弟字  

旦发东郭门晩憇北山址乍离城市喧益羡丘壑美舎车陟岖停防玩清泚游目苍崖颠放情白云里攀林感落英渉涧悲逝水冀凭栖遁踪徃遇防寂士忽见山阿人彷佛君平起何当乘素烟相与嚼丹蕋牧羊事巳乖链石情徒止长揖谢荒祠永愧尔兄弟  

别宋潜溪  

昨宵郡斋宿今旦赴行舟官程不敢违可使须臾畱掩泣别故交强顔逐前俦未尝去乡邑讵能千里游金陵古帝乡雄跨东南州至今列甲第居公侯冠葢若云拥车马如川流厚禄不虚授高才将见收如何独多念去去怀百忧  

寄王子充  

燕燕何从来其羽巳差池飞入华堂内意在巢君帷君帷岂不好伤哉非故知引去方未能欲畱复回疑噭噭追晨风翾翾空暮闱  

送人赴广信军幕  

慊慊促夜弦翩翩戒晨轴临分将列觞指景念出宿羁思无定端官程有成速含思登回陌抱疢度遥陆前峰日衔岫后蹊风出谷将投近村去惟见逺烟緑冰溪渺森沈玉山郁骈矗方逺悲路长逾前叹期促保障固优暇边情易翻覆赞政谅匪难布徳在所朂古来固疆圉岂皆借颇牧  

送人从戎  

世事谅难必伊人去从戎平生二三策乃用军帐中东郊已春阳北陌尚寒风千里违邺城几日到边封汉帜正星罗淮骑亦云从巳入青油幕犹带骈角弓愿言帷幄士勉赞戎马功但期膺厚赏不忌捐薄躬庶几边上人咸识尔为雄  

赠贾思诚  

短愿本有涯长忧自无端道心日逈絶衰病坐连绵瑶琴废不理金镜掩莫看谁能蠲兹疾并用驻吾顔澡真借灵草测化竒神丹神丹法已閟灵草名尚传或求向蓬岛或采自钟山何彼巫咸辈竟隳伎术间楚辞称九折周礼稽十全问名未为悦染味方自叹贾生妙斯理輶使旌其贤莫言相遇易知音古犹难  

寄友分韵得枝字  

彼山犹有崖此木犹有枝而我怀所思忧来独无时我有泽上兰春至尚猗猗折柔欲有赠延意及秋期秋期日已逝兰叶日已衰人生非草木勿为寒暑移  

城东防饮送王天锡  

隂崖敛暝霏霜陆耀晴晛萧萧落木多緜緜衰草遍开冬感徂物列饮防羣彦美醑溢流霞妍谈粲余绚时髦非我匹清樽岂余恋行矣送将归怅然罢欢宴引领阻云从搔首叹蓬转  

送刘彦英东还  

转蓬无定在飘飖将何之未遽离本根赖有囬飚吹在昔从一官整驾来南陲何意十载畱竟负三年期上有垂白亲下有初长儿平生已艰瘁况复当乱离及兹神武师拓地如拾遗遂令客行士秋晏薄言归慈母既生还弱子亦抱持歌舞入故都志愿幸无违鸿鹄游四海鹪鹩守一枝宁守卑栖分不随鸿鹄飞  

舟发严陵承以愚天锡诸公追饯  

只役旋故都舣舟析亲知临岐辱饮饯举觞念暌离踯躅东城闉徘徊江水湄頺阳无停照别晷有成期屏迹堪养疴乐道可忘饥持此特久息岂伊聊暂违愿君崇令德蜚声慰暮迟  

舟次兰隂忆寄君善敬德濬仲诸友  

晓防发严濑暝棹次兰隂悲歌泛洄渚引领睇长林眷言遵旧蹊欲徃访所钦水行厌栖薄室迩阻窥临川静集潜虬林茂萃鸣禽独无羣居志感叹难为心  

苦斋  

薄游倦簮履敛性偃林阿羣峰既旁绕众卉亦前罗暄风改故栢防阳变陈萝荼生縁堦上栎长防轩多察性搴柔叶辨味掇芳柯苦节既可贞佳名矢弗讹享歜宠王使集蓼奠皇家尊盛犹若兹疵贱将柰何愿赐卜身诀庶免后贤嗟  

看松庵  

结搆在中林林木何离离檐隅耸乔干庭际俯樛枝蜿蜿鹿尾扬矫矫龙形垂稠隂暗轩戸积髓滑堦基美人游未还素心适在兹岂不念封植无由敦佳期岱畎称夏书徂徕咏周诗屈身古则然违志今岂非急雪交横至严飚左右吹所贵贞白质不为寒岁欺  

同子充濬仲游北山夜宿觉慈院  

穷年厌喧嚣今晨惬游衍岂伊清旷怀直为朋知展指途阳巳升入谷光未显涉流既百折寻山亦千转停策树频倚攀林芳屡搴路夷始出幽山暝复凌缅佛庐既栖薄僧榻聊息偃地僻心自怡俗逺虑乃遣明发有佳趣胜处将历践  

徃山洞  

既停九龙防沥醑礼前贤复寻三洞蹊秉玉朝羣仙羣仙去绵邈遗迹费采甄标峰绚霞外裂窦防云间旁听流活活俯瞰深渊渊脊曲骇初入膝阻艰屡迁躧逈方蠖伸縁隅乃猴牵冥行路易失前火频然倾壁见斜倚危室覩孤圆穴杳石如透潭空海疑连涉深怯龙跃出险怵途悭纡徐度虚隙恍惚脱重泉仆御矜乍徃朋徒庆生还夙志爱游役芳时屡徂諐流光忽我迈践胜及兹年栖息固有期迟暮复何言二皇倘可值頺龄庶能延  

登鹿田  

山北倦游览山南纵攀援苔滑岂可步萝弱犹足扪力竭转脩蹊险尽得平原排峰作郛郭列岫代墉垣披拂趋兰社靡迤入松门竒石既罗迳初篁亦当轩鹿耕事固逺仙化迹还存野田遗旧场孤冢秘精魂感徃情巳剧怀来念弥敦学道值时阻摄生逢景奔何能弃縁业即此穷朝昏  

赠别祝彦明  

怅望临荒蹊驱驰骋遐步江纡练月初山标防霞暮天长路易迷水深舟难度征人去不息仆夫倦相顾此时悲送君安能髪不素  

白纻歌  

阖庐宫中夜挝皷宫树乌啼月未午玉缸提来酒如乳白纻衣成向君舞美人醉起行步难腰间珂佩声珊肯縁娇爱减君欢寳钗堕地不敢言宫中门戸多无数君恩反覆日几度明朝重着舞时衣心中已道不相宜  

当窓织  

当窓织贫家女儿堪叹息隔墙惟听伊轧声堕珥欲收应不得两日织成花锦段尽输上官犹诫缓夫婿复来催上机岂念身穿蓝缕衣君不见富家娘不识蚕桑着綉裳  

凉州行  

凉州城头闻打皷凉州城北角声苦羽书昨夜到西京敌兵巳犯凉州城凉州兵气若云黒百万人家皆巳没汉军西出笛声哀敌骑闻之去复来年年此地成边土竟与敌人相间处敌人有妇能汉音汉女亦解调敌琴调敌琴按敌谱夫婿从军半生死美人踏筵尚歌舞君不见古来边头多战场生男岂如生女强  

题平章公所藏天马图  

君不见余吾水中天马出赤鬛缟身朱两翼割玉为鞍鞲不得锦衣使者捷若飞紫缰金勒看君骑却忆拂林初献时鳯城五门平旦啓驰道行骄辔耳耳路旁见者谁不喜众中牵出朝未央挥雾流沬满道香毛带恩波日光龙眠老子识马意行过天闲重回视白笔描成落人世我公购之滦水滨百金市画冀得眞奔霄追电何足云从今吹笛大军起料知一日行千里塞上擒王献天子  

湖州行送人作郡  

湖州岁岁修城堡敌骑时烧城外草城外居民如野鹿目睽睽兮尾促促去输官税输不足半在军中半在狱独畱新妇饷姑前也执呉绡供税钱吴绡巳尽归未得复到官家消息我相闻之忧尔湖命选贤侯此剖符贤侯若为湖作主便湏罢却徴求苦畱得湖民障兹土  

题顾氏长江图  

天下几人画山水虎头子孙世莫比何年冩此长江图多少江山归笔底巴陵三峡天所开逺势似向岷峨来洞庭潇湘仅毫末楚客湘君安在哉江上一朝风雨急老我曾来踏舟立皷枻既闻潭畔吟抱琴复听竹间泣别来几日世巳非忽此披图忆曩时早知避地多处所肯逐红尘千里归林下一夫巾屦似亦有舟人与渔子能添野老烟波里便与同生复同死  

题出射图  

玉门关南百草腓玉门关此鬬兵稀边头无事秋马肥将军出射沙尘弥一人据鞍执大旗翩然前疾若飞一人引弰如附枝一人放箭箭不知后有两人蹙骑追侧身防镞恐镞遗玉门关城逈且巍一时士马何神竒我来塞外抚边陲曾挥此马看君骑为君取酒尽千巵醉里争夸战胜归到今巳是十年期画家所冩是耶非却忆当初亲见时  

题打毬图  

健儿撃毬世未见人马盘盘若风旋场中一防走如飞三人跃马争先驰两人翻身惊且叹前视后视回回转平沙蹙踏黄入天肯使苍鹰飞向前身忘激射但狂走未知毬落谁人手君不见秦失其鹿人共逐刘项雌雄几翻覆  

经金绳废寺  

寂寞唐朝寺频年客到稀空山孤殿在荒迳一僧归苔色骄秋雨松声振夕晖惊乌初有托近亦出林飞  

岁暮感怀  

移家东海上汨没度危时草市腥江鲍民居杂岛夷衣冠随俗变姓字畏人知保巳无深计翻言命可疑  

客居  

漂流何所徃寂寞住湖隂道路无知巳饥寒乱此心草枯春牧逺浪濶夜渔深岂惮艰虞事衰年自不禁  

辛亥除夕  

湖海风云暗道途霜雪清如何一年尽翻使百愁生俗薄乖归计时危缓去程家人团坐夜应悉旅中情  

访止公于文溪  

杖锡游兹地过从动隔年巳无离别想那有去来縁心事青山外禅机白石前偶来非道意敢借慧灯燃  

除夜客中  

岁月遽如许蹉跎老却人一年惟此夜明日又逢春湖海未归客风尘多病身感时浑不寐灯火独相亲  

郡斋度岁  

失脚双溪路今经两度春不堪飞雪夜还作望乡人世事方如梦生涯笑此身惟应两蓬鬓不负嵗华新  

寄宁之鹏南兄弟  

携家非得计世乱麤求安有季俱行役谁人救急难月从愁里没雪向望中寒昨夜乡书到知君不忍看  

又  

一自干戈后先庐几处存遽成豺虎峡愁杀鹡鸰原岁酒空兹夕春风非故园忧来无避处只是倚衡门  

投同佥公  

授钺几専征分藩复此行身为汉飞将家若鲁诸生秘畧三边靖妖氛一剑横巳多门下客持笔待成名  

郡斋守岁  

守岁寒斋里开盘试奠辛杯行犹是腊酒醒即逢春天地长为客风尘叹此身岁时追徃事独有老随人  

送归安丞  

之子官何处湖流一舸通汀洲苹影外城郭水光中夜泛苕溪月春吟箬下风若逢陈太守为报巳衰翁  

送赵司令  

自入骠姚幙从军凡几年却縁盐防利去读海王篇蜃气侵官舎鲛人迎渡船看君年未艾暂出莫凄然  

除夜客中  

已就长途徃堪怜暮景斜一年惟此夜千里更谁家恋困心空赤忧时髪巳华此身如可乞只合老烟霞  

岁暮畱别  

从宦不得意岁阑聊复归亲朋随地有情谊似君稀舟小容分榻裘单许借衣平生岁寒意临别重依依  

自定川入海  

乍离东海郡又上北溟船红见波中日青窥水际天乡关千里隔身世一防悬乡信何从达归鸿落照前  

至胶州  

自入东胶路乡邦此地賖人悲西日防际北溟霞民俗农为业州城土作家驿楼何处是庭树暮栖鸦  

宿高密  

客路信悠悠荒城许暂投黄尘齐地晚红叶海邦秋灯影明官驿钟声度县楼去家今几许犹自梦东州  

寓昌乐  

淮海来时路东西几日程一年行万里数口托孤城邯水方驰箭崤函未罢兵余年已无几坐此欲何成  

次益都  

使传来遥甸征车驰近埛茅庐城外市杨树驿边亭淄水穿原緑牛山入郡青西游应未遂又复渡沧溟  

次韵寄陈大防  

仙风久仰羽人丘功业今归戸牖侯万事糺纷难辟谷一秋衰谢独登楼思闲巳蜡游山屐愿治方资济海舟闻説中营频倚注文园肺病几时瘳  

次韵游上方  

故人邀我破愁顔风磴云岩尚可攀五色蓬莱常近郭一湖波浪欲浮山江臯极目双枫赭涧道伤心细菊斑作客异乡俱老大乗时吟赏不知还  

登大牢山  

海上名山谁作隣数峰高起自为羣林明夜见水底日浪动朝疑岩下云渺渺乾坤何处辨迢迢齐楚此中分那看回首东南地烽火连年警报闻  

宿高密  

杳杳山城倚暮天依依墟里见寒烟海邦出息空今日齐地徴求异昔年俗鄙谁歌招隐曲道穷虚诵卜居篇故乡回望在天末一片归心对月悬  

营丘  

空壕废堞绕营丘一望凄然使我愁赐履封侯千古在寻盟霸业此时休鸦啼古木西胶暮鴈落平芜北海秋回首江南万余里异乡如此若为畱  

北海郡  

齐国西行几日程平原望望怯初行雨途车过泥藏辙晴巷马来尘满城野色北连三晋逺河流东注两淮清中原土俗古云乐老我今多万里情  

偶书  

自从北渡浣纱溪十载家山入望低失学巳怜元亮子长斋应愧太常妻百年世事醯鸡变一夜乡心谢豹啼却向归途望辽鹤白头和泪写凄迷  

寄沈隐君  

故人家住白云隈占此崖盘与涧回风挟水声归迳竹日将山影上阶苔律书在箧身同弃瑞检堆床手自开闻说蓬瀛从此达湏骑白鹿访君来  

晩至永乐  

江干细路走羊肠逺逐钟声到上方水荇暝时云淡淡迳松深处月苍苍佛庐夜续传灯火僧榻寒薰小篆香何用别寻天竺去人言此地即慈航  

寄丁鹤年  

衡门之下可栖迟且抱遗经住海涯东汉已编高士传西方仍诵美人诗衰年避地方蓬转故国伤心忽黍离天末秋风正潇瑟断鸿声彻暮云悲  

梅檐为天叙师赋  

上人曽住大梅山坐看檐梅眼欲穿白足乱迷行道日寳花轻堕讲经天肯将素服欺尘梦只许清香入梵筵看到常师成熟后方知此道有眞传  

寄俞伯熊兼柬李仲彬  

东郭先生最老成天才久巳负时名能诗不减唐工部解饮浑如晋步兵塞上征鸿高避弋海东归鹤暗闻声比隣喜有知心客一夜弹碁直到明  

怀宋庸庵  

麦秀歌残巳白头逢人犹自说东周风尘澒洞遗黎老草木凋伤故国秋祖逖念时空击檝仲宣多难独登楼何当去逐骑麟客被髪同为汗漫逰  

怀滑撄宁  

海日苍凉两鬓丝异乡飘泊巳多时欲为散木居官道故托长桑说上池蜀客著书人岂识韩公卖药世偏知道途同是伤心者只合相从赋黍离  

宗道师曾许寻郑元秉春草图见寄诗以促之  

平生不识郑山辉冩草成图偶见之恍惚鵞羣翻水日依稀鸿爪印沙时康成巳矣空书带灵运凄其但梦池寸楮尺缣能寄否敢凭归鴈致深期  

哭赵太初  

蒲团兀坐几经春独把南华味道眞已薄丹砂勾漏令空怜白髪杜陵人山中旧别期犹在世上游名迹易陈楚些吟成无处寄暮云回首泣沾巾  

访杨季常于陈山回途有述  

为忆幽人八十余片防来访水南居巳知扬子门多酒谁信冯驩食有鱼一代定归名士传百篇眞授伏生书前朝人物今无几猎罢犹堪载后车  

咏怀古迹  

客来偏自说姑苏吊古令人百感俱只讶当年尝越胆那堪此日听吴趋荒台鹿下江声咽古木乌啼月影孤欲问阖闾埋地五湖东畔巳荒芜  

秦湖渔隐为袁桂芳赋  

履运应成昔名湖尚说秦避时端有意把钓可无人若士居姚水遗风似舜民地虽占越土境实异河滨已忝归渔业何言托隐沦月浮孤艇夜雨着短蓑春泊渚多依藻窥汀或傍筠羽沈疑中饵丝动讶拖鳞竭泽知难脱殃池数乍屯竞多声失厉得隽语忘嗔獭怨诛求尽龙嫌荡漾频腥风连巷陌秽浪接沙尘水际呼儿急墙头换酒新讴歌便野习嗜好任天眞行嫓清狂客名传放逐臣家临烟浦近门对雪沤驯钓渭心徒苦兴周迹巳陈子陵辞汉日贺老别唐辰事业今如是栖迟固足珍青云人既逺白首我还亲衰谢无知己飘零偶问津但期连郡邑岂料结比隣  

潇湘夜雨  

洒江思巳悲入夜声转急还忆在荆南卧听湘妃泣  

骆郑二君子见访赋絶句  

客路谁为骨肉亲两君邂逅结比隣相交自可到头白世乱还家有几人  

又  

欲具盘飡饷故知村荒市逺只随宜家人不解艰虞事犹想客来如旧时  

又  

白首相逢能几回羡君仍作等闲来明年此日知何处且向空庭嗅落梅  

旅怀  

春半家书预作期长儿十月送寒衣江空野旷无消息踏遍苍苔人独归  

又  

数口迢迢寄海边乡心客计两茫然老妻岂悉未归意将谓飘蓬似徃年  

又  

独向荒村歌竹枝寒烟暮雨不胜悲平生一种凄凉态岂料偏归老大时  

忆汪遯斋  

四明羁客近如何别去今才一月过记得小斋多野思豆花隂里唱离歌  

## 石仓历代诗选卷二百七十  

明　曹学佺　编  

元诗四十  

岑安卿  

古意  

亭亭千岁松起自一寸植茍无斤斧患夀可比金石青青园中草一雨回青色清霜忽飘零雕瘁在顷刻  

又  

寳刀不断水线溜可穿石君看城门轨要非两马力为学不苦心虚谈政何益伟哉大禹功犹思寸隂惜偶读戴帅初先生夀陈太博用东坡无官一身轻有子万事足诗二句为韵有感依韵以续其后  

贪夫富且夀吉人饥复寒什袭宝燕石白璧泥涂间老成愧茍得童孺羞无官如何羊裘翁不念归来难  

又  

谤讟我自致勿怨生不辰蒺藜非所据石卜陷厥身始知胶漆心千载雷与陈蝇矢任黒白頺然自天眞  

又  

絺绤不任暑毳褐寒复生寒暑岁相似中心空自惊道义山岳重富贵浮云轻念此转凄恻俛仰何所成  

百雁图  

离离鸿雁羣渺渺水云国白雪剡川藤香牧溪迹形眞具生意彷佛二百翼四海兄弟情于兹见叙秩前鸣后如譍高下低复逆随阳足稻粱直夜防机弋水寒芦叶黄霜清苇花白羣游得所止一气同悦怿哀哉淮南謡布粟歌斗尺东阿赋豆萁才高终摈斥观图适念此翻为古人戚今人犹古人毋为后人惜  

食新笋  

黄虀瓮巳竭枯绣筐亦空老芥长芒刺食久咽为痛山雨折竹胎未入春盘供畦丁适踵门致我亲戚送脱绷锦纹散切玉霜刀弄新香歕汤鼎馋涎迸齿缝未倩捜诗肠已破食肉梦参禅诚滑稽煮箦宜笑閧赞宁谱亦佳涪翁句堪诵僻居东海偏斯味时一中山僧应厌湌饱食听春哢  

述古二章送范瑞卿回越  

陶朱五湖客相业霸于越十年思复雠一举强国灭扁舟烟水间千载仰遗烈子念居是邦景慕有前辙试吏固云始时至亦宏达  

又  

司隶百世士揽辔思澄清生罹党锢祸殁有葢世名善类既销歇汉祚亦云倾子材固不逮识此巳足称古人不可见千载思云仍  

梦中作  

积雨稍开霁晴川榜孤舟双目豁隂翳四望余云收轻风生衣袂洒洒舒烦忧桥横落日逈水与山俱流白鸥洲渚凉黄鸟林塘幽十旬九隂雨兹晴信难求美景与心防及暮犹迟畱宾朋惬清赏晤语更献酬归途见明月华巅风飕飕  

和济天岸法师约李五峰同游韵  

我不识徃古谁复知来今彼哉牛山泪只湿当时襟节序倐代谢秋风生树林暑气日已薄凉气日已深酌我新熟酒鸣我素蓄琴陶然一今古万事从无心  

又  

行行风波途着脚殊未稳荣名非素怀飘忽任衰晩嗟哉圣贤心明白寄黄卷如何当世人交深语翻浅所以靖节翁抛官托罢蹇长歌归去来高风播弥逺  

次兹息庵冬日海棠韵  

盈盈宫锦仙厌彼繁华场当春不自献婉娩怀无生托根檀林金仙借恩光羣隂正凝沍特与回春阳拒霜宜愧死江梅亦羞香翻令桃杏顔应有趋时伤定恵一笑姿未免随春芳始信鹤林仙解逞非时妆  

和李宰韵  

春风吹繁花秋露浄孤月壮年嗜好新对此毎倾悦年来百念灰搔首惟短发流光不我与苔生古人骨常怀却世纷宴坐学息从渠鵩去畱不问马得失李侯宦游踪来僦海上宅庭兰茁春芽笑语落霏雪诗文尝我过老晦资啓发穷思独善身自献殊未屑对酒还当歌甘防肯朝夕君心与我怀相对交叹息  

灌畦  

灌畦起清晨汲水甘自劳防露湿裳履凉风吹鬓毛缅怀汉隂叟东陵亦其曹顾予何为者佚豫敢自骄日午获偃息读书志弥高年饥见秔稻万民免煎熬寄迹天壤间于焉遂逍遥  

镜池  

镕铸匪鑪冶寒液凝不裂虽无磨淬工俯视香奁掲能湔百虑空了不见生灭水鉴唯外形心渊湛秋月  

梅沼  

孤根悬倒影彷佛浮灵槎疎疎枝间雪淡淡波中花松竹复相亚偃蹇同欹斜折香汲深寒清供推禅家  

琴峡  

石束清溪流琮琤玉声碎如闻操履霜堕却思亲泪伯牙寡所知钟期乃同志至今流水音寥寥在兹地  

桂轩  

谁居广寒宫有此嘉树植年年风露中黄金吐秋色秋光天上来开轩为我得笑彼挥斧翁劳生竟何益  

寄兴示诸子  

田园日芜秽衰迈不自治童仆肆疎嬾子孙习娱嬉良苗杂稂莠瓞纒蒺藜草深狐聚水积蛙蚓滋念兹毎独徃邈焉起遐思世事亦如此重令我心悲  

题旧纨扇  

去年壁上翁苍苍生网虫今年承拂拭还有去年风自怜顔色改得入君怀中愿言新旧人恩宠长相同  

次元善喜雨韵  

石燕拂云杪河鱼落檐前天公半月雨上下舒忧湔槁壤蚓发唱素壁蜗畱涎禾蔬郁嘉秀乐彼田与园既无沟壑虞体受期归全插架有遗轴足以销余年  

官舎偶成  

宿雨生晓凉幽禽在高树披衣出门看溪流急如注草木被新渥青山蒲公署偶为城郭居获此林下素隣家酒如渑歌管朝夕度此乐非我知防书日还暮  

伤心行用李长吉韵  

朔风动清吟孤月流寒素白髪困青灯红妆泣秋雨罗扇沿网虫寳鉴青鸾舞白昼魍魉行山昏鬼无语  

咏范氏池亭  

虚亭巧结搆有此观鱼境碧沼风生纹高林月畱影花竹列我前松杉痩而颖山环翡翠屏水莹琉璃井书生东海来山水颇深省喜有郑家湖诗文毎相警  

题太眞春睡图  

东风吹杳荡晴昼长安宫苑花如绣海棠一夜折轻红淑气薫蒸困醇酎太眞徙倚沈香亭宿酲未解春眉峰敛翠翳秋水侍儿夹拥花娉婷玊床滑芙蓉展水沈烟袅金屏暖丹腮融润珊瑚温寳钗斜鬌乌云绾上皇玊笛那敢吹地衣红皱靴轻移传令别殿罢歌管流莺不语游丝垂渔阳皷边尘动防阁无言卿士懵妇人一睡四海昏主闇臣防总如梦翠华西狩九庙隳祸胎未剪三军疑马嵬梦醒生死诀一时悔祸人心归骊山举燧供欢笑犬戎蹴踏周原草丹青谁写春睡图后世不湏箴大寳  

次韩明善题推篷图  

青松隂隂间脩竹六月倐然破炎溽梅花一味只宜冬江上孤舟水邉屋笔端春信回孤根鲛绡浅抹霜痕江南烟雨正愁絶一枝唤醒罗浮魂无声诗生有声画吟咏工夫见挥洒坡翁仙去二百春梦绕松风古亭下兹花清致谁堪当孤山题品渊源长推篷细认心凄凉鼻端彷佛闻天香  

题晴川图  

清谿粼粼生浅花晓日倒射摇金沙翩然双鹭下危石玊雪照影无纎瑕溪边小景入图画青烟緑树渔翁家渔翁归来歌未终鹭丝忽起芦花风回眸遥望不可极但见白玉飞青空昔年夜宿潇湘浦彻晓不眠听急雨解衣曳杖立沙头何似今朝得容与长安马寒泥没腹雪满朝衣冻肩缩试令援笔题此图长篇应赋归来曲  

和王子英醉后歌  

至人超六合造物期同游飘飘无根蓬荡荡不系舟江河罔知返日夕唯东流鸤鸠尔何为戸牖思绸缪人生底用愁如织朝防朱顔暮无色何如生死两忘怀日月梭飞任交掷君不见秦皇入海求方瞳包括区宇推羣雄沙丘輼辌鲍鱼臭一世万世今何功又不见班生投笔逾流沙封侯万里威逺加玉闗东望不可入上书祈请心咨嗟我生于人何所为死当身外亦谁悲乌鸢蝼蚁苦分别珠襦玉柙徒光辉不如生前赋诗饮酒放浪山水间死与造物黙黙还同归  

二月二日大雪偶赋时寓州郭  

东风吹寒春漠漠海气作暝天昏昏空堦夜落雪一尺起看万树棃花云诗翁燃须僵不死开窓强作饥猿蹲欲呵冻笔写清思瓮中余沥催频温山僧积财富畎畆驱驰役事何纷纷木鱼停挝磬声絶但听衙皷趋公门何如孤舟钓鱼叟一蓑独立寒江口  

题黄中立樵云卷  

三衢仙人石桥奕隅坐野樵心自适不知柯烂岁月深人世归来巳非昔越山客亦樵云中碧山杳杳云重重香炉扪萝春蓊郁若耶涉水秋防蒙斧声丁丁响深谷猿猱鹿豕恒相从怀章太守归故里读书处士栖长松古人千载不可见二公出处谁将同君于此计岂长徃草衣芒屩姑从容仙人倘遇不须久归来歌我樵径风  

姑蘓台  

吴宫筑土山为趾俯视水云三百里台中歌舞萃华丽金碧巑岏珠翠江花泛泛浮鸱夷防稽思霸甘卑辞千金不买西子笑一舸竟逐陶朱归丹砌草深麋鹿卧凄凄棘露沾人衣阖庐丘墓虎为卫至今钟磬闻余悲游人不悟国倾亡松间援笔题眞娘  

朝阳台  

巫峰十二青参差石形俨现仙娥姿苍藤翠木怯凄冷精诚夜感襄王思仙衣缥缈仙裙湿云影飘飖雨声急阳台朝暮不胜情高唐想像愁无极梦中竒遇事杳防公子雕辞亦胸臆荒凉古庙屹江干台空不见行云迹防人怅望尚徘徊古碑寂寞荒莓苔  

戏马台  

彭城负剑河为障南屹崇台势雄壮重瞳奋迹入秦回诸侯揽辔皆东向酒酣蹙马升崔嵬翻鬛振云烟开倚鞭四顾示无敌指挥貔虎心雄哉黄金间行亚父去帐下茫然失谋主楚歌声合溃重围昔日名骓空故步千年积恨气未消绕台泗水撞飞涛  

望思台  

金茎擎露空崔嵬湖台筑恨心犹哀剖桐殡土事暧昧祸机元自长生来夀逾大耋世巳稀赵国憸人心倾巇盗兵诛佞两非是屈牦督战犹惊疑衔寃竟陨鸠泉里壶关三老言非迟向无少卿防病巳上林僵栁何缘起空余老泪滴纹甃斑斑相间苔花紫  

鳯凰台  

万里长江东入海千年高台今尚在当时谁道鳯凰来览徳何人足相待鳯声悠悠梧叶空谪仙文采流长虹跨鲸一去不复返后人欲语羞雷同海上三山眇何许羣仙骑鳯隔风雨登临空咏谪仙诗白鹭斜飞过秋浦  

洞庭秋月  

岳阳楼昏水云黒夜掲冰轮破幽寂浮光万顷跃寒金倒影一规沈素璧霜毫谁幻清絶姿毛髪增寒心辟易何时鼓柂遂南游散髪君山弄虚碧  

平沙落鴈  

骆驼水枯圆露觜橘洲霜清平似砥衡阳回侣羽翮疲接翅连羣飞复止洞庭波濶菰米稀弋人夜榜机心防平明又为稻粱谋来防行迹空嗟咨  

逺浦防归  

长江万里东入海南极苍梧北逾济龙骧万斛驾洪涛去日酸辛归日喜画师夙昔谙行色鵞溪半幅畱眞迹入门妩媚各有怀谁念山巅望夫石  

逢秋  

高梧脱叶金井寒璧月夜挂朱阑干银河万里浸虚白凌风欲访乗槎仙金壶箭水声第一画角梅花听凄恻三山楼阁碧海凉老鹤不眠清露滴  

谢季仲容见赠  

海风立水天空蒙瘴云昼掩蓬莱宫仙人跨鹤天姥东归来楼阁昏无踪九仙山高玊为戸广寒夜访乗鸾女桂香滴露梦不成防彻霓裳羽衣舞宫袍舞锦花翩翩诗成毛骨生清寒飞章赠我归剡川推篷月在梅花边  

次王敬助见寄韵  

琴书曾逺访访我海东滨对酒不成醉防花惟惜春青灯书有味白眼世无人尽有畊桑趣翛然一幸民  

又  

秘图畱滞日乡思已凄凄黄卷挑灯阅红妆掩镜啼交新情僶俛感旧恨低迷语及深知处应怜独鹤栖九月三日晚与郑元秉对坐至日暮小雨后归宿偶成  

归人归未得天际复生隂小雨湿官道清砧伤客心萧肥兰蕙痩雀语鳯鸾瘖坐对荣阳老空怀正始音冬至前一日到游源及归知元善亦自彼回途中遇风不得相近偶成  

夜醉重峰酒晓行游径霜急风来广漠初日在防茫交臂恨相失思君还自伤翛然鹓鹭质鸡鹜愧聨行  

和来竺西见寄  

岁暮重峰寺诗文喜共论暝云昏叠嶂寒雨滞孤村别后病翻剧书来身幸存藤枝肯扶老终扣月中门  

沙县小楼  

半载客延平沙阳梦愈惊蛩鸣深巷静月昃半楼明故国三千里归途一月程西风在庭树絺绤不胜情  

偶成  

溽暑南州甚我来成感伤日长聊假寐梦短亦还乡水汲龙津渌茶烹鳯苑香长歌忆归去屈指待清商  

寄易礼弟  

越客半年住闽溪千里流山高不碍梦日暮易为愁兄弟终相忆乡闾非所忧何当先垅侧同理钓鱼舟  

送杜洲殷山长归天台  

殷肇土茫茫诗歌鸟祥建邦思得姓易代复宾王德泽流千古云仍徧四方深源还辅晋郧国亦兴唐奕奕家声逺绵绵世胄长天台存旧谱地望着清光教育文辞赡渐磨道义彰移官杜洲曲开讲楙山傍晓日臯比暖薫风绛帐凉青衿诸俊彦防服两儿郎弟子堪榱桷先生实栋梁羣飞迷蓊郁骏足识康荘岁月音书满风云际防良伏龙终偃蹇鸣鹤自翺翔执友陈供帐携家上小航锦囊诗匼匝苍玉佩铿锵壮志期高翥归心驰故乡赤城霞粲粲秀岭日苍苍巾子峰头月琼台石上霜暂伸怀土乐爰整好逰装下捧薇垣檄遥霑枫陛香公车应荐剡耆德动交章不日防除目何时举贺觞佳音如我寄鱼雁在沧浪  

简王东臯  

剑光飞射斗牛寒应笑于今铗更弹万国梯航朝帝阙千年礼乐付儒冠黄金用尽无顔色白髪交深见肺肝重念蒲轮东鲁客暮年名动汉朝端  

送易直县尹兄赴松溪  

武夷山水最清佳路转三衢未觉賖百里弦歌初作宰一官琴鹤早辞家夜凉灯影连书屋溪近松声杂吏衙遥想政成闲暇日锦牋试墨品春茶  

次郑元秉陪刘同知谒子陵祠韵  

画舫秋江集缙绅公余来吊故人魂子陵名节千年墓文叔云仍百世孙高阁清风生玉尘空山凉月隳金尊独慙老朽无由到只有新诗可共论  

游东山寺赠蔚东冈  

东山景物吾州稀莲宫璀璨浮春辉过湖人骑白雪马待客僧立青苔矶花边举杯酒一斗石上解衣松十围最爱东冈老禅伯夜窓为我谈机  

次叶敬常编修危大朴检讨东湖嘉泽庙倡和诗韵  

太史文章星斗光丛祠新制耀仙乡两贤嘉泽千年在万顷清风五月凉烟际楼台澄晚色雨余兰芷发天香经筵简讨临川彦唱和尤闻感慨长  

遣兴  

去年不死今年活直语半生人不禁老去谤书从满箧春来乐事总关心观鱼濯足沧浪水听鸟支笻杨栁隂我已无心呌阊阖玉皇高拱紫云深  

重峰寺祈雨后柬李元善  

尘尾高挥演大乗火云不散愈崚嶒谩同三岛吟诗客闲访重峰醉酒僧翠竹隂移凉梦逺碧莲香散暮云凝归途未即天瓢注犹有长风解郁蒸  

## 石仓历代诗选卷二百七十一  

明　曹学佺　编  

元诗四十一  

黄镇成  

山中杂诗  

山中春日长芳林翠如织放意聊散步裵徊度阡陌相逢耦耕人借草成太息雨歇清池深云收暮山碧野蔬堪掇拾乐此谋朝夕故人天一方怅望那能即长歌发中情且以慰畴昔  

衜山亭晚憇  

平池雨初晴日暮春水深残霞堕空濶规月光巳沈惊波跃潜鱼过影窥翔禽芰荷緑参差嘉木悬清隂但起垂纶想逺生江海心小大固有殊放歌无古今  

南田耕舎  

离离南山田采米山下緑兹晨凉风发秋气巳可掬美人平生亲零落在空谷顔色不可见何由踵高躅我耕南山田我结南山屋下山撷桑麻上山友麋鹿还肯过隣家隣家酒应熟  

暮春  

风雨不出门人事颇周浃高斋诵金文虚昼了白业登楼聊四望新翠满林叶江南春欲暮日月如转睫青山犹故人浮世堕灰刼谁能凌汗漫长使幽意惬  

石桥山  

散策南山下逶迤登石桥五涉曲涧水两山郁岧嶤夤縁度絶壁攀萝俯山椒悬瀑防层崖冰华垂空飘盘纡上石磴天梯飐回飚厠足得平地耸身凌丹霄入谷烟霞深松竹声萧萧防当发天秘剪此荆榛条结屋栖白云览瞩千峰遥土沃既宜耕山深仍可樵因之习天防巳足逺世嚣悠然万物表我隐谁能招  

谢家山  

结庐在南田巳辞城郭讙山水未幽深拟谋泉石间野父我行同登谢家山縁溪入深窈絶磴穷跻攀凭虚横鸟道高回白云关下瞰飞瀑流倚杖听潺湲良畴忽衍旷阳坡冬不寒盘旋得幽谷外密仍中寛松根有茯苓竹本易成竿愿与同心人筑茅栖烟峦去市十里许尘坌未能干食力中无慙傲然身世安  

谢边  

冲雨来谢边滑路霑泥涂旧隣忽相见畱我宿山居燃薪燎我衣取酒慰我劬虽有骨肉亲各在天一隅感子劳苦意焉能念﨑岖  

僧别所藏郑子声竹树图  

空谷有佳人连蹇岁年暮清顔不可见香墨在纨素江山澹防茫起我沧洲趣白石隐疎篁秋霜悬老树天高鸿雁稀水落沙觜露上人心迹空对此了言句亦欲櫂孤篷云深不知处  

江仲谦恒德堂  

江君世令族家在君山阳君山四千仭上有白玉床云气出隂壑灵苗产阳冈仙人时徃来石室畱禁方江君往得之归为恒徳堂九转空青砂沃以神楼汤散入刀圭匕冬炎夏清凉夭阏一以合吾心乃夷康四海患痿痹齐民生痏疮国医敢束手忍视仝膏育大山多灵药食之可年长安得往从君吹笙住药房  

同御史郑彦昭登丹台韵  

晨登链丹台云磴互盘曲五月居高明旷逺穷望目雨洗炎埃浄凉风动梧竹遥峰明晚翠近濑漱寒玉聨镳得骢骑杖策偶驰逐诗畱纸上云酒散樽中緑坐久独归迟鸣驺出空谷  

畏日  

畏日不肯没秋暑过于夏孱躯敞炎熇感疾未能瘥金钱买药裹寝处不遑暇毎怀逃林泉无地安茅舎南山在絶顶佛屋古松下流水挟双涧清飚拂崇榭我欲往从之僧榻仍可借俯观尘世中挥手一高谢  

苦热  

苦热中夜起仰视天沈沈众星失光耀云雾生晦隂丰隆亦凭凌霹雳闻迅音欲雨竟不成徒受苦热侵人事不可问天意诚难谌安得金飚来悠然清我心  

城西纪事  

今日稍清适独出城西村感时经丧乱风物异郊原林摧见平陆寺破畱頺垣高亭化墟莽华屋成蔬园徘徊在中路偶听老农言新苗未入土田草日巳蕃丁男赴徴调期令集辕门况乃乏牛力苦辛难具论我闻增惨怆无防拯元元身老不能耕焉敢饫盘飱  

赠秋厓上人  

开士黄金刹齐房白云外寻师天台山柿叶写经呗凌晨餐正阳玉屑和沆瀣飞锡到城市刀圭起沈瘵逃名师伯休隐显谢流辈有时栖石室宴坐眞空界行药度幽涧秋云湿霞佩我欲往从之高蹈尘宇隘他年嵩少间挥麈一投芥  

南田赓倪体中见贻之韵  

中田日耕舎乃在南山阳啓户见流水云烟郁相望夙昔江海心中年甘退藏躬耕聊寓情学道未迷方过游隣里间蔼蔼枌榆乡倪君妙篇什时同赋草堂山林各沈困风雅俱沦亡慷慨但怀古迂濶空谈王平生屠龙术匣剑收光芒济世得良医不如君伎长救浑用寸胶谁能振頺纲青山自秋色篱菊亦有芳隣家酒可贳白稻炊新香陶然任天眞高歌成报章  

刘伯熈清溪图  

蹔脱尘鞅系结此清溪居偶从农圃隣时读种树书听瀑扫松石眠云依草庐韬琴自无直钩不在鱼未知穹壤间宠辱当何如  

吴伯昭红莲緑幕图歌  

乌君之山从西来防地万仞青崔嵬划然磅薄下江浒林麓隐隐栖楼台上有飞萝罣乔木下有洪涛万顷堆红莲绰约泛渚净緑幕缥缈临湖开云烟卷风岛屿没窓戸洗雨冰霜回高人自是青云客日向湖亭赏山色昔年走马踏红尘射杀南山双白额今日纶巾羽扇闲独面清泠饮冰蘗壶箭收投胜负空碁枰罢局机筹息延陵公子昔称贤画手复见今道有声之画宜诗篇为子作诗将画传  

赠何万里  

泷流绕郡山如防黄茅峒深秋雾黒幽篁蔽空鼪鬼啸絶磵下水沙虫射生徭持刀跣双足出入如飞践荆棘官军相持不敢杀年年出峒来为贼何侯挺身谕厥渠深入不用一卒驱椎牛酾酒拜县令叱散部伍从降书君不见伏波将军征五溪瘴雨湿衣归棹迟又不见令公单骑丧虏魄万马不嘶边月白古来豪士立竒功何侯身老心力雄上尊袭衣拜赐毕归钓白云清渭中  

题墨菊  

江南九月秋风凉秋菊采采金衣黄近时丹丘出新意却洒淡墨传秋香青城学士曾题藻散落人间共传寳卷舒造化入毫端回首东篱自枯稿东阳传君心好竒何处得此秋霜枝湖湘衲子逺相贶笔势逈与丹丘齐香英细蹙玉屑老干拗断乌金折不随粉黛学时妆自与幽人同志节渊明巳逝屈子沈晚香纵有谁知心感君画图三叹息为君长歌楚天碧  

李将军歌  

李将军少年意气轻浮云青丝络马黄金勒寳剑错镂交龙文十二高楼连广道千金结客大梁门昨日弯弓连白羽射杀南山白额虎归来飨士酒千钟自向青楼按歌舞前年起兵从义旗斩将陷阵身如飞上功幕府久未报有酒不乐当何为  

悲秋词  

长叹复长叹芙蓉落尽秋水寒庭前百草枯烂死防子日暮衣裳单白日悠悠岁将晚江南水深波浪散鸿雁不来江水长零落秋云满江岸愿天吹作凌天风吹开白雾清旸红愿天化作炎天雨物物昭蘓感天语  

莫徭行  

莫徭射生蛮峒谷窄袴短衣双赤足前年应募作官军恶少如云学装束千村一过如蝗落妇满军中金满槖豸冠击碎且勿嗔邻冦不虞吾所托  

分题送黄汝楫  

冉冉孤生竹生在昆仑之嶰谷直笻离离出地深寒梢蔚蔚参天緑竹高不受霜雪侵愿君同保岁寒心竹管可作箫韶声愿君吹作鳯凰鸣鳯凰鸣致时雍九奏方知孤竹功  

题达可大监防武夷卷  

吾生有癖惟爱山梦魂长在溪山间秘书示我武夷卷巳似箸屐穷跻攀武夷三十六峰碧烟云出没秋孱顔丹厓翠壁千万状灵花异草何斑斑上有七层郁罗级下有九曲沧浪湾仙人骑鹤互来徃但闻杂佩声紫阳夫子昔曾住傲魄凿破浮云关櫂歌一曲天宇濶至今遗响在人寰桃花流出前溪去石门不揜春风闲平林山色自无恙我欲与子听潺湲  

春日山行杂兴  

山郭晴光逺临高逸兴賖路经栖鹤地山入种桃家石顶寻云母松根饮雪花故人畱宿处朝饭有胡麻  

又  

山翁畱客住自说乐余年日养分男舎春耕税主田雨泥朝过鹿山木夜啼鹃鸡桼烦相劳桃花出钓船  

春雨南田书事  

流水三椽舎桑隂五畆田饭香分野碓茶熟山泉石榻防云坐谿窓听雨眠桃花川上路应有钓鱼船  

又  

圃通隣巷柴门接野蹊卖薪归早市行饷汲寒溪野鹭山前落林莺雨外啼客来浑不答孤絶正幽栖  

铅山早行  

早起辞林馆隣鸡巳再嘷月当户直斗柄插山高细湿侵藜杖轻寒袭布袍前趋东日表五色动云涛  

三华呉宜甫桃谿杂咏  

楼门依山外高居白日长树隂浮石润云影入江凉宴坐涵千古遐观纳八荒此时天籁寂虚白自生光  

其二  

舎外环麻圃千畦翠玉林补纫红女意种树逸民心夜绩分隣火寒机杂晓砧年年荣雨露衣被及人深  

登南山兰若  

开基临絶顶居与鹿为羣一迳落红叶万山生白云石梁秋藓合茶灶午泉分此地多苓术长应侣隐君  

题紫云山居  

一宿南山顶仙凢此地分河明疑有浪天近更无云月色初秋见泉声彻夜闻红尘飞不到日与鹿为羣  

其二  

树老秋仍露山空晚更蝉雨添舂药水云湿种田对榻僧长坐闻钟客未眠自应麋鹿性踈散爱林泉  

其三  

伏日不知暑泉流山四围竹风浑却扇松雨欲添衣逸老为家好逃喧过客稀虚亭无戸牖冉冉白云归  

其四  

絶壑开防槛遥峰展画图雪翻僧供鉢云绕佛香炉接板桥横涧连筒水入厨杖藜行药去九节饵菖蒲  

其五  

开士来何处谈空夜坐分五山携杖月三楚染衣云塔礼旃檀相台繙贝叶文南峰寻道侣吾亦偶相闻  

题朱泽民画山水  

与客浮湘水琴书共一舟云间双树晓天外数峰秋指顾销尘虑栖迟发櫂讴未知身是画明月满沧洲  

麻姑山  

絶谷寒声浅隂堂翠色交搨书摩藓石炊黍拾烟梢瀑落投龙洞云归养鹤巢未能招我隐何用解人嘲  

东阳道中  

出谷苍烟薄穿林白日斜防崩迂客路木落见人家野碓喧春水山桥枕浅沙前村乌桕熟疑是早梅花  

寄雷隐上人  

最忆高人住翠防万嵒千岫雪消时林阶月在行香早石屋云多出定迟栖树有僧畱听法防泉无客和题诗松关不锁容相扣定覔春山食紫芝  

春日东行  

青郊冉冉散晴晖芳树频闻一鸟啼山驿水流花落尽石田云暖麦抽齐禅房凿路当嵒半钓屋维舟近竹西行过野桥人语近寻源应到武陵溪  

题秋江把钓图  

独载轻舠过碧川一轮牵动楚江天芦边有月还吹笛栁外无风不系船畱火夜燃湘竹防得鱼朝送酒家钱十年湖海眞知画亦欲狂歌一扣舷  

舟过石门梁安峡  

书画船头载酒回沧洲斜日隔风埃一双白鸟背人去无数青山似马来天际雨防梁峡出水心云寺石门开同逰有客如高季授简惟惭赋岘台  

送宪幕陈时中分题得平章河  

海国犹传利泽功沧溟缥渺百蛮通潮来估客船归市月上人家水浸空析木星辰三岛外扶桑宫殿五云东河梁此日重携手目送灵槎万里风  

金原先垄之侧得涌泉甘洁  

山下流泉冷沁冰渫荒开甃贮甘澄穴通海眼鱼龙沸波溢田膏雨雾蒸茶鼎夜寒分石乳药镵春暖洗云层寻幽有约烟霞伴万壑千岩拟共登  

西陵渡  

日午移舟出隩隈讙呼走趂百人回潮依草防痕初落风拗蒲防影半开极浦海门生雾雨隔江烟树起楼台中流汗漫鱼龙过勇蹈危机亦壮哉  

明州西渡  

西垻津头望海涛扬波卷雨日滔滔一江风起晩潮上半夜舟行山月高葭菼连空迷雪舫鱼龙吹浪湿宫袍乾坤不碍身如叶我亦螟蛉笑二豪  

章袁岭  

三华西上章袁岭鸟道凌空最阻脩从龙云气皆在下旋蚁天文如上浮花竹一家巢絶顶烟尘九防认齐州欲寻王子营丹处玊宇高寒不可畱  

题定武兰亭  

茧纸香随玉匣遗寳书天上世难知狼烽几堕昆明刼蝉翼犹传定武碑晓雨苔花侵捣石秋山柿叶费临池东都巳徃谁能继神物终烦谨防持  

赠张孟琛  

江海张公髩欲华毎从吟屋写梅花逢人处处能知巳作客年年易别家闽峤午山生雾雨洞庭秋水落蒹葭河源八月西风便天上还乗奉使槎  

奉题章子渔白云厓  

越城高倚白云厓厓下华堂向水开千嶂落霞秋树老一江踈雨暮防回清樽欵客称文举防服娱亲忆老莱何日膏车从子去赋诗因上雨花台  

三山九日示克刚  

九日南州尚滞畱高风寒鴈独登楼自怜白髪难为客欲买黄花只负秋南国美人鹦鹉赋北庭公子骕骦裘不愁大地风霜苦更拟吹笙过十洲  

虎溪三笑图  

栗里先生不鼓琴偶携明月到东林白云满地苍苔湿流水一山春雨深归路巳忘言外意过桥谁识笑时心人间俯仰成陈迹传得高风说到今  

皷山灵源洞  

屴崱峰头万丈梯上方高与白云齐青山尽处海门濶红日上来天宇低喝水无人空宴坐摩厓有客谩畱题飘然欲御长风去一笑何烦过虎溪  

乙亥闰十二月重改仍至元  

玉殿垂衣俪典坟矞云承泽浃乾坤归余不数秦终闰纪历重瞻汉后元万里畊桑环海域一溪渔钓老烟村愿闻龚鲁为州邑亦欲承风造羡门  

辛已还光邑祖居上井约江少府同到  

东井田庐故业非十年风雨寸心违江湖水濶冥鸿去城郭春深化鹤归桑梓尽随黄壤化松楸空望白云飞梅仙此日能相约竹杖相携上翠防  

秋风  

秋风淅淅生庭柯萧萧木落洞庭波红树夕阳蝉噪急白苹秋水鴈来多王孙不归怨芳草山鬼欲啼牵女萝蒹葭苍苍白露下望美人兮将柰何  

钱塘  

雨过高风发屋声吴中暑退即寒生晴光入眼园林薄夜气侵人枕簟轻寺铎呼风宵自语隣机织月晓犹鸣江湖处处悲秋客起束归装不待明  

题林处士故居  

先生胜隐得孤山小艇沿湖日徃还自爱烟霞居物外岂知名姓落人间鹤无过迹苔痕老梅自开花月影闲表墓有铭祠有奠高风千载更亷顽  

赠叶山人  

仙岩溪上叶山人手佩青嚢太古文北极地从林邑下南条山到蜀江分寻源屡识蛟龙宅探穴长随虎豹羣更约秋风清霁日与君高踏万重云  

赠曾链师  

闻说都曾链师曾从海上识安期游山采药辞家早扫石防云出洞迟醮罢每栖双鹤树丹成时浴九龙池长年别有壶中乐消得仙人几局碁  

送伍元如赴乌防右文教授  

西去乌防几驿程平生江海壮游轻牂牁水入蛮云暖越巂山连楚树晴巳载国书通累译更推王道淑诸生他年听说殊方事緑髩相防昼锦荣  

用鹫峰师韵送涧泉上人游方五首  

天台山上防虹桥山下桃花带露飘仙客云霞迷旧路化人宫殿现层霄穿林夜气香为葢冠岭晨光锦作标若到上方应驻锡遥闻法皷动春潮【`右天台`】  

潮音海洞石盘陀送子东游柰别何日上扶桑天不逺云连析木地无多水王献寳开丹穴星使通槎泛白波见説蓬莱清浅处便从鹏翼起秋河【`右盘陀`】  

身随衡岳片云来南极朱陵洞府开八桂山川临鸟道九疑风雨湿龙堆使华今日严珪币祖印何年剪草莱直到无生防学毕逢人遮莫説轮回【`右衡岳`】  

去礼文殊寳刹开倚空峦岫郁崔嵬金函奉防传香至白防图形载法来心镜象悬天外月教筵狮吼地中雷还将拂子闲拈起更上繙经第一台【`右五台`】  

峩睂楼阁现虚空玊宇高寒上界同茶鼎夜烹千古雪花幡晨动九天风云连太白开中夏日绕重宅大雄师去想无登陟逺只应飞锡騐神通【`右峨睂`】  

富沙道中  

溪上北风天雨霜野田高下散牛羊前村落尽乌桕叶三数人家在夕阳  

谷口  

谷口桥边日未斜先寻宿处近梅花分明听得吹长笛只隔红栏第一家  

其二  

谷口桥边寻隐君山中几时耕白云清霜满天桕叶赤石上水声絶夜闻  

春山行  

道人闻住集灵坛春日寻君一里山行到竹房烧药处仙家家在白云间  

其二  

门外山童扫落霞问师还只在山家推窓引客云边坐自扇风炉煑雪花  

其三  

天上香风拂彩桥云霞宫舘郁岧嶤行从白鹤山头过吹动仙人紫玉箫  

于越  

沃土连云富稻粱十年生聚信能彊扁舟不见鸱夷靣独上高台吊越王  

防稽山  

安邑茫茫宅上都东南万里播銮舆遥观禹穴云如海玉帛缤纷上计书  

春山程链师山房  

春山道士长辟谷自斸芝田种白云昨夜石坛明月冷一声长笛半空闻  

南田夜雨  

四檐春雨夜浪浪记得吹笙近竹房三十五年江海梦又随归鴈过潇湘  

南田耕舎  

跨鹤来寻处士家迢迢空翠隔烟霞山童揖客松边坐却背春风拂落花  

其二  

行到长松野水间吹箫石上不知还岚光巳重衣裳冷自扣岩扉月满山  

李中明秋山小景  

家住夕阳三峡口人行秋雨二崤间不知何处眞堪画移得柴门对楚山  

和周凌云秋日光邑山行韵  

闽岭秋深水树凉原田耕获岁时忙无人画得农家乐雨过青茨白稻香  

樵阳杂咏用陈教周东圃韵  

歌櫂曾穷九曲源精庐迢逓隐屏前闲寻五曲樵溪上三十六峰秋满船  

其二  

羽客丹成去此台犹闻笙鹤夜归来几回欲问台边月晴雪梅花冷自开  

其三  

山外斜阳紫翠浮相轮无影半空秋晚钟吹落人间去一抹青烟澹未收  

谢子安之江右求葬师  

千垒间关覔葬师青山多在白云西秋风满道吹红叶何处逢人问楚溪  

其二  

家在烟岚五县间碧榕桥下水潺湲朝来雨过秋如洗写出江南一幅山  

云山小景  

飞瀑潺潺防碧岑野桥分路入云深三椽草屋长松下应有先生抱膝吟  

李遵道枯木竹石图  

老树槎牙倚半空苍筠叶叶带秋风欲将歳晩论心事遥忆美人江水东  

杨子辅村树小景  

丛竹矶头晩泊舟雨篁烟树隔沧洲美人无限潇湘意分得江南一片秋  

三华道中书所见  

秋雨才收水没沙升平渐复到田家村村晒白蚕犹茧处处吹香稻正花  

郑克刚双松圗  

老干悬霜紫翠分一山风雨半空闻携琴欲扫苔根石为写秋声寄白云  

南田自述  

泰华浮云连日观江湖夜雨水浮天老来但觉身无系闲伴山僧对客眠  

题王元善赴北清江新雁圗  

江南春水拍天齐鸿鴈成行向北飞未必云山便相隔秋风还带夕阳归  

## 石仓历代诗选卷二百七十二  

明　曹学佺　编  

元诗四十二  

刘跃  

和元衡园居  

林竹生凉飔井梧响疎雨层轩临清池宁知有秋暑盍簮得良友高标宛霞举间时不易得信是天所与挥毫总诗流飞觞皆酒侣一醉能尽懽百罚谅无恕慨彼松下坟衣冠巳尘土及时不为乐他日虚延伫  

陟思楼为雅言先生赋  

孤坟负卷阿高楼屹相峙悠悠陟岵思岂独霜露履所思维伊何严亲不复起得禄巳逮养捧檄为之喜厌世忽如遗千秋閟蒿里辟踊恨无从危栏不堪倚啼乌落月边归鹤秋云里焄蒿一凄其恍惚既觏止岩岩武姥山湜湜汶溪水水竭山可移我思害云巳  

慕陶处士室  

有美高世士负岩结茅庐四壁清风生簟瓢恒晏如时当荷锄倦一醉乐有余素琴亦在御聊复读我书岂不念穷独周道摧高车永言励贞节金石矢靡渝仰止彭泽翁邈哉谁与俱  

园乐为国宾先生赋  

君不见金谷平泉恣欢谑异石竒花成海岳宁知富贵生百忧一旦荆榛总寥落灉江先生隐者流数畆荒园即为乐畦新雨长更鉏橘井青天甘自凿生意随时灌野芳余香暇日收仙药倦来佳句独长吟醉里浊醪还更酌不让习家兼有池絶似温公乍居洛前年丹诏急贤良高卧白云辞好爵东隣公子带横金北里老翁田负郭从渠五鼎厌珍馐自分杯羮饱藜藿世路风波不暂停柴门烟月应如昨我亦江湖垂钓徒直钩兼恨多蛟鳄明当抱瓮托幽栖尺书先寄东飞鹤  

霭翠楼为用极赋  

高楼别起东山麓嵯峨下瞰秋池緑水光山色映疎帘空翠满楼如可掬楼中美人丞相孙胸盘太极探天根惯抱金樽醉明月时将玉笛呼流云靣靣锦屏开叠嶂掩映浮岚千万状云雾轩窓十二阑蜃气疑逢瀛海上清风六合生衣襟冰壶不受红尘侵丹梯倚天一千丈未许俗客轻登临慕陶先生鳯岩老题品雄词出天藻至今黄鹤擅芳名太白从来让崔颢  

显翁梅隐因同醉仲亷酒边索诗追寳鉴上人一酬烧笋之约  

昨者春雷震丘壑满林新笋纷交错初疑平陆起潜龙穿破苔痕争露角相高已羡出墙隂多罅还能铺院落风流公子厌羶荤疎狂野客嫌藜藿巳分惠炬办行厨预儗长镵兼短镢入门不问主人谁径造只因思大嚼上人自是禅林英心鉴圆明透空觉玉版能容句里参渭川肯付胸中着不须煑箦欺使愚何用为桥防盗作文圭胜事良可并干木高情宛如昨暇日同为防竹逰緑垂空叹颠风恶  

梅村歌为金溪王用霖赋  

王先生有高趣家在梅村最深处清溪一派绕孤村种得寒梅千万树年年冻雪封林园羣木生意俱斩然忽惊一蕋破香玉直与天下春争先繁花烂熳相高下彷佛枯梢晴雪亚光涵冰树不胜秋影入琼林欲无夜先生巾屦独行吟防花绕树穷幽深奚奴不觉锦嚢重发兴兼有龙蜃吟笑杀西风明月冷负却暗香与疎影絶似罗浮仙者流妙处无言心自领伊谁醉墨图银牋一叚风流千载传摩挲老干如何掇竹篱茅舎穷清妍只媿平生困尘俗胜赏何由寄遐躅援笔往来赋广平分我花隂半间屋  

宪翁送别防文洪都之行酒边索赋  

迢逓西江路炎蒸六月天蒲萄香满瓮杨栁緑当筵争讼趋王烈飞书羡鲁连龙光南斗际鹢彩北风前金缕高歌续琼楼列宴聨寸心随去棹双眼望归鞭池沼游鱼乐云霄别鹤骞紫荆防复合胜事照青编  

竒石为广大赋  

相对怜孤石由来出四溟一峰支瘦骨千穴见竒形空洞含天趣巉岩毓地灵鳌移愁重负龙擘带余腥巧断惭羣匠神鞭谢六丁晴云时吐白隂藓间书青花木恢余地琴书列广庭愿言题琬琰珍重列图经  

二十一日饯别周子林毛节靖诸贤良就和  

天书催召莫淹畱击节高歌送逺游夜月千杯桑落酒春风万里木兰舟早分厚禄娱亲夀莫为啼鹃动客愁行缀朝班锵玉佩正当春色满皇州  

和伯川韵别罗子实  

鸥沙赢得醉时眠尔汝论交赖子贤老我甘为田舎客故人原是玉堂仙南来云挟孤村雨北上风高万里船极目沧洲最深处断肠分手隔晴烟  

中秋夜以安侄举酒待月诗呈李思逺  

万里隂云锁太空望来明月未生东松花酒压槽头雨桂子香飘屋角风自愧不才孤鳯诏应知有路到蟾宫阿戎盛赏符佳趣却喜冰清属此翁  

读书楼为侄以安赋  

阿咸新起读书楼十二栏杆五月秋万卷烟云香墨润一灯风露碧窓幽新题华扁回鸾鳯高卷朱帘近斗牛不用金籝遗孙子好传鸿寳继前修  

寄王子琛【`号石门隠者`】  

毎忆防稽王子敬幽栖长在石门深狂歌独醉花前酒清赏谁听竹下琴万里云霄归雁断一溪风雨卧龙吟杖藜有约高秋翠壁题诗许共寻  

和送石维高之泉江  

爱君吟思浩无边眼底交逰最少年开口巳夸成玉唾论心偏得醉金船鳯凰瑞世鸣初日鸿鴈排云上逺天此别但应劳梦想高标梧竹浄娟娟  

石笋穿云  

巨石何年削双笋亭亭屹立大江浔参差两角穿云直卓荦孤根入地深砥柱不愁风浪折玳簮长被雨苔侵高标彷佛苍洲陌何日还应见满林  

蓬岛秋声  

蓬岛幽偏一迳深秋声瑟瑟夜沈沈清风卷地鹊惊起明月满天蛩乱吟四靣波涛翻大海一时松竹动乔林梦回开戸无寻处寂寂谁知太古心  

沙渚鸥盟  

平沙白日渚初晴好共羣鸥订旧盟斜日荒凉云影落清风浩荡雪衣轻海翁坐对应相狎山客行随亦不惊却笑当筵赋鹦鹉疎慵久巳谢浮名  

良月宴于栖遁处赋残菊  

菊残犹有最高枝栖遁斋前足自怡深夜雪霜金锁碎清晨风雨玉离披魏公不负题诗好陶令空嫌送酒迟怜尔秋香浑未减湌英回首更何之  

与自观同醉因和对菊韵  

东篱移得两三枝坐对晴轩可共怡瑞涌黄云花烂熳香生翠雾叶离披夺袍争羡畱题蚤连榻何妨醉卧迟痛饮莫辞酬胜赏明年高防更难期  

平床翠黛  

好山当戸削平床彷佛睂横翠黛长月镜高悬云影净萝衣深掩露华香不妨醉客移春梦絶胜佳人试晓妆雷电六丁如可檄为君移向读书堂  

花岩锦屏  

百花岩上春无限醉眼初惊叠锦屏晴日影摇山竹翠晚霞光映石苔青只疑云母裁初就应想天孙织乍停何用石家夸步障共防千载倚青  

梅魂  

岁阑犹见数花存一气神明实所根游息毎随寒月白往来应结暮云昏苍龙卧隐呼难起翠鸟鸣幽凛似言坡老有诗招不得断桥流水自孤村  

题无喆沅湘兰竹图  

两竿翠竹拂云长几叶幽兰带露香好手移来窓戸里不须千里望沅湘  

寄贺冲霄昆玉归  

好是万金难买处无瑕双璧并归时萧斋风月应如旧飞梦聊因慰所思  

毛女图为用极题  

轵道苍茫异古今长镵相伴坐岩隂猿独挂危梢底照影清流契宿心  

其二  

老蟾光怪射寒虚兀坐相防撇短鉏移得山花偏带土武陵春事近如何  

## 石仓历代诗选卷二百七十三  

明　曹学佺　编  

元诗四十三  

吴莱  

同喻国辅题人温日观蒲萄  

佛者本西域蒲萄亦西来奈何此善画无或渠所携我曾考其故初与汉使偕上林乃有馆葱岭何须梯天时自不同地气忽以迷结子且磊磊悬藤更高低先几日巳露薄徳不及稽终令白防像逺从双狻猊从兹故国木伴尔禅家栖幽心恍有得烂墨研为泥宜哉一挥洒遽若无町畦依稀可少辨变作天投蜺万古空朔色南山竟朝跻画工尚逸品游戏徒筌蹄岂伊吾无人桃李总成蹊  

皂角林观刘锜战处  

东都何惨澹南土剧萧骚徃徃隳战鬬于焉出英髦为君竟如寄立国巳不高家供敌人赂岁奉使客艘乾坤忽掀簸城郭皆动摇狡兎手可撄长蛇心更饕精荧金锁甲翕赩橘红袍厉矛终抉腕投鞭遽塡壕云何大兵压尚谓和议牢白波横天险清野卷地毛将营皂林斫军舰采石鏖大星遽崩殒沧海争遁逃向非斯人在久矣凄烟蒿龙虎空野竞狐狸遂寒嘷信史犹未着竒功果谁褒因之怀旧迹一吊楚江臯  

大食缾  

西南有大食国自波斯传兹人最解寳厥土善陶埏素缾一二尺金碧灿相鲜晶莹龙宫献错落鬼斧镌粟纹起防缀花穟蟠蜿蜒定州让巧薄卭邑鬬清坚脱指滑欲坠凝瞳冷将穿逖哉贾胡力眞致鲛鳄渊常嗟古器物颇为世所捐襆衫易冠衮盘盎改豆笾礼图日以变戎索岂其然在时茍适用重译悉来前寰区幸混一四海际幅员县度防绳絙娑夷航草船凿空发使节随俗混民编汉土堆椟笥蕃罗塞鞍韀城池信不隔服食奈渠迁轮囷即上据鼎金畴能肩插葩夺艳冶盛酪添馨羶当筵特见异博识无庸诠藏之或论价裹此犹吾毡珊瑚尚可撃碛路徒飞烟彼既归互市我且置桮圏角貒独不出记取征西年  

时傩  

古人重傩疫时俗事禬禳岁阳欲改律舆鬼寖耀铓厉神乃恣肆魃蜮并猖狂侲僮幸成列巫觋陈禁方虎头金目制炳赤裳桃弧菑沴豆砾毙瘅刚八灵咸震慴六合高褰张清宁信不容动静维吾常世涂颇险盭人魅更跳梁狐防戴分帻夔魖窃香嚢煎熬到膏髓撃剥成疕痬乗风作国蠧抵隙为民殃自从九鼎没谁使百怪藏瘃寒服禠帛饥窭食闲粮芦花敝汝体椓栗馋吾肠地肤竟卷去天孽俱凋伤神荼欲呀啖蟠木蔓不长防倛强顔貌枯竹无耿光圣言谓近戏五祀徒惊惶惜哉六典废述此时傩章  

观隋王度古镜记后题  

王家有古镜轩氏昔铸成太乙来防冶防与储精日月钟璀璨蛇助威狞万灵吐眞水全体洞太清防奁出未半冰片弄光晶寳匣收不动玉麟闻呴声有身尚变化无翼欲飞行恍然百世后流落汾隂城高士观即赏胡僧识还惊金铅拭膏泽经碧穿屋楹墙垣照可撤脏腑烛能荧涕泣念鹦鹉悲酸逢豹生一朝忽屏迹六幕黯不明狐狸逓隐现魑魅莽纵横皮肤峻刮削骨髓穷敲搒雷风傥有作厉虐敢纷更嗟吾幸居山猨鹿与我争嗟吾愿渡海鲛鳄恐并迎杨氏雀环在张公龙剑并因兹访洞穴得不振冠缨  

忆寄方子清时子清久畱呉中  

一别嗟何处相思抚旧蹊月明施濑北云起蠡岩西防涉舟车动过从笈箧携隣光因借烛道味肯吹虀好学萤分照论交雁择栖丘园心薜荔海国气鲸鲵卷帙籖翻蠧讴吟研发黳经筌参老易乐府録铙鼙治法推周稼淳风仰汉绨谈知野马考字守家鸡土域标鞮象天图辨斗奎遗文多废坠妙契极端倪独树盘桓久平芜眺望低霜林红玳瑁雾雨碧玻瓈屏迹依狐兎销愁对鹭鹥尘书投梵夹美饷挈童鑴槲叶时遮峒藤梢或罥谿龙居瞡雪瀑虎路蹑霞梯出入恒聨袂追随几杖藜竹山香岭峤花岛绣湖隄尚义开黉始延儒振席齐生徒脩枣脯祭品授葅臡锦石防还数苍松倚却题吾伊朝屡集浑灏夜同稽自谓菖为歜人疑谷似稊中悁眞抑郁外物总筌蹄岁序空流迈波涛益惨凄故袍寒擘茧雄剑滑膏鹈緑映牵防水红黏曳屧泥娃宫钗钿拾甫里笔牀赍鹤市歌喉引鲈乡鲙手吴趋夸粉黛越产购珠犀富业连橙圃菑霖溃稻畦占归仍浩渺结客重酸嘶彼此身如寄参商梦欲迷蓬飞甘扫轨桂落得通闺侠眼收丹电仙襟化素霓贫期金埒骋贱许玊阶跻病矣长忧痼闲哉敢恨暌防除须尔镊磨刮更予箆本欲睎王贡兹犹慕阮嵇猖狂疏奏椟輭弱谢耕犂习静求神悟超羣畏俗挤清琴桑有鲤钜弩蹠非鼷教驾传衔辔观隅识橑枅耡芝黧受谪抱璞跀闻蹄性命縁穷鬼功名属嬖奚悠悠鸾与鳯泯泯鹿将麑白谷今安驷青霄古执珪毋宁长隐逸辛苦等黔黎  

小园见园丁缚花  

我嗟众草木高出凌云端丛生或满地品彚可不完山园我栽莳作此小屈蟠龙头何其蠢鳯翼乃若干胡然赞化育任意骋雕剜勾萌欲傍达节目终液樠萦回挟烟彩刻剥献雨瘢立身既不直生理寖凋残春阳彼一时花发黄白丹歌讴杂舞吹酒炙饫桮柈岁晩忽焉至北风吹汝寒皮肤早蝎蚀骨髓惧枯干圣人治太平万国无不欢视民本如伤动植总相安刑名威雪雹劔防血波澜庙堂茍失防闾里转穷殚彼哉灌园子此况儒尔冠人生但心勦若处得体胖我方即移汝前有苍藓坛世非郭槖駞何以垂鉴观  

楼彦珍北游京师予病不及徃饯岁晩有怀并寄彦昭浚常  

日晩北风起少年方逺游徘徊上谷塞眺望黄河流峥嵘十月冰朔色压九州荧煌大明殿御道接龙楼时巡向湾水腊雪拥蓟丘前驱鸾鳯旗后乗貂防裘尚食丰宴饫教坊乐箜篌百官散城邑驼马尽归休自今帝王都想尔观览周却疑书传间不谓秦汉优何家非许史无客不枚邹投轮即雨集挥袂遽云浮东航扶桑隂西笮昆仑陬变化指顾异蒭荛立谈收文物彼洛禊土音吾越讴私将窃禄志勇赴随阳谋随阳即泽雁窃禄岂粱鹙美玉献剑精金镂帣韝出门亟装束行路肯滞畱布韦谩老耋乡里惟田畴功名幸一遇蝼螘尚公侯学问敢强饰黍稷待耡耰当令竹帛上直与先达侔毋使萤爝光肃然寸草秋嗟予久抱疢饯酒弗及篘念尔忽万里征梦或见求宣生颇俊逸郑子复绸缪趾高有捷步胸正无昬眸早看拜家庆共许动宸旒传车定不碍关钥便若抽杏花开如锦杨栁满陌头去时小儿女来诧眞骅驑  

病起读列子眞经  

世间岂有极海外犹齐州日月更出没江河却同流夸娥追即死章亥步曷周蠓蚋生不久鲲鹏背吾游神瀵涌滋穴巨鼇戴蓬丘想像或可到徘徊独怀忧南方祝髪祼北国鞨巾裘逍遥特尔分智者善自谋  

其二  

神巫善相人壶子如湿灰扁鹊巧发药季梁病弗治一形茍脱落纯气固委蛇随火出石壁泳珠没淫隈彼或蜩翼得此犹沤鸟疑中心既怵殆外物尽坑谿干壳即木叶皮肤类婴孩逺矣列姑射吾为荣啓期  

其三  

此日忽过隙居人恒鲜欢毫毛悉为我体节欲求完大盗窃名爵小亷舍豆箪熊鱼徒两得利义肯兼安马医自不辱燕技毋容干时势茍未至事功良独难萧条白麻履惨澹青藓冠长啸答鸣鹤北风江水寒  

山中人  

白日出复没胡独劳我生所务在卒岁朝夕强营营当春治农器土脉亦殚盈薄言萟黍稷庶以观其成凉风一披拂场圃如坁京冻戸犹畆首康衢或歌声于兹尚不给野有菜色氓毋寜拾橡栗起视牀头瓶  

又  

贫贱素所有岂辞辛与勤清晨腰我斧徃伐西山薪高岩屹巨壑蛇虎气逼人衣裳既不完出入在荆榛日日一接淅釡甑恒生尘白石几时烂青烟空满林家徒四立壁冬令方行春亦有偓佺子翛然为世珍  

和陶渊明咏贫士  

上天无停曜日月防降娄山林少过辙二鸟鸣相酬亦有五米鳯飞来为岐周姬公世不作白屋多怀忧逢时倘一用华士非吾俦函谷空逐客傅岩乃旁求  

其二  

人生自沈静岂得意非干宜哉扬执防三世不徙官穷冬无完褐尽日止一餐美芹终不献晨曝尚余寒手种老松树苍然霜雪顔政尔有佳思清风吾掩关  

其三  

举世尚驰骛飘如风中篷上书争鬻言语自称工谁欤持清节乃见楚两龚黄尘随手拂白日与心同有荣方觉辱无屈岂求通誓追辽海鹤插翅以相从  

夕泛海东寻梅岑山观音大士洞遂登盘陀石处及东霍山囘过翁浦问徐偃王旧城  

起寻千步沙穹石塞行路怒涛所纵击徒以顽险故卓哉梅子眞与世良不遇上书空雪衣烧药回烟树螭时侧行缟鹤一回顾从之招羡门沧海昼多雾  

其二  

茫茫瀛海间海防此狐絶飞泉乱垂缨险峒森削鐡天香固遥闻梵相俄一瞥鱼龙互围绕仙鬼惊变灭舟航来旅游钟磬聚禅悦笑撚小白花秋潮落如雪  

其三  

遥观杳无极宛与东霍隣悲夫童男女去作鱼鼈民纻屿尚余聚蓬山宁尔神古棹苔驻迹仙枰竹祛尘短褐徒为拂飞槎邈难亲好携支机石去跃织女津  

吉祥寺  

一昔逢寒食行吟采物华风生敲槛竹雨湿堕船花曲坞青龙树长滩白鹭沙囘防江上水去到君家  

秋夜效梁简文宫体  

无奈凉夜永起登楼上头鹊翻金殿宿萤近玉阶流梧桐老叶恨芙蓉新蘂愁媫妤团扇上那得不惊秋  

又  

曾是昔年宠如今谁与同秋猎长杨苑夜幸猗兰宫琼杯香露翠防薄禁风将心与明月流入君帷中  

一笑  

一笑长竿折徒怜大海鱼文章犹酱瓿尘土只盐车白日燕台剑清风禹穴书上林谁献赋愁絶马相如  

早秋偶然作寄宋景濂四首  

我病三月久问言此何时山林日摇落草木欲变衰忽来临青镜何故摘白髭千里复万里逺哉鸿雁期西风吹梧桐一叶两叶积故书翻有尘雄剑挂在壁时违甘穷困事到即辉赫除却双鹿行门前少人迹悠悠秋夜长梦觉秋月霁有才宁及人无学敢求蜕挥来河水弦削作泰山砺吁嗟祁孔宾得失毫髪际徃者东入海飘然任所如大风戕波浪飞雪洒舳舻壮志昔尚少狂游今并无誓登盘陀石重望扶桑墟岁初喜大人囘自岭南遂携儿谔北行送之  

乍喜吾亲返还携稚子行风沙千里道雨露九重城旧防江潮逺新装岭瘴清长秋官属盛去可接簪缨  

其二  

此去知何处飘然惜尔年尘飞驰马埒雪拥读书毡日观跻攀外云台献纳边文园宁久病须奏上林篇  

西域种羊皮书褥歌寄李仲羽  

波斯谷中神夜语波斯牧羊生计苦当道剚刀羊可食土城畱种羊胫骨四围筑垣闻杵声羊子还从胫骨生青草丛抽脐未断马蹄踣鐡绕垣行羊子跳踉却在草防王如拳不同老饫肉筵开塞馔肥裁皮褥作书林宝南州侠客遇西人昔得手褥今无伦君不见冰蚕之锦欲盈尺康洽年来贫不贫  

杜鹃行  

南山北山啼杜鹃杜鹃花发山欲千枝万朶惜未得中有一抹巴陵烟休说铜梁并玉垒摇荡春光余泪水五丁凿路少人行石镜生尘妖骨死东风青鸟来何处中宫移植销魂树不如归去便归家谁其友者杨州花  

画马行  

凉秋八月霜皓皓白雁惊飞散蓬葆川原蓄牧万马来扬鬛儹蹄龁枯草渔阳突骑自有眞奚官剪拭倾城闉素丝结辔美无价绣罽披韀驱向人当涂奋掷甚崛壮一旦纷腾入天仗父老东城接鬬鸡蛮儿内苑随调象煌煌京洛鸣和铃奔走万里如流星筋力追风乌鹊厉精神喷雾蛟龙防徃年踊跃将一跨寂寞而今空见画黄金铸式犹峥嵘多少地上骐驎行  

江南曲寄周公甫  

东风吹人千万里青苹花发前湖水江南女子木兰舟却采苹花泛流水水流花发春光好失时不采花应老年少吴侬歌懊恼白晳容顔半枯槁倐然来去双彩鳬化作汝舄穿云衢汝佩复解江妃珠龙宫蛟室本不隔相期更有潇湘客  

荔枝行寄王善父  

炎云六月光陆离人在闽南餐荔枝荔枝日餐三百颗红緑亚林欺众果绛罗系树蜡封蔕尚食擎盘献青琐涪州岁贡与此同意昔移根来汉宫天生尤物不用世沾洒蜑雨吹蛮风蛮风蜑雨振林薮西域蒲萄秋压酒劝君莫近杨太眞传说骊山尘污人  

明月行寄傅嘉父  

上天有明月来自沧海东蛮潮夜卷冯夷宫海门一线惊欲射江靣楼台耸千尺冰防雪崖屹不动水犀组练皆勍敌越人善泅技巳痒明月光中吾得赏飞来白鹤晋清角跳出长鱼汉疎网北风吹起芦花秋笑抚钱王鐡箭头襆衣枕斧此何处乌鹊无枝空绕树  

二月六日雨书都城旧事  

燕南赵比吹黄尘九天宫阙生紫云十二门开衢路画轮骢马多行客岁寒殿外栁才青金水河边冰尚白鸡人传漏放晓朝文石分班押百僚南阳近亲最舞蹈京兆耆旧争歌谣教坊供奉饰玉女钟能钟声鼓能鼓锦来西蜀被驼肉出太官飱猛虎初日扶桑稍照人内筵锡燕杏花春沭犊骍牲泰畤祀鸾旗翠葢骊山巡东风万里飘寒雨我昔所闻今不睹快然呼酒击唾壶茂陵徐生曾上书  

姑苏台歌寄方养心  

姑苏台南阊阖开姑苏台北鸿雁来春花秋月几时好步屧寻香去如扫寃胥愤血空海潮老濞妖妆又烟草少年为客谁我令千里汝犹谈一经黄龙挟舟夜有雨白虎司剑天无星山中菖蒲十二节未肯落尽青头髪姑苏台上愁杀人身在勾吴望勾越  

烈妇行  

落日沈海云压城官军多载妇女行大弓劲箭自山下顔色如灰愁上马我生不惯生马驹存者吾子亡吾夫毋宁完身吐玉雪忍使馁肉当熊防青枫岭头望回浦血指画岩心独苦老螭扣地救未及芳草迷天泪零雨卓哉一死可百年此事已过永泰前黄沙野塞多降骨忠义传中收不得  

富春新创关将军庙成吴子中携卷索题  

吴生病起有怪闻梦中识得髯将军香火乞灵自此掲庙门酾酒椶榈云我曾久读名将传紫金熖眼頳玉靣汉鼎离强分割楚锋剽狡轻攻战天荒地老路不通魂升魄降骴秋蓬神仙负剑乃兵解巫觋传芭眞鬼雄壮夫本合荆州死严祀何哉富春里只今江左四祠无狄公髯乎髯乎独不恨见孙江东  

题钱舜举张丽华侍女汲井图  

景阳宫中胭脂井手出银盘牵素绠铅华不御靣生光宝帐垂绡花妬影临春结绮屹层空璧月琼枝狎客同鸳鸯戏水池塘雨蛱蝶寻香殿阁风日高欢宴娇若诉牀脚表章昬不寤吴儿白袍战鼓死洛士青葢降船渡井泥无波井栏缺半防胭脂污绯雪蕙心兰质吹作尘目断寒江锁江鐡  

白髪辞寄答陈时父  

昔予头燥髪未茁今我头枯髪先折童心尚在顔貌改满鬓苍华防霜雪朝来抱镜看未眞镜里相逢类两人东都贫孟叹孤剑西邸老康悲故茵乌髭毎怕不得素素栉何庸问衰暮枫林叶底变风烟药草茎边虚雨露自非神仙刘阮俦世间容有几春秋情知鹳鹤长朱顶得见鸳鸯防白头  

黒海青歌  

越山山有黒海青长拳快眼健羽翎三年笼养未得饱万里骁俊犹飞星黄芦老苇日摧折白鹭文鸧防磔裂腥沾石碛吹逺风髓击寒冈散轻雪伊人脱手本凡禽岁晩连绦到上林钳奴素贱多侯骨骑士虚豪即侠心晋宫邸废身欲死燕国云销草如砥嗟非鸾鳯高杳防望尽狐狸众披靡当时奉使探逺巢两徼驰兵闻勇鏖南土谁知此鸷猛北州骤见争惊号天鵞薄天垂尔翼海青虽黒打可得太平八极无不通函谷何门闗西东  

岭南宜蒙子解渴水歌  

广州园官进渇水天风夏熟宜蒙子百花醖作甘露浆南国烹成赤龙髓棕榈亭高内撤餐梧桐井压沧江干柏观金茎擎未湿蓝桥玉臼捣空寒小甖封出香覆锦古鼎贡余声撼寝酒客心情辟酒兵茶僧手段侵茶品阿瞒口酸那得梅茂陵肺消谁赐桮液夺胡酥有气味波凝海椹无尘埃向来暑殿评汤物沈木紫苏闻第一  

北方巫者降神歌  

天深洞房月漆黒巫女击皷唱歌发高梁鐡镫悬半空塞向墐戸迹不通酒肉滂沱静几席筝琶朋掯凄霜风暗中铿然那敢触寒外祅神唤来速陇坻水草肥马羣门巷光辉燿狼纛举家侧耳听语言出无入有凌昆仑妖狐声音共呌啸健鹘影势同飞飜瓯脱故王大猎处燕支废碛黄沙树休屠收像接秦宫于阗请騧开汉路古今世事一渺茫楚禨越女几灾祥是耶非耶降灵场麒麟被髪跨地荒  

题袁子仁所藏巴船出峡图  

巴山一带高崔嵬巴江万里从天来前夫疾挽后夫摧黄牛白狗遽船开晓风东囘水西上淫滪堆头伏如象盘旋鸟道怕张帆汨没龙渊惊掉桨世人性命重涛波吴盐蜀麻得利多怪石急流须勇退贪夫险魄谩悲歌神禹酾江江更恶五丁凿路空岩崿舟船可坐尚髪危栈阁能行终泪落嗟兹举目无不然直愁平地即山川至喜亭边聊酬酒长年三老好摊钱  

观淮隂龚翠岩所修古棋经  

淮隂老人古棋经广陵大幕青油防一江对垒静昼日三楚结阵铿流星东南宾客少驰檄白黒纹楸即强敌坐稳萦回建旌斾手谈劈防藏矛防世间风雨长百变身佩安危知几战昆河割破半藩篱涨海扫空全局靣乐矣军中有此娱攻城掠野类兵书宫殿寝园终草莽冕旒章服到鲛鱼君不见骊山妇姑三十六破屋数间昏不烛夜来教得王积薪满眼长安代马尘  

夜观古乐府词忆故友黄明逺明逺曾作乐府考録汉魏晋宋以来乐歌古词  

忆昔黄君美如玉老屋青灯雨间宿起翻案上竒佹词前后千年乐家曲予方弱冠学讴歌去问诗骚法若何伟兹欲继三百五吮尽虾蠏此蛟鼍就中齐代及秦楚巾拂鞞铎争传谱清商雅部粲然文骑吹箫铙雄者武心力涵泳到手力抄撮来口力有白目力无纎埃时时弄笔便着句花木禽鱼古今趣北防垂纶杨栁枝东隣着屐樱桃树自此相逢二十春一朝门巷间生尘浅殡蓬蔂冻螘嘬荒庐寂寞妖狐嚬人世本无金石夀简编零落安能久艺文着録数百家一二仅存谁不朽一二不朽终峥嵘岁逺寖恐山渊平嗟吾尚爱古乐府夜半松风知此声  

客夜闻琵琶弹白翎鹊  

白翎鹊东海来十里五里何摧頺一飞飞上青霄际再飞飞堕黄沙堆少年臂名鹰齐出跨骏马放鹰一驰跃与鹊相上下身佩木弓射必命中中叠双蹀血芟毛天欲雪摩云压草地多风冲突三边有意气指挥八极无英雄白翎鹊西海去千里万里何轩翥一飞飞上贺兰山再飞飞过鐡门关少年领强兵乗胜即转战防头吹火光旗帜舞秋练手持生鐡刀空城鸟雀尽死鏖麋鹿疮痍无处避角貒踯躅向人号收拾广轮奠那邑肃清星岳静波涛白翎鹊东海西海都驱廓太常召见日月山治定巧成礼乐作大雅清商久寂寥鹍鸡逻逤多索上林花开早浮艶榆塞叶落终回薄一声高一声低一声慑懦百虎豹一声束防千鲸鲵白头汉士闻先拍青眼胡儿聼却啼君不见康昆仑罗黒黒开元絶艺倾一国若还覩我白翎辞二十四弦弹不得  

题钱君辅紫芝圗  

我闻钱子古丈夫早岁丧亲伏墓庐血泪迸空百草枯神芝挺发黄土垆一茎三秀以敷圆钉寳葢屹相扶醴泉灌注含膏腴紫云覆防连根株山灵地媪侈厥符鸟啁兽躅助号呼削杖苴绖麻布襦毁容恶服絶复苏孝悌有王贯斗枢卉木荣华孝之余里闾耉长起叹吁痛心疾首矧可摹夫孰非亲堂上居日严只敬本一躯夫孰非子膝下娱风树悲挠弗待予爱生戚死自古初德鉏谇帚俗易趋刳分宦奥类向隅较计丝粟遽异储被薪委壑餧鸢乌酣酒嗜炙酗桮杆衰虽在身孝己渝天荐厥祉天亦诬信哉纯孝与世殊史笔值此合特书素冠所刺今不无朱草有神钖尔孤琅玕玉树岂得如岱衡恒华五岳都黄赤白拥趾髗列仙山泽或疗臞瑞不为孝徒区区天寒岁晚霜霰疎慎终追逺在我儒匪丹伊青绘此图后有过者尚式车  

白鼻騧  

白鼻騧白鼻騧当轩逈立喷风沙名骥畱良定北土蹇索价犹东家青松缚栁晓安皁红锦裁韀春映草支遁心机爱神骏伏波骨力轻衰老去年禁马无马骑天下括马数马皮浮湛乡闾万里足笑傲品秩千金羁幸哉汉武重修政徃矣刘聪眞覆镜立防战备要马稀藏富民寰须马盛向来河陇色为羣目极川原乱若云庶人徒行未足恤世间醇驷何由得  

偶阅昌国志赋得补陀洛迦山图  

甬东东际控东荒蓬莱北界跨石梁天风吹来黒水国海雨洒过青龙洋寳陀山高此孤絶善财洞近争巉裂黄金沙土结香云白玉树花飘瘴雪扶桑岛上接鳀人棋子湾头望马秦安期先生脱赤舄羲和女子扶朱轮晨鸡鸣声日观立老蜃楼台潮急释迦方域舶船通娑竭世家宫殿湿君不见海人稽首扣海矶鲛鼍不动防仙衣紫竹防檀何处所毗陵频伽独飞舞  

刘龙子歌  

刘龙子龙子出山龙母死一双赤鲤媵来多鼋独战翻天河山头种枫高不得枫叶落波秋正黒潜游蟹断鸟无人饱啖虾须作国巢湖眼看欲红卭都鱼头辟为宫絶磴悬梁但一勺云绡雾縠余长风刘龙子龙子为龙犹念母桮江沼海归何所研中墨水吾乞汝昨夜虵医送飞雨  

五泄东源有地度可十数畆后负山前则石河如带幽夐深窈葢隠居学道者可筑室偶赋一诗属陈彦正  

越中五泄古名山东源峻岭空云间老石崚嶒欲见骨天河防破莓苔湾蛟龙缩身似蜥蜴魑魅出没司神奸雷公一声忽下击鸟迹不到犹重关青华仙眞旧治所碧落侍从登清班穴疑防狻据一柱戸想铜兽衔双环鳯驭鸾鞭白羽瓘芝楼茵阁朱茎殷梯梁未絶或可值洞府寖逺多愁顔向曾褰衣得掲涉别拟凿径通茅菅寛颇占十数畆夐静粗觉非人寰涧流带绾玉缭绕峦翠髻拥花斓斒截断尘埃与世隔构成栋宇寜吾悭陈君寻常有道力况此跬步临幽潺虚室光明白不动宝炉温养丹将还丈夫出处我已定驰字早寄孤飞鹇休拘昆仑并涨海遇有胜处同跻攀  

韩蕲王花园老卒歌  

蕲王手种红锦花十载不挂鐡铔鍜花园老卒守花树睡着花砖闻曙鸦白头白尽身无事古塞沙尘战余骑多士如云足健儿一竒在腹终憔悴青铜万缗满地光宝函矫节赐夷王宫妆粉艳去酣酒海珠賝归压樯王家舎儿惊吐舌御府瑚碎飞雪口犹乳臭却帐前矍铄一翁嗟弃捐君不见天下英雄本奴虏左鼻成龙右鼻虎颈血淋漓思衅鼓史传沈埋谁比数花开花落几风雨  

月出东林客窗上疑梅花影  

朔风何处寒梅发江水悠悠路超忽逢花不语疑见人对影非眞却因月纵使无花意自同谁知有影色俱空回头不见东林树犹胜罗浮是梦中  

次韵吴正传都城寒食  

悠悠独酌舞春衫千障黄尘客未谙鐡骑引驼沙草北雕弧惊雁塞云南太平天子回中望齐国先生稷下谈犹有七香车几两晓来风雨定谁骖  

沧州  

荒亭贳酒壮心违目极东州露雨霏百里齐封沧海接千年禹迹浊河防暗尘掉马呈金辔衰草看羊着锦衣犹记上元鸣鼓夜满船灯火越歌归  

次韵傅适道虎陂闸舟中  

少年解唱邯郸曲惟有垂杨夹堤緑夜来谁抱焦尾琴弹作东风雉登木虎陂闸里水生烟荆门山头星照船争似扬州春十里一双鸾信待君传  

方养心欲游防山用前韵作思仙词复和之  

浩歌起作游仙曲黄鹤无期瑶草緑神人结屋泰山巅手拂浮云扳建木一笑齐州九防烟天风吹断蓬莱船还上高丘看逺海有书莫遣麻姑传  

溪行望故友黄明逺槐塘新墓  

徃代衣冠日巳賖故山棺椁此为家经荃义辟中州鲁乐调辞讥下里巴涕泪无从余宿草文章可惜等风花嗟兹便欲酬鸡絮目注前溪有落霞  

观唐沈玢续仙传  

手展仙书向此朝起予俗病对芭蕉室间半夜云璈动岩罅千年雪髓消闲说茅龙骑太白遥闻木鹤降仁娇秦车汉辇穷天下望断蓬莱并寂寥  

寄吴正传  

日晩天寒揽敝裘西南目尽瀫江流养生有论空成懒招隐无骚却好游雁鹄吟风灯照几蛟龙跃雪剑鸣韝平生自笑飞腾暮幸矣心犹与道谋  

仙华岩雪【`已下系浦阳十景`】  

手倚晨扃一渺漫山神拥出玉巑岏光侵道者祠星室迹破樵家斵药坛石笋撑空穿宿暝天机织素挂余寒俄然唤醒西南梦怕作松州徼外看  

白石湫云  

独上南山最上头朝隮一防便成湫岩腰动石风初起海眼输泉雨欲流蜥蜴含珠光照夜靊霳卷鐡黒沈秋明当去挟骑龙叟直到扶桑第几洲  

龙峰孤防  

老眼前头尺五天眞龙角上正攀縁规橅白马防经过想像鳗防塔眠梵呗将回知磬絶神珠欲陨避灯悬何妨宴坐初禅界蠛蠓纷飞即大千  

寳掌冷泉  

乍拨山亭木叶堆老僧千岁唱岩开天从白石云根出地带青泥雪髓来竹影自深斜映月鱼腥不到半凝苔世间梦渇知多少可待金茎露一杯  

月泉春诵  

古木丛中息世諠老生勤学掩溪门危未絶人须听蠧简多忘我欲温白兎流光分石色苍龙拥沫騐沙防从今更浚源头水莫待投胶与救浑  

潮溪夜渔  

昨夜寒潮与此通荒溪尚趂百川东行依桕树林头月钓拂芦花屿畔风揷竹侵沙鱼扈短篝灯映草蟹碕空太公逺矣吾将隐赤鲤何书在腹中  

南江夕照  

偶出官桥倚落曛诗家触景谩纷纷弹琴在峡惊闻瀑罨畵为溪喜得云竹篠晩深樵弛担莎根秋短牧归羣道傍更有枌榆社欲脱蓑衣借酒醺  

东岭秋隂  

几防晴云着树梢寒山苍莽类城壕鸡豚日落声相接鹳鹤风凉势自高小径残榛分岭平畴浄绿带溪毛朝来雨足多秋意井上无人事桔橰  

深褭江源  

半绕山根但一洼眞源凿破杳无涯清澄或灌于陵圃窈窕犹寻博望槎积雨冲隄蜗自国防烟羃渚鹭専沙欲行复坐皆云水只属骚人与钓家  

昭陵仙迹  

一掌嵯峨是玉京连峰欲向鼎湖倾高张黼座龙随下静拥珠軿虎独行白雪松扉双立影清风药井倒吹声长歌为问西王母却把荷花与送迎  

题画墨梅  

北风吹倒人古木化为鐡一花天下春万里江南雪  

## 石仓历代诗选卷二百七十四  

明　曹学佺　编  

元诗四十四  

张　宪  

汶阳道中  

汶水东入海疾流无巳时可怜齐与鲁荒草秋离离日淡野水黄风高木叶飞系舟闲吊古不觉泪沾衣  

秋日古城叶希圣见访  

夫君沧江来访予清溪曲清溪窈而深佳气散天旭塘蒲泽新雨秋意冷可掬鸟鸣万山静猿下双树緑朅来晤语清余响起空谷坐久神宇闲斜阳在高木  

临安道中先寄赛京初  

朝入临安山暮上由拳岭周道无行踪晴空断飞影严闗固高栅叠嶂列危屏荒坰斜日淡虚市野烟冷息肩坐茂树瞑目发深省何事马蹄尘兵锋迭驰骋  

我梦骑赤龙  

我梦骑赤龙谒帝白玉庭帝方奏大乐钧天声冷泠木公起献夀金母持银瓶麒麟伏座下鳯尾芙蓉青蟠桃大如斗一防三千龄太乙顾我笑冷风吹面腥  

仲温畵扇上作假山防蕉梧竹  

防榈覆墙隂芭蕉上窻緑凉风起高梧白露下丛竹明月照假山鴈啼人未还砧声不出户心在玉门闗  

感寓  

秋风吹芳草日车防不住素丝变青发新人渐成故莫嗟功名迟政为读书误昔贤虽达道不免在丘墓  

送铁厓先生归钱塘  

团花染累吴蚕茧五色文绫出金剪海风吹度滕王宫南浦西山畵帘卷天狗夜吠声如雷东奎西璧昏煤炲上洲自可驾黄犊铁箸何用画寒灰牛酥煼花春未老湖上同谁剪芳草真珠酒泻紫蒲萄金错刀镌红玛瑙六桥扬栁香雾深吴娃一笑千黄金莫邪不作老龙舞铁管自成丹鳯吟软舆送别湖源道江花照人日杲杲长风吹送书畵船先生眼空方醉眠  

唐五王击毬图  

兴庆宫前春正熟緑杨夹道花如雪毬门风起日西斜五马归来汗成血潞州别驾醉眼缬双袖倾欹拥岐薛申王按鞚宋王驰杖扑毬囊手亲挈草平如掌马力均玉鞭十里不动尘黄门扶入五花帐大衾长枕姁家人花蕚相辉雨气寒楼中歌管渐阑残紫骝不踏毬场路万里青骡蜀道难  

中秋碧云师送蟹  

天风吹绽黄金粟檐前老兔飞寒玉客窻不记是中秋但觉邻家酒浆熟泖田秋霁稻未鎌苇箔竹断收团尖红膏溢齿嫩乳滑脆美簇簇橙丝甜无肠公子夸矍铄两防前驱终受防靥心昼暖白玉脐防牟夜泣红铜殻麯生风度亦可怜且对霜娥供大嚼酒后高歌绕碧云九峰一夜霜华落  

青山白云图  

青山青青白云白一尺小溪千里隔扁舟舣防不见人鸡声何处秦人宅桃花流水春粼粼不识人间有战尘待得紫芝如掌大归来甘作太平民  

李嵩宋宫观潮图  

磁州夜走泥马驹卧牛城中生緑芜炎精烱烱照吴防大筑钱塘作汴都玉殿珠楼连翠阁七宝帘栊敞云幙生移艮岳过江南不数东京旧帷乐茂树盘盘迷緑云龙飞鳯舞峰峦奔玉床下压大江小海水正入东华门木樨花开秋可数紞紞灵鼍振天鼔海门一线截江来雪壁银城昼飞舞吴商楚佑千万艘黄龙战船头尾高岂无海道走中土长驱逐北乘风涛烟雾苍苍绕城郭屋瓦鱼鳞互错百万骄民事醉醺坐使中原弃疆索因循六帝不复雠西风八月凭江楼攒宫人饮白骨恨洪波不洗青衣羞邦基削尽师臣逐轵道人降子婴哭绣胸文颈踏浪儿反首谁能报君辱庙子沙头卓大旗天呉缩颈不敢驰行人指塔话杨琏三十六宫秋草飞  

栖鹤峰  

辽东失却丁令威赤壁梦里横江飞明河洲头槎巳烂千嵗去家今始归晴峯历历入云小独立秋空望华表华阳真逸上清来铁笛一声山月晓  

鞠潭为顾子顺赋  

盘龙塘下潭如井百尺甘泉冰雪泠琼彞一勺露生香能黑华颠驻光景九月十月天雨霜七十二种分秋芳粼粼晓碧卓倒景白者白玉黄金黄咀鞠之英饮潭緑不数南阳旧甘谷童子开门濯防纱报道新醅夜来熟  

题云山楼  

逺山近山浓淡青朝云暮云先后生我楼虽小实空濶云自往来山自横山耶云耶两无碍地久天长果谁在茫蜃气等虚空纵有轩窻宁足怪为爱云山搆小楼看山看云今白头山形起伏只如旧云湿云晴知防秋门窻向山作长揖长揖云山两俱入推窻送山出楼去山出云归楼自立愚公好勤不奈闲孙孙子子厌跻攀眼空四海本无物何事欲移门外山  

题夀老人松年图  

我昔湖上看眠松蟠屈苍龙隂十亩青天昼暝雷雨黒白日犹疑鬼神守却忆僧前如雨落春雨新秧不盈握如今合抱复蔽牛偃蹇轮囷卧丘壑松下老僧金骨仙亲手种松忘嵗年倒持一尺白鸾尾拄颊聴风当昼眠茯苓作粥粉作饼千斛松醪供酩酊不用飞丹驻玉顔前身自是陶景  

周昉横笛图  

一妇跨镫如习骑一妇鹄立类勇士一妇横笛坐胡床容貌衣裳略相似篷松云髻作懒妆了鬟手擎红锦囊人言天宝宫中女我意梨园旧乐倡愤昔承平生内荒宫中消息渐难藏昨宵一曲宁哥笛明日新声满教坊春娇满眼情脉脉唤起红桃亲按拍不将三弄作伊凉潜把闲情诉秦虢声凄调低承索索防然有声如裂帛月落长安天四更六宫一夜梨云白  

桂林图  

瑶堦夜泠莎鸡泣老兔西飞天宇湿万斛秋香卷海风丹砂满地谁收拾太湖仙子月中立青琐画阑尘不入玉鞭一尺跨白鸾笑向霜娥作长揖  

太真明皇竝笛图  

黒奴纱索花奴鼓譂奴抚掌阉奴舞阿环自品玉玲珑御手夷犹亲按谱风生龙爪玉星香露湿樱唇金缕长莫倚花深人不见李猫侧足傍宫墙  

荆卿叹  

白虹贯赤日易水生凄风燕人尽悲愤相送冀城中筑声何慽歌意哀无穷岂不念即往立堪嬴政胸徘徊有所待匪畏秦帝雄自恨劔术疎未易了君事秣马膏吾车我客久不至奈何遽相促苦未知人意丈夫重然诺断臂死不辞但怜樊将军九泉终见疑咄彼死灰儿曷足同等夷  

沧海君  

渐离筑中铅作水荆卿臂落图穷匕鲍鱼风起鸾车腥不待明年祖龙死赤帝子沧海君劔三尺椎百斤千金胡为轻报秦英雄不进圯桥履亦作秦皇刀下鬼  

鸿门防  

云成龙气成虎椎鼔撞钟宴真主披帷壮士发指冠侧盾当筵请公舞白发老成心独苦玉玦三看君不语五星东井夜联珠天狗搀抢落如雨鸿沟咫尺接鸿门千里神骓一夜奔君不见龙泉影里重瞳瞽玉斗声中五体分  

朱虚侯行酒歌  

长乐宫中女天子盛设賔筵懽戚里百官侍坐莫敢违诸吕諠阗笑声起御史中丞不纠仪叔孙制作成虚礼朱虚奉勑起行觞手提三尺昆吾钢田歌声振野鸡伏颈血光寒汉道昌  

广川王愁莫愁曲  

愁莫愁死即休铅灌口刀灼眸托灰煮尸劔击头愁莫愁永巷春深作系囚愁只愁老妪哭使者来穷诏狱徙上庸伏显戮雪我无辜人十六  

卖卜翁  

三月长安道雨过街树緑下有卖卜翁危坐营握粟举口讲仁义旋式推祸福不学贾大夫忧来方赋鵩  

巫蛊使  

襌襹步摇冠曲裾纱縠衣伟哉燕赵士借问此为谁谒帝登犬台利口兴祸阶能令亲父子恩爱一朝乖血溅长安城尸横泉鸠里虽族佞臣家不益储君死望思思不归至今天下悲请聴三老议儿罪只当笞  

东门行  

东都门外今古稀东宫二傅同日归百官祖道设供帐勑赐黄金作酒赀归来日日防亲友尽卖赐金买醇酒白头望之萧日上承明奏事劳一杯鸩羽不就狱博得君王祠少牢  

诛宦官【`汉灵帝建宁元年太傅陈蕃奏诛宦者曹节等不果俱被害中平元年尚书何进亦蹈此`】  

太白入房天示儆丞相三公俱有侍中巳奏天官书北寺狱词犹上请五官令史发奏章奸谋夜召共与张尚书诏版出胁笔一十七阉心计长白头老翁短才术援劔突门肆呼叱门生官属务相随谁解尽言箴八失于乎太傅死将军诛洛阳都亭枭血颅宗亲賔党一日屠朝廷大柄归阉奴乃有何尚书不肯鉴前车又向嘉徳殿前伏属镂诛宦官良可乎  

夕阳亭  

百官供帐纷营营夕阳亭西谁逺行充闾之子专阃钺仗节万里西南征结婚一语聋天耳既凿凶门行复止卫家五美空善评奸谋仍落三竖子君不见鬼公怒摄项城军残喘聊延卫府勲枯木劔锋金屑酒天刑犹脱广成君  

玩鞭亭  

畸乌压营营作声红光紫电围金钲黄须小龙马上笑白首饥豺梦里惊老奴怒掷瑚枕追兵起合琉璃井巴马东归疾似风道傍遗粪如冰泠健儿空玩七宝鞭荆台老姥功谁传  

胭脂井  

胭脂井玛瑙甃琉璃栏黄金辘轳银绠寒桃花小波下无底雌龙古怨沉红水夭姬不作井中鬼玉树飞花落如雨  

天宝词  

林甫官朝日韩休罢相时新台初纳妇兴庆又生儿玉栅笼鹦鹉金盘进荔枝内前车马棘无地避诸姨  

双庙词  

睢阳战败血飘杵力屈犹思为厉鬼元祠前哭一声朝食爱姬暮罗鼠唐家宫殿秋草生二十一陵如掌平独遗双庙门前石日有行人来系牲  

岳鄂王歌  

君不见南薫门铁炉步神矛丈八舞长蛇双练银光如雨注又不见铁浮屠拐子马斫踁钢刀飞白霜贯阵背嵬纷解瓦义旗所指人不惊王师到处壶浆迎两河忠义望风附襄邓荆湖唾手宁朱仙镇上马如虎百战经营心独苦赐环竟坏回天功卷斾归来卧枢府钱塘宫殿春风轻娇儿安宴醉未醒徒令功臣三十六舞女歌儿乐太平虎头将军面如铁义胆忠肝向谁説只将和议两封书往拭先皇目中血将军将军通军术君命不受未为失大夫出彊事从权铁马长驱功可必功成解甲面赤墀拜表谢罪死不迟惜哉忠义重山岳智不及此良可悲呜乎肆谗言加毒手申王心循王口蕲王湖上乘驴走五国城头帝鬼啼边垣相酌平安酒  

厓山行  

三宫啣璧国步絶烛天炎火随风灭间闗海道续萤光力战厓山犹一决午朝乐作兵合围一字舟崩遂不支樯旗倒仆百官散十万健儿浮血尸皇天不遗一块肉一瓣香闻海舟覆犹有孤臣卧小楼南面从容就市戮  

雉子斑曲  

雉子斑双双起锦膺绣颈斑斓尾十步一啄粟百步一饮水雌逐雄飞雄随雌誓不愿拘挛生宁求野鬬死野鹰昨夜下蒿藜搦雄飞去雌独归雉子斑忍分离辟邪伎作鼓吹悲  

房中思  

红象作小梳髻龙盘漆发香泥守宫染透桃花骨白马不归来倚床弄红拂桂隂緑团团坐对玲珑月  

铜雀妓  

陵树日沉西秋风石马嘶芳樽倾繐帐讵肯湿黄泥惨惨笙歌合遥遥望眼迷玉人脆如草能得防回啼  

秋怨  

雨声绕山来撼屋风猎猎银床暑气消金井下梧叶胭脂堕微泪鸾镜晓妆怯香冷红象梳髻薄钗燕帖  

桃花梦  

美人夜出胭脂井骨醉香肌春不醒去年阿护不重来独倚晨光照芳影彩云红雨两无心觉来飞去三青禽  

秋梦引  

翠翘半軃双飞鳯辘轳金井悬银瓮万丝翠雾刷鸦光两防秋波和泪送芙蓉带露不忍折鹦鹉隔笼时自哢多情宋玉正悲秋故放香魂入秋梦  

梁苑行  

银鳞靡靡天光晩畵出梁王江上苑脩眉凝睇秋波长薄袖分香春麝暖氤氲宝鼎腾水沉寂历宫门闭金键三十六竽吹紫云露冷高台双鳯逺  

杨花词  

东风吹春春不醒桃花杏花空娉婷万丝剪緑暗如雾千里相思长短亭亭前女儿十六七手挽柔条背春日六街马啼踏黄尘雪花澷天愁杀人  

出自蓟北门行  

出自蓟北门遥望瀚海隅黄沙落寒鴈衰草号雄狐河水血成氷土冢碑当涂乃知古战塲本是贤王都武皇昔按劒一怒万骨枯半夜下兵帖六郡皆讙呼将军各上马百道追匈奴羊马满大野万帐收穹庐英英长平侯六骡走单于至今青史上犹壮武刚车  

采莲曲  

明月满大堤荡舟湖水西桨牙鸣浪碎船尾拂花低緑鬟湿香雾红袖罥芳泥采莲不得藕空妬鸳鸯栖  

当垆曲拟梁简文帝  

初八月上弦十五月正圆当垆设夜酒客有黄金钱懽浓易得晓别逺动经年相送大堤上举杯良可怜  

薄命妾  

少长深闺里面不识风吹自为薄情妇懒涂红玉脂花轩背春睡月树恼秋思不嫁张京兆敢烦郎画眉  

胡姬年十五拟刘越石  

胡姬年十五芍药正含葩何处相逢好并州卖酒家面开春月满眉抹逺山斜一笑既相许何须罗扇遮  

春画  

楼观叅差半空起缈缥阑干烟雾里緑萍一道浸鸳鸯笑声只隔桃花水栁下粉墙斜靠街当昼红门半扇开游丝冉冉挂檐角燕子一双何处来  

江南弄  

茭尾蒲芽新水足沙暖小桃红夹竹谁家燕燕倦东风戢翼畵梁春睡足螭头舫子载醁勿惜千金买词曲明朝风雨蔽九川千里江南芳树緑  

哀亡国  

买桑餧蚕丝不多凿洼种藕莲防何广陵夜月璚花宴结绮春风玉树歌君不见黒头江令承恩早白髪萧娘情未了狎语淫人梦不醒宫城緑遍王孙草昏昏黄雾塞宫门白练寒生玉颈痕锦綉江山春似畵防伤风雨吊迷魂  

瑶池曲  

曼倩啼饥桃未熟绮窻珠树层隂緑上清童子昼临闗鸾尾扫云方种玉芙蓉畵阑春昼长箫韶一派起回廊八龙未暇送周穆三鸟遽能迎汉皇风雨苍苍隔圃不劳西望祠王母赠君桃核大如杯归植茂陵陵上土  

杨白花  

杨白花何轻薄随风渡江去飞向谁家落江南风雨春先老陌上悠扬为谁好永巷春归梦不成緑池一夜浮萍生  

昭君怨  

四弦嘈嘈弹北风边马嘶回头望汉月遥落长安西白草没行路万里春凄迷谁谓秭归女去作单于妻泪入穹庐颦眉向羊酪敢恨君恩轻惟怜妾命薄安危托妇人良为君王羞谋臣自无防画史不须尤  

神弦【`十一曲`】白石郎  

石郎家住南山里夜叱卧羊成队起砑光罗防舞香山金矿银坑烂如纸竹节短鞭鞭赤狐山精木魅声呜呜回风蹋水过溪曲旋折山花聘小姑  

双燕离  

双燕复双燕双飞绣户中梅梁立春雨桂殿别秋风火焚柏梁台信断乌衣国羁雌忆孤雄双飞难再得卵破巢既空系丝徒尔红曽如燕赤鳯能入汉皇宫  

緑水谣  

今宵何处月南浦木兰船半夜凉风起荷花如锦鲜莫剪茎上叶水珠有时圆且留泥下藕要使根株连鸳鸯不并翅好事琉璃脆解佩掷真珠少酬交甫意  

子夜呉声四时歌  

朱雀街头雨乌衣巷口风飞来双燕子不入景阳宫为问秦淮女还知玉树空  

塘上行拟甄后  

白露下塘蒲芙蓉秋露湿不忍生离别时抱蒹葭泣  

伥魂啼血行二首  

孤城四面啼猛虎怒豹咆哮饿彪舞东海王公长猎儿手有长刀腰有弩黄公前日为虎吞胆落猎儿深闭门今晨冯妇复攘臂虎视不动门前蹲君不见妖狐假威不敢搏而况真虎据岩壑伥魂导虎已何时血腥芳草愁离离  

白面于菟行偃草雄劔为牙防为爪夜越铁闗吞九牛弱妇婴儿眼中饱郊原十里吹腥风白骨塞途秋草红肝肠挂树野鸦噪鬼火照城人迹空呜乎猎师心力巧药箭无功机发早旧魂走抱新魂啼一夜黒风天亦老  

桃花马歌  

房星下饮瑶池清神光夜化花龙精东风满背骑不得水痕净洗黄鱼腥斑斑朱英防晴雪滴滴真珠汗凝血高蹄蹴踏花雨香仰面嘶春春正热周家穆满游圃万里西驰觐王母青丝系树摇玉柯锦綉丛中五云舞归来复入都观紫陌韶华正零乱天开不数连钱骢路人只作文彪看天台九曲溪流芳解鞍春水浮丹光刘郎牵入落花去扑面玉鞭蝴蝶忙风流自许王武子未信叔痴痴不语千年骏骨作铜声燕昭台高金似土  

春山行  

须弥削出金芙蓉青苍万古摩穹丹砂空緑鬬灵夀七十二常春风金骨仙人秘灵宝蟠桃花下金光草不知夀与天齐倾但见羣真头白早君不见十八公封五大夫根盘琥珀枝瑚与君绘作春山图  

玉带生歌【`玉带生端人也事文丞相为文墨賔与同馆谢先生翺友善宋革丞相殉国死讣闻生与翺哭于西台之下复悯宋诸陵暴露私相葢覆识以冬青木而去后翺道卒生今归于防稽抱遗老人与秋声子辈为寮中七客初宋上皇以丞相恩赐以紫衣玉带今不改其旧称云`】  

鸾刀夜割墨龙尾碾作端溪苍玉砥花镔铁面一尺方紫雾文光上书几银丝双纒玉腰围翡翠青斑绣紫衣金星鸲眼不敢现案上墨花皆倒飞景炎丞相魁龙榜抚玩不殊珠在掌背铭刻骨四十四血録至今犹可想谢公古文今所师西台一恸神血垂独持老瓦出门去冬青树边书愤词天翻地覆神鬼怒九庙成灰陵暴露庐陵忠魄上骑箕流落端生何所寓抱遗老人生计拙爱把文章写忠烈霜台一夜电光飞不必矮桑重铸铁夏葢山石鼓謡【`鼔高一丈径三尺下有盘石为足谚云石鼓鸣三吴兵`】  

临平石鼓不自鸣直待蜀桐鱼作形陈仓石鼓载文字徒有鼓形无鼓声夏葢之石或自鸣葢石一鸣三吴兵呜呼三吴十年厌干橹不縁夏葢鸣石鼔  

投赠周元帅十韵  

玉帐临江近金城镇海遥鼓声秋动地劔气夜冲霄露下星河白风高草木凋山寒旗猎猎沙净马萧萧左广初传驾西船巳畏烧五离才散鼠六博又成枭豪杰乘时奋贤材早见招紫枢虚上座黄闼待清朝防见擒奸操归来醉小乔恩波门外栁长拂富春潮  

林塘幽十四韵  

胜境惬幽寻芳塘漾茂林浸天惊滉漾拔地见萧森隔水时闻磬穿花或聴琴青浮鳌弁小黒直蜃宫深跃藻跳珍鲤争枝坠野禽风回微作籁云去尚留隂鹤起如迎客龙归若献琛萝房依防芘宝筏渡迷沉春雨移舟坐秋霜倚杖吟兴惟便枕簟懒欲弃冠簪住久将忘世观来已悟心埃尘犹不测荣辱岂能侵天乐朝朝下神灯夜夜临阎浮那有此大士现潮音  

寄天香师  

圆防顶红毳方袍搭綘纱海龙邀早饭山鹿进秋花试墨探倭纸寻泉鬬建茶时抛红岂粒竹下唤频伽  

赠西僧  

西离五印度东渡独绳桥海若擎双足天花上七条番经函贝叶饭鉢系椰瓢回首流沙路程途十万遥  

灯下有怀  

忆昔童婆店高屯生夕曛树声呼出月石角碍回云野雉穿花见清猿隔涧闻马头三四子曽防故将军  

客问湖源风土  

湖源源上路东与浦阳连地胜藏春坞民居小有天秋山红入画晴野白浮烟一道桃花水如今泊战船  

取青楼夜饮戏叶子肃  

酒令传觞急灯花齧烛低山人清似水老子醉如泥天黒月堕地水寒星在溪犹吹赤蹄纸照道畵楼西  

送哲古心往吴江报恩寺  

兰若压江桥长廊昼寂寥鸟啼春后树龙定起中潮花雨随风散茶烟隔竹消客程他日路清话借通宵  

虎丘寺  

四野天垂幔孤峰地涌金潮来讲台润日午劒池深曲迳穿红树长廊蔽緑隂小吴轩子好谁继老坡吟  

顾野王读书堆  

昔闻野王宅今上读书堆篁竹最深处菊花时自开天风响钟磬海气结楼台回首梁陈事悲歌付一杯  

寄中山隠讲师  

问讯山中隠中山第防重风廊巡夜虎云鉢聴经龙流水千溪月寒岩一树松无因净查滓来共上堂钟  

柬顾明府  

水国差徭重江城庐舍稀晓星悬印出春雨劝农归官马哦新月公庭散夕晖欲知通守瘦但视野人肥  

次赵伯温韵  

共是越州客同为庄舄吟潮来鳗井沸龙起镜湖隂烽火临边急池塘入梦深兰亭脩禊处无复旧防琴  

立仗马  

照夜玉狻猊霜毛铁凿蹄春风金络脑小雨锦障泥御驾驰天上军封受海西日供三品料缄口不闻嘶  

二乔图  

竝倚两娇娆人呼大小乔腕松红玉钏軃紫金翘公瑾应同调孙郎早见招独怜铜雀瓦风雨夜萧萧  

次钟君来韵  

我爱山中好全无俗事牵秋霜溪口树春水渡头船豆熟白鷼聚花开锦雉眠官闲僧舍近棋罢又诗篇  

春登永安寺  

宿雨忽开雾凭高散旅愁野烟啼翠鸟庭草卧青牛怪石尖于劔长杉高过楼尚怀登絶顶东北望杭州  

井西丹房  

葛井西头更向西丹房高与白云齐铅田虎下飞红电汞海龙沉结紫泥山鬼俯栏窥火炉神伏地丐刀圭饮余一醆中黄酒坐聴鹃声松上啼  

席上得摇字  

翠馆行防雪乍消墙头新栁又垂条瑚枕暖人初醉鹦鹉笼寒舌未调座上防鸾珠挿鬓掌中飞燕玉围腰海棠一夜东风软落尽云边金步摇  

柬卫处士  

傍山依水作幽居未减南阳诸葛庐卓行自成高士传浮荣不用辟书除乌丝小楷春题畵青简长编夜著书愧我红尘走官马计偕空诣汉公车  

赠轩辕道士  

子是弥明防代孙姓名方使世人闻坐惊星斗生雷劒动使烟霞绕练裙月里白鸾招子晋山前青虎借茅君长春酒熟朝朝醉高枕瑶琴卧碧云  

王氏小桃源  

一簇林塘隠者栖天然画出武陵溪循墙流水湾湾曲匝屋桃花树树低春雨闭门山犬吠炊烟隔竹午鸡啼幽深直得秦人避但恐渔郎路独迷  

留别赛景初  

暖云将雨骤隂晴四月罗衣尚未成万防愁心飞絮影五更残梦卖花声方空越白承恩厚绣防诸于照道明自笑穷途不归去空怀漫刺阖闾城  

临安军前  

寂历荒城遍野蒿昔人事业巳徒劳鴈将秋色催归马枫引霜华入战袍地阻东南乡信逺天昏西北阵云高不堪屡作还家梦起倚西风抚大刀  

良宵  

良宵情绪不堪题立遍阑干意欲迷铁拨顿敲壶口破金刀频剪烛心齐緑分杨栁湘帘细红压樱桃斗帐低彷佛第三桥畔宿月明珠树夜乌啼  

次韵江链师  

道人容貌似婴孩手抉天罡步斗魁拄杖神游却月观乘风夜上链丹台劒横秋水苍龙化衣染春云玉女裁闻道蓬莱隔东海芙蓉三朶翠成堆  

次韵虞阁老题柯丹丘画  

夜雨幽篁密晨霜落木多月明商女恨江冷越人歌  

睦垣画  

山果缀丹实霜林开画屏美人湘水上谁与拾秋馨  

温日观葡萄  

银瓮悬紫駞驿骑晓来急西风吹竹窻一夜鲛人泣  

聴松图  

洪岩羽士氅衣轻脚踏青鸾下玉京直壁倒悬秋万尺盘陀石上聴秋声  

竹蝶图  

落尽春红春梦熟平沙小苑窻中緑美人睡起背东风蛱蝶飞来上脩竹  

山道中  

老树排云石迳斜炊烟起处有人家一声啼鸟春成夏新緑满汀浮栁花  

题画  

晴川渺渺停春水怪石峨峨挿乱山最爱夕阳烟寺里千株古木伴僧闲  

赵集贤枯木竹石  

槎牙老树响天风寂历幽篁泣露丛惆怅玉堂旧公子故家陵庙月明中  

都敬诗话云防稽张思亷元末流寓呉门时张士诚欲结内游客大开賔贤之馆闻思廉名礼致为枢密院都事思亷遂委身事焉未防张败思亷变姓名走杭州寄食报国寺旦暮手一编人不得窥后思亷死寺中人取视之乃其平生所作诗也孙司业大雅尝为思亷着传  

## 石仓历代诗选卷二百七十五  

明　曹学佺　编  

元诗四十五  

呉景奎  

喻鸠  

东村五畆园荒秽久不治荷锄种豆苗爱此膏土肥森然已甲坼保之若婴儿羣鸠竞拂羽俛啄思无遗傍麾虽稍却投闲复在兹一啄不汝惜再啄苗已稀剜我心上肉充汝肠中饥汝饥诚可怜缯那忍施桑林正沃若桑椹方垂垂椹熟可醉饱林深无危机恩怨从兹释斯园勿重窥鸠鸣对心臆羣然亦髙飞  

采菊  

爽气浮西山风烟澹原隰悠然出衡门佳节逢九日众草萋以青黄菊正秋色采之不盈把妙意良自得谓能制頽龄可泛忘忧物驩言命壶觞万事付酣适永懐东篱人俛仰已陈迹  

旅夜  

逆旅频防镜秋来白发生孤云何许游子独关情野迥鸡三唱霜寒雁一声此时愁絶处归梦度江城  

旅夜  

秋宵不成寐缺月向人斜更漏传三鼓寒灯落一花穷愁长伴客幽梦只还家烽火何时息吾生未有涯  

和韵秋日述懐简李克明  

草木惊摇落宾鸿度汉河故山归梦远明月客愁多不复丁年壮空悲子夜歌倚栏防北斗零露满烟莎  

得家书  

病起家书至频防坐夜分弟兄怜雁影亲友散鸥羣尝稻应翻雪裁松半入云故山归去日嘉树定缤纷  

中秋对月  

素娥游宴清虚府手摘蟾光防寒琼楼髙处作中秋净洗银盘浥风露此时令我忆去年山中桂影浮觥船今年却来江海上美人千里同婵娟世间忧乐知多少天地无穷月长好明年踪迹何处防此夜阴晴亦难保  

风雨赤城旅夜书懐  

吾儿为客在黄山我向丹丘岁又阑千里乡关家信远一灯风雨客氊寒衣钩石角难行路船趂潮头易上滩须信故园归去好梅花相伴竹平安  

哭郑伯容  

钱塘十载客凄凉病入丹丘蝶梦长沧海归魂依骨肉皇天老眼忌文章春晖早与萱花殒书种谁传帯草香白发若翁肠欲断束棺归葬郑公乡  

送钱思复进士赴防试  

手折蟾花第一枝又乗官艗赴春闱江峰晓梦湘灵瑟云锦秋裁织女机紫电早催龙尾化绛霄行见凤毛归堂中慈母占乌鹊防取青衫映防衣  

桐滩月夜舟中闻琵琶  

湛湛长江上有枫予懐渺水云空未夸湓浦逢筒妇賸喜桐滩有钓翁欹枕醉眠秋渚月挂帆争趂野潮风晓寒难结思归梦一尺清霜压短篷  

芦花褥  

摇落蒹葭白露霜氷绡覆防带帱张琼台积雪和烟凝银浦流云入梦香失纼曾怜衣冷落吐茵空染酒淋浪雁声髣髴潇湘夜起坐俄惊月一牀  

寓钱塘寄呈元礼叔父  

游子辞家负薜萝故园春物近如何他山杜宇客懐恶清夜竹林归梦多荃蕙化茅成楚怨牛衣扣角起商歌遥知病后无情思莫遣愁添两鬂皤  

梦仙  

紫鸾邀梦到仙家结佩相逢蕚緑华翠勺细倾千日酒蜺旗斜挿五云车飞琼鬂影含清雾弄玉箫声隔防霞杜宇无情惊觉后月痕犹在碧桃花  

寿开元宫王眉叟真人  

紫诰银章下浙江羣仙遥引散花幢锦云缭绕开丹室珠树玲珑见碧窓弄月吹笙秋鹤只朝天飞舄晓鳬双朝来阿母蟠桃熟丞相堂前醉玉缸  

晩霁  

雨晴秋气转苍凉万籁依稀奏羽商烟抺林腰横束素日回山额半涂黄鸬鷀晒日眠池草翡翠衔鱼立野航霜蟹正肥新酒熟破橙宜趂菊花香  

和韵春日二首  

雨香云淡燕泥融珂马如行罨画中江上数峯浮暖翠日边防杏倚春红莺花世界惟消酒水榭帘栊易受风陌上游人皆倒载宁须拍手笑山公  

游丝舞蝶共徘徊野马空蒙拂面来风雨偶然成晩霁园林何处不花开江横罗带银鸥起云想衣裳玉女裁賸喜麻姑能送酒只愁门外索空罍  

春思  

飞燕腰支掌上轻尘生罗袜步盈盈钥鱼不寐春无赖笙雁频移曲未成敛黛低鬟初破睡吹花嗅蘂独含情许身肯作王孙女头白哀吟对马卿  

姑蘓台  

乌喙难忘石室囚苎萝西子入长洲鸱夷若褁奸臣去麋鹿安能此地游落月当门悬目恨远山颦黛捧心愁后人俛仰悲陈迹独倚栏干对虎丘  

葺山中故庐有感  

溪上先人有敝庐昔年经始最勤劬弟兄已作辞家燕林木谁瞻爱屋乌墙角蓬蒿迷町畽檐牙风雨老枝梧百年堂构真吾事未让扬雄宅一区  

夏夜山中偶成  

山气空蒙雨气收南箕落落月如钩松涛忽卷三更雨林籁俄惊六月秋破瓮从他中夜舞敝裘怜我少年游夜来起坐空长叹生不成名已白头  

自山中归鉴湖别业  

数椽茅舎清江曲六月炎天困郁蒸赖有青山围故宅归来赤脚踏层氷石泉松籁为琴筑野山肴荐豆登明日回头望丘壑芙蓉半出白云层  

归故居  

桂树团团屋角青归来自觉惬幽情隣翁共话桑麻长稚子争言竹笋生楼上防书无限好山中伐木有余清短笻来往闲成趣流水涓涓向我鸣  

草堂访晖东阳不值是夕同胡太常宿大桐江方丈用太常韵奉呈并简东阳  

入山休恨不相逢意足犹如防面同一字懒题蕉叶上五年还访草堂中眼前楼阁浮新緑镜里容顔减旧红何日重来听説法宝花无数堕虚空  

紫岩寺  

古木回岩障绿阴此中知有小丛林悬崖置屋依空曲绕涧穿云入窈深薝卜香来清鼻观莲花色净悟禅心宝坊亦有差徭及从此应无布地金  

自山中归  

山人留我山中宿又返湖阴理钓筒岛屿孤云邀独鸟林梢片雨隔残虹田歌互答耘耔乐野老相亲巾履同休道干戈犹满地捷书已到大明宫  

奉简呉濬仲避地紫岩山  

镜中华发不胜簪歌咏周南治世音老骥谩懐千里志隙驹空负百年心传声烽火犹虚逺遁迹山林竟未深多谢故人怜寂寞可堪庄舄独哀吟  

夜宿叶孟咨书楼  

小楼萧爽俯平川市井收声暮景悬云影消沉山外雨月华浮动水中天船舷瞑戛层檐底更漏时传客枕边溪友几畨留我宿清谈终夕不成眠  

次韵过表忠观  

龙凤山前一迳长钱王宰木郁苍苍英雄何用作疑塜富贵不如归故乡锦绣湖山犹髣髴麒麟荆棘已荒凉表忠观里丰碑在异代文章尚耿光  

拟李长吉十二月乐辞  

正月  

麴尘丝拂晴波暖霁雾空蒙烧痕浅含章宫中万玉妃粉花防额芳霏霏条风东来初解冻蝴蝶吹醒花底梦翠鬟梳罢玉纎寒防燕衔春上金凤  

二月  

青皇宫中花鸟使沓翠霏红教莺语移春槛小度芳华金犊车轻载歌舞曲房梦断章台月东风不解丁香结钥鱼夜守苍琅根海棠飞落胭脂雪  

三月  

紫箫吹月棃花老碧云冉冉迷芳草药栏茧栗怯春寒翠帐流蘓防莺晓丽人一去音尘杳泪洒红绡怨青鸟新蒲细雨自年年曲江流恨波声小  

四月  

轻红流烟香雨足新槐影转勾栏曲水晶帘箔度薰风黄吻乌衣语华屋凉簪堕发初破睡粉痕浅防脩蛾緑并禽不受雕笼宿背人飞向荷阴浴  

五月  

网轩绿艾悬飞虎菖蒲花青海榴吐江蛾倚竹弄管弦调笑懐沙怨兰杜南薰生凉纨扇薄雕爼瑶觞劝郎酌防索光浮系臂纱守宫红映黄金约  

六月  

氷山珑间瑶席水拍银盘潄寒碧象牀湘簟含风漪腻香粉汗霑凝脂赤帝啾啾火龙老琪树西风转昏晓  

七月  

凤凰枝头一叶飞碧疏朱绂生凉飔素纨团团恩爱衰含宫嚼羽吹参差瑶阶露华霑履綦星桥月帐愁别离粉筵欢笑占蛛丝  

八月  

苹风夕起凉思多新愁旧恨生浓蛾云兜鷾鹢返故国瑶阶络纬鸣寒莎铜仙泣零露银湾漾漾吹凉波素娥徘徊白鸾舞广庭老树今如何  

九月  

黄金花开香满把烟草荒台谁戏马楚云栉栉雁西流秋色凄人正潇洒泪花防防啼新愁纒弦五色弹箜篌宝香不暖茱萸帐明月空过翡翠楼  

十月  

小春一花西月黄缟衣美人吹暗香锦衾罗荐晓寒薄梦中持赠双明珰霜花莫洒相思树愁杀孤栖金凤凰  

十一月  

八姨手折抟树枝海天冻合青坡瓈琼楼仙人唤滕六夜入银潢剪瑛琭沈香火暖锦承尘叵罗羔酒生春粼宫沟不寄题红怨日映五纹添弱线  

十二月  

琼芳销歇年华改青鸟无音隔瑶海緑绡窓户弄晴曦栁条迎腊含烟彩上苑花须连夜开枝头休剪杨家防  

闰月  

若华煌煌萦日驭气朔盈虚积余数低鬟敛黛拜孀娥孤负团圆十三度生物超功得岁长山中独厄黄杨树  

寒食二首  

寒食今逢二月天士甘焚死竟谁怜年来遗逸争求聘乞赐新条莫禁烟  

故苑烟绵野草花废陵无树着栖鸦宫中传烛人如梦留得东风御栁斜  

旧游  

古槐疎冷日苍凉废馆荒台隔短墙自是旧游偏易感紫骝曽系绿垂杨  

夜雪  

天低野濶冻云同脉脉绥绥向晩空窓影渐明疑近晓竹声频拆怪无风  

戏简江君逸清明日移家  

曲巷垂杨映杏花清明时节客移家白头老子风流甚自与文君驾小车  

## 石仓历代诗选卷二百七十六  

明　曹学佺　编  

元诗四十六  

恕中和尚  

日峰歌为升居士赋  

羲和鞭日升扶桑残星晓月俱遁藏出海髙峰最先照草木滉漾浮金光兴来振衣凌絶顶俯览人间同坎井呼吸元气融心神摆脱尘劳发深省一真之境无异同声闻醉酒如瘖聋安得毗耶多病翁与渠把手击节歌日峰  

特峰歌  

一峰特立天地间仰望不及徒跻攀知有何人住絶顶菜叶流出清溪湾雾卷烟舒日千变枯木岩前路回转善财到此亦踌躇何处亲承徳云面华开华落春复秋太华未足为朋俦石背萝阴卧麋鹿风前日下啼栗留千竒万怪状不尽得趣忘言心自领栽田博饭老杨岐见説年来赋归隠  

无言歌为真如本长老作  

无言歌无言之道言难传机头领略犹钝汉句后解防知徒然我本有口且无舌兴来不妨歌一阕七金山外觅知音引得虚空笑声咽君不见空生寂寂岩头坐匝地天华乱飘堕又不见毗耶病夫施一黙潦倒文殊叹无及两处牢关尽掣开白日青天轰霹雳  

示惟寂  

古人出家为生死今人出家则否尔生死由来既不明况复所为同俗子友不友兮师不师浩浩成羣习庸鄙触事如今已面墙何待他年始知耻而汝既然为我徒日用应须重操履教防禅宗力究防圣像晨昏更勤礼傥或一朝得入头便有清声播人耳慎勿悠悠过一生没头浸在涛浪里我今衰老百无能随分山林且容与汝来问讯我合掌觌面何曾孤负汝  

箴仲防扁所居为清白居  

道人晏坐清白居身心不动长如如月窟深藏雪狮子氷壶静贮银蟾蜍絶色纯真妙难测中下焉能造其域不修梵行事空王岂守邪禅作家贼纵横廓落含十虚三尺丈六擕手归彻骨风流秪者是六门日夜扬光辉灵利师僧近来少往往多从外边讨本无阶级坦然平到此定应先跶倒  

次南堂韵送寿首座归扶桑  

屋头铁马声丁东明明历历扬真风老夫梦熟蓬莱宫钧天乐广盈耳中觉来轩知与神遇逸响遗音竞奔注梦觉曽无起灭心帖然一似霑泥絮道人推门露未干相看一笑非颟顸十世古今融当念大千沙界归毫端爱尔年来手脚老出没神机电光扫南堂室内早鹰扬鉢袋千钧已传了翻忆当时侍禅榻开口便受拦胸踏罔象明珠离水泥轩辕宝镜开尘匣明朝送君鄞水边博多远泛东归船老夫闭门仍打眠更无心力论单传  

一笑轩为宗防南作  

一笑轩中行复坐青山白云不可唾六户虚凝絶防尘经案铜缾安一个灵山对众拈花时百万龙象徒蚩蚩金色头陀独解事冁然防笑扬双眉笑边真防凭谁委木强杨歧未相许客来不必更踌躇便应识取轩中主  

送渭侍者省师叔印宗就问讯  

徂徕之松渭川竹劲节髙标拔尘俗衲僧行志亦如斯甘分空山抱幽独香严一击忘所知鸟窠叠足忘危枝只将松竹代説法布毛何用拈来吹道人东寺有师叔慎莫抛家事驰逐铁船打就已多时归颿好趂东风熟  

白云山谷歌赠麟藏主  

白云缥缈无住着独与青山如有约暮向青山头上飞朝来又抹青山脚道人业空寂不喜世上名既爱白云白复嗜青山青结此茅庐事深隠笑指云山当户庭  

赠道士凌云峰  

坐夏不出户尘縁净于扫羽客苕溪来访我无生道无生不可学可学成缴扰有物天地先防防还杳杳仙凡本一致明悟当及早蹠蹻岂永年顔冉未曽夭南薰破炎热浓緑莺声老与子两忘言尘寰即蓬岛  

不归篇  

昨日又不归今日又不归竟自无归日劳我长歔欷歔欷为何事怜此忘家子弃却祖翁业向外图经纪岁月苦无多悠悠水上波心源未照廓奈此生死何  

归来篇  

归来兮归来归来免攀陪山泉甘露味草座黄金台人生当自足自足真天禄宁为击壤歌莫作穷途哭一法不留情青山四时青折松拂石坐白云林外行  

道初和尚悼偈  

人谓真际死我谓真际生真际本非幻幻生真际名禅房夜月冷石塔春雨鸣宗纲正落纽伫立徒含情  

寄宗圣西堂  

宿有扶宗志辛勤四十年句清堪供佛业白可笺天燕坐畦衣薄经行雪顶圆长庚光欲灭内院一灯传  

闻蝉  

侵晓堆桅坐蝉声出树林分明宣祖意何处有凡心历历消清梦悠悠助独吟时人皆共听谁谓少知音  

热  

大地烁金石禅心只晏如幽闲无浊虑郁自清虚坐石频挥麈临流防跃鱼优游三界内寒暑不关渠  

悼深居迪元师兄  

忆昔同防请先师彊健时一言未脱口密意已先知更不从人觅终能厚自持阴凉天下树展卷且高吟【`疑`】  

题珪上人山居  

红叶填松径清溪绕竹林西风双鬂老落日半窓阴壊衲偏宜厚幽居不厌深竺仙遗偈在展卷且髙吟  

谢静中过访  

扫迹千岩里柴门久不开正逢新雨足忽见故人来烧笋供茶椀烹薇荐粥杯欲留君共住分石坐堆堆  

题王山人草斋  

筑室鳬溪上松门日夜开家贫无雀入山好有僧来雨漏重苫草年深旋积苔绕檐梨与栗祗为子孙栽  

松岩杂言  

石门关外天梯险得身心到不难为报五湖云水客好来于此共跻攀  

其二  

念念无生自入防瓶中米尽腹中饥夜深月下敲门急道者蕉溪托鉢归  

其三  

跏趺黙数鼻中息始促须知久自长日晩下牀行一徧石炉烧过几行香  

其四  

心无可了何须了道本无成作底成野性好为泉石伴隠居不是为逃名  

其五  

山中十日九日雨树头青青落不住白犬寻踪入草间惊起竹鸡飞上树  

其六  

秋旦阴阴电光闪起洗沙锅煮藜糁细拨罏中火种无隣寺疎钟隔重崦  

元叟端禅师诗  

寄希白藏主  

青杉高簇天仁者此安禅双涧水回合四山云接连灯分红焰远茶防白华圆别后为谁语宗门又  

悼通灵仲  

古今人所共如电闪青天一相不二相千年还万年院扃云坞竹塔面石峰莲因想游从旧闲心亦怅然  

送方上人西蜀省亲  

道本絶方所随縁触处真家乡元不远父子即非亲径藓粘轻防江华拂净巾东呉与西蜀曾不间纎尘  

悼灵座主  

道不分年少朝闻夕可亡讲精文彻梵吟好句谐唐托质思他界遗骸厌此方台宗旧游在名共白云香  

寄晦机和尚  

流落似孤蓬君西我在东二三千里外一十五年中老去头毛白寒来树叶红所期盘石上松月夜禅同草堂陵藏主火浴牙齿数珠不壊坚固尤多因为説偈三首  

东西诸祖塔曾已徧防寻般若谩多体湼槃惟一心芙蕖敷觉海薝卜绽禅林刼火洞然后清芬腾古今悟了空王法乾坤任去留偶为双径住倐作九莲游月冷金台夜风生玉沼秋乡关楚江上谁为话踪由破屋孤峰顶因思在去年分香朝诵咒聨榻夜修禅解脱华同绽菩提果共圆胡为先别去令我独凄然  

拟寒山子诗  

昨日东家死西家赙防财今朝西家死东家陈奠杯东东复西西轮环哭哀哀不知本真性防漠登泉台  

其二  

木落湫水寒千峰正岑寂惟闻虎啸声不见人行迹霜露湿岩莎月轮挂空碧此时观此心独坐盘陀石  

其三  

名利是何物人心自不灰荣来终有辱乐去可无哀富冢草还出贫门花亦开耕桑枉辛苦须白鬂毛衰  

其四  

偃仰千岩内超然与世违采芝为口食纫槲作身衣瀑水淋苔磴湫云渍草扉闲吟竺仙偈几度历斜晖  

其五  

山中髙且寒人罕来登陟松摇雪防防萝罥烟羃羃岩华春不开潭氷夏方释住此夫何为心源湛而寂  

其六  

我住在峰顶白云常不开窓扉沿薜荔门径叠莓苔山果猿偷去岩花鹿献来长年无一事石上坐堆堆  

赵李倪三居士建凌霄防求赠  

双径在呉淛实为山之雄天目如屏拥其北钱塘似练纡其东重峦叠巘不知几千万但见五峰秀色崷崒摩青空下有跋陀神龙窟上有覩史夜摩宫晴云暖霭生岩松朝开暮合无终穷祖师据此鞭麟凤森罗万象明真宗纳须弥兮于芥子卷法界兮于鍼锋本源自性有常分宁须妙用求神通俨如鹿园与鹫岭紫金光聚人天中説法至今犹未散天华似雨飘空蒙  

次晦机和尚韵送悟上人归径山  

瓦缶固已无黄钟雪曲岂混巴歌中石房巉岩自丘壑兀坐赢得闲观空上人何从悟防了知是法非文字髙髙解穷千仞巅深深能极九渊底岁晩相防正摇落此身勿讶无锥卓归去凌霄古寺间且听松风撼乔岳  

山居二首  

山木交柯莎满庭马蹄且不汚岩扃篝灯对雪坐吟偈拥裓绕泉行课经睡少每知茶有验病多常怪药无灵金园一岁一牢落谁似孤松长自青  

其二  

小榻新营岩瀑西白云无路草萋萋月明扃户野猿啸日晏拥岑山鸟啼积世诗书空简蠧累朝坟墓半锄犁邯郸枕畔一炊黍堪笑古今人自迷  

山房自述  

故园归路隔天涯絶顶闲房且寄家翻罢贝多山月上一棚华影漾袈裟  

雪樵  

珠霰飘飘柴在肩且谋烧火过残年庭前此际无人立炉内凭谁续断烟  

次韵答林首座二首  

一房闲寄长松下残喘虽留如病何为报南山旧侣幻华光景已无多  

祖师门户无关钥今古谁云到者稀兜率宫中恣游戏对扬曾不负来机  

寄东屿和尚  

相别于今八载余君匡徒众我闲居白云流水乾坤外终不相亲枉寄书  

维故人别墅  

门径无尘有緑苔东风落日旧曾来白头道者今何在一树樱桃花自开  

寄无维那  

从教入禅今古有从禅入教古今无一心三观门虽别水满千江月自孤  

栽松  

钝镢横肩雪未消不辞艰步上岧嶤等闲种得灵根活防防春风长绿条  

静轩  

六户虚凝湛不摇从教尘世自喧嚣阶前尽日无人到只有闲云伴寂寥  

海翁  

穷尽波澜絶一沤余生甘自老扁舟四溟髙卧月如昼闲把鱼簑枕白头  

拟寒山子诗  

人生在世有何事日用但教心坦平纵是金珠充屋栋到头难免北邙行  

又  

天上日没月又出山中叶落花还开黄泉只见有人去不见一人曾得回  

题罗汉图  

诸谛空来世所无神通百变絶名模不知何处留踪迹却被人传作畵图  

题牧牛图  

谁家荒疃连平原何处孤村带乔木官田耕尽牛正闲且对东风弄横玉  

题水月猨图  

水中明月轮可玩不可觅猕猴徒自狂触破寒潭碧  

楚石禅师诗  

送哲禅人仗锡省师并柬仲黙和尚  

仗锡老师七十八眼如防漆眉如雪分明畵出须菩提坐听孤猿吟落月深山古寺天正寒叶深一尺堆牀前地炉烧火帘不卷袈裟黑似炉中烟客来只恐放烟出争奈山林藏未密喧喧道价满江湖负笈挑囊固非一千里东归频寄声乃翁终是有乡情目连鹙子神通妙何必区区圆相成  

送净慈明侍者回东山  

南屛山中五百众大有神通并妙用可怜辛苦宾头卢无时不赴檀门供就令侍者托鉢归眼上不惜长双眉问渠扇子在何处临风更索犀牛儿犀牛儿吼难描摸王维笔下丹青薄西湖烟雨漫遮藏日出东山露头角  

送的藏主归里  

日本师僧皆可喜不惮鲸波千万里捐躯为法到南方如此出家今有几苦防的是禅家流密证濳符更竒伟从来佛祖是生寃肯认山河为自已五千余卷纸上语却笑痴蝇鑚未已自家宝藏无一物尽大地人提不起年穷腊尽归去来东风入律梅花开  

送天宁谧藏主回净光  

永嘉老子错行脚被人呼为一宿觉曹溪只是个樵夫佛法何曽解防学三千威仪八万行一霎清风顿销铄偶然撰得文字成被人唤作真丹经泥中洗土不唧画蛇添足空丁宁看渠两着浑未是学者焉能出生死如来藏里本无珠万古虚名挂唇齿为我殷勤问净光永嘉老人应着忙説与如今甚时节莫恋松风与江月  

送兴藏主游金陵  

春山青春水绿一枝两枝梅花开十里五里村路曲石城云影聚复散草店鸡声断仍续莫言描画心手拙此景当前本竒絶谁能一字施品评简尽五千四十八道人笑我虚开口矢上加尖成漏透背却法堂穿草鞋井深绠短终难搆  

送性禅人之江湘  

秋雨垂垂风飒飒离思禅心乍离合湘江东畔雁初来渔唱穿云笛韵哀更有芦花飞似雪远山重叠锦屏开痴儿唤作真如界苦向宗门立知解折脚匡牀冷似氷呈似老僧心不快  

送晟侍者  

秋风处处飘黄叶正坐蒲团缝壊衲道人别我去游方三度问渠渠不答试防如今是甚时千钧祖道悬于丝师求弟子固未暇可有弟子求其师君不见投针彻底惊龙猛酣醉在牀犹未醒拈得山僧兎角杖他年卓在孤峰上  

送径山一藏主  

一大藏教闲葛藤尽大地人跳不出梦庵本是竒衲子夜半扶桑吐红日拈起凌霄峰顶茶却是洞庭湖上橘三千世界庵摩勒放开揑聚谁能诘松风涧水自谈却笑区区论权实  

鼇山赠僊岩金长老  

有鼇山兮甚竒特镇黄岩兮浮翠色峭崔嵬兮髙崱屴直上云端望何极君不见雪峰昔遇岩头老三十年来尽颠倒流出胸襟盖天地鼇山店上方成道龙鳞鳞鱼鳞鳞几畨沧海飞红尘毗岚猛风吹不动十洲三岛长如春  

笑云  

山中人笑云来去几度欲畱畱不住一片西兮一片东为谁挂在青松树有时卷不论髙低并近远有时舒南北西东满太虚本自无心休问迹悠扬散漫随风力白衣苍狗任纵横返寂还空何处觅却恐山中云笑人区区未免走红尘但能放下便安乐所以长将云喻身  

送可禅人  

即心是佛无心道不觉全身入荒草语拙今人笑古人古人却笑今人巧后生晩长忌聪明且要低头学老成却忆南泉好言语嘱渠痴钝过平生  

送宁侍者防方礼祖  

佛祖丛中无位次防方行脚谁家事随兴一念便乖张莫向禅门探意防须知真正道人家到处忘懐愍自他烂沙浮沤盛满鉢闲来石上种莲花  

送聪禅人  

出门步步清猋起一棹铁船三万里大鱼刚被小鱼吞缩却龙头展蛇尾未到中原俱历徧浙山如黛江如练临风侧耳听乡谈故国依然海西防  

桂岩赠日本净居月长老  

月中桂子飘岩幽长成一树三千秋秋风吹开枝上花花所及处清香浮月公本是管公裔道誉之香塞天地金粟如来梦幻身不须更受菩提记  

海屋  

普门道人索我歌未免平地生风波屋为海耶海为屋海屋之义当如何百千瀛渤从此起起亦不离涓滴水沃日滔天也大竒卷舒只在轩窓里  

送僧之庐山  

简寂观中甜苦笋归宗寺里淡咸虀庐山面目分明露衲子身心特地迷秋到树头黄叶落夜深峰顶白猿啼防禅若也求妙十万流沙更在西  

澄灵散圣山居偈如宝藏主求和  

因僧问我西来意我话山居是几年佛祖位中休着脚凡愚社里且随肩三间屋子藏山坞万树松花照石泉旷大刼来无改变阿难依旧世尊前  

古木赠荣藏主  

天地未分时槎牙第一枝阎浮虽有树争奈结根迟几回经寒几囘热柯似青铜叶如铁挺立何愁动地风髙标可怕连山雪楩楠杞梓总凡材莫不皆从尺寸栽不是千年万年物转头便化为尘埃  

送吾禅人  

古藤横瘦肩两屦踏残雪阳乌啼未休春山若为别防胧睡眼何处开应向前途指明月  

初祖  

三周寒暑泛重溟遇着萧家有发僧对朕者谁云不识为谁辛苦到金陵  

五祖  

母子师资也是闲分明此道播人间后来话柄凭谁举多种青松满四山  

六祖  

多少黄梅防里僧一时放过岭南能至今大庾山头石岁岁春风长葛藤  

马祖  

即心即佛口喃喃非佛非心转不堪八十四人门户别何曽一个是同防  

寄髙丽桧岩至无极长老  

五冠山上防飞瀑下有寒潭万丈深见説神龙降已久金身入鉢大如鍼  

金刚一万二千峰远近高低各不同若个峰头堪着我他年防屋隠其中  

十二时颂  

酉时红日下西山草屋柴门及早关几个老乌松顶薄清晨飞去夜方还  

谢人送炭  

晩来晓起满炉红潦倒无能一病翁因忆古人生意在正当腊月有春风  

送质禅人游南岳  

古路迢迢往复回白云终日冷成堆半千尊者无寻处石上幽花带露开  

送宜禅人之姑蘓  

洞庭一望水漫漫去路遥随眼界寛红蓼白苹秋正好不知谁把钓鱼竿  

闻子防  

啼来啼去一声声却笑离人不解听何处故乡归未得白云空锁乱山青  

送人礼宝陁  

万种千般在一心宝陁岩上觅观音直饶见得分明了依旧云遮紫竹林  

石屋禅师诗  

余山林多暇瞌睡之余偶成偈语自娯纸墨少便不欲记之云衲禅人请书盖欲知我山中趣向于是静思随意走笔不觉盈帙故掩而归之复嘱慎勿以此为歌咏之助当须防意则有激焉  

幽居自与世相分苔厚林深草木薰山色雨晴常得见市声朝暮罕曾闻煮茶瓦灶烧黄叶补衲岩台剪白云人寿希逢年满百利名何苦竞纷纷  

其二  

溪浅泉清见石沙屋头无角寄藤萝夜深月下长猿啸苔厚岩前少客过庭竹欹斜春雪重岭梅消瘦夜寒多寥寥此道非今古徒把甎来石上磨  

其三  

优游静坐野僧家饮啄随縁度岁华翠竹黄花闲意思白云流水淡生涯石头莫认山中虎弓影休疑盏里蛇林下不知尘世事夕阳长见送归鸦  

其四  

满头白发瘦棱层日用生涯事事能木臼秋分舂白术竹筐春半晒朱藤黄精就买山前客紫菜长需海外僧谁道新年七十七开池尚欲种茭菱  

其五  

自入山来万虑澄平懐一种任腾腾庭前树色秋深减槛外泉声雨后增挑荠煮茶延野客买盆移菊送隣僧锦衣玉食公卿子不及山僧有此情  

其六  

四十余年独隠居不知尘世几荣枯夜炉助暖烧松叶午鉢充饥摘野蔬坐石防云闲意思朝阳补衲静工夫有人问我西来防尽把家私説向渠  

其七  

茅屋青山緑水边往来年久自相便数株红白桃李树一片青黄菜麦田竹榻夜移听雨坐纸窓晴启防云眠人生无出清闲好到得清闲岂偶然  

其八  

细把浮生物理推输赢难定一盘棋僧居青嶂闲方好人在红尘老不知风飏茶烟浮竹榻水流花瓣落岩池如何三万六千日不放身心静片时  

其九  

法道寥寥不可模一庵深隠是良图门前养竹髙遮屋石上分泉直到厨猿抱子来崖果熟鹤移巢去磵松枯禅边大有闲情绪收拾干柴向地炉  

其十  

浮世光阴有几何谁能挈挈又波波厨空旋去寻黄独衲破方思剪绿荷麈尾罢拈言语断佛经忘看蠧鱼多可怜身在袈裟下趣境攀縁事事过  

别南山经室  

屋借云边两载居晴原无事便擕鉏和香采得隣家菊趂嫩挑来自种蔬秋殿寂时山磬歇夜窓虚处柏烟疎明朝又向他山去何日重来读梵书  

闲居  

道人縁虑尽触目是心光何处碧桃谢满溪流水香草深蛇性悦日暖蝶心狂曾见樵翁説云边霅昼房  

其二  

岩台舒野望依约见松门唐代髙僧寺宋朝丞相坟溪光晴泻逺野色晩来昏山路歌声絶樵归烟火村  

其三  

结草便为庵年年用覆苫纸窓晴叶暗竹屋藓花粘麦饭惟饶火藜羮不防盐生涯随分过谁管世人嫌  

古风  

月来照我门风来吹我襟劝君石上坐听我山中吟鬂化为雪朝光成夕阴万事草头露岂得长如今  

其二  

飰饱拂石睡睡足起闲行霭霭孟夏景新树鸣黄莺俯仰翫时物散诞畅吟情只此是真乐何用求虚名  

絶句  

有人问我何年住坐久才方省得来门外碧桃亲手种春光二十度花开  

其二  

年老安居养病身日高犹自未逢人怕寒起坐烧松火一曲樵歌隔坞春  

其三  

玉堂银烛笙歌夜金谷罗帏富贵家争似道人茅屋里一天晴月晒梅花  

其四  

田地无尘长不扫柴门有客叩方开雪晴斜月侵檐冷梅影一枝窓上来  

其五  

茅屋低低三两间团团环绕尽青山竹窓不许闲云宿日未斜时便掩关  

其六  

离众多年无坐具入山长久没袈裟单单有个铁铛子畱待人来煮瀑花  

其七  

深秋时节雨霏霏藓叶层层印虎蹄一夜西风吹不住晓来黄叶与阶齐  

其八  

老来无事可干懐竹榻髙眠日枕斜梦里不知谁是我觉来新月到梅花  

寄友人  

山舍无聊夜卧迟因君记得去年时豆花棚下曾分榻月落松梢尚咏诗  

## 石仓历代诗选卷二百七十七  

明　曹学佺　编  

元诗四十七  

天如和尚  

示友人  

尘网苦多累暂闲如脱羁胡为尘外迹而乃东西驰聚谈每仓卒既远翻多思眼前失真宰身外何求知百骸如仆马势合聊相随气运忽迁谢一散无重期来日不可待去日不可追静縁当自保世故方无涯  

登西林  

沉郁难自居偶思散遐瞩拄杖登西林断崖倚修竹崖上丛花开飞禽自相逐崖下清川流水光泛嘉木四月风雨多平野一时绿长啸白日低烟云起空谷俯视万化间劳生亦何足  

夜坐闻蛩  

山人坐树阴树转月当午江市夜犹喧笙歌杂砧杵寒蛩亦何情唧唧如共语前声稍悲凄后声转哀苦人心汝莫知汝语人莫取万类各有私悲欢岂同趣茫茫元化中同一风气使何如悟天真随分乐生死  

送时无择维那归闽  

百计归难禁生縁乐未穷听钟椰叶雨欹枕荔花风客久闽音化交深楚俗通片帆明日远云断海天空  

重登秋月楼  

病力苏新雨登楼防夕阳防移江市远洲接柘园长村晩烟催暝水阴云送凉客中情味熟随地得相忘筚篥引　西瑛懒云窝距余禅室半里许时相过从吹筚篥以为供复于余言有所需乃赋长歌以赠  

西瑛为我吹筚篥发我十年梦相忆钱塘月夜凤凰山曽听酸斋吹铁笛初吹一曲江风生余响入树秋呜咽再吹一曲江潮惊愁云忽低霜月黑坐中听者六七人半是江湖未归客欢者狂歌绕树行悲者垂头泪沾膝我时静对同学人敛襟共坐松根石脱畧悲欢万念消悟声无性闻无迹  

呉松江观闸  

呉松江水急如箭昔见畵图今识面百川应命争先趋东注海门如赴战海波怒发驱潮头战退呉松水倒流江潮一日两相鬬万古不决如寇讐江水清兮潮水浊江水不似潮水恶恶潮推出海中洲堆积江面成山丘官忧水害难疏凿横江四闸同时作潮来下闸潮平开闸内不通潮往囘潮波怒息卷底去闸门又见江波怒闸上盘涡万阵分闸下狂澜万骑奔万雷吼兮万鼓发石走沙飞乱戈甲黄河冲破华山根健瀑擘开青玉峡人言水性险且凶不知水与人情同情涛识浪怒且愤不在江潮在方寸水险尚可避人险终难知人争额额罔昼夜水争尚有潮平时  

送甘茂实入京  

我不愿送君行爱君笔砚倾平生我不愿留君住男儿四十当强仕盛时天下文轨同万国轩裳满都市愿君走马燕山头语动人主旋封侯风叶兮飕飕江波兮悠悠丈夫万里更万里一饮百斗空离愁  

游三相台示甘杨诸友台乃姚崇牛僧孺刘沆读书处也  

我登三相台南望双防峰俯视下界如凌空开元老树可百丈断崕尽日呼颠风甘郎攀果学猿挂杨子枕石飞泉中垂藤离地坐我穏袒跣长啸如乘龙呜呼昔人不再得台上土花几秋色前身不与后身期白云岂识罗衣客  

赠奕士高显卿  

对客将为显卿歌显卿去兮吾奈何商山莫招象山暮当代如卿亦难遇不须杀活谈兵围我以气色观神机秋鹰失草莽动断道夜雪行人稀丹还金鼎防龙虎海国破浪孤篷归太初一黑荡摩里万化白战抟空起何曽一路无死生观者纷纷少知此西来访古昆仑丘拔劒夜舞呼苍虬登白鹤兮问王屋汗漫长歌紫芝曲相逢安得闻此歌共笑人间残局多  

和送梁寿川之任南康医教  

君不见眼前病癖无全人又不见杏林种雨年年新岂如梁君小试医国手飘飘捧檄行青春行行东向庐江路星渚风烟彭蠡树双池看瀑九江晴五老闻钟乱山暮我怜民物疮痍深养生未必非其心元阳扶植起枯朽一草已足酬千金莫辞印绶非君意虎溪未许陶公醉防看采药上蓬莱长裾曳破燕山翠  

上海舟中即事  

乌溪出闸催双橹急趂回潮下黄浦午前期到上洋城生怕潮来近亭午夜潮已落防痕高风卷浪花翻雪卤渡头趂度人如鸡水行泥行亦良苦西岸冲波远入村东防涌沙作林圃防上居民无定踪颇怪潮行无定所吾年五十游上洋今岁重来五十五岂无玉雪美少年向来一揖成千古亦有防张万石家势去一朝无寸土噫吁嘻人生幻化若浮云陵谷变迁何足数  

城南楼  

城南树尾花风晴城南树下渔舟行隔溪竹屋数家酒矮篱路转人纵横仙山石洞在眼底塔竿倒影沧波明相期待渡日已晩坐看平野青烟生  

真州送别悦希云  

长淮防防飘风沙沙根吹出青芦芽我行送君君送我笑语在眼心天涯三界如梦宅四大如沤花东来西去问归路不知何处真吾家  

其二  

欲别不别重相擕别思已逐寒云飞飞云一去不可得千村万落明斜晖回头望呉山满目青依依亦如送我望我去立尽风烟未忍归  

其三  

年时度雪西峰颠蒲团永夜青灯前坐谈生死念如水铁石未比肝肠坚人事有迁谢散聚终随縁山川可弃友可别初心未可轻相捐  

送止照归古洪曲江  

暮云飞上钱王台乱峰蘸碧湖光开六桥秋色看政好之子不肯重裵囘百年万事烟雨过乡井一念终难灰浩歌出门送归去梦断楚水何时来  

又  

抖擞天目蒲花团摩挲铁脊氷霜寒豪来意气隘湖海归思浩荡如奔湍樟阴楼殿曲江曲听钟听雨吟灯残此时防有防心处倾倒客路情懐看  

入仙洞山  

入山隠隠如闻雷山鸡角角随人飞松风洗我市喧耳松露洒我青萝衣平生结习重幽赏防景防物情依依谁能歌紫芝我当歌采薇招呼云外青鸾归  

游茅山云林清逺之馆  

华阳有客似重来新见云林别馆开寒日半岩松鹤起腥风万壑雨龙回琴牀流露滋瑶草丹鼎飞春上玉梅居者未知清且远人间咫尺望蓬莱  

次韵送古潜县宰  

解印遄归意若何山人长忆旧相过词锋稍见禅机熟案牍不如吟卷多花雨听莺春满酒栁风回马月摇波赏心乐事皆勲业畱与溪翁溪女歌  

径山送上人归呉门  

呉门长想是吾州城北城南半旧游佛塔分标林野寺客帆飞绕市河楼送君忽觉襟期动老我难忘脚债酬七十二峰看橘柚买舟重约太湖秋  

送乡僧昱晓林  

海雨吹花雪作堆那时敲我竹门开自怜水国三千里也有乡僧问路来  

其二  

风沙风叶搅征衣今日江头送汝归西望故乡何处是楚天漠漠片云飞  

其三  

乡人问我几时还向道如今又入山一个蒲团半间屋呉松江上九峰间  

登茅山天市坛四首  

天市危阑倚碧空两京山水见防蒙东来十日风霜路只在寒岚一抺中  

白云剪作瑶坛雪寒旭蒸开玉洞花山北山南看更好炊烟朶朶是仙家  

一片松林又一宫开门面面看茅峰意行恍惚庐山路归饭僧分上下钟  

郭仙清夜扣舷时万籁秋笙月一池千载谁传灵凤曲羽童吟作步虚词  

一峰云外庵和韵  

碧虹分两半山桥桥下春雷卷怒涛老衲定回推户看隔溪开尽野樱桃  

竹屋茶香满涧烟緑杉深处响流泉目前有法谁能説落日防风一树蝉  

平田水语稻花香半解萝衣受晩凉景物双清秋正好乱山云外又斜阳  

湖村庵即事  

日度斜塘水气昏石桥髙栁对柴门霜风搅树叶如雨忽见一帆来远村  

竹根吠犬隔溪西湖雁声高木叶飞近听始知双橹响一灯浮水夜船归  

访仙洞山舟次大溪口  

窈窕仙家何处寻夕阳明灭乱云深大溪横断青山合一路风帆入树林  

师子林即景  

鸟啼花笑屋西东柏子烟青芋火红人道我居城市里我疑身在万山中  

素壁光摇眼倍明隔帘风树弄新睛树根蛙鼓鸣残雨恍惚南山水乐声  

半檐落日晒寒衣一鉢香羮野蕨肥春雨春烟二三子水西原上种松归  

道人肩水灌畦蔬托鉢船归粟有余饱饭禅和无一事绕池分食餧游鱼  

卧云冷室睡魔醒残漏声声促五更一梦又如过一世东方日出是来生  

斜梅势压石防干花似垂头照影防白昼云阴天欲雪半池星斗逼人寒  

雪深三尺闭柴荆岁晩无心打葛藤立雪堂前人不见秀云峰是白头僧  

附万松禅师诗  

示门人偈  

轻烟薄雾实难描更有何人手段饶惊起暮天沙上雁双双飞去上云霄  

示本果尼  

一花开发众花鲜花谢菩提果自圆肯向给孤林下坐清香拂拂满祗田  

示徒  

安然坐定困茫茫滞寂沉空正念忘未待放防闲杂话可怜空度好时光  

又  

四肢轻健好防禅大道何曽薄少年七岁黄梅人未老归来松柏已苍然  

赞释迦出山相  

众生未度出云霞一见明星眼底砂大地雪山春色转人间何必见拈花  

## 石仓历代诗选卷二百七十八  

明　曹学佺　编  

元诗四十八  

严士贞  

南峰亭  

突兀高亭少客过古苔分径入烟萝山城隐隐楼台起县圃幽幽花木多晴鸽带簧鸣逺汉冻蝉攀叶坠危柯摩挲石刻空懐感无限凉风生夕波  

香雾亭  

香雾遗基尚宛然春来惟见草芊芊一庭花影留禽语半畆松阴借鹤眠郁郁新篁呈晓露依依高栁拂晴烟寻芳谁记前朝事谩想风光似昔年  

春草亭  

金猊烟满紫檀香徙倚危栏万虑忘夜雨池塘生细草春风亭馆暗垂杨王孙信断家千里楚客魂消天一方移向濓溪窓外看无边意思自悠长  

尘外亭  

瞰郭千山列翠屏朝霞如绮翳林扃钩帘静看人间世散防闲登物外亭雨后长松时落子风前孤鹤自梳翎却怜汨没无知者终日纷纷几醉醒  

美美亭  

独上高亭步绿苔江山如对画图开桃溪春暖鱼生子竹径风清鹤引媒漠漠轻烟舒复卷悠悠小艇去还来倚栏不尽登临兴长笛一声吹落梅  

盟鸥亭  

一亭孤枕钓鱼矶几度登临送落晖苍狗悠扬多变态白鸥相对自忘机劒攒峭壁危如削舟下前滩疾若飞我已结盟于此久任他车马羡轻肥  

钓雪亭  

钓雪遗踪此尚存山川迁变却谁论鱼吹细浪揺轻縠鸦带残阳过别村列岫横铺天淡淡中洲独露水沄沄遂初去后亭荒久吊古令人欲断魂  

处士家山  

逋仙骨冷不容呼百世清风尚可防屋数椽依后圃种梅千树碍西湖遂初遗迹今安有处士髙标世岂无谁解为君重起废忍看荆棘半荒芜  

渔郎仙露  

一入仙源云水乡双津隐隐听鸣榔放船洞口烟霞逺对奕山中日月长乱石怪松千古秀竒花灵草四时香客来莫问秦时事但摘蟠桃试一尝  

月地云阶  

采撷芳馨翫玉妃夜阑偏觉倍伤悲月明满地寒香动云散空阶瘦影移一代豪华余淡墨百年兴废付残碑冻吟独立谁相忆惟有林间白鹤知  

白云芳草  

莲花池上忆同游客去亭空几度秋绿水青山情黯黯白云芳草思悠悠吟余转觉春光媚笑罢那知岁月流独倚阑干无一语聊凭诗句写新愁  

氷壶道院  

官居潇洒似氷壶佳致眞堪入画图风月一川归道院桃花千树胜都水香入袂池光淡空翠浮觞景象殊竟日逍遥闲燕坐从敎尘世自荣枯  

江海阁  

两贤相继此鸣琴百代遗规尚可寻江海素存廊庙志市朝难变水云心游鱼雨后吹新沫幽鸟风前献好音何必向人询政迹溪边桑柘久成阴  

遗文堂  

支笻访古入祗园静看先贤笔法迅若怒蜺驰抉石雄如老骥渴奔泉山藏宿雨苍碑润僧打遗文妙墨鲜文字性空忘结习却来重了住山缘  

慈氏阁  

万里江山纳畵栏鸟飞无尽又空还西连晓楚沧茫外东接晴呉杳霭间字等明珠还合浦经留贝叶镇名山谁知当日岩头境今作桃溪第一关  

文昌阁  

文昌高阁接虚明下视尘寰草树平万里长空浮雾气半林修竹带秋声危栏独倚浑无赖幽鸟频啼却有情茗饮一杯风两腋横吹铁笛上瑶京  

甘棠桥  

乖厓遗爱寄甘棠翼翼飞桥跨小塘春暖莺穿杨栁影天晴鱼动藻蘅香客凭幽槛观隣寺风逓残花过短墙一自大防题品后何人重写入诗章  

劈箭桥  

山际飞梁似跨鼇沤麻池涌带奔涛林间虎啸风初起洞口猿啼月正髙未把机锋酬劈箭闲拈落叶泛轻舠朝来独向溪头立添得桃花浪半篙  

花村  

池塘风漾縠波轻小立悠然快客情红杏开时惟客过绿杨垂处有莺鸣歌声缭绕帘栊昼笑语腾欢巷陌晴幸有牧童遥指似不妨游赏乐升平  

葛仙山  

连峯千仞挿云间真驭飘然逈莫攀丹井空存泉脉脉灵坛惟见藓斑斑惊人仙鼠常跳踯采药仙僮自往还我欲扪萝登絶顶凌风长啸扣关  

铜钟山  

佛屋高高闯碧巅图经犹载旧因缘钟随巨浪飘何逺铛没深潭不记年石燕雨余归洞穴山禽日暖戏清泉五更不听鲸音响空有虚名百世传  

灵女山  

拄破风烟上古城景于高处眼偏明当年灵女知何在此日幽人独自耕隐隐牛羊山脊见凄凄鸡犬石中行暮云隔断蓬瀛路空想乘鸾返玉京  

雨山  

独立松边看五峯峥嵘变态自无穷烟云尽日常疑雨泉石经年不御风樵客往还朝暮见诗人登眺古今同囘头东望通羊境兴入匡山第几重  

方山  

遥望羣峯拥翠鬟登临殊觉倦跻攀枯藤倒挂长松上峻瀑斜飞两峡间龙卷云归常带雨犬随人去自登山湫池只在危岑顶欲啓瑶函论大还  

金山  

乱山深处一丛林湮废知经几百春落日擕壶过岭客清晨入洞采金人藤垂古庙林鸦噪草没荒台野雉驯应笑微官贪厚利当年埋玉已成尘  

台山  

乘兴行歌上古台众峯环处一徘徊怪松岁老萦苍蔓小殿春深长绿苔雾暗两池龙隐见烟消万里鸟飞廻山头老妪知消息惊问适从何处来  

僊师岩  

地僻游人到者稀参天老蔓挂斜晖寒潭水静蜿蜒蛰石壁云生蝙蝠飞列嶂背阴林影薄空岩溜雨日光微我来不见僊师面太息无言独自归  

罗汉岩  

谷邃山深云作堆水源穷处梵宫开隈岩石藏何年转飞钖高僧近日囘翠竹黄花皆佛事断桥流水小天台超然歩出松关外尘世纷纷付刧灰  

鲁溪岩  

嵯峨絶壁倚空青洞府寥寥夜不扃半里寒沙留虎迹一岩阴气带龙腥败蓬飘泊疑通海虚窍玲珑仰见星秉炬莫言深不测防搜吾欲问仙灵  

青山岩  

古木千章锁翠峦渊潭深靓老龙蟠山髙不雨云常冻岩邃无风夏亦寒石壁巍巍开洞府泉流防防下溪滩人间清絶无穷境输与幽人子细看  

桃花洞  

偶来溪上访桃源惟见蒸红照碧川流水盘廻三四里青山开辟几千年烟霞缥缈疑无路风景苍茫别一天不是渔郎曽到此岂知平地有神仙  

吕公洞  

洞外山如列画屏洞中人憩吕仙亭醉犹赴约游蓬岛狂复飞吟过洞庭铁笛一声仙鹤舞瑶琴三弄老龙听要知铛外真消息不在黄庭内景经  

白羊洞  

絶顶高寒境界幽倚笻舒啸豁吟眸绕林笋蕨香初动夹道松杉翠欲流赤豹啼时山月晓白羊眠处洞云秋乡民岁乞灵泉水一滴天瓢徧九州  

斗洞  

境入龙陂气象清竹篱茅舍最关情峯廻路转六七里林静鸟啼三两声犬吠篱边窥客过樵归洞口看云生兹游莫道求碑石只为观山也合行  

中洲  

文运今随地气廻一洲横拥翠成堆波纹轻漾鱼鳞细水势中分燕尾开漠漠云连朱紫渡迢迢滩接上津台试观图志多佳防须向巍科掇大魁  

朱紫渡  

溪烟淡淡雨初晴日射波光上下明疋马独从官渡过同舟谁识此时情潭深静见楼台影地僻犹闻钟磬声古庙一区津口立神鸦争解赋将迎  

揉蓝井  

西山古井久知名色若揉蓝自古今晓雾氤氲通地气寒泉澄澹见天心层防四靣苍苔合脩绠千寻碧甃深梦觉辘轳声断续五更残月半楼阴  

沤麻池  

一沼寒光寳鉴开禅人于此卒疑猜箨龙引水循除下山鸟衔花出洞来劈箭桥幽空贮月盘陀石古半生苔灌溪莫道无人见险似瞿塘灔滪堆  

石枧陂  

为爱临陂千树梅行吟终日独徘徊云开古寺依青嶂亭立丰碑锁绿苔山色逺擕秋色至滩声祗挟雨声来平生最喜搜遗迹到此令人不忍囘  

华陂  

源出西江一派遥华陂如练白迢迢残霞映水光凌乱返照穿林影动揺钓叟求鱼归酒市牧童骑犊过溪桥青山有约吾当隐不用幽人折简招  

石枧市  

一簇楼台倚晩晴疎钟遥送隔林声趂墟人去市桥静罢钓翁归溪水清林木萧萧笼日落酒旗猎猎带风轻陂头更有梅千树容我闲吟曳防行  

泉陂市  

茆店鸡鸣户半开终朝贾客自喧豗冻云不放台山出春信倍添溪水来湖海半生空笔研乾坤万事付罇罍堪嗟眯目红尘者竞较锱铢亦鄙哉  

净刹禅院  

瓣香来礼大唐僧劈箭机锋愧未能露地古碑封紫藓参天老木蔓苍藤粟藏世界三千濶烟锁楼台十二层见説老禅无一事犹披破衲读传灯  

常清禅院  

禅关寂寂几经秋今日重来话旧游竹径烟消残雪在莲池春泮断冰流老僧肃客开禅榻穉子煎茶洗建瓯説与同游二三子好题佳句继前修  

定明院  

西山胜处拥僧庐三刹相望鼎势居鱼板声沈禅定后龙池波静雨晴初粉牌高揭梁溪墨贝叶深藏竺国书几度来游归便晩一钩明月照凉裾  

胜果院  

兰若萧然傍翠微市喧遮断息尘机春深游客常过院日暮残僧独掩扉燕拂旧泥沾几案鹤揺清露滴裳衣吟余一掬寒泉水始觉浮生万事非  

浄严院  

乘兴从容到梵天一村花栁映平川溪梅有伴当松坞野稗无根满稻田浮世升沈安足计宦游奔走亦堪怜早知万事皆虚幻争似西轩听雨眠  

善因院  

缓辔郊原客少逢偶来寻旧过禅宫鼔钟杂沓喧终日金碧参差出半空疎竹轩窓常隐雾长松殿阁独吟风老僧不防西来意自倚防干送去鸿  

广仁院  

几度寻幽到此山城根清溜响潺潺僧游南岳经年别门对西溪尽日闲水气引凉生竹榻禽栖带暝入松关要知自性元无二何用楞严辨八还  

普慧院  

众峰廻合水萦纡瓦屋螺青映碧虚露滴松梢惊宿鹤风开萍靣见游鱼佛曽度劫生尘网僧不知年读梵书人説谨斋幽宅近细观碑刻独踌躇  

寳界院  

寳界深幽隐翠巅赐名犹记治平年欲偿平日看山债湏结多生煮茗缘风勒松声来枕上月迁梅影到窓前这般清福谁人受输与山僧抱膝眠  

栖真院  

梵音杳杳隔溪闻金刹晴岚午未分荒藓沿阶留浅晕残花坠水起圆纹苍鲸吸破千山月白鸟冲开半岭云却羡老僧忘世虑结趺相对倚炉熏  

法原院  

碧巘唐朝古道塲暗浮空翠湿衣裳老僧踏破松阴雪幽鸟栖残木末霜佛刹废兴诚有数物情兴歇自无常身闲暂借禅房防月照千山午夜长  

宝林院  

断香浮月暮钟微石径生苔屐齿稀犬吠白云知客至猿升青嶂翫僧归空山振锡金环响深夜谭禅玉麈挥一自心心相继后宗门谁更説传衣  

龙泉院  

招提楼阁出烟林俯映陂潭万丈深半榻冷云侵客睡一窓风雨听龙吟沧波石笋罗僧供落涧寒泉演法音试问当时移寺意有谁能话遂初心  

净胜院  

行穿佛岭过雷峯笑却篮舆入梵宫蒲涧草香凝晩照松楸叶落乱秋风谛观生死皆如梦深悟荣华总是空千载九原那可作楚天寥廓呌孤鸿  

石塔  

高标千载碍飞鸿夜半毫光射碧空俯视烟霞笼左右平窥日月转西东欵题始自南唐末舍利流传西土中八万四千留宇内分明便可见真宗  

广德观  

瑶台琼馆古朱砂知是神仙第一家不向山中飡栢实却来溪上看桃花玉壶春暖融琼液金鼎朝寒防碧霞湏待三千功行满御风同驾五云车  

望僊观  

楼阁峥嵘接断阡旌阳曽历旧山川飞神谒帝三清所拔宅凌空八百年夜醉人皆迷炭妇昼眠余独爱茶仙翛然独凭防干久如在西山烟雨边  

寿圣观  

来游磊石访关雨渍莓苔绕砌斑岁月如流宫殿废溪山无主鼔钟闲数声渔唱苍茫外一片仙碑紫翠间独拄瘦笻空伫立竹松疎处看银山  

温司空祠堂  

乡闾争説故司空保障真为一世雄防草薶云迷古墓断碑无字仆荒丛祠堂已敞儒宫内香火犹存佛寺中独立灵塘加向暮萧萧黄叶起悲风  

山谷书堂  

堂瞰金城小阜颠至今松竹尚依然墨池彷佛如双井畵栋摧残又百年未有贤豪论复古谩搜遗迹付新编嗟予几度来游此最爱苍波石笋聫  

附朱希顔鲸背吟  

仆粗涉诗书薄游山水偶托迹于胄科未忘情于笔砚縁木以求鱼乗桴而浮海观千艘之糟饷势若龙骧受半载之奔波名如蜗角碧汉迢遥一似浮槎于天上银涛汹涌几畨战栗于船中今将所历海洋山岛与夫风物所闻舟航所见各成诗一首诗尾聫以古句葢滑稽也非敢称于格律然而风樯之下柁楼之上举酒酌月亦可与梢人黄帽郎同发一笑云尔至元辛卯中秋苏台吟人朱希颜卜名世序  

盐城县  

茆亭数户日烧盐一角荒城浸海天忆似扬州三二月春风十里卷珠帘  

梢水  

拔矴张篷岂暂停为贪薄利故轻生几宵风雨船头坐不脱蓑衣卧月明  

海船  

轻装方解尽无遗风挟双篷水面飞却被沙头渔父笑满船空载月明归  

莺游山  

崖倚波涛顶接空黄莺游处树成丛莫言山上人希住多少楼台烟雨中  

日出  

金乌揺上浪如堆万象分明海色开遥望扶桑防头近小舟撑出栁阴来  

东洋  

东暝云气接蓬莱徐福楼船此际开应是秦皇望消息采芝何处未归来  

彭月  

彭月怀沙小更肥团脐风味颇相宜菊花新酒何辜负正是橙黄橘绿时  

海味  

海味新来数得餐梢人收拾日登船钱唐江下亲曽见卖得风流别一船  

揍沙  

万乘龙骧一叶轻逆风寸步不能行如今阁在沙滩上野渡无人舟自横  

海鸥  

羣飞独防水中央逐浪随波羽半伤莫去西湖花里睡芰荷翻雨打鸳鸯  

吐船  

不知饥饱只思眠无病清流口角涎自笑先生独醒者长留一瓮在头边  

乳岛  

逺望浑如两乳同近前方信两高峯端相不似鸡头肉莫遣三郎解抹胸  

沙门岛  

积沙成岛浸苍空古祀龙妃石崦东亦有游人记曽到去年今日此门中  

神仙  

从来见説海无边四际云涛碧洞天昨夜神仙山下过笙歌引至畵堂前  

莱州洋  

莱州洋内浪频高矴铁千寻系不牢传与海神休恣意二三升水作波涛  

海边山  

海上千山与万洲谁知风土属何州年年六月粮船过不上灵岩即虎丘  

水程  

九日滩头不可移九滩一日尚嫌迟何湏频问程多少路上行人口是碑  

寻防  

万舰同防在海心一时相杂不知音夜来欲问平安信明月芦花何处寻  

抛矴  

千斤铁矴系船头万丈滩中得挽留想见夜深抛掷处惊鱼错认月沈钩  

出火  

前船去速后防忙暗里寻防认火光何处笙歌归棹晚高烧银烛照红妆  

落篷  

潮信篷留风力悭落篷少歇浪中间殷勤为向梢人道又得浮生半日闲  

棹舱  

棹篷囘舱放还收欹侧安身不自由祗恐前村无防处斜风细雨转船头  

走风  

夜飓顚狂浪卷天深渊多少走风船一宵行尽波涛险只在芦花浅水边  

橹歌  

浪静船迟共一防橹声齐起响连空要将檀板轻轻和又被风吹别调中  

大浪  

吞天高浪雪成堆揺荡惊心眼怕开深谢波神费工力几囘风雨送将来  

辽阳  

辽阳别是个乾坤东望弥漫逺浪奔问道锦州何处是牧童遥指杏花村  

探浅  

探水行船逐步寻忽逢沙浅便惊心蓬莱近处更难徧扬子江头浪最深  

讨水  

海波咸苦带流沙岛上清泉味最佳莫笑行人不风韵一缾春水自煎茶  

讨柴  

海树年深成大材一时斧伐作薪来山人指防长松説尽是刘郎去后栽  

海鱼  

劒鬛如山海面浮巨腮嘘浪势吞舟叮咛大客寻竿饵稚子敲针作钓钩  

分防  

高丽辽阳各问津半洋分路可伤神风帆相别东西去君向潇湘我向秦  

直沽  

直沽风月可消愁标格燕山第一楼细问花名何处出扬州十里小红楼  

自题  

乘兴风波万里游清如王子泛扁舟早知鲸背推敲险悔不来时只跨牛  

余弟録余海中诗成帙因名鲸背吟又叙于前记一时之兴诗云善戏谑兮者也识者幸勿谓诸防居附冯海粟咏梅诗【`字子正`】  

古梅  

君复孤山数百年此花又在此翁先只今起早新栽树后世相看亦复然  

早梅  

夜来花发先羣芳又向丛中独擅场毕竟先开定先落谁能雪里久馨香  

江梅  

若有人兮湘水濆冷香和月浸黄昏自怜不入离骚谱待把芳心吊楚魂  

溪梅  

古树横斜涧水边野桥村市独暄妍玉堂路杳无心到甘与渔翁系钓船  

岭梅  

谁种霜根大庾顚地高天近得春先枝南枝北元同干何事东风亦有偏  

野梅  

琼林浮翠淡朦膧遥望珠仙隐见中一夜东风吹不散晓看浑似碧纱笼  

孤梅  

标格清高逈不羣独禁开落四无邻天寒岁晏氷霜里青眼相看有几人  

老梅  

古树槎牙长绿苔半边生死尚花开不须更问春深浅人道咸平手种来  

新梅  

几年雨露栽培得此度春风乍着花为语东君加爱防徐看老大已横斜  

矮梅  

不放氷梢数尺长怕分春色过隣墙大材未必难为用禹殿云深锁栋梁  

逺梅  

罗浮山下起春风千里相思信不通安得移栽近书屋繁花乱落向晴空  

落梅  

花开花落春不管清风明月自绸缪天然一种孤高性直是花中隐逸流  

蟠梅  

屈干廻枝制作新强施工巧媚阳春逋仙纵有心如铁奈尔求竒好事人  

腊梅  

洗却铅华扮道妆檀心浅露紫香囊从今宫额翻新様变作眉间一防黄  

雪梅  

北帝司权发令新天葩凡卉鬬精神化工不让花神巧特与増添一树春  

月梅  

暗香浮动正防膧古树横斜浅水中清景满前吟未就又移疎影过溪东  

风梅  

绰约肌肤不受吹飘香坠玉怕春知凭谁领取东君意传语封家十八姨  

烟梅  

谁家吹笛苦悲凉断却佳人铁石肠囘首泪痕看不得离情分付返魂香  

红梅  

春风昨夜入南枝浃髓沦肌释冻威和气晓来无着处满空飘作防云飞  

粉梅  

玉妃手碾白珠砂散作春风六出花夜半月明霜露重满襟清泪湿铅华  

千叶梅  

蜜瓣重重玉作围就中消息孰能窥待看水月澄明际彷佛观音化现时  

鸳鸯梅  

并蔕连枝朶朶双偏宜照影傍寒塘只愁画角惊吹散片影分飞最可伤  

绿蕚梅  

蘂珠宫里小仙娃暂别椒房仰翠华底事尘缘犹未断谪来人世作名花  

胭脂梅  

捣碎春英看守宫花房芳信一时通汉庭佳丽三千女艶抹浓妆总是同  

照水梅  

玉树临流雪作堆寒光疎影共徘徊多情最是黄昏月配合春风不用媒  

二月梅  

高标久占百花魁春半方开恨太迟毕竟东君有深意等闲桃李莫相欺  

未开梅  

重重椒蕚防轻寒不放春心一防闲可是花房芳信晩故应缄密待春还  

乍开梅  

土脉阳囘气候新椒房微露一分春想应未识东君面犹自含羞効浅颦  

半开梅  

暖入南枝气未匀笑含芳意待余春相看絶似瑶台夜斜掩重门认不真  

全开梅  

玉脸盈盈总是春都将笑色媚东君道人放鹤归来晩月下看花似白云  

附王冕梅花诗【`字元章防稽人`】  

梅花  

大庾岭头春似海不是寻常白玉堂昨夜防龙河上看一天明月四檐霜  

树头历历见明珠底用题诗问老逋且买金陵秋露白小舟撑月过西湖  

江南雪消春渐囘溪东溪西梅花开幽人作诗兴不浅时复杖藜擕酒来  

岁寒风致与谁争野草安能识此情春到玉堂浑不觉清香疎影自分明  

五云缥缈隔蓬莱仙子吹箫月下囘转眼不知春几许霜花如雪满瑶台  

江南十月春色早处处梅花当水开玉笛一声霜不下满天明月鹤飞来  

罗浮月白海无尘玉树琼林处处春半夜禹陵风雨作屋梁飞动欲生鳞  

铁石心肠满面霜岁寒吾计未全荒相逢休问春何处定是调羮到玉堂  

不向罗浮问醉仙醉呼孤鹤下呉天春风吹散梅花雪香满西湖载酒船  

玉雪玲珑痩影重不同桃李媚春风十分清致无人解犹在旧家池馆中  

寒枝错落冻不解隔水清香招得来午夜风亭月光满玉箫吹过楚阳台  

月明海底夜无烟恰似西湖雪后天清气逼人禁不得玉箫吹上大楼船  

西湖湖上水如天狂客长吟夜不眠骑鹤归来清兴好梅花无影月娟娟  

湖上无缘忆大苏氷霜岩壑逈清孤二更月出天全白囘首春风是画图  

江北江南寒气重雪花如席蔽天来五更舒叟敲门报屋外老梅连夜闲  

独鹤高飞雪气浓梅烟清浅月朦胧一声箫管归何处人在琼楼玉宇中  

春风无声海日起梅花满树烟蒙蒙西湖昨夜笙歌静相见逋仙是梦中  

马迹山前大树梅千花万花如雪开满载扬州秋露白玉箫吹过太湖来  

氷雪林中着此身不同桃李混芳尘忽然一夜清香发散作乾坤万里春  

黄河十月氷如地骑马何来説好官老子门前三丈雪梅花开尽不知寒  

断云流水孤山路看得春风几树花骑鹤归来城郭是月明箫管起谁家  

昨夜朔风吹倒人梅花枝上十分春老夫高卧石窓下赢得清香入梦频  

朔风吹冷过山城巾子峰头雪未晴十载西湖闲客梦夜来山月最分明  

罗浮山下雪三尺白玉堂前春几分岁晏归来诗思好东风吹散一溪云  

疎花粲粲照寒水玛瑙坡前春独囘却忆去年风雪里吹箫曾棹酒船来  

天寒江国霜如雪草木无情尽摧折不知春意到江南疎影横斜半窓月  

春风处处竞繁华桃李无言亦好花独有高人爱高洁肯冲氷雪到山家  

平生固守氷霜操不与繁花一様情岁晏溪头春意足阿谁看得最分明  

疎花潇洒绿烟寒老树鳞皴艾叶攒昨夜天空明月白一枝疎影隔窓看  

春风一笑玉无根云散空窓见月痕半夜鹤归诗思好清香吹满水南轩  

月明曽过西湖路爱看横枝当水斜试问玉堂诸学士几时清梦到山家  

明月满天霜气重梅花风韵更清妍鹤飞不带箫声逺春过西湖第二船  

吹彻瑶笙鹤未还小桥流水碧潺潺夜深梦醒推窓看白月无痕雪满山  

鵞州城东古梅树鳞甲满身如老龙氷霜极冷欺不得春风吹作玉玲珑  

开徧南枝又北枝春风于我似相知酒边谩説罗浮梦忘却瑶台月下时  

十月中原风景别寒氷如地雪漫天相逢尽説江南好处处梅花压酒船  

溪谷氷霜春到迟老夫长夜只吟诗凭谁説与中朝士此是江南第一枝  

玛瑙坡前春未来几畨空棹酒船囘西湖今日清如许一树梅花压水开  

潇洒山林惯雪霜不同桃李竞芬芳何縁作得春风梦一夜吹香到玉堂  

此心如铁蕴阳和不得春风也得花何事高人爱潇洒夜深踏雪到山家  

铁石心肠氷雪顔逢时亦有好花看玉堂可有清氊旧不畏风霜入骨寒  

千年万年老梅树三花五花无限春不比寻常野桃李只将顔色媚时人  

霜气横空水满川梅花枝上月娟娟却思前载孤山下半夜吹箫上畵船  

夜来谩踏前村雪雪里梅花认得真囘首中原天万里琼林玉树一般春  

一树横斜白玉条春风吹乱雪飘飘孤山老却林和靖多载笙歌过六桥  

瘦铁一枝横照水疎花防防奈清寒雪晴月白孤山下几度清香拄杖看  

今日开门见逺山錬师坛下列清班看来都是梅花树个个春风玉佩环  

树阴如屋雾如潮浅水流花落野桥忽忆去年秋八月玉霄峯顶夜吹箫  

仙子归来夜未央瑞香风动翠罗裳月明无处韬清影箫管迎春上玉堂  

海云初破月团圆独鹤归来夜未阑一片笙箫湖水上玉妃无语下防干  

云间古寺陆机宅竹木萧森鹤不来惟有溪头老梅树霜花犹是旧时开  

闲花野草鬬青红一着氷花扫地空惟有老梅标致别岁寒时节自春风  

地老天荒尽可花不同桃李竞繁华要知鼎鼐调羮味须问旧时丞相家  

和靖门前雪作堆多年积得满身苔疎花个个团氷雪笛吹他不下来  

墨梅  

老仙醉吸墨数斗吐出梅花个个真相见莫嫌顔色异山林别是一般春  

莫厌缁尘染素衣山间林下自相宜玉堂多少闲风月老子熟眠殊不知  

红梅  

梦囘诗思真难遏赤脚溪头夜踏氷忽地风来明月动彩鸾飞出碧云层  

顔色虽殊心不异谩随时俗混繁华清香吹散乾坤外不是寻常桃杏花  

翠华影转宜春苑苑上红梅一夜开学士赋诗承赐宴内官传道着绯来  

白日迟迟照窓户深院不知春几许紫箫声转香风囘隔帘踏动胭脂雨  

洞天窅窅无人到白日丹光出树林仙子竟忘餐玉法笑迎春色绿云阴  

彩鳯穿花啄石苔玉窓琼户紫烟开山人不説罗浮梦却忆都观里来  

玉妃步月影毵毵燕罢瑶池酒正酣半夜不知香露冷春风吹梦过江南  

昭阳殿里醉春风香隔琼帘映浅红翠袖拥云扶不起玉箫吹过小楼东  

罗浮仙子醉春风玉骨氷肌晕浅红一味清香消不尽几囘飞梦锦云中  

仙子云中驾鹤归翩翩雾佩晓风吹玉肌轻染胭脂色恰似罗浮夜醉时  

玉骨清癯怯素籹春风一醉九霞觞绿房午夜娇云暖不梦棃花梦海棠  

昔醉西湖处士家酒痕吹上水边花东风蛱蝶迷香梦一树瑚月影斜  

附中峯咏梅诗【`法名明本住天目山中峯`】  

疎梅  

依稀残雪浸寒波桃李漫山奈俗何潇洒最宜三二防好花清影不须多  

蟠梅  

铁石芳条谁矫揉从敎曲折抱天姿龙蛇影碎玲珑月交错难分南北枝  

苔梅  

古貌苍然鹤膝枝吐花生晕防春机玉堂试看青袍客莫忘江南有白衣  

忆梅  

夜分明月是扬州尚有春风在树头莫怪当年何水部岁寒心事与谁愁  

评梅  

月旦花前岂乏人风霜齿颊带阳春江南野史余芳论絶世清如古逸民  

惜梅  

香销泥污意裴囘掠地廻风玉作堆愁絶黄昏无一语怕看孤月上窓来  

剪梅  

破玉并刀试手温香凝双股断芳魂花随燕尾轻分去不带春风爪甲痕  

别梅  

花谢东风搅离思愁翻缟袂忍轻分月明梢送临溪水春树遥怜隔暮云  

孤山梅  

种玉西湖独占春逋仙佳句播清芬月明花落吟魂冷童子何之鹤在坟  

茆舍梅  

数椽草屋延清客竹作疎篱防玉葩不是玉堂无分到且和明月到山家  

月梅  

数梅姑射鬬婵娟疎影分明不夜天散却广寒宫里桂春光长满玉堂前  

风梅  

花间少女剪春寒粲粲霓裳舞队仙月夜遥看环佩冷莫敎吹落玉花钿  

烟梅  

梦隔棃云逗晓天苔枝浮翠逗春寒不嫌玉质笼轻素留与诗人冷淡看  

隔帘梅  

庭花映箔吟眸一片湘云锁暮愁风卷黄昏疎影动瑚枝上月如钩  

纸帐梅  

春融剡雪道人家素幅凝香四靣遮明月满牀清梦觉白云堆里见疎花  

## 石仓历代诗选卷二百七十九  

明　曹学佺　编  

元诗四十九  

胡寛  

大明宫早朝  

蓬莱拂曙色煜舒祥光九仪肃清跸日月开旂常圣人握金镜绣衮临玉堂咸英备雅奏圭璧辑羣芳欢宴洽湛露敷恩焕龙章讴歌罄率土岂乐逢时康典文备藻缋声烈昭前王巍巍续鸿绪万年斯无疆  

刘祁  

懐长源  

凉月夜如水秋风吹紫兰独居怅无聊佳人阻河山河山邈千里相望何时已云横雁影沈露下虫声起烽火照中州西南杀气浮君居刘山下果若向时不人生有离别但惜知音絶匣内卧青蛇光芒射秋月汴水碧参差叶飞空树枝如何相忆处还值暮秋时  

征夫词  

顽云漠漠秋天黒冷雨潇潇和雪滴途中骑士衣裳单半夜衔枚赴灵壁中州近嵗雨雪多只因戍马窥黄河将军锦帐衣千袭马上挥鞭传令急但令饱暖度朝夕一死沙场吾不惜九重日望凯歌归安知中路行逶迤愿将舞女纒头锦添作征人身上衣  

征妇词  

青灯荧荧照空壁绮窗月上莎鸡泣良人塞北逺从军独妾深闺长太息忆初痴小嫁君时谓君不晚拥旌麾如何十载尚舆东屯西戍长奔驰秋风戎马临关路千里持矛关上去公家事急将令严儿女私情那得顾恨妾不为金鞞靫在君腰下随风埃恨妾不为龙泉劔在君手内飞光焰慕君不得逐君行翠袖斑斓空血染君不见重瞳凤驾游九疑苍梧望断犹不归况今沙场征战地千人同去几人回君回不回俱未见妾心如石那可转  

刘叔逺  

寄黄士谦  

放歌出东村思弄山上雪清风吹湖波惊散波上月美人载美酒举棹揺秋霜把酒劝青天青天忽盈觞扬帆挂白云鸥鹭同飞扬歌罢一长啸忽然江水长懐君不可见流恨满潇湘  

盛景年  

送胡正辞  

春水淡无姿垂杨雨方緑送人南浦岸飞下双鸜鹆鸜鹆羽衣短只过溪南宿征帆顺风去万里随鸿鹄趍名莫惮劳既荣还虑辱宾阶有富人清论俱成俗东吴开漕府郎吏明如玉时艰海亦枯莫尽杯中醁  

题山水畵  

待渡见孤舟穿林望髙阁雨余泉脉动日照岩光薄闭户茒屋深汲水松花落回首白云间两人相对酌  

万顷云亭  

浮云海上来西横太湖过散彩涵秋汀垂隂入虚坐日照天影移风吹浪纹破开窗緑树间何人读书卧  

白鹤观  

幽迳松竹深人行隂露滴独犬下阶眠一妪当户绩旌幢髙殿闭钟磬虚堂寂道士不相逢蛛丝悬素壁  

江垕  

李陵泣别图  

黄云黯将暮白日寒无晖送客度河梁惆怅难别离代马虽善行按辔姑迟迟初心孰予察后罪甘诛夷君老既堪去我及无家归阳春满皇都长负平生期  

赵半间  

宿村庄  

凉吹揺青灯穉子供浊醪寒影忽在壁短髪何萧骚且持竹根枕卧聴苍松号纸衾穏蒙首背痒不得搔须防作竒梦小艇飞洪涛惊觉白满榻晴月窗前髙  

止言  

苏张舌如防危人亦危身期期周御史千载称真臣清谈毎败事谐谑良损神田翁有斗酒招手聚比隣所言惟桑麻语语不失真  

忆友人李云南  

送客出荆扉忽见青青草故人别经时恍隔千里道千里固不遥咫尺梦难到孤鸟安朽株行云在晴昊敢叹防无期坐念春风老  

吴炳  

病起  

人生百年间往往如过客吾生未六十须髪早已白自持嵗寒心谬比松与柏卫生乏良药疾病日侵迫天运茍未穷流年岂终厄依然冰雪姿苍苍见顔色  

衢江舟中怀江实夫  

仰止烂柯山故人渺何许行舟不可舣回首重延伫凉风吹客衣秋树湿残雨多情双鹭鸶翩翩向洲渚  

咏尘  

氛氲随骑集散漫随风度似雾暗津楼连云隠郊树渐迷乌几色已失京衣素嗟予南北人长年事行路  

古镜  

雁去悲银海螭蟠泣鬼工黄肠迷汉柏野火上秦蓬浓翠凝螺黛鲜朱溃守宫漆添灯晕黒文灭绣奁红一旦珠还浦千年劔出酆雾余空黯淡云在月朦胧伏兽衔丝结蒙絺画羽虫粉绵施婉转台玉刻玲珑匪茹曽申诫惟明可保躬他时赐盘鉴来照梦中熊  

古钗叹  

何年美人宝钗失深井沈泥污玓瓅一朝拾得再揩磨三回五回看叹息双鸾匹凤两股匀终然污色难为新当时光莹照头上有似桃李揺青春今人不识古仪状宝钗虽好非时様为君插罢拥髻悲物无贵贱皆随时  

吴敬庭  

古意  

隂阳有代谢寒暑相推移人生百年内行乐当及时昨日犹朱顔今日生素髭所以遗世士饮酒不复辞寄傲南窗下千载真吾师  

徐天倪  

拟古  

皎皎机上丝织为逰子衣逰子荡风尘素衣化成缁风尘不可避四顾将何之岂不念洁白徒重翟子悲朂哉如澣濯河水清且漪  

又  

娉娉闺中女天质知自爱空懐苹藻心日月苦行迈蹇修意良勤迟迟如有待未嫁庸何伤失良将重悔  

又  

婉娩自结髪伉俪情谊深夫征日易久鱼雁成消沈自怜镜中貌衰白将骎骎有衣为谁薫有花为谁簪顾影虽无俦秉心犹断金青天悬明月照影不照人  

白仁夀  

书事  

太羮元无味大章本希音音繁入人耳味美适人心是以保身难惴惴如临深百战茍一失勇气未足钦今若不学古后何法于今  

杨子承  

独不见  

窈窕一佳人铅华浄如练临风弄锦瑟其音哀且怨南隣去乗鸾北里效飞燕小院落花深闲庭芳草徧日暮掩朱扉如何独不见  

车遥遥  

车遥遥若流水前车去无踪后车来不已白日无闲人黄尘没马耳空投一寸胶不到黄河底  

甘茂实  

秋懐  

秋雨种白髪一滴生一茎半为作诗苦半为忧天倾天倾或可补诗苦终无成朝来览青镜何时再后生不如原上草秋死春复荣  

刘宗逺  

山中梦母  

霜月照屋壁霜风涌江波终夕不能寐辗转思懐多忽梦吾母来宛然度山阿但问儿衣薄语短不及他儿寒尚可忍地下知如何  

江村苦雨  

雨脚何时住江流逐日深一寒违众务百虑集归心夕景含饥色春光堕积隂去年携酒处月满杏花林  

徐甫  

寓言  

苦乐有防定结髪与君防中道弃我去白马驾华轩燕赵足佳丽吴楚多婵媛妾自守空房蟏蛸网妾门妾身当日爱敢谓君少恩  

林清源  

杂言  

太朴本淳黙结绳已多端书契起百伪千载不复旋大道日已降支离竞各言安得万喙寂俗厚如古先仍当废简牒置我六籍前  

落花怨  

落花怨东风情薄不可托红顔为君开衰顔为君落愿落流水中随君逺漂泊  

杨栁怨  

杨栁怨春江何事多离别年年枝上青日日行人折安得如桃花当使人娱恱  

王廓  

小孤山  

江上青山一劔孤气虹夜贯斗牛墟寒藤古祠神所居谩说彭郎迎小姑俚言不经聴者愚举世孰与明其诬山下长江通蜀吴飞廉怒锁千舳舻乾坤变色惨不舒竿摧缆絶愁万夫初疑破虏遇老狐又讶伏波留贾胡阳侯负弩雄前驱冯夷击鼓严后车六鼇掣钓轩蓬壶八骏鞍辔鞭龙鱼神灵怪骇千万殊纵有健笔难穷书一官长沙赋归欤三年卧病南阳庐故交新贵一字无扁舟梦鲙松江鲈行或止之不可虞呼童取酒聊自娱短歌激烈惊樵渔掀髯一笑谁和予隣商去住依祝巫盘餐拜祠樯上乌百钱之利众所趋浪走不待晨鸡呼进锐退速中乗除未要冐险争前途江山正自不我疎我亦乐与江山俱安得匹素百尺余他年写我东游图  

卢挚  

题李伯时九歌图  

苍龙驷车载初阳緑天浮春开八荒连埢飞雾俨冠劔四三神君翼东皇桂醑盎烈兰肴芳楹筵巫觋纷披猖瑶琴袗衣杳何许两妃倚竹临空江野烟颦翠九疑逺暮雨洒恨湘波凉冰夷闇投明月玑山鬼夜啸猿猱悲长歌抚节懐楚累遗音疎越知者稀筑室赖有佳人期紫坛荷屋薜荔帷汀洲聊堪搴杜若怨公子兮怅忘归恑毫慅墨含古色虎头痴絶公麟痴续骚未成今见畵忽欲轻举起无为朝来目送秋云飞  

游茒山  

涧边瑶草洞中花细水流春带碧沙昨夜山瓢诗已满道人端坐读南华  

题钓台  

云山苍苍兮烟雾稠石濑潺潺兮江水流故人兮冕旒先生兮羊裘礼乐不兴兮谁其伊周尧舜在上兮下有巢由仕止久速兮舍圣人而安求清风一丝兮岂为名钩焦黄荔丹兮香火千秋往来如织兮荣辱之舟先生一笑兮白云收  

采薇图  

服药求长年孰与孤竹子一食西山薇万古称不死  

题渊明图  

留侯晚节从赤松武侯早嵗称卧龙仇秦复汉身始终渊明初非避俗翁两侯大节将无同阳秋甲子法王正特笔宛有长沙风易地灞上祁山功王何恨奉吾足督邮能芥平生胸归来种豆南山下斜川只许桃源通门前五栁春蒙蒙落絮不与江波东环堵萧然吾未穷北窗尽足羲皇风  

王瓒  

题赤壁图  

我昔南游过赤壁曽上矶头访遗迹呉魏胜负了无闻一曲渔歌楚天碧黄冈迁我峨眉翁道同北海人中龙羁懐得酒逸兴发扁舟夜泛空明中江山如许谁宾主醉扶飞仙梦中语直将天地等浮沤三国周郎曽比数神游八极空畵图开卷彷佛瞻眉须清风千古凛如在悠悠目断江云孤  

万石德躬  

题陈希夷像  

花项君王瓦棺冷柴家陵上西风殿前防检不知名醉眼摩挲睨周鼎白昼龙虎行天阶紫微小星何占哉先生大笑出门去明日华山归去来山色还如旧时好流水小桥散芳草千载谁知驴背心芒砀云深入孤岛汴城峩峩汴水流江南江北数百州春王未已晋王起人间万嵗更千秋  

桃花渡  

江上青青杨栁枝人家万竹闭柴扉春风应花争发社雨生寒燕未归半树木兰依岸緑一行鸂背人飞濯缨空忆沧浪思不及渔郎有钓矶  

岳中寄何平子  

春风緑草徧天涯恨杀王孙不到家在晋有人书甲子避秦无池种桃花世途多险千金散心事难凭两鬂华何日脱身尘网外好从仙客炼丹砂  

退宫人引  

驼绒绣防红颧颊素髪微连细纱结出宫嫁作海商妻裙腰尚带河西折少年十五二十时中官教得行步齐春罗夜剪绣花帖阶前夜舞髙夔丽宠姬当前翠衿小便觉中原美人少金莲斜抱捧珠龙玉笼倒挂收香鸟年年宫中春日长小车银瓮葡萄香香殿吹箫凤凰语一日再宴诸侯王舞困楼兰过三十内家别选娥眉入虽名伴送半无家旋卖珠环问亲戚一为商妇始自怜十年不见回番船年多不记敎坊曲时时寻拨相思弦  

牟献之  

送娄伯髙游吴  

桃花水暖清明前长隄栁色青如烟男儿年少重意气春风买醉吴江船西湖三月春更好笙歌锦绣神仙岛紫燕楼深翠黛闲碧罗天浄杨花老兴亡往事置勿论千金不惜酬歌樽酒酣莫作后庭曲游人思断江南魂去去知君访陈迹吴水吴山青历历花残钿碎馆娃空春草年年为谁碧君行正乐我为愁白髪送君思旧游平生漫浪无似我努力功名须黒头  

张子素  

赠别  

送君一出江之湄为君一典身上衣临风沽酒与君饮欲别不别心依依笻榰八尺两芒屦倐忽归来倐忽去轻帆闪闪不可留极目青山渺烟树今日与君盟白鸥明日与君风马牛人生得丧何草草秋月春花为谁好江湖漂泊真可怜我幸少年君已老君已老可奈何故山石室髙嵯峨何如归来耕钓老其下日日聴我春风歌  

邓牧心  

赠友人  

我在越君在吴携书邀我游西湖我还吴君适越遥忆三江共明月明月可望佳人参差与君携手西湖上相思空诵停云诗知君去扫严陵墓祗把清樽酹黄土浮云茫茫江水深感慨空劳吊今古孤山山下见陈实连骑东来踏春色湖边千树花正繁莫持春风吹雪白有酒如渑有肉如陵鼓赵瑟弹秦筝与君长醉不用醒何如千秋万嵗名  

汉阳郎官湖  

仙翁薄暮醉酒归杖藜迷却髙阳池清风吹花緑隂倒我笑谓是秋云移还乗贯月槎夜过郎官湖峥嵘星斗入江汉荡漾槎影如鲸鱼九华之真人邀我倒玉壶麒麟擘脯供行防依稀仙乐在空际碧山四映寒蟾孤举酒酌寒蟾明月下饮姮娥俱霓裳拂云锦万荷露防琼瑶巵麾幢晻霭罗烟空乃有三皇所授之玉童风前飘飘曳广带对立十二秋芙蓉清香九曲银河通真人緑髪披春风锦袍玉雪照天地口说姓字安南公是公多逸气略与古昔贤豪同时能扫月色延我石室烟萝中又言昔同张谓所游地长叹一覆丹霞钟风吹仙乐度溪去我亦醉卧香炉峰  

王余庆  

秋胡妻词  

桑颠日射黄金枝桑间美人白玉肌采桑盈筐郎未归东风吹泪湿罗衣郎未归在逺道妾尚少兮亲已老郎心如蘖妾如丹富贵应须到家早采桑待露晞养蚕图得丝生男且富贵甘防当及时千金却为一笑资倚闾日暮无穷悲愿嫁反哺乌不忍见秋胡  

韩中村  

岳王墓  

妖星坠地芒角赤龙劔悲吼风萧瑟中原王气挽不回将军一死鸿毛掷秦家小儿真戯剧播弄造化揺枢极指讐为亲忠为逆只手上遮天眼力九关茫茫隔天日无由下烛臣愚直臣愚万死不足惜国耻未湔犹愤激古坟埋寃血空碧风雨年年土花蚀我恐精忠埋不得白日英魂土中泣请将衰骨斸出荒苔痕献作吾皇补天石  

周竹坡  

莫愁歌  

莲花深红莲叶緑平沙月上鸳鸯宿青腰三板兰作桡月下莫愁歌一曲移舟入花花转深花深调苦难为音江边夜半谁相语只有婵娟知此心露花渐白月渐午刺舟自觅来时路明朝系缆栁边门却在夜来潮落处  

吴汉仪  

吹箫歌赠金精山人陈天佑  

金精之山何岧嶤夜深明月凉萧萧中有可人好丝竹抱明月兮吹洞箫箫声呜呜响空碧潜蛟起舞山魈泣含宫嚼羽妙入神月落参横朔风急曲中却忆秦楼女秦楼缥缈知何许鸣凤双飞竟不还至今遗事传千古君留吴中犹未发我亦知君调殊絶明朝却赋归去来吹箫还弄金精月  

祝蕃  

月氐王头饮器歌和贯学士韵  

单于宝刀寒映雪月氐髑髅饮寃血泥丸真人辞绛宫麴生时能醉其骨阏氏夜帐葡萄香拍拍春霞滟秋月贤王起舞谷蠡歌传饮欢呼两耳热灯前人影半防残灯后青燐己明灭持杯本为浇嶙峋胡然对此伤精魂弓蛇犹能致惑疾智瑶岂是无人心头颅如许当速朽生擒误入仇家手忍将鸣镝射头曼吁嗟降王亦何有后来汉使渃水东犹待留犁浇盟酒  

下第南归别俞伯贞  

驱车出东门别酒忽在手去国古所悲况复失良友芃芃丘中麦郁郁道旁栁挥手从此辞烟云黯回首  

熊磵谷  

木绵歌  

秋阳收尽枝头露烘绽青囊翻白絮田妇携筐采得归浑家指作机中布大儿来觅襦小儿来觅袴半拟偿私债半拟输官府竹笼旋着活火熏蠧虫母子走纷纷夭防碾出瑶空雪一弓弹破秋江云中虚外从搓成索昼夜踏车声落落车声才冷催上机知作谁人身上衣小女背面临风泣忆曽随母园中拾  

李坦之  

山中苦寒歌  

深山苦寒弗可居门前积雪三尺余隂崖一夜石脱骨寒溜万瓦冰垂须道人冻卧山之麓暮爇松明煮溪緑山隂孤棹期不来梦入幽崖闻折竹征西将军持短兵驰马夜渡黄河冰关东诸将面欲裂严光独钓桐江侧  

春日行  

东风入树吹流莺晓窗睡熟花防防美人窗间动晓思莺声枕上提春情座中日出花满城城南春深杨栁青王孙不归消息断深闺无人春草生草生犹有时王孙何日归斜阳照流水万里长相思东园三月花烂开西园胡蝶双飞来明年蝶去春无主闭门花落愁如雨  

周德可  

送衣篇  

长城万里飞风沙弓马夜惊雪作花龙泉吐光射天地是妾掩镜夫辞家此时惜别方壮年壮年花发园中烟征鸿无书日苦短牛女夜夜银河边万瓦欲霜枫似绮亲送寒衣数千里匣鸾鹤影凤孤飞山过望夫道湘水湘水无情漾白波望夫山石浮青螺长途行处意惨怆谁家娇女终夜歌卫霍功髙犹黩武善马未归羝羊乳关河回首路迢遥愁云西山水南浦夕阳孤馆停征轺一身百虑双涕交中宵无人语声絶风吹烛短山月髙  

范叔中  

逺游篇  

仙人手把金芙蓉邀我上陟莲花峰两眼注入沧溟中浮云遮断扶桑宫白日西飞恐成晚驾天五色横长虹凤凰仪羽备珍彩欲集不集无梧桐防防杳杳脱罗网亦有数点南飞鸿怒鲸崔嵬鼔鳞鬛浪中琐屑多沙虫从今唤起人中龙披虎豹谒九重舞干羽息武功泰和世上皆春风是时勒石留鼎钟左招黄绮右赤松长歌归去来山中长歌归去来山中  

林霁山  

春日行  

栁花衮雪春防防溪风一夜吹为萍萍随风去渺流水人生无根亦如此故山入梦草芊芊半窗疎雨寒食天晓来白髪稀可数多少朱顔化黄土髙原冉冉青烟斜麦饭洒松能几家子规呌残金粟墓茧纸兰亭亦飞去  

于介翁  

吊古行  

苍梧之南湘水头烟波逐客増离忧重瞳葬去閟白日双娥贞佩揺清秋江空夜闻鬼对泣泣罢仍为鼔瑶瑟瑟声渐杳江声长丹枫坠影霜华白临江被髪招帝魂拔劔欲斫东流奔东流无穷帝不返呜呼薄俗奚由敦  

感古引  

建安天下如溃一榻之外非吾家黄屋飘飖定何许龙为鱼兮鼠为虎老瞒诈力敢欺天朶頥羊鼎方垂涎紫髯将军一攘臂控荆引越三千里慷慨山东大耳儿南飞乌鹊栖无枝草庐一语君臣契目中久矣无吴魏堂堂大义凛不磨灵关劔閤争嵯峨昨夜西南一星落六尺之孤竟谁托渭水旌旗归故都江上空存八阵图抱膝长歌出师表古柏苍苍为谁老  

戴帅初  

飞花行赠马衢州  

山上风花山下飞花飞欲尽山翁归归迟亦自忘形迹但觉满地红依依余花更惜随溪去溪上游人山下路恋家渔父断来踪避难刘郎记前度花开花落春风前我昔与翁同少年祗今鹤去但华表何处鸟啼悲杜鹃游人自游春日暮从翁问花花不语且当向花日日醉醉倒花前学花舞  

送砥平石过天竺兼简邓善之  

闻说西湖也自怜君行更是早春天六桥水暖初杨栁三竺山深未杜鹃旧壁苔生寻旧刻新岩茶熟试新泉城中诸友须相觅西蜀遗儒解草  

吴师道  

落花行  

东风吹花花作团美人脉脉凭阑干倦投红筵逐舞凤故寻翠袖萦鸾去年送别城南道城南飞花委芳草关河万里人未归风雨一番春又老抱愁无语还深闺拂揽袖香依依緑隂琐窗蝶影断空枝吊月鹃声悲青春不复悲游子不顾期美人掩涙长相思恨身不似花能飞花飞终恨沾尘泥安得与花飞去阳关西  

十台懐古【`选二首`】  

百花洲上姑苏台吴王宴时花正开半空畵烛西子醉三更铁甲东门来吴波渺渺吴山簇不见娇颦倚阑曲丹枫落月怨啼乌碧草东风走惊鹿阖闾丘墓相连处应恨夫差迷不悟断指千年血未干游魂夜哭台前路  

右姑苏  

灵王倾国崇台宇按劔章华睨中土弁裳伏地走诸侯钟鼔凌空震三楚鷌骄不畏伍子谋落成乞与吴兵游孤舟竟走江上路块土独占山中愁十年伯气终萧索回首华容归不得饥魂漂泊啼秋烟细腰却舞新王前  

右章华  

鸿门宴  

花膺绣膊帕抹额勇士如云森劔防沛公对酒顔如灰主人重瞳光照席重瞳座上身如寄巵酒未吞心已醉醉酣不辨真天人百万貔貅眼中睡春融玉帐香风开呜呜帐下筝琶哀目前等作万口计军声四面欢如雷沛公唯诺非无意就中暗击秦天地此时可想聴得异四面军声皆汉骑  

征妇叹  

虎头将军眼如电领兵夜渡黄河面良人腰悬大羽箭辽东掠地辽西战一纸红牋寄春怨十年消息无归便日长花栁暗庭院斜倚妆楼倦钋线心忆良人嗔不见手掷金弹打双燕无术平戎报明主恨身不是英男子倘妾当年未嫁夫请学明妃献西虏  

刘时中  

采莲曲  

长安女儿淑且浓日日采莲溪水中笑插荷花照溪水韶容欲与花争红溪中荷花深几许溪上时时闻笑语红酣緑缛不见人应在荷花更深处归来夜凉溪水清扣舷踏歌荡奬行荷叶盖头花防鬂溪上月明潮已平  

刘敬  

赋得潇湘曲送复上人之湖南  

潇湘露白西风起江竹斑斑澧兰紫神僧八月遡星河木杯飞渡潇湘水潇湘两岸遥相望仙人霞裾白霓裳炯炯吴丝照清浦凤梭制锦回龙章翠管银牋为谁冩璚佩蠙珠烂盈把兰桡归来江渚空五两悬风疾于马鹧鸪啼雨苍梧秋渺渺吴云天尽头翠珉刻得蛟龙字寄逐南鸿湘水流  

杜瑛  

留春曲  

絮飞冷屑龙蟠玉花陨香摧凤衔烛批鵊深林呌新緑倚阑人唱留春曲春光欲去如死灰明年暖风吹又来如何日日长相守典衣共醉花前杯殷勤留春春不住白日西驰水东去镜中丝髪奈老何君当持杯我欲歌  

吊故宫  

月上觚棱椒壁湿饥乌啄碎琅玕石劫灰飞尽海扬尘废殿荒台土花碧洛阳书生汴梁客一夜春风头欲白樽中赖有酒如泉醉倚寒窗破愁寂  

秋思  

壮心忽忽剧悬旌秋思能令客子惊白雁不闻天外过清霜先向鬂边生铜驼巷陌周东土金凤楼台邺北城千古繁华俱一梦空余草木战风声  

赵茂元  

晓寒曲  

曲防廉纎杏花雨博山烟飞袅晴缕梦回金帐春融融鹦鹉惊寒隔窗语美人晓妆云满梳栁风吹香入氍毹翠鬟袅袅绾不断宝压鬂红瑚丫鬟卷帘采桃叶惊退一双黄蛱蝶  

秋宵吟  

平林薄暮风淅沥黄金满地秋狼藉新月出岭光欲流万籁无声夜寥閴谁家美人吹凤箫彩鸾对舞摩青霄防干缥缈碧云逺天风入骨凉萧萧铜壶冰寒银箭涩玉露滴空衣袂湿红花落尽炉烟收幽懐耿耿生新愁寒螀啼碎人间秋  

老牛叹  

老牛带月原上耕耕儿怒呵嗔不行瘢疮满背股流血力乏不胜空哀鸣日暮归家羸欲倒水冷萁枯荳颗少半夜霜风彻骨寒梦魂尚绕桃林道服箱曽作千金犍负重致逺人所怜而今弃掷非故主饱食不如盗仓鼠  

李洞  

凌波曲  

吴蚕八茧鸳鸯绮绣拥彩鸾金凤尾昔时啼艳晓妆残满眼春娇状不起侍儿解带罗袜松玉纎微露生春红翩翩白练轻舒卷笋箨初翻弓样软三尺春云入手轻一弯新月凌波浅象牀舞罢娇无力雁沙踏破参差迹金莲窄小不堪行自倚东风玉阶立  

臧鲁山  

直沽謡  

杂遝东入海归来几人在纷纷道路覔亨衢笑我蓬门絶冠盖虎不食堂上肉狼不惊里中妇风尘出门即险阻何况茫茫海如许去年吴人赴燕蓟南风吹人浪如砥一时输粟得官归杀马椎牛宴闾里今年吴儿求髙迁复祷天妃海上船北风吹魂坠黑水始知溟渤皆墓田劝君陆行莫忘莱州道水行莫忘沙门岛豺狼当路蛟龙争宁论他人致身早君不见贾胡剖腹藏明珠后来无人鉴覆车明年五月南风起犹有行人问直沽  

李两山  

鬻孙謡  

白头老翁髪垂领牵孙与客摩孙顶翁年八十死无恤怜汝孩童困饥馑去年虽旱犹禾熟今年飞霜先杀菽去年饥馑犹哺糜今年饥馑无余粟客谢老翁将孙去泪下如丝不能语零丁老病惟一身独卧茒檐夜深雨梦回犹自误呼孙县吏催租正打门  

信州粮謡  

信州粮粮何艰十钟一石万里间朝发钱王隄暮过严子滩柂尾白浪如银山朝度兰谿县暮泊龙丘湾峻如牵车上鬼关督吏持檄夜如箭布帆无风河水干去年粮船未及岸今年仍运八百万只知欲救彼地荒不知浙东天亦旱禾黍今年收不足浙东又移何郡粟  

欧阳应  

小姑山謡  

小姑近在水中央薜荔为衣兰佩香翡翠奋翼青霞光宛其螓首蛾眉长紫金芙蓉出緑波白玉台镜开青螺涉江浩荡兴无极临风窈窕扬清歌大姑阿姨寄传语相望烟波奈何许日暖江南满白苹金叙落地湍风起  

黄君瑞  

双燕吟  

双燕双双飞更复双双栖穿花探水双衔泥檐前葺垒双哺儿春风一双至秋风一双归念尔失其雌故巢宁独依莫学里中轻薄夫暮亡其妻朝纳姬  

蒲劔  

三尺亭亭古太阿舞风裁断一川波长挢有影蛟龙悮流水无声日夜磨两岸带烟生杀气五更弹雨杂渔歌萧萧只恐秋风至乱剉锋芒恨更多  

破防  

破防多情却恋头草残丝断素尘浮烟笼长是煎茶日风落多逾把菊秋顶漏疎星窥短髪檐垂缺月露双眸桃尖楼子青罗瓣相对宁知故旧愁  

孙元实  

池中白莲  

蘂宫夜凉张暑宴仙姝散花水晶殿霞绡中单云锦緑黄金为房玉为钿翠旌导前宝葢殿霓裳中序按未徧一人素衣持羽扇颀然中立白玉弁羣姝被酒酡发面冠佩倾然醉相盼彼峩弁者色不变以口承露不肯咽终然贞白难为荐独向西风抱清怨  

孙伯善  

丁未别酒  

葡萄緑涨春瓮香银槽酒滴秋漏长红楼日夜调丝簧暖花凝面眼生光禾生越陇秋不黄令行斥絶九醖方伯伦石愁茫茫玉缸倾倒碎玉觞明年筑圃家万仓宾筵介夀欢髙堂  

刘楚  

秋夜长  

月出乌啼城上头闺中美人生逺愁银河迢迢当北楼褰帷弄影扬清讴月光如水地上流珠箔微茫悬两钩罗衣半卷凉飕飕起坐数尽寒更筹更筹数尽明不发明日镜中生白髪  

李治  

杨白花  

帝家迷楼春昼长紫笙吹破百花香葡萄凝碧琥珀光燕语莺啼空断肠枕帷红泪洒潇湘玉镜台前添午妆茜罗绶带双鸳鸯蝴蝶趂雪上梁千里万里云茫茫  

姑苏台  

吴王宴罢歌台晚斜日清江映防槛台上西施醉捧心江边东越愁尝胆鸱夷裹尸去不还麋鹿散迹游其间秋深明月照髙树惊乌啼落丹枫寒功名独羡陶朱子一夜扁舟弄云水  

杨奂  

有懐梁仲经父  

美人荧荧在何处海濶天低隔云雾瑚零落芙蓉空咫尺相望迷去路翠辇金舆双凤凰风吹环佩声琅琅壶觞狼藉事已往一目万里愁茫茫刘郎竟是谁家客嵗晚霜华林叶赤美人荧荧在何处鸭緑江头江月白  

长安懐古  

客身何事恋东周再到长安已白头往事无凭空击磬故人何处独登楼月揺银海秦陵夜露滴金茎汉殿秋落日酒醒双泪眼几时清渭向西流  

曽敷言  

宝劔篇  

千金买宝劔气焰凌清秋指天星斗动刺水蛟鳄愁坐起常佩之誓与报国雠北斩单于首西断莎车头还报汉天子挂劔昆仑丘  

邓或之  

落叶  

秋庭昼无人落叶自满地端居观物化人生亦如寄朝闻鸣蝉悲夕已见其蜕嵗晏共萧条临风发长喟  

江桥树  

江桥树日日斜阳暮春风吹落花半随流水去花落有尽时流水无尽处  

何失  

暮归  

独老朝朝出或醉暮未归髙树挂新月山妻柴扉饮伴更相送欲辞意难违感此乡曲情泪下忽沾衣  

老病  

老病积渐来筋力日觉堕南园一步地杖藜不能过阶前宿雨晴屋角红日大不是卖花声晓梦谁惊破  

雨中睡起  

闭门连日雨霏霏一醉谁忧生事微睡起不知风色暮北窗花气湿人衣  

感兴二首  

饮酒莫啜醨结交当求知论人先论行相马不相皮一谄余何敢三谗亲亦疑投身入屠钓犹胜坐书痴渥洼骐骥儿自有絶尘足锦障过都门飞来射众目叹彼辕下姿亦非驽骀物世乏伯乐俦谁识千金骨所以荷蓑士烟水日沦没  

招贾元播马德昌饮  

积雨释炎热凉飚变清商薄帷纳朝景倐尔頽西厢念我二三子不来复一觞言笑吐兰菊芬芳粲中堂仰慕犹昨日忽别若殊方况各迫桑榆何以永夕光  

刘门  

梁仲文行卷  

青青江上栁逺行曽送君自从君归来几见栁条春行役如昨日行卷展犹新如何卷中字半是古时人  

甘立  

赋得城上乌送客  

月落城上楼乌啼楼上头一啼海色动再啼朝景浮马鸣黄金勒霜满翠羽裘乌啼在故处人生多去留  

璚林台为薛卿赋  

西山有崇台上与云气通仙人紫霞佩导以双青童逍遥琪树林盘薄璚华宫积石像圃连岑构空同纚纚驻朝景冷冷度天风丹凤刷仪羽绛节飘曈昽矫首不可及灭没凌飞鸿愿言授灵药与世无终穷  

晚出西掖同柯博士赋  

薄暮出重关逶迟望双阙辇路犹轻尘上林已初月悠悠文书静去去车马絶小草惭长松承恩总为别  

送多尔济国王之辽东  

奕世名王策骏功逺分茒土镇辽东玉符金印传孙子铁劵丹书誓始终沧海断霞连虎帐黑河飞雪暗雕弓莫忘圣武艰难日四杰从容陟降同  

郊祀庆成  

圜丘亲祀自吾皇夙驾鸾舆建太常冕服并行周典礼乐歌宁数汉文章清台夜奏灵光紫温室朝迎瑞日黄今代侍臣多马郑明时应许议明堂  

和宋学士晚出丽正门  

暮光霞彩炫金题绛阙髙居雉堞低上相楼台连御苑中郎车骑过沙隄皂雕孤捩凌云翮紫燕双翻踣雪蹄回首上林凉月夜蘂珠多是凤鸾栖  

送閤学士赴上都  

从官千骑拥銮舆东阁词臣载宝书雨过草肥金络马月明山转紫驼车龙庭日近瀛洲路滦水天髙玉帝居明日仙凡便相隔少年僚吏谩踌躇  

古长信秋词二首  

缺月流光入绮疏金壶传箭梦回初秦台彩凤无消息桂影空闲十二除  

辇路青苔雨后深铜鱼双钥昼沈沈词臣还有相如在不得当时买赋金  

竹枝词  

河西女儿戴罟当时生长在西湖手抱琵琶作胡语记得吴中吴大姑  

曽懐可  

代答邵农  

农父跽且言兵后常凶年军中有牛犊原上多莱田为农敢劳力丰歉固在天陇头麦青青马食不敢鞭  

刘珍  

寄友人  

相别岂不易相见良独难迢迢白云城渺渺羊角山梦长觉道逺迹滞愁春残知音况何许取琴为谁弹  

李主敬  

懐醉愚翁  

天地无秋风白髪何从生由来豪杰士有志竟何成台一朝闭窅窅不复明惟余松桂月照彻古今情  

又  

死者不复生知已难再得所以伯牙琴破之不自惜落月转林坳惊鹘堕如掷入室聊就眠蛩语闻四壁  

周岂  

桃李吟  

我为桃李吟声调一何苦昨日满园花今朝半尘土桃李不长春苦调难再陈君看道旁妇昔日朱门人  

赵文  

婕妤怨  

团圆一片冰出自蚕女红何言入君手动揺生清风一朝弃箧笥零落如秋蓬时节自当尔君子讵无终  

哭亦周弟  

去日相携涉畏途归来形影自相扶倦行小憇荒山路怕聴深丛呌鹧鸪  

连百正  

钓丝风  

短髪冷飕飕倚阑初下钩闲来片水外轻弄一痕秋浅拂芦花乱低分栁影浮烟波清梦逺吹不到公侯  

张澄  

春思  

一春长作客连日苦多风野树凄迷緑檐花黯淡红愁随诗卷积囊与酒樽空巢燕如相识频来草舍中  

刘汶  

早春述懐  

春与年年别穷随日日増眼明贪夜读事少忘晨兴倦鸟犹迁树潜鱼已陟冰栖迟惟故辙无梦到飞腾  

赵心逺  

秋晩  

一曲菱波断西风吹鬂鬟秋随荷叶老人到菊花闲鸟弄疎烟外风明落照间南山有清气相对自怡顔  

蔡明  

除夜与邬进德  

客里冬将尽惟君数见亲可怜今夜雨同作异方人腊酒无乡味征衫有客尘毋劳话岑寂明日又逢春  

姚燧  

舆病髙厓道中作  

役役乾坤逺栖栖道路频五年三入蜀十梦九归秦疟鬼偏凌客山花定笑人毋劳问前度秪觉白头新  

宋陆秀夫抱惠王入海图  

紫宸黄阁共楼船海气昬昬日月偏平地已无行在所丹心犹数中兴年生藏鱼腹不见水死挽龙髯直上天板荡纯臣有如此流芳千古更无前  

别王良辅  

只闻官罢尚荆州不谓相逢郢水秋如我避贤三退舍与君为客一登楼人才妄自金鸣冶世事从渠劔刻舟明日分携武昌去应烦南梦到沧洲  

髙思恭  

岳阳楼待渡  

楚水凝千里湘云隔万层城髙秋浦月星杂夜船灯旅况天谁管年光雁可凭殷勤淡山色相送过巴陵  

张鸣善  

送人游庐山  

曽到匡庐境巉峦际碧空万松无路入一水与天通白鹿眠清昼晴猿啸晚风洪厓如可约吾亦访云中  

刘闻  

别弟  

一棹烟和水寒灯弟与兄残年同别母中道复分程动有山河隔难为去住情如何沙上雁偏向夜深鸣  

赋得石钟送宋显夫佥事之山南  

苍茫楚泽秋嵓谷隠宫征鱼龙守轩辕猿鸟识追蠡酒醒江南客月在船窗里佳期不可寻相思满湖水  

周密  

有懐袁季源  

江楼深夜倚凉入鬂萧萧人隔东西浙心随早晚潮风髙孤月晕河澹万星揺欲寄今宵意新鸿不可招  

陈天锡  

西坡即事  

人境得佳趣青松处士家成行看过雁数防落归鸦风动竹凋叶秋髙菊吐花闲来媚幽独吾志在烟霞  

临平即事  

四月临平路江莲未着花清风随客棹緑水防僧家对酒邀新月披襟抱彩霞晚来看画处飞鹭下圆沙  

顾济  

渊明画像  

无钱犹爱菊有酒即横琴万石醉不了一名闲到今径松存老节门栁积秋隂人画归来像谁传归去心  

汪仁立  

客舍懐余成季  

夕阳在青山山髙夕阳早美人未归来山外浮云好穉子门前酒熟黄花老  

刘诜  

夜坐  

云行树隂薄风过树隂欹云风弄清夜政尔无人知惟闻墙根水泠泠下幽池  

和东坡四时词  

燕子轻寒生院落佳人自卷猩红幕楼头风细堕杨花帘下日长添绣萼缬纹酒晕透琼肌双陆初赢笑问谁闲绾同心当户立不知花影飏春衣  

幕波微皱回廊永酒阑手枕瑚冷槐影横阶午簟凉榴花满地风帘静梅酸未试意先颦倦拂琵琶拨未匀纨扇半闲冰盌冻翠禽两两下窥人  

缾浸双头莲颗緑画栏闲却青奴竹微凉半下水晶帘坐看疎萤度髙屋夜静楼风时动扄隔墙一叶落虚庭血色鸳罗裁未就月明处处起砧声  

烛暗睡消闻画角玉盆指水红冰薄深户无风绣幄垂小缾一片梅花落辘轳隔屋声咿哑云母香猊晕宿霞报道卷帘寒雾重午妆才试翠钿花  

阮鲁瞻  

江桥树  

江桥树荏苒年华暮迎得行人来送得行人去落叶成秋风秋风在何处  

李仲南  

歌白苎  

娇如花美如玉越溪女儿十五六光风入帘睡初足起畵脩眉逺山緑飞香走红三月心一声白苎千黄金髙堂客散灯火深醉鬂斜夜沈沈  

夜夜曲  

玉窗结怨歌幽独弦絶鸾胶几时续铜龙漏促春夜长冷雨酸风乱心曲闲薫翠被郁金香拂拭绣枕屏山緑飞飞乳燕归复迟寂寞流苏帐前烛  

辛文房  

苏小小歌  

东流水底西飞鱼衔得钱唐纹锦书几回错认青骢马着处闲乗油壁车鹦鹉杯残春树暗葡萄衾冷夜窗虚莲子种成南北防苦心相望欲何如  

张嗣行  

春晓行  

梦魂短短春宵残喈喈鸡语催征鞍东方彷佛淡烟晓栁露细拂征衫寒僮仆前行指予路那个长亭经某处离情莽莽不分明黯澹孤村半烟树  

唐玉潜  

清明日  

万花正开风雨恶晓起新晴花正落老夫未起失芳期赏心但觉随年薄今年花落明年开去年看花人不来死生荣悴俱可哀緑隂满地成苍苔  

史紫薇  

江南曲  

风凄露冷江南岸瑟瑟寒波秋练练采莲歌断红云空苹叶芦花结新怨鸳鸯鸂俱可怜相呼相倚沙觜眠白头渔父揺苍烟一双飞上枯树巅  

彭炳  

湘中曲  

龙挟天河堕江渚天子骑龙上天去轰轰藏劔凿黄云日落黄云一坏土两凤追天住湘浦红泪湘筠满秋雨青山九防又春归花落无人见韶舞  

杜元  

和王守之断肠曲  

桃花夹堤春水滑棹歌三叠行舟发行舟去去东复西几度桃花二三月花前一别一回老相思日多欢乐少君重黄金轻别离黄金买得少年时  

程益  

赋得金盘露送宋显夫佥事之山南  

凤城仙客来扬州便当解此千金裘丹丘夜出玛瑙瓮洞庭春泛瑶华舟看花路入竹西寺吹箫人倚桥边楼船头对月且独饮锦袍明日金陵游  

印秋海  

寄雪窦寺生书记  

清泉白芦八月秋寛鞋痩策十日游石牀风冷夜不寐冰丝绕指白雪流身名杳杳云间鹄世事纷纷蕉下鹿雨晴春暖即相寻千尺岩头看飞瀑  

黄伯旸  

香奁八咏  

翠袖啼痕  

石竹绣罗双袂单绮窗日暮笼轻寒秋波滉漾落铅水相思几防春斑斑脂浓粉腻半尘土玉臂娇柔懒轻举东风十日吹不干六曲阑边海棠雨  

黛眉颦色  

落花雨歇春日西杨栁锁烟莺乱啼玉人缄恨不能语两蛾对蹙春山低离愁一味如尝胆额上兰煤香半减风流京兆知不知他日归来看浓淡  

月奁匀面  

扬州青铜出深井粉绵拂拭冰光冷妆楼笋指揉红玉素娥飞出娇相并樱唇敛气不敢呵脂浓粉淡劳揩磨双鸾掩罢出门去一阵落花红雨过  

水盆沐髪  

井花满注玻瓈緑一片春澌莹如玉晴窗解下十八鬟三尺青丝漾寒渌兰膏洗尽香腻消满手緑苔新带潮露蝉翅湿飞不起花雾晓收红日髙  

绣牀凝思  

碧纱如雾针如芒茜红绒索三尺长越罗幅寛金缕细緑波飞起双鸳鸯匿兰含蕙春无语一寸柔肠千万绪青鸾锦字期不来恨满城南杏花雨  

金钱卜欢  

宝猊爇香蟠紫烟玉葱拈出双团圆春心一防怕人识举头暗语苍苍天欲掷未掷还再祝声动瓠犀三十六小桃开后是归期分付隂阳莫翻覆  

香尘春迹  

七宝方牀冰漾洁软粉半铺紫檀屑凌波小韈晓痕轻一钩浅印纎纎月金莲衬步身欲浮雁沙踏破春应羞赢得纎腰栁枝痩珍珠百斛知谁收  

霜杵秋声  

青娥筛空冰粉干石光如镜歊清寒更长月白响不絶碧梧惊起双栖鸾堂上阿姑身未暖千音万韵劳玉腕要使离人枕上聴凭仗西风莫吹断  

香奁曲  

与君生别离朱帘长不开春风故相撩燕子双归来  

其二  

双双相思鸟飞上相思树相思虽不同同是相思苦  

其三  

昨夜海棠花睡足西窗雨春梦若无凭知在阿谁处  

其四  

下阶拜新月空庭夜如水相思隔千里未有团圆意  

钱抠  

香奁八咏  

金盆沐髪  

一片香云湿不飞翠光浮动影娥池盈盈蝉翅含风冷剪剪鸦翎带雨垂泉沫乱跳珠错落指尖微露玉参差妆成倦把防干倚滑堕金不自知  

月奁匀面  

春尽花枝痩几分晓妆不觉暗销魂羞娥谩自横眉黛薄粉何由掩泪痕青嵗不留人易老翠鸾飞去影空存愁来拍塞成长叹嘘得清光惨欲昏  

玉颊啼痕  

愁思无心整玉容几番花下立东风渍残娇靥娟娟翠界破蜂黄缕缕红罗袂揾时香欲溢春纎抹处晕微融小环欲解人憔悴笑指梨花暮雨中  

黛眉颦翠  

闷拽罗裙下玉除小桃花下立踟蹰几分春色伤心处一防梅酸溅齿初山蹙空青浑欲暝栁缄寒緑未全舒龙沙北睇三千里倚徧防干思有余  

芳尘春迹  

按舞霓裳防拍频紫鸾箫底步香尘故将罗袜双钩玉踏破红云一片春残月淡笼烟漠漠并鸳交卧水粼粼莫教燕子衔将去留向东风拟洛神  

云窗秋梦  

桂花香冷夜沈沈睡熟银屏小凤衾杳杳不辞湘水逺悠悠直过楚云深红椒树底鸳鸯比黄叶风前蟋蟀吟预报砧声莫惊觉暂容摅尽别离心  

绣牀凝思  

緑窗人静昼厌厌抛却金针懒再拈香脸托残红一线黛眉颦蹙翠双尖愁如乱絮随风落恨似飞花带雨粘小玉谩将帘幙卷忍看双燕拂雕檐  

金钱卜欢  

宝鸭香飘篆缕浮金钱倒掷思悠悠云边昨夜闻归雁花外何时聴紫骝幸得如期犹慰意若为归晚更添愁无凭莫似檐前鹊几度空教倚畵楼  

梁彦中  

春昼  

溪水揺光动防墙云山倒影蘸霞觞一庭芳树清隂薄千尺游丝白日长风细栁塘莺语滑泥融花径燕飞忙乾坤俯仰窥难尽花栁无私种种香  

仇仁逺  

潮  

一痕初见海门生顷刻长驱作怒声万马笑围天鼔碎六鼇翻背雪山倾逺朝魏阙心犹壮直到严滩势始平寄语吴儿休踏浪天吴罔象正纵横  

梅  

为怕缁尘着素衣冻痕封蘂放香迟月来忽送防干影春到不分南北枝唤梦翠禽依树宿销魂玉笛隔花吹从他万片随风去须有青青叶底时  

同恕  

愁  

来时容易去何迟半在胸中半在眉门掩落花春去后窗涵残月酒醒时浓如野外连天草乱似空中惹地丝除却五侯歌管地人间何处不相随  

施钧  

泪  

獭髓空劳补旧痕离筵歌罢忽沾巾半江湘竹斑斑雨三月杨花防防春字湿锦机啼戍妇珠明绡室泣鲛人琵琶滴罢情深处洗尽青衫几掬尘  

武昌南楼  

鹦鹉洲边舣客舟宪君邀我上南楼胡牀老子三更月铁笛仙人一曲秋流水白云吴夏口西风黄鹤晋矶头如今尽属王孙草添得江南几许愁  

送人归天台  

君去丹山伴赤霞忍分书劔各天涯交情十载共为客归梦几番同到家一路暖云蒸药气半溪流水引桃花金庭好问长生诀莫待秋风两鬂华  

送金华史学録回永嘉雁荡  

青山洗尽泮宫尘三载琴书又问津海濶正怜鸥去逺山深须遣雁来频沈郎风月诗俱痩谢老池塘草自春莫笑广文官独冷长安一日看花人  

送僧上天衣寺  

锡影孤飞下十峰定身分住翠芙蓉岩云晓伏参襌虎溪雨晴收入鉢龙香洗供花吟对月清浮谈麈坐依松我来欲遂林泉约金碧楼台第几重  

金德啓  

红梅  

醉卧西湖处士家梦回惟见赤城霞纵然冷艳随春变依旧疎枝映日斜姑射冰姿凝绛蜡罗浮雪骨换丹砂北人惯在江南住犹说前村有杏花  

端景元  

雁  

年去年来无定年帛书曽寄汉廷前影斜蓟北月连塞声断衡阳霜满天雨暗荻花愁晚渚露香菰米乐秋田平生千里与万里尘世网罗空自纒  

唐珙  

猫  

觅得狸奴太有情乌蝉一防抱唇生牡丹架暖眠春昼薄荷香浓醉晓晴分唾掌中频洗面引儿窗下自呼名溪鱼不惜朝朝买赢得书斋夜太平  

过洞庭  

玉箫吹老洞庭波一夜湘君白髪多醉后不知天在水满船清梦压星河  

冯海粟  

塔灯  

擎天一柱碍云低破暗功同日月齐半夜火龙蟠地轴八方星象下天梯光揺滟滪沿珠蚌影落沧溟照水犀光焰逼人髙万丈倒提文笔向空题  

杨鹏翼  

秋千  

日转华檐树影偏谢家庭院簇神仙防绳斜擘纎纎笋畵板轻承步步莲弄玉未升霄汉上緑珠先堕防楼前不知小迳残红里明日何人拾翠钿  

都中寒食  

芳草青青湖上路少年游冶不知回烟花一望春无尽云水相参雨欲来夕浪放船重聴乐天风吹酒独登台看图万里逢寒食车马倾城起暮埃  

贾策  

鹤骨笛  

九臯声断楚天秋玉顶丹砂一夕休枯朽挽回生死调凄凉吹尽古今愁魂归辽海云迷树曲罢江城月满楼惆怅主人三弄罢杳无消息到扬州  

赵君谟  

碧筩酒  

擎波老干折苍璚酣饮何如吸海鲸象鼻卷冰收玉醴翠盘承露落金茎几丝香溜葡萄滑九窍春浓琥珀倾莫恋醉乡心更苦独醒衣上为谁清  

周石原  

緑隂  

万紫千红梦已休眼中惊见翠光浮数声啼鸟无寻处几度斜阳不入楼润透琴书浑欲雨凉生衣袂已先秋此时蒲栁还多感莫遣西风一夜愁  

李材  

都门春日  

紫陌香尘逐玉珂彤楼花暗弄云和光风已转瀛洲草细雨微生太液波月榭管弦鸣曙早水亭帘幕受寒多少年易感伤春思唤取青娥对酒歌  

禁城秋夕  

绛宫星淡海无波九陌犹闻动玉珂阊阖微云藏夕漏建章明月挂秋河此身天地流萍逺故国关山落木多欲聴钧天尘梦隔紫箫吹尽桂婆娑  

送省郎杨耀卿使云南  

飘飘使节出金闺郭隗台前暂解携天入五溪无雁到地经三峡有猿啼子云旧里风烟在太尉家声日月齐后夜客槎何处望秋河迢逓碧云低  

元日贺裴都事朝回  

海上琼楼接五城人间歌吹近蓬瀛云移豹尾旌旗动日射螭头劔佩明拜舞尽随仙仗入退归遥认玉珂鸣欣欣百草含春意得傍东君暖处生  

和王御史韵  

莺啼燕语花渐稀天明海碧涵晴晖洛阳台榭春色在山隂衣冠昔人非梦云何处防瑶席舞雪谁家裁纻衣独有倚栏无限思迢迢烟草暮鸿飞  

席上赋老松怪栢图  

仙人解衣盘薄处造化惨淡秋毫端枝柯千仭入层汉笙籁万壑鸣惊湍堂中日月不可老壁上雷雨何时干我来醉卧北窗下梦跨黄鹄天风寒  

泊舟湘岸  

长沙今在眼青草旧知名二月风樯疾三湘雪浪平藤深帝子庙花发定王城莫舣江南防啼鹃处处声  

游山寺  

行行行复止行到白云间见客意不俗逢僧心便闲细泉分别涧小径入他山拟借禅房榻追游信宿还  

陈益稷  

秋晓睡觉  

海上盈盈漏转筹霜风吹角出谯楼梦回淡月五更晓心逺孤云万里秋玉帛几年宾上国诗书半世老中州平生事业浑如昨无奈青灯照白头  

巴陵雨中  

鸦拂平林雁入空黄花行李老秋风如何一夜江南梦尽在巴陵细雨中  

大明殿侍宴  

班陪玉笋侍红云日表熈熈瑞气温万派朝宗沧海濶众星环拱紫宸尊雍容湛露歌诗什彷佛钧天入梦魂孤孽秋毫皆帝力愿殚忠赤报深恩  

挽河南王  

美人萎矣栋梁倾回首西风涕泪零三世功名今古史百年过客短长亭手扶红日名犹在身就黄粱梦不醒记取汾阳旧勲业紫薇留种继芳馨  

驾畋栁林随侍  

仙仗平明拥翠华景阳钟发海东霞千官捧日临春殿万骑屯云动晓沙白鹞韝翻山雾薄黄龙旗拂栁风斜太平气象同民乐南北梯航共一家  

送元复初  

江流脉脉草离离黄鹤矶头酒一巵报国寸心怜我老论交半面识君迟正当重鼎调梅日又是长亭折栁时满载诗书归路逺凤城依约更相期  

万嵗山侍宴  

碧落鸣銮隔世尘玉京开宴防星辰舞回鼇背三山雪酒上龙顔万国春物被仁风荣御苑水涵圣泽溢天津越南羁旅陪宾列咫尺光瞻日月新  

谢青宫赐酒  

黄封星使控骐驎腾踏髙风拂路尘仙醴酿成天上露宫壶分赐腊前春恩沾南纪波涛濶气转东皇草木新拜彻雍容歌既醉遥瞻鹤禁喜津津  

按元史至元中安南王陈益稷来朝仁宗皇庆中加恩制词云委质为臣既去逆而效顺以爵驭贵宜崇德而报功银青荣禄大夫安南国王遥授湖广等处行中书省平章政事陈益稷知畏天者事大期保境以全民慕帝王自有真见几而作惧祖宗之不祀自拔而来拯溺救焚从王师凡一再举适馆授粲留湖右几三十年身历事于四朝志不渝于初节是用加新秩以示恩仍旧封而授职可加金紫光禄大夫安南国王依前遥授湖广等处行中书省平章政事陈本闽人其祖簒夺安南李氏国则宋嘉定乙酉间事也  

曹元用  

京都和马庸尚书韵  

滦水桥边御道西酒旗闲挂夕阳低春从玉树隂中老云补苍山缺处齐畵防遥临青锁闼紫骝偏惜锦障泥凤鸾自为明时出宜傍上林髙处栖  

聂古柏  

番禺道中  

玉斧飞霜大庾南万松深翠洗烟岚云迷梧野山罗防月满韶江水泼蓝椰子浆寒殊似蜜荔枝香暖絶胜柑中朝耆旧如相问鸟语啾啁正未堪  

杨果  

狄仁杰墓  

牝鸡声里紫宸寒神器都归窃弄间一语唤回鹦鹉梦九霄夺得鳯雏还荒坟寂寞临官道清节孤髙直泰山为问摸棱苏相国当年相见愧何顔  

洛阳懐古  

洛阳云树郁崔嵬落日行人首重回山势忽从平野断河声偏到故宫哀五噫拟逐梁鸿去六印休惊季子来惆怅青槐旧时路年年无数野棠开  

羽林行  

银鞍白马鸣玉珂风花三月燕支坡侍中女夫领军事黄金买断青楼歌少年羽林出名字随从武皇偏得意当时事少游幸多御马御衣常得赐年年春水复秋山风毛雨血金莲川归来宴贺满宫醉山呼揺动东南天明昌太和承平久北人嵗献葡萄酒一声长啸四海空繁华事往空回首悬瓠月落城上樯天子死不为降王羽林零落只君在白头辛苦趋路旁腰无长劔手无鎗欲语前事涕满裳洛阳城下嵗华暮秋风秋气伤金疮龙门流出伊河水北望临潢八千里蔡州新起髑髅台只合当年抱君死锦衣新贵见莫嗤得时失时令人悲  

潘纯  

岳王墓  

湖水春来自緑波空林人迹少经过夜寒石马嘶风雨日落山精啸薜萝江左长城真自壊邺中明月竟谁歌惟余满地苌血芳草年深碧更多  

钱唐懐古  

海门寒日淡无辉偃月堂深玉漏稀万灶貔貅江上老两宫环佩月中归内园羯鼔催花发小院珠帘看雪飞遗恨至今犹未了至尊行酒着青衣  

馆娃宫故址  

苎萝云物媚脩容玉燕金鸾送入宫吴下谏臣终受戮越中书史不言功乌啼月落霜初晓鹿走春风草亦空香径屧廊随世换倚岩惟有寺楼红  

送张仲举赴金陵郡学训  

攻苦食贫三十年才名不让古人先一经逺赴招贤币千里寒移坐客氊书担晓争京口渡布帆春上石头船秣陵秋色秦淮月夜夜吴山几案前  

徐秋云  

汉武帝  

万户千门禁漏迟建章花发锦成帏瑶池有信青鸾至金屋无人白燕飞风起轮台春寂寂露零仙掌月辉辉楼前箫鼔繁华梦汾上年年只雁归  

唐明皇  

太平风月属三郎羯鼔声中思转长天子锦纒娯虢国贵妃音律教宁王人归巫峡山空在花落温泉水更香谁信蓬莱青鸟使回来无语怨渔阳  

梁曽  

岳阳楼  

楼前秋水健帆开楼下凉风舞袖回万里舟帆通鸟道四时云雨防龙堆江山如此不一醉嵗月几何能再来欲问老髯求铁笛月中吹上紫荆台  

刘致  

姑苏台  

麋鹿应知易代频吴趋谁唱不堪闻捧心台暗棃花月抉目门深薜荔云江阅水犀欧冶劔气腾金虎阖闾坟计然已死鸱夷逝寂寞五湖西日曛  

秋雨吟  

湿萤闪光飞不起八尺风漪夜如水仙姝不眠肌骨清起驭夜凉吹玉笙曲中忽作孤鳯鸣天帝感泣秋雨零旱龙暍死嗟莫及坐见扶桑落叶湿前溪水髙龙夜呤不管西郊老农泣  

薛义  

刘京叔归濳室  

独构茒堂养道真满前俗事罢纷纭磻溪夜钓波心月汾曲春耕陇上云长笑熊罴劳应梦肯教猿鹤怨移文近来传得安心法万壑松风枕上闻  

普彦明  

商山四皓图  

刘氏何如吕氏安尺书便尔闯重关空将鬂雪惊隆准不道啼红惨玉顔鸿鹄声寒悲晓殿紫芝香冷怨秋山千年犹昧深根术又落巴童橘树间  

袁泮  

乙未二月十九日喜雪适间道有赍至托克托太师出征诏因赋  

纷纷朔雪南飞夜万里山河总汉朝铁马渡江春阵合玉龙吹海曙光揺中天气正妖氛豁南国春深瘴疠消最喜天威行肃杀布衣无分乐渔樵  

姚文焕  

送姚子章之浙东帅掾  

海右桓桓大府开望中云气近蓬莱借筹底用平蛮策草檄须烦倚马才玉节旌旄江上见明珠翠羽日南还遥知博望沙头月为照乗槎万里回  

吴全节  

送伯生使蜀  

送别应思旧所经秦川花栁短长亭三峰髙拊仙人掌万里先占使者星锦水东流江月白潼关西去蜀山青当年不尽登临意待汝重镵劔阁铭  

送原功大监南归  

渐觉文星阙下稀奎章两见送人诗渭城朝雨歌三叠湘水秋光赋九疑国典防金藏凤阁词臣步玉即龙墀席前时有苍生问可向江南久别离  

六月六日早朝寄山中诸友  

五年四覩六龙飞又领羣仙觐紫薇金殿烟霞浮黼扆瑶阶日月丽旌旂羣臣奉玺勤三防国母临朝重万机遥食蟠桃知几次客星还照钓鱼矶  

获玉印  

三茒山道童遇白兎入穴掘之得一玉印乃九老仙都君印宋宣和时物也  

瑶瑛篆刻镇华阳犹带宣和雨露香玉兔有灵开地藏金童无意得天章九重台上増春色万里书中耿定光喜遇明时荐神瑞三君珍重防宏纲  
