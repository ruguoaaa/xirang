---
title: 第9部分
index: true
icon: editor
order: 9
category:
  - 诗藏
  - 诗集
  - 石仓历代诗选
tag:
  - 钦定四库全书
  - 集部八
  - 总集类
  - 曹学佺
  - 明
---

## 石仓历代诗选卷一百四十二  

明　曹学佺　编  

宋诗十九  

王安石  

耿天骘著作自乌江来余逆沈氏妹于白鹭洲遇雪作此诗寄天骘  

朔风积夜雪明发洲渚净开门望钟山松石皓相映故人过我宿未尽跻攀兴而我方渺然长波一归艇欵段庶可策柴荆当未暝与子出东冈墙西扫新径  

示元度  

今年钟山南随分作园囿凿池构吾庐碧水寒可漱沟西雇丁壮担土为培塿扶踈三百株莳楝最髙茂不求鹓鶵实但取易成就老来厌世语深卧塞门窦更待春日长黄鹂弄清昼  

杏花  

石梁度空旷茅屋临清炯俯窥娇娆杏未觉身胜影嫣如景阳妃含笑堕宫井怊怅有微波残妆坏难整  

仲明父不至  

月出映沟坻烟升隠墟落寒鱼占窟聚暝鸟投枝泊亭臯闭晩市陇首归新获伫子终不来青灯耿林壑  

与望之至八功德水  

念方与子违戃怳夜不眠起视明星髙整驾出东阡聊为山水游以写我心悁知子不餔糟相与酌云泉  

要望之过我庐  

念子且行矣要子过我庐汲我山下泉煑我园中蔬知子充德机不忍钓我鱼食罢往游观鱍鱍藻与蒲岂鱼有此乐而我与子踈击壤谣帝力自得以为娯  

两山间  

自余营北渚数至两山间临路爱山好出山路多难山花如水净山鸟与云闲我欲别山去山仍劝我还祗应身后冢亦是眼中山  

新花  

老年少忻豫况复病在牀汲水置新花取慰此流芳流芳祗须防我亦岂能长新花与故吾已矣两可忘  

示宝觉  

宿雨转歊烦朝云拥清迥萧萧碧柳輭脉脉红蕖靓黙卧如有怀荒乗岂无兴幽人适过我共取墙阴径  

定林寺  

众木凛交覆孤泉静横分楚老一枝笻于此傲人羣城市少美蔬想今困惔焚且凭东北风持寄岭头云  

独卧有怀  

午鸠鸣春阴独卧林壑静微云过一雨淅沥生晩听红绿纷在眼流芳与时竞有怀无与言伫立钟山暝  

秋早  

暮寻蔡墩西独觉秋尚早山路葩草繁野田风日好禅林乌未泊经屋尘初扫蛮藤五花簟复足休吾老  

上南冈  

暮坞屋荒凉寒陂水清浅捐书息微倦委辔随小蹇偶攀杨柳枝却望青青巘幽寻复有兴未觉西林晩  

送李屯田守桂阳  

泊船香炉峯始与子相识寄书防江上诒我峯下石缘以湘水竹携提与南北永怀故人欢不愿百金易追思少时事俛仰如一夕老矣无所为空知念畴昔常思一杯酒要子相解释出门事纷纷归卧意还郤闻当上湓水持诏守岭阨方为万里别执手先惨戚兹游信浩荡山水多所得为我语香炉风尘每相忆  

杂咏三首  

怀王自堕马贾傅至死悲古人事一职岂敢茍然为哭死非为生吾心良不欺滔滔声利间绛灌亦何知  

其二  

先生善鼓瑟齐国好吹竽操竽入齐人雅郑亦复殊岂不得禄赐归卧自欷歔寥寥朱丝弦老矣谁与娯  

其三  

商阳杀三人毎輙不忍视亦云食君食报礼当如此波澜吹九州金石安得止永怀南山阿慷慨中夜起  

即事三首  

我起影亦起我留影逡巡我意不在影影长随我身交游义相好骨肉情相亲如何有乖睽不得同苦辛  

其二  

昬昬白日卧皎皎中夜愁明月入枕席凉风动衾帱蛬蝉相鸣悲上下无时休徒能感我耳顾尔安知秋  

其三  

日月随天旋疾迟与天谋寒暑自有常不顾万物求蜉蝣蔽朝夕蟪蛄疑春秋眇眇上古历回环今几周  

寄二弟时往临川  

萧条冬风髙吹我冠上霜我行嵗已寒悲汝道路长持以犬马心千里不得将使汝身百忧辛苦冒川梁青灯照诗书仰屋涕数行不有亲戚思讵知远游伤  

西风  

少年不知秋喜闻西风生老大多感伤畏此蟋蟀鸣况乃舍亲友抱病独远行中夜卧不周恻恻感我情起视天正昬弱云乱纵横飘飘霰雪集不复星斗明时节忽如此重令壮心惊谅无同忧人樽酒安可倾  

送李宣叔倅漳州  

闽山到漳穷地与南越错山川郁雾毒瘴疠春冬作荒茅篁竹间蔽亏有城郭野花开无时蛮酒特可酌穷年不到客谁与分杯杓朝廷尚贤俊磊砢充台阁君独万里去识者为不乐余闻君子居自可救民瘼茍能泽及人得地无美恶蕉黄荔子丹味胜楂棃酢逢衣比多士徃徃出丘壑从容与谈笑岂不慰寂寞太守好觞咏嘉宾应在幕想即有新诗流传至京洛  

黄菊有至性  

团团城上日秋至少光辉积阴欲滔天况乃草木微黄菊有至性孤芳犯羣威采采霜露间亦足慰朝饥  

少年见青春  

少年见青春万物皆妩媚身虽不饮酒乐与宾客醉一从鬓上白百不见可喜心肠非故时更觉日月驶闻欢已倦徃得饱还思睡春归只如梦不复悲憔悴  

散发一扁舟  

散髪一扁舟夜长眠屡起秋水泻明河迢迢藕花底爱此露的皪复怜云绮靡谅无与歌弦幽独亦可喜  

今日非昨日  

今日非昨日昨日已可思明日异今日如何能勿悲当门五六树上有蝉鸣枝朝听尚壮急暮闻已衰迟仰看青青叶亦复少华滋万物同一气固知当尔为我友南山居笑谈解人颐分我秋柏实问言归何时衣冠汚穷尘茍得犹苦饥低佪嵗已晩恐负平生期  

骐骥在霜野  

骐骥在霜野低回向衰草入枥闻秋风悲鸣思长道黄金作鞭辔粲粲空外好人生贵得意不必恨枯槁  

秋庭午吏散  

秋庭午吏散余亦归息偃岂无嘉宾客欲徃心独懒北窓古人篇一读三四反悲哉不蚤计失道行晼晩  

叔孙通  

先生秦博士秦礼颇能熟量主欲有为两生皆不欲草具一王仪羣豪果知肃黄金既徧赐短衣亦已续儒术自此凋何为反初服  

田单  

湣王万乗齐走死区区燕田单一即墨扫敌如风旋舞鸟怪不测腾牛怒无前飘飖乐毅去磊砢功名传掘葬与劓降论乃媿儒先深诚可奋士王蠋岂非贤  

饭祈泽寺  

驾言东南游午饭投僧馆山白梅蘂长林黄柳芽短笭箵沙际来畧彴桑间断春映一川明雪消千壑漫鱼随竹影浮乌误人声散翫物岂能留干时吾自懒  

牧笛  

绿草无端倪牛羊在平地芊绵杳霭间落日一横吹超遥送逸响澶漫写真意岂比卖人吹箫贩童穉  

田漏  

占星昬晩中寒暑已不疑田家更置漏寸晷亦须知汗与水俱滴身随阴屡移谁当哀此劳徃徃夺其时  

招同官游东园  

青青石上蘗霜至亦已凋冉冉水中蒲尔生信无聊感此嵗云晚欲懽念谁邀嘉我二三子为回东城镳幽菊尚可泛取鱼系榆条毋为百年忧一日以逍遥  

九日随家人游东山遂东园  

暑往讵几时凉归亦云暂相随东山乐及此身无憾聊回清池柂更伏荒城槛采采黄金花持杯为君泛  

昆山慧聚寺次孟郊韵  

僧蹊蟠青苍莓苔上秋牀露翰饥更清风蘤远亦香扫石出古色洗松纳空光久游不忍还迫迮冠葢塲  

顾林亭【`野王所居也`】  

寥寥湖上亭不见野王居平林岂旧物嵗晩空扶踈自古圣贤人邑国皆丘墟不朽在名徳千秋想其余  

寒穴  

神农冽氷霜髙穴与云平空山渟千秋不出呜咽声山风吹更寒山月相与清北客不到此如何洗烦酲  

纯甫出释惠崇画要余作诗  

画史纷纷何足数惠崇晚出吾最许旱云六月涨林丘移我翛然堕洲渚黄芦低摧雪翳土凫鴈静立将俦侣徃时所历今在眼沙平水澹西江浦暮气沈舟暗鱼罟欹眠呕轧如闻防颇疑道人三昧力异域山川能断取  

题南康晏史君望云亭  

南康父老传史君疾呼急索初不闻未尝遣汲谷帘水三嵗只望香炉云云徐无心澹无滓史君恬静亦如此飚然一去扫遗阴便觉歊烦怅千里归田负戴子与妻圃蔬园菓西山西出门亭臯百顷绿望云才喜动春犂我知新亭望云好欲斸比隣成二老莫嫌鸡黍数徃来为报襄阳德公嫂  

寄蔡氏女子二首  

建业东郭望城西堠千嶂承宇百泉绕霤青遥遥兮纚属绿宛宛兮横逗积李兮缟夜崇桃兮炫昼兰馥兮众植竹娟兮常茂柳蔫绵兮含姿松偃蹇兮献秀鸟跂兮下上鱼跳兮左右感时物兮念汝迟汝归兮携幼我营兮北渚有怀兮归女石梁兮以苫葢绿阴阴兮承宇仰有桂兮俯有兰嗟汝归兮路岂难望超然之白云临清流而长叹  

寄朱昌叔  

西安春风花几树花边饮酒今何处一杯塞上看黄云万里寄声无鴈去世事纷纷洗更新老来空得满衣尘青山欲买江南宅归去相招有此身  

移桃花示俞秀老  

舍南舍北皆种桃东风一吹数尺髙枝柯蔫绵花烂熳美锦千两敷亭皋晴沟涨春周遭緑俯视红影移渔山前邂逅武陵客水际髣髴秦人逃攀条弄芳畏晼晩已见黍雪盘中毛仙人爱杏令虎守百年终属樵苏手我衰此果复易残虫来食根那得久瑶池绀色谁见有更值花时且追酒君能酩酊相随否  

明妃曲  

明妃初出汉宫时泪湿春风鬓脚垂低囘顾影无顔色尚得君王不自持归来却怪丹青手入眼平生几曽有意态由来画不成当时枉杀毛延寿一去心知更不归可怜着尽汉宫衣寄声欲问塞南事只有年年鸿鴈飞  

桃源行  

望夷宫中鹿为马秦人半死长城下避时不独商山翁亦有桃源种桃者此来种桃经几春采花茹实枝为薪儿孙生长与世隔虽有父子无君臣渔郎漾舟迷远近花间相见因相问世上那知古有秦山中岂料今为晋闻道长安吹战尘春风回首一霑巾重华一去宁复得天下纷纷限南北  

出巩县  

昭陵落月烟雾昬篝火度谷行山根投鞭委辔渉数村寤出巩县城东门向来宫阙不可见但有洛水流荒园  

隂漫漫行  

愁云怒风相追逐青山灭没沧江覆少留灯火就空牀更聴波涛围野屋忆昨踏雪度长安夜宿木瘤还苦寒谁云当春便妍暖十日八九隂漫漫  

一日归行  

贱贫奔走食与衣百日奔走一日归平生欢意苦不尽正欲老大相因依空房萧瑟施繐帷青灯半夜哭声稀音容想像今何处地下相逢果是非  

忆北山送胜上人  

苍藤翠木江南山激激流水两山间山髙水深鱼鸟乐车马迹絶人长闲云埋樵声隔葱蒨月弄钓影临潺湲黄尘满眼衣可濯梦寐惆怅何时还  

飞鴈  

鴈飞防防时下泊稻粱虽少江湖乐人生何必慕轻肥辛苦将身到沙漠汉时蘓武与张骞万里生还值偶然丈夫许国当如此男子辞亲亦可怜  

明州钱君倚众乐亭  

侯君幕府开东部名髙海曲人知慕舣船谈笑政即成洗涤山川作嘉趣平泉浩荡银河注想见明星弄机杼载沙筑成天上路投虹为桥取孤屿扫除荆棘水中央碧瓦朱甍随指顾春风满城金版舫来看置酒新亭上百女吹笙防鳯悲一夫伐鼔灵鼍壮安期羡门相与游方丈蓬莱不更求酒酣忽跨鲸鱼去陈迹空令此地留  

孤城  

孤城回望距几何记得好处常经过最思东山烟树色更忆南湖秋水波百年颠倒如梦寐万事乖隔徒悲歌应须饮酒不复道今夜江头明月多  

和中甫兄春日有感  

雪释沙轻马蹄疾北城可逰今暇日溅溅溪谷水乱流漠漠郊原草争出娇梅过雨吹烂漫幽鸟迎阳语啾唧分香欲满锦树园剪防休开宝刀室胡为我辈坐自苦不念兹时去如失饱闻髙迳动车轮甘卧空堂守经帙淮蝗蔽天农久饿越卒围城盗少逸至尊深拱罢箫韶元老相看进刀笔春风生物尚有意壮士忧民岂无术不成欢醉但悲歌回首功名古难必  

到郡与同官【`时倅舒州`】  

泻碧沄沄横带郭浮苍霭霭遥连阁草木犹疑夏郁葱风云已见秋萧索荒歌野舞同醉醒水果山肴互酧酢自嫌多病少懽顔独负嘉宾此时乐  

僧德殊家水帘求余咏  

淙淙万音落石巅皎皎一当檐前清风髙吹鸾鹤唳白日下照蛟龙涎浮云妆额自能卷缺月琢钩相与县朱门试问幽人价翡翠鲛鮹不直钱  

复至曹娥堰寄剡县丁元珍  

溪水浑浑来自北千山抱水清相射山深水急无艇移欲从故人安可得故人昔日此水上樽酒扁舟慰行役离心自醉不复饮秋果寒花空满席今年却坐相逢处惆怅难求别时迹可怜溪水自南流安得溪船问消息  

半山春晩即事  

春风取花去酧我以清阴翳翳陂路静交交园屋深牀敷毎小息杖屡或幽寻惟有北山鸟经过遗好音  

露坐  

露坐看沟月飘然风度荷珠跳散作防金涌合成波老失芳嵗易静知良夜多陵秋久不寐吾乐岂弦歌  

定林  

漱甘凉病齿坐旷息烦襟因脱水边屦就敷岩上衾但留云对宿仍值月相寻真乐非无寄悲虫亦好音  

雁  

北去还为客南来岂是归倦投空渚泊饥帖冷云飞垣栅鸡长暖沟池鹜自肥怜渠不知此更堕野人机  

与道原过西庄遂游宝乗  

亲朋防合少时序感伤多胜践聊为乐清谈可当歌微风淡水竹净日暖烟萝兴极犹难尽当如薄暮何  

宿北山示行详上人  

都城羁旅日独许上人贤谁为孤峯下还来宴坐边是身犹梦幻何物可攀缘坐对青灯落松风咽夜泉  

即事  

径暖草如积山晴花更繁纵横一川水髙下数家村静憩鸡鸣午荒寻犬吠昬归来向人説疑是武陵源  

壬辰寒食  

客思似杨柳春风千万条更倾寒食泪欲涨冶城潮巾发雪争出镜顔朱早凋未知轩冕乐但欲老渔樵  

发馆陶  

促辔数残更似闻鸡一鸣春风马上梦沙路月中行笳鼓远多思衣裘寒始轻稍知田父穏灯火闭柴荆  

长垣  

揽辔长垣北貂寒不自持霜风急鼓吹烟月暗旌旗骑火流星防墙桑亚防枝柴荆掩春梦谁见我行时  

宿雨  

绿搅寒芜出红争暖树归鱼吹塘水动鴈拂塞垣飞宿雨惊沙尽晴云送漏稀却愁春梦短灯火着征衣  

将次洺州憩漳上  

漠漠春风里茸茸绿未齐平田鵶散啄深树马迎嘶地入河流曲天随日去低髙城已在眼聊复解轻赍  

和栖霞寂照庵僧云渺  

萧然一世外所乐有谁同宴坐能忘老斋蔬不过中无心为佛事有客问家风笑谓西来意虽空岂病空  

春日  

冉冉春行暮菲菲物竞华莺知求旧友燕不背贫家室有贤人醖门无长者车醉眠聊自适归梦到天涯  

寄深州晁同年  

秀色归荒陇新声换氄毛日催花蘂急云避鴈行髙驻马旌旗暖传觞鼓吹豪班春不知负短发为君搔  

自白土村入北寺  

木杪田家出城阴野迳分溜渠行碧玉畦稼卧黄云薄槿胭脂染深荷水麝焚夕阳人不见鸡鹜自成羣  

其二  

雨过百泉出秋声连众山独寻飞鸟外时渡乱流间坐石偶成歇看云相与还防须营一亩长此听潺湲  

昆山慧聚寺次张祜韵  

峯岭互出没江湖相吐吞园林浮海角台殿拥山根百里见渔艇万家藏水村地偏来客少幽兴祗桑门  

游杭州圣果寺  

登髙见山水身在水中央下视楼台处空多树水苍浮云连海气落日动湖光偶坐吹横笛残声入富阳  

游北山  

揽辔出东城登临目暂明烟云藏古意猿鹤弄秋声客坐苔纹滑僧眠樾荫清赏心殊未已山下日西荣  

秣陵道中口占  

经世才难就田园路欲迷慇懃将白发下马照青溪  

别方劭袐校  

迢迢建业水中有武昌鱼别后应相忆能忘数寄书  

江上  

村落家家有浊醪青旗招客解征袍春云似补林塘缺野水遥连草树髙寄食舟车随处敝行歌天地此身劳迟囘自负平生意岂是明时惜一旄  

嵗晩怀古  

先生嵗晩事田园鲁叟遗书废讨论问讯桑麻怜已长按行松菊喜犹存农人调笑追寻壑穉子欢呼出候门遥谢载醪袪惑者吾今欲辩已忘言  

次韵酬龚深甫  

握手东冈雪满参后期惆怅老呉蚕芳辰一笑真难值暮齿相思岂久堪他日杜诗传渭北几时周宅对漳南百年邂逅能多少且可勤来共草庵  

送程公辟得谢归姑苏  

东归行路叹贤哉碧落新除宠上才白傅林塘传画去呉王花鸟入诗来唱酧自有微之在谈笑应容逸少陪除此两翁相见外不知三径为谁开  

送项判官  

断芦洲渚落枫桥渡口沙长过午潮山鸟自呼泥滑滑行人相对马萧萧十年长自青衿识千里来非白璧招握手祝君能彊饭华簪常得从鸡翘  

雨花台  

盘互长干有絶陉并包佳丽入江亭新霜浦溆绵绵净薄晩林峦徃徃青南上欲穷牛渚怪北寻难忘草堂灵便舆却走垂杨陌已戴寒云一两星  

次韵元厚之平邉庆捷  

朝廷今日四方功先以招怀后壹戎边地马牛归陇底汉人烟火起湟中投戈更讲诸儒术免胄争趋上将风文武佐时惭吉甫宣王征伐自肤公  

次韵宗次道忆太平早梅  

大梁春费宝刀催不似湖阴有早梅今日盘中看翦防当时花下就传杯纷纷自向江城落杳杳难随驿使来知忆旧游还想见西南枝上月徘徊  

和曽子翊授舒掾之作  

皖城终嵗静如山府掾应从到日闲一水碧罗裁缭绕万峯苍玉刻孱顔旧游笔墨苔今老浪走尘沙鬓已斑揽辔羡君桥北路春风枝上鸟关关  

次韵微之即席  

酿成呉米野油囊却爱清谈气味长闲日有僧来北阜平时无盗出南塘风亭对竹酧孤峭雪径寻梅认暗香江水中应未变一杯终欲就君尝  

寄友人二首  

万里书归説我愁知君不忘北城幽一篇封禅才难学三亩蓬蒿势易求欲与山僧论地劵愿为隣舍事田畴应须急作南征计漠北风沙不可留  

其二  

水边幽树忆同攀曽约移居向此间欲语林塘迷旧迳却随车马入他山飞花着地容难冶鸣鸟窥人意转闲物色可歌春不返相思空复惨朱顔  

酬净因长老楼上翫月见懐有疑君魂梦在清都之句  

道人心与世无求隠几萧然在此楼坐对髙梧倾晓月看翻清露洗新秋登临更欲邀元亮披写还能拟惠休顾我不知天上乐虚疑昨夜梦仙游  

送沈康知常州  

作客兰陵迹已陈为传谣俗记州民沟塍半废田畴薄厨传相仍市井贫常恐劳人轻白屋忽逢佳士得朱轮慇懃话此还惆怅最忆荆溪两岸春  

太湖恬亭  

槛临溪上绿阴围溪岸髙低入翠微日落断桥人独往水涵幽树鸟相依清游始觉心无累静处谁知世有机更待夜深同徙倚秋风斜月钓船归  

北山有怀  

香火因缘寄此山主恩投老更人间伤心踯躅冈头路明日春风自往还  

定林  

穷谷经春不识花新松老柏自欹斜殷勤更上山头望白下城中有几家  

与道原过西庄遂游宝乘  

周颙宅作阿兰若娄约身归窣堵坡蕙帐铜屏皆旧事飘然陈迹在松萝  

同熊伯通自定林过悟真  

与客东来欲试茶倦投松石坐欹斜暗香一阵连风起知有蔷薇涧底花  

钟山晩步  

小雨轻风落楝花细红如雪防平沙槿篱竹屋江村路时见宜城卖酒家  

戏赠叚约之  

竹柏相望数十楹藕花多处复开亭如何更欲通南埭割我钟山一半青  

入步望扬州  

落日平林一水边芜城掩映秪苍然白头追想当时事幕府青衫最少年  

送黄吉父将赴南康官归金谿  

柘冈西路白云深想子东归得重寻亦见旧时红踯躅为言春至每伤心  

其二  

还家一笑即芳辰好与名山作主人邂逅五湖乗兴徃相邀绵绣谷中春  

金陵即事  

水际柴门一半开小桥分路入青苔背人照影无穷柳隔屋吹香并是梅  

其二  

结绮临春歌舞地荒蹊狭巷两三家东风漫漫吹桃李非复当时仗外花  

乌塘  

乌塘渺渺绿平堤堤上行人各有携试问春风何处好辛夷如雪柘冈西  

城北  

青青千里乱春袍宿雨催红出小桃回首北城无限思日酣川净野云髙  

金陵  

金陵陈迹老莓苔南北游人自徃来最忆春风石城坞家家桃杏过墙开  

和张仲通忆钟陵  

一梦章江已十年故人重见想皤然秪应两岸当时柳能到春来尚可怜  

钟山即事  

涧水无声绕竹流竹西花草弄春柔茅檐相对坐终日一鸟不鸣山更幽  

雨晴  

晴明山鸟百般催不待桃花一半开雨后绿阴空绕舍总将春色付莓苔  

日西  

日西阶影转梧桐帘卷青山簟半空金鸭火销沈水冷悠悠残梦鸟声中  

禁中春寒  

青烟漠漠雨纷纷水殿西廊北苑门已着单衣犹禁火海棠花下怯黄昬  

江上  

江北秋阴一半开晩云含雨却低回青山缭绕疑无路忽见千防隠映来  

与北山道人  

莳果防泉带浅山柴门虽设要常关别开小径连松坞祗与隣僧约往还  

即席  

曲沼融融泮尽澌暖烟笼瓦碧参差人情共恨春犹浅不问寒梅有几枝  

送王石甫学士知湖州  

呉兴太守美如何栁恽诗才未足多遥想郡人迎下担白苹洲渚正沧波  

江宁夹口  

落防江口月黄昬小店无灯欲闭门侧出岸沙枫半死系舟应有去年痕  

省中沈文通防事  

竹上秋风吹网丝角门常闭吏人稀萧萧一榻卷书坐直到日斜骑马归  

夜直  

金炉香尽漏声残翦翦轻风阵阵寒春色恼人眠不得月移花影上栏干  

试院中  

白发无聊病更侵移牀卧竹向秋阴朝来鴈背西风急吹折江湖万里心  

出塞  

涿州沙上饮盘桓看舞春风小契丹塞雨巧和燕泪落蒙蒙吹湿汉衣冠  

书汜水关寺壁  

汜水鸿沟楚汉间跳兵走马百重山如何咫尺商于地便有园公绮季闲  

其二  

沙砾藏春未放来荒庭终日守陈荄遥怜艸色裙绿湖寺西南一径开  

怀旧  

吹破春氷水放光山花涧草百般香身闲处处看行乐何事低回两鬓霜  

金陵报恩大师西堂方丈  

萧萧出屋千竿玉霭霭当牕一炷云心力长年人事外种花移石尚殷勤  

别和甫赴南徐  

都城落日马萧萧雨压春风暗栁条天际归艎那可望只将心寄海门潮  

真州东园  

十年历遍人间事却绕新花认故丛南北此身知几日山川长在泪痕中  

游钟山  

两山松栎暗朱藤一水中间胜武陵午梵隔云知有寺夕阳归去不逢僧  

别灊阁  

一溪清泻百山重风物能留邴曼容后夜肯思幽兴极月明孤影伴寒松  

中茅峯石上徐锴篆字题名  

百年风雨草苔昏尚有当年墨法存秪恐终随峄碑尽西风吹烧满秋原  

竹窻  

竹窻红苋两三根山色遥供水际门只我近知墙下路能将屐齿记苔痕  

送僧游天台  

天台一万六千丈嵗晏老僧携锡归前程好景解吟否密雪乱云缄翠微  

初晴  

一抺明霞黯淡红瓦沟时见雪花融前山未放晓寒散犹锁白云三两峯  

天童山溪上  

溪水清涟树老苍行穿溪树踏春阳溪深树密无人处唯有幽花渡水香  

赠安太师  

独龙冈北第三峯逋客归来老更慵败屋数椽青缭绕冷云深处不闻钟  

## 石仓历代诗选卷一百四十三  

明　曹学佺　编  

宋诗二十  

郑侠  

赠云门居士  

云门山口云徘徊居士道与山崔嵬清时肥遯古亦有惊猿怨鹤今谁偕居士髙卧白云堆山门时为猿鹤开溪花野草自春色云芝石笋宁须栽软蒸抱石倾新醅麋鹿惯我还无猜宁知玉署思贤切御手调羮待客来江亭与程瞿二君邂逅小饮太守送酒因成  

苍翠擎天江上山淙琤泻玉亭前水邂逅相逢坐上人倾葢论心何俊伟凉风飒飒来几筵似与清谈相表里程瞿轩轩古遗义悯我羁穷见辞气以为此时无一杯直恐江山解相鄙旋呼奴僮涤铛勺雅兴悠悠殊未已逡巡长呵下云际传以报谒迂千骑薄闻江浒清饮欢归去琼浆遽来赐大哉何公古循吏易俗移风有深致人之所背公所趋敦薄醇醨为己事连英二城接疆理旧绩新庸满人耳道涂赓载尽欢谣冠佩清言有余美  

纪连守植道傍木  

道傍木夹道参参如合屋种之毫末成合抱太守慈仁辅生育古来善政葢有数道路开通亦其目何为左右夹万柯化此长龙被崖谷由吾太守爱民深忧兹岭外炎暑酷黄茅郁蒸之烈气重岚固结之浓毒不得清阴萦且纡何处憩息而踯躅令如源泉下斯行长原太山秀可掬后人爱惜勿翦拜膏雨每过添新绿  

示庐山寺老胜师  

离乡十九年日有如年久归来山水亦依然人物存亡半非旧庐阜之前我舅宅此寺如我东西家毎来舅家必到此粤自齿稚今疎牙庾岭闽山四千里青衫谪逐自我始筑台东望几凄凉亲故满前争不喜林下相逢真实人执手忘言行处亲还家一百二十日五回松下问禅因师住无住我非动来不须迎去不送大千沙界等闲看寻常只把毫端弄  

苞苴行  

苞苴来苞苴去封书裹信不得住君不见箕山之下有仁人室不杯器以手捧水不愿风瓢挂髙树  

和孟坚二月晦同出城  

城中未免闷出郭喜还生浓淡山原气髙低溪涧声鸣棊振幽谷把酒听流莺疎旷还随分何须学步兵  

和叔粲沧浪亭  

髙亭殖殖水泠泠笑指鸥凫坐晩汀远不闻声千橹去矫如争秀数峯青烟云窗牖纷纷雨露月蒹葭防防星最好归舆拥双璧笙歌灯火照仙屏  

题仁王寺横山楼  

案俯横山跨海来拂云髙阁为谁开荒谿古木闲猿洞明月白沙空钓防晓日东峯龙夭矫秋风西峡凤徘徊居然静卧江南岸天堑波涛亦壮哉  

次张子京游天王湖作  

湖上迟迟不忍还谈清彻几重关旋岚野马皆归净逝鸟潜鱼各自闲坠果露巢秋后树淡烟斜日晩来山吟情到此何终极注目红云紫雾间  

同子忠上西楼  

偶因送客上西楼共爱佳城枕海陬雁翅人家千巷陌犬牙商舶数汀洲风吹细雨兼秋净云漏疎星带水流独有单亲头早白迢迢东望不胜愁  

次张汉公言怀  

人间扰扰竟何营只为蝇头利与名千里瘴乡吾逐客一箪穷巷子书生文章相误终须别宠辱无关自不惊赢得白头闲处坐一竿风月有谁争  

幽居  

萧条深巷寄门墙城郭村居事异常石展地衣三药径锦围天柱十花樯幽禽隔树钩胶语异草摇风合和香不觉冬归与春到但知无事日偏长  

次韵清溪樊主簿  

欲致皇恩浃羽鳞天涯地角尽如春当年欵欵曽忘死今日区区肯患贫正以庭闱安梓里谁知魂梦达枫宸海邦一见如畴昔心膂相知亦宿因  

次韵余纯臣通判球琅轩  

耸翠凌空不少盘回环使宅对千峦髙华谁为球琅辟劲节相怜霜雪寒引得凤来缘有实化为龙去始堪看桐庐寂寞烟云暝惆怅无人近钓竿  

示潮州妹子  

八人兄弟三人在独立他州信汝贤直使无情如槁木忍看垂涙念南迁从今依旧歌泉水何物偏宜寄谪仙美酒年年须百瓮好从南海便乗船  

附王安国诗  

平居  

絺绤散薰风平居触事慵古今饶得失义命孰违从水鸟迎秋舫山花映夕舂故乡图画见生死愧尘容  

池上春日  

一池春水绿于苔水上花枝间竹开芳草有时依旧长文禽无事等闲来年顔近老空多感风雅含情愧不才独有前人脩禊在荒亭终日此徘徊  

春阴  

似雨非晴意思深宿酲牵率卧春阴苦怜燕子寒相并生怕棃花晩不禁薄薄帘帷欺欲透遥遥歌管压来沈北园南陌狂无数祗有芳菲防此心  

假寐  

计较平生分闭关偶然容得近人寰春风池沼鱼儿戏暮雨楼台燕子闲假寐尘侵黄卷上行吟花坠绿苔间了无一事撩方寸自是頽龄合鬓斑  

苦热  

出门无路避飞沙长夏那堪暑气加永昼火云空烁石华堂氷水未沈月明葱岭千秋雪风静天河八月槎终借羽翰乗兴往烦寃谁此恋生涯  

缭垣  

缭垣乌鹊近人飞帘外曈曈日上迟桧作寒声风过夜梅含春意雪残时古今无物为真乐出处何心更诡随寄语年华聊一笑未应长负醉乡期  

游庐山宿栖贤寺  

古屋萧萧卧不周披裘起坐兴绸缪千山月午乾坤昼一壑泉鸣风雨秋迹入尘中惭有累心期物外欲何求明朝松路须惆怅忍更无诗向此求  

杭州呈胜之  

游观须知此地佳纷纷人物敌京华林峦臈雪千家水城郭春风二月花彩舫笙歌吹落日画楼灯烛映残霞如君援笔宜摹写付与尘埃北客夸  

金明池  

霓旌远远拂楼船满地春风锦绣筵三岛路深浮阆苑九霞觞满奏钧天仗归金阙浮云外人望池台落日边最引平生江海趣波澜一段草如烟  

赠三灵程道人  

三灵山下新安水潇洒人间画不如收得市朝忙日月归来田里老樵渔君能知命忘机久我愧干时触事疎从此卜邻同笑傲何须强着解嘲书  

和魏道辅雨中见示  

移病憛憛久雨中鸣驺时听六街东忽吟佳客诗消暑远胜前人檄愈风海运我殊惭斥鷃陆沈君合伴翔鸿更酬珠玉思谈笑褁饭何须厌屡空  

雨意  

柱础霑濡雨意成翾翾鸟雀隔帘鸣侵寻爽气来欹枕想像沧波去濯缨己识古今无得丧祗须彼我不将迎冁然一笑呼归骑聊更飞毫戏友生  

黄梅花  

庾岭开时媚雪霜梁园春色占中央未容莺过毛无类己觉蜂归蜡有香弄月似浮金屑水飘风如舞麴尘场何人剰着栽培力太液池边想菊裳  

送李子仪知明州  

儿童剧戏甬东天一别侵寻二十年海岸楼台青嶂外人家箫鼓白鸥边哀容愁问州民事胜槩欣逢太守贤为我剰题潇洒句遥闻凤沼待诗仙  

## 石仓历代诗选卷一百四十四  

明　曹学佺　编  

宋诗二十一  

曾巩  

宿尊胜院  

朝寒陟山砠宵雨集僧堂敝衣葢苦短客卧梦不长雄风树间吼枯槁簸欲僵向来雪云端叶下百仞隍起攀苍厓望正受万虑戕岁运忽当尔我顔安得芳传闻羡门仙飞身憩苍苍谁能乞其灵相与超八方  

苦雨  

雾围南山郁防防狭谷荒风驱水声秪疑日失黄道去又见雨含沧海生如催病骨夜寒入似送客心衰思惊扬州青铜不忍照应有白鬓添数茎  

南轩  

林端青崖轩惨淡寒日暮鸣鸠已安巢飞鹊尚求树物情限与夺兹理奚以据谅知巧者劳岂得违所赋久无胸中忧颇识书上趣圣贤虽山丘相望心或庶  

叹嗟  

夜叹不为絺绤单昼嗟不为薇蕨少天弓不肯射妖星搀抢久已纒朱鸟徐扬复忧羽虫孽襄汉正病昭回杳谁为肉食不知忧更看北极羣阴绕  

山槛小饮  

变秋长云豪洒雨北风壮余熇尚争威积晦颇异状山囘攒枫颠屋立悬狖上饮槛聚石为歌筵注溪尝欢言久諠哗罢兴一惆怅旅人正飘飖岂得谐放荡  

上翁岭  

放车秋厓望所得过旧闻初凝古轴画山水秋毫分时见厓下雨多从衣上云八荒正摇落独余草木薰但觉耳目胜未知筋力勤颠毛已种种世患方纷纷何当啸吟此日与樵苏羣  

寄舍弟  

新霖洗穷腊东南始知寒惊我千里意觉汝征途难空江挂风席扁舟与谁安羇旅费亦久槖衣岂无单我意生恻恻为之却朝餐人生飘零内何处怀抱寛己期采芝药握手青霞端无令及门喜淹留雪霜残  

写怀  

荒城絶所之嵗暮浩多思病眼对湖江孤吟寄天地用心长者间己与儿女异况排千年非独抱六经意终非常情度岂补当世治幽怀但自信徃事徒空议天昬繁霜多节老寒日驶局促去朋友咄唶牵梦寐论道欲忘筌岂必在文字  

靖安幽谷亭  

横江舍轻楫对面见青山行尽车马尘豁见水石寰地气方以洁崖声落潺潺谁为千家县正在清华间风烟凛人心世虑自可删况无讼诉嚣得有觞咏闲常疑此中吏白首岂思还  

江湖  

江湖俗畏远幽好自相宜论迹异惊众辞嚣如避时优游可以学薇蕨易为私胡然弃回櫂霜雪有驱驰  

上人  

金节横光马珂閙瑞鹘宫袍腰玉绕烟沙轣辘髙轩过路上千人瞻羽纛瑶魁精彩浮苍龙江城四面生春风城中坏屋书籖碧有客苦吟连旦夕麻衣尘暗抱书泣嵗暮黄粱不供食白日曈昽望龙坂坐上一言寒口暖西入天关洒霖雨须惜穷鳞在泥土  

送陈商学士  

栁黄半出年将破溪溜浸苔强万个溪头蒲苇各萌芽山梅最繁花己堕物色撩人思易狂况跻别馆清何那城东日晩公将去纛影未离愁四座公于万事不雕镌心意恢恢无坎坷来从奎璧光铓下笑倚樽筵成郡课嗟余龊龊才性下弃置合守丘樊饿公持姓名动人主袚饰宁嫌笔端挫从今清夜思江路梦送公船先北过  

送僧晩容  

飞光无停芳嵗阑羣阳不行寒气动疎篁有韵窓含雪重幕无温笔栖冻萧条山草叶始枯绰约江梅蘂先弄无人为我取酒斟有客来前乞诗送多情为客不能已卷纸连书笔锋纵七言百字拙且卑俗眼方憎汝休重  

游琅琅山  

飞光洗积雪南山露崔嵬长淮水未绿深坞花已开远闻山中泉隠若氷谷摧初谁爱苍翠排空结楼台防防架梁栋辉辉刻琼瑰先生鸾凤姿未免燕雀猜飞鸣失其所徘徊此山隈万事于人身九州一浮埃所要挟道德不愧丘与回  

东津归催呉秀才寄酒  

荒城懒出门常掩春气欲归寒不敛东邻咫尺犹不到况乃傍溪潭石险风光得暖才几日不觉溪山碧于染欣然与客到西岸衣帻不避尘泥防谷花洲草盛萌芽髙下迸生如刻剡柳条前日尚憔悴时节与催还荏苒沙禽翅羽亦已好争趂午暄浮翠防君厨山杏旧所识速致百壶须灔灔心知万事难刻画惟有醉眠知不忝预愁酩酊苦太热己令洒屋铺风簟  

桐树  

弃地瓦砾间兹桐偶谁树忆见拥西墙俄成划烟雾得时花叶鲜照影清泉助当轩蔽赤日对兹消百虑惜哉禀受弱妄使鸾凤顾商声动犹微秀色触己沮摧乱繁条逼迫畏清露暄晴幸未阕飘落傥可拒噫号冲飚回激射阴霰聚此势复可言瞪观空薄暮  

听鹊寄家人  

鹊声喳喳宁有知家人听鹊占归期物情固不等人事尔意自惊思别离秋风粲粲正可爱黄菊芙蓉开满枝春风千树变顔色远水静照红霞衣梧桐杨柳岂知数沙歩露冷银牀欹新黄暗绿各自媚烂漫未减春风时谁言秋物不可赏人意自移随盛衰山田正冷酒味美禾黍半收鸡鹜肥霜棃野栗处处有雪蜜荐口清杳随乡园物物可想见我意祗随魂梦飞家人未用占鹊语应到归时春亦归  

麻姑山送南城尉罗君  

麻姑之路摩青天苍苔白石松风寒峭壁直上无攀援悬磴十步九屈盘上有锦绣百顷之平田山中遗人耕紫烟又有白玉万仞之飞泉喷崖直泻蛟龙渊丰堂广殿何言言阶脚插入斗牛间樛枝古木不记年空槎呺然卧道边幽花自婵娟林深为谁妍但见尘消境静翔白鹤吟清猿鶵禽乳鹿徃徃嘷荒颠却视来径如縁絙千重万叠穷崖峦下有荆呉粟粒之羣山又有瓯闽一髪之平川奕棋纵横远近布城郭鱼鳞参差髙下分冈原千竒万异可意得墨笔尽秃谁能传丈夫舒卷要宏达世路俯仰多拘牵偶来到此醒心目便欲洗耳辞嚣喧罗夫子一日远补东南官爱此层崖峻壑之秀发开轩把酒可纵观喜此披霄插汉之夐起出门举足得徃还罗夫子一尉龙蛇方屈蟠此邦人人衣食足阖境年年枹鼓闲几案剸裁得休暇山水登蹑遗纷烦我行送之思故园引领南望心长悬  

明妃曲二首  

明妃未出汉宫时秀色倾人人不知何况一身辞汉地驱令万里嫁畨儿喧喧铁骑方满眼皎皎丹心欲语谁延寿尔能私好恶令人不自保妍蚩丹青有迹尚如此何况无形论是非黄云塞路乡国远鸿鴈在天音信稀几成新曲无人听弹向东风空泪垂  

其二  

蛾睂絶世不可寻能使花羞在上林自信无由污白玉向人不肯用黄金一辞椒屋风尘远去托氊庐沙碛深直欲论情通汉地独能将恨寄胡琴但取当时能托意不论何代有知音岂知泯泯沈烟雾独有明妃传至今  

七月一日休假作  

初秋尚苦暑归沭乃君恩地闲少来客日晏犹闭门家乏念藜藿开顔无一樽况复辞貌拙敢随车马奔盥濯何所事读书坐前轩岂堪当世用空味古人言颇喜市朝内独无尘土喧终年但如此真窃大官餐  

李节推亭子  

旴江郭东门江水湛虚碧东南望羣峯连延倚天壁长林相蔽亏苍翠浮日夕青防窓户寒居者非咫尺子初得从谁有此烟雾宅燕坐远世喧及门无尘客筑亭更求深缓带聊自适时花笑婀娜山鸟吟格磔家酿熟新樽欢言命良席故已轻华簪宁论珍拱璧我亦有菑田相望在阡陌安得巾紫车过从伫三益  

秋夜露坐  

白云飞尚低清露犹早风来亦依微浊暑焉得扫客堂虚四楹洒水恨枯槁喜兹宵漏初露坐散襟抱河明带飞观通迟月白道顾盼尘虑销瓶泉谢频倒恨无同声人诗义与探讨踟躇拂方牀归卧梦亦好  

过介甫归偶成  

结交谓无嫌忠告期有补直道讵非难尽言竟多迕知者尚复然悠悠谁可语  

瞿秘校新授官还南丰  

柳色映驰道水声通御沟虽喜芳物盛未同故人游叩门忽去我跃马振轻裘佩印自兹始过家当少留中园何时到薇蕨亦己柔山翠入幽屐渚香浮回舟阡陌有还徃壶觞时献酬应笑子云阁寂寥谁见求  

南湖行  

二月南湖春雨多春风荡漾吹湖波着红少年里中出百金市上裁轻罗插花步步行看影手中掉旗唱呉歌放船纵櫂鼓声促蛟龙擘水争驰逐倐亲忽远谁可追朝在西城暮南溪夺标得隽惟恐迟雷轰电激使人迷红帘彩舫观者多美人坐上扬双蛾断瓶取酒饮如水盘中白笋兼青螺生长江湖乐卑湿不信中州天气和  

其二  

东南溪水来何长若耶清明宜靓妆南湖一吸三百里古人已疑行镜里春风来吹不生波秀壁如奁四邉起蒲芽荇蔓自相依踯躅夭桃开满枝求羣白鸟映沙去接翼黄鹂穿树飞我坐荒城苦卑湿春至花开曽未知荡桨如从武陵入千花百草使人迷山回水转不知远手中红螺岂须劝轻舟短楫此溪人相要水上亦湔裙家住横塘散时晩分明笑语隔溪闻  

芙蓉台  

芙蓉花开秋水冷水面无风见花影飘香上下两婵娟云在巫山月在天清澜素砾为庭户羽葢霓裳不知数台上游人下流水柱脚亭亭挿花里阑干饮酒櫂女歌台北台南花正多莫笑来时常着屐绿柳墙连使君宅  

送李撰赴举  

湖水碧槐花黄山川摇落窓户凉宿云星稀日东出青防风髙鴈南翔华堂昨夜读书客疋马今朝游大梁风铓拂尘见飞影把握惊人持夜光康衢四辟通万里天驷得地方腾骧我留东山意颇卓屏弃外虑无毫芒子能相从味冲漠捉棰勿暂迟归装  

送陈郎中还京兼过九江新宅  

舣舟金碧照溪沙帆上风吹五两斜罢郡紫泥催向阙过江红斾引还家祗将旧社人携酒应喜新林树着花莫作山斋久留意中台虚位历清华  

遣兴  

青灯鬬防窥寒砚落月啼乌送迥笳江汉置身贫作客溪山合眼梦还家百忧忽忽丹心破万事悠悠两鬓华谁与建帆先度鸟更无留滞向天涯  

盆池  

环环清泚旱犹深柄柄芙蓉近可寻苍壁巧藏云影入翠奁微带藓痕侵能供水石三秋兴不负江湖万里心照影独怜身老去日添华发已盈簪  

赠弹琴者  

至音淡薄谁曽赏古意飘零自可怜不似秦筝能合意满堂倾耳十三弦  

秋日感事示介甫  

秋日气已盛阴虫朝暮声烟云断溪树风雨入山城沙碛有遗虏旌旗多远行生民苦未息吾党耻论兵  

詶材叔江西道中作  

枉渚荒源百里间草根轻烧旧痕干入陂野水冬来浅对树诸峯雪后寒坞笛最宜风外听岭松初得醉中看行寻故友心无事不觉西游道路难  

送双渐之汉阳  

楚国封疆最上流夹江分袂两诸侯何年南狩风樯出六月西来雪浪浮夏口楼台供夕望秦川风物待春游可能频度渔阳曲不负当年鹦鹉洲  

赠防仁监院  

人贫举世今为甚僧事新年始更多食粝衣穿虽扰扰搆虚基险自峩峩诛茅改筑君初有系马长吟我暂过但觉满山金碧洞不知谁到为烟萝  

西园席上  

省阁名郎国羽仪瀛洲仙客众蓍山溪向日花开早海峤经寒酒熟迟下榻笑谈红斾偃引觞醒醉玉钗随惟慙别乗疎顽甚满足尘埃更有诗  

过髙士坊  

一亩萧然絶世喧抗怀那肯就笼樊功名晚更为余事菑异初尝出至言郡阁已空徐孺榻里人犹识郑公门斯丈未丧如繇我后代当知李仲元  

钱塘上元夜祥符寺陪咨臣郎中文燕席  

月明如昼露华浓锦帐名郎笑语同金地夜寒消美酒玉人春困倚东风红云灯火浮沧海碧水楼台浸远空白发蹉跎欢意少强顔犹入少年丛  

酬王徽之汴中见赠  

黄流浑浑来沙际佳气葱葱近日边河汉槎虽通远客蓬莱路未纵归船山城剧饮销红烛水驿髙吟擘彩残老去相逢情自密不关清赏合留连  

雪后同徐秘丞皇甫节推孔教授北园晩步  

沙草正黄濒海意江梅还白故园情循除远水春前急郭绕春山雪后明林影易斜寒日短角声吹去暮云平最惭佳客忘形契肯伴衰翁着屐行  

早起行香  

枕前吹落小梅花起见中庭月未斜微破宿云犹度雁欲深烟柳已藏鸦井轳声急推寒玉笼烛光繁秉绛纱行到市桥人语密马头依约对朝霞  

和陈郎中  

材薄安时甘寂寞身闲乗兴喜登临毎寻香草牵狂思曽向幽兰费苦吟明月几人非按劒髙山从古少知音数篇清絶赓歌意黙见冯唐异俗心  

阅武堂  

五湖坏冶归皇极万里车书共太平胡马不闚光禄塞汉家常隶羽林兵柳间自诧投壶乐桑下方安佩犊行髙枕四封无一事腐儒何幸偶专城  

鹊山亭  

大亭孤起压城颠屋角峩峩插紫烟泺水飞绡来野岸鹊山浮黛入晴天少陵骚雅今谁和东海风流世谩传太守自吟还自笑归时乗月尚留连  

环波亭  

水心还有拂云堆日日应须把酒杯杨柳巧含烟景合芙蓉争带露华开城头山色相围出檐底波声四面来谁信瀛洲未归去两州俱得小蓬莱  

水香亭  

临池飞构郁岧嶤棂槛无风影自摇羣玉过林抽翠竹双虹垂雨跨平桥烦依美藻鱼争饵清见寒沙水满桡莫问荷花开几曲但知行处异香飘  

静化堂  

脩檐防防背成阴行尽松篁一径深好鸟自飞还自下白云无事亦无心客来但饮平阳酒衙退常携靖节琴世路人情方扰扰兹游须抵万黄金  

凝香斋  

毎觉西斋景最幽不知官是古诸侯一尊风月身无事千里耕桑嵗有秋云水醒心鸣好鸟玉沙清耳漱寒流沈烟细细临黄卷疑在香炉最上头  

西湖纳凉  

问吾何处避炎蒸十顷西湖照眼明鱼戏一篙新浪满鸟啼千步绿阴成虹腰隠隠危桥出鹢首峩峩画舫行最喜晩凉风月好紫荷香里听泉声  

酬强几圣  

俯仰林泉绕舍清经年闲卧济南城山田雨足心无事水榭花开眼更明新霁烟云飞观出晩凉歌吹画桥横寄声裴令樽前客秪欠髙谈一座倾  

甘露寺多景楼  

欲收嘉景此楼中徙倚阑干四望通云乱水光浮紫翠天含山气入青红一川钟呗淮南月万里帆樯海外风老去衣衿尘土在秪将心目羡防鸿  

雨中王驾部席上  

鸠鸣连日始成阴薄雨聊寛望嵗心浴鴈野塘新浪细藏鸦宫柳嫰条深春寒巧放花迟发人老嗟辞酒满斟英隽并游知最幸名园偷暇更追寻  

送陈世脩  

沙渚鸿飞入楚云远林樵爨宿烟昏娟娟野菊经秋澹漠漠苍江带雨浑归路赏心应驻节客亭离思暂开樽莫嗟问俗淹翔久从此频繁不次恩  

岘山亭置酒  

石磴萦回入杳防筠松髙下簇虚亭春归野路梅初白雪尽沙田麦正青马窟飞云临画栋凤林斜日照疎櫺长年酒量殊山简却上篮舆恨独醒  

游东山  

虞寄庵余藓径通满山台殿出青红难逢堆案文书少偶见凭栏笑语同梅粉巧含溪上雪柳黄微破日边风从今准拟频行乐日伴樽前白发翁  

圣泉寺  

笑问并儿一举鞭亦逢佳景暂留连清防日抱山腰阁碧野云含石眼泉蹑屐路通林北寺落帆门系海东船闽王旧事今何在惟有前村供佛田  

出郊  

葛叶催畊二月时斜桥曲岸马行迟家家卖酒清明近红白花开一两枝  

寿圣院昌山主静轩  

一峯潇洒背城阴碧瓦新堂地布金花落禅衣松砌冷日临经帙纸窓深幽栖鸟得林中乐燕坐人存世外心应似白莲香火社不妨篮轝客追寻  

和史馆相公上元观灯  

九衢仙仗豫游归宝烛星繁换夕晖传醆未斜清禁月散花还拂侍臣衣天香暗度金虬暖宫扇双开彩凤飞法曲世人听未足却迎朱辇下端闱  

集贤院春燕呈诸同舍  

御炉风细麝烟浮法乐声和酒味柔冠劒九重霄汉路莺花三月帝王州重廊四合盘龙幕当殿双髙彩凤楼归去人人夸雨露总含欢喜跃骅骝  

题饶君茂才葆光庵  

适意藜羮与布裘结庐人境地还幽清谈汝水孤猿夜爽气麻源一叶秋应有风骚归健笔可无尊酒付扁舟因君更起家园兴梦寐思从几杖游  

## 石仓历代诗选卷一百四十五  

明　曹学佺　编  

宋诗二十二  

王珪  

大飨明堂庆成  

皇祐更秋律明堂奉帝禋粢盛虽荐德霜露本怀亲于赫朝三后无文秩百神九筵交玉币重屋近星辰邃幄留飚御清坛堕月津衣冠汉仪旧金石舜韶新受胙开宣室鸣钟降紫宸羣阴光复旦叶气斗回春露贶丛千祝丰恩渗四垠慙非老辞笔徒学焕尧文  

呉永叔书事  

诰书初捧下西箱重棘连催暮钥忙绿绣珥貂留帝诏紫衣铺案拜宸香卷如骤雨收声急笔似飞泉落势长十五年前出门下最荣今日预东堂  

依韵恭和圣制上元观灯  

雪消华月满仙台万烛当楼宝扇开双凤云中扶辇下六鼇海上驾峯来镐宫春酒霑周宴汾水秋风陋汉材一曲升平人尽乐君王又进紫霞杯  

梅花  

冷香疑到骨琼艶几堪餐半醉临风拆清吟拂晓观赠春无限意和雪不胜寒桃李有惭色枯枝试并栏  

游山寺  

寒日征骖懒复回经宵仍喜驻岩隈迳盘幽迹遥知鹿林逗清香定有梅晓影瘦猿窥涧溜夜深肥羜灹炉灰我心非动亦非静白足禅僧无妄猜  

依韵恭和圣制龙图天章阁观三圣御书  

半夜传君召西清阅帝文笔回丹穴凤歌起沛乡云御幄金蚪转仙墀羽仗分君王自天纵况复睿心勤  

和王原寂内翰有怀  

暮钥严温省宵铃静浴堂银花无奈萎瑶草又还芳梦久闻仙笛班清犯晓霜帝阍何所叩一炷祝尧香  

次韵和元厚之平羌  

诏收新土凤林东四百余年陷犬戎葱岭自横秦塞上金城还落汉图中轻裘坐欵无遗防解发来庭有旧风零雨未蒙音已捷不劳归旅咏周公  

闻仲谔脂米川大捷  

神兵十万忽乗秋西碛妖氛一夕收疋马不嘶榆塞外长城自起玉关头君王别绘凌烟阁将帅今轻定远侯莫道无人能报国红旗行去取凉州  

依韵和呉相公从驾至开宝寺庆寿崇因阁  

崇因开宝构金碧昼相辉禁跸随曦驭层城转斗机梵音狮子吼妙相鸽王归洛水浮神篆天花散御衣塔疑从地涌栋拟入云飞上行乗今果羣趋惧昨非慧珠常自照法雨徧成霏但起真如念梯梁不可几  

和金陵怀古  

怀乡访古事悠悠独上江城满目秋一鸟带烟来别渚数帆和雨下归舟萧萧暮吹惊红叶惨惨寒云压旧楼故国凄凉谁与问人心无复更风流  

宫词  

金鋋画角警场开天子南郊玉辂来十里青城遥北望防云宫殿月楼台  

鼓角三声夜奏严夕斋清庙宿重帘殿前太尉横银仗指防金盆御水添  

銮舆昨夜宿郊坛月淡风低防帐寒密写销金红牓子宫中日日报平安  

禁籞春来报踏青御池波漾碧涟轻内人争送秋千急风隔桃花闻笑声  

露井银牀冻不收深宫花暗晓莺愁残红满地无人扫一半随风落御沟  

昨日龙舆幸宝文宸毫金轴展风云前朝御印从头坼重整牙籖甲乙分  

盘龙新织翠云裘简防黄封玉匣收防备秋来供御着金箱捧入曝衣楼  

十三垂髻碧螺松学舞经年后苑中近日昭仪抄姓字一时宣拨入东宫  

内库从头赐舞衣一畨时样一畨宜才人特地新装束生色春衫画折枝  

黄金掌上露华飞朝退君王索辇迟到得经筵春讲罢海棠花影数甎移  

焚香重熨赭黄衣恐怕朝阳御进迟禁鼓五更交早直归来还是立班时  

素英飘洒作宵寒一寸金花烛泪残连夜对香宣两府平明谢雪到斋坛  

尽日闲窓睹选僊小娃争觅倒盆钱上筹争占蓬莱岛一掷乗鸾出洞天  

丽日祥烟销禁林樱桃初熟杏成阴年年翠辇来游幸花落春宫一寸深  

夕宴中秋醉广寒阆风银阙锁三山美人半夜歌明月声在玉壶天地间  

新供御马可曽骑青鬛连钱碧玉蹄毎到殿前祗候驾金鞍卸下不曽嘶  

六龙观稼奉宸游齐贺丰年荐麦秋后苑宴囘卿相出内官金合送来麰  

大家装着鬬时宜独自寻常拂淡睂为染浅黄衫子色金盆添水看鵞儿  

帘摇翡翠金风晩瓦湿鸳鸯玉露天秋殿晓开重九宴内人争贴菊花钿  

崇文殿里胜蓬莱绣柱扶天秘阁开典籍校讐三阁外图书多出禁中来  

六宫春色醉仙葩绮户沈烟望翠华琥珀盘生山芍药绛纱囊佩木香花  

花外阑干压翠檐水边金阁半垂帘内砧敲月黄昏后坐觉春风一倍添  

端午生衣进御牀赭黄罗帕覆金箱美人捧入南薰殿玉腕斜封防缕长  

选进仙韶第一人才胜罗绮不胜春重教按舞枇花下只踏残红作地裀  

七宝防干白玉除新开凉殿幸金舆一沟泛碧流春水四面琼钩撘绮疏  

山楼防凤栖寒月宴殿金麟吐御香蜀锦地衣呈队舞教头先出拜君王  

天外明河翻玉浪楼西凉月涌金盆香销甲乙牀前帐宫锁玲珑闭殿门  

西风欹叶撼宫梧早怯秋寒着绣襦玉宇无人双燕去一弯新月上金枢  

夜寒金屋篆烟飞灯烛分明在紫薇漏永禁宫三十六燕囘争踏月轮归  

晩吹翩翩动翠旗炉烟千叠瑞云飞何人奏对偏移刻御史天香隔绣衣  

金井秋啼络纬声出花宫漏报严更不知谁是金鸾直玉宇沈沈夜气清  

内庭秋燕玉池东香散荷花水殿风阿监探菱牵锦缆月明犹在画船中  

东宫花烛防楼新天上仙桥不锁春徧出六宫歌舞奏姮娥初到月虚轮  

纱幔薄垂金麦穗帘钩纎挂玉葱条楼西别起长春殿香碧红泥透蜀椒  

翠华香重玉炉添双凤楼头晓日暹扇掩红鸾金殿悄一声清跸卷珠帘  

金作盘龙绣作麟壶氷楼阁禁中春君王避暑来游幸风月横秋气象新  

清晓自倾花上露冷侵宫殿玉蟾蜍擘开五色销金纸碧锁窓前学草书  

翠钿贴靥轻如笑玉凤雕钗袅欲飞拂晓贺春皇帝阁防衣金胜近龙衣  

锁声金掣阁门环帘卷真珠十二间别殿春风呼万嵗中丞新押散朝班  

鸡人报晓传三唱玉井金牀转辘轳烟引御炉香绕殿漏籖初刻上铜壶  

御案横金殿幄红扇开云表露天容太常奏备三千曲乐府新调十二钟  

宫女熏香进御衣殿门开锁请金匙朝阳初上黄金屋禁掖春深昼漏迟  

三月金明柳絮飞岸花堤草弄春时楼船百戏催宣赐御辇今年不上池  

内人稀见水秋千争擘珠帘帐殿前第一锦标谁夺得右军输却小楼船  

夜色楼台月数层金猊烟穗绕觚棱重廊屈折连三殿密上真珠百宝灯  

天门晏闭九重关楼倚银河气象间一防星毬垂绛阙五云仙仗下蓬山  

禁里春浓蝶自飞御蚕眠处弄新丝碧窓尽日教鹦鹉念得君王数首诗  

鬬草深宫玉槛前春蒲如箭荇如钱不知红药栏干曲日暮何人落翠钿  

太液波清水殿凉画船惊起宿鸳鸯翠眉不及池边柳取次飞花入建章  

御座垂帘绣额单氷山重叠贮金盘玉清迢逓无尘到殿角东西五月寒  

春心滴破花边漏晓梦敲回禁里钟十二楚山何处是御楼曽见两三峯  

钓线沈波漾彩舟鱼争芳饵上龙钩内人急捧金盘接拨刺红鳞跃未休  

蕙炷香销烛影残御衣熏尽彻更阑归来困顿眠红帐一枕西风梦里寒  

禁里宫莺晓未啼千牛仗下报班齐银袍五百趋龙尾天子临轩赐御题  

洛阳新进牡丹丛种在蓬莱第几宫压晓看花传驾入露苞初坼御袍红  

碧桃花下试枰棊误算筹先一着低输却钿钗双翡翠可胜重劝玉东西  

侍辇归来步玉阶试穿金缕凤头鞋堦前摘得宜男草笑插黄金十二钗  

瑶台夜滴金茎露水殿凉生玉枕风卧看星河归阁晩月斜疎影转梧桐  

临明一阵棃花雨梦隔瑚斗帐明后苑乐声催引驾春衫初试觉身轻  

盆山髙叠小蓬莱桧柏屏风凤尾开绿绕金堦春水濶新分一脉御沟来  

内苑宫人学打毬青丝飞控紫花骝朝朝结束防宣唤一样真珠络辔头  

夜深独倚阑干角玉笛横吹弄月明余响度云无处觅人间闻得两三声  

新学琵琶曲破成仙韶第一已知名朱弦未落黄金拨玉腕先闻动钏声  

太尉洮岷破敌回腰垂金带入关来殿前献寿天顔喜花覆千官拱御杯  

元夕星灯照露台六宫歌吹出云来夜深翠辇归金殿十里回廊锦帐开  

后苑归来月上初天歌吹引六鸾舆春风料峭余寒重犹索金函览奏书  

金鸡竿下龙旗动万国华夷拜冕旒十二门开传诏急祥云捧日在楼头  

数骑红妆晓猎还销金罗袜镂金镮佯佯走马穿花过拂拭雕弓对御弯  

晩来东殿放笙歌外院池亭得蹔过深炷炉香登月榭阑干西角拜嫦娥  

中宫赐雪玉成峯滴露堆寒冷照空三十六窓明月夜嫦娥浑在水晶宫  

两班齐贺玉关清新奏熙州曲破成画鼓连声催攧徧玉人多半未知名  

沈烟摇碧透金铺密下珠帘镇玉壶近赐赵昌花雀阵却嫌崔白芰荷图  

内库新函进御茶龙团春足建溪芽黄封各各题名姓赐入东西两府家  

博士当年教玉筝六宫谁敢鬬新声如今旧曲无心理宝柱一行秋鴈横  

宫人捧砚临香案一幅春绡展素霞玉筯弯环题御篆风云金殿起龙蛇  

银盆着水洒毬塲马嚼衔声立两行齐上玉鞍随仗列粟金腰带小牌方  

三殿飞云禁钥开风从天上送香来诸番玉帛朝元日齐献南山万寿杯  

黄昏锁院听宣除翰长平明趂起居撰就白麻先进草金泥降出内中书  

鱼藻宫中淑景长鸭头新水御池塘奇花深院门门闭总被春风漏泄香  

石刻蛟龙扶绣柱金盘龙凤走雕楹万年枝上流莺啭屏掩春山梦不成  

红湿春罗染御袍透帘三丈日华髙金针百尺穿缝处一对盘龙落剪刀  

雪晴鳷鹊楼边月风落昭阳殿后梅炉炭灺消香兽暖独拈香箸拨红灰  

花香着蘂藏蜂翅柳影拖金入锁窓舞鉴晓莺无奈只认归梁燕却成双  

玉何年上月宫夜深捣药特无踪神丹不老嫦娥鬂乞取刀圭驻玉容  

萱草成窠杏子青夜闻禁漏晓闻莺吹回一觉昭阳梦帐外春风太薄情  

翡翠盘龙装绣额真珠双凤蹙花毬时闻玉女牵帘笑箭跃铜壶不算筹  

迢逓金壶漏水长轮更传防报君王诸宫各进时新果堆着龙牀驻夜香  

殿下排塲击土牛君王玉仗久迟留外人争卜宜春喜夺得金泥各自收  

千年一偶圣人生岂特河清海亦清瑞应固宜流乐府行看丝竹有新声  

小雨霏微润绿苔石栏红杏傍池开一枝插向金瓶里捧进君王玉殿来  

## 石仓历代诗选卷一百四十六  

明　曹学佺　编  

宋诗二十三  

米芾  

题多景楼  

欲雨气不透庭梧亘栖烟回首望北固云藏浄石天呼童治篮轝凭髙览山川隠见岂不好开霁景固全须防江风流湛湛清露圆归途知有伴华月上丹渊  

拟古  

青松劲挺姿凌霄耻屈盘种种出枝叶牵连上松端秋花起绛烟旖旎云锦殷宁羞不自立舒光射丸丸栢见吐子效鹤疑缩颈还青松本无华自得保嵗寒  

秋登岘山  

皎皎中天月团团径千里震泽乃一水所占已过二娑罗即岘山谬云形大地地维东呉偏山水古佳丽中有皎皎人璚衣玉为珥幽操久独处迢迢孰招类金飔带秋威歘逐云樯至朝隔舆驭飚暮过光浮袂亭亭太阴宫无乃瞻星气兴深夷险一理洞轩裳伪纷纷夸俗劳坦坦忘懐易浩浩将我行蠢蠢须公起  

寄绍彭  

萧李騃子弟不收慰问帖妙迹固通神水火土更劫所存慰问者班班在箱笈使恶乃神防不然无寸札自此輙画相后人眼徒摄  

题子敬范新妇唐摸帖  

贞观欵书丈二纸不许儿竒专妇美何为寥寥宝是似遭乱归贞火兼水千年谁人能继趾不是名家殊未智嗟尔方来眼次洗玉躞金题半归米  

云物龙蛇森动纸父子王家真济美张翼小儿宁近似沧溟浩对蹄涔水腾蛇无足鼯多趾以假易真信用智澼虽多手屡洗卷不生毛谁似米  

送王涣之彦舟  

集英春殿鸣捎歇神武天临光下彻鸿胪初唱第一声白面玉郎年十八神武乐育天下造不使敲枰使传道衣锦东南第一州棘壁湖山两清照襄阳野老渔竿客不爱纷华爱泉石相逢不约无逆舆握古图书同岸帻淫朋嬖党初相慕濯发洗心求易虑翩翩辽鹤云中侣土苴尫鸱那一顾迩来器业何深至湛湛具区无底沚可怜一防终不易枉驾殷勤寻漫仕漫士平生四方走多与羣才并肩肘少有俳辞能骂鬼老学鸱夷但存口一官聊具三径资取舍殊途莫回首  

西山书院丹徒私居也上皇樵人以异石来告余凡八十一穴状类泗淮山一品石加秀润焉余因题为洞天一品石以丽其八十一数令百夫辇致宝晋斋又七日甘露下其石梧桐柳竹椿杉蕉菊无不霑也自五月望至廿六日犹未巳因思之作此诗  

我思岳麓抱黄阁飞泉元在半天落石鲸吐出流千里赤日露下阴纷薄我曽坐石浸足眠肘项抵水洗背肩客时效我病欲死一夜转筋着艾燃如今病渴拥炉坐安得重往卧石边  

阊门舟中戏作呈伯原  

苹风忽起吹舟悍雨打图书藏褁乱阊门咫尺不安流星宿浮槎寄江汉呉王故苑古长洲潮汐池边一伫留秀蕙芳兰无处所荒莞丛苇满清流  

题苏之孟家薛稷二鹤  

辽海未须顾蝼蚁仰霄孤唳留清耳从容雅步在庭除浩荡闲心存万里乗轩未失人佳谈写真不妄传诗史好事心灵自不凡臭秽功名皆一戏武功中令应天人束发寮阳侍帝宸连城照乗讵惜宝皇图礼诰谁珍真百龄生我欲公起九原萧萧松嶷嶷得公遗物非不多赏物怀贤心未已  

杂咏  

扬清歌发皓齿北方佳人东邻子且吟白纻停绿水长袖拂面为君起寒云夜卷霜海空胡风吹天飘塞鸿玉顔满堂乐未终馆娃日落歌吹浓弦歌兴罢拂衣返弃米何尝有俸钱恩自大钧能逐物只应访药是优贤  

贞娘墓歌  

何不学仙冢累累白杨西郭阴风悲虎丘一叩贞娘墓薜荔援墙委兰露千嵗防茸几树花夜飘鬼火晓啼鸦向怜挟瑟弹清月犹忆吹箫乗彩霞呉阊少年往来道黛娥钗燕谁能好酒滴春云梦不消泉声幽咽钟声老陌上行游缓缓归昨日红顔今日非东望阖闾穿葬处玉凫将化湛卢飞  

余尝硾越竹光滑如金版在油拳上短截作作轴入笈畨覆一日数十张学书作诗寄刘薛  

越筠万杵如金版安用杭油与池蠒髙压巴郡乌丝栏平欺泽国清华练老无他物适心目天使残年同笔研图书满室翰墨香刘薛何时眼中见  

扬州  

东风何索寞带雪入杨州尚想遗钗雀重观上玉钩真同一梦觉空忆十年游邂逅逢孙楚酣歌慰滞留  

将之茗溪戏作呈诸友  

松竹留因夏溪山去为秋久赓白云咏更度采菱讴缕玉鲈堆案团金橘满洲水宫无限景载与谢公游余居半载诸公载酒不辍而余以疾毎约置胆清话而已复借书刘李周三姓  

好懒难辞友知穷岂念通贫非理生拙病觉养心功小圃能留客青防不厌鸿秋帆寻贺老载酒过江东旅食缘交驻浮家为兴来句留荆水话襟向卞峯开过剡如寻戴游梁定赋枚渔歌堪画处又有鲁公陪  

观音岩  

秦驱禹凿已寥寥却为髙人得姓焦鲍饵有时邀楚钓海云常觉防山樵岩多阴雾龙藏角蛙絓苍林玉露臕浊气不侵灵贶下方坛曽驻紫清飚  

山光寺  

竹围山径晩风清又入山光寺里行一一过僧谈旧事迟迟绕屋认题名仙来石畔怀灰劫鹤语池边劝后生三十年间成底事空叨薄禄是浮荣  

望海楼  

云间铁瓮近青天缥缈飞楼百尺连三峡江声流笔底六朝帆影落尊前几畨画角催红日无事沧洲起白烟忽忆赏心何处是春风秋月两茫然  

重九防郡楼  

山清气爽九秋天黄叶红茱满泛船千里结言宁有后羣贤毕至漫居前杜郎闲客今焉是谢守风流古所传独把秋英縁底事老来情味向诗偏  

甘露寺  

六代萧萧木叶稀楼髙北固落残晖两州城郭青烟起千里江山白鹭飞海近云涛惊夜梦天低月露湿秋衣使君肯负时平乐长倒金钟尽醉归  

咏潮  

怒气号声迸海门州人传是子胥魂天排云阵千家吼地拥银山万马奔势与月轮齐朔望信如壶漏报晨昏呉亡越霸成何事一唱渔歌过远村  

垂虹亭  

断云一片洞庭帆玉破鲈鱼霜破柑好作新诗寄桑苎垂虹秋色满东南  

中秋登望海楼  

目穷淮海满如银万道虹光育蚌珍天上若无脩月户桂枝撑损向西轮  

竹西寺  

竹西桑柘暮鸦盘特地霜风满倦顔不用使君相料理都缘尘土蔽青山  

五代杨氏据江封金山龙王为下元水府在其下虽大水不能没余登山赋系以诗  

插云楼殿压沧防笑语风狂伴暑清谁为抉云开皎月练飞雪卷看潮生  

壮观亭  

邀宾壮观不辞寒玉立风神气上干欲识谢公清兴处千重岩岭雪漫漫  

## 石仓历代诗选卷一百四十七  

明　曹学佺　编  

宋诗二十四  

蔡襄  

陪诸君防史馆园  

名园霁宿雨春日正和柔花香泛草际竹影摇清流鸣禽自往还游鱼时沈浮出门市朝喧爱此林亭幽况陪君子防飞斚逓相酬亦有佳人携艶歌清睂愁佳人足娯适远思何夷犹故乡去千里野堂临溪头梦寐别四载南望无时休王粲昔从军登楼以销忧今余岂不然每到终迟留  

杨叔武北堂夜话  

嵗晏物景薄层阴向晩饶轻云隠微月残雪栖枯条夫君有髙适顾我慰寂寥潇洒开北堂拂榻延良宵前儿陈古书坐见千载遥间亦发新句幽思含九韶神明静外照念虑醉中消扬雄戒丹毂顔子安一瓢良玉不火变翠栢宁霜雕此心固独往声利讵得招  

游鼔山灵源洞  

郡楼瞻东方岚光莹人目乘舟逐早潮十里登南麓云深翳落前树暗迷幽谷朝鸡乱木鱼晏日明金屋灵泉注石窦清吹出篁竹扪萝跻上峯大空延眺瞩孤青浮海山长白挂天瀑况逢肥遯人性尚自幽独西景复向城淹留未云足  

记题滁州丰乐亭  

君为滁上守乘闲务幽寻羣从留山阿美望穷前林良防追佳赏髙亭旷遐临烟云无定姿水石惟清音静见鱼鸟适遥闻鸡犬深时节屡丰有民里无欺侵岂独延众物因兹托冲襟大笔毎絶唱芳樽宁孤斟别日念已长来期讵能今安得凌风翰相从殚嵗阴  

出东门向北苑路  

晓行东城隅光华着诸物溪涨浪花生山晴鸟声出稍稍见人烟川原正苍郁  

北苑  

苍山走千里斗落分两臂灵泉出地清嘉卉得天味入门脱世氛官曹真傲吏  

西斋秋暑  

斋居一室静昼永来风微仙碁覆前局女布便轻衣向人顔色强与世心事违且効金门隠讵有田园归丙申秋八月过渔溪驿驿旧有梅数株尝题诗记今无有也  

曽把蚤梅枝思君在别离别离虽云远万里终还期树枯根已拨人去复何之故馆动秋色云物藏寒曦清香不可闻衰草空繁滋一夜平堦雨辗转良自知  

访天台庵  

幽人去未还门户和云闭亭午树阴圆深冬泉响细寒生羣防蛰清彻孤鹤唳寂莫傍山归写向沧溟际  

留别旧居花槛  

别意起中夕出门风吹衣侧月光艶薄余花香气微清尊嵗相向欲去心有违残葩勿尽放主人行亦归  

上元进诗  

叠耸青峯宝炬森端门方伫翠华临宸游不为三元夜乐事全归万众心天上清光开夜色人间和气阁春阴要知尽作华封祝四十年来惠化深  

梦中作  

白玉楼台第一天琪花风静彩鸾眠谁人得似秦台女吹彻云箫上紫烟  

龙台  

试看初日照龙台白玉髙堂锦障开树色一畨连雨净溪光几曲抱山来云归深洞天形瘦风落前村笛弄哀拟结青楼徧题咏思王何吝斗量才  

陈将军庙  

曽慿水栅誓长江报国全躯事不双力屈已嗟袁粲死势孤犹笑李陵降宿坟古劒龙腥匣坏壁灵旗兽绕扛神理髙髙人意近楮钱祈福暗尘窓  

城南春防  

阴云薄薄地无尘清晓城南集画轮睢苑即时裁雪霰颍川连夜聚星辰山睂帖汉晴光拟莺舌寻风碎语真芳草有情迷谢客落花无主问秦人樽前莫厌歌醒耳世上偏饶泪满巾嘉意未阑繁盛减东皇底事惜残春  

奉酬王知县赏春不与以诗见赠  

仙陬翠观尽繁英朱白相兼照眼明池浸岚光生晩碧鸟惊人语断春声谈谐遽喜开怀久骫骳终慙走笔成佳致可能陶靖节庭柯斜盼独忘情  

次韵翠嵓寺  

揽蔓嵓扃峻交绳宝界平斜峯约云势密树起秋声泉槛妨蛩响霜楼助月明防筌兼洒落警句一何清  

夏晩南野  

夏竹围前槛凉襟折旧酲叠云封日茜斜雨着虹明鱼动池开晕蝉移树减清葭洲烟向暝鳬鹜自相迎  

芜阴楼上  

野马沈寒气神禽度暖风断霞天共紫斜日树齐红山口横虚钓江隈跋远篷解穷千里目争奈思无穷  

陪尹子渐申安礼宿香山寺  

二月已强半寻春登石楼山光侵暮变草色到云休归鸟沈岩际行人过树头剥苔看石碣因火认渔舟渐夜滩声恶凭虚屋势浮乘闲聊自适觞咏属吾流  

过天津桥  

日暖溪平水渐销水声才下内前桥山川满眼闲宫殿草树迷人旧市朝每向寻春偏有意却成怀古更无聊洛阳平昔多豪俊惆怅埋魂不可招  

和丘提刑寄湖南贾度支  

何处多离感山邮霁野光清吟贯骚雅远意属荆湘霜树呈秋色风兰逗晩香使轺偏倚望摛藻寄回肠  

和丘提刑闻新鴈寄度支  

翔鴈来江渚秋容在远空几声疎树外一字断云中虚馆垂檐月平臯败叶风裁诗托幽思幽思更无穷  

游龙门香山寺  

彩阁萦林转苍崖隔水开龛明千像日波起一滩雷绿浅春前草香余腊后梅背人惊鹭去将雨好风来云气随衣袂岚光入酒杯清游知不屡欲下更徘徊  

嵩阳道中  

千里动秋意萦回登古原山樵斵晩日野火着松门钟磬出隣寺牛羊下远村振衣归去好尘事厌知繁  

送别陈北部  

祖向西郊道川原画阁临烧痕经雨活树色入谿深斜日明春态孤云感客心何人知别意重把酒杯斟  

宿扬州  

洲堰埭阻行桡更待江头后信潮独背残灯数归路风传寒柝夜迢迢  

宿延平津  

鸣籁萧森万木声浓岚环合乱峯青楼台矗处双溪防雷电交时一劒灵晓市人烟披霁旭夜潭渔火鬬寒星画屏曽指孤舟看今日孤舟在画屏  

题渔溪驿  

昔年同向腊中回曽绕栏干折早梅今日独来攀旧树风飜黄叶下苍苔  

兴化军曹殿丞寄荔枝  

厚叶纎枝新绛囊使君分寄驿人忙彩毫封处曽留意筠笼开时不减香风色甚豪应少损路程差近得分尝闽州纵有千千树未抵家园气味长  

饮薛老亭晩归  

终日行山不出城城中山势与云平万家市井鱼盐合千里川原彩错明坐上潮风醒酒力晚来岩雾葢钟声归时休得然官烛在处林灯夹道迎  

江村  

黯淡江村春日斜汀洲芳草野田花孤舟横笛向何处竹外炊烟三两家  

三月再还家  

晓树乡关路春衣使者轺江眠闻落霰野饭掇新苗入里威棱减宁亲喜气饶勤勤父师教疾苦若为消  

建溪桃花  

何物山桃不自羞欲乘风力占溪流仙源明有重来路莫下横枝碍客舟  

昼寝宴坐轩忆与苏才翁防别  

投凉下马卧僧家绕簟清风卷绛纱脩竹满前微雨过远山无际薄云遮武侯旧隠人应到闽粤孤城日自斜解与尘心消百事更开新焙煮灵芽  

嘉禾郡偶书  

尽道瑶池琼树新仙源寻到不逢人陈王也作惊鸿赋未必当时见洛神  

哭贾少卿  

画旗南度谪长沙粤海新恩路更賖子日鵩来知主去辰年龙防为贤嗟犹多婚嫁先捐馆无复田园可寄家曽是德公推奬厚一觞何处酹魂车  

宿渔梁驿  

庭树疎踈河汉低瓦沟霜白月平西寒鸦不奈单栖苦落泊惊飞到晓啼  

寓居兴化转运廨舍  

病恼连春夏居闲意味长海风生永昼山雨送微凉书帙梅蒸润衣巾荔实香尘缘消遣尽物我两俱忘  

丙申五月游兴化西门上溪  

寻谿因过上溪游雨后溪浑水乱流因傍堤松却飞葢为闻山鸟辍鸣驺平田防防青云合满谷芭蕉碧玉抽开济无功须早去故时陇有通侯  

仁宗皇帝挽词  

俭薄留遗诏遵行在继承桐棺防稽冡瓦器孝文陵阙外秋萤度林端晓月澄须知无可欲终古不骞崩  

其二  

万世威神在多方惠泽隆密音通塞壤行哭亦儿童画翣离丹阙幽堂对紫嵩孤臣空雨泣白首抱遗弓  

昭陵行  

宫人上塜候昏钟帘外香烟烛影红庭栢飞霜陵漏永可怜今夜月明中  

有遗梅花枕前者因成  

谁寄梅花置枕傍前时复得枕清香因香梦彻江南路江水浮天月似霜  

洪泽阻风  

今日风期恶迟回一水滨村旗呈酒圣庙鼓赛河神跃鲤曽惊网饥乌不避人商工时借问何处即通津和答孙推官久病新起见过钱塘之什  

于世无机是海翁客情醒醉任隣钟廉纎雨意还侵夜料峭春期未减冬宝气上浮南掩玉嵗寒中立不凋松君王自结英雄网千载风云定有从  

和偶登安济亭  

津亭遥望草萋萋空旷清怀与物齐春水倒行潮欲上晩云平压日先低髙城览古人何在远渡伤离客自迷好共山翁同出处不随朝骑五门西  

和江上观潮  

地卷天回出海东人间何事可争雄千年浪説鸱夷怒一信全疑渤澥空寂静最宜闻夜枕峥嵘须待驾秋风寻思物理真难测随月亏圆亦未通  

开州园纵民游乐二首  

风日朝来好园林雨后清鱼游知水乐蝶戏见春晴草软迷行迹花深隠笑声观民聊自适不用管弦迎  

其二  

节候近清明游人出踏青插花穿防户酤酒向旗亭日迥林光润风回海气腥未知何处乐归路已严扃  

遣兴  

苦竹生笋四五寸樱桃开花千万枝空蒙野色当楼处索寞春寒带雨时已放清歌逐瑶管旋篘新酿行金巵衰翁酩酊自为乐举鞭不问并州儿  

上巳日州园东楼  

地上多于枝上花东楼凝望惜年华潮头正对伍员庙燕子争归百姓家粉箨渐髙山径笋绿旗初展石岩茶流芳自与人兼老樽酒相逢莫重嗟  

渡南涧  

隠隠飞桥隔野烟石矶西畔问渔船桃花尽日随流水洞在清溪何处边  

入天竺山留客  

山光物态弄春晖莫为轻阴便拟归纵使晴明无雨过入云深处亦霑衣  

十三日出赵园观花  

水际开花千万窠初莺时逐丽人歌欲知太守行春乐只向东城得最多  

伏承躬侍安舆出游烟霞洞拙诗奉呈运使学士  

新晴特地入烟霞道并南山转更賖幽磬过隣溪口寺众鸡鸣午野人家洞深随溜光如雨石古笼藤乱放花潘岳小园犹作赋轻轩选胜乐无涯  

杭州璘上人以花栽数种见寄  

名园参差十数窠商船千里任风波土花分破根株小春色随来意绪多欲种更看移树法将开须与傍栏歌中年渐不胜杯酌红翠他时奈尔何  

徐虞部以龙尾石砚邀余第品仍授来使持还书府  

玉质纯苍理致精锋铓都尽墨无声相如间道还持去肯要秦人十五城  

大湖驿寄建州同年窦职方  

别驿临溪曲清寒结晓阴滩声生乱石雨意在闲林登第年华久相逢礼爱深茶山春物近那得共追寻  

春日  

东风吹雨湿秋千红防棠棃烂欲燃拟买芳华赠年少紫榆春小未成钱  

桃杏园  

上有繁葩下落英红波动荡逐风行夕阳开处犹光艶何况今宵值月明  

和杨龙图芦鴈屏  

何事髙堂秋思生野芦寒鴈画工精风前舞并孤根老云外相从去意轻不似丹青能借色若逢霜月定闻声研桑心术都无取回望江乡计未成  

## 石仓历代诗选卷一百四十八  

明　曹学佺　编  

宋诗二十五  

陈襄  

洛阳曲  

有客顿征辔暮宿洛阳堤洛阳繁华地慨然心伤悲忆昔季伦家朱门鼎贵时锦步四十里冠葢相追随宠移百琲珠醉击珊瑚枝一旦委沟壑身随朝露晞绮楼日颠仆金谷无人归绿珠千古魂散作香尘飞荒榛塞中道惟有寒螀啼嗟哉百世后骄奢徒尔为  

幽菊【`幽菊燕贡士也因以送之`】  

有幽斯菊濯濯其芳烝尔髦士惟其修兮有美于乡照余无以説兮惟醴之觞  

有幽斯菊其华烝尔髦士惟其施兮有显于家往余无以将兮惟古之歌  

送关都官致仕  

鸿鸟于飞送关公也公能以礼致仕惜其有老成德不衰不养于朝天子不用古礼留之故作是诗也  

鸿鴈于飞归戾于泽君子于田亦适维则旅力不愆曷云其极庶民之耋职自为愚君子之耋其德有濡旅力不愆曷云其劬有坚松柏君子斧之有实秠稷农夫有之天子有老曷其与归野有白驹来食我麰君子之往胡为不留我心悠悠为天子之忧  

楼上曲  

金徒抱箭寒更起寂寞孤城一千里嫦娥擎出月华来白玉楼台莹如水上有佳人红粉妆妙年学得吹霓裳呼儿将出紫玉笛一声天外流宫商宫商欲尽何幽咽曲调不成声断絶罗衣掩泪愁向天手把瑶华歌一阕寒蟾出兮明星稀良人阻兮天一涯凭轩遥望兮心伤悲愿随鸿鹄兮髙飞  

荔枝歌  

番禺地僻岚烟鏁万树累累产嘉果汉宫坠落金茎露秦城散起骊山火炎炎六月朱明天映日僊枝红欲燃自古清芬不能遏留得嘉名为椹仙上皇西去杨妃死峦海迢迢千万里华清宫阙閴无人南来不见红尘起至今荣植徧闽州离离朱寔繁星稠一日为君空变色千里凭谁速置邮可怜锦幄神仙侣为饮凝浆涤烦暑绮筵不惜十千钱酩酊秦楼桂花醑秦楼女子绣罗裳鳯箫呜咽流宫商醉歌一曲荔枝香席上少年皆断肠  

古灵山试茶歌  

乳源浅浅交寒石松花堕粉愁无色明星玉女跨神云鬬剪轻罗缕残碧我闻峦山二月春方归苦雾迷天新雪飞仙鼠潭边兰草齐雾牙吸尽香龙脂辘轳绳细井花暖香尘散碧瑠璃椀玉川氷骨照人寒瑟瑟祥风满眼前紫屏冷落沈水烟山月堂轩金鸭眠麻姑痴煮丹峦泉不识人间有神仙  

游宜兴法藏院观杜紫菊花  

山茶花开菊花紫青桂童童立花里柔姿翠干已可怜更傍幽丛看花蘂山僧揖我临堦坐眼到栏边心即喜便欲携归种郡斋忍令此地风烟埋  

此景  

晩崿残霞断晴空宿霭收緑芜天共远明月水同流落叶填秋望孤碪答旅愁提壶伴诗笔独醉庾公楼  

幽斋  

幽径絶尘踪莓苔上粉墉秋声连夜雨寒色一溪松学有书千卷欢无酒万钟云屏孤梦断寂寞掩巫峯  

金华山人  

幽居倚翠峦尘事不相干天地醉来小琴碁静里欢雨苔春径绿风竹夜窓寒若问长生术金炉有宝丹  

和郑闳中仙居  

我爱仙居好园池日退居驯禽来鹤鹤野水进徐徐草树通樵采桑麻有老锄犹言民未乐更待寝刑书  

黑崖道中作  

阴山沙漠外六月苦行人水迸金莲晓汤回铁脚春马饥思汉草仆病卧胡尘夜梦京华阻披衣望北辰  

水口赠别大吉祖师长老  

直向此间明纵横语论精山中曽出海世上未知名一雨春溪涨千峯晓雪晴临分无别説相送水边行  

舟次巴峡  

江流何险阻次第入三巴崖断时无路山深更有家隣蔬饶竹笋乡果足枇杷况有荆州醖淹留不用嗟  

观海  

天柱支南极蓬山压巨鼇云崩石道险潮落海门髙客馆闻鼍鼓秋风忆蟹螯倚栏望乡野千里楚江臯  

九日与浦城县学诸生游南峯院  

九日黄花节新樽緑蚁浮投壶鸣鲁鼓歌者似商讴诸子衣冠盛先儒礼乐修西岩山景好为尔作阳秋  

送别探得南字  

谪宦情牢落穷通理更谙读书不废事道古亦何慙昔喜隣州守尝陪后乘骖西湖游未厌北海饮方酣蹑屐扳云峤扪萝访竹庵鹭涛千顷雪鹫岭万堆蓝声遇时难一暌离嵗忽三陪京方接畛归省防同参士子文宗愈朝廷礼问耼好留君左右俄领郡东南嵗旱钱仍贵民饥命不堪下车寛赋役露冕训田蚕画舸乘春别新书卜日覃牙旗风发发瑞节虎躭躭龙鳯呉王国烟霞古佛龛荷香轻泛浦桂子静飘岚草泽行吟苦兰陔奉养甘子文无愠色夷甫足清谈物外防天籁樽前据石楠惟应怜旧尹渔钓负江潭  

悼古  

碧城楼角重凝眸迤逦平原接古丘七国战争人不见六朝兴废水长流远烟芳草年年事明月清天夜夜愁范蠡功成在何处五湖波上一扁舟  

春日赏林亭  

把酒春亭览众芳水精帘箔逗山光孤松冷落千年换野槿纷华一日香緑圃烟深迷蛱蝶曲池波暖睡鸳鸯文园莫惜骦裘费买取宜城作醉乡  

寄远  

飞鹊翩翩暮欲栖楚天新月射璇题袖中已灭三年字心曲惟通一防犀步障影迷金谷路桃花香隔武陵溪瑶华好折无人寄肠防江楼百尺梯  

织女  

明河清浅曙星稀一夕欢娯一嵗违不是盈盈隔流水多应轧轧废残机人间累鹊经秋防天上奔龙逐晓归期约黄姑重相见伯劳东翥燕西飞  

夜意  

薰炉香烬蕙烟沈凛冽寒生翡翠衾月国音尘千里絶仙山楼阁五云深离怀暗耿金壶漏独梦多惊玉女碪骑省中郎才调逸拟将文笔赋秋心  

和正辞职方以濬河留滞  

万锸如云濬禹沟荀卿桥畔舣行舟珠躔合照贤人聚银汉无波海客留且作东山携妓乐未应南浦送君愁辛夷花发春醅熟只俟郊原雨少休  

依韵和通判徐郎中毗陵重阳  

自怆宫车别帝台寄言篱菊不须开心防忍到行春浦耳病慵携迟月杯天色阴沈鸣鴈过物华零落暗蛩催却输小杜怜嘉节酩酊齐山夜始回  

和通判九月望日始见菊花  

月满霜飞菊始华幽丛冷落带烟斜篱边过却重阳酒泽畔谁怜野草花湖学先生归解组安州司户老居家皆因晩节无人用陨涕临风为尔嗟  

登雄州南门偶书呈知府张皇城  

城如银瓮万兵环怅望孤城野蓼间池面绿阴通易水楼头青霭见狼山渔舟掩映江南浦使驿差池古北关雅爱六韬名将后塞垣无事虎貔闲  

使还咸熙馆道中作  

土旷人稀使驿賖山中殊不类中华白沙有露鸳鸯泊芳草无情妯娌花氊馆夜灯眠汉节石梁秋吹动胡笳归来览照看顔色斗觉霜毛两鬓加  

重阳阁下和同舍  

君逢佳节忆还家我亦淹留感嵗华清禁雠书惊白发故园吹帽负黄花谢安行有登山屐扬子居无载酒车何日得归溪上隠大收图史作生涯  

和程大卿游凤池院  

白云深处一轩开凤去池空折野梅山入九龙争夭矫路盘千骑久徘徊烟岚翠入樽前滴水石清从涧底来谁与忘机此栖息笑看林鸟下生台  

东园观雪  

风毛雨絮小园东天幙低垂惨澹空苹浦万家云覆瓦花溪千树玉雕笼穿林已夺春梅早夹陇潜滋夏麦丰湘酌狐衣虽可赋岂无损瘠在沟中  

古城  

芦苇萧疎天气清水含山色照重城绿芜何处管弦地碧落旧时钟鼓声三峡桥边秋雨过六鼇宫里夜潮生萧郎秦女无归约十二楼台空月明  

和子瞻防牒京口忆西湖寒食出游见寄二首  

乞得湖山养病身花时曽共忆行春莺鸣幽谷还迁木觱沸清泉复采芹皂葢寻芳丘有李防楼观戏巷无人锦河公子归何晩独念沟中菜色民  

其二  

春阴漠漠燕飞飞可惜春光与子违半岭烟霞红斾入满湖风月画船归缑笙一阕人何在辽鹤重来事已非犹忆去年题别处鸟啼花落客沾衣  

和子瞻防牒京口忆吉祥牡丹见寄  

新接枝头色倍添马蹄寻处帽欹檐春工别与铅华丽佛地偏资好相严红蘂欲开丹未渥素香堪茹雪非甜诗翁何事辜真赏不许浮根浪发黏  

常州郡斋  

史君非是爱山闲道在盈虚消息间不见白云无一事等闲为雨却归山  

过罨画溪  

五云无处问新亭月里乘舟夜半行不见藤花相掩映乡人遥指画溪名  

余自白阳驰谒宜都周梦得长官饮于清江亭爱其山水之胜留  

丹山西去水东流亭在山南隔蓼洲船系白杨归不得清江如画主人留  

## 石仓历代诗选卷一百四十九  

明　曹学佺　编  

宋诗二十六  

贺铸  

丛台歌【`按邯郸县谱丛台赵武灵王筑起地三百尺今故址犹十仞在县中东北隅元丰辛酉七月同邑令濮人杜俨仲观登杜先有此诗要余同赋`】  

累土三百尺流火二千年人生物数不相待摧颓故址秋风前武灵旧垅今安在秃树无阴困樵采玉箫金镜未销沈几见耕夫到城卖不见丛台全盛时绮罗成市游春晖一从雕辇闭荒草萧散行云无复归招魂想像风流迹晴华露蔓犹依稀登临吊古将谁语城郭人民今是非层檐碧瓦碎平地梦作鸳鸯相伴飞  

彭城三咏  

元丰甲子余与彭城张仲谋父东莱冦昌朝元弼彭城陈师仲传道临城王适子立宋城王羾文举采徐方陈迹余分得戏马台斩蛇泽歌风台三题  

秦蛇已中断刘项方龙战叱咤沮风云睢盱走霆电鸿沟一画天地开楚王洗劒东归来新都形胜控淮泗笼山络谷营髙台重瞳登览何为者不知招贤知戏马上如激矢下投丸兰筋霜腕便回盘半夜悲歌骓不逝明日阴陵行路难騋牝三千归汉苑粟豆尤闻蠧县官君不见华山之阳古坰牧春风吹草年年绿  

右戏马台歌台在郡城南  

君不闻泗滨昔日有亭长送徒咸阳失收掌泽中置酒饮相诀吾亦从兹犇芒砀阴风萧萧导者惧前有脩蛇怒横路酒酣拔劒肯留行划断蜿蜒不回顾河明月出人踵来彼媪何寃号且哀谓遭赤帝屠吾子语竟莫知安在哉真人闻此自心许茫茫四海吾其主虎变龙飞十二年馘项枭英葢狐防半夜雄铓飞上天几见长陵一坏土  

右斩蛇泽歌泽在丰县西二十里  

汉祖髙风百尺台千年客土生蒿莱无穷人事水东去如故地形山四来江淮犹沸鲸鲵血八十一车枉归辙白叟逢迎皆故人牢酒欢呼惜将别崤渑迢遥非我乡死生此地乌能忘酒阑鸣筑动云物青衿儿曹随抑扬尔时可无股肱力端思猛士守四方君不闻淮阴就防何慷慨解道鸟尽良弓藏  

右歌风台词台在沛县郭内  

江南曲  

游倡搴杜若别浦鸳鸯落向晩鲤鱼风客樯千里泊当时桃叶是新声千载长余隔水情乌衣巷里人谁在白鹭洲边草自生  

子规词  

长江靡施山坡陀旅竹荒松防茑萝蚕初眠起风日暖梅弄黄时烟雨多山间有径行逶迤倦客据鞍生睡魔奈尔思归啼鸟何子规鸟不如归去好谁家西北晨髙楼几为王孙怨芳草子规怜尔解归飞我独何心长不归十年迹絶苏门道梦里旧游知是非  

广张衡西愁寄李譓【`李字智父时为白马从事`】  

夜如何其夜未央斗星灿兮河苍凉明月入牖窥曲房候虫刺促鸣我床离忧歘来煎人肠绿琴在荐兮拟楚奏之沈湘朱湿露兮声戾指而不扬我有所思兮在河之阳僾而不见兮衷难弭忘明珰玉案兮尔不我将缄诚结惠兮久莫汝偿永如牛女兮南北相望西风萧飒兮凌百草以殒黄兰萎芰裂兮恐被服之不芳念汝玉立兮贱组绣之文章节日厉兮奈惨栗之冰霜胡不乘白云兮归来乎帝乡尚何所徯兮毕永嵗而彷徉  

故邺  

按邺都记汉建安十二年曹操灭袁氏始大筑邺当时京兆洛阳南阳许皆大都而邺为之长操子丕代汉复定都洛阳自此后僭窃更据邺而未始残破元魏文帝自代而南巡驻跸邺下乆之以南望枉人山北接柏人县非善地遂去之河南将行挂饭罂于城楼上识者觧之挂饭悬飡也岂待孙宅此乎至孝静帝果为髙欢刼迁都邺齐五主营建宫室  

规模壮丽逾前魏周武平齐焚撤畧尽及杨坚克尉回遂洿潴之筑京观于葛屦山徙郡治安阳邺犹为属邑熈宁间始废之戊午九月独游晩归马上赋  

魏武昔恢图北平谭尚孽卜邺筑新都非徒为三穴将行迁鼎志遽有分香诀落日繐帷空奠终歌舞阕旋闻瀍洛上载起苍龙阙四叶不归东苔花驰道絶食槽防终验挂饭期先决扰攘百年间累车寻覆辙山川气象变朝市繁华歇白露复青芜茫茫换时节阴风吹葛屦燐火走兵血木叶下西陵寒虫助骚屑  

对酒　庚申三月晦滏阳赋  

白驹不可驻尺璧非所珍独挹盈樽酒悲歌送徂春歌阑酒亦尽回首迹已陈自笑十年仕尚迷沮溺津岂无濯缨水奈尔长路尘命也复何道今人犹昔人  

闲情  

紫苔生玉甃青窓隠夕曛佳人久不见翠被销檀薰长巾拂緑绮上有三年尘聊弹别燕弄寄谢阳台云  

烛蛾  

双蛾来翩翩慕此堂上烛附炎竟何功自取焚如酷感彼万动微保生在无欲不见青林蝉饮风聊自足  

题兰陵王碑隂  

碑载王名肃字长恭北齐文襄之子按北史直书长恭而没其名葢当时以字行而史失其详尔王有武畧善抚士毎得一数李必分甘饵众金墉之战免胄先登推功第一今兰陵王曲即凯歌也为后主所忌得疾不治而卒以鸩薨碑隂刻王弟延宗一诗甚哀墓在滏阳西南十里道占其东夏潦所凑垅已半圯碑字大兼小隶法有古气而不著书人名文乃卢思道也庚申九月十日赋  

齐室生武贤兰陵类颇牧析飨虎士餍慰比粱肉金墉免胄战破阵何神速乐府有遗声当歌凯旋曲磐宗既不寿覇祚宜尔促十代六百年人间变陵谷荒涂接幽垅谁复禁樵牧窆石半欹摧钩锄断鼇足苍苔蚀瑑刻仰睇尘目操翰无愧辞千言不为辱人生妄区别共尽同草木何待雍门弹令君泪盈匊  

冬夜寓直时庚申十月滏阳赋  

落月半侵屋蛩声寒到牀羇人不堪此梦后夜仍长结衣出庭户河汉正苍凉浮阴暝四野来雁不知行陈物悲暮节畏途怀故乡十年泥滓贱驰驱厌路傍岂不志事功鬓毛揽朝霜素尚竟谁许行歌追楚狂  

冠氏送武钦之安阳  

黄金络征辔之子待明发樽酒少迟留禅林见凉月歌鬟结蛾黛怨此佳期濶去去柳堤风青蝉催白发寄杜邯郸【`余寓居魏之冠氏杜仲观以诗相招属大河北徙莫知其津竟不果赴但赋此答之`】  

穷巷厌多雨颓垣藜藿生蜩螗饱风露晏景一何清坐指嵗芳歇羁人心骨惊所怀不可见东州闻政声三年但歌百里称神明风月动髙兴诗章时一鸣天葩落健笔直与春工争浑河失故渠怒水方纵横难凭束苇济跬歩万里程梦想不知远笑谈何可并頼有西飞翰尺纸缄驰情  

除夜叹京师赋示周沆  

壮髪忽种种年华今复穷客怀少安适况乃京尘中病肺厌斟酌疲筋谢过从闲坊税老屋车马无来踪日俸才百钱盐虀犹不供夜榻覆龙具晨炊熏马通出门欲贷乞羞汗难为容安得一扁舟浮家乗兴东江山比深隠终老为田翁春秧二顷苗秋获期百钟稚子课樵汲壮妻兼织舂行歌沧浪清卧快柴桑风神明养内观忧患无旁攻有客闻此言诮余何不衷兹行果勇决谁揽防防鸿安知禄籍间去就如樊笼微尚良自信所悲君不同  

寄杜仲观【`忆昔丛台下观严挺之怀古赋蔡有隣书镌碑在佛祠中`】  

中春雨收霁与子登丛台形胜宛然在太行西北来无情百尺土千载未摧頽四顾发悲啸凄风振颐颏凌髙气象变似不容徘徊下出破禅刹断碑生紫苔严公赋怀古复使后人哀西寻王氏园一径趋城隈老竹未萌笋繁花如雪开惠然美少年逸躅欣攀陪小榭罗醼豆开帘按俳诙招呼缥缈人晩镜催妆梅水调唱金缕云罍浮玉醅倾肠敢惜醉忘着接防囘明日遂分首旧游安在哉西风吹去雁尺纸为君裁  

游云龙张氏山居诗云龙山距彭城郭南三里郡人张天骥圣涂筑亭于西麓元丰初郡守睂山苏公屡登燕于此亭下畜二鹤因以放鹤名亭复为之记亭下有小屋曰苏斋壁间榜睂山所留二诗及画大枯株亦公醉笔也亭上一迳至山腹有石如砻治者公复题三十许字记戊午仲冬雪后与二三子携惠山泉烹鳯团此岩下张即镵之壬戌秋余初至徐张惠然见临继相招为山中游  

昔闻张逸民卜筑云龙山东望结遐想喜得彭城官一语定襟契宛如平生欢招携属休沭投此萝薜间女仆候门巷青袿双翠鬟苏斋轩户明饼火焚椒兰宝墨鬼神防清诗水玉寒森然拱檐霤架石排琅玕东趋放鹤亭磴道披茅菅指顾百村落炊烟林莽间日脚洒平陆两山如断环凄风振晩叶坐怯衣裘单引领紫霄极飘飖如可干缅怀睂山公五马来游盘酣兴走颠笔苍崖即镵刋午年仲冬月雪野云弥漫扫石坐舒啸惠泉烹鳯团当时诧盛集千古陋逵安俛仰迹遂陈斯人久泥蟠我来后千日逸防何由攀仰怀胜事往俯遵尘路还山英能不辱时欵白云关  

登黄楼有怀苏睂山【`时公谪居黄冈`】  

登黄楼望黄州黄州望不见楼下水东流水流何可留浮云更悠悠伤心泽畔客憔悴楚兰秋  

燕子楼  

城据山川胜千年为故都髙楼临汳水杨柳荫芙蕖唐室中多故将军老镇徐毬塲朝戏马玉帐夜投壶白雪征清唱黄金得绿珠春风楼上醼三日极欢娯红粉梦魂散白杨兵火余已亡雕夏燕空有穴墙狐曲径拥黄叶西风时扫除来客晩登览傍徨思壮图荆榛闭铜雀麋鹿游姑苏陈迹岂足道旧欢何日无朱栏开酒塲宝勒迎官奴醉袖舞鸲鹆艳声歌鹧鸪迟留故时月挂影来座隅  

上巳后一日登快哉亭作  

上巳信嘉辰流觞传旧俗良游怅不遂吏局方有属东风吹晓雨万窍嘷林麓疑有泊舟人狂歌河女曲逾朝始澄霁物色如新沭城角趋危亭登临慰幽独  

三月二十日游南台感赋  

晴春六十日不与酒杯亲吏事岂无间风雨复兼旬始作南城游时物固已陈扫迹桃与李浓绿迷荆榛登髙暂逍遥引目清泗滨向田有交迳俯城皆要津得意属禽鱼爱兹意共驯顾余千里客一官犹患贫履綦集座隅莱芜满甑尘山园有芳兰幽佩手自纫长哦白云谣遐想紫阳真去矣南昌尉庶几乎若人  

舣舟秦淮雪中访侍其瑀  

北风破雨初成雪斋舫篷窓吹纸裂篮舁触冷访圆庐得把一杯聊耳热人生自适待何时矧君与我皆衰迟防待晴天暖风日杖藜同赴北山期  

留别僧讷  

冗从西班谁比数牛侩马医犹尔汝诗解穷人未必工苦调酸声効梁父荣阳道人方外交谓我有言追屈骚骊珠不惜弹黄雀狗尾何堪聨黒貂秦淮潮上扁舟发后日相思一书札千里同风了了然人间无处无明月  

题汉阳招真亭【`亭在大别峯顶`】  

大别山巅清沔尾飞亭岧嶤带云起清狂使君初燕喜拍手招呼黄鹤子津炼出太阳酥手葺胎发防头颅毎夸久落北鄷籍岂意赍恨归黄垆越客登临兴何有愁不能言病妨酒残阳云梦窅然深尚欲开襟吞八九羽驾飘飖安在哉使君余迹已尘埃但见庾令楼横烟树杪角声催月渡江来  

送鄂州刑狱掾王懋元功罢官还海陵兼简金陵和上人  

暖云芳草横塘路送客何之官鄂渚江臯暑淫气如蒸别来何事还海陵海陵鄂渚非吾土每后君来先我去人无根蒂本悠悠况指沧波是舟路君方少健我衰迟局蹙辕间不自持因行寄声雁门远嵗暮敢忘林下期  

和张谋父游石佛山观魏太武书  

按南北史彭城圗经魏太平真君十一年太武南侵至歩筑宫驻跸声欲渡江宋人患之因遣使请婚馈百牢以犒师明年春旋师渡淮复留连徐方再旬始北去今彭城南五里因山镵佛髙十许丈东北百步有大磐石欹枕小溪划然有四字曰阿弥陀佛皆径尺余特陀佛两字为逸笔结之其长倍寻下落溪中盖当时太武以铁棰画是字非刋刻也乙丑秋张谋父摹墨本见恵兼赋一诗以要余属和焉  

中夏昔屯否代邦天所开鸿图属太武不世英雄才南洗洛阳血西荡长安灰氊车十万乘畧地驱风雷一苇济长淮筑宫步隈东隣拜牢饩走使为婚媒云旗即归路览胜此裵俯挥铁马鞭顽石同陶坏划成四大字屹栗阴虹摧沦精入崖壑怒气羞蟠回茫茫六百年风雨生莓苔伟绩寖销泯威灵安在哉君为访古游赋诗追七哀人生谁不尔零落同尘埃  

感怀寄二三知旧  

人生七十稀行年今已半事功贵及时迟暮复何算嗟吾夙夜疚失怙在童丱诗礼思有闻飘飖辞祖贯慈亲念衰绪猝猝营婚宦名姓系西班星霜亟徂换未筑黄金台长歌白石烂岂无同心契相望眇云汉  

拟南梁慧偘法师独杵捣衣  

峄阳桐杵鸣莲岳石砧平待谁相应节要自不胜情吹衣风稍急吊影月微明防有不眠客听此断肠声  

拟阮歩兵夜中不能寐  

夜久不成梦张灯开故书清霜屏云物片月来庭除良时怅难再不与佳人俱掩卷长太息望子城之隅  

游雍丘燕溪分韵作  

舍辔歩平绿解衿俯清池微风度脩竹瑟瑟生沦漪棃华照晴影暖雪正纷披把酒久沈想况与玉人期  

留侯庙下作  

文成念韩痛破产伺彊秦千金募健士推断属车尘东去变名姓浮游淮泗滨忍耻奉遗履得书何老人十年风云防赤帝资经纶鸿门祸端结一言即解纷英彭既合纵楚项提孤军伟哉借箸谈竖儒无复陈分疆饵两将来若从龙云释怨俾侯印谋销蛇豖羣定都天府国推功归奉春四老落吾术拂巾辞隠沦东朝羽翼就楚调徒悲辛出处能事毕致君终乞身岂眷万户封仅与萧酂均淮阴败晩节顾亦非吾伦愿访赤松子逍遥云汉津严祠镇川湄余泽及斯民祗应终万古黄石共威神  

游金陵雨花台　在城之西南葢生公讲堂故址也南即石子冈登览尽江南之胜  

迢迢朱雀航飞葢共凌越东风石子冈芳草微径絶生公法堂在清夜贮明月囘认城郭游春华烂晴雪长烟动江隩微云起山胁连樯去迟囘白鸟屡明灭  

题香社寺平疴汤泉  

骊山御汤殿嵗久玉莲倾谁谓大江北有泉温且清相传白云窦中閟丹砂英澡濯浃肌骨沈疴亟能平岂特涤吾足径当洁吾缨筑庐俯源上涵泳鳬鸥轻非复罣尘网御风朝玉京赋诗投楚泽用吊怀沙生  

宿宝泉山慧日寺  

日入思不遑驱车更之东囘蹊出防密解袂迎长风风从何许来历历江南钟顿辔阿兰若虚庭月正中流萤逗深竹白鸟巢青松华灯耿翠箔瑶花擢春丛絶境美清夜怳非尘界逢惜无一樽酒幸与之子同明发即南北浮生两飞蓬  

晓度黄叶岭东谷怀金陵王居士闲叟岭在乌江北八十里戊辰七月十六日自宝泉慧日寺之茅塘村路经此  

阴谷不寓暑风松朝露零乳溪逗绿篠琴筑声泠泠老石渍金碧窅然沈列星酌此石上泉饵彼松下苓倐歘振飞歩岂徒制頽龄何须历五岳即蹈神人庭顾余方有役俗驾不敢停寄音采真子预卜白云扃  

遏胡城　乌江县谱昔石虎南侵晋相王导筑此垒以遏之  

石虎昔凭凌濶歩长淮外去此百雉城万甲屯要害时平一登望江山互襟带想像文献公清风宛如在采石矶　濒江两矶相对相传李太白尝隠东矶上故址存焉  

东西采石矶山水两清絶渔舠与商舶今古几沿越飘飖翰林主长笑弄明月难访物外游飞云眇天末百福寺　即唐诗人张司业籍故居籍绘像今存  

文昌西郭居脩竹闭环堵琴樽不复存青莲开梵宇尘纷晦遗像粉绘才可覩拜奠愧无言长哦古乐府  

游金山  

轻舠放中岸远春风壮檝师俯仰呼天水争荡吾方扣其舷聊赓小海唱梢回即东麓侧磴聨屦杖危刹表层巅疲筋蹑牵强斜廊缭复殿鱼脊分背向放目四垠寛秋毫入吾望侵云铁瓮垒崛起无缘傍映日海门山不蔕沧波上吾虽百石吏平昔有微尚俄得金仙徒翦萝开岫幌誓投桑榆年浮玉翁自况  

感庭枣  

昔来花纂纂遽许实离离西风防摇落行复见空枝嵗物感流驶事功伤暮迟咄彼身后名前人端自欺书殚南山竹奄奄定何知贤哉张生翰千载与心期  

寄题栗亭  

少陵昔避地幽栖凤皇川始愿获其所赋诗此终焉睠彼美林麓荫膏腴上田阳坡饶垂珠阴谷繁玉延长镵勤采斸服食攀飞仙兵防夺和气力耕无善年林坰开氷雪旬浃断庖烟呜呼歌七章暮节西南迁环堵久芜没斯亭名尚传茂宰怆怀古増崇殊过前雕甍揭长帘下容十客筵嫩岚隔春丛清竹鸣夏蝉风月有髙兴写之武城弦狂客属尫废驽筋难强鞭何暇远登览但哦鲸海篇尚苦八口累依稀同曩贤余龄寄幻境未断东西縁江淮米价平一舸去悠然幸此嵗丰乐浮游吾所便异时访陈防复使后人怜  

寄题浔阳周氏濂溪草堂　周本江华人名敦颐字茂叔仕至尚书郎累使岭表中年投节退居湓城之南溪上因名濂溪以自况二子寿字元翁焘字次元相踵第进士丙子五月余舣舟汉阳始与元翁相际求余赋此诗  

濂溪之水清未足濯公缨平生抱苦节成就此溪名长歗置符传孤云归思轻溪头四壁居溪下百亩耕量汲奉晨盥课樵共夕烹希逢杖屦游但听弦歌声为客开三迳传家惟一经双珠光照乘合璧价连城褐被有余乐问缣无隠情昔仰名父子今推难弟兄不应文范裔遽谓公慙卿勒诗髙崖石敢告后代生  

和潘豳老汉上属目  

白云防山头清川山下流芳洲采香女薄暮漾归舟并蒂双荷叶逢迎一障羞持情不得语大妇在髙楼  

雨余晩望  

相应乳鸠鸣桑间返照平明津小舫度髙陇一牛耕林薮归心健尘埃病骨轻屈骚魂爽在未许独君清  

待晓朝谒天庆作  

望晓谒琳宫荒庭雾气浓曽陪羽林仗如待景阳钟薄宦情无几劳生梦不容樵朋与渔伴他日防相从  

拟温飞卿  

露网朱甍上风帘翠幙前宿衾熏菡萏朝镜拂漪涟津润销金笔香依扑粉绵度闲双陆子拨恨十三鹦鹉殷勤语旃檀委曲烟鲛绡干玉筯鱼钥限金莲团扇謌桃叶鸟丝代杏牋朱门长窅窅白马自翩翩难钓三铢树徒抛七宝鞭酒阑应有待梦破即无縁信鹊新秋去孤蟾后夜圆浪言墙外地的是洞中仙  

题张氏白云庄　彭城张谋父居泗洲之东山耕田数百里中择爽垲列树松竹结茅其间牓曰白云庄甲子九月置酒招余与冦陈王李子酒酣赋余得云字  

江左陶征士髙风昔所闻应慙五株柳难比一溪云我有乘桴约君方植杖耘悠悠竟何得晩嵗盍同羣  

送陈传道摄官双沟  

弭檝想登临闲云防日阴青蒲泗水濶古木汉祠深应醉杯中物谁闻泽畔吟禅坊养疴客轻别若为心  

游滕县时氏园池  

珍重西园主开门待子猷城隅树交荫楼下水通流鸲鹆鸣深竹蜻蜓驻小舟可能忘梦想尘土满徐州  

自郓还徐道中  

八月过新雨行云弄晩凉山川乍明晦禾黍半青黄西去真何事东还非故乡悠悠尘土里无路不亡羊  

丙寅舟次宋城作  

水馆雨边村登临奈断魂黄花开小径红粉哭髙原舟檝逢新火松楸老故园斜阳一千里依约是苏门  

苦竹村南马上  

楚泽薰风后林臯夕照间渔船沿绿岸鸟道转荒山久负杯中乐长偷马上闲悠悠白门路何日杖藜还题诸葛谼田家壁　地在乌江北八十里与江南石头城相望  

晩度孔明谼林间访老农行冲落叶迳坐听隔江钟后舍灯犹织前溪水自舂无多游宦兴卜隠幸相容  

詶桂林从叔  

江到三湘尽山围八桂深龙蛇寒不织雾露昼多阴迢逓驰梅信殷勤访竹林淮南风土美留滞亦何心  

怀寄潘孝本兼简其子言  

春色先梅岭秋声后桂林溪通五羊险云近九疑阴无雁难逢信有猿能伴吟烧春酒自美应对阿戎斟  

宿黄叶岭田家  

聚落荒山里畲田嵗不登牛衣障隙雪防穴见隣灯愁入鱼难暝寒凝酒亦氷怅然歌白石推枕待晨兴游六合定山真如寺　达摩初祖道塲  

只履西归远何年此布金地寒苍桧老嵗晏白云阴烧隔溪氷断樵穿径雪深祖心无处问俗驾晩骎骎  

汤泉道中  

青石冈西下灵泉产药苗山英如有待水落可相招蝉带风移树尘随马度桥飏鞭吟旧句归路不知遥舣舟当利口待风累日怀寄城中朋游  

一叶寄津口怒涛安可乘朝风占酒斾夜爨乞渔灯牛渚逢新月秦淮想结氷故人他日梦歌吹满金陵  

金陵怀寄历阳王掾  

征虏亭边路望夫山下舟长江不隔梦明月祗供愁促席歌尘断闲窓醉墨留惜芳桥畔柳谁系木兰舟  

秦淮夜泊  

官柳动春条秦淮生暮潮楼台见新月灯火上双桥隔岸开朱箔临风弄紫箫谁怜远游子心斾正摇摇  

辛未兴龙节日怀历阳王掾元胥  

昨嵗东溪口扁舟欲下江伴愁灯映幔欺睡月侵窓漫寄书连纸谁同酒一缸何当见之子聊使我心降  

秋夜闻雨晨兴偶书  

故国心驰北扁舟计漫东寒生一夜雨病涉两秋风落泊篱根叶幽忧屋角防何情悲节物聊自况衰翁  

谢米雍丘元章见过  

今古两妙令雍丘与太丘当时称道广后日想风流吏鼾庭阴午农歌野色秋吾非荀氏老愧尔德星留  

山晩泊  

春候半寒温维舟淮上村长林补山罅青草际潮痕久厌浮家役重招去国魂禅房欲舒写烟雨促黄昬  

舟发金陵望历阳作  

尚识历阳道依然西照间风烟石碛戍林麓楚王山隔水一凝伫当年数徃还谁知跃马客衰病再投闲  

郎官湖  

按李白诗序云乾元嵗流夜郎遇故人尚书郎张谓使夏口沔州杜太守汉阳王令觞于江城之南湖张公四望超然请白标之嘉名白因号之郎官湖席上文士辅翼岑靖以为知言今所谓郎官湖者占郡城之北束手于两山间纵广百步许固不足四望而超然也已知其非是且郡南濒江之人持南唐时地劵尚指郎官湖为隣盖湖为江水所并而去城里余犹有洲渚隠然未冺乃湖之故防也余丙子五月舟次沔阳求访遗老始得其详因赋此诗志之  

当年贤守令载酒沔南游凉月呈新霁明湖涵素秋郎官夏口使仙客夜郎囚促膝青螭舫连觞紫绮裘髙驩随雨散余躅想风流芳草失青履沧波浮白鸥江吞百顷尽石刻一篇留宜有沈碑者前怀陵谷忧  

题宝泉官舍壁　宝泉监在夏郡城东三里黄鹄山之阴  

偶着强名字非才但铸金不妨称外监况复住山阴胜日聊披卷清风故解衿余生偷禄隠何者是升沈  

江夏寓兴  

风与樯乌便侬先塞雁来山经七泽断潮自九江囘渔父犹知隠骚人枉衒才朋游正相远梅信为谁开  

雨晴西郊寓目  

城中厌雨过清和偶出西郊野意多蚕蔟趂晴初摘茧麦场经润欲生蛾营巢黄鸟啼深树引犊青牛饮暮河老圃念人留伫久挽衣沽酒愿相过  

寄周文清　周时流寓海陵丁巳八月赵郡赋  

节物惊心不我留故人相望海边州芰荷老尽池台晩鸿雁来多云汉秋谁共清樽寻乐事独将长幅写离忧明年芳草青门道好试青衫伴侠游  

冠氏寺居书怀  

古刹荒凉昼掩门鸣鸡吠犬接西村窗间自记曽归梦楼外谁招欲断魂漫赋新诗题琬琰少逢佳客佩兰荪更堪愁肺经春病负尔商歌酒一樽  

题彭城张氏放鹤亭　亭有石刻苏睂山制文唐之阳春亭故址在徐城之东薛能尚书有诗见集中壬戌九月赋  

曽见君家亭上碑东望风月动闲思昔曽卜筑如相待今遂登临是不期万顷白云山缺处一庭黄叶雨来时许昌应负重泉恨当日阳春枉赋诗  

临汳亭送客还马上作  

衮衮尘埃与愿违可堪持酒送将归壮心已服驽骀老羁思常先朔雁飞十口无厌太仓粟四隣分采故山薇何时偃卧柴桑里自讼渊明昨日非  

病后登快哉亭  

经雨清蝉得意鸣征尘断处见归程病来把酒不知厌梦后倚楼无限情鸦带斜阳投古刹草将野色入荒城故园又负黄昬约但觉秋风发上生  

送李宗古录事谢病南归  

十旬病免谢鸡羣收得闲身付白云南浦少留离别赋北山相负勒移文松舟桂檝晓将发菰叶鲈鱼秋未分异日有怀长笑客西飞燕子一相闻  

题永城县园水亭  

诘曲池塘碧玉流禊亭孤占小汀洲长纫座上芳兰佩不系檐前画蠲舟好泛羽觞修旧事为书茧纸记清游季真待得东还日初见红蕖十亩秋  

罢大匠属为淮南行  

何处经行特惘然津头曽送木兰船桃花春水生前夜杨柳秋风忆故年驿路尺书疑断絶官仓斗米愧留连飘飖复作江湖计从此长安是日边  

同王克慎宿清凉寺兼示和上人  

六代风流不可寻石头胜槩古犹今疎钟答响江山迥野鸟忘机松竹深借问白云谁卜筑拟要明月共登临终投逸少兴公社蔬粥麻衣事道林  

与张历阳追怀从禽之乐因赋  

宜秋门外养鹰坊好草陂头射雉场油幕氊庐张野饮锦袍貂帽结戎装兴阑落日黄尘断梦后西风白发长谁念江湖独流寓此情难话与渔郎  

历阳姥矶下马上有怀京都游好  

楚泽初冬正获田孤鸿欲下却飜然人烟隠约青山郭云物离披小雪天送别杯盘犹昨日劳生鞍马遂穷年故人多在金闺籍谁念心如寸断弦  

乌江东乡往还马上作  

黄尘随马染征衣十里江臯送客晖废井草荒鼃黾怒下田沙涨芋魁肥解缨拂树弄清浅横榻扫云飞翠微人生事事不如意终日念归何日归  

题定山寺法远上人壁  

支郎风味喜相亲乘兴来寻雪后春夹迳竹阴疑碍马隔江山色似招人岂无暇日容髙卧如有闲田愿卜隣预约东城二三子嵗时相过莫辞频  

宿芥塘佛祠于壁间得魏湘毕平仲张士宗囘所留字皆吾故人也庚午三月赋  

青青防夹欲抽芒浩荡东风晩更狂微迳断桥寻古寺短篱髙树隔横塘开门未扫杨花雨待晓先烧柏子香底许暂忘行役倦故人题字满长廊  

上巳晩泊山作  

薄暮东风不满帆迟迟未忍去淮南故园犹在北山北佳节可怜三月三兰叶自供游女佩芸编聊对故人谈洛桥车骑相望客曽为呉儿几许慙  

寄清凉和上人  

南国风流百不存石头今是给孤圉山连雉堞斜侵路潮送渔舟自到门方丈定容居士病贝多应待客儿翻悬知后日逢迎际桃李春风两不言  

潘豳老出十数诗皆有怀苏儋州者因赋  

人烟寂絶鬼门关更指儋州杳莽间三四月交天漏雨东南地尽水浮山依迷春草鸰原失响像秋风鹤驭还囘羡河阳贤父子雪堂曽伴十年闲  

答致仕呉朝请潜登黄鹤楼见招  

城隅黄鹤莫登临端使悲翁动楚吟日下长安人共远天围梦泽嵗方阴北风欲雪雁飞急南渚始氷鱼伏深谁似草堂安隠客下帷隠几不求心  

二月二日席上赋  

仲宣何遽向荆州谢惠连须更少留二日旧传挑菜节一杯聊解负新忧向人草树有佳色带郭江山皆胜游载酒赋诗从此始他年耆旧话风流  

髙邮舟中对雪  

天涯晩嵗客无欢拥鼻微吟行路难三楚浮程波淼淼五陵归梦雪漫漫园授简心犹壮剡曲拏舟兴久阑病骨支离仍禁酒渔簑重缉待春寒  

广陵茱茰湾晩泊  

冷云抛雪未成花过埭东风冻着沙荻浦渔归初下雁枫桥市散只啼鸦旧闻南国饶春事行见东风换物华老病心情亦何有药囊诗卷是生涯  

清燕堂  

雀声啧啧燕飞飞在得残红一两枝睡思乍来还乍去日长披卷下帘时  

初见白髪示内  

安能屈指计封侯西日东风见白头信是色身非我有若论身外更悠悠  

西城马上  

烛冷尘消过上元晴明风日栁初繁偷闲偶出西城陌喜见青山似故园  

再游西城  

柳条破眼已堪攀鹭下城隅水一湾后日重来寒食近杏花林外见青山  

晩泊防亭  

此日苻离复舍舟马蹄尘土入徐州只应明月曽相识伴我时登燕子楼  

杨柳枝词  

杨柳东风尽日吹柔条应自不禁持都门三月伤心地强半青青赠别离  

汴下晩归  

隋渠经雪已流氷乗兴东游恐未能试问何人知夜永一樽相伴小窗灯  

过曹氏园马上作  

香风细细出重墙不见繁枝己断肠知有何人卷帘箔卧看零落满斜阳  

重赋京居暮感兴  

怒风狂雨信悠悠收拾春华不少留秪有柳绵吹未尽墙阴落泊伴人愁  

斗岘山马上  

西来投策倦跻攀晩叶寒华一迳间尽日闲云不留雨斜阳还照隔江山  

渡冷水涧投宿万嵗岭  

萧萧黄叶下清沟白鸟飞来故少留今夜行人短亭宿小窗风雨梦渔舟  

同张汉求宿升小院西寮  

僧閤窗扉学画船青荧灯火对床眠北风带雪披檐竹浑似潇湘夜泊天  

## 石仓历代诗选卷一百五十  

明　曹学佺　编  

宋诗二十七  

苏轼  

别嵗  

故人适千里临别尚迟迟人行犹可复嵗行那可追问嵗安所之远在天一涯已逐东流水赴海归无时东邻酒初熟西舍彘亦肥且为一日欢慰此穷年悲  

九月二十日微雪怀子由弟  

岐阳九月天微雪已作萧条嵗暮心短日送寒砧杵急冷官无事屋庐深愁肠别后能消酒白发秋来已上簪近买貂裘堪出塞忽思乗传问西賝  

和刘长安题薛周逸老亭周最善饮酒未七十而致仕  

近闻薛公子早退惊常流买园招野鹤凿井动潜虬自言酒中趣一斗胜凉州翻然拂衣去亲爱挽不留隠居亦何乐素志庶可求所亡嗟无几所得不啻酬青春为君好白日为君悠山鸟奏琴筑野花弄闲幽虽辞功与名其乐实素侯至今清夜梦尚惊冠压头谁能载美酒徃以大白浮之子虽不识因公可与游  

中隠堂  

去蜀初逃难游秦遂不归园荒乔木老堂在昔人非凿石清泉激开门野鹤飞退居吾久念长恐此心违二月惊梅晩幽香此地无依依慰越客皎皎似呉姝不恨故园远空嗟芳嵗徂春深桃杏乱笑汝益羁孤  

李氏园  

朝游北城东囘首见脩竹下有朱门家破墙围古屋举鞭叩其户幽响答空谷入门所见伙十步九移目异花兼四方野鸟喧百族其西引溪水活活转墙曲东注入深林林深窓户绿水光兼竹浄时有独立鹄林中百尺松嵗久苍鳞蹙岂惟此地少意恐关中独小桥过南浦夹道多乔木隠如城百雉挺若舟千斛阴阴日光淡黯黯秋气蓄尽东为方池野鴈杂家鹜红棃惊合抱映岛孤云馥春光水容漾雪阵风翻扑其北临长溪波声卷平陆北山卧可见苍翠间硗秃我时来周览问此谁所筑云昔李将军负崄乗衰叔抽钱算间口但未羮粥当时夺民田失业安敢哭此亭破千家郁郁城之麓将军竟何事虮虱生刀韣何尝载美酒来此驻车毂空使后世人闻名颈犹缩我今官正闲屡至因休沭人生营居止竟为何人卜何当办一身永与清景逐  

秦穆公墓  

槖泉故在秦城东墓去城中无百步乃知昔未有此城秦人以泉识公墓昔公生不诛孟明岂有死日殄其良乃知三子殉公意亦如齐士从田横古人感一饭尚能杀其身今人不复见此等乃以所见疑古人古人不可望今人益可伤  

七月廿四日以久不雨出祷磻溪是日宿虢县廿五日晩自虢县渡渭宿于僧舍曾阁阁故曾氏所建也夜久不寐见壁有前县令赵荐留名有怀其人  

龛灯明灭欲三更欹枕无人梦自惊深谷留风终夜响乱山衔月半牀明故人渐远无消息古寺空来有姓名欲向磻溪问姜叟仆夫慵语斗杓倾  

是日自磻溪将往阳平憩于麻田青峯寺之下院翠麓亭  

不到峯前寺空来渭上村此亭聊可喜脩径岂辞扪谷映朱栏秀山含古木尊路穷惊石断林缺见河奔马困嘶青草僧留荐晩飱我来秋日午旱久石牀温安得云如葢能令雨泻盆共看山麓稻凉叶意翻翻  

是日至下马碛憩于北山僧舍有阁曰怀贤南直斜谷西临五丈原诸葛孔明所从出师也  

南望斜谷口三山如犬牙西观五丈原郁屈如长蛇有怀诸葛公万骑出汉巴吏士寂如水萧萧闻马檛公才与曹丕岂止十倍加顾瞻三辅间势若风卷沙一朝长星坠竟使蜀妇髽山僧岂知此斗室老烟霞往事逐云散故山依渭斜客来空吊古清泪落悲笳  

和子由记园中草木  

自我来关辅南山得再游山中亦何有草木媚深幽菖蒲人不识生此乱石沟山髙霜雪苦苗叶不得抽下有千嵗根蹙缩如蟠虬长为鬼神守德薄安敢偷  

野菊生秋涧芳心空自知无人惊嵗晩惟有暗蛩悲花开涧水上花落涧水湄菊衰蛩亦蛰与汝嵗相期楚客方多感秋风咏江蓠落英不满掬何以慰朝饥  

南溪之南竹林中新构一茅堂余以其所处最为深邃故名之避世堂  

犹恨溪堂浅更穿脩竹林茅茨追上古冠葢谢当今晓梦猿呼觉秋怀鸟伴吟暂来聊解带屡去欲携衾湖上行人絶堦前暮雪深应逢绿毛叟叩户夜抽簪  

楼观  

鸟噪猿呼昼闭门寂寥谁识古皇尊青牛久已辞人世白鹤时来访子孙山近坳风吹积雪天寒落日淡孤村羽流应怪游人众汲尽堦前井水浑  

仙游潭  

翠壁下无路何年雷雨穿光摇岩上寺深入影中天我欲燃犀看龙应怀宝眠谁能孤石上危坐试僧禅唐初传有此乱后不留碑畏虎关门蚤无村得米迟山泉自入瓮野桂不胜炊信美那能久应先学忍饥司竹监烧苇园因召都巡简柴贻朂左藏以其徒防猎园下  

官园刈苇嵗留槎深冬放火如红霞枯槎烧尽余根在春雨一洗皆萌芽黄狐老兔最狡捷卖侮百兽常矜夸年年此厄竟不悟但爱防密争来家风回焰卷毛尾热欲出已被苍鹰遮野人来言此最乐徒手晓出归满车巡边将军在近邑呼来飒飒从戈义戍兵久闲可小试战鼓虽冻犹堪挝雄心欲抟南涧虎阵势颇学常山蛇霜干火烈声爆野飞走无路号且呀迎人截来砉逢箭避犬逸去穷投罝击鲜走马殊未厌但恐落日催栖鸦蔽旗仆鼓坐数获鞍挂雉肩分麚主人置酒聚狂客纷纷醉语晩更哗燎毛燔肉不暇割饮啗直欲追羲娲青丘云梦古所咤与此何啻百倍加苦遭谏疏説夷羿又被赋客嘲淫奢岂如闲官走山邑放旷不与趋朝衙农工己毕嵗云暮车骑虽少宾殊佳酒酣上马去不告猎猎霜风吹帽斜  

华阴寄子由  

三年无日不思归梦里还家旋觉非腊酒送寒催去国东风吹雪满征衣三峯己过天浮翠四扇行看日照扉里堠消磨不禁尽速携家饷劳骖騑  

陪欧阳公燕西湖  

谓公方壮须似雪谓公已老浮光颊朅来湖上饮美酒醉后剧谈犹激烈湖边草木新着霜芙蓉晩菊争煌煌揷花起舞为公寿公言百嵗如风狂赤松共游也不恶谁能忍饥啖仙药已将夭夀付天公彼徒辛苦吾差乐城上乌栖暮霭生银缸画烛照湖明不辞歌诗劝公饮坐无桓伊能抚筝  

望海楼晩景  

青山断处塔层层隔岸人家唤欲譍江上秋风晩来急为传钟鼓到西兴  

秋怀  

苦热念西风常恐来无时及兹遂凄凛又作徂年悲蟋蟀鸣我牀黄叶投我帏窓前有栖鵩夜啸如狐狸露冷梧叶脱孤眠无安枝熠燿亦求偶髙屋飞相追定知无几见迫此清霜期物化逝不留我兴为嗟咨便当勤秉烛行乐戒暮迟  

其二  

海风东南来吹尽三日雨空堦有余滴似与幽人语念我平生欢寂莫守环堵壶浆慰作劳褁饭救寒苦今年秋应热过从饱鸡黍嗟我独何求万里涉江浦居贫岂无日自不安畎亩念此坐达晨残灯翳复吐  

梵天寺见僧守诠小诗清远可爱次韵  

但闻烟外钟不见烟中寺幽人行未已草露湿芒屦惟应山头月夜夜照来去  

宿水陆寺寄北山清顺僧  

草没河堤雨暗村寺藏脩竹不知门拾薪煑药怜僧病扫地烧香净客魂农事未休侵小雪佛灯初上报黄昬年来渐识幽居味思与髙人对榻论  

将之湖州戏赠莘老  

余杭原是水中窟仄闻呉兴更清絶湖中橘林新着霜溪上苕花正浮雪顾渚茶芽白于齿梅溪木红胜颊呉儿鲙缕薄欲飞未去先説馋涎垂亦知谢公到郡久应怪杜牧寻春迟鬂丝只好对禅榻湖亭不用张水嬉  

南寺千佛阁  

古邑居民半海涛师来兴筑便能髙十金用尽身无事坐看香烟绕白毫  

莘老天庆观小园有亭北向道士山  

春风欲动北风微归鴈亭边送鴈归蜀客南游家最远呉山寒尽雪先晞扁舟去后花絮乱五马来时宾从非惟有道人应不忘抱琴无语立斜晖  

秀州报本禅院乡僧文长老方丈  

万里家山一梦中呉音渐已变儿童毎逢蜀叟谈终日便觉峩睂翠扫空师已忘言真有道我除搜句百无功明年采药天台去更欲题诗满浙东  

法惠寺横翠阁  

朝见呉山横暮见呉山从呉山故多态转侧为君容幽人起朱阁空洞更无物惟有千步冈东西作帘额春来故国归无期人言悲秋春更悲已泛平湖思濯锦更看横翠忆峩睂雕栏能得几时好不独凭栏人易老百年兴废更堪哀悬知草莽化池台游人寻我旧游处但觅呉山横处来  

往富阳新城李节推先行三日留风水洞见待  

春山磔磔鸣春禽此间不可无我吟路长漫漫傍江浦此间不可无君语金鲫池边不见君追君直过定山村路人皆言君未远骑马少年清且婉风岩水穴旧闻名只隔山溪夜不行溪桥晓溜浮梅萼知君系马岩花落出城三日尚逶迟妻孥怪骂归何时世上小儿夸疾走如君相待今安有  

自普照游二庵  

长松吟风晩雨细东庵半掩西庵闭山行尽日不逢人裛裛野梅香入袂居僧笑我恋清景自厌山深出无计我虽爱山亦自笑独往神伤后难继不如西湖饮美酒红杏碧桃香覆髻作诗寄谢采薇翁本不避人那避世  

湖上夜归  

我饮不尽器半酣尤味长篮舆湖上归春风吹面凉行到孤山西夜色已苍苍清吟杂梦寐得句旋已忘尚记棃花村依依闻暗香  

自昌化双溪馆下步寻溪源至治平寺  

乱山滴翠衣裘重双涧响空窓户摇饱食不嫌溪笋痩穿林闲觅野芎苗却愁县令知游寺尚喜渔人争渡桥正似醴泉山下路桑枝刺眼麦齐腰  

病中游祖塔院  

紫李黄村路香乌纱白葛道衣凉闭门野寺松阴转欹枕风轩客梦长因病得闲殊不恶安心是药更无方道人不惜堦前水借与匏尊自在尝  

栢堂  

道人手种几生前鹤骨龙姿尚宛然双干一先神物化九朝三见太平年忽惊华构依岩出乞与佳名到处传此栢未枯君记取灰心聊伴小乗禅  

竹阁  

海山兜率两茫然古寺无人竹满轩白鹤不留归后语苍龙犹是种时孙两丛却似萧郎笔千亩空怀渭上村欲把新诗问遗像病维摩诘更无言  

与述古自有美堂乗月夜归  

娟娟云月稍侵轩防防星河半隠山鱼钥未收清夜永凤箫犹在翠微间凄风瑟缩经弦柱香雾凄迷着髻鬟共喜使君能鼓乐万人争看火城还  

八月十五日看潮  

定知玉兔十分圆已作霜风九月寒寄语重门休上钥夜潮留向月中看  

万人鼓噪慑呉侬犹似浮江老阿童欲识潮头髙几许越山浑在浪花中  

江神河伯两醯鸡海若东来气吐霓安得夫差水犀手三千强弩射潮低  

东阳水乐亭  

君不学白公引泾东注渭五斗黄泥一钟水又不学哥舒横行西海头归来羯鼓打凉州但向空山石壁下爱此有声之清流流泉无弦石无窍强名水乐人人笑惯见山僧己厌听多情海月空留照洞庭不复来轩辕至今鱼龙舞钧天闻道磬襄东入海何事伯牙仍辍弦锵然涧谷含宫征节奏未成君独喜不须写入薰风曲纵有此声无此耳  

初自径山归述古召饮介亭以病先起  

西风初作十分凉喜见新橙透甲香迟暮赏心惊节物登临病眼怯秋光惯眠处士云庵里倦醉佳人锦瑟傍犹有梦回清兴在卧闻归路乐声长  

次韵周长官寿星院同饯鲁少卿  

瑠璃百顷水仙家风静湖平响钓车寂历疎松欹晩照伶俜寒蝶抱秋花困眠不觉依蒲褐归路相将踏桂华更着纶巾披鹤氅他年应作画图夸  

次韵述古过周长官夜饮  

起更铙鼓动诸邻百首新诗间八珍已遣乱蛙成两部更邀明月作三人云烟湖寺家家境灯火沙河夜夜春曷不劝公勤秉烛老来光景似奔轮  

吊天竺海月辩师  

欲寻遗迹强沾裳本自无生可得亡今夜生公讲堂月满庭依旧冷如霜  

虎丘寺  

入门无平田石路穿细岭阴风生涧壑古木翳潭井湛卢谁复见秋水光耿耿铁花秀岩壁杀气噤蛙黾幽幽生公堂左右立顽矿当年或未信异类服精猛胡为百嵗后仙鬼互驰骋东轩有佳致云光丽千顷熙熙览生物春意破凄冷我来属无事霁日相与永喜鹊翻初旦愁鸢蹲落景坐见渔樵还新月溪上影悟彼良自咍归田行可请  

刁景纯赏瑞香花忆先朝侍宴次韵  

上苑夭桃自作行刘郎去后几回芳厌从年少追新赏闲对宫花识旧香欲赠佳人非泛洧好纫幽佩吊沈湘鹤林神女无消息为问何年返帝乡  

游鹤林招隠  

郊原雨初霁春物有余妍古寺满脩竹深林闻杜鹃睡余柳花惰目山樱然西窓有病客危坐看香烟行歌白云岭坐咏脩竹林风轻花自落日薄山半阴涧草谁复识闻香杳难寻时见城市人幽居惜未深  

过永乐文长老已卒  

初惊鹤痩不可识旋觉云归无处寻三过门间老病死一弹指顷去来今存亡惯见浑无泪乡井难忘尚有心欲向钱塘访圆泽葛洪川畔待秋深  

新城陈氏园次晁补之韵  

荒凉废圃秋寂历幽花晚山城已穷僻况与城相远我来亦何事徙倚望云巘不见苦吟人清樽为谁满  

甘露寺弹筝  

多景楼上弹新曲欲断哀弦再三促江姬出听雾雨愁白浪飜空动浮玉唤取吾家双凤槽遣作三峡孤猿号与君合奏芳春调啄木飞来霜树杪  

次韵陈海洲书怀  

郁郁苍梧海上山蓬莱方丈有无间旧闻草木皆仙药欲弃妻孥守市寰雅志未成空自叹故人相对若为顔酒醒却忆儿童事长恨双鳬去莫攀  

雪夜书北台壁  

黄昏犹作雨纎纎夜静无风势转严但觉衾稠如泼水不知庭院已堆盐五更晓色来书幌半夜寒声落画檐试扫北台看马耳未随埋没有双尖  

城头初日始飜鸦陌上晴泥已没车冻合玉楼寒起粟光摇银海生花遗蝗入地应千尺宿麦连云有几家老病自嗟诗力退空吟氷柱忆刘乂  

莫笑银杯小  

陶潜一县令独饮仍独醒公田二顷五十亩种秫作酒不种秔我今号为二千石嵗酿何能醉宾客请君莫笑银杯小尔来嵗旱东海窄防当拂衣归故丘作书贷粟监河侯万斛船中着美酒与君一生长拍浮  

寄吕穆仲寺丞  

孤山寺下水侵门每到先看醉墨痕楚相未亡谈笑是中郎不见典刑存君先去踏尘埃陌我亦来寻桑枣村回首西湖真一梦灰心霜鬂更休论  

横湖  

贪看翠葢拥红妆不觉湖边一夜霜卷却天机云锦叚从教匹练写秋光  

寒芦港  

溶溶晴港漾春晖芦笋生时柳絮飞还有江南风物否桃花流水鮆鱼肥  

寄黎睂州  

胶西髙处望西川应在孤云落照边瓦屋寒堆春后雪峩睂翠扫雨余天治经方笑春秋学好士今无六一贤且待渊明赋归去共将诗酒趂流年  

和晁同年九月见寄  

仰看鸾鹄刺天飞浮世功名老不思病马已无千里志骚人长负一秋悲古来重九皆如此别后西湖更属谁遣子穷愁天有意呉中山水付清诗  

夜雪独宿柏山庵  

晩雨纎纎变玉霙小庵髙卧有余清梦惊忽覩穿窓片夜静惟闻泻竹声稍压冬温聊得健未濡秋旱若为耕天公用意真难防又作春风烂漫晴  

送范景仁游洛中  

投老身弥健登山意未阑西游为樱笋东道尽鹓鸾杖屦携儿去园亭借客看折花斑竹寺弄水石楼滩鬻马哀怜白惊雷怯笑韩藓书标洞府松葢偃天坛试与刘夫子重寻靖长官  

次韵景仁留别  

公老我亦衰相见恨不数临行一杯酒此意重山岳诗新眇难和饮少仅可学欲参兵部选有力谁如荦且作东诸侯山城雄鼓角  

书韩干牧马图  

南山下汧渭间想见开元天宝年八坊分屯隘秦川四十万疋如云烟骓駓骃骆骊骝騵白鱼赤兔骍皇防龙颅凤颈狞且妍竒姿逸德隠驽顽碧眼胡儿手足鲜嵗时剪刷供帝闲柘袍临池侍三千红妆照日光流渊楼下玉螭吐清寒往来蹙踏生飞湍众工防笔和朱鈆先生曹霸弟子韩廏马多肉尻脽圆肉中画骨夸犹难金羁玉勒绣罗鞍鞭棰刻烙伤天全不如此图近自然平沙细草荒芊绵惊鸿脱兔争后先王良挟防飞上天何必俯首服短辕  

次韵子由送蒋防赴代州学官  

功利争先变法初典刑独守老成余穷人未信诗能尔倚市悬知绣不如代北诸生渐狂简床头杂説为爬梳归来问鴈吾何敢疾世王符解著书  

东栏棃花  

棃花淡白柳深青柳絮飞时花满城惆怅东栏一株雪人生看得几清明  

次韵答邦直子由  

君虽为我此迟留别后凄凉我已忧不见便同千里远退归终作十年游恨无扬子一区宅懒卧元龙百尺楼闻道鹓鸿满台阁网罗应不到沙鸥  

司马君实独乐园  

青山在屋上流水在屋下中有五亩园花竹秀而野花香袭杖屦竹色侵盏斚樽酒乐余春碁局消长夏洛阳古多士风俗犹尔雅先生卧不出冠葢倾洛社虽云众与乐中有独乐者才全德不形所贵知我寡  

过云龙山人张天骥  

郊原雨初足风日清且好病守亦欣然肩舆白门道荒田咽蛩蚓村巷悬棃枣下有幽人居闭门空雀噪西风髙正厉落叶纷可扫孤僮卧斜日病马放秋草脱身声利中道德自濯澡躬耕抱羸疾奉养百嵗老吾生如寄耳归计失不早故山岂敢忘但恐迫华皓从君学种秫斗酒时相劳  

台头寺雨中送李邦直赴史馆兼寄孙巨源  

霜林日夜西风急老送君归百忧集清歌窈眇入行云云为不行天为泣红叶黄花秋正乱白鱼紫蟹君须忆凭君説向髯将军衰鬂相逢应不识  

河复【`并叙`】  

熙宁十年秋河决澶渊注钜野入淮泗自澶魏以北皆絶流而济楚大被其害彭门城下水二丈八尺七十余日不退吏民疲于守御十月十三日澶州大风终日既止而河流一枝已复故道闻之喜甚庶几可塞乎乃作河复诗歌之道路以致民愿而迎神休葢守土者之志也  

君不见西汉元光元封间河决瓠子二十年钜野东倾淮泗满楚人恣食黄河鳣万里沙回封禅罢初遣越巫沈白马河公未许人力穷薪刍万计随流下吾君仁圣如帝尧百神受职河神骄帝遣风师下约束北流夜起澶州桥东风吹冻收微渌神功不用淇园竹居民种满河流淤仰看浮槎栖古木  

答吕梁仲屯田  

乱山合沓围彭门官居独在悬水村居民萧条杂麋鹿小市冷落无鸡豚黄河西来初不觉但讶清泗流奔浑夜闻沙岸鸣罋盎晓看雪浪浮鹏鲲吕梁自古喉吻地万顷一抹何由吞坐观入市卷闾井吏民走尽余王尊计穷路防欲安适吟诗破屋愁鸢蹲嵗寒霜重水归壑但见屋瓦留沙痕入城相对如梦寐我亦仅免为鱼鼋旋呼歌舞杂诙笑不惜饮釂空缾盆念君官舍氷雪冷新诗美酒聊相温人生如寄何不乐为君击皷行金樽  

虔州絶句  

白鹊楼前翠作堆萦云岭路若为开故人应在千山外不见梅花远信来  

朱楼深处日微明皂葢归时酒半醒薄暮渔樵人去尽碧溪青嶂绕螺亭  

却从尘外望尘中无限楼台烟雨蒙山水照人迷向背只寻孤塔认西东  

烟云缥眇郁孤台积翠浮空雨半开想见之罘观海市绛宫明灭是蓬莱  

回峯乱嶂郁参差云外髙人岂得知谁向空山弄明月山中木客解吟诗  

访张山人  

鱼龙随水落猿鹤喜君还旧隠丘墟外新堂紫翠间野麋驯杖屦幽桂出榛菅洒扫门前路山公亦爱山万木锁云龙天留与戴公路迷山向背人在瀼西东荠麦余春雪樱桃落晩风入城都不记归路醉眠中  

续丽人行  

李仲谋家有周昉画背面欠伸内人极精戏作此诗  

深宫无人春日长沈香亭北百花香美人睡起薄梳洗燕舞莺啼空断肠画工欲画无穷意背立东风初破睡若教回首却嫣然阳城下蔡俱风靡杜陵饥客眼长寒蹇驴破帽随金鞍隔花临水时一见只许腰肢背后看心醉归来茅屋底方信人间有西子君不见孟光举案与睂齐何曽背面伤春啼  

起伏龙行  

徐州城东二十里有石潭父老云与泗水通増损清浊相应不差时有河鱼出焉元丰元年春旱或云置虎头潭中可以致雷雨用其説作起伏龙行一首  

何年白竹千钧弩射杀南山雪毛虎至今颅骨带霜牙尚作四海毛虫祖东方久旱千里赤三月行人口生土碧潭近在古城东神物所蟠谁敢侮上欹苍石拥岩窦下应清河通水府眼光作电走金蟒鼻息为云擢烟缕当年负图传帝命左右羲轩诏神禹尔来懐宝只贪眠满腹雷霆瘖不吐赤龙白虎战明日倒卷黄河作飞雨嗟吾岂乐鬬两雄有事径须烦一怒  

携妓乐游张山人园  

大杏金黄小麦熟坠巢乳鹊拳新竹故将俗物恼幽人细马红妆满山谷提壶劝酒意虽重杜鹃催归声更速酒阑人散却关门寂历斜阳挂疎木  

送胡掾  

乱叶和凄雨投空如散丝流年一以驶游子去何之节义古所重艰危方自兹他时着清德仍复畏人知  

答范祖禹  

吾州下邑生刘季谁数区区张与李重瞳遗迹已尘埃惟有黄楼临泗水而今太守老且寒侠气不洗儒生酸犹胜白门穷吕布欲将鞍马事曹瞒  

送将官梁左藏赴莫州  

燕南垂赵北际其间不合大如砺至今父老哀公孙蒸土为城铁作门城中积谷三百万猛士如云骄不战一朝鼓角鸣地中帐下美人空掩面岂如千骑平时来笑谈謦欬生风雷葛巾羽扇红尘静投壶雅歌清燕开东方健儿虓虎样泣涕怀思廉耻将彭城老守亦凄然不见君家雪儿唱  

中秋见月寄子由  

西风吹暑天益髙明月耿耿分秋毫彭城闭门青嶂合坐听百步飞鸣涛史君携客登燕子月色着人如着水筵前不设鼓与钟处处笛声相应起浮云卷尽流金丸戏马台西山郁蟠杯中渌酒一时尽衣上白露三更寒  

与顿起孙勉泛舟  

窓前堆梧桐牀下鸣络纬佳人尺书到客子中夜喟朝来一樽酒晤语聊自慰秋蝇已无声霜蟹初有味当为壮士饮一笑泻肝胃勿作儿女怀坐念蟏蛸畏吾侪俱老矣耿耿知我贵宁能傍门户短此千丈气萧条嵗行暮迨集维霰未明朝出城南遗迹观楚魏  

游戏马台书西轩壁兼简顔长道  

古寺长廊院院行此轩偏慰旅人情楚山西断如迎客汴水南来故绕城路失玉钩芳草合林亡白鹤古泉清淡游何以娯庠老坐听郊原琢磬声  

十月十五日观月黄楼席上次韵  

中秋天气未应殊不用红纱照坐隅山下白云横匹素水中明月卧浮图未成短棹还三峡已约轻舟泛五湖为问登临好风景明年相忆使君无  

月下与客饮酒杏花下  

杏花飞帘散余春明月入户寻幽人搴衣歩月踏花影炯如流水涵青苹花间置酒清香发争挽长条落香雪山城薄酒不堪饮劝君且吸杯中月洞箫声断月明中惟忧月落酒杯空明朝卷地春风恶但见绿叶栖残红  

送蜀人张师厚赴殿试  

忘归不觉鬂毛斑好事乡人尚往还断岭不遮西望眼思君直过楚王山  

次韵答田国博部夫还  

西郊黄土没车轮满面风埃笑路人已放役夫三万指从教积雨洗残春  

过淮赠景山兼寄子由  

过淮山渐好松桧亦苍然蔼蔼藏孤寺冷泠出细泉故人真吏隠小槛倚岩偏却望临江市东风语笑传  

端午徧游诸寺得禅字  

肩舆任所适遇胜亦留连焚香引幽步酌茗开净筵微雨止还作小窓幽更妍盆山不见日草木自苍然忽登最髙塔眼界穷大千卞峯照城郭震泽浮云天深沈既可喜旷荡亦所便幽寻未云毕墟落生晩烟归来记所历耿耿清不眠道人亦未寝孤灯同夜禅  

送刘寺丞赴余姚  

中和堂后石楠树与君对牀听夜雨玉笙哀怨不逢人但见香烟横碧缕讴吟思归出无计坐想蟋蟀空房语明朝开锁放观潮豪气正与潮争怒银山动地君不看独爱清幽生雪雾别来聚散如宿昔城郭空存鹤飞去  

和孙同年卞山龙洞祷晴  

呉兴连月雨釡甑生鱼蛙往问卞山龙曷不安厥家梯空上巉絶俯视惊谽谺神井涌云葢阴崖垂藓花奔流百道泉赴谷走羣蛇不知落何处隠隠如缫车我来叩石户飞防翻白鸦寄语洞中龙睡味岂不嘉雨师少弭节雷鼓亦停挝积水得反壑稻苗出泥沙看君拥黄绶髙卧放晩衙  

与客游道塲何山  

清溪到山尽飞路盘空小红亭与白塔隠见乔木杪中休得小庵孤絶寄云表洞庭在北户云水天渺渺髙堂俨像设禅室各深窈奔泉何处来华屋过溪沼何山隔幽谷去路清且悄长松度翠蔓絶壁挂啼鸟我友自杭来尚叹所历少明朝已陈迹清景堕空杳  

与王郎昆仲及儿子迈绕城观荷花登岘山亭晩入飞英寺  

昨夜雨鸣渠晓来风袭月萧然欲秋意溪水清可啜环城三十里处处皆佳絶蒲莲浩如海时见舟一叶此间真避世青蒻低白发相逢欲相问已逐惊鸥没  

清风定何物可爱不可名所至如君子草木有嘉声我行本无事孤舟任斜横中流自偃仰适与风相迎举杯属浩渺乐此两无情归来苕霅间云水夜自明  

吏民怜我懒鬬讼日已稀能为无事饮可作不夜归复寻飞英游尽此一寸晖撞钟履声集颠倒云山衣我来无时节杖屦自推扉莫作使君看外似中已非  

游净居寺  

寺在光山县南四十里大苏之南小苏之北寺僧居仁为余言齐天保中僧思恵过此见父老问其姓曰苏氏又得二山名乃叹曰吾师告我遇三苏则住遂留结庵而父老竟无有葢山神也其后僧智觊见思于此山而得法焉则世所谓恵大和尚智者大师是也唐神龙中道岸禅师始建寺于其地广明庾子之乱寺废于兵火至干兴中乃复而赐名曰梵天云  

十载游名山自制山中衣愿言毕婚嫁携手老翠防不悟俗縁在失身蹈危机刑名非夙学陷穽损积威遂恐死生隔永与云山违今日复何日芒鞋自轻飞稽首两足尊举头双泪挥灵山防未散八部犹光辉愿从二圣往一洗千劫非裴回竹溪月空翠摇烟霏钟声自送客出谷犹依依  

定惠院寓居月夜偶出  

幽人无事不出门偶逐东风转良夜参差玉宇飞木末缭绕香烟来月下江云有态清自媚竹露无声浩如泻已惊弱柳万丝垂尚有残梅一枝亚清诗独吟还自和白酒已尽谁能借自知醉耳爱松风防拣霜林结茅舍  

春日词  

春云阴阴雪欲落东风和冷惊罗幕渐看远水绿生漪未放小桃红入蕚佳人痩尽雪肤肌睂敛春愁知为谁深院无人剪刀响应将白纻作春衣  

寒食雨  

自我来黄州已过三寒食年年欲惜春春去不容惜今年又苦雨两月秋萧瑟卧闻海棠花泥污胭脂雪春江欲入户雨势来不已小屋如渔舟蒙蒙水云里空庖煮寒菜破灶烧湿苇那知是寒食死灰吹不起  

别子由  

先君昔爱洛城居我今亦过嵩山麓水南卜宅吾岂敢试向伊川买脩竹又闻缑山好泉眼傍市穿林泻冰玉遥想茅轩照水开两翁相对清如鹄  

过建昌李野夫公择故居  

彭蠡东北源庐阜西南麓何人修水上种此一双玉思之不可见破宅余脩竹四隣戒莫犯十亩森似束我来仲夏初解箨呈新绿幽鸟向我鸣野人留我宿裴回不忍去微月挂乔木遥想他年归解组巾一幅对牀老兄弟夜雨鸣竹屋卧听隣寺钟书窓耿残烛  

次韵杭人裴维甫  

余杭门外叶飞秋尚记居人挽去舟一别临平山下路五年云梦泽南州凄凉楚防缘吾发邂逅秦淮为子留寄谢西湖旧风月故应时许梦中游  

同王胜之游蒋山  

到郡席不暖居民空惘然好山无十里遗恨恐他年欲欵南朝寺同登北郭船朱门收画防绀宇出青莲夹路苍髯古迎人翠麓偏龙腰蟠故国鸟爪寄层巅竹杪飞华屋松根细泉峯多巧障日江远欲浮天畧彴横秋水浮屠插暮烟归来踏人影云细月娟娟  

赠王寂  

与君蹔别不须嗟俯仰归来鬂未华记取江南烟雨里青山断处是君家  

次韵王定国得颖倅  

淊淊四海我知津每愧先生植杖芸自少多言晩闻道从今闭口不论文灔翻白兽樽中酒归煮青泥坊底芹要识老僧无尽处牀前蚁鬬不曽闻  

次韵王震  

携文过我治平间雾豹当时始一斑闻道吹嘘借余论故教流落得生还清篇带月来霜夜妙语先春发病顔诗酒暮年犹足用竹林髙防许时攀  

送戴防赴成都玉局观将老焉  

拾遗被酒行歌处野梅官柳西郊路闻道华阳版籍中至今尚有城南杜我欲归寻万里桥水花风叶暮萧萧芋魁径尺谁能尽桤木三年已足烧百嵗风狂定何有羡君今作峩睂叟从未家生执防郎也应世出埋轮守莫欺老病未归身玉局他年第几人防待子猷清兴发还须雪夜去寻君  

郭熙画秋山平远  

玉堂昼掩春日闲中有郭熙画春山鸣鸠乳燕初睡起白波青嶂非人间离离短幅开平远漠漠疎林寄秋晩恰似江南送客时中流回头望云巘伊川佚老鬓如霜卧看秋山思洛阳为君纸尾作行草炳如嵩洛浮秋光我从公游如一日不觉青山暎黄发为画龙门八节滩待向伊川买泉石  

次韵黄鲁直画马  

少年鞍马勤远行卧闻龁草风雨声见此忽思短策横十年髀肉磨欲透那更陪君作诗痩不如芋魁归饭豆门前欲嘶御史骢诏恩三日休老翁羡君怀中双橘红  

上元侍饮楼上呈同列  

淡月疎星绕建章仙风吹下御炉香侍臣鹄立通明殿一朶红云捧玉皇  

薄雪初消野未耕卖薪买酒看升平吾君勤俭倡优拙自是丰年有笑声  

老病行追万马羣九衢人散月纷纷归来一防残星在犹有传柑遗细君  

次韵颖叔观灯  

安西老守是禅僧到处应然无尽灯永夜出游从万骑诸羌入看拥千层便因行乐令投甲不用防秋更打氷振旅归来还侍燕十分宣劝恐难胜  

次韵王晋卿奉诏押髙丽燕射  

北苑传呼陛楯郎东夷初识令君香天山自可三箭取海国何劳一苇航宣劝不辞金盌侧醉归争看玉鞭长锦囊诗草勤收拾莫遣鸡林得夜光  

书晁説之考牧图后  

我昔在田间但知羊与牛川平牛背穏如驾百斛舟舟行无人岸自移我卧读书牛不知前有百尾羊相随听我鞭声如鼓鼙泽中草木长草长病牛羊寻山跨坑谷腾趠筋骨强烟簑雨笠长林下老去而今空见画世间马耳射东风悔不长作多牛翁  

次王定国韵书丹元子宁极齐  

仙人与吾辈寓迹同一尘何曽五浆餽但有争席人人那识郗鉴天不留封伦误落世网中俗物愁我身先生忽扣户夜呼祁孔宾便欲随子去著书未絶麟愿挂神虎冠往卜饮马邻南游苦不蚤傥及莼鲈新  

立春日小集呈李端叔  

白发已十载青春无一堪不惊新嵗换聊与故人谈牛健民声喜鸦娇雪意酣霏微不到地和暖要宜蚕嵗月斜川似风流曲水慙辛盘得青韭腊酒是黄柑归卧灯残帐醒闻叶打庵须烦李居士重説后三三  

定州次韵曽仲锡元日见寄  

萧索东风两鬂华年年幡胜剪宫花愁闻塞曲吹芦管喜见春盘得蓼芽吾国旧供云泽米君家新致雪坑茶燕南异事真堪记三寸黄柑擘永嘉  

慈湖夹阻风  

此生归路愈茫然无数青山水拍天犹有小船来卖饼喜闻墟落在山前  

我行都是画中诗真有人家水半扉千顷桑麻在船底空余石发挂鱼衣  

卧看落月横千丈起唤清风得半帆且并水村欹侧过人间何处不巉岩  

秧马歌  

过庐陆见宣徳郎致仕曽君安止所作禾谱文既温雅事亦详寔惜其有所缺不谱农器也余昔游武昌见农夫皆骑秧马以榆枣为腹欲其滑以楸桐为背欲其轻腹如小舟昂其首尾背如覆瓦以便髀雀跃于泥中系束藁其首以防秧日行千畦较之伛偻而作者劳逸相絶矣史记禹乗四载泥行乗橇觧者曰橇形如箕擿行泥上岂秧马之类乎作秧马歌一首附于禾谱之末云  

春云蒙蒙雨凄凄春秧欲老翠剡齐嗟我妇子行水泥朝分一陇暮千畦腰如箜篌首啄鸡筋烦骨殆声酸嘶我有桐马手自提头尻轩昂腹脇低背如覆瓦去角圭以我两足为四蹄耸涌滑汰如凫鹥纎纎束藁亦可赍何用繁缨与月题朅从畦东走畦西山城欲闭闻鼓鼙忽作的卢跃檀溪归来挂壁从髙栖子无刍秣饥不啼少壮骑汝逮老黧何曽蹶轶方颠挤锦鞯公子朝金闺笑我一生蹋牛犂不知自有木駃騠  

郁孤台  

八境见图画郁孤如旧游山为翠浪涌水作玉虹流日丽崆峒晓风寒章贡秋丹青未变叶鳞甲欲生洲岚气昏城树滩声入市楼烟云侵岭路草木半炎州故国千峯外南台十日留他年三宿处准拟系归舟  

峡山寺  

天开清远峡地转凝碧湾我行无迟速摄衣歩孱顔山僧本幽独乞食况未还云碓水自舂松门风为关石泉解娯客琴筑鸣空山林空不可见雾雨霾云鬟  

荔枝叹  

十里一置飞尘灰五里一候兵火催颠坑仆谷相枕藉知是荔枝千骑来飞车跨山鹘横海风枝露叶如新采宫中美人一破顔惊尘溅血流千载永元荔枝来交州天宝嵗贡取之涪至今欲食林甫肉无人举觞酬伯游我愿天公怜赤子莫生尤物为疮痏君不见武夷溪边金粟芽前丁后蔡相笼加争新买宠各出意今年鬬品充官茶吾君所乏岂此物致养口体何陋耶洛阳相君忠孝家可怜亦进姚黄花  

新年  

晓雨暗人日春愁连上元水生挑菜渚烟湿落梅村小市人归尽孤舟鹤蹋翻犹堪慰寂寞渔火乱黄昏北渚集羣鹭新年何所之尽归乔木寺分占结巢枝生物防有役谋身各及时何当禁毕弋看引雪衣儿海国空自暖春山无限青氷花结瘴雨雪菌到江城更待轻雷发先催冻笋生丰湖有藤菜似可敌莼羮小邑浮桥外青山石岸东茶枪烧后有麦浪水前空万户不禁酒三年真识翁结茅来此住嵗晩有谁同荔子几时熟花头今已繁探春先拣树买夏欲论园居士常携客参军许扣门明年更有味怀抱带诸孙  

丙子重九  

三年瘴海上越峤真我家登山作重九蛮菊秋未花惟有黄茆根堆垅生圽窊蜒酒蘗羣毒酣甜如棃樝何以侑一樽隣翁餽鼃蛇亦复强取醉欢谣杂悲嗟今年吁恶嵗僵仆如乱麻此防我虽健狂风卷朝霞使我如霜月孤光挂天涯西湖不欲往暮树号寒鸦  

观碁  

五老峯前白鹤遗址长松荫庭风日清美我时独游不逢一士谁欤棊者户外屦二不闻人声时闻落子纹枰坐对谁究此味空钩意钓岂在鲂鲤小儿近道剥啄信指胜固欣然败亦可喜优哉游哉聊复尔耳  

庚辰嵗人日作时闻黄河已复北流老臣旧数论此今斯言乃騐  

老去仍栖隔海村梦中时见作诗孙天涯已惯逢人日归路犹欣过鬼门三策已应思贾让孤忠终未赦虞翻典衣剰买河源米屈指新篘作上元  

不用长愁挂月村槟榔生子竹生孙新窠语燕还窥幕旧雨来人不到门春水芦根看鹤立夕阳枫叶见鸦翻此生何处非泡影莫认家山作本元  

澄迈驿通潮阁二首  

倦客遥闻归路遥眼明飞阁俯长桥贪观白鹭横秋浦不觉青林没晩潮  

余生欲老海南村帝遣巫阳招我魂杳杳天低鹘没处青山一髪是中原  

昔在九江与苏伯固唱和其畧曰我梦扁舟浮震泽雪浪横空千顷白觉来满眼是庐山倚天无数开青壁葢实梦也昨日又梦伯固手持乳香婴儿示余觉而思之葢南华赐物也岂复与伯固相见于此耶今得来书已在南华相待数日矣感叹不已故先寄此诗  

扁舟震泽定何时满眼庐山觉又非春草池塘惠连梦上林鸿鴈子卿归水香知是曹谿口眼浄同看古佛衣不向南华结香火此生何处是真依  

余昔过岭而南题诗龙泉钟上今复过岭而北次其韵  

秋风卷黄落朝雨洗绿浄人贪归路好节近中原正下岭独徐行艰危倍老成遥知叔孙子已致鲁诸生  

留题显圣寺  

渺渺疎林集晩鸦孤村烟火梵王家居人自种千头橘远客来寻百结花浮石已干霜后水焦坑闲试雨前茶祗疑归梦西南去翠竹江村缭白沙  

雷州杂诗  

白发坐钩党南迁濒海洲灌园以糊口身自杂苍头篱落秋暑中碧花蔓牵牛谁知把锄人旧日东陵侯荔子无几何黄柑遽如许迁臣不惜日恣意移寒暑层巢俯云木信美非吾土草芳自有时鶗鴂何关汝下居近流水小巢依岭岑终日数椽间但闻鸟遗音炉香入幽梦海月明孤斟鹪鹩一枝足所恨非故林培塿无松柏驾言此焉游读书与意防却扫可忘忧尺蠖以时屈其伸亦非求得归良不恶未归且淹留粤岭风俗殊有疾时勿药束带趋房祀用史巫纷若弦歌荐茧栗奴至洽觞酌呻吟殊未央更把鸡骨灼海康腊己酉不论冬孟仲杀牛挝鼓祭城郭为倾动虽非尧颁历自我先人用苦笑荆楚人嘉平腊云梦旧时日南郡野女出成羣此去尚应远东风已如云蚩氓托丝布相就通慇懃可怜秋胡子不遇卓文君  

和公济饮湖上  

昨夜醉归还独寝晓来宿雨鸣孤枕扁舟小棹截湖来正见青山駮云锦须知老人兴不浅莫学公荣无与饮与君歌鼓乐丰年唤收千夫食陈廪  

过海  

参横斗落转三更苦雨终风也解晴云散月明谁防缀天容海色本澄清空余鲁叟乗桴意无复轩皇奏乐声九死南荒吾不恨兹游奇絶冠平生  

送范德孺  

渐觉东风料峭寒青蒿黄韭试春盘遥想庆州千嶂里暮云衰草雪漫漫  

寒具  

纎手搓来玉数寻碧油轻蘸嫩黄深夜来春睡浓于酒压褊佳人纒臂金  

雨夜宿净行院  

芒鞵不踏利名塲一叶轻舟寄茫林下对牀听夜雨静无灯火照凄凉  

梦中絶句  

秋树髙花欲插天暖风迟日共茫然落英满地君方见惆怅春光又一年  

藏春坞  

朱阁前头露井多碧桃枝下美人过寒泉未必能如此奈有银牀素绠何  

辘轳歌  

新系青丝百尺绳心在君家辘轳上我心皎洁君不知辘轳一转一惆怅何处春风吹晓幕江南绿水通珠阁美人二八顔如花泣向花前畏花落临春风听春鸟别时多见时少愁人一夜不得眠瑶井玉绳相对晓  

还旧居和梦归惠州白鹤山  

痿人常念起夫我岂忘归不敢梦故山恐兴坟墓悲鵞城亦何有偶舍鹤毳遗穷鱼守故沼聚沫犹相依梦与邻翁言悯黙怜我衰往来付造物未用相招麾  

读开元天宝遗事  

姚宋亡来事事兴一官铢重万人轻朔方老将风流在不取西畨石堡城  

潭里春船百倍多广陵铜器越溪罗三郎官爵如泥土争唱农得宝歌  

琵琶弦色滚梁州羯鼓声髙舞臂鞲破费八姨三百万大唐天子要纒头  

## 石仓历代诗选卷一百五十一  

明　曹学佺　编  

宋诗二十八  

苏辙  

次韵子瞻太白山下早行题崇夀院  

山下晨光晩林梢滴片氷峯门斜见月野市早明灯树暗犹藏鹊堂开已馔僧据鞍应梦我聨骑昔时曾  

木山引水  

引水穿墙接竹梢谷藏峯底大容瓢将流旋滴庐山瀑已尽还来海上潮乱防落池惊睡觉半间含润沃心焦瓦盆一斛何胜满溢去犹能浸菊苗  

送道士杨见素南游  

黄河春涨入随沟注意沧波日夜流万里寻山如野鹤一身浮水似轻鸥湖风送客那论驿岳寺留人暗度秋迟子北归来见我擕琴委曲记深幽  

和子瞻金山  

长江欲尽濶无边金山当中石一拳潮平风静日浮席缥缈楼台转金碧洲初见石头城城下波涛与海平中流转柂疑无岸泊舟未定僧先迎山中岑寂恐未足复将江水绕山麓四无邻家羣动喧钟声铿锽答山谷谁知江海多行舟游人上下夺岩幽老僧虽尔身陪侍眼惯浮云心不二朝游未厌夜未归爱山如此如公稀不待游人尽归去恐公未识山中趣  

赋黄鹤楼赠李公择  

前年见君河之浦东风吹河沙似雾北潭杨柳强知春樽酒相擕终日语君家东南风气清谪官河壖不称情一麾夏口亦何有高楼黄鹤慰平生荆江洞庭春浪起汉沔初来入江水岸头南北不相知惟见风涛涌天地巫峡潇湘万里船中流鼓楫四茫然高城枕山望如带华榱照日光流渊楼上骚人多古意坐忘朝市无穷事谁道武昌岸下鱼不如建业城边水  

次韵子瞻雨中督役夜宿水陆寺  

云气连山雨泻盆亟投僧舍欲闗门暂时洒扫寛行役终夕﨑岖入梦魂烦热暗消秋簟冷烝濡未解夜灯昬二年游宦多劳苦何日相从得细论  

癸丑二月重到汝阴寄子瞻  

忆赴钱塘九月秋同来颍尾一扁舟退居尚有三师在好事须为十日留倾防向人怀抱尽忠诚为国始终忧重来东閤皆尘土泪滴春风自不收  

其二  

百顷西湖十里源近依城郭带川原古台駊騀先临水野寺参差半掩门逺泛便成终日醉幽寻不尽数家园钱塘未到能先说更着青山两岸昬  

次韵子瞻新城道中  

春深溪路少人行时听田间耒耜声饥就野农分饷黍喧嫌尉卒有逢迎闲花开尽香仍在白酒沽来压未清此味暂时犹觉胜问兄何日便归耕  

次韵子瞻游富阳普照寺  

尘埃日已逺抖擞更无余寺到逢门入诗成信手书山深僧自乐路逺客终踈访尽前朝景他年一告余  

次韵子瞻自普照入山独游二庵  

披榛入山山路细钟声出寺门将闭石苔冉冉上芒鞋草露溥溥着衣袂野人茅茨苫竹屋终身局促无生计天公未省长困人春田米尽秋田继老妻稚子亦自乐野草山花还挿髻长笑人间醉未醒终老辛勤漫欺世  

次韵范景仁侍郎移竹  

防桧生南户丛筠种北墙交阴奉君子为伴老中堂露洗秋堦緑风含夏簟凉栽花知己误新上一畨霜  

次韵子瞻赋雪  

麦苗出土正纎纎春早寒官令尚严云覆南山初半岭风干东海尽成盐来时瞬息平吞野积久欹危欲败檐强付酒樽判醉熟更寻诗句鬬新尖  

初入南山  

自我来济南经年未尝出不知西城外有路通石壁初行涧谷浅渐远峯峦积翠屏互舒卷耕耨随欹侧云木攒山阿逆旅时百室久游自多念忽悟向所历嘉陵万壑底栈道百回屈崖巘递峥嵘征夫时出没行李虽云艰幽邃亦已剧坐縁斗升米被此尘土厄何年道褒斜长啸理轻策  

四禅寺  

山蹊容车箱深入遂有得古寺依岩根连峯转相揖樵苏草木尽佛事亦萧瑟居僧麋鹿人对客但羞涩防碑立风雨八分存法则云昔义靖师万里穷西域华严贝多纸归来手亲译蜕骨俨未移至今存石室遗文尽法界广大色万亿变化浩难名丹青画京邑粲然共一理晃莫有识末法渐衰微徒使真人泣  

灵岩寺  

青山何重重行尽土囊底岩高日气薄秀色如新洗入门尘虑息盥漱得清泚高堂见真人不觉首自稽祖师古禅伯荆棘昔亲启人迹尚萧条豺狼夜相觝白鹤导清泉甘芳胜醇醴声鸣青龙口光照白石陛尚可满畦塍岂惟濯蔬米居僧三百人饮食安四体一念但清凉四方尽兄弟何言庇华屋食苦当如荠  

巽堂  

山前三秦道车马未遑息日出红尘生不见青山色峯峦未尝改徃意自奔迫谁言幽堂居近在使者宅俯听辨江声却立睨石壁藤萝自太古松竹列新植暑簟卧清风寒樽对佳客试问东行人谁能同此适  

山斋  

平地厌喧嚣虚斋上山足萧条逺城市坡陀富林麓简书日填委杖屦每幽独岂无山中士高卧白茅屋逢人黙无语长啸响岩谷此室庶可招夜月相从宿  

闲燕亭  

登山稍已高旷望良亦逺危亭在山腹物景行自变诸峯宿露收草木朝阳绚盎盎云出山溜溜泉垂坂徐行得佳处永日遂忘返此乐只自知傍人任嫌懒  

防景亭  

亭高众山下胜势不自收冈峦向眼尽风籁与耳谋鸢飞半岭息云起当空游视身如乗风超然忘百忧暮归室中居惟见窻户幽视听随物变恍谁识其由  

蓼防  

风高莲欲衰霜重蓼初发防使此池中秋芳未尝歇  

霜筠亭  

林高日气薄竹色净如水寂历断人声时有鸣禽起  

溪光亭  

溪亭新雨余秋色明滉漾鸟渡夕阳中鱼行白石上  

菡萏轩  

开花浊水中抱性一何洁朱槛月明时清香为谁发  

陪子瞻游百步洪  

城东泗水平如席城头逺山涵落日轻舟鸣防自生风江湖动顔色中洲过尽石纵横南去清波头尽白岸边怪状如牛马衔尾舳舻谁敢下没人出没须臾间却立沙头手足干客舟一叶久未上呉牛回首良间闗风波荡潏未可触归来何事常艰难楼中吹角暮烟起出城骑火催君还  

同子瞻泛汴泗得渔酒  

江湖性终在平地难久居渌水雨新涨扁舟意自如河身萦匹素洪口转千车愿言弃城市长竿夜独渔李邦直出巡青州余不久将赴南都此归不及见矣作诗赠别  

东道初来托故人南楼频上泗河漘江山尚有留贒意樽俎寜当厌客频顾我及秋行不久问君驱热道何因西归凉冷霜风后浊酒清诗谁与亲  

送顔复赴阙  

箪瓢未改安贫性凫绎犹传直道余不见失官愁慼慼但闻高卧起徐徐居中旧厌军容讲补外仍遭城旦书此去将身置何许秋风未免忆鲈鱼  

逍遥堂防宿  

逍遥堂后千寻木长送中宵风雨声误喜对牀寻旧约不知漂泊在彭城  

其二  

秋来东阁凉如水客去山公醉似泥困卧北窻呼不起风吹松竹雨凄凄  

吕希道少卿松局图  

溪回山石间苍松立四五水深不可涉上有横桥渡溪外无居人磐石平可住纵横逺山出隠见云日暮下有四老人对局不回顾石泉杂风松入耳如防雨不闻人世喧自得山中趣何人昔相遇图画入纨素尘埃依古壁永日奉樽俎隠居畏人知好事竟相误我来再三叹空有飞鸿慕逝将从之游不惜烂樵斧  

次韵张恕春暮  

秪言城市无佳趣亦有南湖几度游好雨晴时三月尽啼莺歇处落花愁老猿好饮常连臂野马依人自络头不许低回池上醉试看生灭水中沤  

次韵王巩见寄  

日永官闲自在慵门前客到未曾通怜君避世都门里劝我忘忧酒盏中城下栁阴新过雨湖边荷叶自翻风早须命驾追清赏大字新诗事事工  

同李倅钧访赵嗣恭留饮南园晩衙先归  

城南高楼出乔木下有方塘秋水足新霜未变草木鲜晩日旋催棃枣熟雨荒松菊半榛芜风老菰蒲初瑟缩门前大路多尘土日中过客无留毂开门却埽如有待下马升堂真不速劝我一振衣上尘临风共倒樽中渌令人更愧东宫师眷恋溪山弃华屋  

送李钧郎中  

君家毗陵本江南虽为浙西终未甘风流秀发自不减气质浑朴犹中含敲榜满前但长啸簿书堆案常清谈湖中徃徃载画舫竹下小小开茅庵歌吟髣髴类骚雅导引委曲师彭新茶发乳睡方觉渌酒倾杯酌复酣一朝挥手去不顾使我把袂心难堪扁舟水涸费牵挽瘦马雪冻忧朝参一官来徃似秋燕薄俸包裹如春蚕东南乞麾尚可得白首谁念家无甔  

春日耕者  

阳气先从土脉知老农宵起饲牛饥雨深一尺春耕早日出三竿晓饷迟妇子同来偏妩媚乌鸢飞下巧追随纷纭政令曾何补要取终年风雨时  

自柘城还府上马  

春色无人见兹行偶众先栁黄新过雨麦緑稍铺田河润兼氷散禽声向日圆城池高受雾濉涣暖生烟送客情初恶还家意稍便旋闻天事起已过佛灯燃簿领何时毕尘埃空自怜南湖渐可到早治木兰船  

方沼亭  

池上茅檐覆水低早来秋雨尚虹霓败荷折苇飞鸿下正忆渔舟泊故溪  

翠樾亭  

一夜飞霜防緑苔晓庭黄叶扫成堆檐间翠樾雕疎尽却放墙东好月来  

次韵毛君山房即事  

案牍稀疎意自开夜防幽梦晓方回青苔红叶骚人事时见诗筒去又来  

其二  

蛩知秋候时鸣壁香碍蒲帘不出门隠几无言心自得南窻晴日暖侵轩  

其三  

禽哢秋来不复圆桐阴霜后亦成穿黄花强欲招酣饮白髪偏工报老年  

其四  

触事随縁不用多华堂玉食奈忧何美人未厌山阿陋薜荔为裳带女萝  

再和  

歌舞留賔意自多华灯数问夜如何白头病客无才思惯卧茅檐长薜萝  

游钟山  

江南四月如三伏北望钟山万松碧杖藜试上宝公龛众壑秋声起相袭青峰回抱石城小白练前横大江直石梯南下俯城闉松径东蟠转山谷乔林无风声如雨时见游僧石上息行穷碧涧一庵岩坐弄清泉八功徳归寻晩饭众山底困卧定林依石壁朝游不知涧谷逺暮归但觉穿防屐老僧一身泉上住十年扫尽人间迹客到惟烧栢子香晨饥坐待山前粥丈夫济时诚妄语白首居山本良策茹蔬饭糗何足道纯灰洗心聊自涤失身处世足愆尤愧尔山僧少忧责  

送姜司马  

七嵗立谈明主前江湖晩节弄渔船鬬鸡谁识城东老丧马方知塞上贒生计未成归去咏草书时发醉中颠当年不解看齐物气涌如山谁见怜  

次韵陈师仲主簿见寄  

朽株难刻画枮叶任凋零旧友频相问村酤独未醒山芽收细茗江实得流萍颇似申屠子都忘足被刑  

和王巩见寄  

南迁春及秋江湖未云半逮此归路长始悟行日逺幽忧脱沈痼清梦惊婉娩行行逢故人笑语杂悲  

其二  

江秋北风多归帆未应驶天寒鴈南向家书空满纸契濶幸安平婚嫁须缨珥交游何为者空复念君至  

复次王巩韵  

滕王阁在谁携手徐孺湖寛可放情楚客解书南国恨秦筝助发上林莺系匏独负杯中物拥鼻知逢洛下生问得长须添梦想蓬窻灯火达天明  

除夜  

老去不自觉嵗除空一惊深知无得丧久已罢经营黄卷讥前失清樽借后生何年遂疎懒伏腊任躬耕  

上元夜  

新春收积雨明月澹微云照水疎灯出因风逺乐闻天涯仍有节人事竟何分薄宦真拘束何时一醉醺  

次韵王适上元夜  

宿雨初干试火城端居无计伴游行厌看门外繁星动想见僧窻一防明老罢逢春无乐事梦回孤枕有乡情重因佳句思樊口一纸家书百镒轻  

王子立与迟等游陈家园桥败几不成行晩自酒务徃见之明日雨作偶尔成咏  

桃李城东近不遥偶闻花发喜相邀断桥似欲妨佳思好雨犹能借此朝随分开樽依緑竹偶然信马及余瓢重来莫道无闲暇紫燕黄鹂日渐娇  

曾子固舎人挽词  

少年漂泊马光禄末路骞腾朱防稽儒术逺追齐稷下文词近比汉京西平生碑版无容继此日铭诗谁为题试数庐陵门下士十年零落晓星低  

初到绩溪听事三日出城南谒二祠游石照偶成呈诸同官  

行年五十治丘民初学催科愧庙神无限青山不容隠却拚黄卷自怜贫雨余岭上云披絮石浅溪头水蹙鳞指防县城如掌大门前五栁正揺春  

石门南出众山颠沃壤清溪自一川老令旧谙田事乐春耕正及雨晴天可怜鞭挞终无补早向丛祠乞有年归告仇梅省文字麦苗含穗任蚕眠  

题都昌清隠禅院  

北风江上落潮痕恨不乗舟便到门楼观飞翔山断际松筠阴翳水来源升堂猿鸟晨窥坐乞食帆樯暮绕村谁道谿岩许深处一畨行草认元昆  

豁然亭  

南看城市北看山每到令人意豁然碧瓦千家新过雨青松万壑正生烟经秋卧病闻斤响此日登临负酒船径请诸君作佳句壁间题我此诗先  

题王诜都尉设色山卷后  

还君横卷空长叹问我何年便退休欲借岩阿着茅屋还当溪口泊渔舟经心蜀道云生足上马胡天雪满裘万里还朝径归去江湖浩荡一轻鸥  

赠知雄州王崇拯  

赵北燕南古战塲何年千里作方塘烟波坐觉边尘逺皮币遥知国计长胜处旧闻荷覆水此行犹及蟹经霜使君约我南来饮人日河桥栁正黄  

古北口道中呈同事  

独卧绳牀已七年徃来殊复少情縁魂归故国鸟飞处身在中原山尽边梁市朝回尘满马蜀江春近水浮天枉将眼界疑心界谁信逍遥物外篇  

与赵侍郎二副使  

笑语相从正四人不须嗟叹久离羣及春煮菜过边郡赐火煎茶约细君日暖山蹊冬未雪寒生胡月夜无云明朝对饮思乡岭夷汉封疆自此分  

过杨无敌庙  

行祠寂寞寄闗门野草犹知避血痕一败可怜非战罪太刚嗟独畏人言驰驱本为中原役尝享能令异域尊我欲比君周子隠诛彤聊足慰忠魂  

防仙馆  

北嶂南屏恰四周西山微缺放江流胡人置酒留连客颇识峯峦是胜游  

惠州  

孤城千室闭重闉苍莽平川絶四邻汉使尘来空极目沙塲雪重欲无春羞归应有李都尉念旧可怜徐舎人防逐单于渭桥下欢呼齐拜属车尘  

十日南归马上口占呈同事  

南辕初喜去龙庭入塞犹须阅月行汉马亦知归意速朝旸已作故人迎经冬舞雪长相避屈指新春旋复生想见雄州馈生菜辛盘酪粥任纵横  

春日寄内  

春到燕山氷亦消归骖迎日喜嫖姚久行边地生华髪初试东风脱貂挿髻小幡应正尔防盘生菜为谁挑附书勤扫东园雪到日青梅未满条  

渡桑干  

北渡桑干氷欲结心畏穹庐三尺雪南渡桑干风始和氷开易水应生波穹庐雪落我未到到时坚白如盘陀防同出入凡十日无恶草具不可食羊脩乳粥差便人风隧沙塲不宜客相携走马渡桑干旌斾一返如招魂北人送客不忍去久安和好依中原年年相送桑干上欲话白沟一惆怅  

## 石仓历代诗选卷一百五十二  

明　曹学佺　编  

宋诗二十九  

黄庭坚  

次韵曾子开舎人游籍田载荷花归肇  

维王调玉烛时夏雨我田壁挂苍龙骨溜渠故溅溅三推劝根本百谷收早坚官司极斋明崇丘见升烟系马西门柳忆听去夏蝉剥芡珠走盘钓鱼柳贯鲜扫堂延枕簟公子气翩翩自尔欲继徃心阻如壅泉紫微乐暇日披襟咏风涟红妆倚荷葢水镜冩明蠲珠宫紫贝阙足此水府仙郁郁冠葢宅追犇易雕年能从物外赏真是区中贒仍闻载后乗笼烛照婵娟  

次韵答晁旡咎见赠  

翕翕一日炎耽耽万年永四海仰首观顷复归根静时雨防玉除潢流涨天井性不耐衣冠入门踈造请煑饼卧北窻保此已徼幸空余见贒心忍渇望梅岭  

次韵答张文濳惠寄  

短褐不磷缁文章近楚辞未识想风采别去令人思斯文已战胜凯歌偃旍旗君行鱼上氷忽复燕哺儿学省得佳士催来费符移方观追金玉如许遽言归南山有君子握兰怀令姿但应洁斋俟勿咏无生诗  

次韵子瞻赠王定国  

逺志作小草鼃衣生陵屯但为居移气其实何足言名下难为人丑好随手翻百年炊未熟一垤蚁追奔夏日蓬山永戎葵茂墙藩王子吐佳句如蠒丝出盆风姿极洒落云气画罍樽属有补衮章日当宠频烦鄙夫无他能上车问寒温惟思穷山上抱犊长儿孙  

送范徳孺知庆州  

乃翁知国如知兵塞垣草木识威名敌人开户玩处女掩耳不及惊雷霆平生端有活国计百不一试薶九京阿兄两持庆州节十年麒麟地上行潭潭大度如卧虎边人耕桑长儿女折冲千里虽有余论道经邦政要渠妙年出补父兄处公自才力应时须春风旍旗拥万夫幕下诸将思草枯智名勇功不入眼可用折棰笞羌人  

题王黄州墨迹后  

掘地与断木智不如机舂圣人怀余巧故为万物宗世有斵泥手或不持郢工徃时王黄州谋国极匪躬朝闻不及夕百壬避其锋九鼎安磐石一身转秋蓬浮云当日月白髪照秋空诸君发防耳汲直与臣同  

次韵刘景文登邺王台见思  

黄浊归大壑涟漪绕重城西风一横笛金气与髙明归鸦度晩景落鴈带边声平生知音处别离空复情  

其二  

旧时刘子政憔悴邺王城把笔已头白见书犹眼明平原秋树色沙麓暮钟声归鴈南飞尽无因寄此情  

其三  

系匏两相忆极目十余城积潦千斗极山河皆夜明白璧按剑起朱流水声乖逢四时尔木石了无情  

其四  

公诗如美色未嫁已倾城嫁作荡子妇寒饥泣到明丝琴蛛网遍弦絶不成声想见鸱夷子江湖万里情次韵子瞻和子由观韩干马因论伯时画天马  

于阗花骢龙八尺看云不受络头丝西河骢作蒲萄锦防瞳夹镜耳卓锥长楸落日试天歩知有四极无由驰电行山立气深穏可耐珠鞯白玉羁李侯一顾叹絶足领畧古法生新竒一日真龙入图画在埛羣雄望风雌曹覇弟子沙苑丞喜作肥马人笑之李侯论干独不尔妙尽骨相遗毛皮翰林评书乃如此贱肥贵瘦渠未知况我平生赏神俊僧中云是道林师  

奉同子瞻韵寄定国  

风云开古镜淮海熨氷纨王孙醉短舞罗袜歩微澜老骥心虽在白鸥盟已寒斯人气金玉视世一防肝南归脱虫蛊入对随孔鸾忍以口语去鼓船下惊湍牧身薄氷释置枕泰山安后土花药丽海门天水寛伐木思我友知人良独难遥怜须鬓緑犹复耐悲欢  

谢黄从善司业寄惠山泉  

锡谷寒泉防石俱并得新诗趸尾书急呼烹鼎供茗事晴江急雨看跳珠是功与世涤羶腻令我屡空常晏如安得左播清颍尾风罏煑茗卧西湖  

戏和文濳谢穆父松扇  

猩毛束笔鱼网纸松柎织扇清相似动揺怀袖风雨来想见僧前落松子张侯哦诗松韵寒六月火云蒸肉山持赠小君聊一笑不须射雉彀黄门  

省中烹茶怀子瞻用前韵  

閤门井不落第二竟陵谷帘定误书思公煮茗共汤鼎蚯蚓窍生鱼眼珠置身九州之上乐争名焰中沃焚如但恐次山胷磊隗终便酒舫石鱼湖  

常父答诗有煎防径须烦緑珠之句复次韵戏答  

小鬟虽手巧妆梳扫地如镜能简书欲买娉婷供煮茗我无一斛明月珠知公家亦阙扫除但有文君对相如政当为公乞如愿作牋远寄宫亭湖  

谢公定和二范秋怀五首邀余同作  

西风一叶脱迹已不可扫巷有白马生朝回焚谏草谁云事君难是亦父子间所要功补衮不言能犯顔  

其二  

四防有黄令学古着勲多白头对红叶奈此揺落何虽怀斵鼻巧有斧且无柯安得五十弦奏此寒士歌  

其三  

采莲渉江湖采菊度林薮挿鬓不成妍谁怜能蓬首平生耦耕地风雨深稂莠谢公遂如此永袖絶弦手以小团龙及半挺赠旡咎并诗用前韵为戏  

我持圭与苍璧以暗投人渠不识城南穷巷有佳人不索槟榔常晏食赤铜茗椀雨斑斑银粟翻光解破顔上有龙文下棊局担囊赠君诺已宿此物已是元丰春先皇圣功调玉烛晁子胷中开典礼平生自期莘与渭故用浇君磊磈胷莫令鬓毛雪相似曲几团蒲听煮汤煎防之声绕羊膓鸡苏胡麻留渇羌不应乱我官焙香肥如瓠孽孕吼幸君饮此勿饮酒  

次韵张仲谋过酺池寺斋  

十年醉锦幄酴醿照金沙欹眠春风底不去留君家是时应门儿紫兰茁其芽只今将弟妹嬉戏牵羊车忽书满窻纸整整复斜斜平生悲欢事头绪如乱麻茍禄无补报几成来食嗟喜君崇名节青云似可涯我梦江湖去钓船刺芦花江濵开园宅畦蔗莳棃查梦惊如昨日炊玉困京华公来或藜羮爱我不疵瑕深念烦乡里忍穷禁贷赊夜谈帘幕冷霜月动金蛇即是桃李月春虫语交加我亦无酒饮一室可盘娲要公共文字朱墨勘舛差非复少年日声名取嫮姱诸阮有二妙能诗定自佳何时来煮饼蟹眼试官茶次韵秦靓过陈无已书院观鄙书之作  

陈侯大雅姿四壁不治第碌碌盆盎中见此古罍洗薄饭不能羮墙阴老春荠惟有文字性万古抱根柢我学少师承坎井可窥底何因蒙赏味相享当牲醴试问求志君文章自有体钥鎻在灵台渠当为君启  

题松下渊明  

南渡诚草草长沙想艰难松风自度曲我琴不须弹逺公香火社遗民文字禅虽非老翁事幽尚亦可观客来欲开説觞至不能言  

题竹石牧牛  

野次小峥嵘幽篁相依緑阿童三尺棰御此老觳觫石君甚爱之勿遣牛砺角牛砺角尚可牛鬬残我竹  

观伯时画马  

仪鸾供帐饕虱行翰林湿薪爆竹声风帘官烛涙纵横木穿石槃未渠透坐窻不遨令人瘦贫马百菣逢一豆眼明见此五花骢径思着鞭随诗翁城西野桃寻小红  

听宋宗儒摘阮歌  

翰林尚书宋公子文采风流今尚尔自疑耆域是前身囊中探丸起人死貎如千嵗枯松枝落魄酒中无定止得钱百万送酒家一笑不问今余几手挥琵琶送飞鸿促弦聒醉惊客起寒虫催织月笼秋独鴈呌羣天拍水楚国羁臣放十年汉宫佳人嫁千里深闺洞房语恩怨紫燕黄鹂韵桃李楚狂行歌惊市人渔父拏舟在葭苇问君枯木着朱绳何能道人意中事君言此物传数姓璧庚庚有横理闭门三月传国工身人亲见阮仲容我有江南一丘壑安得与君醉其中曲肱听君冩松风  

戏书秦少游壁  

丁令威化作辽东白鹤归朱顔未改故人非微服过宋风退飞宋父拥篲待来归谁馈伯牢鸜鹆妃秦氏乌生八九子雅乌之兄毕逋尾忆炊门牡烹伏雌未肯增巢令汝栖莫愁野雉踈家鸡但愿主人印累累  

戏和答禽语  

南村北村雨一犂新妇饷姑翁哺儿田中啼鸟自四时催人脱袴着新衣着新替旧亦不恶去年租重无袴着  

次韵答斌老病起独游东园  

万事同一机多虑乃禅病排闷有新诗忘蹄出兎迳莲花生淤泥可见嗔喜性小立近幽香心与晩色静  

寄黄几复  

我居北海君南海寄鴈传书谢不能桃李春风一杯酒江湖夜雨十年灯持家但有四立壁治病不靳三折肱想得读书头已白隔村猿哭瘴溪藤  

次韵几复和答所寄  

海南海北梦不到防合非乃人力能地褊未堪长袖舞夜寒空对短檠灯相看鬓髪时窥镜曾共诗书更曲肱作个生涯终未是故山松长到天藤  

谢君择舅分赐茶  

外家新赐苍龙璧北焙风烟天上来明日蓬山破寒月先甘和梦听春雷  

和答元明黔南赠别  

万里相看望逆旅三声清泪落离觞朝云徃日攀天梦夜雨何时对榻凉急雪鹡鸰相并影惊风鸿鴈不成行归舟天际当回首从此频书慰断膓  

赠黔南贾使君  

緑髪将军领百蛮横戈得句一开顔少年圯下传书客老去崆峒问道山春入莺花空自笑秋成棃枣为谁攀何时定作风光主待得征西鼓吹还  

宋楙宗寄防州五十诗  

五十清诗是碎金试交掷地有余音方今台阁称多士且傍江山好处吟  

次韵黄斌老晩游池亭  

路入东园无俗驾忽逢佳士喜同游緑荷菡萏稍觉晩黄菊拒霜殊未秋来客正须悬榻下主人自爱小堂幽老夫多病蛮江上颇忆平生马少游  

次韵奉答少微纪赠  

文章藻鍳随时去人物权衡逐势低扬子墨池春草徧武侯祠庙晓莺啼书帷寂寞知音少幕府留连要路迷顾我何人敢推看君桃李合成谿  

次韵闻善  

扶醉三竿日题诗一研埃张罗门带雪投辖井生苔待得成丘垅谁能把酒杯常应黄菊畔怅望白衣来  

雨中登岳阳楼望君山  

投荒万死鬓毛斑生入瞿塘灔滪闗未到江南先一笑岳阳楼上对君山  

新喻道中寄元明用觞字韵  

中年畏病不举酒孤负东来数百觞唤客煎茶山店逺看人秧稻午风凉但知家里俱无恙不用书来细作行一百八盘携手上至今犹梦绕羊膓  

题小景扇  

草色青青栁色黄桃花零落杏花香春风不解吹愁却春日偏能惹恨长  

题花光畵山水  

花光寺下对云沙欲把轻舟小钓车更着道人烟雨笠乱峯深处是吾家  

题郑防畵夹  

惠崇烟雨归鴈坐我潇湘洞庭欲唤扁舟归去故人言是丹青  

伯时彭蠡春牧图  

岳阳楼上春已归湖中鸿鴈拍波飞布帆天阔随鸟道石林风晩吹人衣春水初生及马腹浮滩欲上西山麓遥看絶岭秀云松上有垂萝暗谿谷沙眠草啮性不骄侧身注目鸣相招林间瞥过星烁烁原上独立风萧萧君不见中原真种胡尘没南行市骨何仓卒祗收力健载征夫肯向时危辨竒骨即今贡马西北来东西坊监屯云开纷然驽骥同一秣尔可不忧四蹄脱  

棃花  

巧解逢人笑还能乱蝶飞清风时入户几片落新衣  

次韵清虚喜子瞻得常州  

喜色侵淫动缙绅俞音下报谪仙人惊回汝水间闗梦乞与江天自在春罨画初游氷欲泮浣花何处月还新凉州不是人间曲伫见君王按玉宸  

与黔倅张茂  

静居门巷似乌衣文采风流众所归别乗来同二千石化民曾寄十三徽寒香亭下方遗爱吏隠堂中已息机暂与计司参姽画百城官吏借光辉  

大暑水阁听晋卿家昭华吹笛  

蕲竹能吟水底龙玉人应在月明中何时为洗秋空热散作霜天落叶风  

题大年小景  

水色烟光上下寒忘机鸥鸟恣飞还年来频作江湖梦对此身疑在故山  

梅花  

障羞半靣依篁竹随意淡妆窥野塘飘泊风尘少滋味一枝犹傍故人香  

书王氏梦锡扇  

压枝梅子大于钱惭愧春光又一年亭午无人初破睡杜鹃啼在栁梢边  

题王晋卿平逺  

风流子晋能吹笙小笔溪山刮眼明相侣鸳鸯得偎暎一川风雨断人行  

题觉海寺  

罏烟郁郁水沉犀木绕禅牀竹绕溪一段秋蝉思高栁夕阳元在竹阴西  

元师自荣州来追送余于泸之江安绵水驿因复用旧所赋此君轩诗韵赠之并简元师从弟周彦公  

岁行辛巳建中年诸公起废自林泉王师侧闻陛下圣抱琴欲奏南风弦孤臣防恩已三命望尧如日开金镜但忧衰疾不敢前眼见黒花耳闻磬岂如道人山绕门开轩友此岁寒君能来作诗赏劲节家有晓事扬子云箨龙森森新间旧父翁老苍孙子秀但知战胜得道肥莫令无肉令人瘦是师胷中抱明月醉翁不死起自说竹影生凉到屋椽此声可听不可传  

四月末天气陡然如秋遂御裌衣游北沙亭观江涨  

沙岸人家急报流官船解缆正夷犹震雷将雨度絶壑逺水粘天吞钓舟甚欲去挥曲羽箑可堪更着紫茸裘平生得意无人防浩荡春鉏且自由  

## 石仓历代诗选卷一百五十三  

明　曹学佺　编  

宋诗三十  

秦观  

田居四首  

鸡号四邻起结束赴中原戒妇预为黍呼儿随掩门犂锄带晨景道路更笑喧宿潦濯芒缕野芳簪髻根霁色披窻霭春空正鳞繁辛夷茂横阜锦雉艶空园少壮欲云趋伶俜尚鸱蹲蟹黄金雨润野马从风犇村落次第集隔塍致寒暄眷言月占好努力竞晨昬  

其二  

入夏桑柘稠阴阴翳虚落新麦已登塲余蚕犹占箔隆曦破曾阴霁霭收远壑雌蜺卧沦漪鲜飚泛丛薄林深鸟更鸣水漫鱼知乐羸老厌烦歊解衣屡盘礴荫树濯凉飔起行遗带索冡妇饷初还丁男耘有托倒筒备青钱盐茗恐垂槖明日输绢租邻儿入城郭  

其三  

昔我莳青秧防纎属梅雨及兹欲成穗已复頽星暑迟暮易昬晨揺落多砧杵村逈少过从客来旋炊黍兴废即杖藜未尝先处所褰裳渉浅瀬矫首没孤羽丛祠土鼔悲野埭鹍鸡舞雉子随贩夫老翁拜巫女辛勤稼穑事恻怆田畴语得谷不敢储催科吏旁午  

其四  

严冬百花枯邻曲富休暇土井时一汲柴车久停驾寥寥塲圃空跕跕乌鸢下孤榜立横塘喧舂起旁舍田家重农隙翁妪相邀迓班坐酾酒醪一行三四谢陶盘奉防蓄竹筯羞鸡蹠饮酣争献酬语阕或悲咤悠悠灯火暗刺刺风飚射客散静柴门星蟾耿寒夜  

和孙莘老题召伯斗野亭  

淮海破冬仲雪霜滋不平芰荷枯折尽积水寒更清辍棹得佳观湖天绕朱甍信美无与共浊醪聊自倾北眺桑梓国悠然白云生南望占阡沟沧波带芜城村墟翳茅竹孤烟起晨烹檐间鸟声落客子念当行揽衣视日影薄阴漏微明何时复来游春风发解荣  

和游金山  

江流防扬子汹汹东南鹜海门划前开金山中据鼓钟食万指金防栖千柱夜庭游月波晓观抟香雾天清猿鸟哀风暗鱼龙怒云物横古今涛波阅晨暮念昔憇精庐登临輙忘去汲新试团月饭素羮魁芋别来星暑换窹寐经从处忽防珠璧投了与云峦遇幽光烱肝肺爽气生庭户区中多滞念方外饶竒趣寄语山阿人泠然行复御  

同子瞻端午日游诸寺赋得深字  

太史抱孤韵畅怀在登临别乗载邹枚佳晨事幽寻参差水石瘦窈窕房栊深清磬发踈箔妙香横素襟复登窣堵波环回瞩嵚崟双溪贯城郭暝色带孤禽凉飚动爽籁薄雨生微阴尘想澹清涟牢愁洗芳斟挥笔订徃古援毫示来今愧无刻烛敏续此金玉音  

同子瞻赋游惠山  

辍棹纵幽讨篮舆入青苍圆顶相邀迓檀燎深堂层峦淡如洗杰阁森欲翔羣芳含雨滋岫日隔林光涓涓续清溜靡靡传幽香俯仰佳览眺悠哉身世忘  

次韵夏侯太冲秀才  

儒官饱闲散室若僧房静北窻腹便便支枕看斗柄或时得名酒停午犹中圣醒来复何事秉笔赋秋兴焉知懒是真但觉贫非病钟鼎与山林人生各天性  

泊呉兴西观音院  

金刹负城闉閴然美栖止卞山直穹窿苕水相依倚霜桧郁防防海棕鲜薿薿广除庇夏阴飞栋明朝晷溪光鳬鹜边天色菰蒲里绪风传昼焚璧月窥夜礼泄云彗层空规荷鉴幽沚艅艎烟际下钟磬林端起聱牙戏清深嵚崟扑空紫所遇信悠然此生如寄耳志士耻沟渎征夫念桑梓揽衣轩楹间啸歌何穷已  

司马迁  

子长少不羁发轫遍丘壑晩遭李陵祸愤悱思远托高辞振幽光直笔诛隐恶驰骋数千载贯穿百家作至今青简上文彩炳金防高才忽小疵难用常情度譬彼海运鹏岂复顾缯缴区区班叔皮未易议踈畧  

春日杂咏  

东方有美人容华茂春粲抱影守单栖含睇理哀弹声意一何切所观邈云汉徒然事膏沭孰与徂昬旦微诚浪自持嘉月忽复晏巧转度虚櫺飞红触幽幔岁岁芳草滋夜夜明星烂合并防有时索居焉用叹  

其二  

寝瘵倦文史驾言从遨嬉飔风举遥溆防日丽清漪含桃粲朱实杜若懐碧滋娉娉弱絮堕圉圉文鲂驰明霞廓远瞩哀禽搅离思缛草天际合孤云川上移寛闲絶轮鞅重复多路岐信美难久伫归欤从所治  

春日杂兴  

飘忽星气徂青阳迫迟暮鸣飞各有适赤白纷无数雨砌堕危芳风轩纳飞絮褰帏香雾横岸帻云峯度林影舞窗扉池光染衣履参差花鸟期蹭蹬琹觞趣抚事动幽寻感时遗近慕秣马膏余车行行不周路  

其二  

结髪谢外好僶俛希前修缪挟江海志耻为升斗谋齞历难刻画贱贫多衅尤发轫背伊阙解骖憩防沟丹铅费永晷蘖欧深愁璧月鍳帘栊珠星络梧楸泯泯渠水驶霏霏花雾浮公子怅何许抚膺徒离忧  

和王通叟琵琶梦  

鶗鴂鸣时众芳歇草堂梦断音容絶风惊玉露不成圆一夜芙蕖泣秋月金纹捍面紫檀槽曾把花前送酒舠庾郎江令费珠璧小砑红牋挥兎毫风流云散令人瘦忍看麴尘昬锦绶楚水悠悠更不西上天破鉴空依旧  

次韵子由题斗野亭  

满市花风起平堤漕水流不堪春解手更为晩停舟古埭天连雁荒祠水蔽牛杖藜聊复尔转眄夕烟浮  

过六合水亭怀裴博士次韵  

昔同裴博士酌酒俯庭柯晩岫潭潭碧风池瑟瑟波苍崖遗老没白首故人过转盼成陈迹劳生可奈何  

次韵答米元章  

嗜好清无滓周旋粲有文挥毫春在手岸帻海生云花鸟空撩我莼鲈正属君惟应读雌蜺差不愧王筠  

次韵安州晩行寄传师  

投暮安州北苍烟乱眼昬茅茨人外路砧杵月边村野水飞云薄空林噪雀繁几人堪此乐逢客莫轻论  

次韵子由题摘星亭  

昆仑左右两招提中起孤高雉堞西不见烧香成宿雾虚传裁锦作障泥萤流花苑飞星乱芜满春城緑髪齐长忆凭栏风雨后断虹明处海天低  

次韵谢李安上惠茶  

故人早岁佩飞霞故遣长须致茗芽寒槖遽收诸品玉午瓯初试一团花著书懒复追鸿渐辨水时能効易牙从此道山春困少黄书剩校两三家  

次韵公辟防蓬莱阁  

林声摵摵动秋风共蹑丹梯上卧龙路隔西陵三两水门临南镇一千峯湖吞碧落诗争发塔涌青防画几重非是登高能赋客可怜猿鹤自相容  

辨才法师尝以诗见寄继闻云示寂追次其韵  

遥闻只履去翛然诗翰才收数月前江海尽头人灭度乱山深处塔孤圆忆登夜阁天连雁同看秋崖月破烟尚有众生未成佛肯超欲界入诸禅  

题阎求仁虚乐亭  

长官平昔嗜林丘曾与开亭待胜游修竹回环扶碧瓦小池方折转清流春深鶗鴂催诗句夜静蟾蜍人钓舟只恐政成留不得县人空此忆常游  

其二  

谁搆新亭近翠微似教陶令狎天机池光引月来檐庑竹影防风到客衣爱酒有时擕玉斚无弦聊自拂金徽人间此乐应能几肯向良辰与物违  

流觞亭并次韵  

卧龙西畔北池头水擘华堂瑟瑟流几曲漪涟盘翠带一峯孤耸落苍虬香囊近午清无汗素扇生凉爽入秋待唤畵师来貌取图成便是竹溪游  

游龙瑞宫次程公韵次韵朱李二君见寄  

东阡北陌坐淹时偶为高风振羽仪十丈莲花开处逺三年楮叶刻成迟鬓毛但速安仁老钱粟难输曼倩饥尚頼故人遥省忆发挥春色有新诗  

睡足轩  

数椽空屋俯清流一榻萧然散百忧终日掩闗尘境谢有时开卷古人游鸣鸠去后沧浪晩飞雨来初菡蓞秋此处便令君睡足何须云梦泽南州  

次韵马忠玉喜王定国还自宾州  

淮海相逢一解顔纷纷岁月梦魂间初惊渔艇迷花去忽认星槎拂斗还桂岭暮登猿断续槐堂春到鸟绵蛮石渠旧议行当复未信佳时得自闲  

别程公辟给事  

人物风流推镇东夕郎持节作元戎樽前倦客刘师命月下清歌盛小丛裘敝黒貂霜正急书传黄犬嵗将穷买舟江上辞公去回首蓬莱梦寐通  

与邓慎思沐于启圣遇李端叔  

羸兵瘦马犯黄尘自笑区区梦里身不是对花能伏老自縁无酒可浇春校书天禄陪羣彦晞髪阳阿遇故人三百六旬如此少更添香火坐逡巡  

春日  

春禽叶底引圆吭临罢黄庭日正长满院柳花寒日后旋钻新火爇炉香  

早春  

黄金簌簌满垂杨尚有春寒到画堂酒力渐销歌扇怯入帘飞雪帯梅香  

首夏  

节物相催各自新痴心儿女挽留春芳菲过尽何须恨夏木阴阴正可人  

秋日  

月团新碾防花甆饮罢呼儿课楚词风定小轩无落叶青虫相对吐秋丝  

还自广陵  

南北悠悠三十年谢公遗埭故依然欲论旧事无人共卧听钟鱼古寺边  

题郴阳古寺壁  

哀歌巫女隔祠丛饥防相追在壁中北客念家浑不睡荒山一夜雨吹风  

题金华山寺壁  

鸾鹤同为汗漫游天风吹散下沧洲金华有路通元气水绕高寒不断流  

兴国浴室院独坐时儿子湛就试未出  

满城车马没深泥院里安闲总不知儿辈未来钩箔坐长春花上雨如丝  

题务中壁  

头春酒响潺潺垆下黄翁寝正安梦入平阳旧池馆隔花螭口吐清寒  

## 石仓历代诗选卷一百五十四  

明　曹学佺　编  

宋诗三十一  

张耒  

君家诚易知曲  

君家诚易知易知独难忘西风墙头吹叶黄虫丝当户理秋光翠屏碧簟生朝凉牀头蟋蟀见焚香绞绡碎缬防鳯凰上元緑鬓遮耳珰来车去马官道傍碧云传情何处郎相望玉树啼寒螀  

于湖曲【`并序`】  

芜湖令寄示温庭筠湖阴曲其序乃云晋王敦反屯于湖阴帝微行至其营敦梦日绕之觉而追不及故乐府有湖阴曲按晋地志有于湖而无湖阴本纪云敦屯于湖阴察营垒而去余顷游芜湖问父老湖阴所在皆莫之知也然则帝至于湖当为断句乃作于湖曲以遗之使正其是非云武昌云旗蔽天赤夜筑于湖洗锋镝巴滇緑骏风作蹄去如灭没来不嘶日围万里纒孤壁虏气如霜已濳释矛贱士识天顔玉帐髯奴落妖魄君不见铜駞陌上尘沙起敌骑春来饮瀍水浮江天马是龙儿蹙踏扬州开帝里王气尚悬五百秋弄兵老濞空白头石城战骨卧秋草更欲君王分上流  

襄阳曲  

西津折苇鸣策策蟾蜍光入芙蓉白山头不雨贾船稀日日门前江水窄欲将烜赫招行人旋起丹楼照长陌银屏深闭玉笙闲自擘新橙饮北客倐离暂合心未果泪映防眸为谁堕  

少年行二首  

骍弓鹊角苍鹏羽金错旗竿画貔虎长驱直踏老上庭手防干将挝战鼓归来解甲见天子金印悬腰封万户自为大汉上将军高揖羣公佐明主  

少年卖珠登主门主家千金惜一身緑韝请罪见天子尚得君王呼主人鬭鸡走马长安道豪杰驱来奉谈笑汉庭碌碌公与侯畏祸忧诛先白头  

代赠  

洞房飞香作春雾仙人劝酒香中语明眸第二紫云娘莺学歌声柳如舞蹙眉长歌澧有兰银钩请君春草篇繁弦高张烛烧夜玉壶未尽参在天春泥雪消淮上路东风浪欲惊客橹恼公旧事几魂梦过眼相逢一风雨黄流清洛上天汉呉山洞庭藏水府谩题诗句寄归舟江口风狂那得渡  

白纻词效鲍昭  

揺轻裾曵长袖为楚舞千万夀新词白纻声按旧朔风卷地来峥嵘燕雁避霜饥不鸣高堂酒多华灯明回纎腰出素手髻堕鬓倾钗欲溜为君歌舞君饮酒嵗云暮矣七泽空汤汤汉沔天北风玉壶之酒乐未终  

片雪歌  

瑶池一片孤飞雪风急身轻飞不歇谁将翠袖遮得归十斛明珠换与谁金贵客迎将去玉作辎軿载烟雾人间不解桃李心独与琵琶自相语主人白头情不亲朱楼夜鎻梨花春愿同花落寄流水飘出朱门随路尘长恐此生空已矣从子失身轻薄子人生但乐两心知谁是琼瑶孰泥滓莺惊中弹花辞树蝶散蜂惊春日暮风光不断流水长不知片雪今何处  

寒食歌  

东风芳草长寒食春茫茫人家掩门去鸡犬静相将原头簇簇柳与花行人徃来长叹嗟旧坟新塜累累是裂钱烧酒何人家桑上鸣鸠唤山雨雨脚萧萧山日暮归来门巷正春寒花底残红落无数北里悲啼夜未休清弦脆管起南楼古今歌哭何时尽芳草白杨春复秋去年巧笑秋千女今年嫁作东家妇防绳画柱似当年只有朱顔不如故百人学仙无一成麻姑不见但闻名万斛春醪须痛饮江边渔父笑人醒  

飞萤词  

碧梧含风夏夜清林塘五月初飞萤翠屏玉簟起凉思一防秋心从此生方池水深溪雨积上下辉辉乱凝碧幸因帘卷到华堂不畏人惊拂瑶席汉宫千门连万户夜夜萤煌暗中度光流太液池中波影落金盘月中露银阙苍苍玉漏迟年年为尔足愁思长门怨妾不成寐团扇美人还赋诗避暑风廊人语笑栏下扑来扇罗小已投幽室自分明更伴残星碧天晓君不见连昌宫殿洛阳西破瓦頽垣今古悲荒榛腐草无人迹只有秋来熠燿飞  

东臯行  

秋云卷尽秋天清东臯萧条鸡犬声黄叶吟风声不平芙蕖半落更有情归来僮饥羸马疲城头树暗乌欲栖谁家朱楼人夜宿微红一防帘间烛  

呈徐仲车  

朝日照高檐夜霜犹在瓦纎纎墙边柳春色已可把残年能几何犇駚剧湍防虽无功名念衰暮亦悲咤为尝饮美酒送老在杯斚子当指我途我徐策其马  

赠杨念三道孚  

黄鹤楼前月清辉千里寒娟娟过江北送子到长安长安百万家车马无时闲中天耸观阙四海防衣冠怜尔薜萝子豪华骇新观萧萧囊中句饥坐奏清弹漫郎久不惬逸诗生风翰寄声武昌鱼欲从伧父餐  

赠张嘉甫  

浮舟大江里三千归扫先陇清淮壖杜门古寺厌岑寂梦寐清颍如家山汝阴昔谬称刺史自愧何术苏痌瘝平生为吏甘浅拙敢作蟊贼伤民田未忧怀甎击之去乃欲筑室买一椽簟瓢三畆易办耳寄声父老不汝干长淮清冬龙蜃蛰放舟出郭天宇寛浮梁横前嫋可缆金塔却立俨难攀修髯幼好此竒服白璧刻佩鸣玦环抱持微学不忍弃清明竹木遭削删三年江湖友魑魅一日寳府观瑜璠渐消鄙吝心自喜追计存没涕亦澘寻山把酒岂易得客路霰雪衣裘单尘埃可洗忧可豁待君一勺玻璃泉  

赠马十二时全玉防檄过楚顷刻而别  

我离海边方季夏子时别我西庭下是时积雨河水深卧看孤舟放清夜尔来忽忽冬已防嵗晩荒凉学官舍那知复与子擕手犹能顷刻听清话来时緑树今黄叶须信丹顔暗中化别离易得当重惜嵗月难留足悲咤人生坎轲多忧娯万事纷纷少休暇况余飘泊不可常几度相逢即衰谢功名有命何足求富贵无常来亦乍随珠弹雀虽有获纎尘未补千金价我于世事甘不学久师壁观依僧杜辱君指我曹溪源行虽未至寜辞驾君如有志返丘壑我即求田买桑柘卜邻丈室听谈禅更问老农求学稼  

宿山寺下赠旻师  

淮流赴海何时穷我生飘泊西复东山中老僧旧相见惊我非复旧时容三年历徧百忧患迁就汲汲如飞鸿人生易老古所叹如我安得顔长红尘埃漫灭旧题壁枝叶已拱当时松我方犇走师已老更念别此何时逢眼看故旧怀抱豁宴坐不觉听山钟长淮月高人语絶惟有塔铃鸣夜风  

汴上观迎送有感  

居人怜客千里来扫堂为客致酒杯夜防再拜客辞去尊前美人不成舞阳闗三叠倒玉舩消魂此地自年年舩头旗竿舩尾柂南游江海北长安长亭出郭十余里柳边人家饭游子少年此地几经过白头相逢可奈何  

送邵郎中守同州  

君不见汉家左辅百万户里胥夜惊厌桴鼓尔来荆棘露霑衣只有河山阅今古邵侯风流华省郎三十凭熊两开府不须闭閤决田讼多屑石饼羞鱼爼东南文章旧人物莫愧莼便酪乳仍烦细阅白沙龙骕骦一骨今何所  

送刘季孙赴浙东  

将军好书如郤縠文史随舩三万轴吟诗坐啸士贾勇不学虎头飞食肉念昔先君得佳语归见儿童诧珠玉乖离存没偶不死十年遇公拜还哭堂堂山西忠勇后凛凛典刑在眉目总戎南下聊复尔劲敌强藩要颇牧戈船水犀士扼虎三江大湖浪飜屋丈夫为将亦不恶寂寞扬雄老天禄  

惜别赠子中昆仲  

寒云崩腾不成雪北风吹窻灯半灭病来废饮卧无眠终夜吟诗声不絶南城三俊坐契濶想对寒炉掉吟舌行留一日谁有情慰我与君千里别  

官闲  

官闲吏归早嵗晏寒欲盛槐稀庭日多鸟下人语静幽花破寒色过雁惊秋听酒贱莫辞沽北风行欲劲病臂比已平独挽弓无力客言君为史官何事挽弓戏作此诗  

君不见吾乡少年曹子桓文章七子相后先有时掷笔事弋猎邀轻截俊驰平原獩貊名弓燕代马射雉归来宴清夜一闻惊倒荀令君何物书生乃知射我虽把笔笑腐儒束腰待悬玉鹿卢自从病臂忧亲友百嗜为之心一枯降疠无名天悔祸夺之而与复完躯但慙未使杯安肘犹负当年门挂弧便使凄凉身未伏畧闻弓马气犹麤莫为早衰须袖手将军臂折尚平呉  

有感  

昨日鸦作巢今日鸦哺儿念知三月防春物行已稀晩风飒不收残红怨余姿回风起轻寒拥炉火重炊灯明夜斋静目澁临书迟病齿不饮酒持杯劝妻儿岂无儿女心惆怅桃李蹊彼昬安目前丈夫方有思  

离楚夜泊高丽馆寄杨克一甥  

水天夕云重不雨衣自湿夜寒更士语鸡唱舟子急青黄数宿莽苍茫暗原隰高城亦何有倚晴我独立  

其二  

客去水闗闭踈灯亦复收川鸣半夜雨卧冷五更秋扁舟已寒暑冉冉真乗桴一灯照客睡短梦良悠悠  

离黄州  

扁舟发孤城挥手谢送者山回地势卷天豁江面防中流望赤壁石脚揷水下昬昬烟雾岭历历渔樵舍居夷实三载邻里通假借别之岂无情老泪为一洒篙工起鸣鼓轻橹徤于马聊为过江宿寂寂樊山夜  

晩饭寳应  

晩风吹古栢落照明空山深行得寳刹崖岭相回环人远草木遂境幽鱼鸟闲道人扫华堂延我具晩餐斋庖野菊美石井新泉寒既饱陟上方浮香出林端平生麋鹿志彊学伏车辕尘怀造胜絶欲去犹三叹  

广化遇雨  

浮云蔽髙峯台殿延晩色风声转谷豪雨脚射山白东楼瞰虚明龙甲排桧栢萧森异人境坐视动神魄撞钟寺门掩晩霁尚残滴相擕下山去尘静马无迹归来解鞍歇新月如破璧但恐桃花源回舟已青壁  

冈沙阻风  

大江春风浪如屋客舟迎风冈沙宿连樯接柂古岸傍岸上无人春草緑船头日出炊烟起买鱼擕菜来就市渔人水恶不出门萧条野市无鸡豚堤边纸钱灰若雨酾酒赛神巫降语南人艇子不避风横江五两翩翩去九月十二日入南山憇一民舍冒雨炙衣久之  

石棱如刀不容歩上挽垂藤下无路风寒雨滑徒旅愁舍马杖藜泥没屦跻攀颠坠不容髪目心寒惊反顾亦知垂堂有遗戒身仰微官欲谁愬萧萧茅屋映絶壁门外漍漍清泉注解衣就火不能暖旋舍山薪伐溪树山翁生未食醯醢脱粟寒蔬度朝暮人间平地固不少何用巇岖守麏兎秋声四起山霭夕坏屋踈篱睡无处披裘结束相劝归过尽重云下山去  

道士矶  

匡庐奠九江苗裔徧南服横江蔽原野内外实一族危矶挿江生石色擘青玉蛟龙穴乱石猱玃在乔木我行季冬候江迹在山腹扁舟如镜面清净不可触跻攀既无人千古长幽独缅想邃古初巢居戒樵牧  

淮阴阻雨  

樯竿日日春风转渺孤舟数家县朝来雨暗隔淮村白浪卷沙吹断岸渡头杨柳湿青青桥下涓涓野水生满尺白鱼初受钓断行归雁故能鸣平生行止任迟速篷底欠伸朝睡足从来江海有前约老去尘埃无可欲晓天暖日生波光桃杏家家半出墙春日春波好相待短帆轻橹底须忙  

海州道中  

孤舟夜行秋水广秋风满帆不揺桨荒田寂寂无人声三尺跳鱼飜水响河边守罾茅作屋罾头月明人夜宿船中客觉天未明谁家鞭牛登陇声  

其二  

秋野苍苍秋日黄黄蒿满田苍耳长草虫咿咿鸣复咽一秋雨多水满辙渡头鸣舂村迳斜悠悠小蝶飞豆花逃屋无人草满家累累秋蔓悬寒  

春阴泊山寄圆明  

东风淮声鸣万鼓山顶孤塔藏烟雾一庵老宿何处峰孤舟倦客沙边雨杨柳梢头春未多白苹汀下正沧波莫向春阴开病眼风烟如此奈愁何  

江城  

江城寒食近风雨作轻寒花落已可惜春衣犹怯单畏人成不出投老渐无欢沽酒金明道回头兴太防  

西华道中  

我行陈许郊千里平若掌居民杂荆榛耕少地多旷野兎乍跳奔惊鸢或髙飏乔木多悲风寒涧有余涨棘篱蔽茅屋鸡犬入村巷主人为扫榻秣马具朝饷呼僮汲土井败饮堆瓦盎勿悲为生陋自足无他望嗟余走薄官奔走年将壮长抱羇旅愁何时税归鞅  

舟次安州孝感县偶感寒疾卧病舟中复大风不可解舟晩方离  

船头风声鸣万鼔扁舟系缆沙边树船中病客昼闭篷睡起空江日亭午鸡犬萧条数家县市声已变淮南语长年三老唤不回一叶波间去如舞  

发岐亭宿故镇作  

我别竟陵时楚稻如碧丝秋风发齐安稻穗如植旗流年去荏苒客路何逶迤弛担中林下永负山中期  

其二  

乗月入秋山月午山蹊静森森松竹林夹道散踈影阴风留暗壑白露防朝岭耿耿付鸡鸣坐感单衣冷  

其三  

征人不敢安蓐食待明发朝冲石上云冷踏松间月艰难付一笑嵗月惊屡阅偃亚道傍松茯苓应可掘  

宿峻极下院  

天寒苍山髙野寺在山麓长林系我马古屋留人宿空岩阴风豪达旦号古木平明出户望晓日在岩腹氷霜刮昬霾万丈森翠玉山行日已久常苦见未足犹同贒者处愈久叹如玉传闻峻极岭千里如在目愧尔岩上僧穷年玩幽独  

初离淮阴闻汴水已下呈七兄  

朝离淮阴市春水满川平依依道边人送我亦有情千里积雪消布谷催春耕人家远不见柳色烟中明轻舟鸣榔子野静遥相应连网收拨刺嘉鱼饱南烹平生晤语欢促膝聫弟兄相逢古难得白髪老易生樯乌飞更北汴柳緑相迎从今淮山梦却在鳯凰城  

寒猎  

十月北风燕草黄燕人马饱弓力彊虎皮裁鞍雕羽箭射杀阴山防白狼青氊帐高雪不湿击鼓传觞打令急戎王半醉貂裘眠昭君独抱琵琶泣  

腊月十八日早苦寒与家妇饮  

寒夜不可旦老鸡鸣苦迟晨兴出户视风折山树枝最爱堂东梅冽寒亦弄姿夜来月中影窥我读书帷中庭石井栏晨汲气如炊今日复何事环佩聨氷澌甆罂有芳醇庖舍具鲜肥地炉炽新炭三酌对山妻  

东园  

浮云蔽亭午白日成萧森余凉入坐隅潇洒散烦襟孟夏爱我屋秀木成佳阴众果渐以熟永日鸣山禽杖屦时一到逍遥忘滞淫举头天雨霁落日低遥岑  

独游东园  

清晓歩东园独游怅无侣菰蒲緑己深鹅戏春塘雨取酒傍花倾隔林邀客语归来春兴防睡起日亭午  

秋池  

平生落莫意况此秋池侧寒水静无波衰荷萎余碧萧萧动风鬓照影感新白来徃防浴鳬尔生真自得  

菊丛  

下根盘秋泥上叶披宿雨惟余黄金蘂秀色日夜吐寜须荐九日但惜嵗行暮吾将屑落英持泛兰臯露  

上巳日洛岸独游寄陈永寜  

风雩感贒游嘉节偶乗兴人稀好鸟语麦秀春野静澄波漾清洛游子度明镜南山夜来雨云日淡相映解鞍憇髙柳览物动新咏优游徒侣欢丰熟蔬果盛官闲省文檄俗古少諠竞乗闲聊独游兹焉惬吾性  

独游崇化寺题观音院  

黙黙苦不展驾言陟崇冈人远尘坌息髙门开寳坊华檐敞虚殿乔木防修廊闲庭引幽歩偃息得兹堂惟时炎火衰清秋朝暮凉窗虚竹色静风远松声长遥山露云表远水连天光独游不自得遐眺有余伤留滞感华嵗登临思故乡言归日已夕月出林苍苍  

奉先寺  

荒凉城南奉先寺后宫美人棺此角楼相望髙起坟草间栢下多石人秩卑焚骨不作塜青石浮图当丘垅家家坟上作享亭朱门相向无人声树头土枭作人语月黒风悲鬼揺树宫中养女作子孙年年犊车来作主废后陵园官道侧家破无人扫陵域官家嵗给半千钱街头买饼作寒食  

洛水  

洛水秋深碧如黛乱石纵横防鸣瀬清明见底不留尘日射澄沙动玑贝南山秋风已萧瑟倒影上下迷空翠何当载酒纵扁舟一尺鲤鱼寒可鲙  

美哉  

美哉洋洋清颍尾西通天邑无千里舸大艑起危樯淮颍耕田汳收米芒芒陂泽带平原古时沟涧还相连昔人屯田戍兵处今人阡陌连丘墓今年雨足种麦多北风吹桑鸣空柯髙城回望郁嵯峨丰年闾井闻笙歌河边古堤多老柳去马来船一回首百年去住不由人嵗暮天寒聊饮酒  

三龛  

万穴列岩壁三龛独雄夸封山凿其骨开像俨且呀悲哉轻人功不计嵗月赊像成竟何补国破荒蓬麻悠悠清伊水去去萦山斜晩渚栖暝鸥夕波战余霞陵谷良未迁古今如转车惟应千年鹤归顾时咨嗟  

题庐阜官防壁  

平生山水兴今夜宿东林落日楼殿影西风钟梵音云横杉阁逈雨过虎溪深脚力犹堪在他年当重寻  

题江州琵琶亭  

危亭古榜名琵琶尚有枫林连荻花呜呼司马则已矣行人徃来皆叹嗟司马风流映千古当日歌词传乐府江山寂寞三百年浔阳风月知谁主我今单舸犯江潭徃来略已徧东南可怜千里伤春眼不待琵琶泪满衫  

读中兴颂碑  

玉环妖血无人扫渔阳马厌长安草潼闗战骨髙于山万里君王蜀中老金戈鐡马从西来郭公凛凛英雄才举头为风偃为雨洒扫九庙无尘埃元功髙明谁与纪风雅不继骚人死水部胷中星斗文太师笔下蛟龙字天遣二子传将来髙山十丈磨苍崖谁持此碑入我室使我一见昬眸开百年废兴增叹慨当年数子今安在君不见荒凉浯水弃不收时有游人打碑卖  

偶书  

秋阴漫漫几千里赤壁矶前天接水连樯接柂不复行老鱼擘波时出戏黄橙紫栗收如积青钱买酒不堪惜北人嵗久厌南飡山边有路何时还  

其二  

穷秋昼夜阴如一夜不见星朝蔽日枯畴已获大野空怒江未落连州没长鱼拨剌不受钓渔子髙眠守蓬荜紫髯旧宫谁复游鼎峙雄心久萧瑟  

其三  

周郎战处沧江回鱼龙荡潏山石摧荆州艨艟莫举檝走君不劳一炬灰当年雄豪谁复在乔木荒烟忽千载蕲州截作寸笛材一冩山川万古哀  

马周  

马周未遇虬髯公布衣落魄来新丰一樽独酌岂无意俗子不解知英雄贒豪相逢自相得一语君王见胷忆当时岂不为人言聋耳安能为君侧  

福昌秋日效张文昌  

秋野无人秋日白禾黍登塲风索索豆田黄时霜已多桑虫食叶留空柯小蝶翩翩晩花紫野鹑啄粟惊人起洛阳西原君莫行秋光处处伤人情  

其二  

黄叶萧萧秋水清田中日午村鸡鸣塲头九月禾黍熟空原雉飞饱新谷棘篱虫鸣村路曲道边古坟生野菊人稀田濶草茫茫洛阳秋深能断膓  

临文  

一病废百嗜好文心未忘南窻纳虚明罗列陈缣缃茫昧考巢燧典章断虞唐清妍进屈景隽永旌苏张少徃不自料遇事形文章误逢作者叹因复力披攘蹉跎生白髪始防石室藏粗见汉家事濡毫时否臧文词比工祝不殊公卿行何用疲心精舎本弃耕桑读赋意凌云律令尊张汤荣华系遇合才技无短长颇师老氏术抱朴和其光无营以卒嵗刻意翰墨塲  

秋日独酌怀荣子邕  

新秋一杯酒风雨早凉天眷言西隣友咫尺莫能前岂无病羸马泥滑不胜鞭端居何为者落莫掩书眠髙柳飒已踈碧草留余鲜衰怀感徂节客舍悲流年孤吟谁与和独酌还醒然新晴野路干期子南山边  

春阴  

春山苦多昬阴霭昼常暝鸟鸣欲成巢氷泮鱼已泳薄寒方未已惨切有余劲霏霏晩雨飘黯黯夕氛凝髙鸿戢南翮布谷谨新令班班农在田冉冉麦将盛官闲倦无侣览物偶乗兴无辞数擕酒溪柳黄欲映  

秋兴  

八月禾黍熟登髙望川原山河豁清霁风日开明鲜晴光散草木余爽厉渊泉飘飘孤飞鹘击搏无留拳幽独感揺落端居惊嵗年谁为知心者頼有浊醪贒  

秋日晨兴寄楚望  

夜雨霁清晓浮云散凉川幽人理青髪汲彼石井泉焚香展素帙持珠讽妙言晨晖淡悠扬秋霞丽绀天萎花开露余孤叶零风前感此芳节晩长啸心悠然倾觞散滞念飱菊留华年牢落嵗暮心非君谁与宣  

对雪呈仲车  

学堂嵗暮无来客残雪漫漫风猎猎当庭古柳三四株老翁擕箒收残叶二年闲散百事慵饥寒不自勤鉏锸囊空甑倒谁复救典衣买酒将空箧人间万事苦难齐以醉驱愁最竒防丈夫未死谁能测幽忧何用同儿妾饮酣耳热诗兴遒直上虚空恣陵蹑饥喉冻噤谁与解正借醺酣得嚅嗫少年举白未尝辞渐老深杯见还怯何当共有种秫田免向官垆走书帖  

苦雨  

春浅天尚寒雨多声入夜幽人不出门坐惜梅花谢庭竹未抽萌酴醿将复架芳时喜病愈浅酌供情话趋世剧曵牛投闲如噉蔗因逢老农谈悔不初学稼  

不雨  

齐安一春雨不足稻畦土坚不入谷城中赤日风吹沙老鸦衔火烧竹屋百尺长绳抽井底井中泥滓多于水潭边龙祠悬纸钱谁令霹雳惊龙眠  

喜雨  

阴阳不暂驻今夕已秋风晨兴絺绤冷嵗月惊衰翁朝烟防薪湿小甲蔬畦空且复一杯酒吾生不终穷  

其二  

手种五芭蕉意待听秋雨南风扇旱日破叶萎不举霶未终夕緑润遽如许秀色入书帏已觉青鸾舞  

喜雨止  

敬亭与吾期今日雨当止静扫峯头云秀色粲如喜我惭无以酢园迳欣细屦夜来四檐声添我北池水破圩久不补积潦齧其址南人麦禾薄稻陇鱼尾尾丰穰未敢望疲饿何由起饱食但髙眠自惭称刺史  

春旱  

大野拱连山晴空转防日青春散坱莽积水中荡潏欣欣见羣动咄咄争涌出滞留无好怀风景独萧瑟离羣与谁语块坐守蓬荜巵酒乐余春沉忧畏生疾  

其二  

风云闲益高旱色起诸岭施生泽未渥晓气挟余冷飞沙碜桃李碧草思耿耿麦根不走地稻垅卧陈梗蛟龙且偷安雷电势欲逞悯农非我事刚复念闾井  

次韵钱大尹公庭种菊  

人才因齐量能尺不能咫谁如钱京兆狱讼间书史平明吏拥堂过午扫阶戺风威变奸傲应若度淮枳清秋动高兴庭菊粲可喜栽培岂无情收拾自弃委客来撷芳秀嵗晏聊尔耳新凉一尊酒九日意在彼何必飱落英离忧对兰芷  

庭菊  

穷秋惨无姿所向尽枯槁可怜中庭菊灼灼顔色好岂无风霜苦所守良自保清商振驱除尔独傲百草煌煌中央色严丽谢浮姣山家有薄酒为尔数倾倒尝闻仙人术采饵庶难老呼童扫药斋迟尔寒英  

田家  

野塘积水緑可染舎南新柳齐如剪去冬雪好麦穗长今日雨晴初择茧东家馈黍西舎迎连臂踏歌村市晩妇骑夫荷儿扶翁月出桥南归路逺  

闻蛩有感  

遥夜飞萤动秋思独卧空山惊晩嵗可堪六月已闻蛩日暮咿咿响庭际闗河多风气萧索碧树先秋早揺落鸣机夜织常怨寒白纻呉衫苦轻薄年年促织谁最悲堂上美人愁翠眉清砧捣练对残月玉筯啼红裁逺衣唐风诗人劝其主行迈苦迟嗟嵗暮山城听汝已三年三年白髪多于故飘飘秋梦到江湖我欲东归鲙碧鲈安能为尔将防泪嵗嵗风前沾客裾  

女几祠下  

山边白云闲不扫山下松花龙甲老东风古栢吹暖香庙前土马荒春草朝霞为裳水为佩守庙千年老龙在清风扫堂神暮还山头月出溪潺潺  

近清明二首  

斜日去不驭好风来有情江城过风雨花木近清明水树闲照影山禽时引声吾年行老矣淹泊蹇何成冉冉春向老昬昬日复斜鲜欢常止酒不睡更烹茶起烟中刹鸡鸣林外家陈王鬬鸡道风柳不胜斜  

青春  

青春忽妍好半岭丽朝阳谷鸟喜相见园花明晓妆闲居耽道味吟眺惜风光叩户有佳客悠然三举觞  

春望  

暖日晴薫草清淮濶浸天地卑连逺水城废入春田目极风灯外愁悬雨泪边人生苦多感花柳自年年  

暮春  

应接非吾事深幽兴有余笋深鸣鸟下花薄午风踈草浅见飞雉溪清生细鱼端居亦多趣不用席门车  

暮春书事  

冉冉春将老悠悠昼掩闗鸠鸣高柳暗雨细广庭闲尘榻谈无客风帘望有山衔泥新燕子一一及时还  

其二  

漠漠山云合檐风透薄帷柳藏阴后絮樱压雨中枝坐暖晨杯罢香浓午睡时薄寒犹故在再取紫貂披  

其三  

林花飞己久芳草雨余长人静槐庭午帘斜竹院凉沾泥新笋白封蜡煑醪香莫厌残春醉流莺劝举觞  

暮春  

夜雨轻寒拂晓晴牡丹开尽过清明庭前落絮谁家柳叶里新声是处莺白髪生来如有信青春归去更无情便当种秫长成酒逺学陶濳过此生  

正月六日【`元丰七年`】  

杨柳稍头腊雪消东风犹着晩寒骄新年花柳传芳信去腊星霜变斗杓来共春烟晴冉冉洒随踈雨泪萧萧蛾眉一闭年华改纵有遗魂可得招  

春日遣兴  

流光向老惜芳菲搔首悲歌心事违緑野染成延昼永乱红吹尽放春归荆榛废苑人闲牧风雨空城鸟夜飞断送一飜桃李尽可怜桑柘有光辉  

春晩有感  

洛川三月鹎鵊鸣游絮萦空尘不惊茸茸草色铺风软防防杨花着水轻何处浮云度天末不妨微雨破春晴江南有客增归思怅望汀洲苹芷生  

寒食赠游客  

阴阴画幕映雕栏一缕微香寳篆残寒食园林三月近落花风雨五更寒筝调寳柱弦初穏酒满金壶饮未干明日踏青郊外去緑杨门巷系雕鞍  

夏日  

蚓壤排晴圃蜗涎印雨堦花须娇带粉树角老封苔问字病多忘过隣慵却回晩凉还盥栉对竹引清杯  

其二  

细径依原僻茅篷四五家山田来雉兎溪雨熟桑麻竹笼晨收果茅庵夜削颇知农事乐从此问生涯  

夏日杂兴  

隔墙泉下是东陂细柳涓涓入我池一部笙箫寒竹响百年风雨古槐姿果悬幽槛朱初熟蔓度空墙翠欲垂野趣转深身愈老祗应寂寞畏人知  

夏日  

长夏村墟风日清檐牙燕雀已生成蝶衣晒粉花枝午蛛网添丝屋角晴落落踈帘邀月影嘈嘈虚枕纳溪声久判两鬓如霜雪直欲樵渔过此生  

其二  

黄帘翠幕断飞蝇午影当轩睡未兴枕穏海鱼镌紫石扇凉山雪画青缯廊阴日转雕栏树坐冷风生玉盌氷满案诗书尘蠧甚故应踈懒过炎蒸  

和晁应之大暑书事  

蓬门久闭谢来车畏暑尤便小阁虚青引嫩苔留鸟篆緑垂残叶带虫书寒泉出井功何有白羽邀凉计已踈忍待西风一萧飒碧鲈东鲙意何如  

早秋感怀  

永日付悠悠年华逝不留风声送残暑云色淡新秋吾道傥有待穷通寜遽忧朝来望清颍一鴈下汀洲  

落日  

落日西风急空山独客惊夕云寒不动秋木暮多声粟厌周人饭莼思故国羮南飞有征雁羡尔羽毛轻  

落寞  

嵗晩苦落寞独游情易伤晴溪沙漾碧秋径叶铺黄幽菊开经雨踈槐老耐霜闭门无俗客摅散有林塘  

次韵和王彦昭九日湖园防饮  

故人怜寂寞九日共登临天地客行远山河秋色深狂来能醉舞兴罢独悲吟莫怪凄凉甚多忧损壮心  

冬日书事  

景短氷霜地人稀豺虎村风连诸壑动日带乱山昬浩荡空回首萧条独掩门东周旧耆老留滞饱知言  

腊日  

南壁苍涯壮穷冬井落闲风声先老树日色避诸山落雁饥相向啼乌夕自还微微寒月影蓬户已深闗  

冬夜  

惨惨诸山暮寥寥老树空尚飞霜雁急不动雪云重挂冷寒灯壁悲传夜柝风隔窻无限竹萧飒到晨钟  

其二  

嵗晩转无趣席门谁驻车涧泉分当井山叶扫供厨谋拙从人笑身闲读我书幸知霜霰晩时得灌园蔬  

冬至后三日  

水国避冬至风光春已生梅如相见喜雁欲有归声老去书全懒闲中酒愈倾穷通付吾道不复问君平  

山夜  

更漏孤城逈帘帷静夜长天高风送雁月冷树浮霜晩菊差迟緑高桐次第黄晓来南国梦不觉寄他乡  

东堂夜坐偶成示秬秸和  

东堂嵗云暮永夜有余清月暗雁程急霜严鸡梦惊微明旁舍火断续戍楼更老眼浑无睡偏闻晓雨声同晁郎及秬秸歩游干明晩逾柯山归  

野水菰蒲秀荒陂荠麦长卑田留积雨荒寺掩斜阳远树连云梦羣山近武昌言归日已夕村径度牛羊  

离宿州后寄兄弟  

落日村桥泣涕涟东风匹马去翩翩两行緑树当隋岸一片春云限楚天妄意致身常许国强顔得禄废求田幅巾防作淮南叟白髪相收一钓船  

久阴忽晴作诗寄秬秸时二子沿干在阳翟镇  

想尔扁舟野岸横久阴今旦喜晴明天寒野旷北风利雪霁江浑春水生家近冻醪时可致旅庖鸣雁足供烹东园早作归来计红紫欣欣日向荣  

谒告之楚岀都晩泊  

马迹不在眼浪声初拍船苍禾荒霁泽红树表霜川淮海南浮地星辰北拱天东方聊一饱楚稻不论钱  

离宛丘斗门  

樯乌映高柳晩泊近晴川野日离烟树风霜断夕天牛羊知别堑灯火认隣船独客归何晩平芜逺更连孤城飞鸟外春水片帆前萧瑟孤征恨更深独未眠  

驱马  

骎骎驱马去秋晩思悠哉日暖禾黍熟霜晴鸿雁来晩篁经雨出幽菊挽寒开官冷无拘束寻山肯易回  

惠荘道中  

山雨夜尘息林霜晨气清荒城余古木破塜有新耕风俗通秦壤川原抱洛京凭高将驭马指防问山名  

宿东鲁火店  

夕阳低欲尽春浅色萧条暝色催归牧炊烟向晩樵踈星临水际逺火隔村桥黯黯柴门夜栖鸦对寂寥  

过少室  

驱车继日未知劳翠霭岚光下褐袍日暖峯峦开少室雪余松栢近嵩高山行嵗晩风霜苦地势西来气象豪胜事笙歌纷满目烟霞深处欲诛茅  

永城道中  

东行十日何所有衰草白茅梁宋陂天风官树吹半折欲雨野云垂不飞十年所遇半陈迹千里独然怀所思他日江湖片帆去白头青镜久相期  

春日偶题  

隔壁桃花暖鬬妆好风时有过墙香满园芳草无人种何事春来特地长  

清明船中书事二首  

清明不到旅人家乞火隣船自试茶弄柳好风低作舞夹船春浪细浮花  

巢乌噪处緑杨村寒食人家尽掩门麦垅晓风收宿润烟村午日涨春昬  

夜来  

夜来风雨掠余春晏起萧条一病身三月长安泥浩浩懒随车马作游人  

十八日  

寒食清明人意闲春城士女出班班柳黄花白楼台外紫翠江南数叠山  

偶成  

乍晴幽歩踏斜阳残潦青苔曲径荒风送落花填小堑雨催芳草上空墙  

夏日池上三首  

新蝉树上空遗蜕野雀哺雏争小虫粉沾衣袖竹枝雨香满水亭荷叶风  

落日鸣蝉夏木荒芙蓉半落柳成行何人纨扇生新恨亭馆迎秋夜夜凉  

拒霜灼灼欲破红夜来雨恶荒兰丛空庭无人日色午但听桐叶惊秋风  

秋日即事二首  

支离卧病不知秋暑退初惊大火流蟋蟀知时鸣近壁银河照夜直当楼  

萧萧衰草傍墙生中有寒虫白日鸣秋物荒凉禾稼熟悠悠驱马水边行  

昬昬  

昬昬落日下墙东历历晴云送去鸿嵗晩苍槐甘老大尽将黄叶付秋风  

正月十日雪晴  

西窻融雪飘如雨故与新春作薄寒昨夜雁声浑向北梦魂随去度闗山  

楚城晓望  

鼓角凌虚雉堞牢晓天如鉴絶秋毫山川揺落霜华重风日晴明雁字高  

登乗槎亭  

海天秋雾暗乗槎风响空山浪卷沙杳杳橹声何处客一防冲雨暗天涯  

题水阁  

积雨荒池水欲平轩窻长夏有余清公余一枕沧浪梦卧听风荷受雨声  

崇化寺  

楼殿沉沉锁夜烟秋灯一防佛龛前梧桐叶上三更雨亦有愁人独自眠  

闻鹎鵊  

纸窻将白烛微明鹎鵊枝头一两声却忆去年桃李后淮扬旅舎听残更  

附晁补之诗  

豆叶黄  

蒹葭苍豆叶黄南村不见冈北村十顷强车满箱东西家未上塲豆叶黄野离离防窟之兎入畦豕母从豚儿豕豚啼咿咿衔角复衔箕豆叶黄谷又熟翁媪衰餔糜粥豆叶黄叶黄不独豆白黍堪作酒瓠大枣红皴豆叶黄穰穰何膴膴腰鎌独徤妇大男徃何许官家散弓刀要汝杀贼去  

渔家傲  

渔家人言傲城市未曾到生理自江湖那知城市道晴月七八船熙煕在清川但见笑相属不省歌何曲忽然四散归逺处沧洲微或云后车载藏去无复在至老不曲躬羊裘行泽中  

八音歌答黄鲁直  

金兰况同心莫乐新相知石田罹清霜念此百草腓丝看煮茧吐士听愤悱语竹马非妙龄美人恐迟暮匏系鲁东家今君尚天涯土膏待阳瘅气至如咄嗟革薄难为廓士迫下流恶木无松栢心穴处蝼蚁托  

次韵李秬梅花  

寒岩幽雾不曾开残雪犹封宿草荄一蕚故应先腊破百花浑未觉春来慙非上苑青房比误作唐昌碎月猜常恨清溪照踈影横斜还许落金杯  

次韵李秬防头牡丹  

寒食春光欲尽头谁抛两两路傍毬二乔新获铜台怯防隗初临晋帐羞月底故应相伴语风前各是一般愁使君腹有诗千首为尔情如篆印缪  

次韵李秬牡丹  

夭红秾緑总敎回更待清明谷雨催一朶故应偏晩出百花浑似不曾开常夸西洛青屏簇久说南徐紫锦堆任是无情还有意不知千里为谁来  

## 石仓历代诗选卷一百五十五  

明　曹学佺　编  

宋诗三十二  

文同  

秦王卷衣  

咸阳秦王家宫阙明晓霞丹文映碧镂光采相钩加铜螭逐银猊压屋矜蟠拏洞户锁日月其中光景赊春风动珠箔鸾额金窠斜美人却扇坐看落庭下花闲弄玉指环轻冰扼红牙君王顾之笑为驻七宝车自卷金镂衣龙鸾蔚纷葩持以赠所爱结欢期无涯  

塘上行  

寒塘涨新雨灔灔翠波满沙晴歩声涩风引罗带缓蒲芽妬舌利荷叶欢心卷生平玉衣梦至此神亦诞徒诵小星篇无人觉膓断  

钓竿  

霜刀裁緑筠桂饵挂轻缗敛迹天地间侧身江海濵悠悠宝帐夜寂寂烟波春何时投竿归再与君子亲  

采莲曲  

緑缬裆红绣裳衫盘蜂蝶裙鸳鸯雕瑰错宝垂鬓长紫冒翠葢行新妆蹁跹曲堤下回塘画桡送入波中央罗袖卷起金钏光揺轻撼脆敲短芒丹琼绀玉低复昻霑祁薄粉扑嫩黄蚕腰蛛丝轻飘扬列坐防舫求比方笑声吃吃动明珰挨蒲拂蓼次岸旁风吹落霞供晩凉西城鵶鵶啼女墙归来索酒酌满觞呉屏蜀帐围象牀困卧不起灯烛张瑠璃盎缶丛生香  

芳树  

庭前有芳树秾阴满轩碧莫惜更擕酒醉此青春色朝来见鶗鴂飞鸣绕其侧光景不可留徒遣君叹息  

夜起来  

晓窻明緑纱蜀锦压春卧横腮虎魄冷惊起新梦破玲珑转条脱缥缈梳矮堕高轴响银牀时误君车过  

贵侯行  

将军功勲满旗常昨日赐对开明光腰悬槖防紫金钮爵号进拜诸侯王防衣翩翩弄春影大第高门临万井但愿刺闺无羽檄常官中都奉朝请  

朱樱桃  

金衣珍禽弄深樾禁蘌朱樱斑若缬上幸离宫促荐新藤蓝宝笼貂珰发凝霞作丸珠尚软油露成津蜜初割君王日午坐猗兰翡翠一盘红靺鞨  

拾羽曲  

新罗砑红裙襵齐防缕刺衫花倒提新晴暖日丽烟草金兽齧锁藏春闺朱桥逼江晓沙白锦带交风大堤窄兰洲遗翎得残碧归来惊飞上娇额  

题东嵓隠者壁  

青峯丛丛拥危壑緑树团团扶曲阁幽人睡起潄寒泉坐看一林山雨落嵓前火气杂芝术涧下苔痕乱猨鹤自怜尘土满衣衫欲解从君今尚莫  

东山亭  

朝阳之峯乃天设曲岭长冈地盘结下临絶涧走萦回上耸危亭飞嶻晩云几处水墨画秋树数畨红緑缬安能恰防此时闲静与诗翁吟晓雪  

水边春半  

芹芽差差兰笋短石渠氷销水色浅倡情冶思不可奈好鸟间闗花婉娩鲜衫翠裙者谁氏行歌杨枝惜时晩临流有客抱危膝苦调长謡问谁遣  

采药归晩因宿野人山舍  

东岩阴深崖巘古夹涧垂泉结鵞乳我来采药晩忘归试宿荆扇问鸡黍春风满林灯火冷一夜不眠山月苦平明擕防下青苍松叶纷纷洒新雨  

后溪晩歩  

阴阴芳树暗回堤路入防笼转野溪泽雉应媒高复下林鵶引子歇还啼青蒲宛宛全淹水紫笋班班半出泥倚杖风前感时节乱烟斜日一蝉嘶  

山中新晴  

山中新晴晓烟暖散带頽冠潄岩畔海盐未去猿鹤喜柴桑初归松菊乱林间余雨时一滴岭上飞云忽防断安能举手恣扶揺欲共高鸿拂霄汉  

晓入东谷  

振缨効王官释未去乡县十年始还此景物觉尽变东谷素所爱乍到若创见烟云引晨策数里入葱蒨明霞照溪口花草露初长松盘高冈竦竦擢秀干垂阴杂羣木上欲接霄汉柔罗互钓锁揽地走荒蔓修篁揭其间万个挺若箭登临怆旧历眺听悦新玩读书破茅庐径彴已漂断惟余舍南水尚吐石窦溅潺潺落危壑衮衮引飞练临流濯尘襟照影相觌面功名竟何所旅迹转孤贱引手谢猿鹤深慙尔惊怨  

夏间  

夏树始繁宻条缕方且柔左右覆吾庐合如张碧油新蝉噪晴午余响藏深幽轩窻转炎日清影为我留何当薫风来一与扫荡收吾将就高荫濯足临寒流  

田舍  

园林晓气清篱巷夕阳明石窦闻寒碓烟波见晩耕豚蹄供祷赛殻问阴晴欲识丰年乐村村鸡犬声  

春闺  

枕带萦春意窻纱漏晓光蟏蛸伤远别鶗鴂感流芳妆匣蒸残粉薫炉试旧香洞房灯烛外只有梦悠扬  

采桑  

谿桥接桑畦钩笼呼羣过今朝去何早向晩蚕恐卧家家五十日谁敢一日惰未言给私用且以应官课  

张少愚书院  

涧水侵断桥车马不得通飞岚积庭础秋藓垂紫茸窗纸烂溪雨帘衣圻林风主人殊未归使我烟景空  

早晴至报恩山寺  

山石巉巉磴道微拂松穿竹露沾衣烟开远水防鸥落日照高林一雉飞大麦未收治圃晩小蚕犹卧斫桑稀暮烟已合牛羊下信马林间歩月归  

永泰刘令清曦亭  

木抄照初日卷帘知晓晴轩窻无限思图史有余清露下蒙花重风来泛竹轻何须嫌五斗持此谢渊明  

贫居  

绳牀拥敝裯初起髪未栉南窻展书卷就暖读寒日门前絶车马薄暮垂片席短墙挂纎蔓幽鸟啄红实羣蜗恶积雨缭绕篆空壁男儿处贫贱举首宇宙窄翩翩枪榆鸠宛转匿絮虱妻孥竞相笑憔悴守文笔  

惜花  

胡蜂采花花气薄黄鸟啄花花蘂落林风吹花花片乱池水浸花花色恶少年惜花防花意晴张青帏雨油幕劝君直须为花饮明日春归空晩蕚  

织妇怨  

掷梭两手倦踏籋防足妍三日不住织一匹才可剪织处畏风日剪时谨刀尺皆言边幅好自爱经纬密昨朝持入库何事监官怒大字雕印文浓和油墨污父母抱归舍抛向中门下相看各无语泪迸若倾防质钱解衣服买丝添上轴不敢輙下机连宵停火烛当须了租赋岂暇恤襦袴前知寒切骨甘心肩骭露里胥踞门限呌骂嗔纳晩安得织妇心变作监官眼  

均逸亭  

亭午跨城端新苔磴道盘风光晴水石烟景暮林峦簿领仍多暇賔从每尽欢何由掉尘鞅聊问借防干  

青山道  

防防青山道丛木含古烟逺客事行役未晩不敢前乳虎正养子采食大路边但顾已所急其谁辨愚贤  

秋兴  

晨风吹茂林夕露下芳畹秋容变憔悴复此白日短萧萧嵗华暮冉冉节物换浩叹倚前楹使我心曲乱  

其二  

百虫感秋阴入夜声更切问尔苦何事到晓啼不歇盈庭不可止蓊薉藏万穴防是天运然相将送凋节  

书隠者壁  

枳棘分三径猨猱结四邻茂林修竹地枕石潄流人看雨搘藤杖迎风卸葛巾我来怀愧甚衣上有红尘  

苍溪山寺  

正午风色高遂泊苍溪县层崖抱林木有寺藏葱蒨出船歩危磴荫密颇萦转上到金仙家緑空列台殿修篁挂悬溜坐觉炎暑变老僧晓经论言语何贯穿引我上高阁阑干俯江面寥寥百里内山水尽竒观谁谓羇旅中所见皆所愿汀洲白鸟聚井邑青烟散乐此暮忘归踈钟起岩畔徙倚下松门尚怪舟人唤  

夏日闲书墨君堂壁  

先人有庐涪水之东边我罢汉中守归此聊息焉高林抱深麓清荫宻右绵曾岩敞户外浅瀬流窻前邀客上素琹留僧酌寒泉忽时乗高风逺望立云烟野兴极浩荡俗虑无一縁气爽神自乐世故便可捐却忆为吏时荷重常满肩几案堆簿书区处忘食眠冠带坐大暑颡汗常涓涓每惧落深责取适敢自便安闲获在兹怳若梦游仙  

其二  

归来山中住便作山中人冠带亦自闲累月不着身散髪层岩阿濯足清涧濵石藓粘简册松风堕衣巾乡里多旧游不厌过从频山肴与野酿待我如佳賔有召即走赴乐其爱我真常恐礼数乖取问吾交亲正此一夏乐忽兹遘萧辰还愧拥千骑又走西道尘  

呈里中诸友  

君莫嗔我不读书君莫笑我不饮酒更精文史岂足用渐老欢娯复何有负郭安得二顷田举家已聚三十口山中更无百日闲淅淅西风驱马首  

书緑帷亭壁  

乔木绕舍如緑帷羣山四面寒参差春禽入秋啼自别早云到暮归常迟庭前好菊劝饮酒案上佳纸邀吟诗闲居数月兴便野浑忘簿书相聒时  

墨君堂  

嗜竹种复画浑如王掾居高堂倚空岩素壁交扶踈山影覆秋静月色澄夜虚萧爽只自适谁能爱吾庐  

登邠州城楼  

试此望揺落秋襟成惘然客怀伤薄暮节物感穷边断烧侵高垒微阳入晩川年来旧山意常与雁翩翩  

登山城书事  

节物感羇旅连空生塞阴乱鸿寒渚逺羣雀晩丛深霜重泾滩出烟高陇树沉嵗华徒自老幽愤满登临  

送夏殿直  

霜树东门晓清寒满客衣一樽从此别百两几时归漆水鱼初荐梁园雪正飞高堂今适郡须念报春晖  

和张屯田秋晩灵峯东阁闲望  

直栏横絶紫微阴凭里秋光照客襟一道山川寒色逺万家烟火夕阳深泾滩水落羣鵶集秦岭云高断雁沉此兴浩然须把酒可怜难醉异乡心  

宜禄昭仁寺后轩  

危栏凭絶壑欲奈此时何但有夕阳处就中秋色多与谁同徙倚空自发吟哦便觉成羇旅归心逐雁过玉峯园经春不得一过因成诗呈同官约游  

春来少嬉游俗事日相耗南园只城外累月不一到花香雨后歇树色风中老惟有岩下泉犹能涤幽抱  

亭口  

林下翩翩雁影斜满村红叶映人家岩头孤寺见横阁有客独来登暮霞  

浅水原  

鹑孤西北地鳞鳞此处当年起战尘见说如今沟垅下断锋残镞属耕民  

运判南园瞻民阁  

青都高与紫霄通独此危栏望不穷万岭迫云秋色里一峯擎雪夕阳中櫩楹晓落天仓月窻户晴吹石阙风民吏安闲财赋足管弦时复在层空  

和张推官元夕  

山郡上元荣乐事大开金地作遨塲烟云向晓谁教霁灯烛乗春自有香紫陌荧煌随歩远防棚佳丽鬬眉长游人莫惜酬高直买取银蟾一寸光  

雨过侧调  

阴车飞空载急雨雨过林塘若新换柽花浮波鱼误食松子落屋乌惊弹白云挂树久不起青烟泊草殊未散东园傲吏爱高竹把卷倚风头髪乱  

贻静林诗僧已老  

七十吟中老清风满旧林倚笻秋岸逺围衲夜房深未得云空在将成月已沉生平苦如此谁是识师心  

闲居院上方晩景  

绕岩萦谷到禅扄更上危巅最上亭风搅乱鵶盘古木雨催羣鹭下寒汀秋田沟垅如棊局晩岫峯峦若画屏诗已吟成终夕去逺村灯火一星星  

彭山县居  

公馆静寥寥园亭景物饶溪光明短彴树影荫危樵山鸟忽防下池鱼时一跳主人王事简文酒日逍遥  

送郭方叔南充簿  

六月东山道炎风满去鞍谯周之旧里仇览此初官簿领无烦壅图书好燕安清朝名路濶慎勿学长叹  

题鹤鸣化上清宫  

袐宇压孱顔飞梯上屈盘清流抱山合乔树夹云寒地古芝英坼岩秋石乳干飚轮游底处空自立层坛  

寄楞严大师  

锦官城里寺一室若云峯水缩秋吟鼎霜低夜讲松住斋尘入鉢出定藓生笻曾听三摩义居常梦晓钟  

北郭  

绕树垂萝荫曲堤暖烟深处乱禽啼何人来此共擕酒可惜拒霜花一谿  

鸎  

浓染羽毛深画眉晓来风日正晴时只应自道新声好啼徧后园花万枝  

房公湖  

一顷清波四面平宛然唐相旧经营高秋林木形容老落日楼台防绘明有景可寻兰櫂逺无幽不入竹桥横二年所得官居乐不厌频来缓带行  

什邡道中  

驱马下遥川残阳促晩鞭高林夹广道乱水入平田村落晴如画桑林昼起烟飞鸿正南下归意满云边  

歩月  

掩卷下中庭月色浩如水秋气凉满襟松阴宻铺地百虫催夜去一鴈领寒起静念忘世纷谁同此佳味  

郡学鏁宿  

长栢高柟荫广庭夜凉人静梦魂清不知山月几时落每到晓钟闻雨声  

鬬碧亭  

雨余山景鲜风定水光好晴阳破宿雾秀色浓可扫平时一樽酒野客共倾倒朝暮山水间年华不知老  

夜声  

秋风动衰草摵摵响夜月其下有鸣蛩到晓啼不歇乃知揺落时众籁自感发安得苦吟人不能为一吷  

新晴山月  

高松漏踈月落影如画地徘徊爱其下夜久不能寐怯风池荷卷病雨山果坠谁伴舎苦吟满林啼络纬  

近日  

近日簿书全简少吏人惟趂两衙休归来便只寻冠屦绕徧林亭山上头  

山城秋日野望感事书怀呈呉龙图  

已是秋阴更夕曛乱山高下起寒云危楼愿见客何处逺笛不知人厌闻身外流年波渺渺眼前生事叶纷纷此愁万斛谁量得直为重捻庾信文  

忆西湖旧游  

西湖晴碧晩溶溶与客常来坐好风记得有人歌小玉月明犹在画船中  

山园  

久雨无所适新晴歩山园西风满高林败叶惊已翻时节急如此世事安可论夜归灯下吟寒虫伴幽喧  

观音院怪松  

怪松屡见无如此每度来观说向僧若遇风雷宜守防恐生头角便飞腾秋声绕殿随斋磬夜影侵廊对佛灯韦偃毕宏今不在欲求人画有谁能  

寄纪禅师  

自笑尘中游宦客长输林下坐禅僧水田百畆一区宅归老城南何日能  

吾友务深有叹琹之什运使子骏答之佳章务深亦使余继作  

白水满方湖山中好秋色逋翁促瑶轸来坐湖水侧临风起高调此兴浩无极波静戢游鳞云空矫飞翼萧条变林野万籁一以息且莫缓商弦令人涕横臆  

山斋  

职事凡少休余复不经眼幽斋设横榻尽日对层巘遥怀寄浩荡静想荣嵼松雨润书匳竹风吹酒盏荣名付傲兀胜事入清简虽有旧林泉何须嗟去晩  

北斋雨后  

小庭幽圃絶清佳爱此常教放吏衙雨后防禽来占竹秋深一蝶下寻花唤人扫壁开呉画留客临轩试越茶野兴渐多公事少宛如当日在山家  

属疾梧轩  

高梧覆新叶满院发华滋白日一何永清阴闲自移暖虫垂到地晴鸟语多时病肘倚枯榻泊然忘所思  

北园  

春风有多少尽入使君家当与郡人乐满园桃李花  

提葫芦  

花开已堪摘酒熟正好沽山禽防人意劝我提葫芦  

过朝天岭  

防壁相参万木深马前猨鸟亦难寻云容杳杳断鸿意风色萧萧行客心山若画屏随峡势水如衣带转岩阴生平来徃成何事且倚钩栏拥鼻吟  

过青泥  

鐡山正月雪交加欲探东风未有涯才过青泥春便好水边林下见梅花  

天汉桥  

风吹两岸菰蒲干日洒一汀鳬鹜寒夜深霜月照湖水须上此桥凭画栏  

折杨枝  

垂杨百尺临池水风定烟浓盘不起欲折长条寄逺行想到君边己憔悴  

## 石仓历代诗选卷一百五十六  

明　曹学佺　编  

宋诗三十三  

唐庚  

白头吟  

秋风团扇情夜雨长门意高鸟既已逝濳鱼自当弃贱妾白头吟知君怀异心秪知茂陵女不忆临卭琹  

五杂爼  

五杂爼水中鱼去复还天上鳬不获已辕下驹  

五杂爼名利地去复还尘埃辔不获已贫而仕  

客至  

山头竹万个风来玉相戞下有屋数间萧然如佛刹门无车马喧径幽芳草茁隔窻识君声遽起投笔札黄鸡未啄黍环堵无可杀园蔬煮淡泊山泉啜甘滑何以乐嘉賔春禽日嘲  

圆蛤  

黄犊鸣水中相顾皆愕然探之无所得有蛙仅如钱持问旁舍翁云此号圆蛤夏潦涨沟渠喧呼自酬答卒然闻其声谓当可专车既见一拊掌寸莛量有余物生元气中小大各异趣蛙质黄牛鸣持此欲谁附我居固已陋尔鸣良太繁绵蛮啭黄鹂我今思故园  

北归至广州寄惠州故人  

归心如跃马奋迅不可驻别情如放猿已去犹返顾三年孺子杜数借柱史书好在五噫者善保千金躯旧来谈天口老去尽地力万里不相忘寄声问眠食  

结客少年塲  

结客何用少年塲男儿尚气须激昻朝从鲁朱家暮过秦武阳饮酒邯郸市膝上横秋霜明年从军入炖煌金印紫绶煇路傍贫中知已慎勿忘  

食笋行  

半夜春山试雷雨惊起蛰龙初出土野人不惜苍苔深掘得嘉根自烧煑满盘明玉逺飘香一筯鲈鱼味差苦竹斋食罢竹阴午竹里行吟傲簪组君夸食肉君固卑我夸食笋我亦痴阿蛮丰肌飞燕瘦意态虽异要皆竒君不见天随先生贫食杞闗中客卿肥刺齿丰俭不齐理或然彼此相忘聊尔耳  

喜雨呈赵世泽  

去年雨多忧水潦今年雨少忧枯槁都縁县政失中和水旱年年勤父老前时云起雨欲落夜半风来还一扫明朝引首望云汉屋上晨暾仍杲杲赋输百万未破白簿脚何縁得勾倒上书自劾欲归去老妇挽衣傍夺槀技穷徃防北山神是多霈然偿所祷稻畦罢亚势已活竹里萧踈声更好故应神意闵孤拙茍免嵗中书下考便安杵臼伺秋成云子满田行可  

内前行  

内前车马拨不开文德殿前宣麻回紫薇侍郎拜右相中使押赴文昌台旄头昨夜光照牗是夕收芒如秃帚明日化为甘雨来宅家唤作调元手周公礼乐未要作致身姚宋也不恶向来两翁当国年民间斗米才四钱  

大熟行  

去年大雪埋尺棰水北荔枝遭冻死共嗔北客带寒来我欲分防谁受理今年诸峒十分熟东江不下龙川米南翁北客两欣然孰与忍饥飡荔子  

蜑儿歌  

泸南二子天一边思之不见今三年阮咸已老得遥集白髪自愧还欣然未看颅骨并颊颧啼中已有过秦篇诸田何得贱庶孽防斩荘贾摧强燕  

采药行赠梅蟠  

顺途行歌醉者谁先生采药山中归昨日擕篮入山去今日出山香满路先生年来饭黄精俗眼但白髪但青得失乗除适相补勿取谗人畀豺虎  

循州杂咏  

屏迹舎人巷灌园居士桥花开不旋踵草薙复齐腰蛤笑明朝雨鸡鸣闇夜潮未能全独乐邻里去招邀已絶经年笔仍闗尽日门身谋嗟翠羽人事叹榕根蔬食风掀市楼居水破村岭南霜甚薄何得鬓边繁饱食为茶地深耕覔酒杯翻泥逢暗笋汲井得飞梅湖尽船头转山穷屐齿回田间良自苦清兴亦悠哉壮嵗日千里晩途天一方花缦聊傲世白袷亦随乡团扇侵时令方书遣昼长此间吾所乐便拟上林塘为农沙子歩附保水西乡隠几江天逺开门佛土香时情荒径草埜色淡渔梁欲纵高秋目东偏作短墙旧物杯中酒新诗海上翁百非无一是显过岂微功引水江分碧烹丹井为红幽居亦多事度日不全空覆载宜然等寒暄乃尔殊雪曾前嵗有地过此邦无煮海鲸鲵动烹山虎豹呼南来何所得诗语带娵隅  

九日怀舎弟  

重阳陶令节单阏贾生年秋色苍梧外衰顔紫菊前登高知地尽引满觉天旋去嵗京城雨茱茰对惠连  

人日  

人日伤心极天时触目新残梅诗兴晩细草梦魂春挑菜年年俗飞蓬处处身蟇颐频语及髣髴到东津  

九日独酌  

登高无老伴引满自高歌欢意天边少重阳野外多黄花空嵗月白首尚闗河他日龙山兴吾今在网罗  

十月复暄  

谁防世间事即今冬后秋残年仍御裌先日已重裘地势炎烟令天时北客愁此生槖籥内反复任吹咻  

送客之五羊  

不到番禺久繁雄良自如江山禹贡外城郭汉兵余圆折明珠浦旁行异域书五羊虽作乐防鲤未宜踈  

春田谪居书事  

四十缁成素清明緑胜红形容千虑后门馆一贫中白日时时别青芜处处同此生蜃舌里啼鸟莫春风游广州悟性寺寺有赵王台葢尉佗时所筑有井甘甚号达摩井云  

﨑岖走上方浩荡取秋光台上经樛女江天入夜郎华夷凭槛逺兴废引杯长泉脉来何处中含定慧香  

春归  

东风定何物所至輙苍然卜市花间合孤城柳外圆禽声犯寒食江色带新年无计驱愁得还推到酒边  

江涨  

秋来雨似浇雨罢水如潮市改依高岸津喧救断桥云阴哭鸠妇池溢走鱼苗天意良难测前时旱欲焦  

醉眠  

山静似太古日长如小年余花犹可醉好鸟不妨眠世味门常掩时光枕已便梦中频得句拈笔又忘籖  

舟中  

去楚及梅落过夔逢麦秋既非就国者伴作贾胡留心力盘滩尽年光抛渡休移书故山友慎勿厌锄防  

雪意  

睡眼拭朦胧开门雪正浓客来迷旧径虎过识新踪浦逺浑无鹤林深只有松惜琹如不解酒兴若为供泸人何邦直者为安溪把截将有功不赏反得罪来惠州贫甚吾呼与饮为作此诗  

楚人季布以勇显鲁国朱家用侠闻驰马弯弓臣好武吹毛洗垢吏深文王孙此日谁漂母卿子前时号冠军满引一杯齐物论白衣苍狗听浮云  

舎弟既到有作  

武陵仓卒记他时我独南翔子北飞覻过几多归后事相看仍是别时衣匪躬老矣惟心在便腹依然但髪稀尚有苦吟三十载与君同饱蜀山薇  

夜闻蜑户叩船作长江礧欣然乐之殊觉有起余之兴因念涪上所作招渔父词者非是更作此诗反之示舍弟端孺  

当年无奈气狂何醉檄涪翁弃短簑晩落炎州磨嵗月欲从诸蜑丐烟波与君共作长江礧况我能为南海歌身世即今良可见不应老子尚婆娑  

长沙竹笋闻于天下大者可十觔重食之甘甚而不冰脾昔渡湘欲作诗未暇也今复过之酬以此篇  

地入长沙莫叹卑竹萌径尺旧相知九重才复金门籍万里先参玉版师契濶累年真负口徘徊弥月未妨脾渭川风味那能对中有离骚九辩词  

闲居  

木许幽人晓梦长朝朝亲注佛前香有诗为爱袁家渴无病縁抄陆氏方身离蜑中谁是我食除蜿外总随乡白沙翠竹门前路疑出西郊向草堂  

闻郑二对吏五羊  

旧友年来畧散亡新收郑子亦遑遑嵗云暮矣无防雁我所思兮在五羊狱吏事权先自贵书生踪迹况能狂风流人物今余几可忍羣儿复谤伤  

西溪  

西溪霜后更沉涵溪上愁人雪半簪市散争归桥纳纳橹揺不进水潭潭利倾小海鱼盐集味入陀村酒茗甘百里源流千里势惠州城下有江南  

悯雨  

老楚能令畏垒丰此身翻累越人穷至今无奈曾孙稼几度虚占少女风兹事防须星有好他时曾厌雨其蒙山中頼有茱粮足不向诸侯托寓公  

重阳后一日从无尽泛舟游处士台故诗人秦从所居  

皂河经雨少微沙船帖台根日未斜三径就荒悲白士一樽相属对黄花已将逺眺收平楚更遣清言到永嘉要见仙翁头似漆请看醉后落乌纱  

既以前韵赠勉翁复怀庭玉因次韵  

千金骏骨买虚名骐老通衢价未评逐去定知穷不死向来元以句为生东风又见莺朋友北信难凭雁弟兄欲寄此怀惟有月天涯分与故人明  

寓精道斋有感怀家山二首  

论兵作赋两怱怱人事光阴转首空五夜梦飞山色里一年秋在雨声中扬州骑鹤非无意上蔡牵黄信此穷幸有林泉未归去欲将清兴问征鸿  

悠悠功业老堪怜旧事谁凭可共论直欲酒中赊快乐尚能花里覔寒温诗书误我成何事嵗月侵人不见痕汾水年年秋雁到庾郎何处不销魂  

赠泸倅丘明善二首  

呉头楚尾秀山川一分才华占得全和气暖敷冬有日清风寒压瘴无烟分麾共领南门钥簪笔终归比阙天寄语江阳夷落道安排春织待新篇  

可曾为客到江阳塞上萧条断旅膓歌动竹枝终日楚笛吹梅蘂数声羌仰天太息偷闲愤被髪惊呼不为狂校尉自能青白眼肯教牛尾一般黄  

书新堂  

叠茅重苇一堂新设榻聊安簿领身落枕不知莺树晓污书长苦燕泥春狱官何预青苗事野意新便白葛巾能向此间时得趣何须分外拜车尘  

春日郊外  

城中未省有春光城外榆槐已半黄山好更宜余积雪水生看欲倒垂杨莺边日暖如人语草际风和作药香疑此江头有佳句为君寻取却茫茫  

峡路  

上马复下马羸躯不暂停铃声今古道柳色短长亭乱石波翻雪洪崖岫破青羊归防絶壁鹿饮入寒汀雨岸浑遮月中天畧见星云来通玉垒江去背沧溟春少花难折霜多叶易零爱山犹着物畏栈未忘形事业知安在艰危已备经宦游方此始何日遂鸿防  

游仙云宫  

出郭三竿日横江一苇航雀飞田有麦蚕罢野无桑下马危梯滑开门古殿香雨余丹井溢苔入醮坛荒画老星辰动碑残嵗月亡钟声落城市符祝走村乡埜鸟啼巴蜀山崖刻汉唐临归更回首惜此一襟凉  

春日杂兴  

爱梅长恐着花迟日祷东风莫后期及得见梅还冷淡东风全在小桃枝  

月团新碾破春酲頼有归鸿寄好音人在天涯莫回省恐偷华髪上瑶簪  

## 石仓历代诗选卷一百五十七  

明　曹学佺　编  

宋诗三十四  

徐积  

垓下歌  

垓下将军夜枕戈半夜忽然闻楚歌词酸调苦不可听拔山力尽无如何将军夜起帐中舞八千儿郎泪如雨此时上马复何言虞兮虞兮奈何汝  

江南春  

今年是处春风早江南地暖春逾好春风次第入江山先入梅花既芳草芳草春深更有情直共江山到洞庭落花流水武陵道湖中有山春更青斜阳西落一防明少年莫上岳阳城  

寄李道源  

春风本是诗家友典却琴书也沽酒呼童去问紫霄翁近来枕上吟诗否不醉不吟将奈何过却今年春已多胷中壮气吐不出看看又作送春歌  

酬李道源弹琴之句  

数尺焦桐常在手知子爱歌兼爱酒今朝已是二月三梅花驿使曽来否古今多少无奈何古人慷慨良已多为报陶潜且饮酒无弦琴上不须歌  

赠查宣教  

晩来闲共秋风约惟有黄花莫吹却有人懐抱似陶潜待向东篱共花酌  

和鲁山感春  

君看纷纷能几时一翻情态随光驰欢日常少戚日多共君且趂春风歌莫学时人种花草不似山中松桂好  

述懐寄吕师  

试眺关西山壁立春云突尽长空窄浓岚滴去渭川寒孤峰深入秦天碧白云流水岂无情立马吟诗定相忆且倩东风先寄声我整西装期已迫吟到秋风放客归归时待作潇湘客  

送王潜圣  

公车待报凡几年萧生罢去心浩然盐渎野中寻旧隠杨子江头呼渡船太湖波浪湿秋天洞庭橘柚生红烟马踏新霜吴岭外猿啼小雪建溪边关西夫子虽迟暮行笑行吟正安步菑川海上牧羊儿解説公孙放豚去  

送李昂长官  

征南兵势欲平蛮军声杀气秋风寒南国此时霜霰早八月草黄枫叶丹江有渚兮山有麓君向洞庭何处宿四垂天幕乱波平九嶷山送愁岚緑日斜叶落黄陵祠月明风起清湘竹愁娥逺放峡云来寃臣暮借江声哭雁号孤喙度苍梧猿呌哀肠抱霜木此行正合风骚情县衙仍在衡山足  

寄蒋大漕  

大使莫忧淮上老无山可望梅花少梅花可种山奈何日中枕上山更多岂无闲僧坐林下亦有樵子持斧柯起来恍惚从万里便买猿栽薜萝人间流水寓之意天外白云来者歌  

送陈长官赴衡阳  

楚天摇落霜风早山色依依江渺渺洞庭水寒帆影孤雁声正在衡阳道君不见屈原憔悴贾生夭遗恨至今犹未了日晩江头船住时行人莫望江边草  

答范君锡  

醉中数问风流掾酒价太髙何日贱君将使我典衣沽诗人未有春衫绢山阳才吏倪大夫烦君为我特致书正月腊寒犹未去诸君吟坐待围炉  

杨柳枝  

杨柳枝试向枝头折杨柳舞罢青衫困垂手相如病思最多情沈约才清更酣酒君看好鸟鸣枝间日与春风问安否清明前后峭寒时好把香绵闲抖擞  

渔者  

缚竹编茅杂乱蓬四篱俱是野花丛莫道江湖山色好篱落不禁秋后风秋后风从西北起身上蓑衣冷如水夫妻却在钓船中儿孙走入芦花里夫妻不防作活计辛苦卖鱼沽酒费儿孙身上更贫穷白日无衣夜无被昨日前村沽酒处今朝忽见无人住闻道江南地更暖移舟急望江南去  

钓者  

有人口诵浮云曲手把潇湘一竿竹荻花洲上作茅庵坐看江头浪如屋  

寄苏子由  

午日移阴后行人罢燕时路从西郭去船值北风吹梦里犹回首心中欲附诗从来义如此两意自相知  

寄张景修  

东南未回客行乐又经年吴市花朝酒松江月夜船穷阎无屋住广殿有诗传若论平生事无如任自然  

和孙元规资政游园  

禁烟娱乐且须频二月风光特地新料得壶中无俗客更闻歌者尽阳春酒来花下斟琼液茶向松间碾玉尘应笑谢安空寂寞东山终日为何人  

其二  

红作帘帷翠作裀随轩歌舞一时新未知醒者何如醉且向樽前莫负春烟重柳梢寒蘸水日髙花径暖生尘自从三月芳菲后误入桃源又几人  

召汝弼  

外府新雠校问君来不来春随流水逺日被落花催烦子神仙御尽余贤圣杯何时松径下闲坐踏苍苔  

寄頴叔  

南郭茶杯菊未香西檐老柳觉疎黄家无县令双鳬舄梦有仙人五色羊梅信易传来岭北雁书难附过衡阳定知逺俗懐公义若説威名背负芒  

和路朝奉新君  

世俗纷纷事总虚诗翁今作逸人居勤穿东地縁栽竹喜占明窓为著书近市好赊春肆酒就淮仍买晩罾鱼忽撑小艇来西郭不问皆知访仲车  

君向潇湘我向秦  

我望秦关方整驾子浮湘水欲登舟马嘶山坞谁家宿缆系江枫何处留垅上耕随残月去日边帆带落霞收灞陵古恨骚人意歌向樽前不易酬  

柳絮  

君看青丝蘂开花便弃捐临风竞离别就地忽团圆孤客正心乱浮云来马前防桥逢杜甫老泪更澘然长条徒自重狂絮去何之禁籞穿花树春江扑酒旗因风无定意着物有闲时谢媪何为者深情在雪诗  

败荷  

有客方笑歌谁人吟败荷但言为秋惜不道碍船过折柄刺芒在乱丝根本多江头浪如屋今夜奈风何  

贫女扇  

妾有一尺绢已为身上衣自织清溪蒲团团手中持朝寻麦垅去暮汲水泉归傍人偷看妾不使见娥眉  

宿山馆  

下马开门日已沈回旋村路乞樵灯隔云吠去谁家犬踏月归来何处僧潭上风生千嶂吼枕前泉落一牀氷呼儿笑问今宵事身在危峰第几层  

文仙  

紫微诏诰都经手东壁图书尽在家何日再游羣玉府吟窓依旧锁烟霞  

富仙  

碧霞楼上常先晓白玉宫中爱早寒乱玉甃成池浴凤浑金削就栋栖鸾  

吟仙  

金编诵处无人见玉洞题时有凤知昨夜忽然何处去月中吟就白云诗  

醉起仙  

佩环声动出金华凤引鸾随入绛霞行到瑶台云路窄侧身趋避玉妃车  

地仙  

瑶台紫府都归梦碧洞红尘总是家蓬岛有时来问信桃源无处不开花  

太平仙  

谁知我是太平仙歌罢浮云笑暮烟更倚玉楼吟乐府断虹消尽月明天  

水仙  

龙驭曽游绛水霞回来却坐赤鲸车夜深正解双珠佩莫防犀灯照我家  

题东轩  

我有东轩景喜君为此行一如旷野外四面好风生但见云连树不知山是城重来如有约秋水夕阳明  

春雪  

天上星榆一夜雕晨风吹落下层霄溪头岸狭流应涨帘外春寒到不消数骑急投村野宿几人闲问酒家谣登髙望徧东城路又领诗兵战寂寥  

秋云  

淡似秋河水浓于春坞烟陇头寒塞雁峡外晩江天忽断月华堕乍明虹影连西风休强住飞势自翩翩  

村家  

堦前生蔓草门外是多岐老叟行无伴儿童饱自嬉防羣巢众树狐迹过疎篱不肯勤耕耨丰凶为有时  

渔者  

家住前村芦苇中一生无事是渔翁眼看波浪如平地身向江湖若断蓬小艇醉眠寒夜雨短帆闲挂夕阳风营营市井应相笑不道锥刀尽是空  

雪  

君看飞雪竞翩翩云将争驱正着鞭人望已酬残腊后物华兼值早梅天招沽北掾输平日走马西州忆少年漏屋旋消濡褐破窓穿过湿余笺蹄涔易见真洼满粪土难辞伪色鲜席户冷灰人削迹朱门热灸客摩肩纷纷万事还如此寂寂幽懐尽舍旃流水明边争趂月断鸿深处独藏仙谁家渔棹空闻笛何处樵村只见烟最好耕农相贺了牛衣醉卧夕阳田  

苏子瞻挽词  

起起公终矣斯文将奈何新书传异域旧隠寄东坡直道谋身少孤忠为国多死生公论在髙义出岷峨  

## 石仓历代诗选卷一百五十八  

明　曹学佺　编  

宋诗三十五  

晁冲之  

古乐府  

大星何历历小星烂如石掖垣崔嵬横紫微十二羽林森北极今夕何夕月西倾虎抱空关龙厌直峥嵘北斗着地垂手去匏不盈尺严陵醉卧光武傍浮楂正值天孙织王良挟策飞上天傅説空骑箕尾立君不见茂陵弃子欲登仙自将壮士终南边忽然遭窘出玺绶归来下诏除民田阿瞒急示乘舆物鲜卑仍弃瑚鞭又不见古来垂堂戒华屋敌国挟辀戎接毂白龙鱼服误网罗孔雀金花被牛触  

夷门行赠秦夷仲  

君不见夷门客有侯嬴风杀人白昼红尘中京兆知名不敢捕倚天长剑着崆峒同时结交三数公聨翩走马几马骢仰天一笑万事空入门賔客不复通起家簪笏明光宫呜呼男儿名重泰山身如叶手犯龙鳞心莫慑当垆犊鼻马相如慷慨直辞犹谏猎  

送一上人还滁州琅琊山  

上人法一朝过我问我作诗三昧门我闻大士入词海不起宴坐澄心源禅波洞澈百渊底法水荡涤诸尘根迅流速度超鬼国到岸舍筏登昆仑无边草木悉妙药一切禽鸟皆能言化身八万四千臂神通转物如乾坤山河大地悉自説是身口意初不喧世间何事无妙理悟处不独非风羣鵞转颈感王子佳人舞剑惊公孙风飘素练有飞势雨注破屋空留痕惜哉数子枉解但令笔画空腾骞君看琅琊酿泉上醉翁妙语今犹存向来溪壑不改色青嶂尚属僧家园  

赠僧法一墨  

黄山之巅百尺松虬枝偃葢连羣峰山神守防魑魅避道人剪伐天为容扪崖踸踔篝火逺絶壁晻霭凝烟浓霜霏霏玉杵下捕麋煮角当严冬阴房风日不可到律琯吹尽灰无踪小书细字著名姓黄金照耀图双龙守臣再拜选进日九关有诏开重重老儒偶得寔天幸千金更买无由逢上人澹泊何所好工书草如飞蓬苦来求我惜不得一酬十载相过从君不见玉堂词人紫垣客拜赐舞蹈黄罗封长安纸价犹未贵江南江北山皆童  

法一以前墨为未佳复以承宴墨赠之  

我闻江南墨官有诸奚老超尚不如廷珪后来承晏复秀出喧然父子名相齐百年相传文断碎彷佛尚见蛟龙背电光属天星斗昬雨痕倒海风云晦却忆当年清暑殿黄门侍立才人见银钩洒落桃花笺牙牀磨试红丝研同时书画三万轴大徐小篆徐熈竹御题四絶海内传袐府毫芒惜如玉君不见建隆天子开国初曹公受诏行扫除王侯旧物人今得更写西天贝叶书  

东阳山人僻居  

我家京洛间桂玉资薄产平生丘壑心水竹不满眼清晨有客吴中来山川指授收竒才笑谈长揖波浪下懐抱逺承岩穴开东阳山人髙华隠豪侠持身复修谨旁山多辟黍秫田碧溪东流汲春醖溪南一亩当翠微秋风莼熟菰叶肥鱼上带藻荇动鸥鹭下拂芙蓉飞亭阴野塘亦新筑溪山共作窓中緑诸郎年少皆知书子夜哦诗动修竹嵗时冠葢如浮云击钟鼎食江淮闻爱山自比谢康乐好士不减春申君我欲沿溪扬小楫亭边共醉藤萝月叩门夜访君家时扁舟重载山阴雪  

田中行  

落叶如流人迁徙不可收严霜枯百草清此山下沟我行将涉之脱屦笑复休天风吹我裳彼亦难久留晩过柳下门鸟声上嘲啾父老四五辈向人何所求邀我酌白酒酒酣语和柔指云此屋南颇有良田畴劝我耕其中庶结同社游吾母性慈俭此事诚易谋伯也久吏隠可以吾无忧请归召家室卖衣买肥牛所望上帝喜祈谷常有秋  

览古  

遥岑不娱人苍莽颇愁絶东南有断梁水寒不可涉西闉不欲往旦暮畏喋防归来坐北堂悠然理书策之人阿堵中虽死情不隔周公徂东山仲尼陈蔡厄大儒且不遇小子何足责时命姑置之胡为常促迫  

纪愁  

北风吹我裳夏潦漂我屋牛羊践我稼雀防耗我谷雪寒堕我指雨滛疾我腹朝行桑榆间秋序伤逺目莫涉水之涯含沙中两足揽辔马病黄伏轼舆脱輹陟山既见虎还舍乃对鵩一沐三握髪十饭九不肉先生昔离垢居士今耐辱饱闻戒畏涂那知有沈陆  

戏李相如携妇还金乡  

舍人固多竒奉璧登章台君王击缶罢将军负荆来长卿束髪时亦复悦名字一从临卭游心迹了不似茂陵未得志要是才足依髙堂援哀琴月出载妇归文君入成都乃复愧四壁晩见负弩来良悔抱颈泣  

伤心【`时籍潞公宅`】  

沙路朱轓想驭轩伤心嵗月似星奔平泉有墅空流水緑野无人但绕垣九老画图传盛事四朝书史载殊恩如何圩者持镘过已向比隣问子孙  

送惠纯上人游闽  

早听闽人説土风此身常欲到闽中春沟水动茶花白夏谷云生荔子红树接楚天山不断波连粤岭海相通北窓夜展图经看手自题书寄逺公  

睡起  

素屏纹簟彻轻纱睡起氷盘自削雨笋微微开緑箨风槐细细落黄花经营薄产初无意补葺疎篱渐有涯待得髙秋寻靖老临流坐石问丹砂  

次二十一兄季此韵  

忆在长安最少年酒酣随处一欣然猎回汉苑秋髙夜饮罢秦台雪作天不拟伊优陪殿下相随于蒍过楼前如今白髪山城里宴坐观空习断縁  

次韵再答少蕴知府甥和四兄以道长句并见寄  

锦袍昔是诗成得别墅今非棊赌来山蔚蓝光交抱舍水桃花色合围台通人竹坞深深闭谢客松扉逺逺开定与西湖争胜负只应惟欠使君杯  

都下追感往昔因成此诗  

少年使酒走京华纵步曽游小小家看舞霓裳羽衣曲听歌玉树后庭花门侵杨柳垂珠箔窓对樱桃卷碧纱坐客半惊随逝水主人星散落天涯  

其二  

春风踏月过章华青鸟双邀阿母家系马欲低当户柳迎人先出隔墙花鬓深钗暖云侵閤臂薄衫寒玉映纱休作一生惆怅事隣州不寄海西涯  

送王敦素  

龙蟠山色引衡庐霜落江清影碧虚鼓枻厌骑沙苑马行厨快食武昌鱼缓歌玉树翻新曲趣入金銮续旧书官达故人稀防面君来相见肯如初  

别昭徳弟怆然伤懐  

吾庐别汝到何期四十年间此别离合抱树元从旧种成丛菊始自新移老无兄弟飘零日逺有公卿旷絶时努力不辞勤负米欲求三径可从谁  

僧舍小山  

此老絶潇洒久参曹洞禅胷中有丘壑手里斵山川树小风声细岩深日影圆江湖不归客相对一茫然  

其二  

聚沙真足戏知自法王孙一运郢斤手都无禹凿痕藤梢未挂壁荷叶欲生盆笑问山阴道潜通何处村  

其三  

烂石有佳色禅房叠更幽九疑峰不断十字水长流枕簟日逃暑轩窓时卧游吾衰更何往只此对汤休  

再至都城  

峥嵘花蕚西清晓望犹迷御路红尘合宫槐碧瓦齐夹城知辇过复道觉香低中使传宣入千门避马蹄  

至日  

短晷催长至新晴改故阴风霜游子鬓节序异乡心合坐呼卢转分曹举白深百年家魏阙存没一沾襟  

秋雨感事  

苦雨荒秋宅寒生木叶悲半垂藤防壁中缺蔓穿篱书校时开帙壶提日系丝儒冠吾已悮何责五男儿  

次季此兄九日韵  

清秋九日至晩菊两三开愁把他乡酒思登故国台赐懐朝士宠诗想从臣才向晚能无涙飘飘雁影来  

夏室  

夏室不御暑竹阴新未交幽花时结子晩燕续开巢午梦还髙枕晨炊出近庖此生吾自了客至莫相嘲  

夜坐  

入夜暑气薄辉辉星满空钩帘倚新月却扇受微风消渴几时愈浮楂何处通轻生一快意波浪五湖中  

梅  

素月清溪上临风不自胜影寒垂积雪枝薄带春氷香近行犹逺人来折未曽江山正萧瑟玉色照松藤  

行泌水上  

肃肃郊原静牛羊草树间石矶寒不扫水阁静常关故里无消息孤城絶往还多愁独来此犹得见河山  

道中  

北风吹雨不能晴羸病人骑瘦马行鬓髪向来浑白尽半縁忧患半多情  

夜行  

老去功名意转疎独骑瘦马取长途孤村到晓犹灯火知有人家夜读书  

## 石仓历代诗选卷一百五十九  

明　曹学佺　编  

宋诗三十六  

邹浩  

寄楼谦中  

三年客扬州鄙吝谁与晤美人海上来青眼独余顾荒凉吊遗踪每每防杖屦败意无俗物欣快平生遇陶丘今杜门习懒殆成痼麈尾挂壁间琴书自朝暮匡山正倚天枕漱实幽趣清壮増笔力重规谪仙句相望越千里款叚不获驱何当继畴昔把手论情素惟有月下桐秋声已如故  

効十二属体  

区区鼯防技不优鼓刀要使无全牛力探虎穴必有获纵如兔窟焉能谋好龙既久乃龙至画蛇添足岂蛇侔骢马御史风烈在瘦羊博士声名流棘端犹作刻猴用寳鼎忽患烹鸡求相狗他年防见赏牧豕海上非吾忧  

陶丘【`得傍字`】  

山河融结皆竒状此丘之形谁与剏一成为敦再为陶二帝昌时已询访至今禹贡名字存气势仍容菏泽傍普天率土此其中杂还舟车来四向分茅开国南面尊屡致千金谢齐相尔来日月几春冬兴废相寻人物上纷纷万事已尘埃此丘迤逦初无恙平生苦死嗜登临准拟携笻事疎放冷云寒日满荆榛蕞尔令人重凄怆防须东走泰山巅纵目乾坤更何障  

次韵罗正之提刑见寄  

天边故人赠明月恍惚如临沧海阔几年麈尾阻清谈一日中肠寛百结钟君骨朽谁能琴流水髙山犹到今平生宫征愧伯牙邂逅夫子还知心相期端欲追前古诸事斯言逃责数青云穷达岂须论廊庙由来齐子午王景亮携晁无咎清美堂记来求诗为赋此一篇  

先生不出二十年幅巾种树老卢泉卢泉水木清且妍筑堂流水茂树间晁侯作记笔如椽画栏素壁青瑶镌明珠白璧光射天先生矜诧喜欲颠春归野岸緑漪涟青山东缺如断环雪消风软山苍然杏梢红破胭脂寒先生醉狂梦思山自驾草车束尘编上堂读书门昼关金徽朱丝弄猗兰相思古人太古前若非豪士鲁仲连即是幽人梁伯鸾先生好学老益坚少时不信功名艰青衫屡补靴决穿晩知有命絶可怜归来自买汶上田防防香露凝秋殷只知留客有酒钱肯问釜粥寒韲酸拖金曳绣卷晓班何似布褐暖且寛先生所愿一何廉贵人孰与先生贤朱门铜臭厨肉羶夜阑白月照管弦美人一笑夭桃然安知贤达死丘园正恐后世终无传此意已输先生先我今欲归无由縁蕙帐依约闻清猿何时相从一醉眠棃花杨柳傍禁烟曽防浴沂春衣单徳公渡沔应已还山中桂枝聊攀援  

三朡亭  

结搆安在哉荒凉但郊薮无言对斜阳青天漫搔首惟余旧时春年年暗榆柳弃置勿复论兴衰古来有  

成阳  

茅茨土阶不图好想见游宫滋草草有时警跸从天来谇语应无路傍老可封之民纷万邦岂独兹城知所保谷林南畔今何如烟草茫茫车马道  

韩园  

春风挽我出邂逅陪友生濵湖足胜事系马聊班荆疎柳傲清浅孤芳媚清明禽哢杂鱼跃日转无人行此间已深趣继踵仍髙情犀局自胜负玉轸谁亏成盈樽不在饮防意时一倾岂减七贤游亦云四者并如何渺茫外忽起丝竹声未暇从尔为目断陉山横  

次韵仲弓见懐  

与子风雨散掩关非世喧琴书到古人危坐屡忘言何当同此趣脱畧文物繁嵗晏犹清居厉节真王尊  

次韵崔光先见简作诗催春色  

春游有客忘朝暮酷似经星好风雨岂知仲蔚长蓬蒿寂寂儒宫栽一亩新诗故委黄耳来舌在惊疑为频吐鸿钧宻运扫辙踪万物终然归鼓舞去年枯槁欲樵苏今已蕃鲜媚农圃我家吹律信参天苗裔非才閴无覩族寒官冷自离竒安能仰赞娲皇补庙堂爕理皆少年伫见囊金罄花坞  

次韵徳符过曽园  

东方澹残星车马各有之心落声利间摇摇无静时幽人独朝彻蟾光濯涟漪赋诗鸥鹭边妙絶中郎词青眸正相向白驹忽已驰归来过我谈闻风徒振衣  

戏世美  

杨家絶艺十六弦公卿往往趋賔筵妙龄才子更豪酌月中醉倒西湖船楚宫残梦几春晓五陵好事犹喧传只今展江尝托足香风带恨留苔钱谁令故人不他寓朅来亭上仍秋天幽花脉脉鉴清潩似与当涂争蚩妍此心如水亦滉漾那堪焊拨还锵然骅骝夜半解归镫青灯炯炯空韦编砧声渔唱起何许坐久波面生寒烟故应鸥鹭有深意忽焉鼓翅鸣窓前  

次韵徳符访世美  

秋晨饭香积举袂清风生朅来展江道老木森亭亭纎埃不随步昨宵寒露零人境两相值简编焕新晴迁固久黄壤椽笔窥羣英崔子独异趣一笑铅椠轻诗成似金钥为我开尘扃  

次韵韩君表雪中感懐  

龙衣不解颜忧民向来急天髙委真符年丰兆原隰连山水气昬过云雁声澁先春凌马奔投隙作尘入濒竹乍萧萧惊风还汲汲颇轻花鬬狂肯共雨争湿夜半回晓光木杪森鹄立开编适吾心鼓枻辍清集一饱傥可偿万事非所及想见秋稼前腰鎌荷青笠  

次韵和韩大资湖光亭对雪之什  

岩廊未旋归故国聊自晦尘表澹崧髙胷中妙天对丰年随政还嘉雪徧境内从容陟九层指顾纷百态经纶动初心枯槁入长嘅虽陈北海樽终念东臯耒只应沙路干依前符帝赉  

次韵世美见寄  

鼻端漫故蝇心与天地逺判合亦何常从古车轮转君不见儒衣攘攘趍白头几人管鲍情相投我岂季子难之邹行矣同听黄栗留  

再宿南堂分韵得星字  

夕云不成雨冉冉东南征凉月挂河汉鲜风起阶庭蛩韵响新织萤光驶流星谁知亦有念夙驾在青防  

咏路  

赤路如龙蛇不知几千丈出没山水间一下复一上伊余独何为与之同俯仰  

榴花  

阁东阁西安石榴两株相映花枝稠山髙江阔万木叶独此烂熳开不休有如牙门集缨绂碧油幢外红光浮又如青天驻羲御火龙鳞鬛惊人眸朝朝暮暮看愈好直若有意寛离忧无穷归念姑且置栏边取醉商声讴  

仙宫岭  

晓云生岭端遮日成清阴炎氛遽辟易兴逸安能禁仙宫风尘表髙髙百千寻石路上曲折健足犹难任绰约两仙子双鬟坐沈吟巫觋意何许门窓藤蔓深樵叟向我言自古传至今去州五十里有峒郁森森陶家李家女年各胜巾衿恍惚若逢遇相与登﨑崯一朝作蝉蜕英魂不坠沈乡人共祠之髣髴来顾歆水旱祷辄应民吏同所钦言已叟仙去四望袪烦襟回环万峯峦挿云皆玉簪滔滔两川流防合通梧浔虚徐韵长松飞鸣集珍禽我罪贷五鼎我躯重千金虽居瘴疠乡肯使瘴疠侵囊衣完旧裾匣剑存初镡中和王度新祈招咏愔愔赐环谅匪朝聊以写我心  

有感  

云回雨歇天欲晴鹁鸠唤妇皆和声山南山北树阴里欢然相趂争飞鸣伊余流窜止平乐妻孥尚寄潇湘城五岭横空唤不闻不如鹁鸠犹有情  

九日对菊  

不雨江亦干草木翳尘土重阳到眼前菊蘂犹未吐邻家一株来髙才尺四五种之小庭中亦自足风矩摘叶以当花茱萸可为伍泛我流霞杯喜色动眉宇颓然逍遥游妙处有谁覩渊明何人斯东篱傲今古  

少隠惠所画潇湘雪景  

永州城北十五里二水初同为一水天花开玉满前飞人在故人亭子里  

其二  

将谓雪消无覔处元来只在毫端住为余展出冻云天一片潇湘宛如故  

次韵钱岊雪中  

六出飞琼玖云愁正腊天寒声生宻竹爽气彻纯绵故苑风初静重楼月向圆何当酬此景蘸甲引金船  

次韵王贤良赠阳先生  

修涂几阅嵗终穷鹤唳猿啼蕙帐空杖屦何当归旧隠静看五柳飏春风  

戏孙扬休  

耿耿僧房寄日边晩移穷巷避諠阗羮藜不饱同攻苦秣马言归独处先木叶已随风力逺霜轮行作璧形圆衣冠返敝文昌路何似髙堂坦腹眠  

石适中  

南明山下读书堂曽许寒生借烛光髙义岂殊亲骨肉令人无复念家乡那知十载天涯别忽起三泉薤露伤追恨故时携手处焉能执绋助棺傍  

发山口堤上  

烟笼官柳柳笼堤风引澄波细细移骏马不知鞍上意回头已是获麟陂  

戏王寛之  

晩来闻説醉黄封弦管欣欣急雨中应笑西邻少风味一炉沈水对梧桐  

湖上杂咏  

何处清风作晩凉解衣相与面沧浪青萍紫芡令人恨遮却瑠璃万顷光  

濵湖一一敞雕栏自是黄尘不汝闲今日舒眉宁易得未应轻作剡溪还  

听泉  

天中悬日月激激正鸣泉洗耳岂吾事披襟聊石边焦桐无杂弄佩玉有羣仙欲识偃溪语于今蹄与筌  

顺阳东山下小池  

行尽江山知几重山前池沼尚残红尘埃满眼欣相见驻马垂杨夹岸风  

送薛唐卿赴省试  

河东文物久尘埃之子亭亭郁有材已见中天鸣鸑鷟不应环堵更蒿莱緑衣春色知谁共青简风流自此开倾耳西州人快意玉阶曽上直言来  

次韵酬徳符湖上春色  

乘风曽到水精宫春色推轮目力中几处梅花傲残雪不随桃李事轻红  

与仲孺述之世美东禅纳凉校韩文世美以韩公召先去  

清风多处是精庐饭罢俱来校异书车马焉能落吾事未斜桐影且安居  

洗竹  

欣欣花草不关心絶倒宫庭一亩阴夏箨陨风栽几日秋筠要月拟千寻携持斤斧从他怪缭绕阑干着意深全是吴中旧潇洒过门应喜伴龙吟  

南堂  

倦来搘策立阶除深喜官中似隠居寒日西流报衙皷纷纷清影上图书  

湖上访世美不遇  

夜雨朝晴似蜀天湖光山色故人边琵琶不许陪犀麈听水亭东一黯然  

次韵陈君益见寄  

冉冉嵗云暮泠然流水心他邦勤短策今日慰孤斟竹韵凌风逺花光受月侵毫端落珠琲三复故情深  

次韵罗正之朝散到临頴见寄  

何事委天数平生嗤李寻同时得君子如古惜分阴白髪日非故黄花秋似深谁知千里驾中有嵗寒心  

代书招徳符  

北风鸣四野饥鸟下黄昬寒烛照无寐孤懐谁与论伊余赋招隠抚事倍销魂莫使衡门下朝来独负暄  

曽氏北园  

苏郎北阙未寻盟崔子西山尚掩扃矫首空庭问懐抱天髙无路雁边青  

邻家集射  

墙东金鼓不停喧知是将军奕世孙莫浪鸣弓向飞雁年年一度到中原  

次韵君表送仲弓回有作  

北野阴成幄崇朝得暂休班荆无浊酒交辔有清流风絮闲相逐晴丝懒自游吾行亦朝夕未拟问功裘  

春阴  

极目三封日易斜无因重守故庭花春阴又是怜芳草燕子飞来知几家  

初夏过西苑呈商居平程良弼二年兄  

红香吹尽緑阴垂恰似当年锡宴时今日玉津楼下过午声依旧啭黄鹂  

仁老寄墨梅  

前年谪向新州去岭上寒梅正作花今日霜缣玩标格宛然风外数枝斜  

池上  

荷花荷叶满池塘柄柄摇风作晩凉忽忆新开湖里过绕船终日送清香  

## 石仓历代诗选卷一百六十  

明　曹学佺　编  

宋诗三十七  

杨时  

送富朝奉还阙  

君不见庆历承平道如砥驰车八荒同一轨敌人防张怒螳臂百万云屯若封豕又不见朔方横流涨天起腐麦蛾飞木生耳扶携道路杂老幼操瓢沟中半为鬼关河日夜刁斗惊嫚书乘驷来渝平兵间持节得英杰谈笑坐使羁长缨青社环城万区屋发廪分曹具饘粥饥羸枯颊陡生光丛冢不闻新鬼哭臧孙有后天匪亲闾门容车何足论朅来濉上见犹于雄姿宛有典刑存骅骝已度渥洼水朝燕暮越应千里行看玉勒驾銮舆濯足瑶池从此始  

南康值雨  

平沙涨雪清江濆水花照日红生鳞轩然五老出城表雕玉万仞窥长身云巾星弁覆华顶飞泉潄瀑垂天绅平生未识庐山面碧巘横云望中见江头一咫雨衔天奔浪号风作悲健朝来淤泥没牛马咫尺坐论千里逺芒鞋拄杖挂尘屋神马尻轮歘飞转卧龙庵前碧眼翁日饮山渌飱溪松神融气合八荒外此心炯炯宜先通未须勒移却俗驾防应一洗尘寰空寄言归侍壶丘子他日来游当御风  

游武夷  

函关﨑嵚走秦鹿天下并逐争羣雄抉云翻空鼇足折黔黎窜伏如寒蛩武夷山深水清泚避世犹有髙人踪龙东注海波涌玉女翠拥秋云松赤霄真骨写虚壁通泉凡笔慙非工藏舟浮梁跨絶壑隠见似与天潢通当时鸡犬不复见窠岩依旧烟霞笼我来秋杪月既望尚有幽菊埋榛丛天容洗净雨新霁云幕四卷清无风掀篷进棹穷异境注目想见流残红回船杖屦蹑幽径松竹窈窕环琳宫自怜病骨挂尘网幔亭髙防何由逢解衣归卧玉琐碎仰看明月穿疎篷  

向和卿览余诗见赠次韵奉酬  

杜陵头白长昬昬海图旧绣冬不温更遭恶卧布衾裂尽室受冻忧黎元诗人穷愁自古尔岂若种艺依青门嗟余老懒世不用穷巷久雨无髙轩虫鸣鸟噪感时节嫠不恤纬羞前言残章断简弃不録自愧潢潦无根源君胡衮字富褒饰三复妙语将谁论知君独负青云器欲使饥者名长存  

岳阳书事  

洞庭水落洲渚出叠翠疏峯逺烟没重楼百尺压髙城画栋沈沈倚天阙湖光上下天水融中以日月分西东气凌云梦吞八九欲与溟渤争雌雄澄澜无风雨新霁一日万顷磨青铜瑠璃夜影贮星汉骑鲸已在银河中湘妃帝子昔何许但有林壑青浮空苍梧云深不可见遗恨千古嗟何穷须臾晦防忽异色风怒涛翻际天黑乘陵濑壑走魑魅渟滀百怪谁能测忽看舟子玩行险更欲飞帆借风力安得晴云万里开依旧寒光浸虚碧  

寄游定夫  

忆昨相逢凤山址驹隙骎骎余半纪君趋乌府近清光陆海惊涛涨天起云帆大舸半摧溺舣岸得全诚偶尔我时捧檄赴京渚放浪江湖一浮蚁谈书考古老无用哺啜糟醨咀糠粃东归虽复有民社为米折腰良可耻市朝纷纷真羿彀朔干燕弧不容拟投身中地竟谁免未信棘端能捍矢重楼百尺卧徳问舍求田不须鄙早嵗结邻初有约齿豁头童今老矣筑田预想傍田庐负耒耦耕何日始  

寄范正甫  

羁穷莫厌如牢圏从古功名出屠贩男儿不负悬弧心马革裹尸犹足愿君不见淮阴寄食饥贫叟胯下英风亦何有逢时吐气雷电奔金印累累大如斗玉门昼夜羽檄惊睥睨欲堑天都城叩关虎士郁余怒科头奋防如雕鹰君从壮年蕴竒策未宜缩首藏柴荆昔人投笔真豪慨然万里终成名南山白额虽欲老百兽遭之犹裂脑  

吴子正招饮时权酒局不赴作诗戏之  

寒炉火冷浮青烟劲风刮面如戈鋋凝阴不动天欲雪竟日兀兀成拘挛广文才名四十年天寒坐客犹无氊防军官小技能薄寂寞冷坐诚宜然忘形杜老偶相覔传呼歌舞开华筵嗟余简书固可畏不得对饮檐花前谩有糟浆逆人鼻汝阳口角空流涎可能更似苏司业只与时时送酒钱  

晩雨  

断霞明灭天日黝雨意晴晖争好丑浮云冉冉无定姿白衣忽变如苍狗悲风激烈河汉翻雨脚如麻飞霰寒山深气腥豺虎乱乾坤四合谁云寛将溪野客懒成癖怯寒手挛面如墨把杯强吞僵立歌闭门独愁天已黑  

离家作二首  

败叶辞故枝惊飚送微雨田庐向收获城中亟完补游子欲何之道路修且阻俛首谢田叟余生厌羁旅胡雁依朔风羣飞逐南翔游子方北征朔风吹我裳揽辔望云间夜色正苍苍空羡南归翼幽懐増感伤  

别游定夫  

黾勉吾将仕谋身力已分漆雕慙未信卜子叹离羣惨淡交情重间关道路勤至言宜逺寄孤陋愿频闻  

雨寒  

天幕阴云积萧萧雨正霪泥污关市寂水入御沟深破屋寒侵骨哀弦冻絶音更愁风力健瘦怯不能禁  

归雁  

天末惊风急江湖夜思长悲鸣愁絶塞接翼冐清霜泽岸多缯弋云间乏稻粱茫然栖息地饮啄欲何伤  

感事  

世事浮云薄劳生一梦长散材依栎社幽意慕濠梁风急鹰鹯迅霜残草木黄投闲如有约早晩问耕桑  

偶成  

天逺何须问劳生听若何犁锄三亩足栖息一枝多白雪宁堪冐清时只浪过好寻明月影醉舞自婆娑  

除夜感懐  

嵗律俄云尽思家日日深二年为客恨千里倚门心节物罗樽俎儿童学语音然如在目恍惚梦难寻  

其二  

爱日乖余愿亲颜长在心逺游仍换嵗华髪已盈簪永夜谁同席残杯忆共斟相思空有泪挥洒满衣襟  

泛江至土坊  

万顷江湖逺孤乘一叶船雁飞云外字篷掩水中天波静橹声息风强帆影偏回环聊注目浩荡接青烟  

秋日有懐寄从弟表民  

羁旅吾方困哀思汝正烦望云愁雁序回首忆鸰原北圃蔬还盛东轩菊正繁飘零不相见沾洒独忘言  

又用前韵和早梅  

楚国春归早寒梅处处开月和清艳宿天与靓妆来东阁诗懐动南枝嵗律回萧然氷雪态无处覔轻埃  

出京  

旅泊惊秋意尘沙变客衣明星烂河汉残月暗帘帷风柳斜斜转云帆片片飞穷愁添别病衰晩意多违  

言溪早起  

短日催征辔听鸡踏晓霜逺山频入望薄酒谩搜肠湘浦莼丝滑吴松鲙缕长何时一疎放把钓卧沧浪  

汉坂舟行  

曲岸通幽径疎篱映竹斜坞深藏吠犬林薄露人家石濑鱼偏美邻村酒易赊秖应云水富自足一生涯  

湘君祠  

鸟鼠荒庭暮秋花覆短墙苍梧云不断湘水意何长泽岸蒹葭緑篱根草树黄萧萧竹间泪千古一悲伤  

哀鸿  

哀鸿常苦饥悲鸣垂其翼朔漠晓霜寒江湖晩烟羃乾坤一网罟髙飞亦何益日暮无与羣惊风暗沙碛  

頴昌西湖泛舟  

春过莺花无处寻移舟行近古城阴寒衣水上收残片倾耳枝间覔好音山隔曲堤迷逺近鱼跳文藻乱浮沈飘然自得江湖趣陡起归与万里心  

送丁季深  

烟含疎柳緑防茸杏颊桃英入眼红邂逅与君逢腊雪飘零独我过春风空愁转毂音尘逺且寄离懐笑语中后夜月明人寂寂相思那复一樽同  

蕲州早起  

城头雷动角声哀似共行人怨落梅欲报晨炊粱未熟唤回残梦眼慵开霜清暗觉貂裘冷月淡空令犬吠猜倚杖起肩风正烈不堪嘶马重徘徊  

游玉华洞  

苍藤秀木绕空庭叠石层峦拥画屏混沌凿开幽窍逺巨灵分破两峯青云藏野色春长在风入衣襟酒易醒采玉遗踪无处问拟投簪绂学仙经  

和张倅行县  

江浮叠巘弄清辉云外防鸿江上归击目自多幽兴在挥毫时见彩笺飞应愁零雨侵星驾好为援戈却晩晖帝室正须调鼎鼐北山为语不须讥  

寄长沙簿孙昭逺  

阳城衰晩拙催科阖寝空慙罪亦多祭灶请怜君自适载醪袪惑我谁过猗猗庭有兰堪佩寂寂门无雀可罗归去好寻溪上侣为投缨绂换渔蓑  

席上别蔡安礼  

故里相看眼暂明一尊聊此话平生杜陵蚤被微官缚元亮今为世网撄长路关山吾北去春风梅岭子南征结隣莫负当时约早晩沧浪共濯缨  

汴上  

天上行云曳白衣半衔晴日在林扉盘花落雁惊还起啄食饥乌趂不飞榆防青钱飘已尽月堤流水漭相围征途处处尘随眼多病长年与世违  

荆州书事  

千里濒江地可毛结庐何必故山椒载醪不过斜川路饮水谁同陋巷瓢勿问鸡虫闲得失但知鹏鷃各逍遥黄尘满眼僧窓静坐对风花意已消  

直舍大风书事寄循道  

枕书无寐首空搔万窍嘘风正怒号雪意浮空迷逺目月林梳影见秋毫幽庭所借惟荒草妙理应须付浊醪谁念维舟江上客落帆千里压云涛  

春日有懐诸友  

凭几无聊昼掩扉芬芬晴气减春衣隔帘掩映莺初语背日连翩雁北归莫逆交游千里别逺来音信两年稀追寻旧事成幽梦触物心伤事事非  

南归书事  

浪漫人间压客尘衡门长忆锁榆枌忘言拟尽轮人妙陈迹慵寻史籀文万里功名心独冷一防耕凿力能勤旧游欲问南归趣寂寞吾今过子云  

重经乌石铺  

夹屋青松翠蔼中去年经此亦匆匆重来乌石冈头路依旧松声带晓风  

虚心亭  

山横鼇背碧巑岏亭对浮筠缥缈间萧散谁为三径侣秖应长共白云闲  

蓝田溪上  

夹篱桃李趂溪斜浅浅清流映落花欲问武陵源上路度云穿石认胡麻  

含云寺书事絶句  

蝶梦轻扬一室空梦回谁识此身同窓前月冷松阴碎一枕溪声半夜风  

浏阳五咏  

洄渊浩荡白鸥飞老懒时来坐钓矶岸帻行人聊自适不应憔悴似湘缧　　右渭水  

帘卷晴空独倚栏防鸿防防有无间秋风注目无人防时与白云相对闲　　右归鸿阁  

芙蓉雕尽蕙兰芳杖屦翛然一曼郎鳬鹤短长宁复问但知鹏鷃两相忘　　右飞鷃亭  

柔条疎蔓緑交加烟锁云涵去路赊绣绂貂缨无处问空余鸡犬两三家　　右相公台  

圣童去后水云闲陈迹难寻草木间独有微言传野史洞天寂寂在人寰　　右洞阳  

东林道上闲步二首  

百年陈迹已成空尚寄髙人啸咏中晋代衣冠谁复在虎溪长有白莲风  

碧眼厐眉老比丘云根髙卧语难酬萧然丈室无人问一炷炉峯顶上浮  

附游酢诗  

归雁  

天末惊风急江湖野思长悲鸣愁絶塞接翼冐风霜泽岸多矰弋云间乏稻粱茫然栖息地饮啄欲何乡  

感事  

世事浮云薄劳生一梦长散材依栎社幽意慕濠梁风激鹰鹯迅霜残草木黄投闲如有约早晩问耕桑  

在頴川寄中立  

萧条清頴一茅庐魂梦长懐与子居五里桥西杨柳路至今车马往来疎  

游寳应寺  

崒嵂三峰带白湾谁开兰若翠微间竹牀云懒禅心定草径苔荒屐齿斑天入碧岚成玉宇鸟飞青嶂出尘寰此中即是蘂珠境遮莫闲吟一解颜  

山中即景  

翠霭光风世界青松緑竹人家天外飞来野鸟涧中流出桃花  

寳应寺读书堂成因懐明道先生  

桥西积雪度新晴卜筑茅堂快落成郁郁竒花铺野趣关关好鸟和书声春浓岚色无边景水净天光彻底清记得程门窓草緑至今遐想每驰情  

公字定夫与山同在程门立雪因録其诗附之诗故不全乃其子孙于谱牒中抄出以应县官之求时知县事者魏公时应延徐兴公修志以游刘朱蔡熊五大儒为世家而廌山尤为建阳理学之倡其有功于吾闽邹鲁固宜与山并传矣公生在禾平里读书寳应寺今俱置有祠田而葬则从治命在南直含山县之车辕岭公曽以朝奉郎出知和州云游氏族谱公族孙九言撰亦得其诗数篇于左  

游九言  

新作盆池戏书  

瓦盆片石累青苍兴入湖山寄小窓细看纎鳞无限乐宁妨斗水学西江  

题上监西堂秀老壁  

槎牙此老是枯松衲被寒窓百病攻赢得雪霜皮骨在几看桃李笑春风  

金陵野外废寺  

寒花窈嫋蔓頺墙古寺苍苔昼掩房犬吠屋头山杳杳虫鸣堦隙草荒荒池塘淡月蒹葭冷篱竹西风橘柚香六代江山金碧地断碑留得管兴亡  

题古田寺西堂壁  

倾岩终日倦跻攀蹔借僧庐半日闲砌下微流走清泚窓前含箨堕斓斑风来有径侵危坐云出无心度逺山劝取髙人长寄玩相随猿鹤傲林间  

题武夷毛竹洞  

毛竹连云路欲迷洞门深锁落花迟曽孙几度春风老未入仙人一局棋  

## 石仓历代诗选卷一百六十一  

明　曹学佺　编  

宋诗三十八  

陈师道  

规禅停云斋  

净居众天人宫殿随所适少仕老不归重门闭榛棘道人秀丛林妙语出禅寂是身如浮云随处同建立平生与二子嗜好用一律我此复助縁语绮已多责何年一把茅据坐孤崒嵂  

次韵晁无斁夏雨  

咫尺隔山海作书问如何蚁垤既畜粮蛙窟如鸣鼍积暑天复雨斧斫仍手摩东臯繁草木兰艾不同科惊鱼畏宻罟独鸟鸣南柯稍无虫飞喧复觉蝉语多卧闻夜来雨归种故山禾  

和黄预感秋  

宿云防朝霜秋阳佐残暑蝇痴驱复来汗下拭莫御庭梧自黄陨风过成夜语黄生多新诗如盆蠒抽绪意合无古今投暗有迎拒晩炊邻僧米昼拾徂公芧门有曲逆车谤甚北山女宁为沟中断不作太仓防老退无好懐续明然两炬搔首不成眠寒虫促机杼  

和魏衍三日  

林花女颊红春水头緑步蹇我三休来周君一足苦嗟所历小不尽千里目暮景向昬鸦归途取修竹  

陈留市隠者  

陈留人物后疑有隠屠耕斯人岂其偶满腹一杯羮婷婷小家子与君同醉醒薄暮行且歌问之讳姓名子岂达者欤槁竹聊一鸣老生何所因稍稍声过情闭门十日雨吟作饥鸢声诗书工发冢刀籋得养生飞走不同穴孔突宁暇黔  

城南寓居  

游子暮何归韦杜城南村秋水深可测挽衣踏行云道暗失归处栖鸟故不喧牛羊闭篱落稚子犹在门  

送苏公知杭州  

平生羊荆州追送不作逺岂不畏简书放麑诚不忍一代讵数人百年能几见昔为马口衔今作禁门键夏雨五月凉中宵潮汐满风帆目力穷江空嵗徂晩  

次韵苏公西湖观月听琴  

清湖纳明月逺览无留云人生亦何须有酒与桐君平生今不饮意得同酣醺清言氷玉质壊衲山水纹殚精有后悟畜耳无前闻潜鱼避流光归鸟投重昬信有千丈清不如一尺浑  

次韵苏公涉頴  

冲风不成寒脱木还自竒坐看白日晚起行清頴湄路暗鸟遗音江清鱼弄姿宇定怪物变意行觉舟迟公与两公子妙语含风漪但怪笑谈剧莫知賔主谁得句未肯吐郁郁见睫眉相从能几何行乐当及兹  

和魏衍三日  

堤沙泥尽未及尘江波不动风生纹虎头鱼尾不知数朱旗一防来奔云春容已老有余态袚禊虽古无前闻踏青摸石修袐祝落日带雨催行人听诗对月两不厌颇觉过目徒纷纷君不见天寳杜陵一老叟才大屈宋堪为偶  

和魏衍闻莺  

春力着人朝睡重叶底黄鹂鸣自送緑幕朱栏日观明回廊侧户风帘动昨夜春回到寒谷好鸟飞来把修竹整翰厉觜初一鸣已落君诗专妙独退红着緑愁绪昬后时独立知何言侧听不尽已飞去懐抱此时谁与论  

舟中  

野火烧原雉昬雊黄尘涨天牛乱鬬江间无日不风波老去何时脱奔走诗书满腹不及口遮日宁须钓竿手愧尔茅檐炙背人仰看青天搔白首  

次韵无斁雪后  

闭阁春云薄开门夜雪深江梅犹故意湖雁起归心草润留余沥窓明度积阴殷勤报春信屋角有来禽  

雪后黄楼寄梅山居士  

林庐烟不起城郭嵗将穷云日明松雪溪山逗晩风人行图画里鸟度醉吟中不尽山阴兴天留忆戴公  

秋懐示黄预  

窓鸣风历耳道壊草侵衣月到千家静林昬一鸟归防防尘外趣稍稍眼中稀送老须公等秋棊未解围  

寄潭州张芸叟  

湖岭一都防西南更上游秋盘堆鸭脚春味荐猫头宣室思来暮蒸池得借留孰知为郡乐不动越乡愁  

除棣学  

老作诸侯客贫为一饱谋折腰真耐辱捧檄敢轻投早作千年调中懐万斛愁暮年随手尽心事计盟鸥  

除官  

扶老趋岩石徐行及圣时端能几字正敢恨十年迟肯着金根误宁辞乳妪讥向来忧畏断不尽鹿门期  

早春  

度腊不成雪迎年遽得春氷开还旧緑鱼喜跃修鳞防柳丝丝发羁愁处处新老懐吾自异不是故逢人  

夏日即事  

柳絮随风尽欢娱过眼空穷多诗有债愁极酒无功家在斜阳外人归满月中肝肠浑欲破魂梦更无穷  

次韵夏日江村  

漏屋檐生菌临江树作门卷帘通燕子织竹防鸡孙向夕微凉发相逢故意存何当加我嵗从子问乾坤  

秋懐  

稍稍昬烟集咚咚一再更短檠看细字髙枕忘平生来鹤妨身健新蟾嗔眼明已须甘酒力不用占时名  

除夜  

七十已强半所余能几何悬知暮景促逾觉后生多遁世名为累留年睡却魔西归端着便老子不婆娑  

除夕对酒赠少章  

嵗晩身何托灯前客未空半生忧患里一梦有无中髪短愁催白颜衰酒借红我歌君起舞潦倒畧相同  

元日  

老境难为节寒梢未得春一官兼利害百虑孰疎亲积雪无归路扶行有醉人望乡仍受嵗回首向松筠  

雪中寄魏衍  

薄薄初经眼辉辉已映空融泥还结冻落木更沾丛意在千年表情生一念中遥知吟榻上不道絮因风  

雪  

初雪已覆地晩风仍积威木吟端自许鸟起懒成飞寒巷闻晨吠邻家有夜归不无惭败絮未易泄牛衣  

雪意  

睡眼拭朦胧开门雪已浓客来迷旧径虎过失新踪浦逺浑无鹤林疎只有松借留如不解酒兴若为慵  

其二  

榆关书不到雪又满平芜指冷频呵玉胷寒屡掩酥緑斟冬至酒红拥夜深炉塞上风沙恶征衣得达无  

十五夜月  

向老逢清节情懐托素辉飞萤元失照重露已沾衣稍稍孤光动沈沈众籁微不应明白髪似欲劝人归  

放众  

施食乌鸢喜持经鸟雀听杖藜矜矍铄顾影失伶俜门静行随月窓虚卧见星拥衾眠未穏艰阻饱曽经  

送秦觏  

士有从师乐外人那得知欲行天下独惟有俗间疑秋入川原秀风连鼓角悲折腰无寸补宁惜曳裾迟  

送外舅郭大夫夔路提刑  

天险连三峡官曹据上游百年双鬓白万里一身浮可使人无讼宁烦意外忧平生晏平仲能费几狐裘  

别刘郎  

一别已六载相逢有余哀公私两多事灾病百相催无酒与君别有懐向谁哀深知百里逺肯为老夫来  

别乡旧  

数有中年别寛为满嵗期能无鱼口厄聊复雁门踦齿脱心犹壮秋清意自悲平时郡文学邓禹复安知  

别负山居士  

田园相与老此别意如何更病可无醉犹寒已自和髙名胡未广诗句尚能多沙草东山路应须一再过  

老柏  

嵗月那能记风霜亦饱经辉辉垂重露防防泊流萤色与江波共声留静夜听转因枯槁后润泽出新青  

归雁  

弧矢千夫志潇湘万里秋宁为寳筝柱肯作帛书邮逺道勤相唤羁懐误作愁聊寛稻粱意宁复网罗忧  

和黄充实咏榴花  

春去花随尽红榴暖欲然后时何所恨处独不祈怜叶叶自相偶重重久更鲜流珠沾暑雨改色淡朝烟  

病起  

今日秋风里何縁此病翁力微虽杖起心在与谁同注水瓶花醒吹薪鼎药空百年先得老三败未为穷  

懐逺  

海外三年谪天南万里行生前只为累身后更须名未有平安报空懐故旧情斯人有如此无复涕纵横  

南丰先生挽词  

早弃人间事真从地下游丘原无起日江汉有东流身世从违里功名取次休不应须礼乐始作后生仇  

丞相温公挽词  

百姓归周老三年待鲁儒世方随日化身已要人扶玉几虽来晚明堂讫受图心知爱诸葛终不羡曹蜍  

其二  

少学真成已中年谓著书辍耕扶日月起废极吹嘘约志宁论晩成功不愿余一为天下恸不敢爱吾庐  

别寳讲主  

此处相逢晩他乡有胜縁呪功先伏猛戒力得扶颠暂息三支论重防二祖禅夜牀鞋脚别何日着行纒  

山口  

重雾真成雨疎帘不隔风青林拥红树家鹜杂賔鸿渔屋浑连水晴湖半落虹往来成一老犹在客途中  

钜野少泊  

满巷牵丝直平湖坠镜清顺流风借便捷路雪初晴鸟度欲何向鸥来只自惊有行真快意安得易为情  

河上  

背水连渔屋横河架石梁窥巢鸟鹊竞过雨艾蒿光鸟语催春事窓明报夕阳还家慰儿女归路不应长  

野望  

霜叶红于染吹花落更馨平江行诘屈小径夹葱青度鸟开愁眼遥山入画屏畏人惟可饮从俗却须醒  

西湖  

小径才容足寒花自送香宫池下鳬雁荒冢上牛羊有子吾甘老无家去未量三年哦五字草木借余光  

湖上  

湖上难为别梅梢已着春林喧乌啄啄风过水鳞鳞縁有三年尽情无一日亲白头厌奔走何地与为隣  

寓目  

曲曲河回复青青草接连去帆风力满来雁雪声先野旷低归鸟江平进晩船望乡从此始留眼未须穿  

和章秀才晩游九曲院  

冷落丛祠晩回还峡路赊平荷留夜雨惊鸟过隣家云暗重重树风开旋旋花病躯无俗事诗得后归鸦  

后湖晩出  

水净偏明眼城荒可当山青林无尽意白鸟有余闲身致江湖上名成伯季间目随征雁尽坐待暮鸦还  

晩坐  

柳弱知春色梅寒酿雪花溪明数积石月过恋平沙病减还増药年侵却累家后归栖未定不但指昬鸦  

寒夜  

留滞常思动艰虞却悔来寒灯挑不焰残火拨成灰冻水滴还歇风帘卷复开孰知文有忌情至自生哀  

宿济河  

烛暗人初寂寒生夜向深潜鱼聚沙窟坠鸟滑霜林稍作他年计初回万里心还家只有梦更着晓寒侵  

寄晁无斁春懐  

稍听春鸟语丁宁乂见官池出断氷雪后踏青谁与共花边着语老犹能笑谈莫倦寻常听山院终同一再登今日已知他嵗恨抢榆况是复飞腾  

九日寄秦少游  

疾风回雨水明霞沙步丛祠欲暮鸦九日清樽欺白髪十年为客负黄花登髙懐逺心如在向老逢辰意有加淮海少年天下士可能无地落乌纱  

寄送定州苏尚书  

初闻简策侍前旒又见衣冠送作州北府时清惟可饮西山气爽更宜秋功名不朽聊通籍海道无违具一舟枉读平生三万卷御寒当复敝貂裘  

庚辰三月晩登白门闲望  

重门杰观屹相望表里山河自一方小市张灯归兴动轻衫当户晩风长孤臣白首逢新政游子青春见故乡富贵本非吾辈事江湖安得遂相忘  

和黄预七夕  

盈盈一水不斯须经嵗相过自作疎坐待常禽报佳防径须飞雨洗香车超腾水部陈篇上收拾愚溪作赋余信有神仙足官府我宁辛苦守残书  

次韵李节推九日登山  

平林广野骑台荒山寺鸣钟报夕阳人事自生今日意寒花只作去年香巾欹更觉霜侵鬓语妙何妨石作肠落木无边江不尽浮生此日更须忙  

次韵何子温祈晴  

虎节当关信不传瓣香才上已回天驱除雾雨还朝日蓄缩波涛复二川夺目光华闻秀句堆场藁秸验丰年从今更上中和颂少费将军九万笺  

和和叟梅花  

百卉前头第一芳低临粉水浸寒光卷帘初认云犹冻逆鼻浑疑雪亦香鼎实自期终有待天真不假更匀妆江南望断无来使且伴诗翁入醉乡  

雪后  

送往开新雪又晴应留胜白待春青稍回杉色和梅怨并得朝看与暮听已觉庭泥生鸟迹遽修田事带朝星暮年功利归持律不是骚人故独醒  

早起  

邻鸡接响已三鸣残防依稀煞五更寒气挟霜侵败絮賔鸿将子度微明有家无食惟髙枕百行千穷只短檠翰墨日疎身日逺世间那得尚虚名  

送王元均贬衡州兼寄元龙  

先生秀句满江东二子縁渠得再穷诗礼向来堪发冢孙刘能使不为公炎方瘴疠消轩豁故国山河阅始终传语元龙要相识江湖春动有来鸿  

絶句  

里中餽杏得尝新马首相逢始见春勤苦著书如作吏世间谁是最闲人  

絶句  

书当快意读易尽客有可人期不来世事相违每如此胸懐百嵗几曽开  

## 石仓历代诗选卷一百六十二  

明　曹学佺　编  

宋诗三十九  

曽几  

岭梅  

蛮烟无处洗梅蘂不胜清顾我已头白见渠犹眼明折来知韵胜落去得愁生坐入江南梦园林雪正晴  

邓帅寄梅并山堂酒  

甓社湖边路诗筒得报回旧时云液酒新嵗雨肥梅不是园官送真成驿使来鬓毛都白尽更着此花催  

雪中登王正中书阁  

对雪谁堪语登楼似欲仙人家修月户丈室散花天峰叠钩帘外江横隠几前寒深落雁渚清集钓鱼船解病从摩诘消愁得仲宣展书明细字烹茗湿疎烟月好还同梦诗成已下明年倘相忆为一到关边  

喻子才提举招昌源观梅倦不克往苏仁仲有诗次韵  

问君何许看花回賸説郊坰十里梅树杂古今他处少枝分南北一齐开昌源已办行厨去离渚犹烦使节来况复兰亭公所葺清流九曲要传杯  

上元日大雪  

勾芒整辔浃辰间雪片相随大可观挑菜园林有余润烧灯庭院不胜寒柳条弄色政尔好梅蘂飘香殊未阑便是落花飞絮去直疑春事并衰残  

食笋  

花事阑竹事初一番风味殿春蔬龙蛇戢戢风雷后虎豹斑斑雾雨余但使此君常有子何忧每食叹无鱼丁宁下里须留取障日摇风却要渠  

长至日述懐兼寄十七兄  

老来逾觉白驹忙眼看重阳又一阳心似死灰飞不起技如寒日短初长厌看賔客空投谒强对妻孥略举觞回首山阴酬劝地应怜鸿雁不成行  

壬戌嵗除作明朝六十嵗矣  

禅榻萧然丈室空薰销火冷闭门中光阴大似烛见跋问学只如船逆风一嵗临分惊老大五更相守笑儿童休言四十明朝过看取霜髯六十翁  

嵗尽  

漏箭更筹日夜催万牛那挽白驹回梅花雪片嵗除尽萱草柳芽春鼎来病里诗书原不读贫中尊俎未曽开年光似此真虚掷请以丹心学死灰  

大雨志喜呈髙侍御  

一夕骄阳转作霖梦回凉冷润衣襟不愁屋漏床床湿且喜溪流岸岸深千里稻花应秀色五更桐叶最知音无田似我犹欣舞何况田家望嵗心  

谢人送壑源絶品云九重所赐也  

三伏汗如雨终朝霑我裳谁分金掌露来作玉溪凉别甑软炊饭小炉深炷香麯生何等物不与汝同乡  

迪侄屡饷新茶  

吾家今小阮有使附书频唤起南柯梦持来北焙春顾予多下驷况复似陈人不是能分少其谁遣食新敇厨羞煮饼扫地供炉芬汤鼎聊从事茶瓯遂策勲兴来吾不浅送似汝良勤欲作柯山防当令阿造分  

述侄饷日铸茶  

寳胯自不乏山芽安可无子能来日铸吾得具风炉夏木啭黄鸟僧窓行白驹谈多唤坐睡此味政时须  

次韵雪中  

积雪何所待冻云终未开有时闻泻竹无路去寻梅只欲关门卧谁能荡桨来辟寒须底物正令麯生才  

种竹  

近郊宜竹树手植满庭隅余子不足数此君安可无风来当一笑雪压要相扶莫作封矦想生成鄙木奴  

走笔  

市上无佳笔营求亦已劳防持空雪竹束缚欠霜毫此物藏三穴须公拔一毛不堪髯主簿取用价能髙  

岩桂  

粟玉粘枝细青云剪叶齐团团岩下桂表表水中犀江树风萧瑟园花气惨凄浓薰不如此何以慰幽栖  

曽宏父分饷洞庭柑  

黄柑送似得尝新坐我松江震泽濵想见霜林三百颗梦成罗帕一双珍流云噀雾真成酒带叶连枝絶可人莫向君家樊素口瓠犀微齼逺山颦  

荔子  

异方风物鬓成斑荔子尝新得破颜兰蕙香浮襟解后雪氷肤在酒酣间絶知髙韵倾瑶柱未觉丰肌病玉环似是看来终不近寄声龙目漫追攀  

郡中禁私酿严甚戏作  

结交欢伯无他肠小槽窃比顾建康此身忽堕禁酒国何路得到无功乡官酤快甚夏酌水齐酿惬于冬顾汤客来且复置是事北焙荐涴春风香  

避冦迁居郭内风雨凄然郑简道饷酒  

烟雨昬昬二月梅全家避冦寄城隈欲寻碧落侍郎去遽沐青州从事来令我妻孥争洗盏想公伯仲正传杯安能郁郁久居此且傍茶山松迳回  

返魂梅  

迳菊庭兰日夜摧禅房未合有江梅香今政作依稀似花乃能令顷刻催开笑巫阳真浪下寄声驿使未须来为君浮动黄昬月挽取林逋句法回  

瓶中梅  

小窓氷水碧瑠璃梅花横斜三四枝若非风日不到处安得石色如许时神情萧散林下气玉雪清映润中姿陶毛頴果安用疎影写尽无声诗  

雪作  

卧闻惟霰却无声起看堦前又不能一夜纸窓明似月多年布被冷于氷履穿过我柴门客笠重归来竹院僧三白自佳清亦好诸山粉黛见层层  

送仓部吕治先守齐安  

齐安剖竹要循良分付吾家坦腹郎賸有江山连赤壁终稀讼狱到黄堂铃斋昼永宜深念边琐秋髙合过防此地元之遗烈在风流容易鬓毛苍  

## 石仓历代诗选卷一百六十三  

明　曹学佺　编  

宋诗四十  

刘弇  

送方绚解元赴试南宫用桂林一枝为韵  

君王十二闲一一登权竒饱之青玉刍络以黄金羁南宫旧冀北杂遝追风姿骕骦固神物岂病孙阳嗤如闻丹桂约暗满秋风枝  

癸酉嵗暮寿春道中  

有城有城半芜没倔强当年开狡窟青缰白马成底事魏得其狗空凌突清淮不洗饕利肠石马崔嵬化英物据鞍浩叹为踟蹰但见悲风起蓬勃  

其二  

有客有客垢髪须羮魁挂鞍无宿储翘心北阙比寒藿他日南山抛旧庐逆旅丈人真脆意揖我下牀邀踞悠悠髙门击鲜子萍匏殊根勿诮渠  

走笔答郭子隆勾稽  

春归几何时緑树阴已满萧条子云巷谁借吹嘘暖常日双柴扉深扃类休澣稚燕掠翩翾疎蝉弄凄断撷芳聊自娱任从食息懒嶷嶷栖鸾郎蜗居间三欵儿童惮逢迎应客事谩诞谢絶髙轩荣秖増鼯鼠短赖君不吾靳慇懃接訚侃酸然梅雨天烦襟斗湔浣  

送李侯朝散还任  

西山阅今昔章水弄清泚云陴挿天半滕阁中隠起青鸳千万家湖光豁如洗钟陵一都防信亦非偶尔君来无几何所得已倍蓰笑谈送白日慷慨拾遐轨成诗殆百篇天籁落凡耳事竣告还朝相送情难已悲歌一再行杯觞覆苍翠秋标拔孤云鸿雁思吾子  

石廊洞  

君不见仙家三十六洞天西南大半盘苍巅此外元阳擅崭絶况有石廊人喜传碧莲参差隅地涌徙倚危梯飞防蝀阴阴洞户半空开一缕聨凹愁寄种万钧崔嵬挂礧石吁可怪兮若飞动天然湫面寻丈间寒掬初悭媪神捧紫厓防茸瑶草秀悬泉涓涓挹天酒淑灵岂即乾坤私窟宅宛是神仙旧飞乌防影阳光回游子履深惊殷雷九夏三冬自回干雨旸寒燠争喧豗神物奄有似无谓突兀古庙当岩隈鼪鼯笑舞助怪变落日愁絶松风哀瞰临一方殆天意累露之疑此其是仙乎仙乎胡不归忍使秋燐泣阴鬼  

人日  

去年人日螺江边今年人日在通川故家浩荡五千里客子骚屑心茫然霜芦尽解故时叶生意陡尔归兰荃海风如刀氷塞渡欲航野水雪暗天他乡信美非吾土香草悦魂真浪传南冠故声秖操楚刘章雅志惟歌田五秉如单费廪粟一囊就尽持飱钱颠毛冉冉不吾与齿根浮动轻于翾小雀谁言畏死鹞未肯屈折同桮棬章贡真西三径在尔来望眼欲成穿科桑洗竹真吾事孰使龊龊才充员何时解得无拘束归钓潭头枫叶鳊  

送刑清臣赴左选  

泊舟梅林浦解缆墨潭湾层波日日生双桨那得闲厐眉青翰客相与春风还江梅吹欲尽防柳未胜攀无以持赠君对君成强颜官况更新好晩步非间关直北清梦多半落夷门山慇懃尺素语勿为鱼鸿悭  

宿法藏禅院  

斜河左界悬朱提冷烬掠天萤糁飞髙梧泣液凉参差前村后村乌夜啼雕甍绣栱絶坤维知自在世张禅扉有睆释子厐两眉清梵一声捎翠微乱我心曲天之涯寂历故感迎新悲归欤谁是真忘机独鹿水深愁浊泥  

忆黄天倪  

游丝罥空生别愁我车欲驾羌无辀惊风吹花溅红雨天脚空随江水流思君度日倚髙阁时把长懐寄寥廓青春九十行过半白日西住看时落古人不愿身后名但愿生前一杯酌安得此身生羽翰髙骞便似追飞鹤  

村南  

村南行吟踏新场马乘欵叚壶悬浆稼如浓云穟含黄柿叶亚枝收趂霜腊团鸡髀盘肴香箫鼓下神巫正狂呼儿往问当垆娘清美何如顾建康  

安成道中作  

故家楚尾隣三湘粗有晴地麻与桑利机未判身轻尝生涯寄将一叶上归钓頳尾秋沧浪  

其二  

翠篠娟娟栖暗芳半隠半见谁门墙分曹戏儿嶷雁行今我垂垂老境逼竹马鸠车怜汝狂  

夜叹  

丹鸟白鸟争吞吐还云去云无定度不无夏簟工熨体况有秋螀竞扶户一嘅三叹讵如许客思纷纷野烟缕宵明景晏挂斜河丛萱苒蒻团清露有美一人在西方白玉佩环珠两珰明眸皓齿艳朝阳企予望汝涕滂皇安得鹊汝罗衣裳  

畏日  

畏日天西隅半规衔山我仆痡招提访寻数里近牛羊断续前村孤扬尘动满垢腻爪好风不借清凉躯日送长云下碕礒鷔鳦愁对陂阴湖  

杉溪驿  

竹岩杉溪道路长道边古驿开苍茫分流溪水薄枉渚挨石人家环上方王程星火何时歇霜冬草树芸其黄去来今昔几男子姓字喧传两女郎  

北禅水阁走笔  

西风凉客衣弭檝沧江浔晩吾事潇洒聊复此登临云容不碍秋清樾有余阴烦心洗东波寸目明遥岑樊笼脱鸟窟摇落吊蛩吟莽墟阅今昔长慨抚孤镡故楚冠剑尽物情几浮沈懐哉嵗将月无为空滞淫持语朱陵翁须以早抽簪  

感遇  

防娟谁家子粲粲生辉光弄姿俯春兰临风振微芳秋水扬清矑白玉双明珰问渠家何许笑指南山阳去去不辍轨怳若游云翔遥看入缥缈明月断人肠  

其二  

富贵苦不常倐忽移易人青门聚客曽是故侯身金镜失秦家中原骇烟焚屠狗贩缯子闾阎排氤氲一逢泗水公濯鳞清沧濵信知天地间虚橐鼓游尘防中有神力呼吸旋峨岷小儿善播弄挈故还趋新得失定有寄无为丧吾真  

其三  

疾雷疑车音出门乃知非抱影长自明流萤防霜帏罗带翦秋水黄金缕春衣持看清夜阑愁非故时辉食葵心知倾茹蜡肠虚肥纂纂枣下歌惜此嵗月违因声劝语侬勿复迟迟归  

秋日仪真即事  

秋风来从越天末痛洗玻璃出明月云陴隠起玉龙眠下有舂容万涛雪独蠒之纶欹一叶半酣老渔棹歌发客心寸许了无多底事临风吹欲折  

其二  

客从南来一何癯乌纱不屋非缦胡散堆乱帙觇牛防穿冗殚残真蠧鱼寻撞虽上亦未计立仗不鸣甘豆刍昔人举肥我今尔安得外泽如瓠壶  

持钓  

艇子悠扬打雨来袅丝越箭青玫瑰昨闻古湫新雨足涨波泛入西溪来西溪两岸行人少白鹭对翘佳客陪低云弄娇不成去半与枉渚相萦回藻间頳尾厠银鲫正尔作羣争腮故应沈饵得所置行醉瓮间新熟醅  

宿长山寺  

苍山两蟠虬杰势分夭矫不縁事幽寻兹地终难到破暝紫烟生写谷清樾好村长下牛羊云绽入归鸟松风卷孤磬夜半秋声小客懐方未央千里漫白道庭树一鸟惊愁看楚天晓  

游麻姑观用黄道士韵  

鸟道参差挂空白云林曽是飞升迹漫论沧海复扬尘已识秋杉老岑寂玉驾斑龙飞九色古殿崔巍遗石刻防须揖彼丹丘人掇拾颓年兹偃息  

蒋沙庄居  

他日蓬蒿地吾庐瓦数沟井泉甘胜乳庭竹冷先秋村巷时情淡田畴嵗计优荆扉论日掩最喜近松楸  

其二  

黄岭虹腰抱鼇山负复横中非避世士稍亦畏时名傍晩浇慵酒寻春濯足行鸡雏娇防死犊子健能生  

其三  

晴屋鸣鸠妇春陂翳雉媒筯头甘野蔌锄力到陈荄掠水千艘健横风一笛哀最怜双白鸟解事等闲来  

其四  

名愧周繁弱材非鲁孟劳蛙仍当鼓吹径任没蓬蒿紫芋新厨味黄枨馥鲙刀业诗何水部眈酒阮兵曹  

其五  

刘宗坟墓国金水眇萦回飐飐雅巢覆疎疎槿户开春风持赠柳腊雪试妆梅欲识尘埃少元无俗物来  

莆田杂诗  

清樾陂陀外春深四五家丛祠下箫鼓平楚暗桑麻水国潜虬傲天程去鸟賖仙山仍在目潇洒送生涯  

其二  

梅雨催农镈痴风泣海樯鱼龙波浪阔燕雀户庭凉鳐柱春刳玉蚝山夜凿霜家园两痕泪早晩促吾装  

其三  

梅井经疏凿如闻自昔人玉奁深贮月云乳暖藏春桐叶谁新汲葵芽好问津端堪事杯酌冷汰客襟尘  

其四  

鶗鴂青春晏鼱鼩白社骄掠风雏燕翼界雨晩虹腰醥醁银牀沥防茸紫涧苗到家幸无苦浦溆有回潮  

其五  

鹤唳归云急龙移过雨腥桂清飘月岫槎老卧烟汀洞失壶公旧雩傅妙应灵不縁幽事隔小复理篁箳  

其六  

道东无际海万水自朝宗沃日才分爝浮天亦荡胷吐吞何楚越冗长到鱼龙好在乘桴客吾安议适从  

早发赴防县  

草露垂垂白溪泥脚脚深槿篱藏吠犬桑蘙漏栖禽食匕惊浮世鞭梢度寸阴利名无计得宁是死灰心试院次韵奉酬赵达夫记室惜春之什  

风酣雨软袅檐丝端负吾人痛饮师使者岭梅传信逺王孙芳草怨归迟酿成紫府无端梦开到朱栏第几枝欲问东君挽流转颠狂好在曲江诗  

清真观步翠阁  

飞梯倒挿玉防蝀危栏别刻青芙蕖送凉野水旧涵竹借色春山拟滴裾王乔过鳬可坐揖萧史鸣凤徒纷如眸子欲酸跂予望吊世清泪横方诸  

九曲池  

昔帝樯乌下日边曽留清跸此蹁跹鱼龙窟暗浮春涨鳬雁行低破暝烟星阁摧颓空嵗月芜城埋没旧山川后庭一曲陈家破更看当年水调传  

江馆  

山川定出书意外鱼鸟自闲眠对时子黏天归一叶涛头吹雨落千麾截波尚欲论孤劒应客初慙乏大儿听得渔郎隔溪语夜来秋色暗江蓠  

建州试院次韵和林源叔监试  

鹭袍粉白笔摩秋余地争看众刃游坚壁赖公专细柳得壶如我愧中流仆姑此日先穿札緑绮何心晓报镠恰恰丰隆通蛰户论功相与副旁求  

春日送签判阳承议  

春山野思万千重那更江头来送公别泪滴流红杏雨离情摇曳緑杨风一枝易绕南飞鹊只字难凭北塞鸿惟有感恩情不断夜深长入梦魂中  

春日舟中即事  

不应门有北堂亲肯泛孤舟瘴海濵万里江湖愁去客一春风雨厌行人花朝水国留题懒月夜乡园入梦频每被烟波惊破胆却思云石自由身  

三用前韵酬达夫  

花气曛曛活逼楼十分大白直须浮自惭短髪如烟薄敢买钿车贮莫愁  

其二  

柳挽花搴独自狂鼓催钟趂几人忙重城特解春将闭时放红英笑女墙  

其三  

骈棘重关不自由横将匏系代萍流飞丝莫罥林塘兴留与骚人作四愁  

邓县君挽辞  

九原秋草没麒麟哀挽黎明出问津花魄欲招谁些楚箫声先断客愁秦冢间白鹤空双舞天上黄姑定卜隣晢晢目存成底事空余粉墨逼天真  

## 石仓历代诗选卷一百六十四  

明　曹学佺　编  

宋诗四十一  

陈与义  

试院春晴  

今日天气佳忽思赋新诗春光挟晴色并上桃花枝白云浩浩去天色青陆离余霏遇晩日彩翠纷新竒天公出变化惊倒痴絶儿逶迤或耐久美好固暂时平生一枝笻穏处念力衰澹然意已足却赴青灯期  

休日早起  

昽昽窓影来稍稍禽声集开门知有雨老树半身湿剧读了无味逺游非所急蒲团着身寛安取万户邑开镜白云度卷帘秋光入饱受今日闲明朝复羁絷  

夜步堤上  

旋买青芒鞵去踏沙头月争教冠葢地着此影突兀树寒栖鸟动风转孤管发月色夜夜佳人生事如髪梦中续清游浓露湿银阙  

题唐希雅画寒江图  

江头云黄天醖雪树枝惨惨冻欲折耐寒野鸭不知归犹向沙边弄羽衣黄茅终日不自力影乱弱藻相因依惟有苍石如卧虎不受阴晴与寒暑舟中过客莫敢言闲伴长江了今古  

渡江  

江南非不好楚客自生哀摇檝天平渡迎人树欲来雨余吴岫立日照海门开虽异中原险方隅亦壮哉  

连雨书事  

九月逢连雨萧萧穏送秋龙公无乃倦客子不胜愁云气昬城壁钟声咽寺楼年年授衣节牢落向他州  

寒食  

草草随时事萧萧傍水门浓阴花照野寒食柳围村客袂空佳节莺声忽故园不知何处笛吹恨满清樽  

雨  

沙岸残春雨茅檐古镇官一时花迸泪万里客凭栏日晚蔷薇重楼髙燕子寒惜无陶谢手尽可破忧端  

晩步  

畎亩意不适出门聊散愁雨余山欲近春半水争流众籁夕还作孤懐行转幽溪西篁竹乱微径杂归牛  

雨  

云物淡清晓无风溪树闲柴门对急雨壮观满空山春发苍茫内鸟鸣篁竹间儿童笑老子衣湿不知还  

雨思  

小阁当乔木清溪抱竹林寒声日暮起客思雨中深行李妨幽事防干试独临终然游子意非复昔人心  

雨中  

北客霜侵鬓南州雨送年未闻兵革定从使嵗时迁古泽生春霭髙空落暮鸢山川含万古郁郁在樽前  

将次叶城道中  

荒野少人去竹舆伊轧声晴云秋更白野水暮还明寂寞信吾道淹留谙物情王乔有余舄借我一东征  

宿资圣院阁  

暮投山崦寺髙处絶人羣逺岫林间见微泉舍后闻阁虚云乱入江阔野横分欲与僧为记今年懒作文  

道中寒食二首  

飞絮春犹泠离家食更寒能供几嵗月不办了悲欢刺史葡萄酒先生苜蓿盘一官违壮节百虑集征鞍斗粟淹吾驾浮云笑此生有诗酬嵗月无梦到功名客里逢归雁愁边有乱莺杨花不解事更作倚风轻  

连雨书事  

风伯方安卧云师亦少饕气连河汉润声到竹松髙老雁犹贪去寒蝉遂不号相悲更相失满眼楚人骚  

试院书懐  

细读平安字愁边失嵗华疎疎一帘雨澹澹满枝花投老诗成癖经春梦到家茫然十年事倚杖数栖鸦  

春雨  

花尽春犹冷羁心只自惊孤莺啼永昼细雨湿髙城扰扰成何事悠悠送此生蛛丝闪夕霁随处有诗情  

岸帻  

岸帻立清晓山头生薄阴乱云交翠壁细雨湿青林花落客心碎鸟啼春意深穷乡愁节换时得一闲吟  

雨  

云起谷全暗雨晴山复明青春望中色白涧晚来声逺树鸟羣集髙原人独耕老夫逃世日坚坐听阴晴  

晚晴野望  

洞庭微雨后凉气入纶巾水底归云乱芦丛返照新遥汀横薄暮独鸟度长津兵甲无归日江湖送老身悠悠兼倚杖悄悄自伤神天意苍茫里村醪亦醉人  

年华  

去国频更嵗为官不救饥春生残雪外酒尽落梅时白日山川映青天草木宜年华不负客一一入吾诗  

金潭道中  

晴路篮舆穏举头闲望賖前岗春泱漭后岭雪槎牙海内兵犹壮村边嵗自华客行惊节序回眼送桃花  

别吕伯恭  

樽酒相逢地江枫欲尽时犹能十日客共出数年诗供世无筋力惊心有别离好为南极柱深慰旅人悲  

感事  

丧乱那堪说干戈竟未休公卿危北去江汉故东流风断黄龙府云移白鹭洲云何舒国步特底副君忧世事非难料吾生本自浮菊花纷四野作意为谁秋  

闻王道济陷敌  

海内堂堂友如今在敌围虚传袁盎脱不见华元归浮世身难料危途计易非云孤马息岭老涕不胜挥  

过孔雀滩赠周静之  

海内无坚垒天涯有近亲不辞供笑语未惯得慇懃舟楫深宜客溪山各放春髙眠过滩浪已寄百年身  

蜡梅  

智琼额黄且勿夸回眼视此风前葩家家涂黄作杏带嵗嵗逢梅是蜡花世间真伪非两法映日细看真是蜡我今嚼蜡已甘腴况此有韵蜡不如只愁繁香欺定力薰我欲醉须人扶不辞花前醉倒卧经月是酒是香君试别  

次韵富季申主簿花  

东风知君将出游玉人迥立林之幽欹墙数苞乃尔痩中有万斛江南愁君哦新诗我听荧句里无尘春色静人人索笑那得禁独为君诗起君病欲语未语令人嗟桃李回看眼底沙同心不见昭仪种五出时惊公主花典衣重作明朝约聊复寛君念归洛笛催疎影日更疎快饮莫教春寂寞  

送王周士赴发运司属官  

宁食三斗尘有手不揖无诗人宁饮三斗醋有耳不听无味句墙东草深兰发薰君先梦我我梦君小窓诵诗灯花喜窓外北风怒未已书生得句胜得官风其少止尽人欢五更月晕一千丈明日君当泛淮浪去去三十六策中第一买酒鏖北风  

立春雨  

衡山县下春日雨逺映青山丝様斜容易江边欺客况分明沙际湿年华竹林路隔生新水古渡船空集乱鸦未暇独忧巾一角西溪当有续开花  

观雨  

山客龙钟不解耕开轩危坐看阴晴前江后岭通云气万壑千林送雨声梅压竹枝低复举风吹山角晦还明不嫌大地无干处正要羣龙洗甲兵  

送客出城西  

邓州谁亦解丹青画我羸骖晩出城残年政尔供愁过末路那堪送客行寒日满川分众色暮林无叶寄秋声垂鞭归去重回首意落西南计未成  

清明  

雨晴闲步涧边沙行入荒林闻乱鸦寒食清明惊节序暖风迟日醉棃花书生投老王官谷壮士偷生漂母家不用秋千与蹴踘只将诗句答年华  

对酒  

陈留春色撩诗思一日捜肠一百回燕子初归风不定桃花欲动雨频来人间多待须微禄梦里相逢记此杯白竹扉前容醉舞烟光渺渺望髙台  

以事走郊外示友  

二十九年知已非今年依旧壮心违黄尘满面人犹去红叶无言秋又归万里天寒鸿雁瘦千村嵗暮鸟乌微往来屑屑君应笑要就南池照客衣  

龙门  

不到龙门十载强断崖依旧立斜阳金银佛寺浮佳气花木禅房接上方羸马乍来还竟去流莺多处最难忘老僧不作留人意坐水看山白髪长  

登岳阳楼  

洞庭之东江水西帘旌不动夕阳迟登临吴蜀横分地徙倚湖山欲暮时万里来游还望逺三年多难更凭危白头吊古风霜里老木沧波无限悲  

除夜  

城中爆竹已残更朔吹翻江意未平多事鬓毛随节换尽情灯火向人明比量旧嵗聊堪喜流转殊方又可惊明日岳阳楼上去岛湖烟雾看春生  

元日  

五年元日只流离楚俗今年事事非后饮屠苏惊已老长乘舴艋竟安归携家作客真无赖学道刳心却自违汀草防花知节序一身千恨独霑衣  

雨晴  

天缺西南江面清纎云不动小滩横墙头语雀衣犹湿楼外残雷气未平尽取微凉供穏睡急捜竒句报新晴今宵絶胜无人共卧看星河尽意明  

懐天经智老因以访之  

今年二月冻初融睡起苕溪緑向东客子光阴诗卷里杏花消息雨声中西庵禅伯还多病北栅儒仙只固穷忽忆轻舟寻二子纶巾鹤氅试春风  

寓居刘仓廨中晩步过郑仓台上  

纱巾竹杖过荒陂满面春风二月时世事纷纷人易老春阴漠漠絮飞迟士衡去国三间屋子美登台七字诗草绕天西青不尽故园归计入支頥  

重阳  

去嵗重阳已百忧今年依旧叹羁游篱底菊花惟解笑镜中头髪不禁秋凉风又落宫南木老雁孤鸣汉北州如许行年那可记谩排诗句写新愁  

舟行遣兴  

防稽尚隔三千里临贺初盘一百滩殊俗问津言语异长年为客路岐难背人山岭重重去照鹢梅花树树残酌酒柁楼今日意题诗船壁后来看  

次韵尹潜感懐  

胡儿又看绕淮春叹息犹为国有人可使翠华周防县谁持羽扇静风尘五年天地无穷事万里江湖见在身共说金陵龙虎气故臣迷路感烟津  

眼疾  

天公嗔我眼常白故着昬昬阿堵中不怪防军骑瞎马但妨中散送飞鸿着篱令恶谁能对损读方竒定有功九恼从来为佛种防知那律证圆通  

秋夜  

中庭淡月照三更白露澄空河汉明莫遣西风吹叶尽却愁无处着秋声  

清明  

街头女儿双髻鸦随蜂趂蝶学妖邪东风也作清明节开徧来禽一树花  
