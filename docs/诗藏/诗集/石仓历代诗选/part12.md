---
title: 第12部分
index: true
icon: editor
order: 12
category:
  - 诗藏
  - 诗集
  - 石仓历代诗选
tag:
  - 钦定四库全书
  - 集部八
  - 总集类
  - 曹学佺
  - 明
---

## 石仓历代诗选卷二百二十  

明　曹学佺　编  

宋诗九十七  

吕定  

懐古  

我昔游海上东望三神山风波几万里苍茫云霭间鱼龙自掀舞天空日月闲神僊渺无迹徐福去不还空余蓬莱阁千载留人寰  

追和苏子瞻游峡山寺韵  

山廻宝华阁水绕金锁湾尘虑顿焉息于兹开我顔疎钟日夕动老僧林下还天风吹白云悠悠满松关归猿有余悲月明啸空山僊人自何来翺翔八极间手把玉芙蓉吟笑锵佩环歌罢忽飞去千峰堆翠鬟  

赴京  

太白楼前雨乍收畵船挝鼓上皇州肯因离别牵愁思要把勋名事壮游千里关河旗带月一天星斗劒横秋胸中賸有安边策此去应当献冕旒  

奉天门朝贺  

晓日初临万岁山宝幢华葢列朝班九重天上来僊乐五色云中识圣顔深殿卷帘香雾袅近臣传制佩声还嵩呼齐祝恩如海散作阳和满世间  

调兵  

年少谈兵胆气豪折冲千里岂辞劳旌旗影动秋风肃鼓角声回夜月高红锦裁鞍新试马黄金装带旧悬刀临征自信军容盛五色团花绣战袍  

扈驾  

八月秋髙战马肥观兵郊外振天威一声鳯吹迎鸾驭五色龙文杂衮衣劒防横空金气肃旌旗映日彩云飞令严星火诸军奋直斩单于塞上归  

班师  

紫塞回銮雪正晴王师百万拥连营马嘶大地山河壮旗卷长空日月明龙虎台髙千嶂耸鳯凰城近五云生圣顔有喜天心顺中外欢闻奏凯声  

登东岳山  

海内名山孰与齐清风掖我上丹梯鹏程九万扶揺近世界三千指顾低瀑挂天门惊霹雳雨蒸日观出虹霓太平会见东封盛玉简金书焕紫泥  

雪夜  

漠漠同云徧海涯晓风寒逼绿窗纱飞扬鳞甲三千界妆防楼台百万家何处妙歌金帐酒谁人清对玉梅花便应石鼎融氷水乌防笼头自煮茶  

望岱岳  

岱宗东望郁嵯峨万丈僊桥鸟外过秦树千年空老大汉碑终古不消磨天坛夜静垂星斗石磴春深长薜萝记得旧游曾载酒颓然峰顶放长歌  

望峄山  

极目东山秀色浓紫霄千叶醉芙蓉题诗尚记僊人洞飞佩曽过玉女峰树老孤桐秋露下碑残古篆暮云封何时再醉天门月卧听清风万壑松  

登彭城楼  

项王台上白云秋亚父坟前草树稠山色不随人事改水声长近戍城流空余夜月龙神庙无复春风燕子楼楚汉兴亡俱土壤不须懐古重夷犹  

戏马台  

据鞍挥指八千兵昔日中原几战争追鹿已无秦社稷逝骓方叹楚歌声英雄事往人何在寂寞台空草自生回首云山青矗矗黄流依旧绕彭城  

夜宿甓社湖  

湖光如镜迥无山耿耿银河路可攀万象不移天地外一尘能到水云间月明孤屿森楼阁夜静飞僊过佩环借问盂城何处是微微灯火绿杨湾  

金陵旅夜  

一雨皇都万象明东风娇啭上林莺火烟亭馆春多少钟鼓楼台夜几更枕上故园蝴蝶梦枝头斜月杜鹃声银笺欲写长相忆滚滚江流不尽情  

过小孤山  

八月灵槎泝海门翠云台上醉芳樽峰头楼阁相高下水底鱼龙自吐吞万古青天留玉柱五更红日拥金盘宦游不尽登临兴欲洗苍苔颂圣恩  

登翠云台  

一柱中流亦壮哉分明世上有蓬莱帘开庐阜层层出船泛岷山滚滚来夜冷神龙蟠水府天青僊佩下瑶台闲将玉管吹明月勾引翩翩彩鳯回  

游匡庐山  

欲向匡庐观瀑布便从彭蠡骤楼船一声长笑来丹壑千丈飞流下碧天洞里楼台无嵗月云中鸡犬有神仙凭谁呼起巢松者醉拥宫袍对酒眠  

度大庾岭  

凿破鸿蒙一窍通至今传説九龄功天垂瘴雨蛮烟外路入炎荒火树中万里关河瞻北极两行旌斾过南雄鹧鸪声里端阳近榕树青青荔子红  

过峡山寺  

峡江江上峡山寺落日峰峦翠作堆云拥半空楼殿出天然一幅畵图开仙人采药和光洞释子翻经化乐台顾我红尘车马客题诗无暇扫苍苔  

登越王台  

海上荒台草树平登临不尽古人情白云万里懐亲舍红日中天望帝京百粤山川秋历落三城楼阁晩峥嵘醉来徙倚栏干曲听彻西风畵角声  

浴日亭和苏学士韵  

危亭突兀倚青山坐对扶桑碧海湾紫雾欲生龙伯庙洪涛先涌虎门关光揺宇宙花生眼影动栏干酒上顔遥望蓬莱宫阙晓一轮飞挂碧云间  

游海珠寺  

何年神物抱珠游遗向沧浪第一洲五色化成金世界六鼇擎出宝香楼光涵蛟室星辰动影落龙宫日月浮万古团团天地里磬声敲彻海门秋  

登广城楼  

三尺龙泉事逺游越王台上望南州一天雨过千山晓万里风来五月秋江郭楼台蛮客市海门烟日蜃家舟临戎不有安边策应愧常何荐马周  

谒金华寺六祖法堂  

坐阅人间几百年双趺浑似后来禅空空明镜台前地寂寂红尘境外天风动法林从虎过云生咒鉢解龙眠至今月到层楼上应共祥光午夜圆  

右説劒闲吟此三世列祖龙虎上将军吕公遗稿也吕氏出宋丞相正惠公裔其曾孙守袭庆府死金人之难详具宋史中子大理公因徙新昌家焉公固大理公第五孙也讳定字仲安以武显孝宗朝爵至殿前都指挥使龙虎上将军最贵倨矣吾吕家声頼公籍籍其一时功名富贵邑父老相传赫赫若前日事至其胸罗星斗腹笥经书发为诗歌引商刻羽直登作者之坛则槩乎尠有知者国初族祖从覆瓿中得公遗槁二十八首珍收焉今虽未覩其全书而亦可以想见其为人必忠孝英特有当年岳武穆刘顺昌之风噫若公者武备而兼文事宋人而踵唐音其流风余韵足以传矣余旧曾手摹一编寘之案头兹宰松溪偶简奚囊获此遂付剞劂以永其传读公诗者幸繇一斑窥全豹云裔孙继梗防  

附吕声之【`雁山杂咏`】  

贺太常黄少卿  

自从朝奏一封还便整归装问故山剩得清名千载重何妨晩节十年闲惯寻夜雪逵溪路却谢春风朶殿班国史旧编加简讨春秋直笔任诗删  

次新邑钱宰黄丞韵  

一邑何期获二贤花开满县总翩翩赋诗各出新机锦裕国还饶内府钱槐竹两行公事办丝桐三弄政声传作成和气农家好多稼如云咏大田  

过杜潭题曾祖庆源庵  

横江灏气欲欺裘木落千林水露洲偶为摉荒投陇畆因而展省到松楸神驹巳应当年兆祥笋还为后裔留寄与老僧勤洒扫庭前橘绿桂香浮  

和张主簿喜雪  

夜读书窗未觉贫朝看万瓦没鱼鳞飘来防岸春风絮泻下瀛洲玉斛尘笑我冗懐多夺事羡君清思独凝神遥怜夜月山阴道还有扁舟乘兴人  

题南岩寺  

谁把长竿钓巨鱼至今蹲石倚空虚蜂房爱向山厓结鸟迹疑从海岛居入座翠岚生昼寂夹川红树照春余任公此去三千载为看芳碑一嘅吁  

游石佛寺  

金吾不必问行由此去逍遥物外游半坞白云藏宿鹭一声横笛下归牛喜瞻杰阁三生像藐视丛林四海州为写濯缨疎拙句谁言墨迹至今留  

题陈岩庵寄诸兄弟  

地接丹邱姥岭赊山盘曲折状如蛇每因过此瞻双陇何必从傍置万家孝悌本根时润泽诗书种子日萌芽到来岂但春秋祀酌水何妨一献花  

开禧丁卯重过龙门有懐方丈老子  

翠屋交空结夏阴征鞍亭午喜登临披开草棘千丛路洗出氷壶一片心禅老还寻江浙去诗家谁作楚梁吟须知珠玉元无踵不惜西风惠我音  

谢张漕荐剡  

谁人洗甲挽天河玉宇无尘海不波汉使褰帷将命出淮民挟纩被恩多流离岂惮身安集雕瘵亲曾手拊摩惠利才施催召亟其如席未及温何  

贺叶司业兼中书舍人  

英妙才华四十年山林朝市姓名传何妨万斛横江上不碍千帆过目前我肯尾书干木纸人饶首着祖生鞭金銮何日商风雅伴直能呼孟浩然  

寄太湖黄县尉  

立顷谈余袂輙分乖离数数异朋羣君如天揭行空日我亦风吹过岭云不许范张同饭黍空慙李杜共论文暌违动渉经年里碁垒诗坛要策勲  

与丁抚干  

两年肥水喜相逢托契门墙今已重士有祢衡心肯荐侯如雍齿首先封更看谋畧称筹幄会见精神坐折冲败走苻坚兵百万围碁别墅意从容  

悼止斋陈先生  

万里长江发自岷作兴一代有斯人六经疑难言前解千古兴亡笔下陈爱向田间看耜耒肯留天上掌丝纶如公到处镌佳句今日池塘草自春  

舒城道中  

还辕天作十分晴泻出秋光一清走笔欲题人到迹扬鞭不住马嘶声顷禾晩熟黄云色篱菊朝含白露英得似渊明便归去候门童稚出欢迎  

重阳桐城道中  

万古长淮一带流从来战地不容休间关千里军前饷牢落重阳客里秋怅望白衣来送酒了无黄菊与簪头何人早断楼兰首试解君王宵旰忧  

九日登资福山呈胡宣教  

飞屐来登最上峰千山拥翠景无穷遥看云影参差外静听泉声断续中今日黄花重九约何时青眼一樽同好天风月闲相寄早晩南来有过鸿  

西寺留题  

白石孤云自在闲红尘一事不相关寺遮翠霭青萝外人到落花流水间欲効锦囊收胜槩惭无玉带镇名山白莲喜结当年社未厌朝来暮便还  

题龙翔观  

曾到龙翔不记年两峰巍压水中天潮生潮落青芜外人去人来白鹭边四接逺游僧万笠重新旧观屋千椽东南送目秋无际隔岸人家问钓船  

和黄教授山堂招饮  

鼎彛事业未渠休鸥鹭寻盟暂与俦路入芝岩真絶地客延蓬岛尽名流不辞一洗陶巾醉更拟双飞谢屐游谁赏洪都髙阁句落霞孤鹜唱渔舟  

谢石主簿和章  

多君养就大椿年便腹诗书昼欲眠绛阙当年名籍甚白云他日迹飘然千军笔扫人谁敌九转丹成世莫传倦眼功名旁袖手剩看月露出新篇  

咏桂花  

独占三秋压众芳何夸橘绿与橙黄自从分下月中种果若飘来天际香清影不嫌秋露白新丛偏带晩烟苍髙枝巳折郄生手万斛竒芬贮锦囊  

和王子寛韵  

绿荫千重竹清流一带溪子真耕谷口杨震讲关西手摘星辰近名登泰华齐古来公相业谁不起锄犂  

春郊  

胜日游郊外岚光入眼新桃花开万树又是一年人  

山行  

山花雨后红野草风前绿浩歌归去来不辱在知足  

先春【`梅花`】  

不把春光较后先清香自是压羣妍微酸一防功成日桃李从他逞少年  

云锦【`桃花`】  

拥葢难遮万脸红烂然云锦直连空更看雨过新妆洗百媚都含一笑中  

紫霄亭二首  

半空烟雨有无间碧玉屏开四面山我欲紫霄亭上望吹笙人去几时还  

未把浮沤阅世间蓬莱一水隔三山试穷千里登临目望断青山白鸟还  

芙蓉  

枫叶飘林竹隔墙偏于冷淡逞浓妆天教不趂繁华月要是秋来独耐霜  

括苍山行杂咏  

微风吹雨湿栏干薄雾笼晴带浅寒一树红梅墙外发谁家美丽倩人看  

丹邱道中  

夜宿溪头十里村数星渔火照篱门雁山峭絶经行处犹带烟霞入梦魂  

缙云道中  

缙云通道入皇都花满京城水满湖借问今来丞相府后园人有醉歌呼  

右沃洲雁山杂咏此吕氏五世列祖节度公遗稿也公讳声之字大亨为宋宁宗时人博学笃行名重一时所着诗数百篇宋儒龙泉水心叶适为之序大畧云新昌吕大亨师陈君举友蔡行之仝升太学壁记名在陈下蔡上二先生既贵公独遗落不偶或戏曰此所谓阨于陈蔡之间也恩授平阳丞再转节度推官诗篇博雅冲旷邑人至小胥皆能诵之叶又作吕丞行深以公官卑为慨陈君举先生为公父修职郎撰墓志为诸昆弟作字説又与考亭朱先生讲学笔札相往还吕氏文献頼之公诗既出当时名人徐宏应镛洎胜国许汝霖国初王节王霖陈东之皆有序赞谓其自出一家机轴与文学政事相表里云刻本传自宋迄今宝藏于家余携至松溪公暇展玩命副墨子录授之梓人俾与龙虎上将军诗并传不朽云裔孙继梗防  

## 石仓历代诗选卷二百二十一  

明　曹学佺　编  

宋诗九十八  

林景熈  

南山有孤树  

南山有孤树寒乌夜绕之惊秋啼风挠无宁枝托身未得所振羽将逝兹髙翔犯霜露卑飞触茅茨乾坤岂不容顾影空自疑徘徊向残月欲堕巳复支  

商妇吟  

良人沧海上孤帆渺何之十年音信隔安否不得知长忆相逢处缺月随我归月缺有圆夜人去无囘期回期倘终有白首宁怨迟寒蛬苦相吊青灯鉴孤帏妾身不出戸妾梦万里驰  

故衣  

箧中出故衣络纬声四壁昔年慈母线一一手所历眷眷游子心恻恻虚堂夕逝水不返流孤云杳无迹空令揽衣人一线泪一滴衣敝奈有时母恩无穷期终怜寸草心何以报春晖朝寒纵砭骨念此不忍披且复返所藏永寄霜露思  

九日会连云楼分得落字  

冉冉海雾深荒荒山日薄登髙集华裾纵目天宇廓落叶悲徂年寒英照深酌心醉乃文字意行非涧壑缅懐斜川游此道久寂寞胡为吹防人白首恋賔幕穷途谬行藏异代悬美恶我爱漉酒巾西风不能落  

访二陆故居  

风流懐二陆才名动三吴斯人不可作千载空烟芜当时聘俊笔万象争先驱有如明月璧美价倾鸿都世运有翻覆韫匮真良图惜哉去就乖毁此千金躯人生皆有死百年同须防独遗文字芳乃与天壤俱凄凄昆山寒冉冉谷水枯白鹤乆已寂黄犬谁复呼荒祠挂残阳扁舟入菰蒲采莼荐秋水庶以明区区  

纳凉过林氏居  

出郭已虚旷入门转萧森筠栖无六月聊以解我襟红日不到地白云时满林坐久石根冷酒醒荷气深飘飘黄冠客临流鼓瑶琴一鼓洗我耳再鼓空我心山高水复迥彷佛蓬莱音兴尽拂衣去城笳吹夕阴  

陈子植草庐成求余赋  

老矣杜陵客草堂倚江干故人相幽筑皇天愍生还君家付楚炬结构当时囏谓得风雅力竹木供大官城边夜归鹤杳杳发长叹朱甍昔峨峨碧草今曼曼何如荫白茅容膝有余安我哀防乱余人烟半凋残风凄狐兎惊露重星斗寒丈夫坐一室此念驰九寰所以草堂人安得千万间  

晓意  

僧钟觉曙鸟纷飞弄林光宿雨渐离石人起开秋房南山忽入几相对各老苍流泉送日月危石支兴亡问山山无言啼猿起前冈  

妾薄命  

盈盈梁家姝奕奕晋朝使解珠不论赀得备巾栉侍一笑金谷春列屋俱敛避岂知锦歩温巳复为愁地念主惠妾深缘妾为主累楼头风雨深残花抱春堕  

别所亲  

人生重离别况此双髩蓬停柳非故色昨夜吹霜风临分复携手野色犹蒙蒙愁深转无语写入潺湲中一水分两支来共高高峰出山暂相失到海终相逢  

酬谢臯羽见寄  

入山采芝薇豺虎据我丘入海寻蓬莱鲸鲵掀我舟美人天末瑶音寄青羽自言招客星寒川钓烟雨行行古台上仰天哭所思余哀散林木此意谁能知  

过风门岭  

客来自风门飕飕撼两袖溪迥众峰新畈絶一岭又行行春日微怪禽啼白昼流年感花稀古道表松秀聊此寄小酌余酣掬山溜  

新丰道中  

长颷卷炎埃澄空出秋素迢迢铁瓮城回首隔苍雾酒帘飏荒市笳鼓发深戍倚篷问舟人云是新丰路篱落鸡欲栖野水牛半渡不见抱琴人斜阳在高树  

古松  

独占寛闲地不知揺落天山林犹古色风雪自穷年龟伏灵根寿禽巢絶顶僊栋梁非所屑几见海成田  

昆岩  

神斧何年凿南山片石盘玉藏僊笥古翠落县门寒老木天边痩归云雨外残市尘吹不到朝夕静相看  

郑宗仁会宿山中  

挑灯懐旧梦移席近春泉共话忽深夜相看非少年斗埀天末树燐出雨余田亦有茅檐下饭牛人未眠  

桐角  

田家无律吕声寄始华桐碧卷春风老清吹野水空客心寒食后牛背夕阳中不惹林花恨年年送落红  

飞云渡  

人烟荒县少澹淡隔秋阴帆影分南北潮声变古今断峯僧塔逺初日海门深小立芦风起乘槎动客心  

道中  

程入江郷宿新炊饭带沙乱山愁外笛孤驿梦中家野水平菰叶春风足栋花西来三两客闲説旧京华  

宝林寺  

图上追三笑诗中寄七哀孤栖非絶物多难亦成才岁俭米生竹春寒衣上苔不知辽海客化鹤几时回  

宿台州城外  

荒驿丹邱路秋髙酒易醒霜增孤月白江截乱峰青旅雁如曾识哀猨不可聼致家追此夕三十五邮亭  

神山寺访僧  

独客无清伴髙僧住别村空山卓钖影断石系舟防风细松生籁沙虚竹迸根小亭闲坐久落日啸孤猿  

郑氏西庄  

不踏红尘道结庐依水郷逺峰开宿雨髙树表初阳犊卧野门寂雁飞秋稻香午桥花竹地囘首巳凄凉  

溪行  

风髙余暑尽独往兴悠然野色延幽歩秋声入暮年日斜禽影乱水落树根悬囬首故人逺城笳吹夕烟  

僊坛寺西林  

古坛僊鹤杳野鹿自成羣松气浮清吹经声出白云石穿僧屋过水到寺门分人世无穷事山中了不闻  

寄郑宗仁  

城南懐旧别谷口寄春耕野鹳巢云老林僧管瀑清养花疏石髓炼药伏山精见説孤灯雨年来着易成  

赵奥别业  

已无湖海梦渐老足闲情野杖日寻壑家书时到城开池纳天影种竹引秋声亦爱簟瓢乐年来世味轻  

夜意  

澹然无一事至乐在书牀老石栖云定疎松过雨香砧清秋巷迥灯白夜堂凉此意无人会重城醉梦郷  

天台隐者  

俗驾不曾到痩笻时复携肺肝清涧饮髩髪老岩栖野巷犹鸡犬春城自鼓鞞未应人世外别有武陵溪  

新昌道上  

江湖犹是客嵗月巳成翁僊路重云外人家落木中山防经烧黑土脉入泉红又得春风信孤花照驿东  

赠吴秀才林东归  

几夜髙堂梦不知山水长西风归雁荡落日过乌伤断影云空白孤心草欲黄终怜负甘防泪洒蓼莪章  

越中送徐君寅归闽  

此地同为客当秋独送君斜阳留薄醉逺道惜轻分老泪遗陵木郷山出海云天南有囬雁音信倘相闻  

故宫  

惊风吹雨过历历古槐踪王气销南渡僧坊聚北宗烟深凝碧树草没景阳钟愁见花甎月荒秋咽乱蛬  

辟雍  

冠带百年梦昔游今重嗟璧池春饮马槐市瞑藏鸦堂鼓晨昏寂廊碑风雨斜石经虽不火岁岁长苔花  

孤山  

囬首咸平梦清风自满湖乾坤一士隐身世此山孤鹤去空秋影梅开向旧株耳孙今白髪持酒酹寒芜  

舟次吴门  

懐古心犹壮临流影自孤湖烟迷檇李城木出姑苏草暗春惊鹿菰香秋试鲈青楼旧时月无复听吴歈  

钓台  

曾来天上宿梦不离寒矶宇宙双台迥烟波一客归姓增江郡重墓隔越山微千古登临意凄凉带夕晖  

宿七里滩  

寥落空山上买鱼开酒樽乱山含雪意孤艇寄枫根滩近不成梦鸿飞欲断魂偶呼黄防语一犬吠前村  

过北雁荡山下  

驿路入芙蓉秋髙见早鸿荡云飞作雨海日射成虹一水通龙穴诸峰尽佛宫如何灵运屐不到此山中  

禹庙  

万国曾朝会羣山尚郁盘严祠镇璧故代守黄冠入云根古梁归雨气寒年年送春事来拂藓碑看  

荷钱  

盈盈新叠碧难借柳条穿铸景菰蒲外买隣鸥鹭边炎官初掌柄水国不书年渐长薰风价折筩供酒舡  

访武伯山居  

照书双眼碧天欲寿斯文白髪前朝士青山半屋云迟花春后见逺瀑夜深闻廻首重华梦荒田自鹿麕  

渔笛  

楚竹声何逺苍茫想钓舟横当半篷月吹破一江秋落叶纷前浦惊鸿过别洲曲终枕簑卧无梦到凉州  

雪后  

开帘残酒醒雪意尚埀埀夜色沈奎久春容变柳迟寒塘鸥自散荒岁雀同饥便欲诛茅隐何山有紫芝  

山中早行  

短策穿幽径山樵半掩扉月斜林影薄石尽水声微一犬隔篱吠孤僧何处归相逢松下立风露满秋衣  

疎懒为四明何君赋  

野意云同散闲门草自新不知尘网密为谢客车频风月兼忘我山林亦恕人咸阳叹黄犬荣辱古为隣  

溪亭  

清秋有余思日暮尚溪亭高树月初白微风酒半醒独行穿落叶闲坐数流萤何处渔歌起孤灯隔逺汀  

答陈景贤  

一劒挂寒壁艰危气不衰髪根朝镜觉书味夜灯知梦断潮生枕愁新雁入诗思君心欲折又负菊花期  

送葛居士住栖碧庵  

越山巉巉越台孤井中双鲤曾走吴满坡丛竹遗旧箭回首覇业空烟芜诗人访古凌絶壁危楼竟欲老深碧声揺孤枕海涛壮影伴瘦笻山月白了然道者亦离尘一龛松下分秋云秪今虎豹满平陆链骨谁与笺青旻琴心劒气两寂寞醉墨淋漓风雨落九十九峰归梦寒玉笙泠泠跨飞鹤  

春感  

柳花衮雪春防防溪风一夜吹为萍萍随风去流水人生无根亦如此故山入梦草芊芊半窗疎雨寒食天晓来白髪稀可数多少朱顔化黄土高原冉冉青烟斜麦饭洒松能几家子防呌残金粟暮茧纸兰亭巳飞去  

荷珠  

霞衣葱佩来水晶之宫绿玉盘谁与冯夷作戏剧贝驱入神瓢翻又疑罢织鲛人泣碧洼融作水银汁圆或爲璧方爲珪寒光滉漾不可拾古来欹器戒覆倾真宰之柄常恶盈季伦买笑轻百斛金谷转首迷榛荆纷纷鱼目争贵惜道眼独悬诸幻息须防海霁山日高绿云万柄净如拭  

冬青花  

冬青花花时一日肠九折隔江风雨青影空五月深山防微雪石根云气龙所藏寻常蝼蚁不敢穴移来此种非人间曾识万年觞底月蜀魂飞绕百鸟臣夜半一声山竹裂  

喜刘邦瑞迁居采芹坊  

并乡聚散笑匆匆岁月无情忽两翁灯火城南听夜雨桑麻社曲忆春风百花新意皆归燕万里离愁独寄鸿重约扁舟寻禹穴夕阳疎树乱云东  

读秦纪  

琅琊台上晩云平虎视眈眈隘八纮万里不知人半死三山空觉草长生兆来鬼璧沙邱近威动神鞭海石惊书外有书焚不尽一编圮上汉功名  

项羽里  

英雄葢世竟何为故里凄凉越水涯百二势倾争逐鹿八千兵散独乘骓计疎白璧孤臣去泪落乌江后骑追遗庙荒林人酹醉至今春草舞虞姬  

陪王监簿宴广寒游次韵  

银桥疑驾海天长丹粟离离照翠觞影浸山河琼殿冷舞深风露羽衣香亦知广莫元无野却笑温柔别有乡手折一枝惊昨梦素娥怜老授霜  

渔舍观梅  

冷云漠漠防篱阴潇洒苔枝出竹林影落寒矶和雪钓香浮老瓦带春斟几凭水驿传芳信秪许沙鸥识素心回首西湖千树逺扁舟寂寞梦中寻  

虎邱寺  

突兀僧房倚翠微金精幻虎覇图非琼田万顷山如涌铁壁千寻涧自飞堂在经声通老石楼开塔影落秋衣千年幽独嗟谁氏断刻苔深带夕晖  

鹤林寺  

流水苍松石迳斜瓮城城外梵王家僊林不返云巢鹤僧鉢曾移海国花剥落苔碑秋卧草荒凉竹院午敲茶当时一掷乾坤手曾向山窓倚暮霞  

焦山寺  

山裹中流水作林宝莲鼇背翠沈沈半空但觉烟岚合三面不知风浪深僊井浴丹开晓日海门浮玉澹秋阴洞深瑶草无人采瘗鹤残碑浸碧浔  

舟中书事  

村酒沽来浊可斟扁舟过雨系枫林午香吹稻海田熟秋蔓引茅屋深天地暗尘归客髩江湖斜日动乡心衰年自笑爲形役空羡闲鸥卧水阴  

云门卽事  

最爱林中过客稀坐分孤石澹忘归僧闲时与云来往鹤老人知城是非潇洒山光秋入昼清寒花气晓侵衣一溪截断红尘影西有任公旧钓矶  

寄葛秋岩  

吴地繁华半劫灰故山秋逺梦频回琵琶亭老春风棹桑落洲寒夜雨杯岁月悠悠人几换关河雁空来酒酣欲寄登临眼黄叶斜阳满废台  

归白石故庐  

四隣井灶出荒墟独鹤归来认旧庐一迳苍苔供痩策半簪华髪伴残书斜阳巷陌语初燕新水池塘生细鱼小立春风怜寂寞忽吹花片入襟裾  

春暮  

乾坤万事上睂端寂历东风独倚防白髪余春能几醉绿阴疎雨不多寒香飘苔迳花谁惜影落沙泉鹤自看碧眼野僧知我意素琴携就竹西弹  

用韵寄陈振先同舍  

心事凄凉寄雁声石田苔满未妨耕西风戌角催年换残夜江楼见日生煮茗敲氷贫有味看花隔雾老无情湖山犹忆笙歌底笑领春香绿满觥  

纪梦  

江风吹梦到书楼楼外新鸿数防秋葛老巾山空落照晋时带水向东流鱼虾市散荒烟合鸟雀门深细草幽何处一声长笛起觉来孤客在沧洲  

赠天目吴君实  

诗兴翩翩度雪溪岩云半防旧留题梦回残月苍梧晓家在春风秀麦西萱草堂深衣屡寄桃花观冷酒重携故山石镜无人问空与寒猿照影啼  

答郑卽翁  

初阳蒙雾出林迟贫病虽兼气不衰老爱归田追靖节狂思入海访安期春风门巷杨花后旧国山河杜宇时一种闲愁无着处酒醒重读寄来诗  

东山渡次胡汲古韵  

客来持酒洒烟霏空想高风意欲飞老洞藏云安石卧孤舟载雪子猷归一川白鸟自来去千古青山无是非欲上危亭愁逺眺废陵残树隔斜晖  

寄陈用賔  

水竹脩脩称客居闲时挟策自观鱼为儒老入他州籍懐古幽探异穴书日暮碧云归巳晩岁寒青桂嗅如初文章自古多憎命狗监无劳诵子虚  

寄七星山人  

十年疎髩为谁斑天借儒冠日月闲欹枕寒生双瀑涧开门春满七星山鹤归尚觉辽城是鹃老空闻蜀道难欲觅九还凭寄语青牛何日度函关  

梦中作  

昭陵玉匣走天涯金粟堆前几吠鸦水到兰亭转呜咽不知真帖落谁家  

题陆大参广陵牡丹诗卷后  

南海英魂呌不醒旧题重展墨香凝当时京洛花无主犹有春风寄广陵  

归自越避宼海濵寒食不得祭扫  

持酒无因洒墓松禽声花色惨东风去年此日身为客及到乡山又客中  

秋夜  

片月相随过竹居风生荷叶酒醒初窗扉半掩秋虫急犹有残灯守故书  

吴中会故人  

一声秋雁荻花秋片月吴松共客舟却忆去年今夜月思君独上越山楼  

别方槐庭山人  

夜防深语剔寒缸别意萧萧竹半窗明日孤帆鸿影外东风残雪过曹江  

葛仙翁石牀  

钧天梦破瑚枕岩壑春供翡翠屏一卷黄庭云半席宵深读与岭猿听  

馆娃宫  

苎罗山女入宫新四壁黄金一笑春歩辇醉归香迳月隔江还有卧薪人  

宋武帝居今爲寿邱寺  

青衣梦破满林烟一掷乾坤亦偶然僧屋翠微看月上江山犹似永初年  

梦回  

梦回荒馆月笼秋何处砧声唤客愁深夜无风莲叶响水寒更有未眠鸥  

闻蝉  

翼绡微动自宫商几曳残声送夕阳唤得槐柯芳梦觉薫风一曲换西凉  

其二  

近交纸簿云翻手旧梦冠空雪满颠却忆畵舡曾听处夕阳高柳断桥边  

防  

古今扶纲常立人极者忠与义而已昔伯夷叔齐耻食周粟孔子贤之贤其义也张巡许逺致身于国百世祀之祀其忠也余观霁山斯集慷慨激烈阔歩逺视冬青树事爲所难爲于戏宋亡久矣此人此心果何爲哉忠义激之也观斯集厥有感于斯欤厥有取于斯欤嘉靖辛卯歳三月浙江按察司副使京口丁瓒跋  

附赵万年裨幄集  

腊月初三日敌人攻城以强弩射退获防  

四围钲鼓震天鸣敌骑平明尽逼城万弩应因退走却疑城上有神兵  

正月初三日至初五再攻焚其攻具敌骑大却  

鵞车虎炮与云梯堪笑边人巧用机大帅胸中摅妙算一时谈笑尽灰飞  

腊八危家饷粥有感  

襄阳城外涨沙尘矢石丛中未死身不爲主人供粥饷争知腊八是今辰  

二月三日登城郊外春色可人而敌骑未退  

平生春日不伤春今日逢春愁杀人触目旌旗非族数无言桃李少精神可怜野兴牵羁兴不分红尘杂塞尘直待元戎攘却后岘山无惜领嘉賔  

毁土山  

筑土爲山号距烟边人痴计要攻城谁知壮士中宵出三月工夫一夜平  

十三日纳合道僧携印来降  

屹若金汤不可攻此时谁肯自投降势穷方献将军印何似当初莫渡江  

徐招干请吃鳜鱼桐皮  

檐外桃花片片飞埀涎汉水鳜鱼肥桐皮一作饥肠饱似得精兵解敌围  

程机宜宅吃豆粥  

豆红米白间青蔬髣髴来从香积厨异日大官还饱饮不应忘却在芜蒌  

偶成  

一心忧国不忧家掠面黄尘带晩沙邮传不通音问隔家人夜夜卜灯花  

围中堕马伤足方愈牙痛累日  

敌骑塞东津迍邅困此身足伤方复歩牙痛又揺龈忍见边尘暗俄惊岁事新龙钟三十九碌碌度青春  

嵗暮  

嵗暮嗟为客那堪复被围一心惟许国视死巳如归  

除夜  

除夜春牛吼开正敌骑多有谋思却敌休问命如何  

## 石仓历代诗选卷二百二十二  

明　曹学佺　编  

宋诗九十九  

王镃  

别虞君集  

瓦瓶担酒去送客石桥东潮过汀沙上船廻岛屿中桃花三月雨杨柳五更风明日思君处渡头烟水空  

送黙然上人归天台  

孤云不定心持鉢度寒林野饭青蒲洁客程黄叶深海风潮水发山雨烧烟沈归到石桥日应看瀑布吟  

钱塘江  

凉疎万柳条秋满石栏桥吴越兴亡事晨昬来去潮云开天日近水接海山遥望到西陵渡风帆稳自飘  

塞上曲  

黄云连白草万里有无间霜冷髑髅哭天寒甲胄闲马嘶经战地雕认打围山移戌腰金印将军度玉关  

买舟  

赤栏桥上路几度卜归期流水无廻日行人有老时潮来江势逆月出海门迟风顺轻舟驶蒲帆尽夜吹  

早行  

客程因太早却费一更眠落月巳归海残星犹在天橹声荷叶浦萤火荳花田隔岸谁家起青灯逺树边  

别黄吟隐  

饮干分别酒话久未移舟潮水催行客海山生逺愁蝉声秋浦树雁影夕阳楼今夜相思梦芦花第几洲  

秋深  

风露损衣裾秋深懐故庐仆方谈夜梦客至得家书子黒石莲老柿红霜叶疎今年篱下菊遥忆少人锄  

访翟梅山  

诸老雕零尽江湖今有谁半生行客惯多难识君迟花屋春风酒梅山雪夜诗莫爲名钓出世事正如棋  

晩春卽事  

云气不分明天阴忽又晴【`阙`】凉溪鹊浴知雨树蛙鸣仙药黄精饭斋蔬白椹羮惜春吟未就闲踏落花行  

山中  

荣枯皆定数枉作送穷吟有色非眞畵无弦是古琴青松秦世事黄菊晋人心尘外烟萝客相寻入逺林  

避乱柯岩绿坡诸公以诗见寄  

柯栝地西东音书久不通山河隔今古天地老英雄局败棋难着愁多酒易中花前多少恨无语寄春风  

感秋寄白云赵寺丞  

囊里不藏金相随只破琴每因看月夜长动故人心败草关河路秋风楚越砧愁来不成寐壊壁更蛩吟  

谿村  

水路随山转谿晴踏软沙斜阳晒鱼网疎竹露人家行蠏上枯岸饥禽衔落花老翁分石坐闲话到桑麻  

寄友  

髪影明寒镜萧萧亦自怜故人难会面行客又经年晴雪添崖瀑春云杂烧烟相思有书札写尽夜灯前  

寄杜北山  

倦客萧萧两鬂秋柳丝无力绊归舟晓风落叶辞高树夜月行人在别州千里关河乡国梦一江烟浪古今愁雁声过尽青天阔却忆同登望海楼  

暮春寄僊洲舍弟  

去年妍菊醉重阳今日谁知各异乡落叶石栏霜信早败荷池屋雨声凉人情好恶花甘苦世事荣枯草短长别有骏雕双翮徤刚风摩透入苍茫  

宿香严院  

地炉煨火栢枝香借宿寒寮到上方山近白云归古殿风高黄叶响空廊敲门僧踏梅花月入夜猿啼枫树霜梦醒不知窗日上时闻清磬出松堂  

古杭感事  

国事雕零王气衰东南豪杰竟何之云寒废殿排斑石草卧前朝记事碑沙涨浙江龙去逺天寛北阙鳯归迟可怜不老吴山月曾照官家宠幸时  

山居  

屋头藓树蜕鸣蛩池上沟泉凿石通香老蒲花春洞影凉生槲叶午窗风泥瓶开酒留樵客篛笠穿云访药翁虽是一贫清似水定无徭役到山中  

金陵感秋  

鱼书难寄水空流两袖西风破黒裘客梦芦花晋城月归心枫叶浙山秋世情老去谙方熟愁事来时醉便休满目关河懐古恨如今何处问孙刘  

湖山卽景次尹绿坡  

湖山掩映鴈潭秋今古诗人説胜游绿柳影分骑马路丹枫叶落钓鱼舟前坡风送归樵笛别墅云藏卖酒楼长记寻梅氷雪里氊靴驼防鹔鹴裘  

尹绿坡山间吟所  

苔防分路见人家犬防篱根卧落花一片林塘诗境界四时花菓隐生涯锄山防日春栽药汲水和云夜煮茶耕录有文须防看旋揺松露入硃砂  

寓龙虎山中示张链师  

莲盂送别万峰云龙虎山前过小春草屦惯穿枯岭叶布衣犹带旧京尘氊寒不见游僊梦路逺谁怜倦客贫东望海门归未得北风吹雪满唐巾  

春酌  

酒防歌罢翠帘遮月柳惊啼子夜鸦多少断云心上事结成香梦是棃花  

西湖  

南北高峰呌杜鹃斜阳浮翠断桥边畵船归尽江湖梦一半楼台杨柳烟  

怯暖  

怯暖新裁白苎衣棋声深院客来稀春风无力晴丝软绊住杨花不肯飞  

秦望山  

祖龙痴欲望长年却遣君房渡海船枉去蓬山觅丹药桃源亦自有神仙  

深春二首  

夹泥花上燕巢边翠箔桑空蚕又眠天气乍晴风候别坐看盆藕出双钱  

燕子来时春又休暖风吹绿上枝头绣帘不隔荼防月香影无人自入楼  

采莲曲  

罗裠溅湿鬂云偏揺落香风满畵船忽忆年来顦顇梦鸳鸯正在藕花边  

春闺辞  

桃吹红雪上帘钩杨柳风丝拂畵楼日透栏干人病酒卖花声过懒梳头  

芳庭植上人  

苔侵坐处石头青满屋春云不用扄入定醒来香印冷一帘花雨湿残经  

喜凉  

吹笛何人在小楼夜深不下玉帘钩凉风敲落梧桐叶片片飞来尽是秋  

宿西上竺  

闲收石上着残棋山月无声鹤睡时落叶打窗霜满屋有僧吟得夜寒诗  

水居  

飞鸥贴水水连天一半青山半是烟日暮潮廻渔父醉不知船阁浅沙边  

断桥春望  

拾翠车闲辇路尘山南山北杜鹃春谁家庭院东风里吹出桃花不见人  

湖上晩望  

酒醒湖光生嫩凉卧船吹笛藕花香游人尽逐莺花去一片闲情在夕阳  

渔父吟  

竹丝篮里白鱼肥日落江头换酒归只恐明朝风雪冻老妻连夜补簑衣  

寿光宫  

井气蒸云湿石栏虬须道士自烧丹开门风带琴声出一阵松花满醮坛  

裁衣曲  

烧罢心香午夜防玉纎轻捻剪刀寒衣成恐不如郎意独试灯前照影看  

花下作字付叶柘山使者  

花藓层层润石牀绿阴多处自生凉闲将笔染荼防露写得春辞满纸香  

灯花  

喜信今宵报与谁玉人曾剪畵双睂等闲开落银缸见只闭春风不得知  

月洞书屋  

自写自诗粘壁上何须古畵与名碑隔墙风落闲花片日日飞来入砚池  

病中  

镜里初疑看不眞衰顔只恐是他人医言断酒方除病母戒观书亦损神卧久不知黄叶落起来添出白髭新自梳头髪斜阳下手脱随风半委尘  

## 石仓历代诗选卷二百二十三  

明　曹学佺　编  

宋诗一百  

刘壎  

补史十忠诗【`并叙`】  

诗以厚伦美化爲本非曰谐俗寄情而巳卽千篇奚益每思张许二顔同时死国名芳唐史与天长存近代死节数公何愧往昔顾麦秀黍离无由仿柳州状逸事上太史庶几不朽窃以慨念更后几年遗老渐尽旧闻销歇将无知有斯人者悲夫哀哉死臣子职分古人常事尔死矣宁顾其传不传乃亦不可无传者为其系彞伦关风敎厉后代之臣子愧前日之不如数公者也采清议得忠义臣十人史不书各赋十韵纂其实曰补史诗  

知潭州湖南安抚使李公芾  

三已甘退休十连起迟暮伊谁急求子流落乃不怒黑云来如山杀气震平楚防惟君父命封疆以身防阖门义不辱呼卒汝善处飞魂随劒光自已投火去天泣鬼神愁地揺山岳仆吾非莒柱厉敢以死丑主正自常事耳命义逃安所冲逺谁与俦睢阳有张许  

池州通判权州事赵公【`卯发昌州人妻雍氏`】  

若人作何状立节乃殊伟人言此蜀珍位卑名未起坐分秋浦月摄此千里寄沙头风色恶寒城凛峙吾闻开关迎弃遁亦复耻兹惟城郭臣大义吾知已间道走帛书洒血别玉季细君絶可人双飞同一死南八彼男儿此妇乃如此骨朽香不废吾诗当清史  

丞相都督信国公文公【`天祥丙辰状元`】  

时平輙弃置事迫甘前驱呜呼忠义臣匪直科目儒江寒朔吹急列城同一趋岂不寄便安纲常乃当扶移檄倡诸镇奋袂躬援枹川决莫我回万险栖海隅天乎复不济道穷竟成俘一死事乃了吾头任糢糊悠悠讥好名责人无巳夫三衢有魁相投老作尚书【`谓留梦炎`】  

叅政行丞相事陆公秀夫  

天地无托足海天同隰光明知复何爲不忍隳三纲裸荐觊少延讴歌宁逺忘或者莒在齐聊且帝一方竭蹷竟委顿臣谋非不臧运去天莫留力尽心弥强终不负吾主名义天地长懐玺随龙游举室水中央斯人文华士乃尔百链刚机云傥通谱应羞朝洛阳  

前左丞相江文忠公万里弟万顷  

匡庐云锦屛鸿儒产其下风神俨如龙夭矫莫可驾卷懐经济具婆娑洛中社怪事玉牀揺清昼天忽夜突骑从何来阴风飘屋瓦大臣义有死欲避吾不暇庭前环止水万事付一舍从容友灵均朝野动悲咤愍章极哀荣汗简谁记者倘有南熏书季方足堪亚  

江西制置司都统密公侑  

臣有置身义岂计官崇卑偏将知死忠不曰天下竒汉节旣披靡失位趋江西阃帐驻临汝招徕乐其归雪寒南浦愁羽檄蕲济师一将奋风虎鼓行亟飚驰逾岭疾战苦裹疮呼健儿坐防膝不屈伏锧甘如饴小臣禆校耳职也宜死绥庐州大将在白首竪降旗  

淮东制置使知杨州李公庭芝  

淮海接风尘胡乃似铁壁卧防有天人十载借福力重来人未老愁絶事如昔苦战孤城危痛哭天柱拆梦游三山上人伦浮海出突围志南征吾欲重建极天弗鉴臣忠防防堕丛棘先轸面如生苌血化碧臣死谁复知臣忠终不易一将更大事嚼舌死骂敌  

枢密闽广宣抚使陈公【`文龙戊辰状元`】  

淳熈名宰孙比德粹如玉决科魁伟英骎骎荐冠肃防田烦谏疏相嗔俄嗾逐补郡仍免归黄流已漫陆天族日光薄力疾支颠覆蹉跎南冠絷道病死不辱往昔五峰堂倾葢语防烛斯人眞妙人哀哉悭厚禄长揖丙辰魁各天并黄鹄不有二忠存千古笑科目  

少傅枢密使张公世杰  

士有守节死岂以责武夫武夫尚能竒消得银管书何许熊虎英铁面美髯须防寒久枕戈赶难甘殒躯金山定活着志愿嗟违初江心集羣策炎精回一嘘间关障海岭万死存赵孤时也可奈何北风散樯乌漂漂竟何之无乃膏鲸鱼渭濵多贵将反笑斯人迂  

四川制置使知重庆府张公珏  

坤维拓提封形胜古天府血战五十秋零落余八柱江南传箭急谁暇此回顾落日古渝城杖钺乃甚武天东甑虽堕吾自强支拄渡泸躬讨逆归来战弥苦萧条下防门机穽伏中路咄咄快敌仇谁欤掩坏土哀哉关西雄国亡犹不负同时督军将腰金挿双虎  

附刘麟瑞诗  

忠义总管田公燧鳯守李公寔  

天西战士竞衔枚乘会关夷路始开两蜀金汤随水逝三秦烽火照天来鳯州文武浑无愧马岭英灵只自哀后夜魂归何处寓陇头萧索一枝梅  

天水知军时公当可西和总管陈公瑀  

天水西和两将强七书贮腹负刚肠鱼丽阵布刀如雪马革尸空骨似霜廉蔺昔存秦莫敌关张今败蜀终亡轻财得士人犹惜长想英风慨智囊  

金州守臣和公彦威统制杨公兴福  

貔貅曾是守饶风扞拓金房未易攻十八谷开通徼外五千兵劲入关中贺兰不救睢阳败诸葛犹存越巂功当日更推杨统制马伤军没箭飞红  

同庆知府李公冲偕死节诸公  

诸公耿耿抱精忠炎运将灰日不东北戍躐陵羣盗防西陲震荡列城空香凝燕寝荣何在鼎沸鱼游计巳穷玉石俱焚天亦泣千年谁爲忆高风  

援襄都统制张公贵  

忠勇堂堂贯斗牛英雄端下愧兠鍪鹿门云合张罗网龙尾波翻化髑髅双庙有灵开正祀孤城无援屹中流由来死节男儿事却笑明年有客羞  

守襄都统制牛公富范公天顺  

将军志喜竪降幡偏将能知大义存头触危楼轻烈焰脰经孤馆凛忠魂声沈刀斗摧城影尘掩干将渗血防世逺事殊遗老尽更无人解説襄樊  

沙洋堡裨将边公居谊  

兵威破竹列城惊谁信偏裨不肯迎两箭离声霹雳二雄交毙气峥嵘可怜侯服微臣在忍见人间大厦倾万木凋零风雪里空余铁树一花明  

丞相江公万里知府江公万顷  

名重天阍侍太微昔年南国秉枢机人归绿野身犹徤兵满红尘世已非止水亭前风淅淅鄱阳城外草依依棣华相映人间瑞节惠隆名世所稀  

宗室赵公崇源  

南风不竞惨悲声幙燕泥牛总是惊玉牒名香时巳逝金枝花悴本难荣身明六籍忠仍孝军满孤城死亦生后度推敲明月夜江村村外寄幽情  

端明招讨使江公立信  

如此竒才正可怜曾陈大计爲安边天存庙社施筹策地限籓篱老岁年独眼明明寻赵地丹心耿耿向淮堧江南寸土联区脱恸哭高沙赴九泉  

湖南安抚知潭州李公芾  

平楚楼头矢石惊焚香稽首别宸京尽殱妻子期全节宁死封疆不忍生烟焰张空堕赵璧旌旗倒影下湘城善刀人在同观化名与澄江一様清  

江东运判赵公淮妾某氏  

石头城昔号金汤岌岌孤墉战马塲西日突围逃溧水南冠荷校説维杨血凝汉节夸男子身寄秦淮借女郎千载妾身贞更洁仰天哭向水云乡  

沙市监镇司马公梦求  

荆水滔滔百尺浑何来浅缩漫潺湲木城联岸风轮吼沙碛屯云火炬燔效死小臣懐绿绶偷生天阃愧朱轓下官名姓君知否涑水先生七世孙  

叅政高公应松  

肠断吴山锦绣丛六更声絶海潮空千门锁月移行在八骏乘风憇会同扈跸孤臣慙主辱征鞍万里哭途穷两宫缓缓趋朝陛回首天南独死忠  

蜀帅张公  

玉垒云浮五十秋关西虓将勇无俦三吴甑堕犹坚守八柱唇亡不耐愁泸水防收劳腰褭防门机伏失兠鍪吾君不负吾宁死遗恨谁怜快敌讐  

儒士王公士敏  

此行无复望生还留取哀吟宇宙间报国岂能恢汉土遗民空自恋吴山清风劲节英灵在斜日沈辉历数悭寂寂圜扉终不悔忠魂莫恨左轮殷  

嗣秀王与檡瑞安守臣方洪  

接天潢本近亲更生忠节古无伦千军守御来闽峤半岁勤王防宋民巷战血流生不辱劒飞魂逝死能神风流喜遇莆城友携手泉扄万古春  

枢密张公世禄  

曾拥貔貅奏凯歌厓山云暝竟蹉跎地空九有栖荒服寨列千艘保海阿龙跃玺沈天若此鸟鸣矴絶事如何鲸波沃日炎光熄凛凛英魂尚枕戈  

江东制置使谢公枋得  

草履麻衣谩蔽形十年卖卜惯零丁愿从楚地师龚胜欲向辽阳友管宁采石吟成期絶粒娥碑读罢弃余龄一门尽节均无愧千载西山叠叠青  

美人朱氏  

给事中宫巳历年蒙恩扈从赴幽燕名王索好缘难合烈妇捐生节巳全日晏寝门疑锁钥宵长驿馆泣婵娟同来小妮犹堪诧一様清风两地传  

附唐泾诗【`字清父道州龙山人`】  

江南纪事  

吴山一髪暮云孤愁向湘累讯故都凤去只余韶乐在雁来还有帛书无杏坛有客陈孤注平陇何人复五铢歌彻黍离风雨恶南山深处呌乌乌  

闽亡徙东广  

逖泉巳矣又茹莸半壁乾坤只恁休频岁建杓移北斗何人持节救东瓯烟蜚樯艣风涛怒云锁楼台日月愁南望羊城天欲暮可堪回首问神州  

广亡徙海  

箕冠如栉拥茅旌谁执骍毛防晋盟遵海而南关气数渡江以北少功名火旗晻霭云藏阙水阵周遭雪压城一榻不容人鼾睡那知雾岛是神京  

厓山亡  

万里与图入朔方揺揺孤注海之阳石尤风恶云藏轸天驷星沈月掩房岛上有人悲义士水濵无处问君王羲和指着乌飞路去去虞渊暮色苍  

读史懐友  

羞登广武议英雄匣却吴钩弢却弓幕下清谈王太尉门前白马禇司空一编衮斧风尘表千古纲常天壤中説与华隂扪虱老何曾正朔在江东  

附彭秋宇诗  

乙亥纪闻  

羽书朝暮涨氛埃天诏勤王起草莱塞上风高鹰飏去江头雾暗马飞来诸贤忠爱谋安出四将英灵唤不回漠漠雪天秋万里飞鸣无数雁鸿哀  

秋兴  

沙尘破褐客秋风落落亲朋半老翁野旷有时闻啸虎天寛无处寄征鸿四方玉帛燕山北万里帆樯海水东回首可怜歌舞地芳花石础树阴中  

其二  

西风卷地送凄凉目断归帆落日黄雁过江天云漠漠龙游沧海水茫茫故人入梦三更月近事惊心两鬂霜试把浊醪浇磊磈樽中犹带芷兰香  

世事  

茫茫世事等浮萍愁绪方浓醉又醒日月双飞天不老干戈百战地常腥此时弓马多秦戌何日衣冠见汉庭宇宙西风愁不尽谁家门巷草青青  

## 石仓历代诗选卷二百二十四  

明　曹学佺　编  

宋诗一百一  

白玉蟾  

妾薄命  

妾居西北方容貌亚氷雪妾长嗟无媒孤影对明月头绾堕马髻脚衬凌波袜钗梁溜金凤舞带防锦缬颈瑳素玉圆胸莹新酥滑翠靥中娥睂瑶花亸鸦髪腰袅柳丝轻脸润桃花发出郊乘紫骝蔽目举青繖不敢一回首烟际暗愁结谁家白面郎志气何飘扬使妾一过眼吾肉燔如汤自惟父母严折花回倚墙  

寒碧  

清秋访林馆寒碧凝瑶风冷入琅玕聚凉生琛玉丛枝枝撑明月叶叶起清风朝云挂余翠夕照揺残红断鸦噪方宿鸣凤栖复冲扶疎玉梵府折防水晶宫露花滴翡翠烟絮纒蛟龙万竿响笙竽一林撼丝桐饮罢身欲蜕联镳翔太空  

楼前雨霁  

飞廉驱铁骑万雨飞落地烟淡松郁苍风起竹似醉倚窗横膝琴政有作诗意白鸟忽飞来防破一山翠  

鹤林赏莲  

玉洞生翠雾瑶林映素霞天飞明月英夜浴白莲花碧水香以净松声吹露华众仙鸾鹤散寂寂五云家  

春日道中  

春光入万象天意开百花莺雏戏云锦鸠妇络雨纱晓日晴弄柳夜雷暗惊茶溪带防洞口醉归蜂正衙  

徯鹤  

白云无消息黄鹤杳不归华表风露冷临臯星斗稀不念桑田变但向瑶台飞盍不下来乎翩然防翠微  

秋宵辞  

秋色何凄凄奈此可怜宵银河望不极万籁凉萧萧云花逺缥缈月影寒寂寥一鴈蹲沧洲羣萤飞断桥仰盻苍松枝黯然不自聊  

其二  

月华明如许秋色清可掬小立西湖道弥漫芰荷绿人生祗幻梦造物不可覆英雄受凄凉娇騃饱粱肉湖山却见知对人长青目  

其三  

清秋薄湖山蒲柳生寒烟怅望荷花中谁家鸣管弦岂复念伊人孤影芙蓉边吸风咀月露照水时自怜暗懐夜光宝长吁不成眠  

其四  

空山寂无人出门但明月悲哉谁与论对此一愁絶清露袭衣裳凉风逼毛髪泪雨忽复晴愁云悄自灭  

景泰晩眺  

海岸孤絶处晴沙露逺汀潮花人鬂白山色佛头青夕照雌黄笔秋烟水墨屏天空杉月冷鹤梦几回醒  

梅窓  

南窗屋数楹一防梅花生枝上雪妆痩墙头风入清霜天酒自暖月夜梦难成何处人吹笛黄昬送几声  

杜鹃行  

杜鹃哭杜鹃哭微雨村逺烟麓山花红江枫绿一声残一声续一声一声复一声不管世间银髪生啼尽天涯夕阳影又向空中啼月明山中顦顇人无绪伤春顔色悲今古今古兴亡电影驰临风再拜君得知两行茆舍苍烟泪滴破浣花溪上诗  

周唐辅仙居庄作  

黄鹂声断桃花飞一雨三日溪水肥龙孙破地蝴蝶懒梅子如豆糁青枝东风吹转杨柳腰村南村北杜鹃啼稻针刺水鸥抱卵双燕商量春欲归蟾溪主人折社瓮百杯醉我烂如泥翠麓轩壁凝古墨一阕松窗伤春词夜来饮到嫦娥去笙鹤响空人不知露华烟霭湿苍藓朦胧沆瀣霑我衣瀑布悬珠溅紫芝山猿恐我呼杖屦啼到日高丈二时庐山山下一回首只是此生长别离  

赠玉隆王直岁游武当山  

西山猿啼啼不已千岩万壑绿烟起杖头挑月过潇湘去饮清阳涧下水清阳涧上五龙池池边落叶不敢飞太眞人去未归七十二峰空斜晖峰头有人名歘火洞泉飘出松花老他年君自武当回惠我数枝石灯草  

仙岩行  

醉携七尺霜前竹云锦山前湾几曲溪头秋雨添寒绿蛟龙冷浸一壶玉蓼花锦岸红欲流稻田髙下铺棊局碧岩耸出碧天半鸟不敢飞缩双足古洞无人石酒酢峭壁仙仓积天粟老稍指顾犹惊呼神刓鬼划出崖谷捣药声干人己僊万丈丹井一泉风击古松飞翠葢日射苍苔铸绿钱藤萝拽树擘轻烟黄鹤一去今何年天欲夕阳空鸣蝉夜深岭月向谁圆古寺老屋留数椽残僧一二掩柴门铁像面壁潇潇然瓦炉无火古殿前寒鸦到窗檐息溜暮云衰草觉山痩楮衾不暖不成眠虎声入耳猿声又几防疎星落梧桐丹峦紫壑高相鬬何当汗漫夸青牛晓露泠泠白玉楼  

题欧阳氏山水后  

平沙断岸几千尺树色烟光无极一叶扁舟归去来渔翁放棹倚芦荻八九山家云水村白苹红蓼数渔船沙寒石痩木叶落一钩淡月照黄昬小桥跨水碧溪浅苍壁丹崖半苔藓樵子归担竹两竿落霞孤鹜天边逺千山万山风色清四柱茆亭立晩汀花红草绿山水静独步亭前秋月明山前一阵梧桐雨落花惊断山禽语谁家楼阁隐青林老僧归寺立溪浒一溪流水绕云根草舍茆庵常闭门客来倚棹一回顾直疑此是眞桃源洞门紫翠交相映林幄山屛更清胜何人作此无声诗展开如入溪山镜  

清胜轩夜话  

残灯结花满堂红酒兴未已诗兴浓寒云蠧星琐翠空一林幽竹夜呼风逸士倚楼啸玉龙蝉声泣露落梧桐把手论文开心胷更漏相催话未终香篆飞蛇穿帘栊隣鸡唤晓何处钟摩挲醉眼栏干东茶铛无火召玉童三尺芒鞋七尺笻踏破青山绿几重  

夜宴清胜轩醉吟呈倪梅窗吴道士隐南  

山前浩歌觉声干长啸直入碧云关梅窗主人携百壶一夕谈话秋雨寒灯红吐出玉虫巧道人大啸拍牀吼连榻隐南吴庚契要看纸上生蛇走停杯撑肠发诗顚横捉二笔半欲眠笑把昆仑醮沧海写出新词数万编  

慵庵  

绛阙清都旧姓名此生落魄任天眞横窗古砚前朝水挂壁闲琴几日尘幽草不锄防石静落花频扫衬苔匀倩风来作关门仆借月权爲伴酒人书史无言古滋味关山不动畵精神有茶不作蜗牛战无梦可爲蝴蝶身一得自家慵底事幽禽檐外几般春  

题丹枢先生草庵  

数朶竒峰如削玉一溪秋水生寒绿幸有白云深处茆更兼明月坛前竹诛茆伐竹结籧庐现成山水供樵渔随缘随分山中住收拾摩尼如意珠草衣道人贫彻骨一庐潇洒空无物身中有宝不求人价大难酧不拈出朝朝暮暮了身心山自开花乌自吟未见桑田成海水斜阳几度锁平林  

端午述懐  

方瀛山上风飕飕五月六月常如秋松花落地鹤飞去万顷白云空翠浮夜半蟾蜍落丹井琪林深锁寒烟暝满天白露防苍苔蛙鼔沈沈万籁静三树两树啼断猿树冷栖禽夜不眠数防飞萤恋沙迳山腰石间悲寒泉钟声隔断华胥路不知蝴蝶飞何处摩挲两眼折纸衾人道今辰正端午晓雨初霁梅子肥龙孙脱箨新燕飞山居萧然无一物葛巾羽扇揺清晖  

胡东原香锦亭  

东皇剖破勾芒腹锦心绣肠香馥郁绛都风雨僝僽春花魂无主自精神黄鹂初唤柳开眼海棠枝上春烟暖放出一防两防红墙头红腮微笑风东原去后花无主春工亦懒施机杼亭前忽过诗酒僊花神喷出眞龙涎风催雨防花不办满庭芬芳堆烂熳牡丹吐火娇欲然日将锦绣铺苔氊酒酣梦与花神饮蝴蝶空庭弄花影吟诗惆怅爲花作寂寞东原此邱壑  

听赵琴士鸣弦  

我寻屛迹到猿啼云满山前花满谿髙峰壁立七十二风生两腋天爲梯练师两鬂东风黒绀空不流月光白檐牙咬雨昨巳晴松屋张空夜琴瑟兴浓抱石以轻得意七弦横玉绳膝头指弄响玲玲灿然夺目三十星初如雨滴芭蕉夜久坐梧桐猿啸罢宛然幽涧听鸣泉偶杂脩篁戛清夏先疑易水渡荆轲已转似劝无渡河塞头夜卧苏武服冢间月照明妃哭又非牀下感蟏蛸更似胡笳呌晩秋自然雁声下遥塞忽觉蝉噪过南楼君休弹终我畏听满懐今古兴亡病苍梧云愁虞舜逺鼎湖龙去轩辕冷一声一声复一声柳花霏霏满江城城外海棠红泪倾恐君余思更未已爲我春昼闻晴莺  

赠蓬壶丁高士琴  

瓠巴骑鲸上天去伯牙成连亦千古浅世断无钟子期弦中妙意爲谁举春风春雨满潇湘人在蓬窗闭竹房竹里鹃啼喉舌冷花间莺宿梦魂香客从漓沅下衡岳满懐诗愁无处着请君拂去水晶尘防茗擎瓯抚然作道人闻予若爲情伊弦凄兮予莫听一春十病九困酒三月都无二日晴世间鸡虫互得失谁解牧羊坐花石输君朝朝在翠微鹤巳睡去人不知笑思今古一俯仰弹到千山月落时  

谒仙行赠万书记  

蠏管飞葭方孟籥青女仍前夜行恶连日东风生峭寒黄鹂声断梅花落客来武夷访灵踪八字洞门无锁钥溪头昨夜添新雨桃片满溪红灼灼苍苔满地空绿匀芳草无言烟漠漠捣药声干丹井寒虹桥一断收霞幕千古松风学凤笙向晩清容满林壑山光不动旧松竹洞中惨惨悲猿鹤机岩学馆空无人紫岭丹邱乆萧索雾暗平林虎长啸碧潭生花老龙跃峭崖飞鸟不敢过万丈苍琼眞峻削山中金蟾不可寻石边且取黄芝嚼我生逍遥事落魄泉石烟霞得眞乐身披绿麻戴青蒻横担碧藜蹑芒屩只爱山林厌城郭却厌膏粱爱藜藿冷眠石上入华胥梦见太虚无斧凿朅来洞中未半饷转盻又觉经旬朔今朝云头雨收脚欲归又被溪山防拟作此地三间茆朝餐红霞暮饮瀑  

茶歌  

柳眼偷看梅花飞百花头上东风吹壑源春到不知时霹雳一声惊晓枝枝头未敢展鎗旗吐玉缀金先献竒雀舌含春不解语只有晓露晨烟知带露和烟摘归去蒸来细捣几千杵揑作月团三百片火候调匀文与武碾边飞絮卷玉尘磨下落珠散金缕首山黄铜铸小铛活火新泉自烹煮蠏眼巳没鱼眼浮松声送风雨定州红玉啄花甆瑞雪满瓯浮白乳绿云入处生香风满口兰芷馨无穷两腋飕飕毛窍通洗尽枯肠万事空身轻便欲登天衢不知天上有茶无  

秋日有懐  

一防秋光寄畵图秋来吟鬂益萧疎晴烟染树看何足缺月梳云状不如暑退凉生蝉有韵水长天逺雁无书此心直欲鹏南举不学蜘蛛结网居  

柳塘送春  

急雨将雷过柳塘春因底事亦归忙经时不放荷花叶昨夜尽收栀子香判断千林成梦去安排一夏纳风凉开睂无觅愁来处数笔晴云尽水乡  

梦中得五十六字  

醉醒曳杖访松关正在黄昬杳霭间既去复来秋后暑似无还有雨中山涧边几叶晩花落天际一钩明月弯自觉余烟埋屐齿行行印破藓防斑  

郭承务芦雁  

秋风吹落梧叶黄过雁往往归衡阳横空书字人不识断影飞过沈沧浪落霞浸水江村暮数只翺翔回古渡低头引喙啄荷花飞越戌楼西畔去云寒月淡西塞秋几声凄切惹人愁  

题清虚堂  

月移花影来窗外风引松声到枕边长劒舞余烹茗试新诗吟尽抱琴眠酒醅初拨青螺髓香篆常烧紫马鞭九曲溪头冲佑观清虚堂里有神仙  

寓息庵送春  

笔下自然诗料饱天工饤出好山溪鱼知水暖不胜跃莺见花飞只管啼树头雁使妇唤雨屋后竹教孙出泥太白十杯人酕碧桃洞口日衔西  

天开畵楼图  

层檐叠巘入苍防千山万山相送迎晴云一抹收未了溪尾更濯余霞明化工朝暮费防染丹青变态随深浅凭栏展空千里眼却愁此轴难舒卷  

天谷庵  

半天突出一竒峰小小茅庵滋味浓夹道新松招夜月满林幽竹唤秋风迎人野鸟间关语恼客岩花烂熳红策杖且随流水去柴门时有白云封  

题上清法堂壁  

秋雨悬天风作寒冷烟锁住屋头山半岩飞鸟一时过峭壁断云千古闲世俗不知幽静处神仙隐在有无间夜来小艇篙脱手醉把霜笻入翠湾  

送江子防  

春来行尽烂田畦云满春空氷满溪风漾碧波翻麦陇日晴红雨落桃蹊杜鹃声断惊寒兎蝴蝶梦残听晓鸡人在江东寄归信海棠花谢燕衔泥  

靖通庵  

靖通庵外锁晴云壁莹飞琼兀叠鳞野鸟无心一声晓岩花有意四时春凿开风月长生地占断烟霞不老身虚靖当年仙去后不知丹诀付何人  

防谷  

淡烟轻锁数株松夜静萧萧古谷风云掩草舒青洞绿鸟衔花落碧岩红神仙去后无金劒仕宦来时有玉桐不知此后谁人隐寂寞南来几朶风  

雷恬眞小隐送春  

天不欲留春东君暗归去碧梧枝上看潇潇风送雨  

初至梧州  

夜半江风吹竹屋起挑寒灯怜影独荒鸡乱啼思转多黠防啸跃眠不熟旧曲情声觉悲凉故园心眼时断续何当牵大臂苍鹰锦防貂裘呼蹴踘  

题潜庵  

已把功名等风絮鹤氅星冠懒成趣谷口人寻虎迹来林间屋在猿啼处好向青山白云外叅取翠竹黄花句道人珍重老维摩明日千峰万峰去  

仙岩金仙阁  

寒烟锁断梵王家一篆博山飞冷蛇满天秋雨落琼花清溪涨绿浸平沙老松压石岩争耸青萝拽树牵云遮竹根倒出乌翅斜夜半寒风搅宿鸦木鱼唤粥蝴蝶醒岩头残月沈丹井  

闲述  

一卷无人识千钟对客谈桃花开欲谢犹自恋寒潭  

题何姑仙隐处  

阆苑无踪迹唐朝有姓名不知红玉洞千古夜猿声  

呈孏翁三首  

酒恶频将花嗅睡酣便把茶浇秋到梧桐枝上夜来风雨潇潇  

莲蘂嫌风狼藉稻苖得雨精神翻忆武夷九曲去秋舣棹溪濵  

秋雨织愁成段暮云过眼生花栖凤亭中寂寞武夷旧有僊家  

曲肱诗  

白云随我见天台又趂金华路上廻栖凤亭中留不去武夷山下野猿哀  

九曲杂咏  

流水光中飞落叶白云影里噪幽禽人间几度曾孙老只有青山无古今  

得得来寻仙子家升眞洞口正蜂衙一溪春水漾寒碧流出红桃几片花  

挿花临水一竒峰玉骨琼肌处女容烟映霞衣春带雨云鬟雾鬂晓梳风  

织就霓裳御冷风玉梭随手化成龙天孙归去星河畔满洞白云机杼空  

武夷  

仙掌峰前仙子家客来将水煮新茶主人揺指青烟里瀑布悬崖剪雪花  

晓  

风吹万木醒栖鹊月落西山啼断猿云卷翠微深处寺一声钟落碧岩前  

坐  

千山猿呌月如昼万籁风号天正秋雾湿苍苔湮漠漠白云飞梦过瀛洲  

题棘隐壁  

苔空绿钱死松老清阴痩结庐卧白云栢子烧春昼  

木郎祈雨咒  

干晶瑶辉玉池东盟威圣者命青童掷火万里坎震宫雨骑迅发来太蒙木郎太乙三山雄霹雳巽上皓灵翁猛马四张火冲流精郁光奔祝融巨神泰华登云中墨旛灶纛扬虚空掩曦蒸雨屯云浓阏伯撼动昆仑峰幽灵翻海溟洞冯夷鼓舞长呼风蓬莱弱水兴都功龙鹰防疾先御凶朱髪巨翅双目彤雷电吐毒驱五龙四溟靉叇罗阴容一声四海改昏防雨阵所至川流洪金光流精斩旱虹洞阳幽灵召靊霳玉雷浩师变崆峒虚皇泰华扫妖羣梁黄号前锋祠泉恣蜃威天公歘火律令翻穹窿鞭击妖魅驱蛇虫勾娄吉利炎赫踪登僧泽頥悉听从织女四歌心公忠辅我救旱助勋隆赤鸡紫鹅飞无穷摄虐防送北酆  

## 石仓历代诗选卷二百二十五  

明　曹学佺　编  

宋诗一百二  

黄希旦  

性慵  

性慵人事拙思向逺山居欲得是非少先宜来往疎善邻惟水竹良友秪琴书冷淡生涯外逍遥一室虚  

頥眞亭  

剪去旧蒿莱开亭养圣胎闭关虚室白隐几寸心灰月上池浮露风生竹扫苔悠悠奔竞者何处问丹台  

春日书懐和韵  

二月又将半闲居兴若何芳菲殊未赏泥泞阻相过华砌饶苔藓柴门长薜萝韶颜须自惜随分乐天和  

采药  

采药山中去扳跻不觉赊深源无俗迹满地是灵芽岩逈阴留雪溪澄净见沙可怜名利客应笑此生涯  

和人秋感  

烈士感秋兴高吟击太阿功名辜壮志岁月叹流波永巷蛩初响荒堦叶渐多灵槎如可约从此泛银河  

水心亭  

爲爱方池净危亭此构新寒光揺玉鉴晴色戏金鳞月上骊宫晓莲开水府春主人能息虑四座絶风尘  

咏竹  

生涯何所有满砌植琳琅痩影碎秋月徤梢横晓霜且从喧鸟雀终待集鸾凰吟绕都忘却谁知此兴长  

二月春将半三首  

二月春将半幽居掩竹斋自慙疎懒甚苔藓满空堦二月春将半农畊细雨中花前轻薄子醉倒笑春风二月春将半霖霪雨尚寒松黄収拾晩狼籍满金坛  

赠逸人  

白云处士入云中三尺焦琴百尺松长啸一声寒涧逺千厓万壑起清风  

寄赠宝幢修山主  

瑶幢眞胜槩晦迹一禅翁语黙呈心印纵横振祖风昼闲人事外夜静月华中若问春来意松青百卉红  

秋日登楼  

高阁倚斜阳登临觉倍凉残蝉空自咽归燕爲谁忙蔽日云头猛沿山雨脚长竹邨溪上影髣髴似潇湘  

懐中孚  

暌违虽未久南走梦魂多客路随飘梗年光叹掷梭叶凋隋苑树风走洞庭波旧约龙山会归来赴若何  

晩眺  

晩凉思逺眺策杖出松林车马自来往路岐横古今商飚未落叶永巷巳鸣砧自笑眠云客因时感激深  

寄友人  

性僻少知已惟君日往还听琴怜寂静赊酒笑艰难俗眼从他白吾侪且任闲生涯人莫问到处有云山  

简袭庆斋主人  

雨过浮山好无如袭庆斋主人操大雅楼阁俯苍厓槛碧揺新柳庭黄发嫰槐登临诗酒兴此际与谁偕  

逺游  

自在逺游去闲门谁见过援琴空转轸对酒不成歌秋景生新桂凉风撼败荷天涯谁是侣岁暮莫蹉跎  

秋半  

晩吹生丛竹凄凉又半秋年华惊倐忽人事觉淹留林噪残蝉急山光暮雨收登临将眺望烟雾闭层楼  

古意  

大道长闲闲人心自艸艸天地固无私贤愚同一老谁信丹丘人颜色常美好我亦斯人徒相从须及早君看东流波日夜长浩浩  

寄益老侍官南康  

匡山胜槩昔贤钦今日多君复访寻李白书堂萤自照乐天禅室月空临涧松岩桧当年色雾鹤霜猿此际音莫对他山忘故里武夷秋晩洞云深  

竹洞  

竹洞新开碧玉林径幽疑入五华深夜筛明月一天静昼拥青云四座阴剪杖伫看雷雨化迎风时听凤凰吟烟霞不用重关闭尘俗谁能此访寻  

灯夕和韵  

年年此夕哄闾阎岂料闲居兴自恬竞逐艳阳游冶去宁知华髪等闲添火连夜市曾无禁灯混星文不可占闻道玉楼欢宴处夜防犹未卷珠帘  

读禅月集  

唐末髙僧号贯休篇章激切近诗流烟华雪月何妨咏水竹云林不碍游蜀国至今名籍甚兰溪当日迹淹留此心弹指虽云妙争奈阇黎未防头  

闲居  

艸堂啸傲动经年巳把生涯付自然谩费工夫披古籍懒通名字谒时贤炉中闲养阴阳火身外谁求子母钱寄语王褒如著论不同呼吸学神仙  

寄李尊师  

底事悠悠信莫闻还疑深入武陵源几年江上秋风夜故国闽中暮雨村尘世功名宁自笑蓬壶防趣有谁论路岐无尽人空老白髪慈亲奈倚门  

谢人惠星冠  

学道多年尚屈蟠岂胜仙伯赠峩冠晓簪乍觉星攒顶夜戴偏宜月满坛对鉴宁烦朋友正避时羞爲利名弹豫思他日云林下轻罩纱巾鹤髪寒  

幔亭  

曾孙尝会幔亭中脯擘麒麟酒满钟宴罢不知消息处至今乡老望孤峰  

读方干诗  

数篇骚雅名虽逺三拜逢迎礼过差补得唇来身已老灌园何苦更咨嗟  

和贾鸿举移竹  

琳房珠馆何虚寂宝砌无尘苔藓碧仙翁倚槛静吟哦却忆筼筜拂岩石劲节虚心守岁寒未尝暂变风霜色移来迢递不辞劳深根讶向瑶台植渐承春意叶青青时惹天香烟羃羃月笼翠影尚萧踈露被繁枝才滴沥迎风闲夜拟龙吟结实他年期凤食非才终约老烟霞此际谬当亲采择寄言红紫莫相猜彼此无情防化力逢时剪拂任他人沈去葛陂都咫尺  

感时行  

劝君莫种木槿花朝荣暮落堪咨嗟劝君种取亭亭竹霜繁风劲依然绿谁不见陈余张耳辈当面论交旋踵背又不见管鲍光武与严光贫贱富贵难相忘英声独与天地长令人万古遥相望不可得见空徬徨  

观申公山水  

申公山水老更狂躭躭巨耳双瞳方生涯秃笔数千管欲与造化争毫芒长烟三素挂四壁经营指防何安详凝神净虑偶得意一洒混沌开黄须防三才及万类迤逦笔下分低昂水寒石痩老木恠蒹葭岸古天苍苍伊余本是山间叟对此直欲乘风翔咫尺杳然数万里直疑跳入壶中藏  

## 石仓历代诗选卷二百二十六  

明　曹学佺　编  

宋诗一百三  

释德洪  

寄彭景醇奉议  

我庵湘山麓君家湘江尾共看湘山云同饮湘江水君有负郭田饱食骄穉世小儿操井臼大儿了租税我独生事拙饘粥每不继君如李大夫时时容乞米永懐湖山堂风物自闲美楞严初读罢篆冷空窗几防风拾残红幽鸟妨春睡苍苔满门巷榆栁阴覆砌杖策亦窥园悠然望层翠  

雪霁谒景醇时方堤捍水脩湖山堂复和前韵  

堤盖南堂雪霰响新瓦我踏雪泥至自携双不借爱公有俊气句法洗凡马清婉继彭泽寒陋笑东野愿为西崦隣投名入诗社余年吾事济过从有公者何时闻折竹灯火共清夜  

陪张廓然教授游山分题得山字  

先生如梁鸿德耀亦爱山湘西十日留笑语烟云间弄泉石梅坞唤舟青苹湾借草饮松下松风当吹弹二妙生清妍山花挿云鬟粲然起为夀舞袖相翩翻先生堕帻醉颇觉天地寛醉语忽成诗为题苍壁顔城郭遥相望但见千峰寒  

又得先字  

青山随处有见之辄欣然独于湘上山欲买归休田此邦多君子故欲吾终焉先生人品髙白鸥春水前弟子殊秀发玉树相明鲜颇怪翰墨场亦着白髪禅分题得难韵下笔风雷旋诗成愕众口不复较后先闲中有此乐安用食万钱紫芝爱陆浑遂为好事传悠然见眉字宁复羡遗编  

寄题双泉  

阎公立朝时凛然古遗直孤忠捍世波砥柱屹挺特一旦成千古埋玉秀山侧至今山中泉实以配公德欲知其源深下涨千顷泽沙渠走清快丹井湛绀碧譬如渑与淄相去无寻尺日光每下彻山影必倒植倚栏应欣然游鳞见尾脊知谁念纯孝满掬种白石粲然生玉英防感吁莫测泉旁有精舍闻多登览适何时同二老追逐扶瘦策诗成坐假寐梦历秋山赤想见环佩清绕除余响滴  

次韵夏夜  

隠几羣动寂池塘浮夕光瓦沟急雨过熏风满南堂飞萤忽防衣小立闻荷香东南喜见月防云复遮藏长哦颖皋诗清语沁肺肠劲气终不屈镆铘淬光芒高懐寰宇间蠢蠢犇炎凉斯人古遗直天质自温良兹夜发遐想易亲复难忘归田无别意难以枘入方  

次韵过醴陵驿  

解鞍成小寝部曲营夜炊此生一寄耳梦幻相拘縻风飡杂舍者水宿依江湄何时步八塼压犀帘幕埀三湘在图画开屏供卧披公宜宿玉堂明甚无可疑今复聊尔耳闲作虎头痴  

赠别若虚  

残暑霁严威新凉酿归思梦惊闻松声两鬂到万事中情怯离别此别仍对子追惟初识面宁复计有此明朝舟洞庭惊浪银山起醉眼失湘楚妙语凌淮泗我如浮水叶遇坎当自止行将看荆山归老鹿门寺  

和游福岩  

云开见楼阁峰顶知有寺众峰让髙寒盖是出其类曹溪正脉深不防如带流而至衡霍百川蓄滙浍乃知般若台自昔分灯地清游亦不恶俯仰忆前事宝构出灰烬人逝时亦异永懐韩潮州夜与千峰对仙去三百年音容恍如在妙语落人间断碑卧榛桧  

和杜司録岳麓祈雪分韵得岳字  

嵗晩湘水濵黄尘似河朔江流涸欲尽缾罂汲余浊忽闻双旌出千骑烁山岳雪云卷山去天宇献辽邈娇鸦集风枝冻鹤时俛啄山虽非故人识面亦已数丰年属胜游与我同三乐  

次韵经蔡道夫书堂  

书堂山崦西微路经桑柘婉婉緑阴中伛偻牵羸马须臾将平川时过幽溪泻源深人家稀落日耕钓罢过墙傍修竹深处开茅舍池塘逺轩窗秀露风清夜杯盘灯火里笑语茅檐下夜阑乞新诗自愧非作者张灯扫西壁把笔强驱驾万景每骚纵此夕偶相借遂令诸子欢一一如图画  

题岳麓深固轩  

湘西峰顶寺楼阁藏烟翠危台占冢颠小轩寄幽致游人常不到石壁照溪邃于世复何求此生眠食耳翛然亦何有蒲团空曲几凭髙俯城郭车马环磨螘城郭望诸峰时见孤云起  

中秋夕以月色静中见泉声幽处闻为韵分韵得见字  

夜清成水宿月出波滟滟那知是中秋老眼欲凄此生天地间飘泊如蓬转朅来泊湘濵此月凡七见冰轮上天衢万里不知逺夜深度明河轮侧明河浅西河欲吹笛余音落哀怨  

次韵周达道运句  

朱门连大藩知是故人宅登门一笑欢忘其身是客丛林断岸西聚落一水隔欲知往来数鸡犬亦相识拨书卧清晓井汲闻余滴职严賔谒少境静意自适  

次韵朝阴  

辘轳晓汲罢幽响闻余滴不知雨毛空但觉炊烟湿闲居少过从屋角寒藤入夫子独念我问讯常络绎时来叹柴扄饥饱共休戚此诗丽如春妍暖破岑寂如追蓟子训可望不可及  

送彦周  

彦周美少年风味映前古令人每见之不敢发鄙语推坠吾法中偃蹇揖佛祖死生人所怖玩之于掌股此生防离别此别觉酸楚夜寒众峰髙独看霜月吐  

次韵游方广  

万峰纒烟霏一线盘空路丹楹出翔舞半在生云处海人猿臂上哀湍不堪泝夫子英特人自是干国具醉耳厌丝竹来此良有故临髙赋新诗妙语发竒趣便欲抱琴书亦作东家住山灵应拊掌笑公方窘步富贵牢防公云泉宁可付置卷发遐想湘月微云度  

赠珠维那  

湘云遮世路闲客此闲行弥日不忍去眷此山水清暖窗欲春色茗椀雪花轻道人旧不识一见意已倾人生无根蔕聚散如流萍聊炷返魂梅将以熏道情此诗亦偶尔夫用四座惊  

谒狄梁公庙  

九江浪粘天气势必东下万山勒回之到此竟倾泻如公廷诤时一快那顾借君看洗日光正色甚闲暇使唐不敢周谁复如公者古祠苍烟根碧草上屋瓦我来春雨余瞻叹香火罢一读范公碑蝢尘看犇马斯文如贯珠字字光照夜整帆更迟留风正不忍挂  

同彭渊才谒陶渊明祠读崔鉴碑  

晋室东渡后主弱只如寄桓温弄兵权刘裕窃神器先生于此时洁身良有以袖手归去来诗眼饱山翠追还圣之清太虚絶尘滓长恨千载心防弦掩流水  

陈氏贯时轩  

春风着万物粉饰相明鲜雪霜摧压之不情如世权问谁不可犯揖此苍玉椽斫头未易屈枪地犹傲然相逢凋零中秀色披晴烟陈侯我辈人逸气倾羣贤开轩冷相向酬酢忘嵗年我来作风听夜雨杂山泉携被愿假宿与子对牀眠  

懐慧廓然  

萧萧暑雨过空山成夜晴月出东南峰娟娟风露清飞萤自开合寒蝉亦悲鸣兴来忽独往听此落磵声永懐西湖上絶景玉壶明松际翛然姿振策自经行即欲呼就语忽隔千里程何时径寻子夜航过临平  

同超然无尘饭栢林寺分题得栢字  

沙村宿雨余炊烟淡寒色山墟蚕市休野饭渔舟隔忽逢栁际门知有道人宅叩扉山答响童子出迎客空庭竟何有冻死千嵗栢钟鸣食时至老僧揖就席香秔定宿舂露葵应晓摘差饥一饭美何啻万钱直风轩纳山翠引手扪石壁爱此玉崔嵬嵗久自崩坼下有洄涡泉甘凉冰齿颊勿轻一脉防去涨万顷泽吾行无疾徐住佳去亦得欲收有声画絶景为摹刻兴来勿复缓转顾成陈迹  

十二月十六日发双林登塔头晓至宝峰寺见重重绘出庵主读善财徧防五十三颂作此兼简堂头  

十年懐石门今日石门去双林动曦光跋河开宿雾力防借古藤泥软脱芒屦风泉白雪壑夜雨青松路我生百事废齿发行衰暮但余爱山心不逐年华故此山甲天下自昔家吾祖峰如青莲花千叶晓方吐烟云浮香色清凉洗肝腑异哉万木间白塔岿然古此老无恙时超放谁与伍万象供笑谈大千为戏具我曽从之游絶尘追逸步谁云今已亡塔开全体露永懐凭妙观此意竟凄楚  

仁老以墨梅逺景见寄作此谢之  

荒寒扫横斜稀疎开未徧烟昬雨毛空标格终微见吴姬风鬂乱睡色余妬面谁令种性香风味极不浅道人三昧力幻出随意现塞管玉纎寒无劳写哀怨  

上巳日有懐昔从云庵老人此日山行  

今年上巳日久客望江南双林接脩水石路入烟岚千峰出云雨空谷呑寒潭苍杉郁童童秀色凌云庵不见庵中人青灯耿尘龛空余行乐处攀翻闻笑谈风光与节物触愁味参参临髙望烟霭衰涕落春衫  

送正上人归黄龙  

道人泉南来音姿颇纯美观其略笑语亦自饱风味相看坐终日孤月堕止水但见篆畦间青烟行未已朝来忽去我秋风动衣袂试问安所之笑指千峰里秋晩当相寻结伴入层翠  

余在龙安木蛇庵除夕防雪及辰未消作诗纪之  

元朝喜见雪一室哗少长新年方下车故嵗已长往知谁径寻我东墙屐齿响正当穏靠蒲移几就纸帐一片忽飞来堕我诗卷上为置石鼎烹茗饮聊同赏  

次韵李商老匡山道中望天池  

幽人修水上春涨冒陂田时时想见之笑颊防涡旋往来柴桑间妙语生云烟庐山自髙寒青碧开晴天倚藤望絶顶风味如斜川我思从之游子亦当勉旃诗成聊假寐归梦历层颠  

居上人自云居来访白莲社话明日告归作此送之  

浮云山尽际花木迎春晖佳人殊方来见之消渴饥借草坐松影粉香时落衣气貌秀可掬出语超幽微岩壁钟声寂山阴花发稀去袂挽莫留又作瓯峰归  

送通上人游庐山  

少年四方志一杖余防巾朝来过防雨扁舟买南津庐山冠天下况复当青春遥知泊星渚云开苍翠新相看发一笑瀑布埀天绅虚汉清月上山空无四隣应懐千载姿坐榻空埋尘兴来得好句録寄北山人  

同庆长游草堂  

万株苍烟间杳然出防径相逢知有得一笑洗孤愤萧萧半窗雨终日满风听緑云到巉絶小立锐清兴约公我辈人发此一区胜春工自无私风力亦强敏栁埀拂掠黄溪作揩磨浄篱间殿寒梅吴姬发防哂已欣鸟声乐更爱游丝逈余郎妙天下气与山岳峻春光纒肺肠霁月恍风韵诗如画好马落笔得神骏日斜兴未阑路穷春不尽更为明日游踏徧钟山顶旋汲一人泉峰头煮春茗  

寄巽中  

熏风度南枝余芳委红緑防云生晩阴梅雨浄林麓穿花莺语迟翻泥燕飞速遐想幽人居梦过剡溪曲清声久絶耳斯懐抱烦燠仰道思弥髙哦诗出凡俗脱屦满户外轮蹄日相逐吾徒不得人大法世陵叔智刅剪蒿蓬利锋挥朴樕念往追前席初筮不我卜别来空相思徙倚苍山木  

送济上人归漳南  

密林影羣阴露叶光翻夕幽人独经行满院许秋色防年渉岭海颇亦历佳席迩来寄江寺痴坐室生白吾家在漳南万顷苍玉壁何当附舶归重拂林下石此生一梦耳梦觉试寻绎倚笻作长啸万事付鸟迹若有闲中吟无惜寄飞翼  

夏日雨晴过宗上人房  

仲夏林木深古寺雨初足殿阁风瓯鸣闲庭草空緑小轩试凭几解箨爱新竹防笔记题诗粉色不受触道人有佳处面数良以熟翛然亦无营来往相追逐此时偶相值一笑天宇局何当烹壑源涴此肠胃俗  

泊舟星江闻伯固与僧自五老亭步入开先作此寄之  

烟霏含空青向晩望逾好欲行双瀑边俊鹘屡侧脑偶携白髪禅步尽青松道孤鸿聊送目瘦策自扶老甚欲东涧阴防屋安井灶我亦个中人归计嗟不早永懐岩上僧松鬛和云扫  

冬日显宁偶书  

山舟不肯留白发日夜益晓窥青铜光乃觉朱顔失故人半凋零行吟百忧集旧山天尽头嵗晏衰眼力髙枕此山泉比兴复何日百年暗相惊奔忙如瞬息乔松亦已尘仙术无烦乞  

又次前韵  

礼法日荒芜坦率日增益惟余枯藤枝起坐不相失山枕孤云归林寒倦鸟集爱此亦题诗钝涩见才力乃知衰老来全殊少年日劳生知防何万事归叹息鈯斧好濯磨当就阿谁乞  

奉陪王少监朝请游南涧宿山寺步月  

单衣喜和风诗眼爱空翠野亭亦翛然散坐聊倦倚坐久忽闻樵见视一笑喜那知深林外曲折见流水幽光弄绀碧春色泼秀气去为千顷泽隄栁相妩媚月光方下彻浮空见頳尾投砾戏惊之扑摝沙禽起归途望林壑烟霭隔山寺便如斜川游嵗月亦相似  

观山茶过回龙寺示邦基  

北窗赏新晴睡美正清熟竹鸡防幽梦朦胧不能续卧闻故人家山茶已出屋欣然一命驾妍暖快僮仆千朶鹤顶红染此丛间緑坐客例能诗秀句抵金玉携过回龙寺扫壁为君録逸笔作波险欹斜不可读坐惊殷床钟暮色双目入闗更清兴市井乱灯烛人生分万途称心良易足时平且行乐余賔非所欲  

同敦素沈宗师登钟山酌一人泉  

钟山对吾户春晓开烟鬟白云峰顶泉绀碧生微澜经年未一酌对客愧在顔两翁亦超放瘦策容跻攀大千寄一瞬境静情亦闲是时天惨憺佳处多遗删立谈共嘲谑豪气破天悭临川冰玉清风流继东山孤坐巉絶处掉头不肯还天风吹笑语响落千岩间归来数清境但觉毛骨寒从君乞秀句端为刻斓斑  

宿宣妙寺  

冲虎困顿归投枕眠烂熳夜晴霜月苦睡美不知旦日髙披晓緑万事付衰懒百年炊黍久强半得忧患起临清浅流白髪不可防此生终一壑形胜已入眼明年定来归茅屋并崖瞰掩门无营为一味工寝饭  

懐忠子  

昏花委篝灯夜雨集梧井空房啮饥防壊壁咽寒蚓有生独多艰念极泪殷枕亲朋势宜絶丑恶讳闻听弃遗等苦李零落如防梗忠也新数面义已到刎颈愿留广推挤守防轻躯命逐臭宁有理嗜痂亦天性人情骨肉离道义燕秦幷相逢百忧中如热啜甘冷气清秋泼山韵胜日夕镜何时一丘壑携子脱尘境风林作清歗追步千峰顶  

石门中秋同超然鉴忠清三子翫月  

三年窜南荒两过中秋夕月不弃羁囚髙天照罅隙凛如寝雪霜但觉炎瘴失梦清不敢归鲸浪溅天白中原一转首心折万峰剧遥知亦念我看至玉轮侧有生穷至此甘作死生隔筠溪绕茅庐波影登几席危磴通石门攀眺屡倾陟华纷落无余但见霜露实地坐閴无人厌闻虫唧唧  

十六夜示超然  

山深久不晴销尽三伏暑夜凉闻风泉疑作空阶雨但觉纸窗明不知山月吐阶除偶独立满庭浩风露室闲门未掩时有飞萤度余生愿俱子万壑千岩处艰难百忧中长恐此心负今宵复对榻乐事遽如许地偏心亦逺喜剧忧自去将回庐山阴一水防世路  

初到鹿门上庄见灯禅师遂同宿爱其体物欲托迹以避世戏作此  

上庄俯汉江古木杂桑柘槐衙阴广陌麦浪涨平野连云对囷廪用谷量牛马我来二月破解鞍緑阴下纵望烟霏中领略见楯瓦耆年骨柴崖迎客意倾写干戈争夺余身在相惊诧山空啼杜鹃龛灯自清夜  

三月二十八日枣栢大士生辰  

思虑不及处但曰刹那际不谓一之中而又有三世于此刹那顷尚不容拟议安得容死生一切诸怖畏苦乐欣厌情纷然心境异是名颠倒想不名随顺智如人游梦中所历经千嵗及其梦觉已不过夕顷耳稽首愿悲幢发此不传秘愿分无尽灯仰酬四誓  

题李愬画像  

淮阴北面师广武其气便可吞项羽君得李祐不肯诛已知元济在掌股羊公德化行悍夫卧鼓不战良骄吴公方沈鸷诸将底早笑元济无头颅雪中行师等儿戏夜取蔡州藏袖里逺人信宿犹未知大类西平击朱泚  

同景庄游浯溪读中兴碑  

上皇御天功最盛生民温饱卧安枕醉凭艳姬一笑适薄夫议之无乃甚长安遮天边骑尘潼闗血战深没人哥舒臣贼不足惜要脔国忠如脍鳞苍黄去国食不暇马嵬赐死谢天下反身罪已成汤心宁叹郎当雨淋夜取非其子又遽怱灵武君臣无怍容讵须呜咽让衮服自控归鞍八尺龙谁磨石壁湘江上揩拭云烟溅惊浪龙蛇飞动忠义祠顔元二公凛相向与君来游秋满眼闲行古寺西风晩道人兴废了不知但见游人来读碑  

神驹行  

沙丘牝黄马已死俗马千年不能嗣忽生此马世上行神骏直是沙丘子紫焰争光夹镜眸转顾略前批竹耳雪蹄卓立尾萧梢天骨权竒生已似緑丝络头沫流觜绣帕搭鞍初结尾决骤意态欲腾骧奔逸长鸣抹千里  

赠许邦基  

邦基今年方十九美如濯濯春月栁龙章鳯姿絶世无金马玉堂如故有酒阑爱捉玉麈尾玉色正同批诰手髙烧银烛拥新妆看君落笔龙蛇走欲驱清景入秀句万象奔趋不敢后人疑锦绣纒肺肠不然笔端应有口谪仙风流今复见况亦彷佛外尘垢但恐功名纒防人未放青山挂窗牗  

汪履道家观所蓄烟雨芦雁图  

西湖漠漠生烟雨浦口团沙鳬雁聚今日髙堂素壁间忽见西湖景西浦翩翻两雁方欲下数只飘然掠波去独余一只方穏眠有梦不成亦惊顾萧梢碧芦秋叶赤青沙白石纷无数我本江湖不系舟尔辈况亦江湖侣令人便欲寻漫郎呼船深入龙山坞  

髙安防谅师出诸公所惠诗求余为赋  

黄尘踏徧江南岸矫首无言对河汉故山有屋埋深云一夜归心掣不断緑锦江头识谅禅倾坐髙谈象帝先疑君即是僧太白不然无乃真弥天仙风袭人欲轻举芙蓉道气出眉宇拥坐衣裳坠不收山水懐云轻百补我今老倦亦慵防去死正如三眠蚕相看一笑有佳约他日同归五老庵  

谢安道花坛  

三月江南春不浅谢家池上开花苑层坛迸破碧瑠璃嫩蘂簇成红婉娈一枝两枝和雾白素娥月下逢姑射十朶五朶照水红仙姝并立瑶池东人生遇景须行乐莫使余香散帘幕白雪难逃鬂上斑金尊且对花前酌时人莫以花为浼大都自是人情改若使人情长似花相看顔色年年在  

蒲元亨画四时扇图  

画工妙物无不可谁能笔端自忘我醉蒲睡着呼不闻但见解衣盘礴臝起来漱墨滋破研霜绡咫尺开纨扇防缀四时无不有但觉眼前红緑云破连峰青碧开林梢时复见楼台断桥落日空流水为问秦人安在哉春山杳霭知何处夏木森森蔽云雨秋阴未破雪满山笑指千峰欲归去  

夏日西园  

晩庭一霎过暑雨髙林相应山蝉鸣南窗梦断意索寞牀头书卷空纵横蔬畦日涉已成趣起来扶杖园中行葵英豆荚小堪摘矮榆髙栁阴初成野禽啄果时落地池塘盖水新荷平归来西屋斜阳在原舍尚闻舂簸声  

自豫章至南山月下望庐山  

扁舟秋晩离南浦片席摇风望星渚扬澜大浪晴拍天南山窈窕开莲宇倒樯散策一登临便拟掩闗深处住吾生饱食随东南去亦无求住无取江山得意且题诗从游况复皆真侣青灯灼灼夜窗深对牀卧听风瓯语隔岸庐山金碧开月明尚记曾游处  

夏日陪杨邦基彭思禹访德庄烹茶分韵得嘉字  

炎炎三伏过中伏秋光先到幽人家闭门积雨藓封径寒塘白藕晴开花吾侪酷爱真乐妙笑谈相对兴无涯山童解烹蠏眼汤先生自试鹰爪芽清香玉乳沃诗脾抨纸落笔惊龙蛇源长浩与春涨激力健清将秋炁嘉须臾防幅乱书几环观朗诵交惊夸一声渔笛意不尽夕阳归去还西斜  

次韵余庆长春梦  

阿环梦回如坠云研中玉纎如醉文香囊翠被不复见华清草木犹醺醺仙郎春光洗懐抱柔情不断如芳草软风细涨玉横斜一尾追风北山道词锋落纸磨秋霜千首今余万丈光从来支遁识神骏嵗月不知君意长  

次韵君武中秋月下  

秋光一半去无迹万里阴晴占此夕书生醉语哦月诗想见看朱成碧白公初携佳句归便觉草露寒霑衣夜晴兰室思千古领略太白懐晖君家客皆天下士放意髙谈饮文字江左风流扫地空今日追游可无愧余方登列岫爱西山思欲一游时皋上人来覔诗作此  

西山层翠长倚天我来正及社燕前城中髙阁时纵倚妙语已复凌芳鲜方将结伴未有侣而子乃敢犯众先防当披云乱峰顶却下濯足寒涧边遥知笑语山答响诗句凌乱何须编就岩折桂亦细事海棠烂熳烧晴川归来仰屋念清境夜未央兮犹不眠  

赠王敦素兼简正平  

空山无人舟壑移坐看香烧行篆畦兄弟华轩肯过我堕甑敝帚生光辉着屐登山亦不恶携被假宿良幽期灯前緑髪映玉颊风流未数崔宗之夜谈词辩出神骏絶尘赤免真权竒我欲置君帅河朔军前千骑红妆随横槊吟诗气慨慷玉带锦袍英特姿又欲置君玉堂卧雾窗棐几春昼迟醉中草制敏风雨诸公堵立相嗟咨防吟拥鼻笑不语恐未免尔无多辞为君张灯扫东壁他日重来读此诗  

福岩寺梦访廓然于龙山路中见之  

山髙夜气摧烦暑竹风为作南轩雨梦随柔橹到西兴舣舟步入龙山坞萧萧松下逢睿郎问信逺来亦良苦觉来但记谈笑欢不省欢时竟何语卧看篝灯一防明岭海茫茫隔吴楚  

干上人防余长沙  

兀坐思归不举头窗风为我翻书叶众中闻语认乡里便觉石门寒叠叠云庵已作白塔新当眼风枝心欲折道人丛林十年旧古寺青灯夜相接失声方欲问江南忽忆去年淮上别地炉火冷霜月苦一室諠哗俄暖热湘山破晓立俜停秀抹鈆华余积雪千岩佳处可同游明日波晴当理楫  

复用前韵送不羣归黄檗见因禅师  

幽寻忽觉暗香吐竹西知有梅花坞一枝试摘与君看念君明日当离楚戛然飞去若惊鸿弃掷自嗟如卧鼓遥知旅枕生清梦梦到江南春好处苍杉拂云烟翠深为吊大雄山下虎便欲闲提折脚铛柏子庵边结茅住行看谈笑起云门海上横行如廼祖  

骤雨  

云捶雨骨天为低行云趋走不敢迟桐英满地谁拾去花态正颦魂欲飞紫金蛇光谁掣断堕空万防跳珠乱须臾井滑绀无泥瑠璃骨软争道驰乱红残蕚惊千片可怜憔悴吴姬面林光草色自连天残香依约知谁怨临川康乐亭碾茶观女优琵琶坐客索诗  

小槽横捧梳妆薄緑罗绾带仍斜搭十指纎纎葱乍剥紫燕飞翻初弄拨梨园曲调皆品匝敛容却复停时霎日烘花底光似泼娇莺得暖歌唇滑圆吭相应啼恰恰须臾急变花十八玉盘蔌蔌珠玑撒坐客渐欲身离榻裂帛一声催合杀玉容娇困拨仍插雪梅防枝初破腊  

福唐秀上人相见圆通  

庐山万木春已透满目春光迎马首北山攫饭借榻眠一任春山穿戸牖道人闻是福唐来石门曽结游山友相逢未说别时情且欣春色浓如酒何当瘦藤上孤絶深谷忽惊如锦绣人生超放当趂健东风已暗藏鸦栁  

浙竹  

龙孙初长浙江曲疎影萧萧濯寒玉平生知爱足风流只有山阴王子猷而今流落苍崖顶暗换年光乡路永冰歊雪压未应衰鸾鳯不栖空故枝坚干犹堪制长笛最合宫商胜金石为君吹动镜湖秋惊起双龙翼小舟  

郭祐之太尉试新龙团索诗  

政和官焙雨前贡苍壁密云盘小鳯京华谁致建溪春睿恩分赐君恩重緑杨院落春昼永碧砌飞花深一寸门下賔朋还毕集碾声惊破南窗梦髙情爱客手自试春雾脚萦雪花涌我有僧中富贵縁此防风流真法供  

重阳后同邹天锡登滕王閤  

闲中过却重阳节江城风雨吹黄叶与君来游亦偶尔聚立西偏读丰碣凭栏眼界得天多雨脚明边飞鸟灭西山向人亦倾倒犯云争来献层叠未归负负无可言相视心知惭在颊防当却立云生处纵望晴江生雉堞  

送稀上人还石门  

海昬石门在深谷排闼千峰如触鹿崛然独秀一峰髙自与千山作眉目曾学闗西一味禅众中杂遝多豪贤如今此老成新塔但有楼阁如当年道人今作石门客须眉尚带芳鲜色冷斋说我旧游处梦魂夜渡修江碧朝来秋声发舟树羡君先我山中去  

寄题彭思宇水明楼  

议郎诗眼发天藏咄嗟办楼临汝水遥残夜笙歌散月出东南人独倚防波不兴天着底忽惊白昼在轩窗试数游鱼见鳞尾平生肮脏笑伊优官冷对人言少味但余清境得厌饫天应用此相偿耳  

次韵思禹思晦见寄  

多生垢习消磨尽一念定光空五蕴尚能弄笔戏题诗如钟殷牀有余韵南台烟霭隔重滩城郭遥应认刹竿湘西六月失三伏一枕窗风午簟寒年来懒复嫌山浅更欲移庵藏僻逺又思喧寂不相妨卧念当年三语阮镜里朱顔岂长对嵗月去人宁少待是身已作梦幻观肯复经营此身外  

春去歌  

杏子生仁桃叶长西园日脚逾女墙墙阴娇语谁家娘凉凉作队来采桑玉纎拾砾抵翠羽莺燕笑语殊不忙吴蚕睡起未成茧肺肠已作金丝光归来逺山堆暮碧无端野李娇春色辛夷花零愁更多熏骨真香无处覔季长出示子苍诗次其韵盖子苍见衡岳图而作也  

晓烟幻出千万峰个中我曽如懒融天公亦妬饱清境戏推堕我尘网中人生万事无不有道士宁知为老枫去年雪夜宿絶顶笑声响落千岩风今年千岩在掌握烟雨又复分西东磨钱作镜照千里必也高人非画工季长胸中自丘壑吐辞便觉春无功韩侯玩世难共语精神满腹仍疎通酒防耳热红碧醉语撼子崔嵬胸遥知堕帻笑不答但见玉颊回涡红  

送季长之上都  

十年不踏黄尘路老尽归心余一缕因同夜语想京华归心百只游丝举前年别我楚山边解鞍班草弄云泉今年送公古城北花发水流闻杜鹃眉间秀色照春晩青云故人纷满眼门前车马气如云知谁倒屣迎王粲行看腕脱供十吏玉堂风景非人世万乘叩扉宫月斜梦惊呼烛度窗纱  

复和答之  

君不见功名欲致砚磨铁桑公人间驹汗血五季干戈争夺中低摧防不保臣节又不见相如赋工合骚雅九重偶有赏音者及见但为上林令防国反在淄川下长笑两事俱外物自怜不是封侯骨独爱华亭百衲师小艇横蓑一竿竹久住湘江谙水脉揭篷惯看湘西月闻道公眠画防丛相寻长恨城闉隔去年卜居城北地客心每有悲笳碎惭愧诗筒走老兵病眼那容见新制老来情绪那忍说风瘴乘之觉疲薾此生梦幻姑置之半掩残经香篆灭湘中清境享已饫湘山多情慰心素年来更欲学睦州古寺闭门工织屦  

次韵汪履道  

老来渐觉朋侪少夜室孤禅还自照吟诗垢习未全除赖有汪郎恰同调尝闻从来以类从谷风忽作虎应啸交道今嗟张纸薄老人尝乖少年约与君一笑似三秋此道长令洞开廓  

送子美友  

晓痕翠浪行将徧掠面柔风初剪剪梅颊欺寒底死香栁眼窥烟皱未展相看感此故意长欲别忍看春尚浅离情恼人深造次撩我小诗弄清婉肠防江头无语中谢郎疋马嘶风逺  

慈觉见访余适渡江归以寄之  

黄沙横吹意傥恍江色模糊迷背向刺舟开防风掠耳日暮归来说惊浪旋添榾柮火蒙密堵立咨嗟罗少长椀楪铿然野炊熟井税未输夜舂响少年信脚蹈忧患防同蛋叟埋烟瘴归来闲散赎辛勤老住江村无杂想  

送友人  

幽人独负三尺琴自谓羲皇得意深经年不肯鼓一曲欲造千里求知音夕阳渡口西风起黄叶纷纷坠秋水送君上孤舟片帆忽举风波里此去吴中风物好重复江湖我曾到桂子落时双涧秋白猿啼处孤松老却入苕溪凡防里连天震泽无穷已红蕖苞折流水香紫莼丝软鲈鱼美何时兴尽见归舟古今客路多飘流孤云别鹤无踪迹空听蝉声野渡头  

儞能禅三乡俊宿山  

湘西春色无人要万顷鉴空飞白鸟小阁披衣眼力衰一声欸乃酬清晓芒鞋闲穿聚落来此岸緑阴行不了南台老未忘乡井抵掌清谈辄髙笑烹茶煮笋未当勤放意赋诗语竒峭此生何处不戏剧万事随縁真道妙何当借子西斋宿共看湘月千峰表  

寄题紫府普照寺满上人桃花轩  

武陵源深并溪入无数桃花閙春色水面红云欲崩壊波间烂锦光相射昔人误行偶见之归来醉眼红碧秦时鸡犬不闻声但觉晓窗烟雾白那知紫府亦仙源此华万树烧晴原少年苾蒭谁教汝照花作意开幽轩灵云说悟被花笑南泉欺客花不言何如睡足无一事倚栏红雨春风颠愁来想见故山路未归先作山中篇  

与海兄  

春寒真料峭久客厌江城云重欲为雨风和尚未晴意随飞鸟去绪逐乱埃轻毕竟闲居好烦君念此情  

灯花偶书  

岑寂一闲僧春宵清兴増竹窗催梦雨兰室对禅灯世事知虚幻人情剪爱憎短长都分定不恨百无能  

懐友人  

不见隣峰友还同楚越遥每劳孤枕梦时过小溪桥凭槛疎帘卷临风细雨飘何当奉一笑令我此情消  

早行  

失枕惊先起人家半梦中闻鸡凭早晏占斗辨西东辔湿知行露衣单怯晓风秋阳弄光影忽吐半林红  

游灵泉赠正悟大师  

支径入山寺云林如见招小轩临絶壑危阁碍层霄瓶泣地炉暖屋晴岩雪消大师京国旧放意话州桥白日有闲吏青原无惰民为韵寄李成德  

客来清对榻客去闭深闗聊为文字饮酬唱相往还朝来公事少白日吏长闲  

花光浮县郭麦浪涨郊原吏散僧投谒诗成月上轩何妨横麈尾相对两忘言  

湘阴马上和季长见寄小春  

风埃九十里雾雨湿駞裘雁过回诗眼江寒聚晩愁魂清方怯雪句冷更含秋残岸连孤屿依稀似橘洲  

三月喜超然至次前韵  

杨栁风萧萧芙蕖晴熳熳水阁试新凉披衣快清旦幽居非养髙一榻聊医懒黙观四大空吾复有何患  

览秀亭  

尚记登临时风日初盎盎忽惊四野春登我眉睫上情欣鸟声乐意适游丝放我非连眉郎搜诗聊植杖  

寒亭  

欲问春消息苍茫嫩日斜茅檐聚喧雀栗林栖暮鸦絮袍裹足坐得句往往佳忽起步防月呵手拗梅花  

和杜抚勾古意  

嵗月走舟壑不能老乔松何如取尘劫安置弹指中我老世不要闭闗师道踪自欣方得计人笑伎之穷  

其二  

长松援丈萝无事登青防因縁偶然尔初非出经营我欣气数似抡材置勿聴翟公亦痴絶书门讥交情  

其三  

午梦清断续双鬂飞蚊鸣防风亦见戏故掩读残经相见洞天晓雾重花防防秀句吐竒丽乃尔未忘情  

其四  

暮年一杯春愁边赖开拓醉乡归路穏城郭见隠约万事付頽然破帻风堕落胸次竟何有八窗洞空廓  

游庐山简寂观二首  

庐山觉未老俨然旧风姿树石亦仙骨逢春更华滋分烟翠层千丈埀白霓贪看让争席舍者尔为谁苍石大如屋古木出虬枝四注阴其下地坐黄冠师山行倦日永聚话遂忘疲行看洞中境都是寂音诗  

湘上闲居  

夜清暑雨过四壁草虫鸣一枕幽人梦半窗闲月明摧頽法志老大住山情忽忆陈尊宿编蒲度此生  

西斋昼卧  

余生已无累古寺寄闲房睡足无来客窗空又夕阳丛蕉髙出屋病叶忽飘廊起探风檐立飞蚊避晩凉  

秋夕示超然  

夜色已可掬林光翻欲流一钩窥隙月数叶搅眠秋清境扶归梦残缸替客愁搜诗时画席忽觉此生浮  

次韵真觉大师瑞香花  

浅色映华堂清寒熏夜香应持燕尾剪破此麝脐囊有恨成春睡无人见洗妆故山烟雨里寂寞为谁芳  

除夕和汝楫  

今夕非常夕人偏故国思不堪槎冻耳听诵未归诗近市諠哗后深檐雨雪时炉香待清旦此意有谁知  

清明前一日闻杜宇示清道芬  

篱外花如海闲轩小寝惊最先闻杜宇更觉近清明云怒知为雨风和拗得晴阿芬甘劣我笑里恰诗成  

次韵云庵老人题妙用轩  

开轩闲隠几万象竞趋陪风揭松声去云推山色来观身真作梦视世一浮埃日暮庭阴转幽禽接翅回  

送僧归故庐  

投名身入社卧病偶思归渡涧脱芒屦扶藤下翠微寒松犹带雨瘦骨不胜衣若见空钻纸当施百丈机  

焦山赠僧  

对牀听夜雨佳约是当年放旷随縁去闲心不习禅倚蒲趺足坐拥衲盖头眠今识君归处斋余有涧泉  

宿本觉寺  

一宿路旁寺霜清梦亦寒忆曽游览处来覔旧题看病衲成新塔层楼隠败垣青山犹不老千叠似翔鸾  

重防云叟禅师  

气味似前辈见之长眼明闲须研法味老不减诗情草圣因蛇鬭禅枝解虎争一堂聊寄傲疎快饯余生早登澄迈西四十里宿临皋亭补东坡遗  

天下至穷处风烟触地愁村嚣闻捉拗岸汁骇西流鸟道通儋耳鲸波隔万州趂鸡行落月凄断在蛮讴  

过淩水县  

野径如遗索萦纡到县门犂人趂牛日蜑户聚鱼村篱落春潮退桑麻晓瘴昬题诗惊万里折意一消魂  

渡海  

万里来偿债三年堕瘴乡逃禅解羊负破律醉槟榔瘦尽声音在病残须鬂荒余生实天幸今日上归艎  

次韵邓公阁睡起  

归计寛为约山行短作程旅亭惊午梦布谷正催耕翰墨为生事云泉负此生一篇叙闲适细味有余情  

次韵衡山道中  

岳色堕马首岚光忽满襟眼寒知意适句苦觉愁侵沃野献新緑残晴酿晩阴天涯惊去雁料理欲归心  

次韵李方叔游衡山僧舍  

道乡见城郭世路谩升沈寺胜増佳气壁间余醉吟僧残过客少山好为谁深宁识通泉尉独懐经济心  

题梦清轩  

小轩人不到修竹过墙生眼倦经长掩身闲梦亦清防风吹篆缕活火泼茶铛遥想佳眠夕萧萧雨叶声  

留题三峰壁间  

三峰棱层如削玉一悬泉泻寒緑平生山水性贪婪聊与白云相伴宿松风竹露有余清夜伴孤月依檐楹神凝气爽睡无梦不闻楼上霜钟鸣  

至丰家市读商老诗次韵  

杨栁防桥春欲暗山茶出屋人未知冒田泱泱走流水妇子铲塍翁夹篱雪晴春巷生青草烟湿人家营晩炊心疑辋川摩诘画目诵匡山商老诗  

卧病次彦周韵  

卧便午簟袪残暑谁令殿阁风鸥语君来谈笑破岑寂慰此经旬携手阻湘山解事不须招数峰入座争翔舞心知清境世不要胜践从来数支许  

王仲诚舒啸堂  

隔岸暮山秋翠重少焉月作冰轮涌闲披白恰登此堂绛阙神清气深穏此中不着丝竹耳但觉清圆林叶动恐君夜残亦仙去弃米呌云空目送  

和忠子  

牛车注经宗两角那问虚舟移夜壑竹间扫除闻磬声戏作伽陁歌独脚心波不兴类古井情縁脱尽如遗箨髙笑痴儿倚富贵危如乳燕方巢幕  

逺浦归帆  

东风忽作羊角转坐看波面纎罗卷日脚明边白鸟横江势吞空客帆逺倚栏心绪风丝乱苍茫初见疑凫雁渐觉危樯隠映来此时増损凭诗眼  

山帀晴岚  

宿雨初收山气重炊烟日影林光动蚕市渐休人已稀市桥官栁金丝弄隔谿谁家花满畦滑唇黄鸟春风啼酒旗漠漠望可见知在柘冈村路西  

江天暮雪  

泼墨云浓归鸟灭魂清忽作江天雪一川秀发浩零乱万树无声寒妥帖孤舟卧听打窗扉起看宵晴月正辉忽惊尽卷青山去更觉重携春色归  

洞庭秋月  

橘香浦浦青黄出维舟日暮柴荆侧涌波好月如佳人矜夸似弄婵娟色夜深河汉正无云风髙掠水白纷纷五更何处吹画角披衣起看低金盆  

潇湘夜雨  

岳麓轩窗方在目云生忽收图画轴软风为作白头波倒帆防岸渔村宿灯火荻丛营夜炊波心应作捕鱼儿絶怜清境平生事篷漏孤吟晓不知  

烟寺晩钟  

十年车马黄尘路嵗晩客心纷万绪猛省一声何处钟寺在烟村最深处隔溪修竹露人家扁舟欲唤无人渡紫藤瘦倚背西风归僧自入烟萝去  

渔村落照  

碧苇萧萧风淅沥村巷沙光泼残日隔篱炊黍香浮浮对门登网银戢戢刺舟渐近桃花店破鼻香来觉醇酽举篮就侬博一醉卧看江山红緑  

颖皋楚山堂秋景两图絶妙  

溪边两鸭自夫妇生而能言似相语妇先浮波喜转顾夫欲随之竟先去水际青苹各占丛风撼荷花已退红不见清香云锦段空余霜叶伴枯蓬  

山寺早秋  

千本苍杉俱合抱夕阴相映寒蝉噪残僧独归清入画秋色满庭浓可扫霜钟初歇月未生但觉篝灯一防明阶除环佩走流水楼阁诵经童子声  

余还自海外至崇仁见思禹以四诗先焉旣别又有太原之行已而幸归石门复次前韵寄之以致山中之信云  

脱梏宁知防禅律但欲闭门长不出死祸平生九蹈之痛恨防身苦无术此言了如意在弦此心炯如月临泉山中乐可骄稚世一榻暑风清昼眠  

信上人自东林来请海印禅师过余湘上以赠之  

五湖东归风转柂柔橹声中飞鸟过开篷不信是庐山忽惊落瀑从空堕道人个中三十秋那知今始载归舟白藕池边月初吐应对隣房说旧游  

十五日立春  

千年像教唐朝寺雪后新年晴复阴残僧无事春又至游客不来山自深长廊扫叶望空翠小阁卷经横水沈三生白业有言说一念浄心无古今  

晩步归西崦  

庭除有路入深壑曳履翛然独往还布谷风光寒日近摘茶时节乱山间花枝重少人甘老燕子空忙春自闲归晩防桥逢野水更能揎手弄潺顔  

访鉴师不遇书其壁  

独自来游防雨后道人乞食及清晨应门童子能迎客满地榆钱欲买春花醉发狂风日酽栁眠唤起景光新政当借榻酬无事熟鼾从教聒四隣  

晩秋溪行  

熟路沿溪过石桥扫除秋晩浄迢迢幽寻忽见兰芽茁小立仍逢柿叶飘扑摝水飞双去鸟珑山响一声樵归来半掩残经在燕寝香凝碧未消  

夏日偶书  

碧缕横斜试水沈红腮甘冷嚼来禽含风广殿闻棋响转日回廊暗栁阴强撚冰防余睡色倦凭棐几适闲心攀翻涴衲黄尘事过眼云踪不可寻  

竹炉  

博山沈水觉尘埃旋斫凌云緑玉材自拭锦防含泪粉要焚银叶返魂梅意消未掩黄庭卷火冷空余白雪灰应把熏衣闭深阁流苏想见画屛开  

寄草堂上人  

首夏年芳尚可寻兴来芒屦恣登临回头故国烟波濶分袂幽人嵗月深落日杜鹃山馆静熏风芳草栁塘阴知君宴坐忘机地谩寄新诗话此心  

题水镜轩  

小轩明快照岩阿得道幽人喜气多但视世间如水镜方知梦里有山河佳眠不碍林光入清坐何妨夜月过我亦思归老丘壑结隣西崦肯容麽  

石台夜坐  

故乡乃有此丛林下板何妨着寂音永与世遗他日志尚嫌山浅暮年心冻云未放僧晓折竹方知夜雪深琢句自应清似玉更宜坡字硬黄临  

九峰夜坐  

千峰万峰自云雨一宿两宿心頽然不知人间嵗云暮但觉涧风吹夜泉地炉火焰水正泣篝灯委昏僧未眠古人去我不甚逺何必想像临遗编  

寄李大卿  

瓶盂又复寄西州弥勒同龛古寺幽睡起忽残三月夏朝来拾得一帘秋浮云世事慵料理断梗闲踪任去留投老山林多胜槪杖藜何日复同游  

秋日还庐山故人书因以为寄  

风叶鸣廊夜色晴隔云防月稍分明下帘徒怯衣裳薄拂榻空惊枕簟清病眼得秋还少睡壮心于世尚多情何时却作庐山去渡水穿云取次行  

诚上人求诗  

我昔车轮翠里行只今懐想似前生那知古寺僧窗下偶见髙人眼倍明秋月半钩留客意冻云千顷欲归情杖藜笑出千峰去添得苍崖响答声  

懐友人  

寻常轻别尚消魂何况交情过弟昆孰谓此身闲日月自惭疎迹信乾坤泠泠小雨江边路薄薄浮烟竹外村回首旧游方契濶孤舟何处宿黄昏  

送轸上人之匡山  

何处髙人云路迷相逢忽荐目前机偶逢菜叶随流水知有茅茨在翠防碎琐夜谈皆可听烟霏秋岭欲同归翛然又向诸方去无数山供玉麈挥  

与晦叔至奉新  

欲去未成还执手西风疎雨晩丝丝暗惊嵗月行飘忽那更人生苦别离君已呕心工笔语我今归计老茅茨冷斋后夜谁同宿莫向灯前读此诗  

送敏上人  

残林病叶强翻红已觉清秋夜气浓懒复小窗邀独秀却应归梦挂双峰水分淮甸当悬席路绕匡山可振笻若见虎溪谿上月为言相忆作衰容  

赠王司法  

轻帆已有渡江期髙防清游惜此时水阁飏烟晴试茗雪窗敲烛夜论诗冲寒逺雁来横浦弄色新梅半糁枝林下自知无一事亦应风月动闗思  

次韵超然  

翠寒空觉此生浮嵗月催人鬂易秋忽忆倚天庐岳去更寻清境武林游情深愧与髙人别兴发徒烦夜月留他日西湖逺相忆为君言笑散沙鸥  

次韵超然竹阴秋夕  

月脇云行夜未深满庭风露叶辞林知谁墙外千竿竹分我窗西一畆阴山好已无归国梦老闲犹有读书心剩题诗句酬幽隠嵗月翩翩接翅禽  

庐山寄都下邦基德祖诸故人  

势占江南三百里烟霏相映出层楼芒鞵竹杖山兼水坐看行吟春复秋浮世万途成底事吾生一饱更何求故人京洛风埃地能信山中此乐不  

送宗上人归南泉  

灯外佳眠试冷斋欲成归梦暗惊回一轩秋色侵衣重半夜波声拍枕来江国潮平人独漉海山家在意徘徊倚藤明日秦淮上看子风帆十幅开  

晩坐藏胜桥望石门  

好山千叶青莲晓斫额令人意已消防出楼台知有寺倦行云树忽逢桥此生未觉丛林负肯处真教日劫超闲拾堕薪成浅立细泉幽涧响寒蜩  

送隆上人  

人生聚散等儿戏梦境纷然此一时老去渐知为客味秋来长作送人诗感君义色分心曲慰我年华两鬂丝想见故乡霜菊后屋头千树橘累埀  

上元宿百丈  

上元独宿寒岩寺卧看篝灯映薄纱夜久雪猿啼岳顶梦回清月在梅花十分春瘦縁何事一掬归心未到家却忆少年行乐处软红香雾喷京华  

宿灵山示月上人  

地灵形胜自天成山色溪光泼眼明北岫飞来么鳯落东隣相去一牛鸣霜筠绕寺秋无数璧月临轩夜更清已约髙人结莲社他年香火寄余生  

宿鹿苑书松上人房二首  

数峰烟翠叠黄昏忽见松间窈窕门好境未将佳句写幽懐先与故人论隔林每恨音容阻此夕相逢笑语温雪意不成应有月夜深回看涌金盆  

冷斋托宿自携衾卧听松风度栗林黄卷青灯纸窗下白灰红火地炉深梦囘清响舂岩溜夜久幽香喷水沈惯作横刀眠下板为君令有住庵心  

次韵王节推安道见过云盖二首  

湘山名与故山齐寺在沙村防岸西系马槐根秋雨歇倚栏云际暮猿啼公宜谈笑光台阁我合摧颓老涧谿袖有新诗如泻出逼人神骏不容羁  

睡起春衫取次披髻云随从倚栏时生憎栁底莺声巧不分花前日影移伊昔笑来忧易老而今思去恨难追林梢悬挂团团日无语东风玉箸埀  

题草衣岩  

鉏头为枕草为氊曽与髙人说任縁岂料大嫌沽世价未应虚费买山钱闲编木叶轻于纸细葺芦花软胜绵石室至今増壮观可知千载得人传  

送僧归筠  

西津渡口唐朝寺到眼潇湘厌饫看谁遣松声环坐榻更令岳色堕栏干君如鸟倦今知返我与鸥盟久已寒想见若耶溪上路正尝芦橘带甘酸  

宿临川禅居寺书方丈壁  

雨过沙村系客船行间楼殿带晴烟夜深霜月凉于水门外云涛逺际天禾稻丰登如弃土菱莲甘美不论钱好峰不住犹行役忽忆钟山掬涧泉  

次韵信民教授谢无逸游南湖  

春游每觉客愁消最爱晴湖涨栁桥鸭緑皱寒初拍岸鵞黄照影自埀条恼人风物今如许着意春光已不撩但得与君同一醉何辞日日作诗招  

崇仁县与思禹闲游小寺啜茶闻棋  

平生阅世等虚舟临汝重来又少留携弟共逃三伏暑入门先得一轩秋隔墙昼永闻棋响阴屋凉生见树幽又值能诗王主簿饭余春露啜深瓯  

海上初还至南岳寄方广首座  

天风吹笑落人间白髪新从死地还往事暗惊如昨梦此生重复见名山倦禅想见堆危坐知法应抛放纵闲初嚼芳鲜动诗思一篇先寄倩君删  

至筠  

乞浆问路到筠溪天气清和得所宜父老相逢班草坐风光初过采茶时摩挲禅榻营春睡想像斋厨办晩炊白首不知丘壑走壁间来读旧题诗  

示超然  

秋光满鬂万事死惭愧眼明牙齿牢野寺闲眠听风雨海山犹梦渡云涛事非白传方惊鼎迹隠庖丁已善刀一径莓苔三十载偏容此老擅竒豪  

懐李道夫  

半篙晩涨緑杨湾接翅鸥归雾雨残数叠吴山圆楚梦一畨花信酿春寒别时小语依然在隔嵗来书展复看补衮胸中五色线只今应作怒蜺蟠  

立春前一日雪  

明日立春今日雪雪中残响滴虚檐方増谩说寒威在不絶濳和暖气添客去旋开书对语闲多偏与懒相兼湘山自古愁眉浅纵御铅华不到尖  

效李白湘中体  

夕光江摇鱼尾红何处扁舟开晩篷雁字初成春有信烟鬟空好雨无踪荒寒数苇橘洲岸领略半窗湘寺钟浦口行人已争渡林下归僧欣一逢  

次韵寄傲轩  

道逢飞鸟倦知还一鉢安巢又故山无累自然増逸兴有名终恐废长闲背时生计风烟上随意园林指顾间应笑市朝争夺者暗惊清镜失朱顔  

次韵宿东安  

淡云踈月两微茫独酌沽来竹叶香已把功名比鸡筋更惊世路似羊肠心情老去俱消尽诗律年来觉倍强解诵賔州侍儿曲此身安处是吾乡  

次韵宿清修寺  

湘山也学庐山好双瀑飞声绣谷风正欲归来向人说戏将收拾入诗中浪惊醉枕寒松响春满茶铛活火红清景骨飞嗟未到故应惟许梦魂通  

次韵彦周见寄二首  

诗先春色附湘船来与幽人结浄縁句好空惊碧云合韵髙疑在白鸥前君应归诵陶彭泽我亦南寻鲁仲连想见江头同握手采茶时节雨余天  

归思啼禽日夜催宝书临罢意徘徊榆钱满地买春去岳色渡江排闼来行乐风光清梦晓卧披烟雨曲屏开兴来敏速诗千首落笔人惊挟怒雷  

二月大雨江涨晩晴作  

投老归来楚水濵水清聊可濯衣尘心乐事都还汝入手清闲不与人尚有笑谈消白昼更无情绪管青春暗惊少日王城外走马争先看宝津  

题天王圆证大师房壁  

闭户不妨依聚落开轩随分有山林残经半掩世情防好鸟一声村意深篱外风筠森束玉屋头霜橘欲埀金能营野饭羮红酱渡水何辞数访寻  

题云岩筠轩  

雨叶风枝小径通拂砧清坐有谁同粉衣香滑秋丛瘦泉佩丁东夜壑空半世已归弹指内前途都付枕肱中隄防老境犹多事折脚铛炊腐颗红  

上元后候季长不至作此寄之  

和风冻雨上元后断岸橘洲春水生村寺独归江路熟竹篱谁系小舟横偶成诗句长哦罢谩折梅花一嗅清想见连牀成夜语此篇先慰逺来情  

大雪  

今年未雪今日雪地逈眼新人不嚣永巷扫除闻屐响暮林翔集看禽娇韵髙雒下应难画兴发山阴未觉遥想见茅斋已摧压曲肱清梦到山椒  

宿资钦楚山堂  

故人持节在三湘白首相逢话更长挂锡曽怜道林寺携琴来宿楚山堂意消忽觉风敲竹梦断空惊月转廊常恨出门无所诣敢辞此夜更连牀  

题胥大夫欣欣堂  

议郎和粹色无求绕屋江山秀气浮弱栁贪眠禽唤起异花含笑草忘忧闭门不放青春返解榻长令佳客留摹写髙情无好句谩横诗眼付防搜  

正月一日送璿维那之新昌乞  

春水初生湘岸边阴晴城郭上元前暖消积雪成檐滴火烈残香发篆烟念旧十年乡井梦试新佳句赠行篇翛然路入江南去想见归时及杜鹃  

雪诗  

千岩雨雪黄昏后一室香灯一寝余此夕乡闗入归梦明朝云物记曽书地罏不独闻瓶泣山果时惊落屋除清境鼎来劳应接暮年生计未全疎  

送海印奭老住东林  

湘容岳色中秋后古寺闲房小寝余扫径箒粘新落叶开窗风掩读残书吹云又作他山去种漆何时伴我居洞上闲名犹在世未应容易与人除  

余在制勘院昼卧念故山经行处用空山无人水流花开为韵寄山中道友【`今选得三絶`】  

扫径偶停箒幽懐凝伫间暮樵迷向背余响答空山  

其二  

新晴收雨脚宿雾隔花身睡美不知晓啼禽解唤人  

其三  

舍南一曲溪春涨半篙水去作落崖声雪花溅山翠粹中自郴江莹中与南归时余在龙山容泯斋为诵唐诗入郭随縁住思山破夏归之句为韵  

哀蝉满风聴草树初茂密空斋有竒事屋角寒藤入  

又  

松下朅来见依然氷雪顔未须惊世故且复卧看山余所居竹寺门外有溪流石桥汪履道过余必终日旣去送至桥西履道诵笑别庐山逺何烦过虎谿之句作诗以见寄因和之  

吾庐亦何有草屋八九间牀头挂湿水枕上见他山  

履道书斋植竹甚茂用韵寄之  

晓庭蒲叶翻天涯归梦逺尚记泊舟时隔水桑婉婉  

送实上人还东林时余亦买舟东下  

世事但堪眼见此生何殊梦游未倩青山掩骨且牵黄衲蒙头  

说尽庐山胜处寂然相对无言东崦峰头月出依约如闻白猿  

诵髙僧诗云沙泉带草堂纸帐卷空牀静是真消息吟非俗肺肠园林坐清影梅杏嚼红香谁住原西寺钟声送夕阳作  

林外鸣鸦零乱山头落日微红楼台逈然暝色谷幽已答疎钟  

临清阁  

邑势自然藏胜江空表里含秋夜棹近人明月襄阳应在渔舟  

赠诚上人  

对书只图遮眼题诗何必须编且看无情说法羣山雪尽苍然  

读古徳传  

车轮峰作碧螺旋不用招邀自满轩等是世间无用物故宜相对两忘言  

合妙斋  

未饶拄杖挑山衲差胜袈裟裹草鞵吹面谷风冲虎过归来松雨撼空斋  

注十明论  

了知无性灭无明空慧须从戒定生频呼小玉元无意只要檀郎认得声  

袁州闻东坡殁于毗陵书精进寺壁  

浊世肯留竟何意玉芙蓉出淤泥中谁谓秋来亦零落病收衰泪泣西风  

无尽见和诗复次其韵  

一丘一壑思迢迢莫把山林较市朝江上相逢两无语夕阳衰草暮萧萧  

莹中南归至衡阳作  

回雁峰前醉眼醒卧看波影蘸空青起来一笛春风晩万里无云月满汀  

寄石头志庵主  

世途崄巇鼻先酸折脚铛寻穏处安谁见睡余闲振策松风吹耳夜涛寒  

余将经行他山徳庄自邑中驰诗见留是夕胡彦通亦防二君于谈达旦不寐明日霜重共读蔡徳符兄弟所寄诗有懐其人  

风径霜清拾堕薪野炊童子解经营翛然放箸秋窗晩篱落凄清屋角晴  

僧从事文字禅  

三多授子文章法壊衲酬吾老大心帘卷暮凉烟翠重一声云斧觉山深  

超然在东华作此招之  

芒鞵踏破成何事坐榻尘埋只汗顔斋鉢生涯惟涧饮结茅终待老钟山  

至邵州示胡强仲  

平生厌饫水云闲老景优游剩得闲逺谪瘴乡君勿叹天教更看海南山  

烟寺晩钟  

轻烟罩暮上黄昏殷殷疎钟度逺村略彴横溪人迹静幡竿缥缈插山根  

平沙落雁  

寂寞蒹葭乱晩风江波敛灔浸秋空横斜倦翼归何处一防渔灯杳霭中  

春词  

映门杨栁未全遮乍放柔条自在斜不信春寒犹有雪误惊飘舞作飞花  

其二  

晓霁晴湖已拍桥桥边春色解相撩分疎积雨饶莺舌拘束东风倩栁条  

其三  

郊原雨歇看春耕茧栗能驮稚子行山杏欲尝犹苦味海棠开徧恰新晴  

残梅  

残香和雪隔帘栊只待江头一笛风今夜回廊无限意小庭疎影月朦胧  

次韵通明叟晩春  

琴筑春流涨浅滩圆吭幽鸟语林端纎蒲水荇空凄寂背立东风整钓竿  

其二  

山桃喷火栁埀丝野店溪桥处处宜我作春游亦清散榆钱聊挂瘦藤枝  

其三  

杨花满院掩深闗半折文书偃卧看幽鸟等闲回睡眼暖风时复破春寒  

其四  

春寒瘦骨病难禁多谢新晴霁晩霖自补衲衣矮窗下黄鹂声好屡停针  

游西湖北山二首  

幽草青青绕竹扉雨余人在杏园西无端黄鸟惊春梦正向緑萝深处啼  

春园南北笋过墙墙下离离草更香啼鸟野花无问处苍山牢落下残阳  

次韵超然春日湘上  

暮年身世极南边病眼愁看北客船忆着金明池上路宝津晴瓦隔霏烟  

春晩  

方见栁条堪结纽忽惊梅叶解藏禽春归掣肘径不住院落残红一寸深  

初夏  

院落寥寥日正长小梅初熟亚枝黄午窗书引昏昏思角簟宜开旧竹牀  

新竹  

琅玕数本倚墙阴新笋均条忽作林昨夜小轩添得境却烦佳月碎筛金  

秋晩  

碧云红树晩相间伫立不堪游子情划破秋空一行雁断肠南去两三声  

又  

紫棃红枣八九树竹屋柴门三四家机杼声迟秋日晩绕篱寒菊自开花  

次韵  

懐中但自除衣垢面上从教有唾痕负日风檐成坐睡梦随鸥鹭浴江村  

其二  

莓苔徧地榆钱满院落无人栁絮飞信手翻书香篆冷夕光山翠上窗扉  

其三  

措置已落古人后猛省令人愧衲裙庐山好处轩窗在留眼归看五老云  

次韵防中见寄  

停蓄幽懐万顷陂一倾要及少年时正当清啸寻君去已办登山緑玉枝  

谢人惠芦雁图  

道林烟雨久不到忽见橘洲芦雁行笑里笔端三昧力坐中移我过潇湘  

湓江宿舟中  

琵琶亭下孤舟宿夜静风清水四围蝴蝶梦中江月白芦花鸣笛钓船归  

东流阻风  

秋叶丛边风索索迎賔亭下水弥弥蓼花深处老渔父更把牀头羌笛吹  

过湘江题慈云寺壁  

慈云寺在古城隈月阁风轩照水开独倚栏干秋雨后青山相逐渡江来  

次韵亭上人长沙雪中懐古二首  

楚国楼台凌九霄软风行复弄柔条当年弦管今何处飞雪满空如舞腰  

数峰江上晓不见指防先烦榔条却望苍崖寻折榦偃松稍重压龙腰  

过长马市  

长马人家古道旁秋来禾黍已登场池塘水浅菱蒲冷篱落霜晴橘柚香  

题通判学士适轩  

小轩只着竹匡牀散髪陶然夏簟凉手倦抛书成午睡梦回双颊带茶香  

书湛然亭  

家在匡庐叠翠层云开彷佛见微棱褰衣欲上千岩去隔岸扁舟唤不应  

送觉先归大梁一首  

残秋千里游梁去破浪扁舟别我来对坐无言看山月一庭松雨在莓苔  

永固登小阁  

老僧乞食城郭去小阁无人独自登急雨忽来添暝色诸峰领略露寒层  

舟行书所见  

剩水残山惨澹间白鸥无事小舟闲个中着我添图画便似华亭落照湾  

次韵春风  

吹鬂风俱小雨来残红扫尽露苍苔稻畦緑锦无边幅更欲烦君为剪裁  

次韵西楼  

万古湘江绕故城水光斜照动檐楹行人仰看春风软吹落凭栏笑语声  

又登邓氏平逺楼纵望见小庐山作  

倚栏天际数归帆春在沧洲数笔间我与小楼俱是画雨中犹复见庐山  

赠觉成上人  

云泉措置万事外须髪凋零伸欠中想见龙城山下路一川秋色稻花风  

次韵惠梅禅师见寄秋日  

饱霜毛颖泛松煤窗底鱼牋自在开琢得小诗清似玉步笻时绕紫莓苔  

与超然至谷山寻崇禅师遗踪  

行尽湘西十里松到门却立数诸峰崇公事迹无寻处庭下春泥见虎踪  

送道林  

楞伽本在海中央鉢具悬知挂旧房不泛木杯惊俗眼一簑烟雨渡潇湘  

题清芬轩  

隔屋江梅欲堕飘幽香细细故相撩披衣春晓无人见小立防闻意已消  

次韵曽机宜游山湘江晩望  

贪看江草间江花不觉移舟着浅沙数笔潇湘春自晓橘丛篱落露人家  

庐山杂兴  

别开山径入松闗半在云间半雨间红叶满庭人倚槛一池寒水动秋山  

道中  

蒲栁防防花已残水田南北是青山晩村归路闻啼鸟家住寒云缥缈间  

## 石仓历代诗选卷二百二十七  

明　曹学佺　编  

宋诗一百四  

释浄端  

赠吴少卿入山  

友人相访入柴闗云水寛闲溪涧寒莫道山家无可待老松修竹任君看  

和友人入山韵  

闲来无事对山屏古涧寒松畅野情是处岩华髙下色防般幽鸟往来声  

师于寺侧建一小庵乃号归云每书偈咏于壁间云  

老来林下养闲躯茒屋清虚蚊蚋无一径松风何处起入松穿竹两三株  

睡起  

石枕藤牀一榻低觉来还自日沈西白云堆里翻身转一曲渔歌在碧溪  

自述  

潇洒岩居畔结茒惟一庵清风销暑气寂寞少人贪幽有鸟声碎禅无衲子防斋余林下去华雨落  

山居诗  

吴山古寺近溪边髙阁虚堂景象全林下寂寥罏火尽未眠犹聴夜行船  

兰若杂言  

吴山古寺寒松直老鹤巢居最上头惟爱月明中夜后一声清唳满山愁  

老嫌俗客来相访独泛孤舟溪上游夜宿芦华赏明月应无闲事挂心头  

老来无事掩柴扉林下闲闲何所为莫道茒庵无一物窗前片片白云飞  

野老欣欣任自然斋余无事翫林泉门前竟日无人到夜对乔松月在天  

年老醒醒神更清夜深幽室诵莲经儿孙睡觉应嫌我石版时敲四五声  

老拙懒陪尘俗客茒屋静坐复安眠林间莫道无看待松竹溪山在目前  

岩前松竹两三株日炙风吹渐已枯叶落纵横人不扫清声犹自响朝晡  

因观杨栁埀青眼始觉人间春到来遥望南山雪消尽寒梅犹有一枝开  

登慈云岭  

千古慈云岭诸方南北行江波与湖水极目两分明  

长兴周承事相访  

吴山长碧水长流水转山湾路更幽多谢厐公逺相访旋烧松火荐茶瓯  

渐觉清和四月天一声清磬响山川心澄气爽无拘束留得髙人伴夜禅  

张居士相访  

清河居士别多年一笑相逢信有縁莫讶老僧无别话平常心是祖师禅  

答陆蒙老韵  

枕上浮生过半百短髪霜様白西溪河上旧家山嵗嵗故乡归似客船头渐进古松门云是吴筠读书宅烟云半岭望层楼鳌顶峥嵘蘂宫窄有人挂衲归盘陁棱棱瘦骨真维摩防年面壁舌不动忽然拍手赓鱼歌秋来满船载明月俄惊雨笠仍烟蓑黄梅渡口水流急五湖深处任风波  

同苏饶文宿吉祥寺  

与公昔作长城别一去尘埃六七年夜静书堂寻旧约定将生计话林泉  

送客之三衢  

今日忽相见俄然又相别三衢山水清好赏中秋月  

题假山石  

无用无知顽石头天生竒巧世人求筭来世上无闲物假使无情不自由  

防昙老  

渔家生计好终日泛轻舟剪竹为竿钓裁荷作酒瓯只知溪上乐不识世间愁昨夜岩隈下蓑衣忘却收  

祥符寺溪堂  

开窻满目见溪山霅水东流下岭湾夜月深明渔舫寂白云无事到禅闗  

述懐  

晦迹归岩坞僻居人到稀披衣眠静榻策杖绕荆扉逺谢名兼利能忘是与非松风祛暑薄山月照萤防烹茗满瓯雪掬泉半湿衣穷通云意密终与世人违  

附慈受禅师拟寒山诗  

我爱寒山子身贫心自如吟诗无韵度烧火賸工夫敝垢衣慵洗鬅鬙髪懒梳相逢但长啸肉眼岂知渠  

又  

拾得诗清苦风骚道自存看云欹竹石步月出松门识取心中印休磨镜上痕时时多漏泄尘世少知恩  

又  

人生萍托水流转成爱河鼓激无明风出入生死波一念若知歇诸縁皆息魔急须登觉岸劝子莫蹉跎  

又  

人生贪爱重所欲未尝周一饭饱足矣万钟心未休黒业何时了红裠也自羞须毛已侵雪犹自日悠悠  

又  

何曾食万钱顔子饮一瓢贤者心念道愚人志在庖贤愚趣不同何翅云泥遥豢养恐非福可信如昭昭  

又  

人生贵无业不贵多伎能伎能人看好业能灾汝形文章妙天下气宇吞沧溟此身若一失六趣且飘零  

又  

世间聪明人必欲闻其过宁知业所使大抵贪成祻因果镜中容容岂非是我阴报最分明讵论官职大  

又  

人生如春花能得防时好朝吹与暮洗朱顔变枯槁花落有后生人老不复少万事只今休莫更招烦恼  

又  

世人怕说死说着死便讳及到死期来老眼先埀泪恋妻复恋妾见神并见鬼不入祖师门痴迷直到底  

又  

六十休造屋七十莫置衣纵然得受用能得防多时身心要早歇凖拟与死期正如人逺出预办为便宜  

又  

道力与福力平时似乱真福力有盛衰道力无富贫人生不学道只种轮回因君看天福尽满眼生埃尘  

又  

自料七十嵗匆遽那能期况今五六十形骸觉渐衰正如春暮后青多红少时去住呼吸间斯言真不欺  

又  

譬如临明镜面目各相对好者黙自欣丑者亦知愧惟镜两无情光明常一体若人心似镜成佛在弹指  

又  

厚葬非孝心死者必遭辱君看离乱时何墓不伐斵黄金众贼分白日孤鬼哭最爱庄周叟天地为棺木  

又  

出家要省縁省縁易入道如何无事人娄揽闲烦恼奔走富贵门庄严房舍好不知被物使区区直到老  

又  

若以争止争其诤转不已惟忍能止诤是法中尊贵不见老瞿昙妙相三十二魔军刀劒来只以无心对  

又  

人身茍无业生死何足疑生也不须恋死亦不须悲一身真逆旅万事皆儿嬉请来緑岩畔与君歌紫芝  

又  

静看营巢燕衔泥日千转一栖贫家梁一宿王宫殿寄托暂时间何暇分贵贱人生达此理没齿无欣怨  

又  

贫穷难作福富贵易造罪有力无道心有心无货贿有福有道心百中无一二不见老瞿昙福慧双严美  

又  

佛为大医王留经治众病众生虽读经展转不相应病是贪嗔痴扫除须净尽贪嗔痴不除无縁了真性  

## 石仓历代诗选卷二百二十八  

明　曹学佺　编  

宋诗一百五  

释真浄  

了义  

迷头曾认影了悟总成非唯有道心在更无禅病依静中闻水过闲里见蜂飞一一天真事何人共所归  

南台石头真堂  

南台石上子今古何人道可齐昔日住庵真斧在夜来明月落前溪  

滁州全椒塔院鉴上人邀宿草庵  

未能真与佛同龛且向途中息草庵勿谓无心便休去前三三有后三三  

庵内不知尘世事此心能有防人全黒龙山寺椒城外路入青林隠翠烟  

吊黄龙和尚塔  

示灭师何速空遗塔此中僧闲四海锡谁复九年风鸟外千峰绕人间一径通寥寥朝与暮唯有白云同  

呈筠守徐朝议辞九峰命二首  

舍家从学道无用乐天真岂谓至愚者仍惭衰病身不堪为度世止合作闲人乞放归山去翛然老百春六十四年期归闲已是迟一身终有限万事毕无时学道当求静为僧此合宜蜀江贤太守外防却应知  

大宁山堂  

禅家能自静住处是深山门外事虽扰座中人亦闲渔歌闻别浦鴈阵下前湾即此非他物何妨洪府间  

寄西庵法眼安师  

不闻庵外事此意有谁知林壑路穷处世途心尽时钟声来旧寺月色下新池却笑承风者区区老若为  

寂轩  

本来心自寂不必更论禅我欲辞多事谁来共少縁万山青霭里五老碧峰边第一幽藏处庐山小洞天  

留题东轩  

佛子异行藏开轩亦有方故因迎夜月仍得待朝阳羣木烟初暖幽兰谷正香生来禅性澹蜂蝶自轻狂  

答靖安黄尉问疾  

书来蒙慰问外防力何偏槌鼓防云侣焚香开雪牋满池莲出水斜汉月生天只似新裁锦文章少比肩  

宿彬上人房  

人事少相干亦由居处偏不随流过目常得自安禅野色郊原接鸡声市井连此身仍老矣风暖杏华天  

寄无为居士  

世俗事无尽养高心自闲蔬园通緑野林坞带青山丹灶慵添火云庵懒着闗别应修省术七十见朱顔  

快亭  

门径杉松老悠悠日月闲法王真境界禅者旧家山祖意传来久人情妄自攀如何快我臆满座水声间  

清凉轩  

夏闲逃暑处轩户对岩阿溪水潄无尽竹风来更多百骸烦旣谢诸祖意如何坐久闻鱼戏时时动緑波  

双岭清旦维那问讯  

逈然生计别趣向少知音寂寞僧家事諠哗世俗心长遭儿女累莫厌水云深但乐西来意尘劳久自沈  

送周道士  

归去灵溪观匡庐碧嶂深涧松多偃盖岩溜尽鸣琴不死徒飡药长生可练心他年如有道飞锡一相寻  

送张签判游开先  

步入青松里迢迢一径通渐分华藏界深隠法王宫道与神仙别人非世俗同欲知西祖意庭栢老春风  

留题绍公寂照轩  

幽轩名寂照四海坐中闲景物有迁色主人无异顔野泉澄槛外香蔼起檐间凉夜谁相问寥寥月满山  

送人之南岳  

境幽南岳寺路向碧岩分逺近松相接髙低钟共闻灵禽时奏乐香石日笼云想到经行处超然趣不羣  

游桃源赠刘君  

宛若神仙府疑无世俗风人家山色里门径水声中栁线共埀緑桃叶相映红烟光正和暖游乐意何穷  

题矮鸡冠  

洁白异众卉堦前莎草齐晓来和露看只欠一声啼  

再游永固院  

悠悠尘世外居者少闗心是事有迁谢斯门无古今乾坤同永久山水共幽深我愧重来此诸方懒去寻  

寄苏子由  

徧因访祖防禅后拙直寻常见爱稀有道却从人事得无心应与世情违时光易变谁惊老真趣难穷自觉防尤荷多才深此意諠哗声里共忘机  

送西安丐者  

禅性天真莲出水等慈及物别岩阿役供野老门门到饭谒林僧寺寺过独木溪桥人迹少孤村草店路头多风寒日晩独归处犹隔园五里坡  

留题佚老庵  

劳生唯有僧无事若悟真乘老便闲三径园林禅况在半庵风月道心还傍栏碧涧长来水隔岸青岑不买山郤顾羣情尘土里名牵利役自忘艰  

送僧游南岳  

住亦无求去亦闲飃然到处是家山偶栖龙峤重岩寺又忆融峰絶顶关禅性谁同秋月皎吟情自得古风还平生聚散三回首知向何时更防顔  

和僊上人秋夜对月  

香残火冷漏将沈孤坐寥寥对碧岑万井共当门有月防人同在道无心风传乔木时时雨泉泻幽岩夜夜琴为报防诸子道西来消息好追寻  

题云庵手帖三首  

南禅师学鲁公字最工当时归南公者无不学之然无出云庵之右者昭黙老人尝与德洪共观此书叹慕之不已以谓不减杨少师一道人其珍之崇宁五年十月十八日门人某题  

云庵和尚与檀越帖一纸伏读如受训词丛林荒寒无复平日此老知不复见况笔画语言乎门人某流涕谨书  

跋山谷云庵赞  

云庵住庐山时山谷过焉相与游鸾溪坐大石上擘窠留题其法喜之游如檗裴公乃作此赞后二十余年得于衡阳毛氏之家持以还长沙开法长老觉慈实其的孙时年二十三嵗即以付之临济正脉使流通不防乃无所媿此賛其敬之哉宣和五年中秋前一日题  

## 石仓历代诗选卷二百二十九  

明　曹学佺　编  

宋诗一百六  

契嵩  

感遇  

仙人白玉京去去何缥缈琼楼十二层玲珑泛云表银潢月为波万顷即池沼秋来宫殿光逗落人间晓空际时澄明烟霞渺青鸟可望不可到所思空杳杳  

二  

苍茫天地间流光一何遽尝闻太古人未见曦轮驻才沈崦嵫云还上浮桑树山色愁里暝空形梦中曙安知穆天子龙马神为御万里递乘风骑向瑶台去  

三  

空虚澄逺烟霁色含秋景思君每盘桓驻目千峰顶明月初团圝下照美人影美人来不来云霞林岭  

四  

松栢地之灵草莽亦同茂愿得区域中人心复纯素苍梧防稽阴累累见陵墓六合无知音青山有归路人生惜朱顔贤哲长还顾昨夜露华台谁不怨秋暮  

懐越中兼示山阴诸明士  

厌见人境喧清游忆灵越东南千万山浮青满寥泬从来鉴中景形胜人间絶月湛换鹅溪云起藏书穴客子若飘蓬俄与故人别尺素未及通芳草已云歇所悲行路难俯仰损名节鸣雁欲东飞寄语谢明月  

早秋吟  

山家昨夜房栊冷梧桐一叶飘金井长天如水浄藏云明月含晖变秋景桂枝花折风飘飘谁在髙楼吹玉箫人间不见槎升汉天上将看鹊作桥年少征人在何处白露霑衣未归去海畔今无漂母家江南谁与王孙遇  

浙江晩望  

暮色看无际秋空水混天片帆飞鸟外新月落潮边隔越山形小吞吴地势偏防人来往老早晩渡头船  

题径山寺  

翠抜羣山外连天势未休云迷飞鸟道雨出溅龙湫僧在深云定香和杳霭浮人间游不到台殿自清秋  

郎侍郎致仕  

平时独髙谢道胜欲韬光白髪辞明主青山恋故乡药畦容鹤到吟径恐云藏更爱禅林卧时来拂石牀  

山中早梅  

亭亭映晩景皎皎出林端小圃连云淡孤芳冒雪寒人间殊未见物外最先看但欲方琼玉宁将胜牡丹  

泛若耶溪  

越水乘春泛船窓掩又开好山防岸去骤雨落花来岸影樵人渡歌声浣女囘沧浪无限意日暮更悠哉  

书毛有章园亭  

爱此园林好重来花木滋游人醉不去幽鸟语无时烟郭连芳草春湖泛渌池松篁非俗韵游子漫相期  

山亭晩春  

山庭晩来静林石自巉岩犬去吠人语花飞恣鸟衔晴烟熏茂草照日蔼髙杉更喜团圆月清光下碧岩  

嵗暮书懐  

朔风适变寒晓日将含煦南国殊未还东山嵗云暮浮生奄忽往芳顔安得驻寄谢人世间纷华殊可悟  

湖上晩归  

人间薄游罢归兴寻旧隠春岸行未穷夕阳看欲尽岚光山际淡天影水边近自怜幽趣真清吟更长引  

寄懐泐潭山月禅师  

闻道安禅处松萝杳隔溪清猿定中发幽鸟坐边栖云影朝晡别山峰逺近齐不知谁问法雪夜立江西  

送客还北阙道中作  

北郭送之子日斜归旧居路泥侵晓润晦月逼春余桑柘雨中緑人烟闗外疎依然见风俗归兴混樵渔  

送卢隠士归庐山  

世事如循环是非终莫尽羡尔归深山任他讥小隠黄鹄举已髙白云去非近天籁归寂寞何峰弄清轸  

入石壁山  

身似浮云嵗不留人间扰攘只宜休老来已习青萝子隠去应追白道猷直入乱山宁计路俄看落叶始知秋他时谷口人相遇莫问裁诗谢五侯  

著书罢思南还复防客自番禺来因赋此诗  

平昔著书今粗毕南还终欲隠罗浮初春况遇故乡子终夜更夸沧海游但贵羊城风物好岂辞梅岭路歧修应须相与葛洪辈抗迹山林送白头  

书南山六和寺  

青葱玉树接溪岑台阁凌虚地布金行到白云重叠处水声松韵淡人心  

寒食日雨中  

漠漠行云晴复阴野花埀湿晩沈沈游人莫怨天多雨况在东皋春已深  

游大慈山书昼上人壁  

谷里侵云寺寻幽到深处春过寒花开人来啼鸟去岂期草庵客日暮此相遇  

嵗暮值雪山斋焚香独坐命童取雪烹茗因思栁絮随风起句遂取谢道蕴传读之见其神情散朗有林下风气益发幽兴乃为诗兼简公济上人冲晦【`按冲晦即晤上人公济杨蟠也`】  

檐外惊风幽鸟归窓间独坐事还稀初看历日新年近喜见山林骤雪飞但忆故人能有咏宁懐久客此无衣鲍昭汤老能乘兴城郭何如在翠防  

酬惟晤将欲见访东山却寄  

嵗晩阴沈天宇昏宗雷访我更携君相期石屋宜投宿独憇山茨学卧云雪映窓櫺人已静风吟灯影夜初分自怜惠永多闲散强接清言媿不文  

酬杨公济早过天竺呈明智及同游二老  

涧北夜依禅舍宿峰南今访讲师堂初行松路爱清晓及过石桥闻异香日色暖烘诸壑浄晴岚翠泼防峰光道标尚客何髙趣更饮吾曹栢叶汤  

酬公济游天竺上寺呈东山仲灵冲晦  

共访迢遥深坞寺仍随野老卖樵还鸟栖已定人方到暮色虽浓戸未闗今宿岩房休问法来朝腊屐重登山平生胜友殊难防莫厌相携寂寞间  

闻泉  

嵗晏林间宿初闻况夜晴潄寒醒客梦飞响应山鸣深涧松风静幽人石室清谁能以此意写入氷桐声  

嵗暮还西坞寄公济无  

乘兴溪边去仍来林下归梅香带春信日色暖人衣白髪思还逺清流遇更稀野禽宁防意相顾向柴扉  

酬公济见寄之作  

翛然林下隠吾道异夫君习忍如幽草观身类片云人情无意染鹤唳有时闻谢客诗懐寄怜君此兴勤新嵗连雨不止因寄公济兼简贤令强公  

寒郊才喜嵗叶新景物阴阴又一旬云带天低埀压野雨藏春昼暗迷人宁愁灯火妨明月却叹诗家惜令辰陶令而今卧江国倚楼吟望更谁亲  

附惟晤诗  

将访永安东山禅师先寄  

庵在千株松桂下更无尘事到夫君髙踪罕过呼猿涧静思唯看抱石云日暮灯龛禽影集雪晴崖罅路形分扬雄约我须投宿月里禅余怯论文  

奉和杨公济宿永安方丈呈东山禅师  

道安独继襄阳踵诗好慵窥霅昼评竹屋数间经防载草衣三事傲平生纵陪林下收孤迹难学人间走大名灯火已残谈未倦晓风斜雨打窓声  

酬东山禅师喜公济冲晦过访  

白云苍海一重重傍舍遥闻隔坞钟月上更无人语响雪深空认虎行踪诗书共喜灯前论茗菓翻疑梦里逢脱麈髙谈无限乐煴炉寒拥日髙舂  

酬公济早过天竺呈明智及同游二老  

晓过翻经台下寺与君同谒祖师堂庭前紫桂叶频脱石上红梅花正香出洞阴云开逺影挂松寒日漏清光谢公劝饭须无让不许非时荐茗汤  

酬东山禅师南涧傍游戏呈公济冲晦  

拨云过得南陇去流水激溅一涧长磐石谁堆补缺岸老松自倒成危梁沙禽呼雌频叫噪山药吐色常芬芳腊去春归山愈好喜君共无尘事忙  

酬东山禅师同公济冲晦游天竺兼呈伯周禅老  

平昔诗禅友契深更来人外事幽寻雨余涧壑流寒响嵗晏柽杉老翠阴袒跣不妨陶令醉风流多效洛生吟山翁解榻延清赏未放前贤胜竹林  

和公济宿天竺再赠东山禅师与冲晦作  

灯火青荧云坞寺清猿叫断有余音槛梅雪白春风近山雨盆倾涧水深背世迹怜髙鸟迹结交心契老松心酬君秀句无新语徒搅诗肠彻曙吟  

闻泉  

涧泉吾所好山舍寂无喧春脉生云底夜声来枕前风休不动竹月上未啼猿石上鸣逾急泠然清梦魂和仲灵送公济冲晦出山兼简驻泊李思文  

招携緑野村边去累日青山旷世机惜向永安兰若别还经灵隠渡头归云峰积雪迷樵径石罅新泉溅客衣诗防却扳簪绂贵心随云鸟入城飞  

酬公济游山归遇雨呈仲灵冲晦  

兴髙殊肯辍清诗舍轿重扶栉栗枝松栢青肥春雨洗烟云轻健涧风吹樵归后坞连声唱鹿过前溪失队悲莫道还家甘寂黙陶濳自有五男儿  

酬仲灵见寄之作  

今日追懐昨日游二君乘兴似奔流逺寻幽壑行拖屐累到深云卧枕丘岩竹萧疎晴影乱坞梅零落晩香收防须重访藤州老更约髙才沈隠侯  

附杨蟠诗  

约冲晦宿东山禅寺精舍先寄  

上人合动林间兴吾恨衰迟学谢安纳屐操笻郍有限吹云落雨漫无端先凭寄语春枝破预想分题雪屋寒林下不谙人世苦笑将双鬂与君看  

宿永安方丈呈东山禅师  

千年道在髙僧传末论诗人更有评曽着文章原大道还推性命济羣生白云已锁山间寺流水空传世上名林逺不闻钟磬作五更幽鸟转春声  

酬东山禅师喜公济冲晦过访作  

数百招提隠乱峰苍茫那辨讲堂钟春酣赖得黄鹂报路转唯寻白鹿踪庵在月边长不锁兴来天外忽相逢山人莫笑衣冠客亦有梁鸿待赁舂  

游灵隠遇雨呈普慈及二诗翁  

山老未容山客去故将云阵锁山门雨催晩色凝诸岭雷送钟声落后村今夜青林妨月上故人华髪把诗论来朝山水终弥泛策杖相随讨涧源  

早过天竺呈明智及同游二老  

雨夜灵峰卧竹床平明屐齿到云堂门前雨过新溪满石上风回旧草香山抱钟声圆不散云铺瓦面冷无光理公莫怪诗相恼今日偕行总姓汤  

和东山禅师南涧傍游戏呈公济冲晦  

涧南一啸清风发林下重来白日长云逺石深连鹫岭水寒沙浅似鱼梁漫因野老询前事闲伴幽人撷众芳更欲穷源情未已知君嗔我索归忙  

游天竺上寺呈东山仲灵冲晦  

入林已忻猿鸟乐共傲浮天胜大还身外是非云不系社中留恋雨相闗篮舆寂寞媿彭泽拄杖风流肖德山寄语葛洪岩下水莫流清梦到人间  

酬仲灵同游天竺兼呈伯周禅老  

不问猿崖鸟道深携笻着屐伴君寻山中桂子惊寒夜雪后梅花逼嵗阴欲住更逢青眼顾相看须尽白头吟他年倘续髙僧传未放汤休与道林  

酬仲灵送公济冲晦出山兼简驻泊李思文之作  

腊后东风扫翠防同看杨栁问禅机三宵听水都无梦防日登山未肯归野老止凭云送客家人应笑雨沾衣君诗兼简佳公子只恐囊倾一夜飞  

酬仲灵见寄之作  

猿声未落鸟声愁笋发花开涧水流还对春风惊节物漫思野老傍林丘古人得道多深隠贤守知名贵早收林下频过君莫讶谁看骨相具封侯  

寄东山禅师  

髙卧西林月孤闲独见君杖藜循涧水欹枕看山云鹿过何人见猿啼只自闻篇章知不少寄我莫辞勤  

## 石仓历代诗选卷二百三十  

明　曹学佺　编  

宋诗一百七  

僧保暹  

秋迳  

杉竹清阴合闲行意有凭凉生初过雨静极忽归僧虫迹穿幽穴苔痕接防棱翻思深隠处峰顶下层层  

僧古懐  

原上秋草  

秋来深径里老病眼慵开户外行人絶林间朔吹回乱蛬鸣古堑残日照荒台惟有他山约相亲入望来  

僧秘寅  

山中  

结茅临水石淡寂益闲吟久雨寒蝉少空山落叶深危楼乘月上逺寺聴钟寻昨得江山信期来此息心  

僧宇昭  

晓发山居  

蓐食小人家寒灯碎落花鸡鸣窗半晓路暗月西斜世故欺懐抱风霜近嵗华剧怜诗思苦凄恻向长沙  

僧惠洪  

早行  

失枕惊先起人家半梦中闻鸡凭早晏看斗辩西东辔湿知行露衣单怯晓风秋阳弄光影忽吐半林红  

僧宇昭  

夕阳  

向夕江天逈微微接水平带帆归极浦随客上荒城云外僧看落山西鸟过明何人对幽怨苒苒败莎并  

赠魏野  

别业惟栽竹多闲亦好奇试泉寻寺逺买鹤到家迟药就全离母诗髙只教儿未能终住此共有海山期  

塞上赠三太尉  

飞将是嫖姚行营已近辽河氷坚度马塞雪密藏雕败卒残旗在全军列帐遥传呼更号令今夜取天骄  

塞上赠王太尉  

嫖姚立大勲万里絶尘氛马放降来地雕闲战后云月侵孤垒没烧彻逺芜分不惯为边客宵笳懒欲闻  

寄题武当郡守吏隠亭  

郡亭传吏隠闲自使君心卷幕知来客悬灯见宿禽茶烟逢石防棋响入花深防逐南帆便乘秋寄此吟  

留题承防宋侍郎林亭  

翰苑营嘉致到来山意深防茶多野客啼竹半沙禽雪溜悬危石棋灯射逺林言诗素非苦虚答侍臣心  

僧修睦  

宿岳阳开元寺  

竟日凭虚栏何当兴叹频往来人自老今古月长新风逆沈鱼唱松疎露鹤身无眠钟又动防客在迷津  

僧景云  

老僧  

日照西山雪老僧门始开冻瓶黏柱础宿火陷炉灰童子病归去鹿麋寒入来斋钟知渐近枝鸟下生台  

僧子兰  

华严寺望樊川  

万木叶初红人家树色中疎钟摇雨脚积水浸云容雪碛回寒雁村灯促夜舂旧山归未得生计欲何从  

尚顔  

夷陵即事  

不难饶白髪相续是滩波避世嫌身晩思家乞梦多暑衣经雪着冻研向阳呵岂能临岐路还闻圣主过  

僧虚中  

赠栖禅上人  

岩房髙且静住此防寒暄鹿嗅安禅石猿啼乞食村朝阳生树罅古路透云根独步闲相覔凄凉碧洞门  

僧清尚  

赠樊川长老  

瘦顔诸骨现满面雪毫埀坐石鸟疑死出门人谓痴照身潭入楚浸影桧生隋太白曽经夏清风凉四肢  

昼  

书惠崇师房  

诗名在四方独此寄闲房故域寒涛濶春城夜梦长禽声沈逺木花影动回廊防为分题客殷勤扫石牀  

寄懐古  

见说雕阴僻人烟半杂羌秋深边日短风动晓笳长树势分孤垒河流出逺荒遥知林下客冷苦夜禅忘  

送嗣端东归  

逺念生泉石人中事欲销卷衣城木落寻寺海山遥帆影迷寒雁经声隠暮潮后期俱未定况我鬓先凋  

送可伦赴广南转运凌使君见招  

别语畏残漏心悬瘴海边回期无定日去路极遥天苦雾沈山郭寒沙涨隰田防宵寻使府清话废闲眠  

早春阙下寄观公  

客心长念隠早晩得书招看月前期阻论山静防遥微阳生逺道残雪下中宵坐见青门栁依依又结条  

僧保暹  

宿宇昭师房  

与我难忘旧多期宿此房卧云归未得静夜话空长草际沈萤影杉西露月光天明共无寐南去水茫茫  

送简长上人之洛阳  

闲身无所滞独去背春城望越乡心防迎嵩隠思生野禅依树逺中饭傍泉清相府如投刺分题有竺卿  

早秋闲寄宇昭  

窗虚枕簟明防觉早凉生深院无人语长松滴雨声诗来禅外得愁入静中平逺念西林下相思合慰情  

僧文兆  

宿西山精舍  

西山乘兴宿静称寂寥心一径杉松老三更雨雪深草堂僧语息云阁磬声沈未遂长栖此双峯待晓寻  

送简长师之洛  

动静非常态超然西去心水期经洛听云约到嵩吟斋访烟村逺禅依竹寺深秪应风雅道相府是知音  

僧行肇  

郊居吟  

静室帘孤卷幽光坠露多径寒杉影转窗晩雪声过茗味沙泉合罏香竹霭和遥懐起深夕旧寺隔沧波  

酬赠梦真上人  

禅舍因吟往晴来坐彻宵春通三径晩家别九江遥巢重禽初宿窗明叶旋飘住期应未定谢守有诗招  

送文光上人西游  

髙木坠残霖关河入逺心嵩游忘楚梦华近识秦音塔古悬图认碑荒背烧寻几思兴替事独上灞陵吟  

僧简长  

送僧南归  

渐老念乡国先归独羡君呉山全接汉江树半藏云振钖林烟断添缾涧月分重栖上方定孤狖雪中闻  

送行禅师  

南国山重叠归心向石门寄禅依鸟道絶食过渔村楚云黏缾冻江沙溅衲昬白云深隐处枕上海涛翻  

僧惟凤  

与行肇师宿庐山栖贤寺  

氷瀑寒侵室围炉静话长诗心全大雅祖意会诸方磬断危杉月灯残古塔霜无眠向遥夕又约去衡阳  

寄希昼  

间中吟鬂改多事与心违客路逢人少家书入阙稀秋声落晚木夜魄透寒衣几想林间社他年许共归  

吊长禅师  

霜钟侵漏急相吊晩悲浓海客传遗偈林僧冩病容潄泉流落叶定石集鸣蛩回首云门望残阳下远峯  

僧惠崇  

访杨云卿淮上别墅  

池近得频到相携向野亭河分冈势防春入烧痕青望久人收钓吟余鹤振翎不愁归路晩明月上前汀  

赠文兆  

偶依京寺住谁复得相寻独鹤窥朝讲隣僧听夜琴注缾沙井逺鸣磬雪房深久与松萝别空悬王屋心  

僧宇昭  

寄保暹师  

吟会失秋期荒山寄病时客髭生白早丛木落青迟渇窥莎井隂虫占菊篱归心何以见霜月下天涯  

幽居即事  

扫苔人迹外渐老喜深藏路僻间行逺春晴昼睡长余花畱暮蝶幽草恋残阳尽日空山下孤禅念石霜  

僧懐古  

寺居寄简长  

雪苑东山寺山深少往还红尘无梦想白日自安间杖履苔痕上香灯树影间何须更飞锡归隐沃洲山  

居天柱山  

四野豁家庭柴门夜不扄水边成半偈月下了残经虽逐诸尘转终当一念醒未知斯防者万役尽劳形  

僧智圆  

赠闻聪师  

澹然尘虑絶禅外苦风骚性觉眠云僻名因背俗髙水烟蒸纸帐寒髪涩铜刀几宿秋江寺间吟听夜涛  

僧遵式  

酬伉上人  

鸟卧清间极谁能更似君山光晴后见瀑响夜深闻拾句书幽石收茶踏乱云江头待无事终学弃人羣  

赠智伦弟  

溪竹拥疎帘溪云冷不厌千岩惟虎伴一讲许诗兼煮茗歊氷柱看经就雪檐有时开静户寒日下峯尖  

僧道溍  

再游鹤林寺  

招隐山南寺重来嵗已寒风林惊坠雪雨涧咽飞湍壁暗诗千首霜清竹万竿东轩谪仙句洗眼共君看  

僧清顺  

书景舒庵壁  

大布君能衣始知蚕口非冡间容一榻身外只三衣防戒避生草净心观落晖寂寥能自守今世固应稀  

僧惠洪  

赠尼昧上人  

不着包头绢能披壊衲衣愧无灌溪辩敢对末山机未肯题红叶终期老翠微余今倦行役投杖梦烟霏  

僧善权  

寄致虚兄  

避防经重险懐君屡陟冈空余接淅饭无复宿舂粮衣袂饶霜露柴荆足虎狼春来何所恨棣蕚政含芳  

僧元肇  

虎丘  

沧海何年涌秦传虎踞丘池空劒光冷坟阙鬼吟愁石碍楼台侧烟深草木浮呉人贪胜槩春尽亦来游  

径山  

东西两径幽嵗晩得同游壑霁隂犹在溪云冻不浮鸟惊樵斧重猿挂树枝柔怕有梅花发因行到水头  

僧善珍  

山行晩归  

药径入云林晩晴扶杖吟照泥星复雨经朔月犹隂树折怜巢覆泉清见叶沈爱闲自如此不是学灰心  

春寒  

松间灯夕过顾影在天涯雪暝迷归鹤春寒误早花艰难知世味贫病厌年华故国风尘外无人可问家  

僧自南  

广润寺新寮  

客不赴斋招心坐寂寥青山若厌看白日也难消鹭起冲荷叶虫行蚀菊苗何年称老宿来住此间寮  

僧简长  

赠浩律师  

浩也毘尼学精于玉帐严蚁酣停扫砌燕乳记钩帘茶鼎敲氷煮花壶漉水添梦回池草緑忍践緑纎纎  

僧道溍  

夏日龙井书事四首  

翠树髙萝结昼隂骄阳无地迫吾身石崖细听红泉落林果初尝碧奈新挥麈已欣从惠逺谈经终恨少遗民何时暂着登山屐来防乌纱漉酒巾  

雨气千岩爽气新孤懐入夜与谁隣风蝉故故频移树山月时时自近人礼乐汝其攻我短形骸吾已付天真露华渐冷飞蚊息窗里吟灯亦可亲  

自怜多病畏炎曦长夏投踪此最宜青石白沙含浅濑碧梧苍竹聒凉飔云中鸡犬听难辨谷口渔樵问不知斑杖芒鞋随步逺归来烟火认茅茨  

却来人外慰栖迟谷逺山长万事遗好鸟未尝吟俗韵白云还解弄奇姿藤花冉冉青当戸竹色娟娟碧过篱不羡故人探禹穴短桡孤榜逐涟漪  

僧如璧  

次韵答吕居仁  

向来相许济时功大似频伽响逺空我已定交木上座君犹求旧管城公文章不疗百年老世事能排双颊红好贷夜窗三十刻胡牀趺坐究幡风  

再次前韵  

曾将千古较穷通芥孔能容几许空借问折腰辞五斗何如攘臂取三公四时但觉风雨过一饭何须刀几红要识坏魔三昧力更培根拨待春风  

僧显万  

送炭与湘山西堂惠然师  

纷纷向火乞儿多独有君如择乳鵞万锻炉中寻粲可一堆灰里拨隂何雪欹败屋闲犀柄草卧空庭任雀罗亟送乌薪相暖热恐随春梦入南柯  

## 石仓历代诗选卷二百三十一  

明　曹学佺　编  

元诗一  

元好问  

登箕山作  

千年箕山祠萝迳深以悄桂树不复见防密余秋篠盘盘尽絶顶石冢平木杪长风万里来筋骸觉轻矫侧身望岩窦觧衣憇林表是时春夏交野色乱青缥川光乍明灭地脉互萦绕冈峦蚁垤出井邑蜂衙扰红尘洛阳昏白云太行晓元功信防漠一览疑可了悟彼东山人胸中鲁宜小  

頴亭留别  

故人重分擕临流驻归驾乾坤展清眺万景若相借北风三日雪太素秉元化九山郁峥嵘了不受陵跨寒波淡淡起白鸟悠悠下怀归人自急物态本闲暇壶觞负吟啸尘土足悲咤廻首亭中人平林澹如畵  

防亭  

春物已清美客懐自幽独危亭一徘徊翛然若新沭宿云淡野川元气浮草木微茫尽楚尾平逺疑杜曲生平远游赋吟讽心自足朅来着世网抑抑就边幅人生要适情无荣复何辱乾坤入望眼容我谢羁束一笑白鸥前春波动新绿  

杂著三首  

禀气寡所偕衣食固无端所业在农桑甘以辞华轩田家岂不苦歳功聊可观带月荷锄归徘徊丘陇间暧暧远人村纷纷飞鸟还养真衡茅下庶无异患干遥谢荷篠翁躬耕非所叹  

守拙归田园淹留自无成长吟掩柴门遂与尘事防素月出东岭夜景湛虗明挥杯劝孤影杯尽壶自倾遥遥望白云千载有深情  

荣叟老带索原生纳敝屦邈哉此前脩久而道弥着人生少至百每懐足忧虑量力守故辙余荣何足顾栖迟固多娯几人得其趣  

送钦叔内翰并寄刘达卿郎中白文举编脩  

六月渡盟津十月行泛水风涛脱沈舟氷雪危堕指孝子在中野永念负甘防家贫亲已老形瘵心欲死古称季路孝负米曽百里顾作鲤与鲂宁当怨頳尾君归不可缓献寿廹歳始遥知慈母心已为乌鹊喜  

龙潭  

层氷积浩荡陵谷互呑吐窈窕转幽壑突兀开浄宇回头山水县亦复堕尘土孤云鐡梁北宇宙一仰俯风景初不殊川涂或脩阻寒潭海眼浄黯黑自终古蛰龙何年卧万国待零雨谁能裂苍崖雷风视掀举  

龙门杂诗  

石楼绕清伊尘土天所限人言无僧久草满不复刬滩声激悲壮山意出髙蹇当年香山老挂冠遂忘返髙情留诗轴清话入禅版谁言海山去萧散仍在眼溪寒不可渉倚杖西林晚  

虞卿麻长官成趣园  

蹉跎匡山游烂熳彭泽酒慨然千载上懐我生平友夫君负竒节劒气郁星斗为吏非所堪径去如避走王官唐代还寂防盖已久柴车君来隐清风动林薮至今溪上诗徃徃在人口渊明不可作此士寕复有  

鹳雀崖北龙潭  

层崖閟顽隂水木深以阻湍声半空落淘淘如怒虎风生木叶脱魄动不敢语何年浑沌窍灵物此栖处初从一线溜开凿到神禹云雷鼓飞浪喷薄齐万弩藏珠骊龙颔百斛快一吐油油入无底细散不濡缕归藏海有穴汍溢愁下土南峰天一柱万石镇幽府江山有竒探落景迫行旅多勉茹芝人终年看飞雨  

五松平  

竹港晨露白石门秋气寒湍流落涧壑细路深茅菅江平白石出竟日沿清湾四顾不见人山鸟时间闗苍崖入地底烟霭青漫漫力尽不能过却坐空长叹青天白云闲可望不可攀虚名竟何得行路乃尔难  

晓发石门渡湍水道中  

疎星澹秋明隂霞绚朝映积雨成坐愁晨光动幽兴石门归驭引湍浦渔刀竝旷荡万景新归藏四山静平湖风漪緑逺岸秋沙浄洋洋游鱼逝泛泛轻鸥泳隐显乖夙心感寓见真性倦游徒自悼违已将安竟忧端从中来茫茫发孤咏  

黄公庙  

羁客无恒居六月走长路清风黄公祠地古欣所遇劒飞素灵哭龙跃云雨赴堂堂文成君谈笑取帝傅功名要有命隂相知何预谁谓圯上人异事惊竹素河清不可俟筋力疲世故袖间一编书尘埃叹迟暮  

岳祠斋宫夜宿  

煌煌徳宁宫望秩年祠永唐来几焚荡防制仍峻整龙旂严□座金罽散光烱岳拜行自周伟观窃欣幸青红留壊璧兵衞自驰骋木杪见趺雄笔映钟鼎中和昔防乱已溺寕再拯有雁来门公赤手探虎鲠经营入惨淡洒落出锋頴凶竪竟自摧神鍳益彪炳青山阅人代今古一炊顷摩挲盘根槐甲子谁记省朅来石门道烟岫接云岭霄汉瞻上阶浓碧挿秋影青林雨声集悬瀑激奔猛森然心魄动氷雪凄以飘飖想僊袂飞下玉莲井昨梦知是非复此造真境妙香浄余习灏气发新警鹤书来何迟素髪迫垂领元坛展衰歩似欲逐幽屏髙柯月纷纷裴回惜清景  

赠莺  

隣墙拥髙树深樾防衡宇山禽千百种晨夕所栖处独爱黄栗留娅如稚女笑啼俱不定宛转工媚妩伭窥凝欲下转盼忽惊举花暗柳隂隂尚记儿时语诗家此尤物名字喧乐府天真累丝竹客服仍楚楚宫额畵眉濶黛黒林金缕恨不掌上看毛羽得细数山城无与乐好鸟亦求侣时将贯珠来有唱当和汝  

别李周卿  

行路涩干棘单车望千山歌君归云曲清涕留余澘六年河朔州动輙得谤讪惟君笃髙义日来欵柴闗古交松柏心今交桃李顔古人去不返古道挽不还相思一樽酒幽恨寄山间  

九日读书山中  

行帐适南下居人局庭户城中望青山一水不易渡今朝川涂静偶得展衰歩荡如脱囚拘广莫开四顾半生无根着筋力疲世故大似丁令威归来叹墟墓乡闾防乱久触目异平素枌榆虽尚存歳晏多霜露  

其二  

今日复何日霜气倐已凄登髙有佳招山中古招提翩翩刘公子玉田重相擕乾坤动诗兴涧壑忘攀跻霍侯家甚贫劣有酒与鸡城居厌鼙鼓移家此幽栖世网不易逃所向皆尘泥何以濯我缨林间有清溪  

其三  

山腰抱佛刹十里望家园亦有野人居层崖映柴门昔我东岩君曽此避尘喧林泉留杖履嵗月归琴樽翁今为飞仙过眼防寒暄苍苍池上柳青衫见诸孙疎灯照茅屋新月入頽垣依依览陈迹恻怆不能言  

棃花海棠  

棃花如静女寂莫出春暮春工惜天真玉颊洗风露素月澹相映萧然见风度恨无尘外人为续雪香句孤芳忌太洁莫遣凡卉妬  

妍花红粉妆意态工媚妩窈窕春风前霞衣欲轻举金槃渺华屋国艶徒自许依依如有意脉脉不得语诗人太冷落愁絶残春雨  

赋邢州鹊山  

去时唐山道望望鹊山背今朝西北看竒秀益可爱苍茫失层叠鲜駮见萦带浮云自来去尽巧宁变壊呉妆入小笔隐隐拂残黛城隅静女人拥颦如有待  

少林  

云林入清深禅房坐萧爽澄泉洁余习髙鸟唤长往我无元豹姿漫有紫霞想回首山中云灵芝日应长  

阳翟道中  

长路伶俜里羁懐莽苍中千山分落照万籁入秋风频见参旗缩虚传朔幕空故园归未得细问北来鸿  

月观追和邓州相公席上韵  

月观知名旧池亭发兴偏露凉惊夜鹤风细咽秋蝉绿泛兵厨酒红依幕府莲无缘逐清景空羡饮中仙  

送登封张令西上  

罢县人称屈悠悠复此行渭城秋雁到秦岭暮云平道路衣从典风尘劒己鸣山西多侠客莫説是书生  

方城道中怀山中幽居  

技拙违时用年饥与食谋江山贫士叹日月贾胡留楚客频招隐文园故倦游衡门足幽事还我北窓秋  

送曹吉甫兼及通甫  

意气羡君豪怜君屈骑曹安能事笔砚且复混弓刀风雪貂裘暗闗山马骨髙南飞见鸿雁应为惜哀劳  

落魄  

落魄宜多病艰危更百忧雨声孤馆夜草色故园秋行行鱼頳尾归期乌白头中州遂南北残息付悠悠  

阳泉栖云道院  

方外复方外翛然心迹清开窗纳山影推枕得溪声川路逺谁到石田平可耕霜林不嫌客留看锦峥嵘  

并州闻雁  

八月并州雁清汾照旅羣一声惊晚笛数防入秋云灭没楼中见哀劳枕畔闻南来复北去无计得随君  

甲寅十二月四日出镇阳寄宰鲁伯  

滹水晓光动防桥诗境同冲寒骑瘦马认影识衰翁长防风声外孤城雪意中回头歌笑处凄絶意何穷  

读书山月夕  

层崖多古木细路深莓苔柴门开晓日云际青山来静中有真趣孤赏何悠哉  

西园  

西园老树摇清秋畵船载酒方华游登山临水祛烦忧物色无端生暮愁百年此地防车发易水迢迢雁行没梁门回望绣成堆满面黄沙哭燕月荧荧一炬殊可怜膏血更变为灰烟富贵巳经春梦后典刑犹见靖康前当时三山初奏功三山宫阙云锦重璧月琼枝春色里畵栏桂树雨声中秋山秋水今犹昔漠漠荒烟送斜日铜人擕出露槃来人生无情泪沾臆丽川亭上看年芳更为清歌尽此觞千古是非同一笑宁湏作赋拟阿房  

送张君美徃南中  

南朝辞臣北朝客栖迟零落无顔色阳平城边握君子不似铜駞洛阳陌去年春风吹雁回今年雁逐秋风来春风秋风雁声里行人日暮心悠哉长江大浪金山下呉儿舟船疾于马西湖十月赏风烟想得新诗更潇洒  

过晋阳故城书事  

惠远祠前晋溪水翠叶银花清见底水上西山如卧屏郁郁苍苍三百里中原北门形势雄想见城阙云烟中望川亭上阅今古但有麦浪摇春风君不见系舟山头龙角秃白塔一摧城覆没薛王出降民不降屋瓦乱飞如箭镞汾流决入大夏门府治移着唐明村只从巨屏失光彩河洛防度风烟昏东阙苍龙西玉虎金省觚棱上云雨不论民居与官府仙佛所庐余百所鬼役天财千万古争教一炬成焦土至今父老哭向天死恨河南徃来苦南人鬼巫好机祥万夫畚锸开连冈官街十字改丁字钉破并州渠亦亡防时却到承平了重看官家筑晋阳  

云岩  

观州倅武伯英崞县人少日举进士有诗名其赋剪烛刀有啼残痩玉兰心吐蹴落春红燕尾香之句甚为时軰所称家故饶财第宅园亭为河东之冠贮书有万卷楼嘉花珍果悉自他州移植为人多伎巧山水杂畵斵琴和墨皆极其工尝得宣和湖石一窽窍穿漏殆若神劖鬼凿炷香其下则烟气四起防布槃水上浓澹霏拂有烟江叠嶂之韵吾乡衣冠家法书名画及蔵书之多亦有伯英相上下者伯英独恃宝石以擅奇汾晋间耳兴定末伯英殁于闗中杨户部叔玉购石得之壬辰围城中以示余且命作诗危急存亡之际不暇及也乙已冬十一月来东平过圣与张君之新轩而此石在焉圣与名之曰云岩余问石所从来圣与言夏津王帅得之汴梁泥涂中而以见贻余因叹一物之防经历世变迁徙南北乃复为好事者之所宝玩似不偶然乃为诗道其故圣与三世相家以文章名海内其才情风调不减前世贺东山晏叔原故卒章以萧闲明秀峰故事属之  

壶中九华玉孱顔紫烟着水徃复还小窗虚明澹相对不数汉宫铜博山防稽禹穴深无底宝石偷来定山鬼一堆寒碧殊不凡满谷春云更堪喜阿欣秀发见眉宇小杜才情沦骨髓摩挲不作几上看缭白纡青便千里浑沌日凿余空嵌漏天蒸湿饶风岚世外元无种香国海南真有补陀岩观州爱玩频湔祓民部平生几薫沭藏舟夜壑未厌深竟作新轩坐中物一天星月入金樽翠射娉婷自有人只欠宣和郑先觉为君留写五湖真  

鹿泉新居  

土门西边井陉渡野日荒荒下汀树榆闗石岭都几程客梦往往迷归路尘埃风雨半生过尽着筋骸支世故宁州假馆又两年未保东来不西去山城百家家有山觌面呈山谁一顾卖书买得吕氏园不谓全山举相付圯崖老作土灰色拥肿形模一夸父娟娟正有小娥嵋却立不容亲杖屦就中抱犊尤峭防望见韩山即攀附韩王砦头四望濶全赵米如才数聚眼中麾盖天上来泜水鼓旗纷偃仆汉家威灵万万古石子连冈犹虎距夏秋众壑防鹿泉浩浩湍声泻余怒西南诸峰不知数荡海鲲鳄尻背露霏烟空翠有无中百态隂晴变朝暮灵岩龙泉曽一到独欠封龙展衰歩学仙不爱徐童花李相书龛心所慕生平懐抱向山尽老气崔嵬如有助岩居枯寂朝市喧喧寂两间差有趣得行固愿留不恶流坎且当随所遇何曾万钱宁用许方丈有山容下筯管城初无食肉相黄防非供折腰具明年髙筑野史亭天巳安排看山处多慙不及谢宣城标出敬亭天一柱  

泛舟大明湖【`待杜子不至`】  

长白山前绣江水展放荷花三十里看山水底山更佳一堆苍烟收不起山从阳防西来青一湾天公掷下半玉环大明湖上一杯酒昨日绣江眉睫间晚凉一棹东城渡水暗荷深若无路江妃不惜水芝香狼籍秋风与秋露兰襟郁郁散芳泽罗袜盈盈见微歩晚晴一赋畵不成枉着风标夸白鹭我时骖鸾追散仙但见金支翠蕤相后先眼花耳热不称意髙唱呉歌叩两舷唤取樊川摇醉笔风流聊与付他年  

食榆荚  

露葵滑寒羊蕨羶春榆作荚絶可怜榆令人瞑何暇计田舍年例湏浓煎箫声吹暖卖饧天家人钻火分青烟长钩矮蓝走童穉顷刻緑萍堆满前炊饭云子白剪韭青玉圆一杯香美荐新味何必烹龙炮鳯夸肥鲜防肝虫臂万化途神竒腐朽相推迁梦中鸜鹆亦大乐随意饮啄真飞仙先生扪腹一莞然此日何功食万钱  

天门引  

秦王深居不得近从破衡成欲谁信白头游客困咸阳憔悴黄金百斤尽海中仙人黄鹄举大笑人间争腐防丈夫何意作苏秦六印才堪诧儿女古来多为虚名老不见阿房浄如扫千年虎豹守天门一日牛羊卧秋草  

秋风怨  

碧瓦髙梧响疎雨坐倚薫笼时独语守宫一着死生休狗走鸡飞莫为女云间箫鼓夜厌厌禁漏谁将海水添一春门外羊车过又见秋风拂翠帘总把丹青怨延夀不知犹有竹枝盐  

隋故宫行  

渭川杨柳先得春二月莺啼百啭新长春宫中千树锦暖日晴云思煞人君王半醉唱呉歌绛仙起舞嚬翠蛾呉儿谩説曽行乐三十六宫能防多千秋万古金银阙海没三山一毫发繁华梦觉人不知留得寒螀泣秋月  

望归吟  

塞云一抹平如截塞草离离卧榆叶长城窟深战骨寒万古牛羊饮寃血少年锦带佩呉钩独骑疋马觅封侯去时只道从军乐不道闗山空白头北风吹沙杂飞雪弓弦有声冻欲折寒夜昨夜洛阳来肠防空闺捣秋月年年嵗嵗望还家此日归期转未涯谁与南州问消息防时重拜李轻车  

九月七日梦中作诗续以末后一句  

桃花红深李花白昨日成团今日折歌声满耳何处来杨柳青旗洛阳陌拊君背握君手朝钟暮鼓无了期世事于人竟何有青青镜中髪忽忽成白首六国印何如负郭一顷田千载名不及即时一杯酒  

世宗御书田不伐望月婆罗门引先得楚字韵  

瑶光楼前按歌舞桂树秋香月三五白头谁觧记开元四海欢声沸箫鼓两都秋色皆乔木三月阿房已焦土天上亦有别离情可是田郎心独苦承平旧物霓裳谱寳气晖晖映千古银桥望极竟不归灭没燕鸿下平楚  

赠别孙徳谦  

津桥垂杨雪花白挽断春衫苦留客西湖一雨春意浓絶似铜驼洛阳陌湖亭轰醉卧春风到手金杯不放空鹊山一帯伤心碧羡杀孙郎马首东  

王右丞雪霁捕鱼图  

江云滉滉隂晴半沙雪离离防江防畵中不信有天机细向树林枯处看渔浦移家媿未能扁舟萧散亦何曽白头歳月黄尘底笑杀髙人王右丞  

过刘子中新居  

郓州城隅两茅屋市声喧喧自幽独春风吹尽山杏花只有青青一丛竹先生爱畵如惜玉练鹊翔鸾余百轴大儿跟蹡挟书归土锉疎烟才一粥微官枉负半生闲也着区区簿领间何时却与溪南老紫葢山前共往还  

湘夫人咏  

木兰芙蓉满芳洲白云飞来北渚游千秋万歳帝乡逺云来云去空悠悠秋风秋月沅江渡波上寒烟引轻素九疑山髙猿夜啼竹枝无语堕残露  

觅神霄道士古铜爵  

雷章着土纷朱碧秋菌春蒲人不识若非仪狄墓中来应自杜康祠下得古人我得酒之传摸索饮器流馋涎茍非其物吾何取他日酬君九府钱  

赠休粮张练师  

金砂雾散风雨疾防防黄金铸秋橘中林宴坐人不知野鹿啣花蜂课蜜富儿盘馔罗羶荤扰扰飞蝇复聚蚊见説西山好薇蕨一枝青竹愿随君  

髙门闗  

髙门闗头霜树老细路千山万山绕乱余村落不见人霰雪霏霏暗清晓莘川有里如掌平闲田满眼人得耕山中树蓺亦不恶谁遣多田知姓名许李申杨竟何得只今惟有石滩声  

归舟怨  

渡头杨柳青复青闺中少妇动离情只从问得狂夫处夜夜梦到洛阳城城南吹橹声北雁鸣嘤嘤江流望不极相思春草生  

春日  

里社春盘巧欲争裁红晕碧助春情忽惊此日仍为客却想当年似隔生贫里虀盐怜节物乱来歌吹失欢声南舟剰有还乡伴戎马何时道路清  

野菊座主闲闲公命作  

柴桑人去已千年细菊斑斑也自圆共爱鲜明照秋色争教狼籍卧疎烟荒畦断垅新霜后瘦蝶寒螀晚景前只恐春丛笑迟暮题诗端为发幽妍  

叶县雨中  

春旱连延入麦秋今朝一雨散千忧龙公有力廻枯槁客子何心叹滞留多稼即看连楚泽归云应亦到崧丘兵尘浩荡乾坤满未厌明河拂地流  

留别仲泽  

避俗无机日见侵推贫不去巧相寻半生与世未尝合前日入山惟不深緑水红莲惭大府清泉白石识初心相思命驾非君事能寄诗来或赏音  

寄杨飞卿  

客梦悠悠信转蓬竹牀髙卧动晨钟西风白髪三千丈故国青山一万重沙水有情留过雁乾坤多事泣秋虫三间老屋知何处惭愧云间陆士龙  

防亭同麻知几赋  

零落栖迟复此游一樽聊得散羁愁天围平野莽无际水绕孤城间不流柳意渐廻淮浦暖雁声仍帯塞门秋登髙望远令人起欲买烟波无钓舟  

五月十一日樗轩老忌辰追怀  

遗后交情老更伤每逢哀日倍难忘神光何处埋泉壤落月无言满屋梁秘阁图书疑外府谢家兰玉记诸郎灵均谩倚骚经在宗国河山半夕阳  

寄刘继先  

清霜茅屋耿无眠坐忆分擕一慨然楚客登临动归兴谢公哀乐感中年凄凉古驿人烟外迤逦荒山雪意边千树春风水杨柳待君同系晋溪船  

惠崇芦雁  

江湖牢落太愁人同是天涯万里身不似畵屏金孔雀离离花影淡生春  

早起  

北舍南隣独乐声裌衣晨起觉秋清豆田待熟朝朝雨唤杀双鸠不肯晴  

纳凉张氏庄  

小桥深竹午风便一道垂杨帯乱蝉山下行人遮日去却从茅屋问田  

梁县道中  

青山簇簇树重重人在春云浩荡中也是杏花无意况一枝临水卧残红  

长夀山居元夕  

微茫灯火共荒村黄叶漫山雪拥门三十九年何限事只留孤影伴黄昏  

梦中作  

春泥滑滑满春山惭愧幽禽唤客还安得便乗双翼去緑隂清昼伴君闲  

济南杂诗  

砍来官树午隂轻湖畔游人怕晩晴一夜灵泉庵上宿四山风露觉秋生  

寄史同年  

情话通宵慰别离殷勤醸酒趂花期沁南只道梅花早犹较归程十日迟  

为衍圣孔公题张公佐湘江春早图  

黄陵祠下雨如绳老笔题诗想旧曽今日图间见晴景依然愁絶夜船灯  

发南楼度雁门闗  

鸡鸣未动发南楼涧水随人向北流欲望读书山逺近雁门闗上懒回头  

棱磳石磴倚髙梯穹谷无人緑树齐縂为古来征戍苦宿云常傍塞垣低  

岳山道中  

野禾成穗石田黄山木无风雨气凉流水平冈尽堪畵数家村落更斜阳  

雪防鸣  

离离残雪防荒丛更着幽禽惨淡中笑杀畵帘双燕子秋千红索海棠风  

风柳鸣蝉  

轻明双翼晓风前一曲哀筝续防弦移向别枝谁畵得只留残响客愁边  

## 石仓历代诗选卷二百三十二  

明　曹学佺　编  

元诗二  

陈孚  

出门别亲友  

停君汉水浮鸭之翠杓听我峄山栖鸾之绿桐男儿拂衣出门去龙泉三尺光如虹君不见磻溪鹤髪钓鱼者偶掷渔竿来牧野白旄麾开炮烙烟桓圭朱芾侯青社又不见南阳卧龙人不识一朝佐汉坐狠石羽扇轻摇蛇鸟惊火精熖熖天西极旗亭四月栁如蓝紫骝嘶风黄金骖岂无叩牛歌亦有扪虱谈天生巉巗崒嵂骨蒿莱槁死谁能甘我欲登泰山扶笻欵天闗东溟若木如可攀手弄日月青云间我欲渡黄河赤脚凌秋波水仙楼阁银嵯峨径叱海若笞蛟鼍停君翠杓听我緑桐真人开天六合同风驺虞凤皇飞舞镐宫有线五色献于重瞳补舜衣裳山龙华虫虎豹九闗兮不可以达吾则脱冠归来兮丹防之青峰长揖二三子目送西征鸿  

黄河谣  

长淮緑如苔飞下桐栢山黄河忽西来乱泻长淮间冯夷鼔狂浪峥嵘雪崖堕惊起无支祈腥涎沃铁鏁两雄鬬不死大声吼乾坤震撼山岳骨磨荡日月魂黄河无停时淮水流不息东风吹海波万里涌秋色秋色不可扫青烟映芦花白鸟亦四五长鸣下汀沙黄灵奠四渎各剖盘古髓千载今合流神明胡乃尔渔翁一鬂霜扁舟依古树隔浦欲叩之翩然凌波去  

夜泊六和塔下  

碧天如幕垂露湿星磊磊渔灯射寒沙万防乱光彩壮哉大江水浩浩东北滙西风卷潮来铁马拥万铠木落烟嶂横鸱夷魄安在卧闻黄帽郎一曲歌欵乃扣舷起和之逸兴渺云海  

淮安州  

孤帆下江北千里西风轻泊舟公路浦始见南昌亭青天下白露乱叶凄以声汀洲结海色冉冉孤月生残鸦感兴废断肠悲飘零安得防美酒防上呼刘伶百年一箕踞六合皆螟蛉  

洪赞井深有六七十丈者  

洪赞山岧嶤势如舞双凤大井千尺深窈然见空洞埜人驱十牛汲以五石瓮滴水如宝珠一瓮十室共我生海东头涟漪饱清弄尝闻惠山泉万里驿骑送急呼茗椀来试作清浄供  

过镜湖  

镜湖八百里水光如镜明偶寻古寺坐便有清风生天濶雁一防山空猿数声老僧作茗供笑下孤舟轻  

越上早行  

青鞋三十里草露惹衣斑潮落曹娥渡云昏夏禹山秋声黄叶里天影白鸥间欲问钱塘路渔家半掩闗  

呉松江长桥  

松江波万顷桥倚碧云端白鸟穿屏小青天落镜寒夕阳明佛塔秋色老渔竿无限凭栏意何时此挂冠  

州  

烟际系孤舟芦花满棹秋江空双雁落天濶一星流急鼓西津渡残灯北固楼商人茅店下沽醖话扬州  

真州  

淮海三千里天开锦绣乡烟浓杨栁重风淡芰荷香翠户妆营妓红桥税海商黄昏灯火閙尘麝扑衣裳  

邳州  

沂水碧潺潺汀沙白鸟间林边剡子国烟际峄阳山茅屋秋先破荒城夜不闗烹鱼呼浊酒一笑夕阳间  

夜泊济河  

十日淮沂上今朝渡济河蒙秋烧濶鳬峄夕阳多古寺云笼塔长亭栁映波鲁邦无孔子何处听弦歌  

黄石公庙  

谷城黄石庙古木白云深黄石有存没素书无古今老三世梦孺子一生心日落祠门掩残鸦又满林  

献州  

万里天东北西风独杖藜雁声秋带魏树色晩浮齐野濶青烟淡天空白日低人家在何处隐隐夜狐啼  

烟寺晩钟  

山深不见寺藤阴鏁脩竹忽闻疎钟声白云满空谷老僧汲水返松露堕衣绿钟残寺门掩山鸟自争宿  

燕子楼  

长相思久别离东风不暖残燕支乳鸦困柔鸾悲樱桃红腻蘼芜凋緑滋牙床琥珀枕梦君君不知  

呉宫子夜歌  

紫贝楼阙郁金香暖云七十红鸳鸯玉蝉笑拥霞绡裳星河不堕宫防长緑樽灔灔麟髓泣露重花寒秋不湿歈歌一声惊怒涛海鲸夹陛如人立谁知浅颦蛾半扫中有疎萤满呉沼越兵晓跨西风来碧波一夜芙蓉老  

三髙祠  

君不见洛阳记室双鬂皤不忍荆棘埋铜驼西风忽念鲈鱼鲙归来江上眠秋波又不见甫里先生心更苦河朔生灵半黄土夕阳蓑笠二顷田口诵羲黄思太古二君隐沦岂得已一生不及鸱夷子呉宫鹿走越山髙脱缨径濯沧浪水丈夫此身系乾坤岂甘便老菰蒲根古今得失一巵酒我欲起酧汀鸥魂  

铜雀防  

古防百尺生野蒿谁其筑此当涂髙上有三千金歩摇满陵寒栢围凤绡西飞燕子东伯劳尘间泉下路迢迢龙帐银笔紫檀槽怨入漳河翻夜涛人生过眼草上露白骨何由见歌舞独不念汉家长陵一抔土玉押珠襦锁秋雨  

景州  

聊摄之东一千里昔为青社太公履只今但有无棣沟榆叶乱拥沙水流车行半夜草露湿路傍土堠如人立丁当铎摇马不惊黒天倒垂参昴星吾生百年浪自苦悲笳一声残月吐  

雄州  

燕南垂赵北际昔年巍城铁可砺城上烽火明如彗只今残堞黄云曀老榆半枯悬薜荔市翁叱马声嘒嘒叩以瓦桥濳出涕英雄虎鬬空万世北风吹沙秋鹤唳  

卢沟晓月  

长桥弯弯饮海鲸河水不溅氷峥嵘逺鸡数声灯火杳残蟾犹映长庚横道上征车铎声急霜花如钱马鬛湿忽惊沙际金影摇白鸥飞下黄芦立  

玉泉垂虹  

雪波碧涌千崖髙落花防防浮寒瑶日斜忽有五彩气飞上太空横作桥古寺钟残塔铃语回首前村犹急雨轻绡欲剪一幅秋更逐西风过南浦  

金防夕照  

巍坡十二青云梯老树偃伏犹穹圭长裾已翳星辰去残阳空挂卢沟西召南六百年宗社一日黄金重天下精纒寳气夜不收又见残霞明朔野  

鄂渚晩眺  

黄鹤楼前木叶黄白云飞尽雁茫茫橹声摇月归巫峡灯影随潮过汉阳庾令有尘污简册祢生无土盖文章阑干只有当年栁留与行人记武昌  

马平谒栁侯庙  

词华一代日星尊茶臼村童俨尚存山左竟令驱疠鬼庭中巳悔乞天孙善和里隔生前泪文惠祠封死后魂欲奠荔蕉不知处满池榕叶拥朱门  

史馆暮春有感呈承防野庄公  

满箧诗章未必传微官束防正堪怜蘼芜满院巳三月苜蓿堆盘无一钱洛邑家书黄犬上巴山旧业子规前夜听儿女青灯话似觉朱顔老去年  

与李子构读开元天寳遗事  

四十乾坤拱紫宸东风只属倚阑人玉鳬波煗骊山晓金犊烟横绣岭春七夕有钗留羽客千秋无镜泣孤臣红尘一骑君休笑中有渔阳万骑尘  

鳯凰山  

浮屠百尺耸亭亭落日鸦啼野蔓青故国尽销熊虎气荒山空带鳯凰形金根辇路迎禅驾玉树歌防语梵铃惟有钱塘江上月年年随雁过寒汀  

平江  

沧浪亭下望姑苏千尺飞桥接太湖故里空传呉稻蟹寒祠犹记晋莼鲈芙蓉夜月开天镜杨栁春风拥畵图为问馆娃歌舞处莺花还似昔年无  

常州  

毗陵城西渔火红家家夜香烧碧空荻花离离季子塜枫叶索索春申宫鸡声人语三十里大船小船浪相倚鸂一双飞上天人在舵楼弄秋水  

京口  

昔日巍楼倚北门朱栏空销碧苔防金山风起水声急铁瓮雨来云气昏仙仗无灵花巳槁霸图遗恨石犹存渔舟只在沧浪上一笛斜阳断客魂  

金山寺  

万顷天光俯欲呑壶中别有小乾坤云移塔影横江口潮送钟声过海门僧榻夜随蛟室涌佛灯秋隔蜃楼昏年年只有中泠水不受人间浣污防  

湖上感旧  

昔日珠楼拥翠钿女墙犹在草芉芊东风第六桥边栁不见黄鹂见杜鹃  

嘉兴  

箫鼓声中十万家垂杨浅映绿窗纱象梳两两蝉鬟女笑拥红桥买藕花  

髙邮军  

呉通上国巳千秋日日长淮送客舟一卷麟经孤烛下夜深无语过防沟  

文星已逐水西沈对客挥毫只此心今夜更游防上月不堪重照古藤隂  

漂母塜  

英雄未遇亦堪羞一饭区区不自谋莫笑千金酬漂母汉家更有颉羮侯  

圯桥  

履印青苔迹未消一编书佐圣明朝祖龙流毒如洪水济尽生灵是此桥  

古宿迁  

月落狐鸣野草黄雁飞无数水茫茫数星鬼火寒沙上知是何年旧战场  

范増墓  

七十衰翁两鬂霜西来一笑火咸阳平生竒计无他事只劝鸿门杀汉王  

沛县歌风台  

沛公一曲大风歌谁识尊前感慨多防木扬沙濉水上大风中有汉山河  

原庙衣冠久巳灰断碑无首卧苍苔至今风起云飞夜犹想帝魂思沛来  

吕仙翁庙  

山形夭矫苍精劔日气曈昽紫磨丹度尽世人人不识午烟浓处是邯郸  

磁州  

漳水东流绕碧湾风蒲猎猎夕阳间帽檐不奈黄尘满赖有磁州数防山  

灵川县观桂林山  

碧波洗出万云鬟堆满残阳紫翠间三世眼根脩得到天教尽见桂林山  

自永福县过八十里山  

下山如井上如梯乱石嵯岈割马蹄正是行人行不得鹧鸪休在隔林啼  

思明州  

风吹蛮雨滴芭蕉杵臼敲残夜寂寥留得孤灯床榻畔思明州里过元宵  

刺竹丛丛苦笋生山禽无数不知名元宵已似春深后龙眼花开蛤蚧鸣  

回衡山县望南岳呈御史完顔脩撰厐夷简  

雨洗松隂緑未干今朝山下倚栏干一天露重月华湿七十二峯生翠寒  

其二  

漠漠寒汀浮芰荷沈沈幽壑舞蛟鼍祝融峰顶定有雨一夜潇湘烟浪多  

雕窠道中  

车外尘沙十丈黄车中客子黒貂裳拂云堆上闲囬首无数征鸿带夕阳  

## 石仓历代诗选卷二百三十三  

明　曹学佺　编  

元诗三  

刘因  

燕平学僊台  

碣石际海隅西南奄全燕中有学僊台燕平欲升天燕平骨已朽遗台犹相传虽复生青松歳久摧为烟极目望海波不见三山巅三山巨鼇簪山人虮虱然使无不足论信有亦可怜大块与洪炉金石难久坚天地防有尽何物为神僊空山无笙鹤落日下饥鸢今古非一台浩叹秋风前  

黄金台  

燕山不改色易水无新声谁知数尺台中有万古情区区后世人犹爱黄金名黄金亦何物能为贤重轻德辉照九仭凤鸟才一鸣伊谁腐防弃坐见饥鸢争周道日东渐二老皆西行养民以致贤王业自此成黄金与山平不捄兵纵横落目下荒台山水有余清  

张燕公读书堂  

隂壁下寒泉阳崖隐深洞想像张幽州当年此弦诵遐情纳方寸灏露惊宵梦既有眞积功岂无致时用不然起絶学犹当垂后统济济唐开元儒臣相伯仲文虽数燕许名不并姚宋遂令百世下烟霞抱余痛寻幽纵歩贪怀古清歌送缅思白鹿翁眼中见连栋兹山有道气防遇或天纵聊以永今朝白云不可种  

种松  

万牛来丘山大厦高崔嵬当年虽辛苦遗此千岁材手持百松子与之俱倾颓殷勤嘱造物为防荒山隈今来见豪末喜溢苍烟堆十年望根立百年排风雷自此千万岁再见明堂开束家十年计戢戢千头栽岂不早有望求此良悠哉  

和咏二疎  

委质义有归乞骸老当去岂无恋阙心难忘首丘趣在礼此常典末世成高举汉廷多公卿图画雨疎传至今秦中吟感叹东门路目覩霍将军功髙擅恩顾一朝产危机千载损英誉仲翁幸及年安肯婴世务圣主赐臣金奉养行厥素造物佚我老余龄今自悟田园付子孙身后复无虑神交防漠中乐境尚森着  

和咏三良  

江山错如绣死与敝屣遗安用亲爱人共此丘土微秦人多尚气宜无儿女私乃亦如当途区区恋衣帷因伤秦政恶三叹王纲亏殉人已可诛而况收良归坐令百夫特含恨与世违祗应墓前柏直干千年希遥知作俑戒为感诗人悲重吟黄鸟章泪下霑人衣  

燕歌行  

蓟门来悲风易水生寒波云物何改色游子倡燕歌燕歌在何处盘郁西山阿武阳燕下都岁晩独经过青丘遥相连风雨堕嵯峨七十齐郡邑百二秦山河学术有管乐道义无丘轲蚩蚩鱼肉民谁与休干戈  

游云水庵  

乘春奋幽潜观化登丘山哀淙闻逺壑息驾思云关垦石宻松桂结屋深茅菅生烟纷漠漠激流散潺潺山石浮寿色涧木荣欢顔覧物有眞意抚节惊循环悠然千载情俨若盘石间眷焉欲晤语古人何当还  

泛舟西溪  

万山倒沧浪一叶凌嵯峨嵯峨为飞舞翠影如婆娑轻隂散雨足净緑生圆波人间碧海幻老眼青铜磨风云几千古办此雨中簑溪南有幽人鼓棹前山阿烟深渺无处月色浮松萝  

和九日闲居  

深居忘晦朔好事惟侯生偶因菊酒至喜闻佳节名香醪泛寥廓醉境还空明青夭凛危防浩荡空秋声缅怀长沙孙生气流千龄乾坤一东篱南山久亦倾回看声利徒仅比秋花荣抚时感遗事可见万古情  

孤云  

孤云生几时冉冉何所适岂无昆华髙路逺嗟独力徘徊天中央明月为顔色下有幽栖士岁晏倚青壁朝饮下泉暮拂松间石相对澹忘情倒影寒潭碧  

游源泉  

丛祠郁苍翠万木藏清幽泠然石上足不逐苍波流长风索我御欲举仍迟留白云何山来相对亦悠悠  

玉溪精庐  

居然山四頺危槛俯晴春川气生不极翠润流衣巾林隂起薄暮酒色生微醺歌声忽落谷惊归欲飞云  

白莲  

氷华谢风尘素质更深静灏露凝幽香皎月散清景谁竝絶世姿淡然水中影青房正苦心秋风逼凉冷安得同爱人共此良夜永  

除夕  

百嵗三分一初心谩慨然空囊难避节青镜不留年静阅无穷世闲观巳定天履端思后月四鼓未成眠  

登武阳  

朝游樊子馆晩上武阳城潮接沧溟近山从碣石生断虹云淡日返照雨疎明且莫悲吟发樵歌已怆情  

书堂旅夜  

淹留已半载去住意何深月色一千里愁人方寸心秋声助揺落生理叹浮沈松桂清霜满哀歌动故林  

秋望  

病骨秋偏早单衣露亦寒微云生水际暝色起林端地逈月迟下楼高山易残轻风吹欲举醉防拂层峦  

重渡滹沱  

遥临滹水防囘望土门关秋色巉巗上川形拱抱间分彊人自隘设险地谁悭欲问前朝渡江鸥故意闲  

月下独酌  

佳月静可饮一天明水寒余光泛不极徘徊尊俎间但觉凉露下不知清夜阑醉眠吾有兴君当下西山  

潄霞岩  

丹霞凌日观余津浩难収苍凉苏病骨醉晕浮岩幽万象春意融頽然得归休扰扰路傍子无劳歌逺游  

经古城  

我行常山尾高城下吾前按辔覧形势依依见全燕易水开前襟飞狐连右肩遥想豪杰塲抚巳増慨然薪人过我傍一笑如相怜指城前问余考古今防年沈思未及答行歌入苍烟  

飞泉亭  

崦嵫多露草秋空挹飞泉胸中玊芙蓉满意清泠渊火食困烦郁下顾心茫然何当分一杯洒落齐州烟  

六华峰  

入山采灵芝濯足东防滨白云不可招丹霞有余津长风忽絶顶悠哉凌翠氛举手问浮世此子何今人  

秋日  

山人久不出今朝天气清秋光浓可掬草色翠相迎扪虱暮山碧敲门新笋生归来重囘首佳处未忘情  

蜀葵  

蜀葵落秋子已能成小丛如何同枝花隐隐才含红一气有先后万物谁穷通伊谁叹迟暮来此樽酒同  

重游北溪  

苍黄淡野色草树含清晖林居隐葱蒨晴岚散霏微归云有眞意鸣禽发天机胜处必深防轻觞岂虚挥  

寒夜  

肝胆了无寐襟怀谁与同更长头可白烛暗火逾红砚滴氷生瘿星流气吐虹林鸦先我起鸣噪竟何功  

送成从事  

易水河梁梦囘头已十春相逢惊我老送别向君频求赠攀前例将诗认故人故山松菊在归去未全贫  

寄子东太守  

一夕西山客频年徃事非黄尘惊我老青眼似君稀别浦秋容静离亭草色微殷勤重寄谢后防不应违  

哀郭劝农  

才命不相偶如君良可嗟半生在人下一死更天涯三岁同君里前年过我家相望巳尘迹零落旧烟霞  

桃源行  

六王埽地阿房起桃源与秦分一水小国寡民君所怜赋役多慙负天子天家正朔不得知手种桃枝辨四时遗风百世尚不泯俗无君长人熈熈渔舟载入人间世却悔桃花露踪迹曾闻父老説秦强不信而今觧亡国画图曾识武陵溪飞鸦灭没天之西但恨于今又千载不闻再有渔人迷  

明妃曲  

初闻丹青冩明眸明妃私喜六宫羞再闻北使选絶色六宫无虑明妃愁妾身只有愁可必万里今从汉宫出悔不别君未识时免使君心怜玉质君心有爱在逺方宁恨妾身在椒房飞鸿不觧琵琶语秪帯离愁归故乡  

续十二辰诗  

饥鸢吓防惊不起牛背髙眠有如此江山虎踞千里来才辨荆州兎穴尔鱼龙人海浩无涯幻境等是杯中蛇马耳秋风去无迹羊肠蜀道早还家何必高门沭猴舞豚穽鸡栖皆乐土柴门狗吠报隣翁约买神猪谢风雨  

清江曲  

清江芙蓉玊可怜防花汀草自年年来鸿去燕不相识晓露无声香暗泣江楼缥缈如花人望欲见之不可亲无限晴云锦树新愁眉只向遥山颦遥山一千里长在愁眉底镜里繁华过眼空遥山铸向青铜中遥山遥复遥芙蕖霜早凋明日愁眉为谁扫月白江清天未晓  

登雄州城楼  

古戍寒云接渺茫故乡游子动悲凉江山自古有佳客烟雨为谁留太行野色分将愁外緑物华呈出夜来霜海门何处秋声急极目沧波空夕阳  

新晴  

小雨新晴草色苏家园生理未全疎埋盆欲学鱼千里试地先栽芋一区时与老农谈稼穑不因闲客罢琴书乾坤妙处无人防卧看墙隂雀哺雏  

梦鎭州潭园  

昨夜分明是鎭州溪潭先子旧曾游魂来千里太行碧梦觉满庭烟水秋古澹园林无限意登临今昔防人愁当年猿鹤应无恙争信书郎谩白头  

自适  

久矣黄尘絶往还惟余风月到柴关清霜烈日从渠畏野鹤孤云逈自闲天上银河连碧落人间秋色对南山髙吟大醉尧天老只有豪夸不易删  

老崖  

老崖隂隂云树清柴门寂寂緑苔生空明万象随月出水墨四山因雨成千古心期破茅屋百年人事短灯檠道人不是悲秋客听尽疎蛩夜夜声  

夏日即事  

迂疎争笑近清狂多病筋骸可预防久乏园蔬因种药不留窓纸为抄方闲从鸟雀分晴昼静与蠜蛩共晩凉莫道幽人好标致北窓从古有羲皇  

夜雨  

梦觉呼童问几更未譍先作案头鸣山深六月有秋意夜静满城惟雨声四海虚名此身愧百年浮世寸心惊谁敎檐溜如愁思欲断还连直到明  

宋徽宗赐周准人马图  

笔底金鞍自萧爽谁云不博防王长汴梁门外若云屯画本相看应自赏十载青衣梦故都经营惨淡欲何如只除金粟呼风袅曾见昭陵鐡骑趋  

宋高宗题李唐秋江图  

秋江吞天云拍水涛借西风挟不起断云分雨入江村回首龙沙几千里澹庵老茟摇江声髣髴阿唐惨淡情千秋万古青山恨不见归舟一叶横  

明河秋夕图  

明河澹澹纵复横行云悠悠度疎星凤媒不来鸟夜惊琼枝玊佩迟所托画中隐隐闻机声秋来秋去今犹古此恨不随天宇青昆仑西头风浪平辨我一舟莲叶轻浩歌中流击明月九原唤起严君平人间此水何时清  

过徐桥  

老防石防曙色分只疑身是入山云十年徃事不回顾百里清泉如可闻人世谁敎有长路坤灵终亦化尘氛兴亡更遣陂塘在几欲悲歌酒正醺  

秋郊  

行过青林径欲还谁家茅屋在林间云初涌出半含雨风渐吹开微露山世味尝来知懒贵韶华老尽觉秋闲天敎胜境为诗敌未许幽人稳闭关  

反垂桞短吟  

偃蹇高松雪缦飞最怜憔悴緑杨枝青丝曾识莺声软黄叶俄惊马足迟有分只偷春色早无心要结嵗寒知不应再得东风力更与行人管别离  

明逺堂赏莲醉赋  

画堂香远凝清秋宛如坐我南湖舟主人爱客情亦重谓我无语花应羞荷香绕笔诗自徤满纸巳觉清江流平生老气回万牛为君倾倒元龙楼举杯唤起谢安石我醉不省苍生忧  

遂城道中  

鐡城秋色接西垣逺客还乡易断魂霸业可怜燕太子战楼谁吊汉公孙冷烟衰草千家塜流水斜阳一防村慰眼西风犹有物太行依旧压中原  

右螺  

碧筩和露卷晴霞锦浪随鲸落晩沙风趂歌声来弄叶酒知人意要浮花胸中壁立三峰玊醉里神游太一家明日清霜看红翠人生容易鬓成华  

逺山笔架得防字  

何物能支笔万钧按头依约逺山防灯横烟影隐犹见秋入霜毫势欲吞掌上三峰看太华人间一发是中原秘书未免从高阁不向林泉怨少恩  

秋莲空子  

瘦影亭亭不自容淡香杳杳欲谁通不堪翠减红销际更在清江冷月中拟欲青房全晩节那知白露巳秋风盛衰老眼依然在莫放扁舟酒易空  

村居杂诗  

隣翁走相报隔窓呼我起数日不见山今朝翠如洗  

白乐天琵琶行图  

翼马嘶寒风逐臣念乡国江浦闻哀弦长吟望南北  

盆池  

有月渐秋影无风生小波澄心一相对今夜兴如何  

史处士挽章  

平昔未相识几囬曾寄声今朝闻谢世便有故人情  

腊尽  

小雪初晴腊尽时无穷梅桞怨开迟人间不觉春来早只有吾家布被知  

抱阳南轩  

下瞰悬崖老木稠轻风毛发散凉秋苍苔白石梦初觉霁月疎云山欲流  

山行  

西崦人家竹映溪山深雨暗到来迟行穷谷口水才见流尽岩花春不知  

铜雀瓦砚  

诸侯负汉巳堪怜直笔何为亦魏编却爱曹瞒台上瓦至今犹属建安年  

春景  

病余身世淡无情但觉春来暖渐生送客出门花巳谢问知前日是清明  

新居  

雪拥闲门尽未除小斋人道似禅居年来日历无多事只有求方与借书  

山家  

马蹄踏水乱明霞醉防迎风受落花怪见溪童出门望鹊声先我到山家  

溪上  

坐久苍苔如见侵携笻随水就轻隂松风自厌滩声小云影旋移山色深  

春尽  

草阁垂帘昼掩扉客来知我出门稀鸟鸣淡与人相对花落方知春已归  

废园  

路傍双石立崔嵬曽见游人几往来想得当年全盛日好山横处尽楼防  

宋理宗南楼风月横披二首  

试聼隂山勅勒歌朔风悲壮动山河南楼烟月无多景缓歩防吟奈尔何  

物理兴衰不可常毎从气韵见文章谁知万古中天月只办南楼一夜凉  

探春  

遗边残雪防頽墙墙外柔丝露浅黄春色虽微已堪惜轻寒休近柳梢傍  

宿洪崖观  

云山不受壮心降无限西风撼客窗应是夜深知月出却收风雨入清江  

中山道中  

不许花开一日先征鞍过处及芳妍只应春暖山翁出野店溪桃怅望边  

故园寒食  

一坏新土寄余哀故老相邀信歩来行到水西村尽处桃花无数未全开  

霜落  

霜落清江一夜秋觉来明月满江楼酒醒人散夜将半花上乌啼空自愁  

## 石仓历代诗选卷二百三十四  

明　曹学佺　编  

元诗四  

许衡  

游黄华  

我生爱林泉俗事常鞅掌十年苦烦剧一念愈倾仰峰峦看畵图云烟入想像乆成心上癖欲忍不可强頼有平生欢恒以善相长携我游黄华一洗尘虑爽行行叹竒絶举目皆胜赏镜防耸百崄瀑布落千丈石苔积重痕溪风动幽响使我躁竞息居然心志广恍如梦中身翺翔千古上回首声利场谁应脱尘网  

训子  

干戈恣烂熳无人救时屯中原竟失鹿沧海变飞尘我身揣何能仅存乱后身遗芳借祖德隂理出先人俯仰意油然此乐谁与伦家无儋石储心有天地春况对汝二子岂复知吾贫愿汝学古人古道淳且真勿惮攻苦辛当思过乃亲身在畎畆间不忘君与民功名戒乘防以此书诸绅  

有感  

娇儿未成人病苦不肯退忧伤动中懐惨惨心欲碎老妻情更恶中夜泣相对何如早还归山阳坟陇在平生所愿心展转不得遂十年误同游回首只多愧病连肝肺深愁觉妻子累悠悠故乡情滴滴眼中泪  

其二  

归兴不可遏归期待何时悠悠故乡心一夕千里驰西风动霄汉惨惨令人悲况我多病身天涯久栖迟交游义难忘岂忍轻别离重念丘陇逺娇儿正愚痴因循死异邑后世将安遗所愿经营日及此未全衰树桑墙以下开畦水之湄既得舒困难且可为镃基  

送窦清淑  

初来识君面此行见君心匡时有长策虑逺忧且深俗亲取近效雅意入幽沈人生贵所依所依贵知音知音得长布身将比黄金我本贫贱士多思委相寻未能办一饭胡为遽分襟征鸿出逺塞西风动疎林去去渺万里何年酒同斟含情望无极白云障孤岑  

别西山  

大山如蹲龙小山如踞虎烟岚郁苍翠逺近互呑吐我来苏门居遨游成乐土策杖望朝云卷帘看暮雨佳意豁尘腥胜槩入谈麈使我郁陶消不觉劳瘵愈生平鄙吝心一洗出千古回首声名人何殊坐囹圄逺役非素懐况兼跋渉苦吟鞭袅春风迟迟如去鲁芳菲二三月追游盛桃坞归来愿无违一樽相对举  

其二  

所爱林虑山不处要路津兹焉几千古絶彼朝市尘我来成素交淡淡日益亲形骸两相忘谁主谁复賔充然乐我饥怡然栖我神朝光连暮色佳意含余春心境一融防世味殊非真奕奕草木光熈熈禽鸟驯众物欣有托吾庐行亦新诗书咏而归防也为何人  

观物  

行路纷如缕间闗权与数翻成拙者谋一徃竟不悟我始窥其端居寛尚盘桓盘桓非怯尔后事当无难  

其二  

万物备吾身身贫道未贫观时见物理主静得天真心爽星辰夜情欣草木春自怜离乱后能作太平人  

其三  

事物形虽同中间势各异推迁无宁期倐忽已易位智者识机微安焉处平易人生贵无私莫使闻见累  

北门观涨  

雨水添新涨陂湖没旧防人迷堤口路船上树头村岁事知前悮秋耕未可论谁怜徭役苦天亦恡深恩  

忆贾君玉  

贾君清介士吾軰鲜能羣守志王元伯甘贫范史云铜防书废读东郡酒方醺何日寻先约青灯共夜分  

不寐  

秋宵初感慨展转不成眠老况青灯外羁愁白髪边蹉跎嗟徃事安稳忆归年却起开门望霜清月满天  

别友人  

良朋不易得此去复谁羣别酒无劳劝浓愁巳自醺间闗花外鸟冷淡日边云莫唱阳闗彻离愁忍更闻  

拟赠曹彦泽  

益友重曹君标孤出世氛壮懐期逺术髙谊薄层云恶乱求山隐亲贤愿德薫我生良有幸岁晩此同羣  

喜秋晴  

苦雨伤秋稼朝云忽放晴碧空云尽卷沧海日初升久客天涯兴耕夫陇上情鸡豚并社酒处处是欢声  

赵氏南庄  

晓起北窓凉清谈戢羽觞入帘花气重落地燕泥香梦里青山小吟还白日长秋风载书籍相对筑茅堂  

登东城  

歩履上东城秋风晩更清乱云随日下荒草过堤平野逈寛凝伫诗成促后生何当常似此慰我病中情  

游北观  

扶杖古城荒飘然意可伤道宫烟锁树农舍雨頽墙捕吏翻疑冦平人却笑狂长吁空仰首天际正苍苍  

和吴行甫雨雹韵  

青山偃蹇与世疎只将秀色供吾徒知君如我有山癖深探逺讨吾不如金灯峰山诗千首挂镜防前一杯酒人间万事尽浮云故人曽为相思否云边鸾鳯玉鞭鸣跛鼈蹒跚叠生天末碧云凝逺思夕阳无语下西城  

病中杂言二首  

磊落青山万仞髙虚崖絶险骇猿猱从谁得上岩龛住免我从来俗事劳晓日烟霞明涧壑霁天霏霭散林臯休言只好寛凝伫满地干戈学善迯  

又  

春来秋去客中情转首光隂十岁经学苦炼成心下赤愁多消却鬓边青眼前世事畨棋局梦里家山忆畵屏何日归同林下友笑谈书史复忘形  

游孙氏别墅  

闻道孙家别业新招呼诸子共寻春红韬瘦藟花初动黄染轻梢柳未匀兴况便为生意好风光殊比畵图真何当对此常无事慰我年来老病身  

病中有感  

十载天涯别故园今年憔悴不堪论病来与死传消息老去无家遗子孙里巷欢游频入梦春城凝眺独消魂如何借我知音力五亩归耕沁北村  

游黄华宫  

闻道黄华山水好兹来一覧气増豪镜防对耸千峰起瀑水惊喷万仞髙晓色云烟生洞府霁天霏霭散林臯凭谁早遂终焉计日日登临不惮劳  

学题武郎中桃溪归隐图  

门外秋千摆翠烟篱邉鸡犬亦闲闲更教烂熳花千树对着萦纡水一湾好景已凭摩诘畵他年重约长卿还寻思此世人心别又爱功名又爱山  

用行甫韵  

蛟鼍不肯脱渊深鸟雀还知宿茂林笑我羁孤成蹇蹇于今衰老复骎骎愁多未易追前事病久犹当屈壮心闻道西溪田可得安栖从此得追寻  

中秋不见月继窦先生韵  

拨去尘机得暂闲秋蟾思比去年看谁知黯黯隂云合故作凄凄夜色寒好友不来谁酩酊诗人徒想自防干世间万事浑难定付与无心却较安  

晩歩西溪  

拉友西溪徃歩聫溪边佳景丽秋天日回林影苍烟外风转滩声白鸟前迅走双轮机磨巧连安独木小桥偏老年活计寻幽隐湏拟为氓置一防  

答董瑞卿  

何人竪起掌中坚檐稳推髙与顷连渉世更谁如我拙保身从昔慕君贤青山有约期终老白日无功阅旧编慙负新诗酬未得祗容竭刀効耕田  

登天王防  

楼阁荆榛几变更登临祗见古人情当年胜迹无人问依旧春风草又生  

宿卓水  

寒缸挑尽已残更竹有清声月自明一夜客窓眠不稳却聼山犬吠柴荆  

其二  

水自清声竹有风我来端欲豁尘防明朝杖履西城路怅望家山翠霭中  

大暑登东城  

三丈危城日暮登炎威殊不霁凭陵何时太华髙峰上细嚼松隂六月冰  

## 石仓历代诗选卷二百三十五  

明　曹学佺　编  

元诗五  

赵孟頫  

古风九首  

诗亡春秋作仲尼益苦心空言恐难托指事着以深大义炳如日万古仰照临鳯鸟久不至楚狂乃知音愁来不得语起坐弹吾琴  

周衰有战国纷纷极荆蓁黄金聘辩士驷马迎从人朝为刻骨讐暮作防血亲终然智力屈奉身俱入秦自有天地来蓬莱几清浅人生空皓首举世谁得见瑶防在何许渺渺烟波逺方舟不可渡使我空展转絶代有佳人被服绮与纨蛾眉秀聫娟吐词馥若兰清歌啓皓齿瑶琴发哀弹一弹再三叹听者涕汍澜借问谁家子为言本邯郸  

秋风吹庭树故叶纷以坠明月耿夜长草虫促经纬四序苦不淹少壮何足贵展转复展转寤辟不能寐昔为闺中秀今作市门鄙岂无膏与沐甘心得憔悴  

山深多悲风日暮愁我心云降寒雨松栢自哀吟人生百年后奄然閟重隂念此毎不乐天路何由寻仙人偓佺軰逍遥在青岑奈何不尔思委命重黄金  

海中有竒树粲粲珊瑚枝由来植物性无胫可推移如何左氏子树之白玉墀洛阳经几战金谷久荒夷空令千载下闻者忽伤悲  

烈风号枯条落叶满周道原野何萧索川流亦浩浩离居日以逺懐思令人老功名防有时生世苦不早顾瞻靡所骋忧心惄如捣  

浮云何方来不知竟安之飘飘随风去汗澷以为期自昔功名士徃徃事驱驰白驹空谷中谁能加絷维皎皎难见容翻受世妍媸虚名诚无益不见斗与箕  

有所思  

思与君别来几见芙蓉花盈盈隔秋水若在天一涯欲渉不得去茫茫足烟雾汀洲多芳草何心采蘅杜青鸟翺云间锦书何时还君心虽匪石祗恐凋朱顔朱顔不可仗那能不惆怅何如双翡翠飞去兰苕上  

东郊  

晨兴理孤榜薄言东郊游清风吹我衣入袂寒飕飕幽花媚时节弱蒋依寒流山开碧云敛日出白烟收旷望得所懐欣然消我忧中流望城郭葱葱佳气稠人生亦已緐惠养要湏周约身不愿余尚恐乏所求且当置勿念乘化终归休  

晓起川上赠友  

明发不能寐独歩栁隂中秋色方浩荡晨光乍曈昽烁烁川上日萧萧树间风葛巾吹欲堕纤絺已无功感彼岁月驶悟此人世空悠悠竟何补山林情所钟终期抗髙志驾言从赤松  

春思  

春柳黄如鵞春风扬绿波美人在何许忽若阻山河攀条防白日常恐岁蹉跎懐思郁不舒佳期将奈何良辰难骤得临风空浩歌  

赠别夹谷公二首  

驱马原隰间经时不遑休昔来日在斗今去麦已秋王事有裨益宴安非所求翩翩晨风翼一举逝莫留谁令匏系自懐离别忧  

青青蕙兰花含英在中林春风不披拂胡能见幽心相去千里余防合大江南促席谈自古知我一何深此别虽非逺懐思渺难任公其爱体素尚无金玉音  

桐庐道中  

历历山水郡行行襟袍清两崖束沧江扁舟此宵征卧闻滩声壮起见渚烟横西风林木浄落日沙水明髙旻众星出东岭素月生舟子棹歌发含词感人情人情苦不逺东山有遗声岂不懐燕居简书趣期程优游恐不免驱驰竟何成我生悠悠者何日遂归耕  

寄鲜于伯几  

廊庙不乏才江湖多隐沦之子称吏隐才髙非众邻脱身轩冕塲筑屋西湖濵开湖防玉琴临池书练裙雷文粲周鼎鹿鸣娱嘉賔图书左右列花竹自清新赋诗凌鲍谢徃徃絶埃尘我生虽寡谐一见夙昔亲误落尘罔中四度京华春泽雉欢畜樊白鸥谁能驯  

题归去来图  

生世各有时出处非偶然渊明赋归来佳处未易言后人多慕之效颦惑媸妍终然不能去俛仰尘埃间斯人真有道名与日月悬青松卓然操黄华霜中鲜弃官亦易耳忍穷北窓眠抚卷常三叹世久无此贤  

题耕织图二十四首  

正月【`耕`】  

田家重元日置酒防邻里小大易新衣相戒未明起老翁年已迈含笑防孙子老妪惠且慈白髪被两耳杯柈且罗列饮食致甘防相呼团圞坐聊慰衰暮齿田硗借人力粪壤要锄理新岁不敢闲农事自兹始  

二月  

东风吹原野地冻亦已销早觉农事动荷锄过相招迟迟朝日上炊烟出林梢土膏脉既起良耜利若刀髙低徧翻垦宿草不待晓幼妇颇能家井臼常自操散灰缘旧俗门迳环周遭所冀岁有成殷勤在今朝  

三月  

良农知土性肥瘠有不同时至万物生芽蘖由地中秉耒向畎亩忽徧西与东举家徃于田劳瘁在尔农春雨及时降被野何蒙蒙垂兹各布种庶望西成功培根利秋实仰天望年丰但使隂阳和自然仓廪充  

四月  

孟夏土加润苖生无近逺漫漫冐浅陂芃芃被长阪嘉谷虽巳值恶草亦滋蔓君子与小人并处必为患朝朝荷锄徃耨忘疲倦早随鸟雀起归与牛羊晩有妇念将饥过午可无饭一饱不易得念此独长叹  

五月  

仲夏苦雨干二麦先后熟南风吹陇亩惠气散清淑是为农夫庆所望实其腹沽酒醉比邻语笑声满屋纷然收获罢髙廪起相属有周成王业后稷播百谷皇天贻耒耜长世自兹卜愿言仍岁稔四海尽防福  

六月  

当昼耘水田农夫亦良苦赤日背欲裂白汗洒如雨匍匐行水中泥淖及腰膂新苖抽利劒割肤何痛楚夫耘妇当馌奔走及亭午无时暂休息不得避炎暑谁怜万民食粒粒非易取愿陈知稼穑无逸传自古  

七月  

大火既西流凉风日凄厉古人重稼穑力田在匪懈郊行省农事禾黍何斾斾碾以他山石玉粒使人爱大祀湏粢盛一一稽古制是为五谷长异彼稊与稗炊之香且美可用享上帝岂惟足食人一饱有所待  

八月  

白露下百草茎叶日纷委是时禾黍登充积徧都鄙在郊既千庾入邑复万轨人言田家乐此乐谁可比租赋以输官所余足储峙不然风雪至凄馁及妻子优游茅檐下庶可以足岁太平元有象治世乃如此  

九月  

大家饶采面何啻百室盈纵复人力多舂磨常不停激水转大轮硙碾亦易成古人有机智用之可厚生朝出连百车暮入还满庭勾稽数多少必假布算精小人好争利昼夜心营营君子贵知足知足万虑轻  

十月  

孟冬农事毕谷粟既已藏弥望四野空秸亦在塲朝廷政方理庶事和隂阳所以频岁登不忧旱与蝗置酒燕乡里尊老列上行殽羞不厌多鱼羔复烹羊纵饮穷日夕为乐殊未央祷天祝圣人万秊长寿昌  

十一月  

农家值丰秊乐事日熈熈黒黍可醸酒在牢羊豕肥东隣有一女西隣有一儿儿年十五六女大亦可笄财礼不求备多少取随宜冬前与冬后婚嫁利此时但愿子孙多门户可扶持女当力蚕桑男当力耕耔  

十二月  

一日不力作一日食不足惨淡岁云暮风雪入破屋老农气力衰伛偻腰背曲索绹民事急昼夜互相续饭牛欲牛肥茭藁亦预蓄蹇驴虽劣弱挽车致百斛农家极劳苦岁岂恒稔熟能知稼穑艰天下自防福  

正月【`织`】  

正月新献岁最先理农噐女工并时兴蚕室临期治初阳力未胜早春尚寒气窓户当奥密勿使风雨至田畴耕耨动敢不修耒耜经冬牛刀弱相戒勤饭饲万事非预备仓卒恐不易田家亦良苦舍此复何计  

二月  

仲春冻初解阳气方满盈旭日照原野万物皆欣荣是时可种桑挿地易抽萌列树徧阡陌东西各纵横岂惟篱落间采叶燀逺行大哉皇元化四海无交兵种桑日巳广弥望绿云平匪惟锦绮谋祗以厚民生  

三月  

三月蚕始生纤细如牛毛婉娈闺中女素手握金刀切叶以饲之拥纸散周遭庭树鸣黄鸟发声和且娇蚕饥当采桑何暇事游遨田时人力少丈夫方种苖相将挽长条盈筐不终朝数口望无寒敢辞终岁劳  

四月  

四月夏气清蚕大已属眠髙首何昂昂蛾眉复娟娟不忧桑叶少徧野如绿烟相呼携筐去迢递立逺阡梯空伐条枚叶上露未干蚕饥当早归秉心静以专饬躬修妇事黾勉当盛年救忙多女伴笑语方喧然  

五月  

五月夏以半谷莺先防晨老蚕成雪茧吐丝乱纷纭伐苇作簿曲束防齐榛榛黄者黄如金白者白如银烂然满筐筥爱此顔色新欣欣举家喜稍慰经时勤有客过相问笑声闻四隣论功何所归再拜谢蚕神  

六月  

釜下烧桑柴取茧投釡中纤纤女儿手抽丝疾如风田家五六月绿树隂相防但闻缲车响逺接村西东旬日可经绢弗忧杼柚空妇人能蚕桑家道当不穷更望时雨足二麦亦稍丰沽酒及时饮醉倒姑与翁  

七月  

七月暑尚炽长日防机杼头髻不暇梳挥手汗如雨嘤嘤时鸟鸣灼灼红榴吐何心娱耳目徃来亡伛偻织为机中素老防要纫补青灯照夜梭蟋蟀窓外语辛勤亦何有身体衣几缕嫁为田家妇岁岁服劳苦  

八月  

池水何洋洋沤麻水中央数日麻可取引过两手长织绡能几时织布已复忙依依小儿女岁晩叹无裳布襦不掩胫念之热中肠朝缉满一篮暮缉满一筐行看机中布计日渐可量我衣茍已成不忧天早霜  

九月  

季秋霜露降凛凛寒气生是月当授衣有布织未成天寒催刀尺机杼可无营教女学纺纑举足疾且轻舍南与舍北嘒嘒闻车声通都富豪家华屋贮娉婷被服杂罗绮五色相间明听説贫家女恻然当动情  

十月  

丰年禾黍登农心稍逸乐小儿渐长大终岁荷锄镢目不识一字毎念心作恶东隣方迎师收拾令入学后月日南至相贺因旧俗为女裁新衣修短巧量度龟手事塞向庶御北风虐人生真可叹至老长力作  

十一月  

冬至阳来复草木潜滋萌君子重其然吾道自此亨父母坐堂上子孙列前荣再拜称上寿所愿百福幷人生属明时四海方太平民无札瘥者厚泽敷羣情衣食茍给足礼义自此生愿言兴学校庶几教化成  

十二月  

忽忽岁将尽人事可稍休寒风吹桑林日夕声飕飗墙南地不冻垦掘为坑沟斫桑埋其中明年芽早抽是月浴蚕种自古相传流蚕出易脱殻丝纩亦倍收及时不努力知有来岁否手冻不足惜冀免号寒忧  

庆寿僧舍即事  

白雨映青松萧飒酒朱阁稍觉暑气销微凉度疎箔客居秋寺古心迹俱寂寞夕虫鸣阶砌孤萤烔丛薄展转懐故乡时闻风鸣铎  

幽独  

独坐不自聊披草寻幽迳夕阳在髙林篱落有余映依依増逺想历历生晩听凉蝉轧鸣筝虫击清磬大小皆有从雄雌各相应沉吟复踌躇忽觉西山暝  

兴中府题见山楼  

东北有髙楼迢递数十尺朝霞映窓牖浮云来几席莾苍一望间崒嵂千峰碧青山何处无所见多迫迮伟哉医无闾周礼载简册我虽身未到心想已何索但惜道里賖处地逺且僻嘉彼楼居子不受世故役爱山如爱客相对乐晨夕应笑平地人尘埃坐充斥  

寄题杜尊师白云庵琼秀亭  

琼山发天秀珠泉表地灵柔荑吐丹葩乔林标綘英酌醴吸冲和汲涧潄甘清石门开洞府水龙走岩扄清颷一时至四座浮幽馨阆风何必逺世尘空自防从游当有期淹留讵无成左手撷紫芝右手采黄菁振衣渉崇冈遐观散神情长啸烟雾里满空鸾鹤声  

题西溪图赠鲜于伯几  

山林忽然在我眼揽袂欲游嗟已逺长松谡谡含苍烟平川茫茫际曽巘大梁緐华天下稀走马鬬鸡夜忘归君独胡为甘寂莫坐对山水娱清晖西溪先生竒崛士正可着之岩石里数间茅屋破不修中有神光发竒字绿苹齐叶白芒生送君江南空复情相思万里不可见时对此图双眼明  

送髙仁卿还湖州  

昔年东吴望幽燕长路北走如登天捉来官府竟何补还望故乡心惘然江南冬暖花乱发朔方苦寒气又偏木皮三寸冰六尺面额欲裂冻折弦卢沟强弩射不过骑马径度不用船宦游逺客非所习狐貉不具绨袍穿京师宜富不宜薄青衫骏马争腾骞南隣吹笙厌粱肉北里鼓瑟罗姝妍凄凉朝士有何意瘦童羸骑鸡鸣前太仓粟陈未易籴中都俸薄难裹纒尔来方士颇向用读书不若烧丹鈆故人闻之应见笑如此不归殊可怜长林丰草我所爱覊靮未脱无由缘髙侯逺来防顾我裹茗抱被来同眠青灯耿耿照土屋白日薄薄无荤羶破愁为笑出软语寄书妻孥无一钱江湖浩足春水鳬鴈灭没横秋烟何当乞身归故里图书堆里消残年  

题商德符学士桃源春晓图  

宿云初散青山湿落红缤纷溪水急桃花源里得春多洞口春烟摇緑萝緑萝摇烟挂絶壁飞流直下三千尺瑶草离离满涧阿长松落落凌空碧鸡鸣犬吠自成村居人至老不相识瀛洲仙客知仙路防染丹青寄轻素何处有山如此图移家欲向山中住  

春寒  

夜雨鸣髙枕春寒入敝袍时光自花柳吾意岂蓬蒿失色黄金尽知音白雪髙山林隐未得空觉此生劳  

雪后同子俊游何山次韵  

同是清闲客俱为放浪游晴山依雪壮野水帯氷流风急松杉乱秊登荠麦收生涯虽未老吾欲覔莵裘  

重游弁山  

出郭闻鸎语穿林散马蹄涧松何郁郁春草又萋萋白石那堪煑丹岩倘可梯平坐爱髙兴只合此幽栖竹色迷行径松声汹座隅水清花自照风暖鸟相呼饮罢思棋局歌长缺唾壶重来潇洒地聊足慰湏臾  

次韵陈无逸中秋月食风雨不见  

谿月当圆夜看云起暮愁曽隂连积水伏雨暗清秋白璧难容玷明珠不可求每因观节物转觉此生浮  

次韵冯伯田秋兴  

风草木变露寒沙水清萧兰嗟共悴鶗鴂忍先鸣黄阁非吾事青山不世情浩歌聊感激裘马任肥轻  

送杨幼澄教授归江西兼寄吴幼清  

客里相从久愁中欲别难此行登仕版未觉负儒冠北度怜江总东归忆幼安著书应满屋妙处共谁看  

送李青甫御史出按四川  

蜀道青天上绣衣骢马行霜威御史府春色锦官城万里平安报三年菽水清相逢一杯酒似为别离倾  

谢日林赠湖石次韵  

怪石曽听法来从不二门玲珑浮磬韵斑驳古苔防池月岩边上春云水面屯微君能輙赠此意向谁论  

和姚子敬秋懐  

搔首风尘双短髩侧身天地一儒冠中原人物思王猛江左功名愧谢安苜蓿秋髙戎马健江湖日短白鸥寒金尊绿酒无钱共安得愁中却暂欢  

吴宫烟冷水空流惨淡风霜暗九秋禾黍故基曽驻辇芙蓉髙阁逈添愁绣楹锦柱蛟龙泣金防瑶阶鹿豕游宋玉平生最萧索还将九辩赋离忧  

闻捣衣  

露下碧梧秋满天砧声不断思绵绵北来风俗犹存古南度衣冠不及前苜蓿总肥宛騕袅琵琶曾泣汉婵娟人间俯仰成今昔何待他年始惘然  

题岳王墓  

岳王坟上草离离秋色荒凉石兽危南度君臣轻社稷中原父老望旌旗英雄一死嗟何及天下中分遂不支莫向西湖歌此曲水光山色不胜悲  

溪上  

溪上春风吹柳花溪头春水净泥沙白鸥自信无机事元鸟犹知有岁华锦防牙樯非昨梦鳯笙龙管是谁家令人苦忆东陵子拟问田园学种  

次韵刚父无逸游南山作  

絶顶清秋凌翠烟登临应费酒如川平生能着几两屐负郭何湏二顷田初日出云光射地双溪入湖波接天升髙望逺我所爱青壁有路何当縁  

次韵子俊  

岁云暮矣役车休蟋蟀在堂増客愁少年风月悲清夜故国山光入素秋佳菊已开摧节物扁舟欲买访林丘从今放浪形骸外何处人间着厌留  

次韵本齐先生即事  

重揽衣裘敝更寛徂秊欲暮气先寒雨中百草难为思霜后黄花尚耐看千古清真耆旧传半生辛苦腐儒冠便应筑室山阿去嘉与斯人赋考槃  

次韵信仲晚兴  

萧萧残照晩当楼寒叶疎云乱客愁岁月蹉跎星北指乾坤浩荡水东流古来人物俱黄土少日心情在一丘独立无言风满袖青山相对共悠悠  

次韵王时观  

相思吴越动经秊一见情深重惘然草木变衰人易老江湖牢落雁难前秦山半出青天外禹穴遥临古道边欲説旧游浑似梦何时重上剡溪船  

纪旧游  

二月江南婴乱飞百花千树柳依依落红无数迷歌扇嫩绿多情妬舞衣金鸭焚香川上暝畵船挝鼓月中归如今寂寞东风里把酒无言对夕晖  

见章得一诗因次其韵  

水色清涟日色黄棃花淡白桞花香即看时节摧人事更觉春愁恼客肠无酒难供陶令饮从人皆笑郦生狂城南风暖游人少自在晴丝百尺长  

次韵帅初  

吴越相望三十年相逢意气共翩翩长歌白石徒为尔逺访丹砂亦偶然海气昏昏云拂地江风飒飒雨连天他时别后相思处欲问山隂雪后船  

赠周景逺田师孟  

与子同客帝王州一日不见如三秋风髙气肃雁声急天清日暖蛛丝游篱下黄花为谁有水边红树令人愁世间万事可拨遣日日痛饮醉即休  

送刘天锡镇守鄂州  

将军好武更敦书执防多年卫帝居扈跸惯骑天育马分符真食武昌鱼弓刀行色寒逾壮尊酒风流澹有余江路梅花正堪折未应能向故人疎  

次韵左辖相公  

昔年闾里自浮沉郎省那知遂有今老去冯唐堪底用愁来荘叟向谁吟上林柳色春犹浅西塞桃花水正深知巳如今居鼎鼐不应长此泣南音  

初到济南  

自笑平生少宦情龙钟四十二专城青山历历空懐古流水洋洋尽著名官府簿书何日了田园归计有时成道逢黄髪惊相问只恐斯人是伏生  

趵突泉  

泺水发源天下无平地涌出白玉壶谷虚久恐元气泄岁旱不愁东海枯云雾气蒸华不注波涛声震大明湖时来泉上濯尘土氷雪满懐清兴孤  

继郑鹏南书懐  

岂不懐归苦未闲宦情覊思不成欢可能治郡如龚遂只合临流似幼安棋局懒从先处着医方留取用时看夜来梦到苕溪上一枕清风五月寒  

赠图卜特穆尔摠管  

将军鐡马拥雕弓壮岁分符镇越中山水多情留贺监儿童拍手爱山公紫髯似防君犹健白髪如丝我已翁悦礼敦书殊不忝看君真有古人风  

玉帘泉  

飞泉如玉帘直下数千尺新月横帘钩遥遥挂碧空  

老人峰  

有石象老人宛然如绘素稽首礼南极苍苍在烟雾  

晓起闻莺  

暑气晓来清时时闻逺莺还思故园路松下绿苔生  

戯题僧惟尧墨梅  

萧洒孤山半树春素衣谁遣化缁尘何如澹月防云夜照影西湖自写真  

喜晴  

久雨厌厌愁杀人晚晴犹得见青春急湏走马西湖上杨柳淡金如麴尘  

和黄景杜雪中即事  

君説江南苦未归香橙新酒蟹螯肥何当与子扁舟去共挽清溪浣客衣  

当年临水照春衫浮玉山前水似蓝归计未成羇思恶为君飞梦到城南  

附鲜于枢诗  

望峄山  

东方巨镇宗岱宗羣山列侍臣妾同西南崛起一万仞却立不屈如争雄何年天星下天宫坠地化作青芙蓉外如刻削中空同阆风元圃遥相通我昔东游访青童羣仙招我游中峯悔不絶粒巢云松失身误落尘网中如今可望不可到舟空羡防飞鸿神仙可学事亦晚安用屑屑悲秋蓬吾闻峄阳有孤桐鳯凰鸣处朝阳红安得斵为寳琴献天子为民觧愠歌南风  

退宫人引  

驼绒綉防红颧颊素髪防连细纱结出宫嫁作海商妻裙腰尚帯河西折少秊十五二十时中官教得行歩齐春罗夜翦绣花帖堦前夜舞髙防丽宠姬当前翠衿小便觉中原美人少金莲斜抱捧珠龙玉龙倒挂收香鸟年年宫中春日长小车银瓮蒲萄香香殿吹箫鳯凰语一日宴诸侯王舞困楼兰过三十内家别选娥眉入虽名伴送半无家旋卖珠环问亲戚一为商妇始自怜十年不见回番船年多不记教坊曲时时寻拨相思弦  

题陈希夷像  

花项君王瓦棺冷柴家陵上西风殿前防简最知名醉眼摩挲睨周鼎白昼龙虎行天阶紫防小星何僭哉先生大笑出门去明日华山归去来山色还如旧时好流水小桥散芳草千载谁知驴背心芒砀云深入孤鸟汴城峨峨汴水流江南江北数百州秦王未巳晋王起人间万岁更千秋  

石桥山留题  

旁通日月上星辰有路遥应接玉京仙奕未终人物换秦鞭不到海波平当时混沌谁知凿他日崆峒强自名枯树重荣事尤异欲从樵者问长生  

驾政柳林随侍  

仙仗平明拥翠华景阳钟发海东霞千官捧日临春殿万骑屯云动晓沙白鹞韝翻山雾薄黄龙旗拂柳风斜太平气象同民乐南北梯航共一家  

送元复初  

江流脉脉草离离黄鹤矶头酒一巵报国寸心怜我老论交半面识君迟正当重鼎调梅日又是长亭折柳时满载诗书归路稳鳯城依约更相期  

建德溪行  

山截溪将断川廻路忽通鸟飞青嶂里人语翠微中元圃参差是桃源想像同平生苦行役翻爱石尤风  

过桐庐漏港滩  

惊流激长滩百折怒未已篙师与水争退尺进才咫技穷觧衣下力排过乃止维时春夏交氷雪寒堕趾我时卧舟中起视颡有泚迂疎一何补辛苦愧舟子  

华鲸引  

石上桐孙美如玉化作长鲸唤僧鬻香严一击六根开剥落皮毛换丹骨中郎却顾中散惊初非防下鸣不平披鳞拔角就绳墨龙门绿绮瘖无声昔闻北溟鱼化作天池鹏今见横海姿解作威鳯鸣薾然败棺材蠢尔牛阑撑龙腾虎变固有待不遇赏音徒尔灵君不见饭牛自卖亦何者逢时自致千秋名  

## 石仓历代诗选卷二百三十六  

明　曹学佺　编  

元诗六  

邓文原  

雨中次范德机见寄杂兴韵  

穷巷积阴雨离居寡悰情安得埃风逍遥余上征长日有逝川春花无晩荣永懐山泽居好遯潜英声于陵方灌园厐公不入城此意岂忘世咏歌以濯清今我梦江国噭噭鹈鴂鸣不忧芳草歇但恐白髪生归休企前哲矢言着贞诚悠悠莫识察思子携手行  

题丁氏松涧图  

天目之峰凌紫烟下周林壑纡长川清池斗絶涵倒影神运直自疏凿先彼美幽贞庐间房曲奥辛夷荃苍官手植经几年灵蚪夭矫今参天门前朝流暮流水但闻激石泻瀬鸣溅溅山人养真衡茅下有书可读琴可意行清涧曲长啸松风前山月出林髙溪花弄春妍仙人欲来夜将半天空鹤唳山凄然飚尘大笑狂驰子口诵丹诀传真我欲从之结隣屋得疏药圃谋芝田  

陪髙彦敬游南山  

不到南山又二年离离秋草映寒泉东林萧散开莲社西晋风流棹酒船古寺云烟终日合长松风雨半空悬谢公未了登临兴故向禅房借榻眠  

都中送元杰道士南归  

授节仙山得过家都门津柳动春华还乡近似千年鹤奉使荣于八月槎古井云封丹灶药旧松风扫石坛花道人冠劒鸣瑶佩岂必髙车昼锦夸  

奉题延祐宸翰  

钦惟仁宗上承祖武搜罗俊彦求治匪宁尤尊礼儒臣务敦风化由是治书侍御史臣郭贯擢礼部尚书凡在选者六人惟贯进秩有加亲洒宸翰昭示龙光忝备臣僚咸増鼓舞集贤直学士臣邓文原谨拜手稽首而作诗曰  

宵旰需贤表荐绅秩宗首选赞华勋官聫天府璇玑象帝阐河图琬琰文曽听箫韶瞻晓日仰攀弓劒泣秋云小臣作颂称仁圣湛露承恩未足云  

题小薛王畵鹿  

礼乐河间雅好儒曽陪校猎奉銮舆昼长灵囿观游后政暇嘉賔燕集余蛱蝶图工人去久驺虞诗好化行初宗藩翰墨留珎赏慿仗相如赋子虚  

题谢氏通济桥  

涔阳川上压云涛逈若仙山驾巨鼇甃石不愁僧路滑倾金宁计鬼工劳泛槎客去银河近题柱人归玉垒髙此地通津足佳兴楚歌明月放轻舠  

郎中苏公哀挽【`志道`】  

塞垣重镇雪云堆画诺人称幕府材流马道艰逢岁俭涸鱼民病得春回阳闗犹记歌三叠杜老俄成赋八哀夜静燕防山月冷祗疑化鹤一归来  

送李彦谦西防  

霜风十月长安道健鹘凌空净羽毛地控函闗西极重星聫执法太防髙铸金古鼎奸先伏发刅新硎用欲韬雅志澄清付公等我懐江汉放渔舠  

送鲜于伯机之官浙东  

衣冠文献叅诸老防阁功名负此公十载黄尘看去马万山青眼送飞鸿挥毫对客风生座载酒论诗月满篷昭世需材公论定起分春雨浙江东  

送张纲父教官  

我友白苹洲畔客忽凌风雪问征途南州岁晩寻髙士西塞烟深忆钓徒呼酒江船春水动读书山馆雨灯孤无钱自愧苏司业聊赋骊驹为子娱  

赠赵链师奉祠南海防稽  

函香南国羽衣师乘晓稽山谒禹祠使驭稳如乘白鹤仙都归及采元芝文园进藁无封禅宣室求言有受厘书帛防同灵贶濶词人休譔九歌辞  

送白君举  

昆仑西日水东溟何处清风起独醒逺道云烟今古树行人朝暮短长亭草铺平野春如剪花落重门昼自扄不有茅茨容啸傲终南山色为谁青  

送刘时可还括苍兼寄洪中行  

洪郎不来鱼雁稀君今岁暮告我归故人青灯山水屋游子白苎风雪衣时俗俛仰妨道性圣哲出处存天机东还石门对飞瀑卧看寒月投窗扉  

正旦有感  

干戈短景去匆匆回首南朝已梦中世事尽随天道北春正依旧斗杓东一时玉烛堪调爕万国车书想混同寂寞荒山老松树看渠梅柳竞春风  

清明省墓  

短棹吴歌花满川春帆愁断蓼莪篇小溪苹藻墦间祭春雨桑麻墓下田黄壤有灵终异土青山无树半荒阡伤哉巴峡松楸路狐兎苍寒六十年  

送姚利用入京  

雪晴川净驾飞桅舟入河氷二月开壮士不縁弹铗去故山曽见烂柯来上林淑气催花柳盛代英雄擢草莱青眼诸贤如问讯为言衰病懒登防  

子昂畵马  

奔腾骏骨云路长潇洒神鬃风露凉沙场春牧草肥雨野徼秋嘶枫殒霜三闗战士黄金甲五陵侠客红丝缰朝羇暮络祗肠断华山烟树遥苍苍  

题陶渊明像  

诗中甲子春秋笔篱下黄花雨露枝便向斜川频载酒风光不似义熈时  

附宋无诗【`字子虚吴郡人`】  

公莫舞  

公莫舞公莫舞鸿门王气归真主何人睚眦赤龙子手循玉玦目相语令公莫舞公楚舞劒光射日白虹吐人发杀机天不与撞斗帐中唉亚父霸业明朝弃如土  

妾薄命  

云母屏琢春氷鲛女织绡蝉翼轻比妾妾薄命比君君薄情红绵拭镜照胆明还疑妾貌非倾城倾城从来有人妬况复君心不如故故人心尚峰九疑新妾那能无故时补天天不髙填海海不深不食莲菂不知妾心  

乌夜啼  

露华洗天天堕水烛光烧云半空紫西施夜醉芙蓉洲金丝玉簧咽清秋鼙鼓鞭月行春雷洞房花雾酣不回宫中夜夜啼栖乌美人日日歌吴歈吴王国破歌声絶鬼火青荧生碧血千年壊冢穴狐兎乌衔纸钱挂枯树髑髅无语满眼泥曽见吴王歌舞时乌夜啼啼为谁身前欢乐身后悲空留琴怨传相思乌夜啼啼别离  

夷齐  

干戈爰及父君间叩马难令木主还向使曽飡周粟活千年谁説首阳山  

豫譲  

遇我从来国士希报仇伏劒未为非倘逢智伯重泉下莫诉深讐但击衣  

毛遂  

两国从衡倚争臣谁为脱頴出囊珍纵饶得与铜盆防十九人皆碌碌人  

王烛  

全齐拱手受燕兵义士能为国重轻七十二城皆北靣一时摅愤独书生  

甘罗  

函谷闗中富列侯黄童亦僭上卿谋此时园绮犹年少甘隐商山到白头  

马援  

贾胡穴室寄残躯心逐飞鸢堕海隅只为瘴郷无药物故将薏苡当明珠  

通子  

但觅家中棃栗尝不拈纸笔学文章乃翁临老投莲社解举篮舆亦自强  

绿珠  

红粉捐躯为主家明珠十斛委泥沙年年金谷园中燕衔取香泥落花  

李三郎  

独跨青骡栈阁间华清休忆夜鸣鸾空教万马盘旋舞不济崎岖蜀道难  

徐佐卿  

化作辽东羽翼回适逢沙苑猎开宁知万里青城客直待他年箭主来  

闗盼盼  

妾未成灰鬓已霜啼红十载唾茸窗香魂若作楼中燕一世孤飞不肯双  

泰娘  

太守风流宠泰娘歌成乐府属刘郎一般女子臯桥住底事无人咏孟光  

冯道  

亡国防臣固位难痴顽老子几朝官朝梁暮晋浑闲事更舍残骸与契丹  

王介甫  

投老归耕白下田青苖犹未罢民钱半山春色多桃李无奈花飞怨杜鹃  

西湖  

故都日日望廻銮锦绣湖山醉里看恋着销金锅子帐龙沙忘却两宫寒  

王婉容  

贞烈那堪强暴求玉顔甘没塞垣秋孤坟若是隣青塜地下昭君亦见羞  

秦少游女  

父贬滕隂老泪潸黄金谁赎蔡姬还看来一抹微云恨直送娥眉出汉闗  

岳武穆  

尅复神州指掌间永昌陵侧诏师还丹心一片栖霞月犹照中原万里山  

陆君实  

六鼇海上失銮舆天柱臣难只手扶应有二姫魂尚在至今何处望苍梧  

## 石仓历代诗选卷二百三十七上  

明　曹学佺　编  

元诗七上  

雅琥  

寄南台御史达兼善  

白沟秋水帝城边晓发河南使者船契濶山川将万里飘零岁月又三年云间快覩防防凤海上愁看跕跕鸢经术匡君须我辈莫将离恨染华颠  

汴梁怀古  

花石冈前麋鹿过中原秋色动关河欲询故国伤心事忍聴前朝皓齿歌蔓草有风嘶石马荆榛无月泣铜驼人间富贵皆如梦不独兴亡感慨多  

酬江夏友人见寄  

四海元龙眼界空平生豪习竟谁雄早知黔首成秦赘悔学娥睂入汉宫曲水踈篁秋色里小山丛桂月明中故人岁晚能招隠便买扁舟向汉东  

京师上元夜  

华月澄澄宿雾收万家灯火见皇州天阍虎豹依霄汉人海鱼龙混斗牛公子锦韀鸣玉勒内家珠箔控银钩道傍亦有扬雄宅寂寞芸窗冷似秋  

送袁果山经历之潮阳  

潮阳赞府之官去犹是薇垣白髪郎天上故人悬夜榻海边候吏促春装翠绡卷雨蕉花老火齐然云茘子香终日韩山对帘幙祗愁简牍破诗忙  

留别凯烈彦卿学士  

十年帝里共鸣珂别后悲欢事几多汗竹有编归太史雨花无迹染维摩湘江夜雨生青草淮海秋风起白波明日扁舟又南去天涯相望意如何  

唐宫题叶  

彩毫将恨付霜红恨自绵绵水自东金屋有关严虎豹玉书无路托鳞鸿秋期暗度惊催织春信濳通误守宫莫道银河消息杳明年锦树又西风  

崔徽写真  

舞鸾妆镜拭铅华毫数无声散彩霞夜月影寒分桂魄春氷荤薄映桃花梦随图去凭青鸟愁逐书来防墨鸦未得离魂如倩女衰容先我到君家  

洛神  

邺宫檐瓦似鸳飘兰渚鸣銮去国遥谩説君王留宝枕不闻仙子和琼箫惊鸿易没青天月沈鲤难凭碧海潮肠断洛川东去水野烟汀草共萧萧  

送苏伯脩御史之南台  

天上词臣莫防乘骢此日莅南邦梅花路近宜逢雪桃叶波平好渡江千里苍生瞻绣斧十州使者避旌幢同袍知已如相问已许闲身老北窗  

送赵秉彞亲迎江夏之官临川  

婀娜新衣锦绣重美人今夕过湖东一声铁笛千家月十幅蒲帆万里风孔雀画屏占贵客甘棠遗树咏先公墨池光动凌云笔春满花封赋更雄  

送防古学教授之卭州  

玉贯珠连我国音乱山深处变巴吟苍虬挂屋寒笻瘦白鹤悬巢古栈深座冷一氊知宦况书来万里见乡心文翁课最同文盛应译嘉谟到上林  

二乔  

树交加玉树重鸳鸯难偶雪难容共思汉事随流水各对吴侬蹙远峰洛赋未成梁月堕胡笳已断塞云浓人间流落浑相似犹胜凄凉泣暮蛩  

二月梅  

去年呵笔赋寒梅又见仙家二月开不是东君留客醉肯教神女逐春囘棃花院落为云妬栁絮池塘作雪猜东阁如今清兴灭罗浮谁与寄香来  

附谢宗可咏物诗  

藕花风  

舞罢红衣起未休水云香里冷飕飕三更清逼银塘晓六月凉生玉井秋飐浪低翻霞影乱凌波轻漾锦香浮莫教吹醒鸳鸯梦好送真人一叶舟  

晓色  

远似烟霏近又空非明非夜两朦胧一天清露洗难尽几树暗云遮不穷断角楼台浓澹里残灯院落有无中苍茫半逐鸡声散又被朝阳染作红  

睡燕  

补巢衔得落花泥困倚东风倦翅低金屋昼闲随蝶化玉堂春静怕莺啼魂飞汉殿人应远梦入乌衣路欲迷却被卷帘人唤醒小桥流水夕阳西  

笔阵  

授策登坛拜墨卿霜毫不用铁为兵战酣已防三都垒奏防还攻五字城怒卷龙蛇云雾泣长驱风雨鬼神惊攀蟾独扫千军退功夺中书第一名  

走马灯  

飚轮拥转驾炎精飞绕人间不夜城风鬛追星低弄影霜蹄逐电去无声秦军夜溃咸阳火吴炬宵驰赤壁兵更忆雕鞍年少客章台踏碎月华明  

梅杖  

紫玉槎牙蚀藓防黄昏扶醉倍精神一枝冷曵孤山雪八尺横拖庾岭春江路策云香在手溪桥挑月影随人归来却笑林和靖还现堂中上座身  

混堂  

香泉涌出半池滣难洗人间万古尘混沌殻中天不晓淋漓气底夜长春波涛鼓怒喧风雨云雾垂隂防鬼神却笑相逢祼形国不知谁是浴沂人  

诗瓢  

雨蔓霜条老翠壶吟边不是酒葫芦剖开句里玲珑玉着尽胸中错落珠满贮苦心留宇宙深藏清气付江湖谁家半腹能千首为问山人果在无  

莲叶舟  

穏棹红衣泛渺茫风防浪楫水云乡晓撑泰华半峰月夜载西湖十里香藕放雪丝应作缆荷欹翠柄若为樯不须更捧金仙足太乙真人梦正凉  

仙槎  

曾作河源万里舟尘根已断卧濳虬无心下土承烟雨有路层霄犯斗牛破浪远冲银汉晓凌风竟度碧天秋归来载得支机石谁识人间博望侯  

无弦琴  

独茧长缫底用抽蛇纹空锁凤枝秋落星有色寒光断冻瀑无声练影收别鹤那闻风外泣孤鸾不向月中愁多情只有柴桑老寂寂山高水自流  

纸帐  

清悬四壁剡溪霜高卧梅花月半床玺瓮有天春不老瑶台无夜雪生香觉来虚白神光发睡去清闲好梦长一枕总无尘土气何妨留我白云乡  

醉乡  

曾笑三闾不解游移家欲向麯城头人酣方外鸿荒梦谁识尘中富贵愁夜月放船遨酒海春风扶枝上糟丘相逢还似无何有唤起东臯为赠侯  

尘  

人海深藏混混中非烟非雾远空蒙六街锦绣迷香紫九陌笙箫踏软红微歩缓随罗袜起清歌飞绕画梁空南来一骑蛾睂笑又送长安茘入宫  

绿蕚梅  

绿蕚仙人下玉堂清魂夜化雪芬芳荷衣薄衬霓裳冷兰佩浓薰缟袂香晓额浮酥凝浅黛芳容防翠照新籹多应误入罗浮梦愁絶黄昏鬓已苍  

问梅  

寻春踏雪过西湖试折风前玉一株香影为谁甘寂寞精神何独占清癯钟残角断愁多少月落参差梦有无吟绕南枝还不应好将心事问林逋  

苔梅  

一夜蟠龙裂翠鳞土花深防玉精神苍寒满树黄昏月碧老孤根太古春姑射香薫荷制好逋仙清入草衣新料应不为天风冷自恐氷肌受防尘  

蟠梅  

萦青绊碧裂苍苔晚岁寒香宛转来蛟舞冻云氷骨瘦龙眠夜月玉鳞开风霜气势从千折铁石心肠亦九廻祗为东君甘自屈不教虚占百花魁  

红梅  

棃云无梦倚黄昏薄倩朱鈆蚀泪防宿酒破寒薰玉骨仙丹偷暖返氷魂茜裠影露罗衣卷霞佩香封缟袂温囘首孤山斜照外寻春误入杏花村  

鸳鸯梅  

两两魁春簇锦机文衾梦觉月分辉枝头交颈栖香暖花底同心结子肥金殿鎻烟籹粉额玉堂环水浴红衣有情一种随流水莫被风飘各自飞  

雪中梅  

苔珠擎重半朦胧漠漠棃云梦不同香防嫦娥眠玉洞影随姑射下珠宫氷蟾光照南枝夜翠羽声凄晓树风天上人间浑一色几分春色有无中  

## 石仓历代诗选卷二百三十七下  

明　曹学佺　编  

元诗七下  

袁桷  

观真文忠公画像  

羣贤辅絶学嵯峨武夷峰荧荧方瞳光汲汲汗简中缅怀文明初苍佩极匪躬执笔侍玉署妙语工弥缝飞尘变苍狗濳渊閟游龙空余经济心劳徕饥飞鸿浊水投神胶扬清廼竒功乔松不并世寒飚转秋蓬生世我已后正绪遗颛防惕然拜公像斯道非终穷  

芳思亭　大公尚书公治圃南郊有堂亭凡十五方池脩廊屈折便宜雨甚亦无碍游事逮今荒废逾四十年故基陈迹不复可考近筑一亭杂植花木广不逾髣其万一名之曰芳思玩其英华将以防绎志兴翰墨有绍是则先公之志作诗示瓘瑾并求亲友同赋  

侃侃尚书公投绂理泉石五堂适寒暑十亭送昕夕琼英圃秀美防嘉树碧脩廊不受雨来往随履舄红云涨方塘丹霞耀翠席嘉鱼黄金掌瞥见眇难测辛勤三十年深逝晦朝迹遗训示子孙树萟比其徳浮云变须臾百幻倐消蚀空余郑公庄耕稼给衣食缅彼行乐时众植各有职以兹一园髣像见畴昔幽葩与羣卉生意日不息朝阳漱灵根三咽妙防绎旷怀事幽赏誓矣躬六籍  

次韵虞伯生夜坐  

炎晶烁草露木末望西颢静躁谁为尸翕忽纷寸抱志士法天运炳烛不在老羣经固其郛积神以为宝陋彼多言生希名太草山林讵心违岁月付幽讨扰扰徒为名努力在此道  

其二  

地气环中州槖籥均宇内中宵炎溽频露坐犹愦愦远穷太古雪欲往终有徕驰神极寥廓我笔不可载栖形竹素园万化等历块相期江湖深慎勿寒暑碍秋风起天末纫兰结幽佩  

度淮寄养浩  

竹清寒房静残月在西壁悄悄灯景微尸坐弃枕席井华饮蟾蜍云成五色明知非世谋精诣在六籍我行长淮浪冻树挟春碧梦予白纻寛防眸烱空激书来屡在手此意何的的数靣不成欢远别廼复恻归雁临风翔先之寄深臆  

怀伯生  

春雨消路尘春风散林缬荡荡长安门客子千万辙城隂有一士淡食不啜采彼松上云煮石化晴雪沈防防真性觞至那复説向来舌本谈今作耳根热维南有樛枝岩溜滋百结在徳良自防居屯讵为折念之长夜深寒光吐残月  

史氏报春堂  

白云在屋角凯风生树端下有慈竹丛低昻候平安盈盈玉雪母光若赤瑛盘朝奉鹤禁思暮承台欢教儿诵经史清言消绮纨筑堂深且明朱光映庭兰寸心谅匪石宠辱非所干世故疾危岌奉行身愈完愿言树明徳朝夕应加餐  

育王珙禅师示寂二纪屿上人囘山中因寄塔主  

石塔累荒土月落冰棱棱永怀跏趺叟松风吹不譍山房旧浄供素壁一枝藤语寂絶禅观机深超祖乗击石并新火诸天化为灯上有白玉峰丹梯杳难登黄流钜野涨虎啸悬厓崩斯道倘未冺微言足搜征  

饮酒杂诗  

春至旧疾作昼眠聴禽声总角躭六籍万化何纵横观象太极初始悟无亏成环中秘灵根羣动一以贞吾欲乘彩凤截篁以为笙上穷昆仑浑下探渤澥清  

其二  

夜暝雪初白高卧益自怡起看庭前栁冉冉青春姿长松在西山须髪流银澌岂不念岁苦壮者当固持事至勿独岁时来讵人为得酒且深醉渊明果吾师  

其三  

京师二十载洒中有深欢大雨即闭戸朔风尝解鞍客至輙笑之是岂宜居官振容筮神蓍鸿飞渐于磐百岁苦世短万钟非我干所以东方生吏隠神益完  

其四  

阳乌乘南云飘飘振竒翮迫此粱稻谋居移遂成客愧我食京尘誓墓志未获防峰十丈松下有千载魄当年侍蓬瀛香芸森宝册高斋集遗编朱墨犹手泽战兢愧匪承永念在行役  

其五  

少欲观沧海下取瑚枝穹负文灵防扬朱鬐荡舟不能往宝气时纷披有客方壶来授简云差差一以参太极九以师庖牺振衣海神泣举觞山鬼移少观五岳形五性各有殊神州养深知百灵受驱驰申申安乐翁定洛为中居神京屹金台五云玉芙蕖始知天经旋积气为堪舆  

其六  

家邻天台山云有二子岩巍峩太古石纎脩矗云尖上栖西竺僧雪色垂须髯二子与之游作诗清且严乳花散瓷瓯瀑布飞银帘醉醒梦见之谓我何留淹  

其七  

南檐孤竹生岁暮何青苍岂不念道里因之摧雪霜夷齐卢龙居胡为乃名扬入水蛤有文逾淮枳弥芳受性谅匪移临风酹吾觞  

其八  

弱冠不饮酒篝灯横玉绳或云酒中趣湛湛浮云蒸弃书试其言果若乌轮升天根转暗雷坚城为之崩妙言粲琼屑逸兴追飞鹰醉乡倘可居无功乃真朋  

其九  

江梅生空林岁晏美无度挈身逾朔易愧独此室处氊房望朝阳耿耿不得语雕笼粲珍禽怅望秦乡树爰居东门止盛飨非素茹临风嗅其英雅志懐故土  

其十  

嵯峨白云阡种松在山腰散之不盈掬离离如麦苖迎阳漱灵津参差拂云霄露重碧天浄鹤时来巢俛仰二十年鬂齿日以雕寄声谢鹤相期蹑岧嶤  

哀兰操悲吴允也  

幽兰兮秋风烱命兮不逢剡剡兮素防零露兮莫持望崇冈兮不得返怅江南兮愈逺丛棘兮戋戋欲驾兮无辕孑中野兮屏营芳陨失兮玉零谓我为非人兮吾何辞已兮已兮其将何之幽兰兮忽悲生失据兮死有期思夫君兮意不极从造化兮何隳  

煑茶图一卷髣石窗史处州燕居故事也石窗讳文卿字景贤外高祖忠定王曾孙仪观清朗超然绮纨之习聚四方竒石筑堂曰山泽居而自号曰石窗山樵此图左列图卷比束如玉笋锦绣间错旁有一童出囊琴拂尘以俟命右横重屏石窗手执乌丝栏书展翫疑有所构思屏后一几设茶器数十一童伛背运碾緑尘满巾一童篝火候汤蹙唇望鼎口若惧主人将索者如意麈尾巾壶砚纸皆纎悉整其羽衣乌巾玉色羣起望之真神仙人云  

石窗山樵晋公子独鹤萧萧烟竹里月湖万顷碧瑠璃髙筑虚堂水中沚堂深六月如深秋万柄风揺红旖旎遵南更有山泽姿对靣晴峰挿天倚忆昔王门豪盛时甲第如云总朱紫晓趋黄阁袖香尘俯首脂韦防厥美一官逺去长安门徳色欣欣对知已岂如高怀脱荣辱妙出清言洗纨绮羣符一试不挂意防帻看云卧林墅平生嗜茗苦有癖古井汲泉和石髓风囘翠碾落晴花汤响云铛衮珠蘂齿寒意冷复三咽万事无言归坎止何人丹青悟天巧落笔毫芒研妙理黄梁初炊梦未古旧事凄零谁复纪展图缥眇忆遗踪玉佩响秋水  

玉署鼇峰歌答伯庸  

女娲五色余刀圭化为蓬莱东海之虹蜺神君方瞳怒凝睇不如百链积铁之方奎日有三足乌其光映顾莵海有三足鼇神山簸灵涛吐呑出没无定时一叱使之来玉墀大承虚皇小抉银汉黼黻帝裳追琢庙瓒森严赑屭镇帝署百鬼却走不敢侮粲若瑚枝三秀姿文理密察俨素朴孚尹旁逹藏机我昔坐其侧耳冷心彷徨经旬卧向壁夜梦天孙手授云锦交龙章漆书诰盘传古昔中有宝珠杳无迹散之六合卷如席视之不见聴以息元气氤氲龙马兴文兹石防首诏尔小臣庆非烟雾出如丝纶矢心濡笔靡有斁万古作式永无极  

次韵蒋远静  

唾壶麈尾手所持白眼对客客不知出门俗子多败意三语之掾真吾师晓窗新沐緑隂浄碧云竒峰生九疑隔隣书声入幽耳茶瓯散花酒浮蚁百年行乐在适意燕颔头颅空万里君不见燕山侠客多苦寒出门悲歌来日难  

越船行  

越船十丈青如螺小船一丈如飞梭平生不识漂泊苦旬日此地还经过三江潮来日初晚九堰雨悭河未满当时却解傍朱门醉眼看天话长短年来官府催发纲经月辛苦鬓已霜布裘漫作解貂具入门意气犹猖狂自古鱼鲑厌明越明日今朝休论説买鱼沽酒不计钱被髪江头傲明月欢君莫作越船妇一去家中有门戸沙上摊钱输不归却向隣船荡防艣  

九月望日送姊归余氏先茔  

沈沈大士阁千嶂万夫防近树青禽独前松白鹤防云霞生几席星斗列轩窗俛首京尘客生涯愧老厐  

其二  

慙愧防峰老光明两足尊午窗钩竹影冻笔防梅魂斋近乌啼树禅廻虎伏门春来有新雁劝我趣归辕  

其三  

经院辛勤日千金记始兴雨荒虫蚀拱壁坏防縁藤旧观丹青复诸天锦绣承短檐増突兀防见出卢能  

其四  

隂隂虞监宅郁郁越公祠掬米不入献布金犹受疑流年翁仲守往事苾蒭知涧水交流处曾传玉帯垂  

其五  

寒彻清泉底山童上水华定金非在井煑米却成沙洗目能生电搜肠可当茶人持一月去此月落谁家  

次韵元复初春思三首  

冻树囘青阳羁禽竞新哢喧喧人语浮稍稍春事动澄心絶芳华小睡足幽梦顿觉天宇新朝光集飞栋游尘逐平臯秀色翳林莽油云互东西郁抑不能雨昭苏注功竟夕复延伫何当采金鵞振翮穷委羽远客芳草思湛湛天外舟坐令亲知疎低佪此淹留古树擢竒石清流滙芳洲素心谅有在胡不为兹游  

送邵元道四首  

仲连匡世资挥手却秦军掩袂停白日登车抗浮云射书诚草草孤城死生分辞荣敦厚俗矫抗离其羣虞卿舌转丸揣事精微芒言危见交态穷愁名益光黄金散逝水白壁凝飞霜丈夫有定志得失非豫防梅生一尉微喋喋正天纪道心洞化削迹无妻子龙变孰为驯蝉蜕乃真止松廻风谡谡水落石齿齿襄阳孟浩然拂衣归故山逍遥岩壑深流水遗人间举袖林花落击楫江鸥还鹿门看碧流入梦日潺潺  

送苏子宁赴岭北行省郎中  

貂防防寒沙氷天阅歳华断溪駞聴水密雪犬行车云尽难寻雁春深不见花昔人竒絶处八月解乘车  

其二  

往岁经游地寒芜碧燐深云开山后阵水咽陇头吟雪白氊房重天青羽檄沈重华新雨露悲喜候车音  

书怀寄从子瑛  

越公旧筑鄞江宅风卷飞花刼火新子竟寻真餐白石我方脩史玩青春金张螭绶元欺世王谢乌衣亦可人誓墓政须坚晚岁防峰拥髻碧嶙峋  

次韵天童岫禅师  

太白峰高积翠明老禅的的寄深情相思沙砾惟怀琏独立乡台近子卿旧业久荒松露立浮名空槿朝荣定须结社脩真隠寒月深灯了梵经  

题郝伯常雁足诗  

深羁孤馆鬓毛斑猛虎揺鬒障海寰玉树已歌归逝水羽书难射隔平山不须羝乳终囘汉肯学鸡鸣诈度关一寸蜡丸凭雁寄明年春尽竟生还  

送雪窦长老校经囘里  

翠锁公关叠叠高坐看明月负金鼇已将禅板传心印暂下绳牀衣毳袍圣谛无声机独露经筌有误目难逃尘中白髪谁消得归掩山寮聴雪涛  

次韵昌国宗圣上人  

海上秋潮候月生岛中瑶草不知名每思大士超禅观独恨秦王苦望瀛龙吐戒珠残照影雁横书信故乡情妙年碧眼才翻锦为念衰翁强入城  

五月二十日甘雨如注江南呼为分龙雨  

平畴坼祷龙君百顷青黄两界分匝岸已霑三尺雨隔溪惟见一川云谁家袯襫凉如水此地祗禂火欲焚共道神功有南北老农元不废耕耘  

送王继学马伯庸上部二首  

玉京高处雪流脂连辔驰驱冻翼垂蹀有泥歌独漉琵琶无梦説相思黑河新乐催填谱白海名花拟进词羽猎上林俱罢赋卿云何以报名时  

浅波平叠碛漫漫拂岭青帘罨画看氊屋起营羊胛熟土房催顿马駉干桐官走驿传金椀氷正分奁贮玉盘莫上乡台望南北白云微处是枪竿  

观物  

黄河不信从天下济水那知有伏流自古乾坤合神化空将简牍费防搜张华慱物身终死邹衍谈天舌竟休我亦从今销绮语春风碧眼玩沙鸥  

寄开元奎律师  

防塔亭亭透夕阳芭蕉深处碧窗凉江神夜聴光明偈天女朝分解脱香斋鉢午空乌守树经堂云冷鹤归房平生欲结西方社似怪渊明作吏忙  

无题次马伯庸韵四首  

金缕歌残月满江玉颜曾忆侍油幢象牀云重恩专一鲸锦波翻赐叠防春浅正宜氊作幕夜凉深恨魫为窗浣纱可是无虚匹侧足寒流溅石淙  

翠帘匝匝防朱光千叶宫桃满院香阆苑有鸾通尺素虚桥无鹊寄流黄上林赋罢归巴蜀兴庆词工谪夜郎不是月中亲度曲世人那解聴霓裳  

相期来似石头潮日望晴虹结防桥却月睂愁歌渐远凌云歩近意非遥抽琴有恨廻清角叠袖无尘转緑腰弄玉最怜随凤去秋来谁与伴吹箫  

白髪词臣两耳垂华腴堆笏陋牛医宫娥引烛催麻日院吏传更写制时蜡撚化生秋夕赐幢标防胜岁华移低头欲説唐朝旧愿侍虚皇进玉巵  

送华山隠者  

黑髪词官佩水苍万松深处响琳琅黄柑有法能为酒紫术无饥可代粮招鹤舞空山月冷檄龙吹雨海风凉瑶池欲问长生诀碧涧研朱写緑章  

次周侍御囘朝  

娥睂班肃整皇皇匼匝松隂陋午光舞翿当轩催进酒册函登陛促传香六龙捧御云中日三象轮琛海外洋欲识两宫清浄理薰风殿角漏初长  

马骑灯  

功着凌烟作战场宵征勇将太匆忙不闻号令齐驱疾自觉衔枚去路长熖着春风鏖赤壁光浮夜月燬阿房谁能跳出机关外不为功名纸半张  

碧筩饮  

甘露无声坠玉盘中天飞影动琅玕垆头太白尘埃热石眼空青氷雪寒水泄尾闾来瀚海手扶砥柱障狂澜麯生不用忙倾葢吸尽清香见肺肝  

寄子昻  

故国王孙佩楚兰春云凉月倚朱栏玉箫曲趂莺声啭金鼎香随蝶梦残碧沚波清堪把钓黄尘风急倦弹冠外家文物惟君在笑我氷姿跨晓鞍  

俞光远治余别墅口占奉谢  

种竹浇花俟我还花成云坞竹成山相逢且説相思恨更説何时得共闲  

寄天童岫长老  

太白山高雪四围孤峰翠织五铢衣谁言老子寒无力独拥红炉更下帏  

翰林故事莫盛于唐宋聊述旧闻拟宫词  

禁钟初动趣传宣衣袖薫香到御前渐近宫门扶下马内官分引导金莲  

御笔圆封草相麻龙牋香透拥金花仪鸾勅设庭前候赐酪方终更进茶  

制草涂鸦未敢删内珰宣引侍龙颜已分笔格金蟾滴更赐端溪紫砚山  

春帖分裁閤分多宫娥争餽缬绡罗青丝菜饼银盘送幡胜新题墨旋磨  

文思如泉涌墨林屏风院吏不须寻旧时内相诸孙在犹有当年扫閤金  

清馥香温玉酒巵祝文新撰报都知夜来奉防传丞相五朶云浓押省咨  

天孙夜度玉横清内托银盘涌化生秋思未多团扇在拟题宫怨月分明  

天童山圆上人远来开平访华严以旧诗求题  

三尺枯藤一卷诗五千里外访相知乡音未改睂毛在晓过岭西闻子防  

海狗巢石图  

絶壁层峰负六鼇药栏花槛翠周遭如何画史同羣吠不与君王绘旅獒  

葛仙翁移居图  

翁媪相携入翠微转头犹有可怜儿丹砂不是神仙药勾漏归来鬓已丝  

宫女度曲图  

望瀛法曲紫霞觞更按伊州奉玉皇翠竹凉深宫院宻新声那得过宫墙  

次韵王继学竹枝宛转词  

闻郎腰瘦寄当归望尽天边破镜飞昨夜灯花圆似粟倚门停却送郎衣  

## 石仓历代诗选卷二百三十八  

明　曹学佺　编  

元诗八  

虞集  

赵忠简公祠堂诗  

至顺二年春解州闻喜县学用礼部符祠其乡先生故宋丞相赵忠简公公六世孙国子博士筼翁求集作迎送神诗  

山河邈悠宗国为垆骑箕来归怀此故都鸣枭在树饥鳄在渚閟宫不存公食无所董泽之陂有蒲与荷子孙具来式燕以歌瞻彼洛矣其水泱泱斯文在兹俾也可忘  

赋赠节妇王夫人  

泛泛淇水岸有佳竹闺门严严乐尔贞独泛泛淇流防有松舟闺门闲闲乐尔贞幽泛泛其右有堂孔阜娟娟贞幽肃肃睂寿淇原有泉可濯可沿亨鬵勺尊乐尔高年高年乐止亦有孙子式歌卫风以告国史  

题商徳符华山图  

昔祠云台馆行穿御阶栢夕隂岚气深重碧照行客独访张超谷渐觉岩险迫氷生玉井头日射仙掌侧岂无铁锁悬翻身若飞鹘恐烦华隂令不奈昌黎伯王事况有程车马何忽忽流观终南山周览天府国尔来十七年欲往不再得山河想邈悠伤残转萧索摩挲啇老图彷佛希夷宅高哉莲花峰白云澹秋色  

正月十一日朝囘即事  

宫树春隂合霓旌拂曙来天光临阁道云气转蓬莱昼漏沈沈鼓晨樽灔灔杯香霏帘底雾乐殷殿前雷祥瑞仪曹奏珍醇尚食催舞庭分鹭序効献过龙媒融雪微生草轻风不动埃老人南极至王母上方囘玉色何多喜金华得重陪裁诗贺新雨西阁待门开  

书上京国子监壁  

神京极高寒幽居了晨夜雷风无时发零雨每飘洒炎光不到地萧爽度长夏大化漠无宰岂必事陶冶扬雄不晓事守道栖栖者经百无征白髪谩盈把  

至治壬戌八月十五日榆林对月  

日落次榆林东望待月出大星何煜煜芒角在昴毕草树风不起蛩蜩絶啁唧天高露如霜客子衣尽白羸骖龁余栈嫠妇泣幽室行吟毛骨寒坐见星河没驿人告晨征曈曈晓光发  

咏贫士  

老骨寒不寐夜长况闻风心悸危欲折局蹐败絮中鸡鸣当晨叅马疥刍不充山童衣百鹑唤之愧匆匆求火扫木叶庭树亦已空决起不敢怠曙光屋南东茍遂牛马性归放春草丰  

又  

归蜀越关陇栈阁危登天适越河济隔堰水丈尺间饥寒迫旦暮舟车计茫然东家有一叟欲去初不言早朝听诏毕唤马阊阖前童奴受宿戒向暖争相先闻之嗔儿子我何为汝牵屦无千金买吾足安暇怜  

题儋耳东坡载酒堂  

翳翳儋耳城历历桄榔树百年遗故丘新堂设宾阼清风海上至朝阳在庭戸丹山五色凤览徳屡来下甘辛熟桂酒罗列杂藷蓣苻藜多子孙食饮祭先具蛟龙波浪深归来风雨除  

日出行  

日出上城府日暮当蚤归城门已击柝出郭将焉依下马投馆人空垣月当扉凉风振庭树巢鸟屡惊飞起坐搔白髪忽如霜草稀周公不复梦仲尼故沾衣老莱有孺色传闻惟食薇求之事已晩徘徊行游非  

赠治冠者  

车马入隘巷言寻治冠师反关不受客高坐哦诗书布衣不掩胫昼食甘藿藜冠成动经歳不售亦不辞我少好文章把笔无不为愧尔爰寂寞慎与当自兹  

赋茅山道士云松巢  

昔年李太白庐山思结巢褰云自天上和鹤止松梢道士潘闲远高居古大茅诵经门卧虎看劒石眠蛟飞歩脱鳬舄长吟吹凤匏九江揽秀色许尔作神交  

题薛外史琼林台  

高台积方石琼林树交柯晨光白云夕景纒紫罗每闻樵子唱恐是仙人过尘世在足下岂能闻笑歌过海秖骑鹤开池还养鵞外史政潇洒太白乌足多  

金人出塞图  

海风吹沙如卷涛高为陁碛深为壕筑垒其上严周遭名王专居气振骚肉食湩饮田为遨八月草白风飕飕马食草实轻骨毛加试弓复置櫜今日不乐心慅慅什什伍伍呼其曹银黄兎鹘明绣花鹧鸪小管随鸣鞉背孤向虚出北臯东海之鸷王不骄锦鞲金簇红绒条按习久蓄思一超是时皛清天翳絶驾鵞东来云帖帖去地万仞天一瞥离娄属望目力竭微如闻音一掣束身直上不囘折遂使孤飞一片云顷刻平芜洒毛血争夸得隽顿足悦旌旗先归向城阙落日悲风起萧屑烟尘满城鼓微咽大帅要王具甘歠王亦欣然沃焦热阏支出迎骑小铁琵琶两姬红颧颊舞歌迭进醉烛灭穹庐斜转氍毹月  

题柯博士画  

矶头风急潮水长蒹葭苍苍系鱼榜青山一髪是江南白头不归神独往幽篁绕屋茅覆檐木叶脱落秋满帘买鱼沽酒待明月定是黄州苏子瞻子瞻文章世希有谪向江波动星斗夜投断岸发清啸栖鹘惊飞怒蛟吼图中风景偶相似欣然挥洒春云开坡仙应是思乡里还化江东孤鹤来  

为逹兼善御史题墨竹  

蜀道荒凉多古木筼筜千尺相因依小年惯见今白髪杜宇夜啼愁不归老可尝作陵州守古墨蛟龙多入手春雷每恐破壁去神鼎空令夔魅走丹丘越人不到蜀脩叶何以能纵横内府人家烂漫写使可见之心亦惊江南御史龙头客暂别那能不相忆知君深识篆籀文故作寒泉溜崖石  

画鹤  

薛公少保昔画鹤毛羽萧条向寥廓通泉县壁久微茫故物都非况城郭长鸣濶歩貌闲暇解写高情亦竒作田中芝草日应长石上松花晚犹落赤壁江深孤月小白云野逈秋霄薄羣帝相从绛节朝八公许制黄金药误婴尘网迹易迷移召中洲梦如昨借悬索壁忆真侣忽有微风动林壑碧虚寥寥积雪高直过萧台絶栖泊  

御沟诗次宋显大韵  

御沟雪融三月初鳬鹥鸿雁总来居蒲萄水緑可为酒杨栁条青堪贯鱼逶迤天河起箕尾滉漾云海浮青徐舟前花落傍飞燕隄上风来湿舞裾翠辇时留金腰褭锦波不着玉芙蕖临流宋玉偏能赋莫待东都客问予  

李老谷  

十转山崦交九度沙碛溜始辞平汉旷稍接山水秀老病畏行役慰藉得良觏秋岭晚更妍寒花昼如绣故园夫如何朝阳昡霜柚  

高竹临水上  

高竹临水上幽花在厓阴以彼贞女姿当此君子心春阳不自媚夕露忽已深湘妃昔鼓瑟怅望苍梧岑  

月出古城东  

月出古城东海气浮空蒙车骑各已息宫阙何穹窿牧马草上露吹笳沙际风帐中忽闻雁传令彀雕弓泰定甲子上京有感次韵马伯庸待制  

翰音迎日毂仪羽集云路寂莫就书阁老大长郎署为山望成岑织锦待盈度我行起视夜星汉非故处  

赋水木清华亭  

中流泛兰枻望彼嘉树林落日荡野水浮云生夕阴游鱼恋芳藻好鸟鸣幽岑为乐恐易老吾将脱朝簪  

赤城馆  

雷起龙门山雨洒赤城馆萧骚山木竦浩荡尘路断鱼龙喜新波燕雀集虚幔开戸微风起倚杖众云散  

同阁学士赋金鸭烧香  

黄金铸为鸭焚兰夕殿中窈窕转斜月逶迤动微风绮席列珠树华镫连玉虹无眠待顾问不知清夜终  

退直同柯敬仲慱士  

月下白玉阶霜生黄金井疎条栖鹊寒衰蕙流萤冷恋阙感时康怀归觉宵永晨钟禁中来白发聊自整  

送良上人赋得井上桐  

桐阴秋转薄井气晓为霜交柯舞幽镜坠叶响鸣珰高巢翠羽下澄水玉虬藏上人从定出行吟绕石牀  

赵千里出峡图  

巨舟临峡口众士志如一各以所操济虽危万无失所忧在平旷玩肆生纵逸母俾持钓翁倚岸三叹息  

哀童子  

南山有凤雏飞来上林树秪承朝阳辉不食秋夕露珠零海气尽壁毁月光曙巫阳不能招茘丹满洲屿  

于仲元舍赋红梅  

白雪不成夜丹霞遂崇朝妙质承日映飞英向风飘醉来红袖近歌罢防云消杨州问何逊宁似董娇娆  

寄幻庵主者  

朝游武夷麓暮入匡庐岑放舟临野水采药过幽林清泉磨宝劒磐石鼓瑶琴腊月归溪上还作蚤春吟  

应制题王朏画吴王纳凉图  

雨过大湖上风生响屧廊红绡拂几席白纻制衣裳朱光沦厚地明月在高堂何以保玉体长年乐未央  

送吴子高  

怀宝献京国悼亡还独归日落云中树风吹江上衣湘灵瑟在席织女石支机远道多寂寞强饭勿相违  

歩虚词  

歩虚长松下流响白云间华星列爟火明月悬佩环肃然降灵气穆若愉妙顔竹宫澹清夜望拜久乃还  

其二  

稽首望太霞离罗间层霄絪緼结冲气要眇出空谣前参于景精后引务猷收摄衣上白鹤招摇事晨朝  

其三  

朱光出东海高台迎赫曦六龙献阳燧九凤保金支链丹轩辕鼎濯景昆仑池拜赐氷玉佩洲共遨嬉  

题商学士画  

方士好服食商山多紫芝采之长松下濯以清涧漪沧凉百里内秦皇都不知驾舟载男女筑宫东海涯  

记子昂  

春风动叶兰庭戸光陆离言收竹上露石角挂练衣车行不择路芣苡何楚楚游子憺忘归徘徊岁云暮  

赠铁庵道士  

昔游云台观山色上衣青松花春雨落栢叶秋露零饥来煮白石睡起看黄庭人间忽已老莫问少微星  

其二  

海上别妻子山中求茯苓白虎戏渚苍龙防黄扄烧香招五老行厨庖六丁从子似非远丹霞粲华星  

送张兵部孟功巡河分韵得屋上鸟  

花发上阳春门开未央曙城柝起羣栖流光散朝羽息影须近檐结巢愿当戸辘轳转金井终日灌嘉树  

林臯亭  

九月天气肃鹤鸣在林阴使君甚好客来者总能吟红树秋山近黄华夕露深隣翁八九十有酒即相寻  

送先陇二隣僧还吴  

兰若背山阴松筠夹迳深门闲容虎卧湖近聴龙吟雨过泉添涧风飘磬出林衲衣皆旧识一一谢幽岑  

其二  

东崦忆招提幽寻日未西过山随虎迹倚石待猿啼云外催归锡松间觅旧题卜隣吾欲老母惜伴扶藜  

谖草生竹间  

谖草生竹间翠色相绸缪美人欣有托君子故忘忧昔闻有凤鸣饮水来丹丘不食众木实乐只淇园秋  

雪谷早行  

积雪拥柴门行人稍出村溪头或遇虎木末不闻猿接栈廻山阁支桥就树根驱车上重坂囘首见朝暾  

送人之劒阁倅  

往年登劒阁骑马着春衫设险怀前赋摩崖觅旧劖乡人游雪界郡倅试氷衔归道观新政春江不挂帆  

漫兴  

雨阁添衣润风帘隐几高白头更事少病目向书劳南客传音信东家问酒醪江边茅屋破归楫若为操  

寄丁邜进士萨都刺天锡  

江上新诗好亦知公事闲投壶深竹里系马古松间夜月多临海秋风或在山玉堂萧爽地思尔佩  

送长沙守  

白髪长沙守循良又好文近辞金马去远有玉鱼分对竹聴湘雨开帘看岳云汉廷思贾谊一饭莫忘君  

代众仲作  

昔在泉州住将军每见招春云山对屋夜雨水平桥池鸭穿荷叶溪鱼上栁条禁城钟漏起车马晚萧萧  

寄莆田先生  

悬榻尘生席深居昼下帷齐睂安馈食拥髻近歌诗药裹须钟乳书题忆茘支白头吟更苦何必蜀人思  

郑谷图  

道士徐太虚生纸画山居林壑春烟里桑麻夜雨余过桥九节杖连屋一牀书似是子真谷归耕三月初  

题沈肩吾县令赠行卷  

县庭都禁谒秪许见诸生接壤皆兴学游民亦愿耕弦歌居室逈山水画图清千载云岩石能留令尹名  

八月八日有感题视草堂壁  

载笔趋云阁探囊索缊袍坐销秋日浄心折夜风高识字头先白谋生计转劳文园多病渴常想赐蒲萄  

戏作试问堂前石  

试问堂前石来今几十年衰颜空雨雪幽致自风烟微醉寒堪倚孤吟静更眠旧湖春水长谁系钓鱼船  

次韵马伯庸少监二首  

移跸宫城曙烟花绕阁重来王俱属籍称使不传烽赐席还亲问囊书更手封恐烦宣室召防日转苍龙  

其二  

臣甫多愁思长歌拜杜鹃凿厓通阁道积水放楼船惆怅霜横野栖迟雪满颠经行看宿草碧色自年年  

送王照磨之官云南  

遗妙珍珠浦归舟道溪飞鸢愁暑雨走马畏山泥宫署尊丹鹫祠官胜碧鸡题诗远相送红日五云西  

送鲁子翚廉使之汉中  

封上颁台礼轻车入汉中节毛吹渭雨木叶动秦风把酒台基古驰书岁事丰朝囘倚西阁日日数归鸿  

立春夜试墨  

轻雪作春花飞来入髩斜紫貂迎晓雾绛蜡炫晴霞书诏频趋阁思归即借车几时将稚子随意踏江沙  

湛湛行  

湛湛天宇以黝星白如银垂近人牛羊散漫草多露大帐中野傍无隣去年八月羽书急妇女上马小儿泣今年八月天子来身属櫜鞬月中立  

子昻墨竹  

吴兴画竹不欲工腕指所至生秋风古来篆籀法已絶止有木叶雕蚕防黄金错刀交屈铁天隂作雨山石裂蛟龙起陆真宰愁云暗苍梧泣湘血  

吴郡陆友仁得白玉方印其文曰卫青临川王顺伯定以为汉物求赋此诗  

将军骑从公主时岂意刻玉为文章珠襦已随黄土化此物还同金雁翔军中只识长平侯西风木叶茂陵秋人生卑微何可忽碌碌姓名谁见收  

写庐山图上  

忆昔系船桑落洲洲前五老当船头风吹云气迷谷起霜坠枫叶令人愁高人秪在第九叠太白一去三千秋石桥二客如有待裹茶试泉春岩幽  

题金马图  

贾胡自骑千金马解囊少憇荒城下平原无树起秋风梦入阴山雪横野太平疆宇大无外外戸连城无闭夜不然安有独行人怀瑶安眠如昼者  

白翎雀歌  

乌桓城下白翎雀雌雄相呼以为乐平沙无树托营巢八月雪深黄草薄君不见旧时飞燕在昭阳沈沈宫殿锁鸳鸯芙蓉露冷秋宵永芍药风暄春昼长  

题滦阳胡氏雪溪卷  

积雪平沙山隂道射虎残年不知老岂识船如天上坐翠竹为帷树为葆昔乞镜湖苦不早白髪如丝照清潦他年此地若相逢应着渔簑脱貂防  

送袁伯长扈从上京  

日色苍凉映赭袍时巡母乃圣躬劳天连阁道晨留辇星散周庐夜属櫜白马锦韀来窈窕紫駞银瓮出蒲萄从官车骑多如雨秪有扬雄赋最高  

代祀西岳至成都作  

我到成都才十日驷马桥下春水生渡江相送荷主意过家不留非我情鸬鷀轻筏下溪足鹦鹉小窗知客名頼得郫筒酒易醉夜深冲雨汉州城  

赠星上人归湘中  

潭北湘花无影树一花吹度海门潮天香满室足初起云气上衣身欲飘宝月夜寒龙在鉢银河秋近鹊成桥岂无半个卭州竹与尔松根共寂寥  

欧阳元功待制入院后仆以兼领成均辰酉甚严絶不得相见今夜当同宿斋宫赋此先寄并柬谢敬徳脩撰  

学省初兼禁直稀故人同署却相违食余苜蓿承朝日坐候棠棃过夕晖预喜奉祠秋寺烛定知催襆早朝衣今晨瘦马经门巷想拥青绫尚掩扉  

次韵张蔡国公淡庵青山寺诗  

相国观山负夙期圣恩秪许暂相违身随云影留三宿心了泉声絶百非开士谈空依宝树野人耕雨荐山薇防龙深防安禅处绕坐诸天近紫微  

题南野亭  

门外烟尘接帝扄坐中春色自幽亭云横北极知天近日转东华觉地灵前涧鱼游留客钓上林莺啭把杯聴莫嗟韦曲花无頼留擅终南雨后青  

闲闲宗师和前韵期望过当复用前韵以谢  

草堂长忆蜀西郊屡卜归休自折茅司马檄传惊父老少陵诗苦入神交山多美竹深宜屋江有嘉鱼致远庖乞得闲身当早入尧时元自有由巢  

赋砀山成简卿心远亭  

作亭临河河水浑草树绕屋啼鸟闻梦囘枕上彭城雨目送檐间芒砀云归来黄菊有佳色坐老青山无垢氛但愿樽中长得酒曲阿休问旧叅军  

次韵朱本初访李溉之学士不遇  

城南城北暖尘飞伐木相求苦未归吟到碧桃还细雨行寻芳草又斜晖绮窗防笔题诗徧斗帐沈香入袖微共载小车胜上马重游莫待晓红稀  

寄题子敬平章  

闻道乘闲入翠微犹愁岚气湿人衣道傍野树飞花尽溪上春云作雨归故旧钓丝轻在手仙人棋局静忘机赤松曾许同千载拟向高秋傍鹤飞  

题暖翠亭  

老去惟思卧白云一亭新竹喜初闻波囘晓日鸳鸯并沙散晴烟翡翠分把钓左泉归赵女乘舟北渚望湘君谁能独采薇盈袖却道高寒思不羣  

寄来鹤亭主人  

徳清旧馆何时到雨后春泉定满池绿字久无景信紫苔长应少霞碑数烟树天垂野千顷鸥波雨散丝海内交游多老去为谁溪上放船迟  

其二  

茘子枝头火向红髙堂纨扇坐薰风湘筠簟冷鱼波合海柏梁深燕雨通络纬岂知秋袂薄扊扅长忆晓餐同入城来看花如锦谁道清霜解恼公  

谢书巢送宣和泸石砚  

巢翁新得泸石砚拂拭尘埃送老樵毁壁复完知故物沈沙俄出认前朝毫翻夜雨天垂藻墨泛春氷地应潮恐召相如令草檄为怀诸葛渡军遥  

观着色山图  

江树重重江水深楚王宫殿在山隂白云窈窕生春浦翠黛婵娟对晚岑宋玉少时多讽咏江淹老去倦登临扁舟却上巴陵去闲聴孤猿月下吟  

白云间上人度夏  

白云长傍太湖飞忽向西山度钓矶彭蠡小龙邀共饭潮阳仙客忆留衣笋因春雨朝朝茁橘待秋霜颗颗肥我自本名无所住经函松下共柴扉  

甲戌四月十七日至临川冲云寺  

郭西寺门防石头水鉴相对林塘幽白花过雨落松暝黄鸟隔溪鸣麦秋衰朽虚防宣室问淹迟实爱小山留为贪佛日同僧话满袖香烟念旧游  

李伯宗録诗  

老去逢春秪谩吟烦将彩笔为追寻玉堂天上成尘梦茅舍山中称野心万里云霄归鸟尽孤村风雨落花深文章传世知何用空使高情慨古今  

周昉画美人图  

岛上云生日转櫩海风吹面暮寒尖春明玉色遗香泽夜定珠光入镜奁织得鸳鸯成绿皴教成鹦鹉喙红甜试令鼓瑟应无语目断归帆思未掀  

赋雪洲  

江上经年忆雪多长洲化作玉坡陁旧时射虎迷蹲石薄暮归渔认拥簑河伯作宫龙献璧湘灵遗佩凤停梭鳬鹥容与江花发更待春来生水波  

挽文山丞相  

徒把金戈挽落晖南冠无奈北风吹子房本为韩仇出诸葛宁知汉祚移云暗鼎湖龙去远月明华表鹤归迟不须更上新亭望大不如前洒泪时  

张道士蜀山图  

碧玉参天是蜀山旧曾飞歩历孱颜松风上接空歌外萝月长悬合景间试剑丹崖秋隼疾濯缨清涧夜龙闲君家虚靖归来日冉冉蓬壶为忆还  

题故太子少传翰林承防李公幽居图  

车葢归来托远林鲁山酋萃鲁源深渔樵相识频分席宾客时过共赐金百岁仪刑犹近古五朝文物至于今披图想见登临地松满徂徕起夕阴  

赋张志甫八十  

身阅升平近百龄顔如玉雪鬓如星远移湘竹堪扶老旧种苍松已茯苓顿见大官躬致馈蚤令掌故口传经古来名士多肥遯偏与题诗历下亭  

画扇雀竹  

啄粟野田暮飞鸣亦求雌谁家江上雨发船歌竹枝  

题敬仲杂画  

雨过黄陵庙苍梧云正愁何时倚虚幌对此满林秋  

竹坞沙头鸂  

蝴蝶飞来石竹丛罗襦曾试绣文重荷花啼鸟银屏外卧看窗间唾碧茸  

钱舜举折枝芙蓉  

白髪多情忆劒南秋风溪上讶春酣剪来一尺吴江水比拟千花濯锦潭  

商徳符小景  

五老峰前数往来紫云如葢防崔嵬十年京国频看画最爱高僧坐石苔  

子昻幽兰脩竹  

旧时长见挥毫处脩竹幽兰取次成欲把一竿苕水上鸥波千顷看云生  

送上党长  

春雨人参长紫苖县庭无事坐终朝俯看云气千山表野有新田市有谣  

题柯敬仲杂画  

梦里江南忆旧游明珰翠佩不胜愁一钩纎月清如水吹笛何人共防舟  

子昻兰石  

汀草离离石老苍行吟何处乐清狂江中遗佩相思久莫待明年春蕨长  

题柯敬仲画  

牵牛引蔓上棠棃上有幽禽夜夜栖自是秋风动脩竹江南落月不须啼  

题蔡端明蘓东坡墨迹后  

秪今谁是钱塘守颇解湖中宿画船晓起鬬茶龙井月花开陌上载婵娟  

三生石上旧精魂邂逅相逢莫重论纵有绣囊留别恨已无明镜着啼防  

能言宿习妙莲华嬴得春风对客夸乞食衲衣浑未老为题灵塔向金沙  

聴雪轩  

楼前宿鹭起星河近岁江南雪转多投老钟山寒不满山松竹夜如何  

腊日偶题  

旧时燕子尾毵毵重觅新巢冷未堪为报道人归去也杏花春雨在江南  

题扇与周干臣  

玉叠松花蜜饼香龙珠星颗露盘凉遥知环碧楼中坐翠竹苍松夏日长  

## 石仓历代诗选卷二百三十九  

明　曹学佺　编  

元诗九  

吴澄  

送杨志行赴闽海照磨效其体  

负疴出京华息担憇江介邂逅玉雪姿乘堎尘嚣外嘉名昔屡闻良觌今一快谈谐每欣豫晨夕数期防借此慰羇孤明然倐离北天书下司泉海峤备寮寀阳乌方赫曦驿骑促徂迈去矣君弗留怀哉我奚頼  

次韵杨司业  

春夏华荣变衰歇穨颷刮肌山露骨骚人望秋悲泬寥忽见小春梅蘂发顿然喜气排寒冬不管天今岩鈇钺古来蹈道如蹈水与汨与齐偕出没坐中白昼对羲皇门外黄埃自城阙只怜郭璞注虫鱼或误蔡谟啖蜞争似防防云翼远静看滑滑霜蹄蹶公桑十亩迩洙泗我菊一区连楚越悬知真乐在曲肱到处扁舟堪散发我能振袂从公游分我南溪半风月  

雪谷早行为张允中作  

路絶人踪失关隘槎枒老树森矛介两间寥廓净无尘谁剪天花徧飞洒风絮当头零乱舞兹游浪説平生快蹇驽瘦真耐寒踏破鸿蒙新色界岂是提兵李常侍夜发文城薄淮蔡又非直谏韩侍郎远谪潮阳出秦塞靣棃冻帖髭缀银何事催君早行迈君不见古昔闭门僵卧人高似防桥驴背偿诗债  

湖口阻风登江矶山观涛  

狂风吹人浑欲倒瑟瑟寒声动秋草扪萝径上矶头山万顷江湖波浩渺怒鳞云鬛奔腾来目快心千様好向曾观海难为观囘首匡庐青未了云作防深防头五老藏昻元不老何时月夜水镜净漭汤澄虚纳苍昊着我尖伴老人坐看海东红日杲  

题罗汉过海图  

阿谁解衣盘礴臝作此中乘第一果等闲地狱骇屠沽如许风波无不可巨浸弥天灵怪百现前幻境元非我腾蹈逍遥容易去只有虚空无障裹般若防金刚山超登只在霎时间为吾説与诸尊者更有海门关外关  

张道人开华葢山路  

我家紫洞天前洞天仰与天相连羊肠诘曲石荦确每欲飞上愁攀缘道人可是坚愿力开辟大道何坦然一跻从此出世外着我直透昆仑巅浮丘握手莞尔笑与子别去何千年  

过枯河  

高堂出郭二舍近午憇东阳安乐镇防堤对峙似城墙中防一道如壕圳驱车下坂为沟塍低平尽处还复登半防一门字斗大滨沧行盐两分界不知此是古黄河且行且顾心疑怪前询父老为余言河北山东此处分古河来自白马渡东过开州城下去遂入浮光粤鲁河入海当年犹此处  

题四皓图  

皓首出山谷从容定储宫储皇已御极论赏将谁同飘然拂衣去讵敢贪天功饱茹石上芝坐防岩下松商顔郁嵳峩千载余清风  

送唐教导往见乡先达  

谓余将有适暂此辍弦歌城市嚣尘远山林遗逸多树膏苏隰稻凉意到庭柯为问躬耕者忧饥思若何  

送隣人元徳之武昌  

读律已三世能诗新有声忽辞亲舍去远作武昌行江汉秋风起孙曹故月明旧游曾感慨送子倍关情豫章贡院即事奉和云林提举晩春闲居旧韵  

客里秋光好归心不厌迟墙低孤塔见院静一帘垂隔纸闻风怒临阶看日移宛然似三迳未负菊花期  

与张仲美别仍用前韵  

乡隣应怪我何事独归迟木末芙蓉发帘前果臝垂夜寒知露重秋老验星移南浦今畨别重来倘可期  

其二  

已了公家事归寻小洞天友吟留别句官办送归船夜月各千里秋风又一年但当频寄字悃恻问安眠  

再和林提举韵  

昼日闲庭歩秋云万里天眼前俱实际身外一随缘得意浑忘老论交岂问年此中真乐在不要华山眠  

为舒景春赋东臯  

东臯种杏者今住杏花村收谷虎卫道衔珠报恩窗红开晓沴草碧验春温岂待闲舒啸柏湖真有孙  

赠裴子晋  

怪子抛家去归来非故吾阅人如水镜知已慎江湖宿雨添新涨春风满旧庐匆匆又言别聊为赋骊驹  

题米元晖山水  

一水两山间水如练帯山如阛昔见江山似图画今观图画如江山米家下笔亦等闲卢家珍袭同瑶环一朝身后落人手又为好者开欢顔  

寿王讲师  

欲雪未雪云黯黑不知此日神仙谪桃实今经几度红梅花仍似当年白厌向闽山食茘蕉喜来江浦访鸾箫广文客舍寒如许自有春风长药苖  

用赠李粲然韵述怀  

故里香秔欲流归田计晩愧迟留悬知海上三山客尘视人间万戸侯南去日寻吴市卒北来欢共李仙舟翁一室浑无白谁识王龚贡鲍优  

贡院中和张仲美  

墙外浮屠压古城案头文字浩纵横不辞霜鬓年华老又办天朝岁贡英秋陇故园迷蝶梦晓窗客枕厌鸡声何当孺子亭前去省想高风浣俗情  

九日登楼  

黄叶黄花竞献新徳星来聚此相亲云烟暮色楼头眼风雨秋声客里人诗兴悠悠千载事酒杯盎盎一时春其期白首各自爱莫负乾坤七尺身  

赠金精丁葬师  

古哲安坟遗旧踪后人得术绍真宗毒眸远赛天边鹘徤足生拏地上龙何处无神司采择谁家有福定遭逢结庐亦欲娱吾老试为云间觅一  

送空山雷讲师门人丹陵胡道士游京师  

远游谁为赋新篇来自丹陵小洞天拂日一鞭聊复尔御风防袂已飘然快看鹏海三千里早证龙沙八百仙莫恋射熊春梦乐赠诗人在斗牛边  

次韵胡器之问病  

莺声睍睆燕差池春到闲中日更迟偶蹑清都陪净侣谁知胜境即良医屋头月上元无夜树杪风来似有期坐客屡谈浑忘答问余还职在何时  

次韵王学士七夕新秋  

煌煌桴鼓引防旌道是天孙大礼成金镜南飞光欲半银潢西去寂无声佳期一夕人谁见别思千年恨未平最怪河东五星丽应嫌抱拙要中更  

次韵息窝道人远寄  

饮罢金盘玉露杯和阳消息到寒梅月华夜照昆仑顶雪浪春融灔滪堆此事一行嗟便废迷途未远幸归来高斋日久高人迹砌靣重重封绿苔  

次韵息窝道人  

三年只影落天涯望极南云眼欲花道上已惊仙枕梦河边误泛客星槎枣棃秋熟供新饭桃李春荣满旧家喜得息窝消息好黄金粲粲待披沙  

客中即事次韵元复初郊行  

急雨连宵井也浑城居寥落似山村停披尽看书堆案絶饮空余酒满樽日有虚皇相伴侣时逄嘉客细评论青灯一室长如昼未觉门前四野昏  

客中又过二分春闻道千红百紫新雨到庭隅长芳草日窥窗隙弄游尘悬知万里只如此孤坐一堂还可人不信却须凌倒景九天楼阁倚长身  

用鲁山叚录事和李佥士丁麻姑韵时叚奉宪檄赈济  

吚轧篮舆从事衫泥途滑滑石巉巉急援野莩填沟壑敢避行难似陇函春气顿囘萎草木长林惊见古松杉一夫弗获真吾愧谁道鲁山非傅岩  

立春日寓北方赋雪诗  

腊转洪钧岁巳残东风剪水下天坛賸添吴楚千江水压倒秦淮万里山风竹婆娑银鳯舞云松偃蹇玉龙寒不知天上谁横笛吹落琼花满世间  

夜坐  

物情堪适更谁禁草际萤飞鸟宿林鲁叟迩来无梦寐蜀庄今去只防沈客中又见秋风起夜半初闻木叶吟凉意逼人眠不得坐看孤月到天心  

送几泉石上人南归  

春风吹醒泉石梦一锡飞来到日边世界空花俱幻尔家山老木故依然飘飘去住云归岫处处圆明月在天亦欲从师了耕种县南村外有良田  

九臯亭  

亭臯界分与天寛小小园林望转安门外图书聊作府庭前花卉静宜栏清怀不遣尘埃到好句留将久远看放鹤从教云里去也应囘顾此江干  

咏叠叶梅  

罗浮梦断杳无踪氷雪仙姿两两逢纶袂怯单寒后袭粉妆嫌薄晓来浓迎风一笑知颜厚隔水相看见影重道眼只将平等视玉环飞燕总芙蓉  

道山作  

囘环湖水带溪湾彷佛瀛洲海岛间地上云烟接天界壶中日月照人寰百年竹木青春在一院香风白昼闲只怕名缰牵引出防成怅望几时还  

题閤皂山  

汉吴仙迹两齐欲拾瑶华路恐迷宝殿青红疑地涌林峦苍翠接天低九重香案分云篆八景琅函记玉题仙鹤翔空清似水歩虚声在朶云西  

寄题无波亭  

长江远壑几颷廻雪屋银山巨舰摧最喜此中澄一镜微风不动月常来  

建康西江避暑用滕王霄韵赠章如山  

石头城下看青山羡杀浮云终日闲寄语醉中彭泽令如何飞倦始知还  

题山水手卷  

家在江南山水村黄尘陌上两眸昏偶然此景梦中见归路迢迢欲断魂  

题桃源春晓图  

朦胧晓色破初春一洞桃花树树新此景世间真个有只今云作捕鱼人  

奉题樵云吟藁以畀其子  

读尽樵云野叟诗樵歌犹似入云时歌声未共樵柯烂底处樵家有此儿  

题溪南烟雨图  

小小溪南五亩宫等闲袖手睇遥空春风杨栁梧桐月絶似垂竿烟雨中  

和逯公谨  

萧然非俗亦非僧尚被红尘浣姓名辜负东篱今岁菊客窗晨树聴鸡鸣  

方壶图【`并序`】  

苍厓周氏为其徒罗季安画方壶图且畀故相信公遗墨二纸连作一轴临川吴某赋诗曰  

信是苍厓画作仙等闲幻出小罗天太师铁画家藏旧云黯烟昬四十年  

又  

忠臣死去去成仙住在方壶大洞天此境移来落尘世也留遗迹伴千年  

赠碧溪相  

溪水无心管是非临溪照影笑山鸡满身文彩翻成误虚影何堪炫碧溪  

彭泽遇成之之京都【`有序`】  

余有集贤之命与脩撰虞伯生俱乗驿而北于彭泽解后曹成之训导将观上国为赋此  

人世茫茫名利塲青年快意一观光顾余白髪归来晩羞过渊明五栁庒  

附杨载诗  

东山诗为叶子实赋  

东山高几许上有浮空云叶君居其间好道夙所闻穷年絶人事矻坐攷遗文松关昼常掩石田朝自耘葆真去汨昏养息袭氤氲轩冕有遗荣高举谢世纷悠悠阻林莽长与麋鹿羣由来巢许臣不事尧舜君  

偶题  

丛生园中草蔚蔚幽姿乘时各敷荣皓色被緑枝似有微香发秋风輙吹之入人襟袖中亦复可怜兹诘朝歩荒畦茎叶稍离披飘零即已矣霜露不尔私荣悴既有时小大何异而幸爱七尺躯天道信难欺  

夏夜偕田郎中宿子元家田君有诗因韵  

长日气甚昏欲睡不可忍薄暮更饮酒趣取太白引坐久輙醒然累语加况矧高情逸世表遂使名迹泯彼人较是非达者但微哂交游半天下公辈独英敏  

赠执中允上人  

南山多白云澶漫寒岩谷中有厐良叟寂寞卧林屋前门种高松后戸植幽竹孤风相纒绕波涛惊荡沃梵文五千卷诵説尽精熟时时发清唱铿锵击金玉伊余走海内一见輙叹服愿言从之游淡泊心自足  

灵篇为陈渭叟作  

苍生山中深阻絶中道不饮亦不食灵和内自抱姬休凝神液岩上产芝草支干集五采相射顔色好彼游江海上作计苦不早一罹豫且罔性命莫能保归遗宋元君天意资探讨筑宫脩祠祭相承以为宝神者固如斯遗骨易枯槁古闻防庄氏苦语欲相晓持为卫生经千载长不老  

次韵虞彦高游阳明洞  

忆昔神禹奠九州兹山防计功始休诸侯玉帛渺何许但见万水从东流衣冠永闭阳明洞夜闻鬼哭岩之幽珠宫贝阙号龙瑞天造地设非人谋槎枒怪树冻不死化作千丈苍玉虬丹洞呀然仙掌裂翠巧矣蛾睂脩梅梁飞去铁锁断往往雷雨生灵湫轩辕缑神极秘怪海上笙鹤时相投平生闭门读史记子乃探穴先吾游明当挟子骑汗漫题诗更在最上头  

次韵题慈照寺浪纹石  

山前流水响急滩崖崿龃龉险且艰直上正梢赤水波陁漫漫龙背起幽阻之间有竒石汹若北风吹海立沧海飞尘事有徴遂使喧豗化防寂开辟六万四千岁浩浩洋洋不休息虽有好事者为之不似大造无防迹我行见之颇愕然袖觞戏欲取涓滴僧堂托宿语不眠竟暮礼取生公禅意外竒崛当眼前防渉无负两足趼君家住时宅通何如金堂友羣仙防见石髓流为泉何事更种东臯田子能食之可长年  

题华岳江城图  

华岳能诗世有名学画丹青亦豪放此图以写安庆城雉堞楼台俨相向北风将至江靣黑千艘万艘争避匿沧溟涌溢水倒流南岳动摇天柱侧蛟龙戏落秋潭底素练平铺八千里时清好作钓鱼翁闲弄轻舟烟雾里  

神马歌次韵陈元之  

神马来日昆仑西有足未始行沙泥朝趋欲出飞鸟上夕逝直与奔星齐緑鬃半散挿防耳赤汗交流攒四蹄风神秀猛陿天地岂顾燕蔡并渠黎时时牵浴临清溪对人夸杀黄须奚玉沙之禾中刍秣不囓堤头枯草梯与君侧耳聴长嘶凡马不闻生駚騠  

题秋雨长吟图  

雨暗秋天黒如墨穷居茅屋无担石终日长吟复短吟吟罢令人转凄恻饥猿抱树屈防肘病鹤拖泥垂两翼何当策杖过溪头要看南山新翠色  

钱塘怀古  

山廻禁籞入云长无复陈兵卫两厢千古金钟埋野草万年珠树落秋霜龙文不徙阳人聚鸟篆终降轵道旁九市尘埃来衮衮一江波浪正茫茫  

其二  

化人宫阙被层阿栋宇高低若涌波翠石文章书日月宝珠光焰烛山河空桑説法黄龙聴贝叶翻经白马防谁谓一无超众有只今尘土重来过  

寄刘师鲁  

想君游宦处正直洞庭湖落日波涛壮晴天岛屿孤舟航通汉沔风物览衡巫天下文章敝非君孰起余  

奉题伯父防樵隠  

山出防秀溪流一清土风存礼譲人事省将迎路逐高低过田随早晩耕家林有如此南望每关情  

其二  

童稚离桑梓犹能忆故山云垂白脚藓石露苍顔揷架诗书富应门礼义闲緑林遗我恨囘首泪瓓  

其三  

草满三春緑山留万古青呼儿欣解意应俗惮劳形采菌敲寒木收鱼照夜汀祗应老崖谷束帯尚论经  

竹树图  

荆棘防笼迷竹树乱堆古石苍苔防纵猎青郊怀旧路跃马重冈追狡兎箭翎落地无寻处  

## 石仓历代诗选卷二百四十  

明　曹学佺　编  

元诗十  

萨都拉  

早发黄河即事  

晨牵大河上曙色满船头依依树林出惨惨烟雾收村墟杂鸡犬门巷出羊牛炊烟动茅屋秋稻上垅丘尝新未及试官租急征求两河水平堤夜有盗贼忧长安里中儿生长不识愁朝驰五花骢暮脱千金裘鬭鸡五坊市酣歌最髙楼绣被夜中酒玉人坐更筹岂知农家子力穑望有秋短褐长不完粝食长不周丑妇有子女鸣机事耕畴上以充国赋下以祀松楸去年筑河防驱夫如驱囚人家废耕织嗷嗷齐东州饥饿半欲死驱之长河流河源天上来趋下性所由古人善隄备鄙夫无良谋我歌两防曲庻达公与侯凄风振枯槁短髪凉飕飕  

度闽关  

晓度分水岭身在云雾中手如天上扪声落山下风雷霆走涧壑神人过虚空倾刻开万象赤乌飞岭东白云下千峯尽入懐袖里振衣度闽关洒作山下水仰登天有梯俯视井无底古来守关人尽作山下鬼寒食百草青春风吹不起  

溪行两防皆芙蓉桂花余喜遂赋此诗  

芙蓉发蓓蕾桂树花烂斑中秋前日过客子未出关香生桂树丛防下芙蓉叶花以寄逺人叶以作书帖何日棹船还桂树芙蓉间船头听我夜吹笛吹起月轮升东山  

宿乌石驿  

云起乌石峯雨洒紫溪岭孤馆如山深愁人觉宵永灯花剪复开风竹乱不整清晨度闽关南斗落衣领好作度关诗防笔题石笋  

石上晩酌天章台  

晩凉上乌石置酒天章台日夕下山去海风吹月来豪气吐千丈朗吟动三台白露防仙掌银河泻金杯谁识芙蓉仙飞身在蓬莱  

题汀州丁三溪知事卷  

三溪防汀州上有仙人居乃是丁令威玉佩摇琼琚髙秋下风露水清暎芙蕖华表惯闻鹤小船闲钓鱼鉴湖风半曲贺老竟何如  

夜兴  

千峰走晴雷风力吹边雨层云不成隂残霞如败堵山深日易暝孤馆问谁主灯花翳复明落叶声可数独立眇相亲防人夜深语  

题焦山方丈壁  

江风入霜林寒叶下疎雨萧萧复萧萧可听不可数山僧亦好奇呼童扫行路到处觉秋声肩舆入山去  

送吴寅甫之扬州  

青杨吹白花银鱼跳碧藻落日上江船二月淮南道渺渺春水涯悠悠云树杪安得快并刀江头剪芳草  

秋日病起池上  

顾兹林塘幽消此闲日永飘风辞萍踪落叶散鱼影天池风露凉秋深藕花冷有懐无与言独立心自省  

寄朱舜咨王伯循  

木落淮南秋兰桡泊汀渚把酒三人同江亭看飞雨雨过江色浮妙景发天趋历历江南山一一青可数  

其二  

防茫扬子桥细雨湿秋色小艇载吴姬摇摇语相接风起布防髙一往不可得夜宿广陵城吹箫照明月  

其三  

霜髙木叶空江清水花净离懐江水深楚女晩妆靓按指听歌声防筯行酒令白露满衣裳迥野垂斗柄  

宿台山寺絶顶  

江白潮巳来山黑月未出树梢一灯明云房人独宿近水星动摇河汉下垂屋四月夜深寒繁露在脩竹  

望鼔山  

鼓山起千仞乃是东海垠蛟龙穴其下霹雳翻海门髙深云涛涌日夜雪浪奔何当临絶顶俯视浴日盆  

题茶阳驿飞亭  

白云飞出山怒擘苍崖裂幽林湿晴云絶壁洒飞雪万折入沧海龙宫水晶阙簸荡弄珠人氷帘挂寒月  

将至大横驿舍舟乗舆暮行  

山行日已暮肩舆度林薄凉飇凄以清松子当面落千山月崔巍万叶雨萧索昨夜棹歌行颇忆溪上乐  

闻秋蛩有懐  

秋蛩集草树凄然一何繁行子在逺道岂不思故园禾稻上丘垅鸟雀知欣喧田园可终老轩冕宁足言  

白云塔  

使君抑何忙宁不思故山茫茫天壤间鸟倦犹知还石田紫芝老茶灶碧藓斑胡不赋归来分子屋半间  

望武夷  

溪行望武夷峭壁何崭絶赤霞乱不收大化元气泄下有万年松上有太古雪只恐月明中鐡笛吹岩裂  

宿武夷  

舣舟山水间汉祀有宫观月挂水晶帘风吹紫霞幔鸡犬过云间笙乐度天半传语武夷君酒熟幸相唤  

吴桥县古河堤  

迢迢古河堤隐隠若城势古来黄河流而今作耕地都邑变通津沧海化为尘堤长燕麦秀不见行河人  

偶题清凉境界  

今日清凉境明朝劒水心酒堪消客况泉可洗尘襟佛古荒苔藓林深繁緑隂樵歌山路晩余兴付归禽  

送石民瞻吴江访友  

老友之江去吴江兴味髙一樽散鲈鲙四月过樱桃矍铄绿玉杖风流白纻袍西窗故人夜应是动挥毫  

钟山晓行  

楼阁龙云气苍茫第几峰长风万松雨落月半山钟石磴盘空险僧廊落叶重吾皇曾驻跸千古説蟠龙  

寄舍弟天与  

鸿雁飞南北关河隔弟兄水通郧子国舟泊汉阳城落木风霜下髙秋鼔角清故人如有意为我道乡情  

送景南上人归江西  

登髙伤逺别鸿雁几行飞万水江头落一僧船上归故山秋嶂逺残日晩钟防亦有同袍者多应候竹扉偕赵逢吉避暑石头城日暮余归逢吉留宿山中次日寄逢吉并长老珪白岩  

竹下一僧坐城头独客还星河下平地风露满空山犬吠松林外灯明石壁间故人借禅榻心共白云闲秋日雨中登石城访长老珪白岩不遇  

石头城上去红叶雨纷纷半日不见路四山都是云鱼龙随水上钟磬隔江闻遥忆南庄叟天寒补衲裙  

寄御史王伯循  

旷达王夫子才高早避名昨离建业水今住广陵城有酒从人饮无田借笔耕竹西灯火夜谁识绣衣行录囚河间还司送宪使韩仲宣调山东  

尚想分司日人生类转蓬同行三伏尽此别几时逢雪窦泉花白霜林柿叶红山东好风景少驻莫匆匆  

立秋日登乌石山和扬子承  

海国山四围繁华坐消歇楼观沈夕阳鸿雁下秋色水边无丽人石上多古刻感此暮归迟秋露满山白  

过采石驿  

客路青山外乡心落照边轻岚浮野树凉雨过淮天水调谁家笛江防何处船蛾睂台上月今夜照孤眠  

寄王御史  

御史传天语飞霜到海垠浙江潮似雪闽土腊如春孤客见明月乱山愁美人何时动归兴家有白头亲  

送管元帅南征  

楚帆风一叶此去几时还日暮汉江碧雨晴湘竹斑边声连草木野色动荆蛮决防平徭后归心北固山  

钟山遇风雨  

城市多骢马清游有几人山灵飞白雨朝士説红尘云起钟楼暝桃开野寺春上人归太晚法席为谁賔  

元统乙亥余录囚至沧州坐清风楼  

晋代繁华地如今有此楼暮云连海溆明月满沧洲归鸟如云过飞星拂瓦流城南秋水尽寂寞采莲舟  

宿大横驿  

灯火明沙渡牛羊过水西村舂千涧落野店四山齐桂树偏宜月人家尽向溪秋蟾莫相恼惟听度关鸡  

游梅仙山和唐人韵  

城郭千峰合仙凡一水分颠崖悬鸟道乱石聚羊羣苔井分丹水茶炉煮白云肩舆万松岭有客访梅君絶顶寻仙迹寒泉照病容栖鸾多种竹爱鹤缓移松丹药人来乞山粳手自舂秋深霜叶满麋鹿日相逢仙人不可见借鹤过仙家夜卧千峰月朝飱五色霞祠空风扫叶人去鹿衔花归隠知何日分炉学炼砂  

平川幽居  

深隠云林静何须负郭田图书从塞屋鸡犬亦登僊酿酒寻仙术脩琴借药钱闲过武夷洞来上钓鱼船  

次王御史韵  

江城连日雪骑马欲何之老树昬鸦集寒塘落雁迟松窻灯下酒竹屋夜深碁寄语王公子幽栖或可期  

焦桐  

怜尔抱竒质无香巳自焚材高初偶得音古更谁闻天海空遗操氷霜见裂纹中官方煮鹤终得舍夫君  

尘镜  

古镜色如墨千年独此留玉台虫网暗珠匣土花浮莫笑尘埃满曾令鬼魅愁蟠龙今已化云雨梦悠悠  

废檠  

不解照珠翠早同文字盟何年中路弃无复向人明雨宿髙斋梦秋吟废馆情相看几今夕及此慨平生  

断碑  

零落秋风卧何年破庙碑图经愁莫载耆旧説频移野烧文失荒台鸟迹疑遥知千载后拂拭转堪悲  

卧钟  

龙簴久摧折深埋柰尔何耕民谁睥睨野衲自摩娑雅奏多年歇铭文几字讹斜阳荆棘里长伴旧铜驼  

送人兄弟相别  

送兄南浦上情思两悠悠昆弟难为别江山总是愁橹声摇夜月防影障寒流后夜相思处嗷嗷鸿雁秋  

道中漫兴二首  

云气千峰暝溪流水拍桥竹蹊泥滑滑榕树雨潇潇曲栈钩崖角垂虹挂岭腰山家酒初熟或事借椰瓢绿树莺啼尽山红暎碧萝一年春事了四月雨声多闽海夏无暑山田晩种禾逺人千里别归思欲如何  

鹦鹉曲题杨妃绣枕  

水晶帘垂宫昼长六曲屛风围绣牀美人春睡苦不足梦随飞燕游昭阳觉来粉汗湿香脸一线新红枕防浅三十六宫在眼前五色香云随指转牙牀端坐杨太真云冠霞佩绛色裙双成小玉尽宫様绣衣乌防髙将军雕笼七寳挂宫树玉案银盘看鹦鹉可怜鹦鹉解人语不説渔阳动鼙鼓廼知禽语能戏人不知人语能杀身亡家败国污天地天生尤物亦可嗔一朝艳质化尘土堪恨堪怜千万古香魂不逐马尘飞犹记深闺绣房女重帘紫雾垂洞房锦屏绣褥兰麝香夜深酒醒换银烛时见杨妃在耳傍君不见辘轳未转隋宫井慱山香炉烟烬冷繁华一梦人不知万事邯郸吕公枕  

华清曲题杨妃病齿  

沈香亭北春昼长海棠睡起扶残妆清歌妙舞一时静燕语莺啼空断膓朱唇半啓榴房破胭脂红注珍珠颗一防春酸入瓢犀雪色鲛绡湿香唾九华帐里薰兰烟玉肱曲枕瑚偏紫钗半脱翠蛾敛龙髯天子空垂涎妾身虽侍君王侧别有闲情向谁説断膓塞上锦绷儿万恨千愁言不得城都遥望新荔枝金盘朱实甘如饴红尘一骑不成笑病中风味心自知君不闻华清宫一齿作楚藏祸根又不闻马嵬坡满身溅血未足多渔阳他日鼙鼓动始觉开元天下痛云台不见汉功臣三十六牙何足用  

过居庸关  

居庸关山苍苍关南暑多关北凉天门晓开虎豹卧石鼔昼击云雷张关门铸铁半空倚古来几度壮士死草根白骨弃不收冷雨隂风泣山鬼道傍老翁八十余短衣白髪扶犂锄路人立马问前事犹能历历言丘墟夜来锄豆得戈铁雨蚀风吹失顔色铁腥惟带土花青犹是将军战时血前年人复铁作门貔貅万灶如云屯生存有功挂玉印死者谁复招孤魂居庸关何峥嵘上天胡不呼六丁驱之海外休甲兵男耕女织天下平千古万古无战争  

寒夜闻角  

野人卧病不得眠呜呜画角声凄然黄云隔断塞北月白雁呌破江南烟山城地冷廹嵗暮野梅雪落溪风顚长门美人怨春老新丰还惜少年好夜深悲壮声摇天万瓦月白霜华鲜野人一夜梦入塞走马手提铁节鞭髑髅饮酒雪一丈壮士起舞氊帐前五更梦醒气如虎将军何人知在边  

过桐君山  

桐山峩峩桐水清仙人不住芙蓉城山头笑指梧桐青至今山水俱得名丹光夜照江水赤赤浪神鱼夜飞出碧桃花下觅神仙白日山中遇樵牧江深谷响山有灵东山人唤西山应渔人误入水帘洞石崖倒挂丹崖藤祠荒路断行人少石上清风长瑶草月明黄鹤飞渡江仙人一去梧桐老  

夜泊钓台  

双崖屹立几千仞下有一叶之孤舟繁星乱垂光长藤古木风飕飕荒祠幽黒山鬼集怪石如人水边立锦峰绣岭云气深万壑千岩露华滴山僧对语夜未央不知风露满衣裳唤船振锡渡江去林暝无由归上方髙寒宇宙无人语乱石滩声洒飞雨欲从严子借羊裘坐待船头山月吐  

题寿监司所藏美人织锦图  

卷中织锦秦川女大姬哑哑弄机杼小姬织倦何所思帘幕无人燕双语成都花发江水春门前马嘶车辚辚髻云垂珥看欲堕蛾睂八字画不伸行人一去无消息氷蚕吐丝未成色柔肠九曲细于丝万缕春愁政如织绮窗睡起闻早莺西楼月落金盆倾暖霞拂地海棠晓香雪泼户棃花晴日长春院机声动梭影穿花飞小鳯水心惊起鸳鸯栖花底不成蝴蝶梦纎纎玉指柔且和香钩小袜裁春罗满懐心事付流水荡目云锦回青波  

梅仙山行  

赤星落色汉祚防端门日日腥风吹咸阳秋色压宫树金人夜泣铜驼悲先生袖疏探虎窟汉鼎犹堪支一足九重烟雾似海深门外何人知恸哭贼莽白日升髙台玉玺堕地声如雷周公揖让孺子戏绛袍将军何日来尘飞沧海风掷瓦去国身轻快如马一声铁笛度闽关山月溪风共潇洒龙争虎鬬耳不闻长啸袖拂松枝云夜铛白石煮秋雨玉佩赤锦飘霞裙先生一去几千载尚有当年遗迹在药炉寂寞秋草深丹井水落莓苔侵怅望林峦顔色好翩翩白鹤重过临  

补闗歌  

钱塘风雨三日急古铜夜光飞霹雳是知神物出人间犹带吴宫土花碧玉桥素练悬银河支机女儿飞鳯梭虾须风软乱纎影春水日晴生潮波破窗冷砚留不得零落江南酒家客狂歌索酒仰面歇误击红筹唾壶裂何人进入蓬莱宫银屏碧幙珠帘重此生补阙亦何用玉龙泻水流芙蓉  

西楼别寄闽宪诸公  

八月八日溪上别溪上采旗红猎猎离情已逐渡江云边草连天剪秋色玉骢金虎诸大夫欲别不别留斯须沙明浅渚白鸟下酒尽落日青山孤丈夫有泪不须洒去客挂防君上马悠悠囘首各东西惟见西溪捕鱼者闽关一片月太行一片云雁书逺寄隔山岳云飞月明多忆君  

送友人之金陵  

陈郎买舟上金陵寒江水落风浪小飞防逺挂蒋山青空城画角秦淮晓白门酒美共浓城吴姬唤客客不行楼中子弟尽少年玉奴行酒吹鸾笙陈郎不听黄金缕朝走东吴暮走楚半生落魄一故袍感慨长歌吊千古六朝遗迹生暮烟故家荒塜迷花钿鳯凰台上醉李白何人知子囊无钱  

题江乡秋晩图  

沙头潮下秋水枯云山落日云模糊草堂逺近路长驱萧萧行李行人孤蹇驴渡桥归思急村南村北天秋色何者相呼鸡犬声山前山后烟树立江风水靣吹残莎打鱼小艇如飞梭何人荡桨立船尾钓叟船头腰半驼小李将军不可作粉壁流传愁剥落石门守者犹好竒拄杖防门索新防京口緑髪参军郎见君此画心即降携家便欲上船去买鱼煮酒扬子江  

南台月  

江南江上逢中秋城南石梁初截流长虹一道贯秋色中分百里江南州残露消尽鱼尾黑金蛇翻动三江白金轮漾出碧玻璃照见钓龙台上客台中之客懐古心黄河太华三登临今年携月醉台畔越山越水为月吟无诸城里人如海无诸故塜埋残霭钓龙台上草离离龙去台空三十载昔龙已去江悠悠今龙虽在人未求懐珠岂立此台下要上黄金台上钩乾坤四顾渺空濶诗书元气行勃勃合沙古防此其时天下英雄求一决南台月照男儿面岂照男儿心与肝燕山买骏金万斛万里西风一劒寒  

征妇怨  

有柳切勿栽长亭有女切勿归征人长亭杨柳自春色岁嵗年年送行客一朝羽檄风吹烟征人逺戍居寒边鳞鳞车马去如箭锦衾绣枕难留恋黄昬寂寞守长门花落无心理针线新愁暗恨人不知欲语不语颦双眉妾身非无泪有泪空自垂云山烟水隔吴越望君不见心愁絶梦魂暗逐蝴蝶飞觉来羞对窗前月窗前月色照人寒迟迟钟鼓夜未阑灯阑有恨花不结妆台尘惨泪斑斑半生偶得一锦字道是前年战时苦一朝血杵烟薮除腰间斜挂三珠虎妾心自喜还自惊门前忽闻凯歌声锦衣绣服归故里不记昔日别离情别离之情几青草镜里容顔为君老黄金白璧买娇娥洞房只道新人好  

题画马图  

汉水扬波洗龙骨房星堕地天马出四蹄蹀躞若流星两耳尖脩如削竹天闲十二连青云生长出入黄金门鼓鬃振尾恣偃仰食粟何以酬主恩岂堪碌碌同凡马长鸣喷沫奚官怕入为君王驾鼓车出与将军静边野要令四海无战争千古万古歌太平  

杨花曲  

燕京女儿十六七顔如花红眼如漆兰香满路马蹄飞窄袖笼鞭娇欲滴春风淡荡摇春心金筝银烛髙堂深绣裳不暖锦鸳梦紫烟红雾天沈沈芳年谁惜去如水春困着人倦梳洗夜来小雨湿天街满院杨花飞不起  

海棠曲  

内家楚楚诸王孙白马金鞍耀日暄樽前细乐耳厌闻世上闲愁如绪棼宫锦裁成五色云真珠蹙就双龙纹衣裳光彩照暮春红靴着地轻无尘翠楼珠箔玉钩挂肠断纎腰舞一把海裳花厎昼闻莺太液池边春洗马千枝万枝桃杏红花枝飘香薰酒中归来月落酒未醒有诏早入明光宫  

兰臯曲  

溪水润兰长幽芳春溪露滴兰叶光美人日暮采兰去风吹露湿芙蓉裳芙蓉为裳兰结佩玉立亭亭临水际天寒袖薄人不识踈雨兰苕鸣翡翠幽兰日日吹古香美人不来溪水长  

秋千謡  

寒梅零落春雪洒萧娘腰瘦无一把淡黄杨柳未成隂何日已系青骢马画楼深处迎春归秋千影里红杏肥蒙蒙花气湿人面东风吹冷轻罗衣衣上粉珠流不歇暗解翠裙花下折殷勤莫遣燕子知防向人间报风月  

江南乐  

江南乐春水虹桥满城郭出门不用金马路门前花船如画阁绿纱窗虚鎻春雾隔窗蛾睂秋水活翡翠冠髙罗袖濶楚舞吴歌劝郎酌紫竹瑶丝相间作船头柳花如雪落船尾防旗风绰绰秉烛夜游随意足人生无如江南乐  

江南怨  

江南怨生男逺游生女贱十三画得蛾眉成十五新籹识郎面识郎一面恩犹浅千金买官游不转郎家水田跨州县大船小船过淮甸买官未得不肯归那惜韶华去如箭杨花帘幕飞乳燕疎雨梧桐闭深院人生无如江南怨  

江南春次前韵  

江南四月春已无黄酒白酪红樱珠吴姬小醉弄弦索十指春雪如凝酥池塘过雨春波涨风卷杨花落蛛网翠眉新妇歌春愁白马少年归日晚游鱼水浅出短蒲谁家银箭飞金壶日长睡起翠隂午帘外忽过流莺孤  

为九江方士髙赋  

匡庐山中有佳士读书结屋巢云松碧窗夜影紫翠动落日照见香炉峯窥灯夜壁山鬼过采兰朝径仙人逢危檐堕雪听风竹古寺隔岭闻烟钟每思幽絶动归兴嵗晚落叶迷行踪扁舟何日过湖口分我半壁娇芙蓉  

越溪曲  

越溪春水清见底石罅银鱼揺短尾船头紫翠动清波俯看云山溪水里谁家越女木兰桡髻云堕耳溪风髙采莲日暮露华重手滴溪水成葡萄盈盈隔水共谁语家在越溪溪上住蛾眉新月破黄昬双橹如飞剪波去  

紫溪道中  

三月晦日春欲还深林百鸟鸣间关绿云迷合紫溪岭白云遥挂乌石山山髙雨落不到地万壑千岩洒飞翠逺人送春千里归风送篮舆野花堕问关咫尺上青霄海上三山路不遥地僻题诗公事少芙蓉帐里紫云飘  

云际兴感  

昨日登芝峯兹晨陟云岭俯视城中居万瓦落深井风露洒落生秋寒飞泉落涧声潺湲笋舆轧轧度脩竹石阑曲曲跻层峦层峦絶顶天尺五我欲排云击天鼓九关虎豹不须惊吐胆开心见天语天鼓不可击天门何日开请君听我紫芝曲手招白云归去来  

绣鞋  

罗裙习习春风轻莲花帖帖秋水擎双尖不露行复顾犹恐人窥针线情缫云隐暎笼新月花影依稀衬香颊彩鳯欲翔双顾飞鸳鸯漫语愁舟裂落红湿透胭脂腻半幅凌波剪秋水莫教踏破浣溪沙湿重东风擡不起  

春别  

花气压帘愁不扫细雨粼粼长芳草玉钗燕尾剪春寒坐惜流年镜中老东风吹柳人不知春娇满眼颦双睂吴松锦字梦中得晓来月落闻乌啼南园日暖芙蓉醉香雾薰人海棠睡朱门小立蹴金莲落红起作离人泪  

题二宫人琴壶图  

行云留影雪弄香藕丝翠织芙蓉裳春风拂拂兰蕙芳金殿不鎻双鸳鸯氷弦素手弹凤凰玉壶投矢声玎珰花落无人春寂寞侍女空抱琵琶泣谁知絶代有佳人不解倾城与倾国笙歌别院留春住婵娟千古蛾眉妬却笑长门闭阿娇黄金好买相如赋  

过桐庐  

桐庐山水天下清洪涛拍防山围城桐君已乗丹鳯去世间草木谁知情落日摇红鱼尾赤江上潮回沙嘴立三三两两野人家半住渔村半樵牧尽抛章甫求仙灵松间黄鹤唤不应阻风三日看山色平生惯识枯枝藤碧桃海上开多少几度春风长瑶草白云满地不归来石烂松枯天地老  

过嘉兴  

三山云海几千里十幅蒲防挂秋水吴中过客莫思家江南画船如屋里芦芽短短穿碧沙船头鲤鱼吹浪花吴姬荡桨入城去细雨小寒生浅莎我歌水调无人续江上月凉吹紫竹春风一曲鹧鸪词花落莺啼满城绿  

走笔赠燕孟初  

别君金陵城遇君钱塘驿落魄江湖懒折腰笑傲公侯但长揖柳花吹香扑酒缸酒波滟滟如春江西湖天镜碧堕地吴山蛾眉春入窗平生豪气如虹吐余子纷纷何足数驿亭把酒歌别离醉听江潮鸣万鼓  

偕卞敬之游吴山驼峰紫阳洞  

天风吹我登驼峰大山小山石玲珑頳霞日射红玛瑙白露夜滴青芙蓉飘飖云气穿石屋石上凉风吹紫竹挂冠何日赋归来扫石篝灯洞中宿  

芙蓉曲柬善状元御史索赋  

秋江渺芙蓉香秋江女儿将断肠绛袍春浅防云暖翠袖日暮迎风凉鲸鱼风起江波白霜落洞庭飞木叶荡舟何处采莲花爱惜芙蓉好顔色  

皂林舟中  

春溪野鸭肥可射幽树深隂叫山鹧逺人三月酒船过柳絮飞时杏花谢行行水竹上云林往往人家或僧舍小官便欲赋归来何处买山钱可借  

江上闻笛  

江上何人吹玉笛水冷沙寒龙夜泣鲛人水底织氷绡洒泪行珠明月髙银河淡淡月茫茫雁奴打更沙溆傍更深绣被夜寒重明月梅花满地霜  

御史李公艺  

凉风吹动梧桐叶泻下冷泠露华白乐陵台上悄无人独倚梧桐看秋月月髙当午桐隂直不觉衣沾露华湿此昨却忆金陵人酒醒江楼听吹笛  

连夜雨晴  

石榴花红细雨白江南四月天气凉须臾云散忽晴色满院花树生幽香幽人抱病无可语日出南窗看晴雨小儿造化多娱人世上俗子徒劳神  

次韵休上见寄  

山深树密鸣鸦肥山人得句多清竒深沈竹院山日静焚香自礼天人师门前雨过岩花活凉风萧萧袖衣薄狂邻卧病在江城懐抱思君空作恶  

夜坐赠秀才  

青原故人贫且穷燕山野客疲复聋拥炉不觉残火白开窗忽见月明东乃知清景不可得得诗一笑衰颜红夜深吹烛且睡去楼外落雁呼霜风  

春游太真观  

东风恼人如着酒晓莺啼断门前柳青山忽然契我懐飞上都十星斗绿云弄雨小立久几片落花春在手辽东白鹤胡不归松下丹铅老霜臼  

京口夜坐  

铁瓮城头刻漏迟凉霜如雪扑帘飞雁声堕地梦回枕月色满城人捣衣塞北将军犹索战江南游子苦思归呼鹰腰箭从围猎苜蓿秋深马正肥  

登金山雄跨亭  

朱栏六曲倚髙秋元气茫茫日夜浮客去客来天地老潮生潮落古今愁疎钟水国前朝寺落日海门何处舟更拟黄昬尽余兴却从灯火望扬州  

寄贺天竺长老诉笑隐召住大龙翔集庆寺  

东南隠者人不识一日才名动九重地湿厌看天竺雨月明来听景阳钟衲衣香暖留春麝石鉢云寒卧夜龙何日相从倍杖履秋风江上采芙蓉  

髙邮城楼晓望  

城上髙楼城下湖城头画角晓呜呜望中灯火明还灭天际星河澹欲无隔水人家种杨柳带霜鳬雁起菰蒲短衣匹马非吾事拟向烟波覔钓徒  

和中丞伯庸马先生赠别中丞除南台仆驰驿逺迓至上京中丞改除徽政以诗赠别  

江南驿使路遥遥远赴龙门看海潮桂殿且留修月斧银河未许度星轺隔花立马聼更漏带月鸣珂聼早朝只恐淮南春色动万竿烟雨绿相招  

寄京口鹤林寺长老即休  

白头不出城南寺枮坐蒲团笑客忙过暑葛衣从破碎逢秋竹院愈荒凉空山云湿龙归鉢古屋松低鹤到床遥忆题诗旧游处夜深东壁月苍苍  

次学士卢踈斋题赠句容唐别驾  

踈斋落落谪仙才句曲名山数往来日读茶经医酒病春从邻舍覔花栽昔年奏对含鸡舌今日登临独凤台赖有闲居唐别驾寻诗猿鹤莫惊猜  

送佥事王君实之淮东  

使君腊月扬州去东阁梅开雪压枝淮上有官皆避马竹西无处不题诗春风杨栁平山路夜月琼花后土祠从此公余多胜览好传佳句逺人知  

赠吴山紫阳庵女道士【`并引`】  

武林吴山紫阳庵淛民有丁姓者弃俗为全真一日忽召其妻入山书诗四句云懒散六十三妙用无人识顺逆两俱忘虚空镇常寂坐抱一膝而逝俗谓之骑鹤化其妻束髪簪冠为女道士奉其夫尸二十年不下山几于得道神仙渺茫姑不暇论其妇一节乃可尚也妇年七十王其姓讳守素亦淛人云登览之余因为赋诗  

不见辽东丁令威旧游城郭昔人非镜中春去青鸾老华表山空白鹤归石竹泪干斑雨在玉箫声断防云飞洞门花落无人迹独坐苍苔补道衣  

层楼  

广寒世界夜迢迢醉拍栏干酒易消河汉入楼天不雨江风吹月海初潮影摇翠幙金莲炬梦防凉云碧玉箫休唱后庭旧时曲六朝宫殿草潇潇  

赠学古澹上人  

瘦影相随九节笻同袍无处覔行踪逺看天目山中寺来聴石头城里钟洗鉢泉通陈井水开窗云度蒋陵松忽闻一夜猿啼月却忆飞来最上峯  

再游崇禧寺  

野人再到城南寺临水芙蕖次第开新酒瓦盆青暎竹前题石壁绿封苔夕阳半岭牛羊下秋色满天鸿雁来独上新亭天地濶不须挥泪洒蓬莱  

采石懐李白  

梦防金鸡万里天醉挥毫笔扫蛮笺锦袍日进酒一斗采石江空月满船金马重门天似海青山荒塜夜如年只应风骨蛾睂妬不作天仙作水仙  

登石头  

登临未惜马蹄遥古木秋髙万叶凋废馆尚传陈后主新碑犹识晋南朝年深堦路埋花径雨壊山墙出翠翘六代兴亡在何处石头依旧打寒潮  

题舒真人仙山楼观图  

瑶花琪树间霓旌十二朱楼接五城台上吹箫秦弄玉云边度曲许飞琼烛流汉殿青鸾舞霞拥函关紫气明方丈蓬莱俱咫尺不须东望问长生  

次韵寄茅山张伯雨  

句曲道人门不出几时芒屦接殷勤春晴洗药分泉去午睡烹茶隔竹闻山脚客行惊犬吠树皮苔老结龙文三层台上月如水半夜吹箫入紫云  

送僧还江西  

病僧嵗晩归何处落日空山白雁声洗鉢欲辞扬子渡谈经多上豫章城云深庐阜青松老风细鄱湖白浪生更防诸方图画看髙低逺近互纵横  

卽事  

枕边漏水催更箭城下霜风动卷芦寒夜绣帘人送酒小楼银烛客提壶自怜今日江南梦犹认当年柳下垆凖拟上元灯火夜扁舟载酒下姑苏  

招隠首山分韵得生字  

龙飞凤隠知何处今日空余黄鹄名千古江山围故国五更风雨入空城猿啼洞府暮云合花落祠堂春草生何日结茅向青壁抱琴支石听泉声  

游竹林寺  

野人一过竹林寺无数竹林生白烟江左玉龙埋碧草月明黄鹤下青田树衔宿雨藏山鹧花落春风老杜鹃何日来分云半榻故人宁用买山钱  

次韵二首  

池塘过雨水生漪倚槛观鱼自恱怡长日似添诗有趣故人因为病相知凉风忽过帘钩动午箭初长刻漏移何处榴花照人靣隔墙红过两三枝  

江南三月踏残芳白苎衣轻树影凉曲巷银灯先马去谁家翠袖隔帘香细歌金缕鸣牙板新酒檀槽出玉浆卧病日长思往事买舟乘兴过沧浪  

奉次参政继誉王先生海南还桂林道中韵  

空山幽响落林柯蛮犬呶呶吠碧萝大庾岭头三月尽郁孤台下几人过槟榔雨过鸠鸣急荔薜云深猿啸多几度裁诗寄相忆江南如此柰愁何  

无题  

为客三年海上洲故郷何处瘴云稠数千里外蛮人域十八滩头过客舟时有山禽呼姓字或从鸟鬼作朋俦故人珂佩周旋处紫殿风清十二楼  

九华山题石潭驿  

马上行人看九华飘飘髙斾倚天涯排空峭石生笋落日竒峰挂赤霞仙掌九秋擎露屑天河半夜碍星槎云中五老应招手唤客来游太一家  

梦登髙山得诗二首  

登髙逺望四山齐何处风流杜牧之白苎曾听松下唱紫箫还向月中吹野云雨后无行迹芳草春深有防碑梦里胜游闲记得翠微髙上写乌丝  

芒鞵踏破碧崔嵬梦里清游乐未囘万壑泉声松下去数行秋色雁边来文章小杜人何在风雨重阳菊自开山路云深行客倦竹鸡飞上独春台  

建徳道中  

泉作溪流石作桥桑麻成陇接东饶鸡鸣犬吠人家近水转峯囘驿路遥虎啸树林风猎猎人行弓箭马萧萧多情一片吴天月夜夜相随伴寂寥  

登凤凰台  

梧桐叶落秋风老人去台空凤不来梁武祗园芳草合吴王宫殿野桃开石头城下春如水燕子堂前雨长苔莫问人间兴废事百年相遇且啣杯  

和同举观志能还武昌  

短衣匹马走尘埃山川历历何雄哉汉阳城髙鼔角动洞庭秋水鸿雁来雪消巴蜀浪翻屋黄鹤矶下声如雷是时立马夜呼渡清江苦竹闻猿哀  

题半山寺  

今日偶成林壑趣清幽恨未得从容龙归石洞半山雨潮卷天风十里松春路泥深多滑马楼居雾重只闻钟荆公旧隐知何处囘首苍茫第几重  

过淮河  

淮水清河水黄出门偶尔同异乡排空卷云若飞电随风逐浪庸何伤东流入海殊不恶万里同行有清浊  

嵗云暮矣  

嵗云暮矣子将焉之江南木落鸿雁飞娟娟美人淮水涯淮水去不止相思日千里  

嵗将暮矣夫将焉往燕山雪花大如掌娟娟美人淮水上淮水日夜流相思人白头  

过紫防庵访道士二首  

道士爱幽居年来一事无盆池新过雨石上种菖蒲研硃滴露清自防太经尽日无人到小窗兰叶青  

过髙邮射阳湖杂咏  

飘萧树梢风淅沥湖上雨不见打鱼人菰蒲雁相语秋风吹白波秋雨鸣败荷平湖三十里过客感秋多雨湿鼓声重风匀湖靣平官船南北去防影挂新晴霜落大湖浅渔家悬破罾此时生计别小艇卖秋菱  

病中杂咏  

为客家千里思归月满楼木犀开欲尽病里过中秋风叶髙下落秋砧逺近闻天涯多病客倚杖看孤云  

如梦曲衷燕将军  

芙蓉花为谁好洞房昨夜将军老将军老去空铁衣漆灯照室人不归  

宫锦袍氊帐髙将军夜酌凉蒲萄蒲萄力重醉不醒美人犹在珊瑚枕  

海子头谁家楼绣帘半卷风悠悠行人谓是将军府将军不来罢歌舞  

平村曲春水绿将军猎囘曾此宿将军一去成荒丘依旧平村春水流  

朝作乐暮作乐朝暮杯盘金错落日出欲尽东方明欢乐未已悲哀生  

雪中渡江过山饮旸简上人房  

闻説山中新泼醅野人乗兴过江来小窗无处看春色一树梅花雪里开  

山酒吹香出小槽灯前痛饮汚青袍夜深梦醒知何处老鹤一声山月髙  

京口城南次集  

野荠花开春欲尽山樱子落雨初晴酒醒骑马踏花去门外绿隂无数生  

雨深绿叶樱桃肥日长青草蝴蝶飞江南三月春欲尽白马王孙游不归  

憇奉真道院  

落花风飏歩虚声碧草芝烂漫生过客不知春早晚午窗晴日睡闻莺  

宿化阁渡口阻风  

江船日午无人渡渡口人家尽曝罾却忆吴姬新压酒钟山对岸是金陵  

艇子渡江何日廻石头城下浪如雷淮南春色知多少一树樱桃帯雨开  

题界首驿  

清气扑人湖靣水幽声到耳树头风人家蚕老樱桃过恰似淮南四月中  

渡淮即事  

杨花防防冲帆过燕子防防掠水飞淮上渔人闲不得船头对结绿蓑衣  

还台偶成  

踏雪归来过蚤春沈沈台府隔红尘东风吹绿青溪栁马上轻寒不着人  

题冶城道士嵇秋山卷  

不见冶城嵇道士云深无处访仙踪夜闻老鹤行枯叶知在秋山第几重  

秋词  

清夜宫车出建章紫衣小队两三行石阑干畔银灯过照见芙蓉叶上霜  

送镜中圆上人游钱塘  

西湖西畔三天竺古木苍藤望欲迷遥忆道人禅榻夜月高霜落聴猿啼  

过赞善庵  

夕阳欲下行人少落叶萧萧路不分脩竹万竿秋影乱山风吹作满窗云  

将游茅山先寄道士张伯雨  

行骑白鹿访茅君琪树秋声隔夜闻料得山中张外史开门先扫鹤巢云  

春日镇阳栁溪道院  

城外清溪出洞门道人归去日长曛栁花满地无人扫隔水遥看是白云  

过镇阳城南观音院  

栁色暗藏溪上寺露华偏湿水边僧门前掩映荷花满出水游鱼夜戏灯  

黄河舟中月夜  

十丈云帆拂斗杓星槎风急浪花飘夜深露冷银河近卧看天孙织绛绡  

阻风南露筋过罗汉寺登楼看山茶  

野寺寻春酒未醒不知几日过清明小栏干外东风急一树山茶落晩晴  

入闽过平望驿和御史王伯循题壁  

广陵城里别匆匆一去三山隔万重日暮江东相寄忆欲临秋水剪芙蓉  

钓台夜兴  

仙茶旋煮桐江水坐客遥分石壁灯风露满松山月上夜深相对钓台僧  

早发钓台  

山头钟响不闻鸡重露翻鸦满树啼艇子欲揺滩下过月轮偏在钓台西  

石林即事  

三山幕府无公事多病郎官懒出门老鹤唤囘童子睡石盆新雨长兰孙  

题屏风  

海国夜凉星乱垂石林逋客未眠时满帘月色吹轻雾白露无声下竹枝  

闽城岁暮  

岭南春早不见雪腊月街头聴卖花海国人家除夕近满城微雨湿山茶  

彭城杂咏呈廉公亮佥事  

亚父坟前春草齐楚王城上夕阳低黄莺不觧兴亡事飞过海棠枝上啼  

城下黄河去不囘四山依旧画屏开无人念得登临意独上将军戏马台  

何处春风燕子楼断碑落日古城头画睂人远繁华歇无数远山生暮愁  

歌扇揺风噀酒香舞裠斜日动鹅黄栁边今夜孤舟发水远山遥空断肠  

京城立春  

燕姬白马青丝缰短衣窄袖银光御沟饮马不囘首贪看栁花飞过墙  

雪中妃子  

梁王宴罢下瑶台窄窄红靴歩雪来疑是阳和三月暮杨花飞处牡丹开  

次王叔能侍御史  

龙蛇偃蹇出墙隂五色春云态度深台阁文章散清气月明山舘夜萧森  

醉起  

杨栁楼心月满牀锦屏绣褥夜生香不知门外春多少自起移灯照海棠  

衰栁  

清凉亭上几株栁霜夜凉风下夕阳依旧明年二三月小金山上看鹅黄  

过光孝寺  

秋日留题翠壁层出山聊聴在山僧肩舆又上沙头渡隔水人家两岸灯  

黄河  

斗杓照水半垂天水气涨天如白烟南北橹声争上下月中闻鼓避官船  

沛尉蒋景山沛簿赵伯顔送余别去有怀  

公子将军两少年绣衣白马杏花天醉中送客归城暮囘首金沟月满船  

附廼贤诗  

次韵元复初春思  

冻树囘青阳羇禽竞新哢喧喧人语浮稍稍春事动澄心絶芳华小睡足幽梦梦觉天宇新朝光集飞栋  

其二  

远客芳草思湛湛天外舟坐令亲知疏低佪此淹留古树擢竒石清流滙芳洲素心谅有在胡不为兹游  

送邵元道  

仲连匡世姿挥手却秦军掩袂停白日登车抗浮云射书诚草草孤城死生分辞荣敦厚俗矫抗离其羣君督漕入京请诸中书命太常议封贞惠寅二真仙元祥因徴赋诗庙壁云  

君不见潇湘江上斑斑竹雨洒疎林泪防緑又不见金谿县里两婵娟身化白金金贱复至今九疑山下大江西窅窕祠堂依古木仙居更有杜贞娥千古清风凛相续贞娥鬻饼东阳市厨人相挑愤囓齿提刀夜断贼奴头勇烈真同丈夫子脱身窜匿来孟溪木食涧饮幽岩栖防防姊妺自相保天寒愁聴哀猿啼夜雨奔流溢山趾月黑溪深黯无底呜呼防娥同溺死玉骨藤纒髙树里开元贤令衔余哀筑祠却傍苍崖开悲风潇潇落山叶精灵日暮犹归来陈侯自是古灵后来作仙居民父母衔香赤脚祷龙湫秋日甘霖起枯朽去年飞章彻九门紫绫裁诰褒贞魂鸾车孔葢蔽白日髣髴来谢朝家恩男儿堂堂躯七尺忍垢含羞污简册何如惠淑两真仙万古千秋长庙食  

钱塘留别康里丞相之防稽代祀  

圣主临轩授宝奁词臣将命祀东南胥江潮上迎官舫禹穴云开拥使骖万里兼程何敢后四方专对每多惭千官法仗遥相送始觉皇恩似海涵  

使归  

白头万里喜来归小院深深过客稀睡起无题闲锦槖春来多病怯罗衣流莺乱蹴残红溜乳燕连穿散絮飞莫道山房浑寂寞卧聴村女学鸣机  

附龙从云诗  

明皇春宫按乐图  

华清宫殿春沈沈宫门杨栁垂黄金玉环新度霓裳曲曲声酣动君王心融融污体生春困芙蓉露白桃花嫰可怜飞燕在昭阳李白文章有遗恨树头花暖莺啼早满院嫔妃总含笑门外千官进入朝三郎沈醉不知晓渔阳囘首飘胡尘花钿委地徒霑巾  

凌波曲  

吴蚕入茧防鸳绮绣缕团花金凤尾昔时啼艶晓妆慵满眼春娇扶不起昔时解帯罗韈松玉尖微露生春红翩翩白练轻舒卷笋箨初翻宫様软三尺春云入手轻一钩新月凌波浅象床舞罢娇无力雁沙踏破参差迹金莲窄小不堪行独倚东风玉阶立  

雪花曲  

枯篁漠漠吹北风黄河水流凝不通大孙手持白鸾尾扫尽琪花舞碧空昆山玉碎琼楼裂老龙起舞惊明月应是游魂不觉寒醉吟纸帐春云热东家娇娘厌桃李学绣宫花锁窗里冷袖擎来欲细观隔帘火气催成水  

鹤骨笛  

九臯声断楚天秋玉顶丹砂一夕休枯朽挽囘生死调凄清吹尽古今愁魂归辽海身如寄曲破江城月满楼惆怅主人三弄罢杳无消息到扬州  

美人纱帯  

满眼春娇倚绣牀玉钩新绾藕丝长鸳鸯机上舒晴雪翡翠帘前蹴晓霜拾翠不知罗袜润踏花犹隔绣鞵香几囘暗忆吹箫侣背立东风咏凤凰  

仙坛  

碧坛纛影防龙蛇骑鹤归来枣似仙语风前飘玉层道衣天上剪云霞寒潭六月犹无暑老木千年尚有花采药青童来借问苍烟起处是谁家  
