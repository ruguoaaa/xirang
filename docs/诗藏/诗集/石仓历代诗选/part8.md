---
title: 第8部分
index: true
icon: editor
order: 8
category:
  - 诗藏
  - 诗集
  - 石仓历代诗选
tag:
  - 钦定四库全书
  - 集部八
  - 总集类
  - 曹学佺
  - 明
---

## 石仓历代诗选卷一百二十一  

明　曹学佺　编  

晩唐拾遗八  

朱画  

赋得花藤药盒寄颍隂故人  

藤生南海滨引蔓青且长剪削爲花枝何人无文章有才亦有心割骨闻余芳繁叶落何处孤贞在中央愿盛黄金膏寄与青眼郎路逺莫知意水深天苍苍  

段成式  

贺卢员外赐绯  

云雨轩悬莺语新一篇佳句占阳春银黄年少偏欺酒金紫风流不让人连璧座中斜日满贯珠歌里落花频莫辞倒戴吟归去看欲东山又吐茵  

吴大江  

捣衣  

沙塞秋应晩金闺恨已空那堪裂纨素时许出房栊杵影弄寒月砧声调夜风裁缝防泪尽万里寄云中  

翁绶  

咏酒  

逃暑迎春复送秋无非绿蚁满杯浮百年莫惜千回酒一盏能消万古愁防爲芳菲眠细草曾因雨雪上高楼平生名利闗身者不识狂歌到白头  

赵牧  

对酒  

云翁耕扶桑种黍养白乌手挼六十花甲子循环落落如弄珠长绳系日未是愚有翁临镜将白须饥魂吊骨吟古书冯唐八十无高车人生如云在须臾何乃自苦八尺躯裂衣换酒且爲娱劝君朝饮一飘夜饮一壶杞天崩雷腾腾纣非舜何足慿桐君桂父岂胜我醉里白龙多上昪菖蒲花开鱼尾定金丹始可延君命  

李敬方  

劝酒  

不向花前醉花应觧笑人只忧连夜雨又过一年春日日无穷事区区有限身若非杯酒里何以寄天真  

南巨川  

赋得沽美玉  

抱玉将何适良工正在斯有瑕宁自掩匪石幸君知雕琢嗟成器缁磷志不移饰樽光宴赏入佩奉威仪象徳曾留誉如虹窃可奇终希逢善价还得桂林枝  

辛洪  

赋得白珪无玷  

片玉表坚贞逢时寳自呈色鲜同雪白光润夺氷清皎皎无瑕玷锵锵有佩声昆山标重价垂棘振香名抱璞心常苦全真道未行琢磨欣大匠还冀动连城  

浩虚舟  

赋得琢玉成器  

已沐识坚贞应怜器未成辉山方可重散璞乍堪惊玷灭随心正瑕消夺眼眀琢磨虹气在拂拭水容生赏翫氷光冷提携月魄轻伫当亲捧握瑚琏幸齐名  

孟简  

赋得亚父碎玉斗  

献谋旣我违积愤从新痗鸿门日已廹赤帝时潜退宝位方苦竞玉斗何情爱犹防虹气凝讵惜氷姿碎而嗟大事返当起千里悔谁爲西楚王坐见东城溃  

裴次元  

前题  

雄谋竟不决宝玉将何爱倐尔霜刄挥飒然春氷碎飞光动旗帜散响惊环佩霜浓绣帐前星流锦筵内图王业已失爲虏言空悔独有青史中英风冠千载  

邓陟  

赋得珠还合浦  

至寳含冲粹清虚映浦湾素辉明荡漾圆彩色纷防昔逐诸侯去今随太守还影揺波里月光动水中山鱼目徒相比骊龙乍可攀愿将车饰用长日耀君颜  

王损之  

赋得浊水求珠  

积水非澄澈眀珠不易求依稀沈极浦想像在中流瞪目思清浅褰裳恨暗投徒看川色媚空爱夜光浮月入疑龙吐星归似蚌游终希识珍者采掇冀防捜  

白行简  

赋得金在镕  

巨橐方镕物洪炉欲范金紫光看渐发赤气望逾深焰热晴云变烟浮昼景隂坚刚由我性鼓铸任君心踊跃徒标异沈潜自可钦何当得成器待叩向知音  

李朋  

绵州中丞以江山小图垂赐兼寄诗  

巴江与雪山井邑共廻环图写丹青内分明烟霭间移居名郡邑助我小斋闲日想登临处高踪不可攀  

卢延逊  

咏棋  

十九条平路言平又崄巇人心无算处国手有输时势逈星流逺声干下雹迟临轩才一局寒日又西垂  

蔡孚  

打毬篇  

臣谨按打毬者往之蹴踘古戯也黄帝所作兵势以练武士知有材也窃美其事谨奏打毬篇一章凡七言九韵  

徳阳宫北苑东头云作高台月作楼金锤玉莹千金地宝杖雕文七宝毬窦融一家三尚主梁冀频封万户侯容色由来荷恩顾意气平生事侠逰共道用兵如断蔗俱能走马入长楸红鬛锦鬟风騄骥黄络青丝电紫骝奔星乱下花场里初月飞来画杖头自有长鸣须决胜能驰迅足满先筹薄暮汉宫愉乐罢还归尧室晓垂旒  

刘言史  

观绳伎  

泰陵遗乐何最珍防绳冉冉天仙人广场寒食风日好百夫伐鼓锦臂新银画青绡抹云发高处绮罗香更切重肩接立三四层着屐背行仍应节两边圆劒渐相迎侧身交歩何轻盈闪然欲落却收得万人肉上寒毛生危机险势无不有倒挂纎腰学垂栁下来一一芙蓉姿粉薄钿稀态转竒坐中还有沾巾者曾见先皇初教时  

顾封人  

月中桂树  

芬馥天边桂扶疎在月中能齐大椿长不与小山同皎皎舒华色亭亭丽碧空亏盈寜委露揺落不关风岁晩花应发春余质讵丰无因遂攀折常欲望青葱  

公乗亿  

赋得秋菊有佳色  

陶令篱边菊秋来色转佳翠攒千片叶金剪一枝花蘂逐蜂须乱英随蝶翅斜带香飘绿绮和酒上乌纱  

司马都  

奉和陆鲁望白菊  

耻共金英一例开素芳须待早霜催绕篱乍见成瑶圃泛酒初迷玉杯映水好将苹作伴犯寒疑与雪爲媒夫君每尚风流事应爲徐妃致此栽  

张贲  

前题  

雪防氷姿号女华寄身多是地仙家有时南国和霜立防处东篱伴月斜谢客琼枝空贮恨袁郎金钿不成夸自知终古清香在更出梅妆弄晩霞  

杨于陵  

紫薇  

晏朝受明命维夏走天衢逮兹三伏自驾万里途省躬既局蹐结思多烦纡簿领幸无事宴体谁与娱内斋有嘉树防植分庭隅绿叶下成幄紫花纷若铺落霞晚舒艶凝露朝垂珠炎沴尽方铄幽姿闲且都夭桃固难匹药寜爲徒懿此时莭久讵同光景驱陶甄试一致品彚乃散殊擢箕飞受采无心那得朱粤余负羁絷留赏益踟蹰通夕靡云倦西南山月孤  

贾谟  

赋得芙蓉出水  

的砾舒芳艶红姿映绿苹揺风开细浪出沼媚清晨翻影初迎日流香暗袭人独披千叶浅不竞百花春鱼戏参差动游次第新渉江如可采从此免迷津  

吴武陵  

贡院楼北新栽小松  

拂槛爱贞容移根自逺峰曾经芳草没终不住苔封叶少初凌雪鳞生欲化龙乗春濯雨露得地近垣墉逐吹香防动含烟色渐浓时廻日月照爲谢小山松  

独孤绶  

赋得花发上林  

上苑韶容早芳菲正吐花无言向春日闲笑任年华润色笼轻霭晴光艶晩霞影连千户竹香防万人家幸绕楼台近仍还雨露賖愿君垂采摘不使落风沙  

周渭  

前题  

灼灼花凝雪春来发上林向风初散蘂垂叶欲成隂人过香随逺烟晴色自深净时空结雾疎处未藏禽菶茸何年植间关几日吟一枝如可冀不负折芳心  

王储  

前题  

东陆和风至先开上苑花秾枝藏宿鸟香蘂拂行车防白怜香日舒红爱晩霞桃间留御马梅处入胡笳城郭连增媚楼台映转华岂同幽谷草春至发犹賖  

刘象  

鹭鸶  

洁白孤髙生不同顶丝清软冷揺风窥鱼翘立荷香里慕侣低翻栁影中防日下巢辞紫阁多时凝目向晴空摩霄志在潜修羽防接鸾凰到苇丛  

王毂  

暑日题道树  

火轮迸焰烧长空浮埃扑面愁蒙蒙羸童走马喘不进忽逢碧树含清风清风留我移时住满地浓隂懒前去却叹人无及物功不似团团道树  

陆扆  

禁林闻晓莺  

曙色分层汉莺声绕上林报花开瑞锦催栁绽黄金断续随风逺间关送月沈语当温树近飞觉禁林深绣户惊残梦瑶池转好音愿将栖息意从此沃天心  

蔡京  

咏子规  

千年寃魄化爲禽永逐悲风呌逺林愁血滴花春艶死月眀飘浪冷光沈凝成紫塞风前泪惊破红楼梦里心肠断楚词归不得剑门迢递蜀江深  

郑繇  

失白鹰  

白锦文章乱丹霄羽翮齐云中呼暂下雪里放还迷梁苑惊池鹜陈仓拂野鸡不知寥廓外何处独依栖  

濮阳瓘  

出笼鹘  

玉镞分花袖金铃出彩笼遥心长捧日逸翰镇生风一防青霄里千声碧落中星眸随狡兎霜爪落飞鸿每念提携力常懐搏击功以君能惠好不敢没遥空  

崔珏  

和友人鸳鸯之什  

翠鬛红毛舞落晖水禽情似此禽稀暂分烟岛犹廻首秪过寒塘亦竝飞映雾乍迷金殿瓦逐梭齐上玉人机采莲无限兰桡女笑指中流羡尔归  

李体仁  

飞鸿响逺音  

漠漠防霜夕翩翩出渚鸿清声流逈野高韵入寥空旧质经寒塞残音响逺风萦云犹类网避月尚疑弓弱羽虽能振丹霄竟未通欲知多怨思听取暮烟中  

张何  

织鸟  

季春三月里戴胜下桑来映日华冠动迎风绣羽开惊蚕事晩织向女工裁旅宿依花定轻飞绕树廻欲过高阁栁更拂小庭梅所寄一枝在宁忧弋者猜  

崔防  

赋得山鸡舞石镜  

炉峰开石镜人説舞山鸡物象织无隠禽情目自迷景当烟雾歇心喜锦翎齐宛转乌呈彩婆娑鳯欲栖何言资羽族在地得天倪应笑螒名者终朝饮败醯  

刘元淑  

赋鸡鸣篇  

自从离别守空闺遥望征战赴云梯夜夜相思辽海北年年抛妾渭桥西阳春白日照空暖紫燕红花向庭满彩鸾琴里怨声多飞鹊镜前妆梳断谁家夫婿久从征应是渔阳别有情莫道红颜燕地少家家还似洛阳城且逐新人殊未归还令秋至夜霜飞北斗星前横旅雁南楼月下捣寒衣更深闻雁肠欲絶独处挑灯灯复灭暗啼罗帐空自怜梦度阳关向谁説每矜容貎宛如神何其薄命不如人待君朝夕燕山至好作明年杨柳春  

李廓  

鸡鸣曲  

星稀月没入五更胶胶角角鸡初鸣征夫牵马出门立辞妾欲向安西行再鸣引颈檐头下楼中角声催上马才分曙色第二鸣旌斾红尘已出城妇人上城乱招手夫婿不闻遥哭声长恨鸡鸣别时苦不遣鸡栖近窗户  

陈凝  

咏马  

未明龙骨骏幸得到神州自有千金价宁防伯乐酬虽知殊欵莫敢比骅骝若遇追风便当轩一举头  

翁绶  

白马  

渥洼龙种雪霜同毛骨天生胆气雄金埒乍调光照地玉关初别逺嘶风花朝锦襜垂杨下露湿朱缨细草中一夜羽书催转战紫髯骑出佩骍弓  

纪唐夫  

骢马  

连钱出塞踏沙蓬岂比当时御史骢逐北自谙深碛路连嘶谁念静边功登山毎与青云合弄影应知碧草同今日虏平将换妾不如罗袖舞春风  

白行简  

归马华山  

牧野功成后周王战马闲驱驰休伏皁饮龁任依山逐日朝仍去随风暮自还氷生疑陇坂叶落似榆关蹀躞僊峰下腾骧渭水湾幸逄时偃武不复鼓鼙间  

周存  

西戎献马  

天马从东道皇威被逺戎来骖八骏列不假贰师功影别流沙路嘶闻上苑风望云时蹀足向月毎争雄禀异才难状标竒志岂同驱驰如见许千里一朝通  

顾伟  

雪后听猿吟  

寒岩飞暮雪絶壁夜猿吟历历和羣雁寥寥思客心绕枝犹避箭过岭却投林风冷声偏苦山寒响更深听时无有定静里固难寻一宿扶桑月聊看懐好音  

薛少殷  

临川羡鱼  

曾是归家客今年且未旋游鳞方有待织网岂能捐向水烟波夕吟风岁月迁莓苔生古防葭菼变清川不逐沧浪叟还宗内外篇良辰难自掷此日愿忘筌  

沈鹏  

寒蝉树  

一叶初飞日寒蝉益易惊入林慙织细依树媿身轻大榦时容息乔枝或借鸣心由余露净响爲逐风清忝有翩翾分应怜嘒唳声不知微薄影早晩挂緌缨  

刘言史  

放萤怨  

放萤去不须畱聚时年少今白头架中科斗万余卷一字千回重照见青云杳眇不可亲开囊欲放増余怨且逍遥还酩酊仲舒漫不窥园井那将寂寞老病身更就微虫借光影欲放时泪沾裳去冲篱落千防光  

韦楚老  

江上蚊子  

飘揺挟翅亚红腹江边夜起如雷哭请问贪婪一防心臭腐塡膓几多足越女如花住江曲嫦娥夜夜凝防睩凭君撩乱锦窗中十轴轻绡围夜玉  

曹冠卿  

挂树藤  

本爲独立难寄彼高树枝蔓衍数条逺溟蒙千朶垂向日助成隂当风借持危谁言柔可屈坐见蟠蛟螭  

陈翊  

赋得龙池春草  

青春光鳯苑细草徧龙池曲渚交苹叶廻塘惹栁枝因风初冉冉覆防欲离离色带金堤静隂连玉树移日光浮靃靡波影动参差岂比生幽逺芳馨众不知  

崔鲁  

岸上梅  

含情含怨一枝枝斜压渔家短短篱惹袖尚余香半日向人如诉雨多时初开偏称雕梁画未落先愁玉笛吹行客见来无去意觧帆烟浦爲题诗  

罗引信  

栁  

妆防青春更有谁青春常许占先知亚夫营畔风轻处元亮门前日暖迟花密宛如飘六出叶繁何惜妬双睂交情别绪论多少好向行人赠一枝  

韩喜  

栁  

雪尽青门弄影微暖风迟日早莺归如凭细叶畱春邑须把长条系落晖彭泽有情还郁郁隋堤无主自依依世间惹恨偏饶此可是行人折赠稀  

贾棱  

御沟新栁  

御苑阳和早章沟栁色新托根偏近日布叶乍迎春秀质方含翠清隂欲庇人轻云度斜景多露委行尘袅袅堪离赠依依独望频王孙如可赏攀折在芳晨  

顾云  

新栁  

带露含烟处处垂绽黄揺绿嫩参差长堤未见风飘絮广陌初怜日映丝斜傍画筵偷舞态低临妆阁学愁睂离亭不放到春暮折尽拂檐千万枝  

杨系  

小苑春望宫池栁色  

胜游从小苑宫栁望春晴拂地青丝嫩萦风绿带轻光含烟色逺影透水文清玉笛吟何得金闺画岂成皇风吹欲断圣日映逾眀愿驻高枝上选同出谷莺  

崔绩  

前题  

帝京春气早御栁已先荣嫩叶随风散浮光向日眀悠扬生别意断续引芳声积翠连驰道飘花出禁城柔条依水弱逺色带烟轻南望龙池畔斜光照晩晴  

欧阳瑾  

折杨栁  

垂栁拂妆台葳蕤叶半开年华枝上见邉思曲中来嫩色宜新雨轻花伴落梅朝朝倦攀折征戍几时回  

崔涯  

竹  

领得溪风不放廻傍窗缘砌遍庭栽行招野客爲邻住看引山禽入郭来幽院独惊秋气早小门深向绿隂开谁怜翠色兼寒影静落茶瓯与酒杯  

陆肱  

松  

霜雪知劲质今古占嘉名断砌盘根逺疎林偃葢清鹤栖何代色僧老四时声郁郁心弥乆烟高万井生  

韩喜  

咏松  

倚空高槛冷无尘往事闲徴梦欲分翠色本宜霜后见寒声偏向月中闻啼猿想带苍山雨归鹤遥知紫府云莫向东园竞桃李春光还是不容君  

## 石仓历代诗选卷一百二十二  

明　曹学佺　编  

晩唐拾遗九  

郭受  

寄杜甫  

新诗海内流传久旧徳朝中属望劳郡邑地卑饶雾雨江湖天濶足风涛松花酒熟傍看醉莲叶舟轻自学操春兴不知凡几首衡阳纸价顿能高  

邬载  

畱别  

策名十二载独我厄斯文尔来及门者半已升青云青云岂无姿黄鹤素不羣一辞芸香吏几岁沧江濆散职旣不羇天聪亦昭闻虽承急贤诏未诣陶唐君和风媚东郊具物滋南薫蕙草正可摘豫章犹未分宗师忽千里使我心氛氲  

滕倪  

畱别宗人太守郎中迈  

秋初江上别旌旗故国无家泪欲垂千里未知投足处前程便是听猿时误攻文字身空老却返渔樵计已迟羽翼凋零飞不得丹霄无路接差池  

冯宿  

尹河南酬别乐天梦得  

共称洛邑难其选何幸天书用不才遥约和风新草木且令新雪静尘埃临岐有愧倾三省别酌无辞醉百杯明岁杏园花下集须知春色自东来  

李縠  

浙东罢府西归道经吴中广文张博士皮先軰陆秀才皆以雅篇相送不量荒词亦用酬别  

岂有头风笔下痊浪成蛮语向初筵兰亭旧址虽曾见柯笛遗音更不传照耀文星吴分野留连花月晋名贤相逢只恨相知晩一曲骊歌又防年  

舒元舆  

桥山懐古  

轩辕厌代千万秋渌波浩荡东南流今来古徃无不死独有天地长悠悠我乗驿骑到中部古闻此地为渠搜桥山突兀在其左荒榛交鎻寒风愁神仙天下亦如此况我蹙役同蜉蝣谁言衣冠其下不见弓劔何人收哀喧呌笑牧童戏隂天月落狐狸游遐思皇坟立人极车轮马迹无不周洞庭张乐降鹤涿鹿大战摧蚩尤智勇神天不自大风后力牧输长筹襄城迷路问童子帝乡归去无人留崆峒求道失遗迹荆山铸鼎余荒丘君不见黄龙飞去山下路断髯成草风飕飕  

张洪靖  

山亭懐古  

丛石依古城流泉洒清池髙低衺丈内林木相蔽亏归田竟何者为羣岂所宜谁知辨大野寄适聊在斯  

韩察  

山亭懐古  

公府政多暇思与仁智全爲山想嵓穴引水听潺湲轩冕迹自逸尘俗无由牵苍生方瞩望讵得赋归田  

崔公信  

和前题  

叠石状崕巘翠含城上楼前移庐霍逺带沅湘流潇洒主人静夤绿芳径幽清辉在昬旦岂异东山游  

陆躔  

和前题  

激水泻飞瀑寄懐良在兹如何谢安石要结东山期入座兰蕙馥当轩松桂滋于然悟幽道境寂心自怡  

胡证  

和前题  

飞泉天台状峭石蓬莱姿潺湲与翠巘咫尺当幽奇居然尽精道得以书妍词岂无他山胜懿此清轩墀  

高铢  

和前题  

鬬石类岩巘飞流泻潺湲逺壑宇际孤峦雉堞间何必到海岳境幽机自闲兹焉得高趣高歩谢东山  

张贾  

和前题  

中庭起崖谷漱玉下涟漪丹丘谁云逺防象写心期岂不贵钟鼎至懐在希夷惟当蓬莱阁灵鳯伫来仪  

朱延  

再登河阳城懐古  

客游倦旅思憇驾陟崇墉元凯标竒迹安仁擅美踪逺逺浊河澑出没青山伫想空不极懐古怅无从  

陈上美  

咸阳懐古  

山连河水碧氛氲瑞气东移拥圣君秦苑有花空笑日汉陵无主自侵云古槐堤上莺千啭逺渚沙中鹭一羣赖与渊明同把菊烟郊四望夕阳曛  

杨乗  

呉中书事  

十万人家天堑东管弦台榭满春风名归范蠡五湖上国破西施一笑中香迳自生兰叶小响廊深映月华空樽前多暇但懐古尽日愁吟谁与同  

陈通方  

金谷园懐古  

缓洛城下轸懐金谷园昔人随水逝旧树逐春还冉冉摇风弱菲菲裛露翻歌台岂易见舞袖乍如存戏蝶香中起流萤暗处喧徒闻施锦帐此地拥行轩  

侯冽  

前题  

金谷千年后春花发满园红芳徒笑日秾艶尚迎轩雨湿轻光软风揺翠影翻犹疑施锦帐堪叹罢朱纨愁态莺吟涩啼容露缀繁殷勤问前事桃李竟无言  

徐振  

雷塘  

九重城阙悲凉尽一聚园林怨恨长花忆所爲犹自笑草知无道更应荒诗名占得风流在酒兴催敎运祚亡若问皇天惆怅事只因斜日照雷塘  

刘郇伯  

早行  

钟静人初寝天高月自凉一星深戍火残月半桥霜客老愁尘下蝉寒泣树傍青山依旧色宛是马卿乡  

王观  

前题  

鸡唱催人起又生前去愁路眀残月在山露宿云收村店烟火动渔家灯烛幽趋名与趋利行役防时休  

刘昭禹  

经费冠卿旧隠  

节高终不起死恋九华山圣主情何切孤云性本闲名传中国外坟在乱松间依约曾栖处斜阳鸟自还  

郭良骥  

自苏州至望亭驿有作  

南浦菰蒲绕白苹东呉黎庻逐黄巾野棠自发空流水江燕初归不见人逺岫依依如送客平田渺独伤春淮中廻首长洲苑烽火年年报虏尘  

张贲  

旅泊呉门呈一二同志  

一舸呉江晚堪忧病广文鲈鱼谁与伴鸥鸟自成羣反照纵横水斜空断续云异乡无限思尽付酒醺醺有呉门旅泊之什多垂见和更作一章以伸詶谢  

偶发陶匏响皆防组绣文清秋将落帽子夏正离羣有恨书燕雁无聊赋郢云徧看心自醉不是酒能醺  

麴信陵  

移居洞庭  

重林将叠嶂此处可逃秦水隔人间世花开洞里春荷锄分地利纵酒乐天眞万事更何有吾今已外身  

梁陟  

送孙舍人归相州  

盛才倾世重清论满朝归作隼他年计爲鸳此地飞比肩移日近抗首出郊畿爲报清漳水分明照锦衣  

陈存  

送刘秀才南归  

鸟啼杨柳垂此别千万里古路入商山春风生灞水停车落日在罢酒离人起蓬戸寄龙沙送归情讵巳  

崔膺  

感兴  

富贵难义合困穷易感恩古来忠烈士多出贫贱门世上桃李树但结繁华子白屋抱关人青云壮心死本以势利交势尽交情巳如何失情后始叹门易轨  

沈徽  

古兴  

蔓草自细微女萝始夭夭夤缘至百尺荣耀非一朝惠色高碧岭流芳薄丹霄如何摧秀木正爲余波漂茎叶落岩迹英蕤从风飚洪柯不足恃况乃记陵苕  

又  

长安富豪右信是天下枢戚里笙歌发禁门冠葢趋攀云无丑士唾地尽明珠日晏下防阙烟花乱九衢恩荣在片言零落亦须防何意还自及曲池今巳芜  

孙郃  

古意  

屈子生楚国七雄枉其才介洁世不容迹合藏蒿莱道废固命也瓢饮亦贤哉何事葬江南空使后人哀  

又  

魏礼段干木秦王乃止戈小国有其人大国奈之何贤哲信爲美兵甲岂云多君子战必胜斯言闻孟轲  

荆冬倩  

咏青  

路辟天光逺春还月道临草浓河畔色槐结路边隂未映君王史先标胄子襟经明如可拾自有致云心  

李敬方  

遣兴  

果窥丹灶鹤莫羡白头翁日月仙壶外筋骸药臼中云归无定所鸟迹不畱空何必劳方寸岖﨑问逺公  

吕让  

和入京  

俘囚经万里憔悴度三春髪改河阳鬂衣余京洛尘钟仪悲去楚随防泣畱秦旣谢平吴利终成失路人  

崔璞  

防恩除替将还京洛偶叙所懐因成六韵呈军事院诸公郡中一二秀才  

两载求人瘼三春受代归务繁多簿籍才短乏恩威共理乖天奨分忧値岁饥遽蒙交郡印安敢整朝衣作牧慙爲政思乡念式防倘容还故里高卧掩柴扉  

李明逺  

送韦觐谪潘州司马  

北鸟飞不到南人谁去游天涯浮瘴水岭外向潘州草木春秋暮猿猱日夜愁定知迁客涙应只对君流  

刘太眞  

顾十二左迁过韦苏州房杭州韦睦州三使君有燕集诗因亦成篇  

宠至乃不惊罪得非无由奔迸历畏途缅邈赴偏陬牧此雕弊甿属当赋敛秋夙兴谅无补旬暇焉敢休前日懐友生独登城上楼迢迢西北望逺思不可收今日车骑来旷然销人忧晨迎东斋饭晚度南溪游以我碧流水泊君青翰舟莫将迁客程不爲胜景留飞札谢三守斯篇希见酬  

苖发  

送孙徳谕罢官徃黔州  

中岁分符典石城两朝趋陛谒承眀阙下昨陈归老防天南今切去乡情亲知握手三秋别几杖扶身万里行伯道暮年无嗣子欲将家事托门生  

颜萱  

过张祐处士丹阳故居【`并序`】  

萱与故张处士祐世家通旧尚忆孩稚之嵗与伯氏尝承处士抚抱之仁目管辂为神童期孔融于伟器光隂徂谢二纪于兹适经其故居已易他主访遗孤之所止则距故居之右二十余步荆榛之下荜门啓焉处士有四男一女男曰椿儿桂儿椅儿杞儿问之三己物故惟杞为遗孕与其女尚存欲揖杞与言则又求食于汝坟矣但有霜鬓而黄冠者杖防迎门乃昔时爱姬崔氏也与之话旧历然可听嗟乎葛披练裠兼非所有琴书图籍尽属他人又云横塘之西有故田数百亩力既贫窭十年不耕惟嵗赋万钱求免无所呜呼昔为穆生设醴郑公立乡者复何人哉因成五十六字以闻好事者  

忆昔爲儿逐我兄曽抛竹马拜先生书斋已换当时主诗壁空题故友名岂是争权畱怨敌可怜当路尽公卿柴扉草屋无人问犹向荒田责地征  

刘斌  

和许给事伤牛尚书  

名臣不出世百工之所求况乃非常器遭逢与运秋符彩昭千里铨衡综九流经纶资博物樽爼寄皇猷韶濩倾复理典礼紊还脩虽贞栋梁任兼好艺文游伫闻知鼎实行当奉介丘高衢翻税驾阅水遽迁舟传呼更何日曳履闻无由归魂藐修路征棹舣防沟林薄长风惨江上寒云愁夜台终不曙遗芳徒自留  

贾驰  

防昌间陆贞洞王涤軰题三乡诗驰因留赠  

壁古字未灭声长响不絶蕙质本如云松心应耐雪耿耿离幽谷悠悠望瓯越杞妇哭夫时城崩无此説  

孙棨  

赠妓人  

防翠鲜衣红玉肤轻盈年在破初霞杯醉唤刘郎赌云髻慵邀阿母梳不怕寒侵缘带寳每忧风举倩持裾谩图西子爲妆様西子元来未得如  

邵士彦  

秋闺  

斜日空庭暮幽闺积恨盈细风吹帐冷防月度窗眀怨坐啼相续愁眠梦不成调琴欲有弄畏作断肠声  

沈祖光  

前题  

白马三军客青娥十载思玉庭霜落夜罗幌月眀时炉冷蜘蛛喜灯寒熠燿期愁多不可曙流涕坐空帏  

梁献  

昭君怨  

图画失天真容华坐误人君恩不可再妾命在和亲泪防闗山月衣销邉塞尘一闻阳鸟至思絶汉宫春  

李昭象  

赴举出山留寄山居郑叅军  

还如费冠卿向此振高名肯羡鱼须美长夸鹤氅轻理琴寒指倦试药黒髭生时泰难云卧随看急诏行  

朱可名  

应举日寄兄弟  

废刈镜湖田上书紫阁前愁人久委地诗道未闻天不是烧金手徒抛钓月船多慙兄弟意不敢问林泉  

孙定  

走笔寄人  

行行血泪洒尘襟事逐东流渭水深秋跨蹇驴风尚静投孤店日初沈一枝犹挂东堂梦千里空驰北巷心眀月悲歌又前去满城烟树噪春禽  

郑巢  

赠蛮僧  

南海何年过中林一磬防病逢秋雨发心逐暮潮归乆卧前山寺犹缝故国衣近来慵履苔藓满柴扉  

颜萱  

送圆载上人  

师来一世恣经行却泛沧波问去程心静巳能防渇鹿鼙喧时爲骇长鲸禅林防结金桃重梵室重修鐡瓦轻料得还乡无别利只应先见日华生  

杨郇伯  

送妓人出家  

尽出花钿与四邻云鬟剪落厌残春暂惊风烛难留世便是莲花不染身贝叶欲翻迷锦字梵声初学悮梁尘从今艶色归空后湘浦应无解佩人  

范传正  

谢真人僊驾过旧山  

麾葢从仙府笙歌入旧山水流丹灶缺风起草堂闗白鹿行爲卫青鸾舞自闲种松鳞未老移石藓仍斑望路烟霄外廻舆岭岫间岂惟辽海鹤空叹令威还  

夏方庆  

前题  

何年成道士绰约化童顔天上寻真侣人间忆旧山桑田今已变萝蔓尚堪攀云覆瑶坛净苔生丹灶闲逍遥防白石寂寞闭关应是悲尘累思将羽驾还  

李程  

赠毛仙翁  

茫茫尘累愧腥膻强把蜉蝣望列仙闲指紫霄峰下路却归白鹿洞中天吹箫鳯去经何代茹玉方传得几年他日更来人世防又应东海变桑田  

杨嗣复  

和前题  

天上玉郎骑白鹤肘后金壶盛妙药暂游下界傲五侯重防当时旧城郭羽衣茸茸轻似雪云中双童持綘节王母亲缝紫锦囊独向懐中藏秘诀令威子晋皆俦侣东岳同寻太真女搜竒缀韵和阳春文章不是人间语药成自固黄金骨天地齐兮身不殁日月宫中便是家下视昆仑何突兀童姿玉貎谁方比髪绿髯光弥弥满朝将相门弟子随师尽愿抛尘滓九转琅玕必有余愿乞刀圭救生死  

沈传师  

和前题  

安期何事出云烟爲把仙方与世传只向人间称百嵗谁知洞里过千年青牛到日迎方朔丹灶开时共稚川更说桃源更深防异花长占四时天  

柳公绰  

和前题  

桃源千里逺花洞四时春中有含真客长爲不死人松髙枝叶茂鹤老羽毛新莫遣同篱槿朝荣暮化尘  

张贲  

和伤顾道士  

鳯麟胶尽夜如何共叹先生剑解多几度吊来惟白鹤此时乗去必青骡图中含景随残照琴里流泉寄逝波怅望真灵又空返玉书谁授紫防歌  

酬袭美先辈见寄倒来韵  

寻疑天意丧斯文故选茅峰寄白云酒后只留沧海客香前惟见紫阳君近年已絶诗书癖今日兼将笔砚焚爲有此身犹苦患不知何者是纁  

殷尧恭  

府试中元观道流步虚  

都开秘箓白石礼先生上界秋光静中元夜景清星辰朝帝处鸾鹤歩虚声玉洞花长发珠宫月最眀扫坛天地肃投简鬼神惊倘赐刀圭药还成不死名  

僧中寤  

仪鳯中青城翠围山下有王仙柯得道以诗赠之  

瞻思不及望仙兄早晩升霞入太清手种一株松未老炉烧九转药新成心中已得黄庭术头上应无白髪生异日却归华表柱得教凡俗竝闻名  

郭汭  

同崔员外温泉宫卽事  

辇辂辞双阙宸游整六师天廻紫微座日转羽林旗霜气寒戈防军容壮武貔弓鸣射燕防泉暖跃龙时惠化成观俗讴谣入武诗同欢王道盛相与咏雍熈  

于兴宗  

夏杪登越王楼临涪江望雪山寄朝中知友  

巴西西北楼堪望亦堪愁山乱江廻逺川清树欲秋晴眀中雪岭烟霭下渔舟写寄朝天客知予恨独游  

王铎  

和前题  

谢朓题诗处危楼压郡城雨余江水碧云断雪山眀锦绣来仙境风光入帝京恨无青玉案何以报髙情  

田章  

和于中丞见寄  

志乖多感物临眺更增愁暑虽云夏江声巳似秋雪遥难辨木村近好维舟莫恨归朝晩朝簪拟胜游  

卢侑  

和前题  

图画越王楼开缄慰别愁山光涵雪冷水色带江秋云鸟孤征雁烟帆一叶舟向风舒霁景如伴谢公游  

牛徴  

登越王楼即事  

危楼送逺目信美奈乡情转防孤舟疾衔山落照眀萧条防草色惆怅认江声讵防登临恨从君白髪生  

刘骙  

题越王楼寄献中丞使君  

朱轩迥压碧烟州昔嵗贤王是胜游山簇剑峰朝阙逺水如巴字绕城流人间物象分千里天上笙歌醉五侯今日登临无限意同霑惠化自消愁  

杨牢  

奉酬于中丞见寄之什  

剑外书来日惊忙自拆封丹青得山水强健慰心胸事少胜诸郡江廻见几重宁悲乆作别且似一相逢诗合焚香咏愁应頼酒浓庾楼寒暑忆膓断雪千峰  

李汶儒  

和绵州于中丞  

珍重巴西守殷勤寄逺情剑峰当户碧诗韵泻楼清日照涪川濶烟笼雪峤眀徴黄防即及莫叹滞江城  

王严  

和于中丞  

雉堞临朱槛登兹便散愁蝉声怨炎夏山色报新秋江转穿云树心闲随叶舟仲宣徒有叹谢守几追游  

## 石仓历代诗选卷一百二十三  

眀　曹学佺　编  

晩唐拾遗十  

韦处厚  

盛山诗  

初映钩如线终衔镜似钩逺澄秋水色髙倚晓河流  

右隠月岫  

激竹萦飞箭浮沟泛满巵将来山太守早向习家池  

右流杯渠  

喷日舒红景通蹊茂绿隂终期王母摘不羡武陵深  

右桃坞  

疏凿徒爲巧圆洼自可澄倒花纷错秀鉴月静涵冰  

右胡芦沼  

褊地难层土因厓遂削成浅深岚嶂色尽向此中呈  

右琵琶台  

李躔  

天长路别朱大  

驿骑难随伴寻山半忆君苍崕残月路犹数过溪云  

酬朱门  

十夜郡城宿苦吟身未闲那堪西郭别雪路问看山  

杨凌  

送客徃睦州  

水濶尽天南孤舟去渺然惊秋路傍客日暮数声蝉  

送客之蜀  

西蜀三千里巴南水一方晓猿天际断夜月峡中长  

栁中庸  

江行  

繁隂乍隠洲落叶初飞浦萧萧楚客帆暮入寒江雨  

张起  

春情  

画阁余寒在新年旧燕归梅花犹带雪未得试春衣  

胡幽贞  

题西施浣纱石  

一朝入紫宫万古遗芳尘至今溪边花不敢娇青春  

吕羣  

题僧院  

路行三蜀尽身及一阳生頼有残灯火相依坐到眀  

王轩  

题西施石  

岭上千峰秀江邉细栁春今逢浣纱石不见浣纱人  

徐希仁  

招玉川子咏新文  

清气宿我心结爲清泠音一夜吟不足君来相和吟  

鞠信陵  

长安道  

朱门映绿杨双阙抵通庄玉佩声逾逺红尘犹自香  

文宗  

宫中题  

辇路生春草上林花发时慿高何限意无复侍臣知  

段成式  

哭李羣玉  

曾话黄陵事今爲白日催老无儿女累谁哭到泉防  

任蕃  

惜花  

无语与花别总怜枝上红眀年又相见还恐是愁中  

崔道融  

春归二首  

寒食月明雨落花香满泥佳人持锦字无雁寄征西欲剪宜春字春寒入剪刀辽阳在何处莫防寄征袍  

崔橹  

述懐  

白首成何事无欢可替悲空余酒中兴犹似少年时  

武瓘  

感事  

花开蝶满枝花谢蝶还稀惟有旧巢燕主人贫亦归  

孟迟  

壮士吟  

壮士何曾悲悲即无囘期如何易水上未歌泪先垂  

高骈  

笻竹杖寄僧  

坚轻笻竹杖一枝有九节寄与沃州人闲歩秋山月  

送春  

无语共春别伤心枝上红来年又相见还恐是愁中  

张俨  

谒先主庙  

雄名垂竹帛荒陵压阡陌终古更何闻悲风入松栢  

薛莹  

锦  

轧轧弄寒机功多力渐防惟忧机上锦不称舞人衣  

前山  

只谓一苍翠不知犹数重晚来云映处更见两三峰  

发交州日留题觧链师房  

久喜房廊接今成道路賖眀朝囘首处此地是天涯  

裴夷直  

扬州寄诸子  

千里隔烟波孤舟宿何处遥思耿不眠淮南夜风雨  

朱景  

望莲台  

秋防好登望菡蓞发清池半似红顔醉凌波欲暮时  

潘佐  

送人住宣城  

江畔送行人千山生暮氛谢安团扇上爲画敬亭云  

窦裕  

洋州馆亭吟  

家依楚水防身寄洋州馆望月独相思尘襟泪防满  

朱光弼  

铜雀妓  

魏王铜雀妓日暮管弦清一见西陵树心悲舞不成  

宫词  

梦里君王近宫中河汉高秋风能再热团扇不辞劳  

王  

听琴  

拂尘开按匣何事独颦睂古调声不乐正声君自知  

任生  

题升山  

城外升山寺城中望宛然及登无半日欲到已经年  

成文干  

江上枫  

江枫自蓊郁不竞松筠力一叶落渔家斜阳带秋色  

夜夜曲  

自从君去夜锦幌孤兰麝欹枕对银缸秦筝绿窗下  

左偃  

言懐别同志  

渐老将谁托劳生每自惭何当重擕手风雨满江南  

送君去  

关河月未晓行子心已急佳人无一言独背残灯泣  

何仲言  

苑中见羙人  

罗袖风前卷玉钗林中燿团扇承落花复持掩靣笑  

边城思  

栁黄未吐叶水绿半含苔春色邉城动客思故乡来  

爲人妾怨  

机中刺绣所窗下朝妆处未忆神已伤欲忘悲不去  

闺怨  

闺閤行人断房栊月影斜谁能北窗下独对后园花  

郭翰  

答织女  

人世将天上由来不可期谁知一囘顾更作两相思赠枕犹香泽啼衣尚泪防玉顔霄汉里空有徃来魂  

陆畅  

惊雪  

怪得北风急前庭如月晖天人宁许巧剪水作花飞  

闻早蝉  

落日早蝉急客心闻更愁一声来枕上梦里故园秋  

丘丹  

奉酬韦应物  

露滴梧叶鸣风秋桂花发中有学仙侣吹箫弄山月  

听江笛送陆侍御  

离樽闻夜笛寥亮入寒城月落车马散凄恻主人情  

张碧  

贫女  

岂是昧容华岂不知机织自是生寒门良媒不相识  

幽思  

金炉烟霭微银缸残影灭出户独徘徊落花满眀月  

苍头捧劔  

偶题  

青鸟衔葡萄飞上金井栏羙人恐惊去不厌卷帘看  

江南十二月节气诗共韵聨和  

鲍防  

正月  

江南孟春天荇叶大如钱白雪妆楳树青袍似葑田  

谢良辅  

二月  

江南仲春天细雨色如烟疎爲武昌栁布作石门泉  

严维  

三月  

江南季春天莼菜细如弦湖邉草作迳湖上叶如船  

贾弇  

四月  

江南孟夏天慈竹笋如编蜃气为楼阁蛙声作管弦  

樊珣  

五月  

江南仲夏天时雨下如川卢橘垂金弹甘蕉吐白莲  

范灯  

六月  

江南季夏天身热汗如泉蚊蚋成雷泽袈裟作水田  

郑槩  

七月  

江南孟秋天稻花白如氊素腕惭新藕残妆妬晩莲  

沈仲昌  

八月  

江南仲秋天鱏鼻大如船雷是樟亭浪苔爲界石钱  

刘蕃  

九月  

江南季秋天栗实大如拳枫叶红霞举芦花白浪川  

谢良辅  

十月  

江南孟冬天荻苇软如绵绿绢芭蕉裂黄金橘柚悬  

吕渭  

十一月  

江南仲冬天紫蔗节如鞭海将盐作雪山用火耕田  

丘丹  

十二月  

江南季冬天红蟹大如鳊湖水龙为镜炉峰气作烟  

张贲  

送人西归  

孤云独鸟本无依江海重逢故旧稀杨栁渐防芦苇白可堪斜日送君归  

郑璧  

和袭羙索友人酒  

乗兴闲来小谢家便裁诗句乞榴花邴原虽不无端醉也要临风从鹿车  

严恽  

惜花  

春光冉冉归何处更向花前把一杯尽日问花花不语爲谁零落爲谁开  

孙光宪  

竹枝词  

阖门风暖落花干飞过江城雪不寒独有晚来临水驿闲人多凭赤栏干  

万株枯槁怨亡隋似吊吴台各自垂好是淮隂明月里酒楼横笛不胜吹  

牟曾  

谒华州李相不遇  

老夫三日门前立珠箔银屏昼不开诗卷却抛书袋里匹如闲看华山来  

高蟾  

华清宫  

何事金舆不再游翠鬟丹脸岂胜愁重门深鎻禁钟后月满骊山宫树秋  

旅夕  

风散古坡惊宿雁月临荒戍起啼鵶不堪吟断无人见时复寒灯落一花  

春  

眀月断魂青蔼蔼平芜归思绿迢迢人生莫遣顔如雪縦得东风也不消  

秋  

阳羡溪声冷骇人洞庭山翠晚凝神天将金玉爲风露曾予高秋几度贫  

灞陵亭  

一条归梦朱弦直一片离心白羽轻眀日灞陵新霁后马头烟树绿相迎  

落花  

一叶落时空下泪三春归尽复何情无人共得东风语半日樽前计不成  

下第后上高侍郎  

天上碧桃和露种日邉红杏倚云栽芙蓉生在秋江上不向东风怨未开  

司马礼  

宫怨  

栁色参差掩画楼晓莺啼送满宫愁年年花落无人见空逐春泉出御沟  

秋日懐储嗣宗  

故人北游乆不囘霜雁南度声何哀相思闻雁更惆怅却向单于台下来  

夜听李山人弹琴  

瑶琴夜久弦秋清楚客一奏湘烟生曲终声尽意不尽月照竹轩红叶眀  

崔道融  

长门怨  

长门花泣一枝春争奈君恩别处新错把黄金买词赋相如自是薄情人  

寒食客中有懐  

江上闻莺禁火时百花开尽栁依依故园兄弟别来久应到清眀犹望归  

郊居友人相访  

柴门深掩古城秋背郭縁谿一径幽不有小园新竹色君家那肯暂淹留  

镜湖雪霁贻方干  

天外晓岚和雪望月中归棹带氷行相逢半醉吟诗苦应抵寒猿袅树声  

高骈  

歩虚词  

青谿道士人不识上天下天鹤一只洞门防鎻碧窗寒滴露研朱防周易  

山亭夏日  

绿树隂浓夏日长楼台倒影入池塘水精帘动防风起满架蔷薇一院香  

访隠者不遇  

落花流水认天台半醉闲吟独自来惆怅仙翁何处去满庭红杏碧桃开  

赴西川途经虢县作  

亚夫重过桺营门路指岷峨隔暮云红额少年遮道拜殷勤认得旧将军  

锦城写望  

蜀江波影碧悠悠四望烟花匝郡楼不防人家多少锦春来尽挂树梢头  

崔橹  

暮春对花  

病香无力被风吹多在青苔少在枝马上行人莫囘首断君肠是欲残时  

华清宫四首  

银河漾漾月晖晖楼碍星边织女机横玉呌云清似水满空霜逐一声飞  

障掩金鸡蓄祸机翠环西拂蜀云飞殊帘一闭朝元阁不见人归见燕归  

草遮回磴絶鸣銮云树深深碧殿寒眀月自来还自去更无人倚玉栏干  

门横金鎻悄无人落日秋风渭水濵红叶下山寒寂寂湿云如梦雨如尘  

孟迟  

广陵城  

红绕高台绿绕城城邉春草傍墙生隋家不向此中尽汴水应无东去声  

长信宫  

君恩已尽欲何归犹有残香在舞衣自恨身轻不如燕春来还绕御帘飞  

宫人斜  

云惨烟愁苑路斜路傍丘冢尽宫娃茂陵不是同归处空寄香魂着野花  

闺情  

山上有山归不得江湖暮雨鹧鸪飞蘼芜亦是王孙草莫送春香入客衣  

卢隠  

长安亲故  

楚兰不佩佩吴钩带酒城头别旧逰年事已多筋力在试将弓箭到并州  

吴仁璧  

客路  

人寰急景如波委客路浮云似葢轻囘首故山天外碧十年无计却归耕  

南徐题友人郊居  

门前樵径连江寺岸下渔矶系海槎待到秋深好时节与君长醉隠侯家  

贾谊  

扶持一防满遗编汉陛前头正少年谁道恃才轻綘灌却将惆怅吊湘川  

金钱花  

浅綘浓香防朶匀日镕金铸万家新堪疑刘宠遗芳在不许山隂父老贫  

秋日听僧弹琴  

金徽玉轸韵泠然言下浮生指下泉恰称秋风西北起一时吹入碧湘烟  

孙鲂  

栁枝词  

灵和风暖太昌春舞线揺丝向昔人何似晓来江雨后一行如画隔遥津  

彭泽初栽五树时只应闲看一枝垂不知天意风流处要与佳人学画睂  

暖傍离亭静拂桥入流穿槛绿隂揺不知落日谁相送魂防千条与万条  

卢殷  

奉和  

鸟台上客紫髯公共捧天书静镜中桃叶不须歌白纻耶溪暮雨起樵风  

赵璜  

题七夕图  

帝子吹箫上翠微秋风一曲鳯凰归明年七月重相见依旧高悬织女机  

钱珝  

蜀国偶题  

忽忆明皇西幸时暗伤濳恨竟谁知佩兰应语宫臣道莫向金盘进荔枝  

未展芭蕉  

冷烛无烟绿蜡干芳心犹卷怯春寒一缄书札藏何事防被东风暗折看  

李拯  

朝退望终南山  

紫宸朝罢缀鸳鸾丹鳯楼前驻马看惟有终南山色在晴明依旧满长安  

张泌  

寄人  

别梦依依到谢家小廊囘合曲栏斜多情只有春庭月犹爲离人照落花  

裴澈  

吊孟昭圗  

一章何罪死何名投水惟君与屈平从此蜀江烟雨后杜鹃啼作两般声  

杨鸿  

晴望九华山  

九华闲望簇青虚气象羣峰尽不如惆怅南朝挂冠吏无人觧向此山居  

沈彬  

吊邉人  

杀声沈夜野风悲汉月高时望不归白骨已枯沙上艸家人犹自寄寒衣  

李昭象  

寄尉迟侍御  

我眠青嶂弄澄潭君戴貂蝉白玉篸应向谢公楼上望九华山色在西南  

朱景  

宿新安村歩  

淅淅寒流涨浅沙月明空渚徧芦花离人偶宿孤村下永夜间砧一两家  

唐求  

题常乐寺  

桂冷香闻十里间殿台浑不似人寰日斜囘首江头望一片闲云落后山  

巫山下  

细宫尽旧城摧神女归山更不来惟有楚江斜日里至今犹自绕阳台  

滕濳  

鳯归云二首  

金井栏边见羽仪梧桐枝上宿寒辉五陵公子怜文彩画与佳人刺绣衣  

饮啄蓬山最上头和烟飞下禁城秋曾将防玉归云去金翿斜开十二楼  

纥千着  

古僊词  

珠幡绛节晓霞中汉武清斋待少翁不向人间恋春色花自满紫阳宫  

李归唐  

失鹭鸶  

惜养年来嵗月深笼开不见意沈吟也知祗在秋江上眀月芦花何处寻  

卢弼  

和李秀才邉庭四时怨  

春衣昨夜到榆关故国烟花想已残少妇不知归未得朝朝应上望夫山  

卢龙塞外草初肥雁乳平芜晓不飞乡国近来音信防至今犹自着寒衣  

八月霜飞栁徧黄蓬根吹断雁南翔陇头流水关山月泣上龙堆望故乡  

朔风吹雪透刀瘢饮马长城窟更寒夜半火来知有敌一时齐保贺兰山  

吉师老  

鸳鸯  

江岛蒙蒙烟霭防绿芜深处刷毛衣渡头惊起一双去飞上文君旧锦机  

裴瑶  

阖闾城懐古  

五湖春水接遥天国破君亡不记年惟有妖娥曾舞处古台寂寞起愁烟  

杨玢  

长安旧居  

四隣侵我我从伊毕竟须来未有时试上含元殿基望秋风秋草正离离  

杜常  

华清宫  

行尽江南数十程晓风残月入华清朝元阁上西风急都入长杨作雨声  

尤啓中  

湘妃席上  

常说仙家事不同偶陪花月此宵中锦屏银烛皆堪恨惆怅纱窗向晓风  

易偲  

题袁州龙兴寺  

百尺古松松下寺寳幡珠葢尽闲庭甘露防囘落青石绿苔犹未干  

成文干  

煎茶  

岳寺春深睡起时虎跑泉畔思迟迟蜀茶倩个云僧碾自拾孤松三四枝  

松  

大夫名价古今闻盘屈孤贞更出羣将谓岭头闻得了夕阳犹挂数枝云  

新燕  

才离海岛宿江滨应梦笙歌作近隣咸省雕梁并头语画堂中有未归人  

游紫阳宫  

古殿烟霞簇画屏直疑踪迹到蓬瀛碧桃满地眠花鹿深院松窗药声  

滕白  

题汶川村居  

种茶岩接红霞坞灌稻泉生白石根皤腹老翁睂似雪海棠花下戏儿孙  

李九龄  

登昭福寺楼  

旅懐秋兴正无涯独倚危楼四望賖谷变陵迁何处问满川空有旧烟霞  

山中寄友人  

乱云堆里结茆庐己与红尘迹渐踈莫问野人生计少窗前流水枕邉书  

周濆  

逄隣女  

日髙隣女笑相逄漫束罗裠半露胸莫向秋池照绿水参差羞杀白芙蓉  

左偃  

寄鍳上人  

一从携手阻戈鋋屈指如今已十年长记二林同宿夜竹斋听雨静忘眠  

江上晩泊  

寒云淡淡天无际片帆落处沙鸥起水濶风高日复斜扁舟独宿芦花里  

送人  

一茎两茎华髪生千枝万枝棃花白春色江南独未归今朝又送还乡客  

卢士衡  

僧房听雨  

古寺松轩雨声别寒窗听久诗魔发记得前年在赤城石楼梦觉三更雪  

潘咸  

舟行  

平沙极浦无人度犹系孤舟寒草西半夜起看潮上月万山中有一猿啼  

徐凝  

汉宫曲  

水色帘前流玉霜赵家飞燕侍昭阳掌中舞罢箫声絶三十六宫秋夜长  

八月望夕雨  

今年八月十五夜寒雨潇潇不可闻如练如霜在何处吴山越水万重云  

嘉兴寒食  

嘉兴郭里逄寒食落日家家拜扫囘惟有县前苏小小无人送与纸钱来  

寄白司马  

三条九陌花时节万户千车看牡丹争遣江州白司马五年风景忆长安  

寄海峤丈人  

万大只愁沧海浅一身谁测嵗年遥自言来此云邉住曽防秦王树石桥  

七夕  

一道鹊桥横渺渺千声玉佩过玲玲别离还有经年客怅望不如河鼓星  

读逺书  

两转三囘读逺书画檐愁见燕归初百花时节教人懒云髻朝来不欲梳  

荆巫梦思  

楚水白波风嫋嫋荆门暮色雨潇潇相思合眼梦何处十二高巴字遥  

浙东故孟尚书种栁  

孟家种栁东城去临水逶迤思故人不似当时大司马重来得见汉南春  

过马当  

风波隐隐石苍苍送客灵鸦拂去樯三月尽头云叶秀小姑新着好衣裳  

洛城秋砧  

三川水上秋砧发五鳯楼前眀月新谁为秋砧眀月夜洛阳城里更愁人  

忆紫溪  

长忆紫溪春欲尽千岩交映水囘斜岩空水满溪自紫水态更笼南烛花  

语儿见新月  

防处天邉见新月经过草市忆西施娟娟水宿初三夜曾伴愁蛾到语儿  

马逄  

宫词二首  

金吾持防防轩天乐传教万姓瞻楼上羙人相倚防红妆透出水晶帘  

玉楼天半起笙歌风送宫人笑语和月影殿开闻晓漏水精帘卷近秋河  

韦氷  

和若邪女子题三乡驿  

来时欢笑去时哀家国迢迢向越台待写百年幽思尽故宫流水莫相催  

王涯  

秋夜曲二首  

丁丁漏水夜何长漫漫轻云露月光秋逼暗虫通夕响寒衣未寄莫飞霜  

桂魄初生秋露防轻罗已薄未更衣银筝夜久殷勤弄心怯空房不忍归  

宫词  

春来新挿翠云钗尚着云头踏殿鞋欲得君王囘一顾争扶玉辇下金堦  

五更初起觉风寒香炷烧来夜已残欲卷珠帘惊雪满自将红烛上楼看  

银瓶泻水欲朝妆烛焰红高粉壁光共怪满身珠翠冷黄花瓦上有新霜  

禁树传声在九霄内中残火独遥遥千官待取门犹闭未到宫前下马桥  

刘言史  

过春秋峡  

峭壁苍苍苔色新无风晴景自胜春不知何事幽岩里腊月开花似北人  

冬日峡中旅泊  

霜月明明雪复残孤舟夜泊使君滩一声钟出逺山里暗想雪窗僧起寒  

泊花石浦  

旧业丛台废苑东防年爲梗复爲蓬杜鹃啼断囘家梦半在邯郸驿树中  

越井台望  

独立阳台望广州更添羇客异乡愁晚潮未至早潮落井邑暂依沙上头  

桂江逄王使君旅榇归  

故人丹旐出南威少妇随防哭渐归遥想北原新垅上日寒光浅水松稀  

病中客防后言懐  

华髪离披卧满头暗虫衰艸入乡愁枕前人去空庭暮又见芭蕉白露秋  

偶题  

得罪除名谪海头惊心无暇与身愁中使不知何处住家书莫寄向春州  

李翺  

奉酬刘言史宴光风亭  

闰余春早景沈沈禊饮风亭恣赏心红袖青娥留永夕汉隂宁肯羡山隂  

张登  

招客游寺  

江城吏散倦春隂山寺鸣钟隔雨深招取遗民赴僧社竹堂分坐静看心  

杨凭  

雨中怨秋  

辞家逺客怆秋风千里寒云与断蓬日暮隔山投古寺钟声何处雨蒙蒙  

杨凝  

春怨  

花满帘栊欲度春此时夫壻在咸秦绿窗孤枕难成寐紫燕防飞似防人  

送客入蜀  

劔阁迢迢梦想间行人归路绕梁山眀朝骑马揺鞭去秋雨槐花子午关  

杨凌  

眀妃曲  

汉国眀妃去不还马防弦管向隂山匣中虽有菱花镜羞对单于照旧顔  

段文昌  

寻龙华山寺广宣上人  

十里惟闻松桂风江山忽转见龙宫正与休师方话旧风烟防度入楼中  

刘皁  

长门怨  

涙滴长门愁夜长愁心和雨到昭阳泪防不学君恩断拭却千行更万行  

崔防  

题都城南荘  

去年今日此门中人靣桃花相映红人靣不知何处去桃花依旧笑春风  

裴交防  

长门怨  

自闭长门经防秋罗衣湿尽泪还流一种蛾睂明月夜南宫歌管北宫愁  

韦臯  

赠玉箫青衣名玉指环  

黄雀衔来已数春别时留觧赠佳人长江不见鱼书至爲遣相思梦入秦  

崔向  

题越王台  

越井冈头松栢老越王台上生秋草古木多年无子孙牛羊践踏成官道  

崔郊  

赠去婢  

公子王孙逐后尘绿珠垂泪满罗巾侯门一入深如海从此萧郎是路人  

梁州曲二首  

关山万里逺征人一望关山泪满巾青海戍头空有月黄沙碛里本无春  

高槛连天望武威穷隂拂地戍金防九城弦管声遥发一夜关山雪满飞  

胡幽贞  

喜韩少府见访  

忽间梅福来相访笑着荷衣出草堂儿童不惯见车马走入芦花深处藏  

观诸妓绣様  

日暮堂前花蘂娇争拈小笔上牀描绣成安向春园里引得黄莺下栁条  

小儿垂钓  

蓬头穉子学垂纶侧坐莓苔草映身路人借问遥招手恐畏鱼惊不应人  

孙叔向  

送咸安公主  

卤薄迟迟出国门汉家公主嫁乌孙玉顔使向穹庐去卫霍空成明主恩  

王初  

立春后作  

东君珂佩响青驭多时下九关方信玉霄千万里春风犹未到人间  

春日咏梅花  

青帝来时值逺芳残花残雪尚交光隔年拟待春消息得见春风已断肠  

卫象  

古词  

鹊血雕弓湿未干鸊鹈新染劔光寒辽东老将鬂成雪犹向旄头夜夜看  

宣宗  

题泾县水西寺  

大殿连云接赏谿钟声还与鼔声齐长安若问江南事説道风光在水西  

栁公权  

代宫嫔  

不分前时忤主恩已甘寂寞守长门今朝却得君王顾重入椒房拭泪防  

卢肇  

登祝融寺兰若  

祝融絶顶万余层策杖攀萝歩歩登行到月宫霞外寺白云相伴两三层  

段成式  

题石泉兰若  

矗竹爲篱松作门石楠隂底借芳荪方袍近日少平叔注得逍遥无处论  

怯酒  

大白东西飞正狂新篘石冻杂花香诗中反语常廻避犹怯花前唤索郎  

观碁  

闲对奕楸倾一壶黄羊枰上防成都他时谒帝铜池晓便赌宣城太守无  

题谷隠兰若  

风惹闲云半谷隂岩西隠者醉相寻草衰乍觉径增险叶尽却疑溪不深  

柔卿觧籍戏呈飞卿  

出意挑鬟一尺长金爲钿鸟簇钗梁鬰金种得花茸细添入春衫领里香  

猿  

却忆书斋值晩晴挽枝闲啸激蝉清影沈巴峡夜岩色踪絶石瑭寒瀬声  

折杨栁  

枝枝交影鎻长门嫩色曾霑雨露恩鳯辇不来春欲尽空留莺语到黄昬  

嫩叶初齐不耐寒风和时节玉栏干君王去日曾攀折泣雨伤春翠黛残  

防黄才绽未成隂绣户珠帘相映深长恨早梅无頼极先将春色出前林  

哭李羣玉  

酒里诗中三十年纵横唐突世喧喧明时不作祢衡死傲尽公卿归九泉  

醉中吟  

只爱糟牀滴滴声长愁声絶又醒醒人间荣辱不常定惟有南山依旧青  

桃源僧舍看花  

前年帝里探春时寺寺名花我尽知今日长安已灰烬忍能南国对芳枝  

来鹄  

游鱼  

弄萍隈荇思夷犹掉尾扬鬐逐漫流应怕碧岩岩下水浮藤如线月如钩  

任翻  

题台州寺  

絶顶新秋生夜凉鹤翻松露滴衣裳前峰月映半江水僧在翠防开竹房  

张演  

社日  

鵞湖山下稻梁肥豚栅鸡栖对掩扉桑柘影斜春社散家家扶得醉人归  

王嵒  

贫女  

难把菱花照素顔试临春水挿花看木兰船上游春女笑指荆钗下逺滩  

曹生  

别李源  

身前身后事茫茫欲话因缘恐断肠吴越溪山寻已徧却回溪棹上瞿塘  

方壶居士  

隋堤词  

尝忆江都大业秋曾随銮跸戏龙舟伤心一觉兴亡梦隄栁无情识世愁  

衡山舟子  

舟行作  

野鹊滩西一棹孤月光遥接洞庭湖堪嗟廻雁前过望断家山一字无  

## 石仓历代诗选卷一百二十四  

明　曹学佺　编  

宋诗一  

寇准  

奉圣防赋牡丹花【`时正言直馆`】  

栽培终得近天家独有芳名出众花香递暖风飘御座叶笼轻霭衬明霞縦吟宜把红牋擘留赏惟张翠幄遮深觉侍臣千载幸许随仙仗看秾华  

江南春  

波渺渺栁依依孤村芳草逺斜日杏花飞江南春尽离肠防苹满汀洲人未归  

追思栁恽汀洲之咏尚有遗妍因书一絶  

杳杳烟波隔千里白苹香散东风起日落汀洲一望时愁情不防如春水  

暇日逰建平三闾故里庙貌荒凉惨动耳目噫贤者之祀世不絶享郡无正人遗弃若是感事伤俗因留斯句  

人生苦逺逰多是悲登眺况复念三闾遗踪良可吊道直出章华才髙逐邉徼寃声喷夜江愁色迷烟峤防碑没败莎古木吟荒庙祠破少来奠岸峻稀停棹神容渍老苔壊壁通残照旧径失朱门空庭起寒烧余基虽索寞清问长光耀旌贤谁再兴勿使过者诮  

水阁晨起  

板阁常晏眠偶独起清旦月落檐鸟语烟开客船散长江色自澄汀树声空乱羣动又复然劳劳可长叹  

晩望有感  

出门望寒野四顾惟椒坡忆昔楚大夫还此情如何残阳半明雨水落西风多因同下蔡恨不觉増悲歌  

南浦  

春色入垂杨烟波涨南浦日落动离魂江花泣微雨长郊雨余逺树减翠新蝉忽鸣激耳嘹唳久客孤坐情如何哉形之于文聊以自遣  

遥山夏雨歇逺树凉风至凭栏偶开襟新蝉动秋思沙溪洁细流庭木惊疎翠节又复然幽忧斯所萃芳嵗若奔流羲光不停辔感物悼前期谁知此时意  

雪霁池上  

霁雪池上亭晴光扇泉石暖觉岸氷消静闻檐溜滴务简身暂闲景幽心自适极目望南山圭峯露微碧  

春日登楼懐归  

髙楼聊引望杳杳一川平逺水无人度孤舟尽日横荒村生防霭深树语流莺旧业通清渭沈思忽自惊  

再归秦川  

阮路何方尽西归兴未劳河流经陜狭山色入秦髙返照明秋垒孤村接暮涛还如丁令至故里满蓬蒿  

秋夜独书勉诗友  

西风惊万木危坐思悠哉故国经年别秋鸿半夜来人应多弃善天岂不怜才休学严夫子荒凉老钓台  

秋日原上  

萧萧古原上景物感离肠逺峤收残雨寒林带夕阳溪声迷竹韵野色混秋光吟罢还西望平沙起雁行  

秦中感懐寄江外知巳  

念子隔江海浩然时已秋蝉鸣闗外树人在水邉楼髪白犹捜句时清尚旅逰遥思当永夜不寐向孤舟  

水村即事  

虚斋临逺水吟钓度朝晡苇防秋声合莎亭鹤影孤片云藏叠巘野烧起寒芜独步时吟望离人隔五湖  

暮秋感兴  

苒苒前期逺穷途一可伤有时闻落叶不语立残阳塞草秋先白溪沙晩更光那堪望天末燕雁又成行  

冬夜旅思  

年少嗟羇旅烟霄进未能江楼千里月雪屋一龛灯逺信凭邉雁孤吟寄岳僧炉灰愁拥坐砚水巳成氷  

初夏雨中  

緑树新隂暗井桐杂英当砌坠疎红重门寂寂经初夏尽日垂帘细雨中  

感兴寄莲岳一二诗禅友  

西风伤逺别前计竟成非芳草此时暮故山何日归禅应同雅道贫合长天机飜忆云浮侣无憀对夕晖  

湖上作  

极目望南浦望中生逺思雁沈芳草渡烧防夕阳陂嵗月寒萍梗江山念别离泪余清夜梦暂与白云期  

邺北旅中懐友人  

浮世多尘事悠悠难定期梦阑懐逺夜秋尽望乡时道在应无闷风亡自业诗何当归钓渚搘肘一沈思  

楚江夜懐  

西风生逺水萧飒度吟台明月夜还满故人秋未来寒蛩啼暗壁败叶下苍苔谁念空江外年年首重回  

巴东寒食  

春雨萧萧寒食天逺行犹在楚江邉人思故国迷残照鸟隔深花语防烟薄宦未能酬壮节良时空自感流年因循未学陶潜兴长见孤云倍黯然  

归州留别傅君  

杨栁如丝拂画桥此中留语欲魂销还愁别后巴东馆独聴空江半夜潮  

余顷従穰下移涖阿阳洎出中书复领分陜惟兹二镇俯接洛都皆山河襟带之地也每凭髙极望思以诗句状其物景久而方成絶句书于河上亭壁  

堤草惹烟连野緑岸花经雨压枝红年来多病辜春醉惆怅河桥酒斾风  

蝉鸣日午树隂浓避暑行吟独杖笻却爱野云无定处水邉容易耸竒峰  

岸阔樯稀浪渺茫独凭危槛思何长萧萧逺树疎林外一半秋山带夕阳  

暮天寥落冻云垂一望危亭欲下迟临水数村谁画得浅山寒雪未销时  

送人  

客亭残照里歌阕独南行芳草无防色离人多别情逺涂方不极长笛更飞声莫动乡闗念徒令白髪生  

栁  

晓带轻烟间杏花晩凝深翠拂平沙长条别有风流处密映钱塘苏小家  

南阳春日  

水满池塘花绕城日斜南陌暖风轻千门栁色春烟淡独倚髙楼闻暮莺  

中书秋日有懐青社旧逰  

掖垣秋色生鸡树忽忆青丘感旧情曽倚西楼吟暮雨数峰寒碧绕髙城  

送转运梅学士赴邉郡  

怅饮惜离羣穷邉去路分雪深山馆夜孤雁背灯闻  

又  

絶塞程苦逺穷隂嵗欲残石城归梦防陇月照人寒  

秋懐  

轻云不动日微隂髙树无风秋色深独聴暮蝉临水坐十年林壑阻归心  

秋  

自古名髙众毁归只应身退是知机林风惊防西窓梦一夜秋声忆翠微  

秋斋  

霁景有谁同逺望秋懐无奈只悲歌云收逺峤凝岚翠雨歇空庭败叶多  

无题  

金甲珠襦鏁绣扃杜城残月葬娥英春风馆花如雪空有莺传度曲声  

巴东驿秋日晩望  

楚驿独闲望山村秋暮天数峰横夕照孤笛起江船遣恨须言命防心渐学禅迟迟未回首深谷暗寒烟  

南平驿  

心随流水还乡国身向青山上屈盘逺梦不成秋雨细西风一夜客亭寒  

东归再经峡中  

复命经三峡波澜极目愁片云生防壁孤石碍中流道路连巴塞风烟接楚丘重来登望处因念昔年逰  

舂陵闻雁  

危栏秋尽偶来凭霜落秋山爽气澄谁道衡阳无雁过数声残日下舂陵  

荆南秋望  

西风吹户牖独自客荆蛮积水浮秋汉微阳淡逺山蝉稀疎叶尽雨歇片云闲何日忘簮绂深居石室间  

秋日  

栁衰蝉噪寒烟没地迥山遥暮雨收宛是昔年秋气味只添多病与离愁  

留题洛北罗汉阁  

地髙阁迥宜闲望望尽云山首懒回林下野僧应笑我半年旌斾四曽来  

辇下春日  

雨余宫阙丽春隂三月花光照上林谁倚青楼望归骑日斜南陌栁烟深  

## 石仓历代诗选卷一百二十五  

明　曹学佺　编  

宋诗二  

王禹偁  

滁州庶子泉【`唐大历中陇西李幼卿以宫庶领滁来逰故名`】  

物形固天造物景不自胜泉乎未遇人石罅徒流迸宫相政多暇行乐蹑岩磴发防涨为溪幽致兹焉盛唐贤大历后峭壁刻名姓我来一何暮今秋始乗兴山势环复缺状如壶引柄乍挹清泚姿颇惬幽闲性味将春茗宜光与晓岚暝架竹落僧厨逺声入晴磬何当宿禅室欹枕终夜聴  

明月溪  

泛流者为谁人骨皆已朽我来寻故迹溪荒乱泉吼惜哉幽胜事尽落唐贤手惟余旧时月团团照山口  

望日台  

荒台隠层峦云磴逾百尺攀萝试一上依然有遗迹掌舒旧砌平屏卓诸峯直凭髙聊写望孤懐念乡国长安不可见但对金乌赤倾尽葵藿心庶免浮云隔  

阳氷篆  

泠泠庶子泉落落阳氷笔云气势崩垂龙蛇互蟠屈峄山既劘灭石皷嗟缺失惟兹数十字遒力倚云窟摸印徧华夷流传耀缃帙书诚一艺尔小道讵可忽乃知出人事千古名不没  

凤凰陂  

次公治颍川仁政被一方神物不藏瑞兹焉集凤凰在昔奏箫韶舜庭来跄跄西伯有至化亦见鸣岐阳仲尼岂无徳已矣空悲伤夫何刀笔吏而能致殊祥我来过荒陂烟草但苍苍缅懐汉循吏史笔恐未遑  

成武县作  

释褐来成武初官且自强位卑松在涧俸薄叶经霜雨菌生书案饥禽啄印牀犹惊写秋卷槐砌落花黄  

寄宁陵陈长官  

吏隠宁陵县琴堂枕古河家山隔江逺风雨过船多假日亲寻药公庭自种莎相逢如旧识执手动劳歌  

寄金乡张賛善  

年少辞荣自昔稀朝衣卸却着斑衣北堂视膳侵星起南亩催畊冒雨归种竹野塘春笋脆采兰幽涧露芽肥伊予自是徒劳者未得同寻旧钓矶  

恵山寺留题  

吟入恵山山下寺古泉闲挹味何嘉好抛此日陶潜米学煮当年陆羽茶犹负片心眠水石略开尘眼识烟霞劳生未了还东去孤棹寒篷宿浪花  

逰虎丘山寺  

寺墙围着碧孱顔曽是当年海涌山尽把好峯蔵院里不教幽景落人间剑池草色经冬在石座苔花自古斑珍重晋朝王令宅一回来此便忘还  

寄献润州赵舍人  

记言簪笔罢摛华郡阁髙闲似道家琴院坐聴江寺磬郡楼吟见海山霞春园遗母亲烧笋夜榻留僧自煮茶应笑陶潜未归去折腰奔走在泥沙  

除夜寄罗评事同年  

郡僚方贺嵗独宿太湖棱堦下羞为吏船中秖载僧折梅和薄雪煮茗对孤灯应恕慵趋府天寒踏晓氷  

春日官舍偶题  

薄宦苦流离壮年心巳衰莺花愁不觉风雨病先知晓月晃竹屋寒苔叠槿篱无人慰幽寂庭栁自低垂  

吴江县寺留题  

松江江寺对峯峦槛外生池接野滩幽鹭静翘春草碧病僧闲说夜涛寒晨斋施笋仝溪叟国忌行香秖县官尽日门前照流水尘缨浑拟濯汍澜  

中元夜宿余杭仙泉寺留题  

祭庙回来略问禅藓墙莎径碧山前风疏逺磬秋开讲水响寒车夜救田蓝绶有香花菡萏竹窓无寐月婵娟自慙政术贻枯旱忍卧松隂漱石泉  

中秋月  

何处见清辉登楼正午时莫辞终夕看动是隔年期冷湿流萤草光凝宿鹤枝不禁鸡唱晓轻别下天涯  

苏州寒食日送人归觐  

江城寒食下花木惨离魂防宿投山寺孤帆过海门篷声泼火雨栁色禁烟村定省髙堂后斑衣减泪痕  

官舍书懐呈郡守  

年来潘令鬓初凋痩马青衫耻下僚药债渐多医宿疾宦情犹切恋明朝空江梅雨添幽郁古县槐花鏁寂寥赖有郡侯知巳在每怜憔悴贳金貂  

赠湖州张従事  

前年春牓亚龙头词赋曽推第一流上直未归红药院供吟先得白苹洲酒醒野寺烹山蕨公退溪亭狎海鸥自是吴门折腰吏满衣尘土为君羞  

和郡僚题李中舍公署  

树影池光映晓霞緑杨隂下吏排衙闲拖屐齿妨横笋静拂琴牀有落花地脉暗分吴苑水厨烟时煮洞庭茶青宫词客能多暇按曲飞觞待嵗华  

题张处士溪居  

云里寒溪竹里桥野人居处絶尘嚣病来芳草生渔艇睡起残花落酒瓢闲把道书寻晩迳静携茶鼎洗春潮长洲懒吏频过此为爱盘餐有药苗  

朝退偶题  

吏隠金门秖似闲退朝穷巷懒开闗经年不到公卿宅五日空随侍従班禁漏出花寒历历御泉通市细潺潺功名未立年犹少争忍携琴去旧山  

送郝校书従事相州  

提笔従戎别帝乡官清兼领校书郎将军幕下红莲媚诗客袖中丹桂香吟倚旌旗春过雨醉聴刁斗夜含霜金台莫作多时计非久应归振鹭行  

送夏侯正言奉使江南  

百舌闗闗麦垅青逺山迎马翠如屏禁中已诵相如赋江外犹看使者星衣拂茶烟寻水寺棹欹梅雨泊沙汀归期莫过中秋节侍宴甘泉月满庭  

送冯学士入蜀  

锦川宜共少年期四十风情去未迟蚕市夜歌欹枕处峨嵋春雪倚楼时休夸上直吟红药多羡乗轺聴子规莫学当年杜工部因循不赋海棠诗  

和陈州田舍人留别  

宛丘分理借贤明暂辍词臣抚百城职罢掖垣人共惜郡连京辅自为荣休吟红药堦前色且聴长淮枕上声驻马都门相别处栁黄莎碧上林莺  

硖石县旅舍  

霜干红叶飞迁客思凄凄处险人垂瘿登山马裹蹄篱荒蛬韵苦云冻雁行低此夕应无寐何烦报晓鸡  

寒食  

今年寒食在商山山里风光亦可怜稚子就花拈蛱蝶人家依树系秋千郊原晓緑初经雨巷陌春隂乍禁烟副使官闲莫惆怅酒赀犹有撰碑钱  

和与卢氏宋少府话旧逰  

旧逰前政一追寻宦路迁移敌古今黄绶位卑曽叹命青宫官冷不妨吟烟岚未改当窓色桃李应垂满砌隂好寄新诗题旧壁为言梅福珥朝簪  

秋居幽兴  

秋光虽寂澹幽兴入诗家篱暗螀啼菊园荒蚁上茄围棋知日影理髪见霜华向晓儿童喜溪僧遗晩谪居人事懒幽兴与谁同僧到烹秋菌儿啼索草虫扫苔留嫩绿写叶惜残红嵗晏琴罇好篱邉有菊丛前赋春居杂兴诗间半嵗不复省视因男嘉祐读杜工部集见语意颇有相类者咨于余且意余窃之也余喜而作诗聊以自贺  

命屈由来道日新诗家权柄敌陶钧任无功业调时鼎且有篇章到古人本与乐天为后进谁期子美是前身従今莫厌闲官职主管风骚胜要津  

村行  

行穿山迳菊初黄信步悠悠野兴长万壑递声含晩籁数峯无语立斜阳棠棃叶落胭脂色荞麦花开白雪香何事吟余忽惆怅村桥原树似吾乡  

喜雪贻仲咸  

半冬无雪懒吟诗薄暮纷纷喜可知衣上惹来看不足竹邉聴处立多时光迷曙色推窓蚤舞徧寒空下席迟今日使君倍相得前车飞絮醉褰帷  

霁后望山中春雪  

谁种离离碎玉苗晓楼吟望兴偏饶白云作伴宜长在红日无情巳半消聚映蚤霞明野寺散随春水过溪桥世间那得王摩诘醉展霜缣把笔描  

春郊寓目  

百舌娇慵未苦啼雪随春水下松溪何人樵树和云斫防处山田带雨犂蜀栁半开鸜鹆眼海棠深结麝香脐东风似待闲人出一路青莎衬马蹄  

春郊独步  

襟袖飘飘晩吹轻孤吟无侣亦闲行绿杨系马寻芳迳春草随人上古城不愤黄鹂夸巧舌多慙戴胜劝归耕凭髙朗咏沈湘赋自许吾生似贾生  

送融州任巽户曹  

御前曽擢首科名一掾如何万里行身落蛮夷人共惜罪因文学自为荣吏供版籍多鱼税民种山田见象耕君看咸通十司户投荒终久是公卿  

寄商州冯十八仲咸同年  

迁客秋来捧诏还故人多怪鬓毛斑重为东掖垣中士犹梦西晖亭下山薄忆宦情皆是幻老思身计不如闲何时获约同归隠水竹萧萧但掩闗  

送冯中允之任婺州  

东南宦途多胜逰婺女星下溪山幽严陵隠徳七里濑沈约诗名八咏楼岸上黍离经故国湖邉木脱正髙秋承明三入妨贤久拟觅江乡小郡侯  

寄题义门胡氏华林书院  

水阁山斋架碧虚亭亭华表映门闾力田嵗取千箱稻好事家蔵万卷书旋对杯盘烧野笋别开池沼养溪鱼吾生未有林泉计空媿妨贤卧直庐  

送柴谏议之任河中  

蒲津古郡得名公谏纸盈箱且罢封红药堦墀曽吐凤绿莎防事旧鸣蛬下车首谒重华庙入境先经五老峯见説西河淹卜夏应知教授有遗踪  

滁州官舍  

忽従天上谪人间知向山州住防年俸外不教收果实公余多爱入林泉朝簪未解何妨道宦业无机即是禅铃閤悄然私自问郡斋何异玉堂前  

琅琊山  

连袤复岧嶤峯峦架泬寥流名自东晋积翠满南谯洞碧通仙界溪明润药苗古台临海日絶顶见江潮杉影拏云暗泉声出竹遥庙碑传汉祖寺额认唐朝旱嵗时霑稼灵踪合禁樵诗章因我盛屏障遣谁描近住人多秀频登酒易销图经标八絶霍合相饶  

腊月  

腊月滁州始觉寒年丰嵗暮郡斋闲官供好酒何忧雪天与新诗合看山日照野塘梅欲绽烧回荒迳草犹斑吏人散后无公事门防森森夕鸟还  

寄杭州西湖昭庆寺华严社主省常上人  

梦幻吾身是偶然劳生四十又三年任夸西掖吟红药何似东林种白莲入定雪龛灯焰直讲经霜殿磬声圆谪官不得余杭郡空寄髙僧结社篇  

和庐州通判李学士见寄  

北门西掖久妨贤出入丹墀近八年且把一麾淮水上敢思三接浴堂前将何政术称循吏岂有文章号谪仙除却清贫入诗咏山城坐客冷无氊  

送董谏议之任湘潭  

依依行色满帆樯又借仁风恵逺方暂去长沙非贾谊犹虚计相待张苍槛前波浪潇湘阔雨后汀洲橘柚香翰苑逐臣知最幸愿聴民讼继甘棠  

后土庙琼花诗  

春氷薄薄压枝柯分与清香是月娥忽似暑天深涧底老松擎雪白娑婆  

樱桃渐熟牡丹巳凋恨不同时辄题二韵  

红芳落尽正无憀吟绕空枝首重搔最恨东君才少思不留檀口待樱桃  

病中书事上集贤钱侍郎  

力疾奉朝谒归来倦送迎老为儒术误痩爱道装轻罗药幽香散移琴细韵生晨飱渐有味笋蕨倍闗情妻儿惯蔬素仆马任龙钟一榻浑无物孤琴对病容风翻帘影乱旱减井痕重幽寂谁为伴扶行赖痩笻  

送谭殿院之任南阳  

大底人生乐故居山川况复汉南都别来坟墓有宿草归去田园多緑芜银印莫羞双鬓白锦衣兼照两轓朱西垣衰病无憀客空羡此行歌袴襦  

对酒吟  

劝君莫把青铜照一瞬浮生何足道麻姑又采东海桑阆苑宫中养蚕老任是唐虞与姬孔萧萧寒草埋孤冢我恐自古贤愚骨叠过北邙髙突兀少年对酒且为娱防日樽前垂白髪  

赠省钦  

旧隠何年别翠微瀑泉声入鏁禅扉御前曽写八分字天上特宣三事衣灯照夜庵霜后冷鼎烹秋菌雨中肥终归五老峯前去杯渡长江一锡飞  

## 石仓历代诗选卷一百二十六  

明　曹学佺　编  

宋诗三  

宋祁  

九日药市作  

阳九协嘉神期人始多暇五药防广防逰肩閙相驾灵品罗贾区仙芬冒闉舍撷露来山阿斸烟去岩罅系道杂提携盈襜更荐借乗时物无贱投乏利能射饔芩互作主参齐交相假曹植谨赝令韩康无二价西南嵗多疠卑湿连春夏佳剂止刀圭千金厚相谢刺史主求瘼万室系吾化顾赖恶石功扪衿重惭唶  

思贤阁图余真愧而成咏  

忝中二千石罢去辄圗真揆余本完士早防善养仁执笏班华位飞绥侍邃宸如何金紫服乃裹丘壑身西南一面重朅来驾朱轮牵拙嵗再期初无徳在民形象安足纪崖略聊自陈质陋眸子了志泰眉宇伸谁谓彼已子而传阿堵神爵里三十八【`自防预吕公而下凡四十一人雷太尉张尚书程枢副皆再至`】赫赫多名臣瞻前谢前哲垂后惭后人  

蜀地海棠繁媚有思加干丰条苒弱可爱北方所未见诸公作诗流播西人余素好玩不能自黙然所道皆在前人陈迹中如国风申章亦无愧云  

蜀国天余煦珍葩地所宜浓芳不隠叶并艳欲燃枝襞防分羣蕚均霞防万蕤浅深双絶态啼笑两妍姿绛节排烟竦丹釭落带垂回文锦官日传信到邉迟  

海椶  

哆炽风叶张囷皴雨皮厚丛橑列葢端攅旄注旗首物以稀见珍材缘怪忘丑  

枇杷  

有果产西裔作花凌早寒树繁碧玉叶柯叠黄金丸上都不可寄咀味独长叹  

答朱公绰牡丹  

珍蘤分清赏飞邮附翠笼蹄金防鬂密璋玉镂跗红香惜持来逺春应摘后空玩诗仍把酒恨不与君同  

赠楞严舒公上人  

丈室锦城隈庭闲地徧苔饭従香积取花续少林开讲昼经残叶禅宵独委煤无嫌一时学要是暮云才  

将归二首  

逺假西南守三逢梅栁新衰令宦情薄老惜嵗华频郫酿工销日巴禽巧唤春离家何所恨雁后作归人云栈短长亭今兹重作经卭崃叱残驭蜀分使回星旅鬂双垂雪羁懐一泛萍骊驹在门久此曲若为聴  

长安道中怅然作  

三辅古风烟征骖怅未前山园蓬颗外【`贾山议始皇侈塟言后世不得蓬颗蔽冢`】宫室黍离邉树老经唐日碑残刻汉年便须真陨涕不待雍门弦  

兴亡作今古事往始堪悲宫破黄山在城空北斗移走冈寒兔隠啼戍暮鸦饥灞岸重回首惟余王粲诗  

过恵崇旧居  

虽昧平生契懐贤要可伤生涯与薪尽法意共灯长遗画空观貌残诗孰补亡神期通一语无乃困津梁  

侨居  

公宇静寥寥居然俗意销屐闲谁记齿带适自忘腰亩首秋残获城西日暮樵比来行乐惯随意度溪桥  

春晏宴北园  

天意歇余芳人闲日始长落花风观阁睡鸭雨池塘稍倦持螯手犹残蓝尾觞春归无所预羇客自回肠  

腊后晩望  

寒日系难定鸣笳弄已休冻崖初辨马昏谷自量牛汉树临闗密胡泉入塞流登髙能赋未风物古尧州  

赠清逸魏闲处士  

奕世依岩石褒恩下帝庭姓名髙士传父子少微星池溜遥通涧家林近带坰分明诏书意天极赐鸿防  

答劝农李渊宗嘉州江行见寄  

嘉月嘉州路轲峩接部船山围杜宇国江入夜郎天霁引溪流望凉供水阁眠愧君舟楫急遂欲济长川中秋新霁壕水初满自城东隅泛舟回谢公命赋  

斋舫谈经后官池载酒行斜阳鸟外落新月树端生演漾思江浦夷犹绕郡城东辕有遗恨日想物华清  

再逰海云寺作  

十里云邉寺重驱千骑来天形欹野尽江势让山回园柰浓成幄楼钟近殷雷斜阳归鞅促飞盖冒轻埃  

题信相院黙庵  

对言方有黙因黙乃名庵庵留黙不遣一物遂为三扫泥中痕正恐力弗堪自问呵黙者了然成妄谈  

渡湘江  

春过潇湘渡真观八景圗云蔵岳麓寺江入洞庭湖晴日花争发丰年酒易沽长沙十万户逰女似京都  

城隅晩意  

寥寥天意晩稍觉并闾闲水落呈全屿云生失半山牛羊樵路暗灯火客舟还暝思输鳬鹄归飞沆漭间  

夏日陪提刑彭学士登周襄王故城  

聊随汉使者一止周王城片雨北郊晦残阳西岭明野禽呼自别香草问无名谁复黍离咏但多箕颍情  

东晋  

仓卒浮江日声明建号初羣臣让禁脔上宰制单綀气锐开桁战心欢折屐书纎儿竞撞壊不念好家居余昔逰云台观谒希夷先生陈抟祠堂缅想其人今追作此诗  

仙馆三峰下年华百嵗中梦休孤蝶往蜕在一蝉空蘂笈微言秘宵晨浩气通丹遗防后鼎林遣御余风市雾沈荒白餐霞委暗红峨眉有归约飞步与谁同  

懐古眺望  

城闉聊属眺千古恨悠悠夏享空台毁韩亡故社留庙祠旌頴凤溪水识巢牛春色依林动晨烟傍戍浮庌驺闲自集田鹤叫相求町篠夤缘密川葭靃靡柔栎墟迷郑鄙隗路隔轩逰感昔如吾辈曽经防斛愁  

咏史  

古有容容福人讥龊龊员生贪巧作奏死戒直如欲重髙门地非论媚灶天诗书大儒冢丝竹后堂旃东阁翻刍马西园窃瘗钱道谋谁执咎户选不因贤朱鼓成妖日羌雏入贺年须防反室诏终取阖门怜异日防成锦先时黙似蝉空贻后人叹流涕掩青编  

览蜀宫故城作  

国破江山老人亡岸谷摧鸳飞今日屋鹿聚向时台故苑犹霏雪荒池但刼灰頳遗糊处壤阖记数残枚恨月窥林下悲风觅陇来依城狐独速失厦燕裴回废社绕存树隂垣自上苔有情惟杜宇长为故王哀  

集海云鸿庆院  

地胜祠仍古春余物徧华山云时抱石佛雨不萎花岭挟楼梯峻岩牵殿墄斜淙谿杂环佩怪蔓走龙蛇供坐僧飞鉢香园客戏沙吾逰真草草深意属青霞  

次韵和季长学士正月二十八日出郊见寄之什【`邦人以是日祠保夀侯及唐杜丞相云`】  

雅俗传祠日年华重宴辰初阳澹江雾小雨破街尘客盖浮轻吹斋刀俨后陈林芳催兔目原色换龙鳞壤路歌声杂褠倡舞叠新持杯徧酬客惟欠眼中人  

十日宴江渎亭  

节去欢犹在賔来赏更延悠扬初短日凄乍寒天霁沼元非涨秋花自少妍蚁留新献酎蕙续不残烟戏鰋冲余藻逰避折莲流芳真可惜従此遂凋年  

漱玉斋前杂卉皆龙圗王至之所植各赋一章凡得八物或赏或否亦应乎至之之意欤遂写寄至之  

萱草  

脩莛无附叶繁萼攅莛首每欲问诗人定得忘忧否  

淡红石榴  

移植自西南色浅无媚质不竞灼灼华而效离离实  

芍药  

有名见郑风今赏异畴日采花当采根可能治民疾  

蜀葵  

红白相嗣繁色钝香亦浅相对庭户间俗尚焉能免  

竹  

脩脩稍出类辞卑不肯丛有节天容直无心道与空  

菊  

纎茎寒始密秀叶晩逾滋芳意君须识羣葩摇落时  

芭蕉  

不枝惟叶茂无干信中空所以免摧折为依君子风  

官下  

东泊骖驒一驻车騩云芣木澹扶疎【`郑有騩山`】风经御冦仙逰外野识裨谌草创余頴谷寒烟仍井邑时门残日但丘墟两都大道过従盛不称支离佩左鱼  

洛阳春  

寳楼斜倚阙西天北转楼隂压素涟白雪久残梁复道黄头闲守汉楼船尘轻未损朝来雾树暖才容腊外烟弭节不妨饶怅恋待歌鱼藻记他年  

寄题相台太尉韩公书锦堂  

瑞节前驱昼锦身堂成署榜示州民迁莺贺燕聮翩集嘉树甘棠次第春漳岸夕波通沼溜魏台暾日弄梁尘君看千古青编上得意如公有防人  

寒食假中作  

九门烟树蔽春防小雨初晴泼火前草色引开盘马地箫声催暖卖饧天萦丝早絮轻无着弄袖和风细可怜鼇署侍臣贪出沐珉穈珠馅愧颁宣  

把酒  

歌管嘈嘈月露前且将身世付酡然谩夸鼷防机头箭不识醯鸡瓮外天青史有人讥巧宦黄金无术治流年君看醉趣兼醒趣始觉灵均更可怜  

余既到郡有诏仍修唐书寄局中诸僚  

一章通奏领州麾诏许残书得自随吾党成章真小子官巾了事是痴儿昏眸视久花争乱倦首搔余雪半垂所愿弟兄皆杰笔刘生当见汗青期  

真定述事  

莫嫌屯垒是邉州试聴山河说上逰帐下文书三幕府马前鞾靺五诸侯王藩故社经涂国侠窟余风解服仇四十年来民缓带使君何事不轻裘  

拟杜子美峡中意  

天入虚楼倚百层四方遥谢此登临惊风借壑为寒籁落日容云作暝隂岘井北抛王粲宅楚衣南逐女嬃砧十年不识长安道九籥宸开紫气深  

春宴行乐家园  

园芿初干小雨泥饮壶逰屐况亲携身轻早蝶千回舞技痒新禽百种啼乗饮草茵侵坐软畏风桃绶向林低阳晖自有留人意衔照髙楼未遽西  

落花  

坠素翻红各自伤青楼烟雨忍相忘将飞更作回风舞已落犹成半面妆沧海客归珠迸泪章台人去骨遗香可能无意传双蝶尽付芳心与蜜房  

将到都先献枢密太尉相公  

再试州旟验不才却将憔悴到中台相车问罢同牛喘大厦成时与燕来今日谋猷须丙魏他年宾客但邹枚西园闻道余春在尚及花前潋艳杯  

和致政燕侍郎舟中寄晏尚书  

异时仙阁对三休顿首辞荣动邃旒防广故僚供祖帐防夷尽室付归舟侧堦生玉懐欢宴列壁圗山代逺逰新句渐髙尘累少紫芝岩曲要相求  

送越州陆学士  

梅天霞破旗干乡树依然越絶间挟防当年逢掖去懐章此日绣衣还亭余内史浮觞水路入仙人取箭山牛酒盛夸先野宴不妨春诏得亲班  

成都  

风物繁雄古奥区十年伧父巧论都云藏海客星间石花识文君酒处垆两剑作闗屏对绕二江聮派练平铺此时全盛超西汉还有渊云杼颂无  

二月十八日席上方忆季长未还不同斯乐欲作诗寄之防使者来已有新章今牵聮成篇拜呈上  

烟压西郊雨压津满城歌吹为芳辰江形左右衣留带栁色髙低麴与尘暖逼园花迎望密晓催林鸟每啼新知君贪拥光华节未肯樽前共惜春  

九日宴射  

佳节凭髙驻防旗亭臯雾罢转晨曦堋间羽集号猿后台外尘飞戏马时芳菊治疴争泛蘂丹茰辟恶徧传枝明年此防知何处醉玉颓山不用辞  

程密学知益州  

墀涂昼对别尧蓂细札芝泥袭绶馨三蜀旧台呼辐宠十连新府梦刀灵云梯霁日明钩栈雨阁苍苔蚀剑铭只恐亷襦歌未厌荧煌归应六符星  

重阳不见菊  

蜀地秋髙未拟寒翠苞如粒露华干重阳巳过君休恨留取金英晩节看  

## 石仓历代诗选卷一百二十七  

明　曹学佺　编  

宋诗四  

杨亿  

奉和御制社日诗  

仙掌凌空沆瀣秋大田多稼似云浮天邉霁景芙蓉阙江上残芳杜若洲东观羣儒宣宴乐南荆遗俗重嬉逰宸章忽降容瞻覩疑是神负九畴  

别赋赏花  

仙山灵沼五城西晓日花光照彩霓露濯氷蚕铺瑞锦风吹水麝折香脐芳葩散采添蜂蜜红片狂飘杂燕泥曽识壶中旧春色桃源重到路犹迷  

郡斋西亭即事十韵招丽水殿丞武功従事  

郡斋退食复何为縦目西亭景物竒叠嶂雨余泉眼出澄潭风静钓丝垂城临古戍寒芜阔路转荒村野彴危防处唱歌闻白纻谁家沽酒见青旗蝶随逰妓穿花迳犬吠行人隔槿篱桃李成蹊春尽后鱼盐为市日中时桑麻万顷晴氛散丝竹千门夕照移吟际岭云飞冉冉望中垅麦秀离离烟迷乔木莺迁蚤水满方塘鹭下迟鹤盖翩然肯相顾主人终宴岂知疲  

京师故人有以陇西鹦鹉遗余者因畜养之去年出守缙云提挈而至性灵甚慧触类能言公退翫之常若不足忽遇疾而逝因命瘗于小园作诗一章聊以追悼识者无罪余以贵畜也  

陇山秋树旧巢倾逺向江东逐斾旌去国梦魂应缭绕入春喉舌渐分明一声警露何惭鹤百啭迁乔肯让莺终日雕笼神不王经年丹嘴色犹轻思归悒悒因成疾顾主依依尚有情死小园芳草地夜来经雨绿苔生  

次韵和席衢州忆洛阳春逰十四韵  

周汉经营迹未遐山川形胜最堪嘉前瞻阙塞千寻出旁逗伊流一派斜子晋凤笙调夜月宓妃罗袜映朝霞何人贳酒青楼晓防处寻春紫陌赊骏马每従金埓试芳丛多展翠帷遮出逢胜境争飞盖归逼残阳竞走车庭竹惹烟披嫩箨皋兰裛露长新芽嵩峰崷崪疑摩斗洛水清泠欲见沙万井闾阎真陆海九重宫阙是天家禁林日暖空啼鸟御苑风微自落花闗路行人偏络绎津桥贾客苦諠哗何当献赋论迁鼎便欲抛官学种江海三年劳梦想田园二顷有生涯应知父老沾尧化长挈壶浆望翠华  

到郡满嵗自遣  

迢逓分符竹因循度嵗华地将鲸海接路与凤城赊触石云频起衔山日易斜潮平聚渔市木落见人家吏隠偏知幸民谣岂敢夸无嫌勾漏僻且得养丹砂  

偶书  

朱轮逺守讵成欢薄宦令人意渐防郡閤政清慵按吏乡园路近易休官梅花绕槛惊春早布水当檐觉夏寒已是三年不闻问何如归去把渔竿  

题张濬所居壁  

三张旧族富英髦仙墅重经散郁陶深喜太丘家法在须知定国里门髙分题每日摇鸡距合宴常时把蠏螯独感戴侯恩未报徘徊不觉涕沾袍  

题张居士壁  

叠巘参差翠绕门雕梁贺燕自成羣杀鸡日夕期嘉客种竹寒暄对此君且向东皋输黍稷应须北阙降纁子真漫说耕岩石不禁声名四逺闻  

留题黄山院  

禾黍离离一径通逰人揽辔即过従趂斋幽鸟闻疎磬出定髙僧记偃松夜半龛灯凝古殿雨余岩溜迸前峰昔年曽此题名处素壁欹斜翠藓重  

梁舍人奉使巴中  

药署深严才草诏剑闗迢逓忽乗轺霜天历历巴猿苦山路骎骎筰马骄梁苑寒风吹别袂瞿塘春水送归桡紫垣遣使非常例应有星文动九霄  

次韵和盛博士雪霁之什  

六花新霁白皑皑爽气飕飕拂面来梁苑酒浓寒力减谢池风细冻文开天邉防阵闻归雁江外千家见蚤梅此际何人能访戴剡溪清景好衔杯  

宋殿丞广南东路转运  

天子忧南越公卿荐陆生九年须富国万里便扬旌封部诸蛮接官曹六尚荣交州何日到鼓吹定相迎  

閤门廖舍人知袁州  

骎骎五马动征尘太守风流世絶伦身事汉庭为小相家传楚国是骚人烟波莫叹重湖逺桑梓仍将别墅邻麦穂微黄稻苗绿朱轮入境便行春  

次韵和宗人安期见贺恩命之什  

分班晓入翔鸾阙直阁旁连浴凤池防笔闲批五色诏好风时动万年枝勒移钟阜慙归晩称疾文园恨思迟何事吾宗心倍喜春塘梦彻寄新诗  

成都凤道人逰终南山谒种徴君  

何年出蜀访南宗深锁闲房翠藓重振锡忽闻逰地肺题门兼得谒人龙供吟一路髙秋月投宿斜阳逺寺钟到日弥天清论罢行寻紫阁与圭峰  

七夕  

金壶漏滴正迢迢灵匹相従在此宵月魄婵娟乌绕树河流清浅鹊成桥云轻天上榆花没风细炉中麝炷飘寂寞堪怜观津女无眠耿耿望青霄  

大理黄丞使颍州  

详刑新佐张廷尉出塞曽随霍冠军露版裁书频倚马甘泉献赋旧凌云防瞻龙衮尧阶侧暂驾星轺汝水濆百万提封周制复三千奏牍汉皇闻依莲幕府逰従近聚米山川向背分回日受厘宣室对又应前席动吾君  

王中庸赴河南巩县尉  

春风祖席引香醪白马骊驹草色袍官舍前临两京道居民半杂五陵豪卑飞碌碌犹栖棘余地恢恢暂鼓刀捧檄初同昔人喜不应搔首叹徒劳  

陈小着知邵武军  

奏牍金门奉帝俞平明鸾省剖铜符北堂送喜应占鹊南国思归不为鲈嵗月天涯乡树老烟波江上客帆孤防稽友壻堪羞死邑令今来负弩驱  

王殿丞通判桂州  

科名得玉向昆丘家世长淮入海流通籍殿中钩盾省颁条岭外桂林州汉皇前席期清夜楚客归帆指素秋父老欢闻邻郡政壶浆千里待鸣驺  

慎大詹以吴柑见贶  

龙阳休说木奴洲震泽黄柑占上流承露玉浆仙掌曙亚霜金颗洞庭秋香黏素手吴娃丽冷涤朝酲楚客愁应似荔枝催入贡随河飞鸟逐鸣驺  

秘阁舒职方知舒州  

西昆册府控千庐铅笔多年校鲁鱼厌享双鸡大官膳贪乗五马使君车明光画省辞青琐天柱仙坛访紫书只恐政成抛印绶携家深入白云居  

择良上人归天台  

片席然犀经水府防程登陆望霞标吟情晩日繁云合归路秋风密叶凋行道六时庐岳漏浮杯千里浙江潮旧房宴坐观空后香积多年饭顿销  

逰王氏东园  

名园聊得拂尘衣深入春丛一迳微万树未饶金谷富百畦犹有汉隂机青苹风暖天鸡出文杏巢干海燕归向晩鸣驺九门路栁堤回首独依依  

书懐寄刘五  

风波名路壮心残三迳荒凉未得还病起东阳衣带缓愁多骑省髩毛斑五年书命尘西阁千古移文愧北山独忆琼枝苦霜霰清樽嵗晏强顔  

吴待问之防城簿  

西来赴调合闗繻黄绶风尘厌九衢祖席且同开口笑公庭未免折腰趋长安车马偏欺客鲁国衣冠肯戏儒共忆故园归计晩旧逰烟树隔重湖  

休沐述懐寄秘阁钱少卿  

风号电笑雨平堦纨素微凉暗入懐昼枕乍成园吏梦晨蔬聊学太常斋名慙引籍通丹地心愧移文刻翠崖大隠金门犹自适日亲方朔聴诙谐  

附钱惟演诗  

寄灵仙观舒职方学士  

方瞳髪粉为郎绛阙斋心奉紫皇徴士髙懐云在岭骚人秋思水周堂闲园露草开三径灵宇华灯烛九光知有美田堪种玉防时春渚逐归艎  

南朝咏古  

结绮临春暎夕霏景阳钟动曙星稀潘妃寳钏光如昼江令花牋落似飞舴艋临波朱火度觚棱拂汉紫烟微自従饮马秦淮水蜀栁无因对殿帏  

咏唐天寳间事  

山上汤泉架玉梁云中复道吐瑶光丝囊暗合三危露翠幰时遗百和香任是金鸡亲便坐更抛珠被掩方牀匆匆一曲梁州罢万里桥邉见夕阳  

公子  

莲勺交衢接荻园来时十里一开筵歌翻南国桃根曲马过章台杏叶韀别殿对回双绶贵后门归夜九枝然闲随翠幰欹鸟帽紫陌三条入栁烟  

汉武  

一曲横汾鼓吹回侍臣髙防柏梁台金芝煜凌晨见青雀轩翔白昼来立东溟邀鹤驾穷兵西极待龙媒甘泉祭罢神光灭更遣人间识玉杯  

成都  

武侯千载有余灵盘石刀痕尚未平巴妇自饶丹穴富汉庭还负碧砮征雨经蜀市应和酒琴到临卭别寄情知有忠臣能叱驭不论云栈尚峥嵘  

始皇  

天极周环百二都六王钟鐻接流苏金椎漫筑甘泉道匕首还随督亢圗已觉副车惊博浪更携连弩望蓬壶不将寸土封诸子刘项繇来是匹夫  

无题  

误语成疑意已伤春山低敛翠眉长鄂君绣被朝犹掩荀令薰炉冷自香有恨岂因燕凤去无言宁为息侯亡合欢不验丁香结秖得凄凉对烛房  

其二  

帘声烛影浪多疑仙谷何能为解迷藻井风髙蛛壊网杏梁春暖燕争泥更看山逺堆凝黛縦许犀灵秖骇鸡枉裂霜缯防千尺红兰终夕露珠啼  

苦热  

赫日烘霞鬬晓光双纹枕簟碧牙牀频倾蜜勺寜蠲渇久捧氷壶未觉凉雪岭却思随博望风窓犹欲傲羲皇更怜乳燕翻飞处深入卢家白玉堂  

秋日小园  

碧簟凉生白袷衣庾园秋晩得幽期干房嫩菊金萤乱百草衰荷钿扇欹日薄藓花沿素壁雨淫蛙鼓占清池翛然自合防荘趣谁识无心似摽枝  

刘子仪诗  

淮水暴涨舟中有作  

行行极目天无柱渺渺横流眼有花客子方思舟下碇隂虬自喜海为家村遥树列秦川荠岸阔牛分触氏蜗鸢啸风髙良可畏此情难谕坎中蛙  

寄灵仙观舒职方学士  

石渠仙署久离羣抗迹丹台世絶伦扬子不甘嘲尚白漆园终许自全真紫烟深处鸾双舞朱髓成来鸟共伸若向云中见鸡犬可能浑望姓刘人  

题林处士肥上新屋壁  

久厌侯鲭尽室来卜居邻近钓鱼台旧山鹤怨无钱买新竹僧同道宅栽斗酒谁従扬子学扁舟空访戴逵回抽毫有汚东阳望但借明时老涧才  

南朝咏古  

华林酒满劝长星青漆楼髙未称情麝壁灯回偏照日雀航波涨欲浮城钟声但恐严妆晚衣带那知敌国轻千古风流佳丽地尽赊哀思与兰成  

咏唐明皇  

嵗嵗南山见夀星百蛮回首奉威灵棃园法部兼胡部玉辇长亭复短亭河鼓暗期随日转马嵬恨血染尘腥西归重按临波舞故老相看但涕零  

汉武  

汉武天台接绛河半涵飞雾郁嵯峨桑田准待他年变瓠子先成此日歌夏鼎防迁空象物秦桥未就已沈波相如作赋徒能讽却助飘飘逸气多  

成都  

镂肤剽俗恣邉遨或得蹲防号富饶井络共知天与险蚕丛无奈世兴妖杜鹃积恨花如血诸葛遗灵柏半烧才似文园何足道一生琴意秖成痟  

公子  

油璧香车隔渭桥黄山路逺若相邀行庖爨蜡雕胡熟永埓铺金汗血骄别馆横陈张静婉期门长揖霍嫖姚注钩握槊曽无惮绿桂膏浓晓未销  

## 石仓历代诗选卷一百二十八  

明　曹学佺　编  

宋诗五  

韩琦  

啄木  

剥剥复卜卜意若念良木营营求蠧心未获空我腹或露一裆红或展双翅绿捷缘都卢橦响弄羯鼓曲捜索不知疲利觜信摧秃忽尔破奸穴种类无遗族内孽固难辨一发知潜伏彼实害珍材尽殄此非酷饱食作羣飞时下泉沼浴归鸣凉树隂暮趂髙枝宿  

感花  

雕堂瞰寳栏有花病不妍谁知穷山顶牡丹一尺圆寳栏锄溉足穷山风日煎彼此不得地天道胡为然两适终难得兹恨无穷年  

广陵大雪  

淮南常嵗冬犹燠今年隂沴何严酷黒云漫天一月昏大雪飞扬平压屋风力轩号助其势摆撼琳琅摧冻木通宵彻昼不暂停堆积楼台满溪谷有时造出可怜态栁絮棃花乱纷扑乘温变化雨声来度日阶庭恣淋漉防萦寒霰不成丝骤集疎檐还挂瀑  

答袁陟节推逰禅智寺  

春去惜余景偶来郊外观芜城千古恨一顾殊悲酸荒祠枕大道尚记吴城阡逺近绿隂合水衬红荚残陇麦齐若翦随风卷波澜罢农喜有望守臣心粗寛萧疎禅智寺壊址不甚完丛花乱芍药篱竹摧琅玕空有亭亭柏成行如笔端供帐具朝膳僚寀成清欢小杜诗板暗乐石曽未刋乘兴诣茶圃百步登平峦摘焙试烹啜甘挹零露漙午过倦微暑堤路腾归鞍天子忧嵗旱引咎古所难列郡承新诏朝夕弗敢安况此行春意固不在逰盘  

腊日出猎近郊  

悲风吼林霜草白杀气棱棱惨空碧因畋讲事比其时况值嘉平覆已隙暂整和门出近郊猎猎旌旗原烧赤狩场一望天四垂貔虎意豪犹恨窄皷动围开翼复箕人知部分如刀划飞走窜伏不得暇狡兔幸生徒奋掷饥鹰眼捷翅头健下鞲风发无虚搦鹘拳交击或未仆继嗾韩卢追以咋忽穿丛薄失所捕耻焉便縦摩霄翮不似寒鸱得腐防傲然有视鹓雏吓鸟鹑鹊雉曷足数亦有晨风竞捜索其间骇兽欲陵突悍卒争趋矜手格前驱反斾弗及舍丘山大委虞中获翻车泻酒犒士众万刀刲肉恣燔炙塞防寓令岂徒然不在诗人刺荒癖王者设官犹取众大奸宿猾许擒扼乗时废职莫自效勿谓鸷鸟无全防别有老狐智计巧只就髙城营窟宅疑冰识扱行步穏此日胡由见踪迹雕兮雕兮未得志将军愤懑如何释  

病鹤贻刘易  

尘寰病思苦仙府归魂劳秃翼败风霰卑栖掩蓬蒿池圃摈时玩鸡鳬岂吾曹谁知牢落心万里孤云髙  

逰开化寺  

开化得地胜崇侈何代作全山镵佛身万木亘髙阁烟霞无四时为我张幄幙飞泉乗空来直在庭砌落松柏森成行鬬状蛟龙恶如整万人阵偏伍不敢错距城才一舍旷絶类霄堮噫吾何自劳日窘吏事缚到官逾一期未克造林壑引疾得乡邦昼锦行遂着猛抛公几烦不负真境约精庐始一登百虑已澄却徘徊延宾僚开席盛燕酌歌留岭上云吹乱风前铎勿讥清赏累粗继东山乐  

离并州至晋祠次韵答宣徽富公  

公名杰出天下贤终身师慕常颛颛十年一面数日别行行不忍移归軿刚肠出泪收还注感公知己难违去黄昏病作宿荒城离绪不堪纷似雨  

答陈舜俞推官恵诗求全瓦古砚  

邺宫废瓦埋荒草取之为砚成坚好求者如麻防百年宜乎今日难捜讨吾邦匠巧世其业能辨瓌竒幼而老随材就器固不遗大则梁栋细棼橑必须完者始称珍何殊巨海寻三岛荆人之璧尚有瑕夏后之璜岂无考况乎此物出坯陶千耕万斸常翻搅吾今所得不専全袐若英瑶借文缫君诗苦择未如意持赠只虞咍絶倒君不见镇圭尺二瑁四寸大小虽异皆君寳  

孙贲书记以齐安旧文为示感而成咏  

余兄天圣中尚抑齐安守余遭所生忧得归侍左右孤茕获茍存朝夕赖诲诱兄材无不宜吏治孰可偶公庭常寂然所乐在文酒临江三四楼次第压城首山光拂轩槛波影撼窓牖原鸰欵集间万景皆吾有兄诗豪且竒气焰摩星斗优逰预赓和惟自愧荒丑于今四十年日月甚奔走当时相聚者十已丧八九尝为春亭记乌敢示不朽孙君里中来云亭废亦久徒有旧文在况足失其手兄后见曽孙弟老成衰叟一身虽宠荣百虑镇纷纠何如昔日欢悲泣念爱友  

次韵和子渊学士春雨  

天幕沈沈淑气温雨丝轻软坠云根洗开春色无多润染尽花光不见痕寂寞画楼和梦锁依微芳树过人昏堂虚座密珠帘下试问淳于醉防樽  

周沆著作宰秀州嘉禾  

庇身名邑得嘉禾铜墨犹嗟滞俊科前席未期宣室召闻弦还继武城歌酒旗穿栁春堤迥鱼艇藏花夕唱和对此不劳披县谱且求新句解诗魔  

叔平学士知青州  

厌直圗书府思为海岱州郡符分竹使亲膳洁兰羞文石输忠密仙山进职优过家门纳驷卜地陇眠牛暮霰凌羁玉朝暾艳防油恩寛敷汉扎政善洽齐讴水际春芳盛尊中客醖浮物饶三服丽居乐五民逰松鬛低容宴峰螺翠入楼行闻西掖召真赏莫淹留  

馆直二阕  

玉山岑寂雪花干仙掌风髙露未漙自笑曼都凡格在一宵无奈月邉寒  

章沟传漏过三更霜压寒威特地生苦恨回环窓外铎防畨幽梦不教成  

和春卿学士栁枝词  

章街风晓起新眠寒食轻隂未雨天无限青丝拂逰骑一生芳意负金鞭  

淡烟轻日簇谁家微出青旗一带斜对景似嫌春意老更摇疎影扫残花  

和邃卿学士雪霁登袐阁  

晓来延阁步层梯春色周围一望低残雪半留珠殿北非烟长防绮窓西幽情自逐归鸿防芳意还因逺树迷金匮有书犹未见袐封香篆锁芝泥  

上已前与同舍出郊过金明池  

天波新绿染成春波面轻风起细鳞隔岸鸟声低弄曲出墙花艳逺含嚬栁经伤别还多绪鸥为忘机不避人三月偷逰仙署友肯思迢逓走征轮  

和春卿学士登广文阁观京阙之盛  

层阁郁嵳峩登临逸意和雨余春物动天濶夕阳多棋布金杯第环通璧沼波泥中足车骑应笑翟公罗驾幸西太一宫陌上耕者叱牛声厉左右皆笑之  

皇心闵雨出西坰亲祷灵宫致洁诚扈跸不知农事苦辇前争笑叱牛声  

召赴天章阁观新刻成仁宗御诗  

天阁当年拂雾宣紫皇端扆侍羣仙亲挥龙凤轩腾字命继咸韶雅正篇劝酌屡行均圣宠赐花中出夺春妍玉峰光景都如旧但睇宸章极然  

上巳防兴庆池  

元已开樽处垂花碧洞前绮罗明浩渺台榭插漪涟曲水来如篆轻桡去若仙春寒芳意晩未见栁飞绵  

上巳晩逰九曲池  

九曲池邉第一开舣舟同赏尽髙才湾流自得黄河势怪石应従紫阁来尘外怳迷仙境界竹间深有古亭台徘徊复至丰碑下花萼吁嗟作盗灰  

春隂马上  

正是风和日暖天重隂凌扰苦纒绵蕉心自结凭谁展栁眼慵开只待眠草湿漫铺留醉席榆寒难掷买春钱防时霞外氛霾散放出红轮一丈圆  

防故集贤崔侍郎园池  

崔园髙絶五门西尘外风光是处宜唐室旧池因地得汉宫遗址上楼知青螺万岭前为障碧竹千竿近作篱我住邺台殊草创一来尤觉愬归迟  

山楼  

西北髙楼上南山日面栏势笼秦地胜隂落渭波寒带雨新屏活穿云古道难仙扃如可造便拟挂朝冠  

流杯  

迢逓穿花出弯环作篆来若非天上醴不泛洞中杯水鸟浮还没仙航去复回蓬瀛真境事销得玉山頽  

石林  

丛石竞崭岩当轩翠扑岚疑峰何啻九仙岛迥侔三润极云犹抱温多玉尚含楼髙慵引望坐看小终南  

再题休逸台  

冰井梁摧防百秋昔移为枉立台头层基面垒盘蜗殻倒影侵池侧蜃楼拂槛落霞凌绮席入檐初月误琼钩芳林已合隂成茂不见西山涌万丘  

观鱼轩  

雨后方池碧涨秋观鱼亭槛俯临流时看隠荇骈头戏忽见开萍作队防喜掷舟前翻乱锦静潜波下起圆沤吾心大欲同斯乐肯插筠竿饵钓钩  

中秋席上  

去年西洛过中秋正怯清光刺病眸此夜北都逢好月喜延嘉客上髙楼真居自与风尘絶雅句须穷造化捜但引流霞歌白雪岂殊身在广寒逰  

九日水阁  

池馆隳摧古榭荒此延嘉客防重阳虽慙老圃秋容淡且看寒花晩节香酒味已醇新过热蠏黄先实不须霜年来饮兴衰难强漫有髙吟力尚狂  

次韵答致政赵少卿  

登科常愧处卢前叙齿于兄小十年鹤不称轩犹自若鸿谁能弋已安然山头俗驾归诚晩湖外扁舟见独先惟有大钧公道在方圆随物旧同甄  

九月四日防安正堂  

秋光浓拂使君家尚去重阳五日赊且诵好诗成素饮更先诸客对黄花池萍渍雨钱钱密塞雁书空字字斜但縦髙吟开醉胆莫惊摇落动悲嗟  

壬子三月十八日逰御河  

三月逰河魏国风惬山通日正暄融压沙寺古花残雪过马桥髙水饮虹众乐自深春色外万愁俱泯醉吟中天公恐雨伤民意只放轻云暝碧空  

八月十九日赏菊  

春英无不惜开迟秋菊常懐素景悲惯负晚霜甘索寞忽逢先闰促离披欲移庭槛嫌伤早拟泛宾罍未入时自是寒花当守分一违佳节速人嗤  

初冬祀坟  

晓乗轻凛上平冈西欵亲茔一舍强带霭逺峰时隠见半霜残叶杂青黄来牟渇雨空成陇宾雁冲云自着行此日初冬严祀事只増歔感不夸乡  

提举陈龙圗迁居邢台  

乡居新葺后归兴邈难招老去重离别秋来添寂寥云横初送雁渡浅未成桥千里犹思驾封圻幸不遥  

崔象之宰韩成  

去年同举菊花觞自掲清音入醉乡此日髙秋来一别防旬佳节亦重阳风生古操安新治雨彻疎茅锁旧堂民里更繁应自化宰君心地本空王  

## 石仓历代诗选卷一百二十九  

明　曹学佺　编  

宋诗六  

文彦博  

留守相公宠示东田防集诗依韵和呈  

尝同徐勉构东田花竹成隂雨后天为爱宪台寛白简得随相府赏红莲清樽屡釂吟情逸红袖频翻舞态妍归兴直须三皷尽月华应是十分圆  

留守相公宠赐雅章召赴东楼真宰之防次韵和呈  

朱楼华阁府园东蜗陋仍依美庇中俭幕深严依绿水楚台髙迥快雄风四弦清切呈新曲双袖蹁跹试小童况是元规兴不浅归轩争敢便匆匆  

次韵留守相公同逰龙门  

凿开青嶂啓天门直泻伊流浅汝濆八节惊涛鼍振皷千花寳塔雁翔云嵓隈雨过飞泉涨谷口风回堕叶纷龛穴隆穹三像列楼台华焕两崖分方陪茜斾来寻胜不就蒲飱趂茹荤北里笙竽皆拥従东山罗绮半酣醺升堂共覩皤仙貌防杖同寻古士坟喜脱貂冠亲野老幸随熊轼附邦君林峦岑寂真堪赏市井喧哗渐厌闻人度长川犹隠映香销古殿尚氛氲周生归后兰重佩荀令行时蕙更薫晓露未晞珠滴泪秋花争发锦挑文羣娃散步尘生袜小舫争登水溅裙钓叟旁观皆叹羡禅师迎谒尽欢欣既无冗局羁闲迹忍促回轩背夕曛得向石头溪上饮従今遂不畏移文  

知府学士尧夫逺寄雅章曲念衰老谨依髙韵和呈粗伸感佩之意  

防年洛社盍朋簪照席琼枝秀出林月夕同逰诗笔健花时共赏酒杯深帝纶中出荣开府使节西驰怆判襟逺寄佳章念衰朽知君最有嵗寒心  

和致政张徽大夫见贻之什  

自愧无才济世难貂蝉挂了谢朝班襟形散逸尘埃外杖履逍遥水石间君亦早抛华省贵人皆仰羡白云闲湖溪闻与郊居近不用拈钱剰买山  

送弥陀实师访积庆西堂顺老  

好去三摩地相逢两防家禅心究实际恵眼絶空花闻在东林日常烹北苑茶愿将甘露味余洒济河沙  

感旧念逰作忆鲈诗  

西风一棹思鲈兴抖擞尘缨归旧庐最忆香山石楼下清伊深处钓寒鱼  

追思洛社闲逰伴屈指于今大半亡若到龙门更闻笛定知悲感似山阳  

清明日玉津园赐宴即席  

节应桐华始筵开禁苑新推恩縁旧物加恵及陈人众乐闻天奏同寅防柄臣兰肴享丰洁桂醑酌芳醇覆育需云广涵濡湛露均桑榆垂晩景何路报尧仁  

西归日琼林苑赐宴即席  

窃禄叨荣四纪余退思侥幸亦无如趋朝再覩新宫省解绂还归旧里庐报国丹心明皎皎恋轩疲足去徐徐羣公尽出都门祖盛事光于汉二疏  

臣伏防圣恩今月二日就琼林苑特遣中使宠赐御诗仰味圣言恭披宸翰曲推恩礼过奨愚臣感愧之深负荷弗克辄课愚陋恭和圣制  

老臣为感圣恩殊趣治轻装觐帝居锡宴便蕃亲凤扆赐章重叠捧书康时有志才终短报国无功术已疎身在洛阳心魏阙愿倾丹恳上公车  

送圆明大师归吴兴  

数曲清琴达舜聪瑶津仙苑助薫风朝端多士知音久霅上故栖归思浓命服鲜华新烂椹行装轻简旧焦桐乡人若问大檀越尽在名经千部中  

某再获谢事归老洛帅留守相公玉汝宠恵台什过形奨予谨达来贶  

二圣恩深念老臣许従休退乐伊滨重观景物皆尘迹喜见居留是故人林下放懐无简束樽前道旧长精神公虽久作东田伴却伫黄枢秉化钧  

野意山情颇以自适故作是诗  

引得清伊一派通三湾相接势无穷便成渺渺江湖趣更有萧萧芦苇风西洛故年为胜地东田今日属衰翁药园事迹分明在尽见云卿旧记中  

逰东田八韵  

文物平津阁风流太傅山胜逰松岛外故迹药园间霜蔀编为屋寒荆刈作闗窓櫺云漠漠畦窦水潺潺芦渚炊烟起萍沤钓艇还竹经朝雨翠荷借夕阳殷幽兴能招隠髙情自爱闲従来行乐处携手一开顔  

题郭熈画樵夫渡水扇  

浅水深山一径通樵夫涉水出林中可怜画笔多情思写在霜纨一扇风  

次韵留守相公玉汝以某赴东庄特赐佳篇  

东郊瘠土才千亩绕舍团椒仅百家地接玉泉多草木路经缑岭少风沙能留过客虽无饵时对清樽亦有花昔日相君曽降顾常忧蜗陋不容车  

某以端居多暇懐洛成诗防家运使兵部俯垂属和拙诗伸谢  

倦翼念归林幽懐动越吟更回谿叟信深契野云心巴里传髙唱英韶继善音便须传洛社纸价重千金  

偶书答岐守吴卿防复北京作  

君说归期未有期西风又是鲙鲈时何当防集香山伴同赴松窓烛下棋  

耆老防诗  

九老唐贤形绘事元丰今胜防昌春垂肩素髪皆诗彦挥尘清谈尽席珍染翰不停诗思健飞觞无算酒行频兰亭雅集夸脩褉洛社英逰忝序宾自愧空疎陪几杖更容欵密奉簪绅当筵尚齿尤多幸十二人中第二人  

次韵秦帅经畧吕通议过洛少留  

喜过西都暂解鞍樽前不惜醉酡顔推襟道旧従容久落笔成诗顷刻间塞外定知威令肃幙中尝得雅歌闲相门出相归人望琐闼难淹侍従班  

近闻有真率防呈提举端明司马  

近知雅防名真率率意従心各任真顔子箪瓢犹自乐庾郎鲑韭不为贫加笾只恐劳烦主缉御徒能困倦宾务简去华方尽适古来彭泽是其人  

提举端明宠示三月三十日雨中书懐包含广博义味精深词髙韵险宜其寡和辄次元韵  

春光垂欲尽夏景渐増添郁郁松篁茂萧萧风雨兼花心随絮落屐齿被苔粘巧啭莺迁木惊飞燕入帘虾须穿曲沼虎爪度前檐坐久香销炷吟多笔费尖云容方霭霭日色未炎炎舞鹤倾丹顶逰散绿髯命宾常务率出令更须严诗咏当阶药书寻傍架籖兰芬衣可袭露润草俱沾贵近辞金马编脩赐玉蟾髙懽惟自适独乐未尝厌赤白曽谘丙丹青每诮阎冲和缘养浩寂莫为安恬身处贫无愧心贪道不亷成文推大手济用鄙轻缣视履循清节祈恩陋杂占闻韶欣凤舞在藻爱鱼潜鲈鲙思渔艇貂冠望酒帘圣时非吏隠贤业系民瞻抚事惟公论摛辞乃自谦保躬诚易退康世义难淹类句慙无取酬言幸不嫌  

奉陪伯温中散程伯康朝议司马君従大夫席于所居小园作同甲防  

四人三百十二嵗况是同生丙午年招得梁园工赋客合成商岭采芝仙清谈亹亹风盈席素发彯彯雪满肩此防従来诚未有洛中应作画圗传  

留守相公和提举端明作三夀公字韵诗辄继前韵  

三川开盛府万钥主离宫雪苑延梅叟湖园奉晋公因依念有素出处幸多同雅防欢言意今推前辈风答厐相家园虽陋春物向荣日冀相车时枉逰览未防宠降承贶佳章谨次严韵  

一廛幽趣斗城西竹映轩窓栁拂堤园吏每夸风物美主人常叹簿书迷碧池荷动观鱼戏朱槛梧倾待凤栖惟愿毗耶长者至莫忧花里有莺啼  

附范镇诗  

信相院慧灯  

行乐到萧寺像殿何煌煌僧年过九十细话灯焰长方忆龆齓时初离父母乡是时循旧迹昼夜不暂忘自事膏火来日就与月将始卒未尝暗眉发皆如霜御风设绛纱求福兼异香寒村防织女借余坐如筐陋巷苦志士凿壁偷邻光  

## 石仓历代诗选卷一百三十  

明　曹学佺　编  

宋诗七  

范仲淹  

谢黄惣太博见示文集  

松桂有嘉色不与众芳期金石有正声讵将羣响随君子着雅言以道不以时仰止江夏公大醇无小疵孜孜经纬心落落教化辞上有帝皇道下有人臣规邈与圣贤防岂以富贵移谁言荆棘滋独此生兰芝谁言鼃黾繁独此蟠龙岂徒一时异将为千古竒愿言周召风达我尧舜知致之讽谏路陞之诰命司二雅正得失五典陈雍熈颂声格九庙王泽及四夷自然天下文不复迷宗师  

农  

圣人作耒耜苍苍民乃粒国俗俭且淳人足而家给九载襄陵祸比户犹安辑何人变清风骄奢日相袭制度非唐虞赋敛由呼吸伤哉田舍人常悲大弦急一夫畊防垅逰堕如云集一蚕吐防丝罗绮如山入太平不自存凶荒亦何及神农与后稷有灵应为泣  

寄题孙氏碧鲜亭  

天地何风流复生王子猷黄金买碧鲜绿玉排清秋非木亦非草东君嵗寒寳耿耿金石性雪霜不能老清风乃故人徘徊过此君泠泠钧天音千载犹得闻应是圣贤魄钟为此标格髙节见直清灵心隠虚白粉筠多体貌锦箨见儿童上交松桂枝下结兰蕙丛秀气蔼晴岚翠光疑绿水明月白露中静如隠君子不愿湘灵泣不求伶伦吹凤凰得未晩蛟龙起何时萧萧云水间良与主人宜红尘满浮世何当拂长袂坐啸此亭中行歌此亭际逍遥复逍遥不知千万嵗  

明月谣  

明月在天西初如玉钩微一夕増一分堂堂有余辉不掩五星耀不碍浮云飞徘徊河汉间秀色若可飱清风起丛桂白露生堦兰髙楼望君时为君拂金徽奏以尧舜音此音天与稀明月或可闻顾我亦依依月有万古光人须万古心此心良可歌凭月为知音  

清风谣  

清风何处来先此髙髙台兰丛国香起桂枝天籁回飘飘度清汉浮云安在哉万古郁结心一旦为君开有客慰所思临风久徘徊神若逰华胥身疑立天台极渇饮沆瀣大暑执琼瓌旷如携松丘腾上烟霞逰熈如即荘老语入逍遥道朱弦鼓其薰可以解吾民沧浪比其清可以濯吾缨愿此阳春时勿使飘暴生千灵无结愠万卉不摧荣庶防宋玉赋聊广楚王情  

驯鸥咏  

万物有常性性无不贵生凤翔与骏奔一一逺害情鴥彼沙上鸥皎皎霜雪明月宿沧洲静日浴沧浪清何以狎溪人溪人澹无营循循自饮啄往往相逢迎徘徊两无猜何慕复何惊客有懐依依云水言将归逐尔羣鸥乐羣鸥尔勿飞此心未忘者天机非杀机  

公路涧【`曹公与袁绍常争据此地`】  

嵩髙发灵源北望洛阳注清流引河汉白气横云雾英雄惜此地百万曽相距近代无战争常人自来去  

拜马涧【`子晋登仙遗马于此乡人见之皆拜`】  

传闻王子晋涧邉遗一骥当时青云路鸡犬亦可致未必真龙媒悠悠在平地  

二室道  

太室何森耸少室欲飞动相对起云霞恍如逰仙梦何以宠此行行歌降神颂  

天门泉  

天门有灵泉尘埃未尝至日月自髙照云霞亦辉庇惟抱夷齐心饮之可无愧  

峻极上寺  

徘徊峻极寺清意满烟霞好风従天来吹落桂树花髙髙人物外犹属梵王家  

中峰  

嵩髙最髙处逸客偶登临回看日月影正得天地心念此非常逰千载一披襟  

聴真上人琴歌  

银潢耿耿霜棱棱西轩月色寒如冰上人一叩朱丝绳万籁不起秋光凝伏羲归天忽千古我闻遗音泪如雨嗟嗟不及郑衞儿北里南邻竞歌舞竞歌舞何时休师襄堂上心悠悠击浮金戛鸣玉老龙秋啼沧海底幼猿暮啸寒山曲陇头瑟瑟咽流泉洞庭萧萧落寒木此声感物何太灵十二衔珠下仙鹄为余再奏南风诗神人和畅舜无为为余试弹广陵散鬼物悲哀晋方乱乃知圣人情虑深将调四海先调琴兴亡哀乐不我遁坐中可见天下心  

湖山  

湖山满清气赏心甲吴越晴岚起片云晚水连初月渔父得意归歌诗等闲发  

筠亭  

为爱碧鲜亭入夏至台榭竞生烟独有清凉意髙冈凤不来幽人此沈醉  

风笛  

风引湖邉笛焉知非隠沦一声裂云去明月生精神无为落梅调留寄陇头人  

渚莲  

武陵谁家子波面双双渡空积心中丝未成机上素似共织女期秋宵苦霜露  

和葛闳寺丞接花歌  

江城有卒老且贫憔悴抱闗良苦辛众中忽闻语声好知是北来京洛人我试问云何至是欲语汍澜堕双泪斯须收泪始能言生自东都富贵地家有城南锦绣园少年只以花为事黄金用尽无他能却作琼林苑中吏年年中使先春来晩宣口敕修花台竒芬异卉百余品求新换旧争栽培犹恐君王厌顔色羣芳只似寻常开幸有神仙接花术更向都城求絶匹梁王苑里索妍姿石氏园中捜淑质金刀玉尺裁量妙香膏腻壤弥缝密回得东皇造化工五色敷华异平日一朝宠爱归牡丹千花相笑妖娆难窃药嫦娥新换骨婵娟不似人间看太平天子春逰好金明栁色笼黄道道南楼殿五云髙钧天捧上蓬莱岛四邉桃李不胜春何况花王对玉宸国色精明动韶景天香旖旎飘芳尘特奏霓裳羽衣曲千官献夀罗星辰兑悦临轩逾数刻花吏此时方得色白银红锦满牙牀拜赐仗前生羽翼惟观风景朝仍暮一心嵗嵗供春赋中途得罪情多端刻木在前何敢诉窜来江外知防年骨肉无音雁空度北人情况异南人潇洒溪山苦无趣子规啼处血为花黄梅熟时雨如雾多愁多恨信伤人今年不及去年身目昏耳重精力减复有乡心难具陈我闻此语聊悒悒近曽侍従班中立朝违日下暮天涯不学尔曹向隅泣人生荣辱如浮云悠悠天地胡能执贾谊文才动汉家当时不免来长沙幽求功业开元盛亦作流人过梅岭我无一事逮古人谪官却得神仙境自可优优乐名教曽不恓恓吊形影接花之技尔则竒江乡卑湿何能施吾皇又诏还淳朴组织文章皆弃遗上林将议赐民畋似昔繁华徒尔为西都尚有名园处我欲抽身希白傅一日天恩放尔归相逐栽花洛阳去  

天平山白云泉  

灵泉在天半狂波不能侵神蛟穴其中渇虎不敢临隠照涵秋碧然一勺深防润腾云飞散作三日霖天造岂无意神化安可寻挹之如醍醐尽得清凉心闻之异丝竹不含哀乐音月好羣籁息涓涓度前林子晋罢云笙伯牙收玉琴徘徊不拟去复发沧浪吟乃云尧汤嵗盈盈长若今万里江海源千秋松桂隂兹焉如有价北斗量黄金  

留题常熟顶山僧居  

平湖数百里隠然一山起中有白龙泉可洗人间耳吾师仁智心爱兹山水音结茅三十年不道日月深笑我名未已来问无端理却指岭邉云斯焉赠君子  

和杨畋孤琴咏  

爱此千年器如见古人面欲弹换朱丝明月当秋汉我愿宫商弦相应声无间自然召南风莫起孤琴叹  

绛州园池  

绛台使君府亭阁参园圃一泉西北来羣峰髙下覩池鱼或跃金水帘长布雨怪柏锁蛟虬丑石鬬防虎羣花相倚笑垂杨自由舞静境合通仙清隂不知暑每与风月期可无诗酒助登临问民俗依旧陶唐古  

晋祠泉  

神哉叔虞庙地胜出嘉泉一源甚澄静数步忽潺湲此异孰可穷观者増恭防锦鳞无敢钓长生同水仙千家溉禾稻满目江乡田我来动所思致王愧前贤大道果能行时雨宜不愆皆如晋祠下生民无旱年  

中元夜百花洲作  

南阳太守清狂发未到中秋先赏月百花洲里夜忘归绿梧无声露光滑天学碧海吐明珠寒辉射空星斗疎西楼下看人间世莹然都在青玉壶従来酷暑不可避今夕凉生岂天意一笛吹销万里云主人髙歌客大醉客醉起舞逐我歌弗舞弗歌如老何  

送郧乡尉黄通  

少年好逸骥老者重安车争先尚逐逐致逺贵徐徐勿言一尉卑千户系惨舒外矜固不足内乐则有余子防与季路作邑宁欷歔五斗对万钟所问道何如  

依韵和襄阳王源叔龙圗见寄  

髙车赴南岘敝郊主东道风采喜一见布素情相好屈指四十秋于今嵗寒保我起为君夀善颂复善祷愿尽杯中物薄言理可到君子贵有终功名非必早朝端卿大夫所尚贤而老世虑久乃周圣门深已造与君誓许国无忝于祖考洁如凤食竹乐若鱼在藻安得长相亲时时一絶倒不忘平生期明月满懐抱  

归雁  

稻粱留不得一一起江天带雪南离楚和春北入燕依依前伴侣历历旧山川木叶程犹逺梅花信可传子规啼到晓鹦鹉锁经年应羡防防者东风羽翼偏  

寄欧静秀才  

君归一水逺魂防木兰桡赖有南轩竹清风慰寂寥  

野色  

非烟亦非雾羃羃映楼台白鸟忽防破夕阳还照开肯随芳草歇疑逐逺帆来谁谓山公意登髙醉始回  

酬滕子京同年  

谢家风雅若为酬散吏方躭海上逰疎懒防忘传笔梦寂寥仍有负薪忧欲歌兰雪归真隠敢向簪轩竞急流如共茂先瞻气象莫言神物在南州  

题翠峰院【`范蠡旧宅`】  

翠峰髙与白云闲吾祖曽居水石间千载家风应未坠子孙还解爱青山  

试笔  

偶縁疎拙得天真岂问前途屈与伸车马縦能欺倦客江山犹可助骚人懒如叔夜书盈几狂似渊明酒满巾况有南窓姬易在此心那更起纎尘  

送何白节推宰晋原  

盛府兼名邑荣归指故林多年望乡泪万里倚门心江馆春寒薄山程晩翠深板舆迎侍日桃李正芳隂  

送石曼卿  

河光岳色过秦闗英气飘飘酒满顔贾谊书成动西汉谢安人笑起东山亨途去觉云天近旧隠回思水石闲此道圣朝如不坠疏封宜在立谭间  

送韩渎殿院出守岳阳  

仕宦自飘然君恩岂欲偏才归剑门道忽上洞庭船坠絮伤春目舂涛废夜眠岳阳楼上月清赏浩无邉  

逰乌龙山寺  

髙岚指天近逺溜出山迟万事不到处白云无尽时异花啼鸟乐灵草隠人知信是栖真地林僧半雪眉  

江干闲望  

江干日清旷寓目一搘笻落叶信流水归云识旧峰兰荪谁共采鳬雁自相従莫爱苹风起波来千万重  

桐庐郡斋书事  

千峰秀处白云骄吏隠云邉岂待招数仭堂髙谁富贵一枝巢隠自逍遥杯中好物闲宜进林下幽人静可邀莫道官清无嵗计满山芝术长灵苗  

洞庭山  

吴山无此秀乗暇一逰之万顷湖光里千家橘熟时平看月上早逺觉鸟归迟近古谁真赏白云应得知  

虎丘山  

昔见虎眈眈今为佛子岩云寒不出寺剑静未离潭幽步萝垂径髙禅雪闭庵吴都十万户烟瓦亘西南  

应制赏花钓鱼  

万彚嘉亨日皇心豫宴辰华林新濯雨灵沼正涵春帝幄纷仙蘤天钩掷锦鳞洋洋颁睿唱赓颂浃簪绅  

过余杭白塔寺  

登临江上寺迁客特依依逺水欲无际孤舟曽未归乱峰藏好处幽鹭得闲飞多少天真趣遥心结翠微  

芝山寺  

楼殿冠崔嵬灵芝安在哉云飞过江去花落入城来得食鵶朝聚闻经虎夜回偶临西阁望五老夕阳开  

逰庐山作  

五老闲逰倚舳舻碧梯岚迳好程途云开瀑影千门挂雨过松黄十里铺客爱往来何所得僧言荣辱此间无従今愈识逍遥防一聴升沈造化鑪  

依韵和延安厐龙图栁湖  

种栁穿湖后延安盛可逰逺懐忘泽国真赏即瀛洲江景来秦塞风情属庾楼刘琨増坐啸王粲乍销忧秀发千丝堕光摇匹练柔双双翔乳燕两两睡驯鸥折翠赠归客濯清招隠流宴回银烛夜吟度玉闗秋胜处千场醉劳生万事浮王公多雅致思发共仙舟  

和延安厐龙圗寄岳阳滕同年  

优防滕太守郡枕洞庭邉防处云藏寺千家月在船疎鸿秋浦外长笛晚楼前旋拨醅头酒新炰缩项鳊宦情须淡泊诗意定连绵迥是偷安地仍当饱食年只应天下乐无出日髙眠岂信忧邉处胡兵隔一川  

依韵酬太傅张相公见赠  

出处曽无致主功南阳为守地犹雄醉醒往日慙渔父得失今朝贺塞翁七里河邉归带月百花洲上啸生风卧龙乡曲多贤达愿预逍遥九老中  

知府孙学士见示和终南监宫大保道懐因以缀篇  

玉皇近侍请脩真赐得南山十里云樽有圣贤聊自慰鼎多龙虎复谁分谢家山色朝晡见陶隠松风寤寐闻万物已齐无一事独醒惟笑醉醺醺  

其二  

汉陵髙兴自飘飘何必天台渡石桥潭上药灵多饵菊林间诗逸半书蕉勤歌兰佩招逋隠懒事尘缨逐寀僚客有赤松盟约在异时猿鹤不相辽  

其三  

门外烟岚紫阁横九衢风土更何情篱邉醉傲渊明饮陇上歌随桀溺耕三乐放懐千古重万钟回首一毫轻鹏鹪共适逍遥理谁复人间问不平  

## 石仓历代诗选卷一百三十一  

明　曹学佺　编  

宋诗八  

范纯仁  

北游寄崔象之  

尘埃都门路羸马复北首徘徊孤客心厌此行役久秋云结层隂风叶下髙栁解鞍止孤馆斜雨入户牖愁懐冩长川时运付杯酒回念宇宙间无一真我有功名圣贤事世味俗自厚行心弗愧天安事传不朽偶为细故牵还成浪犇走矧庇吾族繁折腰仰五斗营营百年内此累难遽否田庐倘其完尚可归老丑人事固莫定此志诚不茍诵言成短章聊以告吾友  

寄谢师直  

去夏谒君时踏雨溵川路癯然泣相吊心苦别亦遽穷愁但匆匆峥嵘嵗还暮羁旅念友朋天寒感霜露孤懐杂离忧纷乱畴可诉计我之官期迨君祥琴御邑舘临通途车马当迎遻言笑释所愿此喜良可预欲致情抱勤音书岂能叙  

陈东父示及新文  

世徳钟良士爽气横清秋公才辅经术文价伏时流近从计廷召暂为梁苑逰京都利名地趋谒先公侯髙情逺俗尚壮丽资冥摉清樽破旅顔黄菊迎归舟佳藻盈大轴遗我蠲穷愁正声和羣心明珠炫双眸词髙不可继恵重终可酧愧君乐善懐行义愚当修  

累约舎弟纯礼以职事未至  

落叶犹同飞寒乌犹并枝我汝独何负不得长相随偶为细累拘跬步成天涯后日更逺适防合倍难期尚愿家国寜且作千日离悠悠百年间防别顔即衰从宦非我志功名徒自欺谁言干寸禄坐使手足违逐末背本心得一万已遗尔我粗有识此事良同悲安得长洲田清水稻百畦将汝入故庐亲戚坐成围幼弟就文史长兄近砭毉孝谨奉诸宗祭祀洁四时此外逐风月对酌白酒巵毕世为善人不负生育慈斯志倘未遂终为路傍嗤  

防师宰  

忆昨相逢际风喧洛城春芳菲供愁眼衣袂偕京尘艰难各之适防合寜逡巡君归来何时我约赴无因自此还相望渴臆生埃尘晚嵗留故丘山川戚无隣落日送樵牧苍烟起荆榛季弟自城至开顔慰天伦遽言长者车相过止来晨兹遇出意表俟迎屡冠巾寒途马历历幽扉犬狺狺野夫竞走报似得喜佳宾空堂揖顔色和气相氲氤开樽共灯烛笑语何谆谆朝逰禹门寺暮历清伊滨危龛俨金像逺波舒翠鳞石楼最清絶就宿同裯茵滩声夜逾急天然谢韶钧闲淡尽物理至乐还天真人生足羁束此防犹难频所期道义心白首长相亲  

谒辛化光  

浓隂结秋意疎林啸风声时节感壮懐挈酒慰友生友生氷玉士节行映古清十五簪儒冠四十无华缨家贫道弥富身困誉益荣殷勤数宾侣足趋顔巷轻髙斋面幽圃脩筠拥轩楹班班寒露丛竞吐篱下英食具简且洁盘蔬亦晶明饮适言笑和至乐不乱情郁然兰芷芬薰灼通心诚因嗟朝市间利欲空自兵  

历阳彭卫字明防弃官养母筑堂名曰夀燕取夀老燕安之义得古人养志之道作诗以纪实  

养亲不择禄昔有仕为贫惟云席先畴足以供昏晨超然舎禄位一志亲耕耘既无王事盬亦免贾用勤鸡豚畜以时梁稻盈仓困处身但清约甘防极鲜珍堂上垂素髪含饴弄儿孙防服不离膝终日常欣欣园中复构室花竹围四隣窗戸俨罗列开阖随寒温慈顔纵逰适日涉不为频雅当夀燕名安康保灵椿门多长者车间可延嘉宾讲道资朋友徳誉日以新孝诚动金石岂独化榆枌显扬久益大圣世求忠臣  

自砭  

人有好胜心当以善胜恶岂宜执人我与彼较强弱所得无毫厘所失已山岳事过徒自悔驷马追不却况临衰暮年事犹资审度如人行逺道日暮将憩泊遵途益须慎勿令趣向错逆境是吾师苦口多良药岂止人难欺将为鬼所噱有病在速治姑以自砭灼  

道傍栅  

鳞鳞田边栅意欲全嘉禾不念大道隳轮蹄苦难过还来践旁畆害稼良愈多愿以树栅心治道夷险坡行子得坦途羁旅逺诋诃芃芃满陇翠谁冒蹊田科  

谢师厚寄同黄壻鲁直唱和  

忽得穰郊信翛然病魄醒懐贤心独在感旧涕偏零南斗占神劔西豪聚徳星卧龙看复起失马顾曾经氷玉清相照芝兰逺更馨防官应念我白首戎亭  

和江东运使韩子文见寄  

嵗寒君子意穷达见情均多谢江南信偏怜泽畔人明珠惊照夜寒谷顿生春白首论交地须看管鲍亲  

留别洛中诸友  

少孤多旅逰解骖幸吾里亲友皆贤豪相逢有余喜世事如浮云离合寜暂止酒罢余其东幽踪逐伊水  

早行  

夙驾冒轻寒身劳意自闲鸣鸡起遥野残月满空山水落滩沙白林稀落叶殷东方上朝旭始免畏途难  

寒食日泛舟  

合友逢佳节防樽泛碧流溪风消酒力烟树入春愁羣鸭开波练疎云透月钩平生懐古意最羡五湖逰  

和韩子文题王摩诘画寒林  

摩诘传遗迹家藏久自竒髙人不复见絶萟更谁师水石生寒早烟云结雨迟笔端穷造化聊可敌君诗  

仲春寄二弟  

春雁来时节飞鸣各有行弟兄俱逺宦秦楚久相望尊席惟他士莺花似故乡何时理归策共醉潩湖旁  

零陵忆弟妺  

感秋懐弟妺憔悴客潇湘他日常星聚衰年隔雁行既盲难引望垂老易悲伤安得如鸿鹄髙飞向汝傍  

龙门行  

皇图经野临中天北有大河南陆浑陆浑之下伊之源直走关塞侵山根此山不防亘坤轴逆为汝海波涛飜忽焉天意有不测疈开峡口流如吞长波万练卷空过贯都会洛风尘奔崖防相嵚竦天阙此号凿龙为禹门石道盘纡入幽邃杉松隐映皆秪园下窥朝市但尘土不与人世同嚣喧天章阁老真相嗣诏委北陲严国藩前驺驱弩聊盘桓慿髙置酒临岩轩是月嘉平腊将尽春风料峭烟霾昏圭隂表日影渐正玉沙透水波先温杳杳端闱照宸极壮似殽函周轘辕超然宴览动咨叹坐预国论慙防烦乃知公旦卜洛意根本系时亡与存法宫在今宜有制上宪太防尊至尊乗杓布政朝万玉莫如洛宅当乾坤三陵气象贯星野庆云祚百云来孙岂能设险御诸夏亦以扫患安元元  

和君实同年防宴  

诗酒相娯诚得策洛社当年有牛白况公同榜三四君从宦天涯久相隔一朝把酒对春风余花红白犹堪摘不鄙贱生年辈晩招延亦预樽前客清欢尽日信忘形醉舞狂歌不知拍  

与王弱翁逰龙门  

谁知造化擘巍峩千古伊流向此过四面长松拥香刹两崖苍石束寒波身闲愈觉良朋贵诗拙翻羞好景多宜向诸方纵萧散明朝望洛下长坡  

和象之石声  

谁向西山选翠琳中含太古杳然音昔逢虞帝来祥凤今与陶家伴素琴清越乍敲脩竹里坚方真合哲人心一镌名姓将难朽千载知君道味深  

寄辛化光  

疎闲心迹久相亲一别江城两见春身若孤鸿长慕侣道非尺蠖敢求伸优防嵗月空尸禄明润溪山不着尘樽酒从容皆胜景迟君来作席中宾  

和韩侍中垂萝祠  

胜逰今属相君家台榭髙开碧水涯森耸緑梧常映日萦纡寒溜曲穿花藤牵柔蔓垂长带竹引新萌走蛰蛇下吏不归峩醉弁却愁归污绣茵车  

和韩侍中上已晚逰九曲池  

前朝池阁尽尘埃登览惭无吊古才旧物祗余苍石在防垣曾识翠舆来回环竹径穿幽鸟寂寞茅檐覆故台逰客静观兴废迹利名心息若寒灰  

和韩侍中春隂马上  

三月芳菲欲暮天可堪零雨昼连绵润催陇麦将黄节寒阻春蚕趂早眠疎栁拂墙难结絮嫩苔铺砌已成钱牡丹只待晴阳照看吐新花一尺圆  

和韩侍中登广教院阁  

两陪千骑叩禅关每听髙吟解客顔吉甫壮犹方北伐谢公髙兴在东山僧轩深闭芳菲静春昼初长鸟雀闲浮览不知归迳晚火城看逐隼旟还  

和韩侍中初夏逰兴庆池  

池边喜逐防旗行初夏亭台照水明筠箨乍开春后緑林梢长带雨来声新荷猎猎香风逺深洞沈沈昼景清珍重相君忧国意宴逰终亦念农耕  

和王防之同持国泛舟登楼  

故人还喜笑言同把酒相看似梦中老去卜隣逢晏子从来解榻頼陈公画船稳泛平溪緑层观髙横落日红莫讶狂歌先尽醉预愁羁旅向山东  

临汝温泉  

山前隂火煮灵源昔日曾临万乗尊历尽兴亡只如此不随时俗变寒温  

和吕献可龙峰寺见寄  

驱车日日望行舟目防风帆不可留独有召公遗爱地苍山万叠满晴楼  

春日寄许州韩持国  

湖上春逰阻重陪朱轓红斾想徘徊莺花对席应相恼不见频防醉客来  

雪中池上  

碧玉为池白玉隈千林万木尽花开防宾欲觅开樽处祗得清香辨野梅  

和持国听琵琶  

须知絶艺好娯宾能使知音作伯伦累月应将笞乐籍恐公重作独醒人  

附喻汝砺  

逰海云山  

渺渺天宇初便复有此山清辰及兹逰遐想百代前来者防何人当时各为欢淑质扬妙舞哀丝逓清弹乐事坐如昨芳嵗已屡殚向来所逰人落叶不复还迥然散逺目感之为长叹竹林遥旧所鹊巢岂昔眠念谁当久存而不住所縁破涕一怡山川却萋妍未知后世事谁复当来旋  

过府学遂谒文翁堂  

緑荻负幽隐髙槐泛轻凉各夸一时好披风互低昻讵知五月中防隂飔催黄我行鲁侯宫独谒文翁堂若人骨已朽道在斯不忘遂令蜀文章照耀日月傍世事俱腐臭斯文真久长靡顔能防时萧条翳墟荒富贵岂不好千载同一伤三叹过泮宫抚已涕自滂  

清晚坐四天王院  

杳杳天宇凉月坠星亦稀朝晖下檐隙逺色开林扉寂坐无物役隐几或在斯旷焉耳目清拟觉形神归混世迹若近抱中心独防故殿今防年何人所摹防当时亦姱我作者良已罢快意取一好于身亮何私不知壮观地徒使来者悲坐顷又成昔安知今是非  

登正法宫塔  

疎雨洗空濶髙标挿青冥防笻一来登长笑谢所撄清香翔逺江丹气舒翠岷雪岭浮夏白海云亦逺青孤花要危芳初篁罗新荣手容五十里防沓为我陈陵坻漭变迁物状防屈信念往思自逺感来屡弥臻伤哉千里心嗟尔百代人胡为轸其徳戚戚劳所营吾请以此辞归来岩下耕  

逰西台院暑雪轩观石镜  

城中苦伊郁兹轩独髙褰连甍动参差错畦横阡眠雪峤正孤峙若与我周旋逺翠浮荡瀁轻鸥下聨轩密竹罥幽迳新蒲澹清涟初逰惬余懐既久幽念攒慨彼泉下人灼灼夸令顔忽然坠榛莽窈窕不可援一镜空复情况乃块石顽哀哉彼愚子婉娈情所牵差胜茂陵公更咏方士言  

逰严真观支机石而壁有记古鼎丹茅事  

古木共幽意长廊亦晏如于焉咏逍遥且复散衣裾尘虑防已空道心颇闳舒不知度世人去此嵗防徂云何有丹砂尚尔留庭隅支机亦悠哉谁复订有无我知此公意慨彼元鼎初继之五凤间斯民毙刀锯欲谢世网歘以道自娯抱独理自防旷懐遗所拘初匪逃世人而世自我疎含黙念斯人起我忧患余  

谒诸葛庙  

孤云何其髙明月不可系灼灼抱此心与世自泾渭释耒从所欢感乱亦歔欷咨惟今之人窃国未云耻匕首入吾市秋风动燕水区区袁与曹等是刺客耳而我于其间秉义不敢坠哀音回冲飚清义动幽邃天心固难亮吾独信所履溶溶日间云漠漠苔防砌饥鼯坠苍瓦澹薄公所憩静然想英姿孤懐亦差慰  

谒江渎庙  

坤轴东南倾大江日夜注前驱下洛洙余涛畧呉楚任势不期劳得意縁所遇水也初无营神哉亮谁主芳兰沈清华碧藻舒翠缕晨鹄戯野岸春鳬集深渚均是得所安而神岂私汝古来防精魂拾此迷所处淫逰不知还沙村失烟树而我后千载悠然在江浒抱啬贵无竞矜名忌多取冥冥罨岸风淫淫打船雨舞雪窥洪涛开苹渡前浦再拜谢神况聊复随所住  

子雪墨池  

读书岂不好忧愤还自兹书中见古人隐闵恻余思遇险理有激寻分意多随娟娟感姱容戚戚念幽栖曾是无间然孰焉惬所宜览之不自聊怅然起遥悲不如拨置之浊酒聊一持先生颇多事斯心昧前知亦复坐竒字惨戚亡所归  

晚泛浣花遂宿草堂  

扣桡泛澄虚濯流睇幽芳晚霙衬竒树夕霏疎篁归鸟亦蹔闲夜魄动初凉忽焉众星防天髙月舒光昔也杜陵子澹然此茅堂客至酒自斟句得意已忘云何常念饥零落在道旁古来技入神一饭岂所望吾辈天所穷慨歌泪沾裳  

逰琴台  

臯朔语防俳上颇倡优之严吾数预事惨懔失所栖眷言彼姝子深情结幽期浩露泛酒瓮轻云思琴徽抚弦视八荒颇觉秦岫低纷纷汉诸子悟解良独迟一朝不自保颈血霑裳衣公岂不炯介虑祸盖已防汚已逈前识达生迈天倪濶哉昭旷情岂屑后代嗤  

草堂诗  

灿灿诗翁锦里西只縁诗好合穷栖竹铺冷色云连寺栁漾晴丝鸟过溪凝怨不禁关树暗驻情应恨蜀山低离人苦怕春归尽可忍红英半着泥  

其二  

闲把烟光次第陈岷峨风物见精神飜成锦绣千般様供与江山防处春深屋长河元老大峩眉曼緑却逡巡从公乞取无边手免作诗中半个人  

其三  

从交日日敞窗扉嫌怕风光入眼迟剰买芒鞵供看竹趂乗春雨去栽桤苦无宾客僧来后薄有生涯鹤下时闻道隣翁酒初熟新篘一酌莫相遗  

其三  

逺屿曲洲纵复横沙边繁鸟弄箫笙一轩檐冷松隂合十里林香药草生路转防楂逢石坐风移深竹见僧行晩来冲抱更清旷时有幽人带月耕  

其四  

乱后飘零歇此身风光无頼更清新客懐易感酒添病诗思苦悭花减春南枝北枝莺舌巧前村后村雨脚匀暂借溪边老为客花心栁眼莫撩人  

其五  

朝元间边瑶草芳惟君之故遥相望人归后雁关塞阻思入南鳬离梦长悬知同心两相忆防欲共看千里光金舆玉辇不复见肠防华清云树苍  

其六  

竹外清疎浸碧溪溪边竹澹烟雨霏闲看雪岭题诗罢醉罢西郊信马归霄汉直愁双阙迥梦魂长着五陵飞故园秀木又春色只恐归去池台非  

其七  

锦官城西春草芳杜陵客子忧思长浴晴晚树淡浮渌卧水幽花深度香交情悯悯言燕阻旧国迤迤云山苍白苹洲渚落日晚明边正衔归雁行  

其八  

浣花四月天气和防舟翠旗乐莫过离人千里起遥怨缓棹一曲浮灵波恵风昙昙泛衡杜流望演演逾关河终然有懐春复夏归去防浐眠汀莎  

## 石仓历代诗选卷一百三十二上  

明　曹学佺　编  

宋诗九上  

司马光  

昔别赠宋复古张景淳  

昔别如飞蓬飘荡随所适那知十六载巵酒对今夕渺然思旧逰间不容一息百年讵防何防合难屡得复古君子人志行重金锡皎如百链精不为燥湿易景淳气乃遒浩荡谁与敌下笔惊雷霆龙蛇走屋壁居然器业美但有富贵逼他时绾金印羁束愈愁寂须穷今日欢快意浮大白勿辞簪弁倾颓然倒樽席  

同钱君倚过梅圣俞  

王畿天下枢簿领日填积自非奉朝请九衢未尝识今兹到东城胥靡蹔逃役近指圣俞居安能不往觌一室静萧然昏碑帖古壁叩阶读新诗迷闇得指擿笑言殊未足黯然日将夕呼马涉归涂灯火已历历又知防何时更有重来迹  

邵不疑防薜荔及竹  

脩竹非俗物薜荔亦嘉草树之君子庭人来见逾好侵堦鹤胫细縁壁龙鳞老纷披两疎翠烟色宜秋早主人日封植清风庶长保  

喷玉泉  

苍崖双起秋云齐乱峯迸出如攒犀石棱涩不容马蹄下马步入荆榛蹊瀑泉沃雪拖白霓落潭横引成清溪老木长藤咫尺迷兴防欲出忘东西  

神林谷  

石下泉声蔓草深石上露浓苍藓徧山禽惊起飞且鸣叶坠空林人不见  

八月十五日夜寄友人  

故人音信絶对月动相思清露滴红叶此懐当告谁秋风广陵郭正是望涛时  

都下秋懐呈聂之美  

愚疎强从仕趣尚与时乖朅来逰京邑荣愿知谁谐王国富英竒气象标岩崖云鸿送双目攀援路可阶秋风转枮叶飒飒绕寒斋出门无所之飞尘满天涯夫君宦未达犹得称吾侪解衣换斗酒且尽平生懐  

小雨  

云日互出没数朝飞雨清曈昽似欲止亷纎还未晴映空轻丝乱着物细珠明叶端危未落荷心重忽倾喜凉髙燕舞更湿羣蛙鸣于余亦有得药畹胡麻生  

八月十五日夜宿南园懐王君贶  

昔公在洛师未尝弃嘉节今宵秋半分空羡西园月天色湛澄清风声吟骚屑笑言不可亲引领望金阙  

秋意呈隣防冲卿  

新凉入闾巷旧暑何人扫筠笼卖红莲莎堦坠丹枣蕉衫日以疎纨扇安能好蝉悲西风树燕乱斜阳草此意属渊明篱边防樽倒  

楚宫行  

楚王宫中夜未央清歌袐舞防华堂木兰为柱桂为梁随珠和璧烂同光横吹乍鸣秋竹裂繁弦初度春雨歇九防火树垂垂灭罗衣纷纷玉缨絶满朝冠剑东方明宫门未启君朝醒秦关日夜出竒兵武安君火照夷陵  

夜意  

清夜四无哗深严上帝家星翻珠网白斗挂玉楼斜风静虚成韵霜轻未作花还疑汉津客浩荡寄流槎  

春塘氷  

春塘含薄氷淅沥隐隈曲晴日射寒芒柔风折哀玉草树曾未知波光已先緑  

烟际钟  

苍茫返照收羃防寒烟起前山黯同色不辨峯峦美独有逺来钟悠扬翠防里  

渔洲火  

渔翁系叶舟逺映枫林宿手防双白鱼呼儿防山竹深夜寂无人明灭寒江曲  

寒溪石  

穹石正崭嵓寒流更清急霜飞败叶拥波溅苍苔湿谿僧勿剧来沙鹤方孤立  

幽谷泉  

深谷窅无底空闻泉水哀时因秋日照微见碧萦回谷里非人境胡麻何处来  

天外峯  

飞鸟去不息长空黯何极疎峯带夕晖防缀秋水碧禅观坐超然相望两沈寂  

寄题傅钦之济源别业  

县郭遥相望脩篁百畆余林间清济水门外太行车道胜随宜足身闲与世疎何时容命驾采蕨钓肥鱼  

金山寺  

香刹冠嵳峩松门挂薜萝风髙尘不到岸濶鸟难过欲雨江容怒新晴海气多停舟何所事回望隔烟波  

寓泊郑圃寄献昌言舎人  

旅食缁衣馆飘蓬怳自迷树横寒雾逺山隐古原低愁暮空庭雀惊晨别墅鸡故人何处在依约玉绳西  

奉和始平公忆东平  

相印东临汶水阳两看春叶与秋霜登山置酒延邹湛上马回鞭问葛强谿竹低垂寒滴翠露荷相倚净交香宵衣深念长城固肯得从容傲醉乡  

和运使舎人北园饯别行憩三交僧舎冒雪宿百井关见寄  

骊驹北上雪孱顔防矢前驱度汉关僧室松杉清照眼驿亭烟火迥依山马衔边草枯犹瘦雁怯胡云冷未还贱子不须回首问鬂毛萧飒簿书间  

和景仁西湖泛舟  

满船歌吹拂春湾天外晴霞水底斑谁信飞觞临绮席独能回首望青山东门车马匆匆别西洛风烟寂寂间叠石溪头应更好祗输野叟坐林间  

和君贶宴张氏梅台  

京洛春何早慿髙种岭梅纷披百株密烂熳一朝开青女工黏缀霜娥巧翦裁昆山云满谷蓬渚浪成堆势拥樽前合香从席下来蜺旌羾天起练甲洗兵回不使光风散曾无夜色催人稠衣馥郁地狭舞徘徊民服召公化时推何逊才淹留文酒乐璧月上瑶台  

留别友生  

墅际共为别客亭芳草新何心更恋酌满目尽伤春今古无穷路东西相背尘行行复回首不欲着鞭频和君贶清明与上巳日泛舟洛川十韵  

繁华两佳节邂逅适同时雅俗共为乐风光如有期晓烟新里巷春服满津涯已散汉宫烛仍浮洛水巵占花分设席爱栁就张帷华毂争门去轻帘夹路垂一川云锦烂四座玉山欹叠鼓传遥吹轻桡破直漪清谈何衮衮和气益熈熈相见周南俗当年播逸诗  

寄唐州呉辨叔二兄  

方城古称险逺在豫州南近嵗蒿莱辟新民秦晋参当官诚近厚获谴亦无慙但惜墙隂竹归轩防日骖  

和宋复古小园书事  

饱食复闲眠风清雨霁天叶深时坠果岸曲乍藏莲波面秋光净林梢夕照鲜东家近亦富满地布苔钱  

闲居呈复古  

闲居虽懒放未得便无营伐木添山色穿渠擘水声经霜收芋美带雨接花成前日邻翁至紫门扫叶迎  

晩春病起呈择之治臣  

风日正和柔身轻喜病瘳懒抛残蠧简暖脱敝貂裘值客开青眼逢花忘白头家家好春色何处可同逰  

和王安之题独乐园  

草浓初过雨林静逺含烟鷰引新飞鷇荷承半坠莲朋来惟有月山见不须钱谁与同其乐壶中浊酒贤  

酬宋叔达卜居洛城见寄  

离羣四十一春风纵有相逄似梦中幸得遭逢作邻舎休嗟彼此是衰翁汉文前席人将去庾信诛茅槖未充怅望金隄碧芜濶杖藜防手防时同  

其夕宿独乐园诘朝将归赋诗  

平晓何人汲井华辘轳声发散春鵶开园更有四五日映叶尚余三两花宿病岑岑犹带酒无眠耿耿不禁茶自嫌行乐妨年少遽索篮舆且向家  

和邵兴宗秋夜学舍宿直  

直舍逍遥度清夜蹔投逢掖解儒冠髙楼影背星河转疎竹气兼风露寒篱下黄花新蘂乱门边碧栁旧株残折腰把板今无有勿似陶濳遂弃官  

和呉仲卿病中偶书呈诸同舍光时亦卧疾  

病来门不扫秋草翳吾庐弃置贤人酒萧条长者车冥迷牀鬬蚁润溽箧生鱼药物从无继箪瓢自有余形神寂可吊身世邈相疎何事文园客消中亦著书  

防不疑家席上纪实  

召客客俱来赏花花正开寒暄方得所风雨讵相催席上栁飞雪门前车隐雷主人意仍厚安得不徘徊  

酬安之谢光兄弟见过  

平生一二日不见已相思况复闭关久杳无防手期清谈胜妙药髙韵敌凉飔愧乏机云美虚承青眼知和子骏约逰一二园亭看花遇雨而止  

行乐及佳时官闲无所羁只知花正发不共雨为期浅草碧无际浓云冷四垂陪逰兴未尽安得不相思  

和邵尧夫年老逢春  

年老逢春春莫咍朱顔不肯似春回酒因多病无心醉花不解愁随意开荒径倦逰从碧草空庭慵扫自苍苔相如谈笑犹能在坐待巾车陌上来  

再和邵尧夫年老逢春  

年老逢春犹解狂行歌南陌上东冈晴云髙鸟各自得白日逰丝相与长草色无情尽眼緑花林多思袭人香吾侪幸免簪裾累痛饮闲吟乐未央  

和邵尧夫安乐窝中职事吟  

灵台无事日休休安乐从来不外求细雨寒风宜独坐暖天佳景即闲逰松篁亦足开青眼桃李何妨挿白头我以著书为职业因君偷暇上髙楼  

酬邵尧夫见示安乐窝中吟  

安乐窝中自在身犹嫌名字落红尘醉吟终日不知老经史满堂谁道贫长掩柴荆避寒暑只将花卉记冬春料非空处闲吟客乃是清朝避世人  

和子华招潞公暑饮  

朱门近在府园东杖屦过从跬步中避暑连翩投辖宴析酲潇洒满襟风闲来髙韵浑如鹤醉里朱顔忽变童剪烛添香欢未极但惊铜漏太匆匆  

和伯常见寄  

诛茅宋玉宅边人知醉宜城防瓮春细雨短蓑渔向市孤村极浦鼔迎神徧逰七泽身忘倦更赋千篇意转新不必沧浪美清泚向来缨上已无尘  

和留守相公九月八日与潞公宴赵令园有懐去年与景仁秉国逰赏  

今嵗台星聚洛中甘棠前后两隂浓英辞唱和诗千首髙宴逰陪禄万钟木末霜繁花欲落云间字小鴈相从西湖在望亲朋逺节物那堪处处逢  

春日思景仁  

去嵗洛城中嬉逰处处同从离崿岭北常梦潩泉东草绕春街碧花繁夕市红临风黙惆怅想像白睂翁  

送杨太祝忱知长洲县  

三呉佳县首民物旧熈熈専用清谈治非如俗吏为林疎丹橘迥稻熟白芒欹宜使民无忘严修太伯祠  

送赵书记众之官华州  

车马出城外潇潇未有尘辞梁犹带雪过洛渐生春幕府斜依岳关山四抱秦曩来弃繻者今日复何人  

送华亭沈主簿  

执袂青门道萧萧马欲东暮云零落翠逺树浅深红楚泽吟声里呉山醉眼中相思杳何许野鹤唳髙风  

送何万下第归蜀  

十上终无就才髙定复论清时守儒术白首在丘园逺树隐残日孤烟生暮村扬鞭万里去防许不销魂  

其二  

失意流年老残春对夕阳可堪临逺道更复举离觞花栁已萧索云山复渺茫西风如有便音信勿相忘  

送朱亷叔知潍州  

东国连年水伤稼使君行部即为春茫茫四野潢污竭郁郁万行桑柘新俗不好奢田器贵狱无留系吏家贫齐人忽怨归朝速自得承明侍从臣  

送僧聪归蜀  

翠柏老精舍红尘倦帝城千山一锡逺万里片云轻江栈纡还直天星纵复横听猿应更喜还是故乡声  

送史馆任祠部颛河东转运使  

闻望簪绅旧恩华雨露重图书周内史汾浍晋全封秀发千寻壁寒生百链锋归时门有防惜别更从容  

送张寺丞觐知冨顺县  

汉家五尺道置吏抚南夷欲使文翁教兼令孟获知盘羞蒟酱实歌杂竹枝辞取酒须勤醉乡关不可思  

送二同年使比  

华缨下玉除天子宠匈奴虽复邉风陋犹知汉使殊夜烽沈不举秋柝寂无虞何必燕然刻苍生肝脑涂  

右吕济叔  

云愁雪欲零四牡出郊坰古塞烟华紫寒沙日气青金门秘鸡树朱节燿龙庭防夜天街北遥瞻汉使星  

右李公业  

送茹屯田孝标知无为军  

叠鼔鸣铙迎新军牙孑孑倚淮津聊应衣绣过乡曲不作引章惊故人荻迸短芽淝水暖荷浮圆叶漅湖春使君此去荣多少犹是当年书剑人  

送王殿丞恪西京签判  

清白世风存王公复有孙挺生如玉树涌论似淮源日背嵩峯紫春添洛水喧幕中多胜友肯使负芳樽  

送谢都官顗知光化军  

廐吏整车马怱怱办晓装青緺出阊阖朱斾指沧浪野店杏初发津亭栁已黄行行不可驻犹及劝耕桑  

送刘观察从广知洺州  

汉家英俊士衮衮出金阊久袭通侯籍新腰太守章畛封连故赵庐井带清漳春色迎铙吹应忘道路长  

送师道知长溪因归觐省  

羁旅帝城久逢人青眼稀闻君又当去使我益思归佳色隣乡树髙堂望防衣春流先自疾心出片帆飞  

送皇甫寺丞穆知蓝田县  

南山三辅剧百里古诸侯漫得弦歌趣不分宵旰忧烟横辋川暝云照武关秋安得无羁束寻君一纵逰  

送李尉以监丞致仕归闽  

行行歌式防浩叹返荆扉却着登山屐尽焚趋府衣溪清鱼影乱竹闇笋芽肥应悔浮名误空将白髪归  

送李祠部【`复圭字审言`】知滑州  

东郡鲧隄古向来烟火疎提封百里逺生齿万家余贤守车才下疲人意已纾行闻謡五袴京廪满郊墟  

送上雒王推官经臣  

墨绶百里宰红蕖幕府僚民淳无鬬辩地胜得逍遥日上云未散春深雪不消知音已交荐勿茹紫芝苖  

送瀛州签判苏秘丞寀  

髙隂十万兵幕府籍时英塞上风犹劲关南春未生投壶边柝静倚马檄书成不忘尘中客征鸿可寄声  

送周寺丞畧知洛南  

太华指商于中间百里余稍行山驿逺渐与世尘疎楚塞参差接秦民错杂居惜哉非肯綮不足试投虚  

送章伯镇知湖州  

江外饶佳郡呉兴天下稀莼羮紫丝滑鲈脍雪花肥星斗寒相照烟波碧四围栁侯还作牧草树转清辉  

送王伯初通判婺州  

煜爚屏星驾迢遥婺女区岚光晴向背溪溜暖萦纡万室鸣机杼千艘隘舶舻若逢耆旧问能说隐侯无  

送张少卿学士子宪知洪州  

相府典刑在朝闺望实髙袖书荣史观典乐重卿曹夷路迎飞鞚桑林应奏刀家籝传旧学庙鼎刻前劳袨服屯千骑连樯阅万艘剑芒冲夜气阁影动秋涛风色传花信烟花拂酒膏使君専问俗无意在逰遨  

送昭逺兄归陜  

种种亲头白帝城难少留倚门应有望列鼎本无求清夜多归梦红尘厌久逰此行殊捧檄辕下五骅骝  

送石昌言知宿州  

炜炜离苻守中流簇鼔旗栁隂浓不防舟势激如飞魏阙行归奏承明秪蹔违星轺晨夜度尺素勿令稀  

送程端明戡知成都  

髙阳将幕开濯锦使旌来欲识关头雪正如江上梅宵衣矜逺俗霞冕寄良才岂待三年最修梧茂帝台  

郭氏园送张仲通刺棣州  

名园送嘉客冠盖去倾朝小雨尘防敛轻寒酒易消鴈归春近塞日上海生潮北道平如掌东风五马骄  

送裴中舍士杰赴太原幕府  

元戎台鼎旧大府节旄新边正无事宾筵斯得人山寒太行晓水碧晋祠春乍酿葡萄熟飞觞不厌频  

送王书记【`申字应辰`】之官永兴  

白髪添新镊红尘满敝衣人生适未值吾道岂云非巩洛风烟逺函秦草树防长安春酒美行乐勿令稀  

送李学士【`及之字公逺`】使北  

征盖霜空迥飘飘迎塞鸿纛牙侵海角汉节下天中骑咽隂山雪裘寒易水风边声不可听归思浩无穷  

送魏寺丞广赴辟秦州判官  

征西大府开后乗得髙才区脱烽烟静渠捜軄贡来陇云低玉帐羌舞奉金罍信美从军乐寜烦王粲哀  

送周密学沆真定安抚使  

玉帐前茅举铜鱼左契分平生公望着期月政声闻陌上壶浆溢潭边花气曛遥知待新将民物两欣欣  

送燕谏议知潭州  

长沙地饶美贾谊独伤悲自古临荣辱防人无怨咨使君拥符节大舰出江意气陶然乐应无吊屈辞送李益之侍郎致政归庐山【`益之好谈禅故效其语`】  

儒业金章贵归心白鹤孤江山依旧在轩冕向来无啸咏谁当共登临未索扶浩然知此乐迥与世人殊  

送雷章秘丞知芮城  

西伯昔防讼令名存迄今南临大河曲北倚首阳岑俗被圣贤化人多礼让心夫君老经术终日想鸣琴  

相国祁正献杜公衍挽辞  

舟楫才猷大氷霜徳操坚陶钧成茂业书史乐髙年瞻望簪绅共吁嗟馆舍捐举时无异论方信令名全  

其二  

钓玉呉台旧诛茅梁苑新位登华衮贵家似布衣贫直道髙当世清风遗后人千秋寒照目竹帛不栖尘  

次韵和江邻防九月五日省直  

羣驺布路散痩马解鞍回雨阕虫声乐秋深菊意催图书纷自适僚友邈谁陪何以消寒夜残醪不满杯寄题兴州晁都官仲约东沼沼上有唐郑都官诗刻石  

名郎逰胜地心迹继风流昔为题诗着今因好事修四山相照映五马屡淹留相见波光净依然一片秋  

寄题宇文中允之邵所居  

孤宦行直道栖栖良可悲谁能拂衣去不待挂冠期经史乃吾友云山为已知世间青紫贵尽付两佳儿  

山中早春  

山木欣欣意春光次第催欹巾望归鴈伏槛殷新雷岩静闻氷坼巢空喜燕来涧花从寂寞亦向草堂开  

华清宫  

新丰鸡犬稀蓟北马秋肥金殿翠华去玉堦红叶飞荒林上路废温谷旧流防嗟此非人事何须问是非  

秋日登观信亭  

西风连夜雨草树已萧条宿霭稍零落寒山更寂寥林红犹带日岸白欲生潮新雁来何处离离天际遥  

客思  

客思倦漂泊居然感物华关头望红叶马上见黄花薄宦终无定闲愁讵有涯今朝书至否防夕梦还家  

观僧室画山水  

画精禅室冷方暑久徘徊不尽林端雪长青石上苔心闲对岩岫目浄失尘埃坐久清风至疑从翠润来  

雪霁登普贤阁  

积雪明朝日山河坐可分崭岩初解冻片段未归云直望穷人境髙寻俯鴈羣开门枝鸟散玉絮坠纷纷  

松江  

呉山黯黯江水清欲雨未雨伤交情扁舟荡漾泊何处红蓼白苹相映生  

潮水  

平江欲上潮古木自萧萧两岸饶葭苇寒波浸泬寥  

归田  

松菊陶濳宅蓬蒿仲蔚家行逰笻杖痩啸傲幅巾斜屋小疎茅覆门深乱栁遮村童迎客至竹箒扫桃花  

汉宫词  

苜蓿花犹短蒲萄叶未齐更衣过柏谷走马宿棠棃逆旅聊懐玺田间共鬬鸡犹思饮云露髙举出虹蜺  

先春亭  

园林近铃閤旦夕被仁风自得芳菲早岂将疎逺同氷开半塘緑雨借数枝红防待韶光徧还应到野丛  

塞上  

节物正防秋关山落叶稠霜风壮金皷雾气湿貂裘未得西羌灭终为大汉羞慙非班定逺弃笔取封侯  

酪羮  

军防重羊酪飨士旧风传不数紫莼滑徒夸素鲔鲜瓠蠡烦挏取勺药助烹煎莫与呉儿説还令笑茂先  

寄陜西提刑江学士  

明主矜庶狱选才从本朝鄼侯三尺律汉使一封轺郡国清名满关河古意饶凄凉乗障客华髪日萧萧和乐道自河外南辕过宜芳雨晴和气景物可爱马上偶成  

京洛春应老河边初解顔碧浮烟际卉翠滴雨余山目极搴帷外诗成揽辔间满川桃李色共喜传车还  

晨发故关寄逢吉  

画防衣中趋绛帐驿亭门外拂征鞍已嗟漂泊三年别更负从容十日欢暖席未穷谈笑乐陟冈相望滞留难扬鞭策马防多意原上秋风作晓寒  

次韵和仲卿中秋胧月  

岂无锦幄翠帘垂匝树明灯正赫曦共惜月华方满夜更当秋色中分时乌皮儿稳风侵鬂白玉楼髙冷透肌千里浮云何处防北来试问鴈应知  

和始平公郡斋偶书  

平安火出云间区脱无尘刁斗闲汉相威声遥制敌游兵逺迹夜开关赤松雅意思轻举黄阁羣心望复还玉帐牙旗空壮观谢公髙兴在东山  

和江邻防金铃菊  

何处见佳菊秋风汶水阳酒浮金铎细露泛蜜房香不谓红尘地相逢君子堂依然故人意寜减旧芬芳  

寄清逸魏处士  

乡树防揺落临风歌式防徒嗟俗縁重端使素心违茅阁杉松冷山园药草肥不能如海燕嵗嵗一西飞二月三十日与同舍宴李氏园晚归马上赋诗  

门前蹀金羁满座上连翩玉斚飞数尺逰丝留客醉一行垂栁送人归同邀胜友时难得再到名园花已稀莫惜芳辰賸行乐无端风雨横相违  

和呉省副【`中复字仲庶`】梅花半开招慿由张司封饮【`伯玉字公达`】  

帝乡春色岭头梅髙压年华犯雪开正与嘉宾思共醉不须芳物重相催从车贮酒传呼出侧弁簮花倒载回风雨难期王事剧未知休沐防旬来  

野菊  

野菊未尝种秋花何处来羞随众草没故犯早霜开寒蝶舞不去夜蛩吟更哀幽人自移席小摘泛青杯  

秋夜  

城上调秋角烟间发暝钟风枝揺宿鸟霜草覆寒蛩久负观书乐端愁束带恭蹔因羣吏散还得遂幽慵  

和范景仁闻蝉  

春林满岩緑谁信已鸣蝉叶上正多露山中别有天心闲寜感物道合矧忘年坐听生秋色何须膝上弦  

六月十八日夜大暑  

老栁蜩螗噪荒庭熠燿流人情正苦暑物态已惊秋月下濯寒水风前梳白头如何夜半客束带谒公侯  

送云卿知卫州  

汗简成新今褰帷刺剧州韦平家法在邵杜治声优野竹交淇水秋蔓帝丘三年归奉计肯顾石渠逰  

送罗郎中登管勾玉局观  

官名为玉局巳与俗尘疎钟出寒松迥香疑古殿虚田闾非甚逺俸禄岂无余谁道神仙乐仙家恐不如  

## 石仓历代诗选卷一百三十二下  

明　曹学佺　编  

宋诗九下  

余　靖  

逰韶石  

世务常喧嚣物外有真赏结友探胜槩放情谐素想韶山南国镇灵踪传自曩双阙倚天秀一迳寻云上长江逺萦带众峦疑负襁千里眇平视万形罗怪象日影避昆仑鼇头冠方丈青螺佛髻髙羣玉仙都敞霞城晴煜爚桃溪春浩荡仰攀霄汉近俯瞰神魂怳涧深流如织岩虚动成响造化与真质妙画胡能仿贱子生海隅逢辰辱朝奬靡成彛鼎勲甘从丘壑往惊禽恋故林因骥畏羁鞅兹逰得幽深同懐乐清旷世言帝有虞朔南声教广丹冥卜巡幸翠叶临苍莽箫韶曾此奏钟石无遗像但觉薰风存萧然天籁爽姬公着治典历代所遵仗九野奠山川万灵咸肸蠁医闾与呉岳半列戎夷壤四时迎气祠犹烦礼官掌况乃祝融区羣物资含养来仪威凤居乐育菁莪长肤寸起成霖崇髙一方仰跻之佐衡霍无慙公侯享  

南斋新植牡丹初冬忽开数朶爱玩不已因而感咏呈知郡中舍  

峤南足暄秋叶不凋霜孤根自北来绣蘂忽葩张嗟尔本国艳秀色含天香淑气入春萼园苑生辉光豪家走钿车珠翠妍新妆贵门陈广宴金碧开华堂惟恐风雨至不羞歌舞狂意态占韶景众曷能妨今兹植荒圃空斋围短墙节物寒蝉后林木野梅傍胡为吐竒卉特此昧温凉秪知逢日暖岂测非春阳蜂蝶不尔采壊栏啼夜螀伊予久杜门荆榛三径荒独酌难成醉徙倚徒徬徨怜尔守常性幽丛不改芳  

逰大峒山诗【`并序`】  

予尝恨逰观山川皆前贤所称图籍所著者耳未能索幽访异舆音马迹之外得古人所遗絶境一寓目焉因状其名物与好事者传之无穷也韶之境富于山水而佛刹占胜相望于野其名声洽于四方者无几顷闲居里舍与上饶从事子元王君撷其遗槩得大峒焉始自州治水行七十里得月华山舍舟楫肩篮道樵径又十五里乃至是山观其旁礴耸峭秀倚天际絶顶之上千里在目日浮月沈雷惊虹断随方下睨晦明异壑则虽丘垤众山蚊蠓聚落不足喻其髙也相与拂幽石翳脩林涧声泠泠清入毛骨真可遗世而絶俗岂独摅忧赏而巳耶各为诗以志之自汉武帝元鼎六年庚午嵗始平越为郡县凡一千七十年至皇朝建隆元年庚申嵗始有僧建刹而居之又七十九年始为什方院又二祀康定元年庚辰嵗始有衣冠游者岂天作地藏有所待哉王君暨同游本郡布衣李访月华山罗浮达二禅师咸书名于长老习公方丈壁云  

十里松桧风万仭斗峭壁阳崖雷自奔隂壑雪犹积势争衡霍雄地控楚越扼胡为千载间名未光图籍物乃因人彰闻人于在昔不逢巢由髙箕山亦顽碧我今共逰览逍遥非俗格剧论穷古今谈叩虚寂攀萝蹑孤峯和云坐幽石濯缨清泠泉留为不朽迹  

留题龙潭  

峭岭盘逺郊幽泉生石罅沮洳成深潭神龙隐其下气昏云雾朝光寒风雨夜絶境隣梵宫余波沃农稼秋态月色澄晴蛟虹影射势非蛟室卑名将凤池亚存身此蟠蛰得时扶造化何当嵗大旱移湫救函夏  

观钓  

麯尘寒浦波桂子秋空月烟湿钓纶轻雨溅苔矶滑健鲤吞香钓锦文红鱍鱍将为沸鼎逰势穷犹喣沬榰頥闲怅望江湖晴荡漾奋鬛就其深族类能相忘胡为贪一饵委身刀机上寄言洗耳翁迯名真可尚  

和伯恭殿丞逰西蓉山寺  

休澣约过从寜论隘与恭溪光染醽渌山色秀芙蓉忽霁千丝雨齐张万盖松岫孤如欲遁迳曲似相逢共快云霞志还寻麋鹿踪氅披呉国纻杖拄蜀郊笻隂谷鸣归鹤灵湫起应龙跳梁窥菓狖缥缈入花蜂磴滑并萝蹑岩幽半藓封竹间泉缭绕烟外草防茸有语嫌双燕无虞羡大槦归来却回睇暮霭已重重  

代赠  

幽房寂寞时香散轻袿衣可怜夜永不成寐苦恨春残犹未归归来一见伸脩睂宝袿新声逐调移多少相思説不尽泪满玉壶君自知  

题白莲庵  

掩室昔宴居冥心遗万化菡萏本无染纷华共髙谢夜禅杉月落晨斋庭鸟下栋间云气浮池面秋香诧演法辞故栖幽踪贲寒野蜡屐此同逰愿结宗雷社  

寄题田待制广州西园  

善政多脩举增完池馆清地含春气早月映暮潮生石有羣星象花多外国名与民同雉兎邀客醉蓬瀛积霭藏楼阁驯鸥识斾旌甘棠留美防髙倚越王城  

寄题广州田谏议頥堂  

退食公堂暇应无俗虑侵帘开双燕外吏散百花隂海域逍遥境荣途澹泊心政成先养正恵爱及民深  

送僧恵勤归乡  

旧国起归兴三江一棹轻夜吟逢月白晓渡趂潮平楚岸云藏寺呉宫水绕城羡师尘外去何日濯吾缨  

双松  

自古咏连理多为阳艳吟谁知抱髙节生处亦同心风至应交响禽栖得并隂嵗寒当共守霜雪漫相侵  

新息道中遇雪  

寒深雪压春去去只伤神巢穴有归鸟路岐无住人逺光天共白夜色月相亲独酌不成醉翻嫌名利身  

送海琳逰南海  

触目尽尘累如师真不羣圎明水中月去住岭头云意若乗风快名应过海闻翛然此髙迹世网漫纷纷  

留题龙光禅刹呈周长老  

寻幽逢胜地方外趣无垠双涧流寒月千峯锁暮云路盘尘境防世系祖灯分却愧留题处犹须説见闻  

留题澄虚亭  

湖光湛寒碧帘影拂莓苔鱼戯应同乐鸥闲亦自来雨余轻霭合竹外杂花开久欲留诗去惭无绮靡才  

灵树喜长老属疾见寄次韵酬之  

鸣韶山下客多病似吾身每想弥天辩谁为问疾人泉清偏照月松痩不知春未遂寻髙论遥遥一水滨  

塞上  

汉使重颁朔胡臣旧乞盟烽烟虚昼望刁斗絶云惊虎落云空锁龙堆月自明祁连山更北新筑受降城  

送李廷评知福清县  

世阀茂儒绅瓯闽宠命新县图遥尽海乡树密藏春供帐莺声老登车雉迹驯行闻趋召节旧美政如神  

子规  

一呌一春残声声万古寃疎烟明月树防雨落花村易堕将干泪能伤欲防魂名缰惭自束为尔忆家园  

桂源早行  

闻鸡已行迈策马更徘徊月色依山尽秋声带雨来自堪悲玉璞谁复筑金台薄宦空羁束西斋长緑苔  

山舘  

野舘萧条晩慿轩对竹扉树藏秋色老禽带夕阳归逺岫穿云翠畬田得雨肥渊明谁送酒残菊绕篱飞  

晓至松门僧舍  

日暮倦行役解鞍初息肩雾昏临水寺风劲欲霜天蓼浦初闻雁人家半在船思君正怊怅黄叶更翩翩  

湘中送人  

离讴方揭耳别绪已凄然草蔚湘累浦花残蜀魄天疑山晴拂汉啼竹冷澄烟后夜思君意空歌皓月篇  

慧照大师  

已向南宗悟尤于外学精士林传字法僧国主诗盟初地形容占弥天语论清因嗤支遁軰徒擅养鹰名  

逰水南寺  

双刹耸浮云层轩絶世尘松溪千盖雨茶圃一旗春夜梵龛灯暗朝香篆火新暂来犹永日堪羡白莲人  

暮春  

草带金铺翠花房半坠红农家榆荚雨江国鲤鱼风堤栁绵争扑山樱火共烘长安少年客不信有衰翁  

宿山观  

孤枕秋宵永山寒梦不成残灯背窗影急雨带溪声未分山中老空思日下名区区如逆旅此际若为情  

送岳师归贑川  

千里起归思翛然物外身海山经处雾梅岭到时春药更开新楮庭应长旧筠年衰重方术聊此送行人  

题憩贤亭  

虚亭迟嘉客登临日相继松篁夏吹寒烟霞暮江霁高兴山光逺急影波声细区区荣利途扁舟暂时憩  

山寺独宿  

柴车走县封穷途秋耿耿急雨带溪声残灯背窗影驱驰下士身凄凉旅人景山寒梦不成愁多知夜永  

送淩屯田知和州  

粉署仙郎守一麾都门别岸栁依依定知春雨随车到且喜秋风破浪归仁政便当闻虎渡欢声犹在隔牛矶侬今亦恳懐章请假道江鲈买正肥  

谨吟五十六字攀送仲求殿丞之任贑川窃惟严君国博挂冠归闲而仲求兄弟为隣部守倅其荣至矣诚欲赋述词不逮意  

一门缨组列西雝又见双旌并训农三釡亲庭交禄养夹河子舍接邻封酒阑风雪催行色吟际江山助笔锋我亦思亲求郡绂东湖南浦好过从  

寄题宋职方翠楼  

层楼幽趣称登临望逺慿髙豁素襟棊酒等闲忘世虑溪山最乐是家林松声带雨千峯外潭影涵虚落照深此景为君珍赏甚起予归兴欲抽簪  

谢萧閤副恵茉莉花栽  

素艳南方独出羣只应琼树是前身自縁香剧宜晨露忽谓开迟怨晩春栏槛故将宾榻近丹青重整画图新移根得地无华裔从此飞觞不厌频  

谢祖太博见访西园  

初闻结驷访幽斋拂曙呼童扫緑苔方愧蓬蒿开径晩已惊驺驭过江来林间载酒情偏厚席上吟诗雨漫催交态于今易离合感君敦旧重徘徊  

送刘学士知衡州  

朱轓新命汉诸侯地扼荆湘占上防醽渌水声侵古堞祝融峯色入晴楼昼垂三组乡邦过春拥双旌岳寺逰畨直星垣归缓步谪仙通籍着瀛洲  

和胡学士馆中庭树  

仙材封植九重深苒苒何年别故林晓色半笼青琐闼春光长在玉山岑静临髙阁飜清吹坐见羁禽息密隂休羡井梧能待凤凌霜坚守嵗寒心  

送杨学士益州路转运  

芝函新命直仙蓬又见岷山叱驭忠玉佩晓班辞日下水牛秋粟转褒中花时井邑蚕丛富徼外人家栈道通竒技刺文频诏约此行应更变民风  

思夀阳寓居高氏园亭  

尝借芳园石友家幽栖无复羡纷华敞扉气爽云生栋卷箔香防露花桂向淮山分月魄桃从秦洞得仙葩别来追想清闲境悔褫方巾走栈车  

和邃卿张学士暑夕  

危坐空斋暝色低三金才伏火将西烟蒙细草流萤度月上疎林倦鹊栖荃葛野裳交羽扇桔橰隣圃响蔬畦中宵爽气夺炎热却笑班姬空惨凄  

送舒太博通判睂州  

通守方忻再命新东风疎雨拂行尘封疆逺入鱼鳬国岐路正逢蚕市春彭岫晓岚迎画隼锦江晴緑照朱轮归期不待更书至旧有清名在缙绅  

送邓秘丞知徳安县  

里闬偕逰心久降越台成政俗敦厐香炉山下重为县阊阖风高迥渡江且喜恩威长及物莫嫌功业未经邦公声更近渊明宅寄傲情应卧北窗  

送张屯田通判益州  

数载关中闻美名可怜随调却西征天台晚帐含香别栈阁秋霖叱驭行杜曲尚逢樽酒乐回溪应望白云生相期勉力宣新政侧耳民謡起少城  

到寒后有懐青社诗今録呈  

初到营陵春始回泱泱风物接梧台鱼盐利重通阛盛筝瑟声和防席开天际肤云连岱色海中灵药慕仙才早知未许身闲去悔舍尧山石磵来  

九日赏池防上詶王职方  

雅集髙谈思豁然齐山依约对疎烟江城泛菊逢佳节禁苑闻韶忆去年久厌风波惊世路且同樽酒醉凉天今来古往情何异弄水亭边舣画船  

和董职方见示初到畨禺诗  

五方殊俗古难幷千载犹存故越城客听潮鸡迷早夜人瞻飓母识隂晴波涛汹涌天边濶犀象斓斒徼外生太守不才当逺寄惟忧南畆废农耕  

落花  

小园斜日照残芳千里伤春意未忘金谷已空新步障马嵬徒见旧香囊莺来似结啼鸾怨蝶散应知梦雨狂清赏又成经嵗别却歌团扇寄回肠  

逰应圣宫  

驱羸乗兴出严闉云构祠宫絶世尘伴鹤不知甲子斸山多见药君臣雨昏仙穴丹砂井云映楼居玉洞人只待策勲书竹帛抽簪来此作比隣  

西山  

万壑千岩鬬物华搘笻闲访道生涯一坛星斗脩真馆数里云烟斸药家鱼戏竹溪寒影碎路穿松坞翠隂斜桃源自有神仙宅未信明河八月槎  

再简伯恭  

十载京华九日期帝家园苑醉金巵今朝郭外寻僧话坐听寒泉绕竹篱  

端午日事  

江上何人吊屈平但闻风俗彩舟轻空斋无事同儿戏学系朱丝辟五兵  

罗浮有五色雀各被方色非时不见若士大夫将逰是山则先日羣翔寺僧以是为某庚辰嵗谪官来逰将至之夕兹雀亦集感之成咏云  

五方纯色俨衣冠应是山灵寄羽翰多谢相逢殊俗眼谪官犹作贵人看  

寄袭长老  

三径荆榛尽力开千株桃李手新栽慇懃莫怪寻嘉树又喜春风过岭来  

感旧  

醉吟曾共倚江楼秾艳清香万柄秋荡子醉归时已暮暮鸿惊散水悠悠  

附何耕  

青羊宫  

一再官锦城咫尺望琳宫未始得得来正望役役中今朝弄晴雨策蹇随春风颇爱意象古停骖小从容缥缈百尺台突起凌半空慿栏俯修竹决眦明孤鸿信哉神仙宅不受尘垢防稽首五千言众妙一以通静观万物复岂假九转功区区立训诂亦哂河上公痴人慕羽化心外求鸿蒙要骑白鹤背往访青羊踪  

云溪赋双流郭信可隐居诗  

幽居定何如颇恨未见之主人向我言喜色融双睂脩篁流翠隂寒溪漾清漪领畧非一状幽妍发余姿空蒙雨亦佳防滟晴更竒岂惟二江独意恐两蜀稀主人信妙士得此固所宜天公閟好景授受各有时岂无多田翁偃蹇逝莫随素交懐老蒲秀句纷珠玑安得招归来为君赋清诗往者不可作后生欲何为  

龙渊  

门前大江何渺漫昔人饮牛水为干水干龙逝亦其理近在咫尺聊泥蟠鱼虾玩侮防獭笑纵有灵怪谁当看徳人问舍压吾境便尔筑室相遮栏坐令异类皆屏伏恃有此耳差少安却纡朱绂去监郡遣我守舍良独难昨来过门恍如梦龙致此语催归鞍先生不信反不笑谓我饶舌狂丰干  

虚舟  

君不见江臯车马纷相送巨艑峩峩船载重西南使者解官归水浅着沙牵不动如君材具岂多得合侍明光参法从胡为浅瀬着虚舟颇肖胸中太空洞问君此意竟安在欲説向人谁与共山林钟鼎本同辙系岸截江随所用八窗窅窅净无尘一水泠泠清可弄何当抱被过君眠分破江天幽夜梦  

题龙华佛阁  

西川凿山三大像突兀皆在江之修觉九顶见畧尽独此恨未瞻容仪朅来胜地了畴昔轻轩痩马相追随百尺金躯信雄杰三乗宝阁何瑰竒燃犀不用照幽鬼击鼓自合趋冯夷前人开创愿力广下与舟楫扶倾危六月滩涛剧奔吼一分性命争毫厘篙工落胆行者泣弹指乞活天人师人心狎水水多祸佛力在人人不知慈悲但作布施想江神虽怒将何为  

普通山距府东十数里青州禅师洪杲道场也自龙华归过之栋宇颓落僧徒鄙野良为可惜是夜雨大作因书所闻所见为长韵  

锦城之东山培塿突起伽蓝压山口入门气象颇不凡在昔规模定非茍黄绢碑词着眼看青州老衲知名久自披榛径结茅屋不剪霜华散蓬首市门有女奉巾盥衣祴无花生秽垢至今一转鸰语散作诸方师子吼祖灯寂寞何人继窣堵岧嶤惟鬼守法席草长深没膝僧榻屋穿光见斗似闻占籍多衍沃合选名缁振颓朽我来不觉三叹息眼底尽空诸所有自开麤席扫尘坌聊寄闲眠憩奔走梦回中夜雨鸣檐卧听东风寒入牖明朝散步转山脊好语相呼闻野叟抽芒已见麦飜浪捣炒悬知香满手须防日影散林樾绚练春光被花栁仆夫催归屡不应景物殊佳寜忍负出山骑马更踌躇乗暇应须重载酒  

忘机台  

太虚生防云机事日夕繁兼忘岂不佳尚有忘者存稽首老厐翁妙处希一言请观台上月万古无昭昏  

和光亭  

枯木倚寒岩三冬无暖气达人定汝笑胸中太泾渭不妨声色海径造佛祖地所以亦乐翁花前时一醉  

自合江亭过渡观赵穆仲园亭  

唤舟芳草渡系马緑杨隂步入莓苔径门开花竹林王孙随蝶逺婺女隐云深想见西南望悠悠空赏心  

春日五首  

闻道西楼下香风飏绮罗无钱沽酒得不醉奈愁何老去春縁薄慵来睡兴多闭门终一枕亦不梦南柯寂寞城南寺三年寄索居折花脩佛供持鉢乞僧余竟日无车骑依时认鼓鱼九衢尘一尺吾自有华胥门前无俗物城上亦竒观花浪东流稳云山西望寒身凌尘外逺目极意中寛最爱风标客晴沙里素翰万里桥边水朝宗去入呉衮衣新历数神筭旧规模四海从心正诸公着力无际天东望眼渺渺但平芜唇齿辅车势坤维井络方只宜花栁盛莫遣鸟鱼忙陇麦无由食边筹足可防出言还有禁忍泪不成行  

题龙华山寺  

杰阁山为佛精庐地布金水涵空濶净路绕翠防深鸟下窥斋鉢龙归识梵音城中尘眯目那得此幽寻  

浮翠桥  

隔溪苍翠各西东架竹为梁路始通缺月罅林凝净緑断霞明水抹残红芒鞵步步幽深处藜杖声声屈曲中回首忽惊桥已逺泠然身御圃田风  

寒碧亭  

慿栏日日俯清湍洗竹年年斩恶竿十顷瑠璃秋色静一林竽籁晓声寒凉风有意生天末明月无边照水端谁谓过清难久处愚溪元自不相安  

逺色阁  

小小楼居着散仙渊明真趣本幽然招呼云月栏干曲顾揖江山拄杖前独鸟倦归翻落日谁家晨防起疎烟根尘应接无留碍笑杀胡僧面壁禅  

龙华大像盖冀国夫人所作因成两絶  

慧性元从戒定薰百花潭水浣僧裙个中力量真超絶故老尚传娘子军  

生男个个欲如狼妇女军中气不扬试问争功嗔目士防人能敌浣花娘  

假山  

空庭幻出小嶙峋假外应须别有真只恐话头成两橛若为融摄主和宾  

莲塘  

色香无比出西方何物妖狐号六郎手折一枝聊供佛前身定是老柴桑  

兰坡  

兰与髙人臭味同含薰聊复待清风纷纷萧艾毋相笑尔辈敷荣转眼空  

段文昌读书台两絶  

段公曾此读羣书读破应须万卷余家礼一传为杂爼稗官收拾附虞初  

陇麦渐渐满意青只忧春早起蟊螟当年人诵祷而雨合向兹山试乞灵  

附杨甲  

出东郭见山  

二年不见山见之喜不休举手三揖之山逺不颔头疑我坠尘土已与俗同俦稍稍望云脚下见八九丘近前与之笑顔色渐和柔迎我以松风与我相献酬怜我不识路导以溪水流岂其终爱予为此世所仇一官最下策包裹辱与羞百年在平地亦有一日忧谁能无饥渴往与青山谋  

合江泛舟  

莫踏街头尘寜饮城东水江头放船去苇间问渔子岸深鱼有家鳬雁在中沚得酒可以歌得树可以檥年年舟中客顔色不相似风波无前期逰者亦如此短篙醉时策逺出卧后几老我不奈醒日落西风起  

逰长松寺宿石门僧舍得露字  

疾风吹轻衣驾我云脊路人间一回首惊絶不敢顾鸟投虚无底渺渺不知处蜂窠蚁丘垤与世同所骛试看一苍莽谁有不平虑尚怜野僧屋佛靣荒苔蠧防崖划呀吻汹汹崩石怒我来得竒观拄杖叩岩树青山有骄色斯客不能句平生二三子慰我一相遇娟娟松间月幽夕亦可度夜阑更小语风逼遗响去酌君无多酒继以木兰露  

宿安静观  

青山转龙脊矫首西南天上有仙人祠台殿飞后前下见云雨兴树色暗平川仙人两黄鹄乍去无归年向来道上履人着防何钱一朝闻羽化怅望空流涎却挥囊中金瓦砾来投捐岩岩化金碧香火通云烟人间万事尔旦暮有愚贤而况争夺场转手分媸妍仙人一回首破陇与荒阡纷纷不足道哀此区中縁石泉防幽洁意寂不肯喧夜闻松风露起坐心寥然  

与客逰沧浪亭得一字  

雾回林苍黄涨落水寒碧西郊好风景晓霁千里色相从二三子扫洒溪上石主人信爱客沽酒炊玉粒挥觞一再行弄此竹间日跳波醉中舞野唱寒外急牛羊归匆匆鳬雁来一一颓然寄天放不受世褊迫永懐堂中翁回首千嵗迹岂无独往愿乃为饥冻逼霜空洞庭野天濶云梦泽欲穷扶桑枝尚挂沧海席何当从兹去旦暮生羽翼  

灵泉道中  

荒鸡不知林落日鸣鸦背山行曲折尽稍出乔木外前峯近相向秃缺不可盖石泉防防续渚泽亦多派牛羊深墟落稚子翳蓬艾稻秧碧遮陇无疆界今年田大喜饱饭我亦快犹惭食无功举箸再三餲何当磨腰鎌助尔芟防稗  

寒食逰学射山  

疾风吹沙天茫茫日落未落原野黄山空无人不碌碌路长马饥石齧足荒台古林翳云族何人刳嵓缚层屋当时万骑填山谷至今拾宝多遗镞故国山川愁逺目人世悲欢风雨速凌髙举酒天为蹙手攀嵓树叩云木何人唱我凄凉曲兴亡一眼冥冥緑野水平芜飞雁鹜  

腊日逰梅龙得树字  

年年看梅水西路白头溪翁眼如故重来攀髯老不死我亦风埃忆归去酒酣百怪入我肠夜半恍惚与龙遇醉骑一尾天上归陈迹江头不知处梅花劝汝一杯酒千嵗寒凝真旦暮欲将老大傲风雪穴蚁窠虫已无数成都万事更竒古石笋犹疑卿相墓孔明庙前柏千尺神物翛翛泣幽树它时灭壊亦同归人生谁能一长顾  

庚寅再逰  

霜头马郊鞭影西欲寻逺梅无旧蹊但闻草木皆有香未到已识花前溪舣舟登岸入梅处竹树烟火茅茨低百年死树虫藓暗鳞甲漠漠僵横霓老翁鼻祖头雪白下见儿女方胜笄数株无力已仆地强起放春花满畦痩龙夭矫欲仙去脊尾一半埋沙泥雷公防时猎幽蛰夜半刀斧来刳刲野人往往多再拜疑有鬼物慿其栖问樵访牧不知嵗龆齓已见今耄倪故人同逰六七辈或似醉阮林中嵇绕树觅花不识路东边犬吠西号鸡榼中但有酒清浊寒具野担勤提防谁言犹是蜀梅菀破丘防陇山蒿蔾种花满地作痴计随手变化空尘防只余老树香不灭力战风雨犹坚犀何时江村一曲路与子共赋归来兮  

灵泉山中五首  

小县相笼合蒙蒙数百家果蔬争晩市樵牧乱晴沙落日平江逈青山细路賖偶居无事在随意问桑麻野邑山围尽风烟更可怜客情牛铎外农事藕花前聚汲松根井寛愁石底泉寜须计升斗诗兴亦超然胜地仙灵宅防官也谪居焚香他日梦隐儿向来书小睡便山雨长斋称野蔬逢人问无恙满意説樵渔日下溪林薄肃晚晖闭门成石隐小水亦生肥醉着溪藤杖归来木叶衣狂歌有虎兕吾道只应非何处长松寺雨花云外台山从百曲转路入九关回老桧成龙尽残柯借鹤来人间斤斧乱风壑夜声哀  

灵泉山上晚望  

野旷树还乱林深烟更防天随残日尽云掣防山飞玉垒风烟濶秦城草木非慿髙无限事今夜客裳衣  

又  

逺目昏难尽青山濶展围眼花随处乱云树一时飞秋至客愁逺路难心事违更怜人北望不见雁南飞  

登待鹤亭  

横峯乱岭如奔蛇前者欲起后驱呵危亭独立一回首天罅云隙皆收罗手攀落日意不尽目送孤鸿愁更多愁风衣裳客未冷我欲饮酒君当何  

## 石仓历代诗选卷一百三十三  

明　曹学佺　编  

宋诗十  

周惇頥  

题瀼溪书堂  

元子溪曰瀼诗传到于今此俗良易化不欺顾相钦庐山我所爱买田山之隂田间有清水清泚出山心山心无尘土白石照沈沈潺湲来数里到此始澄深书堂构其上隐几看云岑倚梧或欹枕风月盈中襟有时吟复黙酒罢鸣幽琴数十黄卷轴贤圣谈无音窗前即畴圃圃外桑麻林芋蔬可卒嵗绢布足衣衾吾乐盖易足名濓以自箴谁为相朝暮岸木寒萧森  

书窗夜雨  

秋风拂尽热半夜雨淋漓绕屋树芭蕉一枕高响围恰似钓矶畔篷窗睡觉时  

石塘桥晚钓  

濓溪溪上钓思归复何为钓鱼船去稳宠辱不相随肯为爵禄重白髪犹羁縻  

静思篇  

静思归旧隐日出半山晴醉榻云笼润吟窗瀑防清得闲方达士失计只劳生朝市谁头白车轮未晓鸣  

赠谭虞部致仕  

清时望郎贵白首故乡归有子纡蓝绶将孙着防衣松乔新道院鹤老旧渔矶知止自髙徳寜为遁者肥  

天池  

斯须暮云合白日无余晖金波从地涌宝熖穿林飞僧言祗自在俗骇无因依禽鸟来吟宿相忘矢者机  

逰大林  

三月山房暖林花互照明路盘层顶上人在半空行水色云含白禽声谷应清天风拂襟袂缥缈觉身轻  

宿崇圣院  

公程无暇日暂得宿清幽始觉空门客不生浮世愁温泉喧古洞晚磬度危楼彻晓都忘寐心疑在沃州  

题浩然阁  

刘侯戴武弁政则心吾儒士茂先兴学子贤勤读书猷为莫不善才力盖有余西北方求帅林间寜久居  

题寇顺之道院壁  

一日复一日一杯复一杯青山无限好俗客不曾来往事已如此朱顔安在哉寄与地上客历乱竟谁催  

忆江西提刑何仲容  

兰似香为友松何枯向春荣来天泽重殁去绣衣新昼作百年梦终归千古尘痛心双泪下无复见斯人  

题春晚  

花落柴门掩夕晖昏鸦数防傍林飞吟余小立阑干外遥见樵渔一路归  

题大颠壁  

退之自谓如夫子原道深排佛老非不识大颠何似者数书珍重更留衣  

牧童  

东风放牧出长坡谁识阿童乐趣多归路转鞭牛背上笛声吹老太平歌  

经古寺  

琳宫金刹接林峦一径潜通竹坞寒是处尘埃皆可息时清终未忍辞官  

题鄷州仙都观  

山盘江上虬龙活殿倚云中洞府深钦想真风杳何在偃松乔柏共萧森  

宿山房  

久厌尘氛乐静年俸防犹乏买山钱徘徊真境不能去且寄云房一榻眠  

逰赤水县龙多山书仙台观壁  

到官处处须寻胜惟此合阳无胜寻赤水有山仙甚古攀跻聊足到官心  

和费君乐逰山之什  

云树岩泉景尽竒登临深恨访寻迟长楼未得题名记犹有君能雅和诗  

江上别石郎中  

落叶蝉声古渡头沙滩人拥欲行舟别离情似长江水逺亦随君日夜流  

香林别赵阅道  

公暇相陪尘外逰朝天仍得送行舟轩车更命入山脚旌斾且从留渡头精舍泉声清防防髙林云色淡悠悠谈终宴罢愁分袂明日瞻思上郡楼  

同石守逰山  

朝事谁知世外逰松杉影里入吟幽争名逐利千绳缚度水登山万事休野鸟不惊如得伴白云无语似相留傍人莫笑凭栏久为恋林居作退谋  

任所寄乡关故旧  

老子生来骨性寒宦情那改旧儒酸停杯厌饮香醪味举筋常餐淡菜盘务剧不知筋力倦官清赢得梦魂安故人欲问近来况回首舂陵朝暮看  

附张载  

载近观汉魏而下乐府有名正而意调卒卑者尝革旧辞而追正题意作乐府七篇  

灵旗指不庭方大风泱泱天外扬短箫歌歌恺康朝廷万年继明重光曾孙稼如茨梁家与万邦纯嘏有常  

右短箫歌  

日重光天际翔愿言贞明永瞻望月重轮淡溟渊愿犹  

月之恒协帝仪中天　　　　　　　右日重光度关山循九州省耕寛徭询明幽人为贵兮哀我人斯  

敢余休　　　　　　　　　　　　右度关山鸡鸣嘐嘐兮台懐忧兄弟表里兮台心求黄金门白玉堂置酒恺乐荣华有光桃伤李僵尔如或忘  

右鸡鸣  

对酒今朝乐时明昌物若人和台忧弥忘嘉与臣隣在  

帝防乐允余武兮无荒　　　　　　右对酒今朝小雅废兮东山不作哀我人斯皇心不乐烝哉斯人胡  

然而天兮王师于铄　　　　　　　右燕歌行古风出东门我行乐中綦今歌东门行牵衣强留甘餔糜仗劔去予忽如遗时清君去予心哀  

右东门行  

移疾  

移疾谢华省问耕还敝舍扶持便疎慵旷僻逃将迓昼棊莎径侧暮粥桐隂下久矣澄清心永愧桑弧射  

古乐府君子行  

君子防未然见防天地先开物象未形弥菑忧患前好贤立无方不恤流言喧将圣见乱人天厌惩孤偏窃攘岂予思李奚足论  

孤宦  

孤宦殊方意自违隣光兹幸托余辉人心识尽童心减世事谙多乐事稀直有嵗寒甘栢説终无春思惜花飞岂同毛刺墦间客向望他门卜所依  

宿兴庆池通轩示同志  

清湘庭下千竿竹百尺斑斓耸苍玉通轩轩外万顷陂陂接南山天与齐唐基一壊半禾黍举目气象增愁思我来正当揺落时尘埃七日无人知东平叔子信余友问学不厌坚相随君莫痛兮凤沼湮又莫悲兮花蕚堕所忧圣道久榛塞富贵浮云眼空过明发余西叔且东髙谈更为通宵坐  

送苏脩撰赴阙  

秦弊于今未息肩髙萧从此法相沿生无定业田疆壊赤子存亡任自然  

其二  

大道寜容小不同颛愚何敢与机通井疆师律三王事请议成功器业中  

别馆中诸公  

九天宫殿郁岧嶤碧瓦参差迫绛霄藜藿野心虽万里岂无清恋向皇朝  

土牀  

土牀烟足防衾暖瓦釡泉干豆粥新万事不思温饱外漫然清世一闲人  

贝母  

贝母阶前蔓百寻双桐盘绕叶森森刚强顾我蹉跎甚时欲低柔警寸心  

送吕晦叔赴河阳  

晓日都门飐斾旌晩风铙吹入三城知公再为苍生起不是寻常刺史行  

赠司马君实  

二龙闲卧洛波清今日都门独饯行愿得贤人均出处始知深意在苍生  

题馆壁  

壁门金阙倚天开五见宫花落古槐明日扁舟江海去却从云气望蓬莱  

## 石仓历代诗选卷一百三十四  

明　曹学佺　编  

宋诗十一  

程　颢  

顔乐亭【`为孔周翰作`】  

天之生民是为物则非学非师孰觉孰识圣贤之分古难其明有孔之遇有顔之生圣以道化贤以学行万世心目破昏为醒周爰阙里惟顔旧止巷污于榛井湮而圯乡闾蚩蚩弗视弗履有卓其谁师门之嗣追古念今有恻其心良贾善谕发帑以金巷治以辟井渫而深清泉泽物佳木成隂载基载落亭曰顔乐昔人有心予忖予度千载之上顔惟孔学百世之下顔居孔作盛徳弥光风流日长道之无疆古今所常水不忍废地不忍荒呜呼正学其何可忘  

逰鄠山诗  

仆自防时已闻秦山多竒若有扈者尤复秀出常恨逰赏无便嘉祐二年始应举得官遂请于天官氏愿主簿书于是邑谓厌饫云山以偿素志今到官防二年矣中间被符移奔走外干者三居其二其一则簿书期防仓廪出入固无暇息惟白云特在山面最为近邑常乗间两至其余佳处都未得往变化初心辜负泉石五年二月初吉闻贰车晁公来逰诸山先是晁公见约同往防探吏失期二日早晁公以书见命始知车骑已留草堂走白邑大夫张君时民产有在山麓者以罪没官府符方命量其租入之数因请以往鞭马至山而晁公已由高观登紫阁还憇下院见待巳遂奉陪西逰经李氏五花庄息驾池上夜宿白云精舍诘旦晁公西首仆复并山东逰紫阁登南山望仙掌回抵高观谷探石穴窥石潭因周视所定田徜徉于花林水竹间夜止草堂是晚雨气自西山东始虑不得徧诣诸境一霎遂霁明旦入太平谷憇息于重云下院自入太平谷山水益竒絶殆非人境石道甚巇下视可悸往往步乱石间入长啸洞过虎溪西南下至重云阁访凤池观云顶凌霄罗汉三峯登东岭望大顶积雪复东北来云际下深涧白石磷磷于间水声清泠可爱坐石掬水恋恋不能去者久之遂宿大定凌晨登上方日初上西望药山北眺大顶千峯万峦目极无际下山縁东涧渡横桥复憇于重云下院出谷逰太平宫故址而归马上率尔口语往往成诗章自入山至归凡四日得长短咏共若干篇姑存之以志逰览之次第云  

紫阁  

仙掌逺相招萦纡渡石桥暝云生涧底寒雨下山腰树色千层乱天形一罅遥使纷难久驻回首羡渔樵  

高观谷  

轰雷叠鼓响前峯来自彤云翠霭中洞穴积隂成气象鬼神慿暗擅威风喷崖雨露千寻湿落石珠玑万颗红纵有虬龙难作祟还应不是旱时功  

草堂  

参差台殿緑云中四面筼筜一径通展读华阳真诰上神仙居在碧琳宫  

长啸岩中得氷以石敲飡甚佳  

车倦人烦渴思长岩中氷片玉成方老仙笑我尘劳久乞与云膏洗俗赐  

逰重云  

久厌昏昏万虑尘喜寻泉石暂清神目劳足倦深山里犹胜低睂对俗人  

凌霄三峯  

长啸岩东古寺前三峯相倚势相连偶逢云静得见日若有路通须近天恠石似雷鸣谷底老松如雪着崖颠结根不得居平地犹与莲花逺比肩  

云际山  

南药东边白阁西登临身共白云齐上方顶上朝来望陡觉羣峯四面低  

是逰也得小松黄杨各四本植于公署之西窗戏作五絶呈邑令张寺丞【`兴宗`】  

中春时节百花明何必繁弦列管声借问近郊行乐地潢溪山水照人清  

有生得遇唐虞圣为政仍逢守令贤纵得无能闲主簿嬉逰不负艳阳天  

狱讼已闻寃滞雪田农还喜土膏匀只应野叟犹相笑不与溪山作主人  

春雪  

二月将临尾羣隂久退濳只知桃李艳何复雪霜嫌密霰仍先集飘霙忽散霑带风成料峭和雨作亷纎江汉初弥望珠玑间得兼片防才着瓦斜势渐穿帘鸟化辽城鹤途铺越女缣落英时鬬舞飞絮或同黏寒怯开闱赏光凝伴月觇价增樵市炭兴入酒家帘惜竹频敲叶愁花旋覆苫失权悲太皥助虐有飞亷积势方平垅澌流已坠檐东君莫惆怅杲日待重瞻  

新晴野步  

青帝芳成万物春如何淫雨害芳晨乞求共指云间日悔恨轻嫌陌上尘消尽风威犹料峭放开春色已嶙峋燕逰莫道王孙乐亦有羲皇更上人  

西湖  

潩水桥边鸭子陂楼台只在郡城西烟波乍见心先快岛防将寻路欲迷尽日无风横舴艋有时经雨饮虹霓如何咫尺尘埃地不使逰人续杖藜  

环翠亭  

城居不见万山重因起高亭破逺空虚旷直疑天宇外周旋如在画屏中凝风散蔼层层出削玉排青面面同暂得登临已忘去四时佳致属贤公  

陪陆子履白石万固  

条山苍苍河流黄中蒲形势天下疆帝得贤侯殿一方四年不更慰民望元丰戊午季春月上心闵雨愁黎苍使车四出走羣望我亦奉命来陜疆精诚感格天意顺诏书才下雨已霶病麦还青禾出土野农鼓舞歌君王故人相见不道旧为雨欢喜殊未央圣主寛忧小臣乐自可放荡舒中肠白石万固皆胜地主人挈我防壶觞况逢佳日俗所尚车马未晓填康庄扶提十里杂老幼迤逦千骑明戈鎗初听鸣铙入青霭渐见朱斾辉朝阳遨头自是谢康乐后乗独惭元漫郎侯来虽知有宾客众喜更为将丰穰临溪坐石徧岩谷幽处往往闻丝簧山光似迎好客动日景定为逰人长乗高望逺兴不尽恋恋不知岐路忙人生汩没苦百态得此乐事真难常我辞佳境已惆怅侯亦那得久此乡他时防合重相语辜负泉石何能忘  

题淮南寺  

南去北来谁得休白苹吹尽楚江秋道人不是悲秋客一任晩山相对愁  

和咏草  

渐觉东皇意思匀陈根初动夜来新忽惊平地有轻緑已盖六街无旧尘莫为枯荣吟野望且怜愁醉祝香轮诗人空怨王孙逺极目萋萋又一春  

逰月陂仝诸公  

月陂堤上四徘徊北有中天百尺台万物巳随秋气改一樽聊为晩凉开水心云影闲相照林下泉声静得来世事无端何足计但逢佳日约重陪  

和王安之  

闲坊西曲奉常家景物天然占一窊恰似庾园基址小全胜沪涧路途賖知君陋巷心常足比我侨居乐已奢且喜杖藜相过易隔墙无用少逰车  

和诸公梅台  

急须乗兴赏春英莫待空枝谩寄声淑景暖风前日事淡云防雨此时情  

后一日再和  

常劝嬉逰须及辰莫辞巾屦染埃尘秪应风雨梅台上已减前时一半春  

郊行即事  

芳原緑野恣行时春入遥山碧四围兴逐乱红穿栁巷困临澄碧坐苔矶莫辞杯酒十分醉秪恐风花一片飞况是清明好天气不妨逰衍暮忘归  

春日江上  

新蒲嫰栁满汀洲春入渔汀一棹浮云幕倒遮天外日风帘轻飏竹间楼望穷逺岫防茫见兴逐归槎汗漫逰不畏蛟螭起波浪却怜清泚向东流  

下白径岭先寄孔周翰郎中  

骤经防雨过芳郊转觉长河气象豪归骑已登呉坂峻飞云犹认华山高门前岐路通西国城上楼台厌巨涛欲问甘棠旧风化主人邀客醉香醪  

陈公廙园修褉事席上赋  

盛集兰亭旧风流洛社今坐中无俗客水曲有清音香篆来还去花枝泛复沈未须愁日暮天际是轻隂  

新晴野步  

隂曀消除六幕寛嬉逰何事我心闲鸟声人意融和草色花芳杳蔼间水底防霞光出岸云头斜日影衔山若慿诗思为描冩却恐骚人阁笔还  

## 石仓历代诗选卷一百三十五  

明　曹学佺　编  

宋诗十二  

邵　雍  

闲吟  

居洛八九载投心惟二三相逢各白首共坐多清谈人事已黙定世情曾久谙酒行勿相逼徐得奉醺酣  

高竹  

高竹碧相倚自能发余清时时防风来万叶同一声道污得夷理物虚含逺情堦前闲步客意思何清平  

其二  

高竹杂髙梧还惊秋节初晩凉犹可喜旧帙亦宜舒池阁轻风里园林晩景余人生有此乐何必较锱铢  

秋逰  

七月芙蕖正烂开东南园近日徘徊有时风向池心过无限香从水面来罨画溪深方误入洞庭湖晩未成回坐来一霎萧萧雨又送新凉到酒杯  

旅中嵗除  

比到明年无数刻且令芳酒更斟回星杓建丑晦将尽嵗箭射人春又来不用物情闲作梗大都心绪已成灰浮生更在浮云外瞬息光隂况便催  

谢富丞相招出仕  

欲遂终焉闲老计未知天意果如何防重轩冕酬身贵得似云山到眼多好景未尝无兴咏壮心都已入消磨鹓鸿自有江湖乐安用区区设网罗  

至福昌县作  

清景防人爱爱之当逺寻及临韩岳近始见洛川深县左云山腹民居水竹隂无机类闲物愈觉少知音  

燕堂暑饮  

燕堂通髙明檐依防崖嵚凉风来松梢清泉飞竹隂佳果间红緑防酒随浅深却思阛阓间郁蒸不可任  

秋懐二首  

晴窗日初曛幽庭雨乍洗红兰静自披緑竹间相倚荣利若浮云情懐淡如水身非天外人意从天外起防续蝉声外稀疎鴈影前年光空逝矣人事益萧然洗竹留新笋翻书得旧编谁知养心者肯与世争权  

天津感事  

自古别都多隙地参天乔木乱昏鸦荒垣壊堵人耕处半是前朝卿相家  

后园即事  

太平身老复何忧景爱家园自在逰防树緑杨隂乍合数声幽鸟语方休竹侵旧径高低迸水满春渠左右流借问主人何似乐荅云殊不异封侯  

十四日留题福昌县宇之东轩  

洛川秋入景犹嘉防雨初过径路斜水竹洞中藏县宇烟岚坞住人家霜余红间千重叶天外晴排数缕霞溪浅溪深清防滟峯高峯下碧查牙鸟因择水飞还逺云为无心去更賖盖世功名多龃龉出羣才业足咨嗟浮生日月仍须惜半老筋骸莫强夸就此岩边宜筑室乐吾真乐趣无涯  

无酒吟  

自从新法行常苦樽无酒每有宾朋至尽日闲相守必欲丐于人交亲自无有兴来典衣买焉能得长久  

和王安之少卿同逰龙门  

生平有癖好寻幽一嵗龙门四五逰或往或还都不计盖无荣利可稽留  

数朝从欵看伊流夜卜香山憇石楼防有凉风开逺意更和烟雨弄高秋  

秋夜  

浮云一消散星斗灿长天碧藓坠丹果清香生白莲体凉犹衣葛耳静巳无蝉坐久羣动息秋空惟寂然  

谢君实端明恵牡丹  

霜台何处得竒葩分送天津小隐家初讶山妻忽惊走寻常只惯挿葵花  

和张二少卿丈白菊  

篱下晓凝霜疎枝殿颢商自知能洁白谁念独芬芳岂为琼无艳还惊雪有香素英浮玉液一色混瑶觞  

闲吟  

平生虽不仕随分亦风波所损无纪极曰归仍蹉跎既乖经世虑尚可全天和樽中有酒时且饮行复歌  

高竹  

高竹临清沟轩小亦且幽光隂虽属夏风露已惊秋月色林间出泉声砌下流谁知此夜境身世等浮沤  

登朝元阁  

绣岭岌层峦岧嶤十九盘霏防经雨后杳霭出云端往事金舆邈遗踪玉像残至今临渭水依旧见长安  

凤州郡楼上书所见  

杨栁垂青青风动如飞盖危楼思不穷尽日闲相对鸟去林自空云移山不碍画角时防续层崖逓明晦残阳挂双虹逺水生防瀬久客属东望意与孤鸿防  

春逰  

洛城春色浩无涯况此城东景复嘉风力缓揺千树栁烟光轻荡半川花天晴翡翠飞平岸日暖鸳鸯下浅沙不见君王西幸久逰人但感鬂空华  

竹庭睡起  

竹庭睡起闲隐儿悠悠夏日光景长莺方引雏教嫰舌杏正垂实装轻黄雨滴幽梦时防续风翻逺思还飞扬小渠弄水緑隂密回首又且数日强  

商山道中作  

十舍到商顔虽遥不甚艰东西遡洛水表里看秦山身在烟霞外心存今古间庭闱况非逺自可指期还  

和商守雪霁登楼  

百尺危楼小雪晴晩来闲望逼人清山横暮霭高还下水隔疎林深复明天际落霞千万缕风余残角两三声此诗此景真堪画只恐丹青笔未精  

二色桃  

施朱施粉色俱好倾国倾城艳不同疑是蘂宫双姊妺一时俱肯嫁春风  

闲行  

园圃正萧然行吟绕泽边风惊初社后叶坠未霜前衰草衬斜日暮云扶逺天何当愬真趣止可入无言  

月夜  

雨霁风自好秋深天未寒移牀就阶下看月出林端有酒欲共饮无琴可独弹他时遇良友此景复求难  

宿夀安西寺  

好景信移情林僧欵欵迎为怜多胜槩尤喜近都城竹色交山色松声乱水声岂辞终日恋解榻傍虚楹  

牧童  

随行笠与蓑未始散天和暖戏荒城侧寒偎古冢阿数声牛背笛一曲陇头歌应是无心问朝廷事若何  

小圃逢春  

随分亭栏亦弄妍不妨闲傍酒垆边夜檐静透花间月昼户晴生竹外烟事到悟来仝偶尔天教闲去岂徒然壶中日月长多少烂占风光十二年  

天津闲步  

天子旧神州葱葱气象浮园林闲近水殿阁逺横秋浪雪暑犹在桥虹晴不收人间无事日此地好淹留  

不寝  

闲坐更已深就寝夜尚永展转不成寐从前事深省奠枕时昏昏拥衾还耿耿西窗明月中数叶芭蕉影  

天津感事  

云轻日淡天津暮风急林疎洛水秋独步独吟人莫防时时鸥鹭下汀洲  

凤楼深处鏁云烟一鏁云烟又百年痛惜汾隂西祀后翠华辜负上阳天  

闲居述事  

竹雨侵人气自凉南窗睡起望潇湘茅檐滴沥更初歇却忆当年宿夜航  

逰龙门  

江天无少异幽鸟下晴沙洛去山形防川回渡口斜龛岩千万穴店舍两三家清景四时好肯令逰兴賖  

登封县宇观少室  

天地始融结此山巳高极羣峯拥旌幢巨石罗劔防日出崖先红雨余岚更碧安知无神仙其间久遁迹  

十一日福昌县防雨  

云势移峯缓泉声出竹迟此时无限意惟有翠禽知  

依韵和夀安寺题壁  

不向红尘浪着鞭殊无才业合时贤本酬壮志都无効欲住青山却有縁翠竹隂中开缥帙白云堆里揖飞泉锦屛正与溪南对他日从逰子午传  

二十二日晩步天津次日有诗  

溪翁昨晩步天津搔首桥边伫立频洛水但闻催去棹西风惟解促行人山川惨淡笼寒雨楼观参差鏁暮春此景更堪萧爽防欲霜时鴈来宾  

同府尹李给事逰上清宫  

洛城二月春揺荡桃李盛开如步障高高下下红相连垂杨更出髙花上闲陪大尹出都门邙阜真宫共寻访不见翠华西幸时临风尽日独惆怅  

芳草短吟  

花间水畔緑如茵兴废曾经汉与秦占防山川无限地愁伤今古防何人严霜杀尽还逢雨野火烧残又遇春不那路傍多此物王孙归思苦迷津  

春尽后园闲步  

緑树成隂日黄莺对语时小渠初防滟新竹正参差倚杖闲吟久防童引步迟好风知我意故故向人吹  

依韵和王不疑少卿招饮  

经难忆浮丘吾乡足胜逰风前惊白髪雨后快新秋仕宦情虽薄登临兴未休人间忧喜事都不到心头  

春日登石阁  

满洛城中将相家广栽桃李作生涯年年二月凭髙处不见人家只见花  

举世吟  

举世自纷纷谁为无事人吾生独何幸卧看洛阳春  

月陂闲步  

因随芳草行来逺为爱清波归去迟独步独吟仍独坐初凉天气未寒时  

暮春吟  

林下居常睡起迟那堪车马近来稀春深昼永帘垂地庭院无风花自飞  

春暮吟  

有意杨花空学雪无情榆荚漫堆钱穷愁不服春辜负酒病依还似去年  

答和呉传正赞善  

洛阳城里一愚夫十许年来不读书老去情懐难冩处淡烟寒月映松疎  

洛阳春吟  

春归花谢日初长燕语莺啼各自忙何故逰人防来往緑隂殊不减红芳  

晚晖亭  

髙亭新建碍烟霞暮景能留是可嘉最近赏春来往路逰人应是问谁家  

## 石仓历代诗选卷一百三十六  

明　曹学佺　编  

宋诗十三  

赵　抃  

过胡元宾林亭  

我尝轻归辕一息快心目亭桥跨幽涧庑砌森怪竹榜句多老词襟风不韵俗开卷味加永照泉清可掬先秋固爽垲大夏失烦燠乐哉于道外视此乐岂足  

题周敦頥濓溪书堂  

吾闻上下泉终与江海防髙哉庐阜间出处濓溪派清深逺城市洁净去尘毫髪难遁形鬼神缩妖怪对临开轩窗胜絶堪图绘固无风波虞但觉耳目快经史日枕藉斗室不为隘有莼足以羮有鱼足以鲙饮啜其乐真静正于俗迈主人心渊然澄彻一内外本源孕清徳逰咏吐嘉话何当结良朋讲习取诸兑  

寄酬蔡州王陶正言  

自顾愚无堪老大何所用得郡江湖来一意云泉纵惊此西南身连夕东北梦乃知故人念许与明月共荆书一纸贤季诺千金重寄我琼瑶篇使得长讽诵寒松独唳鹤髙梧有鸣凤何日谢知音为鼓商弦弄  

逰南山宿盘龙寺  

盘龙得山名寺占山之下老师草庵居后嗣广精舍禅流日益盛寂照腾诗价我来诲其徒竞以相夸诧少林的的意一语独无暇黙然坐明孤蟾彻清夜迟晓登终南行行与谁话  

顺风呈前人  

濠州抵泗里数百长淮波平晓如席鸣鼙解繂杨栁堤画船中有东呉客君恩得请许归去聊治里闾云咫尺嵗穷天逺心欲飞念之汲汲事行役豁如天意适我愿号令西比起风伯初时淅淅似鼓动布帆尚留十幅窄孤樯得势安以平中流激箭巨浪擘篙横橹阁力不用疾若挚隼增羽翮瞥然两岸瞬霎过木叶驰黄山走碧拏舟月余今日快一樽自歌两手拍樽中酒空不自歌顺风好景如之何毗陵太守同此乐为言无惜新诗多  

入贑闻晓角有作  

江南历尽佳山水独贑潺潺三百里移舟夜泊惶恐滩画角乌乌晓风起栖鸥宿鹭四散飞梦魂惊入渔樵耳三通迤逦东方明又是篙工造行矣横波利石千万层板绳缚膊如山登夷途终致险且升自顾忠信平生慿  

访何若谷  

君爱仙源压尘俗髙楼对起栏干曲朝霞灼灼浮晴晖二十四峯照羣玉楼下长江烟水緑楼前有瀬归艎促主人借问何时还回首峥嵘看不足  

次韵僧重喜闻琴歌  

我昔所宝真雷琴弦丝珍玉徽黄金昼横膝上夕抱寝平生与我为知音一朝如扇逢秋舍而今只有无弦者无情曲调无情闻浩浩之中都奏雅我黙弹兮师寂听清风之前明月下子期有耳何处听自笑家风太潇洒  

暖风  

薄袂歌云散轻盘舞袖低帘疎荡楼阁尘暗逐轮蹄絮乱垂杨道香流种药畦春恼闲思一枕杜鹃啼  

芳草  

翠密驯文雉丛深隐画轮离披金谷晓寂寞茂陵春古渡班荆客长堤走马人芊芊似袍緑一雨一畨新  

寒食郊园即事  

城郭青烟散郊园彩日长鬬鸡红锦翅逰骑紫丝缰有蝶俱含粉无人不惜芳尽花下饮归去醉成乡  

杜鹃  

响乱书外人惊梦枕中江城啼晓月泽国愬春风栁道盘飱緑桃园躞蹀红年年来此地留恨任西东  

溪山晚目  

幽花连径发惊鸟避人啼雨过晴虹上风清走马嘶滩平鱼艇稳村小酒旗低谁及山翁乐号呶醉似泥  

村居  

午寝忘讥刺闲居杜送迎雨泥双燕下烟垅一犂耕座入山光迥门连野色平吟余仍兀坐谁与战楸枰  

曲馆  

日华烘玉甃烟缕旦雕甍枣熟房栊暝花妍院落明醉轻春有味梦短画无情欲识愔愔意回文织已成  

题九仙寺  

坠果春三径蒸云晩一轩廊腰回战蚁山腹合啼猿泉淡禽窥影苔深鹿印防自惭名利者聊免世纷喧  

言懐寄三兄  

沿牒非吾土逢春忆故园于今佐犀帐经嵗别鸰原讼简仍开卷时平且属鞬江乡去千里凝睇一销魂  

和何节判观水  

澄江抵练长极目路沧茫烟芷差差緑风荷柄柄香西流终古恨南浦镇时忙拟待传辞意离人在楚乡  

和蔡黄裳节推外邑见贻次首  

冉冉成轻别迟迟想倦逰去应寛蕙带行亦佩呉钩访隐逢三径寻真认十洲有人频倚望何日大刀头  

江上白乐天祠  

我爱白司马停舟来谒祠才名千古照忠义一生竒諌切寜思禄谗行却罪诗如何江上客祗道琵琶词  

有虎  

有虎竞磨牙逢人事攫拏夜声闻别坞晓迹印平沙迫路奔惊犬藏林噪乱鸦过舟无可奈极目是蒹葭  

寄任大中秀才  

今我嵗将暮过桡鹦鹉洲忆君人少与买舍瀫江头客路书多絶吾乡梦半逰明年谁到蜀能寄好书不  

向晚  

向晩立汀沙人间目更賖林疎僧屋露风转客帆斜幽白孤飞鸟横红数抺霞渔翁偶相问怜我宦天涯和戴天使重阳前一夕宿长沙驿二首  

诘旦逢佳节今宵寓逺乡且欣宾榻解休叹客亭长黄叶临风乱红萸浥露香酒徒何处所空自忆髙阳  

又  

楚舘夜衾凉离人念故乡逺吟祗觉苦归梦不成长壁有寒蛩怨邻闻緑蚁香登髙在何处明日宴山阳  

闻杨畋病愈  

湖南杨叔武消息有人传连嵗征蛮徼经秋卧瘴烟为时夭未丧勿药病还痊云水溶溶去慿谁寄此篇  

入蜀舟中逢春  

春到依羁旅懐开似发缄野禽鸣胜管春草緑于衫水暖风防碎山明日半衔巴西寒极地氷雪尚千岩  

入蜀江上对月  

照不私毫髪波光上下浮明余到琴淡清极入诗幽忽认江湖昼浑疑天地秋闲云勿轻蔽有客坐孤舟  

和韵范御史初出鏁头  

奏恳初无饰天恩亦重违一麾新命下两桨故关归淮水林林脱霜鸿阵阵飞贤朋诗酒乐行矣自相依  

续梦中作  

边寄今儒弁帷筹得将才甘辛均士卒号令走风雷惊晓城鼙急吹秋陇笛哀先声羌胆碎闻道汉兵来  

经鄱阳湖  

舍陆事川程霜天晓色明长波万顷濶大舸一帆轻静唱村渔乐斜飞渚鴈惊云披见楼阁隐隐豫章城  

次韵周敦頥国博重阳节近见菊  

为僚初自喜邀客亦逢嘉把酒须同乐分襟莫预嗟未成登画舸好共摘黄花试向东篱看秋丛映晚霞  

留题脩觉山  

按行车暂尼身得止峥嵘江喜淙淙听云疑步步生春怜花县好晴逺劔闗明买石镌豪句髙哉老杜名  

次韵呉中复龙圗题长桥铺  

山束去蜀右不惮客程遥酒酌杯中桂琴防防下焦故人题大笔佳句刻长桥一读离懐解如氷暖日消  

次韵李元方秀才秋日旅懐  

节物奚为感秋懐不自任晓寒侵逺梦秋力助高吟薄脱惊风叶疎舂隔水砧商弦调一曲惟子定知音  

题灵山寺  

我为灵山好登留到日曛岩幽余暑雪钟冷入秋云篇咏惟僧助尘烦与俗分明朝入东棹因得识吾文  

送章岵少卿提举洞霄宫  

秘舘红尘外瑶京白日边樽中不空酒琴面已无弦晓上朝真阁春耕负郭田优防获自在何处更神仙  

览先祖太博留题国清寺继和  

得谢殊狂客无言愧净名心观潭月白梵听海潮声晓色开华顶秋晖照赤城公诗播人口氷玉未为清  

早离温江夜泊白沙步  

晓与诸孙别依然颇动懐去乗兰棹稳行得防衣偕渔父遥连市村扉半掩柴夜来溪上宿梦已在髙斋  

急帆  

江濶北风长髙帆尽幅扬势能分巨浪力恐拔危樯鸥鹭频惊迫鱼龙相助忙峯峦旋岸碧木叶走汀黄快似登山去轻于挿羽翔一程三百里晚泊未斜阳  

初入荆江  

迢逓辞宸阙迁延换嵗华舟才入荆渚人觉在天涯浪激多推岸流濡足沸沙势盘帆小便涨浅路频差横艇义鱼浦揺旗卖酒家山防思念越江窄止通巴烟色汀芜淡风光野烧斜蛮歌朝竞唱祠皷暮连挝渡口初逢栁林边未见花前程春始盛一一待诗夸  

庭楠  

彼美庭楠植基培防十年夜来全庇月晓去薄生烟万叶光齐动双株影共圆幽栖疑有鹤清响为留蝉饮对传三雅琴依按七弦河阳花自媚彭泽栁空眠势翳门阑静幽侵几案鲜不才逢讼简吟绕强成篇  

蜀倅杨瑜邀逰罨画池  

占胜芳菲地标名罨画池水光菱在鉴岸色锦舒帷风碎花千动烟团栁四垂巧才吟不尽精笔冩徒为照影揺歌榭分香上酒巵主人邀客赏和气与春期  

寄谢云安知军王端屯田  

旧邦逢朐防灵地接岷峨住岭排烟火悬岩引薜萝雨花凝锦濯晴水甚蓝挼逺地之官去孤舟走崄多出麾无一事倾盖首相过幸不麾尘外欣承在涧阿春光千骑骏天色百城和赏物楼新搆镌文石旋磨为时即慷慨得友盛吟哦世重黄金诺人传白雪歌投壶倾立马飞镝屡鸣鼍局战迟敲玉杯欢乱酌螺坐来风入袂归去月流波我愧才疎拙生防术揣摩主容勤劳来行色觉蹉跎匪用诗为好懐离可奈何  

江上遇雪  

冻云交四隅飞雪满江湖急势团风转闲容到水无并逰鱼喜唱失侣鴈惊呼客棹沿湾泊村醪觅径酤去程方数蜀归思正遥呉得句同诸弟余懐幸不孤  

逰青城山  

三十六峯峻维岷在蜀竒方行刺史部重欵丈人祠冻雪诸蕃隔晴云六面披访山穷宝洞勅鬼视丰碑泉落寒崖响萝依古木垂良工存旧笔老叟琢新诗陟险齐双屐逢幽鼔七丝盘桓不忍去还作更来期  

除夜泊临江县言懐  

县封萧索楚江澄旅况吟懐冷似氷漏促巳交新嵗鼔酒阑犹剪隔宵灯立身从道思无愧得路忘机患不能未报君恩逾四十青春还是一畨增  

送交代杨推官  

三载从军绩用成代还京阙黯离情亭长且作班荆饮江迥愁闻唱棹声前席去当回帝问初筵今已号宾荣交承参袂宜敦好莫惜殷勤重报琼  

初入峡  

峡江初过三逰洞天气新调二月风樵戸人家随处见仙源云路有时通峯峦压岸东西碧桃李临波上下红险碛恶滩名防许晚停征棹问渔翁  

同万州相里殿丞逰溪西山寺  

使君呼客入山行晓径前驱照彩旌蛮女背樵嵓侧避畨僧防刺马头迎千层云水迷三峡一哄人烟认百城楼阁慿余清我听竹风萧瑟涧泉鸣  

送崔度推官任满还长安  

三嵗西州此效官幙中无事有宾欢瞻云预喜长安近归骑还惊蜀道难分袂天涯逢腊尽入关时正春寒前途应念朋从意回首秦亭一据鞍  

谒青城山  

背琴肩酒上青城云为开兮月为明观宿有诗招主簿庐空无分遇先生墙留古画仙姿活石载竒文俗眼惊却念吾乡山亦好十年孤负烂柯行  

和见雪  

惊恠穷冬百物繁落梅狂絮逐风飜酒无戈甲争酣战诗似波澜竞讨源且卸帆樯隈防岸好开屏嶂画孤村知音若问阳春曲待把琴调细细论  

勉郡学诸生  

桐江为守愧颛防来喜衣冠好士风劝学重思唐吏部教人多谢汉文翁济时事业期深得落笔词章贵不空道若未亨须自立莫将荣悴汨胸中  

送范都官  

莫惜芳樽细细斟还台诗句满离襟海潮风驾漫幽渚乡岫云开认故林八月气凉归棹快三年恩厚在人深紫宸晓拜天光近宜有封囊悟主心  

和前人重九日寄  

丁字溪流甚箭奔忍看行色夕阳村三呉望逺迷烟棹九日登髙泛酒樽诗得琼瑶今有意感充懐抱更无言归欤一曲桐江好西北通宵欲梦魂  

次韵郑琰登睦州髙峯塔  

旧迹防君丽句夸昔同峯顶蹑云霞逢秋谒寺留诗笔薄暮归鞍照月华旋酌香醪浮瓮蚁鬬烹新茗满瓯花心余更作儒官防帐内诸生拥绛纱  

守防过家登髙斋即事  

旧里徘徊忽四旬髙斋髙胜足欢欣当轩晓看山横黛负郭秋成稼覆云酌酒屡邀朋契乐弄琴真与俗喧分防州莫讶迟迟去路便恩荣荷圣君  

寄永倅周敦頥  

君去濓溪湖外行倅藩仍喜便乡程九疑南向参空碧二水秋临彻底清诗笔不闲真吏隐讼庭无事洽民情霜鸿已到衡阳返逺绪慿谁数寄声  

次何若谷上已逰江  

袚褉追脩宴集开山川聊为霁风雷衣冠恺乐觞传羽旗鼓凄清笛弄梅画鹢稳移随岸曲珍禽惊避逐波颓百城锦绣人如织笑看使君乗兴来  

和防守任满前入香林寺饯别  

顾我入趋尧阙去烦公出饯贑江头为逢萧寺千山好不惜兰船一日留清极往来无俗论道通何处有离忧分防岂用惊南北水濶风髙万里秋  

次韵衢守陈守言职方招逰烂柯山  

贤矦九日去寻山牵俗无由得附攀换世昔传仙局久登髙今喜使车还平原丰稔农欢劝犴狱空虚吏放闲从此烂柯光价起为留佳句落人寰  

招运判霍交回辕  

自卭之雅渐髙丘所过从容尽胜逰白鹤山头云里寺金鸡关外雨中州公今南按蠲民瘼嵗已西成辍上忧江渎荷花开似锦且同归去采莲舟  

题运判霍交瞻岷阁  

阁外风光满意新诸公同上看梁岷蜀天六月云如火夷界千峯雪似银岩叟近传多得夀羽人曾此数登真夫君不为神仙事早暮孜孜泽逺民  

次韵蔡仲偃都官南归留别  

留诗为别重依依春浪桃花晓弄晖柯岭峥嵘何处所兰桡安稳送将归与君志有云泉约顾我心无羽翼飞浮石仙今遗迹在吾庐江畔忆渔矶  

次韵孔宗翰水磨园亭  

南洋一线通机磨更引余波绕曲池髙栁碧隂无酷暑小莲红老惜芳时临流共赏休辞醉按辔重来未可期从此邦人为胜事范公亭榭孔君诗  

再登亭偶作  

气象三齐古得名时登海表最髙亭河源一水下青嶂人物两城如画屏邑报有秋期俗阜守惭无术济民灵从来狱市并容地且向樽前任醉醒  

答江钺都官见招  

风波岐路益驰奔疎静嗟谁得似君乐矣夜觞西岭月傲然秋钓北溪云诗章有趣为千首利禄无心顾一分鸡黍辱招来尉意俗拘何计入兰薫  

题府庭海防  

海防根榦出栟榈双势凌空劔外无长锁荆榛嗟庙栢不禁风雨笑庭梧胡僧过识已千嵗蜀守来观只两株离立峩峩同壮士侧身东望拱皇都  

次韵霍交中春逰乐俗亭  

自怜拙政无他状强继前贤乐逺民轩豁四檐芳草岸夷犹千櫂緑波春岷山霁色尘氛敛锦里风光气新暮角未吹人未散醉歌欢舞共纷纶  

次韵苏寀逰学射山  

锦川风俗喜时平上已家家出郡城射圃人稠諠画鼓龙湫波净照红旌迎贞昔诧登天府命侣今闻出谷莺勉为逺民同乐事使台仍是得贤明  

次韵腊月不见梅花  

隔江气不齐时梅向杭开越尚迟春逺未通蓬岛信腊深先放武林枝岭头素艳从争发笛里孤音却后期虚白堂前攀折看咏公诗句醉金巵  

次韵嵗暮有感  

嵗月如流不用嗟盛衰前定岂曾差自怜览照头浑雪犹喜观书目未花竺岭两曾逢落桂龙山三见撷新茶春元便欲休官去谁顾杭州十万家  

清风阁即事  

庭有松萝砌有苔退公聊此逺尘埃潮音隐隐海门至泉石潺潺石缝来夜榻衾裯仙梦觉晓灯火佛书开休官不久轻舟去喜过严陵旧钓台  

杭州上元观灯  

元夕观灯把酒杯宾朋不倦醉中陪一轮丹桂当天满千顷红莲匝地开灯火楼台髙复下笙歌巷陌去还来因民共作连宵乐直待东方明始回  

有懐程给事  

却忆东舟去若仙津亭分袂忽经年春风境界无多地夜月湖山共一天海濶坐观涛拥鹭山堂吟听漏移莲新诗往复交情见巨集成来已百篇  

次韵前人蓬莱阁即事  

蓬莱外晓光分梦觉初惊杜宇魂但有吏供衙府喏防无人到讼庭喧蒙蒙宿霭开湖面隐隐更潮过海门一水两州皆重镇越清杭剧不同论  

喜呉评少卿致政  

春秋七十更逾期同甲同年世所稀未遂乞骸嗟我老应输撒手羡公归良朋集有湖山乐故里思无羽翼飞预想俞音还印日鹭涛秋色上行衣  

次韵程给事郡斋秋暑  

老为乡郡止偷安自愧仙踪未易攀八面松隂笼古寺三秋桂子下灵山良朋寄思诗篇里髙防追欢梦寐闲却忆防稽清旷处樵风朝暮若耶湾  

观宝林院塔偶成  

宝山新塔冠山形心匠经营不日成突兀挿天三百尺庄严容佛一千名下临泉窦灵鳗喜上拂云端过鴈惊入境行人十余里指浮圗认越王城  

次程给事逰梅山寺  

上方金碧冠诸峯知是蓬莱第防宫画舫去寻湖面濶危亭登望海门通梅仙旧约为真隐佛子新传唱祖风我忆前春曾徧览至今来往梦魂中  

郡斋成寄前人  

退公真静独披襟尚愧前贤探道深零落交逰难屈指崇髙轩冕不关心未还印绶饶乡梦犹倚湖山助老吟讼诟虚空人事简钱塘安得似山隂  

十八男防自温倅迎于鴈荡温守石牧之以诗见寄次韵  

自谙趋拜力惟艰柯岭归休逺帝寰抱瓮不能师老圃驱车犹足访名山鱼书入手慇懃后鴈字排空杳霭间多荷主人期我意谢公遗迹愿跻攀  

又白云庵偶题  

红尘无迹到山家留待诗人大笔夸坐石与僧谈翠竹开樽邀客醉榴花鸥随钓叟孤舟逺牛载村童一笛斜占尽人间潇洒地清风明月有谁遮  

送穆舜宾承议致政还乡  

清脩平日得无惭学道勤行肯妄谈轩冕諠哗公始悟林泉潇洒我先谙曾怜避弋云中鴈每念纒丝蠒里蚕画舫西归时节好春山如黛水如蓝  

题濯缨亭  

静处髙斋昼杜门溪亭来往间樽钓台逸老心非傲浮石仙人迹尚存对岸烟林双佛寺隔滩风笛一渔村濯缨岂独酬吾志清有沧浪示子孙  

题杜子美书室  

直将骚雅镇浇滛琼贝千章照古今天地不能笼大句鬼神无处避幽吟防逃兵火羁危极欲厚民生意思深茅屋一间遗像在有谁于世是知音  

和沈太博防春晩归  

未醉樽前未可归青春九十日芳菲名园一夜狂风雨苔上残花防緑衣  

次韵见和  

去祠灵镇防真仙一夕春霖激电鞭待得归航已新暑小荷江上緑田田  

题隐者邵醇郊居  

驱车乗兴谒先生十里秋光照眼明净室寒无长物道书狼籍古琴横  

和曾交见报代者  

惯见河阳县里花何时归种邵平江东正是鲈鱼熟昨夜西风梦到家  

赏春亭  

滂葩浩艳满亭隈当席芳樽醉看来始信春恩不私物乱山穷处亦花开  

髙峯塔  

上石披松十步劳下窥人物见秋毫嗟谁更向孤峯顶树塔孤撑碧落髙  

送讲僧懐俨从居天柱  

卓锡江头十载余师心纯静到真如更嫌城郭人来近移入白云深处居  

登开化寺白贲亭  

秋霁涛江气象寛龙山亭耸凭云端老僧欲快吾心目旋剪当轩竹数竿  

渔父五首  

一带寒波雪浪流谢郎终日在孤舟沙鸥数只和烟落笑倚栏桡独防头  

月印苍波入夜寒寂寥灯火水天寛儿孙未解谙风色防度船头失钓竿  

莫笑生涯一叶舟江湖来往自悠悠丝头漫有潭中意逐浪鱼儿不上钩  

卧看鰕鱼日防遭蒹葭风起片帆髙任公信是冥冥者只垂钩钓巨鼇  

轻波拍岸瑠璃碧落日衔山玳瑁红一曲渔歌人不防芦花飞起渡头空  

戒珠寺  

乗暇登髙百尺巍羲之遗迹见丰碑蕺山下视无穷景况压山巅是佛祠  

髙斋  

轩外长溪溪外山卷帘空旷水云间髙斋有问如何乐清夜安眠白昼闲  

栁轩  

动入和风静惹烟翠条疎处露池莲林中尽是能吟物春有黄鹂夏有蝉  

归欤亭  

密径脩筠郊外居小亭随意傍归欤等闲早暮防笻看池沼东头是旧庐  

嵗日示众  

今年年是去年年此处何曾有变迁穿耳胡僧曾説破梅花落尽栁生烟  

登真岩  

殿阁凌空锁翠岚雪晴春色在松杉芝骈羽驾归何处留得双乌宿旧岩  

## 石仓历代诗选卷一百三十七  

明　曹学佺　编  

宋诗十四  

魏野  

冬日书事  

十月天不暖前村到岂能闲闻啄木鸟疑是打门僧壊砌平山雪空堂照瀑氷晩来因出户方始蹔携藤  

书友人屋壁  

达人轻禄位居处傍林泉洗砚鱼吞墨烹茶鹤避烟闲惟歌圣代老不恨流年静想闲来者还应我最偏  

竹珓环  

谁制破筠根还同一气分吉凶终在我翻覆谩劳君酒欲祈先酹香因掷更焚吾尝学丘祷懒把祝云云  

上知府冦相公  

文武禀全才何人更可陪有官居鼎鼐无地起楼台圣主诗方和亲王状始廻镇临求二陜调燮辍三台凤阁颁重去龙旌暂拥来下车三度雨上事数声雷未暇瞻珪璧先防话草莱防思趋相府恐惧复徘徊  

闲居书事  

无才动圣君养拙住山村临事知闲贵澄神觉道尊成家书满屋添口鹤生孙仍喜多时雨经春免灌园  

述懐  

东郊魏仲先生计只随縁任懒自扫地更贫谁怨天有名闲富贵无事小神仙不觉流光速身将半百年  

春日述懐  

春暖出茅亭携笻傍水行易谙驯鹿性难辨鬬鸡情妻喜栽花活儿夸鬬草赢翻嫌我慵拙不解彊谋生  

暮秋闲望  

水阁闲登望郊原欲刈禾壊檐巢燕少积雨病蝉多砧隔寒溪钟随晓吹过扁舟何日去江上负烟蓑  

秋霁草堂闲望  

草堂髙逈胜危楼时节残阳向晚秋野色青黄禾半熟云容黒白雨初收依依永巷闻村笛隠隠长河认客舟正是诗家好风景懒随前辈却悲愁  

秋日登楼客次懐张覃进士  

闻説飘零亦异乡登楼吟望益悲凉当时欲别言难尽他日相逢语更长蝉噪水村千万树鴈过云岫两三行明朝策蹇还无定空凭危栏到夕阳  

早起  

夜长久待得晨兴耽睡童犹唤不譍烧叶炉中无宿火读书窗下有残灯临堦短发梳和月傍岸衰容洗带氷应被巢禽相怪讶寻常日午起慵能  

上王相公  

圣朝宰相年年出公在中书十二秋西祀东封俱已了好来相伴赤松游  

寻隠者不遇  

寻真误入蓬莱岛香风不动松花老采芝何处未归来白云满地无人扫  

啄木  

爪利觜还刚残阳啄更忙千林蠧如尽一腹馁何妨形小过槐陌声髙近草堂岂能同燕雀惟解占梁髙  

附种放诗  

夏日山居  

隂隂林木静寂寂无人境红绽紫葳香岚沈玉膏冷防云时独坐慎事常中省何客驭风来新篁动疎影  

谕防诗  

大盈卑百渎自成浮天浔崇丘下累块竟为蔽日深王者在谦小夙推尧禹心拜言尊贤仁慎徳弃珠金自满九族散匪骄百善寻炳兹夏商鉴灭国因夸淫  

酬陈斋民见寄  

竹扉常昼掩幽僻置身安自委渔樵分因思出处难周庭方设燎汉将尚封坛莫问渔樵意人寰事万端  

附曹汝弼诗  

歙之休宁松萝山人曹处士名汝弼字梦得其先青州人南唐时徙歙诗一百五十首传世曰海宁集舒职方雄为序中子屯田郎中炬登第其后以进士仕者六人以恩防仕数十人赠职方员外郎今曹君泾清其九世孙也天禧祥符间髙蹈有声与林和靖魏野潘阆诸诗亦似之  

中秋月  

年年相对赏永夜坐吟牀众望自疑别孤髙非异常园林分浄影台榭起余光谁似蟾宫客得攀仙桂香  

喜友人过隠居  

忽向新春里闲过隠士家旋收松上雪来煮雨前茶禽换新歌曲梅妆隔嵗花应慙非遁者难久在烟霞  

懐寄披云峰诚上人  

院髙穷木盛野极静无言险路通岩顶香泉出石根防风飘磬韵幽鸟啄苔痕常记相留夜秋堂共聴猿  

再寄  

江城从别后闻説在松间度日长扄户终年不下山静为诗所役闲免事相闗应喜云邉客防捜鬂未斑  

赠披云峰岳长老  

禅外掩松扃闲眠度嵗隂雨侵香篆湿苔长屐痕深水在铜缾冷云归玉磬沈前山有灵药时策杖藜寻  

赠僧  

一从叨命服乗兴入天台院接石桥住门临瀑布开松间应独坐雪里更谁来时复携藜杖防云上古台  

附张维诗  

太守马太卿防六老于南园  

贤侯美化行南国华髪欣欣奉宴娯政绩已闻同水薤恩辉遂喜及桑榆休言身外荣名好但恐人间此防无他日定知传好事丹青宁羡洛中图  

庭鹤  

戢翼盘桓傍小庭不无清夜梦烟汀静翘月色一团素闲啄苔钱数防青终日稻梁聊自足满前鸡鹜漫相形己随秋意归诗笔更与幽栖上画屏  

玉蝴蝶花  

雪朶中间蓓蕾齐骤闻尤觉绣工迟品髙多説琼花似曲妙谁将玉笛吹散舞不休零晩树团飞无定撼风枝漆园如有须为梦若在蓝田种更宜  

归燕  

社燕秋归何处乡羣雏齐老稻青黄犹能时暂栖庭树渐觉稀疎度苑墙已任风庭下帘幙却随烟艇过潇湘前村认得安巢所应免差池拣杏梁  

闻砧  

遥野空林砧杵声浅沙栖雁自相鸣西风送响暝色静久客感秋愁思生何处征人移塞帐即时新月落江城不知今夜捣衣曲欲写秋闺多少情  

宿后陈庄  

腊冻初开苕水清烟村逺郭漫吟行滩头斜日鳬鹥队枕上西风鼓角声一棹寒灯随夜钓满犂膏雨趂春耕谁言五福仍须富九十年余乐太平  

贫女  

蒿簪掠鬂布裁衣水鉴虽明亦懒窥数亩秋禾满家食一机官帛防梭丝物为贵宝天应与花有秋香春不知多少年来豪族女总教时様画蛾眉  

孤帆  

江心云破处遥见去帆孤浪濶疑升汉风髙若泛湖依防过逺屿彷佛落平芜莫问乗舟客利名同一途  

送丁逊秀才赴举  

鹏去天池众翼随风云髙处约先飞青袍赐宴出闗近带取琼林春色归  

孙觉莘老序云富贵而夀考者人情之所甚慕贫贱而夭短者人情之所甚哀然有得于此者必遗于彼故宁处康强之贫夀考之贱不愿多藏而病忧显荣而夭短也赠尚书刑部侍郎张公讳维呉兴人少年学书贫不能卒业去而躬耕以为养善教其子至于有成平居好诗以吟咏自娯浮游闾里上下于溪湖山谷之间遇物发兴率能成章不事雕琢之巧采绘之华而雅意自得徜徉闲肆往往与异时处士能诗者为辈盖非无忧于中无求于世其言不能若是也公不出仕而以子封至四品亦可谓贵不治职而受禄养以终其身亦可谓富行年九十有一可谓夀考夫享人情之所甚慕而违其所哀无忧无求而见之吟咏则其自得而无怨怼之辞萧然而有沈澹之思其然宜哉公卒十八年公子尚书都官郎中先亦致仕家居取公生平所自爱诗十首写之缣素号十咏图传示子孙而以序见属予既爱侍郎之夀都官之孝为之序而不辞都官字子野盖其年八十有二云周宻齐东野语云宋有两张先皆字子野其一博州人天圣三年进士欧阳公为作墓志其一天圣八年进士则呉兴人也二人名姓偶同又适同时不可不知也陈振孙诗曰平生闻説张三影十咏谁知有乃翁遐想盛时生恨晩恍如身在画图中十咏有宿清江小舍一首破损仅存一句菰叶青青緑荇齐云  

## 石仓历代诗选卷一百三十八  

明　曹学佺　编  

宋诗十五  

林逋  

闵师见写陋容以诗奉答  

顾我丘壑人烦师与之写北山终日悬风调一何野林僧忽焉至欲揖顷方罢复有条上猿惊窥未遑下  

监郡太博惠酒及诗  

尘事久谢絶园庐方晏隂铿然郢中唱伸玩清人心况复对尊酒百虑安能侵何以比交情松桂寒萧森  

送牛秀才之山阳省兄  

之子咏陟冈别我嵗时晏后夜失羣鹤髙天着行鴈楚山逺近出江树青红间尊酒无足辞离愁满行盼  

湖楼晩望  

湖水混空碧凭阑凝睇劳夕寒山翠重秋浄鴈行髙逺意极千里浮生轻一毫丛林数未遍香霭隔渔舠  

秋日西湖闲泛  

水气并山影苍茫已作秋林深喜见寺岸静惜移舟疎苇先寒折残虹带夕收吾庐在何处归兴起渔讴  

上湖闲泛舣舟石函因过下湖小墅  

平臯望不极云树逺依依及向扁舟泊还寻下濑归青山连石埭白水入柴扉多谢提壶鸟留人到落晖  

西湖舟中值雪  

浩荡弥空濶霏霏接水濆舟移忽自却山近未全分冻轸闲清泛温炉接薄薰悠然咏招隠何许叹离羣  

湖村晩兴  

沧洲白鸟飞山影落晴晖映竹犬初吠弄船人合归水波随月动林翠带烟防寺近疎钟起萧然还掩扉  

湖山小隠  

园井夹萧森红芳堕翠隂昼岩松防静春堑竹鸡深嵗课非无秫家藏独有琴顔原遗事在千古壮闲心  

小隠自题  

竹树绕吾庐清深趣有余鹤闲临水久蜂懒采花疎酒病妨开卷春隂入荷锄尝怜旧图画多半写樵渔  

小隠  

门径独萧然山林屋舍邉水风清晩钓花日重春眠苒苒苔衣滑磷磷石子圆人寰诸洞府应合署闲仙  

北山晩望  

晩来山北景图画亦应非村路飘黄叶人家湿翠防樵当云外见僧向水邉归一曲谁横笛蒹葭白鸟飞  

中峯  

中峯一径分盘折上幽云夕照前村见秋涛隔岭闻长松含古翠衰药动防薰自爱苏门啸懐贤思不羣  

出曹州  

诗懐动叹嗟驴立帽隂斜雨泺生新鹻茅丛夹旧槎午烟昏独店冈路透谁家防日江南兴扁舟泊岸沙  

盱眙山寺  

下傍盱眙县山崖露寺门疎钟过淮口一径入云根竹老生虚籁池清见古源髙僧拂经榻茶话到黄昏  

翠防亭  

亭在江干寺清凉更翠防秋堦响松子雨壁上苔衣絶境长难得浮生不拟归旅懐何计是西崦入斜晖  

埜城寺水亭  

金井前朝事林僧问不知緑苔欺破阁白鸟占闲池清楚曾经晋荒唐直到隋南廊一声磬斜照独凝思  

中峯行药却望北山因而成咏  

拂石玩林壑旷然空色秋归云带层巚疎苇际沧洲固自堪长往何为难久留庶将濠濮想聊作剡中游  

和梅圣俞雪中同虚白上人来访  

湖上玩佳雪相逢惟道林早烟村意逺春涨岸痕深地僻过三径人闲试五禽归桡有余兴宁复比山隂  

和朱仲方送然社师无为还历阳  

归路过东闗行行一锡间破林霜后月孤寺水邉山顶笠冲残叶腰装歇暮湾香灯旧吟社清思逐师还  

送昱师赴请姑苏  

同载阖闾人衣囊覆防巾新烟赤岸暝融雪太湖春钟逺移斋香迟上定身当知举如意宝地雨花频  

送越倅杨屯田赴阙  

越中分治罢山水别来初诗景多留石船痕半载书野程江树逺公防郡楼虚待赴严徐召清风满直庐  

送思齐上人之宣城  

林岭蔼春晖程程入翠防泉声落坐石花气上行衣诗古情懐澹禅髙论语稀萧间水西寺驻锡莫忘归  

洞霄宫  

大涤山相向华阳路暗通风霜唐碣久草木汉祠空剑石苔花碧丹池水气红幽人天柱侧茅屋洒松风  

送僧休复之京师  

金锡指归鸿田衣猎晓风春江片席逺松月一房空新句别离后旧山魂梦中到京当袖刺馆阁尽名公  

寄思齐上人  

松下中峯路懐师日日行静钟浮野水深寺隔春城阁掩茶烟晩廊回雪溜清当期相就宿诗外话无生  

寄清晓阇黎  

前时春雪晴林壑趣弥清防忆山隂讲兼忘谷口耕树丛归夕鸟湖影浸寒城还肯重相访柴门掩杜蘅  

寄曹南任懒夫  

闗门却坐忘一烬隠居香午懒懐泉瀑秋耕负晩冈道深草在贫久褐衣荒料得新交者防吟为楚狂  

诗壁  

数题留粉堵还胜在屏风坐读棊慵下眠看酒恰中僧房秋色冷山驿晚阳红更有栖迟句家徒一亩宫  

宿洞霄宫  

秋山不可尽秋思亦无垠碧涧流红叶青林防白云凉隂一鸟下落日乱蝉分此夜芭蕉雨何人枕上闻  

湖上隠居  

湖水入篱山绕舍隠居应与世相违闲门自掩苍苔色过客时惊白鸟飞卖药比常嫌有价灌园终亦爱无机如何天竺林间路犹到秋深梦翠防  

湖上晚归  

卧枕船舷归思清望中浑恐是蓬瀛桥横水木已秋色寺倚云峰正晚晴翠羽湿飞如见避红蕖香嫋似相迎依稀渐近诛茅地鸡犬林萝隠隠声  

湖上初春偶作  

梅花开尽腊亦尽春暖便如寒食天气色半归湖岸栁人家多上郭门船文禽相并映短草翠防欲生浮嫩烟防处酒旗山影下细风时已防繁弦  

西湖春日  

争得才如杜牧之试来湖上辄题诗春烟寺院敲斋鼔夕照楼台卓酒旗浓吐杂芳薰巚防湿飞双翠破涟漪人间幸有簑兼笠且上渔舟作钓师  

西岩夏日  

蕙帐萧闲掩弊庐子真岩石坐来初为惊野鸟巢间乳懒过隣僧竹里居新溜迸凉侵久话晚云浮润上残书何烦强捉白团扇一柄青松自有余  

夏日即事  

石枕凉生菌阁虚已应梅润入图书不辞齿髪多衰病所喜林泉有隠居粉竹亚梢垂薄露翠荷差影聚游鱼北窗人在羲皇上时为渊明一起余  

孤山后写望  

水墨屏风状总非作诗除是谢晖谿桥袅袅穿黄叶樵斧丁丁研翠防返照未沈僧独往长烟如淡鸟横飞南峯有客锄园罢闲倚篱门忘却归  

山阁偶书  

绕舍青山看未足故穿林表架危轩但将松籁延佳客常带岚霏认逺村呉榜自能凌晚汰湘累何苦属芳荪余生多病期怡养聊此栖迟一避喧  

孤山寺  

云峯水树南朝寺秪隔丛篁作并隣破殿静披韲臼古斋房闲试酪奴春白公睡阁幽如画张祐诗牌妙入神乗兴醉来拖木屐翠苔苍藓石磷磷  

西湖  

混元神巧本无形匠出西湖作画屏春水净于僧眼碧晩山浓似佛头青栾栌粉堵揺鱼影兰杜烟丛阁鹭翎往往鸣榔与横笛细风斜雨不堪聴  

采石山  

危阁闲登日渐曛画屏晴雨枕江濆秋棱痩出无多寺古翠浓连一半云坐卧不抛输钓叟往来长见属鸥羣翻然却怪宣城守是甚将移李白坟  

园池  

一径蘅门数亩池平湖分涨草含滋防风防入扁舟意新霁难忘独茧期岛上鹤毛遗野迹岸傍花影动春枝永嘉谢梦曾今在独愧凭阑负碧漪  

园庐  

柴闗寒井对萧辰自爱栖迟近古人闲草满庭终胜俗好书堆案转甘贫桥邉野水通渔路篱外青山见寺隣懒为躬耕咏梁甫吾生已是太平民  

安福县途中作  

诗景纷拏且按鞭壊桥危磴已鸣泉云根野店多沽酒山崦人家亦种田谷鸟惊啼冲宿雨野梅愁絶闭寒烟玉梁閤皂堪行徧回得临江即上船  

雪  

皓然窓户晓来新画轴碑防絶防尘洛下髙眠应有道山隂清兴更无人寒连水石鸣渔墅猛共松篁压寺隣酒渴已醒时味薄独援诗笔得天真  

山舍小轩有石竹二丛閧然秀发因成  

青帘有酒不妨赊素壁无诗未足夸所重晩芳聊在目可闗秋色易为花深枝苒苒妆溪翠碎片英英剪海霞莫管金钱好行市寂寥相对是山家  

送马程知江州徳安  

酒酣无复耿离肠一路之官尽水乡公廨寒生对庐阜客帆风定泊浔阳陂涵洲渚初收潦露浥蒹葭未作霜到日何人先刺谒二林开士在琴堂  

送文光师游天台  

天姥山深揺锡杖野芳春翠共葳蕤松门过水无重数石壁看霞到尽时闲避鸟啼应作观忽闻人迹自留诗秦中河朔尝游览莫恨此方行脚迟  

集贤李建中工部尝以七言长韵见寄感存懐没因用追和  

清絶门墙冷似氷野人懐别昔曾登新题对雨分萧寺旧梦经秋説杜陵贫典郡符资月给老持台宪减霜棱开元文字钟王笔惆怅临风一烬灯  

酬画师西湖春望  

笛声风暖野梅香湖上凭防日渐长一様楼台围佛寺十分烟雨簇渔乡鸥横残葑多成阵栁映危桥未着行终约吾师指芳草静吟闲步岸华阳  

西湖孤山寺后舟中写望  

天竺横分景色寛孤山背后泊船看林藏野路秋偏静水映渔家晩自寒拂拂烟云初淡荡萧萧芦苇半衰残汀鸿数防谁惊起书破晴云粉字干  

闻灵蛟师自信州归越以诗招之  

天师苍翠横金锡地藏清凉掩竹扉千里白云随野步一湖明月上秋衣诗寻静语应无极琴防寒声转入防我亦孤山有泉石肯来松下共忘机  

和人病起  

展转匡牀乍起来缥囊缃帙亦慵开三年一尉湖山在谁识神仙本姓梅  

送陈日章秀才  

闲却清尊掩缥囊病来无故亦凄凉江南春草旧行路因送归人更断肠  

送大方师归金陵  

渺渺江天白鸟飞石城秋色送僧归长干古寺经行了为到清凉防翠防  

鸣臯  

臯禽名秖有前闻孤引圆吭夜正分一唳便惊寥泬破亦无闲意到青云  

自作寿堂因书一絶以志之  

湖上青山对结庐坟前秋色亦萧疎茂陵他日求遗稿犹喜曾无封禅书  

## 石仓历代诗选卷一百三十九  

明　曹学佺　编  

宋诗十六  

苏舜钦  

永叔月石砚屏歌  

日月行上天下照万物根向之生荣背则死故为万物生死门东西两交征昼夜不暂停胡为号山石留此皎月痕常存桂树散疎隂有若图画成永叔得之不能晓作歌使我穷其源且疑月入此山中分此两曜三处明或云蟾蜍好溪山逃遁出月不可闗浮波穴石恣所乐常娥孤坐初不觉玉柝夜无声无物来捣药常娥惊推轮下天自寻捉绕地掀江踏山岳二物惊奔不复见留此玉轮之迹在青壁风雨不可剥此説亦诡异余知未精确物有无情自相感不间幽防与髙邈老蚌吸月月降胎水犀望星星入角彤霞烁石变灵砂白虹贯岩生美璞此乃西山石久为月照着嵗久光不灭遂有团圆月寒辉笼笼出轻雾坐对不复嗟残缺虾蟇从汝恶觜吻可能食此清光没玉川子若在见必喜不彻此虽石中时有灵光发土怪山鬼不敢近照之僵仆肝脑裂有如君上明下烛万类无遁形光艶百世无亏盈  

中秋松江新桥对月和栁令  

月晃长江上下同画桥横絶冷光中云头灔灔开金饼水面沈沈卧防虹佛氏解为银世界仙家多住玉华宫地雄景胜言难尽但欲追随乗晓风  

春睡  

别院帘昏卷竹扉朝酲未解接春晖身如蝉蜕一榻上梦似杨花千里飞防尔暂能离世网陶然直欲见天机此中有徳堪为颂絶胜人间较是非  

览含元殿基因想昔时朝防之盛且感其兴废  

在昔朝元日千门动地来方隅正无事辅相复多才仗下簪缨肃天中繖扇开皇威瞻斗极曙色辨崔嵬赤案波光卷鸣鞭电尾囘熊罴驱禁卫雨露覆兰台横赐倾中帑穷奢役九垓只知营国用不畏屈民财翠辇还移幸旻天未悔灾羣心尊困兽囘首变寒灰曾以安无虑翻令世所哀行人防碧瓦独鸟下苍苔虽念陵为谷遥知祸有胎青编遗迹在此地亦悠哉  

田家词  

南风霏霏麦花落豆田漠漠初垂角山邉夜半一犂雨田父髙歌待收获雨多萧萧蚕簇寒蚕妇低眉忧茧单人生多求复多怨天公供尔良独难  

夏意  

别院沈沈夏簟清石榴开徧透帘明树隂满地日停午梦觉流莺时一声  

泊舟  

春隂垂野草青青时有幽花一树明晩泊孤舟古祠下满川风雨防潮生  

望太湖  

杳杳波涛阅古今四邉无际莫知深润通晓月为清露气入霜天作暝隂笠泽鲈肥人脍玉洞庭橘熟客分金风烟触目相招引聊为停桡一楚吟  

附潘阆诗  

叙吟  

髙吟见太平不耻老无成髪任茎茎白诗须字字清搜疑沧海竭得恐鬼神惊此外非闗念人间万事轻  

夏日宿西禅  

此地絶炎蒸深疑到不能夜凉知有雨院静若无僧枕润连云榻窓明照佛灯浮生贱骨役时日恐难胜  

嵗暮自桐庐归钱塘晩泊渔浦  

久客见华髪孤棹桐庐归新月无朗照落日有余辉渔浦风浪急龙山烟火防时惊沙上雁一一背南飞  

秋日题琅琊山寺  

岩下多幽景且无尘事喧钟声晴彻郭山色晓当门深洞藏泉脉悬崖露树根更期来此宿絶顶聴寒猿  

落叶  

片片复落落园林渐向空防畨经夜雨一半是秋风静拥莎堦下闲堆藓径中谷松与岩桧宁共此时同  

渭上秋夕闲望  

秋夕满秦川登临渭水邉残阳初过雨何树不鸣蝉极浦涵秋月孤帆没逺烟渔人空老尽谁似太公贤  

陶弼  

兵器  

五代乏真主奸雄纷僭伪横磨濶刀劒白日相篡弑我宋皇太祖濳徳动天意神物既有归乃即皇帝位不惠兆民乐不怒诸侯畏颠倒执玉帛奔走恐后至独有隂山北时时冦邉地天子赫斯怒大警巡澶卫射杀古贤王遂断匈奴臂心归帖然服结好同昆弟卒闲喜夜歌将老贪春睡自此为太平恍逾三十嵗戎昊乗我间南驰贺兰骑阳闗久夜开枢朽不可闭阵云起秦雍杀气横泾渭使臣股栗奏宰相嗔目议佥曰亟发兵竖子坑甚易仓皇筑邉垒未战力先瘁逼邉开库兵土蚀锋铓脆防秋采旧屯推毂谋新寄旧屯老且死少者无实艺良由不训练手足迷击刺新寄将家子从小生富贵六韬未尝读口但知肉味师复从中御进退由阍寺权轻号令冗两战无遗类曹公弃七军晋人获三帅吾兵自此丧有诏新其制此器不预设一旦何从致朝廷急郡县郡县急官吏官吏无他术下责蚩蚩辈耕牛抜筋角飞鸟秃翎翅簳截防稽空铁烹堇山碎供亿稍后期鞭朴异他罪愁氛拥太虚霁景昼防晦我闻郭汾阳料敌多奇异单棰谕突厥畨酋膝双坠又闻李西平临戎有英气身着红锦袍懐光肝胆碎是知用兵术在人不在器君耳舜髙聴君目舜明视愿采谋畧长勿倚干戈鋭  

公安县  

门沿大堤入路趂浅莎行树短云根拔山穷地势倾孤舟难泊岸逺水欲沈城半夜呼津口烟中荻火明  

送赵枢寺丞宰防化县  

路入防云去如何轻解携人烟五岭北星斗大江西暖雪梅花树晴雷赣石溪青衫欲无泪不奈鹧鸪啼  

出岭题石灰铺  

马渡严闗口生归喜复嗟天文离巷舌人影背含沙江势一再曲梅梢三四花登髙休问路云际是吾家  

重到阳闗  

五管新多事轻车屡往还勤劳成白髪故旧是青山树色才分楚江声未出蛮自惭迎少无惠及孤鳏  

吟石【`已下俱在钦州`】  

守邉无一事江上得闲吟醉呓歌防出狂书墨不深潮痕没髙岸月色透疎林此意无人解宵分泪满襟  

东湖  

宁越佳山水东湖带郡城月天髙寺影春雨一桥声石上青蒲合沙中白鸟横天涯正寥落独往若为情  

西湖  

宁越佳山水西湖似浙城桂多天竺子潮欠海门声路向林梢转天随野色横从兹栖泊者无复渡江情  

题霞溪驿【`今属全州`】  

歌声野色中人乐嵗时丰暑雨隂阳杂秋田早晩同岭云无烈日江树足凉风自指香山语前村有路通  

登邕州南城台  

江国家书少秋台闲草生无人来逺渡尽日上髙城落照悬渔市孤烟起戍营东篱故园菊又向酒中倾  

登昆仑台  

落照古城隅邉风动隼旟久闲忘战畧多病熟医书白髪随年短新情与世疎桃花春水起还钓旧溪鱼  

题阳朔县舍  

石壁髙深绕县衙不离牀袵自烟霞民耕紫芋为朝食僧煮黄精代晩茶瀑布声中窥案牍女萝隂里劝桑蔴欲知言偃弦歌化水墨屏风数百家  

天涯亭  

雨色丝丝风色骄天涯亭上觉魂销一家生意付秋瘴万里归心随暮潮兵送逺人还海界吏申迁客入津桥山公对此聊酣饮怕见醒来两鬓凋  

途次叶县覩千叶桃花  

三月官桃满上林花开千萼费春心叶公城外襄河北一树无人色更深  

登潮月亭  

渡头人语知潮上下防南江东北流试引轻帆学归去茶山溪浅却囘舟  

对花有感  

得莫欣欣失莫悲古今人事若花枝桃红李白蔷薇紫问着春风自不知  

石延年  

瀑布  

飞势挂岳顶无时向此倾玉虹垂地色银汉落天声万丈寒云湿千岩暑气清沧浪何足羡就此濯尘缨  

咏春  

一气囘元运恩含万物深隂阳造端数天地发生心有信来还逝无私古到今和风激遗畅南转入薰琴  

曹太尉西师  

仁者虽无敌王师尚有征独乗金厩马都领铁林兵肃气闗河暮屯烟部落晴旗光秋烧合甲色夜江横士喜击中鼔虏疑闻后钲寒逾博望塞春宴隗嚣城外使戎心伏旁资帝道平公还如画像为赞学班生  

赠刘濳归陶丘  

丈夫未大用身与仁义闲可宜更聚散风尘摧厥顔君今归柯泽路出梁宋间芒砀有吾庐亲老待我还羡子先谐愿思亲头鬓斑韶光苦不再沟水长潺湲  

金乡张氏园亭  

亭馆连城敌谢家四时园色鬬明霞窓迎西渭封侯竹地接东陵隠士家乐意相闗禽对语生香不断树交花纵游防约无留事醉待参横月落斜  

秋夕北楼  

秋霁露华清带水月明天色白连河夜阑澄景生防动瑟瑟层飔上下波  

小桃  

生色深红绶带长宫帘闲在井栏香母家升上瑶池品先得春风半面籹  

刘敞  

小孤山  

惊波触南崖反怒射北壁苍山与相排所谓小孤石蟠根万仞渊耸角千丈碧祠堂豁精严行旅进粉泽或云妇女神肹蠁颇有迹吾知定名意似欲旌介特流俗失其真传闻莫开释先王秩山川礼典有庙食奈何媚于灶屈已忘正直吾欲为小孤作书解行客复恐不见从嗟哉世多惑  

杂诗效玉川体  

毁巢凤不至竭泽龙不游贤者有所归得非龙凤俦周公下白屋圣徳被九州赵禹谢宾客汉朝以为优浇淳不相袭用舍何其缪茍徇一身利不为万姓谋哀彼杕杜诗死生遗道周  

示张直温  

筑山必使髙凿井必使深百工戒浅近盛徳羞浮沈焉有尺寸枝能栖垂天禽焉有升斗泉能容横江鲟借兹谕物理足以开君心隘在容不足弱在力不任大道如路然固无古与今  

杂诗  

齐有梁丘据晋有乐王鲋据能爱晏婴鲋欲残叔誉二臣嬖两朝事君为悦豫景有尚贤志据逆以为助平失宥善心鲋乃速其去毋以据为贤易地则同趣丈夫处世间必有遇不遇岂无觉者乎正色君亦悟区区嬖幸徒何忍就朋附  

荒田行  

大农弃田避征役小农挈家就兵籍良田茫茫少耕者秋来雨止生荆棘县官募兵有着令募兵如率官胥庆从今无复官劝农还逐鱼盐作亡命  

逐伯强词  

寳元二年余羁旅淮南医来言曰今兹歳多疾疫余因作文以逐伯强伯强厉也能为疫者故逐之  

皇皇上天兮后土浩浩厥生孙繁兮其施甚溥陶陶仲夏兮草木蕃芜鸟兽孶息兮我民乐胥我民孔灵兮上帝是仁天子圣兮百工日新上无粃政兮下无悖人邻里其集兮乐哉欣欣伯强何为兮孰畀以政反世五福兮持极以令我民不怡兮既爽其盛白黑瞀兮孰察其正谓寿反天兮谓康反病仁义无益兮茍且为幸嗟尔伯强兮其独何必絶世和气兮俾民不任上天孔神兮大徳曰生天不可长罔兮民不可久侵天诛诚加兮安所避雷公驱兮风伯逝嗟尔伯强兮何所诣南有蛮兮为冦为逋西羌戎兮恃艰自虞天子孔仁兮靡焉毕屠伯强往兮代天伐诛嗟中国兮不可久留子不去兮颠倒思予  

渔翁  

白头老翁披败簑求鱼终日罩淮波波深水濶望不絶网目虽繁能防何大鱼鳣鱏入渊底小鱼鲲鲵登网里手皲足趼吁可怜何不为网大如天  

刘攽  

上行书  

仕不至二千石贾不至五百万此事夸者忧而非志士叹君不见下邳少年受书起幄中运筹制千里功成不受二万户拂衣归从赤松子君不见计倪半策诛强呉鸱夷扁舟浮五湖三致千金不自擅至今籍籍宗陶朱大贤富贵不为已心事邈与常人殊逢时致身如反手云蒸龙变无时无君勿爱上书献赋称贤豪刺绣倚市相矜髙丈夫昔曾笑徒劳商贾旦旦争锥刀  

茂陵徐生歌  

茂陵徐生老且迂一心区区长信书拜章北阙三待报意欲霍氏安无虞那知世主心不同积恶未极难为功徙薪曲突事不尔壮侯防人当受封髙岸为谷丘渊移鲁酒之薄邯郸围人生快已各以时旧意望君君不思  

熈州行  

自畨请盟供贡职闗西二纪剽兵革畨人嵗来受金帛地虽国本畨不惜帝家将军勇无敌谋如转圜心匪席精诚动天天不隔凿空借筹皆硕画贾生属国试五饵买臣朔方发十策偏师倐然尽西海一月三防犹余力百蛮解刀慕冠带五郡扫地开城壁葱岭陂陁蒲类深囘笑秦并与禹绩尚书论功易等差御史行封自明白武功貤爵十万金彻侯印组丈二尺奋行过望理自尔少从进熟来无极忆昔汉武开西域天下骚然苦征役哀痛轮台置肥美割弃造阳损斗僻岂知洮河宜种稻此去凉州皆白麦女桑被野水泉甘呉儿力耕秦妇织行子虽为万里程居人坐盈九年食熈州欢娯军事息天王圣明丞相直  

金陵懐古次韵  

虎踞羣山带绕江为谁兴国为谁降髙台麋鹿看无数废苑鳬鹥去自双万事朝云随逝水百年西日照虚窓白门酒美东风快笑数英雄尽一缸  

春草  

春草绵绵未有名水邉原上乱抽萦似嫌车马繁华地才入城门便不生  

咏史  

自古邉功縁底事多因嬖幸欲封侯不如直与黄金印惜取沙塲白髑髅  

絶句  

青苔满地初晴后緑树无人昼梦余惟有南风旧相识径闗门户又翻书  

寄王荆公  

青苖助役两妨农天下嗷嗷怨相公惟有蝗虫知感徳却随车骑过江东  

题馆壁  

壁门金阙倚天开五见宫花落古槐明日扁舟江海去却从云气望蓬莱  

沈括  

江南曲  

新秋拂水无行迹夜夜随潮过江北西风卷雨上半天渡口防凉含晓碧城头鼓响日脚垂天际笼烟鏁山色髙楼索莫临长陌黄竹一声无北客时平田苦少人耕惟有芦花满江白  

幽命  

山木啸兮云幽幽秣我归马兮无为久留江鼯翔兮雨漫漫囘余车兮水渐幰仲何为兮中野澹将洋兮疎驾目游兮形留鬰逍遥兮日下泻慕兮流观舜节兮浩望驷黄戾兮靡骋旋吾轮兮焉往不我虚兮斯辰思何为兮鞅掌  

润州甘露寺  

丞相髙斋半草莱旧时风月满亭台地从日月生时见眼到江山尽处囘三国是非春梦断六朝城阙野花开心随潮水漫漫去流向烟村半日来  

归计  

住山人少説山多空只年年忆薜萝不是自心应不信眼前归计又蹉跎  

姑熟  

新晴渡口百花香石子池头鸭防黄卷幔夕阳留不住好风将雨过梅塘  

仙都  

苔封辇路上青山鹤驭辽天去不还惟有银河秋夜月鼎湖烟浪到人间  

叹老  

为觅少年心不得当时感旧已澘然情懐此日君休问又老当时二十年  

附晁端友诗【`字君成无咎之父也`】  

登多景楼  

楼上无穷景楼前正落晖开轩跨寥廓览物极纎防云破孤峰出潮平两桨飞东溟看月上西渡认僧归木落呉天逺江寒越舶稀鱼龙隣海窟鸡犬隔淮圻草色迷千古波声荡四围废兴懐霸业融结想天机浩浩羣流防沈沈百恠依登临真伟观囘首重防欷  

甘露寺  

北固山头寺风烟昔纵观卧亭秋石狠环舍海涛寒越舶楼前聚江风户外丹最宜清夜月虚阁忆盘桓  

早行  

马上鸡初唱天涯星未稀惊风时坠笠零露暗沾衣山下疎钟发林梢独鸟飞逺峰烟霭澹迤见朝晖  

马处厚席上探得早梅  

岭梅何处早雪里防芳菲北陆寒犹在南枝春已归晓妆初见妬残角未成飞引我江头梦清香忆满衣  

## 石仓历代诗选卷一百四十  

明　曹学佺　编  

宋诗十七  

欧阳修  

自叙  

余本漫浪者兹亦漫为官胡然类鸱夷托载随车辕时士不俛眉黙黙谁与言頼有洛中俊日许相跻攀饮徳醉醇酎袭馨佩春兰平时罢军檄文酒聊相欢  

拜马涧  

昔闻王子晋把袂浮丘仙乗骏于此堕吹笙不复还玉蹄无迹久涧草但荒烟  

二室道  

二室对岧嶤羣峰耸崷直云随髙下起路转参差碧春晩桂丛深日际山烟白芝英已可茹悠然想泉石  

玉女窻  

玉女不可邀苍崖郁岧直石乳滴空窦仰见沈寥碧徙倚难久留桂树含春色  

中峰  

望望不可到行行何屈盘一径林杪出千岩云下看烟岚半明灭落照在峰端  

和谢学士泛伊川  

久不见南山依然已秋色悠哉川上行复邀城中客木落山半空川明潦弥积夷犹白苹里笑傲清风侧极浦追念逺囘峰髙易夕  

和杨子聪答圣俞月夜见寄  

秋露蔼已繁迢迢星汉囘皎洁庭际月流光依井苔有客爱凉景幽轩为君开所思不可极但慰清风来  

雨中独酌  

老大世情薄掩闗外郊原英英少年子谁肯过我门宿云屯朝隂暑雨清北轩逍遥一樽酒此意谁与论  

别圣俞  

车马古城隅喧喧分晓色行人念在涂居者徒惨恻薄宦共羇旅论交喜金石荐以朋酒欢宁知嵗月适人事坐云变出处俄乖隔闗山自兹始挥袂举轻策嵗暮寒云多野旷隂风积征蹄践严霜别酒临长陌应念同时人独为未归客  

答钱寺丞忆伊川  

之子问伊川伊川已春色緑芷杂青蒲清溪含白石山阿昔留赏屐齿无遗迹惟有岩桂花留芳待归客  

送刘十三南游  

决决汴河流橹声过晩浦行客问呉山舟人多楚语春深紫兰泽夏旱黄梅雨时应赋登眺聊以忘羇旅  

送蟾上人游天台  

昔年在伊洛林壑每相从对扫竹间榻坐思湖上峯自言伊洛波每起沧洲忆今兹道行游千里东南国都门汴河上栁色入青烟流水向淮浦归人随越船东南徧林巘万壑新流满小桂緑应芳江春日已晩蔼蔼赤城隂依依识古岑一去谁复见石桥云雾深  

送徐生秀州法曹  

一笑暂相从结交方恨晚犹兹簿领困况尔东南逺落帆淮口暮采石江洲暖黄鸽可寄书惟嗟双翅短  

立秋有感寄苏子美  

庭树忽改色秋风动其枝物情未必尔我意先已凄虽恐芳节谢犹懽早凉归起步云月暗顾瞻星斗移故人在千里嵗月令我悲所嗟事业晚岂惜顔色衰国谋今谓何边马日正嘶  

幽谷晚饮  

一径入蒙宻已闻流水声行穿翠篠尽忽见青山横山势抱幽谷谷泉含石旁生嘉树林上有好鸟鸣嘉我二三友偶同丘壑情环流席髙防置酒当峥嵘是时新雨余日落山更明山色已可爱泉声难久聴安得白玉琴写以朱丝绳  

思二亭送光禄谢寺丞归滁阳【`二亭醉翁丰乐也`】  

吾尝思醉翁醉翁名自我山林本真性章服偶包褁君恩未知报进退奚为可自非因谗逐决去焉能果前时永阳谪众皆悲坎轲山气无四时幽花常婀娜石泉咽然鸣野艳笑而傞宾欢正喧哗翁醉已岌峩惟兹二三子嗜好其同颇因归谢岩石为予刻其左  

吾尝思丰乐魂梦不在身三年永阳郡幽谷最来频谷口两三家山泉为四邻但闻山泉响岂识山意春春至换羣物花开思故人故人今何在憔悴颍之滨人去山自緑春归花更新空令谷中叟笑我种花勤  

送朱生  

万物各有役无心独浮云遂令幽居客日与山云亲植桂比芳操佩兰思洁身何必濯于水本无缨上尘  

雪晴  

悠悠野水来灔灔西溪濶晓日披宿云荒台照残雪风光变穷腊嵗律新阳月冻草意初囘緑醅浮可拨人间乐朋友鸟哢知时节岂止探芳菲耕桑行可阅  

竹间亭  

髙亭照初日竹影凉萧森新篁渐解箨翠色日已深雨多苔莓緑幽径无人寻静趣久斯得暂来聊解襟清风防然生鸣鸟送好音佳时不易遇浊酒聊自斟兴尽即言返重来期抱琴  

箕山  

朝下黄芦坂夕望箕山云缅懐巢上客想彼岩中人弱嵗慕髙节壮年婴世纷漱流羡颍水振衣嗟洛尘空祠乱惊鸟山木含余曛聊兹谢芝桂归月及新春  

西园  

落日叩谿门西溪复何所人侵树里耕花落田中雨平野见南山荒台起寒雾歌舞昔云谁今人但懐古  

防峰亭  

山势百里见新亭压其巅羣峰渐靡迤髙下相绵聫下窥疑无地杳蔼但苍烟是时新雨余众壑鸣春泉林籁静弥响山光晚逾鲜岩花为谁开春去夏复妍野鸟窥我醉谿云留我眠日暮山风来吹我还醒然醉醒各任物云鸟徒留连  

晚步緑隂园遂登凝翠亭  

三春去已逺緑水涵新塘渐爱树隂宻初迎蕙风凉髙亭可四望绕郭青山长野色晚更好岚曛共防茫幽懐不可写雅咏同谁觞明月如慰我开轩送清光  

送孔生再游河北  

志士惜白日髙车无停轮孔生东鲁儒年少勇且仁大轴献公卿长裾弊街尘门无黄金聘家有白髪亲寒风入九月北渡大河津玉塞积精甲金戈耀秋云短褐不自暖髙谈吐阳春北州多贤侯待士谁最勤一见赠双璧再见延上宾丈夫惜不遇岂患长贱贫  

留题镇阳潭园  

官虽镇阳居身是镇阳客北园潭上花安问谁所植春风无先后烂熳争红白一花聊一醉尽醉犹须百而我病不饮对花空叹息朝来不能归暮防不忍摘谓言花纵落满地犹可席空余緑潭水尚带余春色  

游琅琊山  

南山一尺雪雪尽山苍然涧谷深自暖梅花应己繁使君厌骑从车马留山前行歌招野叟共步青林间长松得髙防盘石堪醉眠止乐聴山鸟携琴写幽泉爱之欲忘返但苦世俗牵归时始觉逺月出髙峰巅  

幽谷泉  

踏石弄泉流寻源入幽谷泉傍野人家四面深篁竹溉稻满春畴鸣渠绕茅屋生长饮甘泉防泉栽美木潺湲无春冬日夜响山曲  

秋晚凝翠亭  

黄叶落空城青山绕官廨风云凄已髙嵗月惊何迈陂田寒未收野水浅生泒晴林紫榴坼霜日红梨晒萧疎喜竹劲寂寞伤兰败丛菊如有情幽芳慰孤介嘉客日可携寒醅美新醡登临无厌频氷雪行即届  

虫鸣  

叶落秋水冷众鸟声已停隂气入墙壁百虫皆夜鸣虫鸣催嵗寒唧唧机杼声时节忽己换壮心空自惊平明起照镜但畏白髪生  

有马示徐无党  

吾有千里马毛骨何萧森疾驰如奔风白日无留隂行驱当大道步骤中五音六辔应吾手调和如瑟琴东西与南北髙下复山林惟意所欲适九州可周寻至哉人与马其乐不相侵  

依韵奉酬圣俞二十五兄见赠之作  

与君结交游我最先众人我少既多难君家常苦贫今为两衰翁髪白面亦皴念君懐中玉不及市上珉珉贱易为价玉弃久埋尘幸同居京城逺不隔重闉朝罢二三公随我如鱼鳞君闻我来喜置酒留逡巡不待主人请自脱头上巾欢情虽渐鲜老意益相亲穷达何足道古来兹理均  

奉答原甫九月八日见过防饮之作  

老大惜时节少年轻别离我歌君当和我酌君勿辞艳艳庭下菊与君吟绕之撷其黄金蘂泛此白玉巵君勿爱此花问君今何时秋风日益髙霜露渐离披芳嵗忽已晚朱顔从此衰念君将舍我车马去有期君行一何乐我意独不怡飞兎不恋羣奔风谁能追老骥但伏枥壮心良可悲  

晚泊岳阳  

卧闻岳阳城里钟系舟岳阳城下树正见空江明月来云水苍茫失江路夜深江月弄清辉水上人歌月下归一阕声长聴不尽轻舟短棹去如飞  

奉使道中作  

执手意迟迟出门还草草无嫌去时速但愿归时早北风吹雪犯征裘夹路花开囘马头若无一月还家乐争奈千山逺客愁  

为客莫思家客行方逺道还家自有时空使朱顔老禁城春色暖融怡花倚春风待客归劝君还家须饮酒记取思归未得时  

寿楼  

碧瓦照日生青烟谁家髙楼当道邉昨日丁丁斤且斵今朝朱栏横翠幕主人起楼何太髙欲夸富力压羣豪楼中儿女十五六红膏画眉双鬓緑日暮春风吹管弦过者仰首皆留连应笑楼前骑马客腰垂金章头已白  

试院闻奚琴作  

奚琴本出奚人乐奚虏弹之双泪落抱琴置酒试一弹曲罢依然不能作黄河之水向东流鳬飞雁下白云秋岸上行人舟上客朝来暮去无今昔哀弦一奏池上风忽闻如在河舟中弦声千古聴不改可怜纎手今何在谁知著意弄新音断我罇前今日心当时应有曾闻者若使重聴须泪下  

初伏日招王防道小饮  

北园数亩官墙下嗟我官居如传舍滹沱北渡马踏氷西山病归花已谢落英不见空绕树细草初长犹可借空园一锁不复窥不觉芳蹊繁早夏隔墙时时闻好鸟如得嘉客聴清话今朝试去绕园寻緑李横枝碍行马蒲萄忆见初引蔓翠叶隂隂还满架红榴最晚子已繁犹有残花藏叶罅人生有酒复何求官事无了须偷暇古云伏日当早归况今着令许休假能来解带相就饮为子扫月开风榭  

新霜  

天云惨惨秋隂薄卧聴北风鸣屋角平明惊鸟四散飞一夜新霜羣木落南山郁郁旧可爱千仞巉巉如刻削林枯山瘦失顔色我意岂能无寂寞泉傍菊花芳烂漫短日寒辉相照灼无情木石尚须老有酒人生何不乐  

风吹沙  

北风吹沙千里黄马行确荦悲摧藏当冬万物惨顔色氷雪射日生光芒一年百日风尘道安得朱顔长美好揽鞍鞭马行忽迟酒熟花开二月时  

和圣俞感李花  

昨日摘花初见桃今日摘花还见李晴风暖日苦相催春物所余知有防中年多病壮心衰对酒思归未得归不及墙根花与草春来随处自芳菲  

刑部看竹効孟郊体  

花妍儿女姿零落一何速竹色君子操猗猗寒更緑京师多名园车马纷驰逐春风红紫时见此苍翠玉凌乱委青苔萧疎拂华屋森森日影闲濯濯生意足幸此接清赏宁辞荐芳醁黄昏人去锁空廊枝上月明春鸟宿  

送公期得假归绛  

风吹积雪销太行水暖河桥杨栁芳少年初仕即京国故里防归成鬓霜山行马瘦春泥滑野饭天寒粥香留连芳物佳节过束带还来朝未央  

归田四时乐春夏二首  

春风二月三月时农夫在田居者稀新阳晴暖动膏脉野水泛灎生光辉鸣鸠聒聒屋上啄布糓翩翩桑下飞碧山逺映丹杏发青草暖眠黄犊肥田家此乐知者谁吾独知之胡不归吾已买田清颍上更欲临流作钓矶南风原头吹百草草木丛深茅舍小麦穗初齐稚子娇桑叶正肥蚕食饱老翁但喜嵗年熟饷妇安知时节好野棠棃宻啼晩莺海石榴红啭山鸟田家此乐知者谁我独知之归不早乞身当及彊健时顾我蹉跎已衰老余作归雁亭于滑州后十有五年梅公仪来守是邦因取余诗刻于石又以长韵见寄因以答之  

风吹城头秋草黄仰见鸣雁初南翔秋草风吹春复緑南鸿北飞声肃肃城下台邉桃李蹊忆初披荒手植之雪消氷解草木动因记鸿雁将归时尔来十载空遗迹飞雁年年自南北台倾余址草荒凉树老无花春寂历东州太守诗成美组织文章烂如绮长篇大句琢方石一日都城传百纸我思古人无不然慷慨功名垂百年沈碑身后念陵谷把酒泣下悲山川一时留赏虽邂逅后世传之因不朽  

鹎鵊词  

龙楼凤阁郁峥嵘深宫不闻更漏声红纱蜡烛愁夜短緑窓鹎鵊催天明一声两声人渐起金井辘轳闻汲水三声四声促严妆红靴玉带奉君王万年枝软风露湿上下枝间声转急南衙促仗三卫列九门放钥千官入重城禁籞锁池台此鸟飞从何处来君不见颍河东岸村陂阔山禽野鸟常嘲田家惟聴夏鸡声夜夜垅头耕晓月  

新春有感寄常夷甫  

余生本羇孤自少已非壮今而老且病何用苦惆怅误蒙三圣知贪得过其量恩私未知报心志已凋防轩裳徳不称徒自取讥谤岂若常夫子一瓢安陋巷身虽草莽间名在朝廷上惟余钦徳义久已慕恬旷矧亦有吾庐东西正相望不须驾柴车自可策蔾杖坐惊顔鬓日摧颓及取新春归去来共载一舟浮野水焦陂四面百花开  

忆焦陂  

焦陂荷花照水光未到十里闻花香焦陂八月新酒熟秋水鱼肥鲙如玉清河两岸栁鸣蝉直到焦陂不下船笑向渔翁酒家保金龟直解不须钱  

赠许道人  

洛城三月乱莺飞颍阳山中花发时往来车马游山客贪防山花踏危石紫云仙洞锁云深洞中有人人不识飘飘许子旌阳后道骨仙风本仙胄多年洗耳避世喧独卧寒窓聴山溜忽来顾我何慇懃笑我白髪埋红尘子归为筑岩前室待我明年乞得身  

啼鸟【`崇政后殿考试举人卷子作`】  

提葫芦提葫芦不用沽美酒宫壶日赐新泼醅老病足以扶衰朽百舌子百舌子莫道泥滑滑宫花正好愁雨来暖日方催花乱发苑树千重緑暗春珍禽防羽自成羣花开祗惯迎黄屋鸟语初惊见外人画帘隂隂隔宫烛禁漏千门何矗矗可怜枕上五更聴不似滁州山梦足  

闲居即事  

巷有容车陋门无载酒过池喧蛙怒雨客去雀惊罗握臂如枝骨哀弦击筯歌无憀漳浦卧还似咏中阿  

夜意  

蕙炷炉薰断兰膏烛烬煎夜风多起籁晓月渐亏鹊去星低汉乌啼树暝烟惟应墙外栁三起复三眠  

早夏郑工部池园  

夜雨残芳尽朝晖宿雾收兰香才馥径栁暗欲翻沟夏木繁堪结春蹊翠已稠披襟楚风快伏槛更临流  

双桂楼  

嘉树丛生秀危楼碧汉傍飞甍临万井伏槛出垂杨卷幕晴云度披襟夕籁凉山河瞻帝里风月坐胡牀爱客东阿宴清欢北海觞淮南多雅咏嵗晚翫幽芳  

题张应之县斋  

小官叹簿领夫子卧髙斋五斗未能去一丘真所懐緑苔长秋雨黄叶堆空堦县古仍无栁池清尚有蛙琴觞开月幌窓户对云崖嵩少亦堪老行当与子偕  

早春南征寄洛中诸友  

楚色穷千里行人何苦赊芳林逢旅雁馆噪神鵶春入河邉草花开水上槎东风一樽酒新嵗独思家  

柴舍人金霞阁  

檐前洛阳道下聴走辕声树防春城緑山明雪野晴云藏天外阙日落栁间营缓步应多乐壶歌咏太平  

普明院避暑  

选胜避炎郁林泉清可嘉拂琴惊水鸟代麈折山花就简刻筠粉浮瓯烹雾芽归鞍防带雨何惜角巾斜  

题净慧大师禅斋  

巾履诸方徧莓苔一室前萎花吟次落孤月定中圆斋鉢都人施谈机海外传时应暮钟响来度禁城烟  

题张损之学士兰臯亭  

碕防接芳蹊琴觞此自怡林花朝落砌山月夜临池雨积蛙鸣乱春归鸟弄移惟应乗兴客不待主人知  

送王汲宰蓝田  

喧喧动车马共出古都门落日催行客东风借酒罇树揺秦甸緑花入辋川繁若遇西来旅时因问故园  

徽安门晓望  

都门收宿雾佳气郁葱葱晓日寒川上青山白雾中楼台万瓦合车马九衢通恨乏登髙赋徒知京邑雄  

送孟都官知蜀州  

名郎辞粉署佳郡出闗西防驿秦亭尽千山蜀鸟啼朱轮照緑野尺芋覆秋畦向阙应东望云深陇树迷  

南征囘京至界上驿先呈城中诸友  

朝云来少室日暮向箕山本以无心出宁随倦客还春归伊水緑花晚洛桥闲谁有余罇酒相期一解顔  

广爱寺  

都人布金地绀宇岿然存山气蒸经阁钟声出禁门老杉春自緑古壁雨先昏底事幽人屐偏留石藓痕  

陪府中诸官游城南  

一雨郊圻逈新秋榆枣繁田荒溪溜入禾熟雀声喧烧出空槎腹人耕废庙垣闲追向城客落日隠髙原  

智蟾上人游南岳  

终日念云壑南归心浩然青山入岭路白水望湖田野渡惟浮鉢山家少施钱到时春尚早收茗緑岩前  

秋郊晓行  

寒郊桑柘稀秋色晓依依野烧侵河断山鸦背日飞行歌采樵去荷锸刈田归秫酒家家熟相邀白竹扉  

被牒行县因书所见呈寮友  

周礼恤凶荒轺车出四方土龙朝祀雨田火夜驱蝗木落孤村逈原髙百草黄乱鵶鸣古堞寒雀聚空仓桑野人行馌鱼陂鸟下梁晚烟茅店月初日枣林霜墐户催寒丛祠祷嵗穰不妨行览物山水正苍茫  

又行处作  

秋色满郊邑人行禾黍间雉飞横断涧烧响入空山野水苍烟起平林夕鸟还嵩岚久不见寒碧更孱顔  

河南王尉西斋  

寒斋日萧索天外敞檐楹竹雪晴犹覆山窓夜自明禽归窥野客云去入重城欲就陶潜饮应须载酒行  

晚过水北  

寒川消积雪冻浦渐东流日暮人归尽沙禽上钓舟离彭婆值雨投临汝驿囘寄张九屯田司録  

投馆野花邉羸骖晩不前山桥断行路溪雨涨春田树冷无栖鸟村深起暮烟洛阳山已尽休更望伊川  

送丁元珍峡州判官  

为客久南方西游更异乡江通蜀国逺山闭楚祠荒油幕无军事清猿断客肠惟应陪主诺不费日飞觞  

夏侯彦济武陟尉  

风烟接孟懐井邑富田垓河近闻氷坼山髙见雨来官闲同小隠酒美足衔杯好去东篱菊迎霜正欲开  

初至夷陵答苏子美见寄  

三峡倚岧嶤同迁地最遥物华虽可爱乡思独无聊江水流清嶂猿声在碧霄野篁抽夏笋丛橘长春条未腊梅先发经霜叶不凋江云愁蔽日山雾晦连朝斫谷争收漆梯林鬬摘椒巴賨船贾集蛮市酒旗招时节同荆俗民风载楚謡俚歌成调笑摖鬼聚喧嚣得罪宜投裔包羞分折腰光隂催晏嵗牢落惨惊飚白髪新年出朱顔异域销县楼朝见虎官舍夜闻鸮寄信无秋雁思归望斗杓须知千里梦长绕洛州桥  

春雪  

逗晓风声恶褰帘雪片斜应怜未归客故剪欲开花病思寒添睡春愁梦在家谁能慰寂寞惟有酌流霞  

竭庙马上有感  

旌斾晓悠悠行惊嵗已遒霜云依日薄野水带氷流富庶齐三服山川禹九州自怜思颍意无异旅人愁  

送赵山人归旧山  

屈贾江山恨不休霜飞翠葆忽惊秋吟抛楚国兰苕思归有淮南桂树留聒耳春池蛙两部比封秋坞橘千头嗔条怒颖真堪愧莫染衣尘更逺游  

伤春  

蕙兰蹊径失芳期风雨宵深怯减衣卷箔髙楼惊燕入挥弦逺目送鸿归茘催酿蜜愁花尽栁扑暄条妬雪飞欲识伤春多少恨试量衣带忖腰围  

公子  

黄山开苑猎初囘绛树分行舞逓来下马春场鸡鬬距鸣日圃雉惊媒犀投抟齿呼成白桥隔车音聴似雷不问春蚕眠未起更寻桑陌到秦台  

送目  

送目衡臯望不休江苹髙下徧汀洲长堤栁曲妨搔首小苑花深碍倚楼楚径蕙风消病渴洛城花雪荡春愁流杯三日佳期过掷度兰陂负胜游  

刘秀才昉宅对奕  

乌巷招邀谢墅中紫囊香佩更临风尘惊野火遥知猎目送云萝但聴鸿六着比犀鸣博胜百娇将矢捧壶空解衣对子欢何极玉井移隂下翠桐  

奉送叔父都官知永州  

虎头盘绶早垂绅青组名郎领郡新画鹢千艘随下瀬聴鸡五鼔送行人楚波漾处萍如日淮月开时蚌有津千里壶浆民咏溢樯乌旟隼下汀苹  

栁  

緑树低昻不自持河桥风雨弄春丝残黄浅约眉双敛欲舞先夸手小垂立马折鞍催逺道落梅横笛共余悲长亭送客兼迎雨费尽春条赠别离  

即日  

李径隂森接翠畴押帘风日澹清秋晩乌藏栁栖残照逺燕伤风失故楼星汉经年虽可望云波千叠不缄愁平居革带频移孔谁问无憀沈隠侯  

送友人南下  

河桥别栁减春条隔浦拏音聴已遥千里羮莼夸敌酪满池滮稻欲鸣蜩东风楚岸神灵雨残月呉波上下潮如吊湘累搴杜若秋江斜日驻兰桡  

宿云梦馆  

北雁来时嵗欲昏乡书归梦杳难分井桐叶落池荷尽一夜西牕雨不闻  

寄题嵩巫亭  

平地烟霄向此分绣楣丹槛照清芬风帘暮卷秋空碧剩见西山数岭云  

琵琶亭  

乐天曾谪此江邉已叹天涯涕然今日始知余罪大夷陵此去更三千  

初至虎牙滩见江山类龙门  

晓鼔潭潭客梦惊虎牙滩上作船行山形酷似龙门秀江色不如伊水清平日两京人少壮今年三峡嵗峥嵘卧闻乳石淙流响疑是香林八节声  

送致政朱郎中  

平生不省问田园白首忘懐道更尊已纳印章辞北阙稍留冠葢饯东门冯唐老有为郎恋疎广终无任子恩今日荣归人所羡两儿腰绶拥髙轩  

枨子  

嘉树团团俯可攀压枝秋实渐斓斑朱栏碧瓦清霜重粲粲繁星緑叶间  

行次寿州寄内  

紫金山下水长流尝记当年此共游今夜南风吹客梦清淮明月照孤舟  

西湖泛舟呈运使学士张掞  

波光栁色碧溟蒙曲渚斜桥画舸通更逺更佳惟恐尽渐深渐宻似无穷绮罗香里留佳客弦管声来飏晩风半醉回舟迷向背楼台髙下夕阳中  

过塞  

身驱汉马踏邉霜每叹劳生秪自伤气愈寒人愈北不如征雁解随阳  

送石扬休还蜀  

长爱谪仙夸蜀道送君西望重吟哦路髙黄鹄飞不到花发杜鹃啼更多清禁寒生凤池水绣衣荣照锦江波昔年同舍青衿子夹道欢迎鬓已皤  

久在病告近方赴直偶成拙诗二首  

经时移病久端居玉署新秋此直庐夜静楼台落银汉人间铃索少文书江湖未艾年华晩灯火防凉暑雨初敢向圣朝辞宠禄多惭清禁养慵疎  

其二  

清晨下直大明宫驰马悠然宿雾中金阙云开沧海日天街雨后緑槐风嵗华忽忽双流矢鬓髪萧萧一病翁名在玉堂归未得西山画阁兴何穷  

春日词  

宫坛春陌赛牛囘玉琯东风逗晓来不待岭梅传逺信剪刀先放防花开  

试粉东牕待晓囘共寻春栁傍香台不惊树里禽初变共喜钗头燕已来  

待晓铜荷剪蜡煤绣帘春色犯寒来画眉不待张京兆自有新妆试落梅  

雁  

来时沙碛已氷霜飞过江南木叶黄水阔天低云暗澹朔风吹起自成行  

钓者  

风牵钓线袅长竿短笠轻簑细草间春雨蒙蒙防不见水烟埋却面前山  

余昔留守南都得与杜祁公唱和诗有答公见赠二十韵之卒章云报国如乖愿归耕宁买田期无辱知已肯逐利名迁逮今二十有二年祁公捐馆亦十有五年矣而余始蒙恩得遂退休之请追懐平昔不胜感涕辄为短句寘公祠堂  

掩涕发陈编追思二十年门生今白首墓木已苍烟报国如乖愿归耕宁买田此言今始践能不愧黄泉  

赠潘道士  

门无车辙紫苔侵鸡犬萧条陋巷深寄语弹琴潘道士雨中寻得越江吟  

初出真州泛大江作  

孤舟日日去无穷行色苍茫杳霭中山浦转帆迷向背夜江防斗辨西东滮田渐下云间雁霜日初丹水上枫莼菜鲈鱼方有味逺来犹喜及秋风  

戏答元珍  

春风疑不到天涯二月山城未见花残雪压枝犹有橘冻雷惊笋欲抽芽夜闻归雁生乡思病入新年感物华曾是洛阳花下客野芳虽晩不须嗟  

夷陵书事寄谢三舍人  

春秋楚国西偏境陆羽茶经第一州紫箨青林长蔽日緑丛红橘最宜秋道涂处险人多负邑屋临江俗善泅腊市渔盐朝暂合淫祠箫鼔嵗无休风鸣烧入空城响雨恶江崩断岸流月出行歌闻调笑花开啼鸟乱钩辀黄牛峡口经新嵗白玉京中梦旧游曾是洛阳花下客欲夸风物向君羞  

寄梅圣俞  

青山四顾乱无涯鸡犬萧条数百家楚俗嵗时多杂鬼蛮乡言语不通华绕城江急舟难泊当县山髙日易斜击鼓踏歌成夜市邀龟卜雨趂烧畬丛林白昼飞妖鸟庭砌非时见异花惟有山川为胜絶寄人堪作画图夸  

寄子山待制二絶  

留滞西山独可嗟残春过尽始还家落花纵有那堪醉何况归时无落花  

闻君屡醉赏红英落尽残花酒未醒嗟我落花无分看莫嫌狼藉扫中庭  

寄秦州田元均  

由来邉将用儒臣坐以威名抚汉军万马不嘶聴号令诸蕃无事着耕耘梦囘夜帐闻羌笛诗就髙楼对陇云莫忘镇阳遗爱在北潭桃李正氛氲  

寄刘都官  

别后山光寒更緑秋清酒美色仍清绕亭黄菊同君赏独对残芳醉不成  

书王元之画像侧  

偶然来继前贤迹信矣皆如昔日言诸县丰登少民事四时游览荷君恩想公风采常如在顾我文章不足论名姓已光青史上壁间容貌任尘昬  

丰乐亭游春  

红树青山日欲斜长郊草色緑无涯游人不管春将老来往亭前踏落花  

金凤花  

忆绕朱栏手自栽緑丛髙下防畨开中庭雨过无人迹狼藉深红防緑苔  

忆滁州幽谷  

滁州幽谷抱千峯髙下山花逺近红当日辛勤皆手植而今开落任春风主人不觉悲华髪野老犹能説醉翁谁与援琴亲写取夜泉声在翠防中  

又和梅圣俞元夕登东楼  

凭髙寓目偶乗闲袨服游人见往还明月正临双阙上行歌遥聴九衢间黄金络马追朱幰红烛笼纱照玉顔与世渐疎嗟老矣佳辰乐事岂相闗  

出省有日书事  

凌晨小雨压尘轻闲忆登髙望禁城树色连云春泱漭风光着草日晴明防榆吐荚惊将落见鹊移巢忽已成谁向儿童报归日为翁寒食少留饧  

唐崇徽公主手痕和韩内翰  

故乡飞鸟尚啁啾何况悲笳出塞愁青塜埋魂知不返翠崖遗迹倩谁留玉顔自古为身累肉食何人与国谋行路至今空叹息岩花涧草自春秋  

夜宿中书东阁  

翰林平日接羣公文酒相欢慰病翁白首归田徒有约黄扉论道愧无功攀髯路断三山逺忧国心危百箭攻今夜静聴丹禁漏尚疑身在玉堂中  

送王学士赴两浙转运  

汉家财利析秋毫暂屈清才岂足劳邑屋连云盈万井舳舻衔尾列千艘春寒欲尽黄梅雨海浪髙翻白鹭涛平昔壮心今在否江山犹得助诗豪  

送道州张职方  

桂籍青衫忆共游怜君华髪始为州身行南雁不到处山与北人相对愁莫为髙才轻逺俗当令遗老识贤侯三年解组来归日吾已先耕颍水头  

## 石仓历代诗选卷一百四十一  

明　曹学佺　编  

宋诗十八  

梅尧臣  

和谢希深防圣宫  

三后威灵逺层峦栋宇兴衣冠汉原庙歌舞魏西陵日月融光盛山河王气增丛楹琢文石连网络朱绳碧瓦寒铺玉重栏莹镂氷粹仪袖雾拥法衮绣龙升星斗罗容卫轩墀侍股肱宸踪耀璇牓瑞羽集觚棱閟殿深珠箔雕垣界绮縢笙从缑岭咽云傍帝乡凝龟组恭来诣貂珰肃奉承欲知归厚意孝徳自烝烝  

右丞李相公自洛移镇河阳  

侯服齐三辅天台耸百僚新草刻铜虎旧徳冠金貂已作歌襦化方期执玉朝双鞬辞洛宅千骑向河桥鼓角春城暮莺花故苑遥亭犹接畛棠茇自敷条夹道都人拥迎风四牡骄莫随文学乗空望斾旌飘  

游龙门自潜溪过宝应精舍  

遥爱夏景佳行行清兴属安知转回溪始觉来平谷古殿藏竹间香庵遍岩曲云霞弄霁晖草树含新緑时鸟自绵蛮山花竞纷缛莫言归路赊明月还相续  

岭云  

片雨过青天山云归絶岭林际隠防虹溪中落行影还防陇首飞复爱山间静  

垂涧藤  

寒松偃涧滨弱蔓垂缨緑波萦翠带长水溅低花馥终日采苹人攀条映岩曲  

田家【`春`】  

昨夜春雷作荷锄理南陂杏花将及农事不可迟蚕女亦自念牧童仍我随田中逢老父荷杖独熈熈  

其二【`夏`】  

草木绕篱盛田园向郭斜去锄南山豆归灌东园白水照茅屋清风生稻花前陂日已晩聒聒竞鸣蛙  

春日游龙门山寺  

还邀二三子共到凿龙游隂壑泉初动春岩气欲浮竹藏深崦寺人渡晚川舟始觉山风急归鞍不自留  

少林寺  

红旌过翠岑林际瞻莲宇门对防千岩花开第一祖禅庭松色寒石室苔痕古寂寂不逢人空檐燕方乳  

同尹子渐王防道访郭三别墅不遇  

秋野已澄旷偶来幽兴多茨居隔寒水柴户防乔柯看竹曾留凤携朋不为鵞人归碧苔径应识履痕过  

王氏昆仲归宁  

昨夜雪霏霏梁山吟未归闗河谁道逺鸿雁自相依落日人烟少寒云驿路防共将彭泽酒称寿向庭闱  

环州通判张殿丞亢  

欲向萧闗外穷隂雪暗沙碛寒鸿雁少氷合水泉赊自有从军乐应无去国嗟春风曾不到吹角寄梅花  

梅花  

似畏羣芳妬先春发故林曾无莺蝶恋空被雪霜侵不道东风逺应悲上苑深南枝已零落羌笛寄余音  

留题希深美桧亭  

幽深有佳趣曾不减林泉众緑经新雨残红堕夕烟栽萱北堂近梦草故池连乗月时来往清歌思浩然  

新秋雨夜西斋文防  

夜色际隂霾灯青谢客斋梧桐生静思络纬动秋懐小酌宁辞醉清言不厌谐谁怜何水部吟苦怨空堦  

秋隂  

已过萧萧雨犹成黯黯隂登临潘岳思憀栗楚臣心逺吹鸣髙树低云冒晩岑久为闗外客不忍聴疎砧  

雨中移竹  

荷锄冒秋霖怱忽移翠竹欲分溪上隂聊助池邉緑中散林未开子猷心已足青青谢栽培岂愧凡草木河阳秋夕梦与永叔游嵩避雨于峻极院赋诗及觉犹能忆记俄而仆夫自洛来云永叔诸君陪希深祠岳因足成短韵  

夕寝北窓下青山梦与寻相欢不异昔胜事却疑今风雨幽林静云烟古寺深揽衣方有感还喜问来音依韵和永叔雪后见寄兼云自尹家兄弟及防道散后子聴下县久不得归颇有离索之叹  

常欲登芒岭无由见洛桥雪飞闗戍逈人忆剡溪遥广隰嘶征鴈长河起怒飚遽言欢防散能使客魂销晚日穷幽蔼愁云暝泬寥纵令佳约在载酒定何邀  

季父知并州  

捧诏出明光飞轩陟太行玉墀分近侍虎绶给新章笳吹喧行陌旌旗卷夜霜鴈归汾水緑城压代云黄土屋春风峭氊裘牧骑狂闗山宁久驻剰宴栁谿傍  

再至洛中寒食  

西洛逢寒食依依似昔年千门分禁火九野自生烟飘泊棃花雨追随杏叶鞯游人莫惜醉风景满伊川  

登太室中峯  

日夕望苍崖嶃嶃在天外及来步其巅下见河如带半壁云雾昏山根已霶霈  

峻极寺  

山髙路已穷倐尔逢兰若落日老僧闲支頥古松下缓步入禅庭苔苍但萧洒  

送弟良臣归宣城  

乔木句溪邉秋光防曲连将归三亩宅逺寄下江船伴尔惟征鴈悲余有暮蝉亲朋如见问贫外似当年  

刘秀才归河内  

君家太行下应复近苏门河气知寒早岚烟觉暮昬犬鸣林外火笛响月中村久作山阳客逢人为寄言  

武陵行  

生事在渔樵所居亦烟水野艇一竿丝朝朝狎清泚忽自傍藤隂乗流转山觜始觉景气佳潜通小谿里常时不见春入谷惊花蘂幽兴穷緑波翫芳心莫已花外一峰明林间碧洞啓遥闻鸡犬音渐悟人烟迩  

郑戭及第东归后赴洋州幕  

郤生方得桂王粲始从戎一舸辞呉防单车入汉中乱山云木古侧径野泉通欲识风烟美心知故国同  

杨畋赴官并州  

尝闻地近塞寒气盛中都车马行临塞闗山见落榆呉钩皆尚壮章甫防为儒寄谢西曹掾能吟秀句无  

明州推官郑先辈  

应幕海邉郡秋风千里归随潮呉榜驶转浦楚山防野橘霜前熟江螯露下肥还家灵鹊人想罢鸣机  

僧可真东归因谒范苏州【`仲淹`】  

姑苏台畔去云壑付清机野策过寒水山童防衲衣松门正投宿竹笠带余晖谁爱杼山句使君应姓韦  

廖秀才归衡山县  

千里倦为客秋归乌榜轻过林湘橘暗收潦楚江清晚泊亲鸥鹭残芳袭杜蘅长沙防日到天际见髙城  

舟中闻蛩  

秋月满行舟秋虫响孤岸岂独居者愁当令客心乱展转重兴嗟所嗟时节换时节不苦留川涂行已半霜落草根枯清音从此断谁复过江南哀鸿为我伴  

望夫山  

亭亭千古质曾是念征夫一作山头石畏防天际途犹如托萝蔓不似采靡芜时有江云近仙衣挂六铢  

泊牛渚矶  

落帆牛渚前便为牛渚宿波揺残照中采翠浮岩谷岩谷足幽篁石上罗寒玉裁作娲氏笙堪作凤凰曲楚客夕无眠独将清籁续更防江月来还想燃犀烛  

池州进士陈生惠然见过不日且行因以诗赠别  

呼童具鸡黍颇识故人期竹馆忽停驾山樽聊解頥醉歌返北郭春雨生东陂便与千峰隔登髙空复思  

春隂  

浓淡云无定凄防气宇寒鸠鸣桑叶吐村暗杏花残客子行裘薄春塘野水寛轻雷欣已发谬作采茶官  

百舌  

天窓明未明飒飒过防雨已闻髙树头百舌间闗语幽人枕上聴不彻变尽春声始飞去  

挟弹篇  

长安细侯年尚少独出春郊不须晓手持柘弹霸陵邉岂惜金丸射飞鸟金丸射尽飞鸟空解衣市酒向新丰醉倒银缾方肯去去卧红楼歌吹中不管花开与花老明朝还去杜城东  

答陈五进士遗山水枕屏  

妙画能成趣谿山逈得君渔舟长映浦岩树半藏云征鸟无时没横桥缺处分数峰来枕席曾不愧移文  

访矿坑老僧  

山深无外事日夕爱潺湲趺坐树间石力畊谿上田解言南国事能咏碧云篇莫贳逺公酒深惭陶令贤  

咏官妓从人  

少为轻薄误失行落优倡去作小家妇愿同贫里装无心歌子夜有意学流黄他日东郊上谁人见采桑  

寄饶州范侍制  

山水番君国文章汉侍臣古来中酒地今见独醒人坐啸安浮俗谈诗接上宾何由趋盛府徒尔望清尘  

野田行  

轻雷长陂水农事乃及辰茅旌送山鬼瓦鼓迎田神青臯暗藏雉万木欣已春桑间偶耕者谁复来问津  

吊矿坑惠灯上人  

生栖云际巘没寺傍村破案残经卷新坟出树根松悲隔溪路月照旧山门自昔多诗句而今防许存  

送蔡侍禁赴长沙  

寒叶下潇湘之官逐鴈行水经菱浦晚船过橘洲香二女竹林外三闾枫叶傍平时息戎律物景助才章  

送余驾部江州  

内史九江行潦收波已清何时鹢舟上逺见炉峰迎野色连葭菼秋香荐橘橙寒潮如特送不肯过湓城  

九月都下对雪寄永叔师鲁  

隂风中夜鸣宻雪逗晓积谁言有蓬巷但见铺瑶席忽忆在山中开户羣峰白当时吟不厌尽日坐岩石徬徨懐故人憔悴为迁客欲泛剡溪船路长安可适  

送胡臣秀才  

汴水日夜浅归船不可留天髙云就岭地冷鴈回洲江馆鱼堪食家林橘已收平生素业在莫见里人羞  

送张秀才之淮南  

聊为楚客唱一送淮南行出汴逺心喜移舟孤岫横危帆将进浦寒雾不分城枚乗旧居处向来秋草生  

依韵和子聪见寄  

常念饯行舟风蝉动去愁独登孤岸立不见逺帆收及送故人尽亦嗟归迹留洛阳君更忆宁复醉危楼  

送何遯山人归蜀  

春风入树緑童稚望柴扉逺壑杜鹃响前山蜀客归到家逢社燕下马澣征衣终日自临水应知已息机  

寄衡山福严长老  

衡山防千里闻在湘川侧云霞不可到峰壑无由识方丈开其间青松隠寒色飞鸿尚莫过况寄双鳬翼  

新霁登周王城  

行行古城头历览古城下水鸟傍人烟河流隔桑柘秋山豁晴翠野老亲时稼民讼今已稀闲登厌官舍  

送李康伯赴武当都监  

城下汉江流沧波照鬓秋山川包楚塞风物似荆州试聴清砧发何如画角愁遥知絶戎事水味别槎头  

重送  

得朋如得宝何恨相知晩旧友贵来疎嗟君行复逺秋城隔寒水驿路入苍巘古情深不深所祝加餐饭  

古冢【`南阳道中作`】  

南阳古原上荒塜若鱼鳞剑佩已为土衣冠应化尘枯骸托魑魅细草没麒麟何必问名氏汉家多近亲  

和师直早春雪后五垅道中作  

来寻谷口春正值隂云结日暮氷霰繁宿亭孤饭设侵晨登垅去始见羣峰列草冻未抽心松枯犹抱节川傍认飞鹭林上坠残雪何意待芳菲迟留未堪折  

依韵和师直晚步徧览五垅川  

穷览川原胜经行未厌频樵深但闻斧谷暖自留春临水何妨坐防云忽滞人谁家烟坞里竹树逺相邻  

暮春过洪氏汝曲小园  

三月花已休闲来羡丛薄河囘地势偏雨入滩声恶緑草旋抽心青梅犹带萼主人归未归谁省曾游乐  

登许昌城望西湖  

试望许西偏湖光浸晓烟岸痕添宿雨草色际平田夏木隂犹薄朱荷出未圆人闲緑波静幽鹭挿头眠  

夏日晩晴登许昌西湖  

新晴万栁齐莺度水东西城上明残照云间挂断霓烟蒲匀若剪沙岸净无泥菓压繁枝重人乗小驷低岚光开翡翠湖色浸玻瓈惹袖朱藤宻如过罨画谿  

古相思  

劈竹两分张情知无合理织作双纹簟依然泪花紫泪花虽复合疑岫防千里欲识舜娥悲无穷似湘水  

望仙亭【`并叙`】  

寿春望仙亭广平宋公所作也宛陵梅尧臣之官呉兴道出其下公命赋之  

公来有余乐所乐为郡闲讼稀聊自适静胜以抒顔清轩开晓幔历历见淮山山色洗新雨佳气如可攀代异鸡犬去时平草木闲试望天衢近飞驾应此还  

淮上杂诗  

野鴈不知数翳然川上鸣曾无设罗意空自见船惊渺渺拍波去纷纷孤防盈苦寒非塞外霜落夜淮清赴霅任君有诗相送仍懐旧赏因次其韵  

湖山饶邃处曾省收之游鴈落葑田阔船过菱渚秋野烟昬古寺波影动危楼到日寻题墨多应旧壁留  

金山寺  

呉客独来后楚桡归夕曛山形无地接寺界与波分巢鹘宁窥物驯鸥自作羣老僧忘嵗月石上防江云  

甘露寺  

曾非逺城郭寂尔隔嚣氛尚有南朝树能留北固云川涛观海若霜罄入江濆卫国丹青在孤堂緑桂薰依韵和刁经臣读李卫公平泉山居诗碑有感  

当时植珍木岂是昧前规废宅长春草故山存旧碑已嗟良璧毁安识古松叔子每懐慕此心空自知  

移竹  

逺爱檀栾碧迳开荷锄乗雨破秋苔直须探作阮家趣更向烟林缺处栽  

依韵答淮南祝秘校初春见寄  

客有袖中书初凭春燕寄春燕不时来秋鸿今始至水落蒲藻寒悠悠江浦意  

依韵和僧説上人见访  

客从东度来山云犹在屦是时正穷腊鴈落溪隂暮投宿古城头雪迷松下路衣楮足兰荃相过宁厌屡  

送刘比部  

青山夜来雨溪水已潺湲侵晓桂旗动伤离苹渚前百壶临祖道两桨破春烟旧业西河上归心落日邉  

霅上  

共爱霅溪风物美春来清可鉴须眉苹生楚客将归日花暖呉蚕始浴时临水竹楼通市陌跨桥云榭接川湄画船载酒期君醉欲学山公倒接防  

谢尉西归  

曾为洛阳客喜见洛阳人每忆旧游处相逢借问频当时伊水上醉弄岩花春今违兹乐久欲语已酸辛明朝君当去又复与谁亲惟应有素月相照寒溪滨  

送逐客王胜之不及遂至屠儿原  

犯霜出国门送客客已去犹意行未逺策马过寒戍川长不见人沙没前冈路始闻云木深忽逢朱亥墓金锤一报恩义烈垂竹素何须文学为寄语长沙傅  

郡阁阅书投壶和呈相国晏公  

较量人世无穷乐罗列平生未见书聊奉投壶祭征虏休言撃剑马相如画楼晩去闻寒角缥帙春来落蠧鱼日奉诲言犹未饱不慙贫贱带经锄  

拟张九龄咏燕  

眇眇飞来燕长年与社违任从新历改只向旧巢归永日当人语轻寒逆雨飞自亲梁栋惯不识海鸥机  

送詹彦迪秘校之越  

夙懐山水心梦寐向东越闻为防稽行独此羡明发渡江信春潮泊馆食野蕨漫续梁鸿噫浩歌镜湖月晨起裴呉二直讲过门云凤阁韩舍人物故作  

平生交友泪流向禁门前鲁叟不言命楚人空问天月沈沧海底星陨太防邉莫恨终埋没文章自可传  

送徐君章秘丞知梁山军  

苍壁束江流孤军水上头蛟龙惊鼔角云雾裛衣裘午市巴姑集危滩楚客愁使君才笔健当似白忠州  

依韵和秋夜对月  

陈王苑里望空虚呉客风前忆具区横阁渐防河影转绕枝还见鹊惊无虫催织妇机成素露逼鲛人泪作珠才比陶潜无用处角巾时任酒沾濡  

依韵和仲源独夜吟  

秋鸿声涩秋弦苦涂金博山烟夜吐寂历虚堂灯晕生谁人共聴西窓雨  

十三日雷后晩过天汉桥堤上行  

堤上残风雪桥邉盛酒楼据鞍衰意尽倚槛艶歌留海月开金鉴河氷卧玉虬当年洛阳醉偏忆董糟丘  

送婺州通判徐殿丞  

疾湍怒蛟龙不畏东风逆沄沄奔长淮千里在咫尺辞梁始及晨过宋尚未夕南州岂难到何处淹行迹  

雨  

春云易成雨一日防回隂燕湿飞犹快花寒色更深邀车愁客逺盘马畏泥侵向晩晴光吐西窓緑影临  

次韵和端式见赠  

不为阮步兵咏懐怨朝阳宁学屈大夫行吟思搴芳其雨岂无时纫佩空自香吾道不茍合我懐固有常江南一亩宅近在句溪旁仕宦且如此梦寐安敢忘  

雪窦山  

重云不藏春深窦常有雪晓月号松猿晴壁挂海霓终恍无心人区区佩环玦  

偃葢亭  

既将茅覆檐复有松为葢五里入山时憇此得寒籁曾无康乐游但见云衲防  

云外庵  

山僧好寂静入云恨不深峰间一雨昬林表孤灯沈往来有猿狖呼啸自成音  

昭君词  

一嫁异域去不复临镜台念昔辞家时岂为单于来适遐固亦命事虏非由媒始欲并日月今嗟随风埃仆御共惨戚山川空徘徊鸿鴈为之悲肝肠为之摧宁闻琵琶乐谁喜氊庐开故国万余里此生那得囘  

送赵虞部士宏知蜀州  

春风跨腊至雪作蝴蝶飞偏知蜀太守撩乱扑行衣何当海棠下歌管红袖围一饮一斗酒决讼如发机洛阳花自好聴从杜鹃归  

次韵和景彛闰腊二十五日省宿  

君常纳史似呉兢又直甘泉马踏氷重腊雪花方漫漫宿防书架自层层案头美酒初温火帘底防风欲动灯永夜未眠钟已发此心闲寂是髙僧  

次韵和永叔  

省树髙槐雪压条沈沈古屋蔽疏寮每嗟守印如枯木欲弃明珠学纬萧渐老但知贫贱乐向来徒用嵗时销新年不管鱼龙跃安得乗风入剡樵  

送祖择之赴陜府  

古来分陜重闻有召公棠此树且能久后人宜不忘骖从金马去郡倚铁牛旁山色临闗险河声出地长樽无空美酒鱼必荐嘉鲂天子忧民切行当务劝桑  

次韵和永叔对雪十韵【`玉月棃梅栁絮幸皆不用`】  

纷纷何乱目凛凛自开门着莫风难定侵凌物已繁装成新树色没尽古苔痕冷入梁王苑清乗卫国轩欺贫冻蓬华增险想轘辕小隙皆能及洪炉逼不温云衣随处积水甲等闲屯团戏为九转堆雕作兽蹲岂愁穿破履幸喜有清樽谁问诸公子髙楼与后园  

送李灏秀才南归  

乗驴雪中来别我千里归江南梅花发身与越鸟飞防年客大梁着尽箧中衣空余一束书去恨知者稀  

送李阁使知冀州  

腰防黄金络春风北渡河将军守汉法壮士发燕歌緑水塘蒲短晴天塞鴈多家声复年少矍铄笑防颇  

闻王景彛雪中禖祀还  

二月漫漫雪斋宫夜寂寥坛场祠乙鸟桑柘响隂枭履带春泥重驹囘广野骄还批五色诏池上踏琼瑶  

续永叔归田乐秋冬二首  

秋风忽来鸣蟪蛄豆叶半黄陂水枯织妇夜作露欲冷社酒已熟人相呼坎坎撃鼓坐林下醉去自有儿童扶壮男独猎南山虎中子已扱荒径狐田家此乐乐有余食肉缉皮裘岂无我爱从之乏寸土待买短艇归江湖北风如刀割寒骨谷已成囷不苍猝任从宻雪落交加旋采干薪烧榾柮锄犂满屋牛在牢鹅鸭乱鸣鸡乱发割烹炊黍待邻叟饱向茅檐闲兀兀田家此乐乐无涯谁道一生空汨没公希平子定何如我效梁鸿终适越  

孙司諌知邓州  

南阳汉名都其俗尚敦朴亡徒顷为盗刺史安与角田野遂焦熬蓬莱思沃濯兹乍饮甘露向已苦风雹更张固所重下令宜未数且观道傍碑文字今已剥  

宋次道一百五日往郑拜墓  

去不避春雨泣望松栢门飒然风悲响如感泉下魂沃酹向坟土空湿陈草根人归夜月冷石马在九原  

寄灵隠通教僧  

奇山青若洗草木生石上根萌不可穷条蔓自增王其隂有髙僧日食惟一盎世人久已疎猿鸟应相向  

和中道雨树  

一旬茍不雨万木昬苍苍朝见洗林叶动揺生辉光晩逢开疎隂枝上漏防阳翠色固以好安得无秋霜  

寄永叔  

夏日永以静渴乌方在枝张口不能言翕翕两翅披庭中有井泉井深无绠縻欲汲假其邻邻且非我知鸿鸥矫河上比尔得所宜得宜岂不乐胡言我念之  

和李廷老三月十四日  

三月日防望士游溱水阳溱流已涣涣有美此翺翔偶来适此愿兹焉继篇章士将陟少室女曰归大梁及晨各异役悲喜竟囘肠芍药有遗风赠好期不忘  

送郑太保瀛州都监  

秋气入闗河匈奴久已和雕弓聊可试宝剑不须磨草木将揺落牛羊自寝讹谁知塞垣景持以赠君歌  

和张士曹应之晚景  

逺空云解驳南陌雨初收独鸟去烟外斜阳明树头凉飚虚枕席涨涝起汀洲防有从军役将离更暮愁  

过开封古城  

荒城临残日鸡犬三四家岂复古阡陌但问新桑麻頽垣下多穴所窟狐与汉兵堕铜镞青血为土花  

秋夜感懐  

风叶相追逐庭响如人行独宿不成寐起坐心屏营哀哉齐体人魂气今何征曾不如陨箨绕树犹有声涕泪不能止月落荒鸡鸣  

和平叔道傍竹  

野田有修竹丛疎饱于霜下上乏佳禽左右杂枯桑岂无行路子行路厌榛荒忽见此翠色徘徊未能忘车马去何疾回顾隔山冈  

暮雪  

暮雪止复落暗积如避人平明视庭中物象各已新草木一变妍枯槁忘其真随风来无迹髙下得以均采薇歌卒章霏霏霑车轮今岂无是作劳苦不足陈  

西湖对雪  

独玩湖中雪移舟水冻湾寒塘起孤鴈危树失前山着物偏能积冲风不碍还无惭子猷兴都尽剡溪间依韵和刘察院送客回过潩水马上有作  

车骑踏春堤脩然思如濯望骢人自避解冻鱼方乐拏流古树根跨岸枯薪彴烟云淡淡天嫩緑生丛薄  

不知梦  

梦中不知梦但谓平常时相与共笑言焉问久别离餽赠若有获既觉乃失之人生在世间何异梦寐为  

郏城道中  

行行溪水邉镜碧不可唾安知有沬流草木多偃卧潭乌瞥复没滩沙净如簸不独荆州民居险颈瘿大  

汝州后池聴水  

春水泉脉动分岩临涧源津津出石齿泠泠萦竹根犹如野云翠复落郡池喧心静意自适不知朝市烦  

梦觉  

夕梦多梦之觉来遂成忆忆子生平时事往无一得信若兹梦寐岂不见顔色复存来告言言虚音匪黙是觉曷为真觉梦弥以惑  

卫州通判赵中舍  

我久在河内颇知卫风俗沙田多种稻野饭仅脱粟况闻别乗至伫望大河曲饮罢何以赠柔条路傍緑  

答江十邻防  

蔡州虽非遐作书素所懒春风领燕来得君词欵欵燕回须在秋此报莫言缓何日见嵇康重弹广陵散  

夏日对雨偶成寄韩仲文昆弟  

日日城头雨还添湖上波窓中人自聴门外潦应多不畏车生耳惟愁麦作蛾吾庐无所有频防壁间梭  

逺山  

挿云千万重一望不可暂前岭与后峰翠色浓复淡  

莲塘  

不畏塘雨急钿叶自相遮纹禽忽惊去冲落波上霞  

送谢师厚归南阳  

竹馆防以风洒水坐犹热念子逺归时焦烟起车辙落日原上防鸟栖人欲别我心明月在相照异盈缺  

蚤至颍上县  

夜发晓未止独行淮水西明知寒草露暗湿瘦骢蹄半灭竹林火数闻茅屋鸡秋天畏残暑不为月光迷  

道中谢晏相公寄酒  

頳泥墨印防壶緑将慰穷途阮步兵一夜临流对明月举杯愁聴鴈来声  

新鴈  

塞鴈与寒来夜落汀洲宿泊船人不寐月下声相续  

依韵和宴相公  

微生守贱贫文字出肝胆一为清颍行物象颇所览泊舟寒潭隂野兴入秋菼因吟适情性稍欲到平淡方将挹溟海器小巳潋灔广流不拒细愧怉独慊慊疲马去轩时恋嘶刍秣减兹继周南篇短桡寜及舰试知不自量感涕屡挥掺  

合流值雨与曹光道饮  

秋风嚎衰林秋雨阻归客頼有故时交举杯聊岸帻谈兵与论文曽不涉陈迹必竟无所施醉去思泉石  

阳翟县城凝嵩亭  

西北望嵩色忆上太室时陟彼巳不浅坐此安能知谁栖絶壁下但见前峯危正与曩未异目存迹焉追  

与道损仲文子华陪泛西湖  

冰消湖巳緑鸭头春船学吴儿刺吟稀楚老新对山怜去鸟隔树识游人谁念沧江上风柔采白苹  

送玉汝  

谈笑去拘忌乃见相与深风骚数徃返叔季鲜知音明日车马北岂不动离襟春风蘼芜绿别恨生遥岑  

送王判官之江隂军幕  

徃时初渡江颇爱江南美谁知坐卧间思及烟波里絮逐魮鱼繁豉添莼线紫君行语风物到日应相似  

泛舟和持国  

绿源去未穷夹岸树蒙蒙弱蔓低侵水残芳不隠丛浣衣思越妇折笋拟江童薄暮廻船处潭鱼动镜中七月二十一日夜闻韩玉汝宿城北马铺  

暗树秋风摆叶鸣桃枝竹簟泠逾清孤灯淡淡短亭客半夜萧萧闻雨声  

追咏崔奉礼小园  

前此访君时巳观堂宇邃安知中屏开自有幽林致花搴岩桂红石擘云根翠正当秋风来不见揺落意  

送韩仲文奉使  

徃使匈奴国持节岂辞遥朔风正苦寒风沙与雪飘燕山何处是汉铭应巳销前车渡冰河后骑鸣金鏕行行至穹庐尊我不敢嚣玉爵亲献酬名裘进狐貂礼成复命日菀抑舒杨条  

范景仁席中赋葡萄  

朱盘何累累紫乳封霜厚今为马谷繁昔酿梁州酒乃知西土珍汉使传应久  

夜聴邻家唱  

夜中未成寐邻歌闻所稀想像朱唇动髣髴梁尘飞悮节应偷笑窃聴起披衣须防曲巳终窓月存余晖  

送丹阳新守李国博归洪州  

蔡水冬不枯惟愁夜氷结归船及暖下穷腊未飞雪淮颍地渐偏川上云常泄几日接春波南风楚江彻  

寄题滁州醉翁亭  

琅玕谷口泉分流漾山翠使君爱泉清每来泉上醉醉缨濯潺湲醉吟异憔悴日暮使君归野老纷纷至但留山鸟啼与伴松间吹  

送陶太博通判广信军  

平时易水头不复起边愁壮士去巳久寒波空自流临塘遗鹭羽隔戌见氊裘半似江南美军和賸宴游  

胧月  

夜晴初见月云薄未分明髙树尚无影逺鸿时有声下堦嫌履湿闭戸认苔生寂寂墙隂暝更长巳渐倾  

寒食  

坟塜徧青山髙低占原谷向来路巳荒今迷问樵牧涉水到云林隔冈闻近哭沃酒白杨下悲风何飋飋雨止黎园残鸠声在茅屋  

春风  

常愁春云低谁料春风恶揺扇无定响折榦时闻落吹花拥细草送雨来髙阁江燕倚身轻逆飞前复却  

送侯寺丞知巩县【`侯洛人`】  

伊洛合河流正临归巩路崖壁人畏崩芹泥岸长固山廻邑郭见马入云烟暮宰兹虽所淹况与乡党附  

金明池游  

三月天池上都人袨服多水明揺碧玉岸响集灵鼍畵舸龙延尾长桥霓饮波苑花光粲粲女齿笑瑳瑳行袂相朋接游肩与贱摩津楼金间采幄殿锦文窠挈榼车傍缀归郎马上歌川鱼应望幸几日翠华过  

和应之还邑道中见寄  

向老思旧交欲见恨无趐前时君来都欣喜乃一至亦既勤我懐酌酒去拘忌自从离洛阳此防无三四谢尹最贤豪巳嗟存没异因驯马上篇遂写相逄意  

送韩仲文知许州  

孰不为太守所荣归故乡僚官诧旧识邸吏窥新章前去别马上今仰立道傍野老拜车尘里人待壶浆至家埙箎美谒垅云日光盛事难尽书且举国门觞  

送崔黄臣寺丞宰临海  

补官桐庐时巳饱严陵钓进吏六百石又得临海峤因之论出处足以见风调洪潮可登观万里涨川窍慿君能赋才庶或穷其妙  

宿矶上港  

夜深风浪息月正在南斗逺水生白烟踈萤出荒莽照蟹屡爇薪张鱼未发笱独能怜野客游宦意何有  

宣州环波亭  

冒暑驻轮毂徘徊北濠上栋宇起中央芙蓉生四向今吾太守乐慰此都人望雨从昭亭来水入句溪涨蜻蜓立栏角朱鲤吹荷浪岸木影下布水鸟时引吭心闲不竞物兴发每倾酿薄暮咏醉归陪车知几两  

泊姑熟江口邀刁景纯相见  

尾生信女子抱柱死不疑吾与丞相约安得不顾期徘徊大江侧念此亲相知欲留时巳晩欲去情难持引领望轩车岂能慰我思愿闻下士礼无曰屈非宜  

见牧牛人隔江吹笛  

朝与牛出牧昼与牛在野日暮穿林归长笛初在骻面尾骑且吹音响未成雅随风散逺近举调任髙下我方江上来平溜若镜防悠悠经醉耳亦足发萧洒茍能和人心岂必奏韶夏南箕成簸扬寺孟咏侈哆我今留此诗谁谓马喻马  

与夏侯绎张唐民游蜀冈大明寺  

秋叶巳多蠧古原看更荒废城无马入破冡有狐藏寒日稍清逈羣山分漭苍田衣指白水此下是雷塘  

和永叔中秋夜防不见月酬主舍人  

主人待月敞南楼淮雨西来斗变秋自有婵娟侍宾榻不须迢递望刀头池鱼暗聴歌声跃莲的明传酒令优更爱西垣旧词客共将诗兴压曹刘  

哀王孙  

泗水赤龙将欲飞瘦蛟在泥云未归氷蠒煮灰寒水撃长大王孙抱饥色谁知适自下乡来日是可哀犹未食菰饭白浆持与君王孙王孙何复云  

使风  

跨下桥南逆水风十幅蒲防弯若弓淮波帯日鱼鳞红岌岌飞上北斗中山始撞人定钟岸草涩涩鸣秋虫  

昭信淮上  

清淮渺然去白浪势如奔同发巳先逺独行将向昬洲长寜辨路夜泊偶依村灯光稍觉乱应闻人语喧  

丘家渡早发  

曲頴若秋蛇屈盘鳞甲活问戌得耕人拾鱼逄祭獭草窠残野烧树挂经流沫百里相对看频行媿迂濶  

招隠堂寄题乐郎中  

日哦招隠诗时诵归田赋未尝见逹人勇抛冠冕去今闻缑山隂身退効疏傅一旦从犊车欢言友田父复来钓涧边谁问袁公路  

弟著作宰南陵  

新买紫骝马欲归清弋江去弹琴鴈独来认舄鳬双槖实收盈篚浓醅熟满缸弟兄相忆否风烛旧西窓  

登采石山上广济寺  

船从山下过直上见僧轩系缆登矶石縁崖到寺门短篱遮竹瀁危路踏松根却看沧江底防归烟外昬  

依韵和吴季野马上口占  

谿头三月草菲菲城畔春游惜醉稀莫信杜鹃花上鸟人归犹道不如归  

八月十五日夜东轩  

隔竹已见月清光度谿来移影上素壁与我相徘徊是夜正中秋天地雾露开人疑玉出药杵不生埃嫦娥倚氷轮色若自媒他夕岂不好物意为之推  

秋日家居  

移榻爱晴晖翛然世虑微悬虫低复上鬬雀堕还飞相趂入寒竹自收当晩闱无人知静景苔色照人衣  

潘歙州话庐山  

潘侯话庐山落落尤可伏初云江上来逺见峯中瀑舍舟到云外观瀑已嵓麓徃徃逢平田攒攒爱深木竹门悬径微源水隂藤覆坐石浸两骹炎肤起芒粟夕阳穿万峯髙下相出缩寻常杳不分但被烟岚畜絶顶水底花开谢向渊腹揽之不可得滴沥空在掬夜昬投僧居孤灯望溪曲忽闻清磬音渐近幽林屋  

秋日村行  

谿雾昼尽收山村夜初晦饥禽来徃飞逺树青红碎原上楚牛牧屋头吴妇碓鸡肥酒巳熟野老邀同辈  

寄送吴公明屯田通判秦州  

一闻春禽婆饼焦竹林山木生萧条忆君将向洛门去胡马无尘塞路遥将军本是汉丞相玉帐坐辨牙旗枭白面书生有肝胆少年曽过咸阳桥今虽老病由庐巷为报缓制秦兵骄  

宣州杂诗  

昭亭万仞山古庙半山间赛雨使君去钓潭渔父闲蕨肥岩向日竹暗垅连闗北望髙楼上南飞鸟自还  

其二  

髙斋谢公殁此地即危楼不改窓中岫谁停川上舟座隂縁薜荔城暝笑鸺鹠万井晓烟合素霓横树头  

送石昌言舍人使可汗  

燕然山北大单于汉家皇帝与玺书持书大夫腰金鱼飞龙借马出国都邉沙九月草巳枯草上霜花如五铢白裘貂防着不暖莽莽黄尘车欵欵野庐边月出陇来风静天遥鴈声短闻到庭尤苦寒谭言揉耳不讥弹公于是时巳观礼踏雪再拜辞可汗  

送吴辩叔知巩县  

言为西邑宰本是洛阳人送驿徃归魏迎车来入秦山川成巩固陵庙壮威神好学河阳政栽花作县春  

送余少卿知睦州  

青山峡里桐庐郡七里滩头太守船云雾未开藏宿鸟坡原将近见烧田养茶摘蘂新春后种橘收包小雪前民事萧条官政简家书时问霅谿边  

依韵和永叔久在病告近方赴直道懐见寄  

浴堂深殿近皇居秋夕词臣直宿初宫女穿针争落月官奴持烛看残书万家乞巧心无尽斜汉飞光望有余枕上江山梦犹熟五更寒雨过帘踈  

送李端明知河中府  

才业人终服聪明帝所闻来希段干木去识大冯君金络鸣津口朱旗防鴈羣山河虞旧国箫皷汉横汾古堞临秋月髙楼等白云应同羊叔子缓帯隔嚣氛  

览显忠上人诗  

昔读逺公传颇闻髙行僧庐山将欲雪瀑布结成氷寻迹数百载历危千万层师来笑贾岛只解咏嘉陵  

防谷  

茗园葱倩与山笼一夜惊雷发旧丛五马留连未能去土囊深处路微通  

送张山甫秘校归缑氏  

去年来折桂今年来娶妇得意春风前还家寒食后蓬巷闻鸡犬藤花防井臼缑氏白醪醇重酌髙堂夀  

送江西转运冯广渊学士  

五月江南行南风江恶遡乘潮虽有信不过湓城去船经香罏峯峯前须暂住三年少尹劳始得看瀑布到官未必闲举察忧财赋廻思庐山傍尘土巳生虑豫章滕王阁无忘一登顾  

送董察推赴江寜  

金陵从事去不叹食无鱼尺鲤日登俎故乡时得书衰荷摘短袂秋藓曵长裾若见公府问年来懒更踈  

寄致仕余少卿  

仕苦恋朝廷多为老所逼朝廷虽爱贤不欲竭其力君归颇得宜湖上遂偃息人事当置之自可乐胸臆  

正仲徃灵济庙观重台梅  

玉盘叠捧谿女归鱼鳞作室待水嬉竹间山鬼入夜啼古庙久闭谁啓扉屈原憔悴江之沂芙蓉木兰托兴微贾谊未召绛灌挤香艸嘉禾徒菲菲贫无半辞助诃讥因风幸頼相因依  
