---
title: 第11部分
index: true
icon: editor
order: 11
category:
  - 诗藏
  - 诗集
  - 石仓历代诗选
tag:
  - 钦定四库全书
  - 集部八
  - 总集类
  - 曹学佺
  - 明
---

## 石仓历代诗选卷一百九十  

明　曹学佺　编  

宋诗六十七  

真徳秀  

登南岳山  

烟霞本成癖况复游名山举手招白云欲纳懐袖间竒﨑七十二罗列皆苍顔振衣遇长风浩浩天地寛  

送裘司直得请西归  

轻舸龙山头木兰作双橹飘然裘司直乗向南昌去问君鹓鸾中脱身遽如许栖迟三十年始得官掌故少须上上考岂不登省户自言野心性眯目九衢雾脩竹嵗云晚萱草秋亦暮嗷嗷投林鸟犹得反其哺江西父母国非复昔饶裕蛮烟一腥秽乐嵗且狼顾遗黎空杼柚行旅窘刀布天门窈万里可望不可愬君今佐元帅安危系一路疮痍俟涤濯画诺归佽助先声奸人惴髙节懦夫慕遄当再前席一正天子度白鸥没浩荡苍鹘在指呼我亦南陔人扁舟从此具  

长沙新第呈诸学士  

莫清彼潇江莫峻彼衡岳澄光挟秀气日夜相回薄月吸珠含胎虹贯玉生璞子生有苖裔温然粹而慤一童与三何双凤两鸑鷟奋身辞草莱正论吐谔谔彤庭拜恩归天香尚盈握良才国之寳一见我心乐平生功名防万里初奋脚永肩致主念更勉经世学锱铢分义利毫缕辨纯驳相期激清风与俗洗氛浊谁与指其南是邦有先觉  

司理弟之官岳阳相别于定王台凄然有感为赋五言古风二首以饯其行  

定王百尺台长安万里目昔人思亲心山川谁能局于焉共登临使我增感触微霜陨陔兰悲风撼庭木银山在何许白云但空谷搔首重裴回防防江树緑  

先民不可见懐哉金玉音士虽一命防爱物宜存心矧兹圜扉内白日变重隂求情棰楚下寃哉讵能禁謼嘷漫弗省鬼神为悲吟子徃莅其职朝夕惟钦钦祥刑弗留狱斯语真良箴  

浦城劝粜  

阳和二月春草木皆生意那知田野间斯人极顦顇殷勤问何由父老各长喟富室不怜贫千仓尽封闭只圗价日髙勿念民已弊去年值饥荒自分无噍防幸哉活至今且复遇丰嵗庶防一饷乐养育谢天地岂期新春来米更翔贵况又絶市无纵有湿且碎何以充饥膓而复多孥累恨不死荒年免使见忧畏我闻父老言痛切贯心肺行行至平洲景象顿殊异白粲玉不如一升才十四问谁长者家作此利益事父老合掌言子文姓陈氏起家本儒生畴昔乐赈施忆昨艰食时巨室争谋利米斗三百余独收七十二三都数千口受彼更生惠开库质衣假此赒贫匮取本不取息所活岂胜计我曹非此翁乆作沟中胔吁嗟薄俗中乃有此髙义吾邦贤使君爱民均防穉一闻平粜家褒赏无不至或与旌门闾或与锡金币独有颍川翁宠光未之被故作行謡庻彻铃斋邃且俾殖利徒闻风黙知愧天道极昭明勿作幽逺视  

防三山十二县宰  

皇皇造化钧槖籥生万彚林林满穹壌异体实同气痛痒本相闗彼已当一视矧惟守令职休戚我焉寄盍推若保心睠焉抚孩穉横目事征求徃徃学顽痹牀剥肤已侵鹰击毛尽势但期已丰腴遑恤彼顦顇近来二十年贪风日滋炽蒲萄得凉州西园閧成市环瞻郡邑间大半皆污吏民穷盗乃起原野厌枯胔哀哉罹祸徒念之輙挥涕天地忽开张清颷扫氛曀我乃于此时抚旄忝为帅顾惭老儒生蹇拙乏长技同官为僚友努力圗共济惟闽古大都星罗邑十二岂无良大夫与我同厥志要如羔羊直委蛇自无愧勿为硕防贪踯躅乃多畏上方明黜陟我亦公举刺民言即丰碑令闻疾邮置黄堂一巵酒殷勤抒至意慎勿多酌予忧心正如醉  

游鼓山  

六月二日偕濳夫参谋诸友游鼔山饮涌泉亭明旦登天风海涛坐白云亭追懐昔游怆然有感偶成拙诗奉呈并简住山明师  

严宸有追诏趣上太守符疲民未蘓醒还顾空踌躇来寻灵源盟喜与佳客俱始酌清冷泉一浣丹墨洿超然凢溽中置身在氷壶迟明陟危亭云涛渺空虚烟霏倐开阖峦时有无伟哉此絶观雄压东南隅苍崖万仞立四面环琼琚翠木巧蔽亏午亭清隂敷令人澹忘归似到真华胥忆昨泛莲日选胜邀朋徒摩挲岩上刻慨仰赵与朱举觞酹且盟一节期终初重来三十年恍如隔朝晡并游四五人存者独老癯有懐子陈子感叹为欷歔子抱明月终我方长涂趋顚踣惧不免儆省当何如愿言祝同社着力相防扶禅伯亦可人新结峰顶庐老我故倦游轩冕非所娯会须脱尘鞿来依嬾瓉居  

送呉定夫西归三首  

吾衰倦对客晤语惟青山修竹引清风时为掩柴闗今晨何人来蹋破莓苔斑惊顾复自喜不妨伴虗闲世情重声利荣涂足趋走夫君何独为经年闯林薮东寻金坛翁南访玉峰叟借问两臞仙来时轻健否麻源在何许茫茫白云端凄其一布裘何以御风寒归来有余师兴尽当知还便好斸空谷賸种青琅玕赠上饶叶子仁为人推算防占徃徃如破的嵗乙酉余方在从班子仁以书来劝补外甚力未防果去国进退得防豫定如此子术亦竒矣哉兹来过余衡茒为赋小诗因以自释云  

易象推占妙入神劝人忠孝更谆谆只今谁似君平术惟有南阳卖卜人  

花正纷红俄骇緑月才团镜复沈钩世间万事都如此莫遣双眉镇日愁  

附真山民诗　公生于宋末毎谓芝兰岂与众草伍遂自隐居不仕讳其名字但称为山民云识者以其不愧文忠公乃祖而张伯子服公之才节谓宋末后出一渊明也  

兴福寺  

为厌市喧杂防诗来此吟鸟声山路静花影寺门深楼阁庄严界池塘清净心松风亦好事送客出前林  

楼居  

防书来过此便觉少尘埃檐冷留云宿窗明报月来闲愁山隔断幽梦鸟呼回湖海元龙气从渠俗子猜  

兰溪舟中  

一舸下中流西风两岸秋橹声摇客梦防影挂离愁落日鱼虾市长烟芦荻洲篙人夜相话明发是严州  

冬雪  

雪冻飞禽少林深落叶多寒塘倒山影空谷答樵歌不有梅花在其如思诗何霜风吹落防应叹鬓容皤  

春行  

东风物物新花外歩清晨蕉叶卷舒雨鸠声问答春园林三月景诗酒百年身试数交游侣如今有防人  

李脩伯山居  

俗子自不到幽扉何必扃苔衣和月卧山雨杂泉聼有髪徒班白无名入汗青未应闲度晷尚可扫经  

清明  

清明今日是原上一经过新冢无数未来人更多此生曽悟否不乐复如何莫待浇坟土樽前且醉歌  

寄郊月篷  

烟波秋草外活计一渔篷淡月明寒苇新霜醉晓枫身虽殊出处道岂有穷通俯仰看人面何如数过鸿  

渔浦晩秋旅懐  

西风吹梦越中游剪剪轻寒入短裘鴈字不将乡信冩蛩声空和旅吟愁邮亭细雨孤灯夜渔市斜阳一笛秋是处山川即吾土仲宣何用怯登楼  

春晓山行  

风晓连隂作快晴瘦笻扶我歩山楹路从初日红边过人在野花香里行古木无趋世态幽禽懒作防春声棕鞋蹋徧山南北只与白云相送迎  

春晓雨  

破晓檐花未放干披衣和梦倚阑干醸成苔晕地犹湿老尽莺声风正寒无客醉敲金镫响有人眠怯翠衾单牡丹一夜成消瘦下却朱帘不忍防  

泊舟严滩  

天色防茫入暝钟严陵湍上系孤篷水禽与我共明月芦叶同谁吟晩风隔浦人家渔火外满江愁思笛声中云开休望飞鸿影身即天涯一断鸿  

连城春夜留别张溪  

飞絮游丝客子心连城那忍遽分襟青灯应见诗情苦浊酒不如交味深一榻暖风栖竹屋半防防月立花隂离懐今夜先收拾尽付明朝马上吟  

夜坐  

疋马平生汗漫游如今寂寞老林秋小窗半夜青灯雨幽树一夜黄叶秋懒防世情寕睡去怕伤时事莫吟休寒蛩可是知人意未到莎根只説愁  

春行  

短防轻衫歩屧迟防暄天气乍晴时池融嫩碧销残冻春剪新红缀旧枝岚翠滴衣堪入画禽声到耳足供诗东风苦欲招人醉频掉桥西卖酒旗  

东粤庙  

頽阑斜照网蛛丝陈迹凄凉万古悲柘水尚鸣亡国恨杉松曽见受封时碑因苔蚀无完字城为田侵失旧基当日东瓯知几战如今赢得一荒祠  

江头春日  

风暖旗亭煮酒香醉醒才悟是他乡驾言行迈路千里岂不懐归天一方春事渐消莺语老离愁偏胜桞丝长无聊莫向城南宿淡月棃花正断肠  

初夏  

一叶薰风帯暑回雨天浓翠与庭槐不随春去莺犹在好竞时妆榴乍开剪尺旋裁新白苎杯盘聊荐旧青梅箧中敝扇投闲乆依旧团圆入手来  

幽栖  

鹤防松扉乆不开蒲团端坐思悠哉故交只向梦中见间事不经心上来双屐蹑云春采药孤笻挂月夜观梅东风似见山童懒自与幽人扫径苔  

山行  

林梢初目防隂晴露浥溪花笑欲迎涧寂只闻泉滴沥山青剰见鹭分明林根忽转还如绕石角徐牵秪似平莫谓诗成无与和风篁也觧作吟声  

客中遇乡友季芳逺归省亲  

河梁遐逅话襟期猎猎西风透裌衣酒脸未随红叶醉乡心先逐白云飞客中送客难为别山上安山胡不归借使家书君可寄此间无复问庭帏  

山人家  

片云遮断嶂西风三两山花屋角红防亩桑麻春社后数家鸡犬夕阳中拾薪磵底青裙妇倚杖檐间白髪翁我亦愿来同隐者种桃朝暮趂东风  

朱溪涧  

路转峰回又一村天寒大半掩柴门云融山脊岚生翠小嚼沙洲树出根任拥重裘风亦冷未投荒店月先昏今宵只傍梅花宿赢得清氛入梦魂  

吉水夜泊  

入夜始维舟黄芦古渡头眠鸥知譲客飞过蓼花洲  

草  

草枯根不死春到又敷荣独有愁根在非春亦自生  

杨妃  

三郎掩靣马嵬坡生死恩深可奈何瘗玉驿旁何足恨潼闗战处骨埋多  

山间早春  

小桃枝上认年华随分红开一两花将谓东风只城市也吹春色到山家  

三月晦日  

九十风光能有几东风遽作逺行人樽前莫惜今朝醉明日莺声不是春  

山间秋夜  

夜色秋光共一阑饱收风露入脾肝虗檐立尽梧桐影络纬数声山月寒  

## 石仓历代诗选卷一百九十一  

明　曹学佺　编  

宋诗六十八  

刘克庄  

荔支岩【`洞内小石如荔支者无数`】  

异境閟神竒一罅通深阻呀然张蟾吻光怪腹中贮始来尚觌面稍进但聆语廻头失尘世束緼行里所石房容十客石柱径丈许眠獒若将吠堕果疑可咀平生闻化城今见玉楼橹陟髙既趫捷循狭或伛偻忽逢路穷处浅浪隔洲渚心知仙圣居欲到无飞羽向非新烛力往还何异瞽重游傥未卜聊向诗中覩  

伏波岩  

悬崖万仭余江流绕其趾仰视不见天森秀拔地起中间既深豁旁窦皆竒诡惜哉题识多苍玉半镵毁安得巨灵凿永削崖谷趾缅懐马伏波往事可追纪千层戍浪泊楼船下湟水  

栖霞洞  

往闻耆老言兹洞深无际闇中或识路尘外别有世继思絶人事赍粮穷所诣棋终出易迷炬絶入难继孤亭渺云端于焉小休憇凭髙眺城阙扰扰如聚蚋尽捐滓秽念遂有飞举势山灵娟清逰雨意来极鋭蒙蒙湿莎草浥浥凉松桂暝色不可留怅望岩扉闭  

五月二十七日游诸洞  

来南百虑拙所得惟幽寻矧余玉雪友共此丘壑心江亭俯虚旷穴室穷邃深是时薄雨収白霭笼青岑弃舆追野歩却扇开风襟炎方岂必好差逺鼙鼓音且愿海氛息莫问神州沈徘徊惜景短留滞畏老侵昨逰感莺哢今至闻蝉吟常恐官事絷佳日妨登临譬如逃学儿汲汲贪寸隂何因释胶扰把臂偕入林  

戴秀岩【`戴秀者兵卒也得道于此`】  

兹岩视诸峯厥状尤峥嵘旧为碧藓封新有朱栈横縻腰尚恐堕束炬劣可行外狭中乃寛始闇俄忽明仰窥神魄悸俯顾形殻轻遂览丹炉基防闻玉鼔声源深足力尽路黑云气生不辨昼夜分恍疑世代更尝闻学神仙所得由専精岂吾诸名士羡彼一老兵欣然约同志嗣此将寻盟安知无白鹿絶顶来相迎  

和太白浔阳紫极宫感秋  

翰林两仙人偶来聴风竹萧萧玉千竿采采緑一掬少时负不羣中嵗乃见独嗟余长十年所至恋三宿径当还笏归奚俟揲蓍卜夜郎与儋耳老大费往复宜州殿其后路险车又覆山中采芝去舎下炊粱熟  

宿庄家  

茅茨迷诘曲度谷复逾陂世上事如许山中人不知牛羊晴卧野鵞鹜晩归池精识为农意秋输每及时  

黄檗山  

出县半程遥松间认粉标峰排神女峡寺创徳宗朝鹳老巢髙木僧寒晒堕樵早知人世淡来住退居寮  

晩春  

花事匆匆了人家割麦初雨多田有鹳潮小市无鱼秃笔回僧简褎衣看古书经年稀见客磬折转生疎  

蒜岭  

到此思家切寒衣半泪防烧余山顶秃潮至海波浑仆怕昬无店人言近有村吾生输野老笑语掩柴门  

张丽华墓  

台上栢萧萧空堂闭寂寥芳魂三尺土往事几回潮堕翠寻难见埋红恨未消犹胜江令在白首入隋朝  

二将【`石俣韩仔`】  

二将同时死路人闻亦哀力穷鏖转急围厚突难开战骨寻应在残兵间有廻伤心邮递里隔日捷书来  

哭呉杞  

七十未陞舎目深双鬂残病中依佛寺死处近严滩俗薄挥金少家贫返骨难遗言令火闻者鼻皆酸  

胜业寺  

寺创于何代问僧皆不知槎牙夏后栢残缺柳侯碑雪过禅堂冷氷余岳路危上封犹未到太息负心期  

逰水东诸洞次同逰韵  

桂山前未到今日是初逰招鹤登青巘呼龙俯碧湫深溪通秉炬小窦劣容舟岂敢轻题咏同官尽柳侯  

郊行  

薄有西风意郊行得自娯山晴全体出树老半身枯林转亭方见江侵路欲无何妨桥缆断小艇故堪呼  

清惠庙  

来访古祠宫迢迢过水东一条溪不断数里竹方通巫拜分余胙商行祷顺风妆楼空百尺半仆夕阳中  

严闗新洞  

羽客初寻见因于此葺庐未能平险峻先拟架空虚磴路樵相引山名尉自书看来临驿道未必有仙居  

哭章泉  

小扉通水竹幽絶少比邻家似巢栖者诗非火食人于今无宿士若昔有先民强作徴君诔居然语未亲  

送赵叔愚赴浔州理掾  

未奉三雍对聊为五筦行乡书逾岭少诗思入湘清逺宦身差穏中州事日生向来几离别此防最闗情  

送赵守仲冶  

放逐谙时态惟侯意味长醴为狂客设许老人甞南国留棠舎西郊闭草堂临期先作恶未可倚刚膓  

送陈霆之官连州  

郡接湖南境孤城若个边茆寮愁问宿峡石善惊船官小无迎吏诗工有续编古人髙妙处不过览山川  

送王梅州  

州境与潮邻徐行止浃旬瘴乡均一气盐子亦吾民日晏烟岚敛兵余戸口贫定将田里事闭阁细条陈  

其二  

祸始自三枪菑犹被一方帝将安渤海君肯薄淮阳老手何由斵新眉尚费妆汉庭褒郡最早晩入为郎  

早行  

店媪明灯送前村认未真山头云似雪陌上树如人渐觉髙星少才分逺烧新宁须看堠子来往暗知津  

暝色  

暝色千村树遥峯带浅霞荷锄归别墅乞火到邻家戍鼓闻更逺昬灯见字斜小轩风露冷自起灌兰花  

北山作  

骨法枯闲甚惟堪作隠君山行忘地脉夜坐认天文字痩偏题石诗寒半説云近来仍善瞆外事不曽闻  

郭璞墓  

先生精数学卜穴未应疎因捋虎须死还寻鱼腹居如何师鬼谷却去友灵胥此理凭谁説人方寳书  

尧庙  

帝与天同大天存帝亦存桑麻通絶徼箫鼔出深村水至孤亭合山居列岫尊尚余土阶意樵牧践篱藩  

赠髙九万寄孙季蕃作  

诸人凋落尽髙叟亦中年行世有千首买山无一钱紫髯长拂地白眼冷看天古道防如线吾徒各勉  

仝孙季藩逰净居寺  

满院静沈沈防闻有梵音不来陪客语因恐壊禅心俗姓归全少家门悟已深戒衣皆自纳因讲始停针  

客中  

漂泊何须逺离乡即旅人炊薪甞海品书刺谒田邻妇寄寒衣少山来晓梦频小儿仍病疟诗句竟无神  

春暮  

一畆青苔半落英蜂忙蝶懒互卿卿燕泥干后儿初落鱼尾轻时子徧成闲拂午窗惊野马梦逰天竺聴华鲸舎南有柳纎纎在不奈双蝉占取鸣  

雪  

衰同无叶报萧飕卧听窗声作许愁檠暗冷光侵研几瓦疎飞片落香篝病思结客逰梁苑往爱提军入蔡州也欲访梅湖畔去黄尘满袖欲盟鸥  

遇雨  

与客同登万仭崖蔽天风雨蓦然来六丁白昼诛炎魃百怪苍渊起蛰雷毒蟒喷时林尽黒怒龙裂处石中开吾生不及观河决得赋斯游亦壮哉  

瑞香  

一树婆娑整复斜多君辍赠到田家自惭瓮牖绳枢子不称香囊锦花小借暖风为破蕚旋浇新水待抽芽丁宁童子勤封植留与甘棠一様夸  

渔梁  

春泥滑滑雨丝丝一路隂寒少霁时水入陂渠喧似瀑云从山掩上如炊燎衣去傍田家火灸烛来看野店诗落尽梅花心事恶独搔蓬鬓绕残枝  

冶城  

断镞遗鎗不可求西风古意满原头孙刘数子如春梦王谢千年有旧逰髙塔不知何代作清笳如诉昔人愁神州只在阑干北几度来时怕上楼  

郑寜示边报走笔戏赠  

曽客嫖姚与伏波惯骑生马拥雕戈金台有命终须筑铁砚无功亦且磨见説帛书来汝洛又传氊帐迫淮河只今西北多机防吾子南归竟若何  

醴陵客店  

野郭依稀隔渡头解鞍来倚店家楼欲攀桂树吟招隠因看梅花赋逺逰市上俚音多楚语桥边碧色是湘流直南乡国几千里目送羇鸿起暮愁  

寒食清明  

寂寂柴门村落里从教挿柳寄年华禁烟不到粤人国上冢亦携厐老家汉寝唐陵无麦饭山蹊野径有棃花一尊径借青苔卧莫管城头奏暮笳  

落梅  

一片能教一断肠可堪平砌更堆墙飘如迁客来过岭坠似髙人去赴湘乱防莓苔多莫数偶粘衣袖久仍香东风谬掌花权柄却忌孤髙与主张  

其二  

昨夜尖风几阵寒心知清物久留难枝疎似被金刀剪片细疑经玉杵残痛叱山童持帚去苛留野客坐苔看月中徙倚凭空树也胜吴儿赏牡丹  

老马  

脊疮蹄蹇瘦阑干火印年深字已漫野涧有氷朝洗怯破坊无壁夜嘶寒身同退卒支残料眼见新驹鞁寳鞍昔走塞垣如抹电安知末路出门难  

老妓  

籍中歌舞昔传声顦顇犹存态与情爱説旧官当日宠偏呼狎客小时名薄鬟已脱梳难就半被常空睡不成却羡邻姬门戸熟隔墙张烛到天明  

老儒  

向来嵗月雪萤边老去生涯井臼前举孝防科非复古给灵夀杖定何年空蟠万卷终无用专巧三塲恐未然犹记儿时闻绪论白头那敢负师  

老僧  

半间古屋冷飕飕死尽同防偶独留昔已寻师逺行脚今惟见佛小低头残经无用聊收取破衲难缝且着休年少还知贫道苦曽同王谢二公逰  

老奴  

少贱肠枵破褐单傍人门戸活饥寒自从毁齿初成券直至长须尚不冠冷炙时霑筵上馂秃芒旋扫臼边残他时纵取封侯印仅得君王踞厠看  

老妾  

伤春感旧似中酲乐器全抛曲谱生自少抱衾无怨色间时拥髻尚风情曽陪太尉斟还唱犹记司空眼与声着主衣裳为主夀莫如琴客别宜城  

老兵  

音拥雕戈射铁帘可堪蓬鬓照氷髯金疮常有些儿痛铁甲今难寸许添至老安能希骆甲从初悔不事防恬莫嗟身上衣裘薄犹向官中请半缣  

丙辰元日  

免骑朝马趂南衙五见空村换嵗华旋遣尉人挑荠菜虚劳座客颂椒花不施行马钧编戸虽饮屠苏殿一家二十宦逰今七十却于身外复何加  

宿千嵗庵听泉  

因爱庵前一脉泉襆衾来此借房眠骤闻将谓溪当戸久听翻疑屋是船变作怒声犹壮伟滴成细防更清圆君看昔日兰亭帖亦把湍流替管弦  

赠陈起  

陈侯生长纷华地却似芸香自沭薰链句岂非林处士鬻书疑是穆防军雨檐兀坐忘春去雪屋清谈至夜分何日我闲君闭肆扁舟同泛北山云  

南浦亭寄所思  

只是从前瘦病身官卑活计太清贫买来晋帖多成赝吟得唐诗转逼真生拟弃家寻劒客死当移冢近骚人秋风烂熳吹双鬓目送停云欲怆神  

老叹  

肘后竒书懒更开只今年鬓巳相催但闻方士腾空去不见童男入海廻无药能留炎帝在有人曽哭老来醉乡一路差堪向终拟刘伶冢畔埋  

乌石山  

客子家山亦此峰可堪投宿听疎钟旋沽村酒开霜柿欲访禅扉隔暮松乡信写成无便寄寒衣着绽倩人缝逺来只为营瓜圃不是贪渠万户封  

鳯凰台晚眺  

经月疎行台上路秣陵城郭忽秋风马嘶卫霍空营里萤起齐梁废苑中野寺旧曽开玉帐翠华乆不幸离宫小儒记得隆兴事闲对山僧説魏公  

乌石山  

儿时逃学频来此一一重寻尽有踪因漉戯鱼羣下水縁敲响石鬬登峯熟知旧事惟邻叟催去韶华是暮钟毕竟世间何物夀寺前雷仆百年松  

葺居  

兵火间闗鬓欲丝归来聊卜草堂基架留手泽书堪阅防有躬耕米可炊畏湿先开通水窦贪明稍砍近檐枝旋移梅树临窗下凖备花时要索诗  

去春  

去春烽火照江边曽草军书夕废眠万里旌旗真属命一丘耕钓且随縁偶然谢客原非病间亦寻僧不为禅尚有惜花情味在铜缾终日玩芳妍  

宿囊山懐洪岳二上人  

忆在山中识二僧一亡一已拂衣行壁间笠徙名蓝挂寺外松过夀塔生陇月定知今夕恨涧泉犹咽旧时声隔房侍者皆新剃不似闲人却有情  

方寺丞新第  

一生不蓄买田钱华屋何心亦偶然客至多逢僧在坐钓归惟许鹤随船按行花木皆良友主掌湖山有宿縁京洛贵人金谷里安知世上有林泉  

方寺丞子初成  

舟成莫厌野人过久欲从公具钓蓑积雨晴来湖面濶残花落尽树隂多新营小店皆依柳旧有危亭尚隔荷所恨前峯含暝色不然和月宿烟波  

答翁定  

牢落祠官冷似秋赖诗消遣一襟愁喜延明月常开戸贪对青山懒下楼客诧瀑竒邀往看僧夸寺僻约来游何当与子分峯隠饥嗅岩花渇饮流  

送叶知郡  

家在春风住二年借侯无路意凄然到来不饮官中水归去难谋郭外田灯逺村民多防防担轻津吏易排船壶公亦似追程送青过囊山古寺前  

仙逰县  

不见层岗与复岩眼中夷旷似江南烟收緑野连青嶂树阙朱桥映碧潭丞相无家曽住寺徴君有字尚留庵荒山数畆如堪买径欲诛茆老一龛  

被酒  

酒戸当年颇着声可堪病起困飞觥醉呼褚令为伧父狂唤桓公作老兵旧有峥嵘皆铲去新无垒块可浇平投牀懒取骚经看只嗅棃花解宿酲  

蔷薇花  

浥露含风匝树开呼童净扫架边苔湘红染就髙张起蜀锦机成乍剪来公子为贪桃夹道贵人偏爱药翻堦宁知野老茆茨下亦有繁英送一杯  

送李用之察院赴潮州  

乌府名臣暂拥麾霜棱聊复变春熈行人犹谓骢当避圣世初无鳄可移粤俗相携看上日韩祠配食付他时极知不作周南滞禁闼须君补阙遗  

送陶仁父  

自古送行情味恶君行快似泛仙槎新班人少先投卷下水船轻易到家南浦不堪延草色西湖尚可及荷花诸君若问栖栖者为説吟诗两鬓华  

移竹  

借居未定先栽竹为爱疎声与薄隂一日暂无能鄙吝数竿虽小亦萧森窗间对取添诗料郭外移来费俸金自笑明年何处在虚檐风至且披襟  

访李钢草堂不遇  

细路萦纡入野田遥瞻竹树已欣然青苔地滑跌卢老苍耳林深迷谪仙不羡玉堂在天上径须茆屋占云边极知谢客非为亢贪看林花听涧泉  

友人李先辈丑父尝以夷成诗二帙示余莫知为何人所作心甚爱之过延平客有袖诗一章见访始知夷成者盖叶君之别号也须发皓然矣诗与人皆可重因用其韵为谢  

筋力都非少壮时不烦揽镜觉吾衰展禽出仕曽三已表圣归休有四宜饱阅交情悲世道差强人意赖君诗此生到死慙三士本自难招况易麾【`端平初元召审八士余预马惟张洽赵端頥范炎三君子力辞不至`】  

题小室  

巳向深林卓小庵是中仅可着禅龛士师何止三无愠中散居然七不堪一去重华那复得方当盛汉勿多谈近来弟子俱行脚谁伴山僧面壁防  

其二  

阡陌东西山北南半生常带散人衔何曽云梦芥八九一任狙公芋四三阁上大夫投欲死瓮间吏部寝方酣可怜子骏无家法下见先人面有惭  

铧觜【`史禄渠至此分水`】  

世传灵渠自秦始南引漓江防湘水楚山忧赭石畏鞭凿崖通堑三百里篙师安知有史禄割牲沈币祀渎鬼我舟阁浅懐若人要是天下竒男子只今渠废无人脩嗟乎秦史未易訾  

筑城行  

万夫喧喧不停杵杵声丁丁惊后土徧村开田起窑灶望青斫木作楼橹天寒日短工役急白棒呵责如风雨汉家丞相方忧边筑城功髙除美官旧时广野无城处而今烽火列屯戍君不见髙城齾齾如鱼鳞城中萧疎空无人  

运粮行  

极边官车守战场次边丁壮俱运粮县符旁午催调发大车小车声轧轧霜寒晷短路仍滑担夫肩穿牛蹏脱鸣呼汉军何日屯渭滨营中子弟皆耕人  

寄衣曲  

征夫去时着纻葛征夫未囬天雨雪夜呵刀尺制寒衣儿小却倩人封题上有泪防不教洗征夫见时认针指殷勤着向边城里莫遣寒风吹腠理江南江北一水间古人万里戍玉闗  

破阵曲  

黄旗一片边头廻两河百郡送欵来至尊御殿受捷奏六军张凯声如雷元戎剑履云台上麾下偏裨皆将相腐儒笔力尚跌宕燕山之铭髙十文  

戊辰书事  

诗人安得有春衫今嵗和戎百万缣从此西湖休挿柳剰栽桑树养呉蚕  

晚春  

书幌泠泠子夜风杜鹃啼月小墙东江南词客惜春老清晓披衣拾堕红  

临溪寺  

一径松花飐紫苔东风落尽佛前梅道人深掩禅闗坐莫听莺声出定来  

碧波亭  

了却文书上马迟白苹洲畔有心期斜阳忽到传觞处落尽棃花啼子规  

豫章沟  

沟水泠泠草树香独穿支径入垂杨荠花满地无人见惟有山蜂度短墙  

西山  

絶顶遥知有隠君餐芝种秫鹿为羣多应午灶茶烟起山下看来是白云  

宫词四首  

出海新蟾玉半钩风翻荷荡起栖鸥女郎定有穿针约偷看明河记立秋  

凉殿吹笙露满天木樨花发月初圆君王少御珊瑚枕多就宫人玉臂眠  

一夜秋风入碧梧蝉声永巷月华孤几回梦里羊车过又是银牀转辘轳  

先帝宫人总道妆遥瞻灵柏泪成行旧恩恰似蔷薇水滴在罗衣到死香  

病起  

病里登楼怯晓风爱他残雪映前峰旁人休问何郎瘦不见梅花过一冬  

沧浪馆夜归  

万匹沙场似电奔轰天笳吹簇辕门而今出借东家马烟雨孤行小麦村  

西风  

性爱芙蓉淡复秾倚栏终日待西风池边数本无消息愁絶东家半树红  

嵗晚书事  

荒苔野蔓上篱笆客至多疑不在家病眼看人殊草草隔林迢逓见梅花  

嵗晚郊居苦寂寥日髙盐酪去城遥深深榕径苔墙里忽有银钗呌卖樵  

久旱即事  

旸乌下饮百川空民自祠龙祷社公岂是长官浑忘却水车声不到城中  

宿别瀑上  

十里荒荆手共开屐防历历在青苔山中猿鸟愁余去争问先生几日回  

谢坟  

一月山行未有梅晓来戯着小诗催谢家坟寺更衣处初见墙西半树开  

湘潭道中即事  

败絮龙钟拥病身十分寒事在湘濵若非野店拈官历不记今朝是立春  

衡永道中  

过了衡阳鴈北廻乡书迢逓托谁哉岳山石鼔皆辞去惟有湘江作伴来  

深溪驿  

苔满朱扉半阖开更无人迹独徘徊湘江临别如相语早买扁舟出岭来  

秦城  

缺甓残砖无处寻当年筑此虑尤深君王自向沙丘死何必区区守桂林  

书壁  

緑衣蒲屦小纶巾四壁清风一榻尘谁谓先生贫到骨百金新聘竹夫人  

褉亭  

年年春草上亭基父老犹能説左思寂寞当时修褉处一间茆屋两残碑  

桐庐  

桐庐道上雪花飞一客骑驴觅雪诗亦有扁舟簑笠兴江行恰怕子陵知  

马上口占  

陌上秋千索渐收金鞭懒逐少年逰晚风细落棃花防飞上春衫总是愁  

芙蓉  

湖上秋风起櫂歌千株映柳更依荷老来不作繁华梦一树池边已觉多  

悼阿驹二首  

北辙南辕有返期吾儿掣手去何之梦中玉雪来懐抱愁絶林钟唤醒时  

人生忧患本无涯强取瞿语自排吾母白头尤念我呑声不敢恼慈懐  

桐庐舟中即事  

车前鸾防同声散闗外华簪一揖休惟有浙江潮好事肯随逐客到严州  

江山道中  

纯年未觉中年暖薄酒难禁二月寒可惜一溪桃李树贪程不得过桥看  

春隂  

春隂欺得病夫身偶值晴天一欠伸客舎无谁相管领半檐红日苦留人  

潮惠道中  

春深絶不见妍华极目黄茆际白沙几树半天红似染居人云是木绵花  

木兰诗  

出塞男儿勇还乡女子身尚能逢北敌断不慕东邻  

莺梭  

掷柳迁乔大有情交交时作弄机声洛阳三月春如锦多少功夫织得成  

饮方园  

才入中年防面难谁知白首此团栾不妨时驾柴车出只作初骑竹马看  

蜂媒  

蜜口传来好信通为花评品嫁东风香须粘得花英去疑是纒头利市红  

梅  

篱边屋角立多时试为骚人拾唾遗不信西湖髙士死梅花寂寞便无诗  

秋晩  

江头落日照平沙潮退渔舟阁岸斜白鸟一双临水立见人惊起入芦花  

芙蓉  

池上秋开一两丛宁妨冷淡伴诗翁而今纵有看花意不爱深红爱浅红  

秋风  

黄叶萧萧忽满街独骑痩马豫章台莫将宋玉心中事吹上潘安鬓上来  

附方信儒诗  

题龙隠岩  

春波饱防緑斗柄含空明方舟贯岩腹鵞鹳相酬鸣仰窥穹窿顶宛转百怪呈仅余鳞甲碎不见头角狞下闯清泠渊演迤万顷澄但同鱼鸟参勿遣蛟龙惊抉苔抚竒篆倚棹看题名三将标竒勲自与山不倾谁欤赘小筑政恐山灵嗔南涧更幽絶仙佛依峥嵘太虚可为室岂复资栾楹乳泉助茗椀中有氷雪清何须骖鸾去此即白玉京鼎来不速客抱琴勿迟迎爱此无弦曲岩溜同一声为君洗尘耳唤我诗魂醒祗愁白衣到好句无由成  

又  

石门元不锁岩屋本无基九夏花犹在千年树倒垂僧闲方定起客到每归迟甚欲眠蓬叶沿崖续断碑  

桂州黄潭舜祠  

西风搅桂树落日明枫林逰子懐归期余悲登临虞山一何髙湘水一何深英皇仅枯冢寂寞薰兮琴我欲奏古曲俗耳更洼淫古器不可见聊作相思吟相思长相思相思无古今一歌众鸟听再歌万籁音推手君勿歌有酒且孤斟落落此时意寥寥千载心五弦毋庸絶四海谁知音  

题云岩轩  

不用穷探费杖藜隠然林壑挟重陴曽遵月洞千岩上更看云岩一叚竒拂拭轩窗容俎豆发挥泉石借声诗瞿昙颇似知人意已约梅花带雪移  

玩珠岩  

归舟多载小江春重访东岩旧履痕揷水峭崖犹有路垂天怪石本无根金华仙伯真知已薏苡将军足断魂安得北山公可作倩渠移取向家园  

题龙隠岩  

爱山那怕走千回生怕前驱后骑催石上参差鳞甲动眼中在处畵图开骖鸾未辨乗风去浮鹢何妨载雨来人事百年俱变灭只应题字不尘埃  

又  

雨脚初收鱼尾霞满溪流水半溪花寻源曽识武陵洞泛宅如浮苕霅花但得嵌空元有路何如峭絶不容车道人辛苦经云水成塔从来是劫沙  

逰中隠岩至新洞作  

寻徧洞天三十六苍灵独閟此岩扉旋除野草开新迳遮莫寒滕刺客衣嵗月偶同题壁字烟霞似不放人归把茅欲作开山主已落瞿昙第二机  

## 石仓历代诗选卷一百九十二  

明　曹学佺　编  

宋诗六十九  

黄　干  

答曽伯玉借长编  

白露下百草迅商薄脩林幽人起长叹感此节物深揽衣自徘徊抚劒还悲吟丈夫各有志莫作儿女心渉逺当疾驱畏影须就隂愿言理轻车去上南山岑  

九日早发桃枝岭  

登山岂不乐况此风露清排檐夜雨滴诘旦天空明欢然金石交要我林泉盟支笻趂漫汗勇往不计程一水何萦纡千峯拥峥嵘仰视流云驰俯听幽壑鸣班荆得所适斗酒聊共倾人生防有累聚散如浮萍今晨谐胜逰异日难忘情意惬各赋诗庶以纪此行  

道间观瀑布  

行行益以逺惬此心期幽一径险复夷千林宻相樛回首天际山矗靣悬飞流银潢倚石壁玉龙下山湫光摇日璀璨势急风飕飗可望不可亲神往形独留眷言桃枝山久懐卜筑谋岂无一日闲努力穷防搜  

十二日复归桃枝岭  

大溪章溪溪水清上寮下寮山路平三山屹立相犄角百里连亘如长城仰干云霄不盈尺俯视天髙浮寸碧闲云呑吐溢涧谷飞泉喷洒下石壁中有一山名芙蓉端冕正色羣山空望之令人起敬悚僧言直与衡岳同坡陀突兀作云洞虎豹蹲踞栖鸾鳯闻道前朝开辟日曽住浮屠几千众我来巳作五日行皇天一雨复一晴穹林杳霭非人世手执羣仙朝玉京晓来更向山前去忽到山翁栖隠处却忆桃源洞里人日出烟销忘旧路  

侍文公饮浮翠用刘叔通韵  

凉风振幽壑隂云翳前山髙懐励清秋适意林莽间烟横万家井水净防溪湾徒倚暮忘归人境相与闲逰子独何为千里方言还陪此杖屦游忘彼道路艰心期更他嵗依岩结柴闗  

谗人  

监谤兆周蹙偶语挤秦亡古风下刺上国步安且强靖康发深痛熈丰啓余殃惜哉天子明未免谗者伤谗者亦何为君子名愈彰  

拜文公先生墓下  

暝投大林谷晨登崒如亭髙坟郁嵯峨百拜双泪零白杨自萧萧宿草何青青悲风振林薄猿鸟为悲鸣音容久寂寞欲语谁为听空使千载后儒生抱遗经  

与胡伯履  

白露下百草云翳崇冈逰子暮何之倐若孤鴈翔朝发长沙渚夕息湘山阳飞鸣念俦侣慷慨増悲伤故人懐我深逺寄金玉章开缄且疾读慰此饥渇肠是时焞中火朔风扫枯黄嵗月能几何臯兰结防霜脂车策良马日暮道正长徒仆审驱驰前途畏榛荒劣质苦难任白云懐故乡南山一舎隔矫首空西望  

送章元徳司理罢官归永嘉  

送君北门坡遥望东瓯路峨峨白鹤岭渺飞鸾度上有虎豹号下有蛟龙怒车马坚且良维檝夙巳具褰裳涉其险万古不足惧世路剧羊肠皦皦诚易污但能心无愧穷达安所遇毋为婉娈者暂蹶輙惊顾生平麋鹿姿处世叹多忤胡为展良觌握手便如故髙懐发鍼石正论谐韶濩情亲复告别欲语谁与晤乾坤一逆旅日月双脱兔寒儒守蓬荜白首困章句期君以逺大庶足慰迟暮  

访髙佥判所居  

逺树分髙下平洲半有无短亭低宻竹小艇隠寒芦转浪鱼深入斜阳鸦乱呼自慙贵公子未老赋归欤  

甲子语溪闵雨  

樯头五两摇空飞船头百丈牵何迟数篙塘水清可涉故乡千里归何时  

其二  

塘中龙骨髙数层坼田中纵复横青裙箬笠倚车卧但有空车无水声  

其三  

牛女盈盈河汉旁清风肃肃吹罗裳朱门达旦听歌曲莫遣浓隂蔽夜凉  

谢潘谦之  

生平不作温饱计嵗晩宁愁衣褐无一夜娇儿啼彻晓始知寒色已侵肤  

## 石仓历代诗选卷一百九十三  

明　曹学佺　编  

宋诗七十  

陈传良  

读范文正公神道碑有感佚事  

武侯不可致徳造其庐公在衰绖中乃上时政书维时君臣定事与草昧殊出处千载同岂必名迹如行伍拔大将饥寒得名儒推毂天下士百年用其余生平慕河汾未许王魏俱殷勤八司马意独何区区自古朋党论消复莽无期谁令羣疑亡韩富及有为惜哉公不见功名止西陲  

游鼓山  

鼔山闻天下一见名不空自从周职方闽在王防中登山亦几人兴寄随所从骑君常愒日迁客多悲风劒川发瓯西万阻与海通忽然得平壤此山矗其中我行未及巅已见国势雄三韩到呉防不可道里穷俯瞰南来帆沄沄自朝宗曩时诸降王各抚千里封相招神御图旅献东都宫东都今何如胡马鸣蒿蓬一春长雨雾明日归樊笼恣探泉石幽篝灯道归笻  

冬夕书懐  

冬夜苦难晓短景复易夕安得戸牖光不待东方白恍如逰化城琼台若千尺英华发林薮余彩散阡陌平铺浩无垠巽入惟有隙忍寒贪纵观未愿明曦赫柳棉着歌茵梅片堕妆额皭然羣污中有意欲比迹自识玉皇家癯仙陋山泽新来学为农遭嵗屡无麦穉子色恒饥老婢脚尽赤一飰今有待喜更问瓜埸归来看床头瓶粟幸余积且以炊春醪号召巳散客  

哭吕伯恭郎中舟行寄诸友  

去年上溪船落日建安旐今年上溪船濡露金华草当代能几人胡不白髪早念昔防合时心事得倾倒倚庐鱼鼔夜聫辔鸡人晓遐搜接混茫细剖入幽眇挹兹隘溟渤扶携薄穹昊斯文何契濶之子复凋槁百年在无穷寥廓一过鸟家人徴旧闻学者拾余稿区区存万一散逸谁可保君看鲁论上彭夀顔回夭于今悬日月岂必言语好傥无后来者冺没秋毫小南浮呉蜀防北顾闗河杳懐哉各努力人物古来少  

张冠卿以前诗懐哉各努力人物古来少之句为十诗见寄次韵奉酬  

明月不可涴有时障氛霾芙渠生淤泥岂必所处佳老子苦链藏释氏多遣排如欲尽物累自古谁好懐防心观宇宙孰是同与各夜旦无息期日出星河落此有齐人瑟彼有荆人璞嗟余耳目短岂故重然诺朝鸡警冠劒巷犬吠深坞胡然子列子越在郑东甫永懐王黍离莫与戍申许鸡犬各有役人亦宜自努江梅嵗巳过燕子春又来不愁吾鬓霜所恨此志灰扶桑焞焞明阊阖荡荡开欲往岂不可致逺非驽骀  

送刘茂实宰奉新  

远别欲无寐细论惟有酒今当作剧县君意亦乐否江湖吏道僻嵗月民劳乆救之敝精神自爱终袖手要中名甚美用意物所咎君亲兰桂林余茂及樵槱移根托客土顔色非故有赠言几满车一字堪皓首于焉但裁择对越二三友诸贤既当路公论在众口  

逰白石岩  

地向东南倾石际沧海立蛟龙限波涛鸡犬得城邑居然通国望跋莫他山及道人独有之置屋三四级几看星月烂却听风雨急于今二百年我共防鸿集晤语夕阳低对酒秋旻湿明朝江上舟避雨渔翁笠邂逅一俯仰此道可于邑  

寄题陈同甫抱膝亭  

稻粱不难谋轩冕亦易得胡为抱膝翁恻恻复恻恻秋风堕碧梧鳯鸟去无迹怒吟草际蛩儿女泪盈臆忽然舒长啸孤响起空寂令人识雅颂一唱三叹息室庐在路旁耕凿在民籍行人听笑语稚子共眠食读书果何罪须髪又半白此意太劳劳此身长抑抑但勿问门外蓬蒿若千尺  

送叶正则赴浙西宪幕  

频年送行客酒罄诗不工最晩与君别奈此百感丛岐山有鸣鳯雅颂移豳风于时二老生出处海上同曹刘对七箸失色一语中明朝蜀江水不兴灞浐通人心起毫末世故闗鸿防乃知贫贱交不下王霸功霜根宿病骥云帆背飞鸿秋水能隔人白苹况连空相从自束髪各去随转蓬今懐欣有合后防苦未重鲈鱼直万钱羊酪醅一钟愿君飬盛年我友半已翁  

送谢倅景英赴阙  

言诗必南雅自郐吾无讥嗟余生也晩观人以观诗人情日变化往事十九非相从饰边幅欲语懐衔羁久不见官寺下与家人夷渡江六十年得此心自疑早从诸公游晩佐一郡治居尝陈谊髙动与作吏违大白浮朋簪单居欵民扉多文虽素履用拙真良规二年意绸缪一别事渺弥有酒公不饮赠言我何裨穆穆清朝班佥曰尚徳宜何妨着此翁衣冠皓须眉  

借书一首别薛子长  

山阿着柴扉陋甚谁盘桓美人此何求钜竹数十竿日阅书百篇尚觉目力寛欲从我借书我书何足观辛勤抱遗经及此鬓髪斑一语未领防累日不自安虽更圣人手亦恐众説漫况复秦汉下曽莫脩与删致之获麟前存者今若干我无所取裁望洋久空叹读书固非易穷理良独难昨来荷堤上尝试及孟韩此语如防涘此道如丘山  

张漕行部过湘岸有作因次其韵  

春晩得新霁草木日夜緑阳光初蔽亏野暝或单复美人浮湘波领此入蓬屋故放归帆迟更呼渔火续穷探物精华尽付诸凡目忆昨欣晤对令我忘休泍剧谈酒行希危坐兵卫肃相思正倚楼所寄忽累幅瑰辞堪买贫轶韵和难属自从楚骚兴悲些逮差玉后来数唐人欵乃岩隈宿世无梁昭明斯文又谁録  

送郭希吕  

我门闭重重我径阻且深梅花独相依聊以慰我心美人从何来﨑岖自幽寻亦于琢氷中而和南风琴菜甲尚可羮新篘足同斟不知嵗已华归兴生霜砧欲别复少住栖鸟归月林客去鸟翾飞落花满墙隂  

上闽帅梁丞相生日二十二韵  

炎正维中叶皇图再造年天潢流少海星纬粲台躔臣主尝难并乾坤岂偶然千龄开历数一气付陶甄黄屋传神器彤庭领众仙风云从此防日月更谁先昔者求侵地何人赋甫田呉儿咸扺掌哙等欲差肩庙论惟多士戎功不在边一麾分赤社万事属青编吾道诚难用诸儒亦自偏才名多濩落经行失拘挛洛蜀何嗟及熈丰竟祸延旁罗兼雁木平步忽貂蝉甚矣知当宁凄其望济川年来羣老行公在万民悬定作盐梅用行歌杕杜还沧溟宗众滥衡岳倚苍要使垂身后无为慰眼前管弦无算爵桃李未央天鲁燕虽堪颂闽山不足镌中原康济事彛鼎愿聮翩  

送赵叔静教授闽中四首  

家无宿舂粮适意恣所向征鞍催上官帆海看叠嶂有言及当代浩饮益悲壮以兹寘周行盍在几人上  

其二  

读书须读经学文须学古青衫故不换白髪早可数我亦寠人子风雨蔽蓬戸胡为数相过夜话恒过午  

其三  

烱烱出万壑氷壶悬清秋孰与玉瓒中穆然飬黄流孤松髙半天兰芷复过幽看君最雍容奈何短自谋  

其四  

百吏不可试卷懐州校官翩然落南闽不为荔子丹雕虫妙经术倚市多儒冠吾道未必贵政此良巳难  

简友人一首  

南去有五岭北来有重湖水清石益竒往往中州无在昔宦逰者越若韩张徒胡然自衡阳只雁亦不徂  

和张倅唐英咏梅  

种梅欲百畆垂老意未渝有山在堂背有溪在庭除我危坐中央花以寘坐隅人固不可亲花亦不可疎  

其二  

花芳以养性花防以休影更欲从旁谋种秫可半顷冲寒时一杯我醉花独醒醉醒两相忘乆矣系归艇  

春晩书懐二首奉简陈益之  

百舌喜太甚杜鹃恨何深睍睍斯黄鹂律中宫之音物情自不齐天运初无心道人独领防杖藜立芳隂  

其二  

百卉得雨露华滋巧相娯但知悦姚魏河洛竟何如我方悟吾生笺经未成书安得小学师从之注虫鱼  

送郑少卿景望知建宁  

清庙图书寳熈朝雅颂音频烦三节召荏苒二毛轻衣饭家才足丘园意亦深卧听牀下士时作武侯吟  

送沈元诚赴临漳主簿  

谁説乡先进能无沈隠侯青衫今适越白髪竟依刘道固为名累人当与命谋三台行渐近且勿问归舟  

和张孟阜嵗旦韵  

白髪朝看镜青灯夜数更文章输善宦名字误浮生废学儿鼾睡安贫妇馌耕从今定逢吉吾巳卜先庚  

月夜书懐  

送客门初掩收书室更虚新篁髙过瓦凉月下临除妇病才扶杖儿馋或馈鱼今朝吾已过莫问夜何如  

其二  

道徳吾何敢功名代有人苍黄恒畏咎斑白摠忧贫细字书全废深杯酒勿亲静言空自爱万古亦泯泯  

题范秀才万卷堂  

雅尚时相背幽栖我数过儿应看客惯田孰与书多自析唐郴县谁聫汉甲科儒门今有此天意定如何  

和叚仲衡谯楼新军额  

笔落元戎重诗成坐客新谯门双壮观边将一团春梦破盘行玉名存瓮得银衰迟亡补报着意与民亲  

其二  

寒消晴后雪光转冻前风嵗巳宜麻麦人犹厌芥菘楼头千里望笔势万夫雄及此吾何力天低露草丰  

送丁懐忠教授象州  

二毛羁旅乆一飰瘴乡轻把酒时相属令人意自平校官无簿领帅阃甚声名所恨防防雨梅天不肯明  

东阳杜季髙逺访诗以送之  

当世闗衰壮斯文视合离强餐吾岂敢后防子何期村落秋弥好溪山晩更宜逢人相问讯所欠更能诗  

村居  

野衣农圃杂华髪弟兄同佚老便居僻贪闲喜命穷习成杯酌少脱落语言工危坐看流景新萌又落红  

送周介之同年赴徳化宰  

民社须吾党江湖足此情不堪秋暑近欲趂暮潮平拙宦成华髪忧时自短檠君看庐阜石千载尚垂名  

止斋即事  

教子时开卷逢人强整襟再贫知晩节多病得初心地僻茭莲好山低竹树深寄声同燕社明月又秋砧  

挽新昌吕修职  

顷作庵庐客看公手种莳溪毛无乱理宰木有连枝久欲镵他石今还赋此诗黯然懐宿昔絮酒定何时  

送同年林多益丞宁海  

同里衣冠近阔疎同年齿髪多衰变美人宜在玉笋班隠吏亦随花雨县有杭一苇逢迎可毎食双鱼甘防便愿瞻周道竟何如善为身谋吾岂愿清庙笙镛济济陈碧梧鸾鹄深深见由来盛事嵗月晩谁到脩途肝胆见杨花吹水酒揺波一请加餐再无倦  

送郡守汪充之移治严陵  

挂梁龙骨经时蛰井井黄云秋已及十日不雨民未急使君日膳长蔬湆澄空防防云雾入馌妇休眠儿觅笠村春化出云子粒市上明朝升二十农家语圃商语贾恒愿使君无疾苦自今一飰吾腹果健看将母从箫鼔冯翊扶风天尺五见説严陵在何所诏书夺去万舌吐九重欲叩君门阻栖鸟护巢驹恋皁东人自视西人好那知湛露漙秋草春意平铺无剰少有客解事飜然笑元祐治平诸故老身要人扶功未了谁知青丝络马横门道应笑江湖华髪早  

次徳脩仙岩韵  

我家仙岩人迹稀客从何来此何时岷山之阳适海峤万里欲写心精防瀑泉自雨一丘壑有龙蛰不随羣飞病樵弛担渇猿喜虽未作霖良已竒吾闻岷山天与齐仰止不见如调饥君登絶顶小天下此纵有山安足嬉翩然肯过非所期此道辽濶车谁脂愿言税驾毋遄归为我更赋崧髙诗  

赴桂阳道中喜晴书事  

十日九雨垂垂雪马僵仆病泥乗橇披衣闯户得星月耳根久与朝鸡别熟睡八年谋未拙乞米作糜防被啜客来午漏家僮出如今儿噭妻愁絶我纵喜晴心已折可以艺麻多笋蕨茍有一丘吾计决奈何诸公厮役皆豪杰尚爱舂陵老元结  

牡丹和潘养大韵  

看花喜极飜愁人洛阳城外满沙尘还知姚魏辈何在但有欧蔡名不泯夕阳为我作初霁佳节过此无多春更烧银烛饮花下五陵佳气今方新  

觅树栽  

觅得循除数畆园衰迟无力正乾坤学为老圃徒幽意富比封君亦浪言计日若将栽树木成隂当待长儿孙出门怅望春连坞为向云屯斸一根  

汪守三以诗来次韵酬之  

一年春事坠槐宫却爱清和与政通乳燕黄鹂相倡和落花脩竹乱青红羡君有赋非占鵩愧我无才可送穷细与论文一樽酒他时还忆慕江东  

湖楼送客即事一首奉懐益之兼简同饯诸友  

谁家喧骑盍朋簪屋压城头水照檐橘柚两山香尽处荷蒲十里浄相兼愁将久雨春无赖别在明朝酒未厌甚欲去同三四友鲈风更卷一江帘  

和丁端叔嵗晚书懐韵  

来涂蓝缕雪埋人三百于今又六旬奏课定应书下下班春聊复喜津津余蔬被壤农亡恙茂草连扉盗自新曵杖鹿头时极目炊烟齐起两州民  

丁端叔送海错以诗来用韵酬之  

泽鱼山豕各忘年味可胜穷总所便堪笑荆梧相爼豆遂令蛮触自矛鋋食无误蟹车同轨贡不徴蚶泽漏泉我在穷山人迹罕亦防惟错馈甘鲜  

戊申腊桂阳喜雪  

月不能明雨却稀山容野色夜辉辉清霄下际双琼阙仙仗前驱万玉妃亘古岭旁冬不到从今湖外嵗无饥来年此日吾何适簑笠寒江一钓矶  

衡守刘子澄以诗来和韵奉酬  

曵裾朝路不同时谋食衡湘亦把麾一见相忘光可鉴十年何在惄如饥力堪扶世将谁可语不惊人或自危夜雪埋山江欲冻依然春信在南枝  

游南岳  

天作之山曷为哉遥知阊阖正南开两川文武长江下百粤车书五岭来柴望久为周坠典牢愁多见楚遗才不知崧岱还何似我欲将书寄雁回  

登祝融峯喜霁  

仰止扶藜鬓髪苍恰当风雨暗三湘为谁一辟天无际及我重来日未央江过数州多曲折山縁长畆半青黄老僧耐得从头问问到呉门竟渺茫  

和沈帅持要张漕季长韵  

欲杭一苇近声光恨不先期燕子凉旧学甘盘聊此日倦游司马尚他乡别从沧海山横斗来自岷峨水滥觞不谓偶成三楚客得为兰杜附诸香  

送沈帅  

甘盘梦不入髙宗四皓谁知去所终传野有人能论学汉庭无事可言功行藏于此皆成趣谈笑从今得退公分付诸儿理民社宜休堂上听松风  

送范东叔归帅潼川  

楚山黄落洞庭波背却鸡人问钓簑归思甚于三峡壮才名空自十年多曩游记得青灯在后防愁如白髪何我更有懐言不尽聊将短韵代长歌  

登祝融峯观日出  

星月凋零万象昬谁能先我见朝暾东南巳得乾坤正蛮貊方知夜旦分但觉沧溟浮佛屋却忘衡岳近天阍迢迢下憩山腰寺人世浮云尚吐呑  

和刘进之韵兼简呉阜之  

憧憧满眼事何稠落落论心思独幽去国未能身一叶懐人但觉日三秋池塘春草方同梦江渚归舟更别愁安得箫韶仪两鳯不妨燕雀自嘲啁  

初夏有感因用前韵久旱适得雨欣然卒章  

湖山妩媚緑隂稠谁向芸芸得趣幽半破榴花方恨晩新来燕子未知秋去为吏隠虽吾愿归得家山政自愁赖有雨声寛百感忽如孤鳯见羣啁  

同逰张园酒中各叹明年未知谁与此防余最衰病宜去因作诗识之  

春过新烟能有几愁生飞絮转难禁可怜衰白随年少爱看残红到夜深一辈衣冠方事事故园松竹已隂隂明年此防知谁共雁宕山前寄好音  

喜雨  

天顾于人畧有情片时收尽越山青老农望外扶犂立倦客愁边拥被听尘翳欲清阊阖道井花已上辘轳亭防直待黄梅熟未要风池看约萍  

除夜宿处州天寜寺  

人言老去不如初我爱初心老转无懒向门前题鬰垒喜从人后饮屠苏杯盘甚简眠须早礼数多寛拜要扶况复齁齁僧纸帐鸡人不听禁庭呼  

寄僧嗣清  

衡阳杰阁宵人记淮右丰碑刺史书永已桥山藏劒佩空余云汉照林庐河图万古陈东序汗简诸儒校石渠谁道幽深穷衲子乞钱买石更﨑岖  

用前韵寄蒋处州仲可  

幸无骨相可封侯归理先人旧钓逰山下剰栽诸本竹水边须着数间楼羣书可读自随喜一客不来谁与愁时把钓丝消永日鱼儿亦得两三头  

重阳日寄瑞安刘宰留宰以是日宴新第人并见招不及赴  

落帽沾衣总失真追随茰菊亦劳人酒无肴核依然好家有溪山岂是贫沆瀣从空来夜气青防随处际秋旻不知此是登髙否为问慈恩塔上人  

和张端士初夏  

緑隂四合水迷津春去虽愁却可人无数飞萤窥案帙有时乳燕落梁尘满塘荷防将还旧试火茶香又已新短夜得眠常不足僧钟遮莫报晨昬  

已未上巳清明  

霖霪故作落花天佳节重重倍怅然虽有庭除临曲水更无尊俎试新烟酴釄雅欲延春赏杜宇还能破昼眠赖得二昆同一客蕨芽蒲笋短檠边  

挽张材卿知郡  

貂蝉不逮老端明世济谁知好弟兄能着青衫偕计吏却将白髪去边城夜魂俄断凝香寝秋涙仍兼曵履声万石君家同一传嗣书应更有公卿  

挽尤延之尚书  

留宿江湖长子孙行藏节节耐人看及为侍从身垂老欲试平生事转难书就仅题前太史功成方记旧甘盘令人长恨经纶意历事三朝见一斑  

晩春  

千枝寂寞待春风风雨凄凄春已空未晓啼莺相唤语海棠飞尽一庭红  

海棠  

淡月看花似雾中遽呼灯烛倚花丛夜来月色明如昼却向庭芜数落红  

和丁端叔竹梅  

空阶琤若下琅玕全楚何人巧耐寒谁伴八龙长傲雪萧然一榻卧袁安  

其二  

管领春风别有天不论水际与山巅祝融玉立湖湘冻独付寒梢笑粲然  

袁起岩防饮湖上出示古刻酒罢各携桂花以归因成一絶  

湖光不动见鱼虾败纸残编数十家岩桂丛中三四客醉归人得一瓶花  

又和  

湖上帘须半卷虾调氷雪藕各名家有人不解长安饮话极茶铛吸井花  

除夜  

春来十日垂垂雨嵗尽今朝亦未晴衰老见年殊不觉卧听穿叶打窗声  

## 石仓历代诗选卷一百九十四  

明　曹学佺　编  

宋诗七十一  

徐照  

青鸠词  

劳劳复劳劳生人半行客今人行古道古道有行役相逢莫等闲相离易疎隔殷勤红杏花彻宵对芳席明年花发客东西青鸠食花旧处啼  

送翁诚之  

去作巴陵县南州雅有声未凭湘水緑能似长官清笛冷君山月帆轻夏浦晴五言多好句顔杜减诗名  

宿翁灵舒幽居期赵紫芝不至  

江城过一宿秋气入宵浓蛩响移砧石萤光出瓦松月迟将近晓角尽即闻钟人起行庭际思君恨几重  

赠江心寺钦上人  

客至启幽戸笋鞋行曲廊潮侵坐禅石雨润读书香古砚传人逺新篁过塔长城中如火宅此地独清凉  

白下  

白下严州近﨑岖昔未经年丰山米贱洞涸石苔腥一月无新句千峰役瘦形人家因畏虎未晩戸先扄  

送尘老入广化米开田  

行李冲氷雪途程半是船去从人乞米归要海成田遇景因开画思茶自掬泉好风归舶防相立江邉  

途中  

只影微阳外青山自郁盘未经千里逺欲寄一书难堠碣苔侵字鱼塘水过栏西风吹树叶不问客衣单  

还旧山作  

云駮天初霁携儿下短篷数茎归鬓白一衲世尘空日子差潮秋容泊蓼丛江神应念我平穏不生风  

宿寺  

古殿清灯暗虚廊叶扫风掩闗人迹外得句佛香中鹤睡应无梦僧谈必悟空坐惊窗欲晓片月在林东  

题罗隠故居  

片水静无尘青山是四隣上天如有意此地着诗人吟得物俱尽罚令生世贫因来寻古迹座石久生尘  

送李伟归黄山  

心和无白髪长带一琴行几路到君屋数峰当郡城妻孥贫自乐丹药嵗烧成未必圣明代终令隠姓名  

懐如顺上人  

西湖湖上寺一别二三年旧住房长闭新栽树已圆空多相忆梦不得寄来篇喜见隣僧説归期是腊前  

题道上人房老梅  

香有竹风知无尘杂野姿为怜新白髪重记旧题诗藓带龙鳞剥蜂沾蠧屑垂不来三十载半树是孙枝  

题衢州石壁寺  

岸石横生脉平林一里溪众船寒渡集髙寺逺山齐残磬吹风断眠禽压竹低自嫌昬黒至难认壁间题  

路逢杨嘉猷赴官严州  

诗合千秋意难将片石镌相逢因在道惜别未移船野歩僧同憩宵吟吏废眠思君还有梦前到钓台邉  

题芗林  

秪为登山逺当门叠石危人来嗟故迹景胜入名诗立鹤髙于槛欹花半在池百年庭际木新长挂冠枝  

宿吉州永庆寺  

古邑溪邉寺吟人爱寂寥少僧斋室废乞食钓乡遥钟逗含霜韵楼垂近斗杓汉时铜铸佛瞻礼到今朝  

送翁灵舒游邉  

孤剑色磨青深谋秘鬼灵离山春值雪忧国夜观星奏凯邉人悦翻营战地腥所期归幕下何石可书铭  

懐赵紫芝  

一别一百日无书直至今几回成夜梦独自废秋吟小雪衣犹绤荒年米似金知音人亦有谁若尔知心  

题翁卷山居  

十年前有约今却在城居羡尔能携子深山自结庐引泉移防石栽药就园蔬见説髙林外樵人听读书  

访僧居  

客至无他事房门不厌敲好山元带郭损屋旋铺茅静砌生灵药髙林出逺郊水禽多不见春暖渐营巢  

永州寄翁灵舒  

古郡百蛮邉苍梧九防烟去家疑万里归计在明年风顺眠听角楼髙望见船筠州当道半长得秀诗篇  

石门瀑布  

一从天下曽经李白看千年流不尽六月地长寒入树跳微沬冲崖作怒湍人言深碧处常有老龙盘  

移家雁池  

不向山中住城中住此身家贫儿废学寺近佛为隣雪长官河水鸿惊钓渚春夜来游岳梦重见日东人  

送奭上人化縁  

専志事偕成期师此一行阁开灵佛像碑载施人名江濶风催渡村深雪废程暂劳曽共説终可送闲情  

白石岩  

一石嵌遥天千峰叠在前人行不到处仙去未多年窦暗云生像檐斜日照泉皇朝宣赐物弟子尚能传  

龙湫瀑布  

飞下数千尺全然无定形电横天日射龙出石云腥壮势神犹駴寒声佛共听昔人云此水涴目最能灵  

题夏景清湘中阁  

湘中山与水自古有人云此是曽游地今来尽属君残风吹防草空庙入江云却忆还乡梦清猿半夜闻  

中夕  

中夕独依依闲行未掩扉水邉山出月松上雨沾衣棹响初如近萤光渐欲稀不甘尘内事长与此心违  

题丁少瞻林园  

州分低岭外来向此园行路改初栽树堂成未有名药苖如草长岩溜入池清欲识懐君意时闻鹤一鸣  

李夫人  

延年有妹顔如花十四选入君王家翡翠结帘玉镂牀君王一时无暂忘朝朝出入芙蓉殿莫道妾身出微贱妾生未乆身入泉上天何不与妾年君王爱妾言不死逐夜宫中唤方士  

山中寄翁卷  

忽看春至复春还门外烟云没野山吟有好懐忘瘦苦贫多难事损清闲栁花未散色全緑杜宇乍啼声更蛮闻到扫松溪雨后梦随樵唱到岩闗  

宿翁卷书斋  

一山秋色同谁看又复相寻出郭来隣竹种成髙碍月庖泉汲少近生苔忽惊寒事砧初动不辨晨光戸尽开君爱苦吟吾喜听世人谁更重清才  

髙山寺晩望  

石路近门方不险刺桐疎处见僧归小坡重叠无平屋四月隂寒尚裌衣山入道州髙莫比水分湘口緑相围暮云不隔东南望一片遥兼白鸟飞  

猿皮  

路逢巴客买猿皮一片防茸似雪丝常向小窗铺坐处却思空谷听啼时弩伤忽见痕犹在笛响谁夸骨可吹古树圑团行路曲无人来作野宾诗  

观所养鸂  

一身文采异常流却使闲身不自由永日翠笼相并睡岂无魂梦到沧洲  

栁叶词  

嫩叶吹风不自持浅黄微緑映清池玉人未识分离恨折向堂前学画眉  

舟上  

小船停桨逐潮还四五人家住一湾贪看晓光侵月色不知云气失前山  

题赵明叔新居  

社坛侧近地图寛所作园池在此间十万人家城里住少闻人有对门山  

题张提举西野  

渡头风景如前日谁种桃花在雨邉未晩人家门戸闭鹭鸶闲立钓鱼船  

寄家书作  

屋头桑叶大如钱知是吴蚕第一眠逺水忽来潇岸没家书却寄道州船  

附徐玑诗【`字灵晖照之弟也`】  

江亭临眺  

问得梅花信寒林动晓声雨来山渐逺潮去水还清寥落寻新句欢娱解宿酲相携归路滑灯火起孤城  

湘水  

湘水几千里平流少急湍数家分市井列石起峰峦岂是昔曽到犹疑画上看吟诗身渐老向此作微官  

泊舟呈灵晖  

櫂歌风又起系缆野桐林月在楚天碧春来湘水深官贫思近阙地逺动离心所喜同舟者清嬴亦好吟  

凭髙  

凭髙散幽防緑草满春坡楚野无林木湘山似水波客懐随地改诗思出门多尚有溪西寺斜阳未得过  

送徐照先回江右  

骨体先如鹤离家嵗已周欲知诗思逺曽共楚乡游穷达身将老分携菊正秋江西看旧友归计少迟留  

春日游张提举园池  

西野芳菲路春风正可寻出城依曲渚古渡入脩林长日多飞絮游人爱緑隂晩来歌吹起惟觉画堂深  

送翁巴陵  

曽识巴陵道重携印绶过地偏无防计俗厚有弦歌官况湘流碧诗情楚岫多梅花送征棹万里接阳和  

同友人登翠麓亭  

缓行循翠麓凝睇俯清湾舟楫芦花外江山夕照间天寒虽日短嵗晩亦身闲髙树梅初发与君相共攀  

黄碧  

黄碧平沙岸陂塘栁色春水清知酒好山瘦识民贫鸡犬田家静桑麻嵗事新相逢行路客半是永嘉人  

寄陈西老  

长日无吟伴闲庭伫物华竹枝斜带雨草色净侵沙风度平生友隣居几十家可曽乗小醉访尔一瓯茶  

初夏游谢公岩  

欲取纱衣换天晴起细风清隂花落后长日鸟啼中水国乗舟乐岩扉有径通州人多陟此犹自忆髯公  

喜奭上人至  

住与佛居近僧闲稍问诗湖山明月夜风露菊花时达意言常省微吟歩自迟老来朋旧少爱尔得相随  

孤坐呈客  

晨起犹孤坐缾泉待煑茶寒烟添竹色疎雪乱梅花独喜忘时事谁知改嵗华多君能过此人里似仙家  

题石门洞  

瀑水东南冠庐山未足论飞来长似雨流处不知原洞里龙为宅溪邉石作门游行谢康乐访有故基存  

春望  

楼上看春晩烟分逺近村晓晴千树緑新雨半池浑栁宻莺藏影泥新燕有痕轻寒衫袖薄杯酌更须温  

夏日懐赵灵秀  

古郡草为城懐贤隔此扄水风凉逺树河影动疎星江国晴犹润烟林暮转青荷锄曽有约独喜带骚经  

夏日懐诗友  

流水堦除静孤眠得自由月生林欲晓雨过夜如秋逺忆荷花浦谁吟杜若洲良宵恐无梦有梦即俱游  

腊日骊山渡逢故人  

天寒多木叶愁思满溪滨惆怅徃来渡经行多少人时情犹重腊嵗事毎占春与尔他乡旅谁当懐抱新  

湘中  

旧説湘中事身来又可寻庙存虞帝迹江照楚臣心为客人俱逺题名刻自深春廻洲渚緑遥望正沈吟  

夏夜同灵晖有作奉寄翁赵二友  

斋蔬惟少睡露坐得论文凉夜清如水明河白似云宿禽飜树觉幽磬渡溪闻欲识他乡思斯时共忆君  

檄途寄翁灵舒  

闻道长溪令相留一馆闲便令全近舍尚隔几重山为旅春郊外懐人夜雨间年来疎览镜怕见减朱顔  

送瑞州张知録  

嵗暮不惜别君行是宦游江西多野水湖上正髙秋旧友曽过处新题必笑留官闲可寻访竹迳最深幽  

秋夕懐赵师秀  

冷落生愁思衰懐得句稀如何秋夜雨不念故人归蛩响砌尤静云疎月尚微惟怜篱下菊渐次可相依  

送赵明叔为漳浦宰  

去年官满处送子意何如地接泉山近人依大泽居南中繁赋役美政辑田庐公退无他事弹琴更读书  

秋日登玉峰  

玉琢孤峯压富沙人行峰顶歩云霞溪流缓去几回曲树色幽分无数家翠拂寒烟平似水红飘霜叶逺如花明朝重向城中望对此孤峰应不差  

壬戌二月  

山城二月景如何行处时时听踏歌淡色似黄杨叶少浓香如密菜花多眷容每到晴时改天气偏从雨后和好向溪头寻钓侣小溪连夕涨清波  

题东山道院  

古院嵌石作层緑苔芳草近郊坰溪流偶到门前合山色偏来竹里青静与黄蜂通戸牖闲将白鸟共沙汀道人亦有能琴者一曲清徽最可听  

访湖友  

城中日日望南湖乞得闲来就隠居渐下秋霖篱菊长才消暑气渚莲疎壁间古画多贤像案上尘编半佛书未见主人逢稚子不通姓字独踟蹰  

夏日闲坐  

无数山蝉噪夕阳髙峰影里坐隂凉石邉偶看清泉滴风过微闻松叶香  

丹青阁  

翠霭空霏忽有无笔端谁着此工夫溪山本被人图画却道溪山是画图  

秀峰寺  

篮舆晩泊近岩隈精舍门临古道开僧子相逢便相识十年三过秀峰来  

过九岭  

断崖横路水潺潺行到山根又上山眼看别峰云雾起不知身已在云间  

春雨  

断桥横路浅沙邉沙岸疎梅卧晓烟新雨涨溪三尺水渔翁来觅渡船钱  

新凉  

水满田畴稻叶齐日光穿树晓烟低黄莺也爱新凉好飞过青山影里啼  

## 石仓历代诗选卷一百九十五  

明　曹学佺　编  

宋诗七十二  

翁卷  

思逺客  

涉夏思已深感秋念愈廹思念者为谁为彼逺行客客行曷辰休怅望朝复夕出门虚有待命驾焉所适邈邈阻前欢悠悠抱今戚中庭一株树嘉实转金碧爰忆花开时花邉语离析惜此不忍餐留之君摘拟君君未来回肠更几折何当乗梦时傥遂徽容觌  

登飞霞山作  

局居厌纷丛荡志寻岖拂衣出城隅杖防循湖隂何年彼真仙遗宫寄幽岑连树窈防密灵洞疑虚沈攀条承鲜立石弄澄深眺睐増殊欢超忽消烦襟美人逝云逺青草畴与吟感昔兴重嗟防意良在今山公悦崇资嵇氏陶清音保真道无违嗜欲情易淫顾乏安期姿华鬓能不侵  

和陈待制秋日湖楼宴集篇  

一夕鸣雨来秋容变俄顷湖山属初霁风烟带微冷侍臣设芳筵开楼翫澄景懐我林下人招携共观省碧草铺近洲白云冐遥岭依稀兰杜香髣髴潇湘净抚化篇忽成达生累全屏即是造物游何必神仙境  

送刘几道  

束髪同执经交分人莫如我愚百无成蹭蹬空林居君文最竒崛二十魁荐书青衫何太晩警捕殊区区是月蝉始鸣秀色连郊墟俶装趋海邑指期当憇车老大恋亲友暂别犹欷歔况此一分手归期三载余积雨山川晦新晴氛雾除殷勤送客吟掺执行子裾愿言乗髙风矫翮凌太虚  

醻友人  

常忧别时数毎苦欢事疎矧兹同心人契濶三月余昨日携瘦藤徃访林间庐差池不一见出门恨何如今晨苍童来赠言委璠璵吟翫弗忍释绚彩揺襟裾子有供世才胡为未展舒我无资身防合守贫贱居积疴困疲薾焉得愁闷除殷勤荷乆要尚肯念到余南枝早梅白古涧寒流虚明当复相寻行游带琴书嚼花饮芳泉哦诗更踌躇  

寄赵灵秀  

千山落叶深髙树不藏禽游子在何处故人劳此心闲灯妨逺梦寒雨乱愁吟僧奭曽相约花时共一寻  

送人赴沅州任  

旧贡包茅地中存古意长去程逢岳雪上事带春阳露结硃砂气波流白芷香大夫祠寂寞烦与奠椒浆晩秋送徐玑赴龙溪丞因过泉南旧里  

卷中风雅句名匠亦难如逺邑亲微禄他乡过旧庐程途多见菊行李半担书未信文明代无人荐子虚  

寄逺人  

秋气日凄清秋衣纫未成在家犹不乐行路若为情几处好山色暮天羣雁声分明相忆梦夜夜出江城  

太平山读书奉寄城问诸友  

寥寥钟磬音永日在空林多见僧家事深便静者心虚庭云片薄侧径石根侵此去城问逺君应懒出寻  

春日和刘朋逺  

苦雨滴檐声风囘昨夜晴一堦春草碧几片落花轻知分贫堪乐无营梦亦清看君话幽隠如我愿逃名  

宿邬子寨下  

已谒龙君庙明朝早过湖傍沙船尽泊经火地犹枯秋至昬星易空长楚月孤萧条村戍内更防数应无  

晓对  

独对晓来晴天寒景物清梅花分地落井气隔帘生曽是吟招隠何时遂耦耕萧疎头上髪已白二三茎  

寄永州徐三椽曹  

闻説居官处千峯近九疑合流皆楚水髙石半唐碑香草寒犹緑清猿夜更悲其中多隠者君去得逢谁  

书隠者所居  

百事已无机空林不掩扉峯霑朝露润鹤带晩云归石老苔为貌松寒薜作衣山翁与渔父相过转依依  

寳冠寺  

山多猿鸟羣永日絶嚣氛一涧水流出几房僧共闻拄笻黏落叶拂石动寒云谁昔来营此寻碑看记文  

寄山友徐灵晖  

指非殊俗好那肯爱幽居深径无来客空山自读书树蝉经雨少门栁望秋疎相忆何时去闲园共尔锄  

友人林居  

花石与林庐皆非俗者居铺沙为径软因竹夹篱疎留客同家食教儿读古书常言治生意只欲似樵渔  

送包释可抚机  

州带福星明君今指去程乱山秋雨后一路野蝉鸣时静军书少人闲官况清归来话风土尽识荔枝名  

送赵嗣勲  

休思孤屿峯且住看吴中一片太湖色逺涵秋气空藕塘南北棹芦港去来鸿入幕多僚属惟君事不同  

信州草衣寺  

檐多山鸟啼山外玉为溪林树若又长塔峰应更低数僧归似客一佛壊方泥宴坐当时事廊碑列具题  

送卢主簿归吴  

湖波长浩荡苑緑徧幽竒皆是全吴地今非昔代时鸱夷无旧舸泰伯有新祠吟苦曽游客因君动逺思  

题竹  

偶种得成隂翛翛过别林月寒双鸽睡风静一蝉吟映地添苔碧临池觉水深贫居来客少頼尔慰人心  

哭徐山民  

已是穷侵骨何期早丧身分明上天意不与苦吟人花色连晴昼莺声在近隣谁怜三尺像瘦鹤似精神  

处州苍岭  

歩歩蹑飞云初疑梦里身村鸡数声逺山舎几家隣不雨溪长急非春树亦新自从开此岭便有客行人  

题武义赵提干林亭  

武陵诸胜状如列在檐前一郭楼台日数村桑柘烟鸟啼春满谷秧緑水平田中有渔樵影吾诗咏不全  

送吉水包长官  

不耻身为令惟存济物心离家春雨足入境夏苗深吉字水初识洞岩仙可寻知君脩净化白日只弹琴  

南涧寻韩仲止不遇  

树树有佳色山蝉不住吟掬来南涧水清比主人心屋上云飞冷篱根藓积深留诗在岩壁明日更相寻  

白纻词  

翩翩长袖光闪银绣罗帐宻流香尘歌分四时舞一色渌觞传处驰金轮急竹繁丝互催逼吴娘娇浓玉无力呵星唤月留夜长十二围屏暖山色  

秋居寄西里居  

逐日看山有几回满山风日属秋哀贫家嵗计惟收菊幽径时常不扫苔新得酒方思欲试旧存吟轴见还开凉天在处清如水能赋惭无宋玉才  

寄筠州张録事  

毎到友朋相会地未尝一日不思君小诗曽托乡僧寄善政因逢故客闻山上仙踪丹鼎在郭邉溪色市桥分公余若起吟游兴游处多应见白云  

次徐灵渊韵赠赵灵秀  

半轴黄庭看不厌诗囊茶噐毎随身三年在任同仙隠一日还家只旧贫种得溪蒲生似髪教成野鹤舞如人出门便是登山路更要前山翠色匀  

题东池  

一池寒水緑粼粼池上初梅白未匀谁念酒旗飞动处唐朝曽住作诗人  

寄张季思  

荆吴中隔万山遥那得相逢话寂寥长忆梅花好时节访君船泊在枫桥  

南塘即事  

半川寒白满村烟红树青林古岸邉渔子不知何处去渚禽飞落拗罾船  

附赵师秀诗  

后哀  

交交谷鸟哀郁郁涧松折山民无还期春物失怡恱平生感斯人难以常理説共智已则愚忽巧众亦拙芳名信可垂在世何寂灭含凄为卜兆窀穸利兹月行当宿草生当使我泪歇未知百年后谁复耕此穴寄言苦吟者勿弃摄生诀  

和陈水云湖庄韵  

粼粼水増波叠叠云弄影昔夸春径妍今爱秋塘静芳筵集宾彦清宴除艳静时当新雨余苍翠献林岭既忻冲抱舒复快逺目骋聊嘉钟鼎人而廼眷箕颍深营察髙趣雅咏发沈景独使和者难一夕愁欲瘿  

桐栢观  

山深地忽平缥缈见殊庭瀑近春风湿松多晓日青石坛遗鹤羽粉壁剥龙形道士王灵寳轻强满百龄  

进贤道中  

半月逢梅雨初晴客意消莺声临野水松影卧新苗少憩休舆卒闲行过板桥平生无饮分空愧酒旗招  

徳安道中  

餐余行数歩稍觉一身和蚕月人家闭春山瀑布多莺啼声出树花落片随波前路东林近惭因捧檄过  

防景轩  

此中非一景欲状固难名江近秋隂早山多晓气清断云分树泊饥鹤下田行别拟深更至虚空看月明  

桃花寺  

旧有桃花树因云寺故名石幽寒鹭上滩逺夜僧闻汲井连黄叶登台散白云烧丹勾漏令无处不逢君  

送蒋节推赴岳阳  

君山那可上四靣是层波此地风烟古前人赋咏多征帆冲雁字官舍近渔歌况尔脩真者回仙必见过  

大慈道  

青苔生满路人迹至应稀小寺鸣钟晩深林透日微野花春后发山鸟涧中飞或有相逢者多因采药归  

送潘景参赴利路帐干  

蜀道如天逺携家难计程不从三峡过免听几猿声戍宻野花少栈虚山雨鸣同年应寂寞此去子成名  

送赵判官  

三嵗莲花幕何曽仕者同开墙通野客分树借江鸿与世深无味于民自有功神仙今已近不畏引帆风  

严州潇洒亭  

髙榭出禅闗人家向下看千峯春隔雾数里夜闻滩偶至因成宿前游亦隔寒州人多有咏何不见方干  

寄徐县丞  

自尔为官去吾扉尽日闗池成逢夜雨篱壊出秋山嵗事登禾稼朝纲去草菅题书寄漳水専俟好诗还  

缙云县宿  

亲知因别乆具酒劳经过古邑侨人少春寒入夜多雨香仙地药烛动石桥波稍觉离家逺乡音一半讹  

月夜懐徐照  

月色一庭深迢遥千里心湘江连底见秋客与谁吟寒入吹城角光凝抱竹禽亦知同不寝难得梦相寻  

翠岩寺  

石岩看不见翠色自重重春雨生松叶山风响铁钟碑顽工费墨草嫩緑添茸住院吴僧老相迎忆旧逢  

薛氏庐  

不作封侯想悠然逺世纷惟应种事犹被读书分野水多于地春山半是云吾生嫌已老学圃未如君  

送徐道晖游湘水  

春尽雨霏霏春寒犹在衣人寻香草去雁背逺峰归潇水添湘濶唐碑入宋稀应知名与姓题写徧岩扉  

龟峰寺  

石路入青莲来游出偶然峯髙秋月射岩裂野烟穿萤冷粘防上僧闲坐井邉虚堂留一宿宛似雁山眠  

和鲍县尉  

留僧秋阁上身自伴僧闲潄齿临寒水焚香对逺山野禽偷菓去童子借经还余兴成诗句髙题屋柱间  

小舟  

小舟随处去幽意日相亲野草劵荷叶轻鸥似逸人闲思此湖水曽洗几京尘甚欲营渔屋空虚未有因  

送奭上人抄化  

冐寒独向何方去为建灵山阁未能诗卷带呈看疏客药炉留借共房僧夕阳岸上行枯叶瀑布岩前听拆氷事到有縁随处应回来金碧入云层  

呈蒋薛二友  

中夜清寒入緼袍一杯山茗当香醪乌飞竹叶霜初下人立梅花月正髙无欲自然心似水有营何止事如毛春来拟约萧闲伴重上天台看海涛  

暮春书懐寄翁十  

帝里逢春雨不干才晴数日又春还桐华半落官河水榆叶全遮客舍山未悔谋疎令事去最怜粮乏碍身闲菖蒲九节今堪采思尔逍遥涧谷间  

借居湖上  

出仕归来贫似旧借园因近画桥居纵观不用春携酒清坐何妨夜读书港小只通闲客棹树低多碍故人车向时城里縁尘土乆欲湖邉住嵗余  

玉清夜归  

岩前未有桂花开观里闲寻道士来微雨过时松路黒野萤飞出照青苔  

山路懐翁卷  

困时躭茗不论杯天气初晴又有雷寂寞小亭看药坐晩风时复堕青梅  

采药径  

十载仙家采药心春风才过得幽寻如今纵有相逢处不是桃花是緑隂  

## 石仓历代诗选卷一百九十六  

明　曹学佺　编  

宋诗七十三  

黄公度  

癸亥秋行县夜寓下生院倦甚慨然有归欤之兴戯用壁间韵以盟泉石  

何须轮拥朱不愿佩悬玉青山得去且归去谋生待足何时足林间招提金碧开门外过客谁能来桂华落尽无人问古墙秋迳生青苔旧山泉石故应好莵裘不营亦可老此身已与三径期未分渊明迹如扫  

鸟影度寒塘  

秋色满潇湘天寒鸟翔数声离叠嶂片影度横塘风翮搏寥廓烟踪入茫乍随萍荇没还共水云长冷浸千寻碧斜侵两岸霜凝眸西塞逺几防带残阳  

仙霞道中阻雨  

薄暮雨霏霏归心恨不飞客程三日阻家舍半年违涧澁水争道山空云触衣凭谁洗光手取出太阳辉  

过使华亭悼七友【`縁赴试漕台覆舟于此`】  

恶石乱峥嵘胡为君此行功名成底事舟檝悮平生天逺宁容问滩流本自鸣林猿如防意故作断肠声  

奥村晩望  

山逐寒云断天随暮霭低稻畦迷上下樵径自东西故国存书剑他乡咽鼓鼙涓埃期补报未敢卜幽栖  

初秋夜坐  

纳凉北窗下景象有余清林暝惟萤影庭幽賸竹声语阑惊坐乆露重觉衣轻不寐饶诗思徘徊参斗横  

和徐子由题昼寂轩  

木落孤城逈苔封古寺深结庐依近地隠几惬幽心细草秋仍緑脩篁晩更隂红尘门外路六辔漫如琴  

庚申元日  

茧足度残腊回头又一年文书疎病眼事业付髙眠盥栉从朝懒衾裯觉夜便南邻竞春色车马日喧阗家僮归得王庆长宓消息知留浙中秋举  

倦仆去复返怜君归未能吟余幽砌月梦破短檠灯地僻人稀到书成雁莫凭秋风霜翮徤天末看飞腾  

乆不得浙耗  

独酌浇愁酒慵翻信手书折腰行俗吏投足且吾庐嵗月莺声老江湖雁影疎依栖五侯第旅食近何如  

苦热  

玉井晨不冷茅檐午欲焚月揺看画箑榴吐认红裙逈野都如火竒峰空自云衣巾负芒刺曝背有人耘  

返照  

返照隠西山烟村一水间路长人自急林暮鸟知还枫巷秋常扫蓬门夜不闗风尘犹剧盗嵗月但催顔  

倚薄  

茅檐供倚薄藜杖任扶携天入平芜濶山含宿霭低树声风曲折野色晚凄迷容易营生事秋田稻欲齐  

闲居  

一水逺能白羣山隂更青静怜风细细闲任雨防防春色供多病时情畏独醒平生忧国意客至问朝廷  

和郑叔友厚题真如  

南郡趋新幙微官愧野人客懐投寺晩归梦到家频嵗月看蓬鬓尘埃听葛巾相随一杯酒且慰百年身  

三月三十日郊外即事  

雨积稻畦白晴添麦垅黄野桥排雁齿山路转羊肠鸟语有时好田家随事忙一年春尽日身迹更他乡壬戍中秋沿檄行县与龚实之同宿于琴泉轩  

揺落江城暮招提访旧游泉声终夜雨竹影一弦秋露湛衣裳冷山空枕簟幽故人怜寂寞抱被肯相投  

晩泊桃源驿奉懐幕府诸公  

下马泊孤亭人烟接古城半村留晩照万壑送秋声风月思度文章愧长卿桃源何处在山驿至今名  

题凉峯  

倚杖清秋逺弹琴白昼长笙箫离馆废云木晩峯凉徃事空流水归心满夕阳相逢惜分手珍重故人觞  

题定光寺  

为怜山色净百里赴幽期叠嶂生寒早脩林出日迟年华空晼晩时事竟艰危咫尺故园在题诗有所思  

过白衣庄  

草树天邉碧溪流雨外浑仆夫经燕岫筋力尽龙门斜日当幽径轻风度晩村筑场茅屋底约畧似东屯  

除夜  

暮景流年速寒灯照夜长艰危仍薄宦时序更他乡雪暗吴宫下春归越峤傍明朝对佳节无处觅椒觞  

题方民瞻恺草堂  

结宇嚣尘外寓形天地间幽懐付松菊髙卧对云山门巷来人少琴书竟日闲可怜朝市客名利损朱顔  

冬日道间  

嵗熟牛羊饱村寒鸟雀呼霜余山骨露水落涧毛枯归艇收渔网行人问酒垆微躯任南北未觉旅懐孤  

喜雨  

皇天啬甘泽为农生理休哀哉桑麻瘁得意蓬蒿稠一夜檐溜雨晓屋喧鸣鸠惊涛注空壑秀色溢平畴田舍无宿储及此寛百忧陌上谁家郎惟恐阻春游  

和龚实之茂良闻敌人败盟  

请缨未系单于颈置火须然董卓脐列郡奔驰喧羽檄圣朝哀痛下芝泥盟寒闗陇无来使春晩江淮有战鼙十载枕邉忧国泪不堪幽梦破晨鸡  

和宋永兄咏荔支用东坡刑字韵  

脩竹繁隂覆緑萍压墙朱实鬬星星明珠落掌骊龙睡丹殻归盘白马刑曽指画圗夸北客仍看喜色动南溟可怜伧父流涎乆何日乌山始一经  

次韵陈宜中携诗见访  

朝来干鹊啅檐牙昨夜灯开送喜花好事宁期贵公子携诗肯访野人家客愁到此逢寒食薄宦羁人屡嵗华载酒他年问竒字故园归去老桑麻  

至日戯题天福寺  

去年至日老夫家呼儿具酒对梅花今年至日空奔走岂止无花亦无酒薄宦驱人无已时客懐牢落强裁诗君不见杜陵老诗伯年年至日长为客  

次韵宋永兄春日放言寄秉彛广文兄  

君不见邉孝先才得午枕一觉眠便遭弟子嘲便便又不见马季长横经髙堂坐绛帐背后女乐盈妖妍青春一去少者老白髪不分愚与贤刻苦要称天下士何如落魄地行仙东风来习习新月照娟娟若逢花解语须用酒为年  

秋夜独酌  

溪山态足身无事天地功深嵗有秋投老相从管城子平生得意醉乡侯卷帘清坐月排闼横笛谁家风满楼可是离人更遗物自縁身世两无求  

李园招陈彦招同饮  

稻粱粗饱任纷纷鸿鹄低徊鸡鹜羣万里归心闽峤月十年羁梦瘴溪云隣谙好事频赊酒家不全贫肯卖文未用天涯叹离索开樽满意説榆枌  

早春红梅盛开有感  

不与雪霜分素艳却随桃杏竞芳辰自知孤洁羣心妬故着微红伴早春  

白沙夜闻滩声  

错认松风万壑传仍如急雨碎池莲青灯孤馆元无寐况复溪声到枕邉  

题须江驿诗后  

归来已负百花期闲拂尘埃看旧诗极目平芜二千里乡心惟有杜鹃知  

赠延福端老  

我来欲问小乗禅惭愧尘埃未了縁忽忆去年秋夜话共听风雨不成眠  

题潮阳石塔寺  

投檄真成出瘴乡篮舆渐喜到僧坊长风解事吹江雨乞与行人五月凉  

## 石仓历代诗选卷一百九十七  

明　曹学佺　编  

宋诗七十四  

张九成  

山中见柿树有感  

兹山余初来掩冉柿叶青相去未三月柿花亦已零及兹寻去路累累满空庭人生岂无情眷眷不忍行严霜八九月百草不复荣惟君粲丹实独挂秋空明寄语看园翁勿使堕秋风愿比樱桃春置之大明宫  

鲁直上东坡古风坡和之因次其韵  

幽兰如君子闲雅翰墨塲春风晓畦暖斜日半窗光竟夕澹相对菲菲吐暗香掩闗清杖屦帘卷度脩廊钗玉茎分紫官梅花更黄岂惟堪纫佩试伴菊英尝退处深林好休移庭户傍自同凡草茂无事莫相伤  

正月二十日出城  

春风驱我出骑马到江头出门日已暮独行无献酬江山多景物春色满汀洲隔岸花绕屋斜阳明戍楼人家渐成聚炊烟天际浮日落雾亦起羣山定在不江栁故撩人萦防不肯休风流廼如此一笑忘百忧随行亦有酒无地可迟留聊写我心耳长歌思悠悠  

二十六日复出城  

杜门不肯出既出不忍归借问胡为尔江山栖落晖濯濯潄寒玉青青入烟霏栁色明沙岸花枝作四围玉塔天外小渔舟云际微兴逺俗情断心闲人事稀我本江湖人误落市朝机计拙物多忤身臞道则肥所以此胜概一见不我违吟余尚多思白马背人飞  

十二日出城见隔江茅舍可爱  

茅屋临江上四面惟柴荆緑隂绕篱落窗几一以明门前滩水急日与白鸥盟不知何隠士居此复何营朝来四山碧晩际沙鸟鸣碁声度竹静江深琴调清终携一樽酒造门相对倾心期羲皇上安用知姓名  

食苦笋  

吾乡苦笋佳出处惟石屋玉肌腻新酥黄衣縁深緑林深恐人知头角互伸缩烟雨养春姿此物未成熟三月腊酒香开樽慰幽独烹庖入盘爼防酱真味足未须五鼎牛聊称一囊粟朅来庾岭下嵗月去何速经冬又七春未分穷途哭今朝好事者恵我生一束头髠甲烂斑味恶韵麤俗儿童不惯尝哕噫惊媪仆老妻念乡味放箸泪盈目丈夫志有在何事校口腹呼奴更倾酒一笑风生谷  

有客  

春雨止复作闭门无与居童奴告余言有客叩吾庐束带出见之颀然一丈夫手携一樽酒辞气何晏如谓言乆闻名曽未瞻簪裾天寒宜饮酒一杯聊以娱盘飱亦草草蔬果间溪鱼顔色温胜玉言谈贯如珠岂期有道者而来警我愚酒酣意两适心闲乐有余四海元有人君勿轻荒区  

菖蒲  

石盆养寒翠六月如三冬勿云数寸碧意若千丈松劲节凌孤竹虬根蟠老龙傲霜滋正气泣露春容座有江湖趣眼无尘土踪终朝澹相对浇我磊磈胸  

三月晦到大庾  

我登超然台积雨乆不止台下栁成行掩映盈塘水环塘率乔木倒影弄清泚恍如在故乡西湖幽寺里气象极幽深景物尽苍翠十年劳梦想一夕居眼底独坐不能去颓然起深思钟鸣主人归烛光何烨炜笑语复移时夜久余当起归路夫何如江声寒玉碎  

九月七夜喜新凉  

晩来天宇隂便有如许凉衣襟不作苦灯火耿寒光青编如故人入眼兴未央忆昔炎歊日蒸郁如扬汤百事懒不支何暇攷短长念此深自喜拂窗净琴张老来纵眵昬闭目自焚香心清神亦正圣贤俨在傍此意勿轻语此景吾弗忘  

十一月忽见雪片居此七年未尝有也  

寒色遽如许神清瘦不禁瓦沟声磔索珠琲乱衣襟斯须忽复变玉屑堕前林风劲势回旋飘飘蔽遥岑落此炎瘴地七年到于今不见六花飞况闻寒玉音今年盈尺瑞天以慰吾心呼儿具杯盘开樽须满斟更制白雪辞入我緑绮琴  

庚午正月七夜自咏  

余性寡所谐平生惟自得谈名颈深缩论利面作赤文不贵雕虫诗尤恶钩擿麤豪真所畏机巧非余匹所以常闭门千载求知识黄卷有可人为之忘寝食亦复爱山水防杖无与适看云独忘归听泉常永日内乐万事休中虚众妙入欲以语斯人此事吾无力道防亦乆矣无言三叹息  

课书二首  

汲汲我何事爱此窗日光北门终日开风透轩槛凉贫病何以疗六经真古方荣辱顿尔失太山亦毫芒呼儿来读书弦诵惊满堂仕途有防径掩口笑我狂  

横浦非吾土乆寓亦何聊不学竹林友把酒持蟹螯饥寒何用遣惟以文字消方其得意处捽茹亦逍遥顿忘物我情天地本寛饶告尔二三子我歌汝其謡  

罢禄  

嗟余命偏竒一生堕枯槁虽无青精饭顔色亦自好富贵防污人脩洁终可保居处既悠悠衣食亦草草静观天寳间脂泽逞淫姣氷山赫日来随例须崩倒所得无纎毫所防不到老施施若无事忧心惄如捣  

偶成  

冐热不安寝整冠常夙兴清风入我懐眷眷如有情嗟彼朝市人正与膏火争藏机入钩钤肆辩纷纵横所得无几何所嗟无一成徃来各有趣南北自分明明徳天所相欺诬祸所婴犹如赴火蛾纒绵尚营营悟此澹无作不与炎凉并居闲苦无事驱马出南城登山猿不避鼓棹鸥靡惊谁知瘴岚中谈笑适此生祥凤非矫矫髙鸿本防防请君少安坐此诗殊可听  

送郑仲逺  

仲逺英俊人落笔惊飞电来自神仙中风姿氷雪盥我谪天南陲君来适相见忆昔我与君射防麒麟殿君时气横秋九万搏风便文辞洒星斗议论倒江汉便宜上玉堂不尔登蓬馆别来二十年青衫尚州县兰薫麝所忌玉洁女多怨嗟我正衰迟何阶往论荐岂有如此人而得长贫贱朝廷方急贤珠璧聨清贯去去行勿迟九天春昼暖  

辛未闰四月即事  

闲居喜无事冠栉毎晨兴今朝鸠唤梦疑是天雨征万事虽颠沛此兆常可凭须防倒江湖一扫蛮瘴腥雨罢有何好环江数峯青蛟龙得时横长堤豁然崩衰老甘寝寐半夜闻雷声连冈万株松漂零一毛轻雨意疑未已浮浮晩云蒸咄哉造化儿徒劳竟何成  

其二  

穷居不择交贤否那复辨似人輙已喜况复曽半面相见且寒温不问风雨变晩来无与游澄江喜如练携笻信歩行屈曲随山转数日雨不止冲波颓激箭旧雨已不来今雨谁复见瓮头香满屋吾计今已办岂复思故乡无事且彊饭  

其三  

种槿已五载入门幽迳深拒霜偶然植亦解成清隂晩凉新浴罢松风披我襟终日岸巾坐閴无人见寻浩然媚幽独发兴付瑶琴  

其四  

寓居城中寺萧然如深山终年客不到终日门亦闗晨朝香火罢去履脱危冠饱读古人书防意有余欢客有馈荔枝荐以碧玉盘吟哦更咀嚼未羡朱两轓绞绡作红皱防此氷肌寒  

其五  

横浦亦何好人烟眇荒墟所以常闭门九年惟读书余幼好竒服玉佩而琼琚念徃复推来薫然乐有余客有不知者笑我长勤渠目昬心则莹道腴形自枯千载陶渊明箪瓢常晏如譬彼鸡羣中有此海鹤孤  

拟古  

昔我窜横浦佳致未易陈偶经头宿谿山妙入神烟波横小艇疑是古真誓言或生还孤志良一申别来已十载念此渇生尘何当携我辈径徃莫问津谨勿思髙官惊忧可悲辛  

又  

平生澹无营生计亦草草吾庐尽有余懒问长安道楚泽惊屈平书空咤殷浩愿君且休矣沈忧令人老  

又  

余生本无用颓然落涧阿饥食山顶薇寒编松上萝岂敢怨明时贫贱固其宜原宪乐穷巷屈平愁深陂度量何相越道在胡速迟屈子则已矣原子有余辉  

又  

愿随春阳和不随秋草萎光隂瞬息耳忧悲亦何为兰蕙生深林时有朝露滋清香随春风邈若有所思我亦慕明徳杖藜徃从之林深不可见相遇终有时  

又  

萧骚老蚕妇窈窕深闺女闺女曳罗裳老妇勤机杼夜深灯火微那复凄寒雨辛勤贡王宫弃掷乃如许一缕不着身含愁谁敢语  

又  

促装何喧喧西笑都门道出门何所见王孙媚春草緑鬓仍朱顔未信人间老去去谨勿迟功名苦不早  

又  

山色翠挼蓝杯中酒如玉饮酒弹瑶琴漫奏流水曲音微澹无味弦缓轸不促不须苦求知古人有遗躅推琴一长啸清风振吾屋  

又  

乔松列万行知是谁人墓龟趺表山冈石马夹山路潺潺瀑水秋萧萧白杨暮苍黄愁杀人何物能超窹人命极危脆不殊花上露秦皇死则已规与山河固一朝祸机发所掘无尺度想见防漠中自叹平生误遗臭千万年至今污尺素  

又  

少小有髙志思与古人亲二十学文史三十穷典坟坐观世间事抱火厝积薪此心虽炯然不敢以告人君门深九重欲陈谅何因  

嘉祐寺  

曳屣出南郭招提在髙冈谁言林樾中乃有此寳坊甘泉溢中庭脩桂廕层廊三秋此花开清香驻髙堂试问红尘中那得六月凉门外江声濶堂中松韵长古殿俨像设佛灯龛夜光不见堂中人斗觉心悲伤人生本无定乐处是吾乡吟余复何事月落山苍苍  

秋兴  

秋意入茅屋杖防登平原落日衔西山一川顿明鲜潇潇江上竹溜溜岩下泉我生本闲放胡为此拘拳身世两相违于今六十年勇退未为怯鋭进岂其贤  

其二  

月落在楼角惊乌连夜啼门前蝉噪急牀下蛩亦悲岂不念节物清霜殒华姿况我有鸽原九年此生离时亦咏归去缅然乆无期为善天所相何以报吾施大明生于东皎月生于西兹理傥不昧胡为浪嗟咨  

多雨偶成  

谪居天南陲终年寡俦侣四月山气行淋漓满城雨独坐北窗下萧然无一语睡起复何如鸡鸣已亭午  

七月十二日偶成二首  

今夕起乡心何日归渔钓欲归定何所无言独长啸君意复何如雅俗不同调此生吾自断天道自难料塘南莲吐锦塘北树成幄夜来已秋风朝见一叶落呼酒玩余景行见纷索索人生如寄耳何苦不行乐  

桂  

清香不复闻雪英惊满地尚余青青叶浓隂犹可庇我欲营茅屋示此惜花意兹谋未易言俗士寡清致  

拟归田园二首  

所居极幽深事简人迹稀乗兴或登山兴尽輙复归芝术足吾粮薜萝富吾衣一生澹无营百事不我违不必効沮溺聊与世相娱荒山无隣里人烟在村墟所以近城市幽处卜吾居门前草三径堂下栁五株虽无羊酪羮箪瓢亦晏如在我傥知足清贫乐有余  

游南路菩提寺次刁文叔韵  

髙僧居物外有戸昼常扄海近知天濶泉甘识地灵一帘春月静数防列山青便卜归欤计移文漫勒铭  

双秀峯  

且向城西去休惊雨溅空乱山明灭外古刹有无中笑指双峰翠廻看落日红中兴喜无事歌管莫匆匆  

过报恩  

篮舆访萧寺烟暝涨春空逺树楼头緑残霞山外红昏钟发林杪人语殷桥东回首都无迹浮生真梦中  

雨  

已止还复作泻檐声更长苔钱添晩翠梅子试新黄屋里图书润庭前兰芷香倚栏闲觅句水阁夜生凉  

三月晦城门晩景  

雨涨春江浪沄沄日夜奔羣山落云里万壑吼岩根沙际人呼渡烟中牧入村萧然何处士终日掩柴门  

到白石寺次壁间郑如圭韵  

寺古僧多老云深水自流鸟声惊客梦山色到江楼落日千林逈清风一迳幽幽懐终未已归去輙回头  

二月二十四即事  

春来寻胜事此兴亦何穷夜雨乱江緑朝花褪日红雷声惊岭北云气涨溪东簑笠冲泥者谁知与我同  

三月十一日不出  

老罢慵人事柴门尽日扄春江入幽想夜雨涨前汀何日当晴霁西山正眇防江头无限好见説栁深青  

即事  

幽事晩山色幽斋春雨余乱红欹涧水浮緑涨郊墟北牗迸新笋西园生野蔬槿篱绕茅屋已分老樵渔  

雨晴到江上  

今朝山色好不似未晴时路转沙汀出桥回榉栁移众山来衮衮积水去披披云叶多竒态苹花弄晩姿人家机杼急野寺鼓钟迟欲去不得去防搜足此诗  

十二月二十四夜赋梅花  

我来岭下已七年梅花日日鬬清妍诗才有限思无尽空把花枝叹晩烟颇怪此花岚瘴里独抱髙洁何娟娟香如灵均佩兰芷逺如元亮当醉眠真香秀色看不足雪花氷霰相后先平生明明复皦皦一嗅霜蘂知其天固安冷落甘蛮蜑不务轻举巢神仙他年若许中原去携汝同住西湖邉更寻和靖庙何许相与澹泊春风前  

见菊花呈诸名胜  

勿谓重阳把一枝嗟余何限古人思灵均自着离骚日元亮长歌归去时未晓只疑犹露开门忽见满疎篱要呼四海平生友来醉花前金屈巵  

出城  

不出柴门近两旬江邉栁眼已窥人却思归去西湖上剰把长条醉几春  

元夕  

前年元夕沸香尘万朶红灯上早春谁谓今宵顿寥落长天独拥一氷轮  

夏日即事  

萱草榴花照眼明楸枰水阁晩风清萧然终日无人到帘外时闻下子声  

又  

隂隂庭院静无声只有黄鹂绕树鸣午睡觉来何所见玉炉风细碧烟横  

惜花  

数日生寒杜门今朝歩屧到前村可怜桃李都飞尽细雨斜风更断魂  

二月八日偶成  

今年春色可胜嗟二月山中未见花长忆去年今夜月海棠花影到窗纱  

题郡斋壁  

吏散兵休文案静数竿脩竹隔疎帘嗟余老矣欲归去肯对江山叹滞淹  

## 石仓历代诗选卷一百九十八  

明　曹学佺　编  

宋诗七十五  

宋伯仁  

嵗旦  

居闲无贺客早起但如常桃板随人换梅花隔嵗香春风回笑语云气卜丰穰栢酒何劳劝心康寿自长  

久雨  

暗数春来雨曽无两日晴树连山莫辨桥与水俱平闭戸惟应懒逢人且问耕海棠花落尽顦顇几流莺  

雪后  

暖地难为雪春天易得晴落梅狂客意啼鸟故园声愁乐从他事湖山寄此生愿将身与世一叶等相轻  

闷甚  

酴醿开已残窗戸尚轻寒徃事多因拙清尊强自寛对妻怜病久顾影得心酸更展渊明集从头一再看  

妙智庵  

结屋古山巅源流未有年便非真隠者且喜得安然石洞云同卧茶铛客对煎我来当小憩诗满夕阳天  

苏州有感  

秋意满姑苏扁舟忆五湖铃声邉报急帆影客心孤野港青如染遥山淡欲无千年遗迹在过眼只斯须  

曹娥谢赵菊庄相访  

江程潮汛小沙碛缆行舟挈酒寻诗好披心话客愁云归山欲暝风急雨如秋可惜相逢处匆匆不少留  

再防夏石芝  

自与君相别骎骎已数年一椷书不寄千里梦徒然雨店花新长风櫺月几圆岭梅无恙否愁满鬓丝邉  

雨中  

终日翻盆雨池亭晩更凉对琴思古意酾酒惜韶光緑涨便鸥懒残花笑蝶忙髙田皆可挿好与报君王  

答林廵简恵诗  

客久情懐恶逢人懒说诗不堪秋到后将近雁来时欹枕皆归梦同心只旧知渊明篱下菊谁伴傲霜枝  

春半  

春到已多时游人替衲衣栁眠莺唤醒花瘦雨添肥官事痴能了人情乆易非一贫能自守赢得掩柴扉  

渔父吟  

小舟如雁鹜穏穏下波心簑笠几风雨江山无古今清歌鸣短棹红叶满疎林一醉不知世前村月未沈  

值雨  

吴陵两月雨留连来问琼花落砌邉市酒未销狂客恨塞鸿先作嫩寒天只忧松下无三迳不管囊中欠一钱杨子江头风正急未知何日买归船  

寄旧友  

男儿未遇总英雄漂饭非怜计已穷鲍叔但能知管仲孔明犹必拜厐公秋江萍梗人何处夜月梅花梦亦同借问选诗编几许元晖潇散渐唐风  

题象山县栖霞观应真亭简住持张羽士  

杜鹃声里立东风山色应怜鬓已蓬二麦晓寒新雨后一年春事落花中醉斟浮蚁邀仙客笑揖飞鸥问钓翁檐外万竿君子竹虚心能得几人同  

村庄即事  

青旗猎猎又村庄仙景还他是故乡叟有七旬头未白山无重数叶初黄稻畦明月家家酒茆屋清歌处处霜晩菊一篱秋欲老客怀牢落愧重阳  

登海陵城  

淮楚年年一畨秋西风惯识古谯楼金汤城壁休清野玉帐英雄未白头霜草万家人冷落冻云千叠雁绸缪中原无计堪脩整且对屯兵説近愁  

别朱冷官  

客中奔走易蹉跎学馆痴留月又过橙蟹醉斟知已重莼鲈乡话益人多吴陵今夜三更月霅水明朝一棹歌船在白苹亭下过有无传语晒渔簑  

出陆  

吴陵咫尺是维扬徒歩方知去路长渔屋试霜芦叶老酒家留客豆花香秋光浅淡人同瘦雁影参差我共忙仆子莫嗟行李重担头强半旧诗囊  

州阻风  

狂风未许放归船借得僧房半榻眠落雁影收帆脚外怒涛声到枕头邉黄花叶底秋将老白羽书中病未痊传语将军多着力扬州不比旧家年  

焦山简主僧无庵  

轻揺风桨过焦山山色相留半日闲万顷月波秋雨后一篝烟翠夕阳闲城依铁瓮心犹壮酒对金峯鬓已斑愿得淮西来好语吸江亭下且怡顔  

邉头老马  

解下缰绳便欲眠絶无筋力可胜鞭霜蹄遍识淮南地夜草犹吞塞北烟怕逐防旗排偃月宁思金镫趂朝天华山自有安身处试问将军在几年  

夜过乌镇  

望极糢糊古树林弯弯溪港似难寻荻芦花重霜初下桑柘隂移月未沈恨别情怀虽恋酒送衣时节怕闻砧夜行船上山歌意说尽还家一片心  

简张寄翁秀才  

徽外琴声局外棋此心能得几人知纵横谩説三千字陶写须吟百一诗秋到蓼花蝉噪后雨敲荷叶钓归时西湖尽着张公子莫把吟篷月共移  

呈菊坡先生陈枢使  

但知猿鹤伴闲居不觉忧时鬓已疎对客怕言今日事挑灯重读少年书楼迎山色诗堪画门对梅花月共锄相业累兴明主意先生只恐自踌躇  

贺鹤林吴尚书赴召隆兴  

鸾翔芝简下溪堂醉梦惊回午正凉宠报帝俞催宰相宣将州绂召文昌苹花襟袖宫花近诗草帘栊諌草香大化一新多吉士卷阿历历告成王  

苦风督鹾课甚廹  

仆仆驰驱梦不安猥哉谁恤买鹾官星台阁住春来俸雨意翻成夜半寒人可与言能几辈事难区处更多般桃花一日都开尽挿满铜瓶亦倦看  

秋雨简刘主簿  

秋到天涯未两旬西风无日不霖霪数行新雁千门晓十幅轻帆万里心薄宦只宜闻早去长淮未许作狂吟江南谁倚防干曲丹桂香中酒自斟  

寓西马堘  

十亩荒林屋数间门通小艇水湾湾人行逺路多嫌僻我得安居却称闲樽酒相忘霜后菊一时难尽雨中山何年脱下浮名事只与田翁賸往还  

呈留耕先生王侍郎  

夜雨篝灯梦未闲十年殊愧屋头山喜闻铛脚涛声起不惮吟髭雪様斑渔钓醉歌人所愿功名心事国相闗辟书笑倒梅邉鹤尽在先生指顾间  

寄题临江王实斋司戸百花洲  

锦囊诗句识花洲何日清江得醉游百亩故园重鬬饤四贤遗像愈风流香浮红树春应早雪压寒梅月想留我有烟波鱼具了一丝风底愿维舟  

夜坐  

栢香烟里瀹山茶穷似烧丹道士家窗纸暂明寒月上一肱清梦入梅花  

秋田小立  

两间茆屋是谁家浅水汀洲舞荻花牧笛数声红日晩自惭身是客天涯  

兀坐  

对坐清清一穂香悄无人语日偏长砚盘数防梅花片暗引游蜂度粉墙  

晩凉  

两两蝉声送夕阳竹隂移緑上藤牀黄昏急雨无多子喜得今宵梦亦凉  

湖上  

一寒玉浸青山妆防楼台夕照间歌管满船春未懒惜无人伴白鸥闲  

西湖晩归  

一轮红日倚青山只见湖光数里间听得画船人説道钱塘门到夜深闗  

纸鹞  

弄假如真舞碧空吹嘘全在一丝风惟惭尺五天将近犹在儿童掌握中  

晩春二首  

风甃残花满地红别离樽俎谩匆匆春光未肯纯收去却在荼防细影中  

緑隂隂里惜韶华自缚筠梢扫落花可笑游人心未懒杜鹃啼处拨琵琶  

戏作  

青梅黄尽雨无多栁影重重午日过忽听隔篱人语笑采莲船子上新河  

倦吟  

竞病推敲欲呕心何如危坐拆桐隂新蝉咽咽知人意学我年来抱膝吟  

愁  

愁懐难画亦难诗惟有流莺暗得知我忽无言莺不语栁邉相看立多时  

夏日二首  

圆碧漾新荷猎猎斜风颤緑莎农事正忙三月后野田齐唱挿秧歌  

数防沙鸥掠野塘雨声初歇水微茫桥邉十里荷花荡输与渔人卧晩凉  

羊角埂晩行  

葛裙蒲履防乌纱迤逦乗凉到水涯数寺晩声钟未歇满身明月看荷花  

琼花  

莫讶重栽聚八仙几经邉警亦堪怜珠帘十里春狼籍且把天香作旧年  

寓目  

暖风轻拨绣帘开放入双双紫燕来燕子似于人有旧细衔花片落妆台  

村  

又是江南割稻天家家儿女笑相牵芙蓉占断清溪水独许渔人醉舣船  

有感  

窗戸清清半掩门小儿揩泪立黄昬几多心事无人问独看梅花半月痕  

蓼花  

秋到梧桐我未疑蓼花何事已先知朝来数防西风雨喜见深红四五枝  

凉  

不拟西风一顿凉看看凉近木樨香人家未得征夫信早有砧声怯雁行  

落叶  

卷地西风促雨来扫除黄叶满苍苔垂杨早有青青眼只碍梅花未敢开  

## 石仓历代诗选卷一百九十九  

明　曹学佺　编  

宋诗七十六  

王庭珪  

夜归西园独歩  

清夜游西园竹影乱秋月穹色湛虚明林光益竒絶人间睡方浓那知此时节坐观衡阳移领列风烟别沆瀣洗天宇一饮醒毛髪气与南山髙青苍助施设池塘收緑净星斗转空濶微云防太清须防亦自灭明朝问此境胜处不可説却恐鸡三号开门走车辙  

游贡游洞  

窜身楚西极幽竒颇穷历况此古道傍横天竦苍壁何年始开凿工如鬼镵刻飞空数百丈突出清鲸额那知风雨时云雷非窟宅事迹堕茫探讨失图籍岂无髙世士于此炼金液不能乆徘徊上马空叹息  

江亭侯施倅醇翁阻水涨作诗寄之  

夜雨涨溪碧天明望归舟飞帆出木杪浩荡兀中流洪崖仙人姿谓落沧海游兴尽却回棹待此霖潦收抱琴出竹迎倒披翠云裘风涛正可乆烟波生暮愁  

送谢梦叟昆仲之湘江  

蜡屐访穷巷脂车戴晓星哦诗添些语望岳挿清防烽火连蛮徼楼船壮洞庭潇湘多夜雨羡尔对牀听  

送客  

东门杨栁陌车骑散林坰草緑古今道马嘶长短亭人归天北阙使动斗南星送客何年了春苹又满汀  

春日游鸽湖山  

风起羣木末花开两壁香山深云影变人静鸟声长绀殿横崖起飞泉喷玉光扣门僧出定弹指下禅牀  

送刘禹钖之官五羊  

南海千山外东风几驿催岭头梅雨歇旗尾瘴烟开蛮徼无尘起中原有使来时应问消息会向日邉回郭教授南窗置酒观竞渡次坐客刘时举韵  

一饮径一石此风谁敢陪日移林影转船劈浪纹开银烛自相映玉山何用推广文官独冷頼此酒盈杯  

题宣和御画  

玉锁宫扉三十六谁识连昌满宫竹内苑寒梅欲放春龙池水暖鸳鸯浴宣和殿后新雨晴两鹊飞来向东鸣当时妙手貌不成君王笔下春风生长安老人眼曽见万嵗山头翠华转恨臣不及宣政初痛哭天涯观画图  

仙人春宴曲  

髙楼玉佩揺春风银槽压雨珍珠红天留晓月十分魄飞光下照仙人宫瑶姬半醉挝鼍鼓防凤吹笙黄鹤舞双成翠袖织藕丝麻姑行厨擗麟脯金盘烧蜡夜未央从妃进果蟠桃香坐上花开人未老他日重来花更好三千年后忽相逢再约羣仙醉蓬岛  

观骆元直经进江南形势图  

异时汉网疎天讨胡儿马囓江南草石头重戍岂无兵将军不识丹阳道至今战骨埋秋霜伤心不忍问耆老龙蟠虎踞昔何雄赤壁濡须在眼中浔阳江水射蛟处旌旗拂天来向东艨艟塞川不敢下昔人曽此破曹公横江九道波翻屋试请轻兵渡淮曲夜入长安人不知应见画图心巳熟他日将军按此图鼓行而西如破竹  

和刘美中尚书听寳月弹桃源春晓  

何年凿源开混茫桃花两片吹红香烟消逺浦生微阳渔舟误行溪水长溪回岸转山隙光疑有绛阙仙人房居民争出罗酒浆花间笑语音琅琅抱琴释子眉髪苍响泉韵罄鸣长廊能谈徃事悲孟当昔时台治今耕桑又如勇士赴敌塲坐令游子思故乡清猿抱木号鸿荒孤吟划见丹凤翔曲终待月西南厢重调十指初不忙如见古画秦衣裳春天百鸟争颉颃桃源归来今已忘弹到落花空断肠  

寅陂行　安成西有寅陂溉田万二千亩废乆官失其籍大姓専之陂傍之田嵗比不登邑丞赵君搜访耆老尽得古迹浚港筑堤躬视阡陌灌注先后各有绳约是嵗绍兴十三年适大旱而寅陂田万二千亩苗独不槁民颂歌之国家方下劝农之诏法有农田水利实丞职也然縁是而伪自増饰以防褒显者世不为怪由是水利为虚名今寅陂功绩崇崛丞不肯自言部使者终不及省察某出城别君东门外逢寅陂之民塞路涕泣言此为叙其事作寅陂行绍兴癸亥十月望日书  

安成城头乌夜宿啼乌未起鸡登木倾村入城来送丞马首摩肩袂相属但覩厐眉不识名何事老翁出山谷老翁持酒前致词家住西村大江曲大江两岸皆腴田古有寅陂置官属自从陂废田亦荒官中无人开旧渎丞沿故道堰横流陂傍秔稻年年熟今年虽旱翁不忧田头已打新舂谷谁云此陂防当复老父曽闻两黄鹄嗟哉如君职不荒躬行阡陌劝农桑监司项背只相望风謡满路胡不听胡不听寅陂行  

题罗畴老家明妃辞汉图  

明妃辞汉出宫门丰容靓饰朝至尊至尊左右皆动色明妃欲语复吞咽三千娥眉塞天阍帝独不识王昭君顾影徘徊复良乆尚冀君王一回首当时自倚絶世姿不将赂结毛延寿可怜朱网画香车却来逺嫁呼韩邪不如归州旧村女三幅罗裙两髻丫陌上花开大堤暖细雨春风归缓缓宁从禁籞落胡沙长路漫漫碧云断忽看汉月临氊裘泪湿弹丝锦臂鞲龙眠防作无声句写得当时一叚愁  

同陈思忠访洪觉范  

寻春反向僧房卧无乃行藏与时左起来刮目览新诗花压防干梦初破黄叶丹枫属兴深吁然莫测楚人心恵休岛可没已乆二百年来无此音我气未衰词颇弱欲借席前筹一着终朝岩下不逢人苔色应嗔马蹄削  

送李亭仲赴荆南辟  

少年胆气横秋烟腰间櫑具森龙泉出门万里探虎穴锦带雕鞍明积雪洞庭木叶飞霜风将军秉旄西击戎旌旗戈甲照湖海欃枪欲灭胡天空须君磨盾作露布挿羽来奏明光宫  

丽人行【`读大业拾遗作`】  

桃叶山前宫漏迟宫人傍辇持花枝君王喜凭绛仙立殿脚争画双长眉欲把琵琶弹出塞结绮临春时事改井邉忽见张丽华忍听后庭歌一再  

早行  

羣鸡鼓翼天欲光井上梧桐生微凉残星烂烂或出没初日淡淡开青苍楚妃台邉晓云碧伏波庙前秋草黄骚人辛苦拾何物沅有芷兮今已香  

和韵胡敦实少年行  

酒酣坐待东方髙臂膺走逐城南豪湾弓射杀白额虎醉骑归马雪花毛日暮黄云动天色易水迷魂招不得莫学并州游侠儿徒费黄金饰韀勒  

题刘端礼歩芳桥  

桥上画栏低压水青龙影落芙蕖底欲渡芙蕖望翠微波面红云映屐齿洛浦清流古有神罗袜凌波生暗尘东昏戏作锦地茵金莲衬歩如花人而今此事堕渺莽但有荷花开荡漾试穿芒屩踏风烟安用紫丝连歩障  

送向丰之  

君家梁苑妙人物刼来封胡咸勃萃子今二十能缀文诗如阵马雄驰突此去荆湖道路长要吟秋水动三湘归时蕉叶应黄落賸拾骚人春草香  

过刘美中新居  

乱碧峰头水拍堤白沙寒竹净柴扉晨光破雾千山出絶壁盘云一雁飞窗外烟霞舒锦绮坐中谈笑落珠玑江邉野老逢人説待看追烽入翠微  

再次前韵  

湘水清如碧玉环湘妃泪染竹痕斑此时游宦非髙志何日抱琴归故山雁塔共题双阙际马蹄同下五云间今朝顦顇荆湖外却望烟霄叹未还  

再过东冈  

物色江寒枫叶凋江邉微雨暮潇潇白沙翠竹旧行路碧水朱栏新渡桥尽室当时避征战十年间事付渔樵如今杰屋明人眼一笑端能覆酒瓢  

别葛徳裕主簿  

官冷身闲簿领稀时从物外赴襟期凭君少缓青丝鞚为我聊倾碧玉巵野寺石泉秋煮茗松窓雪屋夜论诗悬知别后东风近先寄寒梅第一枝  

和葛徳裕别后用旧韵见寄【`阿吉徳裕子也`】  

渝川咫尺杳如期鸡黍犹堪勅妇炊旋滴银槽将进酒细倾金屈倒垂巵闲为洛下诸生咏突过黄初数子诗阿吉想能骑竹马凤雏低映碧梧枝  

题郭秀才钓亭  

野濶江寒一雁飞碧芦花老鳜鱼肥绕栏緑水秋初净满棹白苹人未归醉任狂风揭茅屋卧听残雪打簑衣他年欲访沙头路曽自携竿扣竹扉  

次韵江正邦  

卢溪春水欲平堤满径蓬蒿竹掩扉斋舘静无尘土杂盘飱喜有药苗肥君寻甘露峰前住人似山隂雪夜归江海未应终寂寞鹤书将下钓璜矶  

正邦闻王师来驻辞归禾山次韵以别  

潘才如海渺无堤肯顾衡茆竹里扉闲钓一溪春水緑尚容三寸白鱼肥忽传铜虎天邉下共探骊珠夜半归此去烟尘犹未静何时马迹破苔矶  

送李成叔归峡江兼简萧徳  

平生未见嵇中散野鹤轩昂识季昆江表今无耆旧在中郎尚有典刑存螺川汗灸书千卷玉涧船归酒一樽独羡氷清萧处士通家能入李膺门  

春日横山堂有懐谢直夫用前韵奉寄  

解道澄江元有声东山出处更闗情髙吟正忆西堂梦妙语仍逢春草生沙尾断篷垂钓逺峰头晩日落船明不将军骑惊猿鹤岩谷犹传此叚清  

次韵黄元授见访  

中兴人物起纷纷应有竒才合致君仰视孰为真汉相夜行何识故将军且骑骏马天邉路莫话髙楼日暮云年少功名方入手勒移休动北山文  

次韵胡观光长庆寺早起  

晓天楼殿倚空虚尚见星辰落落踈鹊动髙林人起后马嘶残月客行初偶来作尉聊驱盗岂谓论功得谤书但使一方无犬吠即看黄纸下新除  

送胡邦衡之新州贬所  

囊封初上九重闗是日清都虎豹闲百辟动容观奏牍几人囘首愧朝班名髙北斗星辰上身堕南州瘴海间不待他年公议出汉廷行召贾生还  

其二  

大厦元非一木支身将独力拄倾危痴儿不了公家事男子要为天下竒当日奸谀皆胆落平生忠义只心知端能饱吃新州饭在处江山足防持  

和曹温如都监恵诗  

两脚虚随匹马尘江湖嵗晩始谋身篱邉日醉陶元亮窗外夜呼祁孔賔倒着敝衣迎好客急搜竒句发阳春阿瞒岂但能横槊文彩风流世有人  

二月二日出郊  

日头欲出未出时雾失江城雨脚微天忽作晴山卷幔云犹含态石披衣烟村南北黄鹂语麦陇髙低紫燕飞谁似田家知此乐呼儿吹笛跨牛归  

从叔君冕见访山间自云平生躬耕钓无求于人中有至乐令某作诗写其萧散之状为赋此篇  

青鞵布袜緑簑衣满目秋江白鸟飞小楫扁舟乗兴出斜风细雨钓鱼归有间茆屋临苍巘寻个樵夫上翠微闲趂牧童吹短笛倒骑牛背入柴扉  

和刘端礼避地初归见访  

庭前喜鹊乱栖鸦知有隣翁酒易赊老瓦盆随田舍饮半溪云属野人家莫将棘手迎西日来倚危栏咏落霞无奈醉归灯火乱仆夫争路向江沙  

和裴主簿九日  

欲上髙髙岭路微踈林蔽日尚堪依枫江水冷天初静桐井霜干叶乱飞篱下采花人独秀山头落防客何稀金壶倒尽重沽酒莫惜朝来更典衣  

送頔子还庐陵  

东归未办武陵舟送汝翻成一叚愁雪防敝裘骑瘦马春寒几日到荆州湖山天濶洞庭野吴楚月明黄鹤楼莫苦回瞻白云岭是行聊学子长游  

次韵杨廷秀求近诗  

闻説学诗如学仙怪来诗思无邉自怜犹裹痴人骨岂意妄得麻姑鞭曽似千军初入阵清于三峡夜流泉只今老钝无新语枫落吴江恐误传  

杨文发自长沙相别忽来权邑恵诗次其韵【`公来权邑官妓逃亡略尽`】  

湘水东邉唤渡舟湘天欲暮使人愁岂期陶令来为县应念厐公不入州索我题诗今老矣看君下笔几时休论文把酒诚堪乐莫叹樽前欠狄秋  

和刘乔卿雪诗【`紫极真人吹箫雪降则止`】  

柴门忽啓玉为闗疑是新移海上山野寺僧居银窟里广寒宫在月明间老农击鼓迎丰嵗紫极吹箫近帝寰腊后东风将解冻已看峰顶露孱顔  

中夜起坐惜春亭月照酴醿清香郁然因成四韵  

袖手归来避世尘酴醿对坐惜余春靓妆不入市廛眼幽韵只应丘壑人醉唤江梅君益友力移亭竹我比隣天公着意怜诗客月色西窗一夜新  

谒魏彦成郎中  

病夫投老入城闉到处逢人説使君岂料骑驴冲大尹政须扛鼎识竒文池生春草何曽梦枫落吴江误所闻更愿兼收湖海士当令冀北马空羣  

王主簿清暑阁  

褦襶趋程作热官何如避暑得清安轻隂画出三湘境爽气能为六月寒自有薫风生屋角不须纎手捧氷盘栏干半倚红尘外卧听江声泻碧湍  

次韵常徳府葛倅见寄  

武陵旌节控湘西通守仍兼把一麾玉帐静谈千里月铜符遥镇五溪夷漂流欲识荆州靣饥渇正如桑下儿仰止门墙诉羁旅穷愁那复有佳词  

赠李子安  

穷居未有四立壁负郭兼无二顷田拟劚云根结茆屋不知谁赠买山钱  

和郑元清同游殷仲堪读书台  

晋国衣冠扫地空渔歌长在水云中倚栏欲问兴亡事木末瑠璃坠晓风  

次韵卢元赞江亭即事  

春尽江头日已低半天垂栁拂云齐流莺向晩浑无頼隔水飞来枝上啼  

其二  

江水磨铜鉴面寒钓鱼人在蓼花湾云开贪看新月上不觉小舟流下滩  

次韵刘恵直梅花  

雪压寒梢玉作容岭头相见又东风人间欲问春消息半在竹桥溪影中  

夜郎归日答葛令恵诗  

七载投荒万里余交游半作晓星踈门前梅栁换新叶忽得故人相问书  

赠写真胡生  

误着儒衣到骨穷儿童拍手笑衰翁钓鱼艇子今无恙置我五湖烟雨中  

谒僧恵端不遇  

僧扉深倚碧岩隈何处看云乆未回日暮鸣钟应不语嗔人马迹涴苍苔  

和答邦直  

恵爱如兰正吐芽芳风吹落几千家明年催直金銮殿龙口飘香看百花  

和刘元弼见招  

玉壶沽酒挈青丝及取春风花发时便把一樽留客醉莫教红雨洗残枝  

歩芳园  

宻栽桃李碍车轮栁下风微不动尘已办寻春双蜡屐飞花满地草如茵  

茉莉花  

纎云卷尽日西流人在瑶池宴未休王母欲归香满路晓风吹下玉搔头  

## 石仓历代诗选卷二百  

明　曹学佺　编  

宋诗七十七  

沈与求  

次韵刘殿院赠钱圃翁  

平生丘壑心余事不挂目藜杖南山来要使富幽瞩异哉小玲珑蟠峙苍弁腹脩藤结悬崖飞溜响空曲伏石状卧虎腾拏杂奔鹿砑然牙吞吐侧路劣容足拂拭古藓纹字刻翳新緑标榜玲珑名竒怪殆天属扪萝上絶顶坦坦类平陆俯首瞰来踪穹然在幽谷传闻昔逋客诛茆此营屋清魂不可招千载想遗躅我思造物巧妙供幽人禄挥斤役山只斵此一拳玉云窗与雾阁一一相亘属岂无部曲众猿鹤即更仆岂无节旄贵松桧自张纛此事乆弃置蛛丝网岩麓翩翩佳公子心韵古不俗驾言脱华簪兹焉卜幽筑终日面巑岏世故岂容触指防空洞姿喜气政堪掬挟防校昔游徤歩念须续亦有招隠诗薄暮不可读  

腊月二十六夜大雪投晓霁色恍然鸟语啁啾更有春意感而赋之  

黄昏雪打窗夜雨破幽梦晨光逗檐花霁色恍池冻老木惊向荣好鸟发微哢草根露纎芒虫声试羣哄空畦土匀酥侧涧泉流湩腊尽杀气衰春归生理共人情自多端天意皆曲中悬知造物公未厌萌区众艰难重时节俯仰疲迎送心闲数造化骨寒遭鬼弄那惊梅栁新但饱藜藿供行须过田家泥饮空社瓮  

读成士防诗卷和其书事一章  

长年赋子虚狗监絶同里桮水聊自酬博此一笑喜副墨粲我前顿使百废起朱弦遗音慎勿娱俗耳论交傥自今相从期暮齿  

夜坐感事  

沈沈夜气归虚堂闭深寂孤灯灺余花寒霤韵残滴醖酿万斛愁感慨一人敌何当弃短檠隂山叱鸣镝  

夜书山驿  

天寒夜向防月出山更静风露揺青空万象光耿耿啼螀泣幽草宾鸿度前岭归来坐孤窗松竹舞清影郑维心用张仲宗韵见赠复次其韵奉酬  

胸中饱世故了了分白黒十年客异县中夜梦乡国买邻枕寒溪此计吾犹及不如早移文径效山庭勒  

夹竹桃花  

揺揺儿女花挺挺君子操一见适相逢绸缪结深好妾容似桃蕚郎心如竹枝桃花有时谢竹枝无时衰春园灼灼自顔色愿言嵗晩长相随  

蚕  

吴桑成緑隂吴蚕盈翠箔阖门障风雨荒祠动村落千丝为衣被一茧自纒缚杀身以成仁此计殊不恶  

夏日书事  

洗竹明新牗防泉理废池破砻炊玉粒钓影鲙银丝假寐抛书帙蠲烦泥酒巵空余八角扇懒惰不能持  

到吴  

三载故乡别归帆恰到吴食寒新火换天濶断云孤酒市仍依岸渔村逺带湖碧山千万叠翻忆梦﨑岖  

旦日趋府  

紫箫吹梦断起视斗防干瘦马踏残月单衣中薄寒锦囊那复佩革带顿成寛浪逐官曹底趋抠敢自安次韵律兄持节燕山且调两河兵赋喜而作诗  

伯也吾宗秀心期万里侯燕民方筑郡汉使果鸣驺更借牙筹计聊寛玉座忧平生挥翰手此意莫淹留  

其二  

中年情绪恶逺别信音踈闻道隂山路贪迎使者车骑羊厌鸣镝佩犊欲扶锄愿上螭头奏烦苛一切除  

倦夜  

独坐苦无頼开轩懐抱空徘徊帘上月淅沥竹间风清影迷篝火哀音咽砌虫怪来寒彻骨霜气已防蒙  

送别  

老觉交情重贫知世路髙相看心已折此别梦应劳未用脂长毂须听咏大刀平生故人意能费几绨袍  

秉元以按田至村落有诗次其韵  

竹戸连村闭官河此榜舟蒿莱半残垄风露溢清愁试为歌田畯那知饯蓐收老盆如见领应作小迟留  

舟行即事  

逗帆风借力入坐水浮光村落知多少邮亭自短长跳鱼吹暗浪浴鹭耿残阳又是吾庐逺相看思茫  

舟过北塘  

嫋嫋轻飔动娟娟佳月生岸回双树暗村逺一灯明过雁参差影跳鱼拨剌声停桡且勿去吾意不胜清  

舟次吴松江  

棹发鲈乡晩频经桂子秋嬾投青玉案政敝黒貂裘水落喧渔市云防辨橘洲五湖烟浪静谁复泛扁舟  

秋懐  

庭柯脱翳叶归翼断经过水槛清渔罟风櫺响药罗傲霜荷柄少露橘丛多秋色遂如此愁城今几何  

别羣从  

十年劳逺梦今日又征鞍雨入花梢困风生麦浪寒飘零逢酒怯老大别家难去矣功名事终须抱镜看  

得家书  

国歩犹艰棘不堪频问家霜毛失翠葆蒿目乱花孤客知时节殊方度嵗华干戈就休息归理邵平  

于潜道中  

首路潜溪驿鸡声欲暗天篮舆冲宿雾栈阁寄层巅髙下林端屋横斜石鏬田野泉随处有草木尽苍然  

新城道中  

马蹄随意到回首隔南冈日落鸟犹语春归花自香残红媚幽谷新緑涨回塘假榻知何地昬钟出上方  

次韵避冦  

穷途厌迁次嵗晩惜分携茆舍荒村北柴门曲港西鸡豚蹔同社桃李旧成谿那得干戈定浮家着两溪  

其二  

宦游成屡却戎垒怅频遭闻诏趋吴防经途事董逃心期纾国难力欲挽人豪漂泊多危涕真成失木猱维心过邵子非溪亭夜话有伤时感旧之作索余次韵  

官仪全复汉盟会竞尊周郊野多戎垒衣冠半客游地偏朋旧鲜人老嵗时遒莫厌经过数相看又麦秋  

其二  

朝廷防数马冦盗谷量牛世乱思竒画身闲喜胜流鹓鸾霄汉侣鳬雁稻粱谋得趣皆为达谁为不系舟刘希顔持节按县招维心舟中小酌次维心韵  

大艑浮溪曲华旌暎道周劳农才彻警问俗偶成游王事今云棘官称古号遒正须哀疾苦輙莫诧防秋  

其二  

故国真如寄余生宛若浮巢鸠不防鹊池鳯肯容鹙老木低春水孤花带晩洲杯行应酹我知复念幽忧  

晓过邻村  

推枕梦初断篮舆踏露行嵗登人意乐风急雁行惊曲涧哀湍泻危桥独木横清霜莫欺客云日自晶明  

即事  

竹树参差合溪流半隠扉雨昬鸠妇閙风急雁奴归防杖循沙歩褰裳到石矶游鱼吾共乐身世自依违  

观网鱼  

暗雨垂垂梅欲黄春山吐源春涨狂雪鳞頳尾泝流上吹涛喷浪能奔忙鱼师布网名白大万目井井连重纲聨艘絶流势甚武遮罗初若无留蔵大鱼已得小鱼弃要使遗育充陂塘鳏鲕安用误回避虾蟹亦复虚跳梁宁知不比纶索手欲以巧饵空沧浪  

何子楚为范明伦赋九疑石石吾不及见也读诗可以知其巑岏秀峙之状吾累卞峰石为小寒林兴寄不浅用其韵并及之  

峩弁千峰倚天碧上有脩筠材可篴月明三弄面巉巗惊起哀猿啼峭壁儿童斵石攒青瑶寒林萧萧吹堕樵坐令结习落幽梦芒鞵竹杖归路遥觉来只影徒相守哦子清诗笔如口眼中何必小玲珑仿像九疑当戸牗神丹已失大江漘谁与安期追后尘分天隔日不可到使我目断苍梧云  

刘行简见借诗稿以长句归之  

文章偏忌声名早富贵政须门第好了知二物不相关风月膏粱兼者少刘郎天韵真不凡飞腾宜在蓬莱岛年来穷愁已到骨只有珠玑落残稿纷纷余子何能追定向诗坛分六纛造物小儿亦薄相浪付繁华给挥扫却令径坐诗人穷只与清泠消热恼向来狗监非同邑渇尽文园尚佣保九原千古忽可作如君自是不枯槁茆斋夜诵谁得闻咄咄空能诉穹昊请君更作升天行勿使贫胡彊知寳  

次韵何子楚食樱桃  

轻衫骏马飞弹丸上林花开纷绣园御厨赐笋未解箨山樱亦复登金盘宗庙荐新勤玉路凡果纷纷不论数风清日美雨丝收朱实烘春燃緑树筠笼采撷价万钱北人羊酪雅所便自从燕罢曲江曲五湖十载身回旋已作孤篷任流转万颗徒劳野人献故无清梦大明宫醉倚酡顔浮玉盌  

次韵黄子虚同饮葛次顔家酿玉友  

先生早年忘扫白懒饭青精借顔色独余驩伯为友朋熟不暇篘巾自沥何须引泉连百井饮若长虹太豪猛细斟玉筯滑无声酌我应怜官独冷竒篇更写陟厘黄逼人心地生清凉了知二事尽家法眼馋径索银瓶尝我老华池少滋液年来爱酒如偷蜜陶然一醉乐未央此外要知俱长物相期径造君勿违坐得名胜从忘归公侯似闻勌设醴穆生政恐同分携  

宁国道中  

山石荦确行路难山风萧萧吹早寒十歩九歇仆马瘁兎蹊鸟道穷跻攀崖谷空笼瀑泉走碎玉零乱飞前滩石堤捍水几百级落处疑有蛟龙盘两山之间开亩石鏬着锄那得寛前村后村烟火冷土墙茆盖常掩闗我行不知记近逺宦游嵗晩良自叹岂如家家一饱外鸡豚社酒相追欢那知亦有简书畏里胥剥啄惊胸顔  

溪上见梅  

晴溪涨渌如隂苔晴日挿影相低回画船叠鼓顺流下波光浩荡征帆开滩萦岸缭柁牙转水石相激如奔雷须防巳复过絶壁归路渐近严陵台山重溪复境弥逈暗香忽自空中来日斜正见丛棘外炯炯踈片飘寒梅槎牙一种独愁絶含情不语明岩隈凌波疑是水仙出缟衣素质行徘徊下窥深浅一笑粲坐使凡卉俱尘埃山谷之儒已臞甚肠鹤骨世所咍相逢顿觉百忧释不嫁春风谁与媒舟行易逺空回首角声吹梦心悠哉  

次韵葛鲁乡送示近作  

八驺画屏如萦策微歩招寻老賔客离离草色乱沟塍脚底春风随蜡屐蛰龙昨夜起洄潭忽雷闪电飞千岩朝来遗珠落懐袖复见国风歌二南公洗膏肓砭传癖词伯儒宗早扬历诗成聊复贮锦囊副在久应蔵石室只今漂泊客烟村髙吟七字哀王孙有如此言公不食东山那得留安石  

其二  

君侯胸次多筹筞嵗晩飜为江海客小隠方营一把茆幽寻定费几两屐公心落月印寒潭出济巨川归筑岩追还正始游戯事聊为风骚作指南我有幽忧如酒癖起诵君诗春寂历天公卜取气凌云神物防持光满室老矣懐归葑上村倚公佳句谱桐孙须公拯危纾旰食快写车攻刋药石  

摄尉归安呈江嘉  

无地诛锄一束茆清吟端作反离骚奔波且复同香尉萧散还须似马曹名下吹嘘初定价暗中摹索便矜豪文章论世宁论晩肯慕羣飞輙仰髙  

舟过荻塘  

野航春入荻芽塘逺意相传接茫落日一竿桃叶浪薫风十里藕花香河回遽失青山曲菱老难容碧草芳村北村南歌自答悬知嵗事到金穰  

过徐氏郊居  

林梢堕斜晖剥啄还来扣隠扉门巷劣容居士屩尘埃不到野人衣恰当夜甑黄粱熟盛供春山紫蕨肥侍坐无人只山月两翁相对自忘机  

清明  

杏火烧空泼眼明游人荡桨渌芜城山歌惯习吴歈调水戏终含楚些声草满池塘春涨浅燕归帘幕午风轻踏青旧约谁能问已喜年来粥有饧  

报中有盛年休官者感而赋诗  

中都如海士如鳞乗雁双鳬亦见驯林下已无长往客江头谁伴独醒人因循傥使能成事彊健何须便乞身但喜髙风激颓俗要令钟漏一畨新  

次韵宏父喜雨  

黄垅初看卷麦禾老农还复厌晴多四郊戽尾开新渎一雨苗根长旧科已发政声归召杜更惊诗律鬬隂何王孙欲识田家乐水乱沟塍渉可过  

石壁寺  

山萦细路走脩蛇峭壁连云只藓花木末忽看幡影乱马头初见殿隂斜廻廊迤迤穿危峤侧涧娟娟露浅沙秀色可餐吾事办粥鱼茶板莫相夸  

秋日闲居  

茆屋秋风斗破除萧骚浑似浣溪居青山侍坐从吾好黄防笼头与俗踈頼有园官能送菜可无溪友解留鱼从今輙莫惭枵腹一饱须烦挿架书  

喜次律兄见过  

大艑轲许暂留一樽相属话牢愁封胡羯末名终在许史金张迹浪投遵陆渐看鸿雁集在原当纪鹡鸰求他年会有相从乐泛宅浮家万事休  

用子虚韵和呈骏发次顔  

十里笙箫沸市楼巳占风物两优游人从月窟开青嶂灯挟星河映碧流曲席深杯成径醉长廊古寺溢清愁暗中我亦知公在彊对兰膏为举眸  

即事  

造物劳人亦懵哉又驱疲马上崔嵬径从野店初尝笋行尽江村始见梅千里短书先梦寐半生多难足风埃桔橰俯仰成何事巳念渔簑归去来  

邵子非谓余有天台之行见贻以诗因次其韵  

巉巉老气郁青霞过我依然醉防斜为説惊魂招楚些忍闻悲曲动胡笳扁舟犯雪来何许健笔凌云语益嘉莫笑海山风引去要寻源上问桃花  

小雨  

小雨亷纎未肯晴勒回花信待清明冷官何预芳菲事空听春禽作意鸣  

云隠轩  

仙去遗踪亦谩留羽旗那复肯来游欲知洞府烟霞防漠漠苍崖面橘洲  

新春书事  

早嵗惊逢上苑春蹇驴朝踏落花尘只今懒问芳菲事栁眼相看也笑人  

有懐中山  

可奈风埃老客游故山归思日悠悠轩裳结裹非吾事野性从来在一丘  

其二  

冠卷尘埃亦谩弹勒移终复愧家山他年猿鹤应相笑勌羽卑飞久未还  

申应时以图寻山图所载湖之西溪也为作絶句  

王维买宅先成画申子寻山亦载图他日真能营小筑此山佳处着侬无  

夜坐  

娟娟微月小窗东竹里寒声啸夕风孤客坐来惊嵗晩推愁不去酒杯空  

其二  

虚堂夜寂自神清更仆无端倦触屏多谢短檠随我老更温檀火校黄庭  

月波楼  

突兀晴楼压郡城楼前波面縠纹生何人合作佳从事来伴胡牀看月明  

防景亭  

栁株髙下隔桃溪万顷烟波似漾陂画手无人貌平逺小亭风冷立移时  

次曽宏父韵  

小雨经旬戸不开隔墙青子满江梅幽禽叶底如相识睥睨空庭欲下来  

其二  

未用欣然念可人世间那有白头新出门更复推葱麦笑杀扶风井大春  

曽宏父将往霅川见内相叶公以诗为别次其韵以自见  

肠断故园春到时浇花日日绕芳蹊而今梦逐东风去小榼深杯手自携  

其二  

两溪以南无数山兴来径造无时防空余日蜡几两屐日暮云深天小寒  

其三  

隔溪花栁自无頼烟淡风微恼杀人走向西家觅酒伴芒鞵竹杖去寻春  

其四  

墙根啁啾百鸟閙最爱雨鸠来唤晴日永春闲深院落渠能便当管弦声  

其五  

杨舲送子下苕霅系缆【`阙`】　多栁株十载风埃老行客不知鸥鸟记人无  

吴江阻雨过豁然阁次周亷彦韵  

花鸭呼羣自拍浮何人簑笠在孤舟半生已负江湖约不为轻行肯暂留  

其二  

蒙蒙小雨麦秋天江上人家欲暮烟行客未能忘胜处系船相伴白鸥眠  

次韵钱徳初九日旅懐  

西风江面荻花秋鲙玉频年念昔游客防只今无地落黄花满眼谩供愁  

其二  

登髙虚欲夸能赋乐事何曽副赏心斜日孤云两愁絶一觞聊为盍朋簪  

其三  

浊醪自称和山药小令新能坼水花况有阿戎供细雨岂知秋思满天涯  

过嘉禾野塘  

木末孤烟起夕炊茅檐直下钓鱼矶苍茫逺水连天碧一叶短篷何处归  

次韵院中  

芳樽相属语黄昬宻雪飘零正满门记得江桥囘马处冷香应断玉梅魂  

其二  

要知春色到池塘深院无人午梦长巳觉此身便静乐自温檀火炷炉香  

石壁寺山房即事  

云根斸翠接山椒小筑初营一束茆未放野泉萦曲磵旋移寒緑引春梢  

其二  

望断南岗逺水通客樯来往酒旗风画桥依约垂杨外映带残霞一抹红  

过卞山次韵朱仰止涧亭  

曲涧潺潺隠石堤玉蚪双引戏晴漪相思后夜添清絶木落山空月半防  

其二  

环佩琮琤落断崖水清石瘦没平沙幽人散防经过地草阁柴扉趂水斜  

即事  

卯酒賸浇胷礧磈晨梳聊理髪鬅鬙方牀自岸乌巾坐欲校黄庭懒未能  

过竹西  

百折清湾抱野田竹西风物故依然归牛更背斜阳去牧笛一声吹暮天  

歩  

呼声渐逐潮头逺帆影低随日脚斜已喜扁舟近歩江鸥无数立寒沙  

观琼花  

千里隋河走浊流樯乌东下指迷楼春风帘幕今何在只有琼花伴客愁  

即事和卓彦翼  

曚曈晓日上帘旌帘外幽禽作意鸣呼断故乡千里梦起来搔首问归程  

次桐庐  

泱泱溪流不满滩独怜舟子上风湾日斜指防西村渡竹戸茆墙趂碧山  

其二  

吏鞅萦人未许闲当游聊复到春山倡条冶叶无风味頼有寒梅醒病顔  

千秋岭  

山河四塞限中原篱落而今不复存豺虎昼行何日息但余征戍满荒村  

月下独歩  

娟娟微月小庭西月下幽人影自随頼有寒梅伴愁絶一枝清艳耿疎篱  

溪亭夜坐  

波面揺风暑气微秃巾来坐钓渔矶相看月堕行人尽只有流萤上下飞  

## 石仓历代诗选卷二百一  

明　曹学佺　编  

宋诗七十八  

崔与之  

夀邕州赵守  

大夏开朱明物态丰且硕薰弦发新奏生意转无极间气清而和融结赋有德碧梧挺幽榦旷度漫九泽富哉学古胸仁义供服食浑璞希世珍外温而内直骅骝开道路声光日斯赫九闗通籍初南来坠双舄片心清彻底杯水饯泥轼京兆入幕賔去天不盈尺佳最入聪纩行行陟文石邕爲五管雄地控西南域专梱难其人弄印无以易袖却经纶手天边树牙防猩獠丛篁中深栖而屏息夜月照铜柱警囊声寂寂边人解带卧危地成乐国屏风御墨鲜早晚来召驿愧我朴才潦雾甘逺役题坐遇知已孤根费培植崧髙生申旦好语諠井陌碧油塞云端阻莫陪贺客歌咏淇澳诗清修如圭璧他年玉班头苍髯而赤黻  

柴秘书分符章贡同舍饯别用蔡君谟世间万事皆尘土留取功名久远防之句分韵赋诗得世字  

玉立蓬山巅声望髙一世清秋玉壶露耿耿无纎翳中流屹砥柱愈激而愈厉平生学古胸非爲资身计中边事方殷命脉实关系忧世危明王谁流洛阳涕直谏逆披鳞言言皆献賛胡爲厌承明退飞勇且锐有山郁而孤雄踞虎头势民贫困科扰椎剥巳无艺猩獠丛篁中跳梁无虚岁弄印无以易要起百年弊西风吹马耳新凉雨初霁尺札闻先声逺氓巳懐惠旌旗簇小队画防森兵卫一方覆盂安中原谁共济顾我亦漫仕空山老松桂勌海作归梦乞身尚濡滞着鞭公巳先脂秣以相继  

送防门丁帅赴召  

议论方前席功名早上坡去帆瓜蔓水遗爱竹枝歌同志星辰少孤愁暮雨多倚风穷望眼碧色渺平莎  

送范漕赴召  

独汲千寻绠推开八靣相逢俱气许未语巳心降分镇中边蜀归途内外江禁林风雨夜应念鹿门厐  

送时漕大卿淮西简法  

卿月髙华照楚墟澄清雅意见登车星分屯垒云中戍风引艅艎塞下储十二聚民行惠政三千议狱谨刑书最声烜赫流聪纩圣诏今朝下玉除  

其二  

十年宦海任飘零岂料光华伴使星落魄半生头巳白爬沙一见眼长青天涯明月方依树淮上长风忽散萍别泪谁能効儿女不堪官柳暗长亭  

张进武善风鉴谓余豸骨日耸非晚入台求诗赠之  

荧荧碧眼照人寒一别重逢岁又残老去但求闲处乐君来犹作向时防谁将伏豸夸颅骨我有盟鸥托肺肝坎止流行随所遇何须求梦到邯郸  

杨州官满辞后土显王立亭  

天上人间一树花五年于此驻髙牙不随红药矜春色爲爱霜筠耐岁华四塞风沈天籁寂空庭月冷市尘賖临行更致平安祝一炷清香十万家  

嘉定甲戍正月以金部郎分阃东淮正当金人弃巢南奔之时人不愿往以君命不敢辞首尾五年而不得代戊寅腊月以少篷召而病且衰矣自知不堪世用决意南归舟次豫章三疏乞闲而不得请憣然东下舣棹南康重湖阁夜梦人告之曰死于庐山之下觉而识其事并以小诗谢山神  

来到庐山日日隂斜风细雨乱云深移舟夜壑人间世荷锸春郊物外心要把封疆安社稷谁教轩冕换山林殷勤招隐知深意五老来朝露玉簪  

寄黄州赵别驾　庚辰入蜀舟次黄冈适赵倅竒夫沿檄行边不遇以诗寄之  

铜梁玉垒碧云端尺舸西风两鬓残世道多岐今巳惯人生一见古来难丈夫不作谋身计巧匠那能袖手防月白风清雪堂梦银波万顷卧龙寒  

## 石仓历代诗选卷二百二  

明　曹学佺　编  

宋诗七十九  

呉　儆  

子呉子【`某`】既结茆竹洲以娱亲复于居之前沼爲亭以朝爽名之盖亭西靣于晨兴防山爲宜  

抱瓮自灌园胜游贵人门有口自酌酒胜与俗人言园中多蔓草晨夕费鉏芟遇夜或风雨安得久盘旋惟有古断简言行皆圣贤读之未竟篇眵昏如梦间读竟亦何爲是非徒嚣烦何如池上亭虚旷可防山山色日夕佳晨兴夜气还宴坐日过午清隂犹未迁  

题新安佥防拄笏亭  

髙山如髙人可仰不可亵山中老鉏犂山前走车辙终日对孱岩如目不见睫髙人与髙山千里风期接妙思入青防毫端寄明灭况复簿领中见此寒岌嶪悠然境意防刍豢端自悦手板亦何爲趋走背汗浃从渠且倒持吾自支吾颊  

题骑牛图  

陈仲举贤良熙宁中言新法不便谪南康酒税豢两黄犊时与刘凝之跨之游庐山李伯时绘为图今藏其家  

汗血声利塲举世循一轨霜风老觳觫松路石齿齿牛痩仆夫疲累累山谷里两翁非病狂顾独不取彼牛背有佳处未可语俗子夷齐向千载凛凛有生气试问齐景公乌用马千驷  

代陈无已述懐  

胡马嘶北风越鸟依南枝人生有气类千里倾风期君防漆室女中宵倚楹悲从君不惮远秋露湿人衣南山白石烂漫漫何时旦独立占少防搔手空三叹  

次韵南轩先生榕溪閤閤山谷所名也  

绍圣用事臣党与纷相樛当代几忠良一朝咸黜幽太史坐直笔愈黜名愈休消长闗否泰天意匪人谋累臣谁司城独爲景物留当时西复南万里不停辀谁知百年定欲起九京游积莽新陈迹寒泉荐冰瓯想当千骑临水木寒萧飕我公今伊传兹焉少夷犹炎方凋瘵余公来今已瘳榕溪两甘棠千载谁劣优太史后凋松公如巨川舟  

汪叔耕见访不数日别去恶语爲赠兼简子用子美二犮  

负衅得老穷扫轨事幽屏跫然罗雀门有客颀而整悲欢十年别樽酒清夜永妙句时惊人盈轴肯倾廪三日语未休霜寒梦归省临流分别袂波光照孤影重念吾故人雪屋清灯冷天晴风日佳何时过鼪径石鼎燃豆萁冰葅煮汤饼  

宿神潭洪氏醉经堂  

久客急归程风雨事驰骛黄流鸣涧壑余波或被路堆琦珠聨属石径齿龃龉篮舆惴危登杖防阻深度行行忽半冈神潭渺东注徒旅鸠后先烟火休薄暮主人延客入大室千卷聚醉经揭佳名巨轴舒新句我亦旧髙阳糟粕尝巳屡人言薄滋味舌根恐未具君但中圣贤当自知佳处  

题祝圣寺浮梁道中  

金碧照征涂松竹开幽径山僧夀八十腴貌精视听嚢鉢罄锱铢栋宇事严整如公方外人视世一泡影辛勤毕此生更欲传不冺当家茀父菑居位蠧国政视公岂容诛三叹发深省  

杨村道中邂逅赵仁甫  

脩途转清溪孤村带寒日潇洒竹间亭意行成小立宾主莫谁何悠然良自适俄有贵公子胡骢揺寳勒下马相劳苦呼酒道畴昔遂令麋鹿姿颇爲人物色佳实进霜坚异酿引寒碧兴尽还独归沙头寒月白  

题阳山寺  

忆昨去家初凉风肃巾屦闾里重逺别祖席烦亲故期防趋晷刻仓卒戒徒御首尾徧呉楚复退分擕处岁月拂尘壁廊庑识故歩故人新绛帷方屦盈外戸褰裳喜我来寒温问良苦樽酒开驩顔鸡黍羞珍具欲少爲君留归心巳先骛年少未仕时饱食厠庠序束书事遨游光隂等闲度一爲升斗縻奔走穷朝暮欲学不可得虽悔复谁诿诸君其早图前覆戒吾车  

独酌  

松竹开幽径蓬蒿閟荆扉庭前两梧桐浓緑涵清辉南楹开半山晨夕异烟霏樽酒自宾主禽鸟更壎箎饮罢两无言还读渊明诗  

早起  

积雨霁穷秋柴扄立清晓溪光照烟岫未觉秋容老溪边乌臼林他日没飞鸟浓緑半枯枝殷红乱衰草揺落想骚人洞庭风嫋嫋  

晚歩  

水静偏明眼山髙不受尘晴沙栖白鸟野渡集归人问字谁持酒行歌有负薪娟娟孤月影独觉向人新  

弋阳道中  

积雨今朝霁东皋晩日红人家深蔽树野水濶浮空久客仍行役青春巳过中岭头凝望处肠断白云东  

和唐秘校见贻长篇  

君才离竒卧壑松力囘万牛匠非哲我如坎井可窥底短绠未汲先自竭饥寒驱置簿领中巧匠旁观指濡血逢人首下尻益髙敢遇督邮腰不折憧憧往来穷朝昬负负江湖弄风月邑虽陋室无佳士稍输城府开私谒平生闻人说项斯秀句秋江更清澈鼯径经雨忽蛩然倾囷倒廪不我屑渥洼汗血絶后殿天球河图合前列要知冷暖须自知防蜜中边不容说痴儿徒痴不了事相留汤饼未暇设如今岂止倾盖旧向者固巳闻风说命之穷逹有宿分男儿功名在晚节未应种豆趣南山试一上书干北阙君不见少陵流落老更穷长叹自比稷与契  

游古岩旧尝侍孙先生题名  

白日潇潇松径静红蕖冉冉洞门深风涵广宇生虚籁梦破西上夕隂景物眼前浑似旧尘埃题处忍重寻羸骖落日孤村路尘土依然满病襟  

过丛桂堂故叔祖教授读书之所  

古瓦颓垣迹巳陈孤猿别鹤自哀吟可怜丛桂烟芜没惟有平池春水深秀木千章新过雨寒山一带暮伤心清风明月时来此梦断云飞何处寻  

和吕守环秀堂二首  

一州如斗带溪山空翠家家绕画栏丘壑自非胸次有云烟谁暇静中防衣冠共识家风在闾里方知汉法寛戴白垂髫相与语今年有饭饱加餐  

田家但识丰年乐见说花城日更长如获从公时拄笏尚能援笔侑飞觞鸡豚社瓮年年酒柿栗园林树树霜更倩渔郎问樵径深山深处是吾乡  

清明隂雨呈同舍  

薄薄轻寒作许隂村村花柳爲谁新良辰欣见百五日冠者仍余五六人冷雨凄风连午夜飞花流水一年春窥园未阻江东兴陌上应多翠黛颦  

寓郡城客舍热不可寐与程彦举坐语逹旦  

淡月防云对倚楼无声河汉自西流高城忽起梅花防散作晴空万里秋  

偶成  

宵来一雨破炎蒸蕉叶葵榴照眼明稍与灯花寻旧约却嫌庭树作秋声  

赵同叔开轩植竹以自娯乐诸公虽爲赋诗而未尝有见之者【`某`】不日北归同叔亦爲楚令尹矣诗以餽之  

庭前新月巳如霜倚玉萦风别是香说与东君须早计扁舟早晩下潇湘  

寓壶源僧舍二絶  

灯残掩卷已三更风露涓涓月满庭闲扑流萤冲暗树危梢防防落寒星  

归来闭戸还髙枕隙防通月影斜风急忽惊乌鹊起空堦蔌蔌堕松花  

簟送人诗代简  

幽相对小匡牀蓝浅纱轻氷麝香退食归来髙枕处满林风雨梦潇湘  

题月岩  

题诗山寺不胜多人力争如造化何安得短篷岩下濑长防清影照寒波  

已卯之冬月余端坐无以度日因聚诸童防极其欢笑时与相说谜虽鄙俚不稽至于可笑輙爲絶倒因戯爲数语示之  

满身珠翠间花钿舞到梁州最可怜一捻宫腰如束素清风明月画堂前【`帘`】  

楚楚衣裳两颊红冠儿斜坠脚儿弓夜来塞上无消息玉筯偷弹对晓风【`鸡`】  

## 石仓历代诗选卷二百三  

明　曹学佺　编  

宋诗八十  

李弥逊  

自毗陵与兄弟避地南来约爲连江之归中涂各以事留遂成独往念兹离乱易于隔絶作诗  

胡尘暗中原大驾廵江都春风送南渡百辟咸奔趋衣冠困陵暴川陆纷舟舆防生本萍寄宁复安吾庐褰裳犯深险颠仆妻与孥懐恩痛未报无路先貔驱岩穴多遗贤天网固亦疏骅骝惧捐弃未数十家驽衔悲望君门忍作永诀图扁舟兄及弟去指东海隅夜榜亚脩舳晓帆趂横蒲如何忽参商行止分半途怡怡风月夕来若同队鱼惨惨霜露秋去如独翔鳬岁晏道路长只影谁与俱但忧赤眉间能致黄耳无青灯搅寒梦起坐中肠枯载歌鹡鸰诗引泪零襟裾  

同天隐少章游嵩山懐元明  

秦公我辈士早踏翰墨场万言若投石十年犹枯囊苦欲泛江海有亲在髙堂牢落京华春门无一壶浆长鞭防痩马送我古道傍怜我值险艰赤心写摧伤铿锵五字句势与雕鹗翔感此坐矫首星星鬓成苍西风小揺落雨洗烟岚光嶂晓露孤秀野隂栖暗芳更擕鲍谢流历尽千岩霜捜竒得幽深访古到渺茫月落潭影空清吟殊未央缅懐紫芝宇百忧绕廻肠三叹巳晡食十起中夜牀云埋长安日魂梦不敢骧茂苑富山水结庐余所尝我欲放船下卜隣俯沧浪耦耕种秫田共扫三迳荒头白青山里长歌乐岁觞  

承天寺  

宿雨洗苍骨峰峦发新秀寻幽蹑竒踪腾踏众山囿层林锁岩隈突兀见危构空髙望浮黎静圣逼灵鹫我来风雨秋白露欲昏昼但闻百川赴鸣玉泻寒窦岳示閟嵲峨路絶不得簉攀縁仰脇息坐石俯长溜带露摘山芎披榛覔仙酎山光晚逾清云壑若相授终期烂漫游阳鸟欲囘咮更约十日留之子缓蹄辏  

法王东庵  

吾宗丘壑资耿耿抱幽独结构祗洹家萦廻转岩腹前川布黄金合嶂来苍玉歩出觉华天乘凌生目云间起层林林际悬髙屋断砌滴疎泉防踪隠深木堂空贝叶昬苔盛半堦緑朱幡久不来哀猿响秋谷  

五松寺  

秋风吹客衣去路倚天碧跻攀一何苦政坐爱山癖人言五松下曽是瞿昙宅至今梧竹隂列屋栖禅寂尘缨得暂解俗驾聊可息怡顔岩间树洗耳泉上石孤云共还往窈窕去无迹道人粲急流独歩少林席客来了不言碧眼照庭栢希声出钟梵妙意生墙壁寒灰暗青灯偶坐遂终夕归来人境空缺月挂山额  

次韵仲辅山中之作  

崖隂坐清暝目爲山光注妙意不可名悠然与心晤疎泉石中鸣落叶衣上住冷风起虚籁还向无中去三生听钟鱼偶失来时歩佛屋倚秋风团团两桂树却疑此境中曽是经行处  

碧霄泉  

山根出清泉云自九天落风潮带江腥天黒鱼龙泊何当寸云敷一洒徧寥廓沧浪勿复歌吾缨久巳濯  

秋居杂咏  

青春背我去白日不吾谋霜飚惊草木寒威戒衣裘寓形复几时四序忽一周世路伏劒防中懐孕螟蟊营营事长久頽龄如置邮丘园倘未卜悟悦心自休  

其二  

穷秋杂花远眷此霜下杰明金委珞璎宝璐缀环玦依依风递兰皓皓日穿雪若无夭冶姿不受众目悦衔觞泛其英揽之肠爲结谁能踵髙门持以浣中热  

其三  

公园十畆余日渉亦成趣浮隂未全收晴沙已胜歩杖藜相与行童稚杂冠屦枯鱼泳防澜悴菊饮晞露欣物各有时抚懐偶轩虑安得三迳余诛茆种芋  

晞阳轩  

山髙竹栢隂得之近亭午兹轩揖朝暾精色快先覩蒙蒙勒花春十日九风雨羲和爲反斾照我衣上缕然九阳游谁云在环堵  

次韵明甫西园之什  

莫作原上红宁爲径中緑多花必早雕依依不如竹一枝寄他林翛然傲华屋瑱饥饭秋英借健膏石斛坐断百懒身无心问鸡足  

暇日约诸友生饭于石泉以讲贫居之防枢密富丈欣然肯顾宾至者七人次方得顺和贫士韵人赋一章  

崔嵬孔明栢结隂众所依移根天衢上曽抚日月晖如何去大厦却绕乌飞终当烦万牛挽取廊庙归郑公泽既远何以慰调饥公其踵前脩一洗贫士悲  

嵗戊戌秋舟行宿泗间有持小石售于市者取而视之其大可置掌握峰峦郁然若岩窦涧壑水落月吐云影渺防若远若近皆有自然之势乃以千金购之而为之名曰羣玉峰曰水月岩曰遥岑曰碧涧置诸座隅卧兴之对且余少时南游匡庐升紫霄以瞰九江东沿洙泗登泰山而徜徉大伾道邺历赵及燕而还今年责官罗城当走蜀问山于蜀人冯济川每至佳处耳倾心受恨不能一日千里也继改命不得往遂自郑适洛以穷隋洧两河之源历览二室之趣方将逾淮浮江自放于世犹念深山大泽不能与有足者皆至偶于图画对之未尝不慨然兴怀今一旦得是数山坐眺四方之胜岂不幸欤吾将寓形其间而与之俯仰上下不知我之在丘壑丘壑之在我也好事者将以余为过耶姑从而为之辞  

羣玉峰  

五城十二楼高下耸寒玉天空开翠防不受尘土触半生嗟环辕万事惊转毂寄语山中人爲占一峰緑  

水月岩  

明泉落岩隈满月挂山额疎星淡河汉下与水光白了然心境空炯炯照真宅鸿鸣夜更清欲卧巳终夕  

遥岑  

宿雨洗空濶出此方寸岑聨绵翠光浮妙巧不可寻飞云去未返慰我千里心谁爲具徽弦有酒聊自斟  

碧涧  

苍崖高郁盘下有千仞倾当时捐佩侣寄此琤琮声坐石风露晚心与秋月明沧浪若可濯毋负冠上缨  

宿杨州城外  

舟行绕城郭缺月疎林杪窈窕一溪深防茫众星小忘言对诗书适意亲鱼鸟幸此絶纷华行歌阅昏晓  

和少章喜晴  

日暮马行疾峰峦过眼频雨堦长苦夜晴谷似逢春风月起归恨江天思故人机心浑巳尽惟有白头新  

发光林寺  

朝发光林寺﨑岖渡复攀抠衣縁翠湿侧足下苍顽急雨欲平涧断云时见山祗应超胜地行路不知艰  

久雨阻游昭亭有作  

浪迹随方寄穷途触事谙雨逢春甲子江满地东南客鬓霜前落诗情酒外酣上方愁独往藜杖许同参  

琴溪  

竹色千钟静溪光一鉴开岩隈宿风雨人迹老莓苔控鲤定何在骑鲸今不来空余泉上月与我共徘徊  

春日杂咏  

春到陵阳市人家泊翠防南亨甘入筯北戸暖生衣花暗昭亭寺鱼肥句水矶乐游须结社倒着接篱归  

其二  

幽栖足春事晴日苦相催屐齿穿沙稳笻须碍竹囘光风初转蕙残雪欲欺梅自是经过少柴门日日开  

其三  

役役炎凉态悠悠道路賖情懐知老大梦幻阅纷华搅思云边树供愁雨外花生涯书一束到处即爲家  

其四  

二月忽已破一春强半过提壶工唤客布谷巧当歌得酒光愁尽惜花翻恨多逢辰不为乐眀日复如何  

早入昭亭与同逰散歩还僧舍饭  

散防春冈晓樵苏一径长钓衣藤挂石断路水浮塘山静竹生韵池清兰自香禅房得深憇渔鼔正鸣廊  

再游龙潭  

密雾开深径幽竒得重行水光沈树色人语乱泉声仙去山容寂龙游雨阵轻谁能筑云室千古共凄清  

池亭待月  

轻雷不成雨风砌旋搘牀山乱云行曲楼髙月路长柴门非故国戎马尚他乡笳鼔悲清暝闗河思不忘  

散防  

散防北岗路牛羊归径深水穷人小立山静客防吟防防稻花雨榕叶隂田翁罢争席明日共幽寻次韵曽德明司理留题西山兼简苏宰  

层轩无碍石支径曲穿林竹密催山暮松揺乱客吟琴书虚室冷钟鼓静坊深谁谓溪坡逺能来杜与岑夏日与妙现老堂二公晚歩江皋露坐月下夜分乃归  

胡牀兴不浅未肯庾公贤山意知秋近江声到寺前夜凉新病后月色正愁边可惜江南梦青灯照不眠  

赠别竹西王彦升居士  

参军四壁生秋草鬓毛不似心已老终随烟霞学巢由一室安能事除扫竹西旧说青云客诗思长留意无极尘埃不见襄阳山赖有斯人吐消息赤心照日青眼明与君一见输生平君去摩天学孤鳯我今饮海盘长鲸云车兮风马休呼儿乞取千金裘明朝有句道不得黄叶满庭无限秋  

行路难  

江心蟠石苍虬立山激江流浪头急风昏月暗鱼龙愁电掣云奔鬼神入船头星斗天爲低夜潮生寒洲渚移鸣舷鼓枻惊楚子危樯逺缆号吴儿篙师咄咄自相语明朝扁舟系何许半月江行十日风寸歩家山隔秦楚黄衫年少金雕鞍日髙华屋春梦残挿花走马咸阳道世上空嗟行路难  

岁后三日与罗叔共二邵似表弟席上分梅花年后多韵得多字刻烛成  

春风一夜如鸣鼍残香暗粉惊辞柯新春三日驹隙过花前百罸宁辞多男儿莫遣两鬓皤举觞不饮理则那酒酣不用吴姬歌短须尚足供吟哦坐中鲍谢偕隂何语如韶濩参鸣珂铿锵入耳痊沈疴岂独使我衰顔我今官闲得婆娑迟明更上梅花坡  

虞仲通判以溪声名轩约同赋  

山根出泉泻鸣玉上有苍崖擎佛屋无风水石自撞触不尽潮声发寒谷宰官岂是云间陆旧识南泉生处熟当轩大榜与名目平地重翻偃溪曲曲中时转三妙语一一声音谈佛祖喧豗噫视十方鼓万壑风雷送烟雨此声不属闻中取六凿相攘竟谁主后来纷纷何足数五乳峰头曽赚举山翁有耳百不闻团蒲曲几穷朝昏何时沿溪掬寒緑扫叶煎茶睡初足  

客诵故人刘立道梅花诗有懐用其韵以寄之  

桑柘如钱柳如雪南村北村欲蚤月老翁饭饱摩腹行白鸥自随闲换铁攀花正恨顔色干哦公七言毛骨寒惜花不似爱诗苦即遣愁海囘狂澜公今爲郎尚黒髪仕路不应嗟歇灭江国官闲来雁多莫使故人书断絶春风歩马芳兰皋思如哀鸿独求曹几时懐抱相对尽桂浆酌防供诗豪  

游龙潭  

秦山破碎天上来女娲仙去空嵬崔中悬鸣玉三千尺下有百仞青铜开居龙变化出嘘吸雨暗云昏鬼神入我来坐石秋水闲云影扶疎落空湿浮丘容成不可俟摩挲青壁着名字两翁下游防有时访我钟陵五松寺  

次韵硕夫池亭赏莲  

胡牀尘尾挥长柄风和入座花容靓乍开还合晚照中脩竹佳人倚春暝此间此景乐最深世路好恶君酌斟下车何必笑冯妇投杼未免疑曽参江山信羙来者稀渊明独与田父违谁云宁食艾三防不如杯行莫停手黎道人自长沙入闽邂逅见之论易颇有所得自言居醴陵山中有田庐养鱼种竹可以卒岁作取足庵义方堂优游其间藏书教子甚乐也遽还求诗赠之  

两脚不踏咸阳尘两眼不逐潇湘春胸中乾坤照万古竒偶纵横何足数闭门有竹食有鱼遗子有田家有书一生可了心自足世上纷纷谩荣辱  

山行遇雨  

沧溟四干青虬立碧云摩霄高嶫岋六丁夜挽天河倾石骨无尘露苍湿长风吹雨不成丝飞鞚冲山带烟入羲和囘驭还青防布谷催耕唤春急  

独宿昭亭山寺  

山寒六月飞霜雪楼殿夜深钟鼔歇琅玕无风万防闲屋角明河挂天阙龙牙七尺玉壶冰炯炯神清梦不成可怜幽絶无人共卧防云头璧月生  

与公序避暑石盎方昼欲寝闻林间禽鸣甚乐因得小诗云  

一林啼鸟不知名应怪山翁此地行化蝶与周俱是梦游鱼知我久忘情胸中丘壑真余事世上功名畏后生但得盈樽供自酌何妨人境卧渊明  

春近风日渐佳与似表弟开小戸纵歩后庭  

围炉人散长寒煤暖日还催墐戸开春近郊原思梦蝶雪残池馆见真梅客愁宛转凌双鬓岁律侵寻寄一杯试绕小栏寻翠甲履痕犹占旧苍苔  

云门道中晚歩  

层林叠巘暗东西山转江囘路更迷望与游云奔落日歩随流水赴前溪樵归野烧孤烟尽牛卧春犂小麦低独绕辋川图画里醉扶黄髪杖青藜  

渡横溪  

百尺沧浪两岸沙肩舆徒渉歩欹斜溪声犹带夜来雨山色渐分云外霞岸曲断林开鸟道水边疎竹近人家尘埃何处寻真境试逐寒流认落花  

次韵学士兄富阳道中  

长江送客静波澜路入囘溪第一湾石濑横陈潮力减风樯圜转橹声闲驱除方寸无穷事领略平生未识山自笑疎慵似中散政宜寥落水云间  

访雪峰真歇禅师  

红尘白髪不相投来就僧房借板头大士法中龙象贵老翁心外水云浮长芦江静千山月枯木岩寒一叶秋别后相逢重着语牧童横笛倒骑牛  

次韵钱申伯山堂之咏  

浄坊秋色老苍顔檐额飞云细可攀客梦偶随疎雨断僧游长带暮钟还似闻遗锡藏银地亲见髙人住土山愁絶寒江归去路乱青处望双鬟  

和钱申伯游东山圣泉  

偶脱尘中一梦阑欲穷幽事徧寻山静怜人境鸡防扰老惬僧窗枕簟闲十里秋香随屐齿四更山月上帘顔登临物色催诗兴未信天于我辈悭  

初到连江和林公晔先辈  

投老身名信陆沈空将白髪寄遥岑赋诗未敢师彭泽抱瓮真堪友汉隂江囘飞桥夸壮丽山腰卧石閟幽深公才清絶参竒观慰我长年去国心  

和陈颖仲题刘鞠祠  

山绕平湖緑四边两翁遗泽到今传苹风引钓鱼随艇谷雨催耕水拍田败壁丹青悲落日荒庭绅笏想流年桐乡不废春秋祀箫鼓鸡豚久更防  

和颖仲山行即事  

平芜新緑占封圻横路游丝网落晖山径人稀藏窈窕禅扉春尽老芳菲缓行照水知鱼乐随意穿花见蝶飞二子舁篮今夜月龙钟犹胜杖藜归  

暇日游石门用前韵  

晓御欲随风脚来报晴乌鹊入檐催松幢竹盖宝坊近石壁云闗尘境囘山气得春浓胜酒花光带月冷过梅却收眼力寻归路惜取余青莫浪开  

久雨  

榕根败屋两三椽客径无人老更便地近东南多泽国霖逢甲子少丰年径须酣饮六十日安用取禾三百防待得云头风力健梅花如雪月初圆  

徳甫知丞过筠庄谿亭爲待月之防戯呈席上诸友  

载酒何人过子云传呼鸡犬亦惊奔门无车马苔侵迳坐近池台竹覆樽好月邀人留晚照疾雷催雨过前村独醒楚子真多事共醉愚溪百尺浑  

自连江赴守鄱阳黄原道中作  

海角三年一梦成北来重听偃溪声凝云带雨留愁住茂树随山送客行秔稻沿崖畦上下茆茨枕谷路纵横莫从马腹消双髀此地真堪老此生  

舟中对月  

悠悠逐队寄舟车与世真成一梦蘧苦忆晓更鼍报鼓喜逢秋远雁横书江山似与诗人助水月应知静者如投老得归随处乐独醒尤笑楚三闾  

留别傅才孺  

壮岁追随鬓已苍谁将勲业问行藏怜公错莫鸡羣鹤顾我凌兢虎质羊败柳亦工喧暮雨寒花直欲腻秋霜更谋浊酒穷清夜明日山深木叶黄  

再用叶硕夫韵  

一丘一壑半生中旁舍小儿今老翁归来赋就晚迳緑醉时歌罢春灯红壮心欲尽孤云薄昨梦不留寒月空茗碗粥盂能事毕四三朝暮付狙公  

题福唐郡园清閟亭  

公余自种南堦竹好事风流今未闻但得七人来结友何须千畆比封君风梢不定防藏日雨叶初干薄带云自是甘棠人爱惜不忧寒谷遇樵斤  

五言  

醉防迎风落春衣日径斜花梢藏密路隠约见山家  

其二  

白玉千株暗青云一径斜从来少车马恐是阿环家  

游梅坡席上杂酬  

风约疎梅蘸石泉山涵弱柳借厨烟竹篱茆屋倾樽酒坐防银钩上晚川  

次韵学士兄秋初  

何日刀头水石间婆娑犹得一官闲杖藜早晚寻幽处望断秋空不见山  

次韵林仲和筠庄  

叠叠重重两岸山钩连秀色上琅玕孤亭四壁靣烟雨人与白鸥分暮寒  

题赵干江行初雪图  

歩西头水拍天白鸥波上寄长年个中认得江南手十里黄芦雪打船  

次韵郎中弟见寄  

筠溪岸上千竿竹梦想犹疑玉笋斑只欠吾家小居士杖藜风雨亦来还  

## 石仓历代诗选卷二百四  

明　曹学佺　编  

宋诗八十一  

王十朋  

观国朝故事  

昔在元祐初朝廷用老成元恶首窜殛贤隽偕彚征帘帷八年政内外咸清明四夷各自守天下几太平绍圣党论起曲学尊金陵忠良投海岛党籍编姓名春秋亦获罪学者专三经心术遂大壊风俗从此倾养成前日祸中原厌羶腥我欲着一书善恶深劝惩奸防诛朽骨潜德发幽馨六贼未足罪祸端首熙宁  

送凌知监赴玉环次觉无象韵  

晨兴趣行装秋色满离席悲风苦送声短晷频移刻兰舟薄暮发去去转遐僻极目望官所沈沈烟霭积清有濯缨水白有漱齿石悠然水石间宦情闲自适朝焉游其南暮焉戯其北彼防山中鸟亦将识公徳公无赋归去田园付人役  

鸟至  

昆虫方启戸鸟亦知辰去自盲风候来逢化日春深条烟雨湿广厦羽毛新故垒寻遗迹雕梁拂旧尘早莺宜结友秋雁不同宾嘉尔能知义无忘旧主人  

其二  

孟夏游防稽禾稼方薿薿南风翼新苗生意殊未已重来觉非久相去百日耳黄云万顷空苹末凉风起园林亦揺落触目成疑似人生过隙驹容华乌足恃朱顔向迷涂奔走不停轨得失无荣辱归来实堪喜  

其三  

直道疾伊优壮懐増靡曼海上豕方牧夜中牛屡饭半生营一名偃蹇未如愿青铜忽自照白髪巳堪叹斥鷃适蓬蒿大鹏抟九万物情贵得所奚用求自献富贵似可喜贫贱亦何怨  

其四  

秋懐虫共悲秋夜鹤同警辉辉玉绳低耿耿银汉永静思鳬舄乔遐慕螭蟠猛途逺慵着鞭井深艰下绠鸟倦当知还马失亦云幸穷通委大命尘虑可深屏窗几生新凉灯火照初暝省已有昨非探懐无宿颖  

其五  

古书恣掀翻古意薄窥瞰心将游寂寞语复攻苦淡实浅名忌浮才疎得惩滥守志惧不坚入道恐成暂性天戒戕贼心猿思系缆有友频琢磨无官自校勘澹然学扬雄不恨储无甔  

甽畆  

甽畆有遗士妄懐葵藿心朝夕倾太阳不耐氛秽侵肝胆有古劒愿言决羣隂兹志尚郁郁抱膝我悲吟  

其二  

古道日云邈古意谁复知阳春漠无和流水空含悲郢曲变新调郑声入朱弦喟然三叹余黙与羲黄期  

其三  

飞飞古帝魂哀哀寄春怨异乡节物新故国人事变诉亡谁肯怜啼苦血空溅云安再拜人伤哉不复见  

其四  

周公代武王大义一古传人孰无兄弟急难斯见焉愿懐周公心无愧诗人言  

其五  

儒冠误身世偃蹇二十年岂不懐明主富贵乃在天平生学忠孝自致无由前青灯照长夜感激徒自怜  

思友  

夜雨暗防滴窗风冷掀翻藜牀寤幽独好梦俄惊残故人在何处逺隔烟水村欹枕不复见伤心涕泛澜  

游箫峰  

蜡屐穿云去山深喜路通人家烟色里古寺水声中金溅星犹在丹成灶已空吹箫人不见台下想仙风  

宿黄岩妙智院  

问讯开山始于今二百年径幽防见竹社废尚遗莲观颂思元老游庵忆旧禅匆匆一宿客未尽涤尘縁  

种兰有感  

谁擢深林秀遥分奕叶芳秉殊溱上客握拟殿中郎眼净见幽韵心清闻逺香当门不可种践履恐成伤  

剡溪舟中有感  

更作游吴客重登入越船西风桑叶岸细雨菊花天旅思秋徧恶乡心夜不眠钱塘江上月行见十分圆  

游西岑遇雨  

西岑风物秋更嘉杖藜出郭欢无涯深村有酒隔烟渚共乘小艇穿芦花罗裾绰约越溪女茆舍迫窄吴侬家牀头新酿喜正熟千金倒瓮倾流霞天公妬我一日乐俄然雨脚来如麻醉归扶路泥没肱冠巾不整头鬖髿人生贵在适意耳安能局缩身如蜗杖头有钱即相覔明日更泛仙源槎  

林知常惠白酒六尊仍示酒法作十韵以谢之  

老去生涯付杯酒种秫辛勤三百畆东皋遗法嗟失传蜜汁虀浆不通口迩来软饱经月无岂有清欢对朋友百钱强就村媪醉终夜蔬肠作雷吼先生祗把文字耕妙意能施杜康手怜我新愁余万斛那更浇肠无五斗分惠青州六从事秘法兼蒙传肘后便同北海歌不空免似东坡叹乌有嗟余偃蹇老更饕感激故人情意厚防须绘遣白衣来篱畔黄花欲重九  

再用前韵述懐并简诸友  

太白徉狂喜杯酒元龙豪气耻求畆挥毫烂吐风月篇济世高谈霸王口古人可作谁与归白也吾师登可友万言窗下杯水冷百尺楼头鼻声吼丈夫未遇聊尔耳肯向权门思灸手净扫一室安吾贫昼阅诗书夜星斗休论天生与作佛灵运甘居丈人后吾侪慎分慕富贵鸣鼓定须攻冉有但愿相从文字乐交情合向穷中厚  

途中见早梅  

山行初逢建子月始见寒梅第一枝遥想吾庐亦如此谁能千里赠相思梅花正发思家切竹间水际出横枝暗香疎影和新月自是离情禁不得触物那防此时节春前腊后定归来要防溪上千株雪  

左原纪异  

乐清之东地名左原中有古井深数丈时冬旱水枯泉仅盈掬有女子数人提罂而汲绠絶罂堕俄有男子锐然解衣入井取之既而石陷声震山谷井深而石重咸谓压者必虀粉矣越三日事闻于邑尉周公以职事来环井而视恻然嗟悼命仆夫具畚锸挟石取骸将以葬焉自旦逮午犹未及尸俄而役者惊相告曰井底有声其鬼物乎公曰此陷不死须吾以生于是捐已资募能出之者众力争奋头颅稍露而语可辨矣土石撼动势将复压救者惊溃公乃振衣梵香叩井而拜命工植板以捍石危而不堕益以缗钱防役夫俾蹈死以救公未饭吏以进郤之曰必活人而后食日没井昏继之以烛用长绠系衾挽而出之观者数百人欢呼震动嗟异其事且以手加额曰公真仁人也能活人如此其家左原去井所爲近获终日从公于井旁目击其事作诗一篇以纪之时绍兴乙亥仲冬四日也公名邵字嘉成婺州永康人  

君不见温公年方髫齓时奋然击瓮活小儿至今遗事在图画活人手段良可竒又不见耿恭昔年因疏勒孤城凿井逾千尺整衣一拜精诚通俄顷枯泉爲飞液乐清有地名左原地幽井古知几年一朝陷溺谁氏子万石压脑沈黄泉路隔幽防生望絶三宿沈魂岂能活鬼神欲救功莫施天遣仁人爲之出彩捧来临驱五丁抉石求尸俄有声头颅半露语未辨人疑鬼物相视惊拯溺辛勤功未果土圯石欹纷欲堕争言陷者不复生救者旋遭頽压祸梅仙恻然临井旁焚香再拜祈彼苍散金募众蹈死救手植板榦加隄防土石相衔危不倒虀粉余生仅能保须臾夺命鬼窟中万口欢呼喜填道翕然舆论咸竒公异事行将逹帝聪感物诚居耿恭上活人手与温公同况公才学俱超絶吏隠那能久淹屈使君前日飞鹗章莅事详明巳廉洁鲰生桑梓居此间具书目见非妄传太史采诗倘见取愿付银笔书青编柘溪道傍有斑竹百余挺潇洒可爱与先之赏翫移时因念乡间无是种约异日移其根余戯诵君防江上千竿竹不是男儿泪防斑之句遂发一笑既而作数语解异世妇人之嘲且志不必移根也  

男儿有泪不染竹当作包胥贾生哭湘源移种虽可爱节目尚余儿女态谁能千里移此根出门又恐添啼痕不如还家种慈竹檐前不厌千竿緑  

送曹大夫赴行在所  

西北连年杀气高羣盗横行如猬毛廉颇李牧不世出吾皇侧席心焦劳汾阳自古多壮士曹侯意气千人豪年今四十犹偃蹇拊髀长叹淹龙韬慨然挥袂谒行在报国巳淬腰间刀登坛拜将预指日防君举手清风涛  

昼卧书懐  

书斋终日无人过闭戸便便事高卧炎蒸烁体汗流珠蚊蚋费拍蝇劳驱南窗清风可供客一枕万钱无计得梦魂未到乡无何起来搔首空吟哦  

懐归预别同舍  

长念双亲垂素髪不奉甘防几旬月溪山虽好何如归吾心已逐秋云飞欲别良朋重呜咽催人啼鸟声何切明日琴书随我东何时樽酒重相逢  

家童拾栗因念亡儿作数语以写钟情之悲  

去年覔栗嫌汝痴责汝曽赋渊明诗今年栗熟不汝见凄然白骨埋荒陂西风簌簌黄叶飞家僮拾栗门前归汝兄汝妹争来取汝父伤心泪如雨  

伤时感懐  

帝乡五载乱离中亿万苍生逃窜空二圣逺征沙漠北六龙遥渡浙江东斩奸盍请朱云劒射敌宜张李广弓借问秦庭谁恸哭草茆无路献孤忠  

脩竹  

我得家传好此君剰栽千挺拂青云尘埃不扫自然去风月有余谁可分万箨苍龙春后见满轩鸣玉夜深闻时时助我毫端兴宜与江山共防勲  

夜雨述懐  

夜深风雨撼庭芭唤起新愁似乱麻梦想尚疑身是蝶雨苏方悟影非蛇浇肠竹叶频生晕照眼银缸自结花我在故乡非逆旅宁烦杜宇唤归家  

族兄文通赠山茶  

野性无端喜种花吾兄偏爲赠山茶莺声老后移虽晚鹤顶丹时防始嘉雨叶鳞鳞成小盖春枝艶艶首羣葩自惭欲报无琼玖来往同防本一家  

宿浮桥  

落日丹丘下西江十里西浮桥通古道逆旅傍清溪夜静水声细晓隂山色迷吾乡在何处天逺白云低  

纳凉偶成  

架松却烦暑梳竹来清风顽然七尺躯寄此防凉中高枕傲有道深杯醉无功山林足余乐此兴谁吾同  

红梅  

桃李莫相妬天姿元不同犹余霜雪态未肯十分红  

海棠  

欲与春争媚嫣然一笑芳雨中如有恨疑是爲无香  

题灵峰  

家在梅溪水竹间穿云蜡屐可曽闲雁山新入春游眼却笑平生未见山  

三宿灵峰不爲禅茶瓯随分结僧縁明朝杖屦丹丘往带得烟霞过海船  

次夜余宿湖南梦龄犹在别业再和前韵寄之  

一襟秋色巳凄然云水初空眼界田那更萧萧风雨夜弟兄分影隔湖眠  

题刘阮祠用过仙人渡韵  

涧水桃花路易迷不同人世下成蹊自从重入山中去烟雨深深锁旧溪  

## 石仓历代诗选卷二百五  

明　曹学佺　编  

宋诗八十二  

戴复古  

梦中亦役役  

半夜羣动息五更催梦残天鸡啼一声万枕不遑安一日一百刻能得几刻闲当其闲睡时作梦更多端穷者梦富贵逹者梦神仙梦中亦役役人生良鲜欢  

饮马长城窟  

朔风凛髙秋黒雾翳白日汉兵来伐胡饮马长城窟古来长城窟中有战士骨骨久化爲泉马吞亦呜咽闻说华山阳水甘春草长  

罗敷词  

妾本秦氏女今春嫁王郎夫家重蚕事出采陌上桑低枝探易残高枝手难扳踏踏竹梯登树杪心思蚕多苦叶少举头桑枝挂鬓唇转身桑枝勾破裙辛苦事蚕桑实爲良家人使君何所爲见妾驻车轮使君口有言罗敷耳无开蚕饥蚕饥采叶急归  

题陈毅甫家壁  

朱门金叵罗九醖葡萄春酌贵不酌贱酌富不酌贫君家破茆屋飘揺河水滨中有一樽渌醉尽天下人  

荅妇词  

江山阻且长矫首乡闗隔空闺泣防妇顦顇失顔色隠闵鹳鸣篇寄彼西飞翼剥封览情素既喜复凄恻别时梅始华伤今食梅实览古帝王州结交游侠窟千金沽美酒一饮连十日春风吹酒醒始知身是客杜宇啼一声行人泪横臆衣破谁与纫髪垢孰与栉勿谓游子心而不念家室新交握臂行肝胆犹楚越丑妇隔江山千里情弗絶慇懃挥报章归计何时决今夕知何夕覩此纎纎月此月再圆时门前候归辙  

栗斋巩仲至以元结文集爲韵  

寻常被酒时归到急投枕爲爱坎山文今夜醉忘寝伟哉浯溪碑千载气凛凛春陵贼退篇少陵犹敛袵文章自一家其意则古甚太羮遗五味纯素薄文锦聱牙不俗斯人异所禀君君望尧舜人人欲仓廪古道不可行时对窳樽饮  

刘折父爲吴子才索赋云山燕居  

燕居适所息非懐傲世心白云自舒卷青山无古今中有动静机杳谐素襟以时爲出处懐人抚瑶琴平生披短褐时来或华簪世论倘不合矢口不如瘖避影长松下洗耳清溪浔慎勿出云外黄尘三尺深  

婕妤词  

纨扇六月时似妾君恩重避暑南薰殿清风随扇动妾时侍君王常得沾余凉秋风飒庭树团团无用处妾亦宠顾衰栖栖度朝暮扇爲无情物用舍不知卹妾有深宫怨无情不如扇  

感寓  

蛛网羃虚檐志饱罗羣飞寒蚕齧枯桑一身终茧丝物物巧生理我生拙奚爲貂裘日以敝石田岁长饥食贫已到骨噫气傥未衰举目送飞鸿悠悠知我谁夜雨挟西风摵摵撼庭树浮生堪几秋青鬓忽巳素铅刀刲九牛防蹇望长路所操莽无竒自好徒自误改弦调新声履道易故歩收功在桑榆其敢怨迟暮红紫委路尘緑树有嘉色刳心晚闻道玩物若有得青春坐销歇方兹见真实人生到中年胡不保明徳秋风堕庭梧栖鳯去无迹矫首碧云端一语三叹息  

渝江緑隂九日燕集  

佳节重有感人间行道难登高苦无地把酒一凭栏山逈暮烟合江空秋水寒沙头有鸂莫作鸳鸯防九日江亭上谁怜老孟嘉要人防白髪不用整乌纱寄兴题桐叶长歌醉菊花归心徒自苦犹在楚天涯  

侄孙亦龙作亭于小山之上余以野亭名之得诗二首  

平地变丘壑安排若自然爲山移白石凿沼贮清泉栗里有松竹兰亭无管弦轩裳非我事在野不妨贤舍外有余池登临作此亭心如乔木古眼共逺山青社酒谁同醉村歌自可听有时来夜坐收拾读书萤  

桐庐舟中  

吴山青未了桐江緑相迎扁舟问何之往访严子陵高风凛千古卧蹴万乗主富贵直浮云羊裘钓烟雨  

江南新体  

郎船江下泊妾象楼上住朝朝暮暮间上下两相顾相顾不相亲风波愁杀人  

子渊送牡丹  

有酒何孤我因花赋恼公可怜秋鬓白羞见牡丹红海上盟鸥客人间失马翁不知衰病得禁得几春风  

寄山台赵庶可  

顶上山台谒临行辱赠诗相思寸心在莫讶尺书迟好月登楼夜清露落木时见君花蕚集梦到谢公池  

峡山二首  

山近江如束林深路欲迷平沙印虎迹絶壁听猿啼緑水人谁钓黄茆地可畦幽居堪避世何必武陵溪欲访飞来殿维舟上峡山有溪流屋下无路入云间犀解捐金索猿能记玉环无从旌往事有地足跻攀  

重阳舟中  

扁舟何寂寞絶不见人家无处沽村酒何从问菊花溪山澹相对节序谩云嘉牢裹乌纱防西风日又斜  

江上夜坐懐严仪卿李友山  

江清天影动楼近角声雄杨柳枝枝月芭蕉叶叶风佳人难再得良夜与谁同别后知何处吟诗句句工  

舟中  

扁舟何处泊沙渚夕阳边逺浦横鱼网高山起烧烟客行今老矣秋思日凄然且复开懐抱囊中有酒钱  

访徐益夫  

仲蔚蓬蒿宅终朝只闭关无心与时竞未老得身闲緑绕廵除水青横隔岸山客来新酒熟相对一酡顔  

清明感伤  

一笠戴春雨愁来不可遮清明思上冢昨夜梦还家归兴随流水伤心对落花晋原松下泪沾洒楚天涯  

都中书懐  

醉卧长安市思归东海涯瓶余残腊酒梅老隔年花日与愁爲地时凭梦到家乡书三两纸一读一咨嗟  

春日懐家  

细数平生事何堪挂齿牙客游儿废学身拙妇持家开瓮尝春酒租山摘早茶关心此时节归兴满天涯  

刘兴伯黄希宋苏希亮慧力寺避暑  

何处避炎热相期过宝坊万松深处坐六月午时凉钟磬出深屋江山界短墙醉来归兴懒留宿赞公房  

访严坦叔  

麻姑山下泊城郭带烟霞擕刺投诗社移船傍酒家沙禽时弄水榉柳夏飞花小酌未能了西楼日又斜  

见赵知道运使  

饱食武昌鱼不如归故庐盟鸥还海道问雁覔家书又把乡人刺来投使者车东园桃与李莫使防花疎  

感寓  

自觉心无愧何须座右铭人将金作坞吾以石爲屏年老医难疗天寒酒易醒菊花香到死不肯就飘零  

贫作负恩人爲何宏甫作  

九陌尘中事三生石上身狂爲好诗客贫作负恩人十载江村别扁舟涂水濵音书久不至得梦往来频  

登祝融  

秋风吹拄杖直到祝融颠目击三千界肩摩尺五天扶桑旸谷畔青草洞庭边云气无遮障分明在眼前  

淮上囘九江  

江水接淮水扁舟去复囘客程官路柳心事故园梅活计鱼千里空言水一杯石屏有茆屋朝夕望归来  

燕  

闻说乌衣国低连海上村春来避霜雪秋去长儿孙华屋语如诉故巢多不存双飞恼幽独红袖有啼痕  

泉南  

南地无冰雪常疑暖作灾昼昬山雾合寒变海风来垅麦衔芒早梅花带叶开客中归未得岁事渐相催  

吴子似  

载酒樱桃熟隈亭柳树隂青山去人逺黄鸟话春深薄俗非吾道虚名愧此心休言今不古又恐不如今海陵光孝长老骥无称山谷后也共谈时事且说黄岩柑橘之美  

俗子避形影僧家共往还高谈犯时忌妙语发天悭霜后思新橘梦中归故山何时免奔走终老白云关  

衡阳写懐简王景大赵俊卿  

梦觉他乡枕寒生半夜衾客程湖外远秋意雨中深老马寻归路羁鸦忆故林家书连数纸难写此时心  

上封  

楼台逼霄汉窗戸纳云霓囘顾千岩路如登万仞梯泉从山顶出雪压树头低高絶无人境非僧不可栖  

九日  

今日知何日他乡忆故乡黄花一杯酒白髪几重阳日晩鸦争宿天寒雁呌霜客中无此醉何以敌凄凉  

舂陵道中  

云际寻行路时逢一两家山川闲世界耕钓小生涯病竹长新笋寒芒揺落花溪翁解延客连煮数杯茶  

琵琶行  

浔阳江头秋月明黄芦叶底秋风声银龙行酒送归客丈夫不爲儿女情隔船琵琶自愁思何预江州司马事爲渠感激作歌行一写六百六十字白乐天白乐天平生多爲逹者语到此胡爲不释然弗堪谪宦便归去庐山政接柴桑路不寻黄菊伴渊明忍泣青衫对商妇伏龙山民宋正甫湖山清隐廼唐诗人陈陶故圃曽景建作记俾仆赋诗  

故人昔住金华峰靣带双溪秋水容故人今住伏龙山陈陶故圃茆三间千载清风徐孺子门前共此一湖水百花洲上万垂杨白鸥羣里歌沧浪故人心事孺子高故人诗句今陈陶短衣饭牛不逢尧何如绣鞍上着锦宫袍瓦盆对客酌松醪何如紫霞觞泛碧葡萄豆萁然火度寒宵何如玉堂夜照金莲膏吟成秃笔写芭蕉何如沈香亭北醉挥毫再三问君君不对目送飞鸿楚天外细读山中招隠篇超然意与烟霞防照影湖边双鬓皓此计知之悔不早三椽可办愿卜隣荷锸相随种瑶草  

防稽山中  

晓风吹断花梢雨青山白云无唾处岚光滴翠湿人衣踏破琼瑶溪上歩人家逺近屋参差半成画图半成诗若使山中无杜宇登山临水定忘疲  

高九万见示落星长句赋此荅之  

天星随地化爲石老佛占作青莲宫东来海若献秋水环以碧波千万重云根直下数百丈时吐光焰惊鱼龙鳯凰羣飞拥其后对靣庐阜之诸峰隂晴风雨多态度日日举目防不同高髯能诗复能画自说此景难形容且好收拾藏胸中养成笔力可扛鼎然后一发妙夺造化功高髯高髯须貌取万物升沈元有数吾闻此石三千年复化爲星天上去  

题上虞县信芳堂  

河阳种桃彭泽柳岁岁春风夸不朽何如君种一池莲开向五月六月天红妆当暑清无汗緑叶染风香不断坐令百里尽清凉天乃赠君云锦段此花不可无此堂主人姓字同芬芳更防堂后参差竹醉倚炎空舞寒緑  

鄂渚张唐卿周嘉仲送别  

武昌江头人送别杨栁秋来不堪折汉阳门外望南楼昨日不知今日愁英雄握手新相识人情正好成南北酒阑人散最关情一鴈西飞楚天碧  

江滨晓歩  

津头晓歩落潮痕行尽蒲根到柳根鴈影参差半江月鸡声吚喔数家村求鱼防下连筒钓乞火听敲隣舎门料得锦城无此景欲将图画寄王孙  

鄂渚烟波亭  

倚遍南楼更鹤楼小亭潇洒最宜秋接天烟浪来三峡隔岸楼台又一州豪杰不生机事息古今无尽大江流凭栏日暮懐乡国崔颢诗中旧日愁  

春日二首呈黄子迈大卿  

野人何得以诗鸣落魄骑驴走帝京白髪半头惊岁月虚名一日动公卿颇思湖上春风约不柰楼头夜雨声柳外断云筛日影试听幽鸟话新晴  

帝里风光二月新西湖几队踏青人杏花时节偏饶雨杨柳门墙易得春或是或非尘里事无穷无逹醉中身五陵年少夸豪举寂寞诗家戴叔伦  

梅  

孤标粲粲压羣葩独占春风管岁华几树参差江上路数枝装防野人家冰池照影何须月雪岸闻香不见花絶似林间隠君子自从幽处作生涯  

清凉寺有懐真翰林运使之来  

不特来观德庆碑江山胜概六朝遗兴亡了不关吾事登览胡爲作许悲梅爲有香竒似雪酒能无闷妙于诗萧萧緑竹无人爱留取云梢待鳯仪  

庐山  

山灵未许到天池又作西林一宿期寺是晋时陶侃宅记传隋代率更碑山椒云气易爲雨客子情懐多费诗暂借蒲团学禅寂茶烟飞绕鬓边丝  

夜宿田家  

簦笠相随走路岐一春不换旧征衣雨行山崦黄泥坂夜扣田家白板扉身在乱蛙声里睡心从化蝶梦中归乡书十寄九不逹天北天南鴈自飞  

送滕审言归长沙别  

折柳亭前送故人平沙留得马蹄痕云生渡北迷行路烟起江南认别村恨不与君同上道归来无伴自开樽西楼独倚黄昬月欲倩飞鸿寄断魂  

中秋李漕冰壶燕集  

诸亭环立一湖湾区界无多眼界寛苍石传爲僞刘物緑波曽浴葛仙丹两边堤树四时碧一片冰壶六月寒咫尺云烟接沧海须知此地有龙蟠  

南安王使君领客湛泉流觞曲水  

横浦堂前举一巵古榕隂下坐多时连朝好雨千山润昨夜新秋一叶知梅岭乡来逢行者兰亭今日又羲之家声不坠风流在如见初寮说好诗  

思归二首  

吟诗不换校书郎但欲封侯管醉乡疎懒无成嵇叔夜清狂似逹贺知章安贫不怕黄金尽既老从教白髪长百计不如归去好子孙相对说农桑  

老矣归欤东海村长裙不复上王门肉糜岂胜鱼羮饭纨袴何如犊鼻裈是处江山如送客故园桐竹已生孙分无功业书青史或有诗名身后存  

江村晚眺  

江头落日照平沙潮退渔舠阁岸斜白鸟一双临水立见人惊起入芦花  

都中冬日  

脱却鹴裘付酒家忍寒图得醉京华一冬天气如春暖昨日街头卖杏花  

清明感伤  

客中今日最伤心忆着家山松树林白石冈头闻杜宇对他人墓亦沾巾  

访旧  

欲寻西舎问东隣两巷都非旧住人惟有桑边石池在依然春水碧粼粼  

附戴昺诗【`字景明`】  

春日偕兄弟侍屏翁游晋原分得外字因集句而成  

春雨晴亦佳适与赏心防初日照髙林幽泥化轻壒歩屧随春风始觉天宇大牵懐到空山逍遥白云外青松夹路生童童状车盖清川带华薄隂壑生虚籁性逹形迹忘傲然脱冠带薄暮方来归月光揺浅濑  

上立斋先生一首以有官居鼎鼐无宅起楼台爲韵  

灵岩一片云曽爲作雨起风吹还故山松筠澹相倚秋高霜露寒酒熟鲈鱼美少寛忧世懐防醉有妙理  

杂言  

提壶劝我饮布谷催我耕我酒瓶已罄我田草正生荷锄理荒秽及时新雨晴秋来刈吾秫庶得两遂情  

侍屏翁游屏山分得水字  

擕琴入空山脩竹翠相倚一曲千古心泠泠寄流水拂云卧白石防搜契理有时采薪人歌声隔林起  

秋日过屏山庵  

凄切抱叶蝉闲关栖树禽入山本避喧复爱聆此音防飔动夕爽薄云散秋隂众籁閴以静片月生东林  

纳凉即事  

炎蒸欣傍晚扫地坐寛凉入竹风逾冷生荷水亦香蚁行縁食几萤照落书牀听得农人语今年稻穗长  

侍屏翁领客游雪峰分得生字  

雪峰峰顶寺来此定诗盟山瀑分云影松风乱雨声眼明春树緑心醒晓钟清未好言归去尘中事又生  

谢赵山台见访  

寂寞海东头慇懃贵客舟如何经岁约祗作一宵留清玩分行箧高吟压小楼更须谋再防同醉菊花秋  

安居  

安居元自好春昼更迟迟雪涌煎茶鼎云生浴砚池栽荷填废沼移竹补疎篱犹有闲光景欹眠续旧诗  

项宜父渉趣园  

四靣山廻合中间百畆畦入门惟见竹绕屋半栽梅果熟霜前树鱼肥雨后溪秋来饶景物斟酌费诗材  

玉峰登眺得初字  

玉峰竒絶处短防歩﨑岖海近潮声壮山空树影疎吟情危眺外饮兴薄寒初数防新来鴈高飞不羡渠  

次韵屏翁新秋  

简黙新秋事天公赐巳丰秋牀梧叶雨晓袂竹林风阅世心先老伤时酒易中谁将和战议细与问元戎  

次韵晚春一首  

开襟尘欲满刮眼得新诗风絮遗春恨烟光隔岁期笋抽虫半蚀樱熟鸟先窥光景浑如此心闲即好时  

次韵屏翁初夏防芳小集  

一觞还一咏竟日醉难成坐石惊云湿临池爱水平密林宜午防啼鸟尚春声更有樱桃约明朝且愿晴亦龙弟覆篑累石作亭其隂屏翁名曰野亭索诗谩赋一首  

高懐抗尘外林梢着三间緑绕村边树青浮海上山目穷天变化心静地寛闲鸥鸟知人乐忘机亦往还  

秋晚  

西风澄晓气凝观惬幽情草润蛩声滑松凉鹤梦清吟懐更水静病思得秋轻忽忆登髙近循篱防菊英郑安道终岁相聚临别以诗见诒次韵爲谢  

解把诗言别那无计可留梅花两心事寒鴈五更愁我亦高悬榻君须独卧楼后囘相忆处莫返雪中舟夏曼卿作新楼匾曰潇湘片景来求拙画且索诗  

有此一楼足悠然万虑忘拓开风月地压断水云乡四野留春色千峰明夕阳眼前无限景何处认潇湘  

山家小憇即景效药名体  

柴门通草径茅屋桂枝间脩竹连翘木高松续断山仰空青防宻扫石緑花斑傍涧牵牛饮白头翁自闲  

从板桥买舟上青阳  

卸马板桥西扁舟逆上溪水锼岩骨断烟截树头齐野鸭惊人起村鸡上树啼老农头雪白犹自把鉏犂  

五禽言  

提葫芦沽美酒人世光隂春电走一日得醉一日闲緑鬓几曽俱白首沽酒沽酒有酒沽生前不饮真愚夫不如归去不如归去千山万水家乡路今年又负故园花来岁花开定归否归去归去须早归近日江湖非旧时  

脱却破袴脱却破袴蚕熟缲成霜雪缕小姑织绢未落机县官火急催官赋输了官赋无零落破袴破袴还更着  

麦熟锻磨麦熟锻磨村南村北声相和大男小女总欣欣煮饼蒸糜任渠做锻磨锻磨莫等闲去年糠粃无得餐  

幽栖  

幽栖颇喜隔嚣喧无客柴门尽日关汲水灌花私雨露临池叠石幻溪山四时有景常能好一世无人放得闲清坐小亭观众妙数声黄鸟緑隂间  

初游方岩山  

图志旧尝防纪载杖藜今得徧经行渔翁化石几年钓仙客有田何世耕千尺枯崖脱龙骨一帘飞瀑撼雷声相传逸少曽来此惜不防岩记姓名  

如京至西兴阻风雨  

月将圆夜出乡关才到西兴月又残老去问名先巳懒近来行路觉尤难云烟漠漠呉山暗风雨潇潇浙水寒识破人生真逆旅此身何处不堪安  

严子陵  

赤伏君王访旧游富春男子只羊裘一竿本爲逃名去何意虚名上钓钩  

天台道上早行  

箯舆轧轧过清溪溪上梅花压水低月影渐收天半晓两山相对竹鸡啼  

## 石仓历代诗选卷二百六  

明　曹学佺　编  

宋诗八十三  

高　登  

还山招陈希韩  

乾坤莽囘互日月相荡摩百年才瞬息万类总么麽是身非我有造物如吾何触事防心少幽栖发兴多眷言意所适乐此山之阿脩篁擢新榦老木荣旧柯谷声传地籁松韵荅天和独石介而安寒泉淡无波园蔬掇纎嫩名菓仍骈罗细蔫着雨花碧卷受风荷随意坐莓苔絺衣挂薜萝得酒即酩酊作诗共吟哦啸长情浩荡舞短影婆娑妻孥鹿门趣黄绮商山歌﨑岖路辞遥迢递谁见过交亲忆同调出处矢靡他每怜伤弓禽因感赴烛蛾自觉此身浮相防双鬓皤人事何时休归来勿蹉跎  

思归  

忽忽巳秋杪言归欣有期节物想吾庐青蘂繁东篱流匙白云子蘸甲黄鵞儿对此忆羁旅多应歌式微喜慰倚门心愁销举案眉稚子閙檐隙绕膝牵人衣归兴念如许兼程犹苦迟明朝秋色里乌防风披披  

冐寒行风雨有感  

号风撼枯枿冻雨凝路尘乾坤秘日月八荒同一云遥知沙漠寒黯淡愁杀人天涯望不极流泪满衣巾  

杜门  

故人方谢客爲问意如何午枕清风足夜窗明月多易招惟酒圣难遣是诗魔一榻君家事何妨独我过  

梦游故山  

风际氅披鹤云根杖防鸠幽栖知好在归梦故难留山放数峰出泉分一派流把茆何日办防屋防松楸  

送元太  

但得身长健何妨鬓巳华胸藏爲锦绣笔走是龙蛇作椽只三语读书空五车卷懐巳良计去去卧烟霞  

水涨谢邑宰送米  

心知一字不堪煮矻矻穷年黄卷中食粥由来未爲拙储瓶况乃嗟屡空令君好贤嫓韩愈贱子受赐惭卢仝春水从教绕舎北痴儿不复啼门东  

中秋对月  

绣江再见中秋月岁去月圆人尚缺相望千里共婵娟苦恨亭亭照离别今夕一樽谁与同孟光举案对梁鸿众雏立侍俨成列以次持杯夀乃翁乃翁防月揩病目手足倾頽头髪秃但愿团栾三十秋不计东西与南北  

临别示子  

不能枉道取富贵是致尔辈愁饥寒频年别离情更恶两地狼狈心何安从人数寄安否问使我相思懐抱寛平生窃笑曹家儿临岐莫堕双阑干  

乞米  

臣饥欲死侏儒饱方朔谁怜是岁星馆下诸生笑丰暖江头渔父诮独醒鲁公巳作乞米帖陶令旋寻储粟缾亲旧依然眼相向故应特地爲吾青  

小源欲归  

潮颊香醪晕醉红敲归路勒青骢水涵万顷曽孙稼月逗盈衿少女风大误平生縁画足无聊中夜祗书空拟将方守难论事直扣天门问化工  

夜行道中  

黄茆时节瘴烟浓人在山凹第几重梁竦负才徒感慨嵇康赋性本疎慵此生自断天休问吾道当年世不容防脱帻巾还旧隐鹿门妻子惯相从  

言懐  

归去东皋独荷犂家林书卷有儿持一无可意身将老万不如人心自知梦寐摩挲元结颂经从省忆少陵诗体肤饥尽天难问依旧臞然山泽姿  

九日  

塞鴈南飞度戍楼一声天地有余秋家连沧海难穷目人在蛮荒欲尽头莫効涓涘禆国计况无毛髪爲身谋所须菽水能多少踪迹飘然不系舟  

病中杂兴  

长袖深藏批敕手短笻斜倚作诗肩有时极目睨辽汉兴在孤鸿落照边  

附姚孝锡  

闲居  

无客访衰残柴门尽日闗躭书真是癖惜酒近成悭苔径行捜句茅檐卧防山却嫌明镜里偏照鬓毛斑  

用峰山旧韵  

春水上堤沙春晴散望賖衰年花近眼久客梦还家映日孤鸿没迎风双燕斜平生江海意早晚送浮槎  

次韵秋兴  

老畏年光速愁添旅梦多西风着梧竹归思入烟波夜永凭诗遣衰顔得酒和故溪千树柳谁复晒渔蓑  

谒滕茂实祠  

本期苏郑共扬防不意芝兰失后凋遗老祗今犹涕泪后生无复识风标西径度鴈霜前塞滹水樵争日暮桥追想平生英伟魄凌云一叹岂能招  

次韵王无竞见寄  

客懐重寄仲宣楼白草黄云塞上秋山色不随尘世改水声还抱故城流隙中畏境都堪玩镜里衰顔抵自羞多愧诗人苦相忆逺传佳句吊清愁  

感白髪  

弹铗凭谁听客歌震雷那复化鱼梭梳头白髪惊新有障眼花比旧多乡问阻兵犹隔絶羇懐凭酒暂消磨不须更问今朝客门外元无雀可罗  

溪桥早春  

轻黄未染柳梢匀连日溪风卷塞尘乍暖乍寒花信晚相呼相唤鸟声频少勤谩挟经纶防老懒空余病患身追忆故园桃李树年年红紫爲谁新  

登楼有懐  

老愧凭栏目力昏百年懐抱向谁论晴空鴈起云边塞夕照人归郭外村因忆昔游惊迅晷暂将离恨付清樽谁人肯似边居士逺驾朱轮过雀门  

岁晚懐二弟  

少易成欢老易伤壮游垂白未还乡烟尘无复音书到魂梦犹疲道路长爆竹又惊新荐岁屠苏空忆旧传觞年年此日遥相忆鸿鴈何时续断肠  

题柳溪别墅  

雨霄风和不动尘柳边擕酒赏晴春频来溪鸟潭相识渡水穿花不避人  

## 石仓历代诗选卷二百七  

明　曹学佺　编  

宋诗八十四  

李昂英  

送广帅赵平斋汝暨解印趋朝  

海濒老同年五载依宇下春风舞蓑笠爱日曝田舍喜无撞搪吏追逐款段马剧谈许绦褐得趂公余暇逹官来三迳小队隣翁诧明公杰俊人麟族称大雅典刑式诸老胸次郁蕴借西遡其源境物入陶写才高事无难只手擘泰华乘轺始逾岭风采贤使者堂堂开大阃部属肃鞾帕台端有老蜮闯影含沙射孤忠冕旒知还许河内借铃斋安独处冷淡闲僧夏例钱推不受金贝视土苴首祠酌泉翁坐使饕俗化葭萌细摩拊生意被原野循良渤海遂平理颍川霸威风戢偷窃徳意销诡诈能令母伏黙祷雨师洒开仓散穷闾俭岁低米价贡场宏敞拓庇士千间厦历观古贤牧美政公其亚谗夫真枉了有识共唾骂君子竟何伤徽誉愈脍炙诏还九棘班明发不俟驾倾城送津亭牵缆不忍舍老夫前致辞再拜进杯斚立朝要敢言切勿效喑哑此行众所望盘石巩宗社  

久住白云呈镇长老  

桑下戒三宿我此尚留恋曹溪悟一夕我复无知见镇公房逊客所须如执劵园丁晓供茹行者时灌砚饭奴更蒭马纸帐费香篆主人真好事荅应了无倦欲归兴未阑坐享伊蒲馔  

观定堂  

梵宫凭水建蓬荻费芟除岸破羣鱼出枝危独鹤居定钟僧睡早挥麈客谈虚月满龛灯小风停幡影疎供槃多佛菓僧饭饱园蔬惟有开山老清髙闭草庐  

送郑雪屋归里  

征衣防落红君去与春同贫到归时见吟多醉后工不应冠尚鹖自许气如虹急着防山眼飞帆吸快风  

武夷观  

闲乘石鏬船又到浙江边囘向初心地皈依古洞天成丹呼鹤舞喷酒起龙眠雨意偏留客茶定宿縁  

建仓解归诗复徐意  

吏擎双印出便觉此身轻物我忘恩怨渔樵寄姓名笛声黄犊背诗兴白鸥盟故旧休相讶无书到帝城  

景泰寺  

树合疑山尽攀縁有路通逺鸦追夕照低鴈压西风瀑势雷虚壑松声浪半空凭栏僧指似涨雾是城中  

观获  

负郭平田濶秋深获课勤短鎌行缺月多稼剪黄云旧腊占三白今年稔十分太平村舍里堕穗饱鸡羣  

云泉亭  

絶顶郁其前寒崖喷玉泉亭成山补阙境胜我才先树杪江天接榕根石磴悬赏心遂连日合爲智仙传  

别陈庭  

政喜论文子遽归扶胥江口访韩碑吟篇佳处南游得行李轻如始至时石友秉心终可托山翁具眼逺相期勉旃办取兰闱捷四六供官且放迟  

白云登阁  

白云峰拥到危巅杰阁翚飞倚半天谷响颇疑吟木客潮囘坐见变桑田几重山隔几重海一日身闲一日仙真乐无如防心处林花野鸟亦欣然  

云关观月  

山间未晚先得月料想城中见较迟海吐银蟾渐呈露林垂翠影已参差孤轮涵涧安禅处明镜当空沈籁时夜半衰翁犹独坐清光吸尽入诗脾  

登峡山疾风甚雨  

长风吹裂碧云堆卷取银河泻下来雨搅犀潭千尺浪烟遮龙壑一声雷松翁偃盖岩隈立猿女穿萝洞里囘旧事兰亭好拈出婆娑溪曲共流杯  

西樵岩  

巨石卷阿驾半天樵山风景岂虚传水帘不卷四时雨丹灶空凝万古烟印石尚存乌利迹问谁曽识紫姑仙我来游徧登云谷更借山僧半榻眠  

碧霄  

未到白云先碧霄痩藤支我上山腰烟横逺树醉眸豁竹引清泉尘虑浇酒滴松根和露饮茶烹石鼎抱茆烧平生不被利名锁半掩柴扉听晚樵  

送舶使孙叔谐东归  

莼鲈髙兴趂新秋帆腹吞风涌去舟万宝集登天子库诸蛮遮泣海山楼世间颠倒是非梦逹者逍遥得失侯归到家林定重九团圞杯酒菊花浮  

宴鸣佩亭和赵漕韵  

数尺飞泉漏隔城寒岩坳处落琮琤悬知胜境无尘到却讶晴天作雨声一防不容贪者饮两峰宜着醉翁行此泉千载因人重曽识风光霁月清  

蒲涧滴水岩观瀑  

与可人游五四并快风吹面洗炎蒸鹿廵夹道千章木猿挂垂岩百尺藤石室横琴清振玉壶瓢酌水冷调冰瀑帘雨后笼山濶不许尘埃俗耳听  

送鉴师住灵洲寺  

少年芹泮顶儒冠猛志缁袍出世难孤岛一灯开佛屋长身七尺占僧单钟鸣鱼叩随縁过棹舞鸥飞取次防亭下听经人在否石栏揺影碧波寒  

赠海珠湛老  

也曽参破动风幡坐得形枯鬓早斑衲子指爲真铁汉江神幻出小金山华亭浪急翻船入葱岭云深挈履还香烬未寒行道处萧森翠竹防禅关  

罗浮洞长宝谷王宁素送药瓢  

久矣深山炼鹤形闻呼洞长又逃名断崖怪木人稀迹乱石奔泉涧有声劒定通神收古匣奕聊供玩戯纹枰药瓢解赠宁无意重到孤庵论养生  

蒲涧和东坡韵  

四时冰柱湿风前絶顶飞来一派泉痩蔓相牵根太古苍崖特立探长天灶荒孤鹤寻遗迹寺老幽禽闯坐禅闲日频游归复梦结庐曽许蹑坡僊  

四月十五日游僧寺  

今日快逢僧结夏不妨乘兴扣禅扉山垂逺瀑溪声急风卷痴云雨脚稀囊锦诗成僧借防纹楸棋落鸟惊飞此来莫讶凭栏久杰阁新成拂翠防  

送舶使周申  

堂堂山立旧朝簪久屈清流督献琛风送连艘出狮国浪吹残句到鸡林平生不隔同年靣中岁难禁惜别心归见耆英定相问祗言闭戸万山深  

弋阳郑氏翠麓亭  

管领寒溪揖怪峰径穿丛竹緑隂浓幽人去后无猿鹤冷落亭台湿藓封  

雪封寺  

征舆六月度梅闗大地清凉树影斑行客不须梅止渴流泉到耳冷潺潺  

## 石仓历代诗选卷二百八  

明　曹学佺　编  

宋诗八十五  

杜　范  

夏夜云月不明有感  

天色未清霁浮云翳层空朦胧玉盘质髣髴劈絮中琼宇本莹彻一髪不可容胡为受掩盖万象归防蒙谁能召风伯扫氛有余功中天悬清光娟娟万里同  

病中和东里寺中作  

陋质百不能补败倚师友东里丈人行幸忝巾屦后君诗如秋霁峭絶森碧岫又如万古壑潺湲泻寒溜一手转机轴四顾无匹偶明窗一披读张胆不论斗愿分有余光屡辱自醉酒徂暑变新凉一气分六九逼仄尘区间蒸郁未改旧心逐林泉佳病滋靣目丑起来强力贫宁敢继富有  

募兵  

召募古来有今者何其艰文书急如雨取办都保间百夫不当十一夫费千镮恐被嗜利徒无能禁国患老母与少妇蓬头走江干挽之不得留悲泣声彻天母曰我壮子妇曰我健夫衣裳破无补田园荒未锄一朝弃我去饥寒我何如我欲同汝行生死同一隅抑恐惰军气累汝重汝辜今业巳分离把袂略须臾拭泪爲汝言汝亦无我虞戮力济王功功成返故庐  

戊辰冬和汤南万韵  

春初走京华秋杪归旧庐简编废巳久开卷涩且疎谁能击其蒙石田或可腴鴈山有佳士读尽天下书足迹半九州不惮道里迂陋邦何足临而亦我来居相从一樽酒未厌园中蔬笑谈欣有合浩若纵壑鱼人生惟所适所适各有途胸中茍不迷到处皆通衢箪瓢有真乐顔氏何其臞没没嗟我生未知终焉图论交须论心所论在不渝愿君示一语令我反三隅君无金玉音请诵一束刍  

丁丑别金坛刘漫塘一首  

黄绮避世翁万乘轻商顔翻然爲羽翼国本安泰山出处义与比盛衰世相关懐古诵考槃令人欲长叹崇山郁嵯峨千章自交隂培塿植松栢斧斤日相寻物小固不容名大亦难任智哉武子其愚非本心北风吹夏律草木尘沙昬枝叶曽未害根本难具论肉食谋何有家食徒殷勤谁能起东山扫翳扶朝暾川泽升爲雨霈然周四郊有水行地中溉灌亦良劳势力固有限戞哉加分毫爲义分内耳谁言薄云髙词章道之华于世非少补施之匪其宜文绣被泥土自惜重立言一语万钧弩谁其厌来者是非实千古女萝去长松籍籍纷委地蒙瞍辞诏相十歩九颠踬弱昧惭陋质先生未终弃再拜愿有闻服膺敢失坠人生玩岁月世事变朝暮三年在门墙一日泣岐路窗前长新緑生意自呈露愿君日强饭安排济时具  

方山和篇再和韵  

殷勤里社间谈笑文字防平生一樽酒无虑千百醉问梅穷涧冈乐事此其最风霜尽木末冰雪对戸外谁其念岑寂自得以颠沛岁寒二三友己不数苍桧卓彼方山翁自许行偕軰古心味酒于世百不嗜少小诵佳篇捜句亦竒矣年来乆不作吾党几丧气珠璧忽堕前畴昔曽梦寐三咏结束语坐令百感至来者恐未然往者非所计汗青几名节徒起千载喟  

张上舎送望水偶成小诗  

我家东南隅去海不逾咫单潮厌鲜美望水快珍脆朅来双溪上河鱼仅青鲤泥滓渍肤肉强食輙三哕此物从何来对之惊且喜虽然馁败质尚余江海味令人忆故乡沽酒爲一醉  

闲坐有感偶成古风简刘防之高吉父康司理  

虞夏几百载继以周礼乐洋洋雅颂音后亡前亦作井疆贫富均薄海咏康乐姬公同圣贤积累亦不薄宜其垂万代整整守规彠宁知不数傅板荡巳非昨丘赋鲁史书田畴郑谤作滕君谩忧勤毕战空唯诺盛古犹有憾此岂易商矧今千载后而欲强复剥州县工罟穽黔黎惴沟壑世道日浇讹禁厉不可防我尝三太息浮云翳碧落爲贫走尘埃岂解拯民瘼州家轻任使千钧委羸恶劳瘁敢自爱恐负此邦托仁政安在哉名是意已错治道去泰甚此论东州确人言寛一分所望恕且约嗟哉斯人生日巧亦日削俗吏事朱墨暴吏事鞭扑我把七篇书人笑谓迂学谁与输此懐浊浪垠堮  

良月游水乐  

久矣闻水乐邂逅作此游林立攒万石曲迳穿深幽谽谺开古洞下有清浅流惜哉非古音喷薄皆人谋流觞饮山緑风鬓吹飕飕欲归兴未尽擕手湖上楼斜阳献万状浩以百眼收白鸟去复还翩翩良自由我本山林人对此多惭忧岁月不我与宴闲其可偷便合作归计老矣安所投世事皆漫尔政恐空白头  

送罗季能赴兴国  

句金与君别忽忽二十年君滋厉素节我巳羞华颠转物有机扫翳还青天羣耳共耸听明诏方改元笃意召诸老高爵升众贤执麾不可挽问君胡爲然一气才作新万卉皆争妍雪霜谁谓无松栢良自坚操心不厌危知机常虑先承流惠疲氓调俗畅新弦送日徒京尘班春胜着鞭顾我足尚絷羡君翮方翩数里巳云隔千里其可前有懐空感恻何时解拘挛卓哉漫塘翁邈在云山边烦君招衡门爲我致问偏万牛应莫囘世事如风鸢  

鴈荡  

东南富山水杰气钟鴈峰巨灵排屭赑妙力开鸿蒙断崖据险絶峭壁凌寒空分岑献万状转盼无一同或叠如锦缬或铸如青铜或前如舞鳯或却如飞鸿或伏如卧虎或矫如游龙并如兄语弟差如儿随翁锐如笔露颖岐如剪开锋二湫分大小百灵俨西东古语聊近似天巧难形容我久埋世埃幸此防天风应接费耳目磈磊罗心胸有僧本儒家伴我追云踪攀跻不知劳指引殊未穷胡然便语别问之以涕从爲渠游兴尽生我归意浓出计无草草囘途复忩忩还此未了縁邂逅须有逢  

送夏肯父赴补  

之子问行李防足游上都晚风吹客袂话别聊踌躇朝家渴多士璧水来英儒子志横四海亦复随羣趋磨砺强国防他时告嘉谟卓彼漫塘翁一壑老壮图万牛挽不前世事付长吁君欲访隠所爲问今何如  

雪中成十一韵  

入冬多疠气阳泄月令畅隐雷声间作万蛰惊塞向数日凝重隂云同寒威壮飞琼徧天宇色界铺宝藏前此亦屡白玉瑞此其剙缄运孰主张一雪压千瘴纷纷富家儿羔酒醉金帐谁思道丐者双脚不堪饷顾我虽甚贫可挟尚有纩蚤起愿年丰共饱拜天贶天意然不然独立爲楚怆  

中秋夜客退观月谩成  

槛外不数丈深窅藏丘壑璧月悬中天玉露下丛薄尺水澄秋光鱼共余乐所乐亦伊何饮水良自觉恍若归故山洒然谢羁络明发将何之尘埃又如昨行也谁使之有此一大错幸保寸心在举头问碧落  

登山述懐  

泪别妻子登山望归舟舟逺望不及岩溜鸤咿嚘重趼坐絶顶晚色忽巳稠凄其杜宇声问我胡爲留抚襟独浩叹泪下不可收三年足别离此泪良有由区区驹隙中爲形役不休爲形役尚可爲人役何求渊明独何人我乃如拘囚老亲方倚门甘防谁供羞子防未知学择师谁与谋鬼蜮闪光怪虎豹嗥昬幽世路委丛棘吾道若缀旒岂无知我者应谓我心忧  

和刘防之野堂韵  

草草春又过凄晦风雨夕三年乌伤梦不断一区宅台山在何许空有尘满屐英英江夏公老龙蟠古泽寻胜着幽宇捜竒列佳石可齐不出门亦复为渠役酒酣对崔嵬寸管凌千尺念我萧寺中逺赠烦走力隠几读妙句缅懐宾主席何当谢吏网足蹑堂上客  

咏芙蓉与菊花  

秋光浓欲滴结束东篱花糁糁粉防缀戢戢相参差渊明太好事言乐酌流霞谁云制頽龄爲与霜争华映水开芙蓉丽色如春葩谩以拒爲名青女不能加持此问渊明何乃吝齿牙门外风如箭黄落满天涯  

送子谨叔  

古道日凋敝人心竞险薄风雨晦朝暮平陆变沟壑归来寻故庐六窗静犹昨殷勤时拂拭埃尘易侵剥此地寛且明休哉有余乐  

其二  

聚首日嬉戏胡乃遽言别囘首十年间坐令肝胆裂东阳古佳地先民有遗烈爲我一问之山寒水清絶无以持赠君髙秋千里月  

送赵寛堂  

两片南山云偶尔连空飞一去向空谷一留伴残晖招招浙江渡激激风吹衣仰头有鸿鹄孰使心事违何时黄山畔把酒话昨非  

新秋  

大火西流日秋风尸到时断痕依浅水叠翠别高枝气每随时改人应共物萎百年同一梦身后欲何爲  

和澧州喜雨韵  

秋色在何许浮岚叠翠间江清双鸟渡天濶片云闲雅量肩文举新诗压子山更深听逺溜哦咏荅溅溅  

送郑府判金字韵  

巇岖来北固邂逅识南金未觉人间役欣同物外心灯花残夜半桂子落秋深细听朱弦曲寥寥大雅音  

和十九兄梅韵  

空谷寒花好荒村野路长有懐寻往事无语搅枯肠老气犹无恙幽姿只自香喜君歌白雪茂对此新阳  

道傍见梅  

一树栖残雪不禁春夜霜香飘非宝篆粉褪厌时妆且合收余白应难侍晚黄自便篱落好榛棘不相妨  

途中  

官身惊昨梦山店是囘程郡事闗新旧人心属送迎尘衫才幸脱野服要须成世路如川险归途却自平  

有感  

捧檄来兹邑劳劳两载余新庭千载隔家信十分疎有妇闻多病诸儿尽废书低檐秋雨滴防防正愁子  

舟早行将至三界偶成  

辞京尘渐逺入越思逾清雨壑溪方涨风防去复轻天光浮水濶山色带云横更问乡闗路从今尚几程  

再次前韵  

晨炊浮早渡午夜过钱清越国移舟便曹娥上堰轻人言三界近共指一山横古剡明朝到篮舆数去程  

又  

厌见尘泥汨喜防沙水清鱼攒隈日暖鸥去帖波轻寒渡人来少闲舟岸与横漫须催去桨溪曲不论程  

又  

官喜文书少尘迷岁月迁岂无车可出傥有约宜坚傍水寻疎影裁诗读细篇孤山须竟日莫去买游船  

水帘谷  

巨崖森四立谺洞露前檐鸟道穿危磴虬松奋老髯岩髙全似砌水小不成帘虽倦犹贪防中宵涧雨添  

又和郑府判韵  

荆璞照耀非常珍天衢整歩凌通津与人轩辟破畦畛满懐拍拍无非春我如枥骥异逺道志在千里身未到朅来此地寻文盟平生心事爲倾倒饱徳醉义乐有余况有兰玉芬庭除谐笑云云殊未厌盘飱夜半劳兵厨依依此情那忍去自恨尘鞍难久驻伫防飞诏自天来殿前賸作摩空赋  

再次沈节推送春韵  

子规泣诉春山头芳草连天不尽愁紫陌游人在何处空有颦眉人倚楼溪上悠悠棹木兰溪边落红纷斑斑嗟哉片片逐流水新篁忽长千琅玕多少闲愁推不去欲问春归杳无处少年知巳负心期樽酒从今乐事稀  

新秋  

少昊行秋正疾驱洒然凉色巳侵肤翠空碧水涵高下淡霭苍烟半有无风露巳经生惨戚菰蒲且欲慰斯须谁将霜竹横云外似有悲声与恨俱  

继和严君壁上韵  

山舎榱楹朽蠧余朅来小圃作闲居推移宁免人间世洒落还同心地初鸥鹭齐盟忘物我薜萝交翠映簪裾防惟不负传心印巳把浮生付六如  

己巳登玉峰亭二首  

与君擕手上峦坡多少尘襟尽剖磨一鸟横边秋霭淡片云归处夕阳多潮来万里翻明练山簇千峰列翠螺此地不堪归去早伫防明月涨金波  

杖藜无事历危坡一片清寒镜面磨极目尽时知水濶置身危处见秋多此时不着登山屐到处还成测海螺遥想高人闲物外祗应不与世同波  

次韵草堂  

心事崔嵬日不如愁端丛起蔓难图残山剩水风声怨落日微云鴈影孤妙句耸闻惊昨梦寒窗细读慰来苏许身巳在羲皇上降志犹能念昔吾  

又和郑府判侯字韵  

野人漫学事王侯宦牒相从得后游着眼丹铅常午夜转头茰菊巳深秋几多陈迹成今古莫对清樽话去留自幸趋陪挥玉尘如今何止识荆州  

得雪称贺马上得五十六字  

昨夜同云犹未合朝来一色变山河料应天上梅花早吹落人间柳絮多酒兴自怜今老矣诗肠无柰此时何银杯逐马天阶路何事闲江伴钓簑  

次赵贵方九里松独行韵  

道机巳熟絶隄闭纵歩来寻兴里山残雪防衣消酒醉晚风吹鬓带诗还妙年羡子欢踪足卑宦愁余乐事悭安得相从尘网外快将如意碎青珊  

和六十叔一絶  

夕阳有意爲人留斜暎寒江着小舟逺目遥岑无限意不须萧瑟赋悲秋  

和赵山甫海棠  

春风得意酌霞觞翠袖宁禁白露霜欲向月宫收賸馥晓窗强理背时籹  

次沈节推送春韵二首  

佳人憔悴怯春衣日暮楼高酒力微流水落花无限限千声杜宇况催归  

一年春事逐飞蓬燕语千愁许未通水竹谁家深院落卷帘凖拟纳薰风  

刘上舍擕酒有诗和真韵  

数过流年转瞩中宦尘休更问穷通君诗唤我尘埃梦孤驿清灯一笑同  

又  

匆匆岁事又更新一气初囘万木春独有江梅殊不觉凛然冰雪照诗人  

偶题  

雪外乱山才约略雨中平野更凄迷有人支枕篷窗底卧防羣牛渡野溪  

代菊对  

未有渊明先有我何人唤我作渊明东篱宛在南山下谁向秋风管落英  

和高吉父  

麦陇吹风饼饵香桑畦暎日茧丝光晚春好诵归田赋问汝胡爲两鬓霜  

## 石仓历代诗选卷二百九  

明　曹学佺　编  

宋诗八十六  

叶　适  

冯公此山民昔开此山居屈盘五十里陟降皆林庐公今去不存耕凿自有余风篁生谷隧雨斾来岩虚人随乱云入咫尺声相呼四时草木香异数菓蔽腴采薪得崖花结缀成襟裾此亦佳窟宅可对幽人娯何必种桃源始入仙者图山中老白首名氏不见书我独何爲者拊身念居诸  

送郑景元  

兄弟同升难高材自催角官多复不记四载礼南岳一朝尽室去菲食遭岁恶丈夫轩豁意快□出鹰鹗忍事得无惭信哉古人学建安虽闽壤桂树美可乐合抱更连理丛生防州郭岁月历悠长根株见龈腭终当作大厦积功在云壑尚友如此君苍天未爲薄  

灵岩  

穹窿右俛眉天平左垂鬓吴人宅沮洳兹山抑其镇表着非一朝突兀数寻仞樛松颇坚痩立石乃荣润兼有千里陂杳霭来逺韵宜乎登椒丘搔首思奋迅吴王未亡时絶色馆孤峻歌声妙欸乃爼品穷蛤蜃援琴固停晷解甲仍转瞬终归寂寞人破釜煮枯堇陈迹埋雪坑新愁损花信往来姑苏驿空望孤塔近  

北齐  

频年寄全呉廨宇杂营保前防久倾压后舎岌欹倒常因霏雨后壁壊不容扫跳蛙浴漏潴野谷媚穿杲以兹违色养先还愧亲老低头谩商歌瞪视豁愁抱当身良易足遗后非长道幸今脩整毕楹桷正完好晴窗闲昼永夜榻初凉早友朋坐雍雍燕雀鸣草草居室君子后荜门固爲宝矧伊泽国士败栋灭涂潦缪充使者属职思振枯槁人之所歆羡未必天能造卷藏姑罢归蠧简说刚浩  

其二  

人情无终极匪陋则求佳寝处既少安游燕岂不懐惟思旧酒务糟酵荒榛埋破瓶聚隆垤新甃连长堦种竹夹西寮移花绕北斋及尔风露清忽感意象谐幽深容浪蘂润泽长芳荄吾留能几日龊龊强安排方嫌树影痩复虑地势世间香味悦每与腥膻偕俯同侏儒笑但恐好恶乖莫穷有限物徇此未腐骸  

张氏东园送王恭父得殿字  

燕鸿不相须进趣自求便余来君其馆乃复当我饥一春三月雨亭树郁雾殿絮重厄飞杨花蔫堆紫茜纵有百壶清何能一笑遣爲郎昔同甲四海初防靣凛然抱英特霜宇温霰雄辞推落笔一语不可选重来更纯粹玉琢金就链汉家阐道术四逹诏羣彦谈经石渠观防议白虎殿通方要归宿立异岂夸衒子行若防罪天意委深眷以今能固辞可信非始恋楚热宜绉絺峡涨难短牵囘舟泊书林及此未掩卷  

奉赋德脩西充大夫成都新园咏归堂  

浣花炫春澨濯锦绚晴浦成都信繁防此水工媚妩岂无濠上亭蹙歩难仰俯誓言违朝市卜宅近幽阻沃沃葵苋畦焰焰棠杏坞朝曦湿浅濑暮色生逺渚循涯咏未厌引流络其圃苹荇依篱樊鳬鴈宿庭戸长松百里外物象争渺莽时平乏隠沦簑笠自歌舞岷江志东向激射走呉楚胡爲伤滞淫习坎圣所许  

宿石门  

好溪泻百壑南北倾万峰山凡堆阜俗暎岸羞爲容石门忽秀出老干防渟洪舍舟从口入便巳离尘中众芳拱窟宅环岗献竒秾藤萝异态度尺寸疑施功锦茵翠织成照耀无春冬水行千丈高歕薄不可穷更有洗头盆云深雾常封昔年谢康乐筑居待其终栖栖三羽衣日晏斋厨空来游百世后叹息骚人风  

陈同甫抱膝斋  

昔人但抱膝将军拥和銮徒知许国易未信藏身难功虽愆岁晚誉己塞世间今人但抱膝流俗忌长叹  

阳复  

阳伏兵潜动云衰日界明近传新诏綍重起旧簪缨斗极囘东指军容直北营龙蛇多变化旋日防超升  

题费肃校书遗事  

欲识隠居者当年费懿恭却辞金马直归卧锡山峰两诏终不起一瓢长自从儿孙尽登第勿剪旧栽松  

西山  

对靣吴桥港西山第一家有林皆橘树无水不荷花竹下晴垂钓松间雨试茶更瞻东序防空翠杂朝霞  

送谢希孟  

白头趋幕府早巳负平生未放鹏舒翼应烦骥敛程驿梅催冻蘂柁雨送春声爲语常平使开懐待子荆  

题郭希吕刘咏道游鴈荡诗后  

隠刘甘隠沦老郭亦离羣自锁鱼亭月同穿鴈荡云排峰造龙质悬水迸帘纹百种皆竒怪从君句里分  

送黄  

有客家住宝劒窟将身自比夜明帘见我立谈尽肝鬲骇视世俗徒沾沾千年豪杰供指使笑挞苖如奴钳嗟余病衰絶少韵只欲炙背依茅檐劝子持难复居易吕梁之舟先历试焦桐邂逅爨下薪良玉磋磨庙中器谁言怒海鲲鲸恶别有晴川鸥鸟戏心亨习坎行自孚安流傥寄相思字  

寄题运使方公祠堂  

投村宿店破鞍鞯乞盐放酒心拳拳南荒走徧得消渴玉井无藕何由痊令子名高压苏武暂来重覩经行处追思往事空然牓墨尚新墙壁防佛幢五丈留衣冠大书刻记词辛酸神来正值荔枝熟神去还愁桂子寒吁嗟岭民未知礼因君始拜令颡泚从今箫鼓祭春秋福我如生首长稽  

净光松风阁  

城中云日如火催净光行食声转雷不知何处白苹起便有满座清风来莫言作楼非急务翁当运斤儿执锯待得三间着此风病叟扶擕上楼去  

石经春秋一代竒宝王氏爲熙丰学废不用瑞安沈彬老蜡而有之后世孙体仁阁以庋焉余咏之  

喟昔洛门初上石未及翻遭禁书厄沈公秘藏百载余高楼突兀共堆积万物散聚常横陈汀花岸草从纷纭海云化雨龙正起想象向来悲获麟  

着存亭  

驯鸟得食常好鸣灵芽无种还自生魂浮魄散莽何极耿若有见悲难平山脉迢迢绣峰住墓气腾腾缕云去鲛人抱宝夜出游指防今来着亭处  

鄱阳董季兴往游懐玉山捐田入寺爲民祷雨君既道其本末又示山中五章请余赋之然比来霖潦淹月种烂乃未殃也方幸数日晴霁尔  

懐玉湫龙懒心性六月困眠祈未醒广文偶来亦同病买田施食殷勤请谁知领县春风边嗔蛟怒鳄腥薰天须君一念晴雨若遮莫雇僧输俸钱  

送白鄷还蜀  

翻翻文若秋江生幽幽诗如寒涧鸣前岁淹徊下巴峡今年憔悴出京城凭问天边五色羽何事飞来复飞去昔人但苦樊笼悲岂知此日笼无处  

白纻词  

有美一人兮表独处陟彼南山兮伐寒纻挑灯细缉抽苦心冰花织成雪爲缕不忧絶技无人学只愁不堪嫁时着郑侨吴札今悠悠争防买笑锦纒头  

送程传叟  

茂苑台高春日明君顔如花杨柳青萧条别离风雨外杨柳自青君貌改谁知仰天愬天公三辰五星在心中老作海头新主簿蜃气错杂迷西东去年无禾虽种菽乞命只指今年熟家人未可便喜欢少待上司催结局  

送叶路分  

猺啾獠唧闻鸣琴十指如玉无哀音应怜听者未洗耳衡山髙兮湘水深君今幅巾鹓鹭行切勿着带貔虎傍软荷刺少离棹短折桐叶多班露长  

送潘德久  

每擕痩竹身长隠忽引文藤令颇严闻道将军如郤谷不妨幕府有陶潜江当濶处水新涨春到极头花倍添未有羽书吟自好全提白下入诗奁  

无相寺道中  

傍水人家柳十余靠山亭子菊千株竹鸡露啄堪幽伴芦菔风干待岁除与仆抱樵趋絶涧随僧寻磬礼精庐不知身外谁爲主更觉求名计转疎  

送曹潜夫  

东南作阙叹年徂逺逺参司到蜀都元帅幕中须受辟生羌界上也分符闲吟杜甫诗千字时载杨雄酒一壶只我衰残望君切杜鹃声里认归涂  

衢州杂兴  

山梅野雪扫成泥桃李纷纷照旧蹊行子束书轻驷马主人炊蓐候鸣鸡百年囹圄荒蓬藋万里耕桑接町畦堪笑腐儒何用此只今飘转楚江西  

送喻太丞知处州  

喻公防名自先朝奉常冬官始见招何因敛退爲泉石可惜垂翅排云霄处州不城山作堵百嶂千峰自翔舞孤高上头天一柱中有秀句须公取  

张总干挽诗  

长年官食旅边州当路知音不自由荐墨虽圆人巳寂半轮斜月返新丘  

赠通川诗僧肇书记  

海濶淮深万里通吟情浩荡逐春风却寻斗水龙湫住裁剪云烟字字工  

附刘爚诗【`字云庄`】  

题李立父髙游楼  

君家百尺楼近在环堵室室处岂不佳暑溽厌烦郁着脚蹑层梯心眼便超轶好风天外来佳月云端出清明湛空濶洞视了纎悉岂徒快登临抑可騐学术大哉天地心昭然本无物世人卑且隘动以私见窒未能脱尘凡底处识防密羡君有斯楼发以静春笔知崇与礼卑二义贯于一烛理要高明履道贵乎实庶几足目具不但窥髣髴工夫妙方寸岂假身外役此坟未昭融此屋空突兀君防希圣徒陋室暗蓬荜  

上陈县尹  

旧令龚熊负令名至今天日共清明案头未有人称屈村里全无吏敢行满院茶香敲句穏一帘花影韵琴清后之学者谁其似又说陈公政有声  

金国贺正旦使人到阙紫宸殿宴  

榆闗玉塞静无尘嘉定于今第四春两国交驰通好使八方同作太平人翠鼍鼓奏娯嘉客白兽樽浮赏谏臣圣历从兹天共逺年年玉帛防枫宸  

瑞庆圣节集英殿宴  

皇家卜世过周唐天啓真人应运翔抱日预占恭邸梦飞龙曽报晥山祥翠云影外来金母红雾香中拥玉皇乐府赋工无以祝愿将金鉴代珠囊  

送王子文宰昭武埜  

百链成绕指粹白俄成缁有初谅非难其难在终之道心眇丝粟易爲羣物移不有精一功谁能胜安危愿言保令徳岁晏以为期  

其二  

平时州县间上下意若异善书肘后掣有志奚由遂子今得所从展布有余地两贤更勠力万物应吐气相期召杜功奕奕昭来世  

东宫  

鹤驾通宵入问安龙墀清晓狎朝班天顔喜见重轮月春色先囘万岁山  

皇帝阁  

当宁求贤轸虑长每因佳节忆沈湘不须五色纫成线自有忠言补舜裳  

## 石仓历代诗选卷二百十  

明　曹学佺　编  

宋诗八十七  

熊　鉌  

闻崇安县学立碑  

出山未逾月輙复入山去平生武夷志兹游适真遇诛茅倘可遂岂但山水趣扶揺欣夙心踌躇动长虑恭惟文公学倡道匪虚语向防剖析功斯人遂聋瞽斋居一原叹此叹无人寤晚年制作心门人未轻许真实浸沈寥枝叶谩夸诩漂沦未百年剧窃立门戸吾党固有愆斯道自今古扶偏须忠臣邪说可无距同志此来游兴言激余素礼乐愧河汾兴唐竟谁与大隠堂前水滔滔自东注囘薄万古心无言对天柱  

上致用院李同知论海舶  

易经致民用肇自羲农先耒耜既生聚市易还懋迁公私不交病本末无倒悬古人致主术称物匪有偏厥初禹作贡不但中邦田四海自锡贡宁惮来往边碣石来冀右海岱青徐连束南竝淮扬亦自江海沿夫岂宝逺物有道归陶甄成周制国用半在周官编虞衡与商贾胡不末利捐艰难开国心什一犹欲蠲裒益固有道公功格皇天后儒不知学说理多虚生财昧大道民命日益脧管商一作俑蠧弊巳千年渔盐【`阙`】抑末柰何诱开阡懐清一以筑防独堪哀怜封君擅半赋公私重熬煎寒机冻女手汗粒頳农肩织衣不上体舂粟不下咽伤哉力田家欲说涕泪涟何如弃之去逐末利百千矧此贾舶人入海如登仙逺穷象齿徼深入骊珠渊大贝与南琛错落万斛船取之人不伤用之我何愆柰何昧轻重屑屑穷筭鞭锱铢较鹭股漏网鱼吞船安得体国臣爲天握玑璇上资国脉夀下极民瘼瘨朝夕禹贡志菲食甘胝胼九载不入门千古孰与贤更想公旦心待旦尤干干世俗吝与骄曽不丝毫牵所以泰和治常在虞周前此道久巳亡利欲充培埏岂曰治不及曽是心无传明公中州杰自是天分全问学甚充厚愿力还精坚博物功不劳无欲心湛然维此一枢轴实秉大化权如天有北斗物物归玑璇帝念南海民风化旧所宣皇皇风霜节炳炳奎璧躔纎防亦何凂阖散有大权利用六府脩制用九府圜古人不可作得意皆蹄筌谁哉识治本理此大化弦三代事寂寞念之心中捐书生武夷客偶此来海堧使者采风謡诗歌寓惓惓  

春雨  

春来一月雨米斗钱三千江空尽絶市灶冷厨无烟我从莆城来四望良凄然滨海皆食淡逻卒相寻挻累累起夫役庶局供熬煎玉食寜几何千百俱并縁祗今二月节何暇及种田使臣询民瘼当务固有先近仓有陈粟庶解朝夕悬  

咏菊  

庐峰几千仞中有云一龛千秋遯世人诛茅结爲庵我尝造其间追寻极幽探山中满兰蕙谷口罗松杉更有药圃畦种菊杞与甘疗病还延年未数菊水潭百年未云久涧草空毵毵我居北涧北子住南涧南偶然此隣竝妙处谁能参古来种菊人祗言晋陶潜当年移南村此地何所耽亦曰素心人可与共晤谈云何舎之去我懐殊未谙八表方停云处处迷征骖何如且归来理此荒径三岁晚永爲伴青松冠前岩保此霜下杰毋令涧懐惭  

游武夷山  

我来武夷山逺意超千古尝思混沌开疏凿未经禹峡山犹古梁洪涛莽囘互行舟留大壑营巢余断树埌崖波涛痕隠隠皆可覩陶然上古民要服固深阻秦威何桓桓薄海犹广土六合皆涌沸一枝岂宁处尝言十三君隠隠避秦侣一日厌尘寰泠然遂髙举上山娯宾云下山漏豺虎神仙何渺茫虹桥想虚语桃源亦其类好事自夸诩风气日巳开蛇断出真主遂令闽山陬尽入职方宇汉志名始彰祠堂用鱼脯流传世代久琳宫粲衣羽至今此名山号爲神仙府恭惟我遯翁辞辟厥功溥于焉卜精庐溪山九曲五图书尽在是斯地俨邹鲁我以负笈生来兹有年数自惭仁智心未覩髙深趣斯游亦何意防心觊真遇侃侃平生友惠然肯来顾擕手敦风好抗志企遐慕招我山中游兹游适予素巍巍大隠屏屹屹天一柱前瞻晚对亭考槃固其所何当同心人相与薙榛莽长松期岁寒脩竹倚日暮我自爱此山踌躇不忍去  

隂字亭  

涌翠岂兰亭唐峰非山隂一渠疏曲水四野成茂林对此坐叹息超然起遐心当年诸王集幽情畅登临虚旷非逺识絶胜名利襟近代翁李游至理穷髙深云何夸毗子清谈且骎骎抗志有近逺抚事无古今此日复何日有酒始酌斟援琴不敢发谁欤爲知音  

观钓  

暂停窗间诗观此池上钓鱼尾何沈沈竹竿何嫋嫋一丝波靣动揺曳出深沼校人畜我时活我良谓厚作脍终当供设饵诚不料何当两相忘万里游浩渺  

上严亷访  

七闽天南陬实惟文明方天气一以开文治何其昌我思常公化廸我真无疆开端固匪易再造伊谁当  

其二  

古人重民教礼乐用爲急虞书有三官周典犹二职太学领奉常西都有余责两生既不来何参又无术  

其三  

汉兴历数世兹事竟未遑一絶不复续千载重慨慷房魏辅贞观汗沈空流浆开宝袭唐陋仪俨负义方  

其四  

南方尚秉礼文风未云衰释奠古雅乐乡饮旧汉仪表章在正学舎鲁将安之愿言假良遇制作逢昌时  

寄赵菊东山长三首  

男儿贵神交何必见顔色大江有佳士梦寐不可得忽来幔亭间片云不相识娟娟不在眼犹此一水隔澹然幽贞姿乃是夕英菊托根九秋杪霜露凄巳肃我疑灵均伴只有渊明独采采黄金花岂意杜林曲胡爲此不采却来泮水芹圣人望鲁念彼黍车辚辚余泽孟孙氏管商何足论新畬有陈根犹是丰芑春  

三山先贤祠落成  

填宿久旅奎一朝开文治行歌闽水春芹藻见新意林亭郁还合祠宫敞宏丽欲赓泮宫颂且作乡校义平地忽突兀敏手何神哉蔼然色笑中见此通济才入门知我心三岁犹初来祠典闗百世所贵重讨裁  

荒城歩月  

出门喜清旷兴尽唤归船擕手共明月知心惟老天暮潮生远浦秋色满平田落落男儿事相逢岂偶然  

泊舟野望  

树色连云色春归物更妍落红飘近岸新緑涨平川野鹳窥鱼笱沙鸥避客船斜阳江上立搔首意茫然  

蒙泉  

天池有佳水云气防深山我爱澄好人嫌泽润艰暗空鸣滴滴高壁泻潺潺渐近尘泥涴何时复此还  

上刘治中  

弱水流西河水东瞻乌爰止谁雌雄天地方闭何时通颠倒溷室成仙宫我羡仙人在髙空絶粒轻举乘天风豢养不及真神龙人生剪羽樊笼中名尤利怨方相攻忽闻海上蓬莱翁却来幔亭跨长虹愿留徜徉羣仙峰尘寰渺渺知何穷  

衣曲  

北望悠悠音信少空房念逺心常早流萤煜煜夜稍清塞鴈嗈嗈寒巳到细丝清水练方新在椸半湿日中明隔帘翁媪寐不熟月落尚闻砧杵声将军锦帐环歌舞百战尚迟归寸土老农肩米肉成疮思妇裁衣泪成雨  

送洛阳靳中事  

铜驼巷陌棘风凉尚记东都旧帝乡甲马营空云气逺杜鹃声老洛园荒天开地辟人才出风起云飞汗竹香倘得行窝容我老春风借地种姚黄  

闻读书有感  

万叠青山锁暮隂倚栏凝竚意深深趂时士女忻秦服学语儿童解楚吟当日繁华逐流水何年拱把秀穹林辽东爼豆铜川筮认取斯人万古心  

勉无咎  

万古纲常六尺躯可嗤杜老悔爲儒林闻巳听鸠呼妇竹外行防鳯引雏倘有牛眠先卜兆岂无盘谷早营菟世间忙处应多错尽把韦玩座隅  

越州道中  

野田秋涧响潺潺新翠乔林绕舎环淡月凝烟横别浦斜风吹雨过前山柴扉初放牛羊出渔艇方擕蠏蛤还自笑平生爱游览天教长在水云间  

客里书事  

西风凉信入虚檐絺绤防单巳戒严乡梦不随秋夜永客愁偏向雨声添清高鸣鴈低云海漂泊流萤傍竹帘搔首寒灯楼舎悄行藏自晓不须占  

芜湖过繁昌旅舍萧然偶书  

竹窗渐白卷寒衾上已才过节物深野杏外篱明望眼蒌蒿满地蔼愁心巳知赋分多行役焉用诗鸣得赏音春在江山无限好缓驱羸马度烟林  

平江舟中不寐  

逺水潇潇荻苇风月明云外呌孤鸿丹枫拥被疎篷底梦断山深野寺钟  

江边客舍  

轻寒无赖入征裘野水闲云总是愁极目逺山横霭外数声鸣橹白苹洲  

咏盆梅  

一声羌笛晚风斜再问花期便觉賖茵幌泥沙可随分莫将春意殢残花  

## 石仓历代诗选卷二百十一  

明　曹学佺　编  

宋诗八十八  

徐经孙  

题施山观音阁  

阁道连云栈檐牙覆竹阴南来天马渡北落水龙吟林鸟疑谭偈田花欲布金凭栏观下界洞见逺公心  

病中有感  

习懒多成病旬余久覆杯帐中闻燕语瓶里看花开医巳肱三折愁来肠九回何时得疎散屐齿印苍苔  

赠曾司戸  

君家螺江头我家剑江边千载会相望饮水同一川朅来古梅关相识春风前高义轧层汉清谭响幽泉努力效徃哲勿为时俗牵  

和黎丞梅关岭  

峭壁接高天闲云淡横岭稍便僧房静未觉官曹冷风月两闲人山川一佳境谁欤共兹乐老仙白垂领  

丙戌年新春偶成  

新年十许日才有一篇诗乡思风中乱春心雨里知病縁衰骤至懒与睡相宜暗想泉溪上杜鹃啼故枝  

小英石峰  

旧作英岩隐今为庾峤行虽然一拳许有此数峰青崷崪惊凡目坚刚悖世情墨卿相指似只尺是蓬瀛  

送大庾黎丞  

客怀秋易恶送客更当秋薄宦相从久孤征肯暂留酒轻离思重目短大江流黄菊聊持赠寒香晚不羞月夜赴郡会归鞭转不成寐触事感怀  

庾山高入云章水清见骨山高晚宜梅水清寒浸月美人天一方云烟妙空濶带月簪梅花独起舞残雪  

觉溪八景【`今存其三`】  

雷奔石壁间瀑泻洞门侧蜿蜒乘洪涛变化莫可测  

右龙门春浪  

山围古寺阴曙隔鲸音发悠扬三四声唤上东林月  

右隆福晚钟  

飘潇鸥鹭羣淅沥菰蒲晚云断山月明新泉落前涧  

右骤塘暮雨  

杂兴  

梅花亦何竒偏得幽人爱清寒风雪夜一枝静相对  

自赞夏端甫所绘真  

老我不堪位置归来久混渔樵忽然珠玉在侧见之令人意消  

出朝赋归来好  

归来好篱下菊花应未老晚香犹可荐清樽渊明醉后和衣倒  

归来好一入山林迹如扫杜门谢客免愆尤几净明读庄老  

恭和御制诗  

多士新弹贡禹冠对天忠切动龙顔胪传声彻颁袍笏燕喜筵开肃佩环乐奏箫韶成广内诗成奎璧照人间微臣捧诏惭疎拙祗抱传宣拜赐还  

福州即景  

一别居诸嵗月增遥闻此景画难能潮田种稻重收谷道路逢人半是僧城里三山千簇寺夜间双塔百枝灯常年六月东山里地涌寒泉漱齿氷  

长孙敏学授承务郎  

辛勤塲屋一书生六卷时文谩防名身事两朝奚所补恩覃五世亦何荣前人庆泽宜丰报尔辈官曹讵可轻移孝为忠斯不负更须勤学继家声  

送仲时弟  

江关千里隔山川有弟能来慰眼前方喜鴈行随处乐可堪蟾影别时圆暑行勿亟宜强饭湍激多惊莫问船归到家山相劳苦团栾恰是菊花天  

乙丑三月十二夜梦得家有园池乐夀康之句觉而足成效邵康节作首尾吟  

家有园池乐夀康闲中日月觉偏长睡余携杖游花圃饭后呼童给鹤粮堆案纵横书数册随盘欢喜酒盈觞客来问我浑无事家有园池乐寿康  

附徐鹿卿诗  

酬张直学  

章水元通剑水流朅来庠序行同游自从快蹋梅花雪一洗从前茅瘴秋官况我今忘独冷鸣声君合起相酬龙光自有张华识句不惊人未便休  

酬黎丞见和  

极目龙门峻接天仕涂倾盖便忘年太平官府闲吟竹胜处园林笑举鞭松栢凌霜知独后楼台得月会居先老臣忧国谁能识飞雪飘飘上鬓边  

士友见和七月七日曝书依元韵谢之  

寒儒家世派南州天遣芹宫并俊游剑水章江千里月天孙河鼓一畨秋晒书旧事聊同郝聫句新声恐类侯隔嵗槐黄频入梦曾知山角巳生不  

防法寺劝农呈史君  

半载分符江水西何曾一日事游嬉忽闻千骑传呼晓正是三春劝相时父老倚锄听号令儿童骑竹望旌麾东风归路欢声满野草闲花索赋诗  

兴教寺劝农呈史君  

自从豳雅无传后汉有龚黄宋有罗夙驾朱勤劝相奉宣黄纸放催科一犂烟雨郊原晓千里春风岭峤和看取便民桥下水满江浓緑涨恩波  

湛泉酌饯黎丈有诗壁间遂次其韵  

几人林下赋归休公独翩然汗漫游味道不妨寒似水入时须用曲如钩从来邻父邀皆去底事官曹挽不留后夜相从那复得月明千里故山秋  

陈府判邀游梅关  

庾岭苍苍古复今公余杖履惬幽寻两崖峭壁风霜骨一片清泉佛祖心静浣世缘挥酒椀更添春色上梅林防摉翻觉诗情拙满眼皆诗祗用吟  

劝农上宫教  

竹马儿童喜欲狂循良太守似龚黄仓庚百啭蚕桑启布谷一声稉稻香耕馌尽陶豳国化嬉游巳徧舜民乡文书便合登高阁为説东郊入务忙  

爱山堂二絶句  

横江江上四山环少得当前面势寛试上此堂舒逺目疎林尽处见峰峦  

自有堂来三换扁官居贤否只山知酴醿妩媚今何许山色青妍宛旧时  

和杜子野湛泉诗来诗有尘事分清事之句  

榕阴漠漠俯清泉浅溜涓涓不计年未必尘纷败佳思凭栏得句却天然  

郁孤洞天  

梦跨长虹海上游寒生肌骨一壶秋好风吹得诗魂醒自寄云间翠玉楼  

附杨修咏六朝遗事  

新宫  

玉案金罏对御牀岿然应是鲁灵光螭头直上双鱼尾不让西京旧柏梁  

灵和殿  

得地恩深雨露偏丹墀左右玉阶前君王属意君知否恰似风流美少年  

台城  

六朝遗迹好山川宫阙灰寒草树烟江令白头归故国多情合赋黍离篇  

石阙  

双石巍巍慰眼青满朝珍重佐公铭官城府寺俱灰烬翻使夷人谩涕零  

卫玠台  

年少才非洗马才珠光碎后玉光埋江南第一风流者无复羊车过旧街  

九日台  

甲光如水防如霜御酒杯浮菊半黄东日西风满天仗箫韶一部奏清商  

东冶亭  

忍泪相看酒共持一生心事几人知年年折尽东亭栁此别绵绵无尽期  

三山亭  

满目江山异洛阳北人怀土泪千行不如亡国中书令归老新亭是故乡  

仪贤堂  

两两鹑衣白髪翁讲筵谈柄坐生风昭明太子欢相得应与商山四皓同  

听筝堂  

鴈柱鸾弦十有三南山安石位嵓岩逡巡奏罢金縢曲堂上霑襟叹不凡  

蚕室  

摘茧抽丝女在机茅檐苇箔旧堂扉年年桑柘如云緑翻织谁家锦地衣  

驰道  

路平如砥直如弦官栁千株拂翠烟玉勒金镳天下骏急于奔电更挥鞭  

齐云观  

上界笙歌下界闻缕金罗袖郁金裙倚栏红粉如花面不见巫山空暮云  

层城观【`亦名穿针楼`】  

秋星如弹月如梳宫妓香添乞巧炉万缕千针同一意眼穿肠断得知无  

秦淮  

一气东南王斗牛祖龙潜为子孙忧金陵地脉何曾断不觉真人巳姓刘  

直渎  

昼役人功夜鬼功阳开阴阖几时终不闻掷土江中语争得盈流一水通  

横塘  

早潮才过晚潮来一一轩照水开鉴面无尘风不动分明倒影见楼台  

青溪  

倾城倾国两妃嫔此地闻名不见人潜想旧时红粉面落花风里步香尘  

北渠  

金殿分来玉砌流黑龙湖撒鳯池头后庭花落恩波断翻与南塘作御沟  

覆杯池  

金杯覆处旧池枯此后还曾一醉无东晋中兴股肱力元皇也学管夷吾  

三岩石  

萝蔓藤花嵗自添露痕还似雨痕霑莫将废苑为闲地犹可岩岩作具瞻  

半阳湖  

江南龙节水为乡水不纯阴有半阳一片湖光共深浅两般泉脉异温凉  

桃叶渡  

桃叶桃根栁防头献之才调颇风流相看不语横波急艇子翻成送莫愁  

麾扇渡  

旌旗烁日刃凝霜甲光如龙人似狼羽扇一麾风偃草防勲多谢顾丹阳  

长命洲  

梁武慈悲不鼎烹防恩豢养亦虚名狐狸口腹应潜饱就死多于日放生  

应潮井  

碧甃时时减复增山头海面宻相应古来泉脉谁穿透潮落潮生不蹔澄  

天阙山  

牛头天际碧凝岚王导无稽示妄谈若以逺山为上阙长安应合指终南  

白杨路  

残枝败叶几霑春莫问栽培迹巳陈细雨斜风恨无力萧萧满路更愁人  

射雉塲  

外作禽荒内色荒三千红粉日严妆潘妃纵有嫣然态不步金莲到射塲  

铜螭署  

挈壶传箭逼天聪铸出蟠螭巧范同何事腹中藏怪物人惊蝘蜓气如虹  

焚衣街  

短头金缕又珠胎烟绪香云昼不开御路旁人皆叹息逡巡红焰作青灰  

三断石  

孙呉纪徳旧刊碑埋没蟠螭与伏龟惆怅石冈三断在至今犹是鼎分时  

独足台  

鸟迹分明在帝台管弦声里輙书来囘头一觉风流梦犹得朱门傍水开  

燕雀湖  

平湖防侧见高坟万土衔来燕雀羣鉴面无波天一色此中文藻似储君  

洞元观  

葛功行满三千白日骖鸾上碧天留得旧时坛宇在后人方信有神仙  

白都山  

驾鹤骖鸾自古闻防名仙籍是真君天边旧迹无寻处满目青山空白云  

春磵  

手拖葛屦坐蔾牀竹树萧然一水傍枕上白云船下月卜邻东磵胜东冈  

明庆寺  

翠壁如屏旱不枯一甘滑饮醍醐高僧到此闻丝竹还有金鳞对跃无  

## 石仓历代诗选卷二百十二  

明　曹学佺　编  

宋诗八十九  

谢翺  

效孟郊体  

手持菖蒲叶洗根涧水湄云生岩下石影落莓苔枝忽起逐云影覆以身上衣菖蒲不相待逐水流下溪闲庭生柏影荇藻交行路忽忽如有人起视不见处牵牛秋正中海白夜疑曙野风吹空巢波涛在孤树落叶昔日雨地上仅可数今雨落叶处可数还在树不愁绕树飞愁有空枝垂天涯风雨心杂佩光陆离感此毕宇宙涕零无所之寒花飘夕晖美人啼秋衣不染根与发良药空尔为  

又  

闺中玻瓈盆贮水看落月看月复看日日月从中出爱此日与月倾写入妾怀疑此一掬水中涵济与淮泪落水中影见妾头上钗  

雨宿太白  

城中家斧氷此地絶炎蒸天食青童捧龙居白气升暗灯犹宿火寝服尚衷缯客话从前事书传入内僧风流今独尽云物老相仍净榻捜凉卧危栏入醉凭雨师行下界鸟梦识中乘明发甬南去他山逢智  

采药潮山宿山顶精蓝夜中望海  

蛟门南去鸟此地望迢迢积湿侵幡黑生寒入梦飘见灯归舶夜闻偈解衣朝土植皆为药山枝不满樵暗光珠母徙秋影石花消拟槎囘汉宁甘客老辽郤寻徐福岛因问秦皇桥于彼看日出羽旌焉可招  

夜宿雪窦上方  

眠山枕斧柯独客爱盘阿畏日生尘梦寻仙到鸟窠下方闻夕磬南斗挂秋河寝服侵云卷颒泉通瀑和窦分沧海月禅入沃洲歌此地精灵聚中宵弄薜萝  

野霞观瀑  

他年疏上浮早日此中投汲饮当鱼入垂纶即游净祠无血食噀雨不腥流僧语皆前事人来尽别州草谙长过雪沙犯欲捐湫至竟何依止苍茫难祷求  

拜英先生画像  

来此得公真尘埃避隠沦水生溪榜夕苔卧野衣春雨冡侵吴甸荒祠侑汉人微吟值衰世为尔独伤神  

送汪十  

多年隠卖浆此去结山房扫菌侵花落种松如草长老期秋欲至贫味水初尝嵗晩逢樵猎音书定不忘  

悼南上人  

翻红卷未终闻打寂时钟尽説他身在惟应外国逢锡声归后夜琴意满诸峰忆昨安禅处湖云起白龙  

二月十日  

山居少四邻槠叶半为薪野色生遥念空江滞此身风涛春忆越亲旧晚游秦独拟寻鸡犬云萝挂葛巾  

送毛耳翁之湘南  

湘草碧于水王孙尚此留一身行万里双鬓集诸愁月落衡云曙龙逃海雨秋可能无事业相见竟悠悠  

寒食姑苏道中  

频年感烟草荒塜几人耕吴越逢寒食山村见独行天阴月不死江晚汐徐生到海征帆影悠悠识此情  

别子静郤送之霅  

独往知吾事语离何所求故家无别业残梦下扁舟积叶吴宫冷吟猿顾渚秋那能不相待羁旅负清游  

怀峨眉家先生  

露下湿百草病思生积愁窟泉春洗屐毡雪暮过楼魂梦来巴峡衣冠老代州平生仗忠信心世岂相仇  

雨夜呈韶卿  

相看陇水云一夕几囘分预恐今宵雨他年独自闻野花同楚越江霭杂朝曛不得锄芝术逢樵郤寄君  

用韵酬友人忆寄  

麻衣拂去尘外事不干贫野气生寒井天阴压暮春闲身分楚鞠白发作吴人已劚蘼芜径青鞋忆寄频  

山寺送翁景芳归觐  

弱云竹水湄叶影碧离离野别如秋梦他宵独尔思林残西域果钟动下方棊可得朝还暮相看长在兹  

游钓台  

古台临钓渚遗像在苍烟有客随槎到无僧依树禅风尘侵祭器樵猎避兵船应有前朝迹看碑数汉年  

人日雪  

连年逢此日寂寞在山居故国云归尽高杉雪下初阴霾占户口雷电失天书可得俱无事清吟始晏如  

早春寄岭海流人  

短褐随南贾衰年异壮游龙旂虚左个鸿影别中州晚避高丽使春乗百济舟王孙与芳草相忆可能留  

过孙君文旧避地处  

相逢还自失相见尽天涯隣壤初移戍空山此寄家剪茸春过鹿伐竹旧烧畲去后余荒槿依沟结撰斜  

奉和毛益乱经太白坟  

遥知风雨后明月湿江蓠几处如寒食荒流空暮思雨耕侵坏冢春网得沈碑若起论兹世先生何所为  

僧池青蛙  

隠见多无定时开一道萍瘿分荷背白身带藓文青吐雹收寒井随僧入净瓶柏坛祠后稷应有作龙吟  

寄所知  

何处识君面青天云雾裾携琴上衡霍发向风梳别去看流水三年此踌蹰偶同海鸟梦为致空中书  

僧舍避暑分韵得入字  

故人隔天风海水吹不立聊将尘渴心逺赴山中汲晴香芝菌生暝翠雾露湿惟尘鸡犬深幽林听经入  

五言杂诗  

月离孤嶂雨寻梦下山川野冢埋鹦鹉残碑哭杜鹃妓收中使客民买内医田到此闻邻笛离情重惘然  

送人还蜀  

白发梦乡国君归路不迷洑槎秋见草荒栈夜闻鸡月过秦凉北星流河汉西何因到却返吴语话分携  

忆梁礼部椅  

闲庭芳桂丛相忆曙云空文字能娱老莓苔此兴同青山明月下家口少微东嵗晚西庄路柴门语自工  

雪榻瀑布  

潄石清尘暑云深畏解携寒岩萧寺下县水薛阴西鸟浴湿栖树花流晴下溪谪龙闻咒起竒服反初笄  

十日菊寄所思  

篱菊是秋隣青蕤几日新忽逢初过节相忆早衰人囊枕离湘湿分杯度峤贫想应无事业遥念益沾巾  

仙华山招隠  

轩后悲苍剑神娥下玉箫攀髯初失梦遗蜕尚凌歊碧堕升棺影青分产桂苖山精依鹿竹天雨湿鸡翘有约成孤愤无人重久要豢龙因姓氏使鹤语轩轺冉冉将终老防防不可招无书寄青雀有恨在中条  

吴越王妃归朝  

勾吴月令牵牛中翟茀乘风来閟宫随王剑履朝上殿黄门夜趣长春宴昭容引班入内朝龙衮当中开雉扇宴罢朝辞坐局促诏赐离宫作汤沐先王烝尝泽有差上恩许歌陌上花  

李侍中妾歌  

李筠爱将惟儋珪美人姓刘筠侍儿城危抢拨不得力雨损铅华帐下啼拥髻前言马有几犹説闺中那问此赤龙从东乘日车火绕城门内蛇死英雄际防风云奔妇人思报罗裳恩  

孟蜀李夫人词  

春荒曲薄蚕丛土屈狄归朝辞庙主官家呼母恩许归剑阁并门无处所故衣升屋棺四绕出门哭子汴州道回肠酹酒三致辞巴蜀如归化啼鸟老身不食追尔魂卤簿临门拜上恩  

邸吏谒故主曲  

岭南使鹤日教战巫女才人谑相见南桡欲载逺游冠卫士盗船去不还梦见随俘上江邸道谒凄凉惟故吏自言置邸本先王方物入朝縁此至闻言含咽泪洒江况乃园人旧姓厐泪辞岭南无归处防恩祗向江陵住  

琼花引  

后土祠前车马道天人种花无瑶草英云蕊珠欲上天夜半黄门催进表酒香浮春露泥泥二十四桥色如洗阴风吹雪月堕地几人不得扬州死孤贞抱一不再识夜归阆风晓无迹苍苔染根烟雨泣嵗久游魂化为碧  

短歌行  

秦淮没日如没鹘白波揺空湿月舟人倚櫂商声发洞庭脱木如脱髪寒蛩哀啼众芳歇晨梳青林望吴越吴歈越吟浪花舞秋槎湿剑归无所愁生酒醒闻山鸡石镜飞花汗如雨起招如意击树枝为君悲歌君泪垂  

赋得北府酒  

北府酒吹湿宫城栁栁枝着地春垂垂秪管人间新别离离情欲断江水语女儿连臂歌白纻淮南神仙来酒坊甲马猎猎羽林郎百年风物烟尘苍老兵对月犹举觞青帘泪湿女墙下憎识行军旧司马  

秋风海上曲  

秋风吹水龙上天龙女抱珠海底眠水花生云起如葑神龙下宿藕丝孔巨鼇赑屭鼍鼓随赤鱼鳞鬛陈旍旗海人见此失掺网归对妻儿月下纺自言移家来碛中十载秋风潮不上老夫一人语门前见此巳是开皇年  

虞美人草词  

髑髅起语鸱叫啸山精夜啼楚王庙渡淮风雨八千人叱咤向天成白道身经百战转危亡狼籍悲歌出汉堡夜帐天寒抱玉泣血变草青烟晓湿他年辟仇春草生吴中草死无妾名自从为草生西楚得到吴中犹楚舞  

鸿门防  

火云属地汗流宇杯影龙蛇分汉楚楚人起舞本为楚中有楚人为汉舞鸊鹈淬光雌不语楚国孤臣泣俘虏他年疽背怒发眦硭砀云归作风雨君看楚舞如楚何楚舞未终闻楚歌  

登广灵寺塔望南高峰  

城池风烟杯渡僧广灵孤塔悬昼灯塔灯上齐南高云高云峰巅祠歙神灵旗肃肃卷清雨结喉巫阳能楚语回望人烟塔峰北惟有空城临水浒赤蛇不神江海翻薮泽狐狸作巴舞当年介弟阶防御玉鸾青鞭上天去  

鄞女墓  

网草新垂月中露青禽夜宿菱塘渚寺西幽修云覆土知葬舒玉下殇女百年光尘事事新皇子夫人墓作隣民间厌胜祈新鬼穉鬼久随风雨陈去来似尔勿复道白下钟山梦中老  

逃暑崇法寺  

城南古寺凉生处草色遥连孝子墓棊局雨生苔藓文袈娑晴挂芭蕉树自昔阇黎脩白业会公惟与舒王接只今尘土影堂空石上犹镌麻纸帖  

乌栖曲拟张司业  

吴宫草深四五月破楚门开乌啼歇美人军装多在船归来把弓堕弓越罗如粟越王献宫中养蚕不作线辘轳出屋井水浅栀树花萎子如茧乌栖乌啼宫烛秋越女入宫吴女愁  

废居行  

海涛翻空秋草短白蛇入窠啗雀卵经年废屋无居人孕妇夜向船中产归来多雨田生鱼穴虫祝子满戸枢隣家置屋供官役买得沂王园令宅  

明河篇  

牵牛入夜明河道泪滴相思作秋草婺女城头翫月明星君冢上无啼鸟天寒露净湿衣巾明河倐化为白云云飞蜿蜿秋在水石压槎头海烟起  

## 石仓历代诗选卷二百十三  

明　曹学佺　编  

宋诗九十  

文天祥  

送行中斋  

秋气晩正烈客衣早知寒把衣不能别更尽此日欢出门一万里风沙浩漫漫岂无儿女情为君思泛澜百年有时尽千载无余欢明明君臣义公独为其难宁受百折苦愿持一寸丹会须抚卷人孤灯起长叹  

其二  

神龙荡失水驯扰终未得威鳯虽在薮肯顾鸡鹜食所以古之人受变心不易亳鼎已迁周西山竟肌瘠豫子身自漆苌血成碧何尝怨废兴而或二心迹坚白不在缁羔裘良自惜此义公素明俗见或未识  

其三  

嗟予抱区区畴昔同里闬过从三十年知心不知面零落忽重逢家亡市朝变惸惸蹈海余踽踽南冠殿剧谈泥涂际握手鞍马倦依依斯文意苦恨十年晚鲁仲偶不逢随世本非愿灵胥目未抉端欲诣所见及兹万里别一夕肠百转予生谅须臾孤感横九县庶几太尉事万一中丞传  

题宣州叠嶂楼  

初日照高楼轻烟在疎树峨峨逺岫出泯泯清江去檐隙委残籀屋隅连宿莽荟蔚互低昂熹微分散聚城郭谅非昔山川俨如故童鬓巳零落姝顔慰迟暮沈沈澹忘归欲归重囘顾  

东方有一士  

万金结游侠千金买歌舞丹青映第宅从者塞衢路身为他人役名声落尘土他人一何伤富贵还自苦东方有一士败垣半风雨不识丝与竹飞雀满庭户晨餐或不饱夜梦无惊寤此事古来多难与俗人语  

送刘其发入蜀  

秋风凄巳寒蜀道阻且长虎狼伏原野欲济川无梁客从何处来云我之西方萧萧骕骦鸣熠熠湛卢光昔时荣华地今为争战塲将军扬天戈壮士发戎行江南有羁鸟悠悠怀故乡驾言与子游云天何茫茫  

发鱼台  

晨炊发鱼台碎雨飞击面团团四野周防防万象变疑是江南山烟雾昏不见岂知此中原今古经百战英雄化为土飞雾洒郊甸天寒日欲短游子泪如霰  

发陵州  

中原似沧海万顷与云连大明朝东出皎月正在天逺树乱如防桑麻郁苍烟一鴈入高空千鸦落平田我行天地中如蚁磨上旋雨痕留故衣霜气袭重氊健马嘶北风潜鱼乐深渊噫哉南方人回首空自怜  

发潭口  

吹面北风来拂鬓坚氷至轩冕委道途衮绣易氊毳百年杂丑好始酧四方志浩歌激浮云亭亭复揽辔羲驭几曾停谁当扫幽翳  

赠许柏溪惟一  

长风吹飞藿清蛚吟野草流光速代谢兴怀令人老游子中夜起悠悠酣且歌明月委清照江湖秋涉多岂无临缁鱼亦有邯郸酒怀古招王孙登高重回首  

题周山甫锦绣段  

客从西北来遗我锦绣段上有双鳯凰文彩何灿灿置之箧笥中嵗月亦巳晏天孙顾七襄雷电下河汉鳯凰忽飞去遽然失把玩贫家机杼寒秋虫助余叹  

题高君寳绀泉  

渟渟岩下澄碧落梧影寒瑶披清猋残月照濎濙俯渊测浮云流日荡苕颖向来沧浪歌孺子不可诇载霑衣上尘怀古意深永招招素心人相期发深省  

山中感兴  

载酒之东郊东郊草新緑一雨生江波洲渚失其足青春岂不惜行乐非所欲采芝复采芝终朝不盈掬大风从何来竒响振空谷我马言黄息我西山麓  

其二  

山中有流水霜降石自出骤雨东南来消长不终日故人书问至为言北风急山深人不知塞马谁得失挑灯看古史感泪纵横发幸生圣明时渔樵以自适  

其三  

桃花何夭夭杨栁何依依去年白鸟集今年黄鹄飞昔为江上潮今为山中云江上潮有声山中云无情一年足自念况复百年长但存松柏心天地真茫茫  

赠蜀医钟正甫有感  

炎皇览众草异种多西州为君望岷峨使我双泪流向来秦越人朝洛夕邯郸子持鹊经来自西亦徂南江南有羁羽岂不怀故营何当同皇风六气和且平  

正气歌  

余囚北庭坐一土室室广八尺深可四寻单低小白间短窄汗下而幽暗当此夏日诸气萃然雨潦四集浮动牀几时则为水气涂泥半朝蒸沤历澜时则为土气乍晴暴热风道  

四塞时则为日气檐隂薪防助长炎虐时  

则为火气仓腐寄顿陈陈逼人时则为米气骈肩杂遝腥臊污垢时则为人气或圊溷浮尸或腐鼠杂出时则为秽气叠是数气当之者鲜不为厉而余以孱弱俯仰其间于兹二年矣是殆有养致然然尔亦安知所养何哉孟子曰我善养吾浩然之气彼气有七吾气有一以一敌七吾何患焉况浩然者乃天地之正气也作正气歌一首  

天地有正气杂然赋流形下则为河岳上则为日星于人曰浩气沛乎塞苍防皇路当清夷含和吐明庭时穷节乃见一一垂丹青在齐太史简在晋董狐笔在秦张良椎在汉苏武节为严将军头为嵇侍中血为张睢阳髯为顔常山舌或为辽东帽清操厉氷雪或为出师表鬼神泣壮烈或为渡江楫慷慨吞胡羯或为击贼笏逆竖头破裂是气所磅薄凛烈万古存当其贯日月死生安足论地维赖以立天柱赖以尊三纲实系命道义为之根嗟余遘阳九也实不力楚囚缨其冠传车送穷北鼎镬甘如饴求之不可得阴房閴鬼火春院閟天黑牛骥同一皁鸡栖鳯凰食一朝蒙雾露分作沟中瘠如此再寒暑百沴自辟易嗟哉沮洳塲为我安乐国岂有他缪巧阴阳不能贼顾此耿耿存仰视浮云白悠悠我心悲苍天曷有极哲人日巳逺典刑在夙昔风檐展书读古道照顔色  

余自高亭山为北所留深悔一出之误闻故人刘小村陈蒲塘引兵而南流涕不自堪  

只把初心看休将近事论誓为天出力疑有鬼迷魂明月夜推枕春风昼闭门故人万山外俯仰向谁言余以议论太烈北愈疑惮不得归阙将校官属日以叛去世道可叹  

悠悠天地濶世事与谁论清夜为挥涕白云空断魂死生苏子节贵贱翟公门前辈如瓶戒无言胜有言天台杜浒字贵卿号梅壑纠合四千人欲救王室当国者不知省正月十三日见余于西湖上余嘉其有志奬异之十九日客赞余使北梅壑断断不可客逐之去余果为北所留后二十日驱余北行诸客皆散梅壑怜余孤苦慨然相从天下义士也朝防特改宣教郎除礼兵架阁文字  

仗节辞王室悠悠万里辕诸君皆雨别一士独星言啼鸟乱人意落花销客魂东坡爱巢谷颇恨晚登门  

闻鸡  

军中二十日此夕始闻鸡尘暗天街静沙长海路迷铜駞随雨落铁骑向风嘶晓起呼詹尹何时脱蒺藜  

平江府  

楼台俯舟楫城郭满干戈故吏归心少遗民出涕多鸠居无鹊在鱼网有鸿过使遂睢阳志安危今若何沈頥家　余回京口北人欵之府中余不得离防上得沈頥家坐卧北不意余为逃计也  

孤舟霜月迥晓起入柴门断防行簪影荒畦落履痕江山浑在眼宇宙付无言昨夜三更梦春风满故园  

长溪道中和张自山韵  

夜静吴歌咽春深碧血流向来苏武节今日子长游海角云为防江心石作洲丈夫竟何事底用泣神州  

即事  

去年伤北使今日叹南驰云湿山如动天低雨欲垂征夫行未已游子去何之正好王师出崆峒麦熟时  

英徳道中  

海近山如沃林深屋半芜乾坤正风雨轩冕总泥途自叹鸢肩薄谁怜鹤影孤少年狂不醒夜夜梦伊吾  

别里中诸友  

青山重囘首风雨暗啼猿杨栁溪头钓梅花石上尊故人无复见烈士尚谁言长有归来梦衣冠满故园  

建康  

金陵古防府南渡旧陪京山势犹盘礴江流巳变更健儿徙幽土新鬼哭台城一片清溪月偏于客有情  

真州驿  

山川如识我故旧更无人俯仰干戈迹往来车马尘英雄遗算晚天地暗愁新北首燕山路凄凉夜向晨  

固陵道中  

九天云下垂一雨作秋色尘埃化泥涂原野转萧瑟十里一双堠狐兔卧荆棘见説数年来中州乍苏息  

发东阿  

东原深处所时或见人烟秋雨桑麻地春风桃李天贪程频问堠快马缓加鞭多少飞樯过噫吁是北船  

保州太祖墓  

我行保州塞御河直其东山川犹有灵佳气何郁葱顾我巾车囚厉气转秋蓬办香欲往拜惆怅临长空  

除夜  

门掩千山黑孤灯伴不眠故乡在何处今夕是穷年住世真无系为囚巳自然劳劳空嵗月得死似登仙  

元日  

慙愧云台客飘零雪满氊不图朱鸟影犹见白蛇年宫殿荒烟隔门庭宿草连乾坤自春色囘首一澘然  

送曹大着知广徳军  

暂屈瀛洲客来临汭水民山川归史记岳牧属词人馆舍朋簪旧都门祖帐新儒林官可纪何止更称循  

题陈国秀小园  

长鹤展轻翮逺栖松桂林故宇入清梦盘盘入苦心中林风月赊十亩团幽阴林下有竒士绕树从之吟  

听罗道士琴  

断崖千仞碧下有寒泉落道人挥丝桐清风转寥廓飘飘襟袂举氷纨不禁薄紫烟防丹霞双舞天外鹤  

题吴城山  

龙行人鬼外神在地天间彭蠡石砮出洞庭商舶还秋风黄鹄逺春雨白鸥闲云际青如粟河流接海山予邓峒　巽斋欧阳先生为吟邓峒赋诗以孝子慈孙望于人先生之盛心也敢不拜手敬赞邓君勉之  

乃翁犹旅殡霜露几焄蒿日与清江逺云连桂岭高时无郭元振梦有令狐绹目断方田墓招魂我欲骚  

文山即事  

宇宙风烟濶山林日月长开滩通燕尾伐石割羊肠盘谷堪居李庐山偶姓康知名总闲事一醉棹沧浪  

山中和韵  

白扇挥残暑青鞋踏嫩晴花牀寻小隠石鼎引长鸣纱帽有时去酒壶惟意倾山僧痴与坐闲却痩弥明  

病中又赋  

骤雨知何处一溪秋水生苦吟肩鹤痩多病耳蝉鸣隠几惟便睡挑书正倦行山深明月夜丏我半清  

别谢爱山  

君今拂衣去我独枕书眠一片过林雨数声当戸蝉情长空有恨吟苦不成篇后会知何日西风老雁天  

病愈简刘小村  

倦余心似醉病起首如蓬黄竹断桥雨白苹长笛风僊僊鸥屦舞咄咄鴈书空孤负秋来眼闲挑爨下桐  

病坐偶成  

萧萧秋夜凉明月入我戸揽衣起中庭仰见牛与女坐久寒露下悲风动纨素不遇王子乔此意为谁语  

晓起  

逺寺鸣金铎疎试寳熏秋声江一片曙影月三分倦鹤行黄叶痴猿坐白云道人无别事抱膝看囘文拜罗氏百嵗母之明日主人举酒客张千载心赋诗某喜赞不自巳见之趂韵  

翠微三岛近画阁五云横春氷鸥声滑夕阳鸦背明尊前持一笑花下卧余酲曾见瑶池母不为虚此生醉清湖上三日存叟独不在坐即席有怀  

石鼎吟方透瑶觞醉未防疎林花宻缀旧垒燕新安春半湖山好夜深江海寒王孙隔芳草初月正相看  

题楚观楼  

西风吹感慨晓气薄登临半壁楚云立一川湘雨深乾坤横笛影江海倚楼心遗恨飞鸿外南来访逺音余题郁孤泉五湖翁姚濂为之和翁官满归里因韵防别并谢前辱  

巢龟君住好涌翠我来迟夜雨呼三韭春风试一旗飞花行客梦芳草故人思何日五湖上同看浴海曦  

用韵谢前人  

兹游良邂逅吾道未逶迟斗野横双剑牛津直两旗北风应小住明日便相思输与君家近扶桑五色曦  

海上  

天边青鸟逝海上白鸥驯王济非痴叔陶潜岂醉人得常须报国可隠即逃秦身世何时定挑灯看剑频  

泰和  

书生曾拥碧油幢耻与羣儿共竖降汉节几囘登快阁楚囚今度过澄江丹心不改君臣谊清泪难忘父母邦莫讶乡人知我痩经旬絶粒坐篷  

和中斋韵  

功业飘零五丈原如今局促傍谁辕俛眉北去明妃泪啼血南飞望帝魂骨肉凋残惟我在形容变尽只声存江流千古英雄恨兰作行舟栁作樊  

有感  

石郎草草割山川一落人手三百年八州风雨暗连天三皇五帝如飞烟人人野祭伊水边春秋断烂不复传白头潦倒今鲁连夜深危坐日晏眠  

和萧安抚平林送行图  

得失元来付塞翁何心桃李问东风人皆有喜荣三仕我尚无文谢五穷秘苑固知朋可正畏途犹恐甲方衷欲酧长者殷勤祝坎止流行学四忠  

题碧落堂  

大厦新成燕雀欢与君聊此共清闲地居一郡楼台上人在半空烟雨间修复尽还今宇宙感伤犹记旧江山近来又报秋风颇觉忧时鬓欲斑  

和韵送逸轩刘民章  

少日屠龙事巳劳送人千里发江涛蓬莱地近风方细阊阖门开日正高春里看花须欵欵雨中剪韭且陶陶金吾巳办长安月双鳯扶云立海鼇  

山中即事  

携壶借草醉斜阳白鹤飞来月下双芦叶西风惊别浦芭蕉夜雨隔疎千年帝子朱帘梦一曲仙人铁笛腔若问山翁还痩否手持渔竹下寒江  

送人往湖南  

鴈拖秋月洞庭边客路凄凉野菊天云隔酒樽横北海风吹藜杖落西川夜深鬼火千山雪春后鹃花一树烟为我祝融峰上看朝暾白处礼蓬仙  

七月十三夜用灯牌字韵  

赤壁当年赋子虚西风忽复到菰蒲蟾蜍影里千秋鉴蟋蟀声中七月图诗思飘飘入云汉歌声隠隠动江湖万家箫鼔连灯火见説年来此事无  

挽李制帅  

世变江河渺未涯如公真是济时危几年荆益龙骧誉一日潇湘鵩防悲天下皆传清献节人心自有武侯碑郎君昔共慈恩约投泪西风寄些词  

赠周东卿画鱼  

观君潇湘图起我濠上心短褐波涛旧秋雨菰蒲深  

禅闗  

秋风吹日上禅闗路入松花第一湾只愿四时烟雾少满城楼阁见青山  

尘外  

半山风雨截江城未脱人间总是尘中夜起看衣上月青天如水露华新  

云端  

半空夭矫起层台传道刘安车马来山上自晴山下雨倚栏平立看风雷  

附谢枋得诗【`字公直别号叠山文节其门人私諡也信之弋阳人宋亡不仕元迫之絶粒而死`】  

谢人冬至送酒鸭  

阳复且闭关万物畏坤含双鳬飞天外鹜食何贪婪儒道又一泰十年乱愈餤谁家读书堂庭阶无青藫此时谈诗书莲经提鱼篮平生太文知者无一谭之子爱野鹜骥驹舞两骖厚顔酒食馔不猎悬鹑寒威甚毒矢三杯胜七防烂醉寻梅花登峰吾尚堪  

菖蒲歌  

有物竒峭天琢成有草夭夭冬夏青人言菖蒲非一种上品九节通仙灵异根不带尘埃气孤操爱结泉石盟明净几有宿契花林草砌无交情夜深不嫌霜露重晨光疑有白云生神农巳知入本草灵均蔽贤遗骚经幽人躭翫发仙兴方士服饵延脩龄防鸾紫鳯琪花苑赤虬玉麟芙蓉城上界真人好清净见此灵苖当大惊我欲携之朝太清瑶草不敢专芳馨玉皇一笑留香案锡与有道者长生人间千花万草尽荣艳未必敢与此草争高名  

荆棘中杏花  

墙东荒蹊抱村斜荆棘狼籍盘根芽何年丹杏此留种小红濈濈争春华野人惯见谩不省独有诗客来咨嗟天真不到铅粉笔富艳自是宫闱花曲池芳径非夙昔苍苔浊酒同天涯京师惜花如惜玉晓檐卖彻东西家杏花看红不看白十日忙杀游春车谁家园里有此树郑重巳着重帏遮阿娇新宠贮金屋明妃逺嫁愁清笳落花萦帘拂牀席亦有飘泊沾泥沙天公无心物自物得意未用相凌夸黄昏人归花不语惟有落月啼栖鸦崇真院絶粒偶书付儿煕之定之并呈张苍峰刘洞斋华雨  

西汉有臣龚胜卒闭门不食十四日我今半月忍渴饥求死不死更无术精神常与天往来不知饮食为何物若非功行积未成便是业债偿难毕太清羣仙宴会多鳯箫龙笛鸣瑶瑟岂无道兄相提携骑龙直上寥天一  

和道士陈天隠  

学道无魔道不成神人得计是无名光风自觉长潇洒明月何曾有死生早悟梅山难养性何如福地别寻盟梅花香里堪聫句莫笑人间石鼎鸣  

送程楚翁逺游  

近日人传庾岭梅南枝落尽北枝开长安旧日元无此尽是江南人送来  

寄谢叔鲁  

红叶飘揺霜露清去年今日正同行夜来似与君相见明月一梅影横  

桃  

寻得桃源好避秦桃红又见一年春花飞莫遣随流水怕有渔郎来问津  

蚕妇吟  

子规啼彻四更时起视蚕稠怕叶稀不信楼头杨栁月玉人歌舞未曾归  

## 石仓历代诗选卷二百十四  

明　曹学佺　编  

宋诗九十一  

陈普  

拟古  

秋声金气流天空露瀼瀼素波合流月淫淫满庭霜遥夜一美人寒闺自徬徨暗尘集凌波轻飇感鸣珰天性赋贞清动止中矩方世无防防子窈窕空英皇抱璞如临渊日入不下堂时操弄玉箫空中来鳯凰嵗月如流星发变面欲黄服玉固雪肤絶意百两将  

又  

秋夜永如年四壁号寒蛩明月照树叶白露啼青桐寒紫玉琴时变羽凌宫三弹不成调百忧郁攻中  

又  

东方有乐国开辟先栢皇鸾鳯为鸡鹜麒麟为犬羊晨霞作朝食太和为酒浆土无干戈祸人各千年长下视禹九州有土皆战塲白日虎狼行青天蛟龙翔我欲为逺游沧海渺无梁何年夸娥氏移置天中央  

又  

同根一味草时命嗟异遇风月芳香合两地隔周楚尔生麟趾家朝夕沐玉露我在云梦林百草相防垢白璧终不缁惸惸亦良苦  

和友人韵  

儿童恨芳草不识春长在箪瓢日晏如焉知顔乐改黄鹤雅入听鶗鴂亦可罪混沌何曾死拱璧莫轻碎野马恣流行游丝无罣碍缅怀良友心不言黙相对愿为蛩駏交共话蝼螘戴  

望云  

几爱山中云杳蔼起无迹晴风吹緑树天节日巳尺悠扬几片飞出岫度絶壁敛作苍狗形舒为鲲鹏翼朝抹峩嵋青暮醮沧海碧江南与江北荡荡恣所适何如云中仙避嚣隠幽寂采药云下林砺剑云上石乘云骑茅龙倚云吹铁笛我欲往从之飘然不可测  

壬辰日蚀  

忆昔度宗皇帝时十年十三日食之似道屭赑湖海曲天子宫庭躭乐嬉满朝翕翕皆妇人祸来照镜方画眉北军顺流日食既两国正尔争雄雌兴亡岂必皆有数百年以来士气衰文臣髀肉不识马武士惊魄怕见旗  

凭栏  

高豁乾坤眼山晴緑雨收夕阳流水绕荒草白云浮栁荫小溪侧樵歌古渡头凭虚发清啸安得仲宣楼  

徳阳林梅麓太守挽章  

殷士皆周祼南音独楚冠寝车人更怒负俎我何安义合雍容就名应久逺看梅花真铁石耐得许多寒  

野烧  

杂沓平原起电红凭陵势欲逼青峰草茅不问新开甲蛰戸尤怜乍启封何暇侯分玉石畧如伯益逐蛇龙际天逸徳无人问独倚高楼到晚钟  

怀古  

世事悠悠一转头断云荒草古今愁青山北去黄河隔白日西飞东水流秦有金牛开剑阁楚无熊虎割鸿沟多情萧寺峯前月几夜蛩声影半楼  

答友人  

云作交游山作賔道心为主自安贫柴门无钥见同物竹帛有名终累人緑水一潭澄静性青山万叠裹闲身纷纷望拜马蹄下不见胸中万斛尘  

赠清叟行  

共君一夜话三生语正投机君又行溪栁效颦添别恨岸花和意送离程惊时莫问归巢燕赠别愁闻求友莺今夜梦中重聚首鸡声茅店巳三更  

秋日即事  

夜牀辗转恨明迟晓发梳寒倚竹扉树影纸风作色蛩声壁罅月流辉三杯白酒穷年客满箧红尘隔嵗衣遥想白鸥江上路蓼花枫叶雨霏霏  

玉露金茎晓发寒秋风仍作去年看蛩声疎雨长为客鴈影残蝉独倚栏铁砚櫺云影淡丹枫溪曲水痕干西风曾与黄花约拟掇繁英贳酒餐  

二尺书檠对影居西风吹雪上吟须云边月色人千里竹里秋声酒一壶客思迩来红叶乱鴈声南去白云孤季鹰自是知机者一念莼鲈便到吴  

书余饮水枕长肱四壁啼蛩诉不平月色满诗骨冷露华方枕梦魂清西风嵗嵗长堤栁流水朝朝沧海情红叶山深无鴈过残砧几处捣愁声  

游丝闪闪挂虚檐翔集号寒华岳尖白髪束来闲防易乌衣归去寂钩帘三千客路飞枫叶四五人家卖酒帘鱼笛水寒江上晚荒丛荳叶雨纎纎  

鼔瑟  

满楼明月调云和五十弦中急雨过彩鳯拂衣鸣翠竹素鳞鼓鬛出寒波凄凉楚客新愁断清切湘灵旧怨多一曲更沈人巳静江头云挂緑嵯峩  

朱弦声奏彻云清有客沈吟倚柱听遗响一时存楚曲断魂千载写湘灵珠随明月生沧海船挟悲风过洞庭弦防无言胶柱倒遥遥江上数峰青  

溪庄  

畴昔何来此青山与白鸥絮飞春不去潮返月频留  

野步十首  

南鴈数声嘹唳西风双鬓防鬖病叶夕阳满树断云残雨归岩  

潇洒枯藤老屦行行只复行行泥路野人屐迹石桥流水琴声  

黄犊眼中荒草鹭鸶立处枯荷宦海风涛舟楫故山烟雨松萝  

愁思防鸿杳杳吟情败叶纷纷归去满身溪雨醉眠半枕山云  

白日长绳难系青帘浊酒堪赊归鹤苍山云际故人锦字天涯  

红叶林风飒飒苍苔径雨斑斑人迹石边流水樵歌鸟外青山  

流水数株残栁西风两岸芦花荒草客愁逺道夕阳半带归鸦  

按步缓寻幽草扬眉一望平林鸟影渔矶日暮荳花村屋秋深  

几处渔樵石路数家鸡犬柴门灶屋残烟杳霭溪流淡月黄昏  

木叶西风古道稻花北垅新田流水美人何处夕阳荒草连天  

自哂五首  

曾骑白鹤上扬州头上花枝秉烛游樽酒迩来谁是伴白云收尽数峰秋  

鬭鸡走马醉高阳今日归来两鬓霜无限少年心上事半帘荳雨语寒螀  

古树闲云独抱琴琴声寂静树云深相如渴死文君老辜负题桥万里心  

世事悠悠酒几杯晴苍把镜独徘徊西风吹老梧桐树仍送新霜两鬓来  

寛博麻衣折角巾疎慵不似少年身白云半枕山中午犹梦乘槎去问津  

邵武泰宁途间一路海棠  

万骑连接出襄国【`赵石虎都襄国作万花骑出入随从`】诸姨撩乱上骊山【`唐明皇同贵妃毎年十月幸绣岭诸姨别色随从望之如锦`】道人不识红妆面何事扶笻过此山  

归鸟  

紫山青嶂尽如家负日冲烟复带霞今古乾坤秋一幅几畨归鸟与栖鸦  

七夕  

但把凡身小品论宁须搨頞问星辰女郎恋别泪如雨遑托金针度与人  

四皓  

长乐巵前露雪眉岩花乱笑出山时有人拍手田里来往青门总不知  

李广李陵  

茂陵无奈太仓陈槐里家传本助秦万落千村荆杞满陇西桃李亦成薪  

贾生  

落日长沙被鵩惊愁来强把死生轻洛阳才子多流涕太息沾襟过一生  

武帝  

商车不足算缗来桑孔咸阳悉茂材一撮茂陵无觅处建章门戸至今开  

几多爱子出萧关山积胡沙骨未还好把望思台上泪随风北去洒阴山  

五十余年四海波建元三载尽征和中央寸土才无血沃日浇天瓠子河  

荀彧  

乱离拣得一枝栖得道争知却是迷曹操若逢诸葛亮暮年当作汉征西  

河济太山犹是汉匆匆把作贼关中久知天下无刘氏不料人间有孔融  

北地王谌  

何物谯周口似簧几年汉帝手牵羊纷纷蜀土祠诸葛香火曾分北地王  

晋武帝  

杳杳羊车转掖庭夕阳亭上北风腥纷纷羔羯趋河洛为见深宫竹叶青  

梁武帝  

戒舍工夫老未圆百双鸡子送残年一生般若成何事嬴得江头载荻船  

附韩信同诗　先生生于宋末入元不仕建安刘文简孙菊磵随斋二公以币招长云庄书院先生一以四书六经为课试法其重经术而末文萟也如此先生伯循其字别号古遗与石堂先生同里而及其门因得以诗附焉  

岳王墓  

妖星隳地芒角赤龙剑悲吼风萧瑟中原王气挽不囘将军一死为毛掷秦家小儿真戏剧播弄造化揺枢极指讐为亲忠且逆只手上遮天眼碧九重茫茫隔天日无由下烛臣愚直臣愚万死不足惜国耻未湔犹愤激古坟埋寃血空沥风雨年年土花蚀我恐精忠理不得白日英魂土中泣请将衰骨斵苔痕献作吾皇补天石  

翠屏霁雪  

寒林静对展翠屏六花妆防风景新四山簇簇琼瑶树恍然照映芝兰庭寒生时光色烁烁含辉照耀银海明巉岩石化昆山玉负暄猿猱出深谷可怜不老山白头梅萼藏春暗香馥紫阳留防歌翠寒中有玉人在其间道传前圣发未发教开来学难亦难豁然胸次氷雪释白照红日上团团  

蓬莱飞峰  

海上神山名自昔来去随潮无定迹天人俯览念虚浮六鳌顶戴穷神力栖仙贝阙蕊珠宫多种瑶芝琼草碧依然根着不坚牢飞入石堂作南壁螺纹蛎迹石龙存云气随潮时雨湿仙风飒爽生羽翰招纳霓裳羽衣曲试登絶顶望五湖高接洞天才咫尺药炉灰冷多登真九转丹成人未识云间鹤迹托来篇王邓真人久相忆  

碁盘仙迹  

唐山絶顶碁盘石戏局流传名自昔殷勤细问白发翁云是仙人曾对奕苔封石磴不敢移竹引清风时拂拭个中黑白子不留想是仙童为收拾又不闻采樵之人王子质邂逅仙人执手谈嬴输未决藏机宻贪看烂柯不知时少憩山中方七日谁识囊中日月长归来尘世无相识  

双柱擎天  

白鹤岧嶤枕江曲接岫连峰衍林麓石堂峻峭万山雄拥翠亭亭多乔木双撑石柱峙东南势力擎天名不俗钟英特产栋梁材不坠簪缨美如玉左接蓬莱古洞天峯前水带萦九曲依然幻出武陵源拟就峯傍新卜筑鹤归错认华表存应笑世人枉追逐【`右石堂山中八景今存其四`】  

## 石仓历代诗选卷二百十五  

明　曹学佺　编  

宋诗九十二  

王栢  

赤松即景  

平生百虑懒尚有丘壑心佳哉二三友同盟时幽寻壮怀豁虚旷宫穷邃深时方酿薄暑万緑涨云岑新篁疑粉翠日影筛碎金痩笻扶野步羽扇揺清吟漱齿掬清泚雪瀑开风襟脱巾挂琪树露顶涵重阴山禽自在语浊醪自在斟物外转栖碧石险苍苔侵何时侣麋鹿结茅入深林  

和叶圣予小桃源韵  

二仙何如人夫岂古隠士道成遡泬寥羊卧不再起鸾鹤舞松声萧骚快心耳金灶清尘生余丹不轻委我来桃源游直穷路所止飞萝揺春烟素雪喷清泚何时架草堂深入此山里翛然逃世虑链魄继遐轨  

送立斋入闽哭久轩  

双溪秋气深送子临古道古道如掌平四顾行人少行行复行行何日度南峤故人今巳矣转忆平生好世事浩无涯愁云黯江表  

送希夷之江西  

小雨敛轻尘秋声满亭驿驱车过南浦别怀徒襞积世道斯凌夷为善不自力一朝鲁两生为人作行色谁知离索悲有甚万钟失  

和寛居见怀韵  

北望戏马台荆榛满中路英气一何多怀古渺难泝山河腥日月虎豹沐雨露累累楚猴冠异哉天所赋岂无济川才淹留秋不暮清风从何来洒洒定吾故赠我金琅玕凿落双鱼素  

秋热  

西风不力征老火未甘退蝉声乱耳繁痴蚊健始最一雨从天来不复有故态天序自分明人心其少耐  

舟中和叶圣予  

桐江波渐滑霁色午方开香火严兰若烟霞老钓台崖高微径险水转万山回欲访先生裔相从买一坏  

其二  

江濶风帆急潮回沙露痕寒林无剰叶茅舍各成村鴈落烟波渺鸦归野色昬未知孤客棹今夜泊谁门  

野兴  

文字饥难煑为农防最良兴来锄晓月倦后卧斜阳秋稼连千顷春花醉几塲任他名利客车马逐康庄  

和赵师日韵  

我生无燕颔四壁笑相如门巷堪罗雀灯且读书老来心事懒贫后故人疎尚有多情月时时到敝庐  

兰  

早受樵人贡春兰访旧盟谢庭夸瑞物楚泽撷芳名苍玉裁圭影紫檀含露英奚奴培防巧苔藓日菁菁  

催雨  

人世如居甑骄阳不可鉏未闻刍作狗安得梦维鱼赋敛民生槁干戈国计虚安危关一饱雨意莫踌躇  

题定武兰亭副本  

玉华末命昭陵土兰亭神迹埋千古率更搨本入坚珉盐帝归装投定武薛家翻刻愚贵游旧石宣和龛御府胡尘横空飞渡河中原荆棘穴豺虎维扬苍茫驾南辕百年文物不堪补纷纷好事竞新模倾敧丑俗亡遗矩如今薛本亦罕见髣髴典刑犹媚妩清欢盛防何足传右军他帖以千数托言此笔不可再慨然陈迹兴怀语今昔相视无巳时手掩尘编对秋雨  

适庄兄游山  

谁阁重阴一日晴清游应是惬高情遥知雨后山光好但想云边屐齿清素壁虽曾题旧字沈疴不许歃新盟因知关吏留鱼钥谩遣奚奴晚程  

题山桥  

北山之北两山齐一迳蜿蜒石作梯脚力倦时山始好芙蓉东畔赤松西  

其二  

石磴斜溪下水隈玉虹锁雪挂崔嵬虽然只是泉三叠滂湃声揺万壑雷  

附刘迎诗  

云中君图  

衣若新沐兰汤薰灵巫拜舞方迎神恍然相见帝者服九歌昔咏云中君画史亦可人妙入造化域羽衣玉尘美且闲此意不知何处得空明倐忽纷溟蒙胡为眷眷临夀宫飘然来下复逺举想像决去随飞龙祠空人散秋萧瑟落日猿声唤秋色湘天极目青茫茫凭高一望无南北  

梁忠信平逺山水  

忆昔西游大梁苑玉堂门闭花阴晚壁间曾见郭煕画江南秋山小平逺别来南北今十年尘埃满目不见山乌靴席帽动千里只惯马蹄车辙间明短幅来何处乱防依稀涴寒具焕然神明顿还我似向白玉堂中住蒙蒙烟霭树老苍上方楼阁山夕阳一千顷碧照秋色三十六峰凝晓光悬崖高居谁氏宅缥缈危栏荫青樾定知枕石高卧人常笑骑驴逺游客当时画史在上方想见泉石成膏肓独将妙意寄毫楮我愧雨立随诸郎此行真成几州错区区世路风波恶还家特作发愿文伴我山中老猿鹤  

连日雪恶用聚星堂雪诗韵  

朔风朝来放云叶纷纷吹落笼沙雪山河大地同一如变化须臾亦竒絶防天松顶老犹强抢地竹头低欲折乱飘书帙爱明狂入地炉惊火灭重衾方拥肤尚栗冻笔将书肘先掣未容衰白防鬓华只许醉红生面缬何人清唱堕梁尘有客高吟霏锯屑昔贤句法今尚在故事历劫徒能説是中圣处公会无一粒灵丹工防铁  

题十眉图  

寳箱拂尘金膝周昉丹青见真笔春风曾忆赋妖娆人共画图成十一烛奴香底花光凝铮铮铁响闻三更车声雷动不通语眼态波横空送情蛮云盘鹤辽天濶犀玉依依对书札人生何处不相逢还醉武陵溪上月  

郭煕秋山平逺用东坡韵  

槐花忙过举子闲旧游忆在夷门山玉堂会见郭煕画拂拭缣素尘埃间楚天极目江天逺枫林渡头秋思晚烟中一叶认扁舟雨外数峰横翠巘淮安客宦逾三霜云梦泽连襄汉阳平生独不见写本惯饮山緑飱湖光老来思归真日日梦想林泉对华髪丹青安得此一流画我横笻水中石  

海上  

潮蹙三山岛烟横万里沙蜃楼春作市鼍鼓暮催衙一曲水仙操片帆渔父家安期定何处试问枣如  

秋郊  

秋水四五尺暮山三两峰浮云白毫相落日紫金容蓑笠前村笛楼台古寺钟殷勤小平逺图画忆渠侬  

代人忆旧  

缓步素丝障微吟紫绮裘醉便风侧帽歌爱月明楼犀轴题春恨铜荷滴夜愁风流十年梦灯火漫扬州  

题雪浦人归图  

乱日寳花雨过眉斑竹笻拏音迎画鹢喜态动乌龙水镜千江月风琴万壑松遥知永今夕情话得从容  

彦美生朝  

壮日里闾侠臂弯双角弓绣韀红匼匝貂袖紫防茸云态自苍狗玉辉犹白虹为君占夀骨绰起有清风  

车轣辘  

马虺隤牛觳觫山行萦纡车轣辘路傍指防是官人老矣一翁双鬓白汝牛幸可耕汝马幸可骑有此可载琴书归胡为奔走东西道白髪刁骚被人笑  

沙漫漫  

沙漫漫草斑斑南山北山相对看我行乃在山之间行人仰不见飞鸟树木足知边塞少沙漫漫草斑斑我行欲趂西风还仆夫汝莫愁衣单我但着衣思汝寒  

寄题安嵓起官舍北溟  

一轩高占鳯麟洲要作人间汗漫游海国风烟自朝暮洞天日月几春秋梦魂欲拂三花树生计聊随一叶舟待我丹成访君去阆风佳处卜菟裘  

莫州道中  

枫林叶叶堕霜红天末晴华一镜空野旷微闻鸟乌乐草寒时见马牛风人生险阻艰难里世事悲歌感慨中白发孀亲倚门处梦魂千里付归鸿  

和人七夕韵  

今古良宵此会同望穷云物有无中人间钿合三山隔天上灵槎一水通鳷鹊楼空纨扇月鸳鸯机冷苎罗风不须更乞蛛丝巧久矣人生百巧穷  

题吴彦高诗集后  

片云踪迹任飘然南北东西共一天万里山川悲故国十年风雪老穷边名高骥北无全马诗到西江别是禅颇意米家书画否梦魂应逐过江船  

代王簿上梁孟容副公二首  

妙年椽笔赋长杨一日声名满四方天上风流青琐客人间嘉庆緑衣郎锦囊看读金花诰画防闲凝燕寝香预恐政成趋急诏海沂无计驻王祥  

自笑微官马骨高十年霜鬓雪刁骚长林丰草未适性尖帽短靴安得豪名宦真同一鸡肋簿书空束两牛腰故园清兴湖山里归去经营一把茅  

清明前十日作  

雨余天气动朝寒寒食都来数日间羯鼓催开小桃李画屏围出好溪山尘埃老我真堪笑风物撩人欲破悭梅雪巳残春过半一樽何处与公闲  

闻丘文晚集庆夀作诗戏之  

桃李欲开风雨多花时犹得屡经过缓听一曲玉连琐满泛十分金卷荷红烛影纱闻唤马翠罗承袜见凌波杜陵老矣孤春事奈此诗愁恼乱何  

明日复会客普照继呈此诗去及不数日矣  

室中呼起散花天来伴维摩到处禅百刻篆香消昼永一畨花雨破春妍云山真欲追聱叟风腋何妨借玉川他日相思共明月旧游应説禁烟前  

观古作者梅诗戏成一章  

翠袖佳人脩竹傍风姿绰约破湖光静中惯识形神影妙处谁知色味香观想有灵通水月孤音无伴挟氷霜故人愁絶今何许烟雨霏霏子半黄  

上施内翰  

十年不见建安公草木依然臭味同赖有酒樽烦北海可无香瓣礼南丰天墀礼乐三千字海国鹍鹏九万风正以高轩肯相过免教书客感秋蓬  

闻彦美服药以诗问讯  

耳边尘事且无喧听我归耕郭外村贱子自藏蜗殻舍故人谁并雀罗门书共作三年计樽酒相逢一笑温不信家山不堪隠仇池今在古铜盆  

次刘元直韵二首  

秋来何事忆归频正以家无妬妇津未许桂枝招隠士不妨桃叶赠行人梦魂历历千山逺客宦悠悠五斗贫犀箸鸾刀许何日归来举案得纷纶  

半年归梦别离间只有音书鴈足还罗幙翠横秋掩冉玉壶红湿泪斓斑天明不作雾非雾月破可怜山复山准拟春风对眉膴一樽相对洗愁顔  

和曹次仲韵因以自感  

自笑区区学道难未容香火访名山因循忧患余生里收敛光芒窘步间白社祝公今日始丹丘容我几时还相从愿结翻经会共过壶中日月闲  

陪诸友登三山亭  

半濠清浅芰荷雕落日登临未寂寥山色逼秋浑作市海声迎暮欲吞潮沙头白鸟疑相熟木末青旗苦见招不似常时对官府可无闲话及渔樵  

次韵夜雨  

海山何处是蓬瀛节物催人意自惊客里厌逢今旧雨梦余愁听短长更故园颇觉归期缓老境难堪末段清想得诗成正萧瑟竹灯火夜微明  

题归去来图  

笔端竒处发天藏事逺怀人涕泗滂余子风流追魏晋上人谈笑自羲皇折腰五斗几钱直去国十年三径荒安得一堂重写照为公桂酒泻蕉黄  

寄题孔徳通东园  

花木阴阴一亩宫平生高兴与谁同樽罍北海无虚日乡里东家有故风先业固知衣钵在大门应惜槖奁空襄阳耆旧今谁识尚喜风流见阿戎  

昌邑道中  

屋角鸡号夜向晨客牀相对话悲辛流离仅脱哙等伍老大空为济上人却扫欲安无事贵累人犹説立锥贫故山邻里今安否归去同寻笋蕨春  

题仲山枝巢  

镜中青鬓入霜皤嵗月从交落魄过物理不容人过分生涯休叹我无多百年竟似蝇钻纸万事终同鼠饮河秪恐徐公宿縁在东风时梦海棠窠  

过关渡水图  

短车无复驾青牛散防方来对白鸥烟水从容许君独暂须分我一船秋  

河桥  

桃李香中八九家青旗高挂緑杨斜晚来风色渡头急满地萧萧杨白花  

## 石仓历代诗选卷二百十六  

明　曹学佺　编  

宋诗九十三  

严羽  

行子吟  

行子在江海飘飘靡常踪有如芒砀野朔风卷飞蓬朔风无休期飞蓬日千里散落天地间寜有复归理胡雁西北来一呌三徘徊何时别沙漠昨夜宿阳防同羣一相失羽翮常低摧人物有殊性奈何罹此哀  

又  

昨夜客逰初结交重豪迈髙冠湛卢剑志若轻四海白首悔前图蹉跎天一隅寒冬剑门道失路空踟蹰深林聚豺虎絶壁号猩鼯雪深车轴折征马惊啼呼何当返故处飱黍居田庐泪下不能禁肠转如辘轳  

我友逺言迈  

朔风卷秋树白日寒无光是时鸿雁来四野何苍茫我友逺言迈使我结中肠如何携手欢一旦成异乡行旅有期程逰子多悲伤置酒欲髙歌泪来沾我裳四座惨相顾征马亦徬徨未知防靣日且复尽兹觞  

悠悠我行迈  

悠悠我行迈邈在天一方道路无终极时节异炎凉路逄故里亲挥泣问我乡妻子别离久不知今存亡中原多白骨城邑聚豺狼逺去无僮仆思还絶糇粮寄语家中人逺行良可伤  

朝日临髙防  

朝日临髙防睠彼芳树间上有共栖鸟和鸣何闗闗尔乃慕俦侣我胡独不然良友在万里邈然河与山聚防岂不思岁月倐已殚未必无他人要非心所欢  

仙游  

忆读玲珑篇来往虚皇阁空见白芙蓉秋风几凋落昨逄紫阳君共有丹防约下视尘埃中冠缨防猨玃世事行若此悠悠复何托  

其二  

朝别简寂观夜行石镜溪溪光照厓緑月色正相宜石上三道士颀然好丰姿或防金光草或把珊瑚枝慿风招素手赐我一玉巵叹我事逺游萧飒朱顔衰长林孤月落羽盖何葳防垂垂乗之去弃我忽若遗明发闻无覩但有青鼯啼  

其三  

瀑布似明月上有石梁横矫首望东海正见蟾蜍生扬辉天汉间下照蓬丘城桂实几凋落姮娥空闻名咄哉玉斧子不如白兎精灵药不服食执柯独何成迢迢彩云外谁吹白玉笙竦身一长听予若出寰瀛  

登豫章城  

忧来不自得登城望髙天寒云四面起朔气下长川脱剑且却坐君知心惘然奈何平生志郁抑江湖间凛凛秋风来茫茫落日晩长忧生白髪沈想忘朝饭向来经济士夲是碌碌人萧曹刀笔吏樊灌屠贩臣徒歩取勲业汉道为光新我今何为者飘飘去乡国狂歌豫章城醉卧风江碧但取英雄笑终慙倜傥生名当以徳载事耻因人成独酌还独酌哀歌还寂寞安得凌风翰为君拂寥邈  

游临江慧力寺  

舟中望古刹川上移琴樽隠隠林阁见迢迢钟闻列岫不离席惊涛常在门风帆与沙鸟泛泛随朝昬天髙一挂室静众香焚烟起多近郭鸦归无逺村松际尚微雪经年来暮猨赏惟静者契法对髙僧论安得息尘驾永懐瞻独围明朝别此去惆怅满松云  

山居即事  

稍欣入林深已觉烦虑屏霜果垂秋山归禽度岚岭纷纷叶易积漠漠云欲盛涧底寂无人松萝窅然暝惟闻山鸟啼月上柴门静终岁寡持醪延欢聊煮茗羣书北窗下帙乱谁能整  

庐陵客馆雨霁登楼言懐寄友  

终日坐汾淟邈然无少欣登楼一周览始见万山羣微雨洗残暑青天卷浮云襟懐两廓落朗若见夫君见君君何在顾影还独笑吏非金门游隠异沧洲调江明秋月白山空夜猿啸徒事百卷文未返一竿钓留滞岂胜愁非君谁与谋水寒终赴海雁逺暂宾秋举世不可语犹当傲巢由赠君三尺剑永驾五湖舟  

别客  

客鬂风霜晩离亭鼓角闻念君当此去把袂不能分衡霍连秋气潇湘合暮云愁心将落叶向晩共纷纷  

访益上人兰若  

独寻青莲宇行过白沙滩一迳入松雪数生暮寒山僧喜客至林閤借人看吟罢拂衣去钟声云外残  

出塞行  

将军救朔邉都护上祁连六郡飞传檄三河聚控连营当太白吹角动胡天何日匈奴灭中原得晏然  

江楼夜月懐故山友人  

昨夜江楼月思君好断肠猿声相应发山色更青苍楚塞来书逺闽闗隔梦长今朝看愁髪为尔半成霜  

有懐阆风山人  

把酒忽惆怅君今吴楚间孤云随马首风雨隔河闗心事竟安在此行殊未还空将百年意泣向寳刀环  

懐南昌旧逰  

昨在南昌府清逰不可穷杯行江色里棹进月明中楼笛吹晴雪菱歌漾晚风坐来懐旧迹万里一飘蓬  

江行  

暝色蒹葭外苍茫旅眺情残云和雁断新月带潮生天到水中尽舟随树杪行离家今几宿厌听棹歌声  

塞下  

鞍马连年出闗河万里賖将军思报国壮士耻还家大汉春无草天山雪作花谁怜李都尉白首没胡沙  

三衢邂逅周月临别赋此  

戎马相逄日那知复此间客愁诗莫遣世事酒相闗江上孤舟在天隅两鬓斑更将忧国泪满袖送君还  

还山吟  

日暮望南山怅然归思发如何山中客屡看城头月城头月照女萝秋石磴潺湲泻碧流岩猿久别应惆怅涧鸟相呼亦共愁城南故人与我好令我忘却归山道昨夜西窗梦到家忽惊千嶂芝花老朝来舟子从辞君囬首空江语尚闻别后莫嗟难见面相思只望岭头云  

孺子防吟  

去年醉与东湖别欲上衡湘泛秋月君家留我却邅回怅望还成阻脩濶西山缥缈翠屏开复忆滕王倒玉杯经过始识洪厓井调笑重登孺子防防前呼酒折荷花水浄烟明散落霞举杯失笑君何在望断行云空咄嗟故人别后还愁绪此都不是余留处兴来目送海邉鸿归心挂在闽溪树  

思归引  

海上之草緑芊芊洞门一闭今几年仙骥去时留紫鞭挂壁见之心惘然欲归即归亦由我不待功成何不可尧舜未能屈巢由自余王侯何足逰武陵春水緑萧萧就中亦有桑麻郊近闻秦人笑相语待我东溪种碧桃  

送戴式之归天台歌  

吾闻天台华顶连石桥石桥巉絶横烟霄下有沧溟万折之洪涛上有赤城千丈之霞标峰悬磴断杳莫测中有石屏古仙客吟窥混沌愁天公醉饮扶桑泣龙伯适来何事游人间飘飖八极寻名山三花树下一相见笑我萧飒风沙顔手持玉杯酌我酒付我新诗五百首共结天邉汗漫游重论方外云霞友海内诗名今数谁羣贤翕沓争相推胸襟浩荡气萧爽豁如洞庭笠泽月寒空万里云开时人生聚散何超忽愁折瑶枝赠君别君骑白鹿归仙山我亦扁舟向吴越明日慿髙一望君江花满眼愁氛氲天长地濶不可见空有相思寄海云  

送吴防卿再往淮南  

故人身披紫绮裘腰佩寳玦骑胡骝英风侠气横四海辞我逺向淮南游淮南桂树应犹在八公举手遥相待明月髙悬五两头随君千里过淮流十年鞍马邉城道又是邉城见春草春草萋萋路入秦长安北望空愁人荆楚竒材多剑客感慨相逢思报国男児事业早致身青鬓须防霜雪迫我向人间久拂衣白云相伴掩岩扉调琴鼓罢清商曲愁见孤鸿天际飞  

临川逢郑遐之云梦  

天涯十载无穷恨老泪灯前语罢垂明发又为千里别相思应尽一生期洞庭波浪帆开晚云梦兼葭鸟去迟世乱音书到何日闗河一望不胜悲  

将至浔阳途中寄诸昆弟  

孤帆去几程悠悠天际望湓城一身避乱辞乡国千里相思隔弟兄猿呌匡庐寒暮色雁过彭蠡带秋声江湖此去多飘泊肠断风尘逺别情  

客中别呉季髙  

悠悠逺别半生悲白日相逢又语离海内风尘愁未久天邉消息到何时洞庭旅雁春归尽瓜步寒潮夜落迟惆怅孤舟从此去江湖未敢定前期  

寄郭招甫时在浔阳  

梦向三江买钓船挂帆西去白云邉窗开晓色香炉见门落寒声瀑布悬百年酒兴陶彭泽四海诗名孟浩然何日真寻尘外迹焚香酌茗话先贤  

送崔九过丹阳郡上荆门省亲  

江国归心一雁牵河桥分手数杯传千崖万壑秋声里匹马孤防落照邉牛渚寒波翻极浦荆门晚树合遥天他时莫枉瑶华问南北相思各然  

楚江晚思  

旅思遥遥倦向南谁家烟火起晴岚孤城归鸟连寒角极浦斜阳带逺帆枫叶自能悲楚客竹枝何用怨江潭今朝欲写风波恨千里书成手自缄  

古懊侬歌  

郎去无见期妾死那瞑目郎归认妾坟应有相思木  

其二  

朝亦出门啼暮亦出门啼蛛网挂风里遥思无定时  

西陵望  

西陵终日望不见有归桡欲去频囘首寒江起暮潮  

送友人  

黯黯离筵夕照收江城笛起邉愁念君此去三千里何处闗山是楚州  

羽林郎  

貂防狐裘塞北妆黄须年少羽林郎湾弓不怕天山雪生防名王入建章  

闻笛  

江上谁家吹笛声月明霜白不堪听孤舟万里潇湘客一夜归心满洞庭  

吴中送客归豫章  

川城极目空波送尔归舟奈别何南国音书须早寄江湖春雁已无多  

## 石仓历代诗选卷二百十七  

明　曹学佺　编  

宋诗九十四  

裘万顷  

出门  

出门复入门吾行竟安之携书北窗下翻阅聊自怡有懐千载人掩卷还歔欷采采首阳薇恋恋商山芝一裘或终身欣然钓江湄斯人不可作斯道日湮微目前稻粱谋鳬雁方齐飞青田寂无音岁晚将畴依慎勿出门去尘埃染人衣  

菖蒲  

康庐入吾懐十载驰梦魂踵门者何人遗余以芳荪欢然得其趣如对五老言幽姿出岩谷常带氷雪防尘容为一洗两目不复昬忽思三峡流褰衣涉潺湲因仍一寸石浸润九节根人言可扶老岁月须其蕃兹理谅不诬吾将从绮园  

从人觅墨梅  

熏炉束诗魂茗椀驱睡思掩闗寂无营翰墨自娱戏山寒溪正清月淡雪初霁横斜两三枝见説可人意天机如胸中出手特余事何时剪氷纨来对病居士  

题余仲祥松斋  

芳妍桃李塲纷趋歘成蹊长松坐偃蹇遂尔不见知平生异时人不与俗转移萧然尘埃中擅此丘壑奇窗虚境逾清四壁风来吹抱琴揖苍髯喜气掀两睂臭味既与同相亲不相违直期阅岁寒可但忘朝饥  

行役  

宿雾锁山椒落月挂林侧崎岖历冈峦髣髴辩阡陌秋髙风露寒道逺时序迫安得归故园篝灯理书册  

罗溪桥  

我来从西昌日日困尘土谁知罗溪桥浄若初过雨长松列左右清风奏宫羽薄暮舍篮舆扁舟渡溪去  

次伯仁善利阁小室韵  

山林吾所宅夜月恒对影焉知江上人一日过万境褰裳歩崇防有室妍且静徘徊不能去坐见四山暝  

见雪  

兀防当语谁饷我一檐雪吾庐本来静得此更清絶遥怜北海上往往巳盈尺齧氊人在否母凌汉臣节  

雨后  

秋事雨已毕秋容晴为妍新田浮防防余润溢潺湲机杼蛩声里犁锄鹭影邉吾生一何幸田里又丰年  

用郑浮梁韵简圜师  

杖屦山蹊窄钟鱼佛界深寒梅残屋角春霁老墙隂一水元无恙扁舟尚可寻烦思掬清溜为我洗尘心  

次胡伯仁韵  

山长飞鸟急江濶去帆微唱晚几渔笛凭髙一钓矶从君濯氷雪满袖得珠玑三叹不能已归来吟夕晖  

送胡仲立入京  

昔对延英日诸公叹弗如敢言天下事不负案头书此去朝双阙悬知有异除荣途方驷未用曳长裾  

次施真人韵  

素韠方多难丹砂倘一逢勿疑蕉覆鹿防见竹成龙涧水逺仍洁岩花幽更浓行行望仙宇知在最髙峰  

厌原山中晓行  

碧鸡夜半声啁哳唤起幽人歩林樾秋髙风露着林木无数寒花泣明月松篁一径宛如畵石溜涓涓更清絶山巅便好结茅庐莫待他年鬓成雪  

夜坐  

炉火篝灯孰与同此心吾欲付防鸿茅檐巳作渉旬雨蕙帐不禁连夜风一叚清愁诗句里十分寒事酒杯中溪云未敢安排雪且听梅花试小红  

玉山道中时赴掌故之命  

麦苖堆緑菜花黄一簇人家古道傍酒熟不妨邀里巷年丰嬴得事农桑世情只説宦游好客里那知归兴长我有平生簑笠在钓丝何日理斜阳  

睡起书懐时诸公相勉再出  

北窗终日废书眠一枕清风值万钱云度茅檐轻苒苒泉生石砌浄涓涓不嫌雨脚花间注要听秋声屋外传三径初成吾欲老幕中何用泛红莲  

有感时与李斋有约  

去年今日西归客曝背茅檐又一冬岁月催人虽迅速简编于我却从容知名焉用诗千首养病聊须酒一钟早晚杖藜脩水去故人相约许相从  

懐范光伯再用韵  

梅邉流水碧洄洄都把相思付折梅十载不禁双泪落一樽期慰九肠回惊残蝶梦鹊空喜望断马蹄人不来咫尺云山尚如此天涯谁信得追陪  

用黄子益韵二首  

青衫日日困尘沙安用浮名与世夸已过半生真似梦未荒三径且还家恨无沈水纡香穗喜有寒泉防茗花袖却西归遮日手园林幽处看桑麻  

睡起欢然思虑少病余犹觉应酬艰招揺风月聊须竹收拾烟云幸有山但要世縁随水断莫忧诗债几时还追奔富贵非吾事且占林泉一味闲  

题懐秀堂  

莫敎满地长莓苔杖屦从今日日来曲径要随松巷转柴门须对石梁开墙头花木因时种案上图书任意堆幸有林泉堪寄老忍将双脚踏尘埃  

大雪次前韵  

谁知天巧出机但恠飞璚过眼奇暝立风枝寒雀倦愁吟氷谷晓猿饥芦花洲渚月明夜栁絮池塘春暮时此景人间不长有写真传影正须时  

兀坐有感  

意行曾到楚江腰占得双泉第一寮窗户邃深钟磬逺客尘都向静中销  

癸亥夜梦  

丙夜清眠正熟时梦魂飞去拜丹墀小臣乍得披肝胆感慨分明涕泪垂  

次余仲庸松风阁韵六首  

飞花数防雨初歇啼鸟一声春正长读罢黄庭了无事旋安银叶试炉香  

已着遗经洗此心更寻流水濯吾襟经旬不涉溪邉路荇带苔钱如许深  

雾阁云窗先自幽水深那更绕牀流春深红雨落桃径昼永清风生茗瓯  

檐间新燕几时来檐外闲花往岁栽丹杏碧桃花落尽緑隂低处结青梅  

淡月笼花花映窗好风吹竹竹浮香梦回何处一声笛人静山幽天正凉  

为怜风雨趣春回故着秋花到处栽兰菊从来盛风味不妨环绕读书斋  

宿翠岩寺呈李齐佥判  

匡庐胜处君曾到谁是渊明与逺公幸有和陶诗卷在好依莲社此山中  

寄宋居士脩叔求庵记  

翠琰新刋照眼明流传何日到柴荆从今不恨论交晚我亦碑中有姓名  

日出  

日出柴门尚懒开緑隂多处且徘徊槐花满地无人扫半在墙隂覆紫苔  

早作二首  

井梧飞叶送秋声篱菊缄香待晚晴斗柄横斜河欲没数山青处乱鸦鸣  

北窗清冷不成眠风逓蛩声到枕邉试唤儿童卷疎箔一帘花影月娟娟  

秋  

数声牧笛日将晚一曲樵歌山更幽觧带盘桓小溪上坐看红叶泛清流  

上元忆大梵明灯  

经年不到豫章城灯火遥闻鼓吹声却忆秋屏防上寺綘纱青玉几长明  

九日  

篱落黄花尚自无白衣犹未到吾庐莫令此日负佳节为展渊明采菊图  

次仲庸初冬即事  

常岁霜天分外晴一溪如綀浸氷轮今年风雨宁无夜谁与溪梅作小春  

君家秋实洞庭种小子持来独未黄莫作蘓州书后梦只今惟欠满林霜  

寄元龄弟  

季也东归何太迟伯兮西望屡吟诗茅檐昨夜雪深尺人在篷窗知不知  

雪中再示元徳元龄二弟  

平生簑笠惯冲寒长忆江湖把钓竿昨夜北窗闻雪作梦魂飞到子陵滩  

青青窗外几脩篁也学宫梅巧様妆説与惠连须着句雪邉春色到池塘  

再用韵寄弟  

无人低唱两三巵一任璚瑶满眼飞罗袜暗尘应洗尽月明吾欲看江妃  

忆昔骑驴犯晓寒酒旗随处认长竿防陵物物皆诗句不用牵船八节滩  

眼前脩洁独脩篁屡倩东风洗晓籹学舞腰肢困珠玉可怜官栁在寒塘  

再用韵  

雪里鸥盟故未寒小舟南浦着渔竿眼明似近月千里衣冷欲迷云一滩  

余从元徳弟借到西郎书斋朝夕其间今二年矣题戏作病僧寮云  

华髪苍顔一病僧向来文史颇闗情只縁世网无由脱遂学枯禅度此生  

病僧行脚归来后百事无心毎闭寮日射竹窗风叶乱烟凝香鼎篆纹销  

寄元龄弟  

莫怪穷年不入州载书前已防盟鸥市朝毕竟多尘事且傍溪山静处留  

少年妄作功名想説着长安喜欲狂多病年来怕奔走却思云壑置藤牀  

元龄弟寄悲秋四诗因次  

支离病骨怯初寒眼底清愁更万端勉和新诗寄鸿雁江城夜月觅君看  

余既得乌石冈西望葛坛在云霄中相去虽逺山势不断林木历历可数异时乞灵仙翁不难矣喜而成诗寄葛坛主人  

东西知隔几牛鸣山势绵绵若引绳待向冈邉结茅屋幅巾遥礼夜坛灯  

寄张仲符时得乌石冈地  

今人那似古人贤一锸随身日醉眠此老有灵应笑我区区常费买山钱  

寸田天地有长久此诀刘郎却未传他日驭风蓬岛去谩留陈迹在山巅  

酬余求之  

枕中久已黄粱熟镜里从敎白髪垂但得渔樵分半席此生何必与人知  

雨后轻窗无一尘窗前松竹更清新不妨踏徧莓苔地遗我青鞋有故人  

别曹敎授  

从渠栁色自青青莫为行人赋渭城只恐南墙旧时竹误随风雨作离声  

江花防栁太多情长逐春风管送迎我亦思归归未得夜窗愁听杜鹃声  

有感  

三四知音总道山荷锄吾独在田间人言病骥犹堪秣伏枥何心十二闲  

题老悟畵卷  

吏隐三年楚水头毎随鳬雁杙扁舟归来喜色惊隣里分得潇湘一片秋  

## 石仓历代诗选卷二百十八  

明　曹学佺　编  

宋诗九十五  

吴龙翰  

饮马长城窟  

汉兵北伐胡饮马长城窟此城何以髙铺填战夫骨此池何以深战血化为汁秋风吹水腥马闻亦辟易马渇可奈何要马载金戈长安有游冶走马燕支坡  

嘉禾沈园  

景物何其异虚岩人力成清池沈鸟影髙树落蝉声花日楼防丽香风帘幙轻客来堪一借莫恡百杯倾  

重阳客中  

客里重阳近他乡酒易沽秋风诗鬓短寒夜客灯孤笋笠月穿破荷衣霜打枯有懐吟不就端不为催租  

感兴  

闭门逃俗客携酒过禅闗灶古茶烟断碑残雨藓瘢秋僧行影痩夜鹤病翎寒片月随人到孤琴对佛弹  

诗境  

流水环诗境未容尘土侵步迂莎径曲坐占草堂深秋句蛩分和山杯鸟劝斟好懐无客共相对一瑶琴  

谩题  

放旷疎林下清风吹鬓毛傍梅读周易对酒歌离骚诗思秋云淡古懐明月髙五湖天地别烟水緑平篙  

夏日书事  

园林数间屋长掩竹笆篱亭栁拂棋局瓶花落砚池蝶狂如被酒蝉咽似吟诗脱帽挂岩石凉飔入鬓丝  

寄题友梅堂友梅廼吴竹洲之孙  

公昔洲多竹而孙梅作堂月窗传痩影风壑度寒香友也真鱼水兄兮可雁行相看动吟兴时吐玉琳琅  

吴越归秋晚  

湖海归来晩园荒菊几丛秋山吟骨痩霜叶醉顔红吊影寒溪上懐人落日中青灯滋味永不用哭途穷  

乐府三首  

妾心江防石千古无变更郎心江上水倐忽风波生制衣寄夫婿妾有氷雪叚中间连理树不忍剪交断残月小楼西鹃啼思欲迷妾夫在天南何不那邉啼  

侠客行  

击筑复击筑欲歌双泪横寳刀重如命命如鸿毛轻  

牛首山观子江  

巨灵擘破此山石鞭起九龙入空碧山分为两合不成夹住长江数千尺九道惊湍相击撞雷声怒发谁敢当金牛恠兽不可数往往杀气侵肌凉呜呼蜀道古来难烧栈能断人往还一夫可敌百夫勇天险惟有秦函闗固知长江当城壁立此界限分南北东南王气无穷年此江未必成桑田君不见逆亮百万鼓腥风海鳅出鬬天扫空书生不能长鎗与大劔只坐帷幄收奇功  

题国直先伯祖海潮赋后  

银山突兀沧海头夜半鼓噪万貔貅争雄角力转坤轴旋磨尘世偕浮沤朝朝暮暮自消长谁言于此随海鳅鸱革裹尸已尘土未必怨怒卒不休看公立论屈前軰笔端有力挽万牛孤峰絶防气象古亦复灿灿珊瑚钩分明掘见隂阳根判断造化之深幽机发泄天帝嗔此文政恐雷电收不然亦似画鸟迹长夜鬼哭声啾啾公自骑鲸去不返满江明月芦花秋  

西湖曲  

十里风光烟水白嵳峩帝城紫雾隔笛声吹断蒲叶风鹭飞界破青山色湖波鳞鳞织成縠翠葢红幢机上簇长安富児美少年马蹄踏踏香尘扑畵舫谁家窈窕娘半额鵞黄时様妆玉手折花娇无力花枝半折银丝长隔花踌躇意相属稍稍谈笑闻余香頽阳西落汉水逺无计问觅双琼珰巫山髙哉但入梦安得挿翮飞其傍君不见吴姬采莲自唱曲君王尚在舟中宿  

春晩郊行  

芒鞋竹杖出柴闗简防园林脚不闲翠幄初张花作局锦防成列笋为班烟波鸥鹭春风外桑柘牛羊夕照间埜兴不须邀客共芳樽浊酒对黄山  

秋日游竹防寺  

竹树隂隂古道场野仙仙去地荒凉晩山俱似佛头緑秋草不如僧髪长白堕莫辞今日醉黄花仍作去年香禅翁留客殷勤甚相对藤牀语夕阳  

严陵钓防  

青壁千寻屹晓寒何年人挿钓鱼竿烟霞不受衣冠玷天地那如簑笠寛幸有同肩黄屋贵不妨伸脚白云端能令汉室祗增重可作巢由一例看  

夜泊富阳  

片帆东去逐鸥轻消得天公十日晴新酒一壶诗几首故乡千里月初更烟收山翠揩摩浄风软江波熨贴平苦是狂懐费消遣船头吹笛到天明  

散髪  

玲珑窗户午晴时散髪林间自一奇鸟睡香奁花影动蝉吟凉境栁隂移髙山流水琴三叠明月清风酒一巵是要闭门妨俗客休令到眼败吾诗  

行春次俞兄韵  

几日春愁不出行园林又是了清明春风桃李一塲梦夜月江山千古情吟倚长松伺鹤到坐分危石看云生此懐不觧自拈出谩谱离骚入笛声  

其二  

多谢春风相此行马蹄十里残阳明故人杨栁正年少知已青山旧日情思满天涯芳草逺望穷江际暮云生同来佳客自不俗相对松隂听瀑声  

坐中咏蝉韵得饥字  

两翼才干殻已离便升林木最髙枝银牀梧落秋风里金掌盘欹晓露时断续翻成无调曲悲凉拈出苦吟诗前身应是夷齐辈髙卧西山自忍饥  

白纻词  

吴宫烟水碧迢迢如鳞金屋凌琅霄北方佳人顔如花素衣濯濯明朝霞云母屏风珍珠箔香销金鸭春寒薄璧月流光罗绮筵白纻舞残西月落君看月落夜潮平吴江濶兮越江深吴王醉去越王醒  

赠刘后村  

骑却青鸾上禁林崖崖声价重于金花砖日转琼笺暖莲烛星归玉漏沈翰墨挈来三昧手丝纶畵出九重心春风已筑沙堤路天上虚皇属意深  

晩舟过临平  

烟钟唤起夕阳愁临平春事幽惟有风蒲爱吟客防邉撩乱绾行舟  

春晚留淮上  

淮山历历春云澹淮水汤汤夜月辉此处杜鹃啼不到江南行客未成归  

拜林和靖墓  

老鹤髙飞入白云空余残照管孤坟清风千古镇长在见着梅花如见君  

久客买舟西还  

万里烟波兴然愁心系住防桥邉归装诗少不成载自拗梅花凑满船  

宫人斜  

碧玉重重镇墓门鲵膏防火照黄昬春风几度生芳草还似君王旧日恩  

严滩对月忆雪壶六弟  

仝君看月此徘徊今夜月明君不来安得清光刀剪破为分一半到泉防  

水邉早梅  

数花黯淡带寒烟漏泄春光矮屋邉防被清池写疎影一枝分作两枝妍  

题王荆公读书堂  

六籍纷纷尽可奴翻腾字説乃菑畬可知山半青灯夜只读商君一卷书  

繁昌道中  

江晴日暖竹为舆猎猎春风载此臞凑入灞桥成一画杨花吹雪糁吟须  

张丽华墓  

金井辘轳春梦残香魂飞不到长安君王为虏妾为土夜月分为两地寒  

草堂  

苍烟落日草堂深浅浅寒侵白玉簪等客不来童睡去自揺脩竹和新吟  

春寒  

二月漫漫雪满山羣芳担阁未堪观亭间酌酒且沈醉要为小园花暖寒  

楼居狂吟  

茒篷悔着市防间长与青山面目悭突兀小楼初结就藤牀石枕卧看山  

湖海真成万里游寒风吹破黑貂裘归来卧占楼千尺梦落沧波明月舟  

楼间丹壁富藏书悮学相如卖子虚何不买牛勤教子邵平地要人锄  

觅得楼中一觉眠将身化蝶入壶天平生睡债何时足春在梅花纸帐边  

附李焘诗  

客怀五首  

久客堕尘土幽居怀翠微只余清夜梦长作故山归菊巳开三径松应长十围晨钟忽惊觉犹有露霑衣寂寞三秋节凄凉万里风关河尽形胜人物几英雄秦叶随流水周禾满故宫此心悬魏阙梦绕浙西东壮矣府中县索如城外村墨池今扫迹石笋旧余根风急汉弦断雨多秦镜昬新秋一怀古情绪若为论雨意忽如此客愁将奈何出门谁可诣掩卷独高歌尘世兔三穴古人蓬一窠区区奚足道黙黙幸无它长忆在家好巳知从仕难纷纷犹吓鼠悄悄政栖鸾忘意蹑高位敢言卑小官世途真甚隘怀抱应须寛过净名院触目都似曾到问讯乃非也戏题絶句  

入门髣髴记曾来问讯山僧始此囘却觅旧游无是处只应形似遣人猜  

世间形似巧迷人总是安排底处真纵复非真犹足喜得来聊寄梦中身  

附巩仲至诗【`东平人学于东莱`】  

晓起甘蔗洲  

晓起东风恶晴岚忽变昏船随山共走雾与水相吞钲鼓遥知寨桑麻畧辩村雨来无准则容易湿柴门  

夜雨晓起方觉  

夜雨鸣檐送五更不惊高卧最多情间细视花无恙墙外随听屐有声数把柔丝堤栁嫩一奁方镜闸波清出门眼界殊明洁但觉春寒处处生  

晨征  

静观羣动亦劳哉岂独吾为旅食催鸡唱未圆天巳晓蛙鸣初散雨还来清和入序殊无暑小满先时政有雷酒贱茶饶新面熟不妨乘兴且徘徊  

离建  

旅中多得早朝晴野润衣襟苦未清时时数防雨犹落隠隠一声雷不惊山入夏来差觉老花从春去久无情长汀又涉来时路麦陇桑村小问程  

附徐致中诗  

夏日怀美  

流水阶除静孤眠得自由月生林欲晓雨过夜如秋逺忆荷花浦谁怜杜若洲良宵恐无梦有梦即俱游  

夏夜同灵晖有作奉寄翁赵二友  

斋居惟少睡露坐得论文凉夜如清水明河似白云宿禽翻树觉幽磬度溪闻欲识他乡思斯时共忆君  

初夏游谢公岩  

又取纱衣换天时起细风清阴花落后长日鸟啼中水国乘舟乐岩扉有路通州民多到此犹自忆髯公  

夏日湖上访隠士  

烦暑何能避孤舟访隠人水乡菱藕熟晴野稻苖新为学师前辈谈空悟宿身镜湖三百顷不似此湖濵  

又寄  

庭深自无暑苔径复萦纡賔客不长到儿童自可娱荷花晴带粉蒲叶晚凝珠与我城闉隔兹欢想不殊  

山居  

栁竹藏花坞茅茨接草池开门惊燕子汲水得鱼儿地僻春犹静人闲日自迟山禽啼忽住飞走又相随  

登横碧轩继赵昌甫作  

步陟高高寺徐行不用扶青天晴又雨山色有还无句向闲中觅茶因醉后呼所怀论未足何乃又征途  

不食姑  

惟诵天童呪饮泉能不饥只縁多自誉畨以致人疑赋质全如鹤谋生却似龟緑华通籍后会报女仙知  

六月归途  

星明残防数峰晴夜静微闻水有声六月行人须早起一天凉露湿衣轻宦情每向途中薄诗句多于马上成故里诸公应念我稻花香里计归程  

附姜防诗  

范大防入觐颇爱鄙作以诗谢之  

问句石湖老如将日指标枯中説滋味高处戒虚骄颇喜唐音近宁论汉道遥正声今在耳万乐听箫韶  

小孙纳妇  

庆事集朋亲孙枝喜气新歌云停碧落舞雪青春暖日花君子清樽酒圣人一春行乐地不负牡丹辰  

呈方叔  

聱牙落魄一闲官职事何尝见一班不是论松须説剑若非寻壑即观山闲看落叶随风去冷笑奔云送雨还更有刘岩杨处士伴渠痴坐老花间  

夏日奉天台禄  

青天挥箑卧藤牀翠袖携壶过酒浆猬腹出波烹芡实褭蹄和露擘莲房相呼时入鸡豚社独坐曾无鴈鹜行便是赤城真隠吏不须刘阮更相将  

冬夜不寐  

宵柝迢迢警睡魔静思甘分老林坡忍饥但有嵇康嬾扣角曾无戚歌不起妄心思世事只将闲意养天和时人休説长生术学着长生事转多  

闲咏  

虚糜廪禄饮醇醪不押文书不坐曹简防园花为日课裒寻诗草计年劳仍将书册供慵卧时唤杯盘佐老饕感激大恩何以报惟祈圣寿与天高  

负暄  

不是羲和徳泽流寒乡何处觅温柔絶怜天上黄绵袄大胜人间紫绮裘旋挟胡牀随影转更携书卷与闲谋天和妙处谁能会欲献君王却自羞  

和陆放翁见寄  

遥知三迳长荒苔解组东归亦快哉津防纷纷羣吏去船头衮衮好山来平时佳客应相过胜日清樽想屡开若许诗篇数还往直须追挽古风回  

和陆放翁  

午庭风雨撼高槐一洗城头十丈埃老子坐闲寻句好故人门外寄诗来劲锋久服穿杨妙钝思深惭击鉢催清佩左符君未可要听吟思发春雷  

寄汪尚书  

五十年间叹濶疎相忘两地复江湖书来笔底惊强徤诗去吟边想步趋好对青山看歌舞莫嫌红粉笑髭须鳯毛巳有哦松韵尚记金华旧范模  

送朝天集归杨诚斋  

翰墨塲中老斵轮纵横一笔扫千军年年花月无闲日处处江山怕见君箭在的中非尔及风行水面偶成文先生只可三千首回施江东日暮云  

## 石仓历代诗选卷二百十九  

明　曹学佺　编  

宋诗九十六  

刘宰  

东阳道旁涵碧亭  

四山委苍翠一沼湛清涟云飞松竹碍石堕藤萝牵泉音乱丝竹鸟语赓笑言斯亭作者谁俛仰四百年栋宇有兴废篇章足流传官道纷往来此地旷周旋乃知造物意以遗静者便我来旱暵余龟兆坼平田攀崖遡源委石窦鸣涓涓摩娑两石鱼变化定何年  

访陈廷瑞有感  

间维有常度曜灵无停辀翩翩叶辞柯过眼绿巳稠弱榦不盈尺忽巳高岑楼念昔过庭日朋来悉良俦我年未成章子少无与侔我质本驽骀蹇歩畏阻脩子如渥洼驹猛气巳食牛当时二老人笑语欢且酬门戸各有托宁计才与不登门如昨日星纪逾再周前贤安在哉体魄归山邱  

漫塘观雪分韵得逺字  

入腊甫自兹得雪殊不晩凝寒祛厉气积润滋麦本清兴浩无极歩屐忘足蹇扣门呼石交劲缩语犹謇挟携事登眺南去还北反所向游目碍僒若虎就圏归来漫塘上四望与天逺簑重渔舟归烟横樵舍饭棱层敞瑶池灿烂开琼苑玉龙拥寒城银海迷叠巘颇喜漫翁贫览富逾北阮呼儿具杯酌采掇飜蔬畹不辞多酌我自愧饮河鼹少焉敛夕氛桂魄争婉娩飜思造化工舒卷意难忖方其阴风壮一噫万象偃聚将薮泽平散欲天壤混端疑氷山固可但拳石狠及其遂离析去去不可挽日月丽太清草木被余暖区分镜出匣涣散渠决堰向来天壤间了不计増损吁吸一气尔人当解兹悃防惟圣明君忧民中缱绻方冬祈瑞应此日慰勤恳贵瑞不贵多眞宰亦知撙公等调元手圣世须补衮未应事闲旷岩壑惯栖遯我智拙于鸠一枝聊自稳但喜占丰年努力务耕垦  

崇禧夜坐  

淮浙千万山兹山钟秀异山中四时好雪景更佳耳危楼俯八荒岂无超诣士春游红紫秋赏挹苍翠冲寒缭氷崖问讯世能几山神出竒观似慰逺来意漫空飞六花匝地掩芜秽颇疑羣玉府飘堕人间世又疑姑射僊与物洗疵疠意行輙有得旷望了无际更欲呼云车御风驾六气举酒酹初平逍遥聊卒嵗  

送友人归茅山  

峩峩三茅峰秀出云雨上疑有避世士卜筑便幽旷菊英当朝餐兰佩拂千障我行未之见徘徊几惆怅子居山之西昔闻今见之厌和下里曲浩歌商山芝山林久寂寥迟子相发挥间关整车轴万里端自兹  

夜梦续句  

乙丑四月四夜梦中得句云昬旦视生死又云不种桃与李觉坐而思岂吾夀不延欤因就枕上足而成诗  

大化赋羣有脩短亦天只彭殇谁得失鹏鷃均适巳我今识其然昬旦视生死青青竹篱下不种桃与李老荠怙春柔丛蒿丽芳防耘锄借人力四时自终始属餍幸朝夕过计胡为尔勿笑赵孟偷甚矣吾衰矣  

送李秀岩归蜀  

平生秀岩翁嘉遯轻朝衣圣朝重特招趣驾不容违我岂匏瓜哉先圣固所希长江一万里舟行疾如飞东南盛人物十九饫甘肥颇借子公力宁知伯玉非翁岂好异同曰余起布韦岂比淮之水东下杂于淝论奏了不阿正直鬼神依谗言嗟止棘曰归咏采薇岁晏江涛平雨雪从霏微悬知到家日花竹绕山扉  

吴门道归书懐  

投闲三十年日与木石俱暮景际休明搜罗逮樵渔洪造赐甄收羣公交荐书殷勤奉明诏婉恋辞田庐一寒不自揣五穷暗椰榆行行歩京畿迎劳多轩车眼青见故人皆叹此老臞形容不自惜奈此气昬愚席间迷旧识笔底误新书十目所共睹一语良非虚傥昧知止戒不反田园居去去入脩门蹇歩接天衢深虞闻见狂易滋发舒吁天写眞情浩歌赋归欤  

赠九华程兄  

君家九华山山翠常在目鸡犬声相闻山腰几隣曲本固枝叶蕃无若君之族当年紫槖翁一念尽亲睦俸余不自有买田徧溪谷计口给之食昬旦常陆续吉凶更资助当使有余蓄只今大江南盛事君家独君归广此意胜处新卜筑周遭植名花中间敞家塾少长驱之学毋问亲疎属庶几子又孙更衍无穷福亦俾作法人百世流清馥  

松风轩晩望  

逺山亚归云黯淡与天一近山过余雨浄扫峰巳出式喜鸠唤妇宁忧月离毕担簦彼谁子蹇歩泥没膝举头望天永一笑失愁疾应知扶桑东明朝浴晴日  

喜客泉  

物我未忘情无情惟止水底事山中泉客来如有喜悠然镜面平倐尔鱼眼生依焉开笑面似与客逢迎客喜泉岂知泉笑客何有邂逅深山中聊结无情友  

偶成二首  

月下浮舟去云边曳杖行物华随节换人意与秋清小圃蔬逾润荒丛菊向荣幽寻元自好底用绊浮名地旷晩逾静山空月倍明银河横灏气石涧伴吟声飒飒迎风叶飞飞湿露萤嵗华行晩矣为尔一凝情  

天台道中  

花重朝霏散鸟啼春意深风光自流转行役负登临涧水流新绿山云卷夕阴病容兼白髪漂泊此时心  

冯公岭  

地隘山逾峻人勤俗不奢时培石上土更种竹间茶接畛田成篆连筒水溅花征尘如不到老我即东家  

长林场海边道士  

海雾晩逾合海风吹更寒衰顔欺薄酒老胆傲惊湍丛竹人家近平沙客路寛明朝应更好山翠扑征鞍  

松江道中  

久作松江梦重来泛短篷淡云飞急雪枯叶战西风烟末三家市波心一钓翁鸱夷身计耳吴越等成空  

偶成  

木落山呈骨泉空水返源知时秋燕去负日午蜂喧玉粒炊晨甑金英卧晩园岁华今巳暮身世两忘言  

送傅守伯成归  

烦暑敛清晓西风生逺林客懐感素秋归梦越千岑祖帐城南门蔼蔼萃华簪举觞忽有赠去矣无遐心  

其二  

堂堂司马公独乐五畆园嵗月坐成晩花木亦巳繁世事尚可为石交有遗言归来黙无语拊石弄潺湲  

即事有懐  

千山收宿霭一气蔼金行爽吹舒澄碧晴晖丽太清徘徊望前岭徙倚歩南荣为问莼鲈客何须身后名  

仪眞雍生见和因再用韵兼懐仪眞  

北观凭栏望西桥信马行朋从有名胜风物正凄清乱定人烟改春囬草木荣遥怜旧游处壊壁暗题名  

和韵呈李果州  

行乐非吾事朋从慰此生剧谈忘夜永起立觉晨清黄独幽人供朱弦太古声他年盛山集不假退之评  

丁亥冬感懐寄赵章泉  

我屋方茅下君家闽楚交鹿门知得计燕幕未安巢涧谷泉堪饮山田饭可抄应携灵寿杖雪蘂嗅梅梢  

题茅山泼墨池庆云庵  

路转几山腰地寻双海眼涧咽吕公泉桥横蜀道栈主人去不归山空春事晩何时具蔬笋开门延客饭  

碧云即事  

唧唧秋蛩鸣耿耿秋夜长简编负初心枕簟怯新凉朝曦入疎牖宿云散前冈归欤一叶舟浩歌听沧浪  

送王頴叔分教山阳  

向来肉食昧逺谋坐谈欲复千古雠良平不逐胜诡游毛锥竟作书生羞楚山苍苍楚水流甲光向日金鳞稠酒阑一笑看吴钩将军意气倾九州先生身短智则脩百錬可使绕指柔安边端借帷幄筹泮宫还献馘与囚英声南来动冕旒貂蝉未必生兠鍪  

寄和赵章泉  

章泉先生虎豹章余子骇逐狐兎藏少陵游不返衡湘孤吟风月老林塘驾鵞不送置我傍怅望空劳水一方广文别日天未霜殷勤寄音示无忘新诗写作鸿雁行怜我病骨犹未康续貂聊复寄归航宫墙百雉如金汤登门嵗月知何当江湖极目烟波苍  

题解生山水图  

长江之水西南来江北江南图畵开君从何处得此景锦帆似泛长江回槎牙老树连荒岛两两人家出林杪鸥飞欲下洲渚寛云横不断关山杳图穷双屿金焦峙仙宫缥缈浮寒水拖楼捩转吴波平阊阖中天日月明  

石翁姥  

采石江头风昼息掀天雪浪平如席防崖小泊客心寛攀萝曾看望夫石天涯望断人不归露寒犹想泪沾衣争似石翁携石姥年年对峙夹冈道人归人去我何心雨沐风餐人自老比翼鸟连理枝年多物化徒尔为长生殿里知不知  

过司徒墓  

司徒墓荒塜累累不知数草中翁仲无复存垄上牛羊自朝暮想见当时百万松佳城在处郁葱葱车马时来卿相子钟鱼声出梵王宫年深事逺无留迹只与耕夫资垦辟万古同成一斛尘官爵髙卑谁汝识  

北固山望杨州懐古  

北固城髙万象秋烟竿一缕认杨州试乘绿涨三篙水要见朱帘十里楼泪湿宫衣朝雾重愁薰寒草夕阳浮隋堤旧事无人问两两埀杨系客舟  

过兰亭  

茂林脩竹翠参天一水西来尚折旋欲泛羽觞追往事怅无嘉客继前贤短章回寄二三友胜践堪寻八百年笑拂苍崖题姓字为言曾此掬流泉  

喜王节夫过访  

我方丱角子胜冠我老君犹鬂未斑可但孤生多疾疢也输华馆富清闲交情敢忘莺求友野性终便鹿在山何日归欤同里社杖藜来往翠微间  

贺陈子扬致仕追赠父母  

一笑相逢意自亲别来庭树几枯荣流传郢客阳春句想见鸱夷万里情贾傅才能通国体柳州文字占时名何如一棹洮湖去独泛沧波弄月明  

代李居士谒王去非制干  

侨居无地寄生涯布袜青鞋着处家太乙虚舟想莲叶都活计问桃花不堪众口贫为累坐使孤生髪半华傥诈侏儒均赋粟不妨老子自餐霞  

送邵监酒兼柬仪眞赵法曹呈潘使君  

仪眞来往几经秋风物淮南第一州山势北来开壮观大江东下峙危楼沙头缥缈千家市舻尾连翩万斛舟去去烦君问耆老几人还得守林邱  

懐徐表兄  

一笑相逢句曲天别来十五换流年忍思清渭琼瑰咏无复通泉宝劒篇北渚春回芳树合西山日暮碧云连雁来数寄平安信无限相思若个边  

毗陵邂逅京口同舍汤叔厚  

鸡犬相闻里社同琴书曾共客儒宫南楼夜醉三更月北固秋吟万里风去鲁羡君勤采藻游吴愧我尚飘蓬相逢便与论心曲莫笑依然旧阿蒙  

和张寺丞谢惠河鲀韵  

鼎来佳句仰谦亨春入池塘草正生清夜拟陪檐雨酌暮天应对碧云横逍遥庄叟一枝隠富贵齐人五鼎烹防卫肃迎挥手去苏州应愧此时情  

和汤叔永  

底须弹铗叹无家自有诗人赋子嗟平世岂应遗烛武暮年安可傅长沙为隣幸赐千金诺进德相期一篑加欲泛五湖观浩兴来还可共浮槎  

送姜君王赴省  

樽酒论文弱冠前交情老去只依然久荒三径无来客细拨清灯话昔年少日功名谁汗简旧游江海半华颠君行试问都门柳几送银袍上九天  

和题尊经阁元日观雪  

亿万饥民久吁天天开上瑞岂徒然深潭龟坼寒莎底浅土蝗遗宿麦边厉气巳消除日后祥霙飞堕晓风前醉吟楼上瀛洲客为记三登第一年  

送杜尉【`范`】秩满还天台  

眼看时事废因循官路三年子独勤袖有新诗频教我邑无长策可留君向来过计忧周陨此去何时静楚氛未必读书尽虚语勉哉行矣张吾军  

谢汤生惠酒和来韵  

闻道吾犹及老成髙秋离索不胜情朋缄巳喜贤从事二缶那堪对麯生多病吾今同退鹢壮懐君可掣长鲸能来共醉西风否木落千山夕照明  

奉酬友人登多景楼见懐  

云横不断古神州缥缈河山总戍楼此地几经人北顾长江不住水东流犬羊万里知离穴稻蟹三吴正得秋人事天时多错忤一杯聊复润吟喉  

漫塘晩望  

霁色催云作晩霞小桥却立岸乌纱雨余菱芡新抽叶秋早菰蒲未着花灯影微茫行客艇钟声缥缈梵王家沈吟索句输公等我欲临流理钓槎  

寄题戴氏别墅  

闻君筑室水云郷一榻翛然独老厐近挹荷香供几案逺邀山翠入轩窗自歌自笑游鱼乐时去时来白鸟双何日过门成夜泊一樽相与对银缸  

谢章泉再以前韵见寄  

解印归来白社刘风标靖节许同流诗来几説莺求友老去自慙狐首邱防合由来天幸耳殷勤还识我心不春回是处堪行乐能复携钱挂杖头  

送张端冲尉句容二首  

梅僊西上古僊郷梅蘂先春特地香自是邾人闻鲁柝悬知晋盗避秦彊名山久合清芜秽穷巷犹闻鈌盖藏惠政由来要全美须君努力佐琴堂  

其二  

离郷喜见似郷人君去家山祗北隣令长埀髫同里社交承握手记城闉弦歌堂上宁忘旧樽俎筵中必告新若也从容问无恙为言鱼鸟巳情亲  

送王去非服除造朝  

疾风吹雨洗尘寰北渚津头水没滩千里送君黄鹄举半生归我白鸥闲清名已至云霄上逸气还充宇宙间此去西湖重回首淡烟疎柳认孤山  

代柬寄张端衡  

句曲山头白鹤飞遥怜防棒正宣威仙家有喜迎仙吏客路无尘防客衣月澹郊原从犬卧秋髙篱落任鸡肥子眞东野齐名在莫向西风苦念归  

贺赵居父登第  

词场闻夺锦标归好是斑衣映绿衣永日湖山供赏咏好风宫殿正清微堂新六桂光宸翰庭秀双芝焕彩闱肯向长安夸得意年来伯玉巳知非  

送友人入京  

郭内无田负郭居杯中得趣世情疎波间屡聼濯缨曲架上时繙种树书万里长风摧岸柳一天清露属园蔬故人欲问平安信为説年来颇晏如  

送李季允侍郎归蜀二首  

淮海身如系岷峨路去赊相思氷雪里却立嗅梅花交情契金兰燕乐非丝竹我歌古别离语尽君当续  

题仪眞常平仓壁  

苦被微官防此身汗衣亭午亚红尘维舟醉卧垂杨下输与江湖自在人  

过尤溪  

尤溪塘上征人路记得停骖一解顔十载重来儿女换似曽相识有青山  

题冯公岭旅邸  

层楼杰阁耸朱栏楼下行人自往还但见防云横木末不知身在翠微间  

题永嘉寺壁  

石泉飞下宝莲宫似聼钧天奏未终千古风流谢康乐将无屐齿此山中  

舟过惠山  

小立船头看惠山山尖半在有无间蚕眠未老秧方绿且放烟云自往还  

感春  

隔溪啼鸟弄新音绕岸蒲芽迸绿簪花事只今强半在不妨风雨搅春阴  

七夕  

天孙今夕渡银潢女伴纷纷乞巧忙乞得巧多成底事祗堪装防嫁衣裳  

天台道中用陈氏园亭韵  

笋舆穿过万重山邂逅登亭一解顔剩得题诗徧苍石举头羞见岭云闲  

秋懐  

一抹红绡日脚霞千林暮霭纳归鸦西风卷尽梧桐叶乞与中庭散月华  

云边阻雨  

辗转无眠到夜防声声乌鹊近檐间好风吹断夜来雨晴日放开云外山  

又用前韵  

蔷嶶篱落送春防笋葚园林早夏间牛背牧儿酣午梦不知风雨过前山  

黄梅  

林梢脆寔荐辛酸尚记儿时刮目看老去齿牙无复昔晓枝犹喜堕金丸  

题张瑞衡竹木石畵  

槎牙髙树萧稍竹絶岛风烟开短轴更烦防笔作衰翁啸月吟风饮山渌  

送刘簿秩满东归  

一官簿领十年间此去青云手可攀胜日西湖浮畵舫频将巵酒酹孤山  

乙酉夏述懐  

水边舟子竞招招陌上车尘晩更嚣祗是幽人无事绊藕花深处弄轻桡  

得轩即事  

上印还家不计年水光弥望木参天绿云洞里开书幌红锦波心漾酒船  

题瀑布畵  

泄云澒洞遮山腹古木槎牙绕山足举头百丈泻寒泉知有高峰挿天绿  

回陈兄惠瓜  

碧圆流液舌生津三载深慙拜赐频莫怪尊前最知味东陵自是种瓜人  

九日送酒黄竹磵  

老瓦盆中渌酒香田家风物近重阳不知竹磵盘桓处今赋黄花第几章  

次李秀岩鹤溪  

稻粱初熟社醅香草草杯盘不着行别后书来烦记取绿杨堤畔水盈塘  
