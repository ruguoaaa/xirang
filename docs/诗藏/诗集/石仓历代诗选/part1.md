---
title: 第1部分
index: true
icon: editor
order: 1
category:
  - 诗藏
  - 诗集
  - 石仓历代诗选
tag:
  - 钦定四库全书
  - 集部八
  - 总集类
  - 曹学佺
  - 明
---

钦定四库全书　　　　　集部八  
石仓历代诗选　　　　　总集类  

## 提要  

【`臣`】等谨案石仓历代诗选五百六卷明曹学佺编学佺有周易可説别着録是编所选历代之诗上起古初下迄于明者也凡古诗十三卷唐诗一百卷拾遗十卷宋诗一百七卷金元诗五十卷明诗初集八十六卷次集一百四十卷旧一名十二代诗选然汉魏晋宋南齐梁陈魏北齐周隋实十一代既录古逸乃缀于八代之末又并五代于唐并金于元于体例名目皆乖剌不合故从其板心所题称历代诗选于义为谐所选虽卷帙浩博不免伤于糅襍然上下二千年间作者皆畧存梗槩又学佺本自工诗故所去取亦大都不乖风雅之防固犹胜贪多务得细大不捐者金代惟録元好问一人颇为疎漏意其时毛晋所刋中州集河汾诸老诗犹未盛行故学佺未见欤其列于元诗之首亦以一代祗一人不能成集也据千顷堂书目学佺所録明诗尚有三集一百卷四集一百三十二卷五集五十二卷六集一百卷今皆未见殆已散佚然明自万历以后繁音侧调变而愈逺故论者等诸自郐无讥是本止于嘉隆正为明诗之极盛其三集以下之不存正亦不足惜矣乾隆四十五年十一月恭校上  

总纂官【`臣`】纪昀【`臣`】陆锡熊【`臣`】孙士毅  
总　校　官【`臣`】陆　费　墀  

## 石仓历代诗选卷一  

明　曹学佺　编  

古诗一  

汉四言诗  

四皓采芝操  

皓天嗟嗟深谷逶迤树木莫莫高山嵬嵬岩居穴处以为幄茵晔晔紫芝可以疗饥唐虞往矣吾当安归  

王昭君怨诗  

秋木萋萋其叶萎黄有鸟处山集于苞桑养育毛羽形容生光既得升云上游曲房离宫怨旷身体摧藏志念抑沈不得颉颃翩翩之燕远集西羌高山峩峩河水泱泱父兮母兮道里悠长呜呼哀哉忧心恻伤  

张衡怨篇  

猗猗秋兰植彼中阿有馥有芳有黄其葩虽曰幽深厥美弥嘉之子之远我劳如何  

秦嘉述昬诗  

羣祥既集二姓交欢敬兹新昬六礼不愆羔雁总备玉帛戋戋君子将事威仪孔闲猗兮容兮穆矣其言  

其二  

纷彼防婣祸福之由衞女兴齐褒姒灭周战战兢兢惧徳不仇神啓其吉果获令攸我之爱矣荷天之休  

赠妇  

暧暧白日引曜西倾啾啾鸡雀羣飞赴楹皎皎明月煌煌列星严霜凄怆飞雪覆庭寂寂独居寥寥空室飘飘桂帐荧荧华烛尔不是居帷帐何施尔不是照华烛何为  

乐府陇头歌  

陇头流水流离四下念我行役飘然旷野登高望远涕零双坠陇头流水鸣声幽咽遥望秦川肝肠断絶  

汉五言诗【`内篇`】  

苏武诗四首  

骨肉缘枝叶结交亦相因四海皆兄弟谁为行路人况我连枝树与子同一身昔为鸳与鸯今为参与辰昔者常相近邈若胡与秦惟念当乖离恩情日以新鹿鸣思野草可以喻嘉宾我有一樽酒欲以赠远人愿子留斟酌叙此平生亲  

其二  

结发为夫妻恩爱两不疑欢娱在今夕燕婉及良时征夫怀往路起视夜何其参辰皆已没去去从此辞行役在战场相见未有期握手一长叹泪为生别滋努力爱春华莫忘欢乐时生当复来归死当长相思  

其三  

黄鹄一远别千里顾俳徊胡马失其羣思心常依依何况双飞龙羽翼临当乖幸有弦歌曲可以喻中怀请为游子吟泠泠一何悲丝竹厉清声慷慨有余哀长歌正激烈中心怆以摧欲展清商曲念子不得归  

其四  

烛烛晨明月馥馥秋兰芳芬馨良夜发随风闻我堂征夫怀远路游子恋故乡寒冬十二月晨起践严霜俯观江汉流仰视浮云翔良友远别离各在天一方山海隔中州相去悠且长嘉防难再遇欢乐殊未央愿君崇令徳随时爱景光  

李陵与苏武诗三首  

良时不再至离别在须臾屏营衢路侧执手野踟蹰仰视浮云驰奄忽互相逾风波一失所各在天一隅长当从此别且复立斯须欲因晨风发送子以贱躯  

携手上河梁游子暮何之徘徊蹊路侧悢悢不能辞行人难久留各言长相思安知非日月望自有时努力崇明徳皓首以为期  

嘉防难再遇三载为千秋临河濯长缨念子怅悠悠远望悲风至对酒不能酬行人怀往路何以慰我愁独有盈觞酒与子结绸缪  

班婕妤怨歌行  

新制齐纨素皎洁如霜雪裁成合欢扇圑圑似明月出入君怀袖动揺防风发常恐秋节至凉飚夺炎热弃捐箧笥中恩情中道絶  

卓文君白头吟  

皑如山上雪皎若云间月闻君有两意故来相决絶今日斗酒防明旦沟水头躞蹀御沟上沟水东西流凄凄复凄凄嫁娶不须啼愿得一心人白头不相离  

班固咏史  

三王徳弥薄惟后用肉刑太仓令有罪就逮长安城自恨身无子困急独防防小女痛父言死者不可生上书诣阙下思古歌鸡鸣忧心摧折裂晨风扬激声圣汉孝文帝恻然感至情百男何愦愦不如一缇萦  

蔡邕饮马古城窟行  

青青河边草绵绵思远道远道不可思宿昔梦见之梦见在我傍忽觉在他乡他乡各异县展转不可见枯桑知天风海水知天寒入门各自媚谁肯相为言客从远方来遗我双鲤鱼呼儿烹鲤鱼中有尺素书长跪读素书书中竟何如上有加飱食下有长相忆  

翠鸟  

庭陬有若榴绿叶含丹荣翠鸟时来集振翼修容形回顾生碧色动揺扬缥青幸脱虞人机得亲君子庭驯心托君素雌雄保百龄  

郦炎见志诗  

灵芝生河洲动揺因洪波兰荣一何晩严霜瘁其柯哀哉二芳草不植泰山阿文质道所贵遭时用有嘉绛灌临衡宰谓谊崇浮华贤才抑不用远投荆南沙抱玉乘龙骥不逢乐与和安得孔仲尼为世陈四科  

秦嘉留郡赠妇诗  

人生譬朝露居世多屯蹇忧虞常早至欢防常苦晩念当奉时役去尔日遥远遣车迎子还空往复空返省书情凄怆临食不能飰独坐空房中谁与相劝勉长夜不能眠伏枕独展转忧来如循环匪席不可卷  

徐淑荅秦嘉诗  

妾身兮不令婴疾兮来归沈滞兮家门历时兮不差旷废兮侍觐情敬兮有违君今兮奉命远适兮京师悠悠兮离别无因兮叙怀瞻望兮踊跃伫立兮徘徊思君兮感结梦想兮容晖君发兮引迈去我兮日乖恨无兮羽翼高飞兮相追长吟兮永叹泪下兮沾衣  

诸葛亮梁甫吟  

步出齐城门遥望荡隂里里中有三坟累累正相似问是谁家墓田疆古冶子力能排南山文能絶地纪一朝被谗言二桃杀三士谁能为此谋国相齐晏子  

无名氏长歌行  

青青园中葵朝露待日晞阳春布徳泽万物生光辉常恐秋节至焜黄华叶衰百川东到海何时复西归少壮不努力老大徒伤悲  

又  

岧岧上山亭皎皎云间星远望使心思逰子恋所生驰车出北门遥观洛阳城凯风吹长棘夭夭枝叶倾黄鸟飞相追咬咬弄音声竚立望西河泣下沾罗缨  

伤歌行  

昭昭素明月辉光烛我牀忧人不能寐耿耿夜何长防风吹闺闼罗帷自飘扬揽衣曳长带屣履下高堂东西安所之徘徊以傍徨春鸟翻南飞翩翩独翺翔悲声命俦匹哀鸣伤我肠感物怀所思泣涕忽沾裳伫立吐高吟舒愤诉穹苍  

古八变歌  

北风初秋至吹我章华台浮云多暮色似从崦嵫来枯桑鸣中林纬络响空阶翩翩飞蓬征怆怆游子怀故乡不可见长望始此回  

古诗十九首  

行行重行行与君生别离相去万余里各在天一涯道路阻且长防面安可知胡马依北风越鸟巢南枝相去日已远衣带日已缓浮云蔽白日游子不顾返思君令人老嵗月忽已晩弃捐勿复道努力加餐飰  

青青河畔草郁郁园中栁盈盈楼上女皎皎当窗牖娥娥红粉妆纤纤出素手昔为倡家女今为荡子妇荡子行不归空牀难独守  

青青陵上栢磊磊涧中石人生天地间忽如远行客斗酒相娱乐聊厚不为薄驱车策驽马游戏宛与洛洛中何郁郁冠带自相索长衢罗夹巷王侯多第宅两宫遥相望双阙百余尺极宴娱心意戚戚何所迫  

今日良宴防欢乐难具陈弹筝奋逸响新声妙入神令徳唱高言识曲听其真齐心同所愿含意俱未申人生寄一世奄忽若飚尘何不策高足先据要路津无为守穷贱轗轲长苦辛  

西北有高楼上与浮云齐交防结绮窗阿阁三重阶上有弦歌声音响一何悲谁能为此曲无乃杞梁妻清商随风发中曲正徘徊一弹再三叹慷慨有余哀不惜歌者苦但伤知音稀愿为双鸿鹄奋翼起高飞  

涉江采芙蓉兰泽多芳草采之欲遗谁所思在远道还顾望旧乡长路漫浩浩同心而离居忧伤以终老明月皎夜光促织鸣东壁玊衡指孟冬众星何历历白露霑野草时节忽复易秋蝉鸣树间鸟逝安适昔我同年友高举振六翮不念携手好弃我如遗迹南箕北有斗牵牛不负轭良无磐石固虚名复何益  

冉冉孤生竹结根泰山阿与君为新防兎丝附女萝兎丝生有时夫妇防有宜千里远结防悠悠隔山陂思君令人老轩车来何迟伤彼蕙兰花含英扬光辉过时而不采将随秋草萎君亮执高节贱妾亦何为  

庭中有竒树绿叶发华滋攀条折其荣将以遗所思馨香盈怀袖路远莫致之此物何足贵但感别经时迢迢牵牛星皎皎河汉女纤纤擢素手札札弄机杼终日不成章泣涕零如雨河汉清且浅相去复防许盈盈一水间脉脉不得语  

回车驾言迈悠悠涉长道四顾何茫茫东风揺百草所遇无故物焉得不速老盛衰各有时立身苦不早人生非金石岂能长夀考奄忽随物化荣名以为寳  

东城高且长逶迤自相属回风动地起秋草萋已绿四时更蛮化嵗暮一何速晨风怀苦心蟋蟀伤局促荡涤放情志何为自结束燕赵多佳人美者顔如玊被服罗裳衣当戸理清曲音响一何悲弦急知柱促驰情整巾带沈吟聊踯躅思为双飞燕衔泥巢君屋  

驱车上东门遥望郭北墓白杨何萧萧松栢夹广路下有陈死人杳杳即长暮潜寐黄泉下千载永不寤浩浩隂阳移年命如朝露人生忽如寄夀无金石固万嵗更相送贤圣莫能度服食求神仙多为药所误不如饮美酒被服纨与素  

去者日以疎来者日以亲出郭门直视但见丘与坟古墓犂为田松栢摧为薪白杨多悲风萧萧愁杀人思还故里闾欲归道无因  

生年不满百常怀千嵗忧昼短苦夜长何不秉烛游为乐当及时何能待来兹愚者爱惜费但为后世嗤仙人王子乔难可与等期  

凛凛嵗云暮蟪蛄夕鸣悲凉风率已厉游子寒无衣锦衾遗洛浦同袍与我违独宿累长夜梦想见容辉良人惟古欢枉驾惠前绥愿得常巧笑携手同车归既来不须臾又不处重闱亮无晨风翼焉能凌风飞眄睐以适意引领遥相晞徙倚怀感伤垂涕沾双扉  

孟冬寒气至北风何惨栗愁多知夜长仰观众星列三五明月满四五蟾光缺客从远方来遗我一书札上言长相思下言久离别置书怀袖中三嵗字不灭一心抱区区惧君不识察  

客从远方来遗我一端绮相去万余里故人心尚尔文彩双鸳鸯裁为合欢被着以长相思縁以结不解以胶投漆中谁能别离此  

明月何皎皎照我罗牀帏忧愁不能寐揽衣起徘徊客行虽云乐不如早旋归出戸独傍徨愁思当告谁引领还入房泪下沾裳衣  

古诗  

悲与亲友别气结不能言赠子以自爱道远会见难人生无防时颠沛在其间念子弃我去新心有所欢结志青云上何时复来还  

穆穆清风至吹我罗衣裾青袍似春草长条随风舒朝登津梁山褰裳望所思安得抱柱信皎日以为期兰若生春阳涉冬犹盛滋愿言追昔爱情款感四时美人在云端天路隔无期夜光照隂长叹念所思谁谓我无忧积念发狂痴  

橘柚垂华实乃在深山侧闻君好我甘窃独自雕餙委身玉盘中历年冀见食芳菲不相投青黄忽改色人傥欲我知因君为羽翼  

新树兰蕙葩杂用杜蘅草终朝采其华日暮不盈把采之欲遗谁所思在远道馨香易销歇繁华会枯槁怅望何所言临风送怀抱  

步出城东门遥望江南路前日风雪中故人从此去我欲渡河水河水深无梁愿为双黄鹄高飞还故乡  

拟苏李诗  

红尘蔽天地白日何防防防隂盛杀气凄风从此兴招揺西北指天汉东南倾嗟尔穹庐子独行如履冰裋褐中无绪带断续以绳泻水置瓶中焉辨淄与渑巢父不洗耳后世有何称  

汉五言诗【`外篇`】  

张衡同声歌  

邂逅承际会得充君后房情好新交接恐栗若探汤不才勉自竭贱妾职所当绸缪主中馈奉礼助烝尝思为菀蒻席在下蔽匡牀愿为罗衾帱在上衞风霜洒扫清枕席鞮芬以狄香重戸结金扃高下华灯光衣解巾粉御列图陈枕张素女为我师仪态盈万方众夫所希见天老敎轩皇乐莫斯夜乐没齿焉可忘  

辛延年羽衣郎  

昔有霍家奴姓冯名子都依倚将军势调笑酒家胡胡姬年十五春日独当垆长裾连理带广袖合欢襦头上蓝田玉耳后大秦珠两鬟何窈窕一世良所无一鬟五百万两鬟千万余就我求清酒丝绳系玉壶就我求珍肴金盘鲙鲤鱼贻我青铜镜结我红罗裾不惜红罗裂何论轻贱躯男儿爱后妇女子重前夫人生有新故贵贱不相逾多谢金吾子私爱徒区区  

宋子侯董娇娆  

洛阳城东路桃李生路傍花花自相对叶叶自相当春风东北起花叶正低昂不知谁家子提笼行采桑纤手折其枝花落何飘飏请谢彼姝子何为见损伤高秋八九月白露变为霜终年会飘坠安得久馨香秋时自零落春月复芬芳何时盛年去欢爱永相忘吾欲竟此曲此曲愁人肠归来酌美酒挟瑟上高堂  

陌上桑  

日出东南隅照我秦氏楼秦氏有好女自名为罗敷罗敷善蚕桑采桑城南隅青丝为笼系桂枝为笼钩头上倭坠髻耳中明月珠缃绮为下裠紫绮为上襦行者见罗敷下担捋髭须少年见罗敷脱防着帩头耕者忘其犂锄者忘其鉏来归相怒怨但坐观罗敷使君从南来五马立踟蹰使君遣吏往问是谁家姝秦氏有好女自名为罗敷罗敷年防何二十尚不足十五颇有余使君谢罗敷宁可共载不罗敷前致辞使君一何愚使君自有妇罗敷自有夫东方千余骑夫壻居上头何用识夫壻白马从骊驹青丝系马尾黄金络马头腰中鹿卢劒可值千万余十五府小史二十朝大夫三十侍中郎四十専城居为人洁白晳鬑鬑颇有须盈盈公府步冉冉府中趋坐中数千人皆言夫婿殊  

相逢行  

相逢狭路间道隘不容车不知何年少夹毂问君家君家诚易知易知复难忘黄金为君门白玉为君堂堂上置樽酒作使邯郸倡中庭生桂树华灯何煌煌兄弟两三人中子为侍郎五日一来归道上自生光黄金络马头观者盈道傍入门时左顾但见双鸳鸯鸳鸯七十二罗列自成行音声何雝雝鹤鸣东西厢大妇织绮罗中妇织流黄小妇无所为挟瑟上高堂丈人且安坐调丝方未央  

陇西行  

天上何所有历历种白榆桂树夹道生青龙对道隅凤皇鸣啾啾一母将九雏顾视世间人为乐甚独殊好妇出迎客顔色正敷愉伸腰再拜跪问客平安不请客北堂上坐客氊氍毹清白各异樽酒上正华疏酌酒持与客客言主人持却畧再拜跪然后持一杯谈笑未及竟左顾勅中厨促令办粗饭慎莫使稽留废礼送客出盈盈府中趋送客亦不远足不过门枢取妇得如此齐姜亦不如健妇持门戸亦胜一丈夫  

步出夏门行  

邪径过空庐好人常独居卒得神仙道上与天相扶过谒王父母乃在泰山隅离天四五里道逢赤松俱揽辔为我御将吾天上游天上何所有历历种白榆桂树夹道生青龙对伏趺  

艳歌行  

翩翩堂前燕冬藏夏来见兄弟两三人流荡在他县故衣谁当补新衣谁当绽赖得贤主人揽取为吾防夫壻从门来斜倚西北眄语卿且勿眄水清石自见石见何累累远行不如归  

又  

南山石嵬嵬松栢何离离上枝拂青云中心十数围洛阳发中梁松树窃自悲斧锯截是松松树东西摧持作四轮车载至洛阳宫观者莫不叹问是何山材谁能刻镂此公输与鲁班被之用丹漆薫用苏合香本是南山松今为宫殿梁  

古诗  

上山采靡芜下山逢故夫长跪问故夫新人复何如新人虽言好未若故人殊顔色类相似手爪不相如新人从门入故人从阁去新人工织缣故人工织素织缣日一匹织素五丈余将缣来比素新人不如故  

四坐且莫喧愿听歌一言请説铜罏器崔嵬象南山上枝似松栢下根据铜盘雕文各异类离娄自相联谁能为此器公输与鲁班朱火然其中青烟飏其间从风入君怀四坐莫不欢香风难久居空令蕙草残  

十五从军征八十始得归道逢乡里人家中有阿谁遥望是君家松栢塜累累从狗窦入雉从梁上飞中庭生旅谷井上生旅葵烹谷持作饭采葵持作羮羮饭一时熟不知贻阿谁出门东向望泪落沾我衣  

汉七言歌行  

高帝大风歌  

大风起兮云飞扬威加海内兮归故乡安得猛士兮守四方  

武帝秋风辞  

秋风起兮白云飞草木黄落兮雁南归兰有秀兮菊有芳怀佳人兮不能忘泛楼船兮济汾河横中流兮扬素波箫鼔鸣兮发棹歌欢乐极兮哀情多少壮防时兮奈老何  

昭帝黄鹄歌  

黄鹄飞兮下建章羽肃肃兮行跄跄金为衣兮菊为裳唼喋荷荇出入蒹葭自顾菲薄愧尔嘉祥  

灵帝招商歌  

凉风起兮日照渠青荷昼偃叶夜舒惟日不足乐有余清丝流管歌玉鳬千年万嵗嘉难逾  

落叶哀蝉曲  

罗袂兮无声玉墀兮尘生虚房冷而寂莫落叶依于重扄望彼美之女兮安得感予心之未宁  

淋池歌  

秋素景兮泛洪波挥纤手兮折芰荷凉风凄凄扬棹歌云光开曙月低河万嵗为乐岂云多  

李延年歌  

北方有佳人絶世而独立一顾倾人城再顾倾人国宁不知倾城与倾国佳人难再得  

杨恽拊缶歌  

田彼南山芜秽不治种一顷豆落而为萁人生行乐耳须富贵何时  

乌孙公主悲愁歌  

吾家嫁我兮天一方远托异国兮乌孙王穹庐为室兮氊为墙以肉为食兮酪为浆居常土思兮心内伤愿为黄鹄兮归故乡  

马援武溪深行  

滔滔武溪一何深鸟飞不渡兽不敢临嗟哉武溪多毒淫  

梁鸿五噫歌  

陟彼北邙兮噫瞻顾帝京兮噫宫阙崔巍兮噫民之劬劳兮噫辽辽未央兮噫  

张衡定情歌  

大火流兮草虫鸣繁霜降兮草木零秋为期兮时已征思美人兮愁屏营  

四愁诗  

一思曰我所思兮在泰山欲往从之梁父艰侧身东望涕霑翰美人赠我金错刀何以报之英琼瑶路远莫致倚逍遥何为怀忧心烦劳  

二思曰我所思兮在桂林欲往从之湘水深侧身南望涕霑襟美人赠我金琅玕何以报之双玉盘路远莫致倚惆怅何为怀忧心烦伤  

三思曰我所思兮在汉阳欲往从之陇阪长侧身西望涕霑裳美人赠我貂襜褕何以报之明月珠路远莫致倚踟蹰何为怀忧心烦纡  

四思曰我所思兮在雁门欲往从之雪雰雰侧身北望涕霑巾美人赠我锦绣段何以报之青玉案路远莫致倚增叹何为怀忧心烦惋  

苏伯玉妻盘中诗  

山树高鸟鸣悲泉水深鲤鱼肥空仓鹊常苦饥吏人妇防夫希出门望见白衣谓当是而更非还入门中心悲北上堂西入阶急机绞杼声催长叹息当告谁君有行妾念之出有日还无期结巾带长相思君忘妾未知之妾忘君罪当治黄者金白者玉高者山深者谷姓者苏字伯玉人才多智谋足家居长安身在蜀何惜马蹄归不数羊肉千斤酒百斛令君马肥麦与粟  

悲歌  

悲歌可以当泣远望可以当归思念故乡郁郁累累欲归家无人欲渡河无船心思不能言肠中车轮转  

古五杂组诗  

五杂组冈头草往复还车马道不获已人将老  

## 石仓历代诗选卷二  

明　曹学佺　编  

古诗二  

魏四言诗  

魏武帝短歌行  

对酒当歌人生防何譬如朝露去日苦多慨当以慷忧思难忘何以解忧惟有杜康青青子衿悠悠我心但为君故沈吟至今呦呦鹿鸣食野之苹我有嘉宾鼔瑟吹笙明明如月何时可掇忧从中来不可断絶越陌度阡枉用相存契濶谈防心念旧恩月明星稀乌鹊南飞绕树三匝无枝可依山不厌高海不厌深周公吐哺天下归心  

步出东西门行  

东临碣石以观沧海水河澹澹山岛竦峙树木丛生百草丰茂秋风萧瑟洪波涌起日月之行若出其中星汉灿烂若出其里幸甚至哉歌以咏志  

孟冬十月北风徘徊天气肃清繁霜霏霏鹍鸡晨鸣鸿雁南飞鸷鸟濳藏熊罴窟栖钱镈停置农收积场逆旅整设以通贾商幸甚至哉歌以咏志  

乡土不同河朔隆寒流澌浮漂舟船行难锥不入地蘴籁深奥水竭不流冰坚可蹈士隐者贫勇侠轻非心常叹怨戚戚多悲幸甚至哉歌以咏志  

神虽夀犹有竟时腾蛇乘雾终为土灰老骥伏枥志在千里烈士暮年壮心未巳盈缩之期不但在天养怡之福可得永年幸甚至哉歌以咏志  

文帝短歌行  

仰瞻帷幕俯察几筵其物如故其人不存神虚倐忽弃我遐迁靡瞻靡恃泣涕连连呦呦游鹿衔草鸣麑翩翩飞鸟挟子巢栖我独孤防怀此百离忧心孔疚莫能我知人亦有言忧令人老嗟我白发生一何早长吟永叹怀我圣老曰仁者夀胡不是保  

善哉行  

上山采薇薄暮苦饥谿谷多风霜露沾衣野雉羣雊猿猴相追还望故乡郁何垒垒高山有崖林木有枝忧来无方人莫之知人生如寄多忧何为今我不乐嵗月如驰汤汤川流中有行舟随波转薄有似客游策我良马被我轻裘载驰载驱聊以忘忧  

有美一人婉如清扬妍姿巧笑和媚心肠知音识曲善为乐方哀弦微妙清气含芳流郑激楚度宫中商感心动耳绮丽难忘离鸟夕宿在彼中洲延颈鼓翼悲鸣相求眷然顾之使我心愁嗟尔昔人何以忘忧  

曹植闺情  

有美一人被服纤罗妖姿艶丽蓊若春华红顔韡晔云髻嵯峨弹琴抚节为我弦歌清浊齐均既亮且和取乐今日遑恤其他  

王粲赠蔡子笃诗  

翼翼飞鸾载飞载东我友云徂言戾旧邦舫舟翩翩以泝大江蔚矣荒涂时行靡通慨我怀慕君子所同悠悠世路乱离多阻济岱江行邈焉异处风流云散一别如雨人生实难愿其弗与瞻望遐路允企伊伫烈烈冬日肃肃凄风濳鳞在渊归雁在轩茍非鸿雕孰能飞翻虽则追慕予思罔宣瞻望东路惨怆増叹  

赠士孙文始  

天降丧乱靡国不夷我暨我友自彼京师宗守荡失越用遁违迁于荆楚在漳之湄亦克宴处和通箎壎比徳车辅既度礼义卒获笑语庶兹永日无諐厥绪惟彼南泛君子居之悠悠我心薄言慕之人亦有言靡日不思晨风夕逝托与之期悠悠澹澧郁彼唐林虽则同域邈其逈深白驹远志古人所箴允矣君子不遐厥心  

赠文叔良  

翩翩者鸿率彼江滨君子于征爰聘西隣临此洪渚伊思梁岷尔行孔邈如何勿勤  

君子敬始慎尔所主谋言必贤错説申辅延陵有作侨是与先民遗迹来世之矩  

既慎尔主亦乃知防探情以华覩着知微视明听聪靡事不惟董褐荷名胡宁不师  

众不可葢无尚我言梧宫致辩齐楚构患成功有要在众思欢人之多忌掩之实难  

瞻彼黒水滔滔其流江汉有卷允来厥休缅彼行人鲜克弗留惟诗作赠敢咏在舟  

稽康赠秀才入军十三首  

鸳鸯于飞肃肃其羽朝游高原夕宿兰渚邕邕和鸣顾盼俦侣俛仰慷慨优游容与  

鸳鸯于飞啸侣命俦朝游高原夕宿中洲交颈振翼容与清流咀嚼兰蕙俛仰优游  

泳彼长川言息其浒陟彼高冈言刈其楚嗟我征迈独行踽踽仰彼凯风涕泣如雨  

泳彼长川言息其沚陟彼高冈言刈其杞嗟我独征靡瞻靡恃仰彼凯风载坐载起  

穆穆惠风扇彼轻尘奕奕素波转此游鳞伊我之劳有怀佳人寤言永思实钟所亲  

所亲安在舍我远迈弃此荪芷袭彼萧艾虽曰幽深岂无颠沛言念君子不遐有害  

良马既闲丽服有晖左揽繁弱右接忘归风驰电逝蹑景追飞凌厉中原顾盼生姿  

携我好仇载我轻车南凌长阜北厉清渠仰落惊鸿俯引渊鱼盘于游田其乐只且  

凌高逺盼俯仰咨嗟怨彼幽絷邈尔路遐虽有好音谁与清歌虽有姝顔谁与发华仰讯高云俯托轻波乘流远遁抱恨山阿  

轻车迅迈息彼长林春木载荣布叶垂隂习习谷风吹我素琴交交黄鸟顾俦弄音感悟驰情思我所钦心之忧矣永啸长吟  

浩浩洪流带我邦畿萋萋绿林奋荣扬晖鱼龙瀺灂山鸟羣飞驾言出游日夕忘归思我良朋如渴如饥愿言不获怆矣其悲  

息徒兰圃秣马华山流磻平臯垂纶长川目送归鸿手挥五弦俯仰自得游心太嘉彼钓叟得鱼忘筌郢人逝矣谁与尽言  

闲夜肃清朗月照轩微风动袿组帐高褰防酒盈樽莫与交欢鸣琴在御谁与鼔弹仰慕同趣其馨若兰佳人不在能不永叹  

酒防三首  

淡淡流水沦胥而逝泛泛栢舟载浮载滞微啸清风鼔楫容裔放掉投竿优游卒嵗  

婉彼鸳鸯戢翼而游俯唼绿藻托身洪流朝翔素濑夕栖虚洲揺荡清波与之沈浮  

流咏兰池和声激朗操缦清商游心大象倾昧修身惠音遗响钟期不存我志谁赏  

魏五言古诗【`内篇`】  

武帝苦寒行  

北上太行山艰哉何巍巍羊肠阪诘曲车轮为之摧树木何萧瑟北风声正悲熊罴对我蹲虎豹夹路啼谿谷少人民雪落何霏霏延颈长叹息远行多所怀我心何怫郁思欲一东归水深桥梁絶中路正徘徊迷惑失故路薄暮无宿栖行行日已远人马同时饥担囊行取薪斧冰持作糜悲彼东山诗悠悠使我哀  

却东西门行  

鸿雁出塞北乃在无人乡举翅万里余行止自成行冬节食南稻春日复北翔田中有转蓬随风远飘扬长与故人絶万嵗不相当奈何此征夫安得去四方戎马不解鞍铠甲不离傍冉冉老将至何时返故乡神龙深藏泉猛兽步高冈狐死归首丘故乡安可忘  

魏文帝于谯作  

清夜延贵客明烛发高光丰膳漫星陈防酒盈玊觞弦歌奏新曲游响拂丹梁余音赴迅节慷慨时激扬献酬纷交错雅舞何锵锵罗缨从风飞长劒自低昂穆穆众君子和合同乐康  

芙蓉池作  

乘辇夜行游逍遥步西园双渠相溉灌嘉木绕通川卑枝拂羽葢修条摩苍天惊风扶轮毂飞鸟翔我前丹霞夹明月华星出云间上天垂光彩五色一何鲜夀命非乔松谁能得神仙遨游快心意保已终百年  

于武陂作  

兄弟共行游驱车出西城野田广开辟川渠互相经黍稷何郁郁流波激悲声菱芡覆绿水芙蓉发丹荣栁垂重隂绿向我池边生乘渚望长洲羣鸟欢哗鸣萍藻泛滥浮澹澹随风倾忘忧共容与畅此千秋情  

杂诗二首  

漫漫秋夜长烈烈北风凉展转不能寐披衣起彷徨彷徨忽已久白露沾我裳俯视清水波仰看明月光天汉回西流三五正纵横草虫鸣何悲孤雁独南翔郁郁多悲思绵绵思故乡愿飞安得翼欲济河无梁向风长叹息断絶我中肠  

西北有浮云亭亭如车葢惜哉时不遇适与飘风防吹我东南行行行至吴防吴防非我乡安得久留滞弃置勿复陈客子常畏人  

明帝种篇  

种东井上冉冉自逾垣与君为新防葛相结连寄托不肖躯有如倚泰山兎丝无根株蔓延自登缘萍藻托清流常恐身不全被防丘山惠贱妾执拳拳天日照知之想君亦俱然  

陈思王薤露行  

天地无穷极隂阳转相因人居一世间忽若风吹尘愿得展功勤输力于明君怀此王佐才慷慨独不羣鳞介尊神龙走兽宗麒麟虫兽犹知徳何况于士人孔氏删诗书王业灿已分骋我径寸翰流藻垂华芬  

吁嗟篇  

吁嗟此转蓬居世何独然长去本根逝宿夜无休闲东西经七陌南北越九阡卒遇回风起吹我入云间自谓终天路忽然下沈泉宕宕当何依忽亡而复存飘飖周八泽连翩历五山流转无恒处谁知我苦艰愿为中林草秋随野火燔靡灭岂不痛愿与根荄连  

蒲生行浮萍篇  

浮萍寄清水随风东西流结发辞严亲来为君子仇恪勤在朝夕无端获罪尤在昔防恩惠和乐如瑟琴何意今摧頽旷若商与参茱茰自有芳不若桂与兰新人虽可爱无若故所欢行云有反期君恩傥中还慊慊仰天叹愁心将何愬日月不恒处人生忽若寓悲风来入怀泪下如垂露发箧造裳衣裁缝纨与素  

箜篌引  

置酒高殿上亲友从我游中厨辨丰膳烹羊宰肥牛秦筝何慷慨齐瑟和且柔阳阿奏竒舞京洛出名讴乐饮过三爵缓带倾庶羞主称千金夀宾奉万年酬久要不可忘薄终义所尤谦谦君子徳磬折欲何求惊风飘白日光景驰西流盛时不可再百年忽我遒生存华屋处零落归山丘先民谁不死知命复何忧  

门有万里客  

门有万里客问君何乡人褰裳起从之果得心所亲挽裳对我泣太息前自陈本是翔方士今为吴越民行行将复行去去适西秦  

怨诗行  

明月照高楼流光正徘徊上有愁思妇悲叹有余哀借问叹者谁言是荡子妻夫行逾十载贱妾常独栖念君过于渴思君剧于饥君若清路尘妾为浊水泥浮沈各异路防合何时谐愿为西南风长逝入君怀君怀常不开贱妾当何依  

美女篇  

美女妖且闲采桑岐路间柔条纷冉冉落叶何翩翩攘袖见素手皓腕约金镮头上金爵钗腰佩翠琅玕明珠交玊体瑚间木难罗衣何飘飖轻裾随风还顾眄遗光采长啸气若兰行徒用息驾休者以忘飱借问女安居乃在城南端青楼临大路高门结重闗容华耀朝日谁不希令顔媒氏何所营玉帛不时安佳人慕高义求贤良独难众人徒嗷嗷安知彼所观盛年处房室中夜起长叹  

赠徐干  

惊风飘白日忽然归西山圆景光未满众星灿以繁志士营世业小人亦不闲聊且夜行游游彼双阙间文昌郁云兴迎风高中天春鸠鸣飞栋流飚激櫺轩顾念蓬室士贫贱诚足怜薇藿弗充虚裋褐犹不全慷慨有悲心兴文自成篇宝弃怨何人和氏有其愆弹冠俟知己知己谁不然良田无晩嵗膏泽多丰年亮怀璠璵美积久徳愈宣亲交谊在敦申章复何言  

赠丁仪  

初秋凉气发庭树微销落凝霜依玉除清风飘飞阁朝云不归山霖雨成川泽黍稷委畴陇农夫安所获在贵多忘贱为恩谁能博狐白足御冬焉念无衣客思慕延陵子宝劒非所惜子其宁尔心亲交义不薄  

赠王粲  

端坐苦愁思揽衣起西游树木发春华清池激长流中有孤鸳鸯哀鸣求匹俦我愿执此鸟惜哉无轻舟欲归忘故道顾望但怀愁悲风鸣我侧羲和逝不留重隂润万物何惧泽不周谁令君多念自使懐百忧  

公宴诗  

公子敬爱客终宴不知疲清夜游西园飞葢相追随明月澄清影列宿正参差秋兰被长坂朱华冐绿池濳鱼跃清波好鸟鸣高枝神飚接丹毂轻辇随风移飘飖放志意千秋长若斯  

赠白马王彪序曰黄初四年正月白马王任城王与余俱朝京师防节气到洛阳任城王薨至七月与白马王还国后有司以二王归蕃道路宜异宿止意毎恨之葢以大别在数日是用自剖与王辞焉愤而成篇  

谒帝承明庐逝将归旧疆清晨发皇邑日夕过首阳伊洛广且深欲济川无梁泛舟越洪涛怨彼东路长顾瞻恋城阙引领情内伤  

太谷何寥廓山树郁苍苍霖雨泥我涂流潦浩纵横中逵絶无轨改辙登高冈修坂造云日我马以黄黄犹能进我思郁以纡郁纡将何念亲爱在离居本图相与偕中更不克俱鸱枭鸣衡轭豺狼当路衢苍蝇间白黒谗巧令亲踈欲还絶无蹊揽辔止踟蹰  

踟蹰亦何留相思无终极秋风发微凉寒蝉鸣我侧原野何萧条白日忽西匿归鸟赴乔林翩翩厉羽翼孤兽走索羣衔草不遑食感物伤我怀抚心长太息  

太息将何为天命与我违奈何念同生一往形不归孤魂翔故域灵柩寄京师存者忽复返亡没身自衰人生处一世去若朝露晞年在桑榆间影响不能追自顾非金石咄唶令心悲  

心悲动我神弃置莫复陈丈夫志四海万里犹比隣恩爱苟不亏在远分日亲何必同衾帱然后展殷勤忧思成疾疢无乃儿女仁仓卒骨肉情能不怀苦辛  

苦辛何思虑天命信可疑虚无求列仙松子久吾欺变故在斯须百年谁能持离别永无防执手将何时王其爱玉体俱享黄发期收泪即长路援笔从此辞  

杂诗  

高台多悲风朝日照北林之子在万里江湖逈且深方舟安可极离思故难任孤雁飞南游过庭长哀吟翘思慕远人愿欲托遗音形影忽不见翩翩伤我心  

转蓬离本根飘飖随长风何意回飚举吹我入云中高高上无极天路安可穷类此游客子捐躯远从戎毛褐不掩形薇藿常不充去去莫复道沈忧令人老  

南国有佳人容华若桃李朝游江北防夕宿潇湘沚时俗薄朱顔谁为发皓齿俛仰嵗将暮荣耀难久恃飞观百余尺临牖御櫺轩远望周千里朝夕见平原烈士多悲心小人媮自闲国讐亮不塞甘心思丧元拊劒西南望思欲赴太山弦急悲声发聆我慷慨言  

揽衣出中闺逍遥步两楹闲房何寂莫绿草被阶庭空室自生风百鸟翩南征春思安可忘忧戚与我并佳人在逺道妾身单且防欢防难再遇芝兰不重荣人皆弃旧爱君岂若平生寄松为女萝依水如浮萍赍身奉衿带朝夕不堕倾傥终顾盻恩永怀我中情  

王粲公防诗  

昊天降丰泽百卉挺葳蕤凉风撤蒸暑清云却炎晖高防君子堂并立防华榱嘉肴充圆方防酒盈金罍管弦发徽音曲度清且悲合坐同所乐但愬杯行迟常闻诗人语不醉且无归今日不极欢含情欲待谁  

咏史诗  

自古无殉死逹人所共知秦穆杀三良惜哉空尔为结髪事明君受恩良不訾临殁要之死焉得不相随妻子当门泣兄弟哭路陲临穴呼苍天涕下如绠縻人生各有志终不为此移同知埋身剧心亦有所施生为百夫雄死为壮士规黄鸟作哀诗至今声不亏  

杂诗  

日暮游西园冀写忧思情曲池扬素波列树敷丹荣上有特栖鸟怀春向我鸣褰袵欲从之路险不得征徘徊不能去伫立望尔形风飚扬尘起白日忽已防回身入空房托梦通精诚人欲天不违何惧不合并  

七哀诗  

西京乱无象豺虎方遘患复弃中国去委身适荆蛮亲戚对我悲朋友相追攀出门无所见白骨蔽平原路有饥妇人抱子弃草问顾闻号泣声挥涕独不还未知身死处何能两相完驱马弃之去不忍听此言南登灞陵防回首望长安悟彼泉下人喟然伤心肝  

荆蛮非我乡何为久滞淫方舟泝大江日暮愁我心山冈有余映岩阿増重隂孤狸驰赴穴飞鸟翔故林流波激清响猿猴临防吟迅风拂裳袂白露沾衣襟独夜不能寐摄衣起抚琴丝桐感人情为我发悲音羁旅无终极忧思壮难任边城使心悲昔吾亲更之冰雪截肌肤风飘无止期百里不见人草木谁当迟登城望亭隧翩翩飞戍旗行者不顾返出门与家辞子弟多俘虏哭泣无已时天下尽乐土何为久留兹蓼虫不知辛去来勿与谘  

陈琳游览诗  

高防时不娱羁客难为心殷怀从中发悲感激清音投觞罢欢坐逍遥步长林肃肃山谷风黙黙天路隂惆怅忘旋反歔欷涕沾襟  

节运时气舒秋风凉且清闲居心不娱驾言从友生翺翔戏长流逍遥登高城东望看畴野回顾览园庭嘉木凋绿叶芳草纤红荣骋哉日月逝年命将西倾建功不及时钟鼎何时铭收念还房寝慷慨咏坟经庶防及君在立徳垂功名  

徐干情诗  

高殿郁崇崇广厦凄泠泠防风起闺闼落日照阶庭踟蹰云屋下笑歌倚华楹君行殊不返我饰为谁荣鑪熏阖不用镜匣上尘生绮罗失常色金翠暗无精嘉肴既忘御防酒亦常停顾瞻空寂寂惟闻燕雀声忧思连相属中心如宿酲  

刘桢公防诗  

永日行游戏欢乐犹未央遗思在夜相与复翺翔辇车飞素葢从者盈路傍月出照园中珍木郁苍苍清川过石渠流波为鱼防芙蓉散其华菡萏溢金塘灵鸟宿水裔仁兽游飞梁华馆寄流波豁达来风凉生平未始闻歌之安能详投翰长叹息绮丽不可忘  

赠徐干  

谁谓相去远隔此西掖垣拘限清切禁中情无由宣思子沈心曲长叹不能言起坐失次第一日三四迁步出北寺门遥望西苑园细栁夹道生方塘含清源轻叶随风转飞鸟何翻翻乖人易感动涕下与衿连仰视白日光皦皦高且悬兼烛八纮内物类无颇偏我独抱深感不得与比焉  

杂诗  

职事相填委文墨纷消散驰翰未暇食日昃不知宴沈迷簿领书囘囘见昬乱释此出西城登高且游观方塘含白水中有鳬与雁安得肃肃羽从尔游波澜  

应玚侍五官中郎将建章台集诗  

朝雁鸣云中音响一何哀问子游何乡戢翼正徘徊言我塞门来将就衡阳栖往春翔北土今冬客南淮远行防霜雪毛羽日摧頽常恐伤肌骨身陨沈黄泥简珠堕沙石何能中自谐欲因云雨防濯翼陵高梯良遇不可值伸睂路何阶公子敬爱客乐饮不知疲和顔既已畅乃肯顾细微赠诗见存慰小子非所宜且为极欢情不醉其无归凡百敬尔位以副饥渴怀  

杂诗  

临川多悲风秋日苦清凉客子易为戚感此用哀伤揽衣起踯躅上观心与房三星守故次明月未收光鸡鸣当何时朝晨尚未央还坐长叹息离忧未可忘  

繁钦蕙咏  

蕙草生山北托命失所依值根隂厓侧夙夜惧危颓寒泉浸我根凄风常徘徊三光照八极独不防余晖葩叶永凋悴凝露不暇晞百草皆含荣已独失时姿比我英芳发鶗鴂鸣已哀  

康游仙诗  

遥望山上松隆谷郁青葱自遇一何高独立迥无双愿想游其下蹊路絶不通王乔弃我去乘云驾六龙飘飖戏囿黄老路相逢授我自然道旷若发童防采药钟山隅服食改姿容蝉蜕弃秽累结友家板桐临觞奏九韶雅歌何邕邕长与俗人别谁能覩其踪  

述志诗  

濳龙育神躯濯鳞戏兰池延颈慕大庭寝足俟皇羲庆云未垂景盘桓朝阳陂悠悠非吾匹畴肯应俗宜殊类难徧周鄙议纷流离轗轲丁悔吝雅志不得施耕耨感甯越马席激张仪逝将离羣侣杖策追洪厓  

斥鷃擅蒿林仰笑神凤飞坎井蝤蛭宅神安所归恨自用身拙任意多永思何为人间事自令心不夷慷慨思古人梦想见容辉愿与知己遇舒愤啓其防岩穴多隐逸轻举求吾师晨登箕山巅日夕不知饥居养营魄千载长自绥  

阮籍咏怀  

夜中不能寐起坐弹鸣琴薄惟鉴明月清风吹我襟孤鸿号外野翔鸟鸣北林徘徊将何见忧思独伤心二妃游江滨逍遥顺风翔交甫怀环佩婉娈有芬芳猗靡情欢爱千载不相防倾城迷下蔡容好结中肠感激生忧思萱草树兰房膏沐为谁施其雨怨朝阳如何金石交一旦更离伤  

嘉树下成蹊东园桃与李秋风吹飞藿零落从此始繁华有憔悴堂上生荆杞驱马舍之去去上西山趾一身不自保何况恋妻子凝霜被野草嵗暮亦云已  

天马出西北由来从东道春秋非有托富贵焉常保清露被臯兰凝霜沾野草朝为媚少年夕暮成丑老自非王子晋谁能常美好  

平生少年时轻薄好弦歌西游咸阳中赵李相经过娱乐未终极白日忽蹉跎驱马复来归反顾望三河黄金百镒尽资用良苦多北临太行道失路将如何  

灼灼西隤日余光照我衣回风吹四壁寒鸟相因依周周尚衔羽蛩蛩亦念饥如何当路子磬折忘所归岂为夸虚名憔悴使心悲宁与燕雀翔不随黄鹄飞黄鹄游四海中路将安归  

湛湛长江水上有枫树林臯兰被径路青骊逝骎骎远望令人悲春气感我心三楚多秀士朝云进荒淫朱华振芬芳高蔡相追寻一为黄雀哀泪下谁能禁  

昔年十四五志尚好书诗被褐怀珠玉顔闵相与期开轩临四野登高望所思丘墓蔽山冈万代同一时千秋万嵗后荣名安所之乃悟羡门子噭噭今自  

徘徊蓬池上还顾望大梁绿水扬洪波旷野莽茫茫走兽交横驰飞鸟相随翔是时鹑火中日月正相望朔风厉严寒隂气下防霜羁旅无俦匹俛仰怀哀伤小人计其功君子蹈其常岂惜终憔悴咏言着斯章  

驾言发魏都南向望吹台箫管有遗音梁王安在哉战士食糟糠贤者处蒿莱歌舞曲未终秦兵已复来夹林非吾有朱宫生尘埃军败华阳下身竟为土灰  

塞门不可出海水焉可浮朱明不相见奄昧独无侯持思东陵黄雀诚独羞失势在须臾带劒上吾丘悼彼桑林子涕下自交流假乘汧渭间鞍马去行游  

林中有竒鸟自言是凤皇清朝饮醴泉日夕栖山冈高鸣彻九州延颈望八荒适逢商风起羽翼自摧藏一去昆仑西何时复回翔但恨处非位怆恨使心伤  

出门望佳人佳人岂在兹三山招松乔万世谁与期存亡有长短慷慨将焉知忽忽朝日隤行行将何之不见季秋草摧折在今时  

魏五言古诗【`外篇`】  

甄皇后塘上行  

蒲生我池中其叶何离离傍能行仁义莫若妾自知众口铄黄金使君生别离念君去我时独愁常苦悲想见君顔色感结伤心脾念君常苦悲夜夜不能寐莫以豪贤故弃捐素所爱莫以鱼肉贱弃捐葱与薤莫以麻枲贱弃捐菅与蒯出亦复苦愁入亦复苦愁边地多悲风树木何翛翛从军致独乐延年夀千秋  

曹植野田黄雀行  

高树多悲风海水扬其波利劒不在掌结友何须多不见篱间雀见鹞自投罗罗家得雀喜少年见雀悲拔劒捎罗网黄雀得飞飞飞飞摩苍天来下谢少年  

繁钦定情诗  

我出东门游邂逅承清尘思君即幽房侍寝执衣巾时无桑中契迫此路侧人我既媚君姿君亦悦我顔何以致拳拳绾臂双金环何以致殷勤约指一双银何以致区区耳中双明珠何以致叩叩香囊系肘后何以致契濶绕腕双跳脱何以结恩情美玉缀罗英何以结中心素缕连双鍼何以结相私金箔画搔头何以慰别离耳后玳瑁钗何以荅欢悦纨素三条裾何以结愁悲白绢双中衣与我期何所乃在东山隅日旰兮不来谷风兮吹襦远望无所见涕泣起踟蹰与我期何所乃期山南阳日中兮不来飘风吹我裳逍遥莫谁覩望君愁我肠与我期何所乃在西山侧日夕兮不来踯躅长太息远望凉风至俯仰正衣服与我期何所乃期北山岑日暮兮不来凄风吹我襟望君不能坐悲苦愁我心爱身何所为惜我华色时中情既欵欵然后尅密期褰衣蹑茂草谓君不我欺厠此丑陋质徙倚无所之自伤失所欲泪下如连丝  

魏七言歌行  

魏文帝燕歌行  

秋风萧瑟天气凉草木揺落露为霜羣燕辞归雁南翔念君客游思断肠慊慊思归恋故乡君何淹留寄他方贱妾防防守空房忧来思君不敢忘不觉泪下沾衣裳援琴鸣弦发清商短歌防吟不能长明月皎皎照我牀星汉西流夜未央牵牛织女遥相望尔独何辜限河梁别日何易防日难山川悠远路漫漫郁陶思君未敢言寄书浮云往不还涕零雨面毁形顔谁能怀忧独不叹展诗清歌聊自寛乐往哀来摧心肝耿耿伏枕不能寐披衣出戸步东西悲风清厉秋气寒罗帏徐动经秦轩仰戴星月观云间飞鸟晨鸣声可怜留连顾怀不自存  

明帝燕歌行  

白日晼晼忽西倾霜露惨惨涂阶庭秋草卷叶摧枝茎翩翩飞蓬常独征有似游子不安宁  

陈琳饮马长城窟行  

饮马长城窟水寒伤马骨往谓长安吏勿稽太原卒官作自有程举筑谐汝声男儿宁当格鬬死何能怫郁筑长城长城何连连连连三千里边城多健少内舍多寡妇生男慎莫举生女粥用哺君独不见长城下死人骸骨相撑拄  

## 石仓历代诗选卷三  

明　曹学佺　编  

晋诗一  

张华  

励志诗  

大仪斡运天回地游四气鳞次寒暑环周星火既夕忽焉素秋凉风振落熠燿宵流  

吉士思秋实感物化日与月与荏苒代谢逝者如斯曾无日夜嗟尔庶士胡宁自舍  

仁道不遐徳輶如羽求焉斯至众鲜克举大猷漠将抽厥绪先民有作贻我高矩  

虽有淑姿放心纵逸出般于游居多暇日如彼梓材弗勤丹漆虽劳朴斵终负素质  

安心恬荡栖志浮云体之以质彪之以文如彼南畆力耒既勤藨蓘致功必有丰殷  

水积成川载澜载清土积成山敲蒸郁防山不让尘水不辞盈勉尔含以隆徳声  

门有车马客行  

门有车马客问君何乡士捷步往相讯果是旧隣里语昔有故悲论今无新喜清晨相访慰日暮何能巳词端竞未究忽唱分途始前悲尚未弭后忧方复起  

游侠篇  

翩翩四公子浊世称贤名龙虎相交争七国竝抗衡食客三千余门下多豪英游説朝夕至辩士自纵横孟尝东出闗济身由鸡鸣信陵西友魏秦人不窥兵赵信南诅楚乃与毛遂行黄歇北适秦太子还入荆美哉游侠士何以尚四卿我则异于是好古师老彭  

博陵王宫侠曲  

侠客乐幽险筑室穷山隂燎猎野兽稀施网川无禽嵗暮饥寒至慷慨顿足吟穷令壮士激安能怀苦心干将坐自拭繁弱控余音耕佃穷渊陂种粟着劒镡收秋狭路间一击重千金栖迟熊罢穴容与虎豹林身在法令外纵逸常不禁  

壮士篇  

天地相震荡回薄不知穷人物禀常格有始必有终年时俛仰过功名宜速崇壮十怀愤激安能守虚冲乘我大宛马抚我繁弱弓长劒横九野高冠拂穹慷慨成素霓啸咤起清风震响骇八荒奋威曜四戎濯鳞沧海畔驰骋大漠中独步圣明世四海称英雄  

萧史曲  

萧史爱长年嬴女童顔火粒愿排弃霞雾好登攀龙飞逸天路凤起出秦闗身去长不返箫声时往还  

荅何劭  

吏道何其迫窘然坐自拘缨緌为徽纆文献为可逾恬旷苦不足烦促每有余良朋贻新诗示我以游娱穆如洒清风焕若春华敷自昔同寮寀于今北园庐衰疾近辱殆庶防并悬舆散髪重隂下抱杖临清渠属耳听莺鸣流目翫鯈鱼从容养余日聚乐于桑榆  

洪钧陶万类大块禀羣生明闇信异姿静躁亦殊形自余及有识志不在功名虚恬窃所好文学少所经忝荷既过任白日已西倾道长苦智短责重困才轻周任有遗规其言明且清负乘为我戒夕惕坐自惊是用感嘉贶写心出中诚发篇虽温丽无乃违其情  

驾言归外庭放志永栖迟相伴步园畴春草郁郁滋荣观虽盈目亲友莫与偕悟物增隆思结恋慕同侪援翰属新诗永怀有余怀  

情诗  

清风动惟帘晨月照幽房佳人处遐远兰室无容光襟情拥虚景轻衾覆空牀居欢惜夜促在戚怨宵长拊枕独歗叹感慨心内伤  

游目四野外逍遥独延伫兰蕙縁清渠繁华防绿渚佳人不在兹取此欲谁与巢居知风寒穴处识隂雨不曽远别离安知慕俦侣  

北方有佳人端坐鼓鸣琴终晨抚管弦日夕不成音忧来结不解我思存所钦君子寻行役幽妾怀苦心初为三载别于今久滞淫昔邪生戸牖庭内自成隂翔鸟鸣翠偶草虫相和吟心悲易感激俛仰泪流襟愿托晨风翼束带侍衣衾  

明月曜清景昽光照墀幽人守静夜回身入空帷束带俟将朝廓落晨星稀假寐交精奭觌我佳人姿巧笑媚欢靥联娟眸与睂寤言増长叹凄然心独悲  

君居北海阳妾在江南隂悬邈极修途山川阻且深承欢注隆爱结分投所钦衔恩防守义万里托防心  

杂诗  

晷度随天运四时互相承东壁正昬中涸隂寒节升繁霜降当夕悲风中夜兴朱火青无光兰膏坐自凝重衾无暖气挟纩如怀冰伏枕终遥昔寤言莫予应永思虑崇替慨然独拊膺  

逍遥游春空容与绿池阿白苹开素叶朱草茂丹华防风揺茞若増波动芰荷荣彩曜中林流馨入绮罗王孙游不归修路邈以遐谁与翫遗芳伫立独咨嗟  

荏苒日月运寒暑忽流易同好逝不存迢迢远离析房栊自来风戸庭无行迹蒹葭生牀下蛛蝥网四壁怀思岂不隆感物重郁积游雁北翼翔归鸿知接翮来哉彼君子无愁徒自隔  

拟古  

松生陇阪上百尺下无枝东南望河尾西北隐昆崖刚气振山籁朋鸟夜惊离悲凉贯年节葱翠恒若斯安得草木心不怨寒暑移  

招隐  

栖迟四野外陆沈背当时循名掩不着藏器待无期羲和防六龙弭节越崦嵫盛年俛仰过忽若振轻丝  

傅  

短歌行  

长安高城层楼亭亭干云四起上贯天庭蜉蝣何整行如军征蟋蟀何感中夜哀鸣蚍蜉愉乐粲粲其荣寤寐念之谁知我情昔君视我如掌中珠何意一朝弃我沟渠昔君与我如形如影何意一去心如流星昔君兴我两心相结何意今日忽然两絶  

豫章行苦相篇  

苦相身为女卑陋难再陈男儿当门戸坠地自生神雄心志四海万里望风尘女育无欣爱不为家所珍长大逃深室藏头羞见人垂泪适他乡忽如雨絶云低头和顔色素齿结朱唇跪拜无复数婢妾如严宾情合同云汉葵藿仰阳春心乖甚水火百恶集其身玉顔随年变丈夫多好新昔为形与影今为胡与秦胡秦时相见一絶逾参辰  

饮马长城窟行  

青青河边草悠悠万里道草生在春时远道还有期春至草不生期尽叹无声感物怀思心梦想发中情梦君如鸳鸯比翼云间翔既觉寂无见旷如参与商河洛自用固不如中岳安回流不及返浮云往自还悲风动思心悠悠谁知者悬景无停车忽如驰驷马倾耳怀音响转目泪双堕生存无会期要君黄泉下  

艶歌行有女篇  

有女怀芬芳媞媞步东厢蛾睂分翠羽明目发清扬丹唇翳皓齿秀色若珪璋巧笑露欢靥众媚不可详令仪希世出无乃古毛嫱头安金步揺耳系明月珰珠环约素腕翠羽垂鲜光文袍缀藻黼玉体映罗裳容华既已艶志节拟秋霜徽音冠青云声响流四方妙哉美媛徳宜配侯与王灵应万世合日月时相望媒氏陈束帛羔雁鸣前堂百两盈中路起若鸾凤翔凡夫徒踊跃望絶殊参商  

秋兰篇  

秋兰防玉池池上清且芳芙蓉随风发中有双鸳鸯双鱼自踊跃双鸟自回翔君期历九秋与妾同衣裳  

明月篇  

皎皎明月光灼灼朝日晖昔为春蚕丝今为秋女衣丹唇列素齿翠彩发蛾睂娇子多好言欢合易为姿玉顔盛有时秀色随年衰常恐新间旧变故兴细防浮萍本无根非水将何依忧喜更相接乐极还自悲  

车遥遥篇  

车遥遥兮马洋洋追思君兮不可防君安游兮西入秦愿为影兮随君身君在隂兮影不见君依光兮妾所愿  

杂诗  

志士惜日短愁人知夜长摄衣步前庭仰观南雁翔景随形运流响归空房清风何飘飖防月出西方繁星依青天列宿自成行蝉鸣高树间野鸟号东厢纤云时髣髴渥露沾我裳良时无停景北斗忽低昻常恐寒节至凝气结为霜落叶随风摧一絶如流光  

傅咸  

赠何劭王济  

日月光太清列宿曜紫防赫赫大晋朝明明辟皇闱吾兄既凤翔王子亦龙飞双鸾游兰渚二离扬清晖携手升玉阶并坐侍丹帷金铛缀惠文煌煌发令姿斯荣非攸庶缱绻情所希岂不企高踪麟趾邈难追临川靡芳饵何为守空坻槁叶待风飘逝将与君违违君能无恋尸素当言归归身蓬荜庐乐道以忘饥进则无云补退则恤其私但愿隆美王度日清夷  

枣据  

游览  

矫足登云阁相伴步九华徙倚凭高山仰攀桂树柯延首观神州回睛盻曲阿芳林挺修榦一嵗再三花何以济不朽嘘吸潄朝霞重岩吐神溜倾觞挹涌波恢恢大道间人事足为多  

杂诗  

吴冦未殄灭乱象侵边疆天子命上宰作藩于汉阳开国建元士玉帛聘贤良子非荆山璞谬登和氏场羊质服虎文燕翼假凤翔既惧非所任怨彼南路长千里既悠邈路次限闗梁仆夫罢远涉车马困山冈深谷下无底高岩暨穹苍丰草停滋润雾露沾衣裳林结隂气不风自寒凉顾瞻情感切凄怆心哀伤士生则悬弧有事在四方安得恒逍遥端坐守闺房引义割外情内感实难忘  

刘伶  

北邙客舍诗  

泱漭望舒隐黤黮夜隂寒鸡思天曙拥翅吹长音蛟蚋归丰草枮叶散萧林陈醴发悴顔色歈畅真心缊被终不晓斯叹信难任何以除斯叹付之与瑟琴长笛响中夕闻此消胸襟  

陆机  

短歌行  

置酒高堂悲歌临觞人夀防何逝如朝霜时无重至华不再扬苹以春晖兰以秋芳来日苦短去日苦长今我不乐蟋蟀在房乐以会兴悲以别章岂曰无感忧为子忘我酒既防我肴既臧短歌有咏长夜无荒  

日出东南隅行  

扶桑升朝晖照此高台端高台多妖丽濬房出清顔淑貌耀皎日惠心清且闲美目扬玉泽蛾睂象翠翰鲜肤一何润秀色若可餐窈窕多仪容婉媚巧笑言暮春春服成粲粲绮与纨金雀垂藻翘琼佩结瑶璠方驾扬清尘濯足洛水澜蔼蔼风云会佳人一何繁南崖充罗幕北渚盈軿轩清川含藻景高防被华丹馥馥芳袖挥泠泠纤指弹悲歌吐清响雅舞播幽兰丹唇含九秋妍迹陵七盘赴曲迅惊鸿蹈节如集鸾绮态随顔变沈姿无定源俯仰纷阿那顾步咸可欢遗芳结飞飚浮景映清湍冶容不足咏春游良可叹  

长歌行  

逝矣经天日悲哉带地川寸隂无停晷尺波岂徒旋年往信劲矢时来亮急远期鲜克及盈数固希全容华夙夜零体泽坐自捐兹物茍难停吾夀安得延俛仰逝将过倐忽防何间慷慨亦焉诉天道良自然但恨功名薄竹帛无所宣迨及嵗未暮长歌乘我闲  

从军行  

苦哉远征人飘飘穷四遐南陟五岭巅北戍长城阿深谷邈无底崇山郁嵯峨奋臂攀乔木振迹涉流沙隆暑固已惨凉风严且苛夏条集鲜藻寒冰结冲波胡马如云屯越旗亦星罗飞锋无絶影鸣镝自相和朝食不免胄夕息常负戈苦哉远征人抚心悲如何  

饮马长城窟行  

驱马陟隂山山高马不前往问山隂候劲虏在燕然戎车无停轨旌斾屡徂迁仰凭积雪岩俯陟坚冰川冬来秋未返去家邈以绵猃狁亮未夷征人岂徒旋末徳争先鸣凶器无两全师克薄赏行军没防躯捐将遵甘陈迹收功单于旃振旅劳归士受爵藁街传  

门有车马客行  

门有车马客驾言发故乡念君久不归濡迹涉江湘投袂赴门涂揽衣不及裳拊膺携客泣掩泪叙温凉借问邦族间恻怆论存亡亲友多零落旧齿皆凋丧市朝忽迁易城阙或丘荒坟垄日月多松栢郁芒芒天道信崇替人生安得长慷慨惟平生俛仰独悲伤  

梁甫吟  

玉衡既已骖羲和若飞凌四运循环转寒暑自相承冉冉年时暮迢迢天路徴招揺东北指大火西南升悲风无絶响云互相仍丰冰凭川结零露弥天凝年命时相逝庆云鲜克乘履信多愆期思顺焉足凭慷慨临川响非此孰为兴哀吟梁甫巅慷慨独拊膺  

班婕好  

婕妤去辞宠淹留终不见寄情在玉阶托意惟圑扇春苔暗阶除秋草芜高殿黄昬履綦絶愁来空雨面  

驾言出北阙行  

驾言出北阙踯躅遵山陵长松何郁郁丘墓互相承念昔徂殁子悠悠不可胜安寝重防庐天壤莫能兴人生何所促忽如朝露凝辛苦百年间戚戚如履冰仁智亦何补迁化有明徴求仙鲜克仙太虚不可凌良会罄美服对酒宴同声  

君子有所思行  

命驾登北山延伫望城廓廛里一何盛街巷纷漠漠甲第崇高闼洞房结阿阁曲池何湛湛清川带华薄邃宇列绮窗兰室接罗幕淑貌色斯升哀音承顔作人生诚行迈容华随年落善哉膏梁士营生奥且博宴安消灵根鸩毒不可格无将肉食资取笑葵与藿  

悲哉行  

游客芳春林春芳伤客心和风飞清响鲜云垂薄隂蕙草饶淑气时鸟多好音翩翩鸣鸠羽喈喈仓庚音幽兰盈通谷长秀被高岑女萝亦有托蔓葛亦有寻伤哉客游士忧思一何深目感随气草耳悲咏时禽寤寐多远念缅然若飞沈愿托归风响寄言遗所钦  

齐讴行  

营丘负海曲沃野爽且平洪川控河济崇山入高防东被姑尤侧南界聊摄城海物错万类陆产尚千名孟诸吞楚梦百二侔秦京惟师恢东表桓后定周倾天道有迭代人道无久盈鄙哉牛山叹未及至人情爽鸠茍已徂吾子安得停行行将复去长存非所营  

为顾彦先赠妇  

辞家远行游悠悠三千里京洛多风尘素衣化为缁修身悼忧苦感念同怀子隆思乱心曲沈欢滞不起欢沈难克兴心乱谁为理愿假归鸿翼飜飞游江泛  

其二  

东南有思妇长叹充幽闼借问叹何为佳人天末游宦久不归山川阻且濶形影防商乖音息旷不逹离合非有常譬彼弦与筈愿保金石躯慰妾长饥渴  

拟今日良宴会  

闲夜命欢友置酒迎风馆齐童梁甫吟秦娥张女弹哀音绕栋宇遗响入云汉四座咸同志羽觞不可算高谈一何绮蔚若朝霞烂人生无防何为乐常苦宴譬彼伺晨乌扬声当及旦曷为恒忧苦守此贫与贱  

拟迢迢牵牛星  

昭昭清汉辉粲粲光天步牵牛西北回织女东南顾华容一何冶挥手如振素怨彼河无梁悲此年嵗暮跂彼无良縁睆焉不得度引领望大川双涕如霑露  

拟涉江采芙蓉  

上山采琼蘂穷谷饶芳兰采采不盈掬悠悠怀所欢故乡一何旷山川阻且难沈思钟万里踯躅独吟叹  

拟青青河畔草  

靡靡江蓠草熠熠生河侧皎皎彼姝女阿那当轩织粲粲妖冶容灼灼美顔色良人游不归偏栖独只翼空房来悲风中夜起叹息  

拟明月何皎皎  

安寝北堂上明月入我牖照之有余辉揽之不盈手凉风绕曲房寒蝉鸣高栁踟蹰感节物我行永已久游宦会无期离思难常守  

拟庭中有竒树  

欢友兰时往迢迢匿音徽虞渊引絶景四节逝若飞芳草久已茂佳人竟不归踯躅遵林渚惠风入我怀感物恋所欢采之欲遗谁  

招隐诗  

明发心不夷振衣聊踯躅踯躅欲安之幽人在浚谷朝采南涧藻夕息西山足轻条象云构密叶成翠幄激楚伫兰林回芳薄秀木山溜何泠泠飞泉漱鸣玉哀音附灵波颓响赴层曲至乐非有假安事浇淳朴富贵茍难图税驾从所欲  

园葵  

种葵北园中葵生郁萋萋朝荣东北倾夕頴西南晞零露垂鲜泽朗月耀其辉时逝柔风戢嵗暮商猋飞层云无温液严霜有凝威幸防高墉徳景防素蕤丰条并春盛落叶后秋衰庆彼晩凋福忘此孤生悲  

陆云  

赠汲郡太守  

于穆皇晋豪彦实蕃天罔振维有圣贞观鸣鸟在林良骏即闲萃彼俊乂时亮庶官  

抑抑奚生天笃其淳芳頴兰挥琼光玉振沈机照物妙思考神思我善问观徳古人  

善问伊何惠音孔韶肇允衡门翻飞宰朝肃雍芳林芬响凌霄穆矣和风育尔清休  

亦既有试出宰邦家之子于行民固讴歌风澄俗俭化静世波芒芒既庶且乐于和  

我有好爵既成尔服入赞崇华遂登帷幄时文圣宰天祚方谷朔风徽止鸿渐云岳  

悠悠斯民三代直道我非明徳惟奚攸考缉熈晖章天禄来保惠心无竞丰化有造  

乐只君子茂徳攸绥嗟我怀人式是言归聿言来集如翼斯挥日予不惠照尔清晖  

职思既殊亦各有司念我同僚悲尔异事之子之远悠悠我思虽无赠之歌以言志  

赠顾彦先  

黄挺秀诞受至真行该其尚徳备其新光莹之伟隋卞同珍腾都之骏龙凤合尘  

皇皇明哲应期继声华暎殊域实镇天庭入辅出辅干干靡宁夏发凉台我雨我暑冬违邦族风霜是处嗟彼独宿谁与晤语飘飘艰辛非禹孰举言念君子怅惟心楚  

悠悠山川骁骁征遐陟升嶣嶤降涉洪波言无不利乘崄而嘉人怀思虑我保其和  

邂逅相遇良愿乃从不逢知已谁济予躬莫攀莫附愧我高风时过年迈晻冉桑榆晞光赖润亦在斯须假我夷涂顿不忘躯泛子津川桴不失浮无爱余晖遂暗东嵎  

幽幽东嵎恋彼西归瞻仪情感聆音心悲之子于迈夙夜京畿王事多难仲焉徘徊  

荅顾秀才  

芒芒上有物有则厥初造命立我艺则爰兹族类有觉先识斯文未丧诞育明徳  

允矣顾生载灵之和沈根芳沼濯秀兰波渊翘戢頴景茂凌华惟是徳心是用闲邪  

徳心伊何行归于周希高仰峻企远怀悠匪愿在明靡倦斯幽凡我同朋瞻言清休  

慎终追远俾民归厚言若有行及予携手何以恤我其仁孔有心之云爱隆敬其久  

既迈斯仁亦迪兹文藻不雕朴华不变淳有斐君子如珪如璠仰钦徳类依怀惠诠式扬好问邦家于宣  

失题  

思乐芳林言采其菊衡薄遵涂中原有菽登彼修峦在林寤宿仿佛佳人清顔如玉  

予美亡此谁为适道容与俟之发方皓踯躅山阿玩此芳草愿飱其頴庶以遗老  

亹亹嘉时飘忽弃子有瞻逝深永叹濳浒登愿扶桑仰结飞晷伊人匪存遗芳孰与  

精气为物或降或升徂落攸往神竒有登死生为徒存亡曷胜谓予不信遗籍有徴  

闲居外物静言乐幽绳枢增结瓮牖绸缪和神当春清节为秋天地则尔戸庭已悠  

嗟我怀人悠悠其濳念昔先烈有怀所钦骇情玩世堂允南金琼辉邈矣谁适为心明发兴言慷慨芳林  

南山五首  

南山酬至徳也有退仕衡门修道以养和弃物以存神民思其治士怀其徳或思置之列位或思从之信宿诗人嘉与此贤当年相遇又屡获徳音情欢心至故作是诗焉  

陟彼南山言采其萧乐只君子邦家之翘克茂厥犹輶徳是收聊道以险广爱以周嗟我怀人永好千秋瞻彼江潭言钓其鱮有美硕人自公退处羔裘逍遥輶徳是举白驹遯时世事孰与我思猗人寘之晋序有客信信独寤寐语  

天高地卑黄絪緼人道交泰自昔先民躭文合好辅徳与仁管叔罕侨旷世难隣修组施结弁生尘咨我与子遘会当身琴瑟在御永爱纒绵  

瞻彼江澳言咏其潭所谓伊人在水之隂养和以泰乐道之濳衣锦尚綗至乐是躭兴言永思系怀所钦爱而不见独寤寐吟  

诗以言志先民是经乃惠嘉讯徳音惟馨钦咏繁藻永结中情华文伤实世士所营逹人神化反之混防交弃其数言取其诚思与哲人独寳其贞  

潘岳  

金谷集作诗  

王生和鼎实石子镇海沂亲友各言迈中心怅有违何以叙离思携手游郊畿朝发晋京阳夕次金谷湄回溪萦曲阻峻阪路威夷绿池泛淡淡青栁何依依滥泉龙鳞澜激波连珠挥前庭树沙棠后园植乌椑灵囿繁石榴茂林列芳棃饮至临华沼迁坐登隆坻醴染朱顔但愬杯行迟扬桴抚灵鼔箫管清且悲春荣谁不慕嵗寒良独希投分寄石友白首同所归  

河阳县作  

防身轻蝉翼弱冠忝嘉招在疚妨贤路再升上宰朝猥荷公叔举连陪厠王寮长歗归东山拥耒耨时苗幽谷茂纤葛峻岩敷荣条落英陨林趾飞茎秀陵乔卑高亦何常升降在一朝徒恨良时泰小人道遂消譬如野田蓬干流随风飘昔倦都邑游今掌河朔徭登城眷南顾凯风扬防绡洪流何浩荡修芒郁岧嶤谁谓晋京远室迩身实辽谁谓邑宰轻令名患不劭人生天地间百年孰能要颎如槁石火瞥若截道飚齐都无遗声桐乡有余謡福谦在纯约害盈由矜骄虽无君人徳视民庶不恌  

内顾诗  

静居怀所欢登城望四泽春草郁青青桑柘何奕奕芳林振朱荣渌水激素石初征冰未泮忽焉袗絺绤漫漫三千里迢迢远行客驰情恋朱顔寸隂过盈尺夜愁极清晨朝悲终日夕山川信悠永愿言良弗获引领讯归期沈思不可释  

独悲安所慕人生若朝露绵邈寄絶域眷恋想平素尔情既来追我心亦还顾形体隔不逹精爽交中路不见山下松隆冬不易故不见涧边栢嵗寒守一度无谓希见疎在远分弥固  

悼亡  

荏苒冬春谢寒暑忽流易之子归穷泉重壤永幽隔私怀谁克从淹留亦何益僶俛恭朝命回心返初役望庐思其人入室想所历帏屏无髣髴翰墨有余迹流芳未及歇遗挂犹在壁怅怳如或存周遑忡惊惕如彼翰林鸟双栖一朝只如彼游川鱼比目中路析春风縁隟来晨霤承檐滴寝息何时忘沈忧日盈积庶防有时衰庄缶犹可击  

皎皎窗中月照我室南端清商应秋至溽暑随节阑凛凛凉风升始觉夏衾单岂曰无重纩谁与同嵗寒嵗寒无与同朗月何胧胧展转眄枕席长簟竟牀空牀空委清尘室虚来悲风独无李氏灵髣髴覩尔容抚衿长叹息不觉涕沾胸沾胸安能已悲怀从中起寝兴目存形遗音犹在耳上惭东门吴下愧防庄子赋诗欲言志此志难具纪命也可奈何长戚自令鄙  

哀诗  

摧如叶落树邈若雨絶天雨絶有归云叶落何时连山气冐冈岭长风鼓松栢堂虚闻鸟声室暗如日夕昼愁奄逮昬夜思忽终昔展转独悲穷泣下沾枕席人居天地间飘若远行客先后讵能防谁能弊金石  

潘尼  

荅陆士衡  

顾兹蓬蔚厠根兰陂膏泽虽均华不足披逮春不茂未秋先萎子濯鳞翼我挫羽仪愿言难常载合载离昔游禁闼祗畏夕惕今放丘园纵心夷易口咏新诗目玩文迹予志耕圃尔勤王役惭无琬琰以酬尺璧  

三月三日洛水作  

晷运无穷已时逝焉可追斗酒足为欢临川胡独悲暮春春服成百草敷英蕤聊为三日游方驾结龙旂廊庙多豪杰都邑有艶姿朱轩防兰臯翠幕映洛湄临崕濯素手涉水搴轻衣沈钩出比目举弋落双飞羽觞乘波进素爼随流归  

赠荣阳太守吴子仲  

大晋盛得人储宫畜髦士吴侯降高质割符授千里垂覆岂他乡回光临桑梓寮类感岐路黎庶思知耻老氏喻小鳞曹参寄狱士无谓敝邑陋覆篑由兹起  

送卢景宣  

杨朱焉所哭岐路重别离屈原何伤悲生离情独哀知命虽无忧仓卒意低回叹气从中发洒泪随襟頽九重不常键阊阖有时开愧无纻衣献贻言取诸怀  

迎大驾  

南山郁岑崟洛川迅且急青松防修岭绿繁被广隰朝日顺长途夕暮无所集归云乘防浮凄风寻帷入道逢深识士举手对吾揖世故尚未夷崤函方险澁狐狸夹两辕豺狼当路立翔凤婴笼槛骐骥见维絷爼豆昔尝闻军旅素未习且少停君驾徐待干戈戢  

左思  

咏史  

弱冠弄柔翰卓荦观羣书著论准过秦作赋拟子虚边城苦鸣镝羽檄飞京都虽非甲胄士畴昔览穰苴长啸激清风志若无东吴铅刀贵一割梦想骋良图左眄澄江湘右盻定羌胡功成不受爵长揖归田庐  

郁郁涧底松离离山上苗以彼径寸茎防此百尺条世胄蹑高位英俊沈下僚地势使之然由来非一朝金张借旧业七叶珥汉貂冯公岂不伟白首不见招  

吾希段干木偃息藩魏君吾慕鲁仲连谈笑却秦军当世贵不羁遭难能解纷功成耻受爵高节卓不羣临组不肯緤对珪宁肯分连玺曜前庭比之犹浮云  

济济京城内赫赫王侯居冠葢防四术朱轮竟长衢朝集金张馆暮宿许史庐南隣击钟磬北里吹笙竽寂寂扬子宅门无卿相舆寥寥空宇中所讲在虚言论凖宣尼辞赋拟相如悠悠百世后英名擅八区  

皎天舒白日灵景耀神州列宅紫宫里飞宇若云浮峨峨高门内蔼蔼皆王侯自非攀龙客何为歘来游被褐出阊阖高步追许由振衣千仞冈濯足万里流  

荆轲饮燕市酒酣气益震哀歌和渐离谓若旁无人虽无壮士节与世亦殊伦高眄邈四海豪右何足陈贵者虽自贵视之若埃尘贱者虽自贱重之若千钧  

主父宦不逹骨肉还相薄买臣困采樵伉俪不安宅陈平无产业归来翳负郭长卿还成都壁立何寥廓四贤岂不伟遗烈光篇籍当其未遇时忧在填沟壑英雄有迍邅由来自古昔何世无竒才遗之在草泽  

习习笼中鸟举翮触四隅落落穷巷士抱影守空庐出门无通路枳棘塞中途计策弃不收块若枯池鱼外望无寸禄内顾无斗储亲戚还相蔑朋友日夜疎苏秦北游説李斯西上书俛仰生荣华咄嗟复雕枯饮河期满腹贵足不愿余巢林栖一枝可为逹士模  

招隐  

策杖招隐士荒涂横古今岩穴无结构丘中有鸣琴白云停隂冈丹葩曜阳林石泉漱琼瑶纤鳞或浮沈非必丝与竹山水有清音何事待啸歌灌木自悲吟秋菊兼糇粮幽兰间重襟踌躇足力烦聊欲投吾簪  

经始东山庐果下自成榛前有寒泉井聊可莹心神峭蒨青葱间竹栢得其真弱枝栖霜雪飞荣流余津爵服无常玩好恶有屈伸结绶生纒牵弹冠去埃尘惠连非吾屈首阳非吾仁相与观所尚逍遥撰良辰  

杂诗  

秋风何冽冽白露为朝霜柔条旦夕劲绿叶日夜黄明月出云崖皦皦流素光披轩临前庭嗷嗷晨鸟翔高志局四海块然守空堂壮齿不恒居嵗暮常慨慷  

张翰  

杂诗  

暮春和气应白日照园林青条若总翠黄华如散金嘉卉亮有观顾此难久躭延颈无良涂顿足托幽深荣与壮俱去贱与老相寻欢乐不照顔惨怆发讴吟讴吟何嗟及古人可慰心  

张载  

赠虞显度  

畴昔协兰芳缱绻在华年嘉好结平素分着寮友前谓得终遐日绸缪永周旋吾子遭不造遘闵丁忧艰俾我失良朋谁与吐话言一日为三秋嵗况乃三年离居一何濶结思如回川  

招隐诗  

出处虽殊途居然匪轻易山林有悔恡人间实多累鹓雏翔穷防蒲且不能视鹳鹭遵臯渚数为矰所系隐显虽在心彼我共一地不见巫山火芝艾岂相离去来捐时俗超然辞世伪得意在丘中安事愚与智  

七哀  

秋风吐商气萧瑟扫前林阳鸟收和响寒蝉无余音白露中夜结木叶柯条森朱光驰北陆浮景忽西沈顾望无所见惟覩松栢隂肃肃高桐枝翩翩栖孤禽仰听离鸿鸣俯闻蜻蛚吟哀人易感伤触物増悲心丘陇日已远纒绵弥思深忧来令髪白谁云愁可任裵向长风泪下沾衣襟  

张协  

咏史  

昔在西京时朝野多欢娱蔼蔼东都门羣公祖二疎朱轩曜金城供怅临长衢逹人知止足遗荣忽如无抽簪解朝衣散发归海隅行人为陨涕贤哉此大夫挥金乐当年嵗暮不留储顾谓四座宾多财为累愚清风激万代名与天壤俱咄此蝉冕客君绅宜见书  

杂诗  

秋夜凉风起清气荡暄浊蜻蛚吟阶下飞蛾拂明烛君子从远征佳人守防独离居防何时钻燧忽改木房栊无行迹庭草萋以绿青苔依空墙蜘蛛网四屋感物多所怀沈忧结心曲  

大火流坤维白日驰西陆浮阳映翠林回飚扇绿竹飞雨洒朝兰轻露栖丛菊龙蛰暄气凝天高万物肃弱条不重结芳蕤岂再馥人生瀛海内忽如鸟过目川上之叹逝前修以自朂  

金风扇素节丹霞啓隂期腾云似涌烟密雨如散丝寒花发黄采秋草含绿滋闲居翫万物离羣恋所思案无萧氏牍庭无贡公綦高尚遗王侯道积自成基至人不婴物余风足染时  

朝霞迎白日丹气临汤谷翳翳结繁云森森散雨足轻风摧劲草凝霜竦高木密叶日夜疎丛林森如束畴昔叹时迟晩节悲年促嵗暮怀百忧将从季主卜  

述职投边城羁束戎旅间下车如昨日望舒四五圆借问此何时蝴蝶飞南园流波恋旧浦行云思故山闽越衣文虵胡马愿度燕风土安所习由来有固然  

结宇穷冈曲耦耕幽薮隂荒庭寂以闲幽岫峭且深凄风起东谷有渰兴南岑虽无箕毕期肤才自成霖泽雉登垄雊寒猿拥条吟溪壑无人迹荒楚郁萧森投耒循防垂时闻樵采音重基可拟志回渊可比心养真尚无为道胜贵陆沈游思竹素园寄辞翰墨林  

王赞  

杂思  

朔风动秋草边马有归心胡宁久分析靡靡忽至今王事离我志殊隔过商参昔往鸧鹒鸣今来蟋蟀吟人情怀旧乡客鸟思故林师涓久不奏谁能宣我心  

孙楚  

征西官属送于陟阳候作诗  

晨风飘岐路零雨被秋草倾城远追送饯我千里道三命皆有极咄嗟安可保莫大于殇子彭犹为夭吉凶如纠纆忧喜相纷绕天地为我罏万物一何小逹人垂大观诫此苦不早乖离即长衢惆怅盈怀抱孰能察其心鉴之以苍昊齐契在今朝守之与偕老  

石崇  

王明君辞  

王明君者本是王昭君以触文帝讳改之匈奴盛请婚于汉元帝以后宫良家子昭君配焉昔公主嫁乌孙令琵琶马上作乐以慰其道路之思其送昭君亦必尔也其造新曲多哀怨之声故叙于纸云尔  

我本汉家子将适单于庭辞诀未及终前驱已抗旌仆御涕流离辕马悲且鸣哀郁伤五内泣泪沾朱缨行行日已远遂造匈奴城延我于穹庐加我阏氏名殊类非所安虽贵非所荣父子见凌辱对之惭且惊杀身良不易黙黙以茍生茍生亦何聊积思常愤盈愿假飞鸿翼乘之以遐征飞鸿不我顾伫立以屏营昔为匣中玉今为粪上英朝华不足欢甘与秋草并传语后世人远嫁难为情  

思归引  

思归引归河阳假予翼鸿鹤高飞翔经芒阜济河梁整我旧馆心悦康清渠激鱼傍徨雁惊泝波羣相将终日周览乐无方登云阁列姬姜拊丝竹叩宫商宴华池酌玉觞  

翔风  

怨诗  

春华谁不美卒伤秋落时突烟还自低鄙退岂所期桂芳徒自蠧失爱在蛾睂坐见芳时歇憔悴空自嗤  

曹摅  

思友人  

密云翳阳景霖潦淹庭除严霜雕翠草寒风振纤枯凛凛天气清落落卉木疎感时歌蟋蟀思贤咏白驹情随隂滞心与回飚俱思心何所怀怀我欧阳子精义测奥清机发妙理自我别旬朔防言絶于耳褰裳不足难清扬未可俟延首出阶檐伫立增想似  

感旧  

富贵他人合贫贱亲戚离防蔺门易轨田窦相夺移晨风集茂林栖鸟去枯枝今我惟困防羣士所背驰乡人敦懿义济济防光仪对宾颂有客举觞咏露斯临乐何所叹素丝与路岐  

枣腆  

赠石季伦  

深防君子眷雅顾出羣俗受寳取诸怀所赠非珠玉凡我二三子执手携玉腕嘉言从所好企予结云汉望风整轻翮因虚举双翰朝游清渠侧日夕登高馆翕如翔云防忽若惊风散分给怀析离对乐增累叹  

郭泰机  

荅传咸  

皦皦白素丝织为寒女衣寒女虽妙巧不得秉杼机天寒知运速况复雁南飞衣工秉刀尺弃我忽若遗人不取诸身世事焉所希况复已朝餐曷由知我饥  

刘琨  

朝发广莫门暮宿丹水山左手弯繁弱右手挥龙渊顾瞻望宫阙俯仰御飞轩据鞍长叹息泪下如流泉系马长松下发鞍高岳头烈烈悲风起泠泠涧水流挥手长相谢哽咽不能言浮云为我结归鸟为我旋去家日已远安知存与亡慷慨穷林中抱膝独摧藏麋鹿游我前猿猴戏我侧资粮既乏尽薇蕨安可食揽辔命徒侣吟歗絶岩中君子道防矣夫子故有穷惟昔李骞期寄在匈奴庭忠信反获罪汉武不见明我欲竟此曲此曲悲且长弃置勿重陈重陈我心伤  

胡姬年十五  

虹梁照晓日渌水泛香莲如何十五少含笑当垆前花将面自许人共影相怜回头堪百万价重为时年  

郭璞  

游仙诗  

京华游侠窟山林隐遯栖朱门何足荣未若托蓬莱临源挹清波陵冈掇丹荑灵谿可濳盘安事登云梯漆园有傲吏莱氏有逸妻进则保龙见退则触籓羝高蹈风尘外长揖谢夷齐  

青溪千余仞中有一道士云生梁栋间风出窗戸里借问此阿谁云是鬼谷子翘迹企頴阳临河思洗耳阊阖西南来濳波涣鳞起灵妃顾我笑粲然啓玉齿蹇修时不存要之将谁使  

翡翠戏兰苕容色更相鲜绿萝结高林防笼葢一山中有防寂士静歗抚清弦放情凌霄外嚼蘂挹飞泉赤松临上游驾鸿乘紫烟左挹浮丘袖右拍洪崖肩借问蜉蝣辈宁知鹤年  

逸翮思拂霄迅足羡远游清源无增澜安得运吞舟珪璋虽特逹明月难闇投濳颖怨清阳陵苕哀素秋悲来恻丹心零泪縁缨流  

王鉴  

七夕观织女  

牵牛悲殊馆织女悼离家一稔期一宵此期良可嘉赫奕门开飞阁郁嵳峩隐隐驱千乘阗阗越星河六龙奋瑶辔文螭负琼车火丹秉瑰烛素女执琼华綘旗若吐电朱葢如振霞云韶何嘈嗷灵鼓鸣相和停轩伫高眄眷子在岌峩泽因芳露沾恩附兰风加明发相从游翩翩鸾鷟罗同游不同观念子忧怨多敬因三祝末以尔属皇娥  

江逌  

咏秋  

祝融解炎辔蓐收起凉驾高风催节变凝露督物化长林悲素秋茂草思朱夏鸣雁薄云岭蟋蟀吟深榭寒蝉向夕号惊飚激中夜感物增人怀凄然无欣暇  

李充  

嘲友人  

同好齐欢爱纒绵一何深子既识我情我亦知子心燕婉历年嵗和乐如瑟琴良辰不我俱中濶似商参尔隔北山阳我分南川隂嘉防罔克从积思安可任目想妍丽姿耳存清媚音修昼兴永念遥夜独悲吟逝将寻行役言别泣沾巾愿尔降玉趾一顾重千金  

庾防  

三月三日  

心结湘川渚目散冲霄外清泉吐翠流渌醽漂素濑悠想盼长川轻澜渺如带  

观石鼔  

命驾观竒逸径骛造灵山朝济清溪防夕憇五龙泉鸣石含濳响雷骇震九天妙化非不有莫知神自然翔霄拂翠岭绿涧漱岩间手澡春泉洁目翫阳葩鲜  

衡山  

北眺衡山首南晲五岭末寂坐挹虚恬运目情四豁翔虬凌九霄陆鳞困濡沬未体江湖悠安识南溟濶  

采药  

采药灵山防结驾登九嶷悬崕溜石髓芳谷吐丹芝泠泠云珠落漼漼石蜜滋鲜景染冰顔妙气翼防期霞光焕靡虹景照参差椿夀自有极槿花何用疑  

曹毗  

咏史  

轩辕应期防能总百神体链五灵妙气含云露津惨石曾城岫铸鼎荆山滨豁然天扉开飘然跨腾鳞仪辔洒长风褰裳蹑紫宸  

咏冬  

緜邈冬夕永凛厉寒气升离叶向晨落长风振条兴夜静轻响起天清月辉澄寒冰盈渠结素霜竟櫩凝今载忽已暮来纪奄复仍  

夜听捣衣  

寒兴御防素佳人理衣衾冬夜清且永皓月照堂隂纤手叠轻素朗杵叩鸣砧清风流繁节回飚洒防吟嗟此嘉运速悼彼幽滞心二物感予怀岂但声与音  

许询  

竹扇  

良工眇芳林妙思触物骋篾疑秋蝉翼团取望舒景  

袁山松  

菊  

灵菊植幽崖擢颖陵寒飚春露不染色秋霜不改条  

王羲之  

兰亭集诗【`并序`】  

永和九年嵗在癸丑暮春之初防于防稽山隂之兰亭修禊事也羣贤毕至少长咸集此地有崇山峻岭茂林脩竹又有清流激湍映带左右引以为流觞曲水列坐其次虽无丝竹管弦之盛一觞一咏亦足以畅叙幽情是日也天朗气清惠风和畅仰观宇宙之大俯察品类之盛所以游目骋怀足以极视听之娯信可乐也夫人之相与俯仰一世或取诸怀抱晤言一室之内或因寄所托放浪形骸之外虽趋舍万殊静躁不同当其欣于所遇蹔得于已快然自足不知老之将至及其所之既倦情随事迁感慨系之矣向之所欣俛仰之间以为陈迹犹不能不以之兴怀况修短随化终期于尽古人云死生亦大矣岂不痛哉每揽昔人兴感之由若合一契未尝不临文嗟悼不能喻之于怀固知一死生为虚诞齐彭殇为妄作后之视今亦由今之视昔悲夫故列叙时人录其所述虽世殊事异所以兴怀其致一也后之览者亦将有感于斯文  

代谢鳞次忽焉以周欣此暮春和气载柔咏彼舞雩异世同流乃携齐契散懐一邱  

仰视碧天际俯瞰渌水滨寥閴无涯观寓目理自陈大矣造化工万殊莫不均羣籁虽参差适我无非亲  

琅琊王友谢安二首  

伊昔先子有怀春游契兹言执寄傲林丘森森连领茫茫原畴逈霄垂雾凝泉散流  

相与欣佳节率尔同褰裳薄云罗景物防风翼轻航醇醪陶丹府兀若游羲唐万殊混一理安复觉彭殇  

左司马孙绰二首  

春咏登台亦有临流怀彼伐木宿此良俦修竹防沼旋濑萦丘穿池激湍连滥觞舟  

流风拂枉渚停云防九臯莺语吟修竹游鳞戏澜涛携笔落云藻防言剖纎毫时珍岂不甘忘味在闻韶  

陈郡袁峤之二首  

人亦有言得意则欢佳宾来臻相与游盘防音迭咏馥焉若兰茍齐一致遐想揭竿  

四眺华林茂俯仰晴川涣激水流芳醪豁尔累心散遐想逸民轨遗音良可玩古人咏舞雩今也同斯叹  

## 石仓历代诗选卷四  

明　曹学佺　编  

晋诗二  

陶渊明  

停云四章  

停云思亲友也罇湛新醪园列初荣愿言不从叹息弥襟  

霭霭停云蒙蒙时雨八表同昬平路伊阻静寄东轩春醪独抚良朋悠邈搔首延伫  

停云霭霭时雨蒙蒙八表同昬平陆成江有酒有酒闲饮东窗愿言怀人舟车靡从  

东园之树枝条再荣竞用新好以招余情人亦有言日月于征安得促席説彼平生  

翩翩飞鸟息我庭柯敛翮闲止好声相和岂无他人念子实多愿言不获抱恨如何  

时运四章  

时运游暮春也春服既成景物斯和偶影独游欣慨交心  

迈迈时运穆穆良朝袭我春服薄言东郊山涤余霭宇暧防霄有风自南翼彼新苗  

洋洋平津乃漱乃濯邈邈遐景载欣载瞩称心而言人亦易足挥兹一觞陶然自乐  

延目中流悠悠清沂童冠齐业闲咏以归我爱其静寤寐交挥但恨殊世邈不可追  

斯晨斯夕言息其庐花药分列林竹翳如清琴横牀浊酒平壶黄唐莫逮慨独在余  

荣木四章  

荣木念将老也日月推迁已复有夏总角闻道白首无成  

采采荣木结根于兹晨耀其华夕已丧之人生若寄顦顇有时静言孔念中心怅而  

采采荣木于兹托根繁华朝起慨暮不存贞脆由人祸福无门匪道曷依匪善奚敦  

嗟子小子禀兹固陋徂年既流业不増旧志彼弗舍安此日富我之怀矣怛焉内疚  

先师遗训余岂云坠四十无闻斯不足畏脂我名车策我名骥千里虽遥孰敢不至  

酬丁柴桑二章  

有客有客爰来爰止秉直司聪于惠百里飡胜如归聆善若始  

匪惟谐也屡有良由载言载眺以写我忧放欢一遇既醉还休实欣心期方从我游  

荅厐防军六章  

厐为卫军防军从江陵使上都过浔阳见赠  

衡门之下有琴有书载弹载咏爰得我娱岂无他好乐是幽居朝为灌园夕偃蓬庐  

人之所寳尚或未珍不有同爱云胡以亲我求良友实觏怀人欢心孔洽栋宇惟隣  

伊余怀人欣徳孜孜我有防酒与汝乐之乃陈好言乃着新诗一日不见如何不思  

嘉游未斁誓将离分送尔于路衔觞无欣依依旧楚邈邈西云之子之远良话曷闻  

昔我云别仓庚载鸣今也遇之雪霰飘零大藩有命作使上京岂忘宴安王事靡宁  

惨惨寒日肃肃其风翩彼方舟容裔江中朂哉征人在始思终敬兹良辰以保尔躬  

归鸟四章  

翼翼归鸟晨去于林远之八表近憇云岑和风不洽翻翮求心顾俦相鸣景庇清隂  

翼翼归鸟载翔载飞虽不怀游见林情依遇云颉颃相鸣而归遐路诚悠性爱无遗  

翼翼归鸟驯林徘徊岂思天路欣及旧栖虽无昔侣众声毎谐日夕气清悠然其怀  

翼翼归鸟戢羽寒条游不旷林宿则森标晨风清兴好音时交矰缴奚施已卷安劳  

游斜川  

辛丑嵗正月五日天气澄和风物闲美与二三隣曲同游斜川临长流望曽城鲂鲤跃鳞于将夕水鸥乗和以翻飞彼南阜者名实旧矣不复乃为嗟叹若夫曽城傍无依接独秀中臯遥望灵山有爱嘉名欣对不足率尔赋诗悲日月之遂往悼吾年之不留各疏年纪乡里以记其时口  

开嵗倐五日吾生行归休念之动中怀及辰为兹游气和天惟澄班坐依远流弱湍驰文鲂闲谷矫鸣鸥迥泽散游目缅然睇曾丘虽防九重秀顾瞻无匹俦提壶接宾侣引满更献酬未知从今去当复如此不中觞纵遥情忘彼千载忧且极今朝乐明日非所求  

荅厐防军  

三复来贶欲罢不能自尔隣曲冬春再交欵然良对忽成旧游俗谚云数面成亲旧况情过此者乎人事好乖便当语离杨公所叹岂惟常悲吾抱疾多年不复为文本既不丰复老病继之辄依周孔往往之义且为别后相思之资  

相知何必旧倾葢定前言有客赏我趣毎毎顾林园谈谐无俗调所説圣人篇或有数斗酒闲饮自欢然我实幽居士无复东西縁物新人惟旧弱毫多所宣情通万里外形迹滞江山君其爱体素来防在何年  

五月旦作和戴主簿  

虚舟纵逸棹回复遂无穷发嵗始俛仰星纪奄将中南窗罕悴物北林荣且丰神渊写时雨晨色奏景风既来孰不去人理固有终居常待其尽曲肱岂伤冲迁化或夷险肆志无窊隆即事如已高何必升华嵩  

和刘柴桑  

山泽久见招胡事乃踌躇直为亲旧故未忍言索居良辰入竒怀挈杖还西庐荒涂无归人时时见废墟茅茨已就治新畴复应畬谷风转凄薄春醪解饥劬弱女虽非男慰情良胜无栖栖世中事嵗月共相疎耕织称其用过此奚所须去去百年外身名同翳如  

酬刘柴桑  

穷居寡人用时忘四运周榈庭多落叶慨然知已秋新葵郁北牖嘉穟养南畴今我不为乐知有来嵗不命室携童弱良日登远游  

和郭主簿  

蔼蔼堂前林中夏贮清隂凯风因时来回飚开我襟息交游闲业卧起弄书琴园蔬有余滋旧谷犹储今营已良有极过足非所钦春秫作美酒酒熟吾自斟弱子戏我侧学语未成音此事真复乐聊用忘华簪遥遥望白云怀古一何深  

赠羊长史  

左军羊长史衔使秦川作此与之  

愚生三季后慨然念黄虞得知千载外正赖古人书贤圣留余迹事事在中都岂忘游心目闗河不可逾九域甫已一逝将理舟舆闻君当先迈负疴不获俱路若经商山为我少踌躇多谢绮与甪精爽今何如紫芝谁复采深谷久应芜驷马无贯患贫贱有交娱清謡结心曲人乖运见疎拥怀累代下言尽意不舒  

癸卯十二月中作与从弟敬远  

寝迹衡门下邈与世相絶顾盻莫谁知荆扉书常闭凄凄嵗暮风翳翳经日雪倾耳无希声在目皓已洁劲气侵襟袖箪瓢谢屡设萧索空宇中了无一可悦历览千载书时时见遗烈高操非所攀深得固穷节平津茍不由栖迟讵为拙寄意一言外兹契谁能别  

与殷晋安别  

殷先作晋安南府长史掾因居浔阳后作太尉叅军移家东下作此以赠  

游好非久长一遇尽殷勤信宿酬清话益复知为亲去嵗家南里薄作少时隣负杖肆游从淹留忘宵晨语黙自殊势亦知当乖分未谓事已及兴言在兹春飘飘西来风悠悠东去云山川千里外言笑难为因才华不隐世江湖多贱贫脱有经过便念来存故人  

于王抚军座送客  

秋日凄且厉百卉具已腓爰以履霜节登高饯将归寒风冐山泽游云倐无依洲渚思绵邈风水互乖违瞻夕欲良防离言聿云悲晨鸟暮来还悬车敛余晖逝止判殊路旋驾怅迟迟目送回舟远情随万化遗  

始作镇军防军经曲阿作  

弱龄寄事外委怀在琴书被褐欣自得屡空常晏如时来茍防会宛辔憇通衢投策命晨装暂与园田踈眇眇孤舟逝绵绵归思纡我行岂不遥登降千里余目倦川途异心企山泽居望云慙高鸟临水愧游鱼真想初在襟谁谓形迹拘聊且凭化迁终返班生庐  

辛丑嵗七月赴假还江陵夜行涂口作  

闲居三十载遂与尘事防诗书敦宿好林园无俗情如何舍此去遥遥至南荆叩枻新秋月临流别友生凉风起将夕夜景湛虚明昭昭天宇濶晶晶川上平怀役不遑寐中宵尚孤征商歌非吾事依依在耦耕投冠旋旧墟不为好爵萦养真衡茅下庶以善自名  

乙已嵗三月为建威防军使都经钱溪  

我不践斯境嵗月好已积晨夕看山川事事悉如昔防雨洗高林清飚矫云翮眷彼品物存义风都未隔伊余何为者勉励从兹役一形似有制素襟不可易园田日梦想安得久离析终怀在归舟谅哉宜霜栢  

咏二踈  

大象转四时功成者自去借问衰周来防人得其趣游目汉廷中二踈复此举高啸返旧居长揖储君傅饯送倾皇朝华轩盈道路离别情所悲余荣何足顾事胜感行人贤哉岂常誉厌厌闾里欢所营非近务促席延故老挥觞道平素问金终寄心清言晓未悟放意乐余年遑恤身后虑谁云其人亡久而道弥着  

桃花源诗  

晋太元中武陵人捕鱼为业縁溪行忘路之远近忽逢桃花林夹岸数百歩中无杂树芳草鲜美落英缤纷渔人甚异之复前行欲穷其林林尽水源便得一山山有小口髣髴若有光便舍船从口入初极狭才通人复行数十歩豁然开朗土地平旷屋舍俨然有良田美池桑竹之属阡陌交通鸡犬相闻其中往来种作男女衣着悉如外人黄髪垂髫并怡然自乐见渔人乃大惊问所从来具荅之便要还家设酒杀鸡作食村中闻有此人咸来问讯自云先世避秦时乱率妻子邑人来此絶境不复出焉遂与外人间隔问今是何世乃不知有汉无论魏晋此人一一为具言所闻皆叹惋余人各复延至其家皆出酒食停数日辞去此中人语云不足为外人道也既出得其船便扶向路处处志之及郡下诣太守説如此太守即遣人随其往寻向所志遂迷不复得路南阳刘子骥髙尚士也闻之欣然亲往未果寻病终后遂无问津者  

嬴氏乱天纪贤者避其世黄绮之商山伊人亦云逝往迹浸复湮来迳遂芜废相命肄农耕日入从所憇桑竹垂余防菽稷随时艺春蚕收长丝秋熟靡王税荒路暧交通鸡犬互鸣吠爼豆犹古法衣裳无新制童孺纵行歌斑白欢游诣草荣识节和木衰知风厉虽无纪历志四时自成嵗怡然有余乐于何劳智慧竒踪隐五百一朝敞神界淳薄既异源旋复还幽蔽借问游方士焉测尘嚣外愿言蹑轻风高举寻吾契  

九日闲居  

余闲居爱重九之名秋菊盈园而持醪靡由空服九华寄懐于言  

世短意常多斯人乐久生日月依辰至举俗爱其名露凄暄风息气彻天象明往燕无遗影来雁有余声酒能祛百虑菊为制颓龄如何蓬庐士空视世运倾尘爵耻虚罍寒华徒自荣敛襟独闲謡缅焉起深情栖迟固多娱淹留岂无成  

归田园居五首  

少无适俗韵性本爱丘山误落尘网中一去三十年羁鸟恋旧林池鱼思故渊开荒南野际守拙归园田方宅十余畆草屋八九间榆栁防后园桃李罗堂前暧暧远人村依依墟里狗吠深巷中鸡鸣桑树颠戸庭无尘杂虚室有余闲久在樊笼里复得返自然  

野外罕人事穷巷寡轮鞅白日掩荆扉虚室絶尘想时复墟曲中披草共来往相见无杂言但道桑麻长桑麻日已长我土日已广常恐霜霰至零落同草莽  

种豆南山下草盛豆苗稀晨兴理荒秽带月荷锄归道狭草木长夕露沾我衣衣沾不足惜但使愿无违久去山泽游浪莽林野娱试携子侄辈披榛步荒墟徘徊丘垄间依依昔人居井灶有遗处桑竹残朽株借问采薪者此人皆焉如薪者向我言死没无复余一世异朝市此语真不虚人生似幻化终当归空无  

怅恨独策还﨑岖历榛曲山涧清且浅遇以濯吾足漉我新熟酒只鸡招近局日入室中闇荆薪代明烛欢来苦夕短已复至天旭  

诸人共游周家墓栢下  

今日天气佳清吹与鸣弹感彼栢下人安得不为欢清歌散新声緑酒开芳顔未知明日事余襟良已殚  

移居二首  

昔欲居南村非为卜其宅闻多素心人乐与数晨夕怀此颇有年今日从兹役敝庐何必广取足蔽牀席隣曲时时来抗言谈在昔竒文共欣赏疑义相与析  

春秋多佳日登高赋新诗过门更相呼有酒斟酌之农务各自归闲暇辄相思相思则披衣言笑无厌时此理将不胜无为忽去兹衣食当须纪力耕不吾欺  

癸卯嵗始春怀古田舍二首  

在昔闻南畆当年竟未践屡空既有人春兴岂自免夙装晨吾驾啓涂情已缅鸟弄欢新节泠风送余善寒竹被荒蹊地为罕人远是以植杖翁悠然不复返即理愧通识所保讵乃浅  

先师有遗训忧道不忧贫瞻望邈难逮转欲志常勤秉耒欢时务解顔劝农人平畴交远风良苗亦怀新虽未量嵗功即事多所欣耕种有时息行者无问津日入相与归壶浆劳近隣长吟掩柴门聊为陇畆民  

已酉嵗九月九日  

靡靡秋已夕凄凄风露交蔓草不复荣园木空自凋清风澄余滓杳然天界高哀蝉无归响丛雁鸣云霄万化相寻绎人生岂不劳从古皆有没念之中心焦何以称我情浊酒且自陶千载非所须聊以永今朝  

庚戌嵗九月中于西田获早稻  

人生归有道衣食固其端孰是都不营而以求自安开春理常业嵗功聊可观晨出肆防勤日入负耒还山中饶霜露风气亦先寒田家岂不苦弗获辞此难四体诚乃疲庶无异患干盥濯息檐下斗酒散襟顔遥遥沮溺心千载乃相闗但愿长如此躬耕非所叹  

饮酒  

余闲居寡欢兼此夜已长偶有名酒无夕不饮顾影独尽忽焉复醉既醉之后辄题数句自娱纸墨遂多辞无诠次聊命故人书之以为欢笑尔  

衰荣无定在彼此更共之邵生瓜田中宁似东陵时寒暑有代谢人道每如兹逹人解其会逝将不复疑忽与一觞酒日夕欢相持  

积善云有报夷叔在西山善恶茍不应何事立空言九十行带索饥寒况当年不赖固穷节百世当谁传道丧向千载人人惜其情有酒不肯饮但顾世间名所以贵我身岂不在一生一生能复防倐如流电惊鼎鼎百年内持此欲何成  

栖栖失羣鸟日暮犹独飞徘徊无定止夜夜声转悲厉响思清远去来何依依自植孤生松敛翮遥来归劲风无荣木此防独不衰托身已得所千载不相违  

结庐在人境而无车马喧问君何能尔心远地自偏采菊东篱下悠然见南山山气日夕佳飞鸟相与还此中有真意欲辨已忘言  

秋菊有佳色裛露掇其英泛此忘忧物远我遗世情一觞虽独进杯尽壶自倾日入羣动息归鸟趋林鸣啸傲东轩下聊复得此生  

青松在东园众草没竒姿凝霜殄异类卓然见高枝连林人不觉独树众乃竒提壶挂寒柯远望时复为吾生幻梦问何事绁尘羁  

清晨闻叩门倒裳往自开问子为谁欤田父有好怀壶浆远见候疑我与时乖防缕茅檐下未足为高栖一世皆尚同愿君汨其泥深感父老言禀气寡所谐纡辔诚可学违已讵非迷且共欢此饮吾驾不可回  

有客常同止趣舍邈异境一士长独醉一夫终年醒醒醉还相笑发言各不领规规一何愚兀傲差若頴寄言酣中客日没烛当炳  

子云性嗜酒家贫无由得时赖好事人载醪祛所惑觞来为之尽是谘无不塞有时不肯言岂不在伐国仁者用其心何尝失显黙  

羲皇去我久举世少复真汲汲鲁中叟弥缝使其淳凤鸟虽不至礼乐暂得新洙泗辍防响漂流逮狂秦诗书复何罪一朝成灰尘区区诸老翁为事诚殷勤如何絶世下六籍无一亲终日驰车走不见所问津若复不快饮空负头上巾但恨多谬误君当恕醉人  

拟古  

仲春遘时雨始雷发东隅众蛰各濳骇草木纵横舒翩翩新来燕双双入我庐先巢固尚在相将还旧居自从分别来门庭日荒芜我心固匪石君情定何如  

迢迢百尺楼分明望四荒暮作归云宅朝为飞鸟堂山河满目中平原独茫茫古时功名士慷慨争此塲一旦百嵗后相与还北邙松栢为人伐高坟互低昻頽基无遗主游魂在何方荣华诚足贵亦复可怜伤  

东方有一士被服常不完三旬九遇食十年着一冠辛苦无此比常有好容顔我欲观其人晨去越河闗青松夹路生白云宿檐端知我故来意取琴为我弹上弦惊别鹤下弦操孤鸾愿留就君住从今至嵗寒  

日暮天无云春风扇防和佳人美清夜逹曙酣且歌歌竟长叹息持此感人多皎皎云间月灼灼叶中华岂无一时好不久当如何  

少时壮且厉抚劒独行游谁言行游近张掖至幽州饥食首阳薇渴饮易水流不见相知人惟见古时丘路边两高坟伯牙与庄周此士难再得吾行欲何求  

杂诗  

白日沦西河素月出东岭遥遥万里辉荡荡空中景风来入房戸夜中枕席冷气变悟时易不眠知夕永欲言无余和挥杯劝孤影日月掷人去有志不复骋念此怀悲凄终晓不能静  

忆我少壮时无乐自欢豫猛志逸四海骞翮思远翥荏苒嵗月颓此心稍已去值欢无复娱每每多忧虑气力渐衰损转觉日不如壑舟无须防引我不得住前途当几许未知止泊处古人惜寸隂念此使人惧  

昔闻长者言掩耳每不喜奈何五十年忽已亲此事求我盛年欢一毫无复意去去转欲远此生岂再值倾家时作乐竟此嵗月驶有子不留金何用身后置  

我行未云远回顾惨风凉春燕应节起高飞拂尘梁边雁悲无所代谢归北乡离鹍鸣清池暑月经秋霜愁人难为辞遥遥春夜长  

咏贫士  

万族各有托孤云独无依暧暧空中灭何时见余晖朝霞开宿雾众鸟相与飞迟迟出林翮未夕复来归量力守故辙岂不寒与饥知音茍不存已矣何所悲  

凄厉嵗云暮拥褐曝前轩南圃无遗秀枯条盈北园倾壶絶余沥闚灶不见诗书塞座外日昃不遑研闲居非陈厄窃有愠见言何以慰吾怀赖古多此贤  

袁安困积雪邈然不可干阮公见钱入即日弃其官刍藳有常温采莒足朝餐岂不实辛苦所惧非饥寒贫富当交战道胜无戚顔至徳冠邦闾清节映西闗  

仲蔚爱穷居绕宅生蒿蓬翳然絶交游赋诗颇能工举世无知者止有一刘龚此士胡独然实由罕所同介焉安其业所乐非穷通人事固以拙聊得长相从  

读山海经  

孟夏草木长绕屋树扶踈众鸟欣有托吾亦爱吾庐既耕亦已种时还读我书穷巷隔深辙颇回故人车欢言酌春酒摘我园中蔬防雨从东来好风与之俱泛览周王传流观山海图俯仰终宇宙不乐复何如  

悲从弟仲徳  

衔哀过旧宅悲泪应心零借问为谁悲怀人在九防礼服名羣从恩爱若同生门前执手时何意尔先倾在数竟未免为山不及成慈母沈哀疚二才数龄双位委空馆朝夕无哭声流尘集虚座宿草旅前庭阶除旷游迹园林独余情翳然乘化去终天不复形迟迟将回步恻恻悲襟盈  

拟挽歌辞三首  

有生必有死早终非命促昨暮同为人今旦在鬼録魂气散何之枯形寄空木娇儿索父啼良友抚我哭得失不复知是非安能觉千秋万嵗后谁知荣与辱但恨在世时饮酒不得足  

在世无酒饮今但湛空觞春醪生浮蚁何时更能尝肴案盈我前亲旧哭我傍欲语口无音欲视眼无光昔在高堂寝今宿荒草乡一朝出门去归来夜未央  

荒草何茫茫白杨亦萧萧严霜九月中送我出远郊四面无人居高坟正嶣嶤马为仰天鸣风为自萧条幽室一已闭千年不复朝千年不复朝贤逹将奈何向来相送人各自还其家亲戚或余悲他人亦已歌死去何所道托体同山阿  

殷仲文  

南州相公九井作  

四运虽鳞次理化各有凖独有清秋日能使高兴尽景气多明远风物自凄爽籁惊幽律哀壑叩虚牝嵗寒无早秀浮荣甘夙陨何以标贞脆薄言寄松菌哲匠感萧晨肃此尘外轸广筵散泛爱逸爵纡胜引伊余乐好仁惑祛吝亦冺猥首阿衡朝将贻匈奴哂  

谢混  

游西池  

悟彼蟋蟀唱信此劳者歌有来岂不疾良游常蹉跎逍遥越城肆愿言屡经过回阡被陵阙高台眺飞霞惠风荡繁囿白云屯曾阿景昃鸣禽集水木湛清华褰裳顺兰沚徙倚引芳柯美人愆嵗月迟暮独如何无为牵所思南荣戒其多  

湛方生  

庐山神仙诗  

序曰寻阳有庐山者盘其彭蠡之西其崇标峻极辰光隔辉幽涧澄深积清百仞若乃絶阻重险非人迹之所游窈窕冲深常含霞而贮气真可谓神明之区域列真之苑囿矣太元十一年有樵采其阳者于时鲜霞褰林倾晖映岫见一沙门披法服独在岩中俄顷振裳挥锡凌岩直上排丹霄而轻举起九折而一指既白云之可乗何帝乡之足逺哉穷目苍苍翳然灭迹诗曰  

吸风圃饮露丹霄室宅五岳宾友松乔解缨复褐辞朝归薮门不容轩宅不盈畆茂草笼庭滋兰拂牖开櫺攸瞻坐对川阜心焉孰托托非空有素构易抱根难朽即之匪远可以长久  

帆入南湖  

彭蠡纪三江庐岳王众阜白沙浄川路青松蔚岩首此水何时流此山何时有人运互推迁兹器独长久悠悠宇宙中古今迭先后  

天晴诗  

屏翳寝神辔飞防收灵扇青天莹如镜凝津平如研落帆修江渚悠悠极长眄清气朗山壑千里遥相见  

游园咏  

谅兹境之可怀究川阜之竒势水穷清以彻鉴山隣天而无际乘初霁之新景登北馆以悠瞩对荆门之孤阜傍鱼阳之秀岳乘夕阳而含咏杖轻策以行游袭秋兰之流芬幕长椅之森修任缓步以升降历丘墟而四周智无涯而难恬性有方而易适差一毫而遽乖徒理存而事隔故羁马思其华林笼雉想其臯泽矧流客之归思岂可防于畴昔  

苏彦  

七月七日咏织女  

火流凉风至少昊协素藏织女思北沚牵牛叹南阳时来嘉庆集整驾巾玉箱琼佩垂藻蕤雾裾结云裳金翠耀华辎軿辕散流芳释辔紫防庭解衿碧琳堂欢防未及究晨晖照扶桑仙童唱清道盘螭起腾骧怅怅一宵促迟迟别日长  

陆冲  

杂诗二首  

命驾遵长途绵邈途难寻我行亦何艰山川阻且深洿泽无夷轨重峦有层隂零雨淹中路云蔽高岑俯悼孤行兽仰叹偏翔禽空谷回倒景流风漂哀音羁旅淹留久怅望愁我心  

肆观野原外放心希太和景岳造天汉丰林冐重阿清芬乘风散藻映渌波  

张骏  

东门行  

勾芒御春正衡纪运玉琼明庶起祥风和气翕来征庆云防八极甘雨润四坰昊天降灵泽朝日耀华精嘉苗布原野百卉敷时荥鸠鹊与鹙黄间闗相和鸣菉萍覆灵沼香花扬芳馨春游诚可乐感此白日倾休否有终极落叶思本茎临川悲逝者节变动中情  

支遁  

四月八日赞佛诗  

三春迭云谢首夏含朱明祥祥令日泰朗朗夕清菩萨彩灵和眇然因化生四王应期来矫掌承玉形飞天鼔弱罗腾櫂散芝英绿澜颓龙首缥蘂翳流泠芙蕖育神葩倾柯献朝荣芬津霈四境甘露凝玉瓶珍祥盈四八黄曜紫庭感降非情想恬怕无所营根泯灵府神条秀形名圆光朗东旦金姿艶春精含和总八音吐纳流芳馨迹随因溜浪心与太虚防六度啓穷俗八解濯世缨慧泽融无外空同忘化情  

五月长斋诗  

炎精育仲气朱离吐凝阳广汉潜凉变凯风乘和翔令月肇清斋徳泽润无疆四部钦嘉期洁己升云堂静宴和春晖夕阳厉秋霜萧条咏林泽恬愉味城傍逸容研冲赜防防运宫商匠者握神标乘风吹芳渊汪道行深婉婉化理长亹亹维摩虚徳音畅游方罩窂妙倾絶致由近藏略略防容简八言振道纲掇烦练陈句临危折婉章浩若惊飚散冋若挥夜光寓言岂所托意得筌自丧霑濡妙习融靡靡轻尘亡萧索情牖頽寥朗神轩张谁谓防津遐一悟可以航愿为海游师櫂柂入沧浪腾波济漂客归会道场  

八闗斋诗三首  

问与何骠骑期当为合八闗斋以十月二十二日集同意者在吴县土山墓下三日清晨为斋始道士白衣凡二十四人清和肃穆莫不静畅至四日朝众贤各去余既乐野室之寂又有掘药之懐遂便独住于是乃挥手送归有望路之想静拱虚房悟外身之真登山采药集岩水之娱遂援笔染翰以慰二三之情  

建意营法斋里仁契朋俦相与期良晨沐浴造闲丘穆穆升堂贤皎皎清心修窈窕八闗客无楗自绸缪寂黙五习真亹亹励心柔法鼔进三劝激切清训流凄怆愿济阖堂皆同舟明明表圣应此童防求存诚夹室里三界赞清休嘉祥归宰相蔼若庆云浮  

三晦启前朝双忏暨中夕鸣禽戒朗旦备礼寝役萧索庭宾离飘飖随风适踟蹰岐路隅挥手谢内析轻轩驰中田习习陵电击息心投佯步零零振金策引领望征人怅恨孤思积咄矣形非我外物固已寂吟咏归虚房守真玩幽赜虽非一往游且以闲自释  

靖一潜蓬庐愔愔咏初九广莫排林篠流飚洒隙牖从容遐想逸采药登崇阜﨑岖升千寻萧条临万畆望山乐荣松瞻泽哀素栁解带长陵岥婆娑清川右泠风解烦怀寒泉濯温手寥寥神气畅钦若盘春薮逹度防三才恍惚丧神偶游观同隐丘愧无连化肘  

咏怀诗五首  

傲兀乘尸素日往复月旋弱丧困风波流荡逐物迁中路高韵益窈窕钦重重在何许采真游理间茍简为我养逍遥使我闲寥亮心神莹含虚映自然亹亹沈情去彩彩冲怀鲜踟蹰观象物未始见牛全毛鳞有所贵所贵在忘筌  

端坐隣孤影渺罔思劬偃蹇收神辔领畧综名书涉老咍双披庄玩太初咏发清风集触思皆恬愉俯欣质文蔚仰悲二匠徂萧萧柱下迥寂寂防邑虚廓矣千载事消液归空无无矣复何伤万殊归一途道会贵防想罔象掇珠怅怏浊水际防忘映清渠反鉴归澄漠容与含道符心与理理密形与物物疎萧索人事去独与神明居  

晞阳熙春圃悠缅叹时往感物思所托萧条逸韵上尚想天台峻髣髴岩阶仰泠风洒兰林管濑奏清响霄崖育灵蔼神蔬含润长丹砂暎翠濑芳芝曜五爽苕苕重岫深寥寥石室朗中有寻化士外身解世网抱朴镇有心挥拂无想隗隗形崖颓冋冋神宇敞宛转元造化缥瞥隣大象愿投若人踪高步振策杖  

闲邪托静室寂寥虚且真逸想流岩阿朦胧望幽人慨矣风济皎皎离染纯时无问道者行歌将何因灵溪眇惊浪四岳防埃尘余将游其嵎解驾辍飞轮芳泉代甘醴山果兼时珍修林畅轻迹石宇庇防身崇虚习本照损无归昔神暧暧烦情故零零冲气新近非域中客远非世外臣憺怕无为徳孤哉自有隣  

坤基葩简秀干光流易頴神理速不疾道会无陵骋超超介石人握揽机领余生一何散分不谘天挺沈无防到韵变不扬蔚炳冉冉年往逡悠悠化期永翘首希津想登故未正生途虽十三日已造死境愿得无身道高栖冲黙靖  

述怀诗二首  

翔鸾鸣昆崿逸志腾防虚惚怳回灵翰息肩栖南嵎濯足戏流澜采练衔神蔬高吟潄芳醴颉颃登神梧萧萧猗明翩眇眇育清躯长想运夷倾首俟灵符河清诚可期戢翼令人劬  

总角敦大道弱冠弄双逡巡释长罗高步寻帝先妙损阶老忘怀浪濠川逹观无不可吹累皆自然穷理增灵薪昭昭神火传熙怡安冲漠优游乐静闲膏腴无爽味婉娈非雅弦恢心委形度亹亹随化迁  

咏利城山居  

五岳盘神基四渎涌查津动求目方智黙守标静仁茍不宴出处托好有常因寻元存终古洞往想逸民玉洁箕岩下金声濑沂滨卷华藏纷雾振褐拂埃尘迹从尺蠖屈道与腾龙伸峻无单豹伐分非首阳真长啸归林岭潇洒任陶钧  

惠远  

庐山东林杂诗  

崇岩吐清气幽岫栖神迹希声奏羣籁响出山溜滴有客独防游径然忘所适挥手抚云门灵闗安足辟流心叩扄感至理弗隔孰是腾九霄不奋冲天翮妙同趣自均一悟超三益  

报罗什偈一首  

本端竟何从起灭有无际一防涉动境成此颓山势惑相更相乘触理自生滞因縁虽无主开途非一世时无悟宗匠谁谓握契末问尚悠悠相与期暮嵗  

庐山诸道人  

游石门诗  

石门在精舍南十余里一名障山基连大岭体絶众阜辟三泉之防并立而开流倾岩映其上防形表于自然故因以为名此虽庐山之一隅实斯地之竒观皆传之于旧俗而未覩者众将由悬濑险峻人兽迹絶迳回曲阜路阻行难故罕经焉释法师以隆安四年仲春之月因咏山水遂振锡而游于时交徒同趣三十余人咸拂衣晨征怅然増兴虽林壑幽邃而开涂竞进虽乘危履石并以所悦为安既至则援木寻葛历险穷崖猿臂相引仅乃造极于是拥胜倚岩详观其下始知七岭之美蕴竒于此双阙对峙其前重岩映带其后峦阜周回以为障崇岩四营而开宇其中则有石台石池宫馆之象触类之形致可乐也清泉分流而合注渌渊镜浄于天池文石发彩焕若披面柽松芳草蔚然光目其为神丽亦已备矣斯日也众情奔悦瞩览无厌游观未久而天气屡变岩雾尘集则万象隠形流光回照则众山倒影开阖之际状有灵焉而不可测也乃其将登则翔禽拂翮鸣猿厉响归云回驾想羽人之来仪哀声相和若音之有寄虽髣髴犹闻而神以之畅虽乐不期欢而欣以永日当其冲豫自得信有味焉而未易言也退而寻之夫岩谷之间防物无主应不以情而开兴引人致深若此岂不以虚明朗其照闲邃笃其情耶并三复斯谈犹昧然未尽俄而太阳告夕所存已往乃悟幽人之览逹恒物之大情其为神趣岂山水而已哉于是徘徊崇岭流目四瞩九江如带丘阜成垤因此而推形有巨细智亦宜然乃喟然叹宇宙虽遐古今一契灵鹫邈矣荒途日隔不有哲人风迹谁存应深悟逺慨焉长懐各欣一遇之同欢感良辰之难再情发于中遂共咏之云尔  

超兴非有本理感兴自生忽闻石门游竒唱发幽情褰裳思云驾望崖想曾城驰步乘长岩不觉质有轻矫首登灵阙眇若凌太清端坐运虚论转彼中经神仙同物化未若两俱防  

帛道猷  

陵峯采药触兴为诗  

连峯数千里修林带平津云过远山翳风至梗荒榛茅茨隐不见鸡鸣知有人闲步践其径处处见遗薪始知百代下故有上皇民  

谢道韫  

登山  

峩峩东岳高秀极冲青天岩中间虚宇寂寞幽以非工复非匠云构发自然气象尔何物遂令我屡迁逝将宅斯宇可以尽天年  

拟嵇中散咏松  

遥望山上松隆冬不能凋愿想游下憇瞻彼万仞条腾跃未能升顿足俟王乔时哉不我与大运宁飘飖  

桃叶  

荅圑扇歌三首  

七寳画圑扇粲烂明月光与郎却暄暑相忆莫相忘青青林中竹可作白圑扇动揺郎玉手因风托方便圑扇复团扇持许自障面憔悴无复理羞与郎相见  

独漉篇  

独漉独漉水深泥浊泥浊尚可水深杀我雍雍双雁游戏田畔我欲射雁念子孤散翩翩浮萍得风揺轻我心何合与之同并空牀低帷谁知无人夜衣锦绣谁别伪真刀鸣箾中倚牀无施父寃不报欲活何为猛猛斑斑游戏山间虎欲囓人不避豪贤  

晋白纻舞歌诗  

轻躯徐起何洋洋高举两手白鹄翔宛若龙转乍低昻凝停善睐容仪光如推若引留且行随世而变诚无方舞以尽神安可忘晋世方昌乐未央质如轻云色如银爱之遗谁赠佳人制以为袍余作巾袍以光躯巾拂尘丽服在御会佳宾醪醴盈樽美且淳清歌徐舞降祗神四座欢乐胡可陈  

双袂齐举鸾凤翔罗裠飘飖昭仪光趋步生姿进流芳鸣弦清歌及三阳人生世间如电过乐时每少苦日多幸及良辰耀春华齐倡献舞赵女歌羲和驰景逝不停春露未晞严霜零百草凋索花落英蟋蟀吟牖寒蝉鸣百年之命忽若倾早知迅速秉烛行东造扶桑游紫庭西至昆仑戏曾城  

吴声歌曲  

子夜歌  

始欲识郎时两心望如一理丝入残机何悟不成匹前丝断纒绵意欲结交情春蚕易感化丝子已复生郎为傍人取负侬非一事攡门不安横无复相闗意我念欢的的子行由豫情雾露隐芙容见莲不分明昔别雁集渚今还燕巢梁敢辞嵗月久但使逢春阳  

杂曲歌辞  

西洲曲  

忆梅下西洲折梅寄江北单衫杏子红双鬓鸦雏色西洲在何处两桨桥头渡日暮伯劳飞风吹乌臼树树下即门前门中露翠钿开门郎不至出门采红莲采莲南塘秋莲花过人头低头弄莲子莲子青如水置莲怀袖中莲心彻底红忆郎郎不至仰首望飞鸿鸿飞满西洲望郎上青楼楼高望不见尽日栏干头栏干十二曲垂手明如玉卷帘天自高海水揺空绿海水梦悠悠君愁我亦愁南风知我意吹梦到西洲  

东飞伯劳歌  

东飞伯劳西飞燕黄姑织女时相见谁家儿女对门居阖顔发照里闾南窗北牖桂月光罗帷绮帐脂粉香女儿年防十五六窈窕无双顔如玉三春已暮花从风空留可怜谁与同  

乐辞  

绣幙围风香耳节朱丝桐不知理何事浅立经营中爱惜加穷袴妨闲托守宫今日牛羊上丘陇当年近前面发红  

休洗红二首  

休洗红洗多红色淡不惜故缝衣记得初按茜人夀百年能防何后来新妇今为姿  

休洗红洗多红在水新红裁作衣旧红畨作里回黄转绿无定期世事返复君所知  

襄阳儿童歌  

山公出何许往至高阳池日夕倒载归酩酊无所知时时能骑马倒着白接防举鞭向葛疆何如并州儿  

武陵人歌  

黄阁武陵记曰有緑萝山侧岩垂水悬萝百里许得明月池碧潭镜澈百尺见底素岩若雪松如挿翠流风叩柯有丝桐之韵土人为之歌曰  

仰兹山兮迢迢层石构兮嵯峨朝日丽兮阳岩落景梁兮隂阿鄣壑兮生音吟籁兮相和敷芳兮绿林恬淡兮润波乐兹潭兮安流缓尔櫂兮咏歌  

## 石仓历代诗选卷五  

明　曹学佺　编  

宋诗  

文帝  

登景阳楼  

崇堂临万雉层楼跨九成瑶轩笼翠幌组幙翳云屏阶上晓露洁林下夕风清蔓藻嬛绿叶芳兰紫茎极望周天险留察浃神京交渠纷绮错列植发华英  

北伐  

季文鉴祸先辛生识机始崇眷非无徴兴废要有以自昔沦中畿倐焉盈百祀不覩南云隂但见胡尘起乱极治方形涂泰由积否方欲除遗氛矧乃秽边鄙眷言悼斯民纳隍良在已逝将振纲一麾同文轨  

孝武帝  

丁督护歌  

闻欢去北征相送直渎浦只有泪可出无复情可吐督护初征时侬亦恶闻许愿作石尤风四面断行旅  

自君之出矣  

自君之出矣金翠闇无精思君如日月回还昼夜生  

游覆舟山  

束发好怡衍弱冠颇流薄素想终勿倾聿来果丘壑层峯亘天维旷渚绵地络逢臯列神苑遭坛树仙阁松墱含青晖荷源煜彤烁川界泳游鳞岩庭响鸣鹤  

登作乐山  

修路轸孤辔竦石顿飞辕遂登千寻首表里望丘原屯扰风穴积水溺云根汉潦吐新波楚山带旧苑壤草凌故国拱木秀頽垣目极情无留客思空已繁  

登鲁山  

解帆憩通渚息徒凭椒丘粤值风景和升高从远眸纪郢穷西路湘梦极南流杳哉汉隂水浩焉江界修  

济曲阿后湖  

宵登毘陵路旦过云阳郛平湖旷津济菰渚迭明芜和风翼归采夕氛晦山嵎惊澜翻鱼藻頳霞照桑榆  

与庐陵王绍别  

连嵗矜离心今兹幸良集信宿穷晨暮开顔披所戢未尽欢娱怀已伤岐路及舳舻引江介飞旌背京邑悄扰徒旅戒圑栾流景入迟迟分手念登路泣  

拜衡阳文王义季墓  

昧旦凭行轼濡露及山庭投步矜履蹈举目增凄清轺路灭归轸沦闼负重扄深松朝已雾幽隧宴未明长杨敷晩素宿草披初青哀往起沈泉追爱恸中情竹帛凭年远世范随代倾  

七夕  

白日倾晩照月升初光炫炫叶露满肃肃庭风扬瞻言天汉幽期济河梁服箱从防轺纨绮阙成章解带遽廻轸谁云秋夜长爱聚双情欸念离两心伤  

初秋  

夏尽炎气防火息凉风生绿草未倾色白露已盈庭远视秋云发近听寒蝉鸣运移矜物化川上感余情  

秋夜  

局景薄西隅升月照东垂肃肃风盈幕露倾枝侧闻飞壶急坐见河宿移覩辰念节变感物矜乖离  

江夏王义恭  

艳歌行  

江南游湘妃窈窕汉滨女淑问流古今兰音郑楚瑶顔映长川善服照通浒求思望襄澨叹息对衡渚中情未相感搔首增企予悲鸿失良匹俯仰恋俦侣徘徊忘寝食羽翼不能举倾首伫春鷰为我津辞语  

游子移  

三河游荡子丽顔迈荆寳携持玉柱筝怀挟忘忧草绸缪甘泉中驰逐邯郸道春服候时制秋纨迎凉造珍魄晖素腕玉迹满襟抱常叹乐日宴恒悲欢不早挥吹传旧美趋謡尽新好仲尼为辍餐秦王足倾倒  

自君之出矣  

自君之出矣笥锦废不开思君如清风晓夜常徘徊  

登景阳楼  

丹墀设金屏瑶榭陈玉牀温宫冬开燠清殿夏含霜弱蘂布遐馥轻叶振远芳弥望少无际肆睇周华疆象阙对驰道飞防瞩方塘邸寺送晖曜槐栁自成行通川溢轻舻长街盈方箱顾此爝火防胡顔厠天光  

彭城戏马台集  

骋骛辞南京弭节憩东楚懿蕃重遐望兴言集僚侣于役未云淹时迁变溽暑眷恋江水流回首独延伫  

南平王铄  

三妇艳诗  

大妇裁雾縠中妇牒冰练小妇端清景含歌登玉殿丈人且徘徊临风伤流霰  

拟行行重行行  

陵长道遥遥行远之回车背京里挥手从此辞堂上流尘生庭中绿草滋寒螀翔水曲秋依山基芳年有华月佳人无还期日夕凉风起对酒长相思悲发江南调忧委子衿诗卧觉明灯晦坐见轻纨缁泪容不可饰幽镜难复治愿垂薄暮景照妾桑榆时  

拟明月何皎皎  

落宿半遥城浮云蔼层阙玉宇来清风罗帐延秋月结思想伊人沈忧怀明发谁为客行久屡见流芳歇  

代收泪就长路  

耸辔高陵曲挥袂广川濆黄尘昏白日悲风起浮云萧条万里别契濶三秋分时往从朝露年来惊夕氲徘徊去芳节依迟从远军  

过历山湛长史草堂  

兹岳蕴虚诡凭览趣亦赡九峯相接连五渚逆萦浸层阿疲且引絶岩畅方禁溜众夏更寒林交昼常防伊余久淄湼复得味恬淡愿逐安期止于焉惬高枕  

秋歌  

昊天清且高秋气发初凉白露下防津明月流素光凝烟泛城阙凄风入轩房朱华先零落绿草就芸黄纤罗还笥箧轻纨改衣裳  

何承天  

芳树篇  

芳树生北庭丰隆正徘徊翠頴陵冬秀红葩迎春开佳人闲幽室惠心婉以谐兰房掩绮幌绿草被长阶日夕游云际归禽命同栖皓月盈素景凉风拂中闺哀弦理虚堂要妙清且凄啸歌流激楚伤此硕人怀梁尘集丹帷防飚扬罗袿岂怨嘉时暮徒惜良愿乖  

顔延之  

车驾幸京口侍游蒜山作  

元天高北列日观临东溟入河起阳峡践华因削成岩险去汉宇襟衞徙吴京流池自化造山闗固神营园县极方望邑社总地灵宅道炳星纬诞曜应辰明睿思纒故里巡驾市旧坰陟峯腾辇路寻云抗瑶甍春江壮风涛兰野茂荑英宣游下济穷远凝圣情岳滨有和会祥习在卜征周南悲昔老留滞感遗氓空食疲廊肆反税事岩耕  

夏夜呈从兄散骑车长沙  

炎天方埃郁暑宴阕尘纷独静阙偶坐临堂对星分侧听风薄木遥睇月开云夜蝉当夏急隂虫先秋闻嵗候初过半荃蕙岂久芬屏居恻物变慕类抱情殷九逝非空思七襄无成文  

和谢监灵运  

弱植慕端操窘步惧先迷寡立非择方刻意借穷栖伊昔遘多幸秉笔侍两闺虽慙丹雘施未谓素暌徒遭良时诐王道奄昬霾人神幽明絶朋好云雨乖吊屈汀洲浦谒帝苍山蹊倚岩听绪风攀林结留荑跂予间衡峤曷月瞻秦稽皇圣昭天徳丰泽振沈泥惜无雀雉化何用充海淮去国还故里幽门树蓬藜采茨葺昔宇翦棘开旧畦物谢时既宴年往志不偕亲仁敷情眤兴玩究辞凄芬馥歇兰若清越夺琳珪尽言非报章聊用布所怀  

北使洛  

改服饬徒旅首路局险艰振楫发吴洲秣马陵楚山涂出梁宋郊道由周郑间前登阳城路日夕望三川在昔辍期运经始阔圣贤伊濲絶津济台馆无尺椽宫陛多巢穴城阙生云烟王猷升八表嗟行方暮年隂风振凉野飞云瞀穷天临涂未及引置酒惨无言隐悯徒御悲威迟良马烦游役去芳时归来屡徂諐蓬心既已矣飞薄殊亦然  

还至梁城作  

眇黙轨路长憔悴征戍勤昔迈先徂师今来后归军振策睠东路倾侧不及羣息徒顾将夕极望梁陈分故国多乔木空城凝寒云丘陇填郛郭铭志灭无文木石扄幽闼黍苗延高坟惟彼雍门子吁嗟孟尝君愚贱同埋灭尊贵谁独闻曷为久游客忧念坐自殷  

始安郡还都与张湘州登巴陵城楼作  

江汉分楚望衡巫奠南服三湘沦洞庭七泽蔼荆牧经涂延旧轨登闉访川陆水国周地险河山信重复却倚云梦林前瞻京台囿清雰霁岳阳曽晖薄澜澳凄矣自远风伤哉千里目万古陈往还百代劳起伏存没竟何氏烔介在明淑请从上世人归来艺桑竹  

秋胡诗九首  

椅梧倾高凤寒谷待鸣律影响岂不怀自远每相匹婉彼幽闲女作嫔君子室峻节贯秋霜明艳作朝日嘉运既我从欣愿自此毕  

燕居未及好良人顾有违脱巾千里外结绶登王畿戒徒在昧旦左右来相依驱车出郊郭行路正威迟存为久离别没为长不归  

嗟余怨行役三陟穷晨暮严驾越风寒解鞍犯霜露原隰多悲凉回飚卷高树离兽起荒蹊惊鸟纵横去悲哉游宦子劳此山川路  

超揺行人远宛转年运徂良时为此别日月方向除孰知寒暑积僶俛见荣枯嵗暮临空房凉风起坐隅寝兴日已寒白露生庭芜  

勤役从归愿反路遵山河昔辞秋未素今也嵗载华蚕月欢时暇桑野多经过佳人从所务窈窕援高柯倾城谁不顾弭节停中阿  

年往诚思劳路远阔音形虽为五载别相与昧平生舍车遵往路鳬藻驰目成南金岂不重聊自意所轻义心多苦调密此金玉声  

高节难久淹朅来空复辞迟迟前途尽依依造门基上堂拜嘉庆入室问何之日暮行采归物色桑榆时美人望昏至慙叹前相持  

有怀谁能已聊用申苦难离居殊年载一别阻河闗春来无时豫秋至恒早寒明发动愁心闺中起长叹惨凄嵗方宴日落游子顔  

高张生絶声急由调起自昔枉光尘结言固终始如何久为别百行諐诸已君子失明义谁与偕没齿愧彼行露诗甘之长川泛  

五君咏五首  

阮步兵  

阮公虽沦迹识密鉴亦洞沈醉似埋照寓辞类托讽长啸若怀人越礼自惊众物故不可论途穷能无恸  

嵇中散  

中散不偶世本自餐霞人形解验黙仙吐论知凝神立俗迕流议寻山洽隐沦鸾翮有时铩龙性谁能驯  

刘参军  

刘伶善闭闗怀情灭闻见鼓钟不足欢荣色岂能韬精日沈饮谁知非荒宴颂酒虽短章深衷自此见  

阮始平  

仲容青云器实禀生民秀逹音何用深识防在金奏郭奕巳心醉山公非虚觏屡荐不入官一麾乃出守  

向常侍  

向秀甘淡薄深心托毫素探道好渊观书鄙章句交吕既鸿轩攀亦凤举流连河里游恻凄山阳赋  

为织女赠牵牛  

婺女俪经星姮娥栖飞月慙无二媛灵托身侍天阙阊阖殊未晖咸池岂沐发汉隂不夕张长河为谁越虽有促防期方须凉风发虚计双曜周空迟三星没非怨杼轴劳但念芳菲歇  

归鸿  

昧旦濡和风霑露践朝晖万有皆同春鸿雁独辞归相鸣去涧泛长引发江畿皦洁登云侣连绵千里飞长怀河朔路缅与湘汉违  

辞难潮沟  

徘徊眷郊甸俛仰引单襟一涂不茍豫百虑毕来侵永怀交在昔有愿諐瑟琴写言劳者事将用慰亡簪  

谢庄  

和元日雪花应诏  

从候昭神世息燧应颂道化尽天秘凝功毕地寳笙镛流七始玉息承三造委霰下璇蕤叠雪翻琼藻积曙境寓明联蕚千里杲掩映顺云悬揺裔从风扫发贶烛侄前腾瑞光图表泽厚见身末恩逾悟生眇竦诚岱驾肃侧志梁銮矫  

七夕夜咏牛女应制  

辍机起春暮停箱动秋衿璇居照汉右芝驾肃河隂容裔泛星道逶迤济浔陆离迎宵佩倐烁望昏簪俱倾环气怨共歇浃年心珠殿釭未沬瑶庭路已深夕清岂淹拂辉无久临  

游豫章西观洪崖井  

幽愿平生积野好歳月弥舍簪神区外整褐灵乡垂林远炎天隔山深白日亏游隂腾鹄岭飞清起凤池隐爱松霞被容与涧烟移将遂丘中性结驾终在斯  

自浔阳至都集道里名为诗  

山经亟旋览水牒勌敷寻稽榭诚淹留烟台信遐临翔州凝寒气秋浦结清隂高湖旷遥遥南陵深青溪如委黛黄沙似舒金观道雷池侧访徳茅堂隂鲁显阙防迹秦良灭芳音讯远博望崖采赋梁山岑崇馆非陈宇茂苑岂旧林  

北宅秘园  

夕天霁晩气轻霞澄暮隂防风清幽幌余日照青林收光渐窗歇穷园自荒深绿池翻素景秋槐响寒音伊人傥同爱弦酒共栖寻  

怀园引  

鸿飞从万里飞飞河岱起辛勤越霜雾联翩遡江汜去旧国违旧乡旧海悠且长回首瞻东路延翮向秋方登楚都入楚闗楚地萧瑟楚山寒嵗去冰未巳春来雁不还风肃幌兮露濡庭汉水初绿栁叶青朱光霭霭云英英离禽喈喈又晨鸣菊有秀兮松有蕤忧来年去容发衰流隂逝景不可追临堂危坐怅欲悲试托意向芳荪心绵绵兮属荒樊想绿苹兮既冐沼念幽兰兮已盈园夭桃晨暮发春莺旦夕喧青苔芜石路宿草尘篷门  

山夜忧  

庭光尽山明归流风乘轩卷明月縁河飞涧鸟鸣兮夜蝉清橘露靡兮蕙烟轻凌别浦兮值泉跃经乔木兮遇猨惊南臯别鹤行伫汉东隣孤管入青天沈疴白髪共急日朝露过隟讵赊年年既去兮发不还金膏玉液岂留顔回舲拓绳戸收棹掩荆闗  

谢灵运  

长歌行  

倐烁夕星流昱奕朝露圑粲粲乌有停岂蹔安徂龄速飞电頽节骛惊湍览物起悲绪顾已识忧端朽貌改鲜色悴容变柔顔亹亹衰期迫靡靡壮志防既慙臧孙慨复愧杨子叹寸隂果有逝尺素竟无观幸赊道念戚且取长歌观  

折杨栁行二首  

郁郁河边树青青野田草舍我故乡客将适万里道妻妾牵衣衿抆泪沾怀抱还拊幼童子顾托兄与嫂辞诀未及终严驾一何早负笮引文舟饥渇常不饱谁令尔贫贱咨嗟何所道  

骚屑出穴风挥霍见日雪飕飕无久揺皎皎防时洁未觉泮春冰已复谢秋节空对尺素迁独视寸隂灭否桑未易系泰茅难重拔桑茅迭生运语黙寄前哲  

君子有所思行  

总驾越钟陵还顾望京畿踯躅周名都游目倦忘归市鄽无阨室世族有高闱密亲丽华苑轩甍饬通逵孰是金张乐谅由燕赵诗长夜恣酣饮穷年弄音徽盛往速露坠衰来疾风飞饮生不欢娱何以竟暮归寂寥曲肱子瓢饮疗朝饥所秉自天性贫富岂相讥  

燕歌行  

孟冬初寒节气成悲风入闺霜依庭秋蝉噪栁燕辞楹念君行役怨边城君何﨑岖久徂征岂无膏沐感鹳鸣对君不乐泪沾缨辟窗开幌弄秦筝调弦促柱多哀声遥夜明月鉴帷屏谁知河汉浅且清展转思服悲明星  

永初三年七月十六日之郡初发都  

述职期防暑理棹变金素秋防澄夕隂火旻团朝露辛苦谁为情游子值颓暮爱似庄念昔久敬曽存故如何怀土心持此谢远度李牧愧长袖郤克慙躧步良时不见遗丑状不成恶曰余亦支离依方早有慕生幸休明世亲防英逹顾空班赵氏璧徒乖魏王瓠从来渐二纪始得傍归路将穷山海迹永絶赏心悟  

隣里相送至方山  

祗役出皇邑相期憇瓯越解缆及流潮怀旧不能发析析就衰林皎皎明秋月含情易为盈遇物难可歇积疴谢生虑寡欲罕所阙资此永幽栖岂伊年嵗别各勉日新志音尘慰寂蔑  

过始宁墅  

束发怀耿介逐物遂推迁违志似如昨二纪及兹年缁磷谢清旷疲薾慙贞坚拙疾相倚薄还得静者便剖竹守沧海枉帆过旧山山行穷登顿水涉尽洄防岩峭岭稠叠洲萦渚连绵白云抱幽石绿篠清涟葺宇临回江筑观基曽巅挥手告乡曲三载期归旋且为树枌槚无令孤愿言  

七里濑  

羁心积秋晨晨积展游眺孤客伤逝湍徒旅苦奔峭石浅水潺湲日落山照曜荒林纷沃若哀禽相呌啸遭物悼迁斥存期得要妙既秉上皇心岂屑末代诮目覩严子濑想属任公钓谁谓古今殊异代可同调  

晩出西射堂  

步出西掖门遥望城西岑连障叠巘崿青翠杳深沈晓霜枫叶丹夕曛岚气隂节往慼不浅感来念已深羁雌恋旧侣迷鸟怀故林含情尚劳爱如何离赏心抚镜华缁鬓揽带缓促衿安排徒空言幽独赖鸣琴  

登池上楼  

濳虬幽姿飞鸿响远音薄霄愧云浮栖川怍渊沈进徳智所拙退耕力不任徇禄反穷海卧疴对空林衾枕昧节候褰开蹔窥临倾耳聆波澜举目眺岖嵚初景革绪风新阳改故隂池塘生春草园栁变鸣禽祁祁伤豳歌萋萋感楚吟索居易永久离羣难处心持操岂独古无闷徴在今  

游南亭  

时竟夕澄霁云归日西驰密林含余清远峰隐半规久痗昏垫苦旅馆眺郊岐泽兰渐被径芙蓉始发池未厌青春好已观朱明移戚戚感物叹星星白发垂药饵情所止衰疾忽在斯逝将候秋水息景偃旧崖我志谁与亮赏心惟良知  

游赤石进帆海  

首夏犹清和芳草亦未歇水宿淹晨暮隂霞屡兴没周览倦瀛壖况乃凌穷髪川后时安流天吴静不发扬帆采石华挂席拾海月溟涨无端倪虚舟有超越仲连轻齐组子牟眷魏阙矜名道不足适已物可忽请附任公言终然谢天伐  

登江中孤屿  

江南倦历览江北旷周旋怀新道转迥寻异景不延乱流趋正絶孤屿中川云日相辉映空水共澄鲜表灵物莫赏蕴真谁为传想像昆山姿缅邈区中缘始信安期术得尽养生年  

登永嘉绿嶂山诗  

裹粮杖轻策怀迟上幽室行源迳转远距陆情未毕澹防结寒姿圑栾润霜质涧委水屡迷林迥岩逾密眷西谓初月顾东疑落日践夕奄昏曙蔽翳皆周悉蛊上贵不事履二美贞吉幽人常坦步高尚邈难匹颐阿竟何端寂寂寄抱一恬如既已交缮性自此出  

郡东山望溟海诗  

开春献初嵗白日出悠悠荡志将愉乐瞰海庶忘忧策马步兰臯緤空息椒丘采蕙遵大薄搴若履长洲白花缟阳林紫防春流非徒不弭忘览物情弥遒萱苏始无慰寂寞终可求  

石室山诗  

清旦索幽异放舟越坰郊苺苺兰渚急藐藐苔岭高石室冠林陬飞泉发山椒虚泛径千载峥嵘非一朝乡村絶闻见樵苏限风霄防戎无远览总笄羡升乔灵域久韬隐如与心赏交合欢不容言摘芳弄寒条  

斋中读书  

昔途游京华未尝废丘壑矧乃归山川心迹双寂寞虚馆絶诤讼空庭来鸟雀卧疾丰暇豫翰墨时间作怀抱观古今寝食展戏谑既笑沮溺苦又哂子云閤执防亦以疲耕稼岂云乐万事难竝欢逹生幸可托  

种桑诗  

诗人陈条柯亦有美攘剔前修为谁故后事资纺绩常佩知方诫愧防富教益浮阳骛嘉月艺桑迨闲隙踈栏发近郛长行逹广场旷流始毖泉湎涂犹跬迹俾此将长成慰我海外役  

石壁精舍还湖中作  

昏旦变气候山水含清晖清晖能娱人游子憺忘归出谷日尚早入舟阳已防林壑敛暝色云霞收夕霏芰荷迭映蔚蒲稗相因依披拂趋南迳愉悦偃东扉虑澹物自轻意惬理无违寄言摄生客试用此道推  

登石门最高顶  

晨策寻絶壁夕息在山栖防峰抗高馆对岭临回溪长林罗戸穴积石拥阶基连岩觉路塞密竹使径迷来人忘新术去子惑故蹊活活夕流驶噭噭夜猿啼沈防岂别理守道自不擕心契九秋榦目翫三春荑居常以待终处顺故安排惜无同怀客共登青云梯  

从斤竹涧越岭溪行  

猿鸣诚知曙谷幽光未显岩下云方合花上露犹逶迤傍隈隩迢逓陟陉岘过涧既厉急登栈亦陵缅川渚屡径复乘流翫回转苹萍泛沈深菰蒲冐清浅企石挹飞泉攀林摘叶卷想见山阿人薜萝若在眼握兰勤徒结折麻心莫展情用赏为美事昧竟谁辩观此遗物虑一悟得所遣  

过白防亭诗  

拂衣遵沙垣缓步入蓬屋近涧涓密石远山映踈木空翠难强名渔钓易为曲援萝聆青崖春心自相属交交止栩黄呦呦食苹鹿伤彼人百哀嘉尔承筐乐荣悴迭去来穷通成休慽未若长踈散万事恒抱朴  

夜宿石门诗  

朝搴苑中兰畏彼霜下歇暝还云际宿弄此石上月鸟鸣识夜栖木落知风发异音同至听殊响俱清越妙物莫为赏芳醑谁与伐美人竟不来阳阿徒晞发  

南楼中望所迟客  

杳杳日西頺漫漫长路迫登楼为谁思临江迟来客与我别所期期在三五夕圆景早已满佳人殊未适即事怨暌擕感物方凄慼孟夏非长夜晦明如嵗隔瑶华未堪折兰苕已屡摘路阻莫赠问云何慰离析搔首访行人引领冀良觌  

酬从弟惠连五首  

寝瘵谢人徒灭迹入云峰岩壑寓耳目欢爱隔音容永絶赏心望长怀莫与同末路值令弟开顔披心胸心胸既云披意得咸在斯凌涧寻我室散帙问所知夕虑晓月流朝忌曛日驰悟对无厌歇聚散成分离分离别西川回景归东山别时悲已甚别后情更延倾想迟嘉音果枉济江篇辛勤风波事欸曲洲渚言洲渚既淹时风波子行迟务协华京想讵存空谷期犹复惠来章祗足搅余思傥若果归言共陶暮春时暮春虽未交仲春善游遨山桃发红蕚野蕨渐紫苞嘤鸣已悦豫幽居犹郁陶梦寐伫归舟释我吝与劳登临海峤初发疆中作与从弟惠连可见羊何共和之  

杪秋寻远山山远行不近与子别山阿含酸赴修畛中流袂就判欲去情不忍顾望脰未悁汀曲舟已隐隐汀絶望舟骛棹逐惊流欲抑一生欢并奔千里游日落当栖薄系缆临江楼岂惟夕情敛忆尔共淹留淹留昔时欢复増今日叹兹情已分虑况乃协悲端秋泉鸣北涧哀猿响南峦戚戚新别心凄凄久念攅攅念攻别心旦发清溪隂暝投剡中宿明登天姥岑高高入云霓还期那可寻傥遇浮丘公长絶子徽音  

道路忆山中  

采菱调易急江南歌不缓楚人心昔絶越客肠今断断絶虽殊念俱为归虑欸存乡尔思积忆山我愤懑追寻栖息时偃卧任纵诞得性非外求自已为谁纂不怨秋夕长常苦夏日短濯流激浮湍息隂倚密竿怀故叵新欢含悲忘春暖凄凄明月吹恻恻广陵散殷勤诉危柱慷慨命促管  

入彭蠡湖口  

客游倦水宿风潮难具论洲岛骤回合圻防屡崩奔乘月听哀狖浥露馥芳荪春晩绿野秀岩高白云屯千念集日夜万感盈朝昏攀崖照石镜牵叶入松门三江事多往九泒理空存灵物珍怪异人秘精魂金膏灭明光水碧缀流温徒作千里曲弦絶念弥敦  

入华子冈是麻源第三谷  

南州实炎徳桂树陵寒山铜陵映碧涧石磴泻红泉既枉隐沦客亦栖肥遁贤险径无测度天路非术阡遂登羣峰首邈若升云烟羽人絶髣髴丹丘徒空筌图牒复磨灭碑版谁闻传莫辩百代后安知千载前且申独往意乘月弄潺湲恒充俄顷用岂为古今然  

初往新安桐庐口  

絺绤虽凄其授衣尚未至感节良已深怀古亦云思不有千里棹孰申百代意远协尚子心遥得许生计既及泠风善又即秋水驶江山共开旷云日相照景夕羣物清对玩闲可憙  

东阳溪中赠荅二首  

可怜谁家妇縁流洒素足明月在云间迢迢不可得可怜谁家郎縁流乘素舸但问情若为月就云中堕  

何偃  

冉冉孤生竹  

流萍依清源孤鸟宿深沚防干相经萦风波能终始草生有日月婚秊行及纪思欲侍衣裳闗山分万里徒作春夏期空望良人轨芳色宿昔事谁见过时美凉鸟临秋竟欢愿亦云已岂意倚君恩坐守零落耳  

汤惠休  

怨诗行  

明月照高楼含君千里光巷中情思满断絶孤妾肠悲风荡帷帐瑶翠坐自伤妾心依天末思与浮云长啸歌视秋草幽叶岂再扬暮兰不待嵗离华能防芳愿作张女引流悲绕君堂君堂严且秘絶调徒飞扬  

江南思  

幽客海隂路留戍淮阳津垂情向春草知是故乡人  

杨花曲二首  

葳蕤华结情宛转风含思掩涕守春心折兰还自遗江南相思引多叹不成音黄鹤西北去衔我千里心  

白纻歌  

琴瑟未调心已悲任罗胜绮彊自持忍思一舞望所思将转未转恒如疑桃花水上春风出舞袖逶迤鸾照日徘徊鹤转情艳逸君为迎歌心如一  

秋风  

秋风嫋嫋入曲房罗帐含月思心伤蟋蟀夜鸣断人肠长夜思君心飞扬他人相思君相忘锦衾瑶席为谁芳  

楚明妃曲  

琼台彩楹桂寝雕甍金闺流耀玉牖含英香芬幽蔼珠彩珍荣文罗秋翠纨绮春轻骖驾鸾鹤往来仙灵含姿缔视防笑相迎结兰枝送目成当秊为君荣  

赠鲍侍郎  

玳枝兮金英绿叶兮金茎不入君玉杯低彩还自荣想君不相艳酒上视尘生当令芳意重无使盛年倾  

伍缉之  

劳歌二首  

幼童轻嵗月谓言可久长一朝见零悴叹息向秋霜迍邅已穷极疚疴复不康每恐先朝露不见白日光庶及盛年时蹔遂情所望吉辰既乖越来期未央促促嵗月尽穷年空悲伤  

女萝依附松终已冠高枝浮萍生托水至死不枯萎伤哉抱闗士独无松乔期月色似冬草居身苦且危幽生重泉下穷年冰与澌多谢负郭生无所事六竒劳为社下宰时无魏无知  

萧璟  

贫士诗  

四时迭来往苦辛随事迫三冬泣牛衣五月披裘客迟迟春日永忧来安所适季秋授衣节荷裳竟不易班超弃笔砚娄敬脱挽轭虽云丈夫志终涉自媒迹贤哉顔氏子饮水常怡怿  

陆凯  

赠范诗  

折花逢驿使寄与陇头人江南无所有聊赠一枝春  

鲍令晖  

拟青青河畔草  

褭褭临窗竹蔼蔼垂门桐灼灼青轩女泠泠高堂中明志逸秋霜玉顔掩春红人生谁不别恨君早从戎鸣弦慙夜月绀黛羞春风  

代葛沙门妻郭小玉作  

明月何皎皎垂幌照罗茵若共相思夜知同忧怨晨芳华岂矜貌霜露不怜人君非青云逝飘迹事咸秦妾持一生泪经秋复度春  

题书后寄行人  

自君之出矣临轩不解顔砧杵夜不发高门昼恒闗帐中流熠燿庭前华紫兰杨枯识节异鸿归知客寒游用暮冬尽芳春待君还  

寄行人  

桂吐两三枝兰开四五叶是时君不归春风徒笑妾  

吴声歌曲  

碧玉歌  

碧玉破瓜时郎为情颠倒芙蓉陵霜荣秋容故尚好碧玉破瓜时郎为情颠倒感郎不羞郎回身就郎抱  

读曲歌  

花钗芙蓉髻双鬓如浮云春风不知暑好来动罗裙红蓝与芙蓉我色与欢敌莫案石榴花历乱听侬摘打坏木栖牀谁能坐相思三更书石阙忆子夜啼碑侬心常慊慊欢行由豫情雾露隐芙蓉见莲讵分明执手与欢别合会在何时明灯照空局悠然未有期欢心不相怜慊苦竟何已芙蓉腹里萎莲汝从心起种莲长江边藕生黄蘗浦必得莲子时流离经辛苦蹔出白门前杨栁可藏鸟欢作沈水香侬作博山鑪  

乌夜啼  

歌舞诸少年娉婷无种迹菖蒲花可怜闻名不曽识辞家远行去侬欢独离居此日无啼音裂帛作还书可怜乌臼鸟彊言知天曙无故三更啼欢子冐闇去  

## 石仓历代诗选卷六  

明　曹学佺　编  

齐诗  

武帝  

估客乐  

昔经樊邓役阻潮梅根渚感忆追往事意满辞不叙  

竟陵王子良  

九月侍宴  

月殿风转层台气寒高云敛色遥露已团式诏司警言戾秋峦轻觞时荐落英可餐  

登山望雷居士精舍同沈右衞过刘先生墓下作  

沛国刘子珪学优未仕迹迩心遐履信体仁古之遗徳潜舟迅景灭赏沦辉言念芳猷式怀嗟述属舍弟随郡有示来篇弥缜久要之情益深宿草之叹升望西山率尔为荅虽因事雷生实申悲刘子云尔  

汉陵淹馆芜晋殄洙风缺五都声论空三河文义絶兴礼迈前英谈逾往哲明情日夜深徽音嵗时灭垣井总已平烟云从容裔尔叹牛山悲我悼惊川逝  

王融  

渌水曲  

湛露改寒司交莺变春旭琼树落晨红瑶塘水初渌日霁沙溆明风泉动华烛遵渚泛兰觞乘漪弄清曲斗酒千金轻寸隂百年促何用尽欢娱王度式如玉  

采菱曲  

炎光销玉殿凉风吹凤楼雕辎傃平隰朱櫂泊安流金华妆翠羽鹢首画飞舟荆姬采菱曲越女江南讴腾声翻叶静发响谷云浮良时时一遇佳人难再求  

青青河畔草  

容容寒烟起翘翘望行子行子殊未归寤寐君容辉夜中心爱促觉后阻河曲河曲万里余情交襟袖踈珠露春华返璿霜秋照晩入室怨蛾睂情归为谁婉  

同沈右率诸公赋鼓吹曲二首  

巫山高  

想像巫山高薄暮阳台曲烟霞乍舒卷蘅芳自断续彼美如可期寤言纷在瞩怃然坐相思秋风下庭绿  

芳树  

相望早秋日烟华杂如雾复此佳丽人含情结芳树绮罗已自怜暄风多有趣去来徘徊者佳人不可遇  

临高台  

游人欲骋望积步上高台井莲当夏吐窗桂逐秋开花飞低不入鸟散远时来还看云栋影含月共徘徊  

从武帝琅邪城讲武应诏  

治兵闻鲁策训旅见周篇教民良不弃任智理恒全白日映丹羽頳霞文翠旃凌山炫组甲带水被戈船凝霞郁摧怆清管乍联绵早逢文化洽复属武功宣愿陪玉銮右一举扫燕然  

栖寺听讲毕游邸园七韵应司徒教  

道胜业兹远心闲地能隟桂橑郁初裁兰墀坦将辟虚檐对长屿高轩临广液芳草列成行嘉树纷如积流风转还迳清烟泛乔石日汨山照红松映水华碧畅哉人外赏迟迟眷西夕  

萧谘议西上夜集  

徘徊将所爱惜别在河梁衿袖三春隔江山千里长寸心无远近边地有风霜勉哉勤嵗暮敬矣事容光山中殊未怿杜若空自芳  

别王丞僧孺  

首夏实清和余春满郊甸花树杂为锦心池皎如练如何于此时别离言与宴留杂已郁纡行舟亦遥衍非君不见思所悲思不见  

寒晩敬和何徴君防  

踈酌候冬序闲琴改秋律如何将暮天复值西归日揺落迎轩牖飞鸣乱绳荜烟灌共深隂风篁两萧瑟虚堂无笑语怀君首如疾早轻北山赋晩爱东臯逸上徳可润身下泽有徐辔【`叶音必`】  

和王友徳元古意二首  

游禽暮知返行人独未归坐销芳草气空度明月辉嚬容入朝镜思泪防春衣巫山彩云没淇上绿杨稀待君竟不至秋雁双双飞  

霜气下盟津秋风度函谷念君凄以寒当轩卷罗縠纤手废裁缝曲鬓罢膏沐千里不相闻寸心郁氤氲况复飞萤夜木叶乱纷纷  

游仙诗  

献嵗和风起日出东南隅凤旍乱烟道龙驾溢云区结赏自员峤移防乃方壶金巵浮水翠玉斚挹泉珠徒用霜露改终然天地俱  

命驾瑶池隈过息嬴女台长袖何靡靡箫管清且哀璧门凉月举珠殿秋风回清鸟骛高羽王母停玉杯举手蹔为别千年将复来  

湘沅有兰芷汨吾欲南征遗佩出长浦举袂望増城朱霞拂绮树白云照金楹五芝多秀色八桂常冬荣弭节且夷与参差闻凤笙  

浄行诗  

韫石谅非真饰瓶信为假窃服臯门上滥吹溜轩下凤祀徒惊心驺文终好野实相岂或照浮荣未能舍迹殊冠冕客事袭驱驰者已矣歇郑声无然乱周雅  

处尘贵不染被褐重怀珠美玉曜幽石曽兰挺丛刍四氏不为侣三界岂能渝谅兹亲爱染宁以财利拘烦流舍智寳榛路坦夷途万物竟何匹烈火树红芙  

心怨动纷绕情怡辄迁互欢爱一离远伤忧坐衰暮连幌结清隂高台起风露腐毒縁芳防天伐实修嫮欲网必亏生繁罝或全夜何期悠悠终肯悟  

春游回文诗  

枝分栁塞北叶暗榆闗东垂条逐絮转落蘂散花丛池莲照晓月幔锦拂朝风低吹杂纶羽薄粉艶妆红离情隔远道叹结深闺中  

侍游方山应诏  

巡躅望登年帐饮临秋县日羽镜霜浔云旗落风甸四瀛良在目八寓婉如见小臣窃自嘉预奉柏梁防  

和南海王殿下咏秋胡妻七首  

日月共为照松筠俱以贞佩纷甘自远结镜待君明且协金兰好方愉琴瑟情佳人忽千里幽闺积思生景落中轩坐悠悠望城阙高树升夕烟层楼满初月光隂非或异山川屡难越辍泣揜鈆姿搔首乱云髪倾魄属徂火揺念待方秋凉气承宇结明熠傃堦流三星亦虚映四屋惨多愁思君如萱草一见乃忘忧杼轴郁不谐契濶弥新故朔风櫩上发寒鸟林间度客远乏衣裘嵗宴饶霜露参差兴别绪依迟起离慕愿言如可信行迈亦云反睇景不告劳瞻途宁遽远何以淹归辙蚕妾事春晩送目乱前华驰心迷旧婉椒佩容有结振芳跂路隅黄金徒以赋白珪终不渝明心良自皎安用久踟蹰遄车及枌巷流日下西虞披帷怅有望出门迟所欲彼美复来仪慙顔变欣瞩兰艾隔芳臭泾渭分清浊去去夫人子请殉川之曲  

谢朓  

入朝曲  

江南佳丽地金陵帝王州逶迤带绿水迢逓起朱楼飞甍夹驰道垂杨防御沟凝笳翼高葢叠鼔送华辀献纳云台表功名良可收  

出藩曲  

云枝紫防内分组承明阿飞艎遡极浦旌节去闗河眇苍山色沉沉寒水波铙音巴渝曲箫鼔盛唐歌夫君迈惟徳江汉仰清和  

从戎曲  

选旅辞轘轩弭节赴河源日起霜戈照风回连骑翻红尘朝夜合黄沙万里昏寥戾清笳转萧条边马烦自勉辍耕愿征役去何言  

送远曲  

北梁辞欢宴南浦送佳人方衢控龙马平路骋朱轮琼筵妙舞絶桂席羽觞陈白云丘陵远山川时未因一为清吹激潺湲伤别巾  

登山曲  

天明开秀防澜光碧堤风荡飘莺乱云行芳树低暮春春服美游驾凌丹梯升峤既小鲁登峦且怅齐王孙尚游衍蕙草正萋萋  

江上曲  

易阳春草出踟蹰日已暮莲叶尚田田淇水不可渡愿子淹桂舟时同千里路千里既相许桂舟复容与江上可采菱清歌共南楚  

咏邯郸故才人嫁为厮养卒妇  

生平宫阁里出入侍丹墀开笥方罗縠窥镜比蛾睂初别意未解去久日生悲憔悴不自识娇羞余故姿梦中时仿佛犹言承燕私  

芳树  

早翫华池隂复影沧洲枻椅柅芳若斯葳蕤纷可结霜下桂枝销怨与飞蓬折不厠玉盘滋谁怜终委絶  

临高台  

千里常思归登台临绮翼才见孤鸟还未辩连山极四面动清风朝夜起寒色谁知倦游者嗟此故乡忆  

同谢谘议咏铜爵台  

繐帷飘井榦樽酒若平生郁郁西陵树讵闻歌吹声芳襟染泪迹婵娟空复情玉座犹寂寞况乃妾身轻  

游山  

托养因支离乘闲遂疲蹇语黙良未寻得丧云谁辩幸莅山水都复值清冬缅凌厓必千仞寻谿将万转坚崿既崚嶒回流复宛澶杳杳云窦深渊渊石溜浅傍眺郁篻簩还望森柟楩荒隩被葴莎崩壁带苔藓鼯狖呌层嵁鸥鳬戏沙衍触赏聊自观即趣咸巳展经目惜所遇前路欣方践无言萱草歇留垣芳可搴尚子时未归邴生思自免永志昔所钦胜迹今能选寄言赏心客得性良为善  

将游湘水寻句溪  

既从陵阳钓挂鳞骖赤螭方寻桂水源谒帝苍山垂辰哉且未会乘景弄清漪瑟泪泻长淀潺湲赴两岐轻苹上靡靡杂石下离离寒草分花映戏鲔乘空移兴以暮秋月清霜落素枝鱼鸟余方玩缨緌君自縻及兹畅怀抱山川长若斯  

游东田  

戚戚苦无悰擕手共行乐寻云陟累榭随山望菌阁远树暧阡阡生烟纷漠漠鱼戏新荷动鸟散余花落不对芳春酒还望青山郭  

暂使下都夜发新林至京邑赠西府同僚  

大江流日夜客心悲未央徒念闗山近终知返路长秋河耿耿寒渚夜苍苍引领见京室宫雉正相望金波丽鳷鹊玉绳低建章驱车鼎门外思见昭丘阳驰晖不可接何况隔两乡风云有鸟路江汉限无梁常恐鹰隼击时菊委严霜寄言罻罗者寥廓已高翔  

酬王晋安  

稍稍枝早劲涂涂露晩晞南中荣橘柚宁知鸿雁飞拂雾朝青阁日旴坐彤闱怅望一途阻参差百虑依春草秋更绿公子未西归谁能久京洛缁尘染素衣  

郡内高斋闲望答吕法曹  

结构何迢逓旷望极高深窗中列远岫庭际俯乔林日出众鸟散山暝孤猿吟巳有池上酌复此风中琴非君美无度孰为劳寸心惠而能好我问以瑶华音若遗金门步见就玉山岑  

新亭渚别范零陵云  

洞庭张乐地潇湘帝子游云去苍梧野水还江汉流停骖我怅望辍棹子夷犹广平听方籍茂陵将见求心事俱已矣江上徒离忧  

怀故人  

芳洲有杜若可以赠佳期望望忽超远何由见所思行行未千里山川已间之离居方嵗月故人不在兹清风动帘夜孤月照窗时安得同擕手酌酒赋新诗  

之宣城郡出新林浦向板桥  

江路西南永归流东北骛天际识归舟云中辨江树旅思倦揺揺孤游昔巳屡既欢怀禄情复协沧洲趣嚣尘自兹隔赏心于此遇虽无豹姿终隐南山雾  

休沐重还丹阳道中  

薄游第从告思闲愿罢归还卭歌赋似休汝车骑非灞池不可别伊川难重违汀葭稍靡靡江菼复依依田鹄远相呌沙鸨忽争飞云端楚山见林表吴岫防试与征徒望乡泪尽沾衣赖此盈樽酌含景望芳菲问我劳何事霑衣仰清徽志狭轻轩冕恩甚恋闺闱嵗华春有酒初服偃郊扉  

京路夜发  

扰扰整夜装肃肃戒徂两晓星正寥落晨光复瀁漭犹沾余露团稍见朝霞上故乡邈已敻山川修且广文奏方盈前怀人去心赏敕躬毎局蹐瞻恩惟震荡行矣倦路长无由税归鞅  

晩登三山还望京邑  

灞涘望长安河阳视京县白日丽飞甍参差皆可见余霞散成绮澄江静如练喧鸟覆春洲杂英满芳甸去矣方滞滛怀哉罢欢宴佳期怅何许泪下如流霰有情知望乡谁能鬒不变  

观朝雨  

朔风吹飞雨萧条江上来既洒百祥观复集九成台空蒙如薄雾散漫似轻埃平明振衣坐重门犹未开耳目蹔无扰怀古信悠哉戢翼希骧首乘流畏曝鳃动息无兼遂岐路多徘徊方同战胜者去剪北山莱  

宣城郡内登望  

借问下车日匪直望舒圆寒城一以眺平楚正苍然山积陵阳阻溪流春谷泉威纡距遥甸巉嵒带远天切切隂风暮桑柘起寒烟怅望心已极惝怳魂屡迁方弃汝南诺言税辽东田  

冬日晩郡事隙  

案牍时闲暇偶坐观卉木飒飒满池荷翛翛防窗竹檐隙自周流房栊闲且肃苍翠望寒山峥嵘瞰平陆已惕慕归心复伤千里目风霜旦夕甚蕙草无芬馥云谁美笙簧孰是厌薖轴愿言税逸驾临潭饵秋菊  

冬绪羁怀示萧谘议虞田曹刘江二常侍  

去国怀丘园入远滞城阙寒灯耿宵梦清镜悲晓发风草不留霜冰池共如月寂寞此闲帷琴尊任所对客念坐婵媛年华稍庵薆夙慕云泽游共奉荆台绩一听春莺喧再视秋虹没疲骖良易返恩波不可越谁慕临淄鼎常希茂陵渴依隐幸自从求心果芜昧方轸归与愿故山芝未歇  

落日怅望  

昧旦多纷喧日宴未遑舍落日余清隂高枕东窗下寒槐渐如束秋菊行当把借问此何时凉风怀朔马已伤暮归客复思离居者情嗜幸非多案牍偏为寡既乏琅琊政方憇洛阳社  

移病还园示亲属  

疲策倦人世敛性就幽蓬停琴伫凉月灭烛听归鸿凉薫乘暮晰秋华临夜空叶低知露密崖断识云重折荷葺寒袂开镜盻衰容海暮腾清气河闗秘栖冲烟衡时未歇芝兰去相从  

治宅  

结宇夕隂街荒幽横九曲迢逓南川阳迤逦西山足辟馆临秋风敞窗望寒旭风碎池中荷霜翦江南箓既无东都金且税东臯粟  

奉和竟陵王同沈右率过刘先生墓  

嘉树因枝条琢玉良可寳若人陵曲台垂帷茂渊道善诱宗学原鸣钟霁幽抱仁风徂宛洛清徽夜何早嵗晩结松隂平原乱秋草不有至言扬终滞西山老  

和何议曹郊游二首  

春心澹容与挟弋步中林朝光映红蕚防风吹好音江垂得清赏山际果幽寻未尝远离别知此惬归心流泝终靡已嗟行方至今  

江臯倦游客薄暮怀归者扬舲浮大川惆怅至日下靃靡青莎被潺湲石溜泻寄语持笙簧舒忧愿自假归途岂难涉翻同江上夏  

和刘西曹望海台  

沧波不可望望极与天平往往孤山映处处春云生差池远雁没飒防羣鳬惊嚣尘及簿领弃舍出重城临川徒可羡结网庶时营  

新治北窗和何从事  

国小暇日多民淳纷务屛辟牖期清旷开帘候风景泱泱日照溪团圑云出岭岧嶤兰橑峻骈阗石路整池北树如浮竹外山犹影自来弥望及君临箕颍清文蔚且咏防言超已领不见城壕侧思君朝夕顷回舟方在辰何以慰延颈  

和王主簿季哲怨情  

掖庭聘絶国长门失欢宴相逢咏蘼芜辞宠悲团扇花丛乱数蝶风帘入双燕徒使春带賖坐惜红妆变生平一顾重宿昔千金贱故人心尚尔故心人不见  

和徐都曹出新亭渚  

宛洛住遨游春色满皇州结轸青郊路回瞰苍江流日华川上动风光草际浮桃李成蹊径桑榆防道周东都已俶载言归望绿畴  

和江丞北戍琅邪城  

春城丽白日阿阁跨层楼苍江忽渺渺驱马复悠悠京洛多尘雾淮济未安流岂不思抚劒惜哉无轻舟夫君良自勉嵗暮勿淹留  

奉和随王殿下四章  

高秋夜方静神居肃且深闲阶涂广露凉宇澄月隂婵娟影池竹踈芜散风林渊情协爽节咏言兴徳音闇道空已积干直愧蓬心  

星回夜未艾洞房凝远情云隂满池榭中月悬高城乔木含风雾行雁飞且鸣平台盛文雅西园富羣英芳庆良永矣君王嗣德声眷此伊洛咏载怀汾水情顾已非丽则恭惠奉仁明观淄咏已失怃然愧簮缨  

睿心重离析岐路清江隈四面寒颷举千里白云来川长别管思地逈翻旗回还顾昭阳阙超远章华台置酒巫山日为君停玉杯  

冬寂修夜天围静且开亭臯霜气怆松宇清风来高琴时以思幽人多感怀幸借汾阳想岭首正徘徊  

和王中丞闻琴  

凉风吹月露圆景动清隂蕙风入怀抱闻君此夜琴萧瑟满林听轻鸣响涧音无为澹容与蹉跎江海心  

赠王主簿  

清吹要碧玉调命绿珠轻歌急绮带含笑解罗襦余曲讵防许高驾且踟蹰徘徊韶景暮惟有洛城隅  

和沈右率诸君饯谢文学  

春夜别清樽江潭复为客叹息东流水如何故乡陌重树日芬蒀芳洲转如积望望荆台下归梦相思夕  

离夜  

玉绳隐高树斜汉耿层台离堂华烛尽别幌清琴哀翻潮尚知恨客思难裁山川不可尽况乃故人杯  

望三湖  

积水照頳霞高台望归翼平原周远近连汀见纡直葳蕤向春秀芸黄共秋色薄暮伤哉人婵媛复何极  

送江水曹还远馆  

高馆临荒途清川带长陌上有流思人怀旧望归客塘边草杂红树际花犹白日暮有重城何由尽离席  

临溪送别  

怅望南浦时徙倚北梁步叶上凉风初日隐轻霞暮荒城回易隂秋溪广难渡沬泣岂徒然君子行多露  

别江水曹  

山中上芳月故人清樽赏远山翠百重回流映千丈花枝聚如雪芜丝散犹网别后能相思何嗟异封壤  

镜台  

玲珑类丹槛苕亭似阙对凤悬清冰垂龙挂明月照粉拂红妆挿花理云发玉顔徒自见常畏君情歇  

灯  

发翠斜汉里蓄实宕山峰抽茎类仙掌衔光似烛龙飞蛾再三绕轻花四五重孤对相思夕空照舞衣缝  

烛  

杏梁宾未散桂宫明欲沈暧色轻帷里低光照寳琴徘徊云髻影的烁绮防金恨君秋月夜遗我洞房隂  

琴  

洞庭风雨干龙门生死枝雕刻纷布濩冲响郁清巵春风揺蕙草秋月满华池是时操别鹤滛滛客泪垂  

席  

本生潮汐池落景照参差汀洲蔽杜若幽渚夺江蓠遇君时采撷玉座奉金巵但愿罗衣拂无使素尘弥  

咏竹火笼  

庭雪乱如花井冰粲成玉因炎入貂袖怀温奉芳褥体密用宜通文邪性非曲本自江南墟防娟修且绿暂承君玉指请谢阳春旭  

刘绘  

有所思  

别离安可再而我更重之佳人不相见明月空在帷共御满堂酌独敛向隅睂中心乱如雪宁知有所思  

饯谢文学离夜  

汀洲千里芳朝云万里色悠然在天隅之子去安极春潭无与窥秋台谁共陟不见一佳人徒望西飞翼  

入琵琶峡望积布矶呈晖  

江山信多美此地最为神以兹峰石丽重在芳树春照烂虹蜺杂交错锦绣陈差池若燕羽崱屴似龙鳞却瞻了非向前观已复新翠防上亏景青莎下拂津巉岩如刻削可望不可亲昔途首遐路未获究清尘誓将返初服嵗暮请为隣  

咏博山香炉  

参差郁佳丽合沓纷可怜蔽亏千种树出没万重山上镂秦王子驾鹤乘紫烟下刻蟠龙势矫首半衔莲旁为伊水丽芝葢出岩间复有汉游女拾羽弄余妍荣色何杂揉缛绣更相鲜麕麚或腾倚林薄杳芊眠掩华终不发含薫未肯然风生玉阶树露湛曲池莲寒虫悲夜室秋云没晓天  

孔稚珪  

白马篇二首  

骥子局且鸣铁阵与云平汉家嫖姚将驰突匈奴庭少年鬬猛气怒发为君征雄防摩白日长劒断流星早出飞狐塞晩泊楼烦城虏骑四山合胡尘千里惊嘶笳振地响吹角沸天声左碎呼韩阵右破休屠兵横行絶漠表饮马瀚海清陇树枯无色沙草不常青勒石燕然道凯归长安亭县官知我健四海谁不倾但使强胡灭何须甲第成当今丈夫志独为上古英  

白马金具装横行辽水旁问是谁家子宿卫羽林郎文犀六属铠寳劔七星光山虚弓响彻地逈角声长宛河推勇气陇蜀擅威彊轮台受降虏髙阙剪名王射熊入飞观校猎下长杨英名欺卫霍智防篾平良岛夷时失礼卉服犯邉疆征兵离蓟北轻骑出渔阳集军随日晕挑战逐星芒阵移龙蛇动营开虎翼张冲冠入死地攘臂越金汤尘飞战鼓急风交征斾扬转鬪平华地追奔扫鬼方本持身许国况复武功彰防令千载后流誉满旂常  

陆厥  

南郡歌  

江南可采莲莲生荷已大旅雁向南飞浮云复如葢望美积风露踈麻成襟带双珠惑汉臯娥睂迷下蔡玉齿徒粲然谁与啓含贝  

邯郸行  

赵女擫鸣琴邯郸纷躧歩长袖曵三街兼金轻一顾有美独临风佳人在遐路相思欲褰袵丛台日已暮  

京兆歌  

园夹池水修竹复檀栾不如黄山苑储胥与露寒逦迤傍无界岑崟郁上干上干入翠微下趾连长薄芳露浸紫茎秋风揺素蕚雁起宵未央云间月将落照梁桂兮影徘徊承露盘兮光照灼夀陵之街走狐金巵玉盌防销铄愿奉蒲萄花为君实羽爵  

旦发青林  

孤征越清江游子悲路长二旬倐已满三千眇未央草杂今古色岩留冬夏霜寄懐中山旧举酒莫相忘  

丘巨源  

咏七寳画图扇  

妙缟贵东夏巧媛出呉闉裁如白玉璧缝似明月轮表里镂七寳中衔骇鸡珍画作景山树图为河洛神来延挥握玩入与镮钏亲生风长袖际晞华红粉津拂盻迎娇意隠映含歌人时移务忘故节改竞存新卷情随象簟舒心谢锦茵厌歇何足道敬哉先后晨  

听邻妓  

披袵乏游术慿轼寡文才蓬门长自寂虚席视生埃贵里临倡馆东隣歌吹台云间娇响彻风末艶声来飞华瑶翠幄扬芬金碧杯久絶中州美从念尸乡灰遗情悲近世中山安在哉  

李夫人及贵人歌  

属车桂席尘豹尾香烟灭彤殿向蘼芜青蒲复萎絶坐萎絶对蘼芜临丹阶泣椒涂寡鹤羁雌飞且止雕梁翠壁网蜘蛛洞房明月夜对此泪如珠  

中山王孺子妾歌二首  

未央才人中山孺子一笑倾城一顾倾市倾城不自美倾市复为容愿把陵阳袖披云望九重  

又  

如姬寝卧内班婕坐同车洪波陪饮帐林光宴秦余嵗暮寒颷及秋水落芙蕖子瑕矫后驾安陵泣前鱼贱妾终已矣君子定焉如  

临江王节士歌  

木叶下江波连秋月照浦云歇山秋思不可裁复带秋风来秋风来已寒白露轻罗纨节士慷慨髪冲冠弯弓挂若水长劒竦云端  

虞炎  

饯谢文学离夜  

差池燕始飞羃历草初辉离人怅东顾游子怆西归清潮已驾渚溽露复沾衣一乖当春聚方掩故园扉  

咏帘  

青轩明月时紫殿秋风日曈昽引光辉晻暧映容质清露依檐垂蛸丝当戸密褰开谁共临掩晦独如失  

顾欢  

临终诗  

五涂无恒宅三清有常舍精气因天行游魂随物化鹏鹍适大海蜩鸠之桑柘逹生任去留善死均日夜委命安所乘何方不可驾翘心企前觉融然自此谢  

顾则心  

望廨前水竹  

萧萧丛竹映澹澹平湖浄叶倒涟漪文水漾檀栾影相思不会面相望空延颈远天去浮云长墟斜落景幽疴与嵗积赏心随事屏乡念一邅回白发生俄顷  

释寳月  

估客乐  

郎作十里行侬作九里送抜侬头上钗与郎资路用有信数寄书无信心相忆莫作瓶落井一去无消息  

行路难  

君不见孤雁闗外发酸嘶度扬越空城客子心肠断幽闺思妇气欲絶凝霜夜下拂罗衣浮云中断开明月夜夜遥遥徒相思年年望望情不歇寄我匣中青铜镜倩人为君除白发行路难行路难夜闻南城汉使度使我流泪忆长安  

苏小小歌系杂曲  

妾乘油壁车郎骑青骢马何处结同心西陵松栢下  

## 石仓历代诗选卷七  

明　曹学佺　编  

梁诗一  

武帝【`姓萧氏讳衍字叔逹`】  

芳树  

緑树始摇芳芳生非一叶一叶度春风芳华自相接杂色乱参差众花纷重叠重叠不可思思此谁能惬  

有所思  

谁言生离乆适意与君别衣上芳犹在握里书未灭腰间双绮带梦为同心结常恐所思露瑶华未忍折  

雍台  

日落登雍台佳人殊未来绮窗莲花掩网戸琉璃开防葺临紫桂蔓延交青苔月没光隂尽望子独悠哉  

河中之水歌  

河中之水向东流洛阳女儿名莫愁莫愁十三能织绮十四采桑南陌头十五嫁为卢家妇十六生儿字阿侯卢家兰室桂为梁中有郁金苏合香头上金钗十二行足下丝履五文章珊瑚挂镜烂生光平头奴子擎履箱人生富贵何所望恨不早嫁东家王  

东飞伯劳歌  

东飞伯劳西飞燕黄姑织女时相见谁家儿女对门居开顔发艳照里闾南北牖挂明光罗帷绮帐脂粉香女儿年几十五六窈窕无双顔如玉三春已暮花从风空留可怜谁与同  

答任殿中宗记室王中书别  

问我去何节光风正悠悠兰华时未晏举袂徒离忧缓容承别酒鸣琴和好仇清宵一已曙藐尔泛长洲眷言无歇绪深情附还流  

首夏泛天池  

薄游朱明节泛漾天渊池舟楫互容与藻苹相推移碧沚红菡萏白沙青涟漪新波拂旧石残花落故枝叶软风易岀草密路难披  

登北顾楼  

歇驾止行警回舆暂游识清道廵丘壑缓步肆登陟雁行上差池羊肠转相逼历览穷天步矖瞩尽地域南城连地险北顾临水侧深潭下无底髙防长不测旧屿石若构新洲花如织  

代苏属国妇  

良人如我期不谓当过时秋风忽送节白露凝前基怆怆独凉枕慅慅孤月帷忽听西北雁似从东海湄果衔万里书中有生离辞惟言长别矣不复道相思胡羊乆剽夺汉节故支持帛上看未终脸下涙如丝空懐之死誓逺劳同穴诗  

古意  

飞鸟起离离惊散忽差池嗷嘈绕树上翩翩集寒枝既悲征役久偏伤垅上儿寄言闺中妾此心讵能知不见松萝上落叶恨不移  

捣衣  

驾言易水北送别河之阳沈思惨行镳结梦在空牀既寤丹緑谬始知纨素伤中州木叶下边城应早霜隂虫日惨烈庭草复芸黄金风徂清夜明月悬洞房嫋嫋同宫女助我理衣裳参差夕杵引哀怨秋砧扬轻罗飞玉腕弱袖低红妆朱顔日已兴盼睇色增光捣以一匪石文成双鸳鸯制握断金刀薫用如兰芳佳期久不归持此寄寒乡妾身谁与容思君苦入肠  

织妇  

送别岀南轩离思沈幽室调梭辍寒夜鸣机罢秋日良人在万里谁与共成匹愿得一回光照此身与疾君情倘未忘妾心长自毕  

七夕  

白露月下团秋风枝上鲜瑶台含碧露罗幕生紫烟妙会非绮节佳期乃凉年玉壶承夜急兰膏依晓煎昔悲汉难越今伤河易旋怨咽双念断凄悼两情悬  

边戍  

秋月出中天逺近无偏异共照一光辉各懐离别思  

咏舞  

腕弱复低举身轻由回纵可谓写自欢方与心期共  

昭明太子【`讳统字徳施武帝长子`】  

三妇艳  

大妇舞轻巾中妇拂华茵小妇独无事红黛润芳津良人且髙卧方欲荐梁尘  

长相思  

相思无终极长夜起叹息徒见貌婵娟宁知心有忆寸心无以因愿附归飞翼  

贻明山宾　令曰明祭酒岀抚大藩拥旄推毂明金拖紫而恒事屡空闻构宇未成今送薄助并贻以诗云  

平仲古称竒夷齐昔擅美令则挺伊贤东秦固多士筑室非道傍置宅归仁里庚桑方有系原生今易拟必来三径人将招五经士  

开善寺法会  

栖乌犹未翔命驾岀山庄诘屈登马岭回互入羊肠稍看原蔼蔼渐见岫苍苍落星埋逺树新雾起朝阳隂池宿早雁寒风催夜霜兹地信闲寂清旷惟道场玉树琉璃水羽帐郁金牀紫柱瑚地神幢明月珰牵萝下石磴攀桂陟松梁涧斜日欲隐烟生楼半藏千祀终何迈百代归我皇神功照不极睿镜湛无方法轮明暗室慧海渡慈航尘根久未洗希霑垂露光  

同泰僧正讲  

放光闻鹫岳金牒秘香城穷源絶有际离照归无名若人聆至寂寄说表真防能令梵志遣亦使羣魔惊寳珠分水相须弥会色形学徒均染叠游士譬春英伊予寡空智徒深爱怯情舒金起只苑开筵慕肃成年钟儵从变朢聚舒盈今闻大林聚浄土接承明掖影连髙塔法鼓乱严更雷声芳树长月岀地芝生已知法味乐复悦言清何因动飞辔蹔使尘劳轻  

钟山解讲  

清宵岀望园诘晨届钟岭轮动文学乘笳鸣宾从静暾岀岩隐光月落林余影糺纷八桂密坡陁再城永伊予爱丘壑登髙至节景迢逓覩千室迤逦观万顷即事已如斯重兹游胜境精理既已详言亦兼逞方知蕙带人嚣虚成易屏眺瞻情未终龙镜忽游骋非云乐逸游意欲识箕颍  

圃讲  

白藏气已暮英序方及稍觉螀声凄转闻鸣雁急穿池状浩汗筑峰形嶫岋旰云縁宇隂晚景乘轩入风来幔影转霜流树条湿林际素羽翾漪间頳尾吸试欲游寳山庶攸信根立名利白巾谈笔札刘王给兹乐逾笙磬宁止消涓邑虽娱慧有三终寡闻知十  

晚春  

紫兰初叶满黄莺弄始稀石蹲还似兽萝长更胜衣水曲文鱼聚林暝雅乌飞渚蒲变新节巗桐长旧围风花落未已山斋开夜扉  

林下作妓诗  

炎光向夕敛徙宴临前池泉将影相得花与面相宜管声如鸟弄舞袖写风枝懽乐不知醉千秋长若斯  

赋书帙  

擢影兔园池抽茎淇水侧朝映岀岭云莫聚飞归翼幸杂缃囊用聊因班女织一合轩羲曲千龄如可即  

简文帝【`讳纲字世纉武帝第三子`】  

上之囘  

前斾拂囘中后车临桂宫轻丝驻云防春色绕川风桃林方灼灼桞路日曈曈笳声骇胡骑清磬詟山戎微臣今拜手愿帝永无穷  

采桑  

春色映空来先发院边梅细萍重叠长新花历乱开连珂往淇上接幰至丛台丛台可怜妾当窗望飞蝶忌跌行衫领熨斗成褫襵下牀着珠佩捉镜安花镊薄晚畏蚕饥竞采春桑叶寄语采桑伴讶今春日短枝髙攀不及叶细笼难满年年将使君历乱遣相闻欲知琴里意还赠锦中文何当照梁日还作入山云重门皆已闭方知留客袂可怜黄金络复以青丝繋必也为人时谁令畏夫婿  

从军行  

贰师借善马楼兰贪汉财前年岀右地今嵗讨轮台鱼云望旗聚龙沙随阵开冰城朝浴铁地道夜衔枚将军号令密天子玺书催何时反旧里遥见下机来  

泛舟横大江  

沧波白日晖游子岀王畿旁望重山转前观逺帆稀广水浮云吹江风引夜衣旅雁同洲宿寒鳬夹浦飞行客谁多病当念早旋归  

艳歌曲  

云楣桂成户飞栋杏为梁斜牕通蕋气细隙引尘光裁衣魏后尺汲水淮南牀青骊暮当返预使罗裙香  

和人以妾换马  

功名幸多种何事苦生离谁言似白玉定是媿青骊必取匣中钏回作饰金羁真成恨不已愿得路傍儿  

楚妃叹  

幽闺情脉脉漏长宵寂寂草萤飞夜户丝虫绕秋壁薄笑未为欣防叹还成戚金簮鬓下垂玉筯衣前滴  

新成安乐宫  

遥看云雾中刻桷映丹红珠帘通晓日金华拂夜风欲知歌管处来过安乐宫  

双桐生空井  

季月双桐井新枝杂旧株晚叶藏栖凤朝花拂曙乌还看西子照银牀系辘轳  

乌栖曲  

浮云似帐月如钓那能夜夜南陌头宜城投泊今行熟停鞍系马暂栖宿  

青牛丹毂七香车可怜今夜宿倡家倡家髙树乌欲栖罗帷翠帐向君低  

织成屏风金屈膝朱唇玉面灯前出相看气息望君怜谁能含羞不自前  

陇西行  

边秋胡马肥云中惊寇入勇气特无侣轻兵救边急沙平不见虏嶂崄还相及岀塞岂成歌经川未遑汲乌孙涂更阻康居路犹澁月晕抱龙城星流照马邑长安路逺书不还宁知征人独伫立  

侍游新亭应令  

神襟愍行迈岐路怆徘徊遥瞻十里陌傍望九城台鳯管流虚谷龙骑借春荄晓光浮野映朝烟承日回沙文浪中积春隂江上来栁叶带风转桃花含雨开圣情蕴珠绮札命表英才顾怜碔砆质何以俪琼瓌  

登城  

日影半东檐靖念空杼柚小堂倦缥书华池厌脩竹寂寞既寡悰登城望原陆遥山半吐云严飚时响谷靡靡见虚烟森森视寒木落霞乍续断晚浪时回复逺瞩旣濡翰徒自劳心目短歌虽可裁縁情非雾縠  

经琵琶峡  

由来历山川此地独回邅百岭相纡蔽千崖共隐天横峰时碍水断防或通川还瞻已迷向直去复疑前夕波照孤月山枝敛夜烟此时愁绪密一夕魂九迁  

旦岀兴业寺讲诗  

沐芳肃朝带驾言扺净宫羽旗承去影铙吹杂还风吴戈夏服箭骥马绿沈弓水照栁初碧烟含桃半红由来六尘缚宿昔五纒防见鹤徒知谬察象理难同方知恧四辩奚用语三空  

率尔成咏  

借问仙将画讵有此佳人倾城且倾国如雨复如神汉后怜名燕周王重姓申挟瑟曽游赵吹箫屡入秦玉阶遍望树长廊每逐春约黄出意巧纒弦用法新迎风时引袖避日暂披巾疎花映髻揷细佩绕衫身谁知日欲薄含羞不自陈  

咏内人昼眠  

北窗聊就枕南檐日未斜攀钓落绮障挿涙举琵琶梦笑开娇靥眠鬟压落花簟文生玉腕香汗浸红纱夫婿恒相伴莫误是倡家  

守东华门开  

脂车向驰道总辔息中华落闗犹待漏交防未通车薄云初啓雨曙色始成霞堑流铺紫若城风泛橘花弦诵终无取顾已自懐嗟  

咏美人观画  

殿上图神女宫里出佳人可怜俱是画谁能辩伪真分眀净眉眼一种细腰身所可特为异长有好精神  

美人晨妆  

北窗向朝镜锦帐复斜萦娇羞不肯出犹言妆未成散黛随眉广胭脂逐脸生试将持出众定得可怜名  

七夕  

秋期此时浃长夜徙河灵紫烟淩鳯羽红光随玉軿洛阳疑劒气成都怪客星天梭织来乆方逢今夜停  

咏镜  

四铢恒在侧谁言览镜稀如冰不见水似扇长含辉全开玳瑁匣并卷织成衣脱入相如手疑言赵璧归  

咏晚闺  

珠帘向暮下妖姿不可追花风暗里觉兰烛帐中飞何时玉窗里夜夜更缝衣  

晓思  

晨禽争学啭朝花乱欲开炉烟入斗帐屏风隐镜台红妆防尽涙荡子何当来  

愁闺照镜  

别来顦顇久他人怪容色只有匣中镜还持自相识  

夜遣内人还后舟  

锦幔扶船列兰桡拂浪浮去烛犹文水余香尚满舟  

春情  

蝶黄花紫燕相追杨低桞合露尘飞已见垂钩挂绿树诚知淇水沾罗衣两童夹车问不已五马城南犹未归莺啼春欲□无为空掩扉  

元帝【`讳绎字世诚武帝第七子`】  

巫山髙  

巫山髙不穷迥出荆门中滩声下溅石猿鸣上逐风树杂山如画林暗涧疑空无因谢神女一为出房栊  

陇头水  

衔悲别陇头闗路漫悠悠故乡迷逺近征人分去留沙飞晓成幕海气旦如楼欲识秦川处陇水向东流  

闗山月  

朝望清波道夜上白登台月中含桂树流影自徘徊寒沙逐风起春花犯雪开夜长无与晤衣单谁为裁  

燕歌行  

燕赵佳人本自多辽东少妇学春歌黄龙戍北花如锦菟城前月似蛾如何此时别夫婿金羁翠眊往交河还闻入汉去燕营怨妾愁心百恨生漫漫悠悠天未晓遥遥夜夜听寒更自从异县同心别偏恨同时成异节横波满脸万行啼翠眉暂脸千重结竝海连天合不开那堪春日上春台乍见逺舟如落叶复看遥舸似行杯沙汀夜鹤啸羇雌妾心无趣坐伤离翻嗟汉使音尘断空伤贱妾燕南陲  

赴荆州泊三江口  

渉江望行旅金钲间防斿水际含天色虹光入浪浮栁条恒拂防花气尽薫舟丛林多故社单戍有危楼叠鼓随朱鹭长箫应紫骝莲舟夹羽画舸覆缇油榜歌殊未息于此泛安流  

和王僧辩从军  

寳劒饰龙渊长虹画彩旃山虚和铙管水浄写楼船连鸡随火度燧象带烽然洞庭晚风急潇湘夜月圆荀令多文藻临戎赋雅篇  

秋夜  

秋夜九重空荡子怨房栊灯光入绮帷帘影穿屛风金徽调玉轸兹夜抚离鸿  

寒闺  

乌鹊夜南飞良人行未归池水浮明月寒风送衣愿织回文锦因君寄武威  

沈约【`字休文吴兴武康人`】  

昭君辞  

朝发披香殿夕济汾隂河于兹懐九逝自此敛双蛾沾妆疑湛露绕臆状流波日见奔沙起稍觉转蓬多胡风犯肌骨非直伤绮罗衔涕试南望闗山郁嵯峨始作阳春曲终成苦寒歌惟有三五夜明月暂经过  

长歌行  

连连舟壑改微微市朝变来功嗣往迹莫武徂升彦局涂顿逺策留懽恨奔箭拊戚状惊澜循休拟回电嵗去芳愿违年来苦心荐春貌既移红秋林岂停蒨一倍茂陵道宁思栢梁宴长戢兔园情永别金华殿声徽无惑简丹青有余绚幽籥且未调无使长歌倦  

从军行  

惜哉征夫子忧恨良独多浮天出鳀海束马渡交河雪萦九折嶝风卷万里波维舟无夕岛秣骥乏平莎凌涛富惊沬援木阙垂萝江飔鸣叠屿流云照层阿埃晦朔马白日照吴戈寝兴动征怨寤寐起还歌晨装岂辍警夕垒讵淹和苦哉逺征人悲矣将如何  

白马篇  

白马紫金鞍停镳过上兰寄言狭斜子讵知陇道难赤坂途三折龙堆路九盘冰生肌里冷风起骨中寒功名志所急日暮不遑餐长驱入石地轻举出楼兰直去已垂涕宁可望长安匪期定逺封无羡轻车官惟见恩义重岂觉衣裳单本持躯命答幸遇身名完  

夜夜曲  

河汉纵且横北斗横复直星汉空如此宁知心有忆孤灯暧不明寒机晓犹织零泪向谁道鸡鸣徒叹息  

三日侍林光殿曲水宴应制  

宴镐锵玉銮游汾举仙軷荣光泛彩旄修风动芝葢淑气婉登晨天行耸云斾帐殿临春籞帷宫绕芳荟渐席周羽觞分墀引回濑穆穆化升济济皇阶泰将御遗风轸逺侍瑶台会  

游钟山诗应西阳王教五首  

灵山纪地徳地险资岳灵终南表秦观少室迩王城翠鳯翔淮海衿带绕神坰北阜何其峻林薄杳葱青发地多竒岭干云非一状合沓共隐天参差互相望郁嵂构丹巘崚嶒起青嶂势随九疑髙气与三山壮即事既多美临眺殊复竒南瞻储胥观西望昆明池山中咸可悦赏逐四时移春光发陇首秋风生桂枝多值息心侣结架山之足八解鸣涧流四禅隐岩曲窈防终不见萧条无可欲所愿从之游寸心于此足君王挺逸趣羽斾临崇基白云随玉趾青霞杂桂旗淹留访五药顾歩伫三芝于焉仰镳驾嵗暮以为期  

刘真人东山还  

连峰竟无己积翠逺微微寥戾野风急芸黄秋草腓我来嵗云暮于此怅懐归霜雪方共下宁止露霑衣待余两岐秀去去掩柴扉  

新安江至清浅深见防贻京邑游好  

眷言访舟客兹川信可珍洞彻随清浅皎镜无冬春千仞写乔树百丈见游鳞沧浪有时浊清济涸无津岂若乘斯去俯映石磷磷纷吾隔嚣滓宁假濯衣巾愿以潺湲水霑君缨上尘  

送别友人  

君东我亦西衔悲涕如霰浮云一南北何由展言晏方作异乡人赠子同心扇遥裔发海鸿连翻出檐燕春秋更去来参差不相见  

早发定山  

风龄爱逺壑晚莅见竒山标峰防虹外置岭白云间倾壁忽斜竪絶顶复孤圆归海流漫漫出浦水溅溅野棠开未落山樱发欲然忘归属兰杜懐禄寄芳荃眷言采三秀徘徊望九仙  

和竟陵王游仙诗二首  

夭矫乘绛仙螭衣方陆离玉銮隐云雾溶溶纷上驰瑶台风不息赤水正涟漪峥嵘圃上聊攀琼树枝朝止阊阖宫暮宴清都阙腾葢隐奔星低銮避行月九疑纷相从虹旌乍升没青鸟去复还髙唐云不歇若华有余照淹留且晞髪  

华阳先生登楼不复下赠呈  

侧闻上士说尺木乃腾霄云骈不展地仙居多丽谯卧待三芝秀坐对百神朝衔书必青鸟佳客信龙镳非止灵桃实方见大椿凋  

赤松涧  

松子排烟去英灵眇难测惟有清涧流潺湲终不息神丹在兹化云軿于此陟愿受金液方片言生羽翼渇就华池饮饥向朝霞食何时当来还延伫青岩侧  

古意  

挟瑟丛台下徙倚爱容光伫立日已暮戚戚苦人肠露葵已堪摘淇水未沾裳锦衾无独暖罗衣空自香明月虽外照宁知心内伤  

直学省愁卧  

秋风吹广陌萧瑟入南闱愁人掩轩卧髙牕时动扉虚馆清隂满神宇暧微微网虫垂戸织夕鸟傍櫩飞缨佩空为忝江海事多违山中有桂树嵗暮可言归  

宿东园  

陈王鬭鸡道安仁采樵路东郊岂异昔聊可闲余步野径既盘纡荒阡亦交附槿篱疎复密荆扉新且故树顶鸣风颷草根积霜露惊麏去不息征鸟时相顾茅栋啸愁鸱平冈走寒兔夕隂带层阜长烟引轻素飞光忽我遒岂止嵗云暮若防西山药頽龄倘能度  

三月三日率尔成章  

丽日属元已年芳具在斯开花已匝树流嘤复满枝洛阳繁华子长安轻薄儿东出千金堰西临雁鹜陂游丝应空转髙杨拂地垂緑帻文照耀紫燕光陆离清晨戏伊水薄暮宿兰池象筵鸣寳瑟金瓶泛羽巵宁忆春蚕起日暮桑欲萎长袂屡已拂雕胡方自炊爱而不可见宿昔减容仪且当忘情去叹息独何为  

织女赠牵牛  

红妆与明镜二物本相亲用持施点画不照离居人往秋虽一照一照复还尘尘生不复拂蓬首对河津冬夜寒如此宁遽道阳春初商忽云至暂得奉衣巾施衿已成故每聚忽如新  

应王中丞思逺咏月  

月华临静夜夜静灭氛埃方晖竟户入圆影隙中来髙楼切思妇西园游上才网轩映珠缀应门照緑苔洞房殊未晓清光信悠哉  

咏雪应令  

思鸟聚寒芦苍云轸暮色夜雪合且离晓风惊复息婵娟入绮窻徘徊骛情极弱桂不胜枝轻飞屡低翼玉山聊可望瑶池岂难即  

泛永康江  

长枝萌紫叶清源泛绿苔山光浮水至春色犯寒来临睨信永矣望美暧悠哉寄言幽闺妾罗袖勿空裁  

饯谢文学离夜  

汉池水如带巫山云似葢瀄汨背吴潮潺湲横楚濑一望沮漳水宁思江海防以我径寸心从君千里外  

别范安成  

生平少年日分手易前期及尔同衰暮非复别离时勿言一樽酒明日难重持梦中不识路何以慰相思  

初春  

夹道覔阳春相将共携手草色犹自腓林中都未有无事逐梅花空教信杨栁且复共归来含情寄杯酒  

春思  

杨栁乱如丝绮罗不自持春草黄复绿客心伤此时青苔己结洧碧水复盈淇日华照赵瑟风色动燕姬襟前万行泪故是一相思  

伤春  

弱草半抽黄轻条未全绿年芳被禁籞烟花绕层曲寒苔倦复舒冬泉断方续早花散凝金初露成玉  

领边绣  

纎手制新竒刺作可怜仪萦丝应凤子结缕坐花儿不声如动吹无风自褭枝丽色傥未歇聊承云鬓垂  

脚下履  

丹墀上飒防玉殿下趋锵逆转珠佩响先表绣袿香裾开临舞席袖拂绕歌堂所叹忘懐妾见委入罗牀  

咏新荷应诏  

勿言草卉贱幸宅天池中微根才出浪短干未摇风宁知寸心里蓄紫复含红  

六忆诗四首  

忆来时灼灼上堦墀勤勤叙别离慊慊道相思相看常不足相见乃忘饥  

忆坐时点点罗帐前或歌四五曲或弄两三笑时应无比嗔时更可怜  

忆食时临盘动容色欲坐复羞坐欲食复羞食含哺如不饥擎瓯似无力  

忆眠时人眠彊未眠解罗不待劝就枕更须牵复恐傍人见娇羞在烛前  

八咏诗  

登台望秋月  

望秋月秋月光如练照曜三爵台徘徊九华殿九华玳瑁梁华榱与璧珰以兹雕丽色持照明月光凝华入黼帐清辉悬洞房先过飞燕户却映班姬牀桂宫袅袅落桂枝早寒凄凄凝白露上林晚叶飒飒鸣雁门早鸿离离度湛秀质兮似规委清光兮如素照愁轩之蓬髪影金堦之轻步居人临此笑以歌别客对之伤且慕经衰圃映寒丛凝清夜带秋风随庭雪以偕素与池荷而共红临玉阶之皎皎含霜霭之蒙蒙天衢而徙度轹长汉而飞空隐岩崖而半出隔帷幌而才通散朱庭之奕奕入青琐而玲珑寒阶悲寡鹤沙洲怨别鸿文姬泣胡殿昭君思汉宫余亦何为者淹留此山东  

防圃临春风  

临春风春风起春树游丝暧如网落花雰似雾先泛天渊池还过细栁枝蝶逢飞摇飏燕值羽差池扬桂斾动芝盖开燕裾吹赵带赵带飞参差燕裾合且离回簪复转黛顾步惜容仪容仪己灼灼春风复回薄氛氲桃李花青跗含素萼既为风所开复为风所落摇緑蔕抗紫茎舞春雪杂流莺曲房开兮金铺响金铺响兮妾思惊梧台未隂淇川始碧迎行雨于髙唐送归鸿于碣石经洞房响纨素感幽闺思帷帟想芳园兮可以游念兰翘兮渐堪摘拂明镜之冬尘解罗衣之秋襞既铿锵以动佩又絪緼而流射始揺荡以入闺终徘徊而縁隙鸣珠帘于綉戸散芳尘于绮席是时怅思归安能乆行役佳人不在兹春风谁为惜  

嵗暮愍衰草  

愍衰草衰草无容色憔悴荒径中寒荄不可识昔时兮春日昔日兮春风衔花兮佩实垂緑兮散红氛氲鳷鹊右照曜望仙东送归顾慕泣淇水嘉客淹留懐上宫岩陬兮海岸冰多兮霰积烂漫兮崖根攅幽兮帘隟布绵密于寒臯吐纤疎于危石既惆怅于君子倍伤心于行役露缟枝于初旦霜红夭于始夕雕芳卉之九衢霣灵茅之三脊风急崤道难秋至客衣单既伤檐下菊复悲池上兰飘落逐风尽方知歳早寒流萤暗明烛雁声断才续委絶长信宫芜秽丹墀曲霜夺茎上紫风销叶中緑山变兮青薇水折兮黄苇秋鸿兮疎引寒鸟兮聚飞径荒寒草合桐长旧岩围园庭渐芜没霜露日霑衣愿逐晨征鸟薄暮共西归  

霜来悲落桐  

悲落桐落桐早霜露燕至叶未抽鸿来枝已素本出龙门山长枝仰刺天上峰百丈絶下趾万寻悬幽根未蟠结孤株复危絶初日照光景终年负霜雪自顾无羽仪不愿生曲池芬芳本自乏华实无所施公子独留盻王孙少见知分取孤生枿徙置北堂陲宿茎抽晚干新叶生故枝故枝虽辽逺新叶颇离离春风一朝至荣华坐如斯自惟良菲薄君恩徒照灼顾已非嘉树空用慿阿阁愿作清庙琴为君舞鹤薜荔可为裳文杏堪作梁勿言草木贱徒照君末光末光不徒照为君含噭咷阳柯渌水弦隂枝苦寒调厚徳非所任敢不虚其心若逢阳春至吐緑照清浔  

夕行闻夜鹤  

闻夜鹤夜鹤呌南池对此孤明月临风振羽仪伊吾人之菲薄无赋命之天爵抱局促之短懐随冬春而哀乐愍海上之惊鳬伤云间之离鹤离鹤昔未离回发天北垂忽遇疾风起暂下昆明池复畏冬冰合水宿非所宜欲栖不可往欲去飞已疲势逐疾风举求温向衡楚复值南飞鸿参差共成侣海上多云雾苍茫失洲屿自此别故羣独向潇湘渚故羣不离散相依江海畔夜止羽相切昼飞影相乱刷羽共浮沈湛澹泛清浔既不经离别安知慕侣心九冬负霜雪六翮飞不任且养凌云翅俛仰弄清音所望浮丘子旦夕来相寻  

晨征听晓鸿  

听晓鸿晓鸿度将旦跨弱水之微澜发成山之逺防怵春归之未几伤此嵗之云半出海涨之苍茫入云途之弥漫无东西之可辨孰迩之能算微昔见于洲渚赴秋期于江汉集劲风于弱躯负重雪于轻翰寒溪可以饮荒臯可以窜溪水徒自清微容岂足玩秋蓬飞兮未极塞草寒兮无色吴山髙兮髙难度越水深兮深不可测羡明月之驰光顾征禽之驶翼伊余马之屡懐知君行之未极夜绵绵而难晓愁参差而盈臆望山川而无似唯星河犹可识孤雁夜南飞客涙但沾衣春鸿旦暮返客子方未归歳去欢娱尽年来容貌衰揽袵形虽是抚臆事多违青緺虽长复易解白云诚逺讵难依  

解佩去朝市  

去朝市朝市深归暮辞北缨而南徂浮东川而西顾逢天地之降祥值日月之重光伊吾行之未己非余情之信芳克待诏于金马奉髙宴于栢梁观鬬兽于虎圏望窈窕于披香游西园兮登铜雀攀青璅兮眺重阳讲金华兮议宣室昼武帐兮夕文昌佩甘泉兮屣五柞簮枍栺兮黻承光托后车兮侍华幄游渤海兮泛清漳天道有盈亏寒暑逓炎凉一朝卖玉碗眷眷惜余香曲池无复处桂枝亦销亡清庙徒肃肃西陵乆茫茫薄暮余多幸嘉运重来昌忝稽郡之南尉典千里之光贵别北邙于浊河恋横桥于清渭望前轩之早桐对南阶之初卉惟余情之屡伤岂兹焉之能慰眷昔日兮懐哉嵗将暮兮归去来  

被褐守山东  

守山东山东万岭郁青葱两溪共一泻水洁望如空防侧青莎被岩间丹桂丛上瞻既隐轸下睇亦溟蒙逺林响咆兽近树聒鸣虫路出若溪右涧吐金华东万仞倒危石百丈注悬淙掣曳泻流电奔飞似白虹洞井含清气漏穴吐飞风玉窦膏滴沥石乳室空笼峭崿涂弥险岩岨步才通余舍平生之所爱歘暮年之此逢欲一去而不还怅邹衣之未褫揖林壑之清旷事氓俗之纷诡幸帝徳之方升值天纲之未毁既除旧而就新故化民而俗徙播赵俗以南徂扇齐风以东靡乳雉方可驯流蝗庶能弭清心矫世浊俭政救民侈秩满抚白云淹留事芝髓  

江淹【`字文通济阳考城人`】  

从冠军行建平王登庐山香炉峰  

广成爱神鼎淮南好丹经此山具鸾鹤往来尽仙灵瑶草正翕赩玉树信葱青绛气下萦薄白云上杳防中坐瞰蜿虹俛伏视流星不寻遐怪极则知耳目惊日落长沙渚曽隂万里生借兰素多意临风黙含情方学松栢隐羞逐市井名幸承光诵末伏思托后旍  

望荆山  

奉义至江汉始知楚塞长南闗绕桐栢西岳出鲁阳寒郊无留影秋日悬清光悲风挠重林云霞肃川涨嵗晏君如何零涙霑衣裳玉柱空掩露金樽坐含霜一闻苦寒奏再使艶歌伤  

步桐台  

客子畏霜雪忧至竟悠哉绮帷生网罗寳刀积尘埃思君出汉北鞍马登楚台嵗防合云光平原秋色来寂听积空意凝望信长懐蕙芬自有美光景讵徘徊山中忽缓驾暮雪将盈阶  

渡西塞望江上诸山  

南国多异山杂树共冬荣潺湲夕涧急嘈嘈晨鹍鸣石林上参错流沫下纵横松气鉴青蔼霞光铄丹英望古一凝思留滞桂枝情结友爱逺岳采药好长生当畏佳人晚秋兰伤紫茎海外果可学嵗暮诵仙经  

游黄蘖山  

长望竟何极闽云连越边南州饶竒怪赤县多灵仙金峰各亏日铜石共临天阳岫照鸾采隂谿喷龙泉残杌千代木廧崒万古烟禽鸣丹壁上猿啸青崖间秦皇慕隐沦汉武愿长年皆负雄豪威弃劒为名山况我葵藿志松木横眼前所若同逺好临风载悠然  

无锡县历山集  

愁生白露日思起秋风年窃悲杜蘅暮擥涕吊空山落叶下楚水别鹤噪吴田岚气隂不极日色半亏天酒至情萧瑟慿樽还惘然一闻清琴奏歔泣方留运况乃客子念直置丝竹间  

外兵舅夜集  

丹林一叶旧碧草从此空烟花拂夜色华舟荡秋风敛意怅何已极望情思中瑶澜寂以晏若采能几终暮心亦谁寄江臯桂有丛  

古离别  

逺与君别者乃至雁门闗黄云蔽千里游子何时还送君如昨日檐前露已团不惜蕙草晚所悲道里寒君在天一涯妾身长别离愿一见顔色不异琼树枝兔丝及水萍所寄终不移  

李都尉陵从军  

樽酒送征人踟蹰在亲宴日暮浮云滋握手泪如霰悠悠清水川嘉鲂得所荐而我在万里结友不相见袖中有短书愿寄双飞燕  

班婕妤咏扇  

纨扇如团月出自机中素画作秦王女乘鸾向烟雾彩色世所重虽新不代故窃愁凉风至吹我玉阶树君子恩未毕零落在中路  

张司空华离情  

秋月映帘栊悬光入丹墀佳人抚鸣琴清夜守空帷兰径少行迹玉台生网丝庭树发红彩闺草含碧滋延伫整绫绮万里赠所思愿垂湛露恵信我皎日期  

谢仆射混游览  

信矣劳物化忧襟未能整薄言遵郊衢总辔出台省凄凄节序髙寥寥心悟永时菊耀岩阿云霞冠秋岭眷然惜良辰徘徊践落景卷舒虽万绪动复归有静曽是廹桑榆嵗暮从所秉丹壑不可攀亡归寄匠郢  

陶徴君濳田居  

种苗在东臯苗生满阡陌虽有荷鉏倦浊酒聊自适日暮巾柴车路闇光已夕归人望烟火稚子檐隙问君亦何为百年防有役但愿桑麻成蚕月得妨绩素心正如此开径望三益  

谢光禄庄郊游  

肃舲出郊际徒乐逗江隂翠山方蔼蔼青浦正沈沈凉叶照沙屿秋荣冒水浔风散松架险云郁石道深静黙镜緜野四睇乱层岑气清知雁引露华识猨音云装信解黻烟驾可辞金始整丹泉术终觌紫芳心行光自容裔无使弱思侵  

休上人怨别  

西北秋风至楚客心悠哉日暮碧云合佳人殊未来露彩方泛艶月华始徘徊寳书为君掩瑶瑟讵能开相思巫山渚怅望阳云台膏罏絶沈燎绮席生浮埃桂水日千里因之平生懐  

学魏文帝  

西北有浮云缭绕华隂山惜哉时不遇入夜值霜寒秋风聒地起吹我至幽燕幽燕非我国窈窕为谁贤少年歌且止歌声断客子  

悼室人五首  

佳人永暮矣隐忧遂历兹寳烛夜无华金镜昼恒微桐叶生绿水雾天流碧滋蕙弱芳未空兰深鸟思时湘醽徒有酌意塞不能持  

适见叶萧条已复花罨郁帐里春风荡檐前还燕拂垂涕视去景摧心向徂物今悲辄流涕昔欢常飘忽幽情一不弭守叹谁能慰  

秋至罗纨涙满未能开风光肃入戸月华为谁来结眉向珠网沥思视青苔鬓局将成葆带减不须摧我心若涵烟葐蒀满中懐  

尘嵗时阻闺芜日夜深流黄夕不织宁闻梭杼音凉霭漂虚座清香荡空琴蜻引知寂寥蛾飞测幽隂乃抱生死悼岂伊离别心  

二妃丽潇湘一有乍一无佳人承云气无下此幽都当追帝女迹出入泛灵舆掩映金渊侧游豫碧山隅暧然时将罢临风返故居  

范云【`字彦龙南乡舞隂人`】  

有所思  

如何有所思而无相见时宿昔梦顔色阶庭寻履綦髙张更何已引满终自持欲知忧能老爲视镜中丝  

贻何秀才  

桂叶竟穿荷蒲心争出波有鷕惊苹芰绵蛮弄藤萝临花空相望对酒不能歌闻君饶绮思摛掞足为多布鼔诚自鄙何事絶经过  

送沈记室夜别  

桂水澄夜氛楚山清晓云秋风两乡怨秋月千里分寒枝宁共采霜猿行独闻扪萝正忆我折桂方思君  

丘迟【`字希范乌程人`】  

侍宴乐游苑送张徐州应诏诗  

诘旦阊阖开驰道闻鳯吹轻荑承玉辇细草借龙骑风迟山尚响雨息云犹渍巢空初鸟飞荇乱新鱼戏实为北门重匪亲孰为寄参差别念举肃穆恩波被小臣信多幸投生岂酬义  

早发渔浦潭  

渔潭雾未开赤亭风已飏櫂歌发中流鸣鞞响沓嶂村童忽相聚野老时一望诡怪石异象崭絶峰殊状森森荒树齐析析寒沙涨藤垂岛易陟崖倾屿难傍信是永幽栖岂徒暂清旷坐啸昔有委卧治今可尚  

## 石仓历代诗选卷八  

明　曹学佺　编  

梁诗二  

任昉【`字彦升乐安博昌人`】  

奉和登景隂山  

物色感神游升髙怅有阅南望铜駞街北走长楸埒别涧宛沧溟疏山驾瀛碣春鲸吐华浪司南动轻枻日下重门照云开九华彻观阁隆旧恩奉图愧前哲  

赠郭桐庐出谿口见余既未至郭仍进村维舟乆之郭生方至  

朝发富春渚蓄意忍相思涿令行春返冠盖溢川坁望久方来萃悲欢不自持沧江路穷此湍险方自兹叠嶂易成响重以夜猿悲客心幸自弭中道遇心期亲好自斯絶孤游从此辞  

赠徐徴君  

促生悲永路早交伤晚别自我隔容徽于焉徂嵗月情非山河阻意似江湖悦东臯有儒素杳与荣名絶曽是违赏心曷用箴余缺眇焉追平生尘书废不阅信此伊能已懐抱岂暂辍何以表相思贞松擅严节  

别萧谘议  

离烛有穷辉别念无终绪岐言未及申离目已先举揆景巫衡阿临风长楸浦浮云难嗣音徘徊怅谁与傥有闗外驿聊访狎鸥渚  

古意  

青丝控燕马紫艾饰吴刀朝风吹锦带落日映珠袍陆离闗右客照耀山西豪虽非学诡遇终是任逢遭人生会有死得处如鸿毛宁能偶鸡鹜寂寞隐蓬蒿  

王僧孺【`东海郯人`】  

中川长望  

长川杳难即四望渺无极安流宁可值愤风方未息危帆渡中悬孤光岩下昃防际树难辨云中鸟易识莫恨东复西谁知迂且直故乡相思者当春爱顔色独写千行泪谁同万里忆  

咏衣  

足伤金管遽多怆缇光促露团池上紫风飘庭里绿下机鹜西眺鸣砧遽东旭芳汗似兰汤雕金辟龙烛散度广陵音掺写渔阳曲别鹤悲不己离鸾断还续尺素在鱼肠寸心慿雁足  

与司马治书同闻邻妇夜织  

洞房风已激长廊月复清蔼蔼夜庭广飘飘晓帐轻杂闻百虫思偏伤一鸟声鸟声长不息妾心复何极犹恐君无衣夜夜当织  

夜愁示诸宾  

檐露滴为珠池水合成璧万行朝泪泻千里夜愁积孤帐闭不开寒膏尽复益谁知心眼乱看朱复成碧  

秋闺怨  

斜光隐西壁暮雀上南枝风来秋扇屏月出夜灯吹深心起百际遥泪非一垂徒劳妾辛苦终言君不知  

咏宠姬  

及君髙堂还值妾妍妆罢曲房褰锦帐廻廊步珠屣玉钗时可挂罗襦讵难解顾连城易一笑千金买  

春思絶句  

雪罢枝即青冰开水便緑复闻黄鸟声全作相思曲  

为徐仆射妓作  

日晚应归去上客强盘桓稍知玉钗重渐见罗襦寒  

张率【`字士简吴郡人`】  

逺期  

逺期终不归节物坐将变白露怆单衣秋风息圑扇谁能久别离他乡且异县浮云蔽重山相望何时见寄言逺期者空闺泪如霰  

长相思二首  

长相思久离别美人之逺如雨絶独延伫心中结望云云去逺望鸟鸟飞灭空望终若斯珠泪不能雪  

长相思乆别离所思何在若天垂郁陶相望不得知玉阶月夕映罗帷风夜吹长思不能寝坐望天河移  

栁恽【`字文畅河东解人`】  

江南曲  

汀洲采白苹日暖江南春洞庭有归客潇湘逢故人故人何不返春花复应晚不道新知乐只言行路逺  

长门怨  

玉壶夜愔愔应门重且深秋风动桂树流月摇轻隂绮檐清露溽网户思虫吟叹息下兰閤含愁奏雅琴何由鸣晓佩复得抱宵衾无复金屋念岂照长门心  

度闗山  

少长倡家女出入燕南垂惟持徳自美本以容见知旧闻闗山逺何事总金覊妾心日已乱秋风鸣细枝  

起夜来  

城南断车骑阁道覆青埃露华光翠网月影入兰台洞房且莫掩应门或复开飒飒秋桂响非君起夜来  

独不见  

别岛望云台天渊临水殿芳草生未积春花落如霰出从张公子还过赵飞燕奉帚长信宫谁知独不见  

赠吴均三首  

寒云晦沧洲奔潮溢南浦相思白露亭永望秋风渚心知别路长谁谓若燕楚闗日辽絶如何附行旅愿作野飞鸟飘然自轻举  

逺游济伊洛秣马渡清漳邯郸饶美女艶色含春芳鼓瑟未成曲踏屣复翺翔我本游客子情爱在淮阳新知谁不乐念旧苦人肠  

夕宿飞狐闗晨登碛砾坂形为戎马倦思逐征旗逺边城秋霰来寒乡春风晚始信陇雪轻渐觉寒云卷徭役命所当念子加餐饭  

杂诗  

云轻暮色转草緑晨芳归山墟罢寒晦园泽闰朝晖春心多感动睹物情复悲自君之去矣兰堂罢鸣机徒知游宦是不念别离非  

七夕穿针  

代马秋不归缁纨无复绪迎寒理衣缝映月抽纤缕的皪愁睇光连娟思眉聚清露下罗衣秋风吹玉柱流隂稍已多余光欲谁与  

衣诗五首  

孤衾引纷绪独枕怆忧端深庭秋草绿髙门白露寒思君起清夜促柱奏幽兰不怨飞蓬苦徒伤蕙草残行役滞风波游人淹不归亭臯木叶下陇首秋云飞寒园夕鸟集思牖草虫悲嗟矣当春服安见御冬衣鹤鸣劳永叹采菉伤时暮念君方逺游望妾理纨素秋风吹绿潭明月悬髙树佳人饰净容招携从所务步櫩杳不极离堂肃已扄轩髙夕杵散气爽夜碪鸣瑶华随步响幽兰逐袂生踟蹰理金翠容与纳宵清泛艶回烟防渊旋鹤文凄凄合欢袖冉冉兰麝芬不怨杼轴苦所悲千里分垂泣送行李倾首迟归云  

庾肩吾【`字子慎新野人`】  

有所思  

佳人逺于隔乃在天一方望望江山阻悠悠道路长别前秋叶落别后春花芳雷叹一声响雨泪忽成行怅望情无极倾心还自伤  

洛阳道  

徼道临河曲层城傍洛川金门才出栁桐井半含泉日起罘罳外车回双阙前潘生时未返遥心徒眷然  

赋得横吹曲长安道  

桂宫连复道黄山开广路逺听平陵钟遥识新丰树合殿生光彩离宫起烟雾日落歌吹还尘飞车马度  

侍宴应令  

副君时暇豫曽城聊近游清池写飞阁踈树出龙楼北陆冰方壮西园春欲周梅心芳屡动蒲节促难抽徒然欣竝命无以厠应刘  

侍宴饯张孝总应令  

层台临回涨耿耿晴烟上欲送分符人翻似河隄望寒云暗积水秋雨蒙重嶂别念动神襟华文切离贶慙无寡和曲空陪郢中唱  

三日侍兰亭曲水宴  

防星依夜动銮驾总朝游旌门临苑树相风出凤楼春生露泥泥天覆云油油桃花舒玉涧栁叶暗金沟禊川分曲洛帐殿掩芳洲踊跃頳鱼出参差绛枣浮百戏俱临水千钟共逐流  

从皇太子出圃应令  

春光起丽谯屣步陟山椒阁影临飞葢鸎鸣入洞箫水还登故渚树长防前桥緑荷生绮叶丹藤上细苖顾循慙振藻何用拟琼瑶  

山池应令  

阆苑秋光暮金塘収潦清荷低芝葢出浪涌燕舟轻逆湍流棹唱带谷聚笳声野竹交临浦山桐迥出城水逐云峰闇寒随殿影生  

游甑山  

平子去已久余风今复追未必游春草王孙自不归路髙村反出林长鸟更稀寒云间石起秋叶下山飞西河方阅训讵得解朝衣  

寻周处士让  

试逐赤松游披林对一丘梨红大谷晚桂白小山秋石镜菱花发桐门琴曲愁泉飞疑度雨云积似重楼王孙若不去山中定可留  

咏同泰寺浮图  

望园临奈苑王城对邺宫还从飞阁内遥见崛山中天衣疑拂石鳯翅欲淩空云甍犹带雨莲井不生桐盘承云表露铃摇天上风月出琛含采天晴幡带虹周星疑更落汉梦似今通我后情初照不与伊川同方应捧马出永得离尘蒙  

赛汉髙庙  

昔在唐山曲今承紫贝坛宁知临楚防非复望长安野旷秋先动林髙叶早残尘飞逺骑没日徙半峰寒徒然仰成诵终用试才难  

经陈思王墓  

公子独忧生丘垅擅余名采樵枯树尽犁田荒隧平宁追宴平乐讵想谒承明旦余来锡命兼言事结成飘飖河朔逺飐颷飓风鸣雁与云俱阵沙将蓬共惊枯桑落古社寒鸟归孤城陇水哀葭曲渔阳惨鼔声离家来逺客安得不伤情  

过建章故台  

鲁国观遗殿韩城想旧台仲宣原隰满子建悲风来夏莲犹反植秋窗尚左开图云仍溜雨画水即生苔及君欢四望知余念七哀  

和刘明府观湘东王书  

陈王擅书府河间富典坟五车方累箧七阁自连云松椠芳帙气栢熏起防文羽陵青简出妫泉緑字分方因接游圣暂得奉朝闻峰楼霞早发林殿日先曛洛城复接限归轩畏后羣  

奉和春夜应令  

春牖对芳洲珠帘新上钩烧香知夜漏刻烛验更筹天禽下北阁织女入西楼月皎疑非夜林疎似更秋水光悬荡壁山翠下添流讵假西园防无劳飞葢游  

奉和太子纳凉梧下应令  

北园凉气早步辇暂逍遥避日交长扇迎风列短箫山带弹琴曲桐横栖鳯条悬门开溜水锦石镇浮桥黒米生菰叶青花出稻苗无因学仙藻云气徒飘飖  

咏美人  

绛树及西施俱是好容仪非闗能结束本是细腰肢镜前难竝照相将映渌池看妆畏水动敛袖避风吹转手齐裾乱横簮历鬓垂曲中人未取谁看白日移不分他相识惟聴使君知  

饯张孝总应令  

江上早寒生萧条铙管清别筵开帐殿离舟卷幔城前山黄叶起对防白沙惊临涡同极望窃吹愧才轻  

赠周处士  

九丹开石室三径投荒林仙人翻可见隐士更难寻篱下黄花菊丘中白雪琴方欣松叶酒自和游山吟  

咏美人看画应令  

欲知画能巧唤取真来映竝出似分身相看如照镜安钗等疎密着领俱周正不解平城围谁与丹青竞  

和望月  

桂殿月偏来留光引上才圆随汉东蚌晕逐淮南灰渡河光不湿移轮辙讵开此夜临清景还承终宴杯  

和徐主簿望月  

楼上徘徊月窗中愁思人照雪光偏冷临花色转春星流时入晕桂长欲侵轮愿以重光曲承君歌扇尘  

七夕  

玉匣卷悬衣针楼开夜扉姮娥随月落织女逐星移离前忿促夜别后对空机倩语雕陵鹊填河未可飞  

和晋安王咏燕  

可怜幕上燕差池弄羽衣夜夜同巢宿朝朝相对飞衔泥瞻乐善相贺奉英徽秋蝉行寂寞恋此未辞归  

春宵  

征人别来乆年芳复临牖烛下夜缝衣春寒偏着手愿及归飞雁因书寄髙栁  

冬晓  

邻鸡声已传愁人竟不眠月光侵曙后霜明落晓前萦鬟起照镜谁忍挿花钿  

咏长信宫中草  

委翠似知节含芳如有情全由履迹少并欲上阶生  

赋得池萍  

风翻乍青紫浪起时疎密本欲叹无根还惊能有实  

吴均【`字叔庠吴兴故章人`】  

战城南  

蹀躞青骊马往战城南畿五历鱼丽阵三入九重围名慴武安将血污秦王衣为君意气重无功终不归  

入闗  

羽徼起边庭烽火乱如萤是时张博望夜赴交河城马头要落日劒尾掣流星君恩未得报何论身命倾  

梅花落  

终冬十二月寒风西北吹独有梅花落飘荡不依枝流连逐霜彩散漫下冰澌何当与春日共映芙蓉池  

从军行  

男儿亦可怜立功在北边阵头横却月马腹带连钱懐戈发陇坻乘冻至辽川微诚君不爱终自直如  

胡无人行  

劒头利如芒恒持照眼光铁骑追骁虏金羁讨黠髙秋八九月胡地早风霜男儿不惜死破胆与君尝  

雉朝飞操  

二月雉朝飞横行傍垅归斜看水外翟侧听岭南翚躞蹀恒欲战耿耿恃彊威当令君见赏何辞碎锦衣  

妾安所居  

贱妾先有宠蛾眉进不迟一从西北丽无复城南期何因暂艶逸岂为乏妍姿徒有黄昏望宁遇青楼时惟惜应门掩方余永巷悲匡牀终不共何由横自私  

陌上桑  

嫋嫋陌上桑防陌复垂塘长条映白日细叶隐鹂黄蚕饥妾复思拭涙且提筐故人宁知此离恨煎人肠  

秦王卷衣  

咸阳春色芳秦帝卷衣裳玉简茱茰匣金泥苏合香初芳薫复帐余辉耀玉牀当须晏朝罢持此赠华阳  

携手曲  

艶裔阳之春携手清洛濵鸡鸣上林苑薄暮小平津长裾藻白日广袖带芳尘故交一如此新知讵忆人  

行路难五首  

洞庭水上一株桐经霜触浪困严风昔时抽心耀白日今旦卧死黄沙中洛阳名工见咨嗟一剪一刻作琵琶白璧规心学明月珊瑚映面作风花帝王见赏不见忘提携把握登建章掩抑摧藏张女弹殷勤促柱楚明光年年月月对君子遥遥夜夜宿未央未央防女弃鸣箎争先拂拭生光仪茱茰锦衣玉作匣安念昔日枯树枝不学衡山南岭桂至今千载犹未知  

青琐门外安石榴连枝接叶夹御沟金墉城西合欢树垂条照防拂凤楼游侠少年游上路倾心倾倒想恋慕摩顶至足买片言开胸沥胆取一顾自言家在赵邯郸翩翩舌杪复劒端青骊白駮的卢马金羁緑轻紫丝鞶躞蹀横行不肯进夜夜汗血至长安长安城中诸贵臣争贵儒者席上珍复闻梁王好学问轻弃劒客如埃尘吾丘夀王始得意司马相如适被申大才大辩尚如此何况我辈轻薄人  

君不见西陵田从横十字成陌阡君不见东郊道荒凉芜没起寒烟尽是昔日帝王处歌姬舞女逹天曙今日翩妍少年子不知华盛落前去吐心吐气与他人今旦回惑生犹豫山中桂树自有枝心中方寸自相知何言嵗月忽若驰君之情意与我离还君玳瑁金雀钗不忍见此使心危  

君不见长安客舍门倡家少女名桃根贫穷夜纺无灯烛何言一朝奉至尊至尊离宫百余处千门万戸不知曙惟闻哑哑城上乌玉栏金井牵辘轳丹梁翠柱飞流苏香薪桂火炊雕胡当年翻覆无常定薄命为女何必麤  

君不见上林苑中客冰罗雾縠象牙席尽是得意忘言者探肠见胆无所惜白酒甜盐甘如乳緑觞皎镜华如碧少年持名不肯尝安知白驹应过隙博山鑪中百和香郁金苏合及都梁逶迤好气佳容貌经过青锁历紫房已入中山冯后帐复上皇帝班姬牀班姬失宠顔不开奉帚供养长信台日暮耿耿不能寐秋风切切四面来玉阶行路生细草金炉香炭变成灰得意失意须防顷非君方寸逆所裁  

王侍中夜集  

抽兰开石路剪竹制山扉文沦见绿水参差隐翠微西山采药至东都谢病归纺毛织野服缝芰作山衣欲知三青鸟檐上素云飞  

登钟山燕集望西静坛  

客思何以缓春郊满初律髙车陆离至骏骑差池出宝椀泛莲花珍杯食竹实才胜商山四文髙竹林七复望子乔坛金绳蕴緑帙风云生屋宇芝映被仙室方随鳯凰去悠然驾白日  

与栁恽相赠答  

黄鹂飞上苑绿芷出汀洲日映昆明水春生鳷鹊楼飘飏白花舞澜漫紫萍流书织回文锦无因寄陇头思君甚琼树不见方离忧  

鸣鞭适大阿聨翩渡漳河燕姬及赵女挟瑟夜经过纤腰曳广袖半额画长蛾客本倦游者箕帚在江沱故人不可弃新知空复何  

答栁恽  

清晨发陇西日暮飞狐谷秋月照层岭寒风扫髙木雾露夜侵衣闗山晓催轴君去欲何之参差间原陆一见终无縁懐悲空满目  

赠任黄门  

相如体英彦左右生容辉已纡汉帝组复解梁王衣经过云母扇出入千门扉连洲茂芳杜长门郁翠微欲言终未敢徒然独依依  

酬周参军  

日暮忧人起倚户怅无懽水传洞庭逺风送雁门寒江南霜雪重相如衣服单沈云隐乔树细雨灭层峦且当对樽酒朱弦永夜弹  

赠朱从事  

我行欲何之千里寻胶漆长葭历渚生疎蒲绿防出袅袅能随风离离堪度日客思已飘荡相思复非一未得叙殷勤先作数行泣  

赠揺郎  

星汉正参差佳人不在斯宿昔暂乖阻何异逺分离露染蘼芜叶日照芄兰枝风光已飘薄云采复逶迤劳梦无人觉默默心自知  

发湘州赠亲故别  

相送出江浔泪下沾衣襟何用叙离别临岐赠好音敬通才如此君山学复深明哲遂无赏文华空见沈古来非一日无事更劳心  

同柳吴兴何山集送刘余杭  

王孙重离别置酒峰之畿逶迤川上草参差涧里薇轻云纫逺岫细雨沐山衣檐端水禽息窗上野萤飞君随緑波逺我逐清风归  

送栁吴兴竹亭集  

平原不可望波澜千里直夕鱼汀下戏暮雨檐中息白云时去来青峰复负侧踯躅牛羊下晦昧崦嵫色王孙犹未归且听西光匿  

初至寿春作  

桓谭不卖交冯子任纡直浮沈逐波影飘扬恣风力北州少知旧南阳寡相识中驾每倾轮当骞复摧翼望美无津梁私自怜何极  

入兰台赠王治书僧孺  

故人扬子云校书麟阁下寂寞少交游纷纶富文雅予为陇西使寓居洛阳社相思非不深行行避骢马  

酬闻人侍郎别  

怅人心不乐万里向悠悠凌朝憇枉渚薄暮遵江洲君住青门上我发霸陵头相思自有处春风明月楼整棹北川湄回首望城邑林疎风至少山髙云度急共懐万里心各作千行泣欲见终无縁思君空伫立  

赠鲍舂陵别  

落叶思纷纷蝉声犹可闻水中千文月山上万重云海鸿来倐去林花合复分所忧别离意白露下霑裙  

春咏  

春从何处来拂水复惊梅云障青琐闼风吹承露台美人隔千里罗帏闭不开无由得共语空对相思杯  

何逊【`字仲言东海郯人`】  

铜雀妓  

秋风木叶落萧瑟管弦清望陵歌对酒向帐舞空城寂寂檐宇旷飘飘帷幔轻曲终相顾起日暮松栢声  

拟轻薄篇  

城东美少年重身轻万亿柘弹随珠丸白马黄金饰长安九逵上青槐防道植毂撃晨已喧肩排暝不息走狗通西望牵牛亘南直相期百戏傍去来三市侧象牀杳绣被玉盘传绮食倡女掩歌扇小妇开帘织相看独隐笑见人还敛色黄鹄悲故羣山枝咏新识鸟飞过客尽雀聚行龙匿酌羽方厌厌此时懽未极  

望廨前水竹答崔録事  

萧萧藂竹映澹澹平湖浄叶倒涟漪文水漾檀栾影相思不会面相望空延颈逺天去浮云长墟斜落景幽疴与嵗积赏心随事屏乡念一邅回白髪生俄顷  

暮秋答朱记室  

游扬日色浅骚屑风音劲寒潭见底清风色极天浄寸隂坐销铄千里长辽迥桃李尔繁华松栢余本性故心不存此髙文徒可咏  

酬范记室云  

林密戸稍隂草滋堦欲暗风光蕋上轻日色花中乱相思不独懽伫立空为叹清谈莫共理繁文徒可玩髙唱子自轻继音予可惮  

落日前墟望赠范广州云  

縁沟緑草蔓扶楥杂华舒轻烟澹栁色重霞映日余遥遥长路逺寂寂行人疎我心懐硕徳思欲命轻车髙门盛游侣谁肯进畋渔  

道中赠桓司马季珪  

晨缆虽同解晚洲阻共入犹如征鸟飞差池不可及本愿申覊旅何言异翔集君渡北江时讵令南浦泣  

夕望江桥示萧谘议杨建康江主簿  

夕鸟已西度残霞亦半消风声动密竹水影漾长桥旅人多忧思寒江复寂寥尔情深巩洛予念返渔樵何因适归愿分路一扬鏕  

寄江州禇谘议  

自与君别离四序纷回薄分手清江上念别犹如昨追忆边城游奚寻平生乐俱登巃嵸岭共坐逶迤阁清吹或忘归繁文时间作连镳戏浅草游幰遵长薄五载同衣裘一朝异暌索夫君颇留滞骖騑未沃若早秋正凄怆余晖晚销铄林叶下仍飞水花披未落如何隔千里无由举三爵因君奏采莲为余吟别鹤  

赠诸游旧  

弱操不能植薄伎竟无依浅智终己矣令名安可希扰扰从役倦屑屑身事微少壮轻年月迟暮惜光辉一涂今未是万绪昨如非新知虽己乐旧爱尽暌违望乡空引领极目泪沾衣旅客长憔悴春物自芳菲防花临水发江燕绕樯飞无由下征帆独与暮潮归  

秋夕仰赠从兄寘南  

堦蕙渐翻叶池莲稍罢花髙树北风响空庭秋月华寸心懐是夜寂寂漏方赊抚乏欢娱临觞独叹嗟凄怆户凉入徘徊櫩影斜无为淹戚里见就还田家  

南还道中送赠刘谘议别  

一官从府役五稔去京华遽逐春流返归帆得望家天末静波浪日际敛烟霞防荠生寒叶村梅落早花游鱼上急水独鸟赴行楂目想平陵柏心忆青门爪曲陌背通垣长墟扺狭斜善邻谈谷稼故老述桑麻寝兴从闲逸视听絶喧哗夫君日髙兴为乐坐骄奢室堕倾城佩门交接幰车入塞长云雨出国暂泥沙握手分岐路临川何怨嗟  

与沈助教同宿湓口夜别  

我爲浔阳客戒旦乃西游君随春水駚鸡鸣亦动舟共泛湓之浦旅泊次城楼华烛已消半更人数唱筹行者从此别去去不淹留  

与苏九德别  

宿昔梦顔色咫尺思言偃何况杳来期各在天一面踟躇暂举酒倐忽不相见春草似青袍秋月如团扇三五出重云当知我忆君萋萋若被迳懐抱不相闻  

赠韦记室黯别  

故人傥送别停车一水东去帆若不见试望白云中促膝今何在衔杯谁复同水夜看初月江晚泝归风无因生羽翰千里暂排空  

渡连圻  

此山多灵异峻岨实非恒洑流自洄纠激濑视奔腾悬崖抱竒崛絶壁驾崚嶒硣磟上争险岞崿下相崩百年积死树千尺挂寒藤诡怪终不测回沈意难登愿欲书闻见聊以寄亲朋  

下方山  

寒鸟树间响落星川际浮繁霜白晓防苦雾黒晨流鳞鳞逆去水弥弥急还舟望乡行复立瞻途近更脩谁能百里地萦绕千端愁  

春夕早泊和刘谘议落日望水  

旅人嗟倦游结缆坐春洲日暮江风静中川闻棹讴草光天际合霞影水中浮单舻时向浦独檝乍乘流娈童泣垂钓妖姬哭荡舟客心自有绪对此空复愁  

嘲刘郎  

房栊灭夜火窗戸映朝光妖女褰帷去躞蹀初下牀雀钗横晓鬓蛾眉艶宿妆稍闻玉钏逺犹怜翠被香宁知早朝客差池已雁行  

咏照镜  

朱帘旦初卷绮机晨未织玉匣开鉴影宝台静临饰对影独含笑看花时转侧聊为出蠒眉试染夭桃色宝钗若可间金钿畏相逼荡子行未归啼妆坐沾臆  

拟青青河畔草转韵体爲人作其人识节工歌  

春兰日应好折花望逺道秋夜苦复长抱枕向空牀吹台下促节不言于此别歌筵掩圑扇何时一相见弦絶犹依轸叶落才下枝即此虽云别方我未成离  

学古二首  

长安美少年羽骑暮连翩玉羁玛瑙勒金络珊瑚鞭阵云横塞起赤日下城圆追兵待都防烽火望祁连虎落夜方寝鱼丽晓复前平生不可定空信苍浪天  

昔随张博望辞帝长杨宫独好西山勇思为北地雄十年事河外雪鬓别闗中季月边秋重严野散寒蓬日隐龙城雾尘起玉关风全狐君已复半菽我犹空欲因上林雁一见平陵桐  

春暮喜晴酬袁戸曹苦雨  

振衣喜初霁褰裳对晚晴落花犹未卷时鸟故余声春芳空悦目游客反伤情乡园不可见江水独自清愿得同携手归望对都城  

七夕  

仙车驻七襄鳯驾出天潢月映九微火风吹百和香来懽暂巧笑还泪已沾裳依稀如洛汭倐忽似髙唐别离未得语河汉渐汤汤  

咏早梅  

兔园标物序惊时最是梅衔霜当路发映雪拟寒开枝横却月观花绕凌风台朝洒长门泣夕驻临卭柸应知早飘落故逐上春来  

塘边见古塜  

行路一孤坟路成坟欲毁空疑年代积不知陵谷徙几逢秋叶黄骤见春流弥金蚕不可织玉树何时蕋陌上驱驰人笑歌自侈靡今日非明日所念谁怜此  

登禅冈寺望和虞记室  

南望南郭门拱树稍云密北窗北溱道重楼雾中出接树隐髙蝉交枝承落日光隂不可舍懐抱何由悉  

答髙博士  

北窗凉夏首幽居多卉木飞蜨弄晚花清池映疎竹为宴得快性安闲聊鼓腹将子厌嚣尘就予开耳目  

赠王左丞  

櫩外莺啼罢园里日光斜游鱼乱水叶轻燕逐风花长墟上寒霭晓树没归霞九华暮已隐抱郁徒交加  

敬酬王明府  

星稀初可见月出未成光澄江照逺火夕霞隐连樯贱躯临不测玉体畏垂堂念别已零泪况乃思故乡  

日夕出富阳浦口和朗公  

客心愁日暮徙倚空望归山烟涵树色江水映霞晖独鹤凌空逝双鳬出浪飞故乡千余里兹夕寒无衣  

临行与故游夜别  

历稔共追随一旦辞羣匹复如东注水未有西归日夜雨滴空堦晓灯暗离室相悲各罢酒何时同促膝  

与胡兴安夜别  

居人行转轼客子暂维舟念此一筵笑分为两地愁露湿寒塘草月映清淮流方抱新离恨独守故园秋  

见征人分别  

凄凄日暮时亲賔俱竚立征人抜劒起儿女牵衣泣骑出萧闗追兵赴马邑且当横行去谁论裹尸入  

看伏郎新婚  

雾夕莲出水霞朝日照梁何如花烛夜轻扇掩红妆良人复灼灼席上自生光所悲髙驾动环佩出长廊  

咏娼妇  

暧暧髙楼暮华烛帐前明罗帷雀钗影寳瑟鳯雏声庭花枝上发新月雾中生谁念当窗牖相望独盈盈  

咏春雪寄族人治书思澄  

可怜江上雪回风起复灭本欲映梅花翻悲似玉屑朝莺日弄响暮条行可结咸言不适时安知非矫节  

边城思  

栁黄未吐叶水緑半含苔春色边城动客思故乡来  

爲人妾怨  

燕戏还檐际花飞落枕前寸心君不见拭泪坐调弦  

闺怨二首  

竹叶响南窗月光照东壁谁知夜独觉枕前双泪滴闺阁行人断房栊月影斜谁能北窗下独对后园花  

苑中见美人  

罗袖风中卷玉钗林下耀团扇承落花复持掩余笑  

萧子范【`字景则齐髙帝之孙`】  

罗敷行  

城南日半上微步弄妖姿含情动燕俗顾景笑齐眉不忧桑叶尽还忆畏蚕饥春风若有顾惟愿落花迟  

春望古意  

光景斜汉宫横梁照采虹春情寄栁色鸟语出梅中氛氲闺里思逶迤水上风落花徒入戸何解妾牀空  

望秋月  

河汉东西隂清光此夜出入帐华珠被斜筵照寳瑟霜惨庭上兰风鸣檐下橘独见伤心者孤灯坐幽室  

夜听雁  

天月广庭辉游雁犯霜飞连翩辞朔气嘹唳独南归夜长寒复静灯光暧欲微凄凄不可听何况触愁机  

萧子显【`字景畅子范弟`】  

代美女篇  

邯郸暂辍舞巴姬请罢弦佳人淇洧出艶赵复倾燕繁秾既为李照水亦成莲朝酤成都酒暝数河间钱余光幸未惜兰膏空自煎  

燕歌行  

风光迟舞出青苹兰条翠鸟鸣发春洛阳梨花落如雪河边细草细如茵桐生井底叶交枝今看无端双燕离五重飞楼入河汉九华阁道暗清池遥看白马津上吏传道黄龙征戍儿明月金波徒照妾浮云玉叶君不知思君昔去栁依依至今八月避暑归明珠蚕茧勉登机郁金香蘤特香衣洛阳城头鸡欲曙丞相府中乌未飞夜梦征人缝狐貉私怜织妇裁锦绯吴刀郑绵络寒闺夜被薄芳年海上水中鳬日暮寒夜空城雀  

春别三首  

翻莺度燕双比翼杨栁千条共一色但看陌上携手归谁能对此空相忆  

江东大道日华春垂杨挂栁扫轻尘淇水昨送泪沾巾红妆宿昔已应新  

衔悲揽涕别心知桃花李花任风吹本知人心不如树何意人别似花离  

萧子云【`字景乔子显弟`】  

东郊望春詶王建安隽晚游  

金塘緑泉满上园梨蕋落蛱蝶恋残花黄莺对妖蕚芳菲满郊甸恵风生兰薄子家冠葢里我馆幽栖郭緑杨垂长溪便桥限清洛相去能防许一水终疎索  

赠海师游甑山  

真心好邱壑偏悦幽栖人忽闻甑山旅万里自相亲泬寥晚霖霁重叠晴云新秋至蝉鸣栁风髙雾起尘动余忆山思惆怅惜荷巾  

落日郡西斋望海山  

渔舟暮出浦汉女采莲归夕云向山合水鸟望田飞蝉鸣早秋至蕙草无芳菲故隐天山北梦想日依依  

萧子晖【`字景光子云之弟`】  

春宵  

夜夜妾偏栖百花含露低虫声绕春防月色思空闺传语长安驿辛苦窑辽西  

冬晓  

步栏光欲通曙鸟向西东烛灭传余气帷香开晓风繁花无处尽还销寒镜中  

王籍【`字文海琅邪临沂人`】  

櫂歌行  

扬舲横大江乘流任荡荡轻桡暮不息复逐夜潮上时见湘水仙恒闻解佩响  

入若邪溪  

艅艎何泛泛空水共悠悠隂霞生逺岫阳景逐回流蝉噪林逾静鸟鸣山更幽此地动归念长年悲倦游  

王训【`字懐范暕长子`】  

度关山  

边庭多警急羽檄未曽闲从军出陇坂驱马度闗山闗山恒晻霭髙峰白云外遥望秦川水千里长如带好勇自秦中意气本豪雄少年便习战十四已从戎昔年经上郡今嵗出云中辽水深难渡榆闗断未通折冲凌絶域流蓬警未息胡风朝夜起平沙不相识兵法贵先声军中自有程逗遛皆赎罪先登尽一城都护疲诏吏将军擅发兵平卢疑纵火飞防畏犯营轻重一为虏金刀何用盟谁知出塞外独有汉飞名  

独不见  

日晚宜春暮风软上林朝对酒近初节开楼荡夜娇石桥通小涧竹路上青霄持底谁见许长愁成细腰  

奉和率尔有咏  

殿内多仙女从来难比方别有当窗艶复是可怜妆学舞胜飞燕染粉薄南阳散黄分黛色薫衣杂枣香简钗新辗翠试履逆填墙一朝恃容色非复守空房君恩若可恃愿作双鸳鸯  

应令咏舞  

新妆本絶世妙舞亦如仙倾腰逐韵管敛袵听张弦袖轻风易入钗重步难前笑态千金动衣香十里传将持比飞燕定当谁可怜  

王筠【`字元礼一字徳柔琅邪人`】  

行路难  

千门皆闭夜何央百忧俱集断人肠探揣箱中取刀尺拂拭机上断流黄情人逐情虽可恨复畏边逺乏衣裳己缲一蠒催衣缕复捣百合薫衣香犹忆去时腰大小不知今日身短长裲裆双心共一抺袙复两边作八襊襻带虽安不忍缝开孔裁穿犹未逹胸前却月两相连本照君心不照天愿君分明得此意勿复流荡不如先含悲含怨判不死封情忍思待明年  

和卫尉新渝侯巡城口号  

阊阖暧已昏钩陈杳将暮栖鸟城上返晚雀林中度屯卫时巡警凝威肆安歩阁道趋文昌禁兵连武库铜乌迎早风金掌承朝露罘罳分晓色睥睨生秋雾维城任寄隆空想灵均赋伊余方病免丘园保恬素  

春日  

菤葹心未发蘼芜叶欲齐春蚕方曳绪新燕正衔泥野雉呼雌雊庭禽挟子栖从君客梁后方书掩春闺山川隔道里芳草徒萋萋  

秋夜二首  

九重依夜馆四壁惨无晖招摇顾西落乌鹊向东飞流萤渐收火络纬欲催机尔时思锦字持制行人衣所望丹心逹嘉客倘能归  

露华初泥泥桂枝行悚悚煞气下重轩轻隂满四屋别宠増脩夜逺征悲独宿愁牵翠羽眉泪满横波目长门絶往来含情空杼轴  

游望  

落日照红妆挟瑟当窗牖宁复歌蘼芜惟闻叹杨栁结好在同心离别由众口徒设露葵羮谁酌兰英酒防日杳无期蕣华安得乆  

代牵牛答织女  

新知与生别由来傥相值如何寸心中一宵懐两事欢娱未缱绻倐忽成离异终日遥相望祗益生愁思犹想今春悲尚有故年泪忽遇长河转独喜凉颷至奔精翊鳯轸纤阿警龙辔  

苦暑  

日坂散朱雰天隅敛青霭飞飚焕南陆炎津通北濑繁星聚若珠密云屯似葢月至每开襟风过时解带  

五日望采拾  

裁缝逗早夏点画守初晨绡纨既妍媚脂粉亦香新长丝表良节命缕应嘉辰结芦同楚客采艾异诗人折花竞鲜彩拭露染芳津含娇起斜盼敛笑动微嚬献珰依洛浦懐佩似江濵须待恩光接中夜奉衣巾  

奉酬从兄临川桐树  

伊昔擅羽仪待价龙门垂优游清露点徽穆恵风吹月上隂阳榦云覆死生枝分子存高尚聊用影华池栖鸾既不重舞鹤复何施方同散木防清响竟谁知  

刘孝绰【`字孝绰本名冉彭城人`】  

夜听妓赋得乌夜啼  

鹍弦且辍弄鹤操暂停徽别有啼乌曲东西相背飞倡人怨独守荡子殊未归忽闻生离唱长夜泣罗衣  

铜雀妓  

雀台三五日吹似佳期况复西陵晚松风吹繐帷危弦断复续妾心伤此时谁言留客袂还掩望陵悲  

春日从驾新亭应制  

旭日舆轮动言追河曲游纡余出紫陌迤逦度青楼前驱掩兰径后乘历芳洲春色江中满日华岩上留江风传葆吹岩华映采斿临涡起睿作驷马暂停辀侍从荣前阮雍容慙昔刘空然等弹翰非徒嗟未遒  

陪徐仆射晚宴  

夫君追宴喜十日逓来过筑室华池上开轩临芰荷方塘交密篠对霤接繁柯景移林改色风去水余波洛城虽半掩爱客待骊歌  

太子洑落日望水  

川平落日迥残照满川涨复此沦波地别引沮漳耿耿流长脉熠熠动微光寒乌逐查漾饥鹈拂浪翔临泛自多美况乃还故乡榜人夜理檝櫂女闇成妆欲待春江曙争涂向洛阳  

夕逗繁昌浦  

日入江风静安波似未流防回知舳转解缆觉船浮暮烟生逺渚夕鸟赴前洲隔山闻戌鼓傍浦喧棹讴疑是辰阳宿于此逗孤舟  

发建兴渚示到陆二黄门  

扁舟去平乐还顾极川梁犹闻枣下吹尚识杏间堂洛桥分曲渚官寺隐回塘客行裁跬步即事已多伤况复千余里悲心未遽央  

归沐呈任中丞昉  

步出金华省还望承明庐壮哉宛洛地佳丽实皇居虹蜺拖飞阁兰芷覆清渠圆渊倒荷芰方镜写簮裾白云夏峰尽青槐秋叶疎自我从人爵蟾兔屡盈虚杀青徒已汗司举未云书文昌愧通籍临卭幸第如夫君多敬爱蟠木滥吹嘘时时释簿领驺驾入吾庐自唾诚防砆无以俪璠璵但愿长闲暇酌醴荐焚鱼  

淇上戏荡子妇  

桑中始奕奕淇上未汤汤美人要杂佩上客诱明珰日暗人声静微步出兰房露葵不待动鸣琴无暇张翠钗挂已落罗衣拂更香如何嫁荡子春夜守空牀不见青丝骑徒劳红粉妆  

古意  

燕赵多佳丽白日照红妆荡子十年别罗衣双带长春楼怨难守玉阶空自伤复此归飞燕衔泥绕曲房差池入绮幕上下傍雕梁故居犹可念故人安可忘相思昏望絶宿昔梦容光魂交忽在御转侧定他乡徒然顾枕席谁与同衣裳空使兰膏夜炯炯对繁霜  

望月有所思  

秋月始纤纤微光垂步檐朣胧入牀簟髣髴鉴窗帘帘萤隐光息帘虫映光织玉羊东北上金虎西南昃长门隔清夜髙堂梦容色如何当此时懐情满胸臆  

刘孝仪【`字子仪本名潜字孝仪孝绰之弟`】  

行过康王故第苑  

入梁逢故苑度薛见余宫尚识招贤阁犹懐爱士风灵光一超逺衡馆亦蒙笼洞门余旧色甘棠留故藂送禽悲不去过客慕难穷池竹徒如在林堂暧己空逺桥隔树出迥涧隐防通芳流小山桂尘起大王风具物咸如此是地感余衷空想陵前劒徒悲垄上童  

帆渡吉阳洲  

扬帆乘浪华撡鼓要风力近树儵而遐遥山俄已逼欲比惊龙掣将顿阳乌翼客行悲道逺惟须前路极  

咏织女  

金钿已照曜白日未蹉跎欲待黄昏后含娇渡浅河  

## 石仓历代诗选卷九  

明　曹学佺　编  

梁诗三  

刘孝威【`字孝威孝胜之弟`】  

陇头水  

从军戍陇头陇水带沙流时观胡骑饮常为汉国羞衅妻成两劒杀子祀双钩顿取楼兰颈就解郅支裘勿令如李广功多遂不酬  

塘上行苦辛篇  

蒲生伊何陈曲中多苦辛黄金坐销铄白玉遂缁磷裂衣工毁嫡掩袖切谗新嫌成迹易已爱去理难申秦云犹变色鲁日尚回轮妾歌已肠断君心终未亲  

怨诗  

退宠辞金屋见谴斥甘泉枕席秋风起房栊明月悬烛避窗中影香回炉上烟丹庭斜草径素壁防苔钱歌起蒲生曲乐奏下山弦新声音广宴余杯今自传王嫱向絶漠宗女入祁连雁书犹未返角马无归年昭台有媵御曽坂无弃捐后薪随复积前鱼谁更怜  

小临海  

碣石望山海留连降尊极秦帝枉钩陈汉家増礼秩石桥终不成桑田竟难测蜃气逺生缕鲛人近潜织空劳帝女填讵动波神色  

思归引  

胡地凭良马懐骄负汉恩甘泉烽火入回中宫室燔锦车劳逺驾绣衣疲屡奔贰师已防律都尉亦销魂龙堆求援急狐塞请先屯枥下驱双骏腰边带两鞬乘障无期限思归安可论  

妾薄命篇  

去年从越障今嵗没胡尘严霜封碣石惊沙暗井陉玉篸乆落鬓罗衣长挂屏浴蚕思漆水条桑忆郑坰寄书朝鲜吏留钏武安亭勿言戎夏隔但令心契防不见丰城劒千祀复同形  

行幸甘泉宫歌  

汉家迎夏毕避暑甘泉宫栈车鸣里鼓驷马驾相风校尉乌桓骑待制楼烦弓后旌犹五柞前笳度九才人豹尾内御酒属车中辇回百子阁扇动七轮风鸣钟休卫士披图召后宫材官促校猎凉秋戏射熊  

拟古应教  

双栖翡翠两鸳鸯巫云洛月乍相望谁家妖冶折花枝蛾眉曼睇使情移青铺绿璅琉璃扉琼筵玉笥金缕衣美人年几可十余含羞转笑敛风裾珠丸出弹不可追空留可怜持与谁  

蜀道难  

玉垒髙无极铜梁不可攀双流逆巇道九坂澁阳闗邓侯策马度王生敛辔还敛辔惧身尤叱驭奉王猷若恡千金重谁为万里侯戏马吞珠界扬舲濯锦流沈犀厌怪水握镜表灵丘禺山金碧有光辉迁亭车马尚轻肥弥想王褒拥节反更忆相如乘传归君平子云閴不嗣江汉英灵信已衰  

三日侍皇太子曲水宴  

二龙巡夏代八骏驭周朝豫游光帝则乐饮盛民謡皇储遵洛禊滥觞追灞桥掌祓开神籞司马动銮镳周旗交采眊晋鼓杂清箫旌宫临广隰藻卫烁岩椒兰樽沿曲防灵若泝回潮  

登覆舟山望湖北  

紫川通太液丹岑连少华堂皇更隐映松灌杂交加荇蒲浮新叶渔舟绕落花浴童争浅防漂女择平沙极望伤春目回车归狭斜  

出新林  

邙山眡洛邑函谷望秦京遥分承露掌逺见长安城故乡已可识游子必劳情雾罢前林见风息涌川平坐观暮潮落渐见夕烟生无由一羽化徒想御风轻  

侍宴赋得龙沙宵明月  

鹊飞空绕树月轮殊未圆嫦娥望不出桂枝稍隐残落照移楼影浮光动堑澜枥马悲笳吹城乌啼塞寒传闻机杼妾愁余衣服单当秋络已脆衔啼织复难敛眉虽不乐舞劒强为欢请谢函闗吏行当封一丸  

苦暑  

暮日苦炎溽迁坐接阶廊月丽姮娥影星含织女光栖禽动夜竹流萤出闇墙香盘糅鲜粉雕壶承玉浆白羽徒垂握绿水自周堂弱纨犹觉重纤絺尚少凉弄风思汉朔戏雨忆吴王冰术难验赤道漏犹长谁能更吹律还令黍谷凉  

奉和逐凉  

钟鸣夜未央避暑起徬徨长河似曳素明星若散珰倚岩欣石冷临池爱水凉月纤张敞画荷妖韩夀香对此游清夜何劳娱洞房  

春宵  

花开人不归节暖衣须变回钗挂反环拭泪绳春线今夜月轮圆胡兵必应战  

冬晓  

妾家边洛城惯识晓钟声钟声犹未尽汉使报应行天寒砚冰冻心悲书不成  

九日酌菊酒  

露花疑始摘罗衣似适薫余杯度不取欲持娇使君  

望隔墙花  

隔墙花半隐犹见动花枝当由美人摘讵止春风吹  

赋得香出衣  

香出衣步近气逾飞博山登髙用邺锦含情动靥比洛妃香缨麝带缝金缕琼花玉胜缀珠徽苏合故秊微恨歇都梁路逺恐非新犹贤汉君芳千里尚笑荀令止三旬  

刘孝先【`孝威之弟`】  

和兄孝绰夜不得眠  

夜愁眠不安起望台南端叶惨风声异楼空月色寒笙冷调簧数弦脆上琴难百年行讵几万虑苦相攅谁家有明镜暂借照心看  

草堂寺寻无名法师  

飞镜防青天横照满楼前深林生夜冷复阁上宵烟叶动花中露湍鸣闇里泉竹风声若雨山虫听似蝉摘果仍荷借酌水用花传一巵聊自饮万事且萧然  

和亡名法师秋夜草堂寺禅房月下  

幽人住山北月上照山东洞户临松径虚窗隐竹丛出林避炎影步迳逐凉风平云断髙岫长河隔浄空数萤流暗草一鸟宿疎桐兴逸烟霄上神闲宇宙中还思城阙下何异处樊笼  

刘遵【`字孝陵`】  

度闗山  

陇树寒色落塞云朝欲开谷深鼙易响路狭幰难回当知结绶去非是弃繻来行人思顾返道别且徘徊愿度闗山鹤劳歌立可哀  

相逢狭路间  

春晚驾香车交轮碍狭斜所恐帷风入疑伤步揺花含羞隐年少何因问妾家青楼临上路相期竟路賖  

从顿还城应令  

汉水深难渡深潭见防清锦笮繋鳬舸珠竿悬翠旍鸣笳芳树曲流唱采莲声神游不停驾日暮返连营宁顾空房里阶下绿苔生  

应令咏舞  

倡女多艶色入选尽华年举腕嫌衫重回腰觉态妍情绕阳春吹影逐相思履度开裙襵鬟转匝花钿所愁余曲罢为欲在君前  

刘邈【`彭城人`】  

见人织聊为之咏  

纤纤运玉指脉脉正蛾眉振蹑开交缕停梭续断丝檐花初照月洞口垂朱帷弄机行掩涙翻令织素迟  

秋闺  

萤飞绮窗外妾思霍将军灯前量兽锦帘下织花纹坠露如轻雨长河似薄云秋还百种事衣成未暇薫  

陶景【`字通明丹阳秣陵人`】  

寒夜怨  

夜云生夜鸿惊凄切嘹唳伤夜情空山霜满髙烟平铅华沈照帐孤明寒月微寒风愁心絶愁涙尽情人不胜怨思来谁能忍  

诏问山中何所有赋诗以答  

山中何所有岭上多白云只可自怡悦不堪持寄君  

和约法师临友人  

我有数行涙不落十余年今日为君尽并洒秋风前  

曹景宗【`字子震新野人`】  

光华殿侍宴赋竞病韵  

去时儿女悲归来笳鼓竞借问行路人何如霍去病  

徐勉【`字修仁东海郯人`】  

采菱曲  

相携及嘉月采菱渡北渚微风吹櫂歌日暮相容与采采不能归望望方延伫傥逢遗佩人预以心相许  

昧旦出新亭渚  

驱车凌早术山华映初日揽辔且徘徊复值清江谧杳霭枫树林参差黄鸟匹气物宛如斯重以心期逸春堤一游衍终朝意殊悉  

徐悱【`字敬业勉之第二子`】  

白马篇  

妍蹄饰镂鞍飞鞚度河干少秊本上郡遨游入露寒劒琢荆山玉弹把随珠丸闻有边烽急飞至长安然诺窃自许捐躯谅不难占兵出细栁转战向楼兰雄名盛李霍壮气勇彭韩能令石饮羽复使髪冲冠要功非汗马报效乃锋端日没塞云起风悲胡地寒西征馘小月北去脑鸟丸归报明天子燕然石复刋  

赠内  

日暮想青阳蹑履出椒房网虫生锦荐游尘掩玉牀不见可怜影空余黼帐香彼美情多乐挟瑟坐髙堂岂忘离忧者向隅心独伤聊因一书札以代九回肠  

刘峻【`字孝标平原人`】  

自江州还入石头诗  

鼓枻入大川延睇洛城观洛城何郁郁杳与云霄半前望苍龙门斜瞻白鹤馆槐垂御沟道栁缀金隄防迅马晨风趋轻舆流水散髙歌梁尘下絙瑟荆禽乱我思江海游曽无朝市玩忽寄灵台宿空发及闗叹仲子入南楚伯鸾出东汉何能栖树枝取毙王孙弹  

始居山营室  

自昔厌諠嚣执志好栖息啸歌弃城市归来事耕织凿戸闚嶕峣开轩望嶃崱激水檐前溜脩竹堂隂植香风鸣紫鸎髙梧巢绿翼泉脉同杳杳流波下不极髣髴玉山隈想像瑶池侧夜诵神仙记旦吸云霞色将驭六龙舆行从三鸟食谁与金门士抚心论胸臆  

出塞  

蓟门秋气清飞将出长城絶漠冲风急交河夜月明陷敌摐金鼓摧锋扬斾旌去去无终极日暮动边声  

刘缓【`平原人`】  

江南可采莲  

春初北防涸夏月南湖通卷荷舒欲倚芙蓉生即红檝小宜回径船轻好入丛钗光逐影乱衣香随逆风江南少许地年年情不穷  

看美人摘蔷薇  

新花临曲池佳丽复相随鲜红同映水轻香共逐吹绕架寻多处窥丛见好枝矜新犹恨少将故复嫌萎钗邉烂漫揷无处不相宜  

秋夜  

楼上起秋风絶望秋闺中烛溜花行满香燃奁欲空徒教两行涙俱浮妆上红  

冬宵  

别后春池异荷尽欲生冰箱中剪刀冷台上面脂凝纤腰转无力寒衣恐不胜  

陆倕【`字佐公吴郡人`】  

和昭明太子钟山解讲  

终南邻汉阙高掌跨周京复此亏山岭穹窿距帝城当衢啓珠馆临下构山楹南望穷淮溆北眺尽沧溟步檐时中宿飞阶或上征网户图云气龛室画仙灵副君怜世网广命萃人英道筵终后说銮辔出郊坰云峰响流吹松野映风旌睿心嘉杜若神藻茂琳琼多谢先成敏空颁后乗荣  

以诗代书别后寄赠  

余本水乡士闭门江海隅时逢世道泰蹇足步高衢名成宦虽立效微功日疎入仕乘肥马出守拥髙车闗门游昔吏迁亭有故书江派资贤牧宗英出建旟不劳王布鼓无赖露田车弼政非责实求名己课虚长卿病犹在修龄疾未祛讵知亭长肉宁挂府丞鱼不能未知止内讼慙诸已僶勉从王事纚舟出淮泗朋故逺追寻暝宿清江隂明旦一分手翻飞各异林归舟随防曲犹闻歌棹音行者日超逺谁见别离心夕次洌洲岸明登慈姥岑水流多回复余归良未寻江闗寒事早夜露伤秋草心属姑苏台目送邯郸道葭苇日苍苍亲知慎早凉刘兄消渴病休摄戒无良殷弟癫疾行止避风霜刘侯有余冷宜饵陟厘方伏子多风咳门冬幸易将率更爱雅体体弱思自强吏曹勉玉润讽议朂金相比部多暇日奚用肆龙章建徳何为者勿堕无人乡记室朋从暇露蝎附行商议曹坐朝罢尺板嗣徽芳双栖成独宿俱飞忽异翔眷言思亲友沈思结中肠追惟畴昔时朝府多欢暇薄暮尘埃静飞盖遥相迓李郭或同舟潘夏时方驾娱谈终美景敷文永清夜促膝岂异人戚戚皆朋娅今者一乖离漼然心事差山川望犹近便似隔天涯玉躬子加护昭质余未亏八行思自勉一札望来仪  

虞羲【`字子阳防稽人`】  

自君之出矣  

自君之出矣杨栁正依依君去无消息惟见黄鹤飞闗山多险阻士马少光辉流秊无止极君去何时归  

送友人上湘  

濡足送征人褰裳临水路共盈一樽酒对之愁日暮汉广虽容舠风悲未可渡佳期难再得但愿论心故沅水日生波芳洲行坠露共知丘壑改同无金石固  

咏霍将军北伐  

拥旄为漠将汗马出长城长城地势险万里与云平凉秋八九月虏骑入幽并飞狐白日晚瀚海愁云生羽书时断絶刁斗昼夜惊乗墉挥寳劎蔽日引高旍云屯七萃士鱼丽六郡兵胡笳闗下思羗笛陇头鸣骨都先自詟日逐次亡精玉门罢斥堠甲第始修营位登万庾积功立百行成天长地自乆人道有亏盈未穷激楚乐已见髙台倾当令麟阁上千载有雄名  

春郊  

光风转蕙畮香雾鬰兰津暄迟蝶弄蘤景丽鸟和春樵歌喧垄暮鱼枻乱江晨山中芳杜若依依独思人  

江洪【`济阳人`】  

采菱曲二首  

风生绿叶聚波动紫茎开含花复含实正待佳人来白日和清风轻云杂髙树忽然当此时采菱复相遇  

秋风曲  

北牖风摧树南篱寒蛩吟庭中无限月思妇夜鸣砧  

胡笳曲  

落日惨无光临河独饮马飋夕风髙聫翩飞雁下  

咏歌姬  

宝镊间珠花分明靓妆点薄鬓约微黄轻红澹铅脸发言芳已驰复加兰蕙染浮声易伤叹沈唱安而险孤转忽徘徊双蛾乍舒敛不持全示人半用轻纱掩  

和新浦侯咏鹤  

闲园有孤鹤摧藏信可怜宁望春臯下刷羽翫花钿何时秋海上照影弄长川晓鸣动遥怨夕唳感孀眠哀咽芳林右悯黙华池边犹冀淩云志万里共翩翩  

费昶【`江夏人`】  

长门怨  

向夕千愁起自悔何嗟及愁思且归牀罗襦方掩泣綘树揺风软黄鸟弄声急金屋贮娇时不言君不入  

采菱曲  

妾家五湖口采菱五湖侧玉面不闗妆双眉本翠色日斜天欲暮风生浪未息宛在水中央空作两相忆  

华观省中夜闻城外捣衣  

阊阖下重闗丹墀吐明月秋气城中冷秋砧城外发浮声绕雀台飘响度龙阙宛转何藏摧当从上路来藏摧意未己定自乘轩里乘轩尽世家佳丽似朝霞圆珰耳上照方绣领间斜衣薫百和屑鬓揷九枝花昨暮庭槐落今朝罗绮薄拂席卷鸳鸯开缦舒鹤金波正容与玉步依砧杵红袖往还萦素腕叅差举徒闻不得见独夜空愁伫独夜何穷极懐之在心恻阶垂玉衡露庭舞相风翼沥滴流星辉灿烂长河色三冬诚足用五日无粮食杨云己寂寥今君复直  

和萧记室春旦有所思  

芳树发春辉蔡子望青衣水逐桃花去春随杨柳归杨柳何时归袅袅复依依己防章台陌复扫长门扉独知离心者坐惜春光违洛阳逺如日何由见宓妃  

咏照镜  

晨晖照杏梁飞燕起朝妆留心散广黛轻手约花黄正钗时念影拂絮且怜香方嫌翠色故乍道玉无光城中皆半额非妾画眉长  

庾丹【`桂州刺史`】  

秋闺有望  

耿耿横天汉飘飘出轴云月斜树倒影风至水回文已泣机中妇复悲堂上君罗襦晓长襞翠被夜徒薫空汲银牀井谁缝金缕裙所思竟不至持酒清夜分  

夜梦还家  

归飞梦所忆共子汲寒浆铜瓶素丝绠绮井白银牀雀出丰茸树虫飞玳瑁梁离人不相见争忍对春光  

纪少瑜【`字幼玚秣陵人`】  

游建兴苑  

丹陵抱天色紫渊更上林银台悬百仞玉树起千寻水流冠葢影风扬歌吹音踟蹰怜拾翠顾歩惜遗簪日落庭光转方幰屡移隂终言乐未极不道爱黄金  

拟吴均体应教  

庭树发春辉游人竞下机却匣擎歌扇开箱择舞衣桑萎不复惜看花遽将夕自有専城居空持迷上客  

月中飞萤  

逺度时依幕斜来如畏窗向月光还尽临池影更双  

咏残灯  

残灯犹未灭将尽更扬辉惟余一两焰才得解罗衣  

王台卿  

奉和望同泰寺浮图  

朝光正晃朗涌塔标千丈仪鳯异灵鸟金盘代仙掌积拱成雕桷髙檐挂珠网寳地若池沙风铃如树响刻削生千变丹青图万象烟霞时出没神仙乍来往晨雾半层生飞幡接云上游蜺不敢息翔鹍讵能仰讃善资哲人流咏归明两愿假舟航末彼防谁云广  

奉和泛江  

春江下白帝画舸向黄牛锦缆回沙碛兰桡避荻洲湿花随水泛空巢逐树流建平船柹下荆门战舰浮防社多乔木山城足迥楼日落江风静龙吟回上游  

咏筝  

依歌时转韵按曲动花钿促调移轻柱乱手度繁弦惟有髙秋月秦声未可怜  

李镜逺  

咏日  

始临东岳观俄升若木枝萍实讵俦彩合扇且慙规北林耿初曜圆窗鉴早曦照庭余雪尽映檐溜滴垂徘徊匝花树煜爚满春池柳隂裁靡靡帘影复离离曽泉岂亭舍桑榆忽在斯回戈安得中长绳不可羁冲情爱景落清宴惜光驰温晖徒已荷深心窃自知  

朱超道【`朱超朱超道朱越各诗集所载名多互见疑是一人之作今从诗彚并载而于各题下仍分注本名以俟`】  

别刘孝先【`朱超道`】  

疲疴积未瘳伏枕倦长愁复念夜分首江上值徂秋隂凝变逺色落叶泛寒流繁霜积晓缆轻冰绕夜舟曳裾出兔苑引领望龙楼勿念经台侧无为戚情游  

别席中兵【`朱超道`】  

数年共栖息一旦各聫翩莫论行近逺终是隔山川长波漫不极髙岫郁相连急风乱还鸟轻寒静暮蝉扁舟已入浪孤防渐逼天停车对空渚怅望转依然  

赋得荡子行未归【`艺文作朱越玉台作朱超道`】  

坐楼愁出望息意不思春无奈园中栁寒时已报人捉梳羞理鬓挑朱懒向唇何当上路晚风吹还骑尘  

咏孤石【`朱超`】  

侵霞去日近镇水激流分对影疑双阙孤生若断云遏风静华浪腾烟起薄曛虽言近七岭独立不成羣  

咏镜【`朱超道`】  

折花须自揷不用暂临池当由可怜面偏与镜相宜安钗钏独响刷鬓袖俱移惟余心里恨影中恒不知  

咏独栖鸟【`朱超`】  

河水闻寒已成冻塞草愁霜悬自衰可念无端失林鸟此夜逆风何处归列网遮山不听度悬冰绕树滑难依细石似鷰能随雨片木作鸢犹解机但令积风多少便何患有翼不能飞寄语故林无数鸟防入羣里比毛衣  

戴暠  

从军行  

长安夜刺闺胡骑白铜鞮诏书发陇右名募取闗西劒悬三尺鞘铠累七重犀督军鸣战鼓巡夜数更鞞侵星出柳塞际晚入榆溪秦泾含药鸩晋火逐飞鸡通泉开地道望敌竪云梯隂山日不暮长城风自凄弓寒折锦鞬马冻滑斜蹄燕旗竿上脆笛管中嘶登山试下赵慿轼且平齐当今函谷上惟用一丸泥  

煌煌京洛行  

欲知佳丽地为君陈帝京由来称侠窟争利复争名铸铜门外马刻石水中鲸黒龙过饮渭丹鳯俯临城羣公邀郭解天子问黄琼诏幸平阳第骑指伏波营五侯同拜爵七贵各垂缨衣风飘飖起车尘暗浪生舞见淮南法歌闻齐后声挥金留客坐馔玉待钟鸣独有文园客偏嗟武骑轻  

度闗山  

昔听陇头吟平居已流涕今上闗山望长安树如荠千里非乡邑四海皆兄弟军中大体自相褒其间得意各分曹博陵轻侠皆无位幽州重气本多豪马衔苜蓿叶劒莹鸊鹈膏初征心未习复值雁飞入山头看月近草上知风急笛喝曲难成笳繁响还澁武帝初承平东伐复西征蓟门海作堑榆塞冰为城催令四校出倚望三边平箭服朝来动刀环临阵鸣将军一百战都护五千兵且决雄雌眼前利谁道功名身后事丈夫意气本自然来时辞第已闻天但令此身与命在不持烽火照甘泉  

沈君攸【`后梁人`】  

薄暮动歌  

柳谷向夕沈余日蕙楼临砌徙斜光金戸半入藂林影兰径时移落蘂香丝绳玉壶传绮席秦筝赵瑟  

响髙堂舞裙拂履喧珠佩歌响出扇绕尘梁云边雪飞柱促留賔但须罗袖长日暮歌钟恒不倦处处行乐为时康  

羽觞飞上苑  

上路薄晚风尘合禁苑初春气色华石径断丝阑蔓草山流细沬拥浮花鱼文熠爚含余日鹤葢低昻照落霞隔树银鞍喧寳马分衢玉轴动香车车马处处尽成隂班荆促席对芳林藤杯屡动情仍畅翠樽引满趣弥深山阳倒载非难得宜城醇醖促湏斟半醉骊歌应可奏上客莫虑掷黄金  

邓铿  

和隂梁州杂怨  

暂别犹添恨何忍别经时丛桂频销叶庭树几攀枝君言妾貌改妾畏君心移终须一相见并得两相知  

月夜闺中  

闺中日已暮楼上月初华树隂缘砌上窗影向牀斜开帷伤只鳯吹灯惜落花谁能当此夕独处类倡家王淑英妻刘氏【`淑英琅琊人妻刘氏绘之女孝绰之妹孝绰三妹并有才学一适王淑英一适张嵊一适徐悱`】  

昭君怨  

一生竟何定万事最难保丹青失旧仪玉匣成秋草想妾辞闗泪至今犹未燥汉使汝南还殷勤为人道  

赠夫  

妆铅防黛拂轻红鸣环动佩出房栊看梅复看栁泪满春衫中  

徐悱妻刘氏  

答外  

花庭丽景斜兰牖轻风度落日更新妆开帘对春树鸣鹂叶中舞戏蝶花间骛调琴本要欢心愁不成趣良防诚非逺佳期今不遇欲知幽怨多春闺深且暮  

题甘蕉叶示人  

夕泣己非踈梦啼太真数惟当夜枕知过此无人觉  

木兰诗  

唧唧复唧唧木兰当戸织不闻机杼声惟闻女叹息问女何所思问女何所忆女亦无所思女亦无所忆昨夜见军帖可汗大防兵军书十二卷卷卷有爷名阿爷无大儿木兰无长兄愿为市鞍马从此替爷征东市买骏马西市买鞍鞯南市买辔头北市买长鞭朝辞爷娘去暮宿黄河边不闻爷娘唤女声但闻黄河流水鸣溅溅旦辞黄河去暮至黒山头不闻爷娘唤女声但闻燕山胡骑声啾啾万里赴戎机闗山度若飞朔气传金柝寒光照鐡衣将军百战死壮士十年归归来见天子天子坐明堂策勲十二转赏赐百千彊可汗问所欲木兰不用尚书郎愿駞千里足送儿还故乡爷娘闻女来出郭相扶将阿姊闻妹来当户理红妆小弟闻姊来磨刀霍霍向猪羊开我东阁门坐我西间牀脱我战时袍着我旧时裳当窗理云鬓对镜帖花黄出门看火伴火伴始惊惶同行十二年不知木兰是女郎雄兔脚扑朔雌兔眼迷离两兔傍地走安能辨我是雄雌  

## 石仓历代诗选卷十  

明　曹学佺　编  

陈诗  

后主【`讳叔寳字元秀宣帝子`】  

采桑  

春楼髻梳罢南陌竞相随去后花丛散风来香处移广袖承朝日长鬟碍聚枝柯新攀易断叶嫩摘前萎采蘩钩手弱微汗杂妆垂不应归独早堪为使君知  

采莲曲  

相催暗中起妆前日已光随宜巧注口薄落防花黄风住疑衫密船小畏裾长波文散动檝菱花拂度航低荷乱翠影采袖新莲香归时防被唤且试入兰房  

昭君怨  

图形汉宫里遥聘单于庭狼山聚云暗龙沙飞雪轻笳吟度陇咽笛转出闗鸣啼妆寒叶下愁眉塞月生只余马上曲犹作别时声  

有所思  

荡子好兰期留人独自思落花同泪脸初月似愁眉阶前看草蔓窗中对网丝不言千里别复是三春时佳人在北燕相望渭桥边圑团落日树耿耿曙河天愁多明月下涙尽雁行前别心不可寄惟余琴上弦  

陇头水二首  

塞外飞蓬征陇头流水鸣漠处扬沙暗波中燥叶轻地迥冰易厚寒深溜转清登山一回顾幽咽动边情髙陇多悲风寒声起夜丛禽飞时识路鸟转逐征蓬落叶时惊沬移沙屡拥空回头不见望流水玉门东  

折杨柳  

杨栁动春情倡园妾屡惊入楼含粉色依风杂管声武昌识新种官渡有残生还将出塞曲仍共胡笳鸣  

闗山月  

秋月上中天迥照闗城前晕缺随灰减光满应珠圆带树还添桂衔峰乍似复教征戌客长怨久连翩  

洛阳道  

諠哗照邑里遨游出洛京霜枝嫩栁发水堑薄苔生停鞭回去影驻轴敞前甍台上经相识城下屡逢迎踟蹰还借问只重未知名  

日光朝杲杲照曜东京道雾带城楼开啼侵曙色早佳丽娇南陌香气含风好自怜钗上缨不叹河边草百尺瞰金埒九衢通玉堂栁花尘里暗槐色露中光游侠幽并客当垆京兆妆向夕风烟晚金羁满洛阳  

梅花落  

春砌落芳梅飘零上凤台拂妆疑粉散逐溜似萍开映日花光动迎风香气来佳人早挿髻试立且裵徊  

杨叛儿曲  

青春上阳月结伴戏京华龙媒玉珂马凤轸绣香车水映临桥树风吹夹路花日昬欢宴罢相将归狭斜  

自君之出矣  

自君之出矣霜晖当夜明思君若风影来去不曽停自君之出矣房空帷帐轻思君如昼烛懐心不见明自君之出矣不分道无情思君若寒草零落故心生  

东飞伯劳歌  

池侧鸳鸯春日莺緑枝绛树相逢迎谁家佳丽过淇上翠钗绮袖波中漾雕轩绣户花恒发珠帘玉砌移明月年时二七犹未笄转顾流盼鬟髩低风飞蘂落将何故可惜可怜空掷度  

长相思  

长相思久相忆闗山征戌何时极望风云絶音息上林书不归回文徒自织羞将别后面还似初相识  

同江仆射游摄山栖霞寺  

时宰磻溪心非闗狎竹林鹫岳青松绕鸡峰白日沈天迥浮云细山空明月深摧残枯树影零落古藤隂霜村夜乌去风路寒猿吟自悲堪出俗讵是欲抽簪  

立春日泛舟圃各赋一字六韵成篇  

【`座有张式陆琼顾野王谢伸禇琢王防傅縡陆瑜姚察等九人`】  

春光反禁苑暧日暖源桃霄烟近漠漠暗浪逺滔滔石苔侵绿藓防草发青袍迥歌逐转檝浮冰随度刀遥看柳色嫩回望鸟飞髙自得欣为乐忘意若临濠  

献嵗立春光风具美泛舟圃各赋六韵  

【`座有张式陆琼顾野王殷谋陆琢岑之敬等六人`】  

寒轻条已翠春初未啭禽野雪明岩曲山花照迥林苔色随冰溜树影带风沈沙长见水落歌遥觉浦深余晖斜四戸流风飏八音既此留连席遂欣放旷心  

上已宴丽晖殿各赋一字十韵  

芳景满辟窗暄光生逺阜更以登临趣还胜袚禊酒日照原上桃风揺城外栁断云仍合雾轻霞时映牖逺树带山髙娇莺含响偶一峰遥落日数花飞映绶度鸟或遛檐飘丝屡薄薮言志递为乐置觞方荐寿文学且迾筵罗绮令陈后干戈幸勿用宁须劳马首  

祓禊泛舟春日圃各赋七韵  

园林多趣赏祓禊乐还寻春池已渺漫髙枝自嵸森日里丝光动水中花色沈安流浅易榜峭壁迥难临野莺添管响深岫接铙音山逺风烟丽苔轻激浪侵置酒来英雅嘉贤良所钦  

上已成篇  

【`座有张式陆琼顾野王陆琢岑之敬等五人`】  

园开簪带合亭迥春芳过莺度游丝断风驶落花多峰幽来鸟啭洲横拥浪波歌声初出牖舞影乍侵柯面玉同钗玉衣罗异草萝既悦筒畅复欢文酒和  

七夕宴乐修殿各赋六韵  

【`座有张式陆琼禇玠王琼传纬陆瑜姚察等七人`】  

秋初芰荷殿寳帐芙蓉开玉笛随上金钿逐照回钗光揺玳瑁柱色轻玫瑰笑靥人前敛衣香动处来非同七襄驾讵隔一春梅神仙定不及宁用流霞杯  

五言画堂良夜履长在节歌管赋诗迾筵命酒十韵成篇  

季冬初阳始寒气尚萧飒原叶或委低岫云时吐欱雕树乍疎迥逺峰自重沓云兴四山霾风动万籁答肃肃凝霜下峩峩层冰合复殿可以娱于兹多延纳迢迢百尺观杳杳三休閤前后训导屏左右文卫匝进退簪缨移纵横壮思杂幸矣天地泰当无范雎拉  

同管记陆瑜七夕四韵【`陆瑜王琼等二人和`】  

河汉言清浅相望限烟霄云生劒气没槎还客宿遥月上仍为镜星连可作桥惟当有今夕一夜不迢迢  

晚宴文思殿  

晚日落余晖宵园翠葢飞荷影侵池浪云色入山扉萤光息复起暗鸟去翻归乐极未言醉杯深犹恨稀  

三善殿夕望山灯  

重岫多风烟华灯此岫边涸浦如珠露雕树似花钿依楼杂度月带石影开莲既然常满照羞与晓星连  

小窗诗  

午醉醒来晚无人梦自惊夕阳如有意偏傍小窗明  

寄碧玉诗  

离别肠应断相思骨合销愁魂若飞散慿杖一相招  

隂铿【`字子坚武威人`】  

新成安乐宫  

新宫实壮哉云里望楼台迢递翔鹍仰连翩贺燕来重櫩寒雾宿丹井夏莲开砌石披新锦梁花画早梅欲知安乐盛歌管杂尘埃  

班婕妤怨  

栢梁新宠盛长信昔恩倾谁谓诗书巧翻为歌舞轻花月分窗进苔草共堦生接泪衫前满单眠梦里惊可惜逢秋扇何用合欢名  

蜀道难  

王尊奉汉朝灵闗不惮遥髙岷长有雪隂栈屡经烧轮摧九折路骑阻七星桥蜀道难如此功名讵可要  

和登百花亭懐荆楚  

江陵一柱观浔阳千里潮风烟望似接川路恨成遥落花轻未下飞丝断易飘藤长还依格荷生不避桥阳台可忆处惟有暮将朝  

广陵防送北使  

行人引去节送客舣归舻即是观涛处仍为郊赠衢汀洲浪已息防江路不纡亭嘶背枥马樯转向风乌海上春云杂天际晚帆孤离舟对零雨别渚望飞鳬定知能下涙非但一杨朱  

江津送刘光禄不及  

依然临送渚长望倚河津鼓声随听絶帆势与云隣泊处空余鸟离亭已散人林寒正下叶钓晚欲收纶如何相背逺江汉与城闉  

和傅郎嵗暮还湘州  

苍茫嵗欲晚辛苦客方行大江静犹浪扁舟独且征棠枯绛叶尽芦冻白花轻戌人寒不望沙禽迥未惊湘波各深浅空轸念归情  

渡青草湖  

洞庭春溜满平湖锦帆张沅水桃花色湘流杜若香穴去茅山近江连巫峡长带天澄迥碧映日动浮光行舟逗逺树度鸟息危樯滔滔不可测一苇讵能航  

游始兴道馆  

紫台髙不极清溪千仞余坛边逢药铫洞里阅仙书庭舞经乘鹤池游被控鱼稍昬蕙叶敛欲暝槿花疎徒教斧柯烂防自不凌虚  

开善寺  

鹫岭春光徧王城野望通登临情不极萧散趣无穷莺随入戸树花逐下山风栋里归云白窗外落晖红古石何年卧枯树几春空淹留昔未及幽桂在芳丛  

晚出新亭  

大江一浩荡离悲足几重潮落犹如葢云昬不作峰逺戍惟闻鼔寒山但见松九十方称半归途讵有踪  

晚泊五洲  

客行逢日暮结缆晚洲中戍楼因嵁险村路入江穷水随云度黒山带日归红遥怜一柱观欲轻千里风  

雪里梅花  

春近寒虽转梅舒雪尚飘从风还共落照日不俱消叶开随足影花多助重条今来渐异昨向晚判胜朝  

徐陵【`字孝穆东海郯人`】  

出自蓟北门行  

蓟北聊长望黄昬心独愁燕山对古刹代郡隐城楼屡战桥恒断长冰堑不流天云如地阵汉月带胡秋积土泥函谷挼绳防凉州平生燕颔相会自得封侯  

折杨栁  

嫋嫋河堤树依依魏主营江陵有旧曲洛下作新声妾对长杨苑君登髙栁城春还应共见荡子太无情  

闗山月  

月出栁城东微云掩复通苍茫萦白晕萧瑟带长风羌兵烧上郡胡骑猎云中将军拥节起战士夜鸣弓  

洛阳道二首  

绿栁三春暗红尘百戏多东门向金马南陌接铜驼华轩翼葆吹飞葢响鸣珂潘郎车欲满无奈掷花何洛阳驰道上春日起尘埃濯龙望如雾河桥渡似雷闻珂知马蹀傍幰见甍开相看不得语宻意眼中来  

梅花落  

对户一株梅新花落故栽燕拾还莲井风吹上镜台娼家怨思妾楼上独徘徊啼看竹叶锦簪罢未能裁  

长相思二首  

长相思望归难传闻奉诏使臯兰龙城逺雁门寒愁来痩转剧衣带自然寛念君今不见谁为抱腰看  

长相思好春节梦里恒啼悲不泄帐中起窗前髻栁絮飞还聚游丝断复结欲见洛阳花如君陇头雪  

春情  

风光今旦动雪色故年残薄夜迎新节当垆却晚寒竒香分细雾石炭捣轻纨竹叶裁衣带梅花奠酒盘年芳袖里出春色黛中安欲知迷下蔡先将过上兰  

山斋  

桃源惊徃客鹤峤断来宾复有风云处萧条无俗人山寒微有雪石路本无尘竹径防笼巧茅斋结构新烧香披道记悬镜厌山神砌水何年溜檐桐几度春云霞一已絶宁辨汉将秦  

奉和山池  

罗浮无定所郁岛屡迁移不觉因风雨何时入后池楼台非一势临翫自多竒云生对户石猨挂入櫩枝  

爲羊兖州家人答饷镜  

信来赠寳镜亭亭似团月镜久自逾明人久情愈歇取镜挂空台于今莫复开不见孤鸾鸟香魂何处来  

春日  

防烟起暮色防水带斜晖迳狭横枝度帘揺惊燕飞落花承步履流涧写行衣何殊九枝葢薄暮洞庭归  

徐孝克【`陵之弟`】  

仰同令君摄山栖霞寺山房夜坐六韵  

戒坛青石路灵相紫金峰影尽皈依鸽餐迎守防龙晨朝宣寳偈寒夜敛疎钟芝兰静含握仁智独从容五禅清虑表七觉荡心封愿言于此处携手屡相逢  

沈炯【`字初明吴兴武康人约之后`】  

从游天中寺应令  

福界新开草名僧共下筵杨枝生拱树锡杖呪飞泉石座应朝讲山龛拟夜禅当非舍卫国卖地取金钱  

名都一何绮  

名都一何绮春日吐光辉髙楼云母扇复殿瑠璃扉昭仪同辇出髙安连骑归欲知天子贵千门应紫微  

周正【`字思行汝南安成人`】  

还草堂寻处士弟  

四时易荏苒百龄倐将半故老多零落山僧尽雕散宿树倒为查旧水侵成防幽寻属令弟依然归旧馆感物自多伤况乃春莺乱  

和庾肩吾入道馆  

石梁有旧路灵室俨众仙菊潭溜余水丹灶起残烟桃花经作实海水屡成田逆愁归旧里追问斧柯年  

陆瑜【`字干玉吴郡人`】  

东飞伯劳歌  

西王青鸟秦女鸾姮娥婺女惯相看谁家玉顔窥上路粉色衣香杂风度九重楼槛芙蓉华四隣照镜菱茭花新妆年几才三五隐幔藏羞临网戸然香气歇不飞烟空留可怜年一年  

张正见【`字见赜清河东武城人`】  

度闗山  

闗山度晓月劒客逺从征云中出迥阵天外落竒兵轮摧偃去节树倒碍悬旌沙扬折坂暗云积榆溪明马倦时衔草人疲屡看城寒陇胡笳涩空林汉鼓鸣还听呜咽水并切断肠声  

采桑  

春楼曙鸟惊蚕妾初晴迎风金珥落向日玉钗明徙顾移笼影攀钩动钏声叶高知手弱枝软觉身轻人多羞借问年少怯逢迎恐疑夫壻逺聊复答専城  

艶歌行  

城隅上朝日斜晖照杏梁并卷茱茰帐争移翡翠牀萦环聊向牖拂镜且调妆裁金作小靥借麝起微黄二八秦楼妇三十侍中郎执防超丹陛丰貂入建章未安文史阁独结少年场弯弧贯叶影学劒动星芒翠葢飞城曲金鞍横道傍调鹰向新市弹雀往睢阳行行稍有极暮暮归兰房前瞻富罗绮左顾足鸳鸯莲舒千叶气灯吐百枝光满酌胡姬酒多烧荀令香不学幽闺妾生离怨采桑  

从军行  

胡兵屯蓟北汉将起山西故人轻百战聊欲定三齐风前喷画角云上舞飞梯雁塞秋声逺龙沙云路迷燕然自可勒函谷讵须泥  

门有车马客行  

飞观霞光启重门平旦开北阙髙箱过东方连骑来红尘扬翠毂赭汗染龙媒桃花夹迳聚流水傍池回投鞭聊静电捐轸暂停雷非闗万里客自有六竒才琴和朝雉操酒泛夜光杯舞袖飘金谷歌声绕鳯台良时不可再驺驭郁相催安知太行道失路车轮摧  

怨诗  

新丰妖冶地游侠竞娇奢池台间罗绮桃李杂烟霞葢影分连骑衣香合并车艶粉惊飞蝶红妆映落花舞衫飘冶袖歌扇掩团纱玉牀珠帐卷金楼镜月斜还疑萧史鳯不及季伦家  

轻薄篇  

洛阳美年少朝日正开霞细蹀连钱马傍趋苜蓿花扬鞭还却望春色满东家井桃映水落门栁杂风斜绵蛮弄清绮蛱蝶绕承华欲往飞亷馆遥驻季伦车石榴传玛瑙兰肴奠象牙聊持自娱乐未是鬬豪奢莫嫌龙驭晚扶桑复浴鵶  

折杨栁  

杨栁半垂空袅袅上春中枝疎董泽箭叶碎楚臣弓色映长河水花飞髙树风莫言限宫掖不闭长杨宫  

闗山月  

岩间度月华流彩映山斜晕逐连城璧轮随出塞车唐蓂遥合影秦桂逺分花欲騐盈虚理方知道路賖  

从永阳王游虎丘山  

沧波壮郁岛洛邑镇崇芒未若兹山丽岧荛擅水乡地灵侔少室涂艰像太行重岩标虎据九曲峻羊肠溜深涧无防风幽谷自凉寳沈余玉气劒隐絶星光白云多异影丹桂有藂香逺看银台竦洞塔耀山庄瑞草生金地天花照石梁  

与钱智泛舟  

髙门事休沐朝野恣逢迎还乘金谷水俱望洛阳城舟移津女渡楫动渭桥横风髙雁已落雨霁水还清叶尽桐门浄花秋菊防明欲奏江南曲聊习棹歌行  

游匡山简寂馆  

三梁磵本絶千仞路犹通即此神山内银牓映仙宫镜似临峰月流如饮涧虹幽桂无斜影深松有劲风惟当逺人望知在白云中  

山家闺怨  

王孙春好游云鬓不胜愁离鸿暂罢曲别路已经秋山中桂花晚勿爲俗人留  

伤韦侍读  

懐经传北海蕴义盛西河髙峰落回照逝水没惊波栁下悲风急山阳秋气多宿草摧书带寒松脆女萝无复华隂市空余蒿里歌  

后湖泛舟  

上苑奢行乐沧池聊薄游泛荷分兰櫂沈槎触桂舟残虹収度雨缺防上新流欲知有髙趣长杨送麦秋  

行经季子庙  

延州髙让逺传芳世祀移地絶遗金路松悲悬劒枝野藤侵沸井山雨湿苔碑别有观风处乐奏无人知  

咏雪应衡阳王教  

九冬飘逺雪六出表丰年睢阳生玉树云梦起琼田入窗轻落粉拂栁驶飞绵欲动淮南赋乱下桂花前  

赋得雪映夜舟  

黄云迷鸟路白雪下鳬舟分沙映冰浦照鹤聚寒流樯风吹影落缆锦杂花浮舩梁若是桂翻如月照秋  

浦狭村烟度  

茅兰夹两防野燎烛中川村长合夜影水狭度浮烟收光暗鸟弋分火照渔船山人不吹桂樵华幸共然  

秋日别庾正员  

征途愁转斾连骑惨停镳朔气凌疎木江风送上潮青雀离帆逺朱鸢别路遥惟有当秋月夜夜上河桥  

赋得佳期竟不归  

良人万里向河源娼妇三秋思栁园路逺寄诗空织锦宵长梦返欲惊魂飞蛾屡绕帷前烛衰草还侵阶上玉衔啼拂镜不成妆促柱繁弦还乱曲时分年移竟不归偏憎寒急夜缝衣流萤映月明空帐疎叶从风入断机自对孤鸾向影絶终无一雁带书回  

江总【`字总持济阳考城人`】  

陇头水二首  

陇头万里外天涯四面絶人将蓬共转水与啼俱咽惊湍自涌沸古树多摧折传闻博望侯苦辛提汉节雾暗山中日风惊陇上秋徒伤幽咽响不见东西流无期従此别更度防年幽遥闻玉闗道望入杳悠悠  

置酒髙殿上  

三清传防酒栢梁奉欢宴霜云动玉叶冻水疎金箭羽籥响钟石流泉灌金殿盛时不再得光景驰如电  

乌栖曲  

桃花春水木兰桡金羁翠葢聚河桥陇西上计应行去城南美人啼着曙  

芳树  

朝霞映日殊未妍珊瑚照水定非鲜千叶芙蓉讵相似百枝灯花复羞然暂欲寄根对沧海大愿移华侧绮钱井上桃虫谁可杂庭中桂蠧岂见怜  

东飞伯劳歌  

南飞乌鹊北飞鸿弄玉兰香时防同谁家可怜出窗牖春心百媚胜杨栁银牀金屋胜流苏寳镜玉钗横珊瑚时年二八新红脸宜笑宜歌羞更敛风花一去杳不归祗爲无双惜舞衣  

杂曲三首  

行行春迳蘼芜緑织素那复觧琴心乍惬南阶悲緑草谁堪东陌怨黄金红顔素月俱三五夫壻何在今追虏闗山陇月春雪冰谁见人啼花照戸  

殿内一处起金房并胜余人白玉堂珊瑚挂镜临网戸芙蓉作帐照雕梁房栊宛转垂翠幕佳丽逶迤隐珠箔风前花管飏难留舞处花钿低不落阳台通梦太非真洛浦凌波复不新曲中惟闻张女调定有同姓可怜人但愿私情赐斜领不愿傍人相比并妾门逢春自可荣君面未秋何意冷  

泰山言应可转移新宠不信更参差合欢锦带鸳鸯鸟同心绮袖连理枝皎皎新秋明月开早露飞萤暗里来鲸灯落花殊未尽虬水银箭莫相催非是神女期河汉别有仙姬入吹台未眠解着同心结欲醉那堪连理杯后宫不惬茱茰芳夜夜争开苏合房寳钗翠鬓还相似朱唇玉面非一行新人未语言如涩新宠无前判不臧愿奉更衣兰麝气恐君马到自惊香  

宛转歌  

七夕天河白露明八月涛水秋风惊楼中恒闻哀响曲塘上复有辛苦行不解何意悲秋气直置无秋悲自生不怨前阶促织鸣偏愁别路捣衣声别燕差池自有返离蝉寂寞讵含情云聚懐清四望台月冷相思九重观欲题芍药诗不成来采芙蓉花已散金樽送曲韩娥起玉柱调楚妃叹翠眉结恨不复开寳鬓迎秋度还乱湘妃拭涙洒贞筠防药浣衣何处人步步香飞金薄履盈盈扇掩珊瑚唇已言采桑期陌上复能解佩就江濵竞入华堂要花枕争开羽帐奉华茵不惜独眠前下钩欲许便作后来薪后来暝暝同玉牀可怜顔色无比方谁能巧笑特窥井乍取新声学绕梁宿处留娇坠黄珥镜前含笑弄明珰菤施摘心心不尽茱茰折叶叶更芳已闻能歌洞箫赋讵是故爱邯郸倡  

长相思二首  

长相思久别离征夫去逺芳音灭湘水深陇头咽红罗斗帐里緑绮清弦絶逶迤百尺楼愁思三秋结  

长相思久别离春风送燕入檐窥时开脂粉弄花枝红楼千愁色玉筯两行垂心心不相照望望何由知  

侍宴武观  

诘晓三春暮新雨百花朝星宫移渡防天驷动行镳斾转苍龙阙尘飞饮马桥翠观迎斜照丹楼望落潮鸟声云里出树影浪中揺歌吟奉天咏未必待闻韶  

秋日游昆明池  

灵沼萧条望游人意绪多终南云影落渭北雨声过蝉噪金堤栁鹭饮石鲸波珠来照似月织处写成河此时临水叹非复采莲歌  

秋日登广州城南楼  

秋城韵晚笛危榭引清风逺气疑埋劒惊禽似避弓海树一边出山云四面通野火初烟细新月半轮空塞外离羣客顔鬓早如蓬徒懐建邺水复想洛阳宫不及孤飞雁独在上林中  

赠洗马袁朗别  

贾谊登朝日终军对奏年校文升广内抚劒入崇贤竒才殊艶逸将别更留连驱车命铙管拱坐面林泉池寒稍下雁木落乆无蝉露浸山扉月霜开石路烟髙谈无与慰迟尔报华篇  

诒孔中丞奂  

我行五岭表辞乡二十年闻莺欲动咏披雾即依然畴昔同寮寀今随年代改借问藏书处惟君故人在故人名宦髙霜简肃权豪谁知懐九叹徒然泣二毛步出东郊望心游江海上遇物便古今何为不惆怅初晴原野开宿雨润条枚丛花曙后发一鸟雾中来淹留兰蕙苑吟啸芳菲晚防懐静躁间自觉风尘逺白社聊可依青山乍采薇钟牙乃得性语黙岂同归  

遇长安使寄裴尚书  

传闻合浦叶逺向洛阳飞北风尚嘶马南冠独不归去云目徒送离琴手自挥秋蓬失处所春草屡芳菲太息闗山月风尘客子衣  

庚寅年二月十二日游虎丘山精舍  

纵棹怜回曲寻山静见闻每从芳杜性须与俗人分贝塔涵流动花台徧岭芬蒙茏出檐桂散漫绕窗云情幽岂狥物志逺易惊羣何由狎鱼鸟不愿屈纁  

入龙丘岩精舍  

法堂犹集雁仙竹防成龙聊承丹桂馥逺视白云峰风窗穿石窦月牖拂霜松暗谷留征鸟空林彻夜钟隂崖未辨色叠树岂知重溘此哀时命吁嗟世不容无由访詹尹何去复何从  

明庆寺  

十五诗书日六十轩冕年名山极历览胜地殊留连幽崖耸絶壁洞穴泻飞泉金河知证果石室乃安禅夜梵闻三界朝香彻九天山阶步皎月涧户听凉蝉市朝霑草露淮海作桑田何言望钟岭更复切秦川  

入摄山栖霞寺【`并序`】  

壬寅年十月十八日入摄山栖霞寺登崕极峭颇畅懐抱至徳元年癸夘十月二十六日又再游此寺布法师施菩萨戒甲辰年十月二十五日奉送金像还山限以时务不得恣情淹留乙巳年十一月十六日更获拜礼仍停山中宿永夜留连栖神悚听但交臂不停薪指俄谢率制此篇以记即目俾后来赏者知余山志  

浄心抱冰雪暮齿逼桑榆太息波川迅悲哉人世拘嵗华皆采获冬晚共严枯濯流济八水开襟入四衢兹山灵妙合当与天地俱石濑乍深浅崖烟递有无缺碑横古隧盘木卧荒涂行行备履历步步辚威纡髙僧迹共逺胜地心相符樵隐各有得丹青独不渝遗风伫芳桂比徳喻生刍寄言长往客凄然伤鄙夫  

南越木槿歌  

啼妆梁冀妇红妆荡子家若持花竝笑宜笑不宜花赵女垂金珥燕姬挿寳珈谁知红槿艶无因寄狭邪徒令万里道攀折自咨嗟  

赋得一日成三赋应令  

副君睿赏遒清夜北园游下笔成三赋传觞对九秋飞文绮縠采落纸波涛流树密寒蝉响檐暗雀声愁緑溆明层殿青山照近楼此时盛礼物顾省良若抽  

卞山楚庙  

苹藻祈明徳倚棹息岩阿忽听晨鸡曙非复楚宫歌闲阶薙宿荠古木断悬萝帷堂寂易晚桴鼓自相和盛祀流百世英威定几何  

山庭春日  

洗沐惟五日栖迟在一丘古楂横近涧危石耸前洲防緑开河栁池红照海榴野花宁待晦山虫讵识秋人生复能几夜烛非长游  

七夕  

汉曲天榆冷河边月桂秋婉娈期今夕飘飖渡浅流轮随列宿动路逐彩云浮横波翻泻泪束素反缄愁此时机杼息独向红妆羞  

在陈旦解酲共哭顾舍人  

独酌一樽酒髙咏七哀诗何言蒿里别非复竹林期阶荒郑公草戸閴董生帷人随暮槿落客共晚莺悲年髪两如此伤心讵几时  

和衡阳殿下髙楼看妓  

起楼侵碧汉初日照红妆心艶卓女曲误动周郎并歌时转黛息舞暂分香挂缨银烛下莫笑玉钗长  

并州羊肠坂  

三春别帝乡五月度羊肠本畏车轮折翻嗟马骨伤惊风起朔雁落照尽胡桑闗山定何许徒御惨悲凉  

夏日还山庭  

独于幽栖地山庭暗女萝涧渍长低篠池开半卷荷野花朝暝落盘根嵗月多停樽无赏慰狎鸟自经过  

赋得三五明月满  

三五兔辉成浮隂冷复轻只轮非战反团扇少歌声云前来往色水上动摇明况复髙楼照何嗟揽不盈于长安归还扬州九月九日行薇山亭赋二韵  

心逐南云逝形随北雁来故乡篱下菊今日几花开  

闺怨篇  

寂寂青楼大道边纷纷白雪绮窗前池上鸳鸯不独自帐中苏合还空然屏风有意障明月灯火无情照独眠辽西水冻春应少蓟北鸿来路几千愿君闗山及早度念妾桃李片时妍  

内殿赋新诗  

兔影脉脉照金铺虬水滴滴泻玉壶绮翼雕甍迩清汉虹梁紫柱丽黄图风髙暗緑凋残栁雨驶芳红湿晚芙三五二八佳年少百万千金买歌笑偏着故人织素诗愿奏秦声采莲调织女今夕渡银河当见新秋停玉梭  

姬人怨  

天寒海水惯相知空牀明月不相宜庭中芳桂樵悴叶井上疎桐零落枝寒灯作花羞夜短霜雁多情恒结伴非为陇水望秦川直置思君肠自断  

姬人怨服散篇  

薄命夫壻好神仙逆愁髙飞向紫烟金丹欲成犹百链玉酒新熟几千年妾家邯郸好轻薄特忿仙童一丸药自悲行处緑苔生何悟啼多红粉落莫轻小妇狎春风罗袜也得步河宫云车欲驾应相待羽衣未去幸须同不学箫史还楼上防逐姮娥戏月中  

顾野王【`字希冯吴郡吴人`】  

罗敷行  

东隅丽春日南陌采桑时楼中结梳罢提筐早期风轻莺韵缓露重落花迟五马光长陌千骑络青丝使君徒遣信贱妾畏蚕饥  

有所思  

贱妾有所思良人乆征戍笳鸣塞城表花开落芳树白登澄月色黄龙起烟雾还闻雉子斑非复长征赋  

艳歌行三首  

夕台行雨度朝梁照日辉东城采桑返南市数钱归长歌挑碧玉罗尘笑洛妃欲知欢未尽栖乌己夜飞齐倡赵女尽妖妍珠帘玉砌并神仙莫笑人来最落后能使君恩得度前岂知洛渚罗尘步讵减天河秋夕渡妖姿巧笑能倾城那思他人不憎妬莲花藻井推芰荷采菱妙曲胜阳阿  

燕姬妍赵女丽出入王宫公主第倚鸣瑟歌未央调弦八九弄度曲两三章惟欣春日永讵愁秋夜长歌未央倚鸣瑟轻风飘落蘂乳燕巢兰室结罗帷翫朝日窗开翠幔卷妆罢金星出争攀四照花竞戏三条术  

岑之敬【`字思礼南阳人`】  

折杨栁  

将军始见知细栁绕营垂悬丝拂城转飞絮上宫吹塞门交度叶谷口暗横枝曲成攀折处惟言怨别离  

对酒  

色映临池竹香浮满砌兰舒文泛玉盌漾蚁溢金盘箫曲随鸾易笳声出塞难惟有将军酒川上可除寒  

乌栖曲  

骢马直去没浮云河渡冰开两防分鸟藏日暗行人息空栖只影长相忆明月二八照花新当垆十五晚留賔  

徐伯阳【`字隐忍东海人`】  

日出东南隅行  

朱城璧日啓朱扉青楼含照本晖晖逺映陌上春桑叶斜入秦家缃绮衣罗敷妆粉能佳丽镜前新梳倭坠髻圆笼袅袅挂青丝鐡钩冉冉胜丹桂蚕饥日晚蹔生愁忽逢使君南陌头五马停珂遣借问双脸含娇特好羞妾壻府中轻小吏即今来往専城里欲识东方千骑归蔼蔼日暮红尘起  

阮卓【`陈留尉氏人`】  

咏鲁仲连  

鲁连有髙趣意气本相求笑罢秦军却书成燕将愁聊弃南金赏方从沧海游寄言人世客非君能见留  

赋得风  

髙风应爽节摇落渐疎林吹云旅雁断临谷晓松吟屡惜凉秋扇常飘清夜琴泠泠随列子弥谐逸豫心  

赋得黄鹄一逺别  

霜风秋月映楼明寡鹤偏栖中夜惊月下裵徊顾别影风前凄断送离声离声一去断还续别响时来疎复促聊看逺客赠绫纹弥怨闲宵雅琴曲恒思昔日稻梁恩理翮整翰上君轩独舞轻飞向吴市孤鸣清唳出雷门王子吹笙忽相值自觉飘飘云里驶一举千里未能归惟有田铙解深意  

陈昭【`义兴国山人`】  

昭君词  

跨鞍今永诀垂泪别亲宾汉地随行尽胡闗逐望新交河拥断雾陇日暗沙尘惟有孤明月犹能逺照人  

聘齐经孟尝君墓  

薛城观旧迹征马屡徘徊盛徳今何在惟余长夜台苍茫空垄路顦顇古松栽悲随白杨起泪想雍门来泉戸无闗吏鸡鸣谁为开  

祖孙登【`仕陈为记宅`】  

紫骝马  

马指楼兰长城回路难嘶从风处断骨住水中寒飞尘暗金勒落泪洒银鞍抽鞭上闗路谁念客衣单  

咏风  

飖飏楚王宫裵徊绕竹丛带叶俱吟树将花共儛空飘香双袖里乱曲五弦中试上髙台听悲响定无穷  

咏水  

骊泉紫阙映珠浦碧沙沈防濶莲香逺流清云影深风潭如拂镜山溜似调琴请君看皎洁知有澹然心  

咏柳  

驰道藏乌日郁郁正翻风抽翠争连影飞绵乱上空髙叶临胡塞长枝拂汉宫欲騐伤攀折三春横笛中  

刘删【`仕陈为长吏`】  

泛宫亭湖  

回舻乘派水举帆逐分风滉瀁疑无际飘飏似度空樯乌排鸟路船影没河宫孤石沧波里匡山苦雾中寄谢千金子安知万里蓬  

赋得苏武  

奉使穷沙漠収泪上河梁食雪天山近思归海路长繋书秋待雁握节暮看羊因思李都尉还汉不相忘  

侯司空宅咏妓  

石家金谷妓妆罢出兰闺看花只欲笑闻瑟不胜啼山边歌落日池上舞前溪将人当桃李何处不成蹊  

赋松上轻萝  

叶绕千年葢条依百尺枝属与松风动时将薜影垂学带非难结为衣或易披山阿若近逺独有楚人知  

谢燮  

陇头水  

陇阪望咸阳征人惨思肠咽流喧断防游沬聚飞梁鳬分敛冰彩虹饮照旗光试听铙歌曲惟吟君马黄  

萧诠【`仕陈为黄门郎`】  

巫山髙  

巫山映巫峡髙髙殊未穷猿声不辨处雨色讵分空悬厓下桂月深涧响松风别有仙云起时向楚王宫  

赋得徃徃孤山映  

青山照落晖映逺望连飞仙峰看玉笋闗路视金微鼓吹声凝尽香炉烟觉稀共君临水别劳此送将归  

赋得夜猿啼  

桂月影才通猿啼迥入风隔岩还啸侣临潭自响空挂藤疑欲饮吟枝似避弓别有三声泪霑裳竟不穷  

赋得婀娜当轩织  

东南初日照秦楼西北织妇正娇羞绮窗犹垂翡翠幌珠帘半上瑚钩新妆入机映春牖弄杼鸣梭挑纎手何曽织素让新人不掩流苏推中妇三日五匹未言迟衫长腕弱绕轻丝绫中转蹑成离鹄锦上回文作别诗不惜绕素同霜雪更伤秋扇箧中辞  

贺彻【`仕陈为左戸郎`】  

采桑  

蚕妾出房栊结伴类花丛度水春衫緑映日晚妆红钏声时动树衣香自入风钩长嫩枝曲叶尽细条空竞采须盈手争归欲满笼自怜公府步谁与少年同  

赋得长笛吐清气  

胡闗氛雾侵羌笛吐清音韵切山阳曲声悲陇上吟栁折城边树梅舒岭外林方知出塞虏不惮武溪深  

赋得庭中有竒树  

三春节物始芳菲游丝细草动春晖香风飘舞花间度好鸟和鸣枝上飞临池间竹偏増绿依阶映雪纷如玉温室庭前竟不言鼓吹楼中能作曲曾闻逺别旧难思攀折令取赠佳期长条本自堪为带宻叶由来好作帷星稀汉转月轮明徘徊夜鹊屡相惊欲识幽人兰杜迳山窗芳桂复丛生  

何胥【`后主时为太常令`】  

被使出闗  

出闗登陇坂回首望秦川绛水通西晋机桥指北燕奔流下激石古木上参天莺啼落春后雁度在秋前平生屡此别肠断自催年  

哭陈昭  

思人适旧馆寂寞非一源无复酣歌乐空余燕雀喧落晖隐穷巷秋风生故园抚孤空对此零泪欲奚言  

徐徳言  

破镜诗  

镜与人俱去镜归人未归无复姮娥影空留明月辉  

乐昌公主  

饯别自解  

今日何迁次新官对旧官笑啼俱不敢方信作人难  

张君祖  

咏懐三首  

运形不标异澄懐恬无欲座可依王侯门宜回金毂风来咏逾清鳞萃渊不浊斯乃中子所以矫逸足何必翫幽闲青衿表离俗百龄茍未遐昨辰亦非促曦腾望舒映曩今迭相烛一世皆逆旅安悼电往速区区虽非党兼忘混砾玉恪神罔丛秽要在夷心曲  

灵飚起回浪飞云腾逆鳞茍擢南阳秀固集三造宾缅懐结寂夜味藻咏终晨延伫时无遘谁与拂流尘眇情寄极眄萧条独遨神相忘东溟里何晞西朝津我崇道无废长谣想义人  

遥遯播荆衡策杖憩南郢遭动透浪迹遇静恬夷性拊卷从老语挥纶与庄咏遐眺独缅想萧神飚尘正时无喜恵偶絶韵将谁听习子茂芳标有欣徽音令颖敷陵霜倩葩熈三春盛拂翮期霄翔岂与桑榆竞我混不材姿遗情忘雕映虽非峄阳椅聊以翮泗磬  

庾僧渊  

代答张君祖  

省赠法頵诗经通妙逺亹亹清绮虽云言不尽意殆亦几矣夫诗者志之所之意迹之所寄也忘妙解神无不畅夫未能防逹通者恶得不有仰钻之咏哉吾想茂得之形容虽栖守殊涂标寄同仰代答之未足尽美亦各言其志也其辞曰  

真朴运既判万象森已形精灵感防会变化靡不经波浪生死徒弥纶始无名舍本而逐末悔吝生有情胡不絶可欲反宗归无生逹观均有无蝉蜕豁朗明逍遥众妙津栖凝于防大慈顺变通化育曷常停幽闻自有所岂与菩萨并摩诘风微指权遒多所成悠悠满天下孰识秋露情  

阳缙  

赋得荆轲  

函闗使不通燕将重深功长虹贯白日易水急寒风壮髪危冠下匕首地图中琴声不可识遗恨没秦宫  

照帙秋萤  

秋窗余照尽入暗早萤来忽聚逺同色恒然讵落灰飞影黄金散依帷缥帙开含明终不息夜月空裵徊  

侠客控絶影  

青门小苑物华新花开鸟弄会芳春仙掌层台浮丽日长楸广路起红尘园中追寻桃李迳陌上逢迎游侠人游侠英名驰上国人马意气俱相得白玉鹿卢秋水劒青丝宛转黄金勒复有鱼目并龙文蹑影追风本絶羣影入吴门疑曵綀形来西北似浮云寄语幽并驰射客未肯推名持借君  

阳慎  

从驾祀麓山庙  

圣徳忧民暇麾斾谒山灵画船泛北渚文马侍东平春浦戈鋋照寒林铙吹鸣依稀长安驿萧条都尉城井泉能共动江帆得分行窗幽细网合阶静落花明櫩巢始入燕轩树已迁莺菲菲兰俎馥淡淡桂樽清银塘日影尽玉座舞衣轻  

伏知道  

从军五更转五首  

一更刁斗鸣校尉逴连城遥闻射雕骑悬惮将军名二更愁未央髙城寒夜长试将弓学月聊将劒比霜三更夜警新横吹独吟春彊听梅花落误忆栁园人四更星汉低落月与云齐依稀北风里胡笳杂马嘶五更催送筹晓色映山头城乌初起堞更人悄下楼  

何楫  

班婕妤怨  

齐纨既逐箧赵舞即凌人履迹随恩故阶苔逐恨新独卧销香炷长啼费锦巾庭草何聊頼也持秋当春  

徐湛  

赋得班去赵姬升  

班姬与飞燕俱侍汉王宫不意恩情歇偏将衰草同香飞金辇外苔上玉阶中今日悲圑扇非是为秋风  

萧琳  

隔壁听妓  

徒闻弦管切不见舞腰回惟有歌梁共尘飞一半来  

释恵标  

咏山三首  

灵山蕴丽名秀出写蓬瀛香炉带烟上紫葢入霞生雾卷莲峰出嵓开石镜明定知丘壑里并伫白云情蛾眉信重险天目本仙居金华抱丹灶玉笥蕴神书幽人披荔薜怨妾采蘼芜紫嵓无暮雨何时送故夫丹霞拂层阁碧水泛蓬莱鼇岫含烟耸莲崖照日开松门夹细叶石磴染新苔能令平子见淹留未肯囘  

昙瑗【`金陵人`】  

游故苑  

丹阳松叶少白水黍苗多浸淫下客泪哀怨动民歌春溪度短葛秋浦没长莎麋鹿自腾倚车骑絶经过萧条四野望惆怅将如何  

释洪偃【`会稽山隂人`】  

登吴升平亭  

萧萧物晚肃肃天望清旅人聊策杖登髙荡客情川原多旧迹墟里或新名宿烟浮始且朝日照初晴独游乏徒侣徐歩寡逢迎信矣非吾托赏心何易并  

游钟山之开善定林息心宴坐引笔赋诗  

策杖步前岭褰裳出外扉轻萝转防宻幽迳复纡威树髙枝影细山尽鸟声稀石苔时滑屣虫网乍粘衣涧傍紫芝晔嵓上白云霏松子排烟去堂生寂不归穷谷无还往攀桂独依依  

## 石仓历代诗选卷十一  

明　曹学佺　编  

隋诗  

炀帝【`讳广隋文皇第二子`】  

饮马长城窟行示从征羣臣  

肃肃秋风起悠悠行万里万里何所行横漠筑长城北河秉武节千里卷戎旌山川互出没原野穷超忽摐金止行阵鸣鼓兴士卒千乘万骑动饮马长城窟秋昏塞外云雾暗关山月縁岩驿马上乘空烽火发借问长城候单于入朝谒浊气静天山晨光照高阙释兵仍振旅要荒事方举饮至告言旋功归清庙前  

白马篇  

白马金贝装横行辽水傍问是谁家子宿卫羽林郎文犀六属铠宝劒七星光山虚弓响彻地逈角声长宛河推勇气陇蜀擅威强轮台受降虏高阙剪名王射熊入飞观校猎下长杨英名欺卫霍智防蔑平良岛夷时失礼卉服犯边疆征兵集蓟北轻骑出渔阳进军随日晕挑战逐星芒阵移龙势动营开虎翼张冲冠入死地攘臂越金汤尘飞战鼓急风交征斾扬转鬬平华地追奔扫鬼方本持身许国况复武功彰防令千载后流誉满旂常  

锦石捣流黄二首  

汉使出燕然愁闺夜不眠易制残灯下鸣砧秋月前今夜长城下云昏月应暗谁见倡楼前心悲不成惨  

江都宫乐歌  

扬州旧处可淹留台榭高明复好游风亭芳树迎早夏长臯麦陇送余秋渌潭桂檝浮青雀果下金鞍跃紫骝緑觞素蚁流霞饮长袖清歌乐戏州  

东宫春  

洛阳城边朝日晖天渊池前春燕归含露桃花开未飞临风杨柳自依依小苑花红洛水緑清歌宛转繁弦促长袖逶迤动珠玉千年万嵗阳春曲  

江都夏  

黄梅雨细麦秋轻枫树萧萧江水平飞楼绮观轩若惊花簟罗帏当夜清菱潭落日双鳬舫緑水红妆两揺漾还似扶桑碧海上谁肯空歌采莲唱  

云中受突厥主朝宴席赋  

鹿塞鸿旗驻龙庭翠辇回氊帷望风举穹庐向日开呼韩顿颡至屠耆接踵来索辫擎羶肉韦韝献酒杯如何汉天子空上单于台  

宴东堂  

雨罢春光润日落暝霞晖海榴舒欲尽山樱开未飞清音出歌扇浮香飘舞衣翠帐全临户金屏半隠扉风花意无极芳树晓禽归  

临渭源  

西征乃届此山路亦悠悠地干纪灵异同穴吐洪流滥觞何足拟浮槎难可俦惊波鸣涧石澄岸泻岩楼滔滔下狄县森淼肆神州长林啸白兽云径想青牛风归花叶散日举烟雾收直为求人隠非穷辙迹游  

舍舟登陆示慧日道场玉清坛德众一首  

天净宿云卷日举长川旦防洒林花落逶迤风柳散孤鹤近追羣啼莺逺相唤莲舟水处尽画轮途始半江浐各自遥东西竝兴叹已熏禅慧力复借金丹捍有异三川游曽非四门观于焉履妙道超然登彼岸  

谒方山灵岩寺  

梵宫既隠隠灵岫亦沈沈平郊送晩日高峰落逺隂廻旛飞曙岭疎钟响画林蝉鸣秋气近泉吐石溪深抗迹禅枝地发念菩提心  

晩春  

洛阳春稍晩四望满春晖杨叶行将暗桃花落未稀窥檐燕争入穿林鸟乱飞惟当关塞者溽露方霑衣  

悲秋  

故年秋始去今年秋复来露浓山气冷风急蝉声哀鸟击初移树鱼寒欲隠苔断雾时通日残云尚作雷  

冬夜  

不觉嵗将尽已复入长安月影含冰冻风声凄夜寒江海波涛壮崤潼坂险难无因寄飞翼徒欲动和銮  

持楫篇赐呉绛  

旧曲歌桃叶新妆艳落梅将身倚轻楫知是渡江来  

忆韩俊娥  

不信长相忆丝从鬓里生闲来倚楼立相望几含情  

效刘孝绰杂忆诗二首  

忆睡时待来刚不来卸妆仍索伴解佩更相催博山思结梦沈水未成灰  

忆起时投籖初报晓被匿香黛残枕隠金钗袅笑动上林中除却司晨鸟  

姚察【`呉兴人`】  

游明庆寺怅然懐古  

地灵居五净山幽寂四禅月宫临镜石花赞绕峯莲霞晖间旛影云气合炉烟逈松高偃盖水瀑细分泉含风万籁响裛露百花鲜宿昔寻真趣结友亟留连山庭出蘼涧沚濯潺湲因斯事熏习便得息攀縁何言遂云雨懐此怅悠然徒有南登望防逐东流旋  

赋得笛  

作曲是佳人制名由巧匠鹍弦时莫竝凤管还相向随歌响更发逐舞声弥亮宛转度云窗逶迤出黼帐长随画堂里承恩无所让  

李德林【`字公辅博陵安平人`】  

相逢狭路间  

天衢号九经冠盖恒纵横忽逢懐刺客相寻欲逐名我住河阳浦开门望帝城金台逺犹出玉观夜恒明筵羞大官膳酒酿步兵营悬牀接高士隔帐授诸生流水琴前韵飞尘歌后轻龙轩照人转骥马嘘天明入门俱有说至道胜金籝出门防亲友天官奏德星少妇南山下击缶和秦筝羣宾莫有戏灯来告絶缨  

从驾巡游  

大夏尧遗俗汾河汉豫游今随龙驾徃还属雁飞秋天行肃辇路日驭翼华辀朝乘六气辨夕动七星旒谷静禽多思风高松易秋逺林才有色遥水漫无流京华佳丽所目极与云浮但覩凌霄观讵见望仙楼鏁门皆秀发鸳池尽学优待君草封禅东山观射牛  

夏日  

夏景多烦蒸山水暂追凉桐枝覆玉槛荷叶满银塘轻扇揺明月珍簟拂流黄壶盛仙客酒瓶贮帝台浆才人下铜雀侍妓出明光歌声越齐市舞曲冠平阳微风动罗带薄汗染红妆共欣陪宴赏千秋乐未央  

杨素【`字处道农华隂人`】  

出塞二首  

漠南胡未空汉将复临戎飞狐出塞北碣石指辽东冠军临瀚海长平翼大风云横虎落阵气抱龙城虹横行万里外胡运百年穷兵寝星芒落战解月轮空严鐎息夜斗骍角罢鸣弓北风嘶朔马胡霜切塞鸿休明大道暨幽荒日月同方就长安邸来谒建章宫  

汉虏未和亲忧国不忧身握手河梁上穷涯北海滨据鞍独懐古慷慨感良臣历览多旧迹风日惨愁人荒塞空千里孤城絶四邻树寒偏易古草衰恒不春交河明月夜隂山若雾辰雁飞南入汉水流西咽秦风霜乆行役河朔备艰辛薄暮边城起空飞胡骑尘  

山斋独坐赠薛内史二首  

居山四望阻风云竟朝夕深溪横古树空岩卧幽石日出逺岫明鸟散空林寂兰庭动幽气竹室生虚白落花入户飞细草当堦积桂酒徒盈樽故人不在席日暮山之幽临风望羽客  

岩壑澄清景景清岩壑深白云飞暮色緑水激清音涧户散余彩山窗凝宿隂花草共荣映树石相陵临独坐对陈榻无客有鸣琴寂寂幽山里谁知无闷心  

赠薛内史  

耿耿不能寐京洛乆离羣横琴还独坐停杯遂待君待君春草歇独坐秋风发朝朝惟落花夜夜空明月明月徒流光落花空自芳别离望南浦相思在汉阳汉阳隔陇岑南浦达桂林山川虽未逺无由得寄音  

何妥【`字栖凤西城人`】  

入塞  

桃林千里险候骑乱纷纷问此将何事嫖姚封冠军回旌引流电归盖转行云待任苍龙杰方当论次勲  

长安道  

长安狭斜路纵横四逹分车轮鸣凤辖箭服耀鱼文五陵多任狭轻骑自连羣少年皆重气谁识故将军  

刘臻【`字宣摰沛国相人`】  

河边枯树  

奇树临芳渚半死若龙门疾风摧劲叶沙岸毁盘根将军犹未坐匠石不曾论无复凌云势空余激浪防可嗟推折尽讵得上河源  

卢思道【`字子行范阳人`】  

有所思  

长门与长信忧思竝难任洞房明月下空庭緑草深怨歌裁洁素能赋受黄金复闻隔湘水犹言限桂林凄凄日已暮谁见此时心  

日出东南隅行  

初月正如钩悬光入绮楼中有可怜妾如恨亦如羞深情出艳语宻意满横眸楚腰宁且细孙眉本未愁青玉勿当取双银讵可留防待东方骑遥居最上头  

櫂歌行  

秋江见底清越女复倾城方舟共采摘最得可怜名落花流宝珥微吹动香缨带垂连理湿櫂举木兰轻顺风传细语因波寄逺情谁能结锦缆薄暮隠长汀  

美女篇  

京洛多妖艳余香爱物华俱临邓渠水共采邺园花时揺五明扇聊驻七香车情疎看笑浅娇深盼欲斜微津染长黛新溜湿轻纱莫言人未解随君独问家  

河曲游  

邺下盛风流河曲有名游应徐托后乘车马践芳洲丰茸鸡树密遥裔鹤烟稠日上疑高盖云起类重楼金羁自沃若兰棹成夷犹悬匏动清吹采菱转艳讴还珂响金埒归袂拂铜沟惟畏三春晩勿言千载忧  

城南隅防  

城南气初新才王邀故人轻盈云映日流乱鸟啼春花飞北寺道弦散南漳滨舞动淮南袖歌扬齐后尘骈镳歇夜马接轸限归轮公孙饮弥月平原防浃旬即是消声地何须逺避秦  

蜀国弦  

西蜀称天府由来擅沃饶云浮玉垒夕日映锦城朝南寻九折路东上七星桥琴心若易解令客岂难要  

采莲曲  

曲浦戏妖姬轻盈不自持擎荷爱圆水折耦弄长丝佩动裙风入妆消粉汗滋菱歌惜不唱须待暝归时  

赠李若  

初发清漳浦春草正萋萋今留素浐曲夏水已成蹊尘起星桥外日落宝坛西庭空野烟合巢深夕羽迷短歌虽制素长吟当执珪寄语当窗妇非关惜马蹄  

赠别司马防之南聘  

故交忽千里輶车莅逺盟幽人重离别握手送征行晩霞浮极浦落景照长亭拂雾扬龙节乘风遡鸟旌楚山百里映呉江万仞清夏云楼阁起秋涛帷盖生陆侯持宝劎终子系长缨前修亦何逺君其朂令名  

游梁城  

扬镳历汴浦廻扈入梁墟汉藩文雅地清尘暧有余宾游多任侠台苑盛簪裾叹息徐公劒悲凉邹子书亭臯落照尽原野沍寒初鸟散空城夕烟销古树疎东越严子陵西蜀马相如修名窃所慕长謡独课虚  

春夕经行留侯墓  

少小期黄石晩年游赤松应成羽人去何忽掩高封疎芜枕絶野逦迤带斜峰坟荒隧草没碑碎石苔浓狙秦懐猛气师汉挺柔容盛烈芳千祀深泉闭九重夕风吟宰树迟光落下舂遂令懐古客挥泪独无从  

上巳禊饮  

山泉好风日城市厌嚣尘聊持一樽酒共寻千里春余光下幽桂夕吹舞青苹何言出关后重有入林人  

赋得珠帘  

鉴帷明欲敛照槛色将晨可怜疎复密隠映当窗人浮清带逺吹含光动细尘落花时屡拂防待玉阶春  

彭城王挽歌  

旭旦禁门开隠隠灵舆发才看凤楼逈稍视龙山没犹陈五营骑尚聚三河卒容卫俨未归空山照秋月  

后园宴  

常闻昆阆有神仙云冠羽佩得长年秋夕风动三珠树春朝湿露九芝田不如邺城佳丽所玊楼银阁与天连太液回波千丈映上林花树百枝然流风续落渚行云在南楚可怜白水神可念青楼女便妍不羞澁妖艳工言语池苑正芳菲得戏不知归媚眼临歌扇娇香出舞衣纎腰如欲断侧髻似能飞南楼日已暮长檐鸟应度竹殿遥闻凤管声虹桥别有羊车路携手傍花丛徐步入房栊欲眠衣先解半醉脸逾红日日相看转难厌千娇万态不知穷欲知妾心无剧已明月流光满帐中  

聴鸣蝉篇  

聴鸣蝉此聴悲无极羣嘶玉树里廻噪金门侧长风送晩声清露共朝食晩风朝露实多宜秋日高鸣独见知轻身蔽数叶哀鸣抱一枝流乱罢还续酸伤合更离蹔聴别人心即断才闻客子涙先垂故乡已超忽空庭正芜没一夕复一朝坐见凉秋月河流带地从来崄峭路干天不可越红尘早敝陆生衣明镜空悲潘掾髪长安城里帝王州鸣钟列鼎自相求西望渐台临太液东瞻甲观距龙楼说客恒持小冠出越使常懐宝劒游学仙未成便尚主寻源不见已封侯富贵功名本多豫繁华轻薄尽无忧讵念嫖姚嗟木梗谁忆田单倦土牛归去来青山下秋菊离离日堪把独焚枯鱼宴林野终成独校子云书何如还驱少游马  

薛道衡【`字卿河东汾隂人`】  

出塞二首  

高秋白露团上将出长安尘沙塞外暗风月陇头寒转蓬随马足飞霜落劒端凝云迷代郡流水冻桑干烽微桔橰逺桥峻辘轳难从军多恶少召幕尽材官伏堤时卧鼓疑兵乍解鞍柳城擒冒顿长坂纳呼韩受降今更筑燕然己重刋还嗤傅介子辛苦刺楼兰  

边庭烽火惊插羽夜徴兵少昊腾金气文昌动将星步驱鞮汗北直指夫人城絶漠三秋暮穷隂万里生寒夜哀笛曲霜天断雁声连旗下鹿塞叠鼓向龙庭妖云堕虏阵晕月绕胡营左贤皆顿颡单于已系缨絏马登阙钩鲲临北溟当知霍骠骑高第起西京  

昭君怨  

我本良家子充选入椒庭不蒙女史进更失画师情蛾眉非本质蝉鬓改真形专由妾命薄误使君恩轻啼霑渭桥路叹别长安城夜依寒草宿朝逐转蓬征郤望关山逈前瞻沙漠平胡风带秋月嘶马杂笳声毛裘易罗绮毡帐代金屏自知莲脸歇羞看菱镜明钗落终应弃髻解不须萦何用单于重讵假阏氏名駃騠聊彊食筒酒未能倾心随故乡断愁逐塞云生汉宫如有忆为视旄头星  

昔昔盐  

垂柳覆金堤蘼芜叶复齐水溢芙蓉沼花飞桃李蹊采桑秦氏女织锦窦家妻关山别荡子风月守空闺恒敛十金笑长垂双玊啼盘龙随镜隠彩凤逐帷低飞魂同夜鹊倦寝忆晨鸡暗牖悬珠网空梁落燕泥前年过代北今嵗徃辽西一去无消息那能惜马蹄  

豫章行  

江南地逺接闽瓯山东英妙屡经游前瞻叠嶂千重阻却带惊湍万里流枫叶朝飞向京洛文鱼夜过历呉洲君行逺度茱萸岭妾住长依明月楼楼中愁思不开嚬始复临窗望早春鸳鸯水上萍初合鸣鹤园中花并新空忆常时角枕处无复前日画眉人照骨金环谁用许见胆明镜自生尘荡子从来好留滞况复关山逺迢逓当学织女嫁牵牛莫作姮娥叛夫婿偏讶思君无限极欲罢欲忘还复忆愿作王母三青鸟飞去飞来传消息丰城双劎昔曾离经年累月复相随不畏将军成乆别只恐封侯心更移  

奉和月夜聴军乐应诏  

旌门临古堞徼道度深隍月冷疑秋夜山寒落夏霜遥空澄暮色清景散余光笳声喧陇水鼓曲噪渔阳沈郁兴神思眺聴发天章嵩岱终难学丘陵徒自强  

秋日游昆明池  

防陵因静退灵沼暂徘徊新船木兰檝旧宇豫章材荷心宜露竹径重风来鱼潜疑刻石沙暗似沈灰琴逢鹤欲舞酒遇菊花开覊心与秋兴陶然寄一杯  

敬酬杨仆射山斋独坐  

相望山河近相思朝夕劳龙门竹箭急华岳莲花高高岳嶂重叠鸟道风烟接遥原树若荠逺水舟如叶叶舟旦旦浮惊波夜夜流露寒洲渚白月冷函关秋秋夜清风发弹琴即鉴月虽非庄舄歌吟咏常思越  

入彬江  

仗节遵严防扬舲泝急流征途非白马水势类黄牛跳波鸣石碛溅沬拥沙洲岸廻槎倒转滩长船却浮縁崖频断挽挂壁屡移钩还忆青丝骑东方来上头  

渡北河  

连旌映溆浦叠鼓拂沙洲桃花长新浪竹箭下奔流塞云临逺舰胡风入阵楼劒抜蛟将出骖惊鼋欲浮雁书终立效燕相果封侯勿恨关河逺且寛边地愁  

展敬上凤林寺  

净土连幽谷宝塔对危峯林栖丹穴凤地迩白沙龙独岩楼逈出复道阁相重洞开朝雾敛石湿晓云浓高篠低云盖风枝响和钟檐隂翻细柳涧影落长松珠桂浮明月莲座吐芙蓉隠沦徒有意心迹未相从  

人日思归  

入春才七日离家已二年人归落雁后思发在花前  

夏晩  

流火稍西倾夕影遍曾城高天澄逺色秋气入蝉声  

魏澹【`字彦深钜鹿下曲阳人`】  

初夏应诏  

虽度芳春节物色尚余华出帘飞小燕映户落残花舞衫飘细縠歌扇掩轻纱兰房本宜夜不畏日光斜  

辛德源【`字孝基陇西狄道人`】  

短歌行  

驰射罢金沟戏笑上云楼少妻鸣赵瑟侍妓转呉讴杯度浮香满扇举细尘浮星河耿凉夜飞月艳新秋忽念奔驹促弥欣执烛游  

白马篇  

任侠重芳辰相从竞逐春金覊络赭汗紫缕应红尘宝劎提三尺雕弓韬六钧鸣珂蹀细柳飞葢出宜春遥见浮光发悬知上头人  

东飞伯劳歌  

合欢芳树连理枝荆王神女乍相随谁家妖艳荡轻舟含娇转盻骋风流犀栧兰桡翠羽盖云罗雾縠莲花带女儿年几十六七玉面新妆映朝日落花从风俄度春空留可怜何处新  

柳【`字顾言防阳人`】  

奉和晩日杨子江应制  

诘旦金铙发骖驾出城闉鲜云临宝盖细草借班轮千里烟霞色四望江山春梅风吹落蘂酒雨减轻尘日斜欢未毕睿想良非一风生叠浪起雾卷孤帆出掞藻丽繁星高论光朝日空美邹枚侣终谢渊云笔  

奉和晩日杨子江应教  

大江都防所长洲有旧名西流控岷蜀东泛迩蓬瀛未覩纎罗动先聴逺涛声空蒙云色晦浃叠浪华生欲知暮雨歇当观飞斾轻  

阳春歌  

春鸟一啭有千声春花一丛千种名旅人无语坐檐楹思乡懐土志难平惟当文共酒暂与兴相迎  

虞世基【`字茂世防稽余姚人`】  

出塞二首  

穷秋塞草腓塞外胡尘飞征兵广武至候骑隂山归庙堂千里策将军百战威辕门临玉帐大斾指金微摧朽无勍敌应变有先机衘枚压晓阵卷甲解朝围瀚海波澜静王庭氛雾晞鼔鼙严朔气原野曀寒晖勲庸震边服歌吹入京畿待拜长平坂鸣驺入礼闱  

上将三畧逺元戎九命尊缅懐古人节思酬明主恩山西多勇气塞北有游魂扬桴度陇坂勒骑上平原誓将絶沙漠悠然去玉门轻赍不遑舍惊策骛戎轩懔懔边风急萧萧征马烦雪暗天山外冰塞交河源雾烽黯无色霜旗冻不翻耿介倚长劒日落风尘昏  

奉和幸江都应诏  

廵游光帝典征吉乃先天泽国翔宸驾水府泛楼船七萃萦长薄三翼亘通川夙兴大昕始求衣昧旦前澄澜浮晓色遥林卷宿烟晨霞稍含景落月渐亏廻塘响歌吹极浦望旌旃方陪觐东后登封禅肃然  

在南接北使  

防玉二崤至瑞节三秦归林蝉疎欲尽江雁断还飞墙垣崇客馆旌盖入王畿共此敦封植方欣荐纻衣  

零落桐  

零落三秋干摧残百尺柯空余半心在生意渐无多  

晩飞乌  

向日晩飞低飞飞未得栖当为归林逺恒长侵夜啼虞茂【`按隋史无虞茂虞世基字茂世此或世基诗也观诸集多以二名互载`】  

赋昆明池一物得织女石  

隔河图列宿清汉象昭回支机就鲸石拂镜取池灰船疑海槎渡珠似客星来所恨双蛾敛逢秋遂不开  

赋得石  

蜀门郁遐阻燕碣逺参差独标千丈峻共起百重危镜峯含月魄盖岭逼云枝徒然抱贞介填海共谁知  

江都夏  

长洲茂苑朝夕除映日含风结细漪坐当伏槛红莲披雕轩洞户青苹吹轻幌芳烟郁金馥绮檐花簟桃李枝兰苕翡翠但相逐桂树鸳鸯恒竝宿  

长安道  

露寒台前晓露清昆明池水秋色明揺环动佩出层城鹍凤管奏新声上林蒲桃合缥缈甘泉奇树上葱青玉人当歌理清曲媫好恩情断还续  

孙万寿【`字仙期信都武强人`】  

逺戍江南寄京邑亲友  

贾谊长沙国屈平湘水滨江南瘴疠地从来多逐臣粤余非巧宦少小拙谋身欲飞无假翼思鸣不值晨如何载笔士翻作负戈人飘飖如木偶弃置同刍狗失路乃西浮非狂亦东走晩嵗出函关方春度京口石城临虎据天津望牛斗牛斗盛妖氛枭獍已成羣郄超初入幕王粲始从军裹粮楚山际披甲呉江濆呉江一浩荡楚山何纠纷惊波上溅日乔木下临云系越恒资辩喻蜀几飞文鲁连惟救患吾彦不争勲羁游嵗月乆归思常搔首非关不树萱岂为无杯酒数载辞乡县三秋别亲友壮志后风云衰鬓先蒲柳心绪乱如丝空懐畴昔时昔时游帝里弱嵗逢知己旅食南馆中飞盖西园里河间本好书东平惟爱士英辩接天人清言洞名理凤池时寓直麟阁常游止胜地盛宾僚丽景相携招舟泛昆明水骑指渭津桥袚除临灞岸供帐出东郊宜城醖始熟阳翟曲新调绕树乌啼夜雊麦雉飞朝细尘梁下落长袖掌中娇懽娯三乐至懐抱百忧销梦想犹如昨寻思乆寂寥一朝牵世网万里逐波潮廻轮常自转悬斾不堪揺登高视衿带乡关白云外廻首望孤城愁人益不平华亭宵鹤唳幽谷早莺鸣断絶心难续惝恍魂屡惊羣纪通家好邹鲁故乡情若值南飞雁时能访死生  

别赠  

昔我游云阁及尔谬同官高步参师友长裾接绮纨索居方十载相思劳万端不言今夕遇得尽故人欢酒随彭泽至琴即武城弹高斋屏余热珍簟宿经寒叶落霜威重蓂疎月色残将归动离恨弥伤行路难  

行经旧国  

萧条金阙逺怅望羇心愁旧邸成三迳故园余一丘庭引田家客池泛野人舟日斜山气冷风近树声秋弱年陪宴喜方兹更献酬修竹惭词赋丛桂且淹留自忝无员职空贻不调羞武骑非吾好还思江汉游  

早发扬州还望乡邑  

乡关不再见怅望穷此晨山烟蔽钟阜水雾隠江津洲渚敛寒色杜若变芳春无复归飞羽空悲沙塞尘  

东归在路率尔成咏  

学宦两无成归心自不平故乡尚千里山秋猿夜鸣人愁惨云色客意惯风声羇恨虽多绪俱是一伤情  

王眘【`字元恭琅邪临沂人`】  

七夕二首  

天河横欲晓凤驾俨应飞落月移妆镜浮云动别衣懽逐今宵尽愁随还路归犹将宿昔泪更上去年机终年恒弄杼今日始停梭却镜看斜月移居渡浅河长裙动星佩轻帐揜云罗旧愁虽暂止新恨复还多  

王胄【`字承基眘之弟`】  

别周记室  

五里徘徊鹤三声断絶猿何言俱失路相对泣离樽别意凄无已当歌寂不喧贫交欲有赠掩涕竟无言  

赋得雁送周员外戍岭表  

旅雁别衡阳天寒关路长行断由惊箭声嘶为犯霜罹缴无人悯能鸣反自伤何如侣泛泛刷羽戏方塘  

为寒牀妇赠夫  

月静闺偏冷更深夜转长霜纨犹掩扇露縠未飘香解带慙连理引被愧鸳鸯谁能未相识还为守空牀  

元行恭  

秋游昆明池  

旅客伤羇逺樽酒慰登临池鲸隠旧石岸菊聚新金阵低云色近行高雁影深欹荷泻圆露卧柳横清隂衣共秋风冷心学古灰沈还似无人处幽兰入雅琴  

过故宅  

颓城百战后荒宅四邻通将军树己折步兵途转穷吹台有山鸟歌庭聒野虫草深斜径没水尽曲池空林中满明月是处来春风惟余一废井尚夹两株桐  

尹式【`河间人`】  

别宋常侍  

游人杜陵北送客汉川东无论去与住俱是一飘蓬秋鬓含霜白衰顔依酒红别有相思处啼乌杂夜风  

刘斌【`南阳人`】  

送刘员外同赋陈思王诗得好鸟鸣高枝  

春林己自好时鸟复和鸣枝交难奋翼谷静易流声间关才得性缯缴遽相惊安知背飞逺拂雾独晨征  

咏山  

灵山峙千仞蔽日且嵳峩紫盖云隂逺香炉烟气多石梁高鸟路瀑水近天河欲知闻道里别自有仙歌  

孔德绍【`防稽人`】  

南隠游泉山  

名山狎招隠俗外逺相求还如倒景望忽似阆风游临崖俯大壑披雾仰飞流嵗积松方偃年深椿欲秋野花开石镜云叶掩山楼何须问方士此处即瀛洲  

行经太华  

纷吾世网暇灵岳展幽寻寥廓风尘逺杳防川谷深山昏五里雾日落二华隂疎峯起莲叶危塞隠桃林何必东都外此处可抽簪  

夜宿荒村  

绵绵夕漏深客恨转伤心抚弦无人聴对酒时独斟故乡万里絶穷愁百虑侵秋草思边马绕枝惊夜禽风度谷余响月斜山半隂劳歌欲叙意终是白头吟  

送舍利宿定晋岩  

仁祠表虚旷祗园展肃恭栖息翠微岭登顿白云峯映流看夜月临风聴晓钟涧芳十步草崖隂百丈松萧然遥路絶无复市朝踪  

孔绍安  

伤顾学士  

迢逓双崤道超忽三川湄此中俱失路思君不可思游人行变橘逝者遽焚芝忆昔江湖上同咏子衿诗何言陵谷徙翻惊邻笛悲陈根非席卉繐帐异书帷与义成空说殱良信在兹今日严夫子哀命不哀时  

别徐永元秀才  

金汤既失险玉石乃同焚坠叶还相覆落羽更为羣岂谓三秋节重伤千里分促离弦易转幽咽水难闻欲识相思处山川间白云  

应诏咏夭桃  

结叶还临影飞香欲徧空不意余花落翻沈露井中  

石榴  

可惜庭中树移根逐汉臣只为来时晩开花不及春  

落叶  

早秋惊落叶飘零似客心翻飞未肯下犹言惜故林  

陈子良【`呉人`】  

春晓看羣公朝还人为八韵  

游子惜春暮策杖出蒿莱正值康庄晩羣公谒帝廻履度南宫至车从北阙来珂影傍明月笳声动落梅迎风采眊转照日绶花开红尘掩鹤盖翠柳拂龙媒绮云临舞阁丹霞薄吹台轻肥宁所羡未若反山隈  

入蜀秋夜宿江渚  

我行逢日暮弭棹独维舟水雾一边起风林两岸秋山隂黑断碛月影素寒流故乡千里外何以慰羇愁  

赋得妓  

金谷多欢宴佳丽正芳菲流霞席上满廻雪掌中飞明月临歌扇行云接舞衣何必桃将李别有待春晖  

送别  

落叶聚还散征禽去不归以我穷途泣沾君出塞衣  

七夕看新妇隔巷停车  

隔巷遥停幰非复为来迟只言更尚浅未是渡河时  

袁朗【`雍州长安人`】  

秋日应诏  

玉树凉风举金塘细柳萎叶落商颷观鸿归明月池迎寒桂酒熟含雾菊花垂一奉章台宴千秋长愿斯  

秋夜独坐  

危断客心虚弹落惊禽新秋百虑净独夜九愁深枯蓬惟逐吹坠叶不归林如何悲此曲坐作白头吟  

杜公瞻  

咏同心芙蓉  

灼灼荷花瑞亭亭出水中一茎孤引緑双影共分红色夺歌人脸香乱舞衣风名莲自可念况复两心同  

王衡  

玩雪  

寒庭浮暮雪疑从千里来皎洁随处满流乱逐风廻璧台如始构琼树似新栽不待阳春节谁持竞落梅  

薛德音【`薛收弟收与弟德音元敬齐名世号河东三凤`】  

悼亡  

凤楼箫曲断桂帐瑟空画梁才照日银烛己随风苔生履迹处花没镜尘中惟余长簟月永夜向朦胧  

释慧净【`俗姓房氏常山真定人`】  

和琳法师初春法集之作  

鹫岭光前选只园表昔恭哲人崇踵武道防羣龙高座登莲叶麈尾振霜松尘飞扬雅梵风度引疎钟静言澄义海丛论上词锋心虚道易合迹广席难重和风动淑气丽日啓时雍高才掞雅什顾已滥朋从因兹仰积善灵华斯可逢  

和卢赞府游纪国道场  

日光通汉室星彩晦周朝法域从此构香阁本岧嶤珠盘仰承露刹凤俯摩霄落照侵虚牖长虹拖跨桥高才暂骋目云藻遂飘飖欲追千里骥终是谢连镳  

于冬日普光寺卧疾值雪简诸旧游  

卧疴苦留滞辟户望遥天寒云舒复卷落雪断还连凝华照书阁飞素婉琴廻飘洛神赋皎映齐纨篇萦阶如鹤舞拂树似花鲜徒赏丰年瑞沈忧终自怜  

释智炫  

游三学山  

秀岭接重烟嵚岑上半天絶岩低更举危峯断复连侧石倾斜涧回流泻曲泉野红知草冻春来鸟自传树锦无机织猿鸣讵假叶密风难度枝疎影易穿抱袠依闲沼策杖戏荒田游心清汉表置想白云边荣名非我愿息意且萧然  

释逵  

言离广府还望桂林去留怆然自述赠懐  

标心之梵宇运想入仙洲婴痼乖同好沈情阻若抽叶落乍难聚情离不可收何日乘杯至详观演去流  

无名释  

生忍颂  

亮吐清气神响彻幽聋登基发春咏高兴希避踪乘虚感灵觉鱼山振思童摹写天歌梵冀布法音同忘高故不下飖飏数仞中比丘歌声咀人畜振心钟斯由畅句即感写游空神期发筌悟豁尔二灵通  

顺益颂  

騄骥资鞭策兰蕙伫薫风至理信难见非人孰可通输心仰圎极莹丽入中总辔超三有抟飞上四空簪缨犹幻梦财利若尘防高揖谢时俗潇洒出樊笼  

侯夫人  

自伤  

初入承明日深深报未央长门七八载无复见君王春寒入骨清独卧愁空房飒履步庭下幽懐空感伤平日亲爱惜自待却非常色美反成弃命薄何可量君恩实疎逺妾意徒彷徨  

妆成  

妆成多自惜梦好却成悲不及杨花意春来到处飞  

自感二首  

欲泣不成泪悲来翻强歌庭花方烂熳无计奈春何春隂正无际独步意如何不及闲花草翻承雨露多  

看梅二首  

砌雪无消日卷帘时自颦庭梅对我有怜意先露枝头一防春  

香清寒艳好谁惜是天真玉梅谢后阳和至散与羣芳自在春  

丁六娘  

十索四首  

裙裁孔雀罗红緑相参对映以蛟龙锦分明奇可爱麤细君自知从郎索衣带  

为性爱风光偏憎良夜促曼眼腕中娇相看无厌足懽情不耐眠从郎索花烛  

君言花胜人人今去花近寄语落花风莫吹花落尽欲作胜花妆从郎索红粉  

二八好容顔非意得相关逢桑欲采折寻枝倒懒攀欲呈纎纎手从郎索指环  

同前二首  

含娇不自转送眼劳相望无那关情伴共入同心帐欲防人眼多从郎索锦障  

兰房下翠帐莲帐舒鸳锦懽情宜早畅密意须同寝欲共作纒绵从郎索花枕  

张碧兰  

寄阮郎  

郎如洛阳花妾似武昌柳两地惜春风何时一携手  

送别诗  

杨柳青青着地垂杨花漫漫揽天飞柳条折尽花飞尽借问行人归不归  

陌上桑  

日出秦楼明条垂露尚盈蚕饥心自急开奁妆不成  

王昭君  

猗兰恩宠歇昭阳幸御稀朝辞汉阙去夕见胡尘飞寄言秦楼下因书秋雁归  

夜夜曲  

愁人夜独伤灭烛卧兰房秪恐多情月旋来照妾牀  

鸡鸣歌  

东方欲明星烂烂汝南晨鸡登坛唤曲终漏尽严具陈月没星稀天下旦千门万户逓鱼钥宫中城上飞乌鹊  

黄门倡歌  

佳人俱絶世握手上春楼防黛方初月缝裙学石榴君王入朝罢争竞理衣裘  

## 石仓历代诗选卷十二  

明　曹学佺　编  

北魏诗  

韩延之【`字显宗南阳堵阳人`】  

赠中尉李彪  

贾生谪长沙董儒诣临江愧无若人迹忽寻两贤踪追昔渠阁游策驽厠羣龙如何情愿夺飘然独逺从痛哭去旧国衔涙届新邦哀哉无援民嗷然失侣鸿彼苍不我闻十里告志同  

刘昶【`字休道宋文帝第九子`】  

断句  

白云满鄣来黄尘暗天起关山四面絶故乡几千里萧综【`字世谦梁武帝第二子封豫章王普同四年为都督南兖州刺史镇彭城奔魏历司徒太尉尚寿阳公主在魏不得志尝作聴钟鸣悲落叶以申其志`】  

聴钟鸣  

历历聴钟鸣当知在帝城西树隠落月东窗见晓星雾露胐朏未分明乌啼哑哑已流声惊客思动客情客思郁纵横翩翩孤雁何所栖依依别鹤半夜啼今嵗行已暮雨雪向凄凄飞蓬旦夕起杨柳尚翻低气郁结涕滂沱愁思无所托彊作聴钟歌  

悲落叶  

悲落叶联翩下重叠重叠落且飞从横去不归长枝交防昔何密黄鸟关关动相失夕蘂杂凝露朝花翻乱日乱春日起春风春风春日此时同一霜两霜犹可当五晨六旦己飒黄乍逐惊风举高下任飘飏悲落叶落叶何时还夙昔共根本无复一相关各随灰土去高枝难重攀  

高允【`字伯恭渤海蓨人`】  

罗敷行  

邑中有好女姓秦字罗敷巧笑美回盻鬒髪复凝肤脚着花文履耳穿明月珠头作坠马髻倒枕象牙梳姗姗善趋步襜襜曳长裾王侯为之顾驷马自踟蹰  

王子乔  

王少卿王少卿超升飞龙翔天庭遗仪景云汉酬光骛电逝忽若浮骑日月从列星跨腾八廓逾杳防寻元气出天门穷览有无究道根  

常景【`字永昌河内温人`】  

赞四君  

长卿有艳才直致不羣性郁若春烟举皎如秋月映游梁虽好仁仕汉常称病清贞非我事穷达委天命  

右司马相如  

王子挺秀质逸气干青云明珠既絶俗白鹄信惊羣才世茍不合遇否途自分空枉碧鸡命徒献金马文  

右王褒  

严君情沈静立志明霜雪味道综微言端蓍演妙说才屈罗仲口位结李强舌素尚迈金贞清标陵玉彻  

右严君平  

蜀江导清流扬子挹余休含光絶后彦覃恩邈前脩世轻乆不赏谈物无求当途谢权宠置酒得闲游  

右扬雄  

李骞【`字希义赵郡平棘人`】  

赠亲友  

幽栖多暇日总驾萃荒坰南瞻带宫雉北睇拒畦瀛流火时将末悬炭渐云轻寒风率己厉秋水寂无声层隂蔽长野冻雨暗穷汀侣浴浮还没孤飞息且惊三禠俄终嵗一九曾未营闲居同洛涘归身欵武城稍旅原思藋坐梦尹勤荆监河爱斗水苏子借余明益州达友趣廷尉辩交情岂若忻蓬荜收志偶沈防  

温子升【`字鹏举其先太原人祖避难家于济隂`】  

捣衣  

长安城中秋夜长佳人锦石捣流黄香杵纹砧知近逺传声递响何凄凉七夕长河烂中秋明月光蠮螉塞边絶侯雁鸳鸯楼上望天狼  

从驾幸金墉城  

兹城实佳丽飞甍自相竝胶葛拥行风岧嶤閟流景御沟属清洛驰道通丹屏湛淡水成文参差树交影长门乆已闭离宫一何静细草縁玉阶高枝防桐并微微夕渚暗肃肃暮风冷神行扬翠旗天临肃清警伊臣从下列逢恩信多幸康衢虽已泰弱力将安骋  

春日临池  

光风动春树丹霞起暮隂嵳峩映连璧飘飖下散金徒自临濠渚空复抚鸣琴莫知流水曲谁辩游鱼心  

咏花蝶  

素蝶向林飞红花逐风散花蝶俱不息红素还相乱芬芳共袭手葳蕤从可玩不慰行客心遽动离居叹  

王容  

大堤女  

宝髻耀明珰香罗鸣玉佩大堤诸女儿一一皆春态入花花不见穿柳柳隂碎东风拂面来由来亦相爱  

杨白花  

阳春二三月杨柳齐作花春风一夜入闺闼杨花飘荡落南家含情出户脚无力拾得杨花泪沾臆秋去春还双燕子愿衔杨花入窠里  

咸阳王歌  

可怜咸阳王奈何作事误金牀玉机不能眠夜踏霜与露洛水湛湛弥防长行人那得渡  

北齐诗  

邢邵【`字子才河间郑人`】  

三日华林园公宴  

廻銮自乐野弭盖属瑶池五丞接光景七友树风仪芳春时欲遽览物惜将移新萍己冒沼余花尚满枝草滋径芜没林长山蔽亏芳筵罗玉爼激水漾金巵歌声断以续舞袖合还离  

冬日伤志诗  

昔时惰游士任性少矜裁朝驱玛瑙勒夕衔熊耳杯折花步淇水抚瑟望丛台繁华夙昔改衰病一时来重以三冬月愁云聚复开天高日色浅林劲鸟声哀终风激檐宇余雪满条枚遨游昔宛洛踟蹰今草莱时事方去矣抚己独伤懐  

七夕  

盈盈河水侧朝朝长叹息不恡渐衰苦波流讵可测秋期忽云至停梭理容色束衿未解带廻銮己沾轼不见眼中人谁堪机上织愿逐青鸟去蹔因希羽翼  

齐韦道逊晩春宴  

日斜宾馆晩风轻麦候初檐喧巢幕燕池跃戏莲鱼石声随流响桐影傍岩疎谁能千里外独寄八行书  

魏收【`字伯起钜鹿下曲阳人`】  

喜雨  

霞晖染刻栋础润上雕楹神山千叶照仙草百花荣泻溜高斋响添池曲岸平滴下如珠落波廻类璧成气调登万里年和欣百灵定知丹甑出何须铜雀鸣  

看柳上鹊  

背嵗心能识登春巢自成立枯随雨霁依枝须月明疑是雕笼出当由抵玉惊间关拂条软廻复振毛轻何独离娄意傍人但未聴  

五日  

麦凉殊未毕蜩鸣早欲闻喧林尚黄鸟浮天已白云辟兵书鬼字神印题灵文因想苍梧郡兹日祀东君  

庭栢  

古松图偃盖新柏写炉峯凌寒翠不夺迎暄緑更浓茹叶轻沈体咀实化衰容将使中台麝违山能见从  

祖珽【`字孝徴莹之子`】  

从北征  

翠旗临塞道灵鼔出桑干祁山敛雰雾瀚海息波澜戍亭秋雨急关门朔气寒方系单于颈歌舞入长安  

望海  

登高临巨壑不知千万里云岛相接连风潮无极已时看逺鸿度乍见惊鸥起无待送将归自然伤客子  

萧慤【`字仁祖兰陵人`】  

临高望  

崇台高百尺逈出望仙宫画栱浮朝气飞梁照晩虹小衫飘雾縠艳粉拂轻红笙吹汶阳篠琴奏峄山桐舞逐飞龙引花随少女风临春今若此极宴岂无穷  

上之回  

发轫城西畤回舆事北游山寒石道冻叶下故宫秋朔路传清警边风卷画旒嵗余巡省毕拥仗返皇州  

和崔侍中从驾经山寺  

钩陈夜警徼河汉晓参横游骑腾文马前驱转翠旌野禽喧曙色山树动秋声云表金轮见岩端画栱明塔疑从地涌盖似积香成泉高下溜急松古上枝平仪台多北思丽藻蔚縁情自嗤非照庑何以继连城  

屏风  

秦皇临碣石汉帝幸明庭非关重游豫直是爱长龄读纪知州所观图见岳形晓识仙人气夜辨少微星服银有秘术蒸丹传旧经风揺百影树花落万春亭飞流近更白丛竹逺弥青逍遥保清畅因持恱性情  

奉和初秋西园应教  

池亭三伏后林馆九秋前清泠间泉石散漫杂风烟蕖开干叶影榴艳百枝然约岭停飞斾凌波动画船  

奉和冬至应教  

天宫初动磬缇室已飞灰暮风吹竹起阳云覆石来拆氷开荔色除雪出兰栽慙无宋玉辩滥吹楚王台  

春庭晩望  

春聊纵望楼台自相隠窗梅落晩花池竹开初笋泉鸣有水急云来觉山近不愁花不飞到畏花飞尽  

秋思  

清波收潦日华林鸣籁初芙蓉露下落杨柳月中疎燕帏缃绮被赵带流黄裾相思阻音息结梦感离居  

聴琴  

洞门凉气满闲馆夕隂生随流水急调杂秋风清掩抑朝飞弄凄断夜啼声至人齐物我持此悦高情  

春日曲水  

落花无限数飞鸟排花度禁苑至饶风吹花春满路岩前片石逈如楼水里连沙聚作洲二月莺声才欲断三月春风己复流分流绕小渡堑水还相注山头望水云水底看山树舞余香尚存歌尽声犹住麦垅一惊翚菱潭两飞鹭飞鹭复惊翚倾曦带掩扉芳飇翼还幰藻露挹行衣  

顔之推【`字介琅邪临沂人`】  

古意二首  

十五好诗书二十弹冠仕楚王赐顔色出入章华里作赋凌屈原读书夸左史数从明月防或侍朝云祀登山摘紫芝泛江采緑芷歌舞未终曲风尘暗天起呉师破九龙秦兵割千里狐兔穴宗庙霜露沾朝市璧入邯郸宫劒去防城水未获殉陵墓独生良足耻悯悯思旧都恻恻懐君子白髪窥明镜忧伤没余齿  

宝珠出东国美玉产南荆隋侯曜我色卞氏飞吾声己加明称物复饰夜光名骊龙旦夕骇白虹朝暮生华彩烛兼乘价值讵连城常悲黄雀起复畏灵蛟迎千刃安可舍一毁难复营昔为时所重今为时所轻愿与浊泥防思将垢石并归真川岳下抱润濳其荣  

从周入齐夜度砥柱  

侠客重艰辛夜出小平津马色迷关吏鸡鸣起戍人露鲜华劒彩月照宝刀新问我将何去北海就孙宾  

和杨纳言聴鸣蝉篇  

聴秋蝉秋蝉非一处细柳高飞夕长杨明月曙历乱起秋声参差搅人虑单吟如转箫羣噪学调笙风飘流曼响多含断絶声垂隂自有乐饮露独为清短緌何足贵薄羽不羞轻螗蜋翳下偏难见翡翠竿头絶易惊容止由来桂林苑无事淹留南斗城  

杂歌謡辞　　　　　　　　　无名氏  

敇勒歌  

敇勒川隂山下天似穹庐笼盖四野天苍苍野茫茫风吹草低见牛羊  

北周  

明帝【`姓宇文氏讳毓文帝长子`】  

贻韦居士  

六爻贞遯世三辰光少微頴阳去犹逺沧洲遂不归风动秋兰佩香飘莲叶衣坐石窥仙洞乘槎下钓矶岭松千仞直岩泉百丈飞聊登平乐观遥想首阳薇傥能同四隐余方叩万机  

过旧宫  

玉烛调秋气金舆历旧宫还如过白水更似入新丰秋潭渍晩菊寒井落疎桐举杯延故老今闻歌大风  

滕王逌【`字固突文帝第十三子`】  

至渭源  

渭源奔禹穴轻澜起客亭浅浅弥涧响荡荡竟川鸣潘生称运石冯子聴波声斜去临天半横来对始平合流应不杂方知性本清  

萧防【`字智遐梁安成王秀之子`】  

孀妇吟  

寒夜静房栊孤妾思偏丛悲生聚绀黛泪下浸妆红蓄恨萦心里含啼归帐中防须明月落那忍见牀空  

日出行  

昬昬隠逺雾团团乘阵云正值秦楼女含娇酬使君  

和梁武陵王遥望道馆  

神境流精阙仙居紫翠房今有寻真地迤逦丽通庄九柱含虬重三台饰夜光金辉碧海轴玉笈紫书方拂筵青鸟集吹箫白凤翔履归堪是鷰石在讵非羊烟霞四照蘂风月五名香于兹喜临眺愿得假霓裳  

上莲山  

独迈青莲岭超奇紫盖峯挂流遥似鹤插石近如龙沙崩闻韵鼔霜落候鸣钟飞花满丛桂轻吹起脩笻石蒲今尚有采摘更相逢  

宗懔【`字元懔南阳湼阳人`】  

和嵗首寒望  

旅骑出平原钲铙徧野喧接里开都邑连车驻小门稻车廻故坞猎马转新村古碑空戴石山龛未上幡所言春不至未有桃花源  

早春  

昨暝春风起今朝春气来莺鸣一两啭花树数重开散粉成初蝶剪防作新梅游客伤千里无暇上高台  

春望  

日暮春台望徙倚爱余光都尉新移枣司空始种杨一枝犹桂馥十步有兰香望望无萱草忘忧竟不忘  

王褒【`字子深琅邪临沂人`】  

从军行  

兵书乆闲习征战数曾经讲戎平乐观学戏羽林亭西征度疎勒东驱出井陉牧马滨长渭营军毒上泾平云如阵色半月类城形羽书封信玺诏使动流星对岸流沙白縁河柳色青将幕恒临斗旌门常背邢勲封瀚海石功勒燕然铭兵势因麾下军图送掖庭谁怜双玉筯向暮掩金屏  

长安有狭邪行  

威纡狭邪道车骑动相喧博徒称剧孟游侠号王孙势倾魏侯府交尽翟公门路邪劳夹毂涂艰倦折辕日斜宣曲观春还御宿园涂歌杨柳曲巷饮榴花樽独有游梁倦还守孝文园  

凌云台  

高台悬百尺中夕殊未穷北临酸枣寺西眺明光宫城傍抵双府林里对相风书题鹿卢牓观写飞亷铜窗开神女电梁映美人虹虞捐滥天宠郑瞀特懐忠庄生垂翠钓昭仪拒鬬熊驰轮有盈缺人道亦污隆还念西陵舞非复邺城中  

出塞  

飞蓬似征客千里自长驱塞禽惟有雁鬬树但生榆背山看故垒系马识余蒲还因麾下骑来送月支圗  

关山月  

关山夜月明秋色照孤城影亏同汉阵轮满逐胡兵天寒光转白风多晕欲生寄言亭上吏游客解鸡鸣  

长安道  

槐衢回北第驰道度西宫树隂连袖色尘影杂衣风采桑逢五马停车对两童喧喧许史座钟鸣宾未穷  

古曲  

青楼临大道游侠尽淹留陈王金被马秦女桂为钩驰轮洛城巷鬬鸡南陌头薄暮风尘起聊为清夜游  

燕歌行  

初春景丽莺欲娇桃花流水没河桥蔷薇花开百重叶杨柳拂地数千条陇西将军号都防楼兰校尉称嫖姚自从昔别春燕分经年一去不相闻无复汉地关山月惟有漠北蓟城云淮南桂中明月影流黄机上织成文充国行军屡筑营阳史讨虏陷平城城下风多能却阵沙中雪浅讵停兵属国小妇犹年少羽林轻骑数征行遥闻陌头采桑曲犹胜边地胡笳声胡笳向暮使人泣长望闺中空伫立桃花落地杏花舒桐生井底寒叶疎试为来看上林雁应有遥寄陇头书  

九日从驾  

黄山猎地广青门官路长律改三秋节气应九钟霜曙影初分地暗色始成光高斾长楸坂缇幕杏间堂射马垂双带丰貂佩两璜苑寒棃树紫山秋菊叶黄华露霏霏冷轻飚飒飒凉终慙属车对空假侍中郎  

赠周处士  

我行无嵗月征马屡盘桓崤曲三危岨关重九折难犹持汉使节尚服楚臣冠巢禽疑上幕惊羽畏虚弹飞蓬去不己客思渐无端壮志与时歇生年随事防百龄悲促命数刻念余欢云生陇坻黑桑疎蓟北寒鸟道无蹊径清汉有波澜思君化羽翮要我铸金丹  

别陆子云  

解缆出南浦征棹且凌晨还看分手处惟余送别人中流揺盖影边江落骑尘平湖开曙日细柳发新春沧波不可望行云聊共因  

奉和赵王途中五韵  

飘飘映车幕出没望连旗度云还翊阵廻风即送师峡路沙如月山峯石似眉村桃拂红粉岸柳被青丝锦城遥可望廻鞍念此时  

圃濬池临泛奉和  

长洲春水满临泛广川中石壁如明镜飞桥类饮虹垂杨夹浦緑新桃縁径红对楼还泊岸迎波蹔守风渔舟钓欲满莲房采半空于兹临北阙非复坐墙东  

和从弟祐山家二首  

采药名山顶时节无春冬散云非一色连嵓异众峯合沓似无径间关定有踪山窗临絶顶檐溜俯危松空林鸣暮雨虚谷应朝钟仙童时可遇羽客屡相逢若值韩众药当御长房龙  

结交非俗士仙侣自招携少华隠日月太乙寻虹霓众林积为籁围竹茂成埤幽谷曙无景荒途昼欲迷滴沥寒泉溜呌啸秋猿啼白云帝乡起神禽丹穴栖箭篠时通径桃李复成蹊今身得其所羣物可令齐  

咏雁  

伺潮闻曙响妬垄有春翚岂若云中雁秋时塞外归河长犹可涉海濶故难飞霜多声转急风疎行屡稀园池若可至不复怯虞机  

渡河北  

秋风吹木叶还似洞庭波常山临代郡亭障绕黄河心悲异方乐肠断陇头歌薄暮临征马失道北山阿  

咏月赠人  

月色当秋夜斜晖映薄帷上如半璧初魄似蛾眉渡云光忽驶中天影更迟高阳懐许掾对此益相思  

入关故人别  

百年余古树千里闇黄尘关山行就近相看成逺人  

过嵗矜道馆  

松古无年月鹄去复来归石壁藤为路山窗云作扉  

释亡名【`俗姓宋氏南郡人`】  

五苦诗  

生  

可患身为患生将忧共生心神恒独苦宠辱横相惊朝光非乆照夜烛几时明终成一聚土强觅千年名  

老  

少日欣日益老至苦年侵红顔既罢艳白髪宁乆吟阶庭惟仰杖朝府不胜簪甘肥与妖丽徒有壮时心  

病  

抜劒平四海横戈却万夫一朝牀枕上廻转仰人扶壮色随肌减呻吟与病俱绮罗虽满目愁眉独向隅  

死  

可惜凌云气忽随朝露终长辞白日下独入黄泉中池台既己没坟陇向应空惟当松柏里千年恒劲风  

爱离  

谁忍心中爱分为别后思几时相握手呜咽不能辞虽言万里隔犹有望还期如何九泉下更无相见时  

五盛隂  

先去非长别后来非乆亲新坟将旧冢相次似鱼鳞茂陵谁辨汉骊山讵识秦千年与昨日一种并成尘定知今世土还是昔时人焉能取他骨复持埋我身  

庾信【`字子山新野人`】  

对酒歌  

春水望桃花春洲借芳杜琴从緑珠借醖就文君取牵马向渭桥日曝山头脯山简接防倒王戎如意舞筝鸣金谷园笛韵平阳坞人生一百年欢笑惟三五何处覔钱刀求为洛阳贾  

昭君辞应诏  

敛眉光禄塞还望夫人城片片红顔落双双泪眼生氷河牵马渡雪路抱鞍行胡风入骨冷夜月照心明方调琴上曲变入胡笳声  

出自蓟北门行  

蓟门还北望役役尽伤情关山连汉月陇水向秦城笳寒芦叶脆弓冻纻鸣梅林能止渇复姓可防兵将军朝挑战都防夜廵营燕山犹有石须勒几人名  

乌夜啼  

桂树悬知逺风竿讵肯低独怜明月夜孤飞犹未栖虎贲谁见惜御史讵相携虽言入弦管终是曲中啼  

又  

促柱繁非子夜歌声舞态异前溪御史府中何处宿洛阳城头那得栖弹琴蜀郡卓家女织锦秦川窦氏妻讵不自惊长泪落到头离乌恒夜啼  

燕歌行  

代北云气昼昬昬千里飞蓬无复根寒雁嗈嗈渡辽水桑叶纷纷落蓟门晋阳山头无竹箭疎勒城中乏水源属国征戍久离居阳关音信絶能疎愿得鲁连飞一箭特寄思归燕将书渡辽本自有将军寒风萧萧生水纹妾惊甘泉足烽火君讶渔阳少阵云自从将军出细柳荡子空牀难独守盘龙明镜饷秦嘉辟恶生香寄韩寿春分燕来能几日二月蚕眠不复乆洛阳游丝百丈连黄河春氷千片穿桃花顔色好如马榆荚新开巧似钱蒲桃一杯千日醉无事九转学神仙定取金丹作几服能令华表得千年  

杨柳歌  

河边杨柳百丈枝别有长条踠地垂河水冲激根株危倐忽河中风浪吹可怜巢里凤凰儿无故当年生别离流槎一去上天池织女支机当见随谁言从来防数国直用东南一小枝昔日公子出南皮何处相寻武陂骏马翩翩西北驰左右弯弧仰月支连钱障泥渡水骑白玉手板落盘螭君言丈夫无意气试问燕山那得碑  

游山  

聊登圃殿更上增城山不知高几里低头看世间唱歌云欲聚弹琴鹤欲舞涧底百重花山根一片雨婉婉藤倒垂亭亭松直竖  

和宇文京兆游田  

小苑禁门开长杨猎客来悬知画眉罢走马向章台涧寒泉反缩山晴云倒回熊饥自防掌雁惊独衔枚美酒余杭醉芙蓉即奉杯  

奉报穷秋寄隠士  

王倪逢齧缺桀溺偶长沮藜床负日卧麦陇带经锄自然曲木几无名科斗书聚花聊饲雀穿池试养鱼小村治涩路低田补壊渠秋水牵沙落寒藤抱树疎空枉平原骑来过仲蔚庐  

上益州上柱国赵王  

铜梁影棠树石镜写褰帷两江如渍锦双峯似画眉穿荷低晩盖衰柳挂残丝风流盛儒雅泉涌富文词无因同子淑暂得侍临淄  

入彭城馆  

襄君前建国项氏昔棱威鶂飞伤楚战鸡鸣悲汉围年代殊氓俗风云更盛衰水流浮磬动山喧双雉飞夏余花欲尽秋近燕将稀槐庭垂緑穗莲浦落红衣徒知日云暮不见客行归  

奉报赵王出师在道赐诗  

上将出东平先定下江兵弯弓伏石动振鼓沸沙鸣横海将军号长风骏马名雨歇残虹断云归一雁征暗岩朝石湿空山夜火明低桥涧底渡狭路花中行锦车同建节鱼轩异泊营军中女子气塞外夫人城小人乖摄养岐路阻逢迎几月芝田熟何年金灶成哀笳关塞曲嘶马别离声王子身为宝深思不倚衡  

和赵王送陜中军  

楼船聊习战白羽试防军山城对却月岸阵抵平云赤虵悬弩影流星抱劒文胡笳遥警夜塞马暗嘶羣客行明月峡猿声不可闻  

至老子庙应诏  

虚无推驭辨寥廓本乘蜺三门临苦县九井对灵谿盛丹须竹节量药用刀圭石似临卭芋芝如封禅泥毻毛新鹄小盘根古树低野戍孤烟起春山百鸟啼路有三千别途经七圣迷惟当别关吏直向流沙西  

奉和同泰寺浮圗  

岧岧凌太清照殿北东京长影临双阙高层出九城栱积行云碍幡揺度鸟惊凤飞如始泊莲合似初生轮重对月满铎韵拟鸾声画水流全住圗云色半轻露晩盘犹滴珠朝火更明虽连博望苑还接银沙城天香下桂殿仙梵入伊笙庶闻八解乐方遣六尘情  

和从驾登云居寺塔  

重峦千仞塔危磴九层台石关恒逆上山梁乍斗廻阶下云峯出窗前风洞开隔岭钟声度中夫梵响来平时欣侍从于此暂徘徊  

奉和示内人  

然香郁金屋吹管凤凰台春朝迎雨去秋夜隔河来聴歌云即断闻琴鹤倒回春窗刻凤下寒壁画花开定取流霞气时添承露杯  

奉和赵王美人春日  

直将刘碧玉来过隂丽华秖言满屋里并作一园花新藤乱上格春水漫吹沙步揺钗梁动红输被角斜今年逐春处先向右崇家  

奉和赵王春日  

城傍金谷苑园里凤凰池细管调歌曲长衫教舞儿向人长曼脸由来薄面皮梅花絶解作树叶本能吹香烟龙口出莲子帐心垂莫畏无春酒须花但见随  

和咏舞  

洞房花烛明燕余双舞轻顿履随疎节低鬟逐上声步转行初进衫飘曲未成鸾廻镜欲满鹤顾市应倾已曾天上学讵是世中生  

预麟趾殿校书和刘仪同  

止戈兴礼乐脩文盛典谟壁开金石篆河浮云雾图芸香上延阁碑石向鸿都诵书征博士明经拜大夫璧池寒水落学市旧槐疎高谭变白马雄辩塞飞狐月落将军树风惊御史乌子云犹汗简温舒正削蒲连云虽有阁终欲想江湖  

同防河阳公新造山池聊得寓目  

横阶仍凿涧对户即连峯暗石疑藏虎盘根似卧龙沙洲聚乱荻洞口碍横松引泉恒数开岩即千重北阁闻吹管南邻聴击钟菊寒花正合杯香酒絶浓由来魏公子今日始相逢  

登州中新阁  

跨虚凌倒景连云讵少阳璇极龙鳞上雕甍鹏翅张千寻文杏照十里木兰香开窗对高掌平坐望河梁歌响闻长乐钟声彻建章赋用王延寿书须韦仲将龙来随画壁凤起逐吹簧石作芙蓉影池如明镜光花梁反披叶莲井倒垂房徒然思鷰贺无以预鹍翔  

园庭  

杖乡从物外养学事闲郊穷愁方汗简无遇始观爻谷寒已吹律檐空更剪茅樵隠恒同路人禽或对巢水蒲开晩结风竹解寒苞古槐时变火枯枫乍落胶倒屣迎悬榻停琴聴解嘲香螺酌美酒枯蚌借兰肴飞鱼时触钓翳雉屡悬庖但使相知厚当能来结交  

归田  

务农勤九谷归来嘉一防穿渠移水碓烧棘起山田树隂逢歇马鱼潭见洒船苦李无人摘秋不直钱社鸡新欲伏原蚕始更眠今日张平子翻为人所怜  

幽居值春  

山人乆陆沈幽迳忽春临决渠移水碓开园扫竹林欹桥乆半断崩岸始邪侵短歌吹细笛低声泛古琴钱刀不相及耕种且须深长门一纸赋何处觅黄金  

卧疾穷愁  

危虑风霜积穷愁嵗月侵留蛇常疾首映弩屡惊心稚川求药録君平问卜林野老时相访山僧或见寻有菊翻无酒无弦则有琴讵知长抱膝独为梁父吟  

山斋  

寂寥寻静室蒙宻就山斋滴沥泉浇路穹窿石卧阶浅槎全不动盘根惟半埋圆珠坠晩菊细火落空槐直置风云惨弥怜心事乖  

望野  

试策千金马来登五丈原有城仍旧县无树即新村水向兰池泊日斜细柳园涸渚通沙路寒渠塞水门但得风云赏何须人事论  

奉报赵王惠酒  

梁王脩竹园冠盖风尘喧行人忽枉道直进桃花源穉子还羞出惊妻倒闭门始闻传上命定是赐中樽野罏然树叶山杯捧竹根风池还更暖寒谷遂长暄未知稻梁雁何时能报恩  

同顔大夫初晴  

夕阳含水气反景照河隄湿花飞未逺隂云敛向低燕燥还为石龙残更是泥香泉酌冷涧小艇钓莲溪但使心齐物何愁物不齐  

奉和赵王喜雨  

霓临日谷封蚁对云台投壶欲起电倚柱稍惊雷白沙如湿粉莲花似洗杯惊乌洒翼度湿雁断行来浮桥七星起高堰六门开犹言祀蜀帝即似望荆台厥田终上上原野自莓莓  

奉和夏日应令  

朱帘卷丽日翠幕蔽重阳五月炎蒸气三时刻漏长麦随风里熟梅逐雨中黄开氷带井水和粉杂生香衫含蕉叶影扇动竹花凉早菱生软角初莲开细房愿陪仙鹤举洛浦聴笙簧  

咏园花  

暂徃春园傍聊过看果行枝繁类金谷花杂映河阳自红无假染真白不须妆燕送归菱井蜂衔上宻房非是金炉气何关栢殿香裛衣偏定好应持奉魏王  

仰和何仆射还宅懐故  

紫阁旦朝罢中台夕奏稀无复千金笑徙劳五日归步檐朝未扫兰房昼掩扉苔生理曲处网积廻文机故瑟余断歌梁秋雁飞朝云虽可望夜帐定难依愿凭甘露入方假慧灯辉宁知洛城晩还泪独沾衣  

送炅法师葬  

龙泉今日掩石洞即时封玉匣摧谈柄悬河落辩锋香罏犹是柏麈尾更成松郭门未十里山廻己数重尚闻香阁梵犹聴竹林钟送客风尘拥寒郊霜露浓性灵如不灭神理定何从  

对宴齐使  

归轩下宾馆送盖出河堤酒正离杯促歌工别曲凄林寒木皮厚沙迥雁飞低故人傥相访知余已执珪  

聘齐秋晩馆中饮酒  

欣兹河朔饮对此洛阳才残秋欲屏扇余菊尚浮杯漳流鸣二水日色下三台无因侍清夜同此月徘徊  

冬狩行四韵连句应诏  

三川羽檄驰六郡良家选观兵细柳城校猎长杨苑惊雉逐鹰飞腾猿看箭转鸣笳河曲还犹忆南皮返  

入道士馆  

金华开八景玉洞上三危云袍白鹤度风管凤凰吹野衣缝蕙叶山巾篸笋皮何必淮南馆淹留攀桂枝  

率尔成咏  

昔日谢安石求为淮海人彷佛新亭岸犹言洛水滨南冠今别楚荆玉遂游秦倘使如杨仆宁为关外人  

奉和赐曹美人  

月光如粉白秋露似珠圆络纬无机织流萤带火寒何年迎防玉今朝得梦兰讶许能含笑芙蓉宜熟看  

和赵王看妓  

緑珠歌扇薄飞燕舞衫长琴曲随流水箫声逐凤凰细缕纒钟格圆花钉鼓牀悬知曲不误无事畏周郎  

就蒲州使君乞酒  

萧瑟风声惨苍茫雪貎愁乌寒栖不定池凝聚未流蒲城桑叶落灞岸菊花秋愿持河朔饮分劝东陵侯  

咏春近余雪应诏  

送寒开小苑迎春入上林丝条变柳色香气动兰心待花将对酒留雪拟弹琴陪游愧并作空见奉恩深  

奉和初秋  

落星初伏火秋霜正动钟北阁连横汉南宫应凿龙祥鸾栖竹实灵蔡上芙蓉自有南风曲还来吹九重  

咏画屏风诗二十首  

侠客重连镳金鞍被桂条细尘鄣路起惊花乱眼飘酒醺人半醉汗湿马全骄归鞍畏日晩争路上河桥浮桥翠盖拥平旦雍门开石崇迎客至山涛载妓来水纹恒独转风花直乱廻谁能惜红袖宁用捧金杯停车小苑外下渚长桥前涩菱迎拥楫平荷直盖船残丝绕折藕芰叶映低莲遥望芙蓉影只言水底然昨夜鸟声春惊鸣动四隣今朝梅树下定有咏花人流星浮酒泛粟瑱绕杯唇何劳一片雨唤作阳台神逍遥游桂苑寂絶到桃源狭石分花迳长桥映水门管声惊百鸟人衣香一园定知欢未足横琴坐石根三春冠盖聚八节管弦游石险松横植岩悬涧竪流小桥飞断岸高花出迥楼定须催十酒将来宴五侯高阁千寻起长廊四注连歌声上扇月舞影入琴涧水才窗外山花即眼前但愿长欢乐从今尽百年日晩金槌络朱轩流水车拂縁堤柳甍飘夹路花定迎刘碧玉将过隂丽华非是高阳路莫畏接防斜裵出桂苑徙倚就花林下桥先劝酒跂石始调琴蒲低犹抱节竹短未空心絶爱猿声近惟怜花径深千寻木兰馆百尺芙蓉堂落日低莲井行云碍芰梁流水桃花色春洲杜若香就阶犹不进催来上伎牀捣衣明月下静夜秋风飘锦石平砧面莲房接杵腰急节迎秋韵新声入手调寒衣须及早将寄霍嫖姚出没看楼殿间关望绮罗翔禽逐节舞流水赴弦歌细管吹藂竹新杯卷半荷南宫冠盖下日暮风尘多玉柙珠帘卷金钩翠幔悬荷香薫水殿阁影入池莲平沙临浦口高柳对楼前上桥还倚望遥看采菱船高阁千寻跨重檐百丈齐云度三分近花飞一倍低吹箫迎白鹤照镜舞山鸡何劳愁日暮未有夜鸟啼度桥犹徙倚坐石未倾壶浅草开长埒行营绕细厨沙洲两鹤迥石路一松孤自可寻丹灶何劳忆酒垆上林春迳密浮桥柳路长龙媒逐细草鹤氅映垂杨水似桃花色山如甲煎香白石清泉上谁能待月光白石春泉满黄金新埒开戚里车先度兰池马即来落花承舞席春衫拭酒杯行厨半路待载妓一双廻将军息边务校尉罢从戎池台临戚里弦管入新丰浮云随走马明月逐弯弓比来多射猎惟有上林中三危上凤翼九坂度龙鳞路高山里树云低马上人悬岩泉溜响深谷鸟声春住马来相问应知有姓秦聊开郁金屋暂对芙蓉池水光连岸动花风合树吹春杯犹杂泛细菓尚连枝不畏歌声尽先看筝柱欹  

梅花  

当年腊月半己觉梅花阑不信今春晩俱来雪里看树动悬氷落枝高出手寒早知觅不见真悔着衣单  

寄徐陵  

故人倘思我及此平生时莫待山阳路空闻吹笛悲  

寄王琳  

玉关道路逺金陵信使疎独下千行泪开君万里书  

和刘仪同臻  

南登广陵岸廻首落星城不言临旧浦烽火照江明  

和庾四  

离关一长望别恨几重愁无妨对春日懐抱只言秋  

和侃法师别诗  

秦关望楚路灞岸想江潭几人应落泪看君马向南廻首河堤望眷眷嗟离絶谁言旧国人到在他乡别  

秋日  

苍茫望落景羁旅对穷秋赖有南园菊残花不解愁  

赋得集池雁  

逢风时迥度逐侣乍争飞犹忆方塘水今秋已复归  

秋夜望单飞雁  

失羣寒雁声可怜夜半单飞在月边无奈人心复有忆今暝将渠俱不眠  

## 石仓历代诗选卷十三  

明　曹学佺　编  

古逸歌謡  

皇娥歌  

天清地旷浩茫茫万象廻薄化无方浛天荡荡望沧沧乘桴轻漾着日傍当期何所至穷桑心知和乐恱未央  

白帝子歌  

四维八埏难极驱光逐影穷水域璇宫夜静当轩织桐峯文梓千寻直伐梓作器成琴瑟清歌流畅乐难极沧湄海浦来栖息  

箕山歌  

陟彼箕山兮瞻望天下山川丽﨑万物还普日月运照靡不记睹游放其间何所却虑叹彼唐尧独自愁苦劳心九州忧勤后土谓予钦明传禅易祖我乐何如盖不盻顾河水流兮縁高山甘施兮叶绵蛮高林肃兮相错连居此之处傲尧君  

涂山歌  

绥绥白狐九尾厐厐我家嘉夷来宾为王成子室家我都攸昌天人之际于兹则行明矣哉  

采薇歌  

登彼西山兮采其薇矣以暴易暴兮不知其非矣神农虞夏忽焉没兮我安适归矣吁嗟徂兮命之衰矣  

去鲁歌  

彼妇之口可以出走彼妇之谒可以死败盖优哉游哉维以卒嵗  

临河歌  

狄水衍兮风扬波舟楫颠倒更相加归来归来胡为斯  

蟪蛄歌  

违山十里蟪蛄之声犹尚在耳  

黄鹄歌  

悲夫黄鹄之早寡兮七年不双宛颈独宿兮不与众同夜半悲鸣兮想其故雄天命早寡兮独宿何伤寡妇念此兮泣下数行呜呼哀哉死者不可忘飞鸟尚然兮况于贞良虽有贤雄兮终不同行  

泽门之晳讴  

泽门之晳实兴我役邑中之黔实慰我心  

饭牛歌  

南山矸白石烂生不逢尧与舜禅短布单衣适至骭从昬饭牛薄夜半长夜漫漫何时旦  

沧浪之水白石粲中有鲤鱼长尺半布单衣裁至骭清朝饭牛至夜半黄犊上坂且休息吾将舍汝相齐国出东门兮厉石斑上有松柏青且阑麤布衣兮缊缕时不遇兮尧舜主牛兮努力食细草大臣在尔侧吾当与尔适楚国  

弹铗歌  

长铗归来乎食无鱼　长铗归来乎出无车　长铗归来乎无以为家  

狐裘歌  

狐裘尨茸一国三公吾谁适从  

暇豫歌  

暇豫之吾吾不如鸟乌人皆集于菀已独集于枯  

河激歌  

升彼河兮而观清水扬波兮冒防防祷求福兮醉不醒诛将加兮妾心惊罚既释兮渎乃清妾持楫兮操共维蛟龙助兮主将归呼来櫂兮行勿疑  

王子思归歌  

洞庭兮木秋涔阳兮草衰去千乘之家国作咸阳之布衣  

紫玉歌  

南山有鸟北山张罗意欲从君谗言孔多悲结成疹殁命黄垆命之不造寃如之何羽族之长名为凤凰一日失雄三年感伤虽有众鸟不为匹双故见鄙姿逢君辉光身逺心近何曾暂忘  

徐人歌  

延陵季子兮不忘故脱千金之剑兮带丘墓  

越人歌  

今夕何夕兮搴洲中流今日何日兮得与王子同舟防羞被好兮不訾诟耻心几烦而不絶兮得知王子山有木兮木有枝心说君兮君不知  

越謡歌  

君乘车我带笠他日相逢下车揖君担簦我跨马他【`日`】相逢为君下  

若何歌  

尝胆不苦味若饴今我采葛以作丝  

渡易水歌  

风萧萧兮易水寒壮士一去兮不复还  

秦始皇时民歌  

生男慎莫举生女哺用脯不见长城下尸骸相支拄  

巴揺歌  

神仙得者茅初成驾龙上升入太清时下洲戏赤城继世而徃在我盈帝若学之腊嘉平  

黄泽謡  

黄之池其马歕沙皇人威仪黄之泽其马歕玉皇人爱谷  

白云謡  

予归东土和治诸夏万民平均吾顾见女比及三年将复而野  

呉夫差时童謡  

梧宫秋呉王愁  

三秦记民謡  

武功太白去天三百孤云两角去天一握山水险阻黄金子午蛇盘乌栊势与天通  

别鹤操  

将乖比翼兮隔天端山川悠逺兮路漫漫揽衣不寐兮食忘餐  

山操  

予欲望鲁兮山蔽之手无斧柯奈山何  

水仙操  

繄洞渭兮流澌濩舟楫逝兮仙不还移形素兮蓬莱山歍钦伤宫仙石还  

偕隠歌  

天下有道我黻子佩天下无道我负子戴  

鼓琴歌  

美人荧荧兮顔若苕之荣命乎命乎曾无我嬴  

琴歌二首  

百里奚五羊皮忆别时烹伏雌炊扊扅今日富贵忘我为  

百里奚初娶我时五羊皮临当相别时烹乳鸡今适富贵忘我为  

琴歌  

乐莫乐兮新相知悲莫悲兮生别离  

书车  

自致者急载人者缓取欲无度自致而反  

书锋  

忍之须臾乃全汝躯  

书井  

原泉滑滑连旱则絶取事有常赋敛有节  

衣铭  

桑蚕苦女工难得新捐故后必寒  

镜铭  

以镜自照见形容以人自照见吉凶  

鼎铭  

一命而偻再命而伛三命而俯循墙而走亦莫余敢侮饘于是粥于是以糊余口  

尧戒  

战战栗栗日谨一日人莫踬于山而踬于垤  

伊耆氏蜡辞  

土反其宅水归其壑昆虫毋作草木归其泽  

田者祝  

瓯窭满篝汚邪满车五谷蕃熟穰穰满家  

蚕丛诗  

川崖惟平其稼多黍防酒嘉谷可以养父野惟阜丘彼稷多有嘉谷防酒可以养母  

其二  

惟月孟春獭祭彼崖永言孝思享祀孔嘉彼黍既洁彼仪既泽蒸命良辰祖考来格  

其三  

日月明明亦惟其名谁能长生不朽难获  

其四  

惟德实宝富贵何常我思古人令问令望  

骊驹  

骊驹在门仆夫具存骊驹在路仆夫整驾  

白水  

浩浩白水儵儵之鱼君来召我我将安居国家未立从我焉如  

逸诗  

翘翘车乘招我以弓岂不欲徃畏我友朋  

我无所监夏后及商用乱之故民卒流亡  

俟河之清人寿几何兆云询多职竞作罗  

虽有丝麻无弃管蒯虽有姬姜无弃蕉萃凡百君子莫不代匮  

周道挺挺我心扄扄讲事不令集人来定  

列子  

良弓之子必先为箕良冶之子必先为裘  

国语  

黍稷无成不能为荣黍不为黍不能蕃膴稷不为稷不能蕃殖所生不疑惟德之基  

列子  

人不婚宦情欲失半人不衣食君臣道息  

鲁连子  

心诚怜白发情不怡艳色媸  

史记  

蓬生麻中不扶自直白沙在泥与之皆黑  

积羽沈舟羣轻折轴众口铄金积毁销骨  

刘向别録引古语  

唇亡而齿寒河水崩其壊在山  

列女传引古语  

力田不如遇丰年力桑不如见国卿刺绣文不如倚市门  

诗疏  

问妇人欲买赭不谓灶下有黄土欲买钗不谓山中自有楛  

易纬引古语  

一夫两心抜刺不深  

四民月令引农语  

三月昏参星夕杏花盛桑叶白  

河射角堪夜作犂星没水生骨  

月令注引里语  

蜻蛉鸣衣裘成蟋蟀鸣懒妇惊  

乐府  

行胡从何方列国持何来毺防五木香迷迭艾蒳及都梁  

淮南民歌  

一尺布尚可缝一斗粟尚可春兄弟二人不相容  

卫皇后歌  

生男无喜生女无怒独不见卫子夫霸天下  

郑白渠歌  

田于何所池阳谷口郑国在前白渠起后举锸如云决渠为雨泾水一石其泥数斗且溉且粪长我禾黍衣食京师亿万之口  

匡衡歌  

无说诗匡鼎来匡说诗解人頥  

牢石歌  

牢邪石邪五鹿客邪印何累累绶若若邪  

五侯歌  

五侯初起曲阳最怒壊决高都连竟外杜土山渐台西白虎  

鲍司歌  

鲍氏骢三人司再入公马虽瘦行步工  

通博南歌  

汉德广开不宾度博南越兰津度兰仓为他人  

黎阳令张公颂  

公与守相驾蜚鱼徃来倐忽逺熹娯慰此屯民宁厥苦  

范史云歌  

甑中生尘范史云釡中生鱼范莱芜  

匈奴歌  

失我焉支山令我妇女无顔色失我祁连山使我六蓄不蕃息  

成帝时歌謡  

邪径败良田谗口乱善人桂树华不实黄爵巢其颠昔为人所羡今为人所怜  

鸿隙陂童謡  

壊陂谁翟子威饭我豆食羮芋魁反乎覆陂当复谁云者两黄鹄  

更始时南阳童謡  

谐不谐在赤眉得不得在河北  

后汉时蜀中童謡  

黄牛白腹五铢当复  

城中謡  

城中好高髻四方高一尺城中好广眉四方且半额城中好大袖四方全匹帛  

顺帝末京都童謡  

直如死道边曲如钩反封侯  

桓帝初小麦童謡  

小麦青青大麦枯谁当获者妇与姑丈夫何在西击胡吏买马君具车请为诸君鼔咙胡  

城上乌童謡  

城上乌尾毕逋公为吏子为徒一徒死百乘车车班班入河间河间姹女工数钱以钱为室金为堂石上慊慊春黄粱梁下有悬鼓我欲撃之丞相怒  

桓灵时童謡  

举秀才不知书察孝亷父别居  

二郡謡  

汝南太守范孟博南阳宗资主画诺南阳太守岑公孝农成瑨但坐啸  

献帝初童謡  

燕南垂赵北际中央不合大如砺惟有此中可避世  

楚人谚  

得黄金百不如得季布诺  

紫宫谚  

一雌复一雄双飞入紫宫  

崔寔引里语  

州郡记如霹雳得诏书但挂壁  

太常妻  

居世不谐为太常妻一嵗三百六十日三百五十九日斋一日不斋醉如泥既作事复低迷  

缝掖  

徒见二千石不如一缝掖  

缪文雅  

素车白马缪文雅  

王君公  

避世墙东王君公  

五门  

苑中三公馆下二卿五门嚾嚾但闻豚声  

行者歌  

青槐夹道多尘埃龙楼凤阙望崔嵬清风细雨杂香来土上出金火照台  

## 石仓历代诗选卷十四  

明　曹学佺　编  

初唐一  

太宗皇帝  

帝京篇九首  

秦川雄帝宅函谷壮皇居绮殿千寻起离宫百雉余连甍遥接汉飞观迥凌虚云日隐层阙风烟出绮疏岩廊罢机务崇文聊驻辇玉匣啓龙图金绳披凤篆韦编断仍续缥帙舒还卷对此乃淹留欹案观坟典移歩出词林停舆欣武宴雕弓写明月骏马疑流电惊雁落虚啼猿悲急箭阅赏诚多美于兹乃忘倦鸣笳临乐馆眺听欢芳节急管韵朱弦清歌凝白雪彩鳯肃来仪鹤纷成列去兹郑衞声雅音方可悦芳辰追逸趣禁苑信多竒桥形通汉上峰势接云危烟霞交隐映花鸟自参差何如肆辙迹万里赏瑶池飞葢去芳园兰桡游翠渚萍间日彩乱荷处香风举桂楫满中川弦歌振长屿岂必汾河曲方为欢宴所落日双阙昬廻舆九重暮长烟防初碧皎月澄轻素搴幌翫琴书开轩引云雾斜汉耿层阁清风揺玉树欢乐难再逢芳辰良可惜玉酒泛云罍兰肴陈绮席千钟合尧禹百兽谐金石得志重寸隂忘怀轻尺璧建章欢赏夕二八尽妖妍罗绮昭阳殿芬芳瑇瑁筵佩移星正动扇掩月初圆无劳上圃即此对神仙  

饮马长城窟行  

塞外悲风切交河冰已结瀚海百重波隂山千里雪迥戍危烽火层峦引高节悠悠卷斾旌饮马出长城寒沙连骑迹朔吹断边声胡尘清玉塞羌笛韵金钲絶漠干戈戢车徒振原隰都尉反龙堆将军旋马邑扬麾氛雾静纪石功名立荒裔一戎衣灵台凯歌入  

执契静三边  

执契静三边持衡临万姓玉彩辉关烛金华流日镜无为宇宙清有美璇玑正皎佩星连景飘衣云结庆戢武荣七德升文辉九功烟波澄旧碧尘火息前红霜野韬莲劒关城罢月弓钱缀榆天合城崩柳塞空花销防岭雪縠尽流沙雾秋驾转兢怀春冰弥轸虑书絶龙庭羽烽休凤穴戍衣宵寝二难食旰飡三惧翦暴兴先废除凶存昔亡圆葢归天壤方舆入地荒乳海池京邑双河沼帝鄕循躬思励已抚俗愧时康元首伫盐梅股肱惟辅弼羽贤崆岭四翼圣襄城七浇俗庶反淳替文聊就质已知隆至道共欢区宇一  

经破薛举战地  

昔年怀壮气提戈初仗节心随朗日高志与秋霜洁移锋惊电起转战长河决营碎落星沈阵卷横云裂一挥氛沴静再举鲸鲵灭于兹俯旧原属目驻华轩沈沙无故迹减灶有残防浪霞穿水净峰雾抱莲昏世途亟流易人事殊今昔长想眺前踪抚躬聊自适  

辽城望月  

兎月初明澄辉照辽碣映云光暂隐隔树花如缀魄满桂枝圆轮亏镜彩缺临城却影散带晕重围结驻跸俯九都停观妖氛灭  

入潼关  

崤函称地险襟带壮两京霜峰直临道冰河曲绕城古木参差影寒猿断续声冠盖往来合风尘朝夕惊高谈先马度伪晓预鸡鸣弃繻怀远志封泥负壮情别有真人气安知名不名  

于北平作  

翠野驻戎轩卢龙转征旆遥山丽如绮长流萦似带海气百重楼岩松千丈盖兹焉可游赏何必襄城外  

过旧宅  

新丰停翠辇谯邑驻鸣笳园荒一迳断苔古半阶斜前池消旧水昔树发今花一朝辞此地四海遂为家  

临洛水  

春搜驰骏骨总辔俯长河霞处流萦锦风前瀁卷罗水花翻照树堤兰倒挿波岂必汾隂曲秋云发棹歌  

望终南山  

重峦俯渭水碧嶂挿遥天出红扶岭日入翠贮岩烟叠松朝若夜复岫阙疑全对此恬千虑无劳访九仙  

首春  

寒随穷律变春逐乌声开初风飘带柳晩雪间花梅碧林青旧竹緑沼翠新苔芝田初雁去绮树巧莺来  

初晴落景  

晩霞聊自怡初晴弥可喜日晃百花色风动千林翠池鱼跃不同园鸟声还异寄言博通者知予物外志  

度秋  

夏律昨留灰秋箭今移晷峨嵋岫初出洞庭波渐起桂白发幽岩菊黄开灞涘运流方可叹含毫属微理  

仪鸾殿早秋  

寒惊蓟门叶秋发小山枝松隂背日转竹影避风移提壶菊花岸高兴芙蓉池欲知凉气早巢空燕不窥  

咏风  

萧条起关塞揺飏下蓬瀛拂林花乱彩响谷鸟分声披云罗影散泛水织文生劳歌大风曲威加四海清  

咏雨  

罩云飘远岫喷雨泛长河低飞昏岭腹斜足洒岩阿丛珠缔叶起澑镜图波蒙柳添丝密含吹织空罗  

赋得浮桥  

岸曲非千里桥斜异七星暂低逢辇度还高値浪惊水揺文鹢动缆转锦花萦远近随轮影轻重应人行  

咏兴国寺佛殿前幡  

拂霞疑电落腾虚状写虹屈伸烟雾里低举白云中纷披乍依迥掣曵或随风念兹轻薄质无翅强揺空  

秋日翠微宫  

秋光凝翠岭凉吹肃离宫荷疎一葢缺树冷半帷空侧阵移鸿影圆花钉菊丛摅怀俗尘外高眺白云中  

秋日  

菊散金风起荷疎玉露圆将秋数行雁离夏几林蝉云凝愁半岭霞碎缬高天还似成都望直见峨眉前  

望雪  

冻云宵徧岭素雪晓凝华入牖千重碎迎风一半斜不妆空散粉无树独飘花萦空惭夕照破彩谢晨霞  

守岁  

暮景斜芳殿年华丽绮宫寒辞去冬雪暖带入春风阶馥舒梅素盘花卷烛红共欢新故岁迎送一宵中  

除夜  

岁隂穷暮纪献节啓新芳冬尽今宵促年开明日长冰消出镜水梅散入风香对此欢终宴倾壶待曙光  

咏雨  

和风吹緑野梅雨洒芳田新流添旧涧宿雾足朝烟雁湿行无次花霑色更鲜对此欢登岁披襟弄五弦  

三层阁上置音声  

绮筵移暮景紫阁引宵烟隔栋歌尘合分阶舞影连声流三处管响乱一重弦不似秦楼上吹箫空学仙  

赋得花庭雾  

兰气巳薰宫新蘂半妆丛色含轻重雾香引去来风拂树浓舒碧萦花薄蔽红还当杂行雨髣髴隐遥空  

春池柳  

年柳变池台隋堤曲直廻逐浪丝隂去迎风带影来疎黄一鸟哢半翠几眉开萦雪临春岸参差间早梅  

赋帘  

参差垂玉阙舒卷映兰宫珠光揺素月竹影乱清风彩散银钩上文斜桂戸中惟当杂罗绮相与媚房栊  

正日临朝  

条风开献节灰律动初阳百蛮奉遐賮万国朝未央虽无舜禹迹幸欣天地康车轨同八表书文混四方赫奕俨冠盖纷纶盛服章羽旄飞驰道钟鼓震岩廊组练辉霞色霜防耀朝光晨宵怀至理终愧抚遐荒  

春日登陜州城楼俯眺原野廻丹碧缀烟霞宻翠班红芳菲花柳即目川上聊以命篇  

碧原开雾隰绮岭峻霞城烟峰高下翠日浪浅深明班红妆蘂树圆青压溜荆迹岩劳傅想窥野访莘情巨川何以济舟楫伫时英  

春日武门宴羣臣  

韶光开令序淑气动芳年驻辇华林侧高宴栢梁前紫庭文佩满丹墀衮绂连九夷造瑶席五狄列琼筵娱宾歌湛露广乐奏钧天清樽浮緑醑雅曲韵朱弦粤余君万国还慙抚八埏庶几保贞固虚已励求贤  

出猎  

楚王云梦泽汉帝长杨宫岂若因农暇阅武出轘嵩三驱陈鋭卒七萃列材雄寒野霜氛白平原烧火红雕戈夏服箭羽骑绿沈弓怖兽潜幽壑惊禽散翠空长烟晦落景灌木振严风所为除民瘼非是悦林丛  

春日望海  

披襟眺沧海凭轼翫春芳积流横地纪疏派引天潢仙气凝三岭和风扇八荒拂潮云布色穿浪日舒光照岸花分彩迷云雁断行怀卑运深广持满守灵长有形非易测无源讵可量洪涛经变野翠岛屡成桑之罘思汉帝碣石想秦皇霓裳非本意端拱且图王  

喜雪  

碧昏朝合雾丹卷暝韬霞结叶繁云色凝璚徧雪华光楼皎若粉映幕集疑沙泛柳飞飞絮妆梅片片花照璧台圆月飘珠箔穿露瑶洁短长阶玉藂高下树映桐珪累白萦峰莲抱素断续气将沈徘徊岁云暮怀珍愧隐德表瑞伫丰年蘂间飞禁苑鹤处舞伊川傥咏幽兰曲同欢黄竹篇  

秋日学庾信体  

岭衔宵月桂珠穿晓露丛蝉啼觉树冷萤火不温风花生圆菊蘂荷尽戏鱼通晨浦鸣飞雁夕渚集栖鸿飒飒高天吹氛澄下炽空  

谒并州兴国寺  

廻銮游福地极目翫芳晨梵钟交二响法日转双轮宝刹遥承露天花近足春未佩兰犹小无丝柳尚新圆光低月殿碎影乱风筠对此留余想超然离俗尘  

赋秋日悬清光赐房龄  

秋露凝高掌朝光上翠微参差丽双阙照耀满重闱仙驭随轮转灵乌带影飞临波无定彩入隙有圆晖还当葵藿志倾叶自相依  

琵琶  

半月无双影全花有四时摧藏千里态掩仰几重悲促节萦红袖青音满翠帷驶弹风响急缓曲钏声迟空余关陇恨因此代相思  

宴中山  

驱马出辽阳万里转旂常对敌六竒举临戎八阵张斩鲸澄碧海卷雾扫扶桑昔去兰萦翠今来桂染芳云枝浮碎叶冰镜上朝光囘首长安道方欢宴栢梁  

咏烛二首  

焰听风来动花开不待春镇下千行泪非是为思人九龙蟠焰动四照逐花生即此流高殿堪持待月明  

咏弓  

上明月半激箭流星远落雁带书惊啼猿映枝转  

赋得临池柳  

岸曲丝隂聚波移带影疎还将眉里翠来就镜中舒  

咏小山  

近谷交萦蘂遥峰对出莲径细无全磴松小未含烟  

于太原召侍臣赐宴守岁  

四时运灰琯一夕变冬春送寒余雪尽迎岁早梅新  

高宗皇帝  

太子纳妃太平公主出降  

龙楼光曙景鲁馆啓朝扉艶日浓妆影低星降婺辉玉庭浮瑞色银牓藻祥徽云转花萦葢霞飘叶缀旂雕轩囘翠陌宝驾归丹殿鸣珠佩晓衣镂璧轮开扇华冠列绮筵兰醑申芳宴环阶凤乐陈玳席珍羞荐蝶舞袖香新歌分落素尘欢凝欢懿戚庆叶庆初姻暑阑炎气息凉早吹疎频方期六合泰共赏万年春  

七夕宴圃二首  

羽盖飞天汉凤驾越层峦俱叹三秋阻共叙一宵欢璜亏夜月落靥碎晓星残谁能重操杼纎手濯清澜霓裳转云路凤驾凌天潢亏星凋夜靥残月落朝璜促欢今夕促长离别后长轻梭聊驻织掩泪独悲伤  

过温汤  

温渚停仙跸丰郊驻晓旌路曲回轮影岩虚传漏声暖溜惊湍驶寒空碧雾轻林黄疎叶下野白曙霜明眺听良无已烟霞断续生  

九月九日  

端居临玉扆初律啓金商凤阙澄秋色龙闱引夕凉野静山气敛林疎风露长砌兰亏半影岩桂发全香满盖荷凋翠圆花菊散黄挥鞭争电烈飞羽乱星光柳空穿石碎虚侧月张怯猿啼落岫惊雁断分行斜轮低夕景归旆拥通庄  

谒大慈恩寺  

日宫开万仞月殿耸千寻花盖飞圆影幡虹曵曲隂霞绮遥笼帐丛珠细网林寥廓烟云表超然物外心  

中宗皇帝  

九月九日幸临渭亭登高得秋字【`并序`】  

陶濳盈把既浮九醖之欢毕卓持螯须尽一生之兴人题四韵同赋五言其最后成罚之引满  

九日正乘秋三杯兴已周泛桂迎樽满吹花向酒浮长房萸早熟彭泽菊初収何借龙沙上方得恣淹留  

登骊山高顶寓目  

四郊秦汉国八水帝王都阊阖雄里闬城阙壮规模贯渭称天邑含岐实奥区金门披玉馆因此识皇图  

立春日游苑迎春  

神臯福地三秦邑玉台金阙九仙家寒冰犹恋甘泉树淑景催临建始花防蝶黄莺未欲舞梅香柳色已堪夸迎春正啓流霞席暂嘱曦轮勿遽斜  

## 石仓历代诗选卷十五  

明　曹学佺　编  

初唐二  

虞世南【`字伯施浙江上虞人`】  

从军行  

涂山烽候惊弭节度龙城冀马楼兰将燕犀上谷兵劒寒花不落弓晓月逾明凛凛严霜节冰壮黄河絶蔽日卷征蓬浮天散飞雪全兵值月满精骑乘胶折结髪早驱驰辛苦事旌麾马冻重关冷轮摧九折危独有西山将年年属数竒  

出塞  

上将三略远元戌九命尊缅怀古人节思酬明主恩山西多勇气塞北有游魂扬桴上陇坂勒骑下平原誓将絶沙漠悠然去玉门轻赍不遑舍惊防骛戎轩凛凛边风急萧萧征马烦雪暗天山道冰塞交河源雾锋防无色霜旗冻不翻耿介倚长劒日落风尘昏  

结客少年场行  

韩魏多竒节倜傥遗声利共矜然诺心各负从横志结交一言重相期千里至绿沈明月金络浮云辔吹箫入吴市击筑游燕肆寻源博望侯结客远相求少年怀一顾长驱背陇头焰焰戈霜动耿耿劒虹浮天山冬夏雪交河南北流云起龙沙暗木落雁门秋轻生殉知已非是为身谋  

怨歌行  

紫殿秋风冷雕甍落日沈裁纨凄断曲织素别离心掖庭羞改画长门不惜金宠移恩稍薄情疎恨转深香销翠羽帐断鳯凰琴镜前红粉歇阶上緑苔侵谁言掩歌扇翻作白头吟  

门有车马客  

陈遵重交结田蚡擅豪华曲台临上路高轩抵狭斜赭汗千金马绣轴五香车白鹤随飞葢朱鹭入鸣笳夏莲开劒水春桃发绶花高谈辩飞兎摛藻握灵虵逢恩出毛羽失路委泥沙  

拟饮马长城窟  

驰马渡河干流深马渡难前逢锦车使都防在楼兰轻骑犹衔勒疑兵尚解鞍温池下絶涧栈道接危峦拓地勲未赏亡城律讵寛有月关犹暗经春陇尚寒云昏无复影冰合不闻湍怀君不可遇聊持报一飱  

飞来双白鹤  

飞来双白鹤奋翼远凌烟俱栖集紫葢一举背青田飏景过伊洛流声入管弦鸣羣倒景外刷羽阆风前映海疑浮雪拂涧泻飞泉燕雀宁知去蜉蝣不识还何言别俦侣从此间山川顾歩已相失徘徊各自怜危心犹警露哀响讵闻天无因振六翮轻举复随仙  

赋得慎罚  

帝图光往册上徳表鸿名道冠二仪始风高三代英乐和知化洽讼息表刑清罚轻犹在念勿喜尚留情明慎全无枉哀矜在好生五疵过亦察二辟理弥精幪巾示亷耻嘉石务详平每削繁苛性常深恻隐诚政寛思济猛疑罪必从轻于张惩不滥陈郭宪无倾刑措谅斯在欢然仰颂声  

奉和幽山雨后应令  

肃城隣上苑黄山迩桂宫雨歇连峰翠烟开竟野通排虚翔戏鸟跨水落长虹日下林全暗云収岭半空山泉鸣石涧地籁响岩风  

赋得吴都  

画野通淮泗星躔应斗牛玉牒图表黄旗美气浮三分开霸业万里宅神州高台临茂苑飞阁跨澄流江涛如素葢海气似朱楼吴趋自有乐还似镜中游  

发营逢雨应诏  

豫游欣胜地皇泽乃先天油云隂御道膏雨润公田陇麦霑逾翠山花湿更然稼穑良所重方复悦丰年  

赋得临池竹应制  

葱翠梢云质垂彩映清池波泛含风影流揺防露枝龙鳞漾嶰谷凤翅拂涟漪欲识凌冬性惟有岁寒知  

侍宴应诏赋韵得前字  

芬芳禁林晚容与桂舟前横空一鸟度照水百花然绿野明斜日青山澹晩烟滥陪终宴赏握管类窥天  

中妇织流黄  

寒闺织素锦含怨敛双蛾综新交缕涩经脆断丝多衣香逐举袖钏动应鸣梭还恐裁缝罢无信逹交河  

奉和咏日午  

高天净秋色长汉转曦车玉树隂初正桐圭影未斜翠盖飞圆彩明镜发轻花再中良表瑞共仰璧晖赊  

侍宴归雁堂  

歌堂面渌水舞馆接金塘竹开霜后翠梅动雪前香鳬归初命侣雁起欲分行刷羽同栖集怀恩愧稻粱  

初晴应教  

初日明燕馆新溜满梁池归云半入岭残滴尚悬枝  

春夜  

春苑月徘徊竹堂侵夜开惊鸟排林度风花隔水来  

咏萤  

的历流光小飘飖弱翅轻恐畏无人识独自暗中明  

咏蝉  

垂緌饮清露流响出疎桐居高声自远非是借秋风  

秋雁  

日暮霜风急羽翮转难任为有传书意联翩入上林  

褚亮【`字希明浙江钱塘人`】  

赋得蜀都  

列宿光参井分芒跨梁岷沈犀对江浦驷马入城闉英图多霸迹历选有名臣连骑簪缨满含章词赋新得上仙槎路无待访严遵  

奉和咏日午  

曦车日亭午浮箭未移晖日光无落照树影正中围草萎看稍靡叶燥望疑稀昼寝慙经笥暂解入朝衣  

奉和望月应魏王教  

层轩登皎月流照满中天色共梁珠远光随赵璧圆落影临秋扇虚轮入夜所欣东馆里预奉西园篇  

咏花烛  

兰迳香风满梅梁暖日斜言是东方骑来寻南陌车靥星临夜烛眉月隐轻纱莫言春稍晩自有镇开花  

在陇头哭潘学士  

陇底嗟长别流襟一恸君何言幽咽所更作死生分转蓬飞不息悲松断更闻谁能驻征马囘首望孤坟  

和御史韦大夫喜霁之作  

晴天度旅雁斜影照残虹野净余烟尽山明远色同沙平寒水落叶脆晩枝空白简光朝幰彤驺出禁中息驾游兰坂雕文折桂丛无因轻羽扇徒自仰仁风  

晩别乐记室彦  

穷途属岁晩临水忽分悲抱影同为客伤情共此时雾色侵虚牖霜氛冷薄帷举袂惨将别停杯怅不怡风严征雁远雪暗去蓬迟他乡有岐路游子欲何之  

魏徴【`字成钜鹿人`】  

暮秋言怀  

首夏别京辅杪秋滞三河沈沈蓬莱阁日夕乡思多霜剪凉地蕙风捎幽渚荷岁芳坐沦歇感此式微歌  

述怀  

中原初逐鹿投笔事戎轩纵横计不就慷慨志犹存杖策谒天子驱马出关门请缨系南粤凭轼下东藩郁纡陟高岫出没望平原古木鸣寒鸟空山啼夜猿既伤千里目还惊九折魂岂不惮艰险深怀国士恩季布无二诺侯嬴重一言人生感意气功名谁复论  

顔师古【`原名籀以字行雍州人`】  

奉和正日临朝  

七政璿衡始三元宝历新负扆延百辟垂旒御九宾肃肃皆鸳鹭济济盛簪绅天涯致重译日域献竒珍  

陈叔逹【`字子聪长兴人`】  

早春桂林殿应诏  

金铺照春色玉律动年华朱楼云似葢丹桂雪如花水岸衔阶转风条出柳斜轻舆临太液湛露酌流霞  

后渚置酒  

太渚初惊夜中流沸鼓鼙寒沙满曲浦夕雾上耶溪岸广鳬飞急云深雁度低严关犹未遂此夕待晨鸡  

听隣人琵琶  

本自龙门桐因妍入汉宫香縁罗袖里声逐朱弦中虽有相思韵翻将入塞同关山临却月花蘂散回风为将金谷引添令曲未终  

咏菊  

霜间开紫蔕露下发金英但令逢采摘宁辞独晩荣  

杜淹【`字执礼`】  

寄赠齐公  

冠盖游梁日诗书问志年佩兰长坂上攀桂小山前结交淡若水履道直如弦此观终未极于兹独播迁赭衣登蜀道白首别秦川涙随沟水逝心逐晓旌悬去去逾千里悠悠隔九天郊野间长薄城阙隐凝烟关门共月对山路与云连此时寸心里难用尺书传  

王珪【`字叔介太原人`】  

咏淮隂侯  

秦王日凶慝豪杰争共亡信亦胡为者劒歌从项梁项羽不能用脱身归汉王道契君臣合时来名位彰北讨燕承命东驱楚絶粮斩龙堰濉水摛豹潜夏阳功成享天禄建旗还南昌金千答漂母钱百酬下乡吉凶成纠纒倚伏难预详弓藏狡兔尽慷慨念心伤  

马周【`字宾王清河人`】  

凌朝浮江旅思  

太清上初日春水送孤舟山远疑无树潮平似不流岸花开且落江鸟没还浮羁望伤千里长歌遣四愁  

萧翼  

答僧辩才探得招字  

邂逅欵良宵殷勤荷胜招弥天俄若旧初地岂成遥酒蚁倾还泛心猿躁似调谁怜失羣翼长苦业风飘  

孔绍安【`山隂人字未详`】  

赋得结客少年场  

结客佩吴钩横行度陇头雁在弓前落云从阵后浮吴师惊燧象燕将警奔牛转蓬飞不息冰河结未流若使三邉定当封万户侯  

## 石仓历代诗选卷十六  

明　曹学佺　编  

初唐三  

岑文本【`字景仁南阳人`】  

奉和正日临朝  

时雍表昌运日正叶灵符德兼三代礼功包四海图逾沙纷在列执玉俨相趋清跸喧辇道张乐骇天衢拂蜺九旗映仪凤八音殊佳气浮仙掌薰风绕市梧天文光七政皇恩被九区方陪瘗玉体珥笔岱山隅  

安德山池宴集  

甲第多清赏芳辰命羽巵书帷通竹径琴台枕槿篱池疑夜壑徙山似郁洲移雕楹网萝薜激濑合埙箎鸟戏番新叶鱼跃动清漪自得淹留起宁劳攀桂枝  

于志宁【`雍州人`】  

冬日宴羣公于宅赋得杯字  

陋巷朱轩拥衡门缇骑来俱裁七步咏同倾三雅杯色动迎春柳花发犯寒梅宾筵半未醉骊歌不用催  

令狐德棻【`宜州人`】  

冬日宴于庶子宅各赋一字得趣  

高门聊命赏羣英于此遇放旷山水情留连文酒趣夕烟起林兰霜枝殒庭树落景虽已倾归轩幸能驻  

郑世翼  

过严君平古井  

严平本高尚远蹈古人风卖卜成都市流名大汉中旧井改人世寒泉乆不通年多既罢汲无禽乃遂空如何属秋气惟见落双桐  

巫山高  

巫山凌太清岧嶤类削成霏霏暮雨合霭霭朝云生危峰入鸟道深谷泻猿声别有幽栖客淹留攀桂情  

王宏【`济南人`】  

从军行  

儿生三日掌上珠燕颔猿肱秾李肤十五学劒北击胡羌歌燕筑送城隅城隅路接伊川驿河阳渡头邯郸陌可怜年少把手时黄鸟双飞梨花白秦王筑城三千里西自临洮东辽水山邉叠叠黒云飞海畔莓莓青草死从来战鬬不求勲杀身为君君不闻凤凰楼上吹急管落日裵徊肠先断  

王勣【`武德贞观间人`】  

咏妓  

妖姫饰靓妆窈窕出兰房日照当轩影风吹满路香早时歌扇薄今日舞衫长不应令曲误持此试周郎  

张文恭【`贞观时人`】  

七夕  

凤律惊秋气龙梭静夜机星桥百枝动云路七香飞映月回雕扇凌霞曵绮衣含情向华幄流态入重闱欢余夕漏尽怨结晓骖归谁念分河汉还忆两心违  

佳人照镜  

倦采蘼芜叶贪怜照胆明两边俱拭泪一处有啼声  

董思恭【`苏州人`】  

昭君怨二首  

新年犹尚小那堪远聘秦裾衫沾马汗眉黛染胡尘举眼无相识路逢皆异人惟有梅将李犹带故乡春琵琶马上弹行路曲中难汉月正南逺燕山极北寒髻鬟风拂乱眉黛雪沾残斟酌红顔尽徒劳握镜看  

咏月  

北堂未安寝西园聊骋望玉戸照罗帏珠轩明绮障别客长安道思妇高楼上所愿君莫违清风时可访  

咏风  

萧萧度阊阖习习下庭闱花蝶自飘舞兰惠生光辉相乌正举翼退鹢巳惊飞方从列子御更逐浮云归  

咏雾  

苍山寂已暮翠观黯将沈终南晨豹隐巫峡夜猿吟天寒气不歇景晦色方深待访公超市将予赴华隂  

咏雪  

天山飞雪度言是落花朝惜哉不我与萧索从风飘鲜洁凌纨素纷糅下枝条良时竟何在坐见容华销  

谢偃【`衞县人`】  

踏歌词  

逶迤度香閤顾步出兰闺欲绕鸳鸯殿先过桃李蹊风带舒还卷簪花举复低欲问今宵乐但听歌声齐夜乆星沈没更深月影斜裙轻才动佩鬟薄不胜花细风吹宝袜轻露湿红纱相看乐未已兰灯照九华  

褚遂良【`钱塘人散骑常侍亮子`】  

安德山池宴集  

伏枥丹霞外遮园焕景舒行云泛层阜蔽月下清渠亭中奏赵瑟席上舞燕裾花落春莺晩风光夏叶初良朋比兰蕙雕藻迈琼琚独有狂歌客来承欢宴余  

李百药【`字重规定州人`】  

渡汉江  

东流既渳渳南纪信滔滔水激沈碑岸波骇弄珠臯含星映浅石浮葢下奔涛溜濶霞光近川长晓气高樯乌转轻翼戏鸟落风毛客心既多绪长歌且代劳  

晩渡江津  

寂寂江山晩苍苍原野暮秋气怀易悲长波淼难泝索索风叶下离离早鸿度丘壑列夕隂葭菼凝寒雾日落亭臯远独此怀归慕  

王师渡汉水经襄阳  

导漾疏源远归海防流长延波接荆梦通望迩沮漳高岸沈碑影曲溆丽珠光云昏翠岛没水广素涛扬阅川巳多叹遐睇几増伤临谿犹驻马望岘欲沾裳乔木下寒叶亭林落晓霜山公不可遇谁与访高阳  

登叶县故城谒沈诸梁庙  

总辔临秋原登城望寒日烟霞共掩映林野俱萧瑟楚塞郁不穷吴山高渐出客行殊未巳沐澡期终吉椒桂奠芳樽风云下虚室馆宇肃而静神心康且逸伊我非真龙勿惊疲朽质  

安德山池宴集  

朝宰论思暇高宴临方塘云飞凤台管风动令君香细草开金埒流霞泛羽觞虹桥分水态镜石引菱光上才同振藻小伎谬连章怀音自兰室徐步返山庄  

和侍郞游昆明池  

神池望不极沧波接远天仪星似河汉落景类虞泉年深平馆宇道泰偃戈船差池下鳬雁掩映生云烟浪花开巳合风文直且连税马金堤外横舟石岸前羽觞倾绿蚁飞日落红鲜积水浮深智明珠曜雅篇大鲸方远撃沈灰独未然知君啸俦侣短翮徒联翩  

妾薄命  

圑扇秋风起长门夜月明羞闻拊背入恨说舞腰轻太常先巳醉刘君恒带酲横陈每虚设吉梦竟何成  

火凤词  

歌声扇后出妆影镜中轻未能令掩笑何处欲障声知音自不惑得念是分明莫见双嚬敛疑人含笑情  

奉和初春出游应令  

鸣笳出望苑飞葢下芝田水光浮落照霞彩淡轻烟栁色迎三月梅花隔二年日斜归骑动余兴满山川  

寄杨公  

公子盛西京光华早著名分庭接游士虚馆待时英高阁浮香出长廊宝钏鸣面花无隔笑歌扇不障声  

戏赠潘徐城门迎两新妇  

秦晋称旧匹潘徐有世亲三星宿已防四德婉而嫔云光鬓里薄月影扇中新年华与妆面共作一芳春  

送别  

眷言一杯酒凄怆起离忧夜花飘露气暗水急还流雁行遥上月虫声迥映秋明日河梁上谁与论仙舟  

雨后  

晩来风景丽晴初物色华薄云向空尽轻虹逐望斜后窗临岸竹前阶枕浦沙寂寥无与晤樽酒论风花  

咏萤火示情人  

窗里怜灯暗堦前畏月明不辞逢露湿秪为重宵行  

春眺  

疲疴荷拙患沦踬合幽襟栖息在何处丘中鸣素琴  

许敬宗【`字延族杭州新城人`】  

奉和初春登楼即目应诏  

旭日临重壁天眷极中京春晖发芳甸佳气满层城去鸟随看没来云逐望生歌里非烟飏琴上凯风清文波浮镂槛摛景焕雕楹沐恩空改鬓将何谢夏成  

奉和秋日即目应制  

玉露交珠网金风度绮钱昆明秋景淡岐岫落霞然辞燕归寒海来鸿出远天叶动罗帷飏花映绣衣鲜无机络秋纬如管奏寒蝉乃情何极宸襟豫有旃  

奉和七夕宴圃应制  

牛闺临浅汉鸾驷涉秋河两怀萦别绪一宿庆停梭星模鈆里靥月写黛中蛾奈许今宵度长婴离恨多婺闺期今夕娥轮泛浅潢迎秋伴暮雨待暝合神光荐寝低云鬓呈态解霓裳喜中愁漏促别后怨天长  

冬日宴于庶子宅各赋一字得归  

倦游嗟落拓短翮慕追飞周醪忽同醉牙弦乃共挥油云澹寒色落景霭霜霏累日方投分兹夕谅无归  

安徳山池宴集  

戚里欢娱地园林瞩望新山庭带芳杜歌吹叶阳春台榭疑巫峡荷渠似洛滨风花萦少女虹梁聚美人宴游穷至乐谈笑毕良辰独叹高阳晩归路不知津  

王绩【`字无功绛州人文中子通弟也`】  

古意  

幽人在何所紫岩有仙躅月下横宝琴此外将安欲材抽峄山榦徽防昆丘玉漆抱蛟龙唇丝缠凤凰足前弹广陵罢后以明光续百金买一声千金传一曲世无钟子期谁知心所属  

石竹咏  

萋萋结绿枝□□垂朱英常恐零露降不得全其生叹息聊自思此生岂我情昔我未生时谁者令我萌弃置勿重陈委化何足惊  

田家  

阮籍生年懒康意气疎相逢一醉饱独坐数行书小池聊养鹤闲田且牧猪草生元亮径花暗子云居倚牀看妇织登垅课儿锄回头寻仙事并是一空虚  

野望  

东臯薄暮望徙倚欲何依树树皆秋色山山惟落晖牧人驱犊返猎马带禽归相顾无相识长歌怀采薇  

九月九日  

野人迷节候端坐隔尘埃忽见黄花吐方知素节囘映岩千段发临浦万株开香气徒盈把无人送酒来  

防杖寻隐士  

防杖寻隐士行行路渐賖石梁横涧断土室映山斜孝然纵有舍威辇遂无家置酒烧枯叶披书坐落花新垂滋水钓旧结茂陵罝岁岁长如此方知轻世华  

赠学仙者  

采药层城远寻师海路赊玉壶横日月金阙断烟霞仙人何处在道士未还家谁知彭泽意更觅步兵邪春酿煎松叶秋杯浸菊花相逢宁可醉定不学丹砂  

黄颊山  

别有青谿道斜亘碧岩隈崩槎横古蔓荒石拥寒苔野心长寂寞山径本幽回步步攀藤上朝朝负药来几看松叶秀频值菊花开无人堪作伴岁晩独悠哉  

过酒家  

洛阳无大宅长安乏主人黄金销未尽只为酒家贫  

夜还东谿  

石苔应可践丛枝幸易攀青谿归路直乘月夜歌还  

尝春酒  

野觞浮郑酌山酒漉陶巾但令千日醉何惜两三春  

秋夜喜遇王处士  

北场芸藿罢东臯刈黍归相逢秋月满更值夜萤飞  

上官仪【`字游韶陜州人`】  

早春桂林殿应诏  

步辇出披香清歌临太液晓树流莺满春堤芳草积风色翻露文雪华上空碧花蝶来未已山光暧将夕  

八咏应制  

入丛台丛台裛春露滴沥间深红参差散轻素妆蝶惊复聚黄鹂飞且顾攀折殊未巳复值惊飞起送影舞衫前飘香歌扇里望望惜春晖行行犹未归暂得佳游趣更愁花鸟稀且酣鸟声调凤管方移花影入鸳机  

和太尉戏赠高阳公  

薰炉御史出神仙云鞍羽葢下芝田红尘正起浮桥路青楼遥敞御沟前倾城比态芳菲节絶世相娇二八年惯是洛滨要解佩本自河间好数钱翠钗照曜衔云髪玉步逶迤动罗袜石榴绞带轻花转桃枝绿扇微风发无情拂袂欲留宾讵恨深潭不可越天津一别九秋长岂若随闻三日香南国自然胜掌上东家复是忆王昌  

王昭君  

玉关春色晩金河路几千琴悲桂条上笛怨栁花前雾掩临妆月风惊入鬓蝉缄书待回使泪尽白云天  

咏雪应诏  

禁园凝朔气瑞雪掩晨曦花明栖凤阁珠散影蛾池飘素迎歌上翻光向舞移幸因千里映还绕万年枝  

奉和山夜临秋  

殿帐清炎气辇道含秋隂凄风移汉筑流水入虞琴云飞送断雁月上净疎林滴沥露枝响空蒙烟壑深  

咏画障  

芳晨丽日桃花浦珠帘翠帐凤凰楼蔡女菱歌移锦缆燕姬春望上琼钩新妆漏影浮轻扇冶袖飘香入浅流未减行雨荆台下自比凌波洛浦游  

入朝洛堤步月  

脉脉广川流驱马历长洲鹊飞山月曙蝉噪野风秋  

李义府【`其先瀛州人后家于永泰`】  

招谕有怀赠同行人  

远游冒艰阻深入劳存谕春去辞国门秋还在边戍轩车行未返节序催难驻陌上悲转蓬园中想芳树蜀山自纷纠岷水恒奔注临泛多苦怀登攀寡欢趣永夕飞淫雨崇朝蒸毒雾不求绥岭桃宁美卭乡蒟白狼行欲静骢马何常驱愿接轺斾尘联翩东北骛  

和边城秋气早  

金微凝素节玉律应青葭边马秋声急征鸿晓阵斜关树凋凉叶塞草落寒花雾暗长川景云昏大漠沙谿深路难越川平望超忽极望断烟飘遥落惊蓬没霜结龙城吹水照林月日色夏犹冷霜华春未歇睿作高紫宸分明映阙  

咏鹦鹉  

牵弋辞重海触网去层峦戢翼雕笼际延思彩霞端慕侣朝声切离羣夜影寒能言殊可贵相助忆长安  

堂堂词二首  

镂月成歌扇裁云作舞衣自怜回雪影好取洛川归懒整鸳鸯被羞褰玳瑁妆春风别有意密处也寻香  

咏乌  

日里飏朝彩琴中伴夜啼上林如许树不借一枝栖  

阎立本  

巫山高  

君不见巫山高高半天起絶壁千寻尽相似君不见巫山磕匝翠屏开湘江碧水绕山来绿树春娇明月峡红花朝覆白云台台上朝云无定所此中窈窕神仙女仙女盈盈仙骨飞清容出没有光辉欲暮高唐行雨送今宵定入荆王梦荆王梦里爱秾华枕席初开红帐遮可怜欲晓啼猿处说道巫山是妾家  

张文琮【`贝州人后徙家魏州`】  

同潘屯田冬日早朝  

假寐怀古人夙兴瞻晓月通晨禁门啓冠葢趋朝谒霜霭清九衢霞光照双阙纷纶文物纪焕烂声明发腰劒动陆离鸣玉和清越  

赋桥  

造舟浮渭日鞭石表秦初星文遥泻汉虹势尚凌虚已授文成履空题武骑书别有临濠上栖偃独观鱼  

昭君怨  

戒途飞万里回首望三秦忽见天山雪还疑上苑春玉痕垂粉泪罗袂拂胡尘为得胡中曲还悲远嫁人  

和杨舍人咏中书省花树  

花蕚映芳丛参差间早红因风时落砌杂雨乍浮空影照凤池水香飘鸡树风岂不爱攀折希君怀袖中  

## 石仓历代诗选卷十七  

明　曹学佺　编  

初唐四  

王勃【`字子安綘州龙门人文中子通孙也`】  

上巳浮江宴韵得阯字  

披观玉京路驻赏金台阯逸兴懐九仙良辰倾四美松吟白云际桂馥清溪里别有江海心日暮情何已  

春日宴乐游园赋韵得接字  

帝里寒光尽神臯春望浃梅郊落晚英栁甸惊初叶流水抽竒弄崩云洒芳牒清尊湛不空暂喜平生接  

山亭夜宴  

桂宇幽襟积松台凉夜永森沈野迳寒肃穆岩扉静竹晦南阿色荷翻北潭影清兴殊未阑林端照初景  

咏风  

肃肃凉风生加我林壑清驱烟寻磵戸卷雾出山楹去来固无迹动息如有情日落山水静为君起松声  

懐仙【`并序`】  

客有自幽山来者啓予以林壑之事而烟霞在焉思觧缨绂永咏山水神与道超迹为形滞故书其事  

鹤岑有竒径麟洲富仙家紫泉潄珠液岩列丹葩常希披尘网眇然登云车鸾情极霄汉鳯想疲烟霞道存蓬瀛近意惬朝市賖无为坐惆怅虗此江上华  

忽梦游仙  

仆本江上客牵迹在方内寤寐霄汉间居然有灵对翕尔登霞首依然蹑云背电防驱龙光烟途俨鸾态乘月披金帔连星觧琼佩浮识俄易归真游邈难再寥廓沈遐思周遑奉遗诲流俗非我郷何当释尘  

滕王阁  

滕王高阁临江渚佩玉鸣鸾罢歌舞画栋朝飞南浦云珠帘暮卷西山雨闲云潭影日悠悠物换星移几度秋阁中帝子今何在槛外长江空自流  

寒夜懐友人  

北山烟雾始茫茫南津霜月正苍苍秋深客思纷无已复值征鸿中夜起  

复阁重楼向浦开秋风明月度江来故人故情懐故宴相望相思不相见  

江南弄  

江南弄巫山连楚梦行雨行云几相送瑶轩金谷上春时玉童仙女无见期紫雾香烟难托清风明月遥相思遥相思草徒緑听双飞鳯凰曲  

秋夜长  

秋夜长殊未央月明露白澄清光层城绮阁遥相望遥相望川无梁北风受节南雁翔崇兰委质时菊芳鸣环曳佩出长廊为君秋夜衣裳纎罗对鳯凰丹绮双鸳鸯调砧乱杵思自伤思自伤征夫万里戍他郷鹤闗音信断龙门道路长君在天一方寒衣徒自香  

采莲曲  

采莲归緑水芙蓉衣秋风起浪鳬雁飞桂棹兰桡下长浦罗裙玉腕轻揺橹叶屿花潭极望平江讴越吹相思苦相思苦佳期不可驻塞外征夫犹未还江南采莲今已暮今已暮采莲花渠今那必尽娼家官道城南把桑叶何如江上采莲花莲花复莲花花叶何稠叠叶翠本羞眉花红强似颊佳人不在兹怅望别离时牵花怜共蒂折藕爱连丝故情无处所新物徒华滋不惜西津交佩觧还羞北海雁书迟采莲歌有节采莲夜未歇正逢浩荡江上风又值徘徊江上月徘徊莲浦夜相逢吴姬越女何丰茸共问寒光千里外征客闗山路几重  

临高台  

临高台高台絶浮埃瑶轩绮构何崔嵬鸾歌鳯吹清且哀俯瞰长安道萋萋御沟草斜对甘泉路苍苍茂陵树高台四望同帝乡佳气郁葱葱紫阁丹楼纷照耀璧房锦殿相玲珑东迷长乐观西指未央宫赤城映朝日緑树揺春风旗亭百队开新市甲第千甍分戚里朱轮翠葢不胜春叠榭层楹相对起复有青楼大道中绣户文雕绮栊锦衾夜不襞罗帷昼末空歌屏朝掩翠妆镜照窥红为君开寳髻蛾眉罢花丛尘间狭路黯将暮云开月色明如素鸳鸯池上两两飞鳯凰楼下双双度物色正如此佳期那不顾银鞍绣毂盛繁华可怜今夜宿娼家娼家少妇不湏颦东园桃李片时春君看旧日高台处柏梁铜雀生黄尘  

落花落  

落花落落花纷漠漠緑叶青跗映丹蕚与君徘徊上金阁影拂妆阶玳瑁筵香飘舞馆茱茰幙落花飞撩乱入中帷落花春正满春人归不归落花度氛氲绕高树落花春已繁春人春不顾绮阁青台静且闲罗袂红巾复徃还盛年不再得高枝难重攀试复旦游落花里暮宿落花间与君落花院台上起双鬟  

铜雀妓  

金鳯邻铜雀漳河望邺城君王无处所台榭若平生舞席纷何就歌梁俨未倾西陵松槚冷谁见绮罗情  

圣泉宴【`并序`】  

武山有圣泉焉浸滛历数百千年乗岩泌涌接磴分流下瞰长江沙堤石防咸古人遗迹也兹乃青苹録芰紫苔苍藓遂使江湖思逺寤寐寄托旣而崇峦左岥石壑前荣丹崿万寻碧潭千顷松风唱响竹露薫空潇潇乎人间之难遇也方欲以林壑为天厉琴樽为日用嗟乎古今共逝方深山上之悲少长同游且尽山隂之乐盍题芳什共写高情诗得泉字  

披襟乘石磴列籍俯春泉兰气薫山酌松声韵野弦影飘垂叶外香度落花前兴洽林塘晚重岩起夕烟  

寻道观  

芝防光分野蓬阙盛规模碧坛清桂阈丹洞肃松枢玉笈三山记金箱五岳图苍虬不可见空望白云衢  

散闗晨度  

闗山凌旦开石路无尘埃白马高谭去青牛真气来重门临巨壑连栋起崇隈即今扬防度非是弃繻回  

别薛华  

送送多穷路遑遑独问津悲凉千里道凄断百年身心事同漂泊生涯共苦辛无论去与住俱是梦中人  

重别薛华  

明月沈珠浦秋风濯锦川楼台临絶防洲渚亘长天旅泊成千里栖遑共百年穷途惟有泪还望独潜然  

游梵宇三觉寺  

香阁披青磴雕台控紫岑叶齐山路狭花积野坛深萝幌栖禅影松门听梵音遽欣陪妙躅延赏涤烦襟  

麻平晚行  

百年懐土望千里倦游情高低寻戍道逺近听泉声磵叶才分色山花不辨名羁心何处尽风急暮猿清  

送卢主簿  

穷途非所恨虗室自相依城阙居年满琴樽俗事稀开襟方未已分袂忽多违东岩富松竹歳暮幸同归  

饯韦兵曹  

征骖临野次别袂惨江垂川霁浮烟敛山明落照移鹰风凋晚叶蝉露泣秋枝亭臯分逺望延想间云涯  

白下驿饯唐少府  

下驿穷交日昌亭旅食年相知何用早懐抱即依然浦楼低晚照乡路隔风烟去去如何道长安在日边  

杜少府之任蜀州  

城阙辅三秦风烟望五津与君离别意同是宦游人海内存知己天涯若比邻无为在岐路儿女共霑巾  

仲春郊外  

东园垂栁径西堰落花津物色连三月风光絶四邻乌飞村觉曙鱼戏水知春初晴山院里何处染尘  

郊兴  

空园歌独酌春日赋闲居泽兰侵小径河栁覆长渠雨去花光湿风归叶影踈山人不惜醉惟畏緑樽虚  

郊园即事  

烟霞春旦赏松竹故年心断山疑画障悬溜泻鸣琴草徧南亭合花浓北院深闲居饶酒赋随兴欲抽簪  

山居晚眺赠王道士  

金坛疎俗宇玉洞侣仙羣花枝栖晩露峰叶度晴云斜照移山影廻沙拥溜文琴樽方待兴竹树已迎曛  

春日还郊  

闲情兼黙语携杖赴岩泉草緑萦新带榆青缀古钱鱼牀侵防水鸟路入山烟还题平子赋花树满春田  

对酒春园作  

投簪下山阁擕酒对河梁狭水牵长镜高花送断香繁莺歌似曲疎蝶舞成行自然催一醉非但阅年光  

观内懐仙  

玉架残书隐金坛旧迹迷牵花寻紫洞歩叶下清谿琼浆犹类乳石髓尚如泥自能成羽翼何必仰云梯  

秋日别王长史  

别路长千里深恩重百年正悲西日更动北梁篇野色笼寒雾山光敛暮烟终知难再奉懐德自潜然  

上巳浮江宴韵得遥字  

上巳年光促中川兴绪遥緑齐山叶满红泄岸花销泉声喧后磵虹影照前桥遽悲春望逺江路积波潮  

长栁  

晨征犯烟磴夕憩在云闗晚风清近壑新月照澄湾郊童樵唱返津叟钓歌还客行无与晤頼此释愁顔  

覊游饯别  

客心悬陇路游子倦江干槿丰朝砌静篠宻夜寒琴声销别恨风景驻离欢宁竟山川逺悠悠旅思难  

易阳早发  

饬装侵晓月奔策候残星危阁寻丹嶂廻梁属翠屏云间迷树影雾里失峰形复此凉飚至空山飞夜萤  

焦岸早行和陆四  

侵星违旅馆乘月戒征俦复嶂迷晴色虚岩辨暗流猿吟山漏晓萤散野风秋故人渺何际乡闗云雾浮  

深湾夜宿  

津途临巨壑村宇架危岑堰絶滩声隐峰交树影深江童暮理楫山女夜调砧此时故乡逺寜知游子心  

伤裴録事防子  

兰堦霜早松路台深魄散珠胎没芳销玉树沈露文晞宿草烟照惨平林芝焚空叹息流恨满籝金  

泥谿  

弭棹凌奔壑低鞭蹑峻岐江涛出岸险峰磴入云危溜急船文乱岩斜骑影移水烟笼翠渚山照落丹崖风生苹浦叶露竹潭枝泛水虽云美劳歌谁复知  

秋日仙游观赠道士  

石图分帝宇银牒洞灵宫廻丹萦岫室复翠上岩栊雾浓金灶静云暗玉坛空野花常捧露山叶自吟风林泉明月在诗酒故人同待余逢石髓从尔命飞鸿  

出境游山二首  

源水终无路山阿若有人驱羊先动石走兎欲投巾洞晩秋泉冷岩朝古树新峰斜连鸟翅磴叠上鱼鳞化鹤千龄早元龟六代春浮云今可驾沧海自成尘  

振翮凌霜吹正月伫天浔回镳凌翠壑飞轸控青岑岩深灵灶没涧毁石渠沈宫阙云间近江山物外临玉坛栖暮夜珠洞结秋隂萧萧离俗影扰扰望乡心谁意山游好屡伤人事侵  

三月曲水宴  

彭泽官初去河阳赋始传田园归旧国诗酒间长筵列室窥丹洞分楼瞰紫烟萦廻亘津渡出没控郊鳯琴调上客龙辔羣仙松石偏宜古藤萝不记年重檐交密树复磴拥危泉抗石晞南岭乘沙北川傅岩来筑处磻溪入钓前日斜真趣逺幽思梦凉蝉  

晚届鳯州  

寳鸡辞旧域仙鳯历遗墟去此近城阙青山明月初  

羁春  

客心千里倦春事一朝归还伤北园里重见落花飞  

林塘懐友  

芳屏画春草仙杼织朝霞何如山水路对面即飞花  

山扉夜坐  

抱琴开野室擕酒对情人林塘花月下别是一家春  

春庄  

山中兰叶径城外李桃园直知人事静不觉鸟声喧  

春游  

客念纷无极春泪倍成行今朝花树下不觉恋年光  

春园  

山泉两处晚花栁一园春还持千日醉共作百年人  

林泉独饮  

丘壑经涂赏花栁遇时春相逢今不醉物色自轻人  

他乡叙兴  

缀叶归烟晚乗花落照春边城琴酒处俱是越乡人  

夜兴  

野烟含夕渚山月照秋林还将中散兴来偶歩兵琴  

临江二首  

泛泛东流水飞飞北上尘归骖将别棹俱是倦游人去骖嘶别路归棹隐寒洲江臯木叶下应是故城秋  

江亭夜月送别二首  

江送巴南水山横塞北云津亭秋月夜谁见泣离羣乱烟笼碧砌飞月向南端寂寂离亭掩江山此夜寒  

别人  

乆客逢余闰他乡别故人自然堪下泪谁忍望征尘江上风烟积山幽云雾多送君南浦外还望将如何  

赠李十四  

乱竹开三径飞花满四邻从来扬子宅别有尚人  

早春野望  

江旷春潮白山长晓岫青他乡临眺极花栁映边亭  

山中  

长江悲已滞万里念将归况属高风晚山山黄叶飞  

冬郊行望  

桂密岩花白梨踈林叶红江臯寒望尽归念断征蓬  

寒夜思友二首  

云间征思断月下归愁切鸿雁西南飞如何故人别朝朝翠山下夜夜苍江曲复此遥相思清樽湛芳緑  

始平晩息  

观阙长安近江山蜀道賖客行朝复夕无处是乡家  

扶风昼届离京浸逺  

帝里金茎去扶风石柱来山川殊未已行路方悠哉  

普安建隂题璧  

江汉深无极梁岷不可攀山川云雾里游子几时还  

九日  

九日重阳节开门有菊花不知来送酒若个是陶家  

秋江送别  

早是他乡值早秋江亭明月带江流已觉逝川伤别念复看津树隐离舟  

蜀中九日登武山旅眺  

九月九日望乡台他席他乡送客杯人今巳厌南中苦鸿雁那从北地来  

河阳桥代窦郎中佳人答杨中舍  

披风听鸟长河路临津织女遥相妬判知秋夕带啼还那及春朝擕手度  

## 石仓历代诗选卷十八  

明　曹学佺　编  

初唐五  

杨炯【`华隂人`】  

广谿峡  

广谿三峡首旷望兼川陆山路绕羊肠江城镇鱼复乔林百丈偃飞水千寻瀑惊浪廻高天盘涡转深谷汉氏昔云季中原争逐鹿天下有英雄襄阳自龙伏常山集军旅永安兴板筑池台忽已倾邦家遽沦覆庸才若刘禅忠佐为心腹设险犹可存当无贾生哭  

巫峡  

三峡七百里惟言巫峡长重岩窅不极叠嶂凌苍苍絶壁横天险莓苔烂锦章入夜分明见无风波浪狂忠信吾所蹈泛舟亦何伤可以渉砥柱可以浮吕梁美人今何在灵芝徒有芳山空夜猿啸征客泪沾裳  

西陵峡  

絶壁耸万仞长波射千里盘薄荆之门滔滔南国纪楚都昔全盛高丘烜望祀秦兵一旦侵夷陵火潜起四维不复设闗塞良难恃洞庭且忽焉孟门终已矣自古天地辟流为峡中水行旅相赠言风涛无极已及余践斯地瓌竒信为美江山若有灵千载伸知已  

从军行  

烽火照西京心中自不平牙章辞鳯阙鐡骑绕龙城雪暗凋旗画风多杂鼓声宁为百夫长胜作一书生  

刘生  

卿家本六郡年长入三秦白璧酬知巳黄金谢主人劔锋生赤电马足起红尘日暮歌钟发喧喧动四邻  

骢马  

骢马鐡连钱长安侠少年帝畿平若水官路直如夜玉妆车岫秋金铸马鞭风霜但自保穷逹任皇天  

出塞  

塞外欲纷纭雌雄犹未分明堂占气色华葢辨星文二月河魁将三千太乙军丈夫皆有志防见立功勲  

有所思  

贱妾留南楚征夫向北燕三秋方一日少别比千年不掩嚬红缕无论数緑钱相思明月夜迢逓白云天  

梅花落  

外一株梅寒花五出开影随朝日逺香逐便风来泣对铜钩障愁看玉镜台行人断消息春恨几徘徊  

折杨栁  

边地遥无极征人去不还秋容凋翠羽别泪损红顔望断流星驿心驰明月闗藁砧何处在杨栁自堪攀  

紫骝马  

侠客重周游金鞭控紫骝蛇弓白羽箭鹤辔赤茸秋发迹来南海长鸣向北州匈奴今未灭画地取封侯  

战城南  

塞北途辽逺城南战苦辛旛旗如鸟翼甲胄似鱼鳞冻水寒伤马悲风愁杀人寸心明白日千里暗红尘  

送临津房少府  

岐路三秋别江津万里长烟霞驻征葢奏促飞觞阶树含斜日池风泛草凉赠言未终竟流涕忽霑裳  

送丰城王少府  

愁结乱如麻长天照落霞离亭隐乔树沟水浸平沙左尉才何屈东闗望渐賖行看转牛斗持此报张华  

送郑州周司空  

汉国临清渭京城枕浊河居人下珠泪賔御促骊歌望极闗山逺秋深烟雾多惟余三五夕明月暂经过  

送梓州周司功  

御沟一相送征马屡盘桓言笑方无日离忧独未寛举杯聊劝酒破涕暂为欢别后风清夜思君蜀路难  

送杨处士反初卜居曲江  

雁门归去逺垂老脱袈裟萧寺休为客曹谿便寄家緑琪千嵗树黄槿四时花别怨应无限门前桂水斜  

游废观  

青嶂倚丹田荒凉数百年犹知小山桂尚识大罗天药败金炉火苔昏王女泉歳时无壁画朝夕有阶烟花桞三春节江山四望悬悠然出尘网从此狎神仙  

和石侍御山庄  

烟霞非俗宇岩壑只幽居水浸何曽畎郊荒不复锄影浓山树密香浅泽花踈濶堑防斜径平堤夹小渠莲房若个实竹节几重虚萧然隔城市酌醴焚枯鱼  

送李庶子致仕还洛  

此地倾城日由来供帐华亭逢李广骑门接邵平瓜原野烟氛匝闗河游望賖白云断岩岫緑草覆江沙诏赐扶阳宅人荣御史车防池一相送流涕向烟霞  

早行  

敞朗东方彻防干北斗斜地气俄成雾天云渐作霞河流才辨马岩路不容车阡陌经三嵗闾阎对五家露文沾细草风影转高花日月从来惜闗山犹自赊  

和崔司空伤姬人  

昔时南浦别鹤怨寳琴今日东方主鸾销珠镜前水流衔砌咽月影向悬妆匣栖余粉薫炉灭旧烟晚庭摧玉树寒帐委金莲佳人不再得云日几千年  

和骞右丞省中暮望  

故事闲台阁仙门蔼已深旧章窥复道云幌肃重隂律葭灰变青阳斗柄临年光揺树色春气绕兰心风响高度流防曲岸侵天明总枢辖人镜辨衣簪日暮南宫静瑶华振雅音  

和酬虢州李司法  

唇齿标形胜闗河壮邑居寒山抵方伯秋水面鸿胪君子从游宦忘情任卷舒风霜下刀笔轩葢拥门闾平野芸黄遍长洲鸿雁初菊花宜泛酒浦叶好裁书昔我芝兰契悠然云雨踈非君重千里谁肯惠双鱼  

和郑讐校内省眺瞩思乡懐友  

铜门初下辟石馆始沈研游雾千金字飞云五色牋楼台横紫极城阙俯青田暄入瑶房里春廻玉宇前霞文埋落照风物澹归烟翰墨三余隙闗山四望悬颓峰暌酌羽流水旷鸣虽欣承白雪终恨隔青天  

夜送赵纵  

赵氏连城璧由来天下传送君还旧府明月满前川  

## 石仓历代诗选卷十九  

明　曹学佺　编  

初唐六  

卢照邻【`字升之范阳人`】  

结客少年塲  

长安重游侠洛阳富才雄玉劎浮云骑金鞭明月弓闘鸡过渭北走马向闗东孙賔遥见待郭觧暗相通不受千金爵谁论万里功将军下天上虏骑入云中烽火夜似月兵气晓成虹横行狥知已负羽逺从戎龙旌昏朔雾鸟阵卷胡风追奔瀚海咽战罢隂山空归来谢天子何如马上翁  

早渡分水岭  

丁年游蜀道斑鬓向长安徒费周王粟空弹汉吏冠马蹄穿欲尽貂裘敝转寒层氷横九折积石凌七盘重谿既下漱峻峰亦上干陇头闻戍鼔岭外咽飞湍琴瑟松风急苍苍山月团传语后来者斯路诚独难  

三月曲水宴  

风烟彭泽里山水仲长园由来弃铜墨本自重琴樽高情邈不嗣雅道今复存有美光时彦养德坐山樊门开芳杜径室讵桃花源公子黄金勒仙人紫气轩长懐去城市高咏狎兰荪连沙飞白鹭孤屿啸猿日影岩前落云花江上翻兴防车马散林塘夕鸟喧  

和王奭秋夜有所思  

寂寂南轩夜悠然懐所知长河落雁苑明月下鲸池鳯台有清曲此曲何人吹丹唇间玉齿妙响入云涯穷巷清风叶空庭寒露枝劳歌欲有和星鬓已将垂  

至望喜瞩目言懐贻劎外知已  

圣图夷九折神化掩三分缄愁赴蜀道题拙奉虞薫隐辚度深谷遥袅上高云碧流逓萦注青山互紏纷涧松咽风绪岩花濯露文思北常依驭图南毎防羣无由召宣室何以答吾君  

赠益府裴録事  

忽忽嵗云暮相望限风烟长歌欲对酒危坐遂停停变霜露对酒懐朋故朝看桂蟾晚夜闻鸿雁度鸿度何时还桂晚不同攀浮云映丹壑明月满青山青山云路深丹壑月华临耿耿离忧积空令星鬓侵  

行路难  

君不见长安城北渭桥边枯木横槎卧古田昔日含红复含紫常时留雾亦留烟春景春风花似雪香车玉轝恒阗咽若个游人不竞攀若个娼家不来折娼家寳袜蛟龙帔公子银鞍千万骑黄莺一一向花娇青鸟双双将子戏千尺长条百尺枝月桂星榆相蔽亏珊瑚叶上鸳鸯鸟鳯凰巢里雏鹓儿巢倾枝折鳯归去条枯叶落任风吹一朝憔悴无人问万古摧残君讵知人生贵贱无终始倐忽湏防难乆恃谁家能驻西山日谁家能偃东流水汉家陵树满秦川行来行去尽哀怜自昔公卿二千石咸拟荣华一万年不见朱唇将白貌惟闻青棘与黄泉金貂有时湏换酒玉麈恒揺莫计钱寄言坐客神仙署一生一死交情处苍龙阙下君不留白鹤山头我应去云间海上邈难期赤心防合在何时但愿尧年一百万长作巢由也不辞  

长安古意  

长安大道连狭斜青牛白马七香车玉辇纵横过主第金鞭络绎向侯家龙衔寳葢承朝日鳯吐流苏带晚霞百丈游丝争绕树一羣娇鸟共啼花啼花戏蝶千门侧碧树银台万种色复道交作合欢双阙连甍垂鳯翼梁家画阁天中起汉帝金茎云外直楼前相望不相知陌上相逢讵相识借问吹箫向紫烟曽经学舞度芳年得成比目何辞死愿作鸳鸯不羡仙比目鸳鸯真可羡双去双来君不见生憎帐额绣孤鸾好取门帘帖双燕双燕双飞绕画梁罗帏翠被郁金香片片行云着蝉鬓纤纤初月上鸦黄鸦黄粉白车中出含娇含态情非一妖童寳马鐡连钱娼妇盘龙金屈膝御史府中乌夜啼廷尉门前雀欲栖隐隐朱城临玉道遥遥翠幰没金堤挟弹飞鹰杜陵北探丸借客渭桥西俱邀侠客芙蓉劒共宿娼家桃李蹊娼家日暮紫罗裙清歌一啭口氛氲北堂夜夜人如月南陌朝朝骑似云南陌北堂连北里五剧三条控三市弱栁青槐拂地垂佳气红尘暗天起汉代金吾千骑来翡翠屠苏鹦鹉杯罗襦寳带为君觧燕歌赵舞为君开别有豪华称将相转日回天不相让意气由来排灌夫专权判不容萧相专权意气本豪雄青虬紫燕坐春风自言歌舞长千载自谓骄奢凌五公节物风光不相待桑田碧海湏防改昔时金阶白玉堂即今惟见青松在寂寂寥寥杨子居年年嵗嵗一牀书独有南山桂花发飞来飞去袭人裾  

刘生  

刘生气不平抱劎欲专征报恩为豪侠死难在横行翠羽装刀鞘黄金镂马缨但令一顾重不恡百身轻  

陇头水  

陇板高无极征人一望乡闗河别去水沙塞断归肠马系千年树旌悬九月霜从来共呜咽皆是为勤王  

巫山高  

巫山望不极望望下朝氛莫辨啼猿树徒看神女云惊涛乱水脉骤雨暗峰文霑裳即此地况复逺思君  

芳树  

芳树本多竒年华复在斯结翠成新幄开红满故枝风归花历乱日度影参差容色朝朝落思君君不知  

雨雪曲  

虏骑三秋入闗云万里平雪似胡沙暗冰如汉月明高阙银为阙长城玉作城节旄零落尽天子不知名  

昭君怨  

合殿恩中絶交河使渐稀肝肠随玉辇形影向金防汉地草应緑胡庭沙正飞愿逐三秋雁年年一度归  

折杨桞  

倡楼啓曙扉杨栁正依依莺啼知嵗隔条变识春归露叶凝秋黛风花乱舞衣攀折将安寄军中音信稀  

梅花落  

梅院花初发天山雪未开雪处疑花满花边似雪廻因风入舞袖杂粉向妆台匈奴几万里春至不知来  

闗山月  

塞垣通碣石虏障抵祈连相思在万里明月正孤悬影移金岫北光断玉门前寄言闺中妇时看鸿雁天  

上之回  

回中道路险萧闗烽多五营屯北地万乗出西河单于拜玉玺天子按雕戈振旅汾川曲秋风横大歌  

紫骝马  

骝马照金鞍转战入臯兰塞门风稍急长城水正寒雪暗鸣珂重山长喷玉难不辞横絶漠流血几时干  

战城南  

将军出紫塞冒顿在乌贪笳喧雁门北阵翼龙城南雕弓夜宛转鐡骑晓骖驔应湏驻白日为待战方酣  

十五夜观灯  

锦里开芳宴兰红艶早年缛彩遥分地繁光逺缀天接汉疑星落依楼似月悬别有千金笑来映九枝前  

入秦川界  

陇阪长无极苍山望不穷石迳萦疑断回流映似空花开緑野雾莺啭紫岩风春芳勿遽尽留赏故同人  

文翁讲堂  

锦里淹中馆岷山稷下亭空梁无燕雀古壁有丹青槐落犹疑市苔深不辨铭良哉二千石江汉表遗灵  

相如琴台  

闻有雍容地千年无四隣园院风烟古池台松槚春云疑作赋客月似听琴人寂寂啼莺处空伤游子神  

石镜寺  

古墓芙蓉塔神铭松栢烟鸾沈仙镜底花没梵轮前铢衣千古佛寳月两重圆隐隐香台夜钟声彻九天  

辛法司宅观妓  

南国佳人至北堂罗荐开长裙随鳯管促柱送鸾杯云光身后落雪态掌中廻到愁金谷晚不怪玉山頺  

春晚山庄率题二首  

顾歩三春晚田园四望通游丝横惹树戏蝶乱依丛竹懒偏宜水花狂不待风惟余诗酒意当了一生中田家无四隣独坐一园春莺啼非选树鱼戏不惊纶山水弹琴尽风花酌酒频年华巳可乐高兴复留人  

益州城西张超亭观妓  

落日明歌席行云逐舞人江前飞暮雨梁上下轻尘冶服看疑画妆楼望似春高车勿遽返长袖欲相亲  

晚渡滹沱敬赠魏大  

津谷朝行逺冰川夕望曛霞明深浅浪风卷去来云澄波泛月影激浪聚沙文谁忍仙舟上擕手独思君  

和吴侍御被使燕然  

春归龙塞北骑指雁门垂胡笳折杨栁汉使采燕支戍城聊一望花雪几参差闗山有新曲应向笛中吹  

七夕泛舟二首  

河葭肃徂暑江树起初凉水疑通织室舟似泛仙潢连桡渡急响鸣棹下浮光日晚菱歌唱风烟满夕阳风杼秋期至鳬舟野望开防吟翠塘侧延想白云隈石似支机罢槎疑犯宿来天潢殊漫漫日暮独悠哉  

大劒送别刘右史  

金碧禺山逺闗梁蜀道难相逢属晚嵗相送动征鞍地咽绵川冷雪疑劒阁寒倘遇忠孝所为道忆长安  

同临津纪明府孤雁  

三秋违北地万里向南翔河洲花稍白闗塞叶初黄避缴风霜劲懐书道路长水流疑箭动月照似弓伤横天无有阵度海不成行防刷能鸣羽还赴上林乡  

西使兼送孟学士南游  

地道巴陵北天山弱水东相看万余里共倚一征蓬零雨悲王粲清樽别孔融徘徊闻夜鹤怅望待秋鸿骨肉胡秦外风尘闗塞中惟余劒锋在耿耿气成虹  

送郑司仓入蜀  

离人丹水北游客锦城东别意还无已离忧自不穷陇云朝结阵江月夜临空闗塞疲征马霜氛落早鸿潘年三十外蜀道五千中送君秋水曲酌酒对秋风  

绵州官池赠别  

輶轩遵上国仙佩下灵闗樽酒方无地聨绻喜暂攀离言欲赠防高辩正连环野迳浮云断荒池春草斑残花落古树度鸟入澄湾欲叙他乡别幽谷有绵蛮  

还赴蜀中贻示京邑游好  

籞宿花初满章台栁向飞如何正此日还望昔多违怅别风期阻将乖云防稀敛袵辞丹阙悬旗陟翠防野禽喧戍鼓春草变征衣回顾长安道闗山起夕霏  

初夏日幽庄  

闻有高踪客耿介坐幽庄林壑人事少风烟鸟路长瀑水含秋气垂藤引夏凉苗深全覆陇荷上半侵塘钓渚青鸟没村田白鹭翔知君振竒藻还嗣海隅芳  

山庄休沐  

兰署乗闲日蓬扉狎遁栖龙柯踈玉井鳯叶下金堤川光揺水箭山气上云梯亭幽闻唳鹤晓听鸣鸡玉轸临风奏琼浆映月擕田家自有乐谁肯谢青谿  

山林休日田家  

归休乘暇日馌稼返秋塲径草踈王篲岩枝落帝桑耕田虞讼寝凿井汉机忘戎葵朝委露齐枣夜含霜南涧泉初冽东篱菊正芳还思北下高卧偃羲皇  

宴梓州南亭  

二条开胜迹大隐叶冲规亭阁分危岫楼台绕曲池长薄秋烟起飞梁古蔓垂水鸟翻荷叶山虫咬桂枝游人惜将晚公子爱忘疲愿得廻三舍琴樽长若斯  

首春贻京邑文士  

寂寂罢将迎门无车马声横琴答山水披卷阅公卿忽闻嵗云晏倚杖出檐楹寒辞杨栁陌春满鳯凰城梅花扶院吐兰叶绕阶生览镜改容色藏书留姓名时来不假问生死任交情  

晚渡渭桥寄示京邑游好  

我行背城阙驱马独悠悠寥落百年事徘徊万里忧途遥日向夕时晚鬓将秋淊淊俯东逝耿耿泣西浮长虹掩钓浦落雁下星洲草变黄山曲花飞清渭流一赴清泥道空思防游  

覊卧山中  

卧壑迷时代行歌任死生红顔意气尽白璧故交轻涧户无人迹山听鸟声春色縁岩上寒光入溜平雪尽松帷暗云开石路明夜伴饥鼯宿朝随驯雉行度谿犹忆处寻洞不知名紫书常日阅丹药几年成倘遇浮丘鹤飘飖凌太清  

过东山谷口  

不知名利险辛苦滞皇州始觉飞尘倦归来事緑畴桃源迷处所桂树可淹留迹异人间俗禽同海上鸥古苔依井被新乳傍崖流野老堪成鹤山神或化鸠泉鸣碧涧底花落紫岩幽日暮飡龟壳天寒御鹿裘不辨秦将汉寕知春与秋多谢青谿客去去赤松游  

送幽州陈参军赴任寄呈乡曲父老  

蓟北三千里闗西二十年冯唐犹在汉乐毅不归燕人同黄鹤逺乡共白云连郭隗池台处昭王樽酒前故人当已老旧壑几成田西蜀桥应毁东周石尚全塞云初上雁庭树欲销蝉送君之旧国挥泪独澘然  

哭金部韦郎中  

金曹初受拜玉地始含香翻同五日尹遽见一星亡贺客犹扶路哀人遂上堂歌筵长寂寂哭位自苍苍嵗时賔径断朝暮雀罗张书留魏主阁魂掩汉家牀徒令永平帝千载罢撞郎  

登玉清  

絶顶横临日孤峰半倚天徘徊拜真老万里见风烟  

曲池荷  

浮香绕曲岸圆影覆华池常恐秋风早飘零君不知  

含风蝉  

高情临爽月急响逐秋风独有危冠意还将衰鬓同  

登封大酺歌  

日观仙云随鳯辇天门瑞雪照龙衣繁弦绮席方终夜妙舞清歌欢未归  

九月九日登武山旅眺  

九月九日眺山川归心归望积风烟他郷共酌金花酒万里同悲鸿雁天  
