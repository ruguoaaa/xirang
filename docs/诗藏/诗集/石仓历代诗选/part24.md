---
title: 第24部分
index: true
icon: editor
order: 24
category:
  - 诗藏
  - 诗集
  - 石仓历代诗选
tag:
  - 钦定四库全书
  - 集部八
  - 总集类
  - 曹学佺
  - 明
---

## 石仓历代诗选卷四百四十六  

明　曹学佺　编  

明诗次集八十  

许天锡  

春日偕谢邦实邵仁溥游乌石山浮觞浴鵶池  

好春无胜游烟景难再续眷我同心人游衍绍芳躅南寻乌石竒萝迳穷委曲攀跻初阳悠然豁遐瞩千山收雨云四泽涨春渌天地浄空明乌兎互出没落花轻且闲防防浮红玊流莺纵娇音细草展繁缛连袵俯天光洗觞泛醽醁四事偶相宜一醉万分足昔人哀须防夜游秉长烛此意谁则知啸歌山水緑  

戸曹郑汝美李梦阳见过  

氷雪消未尽春阳犹作悭沈绵坐迟日旷废羞清班琴樽屏所爱安得有欢顔英曹郑与李幸此慰间关道言淡而馥芳襟偕秉简回飇披庭树暝色动逺山开情尽杯勺向夕惜余闲出门月皎皎上马不可攀  

君马黄  

君马黄我马骝白玊为辔勒黄金装辔头腰间何所佩珌琫防纯钩所期在逺道憩息昆仑邱美人恐迟暮驾言指东路忽忽生别离踽踽何所遇我马亦悲鸣十行九回顾  

休沐示同志  

休沐盍同簪朱弦间清竹氛昏豁而开霏屑动盈掬廼知静者心往往爱幽独明月炯虚檐中宵未能宿吾生茍有怀詹尹何用卜往者已如斯逝波讵可复脩途考初终旧轨存倾覆惟应同心人此意筹已熟  

题畵梅  

洞江野客半枯槁只有梅花与倾倒蹇驴破防过南村不为梅花被谁恼交情冷淡无人知怪我凌寒起常早江头腊月正月间云里十枝九枝好自从作客向天涯万里风烟迹如扫是谁写此断肠魂坐对相思令人老可怜两度度春光不得香名入诗草今朝试笔为君题清泪如丝洒元昊  

雨晴邀林清夫饮  

十日苦雨一尺泥野人不出甘盐虀石上苔还太古色阶前草长如春荑念子长为江海客穷年不得同羮藜邂逅归来始一笑门前髙马碧玊蹄要路权家尚賔客駞犀筋杯玻瓈前者京城惜君别古槐髙栁秋凄凄与子幸无一水隔相望何乃成乖暌人情世事多反覆贫交还似糟糠妻晴明迟子过我饮只有斗酒兼黄鸡  

次乔选郎宇咏新竹韵  

秋山暮雨收银竹白岩轩前月可掬开轩见月弄清影輙有新诗续淇澳翠筠缥节想停云金薤银枝知夺目此君择地托寸根雪拥霜培渐蕃育去年崛起才二三今嵗旋添余五六不随凡卉竟滋蔓似识衰荣相倚伏忆我江头坐啸时风雨潇潇拂茅屋别来防度长儿孙回首光隂一何速春城满眼桃李顔如对宋朝亲卫祝渴心爱濯君子风幸接髙林不须卜  

题畵用杨京兆亘韵  

沧江涵清渚沙白青天去山不盈尺谁倾河汉洗霄氛千顷波流浸坤脉松下山人緑髪翁眼前霜根化为石壶天旷荡足栖迟枕穴须防岂荣适不知楚汉已随尘自分烟霞久成癖一朝沆瀣充枯肠万古乾坤信防屐草木知春自觉秋日出为朝入还夕应怜世上夸毘子按辔迟回碍行役不辞白首怀千金欲买青山爱防璧我忆洞江烟水村髙山为屏草铺席岂无竹屋三两间亦有烟波舟一只防须养疴归去来怅望秋空暮云碧  

题钟文选云山图歌  

石屏山人过我游手携羣挈沧洲买我如舟小斋里景象落落乾坤浮江声撼瑶席山色悬清秋碧树何渺白云空悠悠霏防烟岚湿不收翠光欲上人衣裘洞江先生起梳头对之不觉宿疴瘳但见翠防人家疎复稠石田茅屋莓苔幽小横桥涧风飕飕无人濯足寒矶头矶头一叶小艋艇我欲乘之随长流宁须骑鹤驾苍虬与君鼔枻访丹丘餐霞饮瀣穷防捜  

余使交州得木山于僧寮峦防窱坚如岩石用梅都官赋木假山韵  

万年木精化青牛瘦骨不朽沈江洲江州水激鱼龙秋神物始出随廻流玲珑嵂崒谁能锼山僧得之溪洞酋蛮方僻逺絶赏鉴木尔韬晦谁怨尤洞江先生好事者邂逅愿脱千金裘古来琴材出防下防尔幸免为人槱风厓雨谷偕我老无复梦想仍丹邱  

杨白花  

春宫深春昼长杨花飞舞春云香随风忽度江南去万紫千红俱断肠离魂渺渺如春水荡渌杨花几千里杨花流落向天涯宫树朝鸦复暮鸦  

春日掖垣书感  

迟日掖垣隂殷忧愧此心御戎无上策抚事独长吟花栁青春好烟霄紫阁深悠悠空嵗月衰白易相寻  

往嵗  

皇华思往嵗一骑入云中笛里愁人月霜前落叶风寒川陶战骨野火燎秋空闻道河西宼今来欲向东  

居庸关  

天设居庸险乾坤此北门山川通上郡形势冠中原铁骑连三戍金城迫九阍万方资阨塞永荷太平恩  

月  

关山秋夜月南客独来看野逈金波濶风严玊兎寒不堪闻戍鼔且未息征鞍孤寡空村里何时涕泗干  

胡来  

胡来青黍尽胡去幕南开日落单于口秋生李牧台隂风吹杀气战骨蚀苍苔洒泪向千古斯人安在哉  

九日  

客舎黄花节今年花较迟清霜存晚意积雨滞芳时兴欲谋长醉狂来得好诗缅怀情不尽寥落忽成悲  

下诏狱  

落照犴门西槐风拂面凄夕葵行蚁散秋草露螀啼捧日心还北看云首复低居然动幽思何必故园栖  

过徳州  

迟日虹川逺春风锦防长村明花几树河折栁重行汉使昭星象周官列职方闲情触佳景聊为写诗章  

舟中小饮  

落日在鱼梁逢人问水乡飞花随棹逺髙栁过樽凉故国春无及晴川兴且长频年诗酒约百倍未能偿  

过分水闗  

石磴上不尽青霄如可梯到闗闽海近回首楚天低絶巘愁飞鸟晴潭落断霓寻诗聊午憩忽见日轮西  

憩枫亭驿  

枫阅他年世亭余旧日名驱驰躭午寂林薄送秋声书卷行空载尘心梦未清侵晨犹逺役华髪奈愁生  

大烟驿闲歩即景  

歩屧縁沙岸墙鸡忽乱号村贫茅屋矮驿古木绵髙白石堪垂钓青溪欲染袍渔人生理易防桨小铜槽  

游藕花居  

五山皆佛国潇洒藕花居水气蒸楼润山光入座虚香牀松子落小迳竹风徐嵗月缨防禄烟霞空敝庐  

兀坐  

兀坐如禅定空斋日又斜游蜂窥砚水鬬雀落庭花世事随风马年光赴壑蛇惟应倚脩竹髙咏答韶华  

望逺  

望逺春还早思亲日较长闭门疎世故抱病惜流光买药囊将罄呼朋酒已香江边有草阁结緑自垂杨  

送王永清之武阳  

紫陌消残雪青天带晚霞防鳬辞北极一骑向中华风拂金明水春生博浪沙知君为政日岂有席门家  

重阳前一日柬余景文  

三句违玊署一枕感秋蓬失谱琴忘操思家药减功寒烟冲去雁暮雨入飞防明日重阳酒烦君对菊丛  

谒严子陵祠  

一防防星炯防厓钓石存炎陵销旧业过客酹清尊草竹蔵碑碣渔樵问子孙羣英如耿邓千载更谁论  

立春前二日下茶洋  

客路侵残嵗归心胜急湍寒风吹落日徤橹下层滩石过鼋鼍走山来劒防攒华堂荐松韮能得预春盘  

宿大枫岭  

一宿大枫岭客怀殊未厌梦残山鸟识衾薄野云添淡月窥幽戸寒泉近短檐奔驰百年内吏隠防人兼  

春日  

春风怜病久分暖到纱雉堞朝无雪茅茨物有华惊心惟节序快意自生涯南客今将发题书可问家  

送人之燕  

燕云七千里之子去匆匆酒尽溪头上春归暮霭中桃花不受雨榕叶易吟风莫此伤离别男儿欲竖功  

戊午除夕泊建溪  

守嵗严城下维舟积水前春风吹短鬓夜雨送残年献纳成何事推敲秪自怜倦来成隠几飞梦五云边  

宿桃源与同乡简主簿志饮  

西日衔云叶南风鼔浪花亭孤留宿鹢帆逺带归鸦嵗月惊为客儿童问到家他乡逢简簿又作醉生涯  

题畵  

渔家在何处松坞枕寒流况与上方近时闻清磬幽柴门掩村雾小艇钓江秋因忆寻槎客无縁访十洲  

寻幽  

寻幽无此地可以息尘纷藤络悬崖石风回出洞云因碁躭晚景待月续防醺兴尽归来路飘飘麋鹿羣  

游南岩寺抵葛仙洞留题  

穿岩越壑访遗踪直度虹桥扣石钟云幕半笼青菡蓞砂床长荐紫芙蓉仙翁化去名犹在穉子催归兴尚浓欲借鲁阳挥日劒一川烟水已髙舂  

饮陈侍御风节亭  

纎尘飞不到霜台风节亭前长緑苔石榻旧携明月坐竹今为故人开客途只合添诗草时序都将付酒杯回首苍梧云黯黯与君愁思望蓬莱  

题张文献公祠  

何处思贤一繋舟芙容山下曲江头忠诚贯日千秋鉴风度凌云百尺楼野草荒烟迷故宅红蘅碧杜满新洲文章事业垂青史直与防溪万古流  

戏赠李叅赞  

帝邱居士负峥嵘老去犹为世网婴幕府三年多酿黍新诗一箧半言兵天骄自保豺狼穴朔漠空怀骠骑营何日呼韩来稽颡更题长句赠花卿  

新秋即事  

九城疎雨洗蒸岚独上髙楼看蔚蓝马挟秋声驰塞外雁将凉信到江南摩娑酒盏酬时节斟酌方书理宿痰笑我竖儒糜寸禄安西车马怯征衫  

即事  

小聚村墟入栁斜青帘红槛两三家挿花少妇低临水借草儿童乱掬沙莫论酒杯防药饵还寻诗句答春华清风自觉生防腋不待卢仝七椀茶  

饮易妙山亭和司空琬韵  

风磴逶迤到此亭掀髯长啸骇山灵渐离故宅林枫暗郭隗荒台野蔓青白水一云作液杂花三月锦为屏醉来不话兴亡事欲覔青鸾跨杳防  

谒陵  

仙卫珠邱王气深百灵朝防郁森森风生虎谷调春律云起龙池结昼隂玊匣千年留劒舄金箱终夕动奎参天潢正衍无穷泽万国于今尽献琛  

政和旧徒陈生恪至询及南读书处  

见说南旧竹林烟霞长为鎻清隂溪边茶灶笋穿破谷口吟窝花覆深无数青芝生石室千条白泻下云岑于今苦被尘缨缚秪恐仙源莫再寻  

寄链上人山房石上梅甚竒  

一栗禅林傍古台洞门长为鎻苍苔山头旧雨何人到石上寒梅几度开龛壁光知江月上塔轮鸣聼海风来八千里外常飞梦疑我前身是万回  

送南光禄署丞徐麟  

曽共西湖醉畵船镜天花雨忆鸣弦清歌欲坠孤山月浩气真浮五色烟东省身同将倦鸟南都官是半闲仙不堪明日河桥别相对秋堂畵烛偏  

寄华亭博士傅鼎  

酷怜仙迹旧苍苔世网那能一面开十载尘埃人易老五更风雨梦初回春花东阁垂垂树明月西楼灔灔杯何似云间防白鹤数声相和更归来  

杨京兆恵银鱼  

朝来江渚凿氷痕献罢随登七贵门几处豆羮尊鲋鮇谁家玊食厌羔豚霜腴入鼎愁仍解雪乳浮杯淡不繁抚事独伤千古意重卿今却贵鱼餐  

寄谢邦实  

八年一夜梅溪口水悄沙寒晤语多两地尚为愁伯道半生长似病维摩狂非畴昔惟心在老易侵寻奈别何熟计浮沈俱拂意碧山明月负春萝  

人日  

人日晴明与物宜负暄忘却宿舂迟融和天地新调律零落亲朋旧寄诗千里客途蓬梗断一年春事栁梢知东风只解欺氷雪不奈霜华防鬓丝  

送照磨潭还闽  

紫薇幕府似仙家每忆过从早退衙覆地緑云榕接叶拂檐苍雪荔交花诗成蝌蚪刋脩竹奕罢旗枪鬬细茶京国相逢又相别不禁清兴绕天涯  

棃云僧舎饯郑希大  

半年不到棃云室送客偶然来赋诗縁息暂依香座息好怀翻为别情移合欢明日非今日晤语新知向旧知最是秋风易生感坐来梧叶落参差  

晓望  

清晓才披旧黒貂门前物色便相招野塘栁待风光动茅屋霜随日影消聼鹤偶来松下迳看泉时倚竹边桥无营更览能偕俗日被山僧酒伴邀  

车盘驿道中  

杨栁风柔荡旅魂耳边流水咽潺湲青山当面似无路黄犊出林疑有村途路客怀聊自遣闾阎民瘼不堪言长安万里家千里鸟宿僧归日又昬  

忆江上草亭  

每到芳春便忆归梦中江国旧斜晖渚边舴艋有时放沙上鸬鷀无数飞野兴顿从官后减封书更觉病来稀年将半百堪惆怅钟鼎山林意愿违  

次杭考功阙左池上  

禁籞轻云宿渐飞九重楼阁曙光防螭头濡笔书言出鸡舌含香啓事归防阙晓风嘘爽气一池秋水浸寒晖令人却忆西征士已有新霜上铁衣  

题思亲楼  

楼前旧鹤返长松松想孤标鹤想容极目逝波千种恨伤心残梦五更钟临东郭当秋陇帘卷西风自夕舂如此楼居仙所爱爽灵休上幔亭  

春暮怀洞江草堂  

近水茅堂旧乐饥此时时物正芳菲緑杨深巷黄鹂语红槿疎篱粉蝶飞春院野云疑我在夜船江月照谁归十年京国成何事却被缁尘化素衣  

送叶成夫还闽中  

南征白雁呌秋旻送尔归骖忆故人月旦有评惭许劭婚姻不断羡朱陈山间松叶他时醉洞口榴花几度新怀梓况逢多病后梦中鱼鸟递相亲  

大功徳寺  

第一湖山大布金当时松柏郁森森月明髙下楼台影风静东西钟梵音苔上穹碑春寂寂草荒行殿昼沈沈刼灰易见如弹指独倚雕栏感慨深  

寄南光禄卿杨公峻  

千寻古柏出霜林万里长风称鹤心还椟已完和氏璧饰钗那用汉宫金春山不碍云防屐晓镜何妨雪一簪闻说邱园多胜亊老来筋骨更能任  

送郑司训归玊山  

三山之外小丹丘送客归来半醉游倾葢无縁松下问逢僧有茗草间留夕阳隠地千林暝皂防生风五月秋却忆郑虔情更切茫茫云水一孤舟  

晓吟  

千里闗山呌断鸿五更钟鼔报西风酒杯病后如纨扇诗兴秋来似角弓努力不堪伤老大悲歌何处吊英雄闲情无那成推枕又见东方海日红  

送潘司训璋任海南  

五羊城郭瞰环洲君去之官是胜游碧玊香分蒲涧水緑萝隂合荔枝洲渊人慷慨来鲛室海气依稀见蜃楼勾引十年幽讨意欲从仙子问浮邱  

题李隠君山荘三首  

春云如幄防仙家千里寻君拂露华傍舎野篱牵药蔓过门流水带桃花诗情借问谁题竹酒渴时闻客唤茶长日未将髙兴尽忽惊林杪閙栖鸦  

痴儿竟日了公家忽忆郊原物有华策马独来寻旧约聼莺何处覔残花杜陵穉子能賖酒甫里先生解品茶坐久不禁诗思搅向君东壁醉涂鸦  

狂客惟思醉作家困临池馆挹光华青天荡漾鱼跳水红雨防燕蹴花午饷偶留山客饭夕凉还赴野僧茶明朝结束应官去钟鼔长杨聼晓鸦  

柬省寮故人  

小村山馆隔风尘卉服椰冠称野人五粒寒松苍石古一旗春茗碧瓯新非无剡曲堪乘兴少有壶天足抱真应悔鸣驺出空谷百年何日是闲身  

十月八日雪与诸寮倡和  

元初试发硎铓屑玉镂花散茫畵里渔舟归晩浦吟边风竹泻寒塘涵明月三分白帘絶飞埃半防黄却笑年来衰懒甚镇龙羔袖鎻书仓  

游海珠寺  

冠山浮动小金鼇拥出蓬壶控巨涛沙渚南来遗防在海门东望暮潮髙芳洲碧草连苍霭上界青莲吐白毫醉卧中泠呼不起欲招王子奏云璈  

苍梧闲眺  

云暗苍梧晓正开独舒怀抱向髙台千年劒在神光现三足麋鸣使节来越隽西连山似防桂江东注水如苔登临不尽雄豪兴欲倒鲸川入酒杯  

晚至平南忆别马叅戎澄  

寒江落日背孤城海月沙头又欲明千里家乡残梦断一川烟水暮愁生不辞椰子杯中醉生怕梅花笛里声觉别来消瘦甚马卿多病更多情  

安博站偶成  

跕鸢飞处水如苔一髪青山认寳台压架芙蒥更旧叶穿林刺竹长新胎村庄野圃春初动瘴雾蛮烟午未开自是皇恩天广大平分雨露及蒿莱  

过鬼门关  

隔林啼鸟乱鸣春才到山巅又水濵老树苍藤含雾雨层峦叠嶂蔽星辰穿岩越壑驱车险伐木刋崖取道新生过鬼门关下路客怀争得不伤神  

安南王送赆金礼物辞以此诗  

歌罢皇华赋式防春风披拂旧征衣菁茅又喜重苞贡薏苡何须满载归国主仪文将赆意使臣朝暮对天威不恭虽愧心如月留取清光照闱  

征妇词  

明月团团出闺中夜夜看愿随明月影一照玉关寒  

过姑苏  

逺山如黛接平芜白鸟分飞里外湖寳带桥头开醉眼江南诗景在姑苏  

晚眺  

暝色遥随旅雁羣戍鼙声动不堪闻可怜天畔登楼眼不尽南飞一片云  

偶题  

朝回困懒坐胡牀无亊可消春昼长寻诗不得欲合眼啼鴂一声花雨香  

东津岸同沈太史何大行晩眺  

青草黄蒿满野田溪行尽日断人烟落霞几抺青螺小此是浔南夕照天  

栁花  

无赖杨花终日飞穿帘入座落人衣须怜客子伤迟暮莫更飞来防鬓丝  

题畵  

酒筒诗卷足生涯更爱茅斋傍水斜独倚东风寻句好一溪春渌涨桃花  

题小景  

三叠秋心万里流萧萧黄叶满汀洲箨冠芒屩诗翁痩并作江南一片秋  

寄黄京兆澍  

闻君伏枕在虚沟我亦经旬病裹头一种黄花风雨里祗应不似故园秋  

晓发张湾  

黄鹂啼歇晓隂开两岸垂杨防緑苔叶底轻花君不见暖风吹入短蓬来  

秋夜词二首  

七寳香台倚素秋酒阑清切聼箜篌八千里外人如梦月色经年不上楼  

手弄防防交佩珠不知明月上庭梧秋来正望江南信塞雁髙飞过五湖  

## 石仓历代诗选卷四百四十七  

眀　曹学佺　编  

眀诗次集八十一  

李梦阳  

杂诗  

皎皎云中月流光西北驰仆夫夙严驾吾欲逺逰之出门履防霜四顾何茫茫豺狼当路逵鸱鸮薄云翔改辙理方舟欲逝川无梁俯仰歳将宴怆恻涕沾裳  

发京师  

茑萝附松柏枝叶固相因行子恋俦匹况遇同乡亲北风起河梁日暮多飞尘携手同车归驾言西适秦道逺长渇饥客子怀苦辛仰瞻天汉流夜永不得晨骖马媚其曹鸣雁各求羣眀星出东方照易车下人夙兴即徃道登彼髙路津还顾望京邑怆然何所陈  

卫上别王子  

晨风应至鸡鸣各严车我今逰宋中子当旋旧闾仆夫理前绥辕马悲鸣趋一别阻秦周相望万里余首春霜露重厚汝征衣襦昔为同袍士今在天一隅故者日以逺畴能察区区  

赠徐祯卿  

独防忽不怿揽衣循东厢树木何脩脩春风起飘扬我友驾在门告言适江湘仓皇挈玉壶追送临河阳顾瞻两飞鳬并戯水中央翩翩厉羽翮鸣声一何长云何逰客子一别永相望时泽亮有周天命固其当薄终义所劣别离庸讵伤懿彼囬路赠慷慨申此章  

赠王舎人升  

迅风激髙云朝日照嘉林良友忽逺适恻怆摧我心川原望靡极江路浩且深殊域寡亲戚孤子故难任荼蓼积愈苦泪下不可禁  

刘氏二首  

矫矫云中鹄忽忽晨南翔连翩客逰子驾言逝何方霜露日夜零东路悠且长意欲从子游我马以黄徒思谅无益欲置难遽忘爱子千金躯双亲在髙堂  

囬车太行谷结辔登羊肠羊肠何崔嵬俯视见大江大江日东注逰子悲故乡故乡复迢递欲济河无梁晨起振我缨驾言行朔方丈夫贵荣名临路徒离伤  

送侄木北上  

羣鸦竞时食孤鸿独髙翔丈夫四海心谁能安旧疆仗劒辞所亲策马登前冈歳晏霜露繁原野何茫茫草枯禽兽饥潢潦浩以长感吟悲蒹葭试鸣候朝阳朂哉树名勲念兹西頽光  

送谷氏  

零雨晨微微艾叶何斾斾端居辍中忧驾言送行迈黄河流汤汤飞云下燕代临汀罗觞爼趂景徙倾葢辕马望路鸣仆夫整衣帯轨非金章客子也独所爱行行树声猷及此眀良防  

别李氏二首  

逸禽耻淹栖良驷竞先歩出门有行游诸所岂得顾辞燕恋旧垒渚雁企髙鹜情离诚有猝心期固其素匪无便儇子新人不逮故踟蹰野飇夕分手即前路  

二  

前路乃何之迢迢梦云泽霖雨暮戢戢嘱予且停轭陨箨委川径潢潦浩以白荧荧防龙劒佩服我所惜水行蛇防匿陆迈虎兕辟愿言奉心欢庶与备朝夕  

赠氏二首  

野荍萎平畛寒露一何早凝霜一以零兰蕙亦众草美人中夜兴忧心惄如玊石诚靡别妍华恃畴保瑟瑟谷中松见者岂不寳良无匠氏顾叹息嵗将老  

二  

白日何防防送子黄河阳执手无一言仰见防雁翔处卑心罔怡奋飞多中伤抚劒两踟蹰低头泪沾裳天运有销盈志士怀刚肠去去爱景耀离别固其常  

述愤一十七首治乙丑年四月作是时坐劾夀宁侯逮诏狱  

天门郁岧嶤虎豹守其隅畨畨九苞禽颉颃舞云衢衔书奏至尊青龙与之俱光夕絶还响徙倚空愁予  

二  

帝居杳何许苍苍隔九阍白玊为阿阁黄金为重门可望不可扣仰见飞云奔何当发炎旭下照孤葵根  

三  

鼗响久不作烈士常苦辛魏裾已寂莫汉槛空嶙峋邈焉向千载怀斯臣皇心茍识察百死宁一身  

四  

悬车曜回景夕风起乔林抚兹散沈忧浩荡开重隂廻翔瞻阙门踌躇思玊音宵坐焰明烛怀古伤我心  

五  

大化罔不亏人生固多艰泛观畴昔人浩然发忧叹自非餐霞侣伊谁驻朱顔律律南山岑拂衣防当还  

六  

孟夏草木长垂云一何凄零雨宵始歇西山朝复隮兀然坐髙舂时闻鹁鸠啼逢辰寡宿懽履运伤前迷既无杯中物何以写我凄  

七  

飘风自南来飒飒入我怀我欲随之翔北向三重阶守阍遥望予阊阖何由排戚戚勿重陈危言多厉阶  

八  

夕云郁峥嵘颓阳入西邱返景漏林端眀我屋上楼静久得理源澄复何求永怀邹阳子聊以抒我忧  

九  

苔井肃隂森狱庙闷以清车前当路翻红葵夹阶生羁人散烦疴纡舒歩中楹时禽变好音庭柯敷夕荣讵知沮洳场旷然获悠情  

十  

青青庙中槐交交一双禽为巢育其儿结构良苦辛一朝惊弹罗移栖向髙林我行适见之叹息空弥襟  

十一  

湫宇夕隂隂寒灯焰不长气栖递微眀飘忽如清霜人云网恢恢我胡寓兹房墉防语牀下蝙蝠穿空梁惊风振南牖徂夜倐已央于邑不成寐展转情内伤  

十二  

小草生枯桑芊芊竞芳辰虽云殊本根寄托各有因自我罹幽囚忽焉经浃旬我兄千里余渺渺长河津妻子日望余苍苍隔四隣所幸二三友笑言越昬晨宵灯促燕膝昵语忘苦辛患难茍相得母论骨肉亲  

十三  

檐月何徘徊晨风复依依载言别同居仓皇倒裳衣防者各惆怅去者从此辞挽手刺刺语寄言家中知丁宁故与亲愿勿长相思眀眀昊天威我久宁在兹  

十四  

皇矣彼上帝赫赫敷明威四序舒以惨中有妙机烛龙跃天门一朝景光回昔为霜下草今为日中葵稽首沐罔极欲报难为词  

十五  

明月出东方徒行反家室室人走相讯问我何由出眀知非梦寐欲辨仍自失喜极双涕零转面各衔恤垂灯照缃卷浮埃满朱瑟愁言卒未倾忽复见晨日  

十六  

鸣镳逾广陌执简谒彤闱道逄相识问倐如逺行归虎拜阁门下龙顔霁晨辉二后邈以迢吾皇嗣其徽从谏如转丸旁求炳先几令闻洽四国夀与南山齐  

十七  

臣本草野士弱冠承恩私黾勉簪绂间低回赧容姿直湍寡回波劲本无弱枝天运不易测物情谅如斯脩涂方浩浩驾言赴前期  

赴江西之命初发大梁作  

戚戚辞故里盛阳逺行游入门揖兄嫂征马已驾辀日午登前冈浮云逝南流零汗透衣巾仆夫行悠悠躯微惧命重慷慨但懐愁还望故所居征鸟鸣相求而我独何为道路常怀忧  

渡汉二首  

好逰良有殚今朝竟言归汹汹舟下涛乱之将畴依异途名为趋同木相随飞遹观千仞禽谁复瞻其辉  

二  

万事虽贵豫数极谁竟猷朅来弹我劒且复三河逰迤东望濠梁慨言怀庄周黄鸟孰兴篇枌榆乃见尤  

李广  

李广昔未遇射猎谁见称君王犹未识他人宁不轻日从田间饮夜止灞上亭醉尉前呼呵小吏亦见凌一朝剖郡符飞葢赴北平凭轼览百邑树羽宁干城亭障不设燧枥马跃顿缨弯弓射虎归淡淡黄云生自从结髪战舍镝无虚鸣威慴五单于胡人寤寐惊孰知身运乖数竒竟无成壮顔逐年衰白髪忽见婴寄言雄图者俟命莫吞声  

怨歌行  

怨违情有悲欢聚理无欺欢怨非中则感离难重持才见春华交倐巳晨露滋秋风吹罗袂团扇不复施团扇与罗袂用舍各有时炎寒启迭运超旷多逺期勿徒叹捐弃恩爱倘中移  

岁晏行  

嵗晏幽隂积寒霖夕馆空浮云起城阙浩渺安可穷悠扬横太虚回薄蔽鸿防我有一丛兰种之良亦难飘风忽来吹零露苦相残劝君留此草萧艾不可寳  

卧疾  

寒飇振疎牖十日嵗华改王孙怨脩路芳草若相待寸心百虑婴移疾屡朝晦范甑蛛网生翟门雀罗在叹息中林蕙望望何能采  

二  

眠疴感嵗晏中意长刺刺展策不能读对酒寡懽怿晨风激幽林坚氷满川泽短景不可驻倐忽变昕夕飞云迅南征归鸟厉其翼地北常苦寒寤寐想温域  

至后上方寺酒集  

久隂痗昬氛我行值嘉眀白日展冬曜雪霁松林清景异赏贵延朋集杯难停入筵午未端归骑夕已防冲风振岩廊铃索抗高鸣塔虚响先奔珠圆光易倾超物虑可澹遗荣累果轻久枉证诠理一悟得所征  

上巳海印寺  

劳生苦役役况乃值温阳林园有嘉荣蹊渚生柔芳秉简迹已陈祓禊难独忘驾言适莲宇迂纡陟虹梁峩宫延暮色陂树蔼青苍讵知幽胜区占兹佳丽乡居然心境寂弥増尘路伤  

春游篇二首  

东气散广陌北杓指青陬美人惜春阳鸣镳事遨逰遨游览万物纡迟驻道周京邑蔼九衢合防喧轮驺黄鸟集于林碧草生御沟御沟多垂杨芳树夹朱楼卑崇冐休泽郁哉帝王州  

二  

朝逰东市陌暮出北城衢夕林何嵚岑华月耀西隅宵征泝皇垣廻策遵湖春氷日以薄鳬雁聚喧呼逶迤浦溆贯金利据中区前有三石梁宛若垂虹纡却顾云中观翳翳蔽松榆  

秋日重过上方寺  

居闲怀行游触景慨时速昨来春华敷秋草倐已緑弱苹布霜涟丛兰委寒陆累果媚西阳漂箨满空曲物遇信緜旷情移乃踯躅夷犹歩前庭迤逦陟曾麓夕风一何厉行云结相逐铎音抗高听墖影骇流瞩聿非封侯骨虚疑燕颔肉飞缨靡不荣芒屩谅应足寄谢世上人吾乆脱羁束  

月夜饮别徐氏  

仲月鸟集蚯蚓蟠于庐朅从徐氏饮置酒临中除眀月一何光众星烂高虚中有参与商相望憯不舒人生虽有懽讵得常相于夷犹广庭内恻恻掺子袪哲人重眀德迈士怀离居离居谅复合行矣愼所须  

行省树下  

中林溽雨积芜迳暑日薄众鸟集于樾鹓风眇焉托披云瞩岑观缥缈三阿阁踽踽懐昔贤扰扰疾棼错夷犹攀荣柯慷慨念幽壑  

赠张舎  

已严蓬池驾遽返夷门歇商风动荣草檐雨鸣不絶客病良易积况值变华节悠悠城西馆倐尔双经月昔至体流汗莎鸡傍户聒子也苟宁志川广岂难越  

酬秦子百泉招  

暑阻虑难周弦促调不缓风雩徒情叹濯热为谁纂昨在泉上期结念在晨晚折花信延竚欲徃心莫展  

二  

心展防有时迹乖难重期自我别林岑倐焉周二期物灵赏不延神徃情讵移想在北池游回桡骛南漪  

三  

南漪乱渚烟北池弄清涟芙蓉发锦苞白石响磵泉虑澄美莫致景入情更牵攀英迟来迹倚壑怅周旋  

四  

周旋欢莫同回防入云峯阳崖亘积雪六月如严冬若人竟何乘孤逰邈难从倘遇仙潭鲤露我蹑云踪  

五  

蹑踪诚靡寻伫瞻劳我心髙高望云霓横絶天中岑游泉叹昔女隔阻匪惟今投桃遣来使倘惠琼华音  

将赴南邑借邱长公巾车  

北逰情未敛初吉复南骛积疴畏登渉怛然惮脩路控衔力不任执绥性有慕愿蹈高贤辙惧在邯郸歩谅兹无憾心庶慰车中顾  

寄题陇州阎氏林亭  

出防信不易卜筑岂在逺闻君壮年日颇此遂仰偃创基倚北阜开窗面层巘杂树莽蓊蔚长流激清浅迹异愿不隔路阻日遂晚愉悦各殊趣幽意不逮显春风翻深谷袅袅葛叶展代耕与灌园垂老付所遣  

赠郑淳  

路緜家室怨久别谁奈苦荏苒及春孟氷消舟莫阻临觞叹河迈指景趂前侣汀曲帆易隐劳心望徒伫  

内弟玉园庒归  

逾年始及村日入复言归言归亦何为景异情难持沙禽噭噭鸣园林収暮霏暮霏转急湍春草碧漫漫我行已逾堤我心念犹攒志往物不隔室逺讵无端诚合静者虑郊野岂徒安  

熊御史卓墓感述  

幽幽山下江峩峩山上松累累松下墓瑟瑟松上风慨昔与君逰并逰京华中峩冠省台内鸣銮趋歩同中更叹莫偕永逝当何逢絶弦已易惨挂劒今谁从驾舟乱回洋展墓临髙崇浮云骇南流顾望摧我东德音既长己情感胡由通秪余泣麟意悲歌伤命穷  

徐子墓  

晨兴驾我车行行造古墓墓门一何寥踟蹰久延顾白阡脩且直青松夹中路借言葬者谁汉时徐孺子麟出谅不偶龙濳竟何以峩峩东都防蔼蔼青云士一鸣争及时迈迹歆先轨冠盖纷若云车马阗京里鸣玉气自振排闼情难已鸿钟有竞勲大防无停纪斯人独岑寂哀叹劳心理  

孺子墓夏谒  

怀贤意实勤展谒良巳屡丰茸蔓草盛间关夏禽哺野蘝延竹户丹华缀高树徘徊想故榻流连果谁遇余怀百门山水尚矣颇有移家之志交春气熈忻焉独往述情遣抱四咏遂成示同好数子  

鲁连蹈东海介子逃西山方舟信超越岩迳安可攀扬烈犹靡惩置金徒嗟叹伊余秉拙讷薄逰及兹年急湍有奔桴迫路无停辕惨惨沧流月凄凄沙塞烟徒钦静者意未遂同袍言偶耕慕厐公岩栖景焦先扪谅有持顾已竟谁谖复来感方寂觧作忧更牵抑心二十载始别金门还积疴谢人徒颇与疎遯便眷兹邱园荣岂羡长苗篇  

二  

浮海伤固穷逾河叹诚迈濯缨万里流高视九州外功成奔运徂气至流飚代凄凄秋柯零冉冉春条媚周览倦河壖孤悰冀岩瀬道以沈寂超赏与崇深防岂惟超逺情亦因谢尘籁聿想山中人风吹女萝带折麻凌险屼采秀越森荟眷弥志终申独往竟谁碍亭亭太行峰嶤嶤百门对抗手别故懽乗云弄烟瀣  

览游百泉乃遂登麓眺望  

束发怀幽竒览籍冀有遇来登百门泉果恊佳胜趣毖毖圆波涌蔼蔼浮阳聚止坎渟洌激石迅湍注昔闻沧浪濯今觧川上喻岂惟伤卫歌兼以发防虑况值春序中羣物已改故菰蒲冐清深鳞介各以慕行羡浴渚凫静对栖云鹭岩扉空潭影林蔼变朝暮极目北上轨朝宗感逰寓  

二  

发鞍憇林木杖防陟陉岘岩连岭参错洲由岸回转白日丽兰薄原緑静如洗啸台既清峻行窝更幽缅慨念昔时人瞻望泪已薜荔夕揺曵萝迳复谁践碑板半磨灭石门积苔藓代异道岂隔事迈迹空显独采石门秀眷此何由展逝鹄无卑音濳虬厌汚浅旷哉古今意难与世人辩  

德安趋浔阳  

始征晨风息云流日色展登陆艰且涩厉涧一何缅维时仲秋交飒飒林飇卷緑竹垂我车丹花映行幰冐峦惟有松绣石尽成藓攀搴虽多悦亘顿乃劳倦日中迫庐岳蹊径愈回蹇云涌连遥崿雨暗失近巘奔崩万壑防崄絶一迳转遽讵川梁没幸遇石瀬浅道以习坎利用待既济显介石谅益固巨川岂遂昡谁哉能豫谋随寓期可遣  

宿圆通寺  

晓发蒲亭邑暮投石耳峯仆夫困霑濡山雨犹响松兹壑况罙阻顾望惟溟蒙幽岩托层房豁然临候江竹脩苞北基岩峭垂南窗俯观袅户萝仰聆走檐淙挹此暂足遣逖想情难降陶公有遗坟黄子留孤踪通止良固殊羁防谁为悰坐闻吟猿暝秪令归思忡  

卧龙潭  

出逰青天磵遂至卧龙潭重岑上无极白日蔽寒岚巉峭讵能歩崄絶谁可探历石诚巍倨扪壑惊谺谽我行値秋季霜藟揺匡南午攀日忽夕足倦情愈酣雷瀑响岩涧孤花媚澄涵抚景悟命意循迹想名庵庵废人踪絶岩剥文半灭世异坦道塞慨兹忍能説  

白鹿洞徧览名迹  

情高忽凌厉歩徤轻巉缅葛弱亦须扪崖滑每独践渉清爱重屡探阻遗惊始兹陟五峯遂憇松下巘岩桂纷始华石耳翠可卷追想白鹿迹伊人竟何遣触端绪自萦薜荔况在眼慨叹意莫置顾望日已晚夕湖浴岑峭流光灭兰坂命酒写幽独鸣琴且游衍  

始至白鹿洞  

旷哉超世志缅邈平生思郁壹眷名迹久注匡山陲南渉枉嘉命果谐夙所期仲秋岩壑清宫馆复在兹白石激寒湍岩萝袅空基黯伤逝者往密惭来者追性同道岂隔途异理空悲兴言怀昔贤日竟眺前岐榛荒徒郁纡林崦一何罙感情匪哀叹聊咏昭言垂  

庐山秋夕  

山壑寒气早日夕风色紧火流桂将歇霜至蕙草陨蟋蟀集涧馆禾黍被疆畛感物忧自攒排遣情讵忍年徂身与衰时弃世所哂踌躇夜不寐起坐万念轸崖倾月西流嶂曙松犹隐噭噭露猿啼行行采方菌  

落星石  

千江势欲倒蠡门支孤屿辉辉云崖映汹汹湍瀬注霜水落丈余石角露龃龉探竒犯崄渉停旄挈贤侣搴裳入松寺倚竹望风渚崩奔乱帆下蔽曳波鸟举秋空澹眀澄浮山互吞吐灵根合道蕴矌荡豁褊阻贞非亚砥柱险可并灔滪不闻永嘉胜秪因谢公许  

泛左蠡  

辞山意不悦水泛暂可乐微风逗帆席日镜展光耀扬歌荡溟昧鼓枻极窈窕指顾异晨暮俯仰改观眺出没湖中山明灭海上峤素轻左蠡险今觊石壁峭谢屐久己芜陶矶寂谁钓解吟松门咏令人发悲啸  

赴怀玉山作  

始临清溪寺不谓兹路艰﨑岖逾南岭转见山郁盘重隂起北谷冻雨响前峦志定迈孰御勇往竟孤攀挽葛接悬架木凌飞湍律律岩壑变飒飒岚风寒隔港望絶岫亭亭己云端  

薛家楼宴  

闲逰北城隅俯视清江郭洪川带名都形势自相错楼观蔼郁郁街巷纷以漠北城良巳高况陟城上閤轻裳拂倒景飞槛聆天乐夕山一何苍夏潦弥井络冲风激回流云骇难泊暗观逝者危遂悟居者乐慷慨亮易感扪心果谁恶夷险非我为弹劒且尽酌  

曲江亭閤丰城县  

缆舟金华潭遂陟冈上閤蹊径阻纡郁岩水光参错夏林一河清余雨淅未落高览景自异况値晚霁廓夕日明锦湍归云拥华薄近日山聿苍逺岭复岑崿旷荡感遇寓俛仰叹今昨不见徃者悲秪觌来者乐顾瞻大江流愈恨代谢速源涌竟谁御谦守谅能曲所贵遗荣名覩义愿有朂  

武阳抵进贤  

大宇流化生情互隂朗积霖夜犹注寒阳朝遽上肃肃晦色敛晶晶川水广枫林一何赤沙屿鸿竞徃渉河历纡郁登岭暂停鞅抚江信萦带钟陵气宏敞荆俗杂浇厚徴赋则邦壤佩刀岂民性剪戮叹幽枉  

广狱成还南昌候了  

一淹经六旬扬舲复焉极脱然难靡由事事嘉可即依依春功奏朗朗维夏逼故兹波与岭触目异前昔逸云散归雨川水浩崩溢挂帆趂风溜览防凑悲怿昨犹罝中兎今为顽林翼邈言念先古展矣我心获  

二  

直木防见伐兹言岂我欺若华耀四海孤邈畴见知庄鹍运池溟举翼九天垂风积茍不厚中路将安期叹息竟何语俛视川波驰溢霖骛洪涛千载固厥时燕石一何珍有骥不自持野飇激灵襟逝言惋长岐  

三  

时至鲜枯林朱兰被长坂临峤觌贤迹停楫暂游衍灵雨吐葛花桕叶已复展佳哉溪上邑流峙亘而缅岑岑徐岩秀飞泉洒丹巘岩亭交景风裾带时自卷居高乃虑孤渉历悟攸遣枚枚三陆宫千秋竟兹显  

四  

昔游东山日览古肇新宫徐令实经营弦诵溢其中阅兹奄三年离滞心莫同我舟非不维奈此西逝风乃子胡德余于迈逺从公朝旦发龙津暮栖依瑞洪湖山没如拳波途浩难穷伫瞻有深怀贻謡勒坚崇  

功德寺  

宣宗昔行幸游戯玉泉傍立宇表嶻开池芰荷香波楼递蹙沓风松奏笙簧百灵具来朝落日锦帆张万乗雷霆动千岩灭流光绮绣错展转翠旗杳低昻法眷撞钟鼓宫女拭御籹笙镛沸两序星斗宿岩廊至尊奉太后国事付三杨六军各宴眠百官守旧章廵非瑶水逺迹岂玉防荒呜呼百年来回首一慨伤凤腾赤霄暮龙归境茫茫山风撼网户紫殿生夜霜退朝値休沭我行暂翺翔娟娟登防林惨惨度石梁废道哀湍写松柏间成行啓钥肃览历过位増悲凉积久洒扫缺乳鸽鸣膳堂旧时瑠璃井倒树如人长神已佐上帝教犹托空王铃磬飒鸣戞晨昬礼相将盘逰非圣理操纵在先皇愿今朝廷上不改旧纪纲  

吕公洞  

厓相豁一门怪石相撑拄谽谺自吞呷白昼亦风雨隂防泛清泉绩苔防钟乳往闻茅山胜夙慕华阳主路遐限往倐历十寒暑经亘骋心目小憇偕道侣兹洞虽人境固足托茅宇愓然忽内咎我何恋簮组  

香山寺  

万山突而止两崖南北抱凿翠置殿榭级石上穹昊高卑各称妙曲尽结搆巧有泉如线缕盘转出松杪嗜竒忘登顿縁危肆探讨险絶逼牛斗萧飒若风岛夜宿来青轩天色碧可扫湖沙静莽莽海月白皓皓想当邦邑初此地只蒿草绮丽仡谁凿岩壑门相袅但防全盛时民力为兹蒿  

平坡寺  

西山万佛宇兰若舒锦绣平坡凭风逈突出众山右宫阁因岩坳面势巧相就百里见瑠璃嶻嵲戴云搆朋游探絶迹杪秋历羣岫得此目力展恍疑出氛囿仰防北斗逼俯恐东海溜雄压香山丽阔掩望湖秀落木响岩牖寒岚染衣袖延缅古今并伫立悲慨凑盛叶虑反始危基有倾仆千载谁复临逆想蓬蒿茂  

天马  

天马从西来汗血何历历天子顾之笑置在黄金枥呜呼神骏骨草豆日萧瑟瘦骼突硉兀衔辔挂在壁白日涕至地青云志抛掷朝望碣石津夕盻流沙碛犹能肆横行倘君赐鞭策  

古意  

有鸟何方来哀鸣向西北我欲防此鸟天路且棘悠悠浮云行照我暮顔色丈夫重几微男儿死邦国长鲸一奔逃万网不可得平生反掌志对此空叹息亭亭特生杜道傍皖其实孤桐对良材弃掷处遐域而余竟焉徃呜呼泪沾臆  

遣兴二首  

金陵固丽地幽蓟亦名城皇天作南邦北斗开瑶京万国梯航入宫殿造泰清大哉帝王居海岳自环萦禹功肇胼胝汤也勤四征煌煌肯搆训圣人垂其情  

二  

四海为我土九夷尽来王贡琛至北户北至谷阳我祖秉天钺血战开其疆当时受命佐一一皆忠良喷薄倚日月万古瞻腾翔乗运虽有时盛业当自强  

嵗暮  

轩坐意悄悄感此嵗年暮一气有肃杀昊天纵霜露衰容揺万物日月立复度赤骥初长成自谓中君御扬鞭过都市万马不敢歩天寒草萧瑟侧塞在中路良辰不再至我发忽已素不见古贤达尽被名所误沈吟惜蟋蟀延伫羡鸥鹭终然托逺适余者岂足顾  

十六夜  

四海蒸为云三夜皆天风他方纵有月不照长安中长安十二楼户牖凿玲珑贵家金张徒高宴开帡幪华烛代眀月何必光遂通夕露久已晞懽娱良未终迫塞谅有殊盛衰宁见同悠扬云中魄既满还自穷鬼神恶盈逾天道怀其公  

小至  

日为众阳宗来徃成谢代来之生万物徃以告成嵗亭亭羲和驾建此南飞斾双龙服偃蹇流云翼其外和风卷冻雾重隂飒无頼枢知化工斡防与天意防大君肃嘉礼君子幸亨迈谁能助新阳为我激灵籁  

赠徐子  

偃王世芜没石麟亦埋翳徐子发东吴英论有余地龙逰沧海阻日出浮云蔽呜呼献玉士竟洒荆山涕光掩明珠弃宠夺西施废古来共如此不独君遭际余本澹荡人倾葢托莫契酣歌继旦暮醉酒无隂霁各为征蓬散吾岂抱系旧时南阳宅回首成迢递蹈海有夙期与子自兹逝  

七夕遇秦子咏赠  

皎皎河汉月照我西南楼七夕逺宾集置酒城东陬展席对双星盈盈隔中流艳艳靓籹女欲济无方舟神爽即易合茫昧竟难求眀眀君子德寡妁谁为仇岂无采唐约失身良见尤人心信龃龉世事良悠悠不见古时人皓首犹公侯葵藿不饿死富贵安可谋愿絷场下驹尽我盘中羞我今为秦声子也当吴讴酣歌达清曙临分赠吴钩  

与殷明府期嵩少诸山不果十四韵  

旅寓限崩迫骚屑隘烦务向来嵩少约屈指谓旦暮岂惟攀时彦兼欲展秋歩仆夫戒衣粮车马亦充数胡然泥行迈遂此叹乖迃峨峨云中阻尔独何故伫瞻风峤突侧耳石泉注夜来逍遥梦忽落嵩山树累垂松猿噭澹沲岩姿露存以超彷佛醒若渉顚遽彼美何许兹端怆难屡采蕙忌及晚我疾畏晨露烟萝四时嘉春服易为具河阳羣葩发振策冀有遇  

乙丑除夕追徃愤五百字  

忆昔蕤宾初皇疾辍临仗维日白气亘黒风复排踼俄传天柱折忽若慈母防帝本尧舜姿未履转清伉敛袵接耆硕高出文景上两宫悦孝子九庙歆流鬯毅然整六师霹雳无前向犬羊遁朔漠鲸鲵蛰溟涨困冲不凝夀日表空殊相蜿蜿湖中龙一夕防惊浪回首哭苍梧魂断湘南瘴念昨下明纶臣也诚无状誓死呌阊阖伸颈甘碪盎梁窦势如灼汉廷色惆怅皇乃西园逰召彼侍供张从容悲酒间似让还非让未剖青锁封已下金鸡放臣某讵足惜统体关衰王历数古明辟圣节畴能尚逝欲碎臣骨吁帝不得迋攀髯眇莫及痛哭桥山葬玉光动前星朱符阐灵贶主器难久虚勉起答羣望金木歘为崇太白昼相抗羯胡敢余侮吾徒尽乗障呜呼榆台役弃我六千壮踉跄战士骨躐趿将军韔二坚固轻率腐尸亦云当所恨国威辱北鄙气凄怆钲鼓疑皇情可以慰宸况凄凄建未月临门遣征将统袴作元戎京军本浮宕翻使沿边卒束手遭棰掠揭云中城谁复扼其吭胡来风雨声胡去横拍唱千村与万落人烟莽荡荡婴儿贯高槊志妇经衣桁狐狸呌破垒落日悄苍莽此軰诚防窃反覆亦难量骐骥驾盐车虚名防肮脏世岂乏颇牧贱或执鞭杖琐琐登坛子饱之则飞飏吁此良太枉国慨何由畅水旱而秋雷隂阳迭骄亢皇天虽至公视之但坱坱臣当历服始谬进大夫行退朝实愤切欲吐畏官谤武王秉黄钺师事太公望列圣搆梁楝驾驭亦英匠先帝升遐日临榻召三相  

田居左生偕二李见过  

习宦非我长官久计转拙遭斥还田庐获与初念协树萟良有期农事固堪悦飘飘縁原风晶晶眀川月披襟恣吾适既夏不知热回思行役日寒暑靡得辍踈懒古虽鄙任性亦可悦膏畴矧丰蔚积潦复凄冽白日皎在兹停云静如结为谢二三子努力慰衰劣  

二  

去官今七暑渐与农务亲随宜谙土性言话羣野人时或遡微风行歌响空椿先民邈何攀慨然伤我辰慨伤遹谁知所有二三宾文论日徃来炯炯高义伸炎雨回众姿凉飇起脩畛兀然林木下日入忘归轮蝉夕益聒去鸟一何频野行畏多露无使侵衣巾  

城南别业夏集  

荷锄侈高咏濯缨肆佳吟畴知稼穑场乃尔蒹葭侵歩风逾曾堤徙筵趂重隂于情既有托嘱寓良自深逶迤波上云征征草间禽陗台信已古巍城方肇今验物果足遣杯干聊复斟  

十二月朔  

积隂凌紫极雾暗三辰黄龙游帝畤万乗若浮云六蚪何蚴蟉杂沓走天神明王熈庻载至敬达郊禋玉辇亲牛豕重瞳注鹿羣精诚先百物咸德届牺人扬銮回御道九宇冀阳春  

夏歌  

积潦溢广泽炎云翳崇台玉阶履綦絶紫殿生莓苔萤流踈竹静风动绤帏开佳期怅千里竟夕以徘徊  

湘妃怨  

采兰湘北沚搴木澧南寻渌水含瑶彩微风托玉音云起苍梧夕日落洞庭隂不知篁竹苦惟见泪斑深  

出塞曲  

单于防边城汉将列长营旌旗蔽山谷钲鼓昼夜鸣乗我浮云骑彀我明月弓竒兵左右出长驱向雪中彭彭阵结虎飒飒劒浮虹一战臯兰灭再战沙漠空归来献天子长揖不言功  

漳津夕眺  

扬铃乱北渚靡葢望西陵帐殿牛羊下歌防麋鹿升日夕松柏路萧萧响风树连沙改故浦空山没苍戌徘徊望覇气邺城在何处  

吕仙祠  

孤游逄吕迹永逝感卢生眷彼炊粱术契我遗世情苍山故国道落日邯郸城隂隂祠宇夕宛宛曲池清不见金芝侣谁闻朱鳯声田鼯穴桂壁野葛蔓松楹宁知徃来者不是寐中行  

三日河上宴集  

触霁迈芳坰脩祓临长泊虽非曲觞饮聊异秉简戏波延拾翠舸防匝寻青骑羽爵恋驰景鸾箫剧春思羣謡狎鳬雁抚适懽同志亦以扩凡超流连岂吾事  

咏乐溪  

濯足荒溪口延望大江浔石树环碧防泉潭生翠隂经亘渉清涟沿洄登素岑日暮樵响絶但闻山水音鸿雁遵渚飞麋鹿聚空林而子岂不乐其如兼善心  

游寺  

褊心传軰寡幽境每苔歩悬郁倚磴歇冯孤眺逈屡洞塔隂古宇芬萝袅澄树伫观野禽哺此外岂吾虑  

升天行  

市居苦烦溽陆着怀清波缅思溪壑侧丹崖卷曾阿仙人桂树下窈窕攀清萝我独尘歊内营营欲如何  

春逰篇  

古台悲帝子歌吹余春愁草緑夷梁野云浮河海流击壶咏四泽鼓钟眺三洲攀条已无那驾言谁倦逰  

正德四年七夕上方寺作  

逸人厌嚣俗达士乐闲胜乃兹城中林而非车马径积雨豁新霁云石掩秋映微阳下孤塔潦水夹眀镜已凝尘寰隔况覩运方净岂惟慕眞觉亦以叩铨证蝉共西夕浮云本无定  

戊寅早春上方寺  

逾年罔渉兹过之门巷疑匪畏霜露辰肯与春事期径兰芊故丛苑松发新蕤陟邱念废居升危眺回漪抱以幽旷豁情縁凄怆移惊风递虚塔振振空廊悲得遣复安较劳生良尔嗤  

夕集上方寺辛巳春  

晨飇奋以厉夕林回晏温郊逰怅伊阻驾言乃松门春湖静瑶宇塔萝袅清樽遥睇被原草近搴临水荪花雨时自落法云凝复奔淹畱迟寳月破此人径昬  

山中  

山中雨乍歇一夜瑶草长风吹翠岩竹下应石瀬响时来展书坐悠悠絶尘想  

置薪  

读书古木隂置薪倚其根露零石径滑云起溪日昬白虎起巍观金马开高门君自薄簪绂难称国未恩  

九潭诗  

岧岧千仞岭下有百尺潭夕风起微澜浟浟动晴岚俯之鉴我心伫翫云波涵流蕤飏寒清跃鱼手可探蹊暝樵响歇猿鸟来相叅寄语泥中物长蟠恐未堪  

登东城楼晚下楼作赠同逰数子  

登高散凉目隤然日云暮逃暑良巳厌恋景复延顾旷野起暝色层閸合昬雾眷言楼中客共此城上歩蚊虫扑面防蝙蝠时自度二仪但莽莽一气黯廻互昼夜本定理明晦非难悟日入各言息钟鸣复驰骛崒宋帝閤突兀信陵墓徃似宿沙禽来如缀花露徙倚千仞梯长謡发悲愫  

寄赠端溪子  

叹凤世已逺悲麟竟何为兰蕙秘幽岩萧艾盈路岐君子抱明德伤也谁复知随流非我心特立乃见疑亭亭南山松匪无霜霰推寒蕤但不改孤贞常自持  

二  

智者尚高契达人慕希声矌世有相感同时怅难并烈风起朔百卉忽以零登高望所思慨然念徂征鸿雁序翅飞麋鹿呦呦鸣为言明馨子盍簪终有成  

赠苍谷子  

云翳白日积隂何漫漫风气日以凄泥雨常不干漂箨委川涂百卉良可叹览物怀伊人抚时悲凉寒忧来如乱丝理之棼无端为霜念逝鹄多露怨芳兰所嗟声影隔匪惧馨香残徒把瑶华音长謡望林峦  

赠青石子二首  

高乌有违羣离兽多悲音懿彼婉娈子怅然分此襟朝发南河隅夕暮乃北岑云既无极黄波浩且深君其四海翔无言还旧林  

二  

季秋凋羣木寒潦滥中轨笳鼓济方舟轩车匝河涘攀德惜遥迈怅分睇驰晷采兰徒情结把菊为谁美愿子厚衣襦霜露自兹始  

赠魏子二首  

霖潦久乃歇晨兴送还辀野寒泥淖盛念兹途路脩人生茍相许岂必曾绸缪踟蹰东路岐赠子双吴钩  

二  

八月浙潮满念子鼓南楫海月团防山下江叶里闾多宴娱仕宦有荣业早甲北向辕昼日望三接  

寺游别熊子二首  

天地固常尔遇之情不同但防揺夏树何似飞秋蓬古来怨离人岂必穷与通黙黙两无语坐披琳殿风  

二  

夕风起凉閤入耳松摵摵当此佳胜区谁忍遽离析檐鹳戞戞鸣萝翠满衣席异时冠葢场倘忆幽赏迹  

甲申中秋寄阳眀子  

风林秋色静独坐上清月眷兹千里共眇焉望吴越窈窕阳眀洞律兀芙蓉阙可望不可即江涛滚山雪  

初秋上方寺别程生  

胜地亮常尔佳士难屡并未穷结驷逰遽复扬帆行古林郁城隅石门敞幽清趂风选浓防布席觞羣英竹凉时自来残暑骄未平戒饮今二朞为子杯一倾义投不在故迹逺心自荣念兹徘徊意时哉树嘉名  

赠郑生二首  

杪秋木叶脱霜露告成嵗驱车遡寒郊触物念征迈戒舟有戒日维驹阻心爱所幸旦暮留前途或风瀬  

二  

伊予解组归汝也美少年骏马臂两弓射猎梁王川感子重意气授之黄金鞭万里不易致悲鸣为谁前  

寄程生  

河日淡莽莽飘风但尘沙隂阳为谁争时至枯亦葩念离伤嵗穷怀音怨途賖彼美杳何许孤吟弄瑶华夜揽海门月晨吸波上霞苦心谁固知延望长自嗟浦雁回故翼汀兰茁新芽无负汴上约梁园多竒花  

庄上晚归车阻于潦渠徒歩始达于防  

暮醉各言归风起草猎猎潢潦溢中轨车至不可渉野黒径复曲鱼贯踵相蹑良惧苍耳窟重为蜥蜴怯童穉行我先沟塍负而躐世事本夷险人情有惊帖闲素轻波涛临川想维楫履坦合自咎长吟咏匏叶  

山夜  

孤月上东岫白鹤激秋唳凉风振溪壑林影防揺曵山居木深静夜气复澄霁防心向千古焉托眞契  

田园杂诗五首  

朝阳暧秋木凝露未即晞翩翩啄榴鸴自惊集复飞众穑既登载我事亦渐稀晨兴坐东牖兀然对红薇噭噭一白鹤北逝将畴依忍兹稻粱辰而汝甘长饥  

二  

大车行棘棘小车响额仄随分各有营急者稼与穑旦出在田野日入未遑息长隂下西夕萧飒起寒色云霞变彩气照我桑麻国立防劳者归露濡径不湿  

三  

野清云气满塲功亦云毕收获虽有殊大小各盈室感兹狼戾年追念忧苦日纷然嗿其馌妻子孰遑佚嵗工借寒燠人事坐劳逸萧萧原野霜何草不垂实  

四  

壮时掉尘鞅老乃即农务値兹田事终怛然感霜露原萋日以敛林华不守故严霜净游气翔鹄在天路鷃雀跃蓬蒿啄食不满嗉而余竟何言饭牛髪全素  

五  

田居亦安娱患者寡朋仇农谈或时歇仰视苍云流青衿者谁子道言即我谋开尊面圃场剥枣充盘羞物小意固勤觞既情仍留晶晶逺天色秋旸下林邱  

秋诗二首  

百卉凄以腓游行散我瞩夕风一何瑟入园乃华馥菊也纷其英脩篁积寒緑人生匪金铁荣落譬草木磬折者谁子誓死日争逐贤贵与贱愚咸云孰还复鸟雀各有安无为智者辱  

二  

北风胡雁急小禽亦南飞轻侠羣少年求伺争有为戈弹无遗木毕施在中逵百发不一获用心良足嗤黄雀堕计中鸣咷如得依白鹄举云汉览之心内悲小大有分量琐琐岂知微  

桂岩行  

白龙不识渔溪恶化为渔服遭人防黄发先生困泥阻白马小儿气挥霍道傍朽木藏蛟龙霹雳犹闻夜火红寄谢少年诸数公贫贱岂必皆愚防桂岩紫芝春尽发骑驴且觅商山翁  

夜行歌  

月轮未安光已皎我行夜出夷梁道力疲足酸堤上坐黄孤怒立啼向我宋家宫殿尽瓦砾陂湖烧盐焰婀娜忽忆东京全盛时月行对此谁能那  

古白杨行  

百泉东防三古杨下枝扫拂书院墙上枝瑟飒干穹苍空山野隂雷雨黒柯榦防防动山壁剪伐难为栋梁用盘踞翻逃斧斤厄但见白日悲风发宁知六月撑霜雪烟色惨怆精灵聚孤根倔彊源泉裂忆昨访古憇其下居人不敢留车马落箨尚禁牛羊食汚秽颇遭县官打丞相古柏霹雳碎将军大树空萧洒冈头石路莎草长孙邵李许同一堂春风漂泊予到此不见古人惟古杨古杨萧萧暮流急波翻浪倒蛟龙泣卫女幽忧拾锦花逋臣寂莫愁难立君不见太行羊肠莫比数上有毒蛇下猛虎樵斤猎火不虚日桂柏椅桐气凄苦呜呼杨兮杨兮尔何盘根防兹土  

泉上杂歌  

游子乐逰复长叹临深坐歌白石烂石泉漠漠常东流我今胡为坐泉头渚花防防野隂薄谿日杲杲苍云愁君不见古来争战地山寒雪暮风飕飕  

二  

美人被服貂防防春日游行春水曲緑萝无烟山雪暝扣石长歌叹幽独拨剌红鳞锦湍防我欲钓之且复休金盘玉箸在何许为尔临渊泪如雨  

大梁城西门行  

水门堤口双柏树种之何年不记数风飡雨蚀生气微枝叶半周委官路乌鸦蝼蚁复啄食我行见之泪如注古来根本忌先拨呜呼柰此栋梁具及今可为当谁语半夜吞声向北去  

寳刀篇  

我有吴王双寳刀龙鳞雪花烂照地奉君清宴可君意佩之十年不曽离黄金鞶带白玉钩出入魍魉魑魅愁功高见疑反遭怒此物抛掷今两秋丈夫生世轗轲亦如此终日戚戚何为尔  

思归引  

疾风吹寒破南极冻雨濈濈山树黒天昬嵗暮百忧并中夜悲歌泪沾臆起视众星白烂烂我今胡为在长安思归路阻多苦寒嗷嗷何防失羣雁翅湿高飞嗟汝难  

归来行  

天下儒冠岂尽误迂谬弃捐仍道路九月江山冻烟雾百年裘马冲霜露穷达自知休怨天归来且种东陵田齿过四九巳不小钓鱼猎兎亦得饱  

解酋行  

都昌县南干沙上射雁者谁三五羣氊防红裘黄战裠云是解酋官逹军沙下北风吹舰旗边军欢喜家军悲朝廷日夜望俘至雪冻酋船犹住兹县官逃走驿官啼要钱勒酒仍要鸡姚源遗孽尚反覆尔曹不得夸辽西  

余干行  

荒滨鹘立夕啼鹕春行缘防竹木枯黄蒿破屋走白狐东至信州西鄱湖男儿输粟妇刈刍问谁为此军前须去年氷雪十丈余凋瘁至今犹未苏姚源带甲巳数万岩淤莫展金仆姑近闻杀官兵复北道路諠传真有无安能飞刀取贼颅貂裘白马还京都  

襄阳歌  

烈风夜行岘山道天隂城空鬼鸣啸蒹葭委折波涛白通济桥头老鸧呌人言黄昬虎抟牛牛虎两伤归各忧万全岂尔能前谋不如置之寛且休君不见百足之虫光如虹雷火烧死枯树中  

二  

襄阳山势何所似东如翥凤西虎蹲墓堆累累不空地于中岂少英雄魂大堤先前花艶时朱楼细桞黄金羁但防旧园歌舞处掘发金钗知是谁君今有酒不能饮恨不驷马轩车驰纵及金张许史将焉为身后埋没蒿草畴见知  

久雨柬黄子  

微晴见月月仰瓦城中水淹雨犹下郊园浃旬不一出不畏冲泥畏没马苔藓自上匡氏壁蓬蒿日深仲蔚舎人言甲子船入市幸君豫问龙舟者  

上元访杜錬师  

宣皇昔时乗八风御龙逰戏行烟空马前两两侍玉女别馆多在蓬莱宫朝天宫中旧时殿楼台昼锁无人见瑠璃井塌青苔满松柏森森月如练呜呼往事难具陈灯火如山又一春北斗坛西访隐沦我师黄衫白防巾坐我更致西楼宾玉杯防灔赤玛瑙织罽四角银麒麟酒肉山堆满堂醉仙厨徃徃来八珍孝宗之朝五眞人师也磊落当其伦自言召见亲赐食曽把册书献紫宸如今寂莫防春色银鱼玉带无消息岂惟鱼带无消息欲语吞声泪沾臆劝师对此莫酸辛世间万事如转轮且将芝草供生计聊与烟霞作主人月偏彩云当牖生旋呼两童吹玉笙闻师妙得逡巡术百壶倒尽还须倾古来仙子向谁在饮者翻垂千载名名垂千载亦区区酒阑灯昬夜复徂不见泰陵草已宿春生树啼双老乌此时亦应羣帝趋金灯翠旗光有无  

奉送大司马刘公归东山草堂歌  

东山有草堂缥缈云峤孤前对祝融峯下瞰巴陵湖眀公昔时此堂居麋鹿熊豕当窗趋洞庭日落风浪涌倒影射堂堂欲动惨淡谁闻紫芝曲独善不救苍生哭先帝亲裁五色诏老臣曽受三朝禄此时边徼多战声曵履谒帝登承明谢安笑却淮淝敌魏相坐测单于兵九重移榻数召见夹城日高未下殿英谋密语人不知左右微闻至尊羡自从龙去不可攀公亦卧病思东山湘娥含笑倚竹立山鬼窈窕堂之侧上书苦死只欲归圣防优容意凄恻内府盘螭缕金织赐出倾朝皆动色白金之铤红票记寳钞生硬雅翎黒崇文城门水云白是日观者途路塞城中冠葢尽追送尘埃不见长安陌人生富贵岂有极男儿要在能死国不尔抽身早亦得君不见汉二防千载想慕传畵图即如草堂何处无禄食腼窃胡为乎乃知我公眞丈夫呜呼乃知我公眞丈夫  

七歌寿范郎中渊  

我闻桂阳江上峰平地突出七芙蓉三峯岧嵉如列防四峯袅袅翔飞龙孤水东来走其下上岩下岩惟古松有时云雾满四壑洞中仙侣时相逢使君磊落中行后家傍前峯对江口暗想精灵盘礴初岳降生申理或有平生气与苍壁高落笔烟霞常在手六载为郎不爱身五十生儿将白首湘南新鲊红胜玉燕京高防多名酒嵗嵗登堂娱笑歌歌我七峰为尔寿  

送人还关中  

君不见刘毅贫时一掷常百万君不见唐时郑虔道高坎凛腹无饭英雄际防各有时人生岂必皆如愿关中老翁燕蓟客昔何慷慨今何怨王通无媒畨叩关杨雄有赋何由献君归射猎南山麓得钱且学樊侯贩  

雪柬郑生  

夜来雪花如掌大无事闭门但眠卧僵牛死马非所虑天翻地裂畴能那近时好事最者谁徽州郑生差爱我瓮头春酒不余沥天眀梳洗午尚坐北风其凉二仪闭雪吹飞沙映天过老夫畏寒况无力生也乃是雄豪佐梁园之陌平若掌放兎呼鹰无不可不然骑驴学尔祖乗兴一鼔山隂柁  

送郑器  

梁园仲冬雪积阻惨惨风乱平沙树泥深马痩不得行缥缈金陵在何处青丝络酒提玉瓶强出送子城东亭旦望淮河暮江水云飞鸿雁天防防  

寄鲍宇  

愧我夷门草堂寂种菊芜秽生蓬蒿尔家华堂近江浒开花烂熳秋云高去年此日同为客今年对菊遥相忆黄山练水在何处独倚南窗望南国  

君不见赠郑庄  

君不见江上雁嗷嗷唤俦侣劲羽轻毛常趂风徃来漂泊如羇旅男儿落地既有身谁能龊龊犹妇人怀中有劒亦不贫呉下阿防君莫嗔  

送鲍滶还歙  

昔时贤达或未遇途路坎珂常固穷盐车骐骥亦抛掷人生岂得无西东君年五十犹未通江湖去住随飞鸿黄山紫阳日索寞题诗早向轩辕宫  

送鲍相如金陵  

去冬君行雪积阻相送城东念羇旅今冬相逢不逾月再别令我情更苦金陵市头酒如蜜此去酣歌与谁侣我在梁园独岑寂莫教碧草生春渚  

冯御史允中书  

凤皇不识梧桐树一落蓬蒿鸟雀欺沧洲鸿鹄长毛羽纵有云罗柰尔为昨日彬阳冯侍御临流寄我锦双鱼黄河崚嶒雪十丈过腊逢春始得书开缄不见下江舸梅花满枝空泪予  

白鹿洞别诸生  

东南自有匡庐山遂与天地増藩卫山根挿入彭蠡湖峥嵘背杀三江势地因人胜古有语于乎万物随兴废学馆林宫客不栖千岩万壑堪流涕文采昔贤今尚存讲堂寂寞对松门松门桂华秋月圆拄杖高寻万古源梅岭古色照石镜扶桑丹霞迎我轩絶顶坐歌霜月净石潭洗足芝草繁更有冠者五六人峭崕穷嶂同攀搴草行有时闻过虎旦暮时复啼清猿我今胡为公务牵蟋蟀在户难久延出山车马走相送落日遂上鄱阳船生徒绻恋集涯浒孤帆月照仍留连情深过厚亦其礼谫薄窃愧劳设贤明朝伐鼓凌浩荡五峰双劒生秋烟  

寄郑生歌  

南康烈风无时休将归船滞増烦忧空城雪理狐兎走十日冻合鼍河洲庐山只尺不得往汝在梁园独予想开缄叹恨东逰阻琅玕天姥春空长  

戏赠周纪善  

广文先生何为者十欲出门九借马只今徒歩襄水滨衰鬂漠漠常风尘凤凰在笯鸡啄食苜蓿阑干半青黒君不见楚筵醴罢暮归来甑尘妻子无顔色  

浔阳寄毛君湖口  

大江六月凉风发匡庐清波滚眀月削出万朶青芙蓉水底揺动金银阙美人盈盈坐湖县昬叩石钟曙晞髪怅望迢迢碧云合早晚扁舟向蛮越  

胡马来再赠陈子  

冬十二月胡马来白草飒飒黄云开沿边十城九城闭贺兰之山安在哉传闻清水不复守游兵早扼黄河口即防烽火入甘泉已诏将军屯细桞去年穿堑长城里万人齐出千人死陆海无毛杀气蒸五月零氷冻河水当时掘此云备胡胡人履之犹坦途闻道南侵更西下韦州固原今有无从来贵德不贵险英雄岂可轻为谟尚书号令速雷电抱玉谁敢前号呼遂令宵旰议西讨兹咎只合归吾徒我师如貔将如虎九重按劒赫斯怒惜哉尚书谢归早不覩将军报平虏  

赋得姑苏台送李推官士允  

少年何官骑白马秋日经过古台下回瞻逺虑意摵促下马行歌泪盈把猗嗟筑此谁为台千年弃土犹崔嵬屧廊娃馆瓦砾积美人白骨生青苔枯蒿虫吟莽飒飒飞云呌雁双徘徊当时金屋玉起楼岂谓台成麋鹿逰寳钿黄金里瑟瑟雨时濯出樵人収李生豪士扶风俦悲歌久抱流连忧世家各读一日过独废吴越伤春秋复思鸱夷气益奋怒目每送长涛流抉眼东门事已徃兹台再过君休上日暝烟波湖水深范归恐有同行桨  

赠郑生  

狐裘骝马谁家子徃来驰骤尘沙起右撚羽箭左把弓仰射忽堕双飞鸿野寒日昬惨惨风下马揖我立我东一箭直西贯杨树抽身上马入城去  

石峰子歌  

石峰子昔住石峰山茅堂岩壑谽谺间松孤桂丛白日静坐玩硊礧聆潺湲石峰子骖鸾觐帝今几秋狖猿哀啸鸿鹄愁顷为四岳振南州珠崕琼海毒厉収丹穴有凤鸣啾啾愿子早致仪西周经过旧山莫淹留君不见旧山头葛藟蔽翳寒泉流  

雨燕醉歌  

迅雷击城鸦欲翻黒云压天白昼昬展席叙对城南门长安大雨如倾盆我马已惜锦障泥主人况具黄金罇睥睨将将下万瀑龙蛇繙繙动高壁出门牛马不复辨炎雾毒蒸静如拭酒酣为君如意舞夕雨转急风转怒祗恐谿壑受不得海倒江翻亦难测  

石将军战场歌  

清风店南逄父老告我己巳年间事店北犹存古战场遗镞尚带勤王字忆昔防尘实惨怚反覆势如风雨至紫荆关头昼吹角杀气军声满幽朔胡儿饮马彰义门烽火夜照燕山云内有于尚书外有石将军石家官军若雷电天清野旷来酣战朝廷既失紫荆关吾民岂保清风店牵爷负子无处逃哭声震天风怒号儿女床头伏鼓角野人屋上防旌旄将军此时挺戈出杀胡不异草与蒿追北归来血洗刀白日不动苍天高万里风尘一劒扫父子英雄古来少天生李晟为社禝周之方叔今元老单于痛哭倒马关羯奴半死飞狐道处处欢声噪旗鼓家家牛羊犒王师休夸汉室嫖姚将岂説唐朝郭子仪沈吟此事六十春此地经过泪满巾黄云落日古骨白沙砾惨淡愁行人行人来折战场柳下马坐望居庸口却忆千官迎驾初千乗万骑下皇都乾坤得见中兴主日月重开再造图枭雄不数云台土杨石齐名天下无呜呼杨石今巳无安得再生此軰西备胡  

干陵歌  

九重之城双阙峙前有无字碑突兀云霄里相传翁仲化作精黄昬下山人不行蹂人田禾食牛羊强弩射之妖亦死至今剥落临道傍大者虎马小者羊问此谁者陵石立山崔嵬铜铁锢重泉银海中萦廻巢也信力何由开君不见金棺玉匣出人世蔷薇冷面飞尘埃百年枯骨且不保妇人立身何草草  

刘子有金陵之差遂便觐省  

使君昔居紫荆关日登燕峤望吴山逢人顔色郁黯黕对酒涕泗交潺湲使君南向金陵去孤帆夜拂春天树旅枕常欹月落时梦魂先到云飞处杨子江头青草斜大孤山前开杏花行人三月重回首逰子一年初到家出门烟草满芳甸凤皇台接麒麟殿游陌联翩追宿娱墨场婉防罗宾防人生意气无南北白马青袍动江色即防舣舸石头城还闻税鞅钟山侧钟山崒嵂压秦淮燕赵风云入望来芙蓉秋雁多愁思问君何日锦防回  

送仲副使赴陜西  

骢马白玉鞍长鸣下云端今朝发汴水何日到长安孝王台前雪如山垂杨扫地春风还使君面有氷霜色却带春风入汉关相思眀月楼西望古秦州河南咫尺不可见何况千山万水头西望秦州是我乡陇树秦云空断肠褰帷杖钺经行地欲寄双鱼到庆阳  

龙州歌送沈编脩使安南  

龙州南接六那溪白鹇黒猿相间啼鸟蛮滩头苦竹密伏波庙前春日西扬旌走马迎天使拥节封王壮汉仪试向殊邦观礼乐交南元是旧边陲  

汉江歌送范子之桂阳  

汉江江上鶗鴂鸣汉江游客无限情青山落日下帆影芳艸月眀闻櫂声黄鹤矶头暮云尽鹦鹉洲边春水生莫倚仲宣能作赋洞庭南接桂阳城  

题畵  

雪城隂隂气萧瑟郑生提畵来相访面顔戚促意不乐告我欲买南行舫览畵指防色惆怅雨倒江翻防层浪君不见江上簑笠翁归迟水逆忧天风  

题畵揺笔成诗  

去年得归离江州七日遂登黄鹤楼南风卷江浩呼汹豗雷欲翻鹦鹉洲七泽莽昧不入眼孤舟屈曲襄河转数月已掷檀家湖梦飞每到羊公岘岘脚山南东道楼秦川公子醉悲秋槛边班竹古犹活云石寂寞苍梧愁重华驭遥不可呌白沙黒猿疎树幽防图彷佛曽游处素壁青天汉水流  

题畵山水送人还歙  

黄山沙溪杳何许图之山水无乃是轩辕宫宰相里山人一出弥荆杞石林漠漠蹊径苔霜鹤夜悲猿啸哀红顔踪迹半湖海白头览畵思归来溪头系一舩畵师本无意宛如倦游者无复舟航事水云迤逦山云高静定方知动者劳回思少日欢娱地至今梦寐犹波涛  

九江陆还南康望东林  

匡庐山北东林寺前年八月游曽至只今马出莲道西望东林但缥缈风吹槲防猿昼啼却忆石门临虎溪旧听石瀬尚在耳雷烧碑树今应死  

杨花篇  

洛阳三月东风起杨花飞入千门里只见朝萦上苑烟那知夕逐东流水苑烟流水无休歇暖日轻盈度仙阙赵女瑶台贮防霞班娘团扇啼明月防霞眀月几沈辉陌上行人乱扑衣征夫桞塞愁防雁少妇深闺懒下机桞塞香闺万余里草色连天度陇水玉门关外雪犹飞章台树杪风先起谁家浪子千金马平眀挟弹章台下头上罗巾玳瑁簪腰间寳铗瑚把踏絮来寻卖酒家持香坐调当垆者当垆美女怨阳春笑掇杨花衬绣裀青楼薄暮难消遣白雪漫天愁杀人防防漠漠春无极此时惟有杨花色一朝风雨蘼芜烂独掺垂条三叹息  

明星篇【`正德间早起闻内教场炮喊之声作此篇也`】  

眀星出地一丈高天门沈沈鱼钥动沙堤露下玉珂寒直庐鸡唱金莲重千门万户晓钟发眀星渐高河渐没灿烂疑侵翔凤楼依稀故抱飞龙阙凤楼龙阙带曽城翠辇朱衣夜夜行黄昬竞奏催花宴天明犹听打毬声兰烟桂火煇如日眀星迢迢照不入百子池头青草生长信宫中紫苔集草色苔香秋复春此日乗槎若门津眀星晓落宵还见白发黄金愁杀人  

汉京篇  

汉京临帝极复道众星罗烟花开甸服锦绣列山河山河自古称佳丽城中半是王侯第峻閤重楼夹道悬云房露殿森亏蔽牧豚卖珠登要津樊侯亦是鼓刀人时来叱咤生风雨奄见吹嘘走鬼神平津结兄葢侯弟杯酒相防何意气执鞭尽是虎贲郞守门不说长安尉长安烽火入边城挺劒辞君万里行去日千官遮马饯归来天子降阶迎朱弓尚抱流沙月寳铗常飞瀚海星不分燕然先勒石眞敎麟阁后标名岂如盛满多仇忌可惜荣华如梦寐地宅田园夺与人丹书鐡劵成何事霍氏门墙狐夜号魏其池馆长蓬蒿三千劒客今谁在十二珠楼空复高后车不戒前车覆又破黄金买金谷洛阳亭榭与山齐北邙车马如云逐隂郭豪华眞可怜云台将相珥貂连当时却怪桐江叟独着羊裘伴帝眠  

七夕赠王昌程诰  

橘酒椒羊召朋侣拟向今宵防牛女雨来飒飒枫林秋张灯促燕开东楼王侯既驾鐡马立前驱北首旌旗湿程生买棹亦欲归长江南望云飞飞人生去住料岂得一日同欢有南北君不见双星一水意脉脉转眼隂晴不可测且倒金尊浇胸臆  

钤山堂歌  

先生昔随豹住丹壑防蒙日烟雾先生今与赤龙飞南望碧山空翠微茅堂苍苍云气入囊琴锁戸隂隂湿沚兰沙温春鸟暮庭松月清夜鹤立君不见山下石峞千尺矶经年不钓苔成衣玉璜羊裘各有分可问王孙归不归  

洛阳道  

桃花马金络头白面郞紫貂裘三月洛阳道垂桞防清沟沟水东流不记春花开花落几回新东风日暮杨花起愁杀高楼独倚人  

野田黄雀行  

鹑奔奔鹊僵僵来逢野田雀相逐过南疆北地苦霜雪南地多稻粱人生美食被绮衣不及鸿雁能高飞鸿雁下天遭罗网不食奈尔黄雀何  

苦寒行  

太行之山何崔嵬天寒谿谷禽兽饥黄熊赤罴力相食翠衿绣翼徒南飞啄食饮泉百意足野田穉子苦无衣张罗挂毕伺鸟雀口作雌雄鸣且悲鹌鹑小鸟鼓翅落鼎食之家意不乐顿箸待尔登品错奏应钟开堂氊帏锦幄冬夜长微禽效体樽爼光秃鹙鴐鹳当檐翔  

结交行  

昔时韩生有艶妻其君使筑青陵台南山有鸟不肯来乌鹊虽小禽不受鸾鳯猜以此筑台成二人葬寒灰举国见之悲且哀悲且哀断人肠坟上连理树变为两鸳鸯搤吭交颈绮翼张春风蛱蝶花飘扬君不见郦吕结交日朝为刎颈暮抛掷如此结交复何益  

梁园雪歌  

昔时燕山雪岧嶤白玉京时曵王恭氅飘飖入紫清今为梁园客独对梁园雪黄云索寞连沧海九疑望尽飞鸿絶  

嵗暮夜怀寄友  

梁客梁甫吟北风号沙林连山激湍波海气结愁隂虽持一杯酒而有万古心越鸟不巢燕代马不恋越天眀太行雪霜冻洛门月飒飒湘流深防防苍梧隔逝矣徒离忧芳兰为谁结  

酬钱水部锡山之招  

无锡钱少阳招我栖锡山江上千万峰袅袅凌江关下有震泽湖旁有泰伯湾昔时苏公慕阳羡阳山锡山对相见我独何为阻兹游西风吹心落吴甸我问钱少阳汝今在何所振辔金马门防花曲江浒徐庶竟辞刘张翰忆吴州鵞湖云屿间鸿山林树秋我今放浪黄河隅遥忆白粲心郁纡几时弹劒赋归来与尔共醉芙蓉湖  

寄钱水部  

我今在何所牧钓睢川阳子今在何所飞葢临东方高山大泽不我限胡为日夜遥相望鸿雁日南飞不寄一封书离别春草生相思秋叶疎朝防渤海云暮眺沧洲月树寒多天风相思几时歇  

十六夜  

唧唧复唧唧当户鸣促织月中何所有云是仙桂枝此桂开花复结子安得夜夜常不亏君不见梁园酒一斗钱十千昔时信陵有宾客不饮岂足称豪贤直须醉酊卧草泽明日射猎睢阳川  

戏作放歌寄别吴子【`吴名廷举字献臣`】  

惟昔少年时弹劒轻逺游出门览四海狂顾无九州献策天子赐顔色锡宴出入黄金楼扬鞭过市万马辟半醉唾骂文成侯结交尽是扶风豪片言便脱千金裘弯弓西射白龙堆归来洗刀青海头昆仑河碛不入眼拂袂乃作东南游江海汹涌浸日月岛屿蹙防混吴越匡庐小琐拳可碎鄱湖触怒踢欲裂泽中龙怪能人言喷涛吹浪昬涨天大鹏举翼四海窄笑尔弋人何慕焉东湖子君非淟涊闇穆取位之丈夫余亦岂卑卑与世而浮沈恂复共鬭非庸劣廉蔺终投万古钦攀鳞扫氛代不乏我岂复恋头上簪鹿门黄犊稳足驾商顔紫芝山固深有飞倘附秋空音  

## 石仓历代诗选卷四百四十八  

眀　曹学佺　编  

眀诗次集八十二  

李梦阳  

郊坛値雪  

凤辇连宵发鸡鸣雪满畿严随黄钺至清绕翠华飞伏谒深沾佩朝回半湿衣悬知清切地冲黙迓天威  

卧病酬边君天坛歩月见怀之作  

霁夕开芳甸祠官怅独游银潢横殿落壁月抱坛流汉畤饶烟雾秦城逼斗牛甘泉词调絶疲病若为酬  

候挽  

冬月初圆夕含悲候辇东阁门犹警跸松柏已新宫象卫悲风入龙旂白雾中有髯浑欲挽云堕鼎湖弓  

朱迁鎭  

水店回冈抱春湍滚白沙战场犹傍桞遗庙只栖鸦万古关河泪孤村日暮笳向来戎马志辛苦为中华  

岘山  

大名终不灭堕泪此山碑后进才非乏风流尔足师古堂隂汉水新路改城池回首隆中接秋云雨处垂  

冬日仁和门外作  

寂寞何王殿遗魂此径孤玉阶畨雪草野日自金铺庑暝牛羊聚林风鸟雀呼白头香火者犹防赤龙符  

二  

二塜累累接聊城复定安情哀宫独盛世异柏同残久雨石门塌新霜帷殿寒西陵时节望谁见绮罗叹  

韩文公祠  

袁州山在城韩庙倚山清冕服前朝貌文章百代名古苔犹马路春竹自莺声立望潮阳近翻翻海气征  

至黄花城  

黄花城压岑山合昼多隂坐见五陵雾来为九月霖泥生劒防涩寒重鼓鼙沈寂莫松林外那传孤雁音  

银山寺  

银山倚铁壁天外削三峯不见林中寺来闻午后钟僧徒住石屋雷雨防门松西望诸陵接雪成五色龙  

出塞  

胡蔓黄河限秦亡紫塞存碛沙浮落日塞雾宿疎墩哨马三边动烧荒百里昬将军拜金印白骨不曽论  

环县道中  

西人习鞍马而我惮孤征水抱琵琶寨山衔木鉢城褁疮新罢战挿羽又徴兵不到穷边处那知逺戍情  

诣别业  

局蹐岂吾事郊游惟独行风回疑引骑雪落故连城塔树凝先白台云曵未平感时侵嵗晚华髪暗心惊  

中湖寺  

陟崄扣岩扉疎钟鸣翠微丹崖森竹树雪壁映花飞屋冷呜泉泻山昬麋鹿归松风高壑起云卧欲沾衣  

南湖  

中湖果竒絶逾岭复南湖石磴回相倚岩泉有乍无开窗众壑积当殿一峰孤更览千林竹因怀长啸徒  

发九江  

已发南风盛须时且复停防沙延系缆竹色隐回汀行待江水稳卧防庐阜青此生谁固料湖海一浮萍  

丰安庄  

地气南逾热僧林晚暂栖云开一江去日在万山西脩竹凉风至昬鸦古木齐凭高忽洒泪清世有征鼙  

圆通寺阻雨  

岩扉隣虎穴淹坐面猴江山动云生眼风回雨入窗渐交松际响蓦鬬石间龙铃磬烟萝外高峰只自双圆通寺阻雨闻石门磵桥断水涌阻往东林  

石门雨断桥途塞虎溪遥仄想逺公室秋莲应尽飘愁猿吟雾里落叶重林腰更有天池望岩岩向碧霄  

五老  

东南涛浪吞五老古今存秀色彭湖浴诸峰庐岳尊中宵见海日南斗豁天门霜雪顔常静云烟解变魂  

再至洞院  

昔别秋色苦今逰风涧清穿石竹犹活过雨泉自生礼殿古门换钓台新路平独来谁每见云日此峰情  

折桂寺  

折桂何朝院开基分翠峰窗眀五老雪门掩半崕松泉瀑飞人面香台印虎踪千岩谁得到百里但闻钟  

团山登望  

团山当县口石壁对峰饶日静湖波敛天低岛色遥风云余霸气吴楚混前朝秋水年年落英雄恨不消  

峰  

立壁有天地浮云无古今仲冬诸客到落日乱峰隂峭峡通人过危岩把酒吟竒多防不彻昬黒更登临  

泊安仁  

官舟商泊同城近月蒙蒙戍鼓夜长击渔灯时自红乌鹊枝难稳豺狼穴易空向来论大树心切古人风  

铅山  

山水交闽越东南古县闻一峰晴冒雪两水昼蒸云石井鵞湖倚车盘鸟道分儒宫荆棘里寒叶痛纷纷  

市汊夜泊  

此夜章江月无端照独舟人生眞梗泛嵗暮且帆游腊逼寒灯焰波吞霁雪流坐吟风雁起渔笛满前洲  

丰城夜泊  

夏至北风至晚晴凉意増江船逼新月沙色乱疎灯暗桨故相拨浮阳还自蒸倚樯防劒气仍见斗间曾  

舟徃临江即事  

直防含风细中江放舸安地随帆席卷风进晚潮残霞树迎窗过晴山卷幔防遥惊双浴鹭色举向云端  

雨泊丰城  

古防花层湿隂江鸥半飞波回撼船重雨侧入帘微潭爱金华涌亭伤宝气稀二年三历此肠断北舟归  

自进贤趋抚州  

炎域霜何厉寒原木欲稀肩舆随落叶晨日上征衣仄路虬枝转北风鸿翼归东乡新血战巢破鸟犹飞  

云山渡  

渡古云山积江明日色饶霜融木更落野静路堪遥冠葢行相望干戈气未消伤心弄兵者汝业本渔樵  

玉峡驿夜泊  

暑泊无风夜江船深自凉云纎沾葛细月涌去波长古峡衔孤驿名山引玉梁前途堪跃马旦发问仙乡  

白沙驿  

沙古幽幽白江新泯泯清水衔村作国山绕驿为城万里将南徼孤槎且暮征壮心与落日的的向波明  

宜春台春望  

古州图记见今望临高台人倚楚天尽风驱湘色来密云生晓暝逺水上春雷尚有干戈泪冯轩眼倦开  

涧富岭赴安福  

三月赴安城遥攀岭路行前驱眞避虎絶壁亦啼莺周览物色换极高云气迎俯防南贑路孤舸防将征  

晓至邬子驿  

湖夜乗风过天眀见驿楼数家依独树落月隐平洲日抱越峰上江奔吴徼流姚源东水外兵甲气还浮  

仙楼  

仙楼忽欲暝钟鼓下江烟独坐一烛秉当门新月悬石寒坛近斗沙静树浮天半夜朝羣帝羽节还  

谢岩秋日始集  

百战江山在吾来草木秋孤城洞口落襄水席边流去国双王粲题岩只谢侯醉归忆山简飞兴习池头  

秋望  

蝶戏犹余药蝉吟已怯枝乾坤入汉日霜露望乡时屈子偏生楚王生不负隋晚枫江更苦莫上岘山祠  

古城春望  

隂隂日欲暮迢迢春望稀野色吹寒立林鸦逆雨归孤城还麦秀白首且花飞临路长杨嫋前朝今是非  

东陂秋泛  

久说东陂好今陪上客游绮筵开畵舫哀笛奋中流舞每低轻燕歌先起白鸥稍前休更进吾爱荻花洲  

其二  

水寺通人少松亭隔芰荷问僧舟暂舣登防客同过草木秋风入湖山晚色和返桡须痛饮前路满渔歌  

与骆子游三山陂  

库部平生友湖山百代心追思宫阙地芜没水云深连马穿芦入羣鸥坐石吟谁能堪落日莽莽古城隂  

其二  

丘壑胸应满乾坤眼独眞杨鞭指河洛立马説周秦古墓笙歌地前朝战伐尘秋风飒飒起白草正愁人  

上方寺钟楼  

台上一钟鸣登台万里平蒹葭天正逺云气暮还生饥雀喧空泽黄蒿断古城不堪临眺屡况是感秋情  

上方寺钟楼晚眺  

危阁秋登霁寒烟晚坐重长风欲动地落日故衔峰苇飐腾双鹜云拖挂一龙此怀吾不浅怪尔暮鸣钟  

城南夏望和王相国  

散歩郊南望雏鸦欵欵飞园林惟草色时序已絺衣试粉莲初腻残香楝乍稀亦思河朔饮无奈赏心违  

春日台寺  

寺僻春还丽人闲午任游行随碧草逺话为老僧留池竹暗常润龛花晚更幽塔端两巢鹤怪尔亦优游  

酬京师友人见寄  

浮云悲故国积水起鸣雷不见长安日愁登古吹台故人三月别天上一书来欲问经行处山中杜若开  

繁台饯客  

万里燕游客十年归此台只今秋色里忍为菊花来霜露凝秦望衣冠饯楚材不堪分袂苦落日一鸿哀  

答伊阳殷明府见寄  

古县垂新桞独吟酬好春琴清山在眼花碧酒随人奈此河阳令曾于汉署亲邮筒定不惜有句念沈沦  

南阳宅访徐祯卿  

东閤能留第南人暂亦居琴书迁卧内骑马到庭除残树喧巢鹊微风走壁鱼追思秉钧日冠葢烂盈闾张子抱疴避諠山寺阔别旬月作此怀寄  

楚楚张公子悲吟度嵗华弃官临野寺服习向山家石髓遇不识黄精春始花洞中日月秘强食胜丹砂  

得何子过湖南消息  

及遇荆门信洞庭秋巳凄湘江饶苦竹几聼鹧鸪啼马援留铜柱王褒祀碧鸡向南冲瘴疠药物去曽携  

秋雨访李錬师  

便静寻丹侣飞梁度赤城洞花含雨落阶鹤下松迎云雾生仙袂秋寒咽凤笙余情曽浩荡先品歩虚声  

延庆观访陈州王君  

珠閤晴逾丽仙林午自和我来驱独马笑尔溺双鵞腊雪融楼薄溪风傍竹多虽非宛邱习吾醉亦婆娑  

徙泰公方丈秋夜  

秋林风色暮游子念征衣鸿雁俱高起江山独未归月临莲室静萤傍竹林微喜对离羣友吾生本息机  

发京吕状元送出城  

旭日清霜丽关河独雁飞征蓬各自逺防面后应稀渭水萦秦塞南山绕汉畿料君乡思切只恐未能归  

答何子问讯  

仲夏辞梁地中秋出夏台醉行燕市月留滞菊花杯日暮千行泪天寒一雁来亦知张季子不为食鲈回  

贤隐寺集赠  

水落移舟稳山行酒暂随寺高垂路细林密见僧迟楼閤登临日江淮独去时不应聊驻此愈重白云思  

独对亭赠人过访  

孤亭瞰巨壑五老对衔巵日出峰烟起风凉谷树悲石泉秋听急山路晚归迟异日东南赏应深庐岳思  

发贵溪高子軰舟送  

旌旗飞近邑鼓吹送前舟礼饯诸生侍英僚并节游长风驱暝色密霰响寒洲见月帆犹进山隂恨子猷  

寄赠林都御史  

锦水啼莺起巴山春望微干戈满眼急江汉一舟归花送琴书色霜留斧钺威所伤豺虎乱公也息鸥机  

其二  

诸葛能安蜀穰苴本善兵向来优起诏畨作急流行老益丹心壮忧惟白发惊祗怜川父老涕泣挽归旌  

顾子谪全州赠之  

楚城悲逺望君去更悠悠十月逢南雁章江况北流寒沙带宿莽霜月下孤舟明发湘东路应添吊屈愁  

与樾堂子晚歩  

有伴沙行稳无云楚望深江湖席下出楼观鸟边隂共系南来迹孤帆北逝心徘徊忽复晚朗月防松林  

九日楚山太华君同登  

不入襄阳府秋山每自来那知楚峰上还共菊花杯繁落层云逈风生万壑开却思羊叔子岘首独悲哀  

帽台书院  

驻赏林红减登吟野緑围故人率尔遇时序暗中违气突芒砀断云低孟泽飞昔贤谁复此无羡酒酣归  

其二  

兴剧攀巍坐翛然俯日斜亭扶盘石树崕缀殿春花薜服宾逰幰青衿闪钓槎绸缪不欲别风野暮鸣笳  

台馆访李秀才濂  

李生梁国彦少小事沈防春日古台上独行枫树青花侵映雪壁鸟下草亭野阔防无际浮云似洞庭  

柬黄子  

约隐情非饰今归悔即迟田园荒欲尽亲旧半相疑杯酒惟黄子儒门是白睂可能东郭桞日徃聼黄鹂  

酬唐礼部见寄  

万事终年懒诸人近日疎不忘惟墨客愿见有音书倚伏休询鵩生涯且钓鱼问竒终缺酒不是草居  

其二  

蹈虎防贫达攀龙几奋飞长歌百年内惨淡万情归种竹从过槛栽桑不虑衣神交古有在莫遣北鸿稀  

送陈左使赴贵州  

万里洞庭西秋风入五溪瘴天开斧钺山驿断虹蜺水出牂牁绕城临井宿低堂间花树紫箫鼓阅雕题  

其二  

郡县收殊俗封疆许旧臣去披炎岭雾坐使瘴花春獠郡知徭赋夷官学缙绅谁期召伯树蔽芾五溪滨  

早秋监察许君见过  

五栁骢偏系三山雨乍过夏蝉犹咽竹夕露欲倾荷眷此青云客怀余白石歌相防恨易晚灯火发烟萝  

寄王赣榆  

自汝谪东县朝朝防海头书才一纸到别已十年周日就晚潮落城浮淮水流知君饶楚调激烈向清秋  

寄王子苏州  

独立望南天秋空月防圆此时一樽酒忆尔共婵娟并马游燕日孤舟去越年断肠今万里心折暮江前  

寄孟县张眀府  

同年多出宰独尔得河阳背郭围王屋开门对北邙词章前令掩桃李旧花香何日乗云起双鳬入帝乡  

月夜柬张舎  

风餐凉雨过露坐晚林幽汝对梁园月孰如金齿秋常星皆北拱颠海独西流万里清光再应怀今夜游繁台送张内史侍母还蜀同毛袁监察  

幸値高秋霁何愁蜀道难顾瞻知国念防渉为亲欢露菊沿江熟风林过栈寒故园如有梦应在五云端  

洪法寺遇乡僧  

烂熳春游处重来冬日凄风松犹故壑露叶已新蹊废井浮阳出巍阡冻雾栖逢僧话乡曲寒望转萋迷  

送郑淳入闽  

江海发春涛南浮二月舠花行浙口盛云近武夷高土布离乡贵杉鸡咤客号延平津上过珍閟匣中刀  

送田生读书上方寺  

嗜静甘违俗藏修合就僧緑移开径竹寒扫防窗藤殿阁秋隂下琴书爽气増不须匡氏壁常有玉莲灯  

月夜繁台防两监察  

路叶风交落台骢晚并行时寒物色换意逺世縁轻异国同觞地危楼片月情暝烟凭槛里汴水冻犹声  

送甥嘉之茂州次玉溪侍御韵  

雪山天地外经夏雪难消气冷三城戌光通万里桥谁言州不好汝去路宁遥纵使胡笳夕犹能梦入朝  

送赵训学满归  

六旬千里客九载一氊归路逺琴书重官贫妻子饥塞云迎老鬓河色恋征衣防有秋行伴关山新雁飞  

郊居柬竹溪子  

当春弄杯醆花落恨纷纷重来日复几飞叶满秋云寒流下雁影古戍噪鸦羣残菊犹堪把长謡独忆君  

闻吴郡黄山人将游五岳寄赠  

昨报东吴客将寻五岳游薜萝堪制服春水正冝舟二室云中峻三花烟外浮住居吾幸迩先肯到嵩邱  

元日汴上雪霁  

旭日薫江槛晴云丽竹扉檐花雪色静庭篠碧滋归嵗月高儿女行藏老蕨薇眼防人共醉椒酒不堪挥  

九日薛楼防集  

不倦登楼目遥怜秋色重枫村叠暗浦霜日抱孤峰楚越窻中地江山战后容倚栏浑不语吾欲采芙蓉  

清眀曲江亭閤  

寒食花争丽丰江栁独深此行元慷慨落日更登临浩荡五湖际风烟千里隂坐防舟楫急徒有济川心  

南康除夕  

畏途値除夕防我得投闲海雪寒城古江春碧草还星河挂岳树灯烛慰归顔窃计临家日蔷薇满旧山  

乙亥立秋  

今日秋风起连年湿病苏应时微雨歇侵晓断云徂已复寒蝉集空嗟蕙草孤歩檐惊骤健一叶下庭梧  

中秋  

汉江江上月今夕去年防尚忆岘山曲秋城波色寒故乡仍节序衰鬓且儒冠桂子眞谁种天空落未干  

九日上方寺  

赏时争上塔乗月复登台地尽中原入天空秋色来望乡畨恨雁有菊且衔杯却忆龙山帽徒増醉者哀  

至日夜雪  

至夜还深雪幽心独小堂光离夺片月寒恐妬微阳压竹宁迷翠沾梅只辨香一声何处雁翅湿且高翔  

乙酉上元上方寺  

地爱僧林僻人邀灯节游缘塍朝借马改路晚登舟春水鳬鹥满夕阳钟磬幽相留待明月箫鼓在中流  

丁亥立秋  

火多常病热残暑特相欺今日凉风至防然林竹披闻鸡每起早省稼独归迟天地萧条意何须一叶知  

古意  

内廐飞龙马君王赐玉鞭长鸣彩仗下立在紫骝先放浪缘何事飘零竟不旋如防敝帷顾万里为君前  

客散  

尊倾客自散而我卧空林五月凉风至孤村细雨隂竹萝垂野迳花草澹幽襟梦醒闻遥唱依稀楚鳯吟  

定居  

故业秦山北新居梁苑西平生一丘壑何处更安栖豹终随雾神龙或困泥向来登眺梦常绕杜陵溪  

登临  

屏迹良吾性逢辰每壮心花含向日雾桞变隔年隂行坐自芳草依栖还旧林高楼出逈絶无日不登临  

其二  

春燕不巢屋国祥徴至今孤城四战地斜日两河隂防坼陈桥断花开宋苑深河船不入渭那慰望乡心  

早春繁台  

泯泯春犹早行行赏不违栁黄沙际见草碧雪中归积水生云气孤城下夕晖谁禁台寺望北雁又将飞  

早春南郊  

正月郊南路独行吟早春氷霜犹在眼栁色暗随人直道元通蔡层山故蔽秦浪游今髪白凝望欲沾巾  

下吏  

十年三下吏此度更沾衣梁狱书难上秦庭哭未归围墙花自发锁馆燕还飞况属炎蒸积忧来不可挥  

狱夜  

檐景栖栖落台居黯黯幽防缘争果坠萤过隔衣流幸窃余光照那蠲多穴愁亦知广川子局蹐为春秋  

南征  

暑行心日烦孤马背中原地势吞淮泗山形接邓樊沿途官柳接吟夏麦秋繁赤日蒸云梦科头思故园  

野泊  

逺电眀江夜官舟野泊稀山钟天外落林火雨中微水立黄龙鬬沙霑白鹭饥平生万里志可奈梦西归  

徐汊风阻雨雪  

风急江船絶年残野色凝密云寒夜柝流霰洒舟灯四望湖天黒孤吟羁思増旁村有夫妇对火缀鱼罾  

七夕宜城野泊逢立秋  

汉江天上水牛女世间宵自动鼋鼍影谁传乌鹊桥孤城古塞月一叶楚门潮君防西流火分眀夺斗杓  

繁台归集  

万里竟何事三年违此都短墙残菊在别业古台孤冬日低檐塔霜风静野芜但防头尽白莫恡酒重沽  

早春赴鲍相之饮  

怜女一尊酒要予千古台年从碧草换暖向玉杯来海日连波动江鸿带雪回众宾无遽起吾醉欲徘徊  

早起庄上  

为农起常早每与鸡鸣期露重花偏得林深鸟自迟飞星当面过落月向人随玉佩金门外遥怜待漏时  

庄上晓归  

万动各有息吾亦念吾栖鸦翅昬犹接花蹊曲欲迷茅堂烟火外穉子竹林西自笑忙何事还家每宿鸡  

深秋独夜  

独夕偏闻雁悠悠寝复兴林堂下微月风色暗疎灯迟暮心难已悲凉气转増忧来理琴瑟肠断旧朱绳  

河上秋兴  

古有蒹葭客吾今水一方茅斋寒淰淰洲渚郁苍苍猎骑捎河雁归人竞野航霜高木叶下莫拟是潇湘  

其二  

坐送登临目晴空鸟路长秋云不近苑官树自成行河洛来天地人烟接渺茫采兰空泽里彼美在何乡  

其三  

白马瓠子口秋风汾上歌帝乡不可见千载白云多树动江帆至云前塞雁过沧洲无尽极慷慨有渔簑  

其四  

一为梁地客怨及授衣天野静寒烟白沙鸣暮雨悬飞龙过絶浦立马防长川望望苹花尽鸥行若个边  

闲居寡营忽忆关塞之游  

西崦千家落防秋五百兵山长元入塞涧曲故穿营静夜闻熊鬭黄昬报虎行昔时欢历览三度达平城  

其二  

孤蓬絶塞口匹马戍城前跨逈烟墩直缘危石栈连飞云下独石逝水入潮川旧对张军帅题诗醉菊天  

其三  

春逰临絶峤月出卧空岑蹔逐山中客常关物外心三峰藏净宇百里羡云林崕际劖高隐何时一重寻  

大道观防饮  

敞阁元无暑清林更着烟人觞金像侧马系石门前壁草侵衣冷坛花落酒鲜丹书半磨灭何处问诸天  

二  

殿阁生秋早壶觞散客迟蝉吟松露下鹤入岛云随尘世人堪醉蓬莱路竟疑羡门如可作愿与跨青鹥  

三  

与客搴瑶草开筵倚洞花盘堆白石髓觞泻赤城霞静悟隂阳转衰从髪鬓华防君有仙骨倘许授丹砂  

春宴  

老为春怜酒闲将客问花槛杨晴故雪阶药晩能霞地与歌莺啭人争舞燕斜但来须共醉莫使负韶华  

丙戌中秋召客赏之以雨多不至者  

隔年期月易一夕借光难秉烛筵非改登楼客不欢竹风秋听力松雨夜留寒天柱峰头色应还似昼防  

东园偶题  

孤亭万木里独坐一花飞老更知春色闲能到夕晖微风偏嫋蔓返照故熏衣隔院香逾好呼儿莫掩扉南庄塘水渌漫补治小舟乗兴泛绕数回  

久怀浮海意偶触济川心一艇方塘绕杳然春水深桃花能泛泛云日故隂隂还舣緑杨下畨憎黄鸟音月槐之下与程生谈亦念其夏游自去嵗  

月出槐初定风微影尚揺念离仍是夏拚坐忽分宵星斗来天近尘沙去路遥别情兼望雨白首夜频翘  

春夜雪  

独客初春夜孤城急雪时战风才白地欺月已平池数聼鸿飞乱虚愁卉发迟世无戴安道谁见剡舟移  

春雪时帝在宣府  

鸦鸣晓雨至零乱忽成花着地融难白随风弱易斜色应疑燕雀寒恐滞龙蛇塞路今休拥春风返翠华  

菊  

日丽秋霜白天清野菊黄亦知甘隐逸偏得近壶觞屡折元因醉斜簪一任狂乾坤传舎耳节赏莫思乡  

华岳二十韵  

有岳雄西土三峰挿渭川省方朝白帝分野障金天逖矣威灵赫遐哉秩望防百王开宝箓七圣演瑶篇绮殿丹青列文窗爼豆聨风云蒸大壑日月避层巅鹜举天门辟鼇呿地轴旋岩峦莽翕沓岭嶂郁緜翩猿挂仙人掌萝飞玉女泉霞雰夕的皪锦绣时相鲜葛藟揺金壁芝苓冒紫烟石膏渗复结钟乳滴犹悬右压秦胡壮南包汉邓偏徒追散马日缅忆祖龙年箭括通神戸云台秘妙筌岂惟栖鳯侣亦以遯鸿贤方士骑茅狗宫人采石莲褰帷瞻窈窕拄笏怅攀縁隂井邀雷驭阳崖起电鞭聊逰凌絶顶不为学神仙  

五月大雨省中八韵  

五月行秋令新寒夺盛温萋萋云色暝飒飒雨声奔启户凉风进临沟骤浪喧连山浮海气大陆走河源已阻金门谒疑将华屋翻夜更灯烛坐昼辍簿书烦豁霁思长劒归栖忆故园解诵愁霖作泥中非遁言  

雪台子家见杏花  

九陌春风起居庭一见花偶来吾下马先有客停车犹是轻寒日那惊烂熳霞觅诗巡独树泛酒滴高葩色故流衣袂香能染帽纱眼中俱是幻身外岂须嗟冷暖随人事行藏付物华明朝约重赏莫遣落尘沙  

赴郊观宿  

城边水色静春茅苑外莺啼拂露梢万户烟花临复道九天宫殿锁南郊霓旌夜发清溪绕彩仗晨飞碧树交身到钧天浑不解坐闻仙乐下云旓  

西坛候驾即事  

太嵗宫高接禁墙先农大纛雨相望隂隂背日朱旗闪黯黯参天翠柏长别殿炉烟清幄次虚坛草色净琴张祠官指防躬耕地田畯行瞻衮钺光  

桂殿  

桂殿芝房曙色通垂垂苑栁緑烟中桑干斜映千门月碣石长吹万里风已有金吾严御陌遥传玉辂下斋宫侍臣鹄立松隂里时倚红云望碧空  

谒陵  

本朝陵墓傍居庸闻说先皇驻六龙一自玉舆回朔漠遂令金殿锁金峯眀□衮职虽多预备物祠官岂尽供报祀独知今上切每于霜露见愁容  

象山书院同友  

晓岸霜林出并骢冬晴丹壑自含风遗祠爼豆攀縁日往事荆榛想像中半冻岩泉和雨断实连山谷暗云通搴萝更洗磨崖读迥立徘徊落叶红  

雪后朝天宫  

马上城中见雪山白云苍雾满燕关蓬莱咫尺无人到松柏黄昬有鹤还当日翠华游物外百年金殿锁人间浮尘扰扰江湖逺怅望岩栖不可攀  

春晴忆湖上  

湖上晴烟积雪春栁条湖水接芳新林莺恰恰稀逢侣岸日晖晖低向人汀芷渚兰暄自碧浴鳬飞鹭晩相亲弄移白日思鱼舸啸倚青云愧此身  

晩晴郊望  

早时鸣雨晩细微忽有返照来荆扉山禽水禽交止语桃花棃花相逐飞村村柳条弱欲断家家麦苗青不稀睡起登楼时极目出云归岫愿何违  

郊行  

二月梁园独未归防花汀柳各依依且将弱缕牵行骑莫厌繁香防客衣蝶暖风暄从自得鸟黄沙白为谁飞平生漫有怜芳兴未老能令万事稀  

时景  

梁苑桃花寒复开塞门霜雪雁飞回天涯涕泪秋偏堕嵗暮隂阳老更催无病过年游五岳不眠终夜望三台归鸿渐木终非地浊浪滔天首重回  

探春  

老去探春每怕迟酒朋棋伴日相追无心栁絮当人起有意桃花背马随台榭草蒿离乱后往来弦管古今悲幽崖尚虑残梅在玉笛丁宁莫放吹  

野园  

春来无雨风常颠野园诸花更可怜轻车快马此何日弄蘂攀条防逺天扑酒游丝低细细近人闲蝶遇娟娟眞知白日绳堪系莫使孤城入暮烟  

冬归繁台别业漫兴  

莽圹孤城此卜居宋台梁苑独行予虚名马愧千金后白首萤怜万卷余踏麦遽堪寒叶翠防梅无那腊花舒相逢莫漫嗔吾放野醉郊吟尽可书  

雪后上方寺集  

雪罢园林出碧梧上方楼殿静虚无日临旷地氷先落云破中天塔自孤烂熳此堂人醉散一双何处鹤来呼邀留更待松门月今夜同君坐玉壶  

莳植甫毕风雪遽至漫尔有作  

草树新培置药栏醉吟闲凭足心寛岂虞晨雪娟娟布无那春枝飐飐寒犹有一花当坐媚幸留双柏与人防日晴红緑应全胜为劝先生且放餐  

陶君夸其分司桃花独树余往观之赋此  

老懒今来特为花花竒亲见主人夸入门风片时时坠近酒春枝故故斜湖海一樽怜旧侣乾坤双鬓愧年华明朝许赴柴门约共醉东园万树霞  

正月四日始出赴黄子之宴南隣何仪宾以美醪助杯即席口占  

杜门常日追游少新嵗初筵独诣君幸有隣家能送酒况多宾客善论文楼台霁日斜含雪竹树和烟暮阁云入夜不归双烛秉近尊犹喜落梅芬  

陶王二君来赏牡丹  

同城何苦不同欢况复春风到牡丹香满正冝携酒问色深翻耐近灯防緑云黄雾晴长拥澹月防霜夜故寒任使羣芳妬倾国古今须让百花冠  

艮岳篇  

宋家行殿此山头千载人来水一丘到眼黄蒿元玉砌伤心锦缆有渔舟金缯社稷和戎日花石君臣弃国秋浸倚南云望南土古今龙战是中州  

潼关  

咸东天险设重关闪日旌旗虎豹闲隘地黄河吞渭水炎天白雪压秦山旧京想像千官入余恨逡巡六国还满眼非无弃繻者寄言军吏莫嗔顔  

榆林城  

旌干嫋嫋动城隅十万连营祗为胡不见坐销青海箭尽言能挽绣蝥弧白金兽锦非难锡铁劵貂珰莫浪图昨夜照天传炮火过河新驻五单于  

出塞  

黄河白草莽萧萧青海银州杀气遥关塞岂无秦日月将军独数汉嫖姚徃来饮马时寻窟弓箭行人日在腰晨发灵州更西望贺兰千嶂果云霄  

出辉县城望石门山其上有仙潭玉鲤  

明星欲落开县城千峰万峰初雪晴源泉乱石涓涓溢削壁孤云袅袅生估客深穿猛虎窟樵夫习傍翠岩行仙门屹立三潭水玉鲤空悬一线情  

贤隐寺【`在信阳州`】  

谷寺鸣钟午未深眈幽特与伴相寻行穿树杪楼台见坐傍山腰紫翠沈独响涧泉传石窦并飞梁燕入松隂徘徊自笑三江客伫望谁知万里心  

开先寺  

读书台倚鹤鸣峰回合千山翠万重白昼悬泉喧霹雳清秋双劒削芙蓉撑持古寺还云阁寂莫前朝自暮钟瑶草石坛应不死兴来眞欲夸飞龙  

瀑壑晚坐  

醉踏匡山晚未迟翠岩丹壑凛秋姿峰高瀑布天齐落峡静星河夜倒垂逺害欲寻麋鹿伴暂羁终与世人辞摩崕徧剔苍苔读独坐云松有所思  

峰寺  

弋阳县南山下寺三十二竒罗列峰最爱紫烟生石鼎絶怜青嶂削灵芝哨崕哀壑还人世暮鼓晨钟自鬓丝已遣野场维玉骑合留崕月照金巵  

麻姑山  

冒险探深云雾収麻姑山水冠南州潭深自激风雷险谷逈谁羣鹿豕游仙女石坛高欲没鲁公碑版断仍留可怜踪迹俱尘土两瀑云霄万古流  

题坛观  

江行昼静便清暑水口山竒锁吉安岂为天生饶怪石遂令人拟筑坛潭涡地转常年黒楼阁崕悬五月寒风牖把杯聊暂倚海蒸云起故须防  

楚望望襄中形势  

楚望峰头望楚云遥怜紫葢紫阳君庐荒不断盘龙气碑灭犹存堕泪文地转江淮浮逺戍木同巴峡堑雄军里名冠葢非吾事愿访鹿门麋鹿羣  

题黄公东庄草堂  

草色通门柳覆墙绕堂新雨足时芳晴郊客过沾犹湿春昼人间觉更长拚引满杯聴鸟哢愿留余醖待花香休夸水际兼山际且醉松傍与竹傍  

少林寺  

林深谷暝客子入钟鸣叶落秋山空烟云细袅石磵底峦岫乱积松窗中唐碑汉碣藓字剥虎啼猿啸萝灯红独坐悠悠息尘想少室影下月出东  

暑日过雪台子园庄  

蝉声树色村村似一坐君亭日每斜静里柴门惟燕雀老来樽酒是桑麻年丰隣里家家麦时至园林处处花苦热只今忧赤土几时龙起沛天涯  

夏日过序公  

炎天楼殿防空扉永昼云林孤鸟飞病起出门风色异独来清坐老僧依扑帘花片疑红雪解带藤萝映紫衣万事浮沈那得问但逢心赏莫教违  

过马陟次毛庶子韵  

冉冉轻雷止复行鳯池清夏半隂晴渐防西日笼花气谁放南风作雨声融入堑沙将拂燕密侵宫栁益霑莺晚来一赴薇郎约匹马冲泥逺兴生  

别徐子祯卿得江字  

我爱南州徐孺子明瑶美璧世无双新从北极防南极便自吴江下楚江日落鹧鸪啼庙口水清斑竹映船窗祢衡王粲俱黄土千载何人复此邦  

追旧寄徐子  

忆昔逢君雪满途遥怜为客向江湖防碑定忆羊开府作赋先投楚大夫日黒鱼龙豗梦泽草青麋鹿上姑苏空挥玉轸思流水不得骅驑见过都  

送王照磨省觐  

浮沙皛皛楚王台苦竹泠泠帝子哀腊月江行莺语合早春湘北杏花开贪趋防服聊轻舫苦忆金门罢举杯入幕郄超难许并题桥司马直须回  

乔太卿宇宅夜别  

竹梧池馆夜偏寒促席行杯漏未防燕地雪霜连海峤汉家钟鼓动长安吟猿见月移孤树宿雁惊人起别滩二十逢君同跃马十年回首笑弹冠  

宿江氏  

寻山累日山中宿玉港回镳见尔家世逺楼台乔木里族繁门巷一溪斜深冬野竹犹风叶细雨檐梅已冻花惆怅哲人今异代玉峰回首碧参差  

滕阁访屠子感赠  

章门屡出缘寻子滕阁留欢晚不回霜落碛洲江渐细日斜乡国雁还来红巾未信干戈息白髪能禁日月催千古栋云帘亦卷西山秋色为谁开  

泰和南行罗通政舟送  

开船日午君俄至逆水开樽得并船贪数防花杯不记已冲江雨缆犹牵云山楚越相逢地劒佩京华始识年感昔愿仍还省阁顾今俱已静风烟  

仰头遇友夜泊感赠  

舟夜双灯倚碧滩江云霭霭覆春湍中年独觉沧洲稳直道谁非行路难坐里旌旂环汇泽花时金鼓发长安时危故国思芳草懒慢先君得挂冠  

夏日赴监察许君之宴同张监察  

霜府池亭夏亦寒卷帘河岳火云残筵开氷动琅玕簟酒伴瓜行白玉盘蓦口寻花时径徃跃鱼投饵晚留欢孰教逃暑陪骢马自分清朝老钓竿  

酬和许监察九日对菊之作  

风檐落叶随行歩坐近寒花引浊醪久客重阳还细雨故山他日几登高羁心汴馆频搴蘂醉眼江门旧送涛愿戢霜威长晚色賸抽英响续遗骚  

酬和李子夏口游天王寺见赠  

玉皇诸阁锁空寥夙昔攀缘客互招细细嵩云通佛拱防防河气度僧寮柏潭路古揺晴荔竹洞城隂掩热椒闻尔昨游吾自阻碧纱谁并照烟霄  

正月二日台卿李公监察毛公袁公枉驾而顾毛归有作輙次其韵  

君子三阳元并进朝廷四海况为家冠弹贡氏非吾愿星聚荀门敢自夸走洗玉盘深映竹骄嘶骢马半衔花緑樽未倒归须夜台柏无言已宿鸦  

限韵赠黄子  

禁垣春日紫重子昔为云我作龙有酒每邀东省月退朝曽对掖门松十年放逐同梁苑中夜悲歌泣孝宗老体幸强黄犊健栁吟花醉莫辞从  

再期王左史不至  

地散官拘此亦稀草堂重约忍偏违元期芍药枝枝赏忽复葵榴片片飞诸客酒停时望斾孤城日落尚留扉人生乐事眞能几野立苍云又白衣  

河上茅斋成呈家兄  

愚弟罢官兄独喜卜筑茅斋傍竹林开窗忽见万里色背日常留十隂春来燕子休相贺日暮幽人且自吟庭下防栽棠棣树牀头新制有虞琴  

阎曹二子发京侄本与之同舟而下有诗纪之予亦和此篇  

共水同舟伴谪居海天春色静涵虚蛮方故启流官路汉史终収痛哭书蜀徼山高常戴雪滇门池苦亦生鱼上林花树年年在前席行防入禁庐  

三司诸公久有莲池之约防雨阻不赴乃移兵司东圃而饮以诗  

西城宿雨天虚阻东圃微晴人竟游地濶尽容云气入亭深能使树香留尊前俊杰齐三府林下迂疎自一丘勲业太平公等在故将高榻动南州  

上方寺防监司诸公  

梁园四月耐炎蒸众饮松堂爽色凝天上乐声僧梵接掌中杯影塔云层高情不使忙官夺野兴常于胜地増西海渐生归路月上方无借散花灯  

有哀  

汉隂丈人甘灌园海上渔翁非避喧零乱春鸥横夕浦萋迷烟草入秋原祗将华发悲人世不使黄金怨子孙思向桂山歌偃蹇月明天碧况闻猿  

九日衙斋对酒偶作  

故乡丛菊叹离居客邸秋花叶且舒四海重阳三滞酒两河归雁几传书拂衣欲就渊明里短发犹驱孟博车意逺迟回聊复酌浮云北望立踟蹰  

丙子生日答田生  

当时结客少年场走马防花紫陌香三黜偶然齐栁惠两朝奚但有冯唐寿杯今夕余同醉献赋开春尔一方京国逢人问衰健为言吾鬂已苍苍  

辛巳九日田子要东陂之游雨弗克赴  

昨来晴立寺南邱城水湖云向客流夕阳欲低钟磬阁隔防忽闻箫鼓舟动兴防樯眞为节阻人风雨故禁秋当篱蘂菊披披艳独嗅孤吟逈自愁  

于少保庙  

朱仙遗庙已沾衣少保新宫泪复挥金匮山河丹劵在玉门天地翠华归平城岂合留高祖秦相何缘怨岳飞最怪白头梁父老哭栽松柏渐成围  

吹台春日古懐  

废苑迢迢入草莱百年怀古一登台天留李杜诗篇在地防金元战阵来流水浸城隋栁尽行宫为寺汴花开白头吟望黄鹂暮瓠子歌残无限哀  

大堤曲  

腊月大堤边春风思宛然杨枝揺白日烟色袅金鞭  

春曲二首  

春风度山阁凭轩望江路帘动时有香不见花开处翩翩谁家燕衔泥向何所避人花丛里忽复梁间语  

曙  

城云白欲曙沙月上犹残独步怜红叶空庭玉露团  

野望  

夕静山容敛秋凝野色凄白云留絶巘苍雾隔前溪  

石头口竹饮  

白日竹林中隤然脱巾醉风吹乱叶响醒看江日坠  

白塔寺  

遥访青莲宇相将白塔原春风亦自动争柰碧莎繁  

宿开先寺  

僧阁暮钟静夏凉风色幽月出照瀑布猿啼西磵流  

望峯  

峯归遇雨彻夜鸣不歇起望昨游处惟见满山雪  

赠客  

出郭江南望暮天云北飞断蓬寒更转长路几人归  

诸公石头口舟饯  

北巡寮寀合舟饯此江浔晩别隔烟浦犹闻横吹音  

浔阳寄耿叅政致仕  

连年卑湿地无日不思归况在浔阳见君帆独北飞  

赠刘东  

渭滨三月时花满扶亭道翩翩白马归青袍乱芳草  

咏鹭  

独立娟娟鹭惊人离石矶遥看一片雪深映碧山飞  

皇陵歌  

皇陵叠翠倚丹霄绛节飞光夜夜朝千古长风吹海月万山松柏照空寥  

送友人  

王孙笑向碧山栖春日春萝袅袅低予亦悠悠芳草者白云愁色草萋萋  

送人入蜀  

锦江风髙生夕波芦荻萧萧秋雁多问尔乡闗何处是巴人时唱下渝歌  

夏口夜泊别友人  

黄鹤楼前日欲低汉阳城树乱乌啼孤舟夜泊东游客恨杀长江不向西  

送王呈贡赴县  

二月扁舟过浙西楚云何日度浯溪滇南小郭青山绕花发流莺一样啼  

寄谢卿  

掷笏南还尚黒头移家西郭兴全幽春晴定上滕王阁日暮江平起白鸥  

暮春余庄  

暇即来游困即眠玉林长醉彩云前春风暮起杨花乱疑是梁园雪里天  

## 石仓历代诗选卷四百四十九  

明　曹学佺　编  

明诗次集八十三  

左国玑  

空同席上饯别陈大行愚泉  

皇士竟纶翰旋轸适帝乡辕马暂回镳言税君子堂华洞窅逶迤绮席错圆方云鸿唳时响庭木敷春芳昔誉徒结念今范得俱详客转百嵗懐主称万年觞觞至勿复辞劝君且解裳竹实本倾凤雝呜在朝阳神劒慕合并雄雌苦分张欢娱不终夕隔别违吟疆岂无他时期此日难遽忘  

林居简髙苏门  

氷井已冻合风林长夜鸣借问园居客迩日何为情应知弄明月不惜霜华生顾影踏落叶微吟瞻太清自信谁复知回身掩茅衡  

郭桐冈楼宴集  

华圃倚崇墉飞观凌白日招寻偶同游登陟遂闲逸逍遥览芳蒨结构转幽密亭深碧篠茂倚挺丹泉溢虚旷周逺阡岧嶤促危膝回飇洒窗牖朗咏散缥帙仙依李郭棹绮振王杨笔慕往叹暌离俯来继前述忧伤感蜉蝣局促展蟋蟀勿为逝波惜且共赏瑶瑟  

草堂雪霁卷为樊双岩宪副题  

天皇开九宇胙土罗羣英负海得樊侯济水无波惊千庐动织作八校皆降耕休沐省双亲拥旄来郓城筑圃构草堂堂成雪初晴戈鋋列晓色俎豆听寒声四座敞宾筵为欢散幽情时逝运不留人往堂亦倾萧条百年内余迹遗芳名孙乃人中豪屹起追前徳横豸登荒基览古气凄恻遐想屯军时俨见旌旗色开轩树兰荪辟迳剪荆棘潇森寒竹秀峥嵘古松直飞雪洒林臯凄清冷光逼继世有令才兹堂何壮哉田横去岛上宫殿生蒿莱西陵掩魏主铜雀虚髙台至今几千年谁为整荒颓琼楼已覆地草阁还崔嵬定想樊侯灵应从雪霁来  

芳洲吟  

蒿艾徒满握不如佩兰芷所期芳洲人揺棹在何许烟波浩无际凝望独延伫日暮思不来涕泣霖如雨  

听琴  

江上弹玉琴江清有余音澄波处处动惊起鱼龙吟更觉月华白况兹寒露深惟有钟期子千秋惬素心  

寄王祭酒庸之  

负鼎感隆汤自卖信开秦褁足向燕京投防干要津冀与时贤游随车蹑清尘赫赫明廷中聊时有所陈九度涉闗梁赍志难为伸乃知懐中玉不是荆山珍抱璞复归来耦耕浊河滨刈兰欲自佩嵗晚色不新改辙在其初末路多邅迍所愿惠金玉乐为丘中民  

履斋吟  

世人重亨衢逸驾尽龙骧防足倚造父辙迹历九方倐忽万里余盼睐生辉光一朝有更变仓卒返故疆达人识逺图盘桓丘林傍晤言一室间役志不出乡岂伊异黄鹄而与鸡鹜行卑栖无深忧宴处多安康君子谅有知兹与神化翔愿言同其归遐路徒慨慷  

飞布晴岚  

大地运虚舟四游靡定止常留一飞布挂在晴空里自从鸿蒙开势逐长空起白日影丹霄苍岚照江水周流千万祀浩荡何时已  

沙溪夜月  

澄溪寂无喧皎月清可掇白沙遡沿回两防皓成雪朗咏扣夜舷揺漾水烟灭忽忆同心人蒹葭孤洁誓将共巢由永与嚣尘絶  

竺溪烟雨  

白云出崖间化作横天雨溟蒙竺溪寺楼观不可覩遥闻疎钟来杳霭度前浦嗟尔山中人经年不出戸因知静者心怅然青莲宇  

南亩春耕  

朝驱白牛出暮驱白牛返田中雨初晴常恐东作晚晨耕陇云直春灌流泉暖沮溺胡为劳厐公太偃蹇  

北窗夜读  

秋蛩啼草垣林叶下茅屋北窗夜篝灯凉飇扇修竹幽人自履坦常咏往贤录更残石泉鸣月落霜烟绿防搜别有懐岂为干千斛  

晚秋东门郭使君楼宴集得月字  

肃气澄原陆秋事已季月我来登兹楼凭虚眺林樾空天白虹度落日紫烟发墟里尽耕种古人去不歇但看旧冈阜台殿已芜没历历对往迹谁能不惊骨胡为坐忧叹作色相矜伐玉盘馔黄鸡石鼎烹野蕨美酒三百斛深杯岂辞罚啸侣且为欢勿令老髪  

赠黄山人游五岳  

五岳分五方回薄凌穹苍遥从太极判秀色新如常中藏古仙人玉貌无凋伤日月掩灵洞云霞封石床黄公有髙标抜俗心飞扬耻随家鹜食思与烟鸾翔同天不相知投契在短章青鸟昨日来报予渡江湘涉历徧九州跻攀览遐荒天游扪羣峰虹度窥石梁仆本飱霞人闻之悦肝肠但恐隂阳移人命如朝霜何不早辞家驾鸿鞭紫鳯四岳倘归来嵩丘是吾乡若采三花树行随白鹿傍  

秋夜宴西亭得莲字  

公子爱交结闲园广招延置酒临清池泛池开红莲落日云雷生银塘洒秋烟飞雨海上来倐忽成流川张登纵饮博谑浪惊座前夜半四天开星河灿相鲜长歌倾金罍且复乐当年勿为苦行役扰扰空拘纒今日不痛饮古人应独贤  

夜宴  

素月出昊天杨花射云外赵女并承恩双双扫睂黛两颊如花红笑语入汉宫台髙七宝丽掌上舞回风絶世舞絶世歌君王宴乐醉顔酡长门暗数飞萤尽纨扇班姬怨若何  

郭卜者歌  

我欲攀龙蹑星斗一生九度长山走万言空自委尘沙百结归来独箝口梁州东门十亩田中有灌木青云连草堂六月洒氷雪脱巾露顶东窗眠我向其间老耕稼短衣破帽随村社但与鸡豚学共栖谁能山岳论髙价濮州野人真有仙说生道死能通燕齐豪贵皆下榻是处凡夫俱执鞭昨来为访东门客座上放出惊人舌五等侯王指掌间一州小大皆能别闻君谈天妙无穷白日鬼神来眼中谓予当来有亨达老马不觉生长风忽然鼻息吹云起鱼龙卷动秋江水意气横生满腹间英声笑宰乡人防据鞍虎盼将奈何斗米十肉焉用多风云一日成感防渭滨老人抛短簑我也头颅未霜髪挽弓百步犹能发少小常懐报主恩此回不是贪功伐山人山人言不轻一语白璧酬连城待予尽节归来日与尔花间说旧盟  

懐湘歌  

近竹先生爱修竹常在深林玩幽独恨不同生湘浦中此身化作苍筤玉穉子才生锦苞束凤梢未展烟霄绿可是谁收嶰谷枝先生已入横吹曲秦娥一去几千年两两随鸾向逺天防云落漠无消息只有遗恨与世传于今笋长摩霄汉懐湘未识先生面月想云疑梦里魂风号雨泣湘江防波寒七泽烟光乱洞庭弥望君山断叹尔湘妃共此心至今斑竹临江见我也同为失怙人俱从少小作穷民九泉无路追英魄千古常悲暗损神君不见申生不辩遭谗肉伯俞泣杖何曾辱膝下宁为效死儿人间不作无情物  

夏日髙封部过余读书处  

野人避征书不受朝簪扰忽弃紫金鱼来寻白鸥鸟夷门城东甘隠居蓬草不见谈庐皆云管乐能龙卧谁识虞卿亦著书炎天尔跨青骡走何意敲门访巢叟入林一笑草堂开习习凉飇吹戸牖劝君且解白纶巾我有一壶江南春醉来笑向东村去碧树青霄月似银  

龙冈为叶子赋  

龙冈髙插青防起蟠根下侵太湖水叶氏仙巢何氏留全家真在桃源里山间种稻湖边鱼山人读尽山中书青松落影琐牕戸白云拂地藏幽居可叹南阳卧龙客起来叱咤收英杰风雨年年撼草庐竟从巴蜀开王国我亦燕郊谒帝乡常山走老鬂如霜何时为访仙人去龙卧湖边万仞冈  

别南塘子  

五月麦熟茧缲丝黄鹂啄椹鸣桑枝南风送帆五两急吴江酒船初到时牛车日转曹门进鼔市楼西集成镇金椎初破紫泥封玉壶泻出黄金嫩当年交结十軰豪鞭挞扬马雄风骚邀遮直上酒楼去意气扫拂天云髙当楼艳妇调金瑟袒博喧呼动阡陌银烛烧残北阙星纎歌舞落西山月风蓬聚散各沈沦复见何人据要津五陵日月无精魄乡里衣冠有俊民于今尚作红尘客掉臂东华献时策耻逐童年走帝乡懒随南鴈飞燕北闻君髙谊非常流意气倾倒山为投片言贵合黄金小一斛可散千春愁我今生年已半百种种颠毛欲成雪可惜腰间玉辘轳光芒犹见秋烟白闲来解赠南塘君看我劒上揺星文不用千金答髙价但博罏头一醉醺两都词赋何劳献五军大纛何须建一息春雷我自酣百年事业君应见此回酒船何日来望君日上梁王台迷留且作哺糟客未是千秋冠古才  

牧牛行为傅宪使题  

即墨城头鼓声疾安平夜纵火牛出龙纹尽逐海烟消空道燕人皆股栗陈涛血溅流成波杨绾效古用法过义军十万一朝尽牛车羊车将奈何虎贲西来静中夏手握干符运元化归马山阳动作羣牧牛已入桃林下中都飞龙真圣人开天立地康斯民迩来一百八十载整顿万物归阳春女知纺绩男知稼白犊乌犍满桑柘农事殷丰见国祯太平写作人间画霜台宪使凌川公驱车洛下来观风自言宝此是絶笔意思有在真无穷提携为访东门客幛子春含野烟白山雨初晴饱放回闲眠碧草垂杨陌此图上应三台光吴伟画出非猖狂我闻保泰在公軰几时振铎登岩廊丞相当时见何晚道傍苦问耕牛喘但使常调玉烛和无劳更辨春深浅  

郭桐冈新楼歌  

河流走中原荡决平如掌独有梁王台突兀空防上桐冈夫子不世才妙年解绶先归来台边选胜起楼阁丹青对立青云隈八牕天影垂绡幕嵩行累累眼中落别有飞轩瞰隋堤城阴窈窕山环阁君知此台与画楼楼髙还俯台上头古今相接此登眺宾客皆从霄汉游梁王歌管今安在颓波注海谁相待但使常年楼上游持杯送目青天外  

寒夜吟赠吴江主人  

昏钟夜定华月髙霜气入室风萧飕主人下帘执明烛玉壶泻出香葡萄氷河赤鲤价重万洞庭黄柑初破苞解我吴钩佩着我赤霜袍当杯更发鹧鸪调意气落魄无辞劳白日营营苦多务吃饭梳头日云暮不来清夜与尔遭枉使黄金满箱库当年平乐宴賔客十千五千更不顾如花少女劝酒歌醉没西山月华素吴江主人逸兴清寒夜好客欢相迎红炉暖灸薰空焰不怕河氷冻玉成  

泭溪歌赠程自邑  

野客如浮云随风恣天行好游练水弄明月放舟却恐羣鸥惊迩从阴厓斩苍玉万竿萧森成一束紫箨深穿菡萏香翠梢犹映菰蒲绿泭溪仙人乗兴来何须鼔棹烟涛开轻飇一日九潭徧鱼鸟到处无嫌猜忽然飘飖镜中走却逐灵槎贯牛斗拟乗莲叶天上游下视万物俱刍狗即今放浪已忘机烟雨滩头任不归芦花揺影醉眠处笑尔云帆海上飞  

野堂饯陈子镐之南都  

我从夷门来送君金陵去野馆离筵春昼晴杨花茫茫几千树风吹乱扑金樽飞行人且解碧罗衣鸣筝送酒劝君醉明日出门知者稀  

海鹤翺翔为土官太守防三鹤贼  

三鹤巢滇南不知几千载雪羽防苍山丹砂照云海偶尔随长风蓬莱访宫摩天纵羽翼忽到夷门东我在东门抱闗里心似闲鸥弄烟水羡尔髙翔天地间恨不同乗白云起燕山北上黄金台春晴雨足花正开归来定受仙都诀为问长生养化胎  

石鲸歌  

汉主凿昆明斩地巨鼇死刻石为鲸鱼扬鬐弄波水千年事往不可还石鲸散失天地间偶从睹此异代物苍鳞剥落苔生斑吞流吸海犹掀口耳边彷佛惊雷吼白昼烟昏风雨来只疑抜起横天走君不见铜驼已没荆棘中金茎荡析今成空古时故物尽尘迹石鲸何用悲秋风  

清夜吟  

清夜沈沈漏将换东方月髙银河淡美人调筝促金鴈清歌一曲行云断四座賔客不肯散时时顾影流清盼主人更催着舞衣毺花乱银烛辉腰肢拂地鸾孤飞钟残漏尽未忍归问言乃知窦氏女昔日掌中今是非  

乐游行  

白马玉连环盘游梁苑间汉皇子孙几千数击毬射猎无时闲锦衣花帽羣成戏马前行者皆辟易就中文雅岂无人却抱琴书寻散地古城北隅春水平塔影倒映春波晴僧房窈窕入幽迳桃花参差啼乱莺松林昼闲时系马招引东门抱闗者虚车岂只降阶迎当筵尽出诸賔下君不见往日信陵称雄豪意气直与秋云髙扶持天上两日月叱咤四海皆时髦钓鱼屠狗藏英軰淘金辨玉休从类过市常存罄折心男儿勿逞须臾贵  

东庄书寄尉氏胡柏林  

我宿东皋旧草堂六月灌木吹云凉披襟时弄碧天月独醉山花发兴狂因逢道士海上客南出蓬池云路长为予问讯蓬池子阮公啸台今亦圯步兵酒兴名天衢不醉空随世人死我田黍熟垂黄金我屋麯糵山嵚岑新秋酿瓮一百石何不遥来欢此心君不见雄虺九首气吞海当衢一号万夫醢北窗日午眼未开烟萝挂壁流莺待起向当窗弄木瓢颓然卧看浮云改  

送太仆卿燕泉何公  

我闻天廏之马千为羣五花杂沓皆成云前年驱贼付壮士十种消耗无三分迩来西胡连北漠将军跣足相争搏思昔龙媒得跨鞍飞腾扫静山隂落只今麒麟何可无深山野泽衔枯芦过都历块未得试临风当忆空长吁公今为国收骏才马首空惜千金陪骅骝绿駬天下来犬戎生见成烟灰三边大镇夜不闭将军笑饮单于台  

送人游蜀中  

蜀山中开大江走洪波喷箭射荆口排山转石万里来瞿塘腊月闻雷吼孤舟窈窕穿云中滟滪乃在瞿塘东轻风送帆无挽力一日飞过峨睂峰男儿生当游万里何能龌龊闺房里君不见子长足迹天下多至今文彩流江河  

书黄工部扇  

谁云黄部使七十转能诗无复论髙适还能继左思笑来云海濶兴入春花迟近有相思约应逢月满时  

登楼  

兹楼懐有嵗今日始登天俯出万柳上仰窥孤月圆星河浮盏动风露逼衣单对此旷无极令人兴欲仙  

赠牛都督  

北极辞龙朔西湖隠豹韬风云变山岳鱼鸟散波涛杨柳吹羌笛荷花照锦袍醉来看伏石射虎气犹豪  

下第归桐冈园小酌  

无策干明主多情梦故林重来髙阁上终日听风琴绿酒邀狂态闲云纵野心不知春已暮花树碧成隂  

林亭夏集  

梁州无崄絶六月看云峰潋滟回塘影芙蓉落镜中连天横北阁微雨送南风竟日林居饮萧然此兴同  

赠赵将军  

老将揺征斾提兵出汉家几年闲豹畧万里渡龙沙驿路村村雨边城处处花幕南无战马终日醉闻笳  

送熊御史巡边  

御史巡边日单于款汉家草深秋牧马风息夜闻笳使域功何补留屯计最嘉休令健儿猎耕凿到鸣沙  

报恩寺集  

向夕吾当去因君且暂留昙花依砌落松迳入堂幽莫谩题春句还期上晚楼帝乡风日好宜作醉中游  

送人之越中  

五月南州去仙舟入水乡荷花娇弄色棹拨镜中香月到句吴满山当越峤长孤蓬晚开酌偏送好风凉  

题画  

谁扫丹青笔因开江上楼帆樯背日集水石傍林幽楚泽流难尽吴山翠不收几时吾放舸奇絶览兹游  

秋夕漫兴  

宵凉爱枕簟啓戸月临牀遥见星河度微闻露树香搴帷抛羽扇散帙卧清光野处仍孤夜因知道味长  

题苏李泣别图  

苏武天山下吞氊囓雪花谁知寄书鴈飞到汉皇家去日持丹节归头满素华相随李校尉别泪泣胡沙  

夏日林居  

五月虚檐下南风不断凉云来常带雨花润暗闻香怕酒因妨客躭幽懒着裳楚骚辞赋客歌咏自疎狂  

夏日酬方郑二子见访  

野院夕隂入扫除仍布筵地经残雨后人醉碧萝前落日归双鹭乔林响万蝉凉飔吹不断应为两髙贤  

春日与空同太室游上方寺  

宝地千年防金尊二月花但期游白日忽已暮烟霞塔逈星河倒坛虚水月赊留欢更笙磬同醉逺公家  

夜宴  

落月不到地髙堂风露凉共因重九逼先泛菊花觞银烛题诗换罗衣客醉香更深不归去故绕竹篱傍  

雨后繁台寺访髙子读书处  

塔院谈经处吾来风雨时秋深林叶散云度磬声迟莫拟登楼赋应歌伐木诗古廊明月夜翘首动遐思  

送人还吴  

九月旬初到东吴人却回如何违令节不共菊花开水国蒹葭老川河鸿鴈来知君多感慨应上旅中台  

雨后登芦冈楼  

偶到芦冈上淹留未肯归绿槐当戸满细雨入帘飞黄鸟初啼日残春已换衣平生湖海兴好客见君稀  

九日访白塔院僧承庵  

严霜日午气不暖客到竹扉僧自开已见髙梧下黄叶更怜黄菊委青苔瓯将野笋供茶入盘出山蔬送酒来郭外相逢惟老衲剧谈常是月中回  

送田太室之江西  

河流今与大江通一水轻帆快北风梁苑卜期应夏早匡山看月定秋中江声呼浩三吴险树影参差六代宫回首不堪重感慨酒歌愁对夕阳红  

春日北上诸生饯于大梁门  

朔云边雪满燕闗明日驱车渡逺山花馆不辞春酒醉旅庭谁问暮烟寒百年际防青霄上一日开陈紫禁间何处读书寄朋旧曲江花发锦斓斑  

二月十五日大雪  

梁园一夜雪纷纭幻出琼州二月春杨柳尽容飞絮白桃花不让早梅新山隂并下寻芳棹灞水兼游袚禊人今日司阳谁定律条风空自协佳辰  

酬黄工部平贼之作兼值时雨有感  

黄巾贼破雨萧萧旱魃搀枪一日消思妇解叹呜鹳垤归军应湿画龙标沙清凯路歌偏壮柳向营门色渐娇况是赏筵灯火近月明笳鼔醉春宵  

闻余冦东奔再示诸将  

羣盗东奔忽电惊汉军追讨夜翻营误迷险道人随马暗度寒原雨洗兵阵卷风云聮八校堠传烽火越千城归来奏凯酬勲日枤杜歌长宴镐京  

桐冈席上送朱二峰给事  

湖南遥望雪云开汉使星轺帝里来华馆暂能留客醉夕阳休向别筵催夷门灯火逢元夜楚国民风问草莱何日回旌更春赏杏花东郭共传杯  

夏日和氏庄同田三使君  

去廓村居遂考槃炎天聊解使君鞍不辞野馔扳留薄更觉茅堂意绪寛云近清秋常弄态林淹宿雨昼生寒经旬亦有看花约僻地还同一醉欢  

元夕立春喜雪  

青阳已送当年令午夜先开瑞雪花丽句漫夸裁谢女玉楼浑疑在卢家纎承画毂浮光碎密洒瑶灯乱影斜醉赏不知天欲曙冻云城廓起哀笳  

和戴龙山留别诸友之作  

故人一别几经霜此日园亭暂解装自喜壶觞连夜酌已惊云梦绕秋凉万蝉当座繁声急独马催归晚路长向夕登台正东望碧天月色已苍苍  

送郑冠玉  

血溅甘凉十二州上皇西顾不胜忧肯将飞骑追骄虏争似中原鸟雀愁  

送鲍惟杰南归  

送君春晚下长川一棹东飞逐紫烟漫忆龙山花尚好跨驴终日听啼鹃  

## 石仓历代诗选卷四百五十  

明　曹学佺　编  

明诗次集八十四  

黄　相  

秋懐二首  

桂岩澹秋色芦渚澄夕空醉来坐明月吟对城西峰辍兹膝上琴睇彼云间鸿烟雾满衣袂不知清夜终迢迢萝迳口隠隠石溪湾秋风何处来木脱空青山人家夕阳度鸟路晴云还吾将访髙隠清风邈难攀  

寒村  

寒村晚喧静何处吹长笛楼上明月髙吹衣风淅淅飜动败叶林琅玕下空碧极目望乡闗乡闗暮云隔顾影暂徘徊仰羡双飞翼  

题山水小景  

江流带逺村天际耸孤岫烟寒树色昏石出苔痕痩舟行者何人不语手双袖景静心自闲咫尺罗宇宙  

感叹  

翠篠秀髙原旁出槎牙棘雨露一霑濡行道每嗟惜适逢好事者并取置宏宅固充吟赏具美恶居然识棘非人所珍因篠迁为匹借此苍翠姿而亦防灌拭彼棘恃险状顽枝欲凌历清标澹不较霜风守贞直  

月夜怀友  

晚凉憩庭戸华月超林端佳景豁幽思翛翛竹数竿髙人海东隅旷嵗希交欢离懐不得写援琴歌且弹白鹤从天来回林敛飞翰戛然鸣向我此情哀可观盍簪在何日引领兴长叹  

题五侯笔架峰图  

我昔曾到五侯峰五峰如指何巃嵸天生欲架如椽笔白云压徧溪南松松梢有路通山顶松风吹人双屐冷仙掌髙擎北斗杓笔峰倒抹银河影孤村烟火三两家小桥流水抱村斜逺寺钟声雨初歇烟簑雨笠未还家别来彷佛十余载明月清风不相待几见桃花逐水流洞中仙子今安在我今对画心茫然丹青满目飞云烟跻攀分寸不可到掀髯欲赋归来篇  

大风和伯固夏官  

土囊之口无结束噫气飘然万籁作初听愁倾北斗杓久闻疑是南箕海水起立昆仑頽只有顽云吹不破想应万里风斯下结阴黯黯漫空过不待霏霏暮雪深闭戸袁安已僵卧  

题张步兵懐椿寿萱卷  

我向京师为客久寅月出门将及酉月明白露下庭柯风振秋声在髙栁松楸双壁云锁深节物惊心几回首凌晨有客来扣门懐椿夀萱卷在手乃是紫髯张步兵索我题诗纪其后自云生孩七月父见遗苦辛抚摩独有母寂寥煦沬三十春儿颇成立母亦夀伶俜孤影曩到今何怙吁天天知否泪痕不尽雨痕斑号声逈出江声右反思白髪倚门人瓶罍相借宜相守白鱼青笋足冬春禄养色愉沗升斗负郭石田二顷余种秫年丰催酿酒半浇三尺坟上茅半祝南山酌一卣遗书数卷不忍观和胆一丸长在口闻君此语重叹嗟几家堂上双黄耉君犹得陇失蜀悲我似凡亡更何有  

送林别驾之南康  

匡庐之山朝雨歇万壑千岩敛晴色芙蓉朶朶翠欲流漠漠溪桥少行客白鹿古洞翳莓苔紫阳教规遗墨迹君今半刺此名区山川文献两清絶忆从太学诵君文落地珠玑江动色吴门梦寐驰停云燕台杯酒共明月明月髙髙还照人一从离合几圆缺那知此防不可常仆夫在门又言别是时江云凝不飞冻雨霏霏半成雪玉树临风不可扳琪花着草真堪折折赠难将一段情强写新诗手欲裂长材政理良不难伫听佳声满城阙公暇匡庐载酒过好景寄予壮心魄  

秋夜与客饮酒桂花下  

堂前老桂开清秋月光如昼凉飕飗对客忻然不能寐一樽笑酌庭南幽昔日李谪仙独饮春花前何如良夜得佳友天香月色不用费一钱昨者中秋景云月半成暝今宵桂花下即在月宫饮花间置酒月照花酒尽花间月又斜如此相逢若不醉花残月缺空咨嗟  

槿树花歌  

日出花始开日没花又落明日开花笑落花不知向暮还如昨人间势利自有时田窦相倾徒尔为独不见东陵达人守分奚咨嗟听我歌槿树花  

题耕读轩  

何处托幽栖斋居傍小溪坡青春放犊牕白夜闻鸡倦憩厐公陇光生太乙藜不教车马迹防破落花泥  

东坡游赤壁图  

壮游聊赤壁谪宦自承明山水相吞吐英雄几战争梦醒孤鹤晓江濶一舟横遗迹依然在披图感慨生  

和李司空寺夜对僧之作  

三入招提境萧条异昔年云深双树雨门掩一坛烟客去猿应送僧斋鹤尚眠东坡有遗事留偈法堂前  

过武城  

落日武城过春深野色多古城疎雉堞遗俗尚弦歌径路从人践牛刀奈尔何登临意难尽归棹入烟波  

题清隠卷  

生来恬世味何处避尘諠曲涧通前浦孤峰落逺村汲泉浇竹祖倚石操桐孙余惠兰坡上犹闻过客言  

落花次见素先生韵  

风飘万防眼全惊晓日飜鸦人扫城身到汉宫轻防额意传羌笛久闻声可怜碧草还春色却讶东风也世情历乱阶前平鸟篆真看绿字锦苔生  

游金山寺  

望入禅林日已曛六时钟磬隔舟闻忘形鱼鸟居相近倒影楼台画未分万顷洪涛天接水一帘飞雨阁留云老僧细话前朝事指防穹碑带藓文  

壶隂太史寓庆夀寺林方斋太史以诗贺之因次其韵  

自昔蓬莱隔世尘先生清赏与时新偶从万劫修来地暂寄三生见在身树泛鸟声风度曲牕横梅影月传神卜隣元是他年志何幸追陪笑语频  

题醉翁亭  

六一清风自古今琅琊深处共追寻何人更续丰亭记有客能传沈氏琴半壁云归千树暝两峰泉泻一深莫言旧亊销沈尽碑碣文章倚晚隂  

次淝河  

马足泥深驿路遥聊从此地宿今宵溪流环抱三家市春色平分独板桥过雨波间云影淡弄晴花底鸟声娇休论草木为兵事落日髙原散逺樵  

送兰泉叔还莆  

逺山髙处夕阳衔无那离情两不堪一槖盂城过白下扁舟天堑指闽南谢池春在应飞梦阮竹风髙忆共谈到日故园多乐景芭蕉绿暗荔红酣  

送周尚岳义官  

甬水西风倚短桡相逢真慰尺书招才经闽岭三春雨又度钱塘八月潮醉后推篷看放鹤闲来欹枕听吹箫栁南新屋连樟坂早晚扶笻过石桥  

寄林见素先生  

思归终日得真归寸赤犹存鬂未丝世路几回探虎口宫中自昔妬蛾睂慰情数盏陶潜酒忧国千篇杜甫诗用舎行藏筹已定不劳詹尹揲枯蓍  

贺王司徒先生平蛮次韵  

老子胸中十万兵赤心许国自平生日临汉垒旌旗耀风扫蛮烟羽扇清万里铙歌归旧路几人文武得全名丸泥更待封函谷坐使乾坤息战争  

谢廷柱【`字阙　长乐人有双湖集`】  

涿郡张守四咏  

涿人夸神奇往事耳曽习飞蝗方蔽空涿境独不入匪物为驱除如避不敢集么麽亦何知厥柄宜有执民曰侯之功太守谢不及  

右飞蝗避境  

范阳产嘉禾一茎穗三四老农骇相告具目覩兹异至和所薫蒸萃此耕获地祯祥不徒来无乃表仁治借问治为谁召父劳抚字  

右嘉谷生郊  

望霓民皇皇桔橰力已竭太守视四境忧恫如就爇祈天深自咎臣职无乃缺至诚乃回天大雨漫原垤焦然就槁苖勃尔生意茁  

右夏祷甘霖  

丰年古有占三白乃为理如何雪愆期侯心为忧瘁积诚诉苍天天亦监侯意纷纷战玉龙败甲洒寒吹遗蝗入地深乐稔歌至治  

右冬祈瑞雪  

病中偶成  

伏枕意无聊黙黙北牕晚庭柯长新绿颓照送余暖方欣春易回复叹嵗难挽多病过从稀转觉意疎懒三年窃君禄循省每懐赧堂堂执法庭岂合容樗散岹峣海上峰苍翠如在眼老亲倚门望游子何当返古道薄三公归驾岂应逺  

东溪草堂为徳望题  

草堂景何胜东溪如抱环义溪合其流野水绿几湾三琅翠玉削石鼔苍烟寒主人居草堂爱溪仍爱山抱膝啸云壑撚须咏风澜水近砚屏润岚深图画斑霜朝视蠏箔月夜横钓竿赐书藏手泽枉驾萃儒冠兴动浣花曲身疑辋川间君子有雾隠哲人岂泥蟠吾意在山水相思歌考槃剡溪雪载舫乘兴未能还  

十月七日同黄敬之宿源口舟中有懐谢行忠上舎  

好山能留人源口舟夜泊于时冬初交微雨晓来作推篷稍露坐顿觉双袖薄月上山影髙溪寒水痕落澄波浸疎星霜林出危阁且教息尘想岂但休倦脚防意有敬之细话举杯勺天空万籁静未觉景寂莫悠然发遐想三华旧游乐吾宗老上舎髙韵比孤鹤载酒看青山吟诗望寥廓幽亊难尽纡旷懐讵能度美人天一方使我胸懐恶安得生羽翰飞来共清酌  

过江郎山  

连朝揽奇秀未可十拔五及观江郎山髪竪偿快覩睥睨心靡宁描写词难吐想当开辟初巧斲费神斧或经女娲炼五色精华聚突兀骇阿房矗立拟天柱海蜃结楼台骊龙撑角距风雷防阶梯罴虎守门戸炎天或凝氷白日常洒雨疑有神仙居过者不敢侮晦明异征应灵气亘今古谁将磨其崖镌颂比石鼔  

水亭夜坐  

今夜月上迟前夜月上早有月景固佳谁识无月好天髙众星明凉意在庭草风轻萤照树夜定鱼跃藻毛髪动萧爽尘襟涤烦懆时序倐将代浮生嗟易老北鴈今已南游子在逺道昨梦江田村石林净如扫独坐望海亭把酒看双岛  

夜宿蔡村忆邦应弟弟时公干通州八月十一夜作是日雨晴月皎  

听雨杨村湾对月蔡村口隂晴谁主张蓐收权在手乾坤蓄残暑一扫不复有爽气溢我舟白露湿髙栁钩帘坐夜永瓮倒江南酒节物感殊乡棣蕚欣聚首塞北鸿鴈来望兄知已久潞水抱髙城圆月照恭友吾曹聮朝班祖泽应未朽但愧嵗月淹积薪岂辞后鼎彛本何心芹曝志难负区区匡时防傥可献神后  

题画为张元膺上舎  

江日初动色水烟微生寒轻舠恰两只细网行清澜晓出并浦口追随过前滩歌声时互答幽事亦共欢得鱼各提携顷筐借汀兰不游渔翁鼎却入富家盘何不学大渔百尺横丝竿一掣六鼇起千载称奇观奚啻河滨人家家饫其餐  

赠黄宜中先生之任髙州教授时在通城  

九峰照离筵秀水涤我觞相见曾几回送别是异乡溪含嵗寒色人近桑榆光谁能不痛饮慰此百感肠金兰本同调松梢萝带长三华旧游地回首三十霜江湖各糜禄松菊应就荒君携经笥腹去坐郡侯庠楚山雪初霁越海天茫茫化雨固在兹条敎或更张防闻岭南士丹凤鸣髙冈宪臣愧非才谬迷期有匡君行不可留子懐在云庄  

嘉鱼县懐李都宪前軰  

羣山枕江湾烟云洗姿顔突然屏扆立我爱嘉鱼山回溪澹而泚溪上生兰芷入江化洪涛我爱嘉鱼水爱山思结庐爱水思钓鱼懐哉千古人清谈落衣裾扁舟宿江驿山寒水容碧欲和甘棠篇勒彼溪上石  

望洞庭  

少陵乾坤句梦寐三十秋我来值嵗暮水落露芳洲其气犹雄浑蒸郁塞九州是日北风急浪势如陵丘舟楫未可济君山青欲浮神物疑不蛰烟涛舞苍虬万鱼纷相从大者能吞舟观久意未厌踌躇生逺愁防乗三春涨坐看万里流百怪莫敢匿羣龙争戯游髙楼疾椎碎一洗江湖忧  

宿驿头铺邹家风雨达旦次韦苏州郡斋韵  

茅檐一夜雨嵗暮千山客朝来涉前溪不见钓矶石仆夫忧逺道野馆谋今夕千丈飞霜崖风寒少行迹  

至宁乡县  

望邑得春色涉溪乱春流青骄新晴岭绿满芳杜洲市井举烟火夕阳隠林丘前驺出水上小吏立沙头虽无弦歌响稍已桑麻稠行衙面山开竹树坐转幽  

茶园市伍家大巡  

微风散轻隂日色在云里出郭天气佳游衍心自喜肩舆历青原弥弥见溪水农家住林薮前山若屏几因话田与桑欣然忆乡里  

梦兰谷兄  

桃花江上城白鹿山前屋夜半风雨来梦中见兰谷只云今犹生不记昨已哭胡为异平素黙黙意含蓄周旋未须臾清泪已盈掬  

吉府殿下置酒岳麓书院命游  

官渡蹙细浪书堂罥垂萝稍于城市隔便觉岚气多钜儒留遗迹瞻礼得屡过寂閴庭戸间风范真不磨贤王爱敬客芳筵出岩阿竹色映飞斚泉声杂清歌二疏恋幽阻两相凌嵯峨树底扪翠壁冈头见沧波追随良巳幸感慨将谓何  

长沙送别王道地官  

迁莺鸣楚树浮萍集湘水相依偶同枝飘浮忽千里潭州城上楼孤絶不成倚岳顶生巉峭江波转清驶何意把离觞对此秋色里秋色可奈何湖边有兰茝  

九月六日早发新化  

出郭问前路度溪望千峰晓雨送薄寒碧嶂回秋容人言秋思悲我爱山色浓归兴傥如此宦情浑已慵故园黄菊花正及茱萸钟佳节不负人江海愧浮踪  

夜宿金鸡铺  

水驿隔风雨湖天吹浪花湖南使君舫夜宿近渔家渔家崩防侧疎篱逐江斜小艇昏黒归网罟映寒沙寂莫复寂莫屡问无酒赊  

芒洲夜泊别陈生师鲁  

溪晚风力恬波面澹凝碧停桡向林皋系缆傍矶石烟汀隠幽草香气飘几席隔水苍翠多归鸟三两翼佳景不独赏得士欣拱璧风前共展卷露坐忘防帻妙理自心悟奇论惊出格吾道有骨肉好善岂为癖明日衡山阳惆怅江天夕  

过彭泽县  

挂防过匡庐舣舟向江县彭泽旧知名渊明今不见岩松露沾盖堤栁风拂面虽非当时物过客生爱恋公如素玉姿不以缁湼变又如瑶台鹤凡鸟亦知羡我欲赋吊词清诗公所擅我欲酹一觞薄酒不堪荐涨泽晓乗舟秋涛夜驰传区区葵藿心琐琐芹曝善因公懐昨非归里今得便  

游天池山  

千山万山招欲来龙翔虎跃青崔嵬突然抜地势莫测擎天一柱何雄哉崖倾石走骇神怪涧呼谷吼驱风雷振衣絶顶纵双目烟涛浩沧溟开帆樯参差戏鳬鴈岛屿聮络浮罂罍贮云承露有三窟石泉寒浸千年苔澄凝静涵天日影更想星月光昭回探奇索怪不知倦凌虚历险遭颠頽烟村指顾辨桑梓兄弟三五同追陪坐临飞泉各分历更籍磐石深徘徊自惭康乐山水癖斯游胸次何恢恢天下名山几经过衡庐鴈宕徒惊猜逺游正欲学司马龙门禹穴探奇瓌胸中一吐金石响肯使万卷徒兼该笑杀余生老环堵牀头蠧简空成堆短歌草草识发轫划然笑出烟霞隈  

题溪山烟树图  

逺山防蒙入烟雾近山参差头角露园榆防栁色不分篱落村墟欲迷路鹁鸠布谷处处鸣野渡溪桥春水生屋外青帘湿不舞万家蚕事千家耕右丞之画多妙思画中有诗无乃是忽然烟润生髙堂瑟瑟衣裾避空翠凤皇台下春可怜闽客对景心茫然披图不觉动野兴清宵有梦岊江田  

题何乔年墨竹横  

有客过我嵩东屋手里琅玕开一幅何意潇湘堕我前幽轩十竹空揺绿想当兔頴翻墨池嫩叶新梢出片时笼烟蓄雨饱润色吟风弄月呈幽姿絶谷泉凝氷砺节独石崖枯霜鬬洁化龙老榦横葛陂栖凤髙枝拂丹穴繁隂翠影久不收耳边似听锵琳球开迳何须纳裘仲斸苔却笑种王猷湖州逸气坡翁赏遗楮尺竿观数丈东吴少卿风格妍西畨一枝金十两古今能者曽几人心与竹契乃入神种竹漫山不解写此君遗恨造物嗔此图传自盱江曲少卿家法韵不俗披图人对六平山坐觉清风生嶰谷  

杭东卿佥宪邀至西湖四贤堂小饮  

前日游湖诗压船今日来游无一篇巧匠傍观我缩手诗翁方耸双吟肩须臾笔落如流泉骊龙之珠堕我前燃犀牛渚万怪走胸中云梦飞云烟岩风飘飘度铁笛江月皎皎闻湘弦湖波无风自击撞两髙踊跃为争姸诗成朗诵惊四贤湖中无此三百年游人正败乃公意一破孤寂皆辴然诗翁脉脉似未快渊泉万斛来涓涓直从湖中了公事尽吐险语人间传  

夜宿毘陵驿前  

寒雨滴滴晴未晴狂飇夜深作雷鸣蓬牕衾裯凛栗生客子不寐听打更更长辗转梦屡惊揽衣起坐坐复行防朦月色河水明驿楼突兀城峥嵘悄然孤影诗自成家僮正作鼾睡声此时此夜难为情  

题蒲萄图  

蒲萄汉代来西域移向凉州家徧植何人写入此图中逼真妙手时难得初疑沧海跃骊龙明珠颔下光玲珑吐雾嘘云犹带湿扬须鼔鬛势拏雄又如垂旒耀初日紫艳颗颗聮缀密水晶马乳品不同模写总入画工笔烟藤漏日翠纠纒风叶含露青连绵髙堂阅画巳快意何如结架齐檐前我欲走使逺截取賸得长条种兹土秋风乱剪落筠筐酿熟千缸万缸醹不羡云安麯米春何劳汉官桐马乳凉州新酿属闽南画图束阁不须覩  

题松厓睡鹤  

巅崖太古松忘老零露瀼瀼月杲杲髙寒逈絶鸟不栖上有千年双鹤皜松枝无风鹤睡穏不梦黄梁梦蓬岛我将唤醒双梦魂飞去仙坛啄瑶草瑶草长春可奈何万里松厓迹如扫  

雪夜林翠庭恽东麓同饮岳阳楼  

春堤急雪横扑面鏖空撇野为白战岳阳楼上一大奇洞庭浪花忽不见茫茫万象归虚无此时之景不可孤安得奇胸吐云梦尽写连天雪里湖雪湖雪湖奈何尔琼楼瑶阁城头起乾坤清气入诗肠此身已在氷壶里凭栏似泛银河槎晃晃炫炫眼生花岂是骊龙初出穴颔珠照夜无纎瑕楼上樽空各醉别独卧衾裯冷如铁却愁七泽冻合成春风万古吹不裂吕仙三人寄风流此楼一别成千秋急将妙境报蓬岛立待朗吟骑鹤游  

别蔡霞山  

美人扁舟舣湘防木落江寒惊嵗晏相思千里忽相逢清歌彻夜千杯空江梅细花照红烛却疑身在罗浮屋送君情应如三湘波深不洗离别肠怅望天南鹤一只安得垂风生羽翼  

题魏尚黙新亭  

新亭方丈地到眼景偏奇鱼沫冲花片荷珠泻砚池坐深忘世虑赏屡与朋期心逺居人境因思靖节诗赏心频有约胜境在邻西竹下窥苔石花隂听午鸡微躯空物役适意即岩栖坐对蟾光上瓶封屡折泥  

次静夫留行韵  

嵗暮辞诗社寒空激劒歌日髙苍岛静天濶碧山多世事浮云幻光阴健翼过长吟梁甫者天意竟如何  

兰谷兄同至源口舟中酌别  

话别惟兰谷芳樽出水村髙榕遮斗柄新水动沙痕衰病増离恨忠勤荷赠言倚篷回首处月色在江门  

客路  

倦客将投宿村家已吠厖溪烟初隠屋岩月半临牕举盏闻山鸟凭栏看石淙此中有佳趣诗兴浩难降  

望京畿  

微云髙北塞轻翠叠西山秋入烟霄路风生虎豹闗沧江人久卧丹陛客初还故旧知谁在冯唐鬂已斑  

万松书院次许啓衷韵  

磴道堪时憩岩萝记昔攀烟波浮海岛丹碧染湖山石洞归云湿松枝梦鹤闲游人入仙境愁望市尘还  

初宿湖亭口占  

湖边开小馆池上试疎帘天镜涵城静峰莲倚郭尖交香花近席揺绿竹齐檐何用寻盘谷栖迟足养恬  

东栏  

野老全无事终朝独倚栏千峰横晚翠五月避空寒鱼泳波先縠蜩鸣芡始盘一笻时或往泽畔采芳兰  

郭外  

郭外炎埃隔轩牕午自凉湖光浮雉堞野色上鱼梁客转池坳迳农归谷口庄老贪称隠逸乗夏制荷裳  

西牕  

年衰人少睡冬半夜初长欹枕闻更漏重衾觉晓霜鸟声来别岛海色接扶桑何事喧哗早樵夫上北冈  

睡起  

谢家庄上景篱落接湖塘枕畔闻林鸟牕间见野航日髙山紫翠雨过海苍凉夏至三农慰田畴穗渐黄  

月夜独坐  

夕阳初隠地人意喜新晴屋阁乗潮月帘飞度水萤波平城突兀野静漏分明一榻无三伏翛然夜气清  

少眠  

人今过半宿诗每续残篇谯鼔双湖月僧钟万井烟官清闻善政秋近庆丰年枕席心夷旷何妨夜少眠  

晨起  

海日荡晨晖湖边尚掩扉梳头临竹槛盥手坐苔矶多病梅争痩清斋瓠摘肥戴星驰驿路往事是耶非  

春旱得雨  

朝来何所喜时雨及春分湖面波光动桥头涧响闻听莺依水阁叱犊入溪云賸有田家兴初秋望防勲  

小景山水  

隠室傍山筑衡门临水开舟因问字至人有抱琴来鹿友浑相狎鸥羣亦不猜久无轩冕梦嵗月任悠哉  

次韵答思泉妹夫并谢失迓  

野居聊自适鱼鸟欲相忘枕转来山翠帘开得水光汀花依鹭出堤草入秋长拟约豪吟客湖头坐晚凉  

舟泊徳州枕上作【`知州因黎镇守取金五百不从径去`】  

夜寒人少睡嵗暮客思乡犬吠三更月鸡啼万井霜老知彭泽是忧作少陵狂闻说新州主飘然弃印章  

夜过南望闸  

坐问龙王庙眠听水部更镜悬霜月正练挂晓河倾鴐鹳鸣湖防凫静海城清风楼可倚醉眼定双横  

过济宁懐李白  

清风楼上客独忆谪仙人海岳元无恙文章自有神倾樽一吊古搔首几迷津忽动乗槎兴飘然徧八垠  

夜泊石门甚寒  

斜阳皂林驿暗月石门桥雨禁桑难叶烟封栁未条客懐空耿耿春事竟寥寥今夜舟中梦闽山翠欲飘  

淮河雨夜崦西同饮次韵  

细斟秋露白共听水村更海雨昏仍急湖风晓自生话多匡世策诗切爱君情我有还家兴因之梦不成  

游法华寺  

烟水藏仙岛天开佛刹幽鹤鸣长傍石僧出惯乗舟梵罢销香篆泉清试茗瓯龙宫送微雨沼上且淹留  

赠宗人  

源流真有自闽楚各为生世代于今合江山与我盟孤舟西泝念双鴈北飞情黄鹤楼前水凄其动别声  

宿永峰不果逾十里宿桐林彭家  

数程过百里天色已黄昏客问溪头馆农归树里村鸡豚各篱落烟火几柴门乗夜求安枕桐林上绿原  

大荆驿途中  

日行村落少烟火见新墙树色当山观溪风动野航二蚕皆上箔新麦未登塲北里多藏粟何人肯发仓  

王才铺枕上作  

肩舆下碧岑晚市隠青林雨过溪头枕凉生夜半衾容衰惊节换梦穏爱山深自笑匆匆客将求静者心治癸丑元日同实兄王仲广何季周林廷吉游金山寺  

客中元日试扁舟岂作寻常览胜游鼇极半空跻絶顶龙门千丈泝惊流青山脉到波心出沧海潮来地势浮日暮梵音听未了聊将醉墨壁间留  

次韵答吴梦麒子玉才志超迈领乡荐而不夀予时在太学麒乃尊亚卿名原漳浦县人  

一腹便便六籍含古今名理恣沈酣九苞文彩鸣阳凤五色胸肠食锦蚕策拟河汾还自秘门深光范岂轻叅弱流未鼓凌风楫蓬阙巍巍接蔚蓝  

林宗谅先生彻讲  

先生归兴定何如欲向晴牕理蠧鱼白社有人寻旧约青山无恙回车儿孙把酒供迟暮弟子修函问起居颇忆蓝田登眺迹诗筒莫遣往来疎  

车盘驿次黄元续韵  

北归初盼最髙峰石磴穿云迤逦通村落暮烟遮屿白林皋霜叶映溪红民勤絶类闽风美嵗歉翻怜海邑穷闻道诸公忧赤子那令转徙叹飘蓬  

将乐报恩寺次髙五宜都宪壁间韵  

墙角桃花报改年寺前耕犊试春鞭空山雨后双溪涨隔防烟开万瓦连借榻禅房谈永夜归朝官舸系晴川廿年旅寓今重过自喜丛林有宿缘  

大安驿次黄源续内翰  

鸡犬千家入万峰武陵幽絶划然通春隂云气连村白夜雨桃花满涧红试按方舆探地脉偶询风俗念民穷年来已觉经过数莫叹浮生迹类蓬  

问安次谢方石先生韵  

臣工瞻仰腊将残问金门立早寒望切鸾舆闻警跸喜传天语得平安天申夀考同山岳运抚盈成拟石磐垂拱穆清治化岂伊汉武慕神丹  

兰谷兄偕余邦应弟同游天池时兰谷新瘥予登第后公干归省应弟防试初还庚申四月九日  

步尽郊原上碧岑扫开磐石憩幽林平沙断岛苍茫外叠嶂穹崖紫翠深过眼韶光仍夏景娱人清响有山禽浮生至乐惟兄弟况是登髙共醉吟  

送平哲舅宰雩都  

送君作宰雩都县尚忆当年此地游公馆壶觞凝逺翠人家牕戸瞰清流官闲休仗诗为课乡近毋劳信置邮须念逺人凋敝久劳心抚字缓征收  

送萧逹夫之繁昌教谕  

过江牛渚暂维舟先望浮丘紫翠流儒秩宜清山水邑文风盛接帝王州晨厨荐绿秋莼滑采石驰春腊蚁浮遥想文章贤令尹闲吟时到泮池头  

过姚定之园亭不遇  

暮春疲马踏苔痕剥啄空敲竹下门髙士亦知嗔俗客尘踪应愧负芳园偶依幽处聊澄虑忽对残花欲断魂却忆春风红紫烂名亭锦瑟倒金樽  

竹墅  

为嫌城市土如金徧种修篁绕碧岑蒋迳四时秋色里渭川千亩翠云隂露零湘女凝珠泪月出仙人散佩音一踏京尘嗟嵗月故园烟雨望中深  

答詹荩臣  

寒牕斜月照流苏寂对孤灯听漏壶海上玉书期未定云中锦字到应无乡心撩乱交游懒病思阑案牍逋小果神医收本草啖君容貌欲加腴  

白湖草亭  

汀蒲防栁翠相交方丈亭如太古巢垂钓月光浮水面开牕山色在林梢饮逢野老容参席隣许渔翁少结茅梦寐十年今一访山灵无乃讶旗旓  

送林贰尹赴灵山  

杨花榆荚满城东乡思离情此日同万里兼程趋八桂几时闲咏对双松天涯云白瞻亲舎郭外春晴问土风宦况好凭书一报明年翘首望飞鸿  

送陈克用  

筵开华月照回廊共对秋光别意长晚市旋沽樽正绿霜阶薄采菊初黄双飞鳬舄辞丹阙一防郎星照紫阳别后佳音应洗耳明时有诏策循良  

和答罗刚懦夫江西省掾善行楷书以孝行闻  

盱汝交游逸兴长西江诗泒自今昌江天漠漠浮星彩葭菼萧萧落鴈行薇省簿书乌哺喜桃封印绶棣花香舟行正有临池趣百幅烦君扫麦光  

刘则和秋官索题西牕角韵赋答  

方丈轩居竹作扉闲中歌咏舜垂衣农忙杖趂晨光出社散诗随暮色归一水抱村涵倒影千峰围屋逗晴晖西牕乐趣无穷在谁羡云台赫有辉  

送方文奎还盱江  

胜游动是十年违送子还家思欲飞映郭姑山迎客舫到门盱水浸渔矶霜篱尚及黄花瘦冬馔无过紫蠏肥遥想拜亲樽绿满萍踪应笑向来非  

金山次玉世赏大叅韵  

几登絶顶纵双眸亭外江云去复留星斗翻从波面出鱼龙长在槛前游青山爱客应投辖白髪忧时更倚楼便拟此身辞世网未夸骑鹤上扬州  

登雨花台  

闭门何处写羇愁望逺登髙此胜游春晚花香如有待谷深莺语宛相求风光着脸红生晕嵗月欺人雪上头千古共推佳丽地年年歌舞几时休  

陪五溪游平章池薛士仁作东  

平章池馆赏髙贤尽日叨陪水上筵移舫芰荷香座席停杯鱼鸟跃吟笺烟横晚嶂人初醉海露氷轮境已仙谁似东君能敬客诗成崖壁自磨镌  

今雨柬丰五溪  

久静庭阶长绿苔曲栏池上独徘徊地偏气侯添晨爽水濶烟霏向昼开野艇兰桡莲吐采隣家藜杖鹤携来晴檐鹊报诗筒至谁道吟坛待雨催  

湖上  

防庄谷里几旬逃多事闲牕应接劳甲马夜鸣湖雨急楼台晓出海云髙鸥羣防雪归唐律茝叶和烟入楚骚为乏辋川诗画手未遑标品署林皋  

对月  

亭在西湖第几湾坐深鱼鸟意俱闲荷香十里帘钩上月色千峰钓艇还天静籁声俄满谷河倾积气已弥山悠然此味凭谁共骨爽神清枕簟间  

挽秦士亨  

交谊深期嵗晚论谁期永诀哭声吞竹围磐石闲棋局花发园林罢酒樽走马风髙东郭路相牛经委北山村怆懐一段那堪写落日西风独过门  

秋晴晚步  

数到中秋恰十朝湖边暑气已潜消偶乗暮色搘藜杖却为波光度石桥吟徧海天人洒洒踏残汀月鬂萧萧一襟自觉清如水聒耳宁容挂壁瓢  

嘉靖丁亥西湖草堂成五溪先生惠律次韵答谢  

人间何处有仙台转眼流年七袠来乡社未须扶杖往书籖犹解向灯开牕前碧嶂秋添赋墙下黄花晚自栽多谢先生相厚意却因颂语见雄才  

寄蔡鹤峰文继  

鹤峰奇峭压东瀛人住峰前似鹤清石磴竹光随杖屦洞门松翠落棋枰眠同华顶真成癖隠似终南不为名一别三秋几飞梦无由共眺快平生  

寄文介表弟  

只缘林下迹相同长望天池忆海翁石叠千岩云出没沙明十里玉玲珑晨兴放鹤横霞外日落归牛过瀼东更说新居多胜事牕前对酒抚丝桐  

宋故大内  

客懐惆怅问前朝地老天荒王气销壮士有心廻海浪忠臣无计唤江潮龙蟠井干居人汲草没铜驼野火烧东望海门天夕阳无语立津桥  

题春景画  

尽收春色此庭中饮具吟瓢未放空杨栁渡头寒食雨杏花村里酒旗风瀑流半卷晴崖白仙观都涵夕照红坐见樵归山下路推篷对话一渔翁  

游西湖  

晓舟呼酒看霜华活跳河鱼始上义春好难销羇客恨梅香不是故园花岩边雪霁将悬溜湖上云蒸忽作霞聊指城头认归路残阳新水度横槎  

赠西镛陈时英  

松萝久别西镛里萍梗相逢是浙江万井潮声人对榻千林秋意月当窗谈欲闯先天窟仙帙还披半夜缸此去寻师东海上还将白璧赠吾双  

画菜为新城陈大尹衮廷章题  

生意常时满菜畦桔槔闲却汉隂机颇疑董子窥园简莫笑樊迟学圃非素甲层层霜后脆紫团艳艳雨中肥淡然风味丹青得击节康侯世未稀  

登钓龙台次元人雅琥韵  

江山气槩识英雄灵爽千秋尚感通世代销沈孤鸟外乾坤悲慨短歌中岛云低压觚棱重海雾浓蒸画壁空独上髙台纵双目却疑身在水晶宫  

送林巡简赴任河西务  

河西烟火万家村争报新官到里门署入栁隂垂印绶马嘶江市耀櫜鞬防勲名彻髙牙府肄武声闻细草原想见西山青在眼公余应未负芳樽  

送蓝志学赴昌化县  

巨舰髙帆到海城鲸波如镜瘴山明春生蜑戸弦歌起尘静蛮方耒耜行枸酱露香稀吏牍芭蕉烟碧长诗声莫嗟此别天南北防见双鳬万里轻  

三月廿七日饮饯姚中书之园亭林徳绪陈允黙二秋官兰谷兄竹泉弟咸在定之酒半更道服劝饮甚欢  

春风饯我帝城东一日名园四美同刺锦屏开黄玉朶牡丹栏压防云丛莺声髙树当筵绿棣蕚繁枝映酒红鹤氅多情东道主江湖虽逺梦还通  

过草萍驿次林见素壁间韵  

济时才力孰相当只费官舆与驿航鬂雪为谁销日短岭云无意伴人忙灵山骨立因秋瘦懐玉姿生结暮苍故国眼中归未得二疏风节愧堂堂  

登惠宪副崇道水阁  

未老如何便引年天容林下作闲仙时邀客上临流阁坐看农耕附郭田野色千村烟漠漠潮声万井月娟娟鉴湖不向君王乞处处垂杨系酒船  

七夕寓湖州市吴汝美水亭沈集古杨宗汉携酒至  

暑退溪亭客尚留银河清浅度牵牛却疑云物能知更怯霜髯易触秋千里江山余胜槩百年鸡黍见交游两髙怪我常时别拟办湖船宿戒驺  

林翠庭宪副夀诗  

蓝袍学作防衣娱台柏新栖返哺乌菊节秋光澄夀域鹤楼吟响彻方壶风清江汉声千里春映阶除玉几株最是同心懐庆忭霞觞俄隔洞庭湖  

岳阳楼观雪  

纷纷飞雪天涯痛饮髙楼酒屡赊忽见春山成玉笋更夸晨浪涌瑶花沙边立鹭应难见水底浏鱼渐可乂最爱归来光照夜醉挥吟笔近牕纱  

次韵题计宗道觐亲卷  

岩松挺挺立秋霜海蚌辉辉放夜光栁种五株归栗里桃开千树颂潘郎鸾章褒及循良政昼锦裁成戏舞裳莫道云山容耋老非熊应待梦周皇  

湘潭分司咏桂  

广寒仙种下青云秋色人间占几分絶爱郗枝终日对忽疑吴斧半空闻霜风微动髙枝翠豸绣频添细蕚芬却忆当年攀月窟不将丹【`阙`】献华勲  

大荆驿次壁间韵  

询风历历去途长民事初休稼穑场野寺枫林红映水驿亭蕉叶碧遮墙霜威一道星轺急秋雨千树葛袂凉七泽然天共逺风清处处是甘棠  

至武冈  

武冈疑是晋桃源过尽髙山见广原楚国版图居上郡洞酋戈弩作西藩殿庭棨防天潢世鼓角旌旗武帅垣闻说闾阎正憔悴谁将甘雨沛千村  

过岩口分路入新化  

岩口东行入乱山雪晴天气露千鬟冈头麦陇青犹浅树里溪流碧更弯使节有时经涧底僧家随意住云间寒宵偶托幽栖地钟磬无声客梦闲  

送郑防宪弟侄还安肃  

采芹佳客冀州来归袖飘飘拂楚台棣蕚诗吟乌府被竹林人醉鹤楼杯岘山云近征车动汉水春随画鹢回明嵗帝京丹桂发逺游方识子长才  

发大荆  

山路褰帷景寂寥诗魂懒慢未堪招髙原细草春全浅淡日微风雪半消栁色三分迷水市泉声几泒落溪桥前驱夜唤金家渡炬列如星隔防烧  

安化十里铺宋知县辞别  

髙树鸣风客喜晴冻云疎朗日华生溪头小郭烟千灶岭上孤亭路一程涧壑有威氷皎洁江山无物气澄清民心趋舎闗初政邑有弦歌是武城  

宿桥头铺田家  

风水苍茫逾岭涯桥头萧索问田家山寒草色忧疲马林晚风声恐宿鸦爱客谁开村瓮酒对床亲拨地炉槎野人滋味真便得但恨溪梅不见花  

寄维介冬官差营荣府  

栏干百尺倚潇湘秋水蒹葭望一方莺语有情依楚树鴈声何事避湖霜阳春曲好轺车静云梦舟轻簜节光欲归程投井辖鹤楼江色在壶觞  

发褚塘  

未明鸡黍出山厨骑引林塘迳复迂屋角淡烟笼翠树村前新水漾青蒲岩云起处鸠呼匹梅雨来时燕乳雏电火光隂春又夏一身何补走长途  

宿褚唐赵家  

偶借山家作公馆曽夸公馆似山居酣眠且就藏春坞静坐还怜涨绿渠问舎何方如栗里阜民无术拟华胥趋程预作凌晨想回首髙林思有余  

宁乡之益阳道中  

导骑迂回出涧濵青山晓雨细如尘摘茶坞口犹含冷布谷枝头欲送春处处桐林花片尽村村秧水绿针匀湘中气难将息药裹长随作客身  

发湘阴途中  

五月湘隂历万峰偶因佳节忆闽风剥残角黍羔肪白摘下杨梅火齐红蒲草嫩香浮竹叶海山脆玉出筠笼台江最是繁华地鼔吹喧阗夕照中  

重九日寓安化分司懐兰谷兄用潘邠老句  

满城风雨近重阳举目江山是异乡对景最伤寻菊伴登髙难醉泛萸觞霜侵鬂髪心空壮露下蒹葭道且长海上南山秋正好向来三迳未应荒  

楼上次西泉  

五月山楼风透裳倾樽独饮胜髙阳吟当燕幕声相和坐对鸥波意两忘放鹤自称逋老宅听鹂翻忆谢家庄清时谩占幽闲地还见乗云觐帝傍  

晚抵湘隂  

谷口新寒向晚深湖濵烟火望湘隂萧疎游子三秋鬂寂莫骚人万古心落木天风揺水郭翻波夕照入霜林夜来梦绕黄花迳底用瑶琴觅赏音  

寄赵缉之医士  

建溪深处是君家久住三山翫物华海上药苖抽夜雨城南杏蕚散朝霞活人金匮开仙钥爱客青钱落画义咫尺相思春欲暮一樽空负小园花  

陪贺侍御登白云寺次韵  

计拙羞称老范増登髙作赋敢云能云间偶值青骢马林下还寻碧眼僧篱菊花开金朶朶霜崖木落翠层层观风已暇仍观稼怪底栏干去复凭  

清隠山居  

笑渠髙价住名山城里幽栖屋几间岂有市声闻竹迳不教尘躅闯柴闗石牀书卷苍苔静草阁炉熏白日闲鼓棹相从吾有意海棠洞口洗尘顔  

赠黄世承兼寄益之贰尹  

十载溪山两地心赏音何处寄瑶琴盘中鸡黍轻千里阶下松萝过百寻云路共观先武近春江忽与别懐深题诗为语西镛叟平逺台髙足眺临  

赠上国賔守愚  

阳闗声里思屏营世讲筵中老弟兄若数使车三度别休辞饯酒百回倾千峰图画诗囊重十月阳和驿路晴忽忆鹤楼波知君兴在濯尘缨  

陈天游书白沙元夕诗见遗  

坐看团月上帘钩不夜春城是福州万戸爆声催上采九衢花影伴行讴楼台暖透红莲吐岩壑光涵紫雾浮信是三山在人境蓬莱漫向海中求  

赠榕江正郎  

兼旬病思负秋光所谓伊人在一方见说著书为世业曽闻议礼有封章江潮送橹惊髙枕海月寻诗到小堂载酒携琴须稍健拟将心事泝羲皇  

西川一鹤为陈顺庆题  

专城政日清庭闲对孤鹤谁云蜀山深鸣声彻寥廓  

小景  

苍崖在天半茅屋傍溪口扁舟横钓竿疑是桐江叟  

荷塘翡翠  

荷塘生微风暑气晚来退是中颇幽趣翡翠栖成对  

过江  

山影浮寒浪沙痕没早潮贪观波面寺不动镜中桡  

小景为益之题  

髙防经霜叶半红菰蒲揺飏白苹风秋江一幅新图画薄暮扁舟载钓翁  

仙台松鹤  

百尺髙寒白玉台三山半露小蓬莱长松尽作苍龙态谁许青田鹤往来  

蒲石  

异品曽书本草经服之有法可长生氷厓雪壑无人迹香压筠筐手自擎  

初定  

叶欹花仄恼莲塘湖水新添二尺强莫笑诗翁清兴减晨兴扶杖看沧浪  

饮秋髙亭  

天藏仙境不知年新作髙台更凿泉罗立秀峰三百里一齐飞翠到芳筵  

过飞霜崖  

飞霜崖过霜台客冻雨淋漓湿豸袍试向山头立相对崔嵬寒色欲争髙  

## 石仓历代诗选卷四百五十一  

明　曹学佺　编  

明诗次集八十五  

杨旦  

送厐元化叅政分韵得突字  

天台古名郡夙称豪杰窟君负迈往气沼视溟与渤释褐拜青琐棱棱峭风骨每懐先事忧徙薪喻曲突谏垣让丰采儒林挹芬馞旬宣七闽政牙绯九重谒一束旧时书还携向东越南风吹轻舟孤帆江上发吾闽虽遐方而俗匪狡讦文公过化余大道昭日月君持平生往百行无一蹶翘首福星临元勋视掀揭  

陜西督理军饷  

奉勅总京储势殊时亦异蓄积犹未充冗食如鳞次貂珰何纷然营营日趋利漫劳口舌争空懐禄食愧西戎扰边鄙庙堂集羣议内帑发所余重臣董其事憸邪惮逺行巧心生百计元老鬼蜮资极力为之地当守俞所请是非遂易位命下子当往敢效懦夫避窃恐才识疎无以副重寄迢迢万里途仰借天威庇报称期靡躬庶几万一冀作诗示儿襄聊以明吾志  

入潼闗  

昔闻潼闗名今履潼闗道巇崄何年开崔嵬自天造羣山一拳多长河百川导仰面天茫茫荡胸云浩浩径路何萦纡力惫无由到长风振林薄为我解烦燥停车坐移时谁复同笑傲设险壮三秦皇风肆丕冒客路敢辞劳君恩欲图报  

别李同年承裕  

政讶防君难不图别君易承乏偶此来非贤窃懐愧重感今日情曲尽同年意握手己忘言对酒那辞醉木杪号北风漠漠尘沙地明当驾星轺胥晤何时遂善保千金躯仰副边城寄  

舟经分水乗月顺流而下诗以志喜  

风伯困吾舟悠悠行复止离京两逾旬今辰过分水源泉一泒来河流看弥弥牵挽不劳人棹歌声四起疎栁映新蟾澄波如镜里忽闻人语喧前村遥可指而于疾徐间却悟乗除理剪烛坐深更题诗聊志喜  

题白岩新竹庵  

清影离离半牕竹浥露凝烟翠堪掬托根此地何孤髙絶胜山阿并水澳月姨故故夜深来写出此君真面目赋形不入草木流劲节虚心自天育谛盟谁共嵗寒三迸地如陈爻位六结实终期凤鸟栖敲风应遣诗魔伏主人觞咏有余兴满院绿隂浓入屋门墙岂无桃与李奈此春华零落速眼看穉子又生孙厚植深培为君祝勋庸次第收汗青悬赏旌功安用卜  

送袁汉弼教谕之翁源  

雪消风劲寒威虐羸马凌兢行复却送君典教去韶阳举堕兴衰将有托陶镕诸士入模范防绎羣经啓闗钥簿书猥琐了不与染翰操觚有余乐宦情如此复何求药笼参苓取次收闻说甘棠犹蔽芾勉旃事业绍箕裘十一月八日驱车南行客况寥落赋此见志  

驱车行驱车行防国寺前天欲明空劳弟侄逺相送凄然别去难为情萧条莫述眼前状叱咤惟闻耳畔声雨余到处足行潦泥深没毂愁颠倾土桥垂垂架氷壑乗危岌岌尤堪惊日髙犹自未盥栉枵腹时作春雷鸣亭午前村寻逆旅草草一饭劳经营土床茅舎寒彻骨坐席未暖催登程晚来僦得半间屋孤灯明灭烟纵横酿雪可堪风挟势破愁聊借酒为兵月色未防车又动满身霜雪怯残更驱车行朝复夕客路年光驹过隙嗟予南北苦奔驰禄食明时竟何益埋轮叱驭懐前修千载英称犹籍借阮生底事哭穷途万里通衢随所适行人莫问车中谁我亦皇家二千石  

陈凖卿招饮遂成长句申谢  

天气清和最可人羣芳庭下杂然陈樽有香醪意良厚食无兼味情弥真斯文雅防应如此鼓乐喧喧徒聒耳賔主相忘礼数寛古论今谈坐忘起湘帘半掩日初斜银烛髙烧防绛纱不惜花前为君醉明朝案牍又公家  

中秋无月有感  

微雨如丝散凉风生客衣虚堂坐夜静秉烛无光辉停杯待月月不来蔽天隂翳何时开老懐襞积向谁语阶前独步空徘徊  

雨后马上  

疾雷破顽隂骤雨洗烦燠好风从南来吹我庭下竹欵段乗晚凉归途豁尘目云开天宇清遥山浄如沐  

斋居次杨名父韵  

髙谈厌俗哗琴书共一家倚马才何捷惊鸿势忽斜年光消竹叶勲业愧菱花省可随流去浮名水上槎  

搆亭池上  

池上亭台好山光映水光竹胎初脱锦栁眼半舒黄抚事看云变焚香坐日长陶然有真趣物外足徜徉  

凖卿读书僧舎次韵  

习静躭幽僻门无五尺童援琴弹古调挥扇引清风江栁揺村绿山花倚槛红谈经应坐久不觉月生东  

新昌道中  

百里驱驰倦行行日已西断桥人病涉危磴马惊嘶春浅寒犹峭峰回路欲迷岧苕闗岭上极目万山低  

缙云行台  

坐久浑忘倦重门镇日闗数株台下柏千叠案头山校阅何曽暇驱驰不暂闲丁宁二三子早折桂枝还  

祈雨有应  

久旱妨农务斋心恳祷时长风振林薄甘雨徧郊圻天亦从民望神非贶尔私宦情聊自慰志喜写新诗  

过东昌值风雨  

青帝权旁落春深尚北风香飘帘影外梦破雨声中陇麦初抽绿园花未放红乗流方鼓枻俯仰思无穷  

偶作  

何处难忘酒凄风凛客襟长江翻浊浪白日蔽顽阴秋色千林老霜华两鬂侵此时无一琖恨与海俱深  

防宁道中  

险路还夷路长亭又短亭雨潴深涧碧云抹逺峰青景胜诗难写风狂酒易醒客途晴日少吾欲讯山灵  

都台莅任  

内台纲纪地豸服此初临才薄承恩厚官髙负愧深折冲千里寄图报一生心邪正题名在看碑鉴昨今  

治行  

从宦虽云乐离家转觉难闗山客程逺雨露圣恩寛酌酒嫌朝醉收书困夜防梅花移不得折向胆瓶看  

人日晴明  

海宇占人日晨光放晓晴云容风外敛山色日边明灾沴消今嵗清平幸此生乗除天意在次第望秋成  

乗风小顺发舟  

挝鼓声初发扁舟下顺流龙江疎雨霁步澹烟浮山水迎行斾风云惬壮游髙歌不成调呼酒酹阳侯  

观音阁别意次顾司谏韵  

江阁凭栏久停云客到门路回峰欲断潮落水如奔赠别诗盈卷开懐酒满樽星槎随使节霄汉视髙骞  

夜过淮安  

路入淮阴郡舟航在在通可人千里月快意一帆风夜静寒犹凛更深斗正中卷帘催放棹列炬映江红  

秋祀先垄途中口占  

肩舆侵晓发日出散林霏木落山容瘦天空鴈信稀孤村流水绕斜壁断云飞墓祭虽非古吾亲体魄依  

夜坐  

睡鸭香销月满庭夜深相对一灯青惊风槭槭辞柯叶缀露垂垂入戸萤孤榻雅宜安警枕素屏刚好写西铭静中防简吾身事世路悠悠任醉醒  

同寅冯子佩长至陪祀途中聮句见示次韵  

山势巃嵸瑞霭浮微茫树色五陵秋萦回径路髙还下曲折溪泉断复流野店风寒茶灶冷荒村日暮酒旗收感今懐古情无限极目长空动客愁  

霜华满地印轮蹄薄酿堪沽可待携一缕晴云生逺岫万幢寒桧防长隄良宵拟借谁家榻逸兴须留到处题翘首蓬莱应咫尺烟霏缭绕望中迷  

驱驰王事独贤劳北望盘盘石磴髙百里风霜朝并马六陵灯火夜分曹灰飞葭管迎修景句满奚囊秃紫毫揺曳吟鞭归路晚宁妨戴月过江皋  

夜宴归寄谢友人  

宾主相忘礼数寛沈沈清夜漏初残纱窗风细银屏冷锦瑟声微玉指寒囊底无金堪买笑樽中多酒且追欢归来剰有懐人句倚徧西楼十二栏  

廖廷陈清明陪祀山行有纪次韵  

笑骑羸马入春山却喜忙中得暂闲花树竞春开艳艳溪流转壑泻潺潺云过絶壁拖轻练沙拥新洲失故湾直北居庸天设险虚劳百二说秦闗  

晴光马首散朝暾松偃虬枝势若奔百卉芬菲三月羣山拱向五陵尊石田峣崅初耕雨野寺荒凉半掩门去去山城应不逺青烟起处认前村  

过张茂实主事公署  

乗闲来访大方家门掩西风寂不哗竹傍墙隂添穉笋豆缘篱落吐新花庭无留事休衙早客有余情坐日斜娓娓清谈浑未厌呼童汲井煮新茶  

闻昕弟秋闱失利诗勉之  

吾子才华自不凡未应三十尚青衫极知士论推荀爽惟见乡书荐阮咸云路邅回迷月殿年光迅速剧风帆祗余兀坐空斋晚无限幽懐寄短缄  

别丘文元仍次前韵  

茫茫宦海泛扁舟载得东风万斛愁谁惜卞和频泣玉空嗟王粲独登楼翠屏万叠遮闽峤紫气连空识帝州别后期君无限意可将身向醉乡游  

秋日偶成  

胸中不觧着闲愁公退炉熏伴茗瓯食禄应羞田舎计藏书宁为子孙谋庭除雨过留残照帘幕风来送早秋坐久飕飕双鬂冷呼童整顿旧衣篝  

次吉甫山居韵奉寄  

流年暗促髩毛斑天与髙情独爱山藜杖穿云邀鹤去竹林妨月命童删放开心上功名念叅透寰中义利闗回首红尘髙十丈悬知不到翠微间  

东山草木亦知名宠辱看来一缕轻乗兴每随流水逺寻幽常有白云迎遥岑过雨青浮黛弱栁牵风翠拂缨识得淡中滋味好侯鲭未必胜芹羮  

郊坛候驾  

万柝严更夜未防环佩集千官鹊惊人语移枝宿马怯霜华立仗寒驰道逶迤通祀殿崇垣缭绕卫神坛鼓声初静钟声起天外清光转玉盘  

和胡司谏光贞游西山  

草色青青映客袍经丘寻壑未辞劳石边流水浮花出天外危峰拔地髙倚马赋诗分险韵饤盘生菜却邪蒿风光差胜江南否试为平章一染毫  

纵步郊原兴未休撩人诗景细探求平湖风蹙纹如縠列嶂岚开翠欲流峭壁留题和藓刻澹云将雨为花谋何时欵段从君后抖擞尘襟取次游  

闺情次干叔韵  

妆阁无人独掩扉年年病里送春归越罗欲换添香嬾螺黛全消对镜稀薄命自伤同栁叶多情谁遣下渔矶客途善保千金重莫为行云误湿衣  

雪中忆再用前韵  

灾沴潜消乐事厌寒威转劲火藏炎持杯顿觉芳醪薄得句时将冻笔拈羽卫森严随白帝琼瑶散乱妬飞防欲看雪月交辉处兀坐空斋不下帘  

冯夷剪水费工夫玉殿朝回肃步趋共讶袁安犹闭戸谁怜江革独遗襦状如栁絮因风否声类春蚕食叶无父老预占来嵗稔赞调元化荷钧枢  

谁返东风栁絮魂一时枯朽尽沾恩漫空解作便娟态刻地浑无剪烛痕拥篲酷怜和月扫烹茶拟欲带云吞纱牕此夕明于昼怪底栖鸡误晓昏  

奉和京兆兄长雨中留客诸作  

散彩朝霞雨可占一庭生意上松髯牀头酒滴初分瓮树杪风微不满帘垂栁飞绵春事老遥山呈翠晚容添无盐对镜难藏丑浃背空惊愧汗沾  

诸公才思总无双文战谁甘北面降剪烛分题聮夜句呼童煮茗汲春江词源滚滚波飜峡吟鬂萧萧影照釭坐爱晚凉清不寐忽惊残月堕西牕  

送刘防推官  

穷经不与俗儒同佐政黄堂喜得公凤阙九重天极北鲸波万顷郡当中清风好蛮黎望佳政行看狴犴空后夜相思隔烟水尺书何处附征鸿  

柬干叔弟  

杜门不出屡经旬骨肉天涯有几人只恐多愁寛沈带何妨无酒漉陶巾半衾幽思徒牵梦积嵗沈疴喜去身休傍他家门戸好可能依旧结芳隣  

送吴叔和二尹  

鹿鸣歌罢识君回犹忆同随计吏来献赋十年曽待诏哦松此日独怜才征科须为生民念繁剧只应敏手裁三月莺花春事好离亭且尽故人杯  

和许天锡司谏过李处士山居  

萝迳松闗自一家羡君雅志厌纷华久闻绪论惊霏雪小筑幽居拟浣花约伴荷鉏方斸笋呼僮支鼎旋烹茶流连不觉忘归去满地残红落乳鸦  

寄干叔次原韵  

天涯踪迹别来疎姜被生寒思有余至宝谁能怜楚璞非才自合老庄樗月明断鴈惊孤影水逺双鱼滞素书国防方殷归未得故园南望独踌躇  

重九过居庸闗  

叠巘层峦倚晚晴屹然天设此长城山连雉堞三闗险烽息狼烟万里清何处笑歌酬令节几人忧乐系苍生凭髙不尽登临兴南望彤云防帝京  

寄赠徐徳宏分教严州  

离亭酌酒送君行发轫青云第一程世际亨嘉吾道泰心无俗累此官清移家建水梅初放舣棹桐江月正明为谢故人梁绍甫缄书莫惜寄同盟  

陈情归觐得如所请喜而有作  

客路思亲倍黯然心旌无日不悬悬八年违养空劳梦一疏陈情已动天衮衮风尘催去骑萧萧书劒觅归船承恩幸沐金绯宠引领诸孙拜膝前  

途次用王汝洁韵  

酿雪新寒凛客衣扁舟载得旧书归波涵月色光相射帆挟风威势欲飞身外虚名看海市江边清梦绕神畿八闽望望如天逺定省何堪十载违  

入京不谒刘瑾又无私觌之礼调补温州有感  

青天白日此行藏屈已安能媚左珰十载登朝无寸补一麾出守有余光思亲顿觉愁成缕报国悬知鬂未霜公道式微私贿盛何时重复旧彛章  

游虎丘山  

形胜东吴羡虎丘登山彷佛我曽游讲经台废名犹在试劒池荒水漫流烟艇江头歌互答风铃檐外语相酬凭髙懐古情无限极目长空独倚楼  

次王敬止韵  

分符便向浙东行于国何尝系重轻蕞尔偏方民力竭萧然一榻梦魂清年光冉冉惊流转潮信劳劳惯送迎惟有梅花相慰藉又将春色到山城  

观迎春百戏  

箫鼓声中百伎陈眼看时态一畨新村歌野曲浑无调西抹东涂窃效颦料峭轻寒生翠幙防纎疎雨逗红尘太平景象今如此休向樽前愧负春  

陈凖卿见和再叠前韵时读书净社寺  

簿书毛委谩横陈抚事堪惊种种新禄食谁为明日计忧怀空寄此睂颦禅房我欲分吟榻世路君方避俗尘闻说城西风景好花须栁眼正娇春  

立春日次韵  

温饱无心梦亦安壮懐牢落放教寛江山笑我垂垂老风雨撩春故故寒宦思若何宜解组世情如此且加餐东郊按辔看农事多少穷檐望驻鞍  

送杨廷采  

一笑相逢忆昔年梁间尘榻为君悬半醒半醉花前酒轻暖轻寒雨后天往事细谈浑似梦浮生胥晤岂无缘青云更拟同携手賸借春风送客船  

上元遇雨次廷采韵  

痴云将雨妬良宵安得长虹驾防桥待月不来仙驭逺问天无语帝阍遥风吹栁外寒犹薄春到人间景更饶坐对梅花成一笑冷香疎影暗相招  

懐归偶书  

故乡极目渺云山长啸何当拂袖还缨冕翻为今日累簿书那得片时闲十年名姓通朝籍一谪尘寰隔帝闗功业无成嗟老大镜中消得鬂毛斑  

重九陪胡侍御游江心寺  

扁舟棹入水云乡劫火初销迹半荒华髪谁怜陪后乗黄花何事负重阳郊原过雨羣芳賸燕雀随风万里翔丞相祠前山色好森森梧竹倚髙冈  

游鴈宕山次韵  

鬼斧何年凿地灵四围山色染衣青乍登絶巘心犹怯刚脱尘踪眼倍醒花卉一屏初灼灼风尘双鬂未星星兹游足慰平生愿醉倚禅牀月满庭  

游灵岩寺  

宦途迢递惜年华野寺行吟日未斜提瓮满分龙鼻水支铛旋煮鴈山茶云开絶壁猿窥果春到寒岩树着花怪状奇形留胜迹都将清景付诗家  

吴兴舟中次舒大防韵  

东风吹暖日迟迟雨足郊原万物熙画舫午炊供菽乳清江晓汲试茶旗驱驰仕路浑无补断送春光合有诗窃恐抡才非具眼道傍樗防笑工师  

龙游有懐凖卿奉寄  

空梁落月思何如濶别无因问起居春事阑残雨外羇愁襞积五更初江头倚棹帆将缷竹里行厨酌久疎握手笑谈应不逺聊凭驿使附双鱼  

括苍逢旧门隶迎新守因询凖卿起居始知卧疾已久诗以写懐  

千里间闗访故人渴心何止欲生尘放懐可得同今日卧疾那堪越数旬论古谈今髙兴减批风抹月老天嗔烦君抖擞精神起共醉东山竹叶春  

观潮  

江边髙阁倚云开万叠波翻脚底雷暗浪逆冲山口束怒涛横激海门来凭栏目送孤鸿逺冒险舟看一叶回最恨中流无砥柱狂澜泛滥满蒿莱  

观飞来峰  

山外飞来有一峰烟霏深锁翠重重穿云谁凿玲珑洞倚涧犹蟠诘屈松林樾交阴回俗辙岩扉半啓觅仙踪眼前形胜真奇絶未必丹青有此工  

拜岳王祠  

权奸无状逆天常和议从容出庙堂朔漠几更新嵗月山河半失旧封疆湖波东注声犹咽宰木南枝恨未忘忠节凛然千载后肃瞻遗像炷心香  

送陈登序班还温陵  

簪笔螭头侍建章朝回两防带天香心无俗虑襟怀净门掩清风兴味长争为浮名沈宦海可堪归思绕江乡送君却忆曽游地清梦时飞九斗傍  

送左汝砺宰神木  

同亊南宫忆昔年分符今又入秦川马谙去路先驱熟民识隣封旧令贤逺岫重重迷晓雾神松郁郁锁寒烟兹行莫厌边闗险多少疲癃未息肩  

元日候朝  

东风故故酿轻寒最喜阳春徳泽颁犀甲连云环帝阙龙媒分队出天闲炉烟缥缈晴光外扇影参差夕照间去国此心应耿耿涓埃无补愧朝班  

京兆进春次王汝温韵  

唱彻鸡人进土牛司仪双引殿东头扇开雉尾聆天语帘卷虾须觐帝旒地脉暖融春意动日华辉映晓寒收皇恩浩荡先畿甸次第和风徧九州  

廿五日奉别诸寮移午登舟  

同寮眷眷故情长胜日名园乐未央赠别忽惊诗满卷开懐莫厌酒盈觞半篙新渌浮春舫一片轻帆挂夕阳归卧篷牕成不寐隔江灯火正昏黄  

礼部视事  

遥瞻双阙拜恩光秩亚春官愧赞襄吏隠不嫌疎案牍庭叅却笑襍缁黄松梢雨过苍髯秀竹柟风来翠葆凉退坐小斋清似水一帘晴日映红芳  

退食偶书  

燕居如此亦佳哉地湿莎青絶防埃片席且移花底坐清风时傍竹间来滥叨厚禄顔空汗斜倚晴牕句谩裁最是暮春天气好公庭吏散独徘徊  

游清凉山次乔宗伯韵  

雨余山色散晴空古寺逶迤曲迳通暇日偶陪诸老后上方今喜一樽同凭髙眺逺诗懐壮佳景芳时乐事丛賔主相忘因坐久莲房荐酒擘青葱  

游灵谷寺次乔宗伯韵  

偶寄尘踪此地行试倾俗耳听泉声避烟野鹤穿云去倚槛山花映酒明饾饤殽蔬供小酌平章风景写余情迟留不觉归来晚十里松阴接古城  

游东山次王司马韵  

云破晴光散逺山老天今日亦开顔绿垂防栁晚风定红落林花春事闲散步偶随孤鹤去浩歌宁逐白云还鍼砭俗耳挥弦管静听泉声戛佩环  

分水道中  

潋滟波光映碧空画船如泛水晶宫俄惊巨浸吞平陆却喜轻帆引顺风两防垂杨迎棹绿夹堤新枣压枝红浮云敛尽天如洗防防遥山夕照中  

除夕和乔白岩韵  

新写桃符换旧防留都昆季叹晨星行年老矣头将白知我谁欤眼共青曦驭倐驰徒守嵗儿曹忽报又添丁妨贤亟欲投簪去世路悠悠笑独醒  

送叶上舎定还建宁  

成均卒业赖薫陶谁共离亭醉楚醪三月莺花春事好千山风雨客程劳梯云更拟秋攀桂继晷何妨夜续膏亲友相逢如见问一官无补愧清髙  

临清舣舟值雨  

栁外风来雨脚斜好山刚被白云遮新凉散暑穿云幕小涨移舟出浅沙鱼贯帆樯千里运蜂房戸牖万人家繁华堪赏还堪恨满目芳菲乱野花  

送李珍分教徐州  

才华蚤嵗播芳誉新沐恩光入古徐山抹晴云青杳霭雨肥官栁绿扶疎优游绛帐谈经后感慨黄楼览胜余吾弟相逢凭寄语归期凖拟在冬初  

送杨智任绍兴知事  

客路莺花又暮春恩光今喜映簪绅浙东胜处称兹郡幕下通才见此宾管辖好存纲纪在糺绳那是非真不妨官舎清如水荐剡行看达紫宸  

庆都行台次林粹夫韵  

宿负天教向此偿驱驰逺道笑奔忙山头雨过云犹湿栁外风和日正长冗语欲书嫌疥壁疎帘不卷为留香微名蜗角知何用今古悠悠梦一场  

定州行台次粹夫韵  

扰扰轮蹄路四通山川兹郡亦称雄麦畦过雨飜晴浪栁迳迷烟袅暮风景况尽收诗卷里愁懐都付酒杯中行台夜锁青灯静闲把遗编校异同  

新乐行台次壁间韵  

宪节西行此暂停重门无事昼常扄台前古柏垂垂绿雨后遥山故故青万里闗河嗟逺道半生踪迹叹浮萍今宵谁与占乾象指防中天识使星  

夜宿行台  

微风忽送雨纎纎一枕凉生睡正甜旋忆緼袍开故箧时闻余溜泻空檐公庭吏散初喧鹊燕寝香凝不卷帘明日阴晴浑未定灯花试向夜深占  

磁州道中  

风扫顽阴雨脚收轺车西去路悠悠荒台半圯空陈迹疑冢相望尚故丘千古英雄谁竹帛一川花鸟自春秋不堪回首斜阳外惟见漳河绕郡流  

百门泉次旧韵  

髙下亭台逺近山百泉觱沸绿阴间幽寻更拟穿云去纵赏何妨戴月还鸟恋故巢回倦翼风沦止水避尘顔安排佳句酬清景却笑偷闲未得闲  

望岳次石司徒韵  

紫翠重重列画屏人间何处着丹青擎天一掌扶红日防地三峰擘巨灵松暗药炉无火伏苔深仙洞有云扄兹行奇絶真堪纪静听飞泉带雨泠  

观鴈塔  

岿然古塔倚青霄胜览何妨去路遥名氏销沈懐往哲防模宏壮忆前朝四檐倾侧危将坠乱瓦横斜凛欲飘惆怅曲江成陆海淡烟空锁绿杨桥  

永夀行台  

苦雨连宵厌客心山风无力散秋隂痴云靉靉弥层巘脱叶萧萧下逺林抚景空慙诗思涩浇愁全仗酒杯深年来勲业羞看镜遮莫霜华两鬂侵  

静宁行台次壁间韵  

百二河山惬壮游悠悠旌斾又偏州简书有限催程急风雨多情为客留红叶满林秋色老翠屏千叠晚烟收桑弧蓬矢平生志胸次何须着防愁  

过山丹  

笑携书劒过山丹拂面风来送晓寒流水带氷穿断防游尘随马上征鞍絶怜塞外从军苦始信人间行路难况值仲冬天气好归鞭指日望长安  

过函谷闗  

函闗遗址依稀在涧水东流日夜声世代有兴还有废英雄埋骨不埋名终童何事将繻弃令尹犹能望气迎四海车书今一统漫劳行客鸡鸣  

戸曹视事  

闗河迢递又金陵八座崇髙愧滥登各省曹分官属盛羣胥鳞次簿书仍廪无余积将何赖例有新条尚可凭严立法程征宿负陈红应共百川増  

退居偶书  

瀹茗焚香退食初萧然一榻地卿居雪消屋角松容瘦日转檐牙桂影疎曲几拂尘繙旧牍空廊下鹊散羣胥位髙禄厚将何补不素餐兮重愧予  

次林宫保见寄留别诸公诗  

客懐端不为秋悲大老飜然去国时衰凤谩劳狂叟叹狎鸥宁向海翁疑人归鴈后应非晚春到梅边尚欠诗他日安车逺相召那能不出踵龙防  

归留都寓邸  

虚名逐逐等浮槎节序推移感物华梁上小巢初乳燕墙头垂栁已胜鸦庭无俗客诗懐好门掩清风宦况嘉笑撚吟髭成短韵诗喉新试武夷茶  

送防中丞天叙巡抚宣府  

历敭中外蚤驰名豸绣煌煌壮此行最喜长才临重镇悬知骄子避先声沙头酒尽离亭晚江上帆开画鹢轻海内转输民力困烦君一念系苍生  

陈少宰见示游牛首山诗次韵书边中丞卷  

谁幻山形俨若牛登临酷爱午风柔遥看树杪横青黛小憩林隂拥碧油后乗未随清兴逺旧游如梦乱峰遒兹行奇絶真堪纪逸驾应攀沈隠侯  

送吴历满南还  

蚤年芹泮抱遗经胄监薫陶更老成共喜姓名登选牍试看簪绂蹑云程江头雨过羣峰秀苹末风来一棹轻愧我欲归归未得送君南去若为情  

武城闻致仕之命偶书  

北客忽传新命下中流急放一舟还浮名已谢云霄外公道犹存天地间老遣情懐聊借酒闲携杖屦即登山应知此外无余事寂寂松隂昼掩闗  

过钱塘江  

孤帆带雪过钱塘山倚银屏水漾光浦溆萦回江曲折楼台髙下月微茫舟移别防潮初上风透疎櫺夜未央仕路悠悠惊嵗晚归心随梦到家乡  

游归宗岩  

山灵知我要山行敛尽浮云放晓晴已辨芒鞋穿鸟道才倾俗耳听泉声神剜鬼凿无余力月榭风櫺有许清忽忆五年前到此依稀如梦不分明  

次壁间韵  

紫翠周遭面面峰天然形胜众山宗纵横兽伏林间石天矫龙蟠屋角松假榻每依云共宿抱琴时有鹤相从题诗人逺嗟陈迹极目秋空思万重  

次孙谦生子诗以志喜  

峭寒帘幕怯晨兴览镜丝丝鬂雪増闭戸何妨常谢客开顔今喜又添曽徳储先世钟余庆梦兆维熊协吉征谩笑老夫无所遗吾家清白世相承  

喜得家书  

一春顿觉信音稀梦绕家山夜夜归慈母书来无别语丁宁未许脱朝衣  

题画牛图  

东风吹老绿杨枝可是春郊罢耒时带雨细龆原上草夕阳归路向迟迟  

南亩功成便退身中流游泳任天真牧童何处空江晚清世应无扣角人  

懐柔道中  

春风树树乱啼鸦镇日山行未见花田野萧条村落静土桥茅屋两三家  

白马闗  

怪石巉巉水乱流栁匀新绿弄春柔满陂芳草眠黄犊风景居然似建州  

小圃即事  

池馆围春曲迳通虚檐掩映绿隂中入门顿觉风光别几树桃花隔竹红  

东墅杂咏  

东风帘幕燕来初习静偏宜水竹居曲曲栏千时倚徧一池新绿漾游鱼  

移居盘门  

盘门静僻暂移家楼枕寒流寂不哗怪得近来天气好春光先已到梅花  

乐清道中  

移文先报鴈山灵暂谢喧嚣向此行盛境也须游历徧莫教风雨妬春晴  

金华山水暴涨登舟有作  

空江波浪渺无涯茅屋深林四五家却讶扁舟穿木杪山城回首隔梅花  

趋朝  

霜华满地寒犹薄月色半牕天未明衮衮红尘行十里东华门外正残更  

廿九日宿蔡村河下  

才过防村又蔡村几家灯火正黄昏舟中亦有饶风味买得河鲜侑晚樽  

二月朔日宿桃花口  

扁舟暂泊桃花口矮屋低垣数十家童子忽惊春水涨晚潮随浪散平沙  

过髙邮湖  

湖光潋滟映晴空渔艇如梭织晚风一缕青烟林外起何人结屋翠微中  

河西登车  

水浅胶舟不可行肩舆百里困风尘劳劳仕路嗟无补防栁江花冷笑人  

屠　侨【`字安卿鄞县人冇东洲集`】  

早起读古诗用韵写懐  

仲夏天郁蒸梅雨苦不歇何处望髙堂清晨梳白髪为客已如家经年不以月生涯谋道疎身世逐尘没何当凌风举两手挥巨阙  

大庾岭  

路出南安南上岭复下岭盘旋山谷间飞鹜烟云境览秀目不穷吸清心自省滔滔名利途对此愧幽屏  

小梅岭  

我爱山中行盘屈自有情方偶涧松阴又分溪竹清石屏锦绣幅云壑笙竽声何当遇幽人与结烟霞盟  

平谷南山早行  

与山违日久忽遇洒我神黄鸟出谷鸣悠然江南春晴峰倚崔嵬空翠来氤氲盘旋山壑里不见人间人  

作马廏  

草草立四围骥良不以廏寸地千里心牢笼自天授凡物必有居美恶岂其覆嗟彼席珍人薜萝穷陋巷  

白羊堡夜宿  

早发居庸城暮宿白羊馆朔风喧急柝寒月为我伴重山闗隘阻列戍旗台满我皇复修文单于正来款  

舟中漫书  

北游倦客归隠宜东山旧劵还吾持红尘隘路机始息白首余日天所私林壑夙心去靡靡川源逺路行迟迟季鹰适意正如此鱼菜扁舟同尔为  

居庸察院和韵  

龙飞汛扫三尺铁修补前人幅员裂大明钟鼓振边头寂莫胡笳寒咽雪闗城月白明贡道穷戍千山子孙老吁嗟险阻固以形愿望君王徳不小  

送樊本明东归歌【`内用二十八宿`】  

城头画角疎清晓鸟弄亢声碎小行人夜别指氐旋早起房栊送茫一春辜负行乐心千里写遗春尾吟笔端箕敛春还好斗酒与君行处斟牧牛防儿歌我过饷田妇女肩相荷虚林日薄轻雾黄危崔燕补旧巢堕客意云边室家逺村舂花外墙壁浅梵王门盛耀宸奎部娄野旷当絶巘偷闲饮兴忻胃饱自愧宵衣常照昴阳闗唱毕嘱舟航觜觽赠以代襟抱忽漫相逢参与商愀然沸我乡井肠阴惨阳舒鬼神疾君来君去杨柳长前程星火莫谩忒此意弛张须自得有懐简防南风翼发轸终筵堪记忆  

晚晴漫述  

青天寥廓行白云一时夕景开晴曛清风院宇荡炎燠髙枝鸟雀鸣懽忻我坐花前北檐下仰天看云心欲驾虚空燕举掠微茫须臾月出溪昏夜黄金宝殿丽岧嶤西来诸山锦障朝时雨时晴盛王理殷勤仰止唐虞遥  

兄弟同诸侄江饯  

我行入南海舟发甬东潮宦懒时从失情牵路任遥秋深江月白风急客衣飘缱绻家人意酣歌斗酒饶  

登灵源寺  

南山北山曲东寺西寺连天设幽遐地僧分自在缘岩潭伏龙虎钟磬出云烟为有重游日题诗记此年  

访永乐废寺  

空山寺已废寂莫枉登临古殿余茅屋残僧倚暮林溪桥自流水云树伴孤岑兴废乾坤事因兹感慨深  

十月五日过余干阻风野泊  

风逆江头坐维舟野竹边荒村无物色落日少人烟尽室忧途夜疎灯照客眠一钩新月白光景为谁怜  

小溪驿南行野泊  

蔓草清溪防斜阳独系舟苍烟数家晚锦树一江秋凫鸭沙相并松篁涧自幽乡村有官法鼓柝夜无忧  

大庾山口晚兴  

髙山屏西日未晚溪欲昏百丈援滩势丛篙避石根火明依防宿人静听沙喧家室天涯共扁舟忆故园  

赴梧诸寅饯别阻风夜泊  

别筵才十里潮落海珠宫欲挽无髙防相持有逆风苍茫孤夜泊想念一樽同新问交州道山川五岭中  

水东驿道中  

炎海东来路龙川曲避沙江村孤驿舎竹屋几人家地瘠春无菜山稠树少花瘴烟愁未已汗漫薄天涯  

龙川舟中雨望  

二月倾寒雨龙川逆挽舟山云凝欲冻瘴雾湿难收古树侵江碧奇峰峙水幽沾濡何所适独酌赋清游  

龙川山行  

龙江谢舟楫东麓事晨征寒雨初开霁春山未老晴烟霞迎日薄草树隔年荣瞑目肩舆里静收溪谷声  

榄潭晚泊懐广城僚旧  

舣舟沙树合望瞑水云同夕浦渔烟碧春山野烧红空流鸣急濑髙月动微风回忆羊城旧孤懐清夜中  

建宁山行宿大横驿  

路转千溪曲泉分万壑声溪云横夕景山馆息炎程院立双松古林栖百鹭清乗凉多暝思种种旧游情  

陞江西叅政同寅饯别黯淡寺  

髙阁临波逈轻云匝寺隂溪声千古壮雨意万山深祖席开青嶂风烟洒素襟行行复何处随分是吾心  

次文卿清明日老军塘阻风志感  

水逆兼风逆难穷汗漫程船头折杨栁客里过清明江垄凄烟雨天涯逺弟兄相悲重相别愁絶海云横  

中秋将台玩月是日卢都阃为防  

几度中秋月皆从客里看山川照齐鲁南北聚衣冠玉笛乡心逺金樽露气寒人间此良夜应共百年欢  

新嘉驿草亭次韵  

草亭依传舎幽事坐中新水曲池通井花繁夏续春风尘为客倦泉石寄情亲杯酒双蓬鬂乾坤此是真  

访从兄监中晚回  

晚行城北道捷径过田家阴坂花犹媚春沟栁自斜鸠含深竹雨鹜落半天霞农事催将滥池深处处蛙  

防饮暮归  

严城已布柝醵饮独迟归月暗马知道风髙尘满衣树乌惊自语云阁何依穉子不知漏残灯半掩扉  

宿寺  

有官身许国随地寺为家夜火聮僧榻晨钟速禁衙瑶宫分世界白髪数春花我軰无穷事相看絶两涯  

园门晓望  

晓日园门暗长波逝逺空山云寒带雨霜栁弱揺风郭索江秋老鹈鹕水信丰甬东夸海胜原自有龙宫  

积雨书闷  

烟火朝昏促柴桑雾霭浓髙门催黍酿野戸急村舂晨正忧荒嵗天胡雨孟冬沈思步屧外江阁暗晨钟  

鄮山桥  

望城三十里野寺鄮山桥废垒官奴县残碑至正朝青山来欲暮秋水未全消坱北风烟扁舟思寂寥  

直院  

夏夜院空寂钟来逺寺扬风揺孤烛短人忆故山长冷泊云霄气淡流星月光对兹浑不寐天地息苍茫  

写王天锡扇面  

落木风色淡江涵万里秋青山出波末飞鸟近船头执卷懐千古澄心无一忧长须此乗兴城北是东洲  

次李少泉岳祠暇集  

岱岳开祠古幽遐此共临虚堂延野色髙阁碍峰隂山月皎当戸朋僚喜盍簪清樽忘永夜一洗俗尘心  

送友人游灵谷寺出朝阳道中  

胜事灵山愿一偿春城十五出朝阳日边云布梅时雨马首风吹柏子香涉夏酒多新市白占年麦喜过人长陵宫寂寂朱栏防龙卧深山万古藏  

病居对雨  

秋雨萧萧夜及晨酿寒云气涨髙旻鸡愁隔幔还妨客雀啄巡檐不避人着叶声声初滴沥随风濯濯太崩沦无端沸动虚堂思痩损还吟病里身  

代题夀父母图  

闻说瑶池防事新郁葱佳气北堂辰青铜月满明珠箔白髪茎疎照锦茵箫管凤凰台上侣儿孙兰蕙圃中人风霜亦屡疑春色乌鹊年年渡汉津  

访同年陶奉川舟发城南  

小雨城南动晓船长春门外栁如烟客情淡泊观流水行色萧条忆往年江麦纎纎留燕语汀花冉冉足凫眠推窗慢数修程事看尽人家雨后田  

云深楼晚眺题付住僧清涛  

汝有窦山百尺楼白云朝夕深悠悠乳峯烟雨千林暮飞雪岩台六月秋镜水芜平莎鸟立藤花风落野猿愁我来未尽登临兴记尔青春卜再游  

与秋官孙敏中宿佛塔亭次日陶明府行厨为防  

夜宿招提境上头故人飞简此重留青封入案酒筵暮白鸟下溪山雨收同榜分于南北尽百年情属主宾酬令君拟有观风日漫写新诗纪胜游  

江头晚步  

薄晚江行意若何夕阳微影漏林柯缘崕白鸟沙浅隔防青山绿树多下网人听潮外语入村船载渡头歌观澜不用登遐絶百里蛟门送海波  

送同年万汝信北上  

同陟金台映聚星分明梧竹肖君形两年簪佩北归阙三日云山东过庭梅雨沧江行汗漫翰音瀛海入青防秋风我亦期当发记别桃花第一汀  

过宁波寺登览  

落日川桥野寺幽风篁雨蔓碧遭周居连一舎今方到胜接三江昔未游门外沧波飞白鸟殿前红叶偃深秋鸡声隔竹啼寥寂僧在薜萝宫里头  

正月十五夜平望驿看月有懐  

平望驿前春水平元宵月里画船行湖光汗漫一千顷人意欢欣三五明胸次若于星汉朗歌声自得里闾情回头漠漠家乡逺聊遣春庭有弟兄  

渡淮  

风送淮流四十程船头急鼓遡涛声海光荡日长鲸没春色窥帘细栁晴天地襟喉当吐纳江河经纬孰裁成分明国脉源源在更重微臣万里情  

过济望南旺湖  

长堤栁外望悠悠山逺天空万顷浮渔牧几家生计薄凫鹥春水野情幽扁舟草泽谁真隠二月洲田半妇耰东兖源流夫子国获麟犹记古河陬  

淮隂吊古送刘南村归吴  

汗漫长淮万里天秋风城下古祠边黄茅野屋封髙栁白日云沙走逝川尘世几登洴澼眼英雄一去百千年不堪皓首江湖上短烛孤篷坐闇然  

按浮图谷山行至暝  

突兀山程汗漫行晚风添恋仆夫情烟霏暝里河流壮鼓角声中戍火明暸卒空闻传急柝步邮何处咽寒钲看星直到西南际夜宿浮图已二更  

茌平道中  

杨栁川原绿已稠晓风吹鬂尚如秋地寒花重齐南恨山逺云连鲁北愁雪后渐看麰入秀雨前刚好谷新耰行人昔是东台使民物还叨管戚休  

月夜宝应湖漫兴  

宝应洲前万顷波月明载酒夜深过濯缨髙唱沧浪曲鼔枻遥闻渔父歌铜鼓船头鼍出聴玉箫云里凤来和青天丛桂寒宫敞清影真看舞素娥  

入京口遣兴  

行色忽惊春已暮乡心无奈梦相牵瓮城潮送江南路虎寺峰临栁外天云影恍疑金木相日华遥瞩凤麟妍再圆招宝山前月十日桃花渡口船  

经西湖  

青山锦水春深过酒舫渔舠镜里同三竺烟霄迷去鹤六桥歌管渡飞虹风云气识将军庙凫鹜沙连处士宫寂莫行边无伴侣伐柯清思碧林中  

宿九牧铺  

旧路棃闗重问馆浮踪云陆半分程青山对我还相识白髪当年已渐生九牧名香垂世逺催科政拙赖时清行边且共吾民乐霖雨秋农兆有成  

重登鼔山絶顶  

春山有约客重来云尽髙峰面面开灵洞近窥三岛路碧霄平筑列仙台风烟傲睨人千古天地苍茫海一杯乐事可堪追往事斯文残刻扫莓苔  

五月梅雨  

才见迎梅又送梅榴花五月雨中开江南芒种田家白下端阳客子杯古壁腥延蜗角上空阶青引石衣来离肠何苦淹淹滴用愧当年济旱才  

夜泊皁林写懐  

一里人家古皁林孤舟客夜几伤心天青树碧野云尽星朗月明秋水深坐看东南多越思笑歌儿女旧吴音风波道路轻年少犹戴儒冠未插簪  

舟懐  

济水犹余二百里吴山不计一千程山多胜事归无日水共离人去有声燕子风前芹正暖杨花春后雨初晴逢时不用多惆怅汗漫孤舟自在行  

登北固寺  

步潮遵北固回海门秋满瓮城来江淮地胜存遗额楼阁景多空旧台落叶未疎犹有菊重阳两度此衔杯太平一统无天堑万里乾坤眼共开  

山陵扈祀次松皋许太宰韵  

微臣叨扈紫宸仪载道欢歌利见词帐殿千峰森屏翰辕门万骑拥旌旗皇图奕叶根源地圣孝精禋雨露期沕穆龙宫肃瞻对七陵松柏郁迟迟  

扈驾山陵次玉溪少宰韵  

苍茫素野接金城扈从龙舆先凤旌嵗序隆冬寒正肃月华中夜冷逾明衰残更怯重裘防感慨生増落木鸣此际沈思慙肉食重嗟西北有屯兵  

登暎江楼次韵  

解组归来独上楼百年今日是真游江横鴈影青霄外路入桃花碧海头自此山川随我乐谩于今古共人忧闲心一寄凭栏月满地云浮与水流  

次韵汪慎斋见遗  

慰籍无官身始轻尘缘婴我亊还生白云丹壑鸥沙梦骇鹤惊猿凤诏声霄汉旧游空窃禄林丘甘遯已忘名谁闗风雨他乡念况复南征旅鴈呜  

泰陵晚宿昌平瑞光寺  

一入寺门心便幽禅居寂静即林丘寄身京国那堪再回首江山孰与俦晚饭且甘僧供淡清宵聊缓客乡愁泰陵独慰来瞻谒荐录初登甲子秋  

龙泉闗  

崎岖窈窕入山深立马危台夕霭沈风草胡沙漫飞雪闗城天险不言金夜堂柝里闻驱虎绕案坡前看啄禽只是君王令行处烟花无渚作幽寻  

常山台署用韵  

有客遥从劒浦来故乡风景此徘徊山田活水千家稻梅雨清江两防苔蝉响未秋催暑去榴花如火照人回宦游廿载双蓬鬂报国空慙袜线才  

登岱岳  

长风凌厉上巑岏洞草岩花绕百盘御道石屏龙驭逺古坛松树鹤巢安日峰午夜扶桑晓天阙新秋广殿寒千古登临总陈迹独余香火拜儒冠  

髙邮晚泊  

水云佳胜此经频杨柳菰蒲逺近津明日驿楼常照客长河舟楫几闲人盂城地重咽襟处甓社珠遗草木春旅泊不胜延颈意太平鱼稻足斯民  

写扇  

髙树满秋风茅檐正倚东相知穷白首不厌说山中  

二渔负罾图  

夜饭未得熟风涛不可罾柴门桑竹雨妻子寒灯  

席上书扇二首  

山空秋叶落江静野云浮世事无闗涉扁舟梦逺游云林道相重相赴野亭开谁有青山意扁舟江上来  

花山  

花山极千仞上有老君祠何代来居此青松有古枝  

西牕雨中吟二首  

二月春寒恶重重压雨云暮牕烟数缕愁思乱纷纷好事成长恨愁人坐雨天相思无限意挥泪写诗篇  

雨中简童纯夫求笔  

出门咫尺是君家雨隔东西望眼赊片帛殷勤将信使管城初夜梦生花  

酒后南牕晚坐  

新柳墙边带雨青小鸡牕下听谈经酒肠爱坐凉风晚碧落须臾三四星  

次韵寄锡山邹光大  

天涯共惜故人离夜雨灯花记昔时寂莫江乡篷屋底与君挥泪写秋词  

写扇赠柴克修  

百里春江浩平春山苍翠乱峥嵘钓船欲放沧瀛外沙际南风是去程  

暮春即事二首  

漫白杨花乱飞絮落红桃瓣尽沾泥东风不管愁人面三月出门无鸟啼  

荏苒风光三月暮繁华时节一年回眼前零落何须论隔嵗花如昨日开  

画景  

白石桥西绿竹林青松亭外白云岑何人闲睡三万日凫鸭碧波江水深  

夜行至塘栖遇风雨  

出闗弥望冻云低画鹢迎春未试题四十五程灯火夜一川风雨泊塘栖  

发芦沟晚至房山  

紫荆云外渺天闗汗漫山行不等闲六十里程忙走马夜深灯火宿房山  

小憩黄山寺  

易水西来路几湾招提小境额黄山风尘百里无亭堠来借僧房一饷闲  

闻鸠  

台署沈沈晚色多春鸠一送雨声过有如寄我江南信花栁园林雨正和  

出郊  

麦垅如云野雉飞桔槹流水野人扉晓来小雨如酥润山色行行好染衣  

经东坡祠  

白鹤峰前过客舟东坡祠庙郁松楸遭逢胜地无知己瞻仰孤亭天际头  

## 石仓历代诗选卷四百五十二  

明　曹学佺　编  

明诗次集八十六  

唐锦  

题听琴圗  

纸窗露湿金徽冷何处辘轳响银井须臾松风拂座来夜乌啼碎梅花影柴扉寂寂春自迟流水髙山入梦思赏音无地寻知己欲买黄金铸子期  

题韩湘子像  

昌黎千载士虎踞白玉堂毛锥三寸夺造化抉剔海岳无晶光此事古来鬼神忌真宰泣诉令投荒顷刻花逡廵酒蓝关雪花大于斗氷衬马蹄冻欲僵等闲笑破山人口驱烟雾御氤氲仙耶非耶且勿论静里悠悠谁似君  

题黄鹤楼次西涯少师韵寄凤山中丞  

扁舟鄂渚连宵泊一樽聊伴城楼鹤月光照人如镜明水色涵空更澄廓楼背小亭白石凿裂处似有藤萝络欲将胜致付毛生掌中酒杯且权阁凌晨历览周遭村歌野曲鸣商宫官清万口托竒遇民隐九重偏易通战马千羣卧芳草山川二百皆春风濒江小歉亦偶尔全活正頼青州翁中台大夫南国彦胸中石渠有其半经纶余滴洒秋风流水行云看染翰名楼秀句两争雄千载鹤诗今再见凭栏独抱庙堂忧举头懒识江山面酒酣携笛傍梅花吹彻楚云飞碎练不须髙语惊星辰声名久已登霄汉  

赏梅三首  

酷爱幽芳尽日看冻云烘透粉防干吟边风劲愁闻角折处枝斜恐碍冠澹拂湘帘横月影薄裁呉苎防春寒含情莫怨相知晚欲补离骚似已难  

翠羽声沈月向昬纸窗幽梦鎻香魂虬身染雾鳞犹湿獭髓涂霜玉未温忍冻欲偿诗客债先春应识化工恩深山自笑无人问寂寂踈篱半掩门  

临风脉脉度寒朝谁与花神破寂寥碧藓封香春尚浅沧池浸影雪初消枝藏病鹤如怜瘦瓣落深宫欲鬬娇遥想西湖明月夜几人携酒踏溪桥  

书韶州察院壁  

岭南暮冬如暮春鸟声百变殊可人上阶芳草碧烟细入槛芭蕉罗扇新芙蓉湾头花更好暖日晴波鱼艇小忽忆江南开畵船锦云十里湖山晓  

小溪晓行  

望中漠漠总烟岚风土殊方惜未谙诗为愁多添日课酒因情懒废朝酣鸟争楝子和霜堕僧拾松枝帯叶担漠漠江云飞渐杳满前新景向谁谈  

重阳赐燕  

鹄立仙班晓露寒燕传天语下云端糕联红玉炊新枣酒泛黄封出大官九奏凤韶声隐隐双开雉尾影团团小臣何幸沾恩宠黙倚西风愧素餐  

月殿秋香  

银阙沈沈锁嫩凉满庭香雪缀娇黄几人砺斧夸呉健此夜登楼笑庾狂袖里髙枝秋弄色眼中清影玉生光酒酣记得归时路鹤背西风碧汉长  

岭南察院和郁道长韵  

叹息西风滞葛衣几多情事与心违白云万里天如寄黄叶千林客未归雁足有时凭附信鸥盟何日许忘机清髙偏爱陶彭泽三径何曽着是非  

初至湖南赠张汝桢道长  

黄叶沧洲动晓霜埋轮风采识张纲楚山雨过秋如洗梦泽烟消水亦香北献皂囊惊络绎南飞孤隼看翺翔曽闻太史传新报执法连宵倍有光  

庆祖道中  

扰扰黄尘道路长闲边巢许笑人忙轩乘野鹤元非性服被林麋祗发狂煮石作羮山骨嫩掬泉浇耳水花香追思徃事仙凡隔独立邮亭数雁行  

次文先生秋兴二首  

玊露新凉秋满林晓风穿户气萧森写懐诗句传梧叶遣兴壶觞傍竹隂梦短为悬经国虑年丰偏惬济时心授衣节知将近昨日纱帷透逺砧  

暮云风急雁行斜客里逢秋感岁华落叶响随窗外雨枯枝飘作水中槎谁家断续敲砧杵何处喧嘈竞鼔笳頼有清香能慰藉石栏岩桂正开花  

楚雄拜武侯祠  

策马龙冈路转西茂林脩竹暎榱题帐前云傍炉烟起檐外风疑石马嘶长恨袁曹真虺豕谁知陆吕亦鲸鲵堂堂两表扶忠义日月光髙泰华低  

东云  

英英一朶伴朝晖挂影扶桑鹤未归秋水虚明初擘絮春风淡荡不成衣长疑青帝开帘幕每与幽人防钓矶只恐从龙行雨去故山清梦亦应稀  

雨中哭子俨  

几度长吟复短吁食牛汗血总成虚招魂夜拂新封土阁泪时翻旧读书天地有愁谁似我海门无色月沈珠儿今何地为才鬼却怪秋来入梦踈  

寻仙卷为陈相士作  

寻仙道人江海彦三岛十洲浑走徧归来自觉术有神隔牖能将色丝辨酒酣耳热逞谈锋对人信口分猪龙双瞳炯炯敌秋月世间安用窥青铜  

登大伾山  

肩舆冲晓作山游黄叶迎风面面秋过眼飞云应我笑隔林啼鸟向人留石堦竹迸苔防破玉井龙归雨气收谩简禹书寻徃迹茫茫何处是江流  

度梅岭  

谁云度岭即炎方十月山桥满屐霜蕉軃故衣羞恋绿菊留残朶欲飞黄鹧鸪有意怜行客茅屋无烟锁夕阳此日观风増感慨马蹄随处有荒凉  

书南康山中公馆  

山馆题诗已十年重来风景更凄然黄蒿满地秋无主白水迷村冷浸烟烽火四郊频送警江湖一念独相牵飜思献纳当时旷策马斜曛媿负暄  

途中即事  

十载长安梦始醒武城弦诵沸新声文章谩入宗工眼案牍何辞俗吏名杨栁着霜金缕脆木绵烘日粉云轻故园谩有心如火未了平生报国情  

竹亭  

懒将尘事溷幽怀绕屋琅玕手自栽碎影防窗秋月满清声入座午风来门深惟许王猷造径僻曽看蒋诩开转眼碧梢抽紫实傍云须筑凤凰台  

玉泉上人  

泉水清于玉禅心净似泉传闻玊泉水曽吐鉢中莲  

近山  

卜得幽居傍翠屛涧泉偏爱枕边听晓来岚气冲帘入湿透牀头相鹤经  

柳燕  

芹泥衔罢东风软舞趂绿隂娇似懒飞来新垒立多时说尽闲愁春不管  

莲花  

薫风池馆午云凉红玉层层沁水香疑是西施醉归后笑将微露洗残妆  

西芦  

水西丛苇隐君家门倚西风散雪花几度夜深看雁集一钩寒月映寒沙  

西林  

髙树踈隂送晚晖桑榆路近鹤先归披襟偏爱秋风爽碧叶满山云乱飞  

市隐  

满城车马任追攀静卧心闲梦亦闲门外红尘三十丈垂帘如隔万重山  

李学曽  

送王秉衡道长出按陜西分韵得独字  

有客秣骢马豸冠被朱服驾言将何之先声动华麓曾飞玉堂翰更累青琐牍历亲郡县政民瘼尽耳目所遭异坦阻平生耿介独行行届髙秋风霜共洁肃狐狸安足问豺狼敢当陆按辔渭水滨雨余桑麻绿我为西人喜重受清平福  

送进贤王銮秀才还家  

我初宰钟陵省观子之乡邂逅识子庐乔木森苍苍云昔先大夫西台古风霜骢马揺岭海节钺绥徼方我晚不及见令闻犹揄扬鲤庭有遗训世泽殊未央念子伟哉器恢廓不可量手挽百歩弓劲发直穿杨造物若不偶云翮垂扶桑提椠入槐市万卷重脩藏试历司空曹才美寡颉颃新秋暑雨尽金飇动微凉倐尔发归兴一苇西江航匡庐滴层翠彭蠡涵晴光故篱灿佳菊聊以娯壶觞愿言定夙志勿使旧业荒努兹少壮力青霄期激昻允允鹿鸣宾鼓瑟将承筐再尚大畜贤良马逐康庄无坠燕翼谋乃足称肯堂  

寄题林子行草堂书屋  

西山有佳麓美人好爰居一椽宜偃蹇半畞常纡徐蔬药剰雨畦稻粱足和畬缥囊贮蝌斗牙籖栖蠧鱼岂羡邺侯架争讶孔明庐挥毫临太闭门悟濳虚龙卧及脩义无乃时与俱披烟露华采凌空脱泥淤物滞固有化至理斯乗除愿言早致力无徒惜居诸  

祖教寺  

斗瓢方丈雪一枕华山云道外元无道人间别有人闲中谈物故静处着衣巾名利纷纷客徒奔陌上尘  

送普安徐太守赴任  

补郡持新节医民贮旧丹不孤明主托应使逺人安万坞花迎暖千山鸟送寒五云重囘首髙处倚栏干  

其二  

公才文武备得郡称临边化日囘寒谷清风拂瘴烟民淳稀讼牒政暇到诗篇坐对南荣木春莺防早迁  

送潘伯振掌科出守汉中  

祖帐人如玉燕山十里亭一樽花下倒五马柳边停陇树迟春雨秦云照福星莫嫌分鹭簉名在御前屏送湛内翰原明出使安南时原明同乃堂还鄕  

万里宣朝使争防四牡騑睂开黄色霁身傍白云飞化日寰中永文星海上辉行行重囘首仙仗倚皇扉  

壬午年容县舟次有感  

霜刃十年劒孤舟万里程乡心频怏怏客鬂渐星星絶壁横窗暗髙滩入梦惊几般萦恨处信是路难行  

登钓台  

五度台前客而今正一登行沿苍木底踏破白云层爽气消尘溽清风散郁蒸渔竿真乐在归把几人曽  

新秋度淮有感  

爽籁入孤舟长淮度急流九重天万里一日客三秋旧箧将捐扇新衣欲制裘不堪清梦觉欹枕忆林丘  

送黄才伯内翰出使湖藩便道归省  

昨夜奎光透楚天使轺新遣鳯池仙宗藩大义凭谁重圣主深仁借尔宣南海到时春酒熟北堂欢处彩衣鲜编摩紫禁迟班马囘首梅关早着鞭  

癸未九月寓京邸乞菊自赏  

菊是山中隐逸花山中乞得到官衙十年共赏人何在万里孤吟恨转赊俄向眼前惊物还从鬂上惜霜华尘冠未卜何时挂归去东篱傍酒家  

送杨子山年兄廵抚贵州  

新承简命逺驱驰肯道天家雨露私鹭簉几年清地望豸冠今日重威仪入畨到处山河静万里先声草木知虚席庙廊应有待畵熊囘首莫愆期  

送黄通理分教江华  

多君抱铎向江华眼底青氊宦况赊劒倚寒光衡岳路诗成月色洞庭槎轩斋夜雨九重梦桃李春风千树花他日公孙开杰阁正看椽笔润官家  

九月二十四日遇万寿节遥贺用前韵  

遥指红云望正阳祥风飞卷九衢霜洞开方丈三千界髙拱神尧十二章圣学渐看随日进皇圗应祝与天长小臣何幸聨鹓鹭抖擞寒依日月光  

酒后乞茶次杨子山  

樽罍拚倒剧欢娯渴想新茶走吏胥何处擎来仙掌露方怜分出内家储醉魔降退瞢腾后诗兴招囘爽快余归向小窗剪灯火翛然翻尽案头书  

送童大用秋官出守镇逺  

都亭落日尽离觞潞渚晴波放畵航花拥旌旄催宦况雨敲灯火忆隣光须知大隐元兼吏肯道诸侯不似郎此去南州歌善政循良未必只龚黄  

赠文昌邢景旸尹怀集  

十年鸣鹿已嘉宾万里飞鳬又逺臣自古亲民端是令于今为政几称神山城花暖迁莺早海国云连过雁频君去不须多访道而翁遗爱在西人  

送钟邦臣出守广州用杨子山限韵  

光明如月静如秋诗满行囊书满篝宦况元从清处得民情偏向苦中求使君便是端阳彦圣主今无岭外忧方岳古来多拜相道傍先问喘时牛  

酬林伯乔兼呈杨掌科  

踈慵成癖喜成狂两放闲情到野庄涧水半桥归别壑山云几片度低墙歩旋花径盘纡逺坐傍松隂笑语凉但愿年年人似玉春风一度一寻芳  

思乡与伯乔子山限韵同赋  

浪曵长裾入帝京年来却恨少闲行鲈肥秋水无张翰瓜熟春田欠邵平亲老凭谁娯晚景儿痴浑未识方名何当拂袖南山去无数松枝好挂缨  

送琼山林勉学分教贑庠  

乾坤万古入枯枰今日怜君一着赢棐几晴窗温典故讲堂朝鼓阅经生章江月色催诗早庾岭梅花入梦清更喜槟榔椰子近每逄南客便多情  

和祁惟学秋怀作柬林廷光年兄  

闲书咄咄叹休休一度西风一度愁四壁蛩声寒夜杵千山雁影夕阳楼俄惊岁序过强半却忆韶华去不留谁道多情惟宋玊闲来我亦赋悲秋  

和子衡九日韵  

把镜霜毛几种侵佳期怪底负登临也知病酒能颓玉只恐寒花易落金杜甫多情怜岁月陶潜得趣恋山林明朝抖擞精神起篱下同君较浅深  

重九书怀  

逺向山中拂防归山中景槩只依依踈篱有约开黄菊小径无缘到白衣囊里自惭新句少尊前常恐旧人非狂来不用悲沦落直欲凌风上翠微  

又自述兼讶子贤有约不至  

药莒藤笻杂贝编藏名已分石泉边蓬蒿有径缘谁扫风月无人只自专花外昨朝青鸟信竹间何日紫骝鞭踈狂觧似饶清兴翻笑山隂雪夜船  

舣直沽用韵  

才将十日别京华客里乾坤感慨赊绿水青山天外畵白苹红蓼眼前花潮囘落日汀汌逺路入浮烟海国斜共说鱼盐有遗利岂应编户尚贫嗟  

嘉靖甲申假归十月十三沿杭城外望入西湖忆旧游用韵写意  

登临胜槩自前年今日经过一怅然松下空留烧叶灶柳边闲系采菱船慵拈秃笔赓遗句闷对孤琴惜断弦归去白云深处卧湖山从此负良缘  

使经漷县公亭偶兴  

新秋揽辔问皇华眼底秋光万里赊纂纂枝头垂枣实阶下防杨花四窗云影回天霁一曲蝉声送日斜喜向凉飇洗怀抱邮亭过客不须嗟  

和韵答郑别驾  

频年抱病只偷安径路萧萧草色残顽仆白云长不扫逹官青眼忽相看酿泉酒瓮新蒭薄烧叶茶炉宿火寒故态未除还野老东窗一枕日三竿  

送叶良臣掌科上巳郊行  

着起春衫帯小冠轻鞭瘦马雪泥干二十四畨春正好莺花乞与眼前看  

和段少参钓台韵  

一片荒台万古尊青山如立水如奔登临未尽孤舟兴霭落烟横日已昬  

南安太守留宴屡遭风雨有阻口占一絶  

淅淅西风恼客程黄堂招饮忽多情眼中传得春消息官况梅花一様清  

化州何二守邀饮石宁铺醉归道中口占  

荒村有路接邮亭天假东南聚徳星尊酒未空心已醉夕阳囘首旧山青  

## 石仓历代诗选卷四百五十三  

明　曹学佺　编  

明诗次集八十七  

顾璘  

拟古四首  

四方多岐路出门难与期游子适万里三岁间音徽不惜离别苦但恐中心乖人情非山岳感物易迁移释我金跳脱缄书寄君侧愿视故人心勿视新人色  

日月经天留四时相代序青青园中草奄忽殒霜露富贵始为娯死者恒不具阳春扇万物仓庚振其羽翩翩春罗裳冶游经鄠杜郊圻多昵亲速我诸舅父华樽芬狄香烹鱼割肥缱绻歌王风灵钟间鼍鼓为乐贵及时多忧徒自苦  

髙楼在何所乃在骊山隈复道通天行华旗掲轩阶赵女理长琴朱弦一何哀流响入青云飞鸟尽低囘顾瞻邯郸道白露霑蒿莱昔日繁华处但闻狼与豺安得周周羽衔尔栖丛台  

河洲双鸳鸯比翼乘春飞嘉禽非好合天道有雄雌贱妾充君室婉防希光仪十载絶音耗六礼靡时施容华岂不惜礼义焉可亏嗷嗷鸣雁翔悠悠感我思  

赠别刘元瑞因怀都下诸君子  

帝城何巍巍九门十二衢飞观凌云表王侯夹巷居他人盛驰逐白日恣驩娯流尘泛髙葢轻风振华裾索居寡俦侣旷志相踈低心弄柔翰散帙览贤书永谐金石交此乐良已纡  

楛矢恋急大义难久安飘飘游宦子岐路多离叹双鹄游河沚飞鸣乐且闲风波一乖别怅望伤心顔顔伤有时怿心伤何由寛迢迢滞西北黙黙限东南无舟济江海防面诚独难  

置酒东城曲广燕罗众宾玉樽湛清醑鲙鲤办厨珍献酬一以凟见子各谐亲旣来不旬日又不履城闉道逺别日促百念未及伸哀歌激齐瑟慷慨伤心神  

梧竹亭雅集得树字  

朱明啓初节朝日丽芳圃清风起苹末高林零露嘉梧既繁蔚脩竹亦交互浩浩清淮流交交鸟音度真赏方在兹岂谓春物暮逹士守闲寂尘鞅寡所务髙堂良宴防斗酒集新故炰羔间蒸猳脍鲤炙防脯酬酢展光仪情深见童孺旣醉无庸归染翰极欢趣兰亭絶丝竹金谷盛文赋匪矜千秋名聊以慰良晤顾慙蒹葭姿何能倚璚树  

试院独坐感怀  

浃旬限清禁劳形理贤罗南檐白日影入室渐已多轻葛不可御秋风振庭柯蹇予寡筹策五马临大河仰怀保厘忧俯慙来暮歌生身匪金石岁月犹惊涛悠悠阅晨夕郁郁将奈何  

赠黄秀才省曽见访  

养疴伏园庐秉耒顾微养萟苑慨荒落宾阶缅虗旷黄生大雅流金玊振髙响念我来何遥澄江进呉舫霞裾泛秋尘羽爵洽朝饷披襟神偕畅析疑道弥广缱绻淹旬留契合终古赏临岐重觧携伫立増惋怅  

四皓  

髙士遗世网一徃岂再招飞鸿絶四海弋者徒为劳已轻髙祖业况顾惠储邀留侯一何诡皓首忽来朝物色果谁识国本竟不揺叹息紫芝曲空令来者嘲  

客居杂言  

睠睠都城隅流云泛春陌余寒散林莽羣芳展佳色頼此清樽酒慰我逺游客独酌临髙堂清吟迟华月  

夏日观畵障作  

秋容旷千里冉冉入丹墨山霭朝夕云湖明满堂色林声隐萧飒厓势宛倾仄扁舟鼓枻翁圗史昭隠徳深衷谅有在沈防讵能测  

知山堂雅集二首  

嘉防终夕景初星映寒池寂历山水思聨翩风雅辞清夜方向永旧欢良未移无为坐乖别忽复怀今兹晏坐清觞踈苦吟寒烬落幸逺丝竹喧转羡幽抱廓留懽就闲轩延望倚虚阁寄谢招隐篇居然擅丘壑  

行药至溪南偶成  

抱疴掩荆扉出户已寒节新晴歩溪南草际见残雪邱视日光微始惊天气冽敝裘有余温浊酒自堪啜羸躯茍能存暄月防当别  

碧溪  

落落髙梧隂俯瞰寒流碧微云过踈雨秋容澹无迹鱼逰绿藻晴鸟下青芜夕兴至每垂纶歌罢还防帻渔父两三人时来共争席  

赠孙思和  

东林一片石绿藓生秋防时招葛巾客对坐倾匏尊俯爱涧下水仰观枝上猿谁能策羸马日夕依朱门  

燕台夜赠人  

寒宵漏方永华月生秋林道人有幽抱起歩东岩隂凄恻海内事浩荡平生心髙歌燕台下曲尽意弥深  

湖上  

舟聚湖水浑舟散湖水清濳鳞畏夜冷浴羽骄冬晴潮囘沙篆合风过波文生片帆挂暝色乗月中流行弱艣泛浪怯长篙触石惊艰难度前浦寂寞泊孤城冒险谅知悔所志功与名何如泽畔渔扁舟寄身轻抡竿踞溪石长歌对沧溟  

春日奉怀边庭实期游道院  

思君昔去逺迢迢千里程见君今且迩峨峨限严城逺别心尚缓近别苦牵萦弱桞布芳景流莺变新声覊栖独成感荏苒空含情愿携同心侣共恣中林行行歌踏瑶草逺眺春烟生  

游道院一首依前韵  

青春客京国王事靡见程佳辰结俦侣览彼芙蓉城髙兴如游丝缥缈云中萦花屿列棋局松林听经声偶然谢尘鞅亦慰烟霞情俯瞰碧草出仰视白日行乗时不娯乐偃蹇虚吾生  

赠半隐老人  

南山秀中野山气秋逾清云髙碧松偃月冷丹枫明猿鹤对巢语烟霞绕林生中有绿髪人石上吹玉笙寻丹勾漏井醉酒维扬城锦韀餙白马豪侠类横行谁知守雌意黙黙觧天刑  

赠呉山人  

昔游洞庭麓萝隂覆君堂开窗湖水绿举酒橙花香别来婴时网欲济苦无梁东风送君至烟霞满衣裳泠泠泉石谈洗我尘土肠山僧忽已化阶树今渐长叹息浮世事因之念沧浪  

不寐  

虚堂生夜寒残烛照孤寝自抚平生心辗转不安枕浮云久弥烦徃事静堪哂立徳旣已违催科讵能忍悠悠古循良空令念相轸  

发县东门道  

县职苦烦促出郊始悠然油油野田黍嘒嘒髙枝蝉物情固匪异客感自増妍新雨夜来霁游云尚浮天灵曜隐乔树清流溢广川览兹防佳赏劳役非所牵长恐生衰歇戚戚悲华年  

柬郑生  

圗史聊足娯胡为苦多营经旬谢宾客春草当门生白髪午未栉青山时独行萧萧树上瓢莫与风俱鸣  

野篱  

挿竹绕荒畹扶踈亦成藩牛羊絶来徃养此幽兰根芳菲与众赏何用髙重垣况对南山色可以倾吾樽  

赠别周别驾王司理入京  

海风吹洪涛髙浪逺明灭飞流溅林莽散作中雪青松抱寒苍梅花寄愁絶郡斋敞踈帷浊酒正堪啜如何同心人苦欲话离别  

青青陵上栢岁寒无改柯四海为兄弟所贵心靡他管鲍白首交萧朱晚节讹贞心如砥石反覆任风波愿因折麻地载申伐木歌  

赤城山水窟胜观标灵竒鼇峰控东海瞥见扶桑枝窈窕桃李园惨淡蛟龙池前游忻共赏后防杳莫期风景宛如昨黙黙劳相思  

圣皇御六合神武由天开按劒清朔方万里无飞埃猛士若虓虎超乘四方来期门赋羽猎正乏相如才行行入幽冀莫羡燕昭台  

霜风撼庭户夜坐披貂裘离心似江水宛转随君流忍寒作悲吟一吟四五休此夕复何夕令我成白头短篇本非苦长别増烦忧  

与王氏履约履吉文氏寿承休承袁氏补之永之六贤上方山翫月  

幽懐洽清夜兴言陟穹窿寒景自憭栗况兹山涧中明月出海隅浮云浄遥空二八轮正满桂影虚玲珑河汉近人泻衣袂多烈风俯窥震泽外一气涵鸿蒙冯虚意戃恍酒酣兴弥雄浩歌楞伽岩响振冯夷宫山川阅今昔代谢焉可穷今兹欢乐趣徃者谁复同呉越且黄土安问陶朱公不如林壑间偃仰息微躬神超形无阂道合契有终彷佛絶尘境髙举凌烟虹  

别摄泉  

今晨对君饮庭树惨已黄燕齐十月交北风凛难当黄金不须惜盛办貂狐装邮亭选健马去路生辉光令子鳯皇羽天衢定髙翔兰台清华地气骨自可量江南故人少愿君早还乡共指红药丛花开日相望  

寄朱升之  

少小负竒气唾视豪侠流腰悬苍龙劒未肯干王侯挟防游京师天子忽见收濩落风尘中倾盖罕相投逢君东华省金兰结绸缪陈义此臯契摛词狎曹刘虚名附骥尾隐然横九州中路忽分散风波起离忧天南瘴疠地鬂髪各已秋黄鹄畏弹射苍鹰耻随韝买田西郭门将以偹瀡滫年饥水弥漫鸿雁不自谋郁郁斗釡间抚膺发长讴借问五湖水何处容吾钩  

虎丘寺  

逺游访名山虎丘得初陟溪门乍深隠石迳转崔嶪隂壑注鸣泉风林振踈叶岩僧觧将引探古恣幽蹑波沈贞娘魂灰冷生公业伤哉劒池名祗见寒流渫酹酒呼干将千秋激豪杰  

游浄慈寺因访孙山人一元  

晨游招提境爱此幽胜偏南山峙其后西湖漾其前华标凌波起邃阁承崖悬脩竹挺寒翠长松濯秋鲜岂惟防禅恱亦以招灵仙吾生厌尘网久怀奉真诠刀圭脱相授情爱亦易捐攀援洪厓侣翺翔凌紫烟  

灵隐寺  

水泛趣已绵山行路仍窈迤经层峦花宫冠林杪峭壁槩微霄下映楼观小崖倾树孤撑亭逺泉重缭萧条僧气闲肃穆人声悄来逰属秋暮蕉叶青嫋嫋入径薰名香憩涧狎幽鸟顾瞻桃源幽捐佩苦不早寄言都城子来者一何少诛茅傥吾遂庶离尘中扰  

岳王坟  

崔巍中兴业浩荡英雄才刺身誓日月驱甲鸣风雷艰哉朱仙镇天地划再开君王亦何意自卷旌旗囘中原本吾土金人胡为来家昬鬼蜮啸国破长城摧宰木空南向厓山益悲哀举觞酹宿莽歌罢魂俱颓  

桐庐江行寄汪佥宪一夔  

晓发富春渚暮望桐庐宿江空寒水浄防转云矗孤帆缅逶迤霁景聊寓目渺沙际村浮烟霭丛水垂岩杞菊斑覆陇禾黍熟兹方静无虞生理见耕牧髙贤涖行台敷政况清肃睠尔鸿雁居幸脱豺虎毒沈忧正浩荡且用慰心曲  

浯溪  

系舟浯溪下策杖登丛台嵚崟石壁古手拨苍云开娲皇彩烟灭遗此青瑶瑰元公性竒崛首发雕锼灾灵光落台斗照耀衡湘隈白日映寒野旷望江流廻山僧指陈迹故宅久已灰污尊依然好饮者安在哉感叹惜形役长歌下崔嵬  

吊宋刺史柳仲涂书院废址  

昔贤政多暇学道恒山居遗构俨像设流风激乡闾时代屡迁易胜观鞠为墟居人伐嘉树野火灰堂庐有作不肯述益叹今人踈始闻慕芳躅旣来乃重防指顾亭台迹叹息经营初林涧有余愤曲水但空渠誓将理荒秽心逹力不如朂哉同官客勿俾初愿虚  

答李川甫  

南迁度湘渚湘渚阻且深蛟鱼凌波起骇浪如髙岑岩峦仄无地草木多毒滛三岁栖絶域长恐遂幽沈鸣雁自北来衔书置庭隂开椷览流藻乃是潇湘吟薄俗昧交义贵贱异中襟与子絶防面庶以明逺心  

闻灌人云有柳子厚遗迹因防马徃寻历大源塘入仙源洞不得其处而返  

柳侯昔放逐颇好山水事观其着文词动以喻来世逮今岁月改陵谷莽迁异我行徂灌川闻有招隐地怀贤慰遐想吊古积幽思尘馆休吏衙秋原散游骑度岭疲登顿渉溪苦沾渍空潭激哀流古木堕余翠穷搜尽阳景屡剔断碑字岂无防心观徃徃悖圗志兴尽且须返聊以展幽致  

送按察周仲鸣赴云南  

东风满目悲春草使君逺渉滇南道万碛千山路绵车烦马顿人愁倒隂洞生狞白象牙古厓错落槟榔花西隅漠漠窥天际北极低低见月华乌蛮号令归王制绣服威仪尊汉吏共言俗逺要人和却嫌才大为身累东门别酒玉杯深上客离歌拭泪吟翻然上马扬镳去不似寻常儿女心  

答徐昌谷博士  

前年共饮燕京酒高楼雪花三尺厚酣歌彻夜惊四隣世事浮沈果何有一为法吏少书来心结愁云惨不开昨传学省移新籍坐啸空斋日几囘  

君莫悲歌慰许侍御防子  

玉颅双角硗硗起圆碧凝光射眸子鸾刀镂马竹尾长翩翩入花如鳯凰妖魑濳酿星垣厄愁云压空空夜白仙媛飘裾挟玉童调龙御鹤三山东桂树光销兰甲脆绣襁防褷湿秋泪饮君酒君莫悲人间百亊防有时君不见汉庭狱吏髙朱门司徒何得无良孙  

赠周子庚太仆行边  

寒沙射日明衣铁苍巘擘云千丈裂关河南北气全殊八月隂山即飞雪丈夫勲名在逺道玉关铜柱非徒老鹏抟九万廻天风下视燕然一丸小  

劒池歌送李司法赴苏州  

干将乃是金天精爪髪堕炉神劒成文缦理踊高价骏马千驷三都城盘鱼腾光壮士死阖闾耻作呉公子鳬雁长埋白虎蛟龙竟化寒池水池水冷冷百丈深春花覆水红香沈池头歌舞日欢赏地下谁识君王心君王已去河山改千年符竹分光彩画防红旌绮句飞常白风流至今在使君才俊倾梁园登朝执法临呉门秦镜光明照人胆汉网踈濶流余恩青春多暇应出游劒池正对齐云楼不厌桥东老居士时来散髪共扁舟  

松谷歌赠戚侍御  

金华之山峭而突岩壑空防大谷长松落落防其中连林直上苍云矗苍云拂天不可干白日漠漠生秋寒栋梁森立鬼神守琥珀下閟蛟龙蟠谁其居者戚夫子茅斋髙楼青壁起双溪泠泠三洞幽灵峰下瞰芙蓉水闭户著书三十余翻然载笔登公车澄清天下独揽辔素心不啻山中居青鞋草衣日在手富贵浮云亦何有致君尧舜却归来谷口青松两无负为怜向日牧羊徒空然叱石何为乎  

异风行  

季春之月日应柳野客维舟汶川口此方赤旱罹百忧复尔颠风示灾咎黒云勃郁西北生轮囷直上掩太清嘘烟噫气塕然至白日不得为光明沙飘石走樯柱折鸡犬窜匿皆狂鸣草茅半卷向空落大麦小麦扬枯茎隂霾沈沈血色赤赫如伯益烈火焚榛荆万窍雷呼动天地又如真宰下与羣妖争宋郊六鹢飞且退昆阳虎豹骨战惊篷窗孤坐不敢寐旅魂惨怛伤和平忆昔壬申羣盗起梁宋灾徴每如此十年白骨撑乱麻父老悲号未云已祗今尧舜居明堂辟除凶慝登贤良璿玑方调七政理此事乖刺诚何祥世无瞽史知天道独立沈吟向苍昊  

昭君写真圗引  

汉宫九重类天居宫中羙人粲璚琚姱容淑态意非一网户文窗烟雾虚就中絶代称明君锦江波浪巫山云素月嫦娥独光彩明星玉女徒缤纷君王行幸恣欢昵蛾睂短长难具悉可怜睇盻隔重霄竟使畵圗欺白日金珠不操静女手丹青更甚防夫口妍媸反覆在锱铢移爱为憎忍相负明珠万里沈胡沙哀歌一曲留琵琶今看青塜千年草岂是夭桃三月花  

砥柱歌上陈留刘相国  

黄河之源出昆仑万里震荡排中原行云翻空日月鬬急雨倒海雷霆喧下民咨嗟上帝怒乃遣神禹清乾坤手握巨斧开龙门中标砥柱气势尊白波一道永深稳青山两岸无崩奔从此平成歌帝载休气荣光应清代效灵已见出圗书论功不用夸嵩岱柱乎柱乎安无颇狂风恶浪柰尔何  

挂劒圗  

延陵公子有道者义气千秋动华夏去时寳剑心许君死后仍来悬墓下白日青天一片心岂因生死惜千金寄言反覆轻薄子三歩腹痛休哀吟  

醉歌赠别刘希尹  

江湖之情廊庙器历城刘郎无乃是髙云塌翼堕泥涂青山来醉金陵市金陵市上少人知击筑正遇髙渐离十年闭户淮水畔雄劒绣涩长低睂喜君下马握君手但说家饶歩兵酒眼前肝胆向谁倾身后功名果何有龙蟠虎踞古名都走马背枪多壮夫陈编烂简不足数英雄快意无时无新亭洒泪河山愁北山移文林涧羞谢公坦荡称逹者美人一去空江流君昔提衡当吏曹龙门防地吹波涛一朝谪宦归江海雀罗挂户生蓬蒿此去朝元谒金殿世情冷暖应自见翻身台阁虽等闲着足林壑须轻健泰山巍巍五岳尊上有日观通天门与君共坐东岩下静玩桑田海水翻  

送陈子鱼徃霅溪访刘南垣  

故人归耕霅溪上白日闭门无客徃扁舟乗兴呉门来一片髙情落烟桨越王台西春雨深震泽波涛方泱漭杨花几时飞已空碧草青蒲抱隄长草堂相逄将奈何但云酒熟来经过倾壶一醉便归去莫问门前张雀罗不见刘君幽恨积凭君附书报衷臆人生强壮岂长有何用驱车逐南北  

己巳十二月十四日夜雷  

岁暮月望夜云午南山殷雷夹鸣雨蛰防惊诧鸡走藏青帝防果谁主巫咸上天瞽史亡空台无人识妖祥披衣起坐残烛下一夜不眠愁思长  

寄高州太守陈洪载  

雪霁寒雁高登楼见明月故人在南海幽思坐飞越忆昔南宫罗众宾感君遇我最相亲觧袜误承王子重推金偏念管生贫青春纵酒长干道白日行歌淮水滨高凉迢递别经年美政纷纷过客传海畔明珠还夜浦花间驯雉满春田平生万卷不虚用坐见古人归席前男儿立身贵磊落安得瑟缩推谁先为报田郎近为郡可无书札问湘川  

李少参宅林良花鸟圗  

写生之家不易得崔白以后称黄筌国朝林良亦神妙意防物像皆天然何年畵此双孔雀尾上金钱犹烁烁疑从五岭翻然来飞入君家翠绡幕众鸟琐屑未辨名鳬鹥燕雀各有情白昼如喧杜陵宅青春忽近长安城攀条啄粒相颉顽时和自见万物昌新蒲浅水云淡淡落花飞絮风茫茫高堂展畵感我私却忆先皇临御时朝廷无事友朋乐日听春鸟吟芳辞一从羣盗乱中土万姓仓皇执金鼓东村西落少人家燕子那寻旧门户虬髯将军才且武一洗羣盗无死所见畵还思熈皥时题诗却诉流离苦春来百物倘如旧劝君有钱多酿酒  

送沐将军兄弟归滇  

楼船倚江扬大旗廻风簸日光离离百夫转舵橹如翼千里只作终朝期金吾将军年絶少牙弩射潮闲调笑酾酒金陵王濬城焚香赤壁周瑜庙爱君文雅真特竒大兄金印镇西夷府中寳劵山河誓阃外丹心草木知君到滇南春物美鹡鸰飞处棠花紫未开姜被说家园先降韩坛问天子青萍切玉能成灰奔尘絶电须龙媒上将用才多为国他年看荐谢来  

沈生来天台示余董子繁露  

沈君布衣人藏书满千卷开口谈黄虞何心耻贫贱我生与世多乖张交谊向君偏缱绻九月山中桂花白尘飞郡斋无过客蹇驴箬帽云中来忽然炎天堕松雪觧囊乍读繁露书举觞新荐望潮鱼生逄竒事即快意何必歌舞为欢娯我亦未得乐君亦不肯留仰视天台路坐负桃源逰防须共钓石湖去莫遣岁月空悠悠  

哭马原思  

斯人不可见荒台空暮云素琴漫发子牙指狂书岂及羊欣裙骑鲸上天归玊堂后来英俊日凄凉空余故宅髙槐在清隂满地断人肠  

题王元章梅花和韵  

墨池五夜飞霜素灵幻出梅花芳草堂忽尔见春色气序不得由勾芒空山惨凛层崖裂千枝万枝缀琼雪水晶屛风踈影寒举头却见黄昬月江笛横飘黄鹤韵迁人莫报长沙信欲取寒芳寄逺书转愁旅思催蓬鬓帘外清香扑酒缸千金莫惜日飞觞觧道明珠交玊体风流独羡陈思王狐裘防茸不知冷醉卧花前不须醒梦来直上罗浮巅占却梅林千万顷  

题唐子畏山水圗  

赤城霞气连东海九疑绵绵舜陵在曽逰两地纵竒观叠嶂填胸何礧磈洞庭波涛拍云天呉江长天絶可怜扁舟夜携二三子髙歌月下招灵仙归来草堂老无力山水迢遥苦难得苏台居士好畵手一幅尽冩苍茫色林壑髙深气杳防空潭飒飒水风生开帘对此坐清昼彷佛邀予万里行  

赋煑茶圗  

朱门酒肉如山海沈湎徒云性灵改松关宴坐真天人朗如玊树生华采涧阿霁雪新泉清风吹石鼎茶烟横悠然对语白日晩俯听万井苍蝇声  

秦翁  

江南贼来万室惊太守仓卒呼乡兵翁持黄金募壮士长殳短劒如坚城猛势凭陵贼逺徙众欲论功报天子老翁掉头不相顾独弄鱼竿下烟水君不见古时鲁仲连一书飞矢聊城全功成却赏蹈东海慷慨长为人所怜  

邹平王畵竹为罗子文赋  

写竹贵神不贵色畵师俗笔难为力古来能事自天成萧郎文老何由得国朝作者夏奉常祗今仅见邹平王金殿昼闲一挥洒遂令缣素移潇湘兖州太守得真迹草堂白日寒云积风叶当轩簌簌鸣霜柯倚座森森碧清泉怪石映帯成即恐春笋惊雷生炎天对坐毛骨爽便欲掉臂林中行呜呼絶艺不可遇千金竞买珊瑚树君不见寒士萧条土木形遮道时逢贵人怒  

送潘方伯归卫水  

桂酒兰舟湖水傍西湖六月似探汤众宾赤汗洒成雨羡君道服南薰凉髙歌返棹日将暮青山倒映浮云黄荷花絶胜美人面劝客留连各尽觞白璧青蝇岂堪数富贵何如道傍土君不见二防脱畧东门归赫奕髙名照千古  

赋芙蓉小畵送罗汝文赴镇逺  

钱塘十月交清霜落江水芙蓉蘸澄波顔色胜桃李可怜桃李三月花红云碧雾竞繁华亦知霜霰饶寒苦素心所好何咨嗟君今五十已有余南嶲犹乗郡守车强赋幽花赠君别临觞三叹意踟蹰  

京师三月谢张愈光惠料丝灯  

客从滇南来京师遗我采灯光陆离伊谁鬼物歘作此玉缕细滑明玻瓈娲皇炼石结灵液织女摛锦盘文丝苍龙防髯老蛟泣毕献技巧争神竒空斋秉烛试张设五色炫烂惊妖魑东方月出相映射还似鼇禁元宵时便呼斗酒纵春兴忘却江南归已迟丁宁箧笥好珍袭明年相对还相思  

沈金吾东麓  

钟陵之山天下无东麓佳丽倾南都五云宫阙抱龙虎万井烟花张畵圗金吾将军连梓里甲第髙起临方壶锦觞醉月调鹦鹉玉砚吟春教凤雏日领皇恩承雨露时余飞梦绕江湖  

云泉歌  

苍厓积铁苍云鲜中有百丈之飞泉银河西倾鹊桥断玉龙下挂天台连仙人爱向山中住日玩云泉不知去清凉一濯毛骨寒红尘飞来无着处  

夜饮西麓道院得秋字  

天坛露下丛梧秋故人置酒消我忧清欢不知白日晩明月忽照城西楼道人横笛试一呌寒龙水底声啾啾何不髙张二十五瑶柱邀取湘妃弄月逰  

同海阳舒教谕登湘山絶顶因赠别  

兀坐不快意起登湘山头九疑峥嵘忽到眼洞庭湘浦遥争流盘空苍磴路险絶四月爽气疑清秋波涛微茫指南海彷佛十二仙人楼欲行更止魂惕栗声动河汉惊牵牛舒君好竒更豪宕攀援絶壁枝撑幽拂拭苔花坐嵓石把酒长笑观潮州下窥城郭弹丸小但听两耳风飕飗西瞻苍梧吊虞舜满江泪竹湘灵愁尉佗孤坟竟谁是纷纷白草埋荒丘忆昔楼船下南粤连天雪甲横戈矛祗今陵谷已非昔况乃杨仆诸王侯古今成败等翻掌天地逆旅俱蜉蝣与君且醉苍玉瓯对面但喜莫复忧明朝觧缆灵川水却望湘山思旧游  

湘江行寄孟侍御  

逐臣逺系湘江上散髪行歌日悲壮郡门江水急东流廨宇山云作炎瘴去年花发悲阳春今嵗花开更泥人种不及青门客怀橘空思白髪亲少年意气干云起中路摧藏乃如此徒劳呕血走风尘不救折腰临督史桂林夫子旧同心献玉君门共陆沈千首楚歌犹跌宕一瓢顔巷自萧森春风闭户意何如遥遣儿曹奉素书倘防大府明公檄莫惜荒城使者车  

江上送马锦衣按事廻  

贞士不可见凄凉饮氷言徒慙金吾使万里驰輶轩马君伏波之子孙西观铜柱迹犹存江上相逢多意气髙歌一曲下湘沅  

雅歌皇华诗送行倾玉巵薰风吹船下湘渚囘首谁怜斑竹枝君来安坐人莫窥判如南山何可移汉庭贤士虽无数四海偏夸张释之  

江上感秋呈望之  

昨日梧叶落今日苹花开秋光向人不相贷客子感物令心哀三湘水濶高云凝羣峰雨余游气澄岂无清欢待尔至转恐欲别愁难胜我留絶域更谁依君望家山只欲归若到防阳骑马处闺人应理旧征衣  

以竒石献泾川公辱报长歌輙答一首  

湘西石洞涵杳防湿云倒结莲花青山童采斵送官舍风雨黒夜号山灵蛰龙惊雷耸头角怒豸蹲岩犹扑朔峥嵘石柱髙几许眼底分明瞻华岳簿书堆案烟霞愁尘顔龌龊真可羞碧山学士负仙骨此物正合供幽求緑蒲朱草暎涟漪浄几踈帘日咏诗不夸醒酒千金价独翫通灵五色芝  

山中晩兴  

野旷少人烟云霞起暮天饮牛临古磵射雉出平田林屋松然火山醪谷算钱班荆有遗老髙论上皇前  

秋居杂诗  

翠篠萦三迳金飇肃九秋蛩声依废井雁序落平洲竹霭寒浮水岚光晓近楼蹇予幽兴逺踪迹转淹留  

送髙介夫入京  

岁令初廻斗河流已过氷风烟春防草儿女夜船灯驿路缘云上离心对月増凭君语朋旧多病苦骞腾  

秋兴和金大仁甫  

物候催巢燕秋声报野蝉树深全隠屋池小恰廻船白鸟梳晴羽丹榆缀古钱故园栖遁乐留语记兹年  

经钟山  

鹿饮红泉细猿啼翠壁重仙云凝舜塜王气拂秦松地接金椎道山藏玉简封鼎湖长在望何处仰宸容  

送陈断事  

宦辙红尘畔时名白髪前星移骠骑幕江动孝廉船祖席橙分蟹离亭树罢蝉秋风将别思天外两凄然  

寄潘侍御宗节  

兵甲纵横地音书久不来豺狼当道吼鸿雁向人哀奔走成何事沈沦惜异才团山南望逈千里漫黄埃八月十三夜与文济时范质甫城西泛舟逹秦淮  

落日清川里轻风已自凉秋怀生白舫山翠扑胡牀问路疑天上停杯待月光何人横铁笛吹过斗牛傍  

呉都台东湖书屋  

水滙苍梧郭天开緑野堂云山秋滴翠氷井夏生凉药满寻诗径花垂防易牀少须康济罢散发任徜徉  

崔司成后渠精舍  

汨汨寒渠水迢迢落太行震雷崩断石悬溜别清漳灌注分林麓栖迟得草堂颇传崔子玉新有浣花庄  

喜郑老至  

郑老交亲久新诗近见多好竒游泰岳为客傍淮河故里余松菊幽寻更薜萝养疴茅屋下爱尔此经过  

宿宜兴东坡祠下  

先生聊一念遗庙竟千年不返辽东鹤长悲阳羡田月髙羣木影人语隔溪烟世事皆春梦吾今且醉眠  

九月八日饮振衣亭  

落日山亭饮含情迟月华髙秋何负我逺客正思家桓老开萸酒陶公把菊花匏尊空野兴惆怅自天涯  

经贼处复闻警  

举目堪流涕萧条战伐尘野花揺白屋江燕啄青苹将帅恩私厚朝廷法令新连城忧盗贼嗟尔异方人  

张参戎园  

东风吹玉蘂晴雪谩离披石迳寒香积苍苔晩色宜多情沾短屐故作泛残巵无限相思恨君听横笛词  

金山寺  

俯槛江心寺涛声两帯分天晴秋见海山润午生云短棹今重到名泉昔有闻西风吹别酒斜日未成醺  

吕翁南庒  

渔樵三五户恬淡自成村乱竹藏深宅平田近绕门松髙巢水鹤花老过河豚长醉丰年酒还思零雨恩苕溪同刘西安元瑞话旧并棹至武林港别去  

念子苕溪上孤舟逺过从去乡身万里对酒意千重岁计看秋稼离心寄晓钟柴荆期白首何日定行踪  

常山道中  

旅况逢秋尽山行叹路赊旱来无野渡乱后少人家橘柚寒多实芙蓉晩自花愁云黯无极肠断楚天涯  

泊弋阳溪  

孤帆逗何处残月弋阳溪晩水淡相照寒鸦惊自啼逺游慙薄养多病忆幽栖岂是怀荣禄来过楚水西  

春日盘石江上  

历历春山色留人坐不归空园花自发芳草雉争飞多病怀乡切端居出郭稀尘冠将白首无乃负渔矶  

寄怀罗八廷尉质甫  

万里乡园地音书望不来桃花三月暮客思转悠哉江动卢龙树春深鳯鸟台时时一舟楫遥向梦中囘  

饮柳山上  

把酒髙台畔青山落案前飞花三月雨垂柳万株烟胜地堪吾醉清风愧昔贤尘缨何处濯深涧有寒泉  

次孟侍御酹何舍人仲黙见寄之作  

京洛何平叔传诗动我哀同时座上侣共向岭南来暮笛梅花落秋醅竹叶开相期不相见怅望碧梧台  

静观亭  

独游秋山静偃蹇羣松苍田家谷新熟平郊防牛羊野草揺众色寒花浄孤芳悠然忽终日尘鞅聊相忘  

咏归亭  

爱此羣石秀披襟就清风羽觞泛廻涧不觉匏尊空醉歌幽兰曲行穿踈竹丛浴沂有遗叟俯仰将无同  

寄大梁贾道诚兼简王左诸贤  

秋至梁王苑何人赋最多传书堪白首欹枕即黄河兴忆登台饮悲怜击筑歌无端洞庭渚终岁浩烟波  

柬陈宋卿  

颇怪陈无已寻诗日闭门空庭踈系马细雨负清樽节序过梅萼春隂积藓防不嫌官舍冷烧烛对黄昬  

初闻望之量移汶上  

逐客承优诏宁亲得近居主恩天地大臣节死生余鲁邑鸡仍割长沙鵩已祛余欢兼旧侣应免葬江鱼  

共泛东潭饯望之  

髙人同野兴移棹水西东防仄垂萝古沙虚积蓼红哀筝凄断壑轻帻倚秋风更有浮萍感俱忘痛饮中  

中秋县署值雨  

此夕中秋月他乡两度圆孤云生静翳万象失秋妍雨气饶侵客风期又隔年谁能揽明镜烂熳挂青天  

观玊柱岩作  

列炬窥府搴裳歩紫坛石田云子白龙井玊浆寒巨栋垂千尺幽房隐百盘仙灵多幻化那得秘来看  

寄和赵户曹叔鸣西寺游瞩  

水香花气鳯楼西宿雨初晴御苑泥万柳晓含萧寺暗五云春压汉宫低行经绣陌啼莺满回望苍郊逺树齐独念江南愁病客竹窗斜月卧闻鸡  

卧病寄京中诸相知  

苍流翠巘故城隅寂寂门无卿相舆霄汉独悬归后梦风尘谁寄病中书春花逓映溪船逺秋水平揺草阁虚泰畤侍臣休荐引恐无词赋拟相如  

送徐宪佥成章饬兵河南  

棘寺蜚腾慷慨名外台风纪望澄清龙章独擅三司宠虎竹兼分一郡兵河水东浮通故里嵩山西起作长城到来申伯遗灵地秋日苹香野庙晴  

清公山房  

斜日髙台霁景鲜共超尘界望诸天虚檐直架长松外古塔平临落雁前野烧山河千劫地秋风禾黍万家田岩僧阅世头今白端坐蒲团说徃年  

元夕和汤将军  

皇州春色媚良宵灯火光连十二桥佳丽山河元自美升平歌吹晩偏饶千门皓月迎人转九陌秾花映客娇遥想宸游清禁里阳和先得应云谣  

述谢陈亮之邦伯时自广平被召  

匹马今为赴阙行腐儒初荷一官成图书向客翻多累城郭经年自有情隅地桑麻归昨梦讼庭槐柳识平生堪怜少小逢明主未有前朝卓茂名  

卧病寄钱元抑  

潘岳愁多病不禁南楼高枕独长吟怀人更度西风节望逺徒伤故国心芳草卷帘空暮色乱山囘首正秋隂遥怜积雨凋新稼岁计应资卖赋金  

乔奉常席上次韵别诸君子  

别馆张灯二鼔声词林觞咏接髙情羣龙喜奉云中防匹马愁分雪后程春尽乡书先雁到山寒归路怕风生江南囘首瞻依地明月苍苍满帝京  

得郭侍御鲁瞻书  

豸冠髙卧赋闲居海上青山入座隅归去栖迟惟一壑春来消息有双鱼篮舆傍水寻僧寺茅屋垂帘防道书闻说申生方注易莫教门外候安车  

答何舍人仲黙  

严城寒夜共闻笳马首西来客路赊落景离心临碧草故山幽兴绕黄花高歌旧忆燕京市多难今逄洛水涯到处交亲争下榻鲁人元自敬东家  

送花伯仁还彭城  

千山积雪映朝晖匹马东归旧路微梁苑楼台行处尽辋川圗畵眼中稀兵戈满地愁看劒桑梓何年对掩扉怀抱向君输未得玉壶清酒重相违  

和少傅陈留公夏日野庄卧病之作  

茅斋寄在古城边堂下犹存旧砚泉芳草闲门无俗驾乱鸦踈柳对秋天艰危周勃安刘后慷慨温公入洛年圣主赐金堪养老故山醇酒且安眠  

早秋日宴宗伯乔公宅  

南宫新第早秋凉东阁延宾逸兴长莲荐碧房浮玉碗梧飘黄叶下银牀孟坚奕防精理逸少诗筵重罚觞暂向门墙依北斗预愁飘泊向炎方  

寄寳应范老  

竹杖纱巾映白头淮南耆旧让风流身闲对酒欢无事禾黍逄人说有秋花坞云香歌扇动鹭湖天晩钓船收怜君住处堪乗兴拟傍清溪共饮牛  

出京和殷伊阳文济  

白日浮云暗凤城逺臣辞阙倍含情愁经异域逢春色忍别前溪对水声马首东风犹自急山腰新月为谁明与君莫近芦沟宿水冷沙寒雁鹜鸣  

见道上老马  

霜毛凋尽锦云斑落日长鸣大道间老去谁铺金锦障战时曽度玊门关尘沙风断三千塞苜蓿秋空十二闲愿取敝帷终惠养敢希枯骨动君顔  

庚辰元日  

诸侯玉帛防长安天子旌旗下楚关共想正元趋紫殿翻劳边将从金鞍沧江饮马波先静黄竹廻銮雪正干北极巍巍天咫尺五云长防鳯楼寒  

送徐登州用中  

送君相对恋残曛乡里衣冠最出羣手绾虎符临海郡腰悬龙劒动星文行过泰岳逢春雪望尽扶桑隔晓云待到政成观蜃市新诗应许四方闻  

鲍太守新堂  

鲍叔新堂泗水滨虚檐潇洒隔风尘巧当竹迳开庭户直取云山作主宾病起马卿多懒慢位高文子亦清贫踈帘曲几观书地白髪投簮兴更新  

送郑继之归鼇峰  

四月燕山雨雪寒省郎多病复辞官路经海上三神岛兴在仙人九转丹玉洞桃花留笑靥沧江秋水湿长竿尔家谷口空长徃安石东山望未防  

入康谷  

岩峦嵂兀歩凌兢时有人家住翠屏磴路盘峰云曲曲山田开石水层层高林落照悬余霭古涧流泉咽断氷不信前朝陵谷变独寻残碣问山僧  

宿康谷晓归  

山寺鸣鸡促晓驺篮舆冲黒过头天低路向云中落雾重山如海上浮竹叶随时供野酌桃花何处问渔舟松泉满眼行将尽已动红尘簿岭愁  

春日游永庆寺  

城郭晴光荡客车古岩高寺切青虚莺花不断人天界龙象长依水竹居云里壶觞吞海色山中风物似秦余灵踪只尺长难到莫怪归迟月满衢  

游云峰寺  

层峰行尽入岩扉石上烟霞防客衣云浄海天诸岛出雨晴山郭乱花飞清歌送酒惊春鸟缓歩寻芳带晩晖闻道真僧长闭户欲求谈法共忘机  

赠别冀承忠  

揺落空山独送君十年多故叹离羣归期梦隔淮南月世事愁翻海上云共有深襟封旧恨不劳寒烛引残醺神驹自昔非凡种看取行囊寳劒文  

正旦雪  

除夜残寒结海云新年瑞雪晓氤氲梅花映阁参差见竹叶临窗淅沥闻色防朝衣随拜舞春生农扈啓耕耘遥思圣主西征地椒酒传宣徧六军  

赠别舒广文还湘南兼寄故人  

湘南山水最宜人风物萧萧絶世尘磐石江清见鱼影甲峰松古长龙鳞幽栖问字吹藜火烂醉廻船倒葛巾旧种桃花今在否相思烦为赏余春  

补寄张司马成寅九月六日诗  

山城菊蘂两逢秋湘水芙容万里愁社稷犹怀宋司马神仙难覔汉留侯诗成緑野人谁寄酒散黄金客未忧台海东边寻旧约不胜幽梦落沧洲  

春日与客宿金山  

江上春山青可怜角巾同泛过江船尖仄起通人径海色平铺到酒筵烟月光揺洲树动风涛声撼石堂悬驱驰久恨妨清兴徙倚应知废夜眠  

又  

灵峰为爱及春游冉冉风烟数倚楼海上帆樯夷夏接江间台殿古今浮行逢嘉树韶华动坐傍高云客思愁铁瓮不孤开大府紫宫遥拱对神州  

答周观察独泊焦山  

江心高嶂拥青鬟羡尔维舟紫翠间明月满山春淡淡长风吹浪夜潺潺寒鼍下抱孤根宿独鹤遥横别岛还怅望烟萝虚胜践沧波愁为洗尘顔  

沛上怀古  

汉祖还郷歌大风高台提劒气成虹关西父老三章约垓下河山百战功秪见枌榆生故社屡闻鸡犬变新丰经过乂是高阳侣醉折桃花荐酒红  

天津喜雨  

灵雨乍破风霾昬洒空胡不卽翻盆林花一洗仍春色川涨初来已旧防泝浪同时鸥泛泛衔泥无数燕翻翻羣情共荷桑林祷翦爪斋心慰至尊  

赠李一之都阃  

将军心胆向人倾缓帯垂腰玉劒横韬畧全过汉飞将交游半是鲁诸生风江畵楫春同逺月夕金杯夜更清莫道腐儒浑落魄醉深犹自索谈兵  

重过严陵钓台  

千年钓叟披裘地客子张帆两度过朱绂频经风雨后青山其奈古今何松杉落落连祠屋苹藻馨馨满涧阿叹息云台诸将相几人图像独嵳峩  

雪后泛湖和周子贤  

西郭羣峰积雪寒畵船湖上倚篷看楼台隠见青松色芦荻萧条白雁滩沈醉放歌新岁始阳春和曲古来难期君尽访山中寺细草微风石路干  

寄许州七弟  

千官扈从羡能文谪牧新声天下闻落魄吾家苏季子风流南郡小冯君鱼龙路怯黄河险鸿雁声愁碧海分莫上吹台瞻越峤五湖囘首隔重云  

同涂明府游南明山石佛寺  

背郭岩深洞户重风回云窦袅寒钟相邀县令飞鳬舄同上仙人玉局溟海倒空浮日月台山分壑走蛟龙期吟胜槩题僧壁倚徧前林四五松  

入雁山二首  

落日双旗度竹村灵历历引輶轩秦人避地空桃水谢客开山自石门松栝藤梢俱刺眼断崖巉壁易销魂扪萝欲上招提宿转见云深细路昬  

春归幽谷见桃花问讯安期海上家石壁虚无通雁宕星河漂转坐龙槎林香定有千年药云起皆成五色霞且访名山销俗虑未论勾漏隐丹砂  

灵岩寺  

削壁回峦翠且重寺门云雾昼蒙蒙银河暗注苍龙水玉女高栖白雁峰僧住寒岩殊寂莫客游春日倍从容侵晨车马还城邑漫指层林忆旧踪  

石梁寺  

隂洞龙宫锁石梁寳珠中夜有虹光千章古木藏风雨六月飞泉洒雪霜逝水年华流不尽孤云禅观澹相忘坐霑空翠清毛髪絶胜醍醐灌顶凉  

龙湫  

龙湫之水从何来昆仑倒注青天囘絶壁风吹动高练暗潭石转喧晴雷终年野僧对闭户暇日老翁来洗杯酒酣且去莫狼籍猿瞰客啼声哀  

宋陵  

玉辇横江一苇通青山聊此凿宫兵戈不救长河外劒履终沈瀚海东末路强胡休自得中兴诸将果谁雄当年定鼎虚筹策千古愁云泣梓桐  

登卧龙山阁  

飞阁凌空爽气清半岩栏槛压高城天分岳镇千合海坼江湖万明共喜泛霞来送酒便须乗月坐吹笙仙人宛在金银阙不见秦皇石路成  

岳坟  

玉历将穷宋鼎移长江东下水如驰皇舆播越边尘暗岁币和亲国论危殿陛有防难自防英雄无主竟何为厓山海色连天尽精卫空衔万古悲  

约游天台不果缅怀周观察已遂高跻用寄  

不到天台古石梁羽衣金节闭云房尘埃实少神仙分药草虗传服食方海日弄光开曙早城霞悬采建标长闻君直到华峰顶倚醉题诗献玉皇  

赠大司徒秦公入朝  

寰宇大名悬日月台阶高歩絶云霄新迁天上司徒贵重惜周南建节遥劒履班齐黄阁老威仪光映紫宸朝从今畵省歌财阜长倚薰风和舜韶  

正旦偶兴  

斗柄东廻耀碧天山林欣度汉文年乡风一醉屠苏酒王政三垂琬琰编日抱海霞通曙早花融城雪占春偏已闻云物书祥兆野老从今且晏眠  

十三夜试灯和南原  

畵障银灯照夜初月华如雪满庭铺烟横巷陌迷行马春入池塘起睡鳬文雅风流仍旧社太平恩泽在皇都祗慙胜日淹佳客除却清欢一事无  

徐君叙宅与诸君悬灯赏棃花  

银烛高悬玉树寒素花流影晃朱栏惊看月出层柯里恶说风吹一片残弦管横催春烂熳房栊斜见雪檀栾明朝此乐知难续莫惜殷勤醉后看  

寿赵雪岩  

五月五日夏令分白头宾客夀田文榴花弄色明深树竹叶邀欢到夕曛棋局不输安石墅墨华长满阿欣裠江南賸北燕京乐令子无劳望白云  

和文济迁居  

大隐何劳访碧岑帝城佳处即云林隂隂柳覆溪门静宛宛莺啼竹坞深安石东山堪独卧孔明梁甫莫悲吟鳯台雪霁多佳景不负扁舟五夜寻  

送林贞夫还闽  

北阙上书何所求南宫卧病倐经秋秪缘礼乐须幽讨岂谓云霄竟薄游江汉趋庭宜彩服乾坤高枕对沧洲承家未止今方大司马流风盖九州  

送祝时泰守思南  

朱轓南去领提封清代蛮荒圣泽浓云转舟车通万里烟含城郭拥千印台地重蹲金虎劒匣尘清卧玉龙尚有经纶需大用不妨吟啸暂从容  

十一月五日同子鱼风雨舟徃治平寺访履约履吉  

伍胥城东月映楼越王桥下雨随舟石桥喷薄鱼龙气水国霑濡鸟雀秋竹迳松房人隐隐酒杯香篆夜悠悠平生白首相知侣对宿空山兴转幽  

宜兴谒东坡祠  

学士祠堂傍水扄蜀山萧索向谁青归魂省识毘陵道好事空传楚颂亭万古云霄瞻气象满林风雨防精灵湖东月出光如许照见燕山相国铭  

寄陈宗禹中丞  

暂下乌台短鬂青楚南新望少微星书成自去藏衡岳月出时闻钓洞庭江海澄清风宪体松杉夭娇岁寒形空慙叔夜非俦侣漫防封章误主听  

对雪  

千峰急雪洒茅檐久旱微隂冷亦堪独頼诸公忧冻馁不劳明主顾东南高标一任寒梅得余润偏宜宿麦含薄暮倚栏看絮舞鬂丝相伴两鬖鬖  

赠张秋厓虞卿  

柴门风雪印行踪竹杖新辞雁宕中散独行如野鹤老初见是神龙英雄蹭蹬谁青眼道徳希微又赤松欲拨红尘携手去匡庐石上话从容  

与陈石亭雪后游牛首山  

隆冬季月岁云徂防马牛山兴不孤削壁倚空云防缀古松沿涧雪模糊堂垂塔影传灵怪人转岩腰学畵圗形胜江南无可比武皇龙驾合踟蹰  

和望之中丞春日对雪  

春风拂拂自东开春雪盈盈落鳯台江柳破寒先舞絮宫花应候尽妆梅霏微向日相矜轻薄迎风却倒回野老茅斋方卧稳叩门休报大夫来  

呉太宰新堂初成有鹊来巢  

相国新开绿野堂堂前灵鹊早呈祥来依乔水营门户欲傍青云化印章幽砌颇宜迎客噪高檐何碍顺风翔雕梁畵栋相鲜地最爱诗题素壁光  

和许隐君留别  

丹山碧水古王城处处登临滞客程幽壑风烟须纵酒暮年朋旧独关情劳生苦觉沧洲逺别路空余白髪明客里送君秋又至临岐休怪旅魂惊  

自龙江发舟至京口江水如镜呈陈大鲁南  

海门东下大江平畵舸夷犹尽日程绿树倐过歩堰青山背指石头城离筵醉酒堪高枕独客辞家慰逺行况有故人同晩旧西津相引看潮生  

答孟望之侍御时谪桂林郡博  

燕台对酒感离羣麓口移舟更失君万里飘零同落叶孤城惆怅乍停云书廻桂水交情切人对星岩藻思芬遥想高斋长隐几应怜案牍日纷纭  

再答孟侍御期予入桂林之作  

春风桂岭忆同游腊雪湘江独倚楼星汉依微天北极岁华揺落水东流山藏散吏衣冠懒云掩荒城鼓角愁正月望君骢马色纫兰搴芷共淹留  

除夕喜金曼甫至  

天涯除夕倍凄然客舍逄君转自怜瘴海风霜凋旧质荒城鸡黍对新年来时闾井人多换谪地音书雁少传华胄正须扬藻业腐儒惟欲傍田  

春日寄徐伯川兼简孟侍御  

寻花东郭傍残曛伐木空山动鸟羣高士难逢徐孺子故人犹恋孟尝君虚疑鬓髪经年老屡喜诗篇向客闻已办盘飱开竹迳防须车马驻江濆  

游龙岩  

龙飞何日起苍岑洞壑蜿蜒窟宅深玉乳垂花春不尽石田承雨昼长隂盘云座古留仙迹流水声寒净客心拟约东风重载酒碧桃迷路恐难寻  

首夏江上  

不见春花忆故乡更愁炎月滞炎方柴门旧对沧江逈野服无如白苎凉海内形容犹道路天涯恩泽更农桑何时挂却尘冠去散髪行歌与世防  

磐石崖下泛舟  

磐石江头景殊絶放舟幽兴几人同风飘鼓角晴波外雨洗峰峦夕照中狼籍椰樽浮酒白清泠氷碗削红寻僧更访山腰阁半醉题诗峭壁东  

九日登柳山  

佳节登临感岁华苍梧云影向秋赊高空独鹤翻风去返照澄江抱郭斜南国音书催白雁东篱归兴倚黄花衰迟自爱茱萸酒瘴疠谁悲薏苡车  

病中忆鲁南钦佩  

空斋高卧动经旬逺梦天涯忆故人典礼近闻刘向起草犹奈子云贫江楼积雨鸣长夜山郭余花堕晩春人世几何将白髪年年离恨独伤神  

华山舜祠  

隐隐苍梧映郭门滔滔江水抱山根羣独捧重华庙大地谁言五岳尊云暗九疑迷葬地月明孤竹见啼痕长将涧藻脩寅祀愿就琴薰仰徳温  

酬王钦佩见怀之作  

长忆西隣海雪庄主人从宦日徜徉穿花跨马趋东省斸笋烹鱼上北堂静室幽兰无限意小山丛桂几囘芳天涯逐客归期逺岁暮怀君枉断肠  

酬陈鲁南见寄青溪看月之作  

青溪明月引长唫湘浦寒云滞客心归思不堪枫叶尽故情惟向楚江深荒城寂历山当户旧叶凋残鹊绕林身世与君同未逹却怜霜鬂映踈襟  

八月一日舟下漓江  

云间千壑泻漓川日下孤防出晓烟万里行踪始安岭九秋晴望泬寥天江山故作殊方色道路今酬逐客缘风洞星岩应可到还家赢取故人怜  

试院呈同事陶判府  

归心遥下楚江东尘鞅犹牵粤徼中兴在山林如倦鸟老持文墨愧雕虫流光坐数经檐日秋思争随落叶风不有多情陶判府雅吟高谕与谁同  

卓锡泉  

老禅卓锡处石上泉犹清红尘不相染惟有苍苔生  

玉虹泉  

一条寒泉色迤穿石下秋雨何处晴犹余白云挂  

法华泉  

寂寂空山深荒泉四时冷惟余月明夜山猿弄孤影  

通洞  

下窥杳无极仰视白日微山人把火入照见石燕飞  

春日郊行  

条风曳微云山色差可羙日出湖上行春光满湖水  

寄杨太康  

明月生遥岑清光转华薄楼上忆君时秋风动罗幕  

送客归呉  

草际日华淡水边云意闲翩翩五陵客骑马入秋山  

与陈鲁南  

浮云淡秋水落日横暮山与子共幽抱时在山水间  

幽人  

竹静风已归亭虗云自过幽人了无事坐玩闲芳堕  

赠严别驾  

春到鹤林寺川防花最红使君幽兴剧独歩问东风  

书畵  

平江浮夜色逺雁帯秋声渺渺孤帆去前山月正明  

再过仲木舍对菊  

旧摘黄花半已稀重来相对莫言归甆罂绿酒深如海判取新霜防客衣  

自荆溪问道徃钖山  

荆溪一水逶迤去震泽羣历乱来纵使路迷都莫问秋光随地可衔杯  

赠夏敦夫守惠州  

欲采芙蓉赠使君满江红锦涨秋云相思莫道音书逺南海春来有雁羣  

送徐来秀才  

日彩浮金丹阙晓烟光凝翠碧山秋长安旧路天西北醉里题诗送客游  

送杨进卿入呉  

茅堂寄在石湖西麦陇桑田咫尺迷爱尔通家好倾倒放舟频过越来溪  

羙人帏子  

晚多幽思不成妆徙倚闲台玉漏长明月渐低天杳杳梅花枝上有新霜  

春燕  

绿树花飞半作泥江南新燕已来齐雨声不与幽人约暗送春光出小溪  

承朱臣防张汝益顾世安自松江送菊至东省谢以短诗  

离披五色散秋容三泖风流得坐逄好语繁霜知爱惜寒天留尔伴青松  

## 石仓历代诗选卷四百五十四  

明　曹学佺　编  

明诗次集八十八  

边贡  

送陈文鸣  

郁郁深涧松冬夏不改青濯濯江桞花随波化流萍羡彼五陵客终朝宴芳腥三楚多秀士皓首穷六经谁为尺一书荐之升王庭  

次何逊落日泛江赠鱼司马之作奉送刘羙之  

相投已盍簮相赠还留帯昨暮长安西今朝苑城外谁言车马地复得须臾防防君心暂悦去君心转切秋岐蔓寒草隐隐烟不絶归雁影联翩堕叶声骚屑端居尚兴感况乃万里别桂舸泝江湘何时到蛮汭蛮水夜悠悠月明登郡楼幽兰翠萦渚紫蘅香蒲洲应歌楚人词坐惜勋名浮  

美之席上限韵送别  

恻恻重恻恻当歌忽成黙客车驾双轮欲挽不可得华灯灿宵焰殷勤照行色月转庭榭光风起檐树黒谁能理朱丝为鼔长相忆  

赋得将有事于西畴送王中丞致仕  

发春惊蛰始土脉动渊泉时雨宵既零浮阳蔼平阡夙晨饰耒耜驱牛登广原竭兹畆力感彼农父言穑事依东作天时易流愆南隣有逸夫日晏髙枕眠四体茍不勤何以穷岁年  

章氏园饯别升之分得木字  

中园飞雨过逍遥散遐瞩青云防华榱廻飇撒炎燠百卉何葳蕤芳菲鲜如沐驾言赠逺人采采沟中绿迟囘未终极阳景沈西陆归骥嘶长林翔禽鸣高木感物多所思褰裳以踯躅踯躅不可留何以慰衷曲  

秋郊别意为汝南孟翁补作二首  

驱车循广术言返故乡县晨光一何绮熹微防秋甸宛宛虗曲中盈盈露华因之感游寓物候倐已变岂薄骨肉情遥重桑梓恋  

桑梓在何许蔼蔼汝南村绿丛帯长薄清川映柴门言别上春时当秋始来还禾黍一已获膴膴见高原落日樵牧归凉风防鸡豚登堂见隣叟呼儿具盘飱依依丘中情欵欵醉后言即尔良为乐安用乗华轩  

为杨子赋别母诗  

青骊载华毂宛转度秋坂母氏逺别离客子心缱绻行行采芳蕙缘陔复循畹山风夕飘飖吹我车上幰车行不可返母去日以逺何以保黄髪对子加飱饭  

赠王文熈二首  

阳鸟流归音空堂春风早居人结逺梦行子就长道鸡鸣东方白整驾何草草叹息素冠诗繁忧满中抱总辔城东门绻绻行子辀郊原茂时卉林薄鸣春鸠登高眺连冈川途邈且脩俯睇川上波泛泛鳬与鸥一为离羣感泪下不能收  

分韵再送文熈  

夜久河汉横春堂别灯黯风凄鸟初动露重花犹敛明发不在兹重关为谁掩  

别熊子  

驱马陟前阪惆怅送子归良晤未及终车徒忽已违隂风蔽天地砂砾惨阳晖奔藿不自谋众禽相与飞五里一反顾十里一徘徊徘徊不可见泪下沾我衣  

别汤子  

弹子匣中琴写我心曲悲我悲良自谙子琴知者谁不惜去日早但恨来日迟何当假羽翼送子川之驱车井陉谷扬斾汾水流翺翔览四极迢递陟崇丘遐诹历嵓巘幽访浃原畴朂哉利尔渉风湍寡行舟乔木多劲矢直流无反波哲人秉孤操孰云光可和嗟彼黄雀吟感此卿云歌悠悠向原隰惋惋将如何  

呉将军廵关图  

胡马嵗南牧汉军劳北防军情异主将冷暖须共尝朝出潮河川暮过古北口边烽传羽箭朔气严刁斗月下黒山晴分明见列营霜欺征袖薄石报马啼鸣三军既晏然暇日倚吾枕天子不可惊长怀亚夫寝  

题杨氏所藏畵  

翩翩水禽飞灼灼水花乱柔艶杂幽声纷纷满芳甸悠悠畵中意泼泼天机新彷佛曽游处江南二月春  

赠徐子  

丹枣何累累朝日耀其光上有同林鸟飞飞鸣且翔行子逺于役携手登河梁旧京渺安之江永衢路长戚戚里中语依依川上情驾言徃相逐无舟何以航乖离去则已但使心无防  

奉赠少司徒华容王公致仕  

大谷霁长霖廻云山泽流潦岂不广孰云泥吾轭朝谢司农卿夕为岳阳客皇眷良在兹行止各有适有适非盘敖眷言反初役觧彼府中绶归我湖上宅葺宇依清涟跻山憩石幽栖谢生虑静便终日夕矫矫云际鸿谁能制其翮  

赠阎允中  

郊月隐寒树喔喔霜鸡鸣翩翩随阳鸟悠悠惮遐征客车履晨发迤逦逾层城清川带长薄绿芜萋以荣江路东南驰行子慕脩程金陵帝王宅佳丽夙遗名呉观蔼岧嶤晋丘亦峥嵘凭轩一廻眺千载有余情  

伯川子仕为地官大夫能其官且有显陟矣乃一旦思其母夫人解印绶去予知其必有以也取六义之比赋有兎诗二章以美之  

有兎何爰爰宅我中谷阿中谷一何邃山石郁嵳峩脩篁防清风秋菊扬其华于偃复于息为乐将如何月明流夕光零露白湛湛饥食野田草困息山石隂物性有固然卫生良以深不见虞人罝肃肃施中林  

答石见怀之作  

露井梧桐凋杳杳秋夜凉眷言怀美人展转何能当纎月挂西牖微明照我牀皎皎琼树姿寤寐如在傍近离已不堪况乃途路长谁其絷子马慰我心彷徨  

城东尼寺哭妺三首  

佛居峻且中有嘉树林惊飇陨其芳柔叶垂广隂青阳讵能几朱夏奄相临一为生死哀感我涕盈襟生为同胞亲死为异域魂魂升不知反亲断有余恩列几陈羞饭芳醪湛空樽隂风吹薄帷惨惨白日昬徘徊复何见恻怆难具论  

平生处闺闼不识门与逵孤魂荡幽邈广野将畴依旧国逾山河反葬路逶迟寥寥神宇空亹亹芳序移死去长已矣徒令生者悲  

经西湖  

皇围寂脩夜驰路直且长湖贯其北流水何汤汤孟冬寒气交原野下微霜众芳各以萎鸿雁哀南翔俯视清州波仰看明月光凉风吹我衣俛首思故乡故郷不可返揽辔止彷徨  

赠尚子  

意气凭凌一当百关西儒生五陵客少年学书复学劒老大蹉跎双鬂白门下诸生半赐麻闺中小妇犹炊麦布衣东来谒天子春日醉卧长安陌陌头花絮夕纷纷琼阁如天隔紫云浩歌翩然却归去眼底谁是平原君  

孺子宅送程南昌  

豫章城南髙士眠豫章太守榻常悬汉庭使者召不起土室蓬门江水边江水悠悠朝市改故国荒凉宅安在墟里遥看变夕烟墓田谁为羞春使君五马双朱轮露冕乗春意气新下车先问南州客恐有当时下榻人  

呉将军辕门夜宴图  

营门花发春酒香浓防酡酥炙黄羊美人胡歌徤儿舞蜡鳯啼风月当午高帘飞幕丝吹腾觞波栉栉梁云凝主人醉眠客不醒探兵枕戈戍烟静  

李将军  

李将军七尺身丈八矛生来骨相当封侯锦袍白马如流电一岁长安一相见不扫胡尘向朔庭空随汉月归乡县李将军雄且英山东塞北咸知名嗣忠堂前世泽逺且读父书调母羮君不见长扬羽骑如云集天子勤边方好兵  

次杜工部秋雨叹韵柬希尹  

睡起山厨湿烟白堆盘忽见红蟹鲜狂夫对此兴不浅恰直床头无酒钱檐雨霏霏暮声急蓬头独倚栏杆立美人不望不可攀闲诵枯鱼过河泣  

车遥遥为前人赋  

车遥遥风起沙蓬卷离肠逐双轮轮转肠亦转双轮转转临大河雪花如席氷嵳峩盟津渡头灯火乱洛阳城边冠盖多车遥遥载君行载名返赤鳯衔书下紫云回期莫待春花晚  

题丰内翰爱鳬楼  

春鳬呼其侣拍拍戯芳渚一鳬忽惊人羣鳬共髙举回翔集城下防防散如雨爱鳬古人今几秋夕阳江上空髙楼凭栏独送千里目平沙莾莾寒烟緑  

庐墓哀为杨名父作  

庐墓哀庐墓哀墓上有花亲手栽春风一畨花一开亲魂去矣何时来魂不来儿不返空林月落猿声断泪花着树花已空伤心何处吹管  

接树叹为方举人廼翁作  

朝汲水暮伐土山人接栗山中圃白头翁妪感且伤那能更待渠实尝春风花开秋结果玉盘跪进黄金颗氷鱼冻笋古有之谁道苍苍不关我我圃之树今十围双亲何在塜累累山人见之双泪垂  

白岩公坠马次杜韵奉呈  

我本使君幕中客惯趋广庭侍双防雨晴拂晓时一过齿齿屐防开藓石使君何所作白羽揺揺藤七尺使君何所好湘缥在床琴在壁迩来使君偶坠马十日不踏长安陌芳英落尽春已晩影倒青林日光射君不见少陵老翁亦伤足犹对骅骝歌喷玉又不见汉庭司农不受辱自比辕驹悲局促人生须作壮士豪安能蚩蚩等胥仆城西有山如少室城南有村如杜曲映水岩云锁翠微隔花山鸟啼苍竹君须乗舆我须马磁甖满载春缸绿酒酣防劒共起舞诗祟病魔齐就戮  

君马黄赠祝仁甫赴长芦  

君马黄我马苍两马相逐君马良君马来自函关道我马空山食秋草忆昔两马初学行长安见者神色惊鲁坰骊黄未足论衞丘騋牝虗驰名岂料长成人少顾十年不踏天闲路逸羣翻惹太仆嫌腾枥正中奚官怒以兹流落在风尘南走荆梁西入秦自伤万里汗流血谁道五花云满身弃置不须怜我马君马亦在盐车下疾足由来控者难骄嘶自合知音寡吁嗟君马天下无且向沙场闲秣刍比来司牧今伯乐肯使君王空按图  

次韵赠陆文质归云间  

桥西落日桥东虹碧烟黯黯秋正中九仙客泛槎去鹤虬髯吹晩风槎头乞药人如市共说神方能起死海上传来语不虚青蛇本是龙宫子月光星影动银湾河鼓天孙指顾间长安亦有君平肆莫避云涛隔歳还  

送杨防庵督马关西  

狼星扫天西虏来飞勒叩关关夜开当关空列貔虎士伏枥不见麒麟材朝战关头暮关下疮痍大半徒行者箭书入报宵旰忧拊髀翻思大宛马中丞主马朝命新威霆动地惊故人长城迢迢亘西北万里可当公一身秦苑草青秦水防鲁坰卫丘那足比我公息马兼息民民保田庐马生子天燠在野寒在槽马子日肥民不劳三军校阅锦云乱万蹄蹴踏沙场高将军骑出天骄遁玉门烽静班超觐我愿公归登上台他日用贤如用骏  

分题得鹊山湖送维正李宪副之山东  

齐门东沙迳平云幕幕湖防防使君来麦秋晩柳隂隂畵舟逺瘦蒲踈荇逗遛香南浦烟光接西堰堰北山灵乌复兎对面潺湲华不注山前绿稼隐茅茨旧是齐侬钓游处横桡越水浒飞踏青芙蓉华阳洞口跨白鹿醉吹玉笛呼眠龙长镵野老逐李邕锦袍仙人随赤松石壁土花秋靡靡古踪悠悠镇如此要留洒翰洗蛙蝉雨林夜黒啼山鬼  

送同年少宰汪闲斋考绩北上  

鳯阙开晴霞龙楼啼曙鸦春风上春月吹满上林花上林花色明如绣亚相考功新入奏遥从花外驻公车更向花间听禁漏禁漏丁丁杂佩环朱衣玉貌动宸顔铨司藻鉴悬秋水宪府威名重泰山廊庙雍容需衮职徴迎不用皇华敇元知北斗近三台早见东人歌九罭都下旧游怀丙辰囘头二十九囘春看花借问当时侣白髪重逢今几人  

题王二采莲图次壁上沈石田韵  

秋塘露下菰蒲冷野鹜沙鳬夜相并东山月出一丈高防柳垂垂见踈影鸡鸣浦口渔伴稀自采红莲溪上归  

题石田畵二首为杨仲深作  

夕阳半落羣高古林萋迷猿正号欲招同人眺野色安得杨州何水曹近烟苍苍逺烟白此时独作村西客君不见石子冈头萝薜深麋鹿成羣讵相识  

平生不识石田子徃徃相逢畵图里世传百本无一真抹青涂紫俱门人秋堂对此双眼豁倐然置我溪与壑君不闻畵家贵意不贵工只在防防漠漠中  

题白岩竹  

竹枝袅袅根卓卓质坚不受苔藓剥是谁向壁扫缣素古色苍顔秋濯濯彷佛犹自烟水区万里湘潭圡新斸又疑身生风雨池老蛟盘拏突头角醉呼虞帝歌南风苍梧云深翠华邈  

题周道士采苓卷  

夫椒山中多老松白云隐隐盘苍龙山人荷镢采苓去徃徃仙人松下逢仙人本是山人作山人向来满功课句丽勾呉几万里杏花隂里春风大君不见蒲江古井凝绿华乳婴绠上声唑唑长秋道士不入口放鱼女儿升防霞  

海樵吟  

海樵老翁居海岛自言不及山樵好山樵伐木归作薪隆冬满室囘阳春海樵网得珊瑚树灶底欲不去日将空腹对家人敢向山樵论饱饫中兴天子元防辰大开阊阖罗九宾勅使四方求寳货海樵尚食山樵饿  

次韵春雪  

怪尔阳春日凄凄昼雪寒情知飞絮假还当落梅看向日偏萦户随风故绕栏同云幕千里吟坐忆长安  

寳应元夕饮朱升之舍  

望望安平驿春行路不遥故人还此地芳序且元宵水近潮通閤灯寒月近桥计程取醉佳赏更须招  

西陵访王给事汝温不遇  

狂夫多野性春到每思家却访山中客还逢水际花薄云隂古殿鸣鸟聚连沙迤逦囘溪晩西陵月正斜  

郊坛夜歩  

晩歩凌高榭春空月正明星辰临汉畤楼观俯秦京静夜风飇响丰年谷日晴同心隔城市相望转盈盈  

沙河  

放马野田草路廻登古原鸡鸣桑下屋牛卧雨中村薄日浮山影长桥下水防煌煌中使出束帛向陵园  

泛湖  

此日秋风起移舟向浦烟客心随地逺人语隔花传古寺踈林外孤亭落照前十年尘土梦囘首一茫然  

山行  

两山开一迳杳杳入云烟仄磴樵人下危野衲禅断鸿愁返照归马识斜川井邑干戈后凋零异昔年与平崖林豸史泛湖北抵华不注山夜从陆归  

浮舟出近郭落日半溪隂水濶蒹葭浄山寒烟雾深壶觞不尽兴丝竹有余音独怅黄花少犹烦隔浦寻  

赠何子元  

饮马长城窟秋风陇水鸣旌旗连朔气笳吹咽边声鹿塞胡霜白龙沙汉月明共嗟班定逺身是一书生  

赠萧医士  

览镜叹华髪出门乡路遥客装侵暮雨归楫渡春潮草绿河隂细莺啼苑外娇荷锄行采药还似赤城樵旅寓清源有怀故乡亲友次张西韵  

雨过双松午云隂覆閤长柳蝉迎日嘒芹燕落泥香碧水通官舍青山接故乡怀人不可见归思转苍茫  

送于时宜  

行子对新月临堂酣且歌客衣寒未减乡梦日应多鲁甸封春草淮川夕波芳音托囘雁迢递奈情何  

送杨纯夫  

天府通新籍毘陵返故居三春辞北阙几日过南徐防柳隂隂接汀花冉冉踈江流日东下何处覔双鱼  

次韵留别张西盘大叅  

苦恋三秋别还为十日留江湖宋玉感风雨杜陵愁坠叶鸣沙防寒云抱驿楼河梁阻携手谁与赋同舟  

送王景旸长史还周府  

驷马薫风里中州路不赊雨深梁苑竹春老汴宫花亲榻分羮美王筵设醴嘉五云回首地不似贾长沙  

东阿留别无涯孟子  

逆旅相逢地春残花事稀同怜在逺道且复换征衣碧草连村暗青山四郭围欲旋归去马还逐使君归  

送郑雪斋秋官归闽中  

识面沈忧里重逢旅病间应缘著书癖且作泛舟还雨色含青柳江流绕碧山东门一樽酒只尺杳难攀  

张秋官元德席上留别  

春日江陵去烟花万里途山川留故郢舟揖帯三呉树影湘流转猿声峡月孤郡楼登望夕天北是皇都  

雨中憩双泉寺  

野寺临官路山门俯近郊阁虗钟梵寂院静薜萝交密雨沈蛛网闲云拥鹳巢故人诗在壁惆怅隔衡茅  

伦上人院晚坐次白湖韵  

过雨禅房寂松筠一迳遮梵筵青琐佩香灶碧山茶鹤静欹寒水僧闲数落花诗人类迂僻乗兴即为家  

十月六日游千佛山寺  

亭午登山寺淹留夕未归凉风起高树落叶满僧衣城郭寒烟聚楼台暮景微京华十年客愁絶赏心违  

上王氏妹墓  

王郎呼不起吾妹亦泉台白日山头下悲风树里来有亲差可慰无子更堪哀岁岁荒坟土何人奠一杯  

仲冬望日先陇述哀  

矻矻衔石鸟愔愔栖月乌云霄双翼倦天地此身孤雪野兼愁逺风杨着泪枯一杯残腊酒知到九原无  

幽寂  

幽寂卧蓬户凄凉怀旧吟莺啼非故国草色乱春心落日黄云暮隂风碧海深嗷嗷北来雁二月有归音  

方献夫读书山寺  

闻君读书处孤榻寄禅林日抱左氏癖时为梁甫吟开窗千嶂出隔巷一灯深独有花龛月盈盈鉴素心  

龙洞山杂吟  

寺绕层入溪通曲涧开八年千里梦几日两囘来古壁流烟色荒蹊叠草莱登高赋揺落惭愧宋生才  

过北渚庒  

野店长渠绕郊扉昼不开茅堂傍榆柳沙路上莓苔白鸟晴飞疾玄蝉夕奏哀主人城市里经岁几曽来  

题白泉王子壁  

吟兴复不浅村中无酒家圃云深映竹日半笼花石栅啼黄鸟溪泉拥白沙昼眠兼夕坐非为惜年华家豢鹦鹉为貍奴所毙予伤之赋短律二篇书呈同志期有以慰我也  

尔本能言鸟覊栖误此生众方怜彩翠天苦忌聪明月下离羣思花间唤婢声居然成徃迹留架在前楹  

人日喜晴次蒲汀韵  

人日旧京云日丽钟山龙气郁开祥腐儒推枕病忽去野老占年欢欲狂即起户帘通紫燕早闻宫树啭黄鸯多情杜甫缘何事觧道他乡胜故乡  

端午  

楼船不近打鱼矶箫鼓中流听者稀遥想紫宸颁制扇真惭清禁赐宫衣池亭映日榴开锦城郭笼烟柳荡旂传有湘江年少过兰桡应吊屈平归  

东村冬日同刘王诸子歩归  

泱漭空原返照开杖藜村迳暮徘徊霜苖迸土纎纎出风叶辞林宛宛囘扶病可须重载酒住家何必更登台青鞋布袜沧波防白石歌残意转哀  

元日次滦江中丞韵  

伏枕惊看岁又新卧听街市响蹄轮樽无白酒元因病屋有青山不当贫向晩云霞偏弄色得时梅柳故争春闭门可是肥遯懒效东西南北人  

歳除祫祭以病不与奉答同寅白岩见怀之作  

木榻香寒篝火融晖晖残日隐房栊天涯风俗追随里歳暮隂阳感慨中井榦不消经夜雪背萱犹发故年丛端居最忆东朝士爼豆从容未可同  

九日雨中登楼  

八月黄河拟泛槎为怜重九一停车登楼恰对防防雨行迳稀逄采采花苍树破云秋寺逈碧山当槛暮城斜乡园客路俱愁寂传语游人漫忆家  

郊祀斋居次柴光禄刘鸿胪韵  

烛火琴张伴独居月华遥上閤帘初怀人忽梦春塘草侑食聊烹雪苑蔬南牧犬羊时有报北来鸿雁久无书玉箫声袅炉烟细懒听仙官说歩虗  

入坛马上次月岩韵  

楼头钟散曙烟微城上旗翻晓日辉双马共依南陌度羣鸦争入上阳飞离郊荐岁先农事甲帐屯云防帝畿三载太常无寸补敢言身迹与心违  

斋居候驾次韵  

圜丘围绕万松青石室萦纡忆旧经乗月试观仙陛乐倚风遥听属车铃力堪供奉丁年徤心到齐明午夜醒欲效杜陵歌大礼书成谁为逹皇扄  

次韵寄秦鳯山少司徒  

静依高閤怃年芳万里霜云接塞长南郭雨晴山自碧北山时到菊犹黄羞将老病干明主几对琴樽忆侍郎莫枉高情赋招隐水东篱落未全荒  

防中丞北抚宣府奉同南渠韵  

守边犹得近邦畿亚相权兼大将威乌府夜闲关月皎防门秋静虏尘稀探兵入塞无传箭勅使临戎有赐衣闻道六龙廵幸所至今常见五云飞  

春日寄南曹故人  

白门杨柳石桥边尚忆金陵吏隐年独夜有怀通梦寐五云廻首隔风烟鳯凰台古江应绕鳷鹊楼高月自悬省寺故人元不少南音谁附北鸿传  

奉答白岩诸公见怀联句  

暝鸟催归出寺门长安春色已黄昬林塘只隔水西渡蹊径故妨花外樽星列锁垣占聚榻月斜银浦怯廻辕清宵只尺怀人地海北天南未可论  

座上奉赠白岩少卿  

淮隂庙前沙路微井陉口下行人归丘园别后新松老关塞经过旧垒稀骎骎羽骑联春甸隐隐山城啓夕扉却顾太行应叹息十年空望白云飞  

次献吉留别韵  

初春郊甸积雪满客子出门岐路长征车杳杳去不息关柳青青愁未央却望泰山怀故道即归梁苑亦他乡十年京洛交游地日夕风烟思渺茫  

寄南宗伯白岩  

神仙官府说南畿闻道春曹事更稀庭转昼隂移树影印封秋雨上苔衣台城栁暗宫前路别墅棋残石上围台斗位悬朋軰少与谁同赏复同归  

济宁候文鸣中丞不至却寄  

逺传开府驻任城北上楼船防日行梅信臈随千里使羽书春防两河兵青青冻麦侵沙吐缕缕晴云隔浦生三夜月明虗锁缆倚蓬西望不胜情  

郊坛斋居有怀简风山月岩  

只尺行轩隔两街高吟何处美人偕桃源已属花时感剡曲空劳雪夜怀伐木有声莺在谷抱琴无韵月明斋行宫从罢亲曽数屈指城西少旧侪  

寄正斋俞藩叅  

仲春风日冷凄凄侧望归人路不迷千里绀烟新抚哺两都青琐旧封题鹓鸾有翮中犹铩桃李无言下自蹊沙舸一樽违面把素书遥寄鲁门西  

和防翁为整庵相公作  

宛洛分携五见冬岂知迁转得相逢藩垣子不慙京兆礼乐吾深愧秩宗寒宴水西开紫菊暮帆江上对青峰朝正切感当元防十载重闻鳯阙钟  

见素林公坐上喜雨次韵  

萧萧灵雨夜垂空露浥葵心映烛红忽报水侵庭础外不知花尽漏声中云雷自识经纶象造化同归爕理功我欲登堂问昭感如公真见古人风  

赠都督马惟渊  

斩将搴旗处处勲冠军名姓旧曽闻班超出塞先投笔郤谷登坛且好文海泛直穷蛟蜃窟山驱深入虎狼羣年来上马披重铠要防单于献圣君  

寄吕思泉太仆  

永阳司马碧山居几度诗来重起予笻杖日随东郭履防毫时写右军书梅花癖在官先弃鹦鹉才高世共踈呉客逺归凭问信九还消息近何如  

寄俞正斋大叅  

建业春残风雨凄惠山东望海云迷函中尺素封长恨卷里芳洲怃旧题临槛忽当莺啭树歩园无奈草盈蹊江门只隔三朝路何日扁舟过水西  

金陵早春奉怀白岩翁次致政志喜之韵  

晋山迢递隔呉乡碧树千重雁几行江上再逄新歳月箧中时简旧篇章名叨啓事心常愧迹阻门庭梦不防已恨两京成逺别可堪踪迹更殊方  

七夕怀南垣刘司空  

欲问南塘早暮潮栁烟芦月望迢遥江头锦鲤真难得天外防鸿可昜招菡萏出波还并蔕女牛经岁亦成桥怀人己恨蓬山逺何处凉风引玉箫  

答敫石溪雪中见寄  

瑶华新自石溪来烛底缄封手自开银海防花方独玉山当坐忽先颓边桥市近多春鲤傍枕瓶香有腊醅晴日杖藜堪共酌细防台竹与江梅  

喜蒲汀少宰卜隣  

紫宸西畔白门东鸡犬相闻巷陌同家逺正须君作侣病多无奈我成翁池光应月虗含冻柳意归春弱袅风珍重雪泥鸿爪迹飜飞囘首五云中  

寿春刘守希尹言念故乡有拂衣之兴奉问  

恨别君今忆旧山感时予亦念乡关天涯岐路几囘首岁暮风尘多苦顔方朔乆踈金马诏季鹰终为玊鲈还江城紫翠羣霁望极春云杳霭间  

次殷石溪迁居二首  

溪翁小隐城隅地窈窕松窗对竹林习静不知红日晩避名真似碧山深临池野鹤陪孤立破雪江花破苦吟从此鳯凰台畔路杖藜应许数相寻  

鉴湖欲并贺知章洛社何如司马光耆旧即今新续传逹人随处可为乡沙溪丝蕙牵风细水榭青萝映月长更喜郁林洲畔石歳寒相对倚氷霜  

九月廿四日遣兴奉寄太常诸僚  

徃岁氷衔窃奉常兹辰光宠异班行斜廊缥缈朱衣月合殿氤氲玉佩香天语独闻当北面岳神分祀得东方如今病卧秋山里白髪青灯感夜长  

闻台舟过清源不遂瞻奉短诗寄怀  

隔岁关河音信迟美人千里惜分岐伯华寔愧祁奚举仲父虗承鲍叔知春到水亭花发处月明山馆雁来时孤帆迤逦青骢逺西望长吟有所思  

次韵贺刘尹生子  

碧林春暖鳯将雏沧海宵明蚌出珠前度共占佳梦恊后来堪作小名呼犀钱色映雕盘果蓬矢香连畵壁弧我亦有儿还似子防看同学着潜夫  

新庒道中即事次章抑庵郡守韵  

歩随芳草惬寻幽踏徧山亭与寺楼情入暮春多感慨地过名士亦风流川长渐觉三花逺雨足因占二麦收南望岳苍翠里到时深恐白云留  

次韵送汪少宰闲斋进贺北上  

皇居穆穆九关开有客乗槎万里来宫月夜明鳷鹊观江云秋绕鳯凰台金鱼待漏还通籍赤舄凌空不染苔珍重麦丘三祝意等闲休当祖筵杯  

送后渠崔司成致仕归安阳  

卢龙山畔菊花明一片归帆五两轻风入暮林稀静叶月明江雁帯离声尊前舞防娯亲志袖里封章报主情六馆有人争诣阙愿从天子乞阳城  

李时佩坐上留别  

兰叶荷花香满庭坐来炎雨霁空防帘开高栋一星出酒对故人双眼青沙柳隂森如待折防凄断若为听闲从聚防看身世天际浮云水上萍  

送丁考功秉宪之关中  

莺花如锦豸袍新建节西行及好春周礼职方分二陜汉都形胜说三秦天浮紫气函关动雨洗青莲华岳真藻思还应有神助诗成先寄故乡人  

送张萧山致政  

拂衣归卧碧山岑白髪萧萧欲满簪居卜剡溪明主惠望迷燕树老臣心层云鸟度江城逺五月花开水阁深感慨临风一长啸防闻鸾鹤送余音  

次韵留别贞庵  

隂隂汀树起秋烟冉冉溪花接暮天归鸟独冲淮甸雨离人新上汶阳船病余药饵存芝术老去心情托简编它日防传招隐赋缄封应写渡江年  

送张原载黄门弟授职还乡  

昽昽江旭防林鸦袅袅江风卷袂纱燕郭晩春归处路楚山明月到时家仙游自说投竿好吏隐谁怜去国賖它夜陟冈应有梦紫堂青琐隔天涯  

送胡中丞伯珩进贺上尊号表如京  

羽旗芝盖拂云长鳯匦龙函入帝乡星近紫垣归执法日明丹扆坐垂裳元年继统天无外大孝尊亲国有章朝下九衢人辟昜尚看骢马识威光  

奉送少傅还庵翁节制三秦  

帝梦非熊起旧邦侧思贤佐隐京江三边羽檄来金殿五色龙函到石淙范老甲兵胸百万李侯才气世无双临戎制胜寻常事早见边城筑受防  

美愁湖奉饯松月樾冈二都宪仍次前韵  

多病春来久索居祖筵花柳出郊初湖中逺兴依沙鸟雨外清尊荐野蔬名姓防看当宁识勋劳应付史官书登朝且上安边防漫学文园赋子虗  

送荆州董别驾之任用前韵  

滁阳叅牧几经春佐郡遥看牧楚人沙柳色迷熊轼暗渚花香浥鹭袍新云连峡树通西蜀月出江梅见北辰公暇有怀堪吊古好倾寒禄奠春申  

送秦文学之安仁  

二载京华几胜游雨中萧寺月中洲天空鸿雁影初歇水冷芙蓉香不流琴到伯牙堪屈指句逢东野合低头无端忽坐江潭去短棹孤篷万里秋  

送赵主簿兼柬同年吕稽勲仲仁  

梁溪渺渺钖山苍南去天涯客路长霜下海门潮渐落雨深江甸橘初黄城池旧识延陵郡风俗犹传太伯乡郤见吏曹凭寄语一年秋色负重阳  

四月念日琢庵先生坐上留别限韵作  

绸缪初罢月中琴客主同悬去住心已喜石枰凉近烛更怜刁斗乱鸣砧华星湿缀三更露碧树隂开四月霖长忆此樽还入坐玉珂他日防重寻  

齐河馆中阻雨与二三君子宿别  

暧暧青灯夜向深卧听檐雨话乡音水荒田野犹征粟寒入关山未捣砧江梅十年离别梦道途千里去留心月明且向孤城立拟看长风破积隂  

送冯有孚归琼州省觐兼拜扫先垅却赴江州监税  

北风吹浪拥仙槎行尽寰区到海涯万里飞龙天上阙五年归雁梦中家琼枝翠结秋坟草铁树香生夜宴花囘首浔阳旌节地不同司马听琵琶  

送华山人归无钖次联句韵  

碧林斜日照归鞯马上人如画里仙江馆梦魂淮甸雨水乡楼阁惠山泉书成寄友重题字诗到寻僧不问缘闻说隐君生计好五湖烟浪一渔船  

次韵文侍御宗严出按中州  

淼淼河流百丈寛楼船飞渡晓风寒西台御史桓公雅南国诗人陆务观春入汴堤青草合云开嵩岳碧峰攅临岐未有琅玕赠报我无劳双玉盘  

送陈子居  

客子南征寒腊初朝恩惊拜网罗除云山独马供愁思雪路何人问谪居阳翟县荒空垒峙武牢关在古林踈北畿封壌中州接来岁徴贤有傅车  

送呉少叅懋贞棃云轩赋  

离宴逍遥不出城梵堂灯火坐冬晴风围玉兎寒生晕水咽铜龙夜有声两月琐围惭晩歩十年词苑托高情相思莫更寻瑶草汉曲春囘杜若生  

送柴廷相少尹之无钖  

北客南行路几何宦情乡思渺烟波舟中暮雪经呉苑江上春衣试越罗怀逺漫愁山阁逈课耕应爱水田多十年旧事悲重省休对青松赋女萝  

送张本贞赴常熟尉  

歩秋风晓放船防头人说是登仙官居地接三江口国士名收十载前行县每将鹤伴散衙时对古松眠凭君为报钱工部寄我东湖缩项鳊  

湖亭夜别柴呉二纪功述怀二首  

十年青锁委蛇地此日逄君感昔游簪笔晓随龙虎仗鸣琚春入鳯皇楼仓皇出牧临江郡贫病归来守故丘溪水野烟俱寂莫夜深相送不胜愁  

客子别愁何处醒尹家园里竹青青水深不辨堰西路月出更登湖上亭乡土幸看收战伐野夫何以报朝廷华山亦与燕然并欲洗巉岩勒旧铭  

冀司空宅夜宴留别  

楚江丛蒨百花明巫峡岧嶤万里情用武空怀蜀丞相牧民那遣鲁书生山赤壁矶犹在路转黄州水更清长忆春风别离地畵堂灯火夜三更  

次邹先生韵送章太守朝觐如京师  

北斗离离接上台帝京人说是蓬莱云门乐奏千秋引竹叶春生万寿杯虎节暂随鸣佩入熊轓应载赐金来汉家公辅多循吏谁道公非汲黯才  

登鳯皇台次李太白韵呈同游诸公  

苑中芳草玉珂游苑外白云晴日流多病未能抛短杖有怀翻怯上高丘垂杨晩映秦淮水杜若春生谢眺洲灵鸟不来阿阁逈酒阑空抱古今愁  

水关东北泛舟晩造尹别业  

隐隐轻雷动水西水东残日抱晴霓女墙倒飐红旗影农屋斜连绿稻畦张相池台烟漠漠闵公祠墓草萋萋廻舟不尽登临感却棹凉风过别溪  

蒋山次韵  

病起寻芳郭外游汉人祠庙蒋山头千盘鸟道缘云转五色龙江抱日流隔浦逈看帆窅窅歩林时听鹿呦呦松阡积雨莎如镞不有桃花宛是秋  

登岳次刘尹韵  

岱宗山秀百灵屯壁立烟霄万代存幽府化机盘地轴上清真气接天门霞标日观青松丽春透龙池碧水温薄暮振衣峰顶石蓬莱东眺海云昏  

北上天门日未斜刚风吹我度谽谺仙人洞古留丹鼎玉女祠高拱碧霞深涧千年犹冻雪隂厓四月始桃花秦封汉禅俱牢落细读穹碑感岁华  

玉皇祠畔一凭栏絶顶风高夏亦寒北去尘沙通瀚海西来天地是长安青云逈隔三千界白日平临十八盘似有飞仙度幽壑鳯笙声袅佩珊珊  

登直沽城楼  

宦游数览东南胜西北乾坤见此楼冠冕八方通驿道河山千里控神州风连碣石云秋黯日倒扶桑海汐流老病独悬戎马涕俯身疑入洞庭舟  

宣城道中书事  

路出荆门不断山西通巴塞北秦关四方羣盗何时息五月征夫且未闲羊祜塜荒碑七尺武侯祠古屋三间苍凉云日江村午愁絶东流去不还  

题曹佥宪时范曲林倡和卷次防庵韵  

曲林门巷绕溪斜近接三门洞水涯岂必山中称相府自应云外有仙家斧斤不到隂森树池馆长开烂熳花最爱隐居生计好笔床诗卷领年华  

初雪有怀  

江南子月稀逄雪子月今年雪可书近借晓光分北牖逺通春信到山居含沙细草纎纎出破腊踈梅宛宛舒却忆海滨垂白叟几时乗兴访吾庐  

蝎伤右足诗以写怀  

足蝎常怀杜老愁下堂今抱子春忧浮生祸福深难料卒岁行藏可待谋香抱池荷花自晩响囘风叶树先秋不眠起坐还中夜却傍银河望女牛  

清凉寺次韵  

许日肩舆不到山重来犹听鸟关关川原隐映斜光外陵庙参差王气间风妥暮花侵坐湿雨催春竹过林班白云深处无鸡犬转觉僧家岁月闲  

游林虑山黄花寺  

黄花峪临千万山招提更在万山间窗围白石冬逾静门偃红椒昼不关迎日岫烟生袅袅咽氷岩瀑下潺潺场苖可用维吾马已判东上月还  

寿讷斋王封君  

竹园槐屋久藏珍水思山情老更真文防故同居洛叟武陵何羡避秦人鱼竿旧隐时分席豸绣新封懒挂身寿域晓开城市逺只因无地着红尘  

哭同年五清刘先生  

几听隣笛起悲歌旧屋依然怯再过紫殿不闻司马入苍天其奈谢公何庭花宛宛开新蘂圃树隂隂发故柯惆怅礼台行乐处清风萧飒暮寒多  

次尹谜诗韵戏答  

弃置常疑秋扇同招寻何敢望东风梅消花雪春方露鲤出氷河信始通终夜防云飞梦里几时明月堕怀中西州道路谁能识为访当年卖卜翁  

雨后读三国志  

积雨偏能感四愁浊醪真可散千忧自怜好客过文举敢望生儿似仲谋花坞静看朱槛暮草堂闲对碧山秋庵闾架底黄昬月且抱青刍学饭牛  

问史判乞奕子  

出洞经年敌手稀袖携仙谱日边归枰留谢墅花隂静地隔商山草径微啼树雨鸠俄并立入帘风燕故斜飞端居苦忆王樵侣永昼双开客寺扉  

寿藏  

碧山深处筑佳城六槚亲栽万古情篱下后身陶隐士畵中知己赵台卿隣翁过访分泉饮童子迎归拄杖行应笑纷纷学仙侣药炉辛苦望长生  

暮春病起寄怀尹  

院静帘垂春日斜药炉茶鼎寄生涯闲思旧侣空怀逺病对芳辰转忆家檐畔落泥还燕子槛边飞絮且杨花何时却卷图书去一放江门万里槎  

谒文山祠  

丞相英灵昔未消绛帷灯火防寒飇乾坤浩荡身难寄道路间关梦且遥花外子规燕市月水边精卫浙江潮祠堂亦有西湖树不遣南枝向北朝  

题杂畵  

蔼蔼古城隅遥遥车马度同为城外人不识城中路北风吹大雪向夕满空山遥见山中客悬灯草屋间江水春春碧江门昼昼开荒村过客少独自扫苍苔鸟啼青石冈日照红泥坂杳杳云外钟山僧独归晩  

西园  

月落古隄上人行春陌头晓烟如有意长伴绿杨楼  

冬至上陵途中杂咏  

鸦啼古城上月落古城闉城外车马道清风飘素尘朝从田父饭憇马古林西村鸡不知曙日高犹自啼枯杨临大堤上有鸜鹆窠春风几日至防使緑隂多  

秋日过西内团殿  

御沟东畔古松盘曽得先皇倚笑看龙驭不归鸾吹杳石廊圆殿镇秋寒  

次白洲韵赠黄教授  

贾生只合住长沙三载江陵却寄家云静碧天秋日午讲堂吟对木犀花  

题扇寄寿春希尹  

淮南花雨送春还丛桂隂隂郡阁闲自是刘安有仙骨谪居犹近八公山  

次韵题菊赠俞国声归无钖  

逺携樽酒惠山来梦草情牵对月杯云际忍听双雁别水边愁见一帆开  

次韵梧山中丞寄别东塘侍史  

宋台梁馆暮霜余野色苍茫拥使车马首不随南去雁袖中元有北征书  

諌草书残驿舍灯翠花冲雪恐难胜囘轺莫向春明路见说君王在白登  

羽葢飘飖白日临廻光应烛小臣心愿同汲黯留中闼更拟相如赋上林  

重赠呉国宾  

汉江明月照归人万里秋风一叶身休把客衣轻浣濯此中犹有帝京尘  

寄闾卫之同府  

客来君寄一双鱼客去还君一纸书欲买扁舟向东下洞庭春浪近何如  

夜宿太常官舍怀佐一首  

只尺东曹信渺然别离何似路三千松窗月色槐隂雨一夜愁心似隔年  

内弟文甫至清河一见而别题扇赠之  

逆旅相逄意惘然四年魂梦一灯前即教乍见还分手犹胜山隂雪夜船  

瑞卿留别次韵以答  

扬舲无奈客心何暑雨平添潞水波草阁驿亭谈笑别碧山囘首暮云多  

送顾侍御出守马湖  

露冕南州火井西东过泸水北沱溪借问乡愁何处切千山明月子规啼  

送张元亮  

知君元在识君先水国相逄亦偶然何日一樽还逺别暮云春树暗江天  

送毛东塘侍御北还后怀寄  

汴上相逄一载余五云囘首送轺车河梁别意真堪畵行李潇潇几卷书  

卫辉阻雨奉别幸庵彭太保  

宦情时亊剧秋云话到伤心不忍闻别梦迢迢似明月汉关秦塞逺随君  

送雷州赵太守三首  

蘓公楼前海日晴伏波祠畔瘴烟清荔枝垂实桄榔暗太守来时双鹤迎  

诗人出守是寻常万古心期一瓣香若道雷州非乐土请君时到十贤堂  

我在江陵望帝乡登楼时恨楚天长怜君更隔三千里岭树湖烟共渺茫  

昌平废县  

层阿回眺独行行日落春山烟雾生山下荒城隐丛薄人云是古昌平  

泰山囘马岭  

囘马岭前春日西涧花岩树郁萋萋上方钟落不知处惟见白云岩畔栖  

鹿门山  

厐公旧隐鹿门山近在襄城汉水间石洞草荒无路入夕阳时见鸟飞还  

习池  

习家池上草萋萋流水成渠稻作畦山简不来游客防居人犹唱白铜鞮  

楝塘歌  

楝塘老人塘上游飒飒西风吹素秋记得看花三四月满堂红紫映波流  

避喧  

兴在桃源山水间幅巾藜杖每忘还沙田雨湿青牛卧石洞花深白鹿闲  

竹店铺候高生不至  

行尽荒山更渉溪故人闻说在城西空庭日午车马寂惟有鹁鸠深树啼  
