---
title: 第7部分
index: true
icon: editor
order: 7
category:
  - 诗藏
  - 诗集
  - 石仓历代诗选
tag:
  - 钦定四库全书
  - 集部八
  - 总集类
  - 曹学佺
  - 明
---

## 石仓历代诗选卷一百  

明　曹学佺　编  

晩唐二十七  

赵嘏【`字承祜山阳人`】  

书斋雪后  

拥褐坐茅檐春晴喜初日微风入桃径爽气归缥帙频时苦风雪就景理巾栉树暖高鸟来窗闲曙云出乡遥路难越道蹇时易失欲静又不能东山负芝术  

经无锡县醉后吟  

客过无名姓扁舟系栁隂穷秋南国泪残日故乡心京洛衣尘在江湖酒病深何须覔陶令乘醉自横琴  

东归道中二首  

平生事行役今日始知非嵗月老将至江湖春未归传家有书籍主祭用儒衣何必劳知己无名亦息机  

其二  

未明唤僮仆江上忆残春风雨落花夜山川驱马人星星一镜髪草草百年身此日念前事沧洲情更亲  

旅次商山  

役役依山水何曾似问津断崕如避马芳树欲留人日夕猿鸟伴古今京洛尘一枝甘已失惆怅故园春  

赠越客  

故国波涛隔明时心久留献书双阙晚看月五陵秋南棹何当返西江忆共游定知钓鱼伴相望在汀洲  

送友人郑州归觐  

为有趋庭恋应忘道路賖风消荥泽冻雨静圃田沙古陌人来逺遥天雁势斜园林新到日春酒酌梨花  

送权先軰归觐信安  

衣防独归去一枝闲更香马嘶芳草渡门掩百花塘野色亭台晓滩声枕簟凉小斋松岛上重拂读书牀  

洛中逢卢郢石归觐  

不堪俱失意相送出东周缘切倚门恋倍添为客愁春山和雪静寒水带氷流别后期君处灵原紫阁秋  

宿灵岩寺  

明月溪头寺虫声满橘洲倚栏香迳晩移石太湖秋树老云归尽台荒水更流无人见惆怅独上最高楼  

越中寺居  

迟客疎林下斜溪小艇通野桥连寺月高竹半楼风水静鱼吹浪枝闲鸟下空数峰相向緑日夕郡城东  

长洲  

扁舟殊不系浩荡路才分范蠡湖中树吴王苑外云悲心人望月独夜雁离羣明发还驱马关中见日曛  

题昭应王明府溪亭  

靖节何须彭泽逢菊洲松岛水悠溶行人自折门前栁高鸟不离溪畔峰晓渭度檐帆的的晩原含雨树重重轩车过尽无公事枕上一声长乐钟  

题杜侍御别业  

紫陌烟多不可寻南溪酒熟一披襟山当昼枕石常稳泉落夜窗秋树深白首逢人羞问计青云何路覔知音惟君懐抱闲如水终日门墙许醉吟  

泊鳬矶江馆  

风雪晴来嵗欲除孤舟晩下意何如月当轩色湖平后雁断云声夜起初傍晓管弦何处静犯寒杨栁绕津疎三间茅屋东溪上归去生涯竹与书  

发剡中  

正懐何谢俯长流更览余封识嵊州树色老依官舍晩溪声凉傍客衣秋南楼气爽横郛郭天姥云晴拂寺楼日暮不堪还上马蓼花风起路悠悠  

西峰即事献沈大夫  

松竹闲游道路身衣襟落尽往来尘山连谢宅余霞在水映琴溪旧浪春拂榻从容今有地酬恩寂寞久无人安知不及屠沽者曾对青萍泪满巾  

寄淮南幕中刘员外  

郎官何逊最风流爱月怜山不下楼三佐戎旃换朱绂一辞兰省见清秋桂生岩石元潇洒鹤到烟空更自由休向西斋久闲卧满朝倾葢是依刘  

淮信贺滕迈台州  

凋瘵民思太古风上贤绥缉副宸衷舟移清镜禹祠北路转翠屏天姥东旌斾影前横竹马咏歌声里乐樵童遥知到郡沧波晏三岛离离一望中  

寄浔阳赵校书  

帘下秋江夜影空倚楼人在月明中不将行止问朝列惟脱衣裳与钓翁几处别巢悲去燕十年囘首送归鸿那应更结庐山社见説心闲胜逺公  

赠李从贵  

白马嘶风何处还鞭稍拂地看南山珠帘卷尽不囘首春色欲阑休闭关花外鸟归残雨暮竹边人语夕阳闲知君旧隐嵩云下岩桂从今几更攀  

下第寄宣城幕中诸公  

过眼宁愁五色迷暂陪欢笑醉如泥黄花李白墓前草碧浪桓彛宅后溪九月霜中随计吏十年江上灌春畦莫言春尽不惆怅自在闲眠到日西  

洞庭寄所思  

目断兰台空望归锦衾香冷梦来稀书中空有刀头约天上频看破镜飞孤浪漫疑施粉黛轻云忽似舞罗衣遥知不语坐相忆寂寞洞房寒烛微  

代人赠杜牧侍御  

郎作东台御史时妾长西望敛双眉一从诏下人皆羡岂料恩衰不自知高阙如天萦晓梦华筵似水隔秋期坐来情态犹无限更向楼前舞柘枝  

山阳即席献裴中丞  

早年天上见清尘今日楼中醉一春暂肯剖符临水石几曾焚笔动星辰琼台雪映迢迢鹤蓬岛波横浩浩津好是仙家羽衣使欲敎垂涕问何人  

寄归  

三年踏尽化衣尘只在长安不见春马过雪街天未曙乡迷关路泪空频桃花坞接啼猿树野竹庭通畵鹢津早晩相酬身事了水边归去一闲人  

和令狐补阙春日独游西街  

左掖初辞近侍班马嘶寻得过街闲映鞭栁色微遮水迎步花枝欲碍山暖泛鸟声来席上醉从诗句落人间此时失意哀吟客更觉风流不可攀  

答友人  

诗家才子酒家仙游宦曾依积水边窗户动摇三岛树琴樽安稳五湖船罗浮道士分琼液锦席佳人艶楚莲今日相逢朗吟罢满城砧杵一灯前  

九日陪越州元相宴山寺  

佳晨何处泛花游丞相筵开水上头双影斾摇山雨霁一声歌动寺云秋林花静带高城晩湖色寒分半槛流共贺万家逢此节可怜风物似荆州  

李侍御归山同宿华严寺  

家有青山近玉京风流柱史早知名园林手植自含緑霄汉眼看当去程处处白云迷驻马家家红树近流莺相逢一宿最高寺夜夜翠微泉落声  

旅馆闻雁别友人  

路绕秋塘首独搔背羣燕雁正呼号故关何处重相失碧落有云终自高旅宿去缄他日恨单飞谁见此生劳行衣湿尽千山雪肠断金笼好羽毛  

寒食新丰别友人  

一百五日家未归新丰鸡犬独依依满楼春色傍人醉夜半雨声前计非缭绕沟塍含緑晩荒凉树石向川微东风吹泪对花落憔悴故交相见稀  

送令狐郎中赴郢州  

左幕才多始拜侯一门清赏动神州霜蹄晓驻秦云断野斾晴翻郢树秋几处尘生随骑半江帆尽见分流大冯罢相吟诗地莫惜频登白雪楼  

送张又新除温州  

东晋江山称永嘉莫辞红斾向天涯凝弦夜醉松亭月歇马晓寻溪寺花地与剡川分水石镜将蓬岛共烟霞却愁明诏徴非晩不得秋来见海槎  

送剡客  

两重江外片帆斜数里林塘绕一家门掩右军余水石路横诸谢旧烟霞扁舟几处逢溪雪长笛何人思栁花若到天台洞阳观葛洪丹井在云涯  

送卢缄归杨州  

曾向云塘寄掩扉荀家灯火有余辉关河日暮望空极杨栁渡头人独归隋苑荒台风褭褭灞陵残雨梦依依今年春色还相悮为我江边谢钓矶  

送李蕴赴郑州因献卢郎中  

仆射陂西想到时满川晴色见旌旗马融闲卧笛声逺王粲醉吟楼影移几日赋诗秋水寺经年草诏白云司惟君此去人多羡却是恩深自不知  

送韩綘归淮南寄韩绰先軰  

岛上花枝系钓船隋家宫畔水连天江帆自落鸟飞外月观静依春色边门巷草生车辙在朝廷恩及雁行聮相逢且问杨州事曾鼓荘盆对逝川  

重游楚国寺  

徃事飘然竟不囘空余山色在楼台池塘风暖雁羣去松桧树高人独来荘叟著书真逹者贾生挥涕信悠哉老僧心地闲于水犹被流年白髪催  

早发剡中法堂寺  

暂息劳生一夕间平明世事又相关吟辞宿处烟霞古身负秋来水石闲竹户半开钟未絶松枝微霁鹤初还明朝一倍堪惆怅廻首尘中见此山  

三像寺酬元秘书  

官总芸香阁署崇可怜诗句落春风偶然侍坐水声里还许醉吟松影中车马照来红树合烟霞咏尽翠微空不因高寺闲囘首谁识飘零一塞翁  

赠天卿寺神亮上人  

几看春尽此江濆花自飘零日自曛空有慈悲随物念已无纵迹在人羣迎秋日色檐前见入夜钟声竹外闻笑指白莲心自得世间烦恼是浮云  

题崇圣寺简云端僧録  

暮云飘尽客愁长来扣禅关月满廊宋玉逢秋空雪涕浄名无地可容牀高云覆槛千岩树疎磬含风一夜霜廻首故园红叶外只将多病告医王  

越中寺居寄上主人  

野寺初容访静来晩晴江上见楼台中林有路到花尽一日无人看竹廻自晒诗书经雨后别留门户为僧开苦心若是酬恩事不敢吟春忆酒杯  

送僧归庐山  

禅栖忽忆五峰游去着方袍谢列侯花啓楼台千叶曙锡含风雨一枝秋题诗石峻侵云在洗鉢泉香覆菊流却忆前年别师处马嘶残月虎溪头  

降卒  

广武溪头防卒稀一声寒角怨金微河湟不在春风地歌舞空裁雪夜衣鐡马半嘶边草去狼烟高映塞鸿飞扬雄尚白相如吃今日何人从猎归  

长安晩秋  

云物凄凉拂曙流汉家宫关动高秋残星几防雁横塞长笛一声人倚楼紫艳半开篱菊静红衣落尽渚莲愁鲈鱼正美不归去空戴南冠学楚囚  

齐安早秋  

流年堪惜又堪惊砧杵风来满郡城高鸟过时秋色动征帆落处暮云平思家正羡江南景听角仍含塞北情此日沾襟念岐路不知何处是前程  

东望  

楚江横在草堂前杨栁洲边载酒船两见梨花归不得毎逢寒食一澘然斜阳映阁山当寺微緑含风树满天同郡故人攀桂尽把诗吟向泬寥天  

长安月夜与友人话故山  

宅边秋水浸苔矶日日持竿去不归杨栁风多潮未落蒹葭霜在雁初飞重嘶疋马吟红叶却听疎钟忆翠微今夜秦城满楼月故人相见一沾衣  

题横水驿双峰县松  

故园溪上雪中别野馆门前云外逢白髪渐多何事苦清隂长在好相容迎风几拂朝天骑带月犹含度岭钟更忆葛洪丹井畔数株临水欲成龙  

登安陆西楼  

楼上华筵日日开眼前人事秪堪哀征车自入红尘去逺水长穿緑树来云雨暗更歌舞伴山川不尽别离杯无由并写春风恨欲下郧城首重囘  

经汉武泉  

芙蓉苑里起清秋汉武泉声落御沟他日江山映蓬髩二年杨栁别渔舟竹间驻马题诗去物外何人识醉游尽把归心付红叶晩来随水向东流  

嵗暮江轩寄卢端公  

积水生高浪长风自北时万艘俱拥棹上客独吟诗路以重湖阻心将小谢期渚云愁正断江雁重惊悲笑忆游星子歌寻罢贵池梦来孤岛在醉醒百忧随戍逈烟生晩江寒鸟过迟问山樵者对经雨钓船移敢叹今留滞犹胜曩别离醉从陶令得善必大人知道蹇才何取恩深劒不疑此身同防栁只待变寒枝  

经郭汾阳宅  

门前不改旧山河破敌曾经马伏波今日独经歌舞地古槐疎影夕阳多  

发青山馆  

鳬鹥声暖野塘春鞍马风高驿路尘一宿青山又须去古来难得是闲人  

山娥驿  

谿上邮亭气早秋树边溪色绕牀流行人亦羡邮亭吏生向此中今白头  

江上晩泊  

茫茫霭霭失西东栁浦桑村处处同戍鼔一声帆影尽水禽飞起夕阳中  

度商山晩静  

和如春暖静如秋五月商山是胜游当昼火云生不得一溪分作万重流  

南亭  

孤亭影出乱花中怅望无人此醉同听尽暮钟犹独坐水边襟袖起春风  

南园  

雨过郊原緑尚微落花惆怅满尘衣芳樽有酒无人共日暮看山还独归  

寄逺  

禁钟声尽见栖禽关塞迢迢故国心无限春愁莫相问落花流水洞房深  

寻僧  

溪户无人百鸟飞石桥横木挂禅衣看云日暮倚松立野水乱鸣僧未归  

宫乌栖  

宫乌栖处玉楼深微月生檐夜夜心香辇不囘花自落春来空佩辟寒金  

长信宫  

君恩已尽欲何归犹有残香在舞衣自恨身轻不如燕春来长绕御帘飞  

广陵城  

红映高台緑绕城城边春草傍墙生隋家不向此中尽汴水应无东去声  

冷日过骊山  

冷日微烟渭水愁翠华宫树不胜秋霓裳一曲千门锁白尽梨园弟子头  

下第后归永乐里自题二首  

无地无媒只一身归来空拂满牀尘尊前尽日谁相对惟有南山佀故人  

髪侵愁忽似翁防尘寒袖共东风公卿门户不知处立马九衢春影中  

出试日独游曲江  

江莎渐映花边緑楼日自开池上春双鹤绕空来又去不知临水有愁人  

题曹娥庙  

青娥埋没此江滨江树飕飗惨暮云文字在碑碑已堕波涛辜负色丝文  

题段氏中台  

看山台下水无尘碧篠前头曲水春独对一樽风雨夜不知家有早朝人  

华州座中献卢给事  

送迎皆到三峰下满面烟霜满马尘自是追攀认知己青云不假送迎人  

赠歙州妓  

滟滟横波思有余庾楼明月堕云初扬州寒食春风寺看徧花枝尽不如  

赠王明府  

五栁逢秋影渐微陶潜恋酒不知归但存物外醉乡在谁向人间问是非  

吕挍书雨中见访  

竹阁斜谿小槛明惟君来赏见山情马嘶风雨又归去独听子规千万声  

千秋岭下  

知有岩前万树桃未逢摇落思空劳年年盛发无人见三十六谿春水高  

重阳日寄韦舍人  

节过重阳菊委尘江边病起杖扶身不知此日龙山防谁是风流落帽人  

发新安后途中寄卢中丞  

晩树萧萧促织愁风帘似水满牀秋千山不碍笙歌月谁伴羊公上夜楼  

赠五老韩尊师  

有客斋心事玉晨对山须鬂緑无尘住山道士秊如鹤应识当时五老人  

## 石仓历代诗选卷一百一  

明　曹学佺　编  

晩唐二十八  

王贞白【`字有道信州人`】  

长安道  

晓鼓人已行暮鼓人未息梯航万国来争先贡金帛不问贤与愚但论官与职如何贫书生苦献安边策  

洛阳道  

喧喧洛阳陌奔走争先步惟恐着鞭迟谁能更廻顾覆车虽在前润屋何曾惧贤哉只二疏东门挂冠去  

放歌行  

南渡洛阳津西望十二楼明堂坐天子月朔朝诸侯清乐动千门皇风被九州庆云从东来泱漭抱日流升平贵论道文墨将何求有诏徴草泽微诚将献谋冠冕如星罗拜揖曹与周望尘非吾事入职且迟留幸防国士识自脱负薪裘今者放歌行以慰梁甫愁位荣数斗禄奉义本丰羞愿得金膏遂飞云亦可筹  

拟塞外征行  

防骑满鸡田都防欲临边青泥方絶漠懐劒始辞燕旌旗挂龙虎壮士募鹰鹯长城威十万高岭奋三千行行向马邑去去指祁连鼓声遥斥塞兵气逺冲天对阵云初上临城月始悬风惊烽易灭沙暗马难前恩重恒思报心劳屡损年微功一可立身轻不自怜  

田舍曲  

古今利名路只在侬门前至老不离家一生常晏眠牛羊晩自归儿童戏野田岂思封侯贵惟只待丰年征赋岂辞苦但愿时官贤官府茍贪浊田舍生忧煎  

少年行  

游防不知厌杜陵狂少年花时轻暖酒春服薄装绵戯马上林苑鬬鸡寒食天鲁儒甘被笑对策鬂皤然  

其二  

弱冠投边急驱兵夜渡河追奔鐡马走杀虏寳刀讹威静黒山路气含清海波常闻为突骑天子赐长戈  

长门怨  

叶落长门静苔生永巷幽相思对明月独坐向空楼鳯吹终难转蛾眉祗自愁昭阳歌舞伴此夕未知秋  

湘妃怨  

舜欲省蛮陬南廵非逸游九疑沈白日二女泣沧洲目极楚云断恨深湘水流至今闻鼓瑟咽絶不胜愁  

古悔从军行  

忆昔仗孤劒十年从军威论兵亲玉帐逐虏过金微陇水秋先冻关云瞑不飞辛勤功业在麟阁志多违  

有所思  

芙蓉出水时偶尔便分离自此无因见长敎挂所思残春不入夣芳信欲传谁寂寞秋堂下空吟小谢诗  

出塞  

玉殿论兵事君王诏出征新除羽林将曾破月支兵惯历塞垣险能分部落情从今一战胜不使虏尘生  

出自蓟北门行  

蓟北连极塞寒色昼防防战地骸骨满长时风雨腥沙河流不定春草冻难青万户封侯者何谋静虏庭  

塞上曲  

嵗嵗但防虏西征早晩休匈奴不系颈汉将但封侯夕照低烽火寒笳咽戍楼燕然山上字男子见须羞  

又  

谁唱关西曲寂寞夜景深一声长在耳万恨重经心调古清风起曲终凉月沈却应筵上客未必是知音  

晓泊汉阳渡  

落月临古渡武昌城未开残灯明市井晓色辨楼台云自苍梧去江从嶓冡来芳洲号鹦鹉用记祢生才  

随计  

徒步随计吏辛勤鬂易凋归期无定日乡思羡廻潮冒雨投前驿侵星过断桥何堪穆陵路霜叶更潇潇  

宫池产瑞莲  

雨露及万物嘉祥有瑞莲香飘鸡树近荣占鳯池先圣日临双丽恩波照并妍愿同指佞草生向帝尧前  

金陵懐古  

恃险不种德兴亡叹数穷石城几换主天堑谩连空御路叠民冢台基聚牧童折碑犹有字多记昔英雄  

经故洛城  

下世何久逺由来仰圣明山河徒自壮周召不长生几主崇奸谄诸侯事战争但余崩垒在今古共伤情  

金陵  

六代江山在繁华古帝都乱来城不守战后地多芜寒日随潮落归帆与鸟孤兴亡多少事回首一长吁  

秋日旅懐寄右省郑拾遗  

永夕愁不寐草虫喧客庭半窗分晓月当枕落残星鬂髪逰梁白家山近越青知音在諌省苦调有谁听  

赠刘凝评事  

棘寺官初罢梁园静掩扉春深顔子巷花映老莱衣谈史曾无滞攻书己造微即膺新宠命称庆向庭闱  

御沟水  

一带御沟水緑槐相防清此泉涵帝泽无处濯尘缨鸟道来虽险龙池到自平朝宗本心切愿向急流倾  

商山  

商山名利路夜亦有人行四皓卧云处千秋叠藓生昼烟笼涧黒残雪隔林明我待酬恩了来听水石声  

终南山  

千山凝黛色今古满长安地去王都近人谋隐遁难水穿诸苑过雪照一城寒为问红尘里谁同驻马看  

庐山  

岳立镇南楚雄名天下闻五高阂日九叠翠连云夏谷氷犹在隂岩昼不分惟应嵩与华清峻得为羣  

送友人南归  

南国菖蒲老知君忆钓船离京近残暑归路有新蝉岘首白云起洞庭秋月悬若敎吟兴足西笑是何年  

送马明府归山  

辞秩入匡庐重修靖节居免遭黄绶束空与白云疎送吏各献酒羣儿自担书到时看瀑布为我谢清虗  

送韩从事归本道  

献防灵州倅归时宠拜新论边多称防许国誓亡身马渴黄河冻雁囘青塜春到蕃惟促战应不肯和亲  

云居长老  

巘路蹑云上来叅出世僧松高半岩雪竹覆一溪氷不说有为法非传无尽灯了然方寸内应秪见南能  

折杨栁  

枝枝交影锁长门嫩色曾沾雨露恩鳯辇不来春欲尽空留莺语到黄昏  

其二  

水殿年年占早芳柔条风里御炉香如今万乘多巡狩辇路无隂緑草长  

折栁行  

嫩叶初齐不耐寒和寒时拂玉栏干征人去日曾攀折泣雨伤春翠黛残  

聂夷中【`字坦之河东人`】  

公子行  

汉代多豪族恩深益骄逸走马踏杀人街吏不敢诘红楼宴清春数里望云蔚金缸焰胜昼不畏落晖疾美人尽如月南威莫能疋芙蓉自天来不向水中出飞琼奏云和碧箫吹鳯质惟恨鲁阳死无人驻白日  

劝酒  

白日无定影清江无定波人无百年夀百年复如何堂上陈美酒堂下列笙歌与君入醉乡醉乡乐天和嵗嵗松栢茂日日丘陵多君看终南山万古青峩峩  

其二  

灞上送行客听唱行客歌适来桥下水己作渭川波人间荣乐少四海别离多但恐别离泪自成苦水河劝尔一杯酒所赠无余多  

饮酒乐  

日月似有事一夜行一周草木犹须老人生得无愁一饮解百结再饮破百忧白髪欺贫贱不入醉人头我愿西江水尽向杯中流安得阮步兵同入醉乡逰  

短歌行  

八月木隂薄十叶三堕枝人生过五十亦已同此时朝出东郭门嘉树郁参差暮出西郭门原草已离披南隣好台榭北隣善歌吹荣华忽销散四顾令人悲生死与荣辱四者乃常期古人耻其名没世无人知  

题贾氏林泉  

市朝束名利林泉系清通岂知黄尘内逈有白云踪轻流逗密篠直榦入穹空高吟五君咏疑对九华峰我知种竹心欲扇清凉风我知决泉意将明济物功有琴不张弦众星列梧桐须知澹泊听声在无声中地非樵者路武陵又何逢秪虑迷所归池上日西东  

过比干墓  

殷辛帝天下厌为天下尊乾纲既一断贤愚无二门佞是福身本忠作防已源日影不入地下埋寃死魂余来过此乡下马吊此坟静念君臣间有道谁敢论  

早发邺北经古城  

微月东南明双牛耕古城但耕古城地不知古城名当昔置此城岂料今日耕蔓草已离披狐免何纵横秋云零落散秋风萧条生对古良可叹念今转伤情古人已冥冥今人又营营不知马蹄下谁家旧台亭  

赠农  

劝尔勤耕田盈尔仓中粟劝尔无伐桑减尔身上服清霜一委地万草色不緑狂风一飘林万叶不着木青春如不耕何以自拘束  

客有进叹后时者作诗勉之  

后逹多晩荣速得多疾倾君看构大厦何曾一日成在暖须在桑在饱须在耕君子贵道道无不亨太阳垂好光毛髪悉见形我亦二十年直似戴盆行荆山产美玉石石皆坚贞未必尽有玉玉且间石生精卫一微物犹恐填海平  

秋夕  

日往无复见秋堂暮仍学髪不知白晓入寒铜觉为材未离羣有玉犹在璞谁把碧桐枝刻作云门乐  

哭刘家博士  

出门四顾望此日何徘徊终南旧山色夫子安在哉原野多丘陵累累如高台君坟虽数尺谁能与之偕  

送友人归江南  

皇州五更鼓月落西南维此时有行客别我孤舟归上国身无王下第诚可悲  

访嵩阳道士不遇  

先生五岳游文焰灭金鼎日下鹤过时人间空落影常言一粒药不随死生境何当列御防去问仙人请  

乌夜啼  

众鸟各归枝乌乌尔不栖还应知妾恨故向緑窗啼  

古别离  

欲别牵郎衣问郎游何处不恨归来迟莫向临卭去  

裴説  

马上行  

极目望空濶马羸程又賖月生方见树风定始无沙楚水辞鱼窟燕山到雁家如斯名利役争不老天涯  

汉南邮亭  

高阁水风清开门日送迎帆张独鸟起乐奏大鱼惊骤雨拖山过微风拂面生闲吟虽得句留此谢多情  

过洞庭湖  

浪高风力大挂席亦言迟及到堪忧处争如未济时鱼龙侵莫测雷雨动须疑此际无聊頼将何寄所思  

旅中作  

行路非不厌其如饥与寒投人言去易开口到贫难泽国云千片湘江竹一竿时明未忍别犹待计穷看  

旅次衡阳  

欲往几经年今来意豁然江风长借客岳雨不因天戯鹭飞轻雪惊鸿呌乱弦晩秋红藕里十宿寄渔船  

春早寄华下同人  

正是花时节思君寝复兴市沽终不醉春梦亦无慿岳面悬青雨河心走浊氷东门车马路离恨镇相仍  

寄曹松  

莫见苦吟迟吟迟鬂亦丝平生忧不足五字病难医山暝云横处星稠月侧时防搜不可得惟有夜猿知  

赠宾贡  

惟君懐至业万里信悠悠路向东溟出书从北阙投家无一夜夣帆挂隔年秋鬂髪争禁得孤舟徃复愁  

中秋月  

一嵗几盈亏当盈重此期幸无偏照处刚有不明时色浄云归早光寒鹤睡迟相防吟未足皎皎下疎篱  

对雪  

大片长空舞出门肌骨寒路岐平即易沟壑满应难兎穴归时失禽枝宿处干豪家宁肯厌五月画图看  

夏日即事  

僻居门巷静竟日坐阶墀鹊喜还逢信蛩吟不见诗笋抽通旧竹梅坠立闲枝此际无尘绕僧来称所宜  

冬日后作  

寂寞掩荆扉昬昬坐欲痴事无前定处愁有并来时日影才添线髭根已半丝明庭正公论应许苦心诗  

冬日作  

粝食拥败絮苦吟吟过冬稍寒人却健太饱事多慵树老生烟薄墙隂贮雪重安能只如此公道防相容  

终南  

九衢南面色苍翠絶纎尘寸歩有闲处百年无到人禁林寒对望太华逺相亲谁数羣峰徧烟笼瑞霭频  

华山上方  

独上上方顶立高聊称心气冲云易白影落县多隂有雪草不死无风松自吟防当求大药他日复追寻  

庐山瀑布  

静景慿高望光分叠嶂开日飞空际雪暑退伏中雷过去云冲断旁来烧隔廻何当住峰下终嵗絶尘埃  

不出院僧  

四逺叅寻徧修行却不行屐中无片迹门外是前生塔见移来影钟闻过去声一斋长黙坐应笑我营营  

道林寺  

独立凭危栏高低落照间寺分一水僧鎻半房山对面浮世隔垂帘到老闲烟云与尘土寸步不相关  

兠率寺  

水与天无极高连云梦南僧居跨鸟道佛影照渔潭朽枿云斜映平芜日半涵行行不得住廻首望烟岚  

鹿门寺  

鹿门山上寺突兀尽无尘到此修行者应非取次人鸟过惊石磬日出碍金身何计生烦恼虗空是四  

题岳州僧舍  

喜到重湖北孤舟横晩烟鹭衔鱼入寺鵶接饭随船松桧君山逈菰蒲梦泽连与师吟论处秋水浸遥天  

牡丹  

数朶欲倾城安同桃李荣未曾贫处见不似地中生此物疑无价当春独有名游蜂与蝴蝶来徃自多情  

咏鹦鹉  

常贵西山鸟衔恩在玉堂语传明主意衣拂美人香缓步寻珠网高飞上画梁长安频道乐何日从君王  

鹭鸶  

秋江清浅时鱼过亦频窥却为分明极翻令所得迟浴偎红日色栖压碧芦枝防共同鹓侣翺翔应可期  

蔷薇  

一架长条万朶春嫩红深緑小窠匀只应根下千年土曾葬西川织锦人  

春日石中竹  

数竿苍翠若龙形峭拔须敎此地生无限野花开不得半山寒色与春争  

岳阳兵火后题僧舍  

十年兵火真多事再到禅扉却破顔惟有两般烧不得洞庭湖水老僧闲  

## 石仓历代诗选卷一百二  

明　曹学佺　编  

晩唐二十九  

司空图【`字表圣河中人`】  

冯燕歌  

魏中义士有冯燕游侠幽并最少年避讐偶作滑台客嘶风跃马来翩翩此时恰遇莺花月堤上轩车书不絶两面高楼语笑声指防行人情暗结掷果潘郎谁不慕朱门别见红妆露故故推门掩不开似敎欧轧传言语冯生敲镫袖笼鞭半拂垂杨半惹烟树间春鸟知人意的的心期暗与传传道张婴偏嗜酒从此春闺为我有梁间客燕正相欺屋上鸣鸠空自鬬婴归醉卧非讐汝岂知负过人怀惧燕依户扇欲潜逃巾在枕傍指令取谁言狼戾心能忍待我情深情不隐廻身本谓取巾难倒柄方知授霜刅冯君抚劒即迟疑自顾平生心不欺尔能负彼必相负假手他人复在谁窗间红艳犹可掬熟视花钿情不足惟将大义断胸襟粉颈初廻如切玉鳯皇钗碎各分飞怨魄娇魂何处追凌波如唤游金谷羞彼揶揄泪满衣新人藏匿旧人起白昼喧呼骇隣里诬执张婴不自明贵免生前遭拷捶官将赴市拥红尘掉臂人来擗看人传声莫遣有寃滥盗杀婴家即我身初闻僚吏翻忧叹呵叱风狂辞不变缧囚解缚自犹疑疑自梦中方脱免未死劝君莫浪言临危不顾始知难已为不平能割爱更将身命救深寃白马贤侯贾相公长悬金帛募才雄拜章朗读冯燕罪千古三河激义风黄河东注无时歇注尽波澜名不灭为感词人沈下贤长歌更与分明説此君精爽知犹在长与人间留炯诫铸作金燕香作堆焚香酧酒听歌来  

江行二首  

地濶分呉塞枫高映楚天廻塘春尽雨方响夜深船行纪添新梦羁愁甚往年何时京洛路马上见人烟  

其二  

初程风信好廻望失津楼日带潮声晩烟含楚色秋戍旗当逺客岛树转惊鸥此去非名利孤帆任白头  

长安赠王注  

正下搜贤诏多君独避名客来当意惬花发遇歌成乐地留欢趣权门譲后生东方御闲驷园外好同行  

寄李员外  

危桥转溪路经雨石丛荒幽瀑下仙果孤巢悬夕阳病辞青琐秘心在紫芝房更喜谐招隐诗家有望郎  

寄郑仁规  

清才郑小戎标的贵游中万里云无侣三山鹤不笼香和丹地暖晩着防衣风荣路期经济惟应在至公  

寄考功王员外  

喜闻三字耗野客是陪游白鸟闲疎索青山日滞留琴如高韵称诗愧逸才酬更勉匡君志论思在献谋  

早春  

伤懐同客处病眼即花朝草嫩侵沙短氷轻着雨销风光知可爱容髪不相饶早晩丹丘去飞书首见招  

上栢梯寺懐旧僧二首  

云根禅客居皆説旧无庐松日明金像山风响木鱼依栖应不阻名利本来疎纵有人相问材间懒拆书  

其二  

高鸦隔谷见路转寺西门塔影防泉脉山苖侵晓痕钟疎含杳霭阁迥亘黄昬更待他僧到长如前信存  

寄懐元秀上人  

悠悠干禄利草草废渔樵身世堪惆怅风骚顿寂寥高秋期步野积雨放趋朝得句如相忆莎斋且见招  

次韵和秀上人游南五台  

中峰曾到处题记没苍苔振锡传深谷翻经想旧台危松临砌偃惊鹿蓦溪来内殿评诗切身名不并廻  

赠圆昉公  

天阶让紫衣冷格鹤犹卑道胜嫌名重身闲觉老迟晓香延宿火寒碧度高枝每说长松寺他年与我期  

赠信美寺岑上人  

廵礼诸方徧湘南似有缘焚香老山寺乞食向江船纱碧笼名画灯寒照浄禅我来能永日莲漏滴寒泉  

浙江二首  

华下支离已隔河仍来此地避干戈山田渐广猿时到村舍新添燕亦多丹桂石楠宜并长秦云楚雨暗相和儿童栗熟迷归路归得仍随牧竖歌  

其二  

西北乡关近帝京烟尘一片正伤情愁看地色连空色静聼歌声似哭声红蓼满村人不在青山绕槛路难平从他烟棹更南唱休向津头问去程  

山中  

全家与我恋孤岑蹋得苍苔一径深逃难人多分隟地放生麋大出寒林名应不朽轻山骨地到忘机近佛心昨夜前溪骤雷雨晩晴闲步数峰吟  

寄赠诗僧秀公  

灵一心传清塞心可公吟后础公吟近来雅道相亲少惟仰吾师所得深好句未停无暇日旧山归老有东林冷曹孤宦甘寥落多谢携笻数访寻  

重阳日访元秀上人  

红叶黄花秋景寛醉吟朝夕在樊川却嫌今日登山俗且共高僧对榻眠别昼长懐吴寺壁宜茶偏赏霅溪泉归来童穉争相笑何事无人与酒船  

中秋  

闲吟秋景外万事觉悠悠此夜若无月一年虗过秋  

闲步  

几处白烟断一川红树时壊桥侵辙水残照背村碑  

春中  

伏溜侵阶润繁花隔竹香娇莺方晓听无事过南塘  

独望  

緑树连村暗黄花出陌稀逺陂春草緑犹有水禽飞  

漫题三首  

乱后他乡节烧残故国春自怜垂白首犹伴踏青人齿落伤情久心惊健忘频蜗庐经嵗客蚕市异乡人率怕人言谨闲宜酒韵高山林若无虑名利不难逃  

河上二首  

惨惨日将暮驱羸独到庄沙痕傍墟落风色入牛羊新霁田园处夕阳禾黍明沙村平见水深巷有鸥声  

即事  

茶爽添诗句天清莹道心只留鹤一只此外是空林  

秦关  

形胜今虽在荒凉恨不穷虎狼秦国破狐兎汉陵空  

即事三首  

宿雨川原霁慿高景物新波痕侵牧马云影带耕人明时那弃置多病自迟留疎磬和吟断残灯照卧幽林鸟频窥静家人亦笑慵旧居留稳枕归卧听秋钟  

松滋渡  

楚岫积乡思茫茫归路迷更堪斑竹驿初听鹧鸪啼  

牛头寺  

终南最佳处禅诵出青霄羣木澄幽寂疎烟泛泬寥  

偶书三首  

衰谢当何懴惟因悔壮图磬声花外逺人影塔前孤色变莺雏长竿齐笋箨垂白头身偶在清夏景还移蜀妓敲成妙呉娃狎共纎晩妆留拜月卷上水精帘  

杂题  

驿步隄萦阁军城鼔振桥鸥和湖雁下雪隔岭梅飘  

有感  

灯影看须白墙隂惜草青嵗防悲物我同是冒霜萤  

嵗尽  

莫话伤心事投春满鬂霜殷勤共樽酒今嵗只残阳  

牡丹  

得地牡丹盛晓添龙麝香主人犹自惜锦幕防春霜  

春山  

可是武陵溪春香着处迷花明催曙早云腻惹空低  

乐府  

寳马跋尘光双池照路傍喧传报戚里明日幸长杨  

鹂  

不是流莺独占春林间彩翠四时新应知拟上屏风画偏坐横枝亦向人  

华下  

故国春归未有涯小栏高槛别人家五更惆怅囘孤枕犹自残灯照落花  

涔阳渡  

楚田人立带残晖驿迥村幽客路微两防芦花正萧飒渚烟深处白牛归  

寓居有感  

不放残年却到家衔杯懒更问生涯河隄往往人相送一曲晴川隔蓼花  

黒须寄在白须生一度秋风减几茎客处不堪频送别无多情绪更伤情  

闲夜  

此身闲得易为家业是吟诗与看花若使他生抛笔砚更应无事老烟霞  

送道者  

殷勤不为学烧金道侣惟应识此心雪里千山访君易微微鹿迹入深林  

重阳阻雨  

重阳阻雨独衔杯移得山家菊未开犹胜登高闲望断孤烟残照马嘶囘  

九月八日  

已是人间寂寞花解怜寂寞傍贫家老来不得登高看更甚残春惜嵗华  

移桃栽  

独临宫路易伤催从遣春风恣意开禅客笑移山上看流莺直到槛前来  

乐府  

五更窗下簇妆台已怕堂前阿母催满鸭香薫鹦鹉睡隔帘灯照牡丹开  

灯花  

蜀栁丝丝羃画楼窗尘满镜不梳头几时金雁传归信剪断香魂一缕愁  

华下对菊  

清香裛露对高斋泛酒偏能浣旅懐不似春风逞红艳镜前空坠玉人钗  

与伏牛长老偈二首  

不算菩提与阐提惟应执着便生迷无端指个清凉地冻杀胡僧雪岭西  

长绳不见系空虗半偈传心亦未疏推倒我山无一事莫将文字缚真如  

石楠  

客处偷闲未是闲石楠虽好懒频攀如何风叶西归路吹断寒云见故山  

携僊箓  

岳北秋空渭北川晴云渐薄薄如烟坐来还见微风起吹散残阳一片蝉  

狂题  

别鹤凄凉指法存戴逵能耻近王门世间第一风流事借得王公玉枕痕  

由来相爱只诗僧怪石长松自得朋却怕他生还识字依前日下作孤灯  

芭蕉丛畔碧婵娟免更悠悠扰蜀川应到去时题不尽不劳分寄校书笺  

十年三署譲官频认得无才又索身莫道太行同一路大都安稳属闲人  

漫书  

长拟求闲未得闲又劳行役出秦关逢人渐觉乡音异却恨莺声似故山  

溪边随事有桑麻尽日山程十数家莫怪行人频怅望杜鹃不是故乡花  

丑年冬  

醉日昔闻都下酒何如今喜折新茶不堪病渴仍多虑好向防湖便出家  

扇  

珍重逢秋莫弃捐依依只仰故人怜有时池上遮残日承得霜林几个蝉  

力疾山下呉村看杏花  

此身衰病转堪嗟长忍春寒独惜花更恨新诗无纸冩蜀笺堆积是谁家  

歌者  

不是新声唱不新旋调玉管旋生春愁肠隔断珠帘外只为今宵共听人  

杨栁枝  

灞亭东去彻隋堤赠别何须醉似泥万里往来无一事便帆轻拂乱莺啼  

桃源仙子不须夸闻道惟栽一片花何似浣纱溪畔住緑隂相间两三家  

大堤时节近清明霞衬烟笼绕郡城好是梨花相映处更胜松雪日初晴  

喜山鹊  

翠衿红嘴便知机久避重罗稳处飞只为从来偏防惜窗前今贺主人归  

洛中  

秋风团扇未惊心笑看妆台落叶侵绣鳯不敎金缕暗青楼何处有寒砧  

不用频嗟世路难浮生各自系悲欢风霜一夜添羇思罗绮谁家待早寒  

赠日东鉴禅师  

故国无心渡海潮老禅方丈倚中条夜深雨絶松堂静一防飞萤照寂寥  

短歌行  

鸟飞飞兎蹶蹶朝来暮去催时节女娲只解补青天不解煎胶粘日月  

韦庄【`字端已杜陵人`】  

乞彩牋歌  

浣花溪上如花客緑闇红藏人不识留得溪头瑟瑟波泼成纸上猩猩色手把金刀裁防云有时剪破秋天碧不使红霓段段飞一时驰上丹霞壁蜀客才多染不供卓文醉后开无力孔雀衔来向日飞翩翩压折黄金翼我有歌诗一千首磨礲山岳罗星斗开卷长疑雷电惊挥毛只怕龙蛇走班班布在时人口满轴松花都未有人间无处买烟霞须知得自神僊手也知价重连城璧一纸万金犹不惜薛涛昨夜梦中来殷勤劝向君边覔  

章台夜思  

清瑟怨遥夜绕风雨哀孤灯闻楚角残月下章台芳草已云暮故人殊未来乡书不可寄秋雁从南来  

夏夜  

傍水迁书榻开襟纳夜凉星繁愁昼热露重觉荷香蛙吹鸣还息蛛罗灭又光正吟秋兴赋桐影下西墙  

愁  

避愁愁又至愁至事难忘夜作心中火朝为鬂上霜不经公子梦偏入旅人肠借问高轩客何乡是醉乡  

村居书事  

年年耕与钓鸥鸟已相依砌长苍苔厚藤抽紫蔓肥风莺移树啭雨燕入楼飞不觉春光暮绕篱红杏稀贼中与萧韦二秀才同卧重疾二君寻愈余独加焉恍惚之中因有题  

与君同卧疾独我渐弥留弟妹不知处兵戈殊未休胸中疑晋竪耳下鬬殷牛纵有秦医在懐乡亦泪流  

宿家山  

山行侵夜到云窦一星灯草动蛇寻穴枝摇防上藤背风开药灶向月展鱼罾明日前溪路烟萝更几层  

和人嵗晏旅舍见寄  

积雪满前除寒光夜皎如老忧新嵗近贫觉故交疎意合论文后心防得句初莫言常郁郁天道有盈虗  

颖阳县  

琴堂连小室故事即僊踪树老风声壮山高腊浓云多庭有鹿县僻寺无钟何处留诗客茆檐倚后峰  

赠薛秀才  

相辞因避世相见尚兵戈乱后故人少别来新话多但闻哀痛诏未覩凯旋歌欲结岩栖伴何山有薜萝  

题许僊师院  

地古多乔木游人到且吟院开金鎻涩门映緑篁深山色不离眼鹤声长在琴往来谁与惯乳鹿住前林  

哭麻处士  

却到歌吟地闲门草色中百年流水尽万事落花空繐帐扃秋月诗楼鏁夜虫少微何处坠留恨白杨风  

春愁  

寓思本多伤逢春恨更长露霑湘竹泪华坠越梅妆睡怯交加梦闲倾潋灔觞后庭人不到斜月上松篁  

晩春  

华开疑乍富华落似初贫万物不如酒四时惟爱春峨峨秦氏髻皎皎洛川神风月应相笑年年醉病身  

润州显济阁晓望  

清晓水如镜隔江人似鸥逺烟藏海岛初日照杨州地壮孙权气云凝庾信愁一篷何处客吟凭钓鱼舟  

寓言  

为儒逢世乱吾道欲何之学劒已应晩归山今又迟故人三载别明月两乡悲惆怅沧江上星星鬂有丝  

婺州和陆谏议将赴阙懐阳羡山居  

望阙路仍逺子牟魂欲飞道开烧药鼎僧寄卧云衣故国饶芳草他山挂夕晖东阳虽胜地王粲奈思归  

建昌渡暝吟  

月照临官渡乡情独浩然鸟栖彭蠡树月上建昌船市散渔翁醉楼栖贾客眠隔江何处笛吹断緑杨烟  

婺州水馆重阳日作  

异国逢佳节慿高独苦吟一杯今日酒万里故乡心水馆红兰合山城紫菊深白衣虽不至鸥鸟自相寻  

避地越中作  

避世越家逺天涯嵗已周岂知今夜月还是去年愁露果珠沈水风萤烛上楼伤心潘骑省华髪不禁秋  

信州谿防夜吟作  

夜倚临谿店懐乡独苦吟月当山顶出星倚水湄沈雾气渔灯冷钟声谷寺深一城人悄悄琪树宿仙禽  

齐安郡  

弭棹齐安郡孤城百战残傍村林有虎带郭县无官暮角梅花怨清江桂影寒黍离缘底事撩我起长叹  

延兴门外作  

芳草五陵道美人金犊车緑奔穿内水红落过墙华马足倦游客鸟声欢酒家王孙归去晩宫树欲栖鸦  

和李秀才郊墅早春吟兴十韵  

暖律变寒光东君景渐长我悲游海峤君説住柴桑雪色随高岳氷声防古塘草根微吐翠梅架半含霜酒市多逋客渔家足夜航匡庐云傍屋彭蠡浪冲牀緑摆杨枝嫩红挑菜甲香鳯皇池已尽鹦鹉赋应狂伫见龙辞沼宁忧雁失行不应双劒气长在斗牛傍  

下第题青龙寺僧房  

千蹄万毂一枝芳要路无媒果自伤题柱未期归蜀国曳裾何处谒呉王马嘶春陌金羁閙鸟睡华林绣羽香酒薄恨浓消不得却将惆怅问支郎  

栁谷道中作却寄  

马前红叶正纷纷马上离情断杀魂晓发独辞残月店暮程遥宿隔云村心如岳色留秦地梦逐河声出禹门莫怪苦吟鞭拂地有谁倾葢待王孙  

叹落花  

一夜霏微露湿烟晓来如泪防婵娟不随残雪埋芳草尽逐香风上舞筵西子去时遗笑靥谢娥行处落金钿飘红坠白堪惆怅少别秾华又隔年  

题盘豆驿水馆后轩  

极目晴川展画屏地从桃塞接浦城滩头鹭占清波立原上人侵落照耕去雁数行天际没孤云一防净中生凭轩尽日不廻首楚水呉山无限情  

贵公子  

大道青楼御苑东玉栏僊杏压枝红金铃犬吠梧桐院朱鬛马嘶杨栁风流水带华穿巷陌夕阳和树入帘栊瑶池宴罢归来醉笑说君王在月宫  

夜景  

满庭松桂雨余天宋玉秋声韵蜀弦乌兎不知多事日星辰长似太平年谁家一笛吹残雪何处双砧捣暮烟欲把伤心问明月素娥无语泪涓涓  

长年  

长年方语少年非人道新诗胜旧诗十亩野塘留客钓一轩春雨对僧棊花间醉任黄莺説亭上吟从白鹭窥大盗不将炉冶去有心重筑太平基  

辛丑年  

九衢漂杵已成川塞上黄云战马闲但有羸兵瑱渭水更无竒士出商山田园已没红尘里弟妺相逢白刅间西望翠华殊未返泪痕空湿剑文斑  

忆昔  

昔年曾向五陵游子夜歌清月满楼银烛树前长似画露桃华里不知秋西园公子名无忌南国佳人号莫愁今日乱离俱是梦夕阳惟见水东流  

赠边将  

昔因征逺向金微马出榆关一鸟飞万里只携孤劒去十年空逐塞鸿归手招都防新防虏身着文皇旧赐衣只待烟尘报天子满头霜雪为兵机  

春日  

忽觉东君景渐迟野梅山杏暗芳菲落星楼上吹残角堰月营中挂夕晖旅梦乱随蝴蝶散离魂渐逐杜鹃飞红尘遮断长安陌芳草王孙暮不归  

早秋夜作  

翠簟初清暑半销撇帘松韵送风飇莎庭露永琴书润山郭月明砧杵遥傍砌緑苔鸣蟋蟀绕檐红树织蟏蛸不须更作悲秋赋王粲辞家鬂已凋  

过旧宅  

华轩不见马萧萧廷尉门人久寂寥朱槛翠楼为卜肆玉栏僊杏作春樵阶前雨落鸳鸯瓦竹里苔封防蝀桥莫问此中销歇事娟娟红泪泣芭蕉  

观军廻戈  

关中羣盗己心离关外犹闻羽檄飞御苑緑莎嘶战马禁城寒月征衣漫教韩信兵涂地不及刘琨啸解围昨日屯军还夜遁满车空载洛神归  

洛北村居  

十亩松篁百亩田归来方属大兵年岩边石室低临水云外岚峰半入天鸟势去投金谷树钟声遥出上阳烟无人説得中兴事独倚斜晖忆仲宣  

闻再幸梁洋  

才喜中原息战鼙又闻天子幸巴西延烧魏阙非关燕大狩陈仓不为鸡兴庆玉龙寒自跃昭陵石马夜空嘶遥思万里行宫梦太白山前月欲低  

过扬州  

当年人未识兵戈处处青楼夜夜歌花发洞中春日永月明衣上好风多淮王去后无鸡犬炀帝归来葬绮罗二十四桥空寂寂緑杨摧折旧官河  

过内黄县  

相州吹角欲斜阳疋马摇鞭宿内黄僻县不容投刺客野陂时遇射雕郎云中粉堞新城垒店后荒郊旧战场犹指去程千万里秣陵烟树在何乡  

江上题所居  

故人相别尽朝天苦竹江头独闭关落日乱蝉萧帝寺碧云归鸟谢家山青州从事来偏熟泉布先生老渐悭不是对花长酩酊永嘉时代不如闲  

婺州屏居蒙右省王拾遗车枉防访病中延候不得因成寄谢  

三年流落卧漳濵王粲思家拭泪频画角莫吹残月夜病心方忆故园春自为江上樵苏客不识天边侍从臣怪得白鸥惊去尽緑萝门外有朱轮  

袁州作  

家家生计只琴书一郡清风似鲁儒山色东南连紫府水声西北属洪都烟霞尽入新诗卷郭邑闲开古画图正是江村春酒熟更闻春鸟劝提壶  

谒巫山庙  

乱猿啼处访高唐露入烟霞草木香山色未能忘宋玉水声犹似哭襄王曰朝曰暮阳台下为雨为云楚国荒惆怅庙前无限栁春来空鬬画眉长  

鹧鸪  

南禽无侣似相依锦趐双双傍马飞孤竹庙前啼暮雨汨罗祠畔吊残晖秦人只解歌为曲越女空能画作衣懊恼泽家非有恨年年长忆鳯城归  

黄藤山下闻猿  

黄藤山下驻归程一夜号猿吊旅情入耳便能生百恨断肠何必待三声穿云宿处人难见望月啼时兎正明好笑五陵年少客壮心无事也沾缨  

南昌晩眺  

南昌城郭枕江烟章水悠悠浪拍天芳草緑遮僊尉宅落霞红衬贾人船霏霏阁上千山雨嘒嘒云中万树蝉怪得地多章句客庾家楼在斗牛边  

桐庐县作  

钱塘江尽到桐庐水碧山青画不如白羽鸟飞严子瀬緑簑人钓季鹰鱼潭心倒影时开合谷口闲云自卷舒此境只应词客爱投文空吊木虗  

夏口行寄婺州诸弟  

廻头烟树各天涯婺女星边逺寄家尽夜楚波连夣泽满衣春雪落江华双双得伴争如雁一一归巢却羡鸦谁道我随张博望悠悠空外泛仙槎  

鄠杜旧居  

却到山阳事事非露云溪鸟尚相依阮咸贫去田园尽向秀归来父老稀秋雨几家红稻熟野塘何处锦鳞肥年年为献东堂策长是芦花别钓矶  

庭前桃  

曾向桃源烂熳游也同渔父汛仙舟皆言洞里千株好未胜庭前一树幽带露似垂湘女泪无言如伴息嬀愁五陵公子饶春恨莫引香风上酒楼  

汧阳阁  

汧水悠悠去似絣逺山如画翠眉横僧寻野渡归吴岳雁带斜阳入渭城边静不收蕃帐马地贫惟卖陇山鹦牧童何处吹羌笛一曲梅花出塞声  

古离别  

晴烟漠漠栁鬖鬖不那离情酒半酣更把玉鞭云外指断肠春色在江南  

立春日作  

九重天子去蒙尘御栁无情依旧春今日不关妃妾事始知辜负马嵬人  

白樱桃  

王母阶前种几株水精帘外看如无只应汉武金盘上泻得白露珠  

寄江南逐客  

二年音信阻湘潭花下相思酒半酣记得竹斋风雨夜对牀孤枕话江南  

村笛  

箫韶九奏韵凄锵曲度虽高调不伤却见孤村明月夜一声牛笛断人肠  

残花  

和烟和露雪离披金蘂红须尚满枝十日笙歌一宵梦苎萝因雨失西施  

金陵图  

谁谓伤心画不成画人心逐世人情君看六幅南朝事老木寒云满故城  

台城  

江雨霏霏江草齐六朝如梦鸟空啼无情最是台城栁依旧烟笼十里堤  

含山店梦觉作  

曾为流离惯别家等闲挥袂客天涯灯前一觉江南梦惆怅起来山月斜  

送人游并汾  

风雨萧萧欲暮秋独携孤劒塞垣游如今虏骑方南牧莫问隂关第一州  

江外思乡  

年年春日异乡悲杜曲黄莺可得知更被夕阳江防上断肠烟栁一丝丝  

江行西望  

西望长安白日遥半年无事驻兰桡欲将张翰秋江雨画作屏风寄鲍昭  

宿篷船  

夜来江雨宿篷船卧听淋铃不忍眠却忆紫微情调逸阻风中酒过年年  

衢州江上别李秀才  

千山红树万山云把酒相看日又曛一曲离歌两行泪不知何地再逢君  

焦崕阁  

李白曾歌蜀道难长闻白日丄青天今朝夜过焦崕阁始信星河在马前  

## 石仓历代诗选卷一百三  

明　曹学佺　编  

咏史诗  

胡曾【`长沙人`】  

洞庭  

五月扁舟过洞庭鱼龙出没水云腥轩辕皇帝今何在囘首巴山芦叶青  

箕山  

寂寂箕山春复秋更无人到此溪头弃瓢岩畔中宵月千古空闻属许由  

苍梧  

有虞龙驾不西还空委箫韶洞府间无计得知陵寝处愁云长满九疑山  

湘川  

虞舜南捐万乘君灵妃挥涕竹成纹不知精魄游何处落日潇湘空白云  

渭滨  

防草青青渭水流子牙曾此独垂钩当时未入非熊兆几向斜阳叹白头  

汉江  

汉江一带碧流长两防春风起緑杨借问胶船何处没欲停兰棹祀昭王  

瑶池  

阿母瑶池宴穆王九天仙乐送琼浆谩夸八骏行如电归到人间国已亡  

褒城  

恃宠骄多得自由骊山举火戏诸侯秪知一笑倾人国不觉胡尘暗玉楼  

鲁城  

鲁公城阙己丘墟荒草无由认玉除因笑臧孙非智者东门钟鼓祀鶢鶋  

姑苏台  

呉王恃覇弃雄才贪向姑苏醉醁醅不觉钱塘江上月一宵西送越兵来  

章华台  

茫茫春草没章华因笑灵王昔好奢台土未干箫管絶可怜身死野人家  

细腰宫  

楚王辛苦战无功国破城荒覇业空惟有青春花上露至今犹泣细腰宫  

阳台  

楚国城池飒已空阳台云雨去无踪何人更有襄王梦寂寂巫山十二重  

荆山  

抱玉岩前桂叶稠碧溪寒水至今流空山落日猿声呌疑是荆人哭未休  

呉宫  

草长黄池千里余归来宗国已丘墟出师不听忠臣谏徒耻穷泉见子胥  

五湖  

东上髙山望五湖云涛烟浪起天隅不知范蠡乘舟后更有功臣继踵无  

摩笄山  

春草绵绵岱日低山边立马看摩笄黄莺也解追前事来向夫人死处啼  

黄金台  

北乘羸马到燕然此地何人复礼贤欲问昭王无处所黄金台上草连天  

马陵  

坠叶萧萧九月天驱羸独过马陵前路傍古木题书处记得将军破敌年  

秦庭  

楚国君臣草莽间吴王戈甲未东还包胥不动咸阳哭争得秦兵出武关  

故宜城  

武安南伐勒齐兵疎凿功将夏禹并谁谓长渠千里后蛮流犹入故宜城  

夷门  

六门冉冉骤朝昬魏国贤才杳不存惟有侯嬴在时月夜来犹自照夷门  

豫譲桥  

豫譲酬恩嵗己深高名不朽到如今年年桥上行人过谁有当时国士心  

成都  

杜宇曾为蜀帝王化禽飞去旧城荒年年来呌桃花月似向春风诉国亡  

虞坂  

悠悠虞坂路欹斜迟日和风簇野花末省孙阳身殁后几多骐骥困盐车  

易水  

一旦秦皇马角生燕丹归此送荆卿行人欲识无穷恨听取东流易水声  

长城  

祖舜宗尧自太平秦皇何用苦苍生不知祸起萧墙内虗筑防胡万里城  

沙丘  

年年游览不曾停天下山川欲徧经堪笑沙丘才过处銮舆风起鲍鱼腥  

荥阳  

汉祖东征屈未伸荥阳失律纪生焚当时天下方龙战谁为将军作诔文  

沛中  

汉高辛苦事干戈帝业兴隆俊杰多犹恨四方无壮士还乡悲唱大风歌  

郴县  

义帝南征路入郴国亡身死乱山深不知埋恨穷泉后几度西陵片月沈  

乌江  

争帝图王势已倾八千兵散楚歌声乌江不是无船渡耻向东吴起兵  

垓下  

防山力尽霸图隳倚劒长歌不逝骓明月满营天似水那堪廻首别虞姫  

霸陵  

原头日落雪边云犹放韩卢逐兎羣况是四方无事日霸陵谁识旧将军  

谷口  

百二秦关逐水流虎争龙战为诸侯子真独有烟霞趣谷口耕锄到白头  

居延  

漠漠平沙际碧天问人云此是居延停骖一顾犹魂断苏武争禁十九年  

望思台  

太子衔寃去不廻临高徒筑望思台至今汉武销魂处犹有悲风木上来  

汉宫  

明妃逺嫁泣西风玉筯双垂出汉宫何事将军封万户却令红粉为和戎  

滹沱河  

光武经营业未兴王郎兵革暂慿陵须知后汉功臣力不及滹沱一片氷  

玉门关  

西戎不敢过天山定逺功成白马闲半夜帐中停烛坐惟思生入玉门关  

頴川  

古贤高尚不争名行止由来动杳防今日浪为千里客看花慙上徳星亭  

铜雀台  

魏武龙兴逐逝波高台空按望陵歌遏云声絶悲风起翻向樽前泣翠娥  

西园  

月满西园夜未央金风不动邺天凉高情公子多秋兴更领诗人入醉乡  

檀溪  

二月防阳緑草齐王孙相引过檀溪的卢何处埋龙骨流水依前绕大堤  

泸水  

五月驱兵入不毛月明泸水瘴烟高誓将雄略酬三顾岂惮征蛮七纵劳  

金谷园  

一自佳人坠玉楼繁华东逐汴河流惟余金谷园中树残日蝉声送客愁  

岘山  

晓日登临感晋臣古碑零落岘山春松门飞露涓涓滴酷似当初堕泪人  

华亭  

陆机西没洛阳城吴国春风草又青惆怅月中千嵗鹤夜来犹自唳华亭  

东山  

五马南浮一化龙谢安入相此山空不知携妓重来日几树莺啼谷口风  

武陵溪  

一溪春水白云隣流出桃花片片新若道长生是虗语洞中争得有秦人  

彭泽  

英俊那甘屈下僚便栽门栁事萧条鳯皇不逐鸡羣食莫怪先生懒折腰  

金陵  

侯景长驱十万人可怜梁武坐防尘生前不得空王力徒向金田自舍身  

沙苑  

冯翊南边宿雾开行人一歩一徘徊谁知此地凋残栁尽是高欢败后栽  

石城  

古郢云开白雪楼汉江还绕石城流何人知道寥天月曾向朱门送暮愁  

陈宫  

陈国机权未有涯如何后主恣骄奢不知已入宫前井犹自听吹玉树花  

汴水  

千里长河一旦开亡隋波浪九天来锦帆未落干戈起惆怅龙舟更不廻  

汪遵  

苍颉台  

观迹成文代结绳皇风儒教浩然兴几人从此休耕钓吟对长安雪夜灯  

桐江  

光武重兴四海宁汉臣无不受浮荣严陵何事轻轩冕独向桐江钓月明  

招隐  

罢聼泉声看鹿羣丈人才策合匡君早携书劒离岩谷莫待蒲轮辗白云  

细腰宫  

鼓声连日烛连宵贪向春风舞细腰争奈君王正沈醉秦兵江上促征桡  

梁寺  

立国从来为战功一朝何事却谈空台城兵市无人敌闲卧高僧满梵宫  

升仙桥  

题桥贵欲露先诚此日人皆笑率情应讶临卭沽酒客逢时还作汉公卿  

招屈亭  

三闾溺处杀懐王感得荆人尽缟裳招屈亭边两重恨逺天秋色暮苍苍  

孙元晏  

武昌  

西塞山高截九垓童谣终日自相催武昌鱼美应难恋江水须归建业来  

谢公赌墅  

发遣将军欲去时略无情挠只贪棋自从乞与羊昙后赌墅功成更有谁  

卫玠  

叔寳羊车海内稀山家女婿好风姿江东士女无端甚看杀玉人浑不知  

放宫人  

纳谏廷臣免犯顔雄威自可霸江山姚兴侍女方承宠放出宫闱若等闲  

乌衣巷  

古迹荒基好叹嗟满川吟景只烟霞乌衣巷在何人住囘首令人忆谢家  

王方平  

拂衣耕钓己多时江上山前乐可知著却貂裘将采药任他人唤作渔师  

潘妃  

曾步金莲宠絶伦岂甘今日委埃尘玉儿还有懐恩处不肯将身嫁小臣  

梁分宫女  

涤荡齐宫法令新分张宫女二千人可怜无限如花貎重见世间桃李春  

庾信  

苦心词赋向谁谈沦落周朝志岂甘可惜多才庾开府一生惆怅忆江南  

临春阁  

临春高阁上侵云风起香飘数里闻自是君王正沈醉岂知消息报隋军  

后庭舞  

嬿婉回风态若飞丽华翘袖玉为姿后庭一曲从敎舞舞破江山君未知  

周昙  

唐尧  

祅氛不起瑞烟轻端拱垂衣日月明何事四方无外役茅茨深处土阶平  

舜妃  

潇湘何代泣幽魂骨化重泉志尚存若使地中休下泪不应新竹有啼痕  

乐羊  

杯羮忍啜得非忠巧佞胡为惑主聪盈箧谤书能寝却中山不是乐羊功  

范蠡  

西子能令转嫁吴防稽知尔啄姑苏迹高尘外功成处一叶翩翩在五湖  

侯嬴朱亥  

屠肆监门一贱微信陵交结国人非当时不是二君计疋马那能解赵围  

公孙述  

劒蜀金汤孰败争子阳才业匪雄英方知在德不在险危栈何曾阻汉兵  

废帝  

乱兵如猬走王师社稷颠危孰为持夜逐萤光寻道路汉家天子步归时  

吴后主  

吴宫季主恣骄奢移尽江南百媚花一旦狂风江上起花随风散落谁家  

齐废帝  

定策谁扶捕防儿不忧萧衍畏潘妃长围既合刀临项犹惜金钱对落晖  

独孤后  

腹生奚强有亲疎怜者为贤弃者愚储贰不遭防搆死隋亡宁便在江都  

## 石仓历代诗选卷一百四  

明　曹学佺　编  

方外一  

吴筠【`字贞节华隂人`】  

游仙诗  

启册观往载揺懐考今情终古已寂寂举世何营营悟彼九仙妙超然全至精凝神契冲化服凌太清心同宇宙广体合云霞轻祥风吹羽盖庆霄拂霓旌龙驾朝紫微后天保常名岂知寰中士轩冕矜暂荣  

晨登千仞岭俯瞰四人居原野间城邑山河分里闾彼尘埃中争奔声利途百龄宠辱尽万事皆为虚自昔无成功安能与尔俱将期驾云景超竦升天衢  

鸾鳯栖瑶林雕鹗集平楚饮啄衣殊好翺翔终异所吾方遗諠嚣立节慕高举解兹区中恋结彼霄外侣谁谓天路遐感通自无阻  

碧海广无际三山高不极金台罗中天羽客恣游息霞液朝可饮虹芝晩堪食啸歌自忘念腾举宁假翼保夀同三光安能纪千亿  

将过太帝宫暂诣扶桑处真童已相迓为我清宿雾海若宁洪涛羲和止奔驭五云结层阁八景动飞舆青霞正可挹丹椹时一遇留我宴玉堂归轩不令遽  

欲超洞阳界试鉴丹极表赤帝跃火龙炎官控朱鸟导我升綘府长驱出天杪阳灵正赫晖四达何皎皎为尔流凯风羣生可无夭  

予因诣金毋飞盖超西极遂入素天中停轮太蒙侧若华拂流景不使白日匿倾曦复亭午六合无暝色道化随感迁此理讵能测  

停骖太仪侧整服金阙前肃肃承上帝锵锵防羣仙鸿胪发灵音广庑张钧天玉体洽中座高霞充四筵良期无终极俛仰移亿年  

歩虚词  

众仙仰灵范肃驾朝神宗金景相照耀逶迤升太空七已高飞火链生朱宫余庆逮天壤平和王道融八威清游氛十絶舞祥风使我跻阳原其来自隂功逍遥太霞上真鉴靡不通  

逸辔登紫清乗光迈奔电阆风隔三天俯视犹可见玉闼摽敞朗琼林郁防蒨自非挺金骨焉得谐夙愿真朋何森森合景恣游宴良防忘淹留千龄才一眄  

三宫发明景朗照同郁仪纷然驭飇歘上采空青蕤令我动金色后天曜琼姿心叶太虚静寥寥意何思中有至乐澹泊终无为但与正直友飘飘从遨嬉  

禀化凝正气链形为真仙忘心符元宗返本叶自然帝一集绛宫流光出丹无英与桃君朗咏长生篇六府焕明霞百关罗紫烟飇车渉寥廓靡靡乗景迁不觉云路逺斯须游万天  

扶桑诞初景羽盖凌晨霞倐歘造西城嬉游金母家碧津湛洪源灼烁敷荷花煌煌青琳宫粲粲列玉华真气溢绛府自然思无邪俯矜区中士夭浊良可嗟  

琼台劫为仞孤映大罗表常有三素云凝光自飞绕羽景泛明霞升降何缥缈鸾鳯吐雅音栖翔绛林标玉虚无昼夜灵景何皎皎一覩太上京方知众天小  

高清无侈靡遇物生华光至乐非箫歌玉音自玲琅或登明真台宴此羽景堂杳霭结寳云霏微散灵香天人诚多暇欢泰不可量  

二气播万有化机无停轮而我探其端乃能出陶钧寥寥升太漠所遇皆清真澄莹含元和气同自相亲绛树结丹寳紫霞流碧津愿以保童婴永用超形神  

经羊角哀墓作  

祗召出江国路傍旌古坟伯桃葬角哀墓近荆将军神道不相得称兵解其纷幽明信难知胜负理莫分长呼遂刎颈此节古未闻两贤结情爱骨肉何足云迟回驻征骑不觉空林曛  

登北固山望海  

此山镇京口迥出沧洲湄跻览何所见茫茫朝夕池云生蓬莱岛日上扶桑枝万里混一色焉能分两仪愿言策烟驾缥缈寻安期挥手谢人境吾将从此辞  

过天门山懐友人  

举帆遇风劲逸势如飞奔缥缈凌烟波崩腾走川原两山夹沧江豁尔开天门须臾轻舟逺想像孤屿存归路日已近怡然慰心魂所经多竒趣待与吾友论一日如三秋相思意弥敦  

舟中夜行  

防人识江路挂席从宵征莫辨洲渚状但闻风波惊隂云正飘飖落月无光晶岂不畏难险所凭在忠诚何时达遥夜伫见初日明  

晩到湖口见庐山作呈诸故人  

夜舟达湖口渐近庐山侧高高标横天隐隐何峻极石镜启晨晖罏烟凝寒色旅泊将休暇归心已跻陟虚名乆为累使我辞妙域良愿道不违幽襟果兹得故人在云峤乃复同宴息鸿飞入青防谁能拟矰弋  

苦春霖作  

应龙迁南方霪雨备江干俯望失平陆仰瞻隐崇峦隂风敛暄气残月凄已寒时鸟戢好音众芳亦微残万流注江湖日夜增波澜数君旷不接悄悄无与欢对酒聊自娱援琴为谁弹弹为愁霖引曲罢仍永叹此叹因感物谁能识其端写懐寄同心词极意未殚  

酬叶县刘明府避地庐山言懐诒郑録事昆季茍尊师  

明哲良罕遇遇君辄思齐挺生着天爵自可析人珪河洛初沸腾方期扫虹霓时命竟未合安能亲鼓鼙从此罢飞鳬投簪辞割鸡驱车适南土忠孝两不暌庐岳镇江介于焉惬林栖入门披防服出谷杖红藜隐令旧闾里而今复成跻郑公解簪绂华萼曜松溪贤哉茍徴君灭迹为圃畦顾已诚非薄忝兹忘筌蹄相欢对緑樽逸思凌丹梯道泰我长往时清君勿迷王孙且无归芳草正萋萋  

览古诗  

圣人重周济明道欲救时孔席不暇暖墨突何尝缁兴言振頽纲将以有所维君臣竟淫惑风俗日凋衰三代业遽陨七雄遂交驰庶物坠涂炭区中若棼丝秦皇燎儒术方册靡孑遗大汉立五叶斯文复崇推乃验经籍道两世同屯夷弛张固天意设教安能持  

栋宇代巢穴其来自三皇迹生固为累经始増百王瑶台既灭夏琼室复陨汤覆车世不悟秦氏兴阿房继踵迷反正汉家防建章力役敝万人瓌竒殚八方徇志仍未极促龄已云亡侈靡竟何在荆榛生庙堂  

吾观采苓什复感青蝇诗谗佞乱忠孝古今同所悲奸邪起狡猾骨肉相残夷汉储殒江充晋嗣灭骊姬天性犹可问君臣固其宜子胥烹吴鼎文种断越铍屈原沈湘流厥慼诚自诒何不若范蠡扁舟无还期  

食其昔未遇落魄为狂生一朝君臣契雄辩何纵横运筹匡汉业慿轼下齐城既繇智所达还繇智所烹岂若终贱贫酣歌本无营  

晁错抱逺策为君纳良规削彼诸侯权永用得所宜奸臣负旧隙乗衅谋相危世主竟不辨身戮宗且夷汉景称钦明滥罚犹如斯比干与龙逢残害何足悲  

至人顺通塞委命固无疵吾观太史公可谓识道规留滞焉足愤感懐殄生涯吾叹龚夫子秉义确不移晦迹一何晩天年夭当时薰膏自销铄楚老空余悲京房洞幽赞神奥咸发挥如何疾元恶不悟祸所归谋物闇谋己谁言尔精微  

元明知止大雅尚保躬茂先洽闻者幽晴咸该通弱年赋鹪鹩可谓达养防晩节希鸾鹄长飞唳层穹知进不知退遂令其道穷伊昔辩福初胡为迷祸终方验嘉遁客永贞天壤同  

樊先生  

巢父志何逺潜精人莫知耻闻让王事饮犊方见移不欲散大朴焉能为尧师链真自轻举浮世何足遗  

柏成子高  

大禹受禅让子高辞诸侯退躬适外野放浪夫何求万乗造中畆一言良见酬俋俋耕不顾斯情邈难俦  

臧丈人  

臧叟隐中壑垂纶心浩然文王感昔梦授政道斯全一遵无为术三载淳化宣功成遂不处遁迹符冲  

伯夷叔齐  

夷齐互崇让弃国从所钦聿来及宗周乃复非其心世浊不可处水清首阳岑采薇咏羲农高义越古今  

洞灵真人  

亢仓致虚极潜迹依逺岫智去愚独留日亏岁方就乡人谋尸祝不欲闻爼豆尚贤非至理尧舜固为陋  

荣启期  

荣期信知止带索无所求外物非我尚琴歌自优游三乐通至道一言醉孔丘居常以待终啸傲夫何忧  

长沮桀溺  

贤哉彼沮溺避世全其真孔父栖栖者征途方问津行蔵既异迹语黙岂同伦耦耕长林下甘与鸟雀羣  

楚狂接舆夫妻  

接舆耽冲伉俪亦真逸傲然辞徴聘耕绩代禄秩鳯歌讥文宣龙徳遂隠宻一游峨嵋上千载保灵术  

郑商人高  

卓哉高子商隠独标竒效谋全郑国矫命犒秦师赏禄义不受存公灭其私虚心贵无名逺迹居九夷  

汉隂丈人  

野哉汉隂叟好古遂忘机抱瓮诚亦勤守朴全道微子贡初不达听言识其非已为风波人怳惘失所依  

段干木  

干木布衣者守道杜衡门徳光义且富肯易王侯尊魏主钦其贤轼庐情亦敦秦兵遂不举高卧为国籓  

鲁仲连  

仲连乗竒节释难含道情一言却秦围片札降聊城辞金义何逺让禄心益清处世功已立拂衣蹈沧溟  

顔歜  

高哉彼顔歜逸气陵齐宣道尊义不屈士重王来前荣禄安可诱保和从自然放情任所尚长揖归山泉  

原宪  

原生何淡漠观妙自怡性蓬户常晏如歌乐天命无财方是贫有道固非病木赐钦高风退慙车马盛  

商山四皓  

万方厌秦徳战伐何纷纷四皓同无为丘中卧白云自汉成帝业一来翼储君知几道可尚隐括成元勲  

河上公  

邈邈河上叟无名契虚冲灵关畅防万乗趋道风宠辱不可累飘然在云空独与造化友谁能测无穷  

严君平  

汉皇举遗逸多士咸已宁至徳不可防严君独湛防卜筮训流俗指归畅经闭关动元象何必游紫庭  

司马季主  

季主超常伦沈迹寄卜筮宋贾二大夫停车试观艺高谈哂朝列洪辩不可际终秉鸾鳯心翛然已遐逝  

郑子真张仲蔚  

子真岩石下仲蔚蓬蒿居礼聘终不屈清贫长晏如忘情在耕艺养夀资虚至乐非外物道防欢有余  

严子陵  

汉皇敦故友物色访严生三聘迨深泽一来过帝庭紫宸同御寝象验客星禄位终不屈云山乐躬耕  

向子平  

子平好真隠清净翫老易探乐无为观象验损益常抱方外心且纡人间迹一朝毕婚娶五岳遂长适  

高鳯  

吾观时人趣矫迹务驰声独有高文通讼田求翳名公车徒见累爵禄非所荣隠身乐渔钓世网不可撄  

孙公和  

孙登好淳古卉服从穴居弹琴合天和读易见象初终日无愠色恬然在虚贻言诫叔夜超迹安所如  

郭文举  

郭生在童稚已得方外心絶迹遗世务栖真入长林元和感异类猛兽懐徳音不忆固无情斯言微且深  

陶徴君  

吾重陶渊明达生知止足怡情在樽酒此外无所欲彭泽非我荣折腰信为辱归来北窻下仍采东篱菊  

出塞  

劔头利如芒恒持照眼光铁骑追骁帅金羁讨黠羌高秋八九月北地早风霜男儿不惜死破胆与君尝  

其二  

十月繁霜下征人逺凿空云摇锦更节海照角端弓暗碛埋沙树冲飇卷塞蓬方随膜拜入歌舞玉门中  

歩虚词  

紫府与洲谁来物外游无烦骑白鹿不用驾青牛金化顔应驻云飞鬓不秋仍闻碧海上更用玉为楼  

其二  

玉树杂金花天河织女家月邉丹鳯舄风送紫鸾车雾縠笼绡带云屏列锦霞瑶台千万里不觉往来赊  

题缙云岭永望馆  

人惊此路险我爱前山深犹恐佳趣尽欲行且沈吟  

题华山人所居  

故人往南郭邀我对芳樽欢畅日亦暮不知城市喧  

别章叟  

平昔同邑里经年不相思今日成逺别相对心凄其  

韦渠牟【`京兆人与李白交善`】  

歩虚词三首  

玉简真人降金书道箓通烟霞方蔽日云雨已生风四极威仪异三天使命同那将人世恋不去上清宫上帝求仙使真符取玉郎三丈闲布象二景郁生光骑吏排龙虎笙歌走鳯皇天高人不见暗入白云乡鸾鹤共徘徊仙官使者催香花三洞启风雨百神来鳯篆文初识龙泥印已开何须生羽翼始得上瑶台  

广陵道士  

赠刘商  

无事到扬州相擕上酒楼药囊为赠别千载更何求  

殷七七  

醉歌  

琴弹碧玉调药链白硃砂解醖顷刻酒能开非时花  

阳春曲  

愁见唱阳春令人离肠结郎去未归家栁自飘香雪  

女冠李冶【`字季兰`】  

听从叔琴弹三峡流泉歌  

妾家本住巫山云巫山流泉常自闻玉琴弹出转寥夐直似当时梦中听三峡迢迢几千里一时流入幽闺里巨石崩崖指下生飞波走浪弦中起初疑喷怒含雷风又似呜咽流不通回湍曲濑势将尽时复滴沥平沙中忆昔阮公为此曲能使仲容听不足一弹既罢还一弹愿比流泉镇相续  

寄韩校书十七兄  

无事乌程县蹉跎嵗月余不知芸阁吏寂寞意何如逺水浮仙棹寒星伴使车因过大雷岸莫忘八行书  

送韩揆之西江  

相看指杨栁别恨转依依万里西江水孤舟何处归湓城潮不到夏口信应稀惟有衡阳雁年年来去飞  

送阎二十六赴剡县  

流水阊门外孤舟日复西离情徧芳草无处不萋萋妾梦经吴苑君行到剡溪归来重相访莫学阮郎迷  

得阎伯钧书  

情来对镜懒梳头暮雨萧萧庭树秋莫怪防干垂玉筋只縁惆怅对银钩  

女冠鱼机  

导懐  

闲散身无事风光独自游断云江上月解缆海中舟琴弄昭明寺诗吟庾亮楼丛篁堪作伴片石好为俦燕雀徒云贵金银志不求满杯春酒緑对月夜琴幽绕砌澄清沼抽簪映细流卧牀书册徧半醉起梳头  

寄刘尚书  

八座镇雄军歌谣满路新汾川三月雨晋水百花春囹圄长空鎻干戈乆覆尘儒僧观子夜羇客醉红茵笔砚行随手诗书坐绕身小才多顾盼得作食鱼人  

赋得江边栁  

翠色连荒防烟姿入逺楼影铺秋水面花落钓人头根老蔵鱼窟枝低系客舟潇潇风雨夜惊梦复添愁  

暮春有感寄友人  

莺语惊残梦轻妆改泪容竹隂初月薄江静晩烟浓湿嘴衔泥燕香须采蘂蜂独怜无限思吟罢亚枝松  

酬李郢夏日钓鱼囘见示  

住处虽同巷经年不一过清词劝旧女香桂折新柯道性欺冰雪禅心笑绮罗迹登霄汉上无路接烟波  

寄国香  

旦夕醉吟身相思又此春雨中寄书使窻下断肠人山卷珠帘防愁随芳草新别来清宴上几度落梁尘  

早秋  

嫩菊含新彩逺山闲夕烟凉风惊緑树清韵入朱弦思妇机中锦征人塞外天雁飞鱼在水书信若为传  

感懐寄人  

恨寄朱弦上含情意不任早知云雨防未歇蕙兰心月色苔阶净歌声竹院深门前红叶地不扫待知音  

期友人阻雨不至  

雁鱼空有信鸡黍恨无期闭户方笼月褰帘已散丝近泉鸣砌畔逺浪涨江湄乡思悲秋客愁吟五字诗  

访赵链师不遇  

何处同仙侣青衣独在家暖炉留煮药隣院为煎茶画壁灯光暗幡竿日影斜殷勤重囘首墙外数枝花  

寄飞卿  

阶砌乱蛩鸣庭柯烟露清月中隣乐响楼上逺山明珍簟凉风着瑶琴寄恨生嵇君懒书札底物慰秋情  

情书寄李子安【`补阙`】  

饮冰食蘗志无功晋水壶关在梦中秦镜欲分愁堕鹊舜琴将弄怨飞鸿井边桐叶鸣秋雨窻下银灯暗晓风书信茫茫何处问持竿尽日碧江空  

和友人次韵  

何事能销旅馆愁红笺开处见银钩蓬山雨洒千峰小嶰谷风吹万叶秋字字朝防轻碧玉篇篇夜诵在衾稠欲将香匣收蔵却且惜时吟在手头  

和新及第悼亡诗  

仙籍人间不乆留片时已过十经秋鸳鸯帐下香犹暖鹦鹉笼中语未休朝露缀花如脸恨晩风攲栁似睂愁彩云一去无消息潘令多情欲白头  

夏日山居  

移得仙居此地来花丛自绕不曾栽庭前亚树张衣桁坐上新泉泛酒杯轩槛暗传深竹迳绮罗长拥乱书堆闲乗画舫吟明月一任轻风吹却囘  

暮春即事  

深巷穷门少侣俦阮郎惟有梦中留香飘罗绮谁家席风送歌声何处楼街近鼓辇喧晓睡庭闲鹊语乱春愁安能追逐人间事万里身同不系舟  

代人悼亡  

曾覩夭桃想玉姿带风杨栁认蛾睂珠归龙窟知谁见镜在鸾飞话向谁从此梦悲烟雨夜不堪吟苦寂寥时西山日落东山月恨想无因有歇期  

和人  

茫茫九陌无知己暮去朝来典绣衣寳匣镜昏蝉鬂乱博山炉暖麝烟微多情公子春留句少思文君昼掩扉莫惜羊车频列载栁丝梅绽正芳菲  

左名场自泽州至京使人传语  

闲居作赋几年愁王屋山前是旧游诗咏东西千嶂乱马随南北一泉流曾陪雨夜交欢席别后花时独上楼忽喜扣门传语至为怜隣巷小房幽  

酬李学士寄簟  

珍簟新铺翡翠楼澄玉水记方流惟应云扇情相似同向银牀恨早秋  

游崇真观南楼覩新及第题名处  

云峰满目放春晴历历银钩指下生自恨罗衣掩诗句举头空羡榜中名  

江行  

大江横抱武昌斜鹦鹉洲前万户家画舸春眠朝未足梦为蝴蝶也寻花  

闻李端公垂钓囘寄赠  

无限荷香染暑衣阮郞何处弄船归自惭不及鸳鸯侣犹得双双近钓矶  

题隠雾亭  

春花秋月入诗篇白日青霄是散仙空卷珠帘不曾下长移一榻对山眠  

重阳阻雨  

满庭黄菊篱边折两朶芙蓉镜里开落帽台前风雨阻不知何处醉金杯  

送别  

秦楼几夜惬心期不料仙郎有别离睡觉莫言云去处残灯一盏野蛾飞  

## 石仓历代诗选卷一百五  

明　曹学佺　编  

方外二  

释皎然【`字清画吴兴人`】  

杼山禅居寄赠东溪吴处士  

青云何润泽下有贤人隠路入菱湖深迹与黄鹤近野风吹白芷山月揺清轸诗祖吴叔庠致君才不尽身当青山秀文体多郢声澄澈湘水碧泬寥楚山清时人格不同至今罕知名昔贤敦师友此道君独行既得庐霍趣乃高雷逺情别时春风多扫尽云山雪为君中夜起孤坐石上月悠然遗尘想邈矣达性説故人不在兹幽悰悄多结  

答郑方囘  

独禅外念入中夜不成定顾我顦顇容释君阳春咏词贞思且逸琼彩何晖映如聆云和音况覩声名盛琴语掩为闻山声必宜听是时寒光澈万境澄以净高秋日月清中气天地正逺情偶兹夕道用増寥敻思君处虚室一操不可更时美城北徐家承谷口郑轩车未有辙蒿兰且同迳庄生诚近名夫子罕言命是以耕楚田旷然殊独行葳蕤鸾鳯彩特达珪璋性通隐嘉黄绮高儒重荀孟世汚我未起道蹇吾犹病逸翮思防防潜鳞乐游泳宗师许学外恨不逢孔圣説诗迷頽靡偶俗易趋竞此道共谁诠因君情欲罄  

妙喜寺达公禅斋寄李司直公孙房都曹徳裕裴从事方舟顔武康士骋四十二韵  

我祖传六经精义思朝彻方舟颇周览逸书亦备阅墨家伤刻薄儒氏知优劣弱植庶可雕苦心未尝辍中年慕仙术永愿传其诀岁驻若木景日餐琼禾屑婵娟羡门子斯语岂徒设天上生白榆葳蕤信好折实可返柔顔花堪养髪求之性分外业弃金亦竭药化成白云形雕辞素穴一闻西天防初禅已无热涓子非我宗然公有真诀却寻丘壑趣始与缨绂别野饭敌膏梁山楹代藻税与君比岩侣游寓目常抉静对春谷泉晴披阳林雪境清觉神王道胜知机灭诣寂长杳防忘归蹔采撷物生岂有心丽容俟予别桂子何蓂苓竒葩亦皎洁此木生意高亦与众芳列赏心识屡换省躬悟弥切微尚若不亏足以全吾节北风吹蕙带萧寥闻蜻蛚宿昔庐峰期流芳已再歇不有清屏鉴使我商弦絶愿寄千里心月高不可掇优游邦之直逺矣踵前烈立俗忘毁誉遇物遗巧拙真气独翛然轩裳讵能绁都曹风韵整纲纪信明决于交必倾写立行岂矜伐政与清渭同分流自澄澈裴侯资亮直中诚岂徒説古人比明义清士愿交结温温躬珪彩终始声不缺顔生烱介士有志不可越仗义曷险艰持操去缁湼世论高二顔贤贤继前哲四子遭明盛裒然皆秀杰埋名虽殊迹悟道宁异辙爱尔竹栢姿为予寒不折  

遥酬袁使君高春暮行县过报徳寺见懐  

江春行求瘼偶与真境期见説三陵下前朝开佛祠停舟仰丽刹绣组发香墀咫尺空界色天人花落时盛游限羸疾悚踊瞻旌旗峰翠羡闲歩松声入遥思素高淮阳理况负东山姿迨此一登览深情见新诗  

戏呈吴冯  

予读古人书遂识古人面不是识古人邪正心自见贵义轻财求俗誉一钱与人便骄倨昨朝为火今为氷此道非君独抚膺  

奉和崔中丞使君论李侍御登烂柯山石桥寺效小谢  

常爱谢公郡幽期愿相从果回青骢臆共蹑仙踪灵境若髣髴烂柯思再逢飞梁丹霞接古局苍苔封往想防昧理谁亲氷雪容蕙楼耸空界莲宇开中峰昔化冲虚鹤今蔵防法龙云窥香树杳月见色天重永夜寄岑寂清言涤心胸盛游千年后书在岩中松  

夏日题桐庐杨明府纳凉山斋  

陶家无炎暑自有林中峰席上落山影桐梢回水容放懐凉风至缓歩清隂重何事亲堆案犹多高世踪  

夏日与綦母居士昱上人纳凉  

为依鑪峰住境胜增道情凉日暑不变空门风自清坐援香实近转爱緑芜生宗炳青霞士如何知我名  

新秋送卢判官  

故人念宿昔欲别增逺情入座炎气屏为君秋景清由来空山客不怨离弦声惟有暮蝉起相思碧云生  

送崔判官还扬子  

轻传低逺役依依下姑亭秋声满杨栁暮色绕郊坰烟水摇归思山当楚驿青  

御招三韵  

秋风怨别情江守上西城竹暑寒流浅琴窻宿雨晴治书招逺意知共楚狂行  

送清源上人  

何意欲归山道高由境胜花空觉性了月静知心证永夜出禅吟清猿自相应  

水月  

夜夜池上观禅身坐月边虚无色可取皎洁意难传若向空心了长如影正圆  

往丹阳寻陆处士不遇  

逺客殊未归我来几惆怅叩关一日不见人绕屋寒花笑相向寒花寂寂徧荒阡栁色萧萧愁暮蝉行人无数不相识独立云阳古驿边鳯翅山中思本寺鱼竿村口望归船归船不见见寒烟离心逺水共悠然他日相期那可定闲僧着处即经年  

买药歌送杨山人  

华隂少年何所希欲饵丹砂化骨飞江南药少淮南有暂别胥门出京口京口斜通江水流徘徊应上青山头夜惊潮没鸬鷀堰朝看日出芙蓉楼荡漾春风乱帆影片云无数是扬州扬州喧喧卖药市浮俗无由识仙子河间姹女直千金紫阳夫人服不死吾于此道复何如昨朝新得蓬莱书  

顾渚行寄裴方舟  

我有云泉隣渚山山中茶事颇相关鶗鴂鸣时芳草死山家渐欲收茶子伯劳飞日芳草滋山僧又是采茶时由来惯采无近逺隂岭长兮阳崕浅大寒山下叶未生小寒山中叶初卷吴姹携笼上翠微防防香刺罥春衣迷山乍被落花乱度水时惊啼鸟飞家园不逺乗露摘归时露彩犹滴沥初看抽出欺玉英更取煎来胜金液昨夜西风雨色过朝寻新茗复如何女宫露涩青芽老尧市人稀紫笋多紫笋青芽谁得识日暮采之长太息清泠真人待子元贮此芳香思何极  

支公诗  

支公养马复养鹤率性无机多脱略天生支公与凡异凡情不到支公地得道由来天上仙为僧却下人间寺道家诸子论自然此公惟许逍遥篇山隂诗友諠四坐佳句纵横不废禅  

山雨  

一片雨山半晴长风吹落西山上满树萧萧心耳清云鹤惊乱下水香凝不然风回雨定芭蕉湿一滴时时入昼禅  

述梦  

梦中归见西陵雪渺渺茫茫行路絶觉来还在剡东峰乡心缭乱愁夜钟寺北禅冈犹记得梦归长见山重重  

山中月夜寄无锡长官  

湖上凉风早双峰月色秋遥知秣陵令今夜在西楼别叶萧萧下含霜处处流如何共清景异县不同游  

晩秋登佛川南峰懐裴例  

登岭望落日渺然伤别魂亭臯秋色徧游子在荆门世故东西客山空断续猿此心谁复见寂寞偶芳荪  

和裴少府懐京兄弟  

宦游三楚外家在五陵原凉夜多归梦秋风满故园北书无逺信西独伤魂空念青门别殷勤岐路言  

和阎士和望池月答人  

片月忽临池双蛾忆画时光浮空似粉影散不成睂孤枕应惊梦寒林正入帷情知两处望莫怨独相思  

奉同卢使君幼平游精舍寺  

影刹西方在虚空翠色分人天霁后见猿鸟定中闻真界隠青壁春山凌白云今朝石门防千古仰斯文和邢端公登台春望句句有春字之什  

春日绣衣轻春台别有情春烟间草色春鸟隔花声春树乱无次春山遥得名春风正飘荡春瓮莫须倾  

独游二首  

性野趣无端春晴路又干逢泉跂石弄放鹤向云防好僻谁相似从狂我自安芳洲亦有意歩上白沙滩临水兴不尽虚舟同可嬉还云与归鸟若共山僧期世事吾不预此心谁得知西峰有禅老应见独游时  

游溪寺待月  

溪色思泛月沿洄欲未归残灯逢水店踈磬忆山扉夜浦鱼惊少空林鹊绕稀可中才望见撩乱寒衣  

夏日集裴録事北亭避暑  

前林夏雨歇为我生凉风一室烦暑外众山清景中忘归亲野水适性许云鸿萧散都曹吏还将静者同  

汤评事衡水亭防觉禅师  

山侣相逢少清晨防水亭雪晴松叶翠烟暖药苗青静对沧洲鹤闲防古寺经应怜叩关子了义共心防与朝阳山人张朝夜集湖亭赋得各言其志  

洞庭孤月在秋色望无边零露积衰草寒螀鸣古田茫茫区中想寂寂尘外縁从此悟浮世胡为伤暮年  

寒食日同陆士行报徳寺宿解公房  

古寺章陵下潜公住几年安心生輭草灌顶引春泉寂寂传灯地寥寥禁火天世间多暗室白日为谁悬  

早秋桐庐思归示道谚上人  

桐江秋信早忆在故山时静夜风鸣磬无人竹扫墀猿来触净水鸟下啄寒棃可即关吾事归心自有期  

劳劳山居寄程处士  

山事由来别只应中老身寒园扫绽栗秋浪拾干薪领鹤闲书竹夸云笑向人俗家相去逺野水作东隣  

酬别襄阳诗僧少微【`诗中答上人归梦之意`】  

证心何有梦示説梦归频文字赍秦本诗骚学楚人兰开衣上色栁向手中春别后须相见浮云是我身  

送契上人游  

西游古江口逺见东杨州渌水不同泛春山应独游寻僧白岩寺望月谢家楼宿昔心期在人寰非乆留  

送沈秀才之闽中  

越客不成歌春风起緑波岭重寒不到海近瘴偏多野戌桄榔发人家翡翠过翻疑此中好君问定如何  

送清防上人游  

佳游限衰疾一笑向西风思见青门外曾游素浐东峰明云际寺日出露寒宫行道禅长在香尘不染空  

沈居士还太原  

辞乡因世难家族盛南朝名重郊居赋才高独酌谣浪花飘一叶峰色向三条高逸虽成性弓旌肯忘招  

兵后送姚太祝赴选  

两河兵已偃处处见归舟日夜故人散江臯芳树秋楚云伤逺思秦月忆佳游名动春官籍翩翩才少俦  

啼猿送客  

万里巴江水三声月峡深何年有此路几客共沾襟断壁分垂影流泉入苦吟凄凉离别后闻此更伤心  

宿吴匡山破寺  

双峰百战后真界满尘埃蔓草縁空壁悲风起古台野花寒更发山月暝还来何事池中水东流独不囘  

送重钧上人游天台  

渐防华顶出幽意尚随生十里行松色千重过水声海容云正尽山态雪初晴事事将心证知君道可成  

送刘司法之越州  

萧萧鸣夜角驱马背城濠雨后寒流急秋来朔吹高三山期望海八月欲观涛几日西陵路应逢谢法曹  

送简栖上人之建州觐使君舅  

乱峰江上色羡尔及秋行释氏推真子郗家许贵甥防花新雨净帆叶好风轻千里依元舅回潮亦有情  

同顔使君清明游因送萧主簿  

谁知赏嘉节别意忽相和暮色汀州徧春晴杨栁多高城恋旌斾极浦宿风波惆怅支山月今宵不再过  

送赟上人还京  

乆游春草尽还寄北船归沙鸟窥中食江云满净衣秦原山色近楚寺磬声微见説翻经馆多闻似尔稀  

送广通上人游江西  

香炉七岭秀秋色九江清自古多禅隠吾常爱此行寻师经鄂渚受请到青城离别人间事何关道者情  

送李秀才赴婺州招  

山开江上色孤赏去应迟渌水近吴榜秋风入楚词猿清独宿处木落逺行时见説东阳守登楼为尔期  

送李季良北归  

风吹残栁緑孤客欲归时掩抑楚弦絶离披湘叶衰前军犹转战故国难期北望雁门雪空吟平子诗送至洪沙弥上元受戒上元江中蔡州有梁戒坛  

不肯资章甫胜衣披木兰今随秣陵信欲及蔡州坛野寺钟声逺春山戒足寒归来次第学应见后心难  

送王山人游庐山  

千里访灵竒山资亦共随叶舟过鹤市花漏宿龙池峰顶应闲散人间足别离白云将世事吾见尔心知  

咏数探得七  

邹子谈天岁黄童对日年求真初作传链魄已成仙鹤驾迎缑岭星桥下蜀川逢君竹林客相对弄清弦  

题余不溪废寺  

武原离乱后真界积尘埃残月生秋水悲风起故台居人今已尽栖鸽暝还来不到无生理应堪赋七哀冬日遥和卢使君幼平綦母居士游法华寺高嵿临湖亭  

仁坊标絶境亷守蹑高踪天晓才分刹风传欲尽钟城中归客逺湖上碧山重水照千花界云开七叶峰寒空艾绶满空翠白纶浓逸韵知难继佳游恨不逢仍闻抚禅石为我乆从容  

冬日送顔延之明府抚州觐叔父  

临川千里别惆怅上津桥日暮人归尽山空雪未销乡心云渺楚水路遥遥林下方欢防山中独寂寥天寒惊断雁江信望回潮岁晚流芳歇思君在此宵  

秋日遥和卢使君游何山寺宿敭上人房论湼槃经义  

江郡当秋景期将道者同迹高怜竹寺夜静赏莲宫古磬清霜下寒山晓月中诗情縁境发法性寄筌空飜译推南本何人继谢公  

日曜上人还润州  

送君何处最堪思孤月停空欲别时露茗犹芳邀重防寒花落尽不成期鹤令先去防山近云爱初飞到寺迟莫倚禅功放心易萧家陵树误人悲  

春日杼山寄李纵员外  

南山惟与北山隣古树连拳伴我身黄鹤有心多不住白云无事独相亲闲持竹锡深防水懒着麻衣出见人欲缀幽芳聊赠送郎官那赏石门春  

酬秦山人赠别  

知君高隠占贤星卷叶时时注佛经姓被名公题旧里诗将丽句号新亭来观新月依清室欲潄香泉防净瓶我有主人江太守如何相伴住禅灵  

山居示灵澈上人  

晴明路出山初暖行踏春芜看茗归乍削栁枝聊代札时窥云影学裁衣身闲始觉隳名是心了方知苦行非外物寂中谁似我松声草色共无机  

秋居法叶寺下院望高顶赠如献上人  

峰色秋天见松声静夜闻影孤长不出行道在深云  

送僧游扬州  

平明择鉢向风轻正及隋堤栁色行知尔禅心还似我故宫春物肯伤情  

寺院听胡笳送李殷  

一奏胡笳客未停野僧还欲废禅听难将此意临江别无限春风葭菼青  

送僧绎  

斜日揺扬在栁丝孤亭寂寂水逶迤谁堪别后行人尽惟有春风起路岐  

送文防上人还富阳  

悠悠渺属寒波故寺思归意若何长忆孤舟二三月春山偏爱富春多  

送僧之京师  

緜緜缈缈楚云繁万里西归望国门禅子初心易凄断秋风莫上少陵原  

长门怨  

春风日日闭长门揺荡春心似梦魂若遣花开只笑妾不知桃李自无言  

赤松  

緑叶防笼出见天晴沙沥沥水溅溅何处羽人长洗药残花无数逐流泉  

送履霜上人还金陵西山  

携锡西山步緑莎禅心未了奈情何湘宫水寺清秋夜月落风悲松栢多  

送辩聪上人还广陵  

莫学休公学逺公了心须与我心同隋家古栁数株在防取人间万事空  

送清励上人游福建  

禅子自矜禅性成将来拟照建溪清南看闽树花不落更取何縁了妄情  

送栁察谏议叔  

东城南陌强经过怨别无心亦放歌明日院公应问我闲云常在石门多  

冬日梅溪送裴方舟之宣州  

平明匹马上村桥花发梅溪雪未消日短天寒愁送客楚山无限路遥遥  

法华寺上方题江上人禅室  

路入松声逺更竒山光水色共参差中峰禅寂一僧在坐对梁朝老桧枝  

## 石仓历代诗选卷一百六  

明　曹学佺　编  

方外三  

释灵一  

仰咏逺公  

逺公逢道安一朝弃儒服真机乆消歇世教空拘束誓入罗浮中遂栖庐山曲禅经初纂定佛语新名目鉢帽絶朝宗簪裾翻拜伏东林多隐士为我辞荣禄  

酬皇甫冉将赴无锡于云门寺赠别  

湖南通古寺来往意无涯欲识云门路千峰到若耶春山子敬宅古木谢敷家自可长偕隐那言相去賖  

宜丰新泉  

泉源新涌出洞澈映纎云稍落芙蓉沼初淹苔藓文素将空意合净与众流分每到清宵月泠泠梦里闻  

同使君宿大梁驿  

旌旗江上出花外卷帘空夜色临城月春寒度水风虽然行李别且喜语音同若问匡庐事终身愧逺公  

静林寺  

静林溪路逺萧帝有遗踪水撃罗浮磬山鸣于阗钟灯传三世火树老五株松无数烟霞色空闻昔卧龙  

自大林与韩明府归郭中精舍  

野客同舟檝相携复一归孤烟生暮景逺岫带春晖不道还山是谁云向郭非禅门有通隐喧寂共忘机  

赠灵彻禅师  

禅师来往翠微间万里千峰到剡山何时共到天台里身与浮云处处闲  

题三僧院  

虎溪闲月引相过带雪松枝挂薜萝无限青山行欲尽白云深处老僧多  

宿静林寺  

山寺门前多古松溪行欲到己闻钟中宵引领寻高顶月照云峰凡几重  

释无可  

送吕郎中赴沧州  

出守沧州去西风送斾旌路遥经几郡地尽到孤城拜庙千山緑登楼徧海青何人共东望日向积涛生  

书马如文石门居  

别业见高致暮泉喧客亭林回天阙近雨过石门青野果谁来拾山禽独卧听要迎文防友时复扫柴扄  

送章正字秩满东归  

朝衣登别席春色满秦关芸阁吏谁替海门身又还寻僧流水僻见月逺林闲虽是忘机者难齐去住间  

赋得望逺山送客归  

遥山寒雨过正向暮天横隐隐凌云出苍苍与水平何时凝厚地几处映孤城归客秋风里回防伤别情  

送宜春裴宰是将军旻之孙  

垂白方为县从知大父雄山春南去棹楚夜北飞鸿叠嶂和云灭孤城与岭通谁知持恵化一境动清风  

秋夜寄青龙寺空真二上人  

夜来思道侣木叶向人飘精舍池边古秋山树下遥磬寒能几里云白已经宵未得同居止萧然自寂寥  

经贞女祠  

李常侍书堂  

结构因坟籍檐前竹未生涂油窻日早阅椠幌风轻息架蛩惊客垂灯雨过城已应穷古史师律可齐名  

送薛重中丞充太原副使  

中丞出华省副相晋阳行书答偏州启筹参上将营踏沙秋马细吹雨晓笳清正报胡尘灭桃花汾水生  

冬夜姚侍御宅送李廓少府  

王事圭峰下将还禁漏余偶欢新岁近惜别后期踈雪罢见来吏川昏即整车独吟多暇日应寄栢台书  

送沅江宋明府即开府璟之孙  

初闻从事日鄂渚动芳菲一遂钧衡荐今为长吏归人临沅水望雁映楚山飞惟有传声政家风重发挥  

送颢法师往太原讲兼呈李司徒  

近腊辞精舍并州谒尚公路长山忽尽塞广雪无穷讲席开晴垒禅衣涉逺风闻经诸弟子应满此门中  

过杏溪寺寄姚员外  

门迳众峰头盘岩复转沟云僧随树老杏水落江流猿狖有时到秦人今日游谢公多晩望此景在南楼  

中秋月  

蟾宜天地静三五对阶蓂照耀超诸夜光芒掩众星影寒池更澈露冷树销青枉值中秋半长乖宿洞庭  

送朴山人归日本  

海霁晩帆开应无乡信催水从荒外积人指日邉囘望国乗风乆浮天絶岛来傥因华夏使书札转悠哉  

送姚宰任吉州安福县  

落絮满衣裳携琴问酒乡挂帆南入楚到县半浮湘吏散翠禽下庭闲斑竹长人安宜逺歩沙上蕙兰香  

送李少府之任临卭  

卭南方作尉调补一何卑发论惟公干承家乃帝枝山长风褭栈江防石和嘶旧井王孙宅还寻独有期  

游山寺  

千峰路盘尽林寺昔何名歩歩入山影房房闻水声多年人迹断残照石隂清自可求居止安闲过此生  

酬姚员外见过林下  

扫苔迎五马莳药过申钟鹤共林僧见云随野客逢入楼山隔水滴斾露垂松日暮题诗去空知雅调重  

送人罢举东游  

东堂今己负况此逺行难兼雨风声过连天草色干鸿嘶荒垒闭兵烧广川寒若向龙门宿悬知拭泪看  

全州冬月陪太守游池  

残腊雪纷纷林间起送君苦吟行迥野投迹向寒云絶顶晴多去幽泉冻不闻惟应草堂寺高枕脱人羣  

寄清龙寺原上人  

敛屦入寒竹安禅过漏声高杉残子落深井冻痕生摆磬风枝动悬灯雪屋明何当招我宿乗月上方行  

秋寄从兄贾岛  

暝防喧暮色黙思坐西林听雨寒更彻开门落叶深昔因京邑病并起洞庭心亦是吾兄事迟回共至今  

新年  

燃灯朝复夕渐作长年身紫阁无归路青门又见春掩关寒过尽开定草生新自有林中趣谁惊嵗去频  

暮秋宿友人居  

招我郊居宿开门但苦吟秋眠山烧尽暮歇竹园深寒浦鸿相呌风窻月欲沈翻嫌坐禅石不在此松隂  

送李骑曹之武宁  

一嵗一归宁凉天数骑行河来当塞曲山逺与沙平纵猎旗风卷听笳帐月生新鸿引寒色回日满京城  

秋日寄励先辈  

杨栁起秋色故人犹未还别离俱自老少壮岂能闲夜雨吟残烛秋城忆逺山何当一相见语黙此林间  

题青龙寺纵公房  

从谁得法印不离上方传夕磬城霜下寒房竹月圆烟残衰木畔猿住积云邉未隠沧洲去时来此地禅  

赠圭峰禅师  

絶壑禅牀底泉分落石层雾交高顶草云隠下方灯朝满倾心客谿连学道僧半旬持一食此事有谁能  

金州别姚合  

日日西亭上春留到夏残言之离别易勉以道途难山出一千里溪行三百滩松间楼际月秋入五陵看  

夏日送田中丞赴蔡州  

出守汝南城应多恋阙情地遥人乆望风起斾初行楚庙繁蝉断淮田细雨生赏心知有处蒋宅古津平  

兰  

兰色结春光氛氲掩众芳过门阶露叶寻泽迳连香畹静风吹乱亭秋雨引长灵均曾采撷纫佩挂荷裳  

陨叶  

绕巷夹溪红萧条逐北风别林遗宿鸟浮水载鸣虫石小埋初尽枝长落未终带霜书丽什闲读白云中  

行汉水晩次神滩阻风  

惊风山半起舟子忽停桡防荻吹先乱滩声落更跳听松今欲暮过岛或明朝若尽平生趣东浮防石桥  

送田中丞使西戎  

朝元下赤墀玉节使西夷关陇风回首河湟雪洒旗碛沙行几月戎帐到何时应尽平生志高全大国仪  

送董正字归觐毘陵  

蹔辞雠校去未发见新鸿路入江波上人归楚邑东山遥晴出树野极暮连空何以念兄弟应思洁膳同  

送灵武李侍御  

灵州天一涯幕客似还家地得江南壤程分碛里砂禁盐调上味麦穗结秋花前席因筹画清吟塞日斜  

酬厉侍御秋中思归树石所居见寄  

三峰居接近数里蹑云行探去通仙境思归厌宦名月从高掌出泉向乱松鸣坐石眠霞侣秋来短褐成  

寄兴善寺崔律师  

沐浴前朝像深秋白髪师从来居此寺未省有东池幽石丛圭片孤松动雪枝顷曾听道话别起逺山思  

送清散游太白山  

卷经归太白蹑藓别萝龛若履浮云上须防积翠南倚身松入汉瞑目月离潭此境堪长往尘中事可谙  

送契公自桂阳赴南海  

南行登岭首与俗洗烦埃磬罢孤舟发禅移积瘴开中餐湘鸟下朝讲海人来莫便将经卷炎方去不回冬日与诸公防宿姚端公宅懐永乐殷侍御  

柱史静开筵所思何地偏故人为县吏五老逺峰前賔榻寒侵树公庭夜落泉防当随假务一就白云禅  

送姚明府赴招义县  

濠梁古县城结束赴王程道路携家去波涛隔月行车临芳草下吏践落花迎暮郭山遥见春洲鸟不惊风烟谯国逺桑柘楚田平何以书能化长淮澈海清  

送韩校书赴江西  

车马东门别扬帆过楚津花繁期到幕雪在己离秦吟落江沙月行飞驿骑尘猿声孤岛雨草色五湖春折苇鸣风防遥烟起暮苹鄱江连郡府高兴寄何人  

送李使君赴琼州兼五州招讨使  

分竹雄兼使南方到海行临门双斾引隔岭五州迎猿鹤同枝宿兰蕉夹道生云垂前骑失山豁去帆轻雨雾蒸秋防江涛震夜城政闲开迥阁欹枕岛风生  

送杜司马再游蜀中  

为客应非愿愁成欲别时还游蜀国去不惜杜陵期劔水啼猿在关林转栈迟日光低峡口雨势出峨睂山迥逢残角云开识逺夷勿令双鬓髪并向锦城衰  

寄羽林卢大夫  

将军直禁闱绣服耀金羁羽卫三天静英豪四塞知望云囘朔雁隔水射宫麋旧国无归思秋堂梦战时门风荀氏敌劔艺霍家推计日旌旄下萧萧万马随  

惟审  

赋得黄鸟啼  

卷帘清梦后芳树引流莺隔叶传春意穿花送晓声未调云路翼空负桂枝情莫尽关关兴羁愁厌忽生  

春日旅懐呈知已  

生涯万事有苍苍应逐流萍任各方春水独行人渐逺故园归梦夜空长一灯隔浦猿孤啸数防惊心泪满裳不为知音怜范叔信谁江上问行蔵  

灵彻【`字澄源防稽人`】  

听莺歌  

新莺傍檐晓更悲孤音清泠啭素枝口边血出语未尽岂是怨恨人不知不食枯桑葚不衔苦李花偶然弄枢机宛转凌烟霞众雏飞鸣何局促自觇游蜂啄枯木猿何事朝夜啼白鹭长在汀洲宿黑雕黄鹤岂不高金笼玉钩伤羽毛三江七泽去不得风烟日暮生波涛飞去来莫上高城头莫下空园里城头鸱乌拾羶腥空园燕雀争泥滓愿当结舌舍白云五月六月一声不可闻  

送鉴供奉归蜀宁亲  

林间出定恋庭闱圣主恩深暂许归双树欲辞金锡冷四花犹向玉阶飞梁山拂汉分清境蜀雪和烟惹翠微此去不须求防服紫衣全胜老莱衣  

九日和于使君上京  

清晨有高防宾从出东方楚俗风烟古汀洲水木凉山情来逺思菊意在重阳心忆华池上从容鹓鹭行  

宿东林寺  

天寒猛虎啸岩穴林下无人空有月千年像教今不闻焚香独为鬼神説  

东林寺酬韦丹刺史  

年老身闲无外事麻衣草座亦容身相逢尽道休官去林下何曾见一人  

答徐广叔四问  

童子出家无第行随师乞食遣称名长沙岂敢论年几绛老惟知甲子生  

归湖南  

山边水边待月明暂向人间借路行如今还向山边去只有湖水无路行  

简寂观  

古松古栢岩壁间猿攀鹤巢古枝折五月有霜六月寒时见山翁来取雪  

逺公墓  

古墓石棱棱寒云晩景凝空悲虎溪月不见雁门僧  

天台山华顶峰  

天台众峰外华顶当寒空有时半不见崔嵬在云中  

## 石仓历代诗选卷一百七  

明　曹学佺　编  

方外四  

释防国【`江南人大历僧`】  

归山作  

諠静各有路偶随心所安纵然好朝市终不忘林峦四皓将拂衣二疎能挂冠窻前隐逸传每日三时看靳尚那可论屈原亦可叹至今黄泉下名及青云端松牖见初月花间礼古坛何处论心懐世上空漫漫  

别盛安  

情人取次几淹留别后南州与北州月色为怜今夜客砧声那似去年秋欲除豺虎论三略莫对云山咏四愁亲故相逢休借问古来无种是王侯  

逢灵道士  

浮丘山上见黄冠松栢森森歩古坛一茎青竹以为杖数颗仙桃仍未餐长安市里方卖卜武陵溪畔每烧丹缩地往来无定所花源到处路漫漫  

伤蔡处士  

箧中遗草是琅玕对此空令洒泪防三迳尚余行迹在数萤犹是映书残晨光不借泉门晓暝色惟添陇树寒欲问皇天天更逺有才无命説应难  

访云母山僧  

森然古岩里净行一番僧松下滤寒水佛前烧夜灯莲花国土异贝叶梵书能想到空王境无心问爱憎  

题王班水亭  

湖上见秋色旷然如尔懐岂惟欢陇畆兼亦外形骸待月归山寺弹琴坐暝斋布衣闲自贵何用谒天阶  

许州郑使君孩子  

毛骨贵天生肌肤片玉明见人空解笑弄物不知名国器嗟犹小门风望益清抱来芳树下时引鳯雏声  

怆故人旧居  

惆怅至日暮寒鸦啼树林破阶苔色厚残壁雨痕深命与时不遇年为病所侵空余行迳在令我叹人琴  

临川道中  

出谷入谷路囘转秋风已至归期晩举头何处望来踪万仭千山鸟飞逺  

清塞  

留辞杭州姚合郎中  

波涛千里隔抱疾亦相寻防宿逢高烧辞归值积霖丛桑山杏迥孤烛海船深尚有重来约知无省阁心  

送分定归灵夏  

南游多老疾见説讲经稀塞寺几僧在关城空自归带河衰草断映月旱沙飞却到禅斋后边军识衲衣  

酬吴之问见赠  

已当鸣雁夜多事不同居故疾离城晩秋林见月疎趂钟关静户带叶卷残书荡桨朝南去荒园乆废鉏  

冬日山居思乡  

太野始严凝云天晓色澄树寒稀宿鸟山迥少来僧背日收窻雪开炉释砚氷忽然归故国孤想寓西陵  

送耿山人归湖南  

南行随老僧旧业一池菱两鬓已垂雪五湖归挂罾夜涛鸣栅锁寒苇露船灯此去应无事却来期未能  

柏岩禅师  

野寺絶依念空山曾徧行老来披衲重病起读经生乞食嫌村逺寻溪爱路平多年柏岩住不识柏岩名  

宿开元寺楼  

西峰残日落谁见寂寥心孤枕客眠乆两廊僧话深寒扉关雨气风叶隐钟音此爱东楼望仍期别夜寻  

留别南徐故人  

三年防见待此夕是前程未断却来约且伸临去情潮囘滩鸟下月上客船明他日南徐道縁君又重行  

春日重至南徐旧居  

緑水隂空院春深喜再来独眠从草长留酒防花开过雨逺山出向风孤鸟囘忽思秋夕事云物却悠哉  

题何氏池亭  

信是虚闲地亭亭亦有苔绕池逢石坐穿竹引山囘果落纎萍散行细草开主人偏好事终不厌频来  

赠庆余投书  

风泉尽结氷寒梦彻西陵越信楚城得逺懐中夜兴树停沙岛鹤茶防石桥僧寺阁连官舍行吟过几层  

寻北冈韩处士  

相过值早凉松帚扫山房坐石泉痕黑登城藓色黄逆风沈寺磬初日耀邻桑几处逢僧説期来宿北冈  

逢橎公  

带酒稀相见西城早晩来衲衣风壊帛香印雨沾灰坐乆钟声尽谈余岳影囘却思同宿夜高枕话天台  

入静隠寺途中作  

乱云迷逺寺入路认青松鸟道縁巢影僧鞋印雪踪草烟连野烧溪雾隔霜钟更遇樵人问犹言过几峰  

玉芝观王道士  

四面松杉合空堂画老仙蠧根停雪水曲角积茶烟道至机心尽宵清琴韵全暂来还又去不得坐经年  

出关后寄贾岛  

故国知何处西风已度关归人值落叶逺路入寒山多难喜相识乆贫宁自闲惟将来往信遥慰别离顔  

春喜友人至山舍  

鸟鸣春日晓喜见竹门开路自高岩入人骑瘦马来折花林影动移石涧声囘更欲留深语重城暮色催  

书实上人房  

絶顶言无伴长懐落髪师斋归门掩雪讲彻树生枝沙井泉澄疾秋钟韵尽迟里中还受请又爽赤城期  

早秋过郭涯书堂  

暑消冈舍清闲语有余情石水生茶味松风减扇声逺分临海雨静觉掩山城此地秋吟苦时来绕菊行  

送表兄东南游  

山水叠层层吾兄渉又登挂帆春背雁寻磬夜逢僧雪溜悬南岳江云盖秣陵评文永不忘此説是中兴  

晩秋江馆寄姚郎中  

病寄曲江居带城傍门孤栁一蝉鸣澄波月上见鱼掷荒迳叶干闻犬行越岛夜无侵阁色寺钟闲有隔源声故园卖尽休归去湖水秋来空自平  

同处士秋懐少室故居  

曾居少室黄河畔秋梦长悬未得囘扶病半年离水石思归一夜隔风雷荒斋几遇僧眠后野菊频经鹿踏来灯下此心君共説傍松幽宅几多苔  

寄新头陀  

见説北京寻祖后瓶盂自挈绕穷边相逢竹坞晦暝夜一别苕溪多少年逺洞省穿湖底过断崖曾向壁中禅青城不得师同住坐想沧江意浩然  

湘汉旅懐杰公  

一室空江听急流仍同贾客坐归舟逺书来隔巴陵雨衰鬓去经彭蠡秋不拟为身谋旧业终期断谷隠嵩丘吾宗尚作无寥者中夜废吟生旅愁  

寄韩司兵  

多病十年无旧识沧州乱后始逢君已知罢秩辞泷水相劝移家住岳云泗上旅帆侵叠浪雪中归路踏荒坟更为此别愁应老书劄何由到北军  

赠厉侍御  

山松径与瀑泉通巾舄行吟想越中塞雁去经华顶末乡僧来自海涛东关分河汉秋钟絶露滴猕猴夜岳空抱疾因寻周柱史杜陵寒叶落无穷  

送韩评事  

门枕平湖秋景好水烟松色逺相依罢官余俸租田种送客囘舟载石归离防游鱼逢浪返望巢寒鸟逆风飞嵩阳旧隠多时别闭目闲吟忆翠微  

宿隠静寺上方  

一宿五峰杯渡寺虚廊中夜磬声分疎林未落上方月深涧忽生平地云幽鸟背泉栖静境逺人当烛想遗文暂来此地歇劳足望断故山沧海濆  

送宗禅师  

衡阳一别十三春行脚同来有几人老大却思归岳寺当时来漆祖师身  

送蜀僧  

万里独行无弟子惟赍笻竹与檀龛防经更向吴中老应是山川似劔南  

过僧竹院  

一生爱竹自未有每到此房归不能高人留宿话禅后寂寞雨堂空夜灯  

送僧  

草屦初登南客船铜缾犹贮北山泉衡阳旧寺秋归后门鎻寒潭几树蝉  

文益  

覩木平和尚  

木平山里人貌古言复少相防陌路同论心秋月皎壊衲线非蚕助歌声有鸟城阙今日来一沤曾己晓  

防牡丹  

拥毳对芳丛由来趣不同髪从今日白花是去年红艳色随朝露馨香逐晩风何须待零落然后始知空  

可止  

山居  

雪消春力展花漫洞门垂果长纎枝曲岩崩直道移重猿围浅井鬬鼠下疎篱寒食微灯在高风势彻陂  

送僧  

四海无拘系行心兴自浓百年三事衲万里一枝笻夜减当时影春消过雪踪白云深处去知宿在何峰  

哭贾岛  

燕生松雪地蜀死葬山根诗僻降今古官卑悮子孙冢阑寒月色人哭苦吟魂暮雨滴碑字年年添藓痕  

清江【`大历时人与章八元倡和`】  

夕次襄邑  

何处戒吾道经年逺路中客心犹向北河水自归东古戌鸣寒角疎林振夕风轻舟惟载月那与故人同  

严秘书宅防章八元  

佳期曾不逺甲第即南隣恵爱偏相及经过岂厌频秋寒林叶动夕霁月华新莫话羇栖事平原是主人  

送坚上人归杭州天竺寺  

十年劳负笈经论化中朝流水知乡近和风惜别遥云山零夜雨防浦上春潮归卧南天竺禅心更寂寥  

送赞律师归嵩山  

禅意归心急山深定易安清贫修道苦孝友别家难雪路侵溪转花宫映岳防到时瞻塔暮松月向人寒  

上都训童十八兄  

每叹经年别人生有几年关河长问道风雨独随縁寓蝶成庄梦懐人识祢贤徽猷不及此空愧白华篇  

湘川懐古  

潇湘连汨罗复对九嶷河浪势屈原冢竹声渔父歌地荒征骑少天暖浴禽多脉脉东流水古今同奈何  

精舍遇雨  

空门寂寂淡吾身溪雨微微洗客尘卧向白云情未尽任他黄鸟醉芳春  

法照  

送无着禅师归新罗国  

万里归乡路随縁不算程寻山百衲敝过海一杯轻夜宿依云色晨斋就水声何年持贝叶却到汉家城  

寳月  

行路难  

君不见孤雁关外发酸嘶度杨越空城客子心肠断幽闺思妇气欲絶凝霜夜下拂罗衣浮云中断开明月夜夜遥遥徒相思年年望望情不歇取我匣中青铜镜倩人为君除白髪行路难行路难夜闻南城汉使度使我流泪忆长安  

广宣  

驾幸天长寺应制  

天界宜春赏禅门不掩关宸游双阙外僧引百花间车马喧长路烟云净逺山观空复观俗皇鉴此中闲  

九日菊花咏应诏  

可讶东篱菊能知节芳细枝青玉润繁蘂碎金香爽气浮朝露浓姿带夜霜泛杯传夀酒应共乐时康圣恩顾问独游月磴阁直书其事应制  

禅居河畔无多地来往寻春物正华磴道上盘千畆竹栏干低压万人家檐前施饭来飞鸟林下行春踏落花自解刹那知佛性不劳更喻几尘沙  

安国寺随驾幸兴唐观应制  

东林何殿是西隣禅客垣墙接羽人万乗游仙宗有道三车引路本无尘初传寳诀长生术己证金刚不壊身两地尽修天上事共瞻銮驾重来巡  

## 石仓历代诗选卷一百八  

明　曹学佺　编  

方外五  

释贯休【`字徳隠钟陵人`】  

古意六首  

一雨火云尽闭门心防防兰花与芙蓉满院同芳馨佳人天一涯好鸟鸣嘤嘤我有双白璧不羡赵虞卿我有径寸珠别是天地精玩之室生白萧洒身安轻只应天上人见我双眼明  

阳乌烁万物草木懐春恩茫茫尘土飞培拥名利根我本事簑笠幼知天子尊学为毛氏诗亦多致直言不慕蠕蠕类附势同崩奔惟寻桃李蹊去游长者门  

美人如游龙被服金鸳鸯手把古刀尺在彼白玉堂文章深掣曵珂佩鸣玎珰好风吹桃花片片落银牀何当举羽翰逺逐朱鸟翔  

乾坤有清气散入诗人脾圣贤遗清风不在恶木枝千人万人中一人两人知忆在东溪日花开叶落时几拟以黄金铸作钟子期  

古交如真金百链色不囘今交如瀑流倐忽生尘埃我恐君子气散为松栢栽我恐荆棘花只为小人开伤心复伤心吟上高高台  

莫轻白云白不与风雨防莫见守羊儿谓是初平辈人生非日月光辉岂长在一荣与一辱今古常相对不见于公门子孙好冠盖  

忆在山中时  

忆在山中时丹桂花葳蕤红泉浸瑶草日夕生华滋箬屋开地炉翠墙挂藤衣防经竹窻边白猿三四枝东峰有老人眼碧头骨竒种薤煮白石防趣如婴儿月上来打门月落方始归授我微妙诀恬然无所为别来六七年只恐白日飞  

行路难  

君不见山高海深人不测古往今来转青碧浅近轻浮莫与交地卑只解生荆棘谁道黄金如粪土张耳陈余断消息行路难行路难君自防  

咏吟  

经天纬地物动必计天才尽日覔不得有时还自来真风含素髪秋色入灵台吟向霜蟾下终须神鬼哀  

春山行  

重叠太古色蒙蒙花雨时好山行恐尽流水语相随黑壤生红术黄猿领白儿因君石桥日曾与道人期  

送人赴举  

两河兵火后西笑见吾曹海静三山出天空一鹤高赁居槐陟屋行卷雪沾袍他日如相见栽松作小涛  

老僧  

独住无人处松龛岳色侵僧中九十腊云外一生心白髪垂不剃青眸笑转深犹能指孤月为我暂开襟  

赠道士  

阘茸复埃尘难亲复易亲皆疑有仙术问着却愁人只恐躭浮蚁曾云见泣麟相逢先合掌浑似有前因  

苦热  

松桂昼不动阳乌飞半天稻麻虽结实砂石欲生烟毒气仍于扇高枝不立蝉旧山多贮雪归去是何年  

赠隠者  

千峰映碧湘真隠此中藏饭不煮石烂睂应似雪长枫根支酒瓮鹤虱落琴牀虽效忘机者斯人尚未忘  

新蝉  

寻常防不见花树尽莓苔忽向高枝发惊从何处来风清声更苦露洁思弥哀多少求名者年年被尔催  

秋寄李频使君  

务简趣谁陪清吟共緑苔叶和秋蚁落僧带野风来留客朝尝酒忧民夜画灰终期冒风雪江上见宗雷  

题简禅师院  

忘机室入空静与沃洲同惟有半庭竹能生竟日风思山海月上出定印香终继后传衣者还须立雪中  

懐智体道人  

把笔懐吾友庭莺日啭时惟应一处住方得不相思雪水淹门阃春雷折树枝平生无限事不独白云知  

湘江懐古  

烟浪漾秋色高吟孰得隣一轮湘渚月万古独醒人防湿穿花逺云香祷庙频秪应谀佞者到此不伤神  

寒思庐山贾生  

山兄诗僻甚寒夜更何为覔句惟顽坐严霜打不知石膏粘木屐崖栗落氷池近见禅僧説生涯胜往时  

雪夜寄友人  

皓彩中宵合开门失所踪何年今夜意共子在孤峰气射灯花落光侵壁罅浓惟君心似我吟到五更钟  

途中逢周朴  

东西南北路相遇共兴衰世独无知己君从何处来菊衰芳草在程逺宿烟开傥遇求贤主登庸不用媒  

休粮僧  

不食更何求自由中自由身轻嫌衲重天旱为民愁应器谁将去生台蚁不游防须传此术共老在林丘  

题择词律师院  

律中麟角者高淡出尘埃芳草不曾触几生如此来壑风吹磬断杉露滴花开如结林中社伊予愿一陪  

哭灵一上人  

一公何不在空有逺公名共説岑山路今时不可行旧房松更老新塔草初生经论传缁侣文章徧墨卿禅林枝干折法宇栋梁倾谁后修僧史应知传已成  

送崔峒使往睦州兼寄薛司户  

如今相府用英髦独往南州肯告劳氷水近开渔浦出雪云初卷定山高木奴花映桐庐县青雀舟随白鹭涛使者须应访亷吏府中惟有范功曹  

九日登高  

诗人九日怜芳菊逐客高斋瞰浙江渔浦浪花揺素壁西陵树色入秋窻木奴向熟悬金实桑落新开泻玉缸四子醉时争讲徳笑论黄霸屈为邦  

谢诸公宿镜水宅  

幸免低头向府中贵将藜藿与君同阳雁呌霜来枕上寒山映月在湖中诗书何徳名夫子草木推年长数公闻道汉家偏好少此身那比访芝翁  

题茅山李尊师所居  

天师百嵗少如童不到山中更不逢洗药毎临新瀑水歩虚时绕最高峰篱根五月留残雪座右千年防古松此去人寰知近逺回防路隔一重重  

献钱尚父  

贵逼人来不自由龙骧鳯翥势难收满空花醉三千客一劒霜寒十四州鼓角掲天嘉气泠风涛动地海山秋东南永作金天柱谁羡当时万户侯  

山中  

休话喧哗事事难山翁只合住深山数声清磬是非外一个闲人天地间緑圃空阶云冉冉异禽灵草水潺潺无人为向羣儒道岩桂枝高更好攀  

其二  

谁是言休即便休高吟静坐碧峰头三间茅屋无人到十里松门独自游明月清风宗炳社夕阳秋色庾公楼修身未到无心地万种千般逐水流  

其三  

露滴红兰玉绕畦闲拖象屐到峰西但令心似莲花洁何必身将槁木齐古堑细烟红树老半岩残雪白猿啼虽然不是桃源洞春至桃花亦满溪  

其四  

岚嫩风轻似碧纱云楼金像满烟霞葛苞玉粉生香垅菌蔟银丁出古槎举世只知嗟逝水无人微解悟空花可怜扰扰尘埃里双鬓如丝事若麻  

其五  

心心心不住希夷石室巉巗白髪垂惜竹不除当路笋爱松留得碍人枝焚香开卷霞生砌卷箔防心月在池无限故人头已白不知今日复何之  

其六  

孤庵暝月在穹防菌枕松牀藓阵青乳鹿暗行柽径雪瀑泉微溅石楼经闲吟不觉过天井长啸还能动岳灵应恐无人知此意非凡非圣独惺惺  

其七  

五岳烟霞连不断三山洞穴去应通石窻欹枕疎疎雨水碓无人浩浩风童子念经深竹里猕猴扪虱夕阳中因嗟往事抛心力六七年来楚水东  

其八  

翠窦烟岩画不成桂华瀑沫杂芳馨拨霞扫雪和云母掘石移松得茯苓好鸟似花窥玉磬嫩苔如水没金缾从他人哭从他笑地覆天翻也只宁  

其九  

自休自了自安排常愿居山事偶谐僧采树皮临絶壑猿争山果落空阶闲担茶器縁青嶂静补禅袍坐緑崖虚作新诗反招隠出来多与此心乖  

月夕  

霜月夜徘徊楼中羌笛催晓风吹不尽江上落残梅  

春野  

闲步浅青平緑流水征车自速谁家挟弹少年拟打红衣啄木  

秋夜曲  

蟪蛄切切风骚骚芙蓉歕香蟾蜍高孤灯耿耿征妇劳更深扑落金错刀  

春晩  

深门寂寂黍饭馨山家烟火春雨晴庭花蒙蒙水泠泠小儿啼索树上莺  

深山逢老僧  

衲衣线粗心似月自把短鉏同榾柮青石溪边踏叶行数片云随两睂雪  

边上作二首  

山无緑兮氷无清风既毒兮沙亦腥胡儿走马疾飞鸟聨翩射落云中声  

其二  

阵云忽向沙中起探得胡兵过辽水堪嗟防塞征戍儿未战已疑身是鬼  

宿深村  

行行一宿深村里鸡犬丰年閙如市黄昏见客合家喜月下取鱼戽塘水  

书石壁禅居  

赤旃檀塔六七级白菡萏花三四枝禅客相逢劝归去此心能有几人知  

听僧弹琴  

家住吴王古战城海风终日打樯声今朝乡思浑堆积琴上闻师大蟹行  

题兰江言上人院二首  

一生只着一麻衣道业还期习彦威手把新诗説山梦石桥天柱雪霏霏  

只是危吟坐翠层门前岐路自崩腾青云名士时相访茶煮西峰瀑布氷  

## 石仓历代诗选卷一百九  

明　曹学佺　编  

方外六  

释齐已【`庐岳人有白莲集`】  

荆渚疾中因思匡庐遂寄梁先辈  

老生病死者早闻天竺书相随几汨没不得堪欷歔自理自可适他人谁与祛应当入寂灭乃得长销除前月已骨立今朝还貌舒披衣试歩履倚策聊踌躇江月青眸冷秋风白髪踈新题忆剡硾旧约懐匡庐张野人絶迹乐天曾卜居空龛掩薜荔瀑布歕蟾蜍古桧鸣鹤凉泉跃锦鱼狂吟树隂映纵踏花蔫菸唇舌既已闲心脾亦散摅松窻有偃息石迳无趦趄梦冷通仙阙神融合太虚千峰杳霭际万壑明清初长往期非晩半生闲有余依刘未是咏访戴宁忘诸稽古堪求已观时好笑渠埋头逐小利没脚拖长裾道种将闲养情田把药鉏幽香发兰蕙秽莽摧丘墟敢谓囊盈物那言广满储微烟动晨爨细雨滋园蔬藓乱珍禽羽门稀长者车防机生兀兀着履行徐徐每许亲朱履多怜奉隼旟簪嫌红玳瑁社念金芙蕖海内竞铁马箧中蔵纸驴常言谢时去此意将何如  

潇湘二十韵  

二水逺难论从离向坎奔冷穿千嶂脉清过几州门阔出都凝白傍来尽带浑经游闻舜禹表里见乾坤浦静鱼闲钓湾凉雁自屯月来分夜底云度见秋痕暮气蔵隣寺寒涛聒近村离骚传永恨鼓瑟奏遗魂雾拥鱼龙窟槎歌岛屿根秋风帆上下落日树沈昏栁少砂洲缺苔多古防存禽巢依橘柚獭迳入兰荪色自江南絶名闻海内尊吴顔雄莫遏汉口壮堪吞寥泬晴方映冯夷信忽飜渡遥峰翠叠汀小荻花繁势接湖烟涨声和嶂雨歕急揺吟客舫狂溅野人樽疏凿谁穷本澄鲜自有源对兹伤九曲含浊出昆仑  

竹里作六韵  

独来深处坐剰觉有吟思忽似潇湘防欲生风雨时冷烟生古屋干箨堕秋墀径熟因频入身闲得徧欹踏多鞭节损题乱粉痕隳犹见前山叠微茫隔短篱  

题鹤鸣泉八韵  

嘹唳遗踪去澄明物掩难喷开山面碧飞落寺门寒汲引随瓶满分流逐处安幽虫乗叶过渇狖拥条防上有危峰叠旁宜恠石盘冷吞双树影甘润百毛端异早闻镌玉灵终别建坛潇湘在何处终日自波澜  

风琴引  

挼吴丝雕楚竹高托天风拂为曲一一宫商在素空鸾鸣鳯语翘梧桐夜深天碧松风多孤窻寒梦惊流波愁魂傍枕不肯去翻疑住处隣湘娥金风声尽薰风发冷泛虚堂韵难歇常恐聼多耳渐繁清音不絶知音絶  

湘妃庙  

湘烟蒙蒙湘水急汀露凝红裛莲湿苍梧云叠九疑深二女魂飞江上立江上立相携泣鳯盖龙舆追不及庙荒松朽啼飞猩笋鞭迸出阶基倾黄昏一片隂风起新月如睂生阔水  

和郑谷郎中幽栖之什  

谁知闲退迹门迳入寒汀静倚云僧杖孤防野烧星墨霑吟石黑苔染钓船青相对惟溪寺初宵闻念经  

勉诗僧  

莫把毛生刺低佪谒李膺须防知佛者解笑爱名僧道性宜如水诗情合似氷还同莲社客聨唱绕香灯  

送人游湘湖  

君游南国去旅梦若为宁一路随鸿雁千峰绕洞庭林疎风尽落野黑烧初经有兴寻僧否湘西寺最灵  

东林雨后望香炉峰  

翠湿僧窻里寒生鸟道边静思寻去路危绕落来泉暮雨开青壁朝阳照紫烟二林多长老谁忆上头禅  

苦热中江上懐炉峰旧居  

旧寄炉峰下杉松绕石房年年五六月江上忆清凉乆别应荒废终归隔渺茫何当便揺落披衲玩秋光  

荆门送昼公归彭泽旧居  

彭泽禅居在匡庐翠叠前因思从楚事便附入吴船防绕春残树江浮霁后天应过虎溪社伫立想诸贤  

寄懐江西栖公  

龙沙为别日庐阜得书年不见来香社相思绕白莲江僧归海寺楚路接吴烟老病何堪説扶羸寄此篇  

送赵长史归闽川  

荆门与闽越关戌隔三千风雪扬帆去台隍指海边客情销古冶王化似尧年莫失春回约江城谷雨前  

送休上人归永嘉旧居  

东越常悬思山门在永嘉秋光浮楚水帆影背长沙城黑天台雨村明海峤霞时寻谢公迹春草自瑶花  

忆在匡庐日  

忆在匡庐日秋风八月时松声虎溪寺塔影雁门碑歩碧葳蕤迳吟香菡萏池何当旧泉石归去洗心脾  

贻庐岳陈沆秀才  

为儒老双鬓勤苦竟何如四海方磨劔空山自读书石围泉眼碧秋落洞门虚莫虑搜贤僻徴君旧此居  

书匡山隠者壁  

红霞青壁底石笋薜萝垂应有迷仙者曾逢采药时桃花饶两颊松叶挂长髭直是来城市何人识得伊  

懐天台华顶僧  

华顶危临海丹霞裹石桥曾从国清寺上防月明潮好鸟亲香火狂泉喷泬寥欲归师智者头白路迢迢  

寄东林言之禅子  

闲思相送后幽院闭苔钱使我吟还废闻君病未痊听秋惟困坐怕客但佯眠可惜东窻月无寥过一年  

听泉  

落石几万仞逺声飘冷空高秋初雨后半夜落山中只有照壁月更无吹叶风几曾庐岳听到晓与僧同  

匡山寓居栖公  

外物尽已悟闲行亦自由好山逢过夏无事住经秋树影残阳寺茶香古石楼何时定休讲归潄虎溪流  

送朱秀才归闽  

荆门来几日欲往又囊空逺客归南越单衣背北风近乡微有雪到海渐无鸿努力成诗业无诸谒至公  

书古寺僧房  

緑树深深洞长明焰焰灯春时游寺客花落闭门僧万法心中寂孤泉石上澄劳生漫问处喧黙不相应  

湖西逸人  

老隠洞庭西渔樵共一溪琴前孤鹤影石上逺僧题橘柚园林熟蒹葭迳路迷君能许隣并分药斸春畦  

登金山寺  

四面白波声中流翠峤横望来堪目断上彻始心平鸟向天涯出云连水国生重来与谁约题罢自吟行  

又  

山带名金逺楼台压翠层鱼龙光照象风浪影揺灯槛外扬州树船中建业僧尘埃何所到青石坐如氷  

寄楚萍上人  

北面香炉秀南边瀑布寒自来还独去夏满复秋残日影杉松乱云容洞壑寛何峰是隣侧片石许相安寄上荆渚因梦庐岳乃图壁赋时遂日向渐  

梦绕嵯峨里神疎骨亦寒觉来谁共语壁上自图看古翠松蔵寺春红杏湿坛归心几时遂日向渐衰残  

送东林寺睦公往吴国  

八月江行好风帆日夜飘烟霞经北固禾黍过南朝社客无宗炳诗家有鲍眧莫因贤相召不返旧山椒  

尝茶  

石屋晩烟生松窻铁碾声因留来客试共説寄僧名味击诗魔乱香搜睡思轻春风霅川上忆傍緑丛行  

居道林寺书懐  

花落水喧喧端居信昼昏谁来防山寺自要扫松门是事皆能讳惟诗未懒言传闻好时世亦欲背啼猿  

谢兴公上人寄山水簇子  

半幅古孱顔看来心意闲何须寻鸟道即此出人间巘暮疑啼狖松深认掩关知君逺相惠免我忆归山  

登大林寺观白太傅题版  

九叠苍崖里禅家凿翠开清时谁梦到白傅独寻来怪石和僧定闲云共鹤回任兹休去者心是不然灰  

别东林后回寄修睦  

昨夜从香社辞君出薜萝晩来巾舄上已觉俗尘多逺路萦芳草遥空共白波南朝在天末此去重经过  

秋苔  

独怜苍翠文长与寂寥存鹤静窥秋片僧闲踏冷痕月明疎竹迳雨歇败莎根别有深宫里兼花鎻断魂  

夏日栖霞寺书懐寄张逸人  

人中林下现名自有闲忙建业红尘满栖霞白石凉倚身柽几稳洒面瀑流香不似高斋里花连竹影长  

题东林白莲  

大士生兠率空池满白莲秋风明月下霁日影堂前色混羣芳坼香殊百和然谁知无染性一片好心田  

东林竹寄金陵知已  

十八真贤像时来拂藓看已知前事逺更结后人难泉滴胜清磬松香掩白檀凭君听朝贵谁欲厌簪冠  

赠浙西李推官  

他皆恃勲贵君独富诗篇终日秋光里无人竹影边东楼坐待月北固积吟烟闻説鸳行侣多才复少年  

早梅  

万木冻欲折孤根暖独回前村深雪里昨夜一枝开风递幽香出禽窥素艳来明年如应律先发望春台  

寄镜湖方干处士  

贺监旧山川空来近百年闻君与琴鹤终日在渔船岛露深秋石湖澄半夜天云门几回去题徧好林泉  

送人游塞  

槐栁野桥边行尘暗马前秋风来汉地客泪入胡天雁聚河流浊羊羣碛草羶那堪陇头宿乡梦逐潺湲  

新秋雨后  

夜雨洗河汉诗懐觉有灵篱声新蟋蟀草影老蜻蜓静引闲机发凉吹逺思醒逍遥向谁説时泥漆园经  

赠曹松先辈  

今岁赴春闱达如夫子稀山中把卷去牓下注官归楚月吟前落江禽酒外飞闲游向僧寺仍着白麻衣  

伤郑谷郎中  

钟陵千首作笔絶亦身终知落干戈里谁家煨烬中吟斋春长蕨钓渚夜鸣鸿惆怅秋江月曾招我看同  

题终南山隠者室  

终南山北面直下是长安自扫青苔室闲歌白石看风吹窻树老日晒窦云干时向圭峰宿僧房瀑布寒  

原上晩望  

倚杖聊摅望寒原逺近分夜来何处火烧出古人坟野势盘空泽江流合暮云残阳催百鸟各自着栖羣  

过陈陶处士旧居  

一室贮琴樽诗皆大雅言夜过秋竹寺醉打老僧门逺烧侵篱下寒蔬簇石根闲庭除鹤迹半是杖头痕  

春兴  

栁暖莺多语花明草尽长风流在诗句牵率绕池塘呌切禽名宇飞狂蝶姓庄时来真可惜自勉缀兰芳  

题真州精舍  

波心精舍好那防是繁华碍目无高树当门即逺沙晨斋趋海客夜磬到渔家石鼎秋涛静禅囘有岳茶  

秋夜听业上人弹琴  

万物都寂寂堪闻弹正声人心尽如此天下自和平湘水泻秋碧古风吹太清往年庐岳奏今夕更分明  

闻落叶  

楚树霜晴后萧萧落晩风因思故国夜临水几株空煮茗烧干脆行苔踏烂红来年未离此还见碧成丛  

遇庐岳僧  

一闻飞锡别区中深入西南瀑布峰天际雪埋千片石洞门氷坼几株松烟霞明栖身地苔藓萦纡出世踪莫问江边旧居寺火烧兵刼断秋钟  

懐匡阜  

荆州连嵗滞遐方拄杖尘封六尺光洗面有香思石溜防心无挠忆山牀闲机但媿时机速静论须慙世论长昨夜分明梦归去薜萝幽迳绕禅房  

送泰禅师归南岳  

石龛闲锁白猿邉归去途程半在船林簇晓霜离水寺路穿新烧入山泉已寻岚壁临空尽却看星辰向地悬有兴寄题红叶上不妨收拾别为编  

昭阳微公山房  

曲江流影石千株吾子思归梦断初有信北来山叠叠无言南去雨疎疎祖师门接园林路丞相家同井邑居闲野老身留得否相招多是秀才书  

早莺  

何处经年絶好音暖风催出啭乔林羽毛新刷陶潜菊喉舌初调叔夜琴蔵雨并栖红杏密避人双入緑杨深晓来枝上千般语应共桃花説旧心  

寄萍乡唐禀正字  

新书声价满皇都高卧林中更起无春兴酒香薰肺腑夜吟云气湿髭须同登水阁僧皆别共上渔船鹤亦孤长忆前年送行处洞门残日照菖蒲  

送李秀才归湘中  

词客携文访病夫因吟送别忆湘湖寒消浦溆催鸿雁暖入溪山养鹧鸪僧向月中寻岳麓云从城上去苍梧君归为问峰前寺旧日松房鎻在无  

送人入蜀  

何必闲吟蜀道难知君心出崄巇间寻常秋泛江陵去容易春浮锦水还两面碧悬神女峡几重青出丈人山文君酒市逢初雪满贳新酤洗俗顔  

寄南岳泰禅师  

江头黙想坐禅峰白石山前万丈空山下猎人应不到雪深花鹿在庵中  

寄清溪道者  

万重千叠红霞嶂夜烛朝香白石龛常记溪窻凭危槛看经影落古龙潭  

贻九华上人  

一法传闻继老能九华闲卧最高层秋钟尽后残阳暝门掩松边雨夜灯  

送人往长沙  

荆门归路指湖南千里风帆兴可谙好听鹧鸪啼雨处木兰舟晩泊春潭  

夏日城中作  

三面僧隣一面墙更无风路可吹凉他年舍此归何处青壁红霞裹石房  

又  

竹低沙浅雨蒙蒙小槛幽窻暑月中有境牵懐人不防东林门外翠横空  

水边行  

身着袈裟手杖藤水边行止不妨僧禽栖日落犹孤想隔浪秋山千万层  

幽斋偶作  

幽院才容个小庭疎篁低短不堪情春来犹赖隣僧树时引流莺送好声  

送僧归日本  

日东来向日西游一鉢闲寻徧九州却意鸡林本师寺欲归还待海风秋  

酬光上人  

禅言难后到诗言坐石心同古镜魂应记前秋防吟处五更犹立老松根  

无本  

寻隠者不遇  

松下问童子言师采药去只在此山中云深不知处  

寄友  

闻説到扬州吹箫有旧游人来多不见莫是上迷楼  

## 石仓历代诗选卷一百十  

明　曹学佺　编  

方外七  

释脩睦  

秋日闲居  

是事不相关谁人似此闲卷帘当白昼移榻对青山野鹤眠松上秋苔长雨间岳僧频有信昨日得书还  

宿岳阳开元寺  

竟夕慿虚槛何当兴叹频往来人自老今古月长新风逆渔沈唱松疎鹤露身无眠钟又动几客在迷津  

东林寺  

欲去不忍去徘徊吟绕廊水光秋澹荡僧好语寻常碑古苔文叠山晴钟韵长翻思南岳上欠此白莲香  

寄贯休上人  

浅语亦关诗常流安得知楚郊来未乆吴地立多时玩月无人近归林有鹤随所居浑不逺相识偶然迟  

懐虚中上人  

檐雨滴更残思君安未安湘川闻不逺道路去寻难吟髩霜应蚀禅衣雪渐寒倚松因独立一鸟下江干  

无闷  

暮春送人  

折栁亭边手重携江烟澹澹草萋萋杜鹃不顾离人意更向落花枝上啼  

寒林石屏  

草堂无物伴身闲惟有屏风枕簟间本向他山求得石仍于石上看他山  

景云  

老僧  

日照西山雪老僧门始开冻瓶粘柱础宿火陷炉灰童子病归去鹿麋寒入来斋钟知渐逺枝鸟下生台  

谿叟  

谿翁居处静谿鸟入门飞早起钓鱼去夜深乗月归露香菰米熟烟暖荇丝肥潇洒尘埃外扁舟一草衣  

画松  

画松一似真松树且待寻思记得无曽在天台山上见石桥南畔第三株  

法振  

病愈寄友  

哀乐暗成疾卧中方月移西山有清士孤啸不可追捣药昼林静汲泉隂涧迟微踪与麋鹿逺谢求羊知  

送常大夫赴朔方  

关山今不掩军鸟先知大汉嫖姚入乌孙部曲随高旌天外驻寒角月中吹归到长安地花应再满枝  

送人游越  

不须行借问为尔话闽中海岛春寒雨江帆日暮风道游度宅身寄朗陵公此别何伤逺如今关塞通  

张舍人南溪别业  

新田绕屋半春畊藜杖闲门引客行山翠自成微雨色溪花不隐乱泉声渔家逺到堪留兴公府悬知亦厌名入夜更宜明月满双童呼出解吹笙  

月夜泛舟  

西塞长云尽南湖片月斜漾舟人不见卧入武陵花  

送友人之上都  

玉帛徴贤楚客稀猿啼相送武陵归潮头望入桃花去一片春帆带雨飞  

栖白  

送禅师宗极归玉峰  

背郭去归宿头陀意颇浓鹤争栖逺树猿鬬上孤峰夜戍经霜月秋城过雨钟由来无定止何处访高踪  

寻山僧真胜上人不遇  

松下禅栖所苔滋迳莫分青山春暮见流水夜深闻不坐看山石应随出定云猿猱非可问岩谷日空曛  

邉思  

西北黄云暮声声画角愁隂山一夜雨白草四郊秋乱防鸣寒渡飞沙入废楼何时番色尽此地见芳洲  

送王链师归嵩岳  

飘然緑毛节杳去洛城端隔水见秋岳兼霜扫石坛一溪松色古半夜鹤声寒回与人寰别劳生不可观  

送石秀才  

正是叹羇游知音拜楚侯何须辞逺道自可乐扁舟倚棹江洲雨闻猿岛岫秋谢家山水兴终日待诗流  

月夜懐刘秀才  

独夜相思但自劳阮生吟罢梦云涛此时小定未禅寂古塔月中松磬高  

经废宫  

终日河声咽暮空烟愁此地昼蒙蒙锦帆东去沙侵苑玉辇西来树满宫鲁客望津天欲雪朔鸿离防苇生风那堪独立思前事囘首残阳雉堞红  

赠识古法师  

重城深寺讲初休却忆家山访旧游对月与君相送夜闻蛩教我独惊秋云心杳杳难为别鹤性萧萧不可留遥想孤舟清渭上飘然帆影起离愁  

隠峦  

牧童  

牧童见人俱不防尽着芒鞋戴篛笠朝阳未出众山晴露滴簑衣犹半湿二月三月时平原草初緑三个五个骑羸牛前村后村来放牧笛声才一举众稚齐歌舞看看白日向西斜各自骑牛又归去  

蜀中送人游庐山  

君游正值芳春月蜀道千山皆秀发溪边十里五里花云外三峰两峰雪君上匡山我旧居松萝抛掷十年余君行试到山前问山鸟只今相忆无  

琴  

七条丝上寄深意涧水松风生十指自乃知音犹尚稀欲教更入何人耳  

处黙  

题圣果寺  

路自中峰上盘囘出薜萝到江吴地尽隔防越山多古木丛青霭遥天浸白波下方城郭近钟磬杂笙歌  

逺烟  

霭霭前山上凝光满薜萝高风吹不尽逺树得偏多翠与晴云合轻将淑气和正堪流野目朱阁意如何  

忆庐山旧居  

粗衣粝食老烟霞免抱衰顔惜嵗华独鹤秪应山客伴闲云常在野僧家丛生嫩蕨粘松粉自落干薪带藓花明月清风旧相得十年归恨可能赊  

题栖霞寺僧房  

名山不取买山钱任构花宫近碧巅松桧老依云里寺楼台深鎻洞中天风经险嶂囘疎雨石倚危屏挂落泉欲结茆庵体师住肯饶多少薜萝烟  

山中作  

席帘高卷枕高欹门掩垂萝蘸碧溪闲把史书眠一觉起来山日过松西  

卿云  

长安言懐寄沈彬侍郎  

故园棃岭下归路接天涯生作长安草胜为边地花雁南飞不到书北寄来赊堪羡神仙客青云早致家  

送人游塞  

去去玉关路省君曾未行塞深多伏冦时静亦屯兵雪每先秋降花尝近夏生闲陪射雕将应到受降城  

旧国里  

旧居棃岭下风景近炎方地暖生春早家贫觉嵗长石房云过湿杉径雨余香日夕竟无事诗书聊自强  

昙域  

宿郑谏议山居  

堂开星斗边大谏采薇还禽隠石中树月生池上山凉风吹咏思幽语隔禅关莫拟归城计终妨此地闲  

懐齐已  

髩髯秋景两苍苍静对茅斋一炷香病后身心俱澹泊老来朋友半凋伤峨山色侵云直巫峡滩声入夜长犹喜深交有支遁时时音信到松房  

云表  

寒食日  

寒食悲看郭外春野田无处不伤神平原垒垒添新冢半是去年来哭人  

子兰  

登楼忆友  

物象逺蒙蒙周回极望中带烟千井树和磬一楼风月色寒沈地波声夜飏空登临无限趣恨不与君同  

华严寺望樊川  

万木叶初红人家树色中疎钟揺雨脚秋水浸云容雪碛囘寒雁村灯促夜舂旧山归未得生计欲何从  

与道侣同于水陆寺防宿  

论道穷心少有朋此时清话昔年曾柿凋红叶铺寒井鹄坠霜毛着定僧风逓逺声秋涧水竹穿深色夜房灯出门尽是劳生者只此长闲几个能  

城上吟  

古塜密于草新坟侵官道城外无闲地城中人又老  

襄阳曲  

为忆南游人移家大堤住千帆万帆来尽过门前去  

蝉  

独蝉初唱古槐枝委曲悲凉断续迟雨后忽闻谁最苦异乡孤馆忆家时  

长安早秋  

风舞槐花落御沟终南山色入城秋门门走马徴兵急公子笙歌醉玉楼  

懐楚  

谢友人见访留诗  

轩车谁肯到泉石自相亲暮雨凋残寺秋风怅望人庭新一片叶衣上十年尘赖有瑶华赠清吟愈病身  

送新平故人  

常听仓庚思旧友又因蝴蝶梦生涯一千余里河连郭三十六峰寒到家隂岛宜分东虢雁晴楼高入上阳鸦姜原庙北与君别应笑薄寒悲落花  

恵标  

赋山  

灵山蕴丽名秀出写蓬瀛香炉带烟上紫盖入霞生雾卷莲花碧岩开石镜明定知丘壑里并伫白云情  

又  

峨睂信重险天目本仙居金华抱丹灶玉笥蕴神书幽人被薜荔怨妾采防芜紫君无暮雨何时送故夫  

咏水  

曾添疎勒井经涌贰师营玉津花色亮银溪锦碛明舟如空里泛人似镜中行持将符上善利物动高情  

可朋  

桐花鸟  

五色毛衣比鳯雏深花丛里秪如无美人买得偏怜惜移向金钗重几株  

懐浦  

赠智舟三蔵  

壮嵗心难伏师心伏岂难寻常独在院行坐不离坛岳雪当禅暝松风入咒寒更因文字外多把史书看  

初冬旅舍蚤懐  

枕上角声微离情未息机梦囘三楚寺寒入五更衣月没栖禽动霜晴冻叶飞自惭行役早深与道相违  

慕幽  

酬友人见寄  

家国各万里同吟六七年可堪随北雁迢逓向南天水共行人逺山将落日连春淮有双鲤莫忘尺书传  

三峡闻猿  

谁向兹来不恨生声声都是断肠声七千里外一家住十二峰前独自行瘴雨晩蔵神女庙蛮烟寒锁夜郎城凭君且莫哀吟好防待青云道路平  

善生  

送智光之南值雨  

结束衣囊了炎州定去游草堂方惜别山雨为相留又得一宵话免生千里愁莫辞重卜日后防必经秋  

旅中答喻军事问客情  

一自游他国相逢少故人纵然为客乐争似在家贫畜恨霜侵髩摉诗病入神若非怜片善谁肯问风尘  

尚顔  

懐智栖上人  

临水登山自有期不同游子暮何之闲眠黙坐身堪赏已去还来事可知林鸟隔云飞一饷草虫和雨呌多时思君最易令人老倚槛空吟所寄诗  

峡中酬荆南郑凖  

山斋西向蜀江濆四载安居复有羣风雁势高犹可见雪猿声苦不堪闻新诗写出难胜寳破衲行时却类云每喜泝流賔客説元瑜刀笔润雄军  

赠村公  

防衣木突此乡尊白尽须睂眼未昏醉舞神筵随鼓笛闲歌圣代和儿孙黍苗一顷垂秋日茅栋三间映古原也笑长安名利处红尘半是马蹄翻  

宿巴江  

江声五千里泻碧急于弦不觉日又夜争教人少年一汀巫峡月两防子防天山影似相伴依依到客船  

游边  

邉云四顾浓饥马嗅枯丛万里八九月一身西北风偷营天正黑战地雪多红昨夜东归梦桃花暖色中  

居南岳懐沈彬  

石房开竹扉茗外独支頥万木还无叶百年能几时隔云闻狖过截雨见虹垂因忆岳南客晏眠吟好诗  

南中懐友生  

荔枝江下立望北几思量隔海无书劄前年在汉阳瘴村人起早铜柱象揩光居此成何事寻君过碧湘  

理莹  

送戴三徴君还谷口旧居  

岩穴多遗秀公车屡逺招周王尊渭叟颍客傲唐尧出处天波洽关河地势遥瞻星吴郡夜作雾华山朝清论虚重席闲居挂一瓢渔歌思坐酌宸渥宠行轺春为荷裳暖霜因葛履消层崖悬瀑溜万壑振清飚谷鸟还迁木场驹正食苗谢安何日起台鼎伫君调  

寳  

路  

南北东西去茫茫万古尘关河无尽处风雪有行人险极山通蜀平多地入秦营营名利者来往岂辞频  

庾楼  

郡楼名甚逺几换见楼人庾亮魂应在清风到白苹晴轩分楚汉夜酒揖星辰何必匡山上独言无世尘  

寄华山司空图  

门径放莎长往来投刺稀有时开御札特地挂朝衣岳信僧传去仙香鹤带归他年二南化无复更衰微  

## 石仓历代诗选卷一百十一  

明　曹学佺　编  

宗风  

三祖鉴智禅师信心铭  

至道无难惟嫌拣择但莫憎爱洞然明白毫厘有差天地悬隔欲得现前莫存顺逆违顺相争莫为心病不识防徒劳念静圆同太虚无欠无余良由取舍所以不如莫逐有縁勿住空忍一种平懐泯然自尽  

又  

心动归止止更弥动惟滞两邉宁知一种一种不通两处失功遣有没有从空背空多言多虑转不相应絶言絶虑无处不通归根得防随照失宗须臾返照胜却前空  

又  

二由一有一亦莫守一心不生万法无咎无咎无法不生不心能由境灭境逐能沈境由能境能由境能欲知两段元是一空【`叶`】一空同两齐含万象不见精麄宁有偏党  

又  

大道体寛无易无难小见狐疑转急转迟执之失度必入邪路放之自然体无去住任性合道逍遥絶恼系念乖真昬沈丑好不用劳神枉自疎亲欲取一乗勿舍六尘  

又  

六尘不恶还同正觉智者无为愚人自防法无异法妄生爱着将心用心岂非大错梦幻空花何劳把捉得失是非一时放却眼若不睡诸梦自除心若不异万法自如  

又  

一如体兀尔忘縁万法齐观归复自然一切不留无可记忆虚明自照不劳心力一即一切一切即一但能如是何虑不毕信心不二不二信心言语道断非去来今  

右三祖僧璨大师虽以隋大业二年示寂然赐谥入塔实唐宗开元年也信心铭以传四祖道信道信大师乃为述之云  

神秀禅师题廊壁偈  

身是菩提树心如明镜台时时勤拂拭勿使惹尘埃  

六祖慧能禅师题和  

菩提本无树明镜亦非台本来无一物何处惹尘埃  

説法偈  

心地含诸种普雨悉皆生顿悟华情已菩提果自成  

牛头法融禅师答博陵王问  

法性本基业梦境成差互实相微细身色心常不悟忽逢混沌士哀怨愍羣生托疑广设问抱理内常明生死幽径彻毁誉心不惊野老显分答法相媿来仪防发羣生药还如色性为  

牛头智威禅师与慧忠问答  

人生莫系念念成生死河轮回六趣海无见出长波【`师`】念想由来幻性自无终始若得此中意长波当自止【`忠`】余本性虚无縁妄生人我如何息妄情还归空处坐【`师`】虚无是实体人我何所存忘情不须息即泛般若船【`忠`】  

洪州法达禅师述  

经诵三千部曹谿一句亾未明出世指宁歇累生狂羊鹿牛权设初中后善扬谁知火宅内元是法中王  

信州智常禅师参六祖祖示以偈  

不见一法存无见大似浮云遮日面不知一法守空知还如太空生闪电此之知见瞥然兴错认何曾解方便汝当一念自知非自已灵光常显见  

明州布袋和尚口占  

一鉢千家饭孤身万里游青天覩人少问路白云头  

潭州隐山和尚  

三间茅屋从来住一道神光万境闲莫把是非来辨我浮生穿凿不相关  

江西道一禅师示众  

心地随时説菩提亦秖宁事理俱无碍当生即不生赵州从谂禅师将游五台学人作偈留之  

无处青山不道场何须防杖礼清凉云中纵有金毛现正眼傍观非吉祥  

集谂师句  

石幢子被风吹折丈六金身烦恼招若与空王为弟子莫教心病最难疗  

长沙招贤禅师偈  

学道之人不识真只为从前认识神无始劫中生死本痴人唤作本来人  

又  

百尺竿头未得休堂堂有路少人游禅师愿达南泉去满目青山万万秋  

福州山正元禅师示徒偈  

沧溟几度变桑田惟有虚空独湛然已到防人休恋未曾度者要须船  

山智具禅师示徒偈  

心本絶尘何用洗身中无病岂求医欲知是佛非身处明镜高悬未照时  

示众偈【`时值武宗沙汰作`】  

勅命如雷下翠微风前垂泪脱禅衣云中有寺不容住尘里无家何处归  

又  

明月分形处处新白衣宁坠解空人谁言在俗妨修道金粟曾为居士身  

河中府公畿和尚偈语  

有名非大道是非俱不禅意识个中意黄叶上啼钱  

福州灵云志勤禅师悟道偈  

三十年来寻劔客几囘落叶又抽枝自从一见桃花后直到如今更不疑  

秀州华亭徳诚禅师示众  

千尺丝纶直下垂一波才动万波随夜静水寒鱼不食满船空载月明归  

鼎州李翺刺史向药山化  

链得身形似鹤形千株松下两函经我来问道无余説云在青天水在缾  

潭州石霜山庆诸禅师  

颂洞山五位王子诞生  

九重密处复何宣挂弊由来显妙传秖奉一人天地贵从他诸道自分权紫罗帐合君臣隔黄阁帘垂禁制全为汝方隅官属恋遂将黄叶止啼钱  

南岳泰禅师畬山謡  

畬山儿畬山儿无所知年年斫断青山就中最好衡岳色杉松利斧摧贞枝灵禽野鹤无因依白云回避青烟飞猿猱路絶岩崖出芝术失根茆草肥年年斫罢仍再鉏千秋终是难复初又道今年种不多来年更斫当阳坡  

张拙呈禅月大师  

光明寂照徧河沙凡圣含灵共我家一念不生全体现六根才动被云遮断除烦恼重増病趣向真如亦是邪随顺世縁无罣碍湼槃生死等空花  

袁州木平山善道禅师咏  

木平山里人貌古言复少相看陌路同论心秋月皎壊衲线非蚕助歌声有鸟城阙今日来一沤曾已晓  

永嘉真觉大师证道歌  

君不见絶学无为闲道人不除妄想不求真无明实性即佛性幻化空身即法身法身觉了无一物本源自性天真佛五蕴浮云空去来三毒水泡虚出没要证实相无人法刹那灭却阿鼻业若将妄语诳众生自招防舌尘沙劫顿觉了如来禅六度万行体中圆梦里明明有六趣觉后空空无大千无罪福无损益寂灭性中莫问覔比来尘镜未曾磨今日分明须剖析谁无念谁无生若实无生无不生唤取机关木人问求佛施功早晩成放四大莫把捉寂灭性中随饮啄诸行无常一切空即是如来大圆觉决定説表真乗有人不肯任情徴直截根源佛所印摘叶寻枝我不能摩尼珠人不识如来蔵里亲收得六般神用空不空一颗圆光色非色宗亦通説亦通定慧圆明不滞空非但我今独达了河沙诸佛体皆同  

寒山子杂诗  

重岩我卜居鸟道絶人迹庭际何所有白云抱幽石住兹凡几年屡见春冬易寄语钟鼎家虚名定何益  

其二  

可笑寒山道而无车马踪聮溪难记曲叠嶂不知重泣露千般草吟风一様松此时迷径处形问影何从  

其三  

欲得安身处寒山可长保微风吹幽松近听声愈好下有珽白人喃喃读黄老十年归不得忘却来时道  

其四  

山中何太冷自古非今年沓嶂恒凝雪幽林每吐烟草生芒种后叶落立秋前此有沈迷客窥窻不见天  

其五  

城中娥睂女珠佩何鹦鹉花前弄琵琶月下弹长歌三月响短舞万人看未必长如此芙蓉不耐寒  

其六  

吾家好隠沦居处絶嚣尘践草成三径瞻云作四隣助歌声有鸟问法语无人今日娑婆树几年为一春  

其七  

琴书须自随禄位用何为投辇从贤妇巾车有孝儿风吹曝麦地水溢沃鱼池常念鹪鹩鸟安身在一枝  

其八  

鹦鹉宅西国虞罗捕得归美人朝夕弄出入在庭帏赐以金笼贮扄哉损羽衣不如鸿与鹄飖飏入云飞  

其九  

家住緑岩下庭芜更不芟新藤垂缭绕古石竪巉岩山菓猕猴摘池鱼白鹭衔仙书一两卷树下读喃喃  

其十  

茅栋野人居门前车马踈林幽偏聚鸟溪濶本蔵鱼山菓携儿摘臯田共妇锄家中何所有惟有一牀书  

其十一  

登陟寒山道寒山路不穷谿长石磊磊涧濶草蒙蒙苔滑非关雨松鸣不假风谁能超世累共坐白云中  

其十二  

独卧重岩下蒸云昼不消室中虽暡靉心里絶喧嚣梦去游金阙魂归度石桥抛除閙我者历历树间瓢  

其十三  

相唤采芙蓉可怜清江里游戏不觉暮屡见狂风起浪捧鸳鸯儿波揺鸂子此时居舟楫浩荡情无己  

其十四  

出生三十年常游千万里行江碧草合入塞红尘起链药空求仙读书兼咏史今日归寒山枕流以洗耳  

其十五  

以我栖迟处幽深难可论无风萝自动不雾竹长昬涧水縁谁咽山云忽自屯午时庵内坐始觉日头暾  

其十六  

今日岩前坐坐乆烟云収一道清溪冷千寻碧嶂头白云朝影静明月夜光浮身上无尘垢心中那更忧  

其十七  

花上黄莺子间关声可怜美人顔似玉对此弄鸣弦翫之能不足眷恋在龆年花飞鸟亦散洒泪春风前  

其十八  

岁去换愁年春来物色鲜山花笑緑水岩树舞青烟蜂蝶自云乐禽鱼更可怜朋游情未已彻晓不能眠  

其十九  

一向寒山坐淹留三十年昨来访亲友大半入黄泉渐灭如残烛长流似逝川今朝对孤影不觉鬓双悬  

其二十  

徒闭蓬门坐频过嵗月迁惟闻人作鬼不见鹤成仙念此那堪説随缘须自怜回瞻郊郭外古墓犂为田  

其二十一  

层层山水秀烟霞鎻翠微岚拂纱巾湿露霑蓑草衣足蹑游方履手执古藤枝更观尘世外梦境复何为  

其二十二  

谁家长不死死去亦何均始忆七尺躯俄成一聚尘黄泉无日晓青草有时春行到伤心处松风愁杀人  

其二十三  

卜择幽居地天台更莫言猿啼谿雾冷岳色草门连竹叶覆松室开池引涧泉已甘休万事采蕨度残年  

其二十四  

时人寻云路云路杳无踪山高多崄峻涧濶少玲珑碧嶂前兼后白云西复东欲知云路在云路在虚空  

其二十五  

山客心悄悄常嗟嵗序迁辛勤采芝术搜斥讵成仙庭廓云初卷林明月正圆不归何所为桂树相留连  

其二十六  

有一餐霞子其居讳俗游论时实萧爽在夏亦如秋幽涧常沥沥高松风飕飕其中半日坐忘却百年愁  

其二十七  

我见世间人茫茫走路尘不知此中事将何为去津荣华能几日眷属片时亲纵有千斤金不如林下贫  

其二十八  

去年春鸟鸣此时思弟兄今年秋菊烂此时思发生緑水千场咽黄云四面平哀哉百年内肠断忆咸京  

其二十九  

我闻天台山山中有琪树永言欲攀上莫绕石桥路縁此生悲叹幸居将已暮今日观镜中飒飒鬓垂素  

其三十  

寒山栖隠处絶得世人过时逢林内鸟相共唱山歌瑞草聨谿谷老松枕嵯峨可观无事客憩歇在岩阿  

其三十一  

寒岩深更好无人行此道白云高岫闲青嶂孤猿啸我更何所亲畅志自宜老形容寒暑迁心珠甚可保  

其三十二  

欲向东岩去于今无量年昨来扳葛上半路困风烟径窄衣难进苔粘履不前住兹丹桂下且枕白云眠  

其三十三  

白云高嵯峨緑水荡潭波此处闻渔父时时鼓棹歌声声不可听令我愁思多谁谓雀无角其如穿屋何  

其三十四  

千云万水间中有一闲士白日游青山夜归岩下睡倐尔过春秋寂然无尘累快哉何所依静若秋江水  

其三十五  

高高峰顶上四顾极无邉独坐无人知孤月照寒泉泉中且无月月自在青天吟此一曲歌歌中不是禅  

其三十六  

自羡山间乐逍遥无倚托逐日养残躯闲思无所作时披古佛书往往登石阁下窥千尺崖上有云盘礴寒月冷飕飕身似孤飞鹤  

其三十七  

栖迟寒岩下偏讶最幽竒携篮采山茹挈笼摘菓归蔬斋敷茅坐啜啄食紫芝清沼濯瓢鉢杂和煮稠稀当阳拥裘坐闲读古人诗  

七言杂诗  

一住寒山万事休更无杂念挂心头闲于石壁题诗句任运还同不系舟  

其二  

余家本住在天台云路烟深絶客来千仭岩峦深可遯万重谿涧石楼台  

拾得诗  

君见月光明照烛四天下圆辉挂太虚莹净能潇洒人道有亏盈我见无衰谢状似摩尼珠光明无昼夜  

又  

迢迢山径险万仭复多危石桥莓苔緑时见片云飞瀑布悬如练月影落潭辉更登华顶上犹待孤鹤期  

雪峰义存祖师偈  

天色晴明緑嶂分色身趋背底辛勤法门一悟无生指万里虚空絶防云  

自述  

思量未到雪峰时爱把浮生取次疑及至法门非法法到头无我亦无师  

永明延夀禅师上堂  

孤猿呌落中岩月野客吟残半夜灯此境此时谁得意白云深处坐禅僧  

归宗芝禅师结庵絶顶  

千峰顶上一间屋老僧半间云半间昨夜云随风雨去到头不似老僧闲  

法昌遇禅师上堂语  

春山青春水緑一觉南柯梦初足携笻纵歩出松门是处桃英香馥郁因思昔日灵云老三十年来无处讨如今竞爱摘杨花红香满地无人扫  

## 石仓历代诗选卷一百十二  

明　曹学佺　编  

唐九十九  

宫闱  

长孙后【`太宗后諡文德`】  

游春曲  

上苑杏花朝日明兰闺艶妾动春情井上新桃偷而色檐前嫩栁学身轻花中去来看舞蝶树上长短听流莺林下何须逺借问出众风流旧有名  

徐贤妃【`名惠太宗妃湖州人`】  

秋风函谷闗应诏  

秋风起函谷朔气动河山偃松千岭上杂雨二陵间低云愁广隰落日惨重闗此时飘紫气应念真人还  

赋得北方有佳人  

由来称独立本自号倾城栁叶眉间发桃花脸上生腕揺金钏响步转玉环鸣纎腰宜宝袜红衫艶织成悬知一顾重别觉舞腰轻  

长门怨  

旧爱栢梁台新宠昭阳殿守分辞芳辇含情泣团扇一朝歌舞荣夙昔诗书贱君恩诚已矣覆水难重荐  

妆殿答太宗  

朝来临镜台妆罢暂徘徊千金始一笑一召讵能来  

武则天【`名曌髙宗后文水人`】  

遣使宣诏幸上苑  

明朝逰上苑火速报春知花须连夜发莫待晓风吹  

同太平公主逰九龙潭  

山牕游玉女涧戸对琼峯岩顶翔双凤潭心倒九龙酒中浮竹叶杯上泻芙蓉欲验山家赏惟有入松风  

如意娘  

看朱成碧思纷纷憔悴支离为忆君不信别来长下泪开箱验取石榴裠  

陪驾幸嵩山  

陪銮逰禁苑侍赏出兰闱云掩攒峯葢霞低拥浪旂日宫防涧戸月殿启岩扉金轮转金地香阁曳香衣铎吟轻吹发幡揺薄雾霏昔遇焚芝火山红迎野飞花台无半影莲塔有全辉寔赖能仁力攸资善世威慈縁兴福绪于此永皈依风枝不可静泣血竟何追  

上官昭容【`名婉儿中宗妃`】  

奉和圣制立春侍宴内殿出剪防花应制  

宻叶因裁吐新花逐剪舒攀条虽不谬摘蘂讵知虚春至由来发秋还未肯踈借问桃将李相乱欲何如  

奉和九月九日登慈恩寺浮图应制  

帝里重阳节香园万乗来却邪萸入佩献寿菊传杯塔类承天涌门疑待佛开睿词悬日月长侍御昭囘  

奉和三防寺应制  

释子谈经处轩臣刻字留故台遗老在残简圣君求驻驆怀千古开襟望九州四山縁塞合三水夹城流宸翰陪瞻仰天杯接献酬太平词藻盛长愿纪鸿休  

驾幸新丰温泉宫献诗三首  

三冬季月景新年万乗观风出灞川遥看电跃龙为马回瞩相原玉作田  

其二  

鸾旂掣曵拂空囘羽骑骖驔蹑景来隠隠骊山云外耸迢迢御帐日边开  

其三  

翠幕珠闱敞月营金罍玉斚泛兰英嵗嵗年年常扈跸长长乆乆乐升平  

防书怨  

叶下洞庭初思君万里余露浓香被冷月落锦屏虚欲奏江南曲贪封蓟北书书中无别意惟怅乆离居  

杨贵妃【`宗妃`】  

赠张云容舞  

罗袖动香香不已红蕖袅袅秋烟里轻云岭上乍揺风嫩栁池边初拂水  

江采苹【`宗妃莆田人`】  

谢赐珍珠  

桂叶双眉乆不描残妆和泪湿红绡长门尽日无梳洗何必珍珠慰寂寥  

开元宫人  

战袍诗  

沙场征戍客寒苦若为眠战袍经手作知落阿谁边留意多添线含情更着绵今生已过也愿结后生縁  

天宝宫人  

题梧叶  

一入深宫里年年不见春聊题一片叶寄与有情人  

杏叶诗  

一叶题诗出禁城谁人酬和独含情自嗟不及波中叶荡漾乗春取次行  

韩宫人【`僖宗时`】  

题红叶诗  

流水何太急深宫尽日闲殷勤谢红叶好去到人间  

感怀诗  

一聨佳句随流水十载幽诗满素怀今日却成鸾凤友方知红叶是良媒  

僖宗宫人  

锁袍诗  

玉烛制袍衣金刀呵手裁锁情寄千里锁心终不开  

宜芬公主【`宗时`】  

题屏风诗  

出嫁辞乡国由来此别难圣恩愁逺道行路泣相看沙塞容顔尽边隅粉黛残妾心何处断他日望长安  

武陵王萧妃  

夜梦  

昨年梦君归贱妾不鸣机极知意气薄不着去时衣古言如梦里赖得雁书飞  

龙城贵主  

寄人诗  

羞解鸣珰寻汉渚但慿春梦到天涯红楼日暮莺飞去愁杀深宫落砌花  

宋若昭【`德宗妃贝州人`】  

奉和御制麟德殿燕百僚  

垂衣临八极肃穆四门通自是无为化非闗辅相功修文招隠伏尚武殄妖凶德立韶光炽恩沾雨露浓衣冠陪御燕礼乐盛朝宗万夀称觞日千年信一同  

宋若宪【`徳宗妃若昭妺`】  

奉和御制麟德殿燕百僚  

端拱承休命时清荷圣皇四聪闻受谏五服逺朝王景媚暄初转春残日正长御筵多济济盛乐复锵锵宴镐谁能敌横汾未可方愿齐山岳夀福永无疆  

嘲陆畅诗  

十二层楼倚翠空凤鸾相对立梧桐双成走报监门衞莫使吾歈入汉宫  

鲍君徽【`德宗妃字文姬`】  

奉和御制麟德殿宴百僚应制  

睿泽光寰海功成展武韶戈鋋清外垒文物盛中朝圣祚山河固宸章日月昭玉筵鸾鹄集仙管凤皇调御栁新堤绿宫莺乍转娇愿承亿兆庆千祀奉神尧  

东亭茶燕  

闲朝向晩出帘栊茗燕东亭四望通逺眺城池山色里俯聆弦管水声中幽篁引沼新抽翠芳槿低檐欲吐红坐乆此中无限兴更怜团扇起清风  

闗山月  

髙高秋月明北照辽阳城寒囘光初满风多晕更生征人望乡思战马闻鼓惊朔风悲边草胡沙暗虏营霜凝匣中剑云蔽原上旌早晚谒金阙不闻刁斗声  

惜春花  

枝上花花下人可怜顔色俱青春昨日防花花灼灼今日看花花欲落不如尽此花下欢莫待春风总吹却莺歌蝶舞媚韶光红炉煮茗松花香妆成冷态恣游乐独把花枝归洞房  

费氏【`蜀孟昶妃号花蘂夫人`】  

宫词  

五云楼阁凤城间花木长新日月闲三十六宫连内苑太平天子住昆山  

防真殿广约宫墙楼阁相扶倚太阳净甃玉阶横水岸御炉香气扑龙牀  

龙池九曲逺相通杨栁丝牵两岸风长似江南好风景画船来去碧波中  

厨盘进食簇时新侍宴无非列近臣日午殿头宣索脍隔花催唤打鱼人  

离宫别院绕宫城金版轻敲合凤笙夜夜月明花树底傍池长有按歌声  

御制新飜曲子成六宫才唱未知名尽将觱篥来抄谱先按君王玉篴声  

春风一面晓粒成偷折花枝傍水行却被内监遥觑见故将红豆打黄莺  

内人追逐采莲时惊起沙鸥两岸飞兰棹把来齐拍水并船相鬬湿罗衣  

选进仙韶第一人才胜罗绮不胜春重敎按舞桃花下只踏红作地茵  

夜寒金屋篆烟飞灯烛分明在紫防漏永禁宫三十六燕囘争踏月轮归  

金井秋啼络纬声出花宫漏报严更不知谁是金銮直玊宇沈沈夜气清  

内庭秋燕玉池东香散荷花水殿风阿监采菱牵锦缆月明犹在画船中  

翠华香重玉炉添双凤楼头晓日暹扇掩红鸾金殿悄一声清跸卷珠帘  

鬬草深宫玉槛前春蒲如箭荇如钱不知红药栏干曲日暮何人落翠钿  

太液波清水殿凉画船惊起宿鸳鸯翠眉不及池边栁取次飞花入建章  

蕙炷香销烛影御衣薰尽彻更阑归来困顿眠红帐一枕西风梦里寒  

三清台近苑墙东楼槛层层映水红尽日绮罗人度曲管弦声在半天中  

蜀顺圣太后徐氏【`徐耕女`】  

谒丈人观先帝御容  

千寻绿嶂夹流溪登眺因知海岳低瀑布迸舂青石碎轮茵横剪翠峯齐步粘苔藓龙桥滑身闭烟萝鸟径迷莫道穹天无路到此山逾是碧云梯  

题汉州三学山至夜看圣灯  

防祷逰灵境元妃夙志同玉香焚静夜银烛炫辽空泉潄云根月钟敲防杪风印金标圣迹飞石显神功满望江淮极临西日脚红猿来斋室上僧集讲筵中顿觉超三界浑疑证六通愿成脩偃事社稷保延洪  

祷青城山囘  

周逰灵境散幽情千里江山暂得行所恨风光看未足却驱金翠入龟城  

蜀翊圣太妃徐氏【`太后妺`】  

谒丈人观先帝御容  

共谒御容仪还同在禁闱笙歌喧宝殿彩仗耀金徽清泪沾罗袂红霞拂赭衣九疑山水逺无路断湘妃  

题金华馆  

碧云红雾扑人衣宿露沾苔石迳危风巧解吹松上曲蝶娇频采脸边脂同寻僻径思携手暗指遥山学画眉好把身心清浄出角冠霞帔事希夷  

题彭州阳平地  

云浮翠辇届阳平真似骖鸾到上清风起半厓闻虎啸雨来当面见龙行晚寻水涧寻松韵夜上星坛看月明长恐前身居此境玊堂教向锦城生  

题汉州三学山至夜看圣灯  

圣灯千万炬旋向碧云生细雨湿不暗好风吹更明磬敲金地响僧唱梵天声若説无心法此光如有情  

祷青城山囘  

翠驿江亭近玉亭梦魂犹是在青城比来出看江山景却被江山看出行  

李舜弦夫人  

蜀宫应制  

浓树禁花开后庭饮筵中散酒醒醒蒙蒙雨草瑶阶湿钟晓愁吟独倚屏  

钓鱼不得  

尽日池边钓锦鳞芰荷香里暗销魂依稀纵有寻春饵知是金钩不肯呑  

随驾出逰青城  

因随八骏上仙山顿隔尘埃物象间只恐西追王母宴却忧难得到人间  

石宫闱诗初盛集内如徐贤妃上官昭容有已入选者兹已成编稍重复一二云  

## 石仓历代诗选卷一百十三  

明　曹学佺　编  

唐一百  

闺秀  

士人妻【`武后朝`】  

咏离别难  

此别难重陈花飞复恋人来时梅覆雪去日栁含春物催行客归途淑气新剡川今已逺魂梦暗相亲  

林氏【`薛元暧妻丹阳人`】  

送男彦辅在贬诗  

他日初投杼勤王在隠兵有辞期不罚积意许相仍谪宦今何在衔寃犹未胜天涯分越徼骤骑速毗陵肠断荼非苦书传写岂能泪添江水逺心剧海云蒸明月珠难识甘泉赋可称但将忠报主何惧防青蝇  

张夫人【`吉中孚妻`】  

拾得华氏花钿以诗寄赠  

今朝妆阁前拾得旧花钿粉汚痕犹在尘侵色尚鲜曾经手制贴向翠眉边能助千金笑如何忍弃捐  

栁絮  

霭霭芳春朝雪絮起青条或值花同舞不因风自飘过尊浮绿醑拂幌缀红绡那用持愁翫春怀不自聊  

古意  

辘轳晓转素丝鞭桐声夜落苍苔砖涓涓吹溜若时雨濯濯嘉蔬非用天丈人不解此中意抱瓮当时徒自贤  

拜新月  

拜新月拜月出堂前暗魄深笼桂虚弓未引拜新月拜月妆楼上鸾镜未安台蛾眉已相向拜新月拜月不胜情庭前风露清月临人自老人望月长生东家阿母亦拜月一拜一悲声断絶昔年拜月骋容仪如今拜月泪双垂囘看众女拜新月却忆闺中年少时  

诮喜鹊  

畴昔鸳鸯侣朱门贺客多如今无此事好去莫相过  

赵氏【`冦坦母`】  

拟古意  

郁蒸夏将半暑气扇飞阁骤雨满空来当轩卷罗幕度云开夕霁宇何清廓明月流素光轻风换炎烁孤鸾伤对影瑶瑟悲别鹤君子去不还揺心欲何托  

其二  

金菊延清霜玉壶多美酒良人乆不归芳菲岂常有不惜芳菲歇但伤离别乆含情罢斟酌凝怨对牕牖  

其三  

霁雪舒长夜寒云伴秋谷严风振秙条啼猿抱氷木所嗟逰宦子少小荷天禄前程未云至凄怆对车仆嵗寒成咏歌日暮栖林朴不惮行路险空悲年运促  

蒋馧【`彦辅之孙`】  

赠郑女古意  

昨夜巫山中失却阳台女朝来香阁重独伴楚王语艶阳灼灼河洛神珠帘绣戸朱楼春能弹箜篌弄指愁杀门外少年子笑开一面红粉妆东园几处桃花死朝理曲暮理曲独坐窓前一片玉行也娇坐也娇见之令人魂魄销堂前锦褥红地炉緑沈香榼倾屠苏解佩时时歇歌管芙蓉帐里兰麝满挽起罗衣香不断灭烛每嫌秋夜短  

赠故人  

昔别容如玉今来鬂若丝泪痕应共见肠断阿谁知  

张文姬【`鲍防军妻`】  

咏双槿树  

绿叶竞扶疎红姿相照灼不学桃李花乱向春风落  

池上竹  

此君临此池枝低水相近碧色绿波中日月流不尽  

沙上鹭  

沙头一水禽鼓翼扬清音只待髙风便非无云汉心  

溪口云  

溶溶溪口云才向溪中吐不复归溪中还作溪头雨  

郎大家宋氏  

咏采桑  

春来南雁归日去西蚕逺妾思纷何极君逰殊未返  

朝云引  

巴西巫峡指巴东朝云触石上朝空巫山巫峡髙何已行雨行云一时起一时起三春暮春暮若言来且就阳台路  

拟晋女刘妙容宛转歌二首  

风已清月朗琴复呜掩抑非千态殷勤是一声歌宛转宛转和且长愿为双黄鹄比翼共翺翔  

其二  

日已暮长檐鸟声度望君君不来思君君不顾歌宛转宛转那能异栖宿愿为形与影出入恒相逐  

田娥  

寄逺诗  

忆昨防诗酒终日相逢迎今来成故事嵗月令人惊泪流红粉薄风度罗衣轻难为子猷志虚负文君名  

携手曲  

携手共惜芳菲节莺啼锦花满城阙行乐逶迤念容色色衰只恐君恩歇凤笙龙管白日隂盈亏自感中天月  

乔氏【`乔知之妺`】  

咏破帘  

已漏风声摆绳持也不禁一从经落节无复有贞心  

侯氏【`张揆妻`】  

绣形诗  

暌离已是十秋强对镜那堪重理妆闻雁几囘修尺素见霜先为制衣裳开箱叠练先垂泪拂杵调砧更断肠绣作形献天子愿教征客早还乡  

赵氏【`杜羔妻`】  

杂言寄杜羔  

君从淮海逰再过兰杜秋归来未须臾又欲向梁州秦州秦岭西栈道与云齐羗蛮万余落矛防自髙低已念寡俦侣复虑劳攀跻丈夫重志气儿女空悲啼临卭滞逰地肯顾浊水泥人生赋命有厚薄君但遨逰妾寂寞  

赠羔下第  

良人的的有竒才何事年年被放囘如今妾面羞郎面若到来时近夜来  

闻杜羔登第  

长安此去无多地郁郁葱葱佳气浮良人得意正年少今夜醉眠何处楼  

代杜羔赠人  

澹澹春风花落时不堪秋望更相思无金可买长门赋有恨空吟团扇诗  

孙氏【`孟昌期妻`】  

听琴诗  

玉指朱轧复清湘妃愁怨最难听初疑飒飒凉风劲又似萧萧暮雨零近若流泉来碧嶂逺如鹤下青防夜深弹罢堪惆怅雾湿兰丛月满庭  

白爉烛诗赠人  

景胜银缸香比兰一条白玉逼人寒他时紫禁春风夜醉草天书仔细看  

谢人送酒  

谢将清酒寄愁人澄澈甘泉气味真好是绿牕风月夜一杯揺荡满懐春  

裴柔之【`元稹妻`】  

答外诗  

侯门初拥节御苑栁丝新不是悲殊命惟愁别近亲黄莺迁古木朱履徙清尘想到千山外沧州正暮春  

郑绍兰【`郑行先女`】  

燕足寄夫书  

我壻去重湖临窓泣血书殷勤凭燕翼寄与薄情夫  

张氏【`彭抗妻`】  

寄外诗  

乆无音信别罗帏路逺迢迢音问稀闻君折得东堂桂折罢那能不暂归  

其二  

驿使今朝过五湖殷勤为我报狂夫从来夸有龙泉剑试割相思得断无  

慎氏【`名三史严瓘夫妻毘陵人`】  

留别诗  

当时心事已相闗雨散云飞一饷间便挂孤防从此去不堪重过望夫山  

崔氏【`卢象妻`】  

述怀诗  

不怨卢郎年纪大不怨卢郎官职卑自恨妾身生较晚不及卢郎年少时  

程长文【`鄱阳人`】  

狱中书情上使君  

妾家本住鄱阳曲一片坚心比孤竹当年二八盛容仪红牋草隶却如飞尽日闲牕刺绣坐有时极浦采莲归谁道居贫守都邑幽居寂寞无人入海燕朝归枕席寒山花夜落堦墀湿强暴之男何所为手持白刃向帘帏一命任从刀下死千金岂受暗中欺我心匪石情难转志夺秋霜意不移血溅罗衣终不恨疮粘锦袖亦何辞县僚曾未知情绪即便教人絷囹圄朱唇滴沥独衔寃玉筯栏干叹非所十月寒更堪愁人一闻系柝一伤神髙髻不梳云已散蛾眉淡扫月仍新三尺严章焉可越百年心事向谁説但看洗雪出圜扉始信白圭无玷缺  

铜雀台  

君子去后行人絶箫筝不响歌喉咽雄劒无威光彩沈宝琴零落金星灭玉阶寂寞坠秋露月照当时歌舞处当时歌舞人不囘化为今日西陵灰  

春闺怨  

绮陌香飘栁如线时光暧息惊流电良人何处事功名十载相思不相见  

魏氏【`求己之妺`】  

赠外诗  

浮萍依绿水弱茑寄青松与君结大义移天得所从翰林无双鸟劒木不分龙谐和类琴瑟坚固同胶漆义重恩欲深夷险贵如一本自身不令积多婴痛疾朝夕倦床枕形体耻巾栉逰子困风尘从官初解巾束装赴南郢脂驾出西秦比翼终难定衔尾苦无因徒悲枫岸逺空对栁园春男儿不重旧丈夫多好新新人喜新聘朝朝临妆镜两鸳固无比双蛾谁与竞讵怜愁思人含啼嗟薄命舜华不足恃松枝有余劲所愿好九思勿令亏百行  

王韫秀【`忠嗣女元载妻`】  

请偕行  

路扫饥寒迹天哀志气人休零离别泪携手入西秦  

寄姨妺  

相国已随麟阁贵家风第一左丞诗笄年解笑鸣机妇耻见苏秦富贵时  

谏外  

楚调燕歌动画梁更阑重换舞衣裳公孙开馆招佳客知道浮云不乆长  

刘瑗  

长门怨  

雨滴梧桐秋夜长愁心和雨到昭阳泪痕不学君恩断拭却千行更万行  

其二  

学画蛾眉独出羣当时人道便承恩经年不见君王面花落黄昬空掩门  

鲍四弦  

劝韦酒歌  

白露湿庭砌皓月临前轩此时去留恨含思独无言  

劝鲍生酒歌  

风飐荷珠虽暂圆多情信有短因縁西楼今夜三更月还照离人泣断弦  

吴英秀  

咏鹦鹉  

莫把金笼闭鹦鹉个个聪明解人语忽然更向君前言三十六宫愁几许  

闗盼盼【`张建封妾`】  

燕子楼诗  

楼上残灯伴晓霜独眠人起合欢牀相思一夜情多少地角天涯未是长  

其二  

适看鸿雁岳阳回又覩禽逼社来瑶瑟玉箫无意绪任从蛛网任从灰  

其三  

北邙松栢锁愁烟燕子楼中思悄然自埋劒履歌尘散红褪香销一十年  

答白公  

自守空楼敛恨眉形同春后牡丹枝舎人不防人深意讶道泉台不去随  

张窈窕【`蜀人`】  

春思诗  

门前梅栁烂春辉闭妾深闺绣舞衣燕子不知肠欲断衔泥故故傍人飞  

其二  

井上梧桐是妾移夜来花发最髙枝忽然不向深闺种春过门前争得知  

上成都即事  

昨日买衣裳今日卖衣裳衣裳浑卖尽羞见嫁时箱有卖愁仍缓无时心转伤故园戎虏隔何处事蚕桑  

赠有思  

与君咫尺长离别遣妾容华为谁説夕望层城眼欲穿晓临明镜肠断絶  

葛鵶儿  

怀良人诗  

蓬鬓荆钗世所希布裙犹是嫁时衣胡麻好种无人种正是归时不见归  

防仙诗  

彩凤揺揺下翠防烟花漠漠徧芳枝玉牕仙防何人见惟有春风仔细知  

其二  

烟霞迤逦接蓬莱宫殿参差晓月开羣玉山前人别处紫鸾飞起望仙台  

杨德麟【`杨敬之女`】  

题奉慈寺  

日月金轮动旃碧树秋塔分鸿雁翅钟挂凤皇楼  

长孙佐辅妻  

答外诗  

征人去嵗戍边来夜得边书字盈纸挥刀就烛裁红绮结作同心答千里君寄边书书莫絶妾答同心心自结同心再解不心离离家频看字愁灭结成一衣和泪封封书只在怀袖中莫如书字固难乆愿学同心长可同  

薛琼  

赋荆门  

黄鸟畨红树青牛卧绿苔诸宫歌舞地轻雾锁楼台  

陈玉兰【`王驾妻`】  

寄外征衣  

夫戍边闗妾在吴西风吹妾妾忧夫一行书寄千行泪寒到君边衣到无  

崔公达  

独夜词  

晴天霜落寒风急锦帐罗帏羞更入秦筝不复续断弦回身掩泪挑灯立  

王氏【`永福令潘君妻`】  

汰王滩寄夫诗  

何事潘郎恋别筵离情未断妾心悬汰王滩下相思处猿叫空山月满船  

刘元载妻  

咏早梅  

南枝向暖北枝寒一种春风有两般凭仗髙楼莫吹笛大家留取倚栏干  

张琰  

春词  

垂栁鸣黄鹂闗闗若求友春情不可耐愁杀闺中妇日暮登髙楼谁怜小垂手  

其二  

昨日桃花飞今朝梨花吐春色能几时那堪此愁绪荡子逰不归悲来泪如雨  

铜雀台  

君王防寞不可见铜雀歌舞空徘徊西陵寂寂悲宿鸟空殿亭亭闭青苔青苔无人迹红粉空相哀  

裴羽仙【`边将裴悦妻`】  

边将诗  

风卷平沙日欲曛狼烟遥认射雕羣李陵一战无归日望断胡天哭塞云  

其二  

良人平昔逐蕃浑力战轻生出塞门从此不归成万里空留贱妾怨黄昏  

寄夫征衣  

深闺乍冷开香匣玉筯防防湿红颊一阵霜风杀栁条浓烟半夜成黄叶重重白练如霜雪独下寒阶转凄切只知抱杵捣秋砧不觉髙楼已无月时闻寒雁相呼唤纱牕只有灯相伴几展齐纨又懒裁离肠空逐金刀断细想仪形执刀尺囘刀剪破澄江色愁捻银针信手缝惆怅无人试寛窄时时举袖匀残泪红笺谩有千行字书中不尽心中事一半殷勤托边使  

梁琼  

铜雀台  

歌扇向陵开齐行奠玉杯舞时飞燕列梦里片云来月色空遗恨松声暮更哀谁怜未死妾掩袂下铜台  

昭君怨  

自古有和亲天移到妾身朔风嘶去马汉月吊行轮衣薄狼山雪妆成虏塞春囘看父母国生死毕胡尘  

刘氏妇  

咏明月堂  

蝉鬓惊秋华髪新可怜红隙尽埃尘西山一梦何年觉明月堂前不见人  

其二  

玉钩风急响叮咚囘首西山似梦中明月堂前人不到梧桐一夜老秋风  

玉箫【`韦臯婢`】  

别外诗  

黄雀含来已数春别时留解赠佳人长江不见鱼书至为见相思梦入秦  

步非烟【`武公丛妾`】  

酬赵生诗  

绿惨双蛾不自持只因幽恨在新诗郎心应似琴心怨脉脉春情更付谁  

寄赵生  

画眉春燕须同宿兰浦双鸳肯独飞长恨桃源诸女伴等闲花里送郎归  

赠赵生  

相思只恨难相见相见还愁却别君愿得化为松上鹤一双飞去入行云  

寄赵生蝉锦香囊幷诗一首  

无力严妆倚绣栊暗题蝉锦思难穷近来赢得伤春病栁弱花欹怯晓风  

崔莺莺  

赋明月三五夜  

待月西厢下迎风户半开隔墙花影动疑是玉人来  

别防之  

弃置今何道当时且自新还将旧来意怜取眼前人  

絶防之  

自从消瘦减容光万转千回懒下牀不为傍人笑不起为郎憔悴却羞郎  

刘云  

有所思  

朝亦有所思暮亦有所思登楼望君处霭霭浮云飞浮云遮却萧闗道掩泪谁知妾怀抱玉井苍苔春院深桐花落尽无人扫  

倢伃怨  

君恩不可见妾岂如秋扇秋扇尚有时妾身永防贱莫言朝花不复发娇容几夺昭阳殿  

刘瑶  

古意曲  

梧桐阶下月团团洞房如水秋夜阑吴刀剪破机头锦茱萸花坠相思枕绿牕寂寞背灯时暗数寒更不成寝  

暗别离  

槐花结子桐叶焦单飞越鸟啼清宵翠轩辗云轻遥遥胭脂泪迸红线条瑶草歇芳心耿耿玉佩无声画屛冷朱弦暗断不见人风动花枝月中影青鸾脉脉西飞去海濶天髙不知处  

阖闾城怀古  

五湖春水碧连天国破君王不计年惟有妖娥曾舞处苏台寂寞起寒烟  

张瑛  

望月诗  

天汉凉秋夜沈沈一镜明山空猿屡啸林静鹤还惊  

姚月华  

古怨  

春草萋萋春水绿对此思君泪相续羞将离恨向东风理尽秦筝不成曲  

又  

与君形影分吴越玉枕经年对离别登台北望烟雨深囘身哭向寥天月  

楚妃怨  

梧桐叶下黄金井横架辘轳牵素绠美人初起天未明手拂银瓶秋水冷  

有期不至  

银烛青罇乆延伫出门入门天欲曙月落星稀竟不来烟栁昽曈鹊飞去  

防氏  

寄征人诗  

凄凄北风吹鸳被娟娟西月生蛾眉谁知独夜相思处泪滴寒塘蕙草时  

峡中即事  

清秋三峡此中去鸣鸟孤猿不可闻一道水声多乱石四时天色少晴云日暮泛舟溪溆口那堪夜客思氛氲  

怀逺  

青林有蝉响赤日无鸟飞徘徊东南望双泪空沾衣  

蒋氏【`蒋凝女陆蒙妻`】  

喜酒诗  

平生偏好酒劳尔劝吾餐但得樽中满时光度不难  

崔萱【`字伯容`】  

古意诗  

灼灼叶中花夏萎春又芳明明天上月蟾缺圆复光  

叙别  

碧池蒙蒙春水绿中有佳禽暮栖宿愿持此意永相诒只虑君情中反复  

豪家子  

年少家藏累代金红楼尽日醉沈沈马非蹀宁酬价人不婵娟肯动心  

薛瑗【`南楚材妻濠梁人`】  

写真寄外  

欲下丹青笔先拈宝镜寒已惊顔索寞渐觉鬂凋残泪眼描将易愁肠写出难恐君浑忘却时展画图看  

安邑坊女  

幽恨篇  

卜得上峡日秋天风浪多江陵一夜雨肠断木兰歌  

李弄玉【`防稽人`】  

哀愤诗  

昔逐良人西入闗良人身没妾空还谢娘衞女不相见为雨为云归旧山  

京兆女子  

题兴元明珠亭  

寂寥满地落花红独有离人万恨中囘首池塘更无语手弹珠泪背东风  

湘驿女子  

题玉泉溪  

红叶醉秋色碧溪弹夜佳期不可再风雨杳如年  

韩仆射姬  

赠别诗  

风栁揺揺无定枝阳台云雨梦中归他年蓬岛音尘絶留取尊前旧舞衣  

李节度使姬  

书红绡帕诗  

囊里真香谁见窃绞绡滴泪染成红殷勤遗下轻绡意好与情郎怀袖中  

防张生述怀  

门前画防寻常设堂上犀簮取次看最是恼人情绪处凤皇楼上月华寒  

黄崇嘏  

辞蜀相妻女诗  

一辞拾翠碧江湄贫守蓬茒但赋诗自服蓝衫居郡掾永抛鸾镜画蛾眉立身卓尔青松操挺志坚然白璧姿幕府若容为坦腹愿天速变作男儿  

任氏【`侯继圆妻`】  

桐叶诗  

拭翠敛蛾眉为郁心中事搦管下庭除书成相思字此字不书石此字不书纸书向秋叶上愿逐秋风起天下有心人尽解相思死天下负心人不识相思字有心与负心不知落何地  

眉娘  

和锦城春望  

蚕市初开处处春九衢明艶起香尘世间总有浮华事争及仙山出世人  

葛氏女  

和潘雍诗  

九天天逺瑞烟浓驾鹤骖龙意已同从此三山山上月琼花开处照春风  

后土夫人【`已下羣仙附`】  

偶引羣仙到世间薰风殿里醉华筵等闲贪赏不归去愁杀韦郎一觉眠  

王母  

沧海成尘几万秋碧桃花发长春愁不来便是数千嵗周穆汉王何处逰  

麻姑  

世间何事不推迁顺得人情命不延适向蔡家防上饮囘头已是二千年  

上元夫人  

思量往事一宵中阿母曾邀到汉宫城阙不存人不见茂陵荒草恨无穷  

弄玉  

采凤飞来到禁闱便随王母驻瑶池如今记得秦楼上偷见萧郎恼妾时  

曹文姬  

送春诗  

仙家无夜亦无秋红日清风满翠楼遥望碧宵归路穏可能同驾五云虬  

卓英英【`已下妓女附`】  

锦城春望  

和风装防锦城春细雨如丝压玉尘谩把诗情访竒景艶花浓酒属闲人  

理笙  

频倚银屏理凤笙调中幽意起春情因思往事成惆怅不得缑山和一声  

福感寺答少年  

牡丹未及开时节况是秋风莫近前留得来年二三月一枝和露压神仙  

答士  

数载幽栏种牡丹裹香包艶待神仙神仙既有丹青术携取何妨入洞天  

和理笙  

但于闺閤熟吹笙太白真仙自有情他日丹霄骖白凤何愁子晋不闻笙  

赵鸾鸾  

云鬟诗  

扰扰香云湿未干鸦翎蝉翼腻光寒侧边斜揷黄金凤妆罢夫君带笑看  

栁眉  

弯弯栁叶愁边湛湛菱花照处频妩媚不烦螺子黛春山画出自精神  

檀口  

衔杯防动樱桃颗咳唾轻飘茉莉香曾见白家樊素口瓠犀双颗缀榴房  

酥乳  

粉香汗湿瑶琴轸春逗酥融白凤膏浴罢檀郎扪弄处露华凉沁紫蒲萄  

纎指  

纎纎软玉削春葱长在香罗翠袖中昨日琵琶弦索上分明满甲染猩红  

薛氏  

咏春  

花朶几枝柔傍砌栁风千缕细揺风霞明半岭西斜日月上孤村一树松  

夏  

凉囘翠簟氷人冷齿沁清泉夏井寒香篆袅风青缕缕纸牕明月白圑团  

秋  

芦雪覆汀秋水白栁风凋树晚山苍孤灯客梦惊空馆独雁征书寄逺乡  

冬  

天冻云寒朝闭户雪飞风冷夜闗城鲜红炭火围炉暖浅碧茶瓯注茗清  

徐月英  

送人诗  

惆怅人间万事违两人同去一人归生憎平望亭前水忍照鸳鸯相背飞  

叙怀  

为失三从泣泪频此身何用处尘氛虽然日逐笙歌乐常羡荆钗与布裙  

杜秋娘  

金缕词  

劝君莫惜金缕衣劝君莫惜少年时花开堪折直须折莫待无花空折枝  

薛涛【`字洪度蜀人`】  

春望词  

花开不同赏花落不同悲欲问相思处花开花落时  

其二  

槛草结同心将以遗知音春愁正断絶春鸟复哀吟  

其三  

风花日将老佳期犹渺渺不结同心人空结同心草  

其四  

那堪花满枝翻作两相思玉箸垂朝镜春风知不知  

蝉  

露涤清音逺风吹故叶齐声声似相接各在一枝栖  

月  

魄依钩様小扇逐汉机圆细影将圆质人间几处看  

池上双鸟  

双栖绿池上朝暮共飞还更忆将雏日同心莲叶间  

罚赴边有怀上韦令公  

闻道边城苦今来到始知羞将门下曲唱与陇头儿  

又  

黠虏犹违命烽烟直北愁却教严遣妾不敢向松州  

鸳鸯草  

绿英满香砌两两鸳鸯草但娱春日长不管秋风早  

续父井桐吟  

庭除一古桐耸干入云中枝迎南北鸟叶送往来风  

送友人  

水国蒹葭夜有霜月寒山色共苍苍谁言千里自今夕离梦杳如闗路长  

送卢员外  

玉垒山前风雪夜锦官城外别离魂信陵公子如相问长向夷门感旧恩  

题竹郎庙  

竹郎庙前多古木夕阳沈沈山更绿何处江村有笛声声声尽是迎郎曲  

上川主武国相二首  

落日重城夕雾收玳筵雕爼荐诸侯因令朗月当庭燎不使珠帘下玉钩  

又  

东阁移尊绮席陈貂簪龙节更宜春军城画角三声歇云幕初垂红烛新  

忆荔枝  

传闻象郡隔南荒綘实豊肌不可忘近有青衣连楚水素浆还得类琼浆  

送姚员外  

万条江栁早秋枝袅地翻风色未衰欲折尔来将赠别莫教烟月两乡悲  

别李郎中  

花落梧桐凤别凰想登秦岭更凄凉安仁纵有诗将赋一半音词杂悼亡  

酬文使君  

延英晓拜汉恩新五马腾骧九陌尘今日谢庭飞白雪巴歌不复旧阳春  

赋凌云寺  

闻説凌云寺里苔风髙日近絶纎埃横云防染芙容壁似待诗人宝月来  

又  

闻説凌云寺里花飞空逺磴逐江斜有时锁得嫦娥镜镂出瑶台五色霞  

送郑眉州  

雨暗眉山江水流离人掩袂立髙楼双旌千骑骈东陌独有罗敷望上头  

菱荇沼  

水荇斜牵绿藻浮栁丝和叶卧清流何时得向溪头赏旋摘菱花泛去舟  

春郊逰眺寄孙处士  

低头乆立向蔷薇爱似零陵香惹衣何事碧溪孙处士伯劳东去燕西飞  

试新服裁制初成  

紫阳宫里赐红绡仙雾朦胧隔水遥霜兎毳寒冰蠒静嫦娥笑指织星桥  

又  

九气分为九色霞五灵仙驭五云车春风因过东君舍偷様人间染百花  

栁絮  

二月杨花轻复防春风揺荡惹人衣他家本是无情物一任南飞又北飞  

赠逺  

芙蓉新落蜀山秋锦字开缄到是愁闺閤不知戎马事月髙还上望夫楼  

又  

扰弱新蒲绿又齐春深花落塞前溪知君未转秦闗骑月照千门掩袖啼  

酬杜舍人  

双鱼底事到侬家扑手新诗片片霞唱到白苹洲畔曲芙蓉空老蜀江花  

武昌妓  

续韦瞻句  

悲莫悲兮生别离登山临水送将归武昌无限新栽栁不见杨花扑面飞  

章台栁氏  

答韩节度  

杨栁枝芳菲节可恨年年赠离别一叶随风忽报秋纵使君来岂堪折  

襄阳妓  

送武补阙  

弄珠滩上欲消魂独把离怀寄酒尊无限烟花不留意忍教芳草怨王孙  

平康妓  

书红牋诗  

银釭斜背解鸣珰小语偷声贺玉郎从此不知兰麝贵夜来新惹桂枝香  

刘淑柔  

中秋夜泊武昌  

两城相对峙一水向东流今夜素娥月何年黄鹤楼悠悠兰棹晩眇眇荻花秋无柰柔肠断关山总是愁  

盛小丛  

咏突厥三台  

雁门山上雁初飞马邑阑中马正肥日旰山西逢驿使殷勤南北送征衣  

周德华  

杨栁枝辞  

清江一曲栁千条二十年前旧板桥曾与情人桥上别更无消息到今朝  

赵虚舟  

赠戏  

砌下梧桐叶正齐花繁雨后压枝低报道不须鵶鸟乱他家自有凤皇栖  

妓常浩  

赠郑女郎古意  

昨夜巫山中失却阳台女朝来香阁里独伴楚王语艳阳灼灼河洛神珠帘绣戸青楼春能弹箜篌弄仙指愁杀门外少年子笑开一面红粉妆东园几处桃花死朝理曲暮理曲独坐窓前一片玉行也娇坐也娇见之令人魂魄消堂前锦褥红地炉绿沈香榼倾屠苏解佩时时歇歌管芙蓉帐里兰麝满挽起罗衣香不断灭烛每嫌秋夜短  

赠友人  

闻道东山逸兴多为怜明月映沧波不辞红粉随君去其奈苍生有望何  

闺情  

门前昨夜信初来见説行人卒未回谁家楼上吹横笛偏送愁声向妾哀  

赠卢夫人  

佳人惜顔色恐逐芳菲节日暮出画堂阶下见新月拜月仍有词傍人那得知归来玉堂下始见泪痕垂  

太原妓  

寄欧阳詹  

自从别后减容光半是思郎半恨郎欲识旧来云髻様为奴开取缕金箱  

刘采春  

啰唝曲  

不喜秦淮水生憎江上船载儿夫壻去经嵗又经年  

其二  

借问东园栁枯来得几年自无枝叶分莫怨太阳偏  

其三  

莫作商人妇荆钗当卜钱朝朝江口望错认几人船  

其四  

那年离别日只道在桐庐桐庐人不见今得广州书  

其五  

昨日北风寒牵舩浦里安潮来打缆断橹橹始知难  

红绡妓  

忆崔生  

深洞莺啼恨阮郎偷来花下翠珠珰碧云飘断音书絶空倚玉箫愁凤皇  

莲花女  

呈陶处士  

莲花为号玉为腮珍重尚书遣妾来处士不生巫峡梦虚劳云雨下阳台  

## 石仓历代诗选卷一百十四  

明　曹学佺　编  

唐一百一  

拾遗【`一`】  

韩王元嘉【`髙祖第十一子`】  

奉和同太子监守违恋  

乾象开层搆离明启少阳卜征从献吉守器属元良逖矣凌周颂遥哉掩汉庄好士倾南洛多才盛北场地分丹鹫岭途间白云乡储诚虔晓夕宸爱积炎凉珠璧连霄汉万物仰重光  

越王贞【`太宗第八子`】  

奉和圣制过温泉  

凤辇腾宸驾骊籞次干逰坎德疎温液山隈派暖流寒氛空外拥蒸气沼中浮林凋帷影散云敛盖隂收霜郊畅览参差落景遒  

章怀太子【`名贤字明允髙宗第六子`】  

黄台瓜词  

种黄台下熟子离离一摘使瓜好再摘使稀三摘由自可摘絶抱蔓归  

窦威  

出塞曲  

匃奴屡不平汉将欲纵横看云方结阵却月始连营潜军度马邑扬斾掩龙城防勒燕然石方传车骑名  

杨希道  

咏琴  

乆擅龙门质孤竦峄阳名齐娥初发弄赵女正调声嘉客勿遽反繁弦曲未成  

咏笙  

短长插凤翼洪细摹鸾音能令楚妃叹复使荆王吟切切孤竹管来应和云琴  

侍宴赋得起坐弹鸣琴  

北林鹊夜飞南轩月初进调发清徴荡心祛褊恡变作离鸿声还入思归引长叹未终极秋风飘素鬂  

咏舞  

二八如回雪三春类早花分行向烛转一种逐风斜  

刘孝孙  

逰清都观寻沈道士  

纷吾因暇豫行乐极留连寻真谒紫府披雾觌青天缅怀金阙外遐想玉京前飞轩俯松栢抗殿接云烟滔滔清夏景嘒嘒早秋蝉横琴对危石酌醴临寒泉聊祛尘俗累寜希鹤年无劳生羽翼自可狎神仙  

早发成臯望河  

清晨发岩邑车马走辕辕回看黄河上惝怳屡飞魂鸿流导积石惊浪下龙门仙槎不辨处沈璧想犹存逺近洲渚出飒沓鳬雁喧怀古空延伫叹逝将何言  

冬日宴于庶子宅各赋一字得鲜  

解襟逰胜地披云促宴筵清文振笔妙髙论泻言泉冻栁含风落寒梅照日鲜骊歌虽欲奏归驾且留连  

咏笛  

凉秋夜笛鸣流风韵九成调歌时慷慨曲变或凄清征客怀离绪隣人思旧情幸以知音顾千载有竒声  

得春莺送友人  

翅掩飞燕舞啼恼婕妤悲料取金闺意因君问所思流莺拂绣羽二月上林期待雪消金禁衔花向玉墀  

凌敬  

逰清都观  

聊排灵璅闼徐步入清都青谿防寂士思狥道枢十芒生药笥七焰发丹炉缥袠桐君箓朱书王母符宫槐散绿穗日槿落青柎矫翰雷门鹤飞来叶县鳬凌风可自御安事迫中区方追羽化侣从此得珠  

巫山髙  

巫岫郁岧嶤髙高入紫霄白云间危石猿挂回条悬崖激巨浪脆叶殒惊飚别有阳台处风雨共飘飖  

赵中虚  

逰清都观  

青谿阻千仞姑射藐汾阳未若逰兹境探众妙场鹤来疑羽客云泛似霓裳寓目虽灵宇逰神乃帝乡道存真理得心灰俗累忘烟霞凝抗殿松桂肃长廊早蝉清暮响崇兰散晩芳即此翔寥廓非复控榆枋  

杜正伦  

武门侍宴  

大君端扆暇睿赏狎林泉开轩临禁籞借野列芳筵参差歌管飏容裔羽旗悬玉池流若醴云阁聚非烟湛露晞尧日薰风入舜弦大德侔造防物荷陶甄谬陪瑶水宴仍厠栢梁篇阚名徒上月邹辩讵谈天既喜光华旦还伤迟暮年犹冀升中日簪裾奉肃然  

封行髙  

冬日宴于庶子宅得色字  

夫君敬爱重欢言情不极雅兴发清音丽藻穷雕饰水结曲池氷日暖平亭色引满既杯倾终之以弁侧  

长孙无忌  

新曲二首  

阿侬家住朝歌下早传名结伴来逰淇水上旧长情玉佩金钿随步逺云罗雾縠逐风轻转目机心悬自许何须更待听琴声  

又  

回雪凌波逰洛浦遇陈王婉约娉婷工语笑侍兰房芙蓉绮帐还开揜翡翠珠被烂齐光长愿今朝奉顔色不爱吹箫逐凤皇  

灞桥待李将军  

飒飒风叶下遥遥烟景曛霸陵无醉尉谁滞李将军  

袁朗  

赋得饮马长城窟  

朔风动秋草清跸长安道长城连不穷所以卫区中规模惟圣作负荷晓成功鸟庭已向内龙荒更凿空玉闗尘卷静金防路已通汤征随北怨舜咏起南风画地功初立绥边事云集朝服践狼居凯歌旋马邑山响传凤吹霜华藻琼钑属国拥节归单于欵闗入日落寒云起惊鸿被原隰零露叶已寒河流清且急四时徭役尽千载干戈戢太平今若斯汗马竟无施惟当事笔砚归山草封禅  

杨续  

安德山池宴集  

狭斜通凤阙上路抵青楼簮绂启宾馆轩盖临御沟西城多妙舞主第出名讴列峰凝宿雾疏壑拟藏舟花蝶乱风影苹藻含春流酒阑歌宴毕自反山之幽  

陈子良  

夏晩寻于政世置酒  

聊从嘉遁所酌醴共抽簪以兹山水地留连风月心长榆落照尽髙栁暮蝉吟一返桃源路别后难追寻  

赋得妓  

防雨散芳菲中园照落晖红树揺歌扇绿珠飘舞衣繁弦调对酒杂引动思归愁人当此夕羞见落花飞  

刘斌  

送刘散员赋得好鸟鸣髙枝  

春林已自好时鸟复和鸣枝交难奋翼谷静易流声间闗才得性矰遽相惊安知背飞逺拂雾独晨征  

杨濬  

送刘散员赋得明月照髙楼  

髙楼一何绮素月复流明重轩望不极余晖揽讵盈镜华当牖照钩影隔帘生逆愁异樽酒对此难为情  

崔善为  

答王无功冬夜载酒乡馆  

颁条添贵郡悬榻乆相望处士同杨郑邦君谢李疆讵知方拥篲逢子敬惟桑明朝蓬户侧防自谒任棠  

答王无功九日  

秋来菊花气深山客重寻露叶疑涵玉风花似散金摘来还泛酒独坐即徐斟王贪自醉无复覔阳林  

李敬  

奉和别鲁王  

绿车旋楚服丹跸伫秦川珠臯转归骑金防引行旃一朝限原隰千里间风烟莺喧上林谷鳬响御沟泉断云移鲁盖离歌动舜弦别念凝神扆崇恩洽玳筵顾惟慙叩寂徒自仰钧天  

奉和别越王  

飞盖回兰坂宸襟伫栢梁别馆分泾渭归路指衡漳闗山通曙色林籞徧春光帝念纡千里词波照五潢  

牛凤及  

奉和受图温洛应制  

八神扶玉辇六羽警瑶谿戒道伊川北通津涧水西御图开洛匮刻石与天齐瑞日波中上仙禽雾里低防臣矫弱翮抃舞接鸳鹥  

贺朝清  

赋得逰人久不归  

乡闗眇天末引领怅怀归羁旅乆淫滞物色屡芳菲稍觉生意尽行看蓬鬂稀如何千里外伫立霑裳衣  

裴守真  

奉和太子纳妃太平公主出降  

瑜佩升青殿秾华降紫薇还如桃李发更似凤皇飞金屋真离象瑶台起婺徽防缨分碧坐缋羽泛褕衣云路移彤辇天津转明镜仙珠照乗归宝月重轮映望园嘉宴洽主第欢娱盛丝竹扬帝薰簮裾奉宸庆丛云霭晓光湛露晞朝阳天文天景丽藻睿词芳玊庭散秋色银宫生夕凉太平超防古万夀乐无疆  

胡元范  

前题  

帝子威仪絶储妃礼度优叠鼔陪仙观凝笳翼画辀郁郁神香满奕奕彩云浮排空列锦罽腾观溢皇州金阙未息火玉树种天爱月路饰还装星津动归佩紫极流宸渥清规伫慈诲恩波洽九流光辉轶千载列席诏亲贤式宴坐神仙圣文飞圣笔天乐奏钧天曲池涵瑞景丈宇孕祥烟小臣同百兽率舞悦尧年  

王德贞  

奉和圣制过温汤  

握图开万寓属圣启千年骊阜防缇骑惊鸿映防旃玉霜鸣凤野金阵藻龙川祥烟聚危岫德水溢飞泉停舆兴睿览还举大风篇  

贺敳  

奉和九月九日应制  

商飚凝素籥览贲黄图晓霜惊断雁晨吹结相乌寒花低岸菊凉叶下庭梧泽宫申旧典相圃叶前模玉砌分雕防金沟转镂戵带星飞夏箭映月上轩弧庆展簮裾洽恩融雨露濡天文发丹篆宝思掩珠承欢徒耸抃负陀窃忘躯  

薛克构  

奉和展礼岱宗涂经濮济  

龙图冠胥陆凤驾指云亭非烟泛济浦绿字启河汀画裳晨应月文防曙分星四田巡揖礼三驱道契经行欣奉万嵗窃抃偶千龄  

员半千  

陇头水  

路出金河道山连玉塞门旌旗云里度杨栁曲中喧蹀血多壮胆褁革无怯魂严霜敛曙色大明辞朝暾尘消营卒垒沙静都尉垣雾卷白山出风吹黄叶翻将军献凯入万里絶河源  

辛常伯  

军中行路难  

君不见封狐雄虺自成羣慿深负固结妖氛玉玺分兵徴恶少金坛授律动将军将军拥麾宣庙略战士横戈静夷落长驱一息背铜梁直指三危登劒阁阁道岧嶤起戍楼劒门遥裔俯灵丘卭闗九折无平路江水双源有急流征役无期返他鄊嵗华晩杳杳丘陵出苍苍林薄逺途危紫盖峰路涩青泥坂去去指哀牢行行入不毛絶笔千里险连山四望髙中外分区宇夷夏殊风土交阯枕南荒昆弥临北户川原绕毒雾谿谷多霪雨行潦四时流崩查千嵗古漂梗飞蓬不暂安扪萝引葛陟危峦昔时闻道从军乐今日方知行路难沧江绿水东流驶炎州丹徼南中地南中南斗映星河秦闗秦塞阻烟波三春边地风光少五月泸州瘴疠多朝驱疲斥夕息倦樵歌向月弯繁弱连星转太阿重义轻生怀一顾东伐西北凡几度夜夜朝朝斑鬂新年年嵗嵗戎衣故灞城隅滇池水天涯望转积地际行无已徒觉炎凉节物移不知关山千万里弃置勿重陈重陈多苦辛且悦清笳梅栁曲讵忆芳园桃李人绛节红旗分日羽丹心白刃酬明主但令一被君王知谁惮三边征战苦行路难行路难岐路几千端无复归云慿短翰空余望日想长安  

杜易简  

湘川新曲二首  

昭潭深无底橘州浅而浮本欲凌波去翻为目成留愿君稍弭檝无令贱妾羞  

二八相招携采菱渡前谿弱腕随桡起纎腰向舸低自解看花笑憎闻染竹啼  

李怀逺  

凝碧池侍宴看竞渡应制  

上苑清銮路髙居重豫逰前对芙蓉沼傍临杜若洲地如扈望波似洞庭秋列筵飞翠斚分曹戏鹢舟湍髙棹影没岸近榜歌遒舞曲依鸾殿箫声下凤楼忽闻天上乐疑逐海查流  

王绍宗  

三妇艳  

大妇能调瑟中妇咏新诗小妇独无事花庭曵履綦上客且安坐春日正迟迟  

房融  

谪南海过韶州广界寺  

零落嗟残命萧条托胜因方烧三界火遽洗六情尘隔岭天花发凌空月殿新谁怜乡国思从此学分身  

薛曜  

正夜侍宴应制  

重闗钟漏通夕敞凤皇宫双阙祥烟里千门明月中酒杯浮湛露歌曲唱流风侍臣咸醉止恒慙恩遇崇  

富嘉谟  

明氷篇  

北陆苍茫河海凝南山阑干昼夜氷素彩峨峩明月升深山穷谷不自见安知采斵不嘉荐隂房涸沍掩寒扇阳春二月始朝暾春光潭沲度千门明氷时出御至尊彤庭赫赫九仪备腰玉煌煌千官事明氷毕赋周在位昨忆沙漠寒风涨昆仑长河氷始壮汗漫崚嶒积亭嶂嗈嗈鸣雁江上来禁苑池台氷复开揺青涵绿映楼台豳歌七月王风始凿氷藏用昭物轨四时不忒千万祀  

崔知贤  

晦日宴髙氏林亭用华字  

上月河阳地芳晨景望华绵蛮变时鸟照耀起春霞栁揺风处色梅散日前花淹留洛城晩歌吹石崇家  

王腼  

前题  

上序披林馆中京视物华竹牕低露叶梅迳起风花景落春台雾池涵旧渚沙绮筵歌吹暗暮雨泛香车  

髙球  

前题  

温洛年光早皇州景望华连寻上路乗兴入山家轻苔网危石春水架平沙赏极林塘暮处处起烟霞  

郎余令  

前题  

三春休晦节九谷泛年华半晴余细雨全晚澹残霞樽开疎竹叶管应落梅花兴阑相顾起流水送香车  

王茂时  

前题  

胜践寻良防乗春玩物华还随张放友来向石崇家止水分岩径闲庭枕浦沙未极清泉赏参差落照斜  

周思钧  

晦日重宴髙氏林亭用池字  

绮筵乗晦景髙宴下阳池濯雨梅香散含风栁色移轻尘依扇落流水入危勿顾林亭晚方欢云雾披  

周彦晖  

前题  

春华归栁防晦景落蓂枝置驿铜街右开筵玉浦陲林烟含障宻竹雨带珠危兴防巾倒戴山公下习池  

弓嗣初  

晦日宴髙氏林亭同用华字  

上序春晖丽中园物华髙才盛文雅逸兴满烟霞参差金谷树皎镜碧塘沙萧散林亭晚倒载欲还家  

陈嘉言  

上元夜效小庾体同用春字  

今夜可怜春河桥多丽人寳马金为勒香车玉作轮连手窥潘掾分头看洛神重城自不掩出向小平津  

髙瑾  

前题  

初年三五夜相知一两人连出巷口飞毂下池漘灯光恰似月人面并如春邀逰终未已相欢待日轮  

卢藏用  

宋主簿鸣臯梦赵六子未及报而陈子云亡今追为此诗答宋贻平昔游旧  

暮川罕停波朝云无留色故人琴与诗可存不可识识心尚可亲琴诗非故人鸣臯初梦赵蜀国已悲陈感化伤沦灭魂交惜未申防期失幽报兹理复今晨前嗟成后泣已矣将何及旧感与新悲虚怀酬昔时赵侯鸿宝气独负青云姿羣有含妙识众象悬清机雄谈尽物变精义解人颐在隂既独善幽跃自为疑踠彼千里足伤哉一尉欺陈生富清理卓斚兼文史思缛巫山云调逸岷江水铿锵哀忠义感激懐知已负劒登蓟门孤逰入燕市浩歌去京国归守西山趾幽居探元化立言见千祀埋没经济情良图竟云已坐忆平生逰十载怀嵩丘题书满古壁采药徧岩幽子防化金鼎仙笙不可求荣哉宋与陆名宦美中州存亡一暌阻岐路方悠悠自予事山海及兹人世改传闻当世荣皆入古人名无复平原赋空余隣笛声泣对西州使悲访北邙茔新坟蔓宿早旧阙毁残铭为君成此曲因言寄友生黙语无穷事凋伤共此情  

饯唐州髙使君赴任  

饯酒临丰树褰帷出鲁阳蕙兰春已晩桐栢路犹长祖逖方城镇安期外氏乡从来二千石天子命惟良  

饯许州宋司马赴任  

国为休徴选舆因仲举题山川襄野隔朋酒灞亭暌零雨征轩骛秋风别骥嘶骊歌一曲罢愁望正凄凄  

奉和立春逰苑迎春应制  

天逰龙辇驻城闉上苑迟光晩更新瑶台半入黄山路玉槛傍临灞津梅香欲待歌前落兰气先过酒上春幸预栢台称献夀愿陪千畆及农晨  

唐逺悊  

奉和送金城公主适西蕃应制  

皇恩睠下人割爱逺和亲少女风逰兑姮娥月去秦龙笛迎金牓骊歌送锦轮那堪桃李色移向虏庭春  

韦安石  

侍宴旋师喜捷应制  

蜂蚁屯夷落熊罴逐汉飞忘躯百战后屈指一年归厚眷舒天藻深慈解御衣兴酣歌舞出朝野叹光辉  

李迥秀  

奉和九日登慈恩寺浮图应制  

沙界人王塔金绳梵帝逰言从只树赏行翫菊丛秋御酒调甘露天花拂防旒尧年将佛日同此庆时休  

张锡  

晦日宴髙文学林亭同用华字  

雪尽铜驼路花照石崇家年光开栁色池影泛云华赏洽情方逺春归景未賖欲知多暇日樽酒渍澄霞  

萧至忠  

奉和九日幸临渭亭登髙应制  

望幸三秋暮登髙九日初朱旗巡汉苑翠帟俯秦墟宠极萸房徧恩深菊酌余承欢何以答万亿奉宸居  

于经野  

前题  

御气三秋节登髙九曲门桂筵罗玉爼菊醴溢芳尊遵渚归鸿度承云舞鹤鶱防臣滥陪赏空荷圣明恩  

陆景初  

前题  

九秋光顺豫重节霁良辰登髙识汉苑问道侍轩臣菊花浮秬鬯萸房揷缙绅圣化边陲谧长洲鸿雁宾  

洪子舆  

严陵祠  

汉主召子陵归宿洛阳殿客星今何在隠迹犹可见水石空潺湲松篁尚葱蒨防深翠隂合川逈白云徧幽迳滋芜没荒祠羃霜霰垂钓想遗芳掇苹羞野荐髙风激终古语理忘荣贱方念道可尊山林情不变  

张敬忠  

边词  

五原春色旧来迟二月垂杨未挂丝即今河畔氷开日正是长安花落时  

严识  

咏班婕妤  

贱妾如桃李君王若嵗时秋风一已劲揺落不胜悲寂寂苍苔满沈沈绿草滋繁华非此日指辇竞何辞  

卢从愿  

奉和圣制送张説巡边  

上将发文昌中军静朔方占星引旌节择日拜坛场礼乐临轩送威声出塞扬安边俟帷幄制胜在岩廊作鼓将军气投醪壮士觞戒途遵六月离赠动三光槐路清梅暑蘅臯起麦凉时文仰雄伯耀武震遐荒袵席知无战兵戈示不忘伫闻歌杕杜凯入系名王  

## 石仓历代诗选卷一百十五  

明　曹学佺　编  

唐一百二  

拾遗【`二`】  

宋璟【`字广平邢州人`】  

奉和圣制同二相已下羣官乐逰园宴  

侍饮终酺防承恩续胜逰戴天惟庆幸选地即殊尤北向只双阙南临赏一丘曲江新溜暖上苑杂花稠亹亹韶弦屡戋戋贲帛周醉归填畛陌荣耀接轩裘  

奉和圣制答张説扈从南出雀鼠谷  

秦地雄西夏并州近北胡禹行山启路舜在邑为都忽覩寒暄隔深思险易殊四时宗伯叙六义宰臣铺徴作宫常应星环日毎纡盛哉逢合道良以致亨衢  

奉和圣制送张説巡边  

帝道薄存兵王师尚有征是闗司马法爰命总戎行画阃崇威信分麾盛宠荣聚观方结辙出祖遂倾城圣酒江河润天词象纬明德风边草偃胜气朔云平宰国推良器为军挹壮声至和常得体不战即储精以智泉宁竭其徐海自清迟还庙堂坐赠别故人情  

送苏尚书赴益州  

我望风烟接君行雪霰飞园亭若有送杨栁最依依  

崔泰之  

奉和圣制送张尚书巡边  

南庭胡运尽北斗将星飞旗鼓临沙漠旌旄出洛畿闗山绕玉塞烽火映金防屡献帷谋策频承庙胜威躞蹀临河骑逶迤度陇旂地脉平千古天声振九围车马生边气戈鋋驻落晖夏近蓬酋转秋深草木腓饯送纡天什恩荣赐御衣伫勒燕然颂鸣驺计日归  

奉酬韦祭酒偶逰龙门北谿忽怀骊山别业因以书志  

闗塞临伊水骊山枕灞川俱临隠路侧同在帝城边谢公兼出处携妓翫林泉鸣驺喷梅雪飞盖曵松烟闻琴幽谷里看奕古岩前落日低帏帐归云绕管弦叨荣慙北阙防尚爱东田寂寞灰心尽萧条尘事捐朝思登嶃絶夜梦弄潺湲宿怀南涧意况覩北谿篇  

同日知光禄弟冬日述怀  

吾族白眉良才华动洛阳观光初入仕应宿始为郎飞萤翫书籍白凤吐文章海卿逾往雅河尹冠前张择才绥鄢郢殊化被江湘髙楼临广陌甲第敞通荘列馆邙山下防亭洛水傍昌年赏丰陌夏日悦林塘衣冠皆秀彦罗绮尽名倡隔岸闻歌度临池见舞行门庭寒变色棨防日生光家园遥可见台寺近相望无庸乗侍谒有暇共翺翔棣华依雁序竹叶拂鸾觞水坐怜秋月山行弄晩芳恩华慙服冕友爱朂垂堂无由报天德相顾咏时康  

崔日知  

奉酬韦祭酒偶逰龙门北谿  

夙龄秉防尚中年忽有隣以兹山水癖遂得狎通人迨我咸京道闻君别业新岩前窥石镜河畔踏芳茵既怜伊浦绿复忆灞池春连词谢家子同欢冀野宾趣闲鱼共乐情洽鸟来驯讵念昔逰者只命独留秦萧条颍阳恋冲漠汉隂真无由陪胜躅空此翫书筠  

冬日述怀奉呈兰台诸公  

弱龄好经籍披卷即怡然覃精四十载驰骋数千言孔壁采遗篆周韦考絶编哀公论劒术孙子叙兵篇鲁史君臣道姬书日月悬从师改炎燠负笈徧山川上异西河夏中非北海光荣拾青紫名价接通贤既重万钟乐宁思二顷田长防同分虎髙冠亚附蝉晚怀重虚旷养志息雕镌登髙慙思拙匠物谢情研不慕张平子宁希王仲宣谁谓登龙日翻成刻鹄年循循劳善诱轧轧思防牵琢磨才既竭钻仰德弥坚朽木诚为喻扪心徒自怜终朝呑鸟梦振羽上云烟赋成先掷地词髙直掞天更执抠衣礼仍开函丈筵雾披槐市蔼水静璧池圆愿逐从风叶飞舞翰林前  

司马逸客  

雅琴篇  

亭亭峄阳树落落千万寻独抱出云节孤生不作林影揺绿波水彩绚丹霞岑直干思有托雅志期所任匠者果留盼雕斵为雅琴文以楚山玉错以昆吾金虬凤吐竒状商徴含清音清音雅调感君子一抚一弄怀知已不见钟期百年余还忆朝朝几千里马卿台上应芜没阬籍帷前空己矣山情水意君不知拂匣调弦为谁理调弦拂匣倍含情况复空山秋月明陇水悲风已呜咽离鹍别鹤更凄清将军塞外多竒操中散林间有正声正声谐风雅欲竟此曲谁知者自言幽隠乏先容不道人物知音寡谁能一奏和天地谁能再舞欢朝野朝野欢娱乐未央车马骈阗盛彩章嵗嵗汾川事箫鼓朝朝伊水听笙簧窈窕楼台临上路妖娆歌舞出平阳弹弦本自称仁祖吹管由来许季长犹怜雅歌淡无味渌水白云谁相贵还将逸调赏幽心不觉繁声论逺意传闻乐帝奏钧天倘冀防躬备五弦愿持东武宫商韵长奉南薰亿万年  

李如璧  

明月篇  

三五月华流烱光可怜怀归郢路长逾江越汉津无梁遥遥永夜思茫茫昭君失宠辞上宫蛾眉婵娟卧氊穹胡人琵琶弹北风汉家音响絶南鸿昭君此时怨画工可怜明月光曈昽节既秋兮天向寒沅有漪兮湘有澜沅湘糺合淼漫漫洛阳才子忆长安可怜明月复圑圑逐臣恋主心愈恪弃妻思君情不薄已悲芳嵗徒沦落复恐红颜坐销铄可怜明月方照灼向影倾身比葵藿  

卢崇道  

新都南亭别郭大元振  

竹径女萝蹊莲洲文石隄静深人俗断寻翫往还迷碧潭秀初月素林惊夕栖褰幌纳鸟侣罢琴听猿啼佳辰改夙昔胜寄坐暌携长怀赏心爱如玉复如珪  

贾曾  

和宋之问下山歌  

良逰晼晼兮月呈光锦路逶迤兮山路长王孙留兮嵗将宴嵩岩仙草兮为谁芳  

奉和春日出苑瞩目应令  

铜龙晓辟问安回金辂春游博望开渭水晴光揺草树终南佳气入楼台招贤已从商山老托乗还徴邺下才臣在东周独留滞忻逢藻日边来  

闾丘均  

临水亭  

髙馆基曾山防羃生花草傍对野村树下临车马道清朗悟心术幽遐备瞻讨回合峰隠云聫绵渚萦岛气似沧洲胜风为青春好相及盛年时无令叹衰老  

张纮  

行路难  

君不见温家玉镜台提携抱握九重来君不见相如绿绮琴一抚一拍凤皇音人生意气须及早莫负当年行乐心荆王奏曲楚妃叹曲尽欢终夜将半朱楼银阁正平生碧草青苔坐芜漫当春对酒不须疑视日相看能几时春风吹尽燕初至此时自谓称君意秋露萎草鸿始归此时衰暮与君违人生翻覆何常定谁保容颜无是非  

张汯  

闺怨  

去年离别雁初归今夜裁缝萤已飞征客未来音信断不知何处寄边衣  

王丘  

奉和圣制答张説扈从南出雀防谷  

襟带三秦接旂常万乗过阳原淑气早隂谷沍寒多花缛前茅仗霜严后殿戈代云开晋岭江雁入汾河北土分尧俗南风动舜歌一闻天乐唱恭遂万人和  

崔翘  

送友人使夷陵  

猿鸣三峡里行客旧沾裳复道从兹去思君不暂忘开襟春叶短分手夏条长独有幽庭桂年年空自芳  

奉和圣制答张説南出雀防谷  

硖路绕河汾晴光扫曙氛笳吟中岭树仗入半峰云顿觉山原尽平看邑里分早行芳草逺晚憇好风薰嘉颂推英宰春逰扈圣君共欣承睿渥日月照天文  

郑郎中山亭  

篆笔飞章暇园亭染翰游地竒人境别事逺俗尘收书阁山云起琴斋涧月留泉清鳞影现树宻鸟声幽杜馥熏梅雨荷香送麦秋无劳置驿骑文酒可相求  

梁知防  

入朝别张燕公  

华容佳山水之子厌承明符竹纡小郡江湖被德声三年计吏入路指巴丘城鳬舟才结缆驺驾已相迎别离他乡酒委曲故人情孤屿早烟薄长波晚气清辛勤方逺骛胜赏屡难并回瞻洞庭浦日暮愁云生  

王熊  

奉别张岳州説二首  

长沙辞旧国洞庭逢故人薰兰敦乆要披雾转相亲嵗月空嗟老江山不惜春忽闻黄鹤曲更作白头新平生共风月倐忽间山川不期文淡水暂得欵忘年兴逸方罢钓防开欲解船离心若危斾朝夕为君悬  

王琚  

奉答燕公  

郡逺途且艰宜悲良自得胡为心独尔惠好在南国亦既清顔披冏然良愿克与君兰时防羣物如藻饰烟景惜欢赏云山起翰墨接艺竒思防偶谈言直永日不知倦逾旬犹谓亟如何酌离樽移棹巴城侧浦口劳长望舟中独太息疾风吹飞帆倐忽南与北目尽不复见怀哉无终极惟当衡峰上遥辨湖水色  

美女篇  

东邻美女实名娼絶代容华无比方浓纎得中非短长红素天生谁饰妆桂楼椒阁木兰堂绣户雕轩文杏梁屈曲屏风绕象牀葳蕤翠帐缀香玉台龙镜洞彻光金炉沈烟酷烈芳遥闻行佩音锵锵含娇欲笑出洞房二八三五闺心切褰帷卷幔迎春节清歌始发词怨咽鸣琴一弄心断絶借问哀怨何所为盛年情多心自悲须臾破顔忽敛态一悲一喜并相宜何年见此不注心惜无媒氏为传音可怜盈盈直千金谁家君子为藳砧  

自荆湖入朝至岳阳奉别张燕公  

五载朝天子三湘逢旧僚扁舟方辍棹清论遂终朝逺树烟间没长池地际遥帝城驰梦想归帆满风飚  

逰防湖上寺  

春山临逺壑水木自幽清夙昔怀防尚兹焉一放情云间听弄鸟烟上摘初英地僻方无闷逾知道思精  

裴漼  

奉和圣制龙池篇  

乾坤启圣吐龙泉泉水年年胜一年始看鱼跃方成海即覩龙飞利在天洲渚遥将银汉接楼台直与紫防连休气荣光恒不散悬知此地是神仙  

奉和御制平胡  

漠圣恩通由来书轨同忽闻窥月满相聚寇云中庙略占黄气神兵出綘宫将军行逐虏使者亦和戎一举轒輼灭再麾沙漠空直将威禁暴非用武为雄饮至明军礼酬勲锡武功干戈还载戢丈德在唐风  

康廷芝  

咏月  

天使下西楼光含万里秋台前疑挂镜帘外似悬钩张尹将眉学班姬取扇俦佳期应借问为报在刀头  

韩休  

奉和御制平胡  

南牧正纷纷长河起塞氛玉兵徴选士金钺拜将军叠鼔揺边吹连旌暗朔云祅星乗夜落害气入朝分始见幽烽警俄看烈火焚功成奏凯乐战罢策归勲盛德陈清庙神谟属大君叨荣逢偃羽率舞咏时丈  

奉和圣制送张説巡边  

一德先台象三军掌夏卿来威申庙略出总叶师贞受钺辞金殿慿轩去鼎城曙光揺组甲疎吹绕云旌左律方先凯中鼙即训兵定功彰武事陈颂纪天声祖宴初留赏宸章更宠行车徒零雨送林野夕隂生路极河流逺川长朔气平南辕迟返斾归奏谒承明  

王光庭  

奉和圣制答张説扈从出雀防谷  

省俗恩将徧巡方路稍回寒随汾谷尽春逐晋郊来云骑传行漏烟旄引从台惠风初应律和气正调梅雅颂通宸咏天文接曙台灞陵桃李色应待日华开  

梁升卿  

前题  

何意重闗道千年过圣皇幽林承睿泽闲客见清光日御先途逺山灵献夀长寒云入晋薄春树隔汾香国佐同时雨天文属嵗阳从来汉家盛未若此巡方  

宋鼎  

酬故人还山  

举棹乗春水归山抚嵗华碧潭宵见月红树晚开花肃穆轻风度依防隠径斜危亭暗松石幽涧落云霞思鸟吟髙树游鱼戏浅沙安知余兴尽相望紫烟賖  

孙翊  

奉酬张洪州九龄江上见赠  

受命谳封疆逢君牧豫章于然审虞苪复尔共舟航怅别秋隂尽怀归客思长江臯枉离赠持此慰他乡  

杨齐哲  

过函谷闗  

地险崤函北途经分陜东逶迤众山尽荒凉古塞空河光流晓日树影散朝风圣德今无外何处是闗中  

蔡瓌  

夏日闺怨  

桃径李蹊絶芳园炎氛炽日满愁轩枝上鸟惊朱槿落池中鱼戏绿苹翻君恋京师乆留滞妾怨髙楼积年嵗非闗曽入楚王宫直为相思腰转细卧簟乗闲乍逐凉薰炉畏热懒焚香雨霑栁叶如啼眼露滴莲花似汗妆全由独自羞看影艳是孤眠疑夜永无情拂镜不成妆有时郤扇还风静近日书来道欲归鸳鸯文锦字息机但恐愁容不相识为教恒着别时衣  

邢象玉  

古意  

家中酒新熟园里叶初荣伫杯欲取醉悒然思友生忽闻有竒客何姓复何名嗜酒陶彭泽能琴阮步兵何须问寒暑径共坐山亭举袂祛啼鸟扬巾扫落英心神无俗累歌咏有新声新声是何曲沧浪之水清  

徐之  

采莲  

越艳荆姝惯采莲兰桡画檝满长川秋来江上澄如练映水红妆如可见此时莲浦珠翠光此日荷风罗绮香纎手周逰不暂息红英烂熳殊未极夕鸟栖林人欲稀长歌哀怨采莲归  

虞羽客  

结客少年场行  

幽并侠少年金络控连钱窃符方救赵击筑正怀燕轻生辞凤阙挥袂上祈连陆离横寳剑出没骛徂旃防轮恒顾敌超乗忽争先摧枯逾百战拓地逺三千骨都魂已散楼兰首复传龙城含宿雾瀚海接遥天歌吹金防返振旅玉门旋烽火今已息非复照甘泉  

张烜  

婕妤怨  

贱妾裁纨扇初揺明月姿君王看舞席坐起秋风时玉树清御路金铺翳垂丝昭阳无分理愁寂任前期  

张修之  

长门怨  

长门落景尽洞房秋月明玉阶草露积金屋网尘生妾妬今应改君恩昔未平寄语临卭客何时作赋成  

庾光先  

奉和刘采访缙云南岭作  

百越城池枕海圻永嘉山水复相依悬萝弱篠垂清浅宿雨朝暾和翠防鸟讶山经传不尽花随月令数仍稀幸陪谢客题诗句谁与王孙此地归  

王易从  

临髙台  

汉主事祈连良人在髙阙空台寂已暮愁坐变容髪泛艳春幌风徘徊秋戸月可怜军书断空使流芳歇  

司马承祯  

答宋之问  

时既暮兮节欲春山林寂兮怀幽人登竒峰兮望白云怅缅邈兮象欲纷白云悠悠去不返寒风飕飕吹日晩不见其人谁与言归坐弹琴思逾逺  

释辩才  

设缸面酒欵萧翼探得来字  

初醖一缸开新知万里来披云同落寞步月共徘徊夜乆孤琴思风长旅雁哀非君有秘术谁照不然灰  

释法轮  

观大驾出叙事寄怀  

紫台宵漏竭青门曙鼓通轻霞照复道徐吹转相风玉銮光万骑金舆郁五戎鸣笳犹度阙清跸尚喧宫云旗乱陌紫羽斾杂尘红百城归北丽两汉乆慙雄吾曹陋薄技余庆洽防躬平原已起洛印手亦还丰得奉衣冠盛仍观书轨同犹言待封告未忍向华嵩  

## 石仓历代诗选卷一百十六  

明　曹学佺　编  

唐九十九  

拾遗【`三`】  

崔颂【`开元中为荆州郡司马`】  

和张荆州九龄晨出郡舍林下  

优闲表政清林薄赏秋成江上悬晓月往来亏复盈天云抗直意郡阁晦髙名坐啸应无欲宁辜济物情  

卢鸿【`字颢然其先范阳人徒居洛阳`】  

草堂  

山为宅兮草为堂芝兰兮药房罗蘼芜兮拍薜荔荃壁兮兰砌蘼芜薜荔兮成草堂隂隂防兮馥馥香中有人兮信宜常读金书兮饮玉浆童顔幽操兮不易长  

樾馆  

紫岩隈兮青磎侧云松烟茑兮千古色芳靃蘼兮防防茏幽人搆馆兮在其中靃蘼防茏兮开樾馆卧风霄兮坐赧旦粤有宾兮时戾止樵苏不防兮清谈已永嵗终朝兮常若此  

期仙磴  

霏防隂壑兮气腾虹迤逦危磴兮上凌空青霞杪兮紫云垂鸾歌凤舞兮吹参差鸾歌凤舞兮期仙磴鸿驾迎兮瑶草赠山中人兮好神仙想像闻此兮欲升烟铸月炼液兮竚还年  

金碧潭  

水碧色兮石金光滟熠熠兮濙湟湟泉葩映兮烟茑临红灼灼兮翠隂隂翠相鲜兮金碧潭霜天洞兮烟景涵有幽人兮好防絶炳其焕兮凝其洁悠悠千古兮长不灭  

李适之【`一名昌恒山承干之孙`】  

朝退  

朱门长不避亲友恣相过年今将半百不乐复如何  

罢相作  

避贤初罢相乐圣且衔杯为问门前客今朝几个来  

萧华【`徐国公蒿子`】  

扈从回銮应制  

粤在秦京日议乎封禅难岂知陶唐主道济苍生安惟彼烈祖事増修实荣观声名朝万国玉帛礼三坛纂圣德重光建元功载刋仍开旧驰道不记昔回銮羽衞揺晴日弓戈生早寒犹思简玉处却望白云端  

崔宗之【`名成辅以字行`】  

赠李十二白  

凉风八九月白露空园庭耿耿不意畅捎捎风叶声思见雄俊士共话今古情李侯忽来仪把袂苦不早清论既抵掌谈又絶倒分明楚汉事历历王霸道担囊无俗物访古千里余袖有匕首剑怀中茂陵书双眸光照人词赋凌子虗酌酒素琴霜气正凝洁平生心中事今日为君説我家有别业寄在嵩之阳明月出髙岑清谿澄素光云散牕户静风吹松桂香子若同斯逰千载不相忘  

萧昕【`字中明梁鄱阳王七世孙世居河南`】  

临风舒锦  

丽锦疋云终襜襜展向风花开翻覆翠色乱动揺红缕散悠扬里文回照灼中低垂疑步障吹起作晴虹既与丘迟梦深知卓氏功还乡将制服从此表亨通  

苏源明  

洞庭吟  

小洞庭兮寓方舟风嫋嫋兮离平流寓方舟兮小洞庭云防防兮连絶层澜壮兮缅以没重岩转兮超以忽冯夷逝兮防轻桡蛟龙行兮落增潮泊中潮兮澹而闲并曲溆兮怅而还适余手兮非予期将解袂兮藂予思尚君子兮夀厥身承明主兮忧斯人  

敬括【`字叔弓河东人`】  

省试七月流火  

前庭一叶下言念忽悲秋变节金初至分寒火正流气含凉夜早光拂夏云收助月防光散沿河丽景浮礼标时令爽诗兴国风幽自此观邦正深知王业休  

闾丘晓【`官至刺史`】  

夜渡淮  

舟人自相报落日下芳潭夜火连淮市春风满客防水穷沧海畔路尽小山南且喜乡园近言荣意未甘  

徐浩  

宝林寺作【`见石刻`】  

兹山昔飞来逺自琅琊台孤岫形在深泉鲟井开越王屡登陟何相传词才塔庙崇其巅规模称壮哉禅堂清溽润髙阁无恢炱照耀珠吐月铿轰钟隠雷揆余乆缨弁末路遭邅回一弃沧海曲六年稽岭隈逝川惜东驶驰景怜西颓腰带愁疾减容顔衰悴催赖居兹寺中法士多瓌材洗心听经论礼足蠲凶灾永愿依胜侣清江乗度杯  

郑审  

酒席赋得匏瓢  

华阁与贤开仙瓢自逺来幽林甞伴许陋巷亦随囘挂影怜红壁倾心向緑杯何曽斟酌处不使玉山頽奉使巡简两京路种果树事毕入秦因咏  

圣德周天壤韶华满帝畿九重承涣汗千里树芳菲陜塞余隂薄闗河旧色新发生和气动封植众心归春露条应弱秋霜果定肥影移行子盖香扑使臣衣入径迷驰道分行接禁闱何当扈仙跸攀折奉恩辉  

王岳灵  

闻漏  

建礼含香处重城待漏臣徐闻传凤诏晓唱辨鸡人银箭残将尽铜壶漏更新催筹当午夜移刻及三辰杳杳从天逺泠泠出禁频直疑残漏曙肃肃对钩陈  

乔琳  

绵州越王楼即事  

三蜀澄清郡政闲登楼携酌日跻攀顿觉胸怀无俗事回看掌握是人寰滩声曲折涪州水云影低衔富乐山行雁南飞似乡信忽然西笑向秦闗  

周万  

送沈芳谒李观察求仕进  

往日长安路欢逰不惜年为贪卢女曲用尽沈郎钱身老方投刺途穷始着鞭犹闻有知已此去不徒然  

顾朝阳  

昭君怨  

莫将铅粉匣不用镜花光一去边城路何情更画妆影销胡地月衣尽汉宫香妾死非闗命都縁梦断肠  

崔亘  

春怨  

夜尽梦初惊纱牕早雾明晓妆脂粉薄春服绮罗轻妾有今朝恨君无旧日情愁来理弦管皆是断肠声  

褚朝阳  

登圣善寺阁  

飞阁青霞里先秋独早凉天花散窓近月桂拂檐香华岳三峯小黄河一带长空间指归路烟际有垂杨  

魏万  

金陵酬李翰林  

君抱碧海珠我怀蓝田玉各称希代宝万里遥相烛长卿慕蔺乆子猷意已深平生风云人暗合江海心去秋忽乗兴命驾来东土谪仙逰梁园爱子在邹鲁二处一不见拂衣向江东五两挂淮月扁舟随海风南逰吴越徧髙揖二千石雪上天台山春逢翰林伯宣父敬项槖林宗重黄生一长复一少相看如弟兄惕然意不尽更逐西南去同舟入秦淮建业龙盘处楚歌对吴酒借问承恩初宫买长门赋天迎驷马车才髙世难容道废可推命安石重携妓子房空谢病金陵百万户六代帝王都虎石据西江钟山临北湖二山信为美王屋人相待应为岐路多不知嵗寒在君逰早晩还勿乆风尘间此别未逺别秋期到仙山  

周瑀  

潘司马别业  

门对青山近汀牵绿草长寒深包晚橘风紧落垂杨湖畔闻渔唱天边数雁行萧然有髙士清思满书堂  

送潘三入京  

故人嗟此别相送出烟坰栁色分官路荷香入水亭离歌未尽曲酌酒共忘形把手河桥上孤山日暮青  

薛业  

洪州客舍寄栁博士芳  

去年燕巢主人屋今年花发路傍枝年年为客不到舍旧国存亡那得知胡尘一起满天下何处春风无别离  

晩秋赠张折冲  

都尉今无事时清但闭闗夜霜戎马瘦秋草射堂闲位以穿杨得名因折桂还冯唐真不遇叹息鬓毛斑  

赵良器  

三月三日曲江侍宴应制  

圣祖发神谋灵符叶帝求一人光锡命万国荷时休雷解圜丘毕云需曲水逰岸花迎步辇仙仗拥行舟睿藻天中降恩波海外流小臣同品物陪此乐皇猷  

豆卢复  

昌年宫作  

但有离宫处君王每不居旗门芳草合辇路小槐踈殿闭山烟满窓凝野霭虗丰年多望幸春色待銮舆  

落第归乡留别长安主人  

客里愁多不记春闻莺始叹栁条新年年下第东归去羞见长安旧主人  

黄麟  

郡中客舍  

虫响乱啾啾更人正数筹魂归洞庭夜霜卧洛阳秋防月有时隠长河到晓流起来还嘱雁乡信在吴洲  

孙欣  

奉试冷井  

仙闱井初凿灵液沁成泉色湛青苔里寒凝紫绠边铜缾向影落玉甃抱虗圆永愿调神鼎尧时泰万年  

樊晃  

南中感怀  

南路蹉跎客未囘常嗟物暗相催四时不变江头色十月先开岭上梅  

徐九臯  

闗山月  

玉塞抵长城金徽映髙阙遥心万余里直望三边月霜静影逾悬露稀光渐没思君不可见空叹声焉歇  

战城南  

塞北狂胡旅城南敌汉围巉岩一鼓气拔利五兵威虏骑瞻山哭王师拓地飞不应须宠战当逐勒金防  

咏史  

亡国秦韩代荣身刘项年金槌击政后玉斗碎增前圣主称三杰明离保四贤已申黄石祭方慕赤松仙  

途中览镜  

四海逰长倦百年行半侵赖窥明镜里时见丈夫心  

梁德裕  

感遇  

幽涧生蕙若幽渚老江蓠荣落人不见芳香徒尔为不及緑萍草生君红莲池左右美人弄朝夕春风吹叶洗玉泉水珠清湛露滋心亦愿如此托君知不知  

郑绍  

逰越谿  

谿水碧悠悠猿声断客愁渔潭逢钓楫月浦值孤舟访泊随烟火迷途视斗牛今宵越乡意还取醉忘忧  

王羡门  

都中闲居  

君王巡海内北阙下明台云物天中少烟花嵗后来河从御苑出山向国门开寂寞东京里空留贾谊才  

殷寅  

铨试后徴山别业寄源侍御  

别业在徴山登髙望畿甸严令天地肃城阙如何见蔼蔼王侯门华轩日逰衒幸逢休明代山虏尚文战投策去园林率名皆拜选圣君性则哲济济多英彦裴楷能清通山涛急推荐筲才甘自屏薄伎忝余眷虽承国士恩尚乏中人援畴昔相知者今兹秉天宪朱绂何赫赫绣衣复葱蒨  

元皇帝应见贺圣祚无疆  

应历生周日修祠表汉年复兹秦岭上更似霍山前昔赞神功启今符圣祚延已题金简字仍访玉堂仙睿祖光元始曾孙体又言因六梦接庆叶九龄传北阙心超矣南山夀固然无由同拜庆窃抃贺陶甄  

冯待徴  

虞姬怨  

妾本江南采莲女君是江东学劒人逢君逰侠英雄日值妾年华桃李春年华灼灼艳桃李结发簪花配君子行逢楚汉正相持辞家上马从君起嵗嵗年年事征战侍君帷幄损红顔不惜罗衣沾马汗不劳红粉着刀环相期相许定闗中鸣銮鸣佩入秦宫谁误四而楚歌起果知五星汉道雄天时人事有兴灭智穷计屈心推折泽中马力先战疲帐下蛾眉转消歇君王自是无神彩贱妾此时容貌改拔山意气都已无渡江面目今何在终天隔地与君辞恨似流波无息时使妾本来不相识岂见中途怀苦悲  

张南容  

静女歌  

静女乐于静动合古人则妙年工诗书弱嵗勤组织端居愁若痴谁复理容色十五坐幽闺四隣不相识天夭隣家子百花装首饰日日淇上逰笑人不逾阈河水自浊济自清仙台蛾眉秦镜明为照齐王门下丑何如汉帝掌中轻  

林琨  

失题  

清晨孤亭里极目对前岑逺与天水合长霞生夕林苍然平楚意杳霭半秋隂落日川上尽闗城云外深方予事岩壑及此欲抽簪待就蓬莱道还兹契宿心  

胡衡  

衔命使日本国  

衔命将辞国非才忝侍臣天中恋明主海外忆慈亲伏奏违金阙騑骖去玉津蓬莱乡路逺若木故园隣西望怀恩日东归感义辰平生一宝劒留赠结交人  

贾彦璋  

晩霁登汝南大云阁  

禅宫新歇雨香阁晚登临邑树晴光起川苗佳气深水包城下岸云细郢中岑自叹牵卑日聊开望逺心  

戴休珽  

古意  

穷秋朔风起沧海愁隂涨虏骑掠河南汉兵屯灞上羽书惊沙漠刁斗喧亭障闗塞何苍茫遥烽逓相望弱龄负竒节侠客多招访投笔弃儒生提戈逐飞将  

张渐  

明月篇  

朗月照帘幌清夜有余姿洞房怨孤枕挟瑟爱前墀萱草已数叶梨花复徧枝去嵗草始荣与君新相知今年花未落谁分生别离代情难重论人事好乖移合比月华满分同月易亏亏月当再圆人别星陨天吾欲竟此曲意深不可传叹息孤鸾鸟伤心明镜前  

杜頠  

从军行  

秋草马蹄轻角弓持急去为龙城侯正值胡兵袭军气横大荒战酣日将入长风金鼓动白露铁衣湿四起愁邉声南辕时伫立断蓬孤自转寒雁飞相及万里云沙涨平川氷霰涩夜闻汉使归独向刀环泣  

故绛行  

君不见铜鞮观数里城池已芜没君不见虒祁宫几重台榭亦防蒙介马兵车全盛时歌童舞女妖艳姿一代繁华皆共絶九原惟望塜累累  

张光朝  

荻塘西荘赠房元垂  

门在荻塘西塘髙何聫聫往昔分地利逺近无闲田水国信污下霖霪即成川苗稼尽湮没兹乡独丰年家肥待亲懿人乐思管弦日晏始能起盥潄防厨烟醖酒寒正熟养鱼长食鲜黄昏钟未鸣偃息早已眠何意乆城市寂寥丘中缘俛仰在顔色区区人事间忆昔炎汉时乃知绮季贤静黙不能仕养老终南山  

天门街西观荣王聘妃  

仙媛来朱邸名山出紫防三周初展义百两遂言归郑国通梁苑天津接帝畿桥成乌鹊助盖转凤皇飞霜仗迎秋色星釭满夜辉从兹磐石固应为得贤妃  

梁铉  

天门街西观荣王聘妃  

帝子乗龙夜三星照户前两行宫火出十里道铺筵罗绮明中识箫韶暗里传灯攒九华扇帐撒五铢钱交颈文鸳合和鸣彩凤连欲知来日美双拜紫防天  

无名氏  

昔昔盐  

碧落风烟外遥台道路賖如何连御苑别自有仙家此地囘雕辇縁溪满翠华洞中明月夜牕下发烟霞  

廿州  

欲使传消息空书意不任寄君明月镜偏照故人心  

祓禊曲二首  

昨见春条绿那知秋叶黄蝉声犹未断塞鸿已成行金谷园中栁春来自舞腰那堪好风景独上洛阳桥  

## 石仓历代诗选卷一百十七  

明　曹学佺　编  

唐一百三  

拾遗【`四`】  

冯着【`广州録事`】  

短歌  

寂寂草中兰亭亭山上松贞芳日有分生长耐相容结根各得地幸霑雨露功参辰无停泊且顾一西东君但开怀抱猜恨莫匆匆  

洛阳道  

洛阳宫中花栁春洛阳道上无行人皮裘氊帐不相识万户千门闭春色春色深君王一去何时寻春色深春雨洒周南一望堪泪下蓬莱殿中寝胡人鳷鹊楼前放胡马闻君欲入西秦行君行不用过天津天津桥上多胡尘洛阳道上愁杀人  

行路难  

男儿轗轲徒搔首入市脱衣且沽酒行路难权门慎勿干平人争路相催残春秋四气相换人事何须再三数君不见雀为蛤鹰为鸠东海成田谷为岸负薪客归去来反顾鹤徘徊黄河东岸上负薪起尘埃相逢未相识何用强相猜行路难故山应不改茅舍深溪在白酒杯中聊一歌苍蝇苍蝇奈尔何  

燕衔泥  

双燕碌碌飞入屋屋中老人喜燕归徘徊绕我牀头飞去年为尔逐黄雀雨多屋漏泥土落尔莫厌老翁茅屋低梁头作窠梁下栖尔不见东家黄鷇鸣啧啧蛇盘瓦沟防穿壁豪家大屋尔莫居骄儿少妇采尔雏井傍写水泥自足衔泥上屋随尔欲  

窦叔向【`字遗直京兆扶风人子常牟羣庠巩`】  

寒食赐火  

恩光及小臣华烛忽惊春电影随中使星辉拂路人幸因榆栁暖一照草茅贫  

春日早朝应制  

紫殿俯千官春松应合欢御炉香焰暖驰道玉声寒乳燕翻珠缀祥乌集露盘宫花一万树不敢举头看  

秋砧送包大夫  

断续长门夜清泠逆旅秋征夫应待信寒女不胜愁带月飞城上因风散陌头离居偏入听况复送行舟  

过担石湖  

晓发鱼门戍晴看担石湖日衔髙浪出天入四空无咫尺分洲岛纎毫辨舳舻渺然从此去谁念客防孤  

贞懿皇后挽歌  

后庭攀画栁上陌咽清笳命妇羞苹叶都人插奈花夀宫星月异仙路往来賖纵有迎神术终悲隔绛纱  

夏夜宿袁兄宅话旧  

夜合花开香满庭夜深防雨醉初醒逺书珍重何曾达旧事凄凉不可听去日儿童皆长大昔年亲友半凋零明朝又是孤舟别愁对河桥酒幔青  

窦常  

客中逢立春寄怀郇伯  

浪迹终年客惊心此地春风前独去马泽畔耦耕人老大交情重悲哀物外亲子云今在宅应见栁条新  

寒食日次松滋渡先寄刘员外  

杏花榆荚晓风前云际离离上峡船江转数程淹驿骑楚曾三户少人烟看春又遇清明节筭老重经癸已前幸有佳山当郡舍在朝常咏卜居篇  

七夕寄怀  

露盘花水望三星髣髴虗无降匹灵斜汉没时人不寐几条蛛网下风庭  

商山祠堂即事  

夺嫡心萌事可忧四贤西笑暂安刘后王不敢论珪组土偶人前枳树秋  

过宋氏五女旧居  

谢庭风韵婕妤才天纵斯文去不囘一宅栁花今似雪乡人拟筑望仙台  

杏山馆听子规  

楚塞余春听渐稀断猿今夕让霑衣云薶老树空山里髣髴千声一度飞  

窦牟  

秋夕闲居对雨赠别卢坦  

燕燕辞巢蝉蜕枝穷居积雨坏藩篱夜长檐溜寒无寝日晏厨烟湿未炊悟主一言那可学从军五百竟徒为故人骏马朝天使洛下秋声恐要知  

奉酬杨侍郎  

翠羽雕虫日日新翰林工部欲何神自悲抱瑟无弹处今作闗西门下人  

杏园渡  

衞郊多垒少人家南渡天寒日又斜君子素风悲已矣杏园无复一枝花  

奉诚园闻笛  

曽絶朱缨吐锦茵欲披荒草访遗尘秋风忽洒隣园泪满目山阳笛里人  

酬含弟庠罢举从辟  

之荆且愿依刘表折桂终惭见郤诜舍弟未应丝作鬂园公不用印随身  

窦羣  

初入谏司喜家室至  

一旦悲欢见孟光十年辛苦伴沧浪不知笔砚縁封事犹问佣书日几行  

送内弟袁德师  

南渡登舟即水仙西园有客思悠然因君相问为官意不卖毗陵负郭田  

晚自台中归  

白发骎骎生有涯青襟曽爱紫河车自怜悟主难归去马上看山恐到家  

窦庠  

灵台镇  

晓日天山雪半晴红旗遥识汉家营近来胡骑休南牧羊马城边春草生  

赠道芬上人【`善画松石`】  

云湿烟村不可闚画时惟有鬼神知几囘逢着天台客认得岩西最老枝  

陪留守巡内至上阳宫感兴二首  

翠辇西归七十春玉堂珠缀俨埃尘武皇弓劒薶何处泣问上阳宫里人  

愁云漠漠草离离太液钩陈处处疑薄暮毁垣春雨里残花犹发万年枝  

窦巩  

早春送宇文十  

春迟不省似今年二月无花雪满天村店闭门何处宿夜深遥唤渡江船  

秋夕  

防霜云映月防胧乌雀争飞井上桐夜半酒醒人不觉满池荷叶动秋风  

襄阳寒食寄宇文籍  

烟水初销见万家东风吹栁万条斜大隄欲上谁相问马踏春泥半是花  

永宁小园寄接近校书  

故里心期奈别何手移芳树接庭柯东臯黍熟君能醉梨叶初红白露多  

寄南逰弟兄  

书来未报几时还知在三湖五岭间独立衡门秋水涧寒鵶飞去日衔山  

南逰感兴  

伤心欲问当时事惟有江流去不回日暮东风春草緑鹧鸪飞上越王台  

新营别墅寄兄  

懒性如今成野人行藏由兴不由身莫惊此度归来晚买得山居正值春  

宫人斜  

离宫路逺北风斜生死恩深不到家云雨今归何处去黄鹂飞上野棠花  

代隣叟  

年来七十罢耕桑就暖支羸强下牀满眼儿孙身外事闲梳白发向残阳  

李泌【`字长源号白衣宰相`】  

奉和圣制中和节曲江宴百僚  

风俗时有变中和节惟新轩车双阙下宴防曲江滨金石何铿锵簪缨亦纷纶皇恩降自天品物咸知春慈恩匝寰瀛歌咏同君臣  

禁中送住山人  

子去非长逺君恩取大还补天留采石缩地入青山献夀千年外来朝数月间莫抛残药物窃欲驻童顔  

裴度【`字中立闻喜人`】  

奉和中和节诏赐公卿尺  

阳和行庆赐尺度为臣工荷宠乗佳节倾心立大中短长思合制逺近贵攸同初仰裁成德将酬分寸功作程施有用垂范播无穷愿续延洪夀千春奉圣躬  

奉和中书相公集贤院叙怀  

翼亮登三命谟猷本一心致斋移秘府祗事见冲襟皓月当延阁祥风自禁林相庭方积玉王度已如金运偶唐虞盛情同丙魏深幽兰与白雪何处寄庸音  

酬张秘书因寄马赠诗  

满城驰逐皆求马古寺闲行独与君代步木慙非逸足縁情何幸枉髙丈若逢佳丽从将换莫共驽骀角出羣飞控着鞭能顾我当时王粲亦从君  

夏日对雨  

登楼逃盛夏万象正埃尘对面雷嗔树当街雨趂人檐踈蛛网重池湿燕泥新吟罢清风起荷香满四隣  

喜遇刘二十八  

病来佳兴少老去旧逰稀笑语纵横作杯觞络绎飞  

送刘二十八  

不归丹液去铜竹漫云云惟喜因过我须知未贺君  

雪中讶诸公不相访  

忆昨雨多泥又深犹能携妓逺过寻满空乱雪花相似何事居然无赏心  

凉风亭睡觉  

饱食缓行新睡觉一瓯新茗侍儿煎脱巾斜倚绳牀坐风送水声来耳边  

李郢  

逰天柱观  

听钟到灵观仙子喜相寻茒洞几千载水声寒至今读碑丹井上坐石涧亭隂清兴未云尽烟霞生夕林  

钱塘青山题李隠居西斋  

小隠西亭为客开翠萝深处徧青苔林间扫石安棋局岩下分泉逓酒杯兰叶露光秋月上芦花风起夜潮来湖山绕屋犹嫌浅欲棹渔舟近钓台  

山行  

小田防雨稻苗香田畔清谿滴滴凉自忆东吴榜舟日蓼花沟水半篙强  

晓井  

桐隂覆井月斜明百尺寒泉古甃清越女携缾下金索晓天初放辘轳声  

邵博士谿亭  

野茶无限春风叶溪水千重返照波只去长桥三十里谁人一解枉防过  

寒食逺望  

旧坟新陇哭多时流世都堪几度悲乌鹊乱啼人未逺野风吹散白棠梨  

鲍溶【`字德源元和进士`】  

怨诗  

女萝寄松栢绿蔓花绵绵三五定君防结发早移天肃肃羊雁礼泠泠琴瑟篇恭承采繁祀敢效同居贤皎日不留景良时如逝川愁思还通爱春貌无归妍翠袖洗朱粉碧阶对绮钱新人易如玉废瑟难为弦寄羡舜华木荣君香阁前  

苦哉逺征人  

征人歌古曲携手上河梁李陵死别处杳杳归防乡忆昔从此路连年征鬼方乆行迷汉历三洗氊衣裳百战身且在防功信难忘逺承云台议非势孰敢当落日吊李广白身过河阳闲弓失月影劳劒无龙光去日始束发今来鬂成霜虚名乃闲事生见父母乡掩仰大风歌徘徊少年场诚哉古人言鸟尽良弓藏  

壮士行  

西方太白髙壮士羞病死心知报恩处对酒歌易水沙鸿嘷天末横劒别妻子苏武执节归班超束书起山河不足重重在遇知己  

岐路  

北风送防寒徒旅勤逺程忧人席不暖残月马上明飘飘岐路间长见日初生重嶂晓色浅踈猿寒啼清人间多岐路常恐终身行囘见四方人车轮无留声空谷亦堪隠下田非懒耕古人有遗训饱食非亲荣我生礼义乡少小见太平贤圣犹羁旅况复非其名  

塞上  

朔风号蓟门杀气日夜兴咸阳三千里铁马如饥鹰行子乆去乡见山不敢登寒日操大野虏云如飞西北防秋军麾幢宿层氷匈奴天未防战鼓长腾腾汉卒马上老樊缨空丝绳诚知天所骄欲罢又不能  

织妇词  

百日织采丝一朝停杼机人中有双凤化作天边衣使人马如风诚不阻音徽影响随羽翼双双绕君飞行人岂如愿不怨不知归所死天尽处何人见光辉  

长城作  

防公虏生人北筑秦氏寃祸兴萧墙内万里防祸根城成六国亡宫阙启千门生人半为土何用空中原奈何天下人骨肉尚酬恩投沙拥海水安得不乆翻乗髙惨人魂寒日易黄昏枯骨贯折铁沙中如有言万古骊山葬谁知野火繁  

秋暮山中寄李益端公  

旧事与日逺酒花仍旧香前年绣衣客此节过此堂侍臣不自髙笑解绣衣裳眠云有余态入鸟不乱行我恐云岚色损君鞍马光君言此何言今日皆异乡明日非今日下山道路长一从下山去天地再炎凉此期果难得梦君马黄  

秋思  

胡风吹雁翼逺别无人乡君近雁来处几囘断君肠昔奉十日书抚心怨星霜无书又千日世路重茫茫燕国有佳丽蛾眉当春光自然君归晩花落君空堂君其若不然嵗晚双鸳鸯顾兎蚀残月幽光不如星女儿忆事夫顔色同秋萤秋日边马思武夫不遑寜燕歌易水怨劒舞蛟龙腥风折连枝树水翻无蔕萍立身多门户何必燕山铭生世不如鸟双双比翼翎季秋天地开万物生意足可怜老期迈仰视日车速萧飒御君风魂梦怨相逐百年夜销半端为垂缨束  

悲哉行  

促促晨复昏生死同一源贵年不惧老贱老伤乆存朗朗哭声歌绛旌引幽魂来为千金子去卧百草根黄土塞生路悲风送囘轮金鞍旧良马四顾不出门生结千载念荣及百代孙黄金买性命白刃讐一言宁知北山上松栢侵田园  

羽林行  

朝出羽林宫入防云台议独请万里行不奏和亲事君王重年少深纳开边利宝马雕玉鞍一朝从万骑煌煌都门外祖帐光七贵歌钟乐行军云物惨别地箫笳整部曲幢盖动郊次临风亲戚怀满袖儿女泪行行复何赠长劒报恩字  

留别杜员外式方  

东风吹旅怀乡梦无夜无惭见君子堂贫思上归途海岳沈念深渭尘复何须婆娑不材木屈曲无弦弧恻恻奉离樽承欢独向隅囘首九仙门皇家在玉壶惭非海人别泪下不成珠  

隋宫行  

衔街行路客行路悲春风野老几代人犹耕炀帝宫零落池台势髙低禾黍中  

陇头水  

陇头水千古不堪闻生归苏属国死别李将军细响风凋草清哀雁落云  

采莲曲  

弄舟朅来南塘水莲叶映身摘莲子暑衣鲜浄鸳鸯喜作浪舞花惊不起殷勤防惜纎纎指水菱初熟多新刺  

其二  

采莲朅来水无风莲潭如镜松如龙夏衫短袖交斜红艳歌笑鬬新芙蓉戏水来往莲花东  

汉宫词  

柏梁宸居清窈窕东方先生夜待诏夜乆自当求露盘内人吹笙舞凤鸾  

湘妃刘女操  

有虞夫人哭虞后淑女何事人伤悲篱竹上迹生不尽寄哀云和十五丝云和终奏钧天曲乍听琴声遥嗣续三湘测测流急緑秋夜露寒蜀帝飞枫林月斜楚臣宿更疑川宫日黄昏阍携女子殷勤言环佩玲珑有无间终疑既逺双悄悄苍梧旧云岂难召老猿心寒不可啸目盻盻兮意蹉跎魂腾腾兮惊秋波曲一尽兮忆再秦众弦不声且如何  

鸣雁行  

七月朔方雁心苦聨影翻空落南土八月江南隂复晴浮云绕天难夜行羽翼劳痛心虚惊一声相呼百处鸣楚童夜宿烟波侧沙上布罗连草色月暗风悲欲下天不知何处容栖息楚童胡为伤我神尔不曾作逺行人江南羽族本不少宁得网罗此客鸟  

行路难  

玉堂向夕如无人丝竹俨然宫商死细人何言入君耳尘生金樽酒如水君今不念嵗蹉跎雁天明明凉露多花灯青凝乆照夜防童窈窕虚乗罗入宫见妬君不察莫入此地生风波此时不乐早休息女顔未老君如何  

寒夜吟  

九衢金吾夜行行上宫玉漏遥分明霜飚乗阳扫地起旅鸿迷雪绕枕声逺人归夣既不成留家惜夜欢声发罗幕华堂深皎洁兰烟对酒客几人兽火阳光二三月细腰楚姬丝竹间白纻长袖歌闲闲岂识苦寒损朱顔  

李夫人歌  

璿闺羽帐华烛陈方士夜降夫人神葳蕤半露芙蓉色窈窕将期环佩身尘如三五月可望难亲近颦黛含凄竟不言春思秋怨谁能问欲求巧笑如生时歌尘在空瑟御丝神来及梦相见苦帝比初亡心更悲爱之欲其生乂死东流万代无囘水宫漏丁丁夜向晨烟消雾散愁方士  

采葛行  

春溪几囘葛花黄黄麝引子山山香蛮女不惜手足损钩刀一一率利长葛丝茸茸春雪体深涧择泉清处洗殷勤十指蚕吐丝当窓嫋娜声髙机织成一匹无一两供进天子五月衣水晶夏殿开凉户氷山绕座犹难御衣亲玉体又何如杳然独对秋风曙镜湖女儿嫁鲛人鲛绡逼肖色不分吴中角簟泛清水揺曵胜被三乗云自兹贡荐无人惜那敢更争龙手迹蛮女将来海市头卖与岭南贫估客  

倚瑟行  

金舆传警灞水涯龙旗防天行殿巍左文皇帝右慎姬北面侍臣张释之慿髙知处邯郸道夀陵已见秋生草万世何人不北归一言出口堪生老髙歌倚瑟扬清悲乐余哀生知为谁臣惊謡叹不可放愿赐一言释名妄明珠为日红亭亭水银为河玉为星泉宫一闭秦国防牧童弄笛骊山上与世无情在速贫弃尸于野由斯葬君不见灞陵一代无发毁俭风本自张廷尉  

赋得白日丽江臯  

迟景临遥水晴空似不髙清明开晓镜昭晰辨秋毫郁郁长堤上离离浅渚毛烟销占一风静拥千艘独媚青春栁宜看白鹭涛何年谢公赏遗韵在江臯  

荐氷  

西陆宜先启春寒寝庙清历官分气天子荐精诚已辨瑶池色如和玉佩鸣礼余神转速曙后月残明雅合氷容洁非同雪体轻空怜一掬水珍重此时情  

风筝  

何响与天通瑶筝挂望中彩弦非触指锦调忽闻风雁柱虚连势鸾歌且坠空夜和霜击磬晴引凤归桐幽咽谁生怨清泠自匪躬秦姬收宝匣搔首不成功  

送薛补阙入朝  

平原门下十余人独受恩多未杀身每叹陆家兄弟少更怜杨氏子孙贫柴门己断施行马鲁酒那能醉近臣赖有军中遗令在犹将谈笑对风尘  

人日陪宣州范中丞传正与范侍御传贞晏东风亭  

人日春风绽早梅谢家兄弟看花来吴姬对客歌千曲秦女留人酒百杯丝栁向空轻宛转玉山斜月渐徘徊流光易去欢难得莫厌频频上此台  

送僧南游  

且攀隋宫栁莫惜江南春师有怀乡志未为无事人  

玉清坛  

上阳宫里女玉色楚人多西信无因得东游奈乐何  

酬范侍御五首  

云髻凤文钿对君俱少年兼金酬一饮莫惜十千钱闻道中山酒一杯千日醒黄莺似传语劝酒太丁宁红袂歌声起因君始得闻黄昏小垂手与我驻浮云相劝醉年华莫醒春日斜春风晚陵道万里晋阳花几日劝屠苏楚声山鹧鸪春风入君意千日不须臾  

山居  

窈窕垂涧萝防茸采葛花鸳鸯怜碧水照影舞金沙  

旧镜  

团团铜镜似潭水心爱玉顔私自亲一经离别少年改难与清光相见频  

赠杨炼师二首  

紫烟衣上绣春云清隠山书小篆文明月在天将凤管夜深吹向玉晨君  

道士夜诵蘂珠经白鹤下绕香烟听夜深经尽人上鹤天风吹入秋防防  

隋宫  

栁塘烟起日西斜竹浦风囘雁弄沙炀帝春逰古城在壊宫芳草满人家  

寄天台准公  

赤城桥东见夜月佛笼寺边行道僧足踏莓苔把琪树海光清净对心灯  

吴中夜别  

楚客秋思着黄叶吴姬夜歌停碧云声尽灯前各流泪水天凉冷雁离羣  

送裴婺州  

婺女星边气不收金华山水似瀛洲香含太守心清浄去与神仙日日逰  

答客  

竹间深路马惊嘶独入蓬门半似迷劳问圃人终嵗事桔橰声里雨声低  

寄薛膺昆季  

楚山清路两无期梦里春风玉树枝何况芙蓉楼上客海门江月亦相思  

襄阳怀古  

襄阳太守沈碑意身后身知几年事襄江千嵗未为陵水底鱼龙应识字  

懐王秀才  

乡无竹圃为三迳贫寄江家已二年惟有素风身未坠世间开口不言钱  

秋夜怀紫阁寺僧  

满山雨色应难见隔涧经声又不闻紫阁夜深多入静石苔谁为扫秋云  

得诸道士书  

婵娟春尽暮心收隣里同年半白头为问蓬莱近消息海波平定好东游  

上已日上浙东孟中丞  

世间禊事风流处镜里云山若画屏今日防稽王内史好将宾客醉兰亭  

送僧逰天台  

身非居士常多病心爱空王稍觉闲师问寄禅何处取浙南青翠沃洲山  

汉宫词  

月映东窓似玉轮未央前殿絶声尘宫槐花落西风起鹦鹉惊寒夜唤人  

怀仙词  

阆风绮阁几千丈瑶水西流十二城曽见周灵王太子碧桃花下自吹笙  

南塘  

南塘旅舍秋清浅夜深绿苹风不生莲花受露重如睡斜月起动鸳鸯声  

其二  

塘东白日驻红雾小鱼翻光乐碧浔画船兰棹欲破浪恐畏惊动莲华心  

望金山寺  

一朶蓬莱在世间梵王宫阙翠云闲近南秋水更清浅闻道逰人未忍还  

奉酬范传真  

昨日新花红满眼今朝美酒绿留人更宜明月含芳露慿仗萧郎夜赏春  

湖上望月  

湖上清凉月更好天边旅人犹未归几见金波满懐破草虫声畔露霑衣  

望姑山  

幽人往往忆麻姑浮世悠悠仙境殊自从青鸟不堪使更得蓬莱消息无  

张仲素  

赋得寒云轻重色  

佳期当可许托思望云端鳞影朝犹落繁隂暮自寒因风方嫋嫋间石已漫漫隠映看鸿度霏防觉树攒凝空多似黛引素乍如纨每向愁中览含毫欲状难  

缑山月夜闻王子晋吹笙  

王子千年后笙音五夜闻逶迤绕清洛断续下仙云泄泄飘难定啾啾曲未分松风助幽律波月动轻文凤管听何逺鸾声若在羣暗空思羽盖余韵自氛氲  

上元日听太清宫步虚  

仙客开金箓元辰防玉京灵歌宾紫府雅韵出层城磬杂音徐彻风飘响更清纡余空外尽断续听中生舞鹤纷将集流云驻未行谁知九陌上尘俗仰遗声  

逰春曲二首  

万树江边杏新开一夜风满园深浅色照在绿波中上苑何穷树花开次第新香车与丝绮风静亦生尘  

春逰曲三首  

烟栁飞轻絮风榆落小钱蒙蒙百花里罗绮竞秋千骋望登香阁争髙下砌台林间踏青去席上意钱来行乐三春栁林林百和香当年重意气先占鬬鸡场  

塞下曲五首  

三戍渔阳再渡辽骍弓在臂劒横腰匈奴似欲知名姓休傍隂山更射雕  

猎马千羣雁几双燕然山下碧油幢传声汉北单于破火照旌旗夜受降  

朔雪飘飘闭雁门平沙历乱卷蓬根功名耻计擒生数直斩楼兰报国恩  

陇水潺湲陇树秋征人从此泪双流乡闗万里无因见西戍河源早晩休  

隂碛茫茫塞草腓桔橰烽上暮烟飞交河北望天连海苏武曾将汉节归  

李正封  

咏露  

霏霏灵液重云表无声落霑树急蝉洒池凄皓鹤流尘清逺陌飞月澄髙阁宵润玉堂帘曙寒金井索佳人北珠泪坐感空绡薄  

贡院楼北新栽小松  

青苍初得地华省植来新尚带山中色犹含洞里春近楼依北户隠砌净逰尘鹤夀应成盖龙形未有鳞为梁资大厦封爵耻嬴秦幸此观光日清风屡得亲  

夏逰招隠寺暴雨晩晴  

竹栢风雨过萧踈台殿凉石渠泻奔溜金刹照颓阳鹤舞岩烟碧鹿鸣涧草香山僧引清梵幡盖绕回廊  

洛阳清明日雨霁  

晓日清明天夜来嵩少雨千门尚烟火九陌无尘土酒绿河桥春漏闲宫殿午游人恋芳草半犯严城鼓  

周繇【`字为宪池州人`】  

送江州薛尚书  

匡庐千万峰影匝郡城中忽佩虎符去遥疑鸟道通烟霞时满郭波浪暮连空树翳楼台月帆飞鼓角风郡斋多鹤客乡户半渔翁王事行春外题诗寄逺公  

送边上从事  

戎装佩镆铘走马逐轻车衰草城边路残阳陇上笳黄河穿汉界青冢出胡沙投笔男儿事功名立可夸  

送洛阳崔员外  

塞诏除嵩洛观图见废兴城迁周古鼎地列汉诸陵日送归朝客时招往岳僧郡斋台阁满公退即吟登  

送人尉黔中  

盘山行几驿水路复通巴峡涨三川雪园开四季花公庭飞白鸟官俸请丹砂知尉黔中后髙吟采物华  

送杨环校书归广南  

天南行李半波涛滩树枝枝拂戏猱初着蓝衫从逺峤乍辞云署泊轻艘山村象踏桄榔叶海外人收翡翠毛名宦两成归旧隠徧寻亲友兴何饶  

送宇文虞  

此别欲何往未言归故林行车新嵗近落日乱山深野店寒无客风窠动有禽濳知经目事大半是愁吟  

登甘露寺  

盘江上几层峭壁半垂藤殿锁南朝像龛禅外国僧海涛舂砌槛山雨洒窗灯日暮疎钟起声声彻广陵  

甘露寺东轩  

每日怜晴晀闲吟只自娱山从平地有水到逺天无老树多封楚轻烟暗染吴虽居此廊下入目亦踟蹰  

露寺北轩  

晓色宜闲望山风逺益清白云连晋阁碧树尽芜城水静沙痕出烟消野火平最堪佳此境为我长诗情  

题金陵栖霞寺赠月公  

明家不要买山钱施作清池种白莲松桧老依云外地楼台深锁洞中天风经絶顶回疎雨兀倚危屏挂落泉欲结茒庵伴师住肯饶多少薜萝烟  

咏萤  

熠熠与娟娟池塘竹树边乱飞同曵火成聚却无烟防雨洒不灭轻风吹欲燃旧曽书案上频把作囊悬  

题东林寺虎跑泉  

胜致通幽感灵泉有虎跑爪擡山脉断掌托石心坳竹蔼疑相近松隂盖亦交转令栖遁者真境愈难抛  

望海  

苍茫空泛日四顾絶人烟半浸中华防旁通异域船岛间应有国波外恐无天欲作乗槎客翻愁去隔年  

韩琮【`字成封湖南观察使`】  

春愁篇  

金乌长飞玊兔走青鬓长青古无有秦城十六语如弦未解贪花惜杨栁吴鱼岭雁无消息水盼兰情别来乆劝君年少莫逰春暖风迟日浓如酒  

兴平县野中得落星石移置县斋  

的的堕芊芉苍茫不记年几逢疑虎将应逐犯牛仙择地依兰畹题诗间锦牋何时成五色却上女娲天  

咏未开牡丹  

残花何处藏尽在牡丹房嫩蘂包金粉重葩结绣囊云凝巫峡梦帘闭景阳妆应恨年华促迟迟待日长  

公子行  

紫袖长衫色银蝉半臂花带装盘水玉鞍绣坐云霞别殿承恩泽飞龙赐渥洼控罗青褭辔镂象碧重葩意气催歌舞阑走钿车袖彰云缥缈钗转凤欹斜珠卷迎归箔红笼晃醉纱惟无难夜日不得似仙家  

晩秋信州桂院亲友或责无书即事寄答  

官信安仁拙书非叔夜慵谬驰骢马传难附鲤鱼封五字劳何补千年运忝逢不量横草力虚慕入云踪洁水空澄鉴持铅亦砺锋月寒深夜桂霜凛晩秋风宪摘无逃魏寃中得梦冯问貍将挟虎殱虿敢虞蜂商吹移砧调春花改镜容归期方畹积愁思暮山重仙鼠犹惊燕沙鸡欲变蛩惟应碧湘浦云路及芙蓉  

咏风  

竞持飘忽意何穷为盛为衰半不同偃草喜逢新雨后鸣条谁听晓霜中凉飞玊管来秦殿暗袅花愁入楚宫莫见东西便无定蒲防还有济川功  

云  

深意离情霭落晖如车如盖早依依山头触石应长在天际从龙自不归莫向隙窓笼夜月好来山洞湿行衣春风淡荡无心后见説襄王梦亦稀  

霞  

应是行云未拟归变成春态媚晴晖深如绮色斜分阁碎似花光散满衣天际欲消长惨淡镜中闲照正依稀晓来何处低临水无限鸳鸯不肯飞  

露  

长随圣泽堕遥天濯徧幽兰叶自鲜终喜轻尘销陌上已愁新月到阶前润沾朝槿元非乆珠缀秋荷偶得圆几处花枝抱离恨晩风斜日正澘然  

雨  

隂云拂地散丝轻长得为霖济物名夜浦涨归天堑濶春风洒入御沟平轩车几处归频湿罗绮何人去欲生不及漂池荷叶上似珠无颗转分明  

凉西即事  

秋草河兰起阵云凉州谁向管弦闻豺狼毳幕三千帐貔虎金戈十万军骑北来惊有説戍楼西望悔为文昭阳亦待平安火谁握旌旗不见勲  

题圭峰丁长孙家林亭  

赵国林亭二百年绿苔如毯葛如烟闲期竹色揺霜看醉惜松声枕月眠出树圭峰寒压座入篱沙濑碧流天明知富贵非吾物莫为金章堕此仙  

牡丹  

桃时杏日不争浓叶幄隂成始放红晓艳逺分金掌露暮香深惹玊堂风名遗兰杜千年后贵擅笙歌百醉中如梦如仙忽零落暮霞何处緑屏空  

晩春别  

晚日低霞绮晴山逺画眉青青河畔草不是望乡时  

凉州词  

树发花如锦莺啼栁若丝更逰欢宴地悲见别离时  

杨栁枝  

梁苑隋堤事已空万条犹舞旧春风那堪更想千年后谁见杨花入汉宫  

暮春渥水送别  

緑暗红稀出凤城暮云宫阙古今情行人莫听宫前水流尽年光是此声  

杨栁枝词  

枝鬬纎腰叶鬬眉春来无处不成丝灞陵原上多离别少有长条拂地垂  

栁  

折栁歌中得翠条逺移金殿种青霄上阳宫女含声送不忍先归舞翠腰  

二月二日逰洛源  

旧苑新晴草似苔人还香在踏青囘今朝此地成惆怅已后逢春更莫来  

骆谷晓望  

秦川如画栁如丝去国还乡一望时公子王孙莫来好岭花多是断肠枝  

## 石仓历代诗选卷一百十八  

明　曹学佺　编  

晚唐拾遗五  

李虞仲  

初日照凤楼  

旭日烟云殿朝阳烛帝居断霞生峻宇通阁丽晴虚流彩连朱槛腾辉照绮防曈昽晨景里明灭晓光初户牖仙山近轩楹鳯翅舒还如王母过遥度五云车  

柴宿  

初日照华清宫  

灵山初照日逺近见离宫影动叅差里光分缥缈中鲜飇收晚翠佳气满晴空林润温泉入楼深复道通璇题生炯晃珠缀引胧鳯辇何时幸朝朝此望同  

石殷士  

赋得日华川上动  

曙霞攅旭日浮景弄晴川晃曜层潭上悠杨极浦前防髙时拥媚波逺渐澄鲜萍实空随浪珠胎不照渊早暄依曲渚微动触轻涟孰假咸池望幽情得古篇  

王约  

赋得日暖万年枝  

霭霭彤庭里沉沉玉砌陲初升九华日潜暖万年枝煦妪光偏好青葱色转宜每因韶景丽长沐惠风吹隠映当龙阙氛氲隔鳯池朝阳光照处惟有近臣知  

陶拱  

赋得秋日悬清光  

秋至云容敛天中日景清悬空寒色浄委照曙光盈防弥上辉辉望最眀烟霞轮乍透葵藿影初生鉴下应无极升髙自有程何当廽盛彩一为表精诚  

陈风  

赋得冬日可爱  

寒日临清昼寥天一望时未消埋径雪先暖读书帷属思光难驻舒情影若遗晋臣曽比徳谢客昔言诗散彩寜偏照流隂信不追余晖如可就廽烛幸无私  

庾承宣  

前题  

宿雾开天霁寒郊见初日林踈照逾逺氷轻影防出岂假阳和气暂忘冬律愁抱望自寛羁情就如失欣欣事几许曈曈状非一倾心傥如期良愿自兹毕  

独孤铉  

日南长至  

玉历颁新律凝隂发一阳轮辉犹惜短圭影此偏长躔度经南斗光流尽北堂乍疑同户耀可爱逗林黄积雪销防煦初萌动早芒更升台上望云物已昭彰  

徐敞  

圆灵水镜  

浮光上东洛扬彩满圆灵明灭沦江水盈虚逐砌蓂不分沙防白偏照海山青练色临牕牖蟾光霭户庭成轮疑璧影初魄类弓形逺近凝清质依防出众星  

张聿  

前题  

凤池开玉镜清莹泻寥天影散防波上光含片玉悬菱花凝泛灔桂树映清鲜乐广披云日山涛卷雾年濯缨何处去鉴物自堪妍廽首防云液蟾蜍势正圆  

朱华  

赋得海上生明月  

皎皎秋中月团团海上生影开金镜满轮抱玉壶清渐出三山上将凌一汉横素娥尝药去乌鹊绕枝惊照水光偏白浮云色最明此时尧砌下蓂英自将荣  

刘辟  

登楼望月  

圆月当新霁髙楼见最眀素波流粉壁丹桂拂飞甍下瞰千门静旁观万象生梧桐牕下影乌鹊槛前声啸逸刘琨兴吟资庾亮情逰人莫登眺迢逓故乡程  

郑絪  

懐紫阁旧逰  

中年偶逐鸳鸯侣弱嵗多从麋鹿羣紫阁道流今不见红楼禅客早曾闻松斋月朗星初散苔砌霜繁夜欲分一览防牋佳句满何人更咏恵休文  

杨发  

与诸公池上待月  

树宻池萦防池遥水际空菱开方吐镜苹动欲含风渐映莎汀白防分渚夜红金波宜共赏仙棹一宵同  

叶继良  

赋得月照氷池  

霁夕云初敛栖娥月未亏圆光生碧海素色满瑶池天迥轮空见波凝影讵窥浮霜珪比彩照像镜同规皎洁寒偏浄徘徊夜转宜谁怜幽境在长与赏心随  

陈润  

赋得秋河曙耿耿  

晓望秋髙夜防明欲曙河桥成鹊已去机罢女应过月上殊开练云行类动波寻源不可到耿耿复如何  

公乗亿  

赋得春风扇防和  

丽日催迟景和风扇早春暖浮丹鳯阙韶媚黒龙津澹荡迎仙仗霏防送画轮绿摇官桞散红待禁花新舞席皆廽雪歌筵暗送尘幸当阳律候惟愿及佳辰  

桞道伦  

前题  

青阳初入律淑气应春风始辨梅花里俄分桞色中依防开夕照澹荡媚晴空拂水生苹末经巗触桂丛稍抽兰叶紫防吐杏花红愿逐仁风布将禆生植功  

樊阳源  

赋得风动万年枝  

珍木罗前殿乗春任好风振柯方袅袅舒叶乍蒙蒙影动丹墀上声传紫禁中离披偏向日凌乱半分空轻拂祥烟散低摇翠色同长令占天眷四气借全功  

黄颇  

赋得风不鸣条  

五纬起祥飚无声瑞圣朝稍开含露蘂才转惹烟条宻叶应潜变低枝几暗摇林间莺欲啭花下蝶防飘初满缘堤草因生逐水苖太平无一事天外奏虞韶  

裴耀卿  

詶张九龄江上使风见示  

兹地五湖邻艰哉万里人惊飇翻是托危浪亦相因宣室才华子金闺讽议臣承明有三入去去速归轮  

张嗣初  

赋得白云起封中  

英英白云起呈瑞出封中表圣寜因地逢时岂待风浮光弥皎洁流影更冲融自叶尧年羙谁云汉日同金泥光乍掩玉简气潜通欲与非烟并亭亭不散空  

周存  

赋得白云向空尽  

白云生逺岫摇曵入晴空乗化随舒卷无心任始终欲销仍向日将断或因风势薄飞难定天髙色易穷影收元气表光灭太虚中况若从龙去还施润物功  

李季何  

立春日晓望三素云  

霭霭青春曙飞仙驾五云浮轮初缥缈承盖下氤氲薄影随风度殊容向日分羽毛纷共逺环佩杳犹闻静合烟霞色遥将鸾鹤羣年年瞻此御应许从元君  

林藻  

赋得青云干吕  

应节偏干吕亭亭在紫氛缀云初度影捧日已成文结盖祥光迥为楼翠色分还同起封上更似出横汾作瑞来藩国呈形表圣君徘徊如有托谁道比闲云  

邓倚  

春云  

摇曳自西东依林又逐风势移清道里影泛渌波中夕霁方眀日朝隂复蔽空度关随去马出塞引归鸿色任寒暄变光将逺近同为霖如见用还得助成功  

焦郁  

前题  

漫漫天崖色乗春四望平不分残照影何处断鸿声缭绕先经塞霏微近过城因风低未敛带雨重还轻干吕知时泰如膏嵗成小儒同品物无以答皇眀  

裴澄  

前题  

漠漠复溶溶乗春任所从映林初展叶触石未成峰旭日消寒翠晴烟防浄容霏微将似灭深浅又加重薄彩临溪散轻云带雨浓空余负樵者岭上自相逢  

陆畅  

山出云  

灵山蓄云彩纷郁出清晨望树繁花白防峰小雪新映松张盖影依涧布鱼鳞髙似从龙处低如触石频浓光藏半岫浅色类飘尘玉叶开天际遥怜占早春  

檀约  

阳春歌  

青春献初嵗白日映雕梁兰萌犹自短桞叶未能长已见红花发复闻绿草香乗此试逰衍谁知心独伤  

白行简  

春从何处来  

欲识春生处先从木徳来入门潜报桞度岭暗惊梅透雪寒光散销氷水镜开晓迎郊骑发夜逐斗光囬淑气寅中变新声雨后催偏宜资律吕应是候阳防  

于尹躬  

南至日太史登防书云物  

至日行时令登防约礼文官称伯赵氏色辨五方云昼漏聴初发阳光望渐分司天为嵗备持简出人羣恵爱周微物生灵荷圣君长当有嘉瑞郁郁复纷纷  

汤洙  

登云梯  

谢客常逰处层峦枕碧溪经过殊俗境登陟象云梯歩歩劳山屐行行蹑涧霓迥临天路广俯眺夕阳低赏咏情何惬风尘事已暌前脩如可慕投足固思齐  

郑常  

谪居渔阳至白沙阻雨题驿  

渔阳知近逺见说过湓城云雨经春客江山几日程终随惊鸟去祗待海潮生前路逢渔父多慙问姓名  

李衢  

都堂试贡士日庆春雪  

锡瑞来丰嵗旌贤入贡辰轻摇梅共笑飞弱栁和春绕砌封琼屑依阶喷玉尘蜉蝣吟更苦科斗映还新鹤吹迷难辨氷壶鉴易真因歌大君徳率舞咏陶钧  

苏绾  

扈从温泉奉和姚令公喜雪  

汉主新丰邑周王尚父师云符沛童唱雪应海神期林变惊春早山眀讶夕迟况逢温液沛恩重御裘诗  

陆长源  

答东野夷门雪  

好丹与素通不同失意得途事皆别东邻少年乐未央南客思归肠欲絶千里长河氷复氷云鸿防防楚山雪  

李防  

为汴州司户喜逢宋之问  

阮籍蓬池上孤韵竹林才巨源从吏道正拥使车来相逢且交臂相命且衔杯醉后长歌毕余声绕吹防  

姚康  

礼部试早春残雪  

防暖春潜至轻眀雪尚残银铺光渐湿珪破色仍寒无桞花常在非秋露正团素光浮转薄皓质驻应难幸得依隂处偏宜带月防玉尘销欲尽穷巷起袁安  

赵璜  

正月  

正月今朝半阳防信未廽水芹寒不食山杏雨应开世网留三宿真源寄一杯因声谢猿鸟嵗宴防归来  

郑蕡  

春防晴望  

追赏层防迥登临四望频熈熈山雨霁处处桞条新草长秦城夕花宜汉苑春晴林翻度鸟紫陌阅行人旅客风尘厌山家梦寐亲迁莺思出谷鶱翥待芳辰  

徐敞  

虹藏不见  

迎冬小雪至应莭晚虹藏玉气徒成象星精不散光羙人初比色飞鸟罢呈祥石涧收晴影天津失彩梁霏霏空暮雨杳杳映残阳舒卷应时令因知圣历长  

崔防  

郡斋三月下旬作  

春事日已歇池塘旷幽寻残红披独坠嫩绿间浅深偃仰卷芳褥頋歩爱新隂谋春未及竟夏初遽见侵  

庾抱  

赋得胥防露  

胥防既落构荆棘稍侵扉栋折连云影梁摧照日晖翔鶤逐不及巢燕返无归惟有团阶露承晓共霑衣  

顔粲  

白露为霜  

悲秋将嵗晚緐露已成霜徧渚芦先白霑篱菊自黄应钟鸣逺寺拥鴈度三湘气逼襦衣薄寒消野蔓长满庭添月浄拂水敛荷香独念蓬门下穷年在一方  

张友正  

春草凝露  

苍苍芳草色含露对青春已頼阳和长仍慙润泽频日临残未滴风度欲成津蕙叶垂偏重兰丛洗转新将行愁裛迳欲采畏濡身独爱池塘畔清华逺袭人  

徐敞  

赋得金茎露  

武帝贵长生延年饵玉英铜盘滴珠露僊掌抗金茎拂曙氛埃敛凌空沆瀣清岧嶤捧瑞气巃嵸出宫城势入浮云耸形标霁色眀大君当御宇何必去蓬瀛  

孙顾  

赋得清露被臯兰  

九臯兰叶茂八月露花清稍与秋隂合还将晓色并向空罗细影临水防眀的皪添幽兴芊绵动逺情夕芳人未采初降鹤先惊为感生成恵心同葵藿倾  

清如玉壶氷  

律隂风劲坚氷在玉壶暗中花更出晓后色全无涸沍谁能泮凄清讵可渝任圆空似璧照物不成珠素质情方契孤眀道岂殊幽人若相比还得咏生刍  

范传质  

荐氷  

乗春方唘闭羞献有常程洁朗寒光彻辉华素彩眀色凝霜雪浄影照冕旒清肃肃将崇礼兢兢示捧盈方圆陈玉座小大表精诚朝觌当西陆桃弧每共行  

鱼上氷  

春生寒气灭稍动伏泉鱼乍喜东风至来观曲浦初近氷朱鬛见望日锦鳞舒渐觉流澌退还忻掉尾余噞喁情自乐沿泳意寜踈傥得随鲲化终聴戾太虚  

畅诸  

早春  

献嵗春犹浅园林未尽开雪和新雨落风带旧氷来听鸟闻归鴈防花识早梅生涯知几日更被一年催  

李廓  

夏日途中  

树夹炎风路行人正午稀初蝉数声起戏蝶一团飞日色欺清镜榆钱防白衣无成归故里自觉少光辉  

韦道逊  

晚春宴  

日斜賔馆晚春轻麦候初檐喧巢幕燕池跃戏莲鱼石声随瀬响桐影巗踈谁能千里外独寄八行书  

纥干讽  

赋得新阳改故隂  

律管才催寒郊忽变隂防和方应莭积惨已辞林暗觉余澌断潜惊丽景侵禁城佳气重北麓翠烟深有脚知遐布无私荷照临韶光如可及莺谷免幽沉  

张聿  

赋得首夏犹清和  

早夏宜春景和光起禁城祝融将御莭炎帝启朱眀日送残花晚风过御苑清郊原浮麦气池沼发荷英树影临山动禽飞入汉轻幸逢尧禹化全胜谷中情  

崔寔  

防阳早秋寄岑侍郎  

江城秋气早旭旦坐南闱落叶惊衰鬂清霜换旅衣时来矜早逹事往觉前非谁念江水广蹉跎心事违  

李嶷  

淮南秋夜呈同僚  

天浄河汉髙夜闻砧杵发清秋忽如此离恨应难歇风乱池上萍露光竹间月与君共逰处勿作他乡别  

姚伦  

感秋  

试向踈林望方知莭候殊乱声千叶下寒影一巢孤不蔽秋天鴈惊飞夜月乌霜风与春日几度遣荣枯  

于良史  

冬日寄李賛府  

地险朝阳满天邉宿雾收风兼残雪起河带断氷流北阙驰心极南图尚旅逰登临思不已何处得销忧  

杨厚  

早起  

星汉转寒更伊余索寞情钟催归梦断鴈引逺愁生危壁兰光暗疎帘露气清闲庭聊一望海日未分眀  

许康佐  

赋得日暮碧云合  

日际愁隂生天涯暮云碧重重初似盖沉沉乍如积林山黯疑暝隟光俄已夕出岫且从龙萦空寜触石余辉澹瑶草浮影凝绮席时景讵能留几思轻尺璧  

熊孺登  

前题  

杳杳复苍然无云日暮天象分清气外景尽赤霄前渐吐星河色遥生水木烟从容难附丽頋歩欲澄鲜但见收三素何能测上应非惭献瑞不许出山川  

任希古  

和长孙秘监伏日苦热  

玉署三时晓金羁五日归北林开逸迳东阁敞闲扉池镜分天色云峰减日辉逰鳞映荷聚惊翰绕林飞披襟扬子宅舒啸仰重闱  

乐伸  

闰月定四时  

圣代承尧历恒将闰正时六旬余可借四序应如期分至寜素盈虚信不欺斗杓重指早灰琯再推迟羲氏兼和氏行之又则之愿言符大化永永作元  

厉元  

元日观朝  

玉座临新嵗朝盈万国人火连双阙晓仗列五门春瑞雪销鸳瓦祥光在日轮天顔不敢视称庆拜空频  

李元操  

奉和正日临朝  

铜浑变秋莭玉律动年灰暧暧城霞旦隠隠禁门开众灵辏仙府百神朝帝防叶令双鳬至梁王驷马来戈鋋映林阙歌管拂尘埃保章望瑞气尚书免火灾冠冕多秀士簮裾饶上才谁怜张仲蔚日暮反蒿莱  

温庭皓  

上元唱和三首  

一峰当胜地万防照严城势异昆冈发光疑圃生焚书翻见字举燧不招兵况遇新春夜何劳秉烛行  

其二  

九枝应并耀午夜思悠然景集青山外萤分碧草前辉华侵月影历乱写星躔望极髙楼上摇光满绮筵  

其三  

春山收暝色爝火集余辉丽景饶红熖祥光出翠防白榆行自此青桂影相依惟有偷光客追逰欲忘归  

韦蟾  

上元唱和  

新正圆月夜犹重防灯时累塔嫌沙细成文讶笔迟归牛疑燧落过鴈误书遗生惜兰膏烬还为隔嵗期  

陈润  

东都所居寒食  

江南寒食早二月杜鹃鸣日暖山初绿春寒雨欲晴浴蚕防社日改火待清眀更喜田好令人忆邵平  

来鹏  

寒食山馆书情  

独把一杯山馆中每经时莭恨飘蓬侵阶草色连朝雨满地棃花昨夜风蜀魄啼来春寂寞楚囚吟后月朦胧分眀记得还家梦徐孺宅前湖水东  

胡曾  

寒食都门  

二年寒食住京华寓目春风万万家金络马衔原上草玉钗人折路旁花轩车竞出红尘合冠盖争廽白日斜谁念都门两行泪故园寥落在长沙  

郭郧  

寒食寄李补阙  

兰陵士女满晴川郊外纷纷拜古埏万井闾阎皆禁火九原松栢自生烟人间后事悲前事镜里今年老去年介子终知禄不及王孙谁肯一相怜  

孙昌  

清眀  

清眀暮春里怅望北山陲燧火开新熖桐花发故枝沉防慙嵗物欢宴阻朋知不及林间鸟迁乔共羽仪  

史延  

清眀日赐百寮新火  

上苑连侯第清眀及暮春九天初改火万井属良辰颁赐恩逾洽承时庆抃均翠烟和栁嫩红熖出花新宠命尊三老祥光烛万人太平当此日空复贺陶钧  

王濯  

清眀日赐百寮新火  

御火传香殿华光及侍臣星流中使马濯耀九衢人转影连金屋分辉丽锦茵熖迎红蘂发烟染绿条春助律和风蚤添炉暖气新谁怜一寒女犹望照东邻  

王表  

清眀日登城春望寄大夫使君  

春城闲望爱晴天何处风光不眼前寒食花开千树雪清眀日出万家烟兴来促席惟同舎醉后狂歌尽少年闻说莺啼却惆怅诗成不见谢临川  

罗衮  

清眀登奉先城楼  

年来年去只艰危春半尧山草尚衰四海清平耆旧见五陵寒食小臣悲烟销井邑隈楼槛雪满川原泥酒巵拭尽贾生无限泪一行归鴈逺叅差  

来鹏  

鄂渚清眀日与乡友登头陀山  

冷酒一杯相劝频异乡相遇转相亲落花风里数声笛芳草烟中无限人都大此时深怅望岂堪髙境更逡巡思量费子真仙子不作头陀山下尘  

清眀与友人逰玉粒塘荘  

几宿春山逐陆郎清眀时莭好烟光归穿细荇舩头滑醉踏残花屐齿香风急岭云翻逈野雨余田水落方塘不堪吟罢东囬首满耳蛙声正夕阳  

罗衮  

清眀赤水寺居  

榆火轻烟处处新旋从闲望到诸隣浮生浮世秪多事野水野花娱病身浊酒不禁云外景碧峰犹冷寺前春蓑衣毳衲诚吾党自结村园一社贫  

张登  

上巳泛舟  

令莭推元巳天涯喜有期初筵临泛地旧俗祓禳时枉渚潮新上残春日正迟竹枝逰女曲桃叶度江词风鹢今方退沙鸥亦未疑且同山简醉倒载莫褰帷  

## 石仓历代诗选卷一百十九  

明　曹学佺　编  

晚唐拾遗六  

张建封  

竞渡歌  

五月五日天晴眀杨花绕江啼晓莺使君未出郡斋外江上早闻齐和声使君出时皆有凖马前已被红旗引两防罗衣破晕香银钗照日如霜刄鼓声三下红旗开两龙跃出浮水来棹影斡波飞万剑鼓声劈浪鸣千雷鼓声渐急标将近两龙望标目如瞬坡上人呼霹雳惊竿头防挂虹蜺晕前船抢水已得标后船失势空挥桡疮眉血首争不定输防一朋心似烧只将输赢分罚赏两防十舟五来往须防戏罢各东西竞脱文身请书上今吾细观竞渡儿何殊当路权相持不思得防各休去防到摧车折檝时  

卢拱  

中元日观法事  

四孟逢秋序三元得气中云迎碧落步章奏玉皇宫坛滴槐花露香飘栢子风羽衣凌缥缈瑶毂辗虚空久慕餐霞客常悲习蓼虫青囊如可授从此访鸿防  

潘纬  

中秋月  

古今逢此夜共兾泬寥眀岂是月华别秪应秋气清影当中土正轮对八荒平寻客徒防望璿玑自有程  

李吉甫  

九日小园独谣赠门下武相公  

小园休沐暇暂与故山期树杪悬丹枣苔隂落紫棃舞丛新菊徧绕树古藤垂受露红兰晚迎霜白薤肥上公防凤沼冠剑侍清祠应念端居者长慙补衮诗  

李泌  

奉和圣制重阳赐防聊示所懐  

大唐造昌运品物荷时成乗秋逢令莭钖宴欢羣情俯临秦山川髙防汉公卿未追赤松子且泛黄菊英赓歌圣人作海内同休眀  

裴逹  

南至日太史登台书云物  

圆丘才展礼佳气近初分太史方簮笔髙防纪彩云天容和缥缈晓色共氛氲道泰资贤辅年豊荷圣君恭惟同国瑞兼用察人文应念懐铅客终朝望碧雰  

王良士  

南至日隔仗望含元殿炉烟  

抗殿防龙首髙髙接上莭当南至日星是北辰天霜防罗仙仗金炉引御烟霏防双阙丽溶曵九门连拂曙祥光满分晴瑞色鲜一阳今在历生植愿陶甄  

崔琮  

长至日上公献夀  

应历三阳首朝天万国同斗邉防子月防上候祥风五夜镜初晓千门日正融玉阶文物盛仙仗武貔雄率舞皆羣辟称觞即上公南山为圣夀长对未央宫  

白敏中  

前题  

候晓天门辟朝天万国同瑞云升观阙香气映华丛日色临仙禁龙顔对昊穹羽仪瞻百姓献夀侍三宫化被君王洽恩沾草木豊自欣朝玉座宴此咏皇风  

牛僧孺  

和白乐天除夜  

惜嵗嵗今尽少年应不知凄凉数流軰欢喜见孙儿暗减一身力潜添满髩丝莫愁花笑老花自几多时  

卢贞  

和刘梦得嵗夜懐友  

文翰走天下琴樽卧洛阳贞元朝士尽新嵗一悲凉名早缘才大官迟为夀长时来知病已莫叹歩趋妨  

周亮  

除夜书情  

何处风尘嵗云阳古驿前三冬不再稔晓日又眀年春入江南桞寒归塞北天还伤知客花景对韦编  

来鹏  

鄂渚除夜书懐  

鹦鹉洲前夜泊船此时形影共凄然难归故国干戈后欲告何人雨雪天筯拨冷灰书闷字枕陪寒席带愁眠自嗟落拓无成事眀日春风又一年  

李景  

除夜长安作  

长安朔风起穷巷掩双扉新嵗眀朝是故乡何路归鬂丝饶镜色隟雪夺灯辉却羡秦州鴈逢春尽北飞  

刘臻  

登思禅寺上方经脩竹茂林  

上方幽且暮防殿隠朦胧逺磬秋山里清猿古木中众溪连竹路诸岭共松风傥许栖林下甘成白髪翁  

王质  

金谷园  

寂寥金谷涧花发旧时园人事空懐古烟霞此独存管弦非上客歌舞少王孙繁蘂风惊散轻红鸟乍翻山川终不改桃李自无言今日轻尘路凄凉讵可论  

许尧佐  

石季伦金谷故园  

石氏遗文在凄凉见故园轻风思奏乐衰草忆行轩舞榭荒苔掩歌防坠叶繁断云归旧壑流水咽清源曲渚残虹敛丛篁宿鸟喧空余林上月长似对金樽  

杨发  

小园秋兴  

谁言帝城里独作野人居石磴晴防叠山苗晚自锄犹慙五秉粟尚癖一车书思昔扬雄宅还无卿相舆  

王表  

大历十四年侍郎潘炎试花发上林苑  

御苑春何早繁花已绣林笑迎眀主仗香拂羙人簪地接楼防近天垂雨露深晴光来戏蝶夕景动栖禽欲托淩云势先开捧日心方知桃李树从此别成隂  

执恭  

刘生  

英名振关右雄气逸江东逰侠五都内来去三秦中剑照七星影马控千金骢纵横方未息因兹定武功  

童翰卿  

省试昆眀池织女石  

一片昆眀石千秋织女名向风长脉脉临水更盈盈有脸莲同笑无心鸟不惊防云连鬂湿沙月对眉生苔作轻裙色波为促杼声还如眀镜里形影自分眀  

张碧  

题祖山人池上怪石  

寒姿数片奇突兀曾作秋江秋水骨先生应是厌风云着向江邉塞龙窟我来池上倾酒尊半酣画破青烟防叅差翠缕摆不落笔头惊怪粘秋云溶溶水墨有髙价邀得将来倚松下铺却双缯直道难掉首空归不成画  

陈存  

穆陵路  

西逰匣长剑日暮湘楚间歇马上秋草逢人问故关孤村绿塘水旷野白云山方念此中去何时此路还  

俞简  

行不由径  

古人心有尚乃是孔门生为计安贫乐当从大道行讵应流逺迹方欲料前程防径虽云易长衢岂不平后来无枉路先逹擅贤名一示遵途意防衷益自精  

苗仲芳  

仲秋太常寺观公辂车拜陵  

南宫初开律金风已戒凉拜陵将展敬车辂俨成行士庶观祠礼公卿习旧章郊原佳气引园寝瑞烟长卤簿辞丹阙威仪列太常圣心何所寄惟徳在无忘  

朱延龄  

秋山极天浄  

雨洗髙秋浄天临大野闲葱茏清万象缭绕出层山日落千峰上云销万壑间绿萝霜后翠红叶雨来殷散彩辉吴甸分形压楚关欲寻霄汉路延首愿登攀  

僧神頴  

和王季友题九华山  

众岳雄分野九华镇南朝彩笔凝空逺崔嵬寄青霄龙潭古仙府灵药今不凋莹为沧海镜烟霞作荒标造化心数竒性状精气饶玉树郁玲珑天籁韵箫韶寂寂寻乳窦兢兢行石桥通泉漱云母借草萦香苕我住幽且深君赏昬复朝稀逢发清唱片片凌霜飇  

曹汾  

早发灵芝望九华寄杜使君  

戴月早归三秀馆平眀初辨九华峰嵯嵯玉剑寒铓利袅袅青莲翠色重怪状却疑人画出岚光似为客添浓行香若到五溪上此处褰帏正面逢  

清逺道士  

同沈恭子逰虎丘寺有作  

我本长殷周遭罹历秦汉四凟与五岳名山尽幽窜及此寰区中始有近峰翫近峰何欝欝平湖渺弥漫吟挽川之隂歩上山之防山川共澄澈光彩交凌乱白云蓊欲归青松忽消半客去川岛静人来山鸟散谷深中见日崖幽晓非旦闻子盛逰遨风流足词翰嘉兹好松石一言常累叹勿谓余鬼神忻君共幽賛  

韩垂  

题金山  

灵山一峰秀岌然殊众山根盘大江底影挿浮云间雷霆常间作风雨时往还象外悬清影千载长跻攀  

严郾  

望夫山  

何代提戈去不还独防形影白云间肌肤消尽雪霜色罗绮防成苔藓斑江燕不能传逺信野花空解妬愁顔近来岂少征人妇笑采蘼芜上北山  

徐珩  

日暮望泾水  

道源经陇阪属汭贯嬴都下瀬波常急廽圻亦纡毒流秦卒毙泥粪汉田腴独有迷津客懐归渐暮途  

薛眘惑  

奉和进船洛水应制  

禁园纡睿览仙棹叶宸逰洛北风花树江南彩画舟荣生兰蕙草春入凤凰楼兴尽谁言暮烟光起夕流  

严公贶  

题房公琯汉州西湖  

鳯池才未尽余思凿西湖珍木罗脩防氷光映坐隅琴防今寂寞竹岛尙萦纡犹蕴济川志芳名终不渝  

郑澣  

和李徳裕逰汉川房公湖  

太尉防琴听时移重可寻徽弦一掩仰风月助登临荣驻青油骑髙张白雪音祗言酬唱羙良史记王箴  

崔防  

三月五日陪裴大夫泛长沙东湖  

上巳余风景芳辰集逺坰防舟浮泛荡绣毂下娉婷栖树廽葱蒨笙歌入杳防湖光迷翡翠草色醉蜻蜓鸟弄桐花日鱼翻谷雨萍从今防胜防谁防画兰亭  

钱戭  

清溪馆作  

指途清溪里左右惟深林云蔽望乡处雨愁为客心遇人多物役听鸟时幽音何必沧浪水庶兹浣尘襟  

吴巩  

白云溪  

山迳入倄篁深林敞日光夏云生嶂逺水引溪长秀迹逢皆胜清氛坐转凉囬防玉罇夕归路赏前忘  

贾彦璋  

苏著作山池  

水树子云家蓬瀛宛不賖芥浮舟是叶莲发岫为花酌蚁开春瓮观鱼凭海槎逰苏多石友题赠满瑶华  

胡玢  

庐山桑落洲  

莫问桑田事但防桑落洲数家新住处昔日大江流古防崩欲尽平沙长未休想应百年后人世更悠悠  

刘畋  

晚泊汉江渡  

末秋云木轻莲坼晚香清雨下侵苔色云凉出浪声叠帆依防尽防照映堤眀渡吏巳头白遥知客姓名  

夏侯楚  

秋霁望庐山瀑布  

常思瀑布幽晴眺喜逢秋一带连青嶂千寻倒碧流湿云应悮鹤翻浪定惊鸥星浦虹初下炉峰烟未收  

杨发  

秋晚日少陵原逰山泉之什  

喧浊侵肌性未沉每来云外恣幽寻尘衣更喜秋泉涤倦迹方依竹洞深暂过偶然应系分有期终去且劳心惟怜一夜空山月似许他年伴独吟  

徐凝  

送马向逰蜀  

逰子去咸亰巴山万里程白云连鸟道青壁递猿声雨露经泥坂烟花望锦城工文人共许应记蜀中行  

孟匡眀  

饯王将军赴云中  

贰师凭庙略分阃佐元戎势亚雕弓宠诗推金印雄关山横代北旌节壮云东日转前茅影春生细桞风饮氷君令肃挥涕饯筵空伫听隂山静谁争万里功  

李宣逺  

并州路作  

秋日并州路黄榆落照前孤城吹角罢数骑射雕还帐幕遥临水牛羊自下山征人正垂泪烽火起云间  

李廓  

送振武将军  

叶叶归邉骑风头万里干金妆腰带重锦缝耳衣寒芦酒烧蓬暖霜鸿撚箭防黄河古戍道秋雪白漫漫  

纪唐夫  

开成中执政恶温庭筠扰场屈黜随州县尉送之以诗  

何事眀时泣玉频长安不见杏园春凤凰诏下虽霑命鹦鹉才髙却累身且饮绿消积恨莫辞黄绶拂行尘方城若比长沙路犹隔千山与万津  

薛存诚  

暮春自南防丞再除给事中仍是本防几楣杖屦宛然如旧  

再入青琐闱忝官诚自非拂尘惊物在开户似僧归积草渐无迳残花犹洒衣禁垣偏日近行坐是恩辉  

陈润  

送骆征君  

野人膺辟命溪上掩柴扉黄卷犹将去青山岂更归马留苔藓迹人脱薜萝衣他日相思处天邉望少防  

周墀  

詶李常侍立秋日奉诏祭岳见寄  

秋祠灵岳奉樽罍风过深林古栢开莲掌月髙珪币列金天雨露鬼神陪质眀三献虽终礼祈夀千年别上杯岂是琐才能祀事农太守主张来  

李景逊  

寄华州周侍郎立秋日奉诏祭岳  

关河豁静晓云开承诏秋祠太守来山霁莲花添翠黛路隂桐叶少尘埃朱幡入庙威仪肃玉佩升坛步武囬往嵗今朝几时事谢君非重我非才  

郑馥  

东都父老望幸  

銮舆秦地乆羽卫洛阳空彼土虽凭固兹川乃得中龙顔觐白日鹤髪仰清风望幸诚逾邈懐来意不穷昔因封泰岳今伫蹑维嵩天地心无异神祗理亦同翠华翘渭北玉简候关东众愿其难阻眀君早勒功  

王邕  

嵩山望幸  

峻极位何崇方知造化功降灵逢圣主望幸表维嵩隠映连青壁嵯峨同碧空象车因叶瑞龙驾愿升中万嵗声长在千巗气转雄东都歌盛事西笑伫皇风  

厍狄履温  

夏晚初霁南省寓直时兼尚书郎节度判官同用余字  

薄宦因时忝凉宵寓直初沉沉仙阁闭的的暗更徐霁色连空上炎氛入夜除星廽南斗落月度北窗虚待漏残灯照含芳袭气余寐来冠不解奏罢草仍书幕府惭良防眀曹媿散樗命轻徒有报义重更难踈燕厦欣成托鹓行滥所如晨趋当及早复此戒朝车  

郑轨  

观兄弟同夜成防  

棠棣开双萼夭桃照两花方庭合佩响隔扇偶妆华迎风俱似雪映绮共如霞今宵二神女并在一仙家  

陆畅  

诏作催妆五言  

云安公主贵出嫁五侯家天母亲调粉日兄怜赐花催铺百子帐待障七香车借问妆成未东方欲晓霞  

## 石仓历代诗选卷一百二十  

眀　曹学佺　编  

晩唐拾遗七  

令狐峘  

释奠日国学观礼闻雅颂  

肃肃先师庙依依冑子羣满庭陈旧礼开户拜清芬万舞当华烛箫韶入翠云颂歌当晓听雅吹度风闻澹泊调元气中和美圣君惟余东鲁客蹈舞向南薫  

李肱  

试霓裳羽衣曲  

开元太平日万国贺丰嵗梨园厌旧曲玉座流新制凤管递叅差霞衣竞摇曵宴罢水殿空辇余香草细蓬壶事已乆仙乐功无替谁肯听遗音圣明知善继  

刘言史  

王中丞宅夜观舞胡腾  

石国胡儿人见少蹲舞罇前急如鸟织成蕃帽虚顶尖细防胡衫双袖小手中抛下蒲萄盏西頋忽思乡路逺跳身转毂寳带鸣弄脚缤纷锦靴软四座无言皆瞠目横笛琵琶徧头促乱腾新防雪朱毛拂轻花下红烛酒防舞罢丝管絶木槿花西见残月  

潘纬  

琴诗  

客来鸣素琴惆怅对遗音一曲起扵古几人听到今昼寒风霭逺日泛月烟深夙续水山操坐生方外心  

魏璀  

湘灵鼓瑟  

瑶瑟多哀怨朱弦且莫听扁舟三楚客藂竹二妃灵淅沥闻余响依稀欲辨形柱间寒水碧曲里暮山青良马悲衔草逰鱼思绕萍知音若相遇终不滞南溟  

王邕  

前题  

寳瑟和琴韵灵妃应乐章依稀闻促柱髣髴梦新妆波外声初发风前曲正长凄清和万籁断续绕三湘转觉云山逈空懐杜若芳谁能传此意雅防在宫商  

郑絪  

寒夜闻霜钟  

霜钟初应律寂寂出重林拂水宜清听凌空散逈音舂容时未歇揺曵夜方深月下和虚籁风前间逺砧净兼寒漏彻闲里暑更侵遥想千山外泠泠何处寻  

厉  

缑山月夜闻王子晋吹笙  

缑山眀月夜岑寂隔尘氛紫府参差曲清宵次第闻韵流多入洞声度半和云拂竹鸾惊侣经松鹤舞羣蟾光听处合仙路望中分坐惜千嵒曙遗音过汝坟  

独孤申叔  

终南精舍月中闻磬  

精庐凝夜景天宇灭埃氛幽磬此时击余音几处闻歩檐河汉度文荣月中分断絶如残漏凄清不隔云羁人方罢梦独鴈忽迷羣  

王丘  

咏史  

髙洁非飬正盛名亦险艰伟哉谢安石携妓入东山云岩响金奏空水灎朱顔兰露滋香泽松风鸣佩环歌声入空尽舞影到池闲杳眇同天上繁华非代间卷舒混名迹纵诞无忧患何必苏门子防然闭清关  

张良璞  

前题  

享年八十已历数穷苍生七虎门源上咆哮关内鸣建都用鹑宿设险因金城舜曲烟火起汾河珠翠眀海云引天防朔雪防边兵作孽人怨乆其亡鬼信盈素灵感刘季白马从子婴昬虐不务徳百代无芳声  

韦楚老  

祖龙行  

黑云兵气射天烈壮士朝眠梦寃结祖龙一夜死沙邱胡亥空随鲍鱼辙腐肉偷生三千里伪书先赐扶苏死墓接骊山土未干瑞光已向芒砀起陈胜城中鼔三下秦家天地如崩瓦龙蛇掩乱入咸阳少帝空随汉家马  

李渉  

六叹  

汉臣一没零丁塞牧羊西过隂沙外朝凭南鴈信难回夜望北辰心独在汉家茅土横九州高门长防分王侯但将钟鼓恱私爱肯以犬羊爲国羞夜霜寒云卧氷雪严风独刄垂旌节丁年奉使白头归泣尽李陵衣上血  

徐九臯  

送部四镇徃单于别知故  

天下今无事云中独未寕忝驱更戍卒方逺送边庭马饮长城水军占太白星国恩行可报何必守经营  

顔粲  

吴宫教美人战  

有客陈兵画功成欲覇吴玉颜承将略金钿指军符转佩风云暗鸣鼙锦绣趋雪花频落粉香汗尽流珠掩笑谁欺令严刑必用诛至今孙子术犹可静边隅  

李约  

从军行  

防图闲教阵画地静论边乌垒天西戍鹰姿塞上川路长惟算月书逺每题年无复生还望翻思未别前  

崔铉  

凯旋进诗  

边陲万里注恩波宇宙羣方洽凯歌右地名王争觧甲逺方戎垒尽投戈烟尘永息三秋戍瑞岁遥清九折河共偶圣明千载运更观俗阜与时和  

张友正  

赋得锦带佩吴钩  

带剑谁家子春朝紫陌逰结邉霞聚锦悬处月随钩防缕廻文出雄芒练影浮叶依花里艶霜向锷中秋的皪眀骢马斓斒映绮裘应须待报国一刎月支头  

刘真  

九老防  

垂丝今日幸同筵朱紫居身是大年赏景尚知心未退吟诗犹觉力完全闲庭饮酒连三月在席权豪象七贤山茗煮时秋雾碧玉杯斟处彩霞鲜临阶花笑如歌妓竹松声当管弦虽未学穷生死诀人间岂不是神仙  

崔备  

使院忆山中道侣兼懐李约  

松竹去名岳衡茅思旧居山君水上印天女月中书旧帙芸香在空奁药气余褐衣寛易揽白髪少难梳病栁伤摧折残花惜扫除忆巢同倦鸟避网甚跳鱼阮巷慙交絶商岩愧迹疎与君非宦侣何日共樵渔  

李约  

城南访裴氏昆季  

相思起中夜夙驾访柴荆早雾桑柘隠晓光谿涧眀村蹊蒿棘间徃徃断新耕贫野烟火微尽无乌鸢声田头逢饷人道君南山行南山千里峰尽是相思情野老无拜揖村童多躶形相呼看车马顔色喜相惊荒圃鸡豚乐頽墙禾莠生欲君知我来壁上空书名  

杨防  

金陵逢张乔  

殊乡防靣时辛苦两情知有志年空过无媒命亦竒吟余春漏急话旧酒巡迟慷慨如堪倚休惊鬂上丝  

苏广文  

自商山宿陶令旧隠  

闻道花源堪避秦寻幽数日不逢人烟霞洞里无鸡犬风雨林中有鬼神黄公石上三芝秀陶令门前五栁春醉卧白云闲入梦不知何物是吾身  

萧祐  

奉陪相公西亭夜宴陆郎中  

阁陈芳宴嘉賔此防难交逢贵日重醉得少时欢敛黛凝歌思求音足笔端一闻清佩动珠玉夜  

羊昭业  

奉和袭美见防小宴次韵  

泽国春来少遇晴有花开日且飞觥王戎似电休推病周顗才醒众却惊芳景渐浓偏熟酒暖风初畅欲调莺知君不肯燃官烛争得华筵彻夜眀  

郑史  

秋日零陵与幕下诸賔逰河夜宴  

湘月苹风乍畅襟烛前江水练千寻新秋宋玉能为赋永夕袁宏好共吟辇下翠鹅须强展樽中緑蚁且徐斟汀沙渐有珠凝露缓棹兰桡任夜深  

郑钖  

邯郸少年行  

霞鞍金口骝豹防紫貂裘家住丛防下门前漳水流唤人呈楚舞借客试吴钩见说秦兵至甘心赴国讐  

李廓  

长安少年行  

金紫少年郎绕街鞍马狂身从左中尉官属右春坊刬戴扬州防重薰异国香垂鞭踏青草来去杏园芳  

其二  

防门连日闭苦饮惜残春开鎻通新客教姬屈醉人清歌牵白马自舞踏红茵时軰皆相许平生不负身  

其三  

新年高殿上始见有光辉玉鴈排方带金鹅立仗衣酒深和椀赐马疾打珂飞朝下人争防香街意气归  

其四  

小妇教鹦鹉头边唤酒醒犬娇眠玉簟鹰掣撼金铃碧地攅花障红泥待客亭虽然长按曲不饮不曽听  

栁荘  

刘生  

四座惊称孟豪雄道姓刘广陌通朱邸大路起青楼要贤驿已置留客辖仍投光斜日下雾庭隂月上钩  

张爲  

秋醉歌  

金风防已起还是招渔翁携手天姥岑自弹峄阳桐脱却登山履赤脚翘青笻泉声扫残暑猿臂攀长松翠微泛樽绿苔藓分烟红造化处术内相对数壶空醉眠岭上草不觉夜露浓一梦到天晓始觉一醉中皎然梦中路直到瀛州东初平把我臂相与骑白龙三防对上帝黄流十二重上帝赐我酒送我敲金钟宝阁香敛苒琪树寒玲珑动叶如笙簧音律相怡融珍重此一醉百骸出樊笼长如此梦魂永谢乔与松  

马异  

暮春醉中寄李于  

欢异且交亲酒生开瓮春不须愁犯卯且乞醉过申折草为筹筯铺花作锦茵娇莺解言语防客也殷勤  

李渉  

醉中赠崔膺  

与君兄弟匡岭故与君相逢扬子渡白浪南分呉塞云绿杨深入隋宫路隋家文物今虽改舞馆歌防今尚在炀帝陵邉草木深汴河流水空归海今古悠悠人自别此地繁华终未歇大道青楼夹翠烟琼墀绣帐开眀月与君一言两相许外舍形骸中尔女扬州歌酒不可追洛神映箔湘妃语白马黄金爲身置谁能独羡他人醉暂到香炉一夕间长展愁眉百世事君防白日光如箭一度别来顔色变早谋侯印佩腰间莫遣防花鬂如霰  

郑颢  

续梦中十韵  

间嵗流虹节归轩出禁扃奔波流畏景潇洒梦殊庭境象非曽到崇严昔未经日斜乌敛翼风动鹤梳翎异苑人争集凉防笔不停石门雾露白玉殿莓苔青若匪灾先兆何缘思入冥御炉虚仗马华盖负云亭白日成千古金縢閟九龄小臣衰絶笔湖上泣青萍  

苏广文  

夜归华山因寄幕府  

山村寥落野人稀竹里衡门掩翠微溪路夜随眀月入亭臯春伴白云归康懒慢仍躭酒范蠡逋逃乆拂衣汀畔数鸥闲不起只应知我也忘机  

郑常  

寄邢逸人  

羡君无外事日与世情稀地僻人难到溪深鸟自飞儒衣荷叶老野饭药苖肥畴昔江湖意如今忆共归  

苏广文  

春日过田明府遇焦山人  

陶公归隠白云溪买得春泉溉药畦夜静林间风虎啸月眀枝上露禽栖陈仓邑吏惊烽火太白山人讶鼓鼙相见只言秦汉事武陵溪里草萋萋  

李幼卿  

寄独孤至之  

近日霜毛一畨新别时芳草两廻春不堪花落花开处况是江南江北人薄宦龙钟心懒慢故山寥落水奫沦缘君爱我疵瑕少愿窃仁风寄老身  

陈政  

赠窦蔡二记室  

昆山积良寳大厦构众材马卿委官去邹子背淮来风流信多美朝夕豫平防逸翮独不羣清才复道上六辅昔惟名二江今振向英华虽外发磨琢终内朗四海奋羽仪清风乆播驰沈郁林难厠青山翻易阻廻首望烟霞谁知慕俦侣飘然不系舟爲情自可求若奉西园夜浩想北园愁无因逐萍藻从尔泛清流  

杨凌  

奉酬韦滁州寄示  

淮阳爲郡暇坐惜流芳歇散懐累榭风清暑澄潭月陪燕辞三楚戒途绵百粤非当逺别时雅奏何由发  

杨洵美  

答李昌期  

三山载羣仙峨峨咸浪中云衣剪不得此路安可从我生亦何事出门如飞蓬白日又黄昬所悲瑶草空虫声故乡梦枕上禾黍风吾道如未丧天运何时通  

李逢吉  

酬致政杨祭酒见寄  

初还相印罢戎旃防守皇居在紫烟妄比酂侯功蔑尔每懐疎传意悠然应将半俸霑闾里料入中条访洞天十载别离那可道倍令惊喜见来篇  

李观  

宿裴友书斋  

卧君山窓下山鸟与我言清风何飕飕松栢中夜繁乆逰失归趣宿此似故园林烟还近郊谿永落古原穉子不待晓花间出柴门  

章八元  

归桐庐旧居寄严长史  

昨辞天子棹归舟家在桐庐忆旧丘三月暖时花竞发两溪分处水争流近闻江老传乡语遥见山家减旅愁或在醉中逢夜雪懐贤应向剡川逰  

陆长源  

酬孟十二新居见寄  

大道本夷旷髙情亦冲虚因随白云意偶逐青萝居青萝分蒙宻四序无惨舒余清濯子衿散彩还吾庐去嵗登美第荣名在公车将必继管萧岂惟蹑应徐首夏尚清和残芳徧丘墟褰帏防窓栁汲井滋园蔬逹者贵知心古人不显除爱君蒋生迳且着茂陵书  

郑云叟  

山居  

不见有人寻移庵更入深落花流涧水眀月照松林醉劝头陀酒闲教孺子吟身同云外鹤断得世尘侵  

又  

不求朝野知卧见嵗华移采药归侵夜听松饭过时荷竿寻水钓背局上嵓棊祭庙人来说中原正乱离  

杨顔  

田家  

小园足生事寻胜日倾壶莳蔬利于鬻才青间已无四隣因野竹日夕采其枯田家心适时春色徧桑榆  

权澈  

题沈黎城  

苏子卧北海马翁渡南洲迹恨事乃立功达名遂休夜闻羽书至召募此边州铁骑耀楚甲玉匣横呉钩雪厚羣山冻蓬飞荒塞秋乆戌曷辞苦数战期封侯不学防儒軰谈经空白头  

崔鲁  

春晩岳阳城言懐  

烟花零落过清明异国光隂老客情云梦夕阳愁里色洞庭春浪坐来声天邉一与旧山别江上几防芳草深独凭栏干意难冩暮笳鸣轧满孤城  

陈存  

寓居武丁馆  

暑雨飘已过凉飚触幽衿虚馆无喧尘绿槐多昼隂俯视古苔积仰聆早蝉吟放卷一长想闭门千里心  

贺兰朋吉  

客舍喜友人相访  

荒居无四隣谁肯访来频古树秋中叶他乡病里身鴈声风送急萤影月流新独爲成名晩多慙见友人  

韦蟾  

道林寺  

石门逈接苍梧野愁色隂深二妃寡广殿崔嵬万壑间长廊诘曲千岩下静听林飞念佛鸟细防壁画防经马暖日斜眀防蝀梁湿烟散羃鸳鸯瓦北方部落檀香塑西园又书贝叶冩壊栏迸竹醉好题宦路垂藤疲堪把沈裴笔力鬬雄壮宋杜词源两风雅他方居士来施斋彼防上人投结夏非我未离扰扰徒劝我休学悠悠者何时得与刘遗民同入东林逺公社  

崔珏  

道林寺  

临湘之濵麓之隅西有松寺东岸无松风十里摆不断竹泉泻入扵僧厨宏梁大栋何足贵山寺难有山泉俱四时惟夏不敢入烛龙安敢停斯须逺公池上种何物碧罗扇底红鳞鱼门阁朝鸣大法鼓天宫夜转三乗书野花市井栽不防山鸡饮啄声相呼金鉴僧廻歩歩影石盆水溅聨聨珠北临髙处日正午举手欲模黄金乌遥江大船小扵叶逺村杂树齐如蔬潭州城郭在何处东邉一片青糢糊今来古徃人满地劳生未了归丘墟长卿之门乆寂寞五言七字夸规模我吟杜诗清入骨灌顶何必湏醍醐白日不照耒阳县黄天厄死饥寒躯眀珠大贝采欲尽蚌蛤空满赤沙湖今我题诗亦无味懐贤覧古成长吁不如兴罢过江去已有好月眀归途  

王琚  

逰防湖上寺  

春山临逺壑水木自幽清夙志懐微尚兹焉一况情云间聼弄鸟烟上摘初英地侧方无闷逾知道思精  

温防  

登武担寺西台  

桑台烟树中台榭造云空眺听逄秋兴篇辞变国风坐愁高鸟处笑指逺人同始愧才情薄跻攀继韵穷  

姚康  

和前题  

松径引清风登台古寺中江平沙防白日下锦川红踈树山根净深云鸟迹穷自慙陪末席便与九霄通  

段文昌  

前题  

秋天如镜空楼阁尽玲珑水暗余霞外山眀落照中鸟行防渐逺松韵听难穷今日登临意多欢语笑同  

辛替否  

奉和九月九日登慈恩寺浮图  

洪慈均动植至徳俯深出豫从初地登髙适梵天白云飞御藻慧日暖皇编别有秋原藿长倾雨露缘  

麴瞻  

前题  

扈跸逰地陪仙瞰紫微似迈铢衣刼将同羽化飞雕戈秋日丽寳剑晓霜霏献觞乗菊序长愿奉天晖  

张景源  

前题  

飞塔凌霄起宸逰一届焉金壶新泛菊寳座即披莲就日揺香辇凭云出梵天祥氛与佳色相伴杂炉烟  

许玖  

题鴈塔  

寳轮金地压人寰独坐苍防启玉关北岭风烟开魏阙南山气象锁商顔灞陵车马垂杨里京国城池落照间蹔放尘心逰物外六街钟鼔又催还  

成崿  

登圣善寺阁望龙门  

髙阁聊登望遥分禹凿门刹连多寳塔树满给孤园香境超三界清流振六浑报慈孝理道行辟真源空浄祥烟霁时眀爱日温愿从初地起长奉下生尊  

郑畋  

题缑山王子晋庙  

有昔灵王子吹笙遡泬寥六宫攀不住三岛去相招亡国原林古賔天嵗月遥无蹊窥海曲有庙访山椒石帐龙蛇拱云笼防翠销露坛装琬琰真像写松乔珠馆青童宴琳宫阿母邀气舆仙女侍天马吏兵调湘妓红丝瑟秦郎白管箫西城要绰约南岳命娇娆句曲觞金洞天台啸石桥晩花珠弄蘂春茹玉生苖二景神光秘三元寳箓饶露垂鵶翅髪氷束虎章腰鹤驭争衔箭龙奴合献绡衣从星渚浣丹就日宫烧物外花常满人间叶自凋望台悲汉戾阅水笑梁昭古殿香残地荒阶栁长条几曾期七日无复降重霄嵩岭连天汉伊兰入海潮何由得真诀使我佩环揺  

费冠卿  

秋日与泠然上人寺荘观稼  

世人从扰扰独自爱身闲羙景当新霁随僧过逺山村桥出秋稼空翠贮澄湾惟有中秋月犹应望我还  

张少博  

尚书郎上直闻春漏  

建礼含香处重城待漏辰徐声传鳯阙晓唱辨鸡人银箭听将尽铜壶滳更新催筹当五夜移刻及三春杳杳从天逺泠泠出禁频直庐残响曙肃穆对钩陈  

雪后观象阙待漏  

玉漏移中禁齐车入太清渐知催辨色后聴续余声乍逐微风转将因杂佩轻青楼人罢夣紫陌骑将行残魄栖初尽余寒滳更生慙非朝谒客空有振衣情  

莫宣卿  

百官乗月早朝听残漏  

建礼俨朝冠重门耿夜阑碧空蟾魄度清禁漏声残晓车舆合凌霜环佩寒星河犹皎皎银箭尚杳霭祥光起霏微瑞气攒欣逢圣明代长愿接鸳鸾  

胡权  

赋得济川用舟楫  

水连天归成想几年孤舟乱曲防轻楫济长川去指波涛雪廻瞻岛树烟心迷沧海上目断白云邉泛滥虽无定维持且自专还如圣眀代理国用英贤  

仲子陵  

秦镜  

万里秦时镜从来抱至精依台月自吐在匣水常清烂烂金光发澄澄物象生云天皆洞鉴表里尽虚眀但见人窥胆全胜响应声妍媸定可识何防更逃情  

李廓  

镜听词  

匣中取镜辞灶王罗衣掩尽明月光昔时长着照容色今夜潜将听消息门前地黑人来稀无人错道朝夕归更深弱体冷如铁绣带菱花懐里热铜片铜片如有灵愿得照见行人千里形  
