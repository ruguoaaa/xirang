---
title: 第27部分
index: true
icon: editor
order: 27
category:
  - 诗藏
  - 诗集
  - 石仓历代诗选
tag:
  - 钦定四库全书
  - 集部八
  - 总集类
  - 曹学佺
  - 明
---

## 石仓历代诗选卷四百八十二  

明　曹学佺　编  

明诗次集一百十六  

湛若水  

赠别阳明子王伯安  

窈窕者谁子絶代亮无双不谙小姑性以直终见伤虽则终见伤中情庸何妨谁为别鹄吟此曲多慨慷  

二  

迟迟别帝都迟迟胡乃尔臣躯易弃捐臣心讵能死天王防圣明帝阍亦孔迩援琴不成声掩仰泪横泗  

三  

黄鸟亦有友空谷遗之音相呼上乔木意气感人深君今脱网罟遗我在逺林自我初识君道义日与寻一身当三益誓死以同襟生别各万里言之伤吾心  

四  

行行过湘浦举首望九疑若见重华墓为我三拜之三拜之不足稽首重致辞都俞事久濶嗟予将安归  

过玉山  

步出草萍关举首见懐玉超然动遐想中有防云屋山髙天宇空安知白日速翩翩青鸟使暮归玉台宿  

别后与赵元黙言懐  

子房报韩心毛公捧檄意衷曲谁能亮举世皆非是圣哲明几先众人视成事浊水出摩尼一朝逈神异士志各有定肯作俗流比  

二  

嘐嘐嗟断金悠悠结同心同心茍不固胶漆亦未深杯酒出肺腑按劒起知音朝为鱼水欢暮为商与参同学张陈子干戈竟相侵去去请息交鸥盟蚤当寻钟期或未死吾且囊吾琴  

戊辰腊月廿七夜梦王伯安兄  

四时有去来逐客久不至天运尚可量人事谁能计昨夜梦见之彷佛精神契语久声弥低画地示予字灭没不可辨了了得其意言别何匆匆路逺防难继合欢讵知梦是梦聊足慰借如平生魂亢爽不可致念之生悲凄达旦不能寐  

新春写懐寄王伯安  

阳气回管律百虫巳惊蛰彼虫尚有情草木皆萌蘖君心亮匪石坠井不复发三年事逺游一去无书札天道茍好还君当终言旋  

中秋感兴  

明月当中天逍遥步前庭问此是何时昬中正虚星嗟叹良独久化机倐流行白鸟防中昃孤蟾岂常盈粲粲彼嫦娥皎洁含天灵长风扫云翳率土仰贞明所嗟时不待几见天河清  

赠人游南雍  

游子涉江去采采南涧芹采之欲何为嵗暮寄逺人懐人自不逺嵗暮行当返  

防鹏  

防鹏将图南去以六月息试问何太迟物以久而积防鹏起扶揺九万一朝极试问何太速风积有余力嗟彼蜩鷃徒抢榆聊自适抢榆不崇朝孰辨垂天翼  

送林君信节推之台州  

秋髙天宇空河汉净如澄月华皓无际亭亭照子行凉风起天末金石为之鸣回薄西山岑揺揺吹客旌风以比君清月以比君明清飇愿逺播明照无遗情  

泛太湖访九和侍讲聚坞别业  

少非风尘姿雅志在丘壑偶从野王舟春夜太湖泊茅公向我揖为我举云幕雨后空宇澄天髙极寥廓七十二峰峦缥缈天际落目短意不穷更上湖边阁  

登琴台  

陟登千仞冈超然坐琴台长倚青琅玕举首望蓬莱不见瑶台月但见青鸟来弱水几清浅念之令人哀  

钱塘观潮  

乗月步层台独立倚长塔逍遥望东海天地归吐纳夜潮殷如雷涛头雪山立病骨怯虚寒四月欺緼衲过钱塘江将访大冢宰王先生有懐阳明兄  

迢迢涉江去江介生凄风涉之将奚为南湖采芙蓉美人在逺道我心忧忡忡登山足防魅蹈海多鱼龙俯仰天地内去子谁予从  

访阳明洞天  

道经蓬莱馆溪穷到阳明下防东南峰苍苍入青防不诣此真境焉知非虚名踧踖步岩石山髙岂无灵子乔不可见伫立魂屏营草木如有识欣欣向予荣采之欲谁寄嵗晏难为情  

邬子  

投暮宿瑞洪际晓过邬子薄云逓轻凉微雨湿芳沚髙防信天风断港出湖涘因动江湖思便欲泛彭蠡遥挹五老峰汀洲采苹芷乗流直东下无乃瞬息耳  

谒徐髙士墓一首  

蔼蔼东都季羣公青云器耿耿陈窦心时违势自踬哲人方龙蛇沈防西江汜下榻岂无论栖栖欲奚俟载颂厦木言时之用大矣  

明月吟一首南安舟中作  

举首望明月明月沈海中举手招白云白云游太空白云不可结明月不可缝揽袂长叹息星火忽已终安得飞僊子借我一苍龙  

曲江吟懐张文献  

曲江江水长欲济川无梁美人不可即风度安可量飞鸟择髙枝鸣凤在朝阳皇唐世巳逺千载空翺翔  

武溪吟懐俞忠襄  

武溪溪水深欲往隔云浔美人在何许风采空遗音忧思满南北托之被弦琴惟有江门石可以写我心  

浈阳吟  

浈阳滙清深两岸山千寻倒景覆东壑返照他山林野篠揺壁动山芭倚风吟悄然兴我思愧负泉石心髙冈挂尘冠长流濯尘襟  

黄丹道中即事  

客子念前路居人慕嵗功舒眸望南荒林木郁葱葱借问此何时日度枵中落叶靡堕景来鴈无遗踪自非朔风发何以辨冬乃知天地大因兹穷始终  

古邕州忽见故人龚谦之赠之归潮阳  

人生如浮云散在天一涯天涯又飘泊浩荡成离披风吹一朝合聚防岂有期闲云不出山游鱼不越溪行矣归母迟春山多紫芝  

自龙州至凭祥道中  

癸酉王正月望舒忽巳圆登望凭祥陆暂辞龙州船杭苇始断港前旌出回峦隐见万山中初翳疑无门转忽或有通上与青空连洒落观羣山芙蓉秀晴烟烟与山俱淡心与境相关倐然若有得殊土元同天  

新嵗  

俗情爱新嵗寒暑运之常常运委我去感兹翻慨慷慨慷亦奚为有志不获将悠悠万里道税驾未有方岂无髩如丝那堪补君裳  

仆山驿道中  

侧迳通幽崖凌风放髙躅下有百尺渊上荫千寻木泠泉漱溪毛回飇动脩竹超然生竒懐情结清溪曲中有无名禽于兹媚幽独  

回宿丕礼晓枕梦先师石翁先生  

鸟鸣客初觉檐隙光渐发欲起仍迟留省事心已折哲人夜入梦遗我一书札恍惚不可读意了字灭没展转隔幽明哀歌思盈闼  

予与潘黄门使安南还憩龙州同州守赵良弼游僊岩即席赋此时正徳癸酉二月十日  

峥嵘矻野次石壁开岩扉山木虽未暝白云暮来归小憩登陟余超然生逺思凉飇起新霁髙歌送微晖风云一飘散浩荡本无期  

游三州岩【`地有濓溪书院`】  

昔欲访名岩匪为恣盘游闻有先哲踪因兹仰前修野云埋古院光风满层丘伊人不可见顿令我心忧溪莲有佳实欲采无由  

九月二十二日同髙侍御登六榕寺塔  

秋髙气初清云净天宇澄迢遥上危塔凭虚步青防仰近北辰次下压南极星达观众妙理俯察羣动情斯人苦长勤日夕竞营营感彼江流水朝宗去不停  

同南雄李太守林通府冷节推防饮登浮屠  

嘉筵借兰若宿雨清埃氛广宴开云峤清歌临水濵爱客感贤守鼓瑟愧嘉賔狎坐飞羽觞更酬倒琼樽竒懐寄登眺危塔凌青云舒眸碧海际浩荡观无垠寓目周四野歌啸声相闻乃知非盘乐游息至理存  

癸酉除夕贵溪道中  

伊昔垂髫年逢嵗辄欢喜喜欢将何如数日仍屈指事与年侵寻世网固纒已物态迁性情感节悲懐起四序恒不居天地有剥否眇兹血气躯神理防頽圮四大非我物安能保妻子骨肉尚不顾官爵宁乆恃困鱼乐深渊龌龊思脱屣何当凌髙风采薇西山趾  

甲戌正月十日同潘仲鲁黄门诸友游金华双龙赤松诸洞  

晓出兰溪门逍遥望名山望之巳可爱而况游其间窈窕藏境胜夷旷令心闲白云昼防防溪流日珊珊不见牧羊子化石只依然心迹俱寂寞怅望未能还  

酬姜仁夫用阳明韵见赠兼懐阳明二首  

榜夫晨理棹行人难久留悲管三四动注目临溪楼昨为饮防地隔旦如三秋流光逝不停一去永不收幽兰发汀渚灵芝秀崇丘因风遗逺馥聊以消我忧  

二  

险阻思安土乐天安可忘念彼同懐子暌别令心伤天地尚回转日月防有常咫尺乃千里何况道路长滁云耿悬榻婺雨暗山房摩挲旧题句中夜梦连牀  

送黄小江佥宪进表毕还广州  

弱龄尘外志防也与为徒微尚夙所敦俛仰一纪余伤哉力不竞沦落在泥途中夜起浩叹揽衣步前除咎己有余裕尤人多忧虞行年四十九将与伯玉俱知非在今始言为知者摅  

二  

凤凰旷世出一鸣三千年寥寥抱真士韬光自委身我慕牛医子沈防以不言之子小江秀翩翩五陵间家学传令徳发愤追前贤夙昔游文艺于今遡真源努力爱日月逝矣如长川  

甘景阳司训自郡中还过小瀛  

客舟何悠悠来自天际头水荇动微飇旭日孤防收云是樗里子薄言与同游维南有嘉木好鸟时相求对此终日夕聊以忘吾忧未应小瀛月虚系荡湖舟  

附渡北行夜阻风山旗坑寄懐陈睡卿马懐瑞诸同防  

旦从故人防洒落坐髙轩一为风水别中阻荒州壖起视迷四野相忆夜漫漫青蝇附马尾利钝故随人贞女托所天忧乐由夫君总为物所误中立无纒牵纒牵累千里万事有固然因兹悟至道与君同勉旃  

卜石翁改葬皂防峰柬仲寀  

皂防何处峰青天敛芙蓉屼峍昆仑顶窈窕蓬莱宫本自同大块积气有所钟洒落防诸山诸山赴海同羣峰与万壑拱揖如朝宗壁立千万仞凤凰翔髙风于兹拟埋玉可以配我公二纪犹此劫五百忆竒踪一朝逈神异冀北马羣空  

宿寳峰寺  

秋深天气肃雨余亭馆凉逍遥登梵阁寂寞坐僧房地髙天宇空霜露沾衣裳虚磬发林杪传灯泛云光端居宜寂灭感节故悲伤色空本同体根尘何必忘  

有客过西樵烟霞洞有作答之  

我庐在烟霞逍遥出云端天空鸟道絶江逈柴门闲翩翩者谁子放歌来扣关昔为青衿彦今为入幕贤手持纲成策爽气凌髙寒  

三水候送郭总戎不至二首  

戴星出西樵见月望三水愁愆美人期君命恐不俟朔风吹船头寒沙齧船趾开蓬瞻停云未忍中道巳厥明泊水涯楼船犹未来舍舟步曲岸登髙望所懐所懐乆不至令人猜自古难前期人事多好乖  

得垂虹泉悬壁岩  

东行度龙溪遵岭北而西回望烟霞洞中居控四维前得垂虹泉珊珊落云端壁立如斩削鸟道孤岩悬于兹宜揽结或可作小歇洗耳与枕流长以师峻洁  

李亲秉忠过烟霞赠之  

抱病烟霞居逺世日婆娑不见交亲至惟见白云过孟夏风云防送子来大科洞门脩且深窈窕入烟萝羣彦翕然集燕饮酣且歌警发同文防言笑靡及他岂无欲君意未敢言琢磨不谓即言旋白云如子何贱躯因晨风言饯山之阿  

南京刘秋江至烟霞  

有鸟振竒羽周逝隘八区嗟彼抢榆翅一枝徒自娱素啄秋江水今将睨天池偶值云端树况是千寻枝积风负大翼殊量非小知语君九万程君志定何如  

送戴员外  

戴君工垂佐业出石镜阴邂逅道知素因忆齐云岑国计赴留司若过桑梓林为予借石镜可照万古心  

题华山希夷睡图  

陈桥数万之扰扰不供堕驴之一笑宋家四百之历年不足开睂之一觉五龙睡法不可传虚以待之无所先一阖一辟皆自然此辈岂是作梦人引笻卓地脱笠顶自有天地为衾枕何须更费买山钱落花啼鸟春无穷欲画此梦须梦中  

过波罗二首  

片防出扶胥潮打虎门开正爱逺山青白鸟闲飞来举首望飞云鸣桡过黄木舣舟江上亭虚空观日浴  

送郭总戎三水之防夜归一首  

稍稍将船出倐尔度三辰朝去暮知还多愧山中云  

何亲邦仁将北上来别烟霞  

有客来烟霞告我游燕北送子以愁心徘徊瞻斗极  

答邕州别驾邓诚之  

美人昔住藤江湄藤江山前云满溪翳门关外春草萋王孙王孙归不归  

## 石仓历代诗选卷四百八十三  

明　曹学佺　编  

明诗次集一百十七  

郑善夫  

游侠篇  

长安逢少年意气何昻昻鸣鞭六陵坂先驱势正强戒途列万骑一一羽林郎铙吹动地来飒沓若云翔面前五花骢寳馽金丝缰腰间双龙劒吴钩饰英璜弄儿十四五借绮凝素光行行且游猎游猎及上阳张弧向大漠忽坠双飞鸧持归平乐宴象筵欢未央借问此何谁云是汉金张六年起卒伍一日倾侯王丈人天帝子出入乗金阊扬声重纶綍流焰烁朝堂逆鳞不可婴太阿手所将乃知朱门贵溢恩胡可量  

佳人篇  

青青壖畔蕉粲粲空谷女头上金错钗宛宛鸾凤舞腰间碧玉佩娟娟下兰庑言采草中英不践草上露新制齐纨扇自障复自顾非无合欢被防身密如堵飘风吹杨花夫君何许长恐时易沈裁悲以延伫  

苏惠娘织锦  

仰防天上星环转如车轮经纬自有度卑尊岂无伦凭妾手中梭愬妾心上棼纵横八百字反覆各成言妾心方悔悟君心倘回旋  

南山一株松  

南山一株松衣被何婵嫣上焉絶云气下者抵流泉季秋零露沍百卉乃弃捐脩条抗回风况结霜霰縁附托一得所斤斧那得前所以保容华阅嵗乃百千纷纷蜉居子岂知有大年  

志士篇  

河伯夸秋水未知东海深众人尚雷同安识志士心志士有苦心心苦道自舒上山思采玉入海贵探珠至寳非外假真诠岂予诬独行何凉凉阔遵泝周衢虽无凌风翰睠此适国都升天而游雾惕哉子大夫  

拟古  

勋名【`阙`】　　叹彼时运乖佳人处幽谷心思日如摧未旰柴门闭盛年不克谐岂无合欢意蹇修孰与媒霜闺云被寒玉顔暗中頽翘首孤飞雁雝雝令心哀  

北山诗  

东行寓游踪逸轨迷西还矧兹防月翳翳风景昬非无儿女懐所适山海观阳厓冒逺陂阴壑注奔湍步云青峰顶搜括穷其源前有空明洞茑迳回岩峦驾言采玉华将以遗所欢翛然云霰集置身虚无间大道出死生静者见腑肝愿招柱下史去入无穷门  

送何仲黙游关中  

登髙望咸都送子过易水朔风何萧萧黄鹄逝未巳殽函列百牢泾渭亘千里西当太白窟代有隐君子长孺用髙义壶遂且逺举古道存遗编睠尔托经始崦嵫下西日翳翳风景昬虎豹扼九关广利那复闻重华不可悟圣智乃沈沦鸱鸢日连类鹓鶵遁其羣矢言引髙步行止遵时屯  

放舟荆溪寻张公洞不果归至滆湖起步长桥望烟景放歌  

日晷巳东驰羁人复北征鼔舠下荆溪言访张道灵縁薄扼事艰意短回脩程稠年戒襟素履兹荒志诚坐令紫霞居逺秘干青防所赖滆湖好烟景防天声躞蹀骋瞻眺稍慰沧洲情青镜不肯私金声几时营寓形若流电空懐紫金经  

河上送鲍使君  

柔风协河洲回飚被泗渎贤轺指玉衡过门不停轴结交何所将解我双英防岂无锦绣段感彼并朽藗希君复自爱勿使輶出椟  

秋夜迟王员外时行  

凉风升寒节切切充重帏坚冰戒时至鸿雁明其几春滋净不处秋隼方髙飞监物沈幽志谁能不懐归素月临丘榛灼灼澄员晖员晖岂不爱零露沾我衣迟我同归子濡滞尚安之呼琴为子鸣调苦使心违不恨嵗载徂但恨知音稀盈缩本恒理伤哉生别离  

初离京邑留别诸同志  

陈车遵城闉振策导广路仰盼孤云征俯见流波泝感念平生懽岂以杯酒故羣居不自觉相失増怨慕川河引舟楫陵陆旷烟雾重觏难可寻努力敷襟素  

二  

驰车太行坂北首入楚泽迷途不蚤悟困顿安所适爵服载忧患趋者何充斥流俗日向靡胡为重濡迹京尘复何长不见所缁白凡骀御文舆赤骥且辟易谁能违众好共整东山屐  

忆李御史云  

忆昔在吴防与子共昕夕剧谈倒百壶醉咤沧溟窄晨光倐不处人事转凄恻予复苦羁旅子巳作逐客鄱阳波浪深南岳瘴雾塞鸿防天万里帛书经嵗得谁知消息来竟作幽明隔防契既永逝今我何萧摵曩时青莲花持抱化为石回首灵源山云际且屏迹  

须溪除日  

兹夕乃何夕忽忽嵗云徂南征历寒温犹滞天一隅去年阖闾城今年姑蔑墟风尘乆未厌岂得念故都懐中两儿女旦夕如长鳬出门初学语今能效屠苏团栾岂慰意恻恻悲隙驹比隣数如旧别后还有无爵服既不情铅汞亦我诬九野天浩荡奄奄正愁予  

泛舟五曲谒武夷精舍  

朝泛碧浪溪夕宿隐屛下洄湍激九折淜洑以东注丹崖写灵竒怪者莫可悟岂伊神理秘谅有鬼物防仙术非荒唐宣圣有矩步溯流无穷门直以夫子故依违尚友心謇謇恐迟暮终当据昭旷睠此结桂树  

游张公洞  

阮籍懐广途卢敖历四极尚惭壤防隘或哭周道阨伊余抱末衷乃泝二子迹北游费嵗年东归睠幽赜岂不念穷路黄鹄有羽翮阳羡山水区西奠洞庭侧嵒扉靡杂卉菌芝类盈尺昔有摄生者于此链金液空筌夙所慕灵洞杳莫测寒泉滴不散千嵗成璆碧中有科斗书漫灭不可识朅来事防探宛若藐姑射岂伊耳目娱但恐霜露迫缅思缟凤吹倘值紫髯客修观竟十二累果及八百深功谅难期所志未忍息永服先圣训至诚裂金石  

题集山书院  

大江贯蕲黄中有硕士居抱璧重一掷探元破羣愚偃卧大集阳悠然见苍梧曽峰七十二芙蓉峻而都所恋得依托宁能去园庐众山止其巅百川求其潴不观洞庭阔但恐周道纡白鹿有筌蹄衡岳空笱篘入疑始吾与尔为徒  

送道夫赴阙兼懐何仲黙  

胡人且搆患我友之朔方朔方万余里金门郁煌煌下有避世士大隐而诞章十年风尘深寂寞省中郎食禄侏儒下修身思何长我有薜茘裳因子逺寄将一以存苦节一以昭不忘  

宿石竹嵓  

寝疴坐情累削迹离故家届兹仲如月气候清且嘉迢迢紫云洞渺渺天一涯寻壑滞瀑流攀岑悟灵芽千峰递生态百草互吐葩周览荡节物况乃凌紫霞神仙髣髴遇导我营丹砂丹砂未易营缁髪早巳华神理寓隐赜时变増感嗟至人有逸念存形非所多  

玉辉堂诗  

窈窕岩壑姿迢迢契幽赜缅懐天台胜遂寄山水癖赤城淹嵗晏所恋有三益壮阴屈微阳关山雪盈尺虽嗟轨路阻稍喜缁尘息巾峰入草堂天葩进瘆美人罗公车求友意何极文筵丽竒态流觥乐无斁鹿鸣纷谐和造适非丝革退念蒹与葭幸兹附圭璧覩空悟气机体有见真色吾道未榛芜冁然露胸臆  

塞下曲  

胡马渡泷川将军出酒泉彤弓白羽扇铁骑紫丝鞭倚是封侯相横行徧六边汉兵迷失道胡尘髙涨天遇敌飞狐北敌强师不全何时清大漠戏马龙庭前  

苦寒行  

南冠丈人何偪仄恶风吹云闭春色白梅阴多开苦迟黄鹂口噤啼不得东方征轮断无迹鸣呼彼苍未肯回天戎翻令丝絮専元功  

兵马行  

越南诸州复召募衮衮尽赴姚源戍钲鼓声填沧海鼍旌旗色闪扶桑树欃枪耀芒犯女斗虎豺也更能咆哮部伍存亡不可知衣愁杀闺中妇天寒野营雪嵯峨指堕未易亲干戈几时奏凯标铜柱愿得将军似伏波  

麦斜行  

今我不乐游麦斜石田璚草揺春华洞门玲珑骇初见细路窈窕行未涯是日春光正骀荡黄鹂布谷声相向逺树防蒨色巳齐古木诘屈神犹壮岩下山翁供酒脯赏心岂复忧行厨云端倘遇林樵容为尔分张石室书  

明宫行  

君不见明宫中聚金碧云是权珰结真宅贝阙凭陵上帝居彤台照耀长安陌錭龙铸虎歘飞动至今赤日风云黒崖壑天开朔漠揺鲸鲵日吼沧溟仄探竒秪见灵怪集矫首翻诧星辰迫西国祗园应茫六朝萧寺空千百白龙胡为作鱼泣想尔当年势煇赫土木经营动四方珍竒聨络来重译分明造化出其手左挥右霍何不得欲将燕市作蓬山便有神人为驱石奸雄到死竟不悟骄奢之末无终极气数相乗可自由李猫赵鹿空回头君不见大市街头权幸路古来虀粉谁曽收  

南唐后主画竹引  

君不见彭城彭奴元姓李早入徐家称帝子又不见九华山下齐丘生晩入南唐作谋士同时契合风尘里草昧君臣若鱼水淮北初收格鬬尘宫中漫得丹青理升元阁上写墨竹翠葆萧森凤毛起手书珍重表恩殊御墨淋漓湿桑梓世代相催犹梦幻金陵画饼宁复尔帝王从古多好手人物绚素无不有前有殷武丁物色惟传傅岩叟后有宋道君鹰犬骅骝歘飞走丹青意气稍或别治乱兴亡一回首彭奴彭奴听我歌淇水才贤本众多但惜九华山不似傅岩阿吁嗟乎竹花零乱嵗蹉跎凤凰不来将奈何  

寓舍为雪山奉续方薛二子之作  

君不见南宫少谷老麻鞋布褐色枯槁万事都归混沌里一生但结江山好未即乗牛函谷关尚须跨马长安道长安嵗暮雪满城甃雪便筑山峥嵘岩防居地虎豹急星躔转斗山河明玉女峰前瑶作台夸娥一夜轻移来袍笏真当米芾拜诗篇屡荷邹阳裁阶墀把玩巳两月皓气遥遥正相得尘土谁分冰雪姿市朝聊寄烟霞癖未防頽落旋补葺时见消融势尤岋啸月长闻白鹤回含风岂恨青阳及青阳青阳谩相放金石填填本波浪适来天地入虚无何事么麽论消长  

南关  

度陇心忽折殊方梅柳春兵戈近满眼书剑老随身世有阮籍泪道应原宪贫愁闻更选士东土巳风尘  

金山纪游二首  

双眼无空阔长江防百灵吴门对海定淮树贴天青钟动鼋鼍窟云生鹳鹤庭中流有孤志鼓枻下沧溟防防中泠水东游与散愁楼台通海雾嵗月送江流好事怜司马逃空想惠休献花縁尚浅心折过扬州  

此夕  

时危长伏枕月好自临关斥堠连吴越烟尘犯海山民穷久欲乱师老未成班此夕姑苏酒酣歌不破顔  

双雁  

双雁为人得阶前相向鸣巳辞关塞逺犹带网罗惊宦情一片影客泪五更声侧目窥秋隼风烟异性情  

发京邑迷路投宿黒庄  

东省多年病南冠百念灰关山一怅望天汉独归来行野蒲稗晩过村笳鼔哀迷途更几许愁絶望乡台  

悼刘宓  

宓也归何处营魂不可招只疑天地濶竟作死生遥苦海风涛壮炎方罔两骄伤心卧佛寺秋雨自兰苕  

腊  

南州不待律腊后暖相催久客惜残嵗他时闻落梅豪家斗酒防何处短笳哀却忆江西北渔樵戍未回  

即事  

即事春相近回船日自操微云留朔雪久旱失溪毛衢府风烟改常山斥堠髙危途疲薾客汨汨向蓬蒿  

送王叅伯赴阙  

大叅行赴阙兴落富春前六月楼船雨千山传马烟白云留故国防服媚南天知尔宁亲后屏营金鉴篇  

汨汨  

汨汨伤秋鬓依依欲暮年钓矶沧海上布被白湖边避地亲朋弃忧时梦寐牵无家杜陵老且结草堂縁  

至日  

至日风色好粤南霜信遥地卑饶瘴气春近茁寒条汶水昔独往淮南谁见招林栖嵗华晏难免鬓萧萧  

宿象山西坞  

乱木藏幽鸟清商集古城暝烟分野意山鬼习人声未把桐川钓聊为颍水耕岩栖备寂寞倘得遇初平  

草堂  

嵗事日将晏草堂今茍完天风吟竹叶海月皓柴门藜苋还髙志经纶有故园何能谢贫贱氛祲在乾坤  

寄林荆门  

暮年沧洲客恸哭向穷途春草生归思秋风慰病夫青氊后命达白髪此身癯八月衡山去期君出五潴  

鲤湖  

到此意了了春湖接未妨薄云长恋洞名草不辞香月色寒侵阁滩声夜近牀濯缨吾志定东下接沧浪  

宿七里潭  

无数滩皆恶安恬独此潭泝流心共澹汲苦味能甘永夜鱼龙定空山鬼魅谈髙秋进萧飒行役徧东南  

登建州浮屠访僧道林  

浮屠秋独立千里见氛祲水阁风长盛山城日易阴赤霞留鹤晩黄叶住僧深世事宜髙卧空惭支遁林  

观雁宕龙湫  

瀑布飞不彻大声空谷哀青山下河汉白日莽风雷潭稳蛟龙定嵗深鸿雁来方嵓倚天畔吾志在崔嵬  

北风  

北风天际下舟楫夜相闻白草悬胡月黄沙长塞云鸾旂犹小队虎旅尽髙勋崖崿暌乖乆人今巳勒文  

沧洲夏夕  

失意对蒲柳沧洲昨夜风野云依暮笛客况近秋空司马多年病虞卿薄暮穷此生随造物行止合飘蓬  

晩秋直南省二首  

南宫秋晩直更鼔不胜残鸿雁夜仍度风霜天正寒宫车延北望越客滞南冠三辅胡尘里闻鸡未敢安清宵梦不彻鸦啼深树间羯胡同汉月陵寝在燕山青草乗时长黄斿何日还因风候边使咫尺见天顔  

月下听王稚卿弹琴  

昭文鼓緑绮六气指间流王子梅花思飘飘下陇头月华终胜雪商意自成秋今夕西方梦佳人不散忧  

吊刘蕡祠  

自昔悲歌地刘生有墓祠祗余经世志况值讳言时去国英雄尽还山事业迟黄金旧台北骚首动遐思  

送人游衡山  

衡山开汉沔髙者祝融峰羡尔为官地防云长道容斋居梦波浪冬日见鱼龙定有防栖客巢君紫盖松  

西山襍诗  

春尽一到此散愁幽意繁西湖草巳緑南国桂应蕃宫殿浮今日山河控北门时艰羡飞锡来往给孤园  

送人归渤海  

尔去秦台上秦台秋正繁城深渤海郡草歇乐陵原蓬阁风云至若华波浪翻防君有道气早晩共腾鶱  

送人之惠州  

名家叅政下独觉仲容贤宦辙今何徃卑栖此最便物情沧海俗天气百蛮烟秪近啼猿树乡心日夜县陈遂初进士邀宿赪谷草堂夜观西湖渔火  

税驾归闽上寻山入浙中客情逢胜友东路任飞蓬夜艇流渔火秋杯折渚筩巢由圣世事直北大明宫  

新昌县晓行  

暝发新昌县晨临赤土隈秋花随地有渚雁与云来杂树吹烟出前泾近照回忽闻歌伐木行路兴悠哉  

风雨过南关  

元亮东归日长途菊正斑宁辞彭泽米早得匡庐山雨势秋崩峡云阴昼扼关回思凤凰阁吾巳得生还  

谒太初坟  

伊昔丘园隐风流谁似君谈诗振大雅抗志入髙云宅拟王官谷山名太白坟寥寥广陵散定向夜深闻  

明妃曲  

明妃初出塞宛转意何穷上马琵琶曲流悲入汉宫自言妾薄命万里去和戎今日蘼芜草青青向陇中  

出塞曲  

黄金錭鹊印白马出榆林瀚海行人絶阴山杀气深汉恩长北损胡骑日南侵一唱丁都防三军泪满襟  

彭城避地  

朔水蓟门谁问津洪河波浪眼中新孤舟此夜山城雨短劒长年驿路尘郑宅有官无饱饭杜陵多难每依人飞书近报齐梁破何地江湖托此身  

吴阊  

万木萧萧河汉秋吴阊斜日独登楼眼中禾黍茅茨怨海上风尘笳鼓愁一命未忘青琐闼几时还问白苹洲燕然铜柱男儿事漫倚青萍防斗牛  

孤山寄太白山人  

为问山人孙太初交情嵗晩莫教疎孤山梅萼春相恼满地松苓日自锄江夏肯容祢处士茂陵初卧马相如知君不废苕溪钓书帛能无寄鲤鱼  

八月二日  

曲巷踈篱小院幽荒村独夜竹桐秋星河正直消魂地鸿鴈还过何处楼卧病岂堪闻木叶息机犹自着羊裘碧霄万里风云气起凭危栏歌四愁  

秋兴  

阊阖风吹庭树柯乾坤西向尚提戈旧京芳草秋犹积絶塞浮云今奈何不耐隐忧侵白髪竟将吾道付沧波碧鸡金马非前日独倚江楼听棹歌  

湖上清霜净柳条南天九月气萧萧嵗寒兰芷将无变日暮豺狼逈自骄三辅尚淹王景畧北庭终数霍票姚风烟着处堪踈濶白水青山每见招  

送吾惟可还三衢  

昔年相逢胥水秋今日重在闽山陬中间丧乱真怜汝南鄙音尘不散忧别后山阳频弄笛花时荆楚一登楼旄头尚直天西北何地巾车各自由  

小至  

小至风烟催气候南州云物变乾坤城头梅柳青春早海上鱼龙白浪昬万事艰难悲故国三年戎马闭柴门小山梁苑多才子汉水襄阳犹隐沦  

泰陵诗  

千株松桧郁相回永夜风生瀚海哀万国昔曾瞻气象五云空复防崔嵬古来凤鸟长难至天上龙髯定不回苦忆焚香赐第日报恩真愧济时才  

夀日成礼奉天门  

初日鸦啼宫树林奉天髙殿气骎骎衣冠况值千秋节犬马真悬万国心白羽书来兵未解黄河水落嵗时阴龙斿凤辇关山道边事辛勤风雪深  

上妙髙台  

云海防防望不回鲸波东蹴巨灵开中天楼阁虚无里南国风烟江汉来世短动经多事日愁长况上望京台白门金鼔维扬卒落日空传黄竹哀  

访遂初宿南髙峰下  

天末逢秋惊客心只防商意动髙林脩篁细叶迎风乱翠栝繁条傍石阴江上钓缗青眼底年来净业碧山深东归喜有王摩诘辋口柴门许独寻  

胜果寺秋懐  

山寺行逢红槿花江南风物望中賖棘云萝月同秋事鸿鴈鹙鸧亦嵗华多病茂陵仍去国长贫杜曲尚无家白袍黄帽从吾好归去沧洲问钓槎  

秋夜偕应黄二子宿灵岩天柱峰大雷雨作  

日落风回天柱阴峰前云木正萧森古堂衾枕秋镫净永夜雷霆山雨深漠北不闻麟凤信海濵空寄蕨薇心结庐欲拟南阳卧抱膝长歌梁甫吟  

雨后登天游观  

幽探尚爱天游观石磴髙盘松栝林鹤驭虹桥今断絶黄冠紫屐此登临千峰雨逈防湿列洞云回元气深便欲垂纶钓鱼石鸬鷀立满九溪浔  

嵗暮入江郎山寻访周故人  

江郎三峰开画屏上有朗朗处士星修渊将到壶丘子愤世却续南华经松间相信鹤一只洞口长生芝数茎钓渭耕岩不违志乗桴余亦下沧溟  

畣黄应期太常  

闻君未罢沧溟钓余复归耕绵上田江东落日淹多梦燕市残杯空昔贤怅别喜承悬榻问离羣那寄居篇越城西望无千里乗兴还回何处船  

李忠定祠  

千秋祠庙对樵溪丞相愁时日向西江汉巳浮龙马去风尘遗恨鹧鸪啼伤心北狩谁相问极目中原他自迷三防留君见东澈人情天运苦难齐  

答人问沧海  

久作持竿客沧洲话独真潮声雄度淛海势侧分闽星汉涵无地风云变有神蜃楼开弱水鼇极断河津失意歌渔父离羣忆古人惟应白鸥鸟浩淼得相亲  

野江为舒国裳父作  

徐穉藏身在南州卧不妨经年歌白石乘月下沧浪江抱洪都府堂开辋口庄蓝田种有玉磻水钓惟璜防见蛟龙起俄惊鹳鹤翔无由相髙志把赠芰荷裳  

楚客  

楚客望不返行坐楚天心荆门未可涉洞庭波正深  

游焦山  

焦丘龙卧浪防防步云回海树青风尘重问焦光洞读罢华阳瘗鹤铭  

金陵  

紫禁金门闭寂寥不闻清乐下丹霄髙皇事业如天地过客何须话六朝  

竹枝词  

西涧西边东涧东千山不断万山通谢豹见春啼出血王孙上树防如风  

昔余梦游雁宕乗最髙台东观海波浩荡回望万峰蔚蔚云际及登盘山历历如在梦中竦然题句  

昔年梦上百寻台薄海鲸波天地回四十九盘东向立鴈山犹是梦中来  

天姥行  

山人住在天姥阴忆余曽登天姥岑云楼雪磴参差起下控桃源几许深  

逐客二首送刘伯儒侍御  

黄衫白马簇金台逐客飘飘去不回莫向声堕清泪铜环椎髻解怜才  

尉佗城外泛云槎西望峨睂隔木华若道日南天万里归心一夜过三巴  

送人之郁林  

苍梧之峰云万盘下控牂牁连百蛮莫道蛮方非近地日南南是汉关山  

巴人曲  

峩睂山色下青霄白帝祠西巴路遥二月巴江花烂熳一声羌笛为停桡  

防花  

山藤花开红映衣防山借草迟迟归锦石无人溪水下隔花刺船鸂飞  

陈侍御使广  

荆南巨海散溟蒙海上罗浮四百峰炎瘴直须三尺雪鳄鱼先避五花骢  

## 石仓历代诗选卷四百八十四  

明　曹学佺　撰  

明诗次集一百十八  

殷云霄  

餐梅  

退食县斋静防雨亦复晴开樽梅花下啜醨泛其英残蕋自坠地更觉春草生重云生夕暝江城鸿雁鸣兀坐不忍去暂此息营营簿书非我事鞭笞非我情抱策未归去幽懐徒自盈  

江阴道中  

乔峰云隠石曲岸风薄木歳暮厌脩途归急驱征舳奔波江上潮昏林日沈谷疎梅照前浦饥乌啼遥陆理惬心不违感深景仍触劳悲岂堪讯真独良亦足万物滋情叹狂歌谁为续  

宿江阴得太初书  

侵晨发毘陵薄暮及江阴积雪明髙原归鸟喧前林孤舟风雨夕大江云雾深遥遥越乡感脉脉游子心美人隔江浦寤寐安可寻情至物有合离析领瑶音爱赏欣自古慕羣悲独今寄言狂歌客一樽待吾斟  

闻太初出游  

江风散防雨重峰生遥碧林端浮新青梅迳见残白地僻诤讼简吏散庭宇寂烟水澹孤城斋阁坐成夕忽念同懐人清光隔咫尺溪舟时载酒野步忽携策静躁心讵异寤歌聊自释  

七月雨夀处州刘使君  

括苍罗万山土少石嵯峨地僻寡商贾寻丈耕陂陀况值风尘起逃亡今巳多存者悲征税行者泣负戈皇天久不雨嗷嗷其奈何秋七月之交阴云翳庭柯南山殷其雷北山雨滂沱田家嗟有生老稚抚其禾欣欣喜相语兹雨理则那  

送弟云霓北归  

懐疴苦簿领抱归心匪他中原犹虎豹南国多风波菽水巳久旷鸿雁各蹉跎冉冉歳云暮悲怆将奈何奈何氷雪时子来慰我思相对乃非梦拭泪问所知笑言陶佳月登临赋新诗欵曲逾三旬倐忽成分离分离胡山阴飞雨洒征衣靡靡万里途念子复当归逝言为谁感居情实自违游子身尚强得以慰庭闱庭闱空在望屯云蔽层峦辛勤归湏早勿畏朔风寒别促岂不悲愿言慰慈顔明年芳草节迟我当来还来还亦此途自爱各异乡风波阻道路氷雪被山冈倐尔风防飞伫立空彷徨归与息宴游典籍有余芳  

清江浦候汪太仓叔厚  

挂席介休驿泊舟清江浦水落蒲巳稀日暮鸟知聚落落星出云防防天欲雨久客厌吴越前途忆齐鲁懐归心方殷慕羣情莫与言念同行客昏黑宿何处漫漫淮海径萧萧寒霜渚独酌讵为欢长谣亦复苦离防非我期行止将谁主孤篷鸣续风寒灯翳复吐  

长店  

出京巳三日长店犹淹留狂风吹潞河林木鸣飕飕江蓠方岀水惨淡河之洲我欲采其芳頽波荡我舟左右望春草涕泗縁缨流  

夜登定山  

泊舟桐江水夜登定山石延萝踞虎豹嘘波动潮汐俯阚冯夷宫疑入羽人宅林静江有声云昏防无迹懐哉生哀听戚矣阙逺觌风势依峰峻月色连江白飞鸿鸣逺浦潜蛟舞深泽飘飘千里舟脉脉独游客飞防拂溟海逸思绕鳬绎乗桴嗟有志栖岩悲失策薄宦竟何有幽期谁与适觉迷道有获舍欲情无逆眷言咏白驹聊以慰今夕  

秋雨叹  

秋雨萧萧秋风急菊花惨淡色如泣裛黄摇緑何嗟及寒山木落苍云湿霜霰惧尔难独立呜呼繁弦长袖在何许对尔临风泪如雨  

二  

阴云伏雨回秋光病骨却爱秋风凉杖藜髙歌犹清狂南归鸿雁鸣且翔我欲射之心悲伤呜呼歳暮山中人未归山中茅斋今是非  

三  

今年雨多不伤农村醪社鼔歌年丰渔父懒慢网罟空长官病起深山中再拜为民祝华嵩呜呼千仓万箱安能足山中今有逃亡屋  

题桃花春禽  

飘泊东南春巳去孤帆未足三江路风涛暂泊钱塘潮云雾遥看富阳树寻芳南屏来何迟春花落尽无残枝湖上浮鸥背我去岩畔枯梅犹自竒王君驰图开素封黄鹂紫燕桃花红似伤晩风娇不语应识春色来相从故园花鸟偏怜余三载干戈未有书卷图还之空叹息陶家兰栁今何如  

泊舟柬同行徐掌科  

河浅舟行涩如棘南望道中悲行役两行杨栁青如染百里湖光明可挹湖边渔翁头不梳清晨小舟来卖鱼同行不见论文友隔岸犹寻卖酒垆独行芳草春如许石矶雨过无尘土小童宦久能吴歌家山渐近闻齐语湖中鸥鸟应怜吾似识当日旧陶朱归来欲拟陶潜赋客游休作鲁连书  

梅梦  

晓雨萧萧风淅淅梅花落地如白雪又如瑶草碎玉杵漫翻石臼晞琼屑幽兴他时与谁期悲心今日觉弥切巫阳卜筮空大招玉妃风神忽逺别既嗔防蚁窃芳华复惨泥沙汚太洁吴绫鲁缟茵重铺残蕊飞英时自掇濯以甘露荐氷盘飱之朝腹充流啜申椒菌桂失芳馨沆瀣飞泉漫清洌十日不饥麤秽除五内保和神明彻清夜梦化梅花精缟衣跳入先天穴手探一元含物象时出千卉从品列阳辟阴阖自先机天心子半非空説石阶铁龙觉处蟠草径烟溪香未歇出门桃李争春风杖藜绕树泣垂血  

虎丘寺  

落日青山外浮云沧海边江山皆胜迹楼阁自人天碧草生公塔丹厓陆羽泉平生独往志欲老翠防巅  

舟过吴江寄方思道  

宦游安能住明发晓霜侵月没寒江逺山昏细雨阴中原羣盗恨南国美人心回首昆山近苍茫烟水深  

靖江次方思道韵  

层波孤涌地四际共浮天海雾常飞雨江潮自入田舟樯通百粤笙鹤近羣仙巧防生幽恨沉防得静便  

太初病酒以诗嘲之且招游孤山  

知君非病酒或者是诗魔清歌狂不了梅花可奈何春风吹薜荔晴日睡鼋鼍君能复饮否携酒上嵯峨  

桃花  

青源栁叶短东昌桃花开暝色春云淡悠悠鸣雁哀浮名知是幻薄宦愧非才万里沧溟水蓬壶安在哉  

九日游梵宗寺  

胡山梵宗寺登髙此日来泉声鸣涧谷林木隠楼台合沓秋峰峻苍茫海雾开黄花无意绪落日伴荒苔  

秋郊  

今日忽不乐怅然歌式防来游荒野大坐觉晚云飞秋叶不相待海潮空自归凭谁问所往寂寞故人稀  

再逰梵宗寺次前韵  

山僧迎我笑长官今又来秋风巳衰草古殿惟荒台髙歌碧云合不厌緑樽开三秀在何处殷勤问石苔  

逰金田  

昨入胡口寺今来金田山莫笑簿书吏常游烟水间云生逺嶂合叶落空庭闲林中有归鸟浩歌吾亦还  

魏丞莲花开  

列馆招逺风疏渠引江水朱华冒清涟静色媚芳芷宓妃韈生尘灵均泥不滓曰余劳簿领暂此恊芳醴观物心自怡感时情靡已处烦常希寂居安故难恃河洛剧虎狼荆棘暗桑梓推迁何寜期委顺资神理  

虎丘  

浒墅舟中日未曛虎丘山下雨纷纷前溪僧汲半江水髙阁客眠千顷云湖山摇落风霜外乡国萧条虎豹羣羁宦登临聊复尔不堪行役更思君  

无题  

昨日花开今日风鴂鸣犹未见来鸿休怜金屋伤春早试问银河有路通捐佩空江思帝子浴兰何处降云中杳未必知幽恨容与惟堪桂树丛  

九日得继之书  

病起重阳花正开髙斋独酌当登台吴中此日来双鲤江上何时共一杯万里长风吹落木孤云斜日照秋苔百年懐抱慿谁尽沧海新收鼓角哀  

答继之九日次韵见示  

欲归不归空歳暮淹留直为李陵防白苹老矣逢秋雁黄菊萧然漫酒杯草阁龙吟江上雨兰畦花没径中苔著书久抱相如病作赋难穷庾信哀  

岁暮  

吏退鸟啼公事稀南山坐对云依依氷生幽壑羣龙寐雪洒空江独鹤飞芳草向人巳寂寞梅花何意犹芬菲故园松菊为谁好歳暮山中人未归  

日暮  

闲居潘岳苦职司多病茂陵空支离身不归去欲谁与邑有流亡翻自嗤山中宿莽鸟雀怨檐畔梅花氷雪知寒江日暮美人逺极目髙原有所思  

蓬莱宫  

江风吹雨夜云空众星争泊天西东狂龙歌舞晩潮外芳草历乱新晴中宦情颇似勾漏令生涯欲问浮丘翁羣盗尚余柴桑舍故人空忆蓬莱宫  

九日登混元峰  

孤杖千峰病起时江山如此更何之三年奔走风尘暗九日登临草木衰樽酒相逢人去逺乡书不至雁来迟八溟秋色真寥廓极目苍云有所思  

又  

去年独酌临沧海今日相擕上翠防寒菊向人如有待故园何日可言归云连溟涨三山逺风掠峦嵓万木稀多病不堪频北望干戈空使泪沾衣  

候王萧山不至  

十日狂风吹敝裘坚氷塞道阻征舟雪残野防怜春草波静芳洲喜狎鸥千里乡闗归渐近百年奔走欲何求系防把酒空懐子斜日孤云起暮愁  

卧病县斋  

驱役犹堪松竹林病来偏动故园心鸟啼短榻客初起云暗空斋山欲阴未链丹砂惭墨绶聊歌白雪寄瑶琴东风走马长安道芳草扵今深又深  

严陵瀬  

我愧不如严子陵钓滩深处乱山青云台当日多王业天汉千年自客星遗迹可怜开翠壁乗桴终去入沧溟满江风雨愁兰枻吾道无劳问洞庭  

过无锡简侯南湖  

别后音书自觉疎禅房花竹忆京都一官未去果何意五载相逢犹故吾江山应识狂歌客风雪难寻卖酒垆奔走江南又芳草多懐聊复问南湖  

寄戴户部仲鹖  

醉后分携不记吾晚宜堂畔费招呼人归别浦江声逺鹤寐闲庭月影孤邂逅我堪懐叔度风尘谁复问狂夫他时相忆还劳子巳约东溟旧钓徒  

下邳见山  

过江以北不见山今朝苍翠落潺湲平生自是烟霞客出宰况居山水间芳草可怜春欲暮白云应恨鸟知还推篷把酒风尘道愧尔相看亦放顔  

南旺道中柬徐掌科尹大行  

夜雨既过无尘土芳草防烟亦可怜白云欲去青山逺鸥鸟似矜湖水妍平生事半风尘里两年归在清明前杨栁防头春防许与君沽酒问渔船  

送酒太初  

一樽聊送解余酲檐畔梅花芳鸟鸣风雨江城春梦逺不湏惆怅杜鹃声  

饮张簿宅  

飞雁啼莺向晚闻江空烟浄酒防醺不湏逺望怜芳草更与髙歌落海云  

小桃源  

海鲸吹雨风涛壮山鬼被萝石迳幽寂寞江天云雾里浩歌今日为谁留  

徐州  

彭城石下河水流河风吹浪愁客舟九里山前春草碧晩防风雨问黄楼  

【`附`】穆孔晖【`聊城人諡文简`】  

芳树  

芳树易零落日月更推迁驾车骋骐骥前途横巨川俯仰成寂寞一身寄河边唐虞巳千载蓬瀛巳渺然伤哉吴市卒无计入桃源拟种东臯黍难求负郭田对此尊中物哀此芳树枝琼英与緑叶西风随所吹  

楚妃叹  

嫋嫋葛盈谷芊芊草满陂君王与虞丘云梦射熊罴樊姬共九女深宫治绤絺絺绤妾当服熊罴妾不食男儿志四方君王事万国缝裳亦妾职逐禽非君力仓皇草树间恒使予心恻  

寄王景爵  

君有贤名倾海内薄云髙义失今辈李膺岂但重通家北海芳樽常不废门外鸣驺千里来琼枝琼树常相对楚客遥贽江蓠草卫豪思报琼琚佩昔过刘更生接宴防君情倾心无他意谈笑碧云横佳树流芳不动尘兰巵玉案氷壶清君有髙楼复百尺绮疏临流秋月白围筵子夜未能休传觞投壶灯动席兴来振歌追流云檐外疎梧翻露液主人自称未能醉鸡声海色忽相迫此时非羡行乐频义气真能驱古人喜施惟谈马伏波屯泽谁怜石季伦城南灯火供儿课买书不厌万轴新人生百年如朝夕惟有贤者名不湮恵好难防有寸心赠言千里及芳辰  

送刘瑞卿  

夙好同气雅交久契逾深即有婚姻申恵好更兼意气见论心断金虽喜芝兰宻倚玉终慙蒹葭质爱向班彪谈彻夜狂厌平原饮十日星斗森罗发缬囊龙鸾回翔振华笔扬雄缀文或可能贾谊匡时我所惊武畧只称穰苴法竒才不让鲁连名月下吴钩干彩宿风前寳瑟彻苍清只今四郊奔戎马寃魂战骨充函夏黄阁不闻气填膺白屋空悲泪盈把客子言归念明发征衫起舞鸡声月登髙长吁思庙食吊古临风叹芳歇怜芳谁解停居诸防回独自咏虗徐东山不引安石屐西岳思投李靖书常懐报国终三箭还爱读书穷万卷庭径那知芳草深园林一任鸣禽变折麻写意送君归黄金台下炎尘飞市沽酒薄不能醉同心其奈苦相违月明遥寄情脉脉夜深还有梦依依  

有所思寄殷近夫  

山斯沧水斯浪我所思兮夀之乡西不渡河南不逾梁乃在东一方泗水流其域岱岳立其傍青松百亩悬髙堂中有瑶琴曲思长曲思长不可防千里共明月百里同家乡家乡逈难得斯人安可望  

上之回  

回中道旌旗缭绕明枯草萧闗北鼍鼓逢逢振幽极朔风吹万马雨雪冻千山长安路上传清警六飞腾镳自代还匃奴何时灭神仙不可攀前年作得鱼龙戏深宫一宴开天顔  

朱鹭  

刷羽春塘寂腾身碧落遥碧鸡非我友白雉任谁招海僻丹霞满嵓深緑树饶沙防曝朝日蒲流戯晚潮  

送李献吉归汴  

西风送归客倚马共徘徊歧路杨朱泪江湖李白杯秋髙鸿欲尽霜重菊初开独有梁园月能供作赋材  

送谢应祥  

送君费县尹为政慕何人独爱阳城拙兼闻范叔贫苍生堪涕泪古道久逡巡城外桑麻路经过莫厌频  

青环阁留题在白学士香山别业  

平野青无际横空髙阁寒追游来别业登眺凭雕栏北斗森相接西山翠可玉泉明逺虹金水防廻澜村坞千林积都城万井攒风长来鼔吹尘暗走衣冠形迹寰中倦襟懐物外寛雨晴荷气彻日静竹光团马龁藤萝际鹑飞禾黍端隙田开射圃曲几列骚坛况复池台主兼为翰墨官侍言亲帝幕作赋动金銮英俊皆登杼愚防滥识韩深知一防易独羡四并难爱此舒眉目浑如生羽翰画屏题淡墨丝户缀深丹酒泛坡璃盏瓜浮金错盘氷蕤烹茉莉碧簟展琅玕弦奏髙山调谈倾下坂丸写懐知异撰乘兴尽交欢时防民无警官闲政莫干山河万里壮宫阙九重安物熊浮沉是时名文字看相期惜歳月各拟种芝兰勲业心难负行藏鬓未残闭门恒寂莫出郭暂盘桓张弛明公意逍遥达士观风光愿无改还此簇吟鞍  

阅顾开封朝正稿  

五马清风自汴来六龙佳气向春开相如独抱凌云赋汲黯寜非治郡才海内烟尘湏慷慨江东花鸟莫徘徊慙予疎懒无长句未得从容笑语陪  

对雪  

雪堕崇城曙色迷短檐平接暮云低茫茫大地千山合漠漠寒天一鸟啼不讶薄衾凉似铁独怜髙枕醉如泥林间賸有堪游处惆怅闗河限马啼  

新鹭  

出谷翩翩初弄时金衣巳占最髙枝催花独和东风早栖树应嫌緑叶迟日暖龙池停玉辂烟晴雀厦侑琼卮红尘紫陌愁听汝栁市桃源负昔期  

苦热  

赤日长天昼掩扉氷纨碧簟起炎威病余未爱强加饭客至还愁暂着衣案上青蝇难寂寞阶前瑶草失芳菲拟从御冦乗风去却向山阴理棹归  

喜晴  

久雨千家怨滞阴俄惊新照动髙林江龙趋洞收残力海鹤盘空堕逺音烟薄松筠山色近窗寒钟鼔月明深来晨骑马招朋軰把酒登髙弄玉琴  

春郊  

流目春林表朝旭散清华鸟声啼不尽芳草碧无涯  

金陵杂咏  

前朝旧事总堪悲仙子王乔未可期千载春江花月夜防回歌舞草离离  

## 石仓历代诗选卷四百八十五  

明　曹学佺　撰  

明诗次集一百十九  

顾应祥  

九日偕诸友登松云后山絶顶复移酌洗心亭晓归值雨  

尘纷役形神中抱颇作恶睠兹重九日相携出西郭始登松云颠复移洗心酌披蓁陟层阿决眦入寥廓烟村散如画冈陵势相络欲雨天忽霁轻云代张幕觥筹尽余兴雅言杂诙谑百年防佳序人事每相错天锡兹辰良胡不且为乐归舆西风暝雨脚遂纷落  

丁未春社昆山张石川银台愿来入社坦翁司空以诗招之石川和之録以见示次韵奉答  

流光去不再往事安可追吾侪谢尘务生平况衰迟睠兹溪山胜不乐将何之卓哉石川翁才名冠当时青春命孤棹雅社懐英耆旷达迈时俗古道遵皇羲匪徒骋逰观真性日以頥沧桑有更变久要谅不移  

戊申秋次吴苕源宪副韵  

早歳罢官守归田抱幽独行行箬水濵采采篱下菊桑麻日以长桃李亦秾郁羣贤挈髙防千古振遐躅睠兹南城南絶胜曲水曲上有千树松下有万竿竹梵宫出云端澄湖枕山隩新构复爽垲賔筵更雍肃业巳谢纷华那复惊宠辱瓶罄复可酤晷短继以烛清歌月在天借榻云满屋疎钟隔树闻海气开晴旭  

次吴石岐大防韵  

蔼蔼诸吉士飘飘列仙羣同盟矢不爽雅防情何勤载歌伐木篇言采南涧芹幽懐旷三古遐眺渺八垠弛张合矩度讨论俱典坟蓬麻交相资麴糵寜徒醺凭轩看逝水憩石归云长空月初上爽气秋将分西塞真子茅山陶隠君安得与之逰理乱了不闻  

逰道场山登絶顶次东坡韵  

天风阻舟岘山麓促我来逰道场谷平生览胜兴独豪飞步寜愁病双足松山欝欝云漫漫石磴曲似羊肠蟠忽然谷防天籁发千岩万壑惊奔湍层梯历尽浮屠出俯瞰平湖如广席湖中七十二峰青疑有巨灵一挥植相携何必双緑鬟白云明月天地间丈夫适意即仙境浪説海外三神山浮世悠悠旦复旦弹指百年过已半何如从此谢尘纷独立丹崖发长叹  

归云庵次孙太山韵  

千峰万峰岚气飞松阴曲径开禅扉虚室小坐羣动息空山无人俗事稀清泉出渠忽自响野鸟狎客如相依眼前幽意收不尽斜日看云徐步归  

东原为汪道赋  

东原山深深防重千峰万峰青巃嵸谁其主者风雪翁买田筑室于其中翁已蜕去迷仙踪肯堂有子翁则同气味潇洒文章工浪逰江湖西复东仰天长吟声激空杪春访我水晶宫篝灯夜雨谈鸿蒙兴阑长揖意气雄飘然一棹凌天风  

壶公謡  

壶公山中兴有余山人爱闲头不梳诗吟古人不道语架挿俗眼未见书有时乘兴写幽抱老蚌迸出千斛珠雄才如此合廊庙早归丘壑良可吁山人自言吾所好不在佩玉金门趋曽闻世界常防缺唾壶击碎狂歌发倦卧南阳冈上云醉呼采石矶头月阅残尘世同蜉蝣剖破籓篱同胡越年逾耳顺筋力强时向风前晞鹤髪舍南舍北俱种花客来剪韭还摘瓜开径杖分黄犊草携尊时对白鸥沙鸥沙犊草自成趣何用更覔仙人家  

题髙舜穆宪副所画龙  

黑飚横吹海水立怒瞳闪闪云中出三十六鳞烟焰飞万里鲸波一呼吸化为甘霖遍八埏坐令大地成奔川湏臾收敛不知处风恬浪静潜深渊  

苦热四叠韵答徐半谿  

老夫病暑不耐夏口苦啖粥如啖炙虽无竹石富平泉薄有草堂开魏野发狂欲呌转炮焦习静澄心亦潇洒洞庭一苇吾欲航河朔千杯谁共把野人赠我醒酒石云是得之太湖者置之茅亭相对时清风徐来岂论价园树如经烈火焚盆荷不见琼珠防世途巳悟鹿覆蕉肉眼谁分珠与瓦白首甘为抱瓮迂黑甜偷得浮生暇髙槐细栁聊自娱水阁凉亭防湏假代谢炎凉理则然吾徒莫更相惊诧  

宋驸马王诜江山胜览图  

王郎妙手絶代无生绡写出江山图飘扬天趣入三昧防染意象争锱铢逺山糢糊近山碧澄江一带横秋色老树参差曲防妨回波摇荡崩隄仄人家临水尽开门俨如鸡犬声相喧万杉路隔烟霞洞独木桥通杨栁村忽然突起作险状两厓怪石森屛障峰廻麓转势复平贾舶渔舟互来往楼台隠隠云中起叠嶂层峦青未巳风帆渺渺天际来咫尺浑同千万里  

题九老图用邵二泉宗伯韵  

香山老人避世人性耽冲澹乐天真招邀知已结雅社藐视声利同埃尘流风巳逺事若新兹图无乃传其神衣冠不异山中叟抱负俱为席上珍歳月悠悠防百春髙名千载逈絶伦庙堂勲业倘来寄泉石襟期见在身便欲相从一问津抚卷令人感慨频浮玉山前亦可乐澄湖碧浪防秋旻  

晚晴  

薄暮开新曙残阳印浅沙闲鸥明逺渡归鸟落飞霞渔艇依桥泊村帘出树斜登楼遣孤兴野思入眸赊读东坡集中有归去来兮辞集字诗喜其用韵仍集字和之  

归去田园乐春来万物荣亲交携酒酌稚子出门迎巳觉容顔老还知富贵轻东臯足舒啸登眺日怡情  

二  

寓宇畴非寄良辰不我留登丘候云出入壑引泉流遗世成孤往懐人赋逺游临风防惆怅今日复焉求  

三  

富贵今非愿风云安可期得归吾足矣不乐复何之清趣还消酒忧懐尽寓诗委心无物我宇内防人知  

四  

窈窕丘园景飞泉万壑奔有时还问棹无日不关门菊径寻诗杖松风载酒尊欣欣吾自得稚趣老犹存  

临湖书屋  

结庐傍湖住雅兴复如何云物荡胷次烟莎引兴多虗明开夜榻沆瀣吸清波老去无尘事时听孺子歌和黄小峰大户同韦南苕少防逰吴山寺  

一径青林外诸天翠蔼重石应听佛法松不受秦封喜有宾朋共更多童冠从独怜三箬老髙兴未能从  

二  

山转还宜寺林幽不见人此中真浄土何处有纎尘松岛凉生夏花源杳入秦惭无买山价吾欲与之隣  

三  

塔影浮溪上钟声出树间空庭双鸟下落日一僧还泉响千山雪岚飞两防山何湏到昬黑絶顶已穷攀  

次韵答黄小峰  

苍弁峰头屐清苕溪上槎余生只山水吾性本烟霞适意风前枕惊心梦里笳闲门无客到緑草任教遮  

又  

避客常悬榻躭诗不到家锄云时种药分月夜煎茶踪迹寰中梗勲名镜里华棋枰与书卷乐事岂湏赊  

浄慈寺次金近山内翰韵  

南屏幽胜处秋日此跻攀路转桥通寺峰廻塔映山绕堤松栢古悬磴薜萝闲怅望平湖渺长空一鸟还  

次韵答李半谿夜宿壶宫  

炎歊秋未退十日不譍门忽枉中阿驾来过下若村薇花丛映户荷叶乱翻盆聊把棋枰对幽懐得细论  

次石岐韵  

再入岘山寺同观薝卜花山光如夙昔秋色感年华樵径通林莽渔舟倚防沙别归犹恋恋信宿借僧家  

咏魁星灯  

荧荧精采散中庭幻出华灯肖鬼形自是文明昭景象谩夸机巧夺防斗杓指处光摇紫天禄携来焰吐青坐觉三垣真可即此心长拱北辰星  

看僧鞋菊用旧韵  

去年今日赏僧鞋又是秋风一度开岂有灵根通佛性欲慿行脚见如来缁尘洗尽元无染浮世看残莫浪猜仕路羊肠俱踏遍寜将晚节共深悲  

泉石  

野人不作繁华梦只爱山间泉石清扫处乱云黏帚重汲来新月注壶明卧听潄月醒尘耳坐拂苍苔解宿酲莫道膏肓已成癖此中幽趣有谁争  

六叠韵答徐半谿  

隔林啼鸟自间关惊起幽人梦里闲渴思欲吞云梦泽卧游应徧武夷山但将俗念抛千劫未达仙堦只一间莫讶恵能真獦獠由来佛性不拘蛮  

九叠韵答徐半谿  

空堂寂静类禅关恠防诗逋搅却闲往亊巳俱随逝水新题恨不徧名山风髙哀雁来天外月冷鸣螀绕砌间自觉此身成市隠欲将踪迹混渔蛮  

秋热顿凉答半谿  

髙木萧萧动野烟夜堂孤坐一灯悬新愁到枕还今夕往事惊心又隔年勲业巳惭青镜里情懐聊放緑尊前莫嫌眼防炎凉变安分随时自泰然  

漳水合流为张西林郡守赋  

千山飞瀑响雷车雨后洪涛势转加万顷白迷沙屿淼一青抱石林斜杜陵垂钓宜添槛汉使穷源拟泛槎底用凭栏赋秋水豪吟巳属大方家  

赠僧正宗  

有僧自云游雪峰住锡寳溪之琳宫要叅无上菩提果巳悟阎浮世界空三餐饭食只平等一防念头常守中笑我六根犹未扫夜灯相对讲圆通  

登南髙峰次江石南大防韵  

层梯百折紫霄通合是东南第一峰今古山川有吴越乾坤身世本萍蓬楼台掩映诸天逈烟雾防茫八极空岂有长才能作赋不禁豪思欲凌风  

沈五峰郡博往松江视其乃壻清浦县学谕王君诗以赠之  

君乗一舸观东海木落三江正杪秋千古宫墙开创典百年心印有传流村墟逺近鱼成市沙岛防茫蜃吐楼拟赋雄文招二陆归持新稿示交游  

丙午春社贺施南村韵  

新春今日始登山老息机尘分外闲寻壑步循冈腹上看云坐憩石唇间髙情何幸逢三益大道无縁觅九还秉烛传杯尽余兴倩人扶醉下孱顔  

丁未春社和蔡白石韵  

翠防深处锁禅闗萝薜层层春自闲树杪归云迷洞口竹根流水度花间晴波白淼鸥邉渡拳石青浮水上山逸老新堂开地主清秋絶巘防应攀  

次韵简刘南坦司空  

秀野堂前只茹蔬要将髙节励顽夫诗工汉魏还窥雅字写钟王不学苏甪里移家东海峤寒山寄迹国清厨只愁物色纁到重见逍遥衣锦狐  

自述  

墙下栽桑园植蔬溪山随处着狂夫雨流新水堪供钓春满空庭不薙苏匮乏每忧薪似桂豪华浪説蜡炊厨麄衣粝饭余生足不慕田文裘白狐  

重过桃源  

洞口桃花春复春山川如旧歳华新渔郎去后已迷路太守来时不见人岂识封疆今属晋止知先世为逃秦只因误读渊明记欲把柴桑乱却真  

懐化驿观前年和韵旧作又辱张东沙诸公见和墨迹在壁宛然如新光阴不怅然有感  

衰年起废复穷邉清梦犹依霅上田路仄只愁人堕堑山深长似管窥天闷呼浊酒聊成醉倦倚肩舆亦当眠寄与西湖双白鹤好脩毛羽待逋仙  

鮎鱼堡戏咏  

巨口孱顔枕碧湍犹如砥柱立江干肖形何不归湖海奋力安能上竹竿风鬛时随元气动藓鳞长带雪花寒等闲肯落任公饵瘴雨蛮烟自饱餐  

东坡月潭寺云泉阁次韵  

石壁穹窿半倚天停骖午饷更攀縁可堪逺地重为客欲向空门一问禅寺对澄潭涵夜月窗摇古树落云泉追思往昔曽经此屈指而今十五年  

安庄白水用韵  

素练飞飞向壑奔何年神禹凿龙门青天作雨千蛟舞白日行空万骑屯鼔动雷声山欲裂撼摇坤轴地应翻可怜不在中州地遗向穷邉自晓昏  

墨川为写竹詹生赋  

老龙朝吸研池干飞落晴波涨黑湍半醉濡毫一挥洒满堂风雨渭川寒  

南圃为医士徐霖赋  

城市山林趣亦饶野亭丛桂自逍遥呼童扫叶供茶灶对客分泉灌药苖  

丙午春社悼朱霅峰秋官  

浮玉山前烟浪生岘山寺下雨防防登临不见去年伴愁对逺峰空自青  

【`附`】徐问【`字用中武进人治壬戌进士南京礼部尚书`】  

朔风  

朔风起青苹平林迹如扫惊尘暗天过天柱欹欲倒景忽西驰严霜变秋草塞雁云中来一举千里道物类尚有知自信苦不早胡为中夜心屏营复如  

哀征夫  

清霜苦寒月遥遥赴辕门关城羽书疾济洛风尘昏草木变行色四野但空村山深道且阻人马罢追奔枵腹事巳决欲报眀主恩哀哉经战地不返征夫魂  

池上即事  

风清池上轩虗窗拂晴几及兹簿书暇而喜事国史列树淹斜阳返照光在水独坐惜余阴鉴影时见履物理观定时吾心本如是  

和孙太守朝望登毘卢阁  

与客登层台钩帘看幽壑秋色动逺林千厓自空廓俯视清川流或见沙鸟落凉飇拂襟袂闲云浮飞阁积案苦相仍对此聊自乐吴山亦佳丽登临忽疑昨书台藤藓荒伊人久云邈余香有丛桂三嗅风前蕚朂哉千古心勿俾利名缚  

次毛给事式之秋暮见懐  

大钧无停运秋色到江渚天清白露下城急夜深杵幽人悯留滞缄书寄南楚野鹤非旧林飒爽意斯举同心泝千里歳月复防许读罢瑶华音惆怅不得语  

岁暮  

海滨歳云暮草木尚莽苍枵隠化机羣蛰寂余响谁云果不食有复继兹往充然天地心生息在反掌况乃青阳交和风徧穹壤阳徳嘉再亨吾亦觧吾飬重关静喧嚣性定道心长百年日斯征抚事集遐想惟当务崇徳不愧兹俯仰  

江南别送毛给事吴行人蒋进士  

春寒寂寂花事迟驿楼弱栁青垂丝玉瓶酒尽客不醉东风惆怅令人思问君此行去何极共説毛君司谏职直词戅谏昔回天天子时时借顔色呉君仗节中州行骅骝骨格众目惊归来起居北堂下汉槎又促趋严程蒋君年少拾髙第要路勲名行逺致终孝三秋宰木长细草新蒲乱愁思可怜去后凡马空到时花发燕山红各言相离防何日长笑百年成转蓬愧予衡茅守儒素贫病无书问亲故心随河水转北流回首斜阳渺烟树  

送王伯存守雷州  

雷阳古城濒海曲路入炎荒奠南服长安万里化不流故遣郎官领符竹郎官久负卓荦才一麾五马从天来鸿名歘到逺人耳斾旌双引烟云开萦纡山县鸡声早候火煌煌连古道十贤名在祠宇荒君去还湏问遗老我懐同舍心悠悠夕阳望断江枫秋天空海濶防何日聚首还期鳷鹊楼  

寄功甫归隠东麓  

孤尘积翠连云起北走金陵枕江水山形缭绕如蜿蜒中有幽人隠居里芙蓉石室开葱茏赤日照耀神仙宫山鸡野鹤自啼舞长林声散洪涛风主人归来未头白卜筑縁山傍川脉歌词洗尽沙土痕野堂愁絶莺花魄知君独往歳月长户庭哀壑流辉光安得驱我置汝傍东山孤髙遥相望  

题顾氏画  

美人踪迹置何许秋色芦花共江渚碧水常浮隠者云青丘独聼孤鸿语知君画图心更幽一幅寒烟锁平楚家法莫是虎头传坐对犹能洗残暑  

憩恵山听松阁雨  

山雨正防防山僧开翠屏水拖千涧白云约半峰青石髓分茶鼎尘心静佛经松风坐来定余韵绕檐楹  

卧病  

竟日还欹枕秋风动客歌青山愁处逺白髪病来多生计只书卷故园空薜萝时时问双鲤欲寄洞庭波  

早发烟渚  

雨色江头树青烟夹路长逺村逈寂寞白鸟去防茫楚客归何日春江正可航即思云峤句心折不成章  

杨村大风  

仲冬天气肃疋马向河干林撼风声厉沙昬日色寒驱驰竟何意漂泊不成欢天地无情者谁怜游子难  

哭新昌尹董宗逺  

万里春犹至三江雁不归经年乡信少昨日故人非单父弦初絶河阳花渐稀寜知沧海上东望自沾衣  

龙门驿  

险仄漓江峡龙门驿路通军麾沙水上春色瘴烟中深树藏豺虎穷荒絶雁鸿天山勋亦壮吾欲挂雕弓  

喜官军狼山破贼  

丈夫本意重横行况复东南劒防鸣落日城头寒角起秋风叶落阵云横潢池莫道多豺虎范老从来富甲兵一夜天狼荡妖气羽书先奏大江平  

送严翰林还京  

钤山太史旧比邻十载思君白髪新词翰早开三殿色旌旗今发九江春沙邉别意怜芳草天外羁愁望紫宸为报中朝知已道江城凋敝只宜贫  

纪梦  

谁将潦倒向人前生计惟余养鹤田五十功名尘土外四时清梦楚云边黄花乍浥初寒露白鹤孤飞欲曙烟抚事未湏煎百虑强依消息渡流年  

和太和再至梧州  

我行百粤天应尽北指浮云是日边春意不縁荒戍隔官曹常得故人连晴川水濶鱼龙戏瘴岭烟消虎豹眠便欲寻湘从此去南山东望思悠然  

袁州公馆和壁间韵  

苦雨顽云昼不开宜春空有望山台三秋物色临吴尽万里干戈入楚来感旧独懐江树月登髙多负菊花杯平生不尽忧时意那羡徒歌郢下才  

赠朱得之  

当年腹笥倾多士百战文场老息机紫绶金鱼心落莫丹丘瑶草路依防湖边春色浮新蚁槛外晴光动舞衣莫向山中论歳月仙游应与世人违  

晚渡  

霜白城下寒江空夜船渡萝月转林防照见行人路  

见梅  

仙子新裁白练衣淡妆犹自愧芳菲陇头久识殷勤意今夜月明花莫稀  

虎丘懐古  

虎丘山塔倚天开吴苑离宫徧草莱旧日繁华何处是松风长写后人哀  

吴门寄杨君谦  

吴下才名海内知挂冠谁赴北山期门临水国秋潮早添得新波入研池  

## 石仓历代诗选卷四百八十六  

明　曹学佺　编  

明诗次集一百二十  

徐威  

杂诗  

颠倒梦魂中无像成有像无山见防魖无水见罔象无火毕方横无木枸杞藏无涝商羊奔无旱神马降无病防投肓无过彭诉上雄虺首岑岑竒鸧头防防二客鹤翩翻五女石肮脏墨精冉冉行竹男喤喤向不动讲堂种防然千百状周公不可询觉来空惝怳持烛照人间熟眠无耆壮怪事何足书一尊乃清贶自古天道公可怨在不言日月讳明明雨露讳欣欣霜雪讳惨惨雷电讳焞焞唐虞暨周孔谁作不讳人漫漫一大梦口舌无常存今人不如古时不分朝昏气不分燥湿情不分怨恩法不分威赏朝夕趋饔餐吾愿天有口谆切诲八夤贪婪诲之义残忍诲之仁庸愞诲使绌才猷诲使信六经休讲鲁百家可归秦无令知天者醒然亦如醺  

更鼓  

朝挝东方日夕挝西方月日月挝不穷挝落人头雪后山烟火生前山烟火灭侵晓桃花红夜半风瑟瑟秋雨滴梧桐年年长柯叶感此发长叹萍乡信肤説  

君子有所思行  

命驾出城郭局局遐作观南伐苏冢木北采背峪兰东濯激浪河西登悬鼓峦逰览不称意临风发长叹谷口子真隠岩下傅説官闭由有本性天道乃相干我欲焚我笔堕我肺与肝萧然死灰场庶以除劖刓  

五逰  

佌佌瓮盎中跃然懐髙迁焚轮驾我骑挈贰挟我鞯约约纵我勒逍遥横八埏登陟中天台徘徊昆仑巅晃晃金银构辉辉珠玉櫋袪逐化人舞曲随王母编渴将绛雪进饥奉碧霞前吞嚼同沆瀣逺避蝼与羶我发黑犹漆龟鹤齐长年  

美女篇  

我家江之右桀构龙洲南裁衣并织素自年十二三箜篌不足理诗书乃所湛时有夸毗女投帨来相参越白靣黯黯楚娃耳耽耽缩尔谢娥遯腼然西施慙我有玉跳脱结腕固相堪我有金爵钗头上云鬖鬖庸人多外悦君子或内探不幸入无盐媒氏丛戏谈抚膺空长息乾坤失防  

独酌亭歌  

我饮酒饮一斗不问杜康有竒方仪狄有好手不问程乡千里无给园三昧否我饮酒饮一斗若李翰林能上船若马临卭能涤缶若王刺史能爱贤我当再拜结良友尊前论语半部书十二三时随吞呕闭门终日有谁知独酌无慙酒一斗  

逰悬鼓崖歌  

郧西县南悬鼓崕莽幪幪兮条防防有狐绥绥幸有窟有虎眈眈同招豺基治有人不爱道信谓真武承仙阶安能龌龊居礨泽秪是婆娑横天街左鞭右笞血赤子勇刀乃脂刲乃膎岂知禹迹严山旅亦有虞廷对天柴学官读书谙民社卑山有仙终可懐樊迟已防宣父教寜谓桃源无垠涯凉风吹菊映重九尊前独泣文章乖万方未得除旧髙步许于桓景偕宿烟已销轻雾敛玲珑布韈投青鞵左瞰天河孤燕尾右视苏坡双彭排前山有农百烟火后山无名重氛霾清风随我白马蹄二三墨客为良侪对酒思为孟阳友哦诗要与灵运谐森森槁木干欲舞恰恰飞禽啼如俳山人再拜来谢我此地逢君名始佳广下有人来造屋焚香莫御太和禜祈当见雨随辙纛祭须令尘蔽靫一行便寄百年迹石岩岩兮谁孔皆  

兰室歌  

我闻有客来瀛岛赠君一本无名草九天沆瀣洗逾香万里扶摇吹不老奴薜荔兮婢女萝甲马营中无襁褓试向屈原骚里寻又对文王琴中讨始知此草有芳名古来君子同生道馡馡新茁马氏儿穆穆还为谢家寳君今移种读书堂春风秋露长相保声名都在此中传不必区区问商皓  

竹轩歌  

桃花烂烂铺春色緑栁江头总堪折回看庭下青筼筜谁与穷年伴霜雪万竿直拂青云端翛翛凤尾凌轻寒六月五月不知暑来此枕簟宜盘桓忽然梦到湘江上湘妃掩袂啼相向东游晋室访清谈嵇康盥栉留轮两自觉红尘不入我帘栊茅草不入我心胸一尊常啸清风中惟有此君臭味同  

乐丘短歌  

君不见防华峰头涓涓溜直到尾闾天尽头又不见白云触石便成雨只如蜃气能为楼樵谷老人百不忧熟知造化有短脩琴张惜不随桑户恵生何暇问荘周石子防头土一抔便是尧夫安乐窝千载与汝同优游呜呼千载与汝同优游  

天马崖歌  

是歳丙辰上已后徐子泛舟金鱼口笑指前山问同游天马之崖是耶否坐中有客号多闻剧谈前事遗尾首或谓神骏自天来不云奔兮不电走左潜右见山之幽纵有韩哀莫驯揉一朝石崖露笔峰天马二字浑如斗停舟邀我试一登洒洒清风生腋肘异哉异哉复异哉何人落笔犹挥箒飞鸿秋晚势翩翩蹲虎云深威赳赳娟娟双璧委泥沙皎皎素衣堕尘垢自古文人薄命多流落江湖信不偶东涂西抹有余懐千载谁能分巨手天爱文光不可藏变为此迹开聋叟精华彻天剑始辉燐火轮地铭初剖重闻师徳瓦瓶书分明曽为房琯有又见昌黎石鼓歌平反宣室功逾久惜哉此笔不题名令我胸中増懮紏只今名山可藏书书生须记某也否  

操舟行  

半生操舟江海上不求长年告来往戏看波浪跃杯醪百尺髙防疎着繦突然天末鸣飓风舟子篙人俱改容戙戨不受林樾诏肝胆始落层氷中大呼江神与河伯翊我檝回首黑云暂敛衣巳觉心头防腥血书生豪气何不除裸浮青草还具区不为防防防通儒耐可持文随鯈鱼  

舟中夜梦廖同年孔服作诗二句觉后足成一首  

文章憎命逹何况饱羣经坎坷投长剑稽迟梦短亭冲风迎骇浪孤雁起寒汀相忆云山逺心知两地寜  

和杜先生中秋对月诗  

清光何处好此夕忆长安四达银桥外羣仙碧汉端更深莲炬逺歌罢桂桨寒犹谓虾蟇影无如往嵗团  

九月一日逰悬鼓崖  

秋风悬鼔下烟火两三家曲折通崖径萧条倚树花蛩声如互答人语半牙酒尽青山暮归鸿背落霞  

九日  

湘北双悬涙江南防得音重阳今五度泮水只孤吟对菊聊倾酒逢人不鼔琴纵然方朔起难为卜浮沉  

庚戌年正月六日夜赋  

古今事不偿吾愿展转书牀卧未安自信野鸱抟雪下寜知林鹊在门端满炉榾柮煨春意一树梅花伴夜寒欲寄半生寻友梦班杨去后有欧韩  

课暇偶题  

靣靣青山段段云羣鸦声里记朝曛风前栉发慿谁握灯下哦诗只自闻春去庭花空落子天回星斗始成文穷愁最有虞卿梦操笔踟蹰问典坟  

清明日用杜子美先生清明诗韵写事  

秋千旧俗讲堂东穉子相呼我半聋莫对春风思拍拍应随释氏説空空染红濡緑诗魂逺去国懐乡客意同先塜纸钱投未得防声啼鸟落花中  

纪梦  

百累长从梦里休起来尘土塞胸头溪山风雪年年路灯火琴书夜夜楼众草未愁啼鴂早震雷堪报蛰龙幽人生只合推行止云物无心自去留  

寄魏绣衣  

锦城春暖独乘骢行看芙蓉秋晚红一笑峨嵋山颤雪再吟巫峡水増风髙冈遮莫鸣孤凤层汉犹能峙蛰龙江上题诗多感激分明北斗酒杯中  

初夏写懐寄林先生  

讲堂万卷古今文车马炎炎过不闻平地江湖三日雨徧空楼阁半岩云草知深意年年发酒恋枮肠日日曛冷暖不湏分桂李臭香从古説莸薰  

中秋咏懐借杜子美先生秋日述懐一百韵和寄栁州倅假鸣桑先生  

异乡青嶂外古黒白云边北极悬双眼中秋渡四年灯前横一剑江浒宿孤船玉露团团忌金波烱烱然山风徒自溷儒俗不同迁对酒轻千日论诗嗣百篇斵才犹见朴礲智未成圆自是穷荒地谁怜落寞天梧桐牀防满蟋蟀井吟偏何处寻灵运无人问稚川寒岩巢燕别疎竹网防悬市价希求纸民储寡守钱饔餐麤乃习衣褐短堪怜名谷非甘谷称泉半盗泉土城门不警竹屋壁常穿钧石唯咨背舆台祗食肩戅騃千百种秀敏防多员猎野狐偕走烧畬蚁并縁夸酣言沓沓鼓饱腹便便定静聋疑吹晴明瞽讶烟立名甘在下恃气或争前肥丑红楼女粗豪碧洞仙城隅频有约淇水久相传淰淰重岚晻潺潺小涧湲背恩棠遂伐防义豆长煎胥学防如虿无惭行有羶豚蹄祈殖谷糟酒乐登筵墉集欺猫鼠林藏逐雀鹯礼罗谁共入宪网底粗悛腐木难胜斧孤雏叵受鋋整冠迷狎李称物昧持权天徳劳廵抚人愚苦系挛树藩吁格逖作县失烝蠲平谳飜遗蠧催科絶胜畋秽汚无与汰残忍复叨全私有千端计公无半语宣执鞭深结友握椠恶亲贤富视铜三百贫量石二千中冓言可丑有北尔当先反笑人驽钝私扬己骥翩谬为明舞态暗弄卓奔弦伪狗姑盛衍非鱼罔寄筌斯人宜罪也夫我岂为焉自昔图通变而今谨折旋苐令心怏怏未极理诸子新粱肉羣经旧井田鸾鸣将日近鹏举欲云连何苦原衣弊难更肇锦鲜平澜寒负耒阴壑夜鸣舷冷落千军笔纷披十様牋防都多宠顾贪守一拘牵固谓身无绌原来命独邅昆山寜玉弃合浦敢珠捐踧踖腾髙浪参差始碧涟悠悠江至澧浩浩洛吞瀍对客封佳句思亲梦故阡甘心和氏璞腼靣祖生鞭嫫母声兼恶南威色防娟嗷嗷秋塞雁嘒嘒晩林蝉传世心如锦回天力未绵马融先解帐郑老疾推氊幼子摊书籍娇妻问翠钿乾坤无广厦风雪压危椽泛慕沧溟际行思岱岳巅五穷延使坐三疾彊令痊日防如瓜枣时寻在火莲拒随昌寓乘嬉射长房拳偪侧悲图骏徘徊笑卜鳣敛容过土梗负污逐罗鞯炙热谁何焰随流恁地涓摘苹聊涉沚务稼暂依壖缅为知心惜难纾渇思纒晴冈灵凤哑旱嵗老龙眠恶守邪谿黑勤磨大道坚胸襟真濩落翰墨独瑰妍既作鹏同起休论鷃少翾数精卑一行词正陿优旃气象凌秋汉光华逼斗躔居今仍齿齿览古愈防防珍敌西南美雄排左右甄上台凝望鋭寄字逺求骈京赋人争写麟经手续编小官居不愠健笔秉湏专白下岩鸣铎长沙省佩仗明诛伯吐爱学乘禅尔雅言言熟传灯字字诠贾生防自汉郭隗起无燕门弟懐明道家人念闵骞久孤黔首恋肯与瘴江延写别衣皆涙求亲道欲涎山长空寄鲤春尽好闻鹃牛女缡犹结参商毂怎旋荡舟如得奡辟谷茍逢佺阊阖湏臾啓文昌瞬息褰世间惊两鸟眼底尽飞鸢脱后前人步终贻半世愆酉山书每附浯石颂宜镌处处青春在年年碧草芊壮心期不已浩气亮非孱韩栁拚来择萧曹幸免铨  

过安陆诗东郭同年本寛  

秋风吹雁过西东怪事无劳问太空安陆江头一杯酒月明寒浪逐孤篷  

舟次均州  

浪里牵舟靣靣山防州十八是平滩征鸿不逐随阳伴万里孤鸣月夜寒  

即事  

十载奎娄避剑光不应流落在遐荒重磨未得丰城土中夜弹歌断客肠  

登洞宾亭  

敬为先生拜此亭午风澹澹树青青书生苦被文名累始羡长吟过洞庭  

转晴竒石  

卷将流水上巅崖处处荒林隠宿霾千古此名传独好祗云仙子堕金钗  

背嵎沃壤  

山下平平百顷田人家多厌粥和饘不应限却东南地丰草长林塞眼前  

广顺晴岚  

四靣青山似画图烟云旦晚自糢糊好风吹散西边雨独见晴峰碧汉孤  

书闽藩公舍壁  

客里重阳菊正香衡文事了促归装弟兄未尽登髙兴仰看青云数雁行  

送李司训夀夫之繁昌  

十月梅花早报春相思谁是赏春人山亭独酌杯中酒颠倒东风却梦君  

俞防【`字国昌无锡人`】  

题丹阳贺氏采桑饲蚕图  

一从西陵育蚕始开我万世资生原五亩桥边树桑柘衣裳乃服由轩辕王泽寖衰不下究弃置田庐作园囿闾阎无复采桑人却欲重重被文绣吁嗟皇妃躬祀夫人缫岂敢恶逸为勤劳公桑蚕室古来重里罚有布惩不毛崇阳防茶易桑植乖厓卓有先防识四野阴稠桑作林襄城歌舞忠宣徳上有作者民斯从三吴非复当时风一花一木务珍玩饲蚕树老烟芜丛兹图宛然含讽意彷佛东郊劝蚕事桑阴筐篓去复来屋里妇姑忙不寐簇箔层层起眠窖蚕缫丝説去年却叹官租犹未了莫教重贡八蚕绵  

劒泉篇为虎丘戈生题  

海涌山髙一池小磨劒空传仙迹杳清泉香浸夹溪芹曲径阴连穿石篠幽人结屋傍池隈野服芒鞵日旋绕干将飞去不可留山月独留常皎皎汲泉髙处景尤竒脩绠下垂深树杪知君托兴殊不浅此生甘与山泉了胸中无限洞庭秋肯向俗尘徒扰扰  

为张西畴题马  

三花骏分妙无匹展图知是韩郎笔胡尘不惊邉塞清饱食天闲安且逸彷佛委尾风萧骚絶羣如见玉逍遥锦鞯金络新妆束归来漠北收天骄病眼摩挲増太息圣皇御极神马出疆场不试圉人闲长伴将军老空枥  

速祝鸣和不至再和来韵  

马首出门常向东依依如见神仙宫俗縁束缚觧不去无由共对银缸红道腴元不在珍玉聊以山肴叙乡曲百篇有待醉时成自料牀头余一斛  

朝天宫杜真人画  

乱云阁山山欲低溪烟笼树村欲迷链师采药入云去树底茅茨空鹤栖云开湏臾药师返庭鹤一声人意逺本来大道自森然万木萧疎落霞晚  

西郊同王浚川作  

寒山一眺望野意多踌蹰不图潦倒后犹记相逢初宦迹苦淫滞吾道空嗟吁醉来重慨古世路怜廽车  

送灵山刘尹先为海门经历  

三载忘年谊懐君每动顔海门淹老骥合浦得翘关石室人何在仙岩胜可攀更从民俗问应有去珠还  

和施静观二十四夜写懐韵  

剪烛不成寐幽懐坐转深余寒慿雪峭多病阅年侵处世真如梦逢人少防心呼童频洗盏狂量尚能禁  

江心寺和文丞相韵  

志矫千钧力一丝摩挲长劒防含悲间关浮论空怜我仓卒降书竟是谁独以死生明大义肯将成败挫先期一区落莫南归路遗咏那堪作泪碑  

和凤山宗伯留都寄扇韵  

笑谈常把肺肝倾去就何心较重轻花竹园林春未老云霞楼阁眼还明廻瞻北阙恩难报稳卧东山梦不惊自分疎慵当弃置却怜天上故人情  

国声弟新制一舟号曰浮荘谢思泉少卿题扁  

鹢彩浮游东复西漫劳卿仆扁新题江湖浩荡心俱逺河汉迢遥路不迷两岸芙蓉经五泻半篷烟雨出双溪何年泽国寻幽社一枕清酣伴鹭鹥  

九日卧病写懐时驾至临清  

佳节还从客里过那堪抱病卧岩阿日临争覩龙光近嵩祝其如虎拜何并喜黄花沾雨露即看黎庻起讴歌包容圣度寛如海愿赐余波润久疴  

安桂坡山堂和段子辛韵  

归来偶作看山人恍惚桃源路未真松榻夜寒云透枕桂丛光满月为隣笛声谁弄沧洲夕泉味犹甘窦乳春已办笔牀茶灶在扁舟莫厌日相亲  

罗斋社饮和韵  

一溪清绕白鸥沙共羡风流太守家兴逐时秋多买菊山无官税尽栽茶苍髯潇洒将成雪青眼分明不花醉后却怜词笔健蛮牋风雨自横斜  

和抚公陈静斋同登慧山韵  

无事肩舆日到山倚栏偏爱上池泉雨余林鸟声犹涩春老溪花色尚妍簪绂喜同嘉燕地风涛久谢乞归年纪游须仗名公笔净扫苍苔石上镌  

赠宜兴友人  

好山吾郡説荆南天与幽人着草庵坐踞松台延夜月歩随鳬舄破朝岚茶经雅致追桑苎橘颂髙风忆子瞻咫尺未能驱俗驾应从玉版特相防  

防庵阁老宅赏灯限韵  

芳宵娱客漫张灯何幸龙门此共登放夜有恩寛汉禁分盘随意出卢蒸未论火树三千架真在瑶台十二层玉烛喜调今日防相公元不自能言  

题画  

小舸系烟汀谁知笛里情寒芦风瑟瑟正是晚潮生  

题画送同年髙頴之册封黄州  

翘首东南防夕曛归心时逐广陵云乘轩偶借天风便喜读黄冈竹外文  

次韵盆池新荷  

地拘未遂凌川势小展如懐畏满时造物自知生意在玉渊金井露参差  

费县口占  

地涌青莲石抱沙东防北枕水环衙山城谁道春来晚开徧棠梨又枳花  

杨妃吹笛图  

音律从来夀邸长宫中新调称新妆谁知吹出无双曲究为嵬坡诉断肠  

送吴秀才还武义  

一瓢来汲恵山泉白石青松意洒然秋色满溪防影动路人争指孝亷船  

揭斋瞆翁偶题  

石鼎泉声正午茶故人通刺到吾家莫教附耳谈时事髙栁桥边日易斜  

送友人还吴门  

十年京国梦中心到此春光满上林莫为莺花漫留恋麦黄蚕老候归音  

俞晖【`字国光号小泉居士子宪辑明百家诗者`】  

代题恵山秋霁图  

峩峩古恵山秋郊如立玉气清轧髙穹厚载亘深轴中虚发灵泉昼夜防盈缩泉边有髙士饮泉养虗穆诗书济世具坐费十年读畜久将大施苍生待余沐文章况大雅布帛而菽粟鄙夫存朽腐随问致篇牍悠然朝野思感中还媿恧  

赠鸥沙  

兹邑少山水江沙入孟河君家何处所鸥鸟傍人多适性从予好防机奈尔何因君发遐想尘海久蹉跎  

山中懐旧  

长日一无事行游空岁华看花已迷路对酒欲忘家心懒道仍在时清乐有加独怜朋旧逺云径防兴嗟  

览籍  

嘿常懐出世心残编犹自费探寻久辞酒伴惊身健偶接朝簪幸迹沈并食防情过午漏闲眠随意得花阴人生何必多牵系一室还将薄万金  

蒲仙草堂  

君居城市好林泉绕屋栽蒲似水边九节灵根堪作杖五时香气欲熏天客至不妨沽酒坐闲看还得把书眠闻君八十转强健始信昌阳善引年  

旅次  

记得出门桃李秾今朝忽见隔江枫孤城砧杵隣家月野寺钟声客邸风一鸟倦飞秋溆渺寸心愁折夕阳空梦魂欲随飞蝶去纸帐梅花夜雨中  

拟题六井邺侯祠  

井道而今正有功瓣香来吊邺侯宫龙收云雨秋湖碧鹄起江山夕照红朱绂漫传封拜后白衣真想指挥中石池千古寒泉在歌罢沧浪一鉴空  

画障次韵  

老人自是逃名者白髪萧然緑薜衫尽日江亭谁作伴相看沙鸟与风防  

扇景  

数防白鸥逺近明蓼花汀没钓台横得鱼未惬归舟趣坐看桐江月渐生  

病余鼔琴  

书剑三年入病乡功名心碎万人场月来风静黄昏后零落梅花十指香  

夏日访友  

万緑新齐花影沈四围脩竹絶尘侵主人不见空来去看尽白云山色深  

偶题  

数椽茅屋风霜古四壁图书歳月尘自喜髙吟足晨夕杜门三载不知贫  

## 石仓历代诗选卷四百八十七  

明　曹学佺　撰  

明诗次集二十一  

刘泰  

湖上春步  

出门雨脚收西山翠如沐一鹭忽飞来防破湖光緑春暗花已空虑淡心自足固穷分所宜轻肥岂吾欲  

喜徐勉仁至  

灵鹊向我鸣隔户闻剥啄髙士忽见过一笑情不薄春韭已胜剪请就梅花酌人生百年内急景蛇赴壑薰莸杂香臭泾渭混清浊世态难与言举觞且为乐  

云鸿为寜夏舍人张通之赋  

张君志髙逺有若云间鸿凌风鼓六翮矫矫摩秋空万里簉鹓鹭燕雀安能从况乃将门子伟然才且雄腰悬三尺剑手挽六钧弓蔚为西土英所蕴惟丹衷誓将事明主岂止分寸功天朝资羽仪賛治歌时雍下视斥鷃軰栖栖但蒿篷为赋云鸿诗朂哉慎始终  

责子效陶彭泽  

七十吾已衰两鬓飒然白家贫寡生理仅有三亩宅儿痴不知书颇能勤稼穑常恐遇饥歳租庸官府廹忧来且倾酒醉看南山色  

冬日晓望  

寒风薄絮衣落木纷骚屑江红有断霞山碧无流雪隔水一声鸡悠悠送残月  

题画  

千峰落日阴闪闪鸦飞尽隔树暗鸣泉苍茫路难认何处逺归樵山花红挿鬓  

夏珪山水图  

夏珪丹青世无敌逺近淡浓归数笔天机所到入神妙此图犹为人爱惜青山峩峩树童童髙泉一派飞白虹云林烟谷互隠见羊肠细路东西通溪边丈人青似玉倚树悠然吟不足我役黄尘奔竞途劳生颇欠看山福春风防度蔷薇开旧时猿鹤休惊猜有田可耕书可读家在山中归去来  

雪景画  

髙堂怪底寒侵骨逺山近山银突兀细挑松火静中听蚕叶蠏沙声彷佛水边老屋伊谁家防烟防缕随风斜出门一白已无地蹇驴何处寻梅花  

题戴文进西湖图  

钱塘西湖天下竒浮光万顷澄琉璃仙宫佛刹涌金翠箫鼓之声闻四时六龙扶日消春雾画船撑过茅家埠吴姬防唱遏云歌惊散鸳鸯与鴈鹭水亭入夏薰风来镜里荷花髙下开蔗浆酪粉出氷椀对花一饮三百杯梧桐叶脱属秋至篮轝寻僧灵隠寺深洞老猿呼不应和得賔王旧诗句防剪水落九天孤山突若银螺然玉骢驼醉探春去红椒已破踈篱边戴进胸中有丘壑挥洒新图使人愕羊肠路口树阴阴鸭嘴滩头沙漠漠和靖东坡不可逢白云常防青芙蓉寄谢山灵莫相拒早晚来听烟际钟  

竹隠为王景辉作  

竹里隠君子悠然防世情夜凉巢凤下春暖箨龙生酒映尊中緑诗镌节下清何时招二仲同结歳寒盟  

寄梁汝实  

梁鸿志髙尚不受鹤书徴金石文能辨云霄路懒登有身清似鹤无欲静扵僧想得诗成处双花结夜灯  

寄长春庵道士沈继升  

我爱长春子金丹久驻容孤髙松上鹤妙鼎中龙煮石秋烟淡研朱晓露浓深居无一事谁共看芙蓉  

贺致政都阃陈彦章  

圣主仁恩被九垓将军上疏早归来非贪肘后黄金印要醉花前碧玉杯雪壁悬弓勲巳着冰瓯涤笔句新裁始终克尽为臣道不愧邦家文武才  

恰似村为诸立夫题  

非村非郭路萦廻绕屋蔷薇户半开春暖莺声相应答晚晴鸦阵自归来白烟土锉炊新稲红雨糟牀滴旧醅山色满窗书满架此生无梦落黄埃  

九日偕沈濬之饮天长寺昌上人所  

佳节青山懒去登共縁西郭访名僧壶虚暗滴莲花漏衣薄寒生柿叶绫拟薙白头归浄社欲留红日系长绳与君且尽杯中物有约重来恐未能  

次韵夏大卿寄玛瑙寺献上人  

髙僧占断西湖胜细草斜连石子坡度岭剪来藤作杖翻畦种得菜成窠一龛晓日红蒸衲四壁秋烟翠染萝借问何时开夜讲洗清尘耳定湏过  

菊亭为陶文式赋  

陶令诸孙学行优绕亭栽菊更风流天施白露开逢节地涌黄金买断秋劝客且簪头上帽呼儿频泛掌中瓯爱花老我今成癖拟约相过共唱酬  

寄叶友甫  

文康孙子近如何防约看山不见过金剰酒资春醉少铁穿门限日书多才髙羡汝连城璧器小惭予测海螺芳歳勲劳湏早着光阴容易鬂成皤  

竹西书舍为徐必明赋  

藏修新构竹西房锦轴牙籖粲满牀翡翠归时翻夕照凤凰鸣处向朝阳诵余不学衣襟润卧久应便枕簟凉分付家僮频简防莫教春笋过东墙  

次韵夏大卿逰玛瑙寺  

葛洪仙岭蹋花阶覔向幽僧叙雅懐玛瑙异光生白石芙蓉髙势防苍崖狙公竞献山堂果龙伯驰分水殿斋自是上卿便野步青丝软履胜朝鞋  

江山访道为王古心赋  

悠悠云水送舟车历徧江山万里余东拜孔林瞻圣表南寻禹穴探神书栁花扑葢春深后芦叶侵篷月上初一笑归来心领防无穷乐趣有谁如  

买臣负薪图  

家贫且作防稽樵担在肩头斧在腰出谷每烦明月送入山何待白云招松深湿翠沾书卷花近晴香扑酒瓢千载荣归怜去妇低回羞过覆盆桥  

竹雪书房为惟恺赋  

万竹凝寒雪正深鑪煨榾柮昼沉沉翠侵缃帙闲开卷玉照朱弦静鼓琴短防莫嫌求仲造扁舟只恐子猷寻拥衾卧听平安报谁识先生髙尚心  

送魏重举省兄还临漳  

逺度闽闗为省兄相逢尤胜防彭城夜牀风雨愁何在春草池塘梦又生鸿雁无书劳北望骊驹有曲壮南行从来手足天伦重落日分携各怆情  

重和凌交明逰天长寺韵  

步入香云一径深宛然城市小山林地生清净金无垢竹奏铿锵玉有音太守顔配应既醉老僧头白尚能吟暮归不用留衣别儒墨交逰只此心  

寄余杭陶士通小友  

猎猎霜风歳暮天祗应独乐在林泉深樽白醉茅柴酒利稧黄收防防田寒暑无情双转毂交逰有道两忘年春来凖拟寻君去重买苕溪罨画船  

云山图为王廷实题  

溪沙白白树青青溪上人家户半扄渺漠寒云迷鸟道弥漫新水断鳬汀长竿我欲来垂钓短锸谁招去采苓梦寐未能防旧隠抗顔尘俗愧山灵  

观耕为徐景辉赋  

村村落落杏花风起视耕夫緑野中雨应双鸠田上下犂随一犊路西东暖分榆火晨炊妇凉送壶浆昼馌僮黾勉莫辞勤苦力全家衣食在农功  

寄余杭张景饶  

可是厐公懒入城隠居无事乐闲行埋头蠧简方成学适意鱼竿岂钓名山绕洞霄千朶秀水来天目一支清歳华冉冉春期近应对寒梅感旧情  

挽阴阳正术沈克永  

相地占天两鬂皤忽闻观化奈愁何眼前故旧知心少身后文章诔行多庭院鹤鸣空夜月江湖鸥散冷秋波贤郎早受青囊诀籍籍时名起浙河  

贺隆竺昙住玛瑙寺  

玛瑙坡前古道场上人髙坐据猊床麈谈佛法三乗妙香祝皇图万歳长夜永黄猿啼月色春明白露防湖光何时借我髙层阁饱看青山到夕阳  

冰雪轩为汪廷俊赋  

雪洁冰清色混融开轩晏坐玉华中掬波洗砚流澌白扫絮烹茶活火红夜半交辉惟皓月春来解冻有条风呼儿简防梅消息已漏寒香在水东  

贺法相寺住持海纳庵  

湖上招提信少双翠防楼阁白云窗耳闻古佛遗真像眼见髙僧竖大幢衲挂紫藤惊防窜鉢分沧海毒龙降懐香欲叩毘尼藏寸莛临钟不易撞  

贺张天锡生子  

兰房昨夜蔼祥氛天锡佳儿自不羣一角白麟真有种九苞丹凤岂无文桑弧蓬矢阍人设玉果犀钱座客分试聼啼声知国器添丁谁説事耕耘  

寄费廷用  

幽人住处逺尘嚣境絶轮蹄逸兴饶不饮市无赊酒劵能吟家有贮诗瓢竹欹每见双仪凤江近应闻两度潮记得春时茶宴散杏花斜日望仙桥  

寄永庆寺达上人  

问讯江干白足僧妙龄传得祖师灯苦吟竹里肩山耸晏坐萝间性海澄染翰勇磨千锭墨看云闲拄一枝藤黄尘笑我劳行役拟借清凉散郁蒸  

晚翠轩为叶景芳题  

隠君轩外有寒松元是徂徕秀气钟独立不倾风雨势后雕能抗雪霜容采花日暮防惊鹤种子年深恐化龙老去巳无丁固梦掩闗髙卧緑隂浓  

菊窗为郭应物赋  

窗外年来都种菊葛巾藜杖足优游青虫蠧叶疎疎雨黄蝶迷花淡淡秋把酒从教陶令醉飡英不识楚臣愁何时约我踈篱下坐对南山共倡酬  

雪庄为邬益之赋  

龙蛇深蛰鸟深藏冻合乾坤雪满荘昼暝可无风助势宵明应有月争光功夸李愬平淮防兴切王猷访戴航此际胸襟如洗瀹行探春信野梅香  

春日偕友逰梵天寺  

十载不登江上寺旧栽松树拂云长非因避俗来空刹正爱谈坐石牀旛外日移双塔影麈邉风逓杂花香问僧谁作兹山偈犹是前朝苏雪堂  

赠学徒玑上人  

墨名儒行隠云林门掩黄埃深复深东鲁遗书多贮腹西干妙法早传心一窗梅月清吟思满院松风续梵音浅学我非韩吏部不劳文畅苦相寻  

一篷诗酒为王世祥赋  

诗兴翩翩酒兴豪一篷吴下盛逰遨歌声激烈苹风细醉影欹斜栁月髙碧水鱼龙惊洗盏白沙鸥鹭避挥毫天才海量俱无敌到处人人识锦袍  

初秋遣懐  

商飇一剪入帘帷共説今年气候迟桐子坠青惊旧梦豆花含紫待新诗囊空底用干元振貎寝徒劳问客师防欲登临看秋色髙僧未有白云期  

次韵秋雨感懐  

积雨连朝天地阴门前谁遣鹤轩临寒摧砧杵残秋尽老约头颅暗雪侵黄偃一丛篱菊重碧添三尺野塘深腐儒无力鞭红驭独抱时忧耿耿心  

次韵九日登吴山  

良辰载酒不虚行天防胥山入凤城簪菊莫嫌乌帽重佩萸还喜绛囊轻长风送雁秋逾浄斜日鸦晚更晴自幸登临无老态漫扶双足放眸明  

寄沈大经  

吴山山下隠君家静掩柴荆絶市哗迳小黑翻飞去燕池香红防落来花借书不受银瓻酒待客惟烹石鼎茶想得长斋依绣佛白云窗戸阅楞伽  

秋日登寳峰  

锦绣湖山画不如良辰登眺驻肩舆人生百歳苦难足秋色一天清有余鹭散汀洲惊我啸鴈和霜露寄谁书感时懐古愁无限都仗金樽酒破除  

鴈荡秋风  

碧波凉泠鴈来天又报秋风一信传淅淅緑雕初脆栁萧萧红谢巳残莲飘飏牧竖投村笛断送渔郎入浦船多少江湖倦逰客鲈鱼莼菜忆归田  

春日湖上  

笙歌窟里无穷景老我从逰学少年但信玉骢穿翠径谁惊白鹭入苍烟暖风欲飐簮花帽春水初髙载酒船笑指涌金门外路防时罗袂再重连  

西子湖头风日佳春衣初试踏晴沙长堤画舫依杨栁小店青旗映杏花笑里握机变化狂边题句字欹斜晚来不尽登临兴一路莺声送到家  

竹林书屋为周宗秀作  

满林髙竹荫苍苔竹里藏修户半开翠叶团光凝晓露玉芽含味待春雷地偏似与三湘接诗好多邀二仲裁闻道枝头有嘉实九苞丹凤防时来  

次韵廷用初夏写懐  

感时又过一年春穆穆南薰霁景新杨栁小园莺鷇早荼防深院蝶来频门无白纸催租吏座有黄金买赋人何幸生居尧舜世湖山拟待老吾身  

九月望日登宝峰次韵  

玉瓶载酒傍湖行共指中峰劝我登老去簮花羞雪鬂倦来扶足喜霜藤六桥客醉笙歌窟三竺僧归紫翠层晴好雨竒吟不尽古今苏子擅才能  

赠下天竺衡上人  

芳年得度荷恩荣圆顶方袍法苑英天雨宝花修六懴地存灵石悟三生循岩鹿印春泥迹倚树猿交月夜声我亦相过曽借宿蹋云亲送扫云迎  

九日与客登余杭寡山  

好风吹我上层峦吴越江山画里看独步青云酬夙志羣来白鴈送新寒诗袍夺锦才无敌酒斝飞金量尽寛却笑陶潜归去晚空糜五斗缚防官  

清芬书室为周徳辉题  

一室能专静学功炉熏不断火防红砚池暖滴蔷薇露书卷凉开茉莉风郑圃无人知列子汉庭有客荐扬雄永懐燕寝凝香句独许先生雅趣同  

送钟钦礼还上虞  

豆花风起动归心取别匆匆出武林韫椟寜无求价玉探囊賸有买山金鸥邉白雨敲秋防鸦际苍烟结暮阴防靣偏难分手易两情深似越江深  

与客西湖行乐  

湖西山水名天下有客乘春作胜逰白骑踏花银络脑青娥舞雪锦纒头旛幢影里髙低寺弦管声中逺近楼如此风光莫虚度人生只合老杭州  

秋日与客登宝峰  

逾湖秋晚上方逰兰棹遥停白鹭洲云破觚棱金雀现雨余涧水玉虹流紫檀爇鼎僧延欵緑醑浮杯客献酬醉后陶然忘荷锸踈狂我亦晋时刘  

泛湖值雨简费廷用  

湿云遮断好峰峦斗酒呼来且尽欢养鸭人家春水满落梅天气午风寒君醒陡觉衣裳薄我醉寜知宇宙寛闲却银筝多少曲红楼船工防时弹  

西湖秋泛为费宗裕题  

湖水防秋分外清兰舟荡漾入空明香消冷瓣红蕖坠雪飐晴丝白鹭惊老眼看山聊舣棹小鬟催酒不停筝胜逰岂独坡仙辈落日西风无限情  

宴集次费宗裕韵  

涌金门外新亭好得共羣贤尽日娱白藕褪花秋欲近緑筠交叶暑全无衣浮爽气龙收雨镜破澄光鹭防湖回首凤城扶醉入漏声催晚急铜壶  

吴山看雪呈郁士端  

天人剪水落云端直上危坡纵远观万竹无声银凤立千峯有势玉龙蟠已将竒事占麰麦更揽清华入肺肝谁倚东风吹短笛梅花初放不禁寒  

湖曲行春次沈用滨  

巾子峰头葛岭西盘廻白石净无泥莺吭暖送春声滑鹭翅晴翻雪影低红瘦岩花飘满路緑肥湖水受诸溪大家留取金钱百拟约明朝酒再携  

九日逰宝峰分得秋字  

共买肩舆郭外逰登髙快我豁吟眸天包沧海欲穷处人立青山最上头万木縂含霜露气一壶浑遣古今愁南来新燕斜成字写出西风澹澹秋  

次聂大年逰浄慈寺  

步聫苔蹬翠层层方外幽寻我最能虎视不惊团射客鸥闲常送过湖僧支那蹋遍无双寺临济传来有一灯话久顿防饥渴想诗懐清似玉壶氷  

咏东坡赤壁图  

黄州迁客气如虹夜放扁舟吊两雄东下火攻吴卒鋭北来阵战魏师空白沙折防荒凉外緑酒芳樽感慨中烂醉不知天地老江流终古浩无穷  

晚春漫兴  

单罗初试怯春风金鸭香销翠被空江燕低翻三寸黒海棠防褪一分红酒因睡浅酲难解诗为愁多句未工晴日渐长儿女懒秋千闲在曲阑东  

咏芙蓉  

一树临秋水红顔美少年开迟君莫怨犹在菊花先  

咏燕  

解补梁间垒能寻花下门春来与秋去莫负卷帘恩  

访友人张仁厚  

乗闲访隠君黄叶路斜分惊犬知生客穿篱吠白云  

题雪竹  

雪霁湘川絶防埃冷枝寒叶脆难开舜妃昨夜逰何处骑得翩翩白凤回  

晚景便靣为沈仲明作  

上方楼阁隠烟霏风逓钟声出翠防隔水冷霞红不散光斜照两人归  

秀上人课经图  

山绕清溪树绕亭隔云金磬晓泠泠道人不管花开落白乳香中读观经  

小景  

隔岸峰峦过雨新桃花水暖碧潾潾谁家艇子闲来往只载春光不载人  

緑树阴阴覆野亭緑波漾漾没沙汀短藜记得寻幽处一路莺声酒半醒  

云溪一帯浄无沙门对青山是我家两日不来亭子上东风开过紫藤花  

红梅翠竹  

罗浮仙子访湘君翠袖涓涓映茜裙江月半痕归去晚玉容春透酒防醺  

芭蕉  

翠怯春寒叶未髙玲珑石畔托根牢晓来记得题新句露湿先生紫兎毫  

清溪放棹图  

溶溶新水碧扵苔风静菱花防个开小艇不知何处客载将秋色过溪来  

横笛图为卢宏景题  

矗矗峰峦过雨新暖风吹緑半溪苹从来不识尘劳事输与船头弄笛人  

杏花画眉  

粉红花放满枝春嫩色柔香过雨新啼鸟一声庭院晓隔窗催起画眉人  

鼓琴图  

不向王门作从伶独横焦尾坐云汀钟期老去知音少弹与秋江白鹭聼  

春溪放棹图  

淡淡春风作嫩晴栁条金软未胜莺何人防破春溪色载酒来寻白鹭盟  

新秋示盛伯宣  

暑退新凉透碧纱砧声不断是谁家酒醒小立残阳里闲数篱邉紫豆花  

丰乐楼  

层楼髙处宴王孙湖上青山落酒樽三百年来春一梦月明还照涌金门  

春日湖上  

浴鹄湾头荡桨过雨声昨夜涨湖波落梅天气寒偏峭未许春衣试薄罗  

步逐东风踏软沙背人惊鹭去斜斜两株红杏踈篱外知是湖村卖酒家  

小鬟扶处醉瞢腾落日寒生半臂绫燕子不来春尚浅湖阴留得未消氷  

樱桃花发向阳枝便觉韶光暗有期明日重来应熳烂双柑斗酒聴黄鹂  

春日同项宗彛蒋文伟赋  

湖上韶光似酒浓踏花重覔旧逰踪东风知我看真景轻约春云过两峰  

约苏文定泛湖  

西湖山色两清竒况是梨花酒熟时整顿兰舟载春去莫教鸥鹭笑来迟  

题芍药  

緑阴庭院巳非春红药翻堦露朶新绰约娇姿谁得似天风吹下卫夫人  

题黄菊  

芳丛艳艳殿秋光娇倚西风学道收一自义熙人采后冷烟踈雨防重阳  

秋葵  

露华闪闪照秋林谁把红芳暗博金白露不凋霜不剪也知中有向阳心  

墨菊  

自是中黄第一家雁来时节傲霜华如何秋色无人管移向龙泉道士家  

寄吴百戸东升【`善书`】  

墨花香满砚池头尽説能书老户侯顾兎分毫迟授管冷金纸上字双钩  

雪中登楼望湖上诸作  

峰峦逺近玉崔嵬竹压柴门午未开卧拥青绫迎送懒洛阳县令不湏来  

晓来氷柱结檐牙篱外踈梅破一花铁筯自挑黄独火苦吟谁识老刘义  

歳晚滕神故作威剪氷裁玉不停飞痴儿禁得双骹冷独立梅边待鹤归  

断氷漾漾立闲鸥偶尔看山到渡头浊酒一壶随处醉老夫不典鹔鹴裘  

登楼四望白糢糊直北天髙是帝都想得征西貔虎士玉门闗外破匃奴  

东家酒熟纻旗悬费尽床头子母钱贵贱交逰元不少夜深谁泛剡溪船  

白战诗成砚己氷案头饥防乱窥灯支离瘦影跏趺坐好是人间戴髪僧  

随风杂霰落萧骚破屋难禁一尺髙翻忆少年歌舞梦美人金琖进羊羔  

梦骑白凤挟飞仙下视齐州九防烟赋就晓寒残月里觉来忘却衍波笺  

瑞应丰年不在多黑貂裘敝奈贫何老懐未减峥嵘气独对梅花发浩歌  

湖上暮归  

小朦防醉踏残花柔緑阴中一迳斜日暮归来问童子春衣当酒在谁家  

西湖逰览志刘士亨正统景防间人隠居不仕所着有菊荘晚香二集徐伯龄尝言士亨诗诸体具备其咏东坡赤壁图有杜少陵之风而晚香漫兴诸作当与杨眉庵载相颉颃大抵语多慨古伤今而寓自况之意所以为不可及也  

附雪中登楼望湖上和士亨作【`俞鸣玉`】  

羣山凝素鬰崔嵬近水梅花冷未开却喜渔舟轻似叶放歌撑出断桥来  

闻説平戎仰圣威玉门闗外马如飞貔貅踏破天山雪笳鼓声中奏凯归  

朔风吹散楚江鸥短防孤吟到水头谁把一竿和水钓冲寒不解有羊裘  

不叹金鱼带未悬半生且费买书钱谁知雪满南桥上时有人维问字船  

中宵暎雪读离骚坐待虗窗月影髙寜似五侯歌舞地飞觞燕客醉羊羔  

雪深何处吊逋仙湖北湖南鎻暮烟吟得暗香疎影句兴来都付薛涛笺  

又【`刘邦彦`】  

寒封林树玉槎芽银海摇光欲花清晓蹇驴湖上去寻梅迷却路三义  

凤山西下雪糢糊琪树琼林接故都寒勒老梅香不放欲捶羯鼓倩花奴  

小阁青灯对榻悬敌寒沽酒不论钱夜深拥被清无寐起掉坡仙药玉船  

玉堂学士擅风骚扫雪烹茶趣自髙留得平生忠节在不惭金帐饮羊羔  

刘郎才力近来多不数扬州水部何白雪调髙成絶唱郢人从此愧赓歌  

又【`霍孟阳`】  

乾坤万里尽模糊垒玉堆琼壮旧都不减灞桥吟兴好自裁新句付奚奴  

檐溜无声冻作氷满懐清思对寒灯明朝防蹇西湖去不是寻梅定访僧  

又【`赵廷玉`】  

同云黯黯北风多此冷难禁奈老何记得西湖年少日水晶宫里载笙歌  

宫词【`陆士昻字元偁士亨门人`】  

自卷珠帘放燕归六宫春尽乱红飞从来艶色多倾国愿得君王宠幸稀  

梅花  

春到南枝与北枝花开的皪照寒漪何人似解相怜意不把东风玉笛吹  

## 石仓历代诗选卷四百八十八  

明　曹学佺　撰  

明诗次集一百二十二  

蒋主孝  

读书  

夕阳下山暝篝灯坐中庭缥帙乱几案寒芒射奎星娟娟云邉月移光照疎櫺恍然若自得碧水涵圎灵善恶何所召持鉴以照形不铸考父鼎乃勒燕山铭呜呼彼何人苍天正防防  

逰牛首山叙志  

夙昔抱竒气遨游山水中山水岂不佳心懐自忡忡于今老将至遨游兴无穷青天倚绝壁白日悬孤桐时乗小红车朝西暮复东登登牛头岭浮云绕苍空杨栁落晴雪桃李吹春风斜阳下鸟道野雉藏蒿蓬偶逢碧眼僧呼我赘世翁叩之不复语矫首看归鸿  

雨晴至江渡  

西风吹归云秋空浄如洗萧萧芦荻花半落寒江水江水清且深洋洋跃文鲔眼看白鴈飞能与寄书未  

送杨绍述  

长风卷茅屋迟子江上舟灼灼芙蓉叶渺渺寒川流子行独何之驾言返故丘门前防杨栁不禁离别愁芳筵倒玉瓯侍儿弹箜篌酒酣抗手别白云空悠悠  

春懐故园  

春日懐故园令我心反侧路无百里遥身有数年隔青山绕白云顷刻迷踪迹而人亦如之是为形所役防何百年寿营营无了日仗剑对樽俎斜阳无防防时歌游冶辞共醉江南客  

渔父  

朝驾沧浪舟暮泊沧浪曲得鱼即沽酒不知荣与辱芦花两岸秋醉枕蓑衣宿  

宴金粟公子山居  

我为尘网婴青春苦无乐偶乗欵段马慰子守巗壑竹隠邯郸鸠庭舞青田鹤细栁垂疎篱山花映丛薄景至情复浓黄流对君酌君本豪杰才乃置居士屩呜呜吹劒首草木怨揺落不闻扬子云识字终投阁  

懐古  

秋水严陵滩秋风黄金防防髙防百尺滩行防百廽滩行日渐逺防髙日渐摧秋风与秋水蒺藜花自开  

送周云鹏之汉阳  

南浦草如织别君将奈何松风杂灵籁春氷铺碧罗问君何时还遥岑立峩峩可望不可即坐听山鸟歌歌声起归思横渡汉阳波落花正无頼白鸥江上多  

饮酒  

青晨忽不乐开轩对芳樽遂令结欝懐分散如浮云狂风飒然至辟我三重门经书悉堕地小犬号山村偃卧北下悠然古意存  

大隄曲  

垂栁阴阴绕隄緑二八婵娟唱新曲映水荷花晚霞隔岸芙蓉障红玉弹丝吹竹当路傍使君驻马索酒甞临流卷幔对君语十二巫山春梦长春梦长兮月将落湖上东风玉跳脱自矜纎手摘兰芽红泪防防为君阁背人偷整玉搔头揺荡春情燕子楼囬首可怜歌舞散彩云零落渚花秋  

渭城少年行  

长安道上春来早梁苑梨花啼小鸟小鸟啾啾不住声满地落花春已老可怜逰子客辽西昨日书来不敢啼章台杨栁空揺翠几阵东风叶尽低东风独吹杨栁树撩乱飞花不知处花作浮萍逐浪漂渭水秦川向东注渭城楼阁盛繁华鬬鸡走马足豪奢朝持金弹逰戚里夜抱闲花醉酒家酒家银烛照歌舞来报城头起更鼓娟娟明月悬青天岂识深闺别离苦别离有恨将奈何笑顔不及愁顔多一曲琵琶两行泪背看灯影颦防蛾  

车遥遥  

君有万里行妾有长相思君行不顾妾妾思君不知闗山盘盘多鸟道君行渐逺车声小不得随车万里行愿身化作催归鸟  

各东西  

车轮碾土声轧轧君逰五原我三峡出门不复问东西寳劎差差露尘匣江水东流月西坠不洒长途离别泪两叶浮萍大海中知他飘泊何时防壶中有酒且尽欢莫论乾坤窄与寛人生防合亦偶尔此别何须较生死  

郦生长揖图  

防劒斩蛟神媪哭盖世英雄逐秦鹿君本髙阳一酒徒乃敢庭前嗔濯足五年帝业本天命待君濯足何为辱溺冠不骂老书生犹有攻齐半分策君不见子阳罄折竟如何囘首江山空碌碌  

江南弄  

蒲芽出水鸭雏小骄马嘶声踏芳草谁家红粉两妖娆终日当垆被花恼使君竚立凝防眸蛱蝶纷飞来陇头青山不碍相思梦春老江南人自愁  

棹歌曲  

朝棹歌暮棹歌江头风浪夜如何荷花红兮荷叶緑棹向浔阳江上宿浔阳少妇不禁愁卧看长江水倒流水底月明无处覔恨絶鸳鸯也白头  

陇头吟  

洮云飞飞渡陇水白骨疆塲泣新鬼闺中少妇闻笛声旧怨新愁深骨髓陌头杨栁飞白花去年此日才离家谁知渡陇不复返儿孤母老天之涯陇头之水声咽咽路上行人心似鐡只聼流水声不看流水血黄沙白草秋茫茫终年眼望胡天月  

夜与许生酌别  

丈夫重功名车轮不停走金门欲通籍安能事畎畆长途防合亦非偶与君且醉金陵酒夕阳衰草起沧洲更欲为君沽一斗酒酣灯下看吴钩落魄谁怜马少防跨鹤不归沧海去却教何防覔瀛洲  

五王击毬图  

毬门高结春如海紫袖垂垂剪防防薛王力倦宋王来兴废宫前花正开侍儿弄笛申王醉更有岐王拥花睡春风不动草如铺兄弟怡怡入画圗黄门拥入五花帐官奴谩鼔花奴唱博山火爇水沉香富贵从来自天降迟迟春日下龙楼花蕚聮辉雨气浮大被渐寒歌管歇三郎别领阿环游  

春晓曲  

春风吹草成緑波美人酌我金叵罗双双乳燕掠花去招呼不来将奈何油壁轻车紫罗帐两两鸳鸯浴相向惜花御史不放衙啾啾野鸟空惆怅惆怅春云满目前潺潺骤雨惊晓眠湏臾雨歇春云散陌上游人拾翠钿  

北邙行  

请君着耳听听我北邙歌北邙山头鬼夜哭天阴雨湿愁奈何昔年罗绮丛中过而今白骨埋山阿坟头狐狸学人语谁家子孙能作主君不见张家柱磉李家碑白日不饮将何为  

湖中曲  

杨栁风来水波浅盼防娇娘双泪眼湖邉落日唱吴歌隔岸青山望中逺荷花照人生浅红芙蓉枝上白头翁声声似诉不平怨我亦欲诉无由逢团团荷叶如擎盖夜来摘向街头卖丝长柄短刺搠人抛掷中流了愁债  

居燕旅情  

不上黄金防早歌归去来平沙无草木短褐有尘埃故里愁言别明时敢论才灯前一舞剑豪气转成哀  

春夜别友人  

六合故人少为君歌别筵青灯照华屋白髪怨流年山绕荆门路江浮楚国天明朝从此去何日望归船  

过姚氏别业  

渡水复登山浮云似我闲村花当径发林鸟背人还緑酒堪怡性丹砂可驻顔几多名利客白首叩秦闗  

病起感懐  

老病复侵寻儒冠负壮心功名逃鳯阙声价售鸡林知命前易安贫膝上琴青山空在望白髪巳盈簮无命当全贵清闲直万金露花同落寞风叶共萧森瓦罐邀谁饮村童笑我吟澄江有深浅沙鸟自浮沉不用频惆怅浮云变古今  

席上  

髙阁霭余晖防防燕子飞酒斟青玉案歌唱白铜鞮眠栁惊春梦流莺破晓迷纒头防锦叚争买醉如泥  

野人居  

江上葺茒庐公然与世疎独歌梁甫调不草絶秦书白鹤懐山果青猿摘野蔬萧萧防短鬂两月一畨梳  

经龙潭故里  

青山望不极古木下斜阳野水呼船渡村醪倩客甞亲朋俱旧识富贵两相忘好约诸年少防花引兴长  

早春逰望  

闻道春光好香车晓出门风吹杨栁渡霞照杏花村鸟去山逾寂鱼惊水自浑谁知情与境融防两无言  

游邵氏山居  

一迳入幽深迢迢接逺林草堂无俗客竹坞有鸣琴欲覔吟诗伴还期载酒寻古来韬隠者不肯屈黄金  

小蓬莱  

我爱小蓬莱昆明防刼灰青天舞黄鹤平地筑仙防瑶草栏邉长蟠桃海上来始知弦管地囬首即成哀  

九日登雨花防晚归  

山童先放鹤同约野人登树宻藏花窖江空露石棱赏心徒有酒系日却无绳兴尽归来晚柴门唤不譍  

寄友  

欲掉酒船至桐江望客星梅花千树白乳窦两峯青廊庙初垂念山灵已勒铭若将踪迹比浑似水中苹  

旅邸有懐  

风雨茒斋夜青灯照客眠故人霄汉上归思楚江邉短角吹残梦长歌感昔年自怜身老大何以继前贤  

寄西湖隠者  

道人脱白帽有似华阳君闲情随野鹤尘梦逐春云山色频年见溪声尽日闻寄书常不达何事苦离羣  

思昔  

昔日轻王猛如今重管寕烟尘犹浩荡豪杰故飘零客况风中絮交逰水上萍空怜乞米帖愁絶老横经  

晓行  

何处堪投辖前村有杏花山廽残月照路转宿云遮小圃惊飞雉长林噪乱鸦春江渔父艇垂栁野人家贵贱嗟时命荣枯感物华担头挑日影花底散蜂衙老树縁芳藓寒流绕白沙朗吟成乆立徃事正堪嗟  

秋日游寳光寺  

清晨游古寺红叶满秋林广殿飞花雨长廊转栁阴闲情随舞鹤诗思逐鸣琴流水自更变青山历古今天空江鴈下露冷草蛩吟小酌无深趣长歌有好音红尘悲俗态白石悟禅心莲座千岩逈松関一迳深有家堪懊恼无路可追寻拟约重来此斜阳下逺岑  

秋望  

岁月惊心晩萧萧满眼秋乾坤防鬂短天地一身浮有客寻遗逸无人识故侯鸟喧寒日下山静宿云收富贵独能致蓬莱未可求心闲堪作乐身老不禁愁霜信惊鸟潮声起白鸥渚花方靡靡庭竹更脩脩无限深秋趣孤舟横渡头  

春日陪周功叙学士游朝天宫  

晓露滋瑶草东风绽碧桃致君有公軰行乐属吾曹恍惚游三岛凄迷叹二毛山深人自寂市逺性俱逃占防壶中景真成世上豪水清山涧浅苔古石床髙白鹤呼为仆春云剪作袍路迂三屈曲乐奏八琅璈仙境频年乐尘寰尽日劳独怜扬子宅白首续离骚  

无题  

鳯辇朝游绣岭宫村花野栁笑春风自懐白璧无田种莫信蓬山有路通孤舘暮云迷旧梦闲庭小雨落残红贞元朝士知谁在一曲琵琶月正中  

秋懐  

落木西风白鴈飞阿谁中夜泣牛衣栖迟泉石无身累怅望乡闗有梦归痛饮不妨人共醉闲情应与世相违灯前莫舞冯驩剑极目天涯已夕晖  

江汉  

江汉同流接混茫萧萧芦荻鴈南翔姓名不到公卿府泉石喜游君子乡青眼昔年羞阮籍白头今日老冯唐思乡懐古浑闲亊酾酒椎牛兴自长  

送张别驾致仕还汉阳  

长江东走七千里独驾船破浪行春满汉阳花半吐云收衡岳雨初晴三年作宦青霄立一夜思乡白髪生今日临岐无那别渭城那敢唱新声  

荒郊秋望  

塞垣孤鴈又南翔老去惊看嵗月忙云卷韝鹰擒狡兎风追猎犬搏贪狼霜前杨栁无多叶雨后蒹葭几许长日短江东聊极目欲强筋骨走殊郷  

送蘓正囘海昌分得园字  

残雪初消涨水痕故人南去惜离樽孤舟江上难为别芳草天涯易防魂云冷闗山千里道月明砧杵防家村此行正及梅花发看尽春光到故园  

送刘草原博北上  

筦库谁怜有俊才买舟今日上燕防绕提江鷰对人语千树野桃当午开使者再来顔阖去箭书初下鲁连囬烦君此别湏珍重莫遣儿童浪自猜  

题陶元亮五栁图  

所事既非主不归将若何门前五株柳空惹北风多  

春江曲  

潮来江水平潮去江水落安得荡子舟撑上沙滩阁  

买妾言  

使君自有妇买奴将若何乐府新成谱教奴夜夜歌  

春晓  

春阳未出海春风已到楼忽闻啼鸟唤忙整玉搔头  

秋风引  

昨夜秋风至庭前落叶多遥怜未归客相见欲如何  

少年行  

手折章防栁眼盼棃园花春风故相妬先到阿侯家  

怨词  

明月流素光夜坐弹红桑防弦弹不得抱诉小秦郎  

商妇词  

昨上九江船今驾平原车愁山复愁水不寄一行书  

寒食夜  

细栁垂秦苑棠棃出汉宫可怜寒食夜空自怨春风  

春行  

江阁云笼树溪流水泛花相逄浣衣女不敢问谁家  

春狭词  

鬬鸡走犬出长楸挟弹弯弓报宿雠昨日相逄李都尉百花丛里擘箜篌  

金鞍赤马紫罗袍锦槖银棚挿佩刀不道黄莺觧人意隔花偷啄白樱桃  

题梁楷画钟馗  

虎口蚪须真可恠如何不觧缚人妖偷花窃笛浑闲事忍见三郎万里桥  

题唐明皇游月宫图  

嫦娥不是人间客月殿应非世上宫当日君臣俱渉梦渔阳特地起西风  

竹枝词  

郎在船头学棹歌妾在船稍唱采荷唤郎不譍郎心别亦似江流无定波  

春宫曲  

荳防花开蛱蝶飞晩妆楼上换新衣呉王不觧琵琶怨只道新传缓缓归  

寄春曲  

游丝不系白日坠精卫难填东海平一防春心逐君去柳花飞不到辽城  

汉宫秋怨  

木槿芙蓉绕曲防露珠斜坠觉衣单传呼不用轻罗绮未必人人似妾寒  

先君子所着有务本斋集若干卷今樵林摘稿乃就其中所自选者也苐以平日议论甚逺故其去取甚严尝谓谊曰杨仲自言作诗取才于汉魏而音律则以唐人为宗观其集也未必尽合而斯言则可为法谊故举此以为观是稿者之告成化八年嵗次壬辰冬十二月上澣男蒋谊泣血百拜谨识  

## 石仓历代诗选卷四百八十九  

明　曹学佺　编  

明诗次集一百二十三  

谢复  

题竹隠轩  

主人好潇洒闲情寄脩竹共此岁寒心深濳媚幽独日日倚阑千清风满林谷  

水碓夜鸣  

荆玉夷旷家家事生业中有济世人临流安野碓截竹驾廻轮六月洒飞雪春出万斛珠捣碎一溪月达旦凡几周循环声哽咽洗甑具晨炊鼓腹颂洋溢  

南山别墅  

主人昔未贵爱此南山幽结庐傍山曲绕屋皆良畴时复事东作呼童饭其牛扣角一长歌起慰苍生忧蓝田美丘壑且为髙情留晩岁心境防云水同悠悠  

林下清风  

松竹绕吾庐户庭匝繁隂躭此日幽雅而无尘鞅侵好风天际来于以涤烦襟花鸟有深契泉石谐知音有时发天籁妙合无弦琴上忆千载人朗然恣孤吟  

东山  

繄我书屋东屹然矗髙峯壁立几千仞卷舒簇芙蓉巉然颇髙洁缅怀太傅翁明月坠西岭白云散晴空虽无蔷薇洞而有竹与松扪萝试攀援着屐扶短笻千古重先徳何由蹑孤踪  

西岩  

凿石通西岩岩深石不裂中有散发人于此避名世朝朝汲寒泉夜夜卧明月时复棹孤舟披簑钓江雪  

石室  

维石何岩岩壮此南山居主人好潇洒凿石以为庐六月贮氷雪清风拂襟裾如游广寒宫嚼彼氷玉珠扫石坐清防欣然读我书席地酣吾睡云深梦蘧蘧遂我熈皥志上与无怀俱  

十里牌归后作  

吾衰倦行迈动履如老翁仲冬风日佳偶出墟曲中田家具鸡黍杯酒话从容稳歩度危石缓行经怪松菜田欝青翠麦陇亦葱茸兴尽赋归去乱山残照红  

携梦儿同王泽寓重兴院书文醉中赋此  

亢阳日为虐携子招提游颇解文字饮主賔相劝酬四纪驹过隙废兴嘅前脩颓然北窻卧竹树涵新秋濡毫一挥洒凉颷雨飕飕薄暮酣且歌缓步归林丘  

雪中  

东皇失其御十日无精光滕六驱前锋廻风恣清狂晨光炫银海檐滴更漏长我发日已白对此重感伤披氅学王恭展卷懐孙康哀彼下土人大半亏衣粮履敝东郭跣门闭袁安僵愿言早开霁万象熈春阳  

石厓为古歙刘彦实赋  

寒空峙崔嵬壁立几万仞秋髙月影清雨过岚光润丹青出天巧锦绣古苔绚过者不可攀引领极髙峻下有同心人饱历风霜境抱此刚介姿梯云骋豪俊意气凌苍冥摩厓吐余论  

牛山眠月栗里八景之一为王懋元题  

伊谁破混沌盘根防坤舆崭然露头角肖像躬犁锄落日下空谷借草明月孤山风起林末过者闻鼾呼居人事耕稼对此空踌躇  

味菜轩  

筚门有髙士汪汪君子儒雅志尚清素此心常泊如采采园中蔬欣然读我书是中有真味于以还其初嗟彼膏粱徒邈哉天壤殊  

旸谷樵遯  

东方有佳士寅賔宅嵎夷晨光启防昧万象含清辉间关林中鸟时复翔髙枚忽闻丁丁声和鸣应雄雌归去日将夕聊以备晨炊富贵非吾愿神仙不可期陶然醉春酒细和伐木诗此中有真意欲赋难为词  

侍家君南湖监稲  

微霜十月初西风下林叶适此玉戾朱光惨余烈于焉课农获袒裼汗流浃坐树乗清凉临流就涓洁鹊噪万年枝下上呼接接吾翁八十余扶老暂流憩田家载酒来鸡黍互罗列孙曽伺起居僮仆供使役薄暮歌式微鼓枻弄残月  

尚古  

伊谁破混沌鸿荒但茫然构木押林羽污尊掬寒泉去古日已逺谁复谈羲轩敞也垂妙龄乃尔追古先荡荡泝无怀熈熈游葛天我生千古后欲冩难具言长揖谢世人振衣西山巅寄言我宗子无为俗所牵敦本岂独羡徇名丛众嫌岁月不我与孜孜期勉防  

题栗里王懋元别号雪崖  

历峯欝嵳峩芙蓉削空碧蜿蜒东北来崚崚屹孤壁秋髙风色寒积雪凝不释猿猱那敢攀下有王子宅卓彼梅磵孙继志尚贞白掲扁当座隅于以励朝夕时复披皇坟清光满书席梦绕琼瑶台不假登山屐神游千仞冈安用翔风翮尘世何茫茫邈矣天壤隔  

西原  

出郭穷西原行行迷逺近陟岭如升天下岭如入井緑树道上隂青山水中影我来日已深未觉成幽隠清风洒尘巾明月照孤枕时复采黄花微吟弄秋景  

沼上芙蓉花盛开  

美人靓妆照秋水半醉香腮睡初起娇媚不知桃杏姿欢娯惯与幽人期幽人爱汝顔色好寂寞空山得偕老  

芳洲烟树  

沙头二水分东西树影横斜髙复低轻烟笼络半隠见迳路无媒春草萋老人一望眼无力倚杖花间闻鸟啼何如呼酒对鸥鹭宠辱都从醉后迷  

西庄清隠  

西庄先生爱幽独买断青山结茅屋一犁春雨耕白云几曲斜阳饭黄犊吁嗟世事徒纷纷先生有耳若不闻门前松菊自成趣傍人笑指陶征君  

车田放歌【`车田乃九世祖禧年公墓所祔塟先大父顗一公及先伯于此`】  

车田四面欝松栢髙塜累累复谁在岁时伏腊子与孙持酒还过墓前拜殷勤拜罢行且游平沙浩浩白满洲下有寒潭几千尺一天明月澄髙秋清溪几处抱村曲上有幽兰间修竹谷口南望横翠屏绿玉参差香馥郁冈头古栢不记年至今黛色犹参天鬼神守防非常物白雪前山相对眠  

髙湖行乐  

髙邮佳丽东南州主人家住湖上头烟波浩荡渺无际緑杨芳草春悠悠波纹浪縠镜中影春风载酒盟轻鸥人生南北几来去四海弟兄同胜游君怀洒落不可状夕阳箫鼔鸣兰舟东门黄犬华亭鹤荣辱不惊垂钓钩我闲为君冩心曲临风一啸歌沧洲  

西梁月夜怀李白  

东有梁西有梁中流一去何茫茫多少翰林风月夜都归采石雄文章雪水翻大江云山杳清絶呼起谪仙人举杯弄明月月行与我还相随仙人不来我何为  

客里  

客里度长夏中宵怀故丘月明梧叶露风动竹林秋心迹淡如洗年光真似流无由出尘表独立万端忧  

晩游后坊山  

薄暮后坊游凭诗遣旅愁云藏孤径暝雨过万山秋为客身无恙登髙兴未休平生躭野趣舍此更何求  

即事  

衰疾朝慵起荆扉昼始开云闲不飞去鸟倦却知回果熟从人摘松踈拟复栽狂歌白日暮谁与咏归来  

春日偶成  

二月春光好村村景物賖緑垂烟外栁红绽雨中花倚杖登危峤提壶坐浅沙万縁知有分随处即为家  

车田阻雨  

松栢车田路无人问索居青氊怀旧物黄卷接新书暝色春愁外栱声午梦余相看诸阮在风雨共茅庐  

游南山原  

青春已归去佳景际清和雨后羣峯出林间一鸟过寸心宜澹泊万事任蹉跎云坞期深入薫风引兴多  

西庄  

处处风光好村村景物新雨晴惊首夏鸟弄忆余春白屋新居士青山旧主人重来如昨日相对不知贫  

拜西庄先陇  

一径通幽谷吾家六世阡草深垂晓露松老挂寒烟山色晴岚外溪声乱石边殷勤酹新酒未滴已澘然  

山家即事  

野外浑无事年丰即太平树隂随日转岚气共秋清犬熟客不吠牛闲人罢耕眼前皆好趣物物助诗情  

简千户侯某  

得食将军第飘然喜欲狂压炉新炭火酿酒旧林香苦雨山还雪凌寒菊自霜以君多慷慨何处共连床  

寄浮梁朱志髙  

一自分襟后星霜四载余望迷春树暗梦落晓钟疎松栢凌寒秀芙蓉向晩舒礼编承旧诺何日贲吾庐  

蓬庵  

一室萧疎甚幽人此卜居绪风穿隙惯漏月射窻虚农事春耕雨斋心夜读书明时多玉帛门外驻安车  

幽居  

幽居尘事少到处幸年丰夜雨时听竹寒烟晓看松牛眠青草坂樵唱白云中田父遥相迓开樽一笑同  

暮春怀本厚西峰读书  

雨水连三月春光又一年鸎花犹怯冷云树逈遮天幢影浮灯外钟声落枕边怜君读书处寂寞似枯禅  

过东武陵岭  

野服侵寒露篮舆驾曙烟到头分县界随处出源泉叠石垣为屋开山岭作田平原迷近逺禾黍正秋天  

题赵子昻苏武牧羊图  

谁冩汉中郎风流赵子昻雪中持汉节海上牧羝羊气与风霜劲忠争日月光君为宋家子挥翰亦堪伤  

送苏令君二季还衡水  

二美吾侯弟聫此暂游望云怀故国乗月促归舟红叶清霜黄花细雨秋祁人怜逺别相送暮江头  

秋日田家留饮  

田翁具鸡黍细酌掩柴扉白雪翻匙软黄金着筋肥秋风正揺落寒日转霏微老去浑无事醺然薄暮归  

过西邻汪氏山居  

幽居寡人事潇洒出尘氛緑竹千竿雨苍梧一片云杂花随地有好乌隔窻闻六月浑无暑余清幸见分  

贺兰轩先生移居  

移居向城郭筑室号兰轩药熟香生臼诗成酒满樽但令心地逺不觉市廛喧我屋西山下相过莫惮烦  

山居  

我爱山居好悠然野兴賖接檐藤覆瓦漏壁水穿沙挑菜时供馔分泉夜煑茶田家无杂语闲坐话桑麻  

闲中偶书  

幽居少尘亊惬我究遗经水色涵空碧山光过雨青游鱼出复没野乌去还停得失无心计从人笑独醒  

寓居偶书  

旧业随烟烬浮生类转蓬清风一林竹明月几株松村北偏担岭溪南卓笔峯老亲垂九十小子亦成翁重造小屋适有携故人胡寜夀草书见恵  

松竹西山下清风一草庐经营终岁计邂逅故人书珠玉聨今古云烟妙卷舒不妨髙挂起举首对羣儒  

南塘散步  

雨晴春欲半行色踏青忙种竹占荣悴看松试短长梅残蜂恋树水暖鹭窥塘独念池边藕抽钱未作行  

寄方平阳  

我爱平阳令弹琴不下堂诗成无吏报春及有农忙种栁枝枝碧栽蒲节节香三年应报政鳬舄看髙翔  

冬日陪春雨诸公流山原看山  

厓石千重险篮舆一迳穿黄云迷晓日绿树鎻寒烟水陡斜还屈山深断复连是中有真意何必话绵绵  

新春雪中试笔  

漠漠随风转飘飘着地轻喜从残腊至愁向早春生梅冷添新白山寒失旧青农家占岁事日日试隂晴  

酬王懋元见寄  

相别未旬日相思如一年怜君旧知巳寄我新诗篇旅馆孤灯夜炎窻六月天遥知读书罢风雨对愁眠  

南塘感怀  

野老幽栖地微茫烟雾开风生采樵径日上钓鱼台入谷闻啼鸟临池见早梅独怜荆棘底萱草委荒苔  

祠中即景言怀  

夏日经行处时闻啼鸟声桐余几枝白秧刺半田青杂树团清防来牟报小成虚堂共僧话相对两忘情  

即事书怀  

径路无媒昼掩扉野情真与世相违老梅着雨半黄落乳燕绕梁初学飞草色入帘青似染槐隂夹道绿成围半吟半醉日西去闲伴白云眠翠微  

秋兴  

茅屋柴门老树村樵歌牧唱自成羣一溪红叶随流水万叠青山隠白云人迹过桥霜后见猿声啸月夜深闻自怜到处栖身好野饭加飱酒半醺  

半仙亭  

悟得仙乡在眼前桃花随处竟悠然旧时卜筑幽栖地今日翻成小洞天饥采松花和露食困临苔磴伴云眠回头白鹤闲相语若道非仙却是仙  

游茶培坑  

秋风随步访晴萝山路泥干处处过霜叶绚林明昼锦冻泉吟石奏云和书程有课闲时促诗兴无端醉后歌却笑幽禽自来去不知人在碧山阿  

寓理堂庵  

春风信宿碧云居佳境天然与世违林鹤晓冲松露出山僧夜趂月明归开樽细劝临花砌对榻长吟掩竹扉多少真情难画处相看几度忆王维  

题邑宰糓山王先生册  

令君为政尚无为一曲瑶琴对翠微昼静山禽下防事夜深村犬卧柴扉桑林春绿惊蚕早草色秋黄爱犊肥何事王乔双舄去乗时应傍五云飞  

寄题寒谷山房  

清溪斜绕北山头偶爱溪山卜筑幽啼鸟有时供笑语浴鸥无数对沉浮春寒欹枕惊残梦夜静评诗忆旧游安得移居近君侧醉吟随意共悠悠  

劳初诞孙  

忽忽明年是五旬阿孙初诞慰情真贻谋谩自安吾拙计口从人笑食贫蓍草效灵符吉梦兰芽茁秀占先春髙堂况复添康健白髪相看四代人  

游青萝岩简同行汪陈二知巳  

不到青萝三十年重临风景尚依然乳泉细滴晴檐雨石室聨开小洞天乌道半通苔已没铁崖中断树相连评诗耦坐忘归去恨不移家共醉眠  

次过徽岭韵  

直指风声已早传山城到日属霜天行经驿路峯峦秀坐对寒崖瀑布悬圣世升平无谏疏王程清暇有诗聨飞腾此去中天近藤刺何缘作意纒  

南塘偶书  

世路驱驰阻且长林泉随分寄疎狂青山半掩云归洞白鸟双飞水满塘脩竹每便三迳静清风独占北窻凉人生得意须行乐天地无情两鬓霜  

奉题家君别号太古  

无辱无荣物外身不贪富贵不愁贫耻言秦汉年间事自谓羲皇世上人利害一生忘计较混沌千古复真淳膝前自有婴儿戏暝坐东风日日春  

题砚田  

刬却端溪势坦然耕云常近士林边一方玉无多地几防金星不在天毛頴荷锄分勺水松滋负耒试寒烟凭君收拾归方寸留与儿孙世世传  

代柬本厚覔蕨粉  

蕨粉由来味最嘉常呼纎手试金芽杓分新涧流云液杵带残星捣月华细嚼水晶圆更滑闲抄晴雪净无瑕何人防得先生意早晩前村兴易賖  

祠中偶题  

松风庭院昼沉沉颇惬浮生习静心童子晒书随日转老僧分榻卧云深满前生意新栽树几曲鸣声乆住禽万物于吾同一体闲中收拾付清吟  

夏大水  

防防十日雨浩浩势襄陵旷野洞庭阔平畴沧海深鱼龙迷故宅鸟雀覔髙林出壑蛟舞凌波小舸沉夹山田变谷虚市米増金野哭闻人溺楼居怕水侵此情谁与诉搔首独长吟  

山行  

兴来出门去一出澹忘归山鸟识人意殷勤来去飞  

闻砧  

小窻寒夜静惬我读书声为问闺中月谁家夜捣砧  

板石坑  

混沌谁凿开万象森以朗山髙水自深中有石如板  

毘陵夜归  

野旷人烟散田稠杂产稀石桥流水缓江舸月明归  

宿七里砻  

明月孤舟夜清江七里砻谁怜逺游子寂寞卧秋风  

过分界山  

两县中分界孤舟逆上滩绿隂岩下石知是歙南山  

秋香迳  

山气秋更清山花秋亦好芳馨袭人衣俯首拾瑶草  

茶坂  

一望渺何许簇簇黄金芽春罂煑残雪诗兴清无涯  

山庭午坐  

亭子依山构行人此息肩坐忘清昼永聊枕绿隂眠  

湾霁月  

云杳无迹湾水尚漫漫山月一何皎流光泝急湍  

芙蓉  

桃李竞春华年年逐风雨宁似江上花清光照秋水  

夜愁光隂易过学问不进记以絶句  

炎天过却复秋天容易蹉跎又一年终日客窻愁不撩短檠随意翫遗编  

怀旧  

江空漠漠水云平千里归舟一叶轻记得小陂三度兴五更灯火读书声  

即事遣怀  

古木参差石迳斜日长无事似僧家更怜地僻经过少省得人行蹵落花  

返景徳镇怀徴士先生旧游  

两岸斜风万灶烟数声柔橹夕阳天江空月落人何处琴剑东游忆往年  

题杨原耕舍  

诛茅逺结白云间屋下清泉屋上山南亩一犁春雨后数声啼鸟梦中闲  

宿板子矶槖  

过却矶头又一年移船相近夜投安数星野火寒芦外知是谁家隔岸山  

秋意  

西风吹动客边秋散作游人鬓上愁惟有堦前明月好夜深相对仲宣楼  

游虎丘山  

辘轳方井剑池幽石迳萦纡入虎丘试上髙楼一回首满城烟树是苏州  

八月见梨花  

竹外寻诗一迳斜山园八月见梨花近来无限悲秋意愁对西风咏物华  

雪影  

一色琼瑶太素余清光斜射碧窻虚寒炉拨尽孤灯防曽照幽人夜读书  

芙蓉花开  

年来随地覔花栽历尽东风总未开惟有寒花怜寂寞晩妆防露水红腮  

南塘秋望  

一池寒碧浴晴空满眼秋光夕照浓又见桃花红两度嫣然含笑妬芙蓉  

塔山八景为方君僴题  

花萼楼前白玉枝暗香长与月相随草堂人去逋仙老春兴无端却属谁  

幽迳无尘碧藓迷桐君随我踏香泥梅花落尽南飞鹤弹到无声月正西  

十月十六日南塘对菊  

一种幽芳南涧濵天然玉质逈无尘寒香不逐西风去时伴东君媚小春  

二月二日入山看松竹値梅花盛开  

闲因松竹陟嶙峋松已成隂竹未匀好是梅花助诗兴两株晴雪不胜春  

祠堂暮归  

松竹连隂古寺傍解衣闲坐就清凉微吟缓步归来晩处处山蝉送夕阳  

首夏山行即事  

水满寒塘一望平野花香里踏新晴青林一簇南薫细时送黄鹂三两声  

## 石仓历代诗选卷四百九十  

明　曹学佺　编  

明诗次集一百二十四  

史鉴  

丙午岁予初度题像  

自我得尔来忽忽已三载忧乐不相关贫病安能凂兹辰遇初度举酒一相洒我貌日就衰尔顔长不改过此复几时应知愈不逮观者问为谁曰我咸疑绐惟余旧亲识追想为尔拜茫茫天地间岁月不相待终当委运去谁亡复谁在谓是无所知言非亦何解一笑两茫然浮萍渺沧海  

过梅花道人墓  

问津武塘下揽衣独吟行徘徊古道旁累然见孤茔荆榛窜狐兎牧防时来登橡树半无枝曲池犹未平哀哉梅花庵一仆不复兴空留水墨踪允为后世程髙风董巨间不复名丹青古碑无文章但铭卒与生生前徇名教岂乐浮屠名时非有深识季世多兵争愚人信因果庶几保其形同时富豪家厚侔山陵毁盗殆无余遗骸纵复横珠柙去已乆蔓草来相萦何如一抔下晏然无震惊取重亮在人信非山水灵采芳荐清醑日落风悲鸣遥遥望遐躅感叹有余情  

杀虎词  

城西之山旧无虎草浅林疎少依阻白日咆嘷忽见之横行食人难指数官兵捕虎争负戈上下林谷交张罗一虎跳梁忽惊溃何况众口腾其多怒视眈眈犹负嵎山民撄之舂以殳黄斑纷披血膏野相与屠戮残其躯呜呼养兵资御侮见虎何为怯无武龙沙茫茫天四垂走马胡儿猛于虎君不见肉食乗轩将门子遇敌几人能致死  

画马歌  

房星之精化为马肉騣连钱满天下世俗宁知骥与驽善相方臯一何寡君看画马自有真能通相法方入神骊黄牝牡不足辩天机内解斯其人腾骧饮龀逐水草笔端幻岀龙驹岛雄姿矫矫长风生逸气棱棱飞电扫老眼摩挲忽惊起便欲驱之涉长道君不见韩曹已往不复生吴兴死后无丹青天闲龙媒十万匹谁能起之图尔形  

秦淮歌  

停君金叵罗听我秦淮歌长江西来几千里沿洄直入台城里浮青荡緑南北流至今犹号秦淮水秦淮之水能容舟秦淮之上花满楼美人卷帘垂玉钩太白仙人清夜游酒酣乗月往石头棹歌渡淮水倒披紫绮裘英风撼五岳豪气隘九州迩来四千九十五甲子无人继此移山倒海之风流水光依然月如故断云零落令人愁岂无清歌与美酒与子碌碌诚堪羞我歌秦淮歌送君秦淮去城西酒楼在何处主人今非旧孙楚且须痛饮歌达曙达曙歌醉方寝笑压吴姬股为枕满身模糊覆宫锦明年我亦泛秦淮手解金龟就君饮  

题可庵老人写竹  

国初写竹王舍人笔端生动妙入神风流太常继其后片纸一出人争取可庵老人得此传声价在人尤赫然江南贤豪动百数家家屏障生风烟前年寄我雪竹图天地黯惨云模糊大枝横斜小枝亚金鞭击折青瑚今年写竹吴江县写出千人万人羡鸾鳯盘空云日翻蛟龙出海风雷变鹧鸪无声锦瑟稀湘娥披云未遮靣老人老人勿自珍笔力转多方絶伦髙山流水志有在莫谓识曲无其人  

过横塘  

西向横塘过风凉天又晴两山沿路转一舸问津行野水飞云度斜阳去鸟明采莲人不见遥听唱歌声  

中秋闻诸弟宴集湖上有作  

乐事愁边减流年客里过桂香秋色重天逈月明多欲共嫦娥语其如良夜何遥知湖上饮达曙尚酣歌  

送渔隠母舅  

十年才一见离合动悲伤授璧投河水驱车入渭阳青山明夕照黄菊欵秋光莫惜频来过慈亲鬓已霜  

乐清寺  

未老成归计房开祗树林青山尘外相明月定中心近水行秋影焚香坐夜深世人寻不见惟听海潮音  

将游金陵夜泊震泽  

朝饮平湖酒宵停震泽航从兹登逺道犹未出吾疆月隠星光烂花秾露气香路人初不识笑问客何方  

元日  

流年今六十壮志日蹉跎得此已为幸更来能几何青山游未徧白髪在无多去去不须道逢春且啸歌  

赠金本清舍人  

少将词赋继班扬馆阁周爰岁月长朝罢读书天上诏使归那有橐中装齐棺古先秦出岐鼔遗文后世光乞得鉴湖三十里四明原是贺公乡  

寄震泽道士沈长春  

春风归骑栁边停一上仙台思杳冥苕水逺从天目下弁山长绕太湖青片云孤鹤吹笙度千树啼莺把酒听最爱笼鹅能好客无人援笔冩黄庭  

吴元玉招赏牡丹以无都扶图呼为韵  

洛阳花事乆应无胜赏今逢在旧都春色秪缘人自惜衰顔还借酒相扶时无永叔谁重谱座有徐熈合冩图夜静更持红烛看满庭如昼鸟惊呼  

游胜果寺  

天地茫茫几废兴中峯依旧有岩亭江流到海逢潮转山势如城绕寺青仙洞隔花春寂寂野云将雨树冥冥幽禽似惜韶光暮频唤提壶笑客醒  

松陵夜泊  

城隂分手即天涯岭树江云别路賖未到故园犹自客忽闻乡语似还家灯前今夜愁无镜里明朝鬓有华欲问归舟何处泊月明和鴈宿芦花  

送嵇挥使还长安  

落花时节子规啼中散还乡马首西汉苑别来为日乆秦川行到觉天低云程逺见三春鴈关法今无半夜鸡不独销魂防桥上阖闾城外亦凄凄  

送人游维扬  

怜君失意向天涯雨歇红亭日已斜对酒不须嗟往事渡江知是客谁家孤城犹系扬州郡四海空传后土花莫过雷塘吊陈迹只今残栁尚啼鸦  

登吴兴慈感寺阁  

亭亭髙阁倚斜晖廿载曽从此地归往事已随春草换重来似觉故人稀孤城近水青山映逺树连云去鸟微欲繋扁舟嗟未得防芜新绿钓鱼矶  

曹颙若载酒过访以诗赠别  

一樽相对思依依老大空悲始愿违华髪镜中看渐短故人天际信来稀黄梅雨少河流浅绿树隂多日景微欲把渔竿江海上却愁风浪湿荷衣  

清暑处  

激水四檐鸣常如风雨声不须秋节至纨扇已无情  

题陈希夷睡图  

世事纷纷类奕棋莲花峯下睡多时春风引入华胥国忘却浮生在乱离  

寄吴鸣翰湖上二首  

红尘不到三山逺家住蓬壶镜里天隔浦落花双屐雨过门流水一溪烟  

多时不到南湖上花落莺啼又一年有约画船同载酒短篷春雨看鸥眠  

醉题西朶壁  

西风萧萧吹客衣黄溪道上行人归一声长笛起天外白云满山霜叶飞  

题和靖观梅  

孤山山下断桥边万树含香雪后天我亦骑驴来吊古夕阳荒塜寺门前  

题许子厚扇  

好山多在石湖西草色新年绿未齐亭子半开脩竹里一帘春雨鹧鸪啼  

可闲  

钩帘把酒对青山老境无求始是闲请看春波门外水年光流去几时还  

题启南松陵别意  

芙蓉秋水照双旌冠盖纷纷出送行见画不堪伤往事冷风和雨过江城  

偶成  

一年春事已防珊天意应于好景悭落尽桃花终日雨逢人空自说游山  

断桥分手图  

近水人家半掩扉两山楼阁尚斜晖断桥无数垂杨栁总被游人折渐稀  

海盐张方洲太守逺慰予室燬临行赠此  

举目凄然百感侵败垣残础烧防深流莺似惜人顦顇未及花时送好音  

和答呉廷晖  

一春多雨更多风犹有残花茂草中纵使君来不堪赏冷香和露泣微红  

寄杭州友人  

西湖湖上水初生重叠青山接郡城记得扁舟载春酒满身花影听啼莺  

徐霖【`字子仁呉郡人侨居白下`】  

游天阙山  

城南天阙山平逺易登蹑正如大君子优容后生接维时春未深众木始抽叶谛观岩壑姿青苍入眉睫况无蛇虎患奋往心不怯赖僧导所如得以恣周渉方苦步迟顿忽惊去轻捷若或有神助益复忘疲薾蔬笋聊一饱自幸游意惬哦诗下山去野蘤迎笑靥  

游西湖  

西湖如明镜诸山若美人美人照明镜形影两能真歌声何处来山鸟解鸣春飞花舞当筵布作锦绣裀可惜无画手能为景传神所赖有诗酒陶冩风物新一赏讵云足安得日相亲  

酌中泠泉  

入游山水窟得酌第一泉海门在何处莫能穷其源俯瞰江两岸天上与人间即欲乗刚风此意向谁言  

九华山  

隔江望九华九朶青莲开髙下挿穹影晶英招欲来谁能易佳名除是谪仙才题咏似简易一语万象该后人诧能赋赘语徒喧豗安得起九京共此风月杯归心不可遏翘首共徘徊  

游牛头山  

肩舆去兀兀冐冷陟髙原仰睇牛头山苍翠笼云烟十年乖兹游慕意恒悬悬今辰喜酧愿如渇获饮川入寺抚旧景不觉増留连蔬供易厌饫深谢老衲延衰飒恃强健直上山之巅勃发少年兴未了尘世缘买田偶近此何妨日盘旋自诧离城市遂得娯林泉理数有乗除寒灰火复然从当戒昏饮长斋绣佛前  

游虎丘山  

出城山在眼路近便游人稍揽岩峦秀全袪朝市尘流泉锵佩玉残雪簸嶙峋任我跻攀去毋辞衰倦身  

其二  

老去他无嗜登山兴未厌酒縁随俗混诗思为僧添冻鸟自髙树寒梅或背檐彼皆欣有托笑我异乡淹  

昭庆寺  

寺内寻幽胜跻攀兴转豪空廊尘壁暗古殿戒坛髙禅味谁真悟形骸自作劳无文来发愿双鬓愧刁骚  

过临清防雨  

迢逓还家路才过第一津无诗便觉俗有酒未为贫愿足疑尘席年惊下坂轮吾方苦炎热雨脚助精神  

夜泛阳湖  

中宵息羣动一艇泛湖东天上清秋月人间白发翁鱼龙休鼓浪荇藻任牵风不是乗槎者银河岂得通  

旅次除夕  

已自悲年逝何堪在异乡红灯照影独白髪为愁长友助椒觞味隣传术火香无眠守寒夜简防旧行藏  

牛首山  

冒热登临不惮劳哀年尤比少年豪霏霏雨洗青山路荡荡风吹白葛袍某水某丘寻故境一觞一咏属吾曹杜门枯坐少行乐翻悔从前兴未髙  

不到名山又几年山中风景但依然佛庐清净此何地僊窟幽深别有天颇怪松隂穿黠防俄惊石窦响流泉未须斗酒添诗兴要与兹山结胜缘  

浮山  

慕山虽恨到山迟喜共山灵有夙期景在石龛逢衲处趣增田舍访农时年华催老闲方觉酒醆消忧隠独宜酷暑恼人难避得烦襟正爱午风吹  

西山  

此山名显是何年我得来游岂偶然树木隂浓迷白昼楼台势耸挿青天心贪便拟移家住足嬾何妨借榻眠衰老未消豪壮气还乗酒力了诗缘  

圵固山  

丹崖青壁画难如势压中流接太虚铁镬尚存梁代物寺门犹榜宋人书遥看暝浦轻鸥下渐惜秋林落叶疎欲了此中游乐兴直须长住混樵渔  

初过西湖  

兀坐肩舆恣啸歌逺寻萧寺绕陂陀生憎胜地人游少不分名山僧占多六代迹空湮草莽诸天界秪隔藤萝跻攀未竟日已暮幽独伤神可奈何  

姚原白招赏百合花  

名园争赏异花开为爱幽芬逺俗埃地主好陈青玉案花神故献欝金杯偶惊明月端阳至恠得闲门词客来小雨初晴新月朗不妨移席重徘徊  

舟中除夕  

去年淮北逢今夕今夕湖南忆去年岁月于人情不断山川容我梦相牵数廵清酒春开瓮一防红灯雪满船莫向梅花问消息东风回首益凄然  

西溪对月  

海乡今夕正思家况复悲秋对月华万客舟航依野草一天风露满汀花无情歌吹声偏近有约佳人路转賖忽忆秦淮烟水岸那能此地乆生涯  

戏作赠客  

临行还赠绕朝鞭且驻骄骢入市眠十队红妆春压酒百枝银烛夜烧筵留人最好逢今雨离恨从知是各天莫向幔亭寻幻迹我曹元不让神仙  

桐城归舟漫兴  

老翁七十未媮闲浩淼江程去复还览镜愧难留黒发当杯狂欲醉青山仰窥雕鹗云霄上近狎鳬鹥洲渚间谁谓衰年全省事独于诗兴不曽悭  

孱体经秋已强支况禁风飏鬓丝丝忍看断苇伤心处正属征鸿得意时畎亩终焉须有道江山如此可无诗坐来猛觉饥肠热且饱新炊雪满匙  

游蓼莪  

贪游才上蓼莪船小愒先叅下泽禅丘壑容人酬醉兴袈裟与我结诗缘欣当恵逺今开社怪得坡翁旧买田赏兴未终愁即返半航斜日起湖烟  

春日漫兴  

莫厌春来风雨天堪供给老人眠出门节序惊百五探囊酒资十千  

墨芙蓉  

惨淡秋光不自禁临风多少欲开心城中桃李笙歌地谁问寒江几浅深  

## 石仓历代诗选卷四百九十一  

明　曹学佺　编  

明诗次集一百二十五  

沈周  

登照明读书台因访徐辰翁丹井  

逺秀目已周复骋登髙足青山不嫌人所取随我欲巍巍古仙台寂寂奠林麓七桧交云霞灵飚防清馥崇台转磴道攀縁把修竹同行玉堂彦髙咏应虚谷逍遥东山风能去歌管俗申纸惊连章谬图附一轴聊以志倾赏流传亦何卜或恐闻邦人有酒悔无逐  

题画  

山水正兼秀时秋快登临篁迳何森邃迷误若难寻豁然重阿尽易厓超石林虚亭敞危搆择胜靣遥岑地髙气自爽神静虑乃沉踈木泛清籁澄川开夕隂令我思合江浩荡舒素心渺渺万里波目送双飞禽  

方道士还冶城  

僧顺尝有言惠不在天上但行即须到此气何勇壮水云黄冠流诗酒发清旷十年落东海故国隔西望亦云自不归要去谁我障配顺足有余天地纳豪放今日金昌亭风秋叶荡留亦无不从去亦无所怅吸我白玉钟仰靣月相向酣歌一掉首云鸾渺仙仗  

古木寒藤图  

古木迸石出脱叶如无生羣篠自西风何以荅秋声苍藤载束防恐因雷雨行我诗向而书誓与同老成  

送岁词  

舂米夜作团送岁与俗共岁去还自来送者徒郑重初谓人送岁终反被岁送俛仰一岁间过眼几悲痛  

雨中看山寄杨君谦  

看雨春山中晴日未可及峦华与岭秀濯濯翠流汁水墨间罨画屏风四围立杂花逗余红雅与松枝湿低云满窻户似爱幽人入纷纷冶游子此景那足给山情无爱憎佳处待人拾  

悯禾  

薄禾今兹计狼狈尚栖亩借问胡为尔先时已离咎五月风雨大潢潦卑莫受田穉俯就没浊浪扼其首排濯潏荡间性命存亦茍天日赫赫出水热烹羣丑二日色已变三日虀在臼我时往捞观觊活从中剖心存根已拨欲弃难懈手掘土窒渗塍倩车仰邻佑督戽靡日夜救死岂容乆并力役老少足絸筋亦纠一一补伤烂行行十八九过时强经营安望如常茂七月寻遭风弱本被抝揉折处气当沮虚房但含间或见成穂秃稭卧败箒何能毕公租亦莫彀饥口对此发长咨细雨淡昏西枵腹不堪鼓并欲歌止酒  

春草  

春草不间生千里无絶岐客子畏逺行见草愁复滋草莫为愁生却被愁相累如何踏青人晴芳媚珠翠  

西山送塟  

早行度西岭野色莽四顾天气亦苍茫前岐欲迷误狼藉乱石间雪迹尚寒沍危峯挂落月初日未出树飞旐引輀车迤迤从西骛匍匐防人越邑多亲故送死还吊生相循等朝暮知生不可持顷暂聊为寓  

畊乐  

良家无外慕躬畊脩隐徳庚庚东西畆宜禾更宜麦迹劳不自悔志静乃云适茨茆荆溪浒清幽多水石西挹铜官秀右滙太湖碧林春鸟雀鸣邻并戒作息和风拂田穉蕊蕊行复粒儿孙归来竹户灯火夕引觞漫霑醉偃息就北壁所得还自贺不敢忘帝力  

题画  

层岑交乱云历历映羣树云山互相依青白媚朝暮下有土着者静居气鬰聚脩松防髙宇细草被纡路幽深与世违时复通杖屦鸣禽值客来语歇客还去天机发所乐漠然非人故  

思逺  

露下芳草歇寒气薄重帏幽处心独惊行念君子衣君子别既乆嗣音亦已稀愁来不成织空对流黄机挥涙如泉水明烛无光辉  

别岩天道院  

琳舘惬清赏楼居俯城隂髙竹间乔柯幽然自山林我本草泽士不谐市俗心能来岂为招忽去亦莫寻翩翩拂双袖孤云秋岑  

黄坟上草  

黄黄坟上草青青复回春草死有生日土中无起人人心期百年谁存百年身有酒且为乐我爱刘伯伦伯伦亦已矣无酒浇其坟  

门前有垂杨  

门前有垂杨枝叶何靡靡飘花乍及地忽复因风起揺荡少妇心天涯念游子愁多肌肉消不敢临流水  

湖上杂言  

纵目极遐旷水嬉湖中央青山载白波上下相低昂俯首爱云霞零乱随兰浆悠悠遡空冥忽忽超景光宛宛汉臯女落鴈悬微茫可望不可即相思如水长  

百花洲效岑参  

长濠春来水如油呉王昔日百花洲水流花谢三千秋古人行乐今人愁沉沉细雨停孤舟岸上人家灯满楼红帘火影照中流还闻吹箫楼上头客夣不熟翻黄防翻黄防夜悠悠拂呉钩赋逺游  

题杜东原先生雨景  

老原作画墨法熟纸上沉沉发浓绿重林湿叶欲垂地合磵流淙似鸣玉庐山九叠翠不干秋影平吞此长幅借看宁防雨拂面要为时人洗双目滕王珠帘正堪卷董家破屋不可宿出门一笑青天髙犹怪春泥污吾足  

西山有虎行  

西山人家傍山住唱歌采茶上山去下山日落仍唱歌路黒林深无别虑今年虎多令人忧绕山人茶不收墙东小女膏血流村南老翁空髑髅官司射虎差弓手自隠山家索鸡酒明朝入城去报官虎畏相公今避走  

题林和靖手帖用东坡韵  

我爱翁书得痩硬云腴濯尽西湖渌西台少肉是真评数行清莹含氷玉宛然风节溢其间此字此翁俱絶俗开缄见字即见翁五百年来如转烛水边孤坟我曾拜土冷烟荒骨难肉当时州吏岁劳问于今祀典谁登録我歌湖山翁不知春晩鸣鸠呌深竹归来把酒吊双缄犹胜无钱对寒菊  

庆云庵月下观杏花  

杏花初开红满城我眠僧房闻雨声侵朝急起揽晴艶对房两株令眼明还冝夜坐了余兴静免蜂蝶来纷争嫣然红粉本富贵更借月露添妍清青苹流水未足拟金莲影度双娉婷庭空月悄花不语但觉风过微香生老僧看惯不为意却爱小纸胭脂萦髙斋四壁可长有不由零落愁人情  

落花词  

山花雨中开复向雨中落昨日芳菲今寂寞红英紫乱满墙头我惜余香留小酌君不见眼前恩怨翻覆闾并为人情叹轻薄  

渔舟晩钓图  

新丰酒波堪濯足尘土红污酒波緑粗豪饮客下马来三觥五觥行促促何如并着春江船蒲茸紫立栁黄眠船头对坐杯漫传卖鱼尽可供酒钱夕阳射眼拉柁转江光贴天孤鸟逺  

新燕  

今朝见新燕犹似去年见主人头发白转多只有乌衣不曾变年去年来来不差分明记得主人家柴门大开风满屋飞出飞入随杨花君不见相国门前车马塞一朝去相车马寂车马寂草萋萋燕子还来梁上栖  

屈叟  

老人侨住凤城边黄金绕身方少年临街髙楼尺五天落絮游丝萦管弦冶郎侠客来翩翩楼中无日无华筵权门迹熟不须刺貂珰与进人尤怜看花南市春酒酽走马酣归遗寳鞭青春岂许黄金铸鸭城归老今没钱屋资无告故人防草中五畆愁荒烟面卢骨立牙齿脱短褐曼胡菅屦穿逢人欲歌豪或在声吞苦泪秋风前老人勿悲此世态富贵贫贱本相县薄徒勉强狃势物聚防茫茫云霎然但愿老人有钱复年少此軰明朝还拍肩  

题画卷  

呉之为国水所涵有山平衍无巉岩我家多水少山处怅望翠微心所贪时能借墨补不足数纸连络长畨粘峯峦重复间溪溆杂树列布多枫柟或开大壑浸山足其树半为浮云含僧庐隠映逺水杪平圯道谷出水南东村西落互亲友畊田凿井同丁男便须芒履与藤杖听泉采药我亦堪阳冈亭馆谁择胜雅许酒防并棊谈尝闻巴蜀天下险未可一往寻鳬蚕子长之兴浩不浅感此老鬓霜鬖鬖聊因此图画所见卧游日日已自甘  

光福  

羣山西奔驻湖尾通川夹山三十里川穷小泺开镜光居民次水屋比比屋上有山屋下水开门波光眼如洗虎山桥畔晩市忙打鼔渔郎卖鲜鲤霜前橘柚万苞黄雨后杨梅千树紫山围水抱开农桑乐土风光真画里三年潢潦我无家恨不移书亦居此  

史明古见访  

春来开门见新燕故人春来亦相见燕子不肯嫌贫家破屋还劳故人睠烧灯屋下照白胡髙谈雄辩如壮夫且言老境知巳少感慨满怀人事殊常当有酒开口笑君来我往亦须要愿从君言不敢违肯作伯劳东飞燕  

流波馆为史徳徴赋  

莺湖南沠分两泺翠阜浸波双朶落沙鸥渚鹭雪防镜杨栁芙蓉锦开幕水心有屋驾虚明柱揷玻璃髙借脚上留竹榻枕秋眠下许渔舟带烟泊不须择胜日移亭何数倚晴偏快阁无地楼台笑语凉倒天星斗鱼龙跃门前万顷不入税寸金寸土卑城郭红阑我拟一临流但怯须眉老非昨  

经尚湖望虞山  

日午放船湖上头虞山随船走不休髙峯仰见出翠壁飞影下接沧波流青林人家隠山麓鸡鸣犬吠闻中洲鸬鷀羣栖竹叶暗蜻蜓特立荷花秋莲歌渔唱尚互荅落影在树犹堪游小舟争渡各先去独逆风波浑不忧  

芙蓉幛子  

江天草木揺秋风老夫满眼悲孤红主人园林惜无地夕阳野岸随西东脉脉红顔伤命薄露冷罗单倚髙阁隔水微辞不可通满把瑶芳竟谁托顾影低头思悄然静留明月伴婵娟婵娟有时亦消歇难保佳人长少年  

虎丘东院送笋  

我来虎丘笋未茁一住三日湿且热夜来大雨忽浪浪满地棚儿思可掘东院老僧知我馋十軰横筐露泥跋玉瘢流乳诧新鲜性命生从鎌下絶佛徒心肠本慈爱曲徇人情充老餮刷锅烂煮和酒嚼一笑不知谁作孽山林君子要养成还自老夫歌勿伐  

江南春和倪云林先生四首  

燕口滋泥迸么笋东风力汰倡条静烘窻晓日开眼光湘庋披奁寻纸影落花悠悠碧泉冷余香犹热胭脂井楼头少妇泣罗巾浪子马蹄飞软尘  

青筐拦街贱樱笋城外冶游城里静暖风夹路传酒香白日连歌踏花影醉归掉臂紫袷冷喝采摊钱喧市井家人苦费泣罗巾拔卖寳钗吹陌尘  

蒲茸破碧尖如笋妥烟杨栁金塘静水边楼上多丽人半掲朱帘露花影禁烟阁雨东风冷唤玉浇桃汲银井不知飞鸟衘红巾叹息残香栖路尘  

脱巢乳燕拳髙笋小队寻芳破春静墙东笑语不见人花枝擘拨秋千影飞筹促觥玉兕冷殽钉簇奁珍井井归程趂马拾醉巾洗面明朝红满尘  

竹堂寺与李敬敷杨启同观梅  

竹堂梅花一千树晴雪堆屏无入处秋官黄门两诗客珂马西来为花驻老翁携酒亦偶同嚼蕊含香各搜句吉祥牡丹清莫兼定恵海棠幽亦未只凭坡口诧繁华似恐同花不同趣酒酣涂纽作横斜笔下珠光湿春露只恐此纸卷春去明日重寻花在地  

盒子防词  

南京旧院有色业俱优者或二十三十姓结为手帕姊妹每上节以春檠巧具殽核相赛名盒子防凡得竒品为胜输者罚酒酌胜者中有所私亦来挟金助防厌厌夜饮弥月而止席间设灯张乐各出其技能赋此以识京城乐事也  

平乐灯宵閙如沸灯火烘春笑声内盒匲来往鬬芳邻手帕绸缪通姊妹东家西家百络盛装殽钉核春满檠豹胎间挟鳇氷脆鸟榄分劖椰玉生不论多同较竒有品里输无例陪酒呈丝逞竹防心欢裒钞禆金走情友閧堂弥月自春风酒香人语百花中一般桃李三千户亦有愁人隔墙住  

题小景  

江山入吾兴随笔防清华峯影分斜日波容映落霞无桥通市迹有树隠人家此地如堪买分畦拟种  

溪上独坐  

观生吾自得饱饭荷农功盘石箕双足清流影一翁松乔藤辅友枫老叶还童好在寻诗地无人杖屦同  

题画  

山家自烟火杳杳离人羣岩树落红雨石窻生白云朋从因偶过世事得新闻逐逐班樵牧幽踪不欲分  

见别者  

出门多路岐巵酒安足辞难舍旧亲戚莫悲生别离指行山水逺愁到岁年迟始是去家日复成千万思  

寄松江王公佩  

鹤城王録事不见廿经秋看竹仍青眼躭诗已白头流莺对丸药野马畏开楼近况逢人说空令感旧游  

瓶梅  

铜瓶倚玉枝髹几独看时折树多可惜临窻少不冝断根聊活计勺水小恩私省得溪桥外追寻老步迟  

晩步  

西林聊独步树树已栖鸦童笈归村校渔船聚酒家玉防云映月红缬水明霞此景偏留恋衰年类日斜  

晩坐  

春残尚絮袍林屋气萧骚白日若不夜人生亦太劳泥花方失势雨笋漫争髙小酌仍观物新醅惬老饕  

寄钱允言  

虽是经年别寻常见好诗湖南与湖北相望即相思杨栁青霞舘芙蓉碧玉池乾坤知佚老微咏间清巵  

宜闲  

黄尘不是海特地为人深浮世有穷日劳生无止心从容一樽酒萧散五弦琴防得其中趣悠悠万虑沉  

东老朱廷美号  

东老老而贫惟于一影亲布衾身后禭茅屋病中人白发偏相信黄金郤不仁阊门是居第富贵任比邻  

元日二首  

物华初焕发鄙抱亦生春开岁始今日长乡无几人蚁醅浮瓮冽鸡彩映门新笑进三分盏聊娯八十亲贺旦怡随俗筋衰拜莫便鬓毛关燕次历纪旷生年地气通荄早晴光入户妍小孙看满抱不待众人怜  

清溪小隠  

结庐城郭逺静胜此溪边鸥鹭分家住烟波入枕眠钓鱼偿酒劵掘藕补佣钱只隔斜阳岸经游须倩船  

病起试酌  

山尊得酒且髙歌百岁流光已半过病眼看书真处少老怀追事谬时多髪随落叶惊西防门对清江惜逝波今古英雄同一尽浮生不饮复如何  

喜橒弟开馆  

家庭人静日迟迟简束青衿渐有规小子方能识痴叔抗顔真去作人师床头把卷书鱼走窻下开弦野鹤窥训诏有余仍自学知君况是少年时  

寄久客  

封书断絶身漂泊别日慈亲鬓已华马上何时少乡使门前满眼是天涯客襟合有忘归草闺烛应无报喜花尽说杜鹃声最切若教闻得定思家  

瀼西草堂  

堂在瀼西黄草茨呉乡莫把蜀乡疑地从杜甫名全借图为卢鸿我不辞衣桁夕阳迷翡翠竹坪春水下鸬鷀百壶自醉苏司业未觧求人为酒赀  

病中夜雨起坐  

药杯香炷与温存养病功夫要闭门布被拥寒书作枕纸窻催曙水临轩枫生赧色知霜辱蕉负争心共雨喧物性人情静观得得来还欲费吾言  

六十一岁自夀  

重逢丁未开新甲过六十年增一年寿是倘来那必得人于末节要求全占鸠挟妇伤今日羡鹤添孙欠此缘万事莫论吾母健进将春酒北堂前  

送都元敬赴史西村家塾  

黄溪雪后烂生光童冠迎船青佩长客子能行秘书监东家好是郑公乡春帷开读禽鱼动夜观鸣弦水月苍賔主闲时还倡和呉江满地录新章  

西川次吴匏庵韵  

移家忽要离川东自信何须卖卜翁七水大都如屋下一山刚半入城中沙鲜近市柈多蛤海气通村井或虹有片闲心无所作画图诗律两争工  

西川风物新家处一畆之居半畆苔虑怕市喧忙避去便宜山近特移来芙蓉曲渚秋风动鴈鹜长波夕照开我亦曽寻偏记得隔林髙有古书台  

雪中偶题  

静坐关门意始欣老年真欲息劳筋潮通沙溆氷鱼子竹亚寒檐雪雀羣畏酒作痰如恶客逢人说梦亦竒闻纸窻饭后何消遣呵笔时抄玉露文  

与客夜坐  

两年方始一相逢偶集飞鸿雪后踪清话更添新缱绻老身全比旧龙钟弱云防月微分影细草关春暗转容不复举杯成兀对薫炉频唤小奚供  

理坟  

官竹园头春日斜手开新土渐成洼观生如寄谁非客信死为归此是家白发暂存知电露青山长卧有烟霞慰劳自假闲诗酒且弄年华与物华  

桥东  

老年踪迹寄桥东问讯何劳锦里翁剪取竹竿渔具足拨开荷叶酒船通独临秋水杯揺月漫送清歌树引风常笑西邻忧不足白头心事竟谁同  

雪中登虎丘  

月色风光知几到好竒今补雪中縁急排岩树开髙阁生怕溪山合逺天城郭万家羣玉府塔檐千溜半空泉香茶美酒相酬酢似此登临亦可传  

觉老  

脘膈生痰谢酒觞菜羮麦飰且家常山追旧眺今成嬾事喜新闻背已忘春水试竿鱼槛净午风丸药鸟窻凉秪须如此成消遣种种尘縁与老妨  

水村图  

鱼庄蟹舍一丛丛湖上成村似画中互渚断沙桥自贯轻鸥逺水地俱空船迷杨栁人依緑灯隔蒹葭火映红全与吾家风致合草堂曽有此愚翁  

咏帘  

谁放春云下曲琼一重差隔万重情珠光荡日花如梦影通风笑有声外面令人倍惆怅里边容眼自分明知无缘分难轻入敢与杨花燕子争  

挽范老  

双目防冥与气沉有何牵挂子孙心解骖随补无从涙就布聊为不足衾破屋秋风茅把尽孤坟落日水声深老奴封土辞归后安得松楸老树林  

病中  

抱疴门户闷常关况是湖田粒食艰情与岁流人觉老事缘生累日无闲纸窻月影虚摇竹溪阁帘光逺见山聊尔盘桓聊尔乐长吟兀兀自开顔  

病起  

筋力迟迟百嬾成闗门只好谢逢迎老空求旧无同軰拙不冝时让后生乆坐衣裳知晩露独眠衾枕厌秋更秪余曝背兼扪虱黄草檐头觉称情  

题画  

嬾黄杨栁未藏鸦隔岸红桃半着花开眼阑干接平楚夹洲亭舘跂长沙悠悠鱼泳知人乐故故鸥飞照鬓华如此风光真入画自然吾亦爱吾家  

屈老  

长防西风满面尘相逢怜老不怜贫三杯浊酒浮生事一曲悲歌万感人蝼蚁未知何处骨蜉蝣聊寄不訾身白头对落无聊赖还说莺花少日春  

和嘉本初夜泊枫桥韵  

风流张继忆当年一夜留题百世传桥带人家斜傍寺月笼沙水淡生烟火知渔子仍村外舟载诗僧是客边我愧不能同此宿却拈残韵偶成篇  

生朝自遣  

门前客到鹤先鸣洒扫茅堂作送迎座举龙钟先有我乡寻侪軰渐无兄明年七十谁能健今日三杯见在生一幅布巾藤作杖倩谁林下画闲行  

新栽牡丹开迟有作  

烂熳东林醉牡丹也持杯酒待花看却疑为殿非争伐亦料终开底作难贵介莫游容地僻美人初聘怯家寒我无羯鼔相催发秪撚吟髭日凭防  

病中  

白木匡床草荐柔坐深无寐独搔头明河转影天低树清夜分更月过楼病骨瘦余光太露老怀虚甚梦禁秋世情未了微躯了生已知浮死识休  

和桑民怿七夕留题韵  

银汉刚风擘九旗痴牛騃女是佳期灵禽隔水先为役蟢子缘槃已及时清露袭衣秋沁沁踈星垂酒夜离离若言拙者能求巧老我冥然却不知  

闲居  

颠毛脱尽野僧如世好都归一嬾除欲博晏眠髙着枕图便老眼大抄书屋须矮小茅茨厚窻要清虚竹影踈心与陶翁有相得时歌吾亦爱吾庐  

答徐友送菊  

烂漫移来露未干见花应念种时难还劳酒榼相兼送已免家人别借看秋正寂寥偏刺眼老堪聊赖重凭防太平乐事还容我待到春时要牡丹  

三宿虎丘松巢  

舟行系缆在溪矶入寺登登曲迳微孤塔白云平鸟背踈林黄叶映僧衣临池吊剑寒泉在扪石寻题古刻稀便欲留诗补三过眼前灯影不成辉  

陆翁赠箫枝  

一笻苍竹岁寒条十节中通亦当箫使我防秋唇有赖累君归夜手无聊星含古窍声犹滑霞清长茎色未消老甚出游今得力坐吹明月广陵桥  

西园为曹时修作  

为园多半似游嬉傍宅西边事事宜鯈尾趂花溪宛转鸎声隔叶树参差地循五畆横分畛路绕三义曲作篱满面夕阳人已醉还歌飞盖旧游时  

湖南草堂为慈谿张廷仪赋  

清胜之居不可当诗书亦许带农桑近家湖似君王赐买屋赀非録事将山有一屏华翡翠人无半唾辱沧浪开门尽得临流兴何事兰亭始可觞  

与徐生谈顾大理老怀  

桑梓归时异去时带金销尽酒家赀吁嗟富贵惊尘梦收拾功名入鬓丝后事叹无优孟托老怀悲有使君知寻常门巷槐花雨防笔时题感兴诗  

楚江秋晓卷  

天连湘汉水悠悠水色微茫接素秋残月已沉三国恨乱云初防九疑愁南方流落身将老西萧条客倦游欲采苹花恨无伴美人迢逓隔沧洲  

秋夜  

白屋衡门拥堕樵秋怀落落夜寥寥人间箧笥悲纨扇天上楼台欵玉箫竹实未生岐凤老蕉书不展塞鸿遥青春虽在潘郎鬓只恐愁多亦易凋  

从军行  

马上黄沙拂面行汉家何日不劳兵匈奴乆自忘甥舅仆射今谁托父兄云外旌旗婆勒渡月中刁斗受降城左贤早待长防防莫遣论功白髪生  

送防女归徐氏  

红车緑幰及春明六礼周时汝好行铜镜试妆花髻拙布衣随嫁竹箱轻繁丝缓柱房中乐细脍深杯堂上羮妇道从今须孝顺思家何必涙盈盈  

赠少年  

富有时名动两都风情浑不带豪麄平酬夜枕金条脱寛约春袍玉辘轳走马惯寻杨桞折下楼酣倩海棠扶近来薛债凭谁责可信冯生毁劵无  

戏友人寻访不出  

两山不见云遮眼一犬独鸣花绕隣敢去挥毫题午字惭将握发望时人墙匡寂寂髙槐雨门巷青青细草春知子南还偏有兴扁舟斜日弄芳苹  

溪翁  

参差榆桞逼门前不剪茅茨不斵椽岁晏鸡豚邻社鼓秋深虾蠏水乡船防羞莼菜量加糁嗔抝荷花误结莲昨日逢渠溪涨后别无言话只忧田  

葛惟善尝托人求虎跑泉诗附赠潘谷墨铜雀砚墨既不至砚亦云碎因谢此  

惭愧髙怀记项斯开缄空感十年私墨亡潘谷烟澌外砚破铜台瓦裂时马徳未忘千里恵虎泉终补一篇诗何当握手呉门笑共付浮沉与不知  

赠徐遵诲和刘邦彦韵  

祖宗原自有髙勲少小豪雄藐冠军竹里行厨青玉案酒边官妓茜红裙洛阳纸贵三都出防府沙平八阵分头白归来惟感慨却惭多病负明君  

病懐  

衰迟宜静不宜哗事莫堪怀动叹嗟病遣稗书还借眼老便饧粥又妨牙栽花赁地春无主斫笋开门月过家任是客来难强酒小陪清话一浇茶  

宿刘邦彦竹东别墅  

乍认东庄路不真有桥通市却无邻山穷借看堂中画花尽来寻竹主人烂漫笺麻发新兴留连樱笋送残春与君再见当经岁分付清觞缓缓巡  

暮春登虎丘  

独信微吟人不知山花满地悔来迟乆搘緑树隂中杖仰辩丹崖缺处诗日有闲縁游始胜老无健歩出非宜一廻到此一廻少怕近清泉见鬓丝  

和镇古田韵  

昨晩溪头月色纎老僧相见且和南筭春已及一百五问老今慙七十三桑户日长蚕足食竹堂风暖燕交谈茶麄酒浊无清供竒石铜槃也自堪  

白燕  

旧巷萧条改观余小巢春暖抱云居象推京氏原占易飞学中郎始变书两股尾银青草短一防衣雪琐窻虗要看栁碧桃红处防破繁华画不如  

宿城西怀冷庵  

水宿其如夜思何霜风拂鬓影皤皤语喧杯酒商船近人映楼台市火多川上微波揺映月城头髙树挂明河新篇在稿思君教无那无眠只漫哦  

腊月二十八日立春得雨病起漫言  

小阁櫺窻风自推手添香炷拨炉灰残年送病诗中去淑气将春雨里回午案待尝新茁韭阳檐思访欲开梅岁功代谢忙如许似与衰翁送老来  

次匏庵雨中留宿  

野水浮云荡夕光仙舟两宿石溪傍清篇感旧频翻韵浊酒谋隣载过墙烛防不知春夜乆雨声如为故人长卫家剪韭今传美他日宁无有竹庄  

游西庵  

寻僧虽爱茗杯清也要提携浊酒罂野色迎人过桥去春风吹面傍花行般游未及牛羊晩欣喜还随鸟雀晴白髪老翁身健在不忧无地庆余生  

郭璞墓  

江水茫茫岂可居先生埋骨定何如日中数莫迯兵解世上人犹信书漂石龙涎春雾后交沙鸟迹晩潮余秪怜玉立三峯好浮弄江心月色虚  

月夕汲虎丘第三泉煮茶坐松下清啜  

夜扣僧房覔磵腴山童道我吝村沽未传卢氏煎茶法先执苏公调水符石鼎拂风怜碧绉磁瓯盛月看金铺细吟满啜长松下若使无诗味亦枯  

过席心斋道士墓  

丘墟寂寂临川上桑海茫茫感蜕余旧用枣盘灵霹雳新来剑地入耰锄羽人欲化枫株老仙鹤无言石表虚我愿追求金薤藁碧苔狼藉漫虫书  

马秋官课农山庄  

秋官薹笠事东菑虽爱清幽也似痴分肉戏専邻叟社讼田闲剖野人词竹枝雨暗蟏蛸户荳叶风凉络纬篱知遣床头三百瓮醉中都赋劝农诗  

秋雨偶书  

云暗湖村水漫沙秋堂萧飒类僧家聪明比旧堂堂减老嬾随年数数加风扇未愁蕉破叶雨房偏恐稻伤花坐深兀兀多资睡强欲开书日华  

咏破蕉  

翻手青青覆手黄也随人事作炎凉临防黙黙低头月满眼萧萧败兴霜舞袖郎当官妓老田衣颠倒病僧狂明年看受春风宠醉墨重题展贺章  

拂水崖  

只有看山是胜缘青鞋布袜且轻便天收雨脚賖今日我趂花时遣老年絶壁云扶将堕石豁厓风勒下奔泉比来不惯空归去旋搆新篇防竹镌  

寄桑通判  

驱驰一倅厌如仇归就髙闲未白头竹箧理诗春草乱糟床听酒夜泉流农桑旧课今家事山水清谈昔宦游因爱两湖风月好近时知买木兰舟  

慰魏公美病怀  

萧斋无事掩云萝习静工夫是养疴向日吟哦今健否近来眠食定如何寻芝晓杖园头少听雨秋懐枕上多我亦衰迟违问寄诗聊当一经过  

黄尚节静逸堂  

记得君家附郭居一堂幽处市声虚緑隂日薄停琴坐白发风凉带雪梳蟢脚漫延窻下酒燕泥时汚手中书长郎日以文为业润笔青钱可馔鱼  

游髙道禅居  

山复冈廻静结庐林蹊生处我来初杖欺新绿苔防里屐贱残红雨迹余酒榼临春聊遣拨禅单消日自清虚壁尘怪是游题满教种芭蕉别倩书  

金陵约史明古不至  

仙舟望不到都近信虚传过太湖如此江山空旧约可胜风雨有长途灯前白发棊声在地上碧桃花事无春已防人尚逺幽禽何苦唤提壶  

竹庄赏月  

烂拥银盘草屋东白头相赏两三翁青天不老人自老明月正中秋亦中怪底有娥因药误谋诸无妇恐尊空百年各愿身强健此夜年年此防同  

送门神  

抱闗憔悴两疲兵众欲麾之我漫荣叹尔功名惟故纸傍谁门户有长情防悲雨迹销残画鍪赖虫丝恋絶缨莫向新郎诉恩怨明年今夜自分明  

渔村  

呉江本泽国渔户小成村枫叶防秋屋芦花拍夜门都无三姓住漫可十家存熟酒呼儿女分鱼喧弟昆不忧风雨横惟惮水衡烦鸥趂撑舟尾蟹行穿壁根怡然乐生聚业外复何言  

题画  

髙舂暝色动北垞返轻舟古木辞羣叶微波映逺洲凉云嗁一鴈夕榜拂双鸥酒散襟裾爽琴清徽玉秋因之冩髙致得似晋风流  

题画  

我爱碧江净轻舟防破秋西风捎鬓脚直得不梳头  

题画  

緑隂如水逼人清深叶黄鹂坐乆鸣一个树根非八坐白头箕踞有谁争  

京口待渡  

铁瓮城边鲊酒香行人下马立斜阳渡头船子隔岸系三老摊钱他自忙  

题赵松雪画马  

隅目晶荧耳竹披江南流落乗黄姿千金价重无人识笑看胡儿买去骑  

题画  

满地纶竿处处缘百人同业不同船江风江水无凭凖相并相开緫偶然  

题芭蕉赠僧  

山僧心与迹俱闲未限居山及出山长对芭蕉闲不过时留一偈叶中间  

题画  

我本前身鹤上仙人间罚住一千年玉笙尘梦头如雪待得醒时海水田  

仕女图  

魫薄窓虚日映楼杏花风荡玉帘钩手擎妆盒偷微笑红脚蛛丝在上头  

题柯博士敬仲竹枝  

楚烟吹湿碧琅玕认得奎章墨未残莫问先生归去事江南春雨杏花寒  

和吴匏庵东庄结屋种树韵  

倚郭縁濠此卜居陶翁莫怪诧吾庐夹隄杨栁行油幕偃架葡萄看草书  

题画  

草房仍着薜萝遮地抝林深独一家只道东风吹不到门前依旧见梅花  

题画  

清暑茂林风日好两翁谈屑落髙寒白云故故没行径要絶世人来此山  

山迳萧萧花木踈小桥流水限林庐秋风黄叶少人迹鸡犬不闻惟读书  

题画  

芳时中酒病难降朝日烘人始启窻可怪杨花轻薄甚尽扶春去落烟江  

闻杨君谦致政赋此以致徤羡  

春官司署尽能闲犹道劳形与病关身在早朝霜马上青青残梦是呉山  

都门祖帐百花飞多见龙钟赋式微较取栁条千万折可曽送一少年归  

题牡丹  

名牌新様紫牙刋露重烟深正好看却怪锦云低亚树带风扶上玉防干  

朱翰【`字汉樵成化中布衣嘉兴人`】  

拟长安即事  

鸎啼燕语满长安况是东风积雨干几处楼台成落寞九重宫阙倚髙寒花飞汉苑春将尽人去秦关路正难媿我虚名何所用十年身世此盘桓  

拟宿淮浦寄司空曙  

孤舟迢逓独南行向晩那堪驻客程逺火隔江人未宿惊禽啼树月初明天边云绕金山寺浦口潮通铁瓮城惆怅萍踪几时定与君相对话离情  

有怀古迹  

萧萧落日起悲风陈迹荒凉四海中五栁门前松径没百花潭上草堂空酒船何处寻杨子丹井无人访葛洪今古茫茫愁不尽欲将长剑倚崆峒  

客窻秋夜思亲有作  

绛河流影入虚堂天宇空明夜色凉几处清砧鸣落月谁家残笛度微霜摩挲旧历秋将尽展转寒衾漏更长此际双亲魂梦醒想应怜我在殊方  

句章陈昶见访  

山中露坐学鸣琴故旧重来百感深千里寄书犹在念二毛侵鬓各惊心窻临水月涵虚影花绕池台散夕隂自古穷通有迟速莫因相见叹浮沉  

夜雨客中写寄徐以舟  

酒醒賔舘夜将防欲赋悲歌思渺漫上国有怀身未达故人何事见犹难东风断鴈乡书逺细雨孤灯客梦寒自笑当年心尚在重寻寳剑倚床看  

早秋寓怀寄故园诸君子  

晚风黄叶坠梧桐节序催人鬓易蓬故国逢秋嗟我逺异乡看月与谁同凉生罗幕初归燕露下瑶天欲度鸿却羡季鹰莼兴遂片帆先已到江东  

述怀寄呈以寛诸昆玉  

献赋论兵志未移蹉跎已过少年时九霄失路凭谁引一剑防身许自知宿酒谩因愁里醒故人多在夣中思樗材此去应无用欲向商岩学采芝  

冬日闲坐因怀故东秋岩翁  

曲巷深沉户半开夕阳黄叶满苍苔空怀地主时招饮赖有隣僧日往来金勒未归游子骑香醪且尽故人杯鲈鱼只隔江东路不待秋风也自回  

登郡城楼有感  

孤城髙处接清虚落日登临思有余陆贽忠魂冝庙食买臣遗址变僧居楼台绮丽全胜古风俗浮华不似初惟有鸳鸯湖上月清光依旧照芙蕖  

游白莲留题清公方丈  

上方台殿好游行岁晩来寻物外盟僧喜笑谈忙具茗客慙贫贱懒通名踈林小径稀人迹落日长廊有磬声媿向迷涂空白首欲从支遁寄余生  

庚子除夕  

爆竹声残尚未眠儿童喧笑一灯前驱傩又见颁新帖守岁何妨坐旧氊每见此生逢此夕岂知明日是明年殷勤一盏屠苏酒欲奉慈闱不敢先  

送石窻还山中  

一灯风雨夜窻深把酒长歌涙满襟杨子自怜成白首  

钟期谁为铸黄金百年贫富知交态万里扶揺负壮心从此已无尘土念欲随君去卧云林  

送张廷范还应秋试  

红亭酒尽客初行万里青云一剑横折桂尚期秋共籍望乡无惜早趋程舟经笠泽呉讴起路入秦淮汉月明后夜相思重回首不知何处听钟声  

送吴叔礼上舍还双溪  

越罗衫袂泪防斑愁向天涯送独还芳草有情随处緑白鸥无事傍人闲东风一棹缘溪转落日孤城背水关见说飞腾霄汉近不应归去卧青山  

送百户乃子北上  

将门才子最风流报国心劳赋逺游翠袖隔花歌舞散青山回首别离愁花深野戍晨吹角月冷江桥夜泊舟此去玉门关外路等闲谈笑覔封侯  

送张廷范还郷  

殷勤斗酒别离间一曲劳歌惨壮顔秋水白鸥经野渡夕阳红叶望乡山五云宫阙双龙绕千里风烟一骑还此后定期缨冕贵未知何处得追攀  

代送郑公子还乡  

与君逰学共淹留何事年来忆故丘把酒蹔为呉苑别看花还拟曲江游孤城日晩吹谯角逺戍烟开见驿楼自古有才须有用莫因分手动离愁  

送张廷哲还金台  

过雨溪头踏软沙送君千里上京华江南明月离賔舘蓟北红云近帝家花落埜塘春水漫人投村店夕阳斜谁知此去相思意两地青山入望賖  

送人归陜西  

从容文彩压骚坛江海逢君始识韩白社清风幽赏集青山明月异乡看乾坤故态双蓬鬓鱼鸟闲情一钓竿归去长安寻旧隠任教先达笑弹冠  

送陈味琴  

江城月晓度踈钟有客将归恨转浓千里烟波成逺别几时尊酒重相逢水边花落闲啼鸟天末云开见乱峯安得此身无所系逺随君去覔行踪  

送人还京口  

西风海国暮寒生千里思归倦客行旧路独寻京口驿中流遥见石头城江涵鴈影秋天逺树带霞光夕照明别后此心还念我莫教烟水冷鸥盟  

送裴瓘还应乡试  

沙头酒尽惜分携千里乡关醉不迷落日解鞍投古驿晓霜欹枕听鸣鸡青山路逺人应到碧树烟深鸟谩啼去去莫辞频渉险九霄平步有丹梯  

送人往浙省谒兄防政  

公子西行度浙河萧萧琴剑欲如何津亭落日劳相送薇省春风喜独过鸟外青山开罨画雨余新水涨江波长才正好为时用未许还家掩薜萝  

送朱元鲁还新安  

天涯相见惜离羣重向津亭话夕曛此别一尊须尽醉明朝千里又思君帆随断鴈投荒浦家在寒塘掩暮云归去若逢知已问为言垂老尚无闻  

送徐徳辉还包山  

天涯故旧惜多违幸得逢君又忆归岐路不堪分别袂云山何处访荆扉江头积雨催花尽烟际孤帆逐鸟飞明日空斋对尊酒使人情思欲何依  

送世安还隆里  

乡山迢递扫松余复向天涯访旧居万里不辞归路逺百年那忍故情踈秋临楚泽鸿飞早霜满隆阳客到初嗟我一杯离别后平安惟有寄来书  

送包山马世用游湖广  

鲤鱼风急布帆轻酒尽离亭思不胜明月几时经汉口青山何处是巴陵拟劳乡信凭秋鴈谁与蓬窻坐夜灯防晤未期沧海逺曲防从此为君凭  

送郭仲经还赵郭  

同醉髙堂已十秋偶来相见得相留对床风雨情如旧回首云山思益愁衰栁断桥逢小店片帆斜日到沧洲若为离合皆如此百岁逢君几度游  

送陆寅博  

嫋嫋凉风吹雨晴酒防歌罢送君行乡音渐到秦淮别月色偏于楚水明数防青山迎去棹谁家茆屋傍孤城相逢莫谓轻游览司马从来少宦情  

寄友  

曽寻烟月到吟坛把酒髙歌欲自寛白首共怜知已少黄金谁为结交难残灯焰逐更筹尽落叶声兼夜雨寒今日沧洲成独卧若为南望思漫漫  

寄姑苏庄适庵圭  

优游泉石与襟期惆怅年来久别离江馆夜寒诗梦逺海天云冷鴈书迟交游得意多先达霄汉无媒独后时何日逢君对尊酒细论懐抱慰相思  

寄姚防川  

曽共髙斋听露蛩别来惆怅不相逢春风杨栁添新恨秋水芙蕖忆旧容富贵未期甘守道萍蓬无定惜浮踪何时得遂思君念剪烛西窻话夕钟  

寄伍公矩太守  

故乡烟月旧同游别后空惊两鬓秋书出楚江悲断鴈梦临湘水忆盟鸥马卿卧病仍躭酒王粲思归谩倚楼谁似岁寒情不改还题尺牍慰穷愁  

次汤公着韵  

风尘荏苒岁华深抚剑蹉跎报国心白屋坐来芳草歇青山归去断猿吟功名此日羞看镜故旧何时喜盍簮一曲清歌渺天地水流东去日西沉  

次友人韵  

夕阳流影照髙台此日登临眼界开估客半从呉下去风帆多向越中来青山历历浑如旧荒塜累累谩作堆回首欲寻东海去弱流三万隔蓬莱  

次吴菊西韵寄邑掾  

关山渺渺路悠悠回首青云忆旧游明月几回江上夜清砧无柰客边秋百年流水心期在半壁残灯梦寐愁若遇萧何能荐士未应终耄汉溪头  

次沈希豫竹林倡和韵  

清时无事乐雍熈物外幽寻也自冝山寺有僧留共饮石枰无藓坐弹碁日斜茶坞鸎啼缓月上松林客散迟记取琅玕题字处明朝来此重论诗  

次以寛春日乆雨韵  

春来风雨叹淹留转觉寒侵季子裘茅屋几家疑断火野塘无处好移舟云低逺树迷荒戍草没平沙漫夕流明日晴光还似旧且乗羸马覔交游  

和答蒋文藻  

夕阳楼阁倚层空日日怀君向此中醉去不知身在客别来殊觉鬓成翁烟芜际水浮新绿风药翻堦坠晩红有约明朝溪上路买舟时与一尊同  

和周草庭留别姚廷逺韵  

溪头斜日映流云见说相逢不忍分賔从岂堪催客去棹歌犹自隔烟闻愁中夜雨悬吟榻梦里春风对舞裙那得此身闲半日酒船何处亦寻君  

## 石仓历代诗选卷四百九十二  

明　曹学佺　编  

明诗次集一百二十六  

祝允明  

前缓声歌  

瑶川遵穆晏汾水从轩游王启灵防道官亦交酬苍禽唳金支琼鸾翥綘帱灵賔戛韵石子登引空讴圣日丽万舞祥吹振清球川后迎皓蜺波臣趋翠虬湘姬偶芳席巫女行玉羞天老献秘文圣年无时秋  

董娇娆  

京洛何迢迢紫衢通丽谯采桑谁氏子不解意飘摇强腕折髙枝卑指揽柔条讵知枯残日不爱彼秾朝何当华堂上俪瑟歌此谣此谣固君情不移芳与雕吾将持赠子闻是董娇娆  

陇头树  

陇头多嘉树君持作梁柱清晨覆賔相白日抱歌舞哀哉北邙麓日日听人哭  

陇头水  

流水出陇头白日乱髙树四海逺深渊原泉日夜注不见人物景独向东流去  

呉趋  

阊阖红楼起臯桥渌水廻绮罗摇日丽车马逐云来施旦非呉艶机云是晋才欲歌遗古调风俗转堪哀  

杂诗  

滔滔川上水羃羃隄边草行行逺方客历历山下道道逺行易疲白日坐已驰无忧白日暮祗恐严霜华日暮行复朝严霜草以雕  

其二  

夭夭南国子声伎妙入神审音类子野歌舞倾都闉城邑不足留引领奉韶钧浮云翳广路且与闾里亲倡家日还往哇滛累其真简兮前上处谓言不足珍乐府乆隔絶系籍犹相因啸謌且自乐亦以共嘉賔  

述行  

人理有大合大合及兹辰束楚当星户虹梁就鸟津彼其行结帨予亦御周轮从云来粲者巹醴合良人永始承遥绪昌图启后珍慷慨山河誓与子并千春  

又  

六极兼弱贫百罹萃凶孤素薄综物怀坐为鄙人图仓箱既凉匮米盐务锱铢自持稿桐姿埋沈向泥涂  

又  

读礼讫祥禫试琴成笙歌丘坟肆畋狩志行穷琢磨天人贯麤防昔今纷网罗大道弥宇宙眇薄将如何  

又  

先人有髙楼遗我端居室幸无防志物塞楹简编集皇仁植丕训子氏张万术闭关断来鞅庶以究昕夕  

又  

学聚勤殖藏息游解纡结寛原或流衍澂泉共甘洌攀条采硕果循畦屏衰叶幽禽答遐韵虫依气节芳霭防晨荣明辉扬夕月防时附絶驾塞兑谢尘辙  

又  

戋戋抱微禀自拟犹萍蓬企瞻先哲民终羞絶萝松追随不越羣何足为不同何为荡荡世亦复此不容无闷见君子先师尝发曚平平王道间万厉频交攻茍无反躬术何以御诸凶皇仁卒全物莫髙匪穹  

又  

防单勿复道幸抱此髙襟玅鉴既照大车亦雄任如何覆载洪行迹复淹沉孤征即长道纒绵荆莽侵焉能不局蹐日月坐以深  

又  

素无经世怀学仕本先训终然拙枘凿株木臋乆困浑当有期或合阮君遯元幸垂兆长往乃无闷  

又  

檿榆樊石扉垝垣卑四周前楹舒广塲后宇环澄流微沦带山趾半覆花竹幽长夏宜游浴髙防终日休岂必商丘间防尔聊同游  

又  

清晨风淑引策出郊郭青黄交逺畴循许桑沃若白云被华岑飞涧濯幽壑泛眺思累新防防神逾廓命俦赏已豪孤寻寂倍乐  

又  

遥贤故怀益宻哲重应钦四海三数君垂眷后先深年位非所限存没或殊今渊渊酒味粲粲瑶华音怀哉以拜嘉毕世铭卑襟  

又  

凤鸟不见世四海以徳称虎豹伏深山雄鸷乃驰名日月递经天夕伏亦沈防目趾待成功谁不仰其名所以孔仲尼君子寂无声嗟予蹇淹留闭户乃浮名髙卑共彰彻近逺均一鸣惟忧邦必闻求之无其情  

又  

六籍统宇宙七纬键天人百子错町畛万家腾烟云眇予日接泳洽如渊鳞防防日思道粲发时摛文纷纶向一贯光彩摩三辰向来觉性言寂寞难重陈至乐终百年与尔同埃尘  

和陶渊明饮酒  

明时耻韫玉抱策下丘山所献几何许腐义数千言有司缪甄録一出逾十年身世两无补何物期自传士生三代后干名本其情所叹少可知科版猎空名二者齐亡之何以为此生此生幸长存得失宁复惊陶公但饮酒千载名自成  

又  

客来相话言言多非与是问我谁适从我不识誉毁幸客来相过惟能黙饮尔随意翻瓦盆不解弹緑绮秋霜瘁荣木春露华槁英逝者不能已爱憎谁为情吾生四十年强半居欹倾不知谁为之孰为相号鸣局促百年内安足称达生  

秋怀  

时运无长荣清商多悲音悲音一何苦壮士有逺心萧萧风篁乱瑟瑟蝛吟寄言眷万古托之千霜林浔阳有余波涯岸倘能寻  

已已闰九月十三夜梦中为游山诗  

春观入西岫区名意自别松岚结幽赏虫鸟弄余悦花气韵苍沈树肤落翠雪天行无尘染丘卧自云洁心在道不违未觉万物裂三爵已余酣清心写泉月  

春日醉卧戏效太白  

春风入芳壶吹出椒兰香累酌无劝酬頺然倚东牀仙人满瑶京处处相迎将携手观太鸿髙揖辞虞唐人生若无梦终世无鸿荒  

别唐寅  

长河坚氷至北风吹衣凉户庭不可出送子上河梁握手三数语礼不及壶觞前辕有征夫同行意异乡人生岂有定日月亦代明毛裘忽中卷先风欲飞翔南北各转首登途勿徊徨  

雪后杨礼部邀宴用谢宣城韵分得浊字  

季冬雪始降佳气通岁朔君子良燕防时哲总延擢揖逊粲賔礼登奏鬯嘉乐兰薰互霑袭松顔齐卓荦遐览万物昭无复见黟浊微言共一契所寄在绵邈  

怨诗  

繁霜陨衰秋万物一无欢后稷苦望岁仲尼唱猗兰东海有憨龙西崖有茕鸾文王旧时操极古无人弹  

舟行汶上看月  

璇盖莹空青飞鉴泛华艶川原邈夷旷踈木媚寒防广路断浮鞅旅翫谐靖念迹逝偕志行万里靡坊堑茍无趣操持谁能劳不厌  

梦游  

航苇缘曲谿峡深谿转幽滢靓水气廿葱苍木防稠空舠孤持檝愈入世弥遒步履穷竖亥秪此适余舟虫鸟元共性非契我何求  

龙川山中早行二首  

磻磻左山影横截右山腰辨色鸟讙翔微元漾晴朝浮云若中断蔚蔚方行遥  

朝云山腰生我在云中行只恐云载我飞上白玉京世尘邈已隔天鸡犹未鸣须臾微风发东极金乌升  

吉湖口汤泉  

暮诡适修禊啸侣阅灵渊机权知匪测槖籥讵云偏觱沸连波起鸿罏不断燃盖石愈怪杰襟湖何渺绵萧丘有寒焰化理同一燧人与尧井无为帝力全  

溧水官舍  

皇州本荒丽倅府亦多暇髙木停车盖白石砥根下鸡犬寂不闻明窻晃低亚磵奏不弦琴山横无笔架流云过檐牖斜照荡书画岩居固同此此寓未税驾  

出髙淳县望寳积寺塔  

岩邑无闉闇出市即郊隰凄凉木石寡衡纵畎浍袭微阳广土被厚霰蔓草浥四垂天茫茫忽觏斯独立檀栾布牙角亭突树磴级卑压荟翳丛明标粉黛及遂疑防井络仍谓贤圣集旋行迩复遐窥户廓沈戢游烦少解散空谛亦丛及  

夏日林间  

空林坐逺暑松盖载炎日重隂集凉气薄吹飏亦及幽禽时度语遥磵泛清瑟厨人列斋素稚子来供食援琴防山海颇复似加适牛羊下前山自入后檐息  

泛舟登郡西诸山作  

西岩蔚春气丹翠绚长霭结驷出阊门日华浮羽盖晓市凑万响方言九州防青翰迅妍洲遥遥背城迈中流箫鼓鸣连甍夹隄起莺吟芳树间鸥舞澄沙际栁阪少依依花溆始綷防逶迤度重岭宛转入防荟欣遭胜域奏虑遣俗累解薄暮风咏归华月漾濑鸣笳震水关登陆且廻憩遨翔訏可乐来徃日月代  

秋日作  

危阳既骄夏衰霖复伤秋夏骄众夫病秋伤田畯忧少壮且颓堕耆人衷百愁万物防化成圣贤岂有谋栖栖非为佞驾言我焉求  

答黄鲁曾  

昔与君子别朔雪正霏霏惠音阻良觌叹息避炎威偃卧怀夙昔风雨渰凄凄磊磊井上松秋菊晩相依倐忽时变星霜迅若飞  

挽歌诗  

清晨出阊门丹旗何处翻问之路傍人新鬼即有坟翘望旗中题知吾夙所敦昨朝华屋间哑哑相笑言日月畧流转幽明已异门昔时强仁义兹辰声益尊属徒送自返妇子亦一喧君独长甘眠不知悲与欢由兹寿无垠万秋如一昏零霜杀宵草绕山游微魂游魂不复贵所慰行节存  

寳剑篇  

我有三尺匣白石隠青锋一藏三十年不敢轻开封无人解舞术秋山鎻神龙时时自提看碧水苍芙蓉家鸡未须割屠蛟或当逢想望张壮武揄扬郭代公髙歌抚匣卧欲哭干将翁幸得留光彩长飞星汉中  

宫观  

青霞抱琳馆萝隂络深迳游烟沼暖鹤立天坛净微香拂幽洞欲覔风不定云房并县帘昼日锁虚静琪殿临髙台时闻落瑶磬循除歩周匝徧扣无人应  

太行歌  

上客坐髙堂听仆歌太行六岁从先公骑马出晋阳遥循厚土足忽上天中央但闻风雷声不见日月光狐兔绕马蹄虎豹嘷树傍衡跨数十州四面殊封疆童心多惊栗壮气已飞扬自来江南郡佳丽称吾乡邈哉雄豪观窹寐不可忘  

题隠士山居  

志士果藏隠胜境合冲闲防防讨幽息躬搆深山青萝施櫩宇循除鸣流湍绨韦积皮几时衡素丝弹出郭便无累何烦嵩华艰危岑寄逺气屹矣不可攀  

家藏马逺春山行乐大幅  

淑媚川石初景澹林霏扶藤循石坂杨栁共依依朱弦卧行襆随往抱希微无论遇髙赏噐在道无违  

神游篇赠黄勉之  

帝遗河上公下来赤县游采真金庭房漫衍三十秋禹书眇一策讵几穷沉幽兰香帨亦感安能乆绸缪回首视泰元紫烟覆神州垒落结五丸杼轴防交钩内笈千神铃星云表沉浮猿鹿总千岁桂姿无年休雨露黯在下日月环轮流忆昨鹤上客招邀翫沧丘子既夙觏之飘然蹑霞辀长歌我劝驾神偕足孤留金鸟鸣日观玉女呼洗头三壶风帆迅弱水不容舟随风唾珠玉空徧莫能收闻有金光草窈墨无所投井攀星辰宫忽恍垂前旒长跪问寳章八荒极探摉一餐换尘骨万品皆蜉蝣与子无往来逍遥齐所求  

清溪宫梦仙吟  

都邑声色区此有蓬萝风黄埃不入门十月清溪宫幽阁掩竹牖舒足眠髙舂隔林羽衣人焚香鸣槁桐微火萦屑沈緑尘婉空蒙凄弦泛寒飚引声入云中吾不解世曲聊与神明通思借大鲲翼小戏沧海东微暝已复来客调犹未终  

答孙山人一元寄吟卷歌  

秋风落叶露为霜美人去我天一方只知朔鴈翔南去宁解鱼书可寄将分开尺素云生手濯濯芙蓉倚杨栁金丹荧荧伏鼎灶寳剑时时拂河斗仙韶本是清都乐欲奏人间舞羣兽去年送别吴王台屐齿微踪长绿苔相思每望秦川月寄信俄逢越使来越使能寄书不知书中意何如君能寄诗卷不知我肠车轮转李白上天鲍照没此声何处君留得霞为衣兮月为泽金光草兮换君骨二子雄风不可寻九霄星露夜沉沉但看一片千年月悬向青天照我心  

俞汉逺云山图  

洞庭之南潇湘西湿云从龙凝不飞九疑纵横不可辨二女望断重华归山河茫茫都一暝仙宫隐入层霄逈水浒浑迷行路踪云端忽露青枫顶披图亦觉乱心曲嗟尔良工意何局人间晴雨相倚伏秪在君手一翻覆  

戴进风雨归舟图  

黄陵庙下潇湘浦西风作寒东作雨鹧鸪啼舌到无声谁管行人望家苦栁州刺史幸不违长沙太傅音尘非翠蛾斑管在何处万古重华呼不归  

暮岭归樵图  

吴山岭头风萧萧吴山落晖红抹腰蜿蜒鸟道自能认只在山中非市朝烧薪暖酒换鱼煑五十行歌气如虎朱翁侧足金马门吾侬未舍无媒路  

将归行  

老龙渡头秋欲归炎州霜轻叶不飞江东游客未授衣拥衾支枕歌式微自余之来日三北燕吴万里稀消息髙堂梦转眼防防山围蜑船天泼墨南溟有龙不可屠北山有虎不可诛鸳鸯相望怀慈乌况又岭南多鹧鸪  

题徴明写赠潘崇礼灌木寒泉大幅  

具区之水被三州洞庭之树千万数沉森浩防天下竒灌木寒流此何许潘君抱朴山水人策杖行徧沧浪濵阳崖众目悦暄媚忽逢隂如有神禹鎻老龙铁索絶拏云怒雨出洞穴木号水呼竹石裂众蛇从之互盘结蜕骨戍削杂鳞鬛飕留风叶枸株橜急流抨撞石罅跃珠跳汞走鬬瀺灂微茫上析河汉注奔赴绕若方丈脚山鬼伏窥木客泣欲据恐被山伯抶仙老时下憩濯足而晞发招潘君兮吾子来共千岁以一一息潘君归语衡山氏仙之人兮不可以乆留吾恐一往境俱失宣州兔肩毛劲如石深醮金壶玉液闭门夜半役鬼工倐忽移来窅无迹  

丹阳晓发  

京邑到来熟晓行如赴家月明人渡水星散树惊鸦灯影依依店茶声逺逺车萧骚两秋鬓无处定生涯  

旅情  

旅食慙工部分擕念孟光岁时临爼豆风露警衣裳满月当春面明霞见晩妆情怀冝自遣防是买臣乡  

江行  

渡口人争发出江舟巳微钟声离岸小帆影逐星稀朔鴈连云度寒潮伴月归苍然山一带隐隐伏长围  

自末春入初夏归舟即事  

往往花移色交交乌换鸣云将京国逺水别卫河清髙啸迎风转低眠看树行殷勤呉郡酒还得此时情  

醉  

醉来中岁里那复有童心秪觉忘人我何为更古今山河秋兀兀星露夜愔愔惆怅惟陶阮悬知磊磈襟  

循州春雨  

物逢春好春来闷转深山城十日雨家国百年心海吹饶生冷蛮云易结隂循州元谪地何待此愁吟  

汉室  

汉室咸阳建山河百二开甘泉芝草出天马大宛来宣室宵衣问长杨献赋回宁知天禄阁不用子云才  

沧浪池  

出巷少人烟林霏四望悬冷光涵曲径沉绿漾平涟古寺依文殿髙城瞰野田每经思版筑忘世更怀贤  

钱塘妙道院夜赋  

枕席钱塘馆更时未北还每当身作客转觉意能闲雨气横秋海潮声入夜山道人看黙坐应笑鬓毛斑  

与沈二少刚秋寓建业山院夜话  

倦迹怜司马清风遇隠侯乡闗不堪问文酒且须酬水压呉王国山横建邺秋髙台仍可喜重见凤凰游  

暮春山行  

小艇出横塘西山晓气苍水车辛苦妇山轿冶游郎麦响家家碓茶提处处筐吴中好风景最好是农桑  

舟行守风阻险辄睡酣适成咏  

行役安危定心闲常自如每当惊灔滪偏得访华胥适逐墙头蝶清涵水底鱼觉来何以遣枕畔一堆书  

友人郊墅  

孤墅倚髙原扁舟晩到门琴声虚草阁月色满江村霜落鱼虾出烟收花竹繁不须灯下坐临水好开尊  

艇子  

江南小艇子能住亦能诗梁柱无阶砌门窻即枕帷坐流看树过行屋逐风移试欲作舟史半生居在斯  

峡山寺  

灵区苦不到到亦苦诗难景象絶闻见怪神如等闲地将海作带天借石为关何事仍堪恨尘生游子顔  

足梦中句  

逺公莲作社陶令栁为门止酒用卿法攅眉吾不言白云时或防黄菊故应存二老皆寂寞千秋谁共论  

广川城  

皎月浸严城苍苍百雉横木梁县絙下竹柝夹鼙鸣水部从时饮山人入夜行因思赵公子封邑尚垂名  

题汤三城南庄子  

喜树夹茅堂城南十亩庄竹窻遥列岫花溆密围墙兎防罝施路鱼肥笱在梁每来无世事秪觉道心长  

昆福寺  

坏阁尚岧嶤寒房绕寂寥木撑危殿角草出断碑腰门钥凝尘防香炉火气销竟空惟佛观亦自有荣雕  

白莲寺  

台殿切层霄丹霞逺建标名传白莲妙年纪赤乌遥迤逦城连郭廻环水贯桥重来拟分榻尘虑未全消  

沧州姚家涵碧阁  

寒塘带州廨幽趣似郊坰树影倒浮绿天光平漾青石渠方似矩板屋小如舲相对只鱼鸟濠梁同性灵  

三月三日施侍御邀宴姚将军庄宅  

日影迂龙辔春光溢凤城绣衣乗暇出翠幰逐空行姑蔑金盘露郎邪石首羮簮缨杂巾褐莫遣野人惊  

金华见山亭  

郡廨当空立林亭面爽开窻中列岫逺江上送青来京兆眉长妩陶公菊自裁安能乞勾漏把笏此徘徊  

隠者  

白石薜萝房青山云水乡琴传雷氏断书是汲丘藏鹿友同无我蜂分亦让王枕中藏雅道一卧即羲皇  

赠董五寛  

邵南今隐士园北有幽居出市或卖药闭门惟读书白云媚脩竹嘉木防青渠见说新成赋题名后遂初  

赠隣院深上人  

竹院名童子茅斋坐已公亦如王舍内却愧鲁家东共味井泉接分隂树影中闲眠时倡和律吕隔墙通  

题人园居  

未必丘樊好幽居趣自深迟行避小草髙卧托乔林抱灌惟知瓮挥锄不见金问渠终岁里曾有惜葵心  

静女眠春晓  

陈月元非璧荆云本是人抱衾辞永夜失枕卧娇春嘶马应南陌流莺在北隣城隅如可俟无事梦含颦  

谢道士挽诗  

云房覆清址犹自锁虗寒耿耿鹤一只萧萧竹数竿友人留乐饵弟子代簮冠欲续周师传传师与众看  

顾明府荣夫  

鸡山燕市每依依此日都抛入洛衣家近鬰林公旧隠门如彭泽令初归空怜旧社惟君宻却笑无车访我稀爱沧浪池水好几时同坐一方矶  

朱提刑升之  

渚萍漂泊合江蓠并逐东流更不移岂独松篁能晩节共抛簪绂向明时烟霞草树春容与霄汉星辰夜陆离慙愧逢人说桑梓只如黄卷对光仪  

闲居秋日  

逃暑应能蹔闭关未须多把古贤扳并抛杯杓方为嬾少事篇章恐碍闲风堕一庭邻寺叶云开半面隔城山浮生只说潜居易隠比求名事更艰  

早春江行  

五十六年行役身又漂萍叶及初春桕灯向壁吟残句江雨敲窻梦故人莺啭上林空倚翠月生南浦几伤神还家想得儿童笑毛发苍浪绿绶新  

县斋  

县斋孤坐蹔澄懐未觉飞光两矢催夜雨乡闗归梦乆夕阳门院壮心廻非因傲吏偏违俗且喜微邦称不才坐起忽惊诗景入西南山色隔城来  

广州别表弟赵二  

海边三载试琴才省问烦君两度来天濶风鹏嗟转徙秋深霜鴈独飞回计程驿路过江棹属买渔簑挂钓台别酒多倾也能醉欢情不似故园杯  

句曲道中  

老至谁怜昼锦明春来聊得客怀清宵依星斗宫坛卧晓入神仙宅舍行眼看山多城郭少肩挑诗重簿书轻何时总入烟霞去不见人间宠辱惊  

寳梦  

牕外星河五鼓天香凝纸帐裹云眠遥寻鹤梦游尘外却怪鸡声到枕前拱璧光隂悲此日怀珠奔走笑当年知音总没惟怀古卷里相看共黙然  

寓黄轻车宅雨后禁直归因戏赠  

黄昏冷雨湿金鞍鞬箙提巡绕禁銮星防羽林霜气肃天临华盖夜光寒鄂君去后衾犹薄京兆归来黛已残知有游人卧斋阁一般飞梦出长安  

万安道中  

历历长亭过眼频浮家一舸日随身江山不苦南征客星斗应怜北望人剑匣只依书裹住酒杯全亚药炉亲牀头历日闲拈看一岁无端半已陈  

北郊访友  

风物幽妍上郭寛访朋因得一廻看家家黄土墙三尺处处清渠竹数竿欲雨欲晴云半密如秋如夏汗微干苦吟应得山人句却笑笼头少鹖冠  

宿茅峯  

下马门前一振衣翠微髙逈逼清微云边洞里真人去月下山中长史归丹伏砂牀金焰短水穿崖窦紫云肥神方能咏不能遇一夜爽灵风雨飞  

宿摄山栖霞寺  

泉洞迷藏草没梯倚岩千佛坐髙低叠襟山色周廻峭隔树江声隠暎齐宋刻梁文江令笔龙蟠龟戴上元题栖霞只是枯禅宅尔许头颅向里栖  

中秋日燕客晩雨  

中秋美景当呉苑十载佳期共此堂珠履髙吟欢满座金钗送酒看分行荆娥妬月俄行雨赵女停弦慢绕梁莫道西岩容易堕朱帘徐卷烂银床  

过郑六升不遇  

欲作春风上国游寻君东海话离忧烟波自剪西牕烛丝管醉眠何处楼五夜不逢黄宪面百壶那解长卿愁平生国士青君眼老矣犹能一笑酬  

答日本使【`姓橘名省佐相国寺僧`】  

日边来处几何时闻说占申复到寅遥仰北辰趋帝座郤经南甸驻行麾诗名愧动鸡林客禅谛欣参鹫岭师回首山川浑渺邈只看明月慰相思  

西台伊公和赠篇次答  

东野犹居郭外家闭门髙枕叹年华秦人不敢窥干木楚事休教误屈瑕暑气转嫌秋令溽树隂偏受日光斜驽骀过辱千金许惭愧酬知未有涯  

与吴大用饮酒  

世事浮云几变更邻居长听鸟嘤嘤缃编俯仰闲今古青眼摩挲老弟兄树下送髙啸饮水边聫袂细吟行胸中三十年来气终不销沉负友生  

赠孙山人一元  

思邈先生不可寻紫麟骑下阆风岑宵眠华岳星支枕晓度关河月满襟惊鹤梦残飘露叶哀猿肠断抱霜林秦台故有吹箫侣一片宫商万古心  

赠俞隐君  

水南雄市万尘趋水北还容陋巷居三尺素桐陶靖节百篇华赋马相如心抛世俗争为事手録时贤未见书欲继姓名髙士传恐君嫌我近睢盱  

赠朱孝亷  

百年贞白旧髙楼傲兀风埃六十秋楚防寻常来北郭鲁呼前后只东丘书抄满箧皆亲手诗草随身半在舟前軰风流惟此老天公多为后生留  

题龙归洞下有龙母嶂  

千峯如帐瞰岩扉灵物何年向此飞潭底火符铁简嶂头金母白绡衣海多云雨应长往壑暗藤萝乆不归洞外蛟蛇常起陆可能消伏运神机  

神光山  

山郭西南五里强翰林留得读书堂漫漫古岫云烟薄寂寂闲陂草色荒数防逺村钩望目一间空殿锁斜阳山灵试为乡人问防许何年更有光  

谒张文献公祠  

丞相祠堂曲水涯祠边仍是相公家千秋若解收金镜万里何缘枉翠华门外犦牲兼絮酒岭头松树夹梅花人间不乏牛仙客长揽遗编费叹嗟  

答史随州经  

楚云飞墨下烟萝想见潇湘又绿波刀剑巳知成防犊簿书何处问弦歌照人顔色春风近入梦江湖夜雨多写就卜居凭问讯青袍今误欲如何  

道院楼子  

重檐雄拔小山幽妙景容居最上头风扫六窻尘尽去鹤乗三洞客来游髙原树古长依殿画栋飞云不碍楼怪底霓裙浮沆绿章宵拜石坛秋  

赠太仓汪使君惇  

徳风千里掩雄州争解长刀换乳牛共羡汉家封卓茂且看夫子戏言游功名此去符龟印文彩朝来压蜃楼最是野人怀恵切一廛仍拟结沧洲  

赠刑奎  

襟怀洒洒气飘飘游遍名都岁月遥花暗燕台春走马月明淮浦夜吹箫华颠相对旧盟在笑口一开尘虑消更喜儿郎皆孝秀入厨甘防足渔樵  

金陵眺古  

绿树平芜野烧干西风吹雨打长干盘龙去后金钗饷擒虎来时玉树残结绮阁中香灺歇景阳楼下水花寒秦人岂识千年后终古神州奠石磐  

次郡太守望虎丘诸山  

乾坤双眼一空舲山色能令五马停鹿苑尚衔呉子艶虎丘重对白公青烟消碧落千峯出月浸严城万户扃不但登髙能赋事四郊应省荷鉏丁  

再挽子畏  

少日同怀天下竒中来出世也曾期朱弦并絶桐薪韵黄土空埋玉树枝生老病余吾尚在去来今际子先知当时欲印枢机事可解中宵入梦思  

赠承公  

墙外西林是寳坊林间髙卧有支郎定回斜日云穿衲吟断寒更月满牀妙梵逺通潮隠隠清隂分与栢苍苍何时为取无生话共了趺蒲一夜长  

长乐赠陈叅军  

浙水两岐非异土天涯万里又同官呉江莼菜皆成梦庾岭梅花且共看立望星河秋耿耿醉闻钟鼓夜漫漫人生离合真难定明日清樽好再干  

春夜怀郑河源  

洞里诗筒两度过河源君子近如何甘棠昼永迷青野芳杜春深覆绿波两地颇同多枳棘九州何处奏弦歌惟应知已情难舍早晩踈钟入薜萝  

海珠寺送王提刑  

风行五峤过三山又得趋庭未是还天下望公知已乆朝廷求治亦非艰波澄番舶鲸鲵静笔倚骚坛草木闲瞻恋清光惟此夕月华休下海珠湾  

又借韵自赋一首用呈诸公  

才到炎方又忆还空歌游子剑前顔穷秋阳鸟遵遥渚短景浮云出故山开被放衙星未没推窻观海日将攀诸公总是蓝田璧不弃他山老石顽  

送张掌教致仕归临江  

青眼摩挲醉袂分那堪客里别夫君风情好似陶彭泽官职常如郑广文渝水晩沙眠宿鹭防山老树暎归云虚堂索句昏钟静宦海潺湲想未闻  

赠观僧  

不知身到转头年性子观来已洞然铁臼药寒和月捣蒲牀脚暖踏云眠归期笑计铢衣石定里闲游寳筏天要识来时同我相一般门外水生莲  

赠道士  

龙子遗将海藏方换除烟火世间肠三花树顶千秋雪七寳宫中万杵霜琼管玉箫通廓落碧文金简佩琳琅松门昼掩烟萝合独在峯头侍紫阳  

送洽住天王寺李弟请赠  

权姿妙腊气翩翩应世机锋自頴然修习乆栖三寳地主维新属四王天髙台旷苑宜舒啸蒲座香牀好息禅我为青莲李居士挥毫题得壁头篇  

题徐子芳秋庭  

孺子闲居与世忘萧萧深院暎虚堂露漙玉榦桐孙长霜饱金丸橘子香白板拄頣迎灏爽素丝横膝答清商知君不是趋炎客长啸一声天地凉  

家藏刘松年小方  

暗门终日痼烟霞写得东南处处嘉湖上烟波志和宅山隂风雪戴逵家老僧引涧穿新竹童子和云扫落花揖客入门如有影石墙松盖夕阳斜  

小米山水  

襄阳松沈未曾干十里潇湘五尺寛樵径不禁苔露滑渔簑长带水云寒澄澄僧眼连天碧澹澹娥眉隔雾看恐为醉翁当日写平山堂上雨中观  

简杨三  

不将黄土防心胸六十年来气似龙竹坞霜寒青凤峙芝田春暖白云封各看明月同千里共对梅花又一冬呉水呉山休负约酒壶诗卷日相从  

游和山麻石岩  

山和人亦和乗暇集鸣珂陟岭美未得到岩竒转多交枝树碍马一歩地旋螺成屋自麻石作门惟碧萝瞻天隔鸟道入地学蜂窠树向顶上植泉从肩畔过禽虫冯几住云霭入衣摩佛座泥三级僧牀石四阿西临野广漠东眺径陂陁逺吹潜生爽骄阳暂息苛祷祈情敬谨乐业舞婆娑物穰用亦俭地危心不颇民风都似此吾为尔陈歌  

子昻小景五首  

春山雨新沐掩霭结浓绿一叶金芙蓉粲粲迎朝旭渔舟何所至两两镜光中防徊泝春涨更喜天无风江亭小于艇松子落满顶尽日无人来流水抱虚影晴阳破岚暝水色当春和如何异人境而有樵者歌隔坞有絶壁萝扉对山开客子何为者能入深山来  

长途  

长途只是水连天好景惟应月带烟独有流莺与飞絮见来浑似绿窻前  

京馆闻莺  

天风吹出掖垣声浏亮缑山午夜笙错认阊门折杨栁一时飞梦满江城  

舟中忆续  

功名尔自夸雏凤情爱吾犹媿老牛怅望燕山云海隔晓风吹梦过沧州  

絶句  

白眼青天万里心门前世事正浮沉日斜睡起无聊甚独倚阑干看树隂  

广州戏题  

生世投闲四十年瘴江班顶试鸣弦今朝也是为官日白日青天闭户眠  

丙子重九戏题  

行年五十壮游肠几把他乡作故乡万里一身南海畔幽窻独看雨重阳  

戏为口号  

逺人覊客古今悲昔日慵看惜别诗六口一家分五处争教不作断肠词  

看山  

岭海看山旅思空归来还入画图中平生惬性仍知已只有青山处处同  

无题  

亭阁楼牕取次凭东风不送笑歌声山村水郭城西路却放朝云此处行  

即景复为七言两韵  

临水树如朋合志隔篱花似女怀春防门村犬还惊客亲棹沙禽忽讶人  

三月初峡山道中  

春隂春雨复春风重叠山光湿翠蒙一段江南好图画不堪人在旅途中  

宿摄山栖霞寺  

枕上红尘白昼深眼开仍得息劳心灯花暗入僧牀冷山阁凭江万木林  

寄谢雍  

谢家兰树有清芬每诵澄江却忆君想得山庄长夏里石牀眠看度墙云  

东园访梅已谢  

故里闲居忆美人开轩延伫御周轮兼旬病起殷勤探玉钿飘零徧委尘  

武帝庙  

柞宫冯几画成王涙落铜仙月似霜王母不来方朔死茂陵松栢自斜阳  

赠楞伽院老僧  

庭前栢树手摩挲世寿宁如释腊多何物与师相伴住楞伽山色石湖波  

送僧还山  

十日云封石榻闲偶然飞出又飞还送师便拟依师住想看梅花欲满山  

送苏瑾  

栁枝不折折梅花带去呉中旧物华白雪黄云迷鴈影片帆明日是长沙  

无题  

强笑争禁别恨牵病容憔瘦性依然梨花小院留人坐罗帐灯昏梦二年  

戏题秉叔燕月之什  

无限香云不断霞凤凰台下谪僊家丹山碧水桃千树不遇刘郎未是花  

秋夜曲  

明月深穿辘轳井蕉梧戍削藏石影房帷萤火入还出绡被轻围明玉冷  

浩月  

玉田金界夜如年大地人间事几千万籁萧萧微不辨露繁霜重月盈天  

梅隐居  

平生不识人间路万树琼瑶锁竹关刚为索诗城市去杖藜今始出孤山  

南浦驿送周训  

放舟南浦草萋萋子往东流我又西怪此豫章城上月清光十里共分防  

挽陕妇人【`其夫商吴乞赋`】  

岂是中途失少君断琴残瑟乱纷纷梨花寒食夫君梦知逐秦台几处云  

水仙  

罢防天花下紫坛露横秋袂水鸣环凌波欲接君王去又恐繁霜不耐寒  

含笑  

如臯未射息侯亡不作梁家龋齿妆春色晏然花事好肯将烽火误君王  

芙蓉兎  

霜寒玉线乱秋衣叶重花深草色肥灵药更无人肯饵素娥应道不如归  

鹡鸰  

长枕三郎作颂时桂宫兰殿重含思宁哥可是知人意小院梨花玉笛吹  

叶翁武功邻家有髙松公为题松夀篇  

手种长松已合围翩然骑鹤海天飞月明露下虬枝冷不见人归见鹤归  

来禽画眉  

巫山朝云隔翠波仙禽无柰晩来多风流只爱张京兆日日章台走马过  

徴明画草  

光风轻泛绿迢迢气暖烟和未尽消想得美人帘底坐月华斜漾翠裙腰  

小景  

浓云压岭雨初至宻叶障林风更多只有渔翁能了事一枝圆笠半肩簑  

絶句  

忽见银河水倒倾森森毛发不胜情悟来只在空山顶卧听松风夹雨声  

杂题  

秋浸具区天地寒老崖垂脚怒龙蟠仙人夜半骑龙去木落潜窥古灶丹  

江曲柴门日自关夕阳舟檝断萍间寒流逺近长如玉流过渔矶便不闲  

五月江湖风雨多钓矶平没夜来波深林中有扬雄宅莫怪时人载酒过  

花满百花潭北庄无人同出碧鸡坊因风竹叶浮巾翠落地松花上屐香  

## 石仓历代诗选卷四百九十三  

明　曹学佺　编  

明诗次集一百二十七  

唐寅  

短歌行  

尊酒前陈欲举不能感念畴昔气结心寃日月悠悠我生告遒民言无欺秉烛夜游昏期在房蟋蟀登堂伐丝比簧庻永忧伤忧来如丝纷不可治纶山布谷欲出无岐颎颎若穴莫絶无言不疾防思泣血霜落飘飖鸦栖无巢毛羽单薄雌伏雄号縁子素缨洒扫中庭踯踯躅躅仰见华星来日苦少去日苦多民生安乐焉知其他  

相逢行  

相逢狭邪间车窒马不旋虽言异乡县岂非往世縁脱毂且卷鞭髙揖问君廛女弟新承宠阿兄李延年何以结欢爱渠盌出于阗女萝与青松本是当纒绵  

出塞  

烽火照兔嫖姚召仆夫朱家荐逋虏刀闲出黥奴六郡良家子三辅弛刑徒笳度乌啼曲旗参虎落图寳刀装鞸琫名驹被镂渠摐金出孤竹飞旗掩二榆妖云压亡塞珥月照穷胡勤兵收日逐潜军执骨都姑衍山重禅燕然石再刳功成肆郊庙雄郡却分符  

其二  

烽火通麟殿嫖姚拜虎符马声分内廏旗影发前驱六郡良家子三辅弛刑徒夜帐传刁斗秋风感蟪蛄功成筑京观万里血糊涂  

紫骝马  

紫骝垂素缰光辉照洛阳连钱裁璧玉障泥图鳯皇夜赴期门防朝逐羽林郎隂山烽火急展防愿超骧  

骢马驱  

悠悠骢马驱道阻岁云晚岂无同裘士念子不能饭木脱辞故枝去家日已逺鸣鸡戒前道夕暝犹驱蹇筋力已非旧泪下不可卷  

侠客  

侠客重功名西北请专征惯战弓矢防酬知性命轻孟公好惊坐郭解始横行相将李都尉一夜出平城  

陇头  

陇头寒多风卒伍夜相惊转战隂山道暗度受降城百万安刀靶千金络马缨日晚尘沙合虏骑乱纵横  

陇头水  

陇水分四注陇树杂云烟磨刀共敛甲饮马并投钱朔地风初合交河氷复坚寒禁不能语乌孙掠酒泉  

白髪  

清朝揽明镜首有华丝怆然百感兴雨泣忽成悲忧思固逾度荣卫岂及衰夭寿不疑天功名须壮时凉风中夜发皓月经天驰君子重言行努力以自私  

履吉王君以长句见赠作此为答  

岁月信言迈吾生已休焉春滋未淹晷暑退大火流洒扫庭户间整饰衣与裘鸟乐髙防攀援聊淹留仲尼悲执鞭富贵不可求杨朱泣路岐彷徨何所投  

闻蛩  

孟夏蟋蟀鸣白露零蔓草四峕序相代物兴何早游子尚寒襦伫听伤怀抱隙景无淹晷壮志坐衰老  

夜中思亲  

序潜代运秾华不久鲜仰视鸿雁征俯悼丘中贤迅驾杳难追庭止念周旋杀身良不惜顾乃二人怜嘉峕羞芰枣涕泗徒留连  

伤内  

凄凄白露零百卉谢芬芳槿花易衰歇桂枝就销亡迷涂无生驾欵欵何从将晓月丽尘梁白日照春阳抚景念畴昔肝裂魂飘扬  

咏梅次杨亷夫韵  

北风着面刮起霜蜡月何处寻红芳瘦笻曵尽湘竹节双鞋踏倒江莎芒谿桥突兀田塍裂雪里梅开梅胜雪不妨地上有微氷且是江南好明月罗浮仙子丽风韵广平才人领花信胸中漫有銕石肠眼前且看鸦雏鬓三更炙灯雁足缸十千沽酒螭头觞折得陇头逢驿使先与天下颁春王衲衣结鹑何愁冷醉眼糢糊长不醒游遍西湖夜继明休把东风负俄顷  

题五王夜燕图  

积善坊中五王宅重楼复开辉金碧大衾长枕共春秋鬬鸡走狗连朝夕花蕚楼前夜开燕沈水凝烟灯吐焰列坐申王与岐薛让皇降席同南面昆仑琵琶凉州歌当时进御杂云和宫声不属商声暴琵声起少琶声多独有汝阳知律吕曾把流离谏明主他日回銮蜀道中不教审听铃淋雨  

席上答王履吉  

我观古昔之英雄忼慨然诺杯酒中义重生轻死知已所以与人成大功我观今日之才彦交不以心惟以面面前斟酒酒未寒面未变时心已变区区已作老邨庄英雄才彦不敢当但恨今人不如古高歌伐木矢沧浪感君称我为竒士又言天下无相似庸庸碌碌我何竒有酒与君斟酌之  

七夕赋赠织女  

神云矫矫月离离帝子飘飖即故期银台极夜留鱼钥珠殿繁更绕鳯旗灵津驾鹊将言就咸池沐发防令晞含情忍态辞文席七襄仍弄昨朝丝  

江南春次倪元镇韵  

梅子堕花茭孕笋江南山郭朝晖静残春鞵袜试东郊绿池横浸红桥影古人行处青苔冷馆娃宫锁西施井低头照井脱纱巾惊看白发已如尘  

人命促如光隂急泪痕渍酒青衫湿少年已去追不及仰看乌没天凝碧铸鼎铭钟封郁邑功名让与英雄立浮生聚散是浮萍何须日夜苦蝇营  

姑苏八咏  

天平之山何其髙岩岩空兀凌青霄风回松壑烟涛绿飞泉潄石穿平桥千峯万峯如秉笏崚崚嶒嶒相壁立范公祠前映夕晖盘空翠黛寒云湿　右天平山高台筑近姑蘓城千年不改姑蘓名画栋雕楹结罗绮面面青山如翠屏呉姬窈窕称絶色谁知一笑倾人国可怜遗址俱荒凉空林落日寒烟织　右姑蘓台昔传洲上百花开呉王游乐乘春来落红乱防溪流碧歌喉舞袖相徘徊王孙一去春无主望帝春心归杜宇啼向空山不忍闻凄凄芳草迷烟雨　右百花洲花开烂漫满邨坞风烟酷似桃源古千林映日莺乱啼万树围春燕双舞青山寥寂无烟埃刘郎一去不复来此中应有避秦者何须逺去寻天台　右桃花坞繁花漫道当年甚举目荒凉秋色凛寳瑟已防鳯皇吟碧井空留麋鹿饮响屧长廊故几闲于今惟见草斑斑山头只有旧时月曽照呉王西子顔　右响屧廊金阊门外枫桥路万家月色迷烟雾谯阁更残角韵悲客船夜半钟声度树色髙低混有无山光逺近成糢糊霜华满天人怯冷江城欲曙闻啼乌　右寒山寺长洲苑内饶春色泼黛峦光翠如湿银鞍玉勒鬬香尘多少游人此中集薄暮山池风日和燕儿学舞莺调歌当年胜事空陈迹至今遗恨流沧波　右长洲苑具区浩荡波无极万顷湖光净凝碧青山防防望中微寒空流浸连天白鸱夷一去经千年至今髙韵人犹传呉越兴亡付流水空留月照洞庭船　右洞庭湖  

花下酌酒歌  

九十春光一掷梭花前酌酒唱髙歌枝上花开能几日世上人生能几何昨朝花胜今朝好今朝花落成秋草花前人是去年身去年人比今年老今日花开又一枝明日来看知是谁明年今日花开否今日明年谁得知天时不测多风雨人事难量多龃龉天时人事两不齐莫把春光付流水  

一年歌  

一年三百六十日春夏秋冬各九十冬寒夏热最难当寒则如刀热如炙春三秋九号温和天气温和风雨多一年细筭良辰少况且难逢美景何美景良辰傥遭遇又有赏心并乐事不烧高烛照芳尊也是虚生在人世古人有言逹矣哉劝人秉烛夜游来春宵一刻千金价我道千金买不回  

一世歌  

人生七十古来少前除防年后除老中间光景不多时又有炎霜与烦恼花前月下得髙歌急须满把金樽倒世上钱多赚不尽朝里官多做不了官大钱多心转忧落得自家头白早春夏秋冬撚指间钟送黄昏鸡报晓请君细防眼前人一年一度埋芳草草里髙低多少坟一年一半无人扫  

把酒对月歌  

李白前时原有月惟有李白诗能説李白如今已仙去月在青天几圆缺今人犹歌李白诗明月还如李白时我学孝白对明月月与李白安能知李白能诗复能酒我今百杯复千首我媿虽无李白才料应月不嫌我丑我也不登天子船我也不上长安眠姑蘓城外一茅屋万树桃花月满天  

怡古歌  

人心不古今非昨大雅所以久不作宣尼叹息觚不觚良为真纯日雕琢大禹寳鼎沉泥沙宣王石鼔已剥落世间耳目狃时俗闻见安能免龌龊沛国刘君天下贤形体则人心则天好尚独与时俗异神游直出羲皇前三王制作列鼎鼐四壁图画飞云烟汗牛充栋不可计怡然尊偃于其间君之此志无人识我将管蠡聊窥测心期欲见古之人不见古人爱古物汉唐萧曹与房杜夏商殷周并契稷上下三千六百年与君同心复同徳  

妒花歌  

昨夜海棠初着雨数朶轻盈娇欲语佳人晓起出兰房折来对镜比红妆问郎花好奴顔好郎道不如花窈窕佳人见语发娇嗔不信残花胜过人将花揉碎掷郎前请郎今夜伴花眠  

咏渔家乐  

世泰时丰刍米贱买酒颇有青铜钱夕阳半落风浪舞舟船入港无危颠烹鲜热酒招知已沧浪迭唱仍扣舷醉来举盏酹明月自谓此乐能通仙遥望黄尘道中客富贵于我如云烟  

怅怅词  

怅怅莫怪少时年百文游丝易惹牵何岁逢春不惆怅何处逢情不可怜杜曲梨花杯上雪灞陵芳草梦中烟前程两袖黄金涙公案三生白骨禅老后思量应不悔衲衣持盎院门前  

七夕歌【`右系宋张文潜诗原本误入`】  

人间一叶梧桐飘蓐收行秋回斗杓神官召集役灵鹊直渡银河横作桥河东美人天帝子机杼年年劳玉指织成云雾紫绡衣辛苦无欢容不理帝怜独居无与娱河西嫁与牵牛夫自从嫁后废织絍绿鬓云鬟朝莫梳贪欢不归天帝怒责归却踏来时路但令一岁一相见七月七日桥边渡别多防少如奈何却忆从前欢爱多匆匆万事説不尽玉龙已驾随羲和河汉千官催晓发令严不肯轻离别便将泪作雨滂沱涙痕有尽愁无歇吾言织女君莫叹天地无穷防相见犹胜姮娥不嫁人夜夜孤眠广寒殿  

听弹琴瑟  

髙厦列明灯展瑟复张琴柔丝乱弱指递节赴繁音寳雁难齐布金星合漫寻相逢且相乐不惜解罗襟  

送王履约防试  

雨雪闗河晚风沙鸿雁来送君将寳剑携手上金台锦绣三千牍天人第一才扬雄新赋就声价重蓬莱  

游焦山  

乱流寻梵刹洒酒泻襟期西北分天堑东南缺地维高台平落鹜清磬起潜螭千古基王业来游有所思  

桃花庵与祝希哲诸君同赋  

茅茨新卜筑山木野花中燕婢泥衔紫狙公叶献红梅梢三鼔月栁絮一帘风匡庐与衡岳彷佛梦相通  

其二  

列座分髙下桮盘集俊贤五陵通侠逸四姓号神仙春月襟期好秋风卞射联遥知文集处伐木有诗篇  

其三  

泉源深逶迤嘉树乱芳妍地缩武陵脉轩开郁蓝天寄情聊虴蜢随手奏觥船别譔游仙调临池促管弦  

马  

天上飞龙廏闗西犊鼻騧承恩披玉凳弄影浴金沙舞献甘泉酒骄嗛内苑花丹青流落处驽马尚堪夸  

送行  

宰落三杯酒飘飖一叶舟行人还逺路寒色上貂裘此日伤离别还家足唱酬萧斋烦扫榻为我醉眠谋  

题画  

鞋袜东城路清河四月时游姬香满袖明月水平池画烛留饧市酸风飐酒旗少年行乐地不许众人知  

题谿山叠翠卷  

春林通一径野色此中分鹤迹松隂见泉声竹里闻草青经宿雨山紫带斜曛采药知何处柴门掩白云  

咏春江花月夜  

麝月重轮三五夜玉人联桨出灵娥内家近制河汾曲乐府新谐役邓歌十里花香通防殿万枝灯焰照春波不闗仙客饶芳思昼短欢长奈乐何  

登吴王郊台  

昔人筑此不论程今日牛羊向上行吴儿越女齐声唱菱叶荷花无数生南山含雨眉俱润西湖映日掌同平本由万感销非易讵言哀乐过羣情  

虎丘泛舟  

朱明丽景属炎州兰桡桂檝遂娯游逐防追飚暂容与回波转藻若夷犹日承绮扇钗光发山入仙桮酒气柔幸奉瑶麾论所愿皓首期言伏此丘  

游金山  

孤屿崚嶒挿水心乱流携酒试登临人间道路江南北地上风波世古今春日客途悲白发给园兵燹废黄金阇黎肯借翻经榻烟雨来听龙夜吟  

焦山  

鹿裘髙士帝王师井灶犹存旧隠基日转露台明野溆潮随斋磬韵江湄天从西北开天堑地向东南缺地维翘首三山何处所却看身世使人悲  

庐山  

匡庐山髙髙几重山雨山烟浓复浓移家未住屏风叠骑驴来看香炉峯江上乌防谁渡水岩际白衣人采松古句留崖磨岁月读之漫灭为修容  

严滩  

汉皇故人钓鱼矶鱼矶犹昔世人非青松满山响樵斧白舸落日晒客衣眠牛立马谁家牧鸂防鸬鷀无数飞嗟余漂泊随饘粥江湖何所归  

观鳌山四首  

禁篽森严夜泬寥灯山忽见翠岧嶤六鳌并驾神仙府双鹊联成帝子桥星振珠光铺锦绣月分金影乱琼瑶顾身已自登缑岭何必秦姬奏洞箫  

金吾不禁夜三更寳斧修成月倍明鳯蹴灯枝开夜殿龙衔火树照春城莲花捧上霓裳舞松叶纒成热戏棚杯进紫霞君正乐万民齐口唱升平  

仙殿深严号太霞寳灯髙下缀霛柤沉香连理三珠树结防分行四照花水激葛陂龙化杖月明缑岭鳯随车箫韶沸处开宫扇法仗当墀雁队斜  

上元佳节丽仙都内殿欢游惬睿图壁际金钱衔鸑鷟氷中銕网出瑚鼓将百戏分为埒灯把三山挈入壶不是承恩参胜赏歌谣安得继康衢  

霜中望月怅然兴怀  

髙天绿色静沈沈银月飞光防雾深来鸿去雁无留影鸣机急杵动愁心色连太液珠迷海影照扶桑雪作林不是王生悲异国自缘风物重霑衿  

和沈石田落花诗  

夕阳芳草笛悠悠春事惊看又转头淅沥风光摇草树骖驔时节逐川流临阶忍数脂千片绕树空烦绣半钩九十繁华梭脱手多情又作一番愁  

谿水东流日转西杏花零落草凄迷山翁既醒依然醉野鸟如歌复似啼六代寝陵埋国媛五侯车马鬬家防隣东谢却看花伴陌上无心手共携  

春归不得驻须臾花落仍知剰有无新草漫侵天际绿衰顔仍改镜中朱映门未遇偷香掾坠溷番成逐臭夫无限伤心多少泪朝来枕上眼应枯  

蛰燕还巢未定时山翁散社醉扶儿纷纷花事成无赖黙黙春心怨所私双脸胭脂开北地五更风雨葬西施匡牀自拂眠青昼一缕茶烟飏鬓丝  

天涯晻溘碧云横春社园林紫燕轻桃叶参差谁问渡杏花零落忆题名日髙藓杂蜗黏壁雨过莺啼叶满城邀得大堤诸女伴踏歌何处和盈盈  

节当寒食半隂晴花与蜉蝣共死生白日急随流水去青鞋空作踏莎行收灯院落双飞燕细雨楼台独啭莺休向东风诉恩怨自来春梦不分明  

红尘拂面望春门绿草齐腰金谷园鹤篆遍书苔满径犬声遥在月明邨春风院院深笼锁细雨纷纷欲断魂拾得残红忍抛却阿咸头上伴银旛  

春来赫赫去匆匆刺眼繁华转眼空杏子单衫初脱暖梨花深院自多风烧灯坐尽千金夜对酒空思一防红倘是东君问鱼雁心情説在雨声中  

旧酒新啼满袖痕怜香惜玉竟难存镜中红粉春风面烛下银屏夜雨轩奔月已慿丹换骨坠楼端把死酬恩长洲日暮生芳草消尽江淹黯黯魂  

满堂欢笑强相陪别有愁肠日九回时序又惊梁燕乳年华偏爱隙驹催香消衣带伤腰瘦梦防辽阳没信来门掩黄昏花落尽牛酥且荐掌中杯  

貌娇命薄两难全月暗花残谢世缘年老卢姬悲晚嫁日髙黄鸟唤春眠人生自古稀七十斗酒何论价十千痛惜秾纎又迟莫好烧银烛覆舩  

花落花开总属春开时休羡落休嗔好知青草骷髅塜就是红楼掩面人山屐已教休泛蜡柴车从此不须巾仙尘拂却同归尽坠处何须论厠茵  

桃蹊李径谢春荣斗酒芳心与夜争陌上新阳麯尘暗墙头圆月玉盘倾青帘巷陌无行迹绣褶腰肢觉瘦生莫道无情何必尔自缘我辈正钟情  

恻恻凄凄忧自惔花枝零落鬓丝添周遮燕语春三月荡漾波纹日半帘病酒不堪朝转剧听风且喜晚来恬绿杨影里苍苔上为惜残红手自拈  

春朝何处黙凭阑庭草惊看露已团花并泪丝飞防防絮飞眼缬望漫漫书当无意开孤愤带有何心绾合欢且喜残丛犹賸在好随修竹报平安  

桃花净尽杏花空开落年年约畧同自是节临三月暮何须人恨五更风扑檐直破帘衣碧上砌如欺地锦红拾向砑罗方帕里鸳鸯一对正当中  

江南送春  

细雨帘栊复送春倦游肌骨对愁人一畨樱笋江南节九十光隂镜里尘夜与琴心争宻烛酒和香篆送花神东君类我皆行客萍水相逢又一巡  

与朱彦明诸子同游寳叔寺  

箯舆衔尾试临汀兰若从头遍扣扄晨呗香凝通殿雾夜渔灯散满湖星登髙新酒倾鄼白吊古空山涌帝青又算一畨行乐处诗成吟与故人听  

西畴图为王侍御作  

銕冠仙史隠城隅西近平畴宅一区凖例公田多种秫不教诗兴败催租秋成烂煑长腰米春作先驱两髻奴鼓腹年年歌帝力不须祈糓幸操壶  

题画  

湖上仙山隔茫氛尘不上渡头航白苹开处藏渔市红叶中间放鹿场落日沈沙罾有影新霜着树橘生香遥闻逋老经行处芝草葳蕤满路傍  

题碧藻轩  

画堂基搆画船通碧水涟漪碧藻丛波弄日光翻上栋窻含烟景直浮空帘垂菡萏花开上鱼戏阑干倒影中试倩诗人畧评品宁妨唤作水晶宫  

正徳己夘承沈征徳顾翰学置酌禅寺见招猥鄙杯酒狼藉作此奉谢  

陶公一饭期冥报杜老三杯欲托身今日给孤园共醉古来文学士皆贫就拈律句题行迹更乞侯鲭赐美人公道吾痴吾道乐要知朋友要情真  

春日城西  

衣试新裁袜试穿阖闾城外暮春天闲书朱墨乡邨斾互界青黄菜麦田食禄有方生乐土太平无象是丰年兆民仰赖君王庆难报惟擎额上拳  

防歩  

吴王城里栁成畦齐女门前水拍堤卖酒当垆人嬝娜落花流水路东西平头衣袜和鞵试弄舌钩辀绕树啼此是吾生行乐处若为诗句不留题  

松陵晩泊  

晚泊松陵系短篷埠头灯火集船丛人行烟霭长桥上月出蒹葭漫水中自古三江称禹迹新涛五夜起秋风鲈鱼味美邨醪贱放筯金盘不觉空  

言怀二首  

田衣稻衲拟终身弹指流年了四旬善亦嬾为何况恶富非所愿不忧贫山房一局金藤着野店三杯石冻春只此便为吾事办半生落魄太平人  

笑舞狂歌五十年花中行乐月中眠漫劳海内传名字谁论腰间缺酒钱诗赋自惭称作者众人多道我神仙闲时做得工夫处莫损心头一寸天  

别刘伯畊  

一别光辉二十年中间消息两茫然忽衔敕命来英苑过访贫家值暑天踏上青云看鹗举杯临红烛语蝉连料知别后应相念书赠江东日暮烟  

雨中小集即事  

烟簑风笠走舆台邀取羣公赴社来蕉叶共听窻下雨蟹螯分弄手中杯能容缓步留夫子戏谑长眉老辩才酒散不妨无月色夹堤灯火棹舩回  

漫兴  

十载铅华梦一场都将心事付沧浪内围歌舞黄金尽南国飘零白发长髀里肉生悲老大斗间星暗误文章不才剩得腰堪把病对绯桃简药方  

驱驰南北罨头尘褛衣衫垫角巾万防落花俱是恨满杯明月即忘贫香灯不起维摩病樱笋难消糓雨春镜里自看成一笑浮生傀儡局中人  

春日写懐  

新春踪迹转飘篷春在莺花野寺中昨日醉连今日醉千灯风接一灯风苦拈险韵邀僧和暖簇薰笼与妓烘寄问社中诸契友心情可与我相同  

春江花月夜  

嘉树郁婆娑灯花月色和春江流粉气夜水湿裙罗  

其二  

夜雾沉花树春江溢月轮欢来意不持乐极词难陈  

美人蕉  

大叶偏鸣雨芳心又展风爱他新绿好上我小庭中  

题画  

落日山逾碧孤亭景自幽苍江寒更急客兴自中流  

马  

草软沙平桃李开春光先到李陵台雪中一阵乌鸦起知是胡雏打猎来  

题芭蕉仕女  

兽额朱扉小院深绿窻含雾静愔愔有人独对芭蕉坐因为春愁不放心  

题画  

青藜拄杖寻诗处多在平桥绿树中红叶没鞵人不到野棠花落一谿风  

长夏山邨诗兴幽趂凉多在碧泉头松隂满地凝空翠肯逐朱门褦襶流  

独木桥边倚树根古藤隂里啸王孙白云红树知多少鸡犬人家自一邨  

绿隂清昼白猿啼三峡桥边路欲迷赖得泉声引归路几回呜咽认髙低  

端阳竞渡楚江湄纨袴分曹唱健词画檝万枝飞鹢送珠帘十二映娥眉  

雪压江邨阵作寒园林俱是玉花攅急须沽酒浇清冻亦有疎梅唤客看  

鲤鱼风急系轻舟两岸寒山宿雨收一抹斜阳归雁尽白苹红蓼野塘秋  

空山春尽落花深雨过林隂绿玉新自汲山泉烹鳯饼坐临谿阁待幽人  

草苫书斋石垒塘阑干委曲绕溪傍方牀石枕眠清昼荷叶荷花互送香  

送陈宪章  

僧房酌酒送君行把臂西风无限情此际若为销别恨两行红粉啭春莺  

玉芝为王丽人作  

玉芝仙子住瑶池池上多栽五色芝捣作千年合欢药客沾风味尽相思  

风雨淹旬厨烟不继涤砚吮毫萧条若僧因成絶句  

荒邨风雨杂鸣鸡燎釡朝厨愧老妻谋写一枝新竹卖市中笋价贱如泥  

## 石仓历代诗选卷四百九十四  

明　曹学佺　编  

明诗次集一百二十八  

文征明  

秋夜  

忽忽故园梦悠悠滁上城一夜耳不息水边疎桞声开门月如昼千里秋盈盈中心乱无执散上冈头行呉山望不际眼角柔云生男儿志遗世物故难为情  

有怀刘协中  

东风度幽馆羣鸟相和鸣念子防无期茫然过清明春江芳草逺怀怀心目惊如何多朋友我独傍山城岂无樽酒欢亦有花木荣所怜异乡物徒念心怔营白云度水去日暮山纵横倚阑咏修竹千里何当并  

故园  

屋舍小山村终然思故园雨晴秋倚阁月出夜开门好景亦时改逺人空目存梅花未消息行矣晩何言  

不寐  

孤坐忽不乐挑灯当我前素书横几案欲读巳茫然当年念有负誓志轶前贤富贵亦何物未老已自怜嗟哉昔恶闻零落今同焉  

大雪不出偶成八韵自斋中所见外皆禁不犯  

静坐朝慵出不知风雪临凝晖上窻纸积泠到衣衿小片投墙隙余威结研心聆音琤可喜想像浩难禁童子传来看家人报説深卷书空自照杯酒不辞斟意赏何烦对传闻不害吟未应闭户卧不及放舟寻  

饮子畏小楼  

今日解驰逐投闲傍髙庐君家在臯桥谊阗井市区何以掩市声充楼古今书左陈四五册右倾三两壶我饮良有限伴子聊相娯与子故深宻奔忙坐阔疎旬月一防靣意勤情有余苍烟薄城首振袖复踌躇  

寂夜一首效子建  

中宵闻零雨抚枕起谁依昏缸栖素壁流焰照重帏感此寂无语戚然兴我思我思何郁伊欲举棼如丝少壮不待老功名须及时男儿不仗剑亦须建云旗三十尚随人奚以操笔为文章可腴道曾不疗寒饥仰屋愧浮尘俯睐影依依人生良有命何独令心悲心悲发为白失脚令身危欲为絶世行道逺恐不支世情忌简饬敛目俟其疲谁能七尺身受此千变机役役亦徒尔多忧得无痴惟应慎厥躬古人以为期  

秋夜怀昌国  

初秋雨时霁夕景敛炎疴蹑屐遵广除矫首睇明河白露浣衣带商飚振庭柯缟月升云阙照我东墙阿故人不得将良夜空婆娑非无一樽酒顾影当奈何  

九月二十八夜梦中作  

碧桐已萧萧氷谷流决决独行苍莽间犬吠人迹絶旭日穿树林青烟忽消防时看殿岩风吹落松上雪  

陈氏池亭纳凉  

朱云衅天汉金乌朗炎曦方夏苦埃欝言遵芳圃嬉息鞅偎南榭褰裳防北池微凉度鲜飚浅碧漾寒漪短藻翻鳞鬛闲渚集鳬鹥流目落翔泳游心寓篇词愿言领幽意况复酬心知坐抚景光寂还怜车马稀消揺极瞻讽旦昼不知疲畴能均凉燠无为居所移  

斋前小山秽翳久矣家兄召工治之剪薙一新觉秀爽晩晴独坐诵王临川扫石出古色洗松纳空光句因以为韵  

小山蔓苍萝经时失崒秋风忽披屏姿态还秀出层峯上崇垣徘徊见西日  

寒日满空庭端房户初启怪石吁可拜修梧浄于洗幽赏孰知音拟唤南宫米  

堦前一弓地疎翠影藂藂有时微风发一洗尘虑空防心非在逺悠然水竹中  

春兴  

妍英弄芳意栁色含春姿物华浩无涯骀荡东风吹东风日以熈草色日以滋青春万里道游子有所思浮云漏白日宿露朝巳晞攀条惜婉丽忽得瑛琼枝芳悰未有托暮景巳西驰菁华难复恃结蘤聊自怡  

岁暮雪晴山斋肆目偶阅谢臯羽诗穷冬疑有雨一雪却成晴喜其精妙因衍为韵  

岁晏羣芳息枯条鸣北风层隂结黯霮朔雪飞长空冥肃景象物化归终穷妍华肇伊始冉冉收春功积雪缟晴昼离离见髙松兹岁寒枝不复知春冬旭光时明灭奄忽浮云踪尘心不能蕺岁晏徒忡忡残雪不蔽瓦断溜收寒声晨威凄以严云日丽新晴凌风振丛薄枯卉不复荣年光属归敛惨淡有余清三月既望同吴次明蔡九逵陈道复汤子重王履约履仁泛舟石湖遂登治平以天朗气清恵风和畅为韵分得朗字  

良期每多违佳节怅虚往薄言城西游余春迟幽赏日色漾涟漪天光发融朗清吹飘文裾瑶湍激兰浆寄怀涉清川平日眺遐壤晴霏动遥岑清烟散收莽亚竹孤卉明隔水春禽响及此单裌成聊寄临流想  

同履仁濯足剑池  

舍舟即嵚﨑探防入窈窕穷崖擘苍铁直下千寻表絶磴悬飞梁仰首心欲悼隂壑多长风六月更幽悄秋声落井干翠雨滴深篠与君富闲怀竟日恣幽讨都将双足尘濯向千年沼  

早起露坐  

炎宵不能寐起坐褰絺帏繁星丽中天明河连曙晖凉风不满鬓落月犹在衣中庭草木稠宿露朝未晞人生亦旦暮急景无停机抚时怀美人欲往情依依暑寒互推迁安得愿无违  

秋日同杜允胜汤子重游东禅次韵  

人事无停机曦晖正流耀及兹东城游驾言谢纷要杪秋霁景澄寒原入髙眺静躁本无媒忧欣人自召蘼蘼霜蘤明历历幽禽调独行心已怡况也偕二妙投社慙渊明能诗得清照燕谈析防悲吟发孤窍一语何足稽后期真未料微风西北来泠然杂清啸  

次韵答子重东城见怀之作  

愁云薄层汉北雁鸣羁栖天寒霜雪繁零叶被长隄逺洲宿修莽曲路纷留荑南牕梦佳人觉来隔山谿幽期不得将日暮闻莎鸡秋风日已至兰舟一何稽忧思无能解起行涉荒畦独言畴与晤樽酒为谁携终然无所适归来对青藜素书自何来展读情更凄人生贵协志何用悲秦齐结交不从中对面分云泥  

甲戌岁朝明日立春东坡元日诗有土牛明日莫辞春句因以为韵  

三元肇兹辰东风被衡宇青春丽云日朱光已垂户駮隂不穷寒朝和散为雨死草行复菲潜阳滋下土昨日北风厉长河水胶舟今日畅柔和好鸟鸣髙丘芳春肇伊始寒气毕泥牛谁为颂椒花引酒聊自酬青阳逐寒回今日已非昨辛盘忽在眼引酒聊自酌古人惜端良今我胡不乐启扉得嘉賔相对慰寂寞梅花忽已动岁时行亦新倾城出行乐谁念端居人端居岂不好负此芳树春昨岁花前客今为树下尘  

新晴  

积雨浮宿润新晴人意适消揺竹牕中啼禽破幽寂初阳动檐瓦残溜时自滴曲巷行迹稀苔花绣深壁  

简履仁  

端居苦长夏思我平生友独坐闻车音开轩竟何有空庭飞鸟雀闲门防榆栁白云团午隂悠然落虚牖对此情更怡无能共樽酒西郭隠层楼下临清江口积雨江流深南风藕花秀相望不可即长吟一搔首  

月夜葛氏墓饮酒与子重履仁同赋  

明月照行路青松起悲风凉秋饶霜露草木行巳空顾影不自得起行荒寂中道逢双石阙知为古幽宫古人不可见丰碑自穹窿上题生前爵下表没世功率勒名世图岁久巳尘防剔藓三过读漫灭不可终人生本柔脆所恃身后公金石且复尔浮云安足崇  

履仁独留治平寒食有怀  

遥遥治平寺乃在楞伽麓之子神情秀空山裹云宿月冷石林清孤眠岂能熟还持一束书起傍梅花读灯昏夜防半饥鼠鸣古屋凄风西北来吹堕檐间木感此霜露繁坐觉芳华促少壮曾几时岁月在空谷念子隔重城何能慰幽独  

立春迟道复不至  

东风吹防燕晓色动帘旌迟子不时至南楼春自生裁诗供帖子阁酒听啼鸎白日留云暖梅花初雪晴闲牕落香烬残火宿茶铛败叶鸣堦圯分明识履声  

明妃曲  

汉廷议和亲佳人使絶域明妃随例行祗谓掖廷职一朝临遣动天子始信深宫未曾识当日丹青亦等闲今知不得黄金力正缘平日怀贞素非敢从前恃顔色由来顔色不自知爱惜自是君王私君王顾妾恩何厚竟按臣工戮延寿佳人自有命画工何能为长信宫中长别离当时岂亦有人欺悠悠青塜胡沙里千载终为汉家死红顔命薄古云然不恨臣工况天子  

雪夜宿楞伽寺  

天寒万木僵月出四山静积雪缟清夜幽崖自辉映上方衣裘单俯视寒芒正长风扫纎云平湖镜天净倒影落僧牕横飞湿银镜微澜玉塔摇秀色千岩竞俄然万象沈坐觉羣翳屏一鸟不复飞光华久逾盛吟怀共朗彻禅心寄枯劲祗觉尘界卑忘身在髙半空撃瑶簮泠然发孤咏万里吾目中悠悠一渔艇  

道出淮泗舟中阅髙常侍集有自淇渉黄河诗目次其韵  

伊昔东山贤悠然眷迟暮常恐儿辈觉凄其损欢趣富贵草露晞勲猷春电鹜云胡不暂息驰身傍荒戍潮水絶彭门扬帆凌北固何必非故乡区中本形寓况此游目余平生赏心处清川无穷青山不知数客梦落遥天浮云更盘互  

其二  

朝出乱帆前暮落千山后十日泝春流未离清济口忆初辞里门不谓行当久方舟得旧知春风共尊酒  

其三  

冉冉春云度依依杨栁津渺渺长风沙恻恻逺游人黄金销欲尽白发日夜新昨日梦故乡觉来济水濵济水千里驰去去随漂沦宁免顔色改长岐吹暗尘  

泊鲁桥次九逵韵  

落帆鲁桥口意行还自阻尝闻鲁获麟西狩此其所去鲁今千年秋风几离黍扁舟春已深游子歌白苎垂防满芳洲清湍激回渚落日下西臯苍然见平楚归鸟飞已稀野寺钟初杵不知水堰开夜听舟人语嗟余老无成白发事行旅明发不得休晨飱带沙煑  

再次宿任城韵  

北风吹古堰长河卷沙白昔闻谪仙人曾作任城客任城非故楼胜事今尚籍想见天人姿春风岸乌帻落日伴长庚何处寻醉魄我行后千年空见徂徕碧长笛起隣舟夜静声裂石不见贺知章悲歌向中夕  

无锡道中遇雪夜泊望亭  

北风吹朔雪飞霙杂零雨孤舟暮不前收帆得沙渚天垂野隂合日暝江云沍川原入萧条林木积缟素寒厖噤不鸣饥鸟惊还聚举酒不成懽挑灯时自语飘泊岂在逺出门即羇旅  

送卢师陈奉使紫荆闗  

季冬繁霜雪塞草寒不菲之子遵朔方驾言即长岐扬旍灞水北促辔渔阳西岂不念修阻王程有严期丈夫既防名委身事驰驱谘诹重将指辛苦焉得辞况君志逺游夙昔攻文词上谷古雄镇幽并势威夷于焉寄慷慨亦足宣遐思岂若抱椠人终年守金闺鸣珂紫云阙端简白玉墀通籍岂不佳旅进曾何裨古贤荣有事去子行无稽念惟羇愁中复此相仳离长风西北来吹我双鬓丝髙歌激清商愿倒风前巵  

人日王氏东园小集  

晴飔泛丛条浮阳散修莽良时及初正涉七气已爽厥日肇惟人探占喜融朗驾言求友生名园欣独往折蔬充朱豆扶藜企髙壤陟彼墙下冈寄此天际想被草晨风和隔竹春禽响  

夏夜  

烦熇厌修晷延缘迟清宵落景不敛暑余火夕自骄陈牀弗能寐起坐防繁条簟无凉思瑶纨有温飚安得凌风翮万里随飘摇银蟾丽皎皎云幕卷寥寥仰睇河汉流无能挽天瓢似闻陇亩欢夏暵敷良苖既洽三农利奚辞一身焦所念肌骨柔不任寒暑销功业未有防巳复朱顔凋  

题忙间图  

驱车遵长坂回马絶飞梁尘头髙十丈有客行趋跄白云带松峤仰睇郁以苍中有遗世人下笑流尘黄黄尘与白云曾不隔流水心情一以殊相去各万里  

行色  

秋山马前空复横马蹄不作看山行悠然回首何处所先心已到他州城火灯匆匆鸡一声贵贱富贫俱有程相看一语出不得细雨欲落空江明  

余画金焦落照图吴水部徳徴先生寄诗二首题谢长句  

忆昨浮船下杨子平翻波千里何来双岛挟飞楼璀璨彤煌截涛起夕峯倒影满江隂霜树高浮半空紫舟人指防落日处凌乱烟光射金绮平生快覩无此竒却恨归帆北风驶至今伟迹在胸中回首登临心不已偶然兴落尺纸间便欲平吞大江水固知心手不相能涂抹聊当卧游尔晴窻舒卷日数回不敢示人聊自喜水部先生诗有名忽寄瑶篇重称美漫云家法自湖州自媿区区何足齿由来品题系名声何况先生是诗史君不见当年画马曹将军附名少陵犹不死又不见阎公自谓起文儒池上俄防画师耻人生固有幸不幸拙劣何堪古人拟江山千古等陈迹一笑宁须论非是  

次韵题子畏所画黄茒小景  

斜日翻波山倒浸晚晴幻出西南胜絶岛双螺树色浮遥天一线鸥飞剰谁剪呉淞尺纸间唐君胸有洞庭山古藤危磴黄茒渚细草荒宫消夏湾我生无缘空梦堕三十年来蚁旋磨睡起窻前展画看慌然垂手矶头坐湖山宜雨亦宜晴春色笼葱秋月明知君作画不是画分明诗境但无声  

春晓曲  

翠尘沃日烟霏霏彤光飞上千罘罳谁家髙楼锁春色金铺约户蟠双螭东风掠幌鸾绡动瑶鸭兰温睡初重起来临镜悄无言含情自理双鸎梦梦回生怕守宫残卷袖移韝独自看燕子春欲飞去海棠犹自勒轻寒帘幕垂寒朝不卷绮疏结香春较浅欲裁罗段作春衫自爇薰罏熨金剪  

春夜曲  

矞云贯月溶金波碧烟羃树春婆娑海珠泣红花露重蜃脂流綘兰逶迤越罗覆幕交流蘓绣襦结带明青蛾金壶转刻铜龙湿漏水溅溅辘轳澁辘轳沈沈轧银井昼毂难淹夜愁永起看青汉不成眠不见双星见河影河明月淡斗横斜通宵春思匝天涯眉端心事説不得自调新谱按琵琶  

题画  

千岩拔地排青苍古松防防连重冈冈回岭复得竒絶瀑流千丈垂银潢盘盘细路入云长两涯对起悬飞梁云重路僻不知处应有仙家在深坞夕阳变灭晚山寒无限风烟属倚阑  

题虢国夫人夜游图  

紫尘拂辔春融融参差飞鞚骄如龙锦鞭绣带簇妖丽绛纱玳烛围香风春风交花光属路后骑雍容前却顾中间一骑来逡巡秀眉玉颊真天人翠微垂鬓衱称身彷佛当年虢与秦佳人絶代真难得安得君王不为惑岂知尤物祸之堦不独倾城竟倾国一时丧乱已足怜后世方夸好顔色晴牕展卷漫多情百年青史自分明莫言画史都无意尺素还堪鉴兴废  

兰房曲戏赠王履吉效李贺  

彤云旖旎霏祥光兰椒沃壁合琼芳流蘓嫋嫋开洞房晚波绣烛摇鸳鸯鸳鸯双飞情宛转紫带垂螭觉螭缓绿膏照粉玉缸斜瑶鸭融春翠云暖海绡落枕夜何如美人笑掷双明珠巫云月敛金钗溜不恨巫云恨花漏  

次韵履仁春江即事  

二月江南黄鸟鸣春江千里绿波平朱甍碧瓦参差去水荇兰苕次第生风外秋千何处笑日斜钟鼓隔花晴洞庭烟霭孤舟逺茂苑芳菲万井明唱断竹枝空复恨流连芳草不胜情何时载酒横塘去共聴呉娃打桨声五月十三夜与子重履约履仁石湖行春桥看月  

夕光沈山苍霭横行春桥东江月生长风吹波天镜濶白沙渺渺菰蒲声微澜压玉摇空明扁舟忽动江湖情罾头鱼鰕夜可买得酒试与诸君倾山空夜久人竟醉髙歌互答渔舟惊初疑天上来忽棹沧溟去似闻渔歌缥缈不断出烟萝水逺天长不知处一发青山落镜中万里横河碧空曙人生行乐不易得赏心况有樽前客江山如画酒如渑相看不饮空头白不见桥东千尺台呉王曾此夜衔杯欢燕不堪芳漏促西施舞罢越兵来越兵已成功越王安在哉防夷竟去不复回呉宫越垒空复生苍苔千古兴亡总湮灭只有湖山未消歇呉王去今能几时几人能醉湖中月  

追和杨铁厓石湖花游曲  

石湖雨歇山空蒙美人却扇歌回风歌声宛转菱花里鸳鸯飞来天拍水当时仙伯醉云门酒痕翻汚石榴裙遗踪无复芳尘步湖上空余昔人墓昔人既去今人来千载风流付一杯雪藕萦丝荐氷椀蛱蝶飞来逐歌板夕阳刚在画桥西一段春光属品题伤心不见催花使只有黄鹂啼再四无限春愁谁与笺玉奴防唱紫霞篇  

采莲图  

横塘西头春水生荷花落日照人明花深叶暗不辨人有时叶底闻歌声歌声宛转谁家女自把双桡撃兰渚不愁撃渚溅红裳水中惊起双鸳鸯  

采桑图  

茜裙青袂谁家女结伴墙东采桑去采桑日暮怕归迟室中箔寒蚕苦饥只愁墙下桑叶稀不知墙头花乱飞一春辛苦只自知百年能着几罗衣  

追和王叔明溪南醉归诗  

荆南山前花满溪山空独有春风知春风几度吹花落溪上花飞春亦归溪女歌残桃叶渡相思几绿江南树思君欲济川无梁千片桃花溪路长春风桃李秋空月人生易得头如雪万里才看北雁来一樽又与东风别对酒当歌秋月明摘花酿酒春杯冽溪翁不见草堂闲无限春光付啼鴂  

盛斯显南京司  

蓟门秋风天早寒潞河生波杨栁残沙尘吹衣日色薄仙郎九月辞长安潞河东下浮官舸去去心驰大江左人情往往计南北委顺知君无不可忆我前年入国门连珂接佩多乡人岂无同朝欢不及仝乡美萧条逆旅中呉音更堪喜宦辙羁人不得齐一朝散去各东西向来坐客日以减子行更使吾凄惋何如重为交游惜再世通家非一日况也葭莩沗姻戚人生得意无南北我漫惜君君自适建业江山天下竒圣皇昔此开鸿基穹宫杰构比丰镐列职分曹同保厘百年形胜真雄壮奕叶名家更清畅画省雍容如列仙簿书萧散清而闲坐曹读书百不闗有时骑马看钟山  

题画  

溪云防防溪雨急长空倒垂溪水立凌乱春潮万壑摇低迷暮霭千林湿余生雅有沧洲适曽拥孤篷听萧瑟梦断红尘二十年江湖独往兴依然偶拈秃笔扫束绢便觉吴松落并剪金君家住云水乡朝烟暮雨对林堂若为老去厌真迹翻爱狂夫洒狂墨就中妙解谁应识万里云烟开素壁  

东葛城夜发  

萧萧东葛路马上听严更日落髙山暝天空逺水明年光秋渐索客子夜犹行村落知何处时闻犬吠声  

暮春斋居即事  

经旬寡人事踪迹小窻前暝色连残雨春寒宿野烟茗杯眠起味书卷静中缘零落梅花瘦风吹更可怜闲庭青草积春半思苍茫小雨作寒食微风泛海棠芳情经病减白日废书长何物供欹枕萦帘一炷香  

春日闲咏  

时节烧灯近羁穷独卧家余寒春挟纩残兴晚煎茶土润先滋草梅晴薄试花新年眠食好随分足生涯  

对雨  

独吟池上雨拍拍水平堤暝色千峯合凉声万叶齐翠承深竹重寒压晚檐低怪得经过断街头一尺泥  

独坐  

独坐茒檐静澄怀道味长年光付书卷幽事续罏香日出山鸟乐雨收花竹凉萧闲习成懒不是寡迎将  

夜坐  

溽暑夜不寐凉风初解围起看星汉动坐久语音稀残月耿犹在流萤忽自飞一声何处鹤露下欲沾衣  

不寐  

展枕不得寐沉沉玉漏淹一灯寒照壁半夜雨鸣檐有味留贫在多愁与病兼鬓边新白发应为小诗添  

新寒  

木落见清眞端居物自春牕虚蝇撃纸院静鸟窥人白日经檐短青衫卒岁贫新寒满城郭欲出畏风尘  

过孙文贵不在对庭中新竹  

一室才容膝居然不受埃恍如城郭外时有野人来檐绿摇新竹堦纹蚀古苔未妨酬对寡抚景自徘徊  

东禅寺  

古寺谢车马清临绿玉湾双禽啼竹迳独犬防松闗落叶秋满地夕阳僧自闲偶来还自去回首碧云间  

石湖作  

落日淡烟消平湖碧玉摇秋生茶磨防人在越城桥树色晴洲断钟声古寺遥西风吹短鬓还上木兰桡  

寒夜  

茒屋寒初重无眠对烛光疎砧何处月残叶满庭霜揽物惊时改供愁有夜长空余强学志抚卷视茫茫张明逺索画久而未成岁暮隂寒雪霰将集斋居无聊为写溪山欲雪图并赋短句  

岁暮天欲雪郊原风色饶山寒増突兀树暝入萧条野水照茅屋归人争断桥窻前有新句欲覔已寥寥  

承天寺中隠堂  

古径无车马闲门带茑萝秋风吹宿雨日暮盼庭柯世味逢僧尽新凉入寺多居山未有计此地数来过  

雨中杂述  

春归杨栁暗四月雨垂垂红洗花无迹青沾草已滋倚楼迷晓望出郭滞幽期客去茶瓯歇闲愁总上眉凝情不自得看雨独登楼绿树千门晚凉云五月秋暗梁栖湿燕髙壁上蜗牛有待新波长南湖弄小舟  

南楼  

西山开晚霁返照落窻中岁事收残雪生涯入断鸿寒多裘失重愁剧酒无功零落双桐树萧萧不受风  

新年  

扰扰复阗阗鸡声妨晏眠江城收宿雨衰发受新年寒尽梅花后春生草阁前郊原芳草近早问石湖船  

虎丘千顷云阁  

阁外云千顷风前首重搔倚阑双鸟下落日乱山髙积水连横浦疎松带逺臯泠然发清啸吾意欲凌嚣  

赋缾梅  

断枝黏碧藓残蘂叠氷纨未乏溪山韵尤宜几格看移灯传壁影垂箔防春寒应断西湖梦东风在席端  

雨宿武城追和先温州夜宿武城  

经过言偃邑非复昔时城里俗无从问弦歌空有名江湖孤雁断风雨乱鸡鸣酒醒青灯暗春寒一夜生  

野行因过废寺  

久客念摇落意行还寂寥余寒栖短褐斜日带荒寮岁事行将尽羁魂黯欲销云房才咫尺便觉逺尘嚣  

对酒  

晚得酒中趣三杯时畅然难忘是花下何物胜樽前世事有千变人生无百年还应骑马客输我北窻眠  

四月  

风雨将春至清和四月天桐隂摇白日草色散青烟兴寄琴樽外筯骸杖履前若为消昼永窻下有残篇  

简子畏  

落魄迂疎不事家郎君性气属豪华髙楼大呌秋觞月深幄微酣夜瓮花坐令端人疑阮籍未宜文士目刘人只应郡郭声名在门外时停长者车  

暮春  

髙榆风定翠相围天气悠扬思转微画阁凝香新试扇春肌生汗欲更衣乍闻幽鸟浑无见时堕游丝忽漫飞惆怅东阑寻晓梦落花芳草已都非  

灵岩山絶顶望太湖  

灵岩山正当胥口落日西南望太湖双岛如螺浮欲出片帆和鸟去俱无闲论往事何能説不见髙人试一呼慎勿近前波浪恐大都竒絶在糢糊  

读于肃愍旌功録有感  

南迁议起共仓皇一疏支倾万弩强既以安危系天下曾无羽翼悟君王莫嫌久假非真有祗觉中兴未耿光浅薄晚生何敢异百年公论自难忘  

冬夜读书  

故书不厌百回读病后惟应此味长千古精神如对越一灯风雨正相忘卷中求道深知谬意外图名抑又荒束发心情谁防得中宵抚几自茫茫  

秋夜不寐有怀钱二孔周  

客散西堂夜悄然脩筠凉吹供清眠疎萤纨扇秋无赖浅水红蕖月可怜侍女银杯摇雪乳谁家玉笛唱婵娟意中忆得城东阙孤鹤翩翩骨有仙  

咏文信国事  

南北间闗百战余此身宗社许驰驱可怜功业孤魂在自决存亡大义俱夷狄至愚犹叹服皇天无意竟何如平生心事堪谁诉漫托他年半纸书  

厓山大忠祠  

频年航海欲何为天厌中原遂不支满地江湖无死所际天风浪有平时仓皇一念聊臣分寂寞中流赖史知回首又看强敌灭寒潮自绕大忠祠  

雪后  

寒日晶晶晓溜声中庭快雪一宵晴墙西老树太骨立窻里幽人殊眼明想见渔簑无限好怪来诗思不胜清江南残腊相将尽防看门前春水生  

夜坐闻雨有懐子畏次韵奉简  

臯桥西畔唐居士一榻秋风拥病眠用世已销横槊气谋身未办买山钱镜中顾影鸾空舞枥下长鸣骥自怜正是忆君无奈冷萧然寒雨落窻前  

岁暮斋居即事  

檐树扶疎带乱鸦萧然只似野人家纸窻猎猎风生竹土盎浮浮火宿茶日色射云时弄彩雨丝吹雪不成花庭中卉物凋零尽独有苍松领岁华  

太湖  

沙渚依依云不动风烟漠漠鸟飞回横空暝色翻波去絶岛秋声绕树来今古奔腾疑地尽东南伟丽自天开眼中浩荡扁舟在欲唤防夷酹一杯  

游能仁弥勒  

郁然台殿锁芙蓉见客山僧自打钟小槛浮空秋水阁虚庭随影夕阳松泗州名在池无塔饭石师归寺有峯欲扫南墙留半偈白云回首媿尘踪  

翠峯寺  

空翠夹舆松十里防碑横路寺千年遗踪见説降龙井裹茗来甞悟道泉伏腊满山收橘柚蒲团倚户泊云烟书生分愿无过此悔不曾防雪窦禅  

登缥缈峯  

薙草遥遵鹿兎踪飞岚拂袖映疎松平湖万里玻璃色落日千寻缥缈峯烟树呉都晴上掌秋风云梦晚填胸无烦咋指频伤叹尽有闲情在短笻  

经桃花坞  

夕阳下马桃花坞不见桃花坞亦蓁溪壑春风空旧梦柴扉流水或秦人图经可按桑田异诗客多情燕麦新不用苦辛仍买种梁园金谷总成尘  

左神洞  

裹粮怀炬探幽稍即唅呀复旷然荡潏微闻头上浪光晶别有地中天千年何物扃丹刻一勺怜君负紫泉莫献虚酬十年愿祗应凡骨未能仙  

游资庆寺  

老衲深居湖上山松扉斜掩磬声寒袈裟对客妨秋定蔬笋开厨破晚餐未媿逡巡留偈子自缘疎野恋蒲团归来烟月篇章富乞与幽人得细看  

和答石田先生落花  

零落佳人意暗伤为谁憔悴减容光将飞更舞迎风面巳褪犹嫣洗雨妆芳草一年空路陌绿隂明日自池塘名园酒散春何处惟有归来屐齿香  

人日停云馆小集  

新年便觉景光迟犹有余寒宿敝帷寂寞一杯人日雨风流千载草堂诗花枝未动临佳节菜饭相淹亦胜期春色到今深几许小山南畔草痕知  

三月廿二日家兄解事还家夜话有感  

虚堂漠漠夜将分黯黯深愁细语真零落尚怜门户在艰难谁似弟兄亲扫牀重聴灯前雨把酒惊看梦里人从此水边松下去但求无事不妨贫  

谢永嘉赵君泽寄兰  

草堂安得有琳琅傍案猗兰奕叶光千里故人劳解佩一窻幽意自生香梦回凉月瓯江逺思入秋风楚畹长渐久不闻余冽在始知身境两相忘  

金陵咏懐  

钟山日上紫烟收金阙防差万瓦流帝业千年浮王气都城百雉隠髙秋声华谁覔乌衣巷形胜空吟白鹭洲回首壮游心未己西风防马看呉钩  

十月  

尘凝四壁漠然空五月江南见朔风细雨挟寒催木叶弱云将暝暗房栊壮心迂拙怀时事病骨萧条感岁功忍死不妨留笔砚尽堪相慰寂寥中  

诗人孙太初过访  

把剑南来赋逺游又看东上浙江舟山斋动是经年别菜饭聊堪半日留醉里江湖真有味春来花鸟正闗愁天台雁宕平生梦慿仗诗囊次第收  

与宜兴吴祖贻夜话有作就简李宗渊杭道卿吴克学  

有客扁舟自阳羡夜堂风雨对髙眠不辞谈笑成佳防祗觉淹留有宿缘别后交游如梦里意中山水落樽前青灯酒醒还生恋明日烟波更然  

九日泛石湖  

烟敛呉山翠拥螺重阳晴暖似春和闲情巳付清油舫斜日轻摇绿玉波桥外连钱游骑属水边纨扇丽人过黄花何处酬佳节白鸟沧洲引兴多  

同次明九逵及王氏兄弟泛舟游横山  

兰桡十里下横塘漠漠风撩鬓影凉野水秋来寒玉净碧山西去暮云长行边黄偃禾栖亩眼底红酣树饱霜飞尽落霞新月上空江渺白苹香  

题国用汗漫游卷  

江湖踪迹自年年去住随缘兴浩然三月莺花燕市酒一牀书画米家船留连胜事登山屐狼藉春风买笑钱回首马迁今不作为君重赋逺游篇  

虎丘剑池相传深不可测旧志载秦皇发阖闾墓凿山求剑凿处遂成深涧王禹偁作剑池铭尝辨之正徳辛未冬水涸池空得石阙中空不知际余往观之赋诗贻同游者和而传焉  

吴王埋玉几千年水落池空见墓砖地下谁曽求寳剑眼中吾己见桑田金鳬寂寞随尘刼石阙分明有洞天安得元之论往事满山寒日散苍烟  

九逵期人日防城中既而不至作诗见怀奉答  

人日故人偏入望洞庭烟水隔苍苍不教缕菜传纎手空复题诗寄草堂老鬓金花谁鬬胜古梅残雪自吹香寻常佳节多惆怅何况差池负酒觞  

上巳日独行溪上有懐九逵  

郭外青烟栁带柔洞庭西去水悠悠故人不见沙棠楫燕子齐飞杜若洲日落晚风吹宿酒天寒江草唤新愁佳期寂寞春如许辜负山花挿满头  

寒食自横金归泛石湖  

泽国春深露雨收越城桥畔水争流断烟西去浮苍屿斜日中川起白鸥村店寂寥寒食节行人迢递木兰舟芳情满目东风急欲打汀花不自由  

晚雨饮子重园亭  

髙斋落日偶追从樽酒淹留一笑中芳草满庭飞燕子晚凉和雨在梧桐江鱼绕筯肥烹玉野树藏春浅映红潦倒莫言归更缓习家池馆爱山公  

游幻住庵  

行行西郭两牛鸣路转桥横得化城深巷鸟啼山木暗清溪日暖白烟生兴怀往哲悲陈迹每到空门损世情坐恋蒲团留不得碧云回首暮钟声  

中秋日同诸友月洲亭看雨有作  

为爱芳洲绿玉湾共来沾醉野亭间一年索莫中秋雨百匝空蒙负郭山水竹防心非在逺天时多故不妨闲独怜日暮移舟去不得髙歌载月还  

漕湖一名蠡湖相传范蠡所开或谓通漕运而设癸酉秋八月十七日同钱元抑陈道复顾朝镇朝椘夜泛有作  

中流溯小舠露华初冷碧天髙一痕落镜秋宜月万籁无风夜自涛消尽霸图犹说蠡传流饷道不通漕浮樽自适东南兴何必淋漓污锦袍  

咏庭前藂菊  

寒英翦翦弄轻黄百卉凋零见此芳天意也应怜晚节秋光端不负重阳郊原惨淡风吹日篱落萧条夜有霜输与陶翁能领畧南山在眼酒盈觞  

秋夜  

新寒髙阁夜何其野笛荒砧不断思泽国变衰菰菜老长安迢递帛书迟江空露下芙蓉叶月出风吹桂树枝何必潘郎能自省年来青鬓已丝丝  

痛中遣怀  

经时卧病防经过自拨闲愁对酒歌意外纷纭知命在古来贤逹患名多千金逸骥空求骨万里防鸿肯受罗心事悠悠那复识白头辛苦服儒科  

赋得野亭秋  

断云狼藉近帘栊天地萧条四壁空尽日倚阑黄叶雨一番吹鬓白苹风年光搔首孤鸿外山色供愁落照中欲寄闲情无那逺烟波江上采芙蓉  

月夜登阊门西虹桥与子重同赋  

白雾浮空去然西虹桥上月初圆带城灯火千家市极目帆樯万里船人语不分尘似海夜寒初重水生烟平生无限登临兴都落风栏露楯前  

除夜  

拥寒枮坐夜无聊杯茗炉薰次第消独有恋人灯黯黯那堪卒岁雨萧萧醉供春帖闲吟草病抚辛盘嬾颂椒少日冯陵都遣却只将双鬓待明朝  

偶过甫里乘月至白莲寺访陆天随故祠  

一龛香火白莲宫古社犹题甫里翁坐挹髙风千载上依然旧宅五湖东雨荒杞菊流萤度月满陂塘鬬鸭空故草已随尘土化空瞻遗像寂寥中  

王履吉示余春日即事之作久而未复三月望后泛舟出郭借韵奉赠  

郭西杨栁绿烟多续续春舟载绮罗落日千山眉敛黛清江一曲眼横波偶追胜践抛尘虑坐惜芳华对酒歌欲赋江南游子意古原春草恨如何  

沧浪池上  

杨栁隂隂十亩塘昔人曾此咏沧浪春风依旧吹芳杜陈迹无多半夕阳积雨经时荒渚防跳鱼一聚晚波凉然诗思江湖近便欲相携上野航  

过吴文定公东庄  

相君不见岁频更落日平泉自怆情径草都迷新辙迹园翁能识老门生空余列榭依流水独上寒原眺古城匝地绿隂三十亩游人归去乱禽鸣  

陪蒲涧诸公游石湖  

杜若洲西宿雨铺行春桥下长防芜青松四面山围寺白鸟双飞水满湖故垒春归空有燕扁舟人去逺疑鳬相看不尽兴亡恨落日长歌倒玉壶  

渡江  

晓龙江三百里蒹葭漠漠首重回天连旧禁青云绕日出洪流白雾开满目秋光聊北渡随舟山色更东来分明记得盘游地一抹苍烟是鳯台  

鸟衣镇望滁州诸山  

东葛城头晓月残乌衣镇上水潺潺偶来下马三家市先见环州百里山道路重经浑不记人情未逺尚相闗旧游最是西南胜拟办青鞋一醉攀  

游醉翁亭不果寄滁州故人  

当时踪迹两峯间疋马重来不及攀曽有题名留坏壁羞将尘面见青山未应啼鸟知人乐空望清泉裹茗还寄谢故人休见笑百年双足会须闲  

宿江浦有怀定山先生  

惊风木叶夜毵毵独宿江城酒半酣千载名山无谢傅一生知已愧羊昙青灯暮雨残诗帖明月苍松旧草庵二十年来头欲白当时心事向谁谈  

钱氏池上芙蓉  

九月江南花事休芙蓉宛转在中洲美人笑隔盈盈水落日还生愁露洗玉盘金殿冷风吹罗带锦城秋相看未用伤迟暮别有池塘一种幽  

隣溪为朱双桥廼翁赋  

卜得髙隣隔世哗清苕十里碧云斜去家不逺堪临钓傍户流来自落花细雨听歌青篛笠夕阳分占白鸥沙祗今人逺遗踪在满目烟波漾月华  

题太白像  

宫袍错落洒春风玉雪淋漓滞酒容残夜屋梁栖落月碧天秋水洗芙蓉麒麟岂是人间物眉宇今从画里逢一语不酬千载诺匡庐山下有云松  

新正六日同子重晚歩至竹堂  

佛坐香灯竹里茶新年行乐得僧家萧然人境无车马次第空门有岁华几日南风消积雪一畨春色到梅花坐吟残照归来缓古树荒烟散晚鸦  

次韵答子重新春见怀  

樽酒离怀强自开长歌宛转胜悲哀梅花不与春光在茅屋相将燕子来十日轻寒风约雨一防新绿水生苔相思忽唱江南曲白苎含香取次裁  

三月晦日登上方  

上方啼鸟绿隂成落日登临宿雨晴春事蹉跎三月尽碧天浮动五湖明山连越垒人何在水绕长洲草自生未遂扁舟从此去眼中无限白鸥情  

虎丘  

云岩四月野棠开无数清隂覆绿苔意到不嫌山近郭春归聊与客登台芳坟谁识真娘在水品曽遭陆羽来满路碧烟风自散月中徐棹酒船回  

同次明诸君采莲泾闲泛  

采莲泾上雨初收秋色催人烂熳游日暮白苹风乍起陂南黄叶水交流美人齐唱沧浪曲防鹢斜穿窈窕洲落尽晚花无那冷一樽相属更夷犹  

石湖  

石湖烟水望中迷湖上花深鸟乱啼芳草自生茶磨岭画桥横注越来溪凉风嫋嫋青苹末往事悠悠白日西依旧江波秋月堕伤心莫唱夜乌栖  

剑守南寜李君璧与余雅不相识比以仁和教谕校文南畿颇有意于浅薄格于异经不果荐甲戌自杭赴蜀道出吴门邂逅及此因赋赠  

木落柴门辙迹荒使君骑马自钱塘虚名羞问呉枫冷往事空怜古战场邂逅扁舟江郭晚苍茫离思蜀山长慇勤相赠劳相忆手结青兰杂佩香  

新秋  

江城秋色浄堪怜翠栁鸣蜩锁断烟南国新凉歌白苎西湖夜雨落红莲美人寂寞空愁暮华发萧踈不待年莫去倚阑添怅望夕阳安在小楼邉  

忆城西夜游寄履约兄弟  

官街车马去如流正是濠南宿雨收灯火兰桥穿夜市月明歌吹满江楼别来西郭添新梦坐对秋风感旧游黄菊凄凉重九近思君欲上五湖舟  

春日游支硎天平诸山  

麦陇风微燕子斜雨晴风日丽江沙遥寻支遁烟中寺初见天平道上花过眼溪山劳应接方春草树发光华夕阳半岭归舆急惭愧城中自有家  

陪蒲涧诸公游石湖  

横塘西下水如油拂岸垂杨翠欲流落日谁歌桃叶渡凉风徐度藕花洲萧然白雨醒烦燠无赖青山破晚愁满目烟波情不极游人还上木兰舟  

初归简理停云馆有感  

京尘两月暗征衫此日停云一解顔道路何如故乡好琴书能待主人还已过壮岁悲华发敢负明时问碧山百事不营堪美睡黄花时节雨斑斑  

过履约  

浪迹归来意茫思君今日上君堂厌看流俗求同志喜对时羞是故乡白发持螯能几醉黄花在眼即重阳马蹄不到阑十曲日暮江楼数雁行  

有懐观音庵旧游  

曲巷不容车马到山人曽是一春留别来空锁眠云榻岁晚常怀听雨楼牕外梨花应自好壁间诗草属谁收似开黄叶秋逾静憔悴无心覔旧游  

楞伽寺湖山楼  

石湖春尽水交流来上支公百尺楼尊酒吟分茶磨雨疎帘横卷越城秋一窻粉墨开图画万里风烟入卧游正是倚阑愁絶处不禁长笛起沧洲  

喜雨  

弱云将暝暗柴闗急雨萧然落坐间山鸟近人呼滑滑春泉隔屋送潺潺小牕破睡茶瓯浅别院生凉羽扇闲满目新诗题不得登楼自看郭西山  

雨中简箧得石田先生丁夘岁赠诗  

碧云何处寄遐思往事惟应岁月知奕奕风流今昔梦离离残墨死生期忆君感慨身难续顾我飘零鬓亦丝欲咏江城当日【`阙`】　　愁雨不成诗  

夏日同次明履仁治平寺纳凉  

山中六日可逃禅相与清斋佛座前风细石坛松落子雨深沙窦竹垂鞭别来光景浑依旧壁上题名不记年底用忘归归自好晚霞新月载溪船  

寂寂云堂车马稀隂隂灌木暑光微竹根雨过蛙争吠松下日斜僧未归毎见青山羞世网欲临流水置柴扉紫薇胜槩吾能领只恐时情与愿违  

泛舟  

江上疎疎梅子雨烟中嫋嫋竹枝歌暖风初泛青莲舫斜日轻摇绿玉波南浦春光啼鸟寂西来山色过桥多美人只在横塘曲手把芙蓉奈逺何  

王氏溪楼  

晴云拂栋思悠悠来上元龙百尺楼落日正临官渡晚春江自抱古城流夹堤烟火千家市下水帆樯万斛舟旧事凄凉芳草满不知何处是长洲  

闻砧  

明灭疎灯鉴薄帷谁家捣练夜迟迟惊回短梦千门月不断秋风万里思岁晚江城还自急天寒闺阁最先知髙楼人静星河烂正是霜华欲下时  

天界寺  

城南寳刹旧称雄晋代庄严在眼中絶壁星辰连阁道上方龙象涌珠宫翠围岚袖层层雨凉入松杉院院风身世茫茫尘土满欲依莲社住江东  

阻风江上同蔡九逵诸君登静海寺阁  

尘土萧条行路难秋风髙阁一凭阑云移白鹭烟波逺水绕庐龙木叶寒老阅江山犹自壮行歌天地本来寛平生零落余长剑得与同游倚醉看  

三宿岩  

积石谁名逵磨岩花间古洞锁苍烟何能桑下淹三宿却探仇池自一天古树腾蛟根束铁春苔蚀雨翠连钱只应曾见台城事回首梁王又几年  

扬州  

竹西箫管玉参差栁外楼台舞陆离落日芜城非故国春风后土有荒祠锦帆烟月千年梦禅榻情怀两鬓丝二十四桥何处是扁舟西去不胜思  

留城道中有张良祠  

古隄杨栁绿丝柔尽日南风送客舟百里青徐平入望千年汴泗正交流草荒霸业春过沛月满丛祠夜泊留老去马迁心尚在不妨书剑事遨游  

魏家湾有感  

博平县里侍亲时四十年来两鬓丝竹马都非前日梦枯鱼空负此生悲已无父老谈遗事独有声名系去思憔悴平生尘土迹魏湾流水防能知  

雨中放朝出左掖  

霏微芳润浥霓旌历落彤墀散履声暝色浮烟迷左掖碧云将雨近西清栁垂青琐千丝重水落银桥万玉鸣沽酒不辞袍袖湿天街尘净马蹄轻  

元旦朝贺  

仙音缥缈协和鸾天上春回白玉阑日出鸡人齐唱夘雪消风伯为驱寒万方玉帛看王防一岁仪文重履端满目升平题不得白头惭愧直金銮  

翰林齐宿  

春星烂熳烛薇垣独拥青绫向夜阑宫漏隔花银箭永莲灯垂烬玉堂寒坐聆宵柝霜围屋想见郊禋月满坛铃索无风尘土逺始知仙署逼金銮  

兴隆寺致斋  

漠漠香灯佛座前寝衣相对不成眠明禋夙奉廷中戒清浄来修物外缘竹树湘帘新月色鬓丝禅榻旧风烟无端忽忆朝元事笑隔春风又一年  

内直有感  

天上楼台白玉堂白头来作秘书郎退朝每傍花枝入儤直遥闻刻漏长铃索萧闲青琐静词头烂熳紫泥香野人不识瀛洲乐清梦依然在故乡  

游西苑  

宛转瀛洲带幔坡蜷玉蝀压银河广寒遥见空中树大液微生雨后波云卷红妆千步障风吹璚葢万年柯太平见説宸游简驰道青青长薜萝  

秋日再经西苑  

内苑清秋宿露晞盈盈日采动金扉松间翠殿团华盖天外银桥入紫薇锦缆稀游青雀暗璚波无际白鸥飞彤墙髙栁无人折时见中官一骑归  

万岁山在子城东圵武门外盖大内之镇山也其上林木隂翳多珍菓一名百果园  

日出灵山花雾消分明员峤戴金鳌东来复道浮云逈北极觚棱王气髙仙仗乘春观物化寝园常岁荐樱桃青林翠葆深于沐总是天家雨露膏  

璚华岛在太液池中上有广寒殿相传辽太后游息之所  

海上三山拥翠鬟天宫遥在碧云端古来漫説瑶台逈人世宁知玉宇寒落日芙蓉烟袅袅秋风桂树露团团胜游寂寞前朝事谁见吹箫驾防鸾  

承光殿在太液池上围以瓮城殿搆环转如葢一名圎殿中有古栝数百年物也  

小苑平临太液池金铺约户锁蟠螭云中帝座飞华盖城上钩陈绕翠旗紫气曾回双鳯辇青松犹有万年枝从来清跸深严地开尽碧桃人未知  

龙舟浦在琼华岛东北有水殿二藏龙舟鳯舸  

列殿隂隂水窦连汉家帝子有楼船兰桡桂檝曾千里锦缆牙樯忆往年汾水秋风空落日隋堤杨栁漫青烟今皇别有同民乐不遣青龙漾碧川  

芭蕉园在太液池东崇台复殿古木珍石参错其中又有小山曲水实录成于此焚稿  

小山盘折翠防□松桧隂隂辇道斜草长兰亭迷曲水雨深桃洞自飘花紫云依旧围黄屋青鸟还应识翠华知是史臣焚草地文光隠隠结红霞  

南台在太液池之南上有殿曰昭和下有水田村舍先朝尝于此阅稼  

青林迤逦转回塘南去髙台对苑墙暖日旌旗春欲动薰风殿阁昼生凉别开水榭亲鱼鸟下见平田熟稻粱圣主一游还一豫居然清禁有江乡  

早出阜城马上作  

有约城西散冶情春风辍直下承明清时自得闲官味胜日难将乐事并马首年光新栁色烟中兰若逺钟声悠悠岐路何须问且向白云深处行  

登香山  

指防风烟欲上迷却闻钟梵得招提青松四面云藏屋翠壁千寻石作梯满地落花啼鸟寂倚阑斜日乱山低去来不用留诗句多少苍苔没旧题  

碧云寺  

翠殿朱扉翔紫清璇题金榜日晶晶青莲宛转开天界玉阙分明作化城双涧循徐鸣佩玦三花拂槛暎幡旌贵人一去无消息野老依稀识姓名  

歇马望湖亭  

寺前杨栁绿隂浓槛外晴湖白暎空客子长途嘶倦马夕阳髙阁送飞鸿即看野色浮天际已觉扁舟落掌中三月燕南花满地春光都在五云东  

吕公洞  

何时神斧擘幽崖古窦春云福地开翠壁未磨邪律字石牀曾卧吕公来隂寒四面凝苍雪秀色千年蚀紫苔凡骨未仙留不得刚风吹下夕阳台  

西湖  

春湖落日水拖蓝天影楼台上下涵十里青山行画里双飞白鸟似江南思家忽动扁舟兴顾影深懐短绶惭不尽平生淹恋意绿隂深处更停骖  

治平寺寄听松  

七尺藤牀一亩宫青山何处不相容大官底用三升酒长乐愁闻五夜钟笠泽风烟荒橘柚横塘秋色老芙蓉几时归去楞伽寺常伴林僧看古松  

竹堂寺寄无尽  

东城古寺万枝梅一岁看花得几回竹径三年无我迹松门此日为谁开还应壊璧余诗草只恐荒碑蚀雨苔慿仗山僧悬木榻长安倦客且归来  

马禅寺寄明祥  

闲情每结道人缘不到东禅即马禅花发来禽凡几树梦回啼鸟巳三千朔风左掖笼貂防残雪长安绾玉鞭不及祥师萧寺里茶烟一榻拥书眠  

寳幢寺寄石窝  

久客懐归问旧游双娥精舍屋东头絶怜近市无尘到曾是寻僧竟日留满地绿隂谁结夏拥篱黄叶更宜秋玉泉清冽应无恙慿仗山厨设茗瓯  

昭庆寺寄守山  

搔首长安望阖闾风烟漠漠九秋余正思黄叶南朝寺忽把飞云慧逺书东壁磨碑知有待北窻悬榻竟何如自怜白首无禆补虚弃闲缘卧直庐  

怀石湖  

茶磨山前宿雨晴行春桥下绿波平呉儿越女齐声唱菱叶荷花无数生落日夷犹青雀舫孤烟缥缈望湖亭平生走马聴鸡处残梦依依是越城  

送王承防侍讲防政四川  

鸟道巇防万里賖从臣分省向三巴中朝声望云山重内史文章锦水华烂熳新恩苍玉节依然旧署紫薇花只应未忘论思地翘首金銮北斗斜  

致仕出京言怀  

白髪萧疎老秘书倦游零落病相如三年漫索长安米一日归乗下泽车坐对西山朝气爽梦回东壁夜窻虚玉兰堂下秋风蚤幽竹黄花不负余  

阻氷潞河简同行黄太史才伯  

长河十月朔风悲零落貂裘不受吹氷雪峥嵘惊岁晚江湖寂寞滞归期谁怜阮籍穷途泣自笑穰侯见事迟忽忆同行黄太史篝灯何处拥书帷  

次韵答徐子容学士见怀  

霜华惨淡袭征衣闗朔萧条雁影稀游子天涯苦行役故人岁晚惜分违还家短梦秋无赖伴客残缸夜有辉犹胜前时羸马上满头风雪趂朝归  

次韵答唐云卿礼部  

闗河岁晏客衣单满鬓秋风里鹖冠尘土自怜疲马倦江湖谁念白鸥寒去来信有天机在阅历方知道路难憔悴不忘飘泊处方舟氷雪潞河间  

腊日与才伯小酌追怀去腊午门赐燕  

去岁嘉平燕紫宫长筵错落午门东一时随例沾恩泽此日追思叹转蓬节序不惊双鬓改江湖犹幸一樽同栁条萱草何须问且共天涯目断鸿  

除夕二首  

拨尽罏灰夜欲晨不知飘泊潞河濵灯花自照还家梦道路谁怜去国人浩荡江湖容白发蹉跎舟楫待青春只应免逐鸡声起无复鸣珂候紫宸  

黯黯离愁酒半醺不眠闲读送穷文旅窻灯火寒犹在村巷鸡声岁又分千里家山归有渐百年心事老无闻未妨去国还飘泊已把闲心等白云  

丁亥元日次才伯韵  

东风早晚到天涯客子逢春正忆家柏叶漫传元旦酒江梅应发故园花不愁逆旅无亲戚依旧江湖有岁华深负郑庄腾荐剡游岩痼疾久烟霞  

过扬州登平山堂  

莺啼三月过维扬来上平山郭外堂江左繁华隋栁尽淮南形胜蜀冈长百年往事悲陈迹千里归人喜近乡满地落花春醉醒晚风吹雨过雷塘  

徒歩至寳光寺  

布袜青鞋短褐衣酒樽诗卷一僮随白头自笑曽供奉徒步谁怜老拾遗五亩喜闻秔稻熟重阳还恨菊花迟松寮竹谷逍遥地时有山僧乞小诗  

千叶梅与方山人同赋  

缃梅奕叶照琼枝不是横斜旧日姿繁雪吹香春剪剪冷云团树玉差差罗浮梦断情稠叠瑶圃风生佩陆离一任堦前明月碎清真不负岁寒期  

顾华玉以书邀予为西湖之游病不能赴以诗谢之  

旧约钱塘二十年春风拟放越溪船却怜白发牵衰病应是青山欠此缘漫説西湖天下胜深惭北道主人贤只余好梦随湖去月落空江万树烟  

静隐  

扫地焚香习燕清萧然一室谢将迎坐移白日花间影睡起春禽竹外声心逺自应人境寂道深殊觉世缘轻问竒尚有门前客却恨青山不揜名  

雨后  

积雨初收风乍颠城南花事已茫然黄鹂绕树空千啭白发伤春又一年竹几蒲团供坐睡茗杯香鼎有闲缘客来莫话长安事自理南华物外篇  

上已日石湖小集  

楞伽湖上晚风和茶磨岩前宿雨过士女竞浮青雀舫野人堪占白鸥波春来花鸟闲情在老去山林乐事多办取一樽酬令节扣舷聊和竹枝歌  

夜坐  

幽人被酒夜不眠揽衣起坐垂堂前参差花影忽满地仰见明月流青天微风吹空星漠漠时有羇鸿度寥廓美人不来更漏沉天南缥缈银河落  

赋得庐山送卢师  

谁见匡庐百叠苍轺车八月下浔阳天开画障芙蓉出风约银河瀑布长秀色从来堪揽结壮游还待发文章因君忽动江湖兴便拟东林问草堂  

睡起  

睡起西斋片雨过绿隂庭院晚凉多乌衣春尽浑无语白苎秋来漫有歌世态风云从变幻山林日月未蹉跎却怜逸少犹多事时写黄庭换白鵞  

二月廿六日游天池诸山  

西北羣山列翠屏天池宛转带支硎行穿壑谷身忘倦忽听松风酒觉醒岁闰故应春缓缓民饥欣见麦青青老年行乐知无几莫负樽前双玉瓶  

泛湖  

春尽南湖碧玉流故人湖上共夷犹平桡野渡沿青草叠鼓中川起白鸥云日霏霏梅子雨风蒲猎猎藕花洲行春桥外山千叠尽逐波光上防舟  

丁未九日与履约诸君同泛石湖就登上方  

宿雨初晴水拍天碧云微敛日华鲜时当黄菊茱萸秋在沧洲白鸟边栁外画桥人似蚁湖心兰棹酒如泉携壶更醉湖山上白发重逢又一年  

是岁闰九月再泛  

刚喜重阳临闰月不辞老病复登台多情秋色依前在有待篱花故晚开佳节从知难再值青山端不厌重来画船记取横塘路十里笙歌载月回  

已酉除夕  

八十衰翁仍送岁罏薰灯影共婆娑青云志业消都尽白发光隂得最多天地劳生空蠧简江湖得意有渔簑孙曾绕膝情堪恋后饮屠蘓且笑歌  

人日直夫东园小集  

雪后江梅灿玉英萧然人日半隂晴杂占谁问东方朔妙思空怀薛道衡防胜千年传故事蔬盘七种荐春羮白头不落山林事又向名园听早莺  

玉兰花  

绰约新籹玉有辉素娥千队雪成围我知姑射真仙子天遣霓裳试羽衣影落空堦初月冷香生别院晚风微玉环飞燕元相敌笑比江梅不恨肥  

春归  

三月春光积渐微不须风雨也应归与人又作经年别回首空惊昨梦非江燕引雏芳草满林鸎出谷杏花稀沈郎别有伤情地不为题诗减带围  

阻风宿九里湖  

云沍长空断雁呼水声摧岸杂风蒲扁舟卧听三更雨一苇难航九里湖绕榻波涛归梦短隔林烟火逺村孤人生何必江山险咫尺离家即畏途  

辛亥除夕守岁  

坐恋残年漫有情夜堂烧烛待天明不愁老大无同辈祗觉聪明愧后生得岁笑看新旧历无眠厌听短长更香消酒冷人初静忽报晨鸡第一声  

素发  

素发丝丝不满梳衰容览镜已非吾萧条暮景看篱菊次第秋风到井梧物外机心聊奕防老来多事坐诗逋祗应双足能强健着屐登山未要扶  

壬子岁除  

残灯明灭照头颅八十三龄过隙虚一岁又从今夕尽余生消得几番除老知无地酬君宠贫喜传家賸父书独有梅花堪慰藉春风消息定何如  

癸丑元旦  

吚喔隣鸡过短垣起看春色拂尘冠升平满目新颁朔日月无穷又履端短发萧疎霜叶脱壮心零落晓灯残从前卉物氷霜尽一树梅花独耐寒  

晩泊杨庄  

碧云微敛四山苍晚泊孤舟对夕阳店舍寂寥斜带水人家篱落尽栽桑风烟入望知何处鸡犬相闻自一乡正自旅怀眠不得数声渔唱起沧浪  

秋夜  

四壁鸣蛩露下余片云和闷酒兵除风撩堕叶秋声早月暎空庭夜色虚衰病不禁时序改萧闲自与世情疎若为白首安眠地时有惊尘报羽书  

维亭夜泊  

孤篷灯火宿维亭宿酒微消梦不成人语烟中江月堕舟横渡口夜潮生闲看岁月都无迹旧历村墟尚有情四野微霜菰叶冷时闻沙上水禽声  

除夕  

白发婆娑夜不眠孙曽绕膝更翩已知明旦非今日不觉残龄又一年旧事悲欢灯影里春风消息酒杯前更阑人静鸡声起却对梅花一粲然  

元日试笔  

云霞骀荡晓光和手折梅花对酒歌暮齿不嫌来日短霜髭较似去年多东风渐属青阳候流水微生绿玉波鸟弄新音晴昼永相看不饮奈春何  

除夕  

坐恋残灯思黯然回看残历已无缘万千旧事空双鬓八十明朝又六年笑饮屠蘓甘落后老嗟筋力不如前烽烟那隔春风信次第梅花到酒边  

乙夘元旦  

沧溟日日羽书传华发萧萧节叙迁时不可追空逝水老今如此况烽烟漫抛旧历开新历却到衰年忆少年潦倒不妨诗笔在晓窻和墨写新篇  

糓日早起  

空庭草色映帘明短鬓春风细细生檐溜收声残雪尽案光斜枕晓寒轻非贤宁畏蛇年至多难欣占谷日晴诗思揽人眠不得山禽屋角有新声  

戊午元旦  

劳生九十漫随缘老病支离幸自全百岁几人登耄耋一身五世见曾袛将去日占来日谁谓增年是减年次第梅花春满目可容愁到酒樽前  

期陈淳不至  

美人期不至寂寞绕堦行短架闲书帙幽窻听履声空令开竹径深负洗茶铛春草暮云合梅花初月明蹉跎残诺在次第小诗成未敢轻知已终然媿后生新年池上梦旧雨酒边情眼底非无客相看意独倾  

次韵答九逵见寄  

季子徒存舌相如巳倦游人方夸北阮吾自爱东丘病卧吴门雨遥怜泽国秋渚云淹暮景江草识离忧朴学难为用微名费屡求千金怀敝帚半夜失藏舟伏枥余初志投襦愧本谋网罗空自宻零落不堪收  

潇湘夜雨  

湿云载秋声万籁集篁竹江湖白发长独拥孤篷宿  

洞庭秋月  

月出天在水平湖静于席安得谪仙人来聴君山笛  

山市晴岚  

鸡声茅屋午霭霭墟烟白市散人亦稀山空翠犹滴  

甲寅除夕  

多事闗心偶不眠随人也当守残年不须更説新春事来岁今宵在目前  

崇义院杂题  

六月门前暑似炊殿堂深处未曾知晚凉浴罢思归去更为松风伫少时  

儿子晬日口占絶句  

堂前笑展晬盘时漫説终身视一持我巳蹉跎无复望试陈书卷卜吾儿  

过吉祥寺追和故友刘协中遗诗  

尘踪俗面强追闲惭愧空门数往还不见故人空约在黄梅雨暗郭西山  

景徳寺  

古屋无人犬防篱偶抛尘土得幽栖不知何福能消受满地松隂一鸟啼  

吴隠之画像  

千年遗像识真难重是髙风不可刋一様广州俱刺史几人传入画图看  

与逵甫燕坐小斋为写竹石  

对坐焚香习燕清好风如水泛帘旌夕阳忽见疎疎影落木空江生逺情  

除夕  

辟瘟微火爇灵丹坐倚寒檠向夜阑腊意亦知人恋岁为留残雪隔年看  

题侍御敬止所藏仲穆马图  

荦荦才情与世疎等闲零落傍江湖不应泛驾终难用闲看王孙骏马图  

方方壶画  

烟沈宻树苍山暝波卷长空白鸟回细雨斜风簑笠具钓船何事却归来  

元日书事效刘后村  

愁早无端到小斋问愁谁送与谁媒残年原未将愁去不是新年别带来  

题沈侗斋修竹士女  

开尽闲花草漫坡青春零落奈愁何诗人自惜铅华冷翻出天寒翠袖歌  

题画  

新霜防笔意萧萧不尽秋光雁影遥双岛欲浮天拍水夕阳人在虎山桥  

百丈苍山倚暮寒仙源无路欲通难晚来过雨添飞瀑只好幽人隔岸看  

元日承天寺访孙山人  

当年结习住僧家对客分泉自品茶欲识道人髙洁处纸窻残雪照梅花  

梨花山鹧  

物华无赖酒初醒奕奕梨花照晚晴怪底山禽啼不歇十分春色近清明  

晩晴  

茒檐漠漠晚风微曲院无人雨霁时忽见碧窻疎影乱一防新月在花枝  

题画  

宻叶参差漏夕阳溅溅寒玉潄回塘言消尽人间事一壑松风满鬓凉  

寂寞平臯带浅滩幽人时共夕阳还水禽飞去疎烟灭目送秋光入断山  

题竹寄履仁  

西斋半日雨浪浪雨过新梢出短墙尘土不飞人迹断碧隂添得晚窻凉  

题画  

碧山隔晴川古树垂藤锁翠烟野鹿花时隠见石桥无路访神仙  

矗矗青山带白云石梁鸡犬数家村江空不遣渔郎到尽日桃花自掩门  

千山图画拥飞楼山木苍苍水漫流青鸟乱啼花细落石梁南畔是瀛洲  

春日懐子重履约履仁  

二月东风巳物华谁教寂寞向僧家闗心夜雨应无寐侵晓开门看杏花  

题画  

双干亭亭碧玉明翠隂凉沁石牀清南风吹断窻间酒卧听萧萧暮雨声  

晩意  

风吹白苎晚凉生乍试兰汤尚不胜阿阁东头新月上玉盂纎手自调氷  

题画  

绿树敷隂翠荇香方舟十里下回塘白鸥飞去青山在落日唱歌烟水长  

戏简履约  

青天缺月映江流不见嫦娥抱影愁玉宇参差孤笛起夜深来上水西楼  

题画  

细路盘盘转石根苍藤古木带斜曛短笻不觉行来逺回首青山半是云  

江头春水绿湾湾江上春山拥翠鬟老我输他茅屋底无愁终日对江山  

某比以笔劄逋缓应酬为劳且闻有露章荐留者才伯扳诗见戏輙亦用韵解嘲  

不用浮文荐子虚底须沧海问遗珠若为尚作嵇康累嬾慢难酬满案书  

闰正月十一日游妙观历诸道院晩登露台乘月而归  

探春行覔羽人家洞里仙桃未着花一段闲情杯酒外山童能供竹间茶  

竹堂  

乘闲上日到僧家惭愧空门有岁华满地碧烟新草色一防春意旦梅花  

## 石仓历代诗选卷四百九十五  

明曹学佺　编  

明诗次集一百二十九  

谢承举  

美人隔秋水  

美人隔秋水可望不可即空有木兰舟未得西风力维舟杜若洲汀花好顔色见花如美人采采转忧恻我心伤所思耿耿情何极水流深且长安能有羽翼佳期防当来惟以永相得  

书广陵天寜寺北舍  

浮舟出淮水飘风吹我裳未憩逺归身輙束前时装长江渺何许东南指丹杨白云复依依黄流浩汤汤爰止阻凌颿暂留招提房入门遇嘉友懽娱罗酒浆哦诗口不辍读书名未扬投怀二十年开言谢肝肠满斟更添酌一劝累十觞蕙露下空砌松月辉长廊坐久更漏沉醉来形役忘九日感兴次元遗山九日读书用陶靖节原韵  

我昔游楚湘登髙岳麓边红顔映绿水青娥在楼船笑掷黄金杯醽醁来如泉纎纎弄花枝令姿相比妍娇歌飏轻飚长裾舞翩翩我醉浑欲頺唫肩倚羣仙青衿同游生况复美少年白眼一粟余其气凌苍天  

我昔登金台居庸快瞻望历历蓟州山周回叠层嶂龙门挿天表防嵝若佐相苍苍诸峯攅宛如踞虎象嵳峩黄金闗紫翠鬰相向龙蟠八极尊鳯喈五云上观光适兹辰賔筵亭障览竒快醉归顿令心目旷  

观古孝经  

穹碑大如隼字画示古炳朗金薤垂钩联铁纽系横披若伏波坚竪如执篲古人书法精防缀分巨细圣经防义明谟训督奋励赫赫李唐朝宗亦英帝涣词出宸思掲书题圣制执笔表前代勒石诏后世惜哉西南行不作苞桑计  

白菊  

幽花若处女涓涓凝淡妆对月张素琴凌风披缟裳质防耻秾艳姿珍閟馨香持此贞白心相依君子傍漪漪临深渊皜皜晞严霜自分值时晚永不惭秋阳  

题扇寄友  

别子倐易秋限兹大江水相望三驿途逈若在千里风凉桂粟黄露冷兰花紫素纨裁短唫含情付双鲤  

锦帕  

丝丝出机杼纵横炫防纹美人劳玉纎绿窻琐春云卷之不盈束放之霭兰芬织成寄逺道宻意同赠君君但念袭机声闻莫闻  

郭熈盘车图  

东车上冈西车下轭力驾牛如驾马后有一车方渡河泥深水寒将奈何来车人与去车语前途山髙石龃龉千里百里多险阻虎狼纵横皆逆旅好归来守鏄杵  

行见月  

行见月杏花枝上新晴天东风吹散銮江烟江南庭院春可怜有人不肯上秋千  

行见月白莲池上弄纎纎寳奁新开飞寳蟾吴中深闺不卷帘齐纨巧遮双蛾尖  

恭题灵羊图  

塞上春深草初绿黄河套边堪放牧何来羌羚携乳畜傍有韩卢将搏逐羣羚不奔且不惊輶车无影鸾无声持旄已归蘓子卿挟册未见黄初平羊何安闲卢何猛以静制动清边境我皇执笔发深儆意在和雍化强梗是时贤相维三杨升平辅理称虞唐九重优游翰墨场天与人文垂四方  

观内苑西僧演教  

佛殿开公车来旛导引法鼔催天人献贡金沙街天女散花琼瑶台台前行列诸寳树一树一叶生甘露琳琅树摆天风度风度钧天和雅音雅音演畅欢人心  

月子河即景  

风便小舸轻如楂中流浪平无惊嗟溪女捕鱼水禽起野叟赛神村鼓挝丹书剥壁见古庙鸡犬上树知人家秋江景物看不厌霜菊挂岩开紫花  

登崇道观明阁看山  

一月在船怀抱恶昼夜风涛怒驱作文江东岸烟霞居上濑囊厢蹔停泊幽人欵接礼数倍便叱山童扫髙阁石牀穏帖憇尘梦古窦清冷缨可濯光摇树色开几屏香籁松花堕帘幙敲金呖喨杂灵籁碎玉铿锵响檐铎冯夷玉女翻云旗白昼虚空奏天乐幽闲境界纵坦放前日惊惶都忘却豪来懽剧欲起舞狂语惊飞满林雀大舒双手弄日月长笑一声振寥廓开窻遥见江上山紫翠髙低眼分豁幽人巨细向我説上极危巅下隂壑东南云是中华山半夜仙灯光闪烁崆峒西抱北太平隠约仙居在冥寞天皇椎破混沌窍此山挥指神斧凿轰雷走电腾朱龙微月寒风下秋鹤赤日杲杲海底明苍雪纷纷峯顶落轩昻势可敌昆仑突兀恐不让庐霍我生素抱山水癖处处名山俱领畧曾跨君山浮洞庭驾驭罡风遍衡岳昨来彭蠡访五老呼吸瀑布醒醉渇纵是滴泉与片石一一穷摉无落莫今过文江对此山便欲翺翔蹑双屩幽人为言路颠蹶壁立羣峯难着脚当中更险大西岭独耸孤形颇危削十年惟此是竒观追想前游今不若虺尵我马废鞭防料与此山缘分薄横发平生雄壮心万里逍遥趂鹏鹗  

题宜兴陈警之画  

君家画舫如画阁日载笙歌呼客游太湖风波不可渡停桡洗盏淩沧洲水心落花烂五色云头芙蓉攒万虬晴空滉漾走白日烟峦髣髴迷琼楼陶朱鲁望已僊去夫差勾践空荒丘古今乐事复我辈湖山不管兴亡愁醉乘鳌背上九汉一粟下三呉洲  

题扇  

赤龙行空鞭不去玉楼美人汗香注摇摇白羽荡轻罗手中笑把瑚树树排十二金缕衣月中木犀花乱飞秋风有情不忍弃目送大火流天西  

掬水月在手画屏  

院凉夜彩流金蟾海空秋华开素奁含情欲共嫦娥语画檐钩上真珠帘姮娥住老广寒殿金树银花四遮面痴情苦思招不来千古万古谁能见铜盆一掬太液清金蟾堕水秋分明两轮上下互相荡团团似爱纎纎擎隂精含胎未分剖白兎弃丹将遁走水华璧影一规中却入人间艳姝手艳姝弄月还伤情屈指圆缺频送迎幽闺秋冷夜光静千里有人关塞行  

赠客  

紫貂压肩酒薰面走马章台瞥如电石城送客雪满舟江阁张灯夜开宴雪花不飞江月明云业散尽霜天清酒阑歌罢跨鹤去白云东指琼花城  

题画赠朱拱之  

君山兀兀湖水急烂银盘中螺一粒老龙把弄苍玉枝飞涛掀空海神泣振林裂石孤月明划然似觉天西倾持将浊世詟妖魅媿作笙竽新様声  

林居书屋  

挟册入林林居幽逃虚习静恣所求香芸昼焚小窻午青灯夜照孤檠秋汗牛充栋三千轴白首何妨苦心读山空鸟寂人不知琅琅诵声乱岩瀑  

送汤希説北上  

夜潮涌山绿江涨饱风锦帆破春浪青萍挿腰书满挑南国王孙初北上白玉楼髙仰莫攀黄金台髙屹相向台前三月桃花多绕台酒旗招客过栁下紫骝衘蹀躞花里翠眉张绮罗今朝檀槽作胡语明日斑管吹吴歌  

题永福珨玉中所藏徐宗浚雪景  

珨师放防开左堂徐熈忽作游戏场手披七尺溪藤光幻出乾坤银粉妆触暑一见心清凉画翁鹤氅着穿屦仄踏山南雪天暮九折坡陀列瑶路四匝寒林挺琼树来与师评惠连赋  

明皇观舞图  

勤政楼前午朝罢花萼楼头西日下沉香亭畔梧已秋凝碧池中莲尚夏紫衣传宣诏九宫宫中丽人脂粉红锦鸳防鳯炫晴日娇莺乳燕随春风御厨捧勅陈华宴错杂竒按时换擎来粲粲赤金盘奉出纎纎青玉案分行判队众乐鸣琵琶筚篥璚瑶筝月支小解汉唱越江妮子能秦声何须三击花奴鼔六律皆依板为主玉环指下节奏明内中一人忙起舞软鞋尖防髙丽装团花纒身金缕裳俏裁四幅裹腰窄寛兠两袖拖肩长大垂小垂轻复举左挺右挺风旋起蛱蝶争飜栁絮云蜻蜓乱防桃花水一纵再纵势欲前东欹西欹态欲偏香埃蹴步自掩冉日光踏影相蹁跹唐家三郎倚花坐懽极诸姨尽称贺渔阳鼙鼔动地来歌舞花间忽惊破  

废庙  

江南多庙宇处处倚山开香火村翁主松杉野鹤来土墙支段木石磴上青苔鼔吹斜阳里人家赛社回  

丹阳道中  

丹阳两日驿贱子十年游蹭蹬身将晚飘零鬓易秋山川怀旧迹花鸟识新愁趂此浮东海无人与借舟  

送吴永年  

行色春增艳离心路与岐栁条江上雨芜草望中诗来燕才交社分蚕正及时到家新酿熟花下有尊移  

寄沐希甫参戎  

华镇移金齿清标想玉顔何期白雁信又过碧鸡山赤日酬明主春风舞蛮功期班定逺早勒玉门闗  

散歩前村归晩小憇南牖偶成  

伐斧鸣前崦巡金响近村西风摧木叶落日下柴门梦可黄防被唫堪老瓦盆嬉来随野叟相就问鸡豚  

晩雨二首  

枕簟浑无暑园林占蚤秋荷风晚池静槐雨夜堂幽药裹依频简书籖散不收虬髯先着雪今巳渐侵头白苎辞新服黄防理旧衾月华云掩镜檐溜雨鸣琴花片渠流急苔钱石绣深闭门淹病嬾谁肯为招寻  

饮刘穆之萃芳亭  

倚石厌花气潄泉怜水香欲留红日下先占绿隂凉客醉酒沾席官贫书满牀老便寻乐境此地本吾乡  

送朱永年游金山  

君上金山寺还吟张祐诗空门无俗境人世有闲时潮涨江应濶云来山不知昔年曾宿处多负故交期  

宿和州港  

落日舟舤泊晚晴酒帘茅屋小村清客途南去三千里乡土今来第一程野庙鼔钟惊梦寐秋江星斗动虚明西风转盼情无限行役劳劳恨此生  

游龙华寺  

下马山门万树松竟谁来此谢尘踪泉飞涧窦酬斋讽风出藤萝引饭钟兰麝香分岩畔桂芙蓉青削望中峯石墙书遍安心偈尽扫苍苔十丈封  

秋夜  

严城鼓角送更长坐对梧桐月满墙锦字多才秋信逺翠华无梦夜衾凉家山在眼风尘阻世事催人日月忙展转孤心滞归路不如鸿雁解随阳  

雨寒  

小阁看书蜡炬残溟蒙疎雨作秋寒江山风物愁将尽湖海舟舧客耐看压树黄鹂同坐湿冲泥瘦马独行难穷途揺落成何济空戴萧条旧鹖冠  

不寐枕上忆刘子一首  

残漏疎钟枕上惊鸡声何处未分明空梁有月秋将晚客舍无灯夜亦清风雨屡孤同榻兴萍蓬难忘盍簮情布衾展转寒如水多少思君梦不成  

泊曲港  

旅泊丰城江上村浦烟汀雾正黄昏渔歌乱集潭中网酒斾寒飘竹里门鸡犬衡茅时自散鱼龙星斗夜虚呑隔川谁弄桓伊笛一曲梅花欲断魂  

题张廉夫光禄长沙别墅  

静阅羲黄数歳华闭门谁识此翁家林间日月耕何懒天上风云梦已賖野寺寻诗随杖屦山庖留客有茶归来自觉机心息长伴江鸥坐岸沙  

慈湖道中  

路绕清溪转绿隂村村麦垅对桑林吴蚕老去还成茧蜀鸟南来未改音匮玉无媒怀往事还山有约负初心翻思今古情何限却付青驴背上唫  

宿嘉宗师一清山房  

上方灯火得依禅惠逺慙予旧有缘闲与白云分半榻清同老鹤卧孤烟惊心往事三更雨过眼流光十二年晓枕偶醒丘壑梦满窻山鸟正绵绵  

送赵隠士还钱塘  

古貌魁梧雪后松旧家人物宋同宗江乡忆送孤舟别京国何期一笑逢白首华嵩凌意气青天云梦入心胸老年赖有湖山胜目日酣唫两翠峯  

与陈希尹承防寺夜话  

佛阁论心到即留对君那省系穷愁隔年鸡黍残盟在投老鸎花旧梦休酒共青灯聊送夜诗因黄菊似争秋相思明日江天恨又逐霜鸿下逺洲  

送淩伯逺进士之任徳化  

冬官正好拜新除西去浔阳山水居拂地氷花惊瀑布挿天苍玉对匡庐青衫骑马春观稼乌防篝灯夜看书近日江南民力困征徭君且放寛舒  

游甘露寺夜归即景  

南指冈峦路几重杖藜扳到翠芙蓉地从海口横诸水山自江心落半峯孤月出林惊玉兎一星当阁对苍龙十年再举慿髙眼唫倚门前四五松  

善权寺【`谢真人所居`】  

鬼凿神劖太古先穷源何地入渔船将行且止如无路入暗通明似有天筭与师期逢泽日愁闻人説避秦年三生夙愿慙同姓桂下抠衣拜古僊  

东坡祠  

溪水澄鲜洗蜀丝溪山飞翠扫峩眉文长垂世如悬日人不忘公故立祠种橘无亭题楚颂求田有帖勒吴碑游踪到处留遗爱岭表湖南并去思  

谒岳鄂王墓  

元命纲常系此身自江南渡几孤臣一门父子死何罪五国君臣寃不伸当道豺狼残宋业中原麟鳯避烟尘忠勲细写西山石説向而今拜墓人  

送吴永年归崇徳  

百里春江一幅蒲恬风引浪下三呉山城不断南通越水驿相连北带蘓行李艳装唯古劒客庖供馔有新鲈烧林桃杏沿堤栁画舫归人在画图  

寄史黄门巽仲  

湖上辞君雪夜船诗筒药裹对羣仙归田录在身将起封事囊多手自编碁赌有堂开别墅酒醒无石忆平泉春风两度华阳约咫尺烟霞又隔年  

次韵子仁登台送陈孚之  

台上青山台下花送君春色漫无涯香来竹里客庖酒烟起松间僧舍茶鳯迹湮随榛莽废莺声繁杂管弦哗碧天逺影长江尽兴逐西风博望槎  

送人还金台  

习嬾衡茅此送迎题诗还触黯然情归舟江上人将别游子天涯草又生思入淮徐春雨暗梦过齐鲁夜涛惊闗心无限趋庭意东指云霞满旧京  

挽袁使君内淑人  

秋老惊风薄绮帏夜寒残月晃罗衣南伤楚岭双鸾去西望秦山一鳯归瑟冷尧英期有伴琴疎牧犊怅无妃百年终拟狐丘愿夙约千金誓不违  

病中忆清风亭海棠  

绛衣仙子驭青鸾飞下僊家白玉坛翠黛不禁秋睡困粉香犹怯晓妆寒云生防树愁成梦月满珠帘病忆看娇艳正防风露重紫丝那惜防朱阑  

割麦  

穟秀渐渐浪势漫清和天气尚余寒过墟歌咏悲殷相进食权宜想汉官岁稔巳占三白足时丰何靳二岐难冷淘槐叶贫家味免得台司讽素餐  

送沐防戎希甫出镇金幽  

万里天书下五云捧持犹拂御炉薰一门棨防龙章剖三镇旌旗雁字分令詟僰酋通异俗檄传夷岛尽同文平生壮志追前烈试看新功匹旧勲  

梦与张盛之夜饮赏菊觉得后一联因足成之  

范老湖头旧圃芳晚风吹雨湿银牀粉痕约畧微薰酒艳骨依稀薄傅霜山阁无情秋共病液池清梦夜分凉一觞一咏吾人事消尽江城漏防长  

送刘廷献之润州  

轻帆不觉下金焦迤孤停断港桡江月斜倾萧女庙海潮平入许浑桥吴东舟楫双鱼便冀北音书独雁遥无限乡心望钟阜白云千片隔山椒  

下第登雨花台  

八月南台五度登天风两袖一枝藤穷途愧拟悲秋客逆境来防结夏僧山骨髙于诗律瘦江流濶与酒豪増兴酣我欲乘风去孤鹤飘飘力不胜  

复毛总兵大砚  

石凿青龙铁胜坚鸡窻磨洗未能穿孟尝行化珠皆返赵使归来璧尚全小技可堪封即墨大书留与勒燕然须知物自还元主耻作迂儒种字田  

次许彦明九日出郭  

偶索黄花野寺过贪将酒盏对花歌眼前赤土非吴有天外青山似洛多云榻禅心秋海月松窻梵语夜江波闲僧本是无愁者种种如何发也皤  

送吴渊甫出令岳阳  

城上青山城下湖僊郎官府似僊都地舆西去雄吞蜀江势东来逈带吴草泽课稀鱼荡没琴堂讼少芋田芜后先忧乐平生志千古希文是范谟  

客游感旧和汤希尧二首  

游躅于今苦不前龙门历览是英年紫貂冲雪燕京马画鼔凌波楚溆船杨栁登楼无旧侣桃花题扇有新篇因君又触当时兴心绕江南几处天  

劒匣书囊带楚烟湘云岳树几流连弓裘白马春游帐弦管红灯夜宴船香陌行踪延丽景彩楼心事纪华年无情惟有秋空月同照离人两地天  

江村杂兴  

溪后溪前栁拂堤村南村北路髙低葭螯火引粘萍上田雉车惊隔竹啼九月重阳新节叙满城风雨旧诗题青青莫萎西原草留衬寻秋瘦马蹄  

喜晴  

苔钱逐雨绕阶生妆防贫家破屋清浦树带烟朝有色溪泉添水夜无声锦峯髙出浮云静翠壁斜临返照明万顷嘉禾场圃足腰镰日日趂秋晴  

送沈生游京口  

君到金焦檝可停舣篷先上二髙亭百川交防江来逺万古不磨山色青未拟雄心探狠石且将诗句洗中泠海门十月霜潮落水窟堪寻瘗鹤铭  

寄门生沈用立大尹  

万水千山寄信难人传髙第最能官两年春雨鸡窻梦千里秋云雁字寒礼遇弦歌须待化政行鞭朴务从寛岭南民物今何似要使穷闾枕席安  

除夕  

寒炉榾柮坐深更儿女相嬉恋恋情婪尾从孩先受酒胶牙随俗旧传饧就牀病鹤支春梦隔屋寒鸡咽曙声头白家贫书万卷岁华赢得眼分明  

寄吊岳武穆  

两过钱塘两谒公栖霞岭下是幽宫人空有誓完西夏树亦无枝受北风社稷命危孤立处君臣身死一和中我皇迅扫奸权日似为忠良补旧功  

寄施以徳次合云楼韵  

五百吴程路易通月明两地恨相同双鱼岁落空江水孤雁秋惊半夜风故里交游情最洽老年文字气犹雄不知多病东山客可在先生记忆中  

闻鸿有感时舍弟佥举卒于燕  

寒林一夜起霜风雁不成行散晓空洲渚有花摇岁月雪泥无迹辩西东天衢杳杳真非逺云路冥冥竟莫通独把遗文伤阿弟鹡鸰原上此情同  

题郑可之所藏郑嘉言遗墨  

翰藻诗葩墨尚浓匆匆岁月识题封牀头遗纸无残蠧砌角哀声有断蛩千里燕南来逺道故人江左是同宗锦囊灯下频披阅不觉秋襟泪防重  

次储少宰柴墟除夕二首  

鹤立空堦吏散防周檐古柏耿疎星岁华不负春盘绿勲业无慙晓镜青榜冠羣英诗压郑门多诸从易传丁烹茶自把梅花嗅谁识先生是独醒  

更鼔迢迢报讼防斗回寅位转三星胜传灵照金花巧酒送宗文柏叶青郡有辟书逢举岁已无征役到闲丁年华五十今逾二已觉虚浮世梦醒  

扬州马次甫见过病中以诗道意  

三百江城一日风又从桥口繋孤篷忽惊深巷来佳客不厌寒门问病翁旧事多伤春鬓白好诗留剪夜灯红堦前即便呼儿拜眼底谁人识马融  

二月十五日予卧病杜门忆前月是夕开宴湖上感而有作  

元宵雪月防湖亭十里灯光灿列星蝴蝶有情迷楚梦杜防无语托湘灵云深僊府花成阵香拥侯家肉作屏一病自伤春过半可禁堤上栁青青  

同白岩乔司马游东园次韵  

割得钟山一段青青林杖屦愧频经水边斾影鱼知避松下碁声鹤解聴走壑竒泉喷夜玉攅峯怪石化秋星广庭不用重裀设绕砌苔钱绣锦萍  

宿姚氏延秀山房兼王元孚不至  

何处平泉别有庄新堂西崦筑溪堂水风吹酒凉侵枕山月窥人影到牀睡熟黄防诗梦逺坐销红烛世机忘多情摩诘应趍约谁貌骑驴华子冈  

东园探春次韵  

二月探春春事微留人无计网春晖山容殢冻花应嬾野色悭和蝶未飞晴縠漾波惊石濑午光斜日荡林霏白头多病防多酒风雨危桥怯夜归  

挽钱文翔窻友  

业卒成均嬾拜官老归林壑寄幽欢文章南省秋云薄灯火西窻夜雨寒长剑提携空自舞孤琴零落向谁弹江山何处桐冈路望尽晨星泪不干  

送吴至大之安庆  

牛渚风潮泝九华知君五度泛仙槎三书可上新侯府一榻能忘旧主家山势楚来还北拱江流蜀下向东斜精忠为吊余公墓好酹村醪荐水花  

次韵李侍御师文送予游茅山时李在东庄督田  

夕阳倦鸟自知还东去飞云不可攀大块此身如客寄深山一榻似僧闲径荒松菊今犹在路塞荆榛久未删倚杖诗成看天印晚风吹酒上酡顔  

乔司马席上送春限韵  

恨别江淹独黯然惜余供奉更堪怜窻前读易人孤坐灯下苦吟僧未眠斗欲旋时还北指日难留处已西偏曙楼莫放钟声过回首东风又隔年  

饮黄氏园  

春色休论郭外寻城中泉石此山林对花宜醉十分酒买地不辞千笏金云幕秾薰脂粉艳风帘低约佩环音主人多少留春意未许池塘变绿隂  

十五夜  

海上晴云拥一规盈当三五筭无亏初窥枕簟凉先觉渐转梧桐影不知皓魄满天呈彩夕秋阳入地借光时狂歌欲向清虚问兀坐孤停李白巵  

雨中过徐氏园  

宿酲连日未回醒来坐清风孺子亭荐酒细浮寒菊艳和羮新剪夜菘青重过不厌凌秋雨良防休猜聚徳星有客倚灯低度曲知音谁解隔林听  

花朝日雪用韩子春雪诗韵  

愆征叶咎时稔问占謡北湿留终驳南荣积遽销歌鸎迟骋舌舞蝶避争腰玉碎偏依树绵飞不恋条湿轻茅防宇泥薄路通桥水鸟来仍去风帘定复揺痴情矜麦岁恣态妒花朝传杏前村遍随梅逈野飘瓮融俄彻璧逵涣即藏绡当令东皇在严威未用饶  

题画  

悠然值林叟忘机坐日西滩声与人语相逐下前溪  

萧山  

岸带青桑浦江环绿篠湾小舧留不住日昃过萧山  

杂画  

玉环施艳妆夘酒睡未寤秋光如妒妍胭脂染寒露  

山亭  

山亭栖断阿嗟予三月病扶衰试重来秋苔迷石磴  

西津  

青藜步栁隂已识西津路白衣歌水涯不上西津渡  

梦中作  

璚瑶洲畔拾芙蓉玉女青童两队从明月一江天似水夜凉骑鹤下西峯  

牧龙亭杂诗  

白沙一路接长坡处处蚕桑处处禾过午野田啼鸟歇楝花风送踏车歌  

长揖耕夫问牧龙苍峯东指塔重重邮亭岁逺无门榜破屋墙边四五松  

细风吹雨散还收四月轻寒正麦秋梅子已黄蚕巳熟满村桑柘呌钩辀  

水僊花  

两娥湘浦倚秋清九处峯峦九系情玉露半空明月冷西风吹落佩环声  

絶句题芙蓉  

愁搴木末吊沈湘万古江流怨与长何似霜花识幽意年年秋晚为舒芳  

墨芙蓉  

紫毫濡染墨淋漓木末孤搴诵楚辞月黑林深湘渚夜一天风雨泊舟时  

题画  

崖穿晴瀑悬林白树滴寒岚堕石青天目旧程行颇惯马头秋色落云屏  

睡起口占  

茶防花磁洗睡魔枕流亭上暮凉多狂飚吹下西山雨一片秋声恋败荷  

湘江风雨画竹  

云深兰露泣双鬟獭髓流香翠防斑一望苍烟三万里不知何处九疑山  

辞浙东汤希达周叔谨  

菱湖栁岸水禽啼野鹤沙鳬恨不齐梦断篷窻懒回首一溪晴雨过塘西  

画竹为汤宗器题  

曾记潇湘系短篷隔江烟雨翠重重惊雷忽报春消息一夜灵根长箨龙  

题扇寄希仁  

雪晴莎暖乍离家北去频看雁影斜回首江南春渐老东风开到紫荆花  

送李习儒还长沙  

楚江西去乱峯青日暮风凋折栁亭聊把离觞聴瑶瑟尊前一曲有湘灵  

题相思鸟  

俱飞并逐绮园春互语相思字字真啼到苦心声莫放绿窻惊起病春人  

四月十日过东山小庄漫兴  

林深树杪挂藤花石迳初来路觉賖割尽黄云农未了枣桑隂里鬬栽  

又  

茅茨喔喔乱晨鸡红日穿林树影低圃上轴声惊打麦黄莺飞过绿隂啼  

送刘文献  

石城栁色春犹浅锦席灯花夜未分明发北风江棹穏思君又隔洞庭云  

絶句  

扶得青藜到水涯东风嫋嫋垫巾斜吟情还为春情恼红杏枝头已着花  

送蓟门客二首  

秋深又送蓟门骖林树涂霜叶正酣千里羁人怜逺别乡心夜夜斗杓南  

秋晚辞家到及春江山如旧客愁新多情最是随阳雁年去年来解送人  

絶句  

步出呉门入古林松涛竹籁互酬唫稚圭不用仍移檄猿鹤应知近日心  

竹上白头  

碧霄云路几升沈楚楚毛衣太古音自笑白头无伎俩坚持一节老山林  

絶句  

铿锵戛玉能清耳莹彻喷珠可濯心何处人烟隔尘海不知身在翠萝隂  

寄何圌樵一絶  

山中酒熟君思我雪里诗成我寄君东望海门三百里不胜离思乱江云  

画雁  

湖上芦黄水拍天湖头人去少书传秋窻正有孤眠客莫送哀声到枕边  

李潜夫画  

银河无路泛仙槎一舸空江此是家残月照人秋睡穏不知清梦在芦花  

送邓以敬  

貂蝉家世旧王孙西指濠梁是故园雪霁四山狐兎出笑携弓矢猎平原  
