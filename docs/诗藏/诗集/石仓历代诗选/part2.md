---
title: 第2部分
index: true
icon: editor
order: 2
category:
  - 诗藏
  - 诗集
  - 石仓历代诗选
tag:
  - 钦定四库全书
  - 集部八
  - 总集类
  - 曹学佺
  - 明
---

## 石仓历代诗选卷二十  

明　曹学佺　编  

初唐七  

骆賔王  

在江南赠宋五之问  

井络双源濬浔阳九派长沦波通地穴输委下归塘别岛笼朝蜃连洲拥夕涨韫珠澄积润让璧动浮光浮光凝折水积润疎圆沚玉轮涵地开劒匣连星起风烟标逈秀英灵信多美懐德践遗芳端操慙谋已谋已谬观光牵迹强恓惶揆拙迷三省劳生昧两忘弹随空被笑献楚自多伤一朝殊黙语千里易炎凉炎凉几迁贸川陆疲臻凑积水架吴涛连山横楚岫风月虽殊昔星河犹是旧姑苏望南浦邯郸通北走北走平生亲南浦别离津潇湘一超忽洞庭多苦辛秋江无緑芷寒汀有白苹采之将何遗故人漳水濵漳濵已辽逺江潭未旋返为听短歌行当想长洲苑露金薫菊岸风佩揺兰坂蝉鸣稻叶秋雁起芦花晚晚秋云日明亭臯风露清独负平生气重牵揺落情占星非聚德梦月讵悬名寂寥伤楚奏凄断泣秦声秦声懐旧里楚奏悲无已郢路少知音丛台富竒士温辉凌爱日壮气惊寒水一顾重风云三冬足文史文史盛纷纶京洛多风尘犹轻五车富未重一囊贫李仙非易托苏鬼尚难因不惜劳歌尽谁为听阳春  

北眺春陵  

揽辔疲宵迈驱马倦晨兴既出封泥谷还过避雨陵山明行照上谿宿密云蒸登高徒欲赋词殚独抚膺  

叙寄员半千  

薄宦三河道自负十余年不应惊若砺祗为直如坐历山川险吁嗟陵谷迁长吟空抱膝短翮讵冲天魂归沧海上望断白云前钓名劳拾紫隐迹自谈不学多能圣徒思鸿寳仙斯志良难已此道岂徒然嗟为刀笔吏耻从绳墨牵岐路情难狎人伦地本偏长揖谢时事独徃访林泉寄言二三子生死不来旋  

行军中行路难  

君不见玉闗尘色暗边庭铜鞮杂虏宼长城天子按劒徴余勇将军受脤事横行七德龙韬开玉帐千里龟垒动金钲隂山苦雾埋高垒交河孤月照连营连营去去无穷极拥斾遥遥过絶国阵云朝结晦天山寒沙夕涨迷踈勒龙鳞水上开鱼贯马首山前振雕翼长驱万里詟祈连分麾三令武功宣百发乌遥碎栁七尺龙文逈照莲春来秋去移灰琯兰闺桞市芳尘断雁门迢逓尺书稀鸳被相思双带缓行路难行路难誓令氛祲静皋兰但使封侯龙额贵讵随中妇鳯楼寒  

帝京篇  

山河千里国城阙九重门不覩皇居壮安知天子尊皇居帝里崤函谷鹑野龙山侯甸服五纬连影集星躔八水分流横地轴秦塞重闗一百二汉家离宫三十六桂殿嵚崟对玉楼椒房窈窕连金屋三条九陌丽城隈万户千门平旦开复道斜通鳷鹊观交衢直指鳯凰台劒履南宫入簪缨北阙来声明冠寰宇文物象昭回钩陈肃兰戺璧沼浮槐市铜羽应风廻金茎承露起校文天禄阁习战昆明水朱邸抗平台黄扉通戚里平台戚里带崇墉炊金馔玉待鸣钟小堂绮帐三千户大道青楼十二重寳葢雕鞍金络马兰绣柱玉盘龙绣柱璇题粉璧映锵金鸣玉王侯盛王侯贵人多近臣朝游北里暮南邻陆贾分金将防喜陈遵投辖正留賔赵李经过密萧朱交结亲丹鳯朱城白日暮青牛绀幰红尘度侠客珠弹垂杨道倡妇银钩采桑路倡家桃李自芳菲京华游侠盛轻肥延年女弟双飞入罗敷使君千骑归同心结缕带连理织成衣春朝桂樽樽百味秋夜兰灯灯九防翠幌珠帘不独映清歌寳瑟自相依且论三万六千是宁知四十九年非古来荣利若浮云人生倚伏信难分始见田窦相倾夺俄闻卫霍有功勲未厌金陵气先开石椁文朱门无复张公子防亭谁畏李将军相顾百龄皆有待居然万化咸应改桂枝芳气已销亡栢梁高宴今何在春去春来苦自驰争名争利徒尔为乆留郎署终难遇空扫相门谁见知当时一旦擅豪华自言十载长骄奢倐忽抟风生羽翼湏防失浪委泥沙黄雀徒巢桂青门遂种黄金销铄素丝变一贵一贱交情见红顔宿昔白头新脱粟布衣轻故人故人有湮沦新知无意气灰死韩安国罗伤翟廷尉已矣哉归去来马卿辞蜀多文藻扬雄仕汉乏良媒三冬自矜诚足用十年不调几邅回汲黯薪逾积孙阁未开谁惜长沙傅独负洛阳才  

畴昔篇  

少年重英侠弱嵗贱衣冠既托寰中赏方承膝下欢遨游防水曲风月洛城端且知无玉馔谁肯逐金丸金丸玉馔盛繁华自言轻侮季伦家五霸争驰千里马三条竞骛七香车掩映飞轩乘落照差池歩障引朝霞池中旧水如悬镜屋里新妆不让花意气风云倐如昨嵗月春秋屡回薄上苑频经桞树飞中园几见梅花落当时门客今何在畴昔交朋已踈索莫教憔悴损容仪防得高秋云雾廓淹留坐帝乡无事积炎凉一朝被短褐六载奉长廊赋文慙昔马执防叹前扬挥戈出武帐荷笔入文昌文昌隐隐皇城里由来奕奕多才子潘陆词锋络绎飞张曹翰苑纵横起卿相未曽识王侯宁见拟垂钓甘成白首翁负薪何处逢知己判将运命赋穷通从来竒舛任西东不应永弃同刍狗且复飘飖类转蓬容鬓年年异春华嵗嵗同荣亲未尽礼狥主欲申功脂车秣马辞乡国萦辔西南使卭僰玉垒铜梁不易攀地角天涯眇难测莺啭蝉吟有悲望鸿来雁度无音息阳闗积雾万里昏劒阁连山千种色蜀路何悠悠岷峰阻且脩廻肠随九折迸泪连双流寒光千里暮霞气二江秋长途看束马平水且沈牛华阳旧地标神制石镜蛾眉直秀丽诸葛才雄已号龙公孙跃马轻称帝五丁卓荦多竒力四士英灵富文艺云气横开八阵形桥影遥分七星势川平烟雾开游戏锦城隈墉高龟望出水净雁文廻寻姝入酒肆访客上琴台不识金貂重偏惜玉山頺他乡冉冉消年月帝里沈沈限城阙不见猿声助客啼惟闻旅思将花发我家迢逓闗山里闗山迢逓不可越故园梅栁尚有余春来勿使芳菲歇觧鞅欲言归执袂怆多违北梁俱握手南浦共沾衣别情伤去葢离念惜徂辉知音何所托木落雁南飞回来望平陆春来酒应熟相将菌阁卧青谿且用藤杯泛黄菊十年不调为贫贱百日屡迁随倚伏祗为湏求负郭田使我再干州县禄百年郁郁少腾迁万里遥遥入镜川涘江沸潮冲白日淮海长波接逺天丛竹凝朝露孤山起暝烟頼有边城月常伴客旌悬东南美箭称吴防名都隐轸三江外涂山执玉应昌期曲水开襟重文防仙镝流音鸣鹤岭寳劒分辉落蛟瀬未看白马对芦刍且觉浮云似车葢江南节序多文酒屡经过共踏春江曲俱唱采菱歌舟移疑入镜棹举若乗波风光无限极归檝碍池荷眺听烟霞正流盻即从王事归舻转芝田花月屡徘徊金谷佳期重游衍登高北望嗤梁叟凭轼西征想潘掾峰开华岳耸疑莲水激龙门急如箭人事谢光隂俄遭霜露侵偷存七尺影分没九泉深穷途行泣玉愤路未藏金茹荼空有叹懐橘独伤心年来嵗去成销铄懐抱心期渐寥落挂冠裂冕已辞荣南畆东臯事耕凿賔阶客院常踈散蓬径柴扉终寂寞自有林泉堪隐栖何必山中事丘壑我住青门外家临素浐濵遥瞻丹鳯阙斜望黒龙津荒衢通猎骑穷巷抵樵轮时有桃源客来访竹林人昨夜琴声奏悲调旭旦含颦不成笑果乗骢马发嚣书复道郎官禀纶诰冶长非罪曽缧絏长孺然灰也经溺高门有阅不图封峻笔无闻敛敷妙适离京兆谤还从御史弹炎威资夏景平曲况秋翰画地终难入书空自不安吹毛未可待揺尾且求飡丈夫坎防多愁疾契濶迍邅尽今日慎罚宁凭两造辞严科直挂三章律邹衍衔悲系燕狱李斯抱怨拘秦桎不应白髪顿成丝直为黄沙暗如漆紫禁终难呌朱门不易排惊魂闻叶落危魄遂轮埋霜威遥有厉雪杜遂无阶含寃欲谁道饮气独居懐忽闻驿使发闗东传道天波万里通涸鳞去辙还游海幽禽释网便翔空舜泽尧曦方有极谗言巧佞傥无穷谁能局蹐依三辅防就商山访四翁  

艶情代郭氏答卢照邻  

迢迢芊路望芝田函闗限蜀川归云已落涪江外还雁应过洛水瀍洛水傍连帝城侧帝宅层甍垂鳯翼铜驼路上桞千条金谷园中花几色栁叶园花处处新洛阳桃李应芳春妾向双流窥石镜君住三川守玉人此时别离那堪道此日空牀对芳沼芳沼徒游比目鱼幽径还生抜心草流风廻雪傥便姢骥子鱼文实可怜掷果河阳君有分货酒成都妾亦然莫言贫贱无人重莫言富贵应湏种緑珠犹得石崇怜飞燕曽经汉皇宠良人何处醉纵横直如循黙守空名倒提新缣成慊慊翻将故劒作平平离前吉梦成兰兆别后啼防上竹生别日分明相约束已取宜家成诫朂当时拟弄掌中珠岂谓先摧庭际玉悲鸣五里无人问肠断三声谁为续思君欲上望夫台端居懒听将雏曲沈沈落日向山低檐前归燕竝头栖抱膝当看夕兎侧耳空房听晓鸡舞蝶临阶祗自舞啼鸟逢人亦助啼独坐伤孤枕春来悲更甚峨睂山上月如睂濯锦江中霞似锦锦字廻文欲赠君劒壁层峰自糺纷平江淼淼分清浦长路悠悠间白云也知京洛多佳丽也知山岫遥亏蔽无那短封即踈索不在长情守期契传闻织女对牵牛相望重河隔浅流谁分迢迢经两嵗谁能脉脉待三秋情知唾井终无理情知覆水也难収不复下山能借问更向卢家字莫愁  

从军行  

平生一顾重意气溢三军野日分戈影天星合劒文弓抱汉月马足践胡尘不求生入塞惟当死报君  

王昭君  

敛容辞豹尾缄怨度龙鳞金钿明汉月玉筯染胡尘妆镜菱花暗愁眉桞叶颦惟有清笳曲时闻芳树春  

春夜韦明府宅宴  

酌桂陶芳夜披薜啸幽人雅琴驯鲁雉清歌落苑尘宿云低逈葢残月下虗轮幸此承恩洽聊当故乡春  

夏日游山家同夏少府  

返照下层岑物外狎招寻兰径薫幽佩槐庭落暗金谷静风声彻山空月色深一遣樊笼累惟余松桂心  

冬日宴  

二三物外友一百杖头钱赏洽袁公地情披乐令天促席鸾觞满当罏兽炭然何湏攀桂树逢此自留连  

游灵公观  

灵峰标胜境神府枕通川玉殿斜连汉金堂逈架烟断风踈晚竹流水切寒别有青门外空懐圃仙陪润州薛司空丹徒桂明府游招隐寺  

共寻招隐寺初识戴颙家还依旧泉壑应改昔云霞緑竹寒天笋红蕉腊月花金绳倘留客为系日光斜  

同辛簿简仰酬思上人林泉四首  

闻君招隐地髣髴武陵春缉芰知还楚披榛似避秦崩查年祀积幽草嵗时新一谢沧浪水安知有逸人芳晨临上月幽赏狎中园有蝶堪成梦无羊可触藩忘懐南涧藻蠲思北堂萱坐叹华滋歇思君谁为言林泉恣探历风景暂徘徊客有迁莺处人无结驷来聚花如薄雪沸水若轻雷今日徒招隐终知异凿坏俗逺风尘隔春还初服迟林疑中散地人似上皇时芳杜湘君曲幽兰楚客词山中有春草长似寄相思  

秋日饯陆道士陈文林  

青牛游华岳赤马走吴宫玉柱辞鸿怨金罍浮蚁空日霁崤陵雨尘起洛阳风惟当度月千里与君同  

送郑少府入辽共赋侠客逺从戎  

边烽惊榆塞侠客度桑干桞叶开银镝桃花照玉鞍满月临弓影连星入劒端不学燕丹客空歌易水寒  

送费六还蜀  

星楼望蜀道月峡指吴门万行流别泪九折切莺魂雪影含花落云隂带叶昏还愁三径晚独对一清尊  

秋日送侯四  

我留安豹隐君去学鹏搏岐路分襟易风云促膝难夕涨流波急秋山落日寒惟有思归引凄断为君弹  

秋日送尹大赴京  

尹大官三冬悬畅指兰台而拾青薛六郎四海情深飞桂樽而举白于时兎苑东上龙火西流劒彩沈波碎楚莲于秋水金辉照岸秀陶菊于寒堤既切送归之情弥轸穷途之感重以清江带地闻吴会于星津白云在天望长安于日路人之情也能不悲乎虽道术相望叶神交于灵府而风烟悬隔贵申心于翰林请振词锋用开笔海人为四韵用慰九秋  

挂瓢余隐舜负鼎尔干汤竹叶离樽满桃花别路长低河耿秋色落月抱寒光素书如可嗣幽谷竚賔行  

秋日送别  

寂寥心事晚揺落嵗时秋共此伤年髪相看惜去留当歌应破涕哀命返穷愁别后能相忆东陵有故侯  

别李峤  

芳樽徒自满别恨转难胜客似游江岸人疑上灞陵寒更承夜永景向秋澄离心何以赠自有玉壶冰  

在兖州饯宋五之问  

淮沂泗水地梁甫汶阳东别路青骊逺离樽緑蚁空桞寒凋密翠棠晚落踈红别后相思曲凄断入琴风  

送刘少府游越州  

一丘余枕石三越尔懐铅离亭分鹤葢别岸指龙川背夏蝉声断来寒雁影连如何沟水上凄断听离弦  

至分水戍  

行役总离忧复此怆分流溅石回湍咽萦丛曲涧幽隂崖常结晦宿莽竞含秋况乃霜晨早寒风入戍楼  

出石门  

层岩逺接天絶岭上栖烟松低轻葢偃藤细弱丝悬石明如挂镜苔分似列钱暂防为龙杖何处得神仙  

望乡夕泛  

归懐剩不安促榜犯风澜落宿含楼近浮月带江寒喜逐行前至忧从望里寛今夜南枝鹊应无绕树难  

月夜有懐简诸同病  

闲庭落景尽踈帘夜月通山灵响似应水浄望如空栖枝犹绕鹊遵渚未来鸿可叹高楼妇悲思杳难终  

宪台出絷寒夜有懐  

独坐懐明发长謡苦未安自应迷北叟谁肯问南冠生死交情异殷忧嵗序防空余朝夕鸟相伴夜啼寒  

咏美人在天津桥  

美女出东隣容与在天津动衣香满路移歩袜生尘水下看妆影眉头画月新寄言曹子建个是洛川神  

在狱咏蝉  

西陆蝉声唱南冠客思侵那堪鬓影来对白头吟露重飞难进风多响易沈无人信高洁谁谓表予心  

同张二咏雁  

唼藻苍江逺衔芦紫塞长雾深迷晓防风急断秋行阵照通宵月书封几夜霜无复能鸣分空知愧稻梁  

秋风  

紫陌炎氛歇青萍晚吹浮乱竹揺踈影萦池织细流飘香曵舞袖滞粉泛妆楼不分君恩絶纨扇曲中秋  

秋露  

玉闗寒气早金塘秋色归泛掌光逾浄添荷滴尚防变霜凝晓液承月委圆辉别有吴台上应湿楚臣衣  

秋水  

贝阙寒流彻玉轮秋浪清图云锦色浄写月练花明泛曲鹍动随轩鳯辖惊惟当御沟上凄断送归情  

秋萤  

玉虬分静夜金萤照晚凉含辉疑泛月带火怯凌霜散彩萦虗牗飘花绕洞房下帷如不倦当觧惜余光  

秋菊  

擢秀三秋晚开芳十歩中分黄俱笑日含翠共揺风碎影涵流动浮香隔岸通金翘徒可泛玉竟谁同  

秋雁  

聨翩辞海曲遥曵指江干阵去金河冷书归玉塞寒带月凌空易迷烟逗浦难何当同顾影刷羽泛清澜  

棹歌行  

写月图黄罢凌波拾翠通镜花揺芰日衣麝入荷风叶密舟难荡莲踈浦易空鳯媒羞自托鸳翼恨难穷秋帐灯光翠倡楼粉色红相思无别曲并在棹歌中  

海曲书情  

薄游倦千里劳生负百年未能槎上汉讵肯劒游燕白云照春海青山横曙天江涛让双璧渭水掷三钱坐惜风光晚长歌独块然  

蓬莱镇  

旅客春心断边城夜望高野楼疑海气白鹭似江涛结绶疲三入承冠泣二毛将飞怜弱羽欲济乏轻舠頼有阳春曲穷愁且代劳  

和李明府  

传闻叶县履飞向洛阳城驰道临层掖津门对小平霞残疑制锦云度似飘缨藻掞潘江澈尘虚范甑清讵怜冲斗气犹向匣中鸣  

春晚从李长史游开道林故山  

幽寻极幽壑春望陟春台云光栖断树灵影入仙杯古藤依格上野径约山隈落蘂翻风去流莺满树来兴防荀御动归路起浮埃  

晚渡黄河  

千里寻归路一苇乱平原通波连马颊迸水急龙门照日荣光净惊风瑞浪翻棹唱临风断樵讴入听喧岸逈秋霞落潭深夕雾繁谁堪逝川上日暮不归魂  

憩田家  

转蓬劳逺役披薜下田家山形类九折水势急三巴悬梁接断岸澁路拥崩查雾岩沦晓魄风溆涨寒沙心迹一朝舛闗山万里賖龙章徒表越闽俗本殊华旅行悲泛梗离赠折踈麻惟有寒潭菊独似故园花  

晚度天山有懐亰邑  

忽上天山路依然想物华云疑上苑叶雪似御沟花行叹戎麾逺坐怜衣带賖交河浮絶塞弱水浸流沙旅思徒漂梗归期未及宁知心断絶夜夜泣胡笳  

夕次蒲津  

二庭归望断万里客心愁山路犹南属河源自北流晚风连朔气新月照边秋灶火通军壁烽烟上戍楼龙庭但苦战燕颔防封侯莫作兰山下空令汉国羞  

送吴七游蜀  

日观分齐壤星桥抵蜀门桃花嘶别路竹叶泻离樽夏尽兰犹茂秋新栁尚繁雾销山望逈风高野听喧劳歌徒欲奏赠别竟无言惟有当秋月空照野人园  

西行别东台详正学士  

意气坐相亲闗河别故人客似秦川上歌疑易水濵塞荒行辨玉台逺尚名轮泄井懐边将寻源重汉臣上苑梅花早御沟杨栁新只应持此曲别作边城春  

夏日夜忆张二  

伏枕忧思深拥膝独长吟烹鲤无尺素筌鱼劳寸心踈麻空有折芳桂湛无斟广庭含夕气闲宇澹虚隂织虫垂夜砌惊乌栖暝林驩娱百年促覊病一生侵讵堪孤月夜流水入鸣琴  

在军中赠先还知已  

蓬转俱行役时独未还魂迷金阙路望断玉门闗献凯多慙霍论封几谢班风尘催白首嵗月损容顔落雁低秋塞惊鳬起暝湾胡霜如劒锷汉月似刀镮别后边庭树相思几度攀  

浮槎  

昔负千寻质高临九仞峰贞心凌晚桂劲节掩寒松忽值风颷折坐为波浪冲摧残空有恨拥肿遂无庸渤海三千里泥沙几万重似舟飘不定如梗泛何从仙客终难托良工岂易逄徒懐万乘器谁为一先容  

晚泊河曲  

三秋倦行役千里泛归潮通波竹箭水轻舸木兰桡金堤连曲防贝阙影浮桥水净千年近星飞五老遥叠花开宿浪浮叶下凉颷浦荷踈晚菂津栁渍寒条恓惶劳梗泛凄断倦蓬飘仙槎不可托河上独长謡  

早发淮口望盱眙  

养蒙分四渎习坎奠三荆徙帝留余地封王表旧城防昏涵蜃气潮满应鸡声洲迥连沙静川虚积溜明一朝从捧檄千里倦悬旌背流桐栢逺逗浦木兰轻小山迷隐路大块切劳生惟有贞心在独映寒潭清  

宿温城望军营  

虏地寒胶折邉城夜柝闻兵符闗帝阙天策动将军塞静胡笳彻沙明楚练分风旗翻翼影霜劒转龙文白羽揺如月青山断若云烟踈疑卷幔尘防似销氛投笔懐班业临戎想顾勲还应雪汉耻持此报明君  

过故宋  

旧国千年尽荒城四望通云浮非隐帝日举类游童绮琴朝化洽祥石夜论空马去遥奔郑蛇分近带丰池文敛束水竹影漏寒丛园兔承行月川禽避断风故宋诚难定从梁事未工惟当过周客独愧吴台空  

边夜有懐  

汉地行逾逺燕山去不穷城荒犹筑怨碣毁尚铭功古戍烟尘满边庭人事空夜闗明陇月秋塞急胡风倚伏良难定荣枯岂易通旅魂劳泛梗离恨断征蓬苏武封犹薄崔骃宦不工惟余北叟意欲寄南飞鸿  

咏懐  

少年识事浅不知交道难一言芬若桂四海臭如兰寳劒思存楚金锤许报韩虚心徒有托循迹谅无端太息闗山险吁嗟嵗月防忘机殊防俗守拙异懐安阮籍空长啸刘琨独未懽十歩庭芳敛三秋陇月团槐踈朝尽落松晚夜凌寒悲调中急穷愁醉里寛莫将流水引空向俗人弹  

春日离长安客中有懐  

年华开早律霁色荡芳晨城阙千门晓山河四望春御沟通太液戚里对平津寳瑟调中妇金罍引上賔剧谈推曼倩惊坐揖陈遵意气一言合风期万里亲自惟安直道守拙忌因人谈器非先木图荣异后薪椰榆慙路鬼憔悴切波臣草终疲汉乌裘几滞秦生涯无嵗月岐路有风尘还嗟太行道处处白头新  

幽絷书情通简知已  

昔嵗逢杨意观光贲楚材穴疑丹鳯起塲似白驹来一命沦骄饵三缄慎祸胎不言劳倚伏忽此遘邅回骢马刑章峻苍鹰狱吏猜絶缣非易辨疑璧果难裁揆画慙周道端忧滞夏台生涯一灭裂岐路几徘徊青陆春芳动黄沙旅思催圆扉长寂寂踈网尚恢恢覆盆徒望日蛰戸未惊雷霜歇兰犹败风多木屡摧地幽蚕室闭门静雀罗开自悯秦寃痛谁怜楚奏哀汉阳穷鸟客梁甫卧龙才有气还冲斗无时防凿坯莫言韩长孺长作不然灰  

乆戍边城有懐亰邑  

扰扰风尘地遑遑名利途盈虚一易舛心迹两难俱弱龄小山志宁期大丈夫九防光贲玉千仞忽弹珠棘寺游三礼蓬山簉八儒懐铅慙后进投笔愿前驱北走非通赵西之似化胡锦车朝促刁斗夜传呼战士青丝络将军黄石符连星入寳劒半月上雕弧拜井开踈勒鸣桴动密湏戎机习短蔗祅祲静长榆季月炎初尽边亭草早枯层隂笼古木穷色变寒芜海鹤声嘹唳城乌尾毕逋葭繁秋引色桂满夕轮虚行役风霜乆乡园梦想孤防池遥夏国秦海望阳纡沙塞三千里京城十二衢杨沟连鳯阙槐路拟鸿都璧殿规宸象金堤法斗枢云浮西北葢月照东南隅寳帐垂连理银牀转辘轳广筵留上客丰馔引中厨漏缓金徒箭娇繁玉女壶秋涛飞喻马春水泛仙舻意气风云合言忘道术趋共矜名已泰讵肯沬相濡有志慙雕朽无庸类散樗闗山暂超忽形影叹艰虞结网空知羡图荣岂自诬忘情同塞马北徳类宛驹陇阪肝肠絶阳闗亭堠迂迷魂惊落雁离恨断飞鳬春去荣华尽年来嵗月无边愁伤郢调乡思绕吴歈河气通中国山途限外区相思若可寄冰泮有衔芦  

在军登城楼  

城上风威冷江中水气寒戎衣何日定歌舞入长安  

于易水送人  

此地别燕丹壮发上冲冠昔时人已没今日水犹寒  

送别  

寒更承夜永夕向秋澄离心何以赠自有玉壶冰  

## 石仓历代诗选卷二十一  

明　曹学佺　编  

初唐八  

刘祎之【`字希美晋陵人`】  

酬郑沁州  

骐阁一代良熊轩千里躅缉图照国典按部留宸瞩匪厌承明庐伫兼司局芸书暂辍载行使方临俗节变风绪高秋深露华溽寒山敛轻霭霁野澄初旭巳切长年悲谁堪岐路促遥林征马迅别馆嘶骖局雅赠响摐金索居暌倚玉凄断离鸿引劳歌思足曲  

奉和别越王  

周屏辞金殿梁骖整玉珂管声依折栁琴韵动流波鹤葢分隂促龙轩别念多延襟小山路还起大风歌  

九成宫秋初应诏  

帝圃疏金阙仙台驻玉銮野分明鸑岫路接寳鸡坛林树千霜积山宫四序寒蝉急知秋早莺踈觉夏防怡神紫气外凝睇白云端舜海词波发空惊游圣难  

任奉古【`字敬臣棣州人`】  

和东观羣贤七月七日临泛昆明池  

秋风始揺落秋水正澄鲜飞眺牵牛渚激赏镂鲸川防珠沦晓魄池灰敛曙烟泛查分写汉仪星别构天云光波处动日影浪中悬惊鸿絓蒲弋游鲤入庄筌萍叶疑江上菱花似镜前长林代轻幄细草即芳筵文华开翠潋笔海控清涟不挹兰樽圣空仰桂舟仙  

和长孙秘监伏日苦热  

玉署三时晓金羁五日归北林开逸径东阁敞闲扉池镜分天色云峰减日辉游鳞映荷聚惊翰绕林飞披襟扬子宅舒啸仰重闱  

于季子  

咏萤  

卉草诚幽贱枮朽絶因依忽逢借羽翼不觉生光辉直念恩华重长嗟报効防方思助日月为许愿曽飞  

咏云  

瑞云千里映祥辉四望新随风乱马足泛水结鱼鳞布叶疑临夏开花讵待春愿得承嘉景无令掩桂轮  

早春洛阳答杜审言  

梓泽年光徃复来杜覇游人去不廻若非载笔登麟阁定是吹箫伴鳯台路傍桃李花犹嫩波上芙蕖叶未开分明寄语长安道莫教留滞洛阳才  

南行别弟  

万里人南去三春雁北飞不知何嵗月得与尔同归  

杨衡  

白纻辞二首  

玉缨翠佩杂轻罗香汗防渍朱顔酡为君起唱白纻歌清声褭云思繁多凝笳哀琴时相和金壶半倾芳夜促梁尘霏霏暗红烛令君安坐听终曲坠叶飘花难再复蹑珠履歩琼筵轻身起舞红烛前芳姿艶态妖且妍回眸转袖暗催凉风潇潇漏水急月华泛灔红莲湿牵裾揽带翻成泣  

刘允济【`文苑传云洛川人`】  

经庐岳回望江川想洛阳有作  

山帝始营龙门禹初凿出入经变化俯仰凭寥廓未若兹山功连延并巫霍东北流艮象西南距坤络宏阜自郁盘高堙复回薄势入柴桑渚隂开彭蠡壑九江杳无际七泽纷相错云雨散吴会风波腾邬鄀迹随造化乆利与乾坤博肸蠁精气通纷纶濳怪作石渠忽见践金房安可托地入天子都岩有仙人药二门几迢逓三宫何儵爚咫尺穷杳跬歩皆恬漠才惊羽翰幽居静龙蛇蠖明牧振雄词棣华殊灼灼盛业匡西夏深谋赞禹亳黄云覆鼎飞綘气横川跃佐历符贤运人期茂天爵礼乐富垂髫诗书成舞勺清辉靖嵒电利器腾霜锷游圣挹衢樽邻畿防木铎墙仞包武侯波防控文若旋闻刈薪楚遽覩折葵藿稷卨序揆图良平公辅畧重臣资出守英藩谅求瘼豫章观伟材江州访灵崿阳岫晓氛氲隂崖暮萧索潜伏屡鲸奔雄飞更鸷惊透烟霞腾猿乱枝格故园有归梦他山非行乐帝乡徒可游湟涧终旅泊景物观淮海云霄望河洛城阙紫防星图书扈阁神功多粉缋元气犹斟酌丞相下南宫将军趋北落横簮并附蝉列鼎俱调鹤四郊时迷路五月先投龠池榭宣琼管风花乱珠箔旧游劳梦寐新知无悦乐天寒欲赠言嵗暮期交约夜琴清玉柱秋灰变缇幕风云动翰林宫征调文籥言泉激为浪思绪飞成缴千里辉珠玑五采含丹雘钟鼓旋惊鷃瑾瑜俄抵鹊窃价慙庸怠叨声逾寂寞长望限南溟居然翳东郭  

咏琴  

昔在龙门侧谁想鳯鸣时雕琢今为器宫商不自持巴人缓踈节楚客弄繁丝欲作高张引翻成下调悲  

怨情  

玉闗芳信断兰闺锦字新愁来不自抑念切已含嚬虚牗风惊梦空牀月厌人归期倘可促勿度栁园春  

魏元忠【`本传云宋州人`】  

修书院学士奉勑宴梁王宅  

大君敦宴赏万乗下梁园酒助闲平乐人霑雨露恩荣光开帐殿佳气满旌门愿陪南岳夀长奉北宸樽  

银汉宫侍宴应制  

别殿秋云上离宫夏防移寒风生玉树凉气下瑶池壍花仍吐叶岩木尚抽枝愿奉南山夀千秋长若斯  

韦承庆  

折杨桞  

万里边城地三春杨桞节叶似镜中眉花如闗外雪征人逺乡思倡妇高楼别不忍掷年华含情寄攀折  

寒食应制  

鳯城春色晚龙禁早晖通旧火収槐燧余寒入桂宫莺啼正隐叶鸡鬬始开笼蔼蔼瑶山满仙歌始乐风  

南行别弟  

澹澹长江水悠悠逺客情落花相与恨到地一无声  

江楼  

独酌芳春酒登楼已半曛谁惊一行雁冲断过江云  

田游岩【`隐逸传云京兆人`】  

农清岩曲有磐石可坐宋十一毎拂拭待余寄诗赠之  

信彼称灵石居然狎遁栖徘徊承翠巘斌駮带深谿夕隂起层岫清景半虹蜺风来应啸阮波动可琴嵇仆也頴阳客望彼空思齐傥见山人至簪蒿且杖藜  

东方虬  

昭君怨  

汉道方全盛朝廷足武臣何湏薄命妾辛苦事和亲掩泪辞丹鳯衔悲向白龙单于浪惊喜无复旧时容  

春雪  

春雪满空来触处似花开不知园里树若个是真梅  

张柬之【`字孟将襄阳人`】  

大堤曲  

南国多佳人莫若大堤女玉牀翠羽帐寳珠莲花距魂处自目成色授开心许迢迢不可见日暮空愁予  

东飞伯劳歌  

青田白鹤丹山鳯婺女姮娥两相送谁家絶世绮帐前艶粉红脂映寳钿窈窕玉堂褰翠幙参差绣户悬珠箔絶世三五爱红妆冶袖长裾兰麝香春去花枝俄易改可叹年光不相待  

出塞  

侠客重恩光骢马饰金装瞥闻传羽檄驰突救边荒歙野山川动嚣天旌斾扬吴钓似明月楚劒利如霜电断冲胡塞风飞出洛阳转战磨笄俗横行戴斗乡手擒郅支长面防谷蠡王将军占太白小妇怨流黄腰褭青丝骑娉婷红粉妆三春莺度曲八月雁成行谁堪坐愁思罗袖拂空牀  

魏知古【`深州人`】  

和中书侍郎杨再思春夜寓直鳯阁懐羣公  

拜门传漏晚寓直索居时昔重安仁赋今称伯玉诗驾池满不溢鸡树乆逾滋夙夜懐山甫清风咏所思  

元观寻李先生不遇  

羽客今何在空寻伊洛间忽闻归苦县复想入函闗未作千年别犹应七日还神仙不可见寂寞返蓬山  

奉和春日途中喜雨  

皇舆向洛城时雨应天行丽日登岩送隂云出野迎濯枝林杏发润叶渚蒲生丝入纶言喜花依锦字明防臣沗东观载笔伫西成  

苏味道【`本传云赵州栾城人`】  

单于川对雨二首  

崇朝遘行雨薄晩屯密云緑阶起素沐竟水聚圆文河桞低未举山花落已芬清樽乆不荐淹留遂待君飞雨欲迎旬浮云已送春还从濯枝后来应洗兵辰气合龙祠外声过鲸海濵伐邢知有属已见静边尘  

正月十五夜  

火树银花合星桥鐡鎻开暗尘随马去明月逐人来游伎皆秾李行歌尽落梅金吾不禁夜玉漏莫相催  

咏霜  

金只暮律尽玉女暝氛归孕冷随钟彻飘华逐劒飞滞日浮寒影乘风进晚威自有贞筠质宁将庶草腓  

咏井  

玲珑映玉槛澄澈泻银牀流声集孔雀带影出羵羊桐落秋蛙散桃舒春锦芳帝力终何有机心庶此忘  

咏石  

济北甄神贶河曲濯锦文声应天池雨影触岱宗云燕归犹可候羊起自成羣何当握灵髓高枕絶嚣氛  

始背洛城秋郊瞩目奉懐台中诸侍  

薄游沗霜署直指戒氷心荔浦方南纪蘅臯暂北临山情闗塞断川暮广城隂场圃通圭甸沟塍碍石林野童来捃拾田叟去讴吟蟋蟀秋风起蒹葭晚露深帝城犹郁郁征传几骎骎回忆披书地劳歌谢所钦  

九江口南济北接蕲春南与浔阳防  

江路一悠哉滔滔九派来逺潭昬似雾前浦沸成雷鳞介多濳育渔商几泝洄风揺蜀柹下日照楚萍开近潄盆城曲斜吹蠡泽隈锡犹入贡浮兽罢为灾津吏挥桡疾邮童整传催归心讵可问为视落潮回  

崔融【`字安成济州人`】  

闗山月  

月生西海上气逐边风壮万里度闗山苍茫非一状汉兵开郡国胡马窥亭障夜夜闻悲笳征人起南望  

拟古  

饮马临浊河浊河深不测河水日东注河源廼西极思君正如此谁为生羽翼日夕大川隂云霞千里色所思在何处宛在机中织离梦当有魂愁容定无力夙龄负竒志中夜三叹息防劔斩长榆弯弓射小棘班张固非拟卫霍行可即寄谢闺中人努力加餐食  

和宋之问寒食题黄梅临江驿  

春分自淮北寒食渡江南忽见浔阳水疑是宋家潭明主阍难呌孤臣逐未堪遥思故园陌桃李正酣酣  

和梁王众传张光禄是王子晋后身  

闻有冲天客披云下帝畿三年上賔去千载忽来归昔偶浮丘伯今同丁令威中郎才貌是柱史姓名非只召趋龙阙承恩拜虎闱丹成金鼎献酒至玉杯挥天仗分旄节朝容间羽衣旧坛何处所新庙坐光辉汉主存僊要淮南爱道机朝朝缑氏鹤长向洛城飞  

塞上寄内  

旅魂惊塞北归望断河西春风若可寄暂为绕兰闺  

郭利正【`神龙中为吏部员外`】  

上元  

九陌连灯影千门徧月华倾城出寳骑匝路转香车烂熳惟愁晓周游不问家更逢清管发处处落梅花  

李崇嗣【`武后时为宸府主簿`】  

寒食  

普天皆灭熖匝地尽藏烟不知何处火来就客心然  

览镜  

嵗去红顔尽愁来白髪新今朝开镜匣疑是别逢人  

独愁  

闻道成都酒无钱亦可求不知将几斗销得此来愁  

李福业  

岭外守嵗  

冬去更筹尽春随斗柄回寒暄一夜隔容鬓两年催  

乔知之【`文苑传云冯翊人`】  

长信宫中树  

妸娜当轩树防茸倚兰殿色艶九春时风揺五明扇余花鸟弄尽新叶虫书徧零落心自知芳菲君不见  

下山逢故夫  

妾身本薄命轻弃城南隅庭前厌芍药山上采靡芜春风罥纨袖零露湿罗襦羞将憔悴日提笼逢故夫  

巫山高  

巫山十二参差互隐见浔阳几千里周览忽已徧想像神女姿摘芳共珍荐楚云何逶迤红树日葱旧楚云没湘源红树断荆门郢路不可见况复夜啼猿  

从军行  

南庭结白露北风扫黄叶此时鸿雁来惊鸣催思妾曲房理针线平砧捣文练鸳绮裁易成龙乡信难见窈窕九重闺寂寞十年啼纱白云宿罗幌月光栖云月隐防防夜上流黄机玉霜冻珠履金吹薄罗衣汉家已得地君去将何事宛转结蚕书寂寥无雁使平生荷恩信本为荣华进况复落红顔蝉声催緑鬓  

緑珠篇  

石家金谷重新声明珠十斛买娉婷此日可怜君自许此时可喜得人情君家闺阁不曽难常将歌舞借人看意气雄豪非分理骄矜势力横相干辞君去君终不忍徒劳掩袂伤鈆粉百年离别在高楼一代红顔为君尽  

和李侍郎古意  

妾家巫山隔汉川君度南庭向胡苑高楼迢逓想金天河汉昭回更怆然夜如何其夜未央闲花照月愁洞房自矜夫壻胜王昌三十曽作侍中郎一从流落戍渔阳懐哉万恨结中肠南山羃羃兎丝花北陵青青女萝树由来花叶同一根今日枝条分两处三星差池光照灼北斗西指秋云薄茎枮花谢枝憔悴香销色尽花零落夫人长叹艶容萎含情収取摧折枝调丝独弹声末移感君行坐星嵗迟闺中宛转今若斯谁能为报征人知  

倡女行  

石榴酒葡萄浆兰桂芳茱茰香愿君驻金鞍暂此共年芳愿君觧罗襦一醉同匡牀文君正新寡结念在歌倡昨宵绮帐迎韩夀今朝罗袖引潘郎莫吹羌笛惊隣里不用琵琶喧洞房且歌新夜曲莫弄楚明光此曲怨且艶哀音断人肠  

羸骏篇  

歕玉长鸣西北来自言当代是龙媒万里玉闗行入贡九重金阙为君开蹀躞朝驰过上苑防暝走发章台玉勒金鞍荷装饰路傍观者无穷极小山桂树比权竒上林桃花况顔色忽闻天将出龙沙汉主持将驾鼓车去去山川劳日夜遥遥闗塞断烟霞山川闗塞十年征汗血流离赴月营肌肤销逺道膂力尽长城长城日夕苦风霜中有连年百战场揺珂囓勒金羁尽争锋足顿铁菱伤垂耳罢轻赍弃置在寒谿大宛蒲海北滇壑隽崖西沙平留缓歩路逺闇频嘶从来力尽君湏弃何必寻途我已迷嵗嵗年年奔逺道朝朝暮暮催疲老扣氷晨饮黄河源拂雪夜食天山草楚水澶谿征战事吴塞乌江辛苦地持来报主不辞劳宿昔立功非重利丹心素节本无求长鸣向君君不留只应澶漫归田里万里低昂任生死君王倘若不见遗白骨黄金犹可市  

铜雀妓  

金阁惜分香鈆华不重妆空余歌舞地犹是为君王哀调已絶艶曲不湏长共看西陵暮秋烟起白杨  

侍宴应制【`得分字`】  

紫禁肃晴氛朱楼落晓云豫游龙驾转天乐鳯箫闻竹外仙亭出花间辇路分防臣一何幸词赋奉明君  

和苏员外寓直  

自昔重为郎伊人练国章三旬登建礼五夜直明光墨草尚书奏衣飘侍御香开轩竹气静拂簟蕙风凉晓漏离阊阖呜钟出未央从来宿台上天子贵文强  

哭故人  

生死乆离居凄凉历旧庐叹兹三径断不践十年余古木巢禽合荒庭爱客踈匣留弹罢劒牀积读残书玉没终无像兰言强问虚平生不得意泉路复何如  

折杨栁  

可怜濯濯春杨桞攀折将来就纎手妾容与此同盛衰何必君恩能独乆  

乔侃【`知之之弟`】  

人日登高  

仆本多悲者年来不悟春登高一游目始觉桞条新杜陵犹识汉桃源不避秦暂若升云雾逺似出嚣尘頼得烟霞气淹留攀桂人  

王无竞【`字仲烈东莱人`】  

铜雀台  

北登铜雀上西望青松郭繐帐空苍苍陵田纷漠漠平生事已变歌吹宛犹昨长袖拂玉尘遗情结罗幕妾怨在朝露君恩岂中薄高台奏曲终曲终涙横落  

和宋之问嵩山歌  

日云暮兮下嵩山路连绵兮松石间出谷口兮见明月心徘徊兮不能还  

巫山  

神女向高唐巫山下夕阳徘徊作行雨婉娈逐荆王电影江前落雷声峡外长霁云无处所台馆晓苍苍  

王适【`文苑传云幽川人`】  

古离别  

昔嵗惊杨桞高楼悲独守今年芳树枝孤栖怨别离珠帘昼不卷罗幔晓长垂苦调琴先觉愁容镜独知频年雁度无消息罢却鸳文何用织夜还罗帐空有情春着裠腰自无力青轩桃李落纷纷紫庭兰蕙日氛氲已能憔悴今如此更复含情一待君  

铜雀妓  

日暮铜雀逈秋深玉座清萧森松栢望委郁绮罗情君恩不再得妾舞为谁轻  

江上有懐  

湛湛江水见底清荷花莲子傍江生采莲将欲寄同心秋风落花空复情棹歌数曲如有待正见明月度东海海上云尽月苍苍万里分辉满洛阳洛阳闺阁夜何央蛾眉婵娟断人肠寂寥金屛空自掩青荧银烛不生光应怜水宿洞庭子今夕迢遥天一方  

蜀中言懐  

独坐年将暮常懐志不通有时湏问影无事则书空弃置如天外平生似梦中蓬心犹是客华髪欲成翁迹滞魂逾窘情乖路转穷别离同夜月愁思隔秋风老少悲顔驷盈虚悟翟公时来不可问何用求童防  

江濵梅  

忽见寒梅树开花汉水濵不知春色早疑是弄珠人  

薛稷【`字嗣通蒲州汾隂人`】  

早春鱼亭山  

春气动百草纷荣时断续白云自高妙徘徊空山曲阳林花已红寒涧苔未緑伊余息人事萧寂无营欲客行虽云逺翫之聊自足  

秋日还京陜西十里作  

驱车越陜郊北顾临大河隔河望乡邑秋风水增波西登咸阳途日暮忧思多傅岩既纡郁首山亦嵯峨操筑无昔老采薇有遗歌客游节回换人生能几何  

秋朝览镜  

客心惊落木夜坐听秋风朝日看容鬓生涯在镜中  

崔液【`定州人湜弟也`】  

踏歌词二首  

防女迎金屋仙姬出画堂鸳鸯裁锦袖翡翠贴花黄歌响舞分行艶色动流光  

庭际花防落楼前汉已横金台催夜尽罗袖拂寒轻乐笑畅欢情未半着天明  

代春闺  

江南日暖鸿始来栁条初碧叶半开玉闗遥遥戍未回金闺日夕生緑苔寂寂春色烟色暮檐燕双双落花度青楼明镜昼无光红帐罗衣徒自香妾恨十年长独守君情万里在渔阳  

上元夜六首  

玉漏铜壶且莫催鐡门金销彻明开谁家见月能闲坐何处闻灯不看来  

神灯佛火百轮张刻像图形七寳装影里如开金口说空中似放玉毫光  

今年春色胜常年此夜风光最可怜鳷鹊楼前新月满鳯凰台上寳灯然  

金勒银鞍控紫骝玉轮珠忆驾青牛骖驿始散东城曲倐忽还来南陌头  

公子王孙意气骄不论相识也相邀最怜长袖风前弱更赏新暗里调  

星移汉转月将防露洒烟飘灯渐稀犹惜路傍歌舞处踟蹰相顾不能归  

张循之【`洛阳人`】  

巫山高  

巫山高不极合沓状竒新暗合疑风雨隂崖若鬼神月明三峡晓潮满九江春为问阳台客应知入梦人  

送泉州李使君之任  

傍海皆荒服分符重汉臣云山百粤路市井十洲人执玉来朝逺还珠入贡频连年不见雪到处即行春  

吴少防【`新安人`】  

长门怨  

月出映层城孤圆上太清君王春爱歇枕席凉风生怨咽不能寝踟蹰歩前楹空阶白露色百草寒虫鸣念昔金房里犹嫌玉座轻如何娇所悮长夜泣恩情  

古意  

洛阳芳树向春开洛阳女儿平旦来流车走马纷相催折芳瑶华向曲台曲台自有千万行重花累叶间垂杨北林朝日镜明光南国防风苏合香可怜窈窕女不作邯郸娼妙舞轻回拂长袖高歌浩唱发清商歌终舞罢欢无极乐徃悲来长叹息阳春白日不少留红荣碧树无顔色碧树风花先春度珠帘粉泽无人顾如何年少忽迟暮坐见明月与白露明月白露夜已寒香衣锦带空今日阳春一妙曲鳯凰楼上与君弹  

高正臣【`广平人`】  

晦日置酒林亭同用华字  

正月符嘉节三春翫物华忘懐寄樽酒陶性狎山家栁翠含烟叶梅芳带雪花光隂不相惜迟迟落景斜  

晦日重宴同用池字  

芳辰重游衍乘景共追随班荆陪旧识倾葢得新知水叶分莲沼风花落栁枝自符河朔趣宁羡山阳池  

长孙正隐  

晦日宴高氏林亭同用华字  

晦晚属烟霞遨游重嵗华歌钟虽戚里林薮是山家细雨犹开日深池不涨沙淹留迷处所岩岫几重花  

上元夜效小庾体同用春字  

薄晚啸游人车马乱驱尘月光三五夜灯熖一重春烟云迷北阙箫管识南隣洛城终不闭更出小平津  

徐皓  

晦日宴高氏林亭同用华字  

绮筵乘暇景琼醑对年华门多金埓骑路引璧人车苹早犹藏叶梅残正落花蔼蔼林亭晩余兴促流霞  

## 石仓历代诗选卷二十二  

明　曹学佺　编  

初唐九  

陈子昂  

感遇诗  

兰若生春夏芊蔚何青青幽独空林色朱蕤冒紫茎迟迟白日晩嫋嫋秋风生歳华尽揺落众芳竟何成苍苍丁零塞今古缅荒途亭堠何摧兀暴骨无全躯黄沙幕南起白日隐西隅汉甲三十万曽以事匃奴但见沙场死谁怜塞上孤  

白日毎不归青阳时暮矣茫茫吾何思林卧观无始众芳委时晦鶗鴂鸣悲耳鸿荒固已颓谁识巢居子吾爱鬼谷子青谿无垢氛囊括经世道遗身在白云七雄方龙鬬天下乱无君浮荣不足贵遵养晦时文舒可弥宇宙卷之不盈分岂徒山水寿空与麋鹿羣  

呦呦南山鹿罹罟以媒和招揺青桂树幽蠧亦成科世情甘近习荣耀纷如何怨憎未相复亲爱生祸罗瑶台倾巧笑玉杯殒双蛾谁见枯城蘖青青成斧柯  

林居病时乆水木澹孤清闲卧观物化悠悠念无生青春始萌逹朱火已满盈徂落方自此感叹何时平临岐泣世道天命良悠悠昔日殷王子玉马遂朝周寳鼎沦伊谷瑶台成古丘西山伤遗老东陵有故侯翡翠巢南海雄雌珠树林何知美人意骄爱比黄金杀身炎州里委羽玉堂隂旖旎光首饰葳蕤烂锦衾岂不在遐逺虞罗忽见寻多材信为累叹息此珍禽  

蝉号白露兹歳已蹉跎羣物从大化孤英将奈何瑶台有青鸟逺食玉山禾昆仑见鳯岂复虞云罗荒哉穆天子好与白云期宫女多怨旷层城闭蛾眉日躭瑶池乐岂伤桃李时青苔空萎絶白髪生罗帷朝发宜都渚浩然思故乡故乡不可见路隔巫山阳巫山防云没高丘正防茫伫立望已乆涕泪沾衣裳岂兹越乡感忆昔楚襄王朝云无处所荆国亦沦亡  

可怜瑶台树灼灼佳人姿碧华映朱实攀折青春时岂不盛光宠荣君白玉墀但恨红芳歇凋伤感所思朅来豪游子势利祸之门如何兰膏叹感激自生寃众趋明所避时弃道犹存云渊既已失罗网与谁论箕山有高节湘水有清源惟应白鸥鸟可为洗心言  

金鼎合神丹世人将见欺飞飞骑羊子胡乃在峨眉变化固非类芳菲能几时疲疴苦沦世忧悔日侵淄眷然顾幽褐白云空涕洟  

朔风吹海树萧条边已秋亭上谁家子哀哀明月楼自言幽燕客结髪事逺游赤丸杀公吏白刃报私讐窜身至海上被役此边州故乡三千里辽水复悠悠毎愤胡兵入常为汉国羞何如七十战白首未封侯  

浩然坐何慕吾蜀有峨眉念与楚狂子悠悠白云期时哉悲不会涕泣乆涟洏梦登绥山穴南采巫山芝探元观羣化遗世从云螭婉娈时永矣感悟不见之  

蓟丘览古赠卢居士藏用七首  

丁酉嵗吾北征出自蓟门历观燕之旧都其城池覇迹已芜昧矣乃慨然仰叹忆昔乐生邹子羣贤之游盛矣因登蓟丘作七诗以志之寄终南卢居士亦有轩辕之遗迹也  

轩辕台  

北登蓟丘望求古轩辕台应龙已不见牧马空黄埃尚想广成子遗迹白云隈  

燕昭王  

南登碣石坂遥望黄金台丘陵尽乔木昭王安在哉覇图怅已矣驱马复归来  

乐生  

王道已沦战国竞贪兵乐生何感激仗义下齐城雄图竟中夭遗叹寄阿衡  

燕太子  

秦王日无道太子怨亦深一闻田光义七首赠千金其事虽不立千载为伤心  

田光先生  

自古皆有死狥义良独稀奈何燕太子尚使田生疑伏劒诚已矣感我涕沾衣  

邹子  

大运沦三代天人罕见窥邹子何寥廓谩说九瀛垂兴亡已千载今也则无推  

郭隗  

逢时独为贵历代非无才隗君亦何幸遂起黄金台  

西还至散闗答乔补阙知之  

葳蕤苍梧鳯嘹唳白露蝉羽翰本无匹结交何独全昔君事胡马余得奉戎旃防手向沙塞闗河缅幽燕芳嵗几阳止白日屡徂迁功业云台薄平生佩玉捐叹此南归日犹闻北戌边代水不可渉巴山亦潺湲揽衣度函谷衔涕望秦川蜀门自兹始云山方浩然  

题居延古城赠乔十二知之  

闻君东山意宿昔紫芝荣沧州今何在华髪旅边城还汉功既薄逐胡防未行徒嗟白日暮坐对黄云生桂枝芳欲晚薏苡谤谁明无为空自老含叹负生平  

征东至淇门答宋叅军之问  

南星中大火将子渉清淇西林改防月征斾空自持碧潭去已逺瑶华折遗谁若问辽阳戌悠悠天际旗  

答洛阳主人  

平生白云志早爱赤松游事亲恨未立从宦此中州主人亦何问旅客非悠悠方谒明天子清晏奉良筹再取连城璧三陟平津侯不然拂衣去归从海上鸥寜随当代子倾侧且沉浮  

酬晖上人秋夜山亭有赠  

皎皎白林秋防防翠山静禅居感物变独坐开轩屏风泉夜声杂月露宵光冷多谢忘机人尘忧未能整  

酬晖上人夏日林泉  

闻道白云居窈窕青莲宇岩泉万丈流树石千年古林卧对轩山隂满庭戸方释尘事劳从君袭兰杜  

送别出塞  

平生闻髙义书劒百夫雄言登青云去非此白云翁胡兵屯塞下汉骑属云中君为白马将腰佩骍角弓单于不敢射天子伫深功蜀山余方隐良会何时同  

登蓟丘楼送贾兵曹入都  

东山宿昔意北征非我心孤负平生愿感涕下沾襟暮登蓟楼上永望燕山岑辽海方漫漫胡沙飞且深峨眉杳如梦仙子曷由寻击劒起叹息白日忽西沈闻君洛阳使因子寄南音  

秋园卧病呈晖上人  

幽寂旷日遥林园转清密疲疴澹无豫独坐泛瑶瑟懐挟万古情忧虞百年疾绵绵多滞念忽忽每如失缅想赤松游高寻白云逸荣吝始都防幽人遂贞吉图书纷满牀山木蔼盈室宿昔心所尚平生自兹毕愿言谁见知梵筵有同术八月高秋晩凉风正萧瑟  

登泽州城北楼防  

平生倦游者观化乆无穷复来登此国临望与君同坐见秦兵垒遥闻赵将雄武安君何在长平事已空且歌云曲御酒舞薫风勿使青衿子嗟尔白头翁  

度荆门望楚  

遥遥去巫峡望望下章台巴国山川尽荆门烟雾开城分苍野外树断白云隈今日狂歌客谁知入楚来  

晚次乐乡县  

故乡杳无际日暮且孤征川原迷旧国道路入边城野戌荒烟断深山古木平如何此时恨噭噭夜猿鸣同王员外雨后登开元寺南楼因酬晖上人独坐山亭有赠  

钟梵经行罢香林坐入禅岩庭交杂树石瀬泻鸣泉水月心方寂云霞思独寜知人世里疲病得攀縁  

咏主人壁上画鹤寄乔主簿崔著作  

古壁仙人画丹青尚有文独舞纷如雪孤飞暖似云自矜彩色重寜忆故池羣江海聨翩翼长鸣谁复闻  

居延海树闻莺同作  

边地无芳树莺歌勿听新间闗如有意愁絶若懐人明妃失汉宠蔡女没胡尘坐闻应落泪况忆故园春  

送魏大从军  

匃奴犹未灭魏綘复从戎怅别三河道言追六郡雄雁山横代北狐塞接云中勿使燕然上惟留汉将功  

送殷大入蜀  

禺山金碧路此地饶英灵送君一为别凄断故乡情片云生极浦斜日隐离亭坐看征骑没惟见逺山青  

落第西还别刘祭酒高明府  

别馆分周国归骖入汉京地连函谷塞川接广阳城望逈楼台出途遥烟雾生莫言长落羽贫贱一交情  

落第西还别魏四懔  

转蓬方不定落羽自惊山水一为别欢娱复几年离亭暗风雨征路入云烟还因北山迳归守东陂田  

送客  

故人洞庭去扬桞春风生相送河洲晚苍茫别思盈白苹已堪把緑蕋复含荣江南多桂树归客赠生平  

春夜别友人二首  

银烛吐青烟金樽对绮筵离堂思琴瑟别路绕山川明月隐高树长河没晓天悠悠洛阳道此防在何年紫塞白云断青春明月初对此芳樽夜离忧怅有余清冷花露满滴沥檐宇虚懐君欲何赠愿上大臣书  

遂州南江别乡曲故人  

楚江复为客征棹方悠悠故人悯追送置酒此南洲平生亦何恨夙昔在林丘违此乡山别长謡去国愁  

送东莱王学士无竞  

寳劒千金买平生未许人懐君万里别持赠结交亲孤松宜晚嵗众木爱芳春已矣将何道无令白首新  

送梁李二明府  

负书犹在汉懐防未闻秦复此穷秋日芳樽别故人黄金装屡尽白首契逾新空羡双鳬舄俱飞向玉轮  

送著作佐郎崔融等从梁王东征  

金天方肃杀白露始专征王师非乐战之子慎佳兵海气侵南部边风扫北平莫卖卢龙塞归邀麟阁名  

春晦饯陶七于江南同用风字  

黄鹤烟云去青江琴酒同离防方楚越沟水复西东芙蓉生夏浦杨栁送春风明日相思处应对菊花丛  

夏日游晖上人房  

山水开精舍琴歌列梵筵人疑白楼赏地似竹林禅对户池光乱交轩岩翠连色空今已寂乘月弄澄泉  

春日登金华观  

白玉仙台古丹丘别望遥山川乱云日楼榭入烟霄鹤舞千年树虹飞百尺桥还疑赤松子天路坐相邀  

晦日宴高氏林亭同用华字【`并序`】  

有渤海之宗英是平阳之贵戚发挥鳯台而啸侣幽赞鸡川而留宴冠缨济济多延戚里之賔鸾鳯锵锵自有文雅之客  

寻春游上路追宴入山家主第簪缨满皇州景望华玉池初吐溜珠树始开花欢娱方未极林阁散余霞  

白帝城懐古  

日落沧江晚停桡问土风城临巴子国台没汉王宫荒服仍周甸深山尚禹功岩悬青壁断地险碧流通古木生云际孤防出雾中川途去无限客思坐何穷  

岘山懐古  

秣马临荒甸登高览旧都犹悲堕泪碣尚想卧龙图城邑遥分楚山川半入吴丘陵徒自出贤圣几凋枯野树苍烟断津楼晚气孤谁知万里客懐古正踟蹰  

宿让河驿浦  

沿流乱北渚结缆宿南洲合防昬初夕回塘暗不流卧闻塞鸿断坐听峡猿愁沙浦明如月汀葭晦若秋不及能鸣雁徒思海上鸥天河殊未晓沧海信悠悠  

秋日遇荆州府崔兵曹使宴  

輶轩鳯皇使林薮鹖鸡冠江湖一相许云雾坐交欢兴尽崔亭伯言忘释道安林光稍欲暮嵗物已将防古树苍烟断虚庭白露寒瑶琴山水曲今日为君弹  

于长史山池三日曲水宴  

摘兰借芳月祓宴坐回汀泛灔清流满葳蕤白芷生金弦挥赵瑟玉柱弄秦筝岩榭风光媚郊园春树平烟花飞御道罗绮照昆明日落红尘合车马乱纵横  

合州津口别舍弟至东阳峡歩趂不及眷然有忆作以示之  

江潭共为客洲浦独迷津思积芳庭树心断白眉人同衾成楚越别岛类胡秦林防随天转云峰逐望新遥遥终不见黙黙坐合嚬念别疑三月经游未一旬孤舟多逸兴谁共尔为隣  

万州晓发放舟乗涨还寄蜀中亲朋  

空蒙岩雨霁烂熳晓云归啸旅乘明发奔桡骛断矶苍茫林岫转络绎涨涛飞逺防孤烟出遥峰曙日防前瞻未能眴坐望已相依曲直多今古经过失是非还期方浩浩征思日騑騑寄谢千金子江海事多违  

入峭峡安居谿伐木谿源幽邃林岭相映有竒致焉  

肃徒歌伐木惊檝漾轻舟靡迤随回水潺湲泝浅流烟沙分两防露岛夹双洲古树连云密交峰入浪浮岩潭相映媚谿谷屡环周路迥光逾逼山深兴转幽麕鼯寒思晚猿鸟暮声秋誓息兰台防将从桂树游因书谢亲爱千嵗觅蓬丘  

入东阳峡与李明府舟前后不相及  

东岩初觧缆南浦遂离羣出没同洲岛沿洄异渚濆风烟犹可望歌笑浩难闻路转青山合峰回白日曛奔涛上漫漫积水下沄沄倐忽犹疑及差池复两分离离间逺树蔼蔼没遥氛地上巴陵道星连牛斗文孤狖啼寒月哀鸿呌断云仙舟不可见揺思坐氛氲  

题田洗马游岩桔橰  

望苑长为客商山遂不归谁怜北陵井未息汉隂机  

## 石仓历代诗选卷二十三  

明　曹学佺　编  

初唐十  

杜审言【`字必简襄阳人`】  

南海乱石山作  

涨海积稽天羣山高嶪地相传称乱石图典失其事悬危悉可惊大小都不类乍将云岛极还与星河次上耸忽如飞下临仍欲坠朝暾赩丹赭夜魄炯青翠穹崇雾雨蓄幽隐灵仙閟万寻挂鹤巢千丈垂猿臂昔去景风渉今来姑洗至观此得咏歌长时想精异  

送和西蕃使  

使出鳯凰池京师阳春晚圣朝尚边策诏谕兵戈偃拜手明光殿揺心上林苑种落逾青羌闗山度赤坂疆场及无事雅歌而餐饭宁独钖和戎更当封定逺  

蓬莱三殿侍宴奉敇咏终南山应制  

北斗挂城边南山倚殿前云标金阙迥树杪玉堂悬半岭通佳气中峰绕瑞烟小臣持献夀长此戴尧天  

宿羽亭侍宴应制  

歩辇千门出离宫二月开风光新栁报宴赏落花催碧水揺空阁青山绕吹台圣情留晩兴歌管送余杯  

赋得妾薄命  

草緑长门掩苔青永巷幽宠移新爱夺泪落故情留啼鸟惊残梦飞花搅独愁自怜春色罢团扇复迎秋  

和韦承庆过义阳公主山池  

野兴城中发朝英物外求情悬朱绂望契动赤泉游海燕巢书阁山鸡舞画楼雨余清晚夏共坐北岩幽携琴绕碧沙揺笔弄青霞杜若幽庭草芙蓉曲沼花宴游成野客形胜得山家徃徃留仙歩登攀日易斜攒石当轩倚悬泉度牖飞鹿麛衔妓席鹤子曵童衣园果尝难徧池莲摘未稀卷帘惟待月应在醉中归  

和晋陵陆丞早春游望  

独有宦游人偏惊物候新云霞出海曙梅桞渡江春淑气催黄鸟晴光转緑苹忽闻歌古调归思欲霑巾  

秋夜宴临津郑明府宅  

行止皆无地招寻独有君酒中堪累月身外即浮云露白宵钟彻风清晓漏闻坐擕余兴徃还似未离羣  

和康五庭芝望月有懐  

明月高秋迥愁人独夜看暂将弓并曲飜与扇俱团雾濯清辉苦风飘素影寒罗衣一此鉴顿使别离难  

登襄阳城  

旅客三秋至层城四望开楚山横地出汉水接天回冠葢非新里章华即旧台习池风景异归路满尘埃  

旅寓安南  

交阯殊风寒迟暖复催仲冬山果熟正月野花开积雨生昬雾轻霜下震雷故乡逾万里客想倍从来  

春日懐归  

心是伤归望春归异徃年河山鉴魏阙桑梓忆秦川花离芳园鸟风和绿野烟更懐欢赏地车马洛桥边  

代张侍御伤美人  

二八泉扉掩帷屏宠爱空泪防销夜烛愁绪乱春风巧笑人疑在新妆曲未终应怜脂粉气犹着舞衣中  

送高郎中北使  

北狄愿和亲东京发使臣马衔边地雪衣染异方尘嵗月催行旅恩荣变苦辛歌钟期重锡拜手落花春  

夏日过郑七山斋  

共有樽中好言寻谷口来薜萝山迳入荷芰水亭开日气含残雨云隂送晚雷洛阳钟鼔至车马系迟回  

送崔融  

君王行出将书记逺从征祖帐连河阙军麾动洛城旌旃朝朔气笳吹夜边声坐觉烟尘扫秋风古北平  

经行岚州  

北地春光晚边城气寒徃来花不发新旧雪仍残水作琴中听山疑画里看自惊牵逺役艰险促征鞍  

重九日宴江隂  

蟋蟀期归晚茱茰节候新防霜青女月送酒白衣人高兴要长夀卑栖隔近臣龙沙即此地旧俗坐为隣  

晦日宴游  

日晦随蓂荚春情着杏花觧绅宜就水张幕防连沙歌管风尘度池台日半斜更看金谷骑争向石崇家  

七夕  

白露含明月青霞断綘河天街七襄转阁道二神过袨服锵环佩香筵拂绮罗年年今夜尽机杼别情多  

守嵗侍宴应制  

季冬除夜接新年帝子王孙捧御筵宫阙星河低拂树殿庭灯烛上薫天弹弦奏节梅风入对局探钩栢酒传欲向正元歌万夀暂留欢赏寄春前  

大酺  

毘陵震泽九州通士女欢娱万国同伐鼔撞钟惊海上新妆袨服照江东梅花落处疑残雪栁叶开时任好风火德云官逢道泰天长地乆属年丰  

春日京中有懐  

今年游寓独游秦愁思看春不当春上林苑里花徒发细栁营前叶漫新公子南桥应尽兴将军西地几留賔寄语洛城风日道明年春色倍还人  

春日江津游望  

旅客揺边思春江弄晚晴烟消垂桞弱雾卷落花轻飞棹乘空下回流向日平鸟啼移几处蝶舞乱相迎忽叹人皆浊隄防水至清谷王常不让深可戒中盈  

泛舟送郑卿入京  

帝坐蓬莱殿恩追社稷臣长安遥向日宗伯正乘春相宅开基地倾都送别人行舟萦緑水列防满红尘酒助欢娱洽风催防气新此时光乃命谁为惜无津  

度石门山  

石门千仞断迸水落遥空道东悬崖半桥欹絶涧中仰攀人屡息直下骑才通泥拥奔虵径云埋伏兽丛星躔牛斗北地脉象牙东开塞随行变高深触望同江声连骤雨日气抱残虹未改朱明律先舍白露风坚贞深不惮险澁谅难穷有异登临赏徒为造化功  

赠苏绾书记  

知君书记本翩翩为许从戎赴朔边红粉楼中应计日燕支山下莫经年  

渡湘江  

迟日园林悲昔游今春花鸟作边愁独怜京国人南窜不似湘江水北流  

戏赠赵使君美人  

红粉青娥映楚云桃花马上石榴裠罗敷独向东方去谩学他家作使君  

刘希夷【`一名庭芝汝州人`】  

将军行  

将军辟辕门耿介当风立诸将欲言事逡巡不敢入劒气射云天鼓声振原隰黄尘塞路起走马追兵急弯弓从此去飞箭如雨集截围一百重斩首五千级代马流血死胡人抱鞍泣古来养甲兵有事常讨袭乗我庙堂运坐使干戈戢献凯归京师军容何翕习  

从军行  

秋天风飒飒羣胡马行疾严城昼不开伏兵暗相失天子庙堂拜将军凶门出纷纷晋阳道戎马几万疋军门压黄河兵气冲白日平生懐仗劒慷慨即投笔南登汉月孤北走代云密近取韩彭计早知孙吴术丈夫清万里谁能扫一室  

春女行  

春女顔如玉怨歌阳春曲巫山春树红沅江春草绿自怜妖艶姿妆成独见时愁心伴杨桞春尽乱如丝目极千余里悠悠春江水频想玉闗人愁卧金闺里尚言春花落不知秋风起娇爱犹未终悲凉从此始忆昔楚王宫玉楼妆粉红纎腰弄明月长袖舞春风容华委西山光隂不可还桑林没东海富贵今何在寄言桃李容胡为闺阁重但看楚王墓惟有数株松  

孤松篇  

蚕月桑叶青莺时桞花白澹艶烟雨姿敷芬阳春陌如何秋风起零落从此始独有南涧松不叹东流水隂天地防皓雪朝夜零岂不罹寒暑为君留青青青青好顔色落落任孤直羣树遥相望众草不敢逼灵卜真隐仙鸟宜栖息耻受秦帝封愿言唐侯食寒山夜月明山冷气清清凄兮归风集吹之作琴声松子卧仙岑寂听疑野心清泠有真曲撨采无知音美人何时来幽径委绿苔吁嗟深涧底弃捐广厦材  

嵩岳闻望  

月出嵩山东月明山益空山人爱清景散髪卧秋风风止夜何清独夜草虫鸣仙人不可见乘月近吹笙綘唇吸灵气玉指调真声真声是何曲三山鸾鹤情昔去落尘俗愿言闻此曲今来卧嵩岑何幸承幽音神仙乐吾事笙歌铭夙心  

秋日题汝阳潭壁  

独坐秋隂生悲来从所适行见汝阳潭飞萝防水石悬瓢木叶上风吹何历历幽人不耐烦振衣歩闲寂回流清见底金沙覆银砾错落非一文空胧几千尺鱼鳞可怜紫鸭毛自然碧吟咏秋水篇然忘损益秋水随形影清浊混心迹嵗暮归去来东山余宿昔  

采桑  

杨桞送行人青青西入秦谁家采桑女楼上不胜春盈盈防水曲歩歩春芳緑红顔耀明珠綘唇含白玉回首渭桥东遥怜春色同青丝娇落日缃绮弄春风携笼长叹息逶迟恋春色看花若有情倚树疑无力薄暮思悠悠使君南陌头相逢不相识归去梦青楼  

巫山懐古  

巫山幽隂地神女艶阳年襄王何容色落日望悠然归来高唐夜金缸熖青烟頺心卧瑶席梦魂何翩翩揺落殊未已荣华倐徂迁愁思潇湘浦悲凉云梦田猿啼秋风夜雁飞明月天巴歌不可听听此益潺湲  

归山  

归去嵩山道烟花覆青草草绿山无尘山青杨栁春日暮松声合空歌思杀人  

代闺人春日  

珠帘的晓光玉顔艶春彩林间鸟鸣唤户外花相待花鸟惜芳菲鸟鸣花乱飞人今伴花鸟日暮不能归池月怜歌扇山云爱舞人佳期杨栁陌携手莫相违  

春日行歌  

山树落梅花飞落野人家野人何所有满瓮阳春酒携酒上春台行歌伴落梅醉罢卧明月乗梦游天台  

江南曲八首  

暮宿南洲草晨行北防林日悬沧海濶水隔洞庭深烟景无留意风波有异浔嵗游难极目春戏易为心朝夕无荣遇芳菲已满襟  

艶唱潮初落江花露未晞春洲惊翡翠朱服弄芳菲画舫烟中浅青阳日际防锦防冲浪湿罗袖拂行衣含情罢所采相叹惜流晖  

君为陇西客妾遇江南春朝游含灵果夕采弄风苹果气时不歇苹花日自新以此江南物持赠陇西人空盈万里懐欲赠竟无因  

皓如楚江月霭若吴岫云波中自皎镜山上亦氤氲明月留照妾轻云持赠君山川各离散光气乃殊分天涯一为别江北不相闻  

舟乗潮去风防振草凉潮平见楚甸天际望维杨洄泝经千里烟波接两乡云明江屿出日照海流长此中逢嵗晏浦树落花芳  

暮春三月晴维扬吴楚城城临大江汜回映洞浦清晴云蔼金阁珠楼碧烟里月明芳树羣鸟飞风过长林杂花起可怜离别谁家子于此一至情何已  

北堂红草盛丰茸南湖碧水照芙蓉朝游暮起金花尽渐觉罗裳珠露浓自惜妍华三五嵗已叹闗山千万重人情一去无还日欲赠懐芳怨不逢  

忆昔江南年盛时平生怨在长洲曲冠葢星繁江水上冲风标落洞庭渌落花满袖红纷纷朝霞高阁洗晴云谁言此处婵娟子珠玉为心以奉君  

衣篇  

秋天瑟瑟夜漫漫夜白风清玉露漙燕山游子衣裳薄秦地佳人闺阁寒欲向楼中萦楚练还来机上裂齐纨揽红袖兮愁徙倚盼青砧兮怅盘桓盘桓徙倚夜已乆萤火双飞入帘牗西北风来吹细腰东南月上浮纎手此时秋月可怜明此时秋风别有情君看月下参差影为听莎间断续声綘河转兮青云晓飞鸟鸣兮行人少攒眉缉缕思纷纷对影穿斜魂悄悄闻道还家未有期谁怜登陇不胜悲梦见形容亦旧日为许裁缝改昔时缄书逺寄交河曲湏及明年春草緑莫言衣上有斑斑只为思君泪相续  

公子行  

天津桥下阳春水天津桥上繁华子马声回合青云外人影动揺緑波里緑波荡漾玉为沙青云离披锦作霞可怜扬栁伤心树可怜桃李断肠花此日遨游邀美女此时歌舞入娼家娼家美女郁金香飞去飞来公子傍的的珠帘白日映娥娥玉顔红粉妆花际裵双蛱蝶池边顾歩两鸳鸯倾国倾城汉武帝为云为雨楚襄王古来容光人所羡况复今日遥相见愿作轻罗着细腰愿为明镜分娇面与君相向转相亲与君双栖共一身愿作贞松千嵗古谁论芳槿一朝新百年同谢西山日千秋万古北邙尘  

代悲白头翁  

洛阳城东桃李花飞来飞去落谁家幽闺儿女好顔色坐见落花长叹息今年花落顔色改明年花开复谁在已见松栢摧为薪更闻桑田变城海古人无复洛城东今人还对落花风年年嵗嵗花相似嵗嵗年年人不同寄言全盛红顔子湏怜半死白头翁此翁白头真可怜伊昔红顔美少年公子王孙芳树下清歌妙舞落花前光禄池台文锦绣将军楼阁画神仙一朝卧病无相识三春行乐在谁边宛转蛾眉能几时湏防鹤髪乱如丝但看古来歌舞地惟有黄昬鸟雀悲  

代秦女赠行  

鸾镜晓含春蛾眉向影嚬开箱衣裳破那堪粉黛新春还洛阳道为忆春阶草杨叶未能攀梅花待君扫今朝喜鹊傍人飞应是狂夫走马归遥想行歌共游乐迎前含笑着春衣  

洛中晴月送殷四入闗  

清洛浮桥南渡头天晶万里散华洲晴看石瀬光无数晓入寒潭浸不流防云一防曙烟起南陌憧憧徧行子欲将此意与君论复道秦闗向千里  

入塞  

将军防虏围边务息戎机霜雪交河尽旌旗入塞飞晓光随马度春色伴人归课绩朝明主临轩拜武威  

览镜  

青楼桂明镜临照不胜愁白髪今如此人生能几时秋风下山路明月上春期叹息君恩尽容顔不可思  

晚春  

佳人眠洞房回首见垂杨寒尽鸳鸯被春生瑇瑁牀庭隂幕青霭帘影散红芳寄语同心伴迎春且薄妆  

饯李秀才赴举  

鸿鹄振羽翮翻飞入帝乡朝鸣集银树暝宿下金塘日月天门近风烟夜路长自怜穷浦雁嵗嵗不随阳  

夜集张諲所居  

江南成乆客门舘日萧条惟有图书在多伤鬓髪凋诸生陪讲诵稚子洽渔樵隐室寒灯净空阶落叶飘沧洲自有趣谁道隐湏招  

故园置酒  

酒熟人湏饮春还序已秋愿逢千日醉得缓百年忧旧里多青草新知尽白头风前灯易灭川上月难留卒卒周公旦栖栖孔氏丘平生能几日不及且遨游  

晚憩南阳旅馆  

旅馆何年废征夫此日过途穷人自哭春至鸟还歌行路新知少荒田古迳多池篁覆丹谷坟树绕清波日照蓬隂转风防野气和伤心不可去回首怨如何  

李峤【`字巨山赵州人`】  

奉教追赴九成宫途中口号  

委质承仙翰只命遄遥策事偶从梁游人非背淮客长驱历川阜迥眺穷原泽郁郁桑柘繁油油禾黍积雨余林气静日下山光夕未攀丛桂岩犹倦飘蓬陌行当奉麾葢慰此劳行役  

秋山望月酬李骑曹  

秋客坐山隈懐抱自悠哉况复高秋夕明月正徘徊亭亭出迥岫皎皎映层台色带银河满光含玉露开淡云笼影度虚晕抱轮回谷邃凉隂静山空夜响哀寒催数雁过风送一萤来独轸离居恨遥想故人杯  

早发苦竹馆  

合沓岩嶂深朦胧烟雾晓荒阡下樵客野猿惊山鸟开门听潺湲入径寻窈窕栖鼯抱寒木流萤飞暗篠早霞稍霏霏残月犹皎皎行看逺星稀渐觉游氛少我行抚轺传兼得傍林沼贪翫水石竒不知川路徒怜野心旷讵测浮年小方觧宠辱情永托累尘表  

拟古东飞伯劳西飞燕  

传书青鸟迎箫鳯巫岭荆台数通梦谁家窈窕住阁楼五马千金照陌头罗裠玉佩当轩出防翠施红竞春日佳人二八盛舞歌羞将百万呈双蛾庭前芳树朝夕改空驻妍华欲谁待  

汾隂行  

君不见昔日西京全盛时汾隂后土亲祭祠斋宫宿寝设储供撞钟鸣鼓树羽旂汉家五叶才且雄賔筵万灵服九戎栢梁赋诗高宴罢诏书法驾幸河东河东太守亲扫除奉迎至尊导銮舆五营夹道列容卫三河纵观空里闾回旌驻跸降灵塲焚香奠醑邀百祥金鼎发色正焜煌灵只炜摅景光埋玉陈牲礼神毕举麾上马乘舆出彼汾之曲嘉可游木兰为檝桂为舟棹歌防吟防鹢浮箭鼔哀鸣白云秋欢娱宴洽赐羣后家家复除户牛酒声明动天乐无有千秋万嵗南山夀自从天子向秦关玉辇金车不复还珠帘羽扇长寂寞鼎湖龙髯安可攀千龄人事一朝空四海为家此路穷雄豪意气今何在坛场宫馆尽蒿蓬路逢故老长叹息世事回环不可测昔时青楼对歌舞今日黄埃聚荆棘山川满目泪沾衣富贵荣华能几时不见只今汾水上惟有年年秋雁飞  

奉和送金城公主适西蕃应制  

汉帝抚戎臣丝言命锦轮还将弄机女逺嫁织皮人曲怨闗山月妆消道路尘所嗟浓李树空对小榆春  

立春日侍宴内殿出剪防花应制  

早闻年欲至剪防学芳辰缀緑竒能似裁红巧逼真花从箧里发叶向手中春不与时光竞何名天上人  

甘露殿侍宴应制  

月宇临丹地云网碧纱御筵陈桂醑天酒酌榴花水向浮桥直城连禁苑斜承恩恣欢赏归路满烟霞  

奉和七夕两仪殿防宴应制  

灵匹三秋防仙期七夕过查来人泛海桥渡鹊填河帝缕升银阁天机罢玉梭谁言七襄咏重入五弦歌  

酬杜五弟晴朝独坐见赠  

平明坐虚馆旷望几悠哉宿雾分空尽朝光度隟来影低藤架密香动药阑开未展山阳防空留池上杯  

送崔主簿赴沧州  

紫陌追随日青门相见时宦游从此去离别几年期芳桂中樽酒幽兰下调词他乡有明月千里照相思  

送李邕  

落日荒郊外风景正凄凄离人席上起征马路傍嘶别酒倾壶赠行书掩泪题殷勤御沟水从此各东西  

又送别  

岐路方为客芳樽暂觧顔人随转蓬去春伴落梅还白云度汾水黄河绕晋闗离心不可问宿昔鬓成斑  

月  

桂满三五夕蓂分二八时清辉飞鹊鉴新影学蛾眉皎洁临踈牖玲珑鉴薄帷愿言从爱客清夜幸同嬉  

露  

滴沥明花苑葳蕤竹丛玉垂丹棘上珠湛緑荷中夜警千年鹤朝零七月风愿凝仙掌内长奉未央宫  

雪  

瑞雪惊千里从风下九霄地疑明月夜山似白云朝逐舞花光动临歌扇影飘大风天阙路今日海神朝  

舟  

征棹三江暮连樯万里回相乌风际转画鹢浪前开羽客乗霞至仙人弄月来何当同傅说特展巨川材  

扇  

翟羽旧传名蒲葵价不轻花芳不满面罗薄讵障声御热含风细临秋带月明同心如可赠特表合欢情  

桂  

未值银宫里宁移玉殿幽枝生无限月花满自然秋侠客条为马仙人叶作舟愿君期道术攀折可淹留  

栁  

杨栁郁氤氲金堤总翠氛庭前花类雪楼际叶如云列宿分龙影芳池写鳯文短箫何以奏攀折为思君  

鹊  

不分荆山抵甘从石印飞危巢畏风急绕树觉星稀喜逐行人至愁随织女归傥游明镜里朝夕动光辉  

人日侍宴大明宫恩赐防缕人应制  

鳯城景色已含韶人日风光倍觉饶桂吐半轮迎此夜蓂开七叶应今朝鱼猜水冻行犹涩莺喜春熈弄欲娇愧奉登高揺彩翰欣逢御气上丹霄  

太平公主山亭行宴应制  

黄金瑞榜綘河隈白玉仙舆紫禁来碧树青岑云外耸朱楼画阁水中开龙舟下瞰鲛人室羽节高临鳯女台遽惜欢娱歌吹晓挥戈更却曜灵回  

奉和幸韦嗣立山庄侍宴应制  

南洛师臣契东岩王佐居幽情遗绂冕宸眷属樵渔制下峒山跸恩回防水舆松门驻旌葢薜幄引簪裾石磴平黄陆烟楼半紫虚云霞仙路近琴酒俗尘踈乔木千龄外悬泉百丈余崖深经炼药穴古旧藏书树宿抟风鸟池潜纵壑鱼宁知天子贵尚忆武侯庐  

倡妇行  

十年倡家妇三秋边地人红妆楼上歇白髪陇头新夜夜风霜苦年年征戍频山西长落日塞北乆无春圑扇辞恩宠回文赠苦辛胡兵屡攻战汉使絶和亲消息如瓶井沈浮似路尘空余千里月照妾两眉嚬  

饯薛大夫防边  

荒隅时未通副相下临戎授律星芒动分兵月晕空犀皮拥青槖象齿饰雕弓决胜三河勇长驱六郡雄登山窥代北屈指计辽东伫见燕然上抽毫颂武功  

和杜学士旅次淮口阻风  

夕吹生寒浦清淮上暝潮迎风欲举棹触浪反停桡淼漫烟波濶参差林岸遥日沈丹气敛天敞白云销水雁衔芦叶沙鳬隐荻苗客行殊未已川路几迢迢  

中秋月  

盈缺青防外东风万古吹何人种丹桂不长出轮枝  

送司马先生  

蓬阁桃源两处分人间海上不相闻一朝琴里悲黄鹤何日山头望白云  

## 石仓历代诗选卷二十四  

明　曹学佺　编  

初唐十一  

沈佺期【`字云卿内黄人`】  

有所思  

君子事行役再空芳嵗期美人旷延伫万里浮云思园槿绽红艳郊桑柔緑滋坐看长夏晩秋月照罗帏  

临高台  

髙台临广陌车马纷相续囘首思旧乡云山乱心曲逺望河流缓周看原野緑向夕林鸟还忧来飞景促  

古别离  

白水东悠悠中有西行舟舟行有返櫂水去无还流奈何生别者戚戚懐远游远游谁当惜所悲防难收自君閴芳躧青阳四五遒皓月掩兰室光风虚蕙楼相思无明晦长叹累春秋离居乆迟暮高驾何淹留  

和杜麟台元志春情  

嘉树满中园氛氲罗秀色不见仙山云倚琴空太息沈思若在夣缄怨似无忆青春坐南移白日忽西匿蛾眉返青镜闺中不相识  

送友人任括州  

青春浩无际白日乃迟迟胡为赏心客叹迈此芳时瓯粤迫兹守京阙从此辞茫茫理云防草草念行期纷吾结逺佩怅饯出河湄太息东流水盈觞难再持  

饯远  

任子狥遐禄结友开旧襟撰酌辍行叹指途勤远心秋晶澄囘壑霁色肃明林暧然清轩暮浩思非所任自昌乐郡泝流至白石岭下行入郴州  

兹山界夷夏天险横寥廓太史漏登探文命限开凿北流自南泻羣峰迥众壑驰波如电腾激石似雷落崖留盘古树涧蓄神农药乳窦何淋漓苔藓更彩错娟娟潭里虹渺渺滩边鹤嵗杪应流火天高云雾薄金风吹緑梢玉露洗红箨泝舟始兴廨登践桂阳郭匍匐縁脩坂穹窿曳长防碍林阻往来过堰每前却救难不遑饭毕昏无暇泊濯谿宁足惧磴道谁云恶我行湍险多山水皆不若安能独见闻书此贻京洛  

过蜀龙门  

龙门非禹凿诡怪乃天功西南出巴峡不与众山同长窦亘五里宛转复嵌空伏湍喣濳石瀑水生轮风流水无昼夜喷薄龙门中潭河势不测藻葩垂彩虹我行当季月烟景共春融江闗勤亦甚巘崿意难穷誓将息机事炼药此山东  

鳯箫曲  

八月凉风动高阁千金丽人卷绡幕已怜池上歇芳菲不念君恩生揺落世上荣华如转蓬朝随阡陌暮云中飞燕侍寝昭阳殿班姬饮恨长信宫长信宫昭阳殿春来歌舞妾自知秋至荣华君不见昔时嬴女厌世氛学吹鳯箫乗彩云含情转睐向萧史千载红顔持赠君  

古歌  

落叶流风向玉台夜寒秋思洞房开水晶帘外金波下云毋窗前银汉回玉阶隂隂苔藓色君王履綦难再得璇闺窈窕秋夜长绣户徘徊明月光燕姬防帐芙蓉色秦女金鑪兰麝香北斗七星横夜半清歌一曲断君肠  

七夕曝衣篇  

君不见昔日宜春太液边披香畵阁与天连灯火灼烁九防映香气氛氲百和然此夜星繁河正白人传织女牵牛客宫中扰扰曝衣楼天上娥娥红粉席曝衣何许曛半黄宫中防女提玉箱珠履奔腾上兰砌金闺宛转出梅梁綘河里碧烟上双花伏兎畵屏风四子盘龙擎斗帐舒罗散縠云雾开缀玉垂珠星汉回朝霞散彩羞衣架晚月分光劣镜台上有僊人长命绺中看玉女迎欢绣瑇瑁筵中别作春珊瑚窓里翻成昼椒房金屋宠新流意气娇奢不自由汉文宜惜露台费晋武须焚前殿裘  

入少宻谿  

云峰苔壁绕谿斜江路香风夹防花树宻不言通鸟道鸡鸣始觉有人家人家更在深岩口涧水周流宅前后游鱼瞥瞥双钓童伐木丁丁一樵叟自言避喧非避秦薜衣耕凿帝尧人相留且待鸡黍熟夕卧深山萝月春  

立春日内出剪防花应制  

合殿春应早开箱防预知花迎宸翰发叶待御筵披梅讶香全少桃惊色顿移轻生承剪拂长伴万年枝  

晦日浐水应制  

素浐接宸居青门盛祓除摘兰喧鳯野浮枣溢龙渠苑蝶飞殊嬾宫莺啭不疎星移天上入歌舞向储胥  

三日梨园侍宴  

九重驰道出三已禊堂开畵鹢中流动青龙上苑来野花飘御座河柳拂天杯日晚迎祥处笙镛下帝台  

幸梨园亭观打毬应制  

今春芳苑游接武上琼楼宛转萦香骑飘飖拂畵毬俯身迎未落回辔逐傍流秪为看花鸟时时误失筹  

仙萼亭初成侍宴应制  

山中气色和宸赏第中过辇路披仙掌帷宫拂帝萝泉临香涧落峰入翠云多无异登圃东南望白河  

幸白鹿观应制  

紫鳯真人府斑龙太上家天流芝葢下山转桂旗斜圣藻垂寒露仙杯落晚霞惟应问王母桃作几时花  

铜雀台  

昔年分鼎地今日望陵台一旦雄图尽千秋遗令开绮罗君不见歌舞妾空来恩共漳河水东流无重囘  

长门怨  

月皎风泠泠长门次掖庭玉阶闻坠叶罗幌见飞萤清露凝珠缀流尘下翠屏妾心君未察愁叹剧繁星  

巫山高  

神女向高唐巫山下夕阳裵徊作行雨婉娈逐荆王电影江前落雷声峡外长霁云无处所台馆晓苍苍  

陇头水  

陇山飞落叶陇燕度寒天愁见三秋水分为两地泉西流入羌郡东下向秦川征客重囘首肝肠空自怜  

闗山月  

汉月生辽海曈昽出半晖合昬莬郡中夜白登围晕落闗山迥光含霜霰防将军听晓角战马欲南归  

折杨柳  

玉牕朝日映罗帐春风吹拭泪攀杨栁长条踠地垂白花飞历乱黄鸟度参差妾自肝膓断傍人那得知  

梅花落  

铁骑几时回金闺怨早梅雪寒花已落风暖叶应开夕逐新春管香迎小嵗杯盛时何足贵书里报轮台  

紫骝马  

青玉紫骝鞍骄多影屡盘荷君能剪拂蹀喷桑干踠足追奔易长鸣遇赏难摐金一万里霜露不辞寒  

被试出塞  

十年通大漠万里出长平寒日生戈劒隂云拂斾旌饥乌啼旧垒疲马恋空城辛苦臯兰圵胡尘损汉兵  

杂诗四首  

铁马三军去金闺二月还边愁离上国春夣失阳闗池水瑠璃净园花玳瑁斑嵗华空自掷愁怨不胜顔落叶惊秋妇高砧促暝机蜘蛛寻月度萤火傍人飞清镜红埃入孤灯緑焰微怨啼能至晓独自懒缝衣妾家临渭圵春夣着辽西何苦朝鲜郡年年事鼔鼙燕来红壁语莺向緑窗啼为许长相忆防干玉筯齐闻道黄龙戍频年不解兵可怜闺里月长在汉家营少妇今春意良人昨夜情谁能将旗鼔一为取龙城  

剪防  

宫女怜芳树裁花竞早荣寒依刀尺尽春向绮罗生弱蔕盘丝发香蕤结素成纎枝幸不弃长就玉阶倾  

洛州萧司兵谒兄还赴洛成礼  

棠棣日光辉高襟应序归来成鸿雁聚去作鳯凰飞细草承轻传惊花惨别衣灞亭春有酒岐路惜芳菲  

饯高唐州询  

弱冠相知早中年不见多生涯在王事容鬓各蹉跎良守初分岳嘉声即润河还从汉阙下倾耳听中和  

乐城白鹤寺  

碧海开龙藏青云起雁堂潮声迎法鼓雨气湿天香树接前山暗谿承瀑水凉无言诵居逺清净得空王  

游少林寺  

长歌游寳地徙倚对珠林雁塔风霜古龙池嵗月深绀园澄夕霁碧殿下秋隂归路烟霞晚山蝉处处吟  

岳馆  

洞壑仙人馆孤峰玉女台空蒙朝气合窈窕夕阳开流涧含轻雨虚岩应薄雷正逢鸾与鹤歌舞出天来  

早发平昌岛  

解防春风后鸣榔晓涨前阳乌出海树云雁下江烟积气冲长岛浮光溢大川不能懐魏阙心赏独泠然  

夜宿七盘岭  

独游千里外高卧七盘西山月临牀近天河入户低芳春平仲緑青夜子防啼浮客空留听褒城闻曙鸡  

驩州风土不作寒食  

岭外无寒食春来不见饧洛中新甲子何日是清明花柳争朝发轩车满路迎帝乡遥可念肠断报亲情  

驩州南亭夜望  

昨夜南亭望分明夣洛中室家谁道别儿女案尝同忽觉犹言是沈思始悟空肝肠余几寸拭泪坐春风  

奉和立春游苑迎春  

东郊暂转迎春仗上苑初飞行庆杯风射蛟氷千片断气冲鱼钥九闗开林中覔草才生蕙殿里争花并是梅歌吹衔恩归路晚栖乌半下鳯城来  

奉和春初幸太平公主南庄应制  

主家山第早春归御辇春游绕翠防买地铺金曾作埒寻河取石旧支机云间树色千花满竹里泉声百道飞自有神仙鸣鳯曲并将歌舞报恩晖  

奉和春日幸望春宫应制  

芳郊緑野防春晴复道离宫烟雾生杨柳千条花欲绽蒲萄百丈蔓初萦林香酒气元相入鸟啭歌声各自成定是风光牵宿醉来晨复得幸昆明  

侍宴安乐公主新宅应制  

皇家贵主好神仙别业初开云汉边山出尽如鸣鳯岭池成不让饮龙川妆楼翠幌教春住舞阁金铺借日悬敬从乗舆来此地称觞献夀乐钧天  

兴庆池侍宴应制  

碧水澄潭映远空紫云香驾御防风汉家城阙疑天上秦地山川似镜中向浦回舟萍巳緑分林蔽殿槿初红古来徒羡横汾赏今日宸游圣藻雄  

红楼院应制  

红楼疑见白毫光寺逼宸居福盛唐支遁爱山情谩切昙摩泛海路空长经声夜息闻天语鑪气晨飘接御香谁谓此中难可到自怜深院得徊翔  

古意呈补阙乔知之  

卢家少妇郁金堂海燕双栖玳瑁梁九月寒砧催木叶十年征戍忆辽阳白狼河北音书断丹鳯城南秋夜长谁为含愁独不见更教明月照流黄  

遥同杜员外审言过岭  

天长地濶岭头分去国离家见白云洛浦风光何所似崇山瘴疠不堪闻南浮涨海人何处北望衡阳雁几羣两地江山万余里何时重谒圣明君  

钓竿篇  

朝日敛红烟垂竿向緑川人疑天上坐鱼似镜中悬避檝时惊透猜钩毎误牵湍危不理辖潭静欲留船钓玉君徒尚征金我未贤为看芳饵下贪得防无筌  

同李舍人冬日集安乐公主山池  

常闻天女贵家即帝宫连亭挿宜春果山冲太液泉桥低乌鹊夜台起鳯皇年故事犹如此新图更可怜紫岩妆阁透青嶂妓楼悬峰夺香鑪巧池偷明镜圆梅花寒待雪桂叶晚留烟兴尽方投辖金声还复传  

酬苏员外味道夏晩寓直省中见赠  

并命登仙阁分曹直礼闱大官供宿膳侍史防朝衣卷幔天河入开窗月露防小池残暑退高树早凉归冠劒无时释轩车待漏飞明朝题汉柱三署有光辉  

和韦舍人早朝  

阊阖连云起岩廊拂雾开玉珂龙影度珠履雁行来长乐宵钟尽明光晓奏催一经推旧徳五字擢英才俨若神仙去纷从霄汉回千春奉休历分禁喜趋陪  

九真山净居寺谒无碍上人  

大士生天竺分身化日南人中出烦恼山下即伽蓝小涧香为刹危峰石作龛禅青鸽乳窥讲白猿参藤爱云间壁花怜石下潭泉行幽供好林挂浴衣堪弟子哀无识医王惜未谈机疑闻不二蒙昧即朝三欲究因縁理聊寛放弃慙超然虎谿夕双树下虚岚  

夜游  

今夕重门啓游春得夜芳月华连昼色灯影杂星光南陌青丝骑东隣红粉妆管弦遥辨曲罗绮暗闻香人拥行歌路车攅鬬舞场经过犹未已钟鼓出长杨  

登瀛州南楼寄远  

层城起丽谯凭览出重霄兹地多形胜中天宛寂寥四荣摩鹳鹤百拱厉风飚圵际燕王馆东连秦帝桥晴光七郡满春色两河遥傲睨非吾土踌躇适逺嚣离居欲有赠春草寄长謡  

塞圵  

虏障天骄起秦城地脉分栢坛飞五将梅吹动三军锋刅奔涛色旌旗焰火文朔风吹汗漫飘铄洒輼海气如秋雨邉烽似夏云二庭无嵗月百战有功勲形影随鱼贯音书在雁羣归来拜天子凯乐助南薫  

夏日梁王席送张岐州  

秦鸡常下雍周鳯昔鸣岐此地推雄抚惟良寄在斯家传七豹贵人擅八龙竒高传生光彩长林叹别离天人开祖席朝寀征麾翠帟当郊敞彤幨向野被芃芃秋麦盛苒苒夏条垂奏计何时入台阶望羽仪  

送卢管记僊客圵伐  

羽檄西圵飞交城日夜围庙堂盛征选戎幕生光辉雁行度函谷马首向金防湛湛山川暮萧萧凉气稀饯途余悯黙赴敌子英威今日杨朱泪无将洒铁衣  

入鬼门关  

昔传瘴江路今到鬼门闗土地无人老流移几客还自从别京洛颓鬓与衰顔夕宿含沙里晨行冈路间马危千仞谷舟险万重湾问我投何地西南尽百蛮  

从驩州廨移住山间水亭赠苏使君  

遇坎即乗流西南到火洲鬼门因苦夜瘴浦不宜秋嵗贷胷穿老朝飞鼻饮头死生离骨肉荣辱间朋游弃置一身在平生万事休鹰鹯遭误逐豺虎怯真投忆昨京华子伤今边地囚愿陪鹦鹉乐希并鹧鸪留日月渝乡思烟花换客愁幸逢苏伯玉囘借水亭幽山栢张青葢江蕉卷緑油乗间无火宅因放有虚舟适越心当是居夷迹可求古来尧禅舜何必罪驩兠  

赦到不得归题江上石  

家住东京里身投南海西风烟万里隔朝夕几行啼圣主讴歌洽贤臣法令齐忽闻铜柱使走马报金鸡弃市沾皇渥投荒漏紫泥魂疲山鹤路心醉站鸢谿天鉴诛元恶宸慈恤逺黎五方思寄刅万姓喜然脐自防输丹恳何尝玷白圭承言窜遐魅雪往间深狴坟垅无由谒京华岂重跻炎方谁谓广地尽觉天低百卉杂殊怪昆虫理頼暌闭藏元不蛰揺落反生荑疟瘴因兹苦穷愁益复迷火云蒸毒雾阳雨濯隂霓周乗安交阯王恭辑畵题少寛穷涸鲋犹愍触藩羝配宅隣州廨班苖接野畦山空闻鬬象江静见游犀翰墨思诸季裁缝忆老妻小儿应离褓防女未攀笄夣蝶翻无定蓍讵有倪谁能竟此曲曲尽气酸嘶  

度安海入龙编  

我来交阯郡南与贯胸连四气分寒少三光置日偏尉佗曾驭国翁仲乆游泉邑屋遗氓在鱼盐旧产传越人遥捧翟汉将下看鸢北斗崇山挂南风涨海牵别离频破月容鬓骤催年昆弟推由命妻孥割付縁梦来魂尚扰愁委疾空纒虚道崩城泪眀心不应天  

从崇山向越当【`并序`】  

按九真图崇山至越当四十里杉谷起古崇山竹谿从道明国来于崇山圵二十五里合水欹缺藤竹明昧有三十峰夹水直上千余仞诸仙窟宅在焉  

朝发崇山下暮坐越当隂西从杉谷度圵上竹谿深竹谿道明水杉谷古崇岑差池将不合缭绕复相寻桂叶藏金屿藤花闭石林天窗虚的的云窦下沈沈造化功偏厚真仙迹毎临岂徒探怪异聊欲缓归心  

哭道士刘无得  

闻有都客成仙不易祈蓬莱向清浅桃杏欲芳菲缩地黄泉出升天白日飞少微星夜落高掌露朝晞吐甲龙应出衔符鸟自飞国人思负局天子惜被衣花月留丹洞琴笙下翠微嗟来子桑扈尔独返于几  

夜宴安乐公主宅  

濯龙门外主家亲鸣鳯楼中天上人自有金杯迎甲夜还将绮席代阳春  

苑中遇雪应制  

圵阙彤云掩曙霞东风吹雪舞山家琼章定少千人和银树长芳六出花  

邙山  

圵邙山上列坟茔万古千秋对洛城城中日夕歌钟起山上惟闻松栢声  

李乂【`本传云赵州人`】  

招谕有懐赠同行人  

远游冒艰阻深入劳存谕春去辞国门秋还在边戍轩车行未返节序催难驻陌上悲转蓬园中想芳树蜀山自纷紏岷水恒奔注临泛多苦懐登攀寡欢趣永夕飞淫雨崇朝蒸毒雾不求绥岭桃宁美卭乡蒟白浪行欲静骢马何尝驱愿接轺斾尘聫翩东圵鹜  

春日侍宴芙蓉园应制  

水殿临丹籞山楼绕翠微昔游人托乗今幸帝垂衣涧篠縁峰合岩花逗浦飞朝来江曲地无处不光辉  

奉和登骊山高顶寓目应制  

崖巘万寻悬居高敞御筵行戈疑驻日步辇若登天城阙雾中近闗河云外连谬陪登弇驾欣奉济汾篇  

奉和七夕两仪殿防宴应制  

桂宫明月夜兰殿起秋风云汉弥年阻星筵此夕同倐来疑有处旋去已成空睿作钧天响魂飞在夣中  

奉和春日游苑喜雨应诏  

僊跸九成台香筵万寿杯一旬初降雨二月早闻雷叶向朝霁宻花含宿润开幸承天泽豫无使日光催  

送沙门景道俊元奘还荆州应制  

初日承归防秋风起赠言汉珠留道味江璧返真源地出南闗逺天回圵斗尊宁知一柱观却啓四禅门  

次苏州  

洛渚问吴潮吴门想洛桥夕烟杨柳防春水木兰桡城邑南楼近星辰圵斗遥无因生羽翼轻举托还飚  

高安公主挽歌  

賔卫俨相依横门啓曙扉灵隂蟾兎缺仙影鳯凰飞一水秋难渡三泉夜不归况临青女节瑶草更前萎  

奉和初春幸太平公主南庄应制  

平阳馆外有仙家沁水园中好物华地出东郊回日御城临南斗度云车风泉韵绕幽林竹雨霰光揺杂树花巳庆时来千亿寿还言日暮九重赊  

侍宴安乐公主山庄应制  

金舆玉辇背三条水阁山楼望九霄野外初迷七圣道河邉忽覩二灵桥悬氷滴滴依虬箭清吹泠泠杂鳯箫囘晚平阳歌舞合前谿更转木兰桡  

奉和春日幸望春宫应制  

东城结宇瞰千寻圵阙回舆具四临丽日祥烟承防罼轻荑弱草借衣簪奈商重沓云岩近河渭萦纡雾壑深谬接鹓鸿陪赏乐还欣鱼鸟遂飞沈  

奉和韦嗣立山庄侍宴应制  

台阶好赤松别业对青峰茅室承三顾花源接九重龙旂萦秀木鳯辇拂疎笻径狭千官拥谿长万骑容水塘开禹膳山阁献尧钟皇鉴清居远天文睿奬浓岩泉他日夣渔钓往年逢共荣丞相府偏降逸人封  

李适【`字子至万年人`】  

答宋十一崖口五渡见赠  

闻君访逺山跻险造幽絶眇然青云境观竒弥年月登岭亦泝谿孤舟事沿越崿嶂传彩翠崕磴互欹缺石林上攅藂金涧下明灭扪壁窥丹井梯苔瞰乳穴忽枉岩中赠对翫未尝辍殷勤独往事委曲链药说邀余名山期从尔泛海澨嵗晏秉宿心斯言非徒设  

游禁苑幸临渭亭遇雪应制  

长乐喜春归披香爱雪霏花从银阁度絮绕玉窗飞写曜衔天藻呈祥拂御衣上林纷可望无处不光辉  

侍宴安乐公主庄应制  

平阳金牓鳯凰楼沁水银河鹦鹉洲防仗遥临丹壑里仙舆暂幸緑亭幽前池锦石莲花艳后岭香鑪桂蘂秋贵主称觞万年寿还轻汉武济汾游  

侍宴安乐公主新宅应制  

银河半倚鳯皇台玉酒相传鹦鹉杯若见君平须借问仙槎一去几时来  

饯唐永昌赴任东都  

闻道飞鳬向洛阳翩翩矫翮度文昌因声寄意三花树少室岩前几过香  

宋之问【`字延清农人`】  

初到陆浑山庄  

授衣感穷节防马凌伊闗归齐逸人趣日觉秋琴闲寒露衰圵阜夕阳破东山浩歌歩榛樾栖鸟随我还  

送赵六贞固  

目防南浦云心醉东郊柳怨别此何时青芳来已久与君共时物尽此盈樽酒始愿今不从春风恋携手  

别之望后独宿蓝田山庄  

鹡鸰有旧曲调苦不成歌自叹兄弟少常嗟离别多尔寻圵京路予卧南山阿泉晚更幽咽云秋尚嵳峩药栏聴蝉噪书幌见禽过愁至愿甘寝其如乡夣何  

雨从箕山来  

雨从箕山来倐与飘风度晴明西峰日緑缛南谿树此时客精庐幸蒙真僧顾深入清净理妙断往来趣意得两契如言尽共忘喻观花寂不动闻鸟悬可悟向夕闻天香淹留不能去  

初至崖口  

崖口众山断嵚崟耸天壁气冲落日红影入春潭碧锦缋织苔藓丹青畵松石水禽泛容与岩花飞的皪防路从此深我来恨于役惆怅情未已羣峰暗将夕  

自湘源至潭州衡山县  

浮湘沿迅湍逗浦凝逺盻渐见江势濶行嗟水流漫赤防杂云霞緑竹縁谿涧向背羣山转应接良景晏沓嶂连夜猿平沙覆阳雁纷吾望阙容归桡速已惯中道方泝洄迟念自兹撰頼欣衡阳美持以蠲忧患  

入崖口五渡寄李适  

抱琴登絶壑伐木泝清川路极意谓尽势回趣转绵人远草木秀山深云景鲜余负海峤情自昔防尚然弥旷十余载今来宛仍前未窥仙源极独进野人船时攀乳窦憩屡薄天窗眠夜弦响松月朝楫弄苔泉因防象外理永谢区中縁碧潭可遗老丹砂堪学仙莫使驰光暮空令归鹤怜  

洞庭湖  

地尽天水合朝及洞庭湖初日当中涌莫辨东西隅晶耀目何在滢荧心欲无灵光晏海若游气耿天吴张乐轩皇至征苖夏禹徂楚臣悲落叶尧女泣苍梧野积九江润山通五岳图风恬鱼自跃云夕雁相呼独此临泛漾浩将人代殊永言洗氛浊卒嵗为清娱要使功成退徒劳越大夫  

景龙四年春祠海  

肃事祠春溟宵斋洗蒙虑鸡鸣见日出鹭下惊涛骛地濶八荒近天迥百川澍筵端接空曲目外惟雰雾暖气物象来周游晦明互致牲匪享禋涤期灵煦的的波际禽沄沄岛间树安期今何在方丈蔑寻路仙事与世隔防捜徒巳屡  

温泉庄卧病寄杨七炯  

多病卧兹岭寥寥倦幽独頼有嵩丘山高枕长在目兹山栖灵异朝夜翳云族是日蒙雨晴返景入岩谷羃羃涧畔草青青山下木此意方无穷环顾怅林麓伊洛何悠漫川原信重复夏余鸟兽蕃秋末禾黍熟秉愿守樊圃归闲欣艺牧惜无载酒人徒把凉泉掬  

敬荅田征君  

家临清谿水谿水绕盘石緑萝四面垂袅袅百余尺风泉度丝管苔藓铺茵席传闻頴阳人霞外潄灵液忽枉岩中翰吟望朝复夕何当遂远游物色逋客  

自衡阳至韶州谒能禅师  

谪居窜炎壑孤帆淼不系别家万里余流目三春际猿啼山馆晓虹饮江臯霁湘防竹泉幽衡峯石阁闭岭嶂穷攀越风涛极沿济吾师在衡阳欣此得躬诣洗虑賔空寂焚香结精誓愿以有漏躯聿薫无生慧  

宿云门寺  

云门若邪里泛鹢路才通夤縁緑篠防遂得青莲宫天香众壑满夜梵前山空漾漾潭际月飗飗杉上风兹焉多嘉遯数子今莫同鳯归慨处士鹿化闻仙公樵路郑州圵举井阿岩东永夜岂云寐曙华忽葱茏谷鸟啭尚澁源桃惊未红再来期春暮当造林端穷庻几踪谢客开山投剡中  

春湖古意  

院梅发向尺园鸟复成曲落日游南湖果掷顔如玉含情不得语转盻知所属惆怅未可归宁闗须采菉游陆浑南山自歇马岭到枫香林以诗代书答李舍人适  

晨登歇马岭遥望伏牛山孤出羣峰首熊罴元气间太和亦崔嵬石扇横闪倐细岑互攒倚浮巘竞奔蹙白云遥入懐青霭近可掬徒寻灵异迹周顾惬心目晨拂鸟路行暮投人烟宿稉稻逺弥秀栗芋秋新熟石髓非一岩药苖乃万族间闗踏云雨缭绕縁水木西见商山芝南到楚乡竹楚竹幽且深半杂枫香林浩歌青潭曲寄尔桃源心  

下桂江县黎壁  

放溜觌前溆连山分上干江囘云壁转天小雾峰攒吼沫跳急浪合流环峻滩欹杂出漩划缭绕避涡盘舟子怯柱水最云斯路难吾生抱忠信吟啸自安闲旦别巳千嵗夜愁劳万端企予见夜月委曲破林峦潭旷竹烟尽洲香橘露圑岂傲夙所好对之与俱欢思君罢琴酌泣此夜漫漫  

奉使嵩山途经缑岭  

侵星发洛城城中歌吹声毕景至缑岭岭上烟霞生草树饶野意山川多古情大隐徳所薄归来可退耕  

郡宅中斋  

郡宅枕层岭春湖绕芳甸云甍出万家卧览皆巳徧渔商汗成雨廨邑明若练越俗镜中行夏祠云表见兹都信盘郁英远常栖眄王子事黄老独乐恣游衍谢公念苍生同忧感推荐灵越多秀士运濶无由靣神理翳青山风流满黄卷揆余谬承奬自昔从缨弁瑶水执仙羁金闺负时选晨趋博望苑夜直明光殿一朝罢台阁万里违乡县风土足慰心况悦年华变淮廪伫滋实沂歌非所羡讼寝归四明龄颓亲九转微尚本江海少留岂交战惟余后凋色窃比东南箭  

寒食陆浑别业  

洛阳城里花如雪陆浑山中今始发旦别河桥杨柳风夕卧伊川桃李月伊川桃李正芳新寒食山中酒复春野老不知尧舜力酣歌一曲太平人  

寒食江州满塘驿  

去年上巳洛桥边今年寒食庐山曲遥怜巩树花应满复见吴洲草新緑吴洲春草兰杜芳感物思归懐故乡驿骑明朝发何处猿声今夜断君肠  

至端州驿见杜五审言沈三佺期阎五朝隐王二无竞题壁慨然成咏  

逐臣北地承严谴谓到南中毎相见岂意南中岐路多千山万水分乡县云揺雨散各翻飞海濶天长音信稀处处山川同瘴疠自怜能得几人归  

明河篇  

八月凉风天气晶万里无云河汉明昬见南楼清且浅晓落西山纵复横洛阳城阙天中起长河夜夜千门里复道连甍共蔽亏画堂琼戸特相宜云母帐前初泛滥水精帘外转逶迤倬彼昭囘如练白复出东城接南陌南陌征人去不归谁家今夜捣寒衣鸳鸯机上疏萤度乌鹊桥边一雁飞雁飞萤度愁难歇坐见明河渐微没巳能舒卷任浮云不惜光辉让流月明河可望不可亲愿得乗槎一问津更将织女支机石还访成都卖卜人  

初宿淮口  

孤舟汴河水去国情无巳晚泊投楚乡明月清淮里汴河东泻路穷兹洛阳西顾日増悲夜闻楚歌思欲断况值淮南水落时  

桂州三月三日  

代业京华里远投魑魅乡登高望不极云海四茫茫伊昔承休盼曾为人所羡两朝赐顔色二纪陪游宴昆明御宿侍龙媒伊阙天泉复几回西夏黄河水心劒东周清洛羽觞杯苑中落花扫还合河畔垂杨拨不开千春献寿多行乐栢梁和歌攀睿作赐金分帛奉恩辉风举云揺入紫防晨趋圵阙鸣珂至夜出南宫把烛归载笔树林多嵗月襆被文昌佐吴越越中山海高且深兴来无处不登临永和九年刺海郡暮春三月醉山隂愚谓嬉游长似昔不言流寓歘成今始安繁华旧风俗怅饮倾城拂江曲主人丝管清且悲客子肝肠断还续荔浦蘅臯万里余洛阳音信絶能踈故园今日应愁思曲水何能更祓除作伴谁怜合浦叶思归岂食桂江鱼不求汉使金囊赠愿得佳人锦字书  

奉和立春日侍宴内出剪防花应制  

金阁妆仙杏琼筵防绮梅人间都未识天上忽先开蝶绕香丝住蜂怜艳粉回今年春色早应为剪刀催  

春日芙蓉园应制  

芙蓉秦地沼卢橘汉家园谷转斜盘径川回曲抱原风来花自舞春入鸟能言侍宴瑶池夕归途骑吹繁  

夏日仙萼亭应制  

高岭逼星河乗舆此日过野含时雨润山杂夏云多睿藻光岩穴宸襟洽薜萝悠然小天下归路满笙歌  

奉和九月九日登慈恩寺浮图应制  

鳯刹侵云半虹旌倚日边散花多寳塔张乐布金田时菊芳仙醖秋兰动睿篇香街稍欲晩清跸扈归天  

幸少林寺应制  

绀宇横天室回銮指帝休曙隂迎日尽春气抱岩流空乐繁行漏香烟薄防游玉膏从此泛仙驭接浮丘  

扈从登封途中作  

帐殿郁崔嵬仙游实壮哉晓云连幕卷夜火杂星囘谷暗千旗出山鸣万乗来扈从良可赋终乏掞天材  

松山岭  

翼翼高旌转锵锵鳯辇飞尘销清跸路云湿从臣衣白羽揺丹壑天营逼翠防芳声耀今古四海警宸威  

缑山庙  

王子賔仙去飘飖笙鹤飞徒闻沧海变不见白云归天路何其逺人间此防稀空歌日云暮霜月渐防防  

奉和梁王宴龙应教【`得防字`】  

水府沦幽壑星轺下紫防鸟惊司仆驭花落侍臣衣芳树揺春晚晴云绕座飞淮王正留客不醉莫言归  

寿阳王花烛图  

仙媛乗龙日天孙捧雁来可怜桃李树更绕鳯凰台烛照香车入花临寳扇开莫令银箭晓为尽合欢杯  

江南曲  

妾住越城南离居不自堪采花惊曙鸟摘叶餧春蚕懒结茱萸带愁安玳瑁簪待君消瘦尽日暮碧江潭  

牛女  

粉席秋期缓针楼别怨多奔龙争渡月飞鹊乱填河失喜先临镜含羞未解罗谁能留夜色来夕倍还梭  

冬夜寓直麟阁  

直事披三省重闗秘七门广庭怜雪净深屋喜炉温月幌花虚馥风窗竹暗喧东山白云意兹夕寄琴樽  

登禅定寺阁  

梵宇出三天登临望八川开襟坐霄汉挥手拂云烟函谷青山外昆明落日边东京杨柳陌少别巳经年  

陆浑山庄  

归来物外情负杖阅岩耕源水看花入幽林采药行野人相问姓山鸟自呼名去去独吾乐无能愧此生  

蓝田山庄  

宦游非吏隐心事好幽偏考室先依地为农且用天辋川朝伐木蓝水暮浇田独与秦山老相欢春酒前  

春日山家  

今日游何处春泉洗药归悠然紫芝曲昼掩白云扉鱼跃偏寻藻人闲屡采薇丘中无俗事身世两相违  

春日宴宋主簿山亭【`得寒字`】  

公主正邀欢林亭春未阑攀岩践苔易迷路出花难窗覆垂杨暖阶侵水寒帝城归路直留兴接鹓鸾  

秋晚游普耀寺  

薄暮曲江头仁祠暂可留山形无隐霁野色徧呈秋花覆香泉宻藤縁寳树幽平生厌尘事过此忽悠悠  

寄天台司马道士  

卧来生白发览镜忽成丝远媿餐霞子童顔且自持旧游惜疎旷防尚日磷缁不寄西山药何由东海期使徃天平军马约与陈子昂新乡为期及还而不相遇  

入卫期之子吁嗟不少留情人去何处淇水日悠悠恒碣青云断衡漳白露秋知君心许国不是爱封侯  

送田道士使蜀投龙  

风驭忽泠然云台路几千蜀门峯势断巴字水形连人隔壶中地龙游洞里天赠言回驭日图畵彼山川  

送赵司马赴蜀州  

饯子西南望烟绵劒道防桥寒金雁落林曙碧鸡飞职拜舆方逺仙成履防归定知和氏璧遥掩玉轮辉  

汉江宴别  

汉广不分天舟移杳若仙秋虹映晚日江鹤弄晴烟积水浮冠葢遥风逐管弦嬉游不可极留恨此山川  

晩泊湘江  

五岭恓惶客三湘顦顇顔况复秋雨霁表里见衡山路逐鹏南转心依雁北还惟余望乡涙便染竹成斑  

过蛮洞  

越岭千重合蛮谿十里斜竹迷樵子径萍匝钓人家林暗交枫叶园香覆橘花谁怜在荒外孤赏足云霞  

经梧州  

南国无霜霰连年见物华青林暗换叶红蘂续开花春去闻山鸟秋来见海槎流芳虽可悦防自泣长沙  

泛镜湖南谿  

乗兴入幽栖舟行日向低岩花冬发谷鸟作春啼沓嶂开天小丛篁夹路迷犹闻可怜处更在若耶溪  

途中寒食  

马上逢寒食愁中属暮春可怜江浦望不见洛阳人止极懐明主南溟作逐臣故园肠断处日夜柳条新  

过韶州广界寺  

影殿临丹壑香台隐翠霞巢飞含象鸟砌蹋雨空花寳铎揺初霁金池映晚沙莫愁归路远门外有三车  

题大庾岭圵驿  

阳月南飞雁传闻此地回我行殊未巳何日复归来江静潮初落林昬瘴不开明朝望乡处应见陇头梅  

度大庾岭  

度岭方辞国停轺一望家魂随南翥鸟泪尽圵枝花山雨初含霁江云欲变霞但令归有日不敢恨长沙  

端州别袁侍郎  

合浦途未极端溪行暂临泪来空泣脸愁至不知心客醉山月静猿啼江树深明朝共分手之子爱千金  

过史正议宅  

旧交此零落雨泣访遗尘劒几传好事池台伤故人国香兰已歇里树橘犹新不见吴中隐空余江海濵  

奉和春初幸太平公主南庄应制  

青门路接鳯凰台素浐宸游龙骑来涧草自迎香辇合岩花应侍御筵开文移圵斗成天象酒递南山作寿杯此日侍臣将石去共欢明主赐金回  

嵩山石淙侍防应制【`得幽字`】  

离宫秘苑胜瀛洲别有仙人洞壑幽岩边树色含风冷石上泉声带雨秋鸟向歌筵来度曲云依帐殿结为楼防臣昔忝方明御今日还陪八骏游  

和赵员外桂阳桥遇佳人  

江雨朝飞浥细尘阳桥花柳不胜春金鞍白马来从赵玉靣红妆本姓秦妬女犹怜镜中髪侍儿堪感路傍人荡舟为乐非吾事自叹空闺夣寐频  

奉和晦日幸昆明池应制  

春豫灵池防沧波帐殿开舟凌石鲸度槎拂斗牛回节晦蓂全落春迟柳暗催象溟看浴景烧劫辨沈灰镐饮周文乐汾歌汉武才不愁明月尽自有夜珠来  

奉和幸大荐福寺【`寺即中宗旧宅`】  

香刹中天起宸游满路辉乗龙太子去驾象法王归殿餙金人影窓揺玉女扉稍迷新草木遍识旧庭闱水入禅心定云从寳思飞欲知皇劫远初拂六铢衣  

奉和幸三防寺应制【`传是仓颉造书台`】  

六飞回玉辇双树谒金仙瑞鸟呈书字神龙吐浴泉浄心遥证果睿想独超禅塔涌香花地山围日月天梵音迎漏彻空乐倚云悬今日登仁寿长看法镜圆  

荐福寺应制  

梵筵光圣邸游豫覧宏规不改灵光殿因开功徳池莲生新歩叶桂长昔攀枝涌塔庭中见飞楼海上移闻韶三月幸观象七星危欲识龙归处朝朝云气随  

奉和幸神臯亭应制  

清跸喧黄道乗舆降紫宸霜戈凝晓日云管发阳春台古全疑汉林余半识秦宴酣诗布泽节改令行仁昔恃山河险今依道徳淳多惭献嘉颂空累属车尘  

奉和幸韦嗣立山庄侍宴应制  

枢掖调梅暇林园艺槿初入朝荣劒履退食偶琴书地隐东岩室天回圵斗车旌门临窱辇路属扶疎云防明丹壑霜笳彻紫虚水疑投石处谿似钓璜余帝泽颁巵酒人欢颂里闾一承黄竹咏长奉白茅居  

宴安乐公主宅【`得空字`】  

英藩筑外馆爱主出王宫賔至星槎落仙来月宇空玳梁翻贺燕金埒倚晴虹箫去秦台里书开鲁壁中短歌能驻日艳舞欲娇风闻有淹留处山阿满桂丛  

春日郑恊律山亭陪宴饯郑卿【`同用楼字`】  

潘园枕郊郭爱客坐相求尊酒东城外骖騑南陌头池平分洛水林缺见嵩丘暗竹侵山径垂杨拂妓楼彩云歌处断迟日舞前留此地何年别兰房空自幽  

使过襄阳登鳯林寺阁  

香阁临清汉丹梯隐翠防林篁天际宻人世谷中违苔石衔仙洞莲舟泊钓矶山云浮栋起江雨入庭飞信美虽南国严程限圵归幽寻不可再留歩惜芳菲  

宋公宅送甯谏议  

宋公爰创宅庾氏更诛茅间出人三秀平临楚四郊汉臣来綘节荆牧动金铙樽溢宜城酒笙裁曲沃匏露荷新变节风柳夕鸣梢一散阳台雨方随越鸟巢  

送杨六望赴金水  

借问梁山道嵚岑几万重遥州刀作路絶壁劒为峰惜别路穷此留欢意不从忧来生白发时晚爱青松勿以西南远夷歌寝盛容台阶有高位宁复久临卭  

下桂江龙目滩  

停午出滩险轻舟容易前峰攒入云树崖喷落江泉巨石潜山怪深篁隐洞仙鸟游谿寂寂猿啸岭娟娟挥袂日凡几我行途已千暝投苍梧郡愁枕白云眠  

始安秋日  

桂林风景异秋似洛阳春晚霁江天好分眀愁杀人卷云山碎石水磷磷世业事黄老妙年孤隐沦归欤卧沧海何物贵吾身  

登粤王台  

江上粤王台登高望几囘南溟天外合圵户日边开地湿烟常起山晴雨半来冬花采卢橘夏果摘杨梅迹类虞翻枉人非贾谊才归心不可见白发重相催  

早发始兴江口至虚氏村作  

晓逾闽峤乗春望越台宿云鹏际落残月蚌中开薜荔揺青气桄榔翳碧苔桂香多露裛石响细泉囘抱叶猿啸衔花翡翠来南中虽可悦圵思日悠哉鬒发俄成素丹心巳作灰何当首归路行剪故园莱  

发藤州  

朝夕苦遄征孤鸿长自惊泛舟依雁渚投馆聴猿鸣石发縁谿蔓林衣扫地轻云峰刻不似苔藓画难成露裛千花气泉和万籁声攀幽红处歇跻险緑中行恋切芝兰砌悲纒松栢茔丹心江北死白发岭南生魑魅天边国穷愁海上城劳歌意无限今日为谁明  

游称心寺  

释事懐三隐清襟谒四禅江鸣潮未落林晓日初悬寳叶交香雨金沙吐细泉望谐舟客趣思发海人烟顾枥仍留马乗杯乆弃船未忧龟负岳且识鸟耘田理契都无象心防不寄筌安期庻可揖天地得齐年  

游禹穴回出若邪  

禹穴今朝到邪溪此路通著书闻太史链药有仙翁鹤往笼犹挂龙飞劒已空石帆揺海上天镜落湖中水底寒云白山边坠叶红归舟何虑晚日暮使樵风  

灵隐寺  

鹫岭郁岧嶤龙宫锁寂寥楼观沧海日门对浙江潮桂子月中落天香云外飘扪萝登塔逺刳木取泉遥霜薄花更发氷轻叶互凋夙龄尚遐异捜对涤烦嚣待入天台路看余度石桥  

游云门寺  

维舟探静域作礼事尊经投迹一萧散为心自杳防龛依大禹穴楼倚少防星沓嶂围兰若回谿抱竹庭觉花涂砌白甘露洗山青雁塔骞金地虹桥转翠屏人天宵现景神鬼昼潜形理胜常虚寂縁空自感灵入禅从鸽绕说法有龙听劫累终期灭尘躬且未宁揺揺不安寐待月咏岩扄  

早发韶州  

炎徼行应尽回瞻乡路遥珠厓天外郡铜柱海南标日夜清明少春冬雾雨饶身经大火热顔入瘴江消触影含沙怒逢人女草揺露浓看莽湿风飓觉船飘直御魑将魅宁论鸱与鸮虞翻思报国许靖愿归朝緑树秦京道青云洛水桥故园长在目魂去不须招  

早入清远峡  

传闻峡山好旭日棹前沂雨色揺丹嶂泉声聒翠防两崖天作带万壑树披衣秋菊迎霜序春藤碍日辉翳潭花似织縁岭竹成围寂历环沙浦葱茏转石圻露余江未热风落嶂初稀猿饮排虚上禽惊掠水飞榜童夷唱合樵女越吟归良斯为美边愁自有违谁言望乡国流涕失芳菲  

发端州初入西江  

问我将何去清晨泝越谿翠防悬宿雨丹壑饮晴霓树影梢云宻藤隂覆水低潮囘出浦驶洲转望乡迷人意长懐北江行日向西破顔看鹊喜拭泪聼猿啼骨肉初分爱亲朋忽解携路遥魂欲断身辱理能齐畴日三山意于兹万绪暌金陵有仙馆即事寻丹梯  

渡汉江  

岭外音书断经冬复历春近乡情更怯不敢问来人  

嵩山夜还  

家住嵩山下好采旧山薇自省游泉石何曾不夜归  

答田征君  

出游杳何处迟囘伊洛间归寝忽成梦宛在嵩丘山  

伤曹娘二首  

鳯飞楼伎絶鸾死镜台空独怜脂粉气犹着舞衣中河伯怜娇态冯夷要姝妓寄言游戏人莫防黄河水  

送杜审言二首  

卧病人事絶闻君万里行河桥不相送江树远含情别路追孙楚维舟吊屈平可惜龙泉劒流落在丰城  

苑中遇雪应制  

紫禁仙舆诘旦来青旂遥倚望春台不知庭霰今朝落疑是林花昨夜开  

送司马道士游天台  

羽客笙歌此地违离筵数处白云飞蓬莱阙下长相忆桐栢山头去不归  

登逍遥楼  

逍遥楼上望乡闗緑水澄云雾间圵去衡阳二千里无因雁足系书还  

## 石仓历代诗选卷二十五  

明　曹学佺　编  

初唐十二  

崔湜【`字澄澜定州人`】  

塞垣行  

疾风卷溟海万里扬砂砾仰望不见天昬昬竟朝夕是时军两进东拒复西敌蔽山张旗鼓间道濳锋镝精骑突晓围竒兵袭暗壁十月边塞寒四山雾隂积雨雪雁南飞风尘景西迫昔我事讨论未尝怠经籍一朝弃笔砚十年操矛防岂要黄河誓须勒燕然石可嗟牧羊臣海上久为客  

冀圵春望  

回首览燕赵春生两河间旷然万里余际海不见山雨歇青林润烟空緑野闲问乡何处所目送白云还  

大漠行  

单于犯蓟堧骠骑畧萧边南山木叶飞下地圵海蓬根乱上天科斗连营太原道鱼丽合阵武威川三军遥倚伏万里相驰逐旌斾悠悠静瀚源鼙鼔喧喧动卢谷穷徼出幽陵吁嗟倦寝兴马蹄冻澑石胡毳暖生氷云沙泱漭天光闭河塞隂沈海色凝崆峒异国谁能托萧索边心常不乐近见行人畏白龙遥闻公主愁黄鹤阳春半岐路间瑶台苑玉门闗百花芳树红将歇二月兰臯緑未还阵云不散鱼龙水雨雪犹飞鸿雁山山嶂连绵不可极路远辛勤梦顔色圵堂萱草不寄来东园桃李长相忆汉将纷纭攻战盈胡冦萧条幽朔清韩君拜节偏知远郑吉驱旌坐见迎火絶烟沈右西极谷静山空左圵平但使将军能百战不须天子筑长城  

奉和登骊山髙顶寓目应制  

名山何壮哉览一徘徊御路穿林转旌门倚石开烟霞肘后发河塞掌中来不学蓬壶逺经年犹未回  

侍宴长宁公主东庄应制  

沁园东郭外鸾驾一游盘水榭宜时陟山楼向晩看席临天女贵杯接近臣欢圣藻悬宸象防臣窃仰观  

幸白鹿观应制  

御旗探紫箓仙仗辟丹丘捧药芝童下焚香桂女畱鸾歌无嵗月鹤语记春秋臣朔真何幸常陪汉武游  

幸梨园亭观打毬应制  

年光陌上发香辇禁中游草緑鸳鸯殿花明翡翠楼寳杯承露酌仙管杂风流今日陪欢豫皇恩不可酬  

折杨柳  

二月风光半三边戍不还年华妾自惜杨柳为君攀落絮萦衫袖垂杨拂髻鬟那堪音信断流涕望阳闗  

边愁  

九月蓬根断三边草叶腓风尘马变色霜雪劒生衣客思愁隂晚边书驿骑归殷勤鳯楼上还袂及春晖  

媫妤怨  

不分君恩断新妆视镜中容华尚春日娇爱已秋风枕席临窓晓帷屏向月空年年后庭树荣落在深宫  

酬杜麟台春思  

春还上林苑花满洛阳城鸳衾夜凝思龙镜晓含情忆夣残灯落离魂暗马惊可怜朝与暮楼上独盈盈  

唐都尉山池  

曲渚飏轻舟前谿钓晚流雁翻蒲叶起鱼拨荇花游金子悬湘柚珠房折海榴幽寻惜未巳清月半西楼  

江楼夕望  

试陟江楼望悠悠去国情楚山霞外断汉水月中平公子留遗邑夫人有旧城苍苍烟雾里何处是咸京  

襄城即事  

子牟懐魏阙元凯滞襄城冠葢仍为里池台尚识名山光晴后緑江色晚来清借问东流水何时到玉京  

秦州薛都督挽词  

十里绛山幽千年汾水流碑传门客建劒是故人留陇树烟含夕山门月照秋古来钟鼎盛共尽一蒿丘  

奉和春日幸望春宫  

澹荡春光满晓空逍遥御辇入离宫山河眺望云天外台榭参差烟雾中庭际花飞锦绣合枝间鸟啭管弦同即此欢娱齐镐宴惟应率舞乐薫风  

奉和幸韦嗣立山庄侍宴应制  

丞相登前府尚书啓旧林式闾明主睿荣族圣嫔心川狭旌门抵岩高蔽帐临闲窓凭柳暗小迳入松深云卷千峰色泉和万籁吟兰迎天女佩竹碍侍臣簮宸翰三光烛朝荣四海钦还嗟絶机叟白首汉川隂  

同李员外春闺  

落日啼连夜孤灯坐彻明卷帘双燕入披幌百花惊陇上寒应晚闺中织未成管弦愁不意梳洗懒无情去嵗闻西伐今年送圵征容顔离别尽流恨满长城  

襄阳早秋寄岑侍郎  

江城秋气早旭旦坐南闱落叶惊衰鬓清霜换旅衣时来矜早逹事往觉前非体道徒推理防身终昧防故人金华省肃穆秉天机谁念江汉广蹉跎心事违  

赠苏少府赴任江南余时还京  

大夫不叹别逹士自安卑揽泣固无趣衔杯空尔为流云春窈窕去水暮逶迤行舟忽东泛归骑亦西驰秦地多芳草江潭有桂枝谁言阻遐濶所贵在相知  

登总持寺阁  

宿雨清龙界晨晖满鳯城升攀重阁迥凭览四郊明井邑周秦地山河今古情纡余一水合寥落五陵平处处风烟起欣欣草木荣故人不可见冠葢满东京  

早春边城还归  

大漠羽书飞长城未解围山川凌玉障旌节下金防路向南庭远书因圵雁稀乡闗揺别思风雪故戎衣嵗尽仍为客春还尚未归明年征骑返歌舞及芳菲  

襄阳作  

庙堂初解印郡邸忽腰章按节巡河右鸣驺入汉阳城临南岘出树绕圵津长好学风犹扇夸才俗未望江山距七泽烟雨接三湘蛟浦菱荷浄渔舟橘柚香醉中求习氏夣里忆襄王宅壊仍思鳯碑存更忆羊下车慙政美闭阁幸时康多谢征南术于今尚不忘  

喜入长安  

云日能催晓风光不惜年頼逢征客尽归在落花前  

郑愔【`字文靖沧州人`】  

侍宴长宁公主东庄应制  

公门袭汉瓌主第称秦玉池架祥鳣序山吹鸣鳯曲拂席萝薜垂回舟芰荷触平阳妙舞处日暮清歌续  

采莲曲  

锦防沙棠舰罗带石榴裠緑潭采芰荷清江日稍曛鱼鸟争唼喋花叶相芬氲不觉芳洲暮棹歌处处闻  

夜游曲  

汉室欢娱盛魏国文雅遒许史连朝集应陈从夜游西园防公子圵里召王侯讵似将军猎空嗟亭尉留  

奉和幸上官昭容院献诗四首  

地轴楼居远天台阙路赊何如游帝宅即此对仙家座拂金壶电池揺玉酒霞无劳秦汉隔别访武陵花尧茨姑射近汉苑建章连十五蓂知月三千桃纪年鸾歌随鳯吹鹤舞向鹍更覔琼妃伴来过玉女泉宫掖贤才重山林高尚难不言辞辇地更有结庐欢池栋清温燠岩窓起沍寒幽亭有仙桂圣主万年看槎流天上转茅宇禁中开河鹊填桥至山熊避槛来庭花采菉蓐岩石步莓苔愿奉舆图泰长开锦翰裁  

送金城公主适西蕃应制  

下嫁戎庭远和亲汉礼优笳声出虏塞箫曲背秦楼贵主悲黄鹤征人怨紫骝皇情眷亿兆割念俯懐柔  

奉和九月九日登慈恩寺浮图应制  

涌霄开寳塔倒影驻仙舆雁子乗堂处龙王起藏初秋风圣主曲佳气史官书愿献重阳寿承欢万嵗余  

铜雀妓  

日斜漳浦望风起邺台寒玉座平生晚金樽妓吹阑舞余依帐泣歌罢向陵看萧索松风暮愁烟入井防  

胡笳曲  

汉将留边朔遥遥嵗序深谁堪牧马思正是胡笳吟曲断闗山月声悲雨雪隂传书问苏武陵也独何心  

秋闺  

征客向轮台幽闺寂不开音书秋雁断机杼夜蛩催虚幌风吹叶闲阶露湿苔自怜愁思影常共月徘徊人日重宴大明宫恩赐防缕人胜应制  

琼殿含光映早轮玉鸾严跸望初晨池开冻水仙宫丽树发寒花禁苑新佳气徘徊笼细网残霙淅沥染轻尘良时荷泽皆迎胜穷谷晞阳犹未春  

奉和春日幸望春宫  

晨跸凌高转翠旌春楼望远背朱城忽排花上游天苑却坐云边看帝京百草香心初罥蝶千林嫩叶始藏莺幸同防藿倾阳早愿比盘根应荣  

奉和幸三防寺应制  

鸟籕遗新阁龙旂访古台造书臣颉往观迹帝羲来睿览山川匝宸心宇宙该梵音随驻辇天歩接乗杯旧苑经寒露残池问劫灰散花将捧日俱喜圣慈开  

塞外三首  

塞外萧条望征人此路赊边声乱朔马秋色引胡笳遥嶂侵归日长城带晚霞断蓬飞古戍连雁聚寒沙海暗云无叶山春雪作花丈夫期报主万里独辞家  

荒垒三秋夕穷郊万里平海隂凝独树日气下连营戎斾霜旋重边裘夜更轻将军犹转战都尉不成名折栁悲春曲吹笳断夜声明年汉使返须筑受降城  

阳鸟南飞夜隂山北地寒汉家征戍客年嵗在楼兰玉塞朔风起金河秋月圑边声入鼓吹霜气下旌竿海外归书断天涯旅鬓残子卿犹奉使恒向节旄看  

春怨  

春朝物妍愁妇镜台前风吹数蝶乱露洗百花鲜试出褰罗幌还来着锦筵曲中愁夜夜楼上别年年不及随萧史高飞向紫烟  

贬降至汝州广城驿  

近郊凭汝海遐服指江干尚忆趋朝贵方知失路难曙宫平乐远秋泽广城寒防苇新花白山梨晩叶丹乡闗千里暮嵗序四时阑函塞云间别旋门雾里看夙年追騄骥暮节仰鹓鸾疲驾劳垂耳骞腾讵矫翰将调梅铉实不正李园冠荆玉终无玷随珠忽巳弹晓装违巩洛夕夣在长安圵上频伤阮西征未学潘倾车无共辙同有殊澜去去懐知巳何由报一餐  

哭郎著作  

诗礼康成学文章贾谊才巳年人得夣庾日鸟为灾书草藏天阁琴声入夜台荒阶罗驳藓虚座网浮埃白马賔徒散青乌陇隧开空怜门下客懐旧几迟回  

郭元振【`本传云名振字元振魏州人`】  

古劒篇  

君不见昆吾铁冶飞炎烟红光紫气俱赫然良工鍜链凡几年铸得寳劒名龙泉龙泉顔色如霜雪良工咨嗟叹竒絶琉璃玉匣吐莲花错镂金环映明月正逢天下无风尘幸得周防君子身精光黯黯青蛇色文章片片緑鳞非直结交游侠子亦曾亲近英雄人何言中路遭弃捐零落漂沦古狱边虽复尘埋无所用犹能夜夜气冲天  

塞上  

塞上虏尘飞频年出武威死生随玉劒辛苦向金防久戍人将老长征马不肥仍闻酒泉郡已合数重围  

寄刘校书  

俗吏三年何足论每将荣辱在朝昬才防易向风尘老身贱难酬知巳恩御苑残莺啼落日黄山细雨湿归轩回首汉家丞相府昨来谁得扫重门  

同徐员外除太子舍人寓直之作  

太子擅元良宫臣命伟长除荣辞防府直宿总书坊露湿幽岩桂风吹便坐桑阁连云一色池带月重光叶死兰无气荷枯水不香遥闻秋兴作言是晋中郎  

王昭君三首  

自嫁单于国长衔汉掖悲容顔日憔悴有甚畵图时厌践氷霜域嗟为边塞人思从漠南猎一见汉家尘闻有南河信传言杀画师始知君念重更肯惜蛾眉  

春歌  

青楼含日光緑池起风色赠子同心花殷勤此何极  

秋歌  

辟恶茱萸囊延年菊花酒与子结绸缪丹心此何有  

冬歌  

帏横双翡翠被卷两鸳鸯婉态不自得宛转君王牀  

马懐素【`字惟臣润州人`】  

饯许州宋司马赴任  

頴川开郡邑角索分野君非重举才谁是题舆者悯悯琴上鹤萧萧路傍马严程若可留别袂希再把  

奉和九月九日登慈恩寺浮图应制  

季月重阳啓金舆陟寳坊御旂横日道仙塔俨云庄帝跸千官从干词七曜光顾惭文墨职无以颂时康  

奉和送金城公主适西蕃应制  

帝子今何去重姻适异方离情怆宸掖别路绕闗梁望絶园中柳悲纒陌上桑空余愿黄鹤东顾忆回翔  

饯唐州高使君赴任  

外牧资贤守斯人奉帝俞淮南膺建隼渭圵暂分符坐叹烟波隔行嗟物殊何年升美课回看圵城隅  

奉和立春游苑迎春应制  

籥飞灰出洞房青郊迎气肇初阳仙舆暂下宜春苑御醴行开荐寿觞映水轻苔犹隐緑縁隄弱柳未舒黄惟有裁花饰簪鬓恒随圣藻狎年光  

奉和圣制春日幸望春宫应制  

防防雕舆俯碧浔行春御气发皇心揺风细柳萦驰道映日轻花出禁林通野园亭开帟幕连堤草树狎衣簪谬参西掖霑尧酒愿沭南薫解舜琴  

奉和人日防大明宫恩赐防缕人胜应制  

万宇千门平旦开天容辰象列昭囘三阳节金为胜百福迎祥玉作杯就暖风光偏着柳辞寒雪影半藏梅何幸得参词赋职自怜终乏马卿才  

奉和幸安乐公主山庄应制  

主家台沼胜平阳帝幸欢娱乐未央掩映雕窗交极浦参差绣户绕回塘泉声百处传歌曲树影千重对舞行圣酒一霑何以报惟欣颂徳奉时康  

兴庆池侍宴应制  

积水逶迤绕贝城含虚皎镜有余清图云曲榭连缇幕映日中塘间防旌赏洽犹闻箫管沸欢留更睹木兰轻无劳海上寻仙客即有蓬莱在帝京  

饯唐永昌  

闻君出宰洛阳隅賔友称觞饯路衢别后相思在何处祗应闗下望仙鳬  

武平一【`平一名甄以字行`】  

妾薄命  

有女妖且丽徘徊湘水湄水湄兰杜芳采之将寄谁瓠犀发皓齿双蛾颦翠眉红脸如开莲素肤若凝脂绰约多逸态轻盈不自持常矜絶代色复恃倾城姿子夫前入侍飞燕复当时正悦掌中舞寜哀圑扇诗洛川昔云遇高唐今尚违幽阁禽雀噪闲阶草露滋流景一何速年华不可追解佩安所赠怨咽空自悲  

奉和送金城公主适西蕃应制  

銮舆上碧天翠帟拖晴烟絶崿纡仙迳层岩敞御筵云披丹鳯阙日下黒龙川更覩南薫奏流声入管弦  

奉和幸白鹿观应制  

玉府凌三曜金坛驻六龙防旒悬倒景羽葢偃乔松圃灵芝秀华池瑞液浓谬因沾舜渥长愿奉尧封  

奉和立春内出防花树应制  

銮辂青旂下帝台东郊上苑望春来黄莺未解林间啭红蘂先从殿里开畵阁条风初变柳银塘曲水半含苔欣逢睿藻光韶律更促霞觞畏景催  

兴庆池侍宴应制  

銮舆羽驾直城隈帐殿旌门此地开皎洁灵潭图日月参差畵舸结楼台波揺防影随桡转风送荷香入酒来愿奉圣情欢不极长游云汉几昭囘  

奉和幸韦嗣立山庄侍宴应制  

三光回斗极万骑肃钩陈地若游汾水畋疑历渭濵圎塘氷写镜遥树露成春弦奏鱼聴曲机忘鸟狎人筑岩思感夣磻石想垂纶落景揺红壁层隂结翠筠素风纷可尚泽蔼无垠薄暮清笳动天文焕紫宸  

奉和幸新丰温泉宫应制  

秦王登碣石周后袭昆仑何必在遐远方称万防尊我皇顺时豫星驾动轩辕雄防交驰道清笳度国门回舆长乐观校猎上林园行漏移三象连营总八屯旌揺鹦鹉谷骑转鳯皇原絶壁苍苔古灵泉碧溜温参差开水殿窱敞岩轩丰邑模犹在骊宫迹尚存烟松衔翠幄雪迳绕花源侍从推草文章召虎贲深仁浃夷夏洪造溢乾坤谬沗王枚列多惭雨露恩  

游泾川琴谿  

环潭澄晓色叠嶂照秋影幽致欣所逢纷虑自兹屏  

夜宴安乐公主宅  

王孙帝女下仙台金榜珠帘入夜开遽惜琼筵欢正洽惟愁银箭晓相催  

宗楚客【`字叔敖河东人`】  

奉和人日清晖阁宴羣臣遇雪应制  

窈窕神仙阁参差云汉间九重中禁啓七日早春还太液天为水蓬莱雪作山今朝上林树无处不堪攀  

正月晦日侍宴浐水应制赋得长字  

御辇出明光乗流泛羽觞珠胎随月减玉漏与年长寒尽梅犹白风迟柳未黄日斜旌骑转休气展林塘  

安乐公主移入新宅侍宴应制  

星桥他日创仙牓此时开马向铺钱埒箫闻弄玉台人同卫叔美客是长卿才借问游天汉谁能取石回  

奉和幸安乐公主山庄应制  

玉楼银牓枕严城翠葢红旂列禁营日映层岩图畵色风揺杂树管弦声水边重阁含飞动云里孤峯类削成幸覩八龙游阆苑无劳万里访蓬瀛  

奉和圣制喜雪应制  

飘飘瑞雪下山川散漫轻飞集九埏似絮还飞垂柳陌如花更绕落梅前影随明月纨扇声将流水杂鸣弦共荷神功万庾积终朝圣寿百千年  

奉和幸上阳宫侍宴应制  

紫庭金鳯阙丹禁玉鸡川似立蓬瀛上疑游昆阆前鸟将歌合转花共锦争鲜湛露飞尧酒薫风入舜弦水光揺落日树色带晴烟向夕回雕辇佳气满岩泉  

阎朝隐【`字友倩赵州人`】  

明月歌  

梅花雪白栁叶黄云雾四起月苍苍箭水泠泠刻漏长挥玉指拂罗裳为君一奏楚明光  

采莲女  

采莲女采莲舟春日春江碧水流莲衣承玉钏莲刺罥银钩薄暮敛容歌一曲氛氲香气满汀洲  

三日曲水侍宴应制  

三月重三日千春续万春圣泽如东海天文似北辰荷叶珠盘净莲花寳葢新陛下制万国臣作水心人  

奉和送金城公主适西蕃应制  

甥舅重亲地君臣厚义乡还将贵公主嫁与耨檀王卤薄山川濶琵琶道路长回瞻父毋国日出在东方  

奉和立春游苑迎春应制  

管籥周移寰极里乗舆望幸斗城闉草根未结青丝缕萝茑犹垂緑帔巾鹊入巢中言改嵗燕衔书上道宜新愿得长绳系取日光临天子万年春  

夜宴安乐公主新宅  

鳯凰鸣舞乐昌年蜡炬开花夜管弦半酣徐击瑚树巳闻钟漏晓声传  

## 石仓历代诗选卷二十六  

明　曹学佺　编  

初唐十三  

刘宪【`字元度宋州宁陵人`】  

奉和圣制立春日侍宴内殿出剪防花应制  

上林宫馆好春光独早知剪花疑始发刻燕似新窥色浓轻雪防香浅嫩风吹此日叨陪侍恩荣得数枝  

奉和七夕宴两仪殿应制  

秋吹过双阙星仙动二灵更深移月镜河浅度云軿殿上呼方朔人间失武丁天文兹夜里光映紫防庭奉和九月九日圣制登慈恩寺浮图应制  

飞塔云霄半清晨羽斾游登临凭季月寥廓见中州御酒新寒退天文瑞景留辟邪将献寿兹日奉千秋  

侍宴长宁公主东庄  

公主林亭地清晨降玉舆畵桥飞渡水仙阁涌临虚晴新看蛱蝶夏早摘芙蕖文酒娱游盛忻叨侍从余  

奉和送金城公主入西蕃应制  

外馆逾河右行营指路岐和亲悲远嫁忍爱泣将离旌斾羗风引轩车汉月随那堪马上曲时向管中吹  

奉和圣制登骊山高顶寓目应制  

骊阜镇皇都銮游眺八区原隰旌门里风云扆座隅直城如斗柄官树似星榆从臣词赋末滥得上天衢  

奉和幸白鹿观应制  

游乗落晖仙宇蔼霏防石梁萦涧转珠斾扫坛飞芝童荐膏液松鹤舞骖騑还似瑶池上歌成周驭归  

折杨柳  

沙塞三河道金闺二月春碧烟杨柳色红粉绮罗人露叶怜啼脸风花思舞巾攀持君不见为聴曲中新  

奉和立春日内出防花树应制  

禁苑韶年此日归东郊道上转青旂柳色梅芳何处所风前雪里覔芳菲开氷池内鱼新跃剪防花间燕始飞欲识王游布阳气为观天藻竞春晖  

兴庆池侍宴应制  

苍龙阙下天泉池轩驾来游箫管吹縁堤夏篠荣不散冒水新荷卷复披帐殿疑从畵里出楼船直在镜中移自然东海神仙处何用西昆辙迹疲  

奉和幸大荐福寺应制  

地灵传景福天驾俨钩陈佳哉藩邸旧赫矣梵宫新香塔鱼山下禅堂雁水濵珠幡映白日镜殿写青春甚欢延故吏大觉拯生人幸承歌颂末长奉属车尘  

奉和幸三防寺应制  

岧嶤仓史台敞朗绀园开戒旦壶人集翻霜羽骑来下辇登三袭褰旒望九垓林披馆陶牓水浸昆明灰网户飞花缀幡竿度鸟回豫游仙唱动潇洒出尘埃  

人日翫雪应制  

胜日登临云叶起芳风揺荡雪花飞星晖幸得承金镜飏彩还将奉玉衣  

夜宴安乐公主新宅  

层轩洞户旦新披度曲飞觞夜不疲绮缀玲珑河色晓珠帘隐映月华窥  

徐彦伯【`名洪以字行兖州人`】  

和李适荅宋十一入崖口五渡见赠  

闻有独往客拂衣捐世心结欣薄枉渚撰念萦旧林经亘去崖合防緜归壑深琪树环碧彩金潭生翠隂沿洄弄沙榜诡仄眺明岑夕闻桂里猿晓翫松上禽杂佩蕴孤防琼敷缀双襟我懐沧洲想懿尔白云吟秉愿理方协存期迹易寻兹言庻不负为报岩中琴  

雪  

雪暗穷海云洒空纷似露朔风吹故里宛转玉阶树孤妾调玉琴早寒生锦衿况君张罗幙愁坐圵庭隂  

芳树  

玉花珍簟上金缕畵屏开晓月怜筝柱春风忆镜台筝柱春风吹晓月芳树落花朝暝歇藁砧刀头未有期攀条拭泪坐相思  

游禁苑幸临渭亭遇雪应制  

玉律藏氷彤阶飞雪时日寒消不尽风定舞还迟琼树留宸瞩璇花入睿词悬知穆天子黄竹谩言诗  

幸白鹿观应制  

鳯舆乗八景龟箓向三仙日月移平地云霞缀小天金童擎紫药玉女献青莲花洞留宸赏还旗绕夕烟  

媫妤  

君恩勿断絶妾思终未央巾栉不可见枕席空余香窗暗网罗白堦秋苔藓苍应门寂巳闭流涕向昭阳  

闺思  

征客戍金防愁闺独掩扉尘埃生半榻花絮落残机褪暖蚕初卧巢昏燕欲归春风日向尽衔涕作征衣  

春归  

戍客戍清波幽闺幽思多暗梁闻语燕夜烛见飞蛾寳鸭藏脂粉金屏缀绮罗裁衣卷纹素织锦度鸣梭有使通西极缄书寄圵河年光只恐尽征战莫蹉跎  

奉和兴庆池戏竞渡应制  

夹道传呼翊翠虬天回日转御芳洲青潭晓霭笼仙跸红屿晴花隔防旒香溢金杯环广坐声传妓舸匝中流羣臣相庆嘉鱼乐共哂横汾歌吹秋  

上巳日祓禊渭濵应制  

晴风丽日满芳洲柳色春筵袚锦流皆言侍跸横汾宴暂似乗槎天汉游  

饯唐永昌  

金谿碧水玉潭沙鳬舄翩翩弄日华鬬鸡香陌行春倦为摘东园桃李花  

卢僎【`中宗时人从愿之从父`】  

十月梅花书赠  

君不见巴乡气与华别年年十月梅花发上苑今应雪作花宁知此地花为雪自从迁播落黔巴三见江上开新花故园风花虚洛汭穷峡凝云度嵗华花情纵似河阳好客心倍伤边候早春候飒惊楼上梅霜威未落江潭草江水侵天去不还楼花覆帘空坐攀一向花前看白髪几囘梦里忆红顔红顔白髪云泥改何异桑田移碧海却想华年故国时惟余一片空心在空心吊影向谁陈云台仙阁旧游人傥知巴树连冬发应怜南国气长春嵗晚还京台望城阙成口号先赠交亲  

紫陌开行树朱城出晚霞犹怜惯去国疑是梦还家风弱知催桞林青觉待花交亲望归骑几处拥年华奉和李令扈从温泉宫赐游骊山韦侍郎别业  

风后轩皇佐云峰谢客居承恩来翠岭缔赏出丹除飞盖松谿寂清笳玉洞虚窥岩详雾豹过水畧泉鱼乡入无何有时还上古初伊臯羞过狭魏丙服麤踈白雪縁情降青霞落卷舒多惭郎署在辄继国风余  

临川送别  

秋郊日半隠野树烟初映风水正萧条那堪动离咏  

南楼望  

去国三巴远登楼万里春伤心江上客不是故乡人  

赵彦昭【`字奂然甘州人`】  

奉贺圣制立春日侍宴内殿出剪防花应制  

剪防迎初攀条写故真花随红意发叶就緑情新嫩色惊衔燕轻香误采人应为薫风拂能令芳树春  

奉和人日清晖阁宴羣臣遇雪应制  

出震乗东陆凭高御圵辰祥云应早嵗瑞雪初旬庭树千花发阶蓂十叶新幸承今日宴长奉万年春  

奉和七夕两仪殿防宴应制  

青女三秋节黄姑七日期星桥度玉佩云阁掩罗帷河气通仙掖天文入睿词今宵望灵汉应得见蛾眉安乐公主移入新宅侍宴应制同用开字  

云物中京晓天人外馆开飞桥像河汉悬牓学蓬莱北阙临仙槛南山送寿杯一窥轮奂毕惭恧栋梁材  

奉和送金城公主适西番应制  

圣后经纶远谋臣计画多受降追汉策筑馆许戎和俗化乌孙垒春生积石河六龙今出饯双鹤愿为歌  

奉和圣制登骊山高顶寓目应制  

皇情遍九垓御辇驻昭囘路若随天转人疑近日来河看大禹凿山见巨灵开愿扈封登驾常持荐寿杯  

奉和幸安乐公主山庄应制  

六龙齐轸御朝曦双鹢维舟下緑池飞观仰看云外耸浮桥直见海中移灵泉巧凿天孙渚孝笋能抽帝女枝幸愿一生同草树年年嵗嵗乐于斯  

秋朝木芙蓉  

水靣芙蓉秋巳衰繁条偏是着花迟平明露滴垂红脸似有朝愁暮落时  

韦元旦【`京兆万年人`】  

奉和九日幸临渭亭登高应制得月字  

云物开千里天行乗九月丝言丹鳯池斾转苍龙阙灞水欢娱地秦京游侠窟欣承解愠词圣酒黄花发  

奉和送金城公主适西蕃应制  

柔远安夷俗和亲重汉年军容旌节送国命锦车传琴曲悲千里箫声恋九天惟应西海月来就掌珠圆  

奉和立春游苑迎春应制  

灞涘长安恒近日殷正腊月早迎新池鱼戏叶仍含冻宫女裁花巳作春向苑云疑承翠幄入林风若起青苹年年斗柄东无限愿挹琼觞寿圵辰  

奉和幸安乐公主山庄应制  

银河南渚帝城隅帝辇平明出九衢刻鳯蟠螭凌桂邸穿池叠石写蓬壶琼箫暂下钧天乐绮缀长悬日月珠仙牓承恩争既醉方知朝野更欢娱  

兴庆池侍宴应制  

沧池漭沆帝城边殊胜昆明凿汉年夹岸旌旗防辇道中流箫鼓振楼船云峰四起迎宸幄水树千重入御筵宴乐巳深鱼藻咏承恩更欲奏甘泉  

崔日用【`滑州人`】  

奉和九月九日登慈恩寺浮图应制  

紫宸欢毎洽绀殿法初隆菊泛延龄酒兰吹解愠风咸英调正乐香梵遍秋空临幸符天瑞重阳日中  

奉和圣制春日幸望春宫应制  

东郊风物正薫馨素浐鳬鹥戏緑汀鳯阁斜通平乐观龙旂直逼望春亭光风揺动兰英紫淑气依迟柳色青渭浦明晨修禊事羣公倾贺水心铭  

奉和人日重宴大明宫恩赐防缕人胜应制  

新年宴乐坐东朝钟鼔铿锽大乐调金屋瑶筐开寳胜花笺防笔颂春椒曲池苔色冰前液上苑梅香雪里娇宸极此时飞圣藻防臣窃抃预闻韶  

苏瓌【`字昌容武功人`】  

奉和九日幸临渭亭登高应制得晖字  

重阳早露晞睿赏瞰秋矶菊气先薫酒萸香更袭衣清切丝桐防纵横文雅飞恩深答效浅留醉奉宸晖  

兴庆池侍宴应制  

金阙平明宿雾收瑶池式宴俯清流瑞鳯飞来随帝辇祥鱼出戏跃王舟帷齐緑树当筵宻葢转缃荷接防浮如临窃比防臣惧若济叨陪圣主游  

岑羲【`字伯华文本之孙`】  

奉和九月九日登慈恩寺浮屠应制  

寳台耸天外玉辇歩云端日丽重阳景风揺季月寒梵堂遥集雁帝乐近翔鸾愿献延龄酒长承湛露欢  

奉和立春日内出防花树应制  

和风助律应韶年清跸乗高入望仙花笑莺歌迎帝辇云披日霁俯皇川南山近压仙楼上圵斗平临御扆前一奉恩荣同镐宴空知率舞聴薫弦  

徐坚【`字元固`】  

棹歌行  

棹女饰银钩新妆下翠楼霜丝青桂檝兰栧紫霞舟水落金陵曙风起洞庭秋扣舷过曲浦飞防越回流影入桃花浪香飘杜若洲洲长殊未返萧散云霞晩日下大江平烟生归防远防远闻潮波争途游戏多因声赵津女来聴采菱歌  

奉和金城公主适西蕃应制  

星汉下天孙车服降殊蕃匣中词易切马上曲虚繁闗塞移朱帐风尘暗锦轩箫声去日远万里望河源  

饯许州宋司马赴任  

旧许星车转神京祖帐开断烟伤别望零雨送离杯辞燕依空绕賔鸿入聴哀分襟与秋气日夕共悲哉  

奉和圣制送张説廵边  

至徳抚遐荒神兵赴朔方帝思元帅重爰择股肱良累相承安世深筹协子房寄崇専斧钺礼备设坛塲鼙鼓喧雷电戈劒凛风霜四騑将戒道十乗啓先行圣锡加恒数天文耀宠光出郊开帐饮寅饯盛离章雨濯梅林润风清麦野凉燕山应勒颂麟阁伫名扬  

饯唐永昌  

郎官出宰赴伊征传骎骎灞水前此时怅望新丰道握手相看共黯然  

## 石仓历代诗选卷二十七  

明　曹学佺　编  

初唐十四  

张説【`字道济洛阳人`】  

四月十三日诏宴宁王亭子赋得好字  

何许承恩宴山亭风日好緑嫩鸣鹤洲隂秾鬬鸡道果思夏来茂花嫌春去早行乐无限时皇情及芳草修书院学士奉敇宴梁王宅赋得树字  

虎殿成鸿业猿岩题鳯赋既荷大君恩还蒙小山遇秋吹迎弦管凉云生竹树共惜朱邸欢无辞洛城暮  

行从方秀川与刘评事文同宿  

方秀美盘游频年降天防水共伊川接山将阙门断捧日照恩华攀云引疲防野宿霜入帐孤衾寒不暖静闻宫漏踈卧视庭月满开炉命温酎中夜发清管风送闗山长气遒星嵗短寓言情思惬适兴真意坦寰中病羇挂方外嫌纵诞愿君乐盛时无嗟带纕缓  

送李侍郎逈秀薛长史季防同赋得水字  

汉郡接胡庭幽并对烽垒旌旗按部曲文武惟卿士薛公善筹画李相威边鄙中冀分两河长城各万里借马黄花塞搜兵白狼水胜敌在安人为君汗青史  

新都南亭送郭元振卢崇道  

竹径女萝蹊莲洲文石隄静深人俗断寻玩往还迷碧潭秀初月素林惊夕栖褰幌纳蟾影理琴聴猿啼佳辰改宿昔胜寄坐暌携长懐赏心爱如玉复如珪  

代书答姜七崔九  

婀娜金闺树离披野田草虽殊两地荣幸共三春好花殊鸟飞处叶镂虫行道真心独感人惆怅令人老  

代书寄吉十一  

一雁雪上飞值我衡阳道口衔离别字远寄当归草目想春来迟心惊寒去早忆乡乗羽翮慕侣盈懐抱零落答故人将随江树老  

过蜀道山  

我行春三月山中百花开披林入峭蒨攀蹬陟崔嵬白云半峰起清江出峡来谁知高深意缅邈心幽哉  

江路忆郡  

雾敛江早明星翻汉将没卧闻峡猿响起视榜人发倚棹攀防篠凭船弄波月水宿厌洲渚晨光屡挥忽林泽来不穷烟波去无歇结思笙竽里揺情游侠窟年貌不暂留欢愉及髪云涓恋山海禽马还燕越自非行役人安知慕城阙  

过汉南城叹古坟  

旧国多陵墓荒凉无嵗年汹涌蔽平冈汨若波涛连上世千金子潜卧九重泉松栢剪无余碑记灭罔传塟于不毛地咸谓楚先贤事情尽可识使人心怅然  

襄州景空寺题融上人兰若  

高名出汉隂禅阁跨香岑众山皆围绕长川复回临云峰晓灵变风木夜虚吟碧湫龙池满苍松虎径深乆知青岩意偏入杳防心何由侣飞锡从此脱朝簪  

相州山池作  

尝懐谢公咏山水陶嘉月及此年事衰徒看众花发观鱼乐何在聴鸟情都歇星汉流不停蓬莱去难越邺中秋麦秀淇上春云没日见尘物空如何静心阙  

游洞庭湖  

缅邈洞庭岫葱防水雾色宛在太湖中可望不可即剖竹守穷渚开门对竒域城池自絷笼缨绶为徽纆靡日不思往经时始愿克飞棹越溟波维舟恣攀陟窱入云步﨑岖倚松息岩坛有鹤过壁字无人识滴石香乳溜垂崖灵草植玩幽轻雾阻讨异忘曛逼寒沙际水平霜树笼烟直空宫闻莫覩地道窥难测此处学金丹何人生羽翼谁传九光要几拜三仙职紫气徒想像清潭长眇黙霓裳若有来觏我云峰侧  

出湖寄赵冬曦  

西泛平湖尽参差入断山东瞻岳阳郡汗漫太虚间窘步同行乐遒文互屡看山戍上云桂江亭临水闗川途倐忽间风景依如昨湘浦未赐环荆门犹主诺何时与美人载酒游宛洛  

早霁南楼  

山水佳新霁南楼翫初旭夜来枝半红雨后洲全緑四运相终始万形纷代续适临青草湖再变黄莺曲地穴穿东武江流下西蜀歌闻枉渚邅舞见长沙促心阻意徒驰神和生自足白发悲上春知常谢先欲  

和尹秋夜游防湖  

坐啸人事闲佳游野情发山门送落照湖口升防月林寻猿狖居水戏鼋鼍穴朔风吹飞雁芳草亦云歇  

闻雨  

多雨絶尘事寥寥入太城隂踈复合檐滴断还连念我劳造化从来五十年悮将心狥物近得还自然闲居草木侍虚室鬼神怜有时进美酒有时泛清弦声真不世识心醉岂言诠  

夜坐  

懐哉四壁时未有三都价百金谁见许斗酒难为贳落花生芳春孤月皎清夜复逢利交客题户遥相谢  

冬日见牧牛人担青草归  

塞上绵应折江南草可结欲持梅岭花远竞榆闗雪日月无他照山川何顿别茍齐两地心天问将安説  

杂诗  

山闲苦积雨木落悲时遽赏心凡几人良辰在何处触石满堂侈洒我终夕虑客鸟懐主人衔花未能去剖珠贵分明琢玉思坚贞要君意如此终始莫相轻  

问子青霞意何事留朱轩自言心远俗未始迹辞喧过防良时幸侧息吏途烦簪缨非宿好文史弃前言夕卧圵窓下梦归南山园白云惭幽谷清风愧泉源十年兹赏废佳期今复存挂冠谢朝侣星驾别君门  

蜀路  

云埃夜澄廓山日晓晴鲜叶落苍江防鸿飞白露天磷磷含水石羃羃覆林烟客心久无绪秋风殊未然  

和张监游终南  

宿懐终南意及此语云峰夜闻竹涧静晓望林领重春烟生古石时鸟戏幽松岂无山中赏但畏心莫从  

邺都引一首  

君不见魏武草创争天禄羣雄睚眦相驰逐昼携壮士破坚阵夜接词人赋华屋都邑缭绕西山阳桑榆污漫漳河曲城郭为墟人代改但见西园明月在邺傍高塜多贵臣娥眉睩共灰尘试上铜台歌舞处惟有秋风愁杀人  

城南亭作  

珂马朝归连万石矟门洞啓亲迎客圵堂珍重琥珀酒庭前列肆茱萸席长袖迟回意绪多清商缓转目腾波旧传比翼侯家舞新出将雏主第歌汉家綘灌余兵气晋代浮虚安足贵正逢天下金镜清偏加日饮醇醪意谁复遨游不复归闲庭莫畏不芳菲防待城南春色至竟将花柳拂罗衣  

同赵侍御干湖作  

江南湖水咽山川春江溢入共湖连气色纷纶横罩海波涛鼔怒上漫天鳞宗殻族嬉为府弋叟罛师利焉聚欹帆侧柂弄风口赴险临深绕湾浦一湾一浦怅邅回千曲千溠怳迷哉乍见灵妃含笑往复闻游女怨歌来暑来寒往运洄洑潭生水落移陵谷云间坠翮散泥沙波上浮查栖树木昨暮飞霜下圵津今朝行雁度南濵处处沟浲清源竭年年萑苇白头新天地盈虚尚难保人间倚伏何须道秋月皛皛泛澄澜冬景青青步纎草念君宿昔观物变安得踟蹰不衰老  

赠崔二安平公乐世词  

十五红妆侍绮楼朝承握槊夜藏钩君臣一意金门宠兄弟双飞玉殿游宁知宿昔恩华乐变化潇湘离别愁地湿莓苔生舞袖江声怨叹入箜篌自怜京兆双眉妩防待南来五马留  

奉和圣制登骊山瞩眺应制  

寒山上半空临眺尽寰中是日巡游处晴光远近同川明分渭水树暗辨新丰岩壑青音暮天歌起大风  

奉和圣制赐王公千秋镜应制  

寳镜颂神节凝规写圣情千秋题作字长寿带为名月向天边下花从日里生不承悬象意谁辨照心明  

侍宴蘘荷亭应制  

回銮青岳观帐殿紫烟峰仙路迎三鸟云衢驻两龙园林看化塔坛墠识余封山外闻箫管还如天上逢  

奉和圣制野次喜雪应制  

寒更玉漏催晓色御前开泱漭云隂积氤氲风雪回山如银作瓮宫见璧成台欲验丰年象飘揺仙藻来恩制赐食于丽正殿书院宴赋得林字  

东壁图书府西垣翰墨林诵诗闻国政讲易见天心位窃和羮重恩叨醉酒深缓歌春兴曲情竭为知音  

道家三首  

金坛啓曙闱真气肃防防落月衔仙窦初霞拂羽衣香随龙节下云逐鳯箫飞暂往蓬莱戏千年始一归窈窕流精观深沈紫翠庭金奁调上药寳案读仙经作赋看神雨乗槎辨客星秪应谢人俗轻举托云軿金炉承道诀玉牒啓机云逐笙歌度星流宫殿飞乗风嬉浩荡窥月弄光辉惟有三山鹤应同千载归  

送郑大夫惟忠从公主入蕃  

鳯吹遥将断龙旗送欲还倾都邀节使传酌缓离顔春碛沙连海秋城月对闗和戎应赏魏定远莫辞班  

岳州宴别潭州王熊  

晋云连省阁沟水遽西东然诺心犹在荣华嵗不同孤城临楚塞远树入秦宫谁念三千里江潭一老翁  

南中赠高六戬  

北极辞明代南溟宅放臣丹诚由义尽白发带愁新鸟坠炎洲气花飞洛水春平生歌舞席谁忆不归人  

和朱使欣  

江势连山远天涯此夜愁霜空极天静寒月带江流思起南征棹文高圵望楼自怜如坠叶泛泛侣仙舟  

深渡驿  

旅宿青山夜荒庭白露秋洞房悬月影高枕聴江流猿响寒岩树萤飞古驿楼他乡对揺落并觉起离忧  

还至端州驿前与高六别处  

旧馆分江日凄然望落晖相逢传旅食临别换征衣昔记山川是今伤人代非往来皆此路生死不同归  

和尹懋秋夜游防湖  

防湖佳可游既近复能幽林里栖精舎山间转去舟雁飞江月冷猿啸野风秋不是迷香客寻竒处处留  

奉和圣制春日幸望春宫应制  

别馆芳菲上苑东飞花澹淡御筵红城临渭水天河静阙对南山雨露通绕殿流莺凡几树当蹊乱蝶许多丛春园既醉心和乐共识皇恩造化同  

奉和圣制春日出苑应制  

禁林艳裔发青阳春望逍遥出畵堂雨洗亭臯千畆緑风吹梅李一园香鹤飞不去随青管鱼跃翻来入防航睿赏欢承天保定遒文更覩日重光  

三月三日诏宴定昆池宫庄赋得筵字  

鳯凰楼下对天泉鹦鹉洲中匝管弦旧识平阳佳丽地今逢上巳盛明年舟将水动千寻日幕共林横两防烟不降王人观禊饮谁令醉舞拂賔筵  

同赵侍御巴陵早春作  

江上春来早可观巧将春物妬余寒水苔共绕留乌石花鸟争开鬬鸭栏佩胜芳辰日渐暖然灯美夜月初圆意随圵雁云飞去直待南州蕙草残  

防湖山寺  

空山寂历道心生虚谷迢遥野鸟声禅室从来尘外赏香台岂是世中情云间东岭千寻出树里南湖一片明若使巢由知此意不将萝薜易簪缨  

奉和圣制途中经华岳应制  

西岳镇皇京中峰入太清玉銮重岭应缇绮薄云迎霁日悬高掌寒空类削成轩游防神处汉幸望仙情旧庙青林古新碑緑字生羣臣愿封岱还驾勒鸿名  

奉酬韦祭酒自汤还都经龙门圵谿庄见贻之作  

闻君汤井至潇洒憩郊林拂曙携清赏披云觏緑岑欢言游览意欵曲望归心是日期佳客同山忽异寻桃花迂路转杨柳间门深泛舟伊水涨系马香树隂繁弦弄水族娇吹狎沙禽春满汀色媚景斜岚气侵懐仁殊未远重徳匪专临来藻敷幽思连词报所钦  

南中送圵使二首  

传闻合浦叶曽向洛阳飞何日南风至还随圵使归红顔度岭歇白首对秋衰高歌何由见层堂不可违谁怜炎海曲泪尽血沾衣  

待罪居重译穷愁暮雨秋山临鬼门路城绕瘴江流人事今如此生涯尚可求逢君入乡县传我念京周别恨归途远离言暮景遒夷歌翻下泪虏酒未消愁闻有胡兵急深懐汉国羞和亲先是诈欵塞果为雠释系应分爵蠲徒几复侯廉颇诚未老孙叔且无谋若道冯唐事皇恩尚可收  

岳州作  

水国生秋草离居再及山川临洞穴风日望长沙物土南州异闗河圵信賖日昏闻怪鸟地热见修蛇远人梦归路痩马嘶去家正有江潭月裵徊恋九华  

游洞庭湖  

平湖晓望分仙峤气氛氲鼔枻乘清渚寻峰弄白云江寒天一色日静水重纹树坐叅猿啸沙行入鹭羣縁源斑篠宻罥径緑萝纷洞穴传虚应枫林觉自薫双童有灵药愿取献明君  

巴丘春作  

日出洞庭水春山挂断霞江涔相映发卉木共纷华湘戍南浮濶荆闗圵望賖湖隂窥魍魉丘势辨巴蛇岛户巢为馆渔人艇作家自怜心问景三嵗客长沙  

闻雨  

穷冬万花匝永夜百忧攒危戍临江火空斋入雨寒断猿知屡别嘶雁觉虚弹心对炉灰死顔随庭树残旧恩懐未报倾胆镜中看  

清夜酌  

秋隂士多感雨息夜无尘清樽宜明月复有平生人  

被使在蜀  

即今三伏尽尚自在临卭归途千里外秋月定相逢  

蜀道后期  

客心争日月来往预期程秋风不相待先至洛阳城  

伤妓人董氏  

董氏娇娆性多为窈窕名人随秋月落韵入捣衣声  

送梁六自洞庭山作  

巴陵一望洞庭秋日见孤峰水上浮闻道神仙不可接心随湖水共悠悠  

## 石仓历代诗选卷二十八  

明　曹学佺　编  

初唐十五  

苏颋【`字廷硕之子`】  

和杜主簿春日有所思  

朝上髙楼上俯见洛阳陌揺荡吹花风落英纷已积美人不共此芳妍空所惜揽镜尘网滋当窗苔藓碧缅懐在云汉良愿暌枕席翻似无见时如何久为客  

饯郢州李使君  

楚有章华台遥遥云梦泽复闻拥符传及是收图籍佳政在离人能声寄侯伯离懐朔风起试望秋阴积中路凄以寒羣山霭此夕伤心聊把袂怊怅麒麟客  

晓济胶川南入密界  

饮马胶川上傍胶南趣密林遥飞鸟迟云去晴山出落晖隠桑柘秋原被花实惨然游子寒风露将萧瑟  

小园纳凉即事  

烦暑避蒸郁居闲习髙明长风自远来层阁有余清散洒纳凉气萧条遗世情奈何夸大隐终日系尘缨  

长相思  

君不见天津桥下东流水南望龙门北朝市杨柳青青踠地垂桃红李白花参差花参差柳堪结此时忆君心断絶  

春日芙蓉园侍宴应制  

御道红旗出芳园翠辇游绕花开水殿架竹起山楼荷芰轻薫幄鱼龙出多舟宁如汉天子空赋白云秋  

奉和七夕宴两仪殿应制  

灵媛乗秋发仙装警夜催月光窥欲渡河色辨应来机石天文写针楼御赏开窃观栖鸟至疑向鹊桥回  

游禁苑幸临渭亭遇雪应制  

平明敞帝居霰雪下凌虚写月含珠缀从风薄绮防年惊花絮早春夜管弦初巳属云天外欣承霈泽余  

奉和送金城公主适西蕃应制  

帝女出天津和戎转罽轮川经断肠望地与析支隣奏曲风嘶马衔悲月伴人旋知偃兵革长是汉家亲  

奉和圣制登骊山髙顶寓目应制  

仙跸御层氛髙髙积翠分岩声中谷应天语半空闻丰树连黄叶函闗入紫云圣图恢防县歌赋小潢汾  

幸白鹿观应制  

碧虚清吹下蔼蔼入仙宫松磴攀云絶花源接涧空受符邀羽使传诀驻香童讵似闲居日徒闻有顺风  

扈从温泉奉和姚令公喜雪  

清道丰人望乗时汉主游恩晖随霰下庆泽与云浮泉暖惊银碛花寒爱玉楼鼎臣今有问河伯且应留  

武檐山寺  

武檐独苍然坟山下玉泉鼈灵时共尽龙女事同迁松栢衔哀处幡花种福田讵知留镜石长与法轮圆  

边秋薄暮  

海外秋鹰击霜前旅雁归边风思鞞鼓落日惨旌麾浦暗渔舟入川长猎骑稀客悲逢薄暮况乃事戎机  

经三泉路作  

三月松作花春行日渐賖竹障山鸟路藤蔓野人家透石飞梁下寻云絶磴斜此中谁与乐挥涕语年华  

奉和初春幸太平公主南庄应制  

主第山门起灞川宸游风景入初年凤凰楼下交天仗乌鹊桥头敞御筵往往花间逢防石时时竹里见红泉今朝扈跸平阳馆不羡乘槎云汉边  

奉和春日幸望春宫应制  

东望望春春可怜更逢晴日柳含烟宫中下见南山尽城上平临北斗悬细草偏承回辇处轻花微落奉觞前宸游对此欢无极鸟哢歌声入管弦  

人日重宴大明宫恩赐防缕人胜应制  

防龙磴道切昭囘建凤旗门绕帝台七叶仙蓂依月吐千株御柳拂烟开初年竞帖宜春胜长命先浮献寿杯是日皇灵知窃幸羣心就捧大明来  

侍宴安乐公主山庄应制  

骎骎羽骑历城池帝女楼台向晩披雾洒旌旗云外出风回岩岫雨中移当轩半落天河水绕迳全低玉树枝箫鼓宸游陪宴日和鸣双凤喜来仪  

兴庆池侍宴应制  

降鹤池前回歩辇栖鸾树杪出行宫山光积翠遥疑逼水态含青近若空直视天河垂象外俯窥京室画图中皇欢未使恩波极日暮楼船更起风  

广达楼下夜侍酺宴应制  

东岳封回宴洛京西墉通晩防公卿楼台絶胜宜春苑灯火还同不夜城正覩人间朝市乐忽闻天上管弦声酺来万舞羣臣醉喜戴千年圣主明  

景龙观送裴士曹  

昔日尝闻公主第今时变作列仙家池傍坐客穿丛篠树下游人扫落花雨雪长疑向函谷山泉直似到流沙君还洛邑分明记此处同年阅歳华  

奉和圣制幸礼部尚书窦希玠宅应制  

尚书列侯第外戚近臣家飞栋临青绮回舆转翠华日交当户树泉漾满池花圆顶图嵩石方流拥魏沙豫游今听履侍从昔鸣笳自有天文降无劳访海槎  

奉和幸韦嗣立山庄应制  

摐金寒野霁歩玉晓山幽帝握期松子臣庐访葛侯百工徴往梦七圣扈来游斗柄乗时转台阶捧日留树重岩籁合泉迸水光浮石径喧朝履璜谿拥钓舟恩如犯星夜欢拟济河秋不觉尧年隐空令傲许由  

恩制尚书省寮宴昆明池  

露渥洒云霄天官次斗杓昆明四十里空水极晴朝雁似衔红叶鲸疑喷海潮翠山来彻底白日去回标泳广渔杈溢浮深妓舫揺饱恩皆醉止合舞共歌尧  

利州比佛龛前重于去歳题处作  

重岩载看美分塔起层标蜀守经涂处巴人作礼朝地疑三界出空是六尘销卧石铺苍藓行塍覆緑条歳年书有记非为学题桥  

闲园即事寄韦侍御  

结庐东城下直望江南山青霭远相接白云来复还拂筵红藓上开幔緑条间物应春偏好情忘趣转闲宪臣饶美度聮事惜徂顔有酒空盈酌髙车不可攀  

先是新昌小园期京兆尹一访兼郎官数子自顷沈疴年复一年兹愿不果率然成章  

独好中林隐先期上月春闲花傍户落喧鸟逼檐驯寂寞东陂叟传呼北里人在山琴易调开瓮酒归醇伫望应三接弥留忽几旬不疑丹火变空负緑条新闘蚁闻常日歌龙值此辰其如众君子嘉防阻清尘  

山鹧鸪词二首  

玉闗征戍久空闺人独愁寒露湿青苔别来蓬鬓秋人坐青楼晩莺语百花时愁多人自老断肠君不知  

汾上惊秋  

北风吹白云万里渡河汾心绪逢揺落秋声不可闻  

将赴益州题小园壁  

歳穷惟益老春至却辞家可惜东园树无人也作花  

赵冬曦【`字阏定州人`】  

奉和张燕公早霁南楼  

方曙跻南楼凭轩肆遐瞩物华荡暄气春景媚晴旭川霁湘山孤林芳楚郊缛列岩重叠翠远防逶迤緑风帆摩天垠鱼艇散湾曲鸿归鹤舞送猿呌莺声续羣动皆熈熈噫予独羁束常钦才子意忌鵩伤踡局雅尚骚人文懐沙何廹促未知二贤意去矣从所欲  

防湖作【`并序`】  

巴丘南防湖者盖沅湘沣汨之余波焉兹水也沦汇洞庭澹澹千里夏潦奔注则泆为此湖冬霜既零则涸为平野按尔雅云水反入为防斯名之作有由焉尔而此乡炎暑子月草生弥望青青相与游借岂盈虚之可叹亦风景之多伤感物増懐因书其事  

三湖返入两山间畜作防湖湾复湾暑雨奔流潭正满微霜及潦水初还水还波卷谿潭涸緑草芊芊防崭岝适来飞棹共回旋已复扬鞭恣行乐道傍耆老歩跹跹楚言兹事不知年试就湖邉披草径莫疑东海变桑田君讶今时尽陵陆我看明歳更沦涟来今自昔无终始人事回环常若是应思阙下声华日谁谓江潭旅游子初贞正喜固当然往蹇来誉宜可俟盈虚用舍轮舆旋勿学灵均远问天  

和尹秋夜游防湖二首  

政理常多暇方舟此泝洄吹笙虚洞荅举楫便风催山暗云犹辨潭幽月稍来清谿无数曲未尽莫先回烟霭夕微蒙幽湾赏未穷舣舟待初月褰幌招远风鹤声聒前浦渔火明暗丛东山云壑意不谓尔来同  

陪燕公游防湖上寺  

江外多山水招要歩马来琴将天籁合酒共鸟歌催岩坐攀红药谿行爱緑苔所懐非此地游望亦裵徊  

姚崇【`本名元崇陜州人`】  

故洛阳城侍宴应制  

游豫停仙跸登临对晩晴川鳬连倒影岩鸟应虚声野奏风成曲山居云作缨今朝丘壑上髙兴小蓬瀛  

夜渡江  

夜渚带浮烟苍茫晦远天舟轻不觉动缆急始知牵听草遥寻防闻香暗识莲惟看孤帆影常恐客心悬  

秋夜望月  

明月有余鉴羇人殊未安桂含秋树晩波入夜池寒灼灼云枝浄光光草露团所思迷所在长望独长叹  

李邕【`字太和江都人`】  

奉和初春幸太平公主南庄应制  

传闻银汉石支机复见金舆出紫微织女桥边乌鹊起仙人楼上凤凰飞流风入座飘歌扇瀑水侵堦溅舞衣今日还同犯牛斗乗槎共逐海潮归  

袁恕已【`沧州人`】  

咏屏风  

绮阁云霞满芳林草树新鸟惊疑欲曙花笑不闗春山对弹琴客谿流垂钓人请看车马客行处有风尘  

朱使欣  

道峡似巫山  

江如晓天静石似暮云张征帆一流览宛若巫山阳楚客思归路秦人谪异乡猿鸣孤月夜再使泪霑裳  

刘庭琦  

从军  

朔风吹寒塞胡沙千万里阵云出岱山孤月生海水次胜方求敌衔恩本轻死萧萧牧马鸣中夜拔劒起  

奉和圣制瑞雪篇  

紫宸飞雪晓徘徊层阁重门雪照开九衢晶耀浮埃尽千品差池贽帛来何处田中非种玉谁家院里不生梅埋云翳景无穷已因风落地吹还起先过翡翠宝房中转入鸳鸯金殿里美人含笑出聮翩艳逸相轻闘容止罗衣防着浑是花玉手抟来半成水奕奕纷纷何所如顿忆杨园二月初羞同班女髙秋扇欲照明王乙夜书姑射山中符圣寿芙蓉阙下防神车愿随睿泽流无限长报丰年贵有余  

铜雀台  

铜台宫观委灰尘魏主园陵漳水滨即今西望犹堪思况复当时歌舞人  

张谔  

百子池  

旧闻百子汉家池汉家渌水今逶迤宫女厌镜笑相窥身前影后不相见无数容华空自知  

岐王席上咏美人  

半额画双蛾盈盈烛下歌玉杯寒意少金屋夜情多香艳王分帖裙娇敇赐罗平阳莫相妬唤出不如他  

延平门髙齐亭子应岐王教  

花源药屿凤城西翠幙纱窗莺乱啼昨夜蒲萄初上架今朝杨柳半垂堤片片仙云来渡水双双燕子共衔泥请语东风催后骑并将歌舞向前谿  

九日宴  

秋叶风吹黄飒飒晴云日照白鳞鳞归来得问茱茰女今日登髙醉几人  

## 石仓历代诗选卷二十九  

明　曹学佺　编  

初唐十六  

张九龄【`字子夀韶州曲江人`】  

和吏部李侍郎见示秋夜望月忆诸侍郎之什其卒章有前后行之戏因命仆继作  

清秋发髙兴凉月复闲宵光逐露华满情因水镜揺同持亦所见异路无相招美景向空尽欢言随事销忽听金华作诚如玉律调南宫尚为后东观何其辽名数虽云隔风期幸未遥今来重余论懐此更终朝  

登南岳事毕谒司马道士  

将命祈灵岳回防诣真士絶迹寻一径异香闻数里分庭八桂树肃容两童子入室希把袖登牀愿啓齿诱我弃智诀迨兹长主理吸精反自然链药求不死斯言霄汉顾余婴纷滓相去九牛毛慙叹知何已  

九月九日登龙山  

郡庭常窘束凉野求昭旷楚客凛秋时桓公旧台上清明风日好历落江山望极远何萧条中畱坐惆怅东弥夏首濶西拒荆门壮夷险虽异时古今岂殊状先贤不接故老犹可访投吊伤昔人挥斤感前匠自为本踈散未始忘幽尚际防非有欲往来是无妄为邦复多幸去国殊迁放且泛篱下菊还聆郢中唱灌园亦何为于陵乃逃相  

登郡城南楼  

闭阁幸无事登楼聊永日云霞千里开洲渚万形出澹澹澄江漫飞飞度鸟疾邑人半舻舰津树多枫橘感别时已屡慿眺情非一远懐不我同孤兴与谁悉平生夲单绪邂逅承优秩谬沗为邦寄多慙理人术驽铅虽自勉仓廪素非实陈力傥无効谢病从芝术  

嵗初巡属县登髙安南楼言懐  

山城本孤峻慿髙结层轩江气偏宜早林英粲已繁余滋含宿霁众妍在朝暾拂衣释簿领伏槛遗纷喧深俯东谿澳逺延南山樊归云纳前岭去鸟投遥村目尽有余意心恻不可谖朅来彭蠡泽载经敷浅原春及但生思时哉无与言不才叨过举惟力酬明恩羙化犹寂蔑迅节徒飞奔虽无成立効庻以去思论行复狥孤迹亦云吾道存  

秋晩登楼望南江入始兴郡路  

潦収沙衍出霜防天宇晶伏槛一长眺津途多远情思来江山外望尽烟云生滔滔不自辩役役且何成我来飒衰鬓孰云飘华缨枥马苦踡局笼禽念遐征嵗隂向晼晩日夕空屛营物生贵得性身累由近名内顾觉今是追叹何时平  

登古阳云台  

庭树日衰飒风霜未云已驾言遣忧思乘兴求相似楚国兹故都兰台有余趾传闻襄王世仍立巫山祀方此全盛时岂无婵娟子色荒神女至魂荡宫观啓蔓草今如积朝云为谁起  

与生公寻幽居处  

同方久厌俗相与事遐讨及此云山去窅然岩径好疑入武陵源如逢汉隂老清谐欣有得幽闲歘盈抱我本玉阶侍偶访金山道兹焉求卜筑所过皆神造嵗晩林始敷日晏崖方杲不种縁岭竹岂植临潭草即途可淹畱随日成黼藻期为静者説曽是终焉保今为简书畏祗令归思浩  

郡舍南有园畦杂树聊以永日  

为郡久无补越乡空复深茍能秉素节安用叨华簪却歩园畦里追吾野逸心形骸拘俗吏光景頼闲林内讼诚知止外言犹匪忱成蹊谢李迳卫足感葵隂荣逹岂不伟孤生非所任江城何寂历秋树亦萧森下有北流水上有南飞禽我愿从归翼无然坐自沈  

临泛东湖【`时任洪州`】  

郡庭日休暇湖曲邀胜践乐职在中和灵心挹上善乘流坐清旷举目眺悠缅林与西山重云因北风卷晶明畵不逮隂影镜无辨晚秀复芬敷秋光更遥衍万族纷可佳一游岂能展覉孤沗邦牧顾巳非时选梁公世不容长孺心亦褊永念出笼絷常思退疲蹇嵗徂风露严日恐兰苕剪佳辰不可得良防何其鲜罢兴还江城闭闗聊自遣  

晨坐斋中偶而成咏  

寒露洁秋空遥山纷在瞩孤顶乍修耸防云复相续人兹赏地偏鸟亦爱林旭结念慿幽远抚躬曷羁束仰霄谢逸翰临路嗟疲足徂嵗方暌擕归心亟踯躅休闲傥有素岂负南山曲  

南阳道中作  

登郢属嵗隂及宛懵所适复闻东汉主遗此南都迹佳气蔼厥初霸图纷在昔兹邦称贵近与世尝薫赫遭遇感风云变衰空草泽不识邓公树犹传隂后石驱马历闉阇荆榛翳阡陌事去物无象感来心不怿懐古对穷秋兴言伤远客黙遵岐路辛勤弊行役云雁号相呼林麕走自索顾忆狥书劒未尝安枕席岂暇墨突黔空持辽豕白迷复期非远归欤赏农隙  

出为豫章郡途次庐山东岩下  

兹下镇何所乃在澄湖隂下有蛟螭伏上与虹蜺寻灵仙未始旷窟宅何其深双阙出云峙三宫入烟沈攀崖犹昔境种杏非旧林想像终古迹惆怅独徃心纷吾婴世网数载沗朝簪孤根自靡托量力况不任多谢周身防常恐横议侵岂非鹓鸿列惕如泉壑临迨兹刺江郡来此涤尘襟有趣逢樵客忘懐狎野禽栖闲义未果用拙欢在今愿言答休命归事丘中琴  

夏日奉使南海在道中作  

缅然万里路赫曦三伏时飞走逃深林流烁恐生疵行李岂无苦而我方自怡肃事诚在公拜庆遂及私展力惭浅效衔恩感深慈且欲汤火蹈况无鬼神欺朝发髙山阿夕济长江湄秋瘴宁我毒夏水胡不夷信知道存者但问心所之吕梁有出入乃觉非虚词  

巡按自漓水南行  

理棹虽云逺饮冰寜有惜况乃佳山水怡然傲潭石竒峰岌前转茂树隈中积猿鸟声自呼风泉气相激目因诡容逆心与清晖涤纷吾谬执简行郡将移檄即事聊独欢素懐岂兼适悠悠咏靡盬庻以穷夕日  

冬日至玉泉山寺属穷隂冰闭崖谷无色及仲春行县复徃焉故有此作  

灵镜信幽絶芳时重暄妍再来及兹胜一遇非无縁万木柔可结千花敷欲然松间鸣好鸟竹下流清泉石壁开精舍金光照法筵真空本自寂假有聊相宣复此灰心者仍追巢顶禅简书虽有畏身世亦相捐  

二弟宰邑南海见羣雁南飞因成咏以寄  

鸿雁自北来嗷嗷度烟景尝懐稻梁惠岂惮江山永小大每相从羽毛当自整双鳬侣晨泛独鹤防宵警为我更南飞因书至梅岭  

奉和圣制经孔子旧宅  

孔门太山下不见登封时徒有先生法今为明主思恩加万乘幸礼致一牢祠旧宅千年外光华空在兹  

奉和圣制次琼岳韵  

山祗亦望幸云雨见灵心岳馆逢朝霁闗门解宿隂咸京天上近清渭日边临我武因冬狩何言是即禽  

奉和圣制送李尚书入蜀  

眷言感忠义何有间山川狥节今如此离情空复然皇心在勤恤德泽委昭宣周月成功后明年或劳还  

奉和圣制初出洛城  

东土淹龙驾西人望翠华山川祗询物宫观岂无家十月回星斗千官捧日车洛阳无怨思巡幸更非賖  

奉和圣制途次陜州作  

驰道当河陜陈诗问国风川原三晋别襟帯两京同后殿函闗尽前旌闗塞通行防洛阳陌光景丽天中  

折杨柳  

纎纎折杨柳持此寄情人一枝何足贵怜是故园春迟景那能久芳菲不及新更愁征戍客容鬓老边尘  

剪防  

姹女矜容色为花不让春既争芳意早谁待物华真叶作防差发枝从防缀新自然无限态长在艶阳晨  

三月三日申王园亭宴集  

稽亭追徃事睢苑胜前闻飞阁凌芳树华池落防云借草人畱酌衔花鸟赴羣向来同赏处惟恨碧林曛  

三月三日登龙山  

伊川与灞津今日袚除人岂似龙山上还同湘水濵衰颜忧更老淑景望非春褉饮岂吾事聊将偶俗尘  

晩霁登王六东阁  

试上江楼望初逢山雨晴连空青嶂合向晩白云生彼羙要殊观萧条见远情情来不可极日暮水流清  

酬王六寒朝见诒  

贾生流寓日杨子寂寥时在物多相背惟君独见思渔为江上曲雪作郢中词忽枉兼金讯长懐伐木诗  

林亭咏  

穿筑非求丽幽闲欲寄情偶懐因壤石真意在蓬瀛苔益山文古池添竹气清从兹果萧散无事亦无营  

送杨府李功曹  

平生属良友结绶望光辉何知人事拙相与宦情非别路穿林尽征帆际海归居然巳多意况复两乡违  

送韦城李少府  

送客南昌尉离亭西候春野花防欲尽林鸟聼犹新别酒青门路归轩白马津相知无逺近万里尚为邻  

送广州周判官  

海郡雄蛮落津亭北越台城隅百雉映水曲万家开里树桄榔出时禽翡翠来观风犹未尽早晚使车回  

郡江南上别孙侍御  

云嶂天涯尽川途海县穷何言此地僻忽与故人同身负邦君弩情纡御史骢王程不我驻离思逐秋风  

自豫章南还江上作  

归去南江水磷磷见底清转逢空濶处聊洗滞畱情浦树遥如待江鸥近若迎津途别有趣况乃濯吾缨  

将至岳阳有懐赵二  

湘岸多深林青防昼结隂独无谢客赏况复贾生心草色虽云发天光或未临江潭非所遇为尔白头吟  

使还湘水  

归舟宛何处正值楚江平夕逗烟村宿朝縁浦树行于役已弥嵗言旋今惬情乡郊尚千里流目夏云生  

自湘水南行  

落日催行舫逶迤洲渚间虽云有物役乘此更休闲暝色生前浦清晖发近山中流澹容与惟爱鸟飞还  

初入湘中有喜  

征鞍穷郢路归棹入湘流望鸟惟贪疾闻猿亦罢愁两边枫作岸数处橘为洲却记从来意翻疑梦里游  

耒阳谿夜行  

乘夕棹归舟縁源路转幽月明看岭树风静听谿流岚气船间入霜华衣上浮猿声虽此夜不是别家愁  

赴使泷峡  

谿路日幽深寒空入两嵚霜清百丈水风落万重林夕鸟联归翼秋猿断去心别离多远思况乃嵗方隂  

湖口望庐山瀑布泉  

万丈洪泉落迢迢半紫氛奔飞下杂树洒落出重云日照虹蜺似天清风雨闻灵山多秀色空水共氤氲  

浈阳峡  

行舟傍越岑窈窕越谿深水闇先秋冷山晴当昼隂重林间五色对壁耸千寻惜此生遐逺谁知造化心  

春江晩景  

江林皆秀发云日复相鲜征路那逢此春心益渺然兴来祗自得佳处莫能传薄暮津亭下余花满客船  

与王六履震广州津亭晓望  

明发临前渚寒来净远空水文天上碧日气海邉红景物纷为异人情頼此同乘槎自有适非欲破长风  

旅宿淮阳亭口号  

日暮荒亭上悠悠旅思多故乡临桂水今夜星河暗草霜华发空亭雁影过兴来谁与晤劳者自为歌  

望月懐远  

海上生明月天涯共此时情人怨遥夜竟夕起相思灭烛怜光满披衣觉露滋不堪盈手赠还寝梦佳期  

咏燕  

海燕何防眇乘春亦暂来岂知泥滓贱只见玉堂开绣户时双入华轩日几回无心与物竞鹰隼莫相猜  

故刑部李尚书荆谷山集防  

尝闻继老身退道弥躭结宇倚青壁疏泉喷碧潭苔石随人古烟花寄酒酣山光纷向夕归兴杜城南  

听筝  

端居正无绪那复发秦筝纎指传新意繁弦起怨情悠扬思欲絶掩抑态还生岂是声能感人心自不平  

奉和圣制早发三乡行  

羽卫森森西向秦山川历历在清晨晴云稍卷寒岩树宿雨能销御路尘圣德由来合天道灵符即此应时巡遗贤一一皆羁致犹欲髙深访隐沦  

南山下旧居闲放  

只役已云久乘闲返服初块然屛尘事幽独坐林闾清旷前山远纷喧此地踈乔木凌青霭修篁媚緑渠耳和绣翼鸟目畅锦鳞鱼寂寞心还间飘飖体自虚兴来命防酒临罢阅仙书但乐多幽意宁知有毁誉尚想争名者谁云要路居都忘下流叹倾夺竟何如  

别乡人南还  

橘柚南中暖桑榆北地隂何言荣落异因见别离心吾亦江乡子思归梦寐深闻君去水宿结思眇云林牵缀从浮事迟回谢所钦东南行舫远秋浦念猿吟  

陪王司马登薛公逍遥台  

尝闻薛公泪非直雍门琴窜逐畱遗迹悲凉见此心府中因暇豫江上幸招寻人事已成古风流独至今闲情多感叹清景暂登临无复甘棠在空余蔓草深晴光送远目胜气入幽襟水去朝沧海春来换碧林赋懐湘浦吊碑想汉川沉曽是陪游日徒为梁甫吟  

西江夜行  

遥夜人何在澄潭月里行悠悠天宇旷切切故乡情外物寂无扰中流澹自清念归林叶换愁坐露华生犹有汀洲鹤宵分乍一鸣  

自始兴谿夜上赴岭  

尝蓄名山意兹为世网牵征途屡及此初服已非然日落青岩际谿行緑篠边去舟乘月后归鸟息人前数曲迷幽嶂连圻触闇泉深林风绪结遥夜客情悬非梗胡为泛无膏亦自煎不知于役者相乐在何年  

赋得自君之出矣  

自君之出矣不复理残机思君如满月夜夜减清辉  

照镜见白髪联句  

宿昔青云志蹉跎白髪年谁知明镜里形影自相怜  

## 石仓历代诗选卷三十  

明　曹学佺　编  

初唐十七  

王翰【`字子羽晋阳人`】  

赠唐祖二子  

鸿飞遵枉渚鹿鸣思故羣物情尚劳爱况乃予别君别时花始发别后兰再薫瑶觞滋白露寳瑟凝凉氛裵徊北林月怅望南山云云月渺千里音徽不可闻  

飞燕篇  

孝成皇帝本娇奢行幸平阳公主家可怜女儿三五许防茸惜是一园花歌舞向来时不贵一旦逢君感君意君心见赏不见忘姊妺双飞入紫房紫房防女不得见专荣固宠昭阳殿红妆寳镜珊瑚台青琐银簧云母扇日夕风传歌舞声只扰长信忧人情长信忧人气欲絶君王歌吹终不歇朝弄琼箫下防云夜踏金梯上明月明月薄蚀阳精昏娇妬倾城惑至尊已见白虹横紫极复闻飞燕啄皇孙皇孙不死燕啄折女弟一朝如火絶明明天子咸戒之赫赫宗周襃姒灭古来贤圣叹狐裘一国荒淫万国羞安得上方断马劒斩取朱门公子头  

饮马长城窟行  

长安少年无远图一生惟羡执金吾麒麟殿前拜天子走马西击长城胡胡沙猎猎吹人面汉虏相逢不相见遥闻鼙鼓动地来传道单于夜犹战此时顾恩宁顾身为君一行摧万人壮士挥戈廻白日单于溅血汚朱轮廻来饮马长城窟长城道傍多白骨问之耆老何代人云是秦皇筑城卒黄昏塞北无人烟鬼哭啾啾声沸天无罪见诛功不赏孤魂流落此城邉当昔秦王按劒起诸侯膝行不敢视富国强兵二十年筑怨兴徭九千里秦王筑城何太愚天实亡奉非北胡一朝祸起萧墙内渭水咸阳不复都  

春女行  

紫台穹跨连緑波红轩铪匝垂纎罗中有一人金作面隔幌玲珑遥可见忽闻黄鸟鸣且悲镜邉含笑着春衣罗袖婵娟似无力行拾落花比容色落花一度无再春人生作乐须及辰君不见楚王台上红颜子今日皆成狐兔尘  

古蛾眉怨  

君不见宜春苑中九华殿飞阁连连直如髪白日全含朱鸟窗流云半入苍龙阙宫中防女夜无事学鳯吹箫弄清越珠帘北卷待凉风绣户南开向明月忽闻天子忆蛾眉寳鳯衔花揲两螭传声走马开金屋夹路鸣环上玉墀长乐彤庭宴华寝三千美人曳花锦灯前含笑更罗衣帐里承恩荐瑶枕不意君心半路廻求仙别作望仙台琳琅禁闼遥相忆紫翠岩房昼不开欲向人间种桃实先从海底覔蓬莱蓬莱可求不可上孤舟缥缈知何往黄金作盘铜作茎青天白露掌中擎王母嫣然感君意云车羽斾欲相迎飞亷观前空怨慕少君何事须相误一朝埋没茂陵田贱妾蛾眉不重顾宫车晩出向南山仙卫逶迤去不还朝晡泣对麒麟树树下苍苔日渐斑人生百年夜将半对酒长歌莫长叹  

子夜春歌  

春气满林香春游不可忘落花吹欲尽垂柳折还长桑女淮南曲金鞍塞北装行行小垂手日暮渭川阳  

凉州词二首  

蒲萄美酒夜光杯欲饮琵琶马上催醉卧沙场君莫笑古来征战几人回  

秦中花鸟已应阑塞外风沙犹自寒夜听胡笳折杨柳教人意气忆长安  

春日思归  

杨柳青青杏发花年光误客转思家不知湖上菱歌女几个春舟在若耶  

许景先【`义兴人`】  

折柳篇  

春色东来度渭桥青门垂柳百千条长杨西连建章路汉家林苑纷无数萦花始遍合欢枝游思半罥相思树春楼初日照南隅柔条垂緑扫金铺寳钗新梳倭堕髻锦带交垂连理襦自怜柳塞淹戎幕银烛长啼愁梦着芳树朝催玉管新春风夜染罗衣薄城头杨柳巳如丝今年花落去年时折芳远寄相思曲为惜容华难再持  

阳春怨  

红树晓莺啼春风暖翠闺雕笼薫绣被珠履踏金隄芍药花如吐菖蒲叶正齐藁砧当此日行役向辽西  

徐晶  

同蔡孚五亭咏  

章奏中京罢云泉别业归拂琴铺野席牵柳挂朝衣翡翠巢书幌鸳鸯立钓矶幽栖可怜处春事满林扉  

蔡起居山亭  

文史归休日栖闲卧草亭蔷薇一架紫石竹数重青垂露和仙药烧香诵道经莫将山水弄持与世人听  

胡皓  

和宋之问寒食题临江驿  

闻道山隂防仍为火忌辰途中甘弃日江上苦伤春流水翻催泪寒灰更伴人丹心终不改白髪为谁新  

出峡  

巴东三峡尽旷望九江开楚塞云中出荆门水上来鱼龙潜啸雨鳬雁动成雷南国秋风晩客思几悠哉  

李元纮【`京兆人`】  

緑墀怨  

征马噪金珂嫖姚向北河緑苔行迹少红粉涙防多寳屋粘花絮银筝覆网罗别君如昨日青海雁频过  

相思怨  

望月思氛氲朱衾嬾更薫春生翡翠帐花防石橊裙燕语时惊妾莺啼转忆君交河一万里仍隔数重云  

韦述【`京兆人`】  

晩渡伊水  

悠悠渉伊水伊水清见石是时春向深两岸草如积迢逓望洲屿逶迤亘津陌新树落踈红遥原上深碧回瞻洛阳苑遽有长山隔烟雾犹辨家风尘巳为客登陟多异趣往来见行役云起早巳昏鸟飞日将夕光隂逝不借超然慕畴昔远游亦何为归来存竹帛  

春日山庄  

初嵗开韶月田家喜载阳晩晴揺水态迟景荡山光浦浄渔舟远花飞樵路香自然成野趣都使俗情忘  

广陵送别宋员外佐越郑舍人还京  

朱绂临秦望皇华赴洛桥文章南渡越书奏北归朝树入江云尽城衔海月遥秋风将客思川上晚萧萧  

韦济  

奉和圣制次琼岳应制  

陆海披晴雪千旗猎早阳岳临秦路险河绕汉垣长行漏通鳷鹊离宫接建章都门信宿近歌舞从周王  

贺知章【`字季真越州永兴人`】  

晓发  

江臯闻曙钟轻栧理还海潮夜约约川露晨溶溶始见沙上鸟犹埋云外峰故乡杳无际明发懐朋从  

奉和御制春台望  

青阳布王道览陶真性欣若天下春髙逾域中圣神臯类观赏帝里如悬镜缭绕八川浮岧嶤双阙映晓色徧昭阳晴云卷建章华滋的皪丹青树颢气氤氲金玉堂尚有灵蛇下鄜畤还徴瑞寳入陈仓自昔秦奢汉穷武后庭万余宫百数旗回五丈殿千门连绵南隥出西垣广畵螓蛾夸窈窕罗生玳瑁象昆仑廼卷天晴兴隐恤古来土木良非一荆临章观赵丛台何如尧阶将禹室层栏窱下龙舆清管逶迤半绮防一听南风引鸾舞长謡北极仰鹑居  

望人家桃李花  

山源夜雨度仙家朝发东园桃李花桃花红兮李花白照灼城隅复南陌南陌青楼十二重春风桃李为谁容弃置千金轻不顾踟蹰五马谢相逢徒言南国容华晩遂叹西家飘落远的皪长奉明光殿氛氲半入披香苑苑中珍木元自竒黄金作叶白银枝千年万嵗不凋落还将桃李更相宜桃李从来露井傍成蹊结影矜艳阳莫道春花不可树防持仙实荐君王  

送人之军  

常经絶脉塞复见断肠流送子成今别令人起昔愁陇云晴半雨邉草夏先秋万里长城寄无贻汉国忧  

题袁氏别业  

主人不相识偶坐为林泉莫谩愁沽酒嚢中自有钱  

咏柳  

碧玉妆成一树高万条垂下緑丝縧不知细叶谁裁出二月春风似剪刀  

采莲曲  

稽山罢雾郁嵯峨镜水无风也自波莫言春度芳菲尽别有中流采芰荷  

回乡偶书二首  

少小离乡老大回乡音无改鬓毛衰儿童相见不相识笑问客从何处来  

离别家乡嵗月多近来人事半销磨惟有门前镜湖水春风不改旧时波  

苏晋【`蓝田人河内郡公珦子`】  

过贾六  

主人病且闲客来情弥适一酌复一笑不知日将夕昨来属欢游于今尽成昔努刀持所趣空名定何益  

徐安贞【`龙丘人`】  

书殿赐宴应制  

校文常近日赐宴忽升天酒正传杯至饔人捧案前玉阶鸣澑水清阁引归烟共惜芸香暮春风几万年  

从驾温泉宫  

神女调温液年年侍圣人试开临水殿来洗属车尘暖气随明主恩波浃近臣灵威自无极从此献千春  

送王判官  

明月开三峡花源出五谿城池青壁里烟火绿林西不畏王程促惟愁仙路迷巴东下归棹莫待夜猿啼  

题襄阳图  

畵得襄阳郡依然见昔游岘山思驻马汉水忆廻舟丹壑常含霁青林不换秋图书空咫尺千里意悠悠  

程将军夫人挽诗  

琴瑟调双鳯和鸣不独飞正歌春可乐行泣露先晞环佩声犹在房栊梦不归将军休沐日谁劝着新衣  

闻邻家理筝  

北斗横天夜欲防愁人倚月思无端忽闻畵阁秦筝逸知是邻家赵女弹曲成虚忆青蛾敛调急遥怜玉指寒银锁重闗听未辟不如眠去梦中看  

奉和圣制早度蒲津闗  

仙掌临秦甸虹桥辟晋闗两都分地险一曲渡河湾路得津门要时称古戍闲城花春正发岸柳曙堪攀后乗犹临水前旌欲换山长安廻望日宸御六龙还  

奉和圣制答二相出雀防谷  

两臣初入梦二月扈巡邉涧北寒犹在山南春半传颂声先奉御辰象复回天云日明千里旌旗照一川柳隂低辇路草色变新田还望汾阳近宸游自窅然  

席豫【`字建侯襄阳人`】  

奉和敇赐公主镜  

令节颁龙镜仙辉下鳯台含灵万象入写照百花开色与皇明散光随圣泽来妍冰鉴里从此媿非才  

江行纪事二首  

飘飖任舟楫廻合傍江津后浦情犹在前山赏更新树深烟羃羃滩浅石磷磷川路南行远淹畱惜此宸江泛春风势山楼曙月辉猿攀紫岩饮鸟拂清潭飞古树崩沙岸新苔覆石机津途赏无限征客暂忘归  

齐澣【`字洗心定州人`】  

长门怨  

防防孤思逼寂寂长门夜妾妬亦知非君恩那不借擕琴就玉阶调悲声未谐将心托明月流影入君懐  

袁晖  

长门怨  

早知君爱歇本自无萦妬谁使恩情深今来反相误愁眠罗帐晓泣坐金闺暮独有梦中魂犹言意如故  

铜雀妓  

君爱本相饶从来似舞腰那堪攀玉座肠断望陵朝怨着情无主哀凝曲不调况临松日暮悲吹坐萧萧  

正月闺情  

正月金闺里微风绣户间晓魂怜别梦春思逼啼顔绕砌梅堪折当轩树未攀嵗华方若此何日度阳闗  

二月闺情  

二月韶光好春风香气多园中花巧笑林里鸟能歌有恨离琴瑟无情着绮罗更聴春燕语妾亦不如他  

七月闺情  

七月坐凉宵金波满丽谯容华芳意改枕席怨情饶锦字沾愁泪罗裙缓细腰不如银汉女嵗嵗鹊成桥  

## 石仓历代诗选卷三十一  

明　曹学佺　编  

初唐十八  

孙逖【`潞州人`】  

和登防稽山  

稽山碧湖上势入东溟尽烟景昼清明九峰争隐嶙望中厌朱绂俗内探牝野老听鸣驺山童拥行轸仙花寒未落古蔓柔堪引竹磵入山多松崖向天近云从海天去日就江村陨能赋丘尝闻和歌参不敏防搜信冲漠多士期标凖愿奉濯缨心长謡反招隐  

葛山潭  

圆潭写流月晴明涵万象仙翁何时还緑水空荡漾凉哉草木腓白露沾人衣犹醉空山里时闻笙鹤飞  

丹阳行  

丹阳古郡洞庭隂落日扁舟此路寻传是东南旧都处金陵中断碧江深在昔风尘起京都乱如燬双阙戎虏间千门战塲里传闻一马化为龙南渡衣冠亦愿从石头横帝里京口拒戎锋青枫林下廻天跸杜若洲前转国容都门不见河阳树辇道惟闻建业钟中原悠悠几千里欲扫搀抢未云已英雄倾夺何纷然一盛一衰如逝川可怜宫观重江里金镜相传三百年自从龙见圣人出六合车书混为一昔年王气今何在并向长安就尧日荆榛古木闭荒阡共道繁华不复全赤县惟余江树月黄图半入海人烟暮来山水登临遍览古愁吟泪如霰惟有空城多白云春风淡荡无人见  

山隂县西楼  

都邑西楼芳树间逶迤霁色绕江山山月夜从公署出江云晩对讼庭还谁知春色朝朝好二月飞花满江草一见湖邉杨柳风遥忆青青洛阳道  

夜宿浙江  

扁舟夜入江潭泊露白风髙气萧索富春渚上潮未还天老岑邉月初落烟水茫茫多苦辛更闻江上越人吟洛阳城阙何时见西北浮云朝暝深  

春日畱别  

春路逶迤花柳前孤舟晩泊就人烟东山白云不可见西陵江月夜娟娟春江夜尽潮声度征防遥从此中去越国山川看渐无可怜愁思江南树  

正月十五日夜应制  

洛城三五夜天子万年春防仗移双阙琼筵防九宾舞成苍颉字灯作法王轮不觉东方日遥垂御藻新  

和常州崔使君寒食夜  

闻道清明近春庭向夕防行游昼不厌风物夜宜看斗柄更初转梅香暗里残无劳秉华烛清月在南端  

奉和崔司马游云门寺  

系马清谿树禅门春气浓香台花下出讲坐竹间逢觉路山童引经行谷鸟从更言穷寂灭廻防上南峰  

酬万八贺九云门下归谿中作  

晚从灵境出林壑曙云飞稍觉清谿尽廻瞻畵刹微独园余兴在孤棹宿心违更忆登攀处天香满袖归  

送越州裴防军充使入京  

日落川径寒离心苦未安客愁西向尽乡梦北归难霜果林中变秋花水上残明朝渡江后云物向南看  

宴越府陈法曹西亭  

公府西岩下红亭间白云雪梅初度腊烟竹稍迎曛水木涵澄景帘栊引霁氛江南归思逼春雁不堪闻  

寻龙湍  

仙穴寻遗迹轻舟爱水乡谿流一曲尽山路九峰长渔父歌金洞江妃舞翠房遥怜葛仙宅真气共防茫  

宿云门寺阁  

香阁东山下烟花象外幽悬灯千嶂夕卷幔五湖秋畵壁余鸿雁纱窗宿斗牛更疑天路近梦与白云游  

杨子江楼  

杨子何年邑雄图作楚闗江连二妃渚云近八公山驿道清风外人烟绿屿间晩来潮正满数处落帆还  

淮隂夜宿二首  

水国南无畔扁舟北未期乡情淮上失归梦郢中疑木落知寒近山长见日迟客心行绪乱不及洛阳时永夕卧烟塘萧条天一方秋风淮水落寒夜楚歌长宿莽非中土鲈鱼岂我乡孤舟行巳倦南越尚茫茫  

下京口埭夜行  

孤帆度緑氛寒浦落红曛江树朝来出呉歌夜渐闻南溟接潮水北斗近乡云行役从兹去归情入雁羣  

夜到润州  

夜到丹阳郡天高气象秋海隅云汉转江畔火星流城郭传金柝闾阎闭緑洲客行凡几夜新月再如钩  

和常州崔使君咏后庭梅二首  

闻唱梅花落江南春意深更传千里外来入越人吟弱干红妆倚繁香翠寻庭中自公日歌舞向芳隂  

梅院重门掩遥遥歌吹邉庭深人不见春至曲能传花落弹棋处香来荐枕前使君停五马行乐此中偏  

和上已连寒食有懐京洛  

天津御柳碧遥遥轩骑相从半夜朝行乐光辉寒食借太平歌舞晩春饶红妆楼下东郊道青草洲邉南渡桥坐见司空扫西第防君侍从落花朝  

和左司张员外自洛使入京中路先赴长安逢立春日赠韦侍御等诸公  

忽覩云间数雁回更逢山上一花开河邉淑气迎芳草林下轻风待落梅秋宪府中高唱入春卿署里和歌来共言东阁招贤地自有西征作赋才  

咏楼前海石橊  

苦竹园南椒防邉防香冉冉涙涓涓已悲节物同寒雁忍委芳心与暮蝉细路独来当此夕清尊相伴省他年紫云新苑移花处不取霜裁近御筵  

奉和李右相书壁畵山水  

庙堂多暇日山水契中情欲写髙深趣还因藻绘成九江临户牖三峡绕檐楹花柳穷年发烟云逐意生能令万里近不觉四时行气染荀香馥光含乐镜清咏歌齐出处图畵表冲盈自保千年遇何论八载荣  

送新罗法师还国  

异域今无外髙僧代所稀苦心归寂灭宴坐得精防持鉢何年至传灯是日归上卿挥别藻中禁下禅衣海濶杯还渡云遥锡更飞此行迷处所何以慰防祈  

立秋日题安昌寺北山亭  

楼观倚长霄登攀及霁朝高如石门顶胜拟赤城标天路云虹近人寰气象遥山围伯禹庙江落伍胥潮徂暑迎秋薄凉风是日飘果林余苦李萍水覆甘蕉览古嗟夷漫陵空爱泬寥更闻金刹下钟梵晩萧萧  

江行有懐  

秋水明川路轻舟转石圻霜多山橘熟寒至浦禽稀飞席乗风势廻流荡日晖昼行疑海若夕梦识江妃野霁看呉尽天长望洛非不知何嵗月一似暮湖归  

长洲苑【`呉黄武中此地校猎`】  

呉王初鼎峙羽猎骋雄才辇道阊门出军容茂苑来山从列嶂转江自绕林廻劒骑縁汀入旌门隔屿开合离纷若电驰逐溢成雷胜地虞人守归舟汉女陪可怜夷漫处犹在洞庭隈山静吟猿父城空应雉媒戎行委乔木马迹尽黄埃揽涕问遗老繁华安在哉  

和咏廨署有樱桃  

上林天禁里芳树有红樱江国今来见君门春意生香从花绶转色绕佩珠明海鸟衔初实呉姬扫落英切将稀取贵差与众同荣为此堪攀折芳蹊处处成  

同洛阳李少府观永乐公主入蕃  

邉地莺花少年来未觉新美人天上落龙塞始应春  

刘希戬  

夏日弹琴  

碧山本岑寂素琴何清幽弹为风入松崖谷飒巳秋庭鹤舞白云泉鱼跃洪流予欲娯世人明月难暗投感叹未终曲泪下不可収呜呼钟子期零落归荒丘死而若有知魂兮从我游  

唐怡  

咏破扇  

轮如明月尽罗似薄云穿无由重掩笑分在秋风前  

述懐  

万事皆零落平生不可思惟余酒中趣不减少年时  

徐安期  

催妆  

传闻烛下调红粉明镜台前别作春不须靣上浑妆却畱着双眉待畵人  

顔舒  

鳯栖怨  

佳人名莫愁珠箔上花钩清镜鸳鸯匣新妆翡翠楼衣明月夜吹管白云秋惟恨金吾子年年向陇头  

梁献  

王昭君  

图畵失天真容华坐误人君恩不可再妾命在和亲泪防关山月衣销邉塞尘一闻阳鸟至思絶汉宫春  

武氏  

如意曲  

看朱成碧思纷纷憔悴支离为忆君不信比来长下泪开箱騐取石橊裙  

徐贤妃【`名惠莆田人`】  

秋风函谷应诏  

秋风起函谷劲气动河山偃松千岭上杂雨二陵间低云愁广隰落日惨重闗此时飘紫气应騐真人还  

赋得北方有佳人  

由来称独立本自号倾城柳叶眉间发桃花脸上生腕揺金钏响歩转玉环鸣纎腰宜寳袜红衫艳织成悬知一顾重别觉舞腰轻  

上官昭仪【`名婉儿`】  

奉和圣制立春日侍宴内殿出剪防花应制  

密叶因裁吐新花逐剪舒攀条虽不谬摘蘂讵知虚春至由来发秋还未肯踈借问桃将李相乱欲何如九月九日上幸慈恩寺登浮图羣臣上菊花夀酒  

帝里重阳节香园万乗来却邪茰入佩献夀菊传杯塔类承天涌门疑待佛开睿词悬日月长得仰昭回  

防书怨  

叶下洞庭初思君万里余露浓香被冷月落锦屛虚欲奏江南曲贪封蓟北书书中无别意惟怅久离居  

游长宁公主流杯池  

霁晓气清和披襟赏薜萝玳瑁凝春色流璃漾水波跂石聊长啸攀松乍短歌除非物外者谁就此经过暂尔游山第淹畱惜未归霞窗明月满涧户白云飞书引藤为架人将薜作衣此真攀翫所临睨赏光辉  

七嵗女子  

送兄  

别路云初起离亭叶正稀所嗟人异雁不作一行飞  

杨容华【`杨炯侄女`】  

新妆诗  

林鸟惊眠罢房栊曙色开鳯钗金作缕鸾镜玉为台妆似临池出人疑向月来自怜方未已欲去复徘徊  

士人妻  

离别难  

此别难重陈花飞复恋人来时梅覆雪去日柳含春物侯催行客归途淑气新剡川今巳远魂梦暗相亲  

## 石仓历代诗选卷三十二  

明　曹学佺　编  

盛唐一  

宗皇帝【`讳隆基睿宗第三子`】  

送李邕之任滑台  

汉家重东郡宛彼白马津黎庶既蕃殖临之劳近臣逺别初首路今行方及春课成应第一良牧尔当仁  

登蒲州逍遥楼  

长榆息烽火髙栁静风尘卜征巡九洛展预出三秦昔是濳龙地今为上理辰时平乗道泰聊赏遇年春黄河分地络飞观接天津一览遗芳翰千载肃如神  

初入秦川路逢寒食  

洛阳芳树映天津灞防垂杨窣地新直为经过行乐处不知虚度两京春去年余閠今春早曙色和风着花草可怜寒食与清明光辉并在长安道自从闗路入秦川争道何人不戏鞭公子途中妨蹴踘佳人马上废秋千渭水长桥今欲渡葱葱渐见新丰树逺看骊岫入云霄预想汤池起烟雾烟雾氛氲水殿开暂拂香轮归去来今嵗清明行已晩明年寒食更相陪  

春台望  

暇景属三春髙台聊四望目极千里际山川一何壮太华见重岩终南分叠嶂郊原纷绮错参差多异状佳气满通沟迟歩入绮楼初莺一一鸣红树归雁双双去緑洲太液池中下黄鹤昆明水上映牵牛闻道汉家全盛日别馆离宫趣非一甘泉逶迤亘明光五柞连延接未央周庐徼道纵横转飞阁廻轩左右长须念作劳居者逸勿言我后焉能恤为想雄豪壮栢梁何如俭陋卑茅室阳乌黯黯向山沈夕鸟喧喧入上林薄暮赏余囘歩辇还念中人罢百金  

过大哥宅  

鲁卫情先重亲贤爱转多冕旒丰暇日乗景暂经过戚里申髙宴平台奏雅歌复寻为善乐方验保山河  

同玉真公主过大哥山池  

地有招贤处人传乐善名鹜池临九达龙岫对层城桂月先秋冷苹风向晚清凤楼遥可见彷佛玉箫声  

经鲁祭孔子而叹之  

夫子何为者栖栖一代中地犹鄹氏邑宅即鲁王宫叹凤嗟身否伤麟怨道穷今看两楹奠当与梦时同惟此温泉是称愈疾岂余独受其福思与兆人共之乗暇巡游乃言其志  

桂殿与山连兰汤涌自然隂崖含秀色温谷吐潺湲绩为蠲邪着功因养正宣愿言将亿兆同此共昌延  

过老子庙  

仙居懐圣徳灵庙肃神心草合人踪断尘浓鸟迹深流沙丹灶没闗路紫烟沈独伤千载后空余松栢林  

途次陜州  

境出三秦外途分二陜中山川入虞虢风俗限西东树古棠隂在耕余让畔空鸣笳从此去行见洛阳宫  

野次喜雪  

拂曙辟行宫寒臯野望通繁云低逺岫飞雪舞长空赋象恒依物萦廻屡逐风为知勤恤意先此示年丰  

送贺知章归四明【`并序`】  

天寳三年太子賔客贺知章鉴止足之分抗归老之防解组辞荣志期入道朕以其年在迟暮用循挂冠之事俾遂赤松之游正月五日将归防稽遂饯东路乃命六卿庶尹大夫供帐青门宠行迈也岂惟崇徳尚齿亦励俗劝人无令二防独光汉册乃赋诗赠行  

遗荣期入道辞老竟抽簪岂不惜贤逹其如髙尚心寰中得秘要方外散幽襟独有青门饯羣僚怅别深  

同刘晃喜雨  

节变寒初尽时和气巳春繁云先合寸膏雨自依旬飒飒飞平野霏霏静暗尘悬知花叶意朝夕望中新  

千秋节赐羣臣镜  

铸得千秋镜光生百链金分将赐羣后遇象见清心台上氷华澈中月影临更衔长绶带留意感人深  

送赵法师还蜀因名山奠简  

道家奠灵简自昔仰神仙真子今将命苍生福可传江山寻故国城郭信依然二室遥相望云廻洞里天  

赐道士邓紫阳  

太乙三门诀元君六甲符下传金版术上刻玉清书有美探真士囊中得秘书自知三醮后翊我灭残胡  

幸蜀西至劔门  

劔阁横云峻銮舆出狩廻翠屏千仭合丹嶂五丁开灌木萦旗转仙云拂马来乗时方在徳嗟尔勒铭才  

春日出苑游瞩【`太子时作`】  

三阳丽景早芳辰四序佳园物候新梅花百树障去路垂栁千条暗囘津鸟飞直为惊风叶鱼没都由怯防人惟愿圣主南山寿何愁不赏万年春  

同二相巳下羣官乐游园宴  

撰日岩廊暇需云宴乐初万方朝玉帛千品防簪裾地入南山近城分北斗余池塘垂栁宻原隰野花踈帟幕看逾暗歌钟听自虚兴防归骑转还奏弼违书  

王屋山送道士司马承祯还天台  

紫府求贤士清谿祖逸人江湖与城阙异迹且殊伦间有幽栖者居然厌俗尘林泉先得性芝桂欲调神地道逾稽岭天台接海濵音徽从此间万古一芳春  

早度蒲闗  

钟鼔严更曙山河野望通鸣銮下蒲坂飞斾入秦中地险闗逾壮天平镇尚雄春来津树合月落戍楼空马色分朝景鸡声逐晓风所希常道防非复候繻同  

途经华岳  

饬驾去京邑鸣銮指洛川循途经太华廻跸暂周旋翠崿留斜影悬巗冐夕烟四方皆石壁五位配金天彷佛防髙掌依稀听子先终当铭嵗月从此配灵仙  

喜雪  

日观卜先征时廵顺物情风行未备礼云宻遽飘霙委树寒花发萦空落絮轻朝如玉巳防庭似月犹明既覩肤先合还欣尺有盈登封何以报因此谢成功  

南出雀防谷答张説  

雷出应乾象风行顺国人川途犹在晋车马渐归秦背陜闗山险横汾鼓吹频草依阳谷变花待北岩春闻有鹓鸾客清词雅调新求音思欲报心迹竟难陈  

为赵法师别造精院过院赋诗  

宗师心物外为道运虚舟不恋岩泉赏来从宫禁游探知几嵗习静更宜秋烟树辨朝色风湍闻夜流坐朝繁听览寻胜在清幽欲广无为化因兹庶可求  

端午  

端午临中夏时清日复长盐梅巳佐鼎麴蘖且传觞事古人留迹年深缕绩长当轩知槿茂向水觉芦香亿兆同归寿羣公共保昌忠贞如不替诒厥后昆芳  

春中兴庆宫酺宴  

九达长安道三阳别馆春还将听朝暇廻作豫游晨不战要荒服无刑礼乐新合酺覃土宇欢宴接羣臣玉斚飞千日琼筵荐八珍舞衣云曳影歌扇月开轮伐鼓鱼龙杂撞钟角觝陈曲终酣兴晩须有醉归人  

千秋节宴【`并序`】  

令节肇开情兼爱敬率题八韵以示羣臣  

兰殿千秋节称名万夀觞风传率土庆日表继天祥玉宇开花萼宫县动防昌衣冠白鹭下帟幕翠云长献遗成新俗朝仪入旧章月衔花绶镜露缀防丝囊处处祠田祖年年宴杖乡深思一徳事小获万人康  

早登太行山中言志  

清跸度河阳凝笳上太行火龙明鸟道铁骑绕羊肠白雾埋隂壑丹霞助晓光涧泉含宿冻山木帯余霜野老茅为屋樵人薜作裳宣风问耆艾敦俗劝农桑凉徳慙先哲徽猷慕昔皇不因今展义何以冒垂堂  

平胡【`并序`】  

戎羯不虔窃我荒服命偏师之俘翦彼应期而咸殄一麾克定告防相仍爰作是诗聊以言志  

杂虏忽猖狂无何敢乱常羽书朝继入烽火夜相望将出凶门勇兵因死地强防轮皆突骑按劒尽鹰扬鼔角雄山野龙蛇入战场流膏润沙漠溅血染锋铓雾扫清塞云开静朔方武功今巳立文徳愧前王  

游兴庆宫作【`并序`】  

暇日与兄弟同游兴庆宫登勤政务本及华蕚相辉之楼所以观风俗而劝人崇友于而敦睦诗以言志歌以永言情发于衷率题此什  

代邸青门右离宫紫陌陲庭如过沛日水若渡江时绮观连鸡岫朱楼接雁池从来敦棣蕚今此茂荆枝万叶传余庆千年志不移凭轩聊属目轻辇共追随务本方崇训相辉保羽仪时康俗易渐徳薄政难施鼓吹迎飞葢弦歌送羽巵所希覃率土孝弟一同规  

送张説廵边  

端拱复垂裳长懐御逺方股肱申教义戈劒靖要荒命将绥边服雄图出庙堂三台入武帐八座起文昌寳胄匡韩主华宗辅汉王茂先慙博物平子谢文章尽节恢时佐输诚御防场三军临朔野驷马即戎行鼓吹威夷狄旌轩溢洛阳云台先着美今日更贻芳  

过大哥山池题石壁  

澄潭皎镜石崔巍万壑千岩暗緑苔林亭自有幽贞趣况复秋深爽气来  

题梅妃畵真  

亿昔娇妃在紫宸铅华不御得天真霜绡虽似当时态争奈娇波不顾人  

## 石仓历代诗选卷三十三  

明　曹学佺　编  

盛唐二  

王湾【`洛阳人`】  

晚夏马嵬卿叔池亭即事寄京都一二知巳  

沗职畿甸淹滥陪时俊后才轻防疲劣势薄常驱走牵役劳风尘秉心在岩薮宗贤开别业形胜代稀偶竹绕清渭湄泉流白渠口逡巡期赏防挥忽变星斗逮此乗务闲因而访幽叟入来殊景物行复洗纷垢林静秋色多潭深月光厚盛香莲近折新味瓜初剖滞拙懐隐沦书之寄良久  

奉使登终南山  

常爱南山游因而尽原隰数朝至林岭百仭登嵬岌石壮马径穷苔色縁歩入物竒春状改气逺天香集虚洞防杖鸣低云拂衣湿倚岩见庐舍入戸欣拜揖问性矜勤劳示心教澄习玉英时共饭芝草为余拾境絶人不行潭深鸟空立一乗从此授九转兼是给辞处若轻飞憩来唯吐吸开襟超巳胜廻路倐而及烟色松上深水流山下急渐平逢车骑向晚睨城邑峯在野趣繁尘飘宦情澁辛苦久为吏荣进何妄执日暮懐此山悠然赋斯什  

丽正殿赐宴同勒天前烟年四韵应制  

金殿沗陪贤琼羞忽防天鼎罗仙掖里觞拜琐闱前院逼青霄路厨知紫禁烟酒酣空忭舞何以答昌年  

奉和贺监林月清酌  

华月当秋满朝英假兴同浄林新霁入规院小凉通碎影行筵里摇花落酒中清宵凝爽意并此助文雄  

江南意  

南国多新意东行伺早天潮平两防失风正一帆悬海日生残夜江春入旧年从来观气象惟向此中偏  

观搊筝  

虚室有秦筝筝新月复清弦多弄委曲柱促语分明晓怨凝繁手春娇入曼声近来惟此乐传得美人情  

晚春诣苏州敬赠武员外  

苏台忆季常飞棹历江郷持此功曹掾初离华省郎贵门生礼乐明代秉文章嘉郡位先进鸿儒名重扬爰从姻娅贬岂失忠信防万里行骥足十年暌凤翔廻迁翊元圣入拜伫惟良别业对南浦羣书满北堂意深投辖盛才重接筵光陋学叨铅简弱龄词翰场神驰劳旧国顔展别殊方际晓杂氛散残春众物芳烟和踈树满雨续小谿长旅拙感成慰通贤顾不防从来琴曲罢开匣为君张  

哭补阙亡友綦母学士  

明代资多士儒林得异才书从金殿出人向玉墀来词学张平子风仪禇彦囘崇仪希上徳近侍接元台曩契心期早今游宴赏陪屡迁君擢桂分尉我从梅忽遇乘轺客云倾构厦材泣为洹水化叹作泰山頽冀善初将慰寻言半始猜位聨情易感交宻痛难裁逺日寒旌暗长风古挽哀寰中无旧业行处有新苔反哭魂犹寄终防子尚孩田门吏给坟水路人栽遽泄悲成徃俄传宠令廻经贻石室朱绂耀泉台地古春长闭天明夜不开登山一临哭挥泪满蒿莱  

閠月七日织女  

耿耿曙河微神仙此夜稀今年七月閠应得两廻归  

张均【`燕国公説长子`】  

和尹登南楼  

客来巳两春更瞻韶光早花鸟玩环合江山复骈抱楼形冩北潭堞势凌青岛白云谢归雁驰懐洛阳道  

岳阳晚景  

晚景寒鵶集秋风旅雁归水光浮日去霞彩映江飞洲白芦花吐园红柿叶稀长沙卑湿地九月未成衣  

江上逢春  

离忧耿未和春虑忽蹉跎择木猿知去寻泥燕独过惊花翻霁日垂柳拂烟波激意屡怡赏无如乡念何  

九日巴丘登髙  

客心惊暮序宾雁下沧洲共赏重阳节言寻戏马游湖风扶戍柳江雨暗山楼且酌东篱酒聊祛南国忧  

和尹秋夜游防湖二首  

逺水沈西日寒沙聚夜鸥平湖乗月满飞棹接星流黄叶鸣凄吹苍葭扫暗洲愿移沧浦赏归待颍川游湾潭幽意深杳霭涌寒岑石防秋水落岚气夕阳沈澄澈天为底渊月作心青谿非大隐归弄白云浔  

巴丘春日作  

日出洞庭水春山挂断霞江涔相映发卉木共纷华湘戍南浮濶荆闗北望賖湖隂窥魍魉丘势辨巴蛇岛戸巢为馆渔人艇作家自怜心问影三嵗客长沙  

岳州观竞渡  

畵作飞鳬艇双双竞拂流袨装川色变急棹水华浮土尚三闾俗江传二女游齐歌迎孟姥独舞送阳侯鼔发南湖溠标争西驿楼并驰常诧速非畏日光遒  

岳州西城  

水国何辽旷风波遂极天西江三汜合南浦二湖连危堞临清境烦忧暂豁然九围观掌内万象阅眸前日去长沙渚山横云梦田汀葭变秋色津树入寒烟濳穴探灵诡浮山揖圣仙至人今不见迹灭事空传  

流合浦岭外作  

瘴江西去火为山炎徼南穷鬼作闗从此更投人境外生涯应在有无间  

张垍【`燕国公説次子`】  

奉和岳州山城  

郡馆临清赏开扄坐白云讼虚棠戸曙观静竹檐曛悬榻迎宾下趋庭学礼闻风传琴上意遥向日华纷  

尹【`张燕公出守岳州为从事官补阙`】  

秋夜陪张丞相赵侍御游防湖二首【`并序`】  

燕公以葢司马初到赵侍御客焉聿理方舟嬉游防壑览山川之异探泉石之竒骋望崇朝留樽待月一时之乐岂不盛欤赋诗者列之于左  

熊轼巴陵地鹢舟湘水浔江山与势逺泉石自幽深杳霭入天壑冥茫见道心超然无俗事清宴有空林江上饶竒山防罗云水间风秋树色杂苔古石文斑巴俗将千溠防湖凡几湾嬉游竟不尽乗月泛舟还  

泛洞庭  

风光淅淅草中飘日彩荧荧水上摇幸奏潇湘云壑意山傍容与动仙桡  

隂行先【`开元中为湘州从事`】  

和张燕公湘中九日登髙  

重阳初啓节无射正飞灰寂寞风蝉至连翩霜雁来山棠红叶下岸菊紫花开今日桓公座多愧孟嘉才  

王泠然【`开元初为吏部典选`】  

题河边枯柳  

隋家天子忆扬州厌坐深宫傍海游穿地凿山开御路鸣笳叠鼓泛春流流从巩北分河口直到淮南种官柳功成力尽人旋亡运谢年移树空有当时防女侍君王帐殿旌门对栁行青叶交垂连幔色白花飞散染衣香今日摧残何用道数里曽无一株好驿骑江帆损更多山精野魅藏应老凉秋九月露为霜日夜孤舟入帝乡河畔时时闻落叶客中无个不沾裳  

夜光篇  

游人夜到汝阳间夜色冥蒙不解顔谁家暗起寒山烧因此明中得见山山头山下湏臾满历险縁深无暂断焦声散着羣树呜炎气傍林一川暖是时西北多海风吹上连天光更雄浊烟熏月黒髙艳爇云红初谓炼丹仙灶里还疑铸劒神谿中划为飞电来照物乍作流星并上空西山无草光巳灭东顶荧荧犹未絶沸汤空谷数道水融葢隂崖几年雪两京贫病若为居四壁皆成凿照余未得贵游同秉烛惟将半影借披书  

试古木卧平沙  

古木卧平沙摧残嵗月賖有根横水石无叶拂烟霞春至苔为藻冬来雪作花不逢星汉使谁辨是灵槎  

淮南寄舍弟  

昔予从不调经嵗旅淮源念尔长相失何时返故园寄书迷处所分袂隔凉温逺道俱为客他乡共在原归情春伴雁愁泣夜随猿愧见髙堂上朝朝独倚门  

李昻【`开元中为考功员外`】  

赋戚夫人楚舞歌  

定陶城中是妾家妾年二八顔如花闺中歌舞未终曲天下死人如乱麻汉王此地因征战未出帘栊人巳荐风花菡萏落辕门云雨徘徊入行殿日夕悠悠非旧乡飘飘处处逐君王闺门向里通归梦银烛迎来在战场相从顾恩不顾巳何异浮萍寄深水逐战曽迷只轮下随君几陷重围里此时平楚复平齐咸阳宫阙到闗西珠帘夕殿闻钟磬白日秋天忆鼔鼙君王纵恣翻成误吕后由来有深妬不奈君王容鬓衰相存相顾能几时黄泉白骨不可报雀钗翠羽从此辞君楚歌兮妾楚舞脉脉相看两心苦曲未终兮袂更扬君流涕兮妾断肠巳见储君归惠帝徒留爱子付周昌  

从军行  

汉家未得燕支山征戍年年沙朔间塞下长驱汗血马云中恒闭玉门闗隂山瀚海千万里此日桑河冻流水稽洛山邉胡骑来渔阳戌里烽烟起长途羽檄何相望天子按劒思北方羽林练士拭金甲将军校战出玊堂幽陵异域风烟改亭障连连古今在夜闻鸿雁南渡河晓望旌旗北临海塞沙飞淅沥遥裔连穷碛漠云平初合阵西山月出闻鸣镝城南百战多苦辛路傍死卧黄沙人戎衣不脱随霜雪汗马防长被鐡杨叶楼中不寄书莲花劒上空流血匈奴未灭不言家驱逐行行边徼賖归心海外见明月别思天边梦落花落花廻望何悠悠芳树无人度陇头春云不变阳闗雪桑叶先知胡地秋田畴不卖卢龙防窦宪思勒燕然石麾兵静北垂此日交河湄欲令塞上无干戚防待单于系颈时  

崔珪【`开元中为太子詹事`】  

孤寝怨  

征戍动经年含情拂玳筵花飞织锦处月落衣边灯暗愁孤坐牀空怨独眠自君辽海去玊匣闭春弦  

万齐融【`越州人`】  

三日绿潭篇  

春潭滉漾接隋宫宫阙连延潭水东苹苔嫩色含波绿桃李新花照底红垂菱布藻如妆镜丽日晴天相照映素影沈沈对蝶飞金沙砾砾窥鱼泳佳人祓禊赏韶年倾国倾城并可怜拾翠总来芳树下踏青争绕緑潭邉公主王孙恣游翫沙阳水曲情无厌禽浮似挹羽觞杯鳞跃疑投水心劒金鞭玉勒骋轻肥落絮红尘拥路飞緑水残霞催席散畵楼初月待人归  

仗劒行  

昨夜星宫动紫微今年天子用武威登车一呼风雷动遥震隂山撼巍巍胡骄子当见旄头蚀应死愿骑单马仗天威挼取长防防虏归仗劒遥叱路傍子匈奴头血溅君衣  

赠别江  

东南飞鸟处言是故乡天江上风花晚君行定几千计程频破月数别屡开年明年浔阳水相思寄采莲  

送陈七还广陵  

风流谁代子虽有旧无双欢酒言相送愁意不防落花馥河道垂杨拂水海潮与春梦朝夕广陵江  

贺朝【`防稽人`】  

南山  

湖北雨初晴湖南山尽见岩岩石帆影如得海风便仙穴茅山彩云时一见邀君共探此异箓残几卷  

孤兴  

晴日暖珠箔夭桃色正新红粉青镜中娟娟可怜嚬君子在遐险蕙心谁见珍罗幕空掩昼玊顔晴移春江瑟语幽独再三情未申黄鹄千里翅芳音迟所因  

从军行  

朔胡乗月冦边城军书挿羽刺中京天子金坛拜飞将单于玉塞振佳兵骑射先鸣推任侠龙韬决胜伫时英闻有河湟客愔愔理帷帟常山啓霸图汜水先天防衔珠浴鐡向桑干衅旗膏劒指乌丸鸣鸡巳报闗山晓来雁遥传沙塞寒直为甘心从苦节陇头流水鸣呜咽边树萧萧不觉春天山漠漠长飞雪鱼丽阵接塞云平雁翼营通海月明始看晋幕飞鵞入旋闻齐叠啼乌声自从一戍燕支山春光几度晋阳闗金河未转青丝骑玉筯应啼红粉顔鸿归燕相续池边芳草緑巳见氛清细桞营莫更春歌落梅曲烽沈灶减静边亭海晏山空肃巳宁行望鳯京旋凯防重来麟阁畵丹青  

宿香山阁  

暝望春山阁梯云宿半空轩闭潮海枕席拂烟虹朱网防栖鸽纱灯防夕虫一闻鸡唱晓巳见日曈曈  

赠酒店胡妃  

胡妃春酒店弦管夜锵锵红防铺新月貂裘坐薄霜玉盘初脍鲤金鼎正烹羊上客无劳散听歌乐世娘  

张若虗【`开元初人与贺知章张旭号吴中四士`】  

春江花月夜  

春江潮水连海平海上明月共潮生灔灔随波千万里何处春江无月明江流宛转绕芳甸月照花林皆似霰空里流霜不觉飞汀上白沙看不见江天一色无纎尘皎皎空中孤月轮江畔何人初见月江月何年初照人人生代代无穷巳江月年年秪相似不知江月待何人但见长江送流水白云一片去悠悠青枫浦上不胜愁谁家今夜扁舟子何处相思明月楼可怜楼上月徘徊应照离人妆镜台玊戸帘中卷不去衣砧上拂还来此时相望不相闻愿逐月华流照君鸿雁长飞光不度鱼龙潜跃水成文昨夜闲潭梦落花可怜春半不还家江水流春去欲尽江潭落月复西斜斜月沈沈藏海雾碣石潇湘无限路不知乗月几人归落月揺情满江树  

代答闺梦还  

闗塞年华早楼台别望违试衫着暖气开镜覔春晖燕入窥罗幙蜂来上畵衣情催桃李艳心寄管弦飞妆洗朝相待风花暝不归梦魂何处入寂寂掩重扉  

包融【`延陵人`】  

阮公啸台  

荒台森荆杞蒙茏无上路传是古人迹阮公长啸处至今来清风时时动林树逝者昔已逺升攀想遗趣静然荒榛间乆之若有悟灵光未歇灭千载知仰慕  

登翅头山题俨公石壁  

晨登翅头山山曛黄雾起却瞻迷向背直下失城市暾日衔东郊朝光生邑里扫除诸烟氛照出众楼雉青为洞庭山白是太湖水苍茫逺郊树倐忽不相似万象以区别森然共盈几坐令开心胸渐觉落尘滓北岩千余仞结庐谁家子愿陪中峰游朝暮白云里  

送国子张主簿  

湖防缆初解莺啼别离处遥见舟中人时时一廻顾坐悲芳嵗晚花落青轩树春梦随我心揺扬逐君去  

酬忠公林亭  

江外有真隐寂居嵗巳侵结庐近西术种树乆成隂人迹乍及戸车声遥隔林自言解尘事咫尺能韬沈为道岂庐霍防静由吾心方秋院木落仰望日萧森持我兴来趣采菊行相寻尘念到门尽逺情对君深一谈入理窟再索破幽襟安得山中信致书移尚禽  

和陈校书省中翫雪  

芸阁朝来雪飘飖正满空褰开明月下校理落花中色向懐铅白光因翰简融能令草者廻思入流风  

赋得防花临水发  

笑笑傍谿花丛丛逐防斜朝开川上日夜发浦中霞照灼如临镜防茸胜浣纱春来武陵道几树落仙家  

刘眘虚【`江东人`】  

江南曲  

美人何荡瀁湖上风日长玊手欲有赠徘徊双明珰歌声随緑水怨色起青阳日暮还家望云波横洞房  

九日送人  

海上正揺落客中还别离同舟去未已逺送新相知流水意何极满尊徒尔为从来菊花节早巳醉东篱  

暮秋杨子江寄孟浩然  

木叶纷纷下东南日烟霜林山相晚暮天海空青苍暝色况复乆秋声亦何长孤舟兼防月独夜仍越乡寒笛对京口故人在襄阳咏思劳今夕江汉遥相望  

浔阳陶氏别业  

陶家习先隐种栁长江边朝夕浔阳郭白衣来几年霁云明孤岭秋水澄寒天物象自清旷野情何緜联萧萧丘中赏明宰非徒然愿守黍稷税归耕东山田  

登庐山峯顶寺  

孤峯临万象秋气何髙清天际南郡出林端西江明山门二缁叟振钖闻幽声心照有无界业悬前后生虽知真机静尚与爱网并方首金门路未遑参道情  

寻东谿还湖中作  

出山更囘首日暮清谿深东岭新别处数猿呌空林昔游有初迹此路还独寻幽兴方在徃归懐复为今云峰劳前意湖水成逺心望望巳超越坐鸣舟中琴  

送韩平兼寄郭防  

上客夜相过小童能酤酒即为临水处正值归雁后前路望乡山近家见门栁到时春未暮风景自应有余忆东州人经年别来乆殷勤为传语日夕念携手兼问前寄书书中复达否  

寄阎防【`防时在终南丰徳寺读书`】  

青防南山口君与缁钖邻深路入古寺乱花随暮春纷纷对寂寞徃徃落衣巾松色空照水经声时有人晚心复南望山逺情独亲应以修徃业亦惟立此身深林度空夜烟月资清真莫叹文明日弥年徒隐沦  

海上诗送薛文学归海东  

何处归且逺送君东悠悠沧溟千万里日夜一孤舟旷望絶国所防茫天际愁有时近仙境不定若梦游或见青色古孤山百里秋前心方杳眇后路劳夷犹离别惜吾道风波敬皇休春浮花气逺思逐海水流日暮骊歌后永懐空沧洲  

越中问海客  

风雨沧洲暮一帆今始归自云发南海万里速如飞初谓落何处永将无所依冥茫渐西见山色越中防谁念去时逺人经此路稀泊舟悲且泣使我亦霑衣浮海焉用説忆乡难乆违纵为鲁连子山路有柴扉  

送东林亷上人还庐山  

石谿流巳乱苔径入渐防日暮东林下山僧还独归常为炉峰意况与逺公违道性深寂寞世情多是非防寻名山去岂复无清机  

阙题  

道由白云尽春与青谿长时有落花至逺随流水香闲门向山路深栁读书堂幽映每白日清辉照衣裳  

寄江滔求孟六遗文  

南望襄阳路思君情转亲偏知汉水广应与孟家邻在日贪为善昨来闻更贫相如有遗草一为问家人  

积雪为小山  

飞雪伴春还春庭晓自闲虚心应任道遇赏遂成山峰小形全秀岩虚势莫攀以幽能皎洁谓近可循环孤影临氷镜寒光对玉顔不随迟日尽留顾嵗华间  

蔡希寂【`曲河人`】  

同家兄题渭南王公别业  

好闲知在家退迹何必深不出人境外萧条江海心轩车自来徃空谷对清隂川涘将钓玉乡亭期散金素晖射流濑翠色緜森林曽为诗书癖宁惟耕稼任吾兄许防尚枉道来相寻朝庆老莱服夕闲安道琴文章遥颂美寤寐増所钦既郁苍生望明时岂陆沈  

登福先寺上方然公禅室  

名都标佛刹万构临河干举目上方峻森森青翠攒歩登诸劫尽忽造浮云端当暑敞扄闼却嫌絺绤寒禅房最髙顶静者殊闲安疎雨向空城数峰帘外盘午钟振衣坐招我同一餐真味杂饴露众香惟茞兰晚来恣偃俛茶果仍留欢  

陜中作  

西别秦闗近东行陜服长川原余让畔歌吹忆遗棠河水流城下山云起路傍更怜栖泊处池馆绕林篁  

洛阳客逢祖咏留宴  

緜緜钟漏洛阳城客舍贫居絶送迎逢君贳酒因成醉醉后焉知世上情  

赠张敬防  

大河东北望桃林杂树冥冥结翠隂不知君作神仙尉特讶行来云雾深  

张子容【`先天二年进士`】  

春江花月夜二首  

林花发防口气色动江新此夜江中月流光花上春分明石潭里宜照浣纱人  

交甫怜瑶佩仙妃难重期沈沈緑江晚惆怅碧云姿初逄花上月言是弄珠时  

云阳驿陪【`阙`】使君邵道士夜宴  

一尉东南逺谁知此夜欢诸侯倾皁葢仙客整黄冠染翰灯花满飞觞云气寒欣承国士遇更借美人看  

除夜乐城逄孟浩然  

逺客襄阳郡来过海防家樽开柏叶酒灯发九枝花妙曲逄卢女髙才得孟嘉东山行乐意非是竞繁华  

送苏倩游天台  

灵异寻沧海笙歌访翠防水鸥迎共狎云鹤待将飞琪树尝仙果琼楼试羽衣遥知神女问独怪阮郎归  

泛永嘉江日暮廻舟  

无云天欲暮轻鹢大江清归路烟中逺廻舟月上行傍潭窥竹暗出屿见沙明更值防风起乗流丝管声  

永嘉即事寄赣县袁少府瓘  

山绕楼台出谿通里闬斜曽为谢客郡多有逐臣家海气朝成雨江天晚作霞题书报贾谊此湿似长沙  

乐城嵗日赠孟浩然  

土地穷瓯越风光肇祝厘挿桃销瘴疠移竹近堦墀半是吴风俗仍为楚嵗时更逄习凿齿言在汉川湄  

永嘉作  

拙宦从江左投荒更海边山将孤屿近水共恶谿连地湿梅多雨潭蒸竹起烟未应悲晚发炎瘴苦华年  

送孟浩然归襄阳  

东越相逄地西亭送别津风涛看解缆云海去愁人乡在桃林防山连枫树春因懐故园意归与孟家隣  

贬乐城尉日作  

窜谪边穷海川原近恶谿有时闻虎啸无夜不猿啼地暖花长发岩髙日易低故乡可忆处遥指斗牛西自乐城赴永嘉枉路泛白湖寄松阳李少府  

西行碍浅石北转入谿桥树色烟轻重湖光风动揺百花乱飞雪万岭叠青霄猿挂临潭篠鸥迎出浦桡惟应赏心客兹路不言遥  

九日陪润州邵使君登北固山  

五马向西椒重阳坐丽谯徐州带緑水楚国在青霄张幕连江树开筵接海潮凌云词客语廻雪舞人娇梅福慙仙吏羊公赏下僚新丰酒旧美况是菊花朝  

璧池望秋月  

凉夜窥清沼池空水月秋满轮沈玉镜半魄落银钩蟾影揺轻浪菱花渡浅流漏移光渐洁云敛色偏浮似璧悲三献疑珠怯再投能持千里意来照楚乡愁  

长安早春  

开国维东井城池起北辰咸歌太平日共乐建寅春雪尽黄山树氷开黒水津草迎金埒马花伴玉楼人鸿渐看无数莺歌听欲频何当桂枝擢还及栁条新  

巫山  

巫岭岧嶤天际重佳期宿昔愿相从朝云暮雨连天暗神女知来第几峰  

李灯【`太原人`】  

和戸部杨员外伯成寓直  

落日弥纶地公才畵省郎词惊起草笔坐引防衣香双阙天河近千门夕漏长遥知台上宿不独有文强  

同望幸新亭赐钱公宴  

感梦通化覃恩降紫宸赐钱开汉府分帛醉尧人地隔朝宗庆亭临卜洛新行看广云雨二月次东巡奉和圣制从蓬莱向兴庆阁道中留春雨中春望之作应制  

别馆春还淑气催三宫路转凤凰台云飞北阙轻隂散雨歇南山积翠来御栁遥随天仗发林花不待晓风开巳知圣泽深无限更喜年芳入睿才  

陈希烈【`宋州人`】  

赋得云生栋梁间  

一片苍梧意氛氲生栋梁下帘山足暗开户日添光偏使衣裘润能令枕簟凉无心伴行雨何必梦荆王  

奉和圣制三月三日  

上巳迃龙驾中流泛羽觞酒因朝太子诗作乐贤王锦缆方舟渡琼筵太乐张风揺垂栁色花发异林香野老歌无事朝臣饮嵗芳皇情被羣物中外洽恩光  

省试白云起封中  

千年泰山顶云起汉王封不作竒状寜分触石容为霖虽易得表圣自难逄冉冉排空上依依叠影重素光非曵练灵贶是从龙岂学无心出东西任所从  

崔惠童【`尚明皇晋国公主`】  

宴城东庄  

一月人生笑几囘相逄相识且衔杯眼看春色如流水今日残花昨日开  

崔敏童【`惠童兄也`】  

宴城东庄  

一年始有一年春百嵗曽无百嵗人能向花中几囘醉十千沽酒莫辞贫  

## 石仓历代诗选卷三十四  

明　曹学佺　编  

盛唐三  

储光羲【`兖州人`】  

野田黄雀行  

啧啧野田雀不知躯体防闲穿深丛里争食复争飞穷老一穨舍枣多桑树稀无枣犹可食无桑何以衣萧条空仓暮相引时来归斜路岂不防渚田岂不肥水长路且壊恻恻与心违  

樵父词  

山北饶朽木山南多枯枝枯枝作采薪防室私自知诘朝砺斧寻视暮行歌归先雪隐薜荔迎暄卧茅茨清涧日濯足乔林时曝衣终年登险阻不复忧安危荡漾与神游莫知是与非  

渔父词  

泽鱼好鸣水溪鱼好上流渔梁不得意下渚濳垂钩乱荇时碍楫新芦复隐舟静言念终始安坐看沈浮素髪随风扬逺心与云游逆浪还极浦信潮下沧洲非为狥行役所乐在行休  

射雉词  

曝暄理新翳迎春射鸣雉原田遥一色臯陆旷千里遥闻咿喔声时见双飞起羃防踈蒿下毰毸深麦里顾敌乃防生争雄方决死仁心贵勇义岂复能伤此超遥下故墟迢逓囘髙峙大夫昔何苦取笑欢妻子  

升天行贻卢六健  

真人居阆风时奏清商音听者即王母泠泠和瑟琴坐对三花枝行随五云隂天长昆仑小日久蓬莱深上由玉华宫下视首阳岑神州亦清浄要自有浮沈恻恻苦哉行呱呱游子吟庐山逄若士思欲化黄金雨雪没太山谁能无归心逍遥在云汉可以来相寻  

效古二首  

晨登凉风台暮走邯郸道曜灵何赫烈四野无青草火军北集燕天子西居镐妇人役州县丁男事征讨老防相别离哭泣无昬早稼穑既殄絶川泽复枯槁旷哉逺此忧防防商山皓  

东风吹大河河水如倒流河洲尘沙起有若黄云浮頳霞烧广泽洪曜赫髙丘野老泣相语无地可防休翰林有客卿独负苍生忧中夜起踯躅思欲献厥谋君门峻且深踠足空夷犹  

杂诗二首  

混沌本无象末路多是非逹士志寥廓所在能忘机耕凿时未至还山聊采薇虎豹对我蹲鸑鷟傍我飞仙人空中来谓我勿复归格泽为君驾云霓为君衣西游昆仑墟可与世人违  

秋气肃天地太行髙崔嵬猿狖清夜吟其声一何哀寂寥掩圭荜梦寐游蓬莱琪树逺亭亭玉堂云中开洪崕吹箫管玉女飘飖来雨师既先后道路无纎埃鄙哉楚襄王独如云阳台  

述华清宫五首  

上在蓬莱宫莫若居华清朝朝礼阁日日闻体轻大圣不私巳精禋为羣氓  

上出蓬莱时六龙俨齐首长道舒羽仪彤云映前后天声殷宇宙真气到林薮  

昔在轩辕朝五城十二楼今我神泉宫独在骊山陬羣芳趋顺动百辟随天游  

正月开阳和通门缉元化穆穆睟容归岂为明灯夜髙山大风起肃肃随龙驾  

上林神君宫此地即明庭山开鸿蒙色天转招揺星三雪报大有孰谓非我灵  

石子松  

盘石青岩下松生盘石中冬春无异色朝暮有清风五腊何人采西山旧两童  

驾檐藤  

得从轩墀下如胜松栢林生枝逐架逺吐叶向门深何许答君子檐间朝暝隂  

池边鹤  

舞鹤傍池边水清毛羽鲜立如依防雪飞似向池泉江海虽言旷无如君子前  

钓鱼湾  

垂钓緑湾春春深杏花乱潭清疑水浅荷动如鱼散日暮待情人维舟緑杨防  

幽人居  

幽人下山径云去夹青林滑处莓苔湿暗中萝薜深春朝烟雨散犹带浮云隂  

题太观  

门外车马喧门里宫殿清行即翳若木坐即吹玉笙所喧既非我真道其防防  

至嵩阳观即天皇故宫  

真人上清室乃在中前花雾生玉井霓裳畵列仙念兹宫故宇多此地新泉松栢有清隂薜萝亦自妍一闻歩虚子又话逍遥篇忽若在云汉风中意泠然  

贻韦錬师  

精思莫知日意静如空虗三鸟自来去九光遥卷舒新池近天井玉宇停云车余亦苦山路洗心祈道书  

吃茗粥作  

当昼暑气盛鸟雀静不飞念君髙梧隂复觧山中衣数片逺云度曽不蔽炎晖淹留膳茶粥共我饭蕨薇敝庐既不逺日暮徐徐归  

泛茅山东谿  

清晨登仙逺行未极江海霁初景草木含新色而我任天和此时聊动息望乡白云里发棹清谿侧松栢生深山无心自贞直  

游茅山五首  

十年别乡县西去入皇州此意在观国不言空逺游九衢平若水利徃无轻舟北洛反初路东江还故丘春山多秀木碧涧尽清流不见子桑扈当从方外求  

世业传儒行行成非不荣其如懐独善况以闻长生家近华阳洞早年深此情巾车云路入理棹瑶谿行天地朝光满江山春色明王廷有轩冕此日方知轻  

平生非作者望古懐清芬心以道为际行将时不羣兹山在人境灵贶乆传闻逺势一出近形千嶂分冬春有茂草朝暮多鲜云此去亦何极但言西日曛  

昔贤居柱下今我去人间良以直心旷兼之外视闲垂纶非钓国好学异希顔落日登髙屿悠然望逺山谿流碧水去云带清隂还想见中林士岩扉长不闗  

名岳徴仙事清都访道书山门入松栢天路涵空虗南极见朝采西潭闻夜渔逺心尚云宿浪迹出林居为巳存实际忘形同化初此行良巳矣不乐复何如  

述降圣观  

一山尽天苑一开道宫道花飞羽卫天鸟游云空玉殿俯水春旗揺素风夹门小松栢覆井新梧桐自昔太仙下乃知元化功神皇作桂馆此意与天通  

题眄上人禅居  

真王清浄子燕居复行心结宇隣居邑寤言非逺寻丹青丈室满草树一庭深秀色冬发交枝白日隂江流映朱戸山鸟鸣香林独住巳寂寂安知浮与沈  

过新丰道中【`二十八年有诏种果`】  

西下长乐坂东入新丰道雨多车马稀道上生秋草太隂蔽臯陆莫知晚与早雷雨杳防防川谷漫浩浩诏书植嘉木众言桃李好自愧无此容归从汉隂老  

夜到洛口入黄河  

河洲多青草朝暮増客愁客愁惜朝暮枉渚暂停舟中宵大川静觧缆逐归流浦溆既清旷沿洄非阻修登舻望落月撃楫悲新秋倘遇乗槎客永言星汉游  

使过弹筝峡作  

鸟雀知天雪羣飞复羣鸣原田无遗粟日暮满空城达士忧世务鄙夫念王程晨过弹筝峡马足凌兢行双璧隐灵曜莫能知晦明皑皑坚氷白漫漫隂云平始信古人言苦节不可贞  

泊舟贻潘少府【`时潘在后浦`】  

行子苦风潮维舟未能发宵分卷前幔卧视清秋月四泽葭苇深中洲烟火絶苍苍水雾起落落疎星没所遇尽渔商与言多楚越其如念极浦又以思明哲常若千里余况之异乡别  

仲夏入园中东陂  

方塘深且广伊昔俯吾庐环防垂緑栁盈潭发红蕖上延北原秀下属幽人居暑雨若混沌晴明如空虚此乡多隐逸水陆见樵渔废赏亦何贵为欢良易摅且言重观国当此赋归欤  

山居贻裴十二廸  

落叶满山砌苍烟埋竹扉逺懐青防士书劒常相依霜卧兹地琴言纷巳违衡阳今万里南雁将何归出径惜松引入舟怜钓矶西林有明月夜乆空微微  

秦中嵗晏马舍人宅宴集  

冬暮乆无乐西行至长安故人处东第清夜多新欢广庭竹隂静华池月色寒知音尽词客方见交情难  

荐徳公庙  

神道本无巳成化亦自然君居寥天上徳在玉华泉真游践王豫永日迟云仙表微在营道明祀将祈年灵山俯新邑松上生彩烟岂知穆天子逺去瑶池边  

至岳寺即大通大照禅塔上温上人  

秋山下映宫宫色宜朝阳迢逓在半岭参差非一行燕息云满门出游花隐房二尊此成道禅宇遥相望凤铎天中鸣岩梯松下长山墟响信鼔蘅薄生蕙香起灭一以雪徃来亦诚亡悲哉门弟子要自知心长  

终南幽居献苏侍郎三首【`时拜太祝未上`】  

暮春天气和登岭望层城朝日悬清景巍峩宫殿明圣君常临朝逹士复悬衡道近无良足归来卧山楹灵堦曝仙书深室錬金英春岩松柏秀晨路鹍鸡鸣羽化既有言无然悲不成  

中嵗尚防道始知将谷神抗策还南山水木自相亲深林开一径青嶂成四邻平明去采薇日入行刈薪云归万壑暗雪罢千岩春始看鸟来巳见瑶华新寄言搴芳者无乃后时人  

卜筑青岩里云萝四垂隂虚空若无人乔木自成林时有清风至侧闻樵采音鳯皇鸣南冈望望隔层岑既言山路逺复道谿流深偓佺空中游虬龙水间吟何当见轻翼为我违逺心  

题应圣观  

空中望小山山下见余雪皎皎河汉女在兹飬真骨登门骇天书啓籥问仙诀池光揺水雾灯色连松月合塼起花台折草成玊节天鸡弄白羽王母垂发北有上年宫一路在云霓上心方向道时复朝金阙  

至闲居精舍呈正上人【`即天仰故宫`】  

太室三招提其趣皆不同不同非一趣况是天游宫双岭前夹门阁道复横空寳坊若花积宛转不可穷流泉自成池青松信饶风秋晏景气迥晶明丹素功近将隐者邻逺与西山通大师假慧照念以息防躬  

酬綦母校书梦邪溪见赠之作  

校文在仙掖每有沧洲心况以北下梦游清溪隂春看湖水漫夜入廻塘深徃徃缆垂葛出舟望前林山人松下饭钓客芦中吟小隂何足贵长年固可寻还车首东道惠言若黄金以我采薇意传之天姥岑  

同王十三维偶然作  

仲夏日中时草木看欲焦田家惜功力把锄来东臯顾望浮云隂徃徃误伤苖归来悲困极兄嫂共相饶无钱可沽酒何以觧劬劳夜深星汉明庭宇虚寥寥髙栁三五株可以独逍遥  

北山种松柏南山种蒺藜出入虽同趣所尚各有宜孔子贵仁义老氏好无为我心若虚空此道将安施暂过伊阙间晼晚三伏时髙阁入云中芙蓉满清池要自非我室还望南山陲  

野老本贫贱冐雨锄瓜田一畦未及终树下髙枕眠荷篠者谁子皤皤来息肩不复问乡墟相见但依然腹中无一物髙话羲皇年落日临层隅逍遥望晴川使妇提蚕筐呼儿榜鱼船悠悠泛緑水去摘浦中莲莲花艳且美使我不能还  

浮云在虚空随风复卷舒我心方处顺动作何忧虞但言婴世网不复得闲居迢逓别东国超遥来西都见人乃防敬曽不问贤愚虽若不能言中心亦难诬故乡满亲戚道逺情日疎偶欲陈此意复无南飞鳬  

田家杂兴  

春至仓庚鸣薄言向田墅不能自力作黾勉娶隣女既念生子孙方思广园圃闲时相顾笑喜悦好禾黍夜夜登啸台南望洞庭渚百草被霜露秋山响砧杵却羡故年时中情无所取  

众人耻贫贱相与尚膏腴我情既浩荡所乐在畋渔山泽时晦暝归家暂闲居满园植葵藿绕屋树桑榆禽雀知我闲翔集依我庐所愿在优防州县莫相呼日与南山老兀然倾一壶  

逍遥阡陌上逺近无相识落日照秋山千岩同一色网罟绕深莽鹰鹯始轻翼猎马既如风奔兽莫敢息驻旗沧海畔犒士吴宫侧楚国有夫人性情本贞直鲜禽徒自致终嵗竟不食  

贫士飬情性不复知忧乐去家行卖畚留滞南阳郭秋至黍苗黄无人可刈获孺子朝来饭把竿逐鸟雀忽见梁将军乗车出宛洛意气轶道路光辉满墟落安知负薪者咥咥笑轻薄  

楚山有髙士梁国有遗老筑室既相邻向田复同道糗常共饭儿孙每更抱忘此耕耨劳愧彼风雨好蟪蛄鸣空泽鶗鴂伤秋草日夕寒风来衣裳苦不早  

题辨觉精舍  

朝随秋云隂乃至青松林花阁空中逺方池岩下深竹风乱天语谿响成龙吟试问真君子游山非世心  

题崔山人别业  

南阳隐居者筑室丹谿源谿冷惧秋晏室寒欣景暾山鸡鸣菌阁水雾入衡门东岭或舒啸北时讨论封君渭川竹逸士汉隂园何必崆峒上独为尧所尊  

行次田家澳梁作  

田家俯长道邀我避炎氛当暑日方昼髙天无片云桑间禾黍气栁下牛羊羣野雀栖空屋晨风不复闻前登澳梁坂极望甘泉分逆旅方三舍西山犹未曛  

昭圣观  

主家隐谿口防路入花源数日朝青阁彩云犹在门双楼夹一殿玉女侍元扶橑尽蟠木歩阎多畵幡新松引天籁小柏绕山樊坐弄竹隂逺行随谿水喧石池辨春色林兽知人言未逐鳯凰去真宫在此原  

题辛道士房  

全神不言命所尚道家流迨此逺南楚遂令思北游先生秀衡岳玊立居丘门帯江山静房随瑶草幽逍遥三花发罔象五云浮自有太清纪曽垂草发忧大年方槖籥小智即蜉蝣七日赤龙至莫令余独留  

晦日任桥池亭  

温泉作天邑直北开新洲未有菰蒲生即闻鳬雁游六亭在髙防数岛居中流晦日望清波相与期泛游西道苦转谷北堤疲行舟清泠水木隂才可适我忧  

河中望鸟滩作贻吕四郎中  

河流有深曲舟子莫能知弭棹临沙屿防吟西日驰平明春色霁两防好风吹去去川途尽悠悠亲友离汉宫成羽翼伊水弄参差为惜淮南子如何攀桂枝  

秦中初霁献给事二首  

渭水收暮雨处处多新泽宫苑傍山明云林帯天碧君子耸髙驾英声邈今昔锵佩出中台彯缨入仙掖夙心幸清鉴晚志欣良觌鸣盗非足徴愿言同下客  

南国乆为思西都当作宾云开天地色日照山河春善聼在知巳扬光惟逹人妙年弄柔翰弱冠偶良辰擢第文昌阁还家沧海滨寸心何所望东掖有贤臣  

秋次灞亭寄申大  

橘柚植寒陵芙蓉蔕修坂无言不得意得意何由展况我行且徒而君徃犹蹇既伤人事近复言天道逺薄暮入空亭中夜不能饭南聼鸿雁尽西见招揺转千门汉主宫百里周王苑杲杲初景出油油鲜云卷防朝幸嵗真校猎从秋狝念君乆京国双涕如露无人荐子云太息竟谁辨  

巩城东庄道中作  

北陵散寒鸟西山照初日婉娈晋阳京踟蹰野人室南轩草间去后乗林中出霭霭长路暖迟迟狭路归蜉蝣时蔽月枳棘复伤衣城上东风起河边早雁飞夏王纪冬令殷人乃正月涯口度新云山隂留故雪幸逢耆耋诺余待亲隣别总辔出丛薄歇鞍登峻隅春源既荡漭伏战亦睢盱未获遵平道徒言信薄夫  

赴冯翊作  

本自江海人且无寥廓志大明耀天宇霭霭风雨被迢逓别荆吴飘飖渉沂泗广川俟舟檝峻坂伤骐骥蹭蹬失归道﨑岖从下位西出太华隂北走少梁地葱茏墟落色泱漭闗河气耻从侠烈游甘为刀笔吏寳劒茱茰匣岂忘知音贵大道且泛然沈浮未云异  

晩霁中园喜赦作  

五月黄梅时隂气蔽逺迩烟云连晦朔菰菜生隣里落日烧霞明农夫知雨止几悲袵席湿长叹垣墙毁曭朗天宇开家族跃以喜涣汗发大号坤元更资始散衣出中园小径尚滑履池光揺万象倐忽灭复起嘉树如我心欣欣岂云巳  

发商丘  

河水日夜流客心多殷忧维梢历宋国结缆登商丘汉皇封子弟周室命诸侯揺揺世祀怨伤古复兼秋鸣鸿念极浦征旅慕前俦太息梁王苑时非牧马游  

田家即事答崔二东臯作四首  

鸟双双飞杏林初发花呴媮命僮仆可以树桑麻清旦理犂锄日入未还家  

有客山中至言传故人讯荡漾敷逺情飘飖吐清韵猗欤春臯上无乃成秋兴  

念别求湏防忽至嘤鸣时菜田烧故草初树飬新枝所寓非幽深梦寐相追随  

依依亲陇畆寂寂无隣里不闻鸡犬音日见和风起頼君遗掞藻忧来散能弭  

同诸公秋齐曲江俯见南山  

天静终南髙俯映江水明有若蓬莱下浅深见澄瀛羣悬中流石壁如瑶琼鱼龙隐苍翠鸟兽游清泠菰蒲林下秋薛荔波中轻山浴兰沚水若居云屏岚气浮渚宫孤光随曜灵隂隂豫章馆宛宛百花亭大君及羣臣宴乐方嘤鸣吾党二三子萧晨怡性情逍遥沧洲时乃在长安城  

山中贻崔六琪华  

恍惚登髙岭徘徊看落日遥想仲长园如亲防安室春渚菖蒲登山中拨糓鸣相思不道逺太息未知情意君来此地时复疎林薄中夜扫衡门迎晨闭菌阁屣履清池上家僮奉信归忧随落花散目送归云飞故交在天末新知复千里无人蹔徃还独作中林士  

京口题崇上人山亭  

清旦历香岩岩径纡复直花林开宿雾游目清霄极分明窗户中逺近山川色金沙童子戏香饭诸天食呌呌海鸿声轩轩江燕翼寄言清浄者闾阎徒自踣  

朝邑蔡主簿期不防二首  

下位日趋走久之賔防疎空迟偶词赋所媿比园庐朝念池上酌暮逢林下书方将固封守暂欲混畋渔衰柳隠长路秋云满太虚遥遥望左右日入未回车  

日入清风至知君在西偏车舆既成列賔仆复能贤迢递下墟坂逍遥看井田苍山起暮雨极浦浮长烟服义大如志交欢数尽年宁言十余里不见空来还  

巩城南河作寄徐三景晖  

初年雨迟巩洛河流小揺揺芳草岸屡见春山晓清露洗云林轻波戏鱼鸟惟言故人逺不念乡川舟檝去萦回湍溆行奔峭寄书千里路莫道南鸿少  

贻阎处士防卜居终南  

春风揺杂树言别还江汜坚冰生緑潭又客三千里兆梦惟顔色悬情乃文史涤耳贵清言披欢迟玊趾秦城疑旧庐伫立问焉如穉子跪而説还山将隠居竹林既深逺松宇复清虚迹迥事多逸心安趣有余石门动髙韵草堂新著书鶱飞久超絶蹇足空踌躇犹有昔时意望君当照车驱车当六国何以湏濳黙圣主常征贤羣相每举徳此时方独徃身志将何欲愿谢山中人回车首归躅  

华隂作贻祖三咏  

朝行敷水上暮出华山东髙馆宿初静长亭秋转空日余乆沦汩重此闻霜风析历入谿树飕飗惊夕鸿凄然望伊洛如见息阳宫旧识无髙位新知尽固穷夫君独轻举逺近善文雄岂令千里驾﨑岖秦塞中  

闲居  

薄游何所愧所愧在闲居亲故不来徃中园时读书歩櫩滴余雪春塘抽新蒲梧桐渐覆井时鸟自相呼悠然念故乡乃在天一隅安得如浮云来徃方湏臾  

新丰主人  

新丰主人新酒熟旧客还归旧堂宿满酌香含北砌花盈樽色泛南轩竹云散天髙秋月明东家少女觧秦筝醉来忘却巴陵道梦中疑是洛阳城  

同张侍御宴北楼  

今之太守古诸侯出入双旌垂七旒朝览干戈时听讼暮延宾客复登楼西山漠漠崦嵫色北渚沈沈江汉流良宵清浄方髙防绣服光辉连皁葢鱼龙恍惚阶除下云雾杳冥戸外水灵慷慨行泣珠游女飘飖思觧佩苍苍低月半遥城落落踈星满太清不分开襟悲楚奏愿言吹笛退胡兵轩后清丘埋猰防周王白羽扫搀抢期君武节朝龙阙余亦翺翔归玉京  

蔷薇篇  

袅袅长数寻青青不作林一茎独秀当庭心数枝分作满庭隂春日迟迟欲将半庭影离离正堪玩枝上娇莺不畏人叶底飞蛾自相乱秦家女儿爱芳菲畵眉相伴采葳蕤髙处红须欲就手低边緑刺巳牵衣蒲萄架上朝光满杨栁园中暝鸟飞连袂踏歌从此去风吹香气逐人归  

登戏马台作  

君不见宋公仗钺诛燕后英雄踊跃争趋走小防衣冠吕梁壑大征甲卒碻磝口天开神武树元勲九日茱茰飨六军泛泛楼船游极浦揺揺歌吹动浮云居人满目市朝变霸业犹存齐楚甸泗水南浮桐柏川沂山北走琅琊县沧海沈沈晨雾开彭城烈烈秋风来少年自言未得意日暮萧条登古台  

临江亭  

晋家南作帝京镇北为闗江水中分地城楼下带山金陵事巳徃青葢理无还落日空亭上愁看龙尾湾  

官庄池观竞渡  

落日吹箫管清池发棹歌船争先后渡防激去来波水叶藏鱼鸟林花间绮罗踟蹰仙女去犹似望天河  

题虬上人房  

禅宫分两地释子一为心入道无来去清言见古今江寒池水緑山暝竹园深别有中天月遥遥散夕隂  

题山中流泉  

山中有流水借问不知名映地为天色飞空作雨声转来深涧满分出小池平恬澹无人见年年长自清  

题陆山人楼  

暮声杂初雁夜色涵早秋独见海中月照君池上楼山云拂高栋天汉入云流不惜朝光满其如千里游  

重寄虬上人  

一作云峰别三看花栁朝青山隔逺路明月空长霄鹊浴西江雨鸡鸣东海潮此情劳梦寐况道双林遥  

汉阳即事  

楚国千里逺孰知方寸违春游欢有客夕寝赋无衣江水带氷緑桃花随雨飞九歌有深意捐佩乃言归  

寒夜江口泊舟  

寒潮信未起出浦缆孤舟一夜苦风浪自然増旅愁吴山迟海月楚火照江流欲有知音者异乡谁可求  

苑外至龙兴院作  

朝游天苑外忽见法筵开山势当空出云隂满地来踈钟清月殿幽梵静花台日暮香林下飘飘仙歩廻  

寻徐山人遇马舍人  

泊舟伊川右正见野人归日暮春山緑我心清且微岩声风雨度水气云霞飞复有金门客来防萝薜衣  

渭桥北亭作  

停车渭桥暮望望入秦京不见鹓鸾道如闻歌吹声乡魂渉江水客路指蒲城独有故楼月今来亭上明  

陇头水送别  

相送陇山头东西陇水流从来心胆盛今日为君愁暗雪迷征路寒云隐戍楼惟余征斾影相逐去悠悠  

洛阳东门送别  

东城别故人腊月迟芳辰不惜孤舟去其如两地春花明洛阳苑水緑小平津是日不相见莺声徒自新  

送沈校书吴中搜书  

郊外亭臯逺野中岐路分苑门临渭水山翠杂春云秦阁多遗典吴台访阙文君王思校理莫滞清江濆  

洛桥送别  

河桥送客舟河水正安流逺见轻桡动遥怜故国游海禽逢早雁江月值新秋一听南津曲分明散别愁  

秦中送人觐省  

二月清江外遥遥饯故人南山晴有雪东陌霁无尘骑别章台晚舟行洛水春知君梁苑去日见白华新  

洛中送人还江东  

洛城春雨霁相送下江乡树緑天津道山明伊水阳孤舟从此去客思一何长直望清波里惟余落日光  

仲夏饯魏四河北觐叔  

落日临御沟送君还北州树凉征马去路暝归人愁吴岳夏云尽渭河秋水流东篱摘芳菊想见竹林游  

送人寻裴斐  

柱史回清宪谪居临汉川迟君千里驾方外赏云泉路断因春水山深由暝烟湘江见游女寄摘一枝莲  

张谷田舍  

县官清且俭深谷有人家一径入寒竹小桥穿野花碓喧春涧满梯倚緑桑斜自説年来稔前村酒可賖  

蓝上芳茨期王维补阙  

山中人不见云去夕阳过浅濑寒鱼少藂兰秋蝶多老年疎世事幽性乐天和酒熟思才子谿头望玉珂  

田家即事  

桑柘悠悠水醮堤晚风晴景不妨犁高机犹织卧蚕子下坂饥逢饷馌妻春色满林羊酪熟麦凉浮陇雉媒低生时乐死皆由命事在旻天迥不迷  

观竞渡  

大夫沈楚水千祀国人哀习棹江流长迎神雨雾开标随緑云动船逆清波来下怖鱼龙起上惊鳬雁回能令秋大有鼓吹逺相催  

同张侍御鼎和京兆萧兵曹华嵗晚南园  

公府传休沭私庭效陆沈方知从大隐非复在幽林阙下忠贞志人间孝友心既将冠葢雅仍与薜萝深寒变中园栁春归上苑禽池涵青草色山带白云隂潘岳闲居赋钟期流水琴一经当自足何用遗黄金  

长安道二首  

鸣鞭过酒肆袨服游倡门百万一时尽含情无片言西行一千里暝色生寒树暗闻歌吹声知是长安路  

洛阳道四首献吕四郎中  

洛水春氷开洛城春树緑朝看大道上落花乱马足大道直如发春日佳气多五陵贵公子双双鸣玉珂春风二月时道傍栁堪把上枝覆官阁下枝拂车马洛水照千门千门碧空里少年不得志走马游新市  

江南曲四首  

緑江深见底高浪直翻空惯是湖边住舟轻不畏风逐流牵荇叶緑防摘芦苗为惜鸳鸯鸟轻轻动畵桡日暮长江里相邀归渡头落花如有意来去逐船流隔江看树色沿月听歌声不是长干住那从此路行  

闗山月  

一雁过连营繁霜覆古城胡笳在何处半夜起边声  

同武平一员外游湖  

竹吹留歌扇莲香入舞衣前谿多曲溆乗兴莫先归  

玉真公主山居  

山圵天泉苑山西凤女家不言沁园好独隐武陵花  

沧浪峡  

沧浪临古道道上若成尘自有沧浪峡谁为无事人  

明妃曲  

日暮惊沙乱雪飞傍人相劝易罗衣强来前殿看歌舞共待单于夜猎归  

同武平一员外游湖  

红荷碧篠夜相鲜孔葢兰桡浮翠筵舟中对舞邯郸曲月下双弹卢女弦  

题茅山华阳洞  

华阳洞口片云飞细雨蒙蒙欲湿衣玊箫徧满仙坛上应是茅家兄弟归  

## 石仓历代诗选卷三十五  

明　曹学佺　编  

盛唐四  

王维【`字摩诘太原人`】  

奉和圣制登降圣观与宰臣等同望应制  

凤扆朝碧落龙图耀金镜维岳降二臣戴天临万姓山川八校满井邑三农竟比屋皆可封谁家不相庆林疎逺村出野旷寒山静帝城云里深渭水天邉映佳气含风景颂声溢歌咏端拱能任贤弥彰圣君圣  

奉和圣制御春明楼临右相园亭赋乐贤诗应制  

复道通长乐青门临上路遥闻凤吹喧闇识龙舆度褰旒明四目伏槛纡三顾小苑接侯家飞甍映宫树商山原上碧浐水林端素银汉下天章琼筵承湛露将非富民宠信以平戎故从来简帝心讵得廻天歩  

奉和圣制送不蒙都防兼鸿胪卿归安西应制  

上卿増服命都防扬归斾杂虏尽朝周诸胡皆自刽鸣笳瀚海曲按节阳闗外落日下河源寒山静秋塞万方氛祲息六合乾坤泰无战是天心天心同覆载  

扶南曲歌词五首  

翠羽流苏帐春眠曙不开羞从面色起娇逐语声来早向昭阳殿君王中使催  

堂上青弦动堂前绮席陈齐歌卢女曲双舞洛阳人倾国徒相看宁知心所亲  

香气传空满妆华影箔通歌闻天仗外舞出御楼中日暮归何处花间长乐宫  

宫女还金屋将眠复畏明入春轻衣好半夜薄妆成拂曙朝前殿玉墀多佩声  

朝日照绮窗佳人坐临镜散黛恨犹轻挿钗嫌未正同心勿遽逰幸待春妆竟  

陇西行  

十里一走马五里一扬鞭都防军书至匈奴围酒泉闗山正飞雪烽戍断无烟  

从军行  

吹角动行人喧喧行人起笳悲马嘶乱争渡金河水日暮沙漠陲战声烟尘里尽系名王颈归来献天子  

早春行  

紫梅发初徧黄鸟歌犹涩谁家折杨女弄春如不及爱水看妆坐羞人映花立香畏风吹散衣愁露霑湿玉闺青门里日落香车入防衍益相思含啼向防帷忆君长入梦归晩更生疑不及红檐燕双栖绿草时  

早朝  

皎洁明星髙苍茫逺天曙槐雾暗不开城鸦鸣稍去始闻髙阁声莫辨更衣处银烛已成行金门俨驺驭  

赠从弟司库员外絿  

少年识事浅强学干名利徒闻跃马年苦无出人智即事岂徒言累官非不试既寡遂性欢恐招负时累清冬见逺山积雪凝苍翠浩然出东林发我遗世意恵连素清赏夙语尘外事欲缓携手期流年一何驭  

座上走笔赠薛璩慕容损  

希世无髙节絶迹有卑栖君徒视人文吾固和天倪缅然万物始及与羣牧齐分地依后稷用天信重黎春风何豫人令我思东谿草色有佳意花枝稍含荑更待风景好与君借萋萋  

赠李颀  

闻君饵丹砂甚有好顔色不知从今去防时生羽翼王母翳华芝望尔昆仑侧文螭从赤豹万里方一息悲哉世上人甘此羶腥食  

赠刘蓝田  

篱间犬迎吠出屋荆扉岁晏输井税山村人夜归晩田始家食余布成我衣讵肯无公事烦君问是非  

赠房卢氏琯  

达人无不可忘己爱苍生岂复少十室弦歌在两楹浮人日巳归但坐事农耕桑榆郁相望邑里多鸡鸣秋山一何浄苍翠临寒城视事兼偃卧对书不簮缨萧条人吏疎鸟雀下空庭鄙夫心所尚晩节异平生将从海岳居守静解天刑或可累安邑茅茨君试营  

赠祖三咏  

蟏蛸挂虚牖蟋蟀鸣前除嵗晏凉风至君子复何如髙馆閴无人离居不可道闲门寂巳闭落日照秋草虽有近音信千里阻河闗中复客汝颍去年归旧山结交二十载不得一日展贫病子既深契阔余不浅仲秋虽未归暮秋以为期良防讵防日终日长相思  

春夜竹亭赠钱少府归蓝田  

夜静羣动息时闻隔林犬却忆山中时人家涧西逺羡君明发去采蕨轻轩冕  

戏赠张五弟諲  

吾弟东山时心尚一何逺日髙犹自卧钟动始能饭领上髪未梳牀头书不卷清川兴悠悠空林对偃蹇青苔石上浄细草松下软窗外鸟声闲阶前虎心善徒然万象多澹尔太虚缅一知与物平自顾为人浅对君忽自得浮念不烦遣  

赠裴十廸  

风景日夕佳与君赋新诗澹然望逺空如意方支頥春风动百草兰蕙生我篱暧暧日暖闺田家来致词欣欣春还臯淡淡水生陂桃李虽未开荑蕚满芳枝请君理还防敢告将农时  

赠裴廸  

不相见不相见来久日日泉水头常忆同携手携手本同心复叹忽分襟相忆今如此相思深不深  

与胡居士皆病寄此诗兼示学人  

一兴微尘念横有朝露身如是覩防界何方置我人碍有固为主趣空宁舍宾洗心讵悬解悟道正迷津因爱果生病从贪始觉贫色声非彼妄浮幻即吾真四达竟何遣万殊安可尘胡生但髙枕寂莫与谁隣战胜不谋食理齐甘负薪子若未始异讵论疎与亲  

奉寄韦太守陟  

荒城自萧索万里山河空天髙秋日迥嘹唳闻归鸿寒塘映衰草髙馆落疎桐临此岁方宴顾景咏悲翁故人不可见寂莫平陵东  

林园即事寄舍弟紞  

寓目一萧散销忧冀俄顷青草肃澄陂白云移翠岭后沔通河渭前山包鄢郢松含风里声花对池中影地多齐后防人带荆州瘿徒思赤笔书讵有丹砂井心悲常欲絶髪乱不能整清簟日何长闲门昼方静頽思茅檐下弥伤好风景  

至滑州隔河望黎阳忆丁三防  

隔河见桑柘蔼蔼黎阳川望望行渐逺孤峯没云烟故人不可见河水复悠然赖有政声逺时闻行路传  

秋夜独坐懐内弟崔兴宗  

夜静群动息蟪蛄声悠悠庭槐北风响日夕方髙秋思子整羽翰及时当云浮吾生将白首嵗晏思沧洲髙足在旦暮肯为南畆俦  

和使君五郎西楼望逺思归  

髙楼望所思目极情未毕枕上见千里窗中窥万室悠悠长路人暧暧逺郊日惆怅极浦外迢递孤烟出能赋属上才思归同下秩故乡不可见云水空如一  

酬黎居士浙江作  

侬家真个去公定随侬否着处是莲花无心变杨柳松龛藏药裹石唇安茶臼气味当共知那能不携手  

送魏郡李太守赴任  

与君伯氏别又欲与君离君行无防日当复隔山陂苍茫秦川尽日落桃林塞独树临闗门黄河向天外前经洛阳陌宛洛故人稀故人离别尽淇上转骖騑企予悲送逺惆怅睢阳路古木官渡平秋城邺宫故想君行县日其出从如云遥思魏公子复忆李将军  

送陆员外  

郎署有伊人居然古人风天子顾河圵诏书除征东拜手辞上官缓歩出南宫九河平原外七国蓟门中隂风悲枯桑古塞多飞蓬万里不见虏萧条胡地空无为费中国更欲邀竒功迟迟前相送握手嗟异同行当封侯归肯访商山翁  

送宇文太守赴宣城  

寥落云外山迢遥舟中赏铙吹发西江秋空多清响地迥古城芜月明寒潮广时赛敬亭神复解罟师网何处寄相思南风吹五两  

奉送六舅归陆浑  

伯舅吏淮泗卓鲁方喟然悠哉自不竞退耕东臯田条桑腊月下种杏春风前酌醴赋归去共知陶令贤  

送行  

下马饮君酒问君何所之君言不得意归卧南山陲但去莫复问白云无尽时  

送张五归山  

送君尽惆怅复送何人归防日同携手一朝先拂衣东山有茅屋幸为扫荆扉当亦谢官去岂令心事违  

齐州送祖三  

相逢方一笑相送还成泣祖帐巳伤离荒城复愁入天寒逺山浄日暮长河急解缆君已遥望君犹伫立  

送从弟蕃逰淮南  

读书复骑射带劒逰淮隂淮隂少年辈千里逺相寻髙义难自隠明时宁陆沈岛夷九州外泉馆三山深席防聊问罪卉服尽成擒归来见天子拜爵赐黄金忽思鲈鱼鲙复有沧洲心天寒蒹葭渚日落云梦林江城下枫叶淮上闻秋砧送归青门外车马去骎骎惆怅新丰树空余天际禽  

送髙道弟耽归临淮作  

少年客淮泗落魄居下邳遨逰向燕赵结客过临淄山东诸侯国迎送纷交驰自尔厌防侠闭户方垂帷深明戴家礼颇学毛公诗备知经济道髙卧陶唐时圣主诏天下贤人不得遗公吏奉纁组安车去茅茨君王苍龙阙九门十二逵羣公朝谒罢冠劒下丹墀野鹤终踉跄威凤徒参差或问理人术但致还山词天书降圵阙赐帛归东菑都门谢亲故行路日逶迟孤防万里外淼漫将何之江天海陵郡云日淮南祠杳防沧洲上荡漭无人知纬萧或卖药出处安能期  

送綦毋濳落第还乡  

圣代无隠者英灵尽来归遂令东山客不得顾采薇既至君门逺孰云吾道非江淮度寒食京洛缝春衣置酒临长道同心与我违行当浮桂棹未几拂荆扉逺树带行客孤城当落晖吾谋适不用勿谓知音稀  

送张舍人佐江州同薛据十韵  

束带趋承明守官惟谒者清晨聴银蚪薄暮辞金马受辞未尝易当是方知寡清范何风流髙文有风雅忽佐江上州当自浔阳下逆旅到三湘长途应百舍香炉逺峰出石镜澄湖泻董奉杏成林陶濳菊盈把范蠡常好之庐山我心也送君思逺道欲以数行洒  

送韦大夫东京留守  

人外遗世虑空端结遐心曽是巢许浅始知尧舜深苍生讵有物黄屋如乔林上徳抚神运冲和穆宸襟云雷康屯难江海遂飞沈天工寄人英龙衮赡君临名器茍不假保厘固其任素质贯方领清景照华簪慷慨念王室从容献官箴云旗蔽山川畵角发龙吟晨扬天汉声夕卷大河隂穷人业巳宁逆虏遗之擒然后解金组拂衣东山岑给事黄门省秋光正沈沈功名与身退老病随年侵君子从相访重其可寻  

资圣寺送甘二  

浮生信如寄薄宦夫何有来往本无归别离方此受桞色蔼春余槐隂清夏守不学御沟上衔悲执杯酒  

留别山中温古上人兄并示舍弟缙  

解薜登天朝去师偶时哲岂惟山中人兼负松上月宿昔同逰止致身云霞末开轩临颍阳卧视飞鸟没好依盘石饭屡对瀑泉渴理齐小狎隠道胜宁外物舍弟官崇髙宗兄此削髪荆扉但洒扫乗闲当过歇  

观别者  

青青杨桞陌陌上别离人爱子游燕赵髙堂有老亲不行无可养行去百忧新切切委兄弟依依向四隣都门帐饮毕从此谢亲宾挥涕逐前侣含凄动征轮车徒望不见时见起行尘吾亦辞家久看之泪满巾  

别綦毋濳  

端笏明光宫历稔朝云陛诏刋延阁书髙议平津邸适意偶轻人虚心削繁礼盛得江左风弥工建安体髙张多絶弦截河有清济严冬爽羣木伊洛方清泚渭水氷下流潼闗雪中啓荷蓧防时还尘缨待君洗  

晦日逰大理韦卿城南别业四声次用各六韵  

与世澹无事自然江海人侧闻尘外逰解骖轭朱轮平野照暄景上天垂春云张组竟北阜泛舟过东隣故乡信髙防牢醴及佳辰幸同击壌乐心荷尧为君  

郊居杜陵下永日同携手仁里霭川阳平原见峯首园庐鸣春鸠林薄媚新桞上卿始登席故老前为夀临当游南陂约畧执杯酒归欤绌微官惆怅心自咎  

冬日游覧  

歩出城东门试骋千里目青山横苍林赤日团平陆渭圵走邯郸闗东出函谷秦地万方防来朝九州牧鸡鸣咸阳中冠盖相追逐丞相过列侯羣公饯光禄相如方老病独归茂陵宿  

蓝田山石门精舍  

落日山水好漾舟信归风探竒不觉逺因以缘源穷遥爱云木秀初疑路不同安知清流转偶与前山通舍舟理轻防果然惬所适老僧四五人逍遥防松柏朝梵林未曙夜禅山更寂道心及牧童世事问樵客暝宿长林下焚香卧瑶席涧芳袭人衣山月映石壁再寻畏迷误明发更登历笑谢桃源人花红复来觌  

青谿  

言入黄花川毎逐青谿水随山将万转趣途无百里声喧乱石中色静深松里漾漾泛菱荇澄澄映葭苇我心素已闲清川澹如此请留盘石上垂钓将巳矣  

崔濮阳足季重前山兴  

秋色有佳兴况君池上闲悠悠西林下自识门前山千里横黛色数峯出云间嵯峨对秦国合沓藏荆闗残雨斜日照夕岚飞鸟还故人今尚尔叹息此頽顔  

李处士山居  

君子盈天阶小人甘自免方随錬金客林上家絶巘背岭花未开入云树深浅清昼犹自眠山鸟时一啭  

丁防田家有赠  

君心尚栖隠久欲傍归路在朝每为言解印果成趣晨鸡鸣隣里羣动从所务农夫行饷田闺妾起缝素开轩御衣服散帙理章句时吟招隠诗或制闲居赋新晴望郊郭日映桑榆暮隂尽小苑城微明渭川树揆余宅闾井幽赏何由屡道存终不忘迹异难相遇此时惜离别再来芳菲度  

渭川田家  

斜光照墟落穷巷牛羊归野老念牧童倚杖荆扉雉雊麦苖秀蚕眠桑叶稀田夫荷锄至相见语依依即此羡闲逸怅然吟式微  

春中田园作  

屋上春鸠鸣村邉杏花白持斧伐逺杨荷锄觇泉脉归燕识故巢旧人看新历临觞忽不御惆怅逺行客  

过李楫宅  

闲门秋草色终日无车马客来深巷中犬吠寒林下散髪时未簪道书行尚把与我同心人乐道安贫者一罢宜城酌还归洛阳社  

饭覆釡山僧  

晩知清浄理日与人羣疎将逺山僧先期扫弊庐果从云峯里顾我蓬蒿居借草饭松屑焚香看道书然灯画欲尽鸣磬夜方初一悟寂为乐此生闲有余思归何必深身世犹空虚  

谒璿上人  

少年不足言识道年已长事往安可悔余生幸能养誓从断臂血不复婴世网浮名寄缨佩空性无覊鞅夙承大导师焚香此瞻仰頽然居一室覆载纷万象髙桞早莺啼长廊春雨响牀下阮家屐窗前笻竹杖方将见身云陋彼示天壤一心在法要愿以无生奬  

园诗  

余适欲锄倚锄听叩门鸣驺导骢马常从夹朱轩穷巷正传呼故人傥相存携手追凉风放心望乾坤蔼蔼帝王州宫观一何繁林端出绮道殿顶揺华幡素懐在青山若值白云屯回风城西雨返景原上村前酌盈樽酒往往闻清言黄鹂啭深木朱槿照中园犹羡松下客石上闻清猿  

自大散以往深林宻竹磴道盘曲四五十里至黄牛岭见黄花川  

危径几万转数里将三休回环见徒侣隐映隔林丘飒飒松上雨潺潺石中流静言深谿里长啸髙山头望见南山阳白露霭悠悠青臯丽已浄緑树郁如浮曽是厌防宻旷然销人忧  

新晴野望  

新晴原野旷极目无氛垢郭门临渡头村树连谿口白水明田外碧峰出山后农月无闲人倾家事南亩  

宿郑州  

朝与周人辞暮投郑人宿他乡絶俦侣孤客亲僮仆宛洛望不见秋霖晦平陆田父草际归村童雨中牧主人东臯上时稼绕茅屋虫思机杼悲雀喧禾黍熟明当渡京水昨晩犹金谷此去欲何言穷边狥微禄  

渡河到清河作  

泛舟大河里积水穷天涯天波忽开坼郡邑千万家行复见城市宛然有桑麻回瞻旧乡国淼漫连云霞  

苦热  

赤日满天地火云成山岳草木尽焦卷川泽皆竭涸轻纨觉衣重宻树苦隂薄莞簟不可近絺绤再三濯思出宇宙外旷然在寥廓长风万里来江海荡烦浊却顾身为患始知心未觉忽入甘露门宛然清凉乐  

纳凉  

乔木万余株清流贯其中前临大川口豁逹来长风涟漪涵白沙素鲔如逰空偃卧磐石上翻涛沃微躬潄流复濯足前对钓鱼翁贪饵凡几许徒思莲叶东  

西施咏  

艳色天下重西施宁久微朝仍越谿女暮作吴宫妃贱日岂殊众贵来方悟稀邀人傅香粉不自着罗衣君宠益娇态君怜无是非当时浣纱伴莫得同车归持谢隣家子效颦安可希  

李陵咏  

汉家李将军三代将门子结发有竒防少年成壮士长驱塞上儿深入单于垒旌旗列相向箫鼔悲何已日暮沙漠陲战声烟尘里将令骄虏灭岂独名王侍既失大军援遂婴穹庐耻少小防汉恩何堪坐思此深衷欲有报投躯未能死引领望子卿非君谁相理  

济上四贤咏崔録事  

解印归田里贤哉此大夫少年曽任侠晩节更为儒遯迹东山下因家沧海隅巳闻能狎鸟余欲共秉桴  

郑霍二山人  

翩翩繁华子多出金张门幸有先人业早防明主恩童年且未学肉食骛华轩岂乏林中士无人荐至尊郑公老泉石霍子安丘樊卖药不二价著书盈万言息隂无恶木饮水必清源吾贱不及议斯人竟谁论  

燕子龛禅师  

山中燕子龛路剧羊肠恶裂地竞盘屈挿天多峭崿瀑泉吼而喷怪石看欲落伯禹访未知五丁愁不凿上人无生缘生长居紫阁六时自捶磬一饮常带索种田烧白云斫漆响丹壑行随拾栗猿归对巢松鹤时许山神请偶逢洞仙博救世多慈悲即心无行作周商倦积阻蜀物多淹泊岩腹乍旁穿涧唇时外拓桥因倒树架栅值垂藤缚鸟道悉已平龙宫为之涸跳波谁揭厉絶壁免扪摸山木日隂隂结跏归旧林一向石门里任君春草深  

羽林骑闺人  

秋月临髙城城中管弦思离人堂上愁穉子阶前戏出门复映户望望青丝骑行人过欲尽狂夫终不至左右寂无言相看共垂泪  

偶然作六首  

楚国有狂夫茫然无心想散髪不冠带行歌南陌上孔氏与之言仁义莫能奬未尝肯问天何事须击壤复笑采薇人胡为乃长往  

田舍有老翁垂白衡门里有时农事闲斗酒呼隣里喧聒茅檐下或坐或复起短褐不为薄园葵固足羙动则长子孙不曽向城市五帝与三王古来称君子干戈将揖让毕竟何者是得意茍为乐野田安足鄙且当放懐去行行没余齿  

日夕见太行沈吟未能去问君何以然世网婴我故小妹日成长兄弟未有娶家贫禄既薄储蓄非有素防廻欲奋飞踟蹰复相顾孙登长啸台松竹有遗处相去讵防许故人在中路爱染日已薄禅寂日已固忽乎吾将行宁俟嵗云暮  

陶濳任天真其性颇躭酒自从弃官来家贫不能有九月九日时菊花空满手中心窃自思傥有人送否白衣携壶觞果来遗老叟且喜得斟酌安问升与斗奋衣野田中今日嗟无负兀傲迷东西蓑笠不能守倾倒强行行酣歌归五桞生事不曽问肯愧家中妇  

赵女弹箜篌复能邯郸舞夫婿轻薄儿鬬鸡事齐主黄金买歌笑用钱不复数许史相经过髙门盈四牡客舍有儒生昂藏出邹鲁读书三十年腰下无尺组被服圣人教一生自穷苦  

老来懒赋诗惟有老相随宿世谬词客前身应画师不能舍余习偶被时人知名字本皆是此心还不知  

寓言二首  

朱绂谁家子无乃金张孙骊驹从白马出入铜龙门问尔何功徳多承明主恩鬬鸡平乐馆射雉上林园曲陌车骑盛髙堂珠翠繁奈何轩冕贵不与布衣言  

君家御沟上垂杨夹朱门列鼎防中贵鸣珂朝至尊生死在八议穷逹由一言须识苦寒士莫矜狐白温  

冬夜书懐  

冬宵寒且永夜漏宫中发草白霭繁霜木衰澄清月丽服映頽顔朱灯照华髪汉家方尚少顾影惭朝谒  

哭殷遥  

人生能防何毕竟归无形念君等为死万事伤人情慈母未及葬一女才十龄泱漭寒郊外萧条闻哭声浮云为苍茫飞鸟不能鸣行人何寂寞白日自凄清忆昔君在时问我学无生劝君苦不早令君无所成故人各有赠又不及平生负尔非一途恸哭返柴荆  

故南阳夫人樊氏挽歌  

石窌恩荣重金吾车骑盛将朝毎赠言入室还相敬叠鼓秋城动悬旌寒日映不言长不归环佩犹将听  

夷门歌  

七雄雄雌犹未分攻城杀将何纷纷秦兵益围邯郸急魏王不救平原君公子为赢停驷马执辔愈恭意愈下亥为屠肆鼓刀人赢乃夷门抱闗者非但慷慨献竒谋意气兼将身命酬向风刎颈送公子七十老翁何所求  

陇头吟  

长城少年防侠客夜上戍楼看太白陇头明月迥临闗陇上行人夜吹笛闗西老将不胜愁驻马听之双泪流身经大小百余战麾下偏禆万户侯苏武才为典属国节旄空尽海西头  

老将行  

少年十五二十时歩行夺取胡马骑射杀山中白额虎肯数邺下黄须儿一身转战三千里一劒曽当百万师汉兵奋迅如霹雳虏骑崩腾畏蒺藜卫青不败由天幸李广无功缘数竒自从弃置便衰朽世事蹉跎成白首昔时飞箭无全目今日垂杨生左肘路傍时卖故侯门前学种先生桞苍茫古木连穷巷辽落寒山对虚牖誓令防勒出飞泉不似颍川空使酒贺兰山下阵如云羽檄交驰日夕闻节使三河募年少诏书五道出将军试拂铁衣如雪色聊持寳劒动星文愿得燕弓射天将耻令越甲鸣吾君莫嫌旧日云中守犹堪一战立功勲  

燕支山  

汉家天将才且雄时来谒帝明光宫万乗亲推双阙下千官出饯五陵东誓将甲第金门里身作长城玉塞中卫霍才堪一骑将朝廷不数贰师功赵魏韩燕多劲卒闗西侠少何咆勃报雠只是闻尝胆饮酒不曽妨刮骨画防雕戈白日寒连旗大斾黄尘没叠鼓遥翻瀚海波鸣笳乱动天山月麒麟锦带佩吴钩飒沓青骊跃紫骝防劒巳断天骄臂归鞍共饮月支头汉兵大呼一当百虏骑相看哭且愁教战虽令赴汤火终知上将先伐谋  

桃源行  

渔舟逐水爱山春两岸桃花夹去津坐看红树不知逺行尽青谿不见人山口濳行始隈隩山开旷望旋平陆遥看一处攒云树近入千家散花竹樵客初传汉姓名居人未解秦衣服居人共住武陵源还从物外起田园月明松下房栊静日出云中鸡犬喧惊闻俗客争来集竞引还家问都邑平明闾巷扫花开薄暮渔樵乗水入初因避地去人间及至成仙遂不还峡里谁知有人事世中遥望空云山不疑灵境难闻见尘心未尽思乡县出洞无论隔山水辞家终拟长防衍自谓经过旧不迷安知峰壑今来变当时只记入山深青谿防曲到云林春来遍是桃花木不辨仙源何处寻  

洛阳女儿行  

洛阳女儿对门居才可容顔十五余良人玉勒乗骢马侍女金盘脍鲤鱼画阁朱楼尽相望红桃緑桞垂檐向罗帏送上七香车寳扇迎归九华帐狂夫富贵在青春意气骄奢剧季伦自怜碧玉亲敎舞不惜珊瑚持与人春窗曙灭九微火九微片片飞花璅戏罢曽无理曲时妆成秪是薫香坐城中相识尽繁华日夜经过赵李家谁怜越女顔如玉贫贱江头自浣纱  

同崔傅答贤弟  

洛阳才子姑苏客桂苑殊非故乡陌九江枫树防囘青一片扬州五湖白扬州时有下江兵兰陵镇前吹笛声夜火人归富春郭秋风鹤唳石头城周郎陆弟为俦侣对舞前溪歌白纻曲几书留小史家草堂棊赌山隂墅衣冠若话外台臣先数夫君席上珍更闻台阁求三语遥想风流第一人  

赠吴官  

长安客舍热如煮无个茗糜难御暑空揺白团其谛苦欲向缥囊还归旅江乡鲭鲊不寄来秦人汤饼那堪许不如侬家任挑达草屩捞虾富春渚  

故人张諲工诗善易卜兼能丹青草顷以诗见赠聊获酬之  

不逐城东逰侠儿隠囊纱帽坐弹棊蜀中夫子时开卦洛下书生解咏诗药栏花迳衡门里时复据梧聊隠几屏风误防惑孙郎圑扇草书轻内史故园髙枕度三春永日垂帷絶四隣自想蔡邕今已老更将书籍与何人  

送崔五太守  

长安厩吏来到门朱文露网动行轩黄花县西九折坂玉树宫南五丈原褒斜谷中不容幰惟有白云当露冕子午山里杜鹃啼嘉陵水头行客饭劒门忽断蜀川开万井双流满眼来雾中逺树刀州出天际澄江巴字廻使君年纪三十余少年白晳専城居欲持画省郎官笔廻与临卭父老书  

寒食城东即事  

清谿一道穿桃李演漾緑蒲涵白芷谿上人家凡防家落花半落东流水蹴踘屡过飞鸟上秋千竞出垂杨里少年分日作遨逰不用清明兼上巳  

不遇咏  

圵阙献书寝不报南山种田时不登百人防中身不预五侯门前心不能身投河朔饮君酒家在茂陵平安否且此登山复临水莫问春风动杨桞今人作人多自私我心不説君应知济人然后拂衣去肯作徒尔一男儿  

青雀歌  

青雀翅羽短未能逺食玉山禾犹胜黄雀争上下唧唧空仓复若何  

新秦郡松树歌  

青青山上松数里不见今更逢不见君心相忆此心向君君应识为君顔色髙且闲亭亭迥出浮云间  

榆林郡歌  

山头松柏林山下泉声伤客心千里万里春草色黄河东流流不息黄龙戍上防侠儿愁逢汉使不相识  

问冦校书双谿  

君家少室西为复少室东别来几日今春风新买双谿定何似余生欲寄白云中  

寄崇梵僧  

崇梵僧崇梵僧秋归覆釜春不还落花啼鸟纷纷乱涧戸山牕寂寂闲峡里谁知有人事郡中遥望空云山同比部杨员外十五夜游有懐静者季  

承明少休沐建礼省文书夜漏行人息归鞍落日余悬知三五夕万戸千门辟夜出曙翻归倾城满南陌陌头驰骋尽繁华王孙公子五侯家由来明月如白日共道春灯胜百花聊看侍中千宝骑强识小妇七【`车车香香`】宝马共喧阗个里多情侠少年竞向长杨栁市北肯过精舍竹林前独有仙郎心寂寞却将宴坐为行乐傥觉忘懐共往来幸霑同舍甘藜藿  

答张五弟  

终南有茅屋前对终南山终年无客常闭关终日无心长自闲不妨饮酒复垂钓君但能来相往还  

雪中忆李楫  

积雪满阡陌故人不可期长安千门复万户何处躞蹀黄金羁  

送李睢阳  

将置酒思悲翁使君去出城东麦渐渐雉子斑槐隂隂到潼闗骑连连车迟迟心中悲宋又逺周间之南淮夷东齐儿碎碎织练与素丝逰人贾客信难持五谷前熟方可为下车闭阁君当思天子当殿俨衣裳太官尚食陈羽觞彤庭散绶垂鸣珰黄纸诏书出东厢轻纨叠绮烂生光宗室子弟君最贤分忧当为百辟先布衣一言相为死何况圣主恩如天鸾声哕哕鲁侯旂明年上计朝京师须忆今日斗酒别慎勿富贵忘我为  

迎神曲  

坎坎撃鼓鱼山之下吹洞箫望极浦女巫进纷屡舞陈瑶席湛清醑风凄凄兮夜雨神之来兮不来使我心兮苦复苦  

送神曲  

纷进拜兮堂前目眷眷兮琼筵来不语兮意不传作暮雨兮愁空山悲急管思繁弦灵之驾兮俨欲旋倐云收兮雨歇山青青兮水潺潺  

奉和圣制赐史供奉曲江防应制  

侍从有邹枚琼筵就水开言陪柏梁宴新下建章来对酒山河满移舟草树廻天文同丽日驻景惜行杯  

从岐王过杨氏别业应教  

杨子谈经所淮王载酒过兴防啼鸟换坐久落花多迳转回银烛林开散玉珂严城时未啓前路拥笙歌  

从岐王夜防卫家山池应教  

座客香貂满宫娃绮幔张涧花轻粉色山月少灯光积翠纱窗暗飞泉绣户凉还将歌舞出归路莫愁长  

早朝  

桞暗百花明春深五凤城城乌睥睨晓宫井辘轳声方朔金门侍班姬玉辇迎仍闻遣方士东海访蓬瀛  

同崔员外秋宵寓直  

建礼髙秋夜承明晓过九门寒漏彻万井曙钟多月迥藏珠斗云消出綘河更慙衰朽质南陌共鸣珂  

辋川闲居赠裴秀才廸  

寒山转苍翠秋水日潺湲倚杖柴门外临风听暮蝉渡头余落日墟里上孤烟复值接舆醉狂歌五桞前  

寄荆州张丞相  

所思竟何在怅望深荆门举世无相识终身思旧恩方将与农圃艺植老丘园目尽南无雁何由寄一言  

冬晩对雪忆胡居士家  

寒更传晓箭清镜覧衰顔隔牖风惊竹开门雪满山洒空深巷静积素广庭闲借问袁安舍翛然尚闭闗  

和尹諌议史馆山池  

云馆接天居霓裳侍玉除春池百子外芳树万年余洞有仙人箓山藏太史书君恩深汉帝且莫上空虚  

奉和杨驸马六郎秋夜即事  

髙楼月似霜秋夜郁金堂对坐弹庐女同看舞凤凰少儿多送酒小吏更焚香结束平阳骑明朝入建章酬虞部苏员外过蓝田别业不见留之作  

贫居依谷口乔木带荒村石路枉廻驾山家谁门渔舟胶冻浦猎火烧寒原惟有白云外疎钟闻夜猿酬比部杨员外暮宿琴台朝跻书阁率尔见赠之作  

旧简拂尘看鸣琴月弹桃源迷汉姓松树有秦官空谷归人少青山背日寒羡君栖隠处遥望白云端  

酬严少尹徐舍人见过不遇  

公门暇日少穷巷故人稀偶值乗蓝轝非闗避白衣不知炊黍否谁解扫荆扉君但倾茶椀无妨骑马归  

酬张少府  

晩年惟好静万事不闗心自顾无长防空知返旧林松风吹解带山月照弹琴君问穷通理渔歌入浦深  

送丘为落第归江东  

怜君不得意况复桞条春为客黄金尽还家白髪新五湖三亩宅万里一归人知祢不能荐羞称献纳臣  

送李判官赴东江  

闻道皇华使方随皁盖臣封章通左语冠冕化文身树色分杨子潮声满富春遥知辨璧吏恩到泣珠人  

送严秀才还蜀  

宁亲为令子似舅即贤甥别路经花县还乡入锦城山临青塞断江向白云平献赋何时至明君忆长卿  

送张判官赴河西  

单车曽出塞报国敢邀勲见逐张征虏今思霍冠军沙平连白雪蓬卷入黄云慷慨倚长劒髙歌一送君  

送岐州源长史归  

握手一相送心悲安可论秋风正萧索客散孟尝门故驿通槐里长亭下槿原征西旧旌节从此向河源  

送张道士归山  

先生何处去王屋访毛君别妇留丹诀驱鸡入白云人间若剩住天上复离羣当作辽城鹤仙歌使尔闻  

同崔兴宗送衡岳瑗公南归【`并序`】  

衡岳瑗上人者尝学道于五峯防松栖云与狼虎杂处得无所得矣天宝癸巳嵗始游于长安手提瓶笠至自万里燕居吐论缁属髙之初给事中房公谪居宜春与上人风土相接因为道友伏腊往来房公既海内盛名上人亦以此増价秋九月杖锡南返扣门来别秦地草木槭槭巳黄苍梧白云不日而见滇阳有曹谿学者为我谢之  

言从石菌阁新下穆陵闗独向池阳去白云留故山绽衣秋日里洗鉢古松间一施传心法惟将戒定还  

送钱少府还蓝田  

草色日向好桃源人去稀手持平子赋目送老莱衣每山樱发时同海燕归今年寒食酒应是返柴扉  

送丘为往唐州  

宛洛有风尘君行多苦辛四愁连汉水百口寄随人槐色隂清昼杨花惹暮春朝端肯相送天子绣衣臣  

送元中丞转运江淮  

薄赋归天府轻徭赖使臣欢霑赐帛老恩及卷绡人去问珠官俗来经石春东南御亭上莫使有风尘  

送崔九兴宗逰蜀  

送君从此去转觉故人稀徒御犹廻首田园方掩扉出门当旅食中路授寒衣江汉风流地逰人何嵗归  

送崔兴宗  

已恨亲皆逺谁怜友复稀君王未西顾逰宦尽东归塞迥山河浄天长云树微方同菊花节相待洛阳扉  

送平澹然判官  

不识阳闗路新从定逺侯黄云断春色画角起邉愁瀚海经年到交河出塞流须令外国使知饮月氐头  

送刘司直赴安西  

絶域阳闗道胡沙与塞尘三春时有雁万里少行人苜蓿随天马蒲萄逐汉臣当令外国惧不敢覔和亲  

送赵都督赴代州得青字  

天官动将星汉上桞条青万里鸣刁斗三军出井陉忘身辞凤阙报国取龙庭岂学书生辈窗间老一经  

送方城韦明府  

遥思葭菼际寥落楚人行髙鸟长淮水平芜故郢城使车听雉乳县鼓应鸡鸣若见州从事无嫌手板迎  

送梓州李使君  

万壑树参天千山响杜鹃山中一夜雨树杪百重泉汉女输橦布巴人讼芋田文翁翻教授不敢倚先贤  

送张五諲归宣城  

五湖千万里况复五湖西渔浦南陵郭人家春谷谿欲归江淼淼未到草萋萋忆想兰陵镇可宜猿更啼  

送友人南归  

万里春应尽三江雁亦稀连天汉水广孤客郢城归郧国稻苖秀楚人菰米肥悬知倚门望遥识老莱衣  

送贺遂员外外甥  

南国有归舟荆门泝上流苍茫葭菼外云水与昭丘樯带城乌去江连暮雨愁猿声不可听莫向楚山秋  

送杨长史赴果州  

襃斜不容幰之子去何之鸟道一千里猿声十二时官桥祭酒客山木女郎祠别后同明月君应听子规  

送邢桂州  

铙吹喧京口风波下洞庭赭圻将赤岸撃汰复扬舲日落江湖白潮来天地青明珠归合浦应逐使臣星  

送崔三往密州觐省  

南陌去悠悠东郊不少留同懐扇枕恋独念倚门愁路绕天山雪家临海树秋鲁连功未报且莫蹈沧洲  

送孟六归襄阳  

杜门不复出久与世情疎以此为长防劝君归旧庐醉歌田舍酒笑读古人书好是一生事无劳献子虚  

初出济州别城中故人  

微官易得罪谪去济川隂执政方持法明君无此心闾阎河润上井邑海云深纵有归来日各愁年鬓侵  

与卢象集朱家  

主人能爱客终日有逢迎贳得新丰酒复闻秦女筝柳条疎客舎槐叶下秋城语笑且为乐吾将逹此生  

登裴秀才廸小台  

端居不出户满目望云山落日鸟边下秋原人外闲遥知逺林际不见此檐间好客多乘月应门莫上关  

游李山人所居因题屋壁  

世人皆如梦狂来或自歌问年松树老有地竹林多药倩韩康卖门容尚子过翻嫌枕席上无那白云何  

过崔驸马山池  

画楼吹笛妓金椀酒家胡锦石称贞女青松学大夫脱貂贳桂醑射雁与山厨闻道高阳防愚公谷正愚  

过福禅师兰若  

岩壑转微迳云林隠法堂羽人飞奏乐天女跪焚香竹外峯偏曙藤隂水更凉欲知禅坐久行路长春芳  

过香积寺  

不知香积寺数里入云峯古木无人迳深山何处钟泉声咽危石日色冷青松薄暮空潭曲安禅制毒龙  

过感化寺昙兴上人山院  

暮持笻竹杖相待虎谿头催客闻山响归房逐水流野花丛发好谷鸟一声幽夜坐空林寂松风直似秋  

登辨觉寺  

竹迳从初地莲峯出化城牕中三楚尽林上九江平软草乘趺坐长松响梵声空居法云外观世得无生  

喜祖三至留宿  

门前洛阳客下马拂征衣不枉故人驾平生多掩扉行人返深巷积雪带余晖早岁同袍者高车何处归黎拾遗昕裴秀才廸见过秋夜对雨之作  

促织鸣巳急轻衣行向重寒灯坐高馆秋雨闻踈钟白法调狂象言问老龙何人顾蓬径空愧求羊踪  

晩春严少尹与诸公见过  

松菊荒三径图书共五车烹葵邀上客看竹到贫家鹊乳先春草莺啼过落花自怜黄髪暮一倍惜年华  

山居秋暝  

空山新雨后天气晩来秋明月松间照清泉石上流竹喧归浣女莲动下渔舟随意春芳歇王孙自可留  

终南别业  

中岁颇好道晩家南山陲兴来毎独徃胜事空自知行到水穷处坐看云起时偶然値林叟谈笑无还期  

归嵩山作  

清川带长薄车马去闲闲流水如有意暮禽相与还荒城临古渡落日满秋山迢逓嵩高下归来且闭关  

归辋川作  

谷口踈钟动渔樵稍欲稀悠然逺山暮独向白云归菱蔓弱难定杨花轻易飞东臯春草色惆怅掩柴扉  

韦给事山居  

幽寻得此地讵有一人曽大壑随阶转羣山入户登庖厨出深竹印绶隔垂藤即事辞轩冕谁云病未能  

山居即事  

寂莫掩柴扉苍茫对落晖鹤巢松树徧人访荜门稀緑竹含新粉红莲落故衣渡头烟火起处处采菱归  

终南山  

太乙近天都连山到海隅白云廽望合青蔼入看无分野中峯变隂晴众壑殊欲投人处宿隔水问樵夫  

辋川闲居  

一从归白社不复到青门时倚檐前树逺看原上村青菰临水映白鸟向山翻寂寞于陵子桔槹方灌园  

春园即事  

宿雨乘轻屐春寒着敝袍开畦分白水间栁发红桃草际成棊局林端举桔槹还持鹿皮几日暮隠蓬蒿  

淇上田园即事  

屏居淇水上东野旷无山日隠桑柘外河明闾井间牧童望村去猎犬随人还静者亦何事荆扉乘昼关  

凉州郊外游望  

野老才三户边村少四隣婆娑依里社箫鼓赛田神酾酒浇刍狗焚香拜木人女巫纷屡舞罗袜自生尘  

观猎  

风劲角弓鸣将军猎渭城草枯鹰眼疾雪尽马蹄轻忽过新丰市还归细栁营廻看射雕处千里暮云平  

春日上方即事  

好读高僧传时看辟谷方鸠形将刻杖殻用支牀栁色春山映棃花夕鸟藏北牕桃李下闲坐但焚香  

汉江临泛  

楚塞三湘接荆门九通江流天地外山色有无中郡邑浮前浦波澜动逺空襄阳好风日留醉与山翁  

泛前陂  

秋空自明迥况复逺人间畅以沙际鹤兼之云外山澄波澹将夕清月皓方闲此夜任孤棹夷犹殊未还  

登河北城楼作  

井邑傅岩上客亭云雾间高城眺落日极浦映苍山岸火孤舟宿渔家夕鸟还寂寥天地暮心与广川闲  

千塔主人  

逆旅逢佳节征帆未可前窗临汴河水门渡楚人船鸡犬散墟落桑榆防逺田所居人不见枕席坐云烟  

使至塞上  

单车欲问边属国过居延征蓬出汉塞归雁入胡天大漠孤烟直长河落日圆萧关逢候吏都防在燕然  

晩春归思  

新妆可怜色落日卷罗帷鑪气清珍簟墙隂上玉墀春虫飞网户暮雀隠花枝向晩多愁思闲牕桃李时  

秋夜独坐  

独坐悲双鬓空堂欲二更雨中山果落灯下草虫鸣白髪终难变黄金不可成欲知除老病惟有学无生  

待储光羲不至  

重门朝巳启起坐听车声要欲闻清佩方将出户迎晩钟鸣上苑踈雨过春城了自不相顾临堂空复情  

聴宫莺  

春树绕宫墙宫莺啭曙光忽惊啼暂断移处弄还长隠叶栖承露攀花出未央游人未应返为此始思乡  

过始皇墓  

古墓成苍岭幽宫象紫台星辰七曜隔河汉九泉开有海人宁渡无春雁不廻更闻松韵切疑是大夫哀奉和圣制从蓬莱向兴庆阁道中留春雨中春望之作应制  

渭水自萦秦塞曲黄山旧绕汉宫斜銮舆迥出仙门栁阁道廻看上苑花云里帝城双鳯阙雨中春树万人家为乘阳气行时令不是宸游玩物华  

大同殿柱产玉芝龙池上有庆云神光照殿百官共覩圣恩便赐宴乐敢书即事  

欲笑周文歌宴镐遥轻汉武乐横汾岂如玉殿生三秀讵有铜池出五云陌上尧樽倾圵斗楼前舜乐动南薫共欢天意同人意万岁千秋奉圣君  

敕赐百官樱桃  

芙蓉阙下防千官紫禁朱樱出上阑才是寝园春荐后非关御苑鸟啣残归鞍竞带青丝笼中使频倾赤玉盘饱食不须愁内热大官还有蔗浆寒  

敕借岐王九成宫避暑应教  

帝子逺辞丹鳯阙天书遥借翠微宫隔窗云雾生衣上卷幔山泉入镜中林下水声喧语笑岩间树色隠房栊仙家未必能胜此何事吹笙向碧空  

和贾舎人早朝大明宫之作  

绛帻鸡人送晓筹尚衣方进翠云裘九天阊阖开宫殿万国衣冠拜冕旒日色才临仙掌动香烟欲傍衮龙浮朝罢须裁五色诏佩声归向鳯池头  

和太常韦主簿五郎温汤寓目之作  

汉主离宫接露台秦川一半夕阳开青山尽是朱旗绕碧涧翻从玉殿来新丰树里行人度小苑城边猎骑廻闻道甘泉能献赋悬知独有子云才  

苑舎人能书梵字兼逹梵音皆曲尽其妙戏为之赠  

名儒待诏满公车才子为郎典石渠莲花法藏心悬悟贝叶经文手自书楚词共许胜扬马梵字何人辨鲁鱼故旧相望在三事愿君莫厌承明庐  

酬郭给事  

洞门高阁霭余晖桃李隂隂栁絮飞禁里踈钟官舎晩省中啼鸟吏人稀晨揺玉佩趋金殿夕奉天书拜闱强欲从君无那老将因卧病解朝衣  

出塞作  

居延城外猎天骄白草连山野火烧暮云空碛时驱马秋日平原好射雕防羌校尉朝乘障破虏将军夜度辽玉靶角弓珠勒马汉家将赐霍嫖姚  

送方尊师归嵩山  

仙官欲徃九龙潭毛节朱幡倚石龛山压天中半天上洞穿江底出江南瀑布杉松常带雨夕阳彩翠忽成岚借问迎来双白鹤巳曽衡岳送蘓耽  

送杨少府贬郴州  

明到衡山与洞庭若为秋月听猿声愁看北渚三湘逺恶説南风五两轻青草瘴时过夏口白头浪里出湓城长沙不久留才子贾谊何须吊屈平  

过乘如禅师萧居士嵩丘兰若  

无着天亲弟与兄嵩丘兰若一峯晴食随鸣磬巢乌下行踏空林落叶声迸水定侵香案湿雨花应共石牀平深洞长松何所有俨然天竺古先生  

酌酒与裴廸  

酌酒与君君自寛人情翻覆似波澜白首相知犹按剑朱门先逹笑弹冠草色全经细雨湿花枝欲动春风寒世事浮云何足问不如高卧且加餐  

辋川别业  

不到东山向一年归来才及种春田雨中草色绿堪染水上桃花红欲然优娄比丘经论学伛偻丈人乡里贤披衣倒屣且相见相欢语笑衡门前  

早秋山中作  

无才不敢累明时思向东谿守故篱岂厌向平婚嫁早却嫌陶令去官迟草间蛩响临秋急山里蝉声薄暮悲寂寞柴门人不到空林独与白云期  

积雨辋川庄作  

积雨空林烟火迟蒸藜炊黍饷东菑漠漠水田飞白鹭隂隂夏木啭黄鹂山中习静观朝槿松下清斋折露葵野老与人争席罢海鸥何事更相疑  

听百舌鸟  

上兰门外草萋萋未央宫中花里栖亦有相随过御苑不知若个向金堤入春解作千般语拂曙能先百鸟啼万户千门应觉晓建章何必听鸣鸡  

奉和圣制与太子诸王三月三日龙池春禊应制  

故事修春禊新宫展豫游明君移凤辇太子出龙楼赋掩陈王作杯如洛水流金人来捧劒画鹢去廻舟苑树浮宫阙天池照冕旒宸章在云表垂象满皇州  

奉和圣制上巳于望春亭观禊饮应制  

长乐青门外宜春小苑东楼开万井上辇过百花中画鹢移仙仗金貂列上公清歌邀落日妙舞向春风渭水明秦甸黄山入汉宫君王来祓禊防浐亦朝宗  

奉和圣制暮春送朝集使归郡应制  

万国仰宗周衣冠拜冕旒玉乗迎大客金节送诸侯祖席倾三省褰帷向九州杨花飞上路槐色防通沟来预钧天乐归分汉主忧宸章类河汉垂象满中州  

三月三日曲江侍宴应制  

万乗亲斋祭千官喜豫逰奉迎从上苑祓禊向中流草树连容卫山河对冕旒画旗揺浦溆春服满汀洲仙籞龙媒下神臯凤跸留从今亿万嵗天寳纪春秋  

三月三日勤政楼侍宴应制  

防仗连宵合琼楼拂曙通年光三月里宫殿百花中不数秦王日谁将洛水同酒筵嫌落絮舞袖怯春风天保无为徳人欢不战功仍临九衢宴更逹四门聪  

奉和圣制十五夜然灯继以酺宴应制  

上路笙歌满春城刻漏长逰人多昼日明月让灯光鱼钥通翔凤龙舆出建章九衢陈广乐百福透名香仙伎来金殿都人绕玉堂定应偷妙舞从此学新妆奉引迎三事司仪列万方愿将天地夀同以献君王  

奉和圣制幸玉真公主山庄因题石壁十韵之作应制  

碧落风烟外瑶台道路賖如何连帝苑别自有仙家比地廻鸾驾缘谿转翠华洞中开日月窗里发云霞庭养冲天鹤谿流上汉查种田生白玉泥灶化丹砂谷静泉逾响山深日易斜御羮和石髓香饭进胡麻大道今无外长生讵有涯还瞻九霄上来往五云车  

春日直门下省早朝  

骑省直明光鸡鸣谒建章遥闻侍中佩闇识令中香玉漏随铜吏天书拜夕郎旌旗映阊阖歌吹满昭阳官舍梅初紫宫门桞欲黄愿将迟日意同与圣恩长  

和宋中丞夏日逰福贤观天长寺即陈相宅所施之作  

已相殷王国空余尚父谿钓矶开月殿筑道出云梯积水浮香象深山鸣白鸡虚空陈伎乐衣服制虹霓墨防三千界丹飞六一泥桃源勿遽返再访恐君迷  

送秘书晁监还日本国  

积水不可极安知沧海东九州何处逺万里若乗空向国惟看日归防但信风鼇身映天黒鱼眼射波红乡树扶桑外主人孤岛中别离方异域音信若为通  

送祢郎中  

东郊春草色驱马去悠悠况复乡山外猿啼湘水流岛夷传露版江馆鸣驺卉服为诸吏珠官拜本州孤莺吟逺墅野杏发山邮早晩方归奏南中才忌秋  

送李太守赴上洛  

商山包楚邓积翠蔼沈沈驿路飞泉洒开门落照深野花开古戍行客响空林板屋春多雨山城昼欲隂丹泉通虢略白羽抵荆岑若见西山爽应知黄绮心  

青龙寺昙璧上人兄院集  

髙处敞招提虚空讵有倪坐看南陌骑下聴秦城鸡眇眇孤烟起芊芊逺树齐青山万井外落日五陵西眼界今无染心空安可迷  

韦侍郎山居  

幸忝君子顾遂陪尘外踪闲花满岩谷瀑水映杉松啼鸟忽临涧归云时抱峰良游盛簮绂继迹多防龙讵枉青门道胡闻长乐钟清晨去朝谒车马何从容  

春过贺遂员外药园  

前年槿篱故新作药栏成香草为君子名花是长卿水穿盘石透藤系古松生画畏开厨走来蒙倒屣迎蔗浆菰米饭蒟酱露葵羮颇识灌园意于陵不自轻  

过卢四员外宅看饭僧共题七韵  

三贤异七贤青眼慕青莲乞饭从香积裁衣学水田上人飞锡杖檀越施金钱趺坐檐前日焚香竹下烟寒空法云地秋色浄居天身逐因缘法心过次第禅不须愁日暮自有一灯然  

河南严尹弟见宿敝庐访别人赋十韵  

上客能论道吾生学养防贫交世情外才子古人中冠上方簪豸车邉已画熊拂衣迎五马垂手凭双童花醥和松屑茶香透竹丛薄霜澄夜月残雪带春风古壁苍苔黒寒山逺烧红眼看东别心事圵川同为学轻先辈何能访老翁欲知今日后不乐为车公  

投道一师兰若宿  

一公犹太白髙顶出风烟梵流诸壑徧花雨一峯偏迹为无心隠名因立教传鸟来还语法客去更安禅昼渉松路尽暮投兰若邉洞房隠深竹清夜闻遥泉向是云霞里今成枕席前岂惟暂留宿服事将穷年  

逰化感寺  

翡翠香烟合瑠璃寳地平龙宫连栋宇虎穴傍檐楹谷静惟松响山深无鸟声琼峯当户折金涧透林鸣郢路云端迥秦川雨外晴雁王衔果献鹿女踏花行抖擞辞贫里归依宿化城绕篱生野蕨空馆发山樱香饭青菰米嘉蔬绿笋茎誓陪清梵末端坐学无生  

逰悟真寺  

闻道黄金地仍开白玉田掷山移巨石呪岭出飞泉猛虎同三迳愁猿学四禅买香然绿桂乞火踏红莲草色揺霞上松声泛月邉山河穷百二世界接三千梵宇聊凭视王城遂然防陵才出树渭水欲连天逺县分诸郭孤村起白烟望云思圣主披雾隠羣贤薄宦惭尸素终身拟尚谁知草庵客曽和栢梁篇  

晓行巴峡  

际晓投巴峡余春忆帝京晴江一女浣朝日众鸡鸣水国舟中市山桥树杪行登髙万井出眺迥二流明人作殊方语莺为故国声赖多山水趣稍解别离情  

东谿玩月  

月从断山口遥吐柴门端万木分空霁流隂中夜攒光连虚象白气与风露寒谷静秋泉响岩深青霭残清澄入幽梦破影抱空峦恍惚琴窗里松谿晓思难  

田家  

旧谷行将尽良苖未可希老年方爱粥卒嵗且无衣雀乳青苔井鸡鸣白板扉柴车驾羸防草屩牧豪豨夕雨红榴坼新秋绿芋肥饷田桑下憩旁舍草中归住处名愚谷何烦问是非  

沈十四拾遗新竹生读经处同诸公作  

闲居日清静脩竹自檀栾嫩节留余箨新丛出旧栏细枝风响乱疎影月光寒乐府裁龙笛渔家伐钓竿如何道门里青翠拂仙坛  

杂诗  

朝因折杨桞相见洛阳隅楚国无如妾秦家自有夫对人传玉腕映烛解罗襦人见东方骑皆言夫婿殊持谢金吾子烦君提玉壶  

哭褚司马  

妄识皆心累浮生定死媒惟言老龙吉未免伯牛灾故有求仙药仍余遯俗杯山川秋树苦窗户夜泉哀尚忆青骡去宁知白马来汉臣修史记莫蔽禇生才  

过沈居士山居哭之  

杨朱来此哭桑扈返于真独自成千古依然旧四隣闲檐喧鸟雀故榻满埃尘曙月孤莺啭空山五桞春野花愁对客泉水咽迎人善卷明时隠黔娄在日贫逝川嗟尔命丘井叹吾身前后徒言隔相悲讵防晨  

息夫人  

莫以今时宠能忘旧日恩看花满眼泪不共楚王言  

班婕妤  

玉窗萤影度金殿人声絶秋夜守罗帷孤灯耿不灭  

辋川集二十首【`并序今选十六首`】  

余别业在辋川山谷其游止有孟城坳华子冈文杏馆斤竹岭鹿柴木兰柴茱茰沜宫槐陌临湖亭南垞欹湖栁浪栾家濑金屑泉白石滩北垞竹里馆辛夷坞漆园椒园等与裴迪闲暇各赋絶句云尔孟城坳  

新家孟城口古木余衰桞来者复为谁空悲昔人有  

华子冈  

飞鸟去不穷连山复秋色上下华子冈惆怅情何极  

斤竹岭  

檀栾映空曲青翠漾涟漪暗入商山路樵人不可知  

鹿柴  

空山不见人但闻人语响返景入深林复照青苔上  

木兰柴  

秋山敛余照飞鸟逐前侣彩翠时分明夕岚无处所  

宫槐陌  

仄迳防宫槐幽隂多緑苔譍门但迎扫畏有山僧来  

临湖亭  

轻舸迎上客悠悠湖上来当轩对樽酒四面芙蓉开  

南垞  

轻舟南垞去圵垞淼难即隔浦望人家遥遥不相识  

欹湖  

吹箫凌极浦日暮送夫君湖上一廻首青山卷白云  

柳浪  

分行接绮树倒影入清漪不学御沟上春风伤别离  

栾家濑  

飒飒秋雨中浅浅石溜泻跳波自相溅白鹭惊复下  

白石滩  

清浅白石滩绿蒲向堪把家住水东西浣纱明月下  

圵垞  

圵垞湖水北杂树映朱栏逶迤南川水明灭青林端  

竹里馆  

独坐幽篁里弹琴复长啸深林人不知明月来相照  

辛夷坞  

木末芙蓉花山中发红萼涧户寂无人纷纷开且落  

漆园  

古人非傲吏自阙经世务偶寄一微官婆娑数株树  

皇甫岳云谿杂题五首  

人闲桂花落夜静春山空月出惊山鸟时鸣春涧中  

右鸟鸣涧  

日日采莲去洲长多暮归弄篙莫溅水畏湿红莲衣  

右莲花坞  

乍向红莲没复出青蒲飏独立何防褷衔鱼古查上  

右鸬鷀堰  

朝耕上平田暮耕上平田借问问津者宁知沮溺贤  

右上平田  

春池深且广防待轻舟廻靡靡绿萍合垂杨扫复开  

右萍池  

答裴廸辋口遇雨忆终南山之作  

淼淼寒流广苍苍秋雨晦君问终南山心知白云外  

山中寄诸弟妹  

山中多法侣禅诵自为羣城郭遥相望惟应见白云  

闻裴秀才廸吟诗因戏赠  

猿吟一何苦愁朝复悲夕莫作巫峡声肠断秋江客  

赠韦穆十八  

与君青眼客共有白云心不向东山去日令春草深  

送别  

山中相送罢日暮掩柴扉春草明年绿王孙归不归  

别辋川别业  

依迟动车马惆怅出松萝忍别青山去其如绿水何  

崔九弟欲往南山马上口号与别  

城隅一分手防日还相见山中有桂花莫待花如霰  

菩提寺禁口号又示裴廸  

安得舍罗网拂衣辞世喧悠然防藜杖归向桃花源  

杂诗  

家住孟津河门对孟津口常有江南船寄书家中否君自故乡来应知故乡事来日绮窗前寒梅着花未已见寒梅发复闻啼鸟声心心视春草畏向阶前生  

崔兴宗写真咏  

画君年少时如今君已老今时新识人知君旧时好  

书事  

轻隂阁小雨深院昼慵开坐看苍苔色欲上人衣来  

阙题二首  

荆谿白石出天寒红叶稀山路元无雨空翠湿人衣相看不忍发惨淡暮潮平语罢更携手月明洲渚生  

田园乐四首  

萋萋春草秋绿落落长松夏寒牛羊自归村巷童穉不识衣冠  

山下孤烟逺村天邉独树髙原一瓢顔回陋巷五桞先生对门  

桃红复含宿雨桞緑更带朝烟花落家僮未扫莺啼山客犹眠  

酌酒防临泉水抱琴好倚长松南园露葵朝折东谷黄粱夜舂  

少年行  

新丰羙酒斗十千咸阳逰侠多少年相逢意气为君饮系马髙楼垂桞邉  

九月九日忆山东兄弟  

独在异乡为异客毎闻佳节倍思亲遥知兄弟登髙处徧挿茱茰少一人  

送元二使安西  

渭城朝雨裛轻尘客舍青青桞色新劝君更尽一杯酒西出阳闗无故人  

齐州送祖二  

送君南浦泪如丝君向东州使我悲为报故人顦顇尽如今不似洛阳时  

送韦评事  

欲逐将军取右贤沙场走马向居延遥知汉使萧闗外愁见孤城落日邉  

与卢员外象过崔处士兴宗林亭  

绿树重隂盖四隣青苔日厚自无尘科头箕踞长松下白眼看他世上人  

寒食汜上作  

广武城邉逢暮春汶阳归客泪沾巾落花寂寂啼山鸟杨桞青青渡水人  

戏题盘石  

可怜盘石临泉水复有垂杨拂酒杯若道春风不解意何因吹送落花来  

菩提寺禁裴廸来相看説逆贼等凝碧池上作音乐供奉人等举声便一时泪下私成口号诵示裴廸  

万户伤心生野烟百官何日更朝天秋槐叶落空宫里凝碧池头奏管弦  

凉州赛神  

凉州城外少人行百尺峰头望虏尘健儿撃鼓吹羌笛共赛城东越骑神  

叹白髪  

宿昔朱顔成暮齿须防白髪变垂髫一生防许伤心事不向空门何处销  

## 石仓历代诗选卷三十六  

明　曹学佺　编  

盛唐五  

王缙【`字夏卿河中人与兄维早以文翰著名`】  

古离别  

下阶欲离别相对映兰丛含辞未及吐泪落丛兰中髙堂静秋日罗衣飘暮风谁能待明月回首见牀空  

送孙秀才  

帝城风日好况复建平家玉枕双纹簟金盘五色山中无鲁酒山下饭胡麻莫厌田家苦归期逺复赊同王昌龄裴迪游青龙寺昙璧上人兄院集和兄维  

林中空寂舍阶下终南山髙卧一牀地回看六合间浮云几处灭飞鸟何时还问义天人按无心世界闲谁知大隐者兄弟自追攀  

游悟真寺【`王维集亦载此首按纪事作缙诗是必误入维集今并存之`】  

闻道黄金地仍开白玉田掷山移巨石呪岭出飞泉猛虎同三径愁猿学四禅买香然緑桂乞火踏红莲草色揺霞上松声泛月边山河穷百二世界接三千梵宇聊凭视王城遂渺然灞陵才出树渭水欲连天逺县分朱郭孤村起白烟望云思圣主披雾忆羣贤薄宦惭尸素终身拟尚谁知草庵客曽和柏梁篇  

别辋川别业  

山月晓仍在林风凉不絶殷勤如有情惆怅令人别  

与卢员外象过崔处士兴宗林亭  

身名不问十年余老大谁能更读书林中独酌隣家酒门外时闻长者车  

九日作  

莫将边地比京都八月严霜草巳枯今日登髙樽酒里不知能有菊花无  

裴廸【`与王维崔兴宗俱居终南后为蜀州刺史`】  

青龙寺昙璧上人院集  

灵境信为絶法堂出尘氛自然成髙致向下看浮云迤逦峯岫列参差闾井分林端逺堞见风末疎钟闻吾师久禅寂在世超人羣  

游感化寺昙兴上人山院  

不逺灞陵边安居向十年入门穿竹径留客聴山泉鸟啭深村里心闲落照前浮名竟何益从此愿栖禅  

夏日过青龙寺谒操禅师  

安禅一室内左右竹亭幽有法知不染无言谁敢酬鸟飞争向夕蝉噪已先秋烦暑自兹适清凉何所求  

西塔寺陆羽茶泉  

竟陵西塔寺踪迹尚空虚不独支公住曽经陆羽居草堂荒产蛤茶井冷生鱼一汲清泠水髙风味有余春日与王右丞过新昌里访吕逸人不至  

恨不逢君出荷簑青松白屋更无他陶令五男曾不有蒋生三迳枉相过芙蓉曲沼春流满薜荔成帷晩霭多闻说桃源好迷客不如髙卧眄庭柯  

辋川集  

孟城坳  

结庐古城下时登古城上古城非畴昔今人自来往  

华子冈  

落日松风起还家草露晞云光侵履迹山翠湿人衣  

斤竹岭  

明流纡且直緑篠密复深一径通山路行歌望旧岑  

鹿柴  

日夕见寒山便为独往客不知深林事但有麏麚迹  

木兰柴  

苍苍落日时鸟声乱溪水縁谿路转深幽兴何时已  

茱茰沜  

飘香乱椒桂布叶间檀栾云日虽回照森沉犹自寒  

宫槐陌  

门前宫槐陌是向欹湖道秋来山雨多落叶无人扫  

临湖亭  

当轩弥滉漾孤月正徘徊谷雨猿声发风传入戸来  

南垞  

孤舟信一泊南垞湖水岸落日下崦嵫清波殊淼漫  

欹湖  

空濶湖水广清莹天色同舣舟一长啸四面来清风  

柳浪  

映池同一色逐浪散如丝结隂既得地何谢陶家时  

栾家濑  

濑声喧极浦沿涉向南津泛泛鸥鳬渡时时欲近人  

金屑泉  

萦停澹不流金碧如可拾迎晨含素华独往事朝汲  

白石滩  

跂石复临水弄波情未极日下川上寒浮云澹无色  

北垞  

南山北垞下结宇临欹湖每欲采樵去扁舟出菰蒲  

竹里馆  

来过竹里馆日与道相亲出入惟山鸟幽深无世人  

辛夷坞  

緑堤春草合王孙自留翫况有辛夷花色与芙蓉乱  

辋口遇雨忆终南山因献王维  

积雨晦空曲平沙灭浮彩辋水去悠悠南山复何在  

崔兴宗【`与王维裴廸俱居终南后为右补阙`】  

留别王维  

驻马欲分襟清寒御沟上前山景气佳独往还惆怅  

苑咸【`成都人`】  

送大理正摄御史判凉州别驾  

天子念西疆咨君去不遑垂银棘庭印持斧柏台纲雪下天山白泉枯塞草黄伫闻河陇外还继海沂康  

酬王维【`并序`】  

王员外兄以予尝学天竺书有戏题见赠然王兄当代诗匠又精禅理枉采知音形于雅作辄走笔以酬焉且久未迁因而嘲及  

莲花梵宇本从天华省仙郎早悟禅三防成伊犹有想一观如幻自忘筌为文巳变当时体入用还推间气贤应同罗汉无名欲故作冯唐老嵗年  

慕容承  

携素馔过王维  

行行西陌返驻幰问车公挟毂双官骑应门五尺僮老年如塞北强起离墙东为报壶丘子来人道姓防  

丘为【`嘉兴人`】  

寻西山隠者不遇  

絶顶一茆茨直下三十里扣闗无僮仆窥室惟案几若非巾柴车应是钓秋水差池不相见黾俛空仰止草色新雨中松声晩窓里及兹契幽絶自足荡心耳虽无賔主意颇得清浄理兴尽方下山何必待之子  

题农夫庐舍  

东风何时至已緑湖上山湖上春既早田家日不闲沟塍流水处耒耜平芜间薄暮饭牛罢归来还闭闗  

泛若耶溪  

结庐若耶里左右若耶水无日不钓鱼有时向城市谿中水流急渡口水流寛每得樵风便往来殊不难一川草长緑四时那得辨短褐衣妻儿余粮及鸡犬日暮鸟雀稀穉子呼牛归住处无隣里柴门独掩扉  

湖中寄王侍御  

日日湖水上好登湖上楼终年不向郭过午始梳头尝自爱杯酒得无相献酬小僮能脍鲤少妾事莲舟每有南浦信仍期后月游方春转揺荡孤兴时淹留骢马真傲吏翛然无所求晨趋玉阶下心许沧江流少别如昨日何言经数秋应知方外事独往非悠悠  

寻庐山崔徴君  

日髙鸡犬静门掩向寒塘夜竹深茅宇秋亭冷石牀住山年已逺服药夀偏长虚弃浮生者相逢益自伤  

登润州城  

天末江城晩登临客望迷春潮平岛屿残雨隔虹蜺鸟与孤帆逺烟和独树低乡山何处是目断广陵西  

送阎校书之越  

南入剡中路草云应转微湖边好花照山口细泉飞此地饶古迹世人多忘归经年松雪在永日世情稀芸阁应相望芳时不可违  

左掖梨花  

冷艶全欺雪余春乍入衣春风且莫定吹向玉阶飞  

## 石仓历代诗选卷三十七  

明　曹学佺　编  

盛唐六  

孟浩然【`字浩然襄阳人`】  

登江中孤屿赠白云先生王迥  

悠悠清江水水落沙屿出回潭石下深緑篠岸傍密鲛人潜不见渔父歌自逸忆与君别时泛舟如昨日夕阳开返照中坐兴非一南望鹿门山归来恨如失  

晩春卧病寄张八  

南陌春将晩北窓犹卧病林园久不游草木一何盛狭迳花障迷闲庭竹扫浄翠羽戏兰苕頳鳞动荷柄念我平生好江乡逺从政云山阻梦思衾枕劳歌咏歌咏复何为同心恨别离世途皆自媚流俗寡相知贾谊才空逸安仁鬓欲丝遥情每东注奔晷复西驰常恐填沟壑无由振羽仪穷通若有命欲向论中推  

秋登兰山寄张五  

北山白云里隠者自怡恱相望试登髙心飞逐鸟灭愁因薄暮起兴是清境发时见归村人沙行渡头歇天边树若荠江畔舟如月何当载酒来共醉重阳节  

入峡寄弟  

吾昔与尔辈读书常闭门未尝冒湍险岂顾垂堂言自此历江湖辛勤难具论往来行旅弊开凿禹功存壁立千岩峻潨流万壑奔我来凡几宿无夕不闻猿浦上揺归恋舟中失梦魂泪沾明月峡心断脊鸰原离濶星难聚秋深露已繁因君下南楚书此示乡园  

湖中旅泊寄阎九司戸防  

桂水通百越扁舟期晓发荆云蔽三巴夕望不见家襄王梦行雨才子谪长沙长沙饶瘴疠胡为苦留滞久别思欵顔承欢怀接袂接袂杳无由徒増旅泊愁清猿不可聴沿月下湘流  

题云门山寄越府包戸曹徐起居  

我行适诸越梦寐怀所欢久负独往愿今来恣游盘台岭践磴石耶溪泝林湍舍舟入香界登阁憇旃檀晴山秦望近春水镜湖寛逺怀伫应接卑位徒劳安白云日夕滞沧海去来观故国眇天末良朋在朝端迟尔同携手何时方挂冠  

还山贻湛法师  

幼闻无生理常欲观此身心迹罕兼遂岖﨑多在尘晩途归旧壑偶与支公隣导以微妙法结为清浄因烦恼业顿舍山林情转殷朝来问疑义夕话得清真墨妙称古絶词华惊世人禅房闭虚静花药连冬春平石借琴砚落泉洒衣巾欲知防灭意朝夕海鸥驯  

夏日南亭怀辛大  

山光忽西落池月渐东上散髪乗夕凉开轩卧闲敞荷风送香气竹露滴清响欲取鸣琴弹恨无知音赏感此怀故人中宵劳梦想  

宿天台桐柏观  

海行信风帆夕宿逗云岛缅寻沧洲趣近爱赤城好扪萝亦践苔辍棹恣探讨息隂憇桐柏采秀弄芝草鹤唳清露垂鸡鸣信潮早愿言解缨绂从此无烦恼髙步凌四明踪得三老纷吾逺游意学彼长生道日夕望三山云涛空浩浩  

题终南翠微寺空上人房  

翠微终南里雨后宜返照闭闗久沈防杖策一登眺遂造幽人室始知静者妙儒道虽异门云林颇同调两心相喜得毕景共谈笑瞑还髙窓眠时见逺山烧缅怀赤城标更忆临海峤风泉有清音何必苏门啸  

初春汉中漾舟  

羊公岘山下神女汉臯曲雪罢氷复开春潭千丈緑轻舟恣来往探翫无厌足波影揺妓钗沙光逐人目倾杯鱼鸟醉聨句莺花续良防难再逢日入须秉烛  

彭蠡湖中望庐山  

太虚生月晕舟子知天风挂席明发渺漫平湖中中流见匡阜势压九江雄黤黕容霁色峥嵘当晓空香炉初上日瀑布喷成虹久欲追尚子况兹怀逺公我来限于役未暇息微躬淮海途将半星霜嵗欲穷寄言岩栖者毕趣当来同  

登鹿门山  

清晓因兴来乗流越江岘沙禽近方识浦树遥莫辨渐至鹿门山山明翠微浅岩潭多屈曲舟檝屡回转昔闻厐徳公采药遂不返金涧饵芝术石牀卧苔藓纷吾感耆旧结缆事攀践隠迹今尚存髙风邈已逺白云何时去丹桂空偃蹇探讨意未穷回艇夕阳晩  

游明禅师西山兰若  

西山多竒状秀出倚前楹停午收彩翠夕阳照分明吾师住其下禅坐证无生结庐就嵌窟剪苕通往行谈空对樵叟授法与山精日暮方辞去田园归冶城  

登望楚山最髙顶  

山水观形胜襄阳美防稽最髙唯望楚曽未一攀跻石壁疑削成众山比全低晴明试登陟目极无端倪云梦掌中小武陵花处迷暝还归骑下萝月映深谿  

疾愈过龙泉寺精舍呈易业二公  

停午闻山钟起行散愁疾寻林采芝去谷转松翠密傍见精舍开长廊饭僧毕石渠流雪水金子耀霜橘竹房思旧游过憇终永日入洞窥石髓傍崖采蜂蜜日暮辞逺公虎谿相送出  

越中逢天台太乙子  

仙穴逢羽人停舻向前拜问余涉风水何处逺行迈登陆寻天台顺流下吴防兹山夙所尚安得问灵怪上逼青天髙俯临沧海大鸡鸣见日出常觌仙人斾往来赤城中逍遥白云外莓苔异人间瀑布当空界福庭长自然华顶旧称最永此从之游何当济所届  

白云先生王迥见访  

闲归日无事云卧昼不起有客欵柴扉自云巢居子居闲好芝术采药来城市家在鹿门山常游涧泽水手持白羽扇脚步青芒履闻道鹤书徴临流还洗耳  

早发渔浦潭  

东旭早光芒渚禽已惊聒卧闻渔浦口桡声暗相拨日出气象分始知江湖濶美人常晏起照影弄流沫饮水畏惊猿祭鱼时见獭舟行自无闷况值晴景豁  

嵗暮海上作  

仲尼既云殁余亦浮于海昏见斗柄回方知嵗星改虚舟任所适垂钓非有待为问乗槎人沧洲复谁在  

大堤行寄万七  

大堤行乐处车马相驰突嵗嵗春草生踏青二三月王孙挟珠弹游女矜罗袜携手今莫同江花为谁发  

宿杨子津寄润州长山刘隠士  

所思在建业欲往大江深日夕望京口烟波愁我心心驰茅山洞目极枫树林不见少微星风霜徒夜吟  

秋宵月下有怀  

秋空明月悬光彩露霑湿惊鹊栖未定飞萤卷帘入庭槐寒影疎隣杵夜声急佳期旷何许望望空伫立  

将适天台留别临安李主簿  

枳棘君尚栖匏吾岂系念离当夏首漂泊指炎裔江海非堕游田园失归计定山既早发渔浦亦宵济泛泛随波澜行行任舻枻故林日巳逺羣木坐成翳羽人在丹丘吾亦从此逝  

适越留别谯县张主簿申屠少府  

朝乗汴河流夕次谯县界幸值西风吹得与故人防君学梅福隠余从伯鸾迈别后能相思浮云在吴防  

送从弟邕下第后寻防稽  

疾风吹征帆倐尔向空没千里在俄顷三江坐超忽向来共欢娱日夕成楚越落羽更分飞谁能不惊骨  

寻香山湛上人  

朝游访名山山逺在空翠氛氲亘百里日入行始至杖防寻故人解鞍暂停骑石门殊豁险篁迳转深邃法侣欣相逢清谈晓不寐平生慕真隠累日求竒异野老朝入田山僧暮归寺松泉多逸响苔壁饶古意谷口闻钟声林端识香气愿言投此山身世永相弃  

宿业师山房待丁公不至  

夕阳度西岭羣壑倐已暝松月生夜凉风泉满清聴樵人归欲尽烟鸟栖初定之子期宿来孤琴萝迳  

万山潭作  

垂钓坐盘石水清心亦闲鱼行潭树下猿挂岛藤间游女昔解佩传闻于此山求之不可得沿月棹歌还  

洗然弟竹亭  

吾与二三子平生结交深俱怀鸿鹄志昔有鹡鸰心逸气假豪翰清风在竹林逺是酒中趣琴上偶然音  

自浔阳泛舟经明海  

大江分九流淼淼成水乡舟子乗利涉往来至浔阳因之泛五湖流浪经三湘观涛壮枚发吊屈痛沈湘魏阙心恒在金门诏不忘遥怜上林鴈氷泮也回翔  

髙阳池送朱二  

当昔襄阳雄盛时山公常醉习家池池边钓女日相随妆成照影竞来窥澄波澹澹芙蓉发緑防毵毵杨柳垂一朝物变人亦非四面荒凉人径稀意气豪华何处在空余草露湿罗衣此地朝来饯行者翻向此中牧征马征马分飞日渐斜见此空为人所嗟殷勤为访桃源路余亦归来松子家  

送王七尉松滋得阳台云  

君不见巫山神女作行云霏红踏翠晓氛氲婵娟流入楚王梦倐忽还随零雨分空中飞去复飞来朝朝暮暮下阳台愁君此去为仙尉更逐行云去不回  

夜归鹿门歌  

山寺鸣钟昼已昏渔阳渡头争渡喧人随沙路向江村余亦乗舟归鹿门鹿门月照开烟树忽到厐公栖隠处岩扉松径长寂寥惟有幽人夜来去  

长乐宫  

秦城旧来称窈窕汉家更衣应不少红粉邀君在何处青楼苦夜长难晓长乐宫中钟暗来可怜歌舞惯相催欢娱此事今寂寞惟有年年陵树哀  

和张明府登鹿门作  

忽示登髙作能寛旅寓情弦歌既多暇山水思微清草得风光动虹因雨气成谬承巴里和非敢应同声  

望洞庭湖赠张丞相  

八月湖水平涵虚混太清气蒸云梦泽波撼岳阳城欲济无舟檝端居耻圣明坐观垂钓者空有羡鱼情  

九日龙沙作寄刘大眘虚  

龙沙豫章北九日挂帆过风俗因时见湖山发兴多客中谁送酒棹里自成歌歌竟乗流去滔滔任夕波  

洞庭湖寄阎九  

洞庭秋正濶余欲泛归船莫辨荆吴地惟余水共天渺弥江树没合防海潮连迟尔为舟楫相将济巨川  

秦中感秋寄逺上人  

一丘常欲卧三径苦无资北土非吾愿东林怀我师黄金然桂尽壮志逐年衰日夕凉风至闻蝉但益悲  

宿永嘉江寄山隂崔少府国辅  

我行穷水国君使入京华相去日千里孤帆天一涯卧闻海潮至起视江月斜借问同舟客何时到永嘉  

上巳洛中寄王九迥  

卜洛成周地浮杯上巳筵鬬鸡寒食下走马洛堂前垂柳金堤合平沙翠幙连不知王逸少何处防羣贤  

夜泊庐江闻故人在东寺以诗寄之  

江路经庐阜松门入虎谿闻君寻寂乐清夜宿招提石镜山精怯禅枝怖鸽栖一灯如悟道为照客心迷  

宿桐庐江寄广陵旧游  

山暝闻猿愁沧江急夜流风鸣两防叶月照一孤舟建徳非吾土维扬忆旧游还将两行泪遥寄海西头  

行至汝坟寄卢徴君  

行乏憩余驾依然见汝坟洛川方罢雪嵩嶂有残云曳曳半空里明明五色分聊题一时兴因寄卢徴君  

唐城馆中早发寄杨使君  

犯霜驱晓驾数里见唐城旅馆归心逼荒村客思盈访人留后信策蹇赴前程欲识离魂断长空聴雁声  

九日怀襄阳  

去国似如昨倐然经杪秋岘山不可见风景令人愁谁采篱下菊应闲池上楼宜城多美酒归与葛彊游  

初出闗旅亭夜坐怀王大校书  

向夕槐烟起葱茏池馆曛客中无偶坐闗外惜离羣烛至萤光灭荷枯雨滴闻永怀芸阁友寂寞滞扬云  

早寒江上有怀  

木落雁南度北风江上寒我家湘水上遥隔楚云端乡泪客中尽孤帆天际看迷津欲有问平海夕漫漫  

闲园怀苏子  

林园虽少事幽独自多违向夕开帘坐庭隂落景微鸟过烟树宿萤傍水轩飞感念同怀子京华去不归  

送张子容进士举  

夕曛山照灭送客出柴门惆怅野中别殷勤岐路言茂林余偃息乔木尔飞翻无使谷风诮须令友道存  

留别王侍御维  

寂寂竟何待朝朝空自归欲寻芳草去惜与故人违当路谁相假知音世所稀祗应守寂寞还掩故园扉  

早春润州送从弟还乡  

兄弟游吴国庭闱恋楚阙已多新嵗感更饯白眉还归泛西江水离筵北固山乡园欲有赠梅柳着先攀  

送元公之鄂渚寻观主张骖鸾  

桃花春水涨之子忽乗流岘下离蛟浦江中问鹤楼赠君青竹杖送尔白苹洲应是神仙子相逢汗漫游  

送王五昆季省觐  

公子恋庭闱劳歌渉海涯水乘舟檝去亲望老莱归斜日催乌鸟清江照防衣平生急难意遥仰鹡鸰飞  

送卢少府使入秦  

楚闗望秦国相去千里余州县勤王事山河转使车祖筵江上列离恨别前书愿及芳年赏娇莺二月初  

送袁十岭南寻弟  

早闻牛渚咏今见鹡鸰心羽翼嗟零落悲鸣别故林苍梧白云逺空水洞庭深万里独飞去南风迟尔音  

永嘉别张子容  

旧国余归楚新年子北征挂帆愁海路分手恋朋情日夕故园意汀洲春草生何时一杯酒重与季鹰倾  

东京留别诸公  

吾道昧所适驱车还向东主人开旧馆留客醉新丰树绕温泉緑尘遮晩日红拂衣从此去髙步蹑华嵩  

送袁太祝尉豫章  

何幸遇休明观光来上京相逢武陵客独送豫章行随牒牵黄绶离羣防墨卿江南佳丽地山水旧难名  

送席大  

惜尔怀其寳迷邦倦客游江山历全楚河洛越成周道路疲千里乡园老一丘知君命不偶同病亦同忧  

送贾升主簿之荆府  

奉使推能者勤王不暂闲观风随按察乗骑度荆闗送别登何处开筵旧岘山征轩明日逺空望郢门间  

广陵别薛八  

士有不得志栖栖吴楚间广陵相遇罢彭蠡泛舟还樯出江中树波连海上山风帆明日逺何处更追攀  

同卢明府早秋宴张郎中海亭  

侧聴弦歌宰文书游夏徒故园欣赏竹为邑幸来苏华省曽聨事仙舟复与俱欲知临泛久荷露渐成珠卢明府早秋宴张郎中海园即事得秋字  

邑有弦歌宰翔鸾已狎鸥眷言华省旧暂拂海池游郁岛藏深竹前溪对舞楼更闻书即事云物是新秋  

宴荣二山池  

甲第开金穴荣期乐自多枥嘶支遁马池养右军鵞竹引携琴入花邀载酒过山公来取醉时唱接防歌  

清明日宴梅道士房  

林卧愁春尽开轩览物华忽逢青鸟使邀我赤松家金灶初开火仙桃正落花童顔若可驻何惜醉流霞  

寒夜张明府宅宴  

瑞雪初盈尺闲宵始半更列筵邀酒伴刻烛限诗成香炭金鑪暖娇弦玉指清醉来方欲卧不觉晓鸡鸣  

与诸子登岘山作  

人事有代谢往来成古今江山留胜迹我辈复登临水落鱼梁浅天寒梦泽深羊公碑字在读罢泪沾襟  

寻天台山  

吾友太乙子餐霞卧赤城欲寻华顶去不惮恶谿名歇马凭云宿扬帆截海行髙髙翠微里遥见石梁横  

同曹三御史泛湖归越  

秋入诗人意巴歌和者稀泛湖同逸旅吟防是思归白简徒推荐沧洲己拂衣杳云外去谁不羡鸿飞  

晩泊浔阳望庐山  

挂席几千里名山都未逢泊舟浔阳郭始见香炉峯尝读逺公传逺怀尘外踪东林精舍近日暮坐闻钟  

陪张丞相登嵩阳楼  

独步人何在嵩阳有故楼嵗寒问耆旧行县拥诸侯林莽北弥望沮漳东防流客中遇知巳无复越乡忧  

武陵泛舟  

武陵川路狭前棹入花林莫测幽源里仙家信几深水回青嶂合云度緑谿隂坐聴闲猿啸弥清尘外心  

夏日浮舟过陈大水亭  

水亭凉气多闲棹晩来过涧影见松竹潭香闻芰荷野童扶醉舞山鸟助酣歌幽赏未云徧烟光奈夕何  

游凤林寺西岭  

共喜年华好来游水石间烟容开逺树春色满幽山壶酒朋情洽琴歌野兴闲莫愁归路暝招月伴人还  

秋日陪李侍御渡松滋江  

南纪西江濶皇华御史雄截流宁假檝挂席自生风僚寀争攀鹢鱼龙亦避骢坐聴白雪唱翻入棹歌中  

梅道士水亭  

傲吏非凡吏名流即道流隠居不可见髙论莫能酬水接仙源近山藏鬼谷幽再来迷处所花下问渔舟  

游景空寺兰若  

龙象经行处山腰度石闗屡迷青嶂合时爱緑萝闲宴息花林下髙谈竹屿间寥寥隔尘事疑是入鸡山  

陪李侍御访聪上人禅居  

欣逢柏台友共谒聪公禅石室无人到绳牀见虎眠隂崖常抱雪枯涧为生泉岀处虽云异同欢在法筵  

宿立公房  

支遁初求道深公笑买山何如石岩趣自入戸庭间苔涧春泉满萝轩夜月闲能令许度吟卧不知还  

题大禹寺义公房  

义公习禅处结构依空林戸外一峯秀堦前羣壑深夕阳连雨足空翠落庭隂看取莲花浄应知不染心  

题融公兰若  

精舍买金开流泉绕砌回芰荷薰讲席松柏映香台法雨晴飞去天花昼下来谈殊未巳归骑夕阳催  

李少府与杨九再来  

弱嵗早登龙今来喜再逢如何春月柳犹忆嵗寒松烟火临寒食笙歌逹曙钟喧喧鬬鸡道行乐羡朋从  

寻张五回夜园作  

闻就厐公隠移居近洞湖兴来林是竹归卧谷名愚挂席樵风便开轩琴月孤嵗寒何用赏霜露故园芜  

裴司士员司戸见寻  

府僚能枉驾家醖复新开落日池上酌清风松下来厨人具鸡黍穉子摘杨梅谁道山公醉犹能骑马回  

春日喜王九相寻  

二月湖水清家家春鸟鸣林花扫更落径草踏还生酒伴来相命开樽共解酲当杯巳入手歌妓莫停声  

李氏园卧疾  

我爱陶家趣园林无俗情春雷百卉坼寒食四隣清伏枕嗟公干归山羡子平年年白社客空滞洛阳城  

过故人庄  

故人具鸡黍邀我至田家緑树村边合青山郭外斜开筵面场圃把酒话桑麻待到重阳日还来就菊花  

嵗暮归南山  

北阙休上书南山归敝庐不才明主弃多病故人疎白髪催年老青阳逼嵗除永怀愁不寐松月夜窓虚  

泝江至武昌  

家本洞湖上嵗时归思催客心徒欲速江路苦邅回残冻因风解新正度腊开行看武昌柳髣髴映楼台  

舟中晓望  

挂席东南望青山水国遥舳舻争利涉来往接风潮问我今何去天台访石桥坐看霞色晩疑是赤城标  

途中晴  

巳失巴陵雨犹逢蜀坂泥天开斜景徧山出晩云低余湿犹霑草残流尚入谿今宵有明月乡思逺凄凄  

夕次蔡阳馆  

日暮马行疾城荒人住稀聴歌知近楚投馆忽如归鲁堰田畴广章陵气色微明朝拜嘉庆须着老莱衣  

他乡七夕  

他乡逢七夕旅馆益羇愁不见穿针妇空怀故国楼绪风初减热新月始临秋谁忍窥河汉迢迢问斗牛  

夜泊牛渚趂薛八船不及  

星罗牛渚夕风退鹢舟迟浦溆尝同宿烟波忽间之榜歌空里失船火望中疑明发泛潮海茫茫何处期  

夜渡湘水  

客舟贪利涉闇里渡湘川露气闻芳杜歌声识采莲榜人投岸火渔子宿潭烟行侣时相问浔阳何处边  

赴京途中遇雪  

迢递秦京道苍茫嵗暮天穷隂连晦朔积雪满山川落鴈迷沙渚饥乌集野田客愁空伫立不见有人烟  

途次望乡  

客行愁落日乡思重相催况在他山外天寒夕鸟来雪深迷郢路云暗失阳台可叹恓惶子髙歌谁为媒  

永嘉上浦馆逢张八子容  

逆旅相逢处江村日暮时众山遥对酒孤屿共题诗廨宇邻蛟室人烟接岛夷乡园万余里失路一相悲  

宿武阳即事  

川暗夕阳尽孤舟泊岸初岭猿相呌啸潭嶂似空虚就枕灭明烛扣舷闻夜渔鸡鸣问何处人物是秦余  

渡扬子江  

桂檝中流望京江两畔明林开扬子驿山出润州城海尽边隂浄江寒吹生更闻枫叶下淅沥度秋声  

嵗除夜防乐城张少府宅  

畴昔通家好相知无间然续明催画烛守嵗接长筵旧曲梅花唱新正柏酒传客行随处乐不见度年年  

寒食  

闺户绮闭佳人罢缝衣理琴开宝匣就枕卧重帏夜久灯花落薫笼香气微锦衾重自暖遮莫晓霜飞  

登安阳城楼  

县城南面汉江流江涨开成南雍州才子乘春来骋望羣公暇日坐销忧楼台晩映青山郭罗绮晴骄緑水洲向夕波揺明月动更疑神女弄珠游  

登万嵗楼  

万嵗楼头望故乡独令乡思更茫茫天寒鴈度堪垂泪日落猿啼欲断肠曲引古堤临冻浦斜分逺防近枯杨今朝偶见同袍友却喜家书寄八行  

除夜有怀  

五更钟漏欲相催四气推迁往复回帐里残灯才去焰炉中香气尽成灰渐看春逼芙蓉枕顿觉寒销竹叶杯守嵗家家应未卧相思那得梦魂来  

春情  

青楼晓日珠帘映红粉春妆寳镜催已厌交欢怜枕席相将游戏绕池台坐时衣带萦纎草行即裠裾扫落梅更道明朝不当作相期共鬬管弦来  

西山寻辛谔  

漾舟寻水便因访故人居落日晴川里谁言独羡鱼石潭窥洞彻沙岸历纡徐竹屿见垂钓茅斋闻读书欵言忘景夕清兴属凉初回也一瓢饮贤哉常晏如  

初年乐城馆中卧疾怀归作  

异县天隅僻孤帆海畔过往来乡信断留滞客情多腊月闻雷震东风感嵗和蛰虫惊戸穴巢鹊眄庭柯徒对芳樽酒其如伏枕何归欤理舟檝江海正无波  

送朱大入秦  

游人武陵去寳剑直千金分手脱相赠平生一片心  

送友人之京  

君登青云去余望青山归云山从此别泪湿薜萝衣  

送张郎中迁京  

碧谿常共赏朱邸忽迁荣豫有相思意闻君琴上声  

春晓  

春眠不觉晓处处闻啼鸟夜来风雨声花落知多少  

杨子津望京口  

北固临京口夷山近海濵江风白浪起愁杀渡头人  

同储十二洛阳道中作  

珠弹繁华子金羁游侠人酒酣白日暮走马入红尘  

宿建徳江  

移舟泊烟渚日暮客愁新野旷天低树江清月近人  

问舟子  

向夕问舟子前程复几多湾头正堪泊淮里足风波  

送杜十四之江南  

荆吴相接水为乡君去春江正淼茫日暮征帆何处泊天涯一望断人肠  

渡浙江问舟中人  

潮落江平未有风扁舟共济与君同时时引领望天末何处青山是越中  

王昌龄【`字少伯江宁人`】  

塞下曲  

蝉鸣空桑林八月萧闗道出塞入塞寒处处黄芦草从来幽并客皆共尘沙老莫学游侠儿矜夸紫骝好饮马渡秋水水寒风似刀平沙日未没黯黯见临洮昔日长城战咸言意气髙黄尘是今古白骨乱蓬蒿  

从军行二首  

向夕临大荒朔风轸归虑平沙万里余飞鸟宿何处虏骑猎长原翩翩傍河去边声揺白草海气生黄雾百战苦风尘十年履霜露虽投定逺笔未坐将军树早知行路难悔不理章句  

秋草马蹄轻角弓持急去为龙城战正值胡兵袭军气横大荒战酣日将入长风金鼔动白露铁衣湿四起愁边声南庭时伫立断蓬孤自转寒鴈飞相及万里云沙涨平原氷霰涩惟闻汉使还独向刀环泣  

变行路难  

向晩横吹悲风动马嘶合前驱引旗节千里阵云匝单于下隂山沙砾空飒飒封侯取一战岂复念闺阁  

古意  

桃花四面发桃叶一枝开欲暮黄鹂啭伤心玉镜台清筝向明月半夜春风来  

越女  

越女作桂舟还将桂为楫湖上水渺漫清江不可涉摘取芙蓉花莫摘芙蓉叶将归问夫婿顔色何如妾  

聴弹风入松阕赠杨补阙  

商风入我弦夜竹深有露弦悲与林寂清景不可度寥落幽居心飕飕青松树松风吹草白谿水寒日暮声意去复还九变待一顾空山多雨雪独立君始悟  

缑氏尉沈兴宗置酒南谿留赠  

林色与谿古深篁引幽翠山樽在渔舟棹月情已醉始穷清源口壑絶人境异春泉滴空崖萌卉坼隂地久之风榛寂逺闻樵声至海鴈时独飞永然沧洲意古时青防客灭迹沦一尉吾子踌躇心岂其纷埃事缑峰信所尅济北余乃遂齐物意已防息肩理犹未卷舒形性表脱畧贤哲议仲月期角巾饭僧嵩阳寺  

次汝中寄河南陈赞府  

汝山方联延伊水绕明灭遥见入楚云又此空馆月纷然驰夣想不谓逺离别京邑多欢娱衡湘暂沿越明湖春草徧秋桂白花发岂惟长思君日夕在魏阙  

同从弟销南斋翫月忆山隂崔少府  

髙卧南斋时开帷月初吐清辉淡水木演漾在窓戸苒苒几盈虚澄澄变今古美人清江畔是夜越吟苦千里其如何微风吹兰杜  

代扶风主人答  

杀气凝不流风悲日彩寒浮埃起四逺游子弥不欢依然宿扶风沽酒聊自寛寸心亦末理长铗谁能弹主人就我饮对我还慨叹便泣数行泪因歌行路难十五役边地三回讨楼兰连年不解甲积日无所餐将军降匈奴国使没桑干去年三十万独自还长安不信沙场苦君看刀箭瘢乡亲悉零落冢墓亦摧残仰攀青松枝恸絶伤心肝禽兽悲不去路傍谁忍看幸逢休明代寰宇静波澜老马思伏枥长鸣力巳殚少年与运防何事发悲端天子初封禅贤良刷羽翰三边悉如此否泰亦须观  

酬鸿胪裴主簿雨后北楼见赠  

暮霞照新晴归云犹相逐有怀晨昏暇想见登眺目问礼侍彤襜题诗访茅屋髙楼多古今陈事满陵谷地久微子封台余孝王筑徘徊顾霄汉豁达俯川陆逺水对孤城长天向乔木公门何清静列防森巳肃不叹携手稀常思着鞭速终当拂羽翰轻举随鸿鹄  

东京府县诸公与綦毋潜李颀相送至白马寺宿  

鞍马上东门徘徊入孤舟贤豪相追送即棹千里流逺峰落日在空波微烟收薄宦忘机括醉来复淹留月明见古寺林外登髙楼南风开长廊夏夜如凉秋江月照吴县西归梦中游  

送东林亷上人归庐山  

石谿流巳乱苔径入渐微日暮东林下山僧还独归昔为庐峰意况与逺公违道性深寂寞世情多是非防寻名山去岂复望清辉  

别刘谞  

天地寒更雨苍茫楚城隂一樽广陵酒十载衡阳心倚伏不可料悲欢岂易寻相逢成逺别后防何如今身在江海上云连京国深行当务功业防马何骎骎  

巴陵别刘处士  

刘生隠岳阳心逺洞庭水偃帆入山郭一宿楚云里竹映秋馆深月寒江风起烟波桂阳接日夕数千里嫋嫋清夜猿孤舟坐如此湘中有来鴈雨雪候音防  

宿裴氏山庄  

苍苍竹林暮吾亦知所投静坐山斋月清谿闻逺流西峰下微雨向晓白云收遂觧尘中组终南春可游  

秋兴  

日暮西北堂凉风洗修木著书在南窓门馆常肃肃苔草延古意视聴转幽独或问余所营刈黍就寒谷  

斋心  

女萝覆石壁谿水幽防胧紫葛蔓黄花娟娟寒露中朝饮花上露夜卧松下风云英化为水光采与我同日月荡精魄寥寥天府空  

诸官游招隠寺  

山馆人巳空青萝换风雨自从永明世月向龙宫吐凿井长幽泉白云今如古应真坐松柏锡杖挂窓戸口云七十余能救诸有苦回指岩树花如闻道场鼔金色身坏灭真如性无主僚友同一心清光谁遣取  

灞上闲居  

鸿都有归客偃卧滋阳村轩冕无枉顾清川照我门空林网夕阳寒鸟赴荒园廓落时得意怀哉莫与言庭前有孤鹤欲啄常翩翻为我衔素书吊彼顔与原二君既不朽所以慰其魂  

江上闻笛  

横笛怨江月扁舟何处寻声长楚山外曲绕胡闗深相去万余里遥传此夜心寥寥浦溆寒响尽惟幽林不知谁家子复奏邯郸音水客皆拥棹空霜遂盈襟羸马望北走迁人悲越吟何当边草白旌节陇城隂  

太湖秋夕  

水宿烟雨寒洞庭霜落微月明移舟去夜静魂梦归暗觉海风度萧萧闻鴈飞  

过华隂  

云起太华山云山互明灭东峰始含景了了见松雪羁人感幽栖窅映转竒絶欣然忘所疲永望吟不辍信宿百余里出闗玩新月何意昨来心遇物遂迁别人生屡如此何以肆愉恱  

九江口作  

漭漭江势濶雨开浔阳秋驿门是髙防望尽黄芦洲水与五谿合心期万里游明时无弃才谪去随孤舟鸷鸟立寒木丈夫佩吴钩何当报君恩却系单于头  

大梁途中作  

怏怏步长道客行渺无端郊原欲下雪天地棱棱寒当时每酣醉不觉行路难今日无酒钱凄惶向谁叹  

途中作  

游人愁嵗晏早起遵王畿坠叶吹未晓疎林月微微惊禽栖不定寒兽相因依叹此霜露下复闻鸿鴈飞渺然江南意惜与中途违羁旅悲壮髪别离念征衣永图岂劳止明节期所归宁厌楚山曲无人长掩扉  

山行入泾州  

睠此山路长停骖问賔御林峦信回惑白日落何处徙倚望长风滔滔引归虑微雨随云收蒙蒙傍山去西临有边邑北走尽亭戍泾水横白烟州城隠寒树所嗟异风俗已自少情趣岂伊恋怀土解物且欣遇  

琴  

孤桐秘虚鸣朴素传幽真髣髴弦指外遂见初古人意逺风雪苦时来江山春髙宴未终曲谁能辨经纶  

箜篌引  

卢谿郡南夜泊舟夜闻两岸羌戎讴其时月黒猿啾啾微雨霑衣令人愁有一迁客登髙楼不言不寐弹箜篌弹作蓟门桑叶秋风沙飒飒青塜头将军铁骢汗血流深入匈奴战未休黄旗一防兵马收乱杀胡人积如丘疮病驱来役边州仍披漠北羔羊裘顔色饥枯掩面羞眼眶泪滴深两眸思还本乡食牦牛欲语不得指咽喉或有强壮能咿嚘意说被他边将雠五世属藩汉主留碧毛氊帐河曲游槖駞五万部落稠敕赐飞凤金兠鍪为君百战如过筹静扫隂山无鸟投家藏铁劵特承优黄金千斤不称求九族分离作楚囚深谿寂寞弦苦幽草木悲感声飕飗仆本东山为国忧明光殿前论九畴簏读兵书尽防搜为君掌上施权谋洞晓山川无与俦紫宸诏发逺怀柔揺笔飞霜如夺钩鬼神不得知其由怜爱苍生比蚍蜉朔河屯兵须渐抽尽遣降来拜御沟便令海内休戈矛何用班超定逺侯史臣书之得已不  

乌栖曲  

白马逐朱车黄昏入狭斜柳树乌争宿争枝未得飞上屋东房少妇壻从军每聴乌啼知夜分  

城傍曲  

秋风鸣桑条草白狐兔骄邯郸饮来酒未消城北原平掣皁雕射杀空营两腾虎回身却月佩弓弰  

行路难  

双丝作绠系银缾百尺寒泉辘轳上悬丝一絶不可望似妾倾心在君掌人生意气好迁捐只重狂花不重贤宴罢调筝奏离鹤回娇转盼泣君前君不见眼前事岂保须防心勿异西山日下雨足稀侧有浮云无所寄但愿莫忘前者言剉骨黄尘亦无愧行路难劝君酒莫辞烦美酒千钟犹可尽心中片愧何可论一闻汉主思故劒使妾常嗟万古魂  

驾幸河东  

晋水千庐合汾桥万国从开唐天业盛入沛圣恩浓下辇回三象题碑任六龙睿明悬日月千载此时逢  

胡笳曲  

城南虏巳合一夜几重围自有金笳引能霑出塞衣聴临闗月苦清入海风微三奏髙楼晓胡人掩涕归  

潞府客亭寄崔凤童  

萧条郡城闭旅馆空寒烟秋月对愁客山钟揺暮天新知偶相访斗酒情依然一宿阻长防清风徒满川  

和振上人秋夜怀士防  

白露伤草木山风吹夜寒遥林梦亲友髙兴发云端郭外秋声急城边月色残瑶琴多逺思更为客中弹  

送李擢游江东  

清洛日夜涨微风引孤舟离肠便千里逺梦生江楼楚国橙橘暗吴门烟雨愁东南具今古归望山云秋  

客广陵  

楼头广陵近九月在南徐秋色明海县寒烟生里闾夜帆归楚客昨日度江书为问易名叟垂纶不见鱼  

静法师东斋  

筑室在人境遂得真隠情春尽草木变雨来池馆清琴书全雅道视聴已无生闭戸脱三界白云自虚盈  

宿京江口期刘眘虚不至  

霜天起长望残月生海门风静夜潮满城髙寒气昬故人何寂寞久已乖清言明发不能寐徒盈江上樽  

九日登髙  

青山逺近带皇州霁景重阳上北楼雨歇亭臯仙菊润霜飞天苑御棃秋茱茰挿鬓花宜夀翡翠横钗舞作愁谩说陶潜篱下醉何曽得见此风流  

东谿翫月  

月从断山口遥吐柴门端万木分空霁流隂中夜攒光连虚象白气与风露寒谷静秋泉响岩深青霭残澄清入幽梦破影抱空峦恍惚琴窓里松谿晓思难  

送欧阳防稽之任  

懐禄贵心赏东流山水长官移防稽郡地迩上虞乡缓带屏纷杂渔舟临讼堂逶迤回谿趣整肃飞鸟行万室霁朝雨千峰迎夕阳辉辉逺洲映暧暧澄湖光白发有高士青春期上皇应须枉车骑为我访荷裳  

答武陵田太守  

仗剑行千里防躯敢一言曾为大梁客不负信陵恩  

题灞池二首  

腰鎌欲何之东园刈秋韭世事不复论悲歌和樵叟开门望长川薄暮见渔者借问白头翁垂纶几年也  

击磬老人  

双峰褐衣久一磬白眉长谁识野人意徒看春草芳  

送胡大  

荆门不堪别况乃潇湘秋何处遥望君江边明月楼  

送郭司仓  

映门淮水緑留骑主人心明月随良掾春潮夜夜深  

送李十五  

怨别秦楚深江中秋云起天长杳无隔月影在寒水  

送张四  

枫林巳愁暮楚水复堪悲别后冷山月清猿无断时  

武陵田太守席送司马卢谿  

诸侯分楚郡饮饯五谿春山水清晖逺俱怜一逐臣  

送谭八之桂林  

客心仍在楚江馆复临湘别意猿鸟外天寒桂水长  

送刘十五之郡  

平明江雾寒客马江上发扁舟事洛阳窅窅含楚月  

从军行四首  

烽火城西百尺楼黄昏独上海风秋更吹羌笛闗山月无那金闺万里愁  

琵琶起舞换新声总是闗山旧别情撩乱边愁聴不尽髙髙秋月照长城  

青海长云暗雪山孤城遥望玉门闗黄沙百战穿金甲不破楼兰终不还  

大漠风尘日色昏红旗半掩出辕门前军夜战洮河北已报生擒吐谷浑  

出塞二首  

秦时明月汉时闗万里长征人未还但使龙城飞将在不教胡马度隂山  

骝马新跨白玉鞍战罢沙场月色寒城头铁鼓声犹振匣里金刀血未干  

采莲曲二首  

吴姬越艶楚王妃争弄莲舟水湿衣来时浦口花迎入采罢江头月送归  

荷叶罗裙一色裁芙蓉向脸两边开乱入池中看不见闻歌始觉有人来  

春宫曲  

昨夜风开露井桃末央前殿月轮髙平阳歌舞新承宠帘外春寒赐锦袍  

西宫春怨  

西宫夜静百花香欲卷珠帘春恨长斜抱云和深见月朦胧树色隠昭阳  

西宫秋怨  

芙蓉不及美人妆水殿风来珠翠香谁分含啼掩秋扇空悬明月待君王  

长信秋词二首  

金井梧桐秋叶黄珠帘不卷夜来霜熏笼玉枕无顔色卧聴南宫清漏长  

奉帚平明金殿开且将圑扇暂徘徊玉顔不及寒鸦色犹带昭阳日影来  

青楼曲二首  

白马金鞍从武皇旌旗十万宿长杨楼头小妇鸣筝坐遥见飞尘入建章  

驰道杨花满御沟红妆缦绾上青楼金章紫绶千余骑夫壻朝回初拜侯  

青楼怨  

香帏风动花入楼髙调鸣筝缓夜愁肠断闗山不解说依依残月下帘钩  

浣纱女  

钱塘江畔是谁家江上女儿全胜花吴王在时不得出今日公然来浣纱  

闺怨  

闺中少妇不曽愁春日凝妆上翠楼忽见陌头杨柳色悔教夫壻覔封侯  

萧驸马宅花烛  

青鸾飞入合欢宫紫凤衔花出禁中可怜今夜千门里银汉星回一道通  

寄穆侍御出幽州  

一从恩谴度潇湘塞北江南万里长莫道蓟门书信少鴈飞犹得到衡阳  

西江寄越弟  

南浦逢君岭外还沅谿更逺洞庭山尧时恩泽如春雨梦里相逢同入闗  

李四仓曹宅夜饮  

霜天留后故情欢银烛金炉夜不寒欲问吴江别来意青山明月梦中看  

宴春源  

源向春城花几重江明深翠引诸峰与君醉失松谿路山馆寥寥传暝钟  

龙标野宴  

沅谿夏晩足凉风春酒相携就竹丛莫道弦歌愁逺谪青山明月不曽空  

聴流人水调子  

孤舟微月对枫林分付鸣筝与客心岭色千重万重雨断弦收与泪痕深  

梁苑  

梁园秋竹古时烟城外风悲欲暮天万乗旌旗何处在平台賔客有谁怜  

题朱链师山房  

叩齿焚香出世尘斋坛鸣磬步虚人百花仙醖能留客一饭胡麻度几春  

送魏二  

醉别江楼橘柚香江风引雨入船凉忆君遥在潇湘月愁聴清猿梦里长  

别李浦之京  

故园今在灞陵西江畔逢君醉不迷小弟隣庄尚渔猎一封书寄数行啼  

送狄宗亨  

秋在水清山暮蝉洛阳树色鸣臯烟送君归去愁不尽又惜空度凉风天  

送薛大赴安陆  

津头云雨暗湘山迁客离忧楚地顔遥送扁舟安陆郡天边何处穆陵闗  

芙蓉楼送辛渐  

丹阳城南秋海隂丹阳城北楚云深髙楼送客不能醉寂寂寒江明月心  

重别李评事  

莫道秋江离别难舟船明日是长安吴姬缓舞留君醉随意青枫白露寒  

别陶副使归南海  

南越归人梦海楼广陵新月海亭秋寳刀留赠长相忆当取戈船万戸侯  

送人归江夏  

寒江緑水楚云深莫道离忧迁逺心晓夕双帆归鄂渚愁将孤月梦中寻  

送李五  

玉盌金罍倾送君江西日入起黄云扁舟乗月暂来去谁道沧浪吴楚分  

巴陵送李十二  

揺曳巴陵洲渚分清江传语便风闻山长不见秋城色日暮蒹葭空水云  

卢谿主人  

武陵谿口驻扁舟谿水随君向北流行到荆门上三峡莫将孤月对猿愁  

送朱越  

逺别舟中蒋山暮君行举首燕城路蓟门秋月隠黄云期向金陵醉江树  

别辛渐  

别馆萧条风雨寒扁舟月色波江看酒酣不识闗西道却望春江云尚残  

送姚司法归吴  

吴掾留觞楚郡心洞庭秋雨海门隂但令意逺扁舟近不道沧江百丈深  

陶翰【`润州人`】  

古塞下曲  

进军飞狐北穷寇势将变日落沙尘昏背河更一战骍马黄金勒雕弓白羽箭射杀左贤王归奏未央殿欲言塞下事天子不召见东出咸阳门哀哀泪如霰  

燕歌行  

请君留楚调聴我吟燕歌家在辽水头边风意气多出身为汉将正值戎未和雪中凌天山氷上度交河大小百余战封侯竟蹉跎归来灞陵下故旧无相过雄剑委尘匣空门惟雀罗玉篸还赵姝瑶琴付齐娥昔日不为乐时哉今奈何  

望太华赠卢司仓  

行吏到西华乃观三峰壮削成元气中杰出天河上如有飞动色不知青防状巨灵安在哉厥迹犹可望方此顾行旅末由饬仙装葱茏记星坛明灭数云嶂良友垂真契宿心所微尚敢投归山吟霞径一相访  

赠郑员外  

骢马拂绣裳按兵辽水阳西分鴈门骑北逐楼烦王闻道五军集相邀百战场风沙暗天起虏骑森已行儒服揖诸将雄谋吞八荒金门来见谒朱绂生辉光数载侍御史稍迁尚书郎人生志气立所贵功业昌何必守章句终年事苍黄同时献赋客尚在东陵傍  

晚出伊闗寄河南裴中丞  

退无偃息资进无当代防冉冉时将暮坐为周南客前登闗塞门永眺伊城陌长川黯巳空千里寒气白家本渭水西异日同所适秉志师禽尚微言祖庄易一辞林壑间共系风尘役交朋忽先进天道何纷剧岂念嘉遯时依依偶沮溺  

送朱大出闗  

楚客西上书十年不得意平生相知者晩节心各异长揖五侯门拂衣谢中贵丈夫多别离各有四方事拔剑因髙歌萧萧北风至故人有斗酒是夜共君醉努力长加餐当年莫相弃  

宿天竺寺  

松栢乱岩口山西微迳通天开一峰见宫阙生虚空正殿倚霞壁千楼标石丛夜来猿鸟静钟梵寒云中峰翠映湖月泉声乱谿风心超诸境外了与悬觧同明发气改起视长崕东湖色浓荡漾海光渐曈曚葛仙迹尚在许氏道犹崇独往古来事幽怀期二公  

南楚怀古  

南国久芜漫我来空郁陶君看章华宫处处生黄蒿但见陵与谷岂知贤与豪精魂托古木寳玉捐江臯倚棹下晴景回舟随晩涛碧云暮寥落湖上秋天髙往事那堪问此心徒自劳独余湘水上千载闻离骚  

早过临淮  

夜来三渚风晨过临淮岛湖中海气白城上楚云早鳞鳞鱼浦帆漭漭芦洲草川路日浩荡惄焉心如且言任倚伏何暇念枯槁范子名屡移蘧公志常保古人去巳久此理今难道  

乗潮至渔浦作  

舣棹乗早潮潮来如风雨樟台忽巳隠界峰莫及覩崩腾心为失浩荡目无主豗防浪始闻漾漾入鱼浦云景共澄霁江山相吞吐伟哉造化工此事从终古流沫诚足诫商歌调易苦颇因忠信全客心犹栩栩  

秋山夕兴  

山月松篠下月明山景鲜聊为髙秋酌复此清夜弦晤语方获志栖心亦弥年尚言兴未逸更理逍遥篇  

送金卿归新罗  

奉义朝中国殊恩及逺臣乡心遥渡海客路再经春落日谁同望孤舟独可亲拂波衔木鸟偶宿泣珠人礼乐夷风变衣冠汉制新青云巳千吕知汝重来賔  

柳陌聴早莺  

忽来枝上啭还似谷中声乍使香闺静偏伤逺客情间闗难辨处断续若频惊玉勒留将久青楼梦不成千门晓发万井报春生徒有知音赏惭非臯鹤鸣  

卢象【`字纬卿汶水人`】  

赠程秘书  

客自岐阳来吐音若鸣凤孤飞畏不偶独立谁见用忽从被褐中召入承明宫圣人借顔色言事无不通殷勤拯黎庶感激论诸公将相猜贾谊图书归马融顾余久寂寞一嵗麒麟阁且共歌太平勿嗟名宦薄  

家叔徴君东谿草堂二首  

开山十里余青壁森相倚欲识尧时天东谿白云是雷声转幽壑云气香流水涧影生龙蛇岩端翳柽梓大道终不易君恩曷能巳鹤羡无老时言摄生理浮年笑六甲元化潜一指未暇扫云梯空惭阮家子  

今朝共游者得性闲未归已到仙人家莫惊鸥鸟飞水深严子钓松挂巢父衣云气转幽寂谿流无是非名理未足羡腥臊讵所希自惟负贞意何嵗当食薇  

乡试后自巩逺田家因谢隣友见过之作  

鸡鸣出东邑马倦登南峦落日见桑柘翳然丘中寒隣家多旧识投瞑来相看且问春税苦兼陈行路难园场近隂壑草木易凋残峯暗雪犹积涧深氷已团浮名知何用嵗晏不成欢置酒共君饮当歌聊自寛  

八月十五日象自江东止田园移庄庆防未几归汶上小弟幼妺尤悲其别兼赋是诗  

谢病始告归依依入桑梓家人皆伫立相衡门里时辈皆长年成人旧童子上堂家庆毕顾与姻亲齿论旧或余悲目存且相喜田园转芜没但有寒泉水衰柳日萧条秋光清邑里入门乍如客休骑非便止中饭顾王程离忧从此始  

杂诗二首  

家居五原上征战是平生独负山西勇谁当塞下名死生辽海战雨雪蓟门行诸将封侯尽论功独不成君家御沟上垂柳夹朱门列鼎防中贵鸣珂朝至尊死生在片议穷达由一言须识苦寒士莫矜狐白温  

早秋宴张郎中海亭即事  

邑有弦歌宰翔鸾狎野鸥眷言华省旧暂滞海池游郁岛藏深竹前溪对舞楼更闻书即事云物是新秋  

峡中作  

髙唐几百里树色接阳台乍见江山霁俄闻风雨来云从三峡起天向数峰开灵境信难见轻舟那可回  

竹里馆  

江南氷不闭山泽气潜通腊月闻山鸟寒崖见蛰虫柳林春半合荻笋乱无丛回首金陵防依依向北风  

永城使风  

长风起秋色细雨含落晖夕鸟向林去晚帆相逐飞虫声出乱草水气薄行衣一别故乡道悠悠今始归  

和徐侍郎丛篠咏  

中禁夕沈沈幽篁别作林色连鸡树近影落凤池深为重凌霜节能虚应物心年年承雨露长对紫庭隂  

驾幸温泉  

传闻圣主幸新丰清跸鸣銮出禁中细草终朝随步辇垂杨几处绕行宫千官扈从骊山北万国来朝渭水东此日小臣徒献赋汉家谁复重扬雄  

送祖咏  

田家宜伏腊嵗晏子言归石路雪初下荒村鸡共飞东原多烟火北涧隠寒晖满酌野人酒倦闻隣女机胡为困樵采几日罢朝衣  

送綦毋潜  

夫君不得意本是沧海来髙足未云骋虚舟空复回淮南枫叶落灞防桃花开出处暂为耳沈浮安系哉如何天覆物还遣世遗才欲识秦将汉尝闻王与裴离筵对寒食别雨乗春雷防有辟书至荷衣莫漫裁  

追凉历下古城西北隅此地有清泉乔木  

谢朓出华省王祥贻佩刀前贤真可慕衰病意空劳贞悔不自卜游随共尔曹未能齐得防时复诵离骚闲防七贤地醉餐三士桃苍苔虞舜井乔木古城壕渔父偏相狎尧年不可逃蝉鸣秋雨霁云白晓山髙咫尺传双鲤吹嘘借一毛故人皆得路谁肯念同袍  

寄河上叚十六  

与君相识即相亲闻道君家住孟津为见行舟试借问客中时有洛阳人  

## 石仓历代诗选卷三十八  

明　曹学佺　编  

盛唐七  

髙适【`字逹夫渤海人`】  

铜雀妓  

日暮铜雀迥秋深玉座清萧森松柏望委郁绮罗情君恩不再得妾舞为谁轻  

塞上  

东出卢龙塞浩然客思孤亭堠列万里汉兵犹备胡边尘满北溟虏骑正南驱转闘岂长策和亲非逺图惟昔李将军按节临此都总戎扫大漠一战擒单于常怀感激心愿効纵横谟倚剑欲谁语闗河空郁纡  

蓟门行  

幽州多骑射结髪重横行一朝事将军出入有声名纷纷猎秋草相向角弓鸣  

单父逢邓司仓覆仓库因而有赠  

邦牧今坐啸羣贤趋纪纲四人忽不扰耕者遥相望粲粲府中妙授词如履霜炎炎伏热时草木无晶光匹马度睢水清风何激扬校缗阅帑藏发廪欣斯箱邂逅得相逢欢言至夕阳开襟自公余载酒登琴堂举杯挹山川寓目穷毫芒白鸟向田尽青蝉归路长醉中不惜别况乃正游梁  

蓟门不遇王之涣郭密之因以留赠  

适逺登蓟丘兹晨独掩屑贤交不可见吾愿终难説迢递千里游羇离十年别才华仰清兴功业嗟芳节旷荡阻云海萧条带风雪逢时事多谬失路心弥折行矣勿重陈怀君但愁絶  

寄孟五少府  

秋气落穷巷离忧兼暮蝉后时已如此髙兴亦徒然知君念淹泊忆我屡周旋征路见来鴈归人悲逺天平生感千里相望在贞坚  

和崔二少府登楚丘城作  

故人亦不遇异县久栖托辛勤失路意感叹登楼作清晨眺原野独立穷寥廓云散芒砀山水还睢阳郭绕梁即襟带封卫多漂泊事古悲城池年丰爱墟落相逢俱未展擕手空萧索何意千里心仍求百金诺公侯皆我辈动用在谋畧圣心思贤才朅来刈葵藿  

酬陆少府  

朝临淇水岸还望卫人邑别意在山阿征途背原隰萧萧前村口惟见转蓬入水渚人去迟霜天鴈飞急固应不逺别所与路未及欲济川上舟相思空伫立  

酬裴员外以诗代书  

少时方浩荡遇物犹尘埃脱畧身外事交游天下才单车入燕赵独立心悠哉宁知戎马间忽展平生怀且欣清论髙岂顾夕阳頽题诗碣石馆纵酒燕王台北望沙漠垂漫天雪皑皑临边无防畧览古空徘徊乐毅我所怜防齐翻见猜荆卿吾所悲适秦不复回然诺多死地公忠成祸胎与君从此醉每恐流年催如何俱老太始复忘形骸兄弟真二陆声名连八裴乙未将星变贼臣候天灾胡骑犯龙山乗舆经马嵬千官无倚着万姓徒悲哀诛吕鬼神动安刘天地开奔波走风尘倐忽值云雷拥旄出淮甸入幕征楚材誓当剪鲸鲵永以竭驽骀  

酬厐十兵曹  

忆昔游京华自言生羽翼怀书访知己末路空相识许国不成名还家有慙色托身从畎畆浪迹初自得雨泽感天时耕耘忘帝力同人洛阳至问我睢水北遂尔欵津涯净然见胸臆髙谈悬物象逸韵投翰墨别岸迥无垠海鹤鸣不息梁城多古意擕手共凄恻怀贤想邹枚登髙思荆棘世情恶疵贱之子怜孤直酬赠感并深离忧岂终极  

同吕员外酬田著作幕门军西宿盘山秋夜作  

碛路天早秋边城夜应永遥传戎旅作已报闗山冷上将顿盘坂诸军徧泉井绸缪阃外书慷慨幕中请能使勲业髙动令氛雾屏逺途能自致短步终难骋羽翮时一看穷愁始三省人生感然诺何啻若形影白髪知苦心阳春见佳境星河连塞络刁斗兼山静忆君霜露时使我空引领  

淇上酬薛三据兼寄郭少府微  

自从别京华我心乃萧索十年守章句万事空寥落北上登蓟门茫茫见沙漠倚剑对风尘慨然思卫霍拂衣去燕赵驱马怅不乐天长沧洲路日暮邯郸郭酒肆或淹留渔潭屡栖泊独行备艰险所见穷善恶永愿拯刍荛孰云干鼎镬皇情念淳古时俗何浮薄理道资任贤安人在求瘼故交负灵竒逸气抱謇谔隠轸经济具纵横建安作才望忽先鸣风期无宿诺飘风劳州县迢递限言谑东驰眇贝丘西顾弥虢畧淇水徒自流浮云不堪托吾谋适可用天路岂寥廓不然买山田一身与耕凿且欲同鹪鹩焉能志鸿鹄  

酬岑二十主簿秋夜见赠之作  

舎下蛩乱鸣居然自萧索缅怀髙秋兴忽枉清夜作感物我心劳凉风惊二毛池空菡萏死月出梧桐髙如何异乡县复得交才彦汨没嗟后时蹉跎耻相见箕山别来久魏阙谁不恋独有江海心悠悠未尝倦  

宋中别李八  

嵗晏谁不归君归意可説将趋倚门望还念同人别驻马临长亭飘然事明发苍茫眺千里正值苦寒节旧国多转蓬平台下明月世情薄疵贱夫子怀贤哲行矣各勉旃吾当挹余烈  

赠别王十七管记  

故交吾未测薄宦空年嵗晚节踪曩贤雄词冠当世堂中皆食客门外多酒债产业曽未言衣裘与人敝飘飖戎幕下出入闗山际转战轻壮心立谈有边计云沙自回合天海空迢递星髙汉将骄月盛胡兵鋭沙深冷陉断雪暗辽阳闭亦谓扫欃枪旋惊防蜂虿归旌告东防闘骑传西败遥飞絶汉书已筑长安第畵龙俱在叶宠鹤先居卫勿辞部曲勲不借将军势相逢季冬月怅望穷海裔折剑留赠人严装遂云迈我行将悠及此还羇滞曽非济代谋且有临深诫随波混清浊与物同丑丽眇忆青岩栖宁忘褐衣拜自言爱水石本欲亲兰蕙何意薄松筠翻然重管蒯恒深取与分孰慢平生契欵曲鸡黍期酸辛别离袂逢时愧名节遇坎悲渝替适赵非解纷逰燕往无説浩歌方振荡逸翮思凌励倐若异鹏搏吾当学蝉蜕  

涟上别王秀才  

飘飖经逺道客思满穷秋浩荡对长涟君行殊未休﨑岖山海侧想像无前俦何意照乗珠忽然欲暗投东路方萧条楚歌复悲愁暮防使人感去鸟兼离忧行矣当自爱壮年莫悠悠余亦从此辞异乡难久留赠言岂终极慎勿滞沧洲  

赠别沈四逸人  

沈侯未可测其况信浮沈十载常独坐几人知此心乗舟蹈沧海买剑投黄金世务不足烦有田西山岑我来遇知已遂得开清襟何意阃阈间沛然江海深疾风扫秋树濮上多鸣砧耿耿尊酒前聨鴈飞愁音平生重离别感激对孤琴  

送韩九  

惆怅别离日徘徊岐路前归人望独树匹马随秋蝉常与天下士许君兄弟贤良时正可用行矣莫徒然  

送崔録事赴宣城  

大国非不理小官皆用才欲行宣城印住饮洛阳杯晚景为人别长天无鸟回举防风波渺倚棹江山来羡尔兼乗兴芜湖千里开  

别张少府  

归客留不住朝云纵复横马头向春草斗柄临髙城嗟我久离别羡君防弟兄归心更难道回首一伤情  

宴韦司戸山亭院  

人幽想灵山意惬怜逺水习静务为适所居还复尔汲流涨华池开酌宴君子苔迳试窥践石屏可攀倚入门见中峯擕手如万里横琴了无事垂钓应有以髙馆何沈沈飒然凉风起  

登广陵栖灵寺防  

淮南富登楼兹防信竒最直上造云族凭虚纳天籁迥然碧海西独立飞鸟外始知髙兴尽适与赏心会连山黯吴门乔木呑楚塞城池满牕下物象归掌内逺思驻江防暮时结春霭轩车疑蠢动造化资大块何必了无身然后知所退  

登百丈峰  

朝登百丈峰遥望燕支道汉垒青冥间胡天白如扫忆昔霍将军连年此征讨匈奴终不灭寒山徒草草惟见鸿鴈飞令人伤怀抱  

同羣公题郑少府田家  

郑侯应凄惶五十头尽白昔为南昌尉今作东郡客与语多逺情论心知所益秋林既清旷穷巷空淅沥蝶舞园更闲鸡鸣日云夕男儿未称意其道固无适劝君且杜门勿叹人事隔  

同羣公题中山寺  

平原十里外稍稍云岩深遂及清浄所都无人世心名僧既礼谒髙阁复登临石壁倚松径山田多栗林超遥尽巘崿逼侧仍岖嵚吾欲休世事于焉聊自任  

同韩四薛三东亭翫月  

逺游怅不乐兹赏吾道存欵曲故人意辛勤清夜言东亭何寥寥佳境无朝昏堦墀近洲渚戸牖当郊原矧乃穷周旋游时怡讨论树隂荡瑶瑟月气延清樽明河带飞鴈野火连荒村对此更愁予悠哉怀故园  

同敬八卢五泛河间清河  

清川在城下沿泛多所宜同济惬数公翫物欣良时飘飖波上兴燕婉舟中词昔陟乃平原今来忽涟漪东流达沧海西流延滹池云树共晦明井邑相逶迤稍随归月帆若与沙鸥期渔父更留我前潭水木滋  

涟上题樊氏水亭  

涟上非所趣偶为世务牵经时驻归棹日夕对平川莫论行子愁且得主人贤亭上酒初熟厨中鱼每鲜自说宦游来因之居住偏煮盐沧海曲种稻长淮边四时常晏如百口无饥年菱芋藩篱下渔樵耳目前异县少朋从我行复迍邅向不逢此君孤舟巳言旋明日又分首风涛还眇然  

同吕判官从哥舒大夫破洪济城回登积石军多福七级浮图  

塞口连浊河辕门对山寺宁知鞍马上独有登临事七级凌太清千崖列苍翠飘飘方寓目想像见深意髙兴殊未平凉风飒然至拔城阵云合转斾胡星堕大将何英灵官军动天地君怀生羽翼本欲厚骐骥欵叚苦不前青防信难致一歌阳春后三叹终自愧  

宋中十首  

梁王昔全盛賔客复多才悠悠一千年陈迹唯髙台寂寞向秋草悲风千里来  

朝临孟诸上忽见芒砀间赤帝终已矣白云长不还时清更何有禾黍徧空山  

景公徳何广临变莫能欺三请皆不忍妖星终自移君心本如此天道岂无知  

梁苑白日暮梁山秋草时君王不可见脩竹令人悲九月桑叶尽寒风鸣树枝  

登髙临旧国怀古对穷秋落日鸿鴈度寒城砧杵愁昔贤不复有行矣莫淹留  

出门望终古独立悲且歌忆昔鲁仲尼凄凄此经过众人不可向伐树将如何  

逍遥漆园吏防没不知年世事浮云外闲居大道边古来同一马今我亦忘筌  

五霸递征伐宋人无战功解围幸竒说易子伤吾衷唯见卢门外萧条多转蓬  

常爱宓子贱鸣琴能自亲邑中静无事岂不由其身何意千年后寂寞无此人  

阏伯去已久髙丘临道傍人皆有兄弟尔独为参商终古犹如此而今安可量  

蓟中作  

策马自沙漠长驱登塞垣边城何萧条白日黄云昏一到征战处每愁胡虏翻岂无安边书诸将已承恩惆怅孙吴事归来独闭门  

自淇涉黄河途中  

清晨泛中流羽族满汀渚黄鹄何处来昂藏寡俦侣飞鸣无人见饮啄岂得所云汉尔固知胡为不轻举野人头尽白与我忽相访手持青竹竿日暮淇水上虽老美容色虽贫亦闲放钓鱼三十年中心无所向南登滑台上却望河淇间竹树夹流水孤城对逺山念兹川路濶羡尔沙鸥闲长想别离处犹无音信还东入黄河水茫茫泛纡直北望太行山峨峨半天色山河相映带深浅未可测自昔有贤才相逢不相识秋日登滑台台髙秋已暮独行既未惬懐土怅无趣晋宋何萧条羌胡散驰骛当时无战畧此地即边戍兵革徒自勤山河孰云固乗闲喜临眺感物伤游寓惆怅落日前飘飖逺帆处北风吹万里南鴈不知数归意方浩然云沙更回互  

兹川方悠邈云沙无前后古堰对河壖长林出淇口独行非吾意东向日已久忧来谁得知且酌樽中酒朝从北防来泊船南河浒试共野人言深觉农夫苦去秋虽薄熟今夏犹未雨耕耘日勤劳租税兼泻卤园蔬空寥落产业不足数尚有献芹心无因见明主  

我行倦风湍辍棹将问津空传歌瓠子感慨独愁人孟夏桑叶肥秾隂夹长津蚕农有时节田野无闲人临水狎渔樵望山怀隠沦谁能去京洛顦顇对风尘  

宋中遇陈二  

常沗鲍叔义所期王佐才如何守苦节独此无良媒离别十年外飘飖千里来安知罢官后惟见柴门开穷巷隠东郭髙堂咏南陔篱根长花草井上生莓苔伊昔望霄汉于今倦蒿莱男儿命未达且进手中杯  

鲁郡途中遇徐十八録事  

谁谓嵩颍客遂经邹鲁乡前临少昊墟始觉东防长独行岂吾心怀古激中肠圣人久已矣游夏遥相望徘徊野泽间左右多悲伤日出见阙里川平知汶阳弱冠负髙节十年思自强终然不得意去去任行藏  

鲁西至东平  

沙岸泊不定石桥水横流问津见鲁俗怀古伤家丘寥落千载后空传褒圣侯  

东平路作三首  

南图适不就东走岂吾心索索凉风动行行秋水深蝉鸣木叶落兹夕更愁霖  

明时好画策动欲千王公今日无成事依依亲老农扁舟向何处吾爱汶阳中  

清旷凉夜月徘徊孤客舟渺然风波上独爱前山秋秋至复揺落空令行者愁  

登垅  

垅头逺行客垅上分流水流水无尽期行人未云已浅才登一命孤剑通万里岂不思故乡从来感知己  

苦雪四首  

二月犹北风天隂雪防防寥落一室中怅然慙百龄苦愁正如此门柳复青青  

恵连发清兴袁安念髙卧余故非斯人为性兼嬾惰頼兹樽中酒终日聊自过  

蒙蒙洒平陆淅沥至幽居且喜润羣物焉能悲斗储故交久不见鸟雀投吾庐  

孰云久闲旷本自保知寡穷巷独无成春条祗盈把安能羡鹏举且欲歌牛下乃知古时人亦有如我者  

哭单父梁九少府  

开箧泪沾臆见君前日书夜台今寂寞犹是子云居畴昔探灵竒登临富山水同舟南浦下望月西江里契濶多别离绸缪到生死九原即何处万事皆如此晋山徒嵯峨斯人已防防常时禄且薄殁后家复贫妻子在逺道弟兄无一人十上多苦辛一官常自哂青云将可致白日忽先尽唯有身后名空留无逺近  

行路难  

君不见富家翁旧时贫贱谁比数一朝金多结豪贵百事胜人健如虎子孙成行满眼前妻能管弦妾歌舞自矜一身忽如此却笑傍人独愁苦东邻少年安所如席门穷巷出无车有才不肯学干谒何用年年空读书  

古大梁行  

古城莽苍饶荆榛驱马荒城愁杀人魏王宫观尽禾黍信陵賔客随灰尘忆昨雄都旧朝市轩车照耀歌钟起军容带甲三十万国步连营一千里全盛须防那可论髙台曲池无复存遗墟但有狐狸迹古地空余草木根暮天揺落伤怀抱抚剑悲歌对秋草侠客犹传朱亥名行人尚识夷门道白璧黄金万戸侯寳刀骏马填山丘年代凄凉不可问往来唯见水东流  

邯郸少年行  

邯郸城南游侠子自矜生长邯郸里千场纵博家仍富几处报讐身不死宅中歌笑日纷纷门外车马常如云未知肝胆向谁是令人却忆平原君君不见今人交态薄黄金用尽还疎索以兹感叹辞旧游更于时事无所求且与少年饮美酒往来射猎西山头  

燕歌行  

汉家烟尘在东北汉将辞家破残贼男儿本自重横行天子非常赐顔色摐金伐皷下榆闗旌斾逶迤碣石间校尉羽书飞瀚海单于猎火照狼山山川萧条极边土胡骑凭陵杂风雨战士军前半死生美人帐下犹歌舞大漠穷秋塞草腓孤城落日鬬兵稀身当恩遇常轻敌力尽闗山未解围铁衣逺戍辛勤久玉筯应啼别离后少妇城南欲断肠征人蓟北空回首边庭飘飖那可度絶域苍茫无所有杀气三时作阵云寒声一夜传刁斗相看白刃血纷纷死节从来岂顾勲君不见沙场征战苦至今犹忆李将军  

古歌行  

君不见汉家三叶从代至髙皇旧臣多富贵天子垂衣方晏如庙堂拱手无余议苍生偃卧休征战露台百金以为费田舍老翁不出门洛阳少年莫论事  

人日寄杜二拾遗  

人日题诗寄草堂遥怜故人思故乡柳条弄色不忍见梅花满枝空断肠身在逺藩无所预心怀百忧复千虑今年人日空相忆明年人日知何处一卧东山三十春岂知书剑与风尘龙钟还沗二千石愧尔东西南北人  

九日酬顔少府  

檐前白日应可惜篱下黄花为谁有行子迎霜未授衣主人得钱始沽酒苏秦顦顇人多厌蔡泽栖迟世看丑纵使登髙只断肠不如独坐空搔首  

留别郑三韦九兼洛下诸公  

忆昔相逢论久要顾君哂我轻常调羇旅虽同白社游诗书已作青云料蹇质蹉跎竟不成年过四十尚躬耕长歌达者杯中物大笑前人身后名幸逢明盛多招隠髙山大泽徴求尽此时亦得辞渔樵青袍里身荷圣朝犂牛钓竿不复见县人邑吏来相邀逺路鸣蝉秋兴发华堂美酒离忧销不知何日更携手应念兹晨去折腰  

送杨山人归嵩阳  

不到嵩阳动十年旧时心事已徒然一二故人不复见三十六峯犹眼前夷门二月柳条色流莺数声泪沾臆凿井耕田不我招知君以此忘帝力山人好去嵩阳路惟余眷眷长相忆  

送别  

昨夜离心正郁陶三更白露西风髙萤飞木落何淅沥此时梦见西归客曙钟寥亮三四声东隣嘶马使人惊揽衣出戸一相送唯见归云纵复横  

赠别晋三处士  

有人家住清河源渡河问我游梁园手持道经注已毕心知内篇口不言卢门十年见秋草此心惆怅谁能道知已从来不易知慕君为人与君好别时九月桑叶疎出门千里无行车爱君且欲君先达今上求贤早上书  

送浑将军出塞  

将军族贵兵且强汉家已是浑邪王子孙相承在朝野至今部曲燕支下控尽用隂山儿登阵长骑大宛马银鞍玉勒绣蝥弧每逐嫖姚破骨都李广从来先将士卫青未肯学孙吴传有沙场千万骑昨日边庭羽书至城头画角三四声匣里寳刀昼夜鸣意气能甘万里去辛勤动作一年行黄云白草无前后朝建旌旄夕刁斗塞下应多侠少年闗西不见春杨柳从军借问所从谁击剑酣歌当此时逺别无轻绕朝策平戎早寄仲宣诗  

封丘作  

我本渔樵孟诸野一生自是悠悠者乍可狂歌草泽中宁堪作吏风尘下祗言小邑无所为公门百事皆有期拜迎官长心欲碎鞭挞黎庶令人悲归来向家问妻子举家尽笑今如此生事应须南亩田世情付与东流水梦想旧山安在哉为衔君命日迟回乃知梅福徒为尔转忆陶潜归去来  

题李别驾壁  

去乡不逺逢知已握手相欢得如此礼乐遥传鲁伯禽賔客争过魏公子酒筵暮散明月上枥马长鸣春风起一生称意能几人今日从君问终始  

寄宿田家  

田家老翁住东陂说道平生隠在兹鬓白未曽记日月山青每到识春时门前种柳深成巷野谷流泉添入池牛壮日耕十亩地人闲常扫一茅茨客来备酌清樽酒感兴平吟才子诗岩际窟中藏鼹防潭边竹里隠鸬鷀村墟日落行人少醉后无心怯路岐今夜只应还寄宿明朝拂曙与君辞  

别韦参军  

二十解书剑西游长安城举头望君门屈指取公卿国风冲融迈三五朝庭欢乐弥寰宇白璧皆言赐近臣布衣不得干明主归来洛阳无负郭东过梁宋非吾土兔苑为农嵗不登鴈池垂钓心长苦世人向我同众人唯君于我最相亲且喜百年有交态未尝一日辞家贫弹棊击筑白日晩纵酒髙歌杨柳春欢娱未尽分散去使我惆怅惊心神丈夫不作儿女别临岐涕泪沾衣巾  

送田少府贬苍梧  

沈吟对迁客惆怅西南天昔为一官未得意今向万里令人怜念兹斗酒成暌间停舟叹君日将晏逺树应怜北地春行人却羡南归鴈丈夫穷达未可知看君不合长数竒江山到处堪乗兴杨柳青青那足悲  

平台夜遇李景参有别  

离心忽怅然策马对秋天孟诸薄暮凉风起归客相逢渡睢水昨时携手已十年今日分途各千里嵗物萧条满路岐此行浩荡令人悲家贫羡尔有微禄欲往从之何所为  

赋得还山吟送沈四山人  

还山吟天髙日暮寒山深送君还山识君心人生老大须恣意看君解作一生事山间偃仰无不至石泉淙淙若风雨桂花松子常满地卖药嚢中应有钱还山服药又长年白云劝尽杯中物明月相随何处眠眠时忆问醒时事梦魂可以相周旋  

崔司録宅燕大理李卿  

多雨殊未已秋云更沈沈洛阳故人初解印山东小吏来相寻上卿才大名不朽早朝至尊暮求友豁达常推海内贤殷勤但酌樽中酒饮醉欲言归剡谿门前驷马光照衣路傍观者徒唧唧我公不以为是非  

同鲜于洛阳于毕员外宅观画马歌  

知君爱鸣琴仍好千里马永日恒思单父中有时心到宛城下遇客丹青天下才白生胡雏控龙媒主人娱賔画障开只言骐骥西极来半壁防势不住满堂风飘飒然度家僮愕视欲先鞭攊马惊嘶还屡顾始知物妙皆可怜燕昭市骏岂徒然纵令剪拂无所用犹胜驽骀在眼前  

部落曲  

蕃军傍塞游代马喷风秋老将垂金甲阏支着锦裘雕戈防豹尾红斾挿狼头日暮天山下鸣笳汉使愁  

赠杜二拾遗  

传道招提客诗书自讨论佛香时入院僧饭屡过门聴法还应难寻经剰欲翻草今已毕此外复何言  

醉后赠张九旭  

世上谩相识此翁殊不然兴来书自圣醉后语尤颠白髪老闲事青云在目前牀头一壶酒能更几回眠  

途中寄徐録事  

落日风雨至秋天鸿鴈初离忧不堪比旅馆复何如君又几时去我知音信疎空多箧中赠长见右军书  

酬卫八雪中见寄  

季冬忆淇上落日归山樊旧宅带流水平田临古村雪中望来信醉里开衡门果得希代寳缄之那可论  

送白少府送兵之陇右  

残更登陇首逺别指临洮为问闗山事何如州县劳军容随赤羽树色引青袍谁断单于臂今年太白髙  

别韦五  

徒然酌杯酒不觉散人愁相识仍逺别欲归翻旅游夏云满郊甸明月照河洲莫恨征途逺东看漳水流  

别刘大校书  

昔日京华去知君才望新应犹作赋好莫叹在官贫且复伤逺别不然愁此身清风几万里江上一归人  

宋中别司功叔各赋一物得商丘  

商丘试一望隠隠带秋天地与星辰在城将大路迁干戈悲昔事墟落对穷年即此伤离绪凄凄赋酒筵  

独孤判官部送兵  

饯君嗟逺别为客念周旋征路今如此前军犹眇然出闗逢汉壁登陇望胡天亦是封侯地期君早着鞭  

别从甥万盈  

诸生曰万盈四十乃知名宅相予偏重家丘人莫轻美才应自料苦节岂无成莫以山田薄今春又不耕  

别崔少府  

知君少得意汶上掩柴扉寒食仍留火春风未授衣皆言黄绶屈早向青云飞借问他乡事今年归不归  

别冯判官  

碣石辽西地渔阳蓟北天闗山唯一道雨雪尽三边才子方为客将军正渴贤遥知幕府下书记日翩翩  

广陵别郑处士  

落日知分手春风莫断肠兴来无不惬才在亦何伤谿水堪垂钓江田耐挿秧人生只为此亦足傲羲皇  

别孙防  

离人去复留白马黒貂裘屈指论前事停鞭惜旧游帝乡那可忘旅馆日堪愁谁念无知巳年年睢水流  

送刘评事朔方判官赋得征马嘶  

征马向边州萧萧嘶不休思深应带别声断为兼秋岐路风将逺闗山月共愁赠君从此去何日大刀头  

送魏八  

更沽淇上酒还泛驿前舟为惜故人去复怜嘶马愁云山行处合风雨兴中秋此路无知巳明珠莫暗投  

送郑侍御谪闽中  

谪去君无恨闽中我旧过大都秋鴈少只是夜猿多东路云山合南天瘴疠和自当逢雨露行矣慎风波  

送李侍御赴安西  

行子对飞蓬金鞭指铁骢功名万里外心事一杯中虏障燕支北秦城太白东离魂莫惆怅看取寳刀雄  

送裴别将之安西  

绝域眇难跻悠然信马蹄风尘轻跋涉揺落怨暌携地出流沙外天长甲子西少年无不可行矣莫凄凄  

同李太守北池泛舟宴髙平郑太守  

每揖龚黄事还陪李郭舟云从四岳起水向百城流幽意随登陟嘉言即献酬乃知缝掖贵今日对诸侯  

同羣公登濮阳圣佛寺阁  

落日登临处悠然意不穷佛因初地识人觉四天空来鴈清霜后孤帆逺树中徘徊伤寓目萧索对寒风  

同卫八题陆少府书斋  

知君薄州县好静无冬春散帙至栖鸟明灯留故人深房腊酒熟髙院梅花新若是周旋地当令风义亲  

入昌松东界山行  

鸟道几登顿马蹄无暂闲﨑岖出长坂合沓犹前山石激水流处天寒松色间王程应未尽且莫顾刀环  

使青夷军入居庸二首  

古镇青山口寒风落日时岩峦鸟不过氷雪马堪迟出塞应无防还家赖有期东山足松桂归去结茅茨登顿驱征骑栖迟愧寳刀逺行今若此微禄果徒劳絶坂水连下羣峰云共髙自堪成白首何事一青袍  

自蓟北归  

驱马蓟门北北风边马哀苍茫逺山口豁达胡天开五将已深入前军止半回谁怜不得意长剑独归来  

东平别前卫县李宷少府  

黄鸟翩翩杨柳垂春风送客使人悲怨别自惊千里外论交却忆十年时云开汶水孤帆逺路绕梁山匹马迟此地从来可乗兴留君不住益凄其  

夜别韦司士  

髙馆张灯酒复清夜钟残月鴈归声只言啼鸟堪求侣无那春风欲送行黄河曲里沙为岸白马津边柳向城莫怨他乡暂离别知君到处有逢迎  

送李少府贬峡中王少府贬长沙  

嗟君此别意何如驻马衔杯问谪居巫峡啼猿数行泪衡阳归鴈几封书青枫江上秋天逺白帝城边古木疎圣代即今多雨露暂时分手莫踌躇  

同陈留崔司戸早春宴蓬池  

同官载酒出郊圻晴日东驰鴈北飞隔岸春云邀翰墨傍檐垂柳报芳菲池边转觉虚无尽台上偏宜酩酊归州县徒劳那可度后时连骑莫相违  

重阳  

节物惊心两鬓华东篱空绕未开花百年将半仕三已五亩就荒天一涯岂有白衣来剥啄一从乌帽自欹斜真成独坐空搔首门柳萧萧噪暮鸦  

送柴司户充刘卿判官之岭外  

岭外资雄镇朝端宠节旄月卿临幕府星使出词曹海对羊城濶山连象郡髙风霜驱瘴疠忠信涉波涛别恨随流水交情脱寳刀有才无不适行矣莫徒劳  

秦中送李九赴越  

携手望千里于今将十年如何毎离别心事复迍邅适越虽有以出闗终耿然愁霖不可向长路或难前吴防独行客山隂秋夜船谢家徴故事禹穴访遗编镜水君所忆莼羮余旧便归来莫忘此兼示济江篇  

陪窦侍御泛灵云池  

白露时先降清川思不穷江湖仍塞上舟楫在军中舞换临津树歌饶向晩风夕阳连积水边色满秋空乗兴宜投辖邀欢莫避騘谁怜持弱羽犹欲伴鹓鸿  

秋日作  

端居值秋节此日更愁辛寂寞无一事蒿莱通四邻闭门生白髪回首忆青春嵗月不相待交游随众人云霄何处托愚直有谁亲举酒聊自劝穷通信尔身  

赴彭州山行之作  

峭壁连崆峒攒峯叠翠微鸟声堪驻马林色可忘饥怪石时侵径轻萝乍拂衣路长愁作客年老更思归且恱岩峦胜宁嗟意绪违山行应未尽谁与玩芳菲  

咏史  

尚有绨袍赠应怜范叔寒不知天下士犹作布衣看  

田家春望  

出门何所见春色满平芜可叹无知已髙阳一酒徒  

营州歌  

营州少年厌原野狐裘防茸猎城下虏酒千钟不醉人胡儿十嵗能骑马  

和王七玉门闗聴吹笛  

胡人吹笛戍楼间楼上萧条海月闲借问落梅凡几曲从风一夜满闗山  

送李少府时在客舍作  

相逢旅馆意多违暮雪初晴鴈飞主人酒尽君未醉薄暮途遥归不归  

聴张立本女吟  

危冠广袖楚宫妆独步闲庭逐夜凉自把玉钗敲砌竹清歌一曲月如霜  

除夜作  

旅馆寒灯独不眠客心何事转凄然故乡今夜思千里愁鬓明朝又一年  
