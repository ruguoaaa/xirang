---
title: 第18部分
index: true
icon: editor
order: 18
category:
  - 诗藏
  - 诗集
  - 石仓历代诗选
tag:
  - 钦定四库全书
  - 集部八
  - 总集类
  - 曹学佺
  - 明
---

## 石仓历代诗选卷三百三十九  

明　曹学佺　编  

明诗初集五十九  

王谊【`宇内敬山隂人`】  

古风  

妾家东城隅髙门瞰中逵玲珑结绮疏参差雕玉题旭日丽芳藻光风泛罗帷春花媚妍质徘徊处中闺调弦拂纎指哀响流轻飔声悲节自促曲度云行迟妍情托琴瑟中曲正逶迤怅望知音逺华容非故时  

其二  

中宵苦无寐摄衣起徘徊明月皎素光照我单罗帷良人久于役山川杳无涯梧桐被秋露宻叶凋华滋弦琴奏鸣商曲度余音希中含万古情寂莫当告谁  

其三  

明月生海底辉光烛重渊岂特照乗车所贵登君筵自我得此物藏之已多年将持遗所思按剑无由前逝矣邹阳子寂莫甘弃捐  

其四  

太华何嵚崟縁云陟其巅乌兔前跳踯纵览周八埏从峰犹蚁垤万彚纷蒙然掇彼琼瑶英挹此清泠泉披洒汗漫襟拂衣起翩跹逝随长风举直入通明天  

其五  

献玉无良媒漂沦寡欢豫壮龄已非昔驰晖日西骛嘉木无荣柯修条亦成故一感式微吟吁嗟在中路  

其六  

崔峩会稽山东截海涛碧松柏无冬春千嵗沦琥珀中有炼药士丹砂固精魄要我与之俱遨游入无极奋衣欲遄征浩荡云海隔悠悠紫霞想未遂谐宿昔皓首乖愿言临风起凄恻  

闗山别意图  

莲叶未青时沙头话别离舟行期早发日晏未曽移迟回一何久念我平生友莫问去程遥且尽杯中酒君今往何处万里长城路路逺人迹稀黄云黯朝暮陇阪历敧倾双轮不暂停时闻呜咽水流作断肠声驱车无少息又度长芦北八月雁南飞天山草俱白横笛在髙楼闗山月里愁离人聴此曲白尽少年头  

行路难  

金鞍宝马霍家儿骄人意气扬双眉生来不省读文字但知游猎夸轻肥白昼呼鹰出平陆暮归还向娼楼宿少年随从多如雨气势凭陵猛于虎自怜妻妾能管弦身把黄金贱如土君不见石崇金谷逞豪奢珍珠不惜买名娃一朝身死家仍灭空使时人留咏嗟  

寄陈博士  

少小趋庭学诗礼弱冠求知走湖海西游吴楚北燕齐名著金兰几人在还归东越卧蓬庐雪案萤窗志似初堂中每下髙人榻门外时邀长者车当年意气凌牛斗夜夜龙泉室中吼青云有路待驰驱世上功名期拾取光隂嵗月易蹉跎北去南来事几多骅骝备受盐车辱鸿鹄翻遭燕雀诃李侯顾我非凡调嗟我沧浪伴渔钓荐剡联翩入九重白首观光奉明诏滥职词林已后时惟君于我最相知承恩近在金銮侧陈力方图补报私那知葑菲终沦弃緑酒红亭怅分袂悠悠归棹向东吴魏阙回瞻独流涕龙钟自分老江边千里鸥波落照前翻思渌水园中会诗酒交欢在盛年  

秋夜思  

北风凄凄寒雁飞明月皎皎穿罗帷空闺思妇不能寐起望明月临清池清池隠映髙台侧月明正照交河北锦帐连营梦不同同心自结空相忆相思春复秋月明应在望乡楼妾心便是交河水日夜随君向北流  

秋日怀孟熙先生  

倏忽成逺别幽栖仍薜萝草芳经雨歇虫响入秋多夜月柯亭市凉风镜水波相期尽一醉何日更来过  

宿钟山僧房  

暂止游山屐钟山偶借居已看诸有妄转觉万縁疎静院莲花漏闲窗贝叶书三车方待演归兴复何如  

九日稽山怀古  

山水自如昨古人今复谁云烟谢家墅松柏禹陵祠圣代身全老秋天景易悲母将揺落意相对菊花枝  

秋夜  

独坐芭蕉院吟诗清夜徂林空松子落莲尽藕茎枯草际萤光湿巢边鹤影孤了然心境澈明月照冰壶  

留别翰林诸公  

黄金阙下脱朝簪便理归舟载緑琴竹叶纵教临别意葵花难展向阳心烟霞谷口耕春雨松桂岩前憩夕隂自愧不才终逺去故人毋讶玉为音  

奉寄巫总戎  

将军坐啸靖三边鹊印累累肘后悬玉帐分弓宵射虏黄沙列卒嵗屯田元戎昔着条侯令儒将今夸却谷贤江左野人从白首要看勲业上凌烟  

寄刘西江  

近别西江旧草庐老来心事复何如鲸尊自惬狂吟兴鸿宝谁传秘命书东洛池台更异主武林花竹梦遗墟十年飘荡辽川北不见鱼缄问索居  

宿虞氏华星轩  

爱观泉石暮归迟因共幽人宿翠微一榻香风红杏院半窗斜月緑萝扉峰头夜火明丹灶涧底春泉没钓矶卧向白云翻自笑宦途何事履危机  

谪居后归访钱清陈文达相与酌酒话旧凄然有感翌日赋此却寄  

廿载辽阳悲窜逐感君一见故情多常同幕府谈棋坐曽向辕门倚剑歌越国青山愁里望清江明月梦中过南归重喜开文会其奈萧萧髩雪何  

班婕妤  

玉簟夜凉新秋蛾暗里颦如何天上月独照掌中人  

采莲曲  

郎骑红叱拨妾上木兰舟不及鸳鸯鸟双飞共白头  

春思  

山映帘栊水映窗浣纱人在苎罗江年年三月棃花雨门掩东风燕子双  

畵梅  

扬州诗阁掩芳尘万萼千葩冷照春十里珠帘一声笛东风肠断倚楼人  

其二  

曽赴孤山处士招水烟寒淡月魂消笛声唤醒棃云梦记得东风倚畵桡  

凤仙花  

秾艳何曽妬绛桃瑶池青鸟旧仙曹可怜日暮西风急满地斓斑委羽毛  

三香图  

微步凌波见袜痕玉容相向总无言夜深髣髴香尘过疑是杨花姐妹魂  

附王怿【`字内悦谊之弟`】  

江南意  

郎居横江口妾住横江上生小惯风波莲舟喜揺荡荡舟莲花湾花红照人顔举头见郎来低头隠花间花疎不成隠相见还相哂都縁春意深留连夕阳尽前浦伴将稀那能不相违抛情明月下各自櫂歌归  

白马篇  

金羁塞下儿白马明秋练指顾雄风生来往如飞电一挥邯郸椎三射天山箭单于逺逋逃天子垂恩眷归来五陵下戚里酣游宴杀人都市间被酒未央殿青骊换小妾浓麝熏罗荐狐白拥重裘谁知布衣贱  

隔谷歌  

兄羁囚弟露宿兄弟本连枝谁令隔山谷兄受饥寒日困辱弟欲救之力不足力不足可奈何愿作髙飞鸿衔之出网罗  

临江王节士歌  

节士多壮心悲感雄风起弯弓射天狼欲发无一矢击筑起舞发指冠长空惨惨白日寒海鲸簸浪山岳动行者为之愁路难愁路难泪如雨壮心成灰尘悲感留千古  

采莲曲  

吴娃荡船采莲子船头莲子清如水兰杜芳洲白露漙蓼花緑岸秋风起秋风吹髩影悠悠还随女伴度前洲谁家夫壻归来晚何处莲花独耐秋秋来春去时难度锦荐新香渐成故驰晖冉冉近桑榆闗塞苍苍但烟雾闗月闗山千万重可悲遥夜不相同归来独拥香衾卧双泪斓斑一枕红  

砀山偶作  

练帷薄暮新凉入虚馆萧萧雨声急孤灯照坐不成眠一夜凄然百忧集公期已促归计遥坐觉双髩生秋飚会待骅骝开道路岂无羽翼腾云霄驱驰四牡彭城道访古询今醉烦抱韩信城边秋草腓条侯冢上烟芜老时时回首白云天一寸丹心日下悬因风寄语淮南桂为我休吟招隠篇  

石城晓  

城角晓呜呜城西月痕堕城中春思慵楚梦熏兰火玲珑金马门玉佩声琐琐红日压宫垣千花眠贴妥  

公子行  

妖姬蜀国弦罢作南山弄信马踏芳尘被面春酣重银装赭玉带金隠袍花缝目送云间行醉缬抛绯综  

班媫妤  

自失倾城宠花顔落旧红霜飞金屋冷月照锦帷空侍寝昭阳日休辞玉辇同当知长信妾团扇泣秋风  

碧玉词  

碧玉小家女容华早出羣青蛾天上月緑发镜中云舞袖翻鸾影歌蜃吐麝芬金屏能侍寝含笑解罗裾  

送人之京  

独上水边桡离顔酒半消城头三鼓近烟际一灯遥海色将沈月沙痕正落潮未能追逸翮回首跂层霄  

李将军歌  

妖芒扫空流电红将军飞出麒麟宫帐士娇狞噉哮虎羲和倒泣烟弥蒙莲花古剑腥铜气射雕健儿手中死赤血淋漓凝冷光塞土千年为君紫  

吴城春晓曲  

金衣送月吟娇弄阳云犹琐青楼梦晓风飐户声鸦然赭罗射日胭脂鲜筵前小玉嚬初月春槽酒滴猩猩血凤竹鸾梧聴不絶海尘惊秋尾闾竭  

瑶琴怨  

楚雁惊秋瑶柱涩山云夜低凝翠湿阳台晓玉上晴空银湾无光露蟾泣松间暗甃吟古龙古渊珠客啼秋风湘娥泪枯湘竹老江水流寒九山杳  

春闺曲  

翠罗轻袖笼纎春兰芽茁土香氤氲白马金鞍向何处曲栏回槛流芳尘棃花晚树飘晴雪朱弦断尽鸾音絶簇机头试锦梭回文漫渍相思血  

寄万徳躬  

日暮山风吹女萝故人舟楫近如何吕仙祠下寒砧急帝子阁前秋水多闽海风尘鸣戍鼔江湖烟雨暗鱼簑何时醉把黄花酒聴尔南征长短歌  

为人悼亡  

凤入寥天鹤隠琴月楼清韵杳沈沈朝云去感襄王梦暮雨来愁宋玉心绣带堕芗霜蕙老金莲销印露苔深暗尘栖满芙蓉帐谁忍重开翡翠衾  

骢马  

联翩蹀躞更防闗路风沙旧所谙曽载冠军天上路几乗飞将雪中探临营卧处霜凝皁倚树嘶时月映潭今日三边烽堠静却将归老华山南  

雨雪曲  

朝来朔雪暗遥天带雨随风去复旋态比洛神波上出声疑郢客调中传斜飘绮户侵帷幙散入琼楼脆管弦今日海边苏属国若为辛苦用和氊  

折杨栁  

佳人向叶敛青蛾奈尔风流意绪多枝嫋緑烟迷楚驿花含白雪艳吴歌斜连芳树遮楼阁曲绕横塘映绮罗休伴梅花怨羌笛陇头征客望乡多  

闗山月  

汉月孤生瀚海头逈临荒野照边州光残金柝声中晓晕满雕弓影外秋塞北征人齐倚剑城南思妇独登楼那堪今夜闗山曲况有哀笳引泪流  

秋夕有怀  

洛浦遗衾未可将露虫凝思满中堂鹊桥已散银河影雁柱初传玉宇凉灯近暗窗风落烬扇归秋笥月无光怀人不寐多惆怅更奈悠悠漏防长  

自君出门来二首  

自君出门来别思徒耿耿暗镜照孤鸾何由得见影自君出门来思君千里逺辘轳系青丝日夜圞转  

吴宫  

香径无尘水殿空由来白苎怕秋风忠臣戮后蛾眉死麋鹿春游废苑中  

秦宫  

七国争雄鼎未迁咸阳宫阙已巍然楼船不返东溟水空使蛾眉殉九泉  

魏宫  

罗绮纷纷委暮尘野花空锁邺宫春只余铜爵台边月曽照当年卖履人  

陈宫  

玉树歌残绮阁尘景阳无复禁钟晨伤心几树宫前栁犹是风流展翠颦  

过徐君墓  

黄河流水几清浑断碣残碑尚有文塜树不悬当日剑空留啼鸟向斜曛  

歌妓  

银烛前头见楚莲雪香轻袂掌中旋章华台上春风起一片杨花拂玳筵  

## 石仓历代诗选卷三百四十  

明　曹学佺　编  

明诗初集六十  

罗纮【`字孟维山隂人`】  

读马援传  

富贵人所重贫贱世所轻重轻何足较立身期垂名小器恒自足大材当晚成君看马伏波激烈真豪英方在童子日藻鉴有贤兄请从边田牧屈志事躬耕牛羊徧阡陌谷粟实丰盈一朝散亲旧拂衣事遐征宁为守钱虏不忝国士称东进谒明主论议推忠诚岸帻感知已聚米知地形用兵何神速破敌如流星垂老志益壮据鞍犹请行至今千载下竹帛垂光荣丈夫重节槩遇时当効能谁能老闾里龊龊终其生  

竹轩  

结构临芳甸緑竹茂前墀鸾枝忽葱蒨凤尾何葳防晨游裛清润夕憩濯凉飔蚁酒时独酌羽扇不须持动息絶纷扰耳目无纎翳愿守嵗寒约载歌淇澳诗  

梦母  

昨夜梦还家登堂见慈母依依别后情欵欵生前语觉来不复寐敧枕愁如缕静聴北窗间潇潇响寒雨  

题畵  

入山采灵药山深愁日短空林独自行木客时为伴木肥晨露滋芝润春泥暖荷镢暮归迟前溪白云满赋得医无闾山送王娱清之辽东省兄  

吾闻医无闾山天下奇插空秀色青崔嵬上有髙标万丈不可以攀陟下有飞泉百尺砅厓转石相喧豗平生有志览形胜日夕梦想空徘徊羡君昂藏七尺躯论谈豁达心胸开诗书百氏尽搜猎文辞落笔驱风雷入门下马告我往斯境愧我碌碌空尘埃便须捶牛挝鼓饯君别安得美酒三千杯酒以沃离思诗以壮行色奉觞为君夀髙歌振金石君家伯氏人中龙只今久作辽城客长沙迁逐淹贾生江海流离老亭伯因君顾同气余亦怀连枝有兄在金台别来知几时髙斋聴雨念畴昔客居对月成遐思前日寄书来询余故乡事亲老更家贫茫然但増愧因君此行重感激丈夫别离何足惜弟兄相见意绸缪夜雨连牀话胸臆问余别况今何如塞土故园空四壁箪瓢以忘忧琴樽聊自适每怀放浪山水间有足欲行嗟未得君不见医无闾山天下奇为我殷勤访灵迹  

汴栁揺金图  

隋皇御极轻九有金璧犀珠积盈亩开渠亘汴千里余却向是堤种花栁长堤栁树揺春风牙樯锦缆舟如龙明眸皓齿侍君侧歌声遏云欢未终王气渐消陵谷改昔日繁华竟何在空余故栁满堤边叶叶含颦似相待堤栁含颦映碧流游人日日驻兰舟畵图一见犹増感况是曽经此地游  

附罗周【`字汝济有砺轩集纮之子`】  

春朝荣遇为梁方伯赋  

晓漏彻金门千官肃骏奔龙蛇旂影动貔虎仗仪屯香雾笼仙佩红云拥帝阍朝防方岳重垂拱圣人尊班接鹓鸿侣荣沾雨露恩燕当青琐闼光照紫薇垣翠釜来芳馔琼浆注上樽宫袍颁兽锦鼎食赐熊蹯臣职思无忝天顔喜自温欢声腾海宇和气蔼乾坤霄露殊优渥皇猷待讨论愿留周召伯长尔镇雄藩  

吟舫为陈太常赋  

来往寄烟波其如逸兴何静依汀蓼泊闲拂渚苹过泛泛同江苇亭亭隠浦荷醉来忘系缆游处胜鸣珂榜石登吴峤观潮度淛河虫鱼劳细咏鸥鸟避狂歌稍畏渔郎杂宁愁尹节呵才矜扬凤吐穏胜灞驴駞笔幻烟霞态肠抽锦绣窠却縁佳句恼酹酒谢诗魔  

寓怀  

为山在终蒉凿井须及泉弱龄昧所适中道遂弃捐穷庐耻衰朽肝肠日忧煎我思古达人亦以文辞宣不聴南山歌谁知甯戚贤  

又  

有兔正爰爰雉乃罹于罗福善与祸淫此理今则那醇风日浇漓笑谈生矛戈陆行畏巉岩水往多风波兀坐若无觉秋风振庭柯  

题鹰  

饥鹰困绦绁敛翮自卑栖匪无搏击能所愧奋迅迟唶彼籓间雀无为遽见欺秋风有时至万里逞雄姿  

又  

胡鹰锦为羽利爪雄武臣健翮剪荆棘逸气凌秋旻击物时未遂卑栖耻依人谁当解羁絷为空狐兔羣  

荔枝山鸟  

雨过蛮溪敛瘴烟猩红万朶压枝鲜谁知山鸟偷衔去又是红尘一骑前  

罗颀【`字仪甫纮之孙`】  

上之回  

上之回抚西域开玉门绥九陌莎车请吏大宛送质匈奴稽首乌孙屈膝百蛮同四海谧天马来赤雁获朱草生嘉禾茁盛哉崇丕基神威震六合宝鼎见醴泉开封疆辟土宇恢迈禹迹越尧规大汉洪烈孰与齐  

艾而张  

艾而张罗鹰鹯罔过但我欲置云间鸿奈尔羣雀啾啾何鸿之飞极天池掩浮云罔施畴能顿天网恢地网鸿飞冥冥逝将往  

思悲翁  

思悲翁在彼西山我心悺谓我癙忧孰可终楸梧郁郁松柏依依翁归曷之所莫知凤鸟不至枭于飞昕不旦出目无辉已焉哉陆行舟水行车复何归祸夫腾骧雅人微  

巫山髙  

巫山髙犹可陟江之永限南国我欲西游谁为泛舟我陆无舆我行安休翩翩悠悠郁郁阳台霭霭朝云有所思思美人美人不可见猿狖今为羣猿狖隠尔形鸣声还独闻黯山谷惨晨昏予泪盈衣巾嗟彼嗷嗷愁杀人  

夏人歌二章  

池涸兮邦其覆【`叶`】兮我王乐兮何不度兮归彼亳兮毋助虐兮  

乐兮嬉兮夏道微兮我安归兮我车驱兮我马驰兮去彼危【`叶`】兮何不宜兮  

黄泽謡二章  

黄之泽骆马沃若我思王度  

黄之陂骆马騑騑思我国谋【`叶`】  

朱鹭  

朱鹭毋逝梁毋食我菼中鲨鲿曷不仁鱼鼈罔驯我缯斯施鱼鼈咸若川泽夷  

上陵  

上陵巍哉中有窟楚柎生堂枝郁郁野有乔松斧奚从赤鸟飞逝不来【`叶`】鸱枭昼鸣我心悲  

芳树  

芳树曷以花自贼树何贵贵有质桂之香靡嘉实桃以妍根则蚀栁以枝攀桑以叶不如松与柏亭亭自孤直物性固不同芳菲谅何益  

送下洋客  

积水连樯杳烟涛絶域均星杓插天汉日月转波轮地坼炎洲逈山横昧谷邻岩鸡半夜晓海树隔年春玳瑁沙笼蜃瑚窟聚蠙风帆揺鲎媍霜杵响蛟人五色翻鲸浪三花度鹤津乡心看斗近旅梦怯潮频灯逺明南极舟移按北辰刀书藩俗古行説上皇民  

野田黄雀行  

十亩之间雀啾啾止蒿集莱鸣相酬逺川遥陌路孔修原田茫茫禾黍稠秋来古树风飕飕夕阳惨淡沈西丘羣飞羣下不相求衔穗食谷安无忧南有樛木在芳洲雌雄迫暮共依投咄哉兹禽多诡谋性行佻巧谁与俦穿屋作巢于髙楼食彼粢盛令人愁非罗非丸致无由草窃奸宄将何尤吁嗟此鸟毋久留愿汝化蛤湮东流  

从军行  

仗剑朝出门含凄辞六亲邻曲置美酒祖送前谿濵酒酣众乐作慰我行从军征役谅不遥岂限越与秦  

其二  

悠悠迈长途迢迢涉寒磵故里看渐遥春日未云晏昨发西陵陲今宿富春阪捐躯赴国忧负戈何所叹  

其三  

县官遣部吏送我之戍营去家隔旬月忧欢两相萦什伍共牵率晨发修程春早天尚寒山木鲜敷荣  

其四  

日旰陟髙山山髙鸟不飞徒步愁力弱策马畏险巇猱狖随我行豺虎怒我啼轻身先俦侣勇往多捷驰  

其五  

采芑菑田中伐荆溪麓边侵晨已启行日夕犹未安霜露湿裳服尘瘴汚旌旃部伍各劳悴饮食尚或愆嗟嗟戎行士草草负戈鋋  

其六  

山行穷深林林深人迹稀五里一荒村十里无磵谿路逢饥老翁投杖向我啼宣言盗贼暴民庶久流离我惜为徒卒对之空伤悲  

其七  

清晨秣吾马整驾至行营主将犹不识宁闻众校名荷矛命徒侣将赴青田征军行极劳悴山势转峥嵘辛苦何所道男儿贵垂名  

其八  

贼盗布山冈往来森若麻捐生冦我垒咆哮肆爪牙俦侣委壑死将军窜水涯匹身御勍敌奋首挥镆铘虽获戎猛归援甲自悲嗟  

其九  

隆冬登髙山旷望极闽吴昔来桃李花今已雪载涂慷慨思故园行列相喧呼我行岂徒旋览辔复南徂当清巨海隅一使斯民苏  

其十  

建旐徂瓯野整阵严三军开榛创戎垒斩木守要津贼来相格战志已无东闽可惜将校愚退止问道濵未战先土溃坐使黎庶湮  

其十一  

冒暑行山阿日赫草木焦溪兽苦炎热独行向我号南望建岭巅嵬嵬一何髙暖炽白日融冈阜日不毛持谢邦族间逺役无乃劳  

其十二  

独行越荒溪尸积溪流丹四郊何萧条惨戚秋日寒回顾望修途凄风集髙峦掩泪自流涕哀郁伤朱顔悲哉城南诗古今同所叹  

其十三  

军动自无律刑杀杂伪真滥诛及黔黎戡夷被齐民日晚入山隅有客泣水濵哀哀一何苦昂首诉苍旻泣尽赴修川甘之涧溪濒  

其十四  

自我徂南征战伐三载余离家顾已久情思郁不舒昨日收瓯酋北归欣有期膏车戒行途驾言发军垒暮犹青田宿朝已丽水辞  

其十五  

里中遇故人相与语畴昔归家门户静阶除少行迹蚯蚓穴砌间蟏蛸网四壁抚事多踟蹰不知时节易上堂拜双亲入室长太息  

游仙诗  

蟠木倚沧溟花开隠耀灵髙临四海碧下视九州青地逺无风雨天低动日星不须乗鹤去三岛亦浮萍  

其二  

幽径赤城颠松萝九曲连千林喧药杵一嶂起茶烟深窦源通海层岩树隠天携琴就猿鹤同种玉峰田  

湖上  

东山志匪违幽涧术苗肥野树翻鸦响岩花扑燕飞湖晴林岫出水濶渚村微笑谢红尘客休过阮裕矶  

其二  

逝水不穷流沧江泛小舟沙喧饥蟹出波涌异鱼游日月双轮驶山河一块浮扣舷歌李白采药向荒丘  

其三  

倦寝独披襟闲庭爱月临移牀避花露开户纳槐隂鸟度湖天濶猿啼涧霭深苍茫对云野隠隠数村砧  

香奁  

湖水荡难平侬愁向晚増短蓬徒欲剪浮荇不堪凭旧织蒲萄锦新裁芍药绫持针忘引线缝就已炎蒸  

杂诗  

凤凰游北极金风袭郊扄众秽俱零落芳草亦不生徘徊幽岩中但见松枝青托根未得所叹息此孤英  

其二  

凤雏不能翔鸿鹄自髙举遗身中林间羞与众鸟侣羽翼谅未成不复思故宇惜哉无知音鸗鷃难与语  

其三  

宋宣舍与夷鲁定逺务人淳厐自可贵菲薄不足珍悲哉三季后公道遂隠沦倾夺焉知耻逊让谁复循  

月色菊  

自种尧年经几秋婵娟素影露香浮玉顔空有嫦娥貌钟尉归时已白头  

双星菊  

雕阑并蔕结秋期岂恨繁华嵗暮时不似碧霄长契濶银河望断逺相思  

紫毬菊  

一团秋色幻朝霞揺曳栏干叠绮罗十对红妆应罢蹴柴桑兴比晋昌多  

玛瑙菊  

露飘璚液洒西风麟脯秋深贮已空自是瑶池会中物不堪埋没萸园丛  

鵞翎菊  

浴罢山隂旧墨池断翎如雪防寒枝月明还恋秋原草清影防褷映曲篱  

胭脂菊  

一簇樱唇缀晚条每逢揺落倍妖娆露寒易洒浔阳泪况是龙山恨未消  

万蘂菊  

晋代宫娥数十千浔阳江上逐楼船自从灵宝扬尘后都上荒篱野径烟  

白牡丹菊  

东篱谁识旧花王自别唐宫处处霜犹似沈香亭北见美人凝睡倚新妆  

题桃花喜鹊画  

天台山下客来稀洞底春芳映晚晖双鹊飞来枝上噪玉人应讶阮郎归  

题山茶喜鹊  

平泉一树独先春枝上灵禽报喜频似得玉人南海信绛房含笑露香唇  

木犀畵眉  

五岭秋香接海波尉陀宫废少人过枝头越鸟颦双黛怨彼苍梧夕照多  

附张黼诸菊咏  

金莲菊  

洛浦歌残不见人秋风三径露香新天然富贵无雕饰羞逐齐宫锦袜尘  

玉英菊  

独对霜篱坐日曛秋风三径思缤纷琼楼十二天何处欲寄瑶华隔暮云  

托叶西施菊  

艳质新移自苎罗独留亡国恨偏多秋来何处看遗迹寂寂无言敛翠蛾  

醉杨妃菊  

秋园晞露月将髙被面余酣尚未消无复三郎重顾笑艳妆空似海棠娇  

太真菊  

千载嵬坡起断魂黄冠犹带土尘痕篱边笑领金钱赐正是新承雨露恩  

喜容菊  

宝脸初匀腻粉轻含娇倚态漫多情相逢一笑西风里犹自能倾下蔡城  

绯桃菊  

登髙才罢重徘徊为爱深红绕径开落日余酣迷处所只疑误入武陵来  

白牡丹菊  

玉露凝辉粉艳新芳魂无意近阳春只愁野鹿重衔去零落秋香逐路尘  

胭脂菊  

甘谷仙归阿母家夜开聊简试丹砂芳唇丽脸争春态不用东风驻嵗华  

罗葢菊  

幕幕团隂采采花秋深空倚曲栏斜若为借得东风便飘逐春云拥翠华  

金钱菊  

六宫欢笑破春顔正是君王赐阿环惆怅龙文千载后却随秋卉落人间  

金丝菊  

作蠒抽香半未齐秋来不上玉人机露寒三径西风留得团花待白衣  

## 石仓历代诗选卷三百四十一  

明　曹学佺　编  

明诗初集六十一  

陈秀民【`嘉兴人`】  

至京杂诗  

秋气日凄厉百虫晨夜鸣白露徧野草微霜忽已凝客子衣袂薄结驾逺游行俯视离兽奔仰睇孤鸿征宇宙浩茫茫江河杳冥冥念我同袍子怀忧心烦萦  

赋得来苏舞送朶惟斋监宪浙东  

妾本良家子玉顔照明都十三学楚舞十八未嫁夫齐眉纒锦段全臂络真珠春风转罗袖明月堕琼琚一舞舞浑脱再舞舞来苏为君千万舞托君以贱躯  

滦阳道中杂兴  

晨出建徳门暮宿居庸闗风鸣何萧萧月出何团团短辕驻空野悲笳生夕寒我本吴越人二年客幽燕幽燕非我乡而复适乌桓前登桑干岭西望太行山中有九折坂欲往愁险艰役役焉可求吾将返林泉  

送强彦栗归吴  

嗟我吴越人惸惸客燕都凡见乡里士依依不忍疎况子重信义尤与它人殊宁无情缱绻执手与踟蹰蓟门秋月白城头夜啼乌城中良家子半是南征夫或从张都防或属李轻车道傍别妻子泣下如迸珠自非英雄具孰使祸乱除戎马暗中国游子将何趋君归慰父母繄我独何如  

燕京客舍送友归天台  

雁鸣沙漠风秋入燕陵树客子衣裳单宁不畏霜露驱车国东门迢迢怀往路尺璧横道周谁能一回顾登山豺虎雄入海鲸鲵怒天台隔三江丹霞夹雾黄精或可寻胡麻庶当遇明时有遗佚归哉保贞素我马病已久东西厌驰骛逸驾如可攀吾将执其御  

谒贾傅庙  

昔读治安防今谒太傅祠骨鲠有如此英灵或在兹吊原宁无感赋鵩终有疑直士多放斥佞人每髙驰汉文称令主逆耳犹见遗如逢昏与暴杀人固其宜湘江有流藻可以荐明粢褰帟拜遗像流涕满衣裳  

题王长史所畵天平龙门图  

月黑山鬼号苍龙鬬折角仙人一掌擎不令堕深壑秋髙势崚层日暮气惨错阑干冰柱悬凌乱雪花落路狭仅通人峰寒不栖鹤王侯天机峻跻攀故盘礴写作龙门图奇气低五岳神鱼息天池有待风雷作  

壬午九月九日与郭希仲纪叔维马希逺饮周景父晚香堂上纪畵墨菊马鼔琴既而各赋一首  

去年登堂三月三主人置酒浇春衫今年登堂九月九堂上主人复多酒马生弹琴纪生畵郭子题诗美如灸四明狂客醉欲倒菊花插帽秋光好百年节序能几逢人生会合何其少人生会少将奈何为君起舞为君歌歌残酒尽更须酌莫待他年白发多  

赋得乌夜啼送苏彦刚奉母归汴  

城头月白乌夜啼上下择木不肯栖昔日养雏今已飞哑哑唤母登好枝乌啼亦有树子行得无归车中娘娘发素垂防旌日向东京驰东京土美桑枣肥衣食可以无寒饥乌夜啼啼何为嵗将晏矣归来兮  

题幻住庵中峰和尚莲池野亭小像  

亭前池水生莲花亭中老禅方结跏双枝作供浄瓶里彷佛玉井衔丹霞世上莲花亦常有玉堂不比丹青手水底氷蚕已化龙絶世于今故无偶师是莲花花是师亭亭净植湼不缁胸中五色舌上吐烂漫写出莲花词世间物物皆为幻我把新图作真看君不见中峰峰上十丈莲吹香夜夜到诸天  

题江山万里图  

曹郎胸中墨数斗笔下烟云千万重昆仑积石泰华接潇湘云梦银河通岷峨翠流三峡水衡岳青莲五老峰清溪九曲处士屋丹霞百丈神仙宫下有临渊欲坠之灵石上有参天不老之长松岚光雨气迷逺近咫尺万里将无穷谁知大地山河境乃在氷缣意匠中我今抚卷三叹息画史真能夺化工  

鹊喳喳  

鹊喳喳乌嚄嚄飞语流言满城郭日东升月西落今日之日已非昨贵人有病不饮药女巫降神歌噩噩天漫漫地漠漠氓之蚩蚩罔知觉马出河出洛天下文明圣人作  

送逺曲  

谁令车有轮去年载客西入秦谁令马有蹄今年载客过辽西车轮双马蹄四念君独行无近侍妇人由来不下堂侧身西望涕沾裳恨不化为双玉珰终日和鸣在君傍  

至武冈  

家居犹旅食儿子复南征娄县千江隔都梁百日行雁书天外逺马角梦中生食禄非吾愿何时复旧耕  

至岳州宿岳阳楼  

荡桨遡流光登楼望八荒江山出图畵天地入舟航夜静星文动秋髙月色凉题诗怀李白搔首髩沧浪  

山居杂咏  

好山看不尽游罢更须登石屋晴犹雨天池夏亦氷寻仙碧霞里飞步白云层松花飘满地归路喜逢僧  

登灵岩  

宝殿压崔嵬华池顶上开山从太白出水自洞庭来阁树联珠塔岩花照石台吴王清暑地那得有尘埃  

怀古和陈惟寅韵  

范蠡已霸越功成澹若无扁舟五湖上乌喙不敢呼冥鸿在寥廓燕雀下莱芜  

兔走要离坟貍啼阖闾墓宝剑生土光银池浴秋露迢迢郭西门玉辇迷金步  

海门潮不至昱岭掩空闗龙随白雁去何时复南还萧萧禁中树尽为樵牧攀  

寄题集上人清晖楼  

山水含晖翠欲流上人于此结飞楼髙明不比人间住缥渺浑如天上游璧月光涵吴苑夜金莲香引洞庭秋几时借得浮丘鹤与尔题诗在上头  

扬州  

琼花观里花无比明月楼前月有光华省不时开饮宴有司排日送官羊银牀露冷侵歌扇罗荐风轻袭舞裳遮莫淮南供给重逢人犹説好维扬  

邳州  

青山一发见邳州落日云迷故国愁父老空传黄石在仙人已伴赤松游乾坤不信无清气河水胡为尚浊流野树昬鸦栖未定数声哀角起髙楼  

漷州望古北居庸诸山  

古北居庸一望中风沙满眼乱芙蓉曦车夜转昆仑脊华葢隂移太乙峰金口水流终到海玉泉云起又随龙两京形胜今如此可拟秦闗百二重  

湘乡道中  

日暮倦趋山市逺解衣聊复憩岩阿云迷险道藤穿石水落悬崖草乱坡木客下时人迹少鹧鸪啼处客愁多向南言语凭谁辨莫问蛮方事若何  

五月九日调军入绥宁是夜宿风门岭値雨  

五月官军入不毛重冈复岭接天髙小臣报国宁辞死大将行兵无乃劳漠漠野烟啼魍魉隂隂山木挂猿猱二更风雨来闗峡自喜挑灯看宝刀  

西湖竹枝歌  

鸳鸯宛在水中央恰似阿侬初嫁郎掷却郎君金弹子劝君切莫打鸳鸯  

姑苏竹枝词  

吴门二月栁如眉谁家女儿歌栁枝歌声嫋嫋娇无力恰如杨栁好腰枝  

岳阳楼夜宿  

湘灵瑟鼔潇潇夜龙女笙吹淡淡秋楚曲吴歌互相荅岭猿巴鸟不胜愁  

陈雷【`字公声秀民之子有窳庵集`】  

春日怀周葵窗助教  

紫燕黄莺来去飞緑杨烟暖午风微先生倚杖花边立童子舞雩川上归景物自随幽意得世情浑与此心违縁知野马多如许不染春云白练衣  

夀陈晓山富春人号春江渔者  

春江渔者词林客投老栖迟尚异乡七里滩头烟水逺一竿风外钓丝长赤霄白日飞鸾鹄碧树丹山集凤凰我亦平生爱潇洒放歌还许濯沧浪  

题方氏澄心亭  

澄心亭子水之湄结构空凉也自奇已映渚蒲青间出更涵沙竹翠相宜寒浆玉露银牀冻碧甃铜缾紫绠垂到此不因同静者湛然方寸与谁知  

题杨氏问月轩次周葵窗韵  

我欲停杯问广寒中间宫阙几时安丹桥有影非难上玉斧无痕许借看不信药成烦老兔谁怜桂冷湿青鸾相逢今夕知何夕莫笑清狂兴未阑  

寄刘仲原经历  

鸳鸯湖水漾晴晖镜里遥峰入望微槐防午衙书帙静莲香秋幕吏人稀青云步穏名逾重白石歌长愿已违他日相逢话畴昔应怜憔悴不胜衣  

自城东复向感化旧居留别徐徳厚  

孤云无定水悠悠又复携书返旧丘橡栗树空猿叫夜蒹葭霜冷雁知秋懒梳白发频搔首笑对青山独倚楼暇日清游可乗兴到门题凤亦风流  

寄姻友王近智  

梦绕故山归未得俱将旅髩逐年华烟村白屋留孤树野水危桥踏卧槎倚马文章真可羡寄鱼音信莫令赊雄飞总是寻常事须用穷年读五车  

效唐近体二首奉贽云门张布政  

湖山佳丽有余晖台辅星明近紫微月转桐隂书帙静幕深花影吏人稀九重浩荡恩尤渥万里扶揺志不违无计干时空潦倒却令山鸟怪儒衣  

异乡身世寄飘零毕娶犹惭向子平云外青山他自好雨中苍葑若为耕盐车困骥思刍秣涸辙穷鳞待水生重覔西湖旧游路舞堤杨栁不胜情  

题徐思敬瑶池小景  

萦泉叠石带烟霞此景人间有几家锦字书传青鸟使玉箫声绕碧桃花云容窈窕谁能写月色婵娟我欲赊不待扁舟乗兴去瑚长拂钓竿斜  

赋孙徳芳雪香斋  

淡妆素服出天真彷佛罗浮世外身自与芝兰同气味不须霜月借精神暗熏诗梦春先到光映书帷夜转新三嗅怅然成独咏为怜清絶更无伦  

早春寄周致尧  

百年身世浑如寄何处他乡是故乡栁态正须春弄色梅花自与雪生香扬雄寂寞犹白贺监风流醉亦狂倘许胜縁同晚嵗棃林风致即柴桑【`棃林致尧所居之地也`】  

竹所次盛孔昭韵  

万玉森森防草堂八窗虚敞夏生凉清修逈出风尘表潇洒骈生水石傍净扫莓苔聴翠雨闲题诗句洗铅霜箨龙更放新梢出相并梧桐宿凤凰  

秋望  

西风凉冷气萧疎对景谁能写畵图红树离离变霜色黄沙渺渺带烟芜岚消断壁山容瘦水尽遥天雁影孤乞我五湖舟一叶也应托兴为莼鲈  

寄隠者  

地隔烟霞絶垢氛悠悠世事了无闻渔樵来往频分席麋鹿寻常不离羣花下一樽黄菊露松间千顷紫芝云箕山颍水风流逺谁谓髙情属隠君  

霜  

悲角奏梅花江云冷万家不知青女妬却道弃铅华  

题秋江待渡  

逺岸白沙渺渺疎林黄叶离离莫怪行人争渡村深踏月归迟  

题畵马  

赭袍乌帽立奚官牵出春风十二闲不属丹青传写妙龙媒何得至人间  

红梅  

姑射仙人下杳冥绡裳环佩玉泠泠香魂误入罗浮梦几度微吟唤得醒  

钓鱼图  

歌向沧浪独羡鱼钓竿闲却意何如磻溪梦里青山老犹遇君王载后车  

陈景融【`号菊逸雷之子`】  

次饮酒怀古韵答张子英  

日月不我与光隂年复年不知千载后孰识千载前寓怀一杯酒醉来頽其肩死生固虚诞彭殇亦徒然及时不勉励老大悲迁延营营世上人纷纷愚与贤贵贱各自适出处难同传浩歌且复饮赋命存乎天  

次韵暮春  

春风官路马蹄轻拙宦归来恨莫平呼酒且判今日醉看花又动昔年情朋游老去鸥盟冷世事于今蝶梦惊取紫拾青男子事便应投笔效班生  

双清图  

玉树花香璧月圆绣衣深映色清妍窗涵疎影孤山夜人在澄光万里天云母帐虚沈畵角水精帘净湿氷广寒髙处应难到立徧阑干醉不眠  

题云山图二首  

青山寂无言白云自舒卷对此淡忘归何心在轩冕云拥青山逺风生碧树凉悠悠髙世士矫首意何长  

真长望月图  

羽衣何蹁跹悠悠坐林樾浩歌天地间清风共明月  

看云图  

世态炎凉总不知此心惟与白云期千岩万壑无人迹慷慨登临有所思  

云山图  

浮世茫茫自古今红尘不到白云深挂冠神武归来后随意看山憩树隂  

秋江独钓  

云山万叠水烟空白鸟飞边思莫穷未遇君王后车载钓丝黄叶共秋风  

仙女醉归图  

碧桃花下宴初还云御逍遥拥侍环两髩天风吹不醒肯教清梦落人间  

陈颢【`字汉昭景融之子有竹邻稿`】  

夫子聴琴师襄图  

苍姬尚文治叔世生宣尼立教以垂宪天纵圣哲资师襄何许人冠裳肃威仪援琴得髙趣挥手调朱丝悠悠太古音不借言与词松隂白日永萧瑟生凉飔一弹万虑息再弹心旷怡乐与二三子聴之忘神疲世逺不可作此音知者稀抚图三叹息长吟寄遐思  

泣麟图  

诗亡春秋作姬政日就麟也本仁兽出焉非所宜夫子因感伤临风涕交颐畵史载遗迹千古兴嗟咨方今圣人出端拱致无为岂独麟瑞世凤凰亦来仪往事勿复论作诗颂明时  

题侯贰守归去来辞畵  

旷达不世士性本爱丘山一为利禄縻役役簿领间田园已将荒不归诚厚顔敛裳中宵逝遥遥驾舟还矫首睇孤鸿髙举谢尘樊  

其二  

舍舟履平陆行李相追随原野何萧条晨光亦熹微前途问征夫载欣复载驰吾庐已在眼僮仆柴扉新归且慰意奚论昨是非  

其三  

故庐南山下三迳已就荒惟存旧松菊萧萧历风霜入室携幼穉嬉笑牵衣裳怡顔盼庭柯寄傲倚南窗牀头有防酒陶然酣一觞  

其四  

束带事趋谒素志恒乖违迷途实未逺遂兹故园归榆栁纷掩映兰菊相因依俗辙稀往来竟日掩柴扉复得反自然谅匪造化私  

其五  

解印归故园行行循旧踪扶老借笻竹流憩挹松风矫首踪遐观湛然天镜空乌兔奚逼人飞走西复东丈夫贵适意畴能困樊笼  

其六  

天末云冉冉林端鸟翩翩云出既为雨鸟飞亦知旋君子识其微进退合自然靖节旷世髙素翁当代贤出处虽异途徳音可同传  

其七  

先人手栽树势若蛟龙蟠苔蚀鳞甲紫声号风雨寒别尔忽已久归哉此盘桓日入景翳翳抚之欲舍难但愿坚晚节不必封秦官  

其八  

素志本丘壑荣名非所谋进退适其宜谅不愧前修言归柴桑里避喧息交游与世渐相违驾言复焉求取乐在琴尊不顾身外忧  

其九  

游宦去乡邑谁不念同侪道路阻且修遂俾良晤乖爰归得聚首谈笑情相谐琴书日在眼抚玩适我怀以兹消百忧防然外形骸  

其十  

安居谢声利人人羡其髙诗酒得真乐庐舍无喧嚣孤舟出前溪巾车驾东臯渊鱼乐洋洋枝鸟鸣交交欣然览时物天地同逍遥  

其十一  

不为三径荒决志亦念归归来身我有悟昨事皆非晨兴出门去放迹信杖藜寻壑既窈窕经丘复逶迤于焉乐吾乐舍此复何之  

其十二  

微风自东来地脉初回阳好鸟出幽谷潜鱼跃芳塘欣欣木向荣涓涓水流香万物俱得时吾忧亦已忘归来衡门下且复酣杯觞  

其十三  

人生非金石寓形宇宙间抱才既沾禄知休即辞官委心随去留避俗谢往还遑遑欲何之富贵不可干划然发长啸白云起南山  

其十四  

农事在东臯孤往适兹旦微雨亦既零土膏湿凝汗僮奴未尽力宿草犹余蔓植杖陇畮旁耘耔日过旰劳生虽多艰卒嵗应饱饭  

其十五  

帝乡不可期归老全此身清风谢流俗髙节抗浮云舒啸登东臯赋诗临涧濵有酒辄取醉不负头上巾乐天以乗化超然真达人  

梦登名山  

瀛洲信难求天姥或可覩朝谈谪仙诗夜梦游仙坞烟萝百尺手自攀飞步直上青云端瑶草香浮碧烟暖松风怒作秋涛寒逾千岩兮历万壑四顾无人自盘礴羽衣丹顶双臯禽戛然长鸣遡寥廓我欲因之纵攀跻空中恍惚闻天鸡豁然惊觉失所在天青月落银潢低  

观瀑图  

碧落无尘秋气髙白云卷空如海涛山人避俗事幽讨眼明八极穷秋毫就中匡庐有佳色飞流倒泻三千尺初惊白虹饮涧泉又疑玉龙挂岩壁万里长风吹不收坐令毛骨寒飕飕漆园傲吏去已逺长庚仙人今在不我生素志亦丘壑苦因笔砚相纒缚何当卜邻如此图聴水看山一生乐  

醉时歌春夜宴周元亮客轩作  

香径无尘雨初歇海棠半谢胭脂雪千年一刻度春宵爱杀清妍栁梢月苕溪仙客文中英面如玉盘双眼青金换酒不自酌芳筵罗列邀佳朋座中谈笑总超俗咳唾随风散珠玉姚郎起舞伍君歌击鼔催觞令行速四明客子醉欲颠仰看北斗低青天葛巾吹堕落花里玉山倒向东风前人生得意要须乐底用闲愁时作恶君不见三闾大夫独醒死留得虚名亦徒尔  

络纬吟  

梧桐叶黄风露清槿花篱落莎鸡鸣花间叶底振双羽夜凉何处无秋声秋声嘈嘈断还续非丝桐兮复非竹氷茧春缲槛外车寒机晓转窗前轴贫家少妇魂梦惊起来搔头向月明南邻北舍悄无语聴此凄凉泪暗倾去年养蚕抵作赋一丝不得添襦袴破衣无絮过残冬儿女啼寒双肘露今年二月卖新丝卖丝得米充腹饥荒居萧条生理薄冬来依旧寒无衣红楼女儿好顔色银甲弹筝按商拍满身罗绮倩人扶十指何曽亲纺绩秋宵沈沈更漏迟牙牀醉枕瑚欹芙蓉花娇殢春梦耳边那暇聴莎鸡莎鸡年年报秋节岂识人间欢怨别人间欢怨可奈何一笑长歌醉明月  

题商山四皓  

嬴秦虐焰不可触衣冠往往逃空谷皤然须发四老翁髙卧商顔谢尘俗炎精奋起天地寛蒲轮就聘来长安虽云误落子房计终为髙鸿成羽翰羽翰既成大事毕还踏山中旧行迹松隂满地生微凉一局枯棊消永日局终人去今昔非云山寂寂空猿啼临风展畵三叹息一曲共谁歌紫芝  

竹邻子歌  

竹邻子何许人云是落托穷乡民柴门半掩堪罗雀布衣百结如悬鹑间有钱即沽酒甑中无米从生尘读书不多虑事浅发言往往遭众嗔独行独止无与友拂石醉卧苍厓垠忽梦数君子玉立而长身口云出自渭川族托迹今居汉水濵氷霜风雨不改色梅仙髯史吾同伦闻君失意众所弃吾独爱之求与邻但多酿酒对君饮日日清风扫户新  

题竹  

湘江玉一枝风节清如许扫榻致秋隂鹧鸪啼暮雨直节从来瘦虚心本自清凉风屋头起叶叶是秋声  

题扇送友人  

媺人久不见此地偶相过复送扁舟去其如别思何草香汀雨湿花暝树烟多后夜苏台上谁同一醉歌  

次韵答张道士  

见説辞京国端居又一年诗瓢寒挂月丹灶暖生烟谢俗怡清淡探论白坚何时造林下煮茗试山泉  

早春言怀寄友  

十日九风雨吟边无好春怀人望南浦借酒问西邻野性陶潜懒交情鲍叔真几时连榻话一洗寸心尘  

题畵扇次岑琬韵  

自适闲边趣谁言分外求看山一瓢酒载月五湖舟秋水清吟思西风冷钓裘惟应陆甫里千古可同流  

云轩为月上人赋  

髙僧忘世相防屋就云深静看千峰白幽栖半榻隂卷舒虽有态去住本无心我亦求闲者何时一访寻  

春陇耕云  

耕业依先陇遗安属隠君緑畴三寸雨黄犊一犂云草际春隂合花边晓色分鹿门有髙士端可与同羣  

寒潭钓雪  

嵗晏风兼雪扁舟驻钓滩瑶花半篷湿栁絮一簑寒子厚偏攻咏真苦避官如何渭濵叟头白谢渔竿  

松室调琴  

一室大如斗牀留三尺琴苍松存古操灵籁发遗音鹤语惊秋冷乌啼觉夜深惟应贞白叟会取伯牙心壬申正月晦日夜梦至僧舍遇一老叟云欲于静处少休予应之曰借来云半榻睡起日三竿觉而枕上足成  

渐老疎尘事心清身亦安借来云半榻睡起日三竿松火炉头暖风波屋外寒行藏皆梦里何必问邯郸  

滴翠峰  

一峰髙竦秀不与众峰邻翠滴虚岚晓青含太古春祥烟生几席爽气逼衣巾絶顶谁能上巍然隔世氛  

涵碧池  

凿地为方沼层峦四面围天光涵古镜苔色上春衣幽鸟情相契闲云影倒飞谁安一拳石比作钓鱼矶  

彩虹桥  

垒石为梁柱凭谁号彩虹烟云遮不断霄汉步应通涧草寒留碧山花暖衬红此中豪迈气不愧茂陵翁  

丹霞洞  

路从林谷转门向石岩开晴色薰瑶草丹光映碧苔固应无锁钥疑别有楼台欲扣长生诀仙翁跨鹤来  

紫芝径  

万壑千岩里幽深一径通紫芝生奕奕香雾湿蒙蒙托隠商顔迹遗芳谢氏风肯容闲客采短策儗相从  

苍松坞  

一簇烟霞岛周遭尽植松蓬莱元不逺弱水自应通翠滴林梢露寒生石罅风茯苓如可斸早晚约仙翁  

卧云岩  

翠岩云借宿与客共闲心石榻春生暖萝房昼作隂氤氲飘素练窈窕接青林那得长留卧苍生望雨霖  

流香涧  

泉脉来何许萦回下曲塘雨过平涨緑花落暗流香石面凝春暖松根漱晚凉髙歌濯缨客何必问沧浪题友云水墨畵以唐人不雨山长润无云水自隂为畵景遂次其韵题之  

看畵晴窗里萧然净俗心鸟声春寂寂岚气昼隂隂门俯沧洲逈船移别浦深令人想风致飞梦到云林  

雨中写怀  

草径通村入茒茨傍水安贫知身计拙瘦觉带围寛花雨沾苔湿茶烟入竹寒无人会心事黙坐自弹冠  

睡起偶成  

昼长幽禽惊梦醒起向松窗汲寒井隔竹惟闻犬吠声竹深似见人行影我贫无力种山田多病翻成半月眠莫是相怜来访者旧券从添赊酒钱  

春日写怀  

东风吹雨着轻尘芳草茸茸湿翠茵寒食过来犹自冷海棠开后不多春山中谩忆陶景谷口谁寻郑子真圣代只今同化育沧溟不信有穷鳞  

夜宿大云寺留题竹深处  

日暮寻幽到竹深竹烟晴锁寺门隂苔荒路絶行人迹月出潭空静者心清供一盂香积饭闲情半榻白云衾留诗已与青山约莫厌频来访道林  

冬日客怀  

江国冬来十日隂闭门髙卧拥寒衾贫将乞米无顔帖客久思家有越吟雪压荒桥行路断山藏老树冻云深百壶安得如渑酒细与梅花説旧心  

暮春遣兴  

柴门地僻懒衣巾闲看行云到水濵花片流香通曲涧树隂分緑防山邻苏张谩骋纵横术巢许甘为隠逸民独立斜阳思无限不知何处是通津  

谢朱士章惠墨  

锦囊封墨到山居知是蓬莱贡献余云气晓寒生笔砚松胶价重抵璠璵山人借録归田藳野叟分抄种树书珍重交情无以报寸缄聊为寄双鱼  

晚过阊门望虎丘作  

平生未识虎丘山此日经过不暇攀泉石佳期随处有古今清赏几人闲楼台影落春云外钟鼓声来夕照间独倚帆樯遥注目客怀空羡鹤飞还  

哭中表弟张秉  

十年辛苦事遗编抱病那知竟不痊黄土一坏今古恨青山半世弟兄縁草堂春去思无梦竹屋云深榻自悬莫话少年平昔语夜深风雨到灯前  

和答鉴中上人  

闻説髙居似道林俗流无地得相寻菩提子落空岩静优鉢花开古径深身外利名忘得失眼中乌兔任升沈遥知一榻跏趺处勘破西来佛祖心  

宿吴江泗洲寺値主僧不在留题  

客舟来泊古招提落日吴江望欲迷茒屋几家村逺近野桥危木水东西茶烟暝防萝房榻花雨香沾石磴泥不遇髙僧谁共语新诗谩向壁间题  

游海虞城中  

琴川风物旧如何此日乗闲试一过海邑官清无狱讼土城风古有弦歌言公井畔苍梧老虞仲山前白石多谢此髙僧留我宿暝随猿鸟入烟萝  

泊吴江塔寺主僧留饭  

塔寺东南湖水长三髙亭下晚风凉鲤鱼出没杨花白鸥鸟浮沈杜若香僧喜诗人留共语商随渔叟泊连樯丁宁黄帽休贪懒早理征帆曙光  

新秋次韵  

江涵秋影雁南过凉思催人可奈何林下久知尘事少水边惟爱月明多吴乡鲈美应分鲙楚客衣单自制荷回首沧浪濯缨处髙情惭愧钓鱼蓑  

汉宫秋  

汉宫移植近庭隅妆防秋容锦不如罗扇凉生萤歇后金茎露滴雁来初昭阳宿酒酣飞燕长信秋风老婕妤零落当时守宫血清霜几度为消除  

登云晓望  

十丈金鼇白玉阑偶来乗兴一跻攀月沈萧寺烟钟外日出沧洲水树间野鸟无声随客去海风随阵打潮还回头却羡云庵叟扫地焚香独自闲  

妙峰夕霁  

长廊钟磬寂无声帘卷西风看晚晴池色倒涵天镜碧霞光斜照佛龛明扣禅客去云留宿乞米僧归鹤出迎却忆旧来分榻夜卧聴檐雨滴三更  

寒夜聴雨写怀  

风声杂雨夜潇潇倦枕昬灯梦寐劳报国丹心徒自许欺人华发不相抛池塘春草无新句篱落寒花只旧交起看牀头三尺剑尚余豪气拂云梢  

竹深处次韵  

诛茒竹里似岩栖面面窗开翠色迷长聴雨来虚榻外安知日转畵栏西奚僮扫地收新箨吟客敲门看旧题我欲相寻无路入鹧鸪何处隔烟啼  

鸿门宴  

两雄秋色与南山决计鸿门一会间醁徒能浇虎士干将那得犯龙顔雪飞双斗尊前失天防单车灞上还明日咸阳风物改有人衣绣忆乡闗  

踏车妇  

破裠风飏足移频长夏随夫历苦辛那似美人梳洗罢一钩罗袜步香尘  

闻邻家机声  

竹里人家笑语稀日长少妇学鸣机藁砧应是归来早二月催裁白苎衣  

夜闻邻童读书  

风送吾伊隔竹声邻童应解对韩檠我怀髫发从师日翻笑于今学未成  

新寒望授衣不至  

霜露园林木叶稀客边望断寄来衣遥知慈母怜儿冷织尽寒更未下机  

立春  

萧条书剑客边身望望归期过立春官栁渐黄梅已白东风应笑未归人  

夜坐  

寒来尘绪不闗情吟对青灯过二更落叶满庭风满树小窗无处着秋声  

病中友人见访  

别来南北寸心悬到得相逢二竪纒欲典春衣沽酒共不禁顦顇向人前  

秋蝶  

粉褪香消力渐微多情犹自舞斜晖野花篱落西风冷不比春园得意飞  

秋萤  

寒光一防映松萝零落西风恨更多莫向波间照秋影满溪凉雨颤残荷  

赠琵琶老妓  

玉容憔悴减风流犹抱琵琶半掩羞莫向湓城寻旧迹荻花枫叶不胜愁  

秋山行李图  

千山落叶万山云行到荒桥日已昬羡杀田家头白叟半生足不离柴门  

渔舟夜归图  

罢钓归来月未明隔篱遥见一灯青不知潮落江风转流却扁舟过别汀  

太白醉归图  

偶向长安醉市沽春风十里倩人扶金銮殿上文章客不减髙阳旧酒徒  

题畵  

渔网中流撒暝烟江空雁叫雪晴天锦鳞若得归须早莫待风涛暮打船  

题梅次韵  

孤根自是不凡材却傍山村野水开历尽嵗寒氷雪苦百花头上领春来  

五马图  

校猎归来卸锦鞍长林丰草夕阳间龙媒不受盐车困尽属皇家十二闲  

剪菊图  

西风三迳近秋期闲看山童理菊枝浪蘂浮花都剪却刚留几朶傲霜姿  

题畵  

懒向秋风把钓竿一瓢长醉水云间无情白鸟还飞去不及青山伴我闲  

屈原渔父问答  

众醉陶陶我独醒此心于世已忘情老翁不识孤臣意谩向沧浪歌濯缨  

春日闲行  

睡起闲窗日影斜欲寻幽处一烹茶芒鞋踏徧前村路杨栁春风有几家  

夜闻雨雪  

坐阅残书夕未眠危檐雨雪一灯前不如呼酒陶然醉免滴春愁到耳边  

月下海棠为姚防川题  

酡顔半醉殢春娇拂袖东风暖雾消十二栏杆月如昼纱笼银烛不须烧  

题白头翁  

老我年来两髩秋半因诗债半闲愁不知山鸟縁何事也向西风叹白头  

## 石仓历代诗选卷三百四十二  

明　曹学佺　编  

明诗初集六十二  

髙壁【`字贵明山阴人`】  

拟鼓吹铙歌曲  

维大明  

元世失政太祖兵起淮泗遂定金陵开王业  

维大明广且赫元之末治道失黜忠良陟谗忒人心溃国运革皇之明秉干徳大老归羣贤翼修五兵简百职靖冦攘拯垫溺命既崇正宸极孚兆民兆民怿表万邦万邦式文徳隆武功饬肇洪绪着丕绩于万年垂无斁  

江汉平  

伪汉陈友谅雄据荆江拥众东侵太祖亲督诸将大破之于鄱阳湖乗胜拓地至于汉沔  

江汉平王业辟以仁易僭顺制逆修金汤整戎革俟厥休命慎乃徳凶弗度义恃已力驱厥貔虎蹂疆埸其旅如林势莫格嗟我王民懐战惕皇克武怒惟赫挥贲育御蚩跖雷霆震山石折天日为黄湖水赤仆姑一发摧大敌大敌摧荆门开昭神功时伟哉  

呉水茫  

既克荆江旋师淮浙大将军徐达擒伪吴张士诚以献  

吴水茫吴山苍次星纪耀欃枪惷彼淮夷据是封疆率介鳞渔池潢翳萑蒲恣跳梁炳爝火抗太阳封培塿齐嵩冈帝徳广运不可量指挥叱咤风云翔着灵威耀灵光执防蛟鳄如驰羊弭兵戎定纪纲神武聿兴僭伪亡  

孽蛟奔  

淮浙底平海寇方谷珍惕息窜于海岛命将汤和征之谷珍降  

孽蛟奔溟涛兴盲风煽毒雾蒸赤城黯惨天姥倾真龙咨震雷霆截馋牙扼毒吭驱逐鳞介出杳防天吴稽首海水宁  

闽山髙  

明既受命陈友定犹据七闽王师自海道伐之友定就擒  

闽山髙障炎方负牛斗奠少阳雄斯据之恃险以自强逞残虐恣披猖皇行天诛神武扬神武扬渠魁获丑虏降霸图灭迹皇道昌  

二防穷  

张良弼李思齐共据闗陇大兵攻之良弼遁思齐迎降  

二防穷居膏肓斵元气为灾殃踵徐奄扶残商国有医术孔良运金剂开晦盲左顾却右顾降神功显懿徳章跻寿域均乐康  

王师烁  

大明兵下中原北入幽燕元君走死追袭于应昌元箓既讫天下大定  

王师烁孰敢撄逾淮北伐风雷行廓河济清岱恒震扬威武隆义声家室庆壶浆迎独夫走死元社倾师行岂惟事战征吊伐实顺民之情至徳隣汤武区区汉唐何足称  

雀之微  

将军常遇春破伊蘓于永平追至辽左以廓东土  

雀之微瞢无知大厦已焚尔独窜身匿籓篱鸣俦啸侣懐南飞讵知罝罻当路岐摧尔翼毙尔躯覆巢殃卵无复遗雀既亡土宇绥海鹘来贡覃四夷  

厖维兽  

元之遗孑保据云南王师自蜀道进讨遂拓南夷  

厖维兽猰而狞不解脱主难而乃为妖白昼鸣据坤维吐欃枪揺荡六诏连蜀城皇振旅赫斯征罴虎吼犀兕腾金戈一指遁尔形遁尔形氛祲清祥麟来游天马呈威徳布仁泽行百蛮五竺咸来庭千秋万嵗歌隆平  

劒门开  

伪夏明王珍保有巴蜀子升复恃险不庭将军沐英伐取之  

剑门开蜀山崇稽古王国自蚕丛有物蜿蜒旷诛戮生子长复为世雄盘巴岷据羌戎吐毒雾煽腥风枯草木啖豸虫罪盈恶积闻上穹帝哀残虐怒匪容奉天行诛命元戎获大憝降羣凶山川効顺鬼神奏功景龙髙飞干徳隆  

宣重光  

太宗入靖内难绍登寳位南北平定屡着祯祥国用是治  

宣重光烛厚土一圣作万物覩主百神神锡祜抚万民民按堵清内难御外侮戮蚩尤灭有扈神兽逰仪凤舞黄河清甘泽下斯道隆厥施普阐孝文昭神武四海仰休明垂辉暎千古  

交之平  

安南黎季犂贼簒其主太宗命征夷将军跨海伐之  

交之阳极炎荒俗孔陋秽徳彰擅弑逆渎纲常天监明义旗杨跨险阻越莽苍斮恶枭戮贪狼吊流离哀死丧律度同恩泽滂布尧徳囿蛮邦大哉功业孰与京  

抱瓮畦  

种蔬南国中日出朝露晞抱瓮既灌溉荷锄复来兹于时用力勤未信成功稀桔橰岂不便陋彼心有机贤哉汉阴叟髙躅良可希  

荷锄径  

晨兴荷锄出种豆南山隅径草一何多豆苗一何疎勉力事芟艾草尽苗渐敷日入始言旋畴能慰勤劬勤劬不足慰食力心自舒  

送沈时霖之京  

羽族无大小各禀造化生鹍鹏何壮哉变化通神明鹪鹩虽云微啾啾亦飞鸣愿欲一轻附翺翔入云程徘徊不可得引领徒伤情  

东照轩为晖上人赋  

夜宿灵鹫峰元景何漫漫晨旭忽东升光辉丽霄汉离离品物分灏灏气象判嗟予昧尘网适此覩昭焕兀坐启重闗因之达心观  

赋得秦望朝霞送友人  

秦王逰幸地雪熖凌苍苍夫何变霞气灿灿辉朝阳郁然成五彩恍如云锦章我欲裁为帔复道宜作觞持以赠美人聊用慰离伤  

冬至偶成  

羣阴既已极景逝骎骎一阳倐已复始见天地心运行有代谢方位乃在壬羣草坼勾芒黄钟动希音登台望云气逺近无氛祲于焉闭闗坐感之意沈吟  

赋得蓬莱山送贡士胡显仁之京  

少负廓落志俯仰隘八纮长懐列御寇万里凌风行一朝飘然谢尘鞅便覔扁舟成独往不向桃源探隠踪直上蓬莱事仙赏蓬莱秀出沧海东三山并列青芙蓉天开楼阁金银涌地隔尘凡紫翠重仙姝玉女何佳丽一笑相逢通宻意宝笈因传却老方玉函覩较参同契闲来邀我上瑶台蟠桃正熟髙宴开鸾吹月周王醉鹤驭乘云阿母来神灵变化那能测海色俄惊烟涨黑深林日落泣山精古洞风寒啼木客此时惊悸却西还囘首仙山杳霭间望中恍觉飞旌葢梦里犹闻响佩环传书况被青禽悮花发瀛洲知几度郭璞诗成怅独吟双成别后难重遇正拟寻真续旧盟闻君錬丹今已成手携文三万轴防须拂袖朝玉京相从却恨无由得遥瞩非烟空叹息缄诗烦报防中仙谓我重期錬精魄  

杂诗  

璞玉藏深山光彩亦离离岂惟别燕石草木皆华滋卞和乆不至衒价当何为所贵蓬室士韬晦以竢时  

又  

务光辞万乘鲁连却千金外物虽云美岂移君子心所以千载上令名犹至今奈何刀锥子逐利方骎骎感此良有为髙歌考槃吟  

秋日逆旅送友人  

七泽波涛险三边道路穷同悲迹类梗独咏首如蓬晩色平芜外秋声落木中毋将衰飒泪临别洒西风  

送张都阃征南交  

逺夷跳防穴上将下鸾坡鼓角临边壮楼船出海多宣恩覃雨露効绩统山河麟阁题名日毋惭马伏波  

登越王台  

平生思览胜今日上髙台众水分吴入羣山向楚来皇风时屡降伯业日悠哉抚事増惆怅孤懐郁未开  

写懐  

北上非无策东征漫有歌鳯媒芳信少鸳耦薄情多自信心长赤谁怜鬓巳皤君平不可问吾道竟如何  

望行人  

忆昔河梁别言归已有期如何出户望只是到家迟汀草无穷恨江流不尽思空劳长夜梦千里逺相随  

塞上曲  

应募早从军于今白髪新闗河书到少乡国梦归频散牧随邉校屯耕杂逺人何当按长剑一啸净风尘  

寒夜吟  

绮窗达曙流金波龙盘暖爇香云和流霞满酌朱顔酡雪肤暗熏兰麝多凤笙宛转回清歌相思掩泪攒翠蛾夫君不来奈乐何  

读文丞相传  

北骑长驱逼禁宸龙舟入海竟沈沦徒闻诸葛扶炎汉不见张良灭暴秦誓死愿为南渡鬼偷生肯作北廷臣千年正气消难尽化作祥云丽紫旻  

寄陈维祯髙隠  

壮志凌云思涌澜清时何事乆盘桓终期西蜀兴诸葛未许东山老谢安鸿宝有书徒自秘尘冠无意向人弹不才我亦成疎散万顷沧波一钓竿  

获麟歌  

麟之兴兮可以知道之升兮麟之丧兮可以知道之降兮嗟嗟麟兮可奈何嗟嗟道兮可奈何  

神鳯歌  

虞周在世兮灿徳辉凤鸟来仪兮斯其时虞周没世兮文徳衰凤鸟髙翔兮曷何之寥寥旷代兮枭于飞我懐古昔兮心伤悲  

东征歌二章  

隋之荒兮运其亡兮我心伤兮我谋臧兮陈之吿之冀复昌兮  

蔽兮幪兮不我从兮我车东兮复谁宗兮舍兼善而独善道斯穷兮  

凤笙曲  

瑶笙鼓动十二簧娇音细语咽紫凰迎歌度舞按宫商按宫商舞鸾鹤进琼觞奉君乐  

逰女曲  

珠佩银铛艳绮罗秦中洛下长经过度曲遏云颦翠蛾颦翠蛾情黙黙乐未央归何得  

春江曲  

春草绿满浦春波绿满洲停桡遥望处总是别离愁  

江行  

熊罴无吉兆鸥鹭有幽期日暮沧江上搴芳欲寄谁  

浦口别友人  

逰倦偶思归临归重延伫一片别离心长逐潮来去  

雨窗即事  

春色雨中消飞花乱如霰坐乆不成吟开帘放双燕  

云林书屋  

漠漠山中云蔼蔼云中树不闻诵声那知有人住  

野田  

野田连郡郭春尽未曽耕何事穷邉地年年说战争  

凤翥原  

不向歧山鸣却化原上土灵气未能消闻韶欲飞舞  

题畵竹  

极目苍梧逺伤心泣二娥试看枝上露不及泪痕多  

春草宫懐古  

宫花已寂寞宫栁亦凋零惟有宫前草春来依旧青  

长信草  

青青长信草墙下带愁生若近昭陵地应沾雨露荣  

香奁  

芳洲拾翠囘院落秋千静小犬不惊人闲阶卧花影  

樗浦道中逢乡人  

寥寥客途中忽遇同乡友借问北窗前萱花无恙否  

昭君曲  

奉诏事和亲从容出禁宸缘知平国难犹胜奉君身  

题宋髙庙墨迹后  

万里龙沙信不通江头虚筑上皇宫中兴谋略无心定较得临池笔法工  

古宫辞  

月明何处度銮舆静掩长门黙坐余须信君恩不重顾黄金无用买相如  

来去羊车无定期才承恩宠又愁思仙人掌上芙蓉露一滴今宵却赐谁  

白莲  

湘妃浴罢水晶宫消尽残妆一面红夜乆不堪琼骨冷缟衣零落卧秋风  

碧桃  

粉颊凝香骨镂氷夜凉和月倚银屏瑶池宴罢归来早一笑东风酒已醒  

春闺曲  

曙色朦胧淡月明玉人香梦绕云屏空教枝上间闗舌呌防东风唤不醒  

绣茸零落满香牀帘幙低回昼漏长无限春愁消不得风吹一夜思沅湘  

附髙玘  

江山万里图  

元气湿淋漓攒峯万仭危排空森剑防猎雾动旌旗迥与星辰逼幽通雨露滋岷峨相控带衡岳共崔巍云暗苍梧夕烟霾梦泽时猿声闻防续雁影度参差飞瀑凌三峡层峦隔九疑日边窥鸟道天际引龙蕤斑竹湘娥泪青苹屈子悲花香武陵路草色汉阳陂阁险依岩石桥危拂树枝仙踪殊窅旅思共凄其峭壁临江防洪流赴海迟扬帆方利涉筞马欲何之分野全归楚民居半杂夷嶂回青作画溪转绿分支拔地琼崖折悬虹玉涧垂幽探穷物象凝睇豁襟期倐忽神灵异崩腾虎豹驰洞寒啼木客谷静隠山魑浩兴毫端发雄图掌上披胜逰嗟未遂展玩起遐思  

髙廪【`字居丰山阴人`】  

英雄乐曲  

晋阳曜灵武江淮环甲兵狙穷虎牢静龙奋鲸沛清九功奏天策七徳歌延英王防有常宴囚归无滥刑穷发尽编户端冕咸登瀛三鉴已曽保十渐犹复惩何如帷薄累千载惭辰嬴  

黄骢叠曲  

騄駬已无种駃騠空有名晋阳兴日角忽报神驹生始识黄骢骠乃是苍龙精雄姿自无敌逸气谁敢撄一鞭追电疾四足翔风轻朝离邺城寨暮至成臯营突围虏心颤薄陈肝胆惊才献武牢捷又肃朝鲜征寒暑苦劳顿道路愁凌兢力疲尚卫毂目瞑犹骈衡论功未受赏念徳殊伤情彻帷瘗安市图形掲昭陵嗟哉捐躯士白骨徒填阬  

千秋节  

虹渚符王瑞龙池叶圣期千秋颁令节百辟侈多仪虎拜陈金镜鳬趋上玉巵肯矜民重敛惟喜社新移道济惭清议安阳愧谀辞何如贞观日防极愈兴悲  

唐宫行  

锦颿影没江淮水绮罗散尽迷楼燬九土翻为麋鹿塲羣黎尽充蛇虺饵天命真人起晋阳义旗髙举风翺翔芟夷暴乱成大业驱防豪俊罗贤良誓欲修文长偃武七徳休陈九功舞谠言叔达岂阿从善諌成能媚妩君臣勠力致雍熙宵旰忘劳亲万几何期一鉴俄惊失太白昼见妖氛迷牝晨麀聚乾纲毁天枢崇崇照铜匦一曲方歌娬媚娘四海无从聴桃李开元践祚内难清羌氐戎种咸来庭勤政楼开花萼启燕寝常同弟与兄一朝宠洽倾城色内庭笑看金钱掷春心流荡不自禁重赐锦纒娱虢国渔阳万骑摇腥风鼓鼙动地旌旗红窜身始悟胡儿叛洒泪空懐子夀忠嗣皇乗危御宸极劒阁青骡望中隔边烽未息九庙墟木鸡忍从良娣奕后来继体多昏防羣奸窃柄何纵横天门壅隔深万里销兵假瑞诬升平长垣盗起如防午回首宫垣塞蓁莽纥干冻雀叹无栖仙李春风竟谁主从知世运有推移危亡殄灭良足悲姬周徳泽殊深逺亦有词人咏黍离  

题赵飞燕姊妹凝妆图  

汉家炎祚日已微白蛾蔽野黄雾飞长杨猎罢得飞燕欢然携手同车归龙顔再顾増媚妩椒房赐与妃嫔伍恩泽新霑乐事多忘却阳阿学歌舞自恃身轻娇欲飞避风台拥芙蓉旂齐纨遂起班姬怨祸水未悟方成讥春回太液花如绣一曲归风扬翠袖力持不许作飞仙襞积湘裙留浅绉余情贪恋温柔乡木门那省摇仓踉薄眉澹扫逺山黛卷髪光凝沈水香姊妹夤缘欣有托肯信秋风递衰落刘辅陈言论鬼薪淳于借宠封侯爵畵史谁知倾国妖重将粉绘图生绡潸然莫讶樊通徳千古犹传啄矢谣  

逰灵峰寺  

珠林回象界宝阁俯重城佛境由来静尘心到此清山光连野碧湖影荡空明不见谈客闲云自送迎  

感寓  

木直先遇伐井甘易成干满盈天所亏沈防道自安众理固无异多材信有患悠悠闲居子感此兴长叹  

雾楼山房  

白石清泉惬隠心雾楼重锁草堂深云连苔径晴犹润日上松坡昼自阴采药人迷凴鹤引探花客至聴莺吟相过几欲窥文豹只恐幽踪不易寻  

悼黄宗让  

旧同逰处偶重经隣篴凄凉不忍聴化鹤有魂归海月层霄无象丽文星春风花墅闲棋局夜雨芸窗冷砚屏膓防笔峰埋玉处年来宿草又青青  

夜半乐  

孝和不记房陵辱羸豕仍容孚蹢躅尽疑日晏驾宫车玉食谁知潜进毒遑遑别驾潞州归斩闗夜入清宫闱当朝一曲承天乐余音扫却桑条韦  

鸟歌万嵗乐  

春风仙李多憔悴深秋却进梨花瑞则天楼启紫宸寒酿瓮寃魂愁骨醉无端野鸟忽飞来独占天枢垂两翅几回聴罢牝鸡晨漫学嵩人呼万嵗  

卫公载鹤  

懿公好鹤终成癖出载华轩居禄食梦穏无闻警露音身荣忘展冲霄翼九转还丹虽有期忍令国散民心离禽荒己自违明训归唁徒伤赋载驰  

明皇舞马  

龙驹被绣萦金络勅送棃园聴新乐逸羣献夀独承恩锦鞯戏舞衔杯乐不识乗骖与服防归闲饱饫龙刍香谁知曽取胡雏恱却逐羶尘向洛阳  

文君当垆  

琴心轻拨兰心动雉鸣求牡凰求鳯衾裯抱却独宵弇厌浥宁嫌行露重当垆酿得酴醿春临邛争覩如花人可怜涤器多才客从此忘歌野有麕  

陶母剪发  

剪声落指青丝断绾成双鬄香云乱持向城东易酒肴市人论直轻千贯为子延宾固有方亲枝不惜殊堪伤此时醉饱孝廉客那识茅容蔬菜香  

## 石仓历代诗选卷三百四十三  

明　曹学佺编  

明诗初集六十三  

周致尧【`崇徳人`】  

述懐  

平生逺尘事畏触忧患端矧兹值多故而敢懐自安寄身途旅中戚戚苦饥寒为生耻无庸缉遗守微官虽云匪多秩所职期可观顾非周员器轨事仍独难蹇予亦何为俛仰徒长叹  

修禊日偕曹广文七人逰南湖赋得裴休旧业休字公美舍宅为寺今真如寺是也  

幽赏殊未穷扬舲济南湖载瞻裴公宇萧条乃禅居缅思太和年秩班百寮初晩懐超俗缘息心究空虚嵗月既云迈世事亦巳徂峩峩清辉堂遗构委榛芜斯人不可为慨伤独在余  

三月望日偕曹广文游南园得多字  

暮春适休暇步逰散烦疴复兹名园赏为乐讵云多依丛爱繁绿缘沿弄轻波景幽兴弥臻虑澹神始和谁思遽旋归夕曛在城阿永谐尘外踪明晨复来过  

夏夜宿流虹寺有感  

驰骛竟朝暮似缘饥冻迫如何百年间区区为形役世途寡相知腼顔徒自饰所获既非宝所丧良可惜生理固草草进退量我力岂乏希世荣前车已当阨流光急奔马素业纷防织圣道卒未闻怛焉増内惕  

咏轩为金子尚赋  

大雅辍微响新声竞哇淫行行谁不迷举世莫能箴慨彼深巷士渊渊多古心览物易成感呻吟畅中襟初聆韶濩鸣再聴鸾鹄吟清泠播空象要妙谐八音讵惟孱懦兴幽防亦萧森缘知美刺间感创非独今王风日已覃王泽日已深殷勤诵功徳永逺被瑟琴  

感兴  

萧萧五花马矫矫七尺身饮马恒以时剪刷谓有神轻泥障文锦新鞍被雕银所期越千里不辞厮养勤过都未及试一蹶不再伸吁嗟世之人求名不求真  

题俞仲刚山水  

我昔四明寻隠者着屐逺过玉几山岩扉苔径转森邃结窠乃在云松间松间回风荡空影水流花开春日永苎服凉深团扇开好鸟飞来意俱静为覔渔梁白沙步因识樵人奕棋处扁舟暝泊碧溪阴沿月长歌下山去束带十年事朝谒鹤怨猿惊总凄切草堂晴昼玩新图三叹令人欲愁絶  

懐古  

我爱陶渊明所居惟种栁与世实寡谐委懐在杯酒不有千古心谁识千载后意欲从之游斯人复何有  

雨后步南园  

栽蔬徧南圃雨足蔬已长晨夕供采掇筐篚充所将岂无膏粱思自顾不可常愿言使无违澹泊庸何伤  

虚白室为毛经历赋  

端居养幽素冲然澹无滓岂乏华藻荣涅缁恐兹始一室洞昭融于焉表微防蒙庄亦何人先予契斯理  

送刘中得行字  

惠风育繁卉旭景蔼春晴端居感时迁况抱离人情华觞惬未足中懐在严程还当南荣卧怅对浮云行  

听顾道友吹双孔笛  

幽人制清管二指宣宫商夕响随风迥余悲绕山长危叶振欲脱微波动还扬逺近同一听感余非故乡  

古诗  

应龙果何物变化在斯须嘘气云雾蒸下雨泽九区差差喉下鳞婴之能杀躯那因情欲牵豢畜同渊鱼  

其二  

邯郸有猛虎曽参能杀人斯固不足凭浮言乱其真憸人舌下刀数加君子身何如防防羽不为矰缴亲  

其三  

团团青铜镜昔从轩辕铸面涵孤月光背隠双龙跗美貌欣自修丑容羞见妬人心自亲疎镜明只如故  

其四  

猗兰生中谷不采恒自香园丁亦何知掇置近中堂朝培根愈萎暮沃叶已黄将养虽以时物性终见伤  

其五  

萧萧水中蒲琐琐蒲上禽托身自得所不忘罾罥侵天风防枯条卵破巢亦沈兹焉复何尤慎之在初心  

夏日即事  

新浴坐溪馆微凉在虚襟风条振宿雨石泉和鸣琴因兹尘外境怡我闗世心何事城郭居烦思苦沈沈  

雨夜感懐二首  

卧闻窗间雨萧飒夜将深转望壁上灯依微照孤衾抚兹凄絶感此迟暮心平明视青镜白髪满华簪揽衣起中夜感叹成歗歌百年事形骸所得良不多生理既茫昧动静防祸罗归哉南山陲石田荫松柯  

秋夜不寐三首  

髙馆夜无寐孤衾转萧爽惊风振庭柯落叶走阶响沈忧静中起离懐益难广寂寞谁晤言残灯耿虚幌濩落颇巳乆衰迟亦何甚因念平生懐悲凄不能寝薄帷照明月中宵益凄凛展转殊未休疎钟度髙枕昨日又今日今朝又明朝蹉跎竟何为坐令顔髩凋代耕既非望闲居亦无聊孤懐共谁写仰屋奏七谣  

访鲍仲孚先生隠居  

溪上斋居好幽偏事不侵桑麻存晩计图史乐初心防帻幽窗晓移牀绿树阴卜隣何代老从此数相寻  

次石监征韵  

忆子临东海征帆几日回鼍鸣津鼓合蜃起石楼开官酒应深酌春衣或未裁题诗纪游历时寄到蓬莱  

次陈彦博编修雨中见懐  

泽国仍多雨溪流没两涯墟烟迷小市泥草乱空阶蕴借诗中意苍茫病里懐明朝晴色好对话两情谐  

送崇徳州夏同知  

慷慨持征节雄谈息战尘有生皆帝力无地不王臣为国丹心在论功白发新他年忠义传端合继前人  

送人归楚  

楚甸荒凉旧镇微春来渐觉思依依故乡兵后今谁在游子江南恨独归长路闗心闻过雁孤城回首见斜晖家人十载伤离别芳草闲堂静掩扉  

寄沂阳刘廷镇员外  

故人相与最从容尚忆论诗五夜中白首无家千里别青山何处一樽同梦回孤馆灯前雨目防西风塞上鸿谁识离懐愁絶处野庭依旧穆陵东  

吴中  

两防春云暗栁条满篷风雨过枫桥空怜越絶溪山好且听吴趍巷陌遥官舍晩凉飞燕子水乡人静卖鱼苗谁家白晳佳公子賸把黄金买阿娇  

寄子髙都事  

昔年相与最多情尚忆聮镳度锦城御水满沟看洗马宫墙隔树听流莺别来故旧今谁在老去艰虞只自惊山色湖光总无赖不堪幽独转愁生  

登崇徳城有感  

溪上孤城百雉余城门犹自防储胥霸陵空宿将军骑范叔应随使者车鸡犬萧条兵过后渔樵散漫市休初老年触事多成感闲向芭蕉叶上书  

寄舍弟鼎  

生计依人转寂寥别来心事向谁消镜中华发随年改溪上青山入梦遥对酒便思归白社将书不敢寄洪乔越情吴思浑无赖独倚江楼送暮潮  

临平道中寄京师诸友  

云外羣山绾翠螺马蹄长是客中过闗河树色秋光近驿路蝉声晩更多千古心期空皓首百年人事等沧波自惭薄劣频趋走几度因风想玉珂  

春日雨中漫成次顾玉山韵兼柬石监征  

十日春泥懒入城满湖风雨未开晴草堂欲补宁忘破沙鸟频来莫漫惊桥外栁条随意绿坐间苔色傍人生缘知花事浑能几好买芳樽对客倾  

寄刘孝章经历  

意气倾人记昔年东风飞葢日翩翩花明古戍春停骑月上清江夜放船老去交游谁更健乱来踪迹总堪怜山光水色浑无赖却数防鸿野外天  

次韵送陈夀夫之湖州  

识君虽早送君迟却愧相看在乱离十口一家无别业此身何日是闲时青山满路春船酒白月空江客枕诗我有好懐谁得共鸥波千顷雨丝丝  

寄吴兴张别驾  

鸳鸯飞去潦波平曽聴骊歌忆送行南浦移舟官树绿西亭酌酒晩风晴异乡春近多新梦逺使书回足旧情欲识懐君无限意满城芳树乱啼莺  

送曹广文赋得富览亭  

危亭突兀斗城阴风物苍茫入望沈万古东南多壮观百年豪杰几登临夜中日出扶桑近天外江流滟滪深好趂归帆拂天姥共凭寥廓寄微吟  

蒋氏小瀛洲  

茫茫人海小瀛洲灵草丰茸碧树幽底用风轮通弱水时逢云袂下浮丘天阴图畵龙鳞湿月夜箫声鹤背秋我亦平生有仙骨归来同作采真游  

次韵顾玉山见寄  

白水青山杳边每懐髙节自茫然不从猿鸟疏名姓虚托鳞鸿问嵗年灯外檐花清夜雨江头云树暮春天须知无限沧洲意渺东风一斾悬  

渡钱塘江  

日出长江烟雾开越山吴树抱江回霸图踪迹空今古天堑东南有刧灰山郭雨昬云似墨海门潮急浪如雷舟师省柁须看客不数瞿塘滟滪堆  

西津夜泊  

孤帆夜落石桥西桥外青山入防稽卧听海潮吹地转起看江月向人低一春衰谢怜皮骨万国艰虞厌鼓鼙何处客船歌水调令人归思益凄迷  

送南台察掾张志学赴都  

蓬莱宫阙五云间天上羣仙集佩环珥笔每同花下散玉珂时聴月中还清秋幙府芙蓉静白日门屏獬豸闲浩荡天风吹鹤驭春朝入觐紫宸班  

次韵顾玉山寄张子渊  

险宦何殊阚九渊且将萧散事余年风前白苎裁春服花外青藜挂酒钱圣世敢云轻绂冕野人端合老林泉养生况有封囊药坐聴流莺手自圆  

春日偕顾玉山泛舟平家湖访石仲徳次韵  

湖上春光生绿波湖头栁色似新鵞已知出郭尘諠少更喜临流乐事多稳坐兰舟胜上马新裁苎服不须罗茒堂只隔东西瀼随意相从载酒过  

送僧住径山  

开士持衣登祖寺迢遥双径接空虚清晨唱梵层云表白日传灯刧火余山抱郡城飞雉堞井通瀛海跃神鱼髙情也爱谈禅恱许近牛鸣便筑居  

琦元璞所藏赵子昻马图  

进驭归来日未西落花芳草满春泥也知枥上无凡马牵过天闲不肯嘶  

双松图  

凿凿岷峨挿彼苍海波不动海天凉双蛟化作神仙去明月中宵剑影长  

附髙逊志【`字士敏翰林院学士萧山人□嘉兴`】  

送澄上人南还  

东南多名山可望不可即兵尘浩无际焉敢妄行役如何浮屠师周览思振锡而道不在逺去去欲谁覔名相既虚假空焉访遗迹真源浩无穷寻流安有极古来超世人观妙向空壁欲了第一机终当絶闻得幻尽始知幻待彼众缘息  

适兴  

神理固莫测阖辟无时停万物盈两间森然咸委形荣悴从大化胡为劳其生悠悠念往时飞空如流星先哲邈难逮抚已空无成严霜被中园蔓草犹青青晨夕自游目亦足陶吾情  

荅徐以文  

我本不羁士少年知逺游结交尽豪俊英风邈难俦浩然志四海垄防非所求羣雄乱天纪誓将除国雠驱马向京邑道路阻且修旷望空叹息失计成淹留时哉茍未防白璧宁暗投耻同五鼎食笑视千金裘袁丝尚游侠枚臯事俳优知己竟不遇行藏谁与谋白日如逝水冉冉春复秋人生乆羁旅岂不懐故丘芳时倐徂谢悲绪寒飕飕容华易憔悴安能常黒头放歌吴门市洗耳长江流虽然不得意常为苍生忧心随去雁逺目送孤云愁夫子东海裔济代多良筹既无陈仲举虽贤罕见收何如共脱屣速驾赴沧洲  

有感  

退之少苦贫干禄颇浮躁长安三献书时宰终不报饥寒日哀鸣逾壮已瞆眊向非董张徒宦辙谁与导少年屡摧抑大器天所造茍不涉患难尤足长雄骜嗟余樗散材时迈未闻道虽云寡知己敢忘固穷操徇利多乞墦贾名争媚灶薄俗谅如斯何事伤懐抱  

寄陈彦博奉常  

雨收山气佳日入川光暝防帻倚孤松飘萧发清兴花药纷满畦桑麻郁成径西林宿鸟归前溪渔榜定旷望絶人踪坐爱郊原静抚景念徂春思君一觞咏  

以杜少陵文章憎命达之句析而为韵赋此  

违世甘濩落抚已徒忧勤既通金闺籍方思策竒勲胡为竟杀融复与沮溺羣念往每惩咎纵学求多闻朝饮西涧水暮宿东山云境静息疲薾心清遗垢氛森然富藻思载道非空文尚赖特立操千载扬清芬  

其二  

积雨满汚渎蛭螾聊自藏盲飚振修薄箆簬依崇冈动植各生遂伊人独何伤谪居穷田野与世殊相忘缅懐昔忧患发短心日长所愿免饥渇孰敢谋膏粱户庭罕游迹琅然诵文章欢来意自得遐想超黄唐从此遂闲逸投老终徜徉  

其三  

鳣鲸击洪涛一跃龙门登惊风落潮汐失势投冈陵鬐鬛日巳槁穷涸何由兴翻为防獭笑敢望余波腾畸人感物理防思多所征云翔避矰弋渊濳避笱罾胡为徇世务轗轲常兢兢朂哉保素履勿贻人所憎  

其四  

荆璞不善藏轻售与时竞虽无泣玉耻弃捐揜光莹伊余昧先几妄往成蹭蹬贪得违素心徇名忘积行通籍曽防时三年絶朝请乆暌徒侣欢转失乡党敬剥丧匪偶然且委时与命  

其五  

功名期宦成文章止词达千载求全能如何罕竒拔夙抱稽古志纂言穷櫽括幽阐新机深精思元化斡岂徒贲皇猷将以继往末抚今不自足乃复耻被褐好爵难乆縻世途多忉怛放意乐丘园长歌襟抱豁  

送程彦明之松江  

同是他乡客俱为避地人兴来犹浪迹别去更沾巾山路常疑雨江花已报春荒烟投逺戍落日扣通津樵笠归墟尽渔蓑度水频扬帆惊宿鸟鼓柁骇游鳞俗薄谁知己时危不计贫飘然沧海上也欲共垂纶  

移居为镏朝佐通守赋  

佐郡辞簪绂移居逺市廛楼髙饶爽垲地癖喜幽便芳树层檐合嘉蔬隙壤连承顔倾孝敬视膳沃肥鲜制锦声华满分符惠化传舆谈夸息驾醇饮愧张筵缱绻情弥厚殷勤意更専铨曹行考绩未许赋归田  

题江行初雪图  

宿云黯惨埋岩壑疾风飒飒梢林薄孤舟摆浪何处来雪片纵横向人落一翁蓑笠度危桥一翁荷担转山腰崖倾石冻行伛偻不辞辛苦归途遥君不见软裘貂防驰快马遮莫冰花徧原野人生得意能防何相逢俱是穷途者  

送徐照磨从军  

长淮奔流东到海环疆千里多名都其风刚劲自古昔异才挺出无时无徐君夙负青云器少年犹覩承平治操笔尝随骢马行文史由来曽历试芜城繁华天下稀挥金佩玉争光辉干戈一变莽苍出君亦逃难吴江湄故乡怅望归未得大藩开府先推择英声洋溢动当时弹冠再作诸侯客襟懐絶似南湖清王事贤劳心靡宁乱离幸得倅乡郡欲往岂料边尘惊闻道元戎飞荐鹗掀髯应辟青油幕戎严何必属櫜鞬等闲谈笑三军却扶颠实借英雄材欲成勲业须时来嗟余何日去环堵与君携手黄金台  

次陈彦博博士寒斋四咏韵  

烧灯看书  

穷经夜焚膏晷短叹冬日孤影恋余光趺坐寒斋寂思圣途逺时迈恐无及假寐竟忘疲匡牀散缥帙  

炽炭烹茶  

霜寒阴始凝剥尽阳来复因观薪火传悟此道机熟汲井烹露芽聊餍畸人欲涤虑荡尘昬神清光溢目  

袖手微吟  

薄宦不成名归来聊借手穷通每自悟得丧复何有谁云松栢林而不生培塿邈矣嵗晩期微吟思静守  

拥衾清坐  

趺坐拥重衾静聴窗间雪心清文思深理防尘情絶良璞须善藏素衣还易涅坐乆觉光生东轩上寒月  

赠章安甫老人  

篮舆迢递出郊坰野服翩然鹤髪星柱史不辞周问礼伏生须为汉传经汀洲水落蒹葭老泽国霜寒橘柚青自笑隠沦缘底事时危踪迹一浮萍  

徐徳原司丞隠居  

放棹南湖春水深昔年游览得重寻陶公未许辞彭泽厐老那容隠汉隂落絮雨余霑墨沼游丝风暖罥书林自怜乆客浑无赖亦欲携诗与盍簪  

送宋时中还海昌兼简王好问提举  

十年湖海共飘零踪迹浑如水上萍宋玉愁多成九辩王通思苦续羣经鲸波日落千寻碧鹤岭云开万叠青君等懐才须世用弓旌早晩出虞廷  

简蒲庵长老  

论交犹忆自前朝乱后谁怜意气消元亮归来依惠逺少游客乆遇参寥山房黍熟供蔬甲石鼎茶香荐菊苗名胜想无今古异禅龛容我避尘嚣  

寄兰照磨  

天开泰运息兵尘建业千年王气新虎旅南征收百粤龙旂西指定三秦春明紫禁烟花绕日丽彤楼燕雀驯朝罢从容须献替要含膏泽及斯民  

次赵耘轩见寄韵  

曽游海上望蓬莱结友惟寻世外才宏景巳闻勾曲去图南重见华隂来大鹏奋翼轻千里独鹤凌风徧九垓我亦吹笙云汉侣误撄尘网转堪哀  

城南小隠为松江郭彦礼赋  

步屧幽寻古防隈柴扉正对郭南开林间野径穿云入溪上春潮待雨来过客停杯歌白苎隣翁吹笛坐苍苔羡渠髙隠空相忆浪迹多年素髪催  

题倪云林竹石  

卷石不盈尺孤竹不成林惟有嵗寒节乃知君子心  

题畵  

窈窕双青蛾流盼瑶台鹤自怨锁芳尘似欲遡寥廓  

题水云深处  

落日泛南溪野艇沿流去隔水望侬家云深杳何处  

题淩媪隠居图  

陶令归来日躬耕不厌贫问谁解同志赖有翟夫人  

题扇  

雨过苍苔石幽篁翠色浮南轩曽对此潇洒忆清秋  

墨梅为李錬师赋  

谁向陇头来寄此一枝雪莫负嵗寒盟道人心似铁  

题红梅  

红绽南枝玉芳姿绰约新不将明媚色竞逐艳阳春  

苕川夜宿  

山绕荒城水自流霜空月色满溪楼夜长欹枕浑无寐二十五声都是愁  

龙江旅舍  

防回山转疑无路潮落江清浅见沙睡觉蓬窗寒日上不知身在野人家  

次薛鹤斋真人见寄韵  

赢得闲身便入山只留名字在人间最怜白发多情者直待移文始厚顔  

题陆滨村舍壁  

记得移家白露时秋风又是一年期独怜零落溪边栁那得长条系所思  

闺思  

绛桃不似晓妆红恩谴多年出汉宫自惜倾城多薄命莫教明月照闺中  

次叶楚芳见寄韵  

梅子初黄晩雨收闲身犹着木棉裘谁怜白苎新裁就回首西风又是秋  

次陈彦博太常南湖闲步韵  

乘闲迂步共寻僧家住寒山第几层自许他年挂冠去幽楼终不愧孙登  

题卢元佐所藏江山图  

结茒曽住白云间游宦多年客未还开卷偶然乡思动数峰浑似鄂州山  

附絶恂【`字仲孚秀水人有西溪漫稿`】  

三友诗  

友道日凋谢伐木乆无诗讵谓草木间友道反不亏娟娟白玉英落落苍龙枝复有青琅玕嵗晏以为期相看冰雪中节概不少移岂不念轗轲守贞理所宜物性尚如尔人情良可悲勗哉三友交吾当视为规  

题吴仲圭平逺图  

苍山遥遥几千里绿树参差碧空起双帆忽从江上归影落斜阳湿秋水林阴苍莽鸟不飞石径蹭蹬行人稀松根似可防茒屋沙尾亦足容渔矶我尝西游倚江阁极目长空入寥廓好山不肯过江来恨不乗风跨黄鹤吴君画手当代无落笔何年成此图安能着我岩壑底相覔老樵寻钓徒  

题五雁图  

薛生三凤世所稀荀氏八龙殊絶竒郭家兄弟称五雁孝友尤为人共推当时八月惊飚起五雁分飞隔空水十月天清五雁归相呼相唤芦花里我识郭家五弟兄早学书诗俱令名开图见雁发深感万里长江无限情我今试与五雁语从兹休落潇湘去潇湘水深多网罟明年花发玉阶春玉阶鸳鹭多如云愿汝飞去同为羣  

南风琴送王文伯之任  

重华宫中白日长山龙绚烂垂衣裳玉阶朝罢南风起干羽不动生微凉是时治定作韶舞中有桐琴音最古坐把五弦为挥弄不觉南风满窗户一弹民愠解再弹民阜财直令四海亿万姓熙熙鼓腹登春台时有五色凤飞来表休瑞雝雝玉阶前亦感重华意重华之意良苦深意在生民不在琴九疑云冷世已逺人人争欲闻其音只今重华御八极每弹五弦长叹息南风长养百余年黒髪蚩蚩岂能识我持此歌送使君生民乆待南风薰承宣政是君所职愿早流播人间闻  

题吴越两山亭  

新亭卓絶倚云端两防青山绕畵栏众岫西来驰万马数峰东去跨羣鸾海门帆影烟中见江树秋容雨后看千古兴亡无限事邉城又聴角声寒  

题扇  

松阴翠落千崕雨瀑布泉流百丈冰六月山人长衣衲不知人世有炎蒸  

除夜偶成  

绛蜡髙烧爆竹鸣羣儿奔走喜还惊老夫识得春来惯直伴梅花睡到明  

李进【`字孟昭海盐人号西园居士`】  

逺别离  

旧别离新别离人生别离无定期前年郎游蜀山去今年又客黄河西黄河之水直向东海流滔天卷地无时休不洗人间离别愁蜀山峥嵘崄而固六龙回日车猿鸟亦难度不防人间别离路别离之情良可伤白日苦短闗山长闗山长白日短凿山填河河又满河又满愁难平妾顔未老郎无情  

题耕织图  

西畴昨夜膏雨足村村绿树啼布谷农夫相唤整锄犁早起驱牛出茒屋土腴牛健耕易深暖云笼日春阴阴斜阳未下终十畆一卷遗经行自吟山妻相敬如宾友炊黍烹葵馌南畆溪邉濯足陇头坐髙歌且尽壶中酒年来不用忧旱涝髙田宜黍低宜稻官租纳足食有余社酒鸡豚自相劳人言耕夫苦我道田家好但愿五风十雨年谷登室家团圞永相保  

其二  

吴蚕作蠒明于雪苕霅之水清且冽东隣西舍缲车鸣银丝出盆光皎洁官税己输私债还美人晓织绿窗间娇莺睍睆机声度春笋参差玉指攀织成素绢坚且致先奉翁姑后夫壻朔风吹木霜霰飞夫不忧寒妾如意君不见青楼艳女好蛾眉留客髙歌送酒巵纒头蜀锦不知数黄金暮尽朝别离不如田家荆布妻贫富苦乐长相随采桑养蚕缲好丝年年织绢制郎衣  

题畵松  

君不见灵隠山前小朶峰入山九里皆青松怒涛翻空卷江海髙枝挂石磻虬龙西湖三月春意浓锦囊骏马呼奚童清阴夹道生爽气金粉扑面香蒙蒙两年不踏湖头路转眼春来又春暮畵中忽见一株松彷佛山前幽絶处幽絶之处多仙灵吾独何为防尘缨寄谢仙灵许同隠凖拟长镵寻茯苓  

丹阳道中  

茒屋鸡声催早起僮仆相呼戒行李拥袍无计冲晓寒野店村醪薄于水羊头小车铁褁轮后催前挽声辚辚平原极目但衰草西风忽起迷沙尘坦途才过十里余行行曲磴多﨑岖松林杳蔼不见日冻雾作雪沾衣裾黄土山冈髙复陡车夫努力成牛吼须臾下坂一何易势若骏马争先走尝忆当年未为客纵览方舆徧图籍太行蜀道虽漫闻七里八冈今始识男儿初生挂弧矢岂分拘拘老松梓他年防作子长游賸赋新诗满人耳  

幽居  

雨后看新水天空望逺山入云苍隼健坐浪白鸥闲酒尽壶还贳诗成字重删才疎信樗散非为惜朱顔  

过湖  

归心喜便风孤棹出吴松急雨捎寒浪残云逐防鸿渔人舟是宅龙伯水为宫浩荡烟波里长吟兴不穷  

溪居图  

畵里溪山好溪亭事事幽阑干三面水风月四时秋野老时分席渔人每系舟此中容隠逸何用覔丹丘  

晩次毘陵  

旧垒斜阳里孤舟野水滨髙风懐季子侠气想春申树古鸦啼暝桥危客问津渔歌何处起旅泊易伤神  

题畵  

淡墨写生绡微茫景色遥白云迷谷口緑树绕山腰此地真堪隠何人肯见招浮生但适意不必问渔樵  

拟赋新宫  

海宇澄清泰运开城悬北斗住蓬莱金银宫殿千门启玉帛衣冠万国来瑞气氤氲笼寳座仙韶缥缈奏瑶台微臣幸际明良防愿献神尧万夀杯  

过徐州  

官船千里过彭城陈迹荒凉草树平项籍台空无旧业坡仙楼在有余清天边夕照孤帆影洪口春雷白浪声过客题诗成感慨青山犹带古今情  

春兴二首  

聴残鶗鴂雨中声嵗嵗芳时不称情酒债诗魔萦病骨栁烟花雾锁愁城登楼此日思王粲作赋何人荐马卿见说沧浪歌可爱投簪东海濯尘缨  

午睡沈沈饱墨甜恼人幽鸟语前檐扶头酒醒犹欹枕花信风髙不卷帘世味乆谙刀上蜜人情已识水中盐知心只有青青竹冷淡相看更不嫌  

王母瑶池图  

台殿参差近碧天房栊屈曲窈相连瑶池淡淡涵秋水珠树蒙蒙防晓烟云外鸟来知七夕风前花落是何年恢谐却笑东方朔三度偷桃未得仙  

春暮有懐李孟璿  

暖云无力度隣墙风袅游丝拂地长深院独眠淹病酒袷罗初试浅熏香新巢燕子来如约未谢棃花待洗妆緑草满池春欲去几随诗梦到君傍  

红白莲花  

翠葢亭亭暎碧漪浓妆素质两相宜华清赐浴春酣后虢国承恩月上时锦幛风轻波防滟玉杯香冷露淋漓茜裙又作霓裳舞清晓来游太液池  

题丰乐楼图  

钱塘城郭帝王州胜概千年尚有楼南浦云开珠箔晓西山雨歇畵阑秋玉人歌舞成春梦芳草王孙非旧游物换星移余事在萧条残墨不胜愁  

漂母墓  

淮阴城下有荒坟过客维舟惨壮魂一饭当时非责报千金异日果酬恩云迷马鬛封难认草没龟趺字巳昬多少英雄困贫贱世人谁肯念王孙  

淮阴懐古  

淮浦南边晓系舟拟寻遗迹吊韩侯酬金墓在苍松古仗钺坛荒碧草秋功并良何诚不忝生侪绛灌亦堪羞风云消尽英雄气楚水无情日夜流  

题畵  

飞花入帘宫漏长游丝落絮春茫茫金鞍骏马青丝勒绮阁小姬红粉妆黄金作丸落花底啼鸟隔花飞不起明朝更欲载东风早买楼船放春水  

金桥栁色  

官桥送别系兰桡官道垂杨拂畵桥烟锁翠眉如有恨日摇金缕不胜娇渭城朝雨离筵散灞防东风客路遥君上皇都春又晩花飞晴雪暎趋朝  

畵竹  

解箨初闻粉节香拂云又见影苍苍凤凰不至伶伦老无奈荆榛特地长  

集句  

浔阳向上不通潮离别河边绾栁条回首可怜歌舞地玉人何处教吹箫  

西湖夜宿  

蹇驴冲雪防乌纱夜醉西湖卖酒家十六吴姬吹凤管卷帘烧烛看梅花  

附李孟璿【`训导汝寜有南庄集`】  

独漉篇  

独漉独漉愁人心泥水没人浊且深明月不可见明珠那复寻昨夜牀头三尺銕跃鞘时惊吼呜咽父仇未报耻未雪休论明珠与明月羣象不须防蛟鳄不须剪与仇戴天古所戒独漉独漉君当勉  

坦然老人歌  

坦然老人真坦然不求才行人间传不赋蜀道难懒和沧浪篇送穷乞巧皆无言坦然心地何所似皎皎白日悬秋天桑麻田松菊园乃在武林清溪边傍溪茒屋只数椽朝出耕夕安眠儿女嬉笑南窗前皇天平平无党偏坦然老人真坦然我欲移家相近时周旋  

乌夜啼  

乌夜啼向何处哑哑绕妾庭前树天涯迁客天应怜乌亦有情啼不去定知明日天恩到天遣啼乌夜先报乌兮乌兮从尔啼尔知妾苦为妾悲妾自促寒机织锦制郎衣衣成寄逺道愿郎衣着蒙恩早郎衣锦归有时尔乌长宿庭前枝  

题山水图  

大江之南多崇山层峦叠嶂青回环山中去天不盈尺我昔与客尝跻攀凌空直上最髙顶恍然身世非人境蟠桃子熟近瑶池船藕花开通玉井下视羣峰列四傍苍松古木烟茫茫琳宫梵宇互隠现丹厓翠壁相辉煌别来寻常形梦寐忽见此园无乃是浩歌寄谢山中人目送飞鸿去千里  

次韵艳体  

阆苑迢遥碧海深青鸾飞防信沈沈春深香冷销金帐夜静声闲绿绮琴殢雨游云频入梦落花啼鸟总伤心玉箫何处吹明月目防闗山不可寻  

明妃  

玉筯双垂出汉朝边尘满骑路迢迢琵琶曲尽肠应防环佩魂归恨不消沙起黒河风冽冽云埋青塜草萧萧黄昏独有荆门月长向空村照寂寥  

和孟昭春兴  

忆过蓬莱海上家春风长日驻韶华九天风度瑶池乐五色云迷玉洞花雷焕多情求寳剑葛洪何处得丹砂到来彷佛三千嵗梦落红尘隔紫霞  

题金碧山水  

雨余山色暖凝春人掩柴门卧夕曛江上图书和月载山中鸡犬隔烟闻东风瑶草香初满流水桃花路不分此处仙源知不逺底须骑鹤访茅君  

陈约【`字博文嘉兴人山西右布政使`】  

促织吟  

促织何唧唧一片秋声满虚碧昨夜啾啾语牀下羸妇咿呜泪流臆妇言上有翁痴女未解栉丈夫昼作田何以事促织促织胡尔为促织胡尔悲空阶月白风凄凄岂不闻髙楼女儿画双眉春来秋去蚕不知越罗蜀锦花满枝  

其二  

促织何唧唧我闻妇言重于悒叹生不逢尧舜时天下干戈未休息且无八百桑又无二顷田江湖事笔砚卒嵗衣裳穿促织有灵性促织聆我言江天木落秋无边胡为夜夜啼我前不闻民间征输急星火里胥鞭笞泪盈把  

为臧徳中题古岩  

古岩之岩深若壶壶中之乐神仙都不知几世几千古无乃出乎上古之古初巨灵劈山山尽裂秦王驱石石为竭石为竭先生此岩独无恙先后迥同天地灭即今岩谷易变迁海波朝暮成桑田此岩亘古常晏然更祝不崩亦不骞永与南山同乎千万年  

二月二日友人王景万园中牡丹初发景万置酒邀余赏之因令作诗以发其不平之鸣为赋七韵  

江南二月气初淑牡丹叶抽攒媆绿挿竹成竿扶婀娜筑台盈尺増发育不与桃李争春风岂逐繁华共麄俗待看淑气过艳阳杏桃落尽无余香数枝独殿百花吐天然富贵轻寻常万紫千红总俱后芍药荼蘼顔亦厚吁嗟世事何不然且尽花前一杯酒  

锦屏仙踪  

赤城多竒峯锦屏亦殊胜不知何仙人遗迹在幽径松霏洒石牀竹雪堕风磴徘徊对岩花忽送一声磬  

寄乡中诸故人  

相逢何必论萍踪旅食京华又朔风老去岂知身入宦觉来全觉梦成空鲈鱼故国莼丝晩雁影寒江木叶红为问南湖湖上月几时诗酒共诸公  

天夀日侍宴  

山龙黼黻殿中间象贝犀琛贡百蛮星拱已归天北极嵩呼齐祝夀南山琐窗虹贯金莲炬丹陛春聮玉笋班白发老臣何以报也霑恩渥驻苍顔  

懐盛玉全  

海上青山我昔游别来回首十经秋诸峰罗立应如旧独客栖迟尚此留每恨亲朋多阻絶欲传书信恐沈浮怜君只在秦溪上相见何时解去舟  

偶成  

京华二月天气好寒食已过清明来畵楼朱箔燕新语绿树清江花乱开  

陈防【`字简文有竹集约之弟`】  

鹡鸰图  

露冷莲塘水叶枯秋风枝上鹡鸰孤急难弟兄俱分散水落沙寒日又晡  

题扇  

五湖烟水緑生波一叶扁舟鼓枻歌遥想故园戎马后千章乔木已无多  

秋风吹上老渔船莼叶鲈鱼味自便对此云山无限好不须图畵入凌烟  

陈绎【`字思文约之弟`】  

和吴景长秋兴韵  

潇潇风雨洗秋旻顿觉乾坤万象新畵栋云飞嗟帝子铜盘露冷泣仙人凤凰览徳翔千仞燕子辞巢别故隣欲颂河清献明主天顔一笑物皆春  

桃根接梅  

未见东风着小桃先看蓓蕾绽红椒种从王母来时度魂向罗浮梦里招妙夺天香回造化巧将雪色补娇娆一声铁笛春归也回首秦源道路遥  

题竹  

丛篁不盈尺叶叶生秋风凤凰何时来食实巢其中  

陈缉【`字熙文约之弟`】  

白苎词和沈孟明韵  

盈盈窗间女悄悄事编织明明红粉妆皎皎瓠犀白妾身不作清露尘妾顔不学巫山云藁砧年少事防侠闭门花落愁青春瑶阶蟋蟀鸣金井辘轳响绠絶谁再续因之重惆怅河东织女河西郎深夜起看登秋堂翠翘银凤绿云绕锦屏绣褥春风香昔为连理枝今成防肠草鸾去镜空存膏沐为谁好妾顔渐改非昔年天上明月何娟娟东家女子荡舟去玉手不采湖中莲莲生藕有丝零落怨秋色花开犹有时花落恨无迹问郎欲归趋何时念妾日夜愁空闺白头鸳鸟不飞去海枯石烂双依栖  

夀仙曲为爱山翁  

仙人爱山山中居白云为裳霞作裾山田种石不种谷石子千载成琼琚梧桐髙冈生凤雏鸾停鹄峙相追趋东风吹花暎绣襦花下拜舞为欢娱松泉绕溪溪绕屋琅玕青青瑶草绿朝皮商山歌紫芝莫过蓝田餐白玉仙人玉立颀而长厐眉皓首双瞳方酣歌未终乐再张王乔赤松皆在傍阿母来遗蟠桃香青鸟两两先翺翔双成飞琼罗雁行巢笙吹彻丹凤凰敲金戛玉声锵锵饮以九醖琼瑶浆一酌精气流肝肠神完骨蹻筋力强再酌毛羽生微凉仰视六合思飞扬何当更酌富眉夀后天不老凋三光  

雨中期张天傅以无舟不至  

太乙冯虚不用舟卧乘莲叶渡中流斗牛夜射苍精佩风露寒生紫绮裘地隔蓬莱无万里鹤归华表又千秋仙家缩地如无术安得相从到十洲  

次吴景长秋兴韵  

十年朋旧总飘零丧乱无书问死生深院银灯挑锦字小楼明月理瑶笙霜寒菊径思元亮秋老田忆邵平怅望佳人泪如雨夜深肠防楚歌声  

似张天傅  

市泾真士有张骞早嵗辞家愿学仙古匣龙蛇秋仗剑石坛星斗夜朝天洞中云暗长疑雨鼎内丹成不计年欲试囊中餐玉法明朝相约过蓝田  

和大兄甲辰嵗九日见寄  

霜后山林落叶稀黄花采采绕柴扉催租吏去生秋兴堕防人酣又夕晖嵗歉欲求菰米饭天寒偏怯芰荷衣风尘如此须归好手把长竿坐钓矶  

送周焕文从唐伯刚之呉兴  

碧澜堂下即呉兴十里芙蓉绕石城山简归时应倒载条侯醉后尚谈兵苹洲雨过秋闻雁橘里春深晓耕事简好将樵唱曲水精宫里坐吹笙  

柬呉中永乐寺住持鼎虚中  

梵王楼阁冠呉中云绕诸天防法宫寳藏夜明珠出海花台烟暖雨随风庭松回指思奘陇月迎人识赞公刼后相看情倍好诗成须寄具区东  

过潮音庵访澄海性  

潮音精舍水中央寂寞松门掩夕阳翡翠兰苕依水渚鸬鷀鸂满鱼梁香消柏子春云冷水滴莲花夜漏长人世干戈嗟扰扰欲从苦海问慈航  

送道士谢清一归呉中  

丹鼎红光照洞庭天坛月色带疎星都道士苍精劒上界仙人白凤翎阊阖朝回天荡荡蘂珠经尽昼防防欲从杖屦秋山里风雨篝灯采茯苓  

次原素上巳韵  

落花如雪委苍苔百嵗逢春复几回流水羽觞嗟寂寞石田茒屋未归来舞雩风暖宜童子修禊书成属俊才故旧相看情倍好雅懐今日为君开  

次近仁韵  

长袖方袍垫角巾逍遥天地一闲身匡庐结社邀元亮鉴水维舟待季真飞絮游丝留白昼野花幽草自长春林间无地容尘俗秖许先生与卜隣  

秋夜懐明本  

溪声淅沥起蒹葭溪水潺潺潄白沙大地星流还化石小窗灯冷不成花江淮峰火三千里城郭人民八九家避地欲寻张博望月明沧海泛灵槎  

海上述事  

浮生南北任流萍漫刺江湖忆祢衡雁去闗河愁万里潮来江海月三更燐光夜伴蛩螀泣妖气晴连防蝀横欲向灵氛问人事中原何日可休兵  

野径荒凉日欲晡林栖水宿递相呼汀洲霜冷蒹葭老山路秋髙苜蓿枯屈子壮心能忘楚武侯遗恨在吞呉便从海岛寻蓬岛先向鵞湖下鹉湖  

忆昔扁舟过洞庭长懐七十二峰青三年跅弛呉中客十载漂流水上萍作赋便思招海贾移文无复愧山灵碧天寥閴秋如洗愿借仙家白凤翎  

题冯克敬清风轩  

层轩修竹翠重重万叶秋声吼箨龙氷盌蔗浆凝玛瑙金盘玉露泻芙蓉脱巾挂壁云根净拄笏看山爽气浓沧海月明歌舞地尽堪留客共从容  

春波渔傲为王原鲁赋  

猩袍自脱换羊裘鼔枻长歌上钓舟山泽有人能忘汉熊罴无梦可兴周绿波芳草西湖上细雨斜风古渡头不是忘君与忘世盛时原自有巢由  

雨中  

日日江村聴雨眠风尘万事总堪怜漂流未见民归业赋敛重教出市防壮士有戈回白日竖儒无术补青天故园梦想荒芜徧茒屋苍苔老石田  

古岩为臧徳中赋  

苍然壁立耸髙寒元气淋漓湿未干开辟自天留涧壑巉岩如玉倚林峦壶中楼观金银气洞里神仙日月丹拟欲扪萝游絶顶伫闻环佩响珊  

禁烟日简长如仲如二昆弟  

朱阑六曲旧池台甲帐珠帘已刼灰旧鬼烦寃新鬼哭前人遗怨后人哀谁将天地为棺椁忍见英雄化草莱惆怅故园犹未返野花无主为谁开  

湖头谁复载呉娃鸥鸟多情恋白沙涪万春深无杜宇武陵何处有桃花雨余石燕晴归穴市近山蜂午报衙看到前朝丞相墓野人翻土种桑麻  

禁烟日懐大兄  

留春无计愿春迟花落空山有子规翡翠栖香来杜若牵牛引蔓上棠棃文园多病犹为客杜老应门亦有儿田野寒烟不须楚罢民无食巳多时  

观醮  

云龙风虎防重闗羽葢霓旌绕石坛金阙九天开閟极玉京羣帝集仙班秋横劒气连星斗朝罢仙音襍佩环一防英灵渺何处夜深应共鹤飞还  

吊古  

投棰渡江江水空朝驰淮海暮呉中江东壮士轻王猛呉下诸公失吕防山鬼有灵啼夜月野花无主怨东风尽将骸骨填沟壑谁在云台第一功  

题张原素书舫斋  

水光云影欲连空长日吾伊或倚篷天上星槎张博望座中人物米南宫歌临赤壁舷仍扣梦入山隂路可通遥忆舵楼同晩饮几回摇荡月明中  

竹枝歌次韵  

赠君曽出双南金别君曽弹紫绮琴断金还比阿奴意防弦持比阿郎心  

期郎归时明月圆明月巳圆郎未还妾顔不比昔时好郎心不比昔时坚  

## 石仓历代诗选卷三百四十四  

明　曹学佺　编  

明诗初集六十四  

朱善【`字一廉丰城人`】  

兰竹操  

美贞妇方氏也  

冬兰青青列于阶庭风雪所挠不枯不荣  

冬竹猗猗荫于户牖氷霜所摧不萎乃秀  

彼美贞妇志洁行髙防防朝夕不敢怨劳  

有兰之幽有竹之节守义不沦之死靡慝  

夫也天只孰忍忘之子之防矣谁其将之  

夫也天只孰忍负之子之防矣谁其顾之  

适彼南畆言刈其麻我勤于绩以定我家  

适彼南圃言采其桑我勤于蚕以实我筐  

尔筐既盈尔家既宁乃教尔子勤于六经  

学业既优克忠克孝维子之贤繄母之教  

载歌兰竹续彼柏舟猗欤方氏共姜之俦  

兰则有馨竹则有筠嗟妇之贞永保令名  

逺别辞送余干令李谦山  

风淅淅兮云悠悠木叶落兮天宇秋君胡为兮不返嗟客子兮淹留揽西山兮秀色泛东湖兮弄明月乐莫乐兮新知心奚忍兮轻别山有虎兮湫有龙劳余思兮忡忡渺余干兮何许挥五弦兮送孤鸿写桂棹兮兰舟掺子袪兮夷犹南州虽好兮不可以乆处嗟子去兮何以慰我之离愁  

渔父还剑辞  

日之将夕兮道阻马罢波流浩渺兮孰拯其余毋可跻兮亶也其时子今不度兮后悔可追尔剑虽寳兮余无所用之豺狼在野兮水有蛟螭子持以往兮慎所归履信蹈义兮毋倒行而逆施吁嗟逺遁兮后将余思  

望云图诗为广州大使熊悦作  

瞻彼西山麓白云何悠悠吾亲舍其下望之懐百忧浮云不可卷逝水不可返逰子悲故乡别亲日已逺云飞可逾岭母老难辞家岂无甘防具奈此道路赊昨日乡亲来老母幸无恙殷勤附书去慰母倚门望阿母望儿归儿归未有期愿母加餐饭慰子长相思人言居官好何似还乡早他日乞身归甘舞老莱衣  

舟中书所见  

五牛牵一车四牛曳一犂耕田不费力运物岂愁迟露冷草枯天寒稻熟时农家享快乐父子共熙熙  

又  

清河五百里触目兴悠然客用驴防物人驱牛曳船鱼鲜堪换粟枣熟不论钱安得移家住教儿学种田客省使温田王西域人也载酒过翰林痛饮且留诗因和其韵  

金台载酒词林聚吟诗彷佛隂铿句共是东西南北人依然云路还相遇君言我赋有金声我亦怜君如玉树摛词已喜锦生花属思尤如茧抽绪且将绿蚁注清樽莫遣乌鸦惊列炬夏宵苦短君意长忽觉鸡鸣窗欲曙请君上马早朝天我亦束衣从此去  

长短句  

翁骑驴儿牵车童子荷担相追随风淅淅草凄凄阿儿苦寒翁苦饥翁虽不语心伤悲吁嗟薄命当诉谁辽东虽云乐不如早旋归  

九月初一日庚午出龙江驿  

清晨辞鳯阙薄暮出龙江父子趋殊域诗书化异方楚山云渺渺辽海路茫茫但愿身长健他乡即故乡  

甲戌过桃源驿  

迥与武陵异偶然名字同只知迎驿使岂识问渔翁危质惭蒲栁浮生愧梗蓬何由访仙境不与世人通八月丁丑至徐州城老妻病殁仓卒葬毕挥涙登舟而去  

病妻中道陨仓卒奈渠何老眼泪虽少中心痛已多椒浆惟自奠薤露竟谁歌莫作他乡鬼孤魂寄薜萝  

辛丑入安山湖  

湖水渺无际篙工诉苦辛天风能送客川后不淹人风浪排空濶云山入望频此生随万物何必独伤神  

庚寅入夀光县界  

淅淅风中黍萧萧露下桑始惊时物变转觉道途长报国心常赤思家鬓已苍故乡频入梦烟雨暗前塘  

辛夘趋稻田驿  

凉风吹古道落月照空山雁过人开户鸡鸣客度闗愁多心绪乱身老鬓毛斑欲就君平卜兹行几日还  

闻雁  

汝向江南度江南我故乡虽无书达意却有泪成行浅水浮苹藻良田足稻粱秋来鹰眼疾去去亦须防  

丁酉至蓬莱县  

两年居禁苑一日至蓬莱海上烟波隔人间嵗月催野鸥从此泛仙鹤几时回惟有王乔舄双鳬数往来  

廿九日戊戌别刑部从事仇文炳  

累月陪欢笑君归我独行几时重防面异国倍闗情匹马回京逺扁舟过海轻故人来问讯忧喜转相惊  

望呜呼岛  

五百田横士中心出至诚宁为同日死不苟一时生岛有呜呼号人留慷慨名至今观信史遗恨几时平  

至金州驿和军中秀才柴景岩韵  

邂逅金州驿萧然一旅人身居沧海外家在大江滨酒至愁先醉诗成觉有神相看两不厌孰为主和宾  

与金州张王二指挥同宿诸窝铺  

海舟曽共济山馆复同眠榾柮烧新火毺解旧氊三杯虽率尔一枕且恬然明日辽城路君应到在先  

古庙松风  

遗庙不知何代建苍松还忆古人栽遥闻午夜风涛起疑是半天风雨来  

龙湾晓雾  

龙湾之水何萦回晓雾蒙蒙午未开应有蛟龙现神怪向空嘘气作楼台  

手山擎月  

仙人已乘白云去仙手犹擎孤月寒好拉洪崕同跨鹤仍招子晋共乘鸾  

莲池垂钓  

露冷风清池水秋莲衣落尽藕丝柔谁人正把任公钓豪客方眠太乙舟  

附王佑诗【`字子启泰和人仕至广西佥事`】  

夜泊采石懐李白酬酒邀月共酌  

清夜宿采石浩歌懐谪仙海风吹明月飞上青天悬月光宛如昨太白乆不作呼酒坐船头邀月共斟酌大江如平天倒看明镜圆水上皆白雪流光入余船当时岂真醉捉月犹儿戏千载笑疎狂几人防髙致我今问嫦娥百嵗愁常多古月至今好今人如古何谪仙倘遇之便好同樽酒明月成三人相逢足为友期君君不来轻掉酒船回但得天上月长在掌中杯  

三山樵者歌为湖广佥事王子正赋  

福州城里三山好闻尔采樵曽结庐每叹为官出山早何如习隠在山居山中乔木凌霜雪清庙明堂嗟未得岂无松栢成栋梁亦有椅桐中琴瑟我修我斧持我斨清晓出门行路长初涉寒流度前涧更攀危石上髙岗岗头遥望扶桑日海底红轮涌波碧照耀青天絶片云奔崕翠壁光相射黄鹂谷口鸣嘤嘤白石峰隂同坐行辛苦不辞长食力幽栖已惯岂逃名大材当为时爱惜朽朴由来足薪积许许宁知歌自悲丁丁逺聴声何急日斜樵伴邀同归万壑千岩行者稀薄霭余霏昏竹径斜阳返照入荆扉当时自分贫亦足与世相违谢荣辱玉局时来石上看青编夜照薪余读明时搜士徧丘园束帛徴求忽到门金马玉堂亲召见绣衣铁钺逺旬宣山中白云随共住甚欲还山不能去芳草应迷行径踪绿萝长覆栖闲处吁嗟穷达在人生俛仰兴懐感慨并傅説旁求从版筑阿衡聘起自躬耕古来出处有如此岂但于今应时起报効垂休竹帛间还归重卧云萝里  

题萧彦翀云构  

青霄万余仞白云千百重不在太行九折坂不在匡庐五老峰海东髙人萧彦翀紫髯如防顔如童卜居不肯向岩谷乃欲结构云之中云下来兮栖素櫩秀色可揽光纎纎晓晴润气拂蕙帐暮冷清隂飞竹帘鳯台之素娥为吹紫箫曲曲罢青天髙澄澄如碧玉露洗三更寒烟飞一庭绿君家世蹑青云梯方厓铁面秋霜飞绣衣春当霄汉立劲翮凛凛凌虹霓子亦胸襟隘寰宇曽泛灵槎访牛渚好登云路早从龙大济苍生作霖雨  

题萧雅言武山读书处  

武夷山容春更清员如仙髻方如屏中峰遥对章江水松顶平临大角星忆我山中寻武姥手招陶皮二仙侣泉隂芝草春自香洞口琪花夜初吐武姥瑶坛凌紫霞骨青髓绿顔如花谓言富贵等尘土授尔长生九转砂龙吟虎啸防鸾唱夜半乌飞曲江上山中留得炼丹泉疑是银河泻千丈我祖前朝胄监还爱兰诸老同栖山武山福地金字额至今照耀云林间闻君读书隠岩石笑我被徴去乡邑手种岩前几个松应有清阴坐沾席君今解组赋归休我复乗槎事逺游想得云峰峰下石待君髙枕聴泉流凉风吹月从西度玉盘挂在长松树遥知梦觉石岩秋应忆朝回辟雍署武姥云端如可逢江南为寄玉芙蓉倘得丹成天上去相从八极跨双龙自城陵遣阮庚上桂林侄伯贞挈家过峡州却图入蜀追赋二首  

遣尔迎妻子残冬到峡州潇湘俱便道灔滪正安流书挈毋遗坠舟行莫滞留莺花春二月相见锦城楼  

又  

念尔何时见相离七月余如何千里道不寄一行书老恐妻孥隔贫嗟骨肉疎锦城宜早到词赋访相如  

松滋县  

乃尔松滋县清妍似故乡碧湖浮片月红树着新霜见客征鱼税思兄忆雁行峡州知不逺云际叠青苍  

云安夜泊同子祺诸公分韵  

今夜巴山雨萧萧江上声短篷依防宿逺火隔滩明巳迎云阳驿初辞防峡城中途仍拟别去住若为情嵗月愁顔改山川离恨并归期虽未定毕竟共朝京  

望湖亭  

吴城髙处望湖亭天影低垂入杳防江合东西成巨浸川分清浊防沧溟夜寒机杼鸣蛟室晩霁帆樯集雁汀颇恨登临情不尽庐山云掩半边青  

小孤山  

彭蠡东来一片山双崕屹立水云间乾坤开辟遗孤柱江汉朝宗防此闗春雨鱼龙随变化秋空猿狖怯跻攀今来古往俱陈迹惟有潮头到复还  

过安庆吊余廷心  

左辖当年镇皖城江淮千里日交兵四方共倚雄藩在一木孤撑大厦倾髙节分明成蹈海竒才磊落见行营至今书疏留遗恨丞相旌旗不逺征  

夜宿台中明朝拜封岳渎诏  

宫阙深沈夜气寒月钩初上碧云端羽林侍卫罗千士粉署趋朝宿百官银钥已横金锁闼绛纱遥度玉阑干明朝岳渎颁封诏四海神人总奠安  

过临臯驿赋简胡子祺  

晩凉官驿过临臯访古遥瞻赤壁髙粉堞浮云生暝色长江明月照秋毫洞箫吹落王乔舄宫锦裁成太白袍便好与君沽美酒中流击楫酬英豪  

谒狄青庙  

夜入昆仑破敌闗长驱驻节望仙山兵威已振遐荒肃寇首宁容大理还春雨苹蘩遗庙在夕阳林木战营闲将军千古平蛮绩马援真成伯仲间  

赠别裴伯升  

清江科第旧名家千里初乗出使槎离别可怜芳草色淹留又过刺桐花香炉烟底晨趋佩画角声中暮散衙归到栢司还问信相思云树海天涯  

浔州司中  

青山积翠压城头四月髙堂气似秋藤峡西连猺洞险牂江下合郁林流茅茨绕郭炊烟起榕叶盈庭宿雨收頫首历阶双拜跪安南贡使入中州  

舜庙  

南海苍梧万里遥重华遗迹在山椒地灵尚忆迎龙鼓天籁如闻奏凤韶大禹圭功已告二妃斑竹恨难销小臣再拜瞻龙衮但觉薫风满袖飘  

御史孔希古送别  

十八人中同受诏四千里外独之官九重雨露云霄迥六月冰霜瘴海寒自是良材抡栝栢由来至寳数琅玕天南日夜瞻金阙报主应同一寸丹  

湘隂刘臯独醒亭  

乘舟四月过湘隂湘水沈沈湘树深百里元非仇览志独醒因续屈原吟清风洒落猗兰浦细雨萧疎斑竹林数载相逢重防面洞庭无底是离心  

谢刘子髙惠冰  

御井开冰赐近官故人驰赠出朝端天霜积块承金盌雨露融英荐玉盘受赐知君恩最重分尝令我病先安忆曽乌府居长夏近侍擎来满座寒  

登凤台  

钟山秀叠御屏风金阙端居紫翠中千里帝畿王地濶万年天堑大江雄员方圭璧亲承祀华夏车书总防同却笑嬴秦为计拙东南王气本无穷  

赠四明任思贤侍亲还乡  

圣朝孝理待贤材羡尔辞官得放回千里白云亲舍在一帆飞雨客船开板舆侍奉追潘岳防服承欢作老莱想得慈顔长夀考萱花堂上即天台  

彭泽懐陶靖节  

彭泽江臯五栁色维舟几度忆髙人孔明千载当为友刘裕终身不得臣酒熟归来从醉醒诗成赠荅到形神当时笑傲东篱下秖许南山日夕亲  

湖口驿寄家书感懐  

湖口垂杨古驿开西风重系采舟回月浮彭蠡玻瓈碧云拥庐山锦绣堆见雁谩题千里字买鱼聊醉九江杯故园三径存松菊得似渊明归去来  

荆南舟中寄华容孙景贤临湘黄允中  

故人不见十年余闻説华容早卜居湖上屡停千里棹江南不寄一行书别来每恨知心少老去翻令防面疎得句荆南烦去客芳春问信到茆庐  

白帝故城为伪夏屯营之所我朝侯总兵驻大旗山遣谍出瞿岚渡据其上流射杀伪平章邹遂下瞿闗今其营垒分兵守之即事  

上将西征百万艘大旗山下驻旌旄巴渝未下声先振瞿峡相持势两髙间道便如持帜入缘崕不用裹氊劳天兵四海俱臣妾恃险无知笑尔曹  

先祖父讳日宿青城哀感  

青城山县懐先徳万里江南未得归手泽至今存典籍容顔无复见庭闱乡茔宿草荒春雨蜀道疎林澹夕晖两袖东风归骑逺伤心惟有泪沾衣  

荻港值雨  

白浪如山雪作堆淮云将雨渡江来畵船撑入芦花港掩却篷窗半面开  

夜过雷港驿换舟  

月暗江天睡不知棹夫催起换船迟满衣凉露扶残梦正是趋朝待漏时  

暮过湓城  

琵琶亭下换官船江汉秋来水接天莫问英雄千载事湓城芦荻锁寒烟  

## 石仓历代诗选卷三百四十五  

明　曹学佺　编  

明诗初集六十五  

胡广【`字光大庐陵人`】  

赠别  

驱车出郭门迢迢欲何之驾言向闗陇指日西北驰朝登黄河壖暮投洛与伊历览有古迹凭髙多旷辞由来贤达人壮志在西陲焉能事局促徒负蓬桑为念子本超宕雅懐良不羁所希在前辙离别宁足悲  

题程节妇卷  

结发誓同穴百嵗以为期托身在然诺此情惟心知夫君既奄忽妾生亦何为飞鸟有比翼树木尚连枝嗟人秉灵性胡能乖所持一死信独难义重复奚疑茫茫长夜台皎皎冰玉姿相见宛如梦精魂常倡随  

谒青阳先生祠  

征舻泊修渚前登皖城隅旷懐浩无际吊古重踟蹰伟哉青阳公文武足宪谟搀抢动南服劲气空万夫百战抚疮痍六载枕戈殳盼穷援兵絶力竭形势孤天步挽不囘已矣夫何如慷慨尽一决取义以捐躯全家萃忠节之死矢不渝精诚悬景耀赫赫凌苍虚纲常振頽俗靡波障奔趋褒扬列汗竹庙食俨龙舒大江逝滔滔惟有伍相俱凄凉古祠下日夕灵颷呼  

文丞相祠  

丞相生异质挺特真天人劲气薄霄汉国亡将躯徇上书抗直言屡欲斩贼臣大事已云徂乃付秉轴钧降表夜窃出六营竟蒙尘嗟彼卖国者致公何狡防万死出虎口努力支苍旻﨑岖走岭海颠沛念君亲徒手格猛兽敌骑正駪駪势穷猝被执誓死以成仁怅望零丁洋欲济迷逺津天髙怜戢翼水涸悲纵鳞羁缧讵遑恤犴狴经数春采薇耻食粟咏歌伤获麟从容乃就义慷慨焉顾身所学希圣贤临死书诸绅  

髙唐州与防孜入榆林中避风沙渐行入夏津县古河屯遇一田家邀予二人饮意甚勤厚防孜饮少仆为饮数杯上马而去  

防马度榆林行次古河曲曲堤隠若城河流已不复下马饮河水逢人问乡俗田家有好懐邀我坐茒屋为言家登莱分丁屯大陆居此成聚落嵗乆繁生育公家値少事衣食恒自足所欣达官至开瓮酒初熟呼妇涤金罍旋篘春分醁馨香忽出户浮蚁泛糟麯虽无肴与核罗案具蔬防野人性真率酬劝情转笃殷勤慰渴饥余以及童仆意气自豁然岂能令拘束兴阑出门巷老少似征逐相送河上村徘徊伫延目  

过徳州有感  

平原襟喉郡城堞亦何雄地控齐鲁际路当幽蓟冲古河忘旧名故垒有遗踪我频扈仙跸来往经山东到此懐宿昔望逺台已空诙谐失方朔聪明无管公髙士文不传祢衡赋徒工若人俱寂寞蔓草起凄风伟哉顔太师矫矫人中龙智明炳几先芽蘖防奸凶豺虎方哮噬于以折其锋霜雪瘁百草挺然见孤松髙名悬日月壮节凌苍穹千年英烈气尚见成长虹  

驻师环琼图  

日出见山低日入望山髙四山宛如环层沓涌秋涛天兵驻连营云霞防钺旄春阳被野草暖气回征袍司马用九伐庙略全六韬师行贵神速令肃无欢嚣勇士愤气盛泰山压秋毫上军先伐谋小丑焉能逃汉将伊吾捷乗夜趋临洮何如仁义师一举弓矢櫜  

采石述懐  

我生厌局促江海日奔驰扁舟薄暮过采石仙人招我登峨眉峨眉亭前波浩渺百尺悬崕俯飞鸟三山潮到浪欲平明月来时漾珠小锦袍公子李谪仙骑鲸一去经千年作诗往有三百篇上追风雅相流传却向此中看月色翻身跳入龙宫眠纎尘不染骨巳蜕空余荒塜埋云烟便呼斗酒酬江水再起共乘坟下船将携两僮歌扣舷玉箫吹防催繁弦世上黄金不如土取醉何须斗十千悠然懐古怨莫极留得青山旧相识傍人讶我酒家仙亦有从前好诗癖夜阑慷慨曲未终起舞拂袖来江风朝鸡促报东方曙放手但觉金罇空君不见摩挲铜狄徒搔首今古英雄归一朽虚名落在宇宙间惟有文章可长乆  

草书歌  

妙年好武仍好文伊谁之能赵将军精诚皎洁悬白日浩气磊落横青云忆从仗剑事明主帐下贤劳忘辛苦据鞍草檄人共知破敌搴旗心自许只今海宇歌太平侍从彤墀承穆清朝罢临池恣挥洒笔阵飘逸令人惊势如激电起倐忽又似秋空抟健鹘恍疑危石坠顚崕歘若濳蛟跃溟渤神情冲澹更萧散何用公孙舞经眼昔时浪夸金错刀此际须为铁门限坐令索者走如市积轴盈箱更盈几毫端变化不可测顷刻云烟生满纸蹇予亦有好书癖学乆无成徒叹息请公为我写数张毋使髙堂空素壁  

题边文进畵松鹤  

边生扫素写孤鹤傍着长松倚云壑天风吹坠银河流挂在丹崕九霄落松声鹤唳水潺潺恍聆仙乐鸣空山髙秋爽籁度窈窕初疑蓬岛非人间古称善畵谁第一毕宏薛稷皆名笔想应对此融心神毛发飕飕也森栗髙堂见之若可招竦身逸气凌泬寥卷帘只恐上天去长松洒瀑空潇潇  

题晓睡图  

昔闻藐姑射其山多神仙云裾霞袂何蹁跹今之画图无乃是人间一住三千年纱帷半掲清如洗十二栏干曙光里天风吹梦度寥廓倦倚鲛绡睡不起芭蕉叶绿松露凉枕边袅袅腾炉香飞来啼鸟莫呼醒日上扶桑清昼长  

杨白花  

杨白花度江竟不还非汝故来急恐落涂泥间春光憔悴如花顔相思不见空长叹浮云流水何漫漫安得随风返髙树仍结柔条莫飞去杨白花搅心绪  

燕辞巢  

燕燕飞双呢喃尾翛翛毛东隣西舍穿欲徧乍去忽来看人面东家有屋不我容西家屋破愁雨风营巢寄栖只如客嗟胡为乎于我阨所求寸隙暂安窠主人不容将奈何渇不饮尔浆饥不啄尔粟广厦庇梁上焉用苦相逐西家却有贤主人衔泥接食怜我勤使我为巢随所择污书防案俱不嗔生雏长大羽翼成忽然飞去那无情燕雏飞去复飞来别遽只畏傍人猜更借梁间过几宿为谢主人深煦育正恐秋髙落木稀一朝各自东西飞主人留我不能住此意苍黄谁得知但愿主人好心事年年生子来相依  

可惜行  

可惜复可惜人生百年驹过隙昨日已往不再来今朝欲留留不得请君莫学流浪徒此身堪叹非常躯丈夫贵自率真性造化赋予无贤愚君不见南隣富薰天呼卢一掷百万钱昨日采丸驰骏马今朝已葬泉台下世上悠悠只如此可惜空生复空死  

滕县随猎观犬啮虎  

随猎入深山山深多乳虎虎见人来却负嵎人一向之触而怒羣犬闻虎声竞趋至虎傍下口乱咋虎莫当犬视囓虎如囓羊昔闻泰山麓有虎相驰逐尼父驻游车下问妇人哭呜呼安得此犬在当时尽驱猛虎食其肉更啗贪残羣吏酷  

元夕观灯侍宴十六韵  

圣主恩波雨露浓清时宴乐四方同千门灯火笙箫里五夜楼台锦绣中玉树焜煌环绛阙银蟾皎洁晃瑶宫烟凝宝葢麒麟紫星散金莲琥珀红忽似彤霞明紫殿恍如珠斗下璿空辇扶仙鹤青防外山载灵鼇碧海东层叠云林消晻蔼微茫岩岫耸巃嵸漏声稀报浑疑曙蜡焰交腾欲亸虹翡翠帘栊光灿烂瑚枝榦影玲珑天街深邃无尘到河汉低回有路通雉扇徐分龙衮近銮舆侍卫虎贲雄琼巵赐酒催中使玉佩聮班列上公接席相欢谐语笑当筵趋扮舞夷戎教坊角技呈诸戏光禄盘飱馈有饛既醉又闻歌湛露序贤端拟咏敦弓巳看稷卨遭逢盛不数邹枚赋颂工  

送周判官致仕  

送别倒离樽春风白下门暖烟滋栁色新水上潮痕落日廻孤棹幽居忆旧村独怜江浦月随处照黄昏  

西园  

西园临絶峤草树有余清浦月随潮上山云带雨生宻烟笼暝色虚籁发秋声长忆幽栖趣都忘轩冕情  

中秋夕示诸儿  

五载从巡狩三年住北京中秋气巳肃今夜月偏清佳节催吾老诗书望后生遥知把酒处重有忆亲情  

重陪驾至太液池  

玉砌临无地飞甍上倚天微风斜舞燕髙栁沸鸣蝉芳草茸茸细池荷个个圆孰知丹禁里别有好林泉  

内直次韵  

天门侍立已多时内阁从容退食迟四海太平应有象九重端拱正无为扶桑日上黄金殿阊阖风生赤羽旗共喜草莱深雨露华夷从此乐雍熙  

秋日早朝次王简讨韵  

夏满都城一雁飞轻罗初拟试朝衣城头鼓角传更满阙下星河向晓稀佳气入云浮紫殿新凉先雨到彤闱涵濡此际雍熙日谁识阳和造化机  

望庐山  

庐阜髙寒挿剑铓晩晴遥望入苍苍千层华葢从天下九叠屏风带雪张影落平湖青黛小秀分南纪白云长他年五老能招隠便结松巢跨石梁  

发池口  

夜静扁舟向晓开中流渺渺棹歌来雪留翠巘春寒在日落黄芦暝色催壮节未酬空把剑羁懐欲遣莫停杯故园别后无消息愁见江城雁北回  

寄简夫  

几度词垣对夕晖懐君千里恨相违乍逢故友将诗寄乆别文江觉梦稀牛渚波光天际逺龙河草色雨中微遥知习静东山下闲看浮云出岫飞  

乡闱懐同寅诸友  

棘闱清坐思迢迢咫尺词垣隔九霄青草昼长闲草制紫宸天近早趋朝万家秋色烟中树一曲凉声月下箫试问故人相忆否离情欲寄塞鸿遥  

送李辅归乡  

都门曙色已曈昽相送离亭思万重日下红尘迷逺岫云边紫阁度疎钟家书欲寄双鳬渚乡梦先过五老峰同学旧游烦寄语别情应似宦情浓  

陪祀南郊  

圣主升中礼玉皇碧霄云浄月苍苍星河晃漾摇双炬烟雾空蒙散好香玉佩上公趋执事朱衣宿卫列成行小臣侍从天坛下聴彻箫韶颂我将  

赠黄中书还永嘉  

玉佩趋陪紫禁朝春风华髪巳萧萧双槐叶暗藏仙阁万栁丝长拂御桥别醑欲留江浦月归舟应泛海门潮凤凰池上承优渥赐勅光荣出九霄  

别解华容  

拜命辞朝出紫宸一官初受宠恩新来时共泛西江雪去日平分上苑春彭蠡望穷懐故国洞庭随处是通津华容凋敝劳苏息莫对双松防帻巾  

祝教谕万竹轩  

轩前种竹一万个满地春云亚绿阴俗客不知幽絶处清风长在翠微深毎逢白昼闻秋籁只恐苍龙起夜云欲访此君分半席嵗寒还许结同心  

示长儿种  

玉署恩深雨露滋难将浅薄报明时求田问舍非吾事绩学承家待汝为休老不愁无地着清名只畏有人知从来贫贱多真乐陋巷箪瓢是我师  

送梁本之溧阳教谕  

翰苑词华数令兄连枝偏许擅才名传经已绍梁丘贺作赋应传祢正平路绕溧阳秋树色舟移淮浦晩潮声一官莫叹儒氊冷自有青云万里程  

翠云书房  

丹房遥在郡城西半倚林峦半俯溪山色入帘青霭合松隂落户翠云低水边临帖看鱼跃花外吟诗聴鸟啼亦有江楼隣石屋苦因疎懒忆幽栖  

别江纪善  

十年清宦住京畿白发萧萧旧布衣乡里衣冠前辈在闗河离别故人稀官桥细栁藏新雨水驿轻帆背落晖我有愁心何处遣秋来日望雁南飞  

赠勲司施谷安员外除南康太守  

南康出守分符重北阙抡才考绩优玉佩已辞双阙去牙樯遥挂九江秋匡庐树色围山郭彭蠡湖光入郡楼露冕临民多暇日石门仙洞足清游  

题源隠诗卷  

忆度黄源访旧游满溪花栁暎山楼到门青草还同逸绕屋白云长不收载酒有时寻石室惜春随处步林丘驱驰却説幽栖好梦隔芙蓉万叠秋  

和胡祭酒快雪喜晴  

风急浮云防复连寒生孤馆忆青氊北京九月先飞雪南客衣单欲换绵金阙岧嶤天影近琼林璀璨日华鲜也知东阁多诗兴漫和阳春写素牋  

春日扈从幸北京  

晓随仙仗出时巡圣主恩深四海春万马踏云开辇路六龙扶日度天津阳和布泽初回暖别苑飞花不动尘岂是扬雄能献赋空惭载笔列词臣  

送人之官汉州  

万里迢迢蜀道行秋江逺水一帆轻楚台去雁云边影巫峡啼猿月里声经学旧传秦博士礼仪曾习鲁诸生到时倘见刘明府天上交游惜别情  

刘校书先生调沂州学正赋此赠别  

白发校书前座主碧山学士旧门生几年暌隔劳宵梦此日欢逢慰故情蓟北云山留逺别济南风土入修程逺持校铎沂州去模楷英髦属老成  

别王子通  

窗外萧萧竹万竿酒醒闻雪夜深寒五更魂梦辞家逺几日风波去路难最恨长卿犹卧病只怜贡禹浪弹冠明朝不尽河梁意满目云山别后看  

寄刘子通  

萧条烟水暗沧洲别思依依忆旧游落叶满林闻雁过青山隔屋见云收窗前清梦三更月篱下黄花九日秋欲问近来为客况一竿拟上钓鱼舟  

送黄给事中归省  

三山故郡倚天开暂得承恩日下回别梦未辞青琐闼归心先到白龙台闗河雁影随秋度京口潮声向夕来防服趋庭欣拜舞黄花称夀酒盈杯  

病起早朝蒙恩再予告三日  

卧病经旬不出闗今朝喜得觐龙顔立依玉笋惭容痩趋入金门觉步艰天语更传三日吿客居犹得几时闲自缘草木同荣瘁只在生成雨露间  

甲午元夕午门观灯  

圣人端拱致中和四海雍熙乐事多玉烛丽天明日月春风送暖入山河亲逢轩后垂衣治重聴尧民撃壤歌佳节年年陪宴乐草茅何幸沐恩波  

杨庶子云山草堂  

昔向云山结草堂半分山色半池光读书卷幔云生座扫石弹琴月到牀习静有时惟看竹清斋无事只焚香而今已作金门隠幽兴毋劳引梦长  

元夕黄庶子宅夜宴赋牡丹花灯  

万片玲珑费剪裁明灯才上一齐开因看色相元如幻自识根株不用栽艳质毎从春夜见光辉疑是月中来年年此夕成欢赏岂必清歌劝酒杯  

送陈士瞻归新昌  

金门琐闼集羣儒雠校应过汉石渠投老却辞天府驷好贤空赋谷中驹闲门修竹开三迳何处扁舟入五湖迢递江南看天姥翠微千片白云孤  

## 石仓历代诗选卷三百四十六  

明　曹学佺　编  

明诗初集六十六  

金防孜【`新淦人`】  

长林书屋为学士胡公赋  

我昔防青原闻子庐沧洲近瞰芙蓉山遥睇大江流绕屋植嘉木开轩面良畴繁隂夺炎夏爽气回髙秋庭除鸟雀静白日人事幽牙籖积架上缥帙盈案头讲诵穷昼夜奋力追前修羣言极探索大小悉搜求藏修既有时俛仰随所由朝吟倚窗竹夕览登髙楼援琴酌白酒盍簪聚朋俦抽毫落风雨挥劒排斗牛一朝辞乡校战艺即见投髙举薄霄汉逺览帝王州匡时展经术所志在伊周清华职论思秉笔赞鸿猷步趋迩禁闼顾问轩宸旒侍从十五载荷防恩宠优去年省桑梓偶得寻旧丘徘徊抚林木感叹非昔游沧波去浩浩白云日悠悠鹿门未有期小山不可留临风驻遐想怅恍増烦忧因之寄圗画聊复写绸缪尚期返初服白首同归休  

湖山佳趣为黄博士赋  

屏迹慕闲旷素有髙世姿结茅谢尘鞅澹然心自怡湖光涵几席山色临书帷防鱼戏文藻好鸟鸣髙枝横琴芳树下濯足清涧湄开樽酌美酒挥毫赋新诗缅懐百年内谁复同襟期一朝际休运忽与云壑辞荐书达名姓文彩何陆离昨来居太学横经拥臯比羣才资乐育讲论忘渴饥出处谅不偶通显固有时相期贵努力补衮方在兹他年谢簪盍庶以慰相思  

酌泉亭为嘉靖吴员外乃弟赋  

昔有吴刺史饮泉着清声廉贪励髙节千载扬芳馨兴言家淦曲结屋依岩扄青山列户牖嘉木罗前楹流泉出砌下一碧湛渟斋居诵遗训仰止思继承白云防芳润皓月涵虚明永日惬幽赏俯仰挹清泠一酌祛烦虑再酌怡神形三酌沁肌骨频使心目清匪兹乐澹泊实以固幽贞嗟彼寰中人胡为独营营沈酣嗜麯蘖夜旦了不醒视此酌泉者宁不畏惕惊蹇予慕修洁清华迩蓬瀛幸兹逺氛浊潄涤琼瑶英凛然对冰雪朝夕懐兢兢誓圗坚晩节补报竭忠诚因斯发佳咏聊以寄髙情  

为王侍讲时彦题秋意图  

长天带逺景絶岛含秋意桥响客时过竹深门独闭苍烟迥萧瑟落日生迢递回首大江西故山何处是  

六月廿一日立秋偶题  

两日风雨过满目皆秋意开轩灏气回入座凉飚至髙梧响萧萧鸣蜩方嘒嘒端坐阅寒暑令人发清喟  

雪窝为翰林院修撰苗衷赋  

泮池冻压芹藻苍雪窝湛湛通银潢琼姿玉质烱寒素短櫺碧槛凝清光蓬莱浩渺彻银阙罗浮梦里何殊别浄色微含冷淡风暗香连度黄昏月当年美人尤好竒对此转觉心神怡花明髙阁朝吟处帘卷寒窗夜暎时只今逺隔西湖侧欲托山悰那可得青绫儤値玉堂深梦寐犹疑照顔色新图貌得重南金时来展玩清烦襟为君挥翰写长句愿保平生贞白心  

题松鹤  

薛公畵鹤艺殊絶真迹人间半磨灭玉堂退直见新图毛骨萧疎浑彷佛丹砂作顶霜作翎迥立松梢压苍雪试看挺特仙容姿轩昂岂是樊笼物万里髙抟辽海风一声清唳临臯月忽然振翼将逺举云薄天空一超越肯学池塘鸥鹭羣啄食卑汚外空洁悬知素壁玩且乆似有凉风起寥泬赤松异日许同逰借尔翺翔向金阙  

秋日登万嵗山  

万嵗之山髙挿天逺摩苍翠凌紫烟瑶楼玉宇耀初日碧窗朱户相辉鲜春风瑶草长新绿瑚玉树何娟娟莺啼白昼出深谷缟鹤嵗乆巢松巅洞门隂隂苔藓碧石涧九曲通流泉日转金舆经翠巘风回仙仗度花前天香遥散广寒外紫翠近落瑶池边方壶员峤果安在阆风瑶圃徒虚传偶来登览上絶顶便欲振袂凌飞仙凌飞仙坐阅天地夜不老上下日月同周旋  

扈从车驾巡边过裴村田舍与杨少傅共酌  

清朝催上道出郭聴鸣笳野水流冰涧江风涨雪沙清谈驻鞍马小酌坐田家扈跸惭衰迈应怜两鬂华  

晩同杨少傅蹇夏二尚书宿田家  

马头瞻落日寻宿过田家野老欣相得村醪不用赊田园乐丰嵗耕牧足生涯摇落秋将尽因之感嵗华  

题南园琴趣  

闲居慕恬旷雅趣在南园山水留遗韵烟霞隔世喧幽兰宜独操大雅共谁论我亦知音者何时一过门  

禁中大雪再和曽侍讲韵  

冻云压地晓寒清剪出瑶花片片轻撩乱欲迷鳷鹊观霏微逺度鳯凰城湘帘半卷飞还落辇道经行扫更平向晩玉堂光可烛细看书卷独分明  

和若思胡祭酒至后咏懐  

学省朝回无一事钩帘坐看雪飞花故人问字或载酒穉子敲冰时煮茶东阁十年同载笔西江千里共思家昨朝葭琯阳初动似觉新袍暖渐加  

寄伯兄季质及诸弟  

弟兄不见十余年南北相望各一天乆别故园空有梦新添白发自堪怜已知放浪烟霞外自愧栖迟雨露边愁思满懐无处着朝回时诵鹡鸰篇  

云山草堂为杨庶子赋  

闻道幽居近翠微好山多与白云齐栁塘日暖花争发门巷春深鸟自啼酒醒每临松下坐诗成闲向竹间题一从射防金门去风雨年年梦建溪  

元夕午门赐观灯  

天仗森森列宝台教坊初进鼓如雷金莲夜放轻寒散绛蜡春融瑞气回仙乐谩调双玉管紫宸频上万年杯传柑嵗嵗承恩渥感遇深惭负不才  

花洞垂纶  

桃花洞口水洄沿下有渔郎理钓船万顷光浮双岛月一丝晴漾碧波烟髙风未许夸桐水逸兴何殊在渭川已喜飞腾霄汉上不须回首记当年  

岫云轩为泥田周叔昭作  

平生心事只悠然枝履逍遥称暮年长爱春光来座上晴看云影落檐前花开晓共絪緼合窗外晴同紫翠连亦欲与君寻雅趣投簪何日赋归田  

松筠轩为章仕颙作  

旧住城东三畆宅种来松竹长偏成每疑苍雪檐间落时有凉风座上生长日持杯看鳯舞清宵隠几聴龙鸣迩来数学君尤盛深识先天造化情  

赠王行人使安南  

承恩晓出九重天王事驱驰念独贤奉诏尉佗烦陆贾寻源西域得张骞车书自昔通南纪声教于今徧八埏圣主绥懐恩似海殷勤得意在敷宣  

中秋宴集和荅胡学士  

直舍西头俯禁城钩帘坐待月华明诗题防笔夸先就酒注银瓶劝满倾蟾桂风清微有影金茎露下不闻声比来此防应难得且共酣歌咏太平  

正月十四夕黄侍读宗豫请赏莲花灯时光大胡公席上有咏走笔属和之  

艳质娉婷巧制裁琼枝髙下一时开偏宜午夜瑶池看絶胜当年玉井栽绛贝斜分霞影乱畵帘低引月华来金吾此夕知无禁颠倒何妨累百杯  

题老鹤  

老气峥嵘不可羁苍松白石旧相依海霞暖防丹砂顶山月寒生白雪衣赤壁当年曽入梦青田此日独来归也知骨格非凡种故尔摩挲思欲飞  

蓟门烟树  

野色苍苍接蓟门淡烟疎树碧絪緼过桥酒幔依稀见附郭人家逺近分翠雨落花何处有绿隂啼鸟坐来闻玉京尽日多佳气缥缈还看暎五云  

都门晓望  

春满皇都淑气清偶来纵目一舒情逺山漠漠平临野绿栁依依半出城负郭牛羊初散牧隔花莺鸟自和鸣玉泉近绕宫墙过香雾遥从岛树生天上旌旗回仗影人间箫管杂歌声也知圣代多恩泽况是丰年乐太平  

元夕午门观灯应制  

云拥蓬莱五色浓银灯烂熳照芙蓉笙歌一派来天上万嵗声中拜六龙  

又  

天街雪后浄氛埃月上龙楼宝仗开尽道圣恩深似海观灯都向午门来  

阊阖重重夜不扃琼楼十二敞银屏东风一曲升平乐此夜都人尽许聴  

白莲为乐舞生赋  

秋水清涵白玉盘露华浄洗镜光寒几回欲载吹箫侣尽向瑶池月下看  

山窗夜雨  

深涧垂萝暗竹房半枝残烛雨声凉萧条树叶千峰里不独猿声防客肠  

附梁潜【`字用之泰和人`】  

耕读轩  

君子贵不茍尚志审厥初所以居贫贱嗜道每忘劬羲农迹已逺至理幸未渝晨兴荷耒往暮还读其书寸心茍有防千载仰弗殊邈矣汾水滨悠悠鹿门居愿言慎自勉髙情与之俱  

春日言懐  

白日不可系青春能几何忽然一醉起落花何其多坐看东逝水无复西流波姬孔安在哉黄绮亦蹉跎感之忽不乐涕泗双滂沱  

述懐呈浏阳邑教周贞  

茅屋过疎雨静夜闻江声倦来不成寐惆怅万里行更阑烛屡换酒浊杯复倾偶然欢洽好遂忘羁旅情天明出门去还望南山清  

诚意堂为文江熊自诚作  

端居澹无营反躬得至理嗟惟方寸懐万化従兹起一念尚自欺斜径荡无轨皇皇先圣言明明坦如砥充之妙神化率由自敬止髙堂既孔幽图书积盈几敛情息纷驰虚襟谢尘累深造茍弗渝上达良在此前哲日凋丧顾予亦衰止安得携孤桐往访文江涘  

古松流泉图为学士杨公作  

絶壁何岧嶤下有太古松飞泉潄其根交柯凌苍穹飒然云气合往往藏蛟龙千里起暝色万壑来长风髙堂忽见之令我心抱融何当采茯苓服之形神充五粒如可种千嵗当还童  

送萧孟恒御史按广东道经故乡因托致家书  

豸冠何峩峩绣衣亦煌煌晨兴出都门揽辔临周行使节岂不荣况乃还故乡层楼俯丹谿佳树含秋芳宾亲逺近至列防湛霞觞凉风夜来起露下忍沾裳谅无凌风翮遥望空徬徨  

东里  

佳景媚长川水光灿迢递倚窗恣遐览凉颷飒然至黄花亦巳芳幽香忽盈袂颇懐东里人简旷有深意万里苦乖违三春劳梦寐佳防已云迩中情益翘企  

挽萧处士  

石火与电影着日无留光人生亦如此念之良足伤峩峩三尺坟神殁形亦藏东风吹草緑草色何茫茫返景不下烛泉台夜何长我有双明珠掇赠何由将  

渔父辞剑图为胡学士题  

日落昭闗暮烟紫东望吴中一千里江涛怒涌如雪山我无羽翼髙飞难感君意气一回顾度却洪波心更苦腰间宝剑能语言解赠向君肝胆露丈夫相遇心相知倾情倒意何所疑穷途仓皇足悲嘅此去道路犹险巇水有蛟龙山有虎知尔千愁复万虑还君宝剑慎周防荆门路断魂茫茫  

合州写懐  

水合交层浪峰回出翠鬟云随村艇去鸥趂洑流还斗酒相忘甚寸心如此闲不应篷底醉过却钓鱼山  

送人作合瀛县  

邳城东去路何处是瀛洲落木山容痩晴天海气浮车轮应暂住樽酒迭相酧知尔才名盛微邦不乆留  

七月十七日驾还自塞北  

六军歌舞上金台圣主亲巡玉塞回箫管逺随双鳯下烟霞髙拥六龙来香飘宝鼎前旌合表进金函内殿开愿祝尧年千万夀太平恩泽到蓬莱  

五色蔷薇  

佳种何年此地栽繁花五色照蓬莱彩云不逐春风散香雾轻笼锦障开漫忆当时青羽佩空余此日紫霞杯芳菲依旧还堪赏鸾鹤髙飞不重回  

元夜陪驾宴午门  

银汉横空宝月团六鳌飞出五云端蓬莱紫气天中起玉井红莲地上看满殿娇歌留夜景千门羯鼓散春寒教坊戏乐年年异愿奉龙顔万嵗欢  

秋夜曲  

月落河斜漏声澁美人犹在闲阶立陡觉风来罗袖寒满池凉露荷花湿  

又  

鵞黄短褙素罗裳紫綉盘囊苏合香深夜倚帘愁不寐池头忽见睡鸳鸯  

山水  

山外清江江外沙白云静处有人家船头不是仙源送那得飞来数片花  

附甘瑾【`字彦初余干人`】  

题何梅阁仙居  

迹不到城市逢人无厚顔一瓢风外树双屐雨中山流水春喧碓归云暮掩闗忧时心未已只益鬓毛斑  

题张氏竹园别业  

避难疎狂客长贫少定居采芝空有曲种树岂无书拟制山东屐看驰下泽车肯容疎懒迹来往狎樵渔  

秋闺怨  

惆怅下帘钩空庭月影流锦衾成独旦罗扇觉先秋火暖薫龙燠泉寒汲绠修祗怜云际鴈传得玉闗愁  

读史有感  

二龙遥望渺东逰弓剑苍茫满地愁青草空遗双塜月彩云俄散六宫秋长江落日忠臣恨易水寒风壮士羞楚汉兴亡俱一梦当时何用割鸿沟  

读文丞相传  

万里氷天泣楚冠南云归计路漫漫尚留一旅兴王易不念孤儿立国难楼橹海门西日暗剑歌江介朔风寒九原痛忆遗黎在千载奸谀掩泪看  

题余忠宣请授兵书  

大将分符自朔庭出师江汉肃南征贺兰不救睢阳厄无忌难收邺下兵唇齿百年谁复恤简书千载漫多情西风一剑英雄泪已逐寒江日夜声  

钱塘懐古  

咸洛雕残几百州中原谁切祖生忧秦闗壁使星驰夕汉苑铜仙露泣秋万死奸谀和敌计百年臣子戴天讐欲从故老询遗事斗酒难浇磊磈愁  

寓舍偶题  

四海麾戎满中原汗马疲龙蛇伤纪嵗麟鳯叹非时土贡包茒废边防羽檄驰杜陵忧国念释闷强裁诗  

题喻元良义士卷  

保障聮民伍乡亭习鼓鼙檄文能倚马舞剑每闻鸡岭粤南逾阻闗河北望迷载歌非枤杜感慨为君题  

题陈徳辉义士卷  

万姓颠虞日羣公义战心拥兵麾白羽养士散黄金袍赐蟠桃旧营开细栁深里门烽警息载道凯歌音  

寄洙塘髙隠君  

髙卧东山客行年五十余门无俗士驾家有邺侯书树防通巢鹤芸香走蠧鱼冠裳谢迎送浑与世相疎  

艾季诚自北回  

行李京华旧谁知二陆贤并从金马署幽访玉堂仙书待常何荐诗从贺监传都将倦逰梦一问五湖船  

公孙  

跃马公孙氏荆湖旧拓疆函书隣好絶陛防霸图荒城堞迷秋草楼船散夕阳龙文成五采终古在芒砀  

赠人戍襄阳  

汉水荒城外频年汗马场舟车通馈饷部曲杂耕桑幕府文书暇烽楼警逻长山公有爱将日醉习池傍  

题杜氏逸民卷  

笑拂瑚树长竿学钓鱼鉴湖宜载酒禹穴旧藏书和入沧浪曲行寻下泽车了无圭组累随处狎樵渔  

梅溪宿徐橘隠者寓舍  

不见故人乆吟愁入鬓丝试呼村舍酿细论草堂诗夜雨西窗烛春风别墅棋沧洲如有约嵗晩共襟期  

留桐庐知县庠文学  

窃食严陵郡惊看两载余催科怜政拙补报愧才疎耕稼宜盘谷渔樵本孟诸间闗心百折何幸赋归欤  

懐饶府陶郎二侯旧政  

五马为邦日疲氓属抚绥载歌来暮政宜勒去思碑汉室贤良传周人岂弟诗遗风端不冺顔范合同祠  

## 石仓历代诗选卷三百四十七  

明　曹学佺　编  

明诗初集六十七  

邹缉【`字仲熙吉水人`】  

望峄山  

泛舟度清济东望邹峄山遥遥青霞峰明灭烟雾间石厓上突兀峭壁髙巑岏鲁邦峙岱宗兹山独相连孤桐生其阳古刻在其巅名标史籍中事出秦汉先至今万代后遗迹犹见存忆昔初经过瞻望不及攀俯仰三载余复此开心顔灵踪尚未泯白云时徃还我欲登絶顶淩风散羽翰纵覧今古内旷然超人寰  

即事  

月上碧天髙夜凉清露重独起推篷望风生碧波动两岸芦声急一川烟景微忽闻棹歌响惊起白鸥飞丛丛岸苇黄潋潋江波白静夜不成眠起坐防明月  

叹杨花  

轻盈不自持历乱随风起朝逐上林飞暮落东流水素质徒可怜贞心不自拟感此懐益深叹息殊未已  

行路难  

请君勿言苦我歌行路难世事有翻覆人心若波澜布衣扼夺卿相位祸讐起自杯酒间君不见昔时山东嗤匹夫读书徃徃轻凡愚谈笑强干唐举相揺鞭西入咸阳都一言啖秦王再言扼范雎黄金束带髙堂居风云变态生须臾君不见魏其位擢汉公卿灌夫意气排汉廷武安本在门下列拜伏跪起呼父兄一朝宠据津要地旧时意态宁复生窦婴既失势颍水亦不清狂呼骂坐何足惊咸阳市上殊无情行路难行路难人生自古有如此何须局促増叹声  

白杨河  

白杨河下春水碧白杨河边多估客东风二月栁条新却念行人千里隔岸上居人才数家茅茨深处见桃花小妇河边汲新水老翁门外看雏鸦桑苗未青麦苗绿牛羊散落村墟牧行客年年任徃来居人自住杨河曲  

题李陵泣别苏武图  

汉家烟尘仍未息君牧海边臣屈膝当时同愤死匈奴谁料君今归故国胡天茫茫塞草青君归依旧汉官荣臣身虽倚戎王贵收泪惭君后世名  

河边栁  

河边栁昔人曽种今还有千丝万缕揺春风年年攀折行人手行人朝暮相经过新条无奈别离何柔情不减旧时意舞态谁怜幽思多北来南去知多少青青又见河边柳不见迎新送故情空使行人但囘首  

瞻云轩为鄱阳朱仲达赋  

望亲舍登髙秋云飞处心悠悠思亲目断亲舍逺游子天涯犹未返晨昏供养既有违空望飞云长在眼年年商贾徼微利得钱养亲愿亲喜何如收拾大刀头防衣堂前奉甘防  

送王道子周起巴游学  

新策明时不见收独擕书劒别神州且将教雨分湘郢应见文星近斗牛泛渚定过云梦泽题诗须上岳阳楼秋风遥思登临处却望京华忆旧游  

九日登钦天台  

髙台百尺出城头佳节登临散客愁六代江山余胜迹一天云物自清秋石头雁断西风钟阜云寒落木稠钟磬乍闻时已暮一杯难尽强相酬  

仙源图  

洞口春垂一片云仙源还有避尘人徃来茅屋浑忘嵗开遍桃花始识春渔父已传今属晋市朝谁觉久无秦纷纷世代兴亡际囘首东风感慨频  

眼暗  

厌闻池沼沸羣蛙眼暗终朝更自嗟谩想容顔羞览镜欲亲书卷奈生花  

附王沂诗【`字子与防和人`】  

题观泉图  

毖彼泉水其清浏浏既出于山亦经于丘原则有坎陆则有岐汪汪洋洋莫知所之奔壑西驰经天东注夫岂性然势激而寓敛此涓滴至于寻丈随波同流惟海是向彼观泉者朋簮童琴洗耳其操濯缨其心鸣雨林臻霏雪厓至时不待人图不尽意漆园蒙庄妙契渊黙君子人与果行育徳养正之功有渐无已朂尔后来是之取尔  

览古  

楚国愤竒士伍奢真可怜憸人费无忌谗间平王前害奢未及止思去二子贤贤哉子胥智乃出无忌先弟兄永诀别父子相弃捐弯弓向中使去就何翩翩吹箫道中饭脱劒江上船艰闗历他境慷慨张空拳公子不可説专诸能解悬退耕伏中野决策如转圜二国适多衅五年方见宣操兵遂入郢杀气如霏烟不得费少傅斩首谢厥愆徒令楚旧君乃辱吏士鞭报楚既得志谋越复何言属镂早受赐鸱革徃不还树槚志弗遂夫差随上仙悲君读迁史今古慨悠然  

送上清张叔大链师东迁  

芒荡有气浮天闗真人乃在圯桥间功成徃事赤松子心与浮云如等间上清亿刧教起坐引诸天珠里时闻仙子御风来身着山中紫霞绮东海尘飞二十年仙凡消息两茫然守闗人识青牛去渡海书逄白前五陵八百遗仙记思欲攀天问天帝三尺青萍手可挥一品银章肘先系笑把芙蓉花相期访蓬岛不见河上公空懐橘中老大明治世龙溪秋乍来倐徃应难留月明后夜碧天净笙鹤迟尔缑山头  

春江静钓  

白鹭洲头春水生青山倒影碧波明闲门却扫流尘迹深树似闻啼鸟声渔舟荡漾持竿久世事茫茫不囬首钓得金鳞换酒归夕阳正照垂丝柳  

过青原访先侍郎勅葬处志感  

赐葬忆先坟林峦鎻暮云野乌啼夜月石马卧秋氛勋业悲前哲簮缨愧后闻流传青史上翊戴宋明君  

游青原山次隆太古谢子方  

逸客淹螺浦寻僧问鹫峰水流通雪窦谷响应霜钟幻迹双荆树香风五粒松追随成信宿感尔意重重  

又  

入云来驻锡拓地此安禅曽读传灯录因叅不二天松隂山四合云影塔孤悬消歇同人世慿轩思惘然  

江行  

江栁拂危矶江花照客衣滩临交石险山入断云微樵防春烟起渔歌晚棹归孤禽浑睡着惊起月中飞  

小庄道中  

客路千厓里春风二月中虎蹄荒径少鸎语故乡同涧水萦回绿山花自在红物华空满眼去意只匆匆  

题严甥龄松轩读书图  

忆尔幽轩好鱼书久未逢髙科懐五桂乔木爱双松流水池边路浮云户外峰世家元不忝力学待昌宗  

安庆谒左丞余廷心祠  

百战孤城防先生独有祠勲名班左辖心胆恋彤墀已矣英雄死伤哉国歩危鱼沉芳草没虎落坠藤欹短日纡长算髙风系逺思文章传异代事业贲穹碑苹藻遗年荐松楸过客悲乾坤新历数社稷旧陵夷传入今朝史歌余古乐词有懐因感激千载重民彛  

登老姥山  

路转颠厓虎鼻峰上方日晏始闻钟晴岚密防岩西竹香雾轻浮涧底松山果欲凋还共采林僧久别乍相逄玩竒行遍烧丹处拾得仙人九节笻  

次仲修来韵  

四海交游尽俊英一时词藻擅声名建安七子推王粲大历诸公爱长卿野水云晴兰枻小山城月淡玉箫清都将一日三秋意写作呉歌子夜声  

送姻弟刘子彦应辟  

畵船冲雨发官河束帛徴贤是礼罗天上午门新日月海中春水浄风波经筵进讲先三礼名世登崇重四科自昔珠林推俊秀茂才承制蚤鸣珂  

幽居同刘韶赋  

春泥门港雨声多润浃荒畦露浅莎石砌落梅踈映竹鉴池流水细通河坐深还爱青氊旧老至其如白髪何海内太平忻有象诗成聊复醉时歌  

送谢子良驿丞之京  

水驿论交旧著名春城分袂若为情空羣竒骥长千里惜别流莺更一声白下雨收梅子熟清江风过栁花轻归船暂泊应囘首五色云中是玉京  

次仲弟子啓签宪过洞庭湖  

黄鹤楼前曙色开吕公矶上首重回平湖尽处青天近积雨晴时白雁来千古战争余旧垒百年歌舞废崇台昔人总逐流波逝犹想清风被八垓  

题刘彦昭杏林春晓图  

久看林杏发双条每到春晴花最娇彩云终日浄如拭綘雪有时吹未消简方清润浮书庋接席繁隂落酒瓢旧游囘首已十载结实累累须见招  

寓京有懐旧友欧阳明善  

南平城里旧相闻觉海桥西喜遇君泉石闲心同止水湖山徃事付浮云别离久伫雁鸿信寤寐常懐鸾鹤羣松竹烟霞清蔼蔼藤萝霜月白纷纷  

黄堂冬夜词二首呈全子仁大叅  

帘底移琴锦幄张梅花枝上月如霜羽书忽报诸州防敲折珊瑚一寸长  

又  

茜色纱笼绛蜡残绮窗斜月转雕阑当筵赋得阳春曲唤取银筝按拍弹  

仙源秋晓  

逺是青山近是林仙源秋色雨中深前溪不是桃花水纵有渔郎无处寻  

附叶槩诗【`字贯之吉永人`】  

途中述懐寄张宪副用中李布政昌祺  

北阙黄门客南宫粉署郎姓名传海宇事业纪旂常夕殿垂青天书满玉堂新诗凌鲍谢妙翰继钟王视草词林久承恩紫禁长遭逢懐圣主眷顾荷储皇瑚琏宣廊庙楩楠具栋梁分符辞上苑持节去遐荒疋马炎蒸路双旌瘴疠乡豺狼曽遁迹鹰隼已飞扬桂岭开秦室苍梧拓汉疆野人踈制度蛮俗少冠裳晓白溪多雾冬青树不霜四时榕叶緑尺布野蕉黄春水封川碧寒梅驿路香扁舟登古刹万里谒潮阳交谊君偏笃乡情我自伤别离宁有恨防合岂能忘倾盖酬知己分簮限各方明朝故园雨囘首思茫茫  

送髙苑教谕万宗海考满之京  

送别金台去迢遥路几千山青钟阜雨草緑蓟门烟行李惟双劎清风祗一氊铨曹如有待允矣莫迟延  

除夜有感示十弟槃  

迢逓逾东广沧茫又嵗除自从辞故里不见有家书风雨恒懐汝艰难谁念予江南亲白髪安否近何如  

耕乐  

我爱躬耕乐生涯百畆田晓翻溪上雨夕破垄头烟禾黍青山外桑麻緑水边官租输巳毕斗酒醉残年  

雨后江行  

早出余杭郭微茫晓色开畵船江上别緑树水边回酒为离人劝诗因细雨催故人凋谢久惆怅不胜杯  

除夜胥江小酌柬李昌祺张用中  

除夕胥江夜泊船短篷踈雨集羣贤建炎勲业张忠献天宝诗章李谪仙水国腊梅寒吐雪山垣榕树晚凝烟故情且尽樽中酒莫叹飘蓬又一年  

送傅佥宪啓譲还河南  

急乘骢马至宜阳曽见乌台六月霜囬首又成三载别相思空有九回肠范滂揽辔名偏重郭贺褰帷政独良四海只今同圣化莫教当道有豺狼  

谒齐山翠防亭  

石尤终日阻行期遥上齐山谒翠防石径﨑岖荒草合野亭凋谢落花飞当年赋咏人何在此日登临事已非却忆樊川千载后不胜愁絶对斜晖  

送布政刘俊还广西  

薇垣官满正趋朝南北宁辞道路遥奏政九天沾雨露鸣珂十月下云霄青枫叶落秋声早黄菊花开暑气消重到桂林宣圣化逺人安堵乐渔樵  

和萧布政省亲客中有懐  

衣食京华巳十春多愁岂是为家贫恩深未得酬明主才薄惟惭负老亲蓟北乡书秋后少江南归梦别来频白云惆怅孤飞处目断天涯有几人  

谒磨崖碑  

翠竹黄芦两防秋磨崖碑下暂维舟一时人物俱消尽千古江山独此留刺史文章垂宇宙平原翰墨重琳璆欲询徃事今何在惟有潇湘彻夜流  

登岳阳楼  

巴陵城上岳阳楼楼外长江日夜流帘卷断云衡岳地窗寒残雨洞庭秋东南胜槩留清赏唐宋衣冠叹昔游倚徧栏干重吊古蒹葮零落不胜愁  

小孤山读先君石上诗有感  

长江滚滚自天开一柱中流独壮哉山接匡庐随雁尽水通淮海引潮囘髙低题咏今犹昔上下帆樯去复来读罢先君诗旧句故园东望不胜哀  

送杨学士弟归闽  

东风紫陌满城春斗酒那堪独送君天上暂分鸿雁影原头谁念鹡鸰羣文章海内推苏轼孝友闽南让史云后夜连牀应有待玉堂风雨细论文  

余杭哭邹少保先生  

天生白首际明时事业文章早见知模楷两朝黄阁老衣冠一代汉威仪太常考徳新増諡圣主懐贤为建祠欲吊孤坟何处是鳯凰山下草离离  

嘉兴天宁寺哭仁宗皇帝  

昔捧天书出九重春风金殿语从容当时有志陈三策此日无由竭寸忠四海哭传遗命诏千官悲恸大明宫小臣一掬伤心涙洒向呉江恨不穷  

元夕  

翠拥金鳌防地开银灯火树绚蓬莱层层宝塔云霄出叠叠神山海上来歌管彻霄催禁漏香车瑱路动春雷昌期同得升天乐齐献吾皇万夀杯  

望湖亭与李布政张宪副同登  

欲向番阳泛去舲停舟来上望湖亭当堦秋色生帘幙隔竹涛声落户扃水接九江通楚碧云连五老入湖与君明日京华路早叹浮生迹类萍  

环清轩  

新筑幽轩俯碧漪一澄澈洞无涯寒流晓浸蓬莱岛秀色秋涵太液池入座水光生几席隔窗云气上帘帷闲居尽日浑无事惟对青山独赋诗  

兰亭懐古  

兰亭宴集自豪华内史风流逸兴赊曲水流觞虽有路茂林修竹久无家夕阳几度空啼鸟夜雨千年自落花此日西曹看图畵云山彷佛旧烟霞  

湖州天宁寺  

菰城官暇扣禅闗兰宇萧条屋几间石上苔深双塔峙山中昼永一僧闲梅风酿雨春长在野树巢乌晚自还昨日篮舆曽过此不知人世有尘寰  

送同年史郎中随李少保征交阯  

将星北阙暂辞朝逺别龙江折栁条京国昔年同擢第交州万里独乘轺谈兵幕府秋风动草檄辕门瘴雨消献防天庭应有日功名不数霍嫖姚  

龙冈深雨为刑部员外莆田黄常祖题  

南望闽闗道路长一坏黄壤在龙冈三年洒扫谁供事千里驱驰只自伤荆棘丛深春雨后楸梧树老臈前霜锦衣得遂归荣愿陇上焚黄倍有光  

煮云轩  

侍讲归来禁籞东雪花如席卷长空呼儿近扫堦前白折竹遥分鼎内红真率宛同陶令兴麄豪应薄党家风天公肯借调和具化作甘霖万物丰  

清风轩  

幽轩种竹已成林一榻凉风半畆隂湘水月明看鹤舞渭川春晓听龙吟帘前翠色凉侵席窗外秋声韵入琴莫学东园桃李质荣枯易改嵗寒心  

春日同布政周公仲槙叅政叶公景晹游虎丘寺总饯金侍郎养正  

上方楼阁逺尘寰此日登临兴不悭山鸟乱啼游客去林花争发老僧闲髙坟细草荒冈上孤塔斜阳碧汉间惆怅同袍今又别何妨斗酒笑朱顔  

武昌懐古  

鄂州城郭古尘寰人物升沉自去还徃事谩传鹦鹉赋荒岗空见鳯凰山六朝烟树啼鸦外三国豪华碧草间欲采江蓠来吊古西风淅沥水潺湲  

题髙公器仰髙楼  

西山万仞倚层楼十二阑干翠黛流崔颢题诗谁复继元龙髙卧孰能俦朱帘半卷听风雨绣户平临看斗牛此日慿髙清兴足为君呼酒共相酬  

过城陵矶吊钱佥宪稽被溺于此  

城陵矶下水如苔谁料鲛宫即夜台骢马去时应复返鲸鱼骑后不曽囘身随浪影孤魂逺恨入湍声万古哀此日停舟为挥泪楚招歌罢独徘徊  

## 石仓历代诗选卷三百四十八  

明　曹学佺　编  

明诗初集六十八  

呉溥【`字徳润崇仁人`】  

别石彦诚同年  

别子之官去欣然一笑辞韶华新嵗久心事故人知酒劝临行日花迎到任时琴堂春昼静民吏恨来迟  

驺虞  

旷代空闻义兽名盛时方覩贡神京千年瑞应从天降五色文章炫日明香雾昼眠灵囿暖落华春踏玉堦晴西周仁厚今犹昔愿把周诗日载赓  

题敏求斋  

人生天地间嵗月能几何厥躬匪自励奄忽成蹉跎三坟自古雅力学尊丘轲斋居务时敏夙昔心靡他泉流雝涓涓万折输江河山基一篑初终见髙嵯峨昭然明鉴内万象同森罗求之谅非难所贵工磋磨睠昔敏求志结屋南山阿读书期有成誓不随頽波及今向华髪已负初心多寄言谢王生我诗须咏歌  

送人还庐陵  

来时梅始华归时梅已黄送别临江头别懐江水长君家庐陵西我家临汝湄平居相借问为寄长相思  

题金华宗原常双溪洗药图  

洗药临溪头水流溪尾香居人饮溪水百年跻夀康石路曲盘蛇山花如锦黄日暮携药归香风满衣裳  

送人还江右  

冻雪春始晴杨条未堪折把酒送君行匆匆与君别君别几时来来时开我懐青云共谈笑髙步黄金台  

戏笔奉寄欧阳今  

昨日到监前如何不相过我病君复老眼中能几个有酒须共饮有诗亦同和悬榻待重来寜辞夜深坐  

题严吏部听竹轩  

峨峨搆层轩籊籊种修竹晴色入帘幽凉隂覆檐绿羡彼轩中人翛逺絶尘俗公堂退食余时闻戞苍玉锵然鸣复止琴瑟断还续清如秦女箫怨若湘妃曲又疑海涛翻天外溅飞瀑铮铮响金銕轧轧动车毂须臾忽大作雷雨震山谷深林兽奔骇髙树鸟惊宿凭轩叹息久月色皎如烛万物固如斯动极静乃复秋髙夜沉沉清赏时自足  

寄乐分真素二友  

故人久不见新夏巳临林雨留宿润庭槐匝繁隂昨夜梦故乡欢然盍朋簮青灯共酧酢耿耿论夙心觉来逺相忆愁叹日以深何由命吾驾千里遥相寻  

赋甘罗城赠王纪善可贞  

甘罗年少天下稀当年筹算孰能违燕丹既归赵城入诸侯日瘠嬴秦肥秦皇勲业连四海东望淮隂小如带当年曽此筑髙城留得千秋旧名在竹篱茅屋三两家垂杨夹道鸣雏鸦人间嵗月惊几换昔时城郭今桑麻双旌揺揺指东鲁此日登临重懐古丈夫须作逺大期出处肯与常儿伍临淮五月新雨凉薫风满路红蕖香笑谈指防王国近浩歌一曲凌苍苍  

捕鱼图歌  

官河雨后春水浑夹河两岸皆渔村捕鱼但愿鱼课足风波虽险宁复论大鱼无多趂时卖小鱼连船贱如芥大鱼卖钱须纳官小鱼得钱还酒债渔郎捕鱼莫厌贫官河鱼米朝朝新劝郎莫厌渔业贱古来亦有非常人  

爱竹轩歌  

吾家种竹不知数个个生时塞行路鳯尾离披拂晓风龙角参差出寒雾春风三月新雨晴载酒日日寻幽盟凉隂万壑潄寒玉清吹满空鸣紫笙嗟君于此忠爱久白髪相看胜宾友嗜饮能容太守前哦诗欲继淇园后我曽看竹来林下髙卷红酣卧深夜风雷倐忽破层霄知是当年老龙化  

送钱习静还西江  

霜风吹人如箭射晓日秦淮送归客山色初囘雪后青梅花早放春前白使君清望山斗齐归帆逺指大江西玉堂爱弟最竒絶锦带赠送多新题君从少年躭古学老大宁堪久林壑千年紫气烱长虹万仞青云谁企若扁舟晓发宁肯迟问君此别来何时南还驿使南枝好早晚但寄长相思  

南臯歌  

邑南佳趣人罕知处古得之心自怡草堂邀我酌新酒索我为赋南皋诗我登南皋常顿足自説南皋胜盘谷山色长留万古青水声寒泻双溪玉东风昨夜新雨晴隔林幽鸟鸣嘤嘤书灯未辍晓窗读负耒复课儿童耕南臯人家若城市南皋风景清如水每着青衫坐绿苔何须秋风纫兰芷我道南臯已十春日与处士情相亲歌终不觉成放浪掉臂直欲超凡尘  

鸳鸯词  

美哉乎双鸳鸯羽毛粲粲昭文章菰蒲满溪秋水香他处不虞弓弋伤来来往往双飞翔不觉人间轻别离夫南妻北愁断肠不学世人恩义乖始终向背情无长日长稳睡芦花傍同生同死无相忘乐哉乎双鸳鸯  

送曽孙谋通判之官亷州  

莫道炎荒逺秋深正好行海天凉雨润山郭瘴烟清问俗民无讼看书日有程浴沂家训在不愧鲁诸生  

送郑指挥赴任  

万里来西蜀人称葢代雄指麾无失防谈笑有竒功骑赐龙媒骏衣裁兽锦红逢人问兵甲百万在胸中  

秋兴  

力困谋非拙愁深鬂欲华一身今许国百嵗任无家宫柳仍含翠秋槐半着花长吟聼疎雨清思绕天涯  

别石彦诚同年  

别子之官去欣然一笑辞韶华新嵗久心事故人知酒劝临行日花迎到任时琴堂春昼静民吏恨来迟  

挽胡敬方  

白头登贵日独行冠羣英世诵伯夷传人知司马名显扬期令子纪述付诸生每説朱衣事令人恨不平  

玉堂斋宿  

兽炉香冷画帘垂坐觉中宵淑景移天近玉堂人语静月髙金阙漏声迟棋临残局机尤宻诗到终篇句益竒但愿年年共今夕清欢长不负心期  

驺虞  

旷代空闻义兽名盛时方覩贡神京千年瑞应从天降五色文章炫日明香雾昼眠灵囿暖落华春踏玉堦晴西周仁厚今犹昔愿把周诗日载赓  

题松溪图  

溪头流水绕光寒溪上长松雪未干无事尽从闲处乐有书时向静中看风廻隂壑泉声急月转晴窗树影团几度客来门未啓呼儿急为整衣冠  

送左仲武还临州  

拟岘台前江水深故乡日夜系归心细防游子斑斑服总是慈亲宻宻针雨后丛兰含紫茁日长修竹转清隂家庭胜事皆堪乐到日先须寄好音  

送翁教授之官安陆  

圣朝清选属儒冠鸣铎俄闻向徳安讲席晴薫花气暖临池秋景墨光寒兴来细和菁莪什老去仍甘苜蓿盘更羡华堂栽五桂花开长共故人看  

十二月廿四日宿吕梁洪是夕风雪大作赋此以慰岑寂  

洪河风雪浩漫天客里逢春倍惘然白首为郎过六郡忧心报国愿千年醉题诗草仍须改坐看灯花讵忍眠料得闺中小儿女焚香日日卜归船  

别邹宗献  

宦路驱驰已十年言归此日兴翩翩山田稻熟堪为酒野涧鱼肥不取钱花径雨晴宜散步松窗日午任髙眠家藏更有新图在留与云来百世传  

白髪  

鬂发今全白应无再黒时晴窗绾新沐拾得几茎丝  

自叹  

一榻寒如水萧然坐夜深衰顔无药驻病骨怕寒侵  

又  

去郷三十年顔貌总非昔昨日郷人来人人不相识  

悼外侄戴积善  

逺树千重暗江声日夜哀终南山下路不见汝重来  

岳阳楼图  

昔年曽上岳阳楼髙宴湖湘五月秋老去却从图里看故人谁似旧风流  

送人逰北京  

万里扁舟一叶轻春风移棹过金陵百年郷思知多少半是江湖夜雨声  

附刘秩【`字伯序丰城人有秋南集`】  

懒拙诗为韩副使作  

陶侃勤运甓君独以懒称公输巧献技又胡以拙名一有为已病况复懒拙并无乃假其义遂此旷逹情任懒非汲汲守拙无营营动止付天定得失鸿毛轻视彼流俗中自然分浊清  

裁衣行  

裁衣须裁短短衣短衣上马轻如飞缝袖须缝窄窄袖袖窄弯弓不碍肘短衣窄袖様时新殷勤寄与从军人愿郎着衣便弓马破敌长驱古城下  

东湖女  

东湖女儿髻绾鸦清晨结伴来西家碧罗裁衫照秋日香酥晕脸明朝霞侬家住在大堤曲几度采莲湖上宿江南逰客最闗情相思一夜秋波緑  

望夫矶  

望夫矶头石如虎望夫矶下浪如鼓于今不见望夫人徒使行人感前古行人心事莫悠悠亦有佳人楼上愁愿使此心如此石行人逺逰归有日  

和孔侍礼韵  

百里京城接暮烟依稀景物似秦川楝花落处风飘树鱼子来时水满田贾客蒲防天际落野人茆屋树隂连袖中闲却经纶手拟向槎头钓巨鳊  

雪溪为髙理问赋  

一道清溪绕屋斜朔风吹雪正交加九天夜冻银河水大地春回玉树花寒透竹帘欺酒力氷消石鼎煮茶芽髙人风致清如许未逊山隂处士家  

赠淮安府知事兼寄经历  

柏府驰声冠六曺又加春色上恩袍畵船载雨过淮甸莲幕迎风看海涛王命祗今寛赋役邉庭从此息弓刀到官烦语饶从事欲寄新诗愧鲁臯  

寄秦文仲  

髙住娄东老岁华近縁何事更移家谢公昔办登山屐张客今来泛海槎沙浦寒霜肥紫蟹野园秋雨熟黄五株笑傲逰闲趣三径归来看菊花  

秣陵懐古  

别家杨栁正依依回首西风木叶飞郷梦巳随云北防客心先逐雁南飞三秋邉境仍烽火九月征衫尚绤衣莫向穷途叹牢落料应青眼故人稀  

其二  

秣陵风物近如何兵后登临感慨多云浄石头秋嶂出月明淮口暮潮过离人暗滴青衫泪啇女空懐玉树歌忽忆旧时骢马客于今白发老山阿  

其三  

酣酒狂歌思欲飘乆从江国驻兰桡芙蓉隔浦聼秋雨杨桞长亭看晚潮过客有时来问字美人何处覔吹箫题诗欲写慇懃意搔首西风雁影遥  

野牧子卷  

钓渭耕莘事若何争如牧子住林阿横吹短笛风欹笠倒跨归牛雨湿蓑海上啮氊持汉节山中扣角起啇歌长途我亦归休者更拟为樵入薜萝  

题僧秀北宗竹深图  

万个琅玕逺俗氛上人趺坐毕朝曛秋隂覆地长疑雨寒色浮空半是云开径已看通窈窕题诗频得挹清芬东林浄社如堪结容我蒲团半席分  

奉和石门梁先生原寄韵  

挂冠归隐谢朝班天阙龙鳞不复攀林下一篷冬聼雪楼中半榻日看山宦情流水苍茫外诗思飞云缥缈间几度相思清梦里皤然鹤发映童顔  

朱梦炎【`字仲雅进贤人仕至礼部尚书`】  

和顔子中韵  

曽折蟾宫第一花西风吹袂向天涯班生万里空投笔汉使三秋独泛槎朔漠离愁成白髪南州郷梦起清笳归来耻学梁江总只傍青门老种  

谢黄孔曼恵图书  

寸玉方平史籀文逺烦持赠意殷勤非因堕鹊磨砻出应自雕虫篆刻分自此姓名垂宇宙惭无翰墨入风云春明日啓芸香笥一度封题一记君  

舟次采石和聂原济韵  

蛾眉亭下逺防开春酒香浓琥珀杯词客浪传鹦鹉赋舟人遥指鳯凰台金陵王气千年在银汉仙槎八月来明日九门称献纳五云多处限蓬莱  

失鹤  

翩翩老鹤逐飘风暗度秋云几万重辽海归来空有梦鵞山去后更无踪思从赤壁舟中见恐向华亭月下逢丹顶霜毛成怅望不知何处更巢松  

写韵轩  

华籍仙班误泄机何年谪降学书痴晴窗防露花堆案午夜挥毫月满帷绾得春风留鳯带畵残秋水照蛾眉从今了却人间事一曲鸾箫跨虎吹  

钱塘西湖  

万里烟消一镜空水光山色畵图中琼楼燕子家家雨锦浪桃花防防风櫂转舞衣凝暮紫帘开歌扇露春红蘓公堤上垂杨桞尚忆重来试玉骢  

访道者不遇  

何处寻芝去未还空留双鹤守闗残碁无主石枰静旧药不舂云碓间流水落花香冉冉古坛春藓碧斑斑寻君不遇空归去看徧长松雨后山  

送人逰西湖  

吴越山川胜槩多彩云楼观郁嵯峨芙蓉日照蛾眉影杨栁风生翡翠波楚客移舟频见问吴姬抱客肯相过片防明日江东道尚忆樽前对酒歌  

送日本国僧  

扶桑日本海东南一统华夷圣化覃杯泛鲸波三万里经翻贝叶五千函焚香晓礼黄金阙杖锡时寻白石龛佛法如天同广大青山随处即瞿昙  

## 石仓历代诗选卷三百四十九  

明　曹学佺　编  

明诗初集六十九  

胡俨【`字若思南昌人`】  

述古  

图书出河洛羲禹阐幽列圣继有作人文日昭宣仲尼感凤鸟至理寓微言自从秦汉来但见枝叶繁寥寥千载后濓洛探其源紫阳具条理垂裕啓后昆前修去已逺来哲未有闻瑰辞逞葩艶宁复还本根  

又  

苍龙既讫箓炎刘勃以兴诗书煨烬后礼乐猝难徴区区叔孙子莫能致两生守文过谦让俗吏事章程贾董失经纪二戴紊遗经遂令千载下拟述徒分争二仪有定位八风无奸声公旦去已逺万世思典刑  

又  

屈子变风雅骚经寓孤忠光华竝日月耿耿垂无穷后贤袭轨辙长卿得其宗招揺临卭市放旷托丝桐淳风日以靡齐梁更纤秾逺逰谢纷浊超逸等鸿  

杂诗  

大化运无极四叙迭终始茫茫堪舆闲万物罗戢里青阳振其华冬抱根柢物理有盛衰人生贵知止谦光乃自卑至善诚若水昧者徒纷纭达士窳呰孰云楚大夫沉江为至理  

又  

神龙絶嗜欲静默藏深渊含和抱真阳珠光烛重一朝吐云气泽沛九天夭矫烟雾中变化出自然孰知积精至造化为控抟如何劳生者役役事多端岂复念终始宇宙浩漫漫  

又  

仓庚鸣幽谷伐木正丁丁春风日载阳时闻求友声若有一文士促膝论平生对靣抗髙义中心藏甲兵薫莸不同器美色徒倾城世无防心友独立何防防安得玉川子为尔着门铭  

居庸闗  

出京都兮穹窿雄闗峙兮居庸苍翠兮蒙茸纷苒苒兮逺风城巍巍兮两山临玉塞兮跨髙寒车辚辚兮结驷风萧萧兮木叶殷淙悬崖兮怳鸣琴兮清弹闻仙人兮昔降遗玉枕兮不刋召韩生兮肃之乃顾余兮一粲驾黄鹄兮髙飞翔薄层云兮入霄汉皇风畅兮八极荡边尘兮灭熄邀浮丘兮赋诗歌四海兮宁一  

过芦沟  

洪流兮桑干汨盘折兮河湾架石梁兮横波濑浅浅兮激湍白石兮齿齿际平沙兮浩漫揽余辔兮东驰望天门兮九闗云飞飞兮来迎水泠泠兮山青囘颷度兮逺响生木薆薆兮鸟鸣声余欲讯兮九河碣石峙兮嵯峨沧海兮无极怳淩风兮浩歌  

续十二辰  

鼯防饮河河不干牛女长年相见难赤手南山防猛虎月中取免天漫漫骊龙有珠常不睡画蛇添足适为累老马何曽有角生羝羊触藩徒忿懥莫笑楚人冠沭猴祝鸡空自老林丘舞阳屠狗沛中市平津牧豖海东头  

折杨柳歌  

昨日看花开今日花已披苦心独徘徊折杨柳流光如逝波韶华讵能久  

又  

燕燕羽差池衔泥巢畵梁双栖复双飞折杨柳郎去武陵逰还忆闺中否  

又  

宝镜久不磨尘翳如浮云荧荧当奈何折杨柳中心徒自知宁复论妍丑  

四时词  

春风吹帘斜帘开飞柳花美人髙堂上见此惜年华年华容易随春草一双蛾睂镜中老  

又  

碧水泛回塘新荷艶晓妆看花临绮楹爱此双鸳鸯鸳鸯宛转回塘路相对朝朝还暮暮  

又  

秋露白如玉梧桐坠寒緑文犀镇锦帷红泪消银烛银烛轻摇翡翠烟孤影荧荧夜不眠  

又  

落叶深闺静零露宵鹤警玉井冻无声梦囘寒夜永夜永铜龙漏幽咽小窗斜转梅花月  

白纻歌  

昨日之日不可留飞光迅速如波流嗟嗟少壮终白头愿及芳时往遨游吴姬当筵歌白纻清丝急管间宫吕妙舞低囘玉杯举如何不乐空延伫堂前花开艶春阳锦屏围暖罗绮香挝钟考鼓宴髙张美人起舞红袖扬满堂欣欣乐未央但恐一夕秋风凉空自徘徊明月光  

江南意  

暖风吹游丝飘扬无定向若将比郎心郎心更惆怅看彼芙蓉花那能媚春华含情照秋水孤芳徒自嗟  

结髪行  

少小为夫妇结髪誓偕老如何中道间弃置不相保抱恨匪良图忧心徒懆懆世上应无连理枝堦下偏生断肠草残妆收玉镜幽意托瑶琴寂寞深闺里谁听白头吟  

逺将归  

去年与郎别杨花飞白雪今年郎归杨柳緑依依闻郎买船下湘渚日日门前望行旅行人过尽乳鸦啼徘徊日暮空延伫揽衣囘洞房对镜卸新妆那知清漏永但爱明月光月光照席凉于水帐里灯花撒红蕋好事从来不浪传明日升堂拜姑喜  

妾薄命  

妾薄命听妾歌夫婿轻别离妾心当奈何山有虎豹水有蛟螭川涂邈悠曷云能来朔风吹衣雨雪霏霏洞房憭栗神凄色衰吁嗟乎妾顔虽改兮妾心不移  

竹枝词  

湖上闻郎歌竹枝湖中莲艇便轻移畏言郎渡潇湘水莫待荷花空泪垂  

杨柳枝词  

罨画楼前雨歇时千丝万缕緑垂垂无端却被风吹起撩乱春心不自持  

三台词  

一阵霜风乍起半窗月影初斜寳匣烧残香篆银缸落尽灯花  

又  

坐穏锦茵重叠醉来乌帽欹斜谁遣青娥鬬月自怜银烛生花  

次韵胡学士春日陪驾游万夀山  

扈从宸逰日祥云夹道红香风传别殿飞葢绕行宫翠滴千岩满波回一镜空忽看鸾鹤起声在半天中  

又  

涧道苍苔合房栊绣户分碧淙晴欲雨锦石暖生云嘉树千寻秀灵蒲九节分广寒宫阙近天语半空闻  

又  

雨晴山色好太液暖浮春瑞鲤遥吹浪飞花近着人列筵深帟幙载笔焕丝纶愿继周南颂驺虞咏至仁  

又  

玉梁凌汉逺朱榭入云髙曲水含苍雾孤峰耸翠鼇路回经月殿赋就赐春醪盛事千年遇登临岂惮劳  

送金谕徳扈驾北征  

万乘出居庸前驱度朔风剑光飞电紫旗影照山红壮士心如虎将军气似虹鼔鼙通塞外烽火入云中直扫祁连北还过瀚海东谋谟资俊杰扈从得才雄坐拥青丝骑腰悬明月弓赋诗横画槊载笔侍行宫野旷氛初净沙寒雪未融楼兰终就防疏勒看铭功夜静妖星落春归大漠空从兹亿万嵗圣徳咏无穷  

二月一日早朝  

曈昽初日曙光遥钟鼔声传下九霄万国衣冠趋象魏两阶干戚奏箫韶天清华葢云中见风细炉烟仗外飘朝出金门还北望钟山苍翠正岧嶤  

秘阁书事简诸同志  

秘阁清严接观台九重佳气防蓬莱宫墙树近莺声度金水芹香燕子来行傍朱栏吟细雨坐分瑶席絶浮埃太平无事多休暇忝列词林愧不才  

元夕侍宴  

风清华月丽晴空湛露筵开圣泽浓灯火遥连丹阙外箫韶只在防云中九重瑞霭浮金雀万树银花璨玉虹光禄传宣催进酒乌纱都映醉顔红  

阅子启行卷  

扈驾从容上北京东风千里马蹄轻行宫日暖花争发御路尘消草正生乌帽趋朝晨载笔红旗分队晚催钲历观卷里多佳制端有才华压长卿  

题林郎中扈从行卷  

六龙飞驭度行宫烟火人家万里同仗外马嘶春草緑堤边花映暖云红考功今日推韩愈爱客当年説孔融扈从北来多俊杰仙郎词赋喜偏工  

次韵答胡学士塞外见寄  

塞草初过春未动归来应见緑纷纷櫜弓几对龙沙月退食须瞻鳯阙云喜有音书来逺道好将勲业继前闻禁垣自昔称颇牧不独胸蟠锦绣文  

朝囘喜雪即事  

阙下朝囘散锦韀窗前独坐拥吟氊一炉松火春生席万防璚花雪满天腊蚁泛瓯倾緑醑香貍载俎割红鲜微才碌碌嗟无补饱食徒令愧俸钱  

元日朝囘试笔  

钟鼓声长欲曙天鸡人唱漏防云边彤庭簇防森仪卫玉殿开帘散御烟春色九重瞻舜日嵩呼万国颂尧年华夷锡宴覃恩泽醉后宫花压帽偏  

元夕侍宴  

寳山凝翠玉楼前火树银花照御筵罗绮香浓春色早琉璃影碧夜光悬翩翩鸾鹤来三岛灿灿星河下九天一派笙歌防云里好风吹送万方传  

和曽学士扈从猎阳山  

晓随万乗出城东列校分屯部曲同云里六龙移防仗风前一雁落雕弓露凝松栢垂垂白日映旌旗猎猎红遥见下绥传令发将军飞骑总英雄  

琼岛春云  

万嵗山髙玉作台卿云垂防画图开九重天上从龙起太液池头伴鹤囘松静晚烟同缥缈花深晴影共徘徊何须更説蓬莱境不是飞仙不肯来  

金台夕照  

斜日髙台散防红遥天极目思无穷迢迢关塞微茫外簇簇山河锦绣中鸿雁数声催暝色牛羊防处散秋风黄金销尽人何在青史传来事不空  

题朱源永桑洲卷  

芳洲宛在水中央不种闲花只种桑戴胜降时春雨足呉蚕熟处夜灯忙风王业开千载河汉天孙漫七襄愿借缲丝三百丈虞廷先织舜衣裳  

咏梦  

林扉无客昼常闗数卷残书已倦看芳草池塘春寂寂华胥风日路漫漫枕邉未必迷蝴蝶耳畔都来鬬触蛮欲问希夷求秘诀华山髙处不胜寒  

村居即事  

天上归来葺敝庐买松移竹事幽居喜从邻里团新社得教儿孙读旧书芳草池塘清涨溢落花门巷緑隂初莫言疏傅金都尽素手亲知乐有余  

重逰道徳观留题  

老我重来六十年当时道者夏云巅眼中遗像还依旧物外闲情尚忆前但见银牀梧叶下空闻碧落珠悬如今已动麻姑感何待方平更惘然  

頥庵即事  

老去无心到处安一庵容膝足盘桓且教随地开蔬圃还待分畦作药栏耳瞆久抛琴袋冷吟多不放酒杯干深嗟文墨曽何补终日瞻天愧素餐  

纸帐  

溪藤捣就浄无尘斗帐裁成雪色新枕上不知霜满屋窗前长爱月为隣梅花逺托江南梦木榻初囘蓟北春莫笑先生心似铁老来随意乐清真  

曽知州送葡萄酒  

故人逺送葡萄酒灔灔流霞照玉杯百斛骊珠霜后压一双浑脱雪中来金盘尽泻蔷薇雪银瓮还封玛瑙醅留待明年春色里陌头防赏看花开  

送黄翰赴江西  

台中楚楚绣衣郎千里乗骢入豫章雕鹗九霄抟健翮豺狼几处避飞霜草青南浦春风早月过东湖夜色凉百鉴堂深清似水一帘花气散幽香  

竹深处为苏州刘孟公题  

种得琅玕嵗月深吴山千畆碧沉沉烟生晓翠日当户风落秋声月满林却笑防军偏嗜酒时邀中散共鸣琴兴来自是忘形迹直造幽居看緑隂  

生孙  

汝父别时犹总角忽闻生汝是今年敢夸抱送从天上且得尊堂慰目前老去旧书欣有托病来华髪任垂颠谢家竝诧芝兰秀独爱堦庭玉树鲜  

送郑御史干致事还浦江  

七十悬车荷圣情绣衣重耀日华明亦知报国丹心在无那催人白髪生家世百年存孝义天书五色动光荣归来子姓森成列一一堦前道旧名  

送郑知县坚复任乐安  

制锦长怀抚字心久传佳政似山隂千家机杼人烟静百里桑麻雨露深门外賸栽陶令柳堂中时鼔宓生琴兹时更好崇清望防见双鳬入上林  

北京官舍中秋夜与俞廷辅万克修二进士对月  

玉宇无尘夜色凉画堂明月耿秋光开樽喜对二三子酌饮何辞千百觞仙掌露零风肃肃广寒天近树苍苍人生到处堪乗兴谁谓南楼兴独长  

送应子泽重赴临江太守  

清江碧嶂照空明太守重来竹马迎道上儿童歌五袴楼前鼓角列双旌锦囊又见防琴去畵舫还闻载月行此日都门一杯酒临岐不尽别君情  

早秋  

晏先生老卜居年年只共一床书烹葵及菽情如故问舍求田计已踈几树碧梧秋信早半窗明月夜凉初天河岂有支机石祗恐君平语亦虚  

送何教授赴松江  

三十年前旧所经题诗今日送君行一经皓首青氊老五两薰风彩鹢轻白鹤坡残遗迹古紫薇花在讲堂清故人相见如相问窃禄深惭负世名  

夜坐兼简贝司业  

月落银河淡不流云抟星彩坐来收树头惊鹊三更雨草里鸣蛩一片秋张子谩吟青玉案苏卿犹有黒貂裘怜君独守诗书在矻矻穷年未肯休  

竹谿为刘孟雍题  

何处幽闲号竹谿君家万竹绕芳堤葛陂疑有苍龙住蒋径曽无彩鳯栖雨气凝帘浮翡翠风涛揺槛漾玻瓈好看故旧频移棹细覔琅玕节下题  

永乐八年春二月重被诏直内阁即事有咏遂成  

清晓朝囘秘阁中坐看宫树露华浓緑窗朱户图书满人在蓬莱第一峰  

又  

御沟风细水生波喜得春来暖渐多堦下絶无尘迹到桥边只有侍臣过  

又  

斋宫西畔御桥东禁署清严秘阁崇内使传来门欲锁漏声遥下五云中  

又  

承乏词林愧不才重承恩诏直芸台筵前视草频封简带得天香两袖囘  

又  

朝来吹靣柳风凉宫瓦微微觉有霜金钥启时红日上琐窗瑶席逈生光  

戏马台  

盛世英雄酒一杯悲歌祗使后人哀平生废尽屠龙技今日空留戏马台  

附萧翀诗【`字鹏举泰和人任苏州府同知`】  

宿道徳坛柬白水道人  

明月不可得孤灯还近人祗縁怀久别转觉坐相亲露下松坛夜云归石洞春所欢心迹静笑语见情真  

奉呈子髙刘先生  

剪烛临清夜开窻对白云不眠诗共赋歌罢酒初醺风起松声近溪回野色分别来愁思满南雁正纷纷予自流江将归南溪刘先生亦还珠林赋此别伯昻诸友  

白纻明春雪清樽注晚霞客行天共逺人醉月初斜碧岫神仙宅珠林处士家东归三十里好为寄梅花  

夜泊安庆  

水国势漂揺江城景閴寥朝天知路近望月忆家遥雨散虹光静烟清蜃气消明朝风色好稳驾海门潮  

晓经华阴  

日出仙人掌天开岳主祠望来秦地逺景爱华山竒霜后千年桧云蒸五色芝严程不可住归路访希夷  

闰十二月十五日立春作  

霜雪犹残嵗乾坤又早春客居隣守旧官历喜从新草木萌应动昆虫屈渐伸九天多雨露端望发生仁  

宿平陆村  

昔年曽此宿今日是重逰兵后人烟少村中草树稠雾开萤照夜月霁雁鸣秋明发前途去逢人问镇州  

奉柬萧子充  

多年结屋向溪桥此日飞书肯见招池上看鵞朝洗砚月中骑凤夜吹箫满林西日迷花树近水南风乱柳条遣兴题诗寄离思青山囘首故岧嶤  

奉寄王伯衢  

故园江上几时归鸡犬萧萧入翠微幽径昼闲芳草合曲栏春暖落花稀露浓香浥黄金盏风细凉生白纻衣双鹳寄巢松树杪新来应解引雏飞  

寄吴所兴  

南溪流水北溪云无限新愁总忆君鸿雁归时天杳杳鹧鸪啼处雨纷纷郎官湖口江流合武姥峰头树色分相去祗縁三十里此生何事苦离羣  

人日访友防亭马上作  

新平骑马汴河堤草暖沙晴信马蹄路转桑林时见兎舗囘茆店午闻鸡寻芳渐喜春初及访旧先愁日欲低料得一弯今夜月多情偏照防亭西  

闻雁  

夜半忽闻征雁鸣伤心不觉泪纵横闗河迢逓家千里风露凄凉夜五更遥想入云双翮健最怜和月数声清客中作得平安字肯为愁人寄逺情  

挽迎仙观熊得昌錬师  

把臂神仙竟不囘山中弟子有余哀函闗晓雾青牛去华表秋风白鹤来九转丹成遗井灶三春花落閟亭台时来吊古怀清隐愁絶芝田半草莱  

寄林知县彦泽  

多时无便到东津料想风光日日新柳畔莺声能醉客庭前花气欲薰人旧驯野鹤红生顶新买河鱼锦作鳞解印归来宜晚钓笑谈倾倒有西隣  

题临溪斋  

髙斋光霁爱临溪两防垂杨翠色齐石上鸣琴看鹤舞溪边洗醆听莺啼闲来自爱心如水兴至无嫌醉似泥为访幽栖何许因风先与寄新题  

余学夔【`字一防泰和人仕至翰林侍讲`】  

蓼莪庵  

凉风飒以凄浮云荡无涯蝼蛄俟秋急春华已无滋感兹动中曲悠然兴我思  

我思亦何由悲泪应心流念彼泉下亲一徃不可求容音邈难遇能不増烦忧  

烦忧令人劳怨彼风木号栖栖无所托蓼莪已成蒿至恩谅难酧漠漠苍天髙  

天髙不可极嵗月还蹉跎逝者益易疎生者其奈何泪流渍胸臆忽忽将成河  

赋得莲花峰送陈防政士启归山东  

泰山入浮云傍有莲花峰神秀结坤舆青天削芙蓉翠色干苍旻竒气蒸鸿蒙登跻豁壮怀万里归眼中三岛缈一髪嵩华青无穷我闻舜巡狩秩祀先岱宗何时相遗迹激烈怀髙风  

玩易斋  

冬至阳气应仲夏阴始临阴阳逓徃复寒暑互相寻伏羲探元化易理何其深竒耦陈卦象人文宣至今彖爻本周辞造诣何骎骎仲尼续韦编斯道寔所任蔼蔼伊川言泠泠康节吟卓哉朱夫子众理会其心后贤缵遗绪钻仰竞光隂寄言来学者视此瑶华音  

逺逰篇赠杨以任  

少年惜然诺结交世上英金羁络骏马万里重横行衣袍艶艶锦带赤吴钩烱烱双龙鸣自拟掉鞭逰洛下还思谈笑过吴城扬帆历海外倐忽如旅蓬南来几度时名满江湖中风吹白浪如银屋大舶中流八千斛青蛾皓齿共徘徊急管繁弦互追逐偶然贳酒都城逰客来解却千金裘移山转海不作色倾情泻意无所求鲁连子李谪仙澹荡与汝皆同然浮名富贵两安在千古惟称尚父贤  

送罗秀才赍郡志诣北京还乡  

君不见庐陵节义髙天下白璧黄琮等光价益公事业照乾坤六一文章耀金马后来作者杨与文孤忠激烈万人羣云路才华多衮衮林泉隐逸何纷纷古往今来几千载梦寐长怀见风采氷壶玊鉴光若存大镛金钟声尚在国朝功业冠虞唐考图稽古徧遐方中州图志不可后万里奉册趋明堂词垣展玩生顔色却笑疎遗三太息明珠鱼目尚纷纭侈进纵横更遗佚蓟门秋雨鸣归鸿锦筵朝别城门东赤县霜清菊花白金台酒操玻瓈红沙头酒尽朔风起无限乡情逐流水明朝客别向江南碧树寒云千万里  

芦雁  

金气凝寒关塞秋平沙猎猎黄云浮雁行惊起望南至阵阵摩天下平地湖田八月菰米熟戛戛长鸣食还宿天濶曽无矰缴忧稻梁满眼复何求上林带书今已矣郝公通问应莫比未若逍遥逺浦中黄芦防防秋风里  

送吕佥事升考满还福建  

衣绣乘骢似旧时风霜行处有人知闽山按节丹心苦凤阙承恩白髪垂闗树浦云仍独徃素琴孤鹤谩相随十年直道终无改老去人传栁士师  

送胡中书教授临江  

十载抽毫侍御筵传经乡郡理归船天低玉笥浮云外水绕清江夕照边賔馆春醪从客醉鳯池诗句许人传养亲正喜乡园近何似临岐更惘然  

寄康彦明  

旅泊蹉跎忽暮年结茆还在潞河边容顔不遣都人识消息多因使者传赋罢晓挥池上笔酒酣宵泛月中船明年知遂归休志防出东门设祖筵  

梁知府之交阯  

阙下相逢正白头城南送饯值清秋九重恩命新君出万里江山旧日逰吏识铁冠前御史民瞻皂葢古诸侯南交部里兴文教岂减文翁在蜀州  

习编修父弃教职就封还乡  

菖蒲叶緑雨新晴皤首翩翩出禁城内翰已颁新赐勅广文宁厌旧时名送行独怆贤郎意归去难胜故国情圣世清江停棹处晚年重与白鸥盟  

玊泉流虹  

石泉飞下碧嵯峨溅玊跳珠湿薜萝影落半空悬素练光垂一带泻银河朝宗逺滙沧溟水分注时添太液波几度上林花落处偏因流向御沟多  

琼岛春云  

祥云天上拥瑶岑缥缈絪緼接上林光绚九重频捧日隂连万井欲为霖三春暖湿花枝重九陌晴涵树色深何必蓬瀛沧海去从龙长想此登临  

赠方知府赴绍兴  

防稽为郡古来称万壑千岩绕郡城五马试从今日去一钱终羡昔贤名长河曙月孤帆影髙树流莺两防声别后定知官况好黄堂应似栢台清  

## 石仓历代诗选卷三百五十  

明　曹学佺　编  

明诗初集七十  

曾棨【`字子啓永丰人`】  

北斗篇  

昔我住江南有斗维北悬及兹正幽蓟如在北斗边地理虽异域象纬宁有迁感此夜无寤起行望青天仰视北斗光珠玑灿相联伊谁柄斯揭从容居帝前元气妙斟酌调和不容偏四时皆顺序万物安自然踌躇风露下中情曷由宣天道本幽黙谁能问穹  

凉风篇  

凉风日夕至商凄以清逶迤起原陆散漫薄檐楹噫气忽奋激呼吸相鬬争卷地防奔涛撼空轰怒霆如驰昆阳骑若溃淮淝兵云雾为之晦山岳若就倾岂伊长养节遂与肃杀并草木自黄落鸿雁复南征顾兹动植微感触如有情起坐待明月援琴冩秋声  

癸巳三月十三日扈从之北京舟发石城门外赋呈同行诸公  

石城天设险虎踞壮皇州防马出都城驾言从豫游万乘宿严驾先期戒行舟龙骧载图籍虎士罗戈矛日出箫鼓鸣中流发棹讴两京何巍巍山川郁相缪陜云迈炎汉洛下嫓成周龙飞符景运龟食叶神谋煌煌万世业寳历承天休顾惭樗散姿厠迹英俊流献替谅无补愧兹恩宠优鸣銮济汾水联佩上瀛洲永言葵藿心庶以扬徽猷  

三月二十日舟次开河同胡祭酒邹侍讲登岸散步长林旷野中桑麻蓊然因至田家各赋一诗而去  

芳晨霭新霁弭楫长河曲睠兹丘园趣褰裳涉平陆郊原渺空旷伫望舒逺目村中夜来雨土脉膏且沃茆庐鸡犬静日出烟树绿牛羊放平野隔水见樵牧麦凉雉初雊桑突蚕已浴老农多欢顔生事亦云足偶兹一留憩幽境惬所欲仆夫戒前征迤逦出林麓缅怀尘外踪于焉恣游瞩  

冬日扈从还南京随驾出丽正门马上作  

朝随六龙驾逺别黄金台万乘出都门旭日净浮埃翠华正飞扬玊辇从天回羽林列猛士夹道驰云雷回首望玊京城阙何壮哉海水向东流西山郁崔嵬上有五色云垂辉映蓬莱壮游惬周览欲去仍迟回防马天仗间宿昔长追陪古来词翰臣岂但邹与枚至今百世下声誉扬九垓  

车驾北征送右谕徳金公扈从  

烟云惨淡边城黒铁骑凭陵在东北天兵带甲八十万百里长驱如霹雳平邉下诏亲出征二月龙舆发北京东风闗塞旌旗影落日沙塲鼙鼓声知君文彩金门宴扈从恩荣总堪羡龙泉寳带黒貂裘虎帐雕弓白羽箭帐前献俘报捷归帐中草檄笔若飞狼烟乍起雪载路羌笛横吹霜满衣彗星夜坠气萧索席卷穹庐空大漠横行絶域拓封疆直过穷荒收部落归来意气擅才雄凯歌先进明光宫岂知折冲在帷幄世上空闻衞霍功  

送兄复先还戍辽东  

从兄少小辞乡县二十五年才一见只今已是四十余平生涉历艰难遍忆初伯父送兄行千里拏舟同入京长安道上不忍别临岐忍泣仍吞声别来防时伯父死旧业尽遗与二姊大姊有家二姊亡一门骨肉今能防兄早从军多苦辛漂泊天涯惟此身拜迎折腰事官长顾盻回头无室人去时同行多队伍逃亡强半丁男补十岁边头始问婚有子读书今十五营中无事但耕鉏输官岂复求赢余地寛买牛多种粟路逺念家难寄书弟来北京己二载东去闗山近辽海都门邂逅不相识乡音尽变顔容改塞上风沙凋敝裘説着故园双泪流挑灯细论征戍苦酌酒暂消离别愁匆匆相见何曾久明日官桥又分手朔雪还连玉塞云东风未发金台柳莫言碌碌军籍中丈夫讵肯悲途穷不见汾阳起微贱唐史犹传第一功  

天廐神马歌  

天廐名马不易得凤臆龙鬐秋色圉官厮养十载余云昔来自朝鲜国想当此马初生时蛟龙降精雷雨垂房星夜坠水尽赤云雾下绕灵风吹雄姿逸态真神骏腕健蹄高双耳峻目光夹镜烱方瞳汗血流珠腻红晕朝鲜得此不敢骑覆以黄氊献赤墀廼知天廐尽龙种如此万疋皆权奇今晨鞲出逈殊絶扈从銮舆自超越朝趋逺蹴交河氷夕秣骄嘶蓟城月君不见骅骝骕骦古亦多老不一试将奈何驽骀无力枉蹀躞俗马有肉空嵯峨平生怜尔独遭遇绣勒金鞍照琼署相期慎保不凡姿万里长随六龙驭  

寒夜曲  

铜山泣露宫虬咽鱼钥金寒烱微月十二楼台凝夜光青娥踏天作飞雪鲛人凿氷出海底海濶氷坚愁坠指风刀剪断朔云飞万戸沈沈一水貂裘无暖红烛灭八尺青绫已如铁兰麝香销冷畵屏梦破秦楼肌玉裂龙鳞差差沟水绕银牀无声金井悄睥睨鸦啼曙色分起听琼籖报天晓  

铜爵瓦砚歌【`临江郡守得铜爵瓦砚以遗中舍呉君仲平呉君邀予赋之`】  

征西将军盖世雄睥睨汉鼎骄成功建安天子在掌握车驾又徙轘辕东防勲定爵分茆土赤舄煌煌辉衮黼铸成铜爵起高台绣户珠房贮歌舞繁弦急管鸣未终葛汁啖尽金樽空分香卖履恩爱毕西陵落日生悲风三方鼎峙霸图熄玉辇金舆已陈迹冷雨寒烟满邺中惟见铜駞卧荆棘谁怜地老天亦荒宫瓦散落犹深藏千年劫火炼不化至今出土生辉光草根纒绕苔藓蚀邺中野人初未识临江太守欣得之此物不应同瓦砾殷勤拂拭重磨礲制作岂让端州工凤池先生真好古寳此乃与琼瑰同先生自昔称才俊忽见珍奇豁方寸龙香麝脐益光妍玉质金辉发清润翻思沦埋尘土乡此日还登君子堂奇姿曾识奸雄面清翫宜亲翰墨场君不见汉家诸陵在荒野玉鱼金盌无遗者早悟愚民盗一坏不如烧作鸳鸯瓦  

陈员外奉使西域周寺副席中道别长句  

汉家郎官头未白扈从初为两京客忽逢天边五色书万里翩翩向西域腰间寳剑七星文连旌大斾何缤纷解鞍夜卧营中月揽辔朝看陇上云黄沙断碛千回转玉闗渐近长安逺轮台霜重角声寒蒲海风高弓力软兹行骑从历诸蕃氊帐依微絶漠间残烟古树羌夷聚逺火荒原猎骑还蕃酋出迎通汉语穹庐蒲萄酒如乳舞女争呈于阗妆歌辞尽协龟兹谱当筵半醉看呉钩上马便着金貂裘山川遥认月支窟部落能知博望侯草上风沙乱骚屑边头日暮悲笳咽行穷天尽始回辕坐对雪深还仗节归来杂遝宛马羣立谈可以收奇勲却笑古来征战苦边人空説李将军  

蓟门老妇行  

蓟门老妇歌且行一曲断肠多苦声时时掩面向人泣泣罢从前道姓名自言少小顔如玉金缕罗襦鬭妆束先朝丞相重清歌教得新翻太平曲雕房绣闼高嵯峨五侯七贵时经过就中艶色自无数俛首低鬟听我歌行云断絶梁尘起满座停杯惊且喜当筵一掷千黄金翻恶管弦徒聒耳只言欢乐度青春不识人间贱与贫向来风景一朝异翠钿散落随埃尘况今衰老转萧索惟有茆庐傍西郭闲来还唱旧时歌不觉一声双泪落人生岂得长少年一贫一贱皆自然铜山铸钱终饿死古往今来何足怜  

姚少师所藏八骏图歌  

周家八骏如飞电夙昔传闻今所见鋭耳双分秋竹批拳毛一片桃花旋肉騣叠耸高崔嵬权奇如此真龙媒霜蹄试踏层氷裂骏马欲掉长颷回瑶池宴罢归来早络月羁金照京镐紫鞚飞时逐落花雕鞍解处眠芳草由来骏骨健且驯弄影骄嘶不动尘有时渴饮天津水五花照见波粼粼圉官骑来难久驻饮向春流最深处珠衔寳勒不敢疎直恐飞腾化龙去古来善画韦与韩此畵岂同凡马看人间造次不可得苜蓿秋深烟雨寒  

酒垆行  

东家酒垆大道中百尺酒旗垂袅风少年两姬何窈窕当垆一笑顔花红道傍过者频回首驻马停车便呼酒垆头酒薄浑不知笑劝相欢坐来久西家酒垆相向开盈盘绮馔连金罍门前寂莫少行迹阶面夜雨生青苔由来酒徒多重色爱此红顔在垆侧暂时过眼宁尽欢囊中有钱应不惜谁将此意报西隣坐中无客且莫嗔东隣两姬一朝去门前亦无呼酒人  

邯郸曲  

邯郸女儿貌如花手绾双鬟盘作鸦窄襟小袖巧妆束畵得秀娥双黛绿娉娉嫋嫋十五余自矜骄态谁得如春眠不稳翠衾薄起向东风惜花落谁家寳带绣鸳鸯何处金屏开孔雀邯郸城中多贵游投金寘璧纷相求父怜母惜嫁时早比目连枝愿终好芙蓉帐深红锦幔烹犊炮羊列华馔生来不识机杼声身上罗襦防回换翻怜隣女嫁田家朝出采桑暮织麻年年辛苦事织作嫁时衣裳老还着  

题杨谕徳所藏王孟瑞潇湘万竹图  

王郎畵竹何神奇落笔便觉清风吹蛟龙怒奔雷雨泣沧溟倒卷云淋漓有时气酣索纸笔起鹘落谁能测纵横满眼金错刀四座阴森氷雪色九疑峰高青入天洞庭水与三江连霓旗翠羽半明灭至今遥拂苍梧烟玉堂之居逈萧爽谁与此君同一赏闗西美人襟抱清对此翛然絶尘想我亦平生爱竹流乘兴欲作潇湘游何时泛舟弄明月推蓬却听江南秋  

楼山风木图为山西佥宪余丈题  

楼山有木风乱鸣南枝北枝多悲声萧飕乍疑崖籁发汹涌忽讶波涛惊知君先坟在山麓忍听坟头风撼木秋声动地心欲摧夕响穿林泪盈掬翻思昔日奉慈亲甘防未备家长贫只今得禄亲已逝虽欲养志无由伸绣衣骢马外台客光华满路何辉赫冩得楼山风木图一度摩挲一凄恻看图有尽意不穷楼山有木木有风斯木可伐风可息惟有孝念无时终  

车遥遥  

车遥遥向何去耳边犹闻声辚辚望尽飞尘不知处妾独在空闺颦蛾对青春惟有一寸心万里随车轮愿君到家后车轮生四角不愿归时金满堂君早归家贫亦乐  

过刘伶宅  

旧宅无人住荒墟有路岐一生浑是醉万古复何悲白髪衔杯处青山荷插时最怜独醒者高塜亦累累  

望岳  

昔诵少陵诗今观岱岳奇青连齐鲁逈势压华嵩危云雾通三岛乾坤绕四陲何时上高顶细读汉唐碑  

庚寅元夕午门侍宴观灯  

紫禁疏鱼钥彤庭结绮楼星河临太液歌吹绕皇州皓月明仙仗华灯映防旒清时多乐事长得奉宸游二十一日发汶上马惊失坠损伤有防留济宁疗病水路回京寓宿城东铁塔寺消闷赋此录谢王蒋二太守明防上人  

因病辞天仗行寻寳殿开六龙扶辇去五马驾车来落井多因酒沿流欲度杯承恩方疗疾候吏为相催  

其二  

寂历孤城外高楼戍鼓鸣叶声霜后落鹊影镜中行一榻禅房静孤灯客思清疎钟一百八犹似上阳声  

淮南舟中  

逺戍鸡声晓遥堤柳色浓断云京口树残月广陵钟箫鼓官船发图书御寳封朝臣多扈从冠佩日相逢  

舟中杂兴和王修撰时彦韵  

野逈霏微霭川长澹落晖犊驯浮水过鸥狎近人飞暝色迎官舫春寒到客衣时看林下叟荷篠月中归  

赠周崇晋省兄还家  

新岁归心切南船促去程谁怜风雨夜偏感弟兄情淑景催莺语离愁逐雁声到家池草绿春梦防回惊  

维扬怀古和胡祭酒韵  

广陵城里昔繁华炀帝行宫接紫霞玉树歌残犹有调锦帆归去已无家楼台处处惟荒草风雨年年自落花古往今来多少恨只将哀怨付啼鸦  

中秋宴集  

乘月归来散玉珂又惊佳节客中过清光初上金銮殿素影先澄太液波万里闗河秋气逈九秋风露夜凉多广寒有路知天近曾听霓裳第一歌  

同襄城伯李公被命先还南京舟中奉简  

曾于玉帐识先公此日乘舟李郭同两叶金貂承雨露三秋画鹢驾天风谢瞻气堪摧敌班勇军声屡破戎自是将门多俊杰坐谈韬畧满胸中  

喜萧时中状元及第  

绣衮曾抡寳殿魁庐陵文运喜初回九重天上承恩渥八十人中识俊才蠧简防年窥夜雪龙门一日动春雷行人若向青原望定有虹光烛上台  

送道士归桃源  

霞佩何年别翠岑迢迢归路武陵深种来白石皆成玉炼就丹砂已化金阴洞灵符应尚在仙房瑞简得重寻桃花红徧无人到风满衣裳露满簪  

游崇真万寿宫因访葛太常  

崇真宫阙禁城东旧住真人向此中凤去缑山虚夜月鹤归华表怨秋风飞花入戸丹房静古木垂萝碧殿空此处忽逢勾漏令将因暇日问叅同  

萤  

辉辉无熖复无烟腐草逢秋火独然金井露寒光不灭画帘风静影频穿隋皇苑里明珠翠车囊中映简编何事却惊罗扇扑夜凉飞过玉阶前  

殿试罢  

晓开三殿降丝纶衮冕临轩防小臣红烛影催金阙曙紫霞香泛玉壶春云霄九万扶揺近礼乐三千制作新浅薄未能宣圣徳祗歌棫朴播皇仁  

鹤骨笛  

华表云归蜕独留裁成玉管韵悠悠数声弄罢青田晓一曲吹残赤壁秋律吕乍调惊羽化宫商遥度想仙游扬州去后知音少且共桓伊更倚楼  

谒文丞相庙  

国事艰危属秉钧平生慷慨竟捐身百年社稷归元土万古祠堂表宋臣已见高名垂宇宙逺瞻遗像肃冠绅当时碧血生芳草留得清芬岁岁春  

莲花灯次胡庶子韵  

綘蜡争烧夜景新芙蕖何事独先春恍疑金炬初归院不借清涟已絶尘光映若耶溪上女影随太华井头人若教真可浮波去太乙乘舟便脱巾  

车驾渡江  

朱旗畵防拥隄沙锦缆牙樯照浪花佳气逈浮江北树晓光初绚海东霞云中鸾凤扶雕辇水底鱼龙识翠华不用临流羡天堑祗今四海尽为家  

扈从幸天寿山  

祥云五彩防长陵地志深符郭璞经千涧尽通沧海白诸峰遥入蓟门青星临仙仗知天近云拥鸾舆识地灵此处经营时驻辇防回清跸到岩扃  

得周编修书兼柬两京诸同年  

别离易久觉情疎旅舍幽闲叹索居逺客每劳千里梦故人初寄一行书满城山色晴云外近海潮声过雨余禁里昔年同学者班扬文字竟何如  

同李允周司谏游天界寺和邹侍讲韵  

独爱山居在上方深幽浑似逺公房客留丈室同挥麈僧饭胡麻独据牀贝叶经翻频説偈莲花漏滴静焚香何时更约携琴去闲对青松坐晩凉  

冬日扈从猎龙山同游牛首山佛窟寺和胡学士韵  

数声清磬逺微微始觉尘踪到此稀僧向定时闻叶落客从游处见云归佛居华藏那营窟心防真乘即悟机赐得宫袍新制锦未应还羡五铢衣  

奉和胡祭酒雪竹之作  

雪深庭竹曙光寒覆叶凝梢冻不乾清响入林揺玉佩素花飘径防琅玕未须鹤氅扶笻去已胜龙沙仗节看莫向樽前栽玉笛梅花吹落满长安  

烛  

曾于鸿寳识神方长送清辉入洞房心到成灰辞绮席花如吐艶妬红妆画屏掩月兼秋冷紫陌朝天襍曙光防度似应怜逺别向人深夜泪成行  

胡祭酒宅饮蒲萄酒席上作  

蒲萄新酿出凉州对此还思博望侯马乳香分银瓮暖骊珠光防玉壶秋绮筵夜醉频烧烛锦帐春生罢拥裘翻笑老农耕作苦年年种秫满西畴  

琼岛春云  

自是蓬莱第一峯彩云千叠映芙蓉隔窗暝锁花枝湿绕殿晴添柳色浓影度仙岩常带雨光浮御苑尽成龙絪緼不独随天仗更共祥烟防九重  

西山雪霁  

岧嶤逺岫倚苍防积素才消拥画屏云影高连千嶂白日华光映数峯青林藏玉气樵人识氷杂流泉野客听正欲登临穷絶巘余寒犹恐在岩扄  

南浦飞云  

悠悠片影楚江涯漠漠轻阴傍钓家乍逐渚烟笼草色还随滩月隠芦花风吹暝霭收残雨日绚晴晖带落霞防度雁归迷宿处数声嘹唳隔寒沙  

徐亭烟树  

东湖老树拂晴云树里空亭识聘君莺啭绿阴初过雨鸦啼凉影半斜曛谁悬木榻延高士空致生刍吊古坟千载高风遗像在令人俛仰挹清芬  

灌婴城  

章江南面有荒城千载犹传汉将名狐宿断垣春草合鸦啼古堞暮烟生风云暗想精灵聚茆土长垂竹帛荣独有离离霜后树还如赤帜绕行营  

绳金塔  

地藏舍利隠金绳百尺浮屠试一凭云里高标惊过客月中孤影伴残僧风传铃铎和朝梵星绕阑干杂夜灯向夕始知临眺久苍苍烟树入钟陵  

浴仙池  

不向瑶池醉锦筵却从下界戏清涟氷壶影浸芙蓉露玉镜香防翡翠烟白鹤已随仙骨化青娥长得世人怜春来水面浮萍发犹似灵风坠翠钿  

五月六日赐观西湖  

玉珂龙影出长楸诏许西湖揽辔游云气连山常带雨风声度壑逈疑秋树含飞翠沾衣湿泉作垂虹绕涧流中使淹留归向晩水纹轻漾采莲舟  

送胡直方下第南归  

百战词塲白髪生词华五色世空惊贫来冯谖空弹铗归去刘蕡久擅名柳外烟深笼马色花边日暖度莺声青云浩荡非难遇天遣奇才独晩成  

正旦后送兵部尚书赵公还镇  

总戎司马旧春官坐镇边陲众自安双阙朝元瞻斧扆六州行部驻雕鞍履声暂待金门漏斾影还冲玉塞寒明到闗城多暇日好将佳句寄朝端  

送兵部尚书陈公叔逺镇交阯  

南交献凯正论功司马新除宠眷隆三受虎符参阃外两持龙节镇蛮中萧何经国曾供饷裴度临边暂总戎已喜夷人归版籍伏波铜柱谩争雄  

东华门内新馆初成入直有作  

东华楼观郁岧嶤高阁新成抗碧霄秘府图书金作匮御沟流水玉为桥草分翠色承殷辂鸟哢歌声和舜韶愧直防回清坐久隔帘时有御香飘  

禁中对雪  

禁城飞雪向严冬积素凝华绚九重内苑茏葱璚作树西山崷崪玉为峰光连紫陌迷朝骑色晃彤楼促晓钟欲向丰年歌此曲郢中词客可能容  

送陈司封使哈里  

旌斾翩翩拂晓霞逺传天语度流沙据鞍马援心犹壮投笔班超髪未华路出玉闗朝仗节水通银汉夜乘槎西行正值蒲萄熟醉卧凉州第防家  

送罗贵赴南阳推官  

早辞丹陛出承明捧檄争传佐郡荣高柳青烟隋苑路荒村白水汉乡名心持三尺无寃狱徳被羣黎有颂声郭外行春频借问卧龙遗业与谁耕  

项羽庙  

百战休论葢世功鸿门终宴伯图空虞歌慷慨孤灯下楚业销沈一炬中露湿古墙秋藓碧霜含老树夕阳红英魂若到彭城路忍听高台唱大风  

秋日扈从猎龙山游牛山佛窟寺和胡学士韵  

古鼎沈烟一缕微绀园寳地世尘稀风檐鸟避铃声过石洞龙随雨气归闲对佛灯知幻影偶闻僧语识禅机祗因坐久天香度无数云花乱防衣  

海子桥  

绿海遥通一水长沧波深处石为梁平铺碧甃连驰道倒防银河入苑墙晴绿乍添垂柳色春流时泛落花香微茫逈隔蓬莱岛不放飞尘入建章  

春思  

莺啼燕语画楼东丽日轻云防绮栊香篆暖飘烟缕碧花房晴滴露珠红纒绵客思王孙草揺荡春光少女风暗想多情催落絮时时飞入翠帘中  

已亥除夜作  

年年客里逢除夕此夕金台岁又除爆竹屡喧清坐久梅花初献半酣余春回蓟北看新历家在江南忆逺书奏赋末能叨扈跸独怜多病似相如  

居庸叠翠  

重闗深锁白云收天际诸峰黛色流北枕龙沙通絶漠南临凤阙壮神州烟生睥睨千岩晓露湿芙蓉万壑秋王气自应成五色龙云长傍日边浮  

章江晓渡  

月落西山欲曙天渡头人语古城边钟声杳霭临江戍帆影参差隔浦船防处蘼芜深夕露万家杨柳亸晴烟年年过客频来往谁向东流叹逝川  

投书渚  

争传皂葢赴洪州锦字泥缄托去舟懒与世人通契濶任随流水自沈浮万金杳杳沦波底一棹翩翩出石头却笑空函犹自达当时谁作置书邮  

澹台墓  

闻道南游竟不回城门题字有澹台楚乡耆旧留遗迹鲁国衣冠识俊才庙貌千年存爼豆旅坟三尺翳蒿莱斩蛟毁璧真奇事青简流传莫谩猜  

葛仙坛  

片石空余断藓青何年飞佩入苍防岩前花发春长在涧底泉流洞不扄寳鼎红光藏秘药玉林龙气防仙经悬知此地修真者时扫寒云夜礼星  

美安州知州刘孟雍借掌龙谿  

拜命曾闻领一州邑民今喜冦恂留枫宸晓双鳬去花县行春五马游山郭烟岚长满市海天风雨逈疑秋悬知劝课耕桑日处处儿童识故侯  

杨州东闗和王修撰时彦韵  

翠羣红袖坐调笙一曲娇歌万里情二十四桥春水绿兰桡随处傍花行  

忆别  

一家去住两闗情行李萧然又出京记得别时寒食后断烟残雨石头城  

酒家  

酒幔临津口垆头劝客频云鬟当暮整别有泊舟人  

湖上  

侬家湖水上水绿照蛾眉自惜容华好年年怨别离  

## 石仓历代诗选卷三百五十一  

明　曹学佺　编  

明诗初集七十一  

李时勉【`名懋以字行安福人`】  

乘化室为晏佥事彦文赋  

蛰虫坯户隙寒雀入海底丹砂炼无方安得长不死荫防陌上花飘忽随流水浮云知所归飞蓬逐风起吾生亦何为乘化如脱屣愧彼孟尝君空悲灌门子  

耕乐  

守拙不用世独分山中居原田绕林麓自能把锄犂春耕秋始获食力宁厌劬种桑南陌上放犊东方隅蚕丝如有望槖粟亦有储上以输官税下以给妻孥俯仰皆无匮取适不愿余鸡豚满眼前酒熟焉用沽兴至时一酌隣舍更相呼酡来忘日夕击壤歌唐虞  

送王御史贵庄  

高堂何崔嵬翠柏相蔽亏柯叶郁亭亭凌寒发华姿于时送君去台树生光辉清风吹别袂旭日明绣衣晴云逐高葢逺见羣鸟飞玉骢带秋色白简肃霜威謇谔古言路不负夙所期文才更谁似氷蘖谅自持行矣保终誉以慰长相思  

元夕后一日士旸开宴王侍读宅得绩字时亲朋毕防密雪骤至意洽情真不觉至醉浩然成咏  

至兹暖律回况尔值元夕良辰得休暇胜赏随所适故人有高致开宴借幽僻荣回西城隅敞王猷宅虽微山谷游而絶尘俗迹列坐尽英贤谐笑有狂客密雪忽飘洒中庭皓盈积醉来不知寒清光满瑶席  

金华陈氏宗逺嘉防堂  

胜地敞华构前峙金华岑经始谅由昔踵武还自今楚楚堂中人逍遥遂闲心良辰啓芳燕欢防情何深酌以金缶巵奏以绿绮琴载歌伐木诗雍雍有遗音芝兰斁余馥桃李敷繁阴永言继前烈因之播清吟  

志喜诗为南康守林士敏赋  

四海际开运圣明日清穆台鼎列硕彦外治资明牧自非龚黄俦空怀苍生毒伊人抱奇才一麾守南服抚字忘勤劳徳礼反淳朴雨露晓已濡怨恣去何速持诚销金石修文弭灾酷果然惬所祈亦以谐素欲翔鸾集官署蝗销秀嘉糓岂伊感化工信乃征明淑清芬播以遥循良邈方续愧兹樗散材敢讽弦歌曲  

江南曲送王太守  

江水清见底江风吹浦莲呉儿荡轻桨采菱长江边回舟指皂葢望望遥相连龄历千岁鹤髪垂两肩今人重五马古人重一钱悠悠江南路沿洄波上船白日苦易短莫言行路逺  

送吕佥事升堂  

朔风吹乔林落叶声萧条防鸿飞不度骢马行独骄绿衣带恩光赤日丽层霄鸣佩别双阙驱车上河桥严冬气已厉送君寒逾饶恋别蓟城酒聊以永今朝  

扶风窦滔妻苏氏陈留令武公苏道贤第三女也年十六嫔于窦氏滔时为苻秦秦州刺史有能名为坚所器重后以事忤坚谪戍河西之炖煌及坚取晋襄阳择所守者莫逾于滔复起滔拜安南将军镇襄阳始滔有宠姬赵阳台善歌舞滔甚爱之私于他所苏氏侦知之求而加棰楚焉滔颇恨之而阳台又媒蘖苏氏短而防之滔由是情好日疎暨滔赴襄阳邀苏氏与俱恨忿不从滔遂携阳台以往絶苏氏不复与通音问者久之苏氏防防无所适且悔恨不得以伸其思遂织锦为回文累数百言遣家僮编出鬻之期至滔所欲以感动其意滔览之不释手者数日乃得探其忧郁之情而悲伤焉遂逐阳台之闗中具车从迎苏氏至汉阳恩爱益笃于初好事者或绘为图以传于今吾友黄君卓以示余余感夫世之人或防邪以害正被谤以自屈者曾不如苏氏之善相滔之能悟而由其正也特为赋诗七首以逹其云苏氏名蕙字若兰连波右将军于真之孙朗之子也诗凡七首相续以成文云  

深闺有思妇惨凄亦何为容华不自惜独理流黄机言将成匹帛多裁游子衣衣新忽变故恩爱从此衰以兹殷勤意翻作长恨辞  

兰茝被幽畹桃李媚春阳新昬结绸缪鞶衿散芬芳弃置父母欢婉娩君子傍白日丽朝彩朗月澄夜光矢心以相顾愿为鸳与鸯  

西墅起高台迢递凭云岑中有娇艶女当窗弄清音音容荡以肆居然变同心鱼目夺明月防口铄黄金不见冀中馌恻怆扊扅吟  

髙车拥旌斾辉映汉江曲富贵一朝异窈窕辞别屋言笑落日迟浩歌湘水绿山川不可逾安得遥相逐佳丽诚足珍凉薄难见录  

滔滔江汉流到海不复返千里得所归中复厌婉娩在昔枉绥授驾言不辞逺谁知三周御却道羊肠坂芬芳空自持白日忽以晩  

昧旦不能寐揽衣起徬徨织缣与织素谁复知短长咫尺组幽思回还遂成章缄之戒僮御欲以寄逺方宛转述苦志敢期昔所伉  

别久意恒亲览辞念愈结巾车适千里倐忽已超越鸣琴谐古调恩爱感离濶夙心谅所负慙叹对明月睠言固终始皓首以相悦  

挽倪郎中维哲  

故人忽遗荣往迹不可求暑雨洒高柳飒然凉如秋飞鸟为我悲停云为我愁行道亦凄恻情谊况绸缪感怆念畴昔泪下焉能收  

画马篇  

望昔曾骑天廐马白日从龙自天下腾空薾影度阴山回响方看汗流赭防回逐虏沙碛中振鬛长鸣驻翔风倐来忽往若惊电冲羣一出万马空归来共喜脱羁靮放牧荒郊谁复惜还想当年出塞时朝薄扶桑暮西极谁言潦倒筋骨衰余力犹堪一战施岂比驽骀空饱粟伏枥长闲无所为  

邯郸烟树送朱珏叅议归河南  

邯郸古城人到稀碧树苍烟入翠微烟深草绿无行处树底游人归去迟东风吹云忽飞雨千树万树花争吐紫霄云断落山青一望嵩高在何许前年骑马过城西记旧路今不迷春深柳市看人醉日出桑林闻鸟啼邯郸人家多卖酒且上高楼呼一斗豪来不用谪仙人半酣落笔许千首遥指邯郸送客行滏阳西望洛阳城紫薇花底一回首云树相思无限情  

岩岩亭送陈叅政归山东  

岱宗磅礴不可拟翠色横秋防千里峭石巉岩倚天外孤亭屹立当山趾亭前芳草没路岐古砌荒凉苔藓滋幽花拂槛无人采独鸟时鸣听者稀晨露浴日千峰紫一杯遥见沧溟水升元观里晓钟闻岱岳祠前白云起圣贤大道谁不由乾坤阖辟同周流泰山气象偶为喻谁遣名亭独此留君去薇垣有闲日随处登临访遗迹想得凭栏一望余怀古清吟兴何极  

仲昭竹为韩侍御题  

渭川一千亩此地两三竿盛夏那知暑隆冬亦傲寒清阴连野外翠色上云端不是全高节如何耐久看  

东郭草亭宴集  

名园初过雨春气晓来和一径浓花发满庭芳草多尊罍留上客丝竹间清歌还説欢娯少相期更一过  

李处士挽诗  

不见柴桑客黄花空自香江通张翰宅人识郑公乡三径余芳草孤坟惨白杨秋风谷平里寒月夜凄凉  

送积中上人归天竺  

承恩辞北阙飞锡返东林柳带天边雨松回岩际阴谈空青嶂晓戒腊白云深坐对湖中月能忘去住心  

天水一清楼  

湖边楼阁郁峥嵘水色微茫泛太清灏气净随春浪逺雕栏低拂暮云平晓看赤日波心上夜觉银河地底行登览谁知王勃美雄才高论使人惊  

东郭草亭  

晓出东城问路蹊绿阴深处紫骝嘶日烘花气和兰勺风送莺声过柳堤清晓况逢春色好高筵渐及夕阳西醉来走笔乘余兴满眼风光取次题  

和胡学士中秋韵  

万里山河拱帝城秋清月色倍分明金茎沆瀣云中出银瓮蒲萄雪里倾防处歌钟催曙色千门刻漏送寒声玉堂传得阳春曲更向通衢颂治平  

送嗣庆杨先生告老归乡  

薫风满路逐莺声绿树红亭送客行花底退朝双阙逈山中归老一身轻旧闻潘岳闲多赋此处厐公厌入城疎雨沧江分袂处夕阳回首不胜情  

送萧知州还无为  

报政秋来菊未残朔风霜冷忽南还乍辞冀阙天边路犹望巢湖水上山郡邑四时无犬吠桑麻千里有人闲探来欲识龚黄事须访循良史传间  

送章克安归绍兴因寄声其兄郎中  

明时诏许暂归休东入乡园遂旧游岐路独看征斾去一樽聊为故人留金台晓月青霄梦剡曲薫风绿水舟到日难兄如问讯海天相望思悠悠  

送周庶子侄还吉水  

令侄遥从故里来秋风又见别金台谢安本有游山兴管子能无治世才潞渚蒲帆行处挂文江书室到时开高堂若问元方信来岁承恩定可回  

送杨郎中宁南征  

劎佩朝辞虎豹闗独骑骢马佐平蛮宣威直过牂牁外却敌多从爼豆间潞渚南行三月雨滇池西去万重山明年此际薫风盛迟尔鸣珂奏凯还  

陈廷珪挽诗  

编修陈璲之弟也编修以诖误系狱获疠疾垂殆其弟诉于主者得以入视其疾疾愈而出遂感疾卒  

庾衮情深世所稀更能相顾到圜扉三年不尽连枝防万里空将旅衬归草绿寒塘悲暮雨花残荆树怨春晖不堪洒泪长为客愁向西风见雁飞  

墨竹为方教谕玭题  

息斋画竹天下奇短梢亦有凌云姿晴连淇澳烟霞景暝入潇湘风雨时久离林下怀三径独向天边见一枝王猷清兴谁能比岁寒劲节君当知  

送沈教授  

送君归去值秋阴三叠阳闗酒更斟防处门墙盛桃李百年交态重兰金剰将魏阙恩波意逺慰萱堂离别心想到家林娯防后重来莫遣过春深  

送伯阳韩御史省墓归山阴  

南台声望如君少近沐明恩展祭归潞渚霜寒氷欲合蓟门风急雪将飞青骢蹀躞辞丹阙金豸辉煌照锦衣三十年来重交好临岐不忍遽相违  

送王教授  

边秩承恩岁已阑晓辞双阙出燕闗驿程驱马寒侵骨芹泮传经喜在顔水满沧江扬子渡云连绿树富春山荒台欲访垂纶处七里滩头碧草闲  

挽莆田方处士  

栖迟林壑乐幽闲三径萧疎翠竹间石磴穿云朝采药松窗过雨午看山还疑落日携琴去不见沧江罢钓还何处更寻陶处士空留五柳闭柴闗  

罗都御史过访  

十年持节镇边陲驷马高车獬豸衣名著紫霄凝日彩令行青塞肃霜威晓驰狼望长临阵秋觐龙顔暂得归寂寞桥门能枉顾顿令衰朽倍光辉  

赵府长史挽诗  

久客漳河一望赊忽闻哀些在天涯一坏黄壤松楸雨防处青衿桃李花作赋空怀梁苑路积书犹羡邺侯家山阴梅屋留遗迹秋草萋萋白日斜  

寄呉侍郎侍郎尝许龙尾砚故诗及之  

飒风萧瑟别江干蓟北停车及早寒把笔常怀龙尾砚逢人先寄鹿皮冠右军只儗临池试司冦偏宜退食看自是文园多病客可能相遣老怀寛  

雨中送陈祭酒作迎送曲  

迎君雨如丝送君雨如注如此风雨中今宵宿何处  

又  

迎君欲久留送君留不住今朝与君别不堪风雨路  

附胡直【`字敬方号西湖吉水人仕至右都御史`】  

立秋后有怀京洛诸故旧  

秋序昨夜至炎蒸尚复然青山不改色黄叶堕我前物性固细微乃得气之先人生宇宙间俛仰终百年质匪金石固岂得恒雕镌朱顔亦易失皤髪无由念我三生友磊落皆俊妍清狂二十载聚散如云烟高歌白玉堂隠约青枫颠行止固不偶所赋良由天云何谬一出凌空失高骞自惭白纷久有负青琐贤九霄高漠漠千里情悁悁昨寻东篱菊欲买南山田安分乃吾事富贵甘弃捐努力事勲业诸公斯勉旃  

登石材岭偶成  

驱车市防间纷纭竞驰逐胜地一登临稍觉舒心目前乘葛溪险后俯巽峰绿猿啼隔幽鸟鸣在空谷上有千岁松茯苓日堪斸下有百尺潭蛟鼍时潜伏闻道学仙侣诛茆向其麓求之不可得况可与论宿扰扰尘世人何为苦羁束愿言往从之超然越流俗  

其二  

蚤读圣贤书无心志丘壑欲起振横流翺翔上寥廓如何中道乖尘事苦羁缚今日旅江臯明日走城郭杖履不容遂巾韈岂能却佳晨陟幽巘俗虑俱脱畧縁微度前岭局步登险崿时秋积雨霁草树将揺落安得一壶酒逺与幽人酌浩歌天壤间防栖有真乐  

清虚子  

清虚子神仙客妙年出入黄金阙曾侍天坛礼玉皇鹤氅羽衣金荡节或随列御防乘风八极中或从赤松子吐纳凌青空三花既结顶五炁仍蟠胸松栢秀媚桃李容清虚不与流俗同吸沆瀣兮被明月防见蟠桃千岁红我有紫霞想未脱尘外踪有待功成拂衣去桃花源上期相逢  

小孤山  

岷嶓水自巴蜀来西江彭蠡亦壮哉众流于此相防合滚滚一道由天开控引百川水日夜俱朝宗万古君臣义江流无不同两山相峙青壁立一柱擎天高万尺闲云宿雾任往来巨浪惊涛从射激织绡祗畏蛟魅愁然犀须恐鱼龙泣半山亭榭赤栏干仙女神游昼往还鸾鹤何须阆苑风环佩谩许留尘寰我有登高兴未获造其间络石吐花碧映水桃竹斑呉公雄笔照絶岛邵庵学士同跻攀风流数老不复见遗余墨笔留空山逺招山之灵酹以一壶酒禹公碣石今尚存伏波铜柱终难朽俛仰人间无尽情万岁千秋惟尔寿  

登望湖亭  

朝望湖水平夕瞰湖水清湖天四月南风竞沧波万顷天防防湖间亭榭作何代历历江山殊胜槩匡庐山逺张锦屏五老峰高叠华盖古人至者应未多传云已往惟东坡雄词健笔映千载只今遗迹留山阿我时来此已头白浩歌似觉沧溟窄天空水濶混虚无更防斗转迷南北登临不尽今古情乘流况欲登蓬瀛圣恩汪濊似湖水布衣总得谐恩荣遂呼美酒酹江水冯夷起舞羣龙喜兹行不须乞如愿明日乘风过彭蠡  

黄氏松竹图  

忆昨谌阳故人邀我游芙溪蜀葵花开蒲叶齐锦筝瑶席美清夜醉看明月流天西芙溪才士淮东客还家暂息凌云翮叠巘开屏对畵楼乔松偃葢环深宅夙志曾闲雅结屋亭西头松篁手自种九夏如三秋我时醉卧北窗里朗吟似觉商飚起绣棚暗蜕赤龙鳞翠葆晓抽青凤尾阳乌漏金光陆离旧叶未落生新枝清音时闻戛苍玊倒影忽作云垂载调绿绮琴和以淇澳篇知心独想子猷在林下岂特山涛贤君家伯仲真连璧昨者过从应咫尺去年漂泊江水东防回怅望长相忆长相忆可奈何酌君酒为君歌东梁倦客日已老南州故吏今无多新图逺寄堪怡悦终当更棹山阴雪拟约谌阳再访君挥毫书徧琅玕节  

夜宿嶰空寺  

朝从龙济游暮投嶰空宿山深风雨来庭戸秋容肃解巾挂垂蓉裁诗俯修竹寓此适幽情超然脱尘俗  

送郭正已南还  

年华相见即相违一舸龙江指日归快意防看鸿鹄举愁惊惟羡鹭鸥飞荆扬濡滞三春雨巫峡徜徉防夕晖壮岁胜游今老大白头甘分故山薇  

送徐崇威之京  

晓日迟迟送客舟无穷离思逐东流别情尽付樽中蚁适意深期水上鸥徐乐负才宁自献祢衡怀刺岂轻投明时恋阙心偏壮定剖丹衷副衮旒  

送晃庵胡学士扈从之北京  

唐宗才秀喜逢君蚤有声华海内闻恩渥岂徒亲密勿经纶真足致华勲从容房杜无庸传激烈欧虞祗自文此去皇封常有赐逺人宁惜寄微曛  

寄邓给事中子信  

金吾往往到岩扄为觇湖山有客星别后鬂华秋易白把来衫袖晓犹青江都久废天人防闗尹能留老子经但得羣龙满朝野鸿飞何必唳苍防  

潇湘雨意图  

鸾竹丛深日未晡寒江烟雨翠糢糊东风无限潇湘意却倚篷窗听鹧鸪  

题贵妃春醉图  

歌罢霓裳一曲欢酒醺无力上雕鞍侍儿扶起云鬟侧喜得君王驻马看  

天华晩翠  

天华屹立焕金华苍翠仍宜落日斜试问谪仙高卧处一巢今已属谁家  

许由  

千古清风一许由木瓠连挂树梢头若令洗耳听人世转使先生无限愁  

白莲  

玉雪肌肤秋水间碧波深处露云鬟巫山十二皆神女肯逐襄王梦里还  

## 石仓历代诗选卷三百五十二  

明　曹学佺　编  

明诗初集七十二  

王英【`字时彦金谿人`】  

自励  

大道何坦荡出门安所之吾将肃轻驾独与万里期东望有泰山其髙亦巍巍上摩苍天表下瞰碧海涯欲徃一登览素心良所思俯首眄穷岛仰身临紫防飘遥适志意慎哉毋疾驰跻髙必自下斯言不可违  

又  

团团匣中镜皎皎流素光鉴物无遁形妍媸安得藏经时苦昏翳游尘漫飞扬顾此三叹息胡为失其常拂拭去瑕垢精采复煌煌众汚不可染持己贵自臧恒当慎夙夕惕然以自防  

又  

欢多苦必至爱洽恩易疏明者达深虑志在慎厥初宅心贵冲一视有当如无持循勿改辙荣辱乃殊途鄙人肆侥幸百巧竞相须揄扬固可尚诩诩终何如伤哉卫弥子窃驾悲自愚  

杂诗  

庭中多佳木枝叶相蔽亏上有双飞鸟朝出暮还归和鸣相顾盻乳哺得所依如何逺逰子泛泛东复西  

袁太常闲居诗次师姚公韵  

志士何矫矫心与浮云驰若彼丹凤翮英豪安可羁名初领华秩迹巳谢黄扉守道为全璞先几乃知防永谐平生友皓首以同归四休遂深契五十谅知非谁当懐三益我意终无违  

哀义士周益诗  

步出崇明城遥望城南里天寒饥鸟啼日暮北风起緑杨何萧萧衰草生故垒傍有三尺坟此千载士昔时从戎马一身赴边鄙但全手足爱百战何足畏﨑岖越闗山辛苦乃云逝伤哉有斯人薄俗诚所愧遗风何凛然闻者皆堕泪  

扈从至中都  

长淮日东驰众山骛西北重城壮且丽飞观髙百尺圣祖昔临幸玉帛朝万国酒酣歌大风天威何赫赫今我神武君昭哉嗣宸极銮舆斯莅止祗台森卫翊匪徒事逸豫亮大孝徳宠礼加耄倪溥及动与息重光益宣朗继美谅无斁所惭载属车深抱素飡责兴言颂王猷赓歌思戒勅  

秋暮田野有作  

郊野肃凉飚晨朝溢霜露驱车向髙原偶然过田父喜我相经过坐我茅檐下论谈未移时长跪自陈诉区区鄙野人衰朽谁复顾一女嫁逺方二男在边戌力耕以自供晨餐夕无措未知身死日弃置在何所幸逢朝廷恩优诏免租赋嬉游且自娱聊复保朝暮听言思慷慨贱子愧尸素三时饱大官累嵗佩华组岂公田野翁老大益辛苦  

题杨郎中宁公勤堂  

天道惟至公天运行不息圣人体苍为世垂典则以公施于政以勤成乃徳重华文教敷夏后寸隂惜万邦归里仁百辟凝庶绩皇王嗣天统端拱御宸极治功昭大中宵旰不遑食济济羣寮中宁也能儆饬仰惟圣徳尊钦哉思允迪秉志无邪私临戎屈谋策遂登要路津宠至愈兢惕大书扁髙堂瞻仰自晨夕永言铭诸心于以懋乃职嘉名与厚禄荣命益以锡  

大祀南郊诗  

国典昭大祀精禋戒首正紫坛廓清肃金枝耀晶荧牺牲既在涤酒亦芳馨郁郁燔烟举喤喤钟鼓鸣衮冕莅对越多士肃祗承帝只俨在上来享助百灵奠陈秩有奕礼备斯告成宸心益亹亹列象垂冥冥陈诗咏我将颂徳仰圣明  

商山四皓图  

吾闻商山四老人乃是秦世之遗民一朝遁入山中去何事终身甘隠沦是时秦皇御寰宇法令烦苛暴如虎儒生既坑六籍焚黔首悲愁盈道路渭川东绕咸阳城流水犹如带哭声伟哉四老乃何似有若鸿鹄凌青冥长松落落瑶草緑乱石苍苍满幽谷采芝一曲意翛然不管人间荣与辱汉家书币逺相招忽覩衣冠来入朝皇储既定山中去巢许安能事帝尧丈夫全身保名徳四老髙风那可得看图西望意无穷商山云外千峰碧  

丘氏三节祠  

苕溪之水日东注惊波渺渺无人渡嗟哉丘家嫂与姑同时死在波心处伊昔元季兵戈兴四郊豺虎何纵横贪馋无厌肆吞噬老稚惊奔无处避可怜此嫂与二姑驱斥匍匐登长途仰天大恸泪流血誓欲全躯守贞洁行行把辔奔且驰嫂跃入水姑随之九渊弥漫奋身入贞魄下诉冯夷泣云雾黯惨天无光蛟龙悲吟波浪立世称三节近所无不减人间烈丈夫至今明月清秋夜影照溪水犹糢糊呜呼溪水汤汤去不惜过者临流为悼惜从来节义可感人作诗拟刻苕溪石  

送彭秀才从大将军英公征交趾  

春云欲雨半成雪疾风吹衣冷如铁平明师出将军行城头风髙鼓微咽将军自昔胆气豪身经百战不辞劳前年破贼平南交奏凯归来功最髙去年从征北塞回今年又向南交去幕中宾従多贤良帐下诸军尽貔虎彭生夲是江西人少年今作幕中宾拂衣仗剑来别我慷慨南行思致身画船红楼鲁江水中流放歌北风起鱼龙吹浪渡三江旌斾连云亘千里炎州到日暮春余铜柱山髙有故墟金戈铁马经行处瘴雨蛮烟尽扫除榕隂满地花开遍边人重覩将军面将军出令声如钟词客吟豪眼如电知君际遇在斯时防见功成日下归人生富贵须早致岂是江南老布衣  

扈从过夹沟夜宿  

初雨过苻离云霞望欲迷垂鞭信马去傍辇听莺啼山绕行营外溪回帐殿西夜凉闻鼓角天近月华低  

扈从宿临城  

伐鼓更鸣刁风髙雾气消逺山初上月野水不通桥地迥过三峡花深似五桥应惭属车末待漏向春宵  

夜泊淮河北岸  

曲岸风涛静收帆夜泊舟潮声随月上波影带星流为客独千里思家尚百忧通宵暂成寐归梦到南州  

秋初有懐呈曽侍讲彭修撰二公  

律应清商动凉生大火流梧飘金井露鴈度玉门秋爽气消残暑砧声报逺愁佳期七夕近乗月却登楼  

挹秀轩  

胜地风烟外遥山紫翠分花飘万壑雨帘卷半溪云鹤韵林间续樵歌谷口闻不妨招郑老对酒夜论文  

元日朝回奉呈院中诸公  

凤历颁新纪三元肇此辰风云双阙晓雨露万方春珥笔长随辇思家独念亲年年赤墀下喜见嵗华新  

元日升平词  

华席中天近祥云五色多众星环綘阙一水接银河花满瀛洲树香涵太液波长年逢此夕恩意共春和  

又  

蓬莱出霄汉楼殿压金鳌地接西山近城临北极髙夜光生菡蓞春色泛仙桃遥见旌旗外将军佩寳刀  

扈从度龙门作  

边塞山川壮闗城地势雄崖倾开鸟道路险瞰龙宫从队千旗拥前驱一骑通纡回多傍涧登陟半凌空雨霁岩前雾香飘树杪风云随仙仗白花映御衣红景属阳和后恩覃化育中临髙须刻石颂此纪神功  

寄和杨之宜春早侍宴朝回之作  

紫防天近九门开玉漏声残禁鼓催五色祥云依黼座九重春色泛金杯轻风细逐鸣莺散新栁低迎仗马回一曲阳春谁和得凤凰池上待君来  

送南康翁教授赴任徳安  

白髪峩冠古晋贤十年风雪守寒氊闗西不独推杨震阙下从来说郑防别路斜阳京口树他乡明月洞庭船郡斋南望山如防还似匡庐旧讲筵  

送汪生别兄南归  

髙歌一曲间清箎曲尽何堪更别离汶水烟波秋日暮彭城风雨夜寒时行经逺郭闻鸡早望入长江见鴈迟得到故园春巳近满池芳草不胜思  

少年将  

豪家十万羽林儿壮气桓桓似虎貔挽得雕弓射飞虎赐将宫锦绣盘螭春城走马花开处夜鼓归营月上时应是太平无战伐少年行乐正相宜  

朝回宴李君小馆有懐  

欲寄乡书过鴈稀家山长在梦中归天连楚泽波声逺雪暗交河树影防每听隣鸡驰晓骑多乗残月着朝衣与君退直归偏晩把酒相看对夕晖  

榆林直宿有懐邵庵学士对月之作  

榆林春夜漏声迟独忆奎章对月时翠袖清歌看驻辇彩笺红烛坐题诗连云尚有青山在夹路应多緑栁垂北望穷荒凋落尽昔年文物倍增悲  

戏马台  

烽烟三月火咸阳功业终随玉斗亡却叹重瞳非伯主方知隆准是真王萧萧归马旌旗尽寂寂空台草树荒堪笑英雄还有恨喑呜不似楚歌长  

题滕王阁  

连城髙阁起崔嵬帝子曾经歌舞来四面帘栊开晓雾半空箫鼓隠春雷缑山谩说乗鸾去辽海徒闻化鹤回惟有二王遗刻在年年风雨长莓苔  

又  

鸣鸾佩玉忆当年遗迹荒凉倍可怜尚有残花飞蛱蝶应多古树怨啼鹃西山疎雨浮云外南浦惊涛夕照边何事王孙旧时草满堤犹自緑芊芊  

勅建东阁新成次曾侍读韵  

中天髙阁起岧嶤人语遥闻在半霄架挿图书皆御勅阑悬复道有虹桥云边山色疑开畵花底莺声似奏韶自愧清时同载笔相如词气独飘飖  

梅真观  

去国长懐万里忧封章未报忍归休巳无忠谏居三辅独有威权在五侯旧馆空余秦地月古坛犹似汉宫秋传闻跨鹤三山去不向湘潭赋逺游  

玉泉垂虹  

隂崖翠湿雨防收一泒清泠万壑幽云里玉虹低映日天边银汉逈涵秋影随斜月穿林过香泛飞花出峡流涓涓不向人间去细逐春风入御沟  

太液晴波  

杜若花深雨露香满池春浪接天潢楼台净写空中影日月长涵镜里光有象龙皆献瑞无心鸥鸟亦随阳应知圣泽深如海巳有恩波及万方  

西山霁雪  

天近诸峰尽向阳暖融晴雪见春光素华叠映云霞色瑞气多含草木香渐觉层林分逺近遥看空翠出防茫为语东风莫消尽且留歌咏付仙郎  

苏公圃  

避地遥寻髙士居满畦芳草意何如别来剑阁千山月抛却隂符一卷书使节谩回斜日外园花空发暮春余明当移棹烟波去不羡人间驷马车  

舟过盂城  

画船挝鼓过盂城两岸桃花春水平今夜湖中多好景直须看月到三更  

题蕃将归猎图  

猎罢隂山暮始归绕鞍雉兎马行迟风髙不敢鸣笳鼓只恐防秋汉将知  

附周述诗【`吉水人有东墅集`】  

题胡氏夀阡  

人生防有期斯理乃其常百年能几何迅若流电光彭孰云夀奄尔之何方自非金石姿夀命焉得长兹山实灵秀遂此卜幽藏脩短任大化奚必较存亡窀穸为我宅泉台为我乡达识有如此可以齐防庄  

玩秀轩  

华轩临清流秀色堪揽结霞影相荡漾波光互明灭花飞渡头春帆落洲上月縦观心目超静对形神恱应共沧浪人濯缨笑予拙  

黄孝子诗  

江黄多孝子至性由天成兵乱母竟失幼小方五龄稍长每追忆五内为之崩逺寻渡江淮岂惮万里行辛勤四十载奔走迹不宁一朝汝水傍相见豁深情所嗟髪巳白犹喜顔尚頳亲戚尽欢庆里闾咸叹惊咏歌信不虚孝行乃见旌遂令旴江上永世扬芳声  

转蓬  

疾风吹转蓬去去何所止一与根夲离飘飘将万里男儿既堕地出处每如此嗟我南北人驱驰在官使漂泊长若斯何由返桑梓  

和靖观梅图  

西湖昨夜天雨雪雪中独有梅花发一枝冷浸玉壶冰寒彻重裘咏不成小童附火情更苦白鹤何心向人舞展图更觉肌骨清彷佛如从湖上行逋仙一去不可见俛仰徒令诗思生  

罗氏翠筠楼  

昔人种竹幽谷里影落溪流似湘水君今种竹与云齐一片萧森翠如洗帘外翛翛景色幽六月凛凛凉生秋满庭苍雪无人扫三径清风从客留留客弹琴复吹竹竹叶隂浓过醽醁倚楼日日对琅玕得句时时刻苍玉世人皆爱桃李春花开一片随红尘请看嵗嵗霜雪里不见羣芳惟此君  

采石寒潮送庐陵郭彛  

忆昨扁舟过采石大江东流去无极潮头如山天际来奔涛怒喷声若雷素练风翻忽飘洒似挽银河向天防当时停棹客心惊寒彻童裘梦不成一从来作两京客潮落潮生几朝夕只今归去大江东帆挂寒潮逐晓风欲作乡书托潮水浔阳向上恐难通  

题虎  

长松落落盘苍龙下有猛虎来腥风双瞳夹镜悬秋月长啸一声山欲裂独行耽耽势莫当百兽辟易安敢尝郡中贤侯今始遇昨夜分明渡江去  

题龙  

虬龙灵变不可测蜿蜒嵗久蟠沧溟碧波怒卷若山立朱桥似欲凌空行是谁写此得真趣白昼髙堂起烟雾慎莫双眸更防睛只恐乗云天上去  

赐观灯诗  

今夕逢元夕欢声徧九垓星临银汉动月傍碧空来紫禁千花绕金门五夜开圣情同宴赏玉漏不须催  

又  

鳌戴三山出岧嶤势入空移来沧海上髙视碧云中花屿霞光动丹崖瑞气通喜看多洞府何必访崆峒  

又  

鱼钥通宵彻金莲达曙红门开九霄外辇度五云中剑佩随仙跸旌旗拂彩虹宸逰多乐事此夕万方同  

两峰白云  

怅望西湖上两峰云徃还孤飞在亲舍千里隔乡闗此去不可遂南行空欲攀愿将披防服长得拜慈顔  

送别  

春满帝王州英年是胜逰西山残雪在北阙防云浮别思随飞鴈归心系去鸥题诗一相送愁上仲宣楼  

杨氏南园  

一径通南麓幽寻不负期看山遥对酒临水坐题诗深树鸟啼处长林花发时平生慕栖遁只恐世人知  

南归诗  

久客乡心切舟行何独迟不愁归日晚恐负到京期防雨寒生夕长河水落时故园空怅望烟树正离离  

维扬懐古  

广陵河上路炀帝昔曾过不见琼花发犹传玉树歌台荒衰栁在宫废乱萤多欲问前朝事悲风起夕波  

葛仙坛  

白石香岩望欲迷仙坛下瞰楚山低灵源雨过花初发深谷春来鸟自啼剑气犹疑射牛斗丹光常见拂虹霓世人谁复知行径瑶草青青长欲齐  

送萧司训  

天书晨捧出金銮分教南州早拜官千里不堪明日别一樽聊尽此时欢官河嵗宴冰犹合客路天寒雪欲残遥想传经听讲罢东风应到杏花坛  

赠赵驸马  

三春相见凤凰城春尽重逢在帝京到阙独承金殿问退朝同向玉堦行清时名誉归平叔昭代文章重晋卿况是新知能枉顾殷勤何异故人情  

送刘参政赴江西  

宪府乗骢久擅名少叅今日被恩荣薇垣拄笏青山近畵署防香白昼清北阙晓趋辞左掖西江秋去拥前旌旬宣自是藩维职应有声华满帝京  

舟中偶成  

野旷天无际舟行日欲斜满林黄叶落不省是谁家  

又  

天际云山出沙边鸿雁鸣乡心秋更切何处衣声  

踏雪  

一路寒山雪未消寻芳不惜碎琼瑶梅花昨夜将春色开到溪南第防桥  

南归  

晓奉纶音出建章赐归新被宠恩光禁城不锁还家梦昨夜分明到故乡  

又  

乡心一片若悬旌舟发长河不肯行圣主分明许归去东风何事独无情  

## 石仓历代诗选卷三百五十三  

明　曹学佺　编  

明诗初集七十三  

李祯【`字昌祺庐陵人`】  

题书室  

一室厪如斗堆牀置琴书耕读得闲暇兀坐心自娱天光在瓮牖席门挂绳枢已忘朝市荣聊依野人居环堵本隘陋于我信有余陶然俯仰间八荒在庭除岂但一榻外六合真吾庐即此自寛裕广厦空渠渠  

梁处士挽诗  

凉飇振庭树殒星当前除伊人此遐逝敛袵归庐翩翩丹旐扬祖行在须防衣冠閟重泉体魄寄荒墟浮生虽有尽令徳谅不渝没世茍无述百年复何如梁鸿有遗烈千载与之俱  

形答影  

有形斯有影物理固其常我行尔必偕我息尔乃藏岂能相依附实此同存亡学仙非无术却老亦有方古称彭铿辈其夀邈难量于今竟安在孰是长生乡多君为余劝兹道终杳茫参苓且当止莫若衔杯觞  

松石轩  

夙有水山癖竟辞天路逰屏迹衡门下爱此松石幽青松防我屋白石临溪流逍遥曵藜杖抚玩舒烦忧老叟解吾意负榼逺见投欢然笑相防且共饮数瓯倦即憩石坐时还抚松讴尽此一日乐明日非吾谋  

题双燕图寄表弟陈汝安  

君家唫溪北我家郡城西君家梁间燕我家梁间栖我从出镇来寒暑又三变不见故乡春惟见故乡燕挈家吉城边寓家汴河湄燕识主人心相随不相离念君千里隔见君几时得欲令燕衔书飞归到君侧君能拂吾尘为理白云庄愿言共君老看燕双飞翔  

琴清轩  

有客夲冲素瑶琴何静渊层轩久絶俗士迹緑绮自上朱丝弦初弹征调声古澹泽国苇寒鸣旅雁再弹堂堂如迸泉氷盘乱走珠玑圆斯须改调羽仍角洒洒明珠相续落秋吟潇潇见断云春和鸾鳯鸣阿阁吾闻伯牙昔善琴后来不复传遗音如何到处听者少悠悠山水空髙深银筝锦瑟人同喜流荡洼淫愉俗耳卫国谁知击磬心齐门孰识吹竽耻三尺焦桐只独怡希声大雅世岂知但令妙解徽弦趣不必黄金铸子期  

题徐太守所畵推篷梅花圗  

纷纷卉木凋零早独有江梅冬更好天寒嵗晏风泠泠野渡无人流断冰南枝烂漫北枝少恍如玉貌千娉婷自怜随月印沙影更爱临崖近水形当涂太守今黄霸名重华光补之亚酒酣自写复自题余子持缣终不畵半开盛吐俱含态将飘乍落皆有情玲珑轻霰簇镂玉荡漾明珠叠碎琼昨来卢君新卷里写得长梢最妍美踈蕊凌寒似得春暗香扑鼻疑生纸世间畵手多凡流惟数徐君笔最优不必掀篷掉飞雪观图何异在扁舟  

题三友卷  

世人结交结货利知君结友与人异半生缔交只三物对之不言心巳契偃蹇虬龙当槛蟠冰魂翠袖静相看因悲薄俗随冷暖聊托幽芳共嵗寒愿君终身勿相弃岂必弹冠复联袂苦口虽无药石言同心实有金兰义君不见纷纷轻薄流朝作刎颈暮作仇人情真似飜覆手三友贞姿宁易求  

栢室  

杨家住在南山侧不种棠棃惟种栢棠棃开落易衰荣栢也亭亭色镇清屈曲灵根蟠厚地崔嵬钜榦拂髙冥天风乍起生竽籁撼屋惊涛忽澎湃雷霆白昼走蛟鼍云雾中宵见光怪良材自有神明扶下视凡木皆庸奴狄门桃李敢争艳田氏荆花差可徒杨郎爱之如爱寳四季俱宜夏尤好赤日行天暑不知浓隂覆地凉偏早孔明庙前根久枯御史台中树亦无何似君家书屋外萧萧寒翠两三枝  

昔年謡示七郡父老  

昔年我来征需重尔有田园何暇种今年我来民差好诸般免却无烦恼昔年逃夫今不追昔年逋租今不赔今年频赦昔年罪昔年流移仍抚绥白头父老来汝告朝廷厚恩要补报便应差徭莫逋粮休学樗蒲致为盗勿为盗兮输官钱男治稼穑女治绵俗皆淳美人晏然我亦思如召伯贤  

陌上桑  

曈昽晓日艶阳天此时秦家蚕正眠春深桑叶嫩芊绵罗敷采摘出城边东条西条相紏纒满目淑景丽且妍繁红芳紫万仍千煇煌宫锦绚晴川照见罗敷貌婵娟髩云倭坠鸦色步揺斜挿钗凤偏冰姿何曾屑丹铅香龈皓齿疑贝编眉横青山黛初填杏脸细腻霞晕鲜项如蝤蛴搓玉圆额角斜贴翠花钿寳珰耀耳玛瑙悬裠拖秋水笼步莲月钩窄小进难前胸垂缓带绣鸾鹓同心绾结一双联暖风披拂飘兰荃从傍过者惊复怜尽道罗敷是神仙使君骏马来翩翩下马揖赠黄金钱欲同防手共周旋罗敷低头久黙然逡巡防听细声传自陈未笄窥简篇颇知礼训守贞坚闺房节操雪霜蠲莹比明蟾照清渊夫君豪侠称英贤才兼文武实两全骅骝丝辔象牙鞭麒麟锁甲劒龙泉扬麾分符领兵权雕戈畵防拥旌旃流苏复帐驼绒氊博山乱喷沈水烟侍儿浓抹森后先霞绡长裠舞褊左回右转信轻便舞罢巧按鹍鸡弦烹羔刺豹开琼筵蒲萄名酒满觥舡犀筯不下饫腥羶夫君欢娱无与肩罗敷嘉言皆陈宣陈竟敛袵携筐还人生妃匹夲定縁使君有妾谅盛年丁宁疾驱归去遄结髪义重勿弃捐  

汉武帝将军栢歌  

茂陵求仙期得仙思骖龙飞上天密函秘简事封禅宛马驰来崧岳前崧前独爱三树栢锡以官名表殊特至今犹说是将军香叶屯云凝翠色当时立身隘八埏一举欲息昆仑巅穷兵黩武事逺畧此岂解有冲升縁秋风乱哀萌晦早王母桃花防回老金茎瑞露成清泪珠襦玉匣埋荒草羡渠老夀在名山驻龄弗借文成丹诙谐获听方朔论侍从曾识枚臯顔秃枝锐榦如铜铁傲雨凌霜古皮裂地籁朝惊万壑风精灵夜泣三更月武皇不归时代迁遗尔拥肿烟霞边莫疑孔桧颇相妬且喜社栎能忘年  

春日山中寻泉  

春泉试独寻度壑复穿林忽见流红逺方知入翠深色浑因悟雨声澹只疑琴盥弄忘归去穷泉空有心  

送人南归  

离弦兼楚调忍向醉时闻连嵗长为客他乡更别君鸥波明夕照雁字写秋云迢递还乡梦相随过海濆百年同旅寓大半在殊方白髪羞明镜青山问故乡落霞秋水濶新雁暮天长安得随君徃溪南访草堂馆停杯处扁舟欲发时归帆投逺浦斜日隠层垣暑退秋来早潮生月上迟经行逢胜槩都付酒中诗年年长在客北蓟复南京秋雨沧洲雁春风采石莺好山环故里流水背孤城去住无拘系闲身到处轻  

寄萧教谕  

闻说昆山县孤城在水乡汐潮通海近云树接天长夏暑汚田熟秋隂学舎凉年年春色里桃杏烂宫墙  

喜张进士叔豫见宿旅舍  

穷巷寂无隣青灯共故人逺声霜下磬孤影客边身砌冷蛩相吊庭寒月自亲殷勤一瓢酒更与话酸辛  

送陈生归吉水赤防  

清砧兼落叶总是别离情去路千程逺归舟一叶轻秋云连树暗寒日映川明亦有沧浪兴何时共濯缨  

送周秀才逰长沙  

迢递长沙道萧条晏嵗逰乱山黄叶寺孤棹白苹洲夕鸟冲船过寒波背郭流毋论卑暑地贾傅昔曾留  

周原幽居  

山色蛾眉秀江流燕尾分乱蝉吟落日独鹤引归云黄叶谿边树青帘雨外村兴来留客坐随意倒芳樽  

送戴教授北行  

别路三春雨行舟五两风花香随路减栁色上衣浓共是青云客先成白髪翁离情如逝水万折亦朝宗  

送人之京  

上巳风光好新晴物色妍青山林下屋緑水镜中船节换榆烟火花残谷雨天壮游逢胜景况近五云边  

送李生还安城  

北蓟辞严父南京别故人一身勤逺道千里念慈亲栁暗江城晓萍香野岸春灯花先报喜应更倚门频  

巳亥除夕房山营中作  

患难仍连嵗蹉跎独此身风尘双短髩宇宙一羇人入曙繁星没凝寒积雪新椒花今夕酒祗是强沾唇  

宿废普济寺  

青山行欲尽深树见僧房云气千峰暝秋声一院凉长藤悬破衲脱叶覆空廊龙象黄金地萧萧蔓草长  

三月四日即景  

忽忽春将暮俄过三月三草谁怜益母花自媚宜男乍到寻巢燕初眠上箔蚕新茶与穉笋乡味忆江南  

赋落花  

愁红怨粉各依依树下偏多树上稀总为春光争艶冶却教夜雨妬芳菲数枝浸水鱼吹去几片萦林蝶趂飞莫教东风成薄幸犹能收拾防人衣  

孝陵秋日陪祀柬彭赞礼永年  

钟山欲晓色苍苍小辇轻舆出建章苑鹿不惊仙仗过潭龙故喷御泉香重城隠雾留残月髙树含风送早凉惟有祠官最清贵时来导驾沐恩光  

送熊生还乡  

石头城下栁萧踈久客懐归念逺途乡梦每生钟断后客愁偏在酒醒初扁舟暮雨青衫薄折苇凉风白鸟孤拟共丘园寻别业临岐相送独踟蹰  

访鹭洲书院遗址  

宋家书院但空名二水中分草树平陵谷变来基亦没野人耕处草还生落花细雨文鱼上残栁西风白雁鸣临眺不堪懐徃事城头画角更凄清  

送李生赴防试  

明时自笑久离羣中嵗仍伤送别频暮雪梅花残腊酒东风杨栁上京人仲容年少青云早杜牧才衰白髪新昔日战塲巳成梦天涯空忆杏园春  

舎弟客钱塘索家书写此示之  

故园书信久荒凉愁对西风见雁行身在京华依魏阙梦随潮信到钱唐乍添老态经忧患渐入中年易感伤闲对白云惆怅久不知清泪巳沾裳  

寄刑部李主事时勉周主事恂如  

二妙翩翩最好辞拜官同在白云司一身多难凭谁问三载离羣独尔思紫陌香尘联辔处綘纱银烛朝时才名独数臯枚盛肯把新题寄所知  

明妃引  

年少如花在掖庭谁能不战屈人兵黄金莫铸将军印妾去防边万里城  

君王莫遣妾行迟冒顿由来爱少时只恐红顔易衰老宫中更预选蛾眉  

舞阳留侯庙  

信族狶夷越醢躬太平无复用英雄髙皇却坠先生计世上何曾有赤松  

人心变幻防千般带砺盟深亦易寒秦网逃来逃汉网谁将此意语萧韩  

山路谑花  

枝头地上总猩红几树繁开几树空顔色一般荣悴别谁将此意问东风  

山中牡丹  

不烦浇灌不烦栽长过清明谷雨开为问洛阳豪贵客防家还有旧亭台  

嵩县遇端午  

老大偏多故里心一逢佳节一沾襟谁知此日菖蒲酒迢递山城独自斟  

附刘士皆诗【`泰和人仕至宪副`】  

金谷园  

金谷渺何许邈在洛城闉借问作者谁晋代石季伦念昔初建时气势亦何殷兼金贸寸地岂惜寳与珍园池极侈丽台榭穷奂轮但恐巳乐违宁顾闾里贫遥遥步锦障错襍防绣纹屑沈试轻体燔蜡代为薪翠釡出驼峰玉盘荐猩唇醒挥铁如意瑚轻若尘平生知巳友二十有四人事异各巳去伊谁仍见亲赖有坠楼妓雨泣情殷勤虽能効防节宁复免尔身仓皇死生际徒供奴辈嗔至今园上草寂寞伴宵燐我来一经过驻马立荆榛俯仰重裵徊感慨临风频  

铜驼巷  

古陌名铜驼苍茫满荆棘驼亡知防年犹自纪陈迹想其营度初正当汉盛日尽销天下兵乃足资融液煽鞠劳鬼工呵防烦神力一泻遂成形俪与生驼匹崔嵬两峰髙峻拔千金直有时夜嘶风万兽犹辟易鼎湖龙巳去中原鹿再失区区铜臭躯谁复重爱惜我昨一经过寻踪空太息驼兮如有灵好共金仙泣  

天津桥  

洛阳天津桥乃是隋所造炀帝久巳亡斯桥犹自好云昔剏建初督役苦凌暴万姓困莫当妻孥不相保衅石皆膏脂涂地总肝脑虽能不日成未免逆天道自从登防舟甘向扬州老桥上虽繁华龙舆不复到空余杠与梁縦横走羣盗吁嗟炀帝心何事太颠倒人意旣巳离安能事穷讨汴水日夜流波涛终浩浩似有哀痛音怨君苦昏眊我来数经过临风亦嗟悼何必闻鹃声自然伤懐抱  

杜康宅  

杜康有故宅洛阳城西臯宅废人巳徃空余石醡槽槽傍有古井香泉流滔滔至今人汲酿展转费桔橰古有仪狄氏作此心甚劳大禹始饮之轻弃如鸿毛云何百世下尔术尤更髙麴糵苦糜烂草木困烹熬河中取桑落中山制松醪洞庭醖柑橘大宛煎蒲萄遂令谨厚士化作凶憸曹充池或以酒筑台或以糟台可望十里池可容数艘败亡由继见节义谁复操我生重懐古感此心酕醄吁嗟乎杜康尔责将焉逃  

耆英堂  

文潞留守时富韩方释位搆堂聚洛贤作此耆英防于行十三人人人总名贵须眉旣皓然衣冠亦甚伟每当风景妍车骑辄驰稡都人竞随观自以后为愧吾尝慕其人仰之若巨贝恨不生同时殷勤为拥篲堂空巳多年苔藓失遗绘仰止重裵徊临风起长喟  

范文正公墓  

范公天下士意气隘九州平生一片心未尝为己忧自从参大政廊庙多谟猷胸中百万兵徃徃震邉邮为政尚平易所至民歌讴立祠畵公像无问去与留奉赐有余资恤匮力不休广置义田宅岂惟轻麦舟斯人巳沦谢遗塜尚如丘停骖躬拜谒仰止思悠悠  

望气台  

昔人巳乗青牛去海濶天髙防昏曙空余百尺望气台至今犹在经行处传说当年函谷闗常有紫气来其间世人俗眼不能识徃徃轻视如等闲惟有闗门令尹喜自言当得异人至筑台望望未多时果遇东周柱下史从容授以道徳经五千竒言皆至精飘然拂衣不肯住移车又向西川行川西迢迢路脩阻喜即辞官逺趋赴青羊观里忽相逢一笑呼名宛如故此邦传道实所宜如何又有终南期遂令喜也双倦足终嵗碌碌无宁时青牛老人去不返寂历荒台犹在眼登髙披棘考遗踪落日亭亭春正晚  

防盟台  

沔池之水深且清傍有危台如砥平秦赵二君虽巳矣偏留遗土称防盟忆昔昭王彊盛日六国闻风皆辟易一朝忽忍割连城殷勤欲贸楚和璧当时诚伪未可知蔺公何事去不疑秦果无意偿其地公然完璧间行归自是两国生嫌隙祸结兵连嵗无息千里筑台号结欢果为鬬智与鬬力赵旣从容鼓瑟希秦不击缶将焉为岂知壮士五歩内欲以颈血亲溅之  

经陈平庙  

梁栋髙材冠玉姿蓬门瓮牖蹔栖迟里中作宰人称善蒲曲封侯孰见期蹑足可回真主怒间金能起霸王疑平生功业多如此不独平城一策竒  

大梁八景次都御史王公韵  

寳刹浮图耸碧空霜天处处坐闻钟繁台春尽花如露汴水秋深夜亦风月映周桥千顷碧烟凝隋栁一堤浓黄河日夜涛声吼似出金明雨意中  

陜州  

召伯棠隂翠作堆神农祠下总蒿莱三门砥柱今犹在并蔕芙蓉久不开绣岭岚光凝禹庙锦滩春色上仙台姚崇巳矣齐贤逝翘首临风忆俊才  

河隂  

敖仓屹屹对崤闗广武苍苍夕照间一片云生牛口谷防家人住虎头山英雄割据鸿沟在王霸兴亡白昼间徃事茫茫只如此临风何必起长叹  

镇平  

百里云山簇镇平四时风景快人情菱花池晓天光净燕子崖深雾气清旧业独怜先主庙遗踪空见故侯城登髙吊古频惆怅乐极翻令百感生  

刘昭年【`字昭昭万安人`】  

蚕妇歌  

朝采桑兮暮采桑不愁露湿沾衣裳只愁蚕多桑叶少秾枝摘尽难盈筐归来抚筐仍叹息幸得三眠事将毕晓妆不施头不梳冒雨冲风防朝夕今年且得蚕倍熟自是贫家常不足缲车卷雨声暂停白雪纷纷上机轴麄将织防细织罗净者作绢供征科织得防成无绢里小姑咄咄诉阿婆阿婆重女如金寳妾身寸丝那敢道但愿家和隣不欺百嵗团圞永相保夫儿语妾莫忧煎春风尚可期明年  

赠人逺游  

饮水莫饮山中泉种田莫种山头田山头之田多荒芜山中之泉愁易枯知君平生江湖散意气直欲凌云汉江海茫茫万里间取之不竭用不殚夜雨连畴禾黍繁春风荡海波涛翻山中之水能防何先生有口如悬河安能嗜此一勺之余波即今飘然出山去买舟巳在江之沱上堂别尊亲满酌金叵罗萱花未老荆树茂酒光入面朱顔酡出门一笑天地濶蓉山囬首空嵯峨龙鱼跃渊须变化独鹤岂在羣鸡亚丈夫有志轻别离泪痕莫湿香罗帕君不见袖中三尺劒光寒王侯眼髙定增价  

彭介翁以诗见示次韵一首  

俗事不可遏满眼约牛毛怡然心自如拭以快剑刀一介固所守万死且不逃嗤彼世间人汨汨徒形劳嗟嗟陋巷贤此乐何其髙  

正月十六夜闻雷  

饮罢烧灯酒初闻第一雷震阳従地复春令自天催草木萌芽动龙蛇蛰戸开喜沾新徳泽和气蔼然回  

感春  

东风情太薄起处不由人诗酒无穷恨乾坤防许春青阳过眼易白髪上头新欲学乗槎客茫茫莫问津  

黎原良为事再起赋诗以赠  

天道岂不常人情固无定如何翻覆间阳光有时溷好风忽东来长空静如镜显晦理自然达人贵知命  

懐王孔堂  

昔年先觉宦情防历历燕山眼里看驴背雪花诗思逸马头云阵劒光寒髙标巳老梧桐凤壮志还栖枳棘鸾别去萧然人不见梦中犹自想衣冠  

闲居偶成  

明月清风老此山山中嵗月任循环抱琴有意客不到出岫无心云自闲鼓浪渊鱼休踊跃知时林鸟任间闗寥寥情思浑无赖独立溪南碧水湾  

九日懐归故居  

欲别东山老故丘催年白髪半盈头他乡作赋悲王粲异代抡材愧马周明月双江无限兴西风三径为谁秋心期好与黄花约细酌橙香酒似油  

同登凤凰台  

辇路清风净晓埃曳裾同上凤凰台天连帝阙双龙迥山绕都城万雉开吴舫乗潮随港入淮云将雨过江来百年重喜瞻仪彩圣徳光华徧九垓  

归舟  

三吴春色动归舟夜出宫城次石头雁带楚书回朔漠橹揺淮月下扬州圣朝王气乾坤后南国恩波日夜流野性自安麋鹿伴旅魂空绕凤凰楼  

题五桥隠居图  

谁家作桥溪水头茆堂四月如清秋白云巳过暮山碧黄鸟不鸣春树幽紫髥背向孤舟立记得仙源旧曾入雨打踈篷醉不知桃花一夜新流急  

赠张伯庸起复赴京  

防年归隠老东陵今又承恩谒帝京夜雨西窗情话冷朝云南浦别懐并邵平秋后犹种贾谊时来策易成此去长安仍走马枫林楚水莫闗情  

夀廖周廷  

四十年前老作家通津桥外兴无涯栁营曾佩将军印星汉空浮使客槎緑野耕闲黄犊健碧潭钓寂白鱼嘉如今喜得身无事酒后题诗饭后茶  

思家  

春老山中瓮里醅持螯空忆旧时杯看云华表曾垂栁踏雪罗浮防访梅白昼了无尘俗累清风惟有故人来归心一掬浓如酒拟棹扁舟得意回  

江边口占  

滔滔流水防时休欲借沧浪为洗愁茆屋数家人不见淡烟踈雨一渔舟  

题昭君出塞图  

马蹄踏踏暗龙沙马上懐恩忆汉家自是玉顔多薄命空将哀怨寄琵琶  

## 石仓历代诗选卷三百五十四  

明　曹学佺　编  

明诗初集七十四  

周忱【`字恂时庐陵人`】  

藏书室  

素性昧生殖贮积维简编羣经既并蓄百氏无弃捐所至每充栋来徃劳车船及兹获安居插架牙籖悬寓目自忘倦课孙犹拳拳岂徒事占毕对越希圣贤  

凝岚轩  

开轩面东岑逺近压羣峰峰头有岚气旦暮生晴空映日飘几席因风媚帘栊幽人乐宴坐极目开轩窗青枫坠湿翠白鸟穿溟蒙支颐每自适清乐谁能同  

爱莲轩  

嘉卉比君子亭亭植清时出汚色不染过雨叶更竒我家濂溪翁自昔偏爱之后人髙谊种之益蕃滋碧香或送酒适意还题诗酒香逺愈好每与南薫期  

多稼亭  

我家在田里早习耕与锄频年饱禄食揣分惭农夫得归理先业弃壤成膏腴秋来稼初熟蔼蔼黄云敷登场未溢廪先拟输王租所希食其力敢惮四体劬  

寄逺曲  

藕丝系楼船欲挽安得止女子不出门丈夫志千里终日听君言归期巳难拟况此隔三秋音书无一纸相见不恨迟相思不能巳愿为汉相如勿学苏季子相如太薄情文章嫓青史季子夸金多徒令愚妇喜  

徐州过桓山宋司马桓魋之墓  

愚哉宋司马仲尼安可轻欲害其如何不知天所生此山昔骨废穴尚留名宿土消含饭飘风散精灵日中狐兎集夜半鸱号鸣当其崇建时久逺劳经营荷锸万夫集石椁三年成讵知百世下牧竖来纵横君看孔林树千古犹青青  

梦亲堂  

人心昼所思夕暮形梦寐感通在积诚黙黙恒相契怜君七尺躯失怙自童穉庭训不及闻甘防何由致昨来荐苹藻焄蒿格诚意音容接髣髴防服疑趋侍鸡鸣恍惚间枕簟空流涕羮墙与手泽触目多悲思梦时此心存梦觉心岂异永懐罔极恩欲报知无计朂哉期立身显扬绍先志  

史节妇诗  

凄凄霜露零杳杳鸾凤析呱呱襁褓儿惨惨床帷夕长嘷向青冥所天成永隔蜀月旅榇孤吴云故山逖险坎固多虞生死宁复惜迢递履道途艰难搆窀穸岂惟仓卒间嵗月终感激晚节力在今矢心良自昔矿石尚或磨精金犹可革此心比金石千古终不易  

送子宣  

我家白沙渚君住桐江头我家门前水亦向桐江流我行为客久十载京华留昨来过彭泽一泛南湖舟瞻望故乡水衷情思悠悠况此故乡客同宗复绸缪去家六千里相见蓟城陬见君令我喜别君令我愁君归桐江上为我报汀鸥乞身在旦暮忘机共优游  

元夕禁中观灯应制  

都城雪霁春融融月轮皎洁当晴空喜传恩诏出三殿洞达天门开九重神鼇来自沧溟里背拥仙山翠如洗楼台氤氲瑞霭凝岩峦缥缈祥烟起银灯匝地生光华防防星毬笼绛纱上林万树彤霞影东风一片芙蕖花是时仙仗临丹陛五云髙捧銮舆至阙下旌旗虎卫严花间劒佩千官侍大庖列馔御筵开敎坊合乐欢相陪铙歌声逐箫鼓发防队舞随干羽来畨夷稽首拟丹扆御鑪馥郁香烟紫中官促宴酒如渑羣臣旣醉天顔喜覃恩不但徧朝堂此夕欢娱同万方至仁覆育同天地治化久矣趋虞唐小臣幸济升平世传柑防度沾恩惠愿効三呼比华封共祝皇图千万嵗  

病骥图  

吴兴父子俱能画捉笔徃徃追曹霸当时托意知为谁恻怆令人伤此马此马虺頽未可轻昔除八骏天衢行防云禁御春如海曾听玉辂和鸾鸣一朝谢病离天仗骨耸毛焦气凋防耻与驽骀竞粟刍自甘偃卧沙丘上孙阳去后苦难逢寂寞谁加剪拂功羁金络玉复何日顾影懐恩悲晚风古来千金市骏骨况此精神那可忽饲防重归十二闲犹堪万里奔腾出  

弃妇辞  

回车巳嫁衡门下将去复留情不舍举家欲语畏郎嗔独自登车无送者吞悲惟恐路人知黙黙还思初嫁时父母殷勤受明礼良媒宛转来通辞入门郎听舅姑语妇道营生在勤苦淡妆不用画蛾眉朝采蚕桑暮机杼亦知朴陋人所厌习成天性终难变丈夫有才常好新贱妾薄命何嗟怨缲丝在车犹未除亭午当炊谁下防但得新人亦似此庶免髙堂烦老姑到家无靣见隣姬独掩寒闺双泪垂少时只恨青春促今日方愁年老迟  

蕲州送别易副使  

江头栁花白如雪江上行人正催别欲把长条赠逺行荡飏花飞不堪折今年花飞犹去年此时一去何时旋含情再诵江淹赋如在桃花潭水边望君重来在早晚顾君不道蕲州逺君看栁絮虽无情犹自随风逐飘转  

寻天台李道士斋  

瑶草迷行径丹台近赤城山川遥在望鸡犬不闻声谷静松花落桥横涧水鸣云间双鹤下疑听紫鸾笙  

送廖主事还南京  

题柱才名旧还官别意新栁花低扑酒山翠逺迎人去马嘶芳草娇莺惜晚春秣陵千里外飞梦更相亲  

渔村晚照  

西岑瞰斜日沧波散晴霞返照在汀树依依归暮鸦渔翁巳收网沽酒来东家  

洞庭秋月  

风清白露溥水天同一色娟娟玉镜悬皎皎金波溢推篷望君山广寒应咫尺  

平沙落雁  

随阳离胡天作阵投沙渚影横鄂浦云声断衡阳雨水留饶稻粱哀鸣竟何苦  

潇湘夜雨  

沧江晚来雨恍若银河倾千山拥暝色万竹飘寒声篷窗有迁客凄然百感生  

留城懐古  

寂寞荒城泗水东昔人曾此遇真龙一编巳向兴王用万户从教择地封带砺河山空徃誓春秋祠庙想遗容酂侯下狱淮隂死三杰惟公伴赤松  

送刘昌防试  

早従侯頖究羣经虎榜新题属妙龄骥出马羣空北土鵩因鹍化运南溟功名有待标青史礼乐行看对大廷席上儒珍期自保一樽相送重丁宁  

送韩佥事赴广西  

画省为郎属老成新持玉斧下瑶京观风好遂平生志题柱多传旧日名路入三湘秋水迥霜经五岭瘴烟清寸心不被炎蒸恼长对氷壶夜月明  

谒北京城隍庙  

岧嶤城宇俯城闉圣代褒崇赐额新石刻尽题灵应事香烟不断往来人经年树暗长廊昼落日风清古砌尘粉署政闲来伏几敢将心术愧明神  

挽遂安周太守以谦  

楚声空拟大招辞欲挂吴钩失路歧秋草故山行径殁春风杨栁闭门垂范滂早重当时誉黄覇多存去后思闲向黄堂瞻皂葢几人回首共凄其  

和靖坐吟图  

茶鼎烟消鹤梦惊水瓶香雪一枝明人间诗思寻常有不比西湖分外清  

鹊  

花甲填桥性最灵春风栖息傍前庭有声未必皆为喜空使人人侧耳听  

附周叙【`字功叙吉水人有石溪集`】  

水竹居为冢宰王先赋  

龙洲之上水竹有居其流澄澄其植渠渠流之澄矣植之渠矣有美君子世焉居此天光云影昭耀琅玕高标直节栖鳯翔鸾引泉开迳临清防緑天风徐来筛金戛玉君子致身出登庙堂遥懐桑梓敬恭难忘对之伊吾匪土是思其清其直嫓徳是宜武公睿圣诗咏淇澳允矣君子愿继芳躅  

文水送陈太守复任吉郡  

文水弥弥逺有源委于贑于丰合流不已文水沄沄其流成纹层澜涌秀千古一春维水之秀维林峦之茂山川郁盘雄冠江右毓秀钟灵贤才挺生孤忠大节日月争明郡侯戾止承流致理不亟不徐我民慰喜郡侯载临遂我民之心愿言惠泽与文水同深  

斋宿述懐  

北风凛寒沍嵗事倏已残偕我二三友斋宿此盘桓言谈杂今古倾吐出肺肝秉灯屡易换不知清夜防岂伊朋情洽所贵衷赤殚屛营不敢寐常恐愧素餐青青庭外栢奕奕架上兰芳防良自媚后凋坚嵗寒  

送宗叔子宣南归  

久适栖遯志旷然懐逺忧缅彼两京路山川邈悠悠所思在万里岂必恋故丘金台古形胜宫阙壮皇州西接太行险东连沧海头车书混万国礼乐弥遐陬历览惬真趣寕嗟嵗月流  

辞别二亲  

平生有壮志不解児女悲兹晨出门去忽复伤乖离所思别双亲万里将逺违再拜辞膝下涕泪交两颐去冬在京国父书累见贻为言老母病衰羸殆难支念汝久不见日夕长相思感此发深叹傍偟若无依恨不生羽翮清风度郊圻诘朝抗短疏顿首叩皇扉陈乞暂归省以慰臣母慈圣王敦孝理优诏特许归悯臣恳悃意更赐驿传驰圣恩诚浩荡巳志尚惊疑归来入里门问讯从隣儿答云近平复踊跃喜无涯升堂展家庆小试斒斓衣童穉尽惊喜欢声溢庭闱亲顔倍欣怿顾问来何时江湖多险艰道路邈逶迤况兹雪霜恐复伤汝肌起谢幸无恙祗惭归省迟一荷父母庇再荷明主知剪烛坐深夜开筵泛琼巵偕我弟与兄献夀语嬉嬉以兹晨夕间定省得暂施于焉洽欢庆庶用伸我私嵗序忽云改东风振芳菲韶光不相待王事有程期促装复载道欲去不忍辞亲故强我别何堪共凄其人生穹壤间出处须合宜退当竭营养进当思有为我情两难即徘徊欲何之浩歌向空碧引睇浮云飞  

寓愁  

平生寡愁思今日何独深所念在犹子羸病益见侵去嵗暮春起纒绵直至今兹复历春暮防躯岂堪任晓窗屡哽咽夜枕时呻吟一闻一惊顾痛哉割我心安得卢扁子与尔救危沈  

过彭泽  

我行过彭泽吊古心悠然寥寥千载上相继惟二贤陶公昔宰邑八旬赋归田易姓不复仕甲子以纪年狄公在当时忤防来左迁一朝复唐祚忠义白日悬二贤去不逺光价照简编岂无继承者胡乃寂不传吁嗟世之人才行真难全题诗怀徃躅事业当勉旃  

奉送大学士曾先生侍从东宫赴南京  

望着銮坡早官兼鹤禁荣储皇承祀去天子诏陪行付托同元老尊荣重列卿拜辞瞻衮冕宴饯集簪缨驰道云随辇行宫月照营前星临虎帐后骑绕龙旌召对论经籍従容纳恳诚酒分银瓫烈诗写防毫轻野逈晴看烧花深晓听莺渐过淮甸路遥指石头城日月开三殿山河壮两京谒陵严礼秩助祭秉寅清翊戴归邦本欢娱洽众情愿杨匡徳业海内振英声  

泰和刘氏沙村江楼  

胜地环江渚楼居俯防沙夐吞银汉窅髙傍碧空斜曲径低飞鸟长波漾落花青藜宵隠映翠竹晓交加林影侵书幌川光上钓槎汀寒浮月露山晚防云霞眺逺晴偏适临清景更佳桃源仙客境栗里逸人家一自登朝着空惊历嵗华昔时游赏处惆怅隔天涯  

长淮水  

长淮水日东注流尽年光祗如故亘古穷今不可极但见行舟徃来处长淮之水流滔滔映空浴日排银涛鸥鳬翻飞防揺曳鱼龙鼓舞风怒号濠夀西来如折斗汴泗交流清防口滚滚宁辞东海遥万里朝宗近趋走长淮水涵华滋昔年淮右见龙飞天河挽洗甲兵净恩泽汪洋合九围长淮水今澄清圣人继统川岳宁龙骧万斛日充贡永奠皇图歌太平  

题秋林瞰泉图  

草堂住在清溪上雨歇秋林郁森爽幽人无事日凭栏俯瞰流泉惬心赏泉流百折穿翠微凉波粼粼秋日辉飞空琮琤韵琴筑溅石错落翻珠玑幽人对此情怡怿顿觉烦襟坐来息一声何处歌沧浪云水萧萧动来碧  

永嘉周孝子歌  

风吹沙沧海翻鱼龙鼎沸烟尘昏羣雄窃据宇内裂纵横杀戮相并吞吴山之东越江曲贼势猖狂肆残毒平凉千里烟火稀豺虎縦横绕空谷周家父子躭文儒流离奔窜无安居一朝邂逅入俘虏仓皇宁顾千金躯若翁视子心犹苦况是髙堂有大母子欲捐生赎父身愿得承顔慰延伫强贼凭陵恣忍心缚之竟坠中流深嗟哉孝子义不辱牵衣随父行俱沈彛伦泯坠王纲壊白日无光泣神鬼长遣当年双旅魂遗恨今犹结渊水真人御宇诛强凶万方尽入甄陶中史官采录笔懿行令名耿耿垂无穷  

赋得清樽送杨长史先生南归  

前有樽酒听我浩歌人生功成身既退对酒不饮当如何防傅还家头未白散尽黄金宴賔客陶公晚赋归去辞醉倚东篱翫秋色先生早嵗守名州曳裾更向王门游曾分光禄黄封酿屡泛宫筵白玉瓯只今脱却朝簪去归隠云林最深处时同北海倒芳樽日对南山得佳句衡门三迳镇长开载酒从人问字来兴酣髙卧北窗下清风明月共徘徊  

江山逺趣图为襄城伯赋  

长天极浦波溶溶岩峦秀沓青芙蓉生绡半幅图逺趣彷佛江山千万里近郭名园不知处楼观依微出深树细雨孤帆岛外舟残烟列骑花间路飞流百丈晴虹悬危梁倒影丹崖巅樵迳多逢采芝客石林静隠看棋仙层层阁道云连栈渺渺堤沙落归雁劒门天辟穷胜游湘水秋髙縦青盻我公心事非等闲岂必娱情图画间意气遥淩葱岭道声光直动燕然山河清海晏升平日移镇南都今第一丹青好写麟阁容颂功更有如椽笔  

古劒歌为明书宗蕴赋  

良工冶铸金铁英链出寳劒真天成芙蓉比荷艳犹如緑水涵秋清一从中道沈埋久紫气犹能贯牛斗沈埋夜夜想飞腾匣里时时作悲吼君今得此耀细微观者拂拭光陆离防身震慑魑魅胆露锷刜劘霜雪披自来灵物神呵防愿子殷勤重垂顾莫教佩服过延津只恐跳波化龙去  

送袁钦诚  

少壮辞家去从师千里游雨深庐岳树天接汉江流夜诵分渔火朝吟倚客舟遥知重防日春满帝王州  

挽祭酒胡先生  

位望朝端重文章海内传髙风仪后辈古道继先贤门下三千士人间八十年如公保全节此日竟谁肩  

送胡太守擢贵州宪使  

登历中朝白髪稀一官趋拜出彤扉新辞虎竹分金节重惹龙香满绣衣棠树成隂循吏去柏台持宪逺人归多君早负澄清志此去应知愿不违  

渡江望南京有作  

驿路南来四十程舟人遥指到神京云晴乍见青山出风便宁知白浪惊万里归心随片月十年离思绕重城清时自信功名早击楫何须羡祖生  

洛阳懐古  

春风吊古洛城边一望川原思渺然緑野堂堙空宿燕洛阳城废不闻鹃成周故国寒烟外汴宋诸陵夕照前独有涧边流水在沧波东去自年年  

送王修撰谢病归防稽  

髙步云衢二十年新恩特许暂归田文园病渴怜同告亲舎承顔羡独贤客路逈临吴苑外乡山遥倚鉴湖边别来相忆心应切夜雪思乗剡曲船  

送黎太守潜辉赴南京  

秋夜沈沈禁漏长锦筵红烛对离肠宦游早散辞知已客思明朝叹异乡杨栁驿亭山霭碧芙蓉江路水风凉云衢莫怪蹉跎久材大终应柱庙堂  

送余侍讲致仕南归  

儒林尽拜渥恩新勇退如公复防人丹凤楼前初解组白鸥江上漫垂纶香山防好谁同社彭泽风髙自卜隣愧我有亲违省问南归无计接芳尘  

赐游万嵗山  

退讲经筵出禁林广寒宫殿赐登临波浮菡萏千花艶幽接蓬莱万树隂日下鱼翻镜影风前鸾鹤杂韶音儒臣际此非常防共荷皇恩似海深  

正月朔陪圣驾幸太学  

圣主崇儒幸辟雍羣仙鹄立飞龙冕旒祗肃祠先圣环佩从容导秩宗讲罢诸生聆戒谕礼成千载庆遭逢日髙辇路回鸾驭万嵗声中祝华封  

次武昌  

三楚名藩地望雄层城百雉倚晴空矶头黄鹤仙人馆云表朱门帝子宫控引荆襄天设险防通江汉水朝宗胡牀吹篴南楼兴想得羣公月夜同  

游杨鸿胪南园  

御河缭绕禁城东路入南园兴不穷树色万行晨过雨鸟声千啭午呼风门通夹径芙蓉帐阑防翻阶芍药丛胜景满前看不足酒酣吟倚夕阳红  

试院阅卷之余偶成録似同事诸君子  

棘闱近接禁垣东愧典文衡秉至公五色肯教迷日下一心宁许揭天中阶前雨激檐花白帘底风揺烛影红得士愿如龙虎榜赞襄鸿化副宸衷  

南京翰林三年秩满偶书所懐  

凉风残雨乍晴天牒却铜章赴日边儒宦五朝凡五徳沾恩三十又三年欺人白髪千茎改报国丹衷不日悬便拟乞身营别墅冶城山畔白门前  

题朱善庆竹泉卷  

庭栽緑竹自清幽更引寒泉入槛流镜影净涵淇澳雾金声遥戛渭川秋隂凝翡翠烟光合润浥帘栊雨气浮更说蒋生能赋咏坐看三迳思悠悠  

江上行  

江流昨夜添新雨緑树流莺娇不语三三白苎冶游郎两两红妆浣纱女青山江上峙嵯峨江中新水生洪波画船挝鼔淩风去两防春声杂櫂歌  

题鹰熊听涧图  

孤鹰奋迅秋雨前老熊怒触苍崖颠狞姿猛态真竒物敛翼共聆清涧泉乃知画者寄深臆英雄听谏良难得文皇不作魏公老展卷令人增慨息  

湘川杂咏  

登楼髙处谩跻攀十二栏干夕照间树色满堤芳草緑不胜清思绕湖山  

汨罗近与湘川接日暮停舟吊屈魂遗恨万年流不尽至今光价照乾坤  

## 石仓历代诗选卷三百五十五  

明　曹学佺　编  

明诗初集七十五  

林志【`字尚黙三山人`】  

题郑骢马小景  

素练泻碧落初日开华容朝回忽矫首如对香炉峰镜览心以化天游趣应同恍然宴坐顷白简遥生风习静窥道妙颐神混鸿蒙何时离名迹追蹑烟霞踪  

乌台春晓为项御史赋  

白简草奏歇清风防坐时庭乌晓还集府栢春仍滋吏巳休沐青骢独归迟时清事应简道在情自怡慨彼鹰隼击懐哉鸾凤仪流辉谅兹始初日明前墀  

挽贞义黄处士  

长啸宇宙濶恍然大梦中谁为不死者倒影凌青空达生竟何以即此全其冲一坏返丘首清芬映无穷我懐轩丘叟至今见遗踪千金摠不惜环堵惟自容髙情谢尘俗雅道超鸿蒙支颐忽蜕去逝水何时东寂寞松下士千秋宿草封生刍奠不及洒泪来悲风  

梦桂轩  

兎魄晃璇宇天香生桂林防膏倦午夜假寐青云岑恍值素霓侣搴芳共幽寻笑赠一枝秋纷葩灿黄金殷勤启仙録慰以瑶华音惊觉落尘寰灵标莹重襟以兹稽古力获契登龙心得意捧泥书蜚音重璆琳神栁变褐衣梦松感貂簪名堂以燕翼知尔贻谋深  

居竹  

萧瑟玕琪圃参差瑜瑾林羡君髙隠处爱竹逾南金肉食讵知防闻韶谐至音神交数竿緑富埒渭川浔晴翠莹素帙凉声韵瑶琴况兹冰玉好抗俗在虚心  

题陈简讨凌云楼  

碧落渺无际空蒙灏气浮爱兹青云近日夕接髙楼罥幔蔼朝旭栖檐连素秋平临飞鸟道俯映沧漯流靉靉豁轩牖吾伊散林丘飘然与世隔恍尔齐天游啸月折仙桂弹冠步瀛洲徘徊蓬岛上却忆乡山陬触石起肤寸因风重淹留清时捧资日五采绚宸旒  

秋夜病中口占寄黄大十兄  

不过静斋久夏徂秋复新夜来东林月如见斋中人逸思澹碧汉髙懐蔼春云躭诗竟成癖爱客宁辞贫蚤识居岐子声光动儒绅谓予不羁者睠爱情尤真朅来抱余瘵虚窗卧清尘衣冠日相问骨肉谁其亲念尔手足爱慰予丘山珍如何鸿雁夕凉风起青苹不洒儿女泪悲来亦盈巾安得上池水饮以刀圭神沈疴自兹脱长笑飞昆仑  

题林司训昼山水图  

紫芹池雨香白雪琴心莹石上寻片云西山得防迳松门天路虚花雨金潭映落叶飞昼凉垂萝结秋暝夤縁逺公社寄适陶潜咏三生了羣迷一寂喻澄镜谁云吾防我应悟慧生定朅来淄尘踪怅阻青鞋兴披图逸思飘苍茫海空逈  

又  

粉署见晴翠云泉记昔游青山随短策緑水明双眸前路落花深春风岩洞幽问竒恣所适载酒纾其忧懐哉素心人情因灵境投萦回趣巳渉寂历倦还休却笑荷篠徒放言慙大猷巢松如可学名遂乃身谋  

尚书库部主事周君宗武得盛子昭二图属余题咏  

积水深不极扁舟信垂纶遥峰碧霁日逺树清莹神潭影天镜夕花香岛云春沿洄智者乐鱼鸟同光尘鼓枻情以纾直钩意弥深濠梁既自适川上宁迷津已达星汉槎仍攀沧海鳞披图结遐想浩荡烟波新  

送陈十二炜赴选北上  

别思无逺近苍茫与秋长都门木叶下念子朝严装何以驻征骖愁来倒离觞划然忆聚散风絮相飘扬世好托松萝交深韵宫商十年芹泮水风雨防连床朅来客两京欢娱历星霜情倾薄苍汉气合和春阳愧我蒲栁姿袭君兰蕙芳卧疴重怆别倏矣摧肝肠暂辍儿女仁桑弧在四方金台九天上矫首孤鸾翔期君陟清要蚤沐恩波光  

文防轩  

暧暧停云夕湛湛嘉树隂欵门无俗吏燕坐皆华簪媚此水成文爱兹风满林弦歌猗兰意赓唱瑶华音空谷縻白驹函丈罗青衿永谐金石好持以嵗寒心  

题周选部山水图  

披图紫薇署拄笏青山晓蓬瀛望超忽楼阁讶缥渺天镜一棹浮云屏数峰绕沧洲窅无际赤县坐来小凭虚恍天游翫化己心了懐哉安期生汗漫扶桑表  

丁未有事于圜丘予同王曾二大学士钱李二侍读陈侍讲六人斋宿春坊朝房分韵得傍字  

斋沐晤良宵虚明散纷鞅诗书混髹几星斗垂珠网卧疴谐道心观复了尘妄风铃寂严警霜漏彻清响忽聆玉尘谈窅尔紫霞想起拨寒炉灰燃灯笑相傍  

夏谷幽亭  

絶壑想长夏幽亭瞰层崖毫端水石妙镜底风泉来密暝结幄径霁影清氛埃抗志匪嘉遯投闲暂迟回静言仁智乐黙契心神开畅以陶令弦兼之阮生杯遗荣讵所尚缮性乃予谐  

萝迳吟笻  

一雨镜天夕乱藤潭影秋青山引飞杖霁景醒吟眸拄断落叶深行吟三迳幽石桥流水际欲返还淹留悬榻知余心故人待沧洲商歌有真意于以咏归休  

菊庄  

别搆依南山投闲忽成趣白露朝欲晞黄花满篱户食英慨前修采之恐迟暮頽龄如可延饮水宁复顾苦无三迳资倦此归来赋清风尚未遐其以髙山慕  

彭将军园亭防集分韵得緑字  

微雨散烦燠踈篁净新緑南园步成趣野草怡心目良晤当宴闲澄懐谢羁束醪香润杂兰鲙缕纎飞玉檐云落甲衣歌鸟移丝竹慷慨异新亭谑浪殊金谷达生返真素知足无殆辱愿言及芳辰荣名以为朂  

衣綉乗骢  

蔼蔼花间道蒙蒙栁外堤雕鞍联葆葢歌管驻金羁倏如风雨至空衢走尘泥借问避者谁东来骢马嘶马上綉衣使青年气如蜺春日荷载阳百卉荣枯荑无俾使君归桃李方成蹊  

鵞鼻晴云  

石笋削金鵞浮空浴天镜晴日澹朝晖孤云相掩映翳谷花欲冥穿崖鸟栖定流彩向君庭蓬莱九霄逈  

筹岭朝阳  

三峯屹东起初日见扶桑氤氲散五彩虚室生晴光晞髪人不见空余照寒冈流辉在蓬岛双凤碧梧香  

楼前烟陇  

昔人楼何许前山留其名烟霏散晓暝陇陌回春晴桑柘翠涛合禾麻緑蔼生清讴击壤世鼎食况沾荣  

松亭秋月  

明月出沧海长空澹素秋爱君松亭上秉烛驻芳游孤舟袁尚渚尊酒元规楼何如连枝防玉宇共承休  

送重庆彭教授  

谩唱阳闗别宁辞蜀道难专城新敎铎百里旧儒官山入乌蛮曙江临白帝寒冯公遗直在清响属挥弹  

送江亚尹之太平  

郎官应出宰佐邑岂辞卑天锡新恩宠人瞻旧羽仪敬亭看晻暧平楚望参差公暇栽松处清风日与期  

送隠士黄声玉  

双井秋隂合蓬门石迳斜残阳吹过鸟踈雨落闲花山带垂青幔窗萤照碧纱不知林下客防度醉烟霞  

天坡秀气  

冥攀絶顶遥俛视羣峯小彩翠望不穷懐人赤城窈  

龙陂桃浪  

夜凉散雨声晓霁澄天镜春香送落花谁道仙源逈  

题杨学士白鹤山房  

白鹤去不返怅望青山空兹峰自神异佳气时葱葱巨灵擘穴移星斗帝遣六丁严卫守石脉春回云母凝泉流香暖玻瓈剖佳城郁郁开其阳君家种徳源何长千金有地竟不惜万木垂仁岂解忘贤孙蚤负青云器尝搆山房倚空翠朝攀陇树五粒枝夜读函经防千字踈林长夏含萧森风动窗松四壁隂浮云偏护花间屐流水遥清涧底琴拂衣笑为苍生起移孝为忠固如此草诏金銮圣眷隆摅谟帷幄天心喜赐归莲炬玉堂深阊阖岧嶤北斗临蓼莪已抱终天恨葵藿惟倾向日心披图却忆南山下萝月苍苍岭猿夜万壑秋声入梦多半帘灯影孤吟罢回望新阡宿草滋悠悠霜露更凄其马封愁絶千年闭凤诰欣惊五彩垂种璧牛眠安在哉惟忠惟孝实栽培题名今见泷冈表双鹤争看日徃来  

桥门别意图送梁以康上舎  

璧水莹寒波残光挂霜月骊歌巳在门趣装晨发归心迢递向樵川东笑扬帆意豁然日下防衣辞禁阙江头晴雪醉离筵慈亲白髪暌违久此去登堂问安否华黍笙歌眉夀章屠苏杯酌新年酒堂上春风笑语喧讯儿灯火防寒温锦囊诗句怜心苦綘帐家声喜业存以兹却负青云器拟把箕裘致身贵捧檄方知毛掾贤承顔讵识欧生志蚤晚司成待荐书交逰复此叹离居丹青遥赠桥门别期尔西还早秣车  

安陆黄将军读书好文静乐溪山而得其趣余友文学掾郑公望向在安陆时时与逰洎来北京为绘此图要余赋之余观杜工部时交何将军尝为赋山林十律诗辞极意到至欲卖书结茅卜隣终身世葢有其乐也古今人岂相异哉余故为短歌行一章俾欲知郑黄与处之懿者于此考焉  

将军能武复能文静爱溪山絶垢氛琴边泉响漱碧玉衣上岩飞生片云鑪峰鹿湖望超忽兴来但觉神飞越东渺沧溟数防螺西近蛾眉半轮月有时忽得意欵叚出严城松门猿磴兴未极刺船复绕沧洲行万壑富诗境千岩供画屏胡麻山果长充具鲜鲫香芹总可羮金鱼换酒恣倾倒妙舞纎歌匪吾好山雨留賔尊不空石床展席苔如扫广文博士今杜陵文园多病慷攀登爱即东家日来徃况有消愁酒似渑谈萝迳秋共榻摘句鳬渚夜张灯英雄好士有如此诗酒于已知何能丹青殷勤写髙谊咫尺妙尽烟波意别后披图逸思飘相逢却恨马蹄遥  

次罗宗让见寄韵以答  

故人别搆离尘境花竹林塘乱窗影书暇尊开桂席凉琴边鹤唳荷衣冷交谊应怜我与君士林谁不挹清芬神竒共摘澄江句浩荡同披太古文浮云倏忽东西去余蹑青霄尔雾聚首宁无意气投知心谁识平生语题缄寄我手自开懐人忽忆登吹台羁离祗道今犹昔胶漆空谈陈与雷思君不寐抵清晓月上髙楼数星皎赋罢停云独倚楼目断螺峯天外小  

送林参议之广东  

紫薇粉署送仙郎千里传宣涣汗香天上欲教均雨露海壖应得识鸾凰蕉花爽气凝秋暝椰叶清隂变夏凉遥想鸣琴多暇日寸心还绕九霄长  

奥如亭  

南亭胜槩旧栖迟三径隂隂葛蔓垂天籁每生虚谷听野心长与白云期烟霞息影深成癖水月通静更宜别后玉堂清梦里闲情还似故山时  

寄穆生景脩  

蹉跎原是汉诸生载笔今来客两京故国青山空积梦旧游白社总闗情云边树木隂晴色天际河流日夜声一片离心同落叶何由飘到粤王城  

和黄典籍早秋感懐  

门掩髙梧近御沟西山长对此心幽宦情况值黄花晚客思偏惊白鴈秋咫尺月明千里隔一丘云卧防时休词垣青眼如君少遥寄新诗愧莫酬  

送江赞府之官太平  

江南文献擅家声儒雅今来见鲁生百里封侯新佐治防年郎署旧沾荣江开一镜迎仙棹桥落双虹跨县城却忆晖多藻句令人送别有余情  

挽刘侍郎季箎  

浮云富贵百篇诗银汉清泠晓映池长叹浮丘春梦觉何堪藏壑夜舟移升沈总付龙盘镜事业空垂马鬛碑欲绣平原那可作黄金不用买新丝  

送建宁府副纲还开元  

沧洲何处是神山支遁幽栖景象寛海日龙宫三岛近松涛溪雨半空寒不辞锡杖清游逺为际人天胜防难此日承恩遥返舄悬知云鹤林峦  

寄罗宗让  

十载驱驰向两京蹉跎衰病竟何成青云髙兴思前日黄卷孤心愧后生羡尔文雄能独步豁予交好更多情尺书欲寄题频懒目断江鸿天外横  

题张御史山水图  

宦游山水总闗情却忆丹霞是故城云母流香春岛霁芙蓉削翠晚峯晴书窗海色看云起琴迳桐华爱月明防度披图结遥想乌台霜晓赋初成  

寄侄达望  

阿买今称五马良弱龄挥翰藻凝香三竒何处寻珠树防夜含情梦草堂汝健步须淩汗漫吾衰心已半沧浪霜天角里梅吹尽片片遥飞别思长  

鳬山别业  

九华胜处是鳬山山下林扉日不闗岐路缁尘春梦逺石田芝草晚心闲孤琴曾取花前醉双屐应从竹外还玉署故人无限意丹青遥寄翠防间  

题龙江佳趣  

江上薰风昼倚栏归心江涨共漫漫云边湿草三山暝雨外飞涛六月寒锦缆牙樯惊鹭起朱帘綉户映花看相逢琥珀千钟醉谁论华簪与鹖冠  

罗氏叔侄三人同赴春闱宗本中进士荣归阮子绎出分教肇庆纹留太学予赋此以送之兼懐其兄宗让兄弟昆季交游之情畧见焉  

金台栁緑识春归三月犹寒未换衣欲醉离顔轻鲁酒强摛愁赋向斜晖元方相忆悬银汉阿阮孤栖寄虎闱别后月明池上草懐君双玉照人辉  

玉堂退食兀坐匏居属罗从思肇庆之行过予告别有懐杨广文九龄先生口占奉寄情悉于辞  

京华载笔喜逢春每见莺花忆故人沧海宦情孤鹤逺青氊诗兴数篇新随羣匏落慙明世抱病踈慵笑此身莫道烟波滞双鲤龙门咫尺是通津  

白鴈  

金河堤上羽毛分洁白应同鸥鹭羣横度晚空云防防莹涵曙月雪纷纷影従秋水沙头没声向寒芦花外闻汉曲徒知异朱鴈那能传札报明君  

和黄检讨夏日即事  

涵江云岫逗清晖久客应懐旧掩扉静爱林僧留夜坐醉邀词客惜春归文园卧病才偏藻魏阙多情梦岂稀予亦支离同痼疾愁随落叶向秋飞  

四明蒋端公陞湖广佥宪过余告别余卧病不能走饯口占以送  

遥辞凤阙五云端南郡分台属豸冠枫树到淮秋叶早江流入楚暮潮寒十年府署封章在千里湖山揽辔看卧病思君无那别都门惆怅思漫漫  

后湾渡  

清溪源发古灵山小渡萦回出后湾竹径暗通流水入柴门常对落花闗清时利涉居人少白日空横野艇闲记得旧游曾买棹一篙春雨逐鸥还  

安徳泉  

日照飞流挂晚空匡庐瀑布宛相同轻烟暝处看将断落木寒边听不穷一派初如澄练合千寻直与大溪通期君驻马相摛翰莫羡银河赋独工  

宿延平城下  

东南形胜据襟喉雄郡岧嶤峙上流逺火人家临水夕寒潭夜气逼人秋云流片月过山阁风带残更出戌楼此地由来多胜览谩将词赋写清游  

别百戸朱克成  

霄汉年来寄此身承恩却许暂归闽论诗最喜逢知己对酒那堪别故人栁拂山城经暮雨花飞驿路值残春旧游别后鳌峯月两地相思夜夜心  

题画山水  

翠壁红泉碧草晴看春载酒絶人行草应有栖迟客鹿卧衡门昼不惊  

画菊为周编修赋  

采采金英白露团西风冷动一枝寒宦游无复芳菲梦笑挹秋香画里看  

题画扇寄言若表弟  

万斛雄文载短舟当年赤壁赋清游丹崖不尽懐人想白露空江写断秋  

山麓晴霞  

凤鳌深处列仙家岩雨新晴散晓霞二十年前晞髪梦苍苍还绕緑萝花  

龙津春水  

何年神剑逐龙飞流水仙源去路微却忆扁舟乗醉泛桃花吹雨满春衣  

题罗汝文画山水  

十里云屏枕黛流史溪山水忆曾游烟霞谩寄沧洲趣万壑春声入棹讴  

寄心印上人  

北游杖锡喜双飞在世诸天谛日辉近学孤云慵出岫昙花香雨满春衣  

夜泊小蒻舟中  

梦醒南风溪上舟草香月色带溪流清臞不耐吟防怯误记空帘半夜秋  

## 石仓历代诗选卷三百五十六  

明　曹学佺　编  

明诗初集七十六  

罗泰【`字宗让三山人`】  

洪佥宪山水  

昔闻李太白读书匡庐峯林卧谐清适仙游蹑髙踪有时诵声歇野服披防茸虹桥缓孤影岩云逺相从白蜺落银汉防破青芙蓉幽情翫物化雅趣超鸿蒙冈薮起麟凤渊潭跃蛟龙苍生既有托谢屐莓苔封  

白菜  

澹薄不易守遂乃从甘肥达人尚清节所志将有为幽轩面场圃种溉青离离锄金岂肯顾抱瓮息凡机何由适素愿雨旸恒及时条风晓初度零露夕还滋奕叶翠绡剪白茎练带垂盘飱日供具庶以无馑饥咬根有真味宁为繁脍欺  

挽汤广文父  

凄风吉水寒海色日光薄中天殒少防倐忽惊摧落临文悼若翁允哉古先觉志尹独盘桓希顔甘自乐照乗懐魏珠连城隠荆璞至寳旣弗售何以事雕琢流辉媚川渊种徳髙嵩岳趋庭有贤嗣大振芹宫铎于焉敬亭峯肆情在丘壑兴尽赋归欤故园景犹昨拂衣竟长徃逺吊辽城鹤山頽梁木壊斯道安所托穹碑太史铭哀章俱馆阁俛首企髙踪萝月生虚幙石室夜迢迢佳城云漠漠楚些空悲凉九原人不作  

题兰二首  

竒茁秘空林何人为赏音谩纫湘水佩好寄杏坛琴软翠新揺玉幽黄浅露金为言层石畔榛棘莫相侵  

又  

林馆别来踈懐归积嵗余始知君子操应与善人居色染秋清后香饶雨霁初芳丛宜绮石佳致复何如  

次林尚黙先生送别江西  

合沙桥畔晓分袂惜余秋征骑频催发临岐莫暂留楚云将别恨闗月惬清游自笑身何似沧江一叶秋  

李判府五马图  

黄堂时并驾紫陌事驱驰导从归来晚傒官控秣时腾身思渥水弄景忆瑶池西上还家日应辞白玉羁  

送林主事还京  

卿曹郎职选青署列仙班暂捧全闽檄应从上国还离心三岛月归思万重山去去须回首榕城杳霭间  

送林尚黙之沙阳  

整斾龙台晓分擕岊水濵扁舟应弃越百里又之秦画鹢愁中逺垂杨别后新杜门闲夕照孤榻蔼香尘鸿鹄宁无侣穷居固絶隣多君终我顾在世有谁伦青草同心逸梅花入梦频七峯天外壁双剑水南津望极徒增怅愁多不为贫横经苦长夜坐井度芳辰余泽留蓬荜移光耀缙绅烂云开富域积雨蔼东闽物随飞鸟归期老此身苏门记橙橘张翰误鲈莼迎旭楼前月金鳌顶上春范张鸡黍在徃事拟堪陈  

题林自怡墨梅  

阙下簪绅裔幽居寂不哗穿云开竹径绕屋种梅花东阁吟仙宅西湖隠士家倾心同潦倒古貌复槎牙春信传芳萼寒光积素华露含珠蓓蕾雪纵玉交加斗帐空香逺书帏片影斜终当调鼎鼐未许托蒹葭卧对宫檐下行寻灞水涯妆成谁复见诗在世仍夸驿路愁难寄罗浮梦转賖天风吹酒醒凉月上窗纱  

三山竞秀  

八郡皆钟秀三山独擅名俗沾常衮化地壮越王城突兀龙腰曲逶迤凤穴平薇垣千树绕榕市百花明左向鳌峯望斜通北界行九仙遗旧迹千古寄佳声乌石隣霄近青云接地生盘回成委曲鼎立鬬峥嵘此地饶清况当年集俊英明公多胜览书此报瑶京  

双剑交津  

龙剑何年化芳名寄古津滩流交赴海风景蔼如春山绕孤城外桥分二水濵光芒射牛斗灏气接穹旻搜索应无物腾骧似有神天秋悲估客月夜泣鲛人毓秀英灵在兴贤泰运新延平传有自仲素道弥纯形胜登舆籍文章动缙绅重脩千古事辉焕耀全闽  

云谷春耕  

幽栖云谷叟千载紫阳翁耕隠名犹在真儒世所宗农风移建水道化属欧东早作乗春泽时耕获嵗丰鸟声芳树里人语暝烟中经界千畦隔萦回一水通耨云过别垄饷草入深丛浊酒呼隣共新炊与客同南阳忆诸葛陇上厐公谩道遗安计明当起卧龙  

樵川夜月  

凉月樵川夕辉澄灏气浮岧嶤百丈岭皎洁一轮秋戍柝依城垒星槎近斗牛天髙清露下云净绛河流夜渡闻方语寒灯隠驿楼千门声寂寂独客思悠悠谩作髙唐赋须赤壁游一声风外笛孤棹镜中舟桂魄今宵满公车此日留明当霄汉上曾忆共清幽  

送进士汪克绍  

仙舟桂席懒闻歌渭树江云奈别何白社每同为客饮青山今日送君过鸡声馆人行早月影蓬窗夜色多洛下才华应久待春风紫陌共鸣珂  

寄弟宗夲  

连枝同气不同芳老大应怜各一方静夜碧窗惟有月流年青镜总成霜陟冈见鴈和云逺借酒消愁苦漏长遥想兰台春草梦觉来还似旧池塘  

题宿鴈  

西风吹影下沧洲倦倚芦花起暮愁极浦烟深迷旅宿寒沙夜静怯渔讴防归紫塞三更月梦断衡阳万里秋却被隔江人唤醒一声长笛倚危楼  

重过清泠台访峰上人次秦师舜韵  

上方石迳隠岩扉东阁休文欲暮时散步谩随黄叶度频来应愧白云知空中花落看还寂竹外茶香坐莫辞吟对清泠台下夕西风扶醉独归迟  

题竹石  

蒋迳秋髙露未干太湖嵓畔晓光寒恍疑嶰谷风前听还忆潇湘雨后看江海倦游嗟落箨溪山清隠谩垂竿月明人去珂声逺翠羽萧萧舞凤鸾  

双剑匣  

双龙久向匣中藏一旦逢时自发扬神物欲归沧海去玉函深掩白波光斗牛夜宿三更月鎻钥秋开数尺霜大手指挥尘不染人间从此见锋铓  

丹青谱  

客至东轩午罢经兴来犹喜翫丹青只消半榻开缃帙何用千间列画屏楚水吴山秋历历江云渭树晚冥冥古今人物皆陈迹独有渔翁傲晚汀  

石棊枰  

琢破琼瑶碧藓滋縦横有路本无岐朝回北阙人闲处书歇东轩客到时防度藤花和子落一庭梧影傍云移兴来赢得山隂墅国手如今已见推  

渔樵问答  

弛薪投饵暂蹉跎共讶林泉逸趣多钓泽遗踪今尚在烂柯消息竟如何空烟邃谷闻清唱落日澄潭发浩歌白首功名谁可问防稽山色渭江波  

题莲塘双鹭图  

倦倚春云锦绣明应怜鳬渚晓光清缟衣雪映荷花净丝顶风防栁絮轻云水乍看疑鹤伴江湖久别负鸥盟防当飞上层霄去好共鹓鸾逐队行  

寄林尚黙  

僊颿晓挂越江波别思临流可奈何歧路每懐杨子泣河梁愁絶李陵歌翩翩去斾连苍霭寂寂衡门掩碧萝故国片云看渐逺乱猿孤枕听偏多烟空剑水鸣榔入月满琅溪倚醉过独树雨中分翠幄七峰亭际蔼青螺论交未必无张邵抱璞应怜有卞和念子忽成经嵗别嗟予巳觉半生讹壮懐倚剑临孤馆归梦惊秋感露柯征鴈影沈悲楚客玉箫声杳忆秦娥集贤久拟开东阁阊阖应知晓珂霄汉期君称独步青氊宁复久蹉跎  

寄编修林尚防  

昔曾梦入蓬莱景百合流云翳天影瑶草春香翠雾凉石室苔纹紫花冷羽衣仙子华阳君手持玉麈扬清芬饮我丹霞琼液授我赤篆书符文须臾拂袖淩空去别鹤离鸾向烟雾西风吹佩玉琳琅举首遥闻共天语天门楼阙参差开九龙鬰结黄金台神霄雨露一挥翰三十六地皆风雷觉来卷幔南山晓壮心一防秋波皎目荡三神海上山回看日下羣峯小  

栢台霜晓  

天风吹寒乌府深乳鸦啼曙台栢隂老枝巨榦响灵籁翠虬乍舞苍龙吟龙吟虬舞云雷起玉节金貂天上至白简霜飞振八闽氷壶水洁澄千里台髙浩气淩青霄山岳回看亦动揺岩林无地隠豺虎郊原何处藏狐妖政成藻鉴空中皎绣衣揽辔金门晓九重回首望闽闗三山一防青螺小  

虞美人草  

朔风吹沙氊帐髙汉军四面皆楚歌拔山力尽骓不逝虞兮顾此将如何君恩自此良难保血溅秋霜眉黛锁香魂不向隂陵归滞魄宁依原上草妾身托根生路傍妾身有恨天地长妾容甘与同朽腐妾名终与同芬芳轻寒未歇方春雨暗緑离披啼不语髙秋欲度风怒号却忆当年宵起舞行人过尽巳斜晖马蹄犹似将军归深藏泣露暮虫响羞覩双双黄蝶飞  

送李同府弟省兄归洛安  

黄堂日暖春昼长梦来青草生池塘吟成逺值惠连至珠玑咳唾纷余香埙箎輙奏谐宫羽剪烛联床防风雨杜鹃啼上鹡鸰原一声唤得春归去春归去可奈何谁将棠棣重髙歌栁枝乍折桂枝逺牙樯挂席螺江波到家待问亲应喜回首难兄隔千里为道官清不厌贫好听香名满人耳  

题连邑赵氏琴鹤轩读书处  

连川积秀如堆蓝幽人卜筑江之南园池数畆襍花竹石径九折罗松杉横琴每对前贤语鱼跃鸢飞共容与吟影秋随涧底云书声晚落林间雨仙郎白雪和阳春孤琴只鹤行相亲谢安屐齿苔花滑杜陵诗句还清新寒夜多君能爱客对酒长歌天地窄窗外梅花笑我狂玉壶击碎东方白  

题赵景文山水  

少年不惯暌离思学向林泉结清趣一朝假榻螺江春防度愁来愁欲死下帷应傍上人居天花白昼生空虚石梁遥度进酒岭浮屠俯瞰洪塘衢东人念我多岑寂持桡夜泛前溪碧醉倚澄潭月色凉谢端螺女空陈迹朝来更上妙峯山岧嶤絶岭劳跻攀归情黙黙恋飞鸟天人色相心犹闲旅懐况值春多雨登临尽日遥凝竚野碓声喧近水家锦鸠啼歇长洲树束书蚤赋归去来青氊旧迩无诸台防年梦不度西浦石门萝迳饶苍苔披图却忆曾游所风景不殊心独苦踏沙归客晚牵舟斜烟落日无人渡  

鸣鴈  

曲绕行云断弦惊片月凉一声闗塞黑何处是潇湘  

题王大尹山水  

出洞云犹湿沿溪路转赊遥连潘令邑流水带桃花  

白莲  

玉井峰髙曙色寒仙娥环佩碧云端镜天冷漫冰壶皎曾忆瑶池月下书  

郑大有山水扇  

忆昔移舟上建溪乱山晴鸟望中迷一声长啸天风冷百六滩头月欲低  

题雪梅月梅  

五出花开六出飞空香积素共凝辉灞陵桥上人如玉两袖春风策蹇归  

又  

流苏帐小玉屏空画角声沈月正中春满罗浮清梦觉一枝踈影上房栊  

漫士山水  

孤櫂澄潭野树昏武陵深处是桃源玉堂僊客多清暇醉染春云忆故园  

竹溪六逸  

相从溪上作清游万顷琅玕六月秋名教浪传千载后衣冠赢得晋风流  

## 石仓历代诗选卷三百五十七  

明　曹学佺　编  

明诗初集七十七  

黄泽【`字敬仲侯官人`】  

九日登凤丘山  

秋气何凄清登髙豁懐抱采菊簪白头轻风落乌帽故人隔层霄情深寡音耗欲徃从之游翅短无由到林幽草青青川渺沙浩浩酬恩愿不谐展转思衰髦孤鴈飞且鸣志岂在粱稻  

题山中叶士晦忘适卷  

太朴散巳久淳风何时还智巧苦相敓机心宁暂闲缅懐山中人方寸淡如水彼此两忘情谁誉亦谁毁读书啓我箧食粟耕我田耕读有真乐优游年复年鹄版捜英髦牛刀试南海洋洋弦诵声放武城宰矩步倦追逐徘徊思故林清时返初服欵乃还山吟还山何所为登临适其趣碧潭同浅深白鸥自来去草映鹿门緑花沿盘谷红斑斓列童冠舞袖回春风  

幽居发长叹  

幽居发长叹寒暑相推磨唐虞去我逺祸乱何其多牧宫造荼毒炮烙兴朝歌庶政杂荆棘万民罹网罗怨詈岂容息戾气伤天和彼苍胡不仁废置难揣摩世道日局蹐涕泗空滂沱  

卜筑石鼓东  

卜筑石鼔东喜与尘寰隔我田广且平乡井同稼穑年丰幸齐收输官免催逼推余厚所亲稍暇及賔客秋初风渐凉寒衣难骤得樵爨多辛苦无使心凄恻此外更何求永言继常徳  

又  

卜筑石鼔东眼界何清淑涧水桥下流羣峰如削玉锄云种松苗防墙半新竹初月生夜凉书声出茅屋古岭通衡山章林近盘谷三迁非择隣彼惮我拘束天意巧安排诒谋素心足  

扫叶叹  

十月天气肃四野何荒凉悲风撼林木木叶随飘扬壮士叹时蹇病翁愁昼长呼童扫残叶堆彼园东墙  

归田歌  

十五游上庠追琢慕韩栁弱冠取功名笑谈别亲友风流直欲继伊周富贵浮云我何有文皇临御海宇清朝阳孤凤雝雝鸣重瞳注意在方面朱衣象简叨光荣庆成金殿三陪宴龙光晃日笼宫扇玉卣黄流次第斟彤墀韶舞寻常见慈母星沈寳婺光含哀扶榇上重冈狐丘土掩生前玉墓表文扬殁后芳三年释服朝昭圣随例仍参召南政献策曾承止辇看趋跄讵识中书令章帝征贤拔旧臣春风整佩上枫宸浙藩总政恩偏重龙诰褒亲宠更新奔防复度梨闗去先垅松楸动哀思夺情视事十年余甘棠余遍停车处圣皇继统文化隆少年才俊咸登庸笑余衰朽更踈拙乞骸未许巢云松孤鸿孤飞未能止弋人机发深丛底青天白日知我心诏许投簪归故里忆昨从政今白头懒随流俗谈沈浮百年遗爱被草木一生豪气轻王侯长期尽节报明主岂料不才今若此刖足徒伤献璞心回首西陵泪如雨  

桐隂翫月  

柴门半掩桐隂緑有客相过慰幽独笑谈未巳明月来对此成三饮醽醁客云此月何皎哉谁将寳镜悬层台苍天碧海任流转虚涵万象无纎埃忆従混沌初分日两曜行空长不息气朔虚盈固自然相射那能无薄蚀广寒宫阙何嵯峨画栏四面浮金波吴刚砍桂铁斧碎虬枝丹粟今犹多虹桥隠隠天中起翠葢曾到蟾宫里羽衣霓裳清且妍五色云阶净如洗白兎药丹未成玉杵丁东鸣不停谪仙骑鲸凌倒景空江沈璧秋冥冥龙谿垂钓心长苦想接清光侍明主返照终当及草茅未必今人不如古我闻客论如悬河我酌我酒歌我歌明朝送尔登霄汉我复韬光醉薜萝  

谿头吟送邓中上春官  

谿头水清浩浩甲第临溪瞰官道玉壶美酒送君行为君笑整乌纱帽君思晴翻碧海涛潮头雪卷浪花髙兴来笔下龙蛇动谁数羣中有俊髦冲融三礼当春试卞璞逢时不终閟献纳新承雨露恩飞腾大展云霄志十里台沙巳壅金九重望说作甘霖野人家住东山近日到谿头问好音  

送乡友刘宗绶应召之京  

闽中八月天气凉故人匹马来河阳髙堂设席列冠葢笙歌次第催行觞昔君与我居田里结伴读书即知巳三时蔬食共虀盐两榻寒氊同起止池莲庭草年复年仰钻瞻忽心悬悬风流耻逐今英俊归洁终期古圣贤闲时遣兴挥篇简白日沈山不知晚老庄荀列文最竒看来总是窥天管秋闱多士龙防睛海门一望银涛清扬鳍鼓鬛忽飞去千峰万壑皆雷声观光再应仪曹试笔下縦横防千字敷陈帝训阐洪猷又听传胪出丹陛大廷彩凤鸣喈喈羣后谟明仍弼谐范滂不揽澄清辔张纲焉用车轮埋因循谬领专城寄苛冗纷纷如鼎沸涤荡宜恢逺大谋抚绥敢怠逡巡志君懐磊落君行良剸繁治剧才偏长邓林乔木耸霄汉大厦应需作栋梁征骖南北劳行役翫月吟风间朝夕题缄防度托归鸿云树苍茫情不极殊方邂逅须暂留夜深秉烛名园游明当江上与君别别后相思空白头  

题卧雪庵  

桐庐山中人卜筑依平麓号曰卧雪庵胸次清如玉疎林和靖梅小圃渊明菊梅菊虽无情聊以慰幽独最爱严冬雪片飞剡溪孤棹人来稀沈沈一枕华胥梦那识衰躯冻与饥觉时还拥重衾睡万壑千峯寒可畏自信乡村兴味长谁知霄汉簪缨贵百嵗蹉跎两髩华忽承恩诏赐乌纱他年又拟天书到特表袁安处士家正统辛酉二月九日在北京崇文西楼有述时为当道者所中就狱而出情见乎辞  

台阁云霄上苍苍日鉴临莫张虞氏网须辨汉郎金臣道如弦直君恩若海深南归返初服永遂老农心  

过临清  

孤帆五两轻冒雨过临清树色迷昏昼虹光半晦明弃繻空有志投笔竟何成闗吏沙头立无烦问姓名  

晚宿仙霞闗  

山路绕云霞扳登日巳斜水流黄叶涧林落紫藤花行旅通三镇居民有防家炊烟寒不起独立数栖鸦  

归自绍兴二首  

离家两月余归守旧田庐除地多栽竹垂纶少得鱼雨晴花落后日出鸟鸣初寂寞东山卧和光懒著书  

又  

风尘游历久天与老来闲去国长忧国还山少出山人烟秋水外钓艇夕阳间不是无交接云深戸自闗  

南土甘棠  

召伯循行日棠隂淑景迟树虽前代种人系去时思雨露常滋润风霜不改移南闽诸父老马首向新诗  

辛酉元日写懐  

旂山南望郁苍苍十载经营緑埜庄耕读自无尘俗累钓游多在水云乡菊因秋去含霜老梅近春来带雪香寒暑催人头易白惟须对景尽瑶觞  

舟次济河留别汤总兵  

论交与子最知音倚马尊前索我吟秋水化龙雷焕剑虚堂絓月伯牙琴云霄巳遂归田愿林壑长悬恋阙心别后羽鳞何处问洞门闲掩薜萝隂  

晓度梨岭  

路绕梨闗万木隂故园南望白云深昔劳薇省承宣力今遂旂山隠遁心孤鴈影随残月落踈萤光逐曙星沈到家正及香醪熟三迳黄花半醉吟  

南归  

江湖踪迹叹浮萍恩许南归鬓巳星蹇劣何须干阁老支离终不愧山灵清秋独鹤松头立落日孤峯海上青欲拂冰弦弹古调赏音人逺若为听  

雨后晚步  

柴门雨过稻花香独步松隂趁晚凉上疏谪来怜贾谊辞封归去忆张良山中有豹藏深雾渭曲何人钓夕阳昏黑莫行林外路参差草露湿衣裳  

山庄即事  

落职南归逸兴多倚云闲唱伐檀歌新开池馆移松菊旧隠岩扉剪薜萝细雨半坡黄犊草清风一棹白鸥波林泉隔断红尘梦不识春城有绮罗  

梅花纸帐  

谁捣霜藤换绛纱更将冻墨洒寒花剡溪人去芳魂断庾岭春归别梦賖欹枕醉疑云荡漾拥衾吟爱影横斜清风不逐豪华尽流落山林处士家  

过钱清渡  

孤舟随伴过钱清东望稽山感客情苍藓断碑神禹庙斜阳荒草越王城数茎白髪甘衰朽万里青云愧圣明幸有棠隂遗惠在居人还诵使君心  

甲子秋山庄写懐  

龙溪别墅隔尘氛清晓开窗扫白云得酒暂同隣叟饮采芝时与野人分风来桂子空中落雨过泉声树杪闻自笑支离知己少祗应猿鹤日为羣  

题岳阳楼图  

昔泛扁舟过洞庭髙楼独上敞云屏连天楚水鸥边白隔岸湘山鸟外青徃事蹉跎仙枕梦流年踈冷少微星紫泥早晚征遗逸霖雨功成若建瓴  

己巳盗息还山  

野人卜筑近桃源仓卒擕书出故园隣邑风尘随处起深林烟火防家存正愁戌角翻悲调忽喜征衣洗血痕緑树隂中丹荔熟诸孙拥帚柴门  

葛川仙迹  

盘松偃蹇老龙形下覆仙翁炼药亭火渐消灰冷苔痕半没履痕青谁云弱水环璚岛未必蓝桥隔锦屏自有朝天双舄在懒随鸾鹤上苍冥  

晴峰瞰海  

天台山水最清幽文笔峯髙逼斗牛日出渐通仙洞晓云开遥见海门秋陶潜幸遂归田愿贾谊长懐报主忧防欲搴衣登絶顶飘然直与赤松游  

山庄夏日  

乞骸那许暂归田何事投闲十二年孤蹇不谐多士意退休宜在众人先佣书空掷班超笔敌忾谁扬祖逖鞭荔子香清云气冷聊开枕簟北窗眠  

乙亥人日  

石仙潭下买荒原縁麓周围十畆园竹坞踈篱新院落桃花流水旧溪源青山对酒晴移席緑树垂隂昼掩门浮世纎尘飞不到此中真意自忘言  

野斋小隠  

先生家在鼓山隂乔木苍苍一径深飞鸟恋巢如有迹浮云出洞本无心秋风黄菊杯中酒夜月猗兰膝上琴盘谷豹林人去逺尚留清趣到于今  

翠微书屋  

翠防深处结茅庐时有幽人此读书万壑松隂春雾湿半帘花影午窗虚彩毫兴到频挥洒蠧简闲来暂卷舒何事谢安髙卧久山林原与市朝踈  

答姑苏陈少保  

懒赋皇华策使骖幸随樵牧老江南染丝补衮非无术懐刺投人自不堪晓雨緑芜林外路晚风踈竹雪中庵斯文故旧如相问田野遗民七十三  

横浦渔舟  

龙江水与海潮通一叶扁舟白髪翁生计有常随厚薄浮踪无定任西东飘萧箬笠偏宜雨荡漾蒲帆稳驾风唱罢沧浪人不见陶然醉卧月明中  

山中景  

悠悠川上云光映空林白杖屦何处来柴门闭秋色  

病起  

防月映窗明魂清梦不成起来阶下坐蟋蟀向人鸣  

滞雨  

山居坐寂寥悠然起遐想故人何日来林外雨声响  

池莲  

人爱池上花我爱花间子子中生意多种之满洲渚  

归田趣  

髙卧隆中愧孔明成都卖卜笑君平一从落职南归后足迹经年不到城  

其二  

雅爱旂山景物清罢官旋觉此身轻盘陀石下泉偏冷笑倚东风一濯缨  

其三  

秋郊露冷百虫鸣门掩空山夜气清寳鼎香消人未寝白云楼上读书声  

其四  

门前积雪未全消坐拥青氊笑寂寥闻説梅花春信早冒寒扶杖过溪桥  

旧帽服带  

四朝宣政旧衣裳惯上金门进奏章林下不堪开寳箧开时飘动御炉香  

旂山春晓  

解绶归来学种田小窗日晏枕书眠黄莺似识幽栖意长向花间奏管弦  

正统己巳秋大驾北巡扈从官兵二十余万同时陷没郕王即位以尚书胡濚等为三孤余各陞官有差感赋  

銮舆逺冒北风寒谁遣王伦一问安可叹两京诸宦达不知何事尽迁官  

题兰  

洛城红紫委苍苔九畹秋华带露开试拂龙唇弹一曲许多香气袖中来  

## 石仓历代诗选卷三百五十八  

明　曹学佺　编  

明诗初集七十八  

陈枨  

题金台宴集  

弹冠别乡井欣然际时康都门集簪组展席开华堂笑谈屏声伎贵介辞金张怡怡桑梓防蔼蔼情好长维时属冬叙朔雪飘天芳列坐不惜醉献酬乱飞觞酒酣发长歌余音绕云梁壮志遂弧矢青年俱奋扬安能守闾巷刺刺儿女行  

心远亭  

幽兴在南山何湏远城郭闭目谢喧嚣防心寄寥廓檐楹多白云杳霭生林簿日出羣峰明岩倾百泉落况乃濯尘缨投闲事耕凿机忘沙上鸥趣惬松间鹤亦有柴桑人来同林下酌始信升平时烟霞有余乐  

送陈进士徽仲归三山  

挟策献阊阖光辉垂万言况兹恩宠优得以荣乡园白日照锦衣翩翩出都门良辰集冠葢出祖开华樽谷鸟韵繁弦林花吐晴暄倾杯未及醉仆御戒行轩知君登临兴客路风光繁适意无久留高堂人倚门  

耕读轩  

屏迹谢纷扰幽居带川原萧然无余蓄竹素开南轩新雨陇头緑晨兴起柴门抱锄薙荒翳聊以防苖根息劳憇古木散帙披羣言古今数千载起伏一何繁残编未了了暝色集墟村坂草饭黄犊栖禽惊复喧归休茅檐下列坐共儿孙曷以慰渴饥浊酒盈芳樽优游此卒嵗干禄非所论  

题耕乐轩卷  

溪田无旱涝里居复亢爽耕作勤朝昏耨耘辞卤莽草豊牛犊肥壤沃桑麻长西城幸有秋隣舍互来徃卒嵗既无虞浊醪时共享怡然农圃谈闲即成幽赏悠悠天壤间岂复惭俯仰  

为谢良翰题玉山草堂  

众壑结苍翠一峯淩紫云传云昔达人于此避垢氛山空无鹤驭石老空苔纹之子构草堂长年慕清芬松风夜谡谡萝月秋纷纷种木縁古崖翻书落香芸门无俗客到榻许山人分兹晨鸰鹗荐逺谢麋鹿羣为赴苍生期奚惭北山文公余睇旧隠云气还氤氲  

题菊庄卷送鲍先生归安成  

幽居屏纷艳眷此时菊妍风霜正高寒粲粲黄金钱搴芳称隠心掇英制頺年昔仕非不荣今还操弥坚傍舍送浊醪日入同醉眠白云南山来此意俱悠然逺与玩物初防心希昔贤愿此晚节生白髪任垂肩  

为候县丞题山水图  

危峯海上来苍然数千里倐值灵气钟云屏望中峙崖倾泉影明谷静天声起似有仙人居楼阁翠微里霞想结空浓尘心濯流水三秀知几荣丹丘此中是我忆南宫人翩然蜕泥滓别墅黄山秋柴桑宛相似归期石上同野酌松边喜引睇东南云缄情寄双鲤  

松坂清逸  

亭亭万松林别构仅容膝席隂无冬春帘翠自朝夕主人爱松风静听意自适清吟到夜分明月在巾舄是非旷不闻烟霞已成癖我有小山謡期君谢闲逸黄鹤游青防汗漫不可即  

题云卧山房卷  

养疴卧空林白云在幽墅一片澹悠扬相看若俦侣度溪鸥外闲湿雨檐间聚欹枕契无心席隂对忘语有时松颷吹长空忽轻举恐为他山留掀帘重延伫  

为李司训题松竹图  

双松有古意傲兀嵗华永根摩崖石坚翠拂云泉冷长风振涛音华月度蛟影洋上咏归余闲情契景  

题琴乐卷  

谁凿防下桐具此弦上音悠然资至乐况乃禁邪心拂几奏流水清风涤烦襟钟期去己逺此意犹在今名轩日相娱珍重若璆琳遥知徽轸外此乐还复深  

题香山九老图  

凿翠开香山梯岩架石楼既忻功业成遂卜林泉幽解带依远松濯缨临清流滩鸣八节水云度羣峯秋昔当元和时屡进忠谠谋侧闻移病后白雪己盈头醉吟喜自适山水足夷犹况逢诸老翁良时同退休命觞爱倾倒取乐谐唱酬共保龟鹤龄宁随麋鹿游高名宇宙间陈迹委榛丘丹书幸可托抚卷仰前修  

分水闗  

名闗控东南防立翠微表远吞吴越雄俯视瓯闽小緑萝翳闗门洞口彻昏晓大道抗浮云征车出飞鸟行行望故山苍翠犹未了试问出闗者弃繻今多少  

赋得蒲鞭送郑希玉出守宁波  

鞭朴古教刑岂必伤肤肌末流恣惨酷寻常视疮痍卓哉南阳守编蒲以代之责过示耻辱安用棰楚为微物不盈握仁风浩无涯余馨播青史百世犹可师使君领郡符出牧东海隅临民慎推恕前修以为期  

夜发别故人  

晴雪天始寒离筵醉长夜百壶未尽倾双骖已晨驾前林多暝色倐尔阳光射轮蹄破余霭欲发还惊讶岂不眷旧游严程少余暇云山几万重极目成悲咤欲识别后懐微钟白门下  

赋得平阳怀古送鲍叅议之任山西  

河山空表里今古称名区覇图隆晋业民俗自尧都土铏啓俭啬衣裳化恬愉陵谷有变迁神功永涵濡至今千载下不与远昔殊君行佐雄藩揽辔发长途茧丝谢纷扰惠泽恒覃敷访古増感慨观风缓驰驱登高应有赋宁愧古大夫  

为潘惟深题松隂独坐图  

盘石翳悬萝飞流下层巘抱琴何处来心与孤云逺众鸟天际还林光澹将晚为爱松风清坐来不知返  

题独善斋诗卷  

投老返斋居辞荣息羣虑闭门寡俦侣聊以欣暇豫琴册于我亲江山足诗助有时擕短笻独徃旧游处林端倦鸟还溪上闲云去适意恒自知悠悠向谁语  

诸友夜集得光字  

烛短易见跋情多湏尽觞浊醪岂足念所爱春夜良既蒙眷顾惠又枉金玉章情文发葩藻蓬荜余辉光顾惭瓦砾质忝缀珠玉傍愿言乆逺好毋防兹夕长  

又得途字  

世人重得志忻戚在湏臾宁知齐王瑟不博王门竽一鼓不见赏敛容居皇都卷舒若浮云何必増烦吁出门望故山绵邈万里途片防挂春雨秋水肥江鲈轩裳非不荣防衣足懽娱朱弦实更张勿谓知音无  

赋得梅林送欧阳广哲之河南佥宪  

浮光梅林今有无崇冈复磴尚萦纡长淮襟带列巨屏蚌港控扼称名区何年此地花千树万斛飘香嵗将暮雪暗浑疑庾岭巅月明却讶罗浮路托根曽是老风霜名表山中嵗月长中州形胜推岩邑颍蔡河山接近疆栢台宪节搴帷日弦词洋洋蔼千室铁石无遗作赋材甄陶好采调羮实况君文采当代竒登髙吊古应能诗公余驿使如相遇寄我烦君折一枝  

送卢质中分教韶州  

逢君淛江船西风白雁新凉天送君蓟门道残雪初消春信早浮云聚少散还多握手临歧别奈何解貂醉我垆头酒击筑为君席上歌君才浩若春江水肯学腐儒老桑梓千人夺隽郄诜贤百里鸣琴鲁公治美锦初裁奈数竒几年流落怨江蓠心将徃事如春梦鬓逐流年换素丝朅来鹗剡辞丘壑何限香名动寥廓吐论应披锦绣胸承恩又振韶阳铎秣马匆匆向我辞御河氷泮正流澌柳条霜脆未堪折笑解吴钩赠别离扁舟此去经淮楚梅岭天高限南土防碑芳草曲江词落日青山武溪渡吊古慿高休慨慷青氊半榻足徜徉知君别后能相忆莫道南天无雁翔  

江南曲送周员外归庐陵  

江南路出长干口万井千村种花柳华髪星郎锦作衣画船挝鼔逐潮归莫言惯识江南道一度经过一回好岸上楼台临水开吴姬白苎曲新裁商人弃金如弃土百万垆头换歌舞香饭炊粳食有鱼家家无事但闲居江南风景良不恶不是少年行亦乐请君后夜泊舟时更聴吴儿唱竹枝  

赋得黄鹤楼送林嘉亨之岳州通判  

黄鹤高飞度瀛海青山闲掩危楼在楼上年年鹳雀飞黄鹤不归今几载画栋峩峩入碧空四时云雾鎻帘栊银涛汹涌江声逺梦泽苍茫楚望穷隔波树色汉阳渡芳草洲空祢衡墓百年词赋未凄凉両岸江山尚如故千里之官赋胜游楼前访古暂维舟登高不用多留咏崔颢诗成在上头  

带湘楼  

雁峯飞饮平湖水乔木千章隠珂里阿谁楼上构楼居自是元龙旧孙子百尺平临万顷秋云光霞彩湛悠悠柳条掩映鳬鹥集螺黛参差岛屿浮主人心赏起尘境尽日凭栏学清隠一榻芸香散帙余半窗月色钩帘近暂赴天书便乞归肯将簪绂换荷衣机心自信浑忘却鸥鹭相看总不飞星星秋鬂流年晚物表高居迹尤逺蝶梦俄惊地下醒鹤化何年楼上返庋阁牙籖手泽留后人重此业弓裘登楼每动高山仰洒泪长沾宿草秋旧家文献今如昔合族比隣尽逢掖拂云高扁俨若新客至壶觞更终夕笑予水木忝同源固始南来几叶蕃千年谱牒犹聫系十载萍踪未欵门徳星层楼上永夜相望发惆怅扁舟何日系湖湾烂醉楼头续渔唱春日同诸公登乌石山饮天香岩分韵得众字  

十年客里乡山梦此日山前驻飞鞚展歩寜论磴道危芳游最喜簪缨众老衲供茶出寺门广文饮客开银瓮台上天香作雨飘花间好鸟知时哢半空寳塔入烟云十里台江横防蝀风光入眼尘虑清觞酌催人语声哄扪萝更渉淩霄巅访古还探宿猿洞摩岩细辩旧题名苔封篆古难成讽酒防起舞兴转酣懊憾夕阳飞鸟送归来城市已昏钟明日尘踪行倥偬  

神景禅林  

楼阁中天起名山隠大千昙花春作雨贝叶暝生烟松冷僧归定庭空鸟悟禅洪祈栖隠近知尔谢尘縁  

鳯凰仙岛  

羽驾来何代仙丘号鳯凰竹林枝不实丹灶草生香徃事余陈迹空山半夕阳卜居殊未遂引睇远相望  

禹穴烟霞  

神穴流传乆烟霞杳霭间灵踪迷近远洞府隔尘寰晓结松边暝晴依鸟外闲平生怀古意何日一跻攀  

剡曲扁舟  

大雪漫溪路良宵返棹时故人无宿约幽兴有谁知防阔青山在波摇白鸟移年年放船者谁复古今期  

题渔乐卷  

鸣榔惟取乐罢钓懒维舟浅水黄芦外凉风野渡头醉来闲棹月歌起不惊鸥时约乗槎侣同为汗漫游  

次陈通守舟发临清至直沽韵  

卫河东去远今古是安流小店沙边市连桥柳外舟幸聫文酒防稍解别离忧薄暮云防发真成汗漫游  

又  

析木城边泊浮萍客里身夜深潮赴海岩色草迷津望阙欣天近推篷见月新胜游殊未倦况与故人亲  

挽陈简讨嗣初  

棹吴门日惊逢属纩时怀人空有泪晤语更无期落月留尘榻凄风起繐帷案头遗藁在读罢不胜悲  

题百牛图  

华山归牧后南亩释耕时大地郊原衍方春水草冝功成无稇载力剰向驱驰饮涧遥呼犊维羣乱度陂烟簑横背卧风笛隔林吹孳息欣咸若甄陶旷莫涯融融和气洽蔼蔼物情怡汉喘休劳问商歌谩自悲戴嵩能貌古班特浪传疑展卷怀周泽涵濡宛在兹  

题云深读书处  

卜居静爱鉢池山山下云深一径闲万卷图书连几案九街车马隔尘寰茶烟暝出空蒙表灯火宵分杳霭间有客问竒常载酒林扉尽日不湏闗  

题竹林七贤  

河内衣冠胜防同竹林高兴自无穷野桥翠滴诸山雨石几凉生六月风身外功名争似酒闲中嵗月任飞蓬可怜遗迹销沉后错把丹书付画工  

磐溪渔唱  

水绕云屏似武溪渔郎清唱夕阳时声兼浅瀬风初急曲度遥林月渐移楚调变来多欵乃江讴何处转参差夜深醉倚孤蓬听絶胜吴侬怨竹枝  

西岭樵歌  

西崦斜日下岩阿伐木声停聴浩歌出谷渐随春鸟缓度林还逐晚风多买臣不用干轩冕王质虗传烂斧柯归去卖薪时取醉山中此乐复如何  

壶山归隐  

解官归隠旧壶山徃事浮云梦亦闲花径雨余春自足柴门地僻书常闗问竒时有隣翁到采药长随倦鸟还谩与野鸥深结社鹤书朝夕赴林间  

越阜秋云  

仙丘西畔越山微几片闲云出岫飞宿寺远随僧入定巣松还带鹤来归暝兼秋色移丹岛淡扫霞光幻白衣天上从龙长作雨回看倦鸟思依依  

石桥归牧  

达人归筑碧山河细柳桥西牧子多流水半村松外笛平原数亩雨中蓑维鱼入梦无饥窘芳草如茵任寝讹北上鹏程犹万里虗敲白石和高歌  

送陈叅议彛训归永丰  

朱衣赤带众称冝归去乡园鬂似丝词翰久为黄阁重姓名今许白鸥知清泉緑树行吟处倦鸟闲云坐对时林下日长多故老短笻相过自深期  

送许中书谢病归吉水  

微霜落叶度闗河此去文园卧薜萝双阙恩光辞鳯沼一天秋色醉骊歌菊松别墅将心远霄汉新知入梦多莫与野鸥盟太早更期南陌共鸣珂  

送陈履中还任淳安  

京国相逢凡几回红颜渐觉鬂相催一生未改心如水千里临分酒满杯驿树蝉声将暑去闗河雁影带秋来客途有景多留咏毋惜银笺倚醉裁  

送陈太守之任延安  

白云粉署久为郎千里分符荷宠光双佩日边辞魏阙千山马上入秦疆专城近塞尘沙静露冕行春野树苍问俗想应勤劝课闾阎处处乐农桑  

送游通判之任荆州  

璚林畴昔共簪花京国重逢鬓欲华巴郡几年称别驾荆门此日又移家雨中独树淮山近鸟外斜阳梦泽赊粉署才名人共识未应留滞在天涯  

送黄太守考绩归饶州  

领郡曽闻政绩殊奏功今见上皇都三年秩满仍分竹千里刑清不用蒲野水片防随落雁秋风一骑复平芜官居料得多清致山色湖光似画图  

房村霜树  

房村山绕吕梁洪驿树迎霜望渐空浓翠不遮僧寺月疎枝犹拂酒旗风叶飞片片长河上影落萧萧夕照中到此推篷吟眺乆遥知宋玉赋偏工  

泗亭落照  

芒砀英雄几劫灰泗亭斜日下荒台水声已带余光落山色犹迎返照来门外孤烟人语静林端初暝乌飞回仙舟际此应停棹吊古慿君作赋才  

五月五日同佥宪别驾二宗长御史审理二林昆季吴判簿盛训科游姑苏虎丘寺次佥宪韵  

赴阙同登淛水舟停桡共过阖闾丘云随殿阁疑天近江拥吴淞入海流石上逢僧松影落池边访古剑光浮别筵况有登高赋牢落偏消客路愁  

附陈桭  

姑孰十咏效李翰林  

清溪何迢迢奔流绕城曲人家楼阁临贾客防樯宿双虹波上横千树峯边緑观风泝空明悠悠濯心目  

右姑孰溪  

积水涵太虗一望何弥弥风澜漾轻縠霞光映文绮遥山鸟外横孤棹沙边渔家夜语声深在芦花里  

右丹阳湖  

晖何处去青山宛如昔废宅蔓草深荒井莓苔积旁有谪仙坟藤萝亦蒙密诗名两晖映清风振崖石  

右谢公宅  

台废已无踪台名在人耳大江天际来叠嶂云边起空见梵王宫占防黄山趾旧碑何处寻塔影秋空里  

右凌歊台  

井水本湛然人也一沾污遂令千载名涤去还如故荒甃翳春苔寒虫泣秋雨我诗辟奸雄为泄泉石怒  

右桓公井  

江上慈姥山地与嶰谷匹产竹制箫管清和中音律伶伦去已逺丛生老岩窟采之献明廷当有鳯凰出  

右慈姥竹  

望夫夫不还贞心化为石独立天地间千年有遗迹江草自春秋江声自朝夕长对双眉颦莫尽相思臆  

右望夫山  

巨川滙牛渚下有渊灵宅絶壁俯层岩回波自撞激不见燃犀人空忆骑鲸客泊舟陟危亭蛾眉望中碧  

右牛渚矶  

丁令辞辽东曽向此山住萝洞晓云白丹炉暮烟紫猿啸山寂寥鹤飞何许扰扰尘世中睇望空延伫  

右灵墟山  

大江自西来到此势偏隘天门常不扄为放朝宗双翠展蛾眉两岸堆螺黛欲问抱闗人风迅舟行迈  

右天门山  

安庆谒余忠宣公祠  

高城枕江澨名山蟠大龙巍巍豳国祠凛凛忠义风公昔擢第日名声已沨沨字牧与持宪到防蘓民痌迨兹镇舒郡适值元历终贼骑四郊合敌舟三靣攻中流屹砥柱欲障狂澜东训练疮痍民尽为貔虎雄射蛟斩鲸鲵跃马凌烟虹七年穷智畧百战多殊功岂徒淮海蔽再期頽运隆外援苦断絶内储亦虗空孤城如片雪置在洪炉中力竭继亦死全家俱徇忠更有偏禆士感防多委躬祗今清水塘血染荷花红大节昭白日芳名耀苍穹幸逢圣明代追赠昭无穷有司洁时祀应与睢阳同我来拜遗像企仰犹华嵩题诗栢台上感激摅素衷  

青阳察院  

停骖憇青阳夕雨暗林壑九华近不见云气杳绵邈未遑陟幽胜历历询民膜中夜怅不舒纷此怀抱恶山灵如好我欲为一开拓清晨扫昏翳宛若钩帘幙放出九芙蓉森然罗碧落五老俱拱立余峯互叅错咫尺对台署一一见头角飞流防厓朝霞曜丹崿使我烦虑清王事亦毋怍如逢李谪仙招饮杜荀鹤飘飘凌太虗狂吟振寥廓防张有至理匪躭山水乐  

过彭泽怀陶靖节  

彭泽徙江滨邑治已非古慨想靖节翁流风犹可覩邈尔千载豪岂为五斗取欲憇访遗踪官船促双艣  

和钱内翰余阜感怀二首  

箧衣存旧缝囊书余手泽衣以饰遗躬书以朂心德如何罔极防杳杳世永隔北风吹雨涙不到松楸侧白云飞悠扬望望岂终极  

其二  

睇此台前竹令我遐悲先人夙所爱亭搆泽水湄亭存亲已逝风业犹猗猗更有枝上乌哀念堂北慈得禄不逮养鼎茵亦奚为  

遗安巢  

龙虎昔战鬪风尘天地昏皤皤释耕叟赫赫刺史轩邂逅相勉慰故有遗安言君今际升平乐志居田园积书千万卷义方教儿孙庶几骋康庄而无倾覆辕所遗有如此何必同鹿门  

见玉簪花感而作  

茂叶敷晴风琼葩濯秋露托根在霜台讵有纎尘汚舞影覆阶墀飘香满庭户公余散烦襟相看望清素痛思玉堂兄当年寓竒趣花时防羣英饮罢各有赋词翰未凄凉人物已非故因之重遐悲临风涙如注  

题青云一骑卷送邵振声防试春官  

忆昨聫骑榕城东意气相许相磨砻蒙恩叨乗桓氏騘乗之愧未苏民痌君家枥上八尺駥骨相岂与凢马同铁花连钱雾作騣霜蹄抹电珠汗红近逄伯乐鉴别公七千云路杳莫穷缥缈逈与天门通彩丝簇辔光茏防腾骧蹀躞追飘风吴门一见气若虹仆夫晓秣何匆匆青云此去推豪雄渥洼竒种皆避锋解鞍剪拂趋瀛蓬于时春色方融融九重宫阙切昊穹金银闪烁朝曈曈振鬛骄嘶达圣聪玉阶牵过回重瞳赐浴龙池绛帕笼直入第一天闲中回头冀北羣已空人言此骑真游龙待予复命蓬莱宫云衢并辔揺玲珑共展逸足収竒功庶几上答皇恩隆  

题叶继武秋官墨竹  

秋台仙郎美如玉筼筜旧种金溪曲宻疑晓雨暗湘臯乱与春云散淇澳迩来阊阖逞琅玕粉署凝碧涵秋寒朝回爱此半窗緑何必江南千万竿翔鸾翥鳯舞旌节一榻清风无暑热坐久飒然尘虑消吟成顿觉襟怀洁我家潭边万玉林别来霄汉嵗华深披图展玩动遥思与子岁寒同此心  

敬亭山  

宣城城北际雄峙敬亭山鸟度空蒙外云飞紫翠间古祠临洞壑幽磴入松关李谢当年趣悠悠不可攀  

过李白墓  

自骑背上星辰骨青山谢宅隣常有游人打碑刻时来野叟荐溪苹荒祠林下栖精爽遗韵人间泣鬼神欲为脩垣禁樵牧殷勤停节语乡民  

乔公故址  

败垣荒迳草茸茸云是乔公旧日踪惟有双溪环碧玉犹疑二女照清容镜台夜掩凄凉月眉黛春横远近峰囬首吴宫亦如此何须吊古恨重重  

诗崖潄玉  

诗客留题不记名糢糊古刻读难成隂隂崖石封苔色滴滴溪泉作雨声山月照来珠散乱林风吹度玉琮琤望中便觉清人思何必临流一濯缨  

天柱晴雪  

天柱巍峩霄汉间四时飞雪不曽干淩空禅塔银为顶承露仙茎玉作盘影混晴云同洁白色凝华月倚高寒我来问俗过潜霍几度前山揽辔看  

吴塘晓度  

吴塘一带緑盈盈柳外频闻唤度声人立岸沙天欲曙防归浦溆浪初平几家篱落依桑柘千顷陂田杂稻秔自古巨川须广济不知何防大舟横  

丹灶苍烟  

左慈丹灶有遗踪袅袅苍烟出碧松岩际虹光常不散空中鹤驭已难逢随风飘影林峦暝映日涵晖紫翠重几度停骖访灵异居人遥指最高峯  

武湖  

山势周遭十里湖天开胜槩壮皇都画船晴泛鸥波濶玉镜秋涵兎魄孤隔岸泉源通太液中央楼阁类蓬壶隄邉驻马看来久为爱澄清絶防汚  

天印山  

化工陶铸几年成形势端然似印平组绶影留河水绕篆文色借岭霞明尚余仙迹遗丹井长捧祥云拱帝城揽辔都门凝望久数行飞鸟暮天清  

大江  

苍茫西望渺无涯总是朝宗此地来蜀雪融添春水涨楚防飞送暮潮回四时蜃气晴看雨两岸涛声夜听雷官渡经过殊可乐乗风冲破浪花堆  

白鹭洲  

江畔芳洲水势分洲前属玉自成羣聫拳芳草疑残雪接羽平沙似断云鸥鸟伴中同皜皜渔歌声里落纷纷满怀诗景収难尽浩荡烟波霭夕曛  

乐农卷  

负郭生涯数畆田朝耕暮息兴悠然门无胥吏催租税囊有儿孙趁社钱厨下晨炊翻白雪床头春醸泻红泉清时不是厐公隐鼔腹长歌大有年  

江山胜览卷  

维扬有客思飘飘历览山川不惮遥巫峡秋涛云梦雨吴门夜月浙江潮北瞻燕冀天应近西渡殽函雪未消到防幽竒看不尽更収余兴入诗瓢  

呈裕斋兄兼示弟侄  

一自离家将十秋庄山何日扫松楸封章乞得天恩许便买春风潞水舟  

题扇寄叶与中都宪时赞军窾外  

同年踪迹恨西东远意聊将一箑风好似昔人挥白羽坐令沙漠虏尘空  
