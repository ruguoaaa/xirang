---
title: 第10部分
index: true
icon: editor
order: 10
category:
  - 诗藏
  - 诗集
  - 石仓历代诗选
tag:
  - 钦定四库全书
  - 集部八
  - 总集类
  - 曹学佺
  - 明
---

## 石仓历代诗选卷一百六十五  

明　曹学佺　编  

宋诗四十二  

李觏  

流杯池  

幽居久不乐心死如湿灰闻言山有池仙客曽流杯披衫向西坐欲望无崇台何当命游宴尽聚不羁才顾恐狭隘地未足开吾懐仰手斸河汉决向天南来移舟复转岳壅遏成环回横持北斗柄量尽酒星醅箕踞接下流一防空千罍八风助吟唱万怪供嘲谐醉来散髪卧蝇声视霆雷冷笑势利子茫茫尘土堆  

获稻  

朝阳过山来下田犹露湿饷妇念儿啼逢人不敢立青黄先后收断折伛偻拾鸟防盈官仓新租喜复入  

寄懐  

鸟兽死有用羽角筋革齿辇挽入工师饰作军国器玉食白如瓠瞑目已腐秽生者不敢留埋藏与蝼蚁百年富贵身孰若鸟兽类惟有令人名终古如不死  

其二  

根生但为松翼飞但为凤王侯尚可轻道义本来重痴儿似婢妾寸步矜恩宠傍人忍笑时佯把衣袪弄  

江亭醉后  

平生尚倜傥壮大苦摧折主人能结纳佳境为铺设渺防东江来谽谺暮云裂倡女稍多艺市酒且供啜侠气复何聊心朋幸相悦解冠从放荡大呼谁挽掣咄哉千里足嗟呼三寸舌艳唱声非雅戏谭理当谪帷房笑私昵闾巷嘲琐屑更鼓莫催睡夜风才去热俗士鲜大志于今重小节内行豕在泥外貌犬伏绁吾侪古英豪方寸浴日月被谤肯自疑为欢顾犹拙放饭彼不慙使我无齿决  

美女篇  

繁霜毒春木花开苦不早愚夫择利婚美女贫中老曷不冶颜色门前车马道闺房有礼文自衒谁言好俗态竞朱粉古心慕苹藻所期君子恩卒以慰枯槁  

竹斋题事  

低斋结空野小竹移孤林斋闲竹净好日媚幽人心南方夏厌暑独此留残阴戛雨挫残梦穿风捜凉襟长茵展丽藓乱歌奏欢禽待奴裹村服语客抛尘簪志髙成利讐思爽生诗淫值圣喜盈卷感古悲入琴山迎穏履逺月劝澄杯深荣名虽未染幸亦非堙沈  

愁热  

江湖限南鄙秋令到还稀节换空看历人闲未趁衣齐纨方得意厦燕莫言归秖有松筠径风髙暑气微  

鉴湖夜泛  

明月到樽前拏舟古岸边乱山斜入雾逺水倒垂天酒气薰龙戏歌声弄鹤眠回头李郭此外更无仙  

闲居  

无物可劳情空郊日闭扃雨吟春破碎贫饮客凋零世事重江险才名一梦醒同心秖松柏见我尚青青  

送张鬷嘏  

人意皆懐土嗟君无故园欲行须尽室此去又他门静里文章好贫来节行存振掩知有日倚伏岂虚言  

寄题廖説防亭  

圣人虽在上君子有穷时自得山居乐何须世俗知夜多松月分凉与水风期只恐亨通去清闲却付谁  

逺山  

最能牵病眼天际一山横尽日是秋色无人知地名暗时云自合缺处路应平才子霑衣泪千秋共此情  

哭女  

妻死女已病逾年成二丧此生谁骨肉未识好衣裳看面虽愁小闻言尽可伤最知怜祖母句句刮人肠  

寄题邹氏延寿亭  

一世跻仁寿君今更欲延山中想无事分外得长年松老多经雪云闲不到天区区殉名者回首倍凄然  

感秋  

徙倚重咨嗟非縁惜嵗华关山异乡客砧杵别人家天冷云含日溪清水献沙屈魂终不返悲思更无涯  

次韵答陈殿丞  

不能随薄俗非是向深山自喜道无屈所嗟心未闲酒乡贫更入诗债病犹还一字成虚美通宵只厚颜  

读赵氏淳化诗集  

少年曽诵习误认古人诗风雅世不重姓名谁得知髙情如隠者薄宦过明时地下寻才鬼应逢陆与皮  

送李侍禁  

三载旴江上军和盗亦殱事烦终不倦贫极始知廉别袖挥寒日归舟载夜蟾懋功宜有赏天意在官占  

寄周寺丞  

我爱南丰宰天资举措竒上官如不怒善政有谁知赋役贫中减鞭笞犷处施邑人多未悟去后始应思  

怡山长庆寺  

行行金碧里气象怳如春不记来时路自嫌衣上尘院香知有佛僧静似无人十载京华梦相逢一度新  

书楼夏晩  

地僻无他管楼危有剩凉逺流通越残日共秦光鸟道顽云黑人家病叶黄髙情梦箕颍闲景画潇湘山药香多桂渔歌浊少商太平知可喜何者是簪裳  

闷书  

行行四月晦絺绤未能裁天气疑无定春寒恐再来袭衣从汗浃交扇取风回野秀深成鑪薫冷作媒年髙情已淡俗薄意多猜李杜今何在芳樽谁与开  

少年  

新翻曲调恐人传不许髙声唱玳筵金兽也嫌春态浅向风喷作緑杨烟  

柳枝答  

春早寒余岂足哀平生多难愧非才去年二月都城里曽共花房带雪来  

乌鹊  

乌鹊翩翩竞羽毛南飞无树过良宵就中管得他人事秖与天孙倩作桥  

睡起  

簟卷鳞纹帐系纱六龙西降树阴斜秖应梦里成蝴蝶犹记南园数种花  

忆钱塘江  

昔年乘醉挂归帆隠隠前山日半衔好是满江流返照水仙齐着淡红衫  

送僧游庐山  

行非为客住非家此去庐山况不赊要见南朝旧人物池中惟有白莲花  

戏题荷花  

昔人诗笔咏莲花不嫁春风早可嗟今日倚栏添懊恼池台多是属僧家  

送春寄呈祖袁州  

去年春尽在宜春醉送东风泪满巾今日春归倍惆怅相逢不是去年人  

早起有懐  

草草西风动葛衣呼童前啓竹间扉山僧入定钟声晏社户多贫酒气微岂是客愁浑较可秖因书卷解忘归旴江百里清无滓枉属闲人坐钓矶  

南斋咏风  

懊恼南窓一道风只应天配与贫穷不归罗绮飘飖处故入松篁冷淡中久座披襟尘榻穏半醒吹面月帷空城边菡萏知多少偷得清香是尔功  

残叶  

一树摧残拾作薪栏边为汝最伤神休翻雨滴寒鸣夜曽抱花枝暖过春影里有情惟日月愁边无主足泥尘上阳宫女多诗思莫寄人间取次人  

早夏偶作  

闲愁不觉过年光强半精神是醉乡几度雨来成骤热有时云断见斜阳古人事业尘空满故国园林草自长赖得南华怜我病一篇齐物胜医方  

次韵答史太博  

驿使将诗访逺山发函宁暇正衣冠秦城未割难论价燕谷才吹已不寒占毕有心忘老至惰农无罚贺恩寛一枝数粒惟知分岂是明时学考槃  

篷屋  

长檐数尺庇堂东疎漏从来只有篷日影碎如秋树下雨声初似夜船中竹经蠧后多垂地笋到干时半卷空此处想非人所竞江湖终是属渔翁  

野意亭  

福塘城郭掌中窥旭日登临到落晖谁在画帘沽酒处几多鸣橹趂潮归晴时海色依稀辨醉后乡愁积渐微山鸟不知红粉好才闻歌板便惊飞  

灵源洞  

才出尘来尚未知渐攀藤竹渐临危伏流似是龙藏处古树应无春到时谁把石厓齐刬削直教云气当帘帷良工画得犹宜秘莫与凡夫肉眼窥  

和王刑部游仙都观  

寻幽西去路非赊回首红尘事可嗟不待鸾骖并鹤驾便分人世与仙家几函道藏金壶墨一片秋容玉井花还似武夷髙防日凡胎犹幸醉流霞  

和游丹霞有懐归之意  

暂时来访道家流肯伴烟萝滞一丘为意长安瞻日下欲寻蓬岛向鼇头陶潜醉后虽眠石王粲忧多更上楼宣室嵗余虚席在青山何路更重游  

## 石仓历代诗选卷一百六十六  

明　曹学佺　编  

宋诗四十三  

洪适  

行行重行行  

行行重行行南北各倦逰昔人重离别一日嗟三秋如何三秋暮相见尚悠悠方寸正纡轸何以写我忧仰瞻衡汉移俯对兰菊遂臭味虽云同光尘若为异廽风凄且发飘我别时袂欲知长相思披衣不胜体  

青青河畔草  

青青河畔草英英篱邉菊雅雅当窓女濯濯手如玉渊渊锦中意粲粲未盈幅藁砧天一涯刀头误行卜却鉴怨新眉谁教逺山绿  

明月皎夜光  

明月皎夜光瑟瑟扇商籁衡纪直西云章斜左界感彼林薄凋嵗律倐云迈蜻蛚谁汝怜凄凄鸣户外昔我耐久朋着鞭道方泰尉借缯缟轻金兰旧盟改东井不及泉须女无俦配君防贡公綦白头愧倾盖  

冉冉孤生竹  

冉冉孤生竹成隂幽谷中聿来君子室葛藟施乔松乔松千百寻攀附犹可穷思君江水深褰裳难徃従同心而偏栖愧彼摩霄鸿灼灼芙蓉花凌波媚芳风非不努力爱秋至无归鸿昔盟傥不寒谁叹久西东  

迢迢牵牛星  

迢迢牵牛星奕奕停梭女寻盟整瑶辔缄情遵汉渚欣防未斯须别愁眉已度黄月不我留残机忍重顾翻羡巫山云朝朝楚王遇  

明月何皎皎  

明月何皎皎舒光莹牕绮宛转羞空牀披轩歩庭际故爱同一心新愁今两耳咫尺相防难迢迢若千里况复千里隔忧端无穷已  

海棠花  

雨濯吴妆腻风催蜀锦裁自嫌生较晚不得聘寒梅【`金城记黎举常云欲令梅聘海棠枨子臣樱桃及以芥嫁笋但恨时不同然牡丹酴醿杨梅枇杷尽为友`】  

宿佛窟寺  

篮舆登佛窟髙阁望中清古木尔许防飞泉无限声雨消今日暑云作晩来晴独对青山久相逢如有情  

交翠亭  

政和丙申家君主宁海簿明年作交翠亭是秋而某生后二十有八年某来贰郡事逾年行县至此感旧遂赋诗  

三十年中事鸾栖筑一亭寒声长新箨清閟拂踈櫺水转前时绿山浓逺处青重来勤问讯此别记秋萤  

次韵蔡瞻明江楼秋晩  

斜照穿林逈归云敛岫迟蜗文寒壁篆蛛巧暮檐丝待月是愁处对山无倦时掀髯阻谈绮细读寄来诗  

国清寺  

绀宇今方盛名知国已清【`李邕寺记云智者尝梦定光曰寺若成国必清因以为名`】万松九里影防涧四时声杖策将穷览巾车不计程登堂山更好人去晓猿鸣【`光老作更好堂方成而有防移住灵隐时丈室未有继之者`】  

寒岩寺  

峭壁挿青防层岩覆化城空中清磬发幽处慧灯明万瓦足云气四檐无雨声丰干不饶舌此地孰知名  

晓发秦安驿  

秋梦不能晓起行山径迷小车惊宿鹭列炬误鸣鸡冷觉霜华重光瞻斗柄低金庭有佳处芳桂想幽栖  

送范子芬赴浙东机幕  

男儿三十富春秋况是才华出軰流传家不堕右丞相入幕少佐东诸侯梅花颇惜诗人去草色正牵行客愁修褉兰亭访陈迹应懐同醉仲宣楼  

次韵程观过  

山城寂寂簿书稀梅际春风一夜归忽喜烹鱼中有得恍然挥尘久相违折腰岂爱蕲州竹问汉须寻织女机竒絶黄山待佳句何时小雨湿征衣  

乞盟豹岩之北脩竹数畆中有丛冡数十百处皆绍兴末年所寄余得地先定防抚某处起亭榭某处植花木七八年间成畦迳矣所寄之榇愿移者従之不强也作噩之春有姓淡人来啓啓菆卜日携锸掘土数尺败棺俱在朽骨为土所蚀颇亦不具皆包裹而去后数日忽诉于县于州于外台追问证治逾月始定今不复塞其故穴欲使孙曾知之故作此诗  

未央长乐宫中有樗里墓沈沈天子居咫尺穴狐兎乃知古圣人如天覆下土虽袒裼裸程回目曽不顾贤哉季武子杜殡廹西庑堂皇歩武接松槚暗钟鼓桃茢不屛除刍灵许来袝忌讳后愈多今人不如古曹瞒好发邱凶德比夷虏掩骼埋其胔人当事斯语我老得归田买山因学圃郁郁琅玕林丛冡不知数岂忍去枯骨为我展杖屦恣其笋侵畺不使种瓠花木列四旁亭榭亦回防数年畦迳成或徙或如故尚有犷悍人珥笔巧诬诉无言事自明有物众所覩旧圹今弗堙朽木且支柱尚恐妄男子轻传市中虎书事示孙曾无心觅佳句  

附韩元吉诗【`有南涧集`】  

雨中闻伯防至湖上  

莫嫌鞭马踏春茶鼎诗囊偶共携山色雨深防更好湖光烟接望还迷连天花絮飞将尽夹道蒲荷长欲齐官事得闲须洗眼蓬壶只在帝城西  

记建安大水  

孤城雨脚暮云平不觉鱼龙自满庭托命已甘同木偶置身端亦似羸瓶浮家却羡鸱夷子防月常忧太白星当日乗槎便仙去故人应在曲江灵  

红梅  

不随羣艶竞年芳独自施朱对雪霜越女谩夸天下白夀阳还作醉时妆半依修竹余真态错认夭桃有暗香月底瑶台清梦到霓裳新换舞衣长  

送陆务观得倅镇江还越  

髙文不试紫云楼犹得声名动九州金马渐登难避世蓬莱已近却回舟烧城赤舌知何事许国丹心惜未酬归卧镜湖聊洗眼雨余层壑正奔流  

送陆务观福建提仓  

觥船相对百分空京口追随一梦中落纸云烟君似旧盈巾霜雪我成翁春来茗叶还争白腊近梅梢尽放红领畧溪山须妙语小迂旌莭上凌风  

附韩琥诗【`字仲止南涧之子也`】  

五月十日  

片月生林白防流涧亦明幽人方独夜山寺有防行野处偏宜夏贫家不厌晴薰风吹老鬂腐草见飞萤  

七月四首  

水石云山里归来已九秋隔城如浅近隣寺始深幽慧逺逢修静文渊说少防径荒殊不扫风叶上牵牛  

其二  

地僻稀人迹重林日自虚鸟飞晨气外蝉噪晩凉初余润従侵屦浮埃倦整书樵渔时上下闭户又何居  

其三  

木末芙蓉起亭亭绿且青墙犹承片瓦牕不碍踈棂次第花擎盖縦横叶展屛石丁谁主者仙岂待沈防  

其四  

拥砌丛生菊何关老意多浇花惊易燥耘草喜成科枕腊犹宜睡餐香岂待哦渊明蔵不尽满把尚婆娑  

雨多极凉冷  

焉知三伏雨已作九秋风木叶凉应脱禾苗润必丰地偏山吐月桥断水浮空鸡犬隣家外鱼虾小市中  

晩雨可爱  

灯火凉秋夜空山雨到檐吹声初甚少落势近频添篱菊丛丛润畦蔬种种沾沈思仍静听香鼎伴书籖  

雨凉意可掬  

秋声连夜起秋意雨来时睡觉风生屋凉须水到池交防稀自好出入懒方宜只被章泉误书题又寄诗  

晚春  

幽砌踈畦送晩春水流山静见闲身行吟散去风光好熟睡醒来雨气新木笔岂非浓意态石楠终是淡精神莺声圎处鹃声急景物芳菲不负人  

十三日  

南山春雪未全消路并浮梁歩石桥深绿渐归髙栁叶浅红初上小梅梢峭寒寺院钟声昏暮人家独影摇一夜东风吹酒醒梦回花月是元宵  

寒食  

晓色犹蒙淡淡烟花间行过小溪邉人家寒食当晴日野老春逰近午天吹尽海棠无步障开成山栁有堆绵呼儿觅友寻隣伴防却村农又下田  

九日破晓携儿侄上前山竚立佳甚  

怀玊镜台开逺晴灵溪葛水去无声园荒不碍凭髙立径侧何须委曲行露气已浓清可掬日华初出畵难成闲居九日依辰至举俗胡为亦爱名  

风雨中诵潘邠老诗  

满城风雨近重阳独上吴山防大江老眼昏花忘逺近壮心轩豁任行蔵従来野色供吟兴是处秋光合断肠今古骚人乃如许暮潮声卷入苍茫  

探梅  

简防山前梅蘂防花虽未放已销魂縦饶老榦摧幽谷也胜繁华倚市门冷落不成欺嵗晩阳和且可待春温清香一喷红梢满却月凌风未易论  

梅花  

今年全未作梅诗与向花前浪品题不分雪霜摧折尽尚须天日照临之静防冷蘂无人防闲绕孤根只自知犹有幽禽解鸣语为予醻酢殆移时  

又  

肯同桃李强搀春自占空山野水滨老气却因髙树得清姿不待数花新本来澹薄难従俗縦入纷华已絶尘最爱夜深霜重处冷风吹起月精神  

春山防红梅  

年年常得醉君家今日红梅正着花防缀初非桃有艶横斜宁与李争华依然竹外并林下况复山巅与水涯歩绕孤根香更在髙懐无惜共流霞  

涧上腊梅香甚  

照眼花枝是腊梅香传小树为谁开防隂欲雪山长暝破晓终风水漫洄鸟语春声喧复静鸿飞寒影去还来数间败屋浮桥外何苦无吟不举杯  

梅下  

虽得霜浓春自浓野梅无处不为容半依古渡迷芳草独占荒山对古松绰约花房宜戏蝶崔嵬枝榦若防龙角巾一幅支笻久不觉烟中有寺钟  

涧东临风饮梅花尚未全放一树独佳  

残雪余寒二月来涧东犹是欲开梅夕阳影澹初寻句流水声清更把杯取友唤隣相领略破荒寻胜独徘徊谁能折向南枝醉一阵寒香扑麝煤  

探梅  

探梅山路一杯停日澹风防逺霭生莫问古来寻古话只知春近爱春情防枝冷蘂吟方见一防疎花画不成我挟两儿同二友老来酒外更何营  

附许将诗【`元祐状元字冲元福州人`】  

成都运司西园亭诗  

髙牙负北郭芳园路西转鸟鸣恋故木兰茁归新畹坐延花景深行倚笻枝穏翳然想林水防心不在逺  

其二  

朱堂俯玊谿玊谿清且幽従公暂息偃抚景空夷犹浮云冠圎岛白日回方流秪此有光碧何必昆仑洲  

其三  

重楼起城隂乗髙望四极列峰横青天飞雪千里积疑是空素山冬夏海中白莫怪频东向上有思归客  

其四  

海棠冠蜀花此轩花尤冠红云簇蘂细绿水照叶嫩倚妆宫粉聚叠绮霞光散雨泪防春风应懐上林怨  

其五  

蜀地山四维益州平如掌累台郁临风坐防月宵上稍出丛木末始发众籁爽兹焉暂逰目一览天地广  

其六  

栏干窦溜长窱空埃静修林密总翠尽得锦城景云舒青青色风散搔搔影未为夜行人共此昼夜永  

其七  

引泉注清渠潺潺潄寒玉侧出阆风迟骤惊江雨速飞濑乍扬白樛木细涵绿昼夜声不止肯効楚人哭  

其八  

茅茨以为庵环顾萧然虚内乐茍自足容人即有余旁依修竹宻上翳青松踈勿言此中陋中有君子居  

其九  

飞阁出方池修曲见空莽低临花坞近平觉春波长返景澄余晖夕隂帯浮爽従容观鱼乐不减逰濠上  

其十  

翩然沟上亭左右相映帯修柟列翠幄长松偃髙盖地褊景逾寛处约志弥泰谁知坐啸间心逰万物外  

逰东山和程大卿师孟  

东山十里复溪流逺客时时骋望愁泉近榴花深洞口亭开狮子旧峰头一州旗色天邉出三馆芸香海上留南北共歌公所憇独嗟无计共英防  

东山碧岩亭  

旧室曾留古岸邉新亭同赏碧岩前日生狮子峰头木烟伴榴花洞口泉黄叶入秋山出地白云临晓海垂天飘然踪迹今何定别去江湖又一年  

## 石仓历代诗选卷一百六十七  

明　曹学佺　编  

宋诗四十四  

谢薖  

赋陈虚中振芳堂  

青腰按节临天阙幻成圭璧惊人寰一朝忽起枯槁想堕作人间氷雪顔国香端拟避清絶鳯车安得窥幽闲雪中长疑肌起粟挽住直恐乗风还风流别乗似何逊哦诗兴健排江山华堂烧灯呼客醉况引玉颊依雕防广平题赋工婉媚杜陵索句愁飞翻小人径欲悟香寂何当歩绕横斜间  

双莲阁  

水芝凝露披芳塘浅妆秾画争煌煌其间艶异不世出连芳并蔕知何祥有如一座两殊色盈盈植立汉昭阳九回沈水不须沭风梳露洗皆生香公如瑶林映红粉粲然一笑倾澄觞故开华阁挂银榜大篇金薤垂琳琅吾闻草木正瑞世箑蒲扇暑芝生房须烦丹青顾陆手貌取絶艶归明光  

顔鲁公祠堂  

上皇御宇无长策牧羊奴子孤恩泽银莵分印属儿曹二十余州齐陷贼常山死守平原拒公家兄弟声名赫平原白首立班行忠义凛凛真严霜历事四朝惟一节当年舌防中丞血岂知丞相面如蓝貌虽夷易心巉岩老臣何罪死虎口到今谁为袪其防临风志士长悲咤矧瞻遗像严祠下未能立草迎送词一奠椒浆泪盈把  

翠云道中观获  

代田谁为西汉议耐旱幸有占城禾挥防正见八月获拾穂遥怜一老歌为言使君驱五马北陌东阡饷耕者汝曹力穑更宜勤慎弗惰逰辜使君  

许巨源送笋  

君家绕屋青琅玕惊雷裂地千兵攒入山长镵不汝赦日削玉版登雕盘有余鼠壤幸分似怜我羮稀筯易寛厨人给昼餔饍顿使齿颊生甘寒韭葅薤苗岂复数炙羙似觉无貛貛尝闻幽士爱风竹忍嘬其子吾何观愿君养成四时叶他时犯雪同君防  

登同乐亭饮泉  

昔人爱斯泉结搆泉上屋空亭何所有冷气宜三伏泠泠石甃浄须眉真可瞩欲饮无樽罍把彼才盈掬何时近亭居醉卧篱邉菊  

次刘世基韵  

儿时窥豹见一斑晩学一技千金殚齐房芝草不并秀且飱秋菊纫春兰无心时共白云出忘机日对沙鸥闲穷人与世各异调敢望一唱仍三叹昨来卜居向岩邑玉川破屋才数间朝防爽气出逺岫夜听绕舍鸣清湍防回欲棹酒船去贺老不见空稽山  

李成德作二笔几以其一见遗云得様于郄子中家并示长句輙次韵奉酬  

琴不安弦制竒古可怜不入文房谱鼠须龙尾玉蟾蜍与汝俱成防心侣谁能好事为品题端效广防亡輙补谪仙传様桂林家以暗投人吾窃取我书太俗如墨猪下慙罗赵何足数防公厚贶试临池一字不成如畵虎欲报初无青玉案哦诗况乏惊人语浄铺滑薄待君来慎莫踟蹰畏今雨  

碧筩  

君不见韩潮州银作饮醆夸工倕镌花镂叶太琐碎何言豪士亦尔为又不见六一翁尝吟鹦鹉红螺诗华堂一釂岂不乐清歌劝酒须蛾眉吾侪山人宁有此竞折圎荷为饮器细倾初作露珠圎满引忽惊云液碎鼻中寂寂闻妙香舌本徐徐识真味采莲当殽花当妓岂有登临百金费安得城西十顷塘水光容暑风凉时引碧筩如象鼻仍防翠盖立霓裳  

秋日登鸣玉亭  

山路秋阳何赫赫山亭凄冷多秋色岂惟醒耳玉淙琤照眼光寒如练白旧闻瀑布垂云间怳疑银河堕天关西望香炉不得徃个中元有小庐山  

有懐觉范上人  

道人心与貌俱古哦诗不复效等伍清疑仙掌露华堕新似秋空玉钩吐要将余事付风骚已悟元机窥佛祖泐潭老子乳扵莵果在丛林啸风雨何当埽室祗树园夜看金盆听软语我虽不是厐徳公懒驾柴车入城府公如归结白莲社留我山邉一防许  

次韵彦光睡起病目  

蝶梦防扬卧碧纱知君不赏玉叙斜梦回起坐有佳思乱触牙籖书五车黑蝇着眼君弗嗟学道乃得青莲华商略此言当过我樵青竹里为煎茶  

陈循中求赋髙丽墨诗为作长句  

老松收烟琢元玉可试洮州鸭头绿来従万里古乐浪传到麻源第三谷要须岱郡鹿角胶成方解土炭嘲请君摩研写新作一弄潺湲吊康乐  

陶渊明写真圗  

渊明归去浔阳曲竹杖蒲鞵巾一幅隂隂老树啭黄莺艶艶东篱粲霜菊世纷无尽过眼空生事不丰随意足田家酒熟未尝新头上自有漉酒巾老农时问桑麻长提壶挈榼来相亲一樽径醉北牕卧萧然自谓羲皇人此公闻道穷亦乐容貌不枯似丹渥世途絶响求山林此日髙标同寂寞假令九原今可作举公篮舆也不恶  

秋暑  

秋暑不可耐秋风殊未来何时疎画扇无处觅凉台谁谓月离毕空惊山殷雷愁闻老农语南畆半黄埃  

寄汪信民  

泮水传经老蓬山佐着才宦逰思引去禄养可归来要路眼谁白浮云心自灰少年何太徤君马独虺隤  

其二  

系缆苻离日君行殊未归寄书问亳社有梦过江西不见挥犀柄频惊响马蹄殷勤具鸡黍多谢德公妻  

喜董彦速自仙岩归  

鉢囊髙挂同僧夏逺寄岩间一把茅地僻狙猴长作伴食贫樱笋不充庖瘦藤任拄万峰顶野鹤来归千嵗巢防简箧中诗防首苍头时遣为君抄  

莫莫堂新竹  

僻寂漏茅屋萧梢新竹枝径迷人不到防宻鸟还知绿色怱怱挽薰风细细吹即防柯叶老宁受嵗寒欺  

晩春书事  

春来畏病不饮酒孤负山南山北花有客欵门惊剥啄无人追韵得车斜独酬砌下二三子岂忆城南韦杜家不畏诗穷嫌水厄时时搜句煮新芽  

题子逢辰画  

踏徧江南岸归来试解衣谁言物外赏不与笔端违石带苍苔瘦风凋折苇稀令人清兴发欲问钓鱼矶  

戏咏石榴晩开  

靡靡江蓠只唤愁眼前何物可忘忧栋花净尽绿隂满才见一枝安石榴  

络纬  

聒人长向井邉啼在宇丁宁戒授衣织素尽输官事了秋来工女正投机  

招汪叔野  

夜语僧牕雪载途归来夏木已扶疎两牛鸣处地非逺万竹隂邉吾所庐儿能窃听従忘箄子盍徐行可当车莫讶南邻狂处士掺挝倾坐一轩渠  

鸣鸠  

云隂解尽却残晖屋上鸣鸠唤妇归不见池塘烟雨里鸳鸯相并湿红衣  

种竹  

辟地种修竹得方缘袐经成隂向北宇倒影落中庭直取内含素岂惟枝鬬青龙钟玉川子犹拟抱添丁李簿家有侍儿妙丽善歌舞诸人惜其死为赋诗余亦赋  

草头朝泣露漙漙樵歌暮归丘陇寒当时座上客半醉琵琶不许近帘弹  

次韵无逸兄见示  

憔悴谁能赋大招防将菌桂杂中椒巷南隣里频相过水北山人讵可邀细酌敢谋长袖舞苦吟空咏寸岑遥耕耘頼有陶濳妇不羡孙郎对大乔  

玊茗花  

佳园昨夜变春容清晓惊开玉一丛素质定欺云液白浅妆羞退鹤翎红似闻金谷初无种欲画鹅溪恐未工底事余花避三舍孤髙元有史君风  

寄洪鸿父  

儿时访道漳江上燕雀羣中见阿鸿南浦飞云防画栋北牕欹枕傲清风读书长忆登山胜作尉聊甘食荠穷想见咏懐非一律钩章棘句定能工  

食菜  

道人真是伊蒲塞顿顿园蔬入馔来紫芥寒葅参薤韭黄橙苦酒伴盐梅蒸豚不羡贮人乳饭豆亦能羮芋魁但恐酪奴不解事搅令枵腹转春雷  

暮春  

溜渠鸣玉雨成霖春草池塘数尺深后院落花人不到无聊独下海棠隂  

吴彩鸾写真  

天上鳯皇难独宿人间翡翠本双栖丹青不与文箫共谁遣雉东迷雀西  

山间  

篱落秋花未得霜嫣然一笑媚秋阳可人风味撩诗兴不记姚家宫様黄  

过金山下作  

扬子江中风浪生小舟如叶任欹倾桨摇但指金山寺雾暗初疑銕瓮城絶顶逈分双塔秀层楼危立一僧清他年来访诛茆地吾与此乡春水盟  

题跋  

临川谢逸字无逸其文章学业为搢绅推重以其所居溪堂称之曰溪堂先生弟薖防槃以字行兄弟以诗鸣江西有文集合三十卷邦之学士欲刋之以贻永久积数十年而未能也粤绍兴辛未赵公朝议来守是邦期年政成民服其教嘅然思以儒雅饰吏事命勒其书于学宫以称邦人之羙意昌言以鈆椠董兹职于是搜访阙遗以相参订晩得溪堂善本于前学正易箴又得防槃善本于其子敏行箴知溪堂出处甚详敏行逮事其父诗律有典刑其编次是正可无恨矣刀笔方兴士大夫翕然称赞工未讫功而四方愿致其集者日至以是知二公之名重当时欲见其书者惟恐后也闻之乡老无逸之交防无非天下名士其后防槃声闻寖广与之并驱而争先既没之后为之传序为之哀词祭文者甚众今未暇广询而徧录也特取舍人吕公之所书摹其真迹于后庶防因吕公之文而不失二公文行之实云壬申冬十一月辛卯朔建康苗昌言谨题  

谢康乐诗防摹宏逺为一时之冠而晖诗清新独出又自有过人者后之善言诗者于二公盖未敢有所优劣也本中窃以为无逸诗似康乐防槃诗似晖此平等之论也绍兴三年秋自岭外北还过临川去防槃之没十八年矣始尽得防槃书于其子长讷所伏读累日益知前语之不谬虽然防槃与其兄无逸修身厉行在崇宁大观间不为世俗毫髪污染固后进之师也其文字之好盖余事尔后之学者尊其行并学其文可也学其文不究其行则非二子立言之本志九月二十日吕本中书  

防槃诗文不传于世此本従内府借出时方沍寒京师佣书甚贵需铨旅邸资用不赡乃自为钞写每清晨呵冻十指如槌防二十日始克竣帙蔵之于家亦足诧一叚竒事也万历已酉十二月十四日辛酉晋安谢肇淛题  

附谢逸诗  

题王立之大裘轩  

小人拙生事三冬卧无帐忍寒东底坐待朝曦上徐徐晨光熈稍稍气血畅薰然四体和恍若醺春酿此道秘不传讵易车百两君胡得此法开轩亦东向苏公名大裘意岂在万丈但味名轩心人人如挟纩  

社日  

雨栁重重叶风溪细细纹清欢惟煮茗羙味只羮芹饮不遭田父归无遗细君东臯农事动举趾待耕耘  

送董元逹  

读书不作儒生酸跃马西入金城关塞垣寒苦风气恶归来面皴须眉斑先皇召见延和殿议论慷慨天开顔谤书盈箧不复辨脱身来防江南山长江滚滚蛟龙怒扁舟此去何当还大梁城里定相见玉川破屋应数间  

鐡柱观  

豫章城南老子宫堦前一柱立积鐡云是旌阳役万鬼夜半舁来老蛟穴挿定三江不沸腾切弗摇撼坤轴裂苍苔包裹鳞皴皮我欲摩娑肘屡掣旌阳挈家上天去只留千夫应门户西山髙处风露寒兹事恍愡从谁语安得猛士若朱亥袖徃横山击诸部  

豫章别李元中宣德  

旧闻诸李隐龙眠伯特已老元中少一行作吏各天涯故人落落疎星晓西山影里识君面碧照章江眸子了向来问道渺多岐只今领略归元妙老鳯垂头禁不语古木查牙噪春鸟身在幕府心江湖左胥右律但坐啸第愁一叶钓渔舟不容七尺堂堂表我今归卧灵谷云君应紫禁莺花绕相思有梦到茅斋细雨青灯坐林杪  

闻徐师川自京师还豫章  

九衢尘里无停辀君居陋巷不出逰满城恶少弋鳬雁对面故人风马牛别后梦寒灯火夜归来眠冷江湖秋冯驩老大食不饱起视八荒提蒯缑  

寄隐居士  

处士骨相不封侯卜居但得林塘幽家蔵玉唾防千卷手校韦编三十秋相知四海孰青眼髙卧一庵今白头襄阳耆旧询名德祗有厐公不入州  

## 石仓历代诗选卷一百六十八  

明　曹学佺　编  

宋诗四十五  

彭汝砺  

瓦鼓【`自新建令仲文得之`】  

客逰南昌归归我四瓦鼓浑完自甄冶质朴排罂甒触之散遗声徃徃中商羽声来殆天得不用询有瞽野心爱不彻取之置林宇竹梢奏清风似喜佳物伍岸巾策笻枝共尔蠲毒暑世浮见此拙坐觉幽兴聚丹楹惜异时蒉桴想淳古君年比余少能亦珍此否  

雪夜饮分题得雪字  

颠风夜号花木折平明堦前三尺雪谁家羗笛落早梅中夜南楼对明月苦寒厌厌祗夜饮朔风吹人毛髪缩公才奔放欲万里应恨低回受羁绁一巢安稳身自在生涯却羡鸣鸠拙人生值遇行乐耳世事悠悠无可説偶有名酒须尽欢醉后呜呜呼耳热君不见戍卒征南凯未旋戎衣虽厚冷如鐡  

寄友人  

汉上近多雨江头应好风想君当此际挂席随孤鸿翔龙压大浪画鹢凌长空男子四方志生时射桑蓬尔来何迟迟吾忧秪忡忡安得百顷田稍隣五老峰早赋归去来同为采芝翁  

读史  

娄敬脱挽辂独建金城安韩信出羁旅遽上将军坛谋出万乗惊名飞百夫叹丈夫松桂姿直气虹霓蟠得时树功业未谢娄与韩  

次韵尧民同年  

飞雪鲙长鲸浮蛆拨新酒故人不我过絶壁频回首北岗无断絶参错纷燕豆触日事斩新怆懐治平旧龙飞第一牓四百如兰友劲气沮金石髙文烂星斗我衰也久矣雕落防无有未去真厚顔欲归犹掣肘盘根发余刃想见敏防手江河被郛郭云雾生户牖顾瞻良集易叹息幽期后吟到诗輙成吾穷久箝口  

答同舎防凝池  

仙宫神灵之所宅楼阁倚天一千尺先生好防犹挟册藜苋不慙吾鼎食凝祥池头三月春腰金骑狨多贵人天邉五岳烟霞闇海上三山雨露新蛱蝶能飞燕能舞鳯凰在云鸿在渚仙人骖鸾入云雾寂寂不闻青鸟语洞天落晚日沈沈渔舟缥缈桃源深红玊坐防花着子青云行见叶成隂疾雷怒飞风雨急瘦马不行归斾湿投闲一日须一来嵗时变化犹呼吸  

栽竹  

一生正能着防屐旷逹人称阮遥集何可一日无此君风流我爱王参军夏葛冬裘吾便足由来世间无可欲但栽翠竹满东林我日对之歌且吟  

送颍叔帅临洮  

风如疾雷雹如芋积雪如坵壅道路蒋侯车驰挽不住见説西人复啸聚目视隂山欲飞去蒋侯文如江海注一决万里无尽处笔落在纸成云雾气吞云梦八九数力转邱山防螭虎终日笑言公不怒三军号令成樽爼羗戎胆落汗流泝邉人乃至歌五袴昔夸禁中得颇牧今见南阳称召杜前席宣室疑巳暮勒功燕然无可慕归来徧作人间雨杕杜吾当为君赋  

彦衡约饮湖亭行不及赴  

主人欲留客其意良已厚行子念于役奔命惟恐后张帆半夜起若惊蓬走盈盈水中莲鬰鬰堤上栁相别不相见已行更回首人生如朝露理固无可乆可为惟为徳万一或不朽行也死后已庶犹无大咎君恩不胜报聊一报我友  

行西城  

我将行西城曲指计日月汝来今防时已卜钱塘别吾衰况多病苒苒鬓已雪安能久去汝漫自投羁绁田园茍可饭声利非吾屑与汝归去来相防至耆耋苍茫尚无涘空复愁如结  

汉上谒刘执中  

尘土能汚人有如衣匪澣驱车出闉阇縦目尽江汉渔舟泛青云潇洒雁为伴芦花如飞雪时逐风散漫可怜独清人憔悴行泽畔  

菊苖  

重阳黄菊花零落殆无有防阳动渊泉嫩叶出枯朽青青好顔色寂寂霜雪后物理如转环人生岂能久  

采葵  

古人采薇蕨我亦爱斯葵能随朝阳倾不为秋露萎烹调戒中厨聊以燕母慈拔根取亷名未愧鲁公仪  

途中和君时  

闻君欲脂车辗转寐不安忧心顽如石百计不可寛鸤鸠祗在桑归雁乃云端一瞻百叹息强饮终无欢  

寄君时四章章四句  

我脂我车陟彼髙冈母也吾懐匪居或忘我帆我舟泛彼大江母也吾忧食匪或皇我池有鱼亦可以羮何必鲔及鲂叔兮其归哉我田有菽茍可以食何必稻与粱叔兮其归哉  

自吉泛舟入赣  

我行欲従车好风苦相招谓言困行役厌此道路遥骎骎四骆马终日在岧嶤簿书更追随精耗髪欲焦乃复泛柏舟锦幔兰为桡是时春始和暖风秀陵苕彼栁已青青彼桃已夭夭王事敢不修我饮歌且謡彼不知之者谓我士也骄不知非所知我兹以逍遥  

逰岘山  

去年冬少雪二月春始晴南逰岘首山东下石头城揉蓝染江水烂锦贴园英幽亭一杯酒不用千载名  

冬日道中作  

夜卧衾裯单不敢嗟体寒晨餐蔬食防不敢叹腹饥重念饥寒民亦有甚我身我心若嗟吁彼俗当何如  

长芦阻风  

縦目江南路系船淮上村长芦云作阵髙栁石为根浪逐江风急湖连海水浑雪霜千雨散征鼓万兵屯蒲藻鱼逰处泥沙鸟篆防参差隣画舫咫尺想空门贝叶有秘语韦编无近言漫瞻双去翼空饰两朱轓好在弥天释何如炙輠髠浊清罗酒斚南北看风幡敬信无非事精防讵可论孤忠天未弃尚合辱垂恩  

宿金钩馆  

絶域三千里穷村五七家云深无去雁日暮有栖鸦雾拥云垂野霜连月在沙夜长无复寐寂寞听寒笳  

恵州  

雾暗山千叠氷寒水一涯风髙天作雪日晩露迷沙居士身如梦行人驿是家青灯无意绪防防自成花  

和章承议通判来章  

近水班荆坐缘山柱杖行云烟窥胜槩风雨听寒声久累维摩病多慙卫玠清波澜终未息衮衮共劳生  

云盖寺诗【`并序`】  

唐浄圎禅师初自石霜来得乳萝洞喜之将宅焉初至蛇蚖塞路矫然怒视师师以法语告蛇引去既宿而毙师为焚之旦视无遗烬有三泉出焉左者黒右者清中者白师既筑室从者如归市逮今遂为名刹  

旧日蛇蚖穴今时薝卜林寒泉三井旧髙阁五峰深翠竹娟娟老长松漠漠隂鳯凰池好在谁得老师心  

道中  

湖天冬不雪山地晩多风岸草犹全绿村花或自红差池嵗聿暮寂寞雨其蒙南北随蓬转浮生寄寓中  

内乡招提寺  

滛雨宿萧寺白云思楚山病催顔色老泪里鬂毛班流水终何事飞禽倦未还梦归无别处鹫岭鳯林闗  

途中早起寄兄弟  

为惜庭闱别方惊道路难醉怜山月古病怯野风寒驻马询农耜临溪问钓竿新诗如有得写染寄归翰  

送岩夫庭佐归宁  

春雨伤行色秋风问后期欲吟黄乌意更遗白华诗家塾求吾友亲庭寄所思独吟城壁晩始悟角声悲  

接伴太传离新馆其兄迓于途  

使者乗轺至将军走马迎侏离何所语踊跃不胜情寓目鸿雁泽伤心枤杜行天乎非有间我老独无兄  

夜泊睦州桐江  

一水连银汉千山拥古城客乗清夜息舟倚碧溪横皓月危峰影清风细浪声呕哑殊俗语惨淡异乡情余十一月甲申以使来武冈坐茅茨之室逼闾阎之陋无故人徃来之乐懐羁旅不足之情于是有逰古山之寺在县西十五里而山水俊拔深秀亦有可爱者因留置酒抵暮还驿而作是诗  

淡日沙村晚霜晴溪路遥蛮人瞻虎节田父看星轺使指勤咨问君恩费养调畏途谙跋渉遗策问蒭荛腊近云长暝春迟雪未消逺空低幕帟叠嶂露琼瑶板屋谁家舎茅檐何处桥梅香浮逺水藤古上重霄细草眠黄犊巅崖落皂雕儿童晴出牧妇女晚归樵椎髻骑吹笛斑衣行踏謡封疆连五岭习俗带三苖狐鼠威溪老豺狼脱洞骄今当防润泽乆已静氛妖歌舞随乡地耕桑托圣朝威仪欣用夏姓氏耻称傜僧至不千里寺名非一朝小亭浮草莽髙阁出岧嶤泉细能沾润峰危欲动揺防观禅味足还见讲花飘茶泛波无迹香深篆未消逺逰贪物象久客厌尘嚣子羙诗千首渊明醉一瓢傥来淹白昼轻去恨连宵野色随行李滩声逐画桡舄归鳬漠漠旌旋雨萧萧淡月生昭旷青灯照寂寥嵗时惟箭激江海秪萍漂洪井连庐阜蒲山近斗杓且従周梦去莫作楚辞招  

在合肥幕中有作  

幕府开雄盛朋逰望俊髦双松鬬氷雪一鹗出蓬蒿春雨吟花蔕秋霜满蟹螯山川留翰墨天地入风骚感慨惊多变防生病一号酒巵余寂淡诗笔恵英豪忧思生心腑尘埃上鬂毛簿书今日困道路此身劳小雨开濡滞清飚散郁陶小亭山可见従此欲登髙  

送刘器之待制知真定府  

时平谋帅重侍従辍名卿龙种三千骑虬髯十万名红莲王俭幕细栁亚夫营侧道诸侯谒还乡故老迎试询三将宅应过五梁城漫乐潭园胜难忘魏阙情守株嗟我老杖钺壮公行秪恐非朝夕君王召贾生  

和春城北  

春光未恣看已复见春深水涨千溪绿松低一路隂簿书淹世态鸡黍乱乡心莫废清和饮枝头李可沈  

和晩北园  

天气非相逼东风巳自归乐逰终少及世事故多违桃杏春如在溪山暑尚防早期筌楫泛频縦角觞飞和祖道国门外文渊子至东父饯席上赠别  

行李随长道飘蓬笑贱官望云瞻白日临水看惊澜鸟语如知节花开尚怯寒莫嫌春色浅留到后园看陈师道教授示黄梅诗次韵呈正夫学士  

羙色絶殊众暗香时着人齐州终自别不比岭头春可但深宜晩须知巧耐寒北人浑未试秪作棣棠看  

大小沙陀二首  

南障古北口北控大沙陀土地稻粱少嵗时霜雪多古来长用武今日许通和岂乏骠姚将君王悟止戈大小沙陀深没膝车不留踪马无迹曲折多途人易惑自上髙冈认南北大风吹沙成瓦砾头面疮痍手皴坼层氷峩峩霜雪白狼顾鸟行愁覆溺一日不能行一驿吾闻治生莫如啬  

和汉广席上赋  

秀色霜滋重余香露洽鲜鹄巢灵殻媚蟾窟夜珠圎丹橘非优贡蟠桃亦浪仙无嗟后林盾未至太清天  

龙泉一首  

秋风入泉野吹散菊花芳万里无人处千枝秪自香风流忆彭泽时节念重阳物意虽寥寂能忘酒一觞  

和君时余未至君时言有羣鹊集  

旧重千金诺元为五日期水清氷破玉岩润石凝脂命驾不嫌遽舎车空悔迟多慙无道力有徃鹊先知  

和君时弟韵  

流火退缩金盛强郊原日夜生寒凉棃垂栗皴橙柚香田家笑语炊黄粱山水秀澈摇秋光重岩细菊斑斑黄万象呈露无遯蔵时和嵗丰辰亦良脂车与子逰上方吐论縦横气轩昻书帙罗列圗画张睥睨孔孟窥虞唐偃息道奥缘禅牀苒苒定看移星霜  

逰西山示同志  

我少及长従公逰我今老矣公白头渊明彭泽不归去太史周南方滞留爱山兴与精神聚形骸自笑縻珪组欲骑马去陟彼砠空羡鸿飞在于渚西山第一列洞天别有日月无嵗年洪崖巳成丹灶药瑶池每赋白云篇嘒嘒蝉噪竹枝露斑斑豹宿颠崖雾伯兮伯兮归弗遽人间旱嵗须霖雨秋雨辛勤开菊花春风取次生兰芽我虽调公不敢易龙驹防去超胡沙  

使北有懐  

长年日戏老莱衣不忍此身终日违今日马头燕北去不堪频望白云飞白云汝飞去何许悠悠防到江南路朔风吹泪洒大河直与波澜竞东注  

皇帝郊祀礼毕诣景陵防谢次履中学士  

黎明驾出告熈成朝野人呼万嵗声日上天门春意近雪残宫瓦晓寒生六龙宠防随天仗三爵恩容醉御觥德似坵山毫未报白头知愧不知荣  

和瑛师  

江湖日夜着东流水上乾坤一防浮隔浦云山随客歩近村花竹慰人愁同舟自有林宗在结社还须恵逺逰酒兴正酣归更懒坐看凉月上沧洲  

送宗文先軰  

夫子声名二十年尘埃叹息欲华颠相如旧有凌云赋靖节今无种秫田南国寂寥归见雁北风悲壮屡闻蝉思量世事真如幻合置穷愁顿酒邉  

万安道中  

上下鸡笼牛口滩滩头濯濯雨声寒气蒸晓日云无际波漾春风雪未干落絮并花浮逺水飞鸥随鹭落惊湍扁舟稳泛沧浪逺珍重严陵一钓竿  

尝约谊父同逰龙泉奔走失期故作是诗奉和元韵  

野寺幽幽隐翠岚山川形势尽东南吟随野竹吾懐惬醉啜溪泉此意堪乐事难并真可惜登髙能赋亦曽谙逰従欲尽林间胜雨气浑浑满古潭  

送望之郎中提举舒州灵仙观  

江干逺别防秋萤汴曲相逢眼更青余志自能同豹变弋人安得望鸿冥风流绿蚁千钟酒香火黄庭一卷经祗恐诸公还荐鹗未容轻去老岩扄  

山林  

鹤瘦松枯不自禁穷愁千绪欲相侵山林谁识谢公意风月独髙梁甫吟行视水防嗟不息静看云影爱无心懒随尘土趋时态欲就丝桐丐古音  

暮雨  

暮雨忽随江上舟寒风髣髴转清秋兴随烟月成千首醉忤莺花长四愁不系可怜波上叶忘机应喜海邉鸥一声画角吹魂梦散落淮天晓未收  

和张侍读总翠亭  

城隅东北起危亭卧栋飞檐控地形万井不蔵平野绿一湖才见逺山青春归防圃低华幄雨歇寒芜露翠屏日暮登临望楼阙误随飞鸟下南溟  

至雄州寄诸弟并呈诸友  

马头今日过中都到得雄州更有书道路莫嗔音问少天寒沙汉雁全疎  

和国信子育元韵  

雪余税马立孱顔望尽南垂北际山一叚黄云凝不散邉人説是瓦桥闗  

二月己亥晓出城祀髙禖  

淡云斜月晓昬昬风物迟廽认故园竹叶宻蔵林下寺桃花低映水邉村  

尘沙骑马听溪流淡薄春风却似秋坐忆洞庭波万顷滩声长在钓鱼舟  

尘土冥冥二月风寥寥天外有归鸿松隂想见芝山路隔浦溪花岸岸红  

景繁见和再用前韵驰寄  

鱼飞鲸跃出波澜独立蓬莱缥缈间防有清诗寄芦竹能无归梦到溪山  

和执中及谢检法  

三年不见洛阳花今日襄阳看转嘉奔走簿书长似梦不知春巳满人家  

北风  

北望南淮云更遮别离方觉路为赊深林青杏还争熟浅水红莲亦自花  

泊真州新河亭  

鬂毛垂雪欲道路风波老不堪系缆短亭聊自慰青山数防见江南  

芦花  

风起芦花散雪纷纷故着枯槎晓日曚昽照处十分认作梅花  

沙栁  

沙陀秪见尘土栁色如逢故人忆着千条万叶金明驰道青春  

拟田园乐二首  

买田何须近郭作屋却要依山青松共我终始白鸟随人徃还  

山色依云闇淡溪声漱玉玲珑孤笛醉吹明月扁舟卧钓秋风  

## 石仓历代诗选卷一百六十九  

明　曹学佺　编  

宋诗四十六  

黄裳  

送胡君逰洛  

得防纷纷转羣欲谁及爱嵩三十六有客忽自东南来巳为湖山饱双目逸兴不住皇州春天津桥南酒初熟长念花王司马坂洛阳今寓谁家馆巳闻香信满东风嫔御相従水光畔芳容须向盛时吟昔也醉翁长恨晩谷雨且老黄鹂声急上征鞍望瀍涧送行诗句无纎尘自有交逰在霄汉蔾苋肠中何所须但愧银钩落香翰  

简元舆祠部  

百花岩上仙人住岩下为州山水聚白头青塜南北人倒影沈沈独懐古倚栏把酒与谁同况是使君为献主应唤渔舟疎苇中旋脍逰鳞落红缕秘书座上最轩昻能共春云争态度红衣带月今何处防转春残掩朱户飞船送客空断肠梁尘谩落声中句虚白亭前湖水闲忽为霓裳起思慕出门沙土乱如雨薰风吹梦天南去  

简无咎学士  

北澶车马来何暮芹茒池邉失欢聚有分共为文字逰却向西郊话今古世俗聪明多浇漓信厚期君中有主职事无尘静相对满榻诗书香数缕严扄如在栁隂中绿幄朱帘细风度紫犀銙破雪花浓石鼎煎声绕牕户凖拟七椀邀卢仝清涤烦襟出新句共笑先生最贫苦误使帘前客相慕虚名薄利能防多裹饭区区来复去  

寄题妙光亭  

天邉月下云初尽江上潮来风巳定雨初无情岂有期但见圎光非逺近潮回月落杳难寻元无此景何须问沙北渡头人自忙谁向山翁説真性涤除尘垢无少休他日危楼与君凭  

观蚕  

大巧不为蚕上簇机妇飞梭注双目腹空万绪徒自萦缣素如山人未足  

翠筠庵  

外环碧玉千寻直中起真香一篆清宴坐主人俄出定嵗寒枝上得秋声  

假山  

天作乃为真人功故云假堆叠孕竒恠含思亦如画遥岑出寸碧羣岫拥而亚苍苔把秀骨犹惬时雨洒去来何所人度岭策羸马安得无心云经従断复挂日落行且休寒岩峙孤舎  

送满龙图守奉化  

台省两称公郡国三换节海角承重寄螭头懐逺别俯仰七迁迅觉梦一炊热先生自怡怡浮世谁惙惙暴霖驾西洛华舻指东浙香径催芰荷丰厨拾鱼鼈窥影入贺湖访古探禹穴未暇登四明方思白华洁亲闱怅望时千岩看堆雪  

春霁  

动润毕化事清旸却隂翳披云出寸碧银色烂盈地芳径导众荣顽冻展羣翠雨霁春且老良时固难计好景归新诗清樽接佳士韶光宜夕阳醉卧莫轻起  

送林疑独教授  

犹记龙津曾把手闲对云山一樽酒谭髙稍犯禅师彊遥指青尖露疎牗璧水起人新思浓旁释竒文到科斗自笑山翁缄黙多来处长疑抱真叟乍喜相逢春色中忽见天机动杨栁  

览武夷记  

武夷山中十三子邂逅相寻良有以太清筵前何事醉一时谪在人间世八百年后还升真武夷真君真主人天台有籍安得知不谒子骞谁与祈紫云中下龙潭雨犹喜张仙好诗句  

留题琴轩  

轩阁竞华丽谁肯厌丝管豪华既交欢盛丽亦同翫鸣弦虽侑觞惟宜素纎按声色方争髙耳目及中乱古意始兴懐曲终情已换黄子寻天真开轩名以琴问琴意何在答以琴为心我愿听以目与子为知音无弦之琴声无声世间此曲今何人  

题桃花菊  

水云深处寻幽客竞把银瓶飞琥珀坐间玉篆流杯来时伴桃花献春色尘劳不到清樽前何幸山翁设歌席人在夕阳方醉时回首云迷武陵宅  

道伦竹阁  

曾看孤山翠防麓回环阁下千茎竹醉吟先生唐室贤洒落情懐出流俗赤城德士攀髙风特借嘉名榜山腹雪霜难犯中心虚直节凌云耸苍玉月华防影无纎尘合有丹霄鳯来宿  

重九遣兴  

佳节叹短晷清爽惬幽抱新故遽相代意思幸长好百年如秋时行行越中道重九虽百回半百巳云老云液倾新醅篱花摘灵草但约金巵空何愁玉山倒且趂马台逰莫管龙山防  

燕子楼  

眄眄初归楼上时相如燕子长双飞有才将色世间少况复节义犹堪依将军一去十余载玉箫瑶瑟无心解岂不能死空相随以色累公非所知白老曾为赋诗客风袅花枝醉无力后防勲郎汉阳驿因语歔欷巳成昔走笔还赓羙人句犹感白杨堪作柱我来登赏非唐人尚引多情聊怆神人生真尽皆为尘百年一饷难留春髙楼人散谁复亲只有燕子年年新  

中秋日宾兴宴  

九十秋分今夜景银色界中秋意静献贤时入帝王州鼓瑟筵开山水境西风劲衫袖冷遥度天香到酒邉中有醉翁吹复醒徘徊态凌乱影急须行乐慰劳生相得相忘无食顷一年人爱此回圆十分仙桂都开尽自有清光随我身嬉逰寳蜡何须秉  

次常父著作曝书之韵  

内阁儒方集先朝事不忘曝书开绮席偃武敛牙璋籖轴陈千古金朱萃一堂日华窥鸟迹氷艳照金觞已扫断简蠧更增东壁光士髙闲粹语天近览幽香见博思唐库恩新仰舜廊名山才向晓振鹭已成行官职尘劳少朋従语笑长但慙甘若醴宁恨冷如浆小説诛弥漫雄文荐炜煌培风谁有志従此好南翔  

送中吴太守  

华省人闲去领麾出闗风景正相宜唐虞民物气和日吴楚江山秋静时语接乡音犹喜近舟行莲渚莫嫌迟古云亷吏君知否优孟空歌劝莫为  

送袁志行户曹  

十年场屋费才华谩有诗名子可嗟未入儒林升俊造且行春雨到夫家逺乗泽国三秋月髙跨天河八月槎道阻且长瞻不及空吟霜露满蒹葭  

次齐守岩老见示东湖之韵  

共辞兰省作诸侯更领东藩第一州公事了时寻好景两岗盘处得寒流  

秋雨喜霁  

阳光方接物隂蔽巳开闗水落新防定云收去影闲菊花窥晓日松影撼秋山滞思可乗兴开尊为解顔  

泛湖  

泛船初向白公楼渺渺天光蔟蔟洲绿竹岸邉疑士隐紫烟波逺恐仙逰賔朋欲散还看月风俗虽忙尚买舟最好四山环绕处一家中占五湖秋  

初秋偶作  

火行金两犹争扰扰蚊蝇自未平云漏雨声蒸地爽日含山色暮天明直须纨扇恩情断始向篱花意态生万里璧寒无一防月明中看雁初横  

观潮  

十州基址难沦没二淛源流且遡洄秋信最宜吴地看雪峰飞向越溪来  

寄清退君章大夫  

故人闲适地行仙林下邀谁共暮年把酒应思天际客登楼俄上水南船懒看小吏呈朝报静听髙僧説世缘华髪未输头上白更期携手敛溪邉  

寄袁思与  

京华为别各蹉跎犹幸相逢笑与歌风雅长言先进少防従髙义故人多虽知尘境先忘累犹念宫未处和行欲超然无一事便当求我向烟萝  

观莲亭  

青泥蔵化育红粉看芬芳照水有余态乗风无限香晩来花气盛暑后雨声凉不着故不染走盘珠自忙  

闻雁  

露下多时雁未鸣数声云外此宵征北人书到三秋尽南国弓开一字横孤馆有谁惊好梦平芦何处起寒更想应爼上终须免宜向方塘寄此生  

山堂有作  

烟笼云锁防千年流俗寻山岂得先一水中分吴越界四峰前卧汉唐仙闲逰东径窥青海偶住西源翫白莲却省内逰还有感杖藜看指夕阳天  

南楼有作呈仲矩舎人  

莫言风物是穷邉塞北江南此果然苍壁下粘芳草地垂杨中卧碧塘天人吟夜月波中笛客醉秋荷雨后筵来朔音栖处好梦常扪斗过幽燕  

除夜送代倪签判  

北风吹雪抹潮头待过江南第一州去客情生来嵗梦隔江灯照此时愁玉皇谪吏行当复金阙除书即便收言简气清终有用卧龙山下自难留  

观逰山记感旧寄霍子侔  

故园别后有余念旧记重看无限情山倚日中支暑气水従云外落秋声向前世务心犹壮忆昔溪居眼自明携手逸民今在否杯茶谁与话平生  

灵壁逰张学士园  

休説行行且与吟道山官职旧园林石疑六丑黙难问竹类七贤闲可寻翠引宾朋三径逺寒生涯涧一池深隋河堤上人空老谁为兰臯惜寸隂  

秋日有感  

清生明爽静生悲羣动相将却入机物向本根成既老雁知时节去还归山人邀饮酒初熟渔叟献鲜鲈正肥莫管世情都扫尽闲来林下看秋辉  

社日逰云门山  

不须扶我自登山脚力能胜十八盘一字雁低头上过两城人细掌中看虽知北户缘犹在却笑南柯梦未防忽见归云应是信满襟先得洞天寒  

次泠风阁之韵  

能御泠风入九秋岂愁光景去难留翠摇竹影落猿峤清逓笛声来鹭洲两腋独乗卢椀兴满襟谁作楚台逰须知大块生防意岂俟云邉啸虎邱  

和李学士试院感秋  

荒庭初得雨幽防失凋梧滞思舒千卷髙吟想五湖蛩声生翠幄酒力借防躯袭蹈贻文病犹难望汉儒  

次邦彦节推见寄  

十年讥笑为谁妨洒落思君酒瓮旁晓殿虽争多士捷夜牕还对短檠光静怜春草开三径冷恠朝韲引五浆且喜相逢头尚黑江湖休更起懐乡  

秋日有感  

秋来犹寄一涯天叶叶秋声似去年可恨萧晨长在客不堪孤馆更闻蝉  

防时能致买山钱便好山中醉暮天有物秋来长引梦鲈鱼新到曲江邉  

延平阁闲望  

倚防谁问紫芝翁湘浦幽懐莫我同邂逅秦渔人不识扁舟常在水西东  

舟行  

两岸青山一水明溶溶天上客舟轻行人千载谁相望谩扫幽岩记姓名  

立春奉祠太一  

九霄香落降龙衣隠隠霓旌下紫防十雨九风春意好已知消息晓来归  

桐庐县仙人洞杂题【`并记`】  

余得此洞十余载释老之徒游寓甚众多苦寂寥而去崇寜己酉天台惠文来卜以居桐庐人相诏以资之洞于是乎兴大观己丑春余自洞霄南还道出宻岩之下文请为洞中游因与余言顷有卜者为文占云当有显官至此度两弟子由此遂为名刹今巳度弟子公复来乃其兆乎余与文言顷有异人道余自紫元洞游人间世于桥之西为余作紫元庵他日于此栖养以度生文喜不日而庵成来求余文余尝顾洞中物皆出天造非人力所能为若夫池以时而盈虚鸡以时而去来蟾以时而鸣黙出洞之龙坐禅之僧应击之鼓跨空之桥与物合真与天同信皆非人力之所能为者有待乎人而后见于世乃叙卜者之占异人之语作诗十絶以诒恵文大观庚寅正月望日紫元翁记石龙  

去卧仙源懒未安未收鳞鬛半身寒何如却赴雷云防休作逰人一笑看  

石桥  

跨越虚中亦自然防千年度地行仙桃花流水春风好由此东西是洞天  

青栗  

枝叶凌云绿盖寒乳藤因得到云端仙家手植无人防谁信灵根石上盘  

泛舟钱塘西湖  

望湖楼上与云齐下视银河一道低好是水邉歌舞后绮罗人在画栏时  

俄起谷风斜撼竹骤来时雨碎敲蓬回头巳见烟云合防简天邉失数峰  

次致政李大夫郊歩之韵  

垂髫孙子侍闲行只在闲中度此生偏是杜鹃能惬意不如归去两三声  

题仁夀阁  

百年尘外境万虑静中身终日无他事寒泉照隐人  

自万松岭之龙山  

骎骎车盖与云参控景金浆尚未酣穿过竹林何处乐龙山前有集虚庵  

还乡有感  

竹马儿童巳失真且寻春色莫撩人溪山不似当时见只为交逰半是尘  

将逰苕溪先寄同志  

长爱苕溪乍入秋有时东去与君逰诗牋酒盏逰何处十里荷花一叶舟  

送周奉议赴吴江  

一官方解浚桥南欲试弦歌岂为贪便得洞庭山下去公余谁共擘霜柑  

暑中  

幽懐无处对秋隂数叠云峰压翠岑安得水邉开一阁莲花风信满衣襟  

松轩对雨有感  

田无数畆难回首土少髙风易折腰古徃人非秋自老松轩吟对雨潇潇  

湖上闲赋  

谁家弦管度前汀宛似湘江昔有灵一曲未终船已逺白云空防数峰青  

徐通直守扬州  

一隅不见古扬州惟有平山尚自留且看江南山色好莫缘花月起闲愁  

春日有感  

桃李娇春总不知风情惟与道相宜堂前杨栁青丝软吟看无人独自垂  

友人见问久不作诗  

幽情竒态动风骚大巧如春未奈何莫恠近来诗句少只嫌吟后客情多  

## 石仓历代诗选卷一百七十  

明　曹学佺　编  

宋诗四十七  

邓肃  

分嵗  

余腊羁人少共欢那堪飞雪集云端四时欲尽三更漏六出翻成两嵗寒压破岭梅残艶薄敲残亭竹碎声干公卿休扫黉堂下留与来朝执玉看  

别陈少卿  

平生杯酒百无忧四海风流説太丘据景笔端凌鲍谢当年门下得伊周那知避世嵚迹也许従公汗漫逰闻説片帆今又举三山无处着人愁  

戏洪丞  

万里归来云水乡逢春得酒且徬徨好贤谁侣双松吏使我时终一石狂忽与髙唐来鼠目却令朱户锁梅妆先生取瑟吾知已安得従今不举觞  

大雨  

夜夜隂云如泼墨雨势欲挽银河竭春工十八落泥涂骤雨谁云不终日魏紫姚黄业已空嬉逰何足介心胷只恐年年禾黍地浸滛尽入阳侯宫凭谁为我呼少女扫空隂翳开天宇光风霁日暖层霄坐令六合同歌舞  

寒梅上李舎人  

穷山触目纷茒苇此意昬昬谁可洗竹间横破一枝梅对月嫣然耿寒水吟诗索酒满髙堂穿帘的皪射晶光世上羶荤来不到翦翦天风吹冷香人言百花睡未起独冠羣芳差可喜珍重和羮自有期行事争雄压桃李  

题梅斋  

江邉芦苇风飕飕东君一防破寒愁牕间疎影横春瘦枕上冷香寻梦幽夜深竹折惊残雪卷帘醉起千山月洗空肺腑龙麝腥落笔天香鬬清絶  

上先生  

夜马踏残月荷策来泮宫入门见先生语意何雍容短檠挑灯一千夜髙谈雄辩流胷中吾皇求士若饥渴防许先生久卧龙玉鞭斜指长安市小轩従此冷如水空留绛帐照孤灯牕外西风起寒苇  

龙兴避难  

傍山恠石如蹲虎絶顶去天无尺五却披丛棘下山腰丹碧照空飞栋宇道人蓬户厌尘劳避世祗嫌山不髙那知行空老曼倩窃食当年王母桃松桧参天门昼闭碧玉撷蔬飰炊雪百年冷坐无车音一旦偕来真恶客当知喧寂岂殊观出世何妨在世间能致吾人师作古龙兴今日始开山  

送丹霞禅师  

山压浓隂势欲颓阿香推车振不开君来论诗风四起挽出羲和照九垓别居八年惊电扫霜髭已失童顔好逝者任従造物流吾人一笑初不老明朝飞锡过平津浩歌归耕陇上云岩窦不应蔵一滴要须化作无邉春  

再用南斋韵谢  

沙溪清可啜逺山翠欲流翩然航一苇浩歌入芦洲髙堂上木杪幽人事胜逰但足箪瓢乐不知天地秋我軰嗟无口防搜空掉头何如三才杰等是济川舟开卷腾光怪天上卿云浮阿云又嗣音吾研不欲留平生浪诗名寒虫号清幽巳对狂道士従此敢吟不  

附章楶诗  

运司园亭咏【`并序`】  

成都转运司园亭盖伪蜀时权臣故宅也清旷幽静随处皆有可乐者辄为十诗足以省忆髣髴云尔  

古木郁参天苍苔下封路幽花无时歇丑石终朝踞水竹散清润烟云变晨暮何必忆山林直有山林趣  

玊谿堂  

堂因水得名方沼当其后漪澜荡榱桷牕户挹花栁虫鱼不避人鸥鹭若相友午枕夏簟凉此乐亦奚有  

雪峰楼  

层构压池塘不僭亦不偪影浮绿水静寒凝雪山色抚槛接脩竹连檐引苍栢注目望长安无奈浓云隔  

海棠轩  

珍葩寄幽岛正对孤轩植优柔自俯仰红绿若组织春酣晴日曛坐久浓香逼池面浄可鉴朝霞罩澄碧  

月台  

蜀地饶夜雨轻隂多蔽天见月月无防筑台邀婵娟髙凝桂影近俯视云屋连顾盼巳尘外欲挹瑶宫仙  

翠锦亭  

楩楠百尺余排列拱檐际畏日自成隂隆冬宁灭翠虚旷得寂理懒癖资浓睡谁知官府中获此冲漠味  

潺玉亭  

傍砌酾小渠回环是流水石蜃吐珠涎清响醒人耳风防竹影碎月皎波光起防爽无尘嚣静适心所喜  

茅庵  

竹间构圎庵所向自潇洒珍禽弄巧舌宛是居山野黙坐见真心万缘尽虚假勿陋寻尺地兹焉息意马  

水阁  

架木浮水中畧彴通孤岛扶疎花影反拨刺跳鱼小风月所得多经营信云巧隐几寂无人朱栏萃幽鸟  

小亭  

花邉二小亭双跨清渠上规摹虽甚隘幽僻良可赏幸依佳木隂未羡大厦广不足延赏朋携笻常独徃  

## 石仓历代诗选卷一百七十一  

明　曹学佺　编  

宋诗四十八  

李纲  

谒告迎奉亲闱闻有醴泉之除不胜庆忭作诗寄叔易季言二弟  

薄官便甘防两载官南徐江山富佳致足以为亲娱昆弟尽在傍承顔欢有余宁知驿书召结束趋征途旅食寓京华梦想懐庭除宸恩赐清燕天语闻都俞兰省幸备员匪才慙冒居思亲动归兴谒告之东吴晓出通津门轻舠泛汴渠莺花巳烂熳榆栁正扶疎去去指苕霅行行逺神都中途闻吉语动色观除书天子隆孝治朝廷优老儒犬马志欲养获此伸区区  

奉酬胡明俊博士见寄  

载笔螭坳侍九天谪来山泽作臞仙鸣冈敢并喈喈鳯感气聊同嘒嘒蝉引义毎慙爰叔直着鞭常恐祖生先庭闱一去三千里自叹飘零曷日还  

同叔易季言逰虎邱寺邂逅何得之  

理櫂适闽粤虎邱聊舣航霜林正摇落翠栢森成行入门蹑磴道乔木间疎篁秦帝试劒石破瓜分路傍生公雨花台説法今不亡苍藓衣峭壁枯荷响廽塘遂逰劒池上毛髪森以张沈沈下无底疑有虬龙蔵镌削露天巧胚胎劳混茫清竒俨圗画秘怪叵测量薜荔叠秀色枇杷吐幽香行行造梵宇金碧相荧煌危脊耸古殿长腰曼脩廊凭虚架云阁凿险通禅房开轩俯吴防蜂窠缭池隍列岫霭遥碧平湖湛孤光追寻殊未倦策杖登崇冈幽独诗句苦阖庐邱塜荒五圣瞻象设羽泉酌甘芳西庵何閴寂脩竹自苍苍脱履足生茧解衣汗似浆却携二三子置酒白云堂念旧巳凄恻感时增慨慷况我方逺渉狷介懐刚肠一杯且相属世事都茫茫冠冕志已冷山林兴偏长逝将脱羁束超然傲羲皇斯逰信清絶去去何时忘  

松江第四桥  

松江第四桥风雨不可过下有百尺蛟蜿蜒枕桥卧窟宅据要津口腹长饥饿毎凭波涛势能作舟檝祸安得佽飞手坐使神奸破徃来永无虞时鼓清江柁  

觉度寺  

夕发富春渚朝次桐君庐桐君采药地今作僧家居石磴上窈窕林芿下扶疎山根二江合清波见逰鱼霜晴响钟磬日落归樵渔客従何方来弭櫂聊踟蹰清景难久驻怅然还问途  

志宏得碧字以诗来次其韵  

明月照清溪影落千防碧轻风皴防澜荡漾摇金色相携理桂檝及此万籁寂天空露气寒栖鸟正缩瑟何人起秋思数弄月中笛坐使迁客情凄然感去国清逰得英俊胜赏饱泉石岂殊在吾家亲戚欬于侧赋诗各言懐险韵对勍敌归家气未衰开匣看三尺  

逰栖云寺  

清晓戒徒御出郊为胜逰霜林半摇落肃穆天地秋散筞陟峻岭凭髙瞰清流禅居得兰若逈觉林泉幽露草凄更碧风松郁相缪山空钟磬响地胜池台幽竹色森不改桂香泱漭浮经行岂莲社景物如虎邱流水人寂寂归云晩悠悠惜哉光景促妙赏难淹留却歩出山径犹廽恋山眸登临兴未尽更理溪中舟  

华容西二十里许有墨山即离骚所谓元石也山有大云寺寺有云母泉甘芳洁清大旱不竭唐李华有诗序之甚详其末云华贬杭州司功恩复左补阙次于岳阳江山延望思与髙贤共饮云母之泉躬耕墨山之下敢违朝命无闲私欲秋风露寒洞庭防波一闻猿声不觉涕下况支离多病年甫始衰愿饵药扶夀以究无生之学事乖志负火爇余心三复其言而悲之因次其韵  

霜风振枯林肃肃有异声我登元石山适此氛祲清散策歩山巅僧庐窈而精石磴尽云母晶莹灿瑶英涓涓幽谷泉玉色凄芳馨饮者得难老沈疴体皆平乃知泉源羙本自山川灵沈吟遐叔诗此岂浪得名肺腑久尘埃于焉吸清泠玉池艶生葩漱濯归黄庭却思陆子泉厥味可弟兄白首困飘泊丹心竟何成鼓枻渡潇湘曵裾拂荆衡回头故山逺怆怳若为情区区金石坚正頼日月明卷舒随用舎未觉殊亏盈风髙洞庭波云暝兰芷城饵药扶始衰究心学无生庶防甫知命寸田不废耕  

槟榔  

疎林沧海上结寔已累累烟湿頳虬卵风揺翠羽旗飞翔金鸑鷟掩映箨龙儿濩落咍椰子匀圆讶荔枝当茶销瘴速如酒醉人迟蒌叶偏相称蠃灰亦漫为乍餐顔愧渥频嚼齿愁疲饮啄随风土端忧化岛夷  

寓琼山逺华馆一夕梦逰山间小堂松竹环合有道士坐堂上诵李太白送人逰桃源序中有良田名池竹果森然三十六洞别为一天之语觉而异之今假道容恵当逰勾漏都峤白石罗浮皆洞天也岂神者先告将有所遇耶赋诗以纪之  

神清遂仙逰境寂恣遐躅羽人入我梦轩户霭松竹髙吟谪仙文逸韵响金玊觉来残灯荧僘怳犹在目归途历容恵问津非素卜将逰四洞天就彼白云宿岂无葛稚川妙论资灌沃试求龙虎丹一使鬓毛绿斯言傥可信长揖谢浮俗却笑昌黎翁强项宁诘曲  

宿都峤山灵景寺  

清晨逰栖真薄暮宿灵景山空松桂香云细泉石冷髙崖敞飞檐象纬逼参井惜无娟娟月散此林下影夜防风露寒岩曲灯火耿疎钟响嵌窦客枕发深省  

自晋康顺流六十里有山巉然临江下有岩洞可容千人轩豁平坦景物幽邃石罅间滴泉厥味甘冽因目之曰玉乳岩诗以纪其事  

鼓柁下端溪停桡登嶻嶭呀然岩洞开俨若栋宇设千夫可环揖放歩靡凹凸珑玲四壁间一一幢斾列谁令肧浑初凝结有罅缺当年补天手不顾山石裂镌镵余旧防琐碎委环玦五峰近龙渊无乃通贝阙试求玉函书何异探禹穴涓涓乳泉滴璨璨氷玉洁清声落嵌窦自中琴筑节尝之味甘芳涤我肺腑热琼浆笑裴航石髓谢王烈峤南瘴疠乡有此云腴冽青葱松桂隂景物助幽絶岂无防心人来逰此旌别题诗制佳名聊以纪嵗月碧落遥相望千里未磨灭  

先公太师尉秀州华亭日与僧灵照师相善尝下村视涝梦照师曰本欲渡南海与公有缘故来托化是夕卫国太夫人亦梦有僧开帐而窹既归相与语异之遣人灵照则以见梦之夕入灭矣已而余生人皆以为灵照后身也故云  

榜舟泝廽溪夏潦适川涨惊湍激怒澜恠石立异状篙师巧为计巨絙施石上噪呼集众力进寸退寻丈峥嵘三数峰竟日不离望乃知势不便智力未足仗我行极江海幸免鱼腹书生妙言辞过谓神所相及兹困沟渎更觉水石壮飜思泛沧溟千里才一饷岂惟小中州端欲簉昆阆斯逰不可忘临风黙惆怅  

自河源行如循梅雨霁天气颇佳偶成古风  

宿雨乍开霁新旸倐飞升峤南瘴毒地乃尔气清束装遵陆途夹道松林青我家大江南及此归有程山禽亦为喜林间啭新声况复抵衡宇童稚欢相迎入室酒盈樽聊以慰平生已矣勿复道晩节师渊明  

通衢驿夜坐有感  

永夜发孤啸起看河汉流羣山涌翠浪纎月挂琼钩岂谓艰难日飜成汗漫逰虚舟今不系暮景付沧洲  

其二  

酷暑事行役瘴云天一方晓登丞相府夜宿翰林堂月落星河耿轩开风露香防凉生枕簟归梦到江乡公自注云地有丞相岭因常衮谪潮州刺史道此得名翰林堂见圗经罗姓失其名亦唐人也自梅趣汀行小路墝埆危甚六月十一日宿金沙寺  

触热过梅川墝嶅鸟道邉林深晴有雾土旷昼稀烟略彴横溪小篮舆碍石偏乱蝉鸣翳荟叠涧泻潺湲闽岭虽近止江乡犹然何曾愁瘴疠祗是怯危颠借问劳行役何如稳晏眠遭时正艰棘赋分自廻邅已幸生还里宁辞险着鞭夜凉栖野寺相对月婵娟  

题栖真馆三十六韵  

武夷古洞天竒峰三十六一溪贯羣山清浅萦九曲溪邉列岩岫倒影浸寒绿翩如鸾鳯翔矫若虬龙蹙楼观耸岧嶤屏帏互重复蜕仙骨遗金逰女肌削玉鸡栖层岩巅船挿断崖腹学馆存几案仙机余杼轴蓝光莹澄潭虹影挂飞翠竹防天池苍苔封石屋绘禽顶长丹遗迹指如掬峩峩天柱峯幔亭连翠麓传闻武夷君尝此防仙俗飞桥防千丈絶顶亘山足障以翠云幈借以紫霞褥瑶樽倾沆瀣玉豆脯麟鹿仙妃奏宾云金鼓间丝竹酒酣歌夕晖叹息光景促曾孙谁复在徃事空遗躅至今风月夜笙箫响虚谷地灵饶泉石山润秀草木坐使七闽人防此仙灵福嗟余真散材性爱山水酷仙经与地志名字久已熟薄宦方区区仙赏宜碌碌神逰先梦寐幽觌寄圗录宁知因谪宦乃得厌所欲沿泝穷幽深应接劳耳目开襟豁懐抱壮观慰幽独却邀白云归伴此岩下宿夜寒梦魂清晓发轻装速仙逰须再来何当谢羁束  

宿开平寺去劒浦二十里有泉石之胜曩与郡守谢德夫同逰今一纪矣溪山草木依然住持犹旧人也感叹有作  

旧逰浑似梦佳处每难忘地僻溪山秀春深草木香世途方梗棘老景自凄凉衲子那知此闲中气味长自劒浦乗舟至水口溪流方涨备见湍激奔猛之状赋诗以纪其事  

避地适南土舍车登叶舟春溪浑带雨霁石出如牛诘曲知操妙飘腾觉去遒烟笼岚翠滴滩激浪花浮亷利森排防盘回巧转辀轻生真可戒快意且销忧灎滪过三峡蓬壶访十洲平生志江海暮景侣巢由易象观嘉遯骚经赋逺逰扁舟入吾手此外更何求  

题留天宁明极堂  

久客若飞蓬年年气味同犹欣容榻地更得化人宫郁勃炎蒸极巍峩栋宇雄疎林碎摇月虚馆逈含风万户轩楹外三山指顾中灵潮自朝夕大舶各西东怅望闗河逺苍茫云海空余生寄闲旷任运学厐翁  

季夏之初自安国迁南台天宁寺依南山而面北暑气尤盛暇日望山顶松林郁然意必有异因穴垣凿磴以造其上形势坦平风日清羙四顾山峦环合江潮徃来景物不可模状月出林表清光更多夜久閴寥殆非尘世作古诗二十韵以纪其事奉呈巽逹元仲  

旅泊不求安小憩南台宫轩楹尽北乡盛暑堕甑中开垣追防凉山顶罗千松烦襟忽破散濯此万里风羣山逓环绕云物增竒峰江潮信有期来去初不穷啸咏得所托幽禽亦玲珑青霞蔽落日皎月生于东清光入疎林照我鬓发松壮年防何时倐忽成衰翁愿餐日月华为驻氷雪容二子皆静者翛然此相従灵丹论秘诀妙理谈真空犹恨迩城市时来车马踪逝将选幽僻诛茅寄防笼灌溉荔枝园可敌万户封屋前修竹合屋后溪流通风月应更好清欢永相同稚川晚闻道尚兾刀圭功  

过渊明故居  

舍櫂湓浦城税驾柴桑里缅懐靖节翁衡宇兹避世乞食虽甚贫折腰肯为米陶然傲羲皇独得醉中意三径不愿余五柳聊自诔优防晋宋间俯仰无可愧若人骨已朽凛凛有生气斜川尚环流层城亦秀峙何如髙世士庙貌巳頽圯谁持一觞酒荐此菊与杞时咏归来辞感叹成坐起  

去嵗道巴陵登岳阳楼以望洞庭真天下之壮观也因诵孟浩然气蒸云梦泽波撼岳阳城之句迨古今絶唱用以为韵  

重湖望不极秋色蔼残阳洲渚云沙白菰蒲霜叶黄飞帆适沅澧廽雁过潇湘楚客经行处依然兰芷香  

容南道中  

路入容南境风烟自一方山空云苒苒春动水茫茫紫府丹砂秘幽村碧树芳萧然有佳致作个是炎荒钱申伯自海陵避地临汀闻余北归相迓于武平赋诗见意  

海峤经行徧还为闽岭逰清泉涤余瘴小报新秋多谢故人意来销羇客愁慇懃问淮楚兵革巳宁不  

其二  

我脱鲸波险君懐防盗惊暌离四寒暑防遇两蓬萍访旧半为鬼问津多阻兵衣冠漂荡极风雨自鸡鸣  

杂兴  

邑犬惊行客林乌啼晓霜山林云冉冉泽国水茫茫移櫂轻舟稳钩帘野兴长谁知因谪宦得到水云乡  

其二  

暮天来逺色行客尚贪行櫂急浪花碎月髙云缕轻巢禽栖更起渔火暗还明独寝不成梦夜寒闻雁声  

田家  

柴门临小浦竹迳绕幽庄雨翦葵韮滑夜舂秔稻香年丰饱妻子日夕下牛羊谁识田家乐拂衣归兴长  

小雨  

小雨晩初急暝云深不收霏霏暗烟舎索索响篷舟山色增逺翠渔蓑生暮愁凄凉苏季子寒觅敝貂裘  

将次钱塘  

嵗晩飘零日舟行杳霭间江乡多雾雨风物近湖山独鹤徊翔久飞云自在闲逺逰殊未巳萧飒鬓毛斑  

渡浙江  

理櫂适桐江随潮过渔浦山寒雪犹积江逈月初吐御气凌烟霄乗槎渡星渚空蒙老龙吟髣髴翠蛟舞境清人自愁夜静气尤古独坐不成眠霜晴听津鼓  

玉山道中  

行李逺瀫水禅扉依玉山烟岚数峰秀云水一溪湾小市晩犹合疎钟寒自还旧逰知昨日屈指十年间  

寒食  

余谪沙阳地僻家逺遇寒食如不知盖闽人亦不甚重其节也感而赋诗  

徃嵗遇寒食亲宾相欢娱飘零客异土对之浑若无岂不念佳节寸心愁欲枯花间有好鸟劝我提葫芦一醉聊自适来梦归东吴  

秋虫  

白露降百草候虫寒自吟不知抱何恨唧唧无停音歘尔惊客梦凄然感离心羇臣肠欲断岂事雍门琴是夜复乗泛碧斋至北溪口观新桥与兴宗志宏分得泛字  

秋髙气倍清夜静舟初泛露华浩如洗月色寒可鍳林峦与邑屋左右入轩槛晶荧星影摇崒山光蘸风防烟羃羃溪逺波湛湛端疑客乗槎坐使云河犯观梁且停桡恋月愁系缆景幽费模写思妙造古淡吾方久于此胜赏岂云蹔愿同二三子险韵时得探  

赋丛菊数日来颇有开意戏题  

爱菊如渊明凭栏惜花宴朝来有开意嫩蘂肥欲绽愿承玉露溥一吐金英粲临风嗅馨香为尔发三叹  

谢德夫约逰开平寺  

出郭山村僻寻真殿阁幽双溪余赏兴五马故来逰钟梵含古思林泉销客愁归欤碧云合罗绮溢兰舟  

宿黄藤驿【`时闻浙东方冦大作`】  

古驿号黄藤休鞍夜已灯溪寒水清浅山痩石棱层豪客路方阻嵗寒隂始凝开懐惟仗酒独酌醉瞢腾  

铜陵阻风  

春色到江渚梅花正断魂风波留逺櫂烟雨湿寒村雁过传遗响潮来没旧防凄凉一樽酒愁絶与谁论  

简寂观【`陆修静故居`】  

髙士不可见云乡空旧居烟岚飞瀑外露石礼星余松老未归鹤沼深时见鱼何人觅丹诀应有枕中书余来湖外家问不通者累月因和渊明停云篇以遣懐  

上天停云以隂以雨我之懐矣川路修阻田园将芜防稚谁抚雁信来迟鹤立以伫凄凄其风零雨其蒙自去梁谿爰止西江一室萧然卧于北窓块独处此人谁我従岂无轩裳谁适为荣人之生世亦以有情乱离瘼矣弃家遐征知我如此不如无生今夕何夕鹊绕庭柯载植其尾迭相鸣和发书占之逺问为多兆而未至我懐若何  

桐江行赠江致一少府  

放浪江湖乃吾乐羁束轩冕非所荣谪官去为劒浦吏鼓柁遂作桐江行舣舟浙岸候潮至百越防茫烟水外波横天际海倒流喷雪惊雷声震地须臾风软潮已平片帆去逐飞鸿轻櫂讴四起日西落暮天杳杳惟参横江山苍苍负残雪江水茫茫浸寒月谁云逐客苦凄凉今我斯逰最竒絶清晨弭櫂桐君庐溪光山色世所无故人见我一笑粲杀鸡为黍聊相娱嗟余仕宦等逰戏断梗飘蓬本无蒂但令景物供吟哦出处穷通何足计此行幽讨殊未防满目叠叠皆云山鹭飞鱼跃石齿齿今夜且宿严陵滩  

湖隂曲和温庭筠  

绣鞍玉勒黄金鞭跃马直入无王前绕营三匝人不识天风翻动旌旗鲜贼臣昼寝苍黄起梦里阳乌光照水追风鐡骑去非迟真主那従贼中死寳鞭传玩日凄凄行逺不闻天马嘶千金安用试虎口将帅何人思鼓鼙西南火星寒有铓画衣绣衮垂平章九重宫殿锁春色岂知万里秦城长  

垓下  

读项羽传垓下事三复而悲之因作歌以附乐府  

鸿沟巳画天下分汉王未肯空廽军诸侯大防壁垓下戈甲耀日如屯云夜闻四面楚歌起天命人心知去巳拔山盖世覇圗空却叹当时骓不逝帐中羙人自姓虞悲歌起饮聊踟蹰数行泣下竟长别仓皇不得同驰驱明眸皓齿为黄土草木含愁照今古依然听曲自低昻岂忆平生离咽苦  

奉酬陈之元教授见赠次韵  

谪官因得穷林泉陶写聊复资诗篇青岑叠叠山满眼碧波湛湛溪涵天南连海峤饶雾雨北望吴越凄风烟感懐触目还得句但可娱戏那敢传譬犹候虫与时鸟自鸣自巳真偶然岂知飘落广文耳饰以妙语烦雕镌与公平生未相识一见倾心谁与易沙阳百里阻逰従注目寒空暮云碧朅来邂逅慰所思况得新诗飞霹雳我今归去隐梁谿逺迹江湖养愚直防公白日上青霄九万扶摇不劳力  

题伯时明皇蜀道圗  

君不见开元天寳同一主治乱相翻如手举掔盈欲恶虽一人变易安危原近辅姚宋已死九龄黜谁使杨钊继林甫宫中太真専宠私塞外畨酋成跋扈祸胎养就不自知漫向华清遗匕筯渔阳突骑破潼关百二山河震金鼓翠华杳杳幸西南赤县纷纷集胡虏伤心坡下失红顔堕泪铃中闻夜雨山青江碧蜀道难栈阁连空防相拄旌旗惨淡云物愁林木隂森猿鸟侣戎装宫女亦善骑皓齿明眸如笑语老髯奚官驱蹇驴负槖赍粮岂供御九重徼卫复谁勤万里艰危真自取至尊狼狈尚尔为叹息苍生困豺虎千秋万嵗不胜悲玉辇金舆尽黄土空令画手思入神一写丹青戒今古  

煨芋  

今夕何夕夜未央天寒拥炉更漏长缩肩环坐有饥色呼童取芋灰为塘蹲鸱得火良易熟脱落皮毛如紫玉迭煨迭进争相先笑语颇喧知寔腹锦里先生亦不贫家园收拾动千斤凶年自可活妻子羙好不减岷江濆邺侯昔逰衡岳左懒瓒食余贻半个我今归去隐家山岂复従人觅残颗臞儒奉养亦已防一饱便吟煨芋诗君不见齐公夜半意不嗛易牙和调五味而进之  

九月五日对菊小饮简申伯叔易  

渊明爱此九日名对菊无钱可留客杜陵烂醉作生涯青蘂空嗟未堪摘我今鼓柁适长淮坐见幽丛烂熳开自従多病久不饮又尔一洗黄金罍东南节物诚巳早翠叶金花为谁好三径荒芜尔尚存未觉出山同小草世间万事皆可忘且须泛此酬秋光平生最爱老坡语菊花开日即重阳  

小饮即事呈申伯  

夜凉同咏古人诗新月娟娟照酒巵一醉且忻军冦退扁舟似与菊花期衔杯乐圣真吾事泛宅浮家漫尔为归去云山最深处隔江千里幸相思  

九月八日渡淮  

长淮烟苍苍扁舟初脱隋渠黄平生见此为开眼况复乞身还故乡嗟余渉世诚巳拙径歩不虞机穽设空余方寸炳如丹北望此时心欲折楚天清晓作轻寒黄芦着霜声正干川廽金碧隐窣堵风逺钟磬闻山艣声呕轧归何处笑指江臯寻旧路松菊荒芜欲自鉏盗贼颠飜非所惧蟹螯菊蘂风味遒且须为尽黄金舟世间种种如梦电此物能消万古愁  

彭蠡  

神禹治水江为最逦迤逶蛇钟作滙澄不独阳鸟居浩荡端使羣川防羣川巳防江不湍朝宗到海东南安烟收云敛望不尽眼界始知天宇寛世传扬澜并左蠡无风白浪如山起我今谪宦此中行何事恬然风浪止阳侯也自可怜生不学世人皆世情好风已借一帆便霁色更增双眼明晩来画舸鸣六艣超忽千山如脱兎波心突兀见星宫云际峥嵘望庐阜世间此景良不多洞庭三峡真么麽共浮大白期一醉对此不饮当如何峤南僧罕遵戒律况向上事独琮师隐居湖岩絶不至城市超然拔俗闻余来策杖见过与语可人知为饱参衲子也询其所见盖尝従长芦了逰了居长芦聚徒至千五百众道价籍甚江淮间余虽不之识然声气相合心期自亲尝辱贻问今见琮益知了之门风孤峻真楷老儿孙也退处天台琮将浮海访之因赋诗赠琮且简了公异时得归决须相随于石桥侧可以握手一笑梁谿居士云  

万里谪官来海峤眼中衲子见絶少方袍圎顶动成羣与俗不同祗其表琮师乃是雷阳人徧历丛林参学饱归来卜筑瘴海滨十里湖光岩洞小深居不复踏城市宴坐惟知侣猿鸟恵然过我意良勤野鹤孤云自轻矫风姿巳舍蔬笋气语论更将藤葛绕黄茅深处见松筠使我囷箱欲倾倒为亲聊复恋幽栖访旧终须乗漭烦师飞钖过天台为问了公何事了  

次地角场以疮疡不果谒伏波庙俾宗之摄祭期以二十五日渡海一卜即吉夜半乗潮解桴星月灿然风便波平诘旦已逹琼管东坡谓斯逰竒絶冠平生非虚语也作诗纪之  

威信昭然汉两公旧于青史揖英风戈船下瀬勲猷壮马革裹尸心胆雄顾我迂疎成逺谪惟神正直鉴孤忠病躯阻造祠庭下幽显虽殊此意同  

次琼管后三日忽奉德音恩许自便感涕之余赋诗见志  

此身飘堕到沧溟谁谓君王念贾生黄纸再防题姓字丹书特为削刑名山林老去何其幸萍梗追思却自惊天地恩寛难报德试従今日数归程  

南迁道郁林郡守王君示古律诗一编北归輙成以答其意  

山围古郡碧周遭陆绩衣冠雅自褒海上来归懐尘尾鬓间空叹长霜毛易书顾我耽成癖诗笔怜君老更豪此去龙城犹不逺宁须巨石压云涛  

晩泊苍梧有感  

常诵苍梧云起愁那知理櫂此间逰火山氷井旧传有桂水藤江相合流念逺心如嘶北马逾年行徧峤南州重华一去不复返怅望九疑空白头  

六如亭  

松林玉近禅扃便把伽陀当勒铭居士已亡三昧火侍人空有六如亭玉环约指无消息巫峡行云更杳防万法本来皆梦幻春风防度草青青  

逰麻姑山  

鲁公辞翰勒山巅骾峭风姿亦喜仙假道来逰非偶尔追寻遗迹更茫然野花幽草堪成梦老鹤乔松不计年谁谓瑶台无路到月明风露正涓涓  

三月二十五日邀吴瞻民郑梦锡李似表陈巽逹周元仲逰沙鳯池作  

招提环拥碧崔嵬携客登临始此回寺比道林多掩抱峰如灵隐解飞来烟霞深处钟声响杉桂香中殿影开莫道钓鱼人巳寂至今説法尚如雷  

秋日奉陪王丰甫许子大康平仲逰沙宿鳯池登升山偶成  

飞来耸秀一峰孤鳯沼幽深若画圗钓艇谢亡难复契弹琴頴在且相娱心闲自与亲泉石车稳何妨载酒壶万壑千岩争竞处不须惆怅忆东吴  

次韵王丰甫同逰西禅斗车堂  

杰阁雄楼杳霭间佳辰良夜共跻攀斗回髙柄临华栋月涌清光出逺山急景行将悲晼晚此身难得到寛闲世间百虑何时了且对金樽一解顔  

吴江  

重过松江忆旧逰依然风景照行舟危桥跨水虹垂影髙阁凭虚蜃吐楼冲烟归钓艇轻轻防浪舞沙鸥暮天横笛江村起激烈能令逐客愁  

杂兴  

日出霜晴鸟雀呼束装还复戒征途黄牛傍岸将孤犊花鸭浮溪引众雏桥断水寒寻野艇路迷山曲问田夫逺逰防尽溪山景待向龙津画作圗  

短歌  

周家柱史本吾祖唐室谪仙尤所许垂世空余道德经傲时且以诗酒名我今去作龙津客学道吟诗真自适也胜骑马听朝鸡晴厌尘埃雨厌泥  

幔亭峰  

燕罢虹桥絶世氛曾孙谁见武夷君更无裀幕空中举时有笙竽静处闻猿鸟夜啼千嶂月松篁寒鏁一溪云洞天杳杳知何处翠石苍崖日欲曛  

清明日  

忆昔叨尘寓帝京春光淡荡值清明赐来新火传红蜡煮就香糜和白饧逰女踏青寻苑草街童引线起风筝沙阳寂寞都无此卧防山云听水声  

志宏供芍药且以诗来再赋前韵  

谁道心闲缘地僻梦里何尝有空色小窓一枕觉来时燕语莺啼声寂寂忽思春尽芍药开短篇才去花已折嫣然数朶玉楼春何似江南称落墨  

泛碧斋诗【`并序`】  

闽谿类多湍瀬小舟诘屈行乱石间稍大则胶独沙阳不然谿平缓无滩声者防十余里县故有舫焚于雷火因不复置迨今八年清流如席可泛可濯坐视莫为非阙典耶余谪官来此暇日为邑中同僚道其故不旬月而舫具华丽宏壮有浙舸之风名之曰泛碧斋相与置酒以落成移舟中流沿泝轻驶四顾溪山邑屋之美欣然忘归而去国流落之感得暂释焉因赋诗四韵以纪其实序而刻之使后人知是舟之设自吾徒始尚勿毁云时宣和二年孟夏武阳李纲序  

画斋初泛碧谿浔十里津平叠翠岑拍岸烟波梅雨细连天芳草岭云深愧烦断取西湖景蹔慰倾思北阙心好是清宵山吐月水光天影共沈沈  

自西津乗泛碧斋归邑小雨  

乱山深处翠光浮山寺归来泛彩舟十里峰峦凝翠霭一溪烟雨洒清秋渔灯照水明还暗野桂飘香散不收只向画中求好景不知身在画中逰  

题紫岩驿  

稚年曾向此途行半世重来若泛萍山径车声欣路坦江村市合厌鱼腥连天霜草萧萧白蟠岭云松郁郁青久旅懐家归尚逺暮烟残照宿邮亭  

寄池阳黄季岑士曹  

稚年嬉戏曾逰地徃嵗飘零假道还溪水寒生江祖石洞云深接九华山锦苔绿字防多在石燕白鸥相与闲幕府诗人富家学应留秀句满岩间  

自蒲圻临湘趋岳阳道中作  

鄂渚何曾一日安澧阳犹喜逺江干帝妃降矣空遗佩公子思兮欲采兰水带潇湘宜有雁疆连岭蜀苦无寒迂踈自笑谋身拙却荷朝廷德意寛  

其二  

翛然多难偶存身又到苍茫楚泽滨鼓舞鱼龙张乐地佩纫兰茞独醒人渉江哀郢空回首极目伤心欲向春鼓枻夤缘傍枯苇故应渔父尚垂纶  

渡江  

桂枻兰旌楚泽东碧空如水水如空江湖落日浮秋橘岛屿残霞拂断虹世事茫然烟霭里客愁都在艣声中沙头鳬雁相俦侣笑我年年逐转蓬  

桂林道中  

桂林山水久闻风身世茫然堕此中日暮碧云浓作朶春深稚笋翠成丛仙家多住空明洞客梦来逰羣玉峰雁荡武夷何足道千岩元是小玲珑  

次贵州　今贵县也在粤西浔州府属  

青枫夹道鹧鸪啼古郡荒凉接岛夷陆绩故城依石巘葛洪遗灶俯江湄光风苒苒吹香草烟雨蒙蒙湿荔枝欲作终焉卜居计自应偻句不吾欺  

次雷州  

粤东圗上看雷州万里孤城据海陬萍迹飘流遽如许骚辞拟赋畔牢愁沧溟浩荡烟云晓鼓角凄悲风露秋莫笑炎荒地遐僻万安更在海南头  

荔枝  

玉人纎指擘轻红犹忆恩颁自汉宫翠笼藤盘异当日蛮烟瘴雨正蒙蒙  

其二  

百马崩腾耆旧悲只今戈防暗江湄自知踈拙防恩重犹得南来食荔枝  

即事  

宾江两岸木绵飞负郭家家熟荔枝瘴雨蛮烟已萧瑟可堪梅子欲黄时  

其二  

森森榕木碧参天夏日初闻第一蝉羙防羡君诚得计何须凄怨嘒风前  

所寓天宁方丈后有阇提花数株连月盛开玉雪可爱怅然有懐成三絶句寄吴元中  

未渡鲸波冦盗深中原回首涕成霖消愁万斛无消处頼有幽花慰客心  

其二  

深院无人帘幕垂玉英翠羽灿芳枝世间顔色难相似晴雪初残未堕时  

其三  

氷玉风姿照坐寒炎荒相遇且相寛缟衣纻带平生志正念幽人尚素冠  

郡城南曰琼台北曰语海余易之为云海登眺有感二絶句  

孤城南面敞琼台千里川原指顾开试向绿云深处望海山浮动见蓬莱  

其二  

古来云海浩茫茫北望凄然欲断肠不得中州近消息六龙何处驻东皇  

谒冦忠愍祠堂  

凿井得泉今尚羙挂钱挿竹后成林精忠感动无情物不解濳销谗妬心  

过北流县八里逰勾漏观  

百里仙山气象雄参差峯岫翠成丛云骈鹤驭今何处丹灶依然洞穴中  

其二  

葛翁求令为丹砂今我来従海上槎祗恐山灵嫌俗驾未容归客卧烟霞  

其三  

羽人相导把霓旌窈窕松林露气清不用逢迎同贵客蹔来花院听棋声  

药圃  

病翁饵药欲扶衰自斸霜根种种移端为出山成小草白云深处养青芝  

严陵滩下作  

帝座髙悬汉客星樵渔今亦想英声危台直下三千尺谁谓先生只钓名  

仙机岩  

云去仙机杼柚空报章何日巳成功天孙织就烟霞锦吹落溪山夕照中  

魏王峰  

危峰孤峭与天通犹有当时羽化踪仙驭自随鸾鹤逺玉楼金鏁白云封  

春词  

余谪沙阳寓居兴国佛祠寝西小轩春至梨花盛开玉雪可怜修篁嘉木幽禽百啭毎晨坐读书午睡初醒把酒寓目慨然感懐因成春词以纪景物可以兴可以怨庶防乎诗人之防览者无诮焉  

朝来急雨作轻寒只恐棃花落防残唤起小童窓外看玉妃何事泪防干  

夜坐  

平生最喜夜看书人静心闲乐有余识尽古今兴废事何如一枕梦华胥  

七夕  

银河清浅界烟霄欲渡何须乌鹊桥今我去家千里逺却怜牛女防今宵  

秋意  

萧萧南浦白云秋枫叶芦花相对愁何必更穷千里目乱山凝碧满溪楼  

童子驿见梅花  

天滑云腴凝不流嵗寒迂骑过南州黄昏孤馆沈吟处頼有江梅慰客愁  

清修寺在益阳数十里间恵逺之弟居之世谓之小庐山  

盘纡石磴白云间风落岩花满路斑峯岭横斜自重掩个中真是小庐山  

邰阳道中云岩寺  

山空小寺依嵌窦日暖幽禽啭好声万个琅玕一茅屋何当此处寄浮生  

山月驿闻子防次韵  

春枕梦回孤馆悄世故荣心愁不了山深夜闻子防啼残月满牕天未晓  

道阳朔山水尤竒絶旧传为天下第一非虚语也赋二絶句  

溪山此地蔼佳名雨洗烟岚分外青却恨征鞍太匆遽无因一上万云亭  

其二  

赋诗曾送谪仙人垂老翻逰到海滨梦幻去来何自了空将病眼看嶙峋  

附岳飞诗  

送紫岩张先生北伐  

号令风霆迅天声动北陬长驱渡河洛直向燕幽痛饮黄龙府先登木叶楼归来报明主恢复旧神州  

寄浮圗慧海  

湓浦庐山防度秋长江万折向东流男儿立志扶王室圣主専师灭敌酋功业要刋燕石上归休终伴赤松逰丁宁寄语东林老莲社従今着再修  

池州翠防亭  

经年尘土满征衣特为寻芳上翠防好水好山看不足马蹄催趂月明归  

题新淦萧寺壁  

雄气堂堂贯斗牛誓将直节报君讐但祈圣主还车驾不问登坛万户侯  

## 石仓历代诗选卷一百七十二  

明　曹学佺　编  

宋诗四十九  

欧阳澈  

醉中食鲙歌  

君不见秋风未发鲈正肥张翰思归心欲飞又不见田文有客歌弹铗为叹无鱼声激烈水晶细鲙落金盘须信江南味中絶山谷曾名醒酒氷一筋未尝延俗客助盘橙橘荐甘酸入口琼瑶碎牙颊扶起嵇康頽玉山涤破乐天醉吟魄烹龙炮鳯未云珍策勲终是愧霜鳞江湖散人兴不浅为羡此品常垂纶有时举竿获锦鲤玉屑花中烂醉笑他大嚼市防流浪説屠门能快意灵运池中蓄颇多扬鬐鼔鬛戏清波知我平生嗜此癖霜刀细缕红玉槎典衣沽酒试轰饮颉纹入面春风和平生逸气射牛斗功名未必常蹉跎醉来击劒歌白雪闲愁万斛俱消磨俗态翻云仍覆雨世情炙手复张罗丈夫富贵当自致耻傍权门効女萝雄图自许羞俯仰请看毫端食鲙歌  

七夕后一日寄陈巨济【`并引`】  

去年七夕待试临川二三友从游于巽溪阁江山气象如在氷壶玉鉴中汝川胜槩一目而尽酒酣兴发舒牋防翰争赋新诗以摅逸气今年七夕忧患沮丧胷臆结约强追谈笑防诸友饮于遽轩眼对景物缅懐旧事怆然惊怛黎明欲遣人问巨济动静戏作古诗以供捧腹  

高楼昨夜西风转耿耿银河云叶卷擎空皎月弄婵娟领畧溪山堪指防秋光次第磨青铜一味清凉袭庭院遥知天外鹊桥成牛渚黄姑防佳燕凭髙飜忆鳯楼人殷懃乞巧陈芳奠可堪目断心旌摇砌成幽恨无人展促樽欣得莫逆交脉脉闲愁凭理遣清狂举白话平生午夜香然残寳篆凄凉此际忆年时烂熳琼楼兴不浅  

重游寥阳洞有感  

寻真曾到寥阳殿小立廊腰花影转飞琼仙子下瑶台绰约云鬟眼波剪水沈烟断一帘秋醉睡海棠红玉软武陵归去探年华扬州梦觉江波逺重来风物恰依然爱日融融素烟卷洞门寂历锁长春异水槎枒揷天半霞衣苒苒媚东风绿锁窗前重识面酒酣春笋理琵琶曲终依约含幽怨人间名利几时休马蹄不驻空留恋桃花流水古犹今囬首碧云人不见  

和答徳秀长句  

摩云标格儒林秀濯濯美如春月柳毫颠文阵轰雷槌字势龙蛇翻夭矫才名籍甚烛景星卓然可独尊南斗缔交云路许攀鳞谈我谆谆不离口层楼长记耸诗肩吟苦任渠嘲太痩暗中轻掷道途人相视谁论报琼玖强捜斐句答慇懃当恕人才有能否  

古诗寄游良臣兼简陈国镇  

虀塩兴浅知无策谢絶归来事清白乱丝心绪尚纷如时对风檐独扪虱防虽稽古补前愆赤水遗珠不难索仰公学问日芳新磨砻幸偶谪仙人遥知议论到佳处眉间喜气常津津我渐踪迹浪萍梗欲亲棐几嗟因循飞奴寥落絶问福渴心依约生埃尘以胶投漆贵耐乆囬光借烛期知贫情均骨肉非有素白玉琢成心始固莫学纷纷轻薄儿世情翻覆成云雨登云依旧髙嵯峨指掌江南胜槩多佳眠风物未入梦疑泛灵槎游绛河朅来乗兴须一往飞觞烂醉横秋波膺门况有金闺彦笔驱丽景森吟哦悠悠此志遂何日欵叚相期踏雪过  

梦仙谣【`并引`】  

良臣拉仆醉于临川防溪阁江山胜槩一日殆尽满饮巨觞惟恐告竭酒酣兴发猖狂不知所如往烂游花栁适有竒遇洒然非尘土之境醒而思之恍如梦觉噫浮生荏苒特一梦耳而于梦之中适有好梦焉岂容于黙黙作梦仙謡以纪其盛事云知其梦者试挥鳯藻以继韵否  

寥阳洞口风烟好枯木槎牙挿云岛重重金鎻绕婵娟满地落花常不扫萧郎闻説巳乗鸾空余九转烧丹灶烟霞截断絶非尘凡夫踪迹无由到高阳有客携佳侣访异寻幽豁襟抱琼楼饮散恣欢游误入蓬壶如梦觉云闗初叩闲无人松梢鹤唳如惊报须防唛戸迎者谁吴宫女儿面凝脂指防兰堂篆烟袅珠箔玲珑窣地垂髙擎翠袖轻轻卷半露妖娆素莲脸嫣然一笑启檀唇唤我跻堂语声软相随环坐一轩秋旋列杯盘供雅宴倚风仙蘂似有情竞吐芳苞喷香逺朝云一叚下阳台绰约标容尘世鲜黛眉轻拂逺山青明眸斜盼秋波剪兰柔柳弱不禁风睡起芙蓉香体颤樱桃缓启歌贯珠夕阳花外流莺啭曲终低语愈含情自诉芳心犹未展苞藏惟恐泄真香寻常娇怯羞莺燕为怜坐客俱多才羞试许求相见安然若有惜花情愿丐锦章镌琬琰温柔淑惠已无双更听斯言真絶艶放懐举白不暂停酷嫌鹦鹉杯中浅醉玉頽山卧绮窗秋水一床凝角簟悠飏好梦入巫峯泄泄溶溶兴正浓遽然惊觉一何有防缀余霞散眼封依约余香虽满袂行云缥缈巳无踪壶中天地古来有黙想风物遥应同我闻刘阮曾迷路武陵邂逅如花女灵丹咀嚼顿轻身脱洗红尘巳仙去又闻仙去有萧防曾耦双成饮玉浆一朝误入华阳洞于飞终许学鸾凰仙凡异境无凭据每笑前闻但虚语岂意亲逢事偶符始信人间有竒遇归来灯火欲黄昏隐几无聊暗追慕濡毫试作梦仙谣端欲梦魂重黙悟  

寄周居安  

周郎辞气带烟霞凛凛秋霜嚼齿牙尘尾动思谈吐屑笔头遥想梦生花三年幸获从游欵一别那知嵗月赊逺欲飞奴传翰墨顔筋柳骨俨秋蛇  

秋试下即事有感寄国镇  

篱菊金英喷异香杜门岑絶独持觞风掀脱叶横斜舞云衬平林浅淡黄塞管有情增哽噎野花无绪伴凄凉不禁景物撩秋眼剩与新篇付锦囊  

戏促朝宗酒约  

雨收云海涌金盆帘卷香丝破篆纹双陆无心酬白璧十千有约醉红裙哦诗误许聨师服载酒真当过子云待遣秋娘呈妙舞春山巳把水沈薰  

约吴公美斐季骖同赴防次前韵  

伊谁汲井旋埋盆喜见荷钱防浪纹小立不妨人觧佩闲眠应有客书裙未饶灵运吟春草端忆长庚醉暮云顾我从容尚无躁韩公何惜为三薰  

春日书事  

寂寂园林照日迟花梢经雨漫胭脂轻烟薄縠笼深坞细草援苴蘸小池暖力着人添醉圣韶华入眼逼诗脾赏心不惜千金价冷笑闾阎数米炊  

春霁  

绣出园林霁色新长郊芳草绿无垠日笼瑞气轻浮幌风掠花芬暗袭人蝶慕窃香争趂暖莺思求友竞啼春试将何物浇诗胆活火调汤溅玉尘  

临溪弱柳  

柳弄娇黄暖律催临溪约畧笑残梅鸭头春水囬环绿甲屏山掩映开媚日依依笼雾阁摇风袅袅拂烟桅柔丝恨不同攀折独立江臯首重囬  

原上晩步闻笛有感  

一笛谁横透晩空伤懐真作鸟窥笼觧换酒无知巳拾穗行歌悦屡丰沭雨秋山遮眼碧舞风霜叶防溪红老农植杖来相问借草高谈夕照中  

遣兴示子贤  

安贫万事秪随缘羞涩囊空乏一钱浊酒难赊应有恨焦琴屡典巳无弦饭盂抄雪惟求饱茗盌翻涛喜自煎锦里先生有诗卷破愁时诵两三篇  

傅岩居士挽词  

梦寐江湖仅十年桑榆投老遁林泉知人襟抱藏英鉴竒我风标唤谪仙妙论粲花今巳矣遗编戞玉尚依然桐焦里巷知音少几对云齐欲断弦  

龙涉傅岩有感简朝宗  

招提清旷朅来游泼墨岚光眼界幽黄绢碑亡思子礼碧云诗好忆汤休风檐目送书空雁烟坞愁闻唤雨鸠销烁睡魔浇茗盌桐窓拾得一枝秋  

陈钦若时寓盘龙作诗寄之因纪吟咏之美  

凛凛氷霜嚼齿牙沈沈清夜咏檐花摩云气逸干星斗落纸词妍带绮霞醉扫麝煤奔渴骥困纡象管引秋蛇拟寻红树赓诗社却日挥戈不许斜  

读傅岩居士旧诗轴有感  

黄鹄凌云不可寻遗音流落感人心朱顔绿鬂留难驻明月清风古到今韫椟有时惊卞璞絶弦无地置牙琴傅岩萧瑟伤心处一局文楸锁竹林  

朝宗见和复自韵谢之  

拾得佳篇李贺门鸾牋重录敎诸孙清于月夕潇湘水淡似新秋太华原发药例虽霑賸馥钩深应寡与文何时红树寻诗社琢句令倾防灔樽  

归途遣兴借朝宗韵简敦仁  

缓着归鞭水石乡息鞍箕踞小桥傍烟滋竹叶双丛玉秋着芦花一防霜泼眼溪山増爽气袭人兰蕙破幽香拟提吟笔扛洪鼎反笑蚍蜉不自量  

自鵞桥复用前韵  

旗亭觧辔咏江乡属玉双飞绿涧傍水墨园林初过雨青黄橙橘未经霜鼎烹云液浇肠爽瓮拨春酷破鼻香回首谩惊烟水逺向来清味怯思量  

和题道筠轩有作  

欲引秋声竹旋移吟烟时一启柴扉了无俗状到公眼每有轻风袭客衣地僻不知炎暑老身闲潜觉道心防茫茫尘事俱臧谷羞偶闾阎较是非  

和世弼蓼花  

妆防千丛蘸碧流宁甘淡泞对清秋白苹许共摇风细黄菊欣同占景幽羞泄异香招舞蝶独施繁艶伴渔舟懵腾醉眼牵情处赢得凄凉一叚愁  

谢人惠紫竹杖  

王猷珍重惠龙孙策险扶危价莫论烂醉悬钱过酒肆狂吟步月打僧门虚心尚有凌云操劲节元无染泪痕寄语香山居士道朱藤从此未为尊  

和前韵纪登高醉中景示世弼诸友  

芳晨秋兴浩无涯结客凭髙酒旋赊送目喜观云缥缈狂歌谁顾防欹斜笑他子美看茱实要学樊川挿菊花竞説今年幸逢闰再期携手蹑烟霞  

和子贤对景有感次九日韵  

醉拨春云一瓮香潜欣积雨破秋阳灯龛宜入诗书府钱杖慵吟水石乡防虑不斑潘岳鬂养恬难断广平肠赏音谁谓无萧頴时缀雄文吊战塲  

世弼原上晩望和韵见寄因复之  

绿消暮霭满空秋念逺凭髙陇上游一片孤云生逺岫数声哀雁落寒流风前无绪愁闻笛天际何人误识舟步月可寻岩下叟试将圆玉鎻神头  

其二  

鸠杖吟行笑拨云争疑贾岛是前身名髙郑谷耕烟叟乐过严滩钓月人俯听鸣蛩争唧唧潜窥宿鸟各亲亲田家有秫俱篘酒乗兴何妨徧访隣  

州学贵中庭上作  

漠漠隂凝水墨天雨丝成阵拂窗前千层叠巘笼轻霭一带澄江锁淡烟归思似云空散乱名踪如叶尚留连当时错笑悲风赋今日闲愁顿黙然  

秋日居山  

振衣拂晓啓松扄月淡风轻酒顿醒宻竹含烟争滴翠幽兰浥露逺闻馨清怜髙洁蝉嘶柳闲羡优游鹿食苹试枕碧流端洗耳白云深处诵黄庭  

其二  

一抹轻烟锁逺山眼封潇洒脱尘寰投林宿鸟相呼唤出草飞萤自往还吟拟停杯邀月饮醉蕲支枕伴云闲因风拾得新诗句独倚髙梧笑觧顔  

寄良臣  

耳冷清谈倐半年渴心如忆岭头泉自慙托迹多南北无复从游学圣贤莫谓卑飞同斥鷃巳全髙洁慕鸣蝉荒凉不厌幽居趣假道何妨试着鞭  

督徳秀还酒防  

绿鎻窓前聚首时戏弹圆玉偶输机侑觞既欲携红袖送酒何妨遣白衣酩酊预期归倒载从容端约话微挥戈直使颓阳却不计西风隐半归  

临川戏留友人  

山童泽涸欲金流小雨亷纎陡变秋河朔饮徒方快意鲈鱼归兴不如休歌姝况有飞琼侣结客当为掷果游一曲阳闗肠断尽未应闻此不迟留  

子贤和韵见酬次答之  

诗名浪得在卢前器识慙非叔度贤捉月笑他吟采石凌云端欲赋甘泉发硎喜淬冲牛剑啓齿羞谈使鬼钱平世未应徒尔尔行藏终与古人肩  

和子贤夏日晩望  

溪山泼墨水云秋似绮余霞次第收灿灿拒霜铺蓼防双双属玉舞苹洲杳无锦字来凭雁拟灭机心试狎鸥望里碧云还又合数峯江上忍擡眸  

朝宗以诗赠行和酬二篇一以留别一以谢诗  

潄醪常共醉琳琅鱼目慙游涨海傍琴听雅音弹碧玉鼎分灵剂炼霜纒肠锦绣篇章丽入室芝兰燕寝香欲别未应徒尔尔鹏程万里事难量  

鍜链新诗摘锦囊笔驱秀丽汝川傍气横阿剑疑干斗韵入丰钟必待霜遒劲狂挥毛頴疾淋漓醉扫麝煤香珠玑喜就鲛人乞收拾端期百斛量  

轻风破暖  

单衣初试轻寒退嫋嫋软风襟袖快层楼髙卷酒旗斜绮陌乱飘花锦碎多情故把恼人肠杨柳隂中弄暗香觧貂不惜换斗酒烂醉春光能几塲  

杜宇啼红  

蜜脾香满青春暮寂寂空山闻杜宇啼红泣绿怨东风锦城旧恨懐千古可堪肠断对樽前雄图未遂愁无边頼有提壶劝我饮起舞从敎落醉船  

喜雨  

北窓支枕梦初回风掠余香特地来颠倒衣裳望池上荷花无语为谁开  

其二  

杨柳藏鸦菡蓞香水亭风榭袭罗裳秋光正入诗人眼剰得余篇付锦囊  

归自临川途中感物遇事得八絶句寄秀美  

信马沿堤懒着鞭不堪回首望临川满懐离恨如春梦愁听林梢断续蝉  

其二  

啾唧蛩吟旅况凄那堪孤枕酒醒时梦魂栩栩知何处依约幽轩话别离  

其三  

窓含月影梦初回一枕凄凉眼懒开幽恨闲愁本无种根苖不识是谁栽  

有寄  

懵腾醉眼漾娇波心印潜通一捻多宻寄断肠双丽曲遏云须倩雪儿歌  

和子贤途中  

暂停双浆傍苹洲矶上渔翁雪满头钓破烟波深得趣生来不识世间愁  

其二  

索寞襟懐不奈秋雕镌佳句且防忧行行恰过桥南路一片芦花映碧流  

其三  

桐圭柳带正凋疎匹马区区倦逺途肠断不堪囬首处寒云影里雁声孤  

和答国镇  

十围便腹卧边先笑傲羲皇访昔贤诏下好须同旧侣槐花香里走连钱  

寄游良臣  

壮浪年来笔有神诗如开府顿清新暗中慎莫投珠璧道路无非按剑人  

其二  

文防何时聚徳星紫芝眉宇照人清锦韀并控寻春马持酒凭花为觧酲  

## 石仓历代诗选卷一百七十三  

明　曹学佺　编  

宋诗五十  

汪藻  

桃源行  

祖龙门外神传壁方士犹言仙可得东行欲与羡门亲咫尺蓬莱沧海隔那知平地有青春只属寻常避世人闗中日月空万古花下山川长一身中原别后无消息闻説边尘因感昔谁敎晋鼎判东西却愧秦城限南北人间万事愈可怜此地当时亦偶然何事区区汉天子种桃辛苦望长年  

过吴明叟新居  

谁开大屋沈沈者门外垂杨拂车马主人四十持节归髙卧绿隂啼鸟下防防一径傍花入忽有清池照深夏鱼吹落日知镜浄荷受微风看珠防夫君少多湖海气欲骋骅骝无地跨故将能事惊世人坐向云端差万瓦稍培幽桂出窓前时放青山来竹罅人言此兴极不浅天遣公忙那肯赦要须便作辋川图他日思归聊对畵  

同张昌时宿高明寺  

幽卧不知觉窓悬寒日初矧伊夜来雨谿声到吾庐故人挽我出忽枉天际书跻险敢自休青山转篮舆相逢竹间寺共撷园中蔬残僧谁在亾奄忽十载余茗果话畴昔新晴报钟鱼东雷亦巳鸣百草苕頴舒柰何与之子齿发日夜踈眷此不能发牵衣更踟蹰明朝各囬首世事将焉如  

次邮军  

小雨静林麓鹁鸠相应鸣移舟漾清浅薄晩荷气生归鸟尽双去潜鱼时一惊菰蒲若无人炊烟横艇子檝迎我擕鱼荐南烹月出殊未髙踈林隐微明依没防有处斗挂天边城  

阻风雨辟邪渡寄王仲成  

渡头急雨鸣森木木杪颠风飞大屋没腰寒水稻生芽蒲眼青泥车折轴山行值雨舟值风穷愁日日烦天公不如归卧涧壑底世事不埽春烟空别君两年重此别喜君胸次浑氷雪拟将身作贾胡留无奈事如空鸟防挽我不囬君怒嗔交情把握转清新相随百里还相见只有西山似故人  

避地函亭野步  

今日幸无雨天空出遥岑行行不知疲遂至春江浔汲路转篱落人家在桑隂平畴涨清波陇麦如人深沟畎戯鳬鹜新蒲映浮沈我生本樵渔对此谐初心风物岂不好悲来自难任边尘暗中原四海如惊禽黄屋狩万里两宫隔辰参龙移蝼螘窥月晦蟾蜍侵宇宙有倾覆兹游岂岖销忧頼浊醪太息谁能斟  

庚午嵗屛居零陵七月二十日以门揜虫秋为韵赋五首  

幽人独夜时潮落西川根渡口橹声急一江烟雨昏城头短长更不听谯门趺坐数千息焚香待朝暾  

右一  

暑退潦亦收潇湘净如染时观自跳鱼冲破青琬琰纎纎初月不受薄云揜近村应渐寒已有鸦数防  

右二  

人生几聪明日夜隙驹骤才经花信风又过麦秋吾非金石坚与世相邂逅胡为闻钟鸣更历路傍堠  

右三  

家山在何许渺渺彭蠡东人来数月程衣敝补道中昨宵青灯花似坠钗头虫儿女饥沈緜嵗晩书未通  

右四  

人言间濶者一日如三秋孤臣昔放逐七见寒暑周早洿高门地姓名记前旒如何天鸡星不照湘南州  

右五  

次韵向君爱感秋二首  

且欲相随苜蓿盘不须多问沭猴冠菊花有意浮杯酒桐叶无声下井栏干里江山渔笛晩十年灯火客氊寒男儿几许功名事华发催人不少寛  

向侯拄笏意千里肯为俗弹头上冠何时盛之青闼妙语付以乌丝栏日边人去鴈行断江上秋高枫叶寒向来叔度傥公是一见使我穷愁寛  

晩发吴城山  

风埽阳侯雪阵平雨催摩诘画图成气吞浦溆重林尽秋着江湖去鸟明厚禄故人无一字长年三老伴余生防湏满意开懐抱到眼庐山不世情  

过临平  

一别九宵路风烟长满衣已成身老大无复世轻肥天濶鸟双下山寒人独归晓来何似雨春水半岩扉  

其二  

睡起凉生防钩帘坐小窗麦风能起柁梅雨不鸣江徃事心长折归途影自双依然蒲柳地不待早秋降  

书宁州驿壁  

过眼空花一饷休生狂犹得佐名州虽遭泷吏嗤韩子却喜溪神识栁侯尽日野田行防防有时云峤听钩辀防将新濯沧浪足踏遍千岩万壑秋  

宿酂侯镇  

当时踏月此长亭髪似河堤栁色青今日重泉堤树老一簮华发戴寒星  

微凉初破虫秋露草萤光巳不流搔首与谁论徃事星河无语下城头  

龟山上方  

度险逢幽处凭谁冩壮懐连甍栖絶壁孤塔表长淮地本吴枫接山今禹绩皆潮声从殷寺竹影自翻堦木杪朱栏出城坳雪浪埋乾坤迷往渚雾雨泄隂崖丹叶经寒痩苍洲向晩佳鱼龙宵听呗猿鸟昼窥斋月满璸珠实霜清磬石谐僧盂收栢子樵径埽松钗左防书无鴈南烹菜有鲑风烟欺短发云水信残骸竟作何乡老虚惭素尚乖江湖今在眼归合办青鞋  

醉别季高侍郎  

畴昔追随翰墨场功名今日愧刘郎英姿合上凌烟阁巧谮曾遭偃月堂双桨又乗清夜去一樽聊发少年狂归来却共灯花语骑省看成满镜霜  

漫兴  

晨起翛然曵杖行一帘踈雨作秋清老来嵗月能多少看得栽花结子成  

燕子年年入戸飞向人无是亦无非来春强健还相见送汝将雏几度归  

北窻  

睡起无一事怡然盼庭柯绿隂防缺处最得凉飔多  

已酉乱后寄常州使君侄  

汾水游仍逺瑶池宴未归航迁新庙主矢及近臣衣胡马窥天堑边烽断日畿百年还海地囬首复成非  

古镜行  

我有辟邪镜得之咸阳宫其隂为天池一毋将九龙旁书负图字土蚀如旋虫缄以驳鸡珍妙极倕之工请言照逺近十里秋毫空岂不鉴脂泽所贵肝胆通问谁为此噐太古非人功客闻重叹息意欲窥灵踪髙台不辞倚恐客难称容绳穷匣半启四室来悲风日车当昼留羞澁如顽铜森然发上指凛若临霜锋我还抚客手此岂世寳同挥泪两无言掩镜鞶囊中  

蔡天任韵  

修廊过午夕隂合蝴蝶满庭春草长呼儿更卷帘数尺要放晩晴升屋梁  

右浮溪文粹若干篇宋显谟阁学士汪彦章所作彦章婺源人卜居阳羡仍以故居浮溪为号平生著述甚富尤长于四六行世有浮溪集六十卷此特选其脍炙人口者耳南渡中兴军国多难彦章初拜掖垣掌内制大典册多出其手当时徳音所被读者凄愤兴感以比陆敬舆后生言者指为京黻党一斥不复起惜哉续言行录列之名臣良有见云  

## 石仓历代诗选卷一百七十四  

明　曹学佺　编  

宋诗五十一  

范成大  

过平望  

寸碧闯髙浪孤虚明夕阳水杨摇病绿霜蒲蘸新黄孤屿作举网苍烟忽鸣榔波明荇叶颤风熟苹花香鸡犬散村落莼鲈近江乡野寺对客起楼隂濯沧浪古来离别地清诗断人肠亭前旧时水还照两鸳鸯  

蜀州西湖  

闲随渠水来偶到湖光里仍呼水月舟径度云锦地谁云不觧饮我已荷香醉湖隂玉婵娟夐立红妆外何须东阁梅悠然自诗思惊风入午暑水竹含秋意采菱不盈匊兴与莼鲈防遥知新津宿魂梦亦清丽  

九月三日宿胥门始闻雁  

故人久不见乍见杂悲喜新雁如故人一声惊我起把酒不能觞送目问行李曾闻行路难空蒙千万里塞北多闗山江南渺云水风髙吹汝痩旅伴今余几斜行不少驻灭没苍烟里羇游吾亦倦客程殊未巳扁舟费年华短缆系沙尾物生各有役防心听行止江郊匝地熟场圃平如砥归期且勿念共饱丰年米  

晓出古城山  

落月堕莽残星澹微茫竹舆乱清溪飞葢入岚光松桧雾霭湿桑麻风露香空翠滴尘缨何必濯沧浪山家亦早作迨此朝气凉林深无人声木末炊烟苍离离芋区萧萧枣栗场田园古云乐令我思故乡墟市稍来集筠笼转山忙吏事亦挽我归路盘朝阳  

临溪寺  

万山绕竛竮二水犇澒洞亭亭林中寺金碧粲栏栋觧鞍得蒲团卧受瓦炉供少捐一炊顷暂作百年梦无人自惊觉幽禽正清哢倦客如残僧无力供世用此行端为山紫翠迭迎送漱井出门去惊尘扑飞鞚  

盘龙驿  

闻鸡一唱罢占斗三星没天髙月徘徊野旷山突兀暗蛩泣草露怨乱语还咽凉萤不复举防缀稻花末惟余络纬豪悲壮殷林樾小虫亦何情孤客心断絶魂惊板桥穿足侧石川滑行路如许难谁能不华髪髙城漫回首叠嶂屹天阙遥知秋衾梦千里一飘忽  

寒亭  

沟塍与涧合陇畆抱山转向来六月旱此地免焦卷早穗已垂垂晩苖犹剪剪一川丰年意比屋閙鸡犬老农霜鬂须矍铄黄犊徤自云足踏地常赋何能免刈熟倩人输不识长官面康年无复事但恐社酒浅我亦有二顷收拾尚可茧懐哉笠泽路归铲犂头藓  

隐静山  

五峯抱岩扉千柱奠云壑荒原蕞尔县有此寳楼阁维昔经营初衣锡化双鹤杖头具只眼矫矫云中落尊者一笑许璇题照林薄庭栢有祖意石泉韵天乐清簧啭碧鸡飞梭掷苍鹊号风饥虎怒失木啼猿愕英游偶然同吏檄乃不恶题名记吾曾醉墨疥丹垩  

新馆  

露稻粘明珰风茅滚髙浪荒烟暗白道行行乱蛩响日脚午未吐云头晩犹涨欣此半日凉篮舆走清旷病客不堪暑兹行天肯相蚤防扫无迹秋意满千嶂稍寻泉石盟畧禠簿书障鸰原定相念因风报无恙  

寄题向抚州采菊亭  

一叶起秋色众绿凋嵗华耿耿霜露余卜此黄金葩西风满天地孤芳照尘沙慇懃开小筑花气日夕嘉落英楚累手东篱陶令家两穷偶寓意岂必真爱花不如亭中人一笑了天涯采采勿虚度门前欲髙牙  

古风上汤丞相  

抱琴游孔门岂识宫与商古曲一再行乃杂巴人倡知音顾之笑觧弦为更张归来掩闗卧氷炭交愁肠平生桑濮手未省歌虞唐明发理朱丝复登君子堂遗音入三叹山髙水汤汤  

刺濆淖  

濆淖盘涡之大者峡江水壮则有之或大如一间屋相传水行峡底过暗石则濆起已而下旋为窝然亦未尝有定处或无故突然而作叵测也舟行遇水小则欹倾大则与赍俱入险恶之名闻天下  

峡山饶暗石水壮日千变不愁滩泷来但畏濆淖见人言盘涡耳夷险顾有间仍于非时作未可一理贯安行方熨縠无事忽翻练突如汤鼎沸翕作茶磨旋势廹中成洼怒霁外始晕已定稍安慰儵作更惊漂漂浮沬起疑有潜鲸噀勃勃骇浪腾复恐蛰鼇抃篙师瞪褫魄滩戸呀雨汗逡廵怯大敌勇往决鏖战幸免与齐入还忧似蓬转惊呼招竿折奔捄竹笮断九死船头争万苦石上牵旁观兢薄氷撇过揵飞电前余叱驭来山险固尝徧今者击檝誓岂复惮波面澎澎三峡长飐飐一苇乱既微掬指忙又匪科头慢天子赐之履江神敢吾玩但催叠鼔轰往助双防健  

中岩  

赤岩倚竛竮翠逻森戌削岑蔚岚气重稀间暑光薄聊寻大士处往叩洞门钥双撑紫玉阙中矗翠云幄应供华藏海归坐寳楼阁无法可示人但见雨花落不知龙湫胜何似鱼潭乐夜深山四来人静天一握惊看松桂白月影到林壑门前六月江世界尘漠漠寳缾有甘露一滴洗烦浊扪天援斗柄请为诸君酌  

铧觜【`吊史禄祠因懐李师中`】  

导江自海阳至县廼弥迤狂澜既奔倾中流遇铧觜分为两道开南漓北湘水至今舟檝利楚粤径万里人谋天造史禄所经始无谓秦无人虎防用否耳紫藤纒老苍白石溜清泚是闻可作社牲酒百世祀脩废者谁欤配以临川李  

秋日杂兴  

夕阳下桑柘余晖挂西山西山在何许冉冉紫翠间防云无朝昏绿萝竟暄寒昔与霞上人同跨双飞翰上凌紫霄峰下弄白石湍风吹堕眇莽及此行路难佳人应望余兴岂直防还  

寒食郊行书事二首  

野店垂杨步荒祠苦竹丛鹭窥芦箔水乌啄纸钱风媪引浓籹女儿扶烂醉翁深村时节好应为去年丰陇麦欣欣绿山桃寂寂红防边渔簖浪木末酒旗风信步随芳草迷途问小童赏心添脚力呼渡过溪东  

宿义林县院  

暝气昬如雨禅房冷似氷竹间东岭月松杪上方灯惊鹘盘金刹流萤拂玉绳明朝穷脚力连夜斩崖藤十月朔客建邺不得兄弟上冡之列悲感成诗  

嵗巳看成暮身今未得归风尘孤泪尽霜露寸心违南磵新流水西山旧落晖烟松应好在宿草定成非逰水方东去浮云浪北飞危魂先自断不待更沾衣  

拟古  

弯环楼前月掩仰楼上人人月不得语相看两凝颦西窓囬纹机织徧金字春聊可自持玩何由将寄君  

春思  

沙际菉苹满楼前芳草多光风入网戸罗幕生绣波前年花开忆湘水去年花开泪如洗园树伤心三见花依旧银屏梦千里  

田舍  

呼唤携鉏至安排筑圃忙儿童眠落叶鸟雀噪斜阳烟白村声逺林青野气香乐哉今嵗事天末稻云黄  

夜发昆山  

嵗寒人墐戸霜重独登舟弱防摇孤梦疎篷葢百忧但吟今不乐宁计几宜休渐愧沙湖月年年照薄游  

清明日狸渡道中  

洒洒霑巾雨披披侧防风花然山色里柳卧水声中石马立当道纸鸢鸣半空墦间人散后乌鸟正西东  

次韵温伯城上  

闭戸成痴坐扶藜得意行楼台浮霁色市井碎春声雪尽小桥出烟消千嶂生病多无脚力遥羡落鸿轻  

湘潭道中咏芳草  

积雨倐然晴秀野若新沭芳草径寸姿中有不胜绿萋萋路傍情颇亦念幽独驱马去不顾肠断招隐曲  

耳鸣戏题  

历历从何起泠泠与耳谋人言衰相现我以妄心求逺磬山房夜寒蜩陇树秋圆通无别法但自此根脩  

安乡县西晩泊  

水濶乌鸟倦墟寒童仆饥一湾村县过百折暮江迟晓梦孤灯见春隂病骨知简书宁不畏旅食尞先疲  

火墨坡下岭  

清晨入岑蔚岚重寒飕飕忽闻黄鹂语方悟麦始秋旅食法当痩逺行人所愁况复深山中不与叶气游苦辛那敢惮病悴良可忧徒忧亦无益聊作商声讴  

秭归县  

永日贪程客长年吊古诗悲秋荒古宅负石惨空祠峻壁鸦翻倦高畬麦秀迟穷山熊绎国偪仄建邦时  

蟠龙岭  

夷陵至朐防复岭如丝乱初程尚勇往少日还委顿安得长剑挥尽铲叠嶂断虽云北山愚聊快南溟运此意竟萧索劳歌谩凄曼日日望平陆方为到彼岸  

其二  

人言束马险但欠蟠龙峻摧颓强弩末闵勉焚舟战譬如巳偿逋犹有未折劵山根治晓装峰顶寄朝饭稍脱蚓瘴染还探虎窠玩性命及可忧筋力何足算  

金山岭  

阪峻身频偃崖深首屡囬云浮平地出路拂半天来但指闗山过都防嵗月催湘南初上马犹挿早春梅巴蜀人好食生蒜臭不可近顷在峤南其人好食防榔合蛎灰无留藤一名蒌藤食之輙昬然巳而醒快三物合和唾如脓血可厌今来蜀道又为食蒜者所薰戏题  

旅食谙殊俗堆坪骇异闻南飡灰荐蛎巴馔菜先荤幸脱蒌藤醉还遭胡蒜薰丝莼香味好归梦水连云  

题戏索桥  

织簟匀铺面排绳疆架空染人髙晒帛猎尸逺张罿薄薄难承雨飜飜不受风何时将蜀客东下看垂虹  

新津道中  

雨后郊原浄村村各好音宿云浮竹色清溜走桤隂曲沼擎青葢新田艺绿针江天空濶处不受暑光侵  

长风沙  

夕阳明逺帆高浪兀孤防绵绵淮山来闪闪沙鸟去落木两三家炊烟南北渡眉伸击汰行梦愕阻风处  

上方寺  

檥棹古销夏榰笻新上方珠湾铺圆折氷镜沈空光枫缬醉晴日橘黄明早霜闲门松竹迳随处有清凉  

浙东舟中  

处处槿樊圃家家桃庑门鱼塩临水市烟火隔江村雨过张帆重潮来汲井浑弯跧短篷底休説两朱轓  

春晩即事留游子明王仲显  

绣地红千防平桥绿一篙楝花来石首谷雨熟樱桃笑我生尘甑慙君着緼袍故人能少驻门径久蓬蒿  

道中  

月冷吟蛩草湖平宿鹭沙客愁无锦字乡信有灯花踪迹随风叶程途犯斗槎君看枝上鹊薄暮亦还家  

晩春  

静极闻檐佩慵来爱枕帏隙虹飞永昼帘影碎斜晖燕踏花枝语蜂萦柳絮归轻飔宜白纻时节近清微  

其二  

好事怜春老无愁耐日长炉烟惊扇影酒向舞花光照水云容嬾移牀竹意凉更烦红槿防促拍打山香  

天都峯  

维帝有下都作镇此南国孤撑紫玉楼横絶大霄碧晶荧砂窦红天矫泉绅白晴云无尽藏竟日袅幽石诸峯三十五离立侍傍侧防稽小哉请议职方籍  

次韵唐子光席上赏梅  

玉枝横斜照清空纎手撚香俱恼公水部无人广平去后来我軰犹情钟谁喷昭华送愁絶呌云三弄怨斜月径须踏雪问前村莫待马蹄如踣铁春风压尽百华桥尊前仍有董娇娆惜无楚客歌成调空着萧郎眼似刀  

癸亥立春泊舟吴防亭  

去年春盘游江驿湛湛清波动浮石今年春盘吴防亭防防细雨湿髙城天边作客风沙里去年今年成老矣客心古井冷如水忆昔三生住翠防偶来平地着征衣山中故人应大笑扁舟坐稳何当归  

后催租行  

老父田荒秋雨里旧时高岸今江水佣耕犹自抱长饥的知无力输租米自从乡官新上来黄纸放尽白纸催卖衣得钱都纳却痛骨虽寒聊免防去年衣尽到家口大女临岐两分首今年次女巳行媒亦复驱将换升防室中更有第三女明年不怕催租苦  

次韵陈季陵寺丞求歙石眉子砚  

金星荧荧睂子绿婺源琢石如琢玉寳玩何曾捄枵腹但爱文君逺山蹙丈人笔阵森五兵书品入妙仍诗名我有坡陀天海様与公文字俱金声枭卢一掷不须呼况敢定价论车渠只烦将到妆台下试比何如京兆画  

次韵李陵贡院新晴  

鎻闱令严深复深五星帘幕晴若隂澹云防月谩清夜短檠政自闗人心看灯作晕生睡色江南行处梦不隔觉来快读新晴篇怳然賔我莺花前径欲觞公后堂酒傥烦春衫小垂手  

重游南岳  

舍舟得马如驭气步入青松三十里我从蛮岭瘴烟来不怕雨云埋岳趾忆昔南征疑庙庭往来无恙神所祉当时巳有归田愿帝临此心如白水煌煌南正馆于东手握八觚温玉玺骏奔霍左右辅好生不杀扶炎纪崇禋竣事晓坛空跻攀小试青鞵底不知云磴几千丈但见漫山白虎尾石头招我上南台瑞应防干天半倚福严钟声过桥来髣髴三生如梦里堂中尊者巳先去苔锁岩扉何日启竹嫌硗确老愈痩松畏髙寒蟠不起癯儒尚病怕深登幽讨未穷行且止我评七十二高峯鬰律穹隆少观美俨然可瞻不可玩往往雄尊如负扆乃知岳镇葢深厚不与他山争秀伟区区献状儿童乳洞淡岩真戏耳  

巫山高  

余旧尝用韩无咎韵题陈季陵巫山图考宋玉赋意辨髙唐之事甚详今过阳台之下复赋乐府一首世传瑶姬为西王母女尝佐禹治水庙中石刻在焉  

湿云不收烟雨霏峡船作滩稍庙矶杜鹃无声猿呌断惟有饥鸦迎客飞西真功高佐禹迹斧凿鳞皴倚天壁上有寳簮十二尖下有黄湍三百尺蔓花蚪木风烟昏藓佩翠帷香火寒灵斿飘忽定何许时有行人开庙门楚客词章元是讽纷纷余子空嘲防玉色頩顔不可干人间错説高唐梦  

离堆行  

残山狼石双虎卧斧迹鳞皴中凿破潭渊油油不敢唾下有猛虎跧铁鏁自从分流注石门西州秔稻如黄云封羊五万大作社春秋伐鼔苍烟根我昔官称劝农使年年来激西江水成都火米不论钱丝管相随看蚕市欵门得得酹清尊椒浆桂酒删羶荤妄欲一语神岂闻更愿爱羊如爱人  

毛公坛福地  

松萝滴翠白昼隂七十二峯中最深绿毛仙翁巳仙去惟有石坛留竹坞竹隂扫坛石槎牙汉时风雨生藓花山中笙鹤尚遗响湖外人烟惊嵗华道人眸子照秋色邀我分山筑丹室驱丁役甲莫儿嬉渴饮隐泉饥饵术  

灯市行  

吴台今古繁华地偏爱元宵影灯戏春前腊后天好晴已向街头作灯市叠玉千丝似鬼工剪罗万眼人力穷两品争新最先出不待三五迎东风儿郎种麦荷锄倦偷闲也向城中看酒炉博塞杂歌呼夜夜长如正月半灾伤不及什之三嵗寒民气如春酣侬家亦幸荒田少始觉城中灯市好  

湘口夜泊南去零陵十里矣营水来自营道过零陵下湘水自桂林之海阳至此与营防合为一江  

我从清湘发源来直送湘流入营水故人亭前合江处暮夜樯竿矗沙尾却从湘口望湘南城郭山川悦滩纪万壑千岩诗不徧惟有苍苔痕屐齿三年瘴雾亦竒絶浮世登临如此几湖南北色夹山来无复摇篸揷天起坡陀狼石蹲清涨澹荡光风浮白芷骚人魂散若为招伤心极目春千里我亦江南转蓬客白鸟愁烟思故里逺游虽好不如归一声鶗鴂花如洗  

代圣集赠别  

一曲悲歌水倒流樽前何计缓千忧事如梦断无寻处人似春归挽不留草色粘天鶗鴂恨雨声连晩鹧鸪愁迢迢绿浦帆飞去今夜新晴独倚楼  

二月三日登楼有懐金陵宣城诸友  

百尺西楼十二栏日迟花影对人闲春光巳入片时梦寒食从今数日间折柳故情都望断落梅新曲与愁闗诗成欲访江南便千里烟波万叠山  

南徐道中  

半生行路与心违又逐孤帆擘浪飞吴岫涌云穿望眼楚江浮月冷征衣长歌悲似垂垂泪短梦纷如草草归若使一廛供闭戸肯将青雀易柴扉  

立春日郊行  

竹拥溪桥麦葢坡土牛行处亦笙歌麴尘欲暗垂垂柳醅面初明浅浅波日满县前春市合潮平浦口暮帆多春来不饮兼无句奈此金旛防胜何  

余杭道中  

落花流水浅深红尽日帆飞绣浪中桑眼迷离应欠雨麦须骚杀巳禁风牛羊路杳千山合鸡犬村深一径通五柳能消多许地客程何苦镇怱怱  

陈侍御园坐上  

愁眼逢欢春水明诗情得酒春云生花稍蝴蝶作团去竹里鹁鸠相对鸣邂逅浮生此日好纒绵俗累何时轻擘牋沫墨乏竒句压笛当年慙妙声  

夜宴曲  

金麟喷香烟龙蟠玉灯九枝青防干明琼押带湘帘斑风帏绣浪千飞鸾舞娥紫袖如弓弯云中一笑天觧顔衔杯快卷玻璃干花楼促箭春宵寒二十五声宫防防  

田家留客行  

行人莫笑田家小门戸虽低堪洒扫大儿系驴桑树邉小儿拂席软胜氊木臼新春雪花白急炊香饭来看客好人入门百事宜今年不忧蚕麦迟  

倦绣  

猧儿弄暖绿堦走花风薫人浓似酒困来如醉复如愁不管低鬟钗燕溜无端心绪向天涯想见樯竿幡脚斜槐隂忽到帘旌上迟却寻常一线花  

病中夜坐呈致逺  

似雾如烟气夜浮鹤鸣惊睡起搔头含风竹影淡留月着雨蛩声深怨秋万事心空痴巳惯百骸嵗晩病相收便当采药西山去病足蹒跚怕逺游  

岭上红梅  

雾雨胭脂照松竹江南春风一枝足满城桃李各嫣然寂寞倾城在空谷城中惟觧惜娉婷游子路傍空复情花不能言客无语日暮清愁相对生  

天平先陇道中时将赴新安掾  

霜桥氷磵浄无尘竹坞梅溪未放春百叠海山乡梦熟三年江路旅愁新松楸永寄孤穷泪泉石终收漫浪身好住隣翁各安徤归来相访説情真  

积雨蒸润体中不佳颇思故居之乐戏书呈子文  

门外泥深蘸马鞍墨云未放四罗寛前山忽接后山暗暑雨全如秋雨寒梦里江湖三叹息醉中天地一凭栏斗升留滞休惆怅枳棘从敎着鳯鸾  

赵圣集夸説少年俊游用前韵记其语戏之  

京尘红软扑雕鞍年少王孙酒量寛倚袖竹风怜翠薄捧杯花露怯金寒黄云城上栖乌曲绿水池邉鬬鸭栏别后相思惟故物壁煤侵损扇中鸾  

送吴智叔检详直中秘使闽  

抗章襆被岂公难巳説髙风立懦顽客路莫嫌河畔草直庐须爱道家山秋生莲浦船初泛春满茶谿骑趣还却访故人西府旧定烦书札堕田间  

送陈朋元赴溧阳  

九畹滋兰静自芳啁啾谁复认孤凰风流嵗晩嫌杯酒文字功深得鬓霜敛板君犹能俛仰倚楼吾敢计行藏船开便作江南客天色无情更雁行  

玉堂寓意  

摛文窓戸九霄中防帻烧香愧老农上直马归催下钥传更人唱促鸣钟金城嶻云干雉碧瓦参差月万重骨冷魂清都不梦玉阶萧瑟听秋蛩  

送汪仲嘉待制奉祠归四明分韵得论字  

丹霄碧海髙骞厌直承明却自论寳马十年听漏箭扁舟一雨看潮痕侍臣想忆松门逺归客还怜菊迳存清润要非山泽相须烦一札下云根  

初约隣人至石湖  

窈窕﨑岖学种园此生丘壑是前缘隔篱东日浮天水当戸南山匝地烟春入葑田芦绽笋雨倾沙岸竹垂鞭荒寒未办招君醉且吸湖光当酒泉  

次韵许季韶通判雪观席上  

把酒临风瑞露倾琼浆何用谒云英卷帘雨脚银丝挂倚杖江头绿涨生岭海一凉苏暑病山林千籁试秋声兹游竒絶防羇宦惭愧烟中短棹横  

甲午嵗朝寓桂林记去年是日泊桐江谒严子陵祠迤逦度岭感懐赋诗  

去年春缆觧江臯也把屠苏泛浊醪一席饱风渔浦濶千山飞雪钓台高将军老矣孤鸣劒客子归来咏大刀早晩扁舟寻旧路柁楼吹笛破云涛  

题湘山大施堂  

重倚春林泪竹枝南游风物鬂成丝难寻桂海干峯梦更了湘山一叚竒来去别无心外法行藏休问塔中师若论大施门前事竿木逢场且赋诗  

将至公安  

前村后村啼杜宇伴人忧煎与人语云寒日薄春一梦地濶天低泪如雨我马虺隤我仆痡岂不懐归畏简书公安县前酒可沽不如且听提葫芦  

入秭归界  

山根系马得浆家深入穷乡事可嗟蚯蚓惹人能作瘴茱茰随俗强煎茶幽禽不见但闻语野草无名都着花窈窕﨑岖殊未艾去程方是问三巴  

峡石铺  

峯头壁立伟天造万雉石城如带绕山骨鳞皴火种难山下流泉却宜稻新秧一棱绿茸茸茆花先秋雪摇风后皇嘉种不易熟野草何为搀嵗功  

别后寄题汉嘉月榭  

隐吏诗情卜筑幽同年惜别劝淹留试倾万景湖亭酒来看半轮江月秋川路虽长犹共此夜船空载且归休碧岩胜处频回首好事谁能更小楼  

婆罗平  

仙圣飞行此是家路逢真境但惊呀神农尝外尽灵药天女散余多异花岚雨逼衣寒似铁氷泉炊米硬如沙峯头事事殊尘世缺甃跳梁笑井蛙  

鄂州南楼  

谁将玉笛弄中秋黄鹤飞来识旧游汉树有情横北渚蜀江无语抱南楼烛天灯火三更市摇月旌旗万顷秋却笑鲈乡垂钓手武昌鱼好便淹留  

东林寺  

谈易繙经宰木春三生犹自袅烟熏客尘长隔虎溪水劫火不侵香谷云老矣懒供莲社课归哉欣读草堂文山头一任天灯现个事何曾落见闻  

再渡胥口  

古来此地快蓬心天绕明湖日照临一雁云平时隐见两山波动对浮沈衰髯都共荻花老醉面不如枫叶深罾戸钓徒来问讯去年盟在肯重寻  

次韵虞子建见咍赎带作醮  

儿女传观省见稀病身聊复惜光辉莫嫌憔悴沈腰痩且喜间闗秦璧归不是典来还酒债亦非将去换蓑衣尘鱼甑釡时相阨微汝谁能为觧围  

题夫差庙  

纵敌稽山祸巳胎垂涎上国更荒哉不知养虎自遗患只道求鱼无后灾梦见梧桐生后圃眼看麋鹿上高台千龄只有忠臣恨化作涛江雪浪堆  

青城山何子方使君同年园池  

桤塍芋垅意中行浩荡薫风不计程雨脚背人归玉叠江声随马入青城五桥今日新知路千佛当年旧缀名水竹光中同一笑丐君荷露濯尘缨  

续长恨歌四首  

金杯防灔晓妆寒国色天香胜牡丹白鳯诏书来巳暮六宫鈆粉半春防  

紫微金屋闭春阳石竹山花却自芳莫道故情无觅处领巾犹有隔生香  

骊山六十二高楼突兀华清最上头玉羽川长湘浦暗三郎无事更神游  

帝乡云驭若为留八景三清好在不玉笛不随双鹤去人间犹得听梁州  

题山水横看二首  

烟山漠漠水漫漫老柳知秋渡口寒尽是西溪肠断处凭君将与故人看  

霜入丹枫白苇林横林平远暮江深君看雁落帆飞处知系秋风故国心  

浙江小楼春日  

客里无人共一杯故园桃李为谁开春潮不管天涯恨更卷西兴暮雨来  

初夏  

晴丝千尺挽韶光百舌无声燕子忙永日屋头槐影暗微风扇里芰花香  

晓行  

篝灯驿吏唤人行寥落星河向五更马上谁惊千里梦石头冈下小车声  

春晓即事  

屋头清樾暗荆扉紫葚斓斑翠防肥春晩轩窓人独困日长篱落燕双飞  

晩春三首  

隂隂垂柳闭朱门一曲防干一断魂手把青梅春巳去满城风雨怕黄昬  

客去筠窓咏小诗游丝掩乱柳花稀微风尽日吹芳草蝴蝶双双贴地飞  

夕阳槐影上帘钩一枕清风梦昔游梦见残塘春尽处碧桃花谢水西流  

题城山挂月堂壁  

百叠烟鬟得眼明坐来心迹喜双清秋阳满地西风起犹有啼莺四五声  

题画卷  

欹倾栈路绕山明隔垅人家犬吠声无限白云堆去路不知谁识许宣平  

晩潮  

东风吹雨晩潮生叠鼔催船镜里行底事今年春涨小去年曾与画桥平  

碧瓦  

碧瓦楼头绣幕遮赤栏桥外绿溪斜无风杨柳漫天絮不雨棠棃满地花  

晩步  

排门帘幕夜香飘灯火人声小市桥满县月明春意好旗亭吹笛近元宵  

横塘  

南浦春来绿一川石桥朱塔两依然年年送客横塘路细雨垂杨系画船  

夜归  

竹舆伊轧走长街掠面风清醉梦廻曲巷无声门戸闭一灯还照酒炉开  

斑骓  

斑骓别后月纎纎门外踈桐影画帘留下阿怜将不去西风吹入两眉尖  

自天平岭过高景庵  

卓笔峯前树作团天平岭上石成闗绿隂匝地无人过落日秋蝉满四山  

高景山夜归  

伊轧篮舆草露间夜深林月覆孱顔忽逢陂水明如镜照见沈沈倒影山  

衮中道中  

虎啸狐鸣苦竹丛魂惊终日走防茸松林断处前山缺又见南湖数十峯  

游宁国奉圣寺  

松梢台殿欲高标山转溪廻一水朝不惜褰衣呼小渡夜来春涨失浮桥  

道见蓼花  

秋风嫋嫋露华鲜去嵗如今刺钓船歙县门西见红蓼此身曾在白云邉  

桐庐  

湿云垂野澹踈林十日山行九日隂梅子弄黄应要雨寜知客路巳泥深  

次韵马少伊郁舜举寄示同游石湖诗卷四首  

镜面波光倒碧峯半湖云锦万芙蓉去年荡桨香风里行傍石桥花正浓  

红皱黄团熟暑风甘瓜削玉藕玲珑身谋巳落园丁后满防京尘日正中  

得得来题小隐诗拂花索柳画船移湖邉好景春犹末须到秋清月满时  

潇洒王郎亦胜游今年何事阻清游当家风味今如此孤负山隂夜雪舟  

社日独坐  

海棠雨后沁燕脂杨柳风前撚绿丝香篆结云深院静去年今日燕来时  

春日三首  

药栏花暖小猧眠雪白晴云水碧天煮酒青梅寒食过夕阳庭院鎻秋千  

西窗一雨又斜晖睡起薫笼挽夹衣莫放珠帘遮洞戸从敎燕子作双飞  

双鲤无书直万金畵桥新绿一篙深青苹白芷皆愁思不独江风动客心  

虞姬墓  

刘项家人总可怜英雄无策庇婵娟戚姬塟处君知否不及虞兮有墓田  

宜春苑  

狐塜貛蹊满路隅行人犹作御园呼连昌尚有花临砌肠断宜春寸草无  

秦楼  

拦街看幕似春游斑犊雕车碧画油奚女家人称贵主缕金长袖倚秦楼  

丛台  

凭高阅士剑如林故国风流变古今袨服云仍犹左衽丛台休恨绿芜深  

临洺镇  

竟日霜寒暮觧围融融桑柘染斜晖北人争劝临洺酒云是棚头得免归  

安肃军  

从古铜门控朔方南城烟火北城荒台家抵死争塘泺满眼秋芜衬夕阳  

卢沟  

草草舆梁枕水坻怱怱小驻濯涟漪河边服匿多生口长记轺车放雁时  

燕賔山  

九日朝天强作驩也将佳节劝杯盘苦寒不似东篱下雪满西山把菊看  

初见山花  

三日晴泥尚没鞾几时风雨过年华湘东二月春才到恰有山樱一树花  

与郑少融赵养民二使者访古訾家洲归憩松间二君欲助力兴废戏书此付长老善良以当防头  

飘飘竹雨润轻裘嫋嫋松风系小舟安得从容兴废手越人重上訾家洲  

罗江  

岭北初程分外贪惊心犹自怯晴岚如何花木湘江上也有黄茆似岭南  

清湘驿送王柳州南归一絶  

南归北去路茫茫不是行人也断肠可惜湘江春夜月落花时节照离觞  

泊衡州  

客里仍哦对雨吟夜来星月晓还隂空江十日无春事船到衡阳柳色深  

九盘坡布水  

莫惜萦廻上九盘洗心双瀑雪花寒野翁酌水煎茶献自古人来到此难  

四十八盘  

诘曲不如前宦掘欹倾当面似交难若将世路比山路世路更多千万盘  

入崇徳界  

桑间三宿尚囬头何况三年濯锦游草草郫筒中酒处不知身巳在彭州  

最髙峯望雪山  

大面峯头六月寒神灯收罢晓云班浮空忽涌三银阙云是西天雪岭山  

宋玉宅  

悲秋人去语难工摇落空山草木风犹有市人传旧事酒垆还在宋家东  

销夏湾  

蓼矶枫岸放离宫一曲清涟九里风纵有暑光无着处青山环水水浮空  

与现夀二长老游夀泉因话去年秋屋之游题赠  

何方锡杖斸清甘天遣深源夀此庵金靥万枝浮倒影为君题作菊花潭  

松风放浪入云闗二衲相从一士闲人与痩笻俱老徤去年今日在包山  

元夜大风雨一絶  

东风无頼妬华年一夜凄寒到酒边放尽珠帘遮寳炬莫敎檐雨湿青烟  

三江亭观雪  

隂山阳朔雪中廻行到天西玉作堆乗兴却游东海上白银宫阙认蓬莱  

鳗井  

銕甃神通未易论雨声留客夜飜盆不辞客路春泥滑且足秧田旧水痕  

元日马上一絶  

泥絮心情雪様髯诗囊羞涩酒杯嫌年来万事都消减惟有牀头历日添  

元夕  

粉痕红防万花攅玉气枝光寳月团帘箔通明香似雾东风无处着春寒  

石湖芍药盛开向北使归过维扬时买根栽此因记旧事  

竹西歌吹荻花秋遗老垂洟送逺游羗笛夜防吹出塞当年如此梦扬州  

春日田园杂兴  

柳花深巷午鸡声桑叶尖新绿未成坐睡觉来无一事满窓晴日看蚕生  

高田二麦接山青傍水低田绿未畊桃杏满村春似锦踏歌椎鼓过清明  

社下烧钱鼓似雷日斜扶得醉翁廻青枝满地花狼籍知是儿孙鬬草来  

吉日初开稻种包南山雷动雨连宵今年不欠秧田水新涨看看拍小桥  

晩春田园杂兴  

三旬蚕忌闭门中隣曲都无步往踪犹是晩晴风露下采桑时节暂相逢  

乌鸟投林过客稀前山烟暝到柴扉小童一棹舟如叶独自编栏鸭阵归  

夏日田园杂兴  

梅子金黄杏子肥麦花如雪菜花肥日长篱落无人过惟有蜻蜓蛱蝶飞  

黄尘行客汗如浆少住侬家漱井香借与门前盘石坐柳隂亭午正风凉  

秋日田园杂兴  

菽粟瓶罂贮满家天敎将醉作生涯不知新酒堪篘未今嵗重阳有菊花  

细捣橙虀买鲙鱼西风吹去四腮鲈雪菘酥腻千丝缕除却松江到处无  

冬日田园杂兴  

屋上添髙一把茆宻泥房曲似僧寮从敎屋外隂风吼卧听篱头响玉箫  

松节然膏当烛笼凝烟如墨暗房栊晩来拭净南窗纸便觉斜阳一倍红  

题秋鹭图  

昨夜新霜冷钓矶绿荷消痩碧芦肥一江秋色无人问尽属风标两雪衣  

晩思  

藓墙莎砌响幽虫睡起繙书觉梦中残暑一窗风不动秋阳入竹碎青红  

重送文处厚因寄蜀父老  

下峡东归十五年因君话旧意茫然烦将逺道悠悠梦直到天西暑雪边  

晓起  

帘额绣波荡漾烛盘红泪防干梦里五更风急愁邉一半春残  

题如梦堂壁  

勃姑雨啼唤午鹎鵊晓啭留春片云不载归梦两鬂全供客尘  

先人尝为萃等言自十四五好为诗文晩时深笃或寝疾医以劳心见止亦以政自不能不尔谢之手编仅成帙而弃不肖之孤其尚忍言哉诗文凡百有三十卷求序于杨先生诚斋求校于龚编脩芥隐而刋于家之夀栎堂春秋霜露思其所嗜思其所乐僾然如见忾然如闻也嘉泰三年旦日萃兹谨书  

## 石仓历代诗选卷一百七十五  

明　曹学佺　编  

宋诗五十二  

陆游  

种桑  

孔明百畆桑景畧十具牛岂无子孙念饱暖自可休种桑吾庐西微径出南陌三月叶暗园四月椹可摘戴胜枝上鸣仓庚叶间飞飞鸣各自适人生胡不归归家力农桑慎勿怨贫贱婚嫁就比隣死生长相见  

航海  

我不如列子神游御天风尚应似安石悠然云海中卧看十幅蒲弯栾若张弓潮来涌银阙忽复摩青铜饥鹘掠船舷大鱼舞虚空流落何足道豪气荡肺胷歌罢海动色诗成天改容行矣跨鹏背弭节蓬莱宫  

晩步  

院荒有古意僧少无人声徘徊楠隂下赏此落日明著书亦何急寂莫身后名今年复止酒歌舞陈空觥不如且逍遥出门随意行看竹入废园望江上高城纎纎素月出霭霭苍烟横此夕当复竒缑山吹玉笙  

天王广敎院在蕺山东麓余年二十时与老僧惠廸游畧无十日不到也淳熈甲辰秋观潮海上偶系舟其处防杖再游恍如隔世  

游山如读书深浅皆可乐道傍小精舍亦自一丘壑凄凉四十年始复重着脚老僧逝巳乆讲坐尘漠漠当时童子軰衰鬂亦萧索扫壁观旧题嵗月真电雹文章卑不传衣食窘如昨出门意惘然辽海渺孤鹤  

投梁叅政  

浮生无根株志士惜浪死鸡鸣何预人推枕中夜起生也本无竒折腰百僚底流离鬂成丝悲咤泪如洗残年走巴峡辛苦为斗米逺冲三伏云直指九月水回首长安城未忍便万里袖诗叩东府再拜求望履平生实易足名幸污黄纸但忧死无闻功不挂青史天道如张弓一彼复一此何时嫖姚师大刷渭桥耻士各奋所长儒生未宜鄙覆氊草军书不畏寒堕指  

双清堂夜赋  

陆子病少间独卧溪上堂人间鱼自跃风定荷更香素月行中天流萤失孤光归鸟飞有声度此十里塘嗟我独何事迟暮客异乡太息搔短髪起视夜未央  

南轩  

今年秋早凉七月巳萧然南轩脩竹下枕簟终日眠时将半残梦听此欲断蝉推枕起太息四序忽巳迁功名堕渺莽衰疾方连绵新月独多情窥窓淡娟娟  

舟中闻姑恶  

女生藏深闺未省窥墙藩上车移所天父母为他门妾身虽甚愚亦知君姑尊下床闻鸡鸣梳髻着襦裙堂上奉洒扫厨中馈盘飡青青摘葵苋恨不美熊蹯姑色少不怡衣袂湿泪痕所兾妾生男庻几姑弄孙此意竟蹉跎薄命来谗言放弃不敢怨所悲辜大恩古路傍陂泽微雨鬼火昬君听姑恶声无乃遗妇魂  

对酒  

闲愁如飞雪入酒即相融好花如故人一笑杯自空流莺有情亦念我柳边尽日啼东风长安不到十四载酒徒往往成衰翁九环寳带光照地不如留君双颊红  

嵗暮  

离离井上桐郁郁墙下桑零落岂不悲无奈中夜霜蟋蟀更可念嵗暮依空堂客亦自孤寂衣篝歇残香一灯挂西壁耿耿青无光援笔欲冩愁三喟不成章  

夏夜  

落月不满窓惊鹄屡移树沈忧少睡眠亦以衰疾故五更忽作梦立马青衣渡白首厌山村邮亭忆征步  

月夕  

开戸满庭雪徐看知月明防风入丛竹复作雪来声俗尘不待扫凛然肺肝清林深无漏鼔鹤唳报三更  

鹿门闗过厐士元祠  

士元死千载凄恻过遗祠海内常难合天心岂易知英雄今古恨父老嵗时思苍藓无情极秋来满断碑  

梅市道中  

雨暗山陂路人喧在渡头庙垣新画马村笛逺呼牛买饭谙争席迎湖竞觧舟平生苦吟处又送一年秋  

辛酉冬至  

今日日南至吾门方寂然家贫轻过节身老怯增年毕祭皆扶拜分盘独早眠惟应探春梦巳绕镜湖邉  

清明  

气三吴异清明乃尔寒老増丘墓感贫苦道途难燕子家家入裂花树树残一春回首尽懐抱若为寛  

即事  

樽酒如江绿春愁抵草长但令闲一日便拟醉千场柳弱风禁絮花残雨渍香客游还役役心赏竟茫茫  

溪行  

篷篛鸣春雨帆蒲挂暮烟买鱼寻近市觅火就隣船愁卧醒还醉滩行却复前长年殊可念力尽逆风牵  

寓叹  

小雨初凉夜残灯欲暗时病多愁近雨心弱怯题诗旧友殊方少归耕晩嵗宜回头视孤影此意有君知  

峡州甘泉寺  

江上甘泉寺登临擅一州山亭喜无恙老子得重游滩急常疑雨林深欲借秋归途更清絶倚杖唤渔舟  

春晩苦雨  

垂老卧村野余寒欺病身鸡犹未防旦雨欲不容春忽忽花时过茫茫草色匀莼丝巳上市一饭未伤贫  

醉赋  

霜枫照茆屋露菊挿纱巾今古无穷事江湖未死身直令依马枥终胜拜车尘我亦轻余子君当恕醉人  

长汀道中  

晩过长汀驿溪山乃尔竒老夫惟坐啸造物为陈诗鸟送穿林语松垂拂涧枝凭鞍久防发不是马行迟  

春雨  

春愁无处避春雨几时晴黯黯隂连月萧萧滴到明窓昬减书课弦缓咽琴声何以娱幽独新醅手自倾  

闷极有作  

贵巳不如贱狂应又胜痴新寒压酒夜微雨种花时堂下藤成架门边枳作篱老人无日课有兴即题诗  

欲行雨未止  

幽幔依灯影空阶送雨声暂归仍客路投老倍乡情眼涩书难读心摇梦易惊病多犹怕醉酒尽却思倾  

池亭夜坐  

池上小亭幽清宵秉烛游荷盘时冩露萤草夕知秋有感嵗时速无声河汉流殊方不堪住归梦绕沧洲  

小舟过吉泽効王右丞  

泽国霜露晩孤村烟火防本去官道僻自然人迹稀木落山尽出钟鸣僧独归渔家闲似我未夕掩柴扉  

寄杨济伯  

闻道皇华使来从万里回五溪春荠老三峡暮猿哀昔日文昌省频年灔滪堆问君何地乐斟酌寄声来  

残腊  

残腊无多日吾生又一年林塘明夕照墟落淡春烟山色危栏角梅花绿酒边嵗时元自好老病独凄然  

芳草曲  

蜀山深处遮孤驿缺甃倾垣芳草碧家在江南妻子病离乡半嵗无消息长安城门西去路细霭斜阳芳草暮尊前一曲渭城歌马蹄万里交河戌人生误计觅封侯芳草愁人春复秋只愿东行至沧海路穷草断方无愁  

游汉州西湖  

房公一跌丛众毁八年汉州为刺史绕城凿湖一百顷岛防曲折三四里小庵静院穿竹入危榭飞楼压城起空蒙烟雨媚松楠颠倒风霜老葭苇日月苦长身苦闲万事不屑看湖水向来爱琴虽一癖观过自足知夫子画船载酒凌湖光想公乐饮千万场叹息风流今不泯两川名醖避鵞黄  

瑞草桥道中作  

经年簿书无少暇欵叚今朝欣一跨瑞草桥边水乱流青衣渡口山如画老翁醉着看龙钟小妇出窥闻娅姹荒陂吹笛晩呼牛古路倚梯晨采柘残花零落不禁折芳草丰茸如可借邮亭慈竹笋穿篱野店蒲萄枝上架功名垂世端有待利欲昬心喜乗罅羇穷自笑岂人谋闲放每欲从天借草根虫语秪自悲风里蓬征安税驾祖师补处浣花村防傍清江结茅舍  

对酒懐丹阳成都故人  

劳生常羡髑髅乐死时却悔生时错花前有酒不肯狂回首朱顔巳非昨君看古来贤达人终日饮酒全其真世间万事竟何有金樽翠杓差闲身放翁少日无闲客飞觞纵乐皆豪杰清歌一曲梁尘起腰鼔百面春雷发故人仙去蓬莱宫鸾丝鳯竹舞春风石帆山下孤舟雪一叚清愁付此翁  

短歌行  

百年鼎鼎世共悲晨钟暮鼔无休时碧桃红杏易零落翠眉玉颊多别离涉江采菱风败意登楼待月云为祟功名常畏谤谗兴富贵每同衰病至人生可叹十八九自古危机无妙手正令挿翮上青云不知得钱即沽酒  

饮酒近村  

放翁睡多少行立人扶往赴隣里集痛饮山花挿鬂红醉归荆棘沾衣湿纱巾一幅何翩翩庭中弄影不肯眠莫欺此老今衰甚曾见高皇狩越年  

舟中对酒  

百壶载酒游凌云醉中挥袖别故人依依向我不忍别谁知峩眉半轮月月窥船窓挂凄冷欲别渝州酒初醒江空袅袅钓丝风人静翩翩葛巾影哦诗不睡月满船清寒入骨我欲仙人间更漏不到处时有沙禽背船去  

渔翁  

江头渔家结茆庐青山当门画不如江烟淡淡雨踈踈老翁破浪行打鱼恨渠生来不读书江山如此一句无我亦衰迟慙笔力共对江山三叹息  

游诸葛武侯书台  

沔阳道中草离离卧龙老矣空遗祠当时典午称猾贼气防不敢当王师定军山前寒食路至今人祠丞相墓松风想像梁父吟尚忆憣然答三顾出师一表千载无逺比管乐葢有余世上俗儒宁办此高台当日读何书十月九日与客饮忽记去年此时自锦屏归山南道中小猎今又将去此矣  

去年纵猎韩坛侧玉鞭自探南山雪今年痛饮蜀江边金杯却吸峩眉月竹枝歌舞新敎成凄凉传得三巴声城头筑观出云雨峩眉正与防干平酒酣诗就掷杯去醉踏玻璃江上路悬知幽涧断桥邉巳有梅花开满树  

同何元立赏荷花懐镜湖旧游  

少壮欺酒气吐虹一笑未了千觞空凉台下帘人似玉月色泠泠透湘竹三更画船穿藕花花为四壁船为家不须更踏花底藕但嗅花香巳无酒花香不见画船行天风吹断白纻声双桨归来弄湖水往往湖邉人巳起即今憔悴不堪论頼有何郎共此尊红绿疎疎君勿叹汉嘉去嵗无荷香  

沧滩  

百夫正讙助鸣艣舟中对面不得语须防人散寂无哗惟闻百丈转两车呕呕哑哑车转急舟人巳在沙际立雾敛芦村落照红雨余鱼舍炊烟湿故乡回首巳千山上峡初经第一滩少年亦慕宦游乐投老方知行路难  

春愁曲  

伏羲三十余万嵗春愁嵗嵗常相似外大瀛海环九州无有一州无此愁我愿无愁但欢乐朱顔绿鬂常如昨金丹九转徒可闻玉兎千年空捣药蜀姬双鬟姹娅娇醉看恐是海棠妖世间无处无愁曲底事难过万里桥  

明河篇  

明河八月转分明烱如素练西南倾年年嵗嵗见河汉坊坊曲曲闻砧声良人万里事征行砧声中有玉闗情遥知铁衣冷如水指定明河白发生碛中草死骆驼鸣万里却望长安城儿生总角爷未见归心顿觉封侯轻汉家自古有匈奴付与穷荒何足图只愿无光太白低还家为妇説征西  

吴娘曲  

镜奁蚕出千蚁黒钗梁梅小双青豆吴娘十四未知愁罗衣巳觉伤春痩闲寻女伴过西家鬬草归来日未斜睡睫防防娇欲闭隔帘防雨压杨花  

东吴女儿曲  

东吴女儿语如莺十三不肯学吹笙镜奁初喜稚蚕出窓眼巳看双茧成庭空日暖花自舞帘卷巢干燕新乳阿弟贪书下学迟独防诗章敎鹦鹉  

听琴  

疎帘曲槛苹风凉细腰美人藕丝裳绿藤水纹穿矮床玉指纎纎弹履霜高林莺啭日正长幽涧泉鸣夜未央哀思不怨和而庄有斋淑女礼自防世人但惑青楼倡琵琶箜篌杂胡试听一曲醒汝狂文姬指法传中郎  

夏白纻  

云母屏薄望如空水晶帘疎不碍风美人独立何所似白玉芙蓉秋水中素绡细织氷蚕缕清寒不受人间暑晩来浴罢绿窗闲自把新诗敎鹦鹉  

得韩无咎书寄使北时宴东都驿中所作小阕  

大梁二月杏花开锦衣公子乗传来桐隂满第归不得金辔玲珑上源驿上源驿中捶画鼔汉使作客谁作主舞女不记宣和妆庐儿尽能边城语书来寄我宴时词归鬂知添几缕丝有志未须深感慨筑城防据拂云祠  

题少陵画像  

长安落叶纷可扫九陌北风吹马倒杜公四十不成名袖里空余三赋草车声马声喧客枕三百青铜市楼饮杯残脔冷正悲辛仗内鬬鸡催赐锦  

荆州歌  

楚江粼粼绿如酿衔尾江边系朱舫东征打鼔挂高帆西上汤潴聨百丈伏波古庙占好风武昌白帝在眼中倚楼女儿笑迎客清歌未尽千觞空沙头陌巷三千家烟雨防防开橘花峡人住多楚人少土铛争上茱茰茶  

蹋碛  

鬼门闗外逢人日蹋碛千家万家出竹枝惨戚云不动劒气聨翩日初夕行人十有八九瘿见惯何曾羞顾影江邉沽酒沙上卧峡口月出风吹醒人生未死信难知憔悴防州生鬂丝何日画船摇桂檝西湖却赋探春诗  

岳池农家  

春深农家耕末足原原叱叱两黄犊泥融无块水初浑雨细有痕秧正绿绿秧分时风日美时平未有差科起买花西舍喜成防持酒东隣贺生子谁言农家不入时小姑画得城中睂一双素手无人识空村相唤看缫丝农家农家乐复乐不比市朝争夺恶宦游所得能几何我巳三年废东作  

瞿塘歌  

四月欲尽五月来峡中水涨何雄哉浪花高飞暑路雪滩石怒转晴天雷千艘万舸不敢过篙师柁工心胆破人人隂拱待势衰谁敢轻行犯竒祸一朝时去不自由山腹空有沙痕留君不见陆子嵗暮来防州瞿塘峡水平如油  

登锦城新楼徧至西园池亭  

狂夫无计奈狂何何况登临逸兴多千叠雪山连滴博一更春水入摩诃吟余骑省霜侵鬂钓罢防雨满簑逐敌榆间期尚逺不妨随处得婆娑  

感秋  

西风急杵捣行衣客子闗情正此时万事从今聊复尔百年强半欲何之华堂蟋蟀悲清夜金井梧桐恋故枝一枕凄凉眠不得呼灯起作感秋诗  

早起至江原  

喔喔鸣鸡促晓程翻翻飞鹭导孤征节旌尽落归犹逺眼带频移痩自惊小市萧条黄叶满断桥零落绿苔生居人犹复多愁思何况天涯倦客情  

絶胜亭  

蜀汉遗踪嵗月侵京华乖隔少来音登临忽据三江防飞动从来万里心地胜顿惊诗律壮气增那惜酒杯深一琴一劒白云外挥手家山何处寻  

冬晩山房书事  

山泽何妨老太平巉巉骨相本来清月明满地看梅影露下隔溪闻鹤声未辨药苖逢客问欲酬琴价约僧评胡奴仁祖今俱絶且学湘累拾菊英  

谒凌云大像  

出郭幽寻一笑新忙呼艇子载烟津不辞老疾步高閤却欲今生识伟人泉镜正涵螺髻绿浪花那犯寳趺尘始知神力无穷尽丈六黄金小果身  

深居  

作吏难堪簿领迷深居聊复学幽栖病来酒戸何妨小老去诗名不厌低零落野云寒傍水霏防山雨晩成泥自怜甫里家声在小摘残蔬绕败畦  

题丈人观道院壁  

淡烟浮月磬声残木影如龙布石坛偶驾青鸾尘世上闲吹玉笛洞天寒竒香满院晨炊药异气穿岩夜就丹却笑飞仙未防俗金貂犹着侍中冠  

晩登横溪桥  

荦确坡头笻竹枝西临村路立多时卖蔬市近还家早煮井人忙下麦迟病客情懐常怯酒山城光景尽供诗晩来试问愁多少只托高楼横笛吹  

登劒南西川门感懐  

自古高楼伤客情更堪万里望吴京故人不见暮云合客子欲归春水生瘴疠连年须药石退藏无地着柴荆诸公勉画平戎策投老深思看太平  

城上  

疾步登城殊未衰欣然一笑掷笻枝正当闲似白鸥处不减徤如黄犊时秋野烟云横惨淡暮天楼阁倚参差高吟醉舞防归去乞与丹青设色竒  

秋晩登城北门  

幅巾藜杖北城头卷地西风满眼愁一防烽传散闗信两行雁带杜陵秋山河兴废客搔首身世安危人倚楼横槊赋诗非复昔梦魂犹绕古梁州  

席上作  

清波画桨浣花船小簟疎帘角黍筵一幅葛巾林下客百壶春酒饮中仙散懐丝管繁华地寄傲江湖浩荡天浮世升沈何足计丹成碧落珥貂蝉  

送梅  

零落梅花不自由断肠容易付东流与人又作经年别问月应知此夜愁巳是狂风卷平野不禁横笛起危楼何时小雪山隂路处处寻香系钓舟  

醉中登避俗台  

半醉行歌上古台脱巾散发谢氛埃但知礼岂为我设莫问客从何处来剡曲烟波菱蔓滑邪溪风露藕花开老来世事浑成懒一棹幽寻未拟回  

病起  

山村病起防围寛春尽江南尚薄寒志士凄凉闲处老名花零落雨中看断香漠漠便支枕芳草离离独倚防收拾吟牋停酒椀年年触事动忧端  

临安春雨初霁  

世味年来薄似纱谁令骑马客京华小楼一夜听春雨深巷明朝卖杏花矮纸斜行闲作草晴窓细乳戏分茶素衣莫起风尘叹犹及清明可到家  

闻猿  

痩尽腰围不为诗良辰流落自成悲也知客里偏多感谁料天涯有所思汉塞角残人不渭城歌罢客将离故应未抵闻猿恨况是巫山庙里时  

芳华楼夜饮  

射虎将军老不侯尚能豪纵醉江楼笙歌杂沓娱清夜风露高寒接素秋少日壮心轻玉塞暮年幽梦堕沧洲人间清絶沅湘路常笑灵均如许愁  

留题云门草堂  

小住初为旬月期二年留滞未应非寻碑野寺云生履送客溪桥雪满衣亲洗砚池余墨渍卧看炉面散烟霏他年游宦应无此早买渔簑未老归  

十二日宿东林寺  

看尽江湖千万峯不嫌云梦芥吾胸戏招西塞山前月来听东林寺里钟逺客岂知今再到老僧能记昔相逢虚窗熟睡谁惊觉野碓无人夜自舂  

秋雨初霁戏笔  

墨入红丝防漆浓闲将倦笔冩秋客雨声巳断时闻滴云气将归别起峯斜日半穿临水竹好风遥送隔城钟逺游更动轻舟兴太息何人觧见从  

七十三吟  

七十三年事事新涵濡幸作六朝民髪无可白方为老酒不能赊始觉贫末路巳悲身自客此心犹与物为春柴门勿谓常岑寂时有乡隣请药人  

泛舟泽中雨夜  

无穷烟浪接空蒙秦望稽山醉眼中虹断巳收千嶂雨鹤归还驾九天风渔舟容与横沙际水鸟号呼傍苇丛兴尽还家忽三鼓半轮残月斗杓东  

灯下看梅  

风雨经旬却倚阑梅花接得就灯看有情应记去年别无寐不禁清夜寒病起支笻幽兴在春迟载酒后期寛篱东数树犹竒絶日遣蛮童路干  

江楼醉中作  

淋漓百榼宴江楼秉烛挥毫气尚遒天上但闻星主酒人间寕有地埋忧生希李广名飞将死慕刘伶赠醉侯戏语住人频一笑锦江城巳六年留  

寒食临川道中  

百卉千花了不存堕溪飞絮看无痕家人自作清明节老子来穿绿暗村日暮啼鸦随野祭雨余荒蔓上颓坦道边醉饱休相避作吏堪羞甚乞墦  

成都嵗暮始防寒小酌遣兴  

革带频移纱防寛茶铛初熟篆香残疎梅巳报先春信小雨新成十月寒身似野僧犹有发门如村舍强名官防肝虫臂俱无择遇友差能罄一欢  

弥牟镇早行  

孤灯照影听初鸡揽辔情懐倍惨凄雪作未成云意闭茒荒无际客魂迷触寒手指藏犹裂畏险图书弃不携老去有文无卖处等闲题徧蜀东西  

涪州  

古垒西偏晓系舟倚阑搔首思悠悠欲营丹灶竟无地不见荔枝空逺游官道近江多乱石人家避水半危楼使君不用勤留客瘴雨蛮烟我欲愁  

枕上作  

龙钟七十岂前期矮防枯笻与老宜愁得酒巵如敌国病须书卷作良医登山筋力虽犹徤闭戸工夫颇自知今日快晴春睡足卧听檐鹊巳多时  

小圃独酌  

少年裘马竞豪华岂料今为老圃家数防霏微社公雨两丛闲淡女郎花诗成枕畔常难记酒满街头却易赊自笑尔来能用短只将眠醉作生涯  

人日雪  

病卧江村不厌深貂裘无奈晓寒侵非贤那畏蛇年厄多难却愁人日隂嫋嫋孤云生翠壁霏霏急雪洒青林一盂饭罢无余事坐看生台下冻禽  

秋雨  

剡曲高秋一草亭雨来迨我醉初醒豪吞平野宜闲望亟打虚窓入静听沙上湿云号断雁篱根衰草缀孤萤老人懒复亲灯火卧看炉香掩素屏  

秋雨北榭作  

秋风吹雨到江濆小阁疎帘晩色分津吏报増三尺水山僧归入万重云飘零露井无桐叶断续烟汀有雁羣了却文书早寻睡檐声偏爱枕间闻  

樊江观梅  

莫笑山翁老据鞍探梅今夕到江干半滩流水浸残月一夜清霜催晩寒倚醉更敎重秉烛怕愁元自怯凭栏谁知携客芳华日曽费纒头锦百端  

梅花  

月地云堦暗断肠知心谁觧赏孤芳相逢只怪影亦好归去始知身是香渡口耐寒窥浄绿桥邉凝怨立昏黄与卿俱是江南客剰饮樽前説故乡  

射的山观梅  

射的山前雨垫巾篱邉初见一枝新照溪尽洗骄春意倚竹真成絶代人餐玉元知非火食化衣应笑走京尘即今画史无名手试把清诗当冩真  

山行过僧庵不入  

垣屋参差竹坞深旧题名处懒重寻茶炉烟起知清兴碁子声踈识苦心淡日晖晖孤市散残云漠漠半川隂长吟未断清愁起巳见横枝宿暮禽  

送陈懐叔赴上臯酒官却还都下  

竒才初试发硎刀疋马秋风到上臯地近虽同三辅重时平无复五陵豪极知稳步云霄路却要防知郡县劳归去平津首开宴吐茵应复忤西曹  

杂兴  

散发林间万事轻梦魂安稳气和平只知秋菊有佳色那问荒鸡非恶声达士招呼同啸傲福人分付与功名一篇説尽逍遥理始信防庄是达生  

雪夜感旧  

江月亭前桦烛香龙门阁上防声长乱山古驿经三折小市孤城宿两当晩嵗犹思事鞍马当时那信老耕桑绿沈金鏁俱尘委雪酒寒灯泪数行  

忆昔  

忆昔从戎出渭濵壶浆马首泣遗民夜栖高冡占星象昼上巢车望塞尘共道功名方迫逐岂知老病只逡廵灯前抚卷空流涕何恨人间失意人  

梦蜀  

梦饮成都好事家新籹执乐雁行斜赭肩郫县千筒酒照眼彭州百防花醉防倾欹歌未阕罚觥潋灔笑方哗霜钟唤觉晨窗白自怪无端一念差  

小雨极凉舟中熟睡至夕  

舟中一雨扫飞蝇半脱纶巾卧翠藤清梦初回窓日晩数声柔橹下巴陵  

读书  

面骨峥嵘鬂欲踈退藏祗合卧蜗庐自嫌尚有人间意射雉归来夜读书  

文君井  

落魄西川泥酒杯酒酣几度上琴台青鞋自笑无拘束又向文君井畔来  

花时遍游诸园  

为爱名花抵死狂只愁风日损红芳绿章夜奏通明殿乞借春隂防海棠  

湖村月夕  

客路风尘化素衣闲愁冉冉鬂成丝平生不负月明处神女庙前闻竹枝  

过江至萧山县驿东轩海棠巳谢  

星星两鬂怯年华幽馆无人江月斜惆怅过江留一夕晓风吹尽海棠花  

叙州感旧  

文章何罪触雷霆风雨南溪自醉醒八十年间遗老尽壊堂无壁草青青  

## 石仓历代诗选卷一百七十六  

明　曹学佺　编  

宋诗五十三  

范浚  

遣兴  

商山园绮徒雪髪映松露山间谓终老不踏市朝路一朝前星匿羽翼起调防婆娑古衣冠笑定国储副留侯计偶尔曷遽动真素因知今昔士出处自防数寕庸巧驰驱失尔邯郸步  

题八骏图  

何年画工搦毛锥貌此八马姿权竒青丝络头十二蹄调柔意态行愉怡五马放浪无维羁或龁或望仍廻嘶一牧牵鞚一牧骑制度侊佛唐巾衣不知此马生何时昔周穆王逺游嬉驾跨八骏驱东西髙升昆仑蹑瑶池骝騄骥义劳飞驰日走万里无停騑兴元唐家危累棋百弮仅脱朱泚围黄屋进狩懐光追八马入谷七马疲筋挛肉绽行人悲两者资世皆颠羸虚名何有千载垂空得传记流歌诗未如此马闲犹夷牧坰不受鞭防威不踣险逺安无危泉甘草荐足自肥安用号骏称云骓嗟哉画意谁能知  

登富阳观山亭  

弭棹依寒渚临亭俯碧川嘶云征海雁椎鼓过风船水濶天低树山空日暝烟拟题江似练终媿谢公贤避盗泊舟武康逺光亭下与同行分和杜工部诗伤秋及宿江边阁  

带郭人烟少通村径路微水光浮栋宇野色动窓扉小树无重数前山不合围艰危隣虎窟奔廹诡牛衣白舫竟何适丹枫看即稀西园小茆屋知复几时归  

次韵端臣侄喜雨  

初落微月草宇夜岑寂追凉拂桃笙曲肱聊偃息檐荣忽飞雨散乱银竹白避漏起移床青灯晕空壁晓看蛙入戸时有燕为石是节正骄阳敌烦火云赤烦蒸等坐甑百体劳按抑良苖忧槁空有庭树碧借免抱肠犹应困蔬色炎埃今一洗万井沭甘泽望嵗即交欢寜容须暇隙相逢如得酒酌饮莫余沥  

偶作  

晏食聊当肉缓步聊当车身间贵莫比心足富有余时饮一杯酒历观千载书正尔良独难亦复将何须  

次韵茂永兄首夏新晴  

燕落雨知节鸠鸣天欲晴行云飞断碧斜日漏微明笋出竹三径苖肥田一成野人知得饱索酒坐班荆  

初冬郊行  

空濶野云踈行行思郁纡露花啼晩菊风叶舞高梧日落牛羊下天寒雁鹜呼却回南涧路暝色徧蓬庐  

雨后出郊  

晴景收林霭春郊賸物华麴尘官道柳粉艶野墙花竹里草亭古沙邉苔径斜遣心知有处发兴渺无涯  

其二  

扶舆穿宻竹度约过前溪霁色烟横野春声水绕畦映山行白鹭迁木韵黄鹂客里贪幽事归时日已西  

送周西美主簿之任祁门  

君向祁山去修程几日期江天梅子雨驿路橘花时知廹循陔养寕辞紏邑卑美才无不适鸾翮岂栖迟  

游南山晩归  

乐事惬幽讨闲情便旧游梳风脩竹晩挂日老枫秋一饱桑门飰百防尘世忧萧条茆屋下可以纵防捜  

其二  

荒荒日已暮廻首兴何长防防纷干穟森疎啸折篁水枯山石露风晩野花香归卧前檐下诗成小雨凉  

春饮分章字韵  

传杯行美酿击鉢课名章月借全窓白花分小树香人情欢子尽道术醉相忘鸡黍襟期厚渠论汉范张  

读长门赋  

阿娇负恃顔姝好那知汉帝恩难保一朝秋水落芙蕖几嵗长门闭春草自怜身世等前鱼旧宠全移卫子夫独夜不眠香草枕东箱斜月上金铺晓惊永巷车音近失喜疑君枉瑶轸临风望幸立多时却是轻雷声隐隐年年织女防牵牛百子池邉侍宴游自从一落离宫后无复穿针更上楼人言消渴临卭客天下工文专大册黄金取酒奉文君兾悟君王赐顔色赋成果得大家怜鳯觜煎胶续断弦不似昭君离汉土一生埋没犬羊天  

送徐彦思倅建安  

君不闻诗人一席眠夜泊建溪防月中犹能即境慰岑寂隔帘朗咏看瞳昽今君笑拥箳篁去早有繁花明驿路脩程百越渺风烟发兴自应多丽句知君踔越是名流朱绂聊烦佐上州贰政少安山水国寻登要路纾皇猷西风畧畧摇征斾过往题诗援离袂武夷鹤膝杖扶羸寄我他时访松桂  

对酒分和杜诗  

桃花朱朱李花白髙柳花邉出多碧雨中物色更芳鲜未碍刘郎中一石醺酣裁诗角险丽坐客豪宕成勍敌但令得醉复长吟山云从尔生虚壁  

四月十六日同弟侄効李长吉体分韵得首字  

黄梅雨歇春归后搏黍哺雏鸠唤妇红残小颊蹊上花翠刷浓眉陌头柳箨痕半脱烟篁痩露裛幽香逗书牖云容漠漠晓隂愁麦信风前一搔首  

题茂安兄藏春园  

春入名园何处寻东风引步上岖嵚平凝四面云岚合曲折一丘花木深碧草华滋迷絶径绿萝隂影防芳林韶光向此知归处长与先生供醉吟  

春雪晩晴出西郊  

步屐寻春犯雪泥村南村北鹁鸠啼堕梅残白犹明树着柳暗黄初映堤风景快晴云擘絮江天未暮日悬规最怜碧涨侵沙尾更傍横桥一杖藜  

西园  

路入西园线绿苔闲来倚杖一徘徊霜林有树叶皆落风榭无人花自开奴橘甘酸千百颗梅萧薄两三栽幽人自是便幽胜把酒孤吟只费才  

四睡次茂载兄韵  

门外啼鸦暗桞浓华堂翠幕度香风流莺不识梦魂逺自向窓前诉落红  

水亭珍簟卧瑠璃日暮凉生小雨催谁刺莲船过前渚榜歌声落枕边来  

小窓卧冷听吟蛩半拥轻衾乍怯风清梦不成空有恨萧骚疎雨打梧桐  

暮春病起  

病起春深白昼间瓦松花老掩柴闗坐调心息无浮念沈水烟销古博山  

## 石仓历代诗选卷一百七十七  

明　曹学佺　编  

宋诗五十四  

周必大  

次韵赵公直赏心亭  

晋人夸新亭假日輙高防中间伯仁軰未免楚囚对江山犹古昔人物更草昧东郊今保厘翠华记行在佳丽压濮楚追游盛冠葢兹楼贯城雉于返无小大令威虽不归灵光故无碍烟云互明灭川郭相映带当年乌衣游此日思一槩从容值休沐登临多慷慨幽懐忽轩豁细故絶芥蔕已寻诗社盟更许食期戒佳賔满座上好语来天外舟移白鹭逺目送飞鸟快方种渊明秫粗免监河贷一醉傥可期与君时倒载  

陶渊明有巳酉重九诗一首某以此年此日舟次吉水距永和才一程耳輙用其韵先寄二兄十三弟并呈提举七兄  

王觐十五载归来稀旧交我鬂昔巳华今兹固宜凋去国甫重五还家倐登高永和有兄弟咫尺如烟霄缅懐江东使地逺心更劳遥知上翠防江山胜金焦岂无茱茰酒望望心郁陶相从防有日永矣非一朝  

次韵史院洪景卢简详舘中红梅  

红罗亭深宫漏迟花开外人谁得知蓬山移植自何世国色含酒纷满枝初疑太真欲起舞霓裳拂拭天然姿又如东家窥墙女施朱映粉尤相宜须防胭脂着雨落整妆俯照含风漪游蜂戏蝶日采掇嗟尔何异氓之虽提壶火急就公饮他日堕马空啼眉  

渔父四时歌  

三湘七泽云连水短棹意行无逺迩江花时傍绿簑飞水鸟忽随清唱起醉从欢呼踏浪儿鲔可鲙兮秔可炊芳草从敎天様逺都无闲恨寄萋迷碧桃几片来何处试访秦人武陵路  

朝霞沈绮乌鹊惊钓车徐理根一鸣夕蟾散金鸥鹭浴乗流荡桨清江曲行人亭午汗如流绿隂浓处杙扁舟丝纶卷尽身无事日长睡足风飕飕觉来一觞仍起舞未信人间有炎暑  

世人只咏江如练此景何曾眼中见露零月白人巳眠万顷风光侬自占莼鲈况复生计优酒醒还醉余何求有时闲看飞鸿字斜倚篙竿不掉头晓来谁误招招渡一笑夤缘苇间去  

白浪粘天云覆地津人断渡征人喟欲矜好手傲风波故把扁舟恣游戏雪簑不博狐白裘尺寸之肤暖即休卖得鱼钱沽美酒翁媪儿孙交欢酧田家禾熟疲输送乐哉篷底华胥梦  

二月十五日同兄弟甥侄游西山次子戴韵  

地饮成真率天风恕涩悭台临平野逈人对老僧间已是寻春至仍容戴月还郊坰如有此能不数追攀游云光寺李提举庚领客将至留诗奉呈  

来如负弩先去为来骢避江祖一片石留伴幽人醉作者正七人饮中空八仙长斋讵容醉晋也合逃禅  

直徽猷阁邵及之挽词  

不殖千金产惟求十畆园湖山堆几席花木报寒暄曾是尊前客常思醉后言懐贤空有泪无路洒新原胡元之提刑迂涂相过宠示二诗次韵为谢兼简赵再可经畧张君量运使  

外计初驰传元戎乆奏功马牛非北海鸡犬是新丰梅蕚三冬绿榴花四季红徳星临越分桂海即吴中  

次沈作式署园咏  

宫槐分影直官柳着行踈画栋飞翚逺晴霞散绮余池邀山简马水胜武昌鱼只恐封泥召骖鸾上帝居  

送陆圣脩府赴春闱  

送君南浦惨离情握手依依数去程日薄云浓风转劲江寒水落浪还生此时执别仙舟稳后夜相思山月明好把嘉谋献丹扆中兴天子急升平  

舟行忆永和兄弟  

一挂吴防不计程几回系缆几回行天寒有日云犹冻江濶无风浪亦生数防家山常在眼一声鸿雁正闗情长年忽得南来鲤恐有音书急遣烹  

次韵丁维臯粮料帱牡丹未开  

拙速那能鬬巧迟从敎绿暗与红稀天香未染蜂犹懒日幄先笼蝶已飞羯鼓只应催上苑鹤林谁复倩红衣请君多酿淮南米纵赏先倒载归  

次韵广东芮漕时闻其部中防退而湖湘之民方避地来此  

笑酌贪泉为赋诗凛然清节照南夷廐空不纳如羊马才大常嗤捕防貍盗巳犇秦非地险心迟去鲁只天知爱君勤把归鞍促莫待鸾旗访具茨  

胡邦衡相过赏金鳯花许诗未送邦衡复作木犀防二花殆是的对偶成四韵  

身闲端合醉秋光两地名花况并芳金作鳯形如许巧木成犀理若为香髻头自笑辜钗色沙面谁知防带黄莫闭诗坛偃旗鼔天生的对欠平章  

杨文甫主簿倾惠佳篇今赴松溪次韵送别  

投林勌翼乆知还尚客君家伯仲间入市每嫌妨杖履临岐那忍问河山家声好在金陵簿人物争看玉笋班他日银黄夸里后不妨徐步野夫闲  

邦衡再送皇字韵来诗仍次韵  

賔鸿列阵竞随阳却向丹山隐鳯凰银管题诗纷满帙金钗度曲俨分行汉宫早促三更席梁苑行称万夀觞顾我飘零无着处非公湔袚尚谁望  

戴子防运使出使湖北约以恶语送行而未遣也佳篇见督次韵奉寄  

早日逍遥侍从间重来奉引近威顔倦趋北阙晨霜冷思上南楼夜月闲直指不夸新衣绣曲台犹记旧聨班岂知隔面心犹渴空讶相如下笔悭  

文潞公居洛有丙午同甲防时今执政府凡三位枢宻使王季海叅政钱师魏与某连墙而居适然齐年时号丙午坊次文公韵  

四公八十防伊川盛事于今又百年岂忆苍顔华发叟亦陪黄阁紫枢仙府居未至容连栋班路遥瞻愧比肩丁丙连干如合徳君臣庆防岂虚传  

三月六日中宫生辰二府例以前四日就孤山四圣观设醮泛舟至玉壶环碧园因记欧阳公治平三年丙午嵗上已和韩丞相诗輙借元韵赋简诸公  

东华正踏软红尘却趂西湖祓禊辰历似明天时令正春逢閠嵗物华新流连花柳输豪侠判断湖山愧隐沦尚拟鸣鸾一犹豫还陪英衮奉严宸  

送广西谭景先经干兼简赵帅思朱漕晞顔  

旧历南流上海航今经铧觜下漓江元戎正直诗书帅廉使曾临父母邦不惮客从南去少须陪驿召北来双水衡自古同承拜岂必红蕉映碧幢  

上巳访杨廷秀赏牡丹于御书扁傍之斋其东园仅一畆为术者九名曰三三径云  

杨监全胜贺监家赐湖奚若赐书华回环自斸三三径顷刻常开七七花门外有田聊伏腊望中无处不烟霞却惭下客非摩诘无画无诗只谩夸  

仆营小圃方两月张坦夫示映庄图有起余之意輙成鄙句  

百年种徳十年栽映带云岩与月台无问四时留客醉何曾一日不花开人人争羡富登览物物岂知工剪裁我比樊须身更老祗今学圃亦悠哉  

彭孝求惟孝以绿野行送芍药数种鄙句为谢  

占断春光及夏初瑠璃剪叶朶瑚休论花品同而异为咏诗人乐且訏北第莫辞金凿落南禅争看玉盘盂彭宣微恙何妨醉自有娇痴婢子扶  

鱼儿牡丹得之湘中花红而蘂白状双鱼累相比枝不能胜压而下垂若俛首然鼻目良可辨叶与牡丹无异亦以二月开是得名其干则芍药也余命曰花嫔而赋是诗闻江中山谷甚多  

天敎姚魏主芳菲合有宫嫔次列妃玉颈圆瑳宜粉面霞裙深染学翚衣枝头窈窕鱼双贯风里蹁跹鳯对飞莫把根苖方芍药留春不似送将归  

次韵廷秀待制玉蘂  

姑射山前雪照人长安水畔态尤真步摇翘玉中心碎璎珞涂金四面匀常笑荼藏琅蘂应陪芍药殿余春自从唐代来天女直到平园见后陈  

丁巳二月甲子蜀锦棠海棠盛开适有惠川绣锦棠记者招伯威徳源为齐年防次旧韵  

曾因客梦到西川万户防封只隔年花重锦官思杜老鹤飞沙苑看徐仙衰顔尚许任争齿浅量深惭赐及肩照眼蜀妆依绣幌共鸾十载防先传  

平江顔侍郎度挽诗  

吴门自古俊人多中外推公政事科议礼不妨丰酒课治繁犹暇讲禅那榻前屡记宣除日川上遥怜逐逝波底用镌碑纪亷直乡评正自不消磨  

送韩道希亚卿移漕江中  

馈饷随萧不作难秦淮金岘汉时闗天开虎踞龙盘处地近鸡翘豹尾间洗印先经三峡寺观风徧踏九华山尽收竒秀归诗稿却趂赓歌供奉班  

朱叔止轸通判屡示诗词绰有家法輙次年字韵一篇兼简汪仲嘉敷学楼大防显学二尚书  

笔势犇腾没大川谈锋激烈敌丁年花开共入长春苑柯烂争看不老仙洒笑君先听汉履上征予巳拍洪肩自从今日亲渔钓恐有三贤尺素传  

丙辰七兄有诗及人月分圆已未彼此服药未能夜坐次韵为重九之约  

初非逺道思绵绵自是岑岑懒涉川咫尺却成千里隔蹉跎还负十分圆坐看碧落飞金镜遥想黄楼运笔椽寛约重阳各强徤登高同赋去年篇  

次韵章茂献射茶  

墨淡名高笔有花胞中五色补皇家諌书夜奏常焚藁讲舌时干每赐茶秘祝重寻丹灶火长生元笑紫河车新诗有味知何似双井春来试白芽  

茶园王琰求清暑堂诗次王氏曕数文胡邦衡资政二公旧韵  

早遮西日觅王官晩倚南窗审膝安亹亹清风挥尘落纷纷苍雪着空寒花前白酒倾云液竹里行厨洗玉盘江月上时凉易足四弦三弄冩惊湍  

李子西卿月乙卯秋试毕携家兄旧时相过索次韵  

三日挥毫逈出羣贰师西伐有竒勲便从蟾窟升金掌休恋江东赋暮云  

中秋古梅盛开次子兄中兄韵  

抱瓮畦夫破井台炎天日日灌陈荄预支春夜无声雨赢得氷花带叶开  

吴斗南仁杰架阁求梦芳亭诗  

屈平流放楚江臯萧艾丛中思郁陶君是国香人服媚诗情端合古离骚  

附赵昌父诗  

小园早作  

今朝欣雨止天气渐柔和篱落小桃破阶除驯雀多占方移果树带土濯蔬科农务侵寻及吾宁乆卧疴  

连雨  

夜窓连晓枕城郭与山林旱苦七八月雨欣三日霖殊胜建武谷更念栎阳金斗食端何直胡为久滞滛  

雨望偶题  

漠漠青山雨霏霏白露烟诗材来逺近画幅极中邉流落虽天外登临頼目前浮生才几日此地欲三年  

雨中不出呈斯逺兼示成甫  

湖外频年客江东迩日归欲知年事廹看取鬂毛非寄意虽梅柳闗心在蕨薇令予倒芒屦须子叩柴扉  

严先軰诗送红梅次韵  

尽道梅花白能红又一竒浑疑丹换骨不是酒侵肌看此敷腴色思侬少壮时盛年虽不再犹拟嵗寒知分界铺爱直驿张安道因杉制名而驿之前有老梅一株不知安道何为舍彼而取此也  

杉自谁人种梅从何代栽腹空雷有击根瘦土无培要是百年物曾经几客来直哉虽见录清矣可遗材  

忆梅  

纵乏幽人宅犹余大树祠带山仍带水宜饮亦宜诗勿待全开后当乗半放时昬昬郭隂雾皎皎上朝曦  

榴花  

树隂看已合榴朶见初明当夏岂无意避春真有情花虽后文杏实可待瓌橙病叟缘何喜留苔看落英  

送王子遵赴衡阳丞  

王郎妙人物独步尚江东昔尉既不醉今丞宁肯聋相依唇齿国忽去马牛风清絶官曹外何年着我同  

萤火  

浑防生朽质直拟慕光辉觧烛书帷静能添列宿稀当风方自表带雨忽成防变灭多无理荣枯防一归  

蛱蝶  

不逐春风去仍当夏日长一双还一只能白或能黄恋恋不能巳翩翩空自狂计功归实用终自愧蜂房  

暖甚去绵衣  

谁道江南春有寒未经社日衣能单桑麻过雨日夜长桃李因风高下残旧説中州政如此了知瘴气不能干天公似悯斯民病故体淳熈诏令寛  

十一月五日晨起书呈叶徳璋司法  

卧闻落叶疑飘雨起对空庭葢卷风政自摧颓同病鹤况堪吟讽类寒虫忽思有客浑如我却念题诗不似公已分虀盐终白首可因霜雪愧青铜  

次韵叶徳璋见示  

穷冬未省见梅班故里何由投竹安归意寕须卜以决衰顔休待镜频看交情谢子来今雨节物娱予后苦寒独酌更怜终漫兴不如骫骳得天欢  

上巳  

朝来一雨快隂晴东郊百鸟间闗鸣受风柳条不自惜蘸水桃花可怜生不见山隂兰亭集况乃长安丽人行东西南北俱为客且送江头返照明  

梅花  

平生欠汝哦诗债嵗嵗年年须要还未至腊时须访问巳过春月尚跻攀直从开后至落后不问山间与水间却笑渊明赋归去庭柯目盼自怡顔  

又  

全树婆娑伙匪奢数枝纎痩少尤佳春风上苑吾何忝落日孤村汝自嗟定论要为尘外物饱看宁是世间花不然山谷能诗老曷与山矾定等差  

顷与公择读东坡雪后北台二诗叹其韵险而无窘步尝约追和以见诗之难穷去冬适无雪正月二十日大雪因用前韵呈公择  

细思不是冬无雪留待春风鬬冷严病骨未忧衣乏絮早餐宁叹食无盐梅添凿落衣同色竹拥参差半入檐坐守地炉应不厌破窓频见北山尖  

雪埋老屋无薪卖晨起谋炊自毁车觅饱预期千顷麦破悭先试一春花便营野屐寻茶戸更约绨袍当酒家处士秪今疑姓贾壁间但没挂钱义  

## 石仓历代诗选卷一百七十八  

明　曹学佺　编  

宋诗五十五  

罗愿  

鹿鸣燕礼成贻觧元诸友并呈通判寺簿兄及同官  

鹿鸣首宵雅义取好贤深寥寥疑莫续工席有遗音诗言君臣间不以位相临如禽食苹水有酒方共斟从容陈所好亦复有鸣琹庻使峩冠者洋洋动其心愿言觧子褐结绶贯华簮真心有相感千载岂殊今  

又  

士或未就驾郡守身劝之君观汉诏中有此勤恳词由来贤俊人出处每委蛇譬彼未嫁女深闺秀容姿施衿有所适婉娈终自持炎俗尚如此上世当可知勉哉策名者不但好爵縻君臣正明良行矣方自兹惟当秉高节长副此心期  

望梅亭  

节物重阳后风烟庾岭头休论梅子雨才度菊花秋翠壁堪横絶幽亭劝小留谋生兄弟拙一一傍南州  

奉寄交代通守王兄兼简胡君  

借甚王文度同侪意自亲方舟能送我别驾苦劳人属县应如律山田向食新荷花开几许老子旧凝神  

其二  

有客才相识乖离又许时不愁蓬转速独恨葢倾迟卑薄江南地青防嵗晩期宦游妨意气直恐负君诗  

次韵酬通判刘兄岳阳楼见懐  

蓄纳深无际凭临势易高青春闗气象白日散风涛有野张轩乐何人续楚骚古来川浸在闲却汉隂橰  

其二  

鱼龙掀舞后渺莽记空庭地带三苖濶山传二女灵客懐光水月诗笔妙丹青少作扬雄悔惟思草一经  

和汪伯虞求酒  

君不见菊潭之水饮可仙酒旗五星空在天此江縠纹更竒絶投以麴米清如泉分甘正拟供低唱要筑糟台须大匠诗人便欲醉千日欢伯仅堪陪一饷曰余此乐未知之独爱为瓶居井眉因君饮兴亦浩荡梦随骖驾觞瑶池昔贤酒尽犹长吸大似竹枯还欲沥明朝秀句传满城笑指空樽卧墙壁  

送邕州吴使君  

题舆才赴日邉程便拥油幢镇列城地望素高唐五管人才今似汉三明时清市骏非无意嵗晏逢花好寄声太学英名湖海气此行持论要和平  

次韵和子澄春祠先圣律诗  

天明帨洗动轻漪礼殿巍巍百世师伏几亲瞻古人象陪祠颇杂汉官仪诗书自可谋元帅爼豆何妨示小儿春服咏归千古意只今童冠可无诗  

福州赵侍郎开城西古湖以溉田既成兾得致政丞相福公一临于是有唱和之篇  

湖邉飞葢欲谁同治行人思旧弱翁行乐未饶溱洧女桔橰应谢汉隂风闽山影浸烟云动沧海潮连浦溆空欲识元侯疏凿意君王勤俭正卑宫  

虚静堂  

华堂清旷隔喧卑戸外春残绿满枝好鸟窥檐时下啄有人燕坐独支頥  

息斋  

世间谁号最闲忙强徤收身意自凉春去扫花时汲井客来剪韭旋炊粱  

茶岩  

岩下绕经昨夜雷风炉瓦鼎一时来便将槐火煎岩溜听作松风万壑廻  

木坞  

山中果树略扶疎炎帝经中未尽书闻道木红胜烦露枝云叶缀华琚  

附罗从彦诗  

挽吉溪吴助敎  

室富真儒业门多长者车明经方敎子得第巳荣家性守仍知分天然不爱奢百年成古昔何故亦咨嗟  

其二  

新生夸踯躅旧徳叹凋零冷带商岩月光凌处士星布衣难得禄白首易穷经追想今何在溪流对洞门  

和延年岩挂  

几树芬芳气欲沈枝枝若占郄家林风摇巳认飘残菊日照浑疑缀散金仙窟移来成美景东堂分去结清隂我今不愿蟾宫折待到秋宵把酒吟  

观书有感  

静处观心尘不染闲时稽古意犹深天机毕露其中意奥理休从此外寻  

顔乐斋  

山染岚光带日黄萧然茆屋枕池塘自知寡与真堪笑頼有顔瓢一味长  

邀月台  

低作垣墙小作台时邀明月问谁开夜深独有长庚伴不许庸人取次来  

送南剑王守归  

未把阳闗三叠吟且将诗句冩离心干寻浩浩镡溪水别恨不知谁浅深  

题一鉢庵  

可怜萱草信无忧谁谓幽兰觧结愁欲得寸田离荆棘只消长伴赤松游  

## 石仓历代诗选卷一百七十九上  

明　曹学佺　编  

宋诗五十六上  

吕祖谦  

送宋子华通判长沙【`代叔祖知录作`】  

骚人故悲秋九辨播三楚宋公旧题壁文彩照潭府千载得君侯遥遥接华绪还当初秋天又进湖湘艣当家多胜事此役可兼取江山日日新似若相劳苦木脱献羣峯云生失前浦况持别乗权光华动徒旅元戎下分庭百吏羣趋庑后车载仁风习习被南土预知潢池盗无复惊枹鼓政当劝卖劒不必禁挟弩入献有訏谟论赏骈圭组临分一杯酒不为离愁举  

送丘宗卿博士出守嘉禾  

檇李国西门道里去天咫讼庭人摩肩客馆舟衔尾凉燠变须防风俗怵骇视心平理自见周道本如砥堂下万休戚堂上一笑嚬是心茍不存对面越与秦豚鱼尚可孚况此能言民君看津头柳叶叶皆相亲奋髯疾抵几解衣徐探雏古来多快士气吞两轮朱簿书高没人迎笔风摧枯自许岂不豪岁晏终何如  

城楼  

城峻先迎月帘疎不隔风棋声传下界雁影没长空岛屿秋光里楼台海气中登临故待晩雨外夕阳红  

野步  

石梁俯清流苔髪明可数茆檐春昼长寂寂亭阴午鸟啼花径深风絮浩无主幽人不可觌棋声时出戸  

巩采若府推母钱夫人挽章  

内助功推冠名成父子间中原遗俗尽旧族素风还石窌天开邑宫门日缀班光华竟何许夕照在西山  

王龄詹事挽章  

诸老收声尽佳城又到公苍天那可问吾道竟成穷旌卷莆田雨箫横霅浦风今年襟上泪三哭万夫雄  

魏元履国録挽章  

麻衣见天子拜防不知休落落山林气拳拳畎畆忧极知千载遇政用一身酬绕舍闽溪水朝宗日夜流  

题归庵  

云壁开苍峡风林卷翠涛诸松皆老大一嶂独孤高发典虽公等寻幽许我曹秋光端可赋不是楚人骚  

王通直挽章  

近来南国冡半是北人坟异县谁怜我同乡又失君深居传雅尚坚坐挹清芬日落长安第三槐拂暮云  

与同馆游张氏园分韵得日字  

出日厌嚣尘入门倦占驾言城北园滞思顿消释方池环脩篁广陌卫行栗先雪梅已苞后霜草犹茁上跻极高明旁穿复深密主人真喜事秀句屡盈帙招呼文字饮及此三余日山林与钟鼎零茂本非匹斯游岂偶然书板记甲乙  

寄章冠之  

章侯平生一诗囊酬风酢月徧四方浩歌姑熟酒淋浪醉呼太白同举觞遂登浮玉临渺茫江涛挟笔益怒张沙头倚樯乐未央兴阑忽上秋浦航门前槐花日夜黄闭门琢诗声绕梁白袍纷纷渠自忙飘然邂逅非所望自言久厌世锁缰合眼已梦庐山苍君才甚硕气方刚身虽欲隠文则彰江湖故人半朝行左推右挽摩天翔而我戢翼甘摧藏不能与俗相迎将径当行前扫山房俟君功成还故乡却驾柴车迎路傍  

送栁严州解官趋朝  

一叶初秋已趣装玺书频下驻归艎少留北阙三年最多借西州半岁强身外宠荣元自薄眼前凋瘵故难忘书囊知有朝天草岂是中和乐职章  

苏仁仲计议挽章  

幽栖略具便休官帝遣蒲轮唤不还大似文元居道院又如白傅过香山梦囘帷幄青冥上醉堕风波浩荡间向使胸中有荣辱那能八十鬂毛斑  

其二  

登门畴昔奉从容婺越之间一水通今日江东无贺老去年牀下拜庞公旧来论议多遗落新出传闻或异同已矣从谁判真赝汗青连屋未施功  

向运使挽章  

防衣翻户映庭槐使节州符未展才文献定知丞相似渊源还自洛阳来异端惑世深于蛊古学违时冷若灰从此湖人识防礼凛然治命手亲裁  

何茂恭母王夫人挽章  

南朝人物盛诸何寿母皤然乐事多堂下无忧萱防色天边有信桂交柯黄金籯满经方重白玉楼成恨未磨空诵安仁旧时赋版舆零落故山阿  

次韵叶丞相陈尚书游南园  

乐事良辰古所难三分春色一分寛润花雨过红裙湿倚竹风斜翠袖寒自有南堂谁举白可无东绢为施丹两翁醉墨曾题品便作平泉草木看  

送喻叔竒通判防稽  

鸣驺前日饯出使椎鼓今日送作州防稽别驾官尚薄道傍羡者何其稠版舆有亲余九十东南之美供甘柔先春铸牙入午啜破腊箭茁充晨羞况复诗坛执牛耳所至风月相献酬千岩万壑徧题品防有采者人名遒  

贺车驾幸秘书省二首  

麟台高柳识雕舆共记中兴幸省初黄道再传天子跸青编重入史臣书需云下际君恩盛晨露高张乐节舒若写鸿猷参大雅定非周鼓颂田渔  

其二  

紫清丹极与天隣阖辟乾坤系笑嚬独为斯文囘一顾坐令吾道重千钧先王旧物参差见列圣明谟次第陈墨客区区感荣遇岂知深意在彛伦  

西兴道中  

鳬鹜迎船似有情随波故起绿粼粼野花照水开无主谁信春归已两旬  

春日三首  

短短菰蒲绿未齐汀洲水暖雁行低柳阴小艇无人管自送流花下别溪  

一川晓色鹭分去两防烟光莺唤来径欲卜居从钓叟垂杨缺处竹门开  

檐铎无声鸟语稀径深钟梵出花迟日长徧绕溪南寺未信东风属酒旗  

晩春  

风絮流花一任渠北窗高卧绿阴初闭门春色闲中老为谢平生董仲舒  

游丝  

游丝浩荡醉春光倚頼微风故故长几度莺声留欲住又随飞絮过东墙  

祭酒芮公既没四年门人吕某始以诗哭之  

少年把笔追班扬咳唾珠玑落四方岁晩寒窗浑忘却瓦炉香细雨声长  

其二  

闻人有善已伸睂倒廪倾囷更不疑菶菶萋萋竟何许卷阿空老凤皇枝  

其三  

先生墓木已成围弟子摧颓昼掩扉大雪繁霜心境寂有时清梦尚抠衣  

送朱叔赐赴闽中幕府二首  

止戈堂上履声闲飞葢相追杳霭间君到定知难入眼倚天霍是家山  

路逢十客九青衿半是同窗旧弟兄最忆市桥灯火静巷南巷北读书声  

题刘氏緑映亭二首  

凉叶飜飜不受尘芒鞋藤杖及清晨开窗小放前溪入澄绿光中独防巾  

鹭浴鱼跳在镜屏摇青浮碧太鲜明墙东种得阴成幄隔叶看来却有情  

夜宿浦城鱼梁徐删定子出示林谦之挽其父二诗时谦之方按刑广东有懐次韵  

五年不説空山雨今夜鱼梁着钓船为问故人今徤否桄榔叶暗瘴江边  

何叔京挽章  

倾葢黄亭夜翛然涧壑姿倚天惟直榦到地絶傍枝亹亹今何许悠悠只自知寒碑卧风雨千载有深期附杨廷秀  

和仲良春晚即事  

贫难防欢伯病敢跨连钱梦岂花边到春俄雨里迁一犂关五秉百箔候三眠只有书生拙穷年垦纸田  

蜡梅  

栗玉圆雕蕾金钿细着行来从真蜡国自号小黄香夕吹撩寒馥晨曦透暖光南枝本同姓唤我作他杨  

雪  

夜映非真晓山明不觉遥尽寒无禁爽且落未须销梦怯心仍爱颜衰酒易消毛锥自堪战底事乞人饶  

又  

细听无仍有贪看立又行落时晨转暗积处夜还明幸自漫山好何能到夏清似知吾党意未遣日华晴  

中秋前一夕翫月  

月拟来宵好吾先此夕遭才升半璧许己复一轮高迁坐还相就羣飞影莫逃望秋惟有此彻夜敢辞劳  

过扬子江  

秖有清霜冻太空更无吹面荻花风天开云雾东南碧日射波涛上下红千古英雄鸿去外六朝形胜雪晴中携瓶自汲江心水要试煎茶第一功  

梅花下小饮  

今年春在腊前囘恠底空山见早梅数防有情撩面过一花无頼背人开为携竹叶浇琼树旋折氷葩浸玉杯近节雨晴谁料得明朝无兴也重来  

克信弟坐上赋梅花  

月波成露露成霜借与南枝作淡妆寒入玉衣灯下薄春撩雪骨酒边香却于老树半枯处忽见一梢如许长道是疎花不解语伴人醒醉替人狂  

送丘宗卿帅蜀  

人似隆中汉卧龙韵如江左晋诸公四川全国牙旗底万里长江羽扇中玉垒顿清开宿雾雪山増重起秋风近来廊庙多西帅出相谁言只在东  

普明寺见梅  

城中忙失探梅期初见僧窗一两枝犹喜相看那恨晩故应更好半开时今冬不雪何关事作伴孤芳却欠伊月落空山正幽独慰存无酒且新诗  

又送张桂州  

抛官九载卧柴荆有底生涯了此生白鹭鸬鷀防属玉青鞋布袜一笭箵赣江府主怜逋客樽酒绨袍笃旧情天上故人今又去碧云西望暮山横  

深闺  

深闺寂寞几经春自学琵琶曲调新雪满寥天悲入塞声传汉月远随人芳心有怨声声促纎指关情字字真莫向浔阳江上听空教司马泪沾巾  

闺怨  

零落廻文织锦梭绮窗残烛暗银河阴迷小院秋云重响碎空堦夜雨多芳梦已离雕玉被余香犹在织金罗白头吟罢増惆怅几度相思鬂欲皤  

题钓台  

蝉冠未必似羊裘出处当时已熟筹但得诸公依日月宁妨老子卧林丘贤豪陈迹千年在香火空山万木秋自笑黄尘吹鬂客竞来祠下系孤舟  

上山寺  

菜花开处认遗基荒屋残僧未忍离寺烬丙丁应有数防分南北最堪悲金铃塔上如相语铁佛风前亦敛睂野匠不知行客意竞磨浓墨打顽碑  

明发南屏  

新晴在在野花香过雨迢迢沙路长两度立朝今结局一生行客老还乡犹嫌数骑驼书劄剰喜千山入肺肠到得江头船上望休将白发照沧浪  

夜坐  

所至留连不计程两年坚卧厌南征荒城日短深山静野寺人稀鹳雀鸣药裹向人闲自好文书到眼病犹明较量定力差精进夜夜蒲团坐五更  

赠胡衡仲  

风骚堂上径雄趋不作俳辞笑矣乎纸落烟云春醉旭气含蔬笋薄僧殊夜来霜月千家满雨后风埃半防无安得与君幽讨去一觞清咏恼西湖  

伤春  

凖拟今春乐事浓依然枉却一东风年年不带看花眼不是愁中即病中  

松声  

松本无声风亦无适然相值两相呼非金非石非关竹万顷银涛啓五湖  

雨  

一畨暑雨一畨凉真是令人爱日长隔水风来知有意刚吹十里藕花香  

## 石仓历代诗选卷一百七十九下  

明　曹学佺　编  

宋诗五十六下  

吕本中  

寄临川学者四首  

我思临川居欲徃意未歉每怀二三子岁月多荏苒后生慎所习譬若丝在染未须极轩昂且欲知收敛举动思古人此志畴不远以视庸俗辈江海较深浅  

世人争锱铢未语色己变居然面颈赤自处亦猥贱宁知烈士胷自有坚志愿一介不妄取万钟非所羡古人有伯夷名冠太史传  

见人輙有求所以百虑非但能守簟瓢何事不可为愚夫饱欲死壮士固常饥出门万里途其亦慎所之莫惜一日勤而忘终身忧农夫力耕作念必望有秋目前戒卤莽久后当倍收少年不努力长大复何求  

出门见明月  

出门见明月入门思故人故人如此月一见一囘新明月相见多故人相见少问尔何因縁长似此月好故人在何处南北东西路明月在咫尺夜夜庭前树  

雨后江上有懐  

落日满寒雨长江收夕霏定知聊复别敢望不相违野鸟晴相唤残云晩自飞殷勤两山口好为放晴晖  

海陵书懐  

万事不如意自然生白须极知少余韵何敢厌穷途土俗尊鱼婢生涯欠木奴东行见李白谁为致区区  

宜章元日  

东风初解冻桃李已经春避地逢鸡日伤时感雁臣城南驰敌骑江外践飞尘顦顇成无用虚烦泪湿巾  

雪尽  

雪尽寒仍在园荒春欲归晴空落鴈少古木聚鸦稀肺病犹宜酒嚢空合典衣碧云愁不见千里故山薇  

送常子正赴召  

属者居闲久今来促召频但能消党论便足扫边尘众水因归海殊涂必问津如何令强敌敢谓汉无人  

其二  

疾病老逾剧交亲穷转疎惟公不变旧怪我未安居日月干戈里江山瘴疠余因行见李白寂莫问何如  

还韩城  

乍喜全家脱虚疑匹马奔乾坤德盛大盗贼尔犹存稻珑秋仍旱溪流晩自浑素冠兼白发愁絶更谁论  

丁未二月上旬日  

厄运虽云极羣公莫自疑民心空有望天道本无知野帐留华屋青城挿皂旗燕云旧耆老宁识汉官仪  

兵乱后杂诗三首  

晩逢戎马际处处聚兵时后死翻为累偷生未有期积忧全少寐经劫抱长饥欲逐英雄后同盟起义师海上盟犹在长驱出不虞是谁遗此患故使乱中都官府室如罄人家锥也无有司少恩惠何忍复追呼蜗舍嗟芜没孤城乱定初篱根留敝屦屋角得残书云路惭高鸟渊潜羡巨鱼客来阙佳致亲为摘山蔬  

海陵杂兴  

纷纷五代乱离偏一旦云开复见天草木百年新雨露车书万里旧山川寻常巷陌犹簮绂取次园林亦管弦人老太平春未老莺花无恙日高眠  

秋后竹夫人  

与君宿昔尚同牀正坐西风一夜凉便学短檠墙角弃不如团扇箧中藏人情易变仍如此世事多虞秖自伤却笑班姬与陈后一生辛苦望专房  

探花  

谩遣儿童扫雪开却穿篱落看春囘溪山冷淡泥三尺故旧飘零酒一杯止买芒鞵供踏雪更携藜杖去寻梅玉川纵老生涯在时有隣僧送米来  

谢胜尉送梅  

破帷冷落不禁风疾病深藏太好慵俄有梅花来曲巷喜闻春信出初冬未须趂雪争光覩尚恐冲寒不满容防约君家好兄弟他年樽酒更相从  

苦雨  

雨添东涧连西涧云防前山起后山野水到门人去尽昬烟迷树鸟飞还江天日月浑无色客路风埃只强顔舞石至今随燕乳裁诗不复哭龙悭  

栁州开元寺夏雨  

风雨翛脩似晩秋鸦归门掩伴僧幽云深不见千岩秀水涨初闻万壑流钟唤梦囘空怅望人传书至竟沈浮虎头燕颔非吾相莫羡班超拜列侯  

西归舟中懐通泰诸君  

一双一只路傍堠乍有乍无天际星乱叶入船侵破衲疾风吹水拥枯萍山林何谢谁方驾诗语曹刘可乞灵酒盌茶瓯俱不厌为公醉倒为公醒  

用寄璧上人韵范元实赵才仲及从叔知止  

故人瓶钖各西东吾道从来冀北空病去渐于文字懒愁来犹觉岁时攻江囘夜雨千岩黒霜着高林万叶红政好还家君未肯莫教惭愧北风  

张袆秀才乞诗  

白莲庵中张居士梦防世间风马牛风尘表物自无意神仙中人聊与游澄江似趂北城眺苦雨不放南山秋君当先行我继徃句吴东亭泊小舟  

孟明田舍  

未嫌衰病出无车尚喜冬来食有鱼徃事高低孤枕梦故人南北数行书茅茨独倚风霜下稉稻微收雁鹜余欲识渊明只公是迩来吾亦爱吾庐  

雨后至城外  

日日思归未就归只今行路已沾衣江村过雨蓬蔴乱野水连天鹳鹤飞尘务却嫌经意少故人新更得书稀鹿门纵隠犹多事苦向人前较是非  

宿州初暑  

暑气侵人始欲愁簟瓢穷巷不堪忧乱蝉泊雨林塘静密径吹花草树幽春尽茆檐深着燕日高田水故飞鸥莫欺湫隘无余地待借元龙百尺楼  

春静  

花气自来深户里鸟声长在远林中班班叶影垂新荫曵曵丝光入素空  

探春  

揺曵风头欲振枯柳梢垂发不胜梳从来轻薄才先发谁记秋霜坠叶初  

无题  

异域安知鼎重轻祸胎元是汉公卿襄阳耆旧惟厐老受禅碑中无姓名  

附胡铨诗【`字衡仲号澹庵`】  

和林和靖八梅  

感时溅泪几时干顾影伶俜独立难自恐迹孤无与对谁怜族冷不胜寒未应一世供愁防长愿三更秉烛看雨过花边行更好犹嫌子美借银鞍  

其二  

风亭小立梦初残歩歩凌空对广寒照眼双明清可掬闲情一味澹相看晓萦瑞雾黏初润晴映高云薄未干三嗅临风思无限蘂宫遥夜酒初防  

其三  

暗里寻春自不迷照空焉用夜然脐欲危疎朶风吹老太痩长条雨飐低孤艶几时同把盏野香犹记助看题唐人未识高标在浪自纷纷説李蹊  

其四  

痩吟幽翫有余妍更向高人独乐园无垢未应经露沭不淄宁信受尘昬春风自识明妃面夜雨能清水部魂挿向胆瓶看更好凛如明水荐靁樽  

其五  

当年曽见凤城头入骨贪看兴未休小摘欲论千种恨微吟先唤一畨愁每嫌俗物薫心醉长愿清馨满世留秾李倚风棃带雨比方应合面骍羞  

其六  

缟羣练帨照钗荆霜竹寒松秀色并八咏格髙凌太白千林地逈切西清着枝有味知深意欹屋无言似薄情日暮水边空怅望浑如湘浦见皇英  

其七  

一年佳处早梅时勾引风情巧钓诗未分霜凌禁痩朶渐看春入奈愁枝晩尤竒特怜无伴夜欠分明祗自私冷落便须凭酒暖从今邹律未消吹  

其八  

纷纷红紫勿相猜自古骚人酷嗜梅皁葢折花怜老杜黄梅时雨忆方囘一生耐冻天怜惜满世趋炎我独来桃李争春身老大急须吟醉莫停杯  

追和东坡雪诗  

为瑞应便种麦鸦余光犹得映书车也知一腊要三白故作六霙先百花授简才悭慙赋客披簑句好忆渔家拟酤斗酒听琴操三百青铜落畵义  

过三衢呈刘其父  

别离如许每引领邂逅几何还着鞭微服过宋我何敢大国赐秦公不然衰鬂凋零已子后高名崒嵂方丁年即看手握天下砥山中宰相从云眠  

雷州和朱或秀才诗时欲渡海  

何人着眼觑征骖頼有新诗作指南螺髻层层明晚照蜃楼隠隠倚晴岚仲连蹈海徒虚语鲁叟乗桴亦谩谈争似澹庵乘兴徃银山千叠酒微酣  

和李参政泰发送行韵  

落网端从一念差崖州前定复何嗟万山行尽逢黎母双井浑疑到若耶山鬼可人曽入梦相君谈易更名家此行所得诚多矣更愿从公北泛槎  

游白龙洞  

悬崕怪石水潺潺宜有神龙隠此间穷胜不妨归险洞寻春那止看羣山攀龙行即天边去跃马聊同野外还好景良辰适相防一樽聊共水云闲  

买愁村  

北徃常思闻喜县南来怕入买愁村区区万里天涯路野草芳烟正断肠  

按公力辟和议上书乞斩秦桧坐窜岭海二十余年桧死乃移衡州张宣公谓秦桧之柄国如此其久只成就得胡澹庵一人孝宗始召用至从官  

## 石仓历代诗选卷一百八十  

明　曹学佺　编  

宋诗五十七  

朱　松  

题芦雁屏  

征鸿坐何事天遣南北飞萧然如旅人无情自相依孤苇吹欲折秋风不胜威防防一高雁空费弋者机寒声落烟渚相应不我违嗟余识此情纳手空叹欷  

于潜道中  

山行厌荦确理策扶欹危绿野三两家一息知可期冉冉层林端炊烟袅晴晖其民丰且乐恐是太古遗那知都邑间百索困鞭笞繁华今何有半作道傍羸  

度芙蓉岭  

幽泉端为谁放溜杂琴筑山深春未老泛泛浪蘂馥娟娟菖蒲花可玩不可触枯根盘翠防老作蛇蚓蹙褰裳踏下流濯此尘土足何当饵香节浄洗心眼肉余功到方书万卷不再读晩岁穷名山灵苖纵穿劚  

坐睡  

坐久睡屡兀手失未了书清风脱然至心醒得我娱起看孤隙光了不移锱铢云何短梦中万境生须防嗟彼市朝子百巧营其躯安知非梦境过眼灭无余  

游山光寺  

寺藏两山腹路转百歩阴登高试病脚掬冷清烦襟危壁龛石刻岁月不可寻屋古困枝柱摧颓力难任何当咄嗟办嗣彼钟梵音兴衰岂吾预得酒且满斟归路有溪月俛仰阅古今  

效渊明  

人生本无事况我麋鹿姿一堕世网中永与林壑辞此行独何事岂不为寒饥弱嵗慕古人颇觉世好卑那知齿发迈终然此心违春风到山泽鱼鸟亦知时吾行何日休流目瞻长岐且用陶翁言一觞聊可挥  

戏答胡汝能  

我生苦中狭与世枘凿乖平生素心人耿耿不满怀汝能伯始后游世如婴孩相逄握手语便作埙箎谐时时笑谓我如子患未涯执古以稽今求合诚难哉渉世幸未远子车尚可囘不见山巨源雍容居鼎台寥寥嵇中散絶交良可哀  

谒吴公路许借论衡复留一日戏作  

幽独不自得驾言欵斋庐殷勤主人意投辖恐囘车世途早已渉此去将焉如惟忧酒钱尽使我诗肠枯防合曽几何可复自为疎更当留一夕帐中摉异书  

书窗对月  

天公自厌雨一夕开寒晴霜风净旷野摇落有余声饥鸦得林静霁月萦窗生故人千里余浊壶谁与倾遥知劝影醉共此通夕情明年溪上路来饷雨中耕  

用退之韵赋新霁  

春泥窘幽歩苔上屐痕少新晴一褰衣绿叶藏啼鸟方塘灔宿涨古镜窥清晓华顚忽自笑防羽堕惊矫瞻言云中叟所耕在缥缈归把东臯犂此念何日了  

送金确然归弋阳  

昔我云溪居送子云溪濆重来问何时笑指溪上云一别四周星坐此世故纷衰颜两非昔华发粲可耘我纒风树悲终日无一欣子乃水菽忧南北奔走勤对牀语未终别意如丝棼归梦尚随子何当叹离羣  

用前韵答翁子静  

客心既岑寂节物亦倥偬幽篱菊初暗深壑梅已动松乔节磊砢鹤老格清耸当知山泽臞谁羡将相种一官戏人间丛书以自拥微言闻绪余三叹手輙拱青天本寥廓不受云雾滃愿言及清明茗盌不辞捧  

微雨  

端居身百忧况乃贫病俱天公颇相哀雨我蔬药区晓霁新青匀日薄生意苏卫生固未必一饱行可图故园天一涯茆荆谁为锄峥嵘嵗云晩此念当何如  

寄题叔父池亭  

一壑久藏胜数椽忽开亭方塘荫瓦影净见鲂鲤行主人有嘉招转枕失高城不知几摇兀杙舟上峥嵘尊酒酌芳渌园蔬煮柔青翩翩射鸭弓一笑飜防翎那知海陬役斗粟忘归耕余生信萍梗归梦识林坰涨水有回波故乡岂无情一醉防兹日因之濯尘缨  

春日与卓民表陈国器步出北郊  

灼灼桃吐华濯濯桞垂缕芳菲挽人出春工乃如许嗟余闭门久佳节过不数伴拟山阴胜诗作斜川语谁言一尊酒妙指合千古归来读残书耿耿霜月苦空余流落心三叹非吾土  

和谢绰中观澜亭  

方塘灔宿涨曲涧来飞湍光涵蔚蓝天洞碧玉寛小亭尘土外瓦影浮朱栏霜渚写秋色烟林养渔竿佳人秋霞衣皎皎明月冠欲濯且无尘隠几得妙观海若河伯等在蜗角端那知坳堂上杯水生涛澜  

寄题陈国器容膝斋  

渊明乃畸人游戏于尘寰南窗归徙倚宇宙容膝间岂不念斗米折腰谅匪安是非无今昨飞倦防须还之子青云姿逸志追孔鸾曲肱数椽底尚友千载前防摹琴书室料理松菊缘要知丘壑志本出轩裳先琐闼丽宸居追飞讵云艰囘车莫待远泉石闻此言  

答保安江师送米  

不见道人久天涯嵗云除朝来食指动忽接送米书念师折脚铛五合未省余虽无覆餗祸尚有乞食逋云何怜孤客日受饥火驱未曽贷监河矧肯索胡奴嗟余事笔耕轻弃南畆锄慁烦方外客此计良已疎何时事粗了归葺五畆居生涯寄纬竹岂即非良图  

梅花  

山深春未动沙浅水欲氷玉梅于此时靓妆畧无朋霜蘂繁的皪月枝挂鬅鬙俨如江汉女可爱不可陵聊分窥水影依我照字灯昔如梦中蝶今学桑下僧见此菩提长勿询曹溪能  

久雨短句呈梦得  

身闲书有味吏傲俗不亲小窗据物表扫尽心眼尘令尹垂珠玉敲门唤行春作意向芳物吾车曽未巾愁阴入病骨鸠妇声亦嗔防防三日雨桃李迹已陈眼中醉乡路风味良独醇流光不容玩尺璧何足珍漓俗益可厌愿言勤问津  

芭蕉  

地卤不敏树珍植何由畅劚根移芭蕉美荫跂可望芳心日卷书翠叶忽张王偏工鸣秋雨疎密难状霜风一以厉狼籍坐惆怅谁言防缕中秋子得佳饷缃嚢贮瑞露厚味天所贶怀哉腊毒言节口畏生瘴  

菖蒲  

东山在睂宇未到心郁纡流泉撞哀玉清冽生菖蒲闻有婵娟子弃家来结庐窕云雾窗参差冰玉肤絶粒香节仙姿清且腴迩来隠身去冷落愁臞儒灵方无由乞石斗移根须相看意已消何必见子都  

奉和胡德辉八月十四日夜翫月次韵  

我梦故山月萝影垂秋光谁言九衢晓莽莽吹尘黄羣公直道山晤语清夜央飞辙转空濶积暑苏苍凉哦诗中天律流光惜堂堂新搴社酒熟狎宴何时忘  

其二  

亭亭月初高河汉坐可搴病余久制酒灏气两争先振衣万里风归袖何时翩懐哉故山友共此今夕圆离离云飞鸿何意影沈川观心要如是出处直悠然  

中秋夜雨  

秋云定何心忍翳今夕月尚嫌微防缀况乃都漫灭他时任氛霾此际望清彻倦投衲子窗竹雨听骚屑对牀不成梦有酒那能设萤飞矜意气虫语转幽咽心知层阴表皎皎玉轮洁何当凌倒景徙倚玩飞辙  

晓过吴县  

舟行有严程越国常晓发双橹兀残梦起坐窥落月人家防野水雾雨笼邃闼遥怜琐窗人欹枕听瓯轧  

新秋  

幽人无与娱耳中百不闻新米熟未知但觉市酒醇沧洲散秋色山水逾清新一醉不忍独念我存故人  

道中得雨  

我行田野际吁嗟连数村千山收宿雨溪水黄梅浑渐看风叶底一洗坼痕余功被行客稍压车尘昬  

秋懐六首  

秋风未几日我发白已多千林了未觉奈此一叶何安坐惜流光斜盼寄庭柯寒虫独何者唧唧夜自歌月林疎愈明露草浄可拭飞飞萤逓照轧轧虫自织移灯检书读千载如经夕微言契夙心妙解失陈迹文章事雕琢囘视真儿剧世无扬子云此理谁见直  

林臯片叶脱静土最先知自我抱兹独悠然星气驰乾坤一逆旅鼎鼎竟何为枯荣俯仰中儿辈浪自悲青云渺难必白发不可辞得饱良己泰雨畦芋肥  

庭柯一叶失风挟凉气归湛湛陂中青芙蕖脱红衣非无岑寂士句法妙晖独怀履霜戒德人贵知微市朝富危机匹夫死凭河何如狎鸥子烟雨一沧波行藏各有趣不在相诋诃我师陋巷人千古冠四科穿堵超玉绳影倒夜窗寂火云一洗空月露清欲滴幽人负疴卧起坐三叹息归同对牀第晤语永佳夕  

次韵  

掩关味诗书青简亦已槁相携出东城及此风日好僧檐覆谿渌共取一尊倒眷此松桂阴不接车马道殷勤玩流光齿发行且老  

五言  

丹白春事了灌木忽暗园卷书防岑寂幽鸟时一喧起携无事酒徃扣常关门岂无素心人之子不可谖  

岩桂花  

开门惊积叶秋气日以厉独芳摇落中粲粲岩下桂幽姿不自怜惆怅纷满地未忍蹋残英何以娱晩嵗  

解汳舟  

上国经年客春流一棹波已醒离帐酒犹记客亭歌野枕残归梦霜衾拥独哦蓬窗横落月作意傍人多  

淮南道中微雪  

密密云阴合斜斜雪态妍似欺春力浅故傍客愁边宿鸟投村瞑寒梅抱蘂鲜无人命尊酒清絶袅茶烟  

东阳社日泛舟观竞渡  

谁唤思家客来为荡桨嬉鬂华羞照水雨意解催诗叠鼓飞文鹢香鬟出短篱醉归真梦觉犹忆湔裙时  

春晚五言寄梦得  

美景殊可惜残春犹不堪晩英余燕蹴残颗坠鸎含嵗月蓬双鬂生涯粟一甔惟思对公瑾把酒话江南  

辛亥中秋不见月  

今夕九秋半心期负隔年劳生灰刼里微雨客游边旅泊正无酒阴云遑怨天何时草堂月相对借槽眠  

饮梅花下赠客  

忆挽梅花与君别终年梦挂南台月天涯谿上一尊酒依旧风枝舞香雪高情絶艳两无言玉笛冰滩自幽咽且当醉倒此花前犹胜相思寄愁絶  

西湖泛舟  

望湖楼下照衰颜羞见尘埃两鬂斑风艇纵看山转侧烟堤尽逐水囘还唤人归去城钟急触处相亲岭月弯不用新诗摹絶境定知长到梦魂间  

和人游仙峰庵  

千岩万壑翠萦囘一洗衰翁病眼开落日多情留别岭秋空无地着浮埃云闲出岫那经意松老参天岂愿材我是散仙君记取莫鞭鸾凤少徘徊  

次刘彦仲傅茂先韵  

强蹋府尘从傅子立谈江阁识刘郎一樽此地见睂宇十载相思成鬂霜秋灯煜煜照情话夜浪翻翻吹客牀投名径入农圃社老矣不梦天门翔  

送蔺廷彦之衡州  

墙东新径去年开二老扶笻便徃来数面何曽三日别离怀都寄十分杯客亭系马梅争落官舍裁书雁欲囘见説云霄有知已那须卜筑向蒿莱  

竹斋  

谁云山僧贫而有千椽玉幽眠岂无趣爱此晴窓绿  

懐刘园作  

一与刘园别春风到海隅墙阴草争绿留得屐痕无  

太康道中  

一色春匀万树红坐愁吹作雪漫空谁知榆荚杨花意只拟春残卷地风  

春晚二首  

梅子生仁桞絮催春风尘迹只苍苔繁华一梦年年事长是初莺为唤囘  

客路归来芳节防杖藜随处小盘桓危红数防藏深绿须作春风烂熳看  

游妙峰庵二首  

朝暖南冈一杖藜忽投深壑得禅栖共言伐翳通樵径后日重来路恐迷  

手开茅棘养疎佣不着尘中车马踪只许幽人来别岭卧听岩磴响枯笻  

匀道人之玉山戏作两小诗送之  

道眼无尘万景随沧江秋色入新诗归时人问江南好只道君行到自知  

颇怜胸次抱经纬半缕不上山龙衣谁知烟雨暗青笠得意云水春霏微  

药  

已分春光冉冉过竒葩好去奈愁何谁令玉颊成红防如意痕深琥珀多  

春日  

梦和残月两朦胧饶舌幽禽苦唤侬若説五更春睡好絶胜骑马火城中  

## 石仓历代诗选卷一百八十一  

明　曹学佺　编  

宋诗五十八  

刘子翚  

游龙潭  

四客同笑言一僧陪杖屦徜徉山水窟适意忘晨暮疎钟岩北寺细竹溪南路中流石参错不碍潺湲澄小龙潭润气金碧聚时惊木叶坠俯见儵鳞度斯游非预期偶尔造佳处防舆丘壑情陶令琴觞趣淹留慰所愿惟以宾友故夕阳淡寒山迟囘不能去  

巡寨偶书  

穷冦转趋海吾邦备宜先连年戍役频征兵及渔佃扶戈或稚齿婴胃仍华顚未知戎伍肃朱旗乱长吀林端晩燧发石际飞梯悬﨑岖樵牧地万灶生浮烟我行视营栅儿戏端可怜倚兹形势险防至常迁延羣凶昔吾军赤指抨鸣防胡屡瓦解合防俄星连犹多燕赵儿意气非当年骈车载珍宝结骑驰婵娟时危天稔乱事岂汝能专怒风飞惊涛河梁失归船四顾天地黒揽衣思茫然  

春寒偶书  

浮云匿晨晖雨雹惊春昼天公号令乖阴晴变何骤小径践芳泥通渠走寒溜风顚万木偃气凛孤闱透鹓鸾防巢翔奈此羣雏防拥炉乌薪然双手慵出袖褰帏望空明屋角见遥岫良朋不可招块处惭孤陋青青桃叶长奕奕兰花秀长吟曷咨嗟佳辰去难又  

入白水访刘致中昆仲  

夜雨歇清晓山椒云气昬驾言聊出游窕穷川原侧防避横篠扬袪障晴暾春泉散石壁细草罗丘园陟峻已逾岭窥深更缘源乔松旁涧折垂柯激潺湲过籁寒惨惨惊林白翻翩造幽景寥閴胜絶难具论仆夫知余乐踟蹰为停轩惜无徙倚地时来此开尊暮投鵞峰宿青灯耿柴门相从二三子交情久弥敦谈测彖象揽佩纫兰荪愿言固所怀丘壑吾道尊  

携笻  

晨起偶无事携笻出潭川翩翩双鳬飞宛若导我前林静滴残雨村深澹寒烟当春足膏泽俯夏余清妍野溜绿交贯山花红接连雄观发新竒胜地穷攀缘据石弄惊急班荆荫连卷幽怀脱尘拘如超混芒先向令作兴来未必胜偶然荣观事多乖内取乐乃全他时谁继游此意遥相传  

和李巽伯春懐  

山寒古寺清防续春朝雨遥怜远客情寂莫谁晤语平生气轩昻失意今易与有酒即佳辰无兵皆乐土微吟对节物林静幽花吐悠悠念乡邑耿耿悲豺虎知有济时才从横在谈麈功名恐未迟老翮期更举  

懐致仲  

梦觉残夜永山寒气逾清林幽万籁息月出虚堂明披衣坐复起怀人思空盈经时不对面素榻浮埃生遥知念盍簮临风亦关情褰帏望岐路慨然欲宵征无人导我先何因识门庭仰凭鸿雁飞书词写深诚词多意莫宣益遣幽恨并  

双树  

猗猗映门树团团若双葢微风薄层霄髣髴逓清籁逍遥歩其下秀色吾所爱秋来霜叶红飘落不相待  

途中  

小市犹依海横桥欲跨汀雨余榕径冷春晩苎田青薄宦低豪气浮生惜壮龄急流归亦好忧患饱曽经  

次韵张守秋懐  

杖藜乗兴出佳处每关情白石溪流浅黄花篱落青林烟经雨薄野日傍山明頼有杯中物愁怀得暂平  

与原仲至交溪桥  

倦憇春桥午囘环翠碧重乱溪流背海新桞色欺松厌市常思野为官不及农喜逢湖上客谈话得从容  

道中  

微风收宿霭细路绕平臯石乱春溪急山寒晓月高鸟声时出树花气欲侵袍行役兼清赏驱驰未觉劳  

寄蜀  

有客传归信愁怀得暂寛儿童占鹊喜邻里借书看离蜀秋方半浮湘嵗欲防柴门频洒扫梦想见征鞍  

访原仲仙居  

寂寂临湖屋湖风为掩门鸟声幽谷树山影夕阳村好事长留客虽贫亦置樽平生孤淡意去此欲谁论  

致明携酒来云际  

有客携家酿敲门访病翁一春寒食过幽寺晚晴中嫰竹扶檐绿残花葢地红牢愁頼君破归意莫怱怱  

过致思新斋  

酷爱鵞溪水潺潺傍马流落梅寒崦静啼鸟暮村幽我病今朝已君家有酒不新斋最竒絶差得少淹留  

寄张子平  

老矣张平子飘零客此州清樽如有伴白发不知愁雨燕梢帘入风花拥槛浮梦中家在否归兴莫悠悠  

晚饮  

招提聊驻屐却去白云堆老眼看山倦余怀向酒开晩凉微雨送秋意一蝉催醉里挥犀妙方知有逸才  

次韵长河壁间韵  

窜防惊残梦萧萧老屋虚风声传远瀬寒意入秋蔬客路漂摇久归身憔悴余西窗满残照髣髴似吾庐  

望京謡  

双銮北狩淹归毂寂莫梁园春草绿犹传故老守孤城官军不到黄河曲连云楼橹已灰烬更倚窗扉防箭镞招兵大半出羣盗绣防防衣屡飜覆前宗后社力诛锄白刅如霜挂人肉州桥灯火夜无光夹道狐狸昼相逐徃时汴泗絶行舟市粜十千尘满斛衣冠避敌多在南北马却食江南粟诛臣武士力俱困海角飘摇转黄屋盘庚五迁方择利昆阳一战何当卜怀王作客宁不归汉祚承天终必复夕烽明处望千门孤臣祗欲吞声哭  

明皇九马图  

书生兀兀园不窥见马岂辨骝与骓开图九骏立突兀模知是真龙儿奔雷蹴踏原野动曵练惨错风沙随华缨金络岂不好矫首奋迅那容覊吾闻取骥如择士竞爱妥帖惊权竒士怀倜傥众论斥马有憔悴羣驽欺六闲豢养固恩厚横气摧折常鸣悲丹青傥不逄妙手万世岂识真龙姿因思中原政格鬬铁骑倐忽银山移着鞭安得致此物掩卷四顾徒歔欷  

次韵蔡学士梅诗  

梅梢破白香清切凊雨含春不成雪瑶池髣髴万妃游缟羣练帨何鲜洁凌晨灿烂忽惊眼客中又过嘉平月年年见梅非昔地海角寻芳更愁絶多情欲伴晓云飞有恨只教啼鸟説兵厨况是酒如渑东閤喜听谈吐屑飘零使我欢意尽山城暮角声呜咽庭边一树春最晩照影遥怜水方折暂忙不到今几时南北枝头开又歇新辞婉媚发春妍未害广平心似铁  

荔子歌  

炎精孕秀多灵植荔子佳名闻自昔绛囊剖雪出雕盘寻常百果无顔色闽天六月雨初晴星火荧煌曜川泽歘如彩鳯戏翺翔烂如彤云堆翕爀我闻二和全盛时贡输不减开元日绣衣中使动輶车黄纸封林遍阡陌浮航走辙空四郡妙品人间无复得似闻供御只纎毫往徃尽入公侯宅骊山废苑狐兎静艮岳新宫鼙鼔急繁华今古共凄凉绕树行吟悲野客  

法石见李汉老参政  

我识今朝李翰林十年隔絶飞寸心素书每逢双鲤得云路欲倚长梯寻翰林昔叅建炎政想见中兴人物盛方圆龃龉不足论角巾雅有江湖兴玉堂草诏禠凶魄丹陛陈谟发天听介圭便合趣公还只今密勿才稀并自怜随牒东南奔假道因得登龙门怪余髯面益老矣一笑问劳情弥敦僧坊萧萧远阛阓岂料飘零获清对牛行尚忆王相宅曩日交游几人在浊酒青灯梦间九州四海烟尘内区区王事今有程暂见复别难为情长亭唤马一凄防壁月晓堕桐花城  

梦仙謡【`并引`】  

刘致明梦与七客游仙胡原仲与焉其事甚异致明清修纯实非夸诞人也因为作謡以记之他时二人凌太虚诵此謡当懐所谓病翁者耶  

鵞子前波色清刘郎看山无俗情癯儒自昔有仙骨夜梦体飞如叶轻云中不识朝天路双童导我凌空去侧身度岩隈盘盘复囘囘翛然意徃形不碍石窟藓窦俄天开乗槎夜泛牛女渡鞭鸾晓入金银台花深不逄人时闻佩环声仙翁睡起方结袜见客坦易无崖垠击防兾垂矜叩妙获一言驻红却白非难事贪生虑死真愚计当时同游七姓俱但记古月成胡字尘縁未防不得留海风吹过蓬瀛洲觉来窗戸防蒙晓玉镜晶晶堕松杪  

夜过王勉仲家宿酒数行为作此歌  

遥林带雪迷村畔伶俜一马行无伴故人家住丁坂头停骖邂逅成清欵犯寒如我犹空腹地炉然薪架红玉花瓷汤酒欲生香竹外庖厨闻刴肉夫君不有中馈贤咄嗟办此何神速酒酣意气悲荆棘尚忆朱甍旧时宅豺狼得志竟何成至今人骨如霜白乱离少有阖门在漂荡俄惊五年隔数畆荒田已失耕一间茅屋仍留客客情主意欢难尽短腊穷冬春欲近明朝分手更愁人且覆清觞莫留賸  

书事  

黄河凿凿氷成路人语寒空气成雾此时泣血念銮舆玉体能胜凛冽无苍黄天歩防尘去画衮飘零伤嵗暮飞书倘未伐奸谋我服虽华何忍御  

清江行  

渔翁一棹老清波稚子学语能渔歌日暮沙头寒爇竹雨余船角乱堆簑鬻残小鲜仍自鲙湖海茫茫醉乡内夜防酒渴漱寒流月照芦花上篷背  

次韵张守壶山诗  

松根系马望巑岏乘兴攀跻不作难日出渐看林雾散潮来先觉海风寒遥连钓石多红树半出僧垣尽绿竿不见双旌来视稼忆君对酒岂能欢  

次韵陈成季郡防  

疾雨狂风恨若何芳辰坐觉等闲过惜花意欲春长在对酒年来饮不多雅防欣闻珠履集新词好付雪儿歌风流阁老推前辈喜客温顔似醉酡  

北风  

雁起平沙晚角哀北风囘首恨难裁淮山已隔边尘防汴水犹穿故苑来紫色蝇声真倔强翠华龙衮暂徘徊庙堂此日无遗防可是忧时独草菜  

同原仲茂元致和入开善  

寒声萧萧霜叶秋石路硗确穿林幽云横远岫若平防风约小溪如倒流偶经名蓝亦终日喜有胜士同兹游移牀果茗咄嗟办曵杖欲归仍更留  

原仲温其彦藻彦符致明集敝庐  

清樽劝客且留连乱后相从亦偶然三径生涯乡社里一秋心事菊花前向来忧喜皆陈迹老去光阴逐防怀抱故人今有几只因情话可忘年  

宿云际偶题  

谷雨都无十日间落红栖草已斑斑晓烟未放屋头树春涨欲浮天际山翠葢萦风沈远坂渔舟惊浪落前湾钟声认得林边寺嵗嵗篮舆独往还  

次韵原仲幽居  

贵贱营营各有求柴门昼掩静幽幽读书无效空千卷学稼虽勤少一丘感慨旧余王粲赋栖迟今倦长卿游幔亭莫失春风约我亦身如不系舟  

屏迹  

屏迹山樊避世喧晚风落日静柴门寒泉绕竹通幽圃小径穿田入别村散策微吟霜叶脱钩帘宴坐碧云翻闲中兴味知何晚絶口名途不更言  

山寺见牡丹  

倦游曽向洛阳城几见芳菲照眼新载酒屡穿卿相圃傍花时值绮罗人十年客路惊华发囘首中原隔战尘今日寻芳意萧索山房数朶防残春  

送六四叔之茶陵  

底用怱怱便据鞍离觞纵满不能欢潇湘万里客愁远鶗鴂一声春事防此去宦游当益显时来功业自非难似闻幕府资竒画好借雄风防羽翰  

同詹明诚傅茂元游晞真馆有诗因次韵  

橘柚垂红古观秋归途邂逅得寻幽晴沙散策随山远夜月囘船信水流胜处无诗端可恨他时有酒更来游相陪二妙平生友老矣襟期共一丘  

防蔡子思张叔献二教授  

胶庠夙昔记追随物变时移万事非晓阙风烟征骑满夜窗灯火故人稀中郎秉德无瑕纇平子谈经有肻归独我衰迟愧朋友蹉跎已觉壮心违  

翁仁山受恩归恩以诗相访因次其韵  

寒堦响叶终日静剥啄欣闻人叩关一听清言风洒座几囘幽梦月沈山遗珠未许留沧海老骥纵闻在六闲献策明光岂无用人心乆矣厌多艰  

防江行  

朝来杀气秋千里无立草翩翩黒帜飞结垒天长道猎罢楚天寒黄云淡如扫  

汉家飞将雄夜战芜城北双刀斫尽刓月暗穿围出低头防劲箭却向敌军射  

寒烽隔水明敌意犹叵测君王自临戎万骑随清跸士气薄层霄搀抢夜无色  

宴坐岩  

青青椃树林下荫苍藓石幽人宴坐时怀抱忘所适不见暮樵归寒山雨中碧  

凉隂轩  

北窓何所见疎竹杂遥岑凉飚思有无虚檐动萧森此兴何由尽移牀入翠阴  

次韵六四叔村居即事  

饭了呼童叠石门雨余幽事不胜繁花残何用深惆怅梧竹新阴又满园  

田家  

长空淡淡如云扫暮过田家风物好耕犂倚戸寂无人饥牛卧齧墙根草  

赠宗周宾  

我车南君车北相逄总是天涯客拥炉谈笑一灯残出门风雨千山隔  

景阳钟二首  

景阳钟动晓寒清度桞穿花隠隠声三十六宫梳洗罢却吹残烛待天明  

一刀残月淡觚棱遥望林梢晓色升寂莫小帘风露冷玉盆脂水已生冰  

寒涧  

林间幽鸟啄枯槎落尽寒潮一涧沙独木桥西游子宿酒旗斜日两三家  

秋望  

辉辉江日已沈西隠约余红泛弥却上松冈望秋色偶逄僧话立多时  

得冲佑命  

几年归梦水云间猿鹤重寻已厚顔惭愧君恩犹窃禄官衘偏带武夷山  

悠然堂和致明絶句  

清霜一夜倒蒹葭放出湖光彻远沙漠漠浮烟收欲尽晚风轻浪蹴银花  

燕子  

燕子营巢得所依衔泥辛苦傍人飞秋风一夜惊桐叶不恋雕梁万里归  

絶句  

目送孤鸿独倚楼晚风吹泪更横流蕉花落处蛮烟碧六十三程是白州  

汴京纪事  

联翩漕舸入神州梁主经营授宋休一自北人来饮马春波惟见防氷流  

笃耨清香歩障遮并桃冠子玉簮斜一时风物堪魂防机女犹挑韵字纱  

万炬银花锦绣围景龙门外软红飞凄凉但有云头月曽照当时歩辇归  

盘石曽闻受国封承恩不与幸臣同时危运作高城炮犹解捐躯立战功  

梁园歌舞足风流美酒如刀解防愁忆得少年多乐事夜深灯火上樊楼  

辇毂繁华事可伤师师垂老过湖湘缕衣檀板无顔色一曲当时动帝王  

得天台命  

暖风环佩满芳洲贝阙珠宫忆旧游此日刘郎心似水桃花空绕暮溪流  

游宻庵  

病身偏与静相宜着意悠悠定自痴兀坐南窗了无语篆花萦处一星移  

絶句送巨山  

二年寄迹闽山寺一笑翻然向浙江明月不知君已去夜深还照读书窗  

有懐  

满空寒雨杂飞烟湖上先生拥褐眠借问茆斋容客否夜灯相伴读韦编【`胡原仲`】  

结茆同隠水云间何日柴车不徃还忆得松林长啸罢归时明月徧秋山【`刘温其`】  

风惊枯苇白花浮欲下横桥晩更留惆怅不逢吴季子一溪寒水带烟流【`吴公路`】  

曽访高人上翠峯至今清兴逐松风篮舆梦想行山处白葛花开细雨中【`密庵`】  

约致明入开善不至  

偶临沙防立多时淡淡烟村日向低幽事挽人归不得一枝梅影侵澄溪  

夜凉  

茆舍萧萧暑雨余夜凉清若在冰壶一窗月上杉篁影便是人间水墨图  

次韵朱乔年送山老住三峰  

平生耳里三峰寺况识峰头旧主人借我一笻扶病去月林松吹度纶巾  

寄题黄应亨东明斋  

青藜不复来人世好学如君自少双頼有羲和鞭日毂晩红常照读书窗  

斋居雅意与谁论防见依光沭宠恩惭愧野人欺我嬾相招炙背坐松根  

送致明之髙沙  

忽惊风袂去翻翻老子吟毫强更援底事幽怀却成恶鵞峯一防入离樽  

附防家藏刘病翁遗帖  

病翁先生壮嵗弃官端居味道一室萧然无异禅衲视世之声色权利人所竞逐者漠然若亡见也熹蚤以童子获侍左石先生始亦但以举子见期而熹窃窥观见其自为与所以教人者若不相似暇日僭有请焉先生欣然嘉其有志始为开示为学门戸朝夕诲诱亹亹不倦其后先生属疾熹适行役在外亟归省问先生喜甚顾而语曰病中无可与语幸吾子之来归也自是日奉汤药先生所以教诏益详期许益重至为俱道平生问学次第倾倒无余一日从容因出诗一篇见授先生性不喜书常时诗文率多口占使诸生执笔独此与赠刘致明丈长句皆手书之其意可见也既又发故箧得碎纸数十皆平日省躬自厉之言稍以先后次为一篇命熹与同舍生黄铢笔之复取阅视手自更定数十字间不一日遂啓手足诸子妷乃共发其先所缄封遗书数副皆熹未归时所留处画庶事徧及遗孤复有片纸属熹为作张公书末有勉力大业之语熹始得位受而宝藏之以至于今不敢失坠然而躬行不力老大无成不能有以仰副当日付授之意抱此愧恨每念将无以见先生于地下今病已力何所复云始取遗墨联为一编而序其本末以示子孙且以示诸同志使于前脩景行之懿知所防慕而又视熹之慵惰无闻以为前车之戒也熹字元晦亦先生所命其祝词具在以非临终手笔别附他卷先生没以绍兴十七年丁卯后五十二年庆元己未五月丙申门人朱熹谨书  

## 石仓历代诗选卷一百八十二  

眀　曹学佺　编  

宋诗五十九  

朱熹  

远游篇  

举坐且停酒听我歌远游远游何所至咫尺视九州九州何茫茫环海以为畺上有孤凤翔下有神驹骧孰能不惮远为我游其方为子奉尊酒撃铗歌慨慷送子临大路寒日为无光悲风来远壑执手空徊徨问子何所之行矣戒关梁世路百艰难出门始忧伤东征忧旸谷西游畏羊肠南辕犯疠毒北驾风裂裳愿子驰坚车躐险摧其刚峩峩既不支琐琐谁能当朝登南极道暮宿临太行睥睨即万里超忽凌八荒无为蹩躄者终日守空堂  

拟古  

离离原上树戢戢涧中蒲娟娟东家子郁郁方幽居濯濯明月姿靡靡朝华敷昔为春兰芳今为秋蘼芜寸心未销歇托体思同车  

其二  

绮阁百余尺朝霞冠其端飞櫩丽远汉曲楹何盘桓清谣发徽音一唱再三叹借问谁为此佳人本邯郸微响激流风浮云惨将寒为言何所悲游子在河关不恨乆离濶但忧芳嵗阑愿为清宵梦燕眤穷余欢  

其三  

上山采薇蕨侧径多幽兰采之不盈握欲寄道里艰沈忧念故人长夜何漫漫芳声坐销歇徘徊以悲叹  

其四  

佳月朗秋夜蟋蟀鸣空堂大火西北流河汉未渠央野草不复滋白露结为霜梁燕起高飞云雁亦南翔念我同心子音形阻一方不念执手欢隔我如参商寓龙不为泽畵饼难克肠金石徒自坚虚名真可伤  

其五  

高楼一何高俯瞰穷山河秋风一夕至憔悴已复多寒暑逓推迁嵗月如颓波离骚感迟暮惜誓闵蹉跎放意极驩虞咄此可奈何邯郸多名姬素艶凌朝华妖歌掩齐右缓舞倾阳阿徘徊起梁尘繂縩纷衣罗丽服乗竒芬顾我长咨嗟愿生乔木阴夤缘若丝罗  

其六  

夫君沧海至赠我一箧珠谁言君行近南北万里余结作同心花缀在红罗襦双垂合欢带丽服眷微躯为君一起舞君情定何如  

其七  

众星何历历严宵丽中天殷忧在之子起歩荒庭前出门今几时书札何由宣沈吟不能释愁结当谁怜临风一长叹泪落如奔泉  

邵武道中  

风色戒寒候嵗事已逶迟劳生尚行役游子能不悲林壑无余秀野草不复滋禾黍经秋成收敛己空畦田翁喜嵗丰妇子亦嘻嘻而我独何成悠悠长路岐凌雾即晓装落日命晩炊不惜容鬂凋镇日长空饥征鸿在云天浮萍在青池防踪政如此三叹复何为  

友人黄子衡欲之上庠以诗留行  

若士有竒操久压山林卑奋衣千里道己与亲友辞子行何悠悠世路方如兹归来亦何日车马光陆离幽兰生前林擢罝白玉墀不以芳意远结根终不移愿子崇明德濳跃贵因时悲风静夜听乔木嵗寒姿何以廻轩驾千载相与期  

奉酬丘子野表兄饮酒之句  

微褐不充体寒夜怀重衾古来穷庐士嵗暮多苦心苦心亦何为世路多﨑嵚不借杯中物离愁坐自侵举杯当勿辞何为复沈吟醺酣遗所拘神虑契遐襟荒湎思前戒欢谣发清音雅唱一何高仰酬非所任申章聊叙报洪量亦余钦  

古意  

兎丝附朴樕桂树生高冈弱蔓失所依佳木徒苍苍两美不同根高下永相望相望无穷期相思谅徒为同车在梦想忽觉泪沾衣不恨嵗月遒但惜芳华姿严霜委百草坐恐及兹时盛年无再至已矣不复疑  

晨起对雨  

凄冽嵗云晏雨雪集晨朝高眠适方起四望但萧条远氛白漫漫风至林霭消流潦冐荒涂清川亦迢迢遐瞻思莫穷端居心自超览物思无托即事且逍遥  

春日言懐  

春至草木变郊园犹掩扉兹晨与心防览物徧芳菲桃蕚破浅红时禽悦朝晖泉谷暖方融原田水初肥东作兴庶甿嵗功始在兹端居适自慰世事复有期终然心所向农畆当还归  

晓步  

初日丽高阁广歩爱脩廊重门掩秋气高柳荫方塘闽海冬尚温晏阴天未霜坐悲景物殊亦念嵗时荒故园属佳辰登览徧陵冈宾游尽才彦潇散屏壶觞别来时已失怀思寜暂忘宦游何所误要使心怀伤  

卜居  

卜居屏山下俯仰三十秋终然村墟近未惬心期幽近闻西山西深谷开平畴茆茨十数家清川可行舟风俗颇淳朴旷土非难求誓捐三径资徃遂一壑谋伐木南山巅结庐北山头耕田东溪防濯足西溪流朋来即共欢客去成孤游静有山水乐而无身世忧著书俟来哲补过希前脩兹焉毕暮景何必营莵裘  

赋水仙花  

隆冬凋百卉江梅厉孤芳如何蓬艾底亦有春风香纷敷翠羽帔温靘白玉相黄冠表独立淡然水仙妆弱植愧兰荪高操摧氷霜湘君谢遗楪汉水羞捐当嗟彼世俗人欲火焚衷肠徒知慕佳冶讵识怀贞刚凄凉栢舟誓恻怆终风章卓然有遗烈千载不可忘  

秘阁张丈简寂之篇韵髙难继别赋五字以谢来贶  

劳农防稽宅息驾丹元乡丹元不可见翠壁空云房是时中春月暄风发新阳白水注幽壑绿树敷崇冈俯听足怡悦仰观共徜徉班坐得瑶草倾壶得琼浆长吟游仙诗乱以招隠章忽忽林景西踌躇深慨慷坐上江湖客兀傲须睂苍逸气迈霄汉英词吐琳琅思与泉石胜韵随笙鹤翔追游不敢及咏叹可能忘  

卧龙庵武侯祠  

空山龙卧处苍壁神所凿下有寒潭幽上有明河落我来爱佳名小筑寄幽壑永念千载人丹心岂今昨英姿俨绘事凛若九原作寒藻荐芳馨飞泉奉明酌公来识此意顾歩惨不乐抱膝一长吟神交付防漠  

开先潄玉亭  

竒哉康山阳双劒屹对起上有横云飞下有布水崩腾复璀璨佳丽更雄伟势从三梁外影落明湖里平生两仙句咏叹深仰止三年落星湾怅望眼空眯今朝随杖屦得此弄清泚更诵玉虹篇尘襟谅昭洗  

简寂观行  

高士昔遗世筑室苍崖阴朝真石坛峻炼药古井深结交五柳翁屡赏无弦琴相携白莲渚一笑倾夙心晩嵗更市朝故山镇峰岑柴车竟不返鸾鹤空遗心我来千载余旧事不可寻四顾但絶壁苦竹寒萧椮  

康王谷水帘  

循山西北鹜﨑岖几经丘前行荒蹊防豁见清溪清一渉台殿古再渉川原幽萦纡复屡渡乃得寒岩陬飞泉天上来一落散不收披崖日喷壑风飕飕追薪防絶品防茗浇穷愁敬酬古陆子何年复来游  

秋懐  

秋风吹庭戸客子懐故乡矧此卧愁疾徘徊守空房伫想涧谷居林深惨悲凉鹍鸡感萧辰拊翼号风霜氛杂无留气悄蒨有余芳幸闻卫生恶招隠夙所藏终期谢世虑矫翮兹山冈  

其二  

怀疴坐竟日晩色散幽树寂历候虫悲沆瀁碧草露端居兴方淡沈黙自成趣羽觞欢独持瑶琴谁与晤空知思清未惜年华度美人殊不来嵗月空迟暮  

游密庵  

闽乡饶竒山仙洲故称杰巍然一高复与众山絶传闻极目处天水远明灭万里倐徃还三光下罗列我来发孤兴径欲跻嵽嵲病骨竟支离何当扳去辙  

归自湖南袁州道中多竒峰秀木怪石清泉  

我行宜春野四顾多竒山攒峦不可数峭絶谁能攀上有青葱木下有清泠湾更怜湾头石一一神所剜众目共遗弃千秋保坚顽我独抱孤赏喟然起长叹  

赋归云洞  

人生信多患吾道初不穷云何感慨士伏死嵁岩中宜阳古道周窍石何嵌空穷幽历肺腑履坦开房栊颇疑有畸人徃昔寄此宫嵗月讵云几井灶无遗踪我来记清秋归途渺穷冬兴怀重幽讨永啸囘长风风囘云气归洞口春蒙蒙信美非人境出门吾欲东  

过润陂日晴意可喜至暮复雨因次伯宗韵  

客里嵗云暮我心殊未平悠悠惜徃日郁郁怀平生况复久阴雨喜兹霜晓明那知不终日又作潇潇声坐厌泥涂辱空嗟鸿雁轻  

宿黄沙以山如翠浪涌分韵得如字  

日中秣吾马日暮膏吾车﨑岖陟南岭浩荡凌八区夜雨荐峰前朝登碧琳墟苍茫永歗罢翕忽清景徂去此二三子我行将何如崔嵬正丘垤万里思南图  

暇日侍法曺叔父陪诸名胜为落星之游  

长江西委轮汇泽东滉瀁中川屹孤屿佛屋寄幽赏我来此何日秋风欲萧爽共载得高俦良辰岂孤徃酒酣清歗发浪涌初月上叠鼓唤归艎陈迹贡俯仰  

释奠斋居  

理事未逾月簿书终日亲简编不及顾几阁积埃尘今辰属斋居烦局一舒伸瞻眺庭宇肃仰首但秋旻茂树禽转幽忽如西涧滨聊参物外趣岂与俗子羣  

秋懐  

井梧巳飘黄涧树犹含碧烟水但逶迤空斋坐萧瑟端居生远兴散漫委书帙爱此北窓闲时来防轻帻微钟忽迢逓禽语破幽寂魂神为悄然淡泊忘所适  

寄题金元鼎同年长泰面山亭  

抗心尘境外结宇临秋山乗高一骋望表里穷遐观众崿互攒列连冈莽萦环阳崖烟景舒阴壑悲风寒碧草晩未凋林薄巳复丹仙人吴门子嵗晚当来还  

冬至隂雨  

愆阳值嵗晏忽复层阴结一雨散霏微千林共骚屑端居遗簿领远意怀幽洁旷虑守微疴殊方感新节岂伊田庐念丘垅心摧折还登东岭冈瞻竚何由歇  

还家即事  

献嵗事行役徂春始还归昔徃草未芳今来翠成帏扶疎满园阴时禽互飜飞丛萱亦巳秀丹葩耀晨辉即事谁与娱淹留自忘机日暮复出门怅然心事违古人不可见独掩荒园扉  

和林怿之黄云之句兼简同游诸兄  

登览日云晏归车眇重冈天风振余旟夕露沾我裳数子情未厌春山杳茫茫还瞻长江白逈眺飞云黄当念尘中友心期邈相望无为跨鸿鹄决起凌青苍  

三月晦日与诸兄为真率之约裴囘石马晚集保福偶成  

春服明朝换晴川涨绿阴追随皆胜侣邂逅即初心社迹莓苔古禅扉竹树深移尊真惜日毕景共披襟俭德遵贤范哇词愧雅音清和应更好逸想寄云岑  

宿石岊馆  

春江日东注我行遡其波扬帆指西澨两防青山多青山自逶迤飞石空嵳峩绿树生其间幽鸟鸣相和搴篷骋遐眺击楫成幽歌独语无人晤兹怀竟何如  

过武夷山  

弄舟縁碧涧栖集灵峰阿夏木纷已成流泉注惊波云关啓茫茫高城郁嵯峨眷言羽衣子俛仰日婆娑不学飞仙术累累丘塜多  

宿武夷观妙堂  

阴霭除已尽山深夜还冷独卧一斋空不眠思耿耿闲来生道心妄遣慕真境稽首仰高灵尘缘誓当屏  

乆雨斋居诵经  

端居独无事聊披释氏书暂息尘累牵超然与道俱门掩竹林幽禽鸣山雨余了此无为法身心同晏如  

雨中示魏惇夫兼懐黄子厚  

读书春日晏雨至满郊园一洒幽丛竹蔼蔼清阴繁斋居无还往镇日空掩门欲将冲静趣与子俱忘言  

晨登云际阁  

晨起踏僧阁徙倚望平郊攒峦夏云晓苍茫林影交暂释川途念憇此烟云巢聊欲托僧宇嵗晏结蓬茆  

倒水坑作  

穷幽鲜外慕殖志在丘园即此竟无得空恨嵗时迁川陆绵半载烦燠当归縁憇此苍山曲洗心闻涧泉  

斋居闻磬  

幽林滴露稀华月流空爽独士守寒栖高斋絶羣想此时隣磬发声合前山响起对玉书文谁知道机长  

川上见月归示同行者  

川上偶携手皓月起林端一舒临流望露己先溥归掩荒园扉更怯衣裳单清夜谁晤言独处谁为欢  

同安官舍夜作  

官署夜方寂幽林生月初闲居秋意远花香寒露濡故国异时节欲归怀简书聊从西轩卧尘思一萧疎  

留安溪三日按事未竟  

悬郭四依山清流下如驶居民烟火少市列无行次岚阴常至午阳景犹氛翳向夕悲风多游子不遑寐  

试院即亊  

端居惜春晚庭树緑已深重门掩画静高馆正阴沈披衣歩前除悟物怀贞心澹泊方自适好鸟鸣高林  

谢人送兰  

幽独尘事屏婉娩秋兰滋芳馨不自媚掩仰空相思晤对日方永披丛露未晞翛然发孤咏九畹陈悲诗  

秋兰己悴以其根归学古  

秋至百草晦寂莫寒露滋兰臯一以悴芜秽不能治端居念离索无以遗所思愿言托孤根嵗晏以为期  

秋暑  

晨兴纳新凉亭午倦犹暑卧对北窓扉淡泊将谁侣疎树含轻飔时禽啭幽语端居悟物情即事聊容与  

夜坐有感  

秋堂天气清坐久寒露滴幽独不自怜兹心竟谁识读书久己懒理郡更无术独有忧世心寒灯共萧瑟  

溪亭  

循涧辟芳园结亭对虚壁澄潭俯幽鉴空翠仰寒滴主人心事远妙寄尘壤隔岂为功名期而忘此泉石  

雪亭  

危亭竹栢间悄旧日幽絶朔风一以厉爱此枝上雪仰悲景驶俯叹羣芳歇不用此时来那知嵗寒节  

残腊  

残腊生春序愁霖逼嵗昬小红敷艶蕚众绿被陈根阴壑泉方注原田水欲浑农家向东作百事集柴门  

喜晴  

冲飚动高柳绿水淡微波日照秋空净雨余寒草多放怀遗簿领发兴托烟萝忽念故园日东阡时一过  

书事  

重门掩昼静寂无人境喧严程事云己端居秋向残超揺捐外虑幽黙与谁言即此自为乐何用脱笼樊  

秋夕  

秋风桂花发夕露寒螀吟嵗月坐悠远江湖亦阻深纷思宁复整离忧信难任终遗谁为侣独此淡冲襟  

南安道中  

晓涧淙流急秋山寒气深高蝉多远韵茂树有余阴烟火居民少荒蹊草露侵悠悠秋稼晚寥落嵗寒心  

晩望  

禾黍弥平野凄凉故国秋清露凝碧树落日翳层丘览物知时变为农觉嵗遒不堪从吏役憔悴欲归休  

安溪书事  

清溪流不极夕雾起岚阴虚邑带寒水悲风号远林涵山日欲晦窥阁景方沈极目无遗眺空令愁寸心  

柚花  

春融百卉茂素萦敷绿枝淑郁丽芳远悠飏风日迟南国富嘉树骚人留恨词空斋对日夕愁絶鬂成丝  

对月思故山夜景  

沈沈新秋夜凉月满荆扉露凝余彩川明澄素晖中林竹树映疎星河汉稀此夕情无限故园何日归小集梵天寺坐间雨作已复开霁步至东桥玩月  

杰阁翔林杪披襟此日闲层云生薄晚凉雨徧空山地逈衣裳冷天高澄霁还出门迷所适月色满林关  

梵天观雨  

持身乏古节寸禄久栖迟蹔寄灵山寺空吟招隠诗读书清磬外看雨暮钟时渐喜凉秋近沧洲去有期  

登阁  

横空敞新阁高处絶炎氛野逈长风入天秋凉气分凭栏生逸想投迹远人羣终忆茆檐外空山多白云  

呈黄子厚  

茆斋尘事远幽独兴无穷永昼呻吟内新凉愁思中朱顔非昨日素发已秋风珍重墙东客遥怜此意同防判院丈垂示用韵喜晴之句率尔奉酬  

客枕终难穏归来鼾息深晓鸡囘远梦缺月挂空林水谷晨加防晴窗昼解襟诗筒多妙语仍喜旧盟寻  

登定王台  

寂寞番君后光华帝子来千年余故国万事只空台日月东西见湖山表里开从知爽鸠乐勿作雍门哀  

后洞山口晩赋  

日落千林外烟飞紫翠深寒泉添壑底积雪尚崖阴景要吾人共诗留永夜吟从教广长舌莫尽此时心  

赠上封诸老  

夜宿上封寺翛然尘虑清月明残雪里泉溜隔窗声楮衲今如许绨袍那复情炉红虚室暖聊得话平生  

十五日再登祝融用台字韵  

江流围玉界天影抱琼台拄杖烟霄外中岩日月囘箕山藏遁许吴市隠仙梅一笑今何在相期举杯  

舟中晩赋  

长风一万里披豁暮云空极浦三年梦扁舟二子同离离浮远树杳杳没孤鸿若问明朝事西山晻霭中  

安仁晓行  

夙驾安仁道行行得自娱荒山围野濶远树出林孤景晦长烟合天寒碧草枯归心怀徃路极目尚平芜  

宿休庵用徳功壁间韵赠陈道人  

暮入千里寒栖一草庵室连丹灶暖厨引石泉甘尘虑纷难到神光耿内含非君有道气孤絶讵能堪  

寄云谷瑞泉庵主  

忆昔诛茆日山房我自名风埃犹俗累烟雨负巗耕多谢空门侣能同物外情肯来分半壑聊尔度平生少待清秋日闲寻远岳盟不知谁是客一笑絶尘缨  

和李伯玉用东坡韵赋梅花  

北风日日霾江村归梦正尔劳营魂忽闻梅蘂腊前破楚客不爱佩兰香寻幽旧识此堂古曵杖偶集僧家园岚阴春服未全到邂逅只有南枝温冷光自照眼色界云艶未怯扶桑暾遥知云台溪上路玉树十里藏山门自怜尘羁不得去坐想佳处知难言但哦君诗慰岑寂己似共倒花前樽  

题霜杰集  

先生人物魏晋间题诗便欲倾天悭向来无地识睂宇今日天遣窥波澜平生尚友陶彭泽未肯轻为折腰客胷中合处不作难霜下风姿自竒特小儒阀阅金匮书不滞周南滞海隅枌榆连阴一见晚何当挽袖凌空虚  

秋夜叹  

秋风淅沥鸣清商秋草未死啼寒螀幽人夜半起晤叹仰视河汉天中央河汉西流去不息人生辛苦何终极苍山万叠云气深去链形魂生羽翼  

梦山故人  

风雨萧萧已送愁不堪怀抱更离忧故人只在千岩里桂树无端一夜秋把袖追欢劳梦寐举杯相属暂绸缪觉来却是天涯客檐溜潺潺泻未休  

次韵傅丈题吕少卫教授藏书阁  

西楼谁与共闲居茂树婆娑清昼余大隠秖今同一壑行吟非昔似三闾揣摩心事惟黄卷料理家传亦素书更凿寒泉供漱石世纷寜拟问焉如  

和抱一刘君  

几年牢落旧村墟此日翛然水竹居病起试寻春径草客来聊煮雪畦蔬开樽细説平生事信手同繙集古书适意何劳一千卷新诗闲出笑谈余  

数日前与判院丈有宋村之约雪中有懐奉呈判院通判二丈  

云垂天濶嵗将阑一室翛然独掩关拥褐不知风折木开轩惟见雪漫山空杳霭低迷外碧树珑掩映闲吟罢左思招隠句扁舟无路过长湾  

陪彦集充父同游瑞岩次莆田使君留题之韵  

踏破千林黄叶堆林间台殿郁崔嵬谷泉喷薄秋逾响山翠空蒙昼不开一壑祗今藏胜槩三生畴昔记曽来解衣正作留连计未许山灵便却囘  

积芳圃  

乐事从兹不易涯朱门还似野人家行看靓艶须携酒坐对清阴但煮茶晓起苍凉承坠露晩来光景乱蒸霞平生结习今余几试数毗那上花  

舫斋  

扁舟容与小房栊摇飏帘旌蜀锦红两防蒹葭秋色里一川烟浪夕阳中不愁灔滪双蓬鬂未怯江湖万里风筑室水中聊尔尔何须极浦望朱宫  

秋香径  

门外黄尘没九逵坊中丛桂长樛枝三秋冷蘂从开落终嵗清阴不改移幽径秪愁空翠滴浓香一任晩风吹攀援却恨王孙远惆怅千林欲暮时  

曲池轩  

去年种竹长新篁今嵗穿渠过野塘自喜轩窗无俗韵从知草木有真香林间急雨生秋思水面微风度晚凉却厌端居苦无事凭栏闲理钓丝长  

次秀野咏雪韵  

闭门高卧客来稀起看天花满院飞地逈杉篁增胜槩庭虚鸟雀噪空饥酒肠冻涩成新恨病骨侵凌减旧肥頼有袁生清兴在忍寒应未泣牛衣  

题翠壁  

孤亭一日尽天涯俯瞰烟村八九家翠壁何年悬布水绿阴经雨堕危花杖藜徙倚凝春望觅句淹留到晚衙珍重诗翁莫相恼枯肠搅防鬂丝华  

次秀野泛沧浪馆至赤石观刈早稻韵  

绿云黄半武夷乡碧水萦纡一带长闻道放船飞皂葢定知行酒载红裳櫂讴如贺丰年信乐饮闲酬此日凉禾黍谁言不阳艶晚炊流咏有余香  

次秀野韵题卧云庵  

君家丘壑本圆成何意寻芳入翠屏为爱晴云荐孤枕故将闲日付新亭梦魂寂寂衣裳冷心事悠悠简防青更把枯挏写竒趣鹍弦寒夜独泠泠  

次韵雪后书事  

惆怅江村几树梅杖藜行绕去还来前时雪压无寻处昨夜月明依旧开折寄遥怜人似玉相思应恨劫成灰沈吟日落寒鸦起却望柴荆独自囘  

葺居  

丈人高卧碧江头门掩西风万木秋重喜青山还绕屋却嫌黄叶渐平沟开轩且放浮岚入决水徐通废圃流便觉园林顿萧爽不妨随境味幽  

假山焚香作烟云掬水为瀑布  

平地俄惊紫翠堆便应题作小飞来炉熏细度岩姿出溜涩遥分壁窦开独徃但凭南郭几远游休剪北山莱人言造化无私力珍重仙翁挽得囘  

圭父为彦集置酒白莲沼上彦集有诗因次其韵呈坐上诸友  

大阮归来客满堂更移芳席近囘塘共怜的皪水花净并倚披离风葢凉银笔看题青玉案佳人恨望碧云乡此时此景真愁絶病着无因为举觞  

送四十叔父  

吾家从昔号青门叔父于今道更尊客路艰难空自惜遗经终始向谁论独寻云峤逢孤雁共爱春江接故园细説刈葵休放手此来真不为盘餐  

和张彦辅雪后栖贤之作  

夜来春雪徧林丘却喜风威晓便收好上蓝舆闲纵目休将衲被苦防头微官正愧逍遥社胜日犹堪汗漫游欲出林开恋瑶草不妨樽酒更淹留  

送建阳陈丞伯厚还乡  

括苍云壑入秋梦闽岭风霜侵鬂丝嵗晚未收稽古力径荒曽拟赋归辞一官坎嗟丞负百嵗欢荣庆母慈去歩逶迤无愠色此心惟有古人知  

己未九日子服老弟及仲宣诸友载酒见过坐间居厚庙令弟出示佳句次韵为谢并呈诸同社  

篱菊斑斑半吐黄沜中又报紫茰香装成令节秋还晚撩得高情老更狂载酒极知乖胜践沾衣却免叹斜阳余年只恐逢辰少吟罢君诗引兴长  

叔通老友探梅得句不鄙垂示且有领客防壶之约次韵为谢  

迎霜破雪是寒梅何事今年独晚开应为花神无意管故烦我辈着诗催繁英未怕随清角疎影谁怜蘸绿杯珍重南邻诸酒伴肯寻江路觅香来  

芭蕉  

芭蕉植秋槛勿云憔悴姿与君障夏日羽扇寍复持  

蔬圃  

花桞绕宅茂先生在郊居下帷良已苦时作带经锄  

题石佛院乱峰轩  

因依古佛居结屋寒林杪当户碧峰稠云烟自昬晓  

题画卷  

流云绕空山絶壁上苍翠应有采芝人相期烟雨外  

石濑  

防此竹下渠漱彼涧中石暮馆绕寒声秋空动澄碧  

月榭  

月色三秋白湖光四面平与君凌倒景上下极空明  

采菱舟  

湖平湖水碧桂棹木兰舟一曲菱歌晚惊飞欲下鸥  

刘平甫席上分得写字  

嵗晚风雨交流云暗平野公子燕华姻招呼及同社高情寄壶餐晤言到风雅剪烛夜堂深幽怀共书写  

江月圗  

江空秋月明夜久寒露滴扁舟何处归吟啸永佳夕  

题米元晖画  

楚山直丛丛木落秋云起向晓一登台沧江日千里  

题二妃圗  

潇湘木落时玉佩秋风起日暮欲何之寂寞寒江水  

石门坞  

朝开云气拥暮掩薜萝深自笑晨门者那知孔氏心祝孝友作枕屏小景以霜余茂树名之因题此诗  

山寒夕飚急木落洞庭波几叠云屛好一生秋梦多  

夜闻子规  

幽林欲雨气含凄春晚端居园径迷独向高斋展衾卧南山夜夜子规啼  

寄诸同寮  

把酒江头烟雨时遥知江树己芳菲应怜倦客荒茆里落尽梅花未得归  

之徳化宿剧头铺夜闻杜宇  

王事贤劳秖自嗤一官今是五年期如何独宿荒山夜更拥寒衾听子规  

小盈道中  

今朝行役是登临极目郊原快赏心却悔从前嫌俗事一春牢落闭门深  

示西林可师  

身世年来欲两忘一春随意住僧房行逄旧隠低囘久绿树莺啼清昼长  

入端岩道间得四絶句呈彦集充父二兄  

忆昔南游桂树阴归来遗恨满尘襟篮舆此日无穷思万壑千岩秋气深  

翩翩一马两肩舆路转秋原十里余共説前山深更好不辞迢逓欵禅居  

清溪流过碧山头空水澄鲜一色秋隔防红尘三十里白云黄叶两悠悠  

风高木落晩秋时日暮千林黄叶稀秪有苍苍谷中树嵗寒心事不相违  

竹莭滩  

船下清江竹节滩长烟漠漠水漫漫人家防防斜阳好客子中流薄暮寒  

野望  

登高立马瞰晴川四面平林接暝烟东望不堪频极目归心已度鸟飞前  

山茶  

江南池馆厌深红零落荒烟细雨中却是北人知爱惜数枝和雪上屏风  

和喜雨  

黄昬一雨到天明梦里丰年有颂声起望平畴烟草緑只今投笔事农耕  

武陵櫂歌  

一曲溪边上钓船幔亭峰影蘸晴川虹桥一防无消息万壑千岩锁翠烟  

六曲苍屏绕碧湾茆茨终日掩柴关客来倚櫂岩花落猨鸟不惊春意闲  

夜  

独宿山房夜气清一窗凉月共虚明邻鸡未作人声悄时听高梧滴露鸣  

谢吴公济菖蒲  

翠羽纷披一尺长带烟和雨过书堂知君别有臞仙种容易难教出洞房  

秋日  

一雨生凉杜若洲月波微漾緑溪流茆檐归去无尘土淡薄闲花绕舍秋  

## 石仓历代诗选卷一百八十三  

明　曹学佺　编  

宋诗六十  

陈渊  

延平江上呈吴国华先生  

青山如伟人可望不可致屹然瞰洪流龙翔并虎视春风何时来草木舞深翠禽鸟暖相依飞鸣得真意愿言斩茆茨结室傍荟蔚且要观此身功业亦细事  

次韵欲游西湖阻雨  

去年赏西湖薄暑攀跻难同游幸胜士酒沃衣巾斑今嵗来钱塘腊雨扁舟寒友朋适四集局蹙樊笼间此生分林泉造物犹余悭未为登岳祷且作访戴还无私本天理敢怨阴云顽向来旱蝗恶征赋亦未寛寜令风作雪要看麦堆山  

十五日过许夜雨暴作明日行四十里宿于颍桥又明日晴书  

狂风撼平野沙砾迷两目笋舆我与君道远疲征逐惊雷一夜发暴雨溢川谷平明泥没趾寸歩不容续我生赋穷蹇触处背天福风雨岂不好行路非所欲中途聊息肩村驿便可宿我劳固其分端恐僵僮仆燎炉然湿薪傍舍酒初熟安能浣愁肠但取充饥腹中宵耿不眠明月忽挂屋揽衣起视夜秣马亦膏毂人情亦喜愠天道有翻覆阴霁那可知去去无欲速  

寄内  

明月向人圎爱之不忍睡坐久风露寒忽忽心如醉念君一适我所遇无欢意况乃久别离相思到梦我生百不堪谬学屠龙技于今半世人升斗亦未遂愿有室中友素怀隠居志肯与梁伯鸾扁舟共东逝  

小轩观月呈兴宗叔  

茅檐手可攀脩竹出檐上寒蟾漏踈明碎影罗屏障情知月色好逹览在虚旷东家富池台端坐不能访山林足寓目细大初无相但使人心安景物自清畅霜风中夜作曲沼金飜浪禽鸟防飞鸣杉松起酬唱燎炉宿残火尚可温新酿数杯遣沈寞万虑一时放  

登召伯斗野亭  

落帆新城曲维舟古河右幽情得危亭星斗穿户牖西风扫残叶庭宇不待箒娟娟云间月亦复照杯酒明朝又东南污流映衰柳莫以此时心炽然分净垢  

晓登严陵钓台和安止所留诗  

溪山有底好适契贫士欲敢论生不侯但喜梦非仆千秋钓台水不濯市朝足而我独何人得寓尘埃目携笻纵朝歩初日穿林麓西风扶两腋一举千里鹄  

越州道中杂咏  

浮云作秋阴细雨如朝雾放形山水间意适无艰歩忽遇古招提空翠森囘互倚杖听泉鸣悠然不能去  

宿仙霞圣仙寺呈伯思子静  

风物吾乡似山川地势分稻畦翻碧浪麦垅布黄云客舍常争席山僧独献芹茆柴余沥在聊饷仆夫勤  

流长亭  

江折乱山围西来素练飞岚光环右窆潭影漾松扉欲静风前树难忘草上晖但期流泽远长与水东归  

自建宁泛江至石首  

江注天围尽舟排浪阵轻岸容疎柳色秋气防鸿声风日虽堪好云烟易妬情鲈鱼知有兴好在未知名季脩舍舟趋诸暨谒刘元成独泛钱清江有懐其人  

人远牛羊暮春深草树滋野桥低映水浦防曲萦篱风雨江湖思乾坤杖屦疑论心竟谁是短棹欲何之  

和司録行县道中偶风雨有感之作  

吏隠深藏雾天游更御风分携妨举白转眄忽堆红北去豺狼尽春囘雨露同向来相对饮应复念邻翁  

萧山觉苑寺雪后杜门  

雪融檐溜如秋霖古寺掩关无足音诗书废放道眼净钟鼓杳隔禅房深老僧劝坐媒以火茶鼎静听苍蝇吟胸中激梗造澄彻一念不作千忧沈浮生半日未易得邂逅胜境聊安心明日片防落何许嵗晩浊醪谁共  

次韵邓志宏送张思游福唐  

纷纷涴耳俱宜洗坐遣高人厌丘里迅流蚤自促行舟更有西风满江苇当年笔阵扫千人今日流辈推能文英辞辩洒醉墨倐忽百变春空云人间万事秋毫细轩冕傥来谁着意身随去棹落波间兴逐防鸿渺天际三山便到蓬莱宫卸防海屿窥鱼龙夜凉横笛弄明月万顷瑠璃秋色中  

钱清过堰  

小风吹树寒流止始觉西湖潮正起须防倒卷縠纹来已没防痕犹未已江流自下河自高逆上更堪行罔水九牛囘首竹索细十丈沙泥拒舟底  

汝州道中呈遵道  

青烟漠漠柳依依落日云中雁北飞咄咄书空谁独坐迟迟行道子独归桑阴葢地牛羊卧麦秀漫山鸟雀肥向晩未知投宿处败篱疎屋火烟微  

承遵道和又用前韵书懐  

端的荆州得所依羽翰终欲更南飞闽山万里长牵梦蜀鸟千言只唤归当日朋侪俱草泽而今儿女自轻肥白云南望三年客长是尊前诵式微  

再和李伯纪舍人韵  

时来将相宁有种卫青故是民家奴悬鹑未用叹嵗恶濶网近喜除官逋本无得防任失马但有言説皆陈蒭从君一饮百壶尽醉倒不知谁谓吾  

次韵子静  

渊明束带向督邮已觉归思不可留纷纷朱墨何时休岂待置锥无一丘平生渉世如虚舟明月从人惊暗投胷次己无泾渭流不应罪我縁春秋  

次韵陆时可嵗暮感懐  

小桥横截一溪云隔防遥通避世人钓艇偶随秋雁泊吟窗今见腊梅新烟尘已觉千山静雨露行看万国春诗酒暮年生处乐一瓢归去岂辞贫  

离紫溪驿  

小风吹面雨廉纎轻薄衣裳懒更添一线离情裁不防暮云将过粤山尖  

铅山  

欲留无计去还悲渐远闽山物象非家在天南今北首忍看归鸟背人飞  

信州禅月院晩眺  

一觉华胥日又曛晩来愁绪乱纷纷角声对起重城近吹动灵山万叠云  

登睦州环峯  

月照空山杜宇啼唤归渔艇夜天低那堪又是双溪水独上危楼十二梯  

病减枕上二首  

堦草无期日自生独余贫病破元正春风一种含生意谁道年来也世情  

尘埃子石防蛛网残落霜毫暗藓纹未把语言为戏剧新年不作送穷文  

七夕  

天上银蟾曲似钩人间箫鼓万家浮从来世事俱儿戏不独秦娥乞巧楼  

其二  

信马随车力不胜聊将觞豆乐交朋青楼乞巧怜儿女我亦如今拙未能  

同魏季修雪中间步  

纎纎月色淡黄昬城郭千家雪照人携手望春同茗饮小坊灯火自相亲  

思安常兄  

凌虚阁下烟波濶升俊坊前草木苍归去溪南春正好不应萧索对松篁  

月夜江行  

吏隠飘然在一涯更堪行役送年华多情却有空江月长伴离人梦到家  

约令德郊行  

檐竹摇风拂面低麦芽穿雪緑齐齐凭君便作游春计莫待花繁去路迷  

通州夏雨  

长风卷地驱炎暑雨翻空送晩凉只此蚊蝇俱扫迹不须迢逓待秋霜  

延平林力道阁上观水  

要看春水拍天流更为溪山一日留谁遣白云迷眼界坐令归思入扁舟  

泊舟延平  

星河不动水东流夜影摇空逼钓舟梦破沧浪歌在耳欲寻溪友向烟洲  

自浦城放船下建安寄厐几先  

茒柴也解发清狂仰看云天尽十觞白首嵗寒犹道路自怜无意避风霜  

寄养防兼呈景骏  

粥鱼斋鼓网蛛窠古寺长廊客少过惟有一溪明月在夜寒偏向防垣多  

其二  

太史溪头十里间朝阳下水涵天青鞋不踏红尘陌梦防僧窗又一年  

自梅花村囬道中书壁  

刺水秧针出已齐雨余膏泽未全犂道傍牛喘无情问惭愧林间布谷啼  

邑中诸公见和再用前韵  

看尽愁人万防红晓来双鬂白于茸他时傥记江南梦畵我黄梅细雨中  

山寺梅花  

云间初日惨无光天外归鸿岂恋行短景去人如掣电不应留滞野梅香  

其二  

云母烧香不见烟夜深斋閤闭龙涎此生暇日真难得萧寺重来已四年  

次韵李光祖南山偈  

窗前松竹翠连山窗下歌昼掩关雪里忍看梅欲吐烟中遥认鸟知还  

钱塘江  

潮头驾月冲残梦水色浮空送峭寒十幅轻蒲连夜发不知身到海门山  

## 石仓历代诗选卷一百八十四  

眀　曹学佺　编  

宋诗六十一  

胡宏  

题上封寺  

百年身似客浩荡世间游入望青山好梦魂偏我留我家巫山十二峰浮江直过巴陵东潇湘水与苍梧通环绕衡岳青防中扁舟白云不可度杖藜腊屐乗春风山光浮动可揽结云舒霞卷飞烟虹深岩大壑翠巘巘足力已到心无穷羣迤逦势不竞上尽祝融五千仞祝融峰高天更髙太空人世如牛毛风云万变一瞬息红尘奔走真徒劳  

观建安七子诗  

作文发妙理经国励远图游目建安中才子足欢娱西南落汉日杨益奋两隅山河裂地轴星象分天衢八师遇有姚万世垂楷模一元均大化五服拥皇都悠悠彼七子流光失其孚飞觞宴婉娈鼓瑟吹笙竽主人敬爱客徒尔相扬揄魏祚竟不长贻谋止斯须逡巡数十年犬羊羶八区所以汉髙帝嫚骂轻文儒  

和江子玉  

无竒试学居盘谷谁信防弦胶可续湘天冷落数家村曩时曽枉旌麾沐潺湲堦下碧溪横栁静风微幽意足知君文武济时才旧时军律寒生粟文书脱略是人师应有魏昭能换粥我无真乐送芳年怅望顔囘屡空腹凄凉指日秋风高愿更同来写心曲  

西林寺廓然堂有懐  

超然峰头秋气清廓然堂延秋月明我乗清秋弄明月中有所感思防防峰势凌苍穹上有烟林封去天不盈尺路防心忡忡虚名过耳如松风  

同伯氏还乡  

江村沙暖蒌蒿长味比枸杞新甘香茁茁荻芽生近渚紫花台菜初未尝白羊乌狶俱在牧茆舍竹篱真故乡人生未必须富贵万事且愿身康强径买官场旧醅酒共醉春风殊未央  

桃源行  

北归已过沅湘渡骑马东风武陵路山花无限不关心惟爱桃花古来树闻説桃花更有源居人共得仙家趣之子渔舟安在哉我欲乗之望源去川源远近蒸霞开一片随水从东来及晨徧览三春色莫使风雨空莓苔  

题法轮寺  

春色初收夏气清路分松桧入峥嵘深盘嵝千峰下远抱潇湘一线明大众总迷身在处三关除却道方平山林若是有情住何异红尘争利名  

## 石仓历代诗选卷一百八十五  

眀　曹学佺　编  

宋诗六十二  

林光朝  

送别湖北漕李秘监仁甫  

文字眇烟云过眼徒浩浩所有未见书惜哉吾已老子云客长安陈迹如一扫同叔向来人我生苦不早亦闻青城山斯翁为有道瞿塘不可上秋梦长顚倒白日来西昆一见自应好纵谭百代前至竟非枯槁多为开口笑明月生怀抱黄鹤有髙楼怳如事幽讨揽辔逢道州听书下下考周南勿留滞掇拾供史藁分手重酸辛璠璵众所宝十日不得面何为太草草  

送别姚国博知处州分韵得緑字  

铜盘白露下松桂净如沭娈彼菊花丛朔风吹醽醁长安多别离此别苦不足人物如史君容易等潘陆一自东海头清飚起谣俗馆下欲何言聨翩如破竹功名不徒尔无乃相迫逐双日访延英行矣公勿卜括苍烟雨前寒光贯岩腹大呌出银邂逅聚百族要携三月粮所厌惟一匊幸心忽开张何曽畏笑僇单父勿长吁来者犹可续道旁有抵璧天下轻结緑一夕洲渚言令我沈心曲  

甲午  

仙掌秋容媚铜楼晓色迟猗兰成汉殿苞竹入周诗鼎卜卿云合郊禖彩仗移隆兴乾道日建武永平时詹事开新府长秋缀旧仪礼经犹下问易道本生知世子家为法文王我所师诞弥重海润清赏一天慈九月黄金蘂千龄白玉巵遥开三殿喜高颂走天涯  

石渠行送别福建参议李著作器之  

我来石渠五十六双鬂如蓬腰未曲岂为健笔有徐庾自数来时六十五谁解辛苦续子虚长安有客四十余己成老翁不肯去青藜当户夜读书东观丈人起遐想无为嵗月空踟蹰去作诸侯老宾客可为绿水兼红蕖我家东下才百里钓螺一曲清无滓草堂为筑荔枝斜濯锦江头有如是子思子方道为尊南国佳人如秋云不知公侯有朱箔要问常州李著作  

资中奉寄临卭守宇文郎  

铜驼陌上生秋草前者刻石今如扫儋边半纸半模糊下牀三日成悲恼苍史萌芽何可见要从笔意生秦汉欲将竒字问何人所守一家如小篆是中变幻随形模钟鏄鼎鬲盘盂如何西京到魏晋摉尽苍崖惟此书即令原见顚末仍于画上分铢锱燕然有年固可纪笔势岂得先黄初中郎袖手欲无作正始不逮况其余幸哉一见俱抵掌翩翩如反古石渠且説金陵佛屋何年灯晋分隋张犹青荧忽听荒鸡还自起资中之刻不徒尔  

鞭春行  

辘轳罥寒田雀饥江梅落蛀兎脚肥枯肠一夜转双毂眼光吹上虾蟇衣岩腹新晴山鬼哭女娲坟外春风归茧村纸帘大如席柝柝杖藜金雀飞  

次韵奉酬赵校书子直  

雁塔新题墨未干去年灯火向秋防趣看天禄青藜杖怕着王孙紫绮冠好在三山寻浩渺何如一纸问平安觚棱放月无人到玉糁初成许共餐  

九日同出真珠园再用前韵  

来自清源葛已覃君王问猎我犹堪百年耆旧如重见九日登临得纵谈才子不知汾水上仙人长在大江南明珠照夜应无数应是层波更好探  

送别傅郎中安道持节闽中  

忽然乡思若为收莫到三茆最上头二月东瓯看负弩一天南荡想行舟过家上冡从今数落絮飞花合昼游料得甘泉来奏计定应前席莫迟留  

闰月九日登越王台次韵经畧敷文所寄诗  

闲陪小队出山椒为有吴歌杂楚谣纵道菊花如昨日要看汤饼作三朝千重岭海供横槊一带风烟听采樵凭仗折冲如此好不应东去更乗轺  

前嵗过真阳初识子钦今道出曲江不忍遽分手偶成长句以志两处山川人物之胜亦稍慰别来耿耿耳  

秋崖一夕卷炎蒸那更挥斤为斵氷碧落旧寻烧药灶白芒长对读书灯相期大庾何多日似出浮屠向上层纵有分张吾未老定从台阁看飞腾  

次韵贺丘国镇致仕  

桃花流水是家乡洛下才名四十强自有赤松堪辟谷那能白首更为郎案头贝叶防言久江上莼引兴长邂逅却成香火社好将诗句细商量  

挽李制干子诚  

文字纷纷更问兵秋灯束发尚青荧便令三子成门户却许诸孙説典刑隔水忽传朝露曲行人长数夕阳亭河东健笔惟诸薛梅子岗边为勒名  

代陈季若上张师  

一様官仪汉代新乗时大手与经纶东南自古衣冠地桐栢山前淮水春  

长陪防仗下蓬莱万嵗声中霁色开自是北门须卧防双旌迢逓日边来  

直甫见示次云乞豫章集数诗偶成二小絶因以自喻  

脩水佳人白玉栏花前何似妾容顔从来未省伤春意犹是楼头畵远山  

挽方通判良翰  

得钱终日走燕市抱膝经年动越吟想得长安西望眼只应黄鹄见归心  

逹者渊明自挽歌新坟数尺奈愁何鸡林贾客无从问收拾篇章有几多  

九死穹庐我未甘后来勿使陇西惭明时节义多传述柱下何人是老  

哭徐删定德襄  

脩文巷里暮春前欲上旗亭问客船忽有短牋无寄处渔梁却在泪防边  

哭伯兄鹊山处士蒿里曲  

窃观之近古显者则歌薤露又有蒿里之曲施诸闾巷乃取鹊山号哭之声作是曲  

桐棺三寸更何疑却取江枫短作碑惟有一般蒿里曲长箫欲防更教吹  

## 石仓历代诗选卷一百八十六  

明　曹学佺　编  

宋诗六十三  

林亦之  

奉题林稚春菊花枕子歌  

故人所説菊花枕子把氷丸月下饮秋水一双明烱烱数在青囊第一品狂风江上吹蒹葭往往得之阮家闭门诵诗二十载眼睛损尽生空花建阳小作箸头书残更灯火乱虫鱼石渠文字大如斗场屋嵗月又不偶却来南山青草邉东西尽为菊花田手提长筐向山曲一下收拾三百斛昨者昏迷才起来解把檐头小字读乃知妙物通羣仙一切药裹应弃捐  

丁亥九月十六夜偕李监仓宿龙卧山中聴雨看月同时事也所谓鱼与熊掌兼得之赋诗一篇以纪其事  

相唤此山来狂风吹我衣把酒桂花下山云片段飞掩门雨初滴开门月还上倚树看月明半山闻雨响人间有佳景诗句颇发越何曾似今夕聴雨还看月  

九月晦日登烽火山  

兴来走上烽火山着足不定秋风寒四邉黄茅滑如雨低头一看毛髪竪几年要到紫菜乡大练小练并东墙如今一时在眼傍白云浮水天茫茫酒阑更欲吊虎屋无端日脚相催促一奴魋髻一跛足逐我下山如野鹿  

答稚春送瘗鹤铭  

烹鱼防尺牍瘗鹤有残碑老去无他好朝来惬所思幽怀增感激妙处自倾欹喜剧还生叹如今爱者谁九日游龙卧山留一夕明日值雨坐超上人房偶题  

野兴更周遭应迟问大刀山房逢雨好人意与秋高多谢烹鲜乳还令厌浊醪重来须累少欵欵聴萧骚  

秋试归访緑烟亭  

竹径萦纡去相逢情若何江从木杪见秋向菊邉多谩有风涛想如今嵗月过惟于交旧里聴取碧云歌陈文焕秀才所宅近市慿楼一望西山宛然堕几案中县之豪隽唱不下数十百篇野人来承聴许不必似韵故为之赋一首  

西山檐外见何必鹿门行近晚江声合疎帘野意生终朝如此好初月更多情却媿才华钝三年句不成陪范明府与诸同官饮新亭是夕以莞尔榜之因赋此诗  

把烛新亭下迂疎聊尔歌酒当清品胜官要野情多燕豆客俱好渔竿人亦过谁知武城笑深自惜蹉跎  

奉送范宰秩满还东阳  

语违今几日犹更上层峦情自縁君子吾非送长官冲寒去程逺惜别赋诗难政拙为遗爱留将识者看  

题严子陵钓台  

莫向金门傲冕旒归来却要着羊裘乾坤不是刘文叔那得长竿到白头  

重阳次日登城山  

城山冷罢冷侵衣湖上重来月满巵未爱踈篱黄菊日最怜秋水白云时  

九日下水口  

黄花时苦思乡急水还家一日强不道南风打头上客船摇橹作重阳  

送井伯赴上庠  

紫薇巷口送征鞍白社村前豆叶寒一赋雕虫怜小技千山羸马上长安短檠巳自甘投老健笔胡为未得官鳯阁起家縁六馆州人更欲祝东峦  

舎弟客临平  

慿谁为问鹡鸰原灯火三更殒泪痕天逺未知萍梗迹书来説在藕花村年华似汝宁为未场屋如吾巳懒言璧水故人今北去短长门戸好同论  

忆浮家洞  

万竹苍苍乌鸟啼一江渺渺薜萝西幽怀动处兰初长好句来时月巳低年嵗却从为客尽家书长是倩人题疎钟日落孤村立秋燕梁空归思迷  

寄表弟章由之为理曲堆屋庐  

苦来为客意何为宅舎荒村谁与治别墅虽无辋川画生涯堪入杜陵诗身如燕子年年去家似渔舟处处移丹井西头曲堆下更烦嵗晩定疎篱  

奉寄云安安抚宝文少卿林黄中  

泥封欵欵下青防却使麾童换使軿防子城池开幕府杜陵诗卷作图经十年去国未归梦万里看山慿短亭可信明时好人物乱猿啼处是州防  

滕王阁怀古奉呈抚州别驾兼简戸曹  

城邉帝子阁西头水绕南昌故郡流浦曲天长鸥侣小夜深云浄月华浮澹台墓暗竹根古孺子亭荒荷叶秋漠漠沧江无了日哦诗休接古人愁  

鲍待用【`已下挽诗`】  

去年一笑荔枝园今嵗重来是墓门纵有青青旧时树已看斜日照黄昏  

光泽朱君【`讳赓字师言`】二首  

诸老萧萧似卷尘不堪再见素旌新白头县尉笭箵浦夜雨寒牕是旧人  

长记前囘过我庐艰难步履要儿扶莫将马棰敲门去寒水无人野屿孤  

小练林承事【`文炳`】二首  

薤歌才唱巳堪嗟莫道生平隔海涯曾向网山图上见蛇门东去是君家  

生前莫问刘郎浦死后还看孟母邻遥想刍灵穿海出浪头如屋自愁人  

卢助教质夫二首  

山中香火今谁在那聴残春薤曲新第一伤心惟此老父时诸客巳无人  

毗耶钞轴五千卷浄几焚香心自闲蜡烛烧残春梦防逢逢哀鼔吊空山  

方提举公羙  

马上姿容河朔风吁嗟不见夕阳红长江自小为邻舎昨日归来无此翁  

林伯谟  

幽情千木外巧思百花前好事如吾子伤心叹蚤年桃蹊亲意悦薤曲里人怜半夜悲笳起凉天野月悬  

丹井陈子白母  

哀曲梧桐夜何年苜蓿盘敬夫前辈重诗客妇人难十月明朝尽孤坟落日寒鹿门催作黍此意竟长叹  

松林林岩叟  

谁学陶朱去梅花古戍旁平生疎几杖哀曲损肝肠稚子青衿隽东牀緑袖长四更笳鼔动月白水茫茫  

陈伯顺夫妇  

晴春相见未多时忽叹霜芜雪屋非僵瑟楼前方悼往吹箫台下竟同归读书历历向秋树织锦悠悠空晓机须信人间伉俪重生年死日不相违  

## 石仓历代诗选卷一百八十七  

明　曹学佺　编  

宋诗六十四  

陈　藻  

丹井怀叔达  

喜称吾子赋羞道少年时别去休论易愁来欲寄诗夕阳书不到残月梦相随晚嵗伤心事松峬独与谁  

适武陵入延平界作  

人烟随山窟家家自生理木杪挿秧青泉流仚杵起开邉一汉皇航海通南鄙黄昬更不愁客舍连甍美  

归入古田界作  

步入溪山胜桥亭古剑风土宜辞荔子村坞尽油桐南店炊初滑西舟石渐穷岂知旬日外便访去时踪  

城山  

云雾成佳景天明又几囘忽携诗句入别访画图开逺树沈如立行歌去似来小舡冲雨过高柳接湖栽月傍孤青树名呼怪石台故园无梦想近拟筑岩隈  

虎溪  

四围山木合百磴屋檐重古穴成幽井疎林散晓峰响泉那更月啼鸟此无冬台上朝朝看天邉有怪松  

冬日南谷读书  

列岫开平野修墙隠密林暗泉闻雨响寒日觉冬深眠底孤村近云邉小树侵何须钱买屋空寺足闲吟  

纪梦  

自从弱冠为游子玉融丹井壶山市哦诗不用着工夫巳谪牂牁四千里柳侯未五十罗池作刺史翰苑失词华蛟龙怨泥滓我今四十贫无官六合飘零到融水来时三宿栁城村再拜前贤我如此才卑何怨嗟且述西征始奔走岂吾心跬歩思桑梓江右湖湘抵桂林青山争献双眸美青山纵好兴不生万斛羁愁懐抱里  

海口吟  

按图自古无人到二百年来户口添架屋上山成市井长官近海课鱼盐估客趂潮撑米入没人忍冻采蚝黏仲尼有庙尘谁扫寺观峥嵘香火严  

题融州城楼  

除却谯楼环廨舍萧条市井客怀悲高高下下山无数浅浅深深江有时大布红裙徭女着半防白扇野人持城中昨夜亡羊豕闻得谁家虎入篱  

客中书事  

千载蛮风尚有存此来闻见不堪论猪膏泽髪湘南妇牛渤涂门岭右村行客下牀调瘴药吏人提瓮灌蔬园岂无佳丽堪娱目别有凄凉只防魂  

真仙洞  

洞里清溪可泛舟入观洞府出高丘老尸解今还在黄帝生前有此不滳乳解添无数幻携灯何用不曾幽乾坤自大人身小拳石空中作胜游  

姚晋卿溪阁行  

南院观溪心已清萦纡更上阁中行西横车马市桥合东眺逺山霞雾生日斜沙石浅可数半夜轰雷驱猛雨农圃嘈嘈春水多谁得身闲延客歌醉后下堦齐拍手长株矮树排花柳主人更要双眸寛去年拄杖寻长安一行一处狂呼去日日芳园大如许买地此多直几金千屏万障为墙堵  

和林子望  

夫君莫要叹无官幸有田园在故山满室清风满林月人生何事胜于闲  

丘徳基七十  

斯翁千嵗也何愁七十真堪驾礼修多少人间贫病客不贪天地久相留  

夜宿延平水东  

浮桥残折阻狂澜懒问津船趂往还双剑庙前酤酒醉水西灯火水东看  

重阳临安舟中作  

小舡独坐看平洋历历登髙旧日长戯把此身看寂莫今年无酒过重阳  

十月一日毘陵作  

聴得常州多菜色到来市井亦安然今朝正值焦糟节车马翩翩上墓田  

红泉明日还福清作  

独坐无聊日己西涂经蒜岭过渔溪一枝何处空归亟却理行装羡鸟栖  

过临川怀刘氏兄弟  

临川几日到长沙闻道黔南路更赊行见一村篱落好谁家此住忆君家  

冬日融州絶句  

四只渔船叩板门几家茆屋长儿孙天寒水浅江成路地僻人稀郭赛村  

过象州  

都无一物作生涯坊巷萧条有几家料得寒梅应怅恨满城开作寂寥花  

戯题宏仲饮亭酒肆  

老去虽贫有酒炉秫田亲种暂时沽闺中不解为悭妇闲问刘郎燕客无  

拟卜居  

向来为客爱塘村几度天邉入梦魂恰到塘村心巳懒不知何处立柴门  

卢北山元夕  

社屋相忘鼓笛鸣空村步月兴堪乘何须更要鳌山立野烧天邉胜着灯  

送黄钦之赴广州盐税  

地气周遭逐处流五羊渐已似中州海风吹防山无瘴炎月何妨作宦游  

## 石仓历代诗选卷一百八十八  

明　曹学佺　编  

宋诗六十五  

林希逸  

竹林七贤  

赏静偏怜竹宜人况一林诸贤同逸趣千载有遗音避俗来深谷披衣卧緑隂玉人三四辈风箨短长吟翠入刘伶酒声随叔夜琴溪干唐六逸先后许论心  

松子僧前落  

野逈无人迹长松不计年随风飘子下竟日落僧前叶暗丹谁化根枯石共坚闲敲经夹响匹数似珠圆味美忘齐久声轻入定便时看童行戯争把柳丝穿  

月静庾公楼  

明月今宵好曾经照庾公登楼当静夜怀古对秋风飞镜縁空上危檐映水中胡牀无恙否岸帻为谁雄老子今何在寒光昔亦同清谈孤此景白发向江东  

剪烛话三巴  

不负西窗约相逢剪烛花惊心如一梦对雨话三巴蜡尽愁频落闗重叹旧遮昔曾留剑外今却指天涯  

月色不可扫  

此夜一轮满骚情不奈秋月非人可扫人与月俱愁素魄慿谁问寒光为底留拟随风叶去还似雪花浮竹影摇仍在波光散未收嫦娥如戯我移照读书楼  

天际识归舟  

日夕思天际悠悠半掩扉扁舟縁底急注目识君归帆外残鸦去云邉一叶飞立须兰棹至细认藁砧非偻指思江路牵儿上钓矶入门相劳问赊酒趂鲈肥  

山村人暮归  

防防残鸦过孤村带落晖篱邉闻犬吠山下有人归逺岫连芳坞长林绕翠微云深认茆屋风细飏征衣樵唱同寻径猿惊为扣扉夜深灯火下儿女共依依  

独钓寒江雪  

一叶孤舟小生涯在钓筒羣飞看鴈阵独立是渔翁浪与头俱白顔因酒暂红片帆烟渚外痩影夕阳中蓬鬂千茎雪芦花两岸风烹鲈吹荻火隔岸唤儿童  

玉斧修成月  

我问青天月如何缺乂生氷轮看展去玉斧想修成睨视柯谁执传闻璞孰名元功无此巧素魄岂能盈向圆时捣蟾因琢夜惊广寒八万户技与女娲争  

杜宇呼名语  

呌尽三巴月凄凉杜宇声今人谁与语故主自呼名啼血嗟何意前身恨未平转喉曽有讳防舌似犹生姓字诸禽识君臣易世轻提壶无意绪醉魄谩飞鸣  

机春潺湲力  

机事嗟何巧空村不住春潺湲因借力俯仰若为容尽日劳双杵疏泉隔几峰无人长轧轧助我为淙淙碓下僧长喜溪邉妇亦慵香厨炊巳办时借野云封  

防花香满衣  

隔岸清风处清晨嗅露房花因闲防久衣有带来香试摘枝头白还拈叶底黄恍如玉皇吏来自锦窠郎袖此朝方罢心因恼欲狂谢安休掩鼻非佩紫罗裳  

济河焚舟  

汔济焚舟去秦兵意若何深仇思必雪信誓有如河甲卒方停棹将军怒指戈连樯皆纵燎劲气欲熬波拜赐前言在论功一炬多至今临岸处梦想发皤皤  

雁足书  

中郎沙漠外羝乳事何如頼有云中雁能传足上书衔芦来内苑系帛自穹庐地説荒寒极人称老病余史徒夸问犬诗莫咏烹鱼青鸟仙家使吾今益信渠  

为郎牧羊  

卜式何为者清班粉省郎不骑沙苑马只牧上林羊谩诧窠名锦何如屩曵芒含香休向阙挟册且随臧列宿从我三星喜咏牂尚怀肥报国抗疏欲烹尝  

登单于台  

天代祁连外穷荒鸟雀呼登台真帝子絶幕遁单于百级云中见千官帐下趋穹庐垂旷野警跸近清都汉地今无虏秦城枉避胡呼韩天日谒却入渭桥图  

登封泰山  

海畔山名泰东封自昔曾三千余载记七十二囘登冕辂陈金防衣冠迫玉绳袐书留嵗月立视俯丘陵华葢行中坂松官立几层祖龙空刻石千载笑宜升  

寒机晓犹织  

机上谁家女更长睡不安当窗祗自织到晓不知寒霜瓦凝威重氷丝续防难梭声随漏尽妾意为衣单锦字挑谁寄银缸剔巳残姑留刀尺久零落待输官  

笛里闗山月  

笛里愁千绪更长忆故山今人吹古曲汉月照秦闗霜竹和声切胡牀倨坐闲一轮秋塞外万嶂野云间此夜聴渠防何时照我还囘思帝城角花影映朝班  

隔竹敲茶臼  

兴入卢仝椀龙团旋解包忽闻茶臼响正隔竹窓敲活水烹新茗香风度緑梢聴知童落杵惊起鹊离巢香此云英捣清无水厄嘲林深留客处未羡巳公茆  

门多长者车  

窄窄柴门下多应隠士居时人皆障面长者竞迂车罗雀宁辞客牛旧有庐髙轩诗李贺都骑赋相如痛饮宜投辖何心更曵裾辛勤有此室鄙矣羡金鱼  

冬晓  

云树晓层层初霞照屋棱氷池纹似镂霜瓦气如蒸冻想歌樵客闲思煨芋僧痴翁吟太早窗下有残灯  

雨后溪桥看  

緑徧东西岸田家亦喜晴溪因急雨涨云放半山明沙外看流势桥邉聴浅声向令平十里应与剡争名  

和春谷用弓字见寄  

奴去看鱼笱儿寻射鸭弓养疴三径里取友一溪中日苦经檐短天如罩野穹过从人絶少访问愧春翁  

资福岭庵前作  

岭路松隂好归鞭为小停苔封石面紫藤络树身青庵古无人住蝉多过客听少时文防处近里有祠庭  

和后村口占一首  

老去田翁多狎友年来观主换新衔縁溪竹杖时行散面壁蒲团渐放叅休梦笔花寻砚滴只看贝叶守灯龛清朝越修将礼礼留滞何妨似史谈  

和后村唐衣  

苦着唐衣落魄多人生行乐不知他可曽痴説飞霞佩那肯吟思叠雪罗带眼减多癯巳甚布毛吹尽意如何溪邻更有笭箵伴时整牛衣共缉莎  

和田间见新秧作  

新秧成叚见连连风防轻柔雨后鲜细出水如青缕线平铺田似緑毛氊国贫民因忧无日身逺心存兾有年试问维鱼谁入梦牧童三五涧头眠  

送用和刘推官入京班改  

幕画如兄有异才岭南声价动诸台登龙尾道呼班去为鳄鱼州守印来定有赏音相料理何妨进卷小徘徊遥知得意行吟处傍柳堤看菡蓞开  

用珍字韵谢吴帅分惠乃弟山泉所寄庐山新茗一首  

五老峰前茗草新若为封裹入南闽锦囊有句知难弟玉帐多情寄野人云脚似浮庐瀑雪水浪堪鬬建溪春龙团拜赐前身梦得此烹甞胜食珍  

春谷惠永榕桥精舍二十四诗借首篇韵赋一首  

春谷因榕费苦吟为怜夹道绿隂隂身藏岩涧风霜老名入图经嵗月深北客未知题咏少南州莫向字书寻莺啼庭叶曾留句独赏河东刺史音  

题梁秘阁玉堂何似亭  

放眼乆知亭外景连朝苦恨雨昬昬红飘落桂浑如雪青失平林总是云与世相忘真有道休官曾不待移文玉堂天上空囘首白发追寻我媿君  

二日野望作  

麦陇髙低一様青淡云笼昼雨丝轻梅花烂熳开将尽松叶稀疎落又生遥企钩天知梦防欣闻玉陛庆熈成人人尽説新年好除夕无风嵗旦晴  

先母忌日【`丁卯`】  

儿正痴时頼母贤如今满镜白于绵可堪逺日思存日更向衰年忆防年嫠早独携三稚子世贫能有几硗田书灯督课无虚夕曾解衣还束脯钱  

晚歩偶成十月廿八日  

半空浓碧云成峤上有明霞如野烧緑田黄犬吠行人白鸟青林送照连朝毒热胜三庚万木号风无一窍松问散歩信意吟安得孙登与长啸  

晓起即事  

枕上吟安未了诗披衣跌坐自支頥今年暖过冬强半昨夜霜浓晓始知腰带愈寛祗强束发梳常落不多丝衰却喜身强健嵗稔村沽醉度时  

晓作偶成  

饮粟藜谩曲肱病无俗物也身轻万钱下筯非吾事数卷书了此生学浅幸无禅二障心闲喜与迹防清更长睡足元无梦又听檐间促织鸣  

再用前韵谢桃巷  

清吟思涌似囘澜家数他年比务观歌舞丛中知散易功名纸上妥留看吹柳雪寒仍在数尽花风春欲防好景纵多公不饮谁论麯蘖向江干  

七月十二日作  

投闲不厌玩心珠遮眼无他只旧书得马塞翁从丧马知鱼濠叟且观鱼三旬不雨田俱涸一月先秋暑未除此念却难排遣在家无大小仰犂锄  

送光泽苏县丞  

种花城里谈经席三载何曾有束脩别换头衘聊佐邑重拈手板向邻州松防莫笑无公事蕖幕时能致俊流掘手溪干留饮去相思那肯靳书邮  

和柯山玉上人  

闻説髙人意巳消非坡谁解识参寥何年共赋浮花雪一棹清溪两防苕  

## 石仓历代诗选卷一百八十九  

明　曹学佺　编  

宋诗六十六  

张　栻  

熙熙阳春诗  

熙熙阳春既发既舒翼翼南亩是展是图嗟尔农夫各敬乃事往利尔器诫尔妇子惟生在勤勤则及时惟时之趋时不尔违淅淅甘雨膏我下土习习其风和泽乃普往即尔畊惟力之深往莳尔苗勿倦其耘于日于夕自遂自达尔日勿忘彼生孰遏惟天之心矜我下民民不违天使尔有成既穟既实既坚既好尔获既同先养尔老保尔家室抚尔幼穉既迄有年复思嗣岁嗟尔父老其训其诫俾务于本惟土物爱不念其本乃越厥思所思既越害斯百罹于赫圣主敷德流泽布宣弗厪时余之责嗟尔父老助予念兹岂予之助报国是宜粤以今日劝相于郊乃作此诗以懋尔劳  

送朱元晦  

君侯起南服意气凌九州聿登文石陛忠言动宸旒坐令声利场缩颈仍包羞却来卧衡门无媿自日休尽收湖海意仰希洙泗游不远关山阻为我再月留遗经得防绎心事两绸缪惟兹断金友出处宁殊谋南山对牀话匪为林壑幽白云政在望归袂风飕飕朝来出别语已抱离索忧  

漓山  

漓江即湘江濈濈清见石其东列羣峰秋水碧复碧日出雾露收草径上逼侧凭栏舒望眼巳足慰畴昔更窥岩穴胜创见为惊惕如何数里闲奇观屡接迹寛同厦屋深划若巨灵擘日月逓光景风云变朝夕石桥几年成乳窦一时滴神龙旧隐处仰视多辟易蜕迹凛犹存隐隐印霜脊下有澄湫深余波潄苍壁往者巳仙去来者此其宅薄晚叩松关风过声索索聊麾车骑退容我且防策却望訾家洲轻舫渡前碛回首烟树林已复挂蟾魄宇旷净余滓羣物被光泽河洲寄遐思空岩皎虚白清辉犹可窥水色相激射天边与川上亭亭如合璧居然广寒游不用假六翮班坐依微澜晤赏共佳客与之相千载讵有古今隔箫鼓归夜防观者灿城陌往往罗杯斚斑斑见殽核谅因年岁丰人意少舒适视尔意少舒于予多忻怿  

岳麓书院  

游观不作难呼舟渡清泚新晴宿潦净羣山政如洗上方凭危栏万象见根抵寒泉自可况复杂肴醴高谈下夕阳邂逅钥啓中流发浩歌月色在波底  

题城南书院招元晦  

积雨欣始霁清和在此时林叶既敷荣禽声亦融怡鸣泉永不穷湖风起沦漪西山卷余云逾觉秀色滋层林丛緑闲爱彼松栢姿嵗寒心不改似与幽人期  

送杨廷秀  

昔人忘言处可到不可防还须心眼亲未许工雕缋词章抑为余子巳得其最当知邹鲁传有在文字外  

其二  

平生风雨夕毎念名节难穷冬百草歇手自种琅玕吾子三十策字字起三叹岂欲求人知正自方寸殚请哦硕人诗匪为乐考槃  

岳顶上封寺有怀元晦  

忆共朱夫子登临氷雪中剧谈无俗调得句有新功别去雁横浦重来月满空遥怜今夕意清梦倘相同  

喜闻定叟弟归  

吾弟三年别归舟半月程形容应似旧欢喜过如兄秋日联鸿影凉听雨声人闲团聚乐身外总云轻  

黙侄之官  

黙也相从久吾心念汝多又为江汉别祗觉岁年过气习须消靡工夫在讲磨惟应介如石人事易蹉跎  

长桥  

西风吹短髪复此渡长桥木落波空濶亭孤影动摇徘徊念今昔领略到渔樵拟有山中隐凭谁为一招  

岳麓书院  

支笻穿百级把酒问春光乔木依然在幽兰秪自芳未经湘水满逾觉橘洲长暝色犹回首天涯话故乡  

与弟侄饮梅花下分得香字  

日夕色愈正春和天与香提防一樽酒问讯满园芳嗣岁诗多思怀人心甚长更须多秉烛玉立胜红妆  

王长沙约饮县圃梅花下得梅字  

平生佳絶处心事付江梅县圃经年见芳樽薄暮开朗吟空激烈烧烛且徘徊未逐征书去穷冬尚一来  

仲春过阳江亭子  

亭古危临岸林幽巧近城烟容随雨住花片着溪青春事已如许客怀谁与倾亭前几株树满意欲敷荣  

城南杂咏二十首和朱元晦  

原原锡潭水汇此南城阴岸花有开落水盈无浅深  

右纳湖  

团团凌风桂宛在水之东月色穿林影却在碧波中  

右东渚  

四序有佳趣今古盖共兹桥边独微吟回首忘所之  

右咏归桥  

窗低芦苇秋便有江湘思久矣倦垂纶游鱼不须避  

右船斋  

长咏伐木篇竚立以望子日暮飞鸟归门前长春水  

右丽泽  

萟兰北涧侧涧曲风纡徐愿言植根固芬芳长慰予  

右兰防  

叠石小峥嵘脩篁高下生地偏人迹罕古井辘轳鸣  

右山斋  

高楼在林杪中有千载书昔人不可见倚槛竟何如  

右书楼  

开轩仅寻丈水竹亦萧疎临流防自得岂是为观鱼  

右蒙轩  

流水自清泻触石短长鸣穷年竹根底和我读书声  

右石瀬  

云生山气佳云卷山色静隐几亦何心此意相与永  

右卷云亭  

前年种垂柳巳复如许长长条莫攀折留待映沧浪  

右柳堤  

危栏明倒景靣靣涌金波何处无佳月惟应此地多  

右月榭  

芙蓉岂不好濯濯清涟漪采之不盈把惆怅暮忘饥  

右濯清亭  

系舟西岸边幅巾自来去岛屿花木深蝉鸣不知处  

右西屿  

幽谷竹成阴缘流着石清不妨风月夕来此听琮琤  

右琮琤谷  

亭亭堤上梅历历波闲影岁晚忆夫君寂寞烟渚静  

右梅堤  

风吹渡头雨摵摵莲上声忻然防心处端复与谁评  

右听雨舫  

防策下亭阿水清鱼可数却上采菱舟乘风过南浦  

右采菱舟  

湘水接洞庭秋山见遥碧南阜时一登搔首意无斁  

右南阜  

送定叟弟官桂幙  

事业无欲速燕逸不可求速成适多害求逸飜百忧  

桃花坞  

花开山与明花落水流去行人欲寻源只在山深处  

谒陶唐帝庙词  

溪交流兮谷幽山作屏兮曾丘木偃蹇兮枝相樛皇何为兮于此留蔼冠佩兮充庭洁芳馨兮载陈纯衣兮在御东风吹兮物为春皇之仁兮其天四时序兮何言出门兮四顾渺宇宙兮茫然  

风雩亭辞  

眷麓山之回隩有弦诵之一宫郁青林兮对起背絶壁之穹窿独樵牧之往来委榛莽其蒙茸试芟夷而郤视翕众境之来宗擢连娟之脩竹森偃蹇之乔松山靡靡以旁围谷窈窈而濳通翩两翼兮前张拥千麾兮后从带湘江兮浮緑矗远岫兮横空何地灵之久閟眆经始乎今公怳栋宇之宏开列栏楯之周重抚胜槩以独出信兹山之有逢  

送八兄归广汉  

弥旬积雨禾生耳冬壑未渠收潦水围炉情话正尔佳乃复归舟行万里百年怀感卧湘城风急鹡鸰原上情岂无他人意则眞每觉软语温如春少年鋭意凌八区晚以乐义称乡闾闻人有急亦已如天报两子双明珠小隐卜筑兰溪边脩篁乔木今参天是非荣辱不到处  

卷书一枰清昼眠有弟【`阙`】　　　　杜门读书人谓痴故山未遂扫松愿江头独立送归时  

九日与宾佐登龙山  

晓风猎猎笛横秋泽国山河九日游万里烟云归老眼千年形势接中州丘原到处堪怀古茰菊随时岂解愁此日此心谁共领朝宗江汉自东流  

和宇文正甫探梅  

天与孤清逈莫邻秪应空谷伴幽人千林扫迹愁无奈一防横梢眼便亲顾影莫惊身易老哦诗尚觉句能新几多生意氷霜里说与夭桃自在春  

和友人梦游西山  

故人畴昔隐西峰野寺幽房一径通无复老僧谈旧事空余脩竹洒清风梦中寻胜忘南北句里论心岂异同我欲壁闲题唱和他年留得咤南公  

偶书  

我爱庭前木叶疎病枝衰蔓手披除从今燕坐无通塞来往风烟任卷舒  

岳麓书院  

眼看飞雪洒千林更着寒谿水浅深应有梅花连夜发却烦诗句写愁襟  

褉亭  

一曲清江正可怜隔江新竹露涓涓好风成我曲肱梦起看飞云度碧天  

城南书院絶句八首  

微风习习禽声乐晴日迟迟花气深妙理冲融无闲断湖边伫立此时心  

花柳芳妍十日晴五更风雨送余春莫嫌红紫都吹尽新緑满园还可人  

亭畔薰风尽日凉来从水靣过新篁悠然但觉盈襟抱千古虞弦意未忘  

林塘过雨不胜秋万盖跳珠泻碧流倚槛孤吟天欲暮更穿芒屩上方舟  

山色顿清秋欲低湖光更净日平西凉风猎猎倾荷盖归翼翩翩度柳堤  

新凉脩竹意逾静初日芙蕖色倍鲜物态直须闲里见人情多向快中偏  

四靣红蕖竞緑波晚凉奈此野情何凭城更觉看山稳入戸还欣得月多  

拍堤水满草茸茸尽日野航西复东欲去未须愁日暮月明波靣意无穷  

病起城南书事二首  

一春风雨水平湖更觉湖心月榭孤坐看百花开落徧依然山色对清癯  

茆亭泉溜四周遭花木经春一一高却望西山隔江水径思一叶泛云涛  

春日和陈择之  

花落花开总可怜峤南亦复好风烟雨余起我故园梦漠漠浮鸥水拍天  

又  

年华冉冉春将半花事怱怱雨满城想得东郊变新緑未妨擕酒趂初晴  

又  

日长渐有简编乐春半巳将樱笋来无数青山相慰藉有时明月共徘徊  

附尤袤诗  

梅  

不奈雪埋照可堪风漏香天寒无疹粟日暮有严妆桃李羞浮艶松筠共老苍千山愁絶里独自占年芳  

其二  

冷天然白寒香分外清稍惊春色早又唤客愁生待索巡檐笑嫌闻出塞声园林多少树见尔眼偏明  

蜡梅  

破蜡惊春意凌寒试晓妆应嫌脂粉白故染麴尘黄缀树蜂悬室排筝雁着行团酥与凝蜡难学是生香  

雪  

睡觉不知雪但惊戸明飞花厚一尺和月照三更草木浅深白丘堘高下平饥民莫咨怨第一念边兵  

别李德翁  

长恨古人少斯人今古人二难俱益友两载觉情亲世态深难测心期久益眞相看俱半百此别倍酸心  

送赵成都  

蜀道当谋帅维城孰愈公夷陵防江左斜谷顾关中北地纷貔虎南疆聚蚁蠭守攻虽有异鎭抚不妨同  

其二  

不但元戎贵仍兼制使雄深沈天与度简敬学成功人士薰陶内兵民敎训中秪应先郤谷宁复后文翁  

已亥元日  

玉历均调岁啓端东风又逐斗杓还萧条门巷经过少老病腰支拜起难白髪但能欺槁项青春不解驻朱颜余龄有几仍多幸占得山林一味间  

次韵德翁苦雨  

十年江国水如滛怕见三秋雨作霖可念农家妨卒岁须烦风伯荡层阴禾头昨夜忧生耳水德何时却守心兀坐书诗作祟寒虫鸣咽伴愁吟  

次韵尹朋梅花  

江北江南天未春阳和先已到孤根斜枝冷落溪头路痩影扶踈竹外村水部未妨时遣兴玉妃谁复与招魂天寒好伴罗浮醉明月清风许重论  

梅花  

竹外篱边一树斜可怜芳意自萌芽也知春到先舒蘂又被寒欺不放花索笑几回惊岁晚相思一夜绕天涯直须待得垂垂发踏月相擕过酒家  

其二  

冷蘂踈枝半不禁眼看芳信日骎骎雪霜不管朝天靣风月能知匪石心望远可无南北使客愁空费短长吟年年准拟花排恨不道看花恨更深  

落梅  

清溪西畔小树东落月纷纷水映红五夜客愁花片里一年春事角声中歌残玉树人何在舞破香衫曲未终却忆孤山醉归路马蹄残雪衬东风  

入春半月未有梅花  

枯树扶踈水满池攀翻未见玉团枝应羞无雪敎谁伴未肯先春独探枝几度杖藜贪看早一年芳信恨开迟留连东阁空愁絶只误何郎作好诗  

德翁有诗再用前韵一首  

文章仙伯记仇池每想横斜竹外枝未放柔柯攒玉雪稍看红蔕染燕支别来望远凭谁寄老去寻春只恐迟把酒问花花解语定应催促要和诗  

次韵渭叟蜡梅  

快泻鵞黄若下春要将香色鬬清珍蜡丸暗拆东君信栀貌宁欺我辈人光价未输何逊早诗篇重见豫章新浑金璞玉争多少要与江梅作近亲  

甲午春前得雪  

寒声昨夜响萧萧逗晓堦庭亦巳消残腊距春无几日一年飞雪只今朝微阳欲动梅惊蕚余润才沾麦放苖天意未能违物意漫留残白占山腰  

其二  

飞英回旋逐风飘爽气令人意欲消荏苒流年春送腊殷勤密雪暮连朝冬回廋岭花无数烟暖蓝田玉有苗一饱自今眞可望更看南畆麦齐腰  

其三  

冻云排阵拥山椒待伴还应不肯消皎月氷壶千顷夜冷烟茆屋几家朝梅枝堆亚难寻蕚萱草侵凌不辨苗残甲败鳞随处是被谁歊折玉龙腰  

刘屯田墓壮亭【`刘讳涣字凝之`】  

西防当年卜考槃便于神武挂衣冠后生无复知前辈故老犹能说长官三尺荒坟埋玉冷百年壮节倚天寒表章頼有羣贤力谁把生刍奠一餐  

送赵子直帅蜀得须字  

射策当年首汉儒去登云路只斯须饱闻治最夸闽部巳有先声到益都壮畧定羗元自许宗英帅蜀旧来无前驱叱驭休辞远看取东归上政涂  

其二  

帝念西南在一隅简求才德应时须羗夷种落夸威令秦陇关河听指呼自古功名多少壮及今谈笑定规摹玉山旧政人谁记应扫棠阴看画图  

海棠盛开  

两株芳蘂傍池阴一笑嫣然抵万金火齐照林光灼灼彤霞射水影沈沈晓妆无力胭脂重春醉方酣酒晕深定是格高难着句不应工部总无心  

玉簪花一名鹭鸶  

一种幽花逈出尘孤高耻逐艶阳辰瑶枝巧挿青鸶扇玉蘂斜欹白鹭巾难与松筠争岁晚也同葵藿趂时新西风昨夜惊庭緑满院清香恼杀人  

别林景思  

三年无德及斯民独喜从游得此君囊乏一钱穷到骨胸蟠千古气凌云论交却恨相逢晚别袂眞成不忍分后夜相思眇空濶尺书应许雁知闻  

送晦庵南归  

二年摩手抚疮痍恩与庐山五老齐合侍玉皇香案侧却持华节大江西鼎新白鹿诸生学筑就长虹百尺堤待哺饥民偏恋德老翁犹作小儿啼  

送提举杨大监解组西归  

征辕巳动不容攀回首棠阴蔽芾闲为郡不知歌舞乐忧民嬴得鬓毛斑澄清未展须持节注想方深便使环从此相思隔烟水梦魂飞不到螺山  

送吴待制帅襄阳  

方持紫槖侍西清忽领雄藩向暑行谁谓风流贵公子甘为辛苦一书生词源笔下三千牍武库胸中十万兵从此君王寛北顾山南东道得长城  
