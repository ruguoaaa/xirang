---
title: 第19部分
index: true
icon: editor
order: 19
category:
  - 诗藏
  - 诗集
  - 石仓历代诗选
tag:
  - 钦定四库全书
  - 集部八
  - 总集类
  - 曹学佺
  - 明
---

## 石仓历代诗选卷三百五十九  

明　曹学佺　编  

明诗初集七十九  

陈炜  

送员外李叔玉之南京  

新霜变碧草寒云结朝隂送君都门道别骑何骎骎离筵一樽酒因之话夙心君本明堂才蚤岁辞邓林郎曹二十载声价轻南金舆情若有合拟作商家霖如何逺行斾又逐南飞禽世事勿复道此懐良不禁自惭本樗栎托君交谊深乡园与宦辙日夕相追寻有诗必投示有过时见箴君今辞阙下我方逐朝簪仰视云汉表一似辰与参临歧意难尽慷慨发狂吟淮江荡兰浆白下闻霜砧旧京风景佳公暇冝登临勿云子期逺终负伯牙琴  

归篷听雨  

眉山有二苏芳名辉今古平生兄弟情一夜彭城雨薄俗谁可敦对靣秦越分同心复同气三槐美云孙伯也秋台英仲氏东山卧千里弟思兄灯火清宵坐坐卧情不堪买棹来江南小窗欢防处风雨夜深谈相亲情独好欲别怀偏恶抗疏入君门共假还乡乐新凉及春秋同上潞河舟纵合风雨夕何曽远道愁初听淮水东防防在孤篷揽衣不成寐樽酒沽来同再听吴江上淅沥枕边响姜被夜正温谢池草初长涓涓江上起何防无寒声微因手足爱胡能激深情鸿雁多分张此防安可常而况蹔归省不日鹓鹭行我家有难弟别来几经嵗天涯梦寝多长忆连枝防烦君相勉旃霄汉同飞骞预扫两家榻客窗期对眠  

题怡云卷  

冨贵闻洛阳幽寂称柴桑亦有谪仙人对酒明月光月行有圆缺花开易消歇惟有空中云变幻在倐忽张君海内竒爱之心怡怡无心触石起漠漠随风飞读书在林麓自停茅薝宿长游湖海舟防樯共驰逐不见花月好光荣难自保但随云卷舒逍遥以终老  

风木图  

我生叹薄祜双亲溘朝露宦途将得禄泉台总归路悲风何萧萧夜撼庭前树有耳不忍听有怀变凄楚蓼莪废哀吟防衣为谁舞寸草心难忘作图表深素哀哉臯鱼泪空洒泉下土惟有扬芳声可代终天慕  

题岁寒三友图  

伐木辍遗响管鲍今不作异类强为同中道生险恶徂徕有深根嵗晏无凋落何防结同心南山与东阁密叶间清香允然嵗寒托援笔题斯图因之励浮薄  

廵南畿夜宿茅山观有怀和唐人韵  

揽辔茅山阳林昏月初上解鞍扣道闗一榻假清敞树古虬影蟠风回玉声响客梦不成憇孤懐共谁赏缅惟故山云无由谢尘想  

送赵雍训武定州  

都门雨初霁碧草飘初香故人别我去执手上河梁君本吾乡彦学海驾孤航沉酣三传奥落纸烟云苍悦如九苞鳯灿灿五彩章楚人不见信置在山鸡行索莫难自陈九天屡回翔何处揽徳辉孔门道弥光念昔君未遇桃李已门墙我家有同气几年托芬芳深情一斗酒沃君离别膓酒尽君当发仰视云茫茫好饱琅玕食高冈待鸣阳  

送王廷用司训桐庐  

玉阶领儒官都门介行李祖筵一尊緑桐江几千里君本吾乡英襟怀淡如水吐论锦蟠胸落笔烟凝纸齐瑟叶云和王门不经耳小成岂自安道传心亦喜交游满仕途道义如君几今兹别我去离情怅何巳临分发狂吟情词愧疎俚敷教想多闲缄书慰知己  

商山四皓和罗彛正韵  

生子不嗣汉花颜为谁好隂虹浊太阳前星暗穹昊谁知安汉功乃属避秦老赤松巳先几紫芝犹未槁出山还入山白云可重扫不见韩与彭门巷委荒草  

题徐孺子墓  

行藏原有道出处湏见机忍耻谷危邦岂若蕨薇汉道昔云季桓灵拥虗器西日走崦嵫寸绳岂能系济川非无情中有波涛惊不见陈与窦杀身竟何成南州坦平地高遂夷齐志有齿宁食力不挂安危事党锢任纷纭安能麋鹿羣束刍千里道惟哭故人坟我遭明盛时引身非所冝虽无仲举榻爱树九龄碑宰木扬清风东湖酿美酒再拜奠芳樽闲庭自花柳  

游开先寺  

长忆匡庐秀无由结胜縁风涛避彭蠡冠葢到开先径转山环抱岩欹树倒颠昙花当马落萝薜向人悬瀑布檐飞玉香炉顶吐烟排窗招五老入室见诸天胜地堪栖迹名途暂息肩矢心方味道有口懒参禅倦倚云邉榻行看石上镌旧题半磨灭诗语尚新鲜景物知多少诗家画未全兴酣乌夕没坐乆月东圆笔醮濳龙窟茶烹接竹泉客怀清似洗俚句不成篇想像陶彭泽追寻李谪仙神交来梦寐为我足吟笺  

题周文靖竹石图寄赠山中叶克頴  

紫台山形若匏仆紫台山下竹无数四时苍翠拂檐楹云是山人栖隠处我家相距十余里文笔山前义溪浒种得萧萧玉万竿也学山人开别墅有时山人过我游坐看繁隂满窗户夜静林间酒半醒鳯凰蹴落枝头露有时我棹紫台舟六月炎云不知暑膝下弹琴曲未终鹧鸪啼落江边雨两家景物向来同十载萍踪何防所高人为写石上枝恍惚犹谐梦中趣他年烟水覔长竿挥毫指防山前路  

题戴文进赤壁图  

元丰有案诗成狱五载南来事迁逐黄冈形胜无处无赤壁矶头山水緑古树深蟠不老根悬崖泻下飞来瀑白露横江风气凉月出东山皎如烛扁舟欵乃击空明主宾逸兴何当足歌声上薄斗牛寒玉箫吹起鲛人哭此时此景情最融那识升沉与荣辱旧存词赋未凄凉千古虹光耀人目临安画史艺无双貌得生绡横半幅挥毫几度不成吟祗恐神游笑俚俗绵邈高风何处寻漠漠江云寄遥瞩  

题张方伯画马  

长安陌上柳亸地十二年间散羣骥兰筋鳯臆若游龙龙种生来尽神异良工写意非写形生绡半幅坠房精韦韩之妙不复作眼前画者谁得名个中憔悴老无力饲秣犹为人爱惜其他騕褭与骅骝皂圉分明动鞭策傍观一马殊不然霜蹄腾踏嘶向前汗血湏骖六龙驭安得奚奴浪着鞭  

题山水小景  

江泠水溶溶羣山紫翠重村孤茆屋小树隠白云浓野渡横归棹深林起梵钟天涯尘迹乆何防覔仙踪  

游月河寺和柯先生韵  

小寺寻芳去微云霁晓天亭台人境外门巷野桥邉径转穿花入杯深借草眠不嫌归路晚乗月漫垂鞭  

彭城吊古  

彭城饶古迹刘项属谁家防挂江间日城栖鸟外霞荒台无戏马大泽不横蛇寄语歌风者贤人帝独嘉  

和厚弟山居偶成  

鸡黍连枝防村居未寂寥茶烹南涧水酒送北溪桥取具奔邻叟闗门避客轺山深无日色早晚卜归樵  

述怀  

自爱栖迟海上山于今误入利名闗无端世事愁邉见不住乡心梦里还三伏炎蒸劳案牍五更风雨立朝班也知窃禄浑无补逐逐光隂好是闲  

草塘春色  

柳塘春暖草初生緑遍江干万里程彷佛西堂来梦寐分明南浦带离情晴连碧汉看无异翠落苍波染不成吟得惠连诗句好秋风台畔寄难兄  

送魏司训澄之饶州  

日射金门曙色开故人衔命出蓬莱花邉跃马香风动鸥外飞防细雨来北阙有心方重道西江无地不生才明堂榱桷先収拾梁栋行应属大材  

宿聪上人房  

半生无计涤尘襟喜共旻公宿梵林隔竹茶烟风冉冉锁窗花影夜沉沉有心听法篝灯坐着意敲诗步月吟一榻未容清梦觉又乘羸马逐朝簪  

送周太守琰还温州  

陌上春光遍柳条送君初下紫宸朝遥空云尽千峰出别路风生五马骄离思不堪同作客交情还忆共题桥孤舟明发知何在疎雨空江半落潮  

送吴亚卿复致政归螺江  

五十余年任畏途尔来归兴逐莼鲈风揺双佩辞三殿云引孤防入五湖荔酒醉眠花下榻茶烟吹起竹邉厨白头富贵人间少况复身闲一事无  

寓临清寄余文勉主事  

交游何处见情真歧路相逢即故人斗酒屡邀花底醉束薪多济客中贫陌头疎栁才凋叶江上红梅又放春只恐天书易催发论心不及往来频  

送陈黄门奉使琉球  

使星宵傍斗南飞青仙郎出禁闱云染紫泥颁去诰兽蟠红锦赐来衣海门风迅防樯远天际烟消岛屿微蚤奉君恩之絶域台衡属意望君归  

送林季成司训吉安  

嫋嫋垂杨拂緑隂河流不似别情深故人欲发西江棹云树应悬北客心荒草满庭芹泮雨南薫一曲杏坛琴他时若采明堂具自有长材出邓林  

赋得绣里春耕  

当年昼绣访遗踪此地躬耕有卧龙半亩锄犂春雨足几家篱落白云封遗安识得厐公趣栖遯真成谷口农念我非才承世泽移文慎勿笑周颙  

内翰黄仲昭以言被谪湘潭赋赠  

一道封章彻紫宸忧时寜复悼埋轮玉堂本是论思地湘水甘为放逐臣孤棹夜寒惟有月上林花发不知春皇明徳量寛如海珍重将来报主身  

同官胡以道谪黔阳丞用李廷美韵送之  

淩晨相送帝城东回首君门隔九重行槖独留封事草贞心不改嵗寒松花邉且对离筵酒梦里犹闻禁苑钟沅水谩劳迁谪恨虞廷接武尽防龙  

耕读为苗太守题  

昔年解组意何如郭外良田架上书陇亩锄犂春雨后茆斋灯火夜凉初鹿门景物冝人处鼋鼎功名染指余笑我红尘方扰扰不知何日买邻居  

题小景山水  

云卷青山外舟维古渡头江亭軨寡闲对两三鸥  

题小景  

深沉门巷隔烟霞路出重闗一径斜江上小舟如载酒定应来访子云家  

出按东吴舟次通州  

朝辞玉陛按东吴晚出湾河画舫孤两地思家南又北满江云影树糢糊  

经维扬见竹偶成  

江南无地不清幽十载红尘祗梦游此日推篷江上看几家茅舍竹修修  

吴市居民目予年少笑而赋此  

五载恩光映豸袍周询民瘼敢辞劳闾阎不用惊年少无限秋霜防鬓毛  

元夕寓淞行台  

六街箫鼓动欢声独坐行台看月明不是有心贪胜赏偶逢时节独闗情  

沽来春酒已无多行酒青衣不解歌浮世几回灯火夕如何长在客中过  

清明道中  

骢马行行过近畿家家坟上纸钱飞七千里外楸梧老立断东风泪满衣  

胡佥宪徳盛写兰并题用韵答之  

小窗岑寂夜如年梦绕芝兰若个邉明日相思鸿雁信何如花底对牀眠  

题高都宪早闲亭  

拂袖君门不复回故园山水亦竒哉可人最是亭前菊不待秋风已自开  

谪仙问月  

沉香亭北奏云和独数清平第二歌何事夜郎流不返又持杯酒戏嫦娥  

宿永庆寺望厚用二弟赴防闱不至  

卫河风冷乱流澌白日看云夜卧迟残月半窗山寺晓不知何防正驱驰  

期黄秋官赏春遇雨  

见説仁山景物佳寻春有约踏晴沙无端最是连朝雨孤负春风几度花  

## 石仓历代诗选卷三百六十上  

明　曹学佺　编  

明诗初集八十上  

郑瑛  

题新喻丞刘源墨菊  

东篱吐佳菊采采含幽馨芳心竟云托离披履前楹讵惟陶令贤千载同幽襟感兹时物迁独见霜中荣故人安素子为君写其英醉墨尚淋漓宛若寒露侵岂无春阳华朝发夕已零赠此竟何俟亦以期令音  

答郭大防五龙见寄兼次前韵  

不见汾阳宅犹存太史文宁知当世士才与古人伦席上空鸣剑林间任折巾高风如可即清夜啸歌频  

观涛阁为闽县邹县丞作  

君家杰阁连云起遥瞰沧溟拍天水东吴佳气横九秋震泽长风破千里有时飒沓来飞湍潇潇五月生秋寒故人早得瀛洲趣慿高何翅淩霄翰望中澎湃浩无极太虚廹合舂朝夕银蟾席上采镜光落景檐前挂丹碧知君对此欢未央酒酣直欲窥扶桑及兹作县三山下便濯烦燠为清凉未夸枚乗观涛赋更忆庄生望洋防愧予亦有淮海心为尔长歌发襟素  

寓金陵寄舍弟十二校书以识别怀兼忆二侄  

吾祖昔龙腰峯石边种子今作松吾家旧住鳯池曲庭前种笋今成竹人生变幻那得知儿时自谓长若斯一朝蹉跎各老大况乃落魄天之涯天之涯何淡荡功名未覩心犹壮母在宁论鲍叔心官卑不改陶潜况去年风雷建中过斗酒慇懃奈别何老樵丈人发诗箧万素将军赠剑歌别来欲度云霄里羽翼空摧溟渤水鸿雁天邉落日低鹡鸰原上秋风起冕旒二子近何如客久都门未得书马首明朝忽西去何由见尔唾成珠  

题丁克恭临清轩  

太湖之东水拍天鲛人结室龙为渊丁生胡为独嗜此清兴直欲窥无边洲头高搆淩虗起春风淡荡吹香芷不异幽人水竹居还同防士柴桑里有时怀术出吴中藜杖看山日几重云外经时多马迹花间坐防即仙踪羡君爱山仍爱水醉来扫向丹青里戏墨与人不索钱临流更结湖中意湖中意清且长嗟予此乐亦不忘归将载得湖上月为尔鼔枻歌沧浪  

赤防乔松  

独不见君家万丈之乔松交柯崛走惊蛟龙浑沌以来不可数孰识夏后之植秦人封盘谷直与元气防赤防东西分昼晦怒豹毛霏雾雨中神鼇背拆川冈外吾闻中有何氏居过者仰见今嗟咨秋蟾在空风在谷胡用门前列防鸣骊驹上有翡翠葢下有珊瑚枝鬼神守防仙人期安得置我清隂之石上坐待白鹤归来时  

茅屋书声  

若有人兮山之阿结衡茅兮被女萝纷青衿兮淑且多援吾师兮进明谟羌占毕兮激清骚声琅琅兮振鸣珂东枭卢兮西箫歌时既廹兮将奈何思我乐兮心忘劳舍姬孔兮谁将与讹  

秣马謡送王御史恒哲  

渥洼水咽天房开酸风嘶入黄金台赤虬帝子市骏骨感激白汗啼香埃双铜刮露竹披耳三騣连钱红尾碧蹄飒沓碎琼瑶青毛参差剪秋水画防十二春梦凉银缸夜煮兰苕香胡雏黄须不敢秣忽惊神骏生辉光刘郎倚醉桂华树洗却芳尘拂金紫为君折取珊瑚鞭一日旋风五千里  

九仙山  

南登九仙峯西忆双溪月玉轮千里悬秋光环佩玲珑上瑶阙仙人去去不可留听我一曲歌丹丘清晨揺曵采云别白日飘忽乗天游我宫之真师乃是紫阳客与君铭骨授长生昔隠兹峯錬精魄谁料丹砂化成烟谪向人间二十年风笑翳花源去化衣醉拂秋霞眠青童返霓旌相招拥仙跸下窥城郭几回新手种长松已千尺杳然真师失其踪身骑白羊去无穷鸾啼鹤怨天府空长攀玉树期相逢君家乘龙度百越过予洒扫石上月真师不来君又发还掩洞房泣仙骨  

次南安同寄从弟新建令希肃  

一官琼海独淹留倚棹看山恣逺游白下秋风怜竝桂淮中暮雪忆同舟缄书久负翩翩雁横席长从泛泛鸥闻道政成有佳趣惠连诗句近耽休  

题罗司训听潮轩  

席罢谈经思独清更于静里听潮生半将春水来天籁尽入羊城作雨声登阁观涛空有赋临流洗耳亦虗名何如醉卧沧洲上万里琳琅一解酲  

丙午孟冬黎防窃发吴训术自病中见寄因避难航海遂和  

故人卧疾近如何頼有诗怀祗自磨苏子加餐须努力沈郎多病愧吟魔半生别业经残燹万里还家备走舸风景年来倍萧索枕间清梦已无多  

白沙翠竹  

沙头万玉碧参差絶胜三湘烟雨余昼拂微颷侵席冷夜随凉月逗窗虗编篱稍断樵人迹开径能通处士居为问主人游宦久故林清梦近何如  

山水图赠南雄黄驿宰  

舟移青嶂夕门掩碧萝春欲问仙槎客南来第一津  

秋夜泛舟  

苍苍秋月凉飒飒寒芦短孤舟人未眠霜花扑窗满  

又  

云中萝幌开石上苔衣冷古调人不闻谁能发深省  

又  

石屏秋雨浄野树晚风微忽忆前溪好应湏踏月归  

鼇溪渔唱  

数顷烟波霭霭半窗风荻潇潇欲罢棹讴归去月明又转溪桥  

附郑珞  

送王医官归龙泉  

拜命恩波濶南归道路长才名双白发行李一青囊祖帐连春草征防挂夕阳云消波浩荡烟暝树苍茫旅食经淮海家园入楚乡药分苏井水花送董林香济世推恒徳长生有秘方宋清虽已逺千载共流芳  

题四防颜大尹竹轩  

颜君潇洒谢尘俗绕屋惟令种修竹万竿直节淩云霄半亩浓隂絶尘墺嫩叶幽枝翠欲流横窗拂席清且幽绿云蔼蔼湘潭暝霜雪翛翛淇水秋冰帘半卷棠隂静对此鸣琴多逸兴午夜长空风雨来万顷秋涛满清听湛露三时滴不干高堂五月生微寒玲珑最喜吟中见旖旎偏冝醉里看君不见名花异卉足佳色一旦西风尽摧折何如此竹无凋零嵗晏相期抱冰雪  

左掖闻莺歌  

蓬莱曙色寒苍苍万方剑佩朝明光流莺舞影过双阙遥送新声出建章数声才度五云表百啭还闻上林杪宫漏沉沉九陌春禁钟隠隠千家晓烟花逺近布春声声声袅袅如有情不随仙仗云中散频逐箫韶花外明流音徃复断复续睍睆绵蛮听不足初讶湘灵鼓素弦又疑秦女弹新曲  

坞溪书舍为易行人节赋  

高士躭幽遂隠沦卜居远向坞溪坟林塘窈窕开新墅篱落萧条入白云卷幔青山吟防好隔窗飞瀑坐来闻栖鸾粉落琴邉竹辟蠧香浮涧畔芸闭户共怜晏僻垂帷长羡董生勤案头萤火揺寒影户外秋声起夜分问字故人频载酒趋庭诸子总能文鹍鹏已展图南翼骐骥曽空冀北羣天上星槎随玉节日邉鳯勅焕龙纹清时不负经纶志愿竭忠贞答圣君  

次黯淡滩  

落日挂青嶂舟行次危滩天影动秋色溪声生夜寒予怀正寥落复此闻潺湲抚剑对明月喟然发长叹  

和催喜外弟卢伦见宿  

近卜孟家邻箪瓢不厌贫闗河今夜月兄弟异乡人对酒伤春晩思家入梦频明朝又分手客路孰相亲  

登四明郡城东楼  

越州开霁色城上独登攀万室烟中树千峯雨后山江桥潮汐急海屿水云闲东望三仙岛沧溟杳霭间  

晚次曹娥江  

山静孤云敛沙虗夕照明隔江渔火淡入夜海潮惊庙重曹娥孝碑雄魏武名开窗对新月独酌见幽情  

郡斋即事  

日长公事少退食有余闲下榻留高士擕琴对鄮山萍开鱼出跃松暝鹤飞还浩荡乾坤内怡然一解颜  

度江寄怀诸侄  

轸翼回天象山川壮帝都汉江元入楚淮树半侵吴仙梦游三岛渔舟忆五湖纪行多赋咏千里寄封胡  

次京口  

北固山如画南徐月上初烟消秋水濶霜重晚林疎台榭千年丽江山百战余兴亡总陈迹搔首独躇蹰  

峭石道中  

客久多愁思行迟觉路遥山家棕葢屋溪径竹为桥谷响常疑雨云深或遇樵前村投逆旅风雨晚萧萧  

夹沟道中  

暝色下沧洲舟行近夹沟樵归争唤渡渔唱忽惊鸥古墓侵沙岸居人傍驿楼留城应在望欲访赤松游  

宿宣义池和梦得韵  

秋晩过幽亭烟空楚树青潮声归别浦天影动疎星野旷萤流火霜清鹤堕翎乗桴如有意东去即沧溟宴徐将军居庸闗席上呈王都宪崔司马  

闗入居庸险城临北斗悬龙琴调宴乐虎帐集羣仙爽气来山雨秋声潄峡泉醉余望双阙遥倚五云邉  

送高时旭还闽  

祖帐连芳树征防挂夕曛乡心闽海月客梦楚江云馆鸡声早平芜雁影分悬知霄汉上早晚荐雄文  

赠僧  

桑门闻説远公贤遯迹庐山四十年祗树清风挥玉麈昙花香雨拥青莲乾坤梦觉空中相水月心闲定里禅尘事相闗长扰扰虎溪何日细谈  

赋得驰道玉声寒送罗泽御史之南京  

禁城钟鼓漏初残佩玉声中引百官响度碧云双阙曙清揺秋月九霄寒花邉振防风霜肃天上朝回雨露寛豸史承恩南去日几回清梦听珊珊  

钱塘怀古  

双龙北去归辽海匹马南来叹寂寥一代兴亡吴苑月千年感慨浙江潮岳王墓上松声惨伍子祠前劒气消游女不知行客恨夜深湖上更吹箫  

舟中寄罗宗让先軰  

淮南草色赴离愁江上潮声送客舟双鬓渐惊髪变一官长负素餐忧烟光暝积丹阳雨春水寒生震泽秋乡思满怀吟望防毘陵城上独登楼  

次高侍郎韵  

芳村带平沙桑柘隂隂一径斜老去更堪身在客病余方觉眼生花虫声入夜惊秋早雁影冲寒冒雨斜西望故乡情不极白云飞防是吾家  

故宫人  

云雨巫山梦已防衰容羞向镜中看歌成纨扇秋风冷舞罢霓裳夜月寒玉筯暗垂今日泪金莲空想旧时欢闲居寂寞谁相问帘卷黄昏独倚栏  

永乐甲辰四月二十七日氊帽山雪后呈兵部崔侍郎  

四月天山雪未干同云万里白漫漫月临虎帐晴光薄风飐狐裘曙色寒尊酒对灯稽岭北孤舟飞梦剡溪湾愿令一洗邉尘浄疋马宁辞道路难  

登柳州城和栁子厚  

独上城楼望八荒神游霄汉入微茫轻云带雨来高阁落日随乌下女墙万里故人怜远谪千家砧杵断愁膓长沙未有归朝计老向天涯各异方  

花影  

满庭春色醉芳菲影落朱栏若有期月下参差人静后日边零落雨晴时香魂暂逐行云去娇态还从淑景移最惜年年寒食风吹万防重堪悲  

病起喜景着见访  

书斋隠几厌纷哗闲看春风扫落花忽见儿童占噪鹊远劳车马到寒家缃帘卷月新赊酒石鼎分泉漫煮茶欲赋南轩酬盛意挥毫临纸尚欹斜  

和解学士游七星岩  

碧空遥访日华君磵道泉香下鹿羣神女祠前岚作雨伏波岩畔水连云石门冰雪清诗骨仙洞烟霞隔世纷金马玉堂归梦杳野猿山鸟不堪闻  

和吴当涂源吊李白墓  

半世醺醺笑独醒九原漠漠掩重扃月沉牛渚三山晚云抹蛾眉万古青遗庙有碑题姓字荒阡无主泣山灵文光不泯归天上卧看楼头太白星  

焚香玉鼎  

絪緼长见吐竒芬铭刻犹传汉代文碧玉烟和揺蜃气紫苔花冷隠龙文琴邉昼永心同静帘外风微手自焚行向庙堂膺大用磨礲远拟勒殊勋  

渡口  

返照落平原孤舟系疎柳隔河唤渡人独立秋风久  

明妃怨  

家国知何在风沙满目愁惟余天上月还似汉宫秋  

闺思  

自君之出矣丝桐无复理思君如辘轳展转不能已  

江南曲  

偶逢故郷人寄书故乡去妾家在横塘门前两株树  

朱汉杰四小景  

石壁霁秋雨溪云淡将夕一曲龟山吟悠然楚天碧  

题沈叔用夏廸山水  

镜天日落万山秋云水微茫岛屿浮欲访仙源迷旧迹满江烟月一归舟  

题枯木竹石  

湘灵梦断湘云夕凉叶潇潇泻秋碧君山半夜风雨来万顷波中老龙泣  

春日偶作  

病来断酒笑独醒南山遥对北窗青心闲梦觉日当午啼鸟数声花满庭  

附郑亮  

送林季聪进士使三湘图  

君家粤西曲我家于山颠辞家远行迈脩程余八千岂无一匏羮可以乐永年出身重天显经纶贵才贤锦裘赤霞绶玉绮紫云韀丈夫志不偶徒为渠所怜结髪入庠序高歌宵雅篇时哉适我志行行宜勉旃  

送朱州判子还家  

君家住在于山麓门前旧种桑榆緑遥望葱葱知故家况有清隂庇邻曲记得当年二月时缲车轧轧蚕初丝桑影欲斜春社散榆烟新起午炊迟故乡别来今几载树色重重长不改石砌轻风落小钱粉墙晩日垂高葢怜君近别复何如依然绕屋青扶疎感之忽尔有归思因买孤舟还故居  

山水图为兵马指挥朱君题  

闻君住在蓬壶天赤城十二遥相连闲来听籁坐松石仙衣醉拂秋霞眠柴门不掩读书防隔窗恍惚生烟雾重萝隠隠半山钟细雨蒙蒙万花树天书忆昔下岩阿不起其如苍生何仙人别去五云表碧山怅望空嵯峨碧山千里复万里仙人洒向丹青里何日陶濳归去来扁舟远挂沧江水  

湖山秋霁图图有鸿雁乌鸦竹木为吴太守作  

太湖防灔浮晴玉芦荻河洲秋防防悬崖崒嵂黛蛾森羣雁盘翔下平陆瑶天卷云碧于镜山空水濶横秋影玉笔峰前銕画书白榆川上金蛇阵哀乌防防破昏碧寒声带暝相呼急兰室银釭融冷光佳人半掩罗襦泣小奴有警相依眠野人缯缴今悄然梦回邉塞三更月魂逐衡阳万里天栖栖有恨谁教省啄者自啄饮自饮南国原田菰米稀洞庭渚泽烟波冷学渊老仙鹤骨清修筠落木多秋情夕阳树杪散余绮归鸟欲宿哑哑鸣尔乌已托一枝安征鸿蹔喜平柯寛明日飞骞九逵上请看仪羽天朝端  

送杨进士毕姻归姑蘓  

仙子承恩下赤霄香风送上木兰桡五云光动黄金榜双鳯声和碧玉箫石洞蟠桃开作锦银河灵鹊驾成桥归来莫恋春容好整佩应期共早朝  

挽杭州蒋处士  

徜徉杖屦啸林丘白髪萧萧七十秋令子初承闻喜宴仙翁应梦采真游西湖谁咏寒梅月剡曲空遗夜雪舟惆怅涌金门外路斜阳原上重回头  

## 石仓历代诗选卷三百六十下  

明　曹学佺　编  

明诗初集八十下  

朱克诚  

水  

浩浩无津际杳溟烟波何防望蓬瀛冯夷银屋千层逈汉使星槎一叶轻盈缩应随天地化奔流不尽古今情万方共喜风涛息四海弦歌讃圣明  

尘  

一骑骎骎渉远途纷纷如雾暗云衢迎风却认沙中起过雨还从陌上铺乱逐行车迷剑佩不随流水入江湖祗今四海升平日伫见晴空一防无  

霞绮  

孤鹜齐飞入望赊晚晴遥映夕阳斜光疑海月流珠彩艶讶天河浣绛纱错落霜林笼锦树澄明仙井灿桃花散成紫气凝丹室絶胜芙蓉伏火砂  

霜花  

曽闻青女手栽培露冷风严彻夜开色借龙泉涵碎玉光凝鸳瓦轶纎埃轻盈积素迷行佩冷淡无香讶落梅何事太阳収拾却又随流水到天台  

睡蝶  

晓日初晴百卉香为贪春睡倦寻芳魂随断霭迷花径梦逐残英度粉墙翠幄深沉愁雀噪香林寂寞怯风狂醒来粉褪飞犹懒却忆庄生寄恨长  

飞燕  

王谢园林旧路荒不妨隂雨补巢忙自怜弱羽随萍梗何暇栖身向画梁低拂緑杨过药圃斜穿青草度芹塘乌衣云海频来徃不惮风波道路长  

梅魂  

朝来防蹇觅芳魂南北枝头见泪防春静不堪溪上吊夜深空向笛中论吟余姑射幽香远梦入罗浮素影繁几度石桥西畔路凄凉新月照黄昏  

白鴈  

聫翩北向复南翔玉宇横看写恨长色借芦花澄素练影涵明月上波光金河遥度千行雪紫塞孤飞一片霜为问上林传札后别来曽复见苏郎  

无弦琴  

焚香扫石独横琴愧乏朱弦感恨深月下不闻乌夜操花邉空忆白头吟难将古调传心事无复高山遇赏音为报东林莲社侣不堪携抱日相防  

游丝  

绾烟曵日度江臯散逐晴风下复高柳外牵情邀翰墨花邉萦恨怨离骚千防谩忆纫兰佩万缕空怀织锦袍収得春回桃浪暖谩言曽许钓鲸鼇  

罗泰  

水  

天吴自昔肇洪荒一望东南接混茫习坎不盈时未达在川应与道俱长禹门春尽兼天涌牛渚秋高彻夜光愧我短缨犹未濯不知何防泛沧浪  

尘  

闻道麻姑碧海东飞扬几度杳难穷莱芜甑朽名犹在石虎楼高事已空谩逐清风迷玉麈长随旭日逗房栊自惭扰扰浮生里何防蓬莱絶岛中  

霞绮  

滕王高阁近沧洲散绮千章绚碧流杳蔼祥光虹驾阙氤氲佳气蜃为楼纹成织女机初下丹伏茅君火未収我欲朝餐淩絶景飘飘长侍赤松游  

霜花  

忆自淞江下秀州苍凉玉宇霁光浮谁于月露双清晓幻出琼花一色秋蝴蝶梦回看不厌鸳鸯瓦冷觉生愁凝辉絶胜吴盐巧柳絮才高愧莫酬  

睡蝶  

繁英采采拾香红倚倦还栖锦绣丛湿透粉裳愁夜雨低垂玉版怯春风魂归庄室应同化梦与南柯杳不通向晓却应谁唤醒莺声遥在百花中  

飞燕  

华屋雕梁粉绘新乌衣何事徃来频轻狂更择营巢防下上犹寻系线人冒雨斜穿三径晓随风遥度万家春自慙寄迹浮名下南北东西老此身  

梅魂  

孤山踪迹逈无边醉里罗浮别有天春信挽回风冉冉角声吹断月娟娟石桥清趣将吟逺纸帐空香入梦传觉后欲寻浑不见泪痕残雪暝浮烟  

白鴈  

忆别苏郎塞外城秋来何事复南征远疑孤鹤横空逈近讶闲鸥泛渚轻雪满上林朝送影月寒湘浦夜闻声悬知霄汉翺翔日白雀那能独擅名  

谷宏  

霞绮  

晴天吐彩散英英佳气光辉照赤城晓起忽随孤鹜去晩来仍逐片云行如蜀锦荣还灿皎若炉丹色更明欲起高楼频眺望悠然餐罢可长生  

霜花  

皎皎流辉灿玉英九天繁露似凝成方疑赵璧明还洁若比骊珠色更清隋苑琼花无莹彩唐宫玉蘂少光明化工若使应长在宛洛芳春第一名  

睡蝶  

逐气随香何防寻翩翩无力宿花心不知狂客倾杯乐只与庄生入梦深叶底风微犹栩栩花间日暖正沈沈觉来粉翅初轻举方听笙歌有妙音  

飞燕  

曽向乌衣国里来暖风先到栢梁台翺翔画阁朱扉敞下上华堂翠箔开倐见秋容何处去忽逢春色又飞回昔年王谢门墙尽惟有荒台长翠苔  

无弦琴  

陶令闲来理素琴悠然妙趣不闻音夏炎挥手风生座夜静怡情月满林石上擕来多逸兴堂前抚罢更清心湏臾三径黄花发抱向寒篱酒共斟  

林坦  

水  

混混泉源一气通功成润泽古今同鱼龙变化谁能测江汉朝宗不可穷潮信有期惟向月波澜无意自随风弱流万里蓬莱隔拟泛星槎向此中  

尘  

一道空蒙昼未开青槐绮陌动浮埃暝随微雨花前歇晴逐香风柳外来罗袜行侵游阆苑马蹄萦转下章台不知开辟洪荒后碧海飞扬又几回  

霞绮  

赤水祥光杳霭中晓随孤鹜气空蒙六街罗绮花前月十里旌旗塞上风色借霜林迷远树影兼桃浪动遥空最怜王勃才无敌滕阁当年记独雄  

霜花  

青娥巧剪夺春工万瓦琼瑶一道通暗结氷魂凝晓露不随香絮逐寒风铅华荏苒银屏隔梅额轻盈玉镜空蜂蝶飞来空恋恋不知何防是芳丛  

睡蝶  

翠迳深沉日未西红稀緑暗望中迷穿花顿觉芳心懒卧柳从教舞翼齐金谷魂飞春寂寂银塘梦入草萋萋飘然欲与庄周化莫遣莺声柳外啼  

飞燕  

乌衣千里愧飘蓬春去秋来似梦中贪掠香芹芳径远不知清昼画梁空云邉征鴈应堪拟江上闲鸥逈莫同偶语何须寻旧垒秦楼寂寞掩春风  

梅魂  

曽忆寻芳度石桥满怀幽思雪飘飘西湖鹤吊春如梦东阁诗成恨未消疎影萧条和落月空香缥缈逐寒颷罗浮酒醒人何处玉笛声寒夜色遥  

白鴈  

雪霁千门旧路微曽传玉札上林飞行归紫塞和霜断影度银河带月辉瑶瑟轻弹移寳柱霓裳妙舞想春衣西风吹醒芦花梦悮逐闲鸥上钓矶  

无弦琴  

雅制曽传太古时蛇纹深断碧梧枝最怜得趣同元亮何必知音覔子期流水高山应黙契阳春白雪有心知长卿无限求凰意寂寞何由寄所思  

游丝  

彷佛氷蚕茧乍抽随风嫋嫋自悠悠牵花有影晴多见映月无痕夜不収色借明纱江上浣光添白髪镜中愁将军况是经纶手高唱于今愧莫酬  

秦善  

水  

一气流行混太空涵幽极逺意无穷波涛逈与风云合动息应防造化功牛渚天河涵夜白扶桑碧海漾朝红若为舟楫还堪济未老沧浪一钓翁  

尘  

紫陌苍茫啓曙扉晴风初起乱依微静沾药架埋香迳行傍车轮上客衣梦草池塘清不染看花台榭暝还飞同游馆阁城南道拂面狂吟几度归  

霞绮  

艶彩澄明天外落赤城缥缈望中微光浮玉洞仙人掌色染瑶池阿母衣朝傍孤云催雨过暮随晴鸟向江飞仙家最有餐虗术欲学长生何处依  

霜花  

露下亭臯夜未防凝华积素共漫漫琼葩色莹瑶池冷粉靥红消玉壁寒梅径醉归和月见梨园歌罢倚楼看遥知仙客朝元处一片清辉集露盘  

睡蝶  

春条萦恨正依依睡倚红香思欲迷墙外不惊飞絮起窗前偏却小莺啼庄周晓梦成寥寞金谷春游益倦栖解意东风忽吹醒防芳人在画栏西  

飞燕  

双飞来徃野桥西数里平芜緑渐齐花径泥香嫌雨湿绣窓风静怕帘低巢成却拟归来早海旷那堪望去迷感慨旧时王谢宅空林残日冷凄凄  

梅魂  

山迳荒凉雪满枝寒风吹冷转参差幽香暗结黄昏后淡月微明半夜时东阁不曽吟里见罗浮空説梦中期更堪何处成追忆膓断西栖玉笛悲  

白鴈  

忆昨潇湘倚棹时芦花深防见还稀羣依露渚涵空远色淡秋旻背月飞海客无心那可狎江鸥有伴恐忘机萧条莫遣寒风起又带晴霜向北归  

无弦琴  

雅制何人敢擅名碧梧枝老断纹生花邉不道相如意席上犹怀太古情白雪阳春空有调黒河秋雨冷无声谁知陶令归来日别是风流一叚情  

游丝  

旧游曽入桑间路惹袖霑裾思未休纎绠依稀烟外没羣珠蹙续雨中浮晴牵草树萦春恨暝倚花窗织夜愁只恐惊风吹散去残丝零乱不堪収  

李溥  

水  

几度潺湲树底过渊澄防见防天河气蒸桃浪红翻锦色借湘裙緑染罗曲磵分来听不尽长沟流出恨偏多朝宗东泛沧溟远万里弥漫接巨波  

尘  

九衢踪迹望微茫东海行闻乆不扬偏集贫居生范甑毎随清趣积虞床暝连花市轻烟緑秋结沙塲落日黄更忆淩波微月下寒侵罗袜暗飘香  

睡蝶  

晴昼沈沈何处来香须粉翅欲低摧风惊柳絮魂初断日转花隂梦未回若个有情怜蠧幻困侬无力怯莺猜漆园感化应难忆料尔芳心未肯灰  

飞燕  

年年来去为谁忙偏恋晴春引兴长杨柳池塘窥日暖杏花门巷落泥香孤飞带雨寻华屋双翼随风过粉墙王谢旧游云海濶秋深离恨转凄凉  

霞绮  

长空绚彩丽春熈清旦呈祥冠日辉初讶鲛绡横海市还疑云锦下天机轻盈映水惊鱼跃散乱随风伴鹜飞更愿灵华成五色为君裁剪作朝衣  

霜花  

铅华露彩酿丰姿寒艶偏承造化私鸳瓦双团银布粟鹤巢千片玉连枝只縁青女施妆巧休讶羲和驭日迟应与同云争献瑞毎符丰稔兆明时  

梅魂  

吟余楚些夜初防忆得香魂欲吊难素影暗怜氷骨痩清容淡怯羽衣寒梦惊宋玉妆前断怨入羌胡笛里残几度黄昏人静后朦胧长对月中看  

白鴈  

南来北徃叹长途重整霜翎泛五湖色映银河天共远影分瑶岛月同孤传书度塞迷寒雪避缴投荒长緑蒲莫向芦花深处宿错教鸥鹭夜相呼  

无弦琴  

独抱孤桐欲理迟裵回拂拭乏朱丝谩夸蔡琰知音夜但误陶潜得趣时别鹤乆违花下赏离鸾空负月中期年来不习和鸣调忽听阳春动所思  

游丝  

春来到防防轻柔绾雾萦烟不自由情宻暗牵杨柳外恨深偏系杏梢头莺梭引纬应难织鱼饵投纶恐莫収日暮风髙总飘泊残丝长送落花愁  

朱珙  

尘  

闻説轻依弱草栖曽沾花雨作香泥锦筵舞罢随仙歩紫陌朝回逐马蹄荣辱寸心应渴长古今浮世为昬迷长缨不染还须濯莫道华簮是辟犀  

霜花  

青女铅华和露调残妆洗却冻难消光如银粟铺宫瓦凝似琼林积板桥冷艶分随朝日泮寒威不受晩风飘棱棱絶胜孤山雪差并江梅缀玉条  

梅魂  

东风吹雪玉屏空姑射仙姿杳莫逢氷魄飘零空入梦水香浮动覔无踪厌闻羌笛传新恨愁对宫妆想旧容惆怅西湖湖上路空余残月夜溶溶  

白鴈  

汉使传书事惘然筝弹玉柱怨商弦行离露阵迷湘浦字断银钩带楚烟汀鹭错呼惭独立沙鸥误认狎羣眠芦花明月长为主自是来宾又隔年  

睡蝶  

栩栩芳心恋艶阳宿迷春色独怜香韩生有恨将魂断庄子多情入梦长暖压困浓贪昼静花飘惊觉怪风狂低垂粉翅慵飞舞犹忆南华路茫  

无弦琴  

柴桑人去杳无期名在孤桐世共推为惜蛇纹囊緑锦那将鴈足系朱丝宫商有意空思忆鸾鹤无声乆别离自是寸心谐古调徽音宁与俗人知  

游丝  

吟对游丝春昼寒萦花曳柳拂栏杆雨缲揺曵千茎乱风轴飘扬几缕残暗织莺梭穿未得晴牵蛛网结应难自惭华屋还堪比满镜萧萧不忍看  

邓善  

尘  

帘外纷纷惹舞衣暗浮明镜拂重帏牙床积防沈香细罗袜生时独步微南陌风飘花共散东城天静霭连飞谁知林下栖迟者独掩衡茅为息机  

睡蝶  

穿林采采日初昏欲化庄生向漆园已被香云邀入梦不堪疎雨湿残魂芳须半卷金纒缕粉翅微开玉戛痕醒后更无梁苑思只探花竹数家村  

梅魂  

芳魂寂寂倚春魁厌听孤城画角哀笛影空中寻月伴衣香水上风来曽临东阁教诗兴更入罗浮彻梦回只恐清芬易消歇惟余玉骨瘗苍苔  

白鴈  

相呼相唤度衡湘万里排空曳粉光江上聫翩氷色浅雨中嘹唳玉声长芦花伴影欺寒月秋水翻翎胜早霜飞入上林霄汉近也随鹓鹭缀班行  

无琴  

朱弦不具锦囊盛几度空擕月下行天水断纹看有影峄阳焦尾听无声竹邉毎恨徽金冷石上空怀潄玉清只恐茂陵多病后那能一曲寄钟情  

游丝  

一髪风吹何防依溶溶曳曳舞轻微桑间向晓新蚕吐池上先秋断藕飞系柳缕萦江客棹牵花影落玉人机更看几防残丝细飘泊东西游子衣  

郭廙  

水  

曽忆闲居江上村多情日日绕衡门去来暝带晴云影莹彻寒兼夜月魂逈接天河应不舎欲观沧海已难言何当借取仙槎便相与同寻禹穴源  

尘  

一道空蒙众所猜宛疑阳至动飞灰贫居却厌闲中满浮世还从何处来逈逐风光飘紫陌宁随夜气防灵台旧游萧寺留题处红袖那知拂几回  

梅魂  

氷想清肌雪想容天寒那任倚香风凄凉毎见黄钟后飘泊谁怜玉管中朝对西湖冝镜水夜归东阁莹房栊逋仙逸兴应难吊梦防孤山月色空  

白鴈  

楚云湘水绕天涯几度随阳客路赊影落秋潭冝桂魄身投暮渚并芦花玉门霁雪将魂断紫塞清风引字斜应想当年持节使穷荒南望更堪嗟  

霜花  

丰山半夜动钟时露结琼花碧瓦滋天上曽闻青女降人间应讶玉簮遗扶桑曙色偏相妬太华秋容宛更疑晴倚画栏相对久凄凄应恨晓风吹  

霞绮  

东望扶桑拂曙红参差罅影五云同千防濯水流文采一片经天頼化工气绕赤城红树合光涵银浦锦屛空何当収拾成佳制防见莱衣戏晓风  

飞燕  

弱羽参差翠黛寒飞来飞去画梁间池塘影拂蒲风落林巷身沾杏雨还出户谁怜娇客在入楼应识美人闲乌衣故国知何防万里苍茫海上山  

无弦琴  

枯桐一片鎻清秋云水空余爽气浮楚瑟声沈江月白吴丝影防晓星流归来陶径开新调病起文园掩旧愁更羡衡门公暇日阳春有曲愧难酬  

游丝  

清昼沈沈淑景迟空中万缕总堪疑青楼偏惹覉人恨银汉空怀织女知鸟外迎风萦草带帘前曵日缀花枝于今好入经纶手莫作江臯一钓丝  

余旭  

尘  

纷纷浮世暝霏霏来徃长看满客衣驿路毎随香雾起沙堤长逐朔风飞丹砂功就应难染明镜台空已觉非自愧半生飘泊迹畴能为我息斯机  

霜花  

铅华积素莹娟娟布粟成花有底妍万防珠星凝碧瓦千枝粉干缀银牋江桥曙色迷行骑草塞寒光接逺天自是南琛风景薄若为佳瑞兆丰年  

梅魂  

春早幽寻雪未干氷肌寥頼月中寒魄依东阁吟边返影落孤山梦里残怨断宫妆嗟别乆曲终羌曲吊归难几回忆得罗浮事醉舞东风更倚栏  

白鴈  

传书曽听渡金河万里霜翎带雪过夜傍星桥珠错落朝飞露渚玉婆娑横江影动沧波白背月辉澄素练多莫道衡阳归路杳海天风景易蹉跎  

睡蝶  

暝宿园林昼日长芳心冉冉惜余光不禁涧底风泉冷偏爱花间露叶香梦怯林莺啼上苑魂随野草落荒塘未知曽见庄生否懒却寻香过画墙  

无弦琴  

何人千里寄孤琴有轸无弦恨转深花落不随流水调月明空忆越江吟乆惭石上难留兴毎负灯前独赏心遥忆伯牙千载后惟君与我是知音  

游丝  

弄影晴空处处竒轻浮偏住落花枝千经暗织春情懒万缕闲萦昼景迟带雨依微牵露网因风撩乱借蛛丝何人为报天孙道欲制云绡得几时  

## 石仓历代诗选卷三百六十一  

明　曹学佺　编  

明诗初集八十一  

梁寅  

拟古  

独处衡门下慨然思九州我马苦疲怯山川多阻修丰草被长坂麋鹿或羣游蔚彼嘉树隂鸣禽自相求彼物各有适而我何寡俦日月双车轮恒恐不少留愿与二三友朝夕论王猷毋为自局促穷庐悲白头  

其二  

名都少年子金多矜富强连云起甲第峨峨拟侯王外廐骈骐骥侍女罗姬姜豪贵相经过绮席飞琼觞言辞气淩人欢乐殊未央嘲笑东隣士晏食惟糟糠桃李花随时逞妍芳岂知易零落荣华安可常  

其三  

昔常好名山五岳期徧历思见松与乔再拜问仙液微生累妻孥常为饥涷役叹此血肉躯何以生羽翼谅非金石固服食竟何益不如安我常百年顺所适  

其四  

驱马出东郭松林见高坟云是公侯华表千层云嵗月既已逺朽石生荆榛虺蛇或内蛰狐狸当昼蹲蒭児歌其上死者宁复闻感此长太息浮生若颷尘惟当宣令徳千载逝犹存  

其五  

我有太古琴千年妙音续七弦何泠泠听之非促遫一弹文王操再弹宣父曲圣人宛见之何由蹑其躅大道日以沦浇诡驰众欲孰思障頽波九州反淳俗防龙为股肱巢许遯岩谷穷通各有志于我奚不足  

题印主事罢钓轩  

曲池照林坞百尺悬萝隂开轩坐垂钓水清如我心小鱼易伤生大鱼或渊沈投竿为之恻于此悔悟深名区縻好爵都市争黄金但恋钩饵馨岂知忧患侵濯足南涧流振衣北山岑既羞结网罟何必溉釡鬵物生免相贼嗜欲常自禁嘉此古人意托之金石音  

简伯英伯筠见访雨留信宿  

谿谷云昼合东林微雨来二友歘俱至一见纡中怀扫我茆茨室为君缃帙开上言风雅醇下言歌谐何以相淹留清醑不盈杯何以为远赠愧无琼与瑰煦风失坚氷谿水流湝湝归鸿正翺翔浮鹥散参差告我遽言旋定省恒惧乖懿此孝友心令徳善自培愿为王国士无愧北山莱  

暇日过吴子亮寳艺斋偶赋  

长安繁华子锦绮为衣裾千金欧冶剑百金大秦珠腰带玉麒麟马鞭青珊瑚鬬鸡杜陵曲走马黄山隅一朝慕文学谢遣轻儇徒出市卖骏马下帷事诗书落笔追班扬开口论唐虞既膺丞相荐诏徴诣公车三十秘书郎四十諌大夫不登金张门掉臂许史庐结知万乗主献防九重居里闾共嗟叹金玉竟何须六艺信为寳少年莫自疎  

寄阮谦仲  

闻君江海士不减嗣宗贤酒共名流饮诗从野客传登山经楚甸踏雪上吴船急景心常惜防捜思独图成辋川上花忆浣溪边窗户山擎月楼台树接天珍藏太史録剩集小山篇何日叅佳论临流思渺然  

李辰州黒首白马歌  

李侯名马姿相别赤骝紫燕俱下列头纯黒色身徧白一片隂云兼积雪自言辰州初买时城门走试惊驰少年旁观皆叹息前者未闻今见之矫如龙跃春水巨浪掀腾玉鳞起夜将金络光可覩画鞲银鞍色相似东还豫章今几载黄金可市当十倍长鸣冀北羣已空血战隂山意常在吁嗟李侯才更贤虬须燕颔神凛然披云踏雪趋幽燕按辔飞鞚朝九天九重诏拜大都防扬鬐愿逐双旌去  

题龚氏皆山楼  

我闻仙人十二楼乃在白云之岛丹霞之洲君家结楼在人世何为祗恋山岩幽山中紫芝日堪茹亦有白石可煮为珍羞八窗何玲珑七星挂檐头翩翩鹤度甡甡苍鹿游千丈松间来远飚万年石上鸣寒流凭高听韵不知倦足以涤荡人间之闲愁君家渝水南吾庐相望不百里山楼阅世凢几年今重搆之良有以昔闻飞甍为瓦砾瓦砾再见飞甍起玉堂学士记果成南郭先生诗更美日延宾客喜多暇诵文歌诗夜未已有时钩帘风翠入举觞谈咏烟霞里嘈嘈天籁悦心耳石为豆豋泉作醴楼上朝复朝山中年复年隠君之乐何陶然金丹可遇不可求遣情以酒亦得仙春江花草可翫惜秣陵风月冝招延心常爱此楼外之青山千峰万壑森复先醉翁之乐乐无极山中之人相与长周旋  

西门行  

出西门安所逢所逢皆少年稀见白头翁人生如春花朝竞阳艶夕空丛百年流光能几何防而蚩蚩老叹蹉跎欢日苦少愁日苦多劝君美酒听我歌宁为贫贱之娱乐无羡得意之奔波  

车遥遥  

车遥遥江上路知君心与江水东水可停流东不驻出门望风沙碧云在天涯少年万里志那思早还家防涉纷纷霑绮疏春来春去伤离居丈夫官幕执金吾敢云冨贵非良图托身自误不自怨惟愿羊肠九折无推车  

大堤曲  

大堤女儿颜如花秾妆绮服踏江沙折花鬬草归来倦小楼闲坐弹琵琶玉钗金蝉云鬟整江水照见花枝影舟中少年久凝望如饮春醪昏不醒焉知美人心险若穽与机令尔黄金一朝挥鱼向深渊藏鸟逐层云飞劝尔慎勿痴且惑纵有多金不如归  

杨白花  

杨白花可怜白雪飞暮春文窗翠牖日方永杨花扑面空惹人萦帘复度幕度幕复萦帘向夕春风起愁人愁转添愿倩春风一吹去防郎绣衣暂回顾  

黎明善同宿观隂何诗因赋  

桂馆阅妍咏酌醑却杯深微寒风坠叶斜光月隠林鹊定屡翻翅鸿遥尚流音谁知此夕意即是昔人心  

夏晓  

露歇曙云凉命童耕烟草贪眠人起迟无忧鸟啼早土著罕工商涧流沃秔稻乐此岩下居时康慰衰老  

玉阶怨  

团扇久弃置夕气凉转添流萤防鱼钥陨叶近虾帘罗衣旧恩赐不令珠泪霑  

何伯逊见访赠诗和答  

百里来寻水竹村鹊声将喜报衡门山中白石聊同煮世上黄金未足论诗似隂何思更苦迹追园绮道尤尊贫家无物堪娱客一树寒梅映雪轩  

登吴山  

树绕青峰锦绣回仙楼十二竞崔昆云飞沧海山无尽潮撼长江雨并来吴相忠魂祠宇在宋皇行殿梵宫开东南都防金城废竟日湖船丝竹哀  

次韵姜叔徳冬雪  

黄云羃羃四山围翻海隂风撼竹扉珠向美人帘下撒花当归客马前飞夜窗销烛増寒气晓艇掀篷失翠微豪俊不夸金帐饮新诗聫璧自生辉  

都下将归宿石城门外和李仲渊知县晚过上林之作  

杜曲风光尺五天骄骢嘶过酒楼前龙舆陌路疎疎雨鳯阙觚棱淡淡烟上相防防归柳外王孙金弹落花前临流有客题佳句不羡春风歌舞筵  

抵豫章寄淡溪姜氏叔范叔徳叔用叔谦  

长羡姜侯兄弟贤幽人庭户水云边花开旧树观生意竹长新丛胜徃年留客共寻垂钓侣爱孙仍蓄买书钱相亲少壮今华髪一念暌离一怅然  

怨歌行二首  

云母屏风零露凉蒲萄锦衾残月光羞看绣帐双鸳带徒费薰衣百和香  

寳钗头上千黄金可怜坠井无复寻情如秋岭朝朝峻愁似春江日日深  

京城桥南寓馆雨寒咏怀  

故园梅花想徧开京城日日苦寒催纵使还家将岁尽也胜为客又春来  

谢矩  

寄文一侄  

湖海老为客行行身独单念汝乆暌离十年应未还邈哉渔阳城万里程途难读书不负志宁辞远家山努力踵遗芳庶可慰衰颜封诗远寄将临风泪潺潺  

送刘孝亷省亲  

酌君西亭别离酒赠君阳闗防肠曲秋江落日芙蓉红不忍双眸凝远緑忆昔同窻话知已几度芹宫看秋水君今万里奉晨昏好把辛勤事甘防丈夫志气本四方政须念昔悬弧桑鴈声后夜楚天碧倚楼我亦遥相望  

舟行  

朔雪酿严寒舟行午亦眠风狂防自落堤逺缆须牵柳线垂新嵗梅花尚旧年相逢尽湖海一笑晚霞前  

溪云堂为陆进士赋  

卜筑向林泉云深若洞天无心来逺岫有脉自深囦鹤舞添晴影松鸣动壑弦道人名利淡对此足忘年  

咏日本人  

浮杯东渡海天外远游人席地还存古圆髗不尚巾结跏翻贝叶合掌礼金身圣徳如天大华夷囿一春  

京口  

六代风流地江南第一州东通吴防郡西接汉湘流铁瓮城何壮金山寺更幽维舟试登览今古若浮沤  

答勇斋张先生见怀韵  

伯兮清誉重丘山叔也今欣解组闲书屋三间云掩映江村一曲水回环青云羡尔人中杰白髪惭予镜里颜逸兴缅怀陶靖节东篱共采菊斓斒  

擕李  

嘉禾呈瑞表神州负海连江拱上流泽国风生太湖晓华亭鹤唳九臯秋读书堆废空陈迹防景堂空感旧游自愧行人穷历览慨思今古不胜愁  

金陵  

六朝事迹尽灰飞千古江山自夕晖晋殿吴宫云淡淡宋陵梁墓草依依鸡笼馆废踪还在玉树庭空鹤已归龙虎依然有佳气五云深防帝王畿  

淮隂  

淮柳吹花风漫狂平郊凝望叹兴亡刘伶台下樽空酹韩信祠前草已荒笃行王祥真孝友童年甘相妙文章英贤逝矣知何在人物于今迈汉唐  

严先生祠  

碧水潺湲七里滩白云缥缈冨春山纁自爱羊裘好谏议何如钓叟闲星象已占惊御座故人犹自眇龙颜君臣高大真竒遇千古芳名不可扳  

袁安卧雪  

雨雪霖霖行路难先生乆矣困长安剑书不羡朱门贵布被都忘白屋寒何意使君劳独问由来人事不相干孝亷名重当时举未许终身赋考槃  

次胡云屋南湖韵  

滕六呈祥散作花梵王宫殿玉为家林间渐见成银树江上遥看尽白沙寒拥貂裘围活火暖同綘帐酌流霞老禅清致谁能比旋汲新泉为煮茶  

客馆次徐八见示韵  

晓起园林万玉加纷纷衮衮乱周遮冷凝防栁难舒眼寒压江梅不放花银浪开时渔举网青烟湿防客烹茶侨居喜遇徐公子好约归乗剡水槎  

西山亭  

亭草萋萋一径微升沈乌兎竟何归客来拄笏风生爽人醉钩帘雨过稀逝水斜阳同一色落霞孤鹜毎齐飞浮云冨贵非吾欲且向山中啖蕨薇  

耕隠为胡拱辰赋  

幽居人事絶纷纭俯仰深资寄耔耘桑柘影深成委巷烟花开满起清芬春风緑涨犂锄雨秋日黄连黍稌云对此笑歌堪永嵗况闻贤器静脩勤  

次鹿苑珦讲主韵  

路入南湖歩屧迟梵王宫阙毎遐思已知惠远许携酒更爱已公能赋诗安静着身心地辟萝云覆地月隂移相逢愧我覊尘网老大徒伤两鬓丝  

送郑教授先生考满之京  

九载黉宫教雨施又看考绩上京师驿亭竹叶香浮斚官路梅花雪亚枝骥足升腾从此始鳯音书最复何疑平安毋惜频频寄千里云山有所思  

椿庭夀日客中有感  

去嵗兹辰捧夀觞怜兄独客在他乡茧窝春到歌筵暖竹屋风生绮席凉亲友举觞隆燕防儿孙拜舞列鹓行今年却愧身为客回首家山欲防肠  

次姚江散人  

车书一统圣皇恩至泽均霑四海滨作客远看淮甸月放舟賸载武林春伤心桃李随流俗回首乡闗少故人便欲乗舟赋归去云山依旧是比隣  

离家  

暮出闉阇赋逺游乗风缓歩到江头舟维渡口待潮发月满沙邉生客愁良友论文欣裨益生涯随分敢贪求何时脱却江湖念归老家园卜隐丘  

镇江晚泊  

向吴亭下暮春晴扬子江头晚汐平云气倒连岚气湿水光上接月光明龙宫隠约金山寺雉堞参差铁瓮城闷倚篷窗成永叹故乡千里独闗情  

病中书怀  

一春苔径絶行踪耳目腰肢百病攻写字读书闲白日落花啼鸟任东风老怀不向酕醄里逸兴都归梦寐中造物戯人何若此倚栏搔首思冲冲  

山行  

纻服芒鞋兴趣长溪山登濯足徜徉翠岩雨过秋云暝兰若风生夕沼凉远浦渔歌来窈窕空崖樵唱起微茫诛茒便欲来居此十亩园池一草堂  

瓢乐斋为陈医士赋用韵  

陋巷箪瓢乐所居雅情真与世情疎杏村雨过春丸药竹户晴开昼读书  

舟行  

黄山门上早潮平风送楼船一羽轻鼓櫂江隂始亭午谩开樽酒慰羁情  

偶述  

少年时节竞繁华老大无成只叹嗟闲里春光今又半梅花落尽到杨花  

酬戴竹所惠七观石刻诗韵  

舂容雅制一团春松雪精书八法新珍重摹来情更厚小窗展玩忆前人  

题推篷图  

扁舟曽记酌西湖笑倚东风醉莫扶酒醒不知天已暮梅花枝上月轮孤  

题小畵  

撒罢丝纶漾小舟緑隂祗在水西头得鱼换酒寻常事日暮归来且暂休  

次钱广文感怀  

茆斋清味自来甘饮伴吟哦日醉酣为问洛阳贤令尹闭门风雨几人谙  

题云山景  

山杳云深路更纡緑杨深防结吾庐春风淡荡鸟声寂时有良朋访起居  

郑元祐  

题商徳符赠周隐君图  

玉堂商公五色笔砚防能令海水立终南泰华春云开草木茏防紫烟湿仙人楼观山之阿中有采芝人歗歌待渡者谁欲相过盘盘磴道开烟萝吴下周君学仙久与君素为方外友万金持赠君不顾得此夜光冲户牖自公骑箕君亦老百灵与之防珍寳藏之名山同不朽长有空歌下蓬岛  

宫词  

曲曲防干水殿凉红绡扇底芰荷香按歌误触鸳鸯起玉漏今宵分外长  

王蒙  

林泉读书图  

调古世寡和材疎自无羣种玉閟竒术还丹隠文披裘负薪士拾金罕所闻虽无箕颍节亦不慕高勲石田长芝草暮春自耕耘曲肱抱耒耜长歌至日曛所乐良在兹没嵗复何云  

客中感怀  

十年踪迹厌红尘功业无成白髪新梦里不知身是客觉来惟有影相亲夕阳衰草梁园暮细雨闲花楚水春马足经行今几度溪山应笑未归人  

宫词  

南风吹防采菱歌夜雨新添太液波水殿云廊三十六不知何防月明多  

荆溪怀古  

太湖西畔树离离故国溪山入梦思跨鹤未归人世换嵗时谁祭斩蛟祠  

钱维善  

题杜子美像  

四郊多垒未还乡又别潼闗谒鳯翔九庙君臣今避难十年弟妹各殊方中兴百战洗兵甲万里一身愁虎狼寂寞羁怀嗟老痩按歌怀古恨茫茫  

西湖竹枝词  

阿姊住近段家桥山妒蛾眉柳妒腰黄龙洞前黒云起早回家去怕风潮  

张昱  

歌风台  

世间快意寜有此亭长还乡作天子沛宫不乐复何为诸母父兄知旧事酒酣起舞和儿歌眼中尽是汉山河韩彭诛夷黥布戮且喜壮士今无多纵酒极欢留十日感慨伤懐涕沾臆万乗旌旗不自尊魂魄犹为故乡惜从来乐极易生哀泗水东流不再回万嵗千秋谁不念古之帝王安在哉莓苔石刻今如许几度秋风防陵雨汉家社稷四百年荒台犹在开基处  

吕敏  

书云林图  

葱蒨夏林緑高斋方夕曛幽花垂露远岫敛归云停箑风初至移樽酒半醺明朝忆佳赏回首念离羣  

题防文蜀山书舍图  

云镇蜀山秋重来佛慧游含毫得诗句写入画中愁  

鲍恂  

次韵赠李焕章  

辍棹鸳湖曲题诗竹寺幽济时心事在为客嵗时流逸兴横空隼闲情泛渚鸥聊歌白石烂或可慰淹留  

顾协  

行路难  

鸟道狭且危羊肠细而曲长安大道如掌平纷纷冠葢相驰逐一朝豺虎恣纵横秋风满道无人行驱车我欲向西去落日旷野无州城行路难一何苦前有豺兮后有虎人间大道不可行鸟道羊肠寜足数  

茹湜  

杨白花  

杨白花身轻不由已一夕长风生飘飘渡江水江南处处好繁华悠扬落地知谁家知谁家不复归永巷春深人迹稀悲歌连臂空肠防回首长秋鸦乱飞  

赵汸  

赠唐宗鲁  

惊飚振原野草树日已疎客子懐故林哀鸿云外呼九土人相食烟尘暗长途骨肉一分散东瓯定勾吴侧身无津梁飞梦轻重湖荆璞时未珍所贵琏与瑚棠溪古云利百链不受诬忧患啓明哲艰贞奋良图熠熠草上萤青青涧中蒲已感秋日短复悲冬夜徂阳光烛幽昧隂壑羣生苏归舟泛春涛一觞酹伍胥  

送陈子山博士游黄山  

浮丘説诗罢丹成忽为仙荒祠托灵谷瓦缶荐寒泉纷纭秦汉间嘉遯良独贤大雅久不闻支词渎真诠期君发幽隠重以青瑶镌【`右浮丘祠`】  

轩后初制作崆峒闵蒸黎画野定疆理无为异标枝荒山有遗碣彷佛存蛟螭述徳岂倚相论书陋秦斯期君刋徃牒稽首陈贞辞【`右轩辕碑`】  

絶洞下深黒寒泉泻岩隈中有玉蜿蜒不知何年来隠显与道俱泊然息风雷石林绚金碧洞府皆楼台善保至阳徳春霖徧九垓【`右白龙潭`】  

空岩防方池丹泉何氤氲炎火孰张设蒸泛春温疏防得深润浮游灌灵根外达美阳休内融反胚浑翩然披紫绮五色明朝暾【`右硃砂泉`】  

岩居观物化掩卷独无思空洞鐍重扄閟此孔壁遗朋来二三子窈强吾诗商声出金石草树生凉飔过门有佳客共赏雩风辞【`右弦歌洞`】  

浃源瀑布  

寒峡隠堂隍寻源观飞布悬空下千尺飞鸟不敢度电激山岳摧霆砰鬼神怒隂崖排积雪雨雹一时注崩腾时防续喷薄起烟雾随风肆飘洒霡霂湿冠屦我来属时艰对此忘百虑尘襟欣一洗僮仆不忍去崇山限吴楚僻远谁能顾应有避秦人岩前觅微路  

题米元晖江山小景  

沧波浩无津挥手扬防去回顾江山上苍苍但烟树结茆傍洲渚岂少垂纶防终然尘迹近未极扁舟趣世运如风飚朝新夕成故白云何停停倐尔天际住寄谢山中人奚为独多虑  

赠吕仲善之北平捜访遗事  

龙庭返骑如飞烟真人端拱収中原北平图籍载连舸挂一漏万无完篇妖星夜半躔奎宿山川千载还清淑国书不许外庭传翰林青简空如玉监殷监夏思前车诏使羣儒当疾书皇家制作贵传信未许太史徴无且旧时遗文更捜访狼籍幽燕借君徃五车上送更披陈一代兴亡如指掌  

黄星行  

八月十五夜未央中天皓月悬清光大星稀少小星没出门四顾山苍苍我生不读甘石书但见一星明且黄今宵不见児童怪应随斗柄西山外石桥徙倚闻幽香荷叶团团大如葢黄星明夜应复来清露为酒荷为杯举杯漫与黄星夀自古昆明有刼灰  

洛阳剑客歌为程景阳作  

洛阳古称豪杰窟竒材剑客尤超忽汉家三十六将军剧孟归来如敌国争夸玉贝高拄頥曼胡短后供児嬉平生耻学一人敌胸中耿耿谁能知功名何必惭亷蔺排难解纷声愈振白头恨不当单于误身竟坐封侯印长安卿相真庸奴鬼妾鬼马穷欢娱一朝万事成瓦裂金钱果为何人输君不见洛阳剑客藏名久好尽中山千石酒精灵变化防有时莫遣光芒射牛斗  

登黄山炼丹峰寻昔人隠处  

我游黄山当严冬雪消日暖无天风欲求昔人栖隠处发兴况有高僧仝危矼侧歩目已絶壁下瞰心为忡交流二涧泻寒碧樵牧不来萝迳穷嵯峨乱石大如屋蹴踏豺虎登虬龙手披灌木出林杪仰从云际窥竒峰中高一柱揭南斗旁扶两岫森寒松文楸万本翠如织宛宛内蓄何冲融仙灵窟宅景象异岂与下界同汚隆名姓无传年代逺只有药臼留遗踪摩挲考击三叹息怅不并世来相从因怜李白升絶顶空吟菡蓞金芙蓉几年戎马暗南国眼前厌见旌旗红脱身长徃宿有愿把茆不用烦人工曹阮浮丘应好在山南山北防相逢  

读阮嗣宗诗  

明月照北林孤鸿有哀音揽衣起坐弹鸣琴忧思徘徊独伤心可怜堂上生棘杞空自繁华粲桃李种寂寞青门外采薇怅望西山趾芒砀云归大泽空后五百嵗无英雄途穷恸哭谁知者沈湎狂言元自公  

观舆图有感  

朝雨茆茨湿披图叹禹功山河一掌上宇宙九畴中水性惟趋下民生本易穷胼胝岂无事大智与天通  

其二  

四履应难辨三河尚可寻功推城濮隽泽想召陵深问鼎犹怀恶投龟肯易心向无微管叹孰忆到如今  

丙申冬游黄山  

捜括山林尽诛求鸟雀悲力微思引避势迫遂相夷误返屠羊肆空忧漆室葵浮丘如可觅携手访安期  

杨行密疑塜  

荒郊石羊眠不起枯塜累累各相似海陵寃骨无人収岂有儿孙来擘纸几堆空土効曹瞒百战江南帝徐李龙山突兀表忠祠至今父老思钱氏  

古箭渡夜谈赠金元忠  

相逢嵗晩诗更诵燔尽枯槎谈愈纵短茨低覆结氷花寒压溪云不成梦竹帛烟消黔首愚紫芝一曲老商于坑外竟逃真学士浮丘雅颂济南书  

送蔡齐贤叅政行省福建兼简王都尉  

近臣持节镇闽中藩府东南控制雄率土已归新版籍济时还属旧勲庸天开百粤蛮烟晓地接三山海日红圣主宵衣勤政理太平思与远人同  

送杨希武叅政行省山西  

嘉谟硕画合居中出入宣劳属望隆才驾六轺居蓟北还飞双斾去河东晋侯旧赐提封远汉相新瞻秩望崇廊庙待公归补衮边陲暂遣播皇风  

题九龙庵新楼  

楼观凭虚倚玉台逺涵空翠絶浮埃璿玑宵转星辰近沆瀣朝盈窗牖开雷劈苍厓龙起立风翻碧海鹤飞回仙家自信春长好应笑胡僧辩劫灰  

送汪朝宗叅政行省陜西  

清忠自合侍宸旒方岳巡行寄远猷西迈新闻分陜重东归共识相齐优藩垣势合雄图遂竹帛功成壮志酧回首蓬莱云海上金陵千古帝王州  

隣翁  

世乱人心薄年荒虎迹多隣翁近相戒日暮少经过  

山居  

髙枝密叶一时空倚杖沈吟落木中乱后山居无纪防偶来林下见秋风  

汪克寛  

题道士张湛然弹琴诗卷  

空山白桐千年枝金星烂烂蛇蚹皮文光七轸蓝田玉氷弦细绕吴蚕丝丹山云暖鳯凰语露草寒蛩诉秋雨娥英泣洒湘筠斑迁客相逢话羁旅翠岩悬瀑锵琼瑶春霆霹雳轰层霄瞥波细萍游荡漾擘空轻絮飞飘飖仙林唳鹤惊离别老龙湫底吟寒月海门送上子胥潮澎湃奔腾卷晴雪羽人潇洒颜如仙凭虚来徃黄山巅古音浄洗筝琶耳何须更濯丹砂泉  

题李营丘画骊山老姥赐李密火星剑图  

蒲山鋭额千牛客蒲韀跨犊行无迹挂角青编一束书梦对重瞳意相得昆吾寳剑三尺水火星烱烱精光起花冠仙姥授神竒拜起仓皇惊更喜巩南歃血盟玉盘龙舟锦缆诛疵瘢折简唐公结昆弟戚凌六月严霜寒岂知不学万人敌雄才空觉乾坤窄九卿裂地藏雕弓稠桑土蚀铜花碧岧嶤古树苍玉林丹厓惨澹霾轻隂龙津歘忽风云化未须感慨荆轲心  

秋后雨  

楚东五月天无云日光流金百草焚南风吹山彭蠡涸稻畦分坼占文木郎无神龙不起牲牢熏燎徒纷纷梧桐一叶炎官老雷车辘辘天瓢倒陂池泛溢失高低万穟青黄发枯槁白髪田翁半忧喜却怜久雨禾生耳磨鎌欲获泥溅胸累日隂霾黑千里何时木徳守三星五风十雨歌升平  

和人郊行  

山县千峰叠闾阎杂崄夷雨香鱼拨剌风软燕差池郭外耕夫耦桑中穉子嬉弦歌声教逺民俗变浇漓  

周礼  

五磊晴岚  

雨歇云収山气浓晓来遮徧翠芙蓉小僮门外惊相报失却前村五磊峰  

九湾红雨  

桃花湾口锦云开片片随风逐浪来吹向前溪作红雨却教刘阮问天台  

秋水芙蓉  

秋风隔防木莲开掩映红妆玉镜台夜静月明环佩响翠云屏里水仙来  

斗室星临  

綘烛烧残夜二更佩声时杂步虚声玉皇案下朝初罢星汉无云斗柄横  

题白衣送酒图  

分田种秫酿新篘祗为无心见督邮若使白衣人不见黄花孤负一年秋  

李本  

春日杂兴  

世途何险巇畴能两心托囚楚竟怀沙美新亦投阁所以巢许流韬光在岩壑麋鹿为比隣烟霞恣谈谑富贵等浮云俯仰无愧怍峩峩富春山清风洒寥廓  

题画  

青天际远水落日明遥岑奋袖拂苍石憇此长松隂凉飚洒露顶正可弦吾琴古调讵自秘坐惜寡知音美人隔秋水望望烟波深何当一晤语旷然谐素心  

里人获苍鹿异之献于官遂作南山鹿  

南山鹿山头有草林有木朝朝出游暮归宿文毛斓斑聫锦钱歧角嶙峋防青玉白日饥含洞口花清泉渴饮岩邉谷胡为失脚落尘埃也逐牛羊食人粟牧儿惊见両角矗传呼两两三三续析木为兵石为炮逾沟越陇相驰逐一蹶仓皇折双足持献长官脯其肉呦呦不向嘉宾鸣濯濯已辞灵囿伏只念深山学仙客谁与牵车下山麓呜呼汝鹿最有山林情汝乃何故防其生寄言云中猿鹤友莫向人间借路行  

送季温内兄从军  

四月五月南风狂大麦小麦相亚黄吴蚕成茧不及缫慈母又缝游子裳游子从军上京国卖犊妆刀助行色西亭出祖柳正长骏马骄嘶羁不得丈夫弧矢志四方岂効儿女恋故乡酒酣慷慨防剑舞青天白日飞霜圣皇开边固无战地尽西南置州县独怜残胡喘息存深窜穷荒逞凶悍君今名行伍中不用自夸两石弓胸中筹画足制胜好坐帷幄叅元戎马衔山前刁斗月龙卷河上旌旗风我武维扬号令肃呼邪日逐争来降凯歌入奏明光宫从此朔南声教同大开明堂议东封君则长揖辞成功归来听我击壤歌年丰  

孤雁篇  

秋高八月风力狂吹断长空征雁行分飞汉月去影只呌入楚云幽怨长独夜愁迷荻浦雨五更梦断芦田霜枯吻连朝不饮啄侧身万里遥相望相望万里闗塞隔却忆平生长作客随阳未饱稻粱谋遵渚常虞网罗厄蓟北江南三五羣秋凉春燠徃来频曽将捷书报边使更聫筝柱亲佳人谁知中道两相失漂泊天涯归未得开口敢出号天声畏人且塌搏风翼锦水鸳鸯相并栖画梁燕子双将雏谁怜独有孤飞雁嵗嵗江湖别离叹  

山居为柯定安  

四百青山障俗氛数家鸡犬自相闻茆檐低碍岩前石木榻高栖雨后云晚径樵归凭鹿引秋林果熟与猿分从来懒入桃源市自酿松花日半醺  

送天童寺  

青春廿里万松闗小白前瞻太白山度岭路迷黄叶里隔溪人语白云间海龙防法听金磬野鹿叅禅献玉环老衲相留成信宿浮生赢得此偷闲  

经屠氏废宅  

桃源处士今何处花落东风尚未归旧业尽随芳草没游魂暗逐断蓬飞月台鳯去琼箫咽烟水鱼沈锦字稀惟有画桥桥畔柳春来依旧緑依依  

月湖夜泊  

卧听钟鼓隐层城一枕烟波月二更归梦不知乡树远浮踪暗逐浪花轻云埋丞相藏书坞星落将军种柳营尽道此中陈迹易鸡鸣还有马蹄声  

四虫言　余观梅苏诸老禽言皆无定名特以声之近似因寓意焉尔郊居玩物得羽鸣者四亦若有谓然遂作虫言云  

蜂  

翁翁复翁翁汝俦谁与同此翁不解世间事世间老贱少为贵恨不镊白还苍童何用自口称翁翁  

蝉  

遮了遮了主人屋破忙不补只愁秋来长苦雨南冈黄茆亦易求何不剪取遮牀头城中尽是楼上楼谁念中宵沾湿愁  

促织  

快织快织两日催成绢一疋严霜冻栢风断机不辞深夜了残机便从灯下试刀尺寄到邉城犹怪迟  

蜾蠃  

类我类我休忘字卵听我教诲勤愿尔假作真防同骨肉长相亲莫学人家放荡儿少时父母长路歧  

题画马  

晚向天门立仗归骄嘶谁与脱金鞿銮舆近日希巡幸闲放春堤苜蓿肥  

题松鹤  

长松风入潄云涛老鹤离巢刷羽毛夜半道人骑过海一轮秋月碧天髙  

题宋徽宗画竹  

宣和殿下碧琅玕月影风声岂耐寒一自江南栽老桧谁将消息报平安  

题画  

溪头春水碧粼粼溪上春山絶防尘不信白云都占尽也应茆屋有闲人  

李悌谦  

东门行  

朝入东门城试作东门行东门小吏打道开马前高喝将军来将军马上锦绣袍妙年三十才向高自信勲劳迈颇牧常将意气淩萧曹紫骝一疋天子赐新鞲金鞍揺玉辔腰下长悬两石弓腹中岂贮三千字清时校猎城南隅旌旗蔽野人塞途一时苍黄爪牙奋百里飞走影响无归来升堂设绮席列坐击鼓吹笙竽金鳯钗横翠翘起娇娥双双顔色都藏呼取银错落按节舞蹈红毺蜡炬高烧白于昼乐事已徧清夜徂君不见穷巷书生读书苦一生身被儒冠误不思学剑求出身闭门犹拟长杨赋  

拟古二首  

驱车送君行送君长亭道落日照道周君行何草草结交既已晚相去一何早世路多险巇君身讵能保别时春草深于今已枯槁思君衣带缓忆君容易老愿为双鸿鹄翻飞入穹昊  

盈盈楼上女皎皎扬青眉向天掩泪啼恨深人莫知我本良家子误适商人儿商人但趋利不识生别离前年贩茶去海角复天涯今年未有书归期复何时  

王淮  

桃源行  

武陵十里桃花水遥接仙家洞天里桃花不隠洞中春引得渔郎来问津洞中墙屋开村落石田沙田足耕凿隂连緑树昼昏昏鸣鸡吠犬东西门渔郎相见惊相语共问今朝是谁主秦家虐防逐飞烟司马独主江南天尊前论罢长叹息醉掩松窗卧苔石明朝出洞归故乡回首万壑云茫茫山中此景知无有千载词人説盈口我欲携书上钓船洞口去觅桃花源  

秦女吹箫曲  

翠鬟二八秦宫女学得吹箫作鸾语芙蓉帐暖防春香十二楼头弄云雨箫声飘飘度彩霞好风送上仙人家仙人特遣双鳯下载入秦宫看桂华桂华零落秦宫冷十二楼头空月影寒螀夜夜断人肠双鳯不来云路长  

清乐轩  

无心渉是非水屋掩柴扉俯槛池鱼跃开门野鹭飞松花酿腊酒荷叶补秋衣向晚看山去孤笻歩落晖  

田家  

流水绕柴门门前小迳村棘篱喧鸟雀桑野散鸡豚午灶黄粱熟春缸白酒浑田翁无少事闲坐弄诸孙  

雪中怀故人  

丘壑谁为伴相携独有君出门深雨雪极目限江云白髪空年迈青灯坐夜分嵗防相忆梦只在剡溪滨  

元宵踏歌  

梅花雪洗香尘陌柳淡官桥春一色家家对月赏元宵火树鼇山高百尺九街箫鼓沸春声灯下女郎连袂行唱尽开元太平曲月轮已过西楼楹  

中秋怀吴廷珪  

秋满瑶台夜未央美人何处醉传觞烟霞城郭山光霁风月楼台水气凉帘卷桂花香满席屏开梧叶影侵牀紫箫吹断霓裳曲鹤在遥林梦正长  

章珍  

艶歌行  

和风散晴霭冷露晞春阳歩出闺中姝采捋陌上桑冶容事窈窕秾艶飘芬芳髻拥黄金钗耳垂明月珰湘绮以为衣紫罗以为裳使君爱青年下马揖红妆为言孤鳯鸟欲效双鸳鸯妾身名家女夫婿侍中郎豪气万人上美躯七尺长朱门白玉阶锦鞍青丝缰尔今在长坂妻亦守空房游侠恐相继能忍容为娼  

良人  

良人越闗河嵗月忽已乆灼灼庭中花菀彼庭前柳春阳被万物芳草亦合欢如何逺别离长江路漫漫漫漫江河长迢逓不可逾相思发长叹视我明月珠  

赠所知效陶体  

峩峩青山下小屋十余间禾黍满东臯桑麻翳后园日出读我书日入高枕眠相知无心曲惟此门前山好鸟归深林白云宿层巅陶然得真趣悠悠乐吾年  

拟唐陈伯玉度荆门望楚  

乱峰前路逈旅况正纷纷落日荆门望青山楚国分孤城连郢树独棹入蛮云谁念天涯客西风见雁羣  

拟晓发五溪  

舟发川中路孤吟背夕曛秋声巫峡水暝色夜郎云野店青山绕溪桥緑树分采菱歌棹远风静有时闻  

刘生  

不事鲁儒文谈兵动主君开弓学明月射雁落黄云桃叶迷歌扇榴花醉舞裠遨游五陵地结纳李将军  

怀张二璟  

别后令人忆旧欢盍簪林下恣盘桓西风黄菊篱边坐落日青山屋后看鸟下闲庭秋草緑猿啼孤馆曙钟寒所思只在溪南路尊酒论文防独难  

题山水图  

南山春雨晴西溪春水满孤舟钓夕阳沙明緑蒲短  

夜宿武陵南山怀张鸣玉  

越客夜向山中宿风动竹枝鸣佩玉揽衣起坐不见人江上月明江水緑  

张憬  

挽宋龙州先生  

栗栗北风劲百草腓且僵白日失中舍惨澹寒无光漫漫愁思多激烈歌声长浮云结重隂俛仰内自伤挥剑出长坂我马以黄川流移东溟葵藿倾太阳端居顾安适谁能履周行崔崔玉山冈孤坟郁苍苍猗猗蕙兰花千古含芬芳  

秋日宴海昌硖石东山  

东山此日防儒英霜落天高秋气清风度钟声诸刹近云开日色两峰晴葛洪井上烟霞古顾况台前草树平临眺不须论徃事故乡回首独含情  

聴莺曲  

黙坐湘帘垂啼莺在高枝初啼君已去再啼君不知  

詹复礼  

赋得郁郁园中柳送行人  

郁郁园中柳芳姿蔼晴曦春风动微和零落多华滋皎皎扬素花濯濯垂繁枝同袍戒严装奄忽与我违焉知逺行迈欲好不终期攀条聊以赠悠悠起遐思  

妾安所居  

忆昔初嫁时人言妾有家修眉横远山芳姿玉无瑕燕婉誓偕老合欢良莫加胡为轻别离各在天一涯昔为珠与玉今为泥与沙兎丝倚蓬草离离颜色好小物若无情生荣死同槁君心不可知妾心无改移中途归无庐安所居  

雨雪曲  

朔方九月先雪飞旌旗惨淡无光辉沙场万里杳无际黄云不动西风悲军容肃肃壮前驱寒威冷冷生铁衣君恩未报敢忘死欃枪扫尽终当归  

余谥  

送袁从事  

西风送客大江边兴尽离杯沸管弦许国共怀萧相业乗时独羡祖生鞭三秋驿路青山外万国闗河白雁前此去功名须努力高堂华髪待流年  

分咏华山送张伯仁之峡  

太岳峥嵘仰万山怜君此去重跻攀烟霞长绕三峰外日月平临一掌间沙塞北来连汉畤河流东去带秦闗洞中若有希夷在为我殷勤问大还  

赋得金羁络骏马送周司务出使还京  

君王旧赐五花骢金络银鞍气象雄雾鬛飞扬开大道霜蹄腾踏起长风九霄红日天颜近万里青云辇路通四牧歌防恩赐后玉珂明月下南宫  

大圣乐  

圣皇御极开太平两阶乐奏中和声拊然击石诞文明玉戚朱干昭武成九歌九徳咸休征百兽率舞殷神灵盛时制作需股肱后防伫侍钧天庭  

周普  

怀友  

故人别去一春深地北天南鱼雁沈梦逐蝶魂迷草色愁凭莺语诉花隂风回别径蓂三落烟鎻闲门柳十寻独有离怀禁不得倚防长对碧云吟  

滃洲王仲礼水竹居  

新构华轩俯碧流万竿脩竹共清幽浓隂覆处开棋局疎晴时引钓舟隠隠月明湘浦夜萧萧风起渭川秋于今圣代无遗逸未许林泉到白头  

秋思  

露下兰无香风高叶初坠空庭不见人落月照孤坐  

洪性  

拟古  

青青岩畔松菀菀山上栢矫矫含贞姿交情固金石盈盈苑中花灼灼夸颜色翩翩游侠儿看花满街陌纷纷艶绮罗轮蹄密如织高宴动歌钟欢娱毎终夕好花忽凋零寂寞稀人迹愿崇嵗寒节矢心终不易  

邉城出猎图  

白草秋高塞马肥朔风卷地黄尘飞黄尘万里暗金微氷天白日寒无辉单于号令急传箭指挥部落连长围旌旗列绕隂山侧身骑骏马交鸣镝野兽成羣时正饶击狐射兎宁遑息霜气寒严弓刀强丝仰落云中翼臂上苍鹰初解縧劲秋六翮铦如刀钩爪金眸意气豪横身纵击抟空高桑干水冷氷初合黄云徧地层隂匝老上急徴左右王列骑寒郊相防猎貂防黄羊鞍畔悬歹辣酥香满椑榼昭君马上弹琵琶声声哀怨空思家双啼雨泪沾襟袖愁闻处处吹邉笳氊毳徃来依水草穉驹惯识居延道回头北斗南方看牛酥马酪塞门老中原邉关昔脱扃漠南近地皆龙庭只今圣代昭文明太平稀见塞外形此图相传二百载赵君妙迹今犹在羞闻红粉去和戎坡图一见翻成慨  

题静闲房  

松老真僧腊清居屋数间庭看芳草合门掩落花闲世事随流水禅心对远山有时飞钖去仍共白云还  

龙冈夜月  

龙冈冈上月华明桂影星河入望清玉宇琼楼秋万顷银盘氷鉴月三更色添庾岭登临兴光动袁宏歗咏情回望嫦娥天路逺乘槎直欲犯长庚  

题兰  

楚苑光风暗转魂江蓠从此怨王孙九歌不尽当时意还向瑶琴曲里论  

宋恢  

寄洪郎中  

琼林有鸣鹤皎皎霜雪姿飘飘奋遐举云程扬羽仪朝饮玉池水夕啄圃芝音声振千仞逸响闻天逵灵雏善相和好爵心所縻安得晨风翼万里恒追随  

访杨维立进士留赠  

虚斋坐岑寂幽怀旷难任美人乆不谐纡郁伤我心出门爱春熈灌木鸣珍禽轻舟溯长川弭棹枫江浔高扉俯流水山树防成隂山堂惬良晤载聆金玉音韦布分樗散幸兹挹华簪芳筵晃银烛畅饮乐且躭悠然写余兴歗咏鉴璆琳啓户夜何其天汉回箕参职思慎毋荒先哲有遗箴枕籍甫云觉晨鸡彻云林  

王润  

题畵  

风景苍茫地人家远近烟云低长碍树江阔欲吞天白日消棋局青山落钓船平生萧散意对此转堪怜  

小艇  

故人寻旧约小艇作行窝天影波千顷苹香雨一蓑霞明红叶艶山近白云多落日沧江曲离愁奈尔何  

舟中  

旅宿孤舟里寒灯对客愁江山今夜月风露一天秋水白蒹葭渚霜清杜若洲明朝寻旧约来此狎盟鸥  

渔舟  

时常出没不知秋半世生涯在碧流网晒斜阳红蓼防篷推明月白苹洲逍遥或傍严陵钓放浪还随范蠡游借问个中谁是伴沙鸥忘我我忘鸥  

落叶有感  

春风玉树锦成机转眼秋风叶已飞落日荒庭人不扫相看搔首思依依  

雁拖秋影动金飚隔树钩帘一叶飘身在河汾多少思青山云揜玉人遥  

闺梦  

烧残银烛绣房深帘外春寒入翠衾梦里不知离别后笑援双带结同心  

凉沁纱帏菡蓞风簟纹斜印玉肌红觉来泪滴鸳鸯锦一段云情似梦中  

月过银屏映象牀秋风微透越罗裳无端一枕相思梦为雨为云总断肠  

流苏寳帐锦毸毰侍女添香夜几回孤梦岂知氷雪积冐寒犹自过阳台  

题畵竹  

曽见东篱立晓霜一枝岩傍拂溪光等闲得制伶伦管吹落梅花几夕阳  

朱彦昌  

松亭  

窗户通云气藤萝补屋茆欲符丁固梦故结谪仙巢春酿花为酒时飱叶作殽拟从风月夜共聴响生匏  

桐江钓隐  

富贵非吾愿烟波足自娱西风双鬓短夜月一身孤野棹时时鼓村醪日日沽不知江海上曽有故人无  

赠道防凃志清领职归冝黄  

羽衣来自五云端敇赐黄麻墨未干梅福南昌成吏隠葛洪勾漏本仙官一声白鹤横江夜三尺青蛇出袖寒归到鳯山春满屋绛桃花发绕江干  

楮被  

一幅真纯织不成寒波濯涤絶纎尘白云影落茆檐夜晴雪光涵斗帐春拥鼻想无天上梦御寒偏济世间贫要知谁与同清苦窗外梅花是故人  

题桃源图  

当时秦鹿走中原天下纷纷孰可论黔首已沾新雨露白云犹隔旧乾坤水流花谢长三月犬吠鸡鸣自一村我昔荆湖询徃事茫茫烟浪几黄昏  

悼鹤  

仙禽羽化入防防空想飞魂尚在隂赤壁江寒那有梦青城天远杳无音忍言骨骼堪为笛毎动心情肯劈琴愁杀山人眠蕙帐夜深谁伴野猿吟  

陈周  

寄长儿枨  

汝昔洪塘别我去流莺四啭庭前树暌离浮世事多违萧飒高堂髪如素鸿雁南飞屡得书鹓行喜汝追云衢叨陪史馆愧班马须匡盛时如唐虞前年孙枝条惊折百结愁肠泪交睫今年兰玉未生香三复螽斯情内热田家荒顿农多事督耕畎亩聊婆娑席门时屈长者辙拙书莫换山隂鹅尔家兄弟痴无匹躭睡日高事游逸徒诵渊明责子诗终起仲由风树戚朅来欲挈尔妻孥束装将发仍踌躇已裁尺书寄双鲤蚤看赐省归庭除  

寄尚干林昌逹  

惜子青山隂荣亲志尤笃乔木几多家孝友谁能复羡君孝友人共贤礼门义路恒周旋垂帷不下董子志泣血蚤悟高柴天迩来客到文峰下秀色森森自天泻飞瀑声中魂欲销哀猿啼防情堪冩此行亦作鹿门游白眼箕踞轻王侯闲云独树气晻暧緑萝翠葢风飕飗忆昨相逢今几载结交未尽平生爱长者车回门巷稀鬓毛已改丹心在祗今明诏徴岩阿衰麻卸却宁蹉跎君不见东山谢安久不起歗傲可奈苍生何  

又  

梅风吹雨乱山隂郤望山头见客心继业当传麟史学思亲应废蓼莪吟闲云引水通蔬圃卜地诛茆傍石林谁谓李生盘谷逺篮车早晚一登临  

陈栖  

游常思寺  

兴逐东风览物华春游随歩到禅家窗含叠嶂松留鹤路入重林屋傍花听法偶来寻杖钖敲诗相与坐烟霞山童知我逺来客烧竹炊烟正煮茶  

棠棃畵眉  

东风昨夜动微和一树红棃簇锦柯莫恋枝头红粉态王孙挟弹醉来过  

陈爟  

和文厚弟除夜迎春韵  

沈醉灯下归春夜欲除夜要举迎春巵瓦壶不堪泻缅彼荆树枝临霜未凋谢兰玉生庭除书香岂应罢阳回宇宙初雪响纱窗下青草生夜塘梦中倐惊讶感此惠连诗千金重光价咫尺叙连枝相于脆霜蔗酴酥拥寒炉莫忘旧同舍  

题山水图  

筑室武陵溪溪村緑树迷人寻芝术去松借鹤猿栖问诀维仙棹看山倚杖藜披图豁心目吟度石桥西  

送文用弟起取之京  

同气复同襟相看谊转深顦鹩甘枳棘鸾鳯协韶音便道斒斓好聫牀风雨霪旧时袍笏在还汝继朝簪  

重光堂为林元美太守题  

青春入仕老归田况复恩光擢暮年赤帯有花新进秩虎符分竹旧推贤林间白髪怀多宠篱下黄花晚更妍回首五云何以报碧梧丹鳯正高骞  

次韵送郑文玉之春官  

梧竹深丛彩鳯栖扶揺直上碧云梯青樽祖帐开怀别远道河桥信笔题淮水晚风三叠浪棃闗夜月数声鸡遥知献罢天人防春满琼林醉似泥  

平山怀古次林内翰韵  

粤山深处赤龙游国歩艰难到此丘瘴雨愁云迷旧垒紫宸黄阁在孤舟昏昏海色销王气岌岌南冠学楚囚却叹鼎湖龙去后萍踪又逐水东流  

游后乐亭  

一亭愧比子云居为爱山泉引旧渠诗客坐留花下榻茶烟吹起竹边厨半帘凉影翻荷葢几树浓隂隠木奴安得元方归昼绣共吟池草倒银壶  

寄文用节推  

落叶愁分几度秋怀人长夜上东楼潮阳浪説八千里治化今推第一流瘴海烟消山有色黄堂春暖狱无囚不知诗酒弦歌处还忆聫牀风雨不  

文用擢南台侍御用韵寄贺  

东楼欢防付空言谊重连枝岂异根拜命恩随骢马客钟情目断鹡鸰原清风防挂清江浦白简霜飞白下门最是旧京人快覩豸冠三世太丘孙  

竹坡  

八靣山前八亩坡若人种玉已成窠孙枝武接王猷兴霜操声传卫澳歌月色到帘鸾鳯起风光入座管弦多他时雷雨湘江夜争看苍龙跃海波  

卜山草堂  

卜山深愧午桥庄一曲江村一苇航毎忆西轩话尊酒故瞻北斗列文昌烟萝石上春如昨桃李门前旧有香最羡竹林留咏后草堂夜夜烛奎光  

文用更新涵碧亭病起游览不遇  

扶防重登涵碧亭绣衣更创郡侯铭一塘新水回春草万古文峰列画屏緑酒青尊珠履客光风霁月绮窗櫺夜来梦得新诗句飞楫沙头唤鹡鸰  

咏文静东山别墅  

惠连新构子云居景占东山胜孟诸谈谑四隣千亩稻招寻羣从一溪鱼丁丁谷口樵薪防乃乃林头牛角书取醉不须携妓乐壎箎叶奏更何如  

水心亭四景为文用题  

银河倒泻玉壶秋百道清泠昼夜流一曲小池通混混濯缨人在镜中游  

金鸡高奋九霄翰飞落人间岱顶山五色岚光何处着淡烟疎雨卷帘看  

何代灵下石潭古藤疎竹小溪南清光倒浸玻瓈影剰照霜前颗颗柑  

上方层阁枕溪浔潮送钟声出梵林斜日半村僧定晚高人从此涤尘心  

中秋闻文用弟有浙江清戎之命喜而赋此  

玉壶寒露耿清秋执法星揺属马周咫尺宾山楼上月晴光照彻越吴州  

谷宏  

行经华隂  

云间太华倚三峰积翠遥连渭水东逺塞雁声寒雨外离宫草色暮烟中秦闗日落行人少汉畤天隂古戍空寂寞武皇巡幸处祠前木叶起秋风  

## 石仓历代诗选卷三百六十二  

明　曹学佺　编  

明诗初集八十二  

瞿佑【`字宗吉钱塘人以荐历仁和临安教谕陞周府右长史有存斋诗集`】  

春愁曲  

杏雨调泥随燕嘴烟重栁条扶不起采香蝴蝶挂蛛丝不惜将身为花死东风入幕动流苏寳篆烧残睡鸭炉綉牀尘积锦机怨巧语谁能凭紫姑小砑吴牋双鳯翅墨痕浓沁相思字玉钗半脱帕蒙头寛尽玲珑金纒臂  

折花怨  

双飞蝴蝶翻金粉风里流莺栖未穏银瓶汲水漾涟漪下阶自防珊瑚枝虽然得入华堂里未必春光愿如此树头花落还结子瓶内明朝抱香死东风一様发阳和岂知中道有蹉跎人生轻出弃根本失枝落节将奈何  

故宫叹  

金轮夜半北方起炎精未堕光先已青衣去作行酒人泥马来为失郷鬼江头宫殿列巑岏湖上笙歌乐宴安鱼羮自从五嫂乞残酒却笑儒生酸格天阁上烧银烛申王计就蕲王逐累世内禅讳言兵中兴之功罪难赎开边衅动终倒戈师臣函首去求和木绵庵下新鬼哭误国重逢贾八歌琉璃作花禁珠翠上马裙轻泪妆媚朔风吹尘笳鼔鸣天目山崩海潮避徃事兴亡谁与论亭亭白塔镇愁魂惟有栖霞岭头树至今人说岳王坟  

旧镜叹  

美人在时对镜妆美人去后镜无光玉台零落白鳯凰锦囊抛掷红鸳鸯夜深唶唶闻镜语何不持挂坟前树新人新镜自相宜旧物荒凉无所依  

义士行  

链金铸范蠡买丝绣平原逝者恐无知徒用劳心魂吾闻食主禄终当与主同祸福又闻着主衣岂忍为人作光辉任安念旧不改轮豫让报讐须杀身酒不必浇刘伶坟上土劒不必挂徐君墓前树感君恩重死相从冥漠重泉有逢处  

防灯词【`十三首`】  

东家砍竹防山棚西舍邀人合鳯笙官府榜文初出了今宵喜得晩来晴  

都司烟火掲髙竿万斛珠玑撒玉盘防到顶头齐喝采紫葡萄上月团团  

南瓦新开影戯场满堂明烛照兴亡防防弄到乌江渡犹把英雄说覇王  

销金小掲髙标红藕青梅满担挑依旧承平风景在街头吹彻卖饧箫  

傀儡装成出教坊防旗前引两三行郭郎鲍老休相笑毕竟何人舞袖长  

寳盖髙悬画阁深生红绣带细描金就中好个流苏结万转千回共一心  

香带交垂八尺髙红灯影里见丝毫傍人总道工夫巧一月香闺弄剪刀  

女伴相邀趂晩晴暂离妆阁歩轻盈当街怕有巡军见只向齐檐屋下行  

随分梳妆浅淡衣像生花朶閙蛾飞年时也有烧香愿同上吴山及早归  

百媚怀春不自由好妆金屋贮风流谁教误向灯街见断送痴人死未休  

风帘珠翠动纷纷笑语声喧隔户闻明月满街天似水不知何处着行云  

文锦坊西后市南閙竿挑过百花篮少年游子夸轻俊拾得双头碧玉簪  

村里儿童暂入城随羣齐上大街行归来彻夜浑忘睡从此春田懒去耕  

西湖四时曲  

西湖景春日最宜晴花底管弦公子宴水边罗绮丽人行十里按歌声  

西湖景夏日正堪游金勒马嘶垂栁岸红妆人泛采莲舟惊起水中鸥  

西湖景秋日更宜观桂子冈峦金谷富芙蓉洲渚防云间爽气满前山  

西湖景冬日转清竒赏雪楼台评酒价观梅园圃订春期共醉太平时  

姮娥奔月  

一丸灵药少人知窃去应无再得期后羿空能残九日那知月里却容私  

龙女传书  

海水桑田事可哀神仙只合住蓬莱擘麟暂露纎纎手勾引闲人背痒来  

织女牛夫  

锦机停织动经秋恨逐银河一水流人世底须争巧拙乞来何不妮牵牛  

王母仙桃  

周王汉帝总成空未及桃花一度红殿上小儿差耐乆等闲三入果园中  

后土琼花  

阿武临朝若鬼神春风屡动壁衣尘唐臣不敢扬君丑移谤琼花观里人  

洛神凌波  

采珠拾翠故逡巡虚恼陈王赋感甄逺与惊鸿踏波去望中犹想袜尘轻  

毛女成仙  

童女楼船去不归三山何处覔灵芝神仙只在秦宫里底事君王却不知  

则天春思  

朝罢金轮出上阳诏书火急报春光苑中谩有千红紫不及莲花似六郎  

飞燕掌舞  

雉扇霓旌锦作围避风台冷不胜衣身轻毎欲随风去追逐花间赤鳯飞  

阿娇金屋  

咫尺长门有别离君心宁记主家时黄金作屋成何事只办相如买赋资  

武灵白华  

洛苑中间杨白华随风飘泊向天涯悲歌未断肠先断日落长秋起暮鸦  

戚姬临池  

鸿鹄歌残事已危空将赵国付期期主张一子犹无防底用重临百子池  

冯媛当熊  

黼座临轩寳扇开縁何鸷兽忽惊猜若非白日将身试安得黄昏入梦来  

西施含颦  

捧心娇态黯如愁长使东邻欲效尤岂是预知亡国祸含情终日在眉头  

韦后双陆  

生世重逄天日开恣情为乐竟为灾局中胜负谁能决直待临淄白刅来  

良姊樗蒲  

玉帐军中寝未安树鸡刻子打牙盘一筹博得尊翁意特赐成都七寳鞍  

唐儿荐寝  

宫车乗夜暂相过岂是偏承雨露多莫笑长沙封境狭诸孙能复汉山河  

陈女更衣  

相逄草草在花隂抵死徒劳力拒深留取佳人今夕在缕金盒里结同心  

杳娘拆字  

懊恼宫中十八娘莫将体字戯评量等闲一画轻移动勾引真人出晋阳  

乳母回顾  

襁褓恩深遽改图懐中宁乳泣呱呱汉王自有金茎露不识胡儿塞上酥  

琼琼玉筝  

钿蝉金鴈谩纷纷一曲谁能月下闻惟有崔生偏入耳娇声近在砑罗裙  

师师檀板  

千金一曲擅歌场曾把新腔动帝王老大可怜人事改缕衣檀板过湖湘  

冀妻堕髻  

跋扈将军擅国纲夫人狐媚亦専房狂奴戏夺鸾箆去故作风流堕髻妆  

官妓侍僧  

暴国狂君意自迷更将魔女恼菩提上人一语自觧说曽见青莲出淤泥  

碧玉赴井  

一入朱门便不归银屛寂寞鳯凰枝欲知碧玉心中事请防香罗带上诗  

文君当垆  

一曲丝桐觧误身辞家奔走逐风尘临卭市上旗亭侧多少停杯送目人  

朝云诵偈  

春树红顔一掷梭六如倡里暗消磨主翁不悟荣华过一笑重烦春梦婆  

盼盼燕楼  

亚父塜前秋草合虞姬坟上暮云愁如何一片彭城月只照张家燕子楼  

瑞瑞雪岭  

二十四楼灯市月千三百里锦防风何如雪岭花偏好髙压扬州芍药红  

栁氏重归  

舞彻腰肢擅物华风流只合在诗家韩郎可是攀来惯他日重吟御栁斜  

红线仙侠  

两镇交欢信使驰红顔一出胜全师魏州惊倒田承嗣不敢重留外宅儿  

李娃念旧  

故人一别负佳期饥火烧肠冻不知须念徃年行乐处寳鞍三堕曲江池  

春莺啭曲  

停骖惆怅惜芳时岭海归来两鬂丝纵使莺声如旧好緑杨都是折残枝  

薛涛防牋  

小様鸾牋制造殊寄来多附锦江鱼枇杷花下门扉掩赢得人称女校书  

馆舍书事  

过却春光独掩门浇愁漫有酒盈樽孤灯听雨心多感一劒横秋气尚存射虎何年随李广闻鸡中夜舞刘琨平生家国萦懐抱湿尽青衫总泪痕  

题和靖墓  

诗落人间有墓存谁歌楚些为招魂愁连芳草春无迹吟断梅花月有痕华表柱存辽鹤返少微光霣楚天昏生刍一束人如玉想像髙风酹酒樽  

汴梁懐古  

歌舞楼台事可夸昔年曾此擅豪华尚余艮岳排苍昊那得神霄隔紫霞废苑草荒堪牧马长沟栁老不蔵鸦陌头盲女无愁恨能拨琵琶说赵家  

过宋陵  

陈桥驿畔势仓皇防检归来作帝王玉斧不挥螳后雀朱牌只写火中羊早知金币无诚约何必珠有慢蔵泥马南来成底事江边白塔更凄凉  

白燕  

脱却乌衣絶防瑕银屛珠箔旧生涯玉京老去妆初改王榭归来鬂已华避雨有时粘栁絮梦云何处认棃花飞琼不向瑶台去却入寻常百姓家  

鳯仙花  

金盆玉露捣仙葩觧使纎纎玉有瑕一防愁凝鹦鹉喙十分春上牡丹芽娇弹粉泪抛红豆戏搯花枝镂绛霞女伴相逄频借问几回错认守宫砂  

熨斗  

有柄何曾挹酒浆随时用舍属闺房斡旋天上阳和气平帖人间锦绣香翠防卷纱移玉钏金篝分火近牙牀衣成逺寄征夫去印颗何时肘后黄  

玉簪花  

白露初凝气凉花神献寳助新妆移来银色三千界压尽金钗十二行秋水为神氷琢骨龙涎作炷麝传香不须石上忧磨折长在佳人鬂髻傍  

残蝶  

飞鸟曾闻载鬼车粉香何事亦随邪伤生不惜身投火抵死犹将命乞花望帝精灵枝上血韩凭魂魄墓前沙一般有恨难消灭梦里相逄更可嗟  

## 石仓历代诗选卷三百六十三  

明　曹学佺　编  

明诗初集八十三  

苏平【`字秉衡海昌人举贤良方正不就有雪溪渔唱`】  

箕山操  

箕之山可以樵箕之水可以遨爰洗我耳爰弃我瓢四无人声弗喧弗嚣我友于巢弗臣于尧清风穆穆聊傲世以逍遥  

陋巷操  

巍巍尼父兮吾得师之悠悠大道兮吾得窥之箪有食兮适充吾饥瓢有饮兮聊觧渇为人不我堪兮吾乐孔宜  

精卫操  

精卫禽怨长在西山有石东有海衔石填之良有待海若塞干恨乃释口血离离羽毛湿  

别鹄操  

彼黄者鹄雌雄其侣既宛其颈复戢其羽汝不畜雏义当去汝雌飞动哀鸣雄感别离苦不愿乌生八九子但愿同巢共生死  

艾而张  

艾草莽张虞罗雀髙飞离蓬窝入网少出网多野田啾啾啄枯禾雀兮雀兮奈尔何  

将进酒  

君不见刘伯伦一饮一石陶天真又不见阮步兵沈酣累月不蹔醒百年三万六千日世上几人能满百昨日对明镜鬂髪忽已白安得鲁阳戈为我回羲和来日已少去日多坐令豪杰成蹉跎我欲服食金光草神仙有无何足道我欲挟防朝帝关九重崔嵬不可攀不如筑糟为台玉为斗与君共乐无何有万古虚传身后名一尊共尽生前酒  

紫凰曲  

银蟾贴天流素光玉峰仙人吹紫凰紫凰离羣发清啸思入寒云悲怨长余音嘶风山石裂梅花飞春堕香雪冯夷宫中龙夜愁鲛人学语声幽修江波淡淡寒不流七十二峯凝暮秋急管繁弦不须数转羽移商调尤古空山野人踏哮虎隔竹湘妃泣秋雨有时无声似有声欲与彩鳯相和鸣秦皇女儿去不返碧海三山梦魂断  

五言杂咏  

彼美南国姝婉娈贞且良青霞以为佩明月以为珰白玉蓄光彩幽兰含馨香日秉流黄机五彩成文章见者为叹息不殊古姬姜世无蹇修氏玉帛不时将脉脉处重闱何曾下中堂容顔岂不好览镜徒自伤但恐芙蓉花揺落随众芳  

寄金粟公子  

中夜百忧集揽衣起徬徨明月扬素辉列宿互低昻耿耿河汉流肃肃鸿雁翔念我同心人邈焉越一方昔为双游鱼今为孤飞凰援琴不成寐展转幽思长岂无蕙兰花为君掇其芳道逺莫致之抚懐徒自伤  

寄逯頥正主事  

猗猗蕙兰花宛在水中央朝露沐华泽春阳泛崇光煜煜合素姿盈盈婉清扬耻为桃李顔混彼萧艾行川泽寂无人翛然蔼余芳采之欲谁遗同心恨河梁引领空踟蹰日暮幽思长  

亲兰  

盈盈九畹姿托根在沅湘朱华吐幽艳煜煜含朝阳湛露濯其英光风扬芬芳萧艾非所伍莸菅讵为行媛防不自媚无乃国之香泠泠尼父琴操之为悲伤徳馨固所重采以纫荷裳允哉亲兰心佩之期无忘愿言慎初服令闻日以彰  

读螺城集  

末俗薄风雅幽懐郁难任黄钟乆弗奏下里徒洼滛不见涓与襄畴能宣我心谁知百世下始闻南风琴一弹再三唱太古有遗音调逺意自适山髙水弥深孤鸿唳逺汉翔鸾鸣髙林聆罢复叹息凉飚濯余襟  

刘生  

结客皆豪毅英风闻四方锦衣苍玉佩白马紫丝缰排难死知已横行出边疆君恩殊未报龙劒夜生光  

铜雀妓  

铜雀荒秋草罗衣不再薫泪流漳水恨雨散楚台云夜月停歌扇春风罢舞裙西陵遥在眼脉脉倚斜曛  

关山月  

万里防圆缺中天一气浮光揺纱障夕影落玉关秋少妇闺中见征人笛里愁嫦娥知别苦偏照海西头  

王昭君  

柔逺借蛾眉承宣出禁闱玉顔轻画史珠泪湿罗衣恋主心徒在和亲事已非相随惟汉月万里到金微  

拟宋之问应梁王教宴龙  

台榭俯灵源风光似禁垣吹笙下缑岭飞盖入西园鸟逐歌声断花随舞防翻惭非枚乗匹环佩侍金门  

塞上曲  

战马闻笳鼔横行出塞门阵云凝陇黒杀气入边昏决防平沙漠捐生报国恩犹惭汉公主万里嫁乌孙  

拟杜甫春夜宿左省  

掖垣分夜直何必羡瀛洲象纬低龙阙河山绕鳯楼禁钟随漏尽宫月向人流献纳明光里能忘贾谊忧  

长门怨  

君恩殊未尽新宠一何深寳镜留尘影瑶堦断履音病容消白玉秋赋费黄金千古长门月那能照妾心  

拟和太常韦主簿五郎寓目  

谩说秦关百二重夕阳回首露台空参差碧树迷行殿重叠青山绕故宫小苑啼莺留醉客边城游骑猎元戎当时献纳甘泉里更有何人赋最工  

拟积雨辋川庄  

经旬烟雨暗东菑荷蓧空林路欲迷田畯乗春催布糓山妻当午饷蒸棃桃花水满鸬鷀下桑柘隂深戴胜啼习静山中人迹少门前芳草緑应齐  

拟过贾谊宅  

楚郷卑湿叹殊方赋鵩人非宅已荒谩有长书忧汉室空将哀些吊沅湘雨余古井生秋草叶尽踈林见夕阳过客不须频太息咸阳宫殿亦凄凉  

拟登余于城  

楚郷南上独盘桓风景萧萧落叶干百战山河空寂寞几家耆旧半凋残背人孤鸟苍烟暝临水荒城白日寒回首弋阳溪畔路令人懐古思漫漫  

拟宿淮浦寄司空曙  

偶来淮海寄行踪况复懐人叹转蓬千里云山长在别十年书劒不相逄孤舟凉雨随风入极浦寒潮向夕通惆怅楚天清夜月不知尊酒几时同  

拟苏台至望亭驿人家尽空怅然有作寄从弟  

乱离征骑独南还零落羇魂益惨然草色渐防侵驿路客愁无复见人烟江村古木迷苍霭野水平芜际碧天咫尺故园归未得鼓鼙声里度新年  

拟湘南懐古  

江山揺落独登临草色湖南入望深万古空留湘女恨九歌谁识屈原心霜清楚畹兰香歇云暗巴陵雁影沈正是客懐消不得竹枝声里断猿吟  

奉寄黄少保宗豫  

不学留侯慕赤松急流能退几人同四朝辅弼推元老一代勲名列上公緑野放歌明月里青山髙卧白云中心悬北斗遥瞻仰谁似文章继国风  

奉寄金粟公子  

回首云霄忆旧游鳯凰台畔楚江头西园乆负花时席东郭虚劳雪夜舟梦里青山人更逺镜中华髪嵗空流秋风不见南来雁烟树苍茫动别愁  

赠孙大防子良  

曾侍先皇沐宠辉白头报国似君稀故山夜雨存黄菊华省春风对紫薇方岳乆霑申伯化郷人争待潞公归青云先逹知多少独向天涯问布衣  

寄刘源博蒋主忠金公瓒幷懐玉山知己  

门径无尘客到稀白云流水淡忘机地经积雨残花尽鸟度空山夕照微贾谊有才犹未逹马卿多病独思归玉峰知己分擕乆谁共林泉赋采薇  

寄沈倥侗  

林泉诗酒共忘机此别翻怜防靣稀明月海天将梦逺青云轩冕与心违江城暮雨砧声断泽国秋风雁影微独立沧洲谁是伴白鸥烟水思依依  

寄故园诸弟  

京国从亲嵗月深遥怜诸弟隔家林思莼乆负秋风兴梦草空惊夜雨心郷信楚江逄断雁客愁梁苑度踈砧何应得似彭城会尊酒相防共醉吟  

寄金粟公子  

逍遥林下淡忘机芳草寒塘独掩扉明月心期天外逈流年华发镜中稀白鸥沧海闲情逺黄叶青山旧业微回首习家池上路重来清兴未应违  

酬弟秉中见寄  

茆屋萧萧野水濵惟应鱼鸟日相亲闲庭暮雨惊黄叶短棹西风钓白苹曼倩饥来还自笑陶潜醉里竟忌贫恵连羣从诗偏好几度西堂入梦频  

秋日书懐  

十年京国敝貂裘百事无成已倦游客里青衫司马泪天涯明月杜陵愁秦淮烟暝砧声夕楚泽云深雁影秋南望故园归未得懒将词赋独登楼  

寄钱允言  

扁舟忆昔过吴门最喜君家古道存夜月独悬徐孺榻春风曾造辟彊园竹深啼鸟惊诗梦石上寒流醒醉魂回首海山云树逺百年心事共谁论  

酬醉雪松泉  

一别青山会靣稀望中烟树转依微闲庭暮雨林花落老圃春香药草肥鸥鸟忽随流水去鹤羣长伴白云飞鼎湖乆负兰舟约几度闲吟对夕晖  

酬醉雪见访  

郭溪流水胜山隂独棹扁舟物外寻孤馆共聴今夜雨青灯相对十年心云迷雁影惊秋色露冷蛩声助客吟一曲瑶琴思无限几人湖海是知音  

送沈愚归玉  

皇州莺啭柳条新客里那堪此送君归梦不离吴苑月还家髙卧玉峰云江村贳酒逄寒食驿路看山对夕曛最是临歧分手处落花离思共纷纷  

送骆泰入蜀省兄  

回首鸰原感别离片帆遥度夜郎西云深蜀魄呼名语月冷巴猿向客啼诸葛祠堂春草没杜陵茆屋夕阳低相思亦有南来雁莫道音书醉懒题  

送刘防政防谋宣府  

紫塞迢遥旧路微西风驷马去騑騑山连勑勒沙场逺草尽乌孙部落稀入幕陈琳能草檄防边李牧觧乗机平生报国存孤劒不斩楼兰竟不归  

送人归豫章  

旅馆思亲动别愁郷园回首是南州云山向晩千峰出汀树经霜乱叶流斗酒髙吟彭蠡月片帆遥度楚江秋悬知独坐蓬窓雨夜思千重恋旧游  

送张宗显  

西湖风景旧繁华家在青山去路賖万里断蓬惊客鬓乱峰残雪梦梅花帆投极浦寒烟积门掩孤城落日斜惟有别离情不断逺随流水到天涯  

送张景归四明  

萍水相逢此识君天涯踪迹又离羣梦随海月郷心逺愁逐江流客路分极浦断鸿惊暮雨乱山孤骑入寒云空斋别后门还掩诗酒何人话夕曛  

送吕元素  

采服宁亲赋独归白云何处是庭闱越南故国青山逺江上寒潮旧路微千里共防明月在一尊终念故人违洛阳年少才偏富霄汉谁当荐布衣  

送叶景龄北上  

共羡观光上紫宸几多冠盖望行尘孤舟流水离情逺小店飞花送酒频千里云山淮甸夕万家烟树帝城春承恩有待南归日重向髙堂戏防新  

和金粟公子韵  

迢迢香径入中林曾记春风此盍簮絶壑踈松云度影小山丛桂月生隂花边啼鸟惊诗梦石上寒泉净客心别后定知尘事少只应猿鹤伴鸣琴  

和总戎尚志陈公韵  

将军韬略擅才雄赫赫声名振海东沙浦晴烟秋减灶天山明月夜张弓星揺佩劒龙光冷日射征袍兽锦红令肃辕门边警息几回谈笑坐春风  

刘阮入天台遇仙子  

洞门烟景晓苍苍谁道神仙是茫银瓮流霞频醉客玉笙吹月慢调簧仙游圃春偏好身入壶天日正长只恐尘凡劳梦想此中无计更留郎  

仙子送刘阮出天台  

迢迢烟景接三台此别刘郎更不来夜色独怜明月在春风惟见碧桃开山中流水随人去洞口闲云伴鹤回仙境尘寰元自隔空留遗迹印青苔  

刘阮重到天台不复见诸仙  

天台何处覔真今日重来迹已尘絶壑寒林惟有月空山流水四无邻不逢仙犬云间宅谩说桃花洞里春惆怅此生那复见烟霞回首更愁人  

游铁柱观  

髙明宫殿鎻烟霞世隔仙凡一径斜石甃有灵遗铁柱瑶台无路问丹砂黄猿夜啸孤峰月白鹿春眠一洞花松下道人能爱客几回留我饭胡麻  

晩出南浦  

独倚篷牕望转迷故园遥隔楚天西渔村寂寂孤烟逺海屿亭亭落日低归路不堪春草緑思家况值暮猿啼只应懐古无穷意几处江山入品题  

彭蠡舟中  

江上西风逐去航驿程南下水茫茫思亲客路防云影别弟天涯见雁行树带断烟迷楚泽潮随明月到浔阳谁知万里孤吟客独对青灯忆故郷  

泊东湖  

徃来江汉乆淹留踪迹还同马少游郷思不堪逢断雁闲身那得似浮鸥踈灯映竹人家暝乱苇惊风野渚秋今夜扁舟何处泊防傍沽酒一消愁  

长桥夜泊  

舣棹垂虹近驿楼水晶宫里夜深游腥风隔浦吹渔网逺火临江映客舟万顷烟波寒浸月一天星斗倒涵秋酒醒共向篷牕坐歌罢沧浪起白鸥  

李二尹敏陪游恵山寺  

花县鸣琴讼简时春风联骑赴幽期云浮曙色迷青嶂雨过寒声泻碧池竹里开轩僧供茗松间扫石客题诗明朝依旧红尘隔回首烟萝入梦思  

中秋宴城南兪氏馆赏月  

玉宇澄鲜一镜流此身何必广寒游光揺河汉中天夜影落关山万里秋人醉霓裳云外曲杯传金谷海边楼诗成髙卧吟坛上不觉凉生白苎裘  

四皓围棋图  

共将声迹遁岩阿静里看棋趣自多几着消磨秦日月一枰匡复汉山河溪边夜雨生芳草谷口春风袅薜萝忆自寓形巴橘里商于谁和采芝歌  

蔡琰归汉图  

中郎有女貌如花流落单于嵗月賖北去千金劳汉使南来万里度龙沙哀吟调入边笳惨归路愁看塞雁斜肠断殊方分手处黄云衰草隔天涯  

江村秋暮图  

江郷风物逺依微云树离离带夕晖黄叶乱随流水去青山遥映白鸥飞一声牧笛和烟暝几处渔舟载月归有客年来簮组系谩来清梦想柴扉  

秋景图  

双溪雨过夕流清万顷烟波入望平两防碧峰凝暮色一庭黄叶堕秋声西风逺浦征帆小落日青山去鸟明寄语读书林下客莫因髙卧谢时名  

紫微山  

紫微山色倚空青天外防差列画屛佛国楼台青嶂合仙家洞府白云扃松花雨过通泉脉芝草香生识地灵日暮倚阑清兴逺樵歌多在醉中听  

白鹭春波  

鹭洲烟水无涯势接龙江绕帝家风度暗香知杜若浪浮春色见桃花雁迷凉雨连芳渚鸥带寒潮浴浅沙回首蓬莱天咫尺仙游且拟泝灵槎  

鼎湖夜月【`湖心有禇无量读书堆`】  

湖上娟娟月色浮无穷清景满沧洲光揺波浪孤轮夜影落山河一镜秋寄迹书堆人已去乗槎银汉客同游姮娥自是多情物时遣余辉照防舟  

游会稽  

鸡黍论心愿不违孤舟南下思依依天连禹穴蛮云绕水满耶溪越鸟飞风月多情词客在江山有待故人稀登临慢忆兰亭防衰草斜阳迹已非  

## 石仓历代诗选卷三百六十四  

明　曹学佺　编  

明诗初集八十四  

沈琼莲【`字莹中乌程人治初选入掖庭官为学士`】  

送弟就试春官  

自少离家侍禁闱人间天上路依稀朝迎鳯辇趋青夕捧鸾书入紫微银烛烧残空有泪玉钗敲断竟无归年来望尔登金籍同补华虫上衮衣  

阆州妇【`宋氏金华人阆州太守妻洪武初编戌金齿`】  

题邮亭壁歌  

邮亭咫尺堪投宿手握亲姑憩茅屋抱薪就地旋铺摊支颐相向吞声哭旁人问我是何方俛首哀哀诉衷曲妾家祖居金华府海道曾为正千戸连艘运粟大都回金牌勅赐双飞虎兄弟晦迹隠山林甘学崇文不崇武今朝玉堂宋学士亦与妾家同一谱笄年嫁向衢州城夫壻好学明诗经离骚子史徧搜览志欲出仕苏苍生前春郡邑忽交辟辞亲千里趋神京丹墀对策中殿举驰书归报泥金名承恩拜除阆州守飘然画舫西南行到官未几访遗老要把奸顽尽除扫日则升堂治公务夜则挑灯理文藁守亷不使纎尘汚执法致遭僚佐怒府推获罪苦相攀察院来提有谁诉临行囊槖无锱铢惟有旧日将去书城中父老泣相送道傍过者咸嗟吁一时徴赃动盈万妾夫自料无从办经旬苦打不成招暗嘱家人莫送饭嗟乎饿死囹圄中旗军原籍来抄封当时指望耀门户岂期一旦畨成空亲邻怜妾贫如洗敛钞慇懃馈行李伶仃三口到京师奉防编军戌金齿阿弟逺送龙江边临歧抱头哭向天姊南弟北两相痛别后再会知何年开船未逺子病倒求医问卜皆难保武昌城外野坡前白骨谁怜葬青草初然有子相依傍身安且不忧家荡如今子死姑年髙纵到云南复谁望八月官船渡常徳促装登途整行色空林日暮鹧鸪啼声声呌道行不得上山险如登天梯百户发放来取齐雨暗泥滑把姑手一歩一仆身沾泥晩来走向营中宿神思昏昏倦无力五更睡重起身迟饭锅未熟旗头逼翻思昔日深闺内逺行不出中门外融融日向上栏杆花落庭前鸟声碎寳髻斜簮金鳯翘翠云蝉鬓蛾眉娇绣牀新刺双蝴蝶坐乆尚怯春风饶岂知一旦夫亡后万里遐荒要亲走半途日暮姑云饥欲丐奉姑羞举口同来一妇天台人情懐薄似秋空云防夫未经二十日画眉重嫁盐商君血色红裙绣罗袄终日骑驴渉长道穏坐不知行路难扬鞭笑指青山小取欢但感新人心那忆旧夫恩爱深吁嗟风俗日頽败废却大义贪黄金妾心汪汪澹如水宁受饥寒不受耻几回欲葬江鱼腹姑存未敢先求死前途姑身少康健辛苦奉姑终不怨姑亡妾亦随姑亡地下何惭见夫靣说罢伤心泪如雨呜咽垂头不成语路傍过者为酸心隔岭孤猿呌何许  

方氏  

杂诗  

营巢燕双双飞天设雌雄事乆期雌兮得雄愿已足雄兮将雌胡不知  

其二  

营巢燕声呷呷莫使青年空嵗月可怜和氏忠且纯何事楚君终不纳  

两女郎铁氏【`侍郎铉之女也靖难时配入教坊`】  

教坊献诗【`长女作`】  

教坊脂粉洗铅华一片闲心对落花旧曲听来犹有恨故园归去已无家云鬟半挽临妆镜雨泪空流湿绛纱今日相逢白司马尊前重与诉琵琶  

教坊中呈原问官【`次女作`】  

骨肉相离旧业荒一心何忍去归娼泪垂玉筯辞官舍歩敛金莲入教坊览镜幸无倾国色向人休学倚门妆春来雨露寛如海嫁得刘郎胜阮郎  

孟居士  

悼亡  

斑斑罗袖湿啼痕深恨无香使返魂荳蔲花存人不见一帘明月伴黄昏  

长信宫  

满堦红叶雁声频永巷秋深最怆神君意一如秋节序不教芳草得长春  

香奁冬词  

黙坐深闺思有余霜威渐觉袭衣裾青绫被冷无鸳梦紫塞天寒断鴈书竹叶舞风侵户响梅花和月上牕虚双蛾争似庭前栁腊尽春来忽又舒  

题画  

岭树盘云转溪纡路亦斜晩来烟霭合无处认山家  

春归  

落尽海棠水拍堤萋萋芳草望中迷无情最是枝头鸟不管人愁只管啼  

席上赠妓  

石榴裙子称纎腰唱歇新声换玊箫背立东风偷拭泪为谁肠断为谁娇  

登楼  

为怜春去不登楼才上南楼动逺愁满地落花红雨乱接天芳草緑云稠  

秋日书懐  

蝉咽庭槐泣素秋几行新鴈度南楼天边莫看如钩月钓起新愁与旧愁  

陆寡妇  

卖废宅  

壁有苍苔甑有尘家园一旦属西邻伤心怕见门前栁明日犹如陌路人  

冠子  

汝年三嵗父亡身汝父先亡母苦辛难得光隂到今日加冠见汝又成人  

钱氏女  

述怀  

静守深闺嵗屡迁蕙心兰质自娟娟援琴不奏桑间曲挥翰宁题叶上聨灼已知无吉兆鹊桥那得有良縁芙蓉只合含霜死肯向西风怨暮年  

## 石仓历代诗选卷三百六十五  

明　曹学佺　编  

明诗初集八十五  

张无为【`龙虎山人天师四十三代孙`】  

次韵苏素庵先生杂诗  

微月生东海明河澹疎星露华集灌木衰草隂蛩鸣虚襟坐长夜抚慨摅余情万有等埃腐云胡劳死生悲懽偶大梦歳月徒斯征感此奚足叹百年同醉醒  

次韵苏素庵先生咏古  

先主志复汉屈身知下士卓哉卧龙君功烈昭文史图略过孙曹桑田足资已凛凛出师言忠贞见生死  

过钱塘  

越上曽游地年深感寂寥山光随浦尽海色共天遥古刹藏秋树寒江送暮潮故人浑不见愁绪酒难消  

山庄留别滕用衡王汝玉  

忆昨京华叹转蓬山庄相访水云通杯前秋叶鳬鹥渚桥外霜梧鹳鹤风城郭凋零无谢朓诗书博雅有王充萍踪况复分南北湖上离情满目中  

题徂徕秀色松  

虎头白首乆云别爱此百尺真苍虬烟涛汹涌度灵籁月影微茫吹素秋庙堂岂乏梁栋用丘壑只应氷雪留空山使我増太息毕宏韦偃今谁流  

春晓  

弱柳揺烟落絮轻緑隂初长小池平杜鹃啼处催春急不是东风太薄情  

周思得【`字养真钱塘人历事五朝夀算极多`】  

黙斋  

化机无停运四序迭推迁万彚遂生育彼苍乃黙然嗟君禀至性頴悟探幽遗荣犹脱屣九还得真传一室人罕至双砌緑苔縁虚庭松子落帘隙蛛丝悬幽兰媚深谷明珠潜九渊更当究微拂袖凌紫烟  

叱虎  

西塞山前日将暮剪尾咆哮正当路腥风一阵心胆怖眼中宁有狐与兎双瞳照人惊电飞磨牙吮齿生寒威当年褒鄂气如尔尔独啖人何所为  

梦游仙洞  

石磴盘云曲曲回洞门髙下碧桃开琪花瑶草连溪涧不见仙人跨鹤来  

其二  

云树苍茫月正明座中还遇董双成玉箫吹罢桃花落犹记霓裳谱曲声  

其三  

仙人醉卧碧嵓秋白日倒挂嵓西头猛虎一声惊不醒西风吹梦落瀛洲  

张全一【`号三丰寳鸡人`】  

杨州琼花  

琼枝玉树识仙家未信人间有此花清致不沾凡雨露髙标犹带古烟霞历年既乆何曽老举世无双莫漫夸便欲载回天上去还从博望借灵槎  

胡濙  

访张三丰至祥符寺见留题  

交情乆已念离羣独向山中礼白云龙送雨来留客住鹿衔花至与僧分疎星出竹昏时见流水鸣渠静后闻却意故人知此隠题诗谁似鲍参军  

邓羽【`南海人武当道士前青阳县令`】  

畅情  

花无长在树人无长在世有花须当赏有酒须当醉秋霜上鬓来春风吹不去  

写懐  

道人不作槐根梦一片虚顽太古心无雪可催苍桧老有家原住白云深山头月落虎长啸海面风生龙自吟世上何人窥此意野花啼鸟是知音  

章志宗【`字清源号逍遥习五雷法`】  

山居  

人市事何杂山居日倍长柴门无过客花草自生香  

咏杖头童子  

出入不离手行蔵頼尔扶莫辞行路逺应念老人孤下水测深浅探朋窥有无待防仙诏下携汝上清都  

夀蔵  

寻得佳山水穷年得所依凿苔开塜塔种树作帘帏莫讶滕公喜休教庄老讥他年仙化去还有鹤飞归  

林泉  

一炷清香一卷经琳琅振响彻云扄仙人跨鹤凌风下玉笛双吹入紫庭  

山中秋日  

山中秋日冷萧萧一谷寒云伴寂寥黄菊傲霜花半老緑荷翻雨叶将雕烟霞遁迹规模小铅汞还丹嵗月遥试向西皇问消息青天端不负穷樵  

应世  

新营茅屋两三间不着丹青也好防翠竹黄花闲里翫髙山流水静中弹几回大醉非干酒一任闲眠总是丹万虑不侵心自乐数声啼鸟韵林端  

夜坐  

牕间独坐意翛翛一盏寒灯伴寂寥风是故人能自至月为佳客不须邀金瓯泛酒飘春雾石鼎烹茶响夜潮千卷蘂珠闲诵罢纷纷鸾鹤下青霄  

林泉髙兴  

山中无事日如年物外家风别一天嘉树飘香来石几竒花弄影拂香筵呼童汲水烹新茗与客吟诗改旧聨满目纵横皆自得防云闲对落花眠  

至人  

至人尚髙防不为名利关开庐卧白云把酒对南山南山青崒嵂流水声潺湲泠然清我心我心今正闲但得心中好何妨头上斑  

不言钱  

阮籍性嗜酒康不言钱二公生颇异谁云贤不贤我无嗣宗才亦无夷甫权懒向陌中走秪爱山中眠酿泉成美酒作诗成长篇求道心是道脩仙身是仙不蕲皇命召须待玉音宣何时出世间骑鹤上青天  

春昼  

刺桐花开春昼长粉蝶双飞过短墙万彚喧嚣谁张主布谷催耕春正忙黄鹂啼散暮天碧白鸟防破春山苍三春可景好人意安得长防系太阳大哉化工陶万物蠢动臭腐皆生光人生有如石中火随生随灭何遑遑细推物理探元化日向东风吹几场  

四皓奕棊图  

何事山中闲奕棊顔如丹渥鬓如丝不将白眼防浮世且向山中歌紫芝歌紫芝心荡荡嬴秦残忍知不知若无张子房安肯出彤墀羽翼太子难动移虽有缯缴将安施扶弱安刘今几时画中见之恍在斯问之不答亦不顾妙算还他一着竒  

示邀饮者  

一日清闲一日仙本图将息养残年鄙夫不觧神仙意往往催人上酒筵  

落花  

庭前俄见众花开阵阵飘香入座来何事东风太无借纷纷吹落满苍苔  

卢大雅【`亦龙虎山人`】  

题钱塘胜览图  

南渡衣冠委草莱危亭髙处海门开云霞都邑雄中国月露轩牕逼上台春梦已随流水去寒潮空领夕阳来小楼题画因惆怅岂独昆明有刼灰  

舟中寄张外史  

棹郎催踏春溪舫阻我辞君散木亭江水未应春去涨郷山偏向别时青烟波钓艇新冲雨河汉仙槎旧犯星输与仙都吉居士一帘山雨聴鵞经  

顶山  

路转青枫迳泉通古石桥规模灵隠小景像上方遥书壁藤牵袂寻源草没鏕毎懐登览日东海暮生潮  

子游旧宅  

列国雄吞际人材北学难凄凉吴邑里惆怅鲁衣冠旧宅归蓬颗新祠倚杏坛一桥通夹巷蔽井树隂寒  

追哭张伯雨外史  

身似浮云年在吴玉钩桥外是西湖花前微雨白鵞帖楼上好风金鸭炉李泌只宜留北阙刘郎那得老都人情翻似东流水洗出青天一鸟孤  

姑苏懐古  

胥目悬门乌喙过至今哀怨入吴歌山河不为兴亡改城社其如感慨何废苑春深芳草满荒台秋尽夕阳多醉来一觉扁舟梦也胜豪华逐逝波  

挽铁崖先生  

玉笙声防泣龙君撼树蚍蜉谩作羣一代春秋尊正统两朝冠冕在斯文他年有约寻圆泽后世何人识子云旧业门生今几在下车空拜马陵坟  

答王叔润  

天禄然藜嬾校经扁舟随处入鸥汀西风举扇无王导东海移家有管宁溪雨初晴云更白湖霜未落草犹青客楼寂寞江天外几度遥瞻处士星  

## 石仓历代诗选卷三百六十六  

明　曹学佺　编  

明诗初集八十六  

释大圭【`字梦观`】  

秋夕病中  

夕云敛中天月出万象正九野声影消平湖湛寒镜惊风着露草栖萤光不定感新喟时物金气飒已应扶羸卷前幔销肌怯虚静忧来复就枕萧条发孤咏  

趣上人萝壁山房  

我懐云林居夐在萝壁下幽花落牕扉秋藤覆櫩瓦重峦紫翠深中有忘机者壁观坐来久风骨更清洒声沈万境寂妄遣百虑舎何事支道林区区犹爱马  

偶地居为瑾师赋  

有生如浮云闲踪本无着出门随所之去住安可托茫茫三界内百年同旅泊瑾师了空相偶地得余乐去嵗辞东州今晨往南郭山褐秋风凉林钟暮烟薄何处觅禅栖孤笻徧前壑  

虚亭秋月为实上人作  

幽庭坐虚寂月出青松林流光入禅户凉思满衣襟六根浄无垢万境亦消沈荡兹着有想快我遗世心浩歌秋水篇聊续寒山吟  

芥舟一首为谢敬明作  

客有列仙儒扬言芥舟子朝发昆崘隅暮泊扶桑涘万象归运载沧溟入杯水我欲从之游可望不可迩浩荡青防中时闻棹歌起  

上人蓄秋山图  

万峰霜晴翠如洗峰底行云度流水西北髙楼爽气边江南落木秋声里蒹葭潮长鱼在梁白鸥飞尽天茫茫松根丈人读书处时有踈钟来上方仙槎影没银汉逺木末芙蓉为谁剪何处凉风送客船归来似是东曹掾东曹颇笑未识机挂帆直待鲈鱼肥山川揺落已如此不信草露沾人衣平生画手不可遇坐阅新图得真趣题诗寄与沃洲僧吾亦买山从此去  

东坡游赤壁图  

大江东流浩无极神斧何年开赤壁西风吹尽战船灰翠叠嵯峨扫空碧秋清白露洗银河水落空山见危石何处扁舟载月行眉山学士黄州客黄州老客不世才江汉波澜深莫测自说前身卢道人谪向人间了文墨平生顾义不顾害往往长遭贵人斥防题谤息诗案兴不免姓名归党籍何如斗酒鱼十头鼔櫂沧浪散胸臆目防天涯望美人此时此意谁能识  

题任少监百马图  

炖煌水涸龙驹伏未央廏前秋草緑驴駞负石玉门关旧苑空余三十六忆昔髙皇马百疋騊駼车府无监牧只留太仆掌天闲不许田驽食民糓古来贵良不贵多须信俭余奢不足任监手画百骅骝五色如云散平陆八月风髙水草甘饮囓舒闲肆驰逐骓駓骊黄莫复辩水叶风花乱人目任公生遭太平世结思驱毫逞神速四海无虞百将闲无乃图形华山麓吾闻善相东门京坐阅羣龙眼如烛帛家口齿谢家鬃皎皎那容在空谷争如下乗得休安骨相虽凡好毛肉杏花烟外柳隂中靽络无加饱刍粟呜呼此画世已稀徒有千金未轻鬻老矣支郎俊气销抚卷空歌天马曲  

题温日观葡萄次韵  

龙扄失钥十二重骊珠迸落鲛人宫镔刀剪防紫璎珞累累马乳垂金风树根吹火照残墨冷雨松棚秋鬼哭蔗丸嚼碎流沙氷鸭酒呼来汉江緑鐡削蚪藤劒三尺雷梭怒宂陶家璧昙胡醉起靣秋岩一索摩尼挂空壁  

与衍斯道赋天平白云泉  

山君夜移东海水分得灵泉白云底老禅卓锡住泉头坐防泉流与云起湛湛寒光玉镜圆波心照见苍龙眠半峰秋色漾晴雪五丈石影浮青莲南岳枯湫何足数恵山断澣侵草莽幻人跑虎笑寰中何物品茶夸陆羽真源下极沧溟深欲探其委谁能寻泾清渭浊那复辩流行坎止俱无心我求范老读书处遂向云中问归路乆嗟尘海混凡流细酌清泠得真趣临池载拂焦尾桐水云弹彻潇湘空防分一滴化甘露坐令万国皆清风  

为竹心道人赋緑猗堂  

竹心老人心爱竹赤手栽成万竿玉古色猗猗暎翠帘金影防防坠秋屋满天明月子乔笙半牕凉雨官奴烛老人积书如积金竹边毎置三千牍开门日日问平安呼酒时时饮新緑倚醉长歌淇澳篇驱愁不买玲珑曲大儿方辞吏部郎小儿未食官家禄传家清事托吟编阅世闲情付棋局媚人何物瑠璃缾披襟晒我琅玕腹孤笻有客扣青扉一笑下阶迎健足锦章烂出五色云快目不辞三过读鐡翁仙游艾翁老惆怅何由继华躅我本山林厌尘俗食笋也知胜食肉说尽眉山玉版禅更待春雷动幽谷  

题张一村画山隂岩壑图  

张侯写山工写竒笔力可追王大痴鲈鱼江头一斗酒墨花散作秋淋漓前峰崒嵂如束笋后峰盘拏来不尽突马方惊灔滪髙啼猿忽觉蓬莱近水风离离开锦屛峡泉历历鸣瑶筝幽葩自炫晨露防小草不奈繁霜零兵余僧舍总揺落何意空林见楼阁十年碌碌走湖城重忆山隂旧岩壑秋来日日愁炎蒸觧衣思濯松风清轻包锡杖从此去何处水边无月明  

题江濬逺晩翠堂卷  

北风落木千山空海城偶见江文通自言老去才力减文锦不与先时同胸中雅蕴二三防雄论傞傞劒锋白抽簮早谢紫薇郎待诏懒为金马客黄柑林中屋数桯翠峰如削开南屛湖云散尽归鸟急夕阳满山烟树防明年欲鼔鄞江舵花外小舟须待我髙堂重说嵗寒期团露枝头防硕果  

题无尽法师所蔵李白庐山观瀑图  

九江西来庐山髙飞流喷薄翻银涛白日松头雪花落青天雨脚秋声号眼前倾覆何草草世路不须惊蜀道洗尽滛洼两耳清拍手云中招五老我怀谪仙歌浩歌凉风万里来天河杜陵有客更相忆头白不归将奈何  

题溪山小隠图  

自我初陟浮丘峰十年往还如梦中向来朱顔今白发只有山色当时同青桤丛边数间屋夜夜白云檐下宿道人心境云共闲啸傲云林谢尘俗桥头野客行迟迟归来似有东林期一声清磬万山暝知是上方禅定时  

题方方壶画  

方壶老人年九十醉把金壶倾墨汁染得蓬莱左股青烟雾空蒙树犹湿危桥过客徐徐行白石下见溪流清仙家楼馆在何处云中彷佛闻鸡声古台苍苍烟景暮药草春深满山路招取吹笙两玉童我欲凌风从此去题赵希逺画蟠松玉兎图子昻赵公鉴记  

天水王孙重毫素爱写蟠根万年树上有徂徕五色云下有中山双白兎清隂散作秋满林咫尺髙堂起烟雾丹桂吹香野菊黄玉叶金枝乱无数迢迢锦水泛苍鳬漠漠青天飞雪鹭人间画手非不多自是王孙得真趣浮玉山人列仙侣雅与王孙同出处妙画题来字字真兵后収蔵乃竒遇宣和遗谱世莫传艮岳荒凉风景暮眼中人事已非前画里山川尚如故老我披图一怆然落日长歌吊南渡  

蓬莱山人为邹得中作  

三山楼阁隔烟海清水黄尘何在瑶池几度宴蟠桃金母苍然云鬂改蓬莱山人沧海客緑发童顔布衣窄养成鸡犬服丹砂曾向瑶池掌仙籍幻游或在长安市咫尺毫端移万里有时举歩青防中笑引吹笙两童子仙裳缥缈去复停风中环佩秋泠泠人间望之如列星扬言自说山人名翻身下视鼇头岛一勺沧溟眼中小挥手尘寰不可招风露无声洞天晓  

峨眉髙一首奉蜀王令防题峨眉山图  

峨眉髙髙插天百二十里烟云连盘空鸟道千万折竒峰朶朶开青莲黄金狮座耸岌岌白银象驾来翩翩晨钟暮鼔何喧阗风林水鸟皆谈十崖隂雾见玉佛六时天乐朝金仙月轮挂树光团团平羌影落秋波寒目前胜境不可状画图彷佛移岩峦吾王此地受封国大法付嘱从灵山愿忆灵山当日语五十四州均化雨化雨慈云满锦城佛刹王宫同按堵峨眉髙髙万古  

送戒定岩往中竺  

天竺诸山天下雄支那胜处惟中峰玲珑不假五丁凿飞来小朶金芙蓉悬厓嵌空不可上千嵗神僧舒寳掌杖头灵骨去无回世外髙风犹足仰浮沤道人蒲室孙京都试艺新承恩三衣欲挂稽留石一锡初辞白下门佛国迢迢松九里五月凉风清似水刼灰扫尽古岩前楼阁重开白云里送君此日怀旧游别情随江流月明何处寄相忆满林风露天香秋  

送瑄蕴中住持处州南明禅刹  

南风吹沙江雨晴道人挟锡辞神京金陵故旧走相送柳枝折尽劳劳亭轻舟挂席二千里山落南明如画屛三平老禅独跨虎谿头抚掌来相迎老禅髙行世所重丛林草木皆知名髙阳洞口洗鉢处石门日暮闻钟声仙都胜境在咫尺鼎湖龙去仙山青龙髯随地化碧草服食寿与天齐倾道人此地重经营兵余楼阁犹峥嵘兰灯粲月夜皎皎天花吹雨朝防防龙河倦客双鬂星作诗赠别难为情明朝怅望隔山岳少防一防云边明  

送现蔵主往处州长乐  

括苍之山天下雄控引百粤横西东髙城月出海莲白野亭莺啭山花红伍乔光芒暎南服知有髙人住林麓蒙蒙碧雾际江天冉冉闲云蔽幽谷大峰嵯峨仙所都轩辕上天遗鼎湖川水秋沈莫耶劒石龙夜吐摩尼珠长乐山人乐禅寂捧檄东归喜何剧江湖鸥鹭惜离羣丛社象龙趋法席恩波浩荡广如天五云回首蓬莱边明年我亦访遗逸独骑白鹤来青田  

赋得讲经台送石田禅师之虎丘  

讲经台台何髙关中圣者说法处琪园白日天花飘千年化迹精灵聚碧草不侵台下土聴法游仙去复回诗魂夜夜啼秋雨青山削壁势欲隤劒花照水芙蓉开覇业如烟去无迹象龙还绕香云堆君登讲经台我折白门栁吴歌江上来不必阳关酒月明钟鼔响空山白石累累齐防首  

送禄天然往东山  

白门栁色青垂烟春风晓送龙江船四明南望二千里十日卸帆鄞水边丞相祠堂在何处花发东山今几度谢傅髙风尚可扳振锡玲玲入山去金鵞峰前啓禅室巨鼇夜戴三山出晨钟吼彻寳谿霜粥鱼催上沧溟日此行何以报君恩天花吹雨来缤纷登临稽首望金阙晴空霭霭江东云  

送明照庵往江西北禅寺  

大江西来山水雄临川古郡多灵踪青莲梵宇柘冈下五峰削出金芙蓉石门老著书处溪外茒堂依緑树僧史流传三百年犹有山灵为呵防君今领荐向此行飘然去住浮云轻独携金锡度前岭野花啼鸟争相迎凉风萧萧吹客袂黄叶纷纷下庭际烹取当时露地牛好与诸郎同守嵗  

送珂月屋还处州分得清风峡  

巨灵何年移五岳石扇中开两崖削峡中六月清风寒仰视青防何漠漠碧溪泉脉海眼通白日雪花人靣落勾连石栈不可梯缥缈烟中见楼阁山人不归今十年几度空林愁夜鹤帝城游览岂不嘉还念仙都旧岩壑江淮雨过秋气凉金锡玲玲度寥廓山川虽好毋乆留袈裟暂挂西岩角玻璃缾内浴香泉早向双溪问娄约  

题钱选画  

太峰青莲髙千仞苔壁古招提隔层云孤迳入深坞钟鸣谷口风木落溪上雨何处夜猿啼归帆下秋浦  

文上人西麓图  

西崦幽居好新图见巨然庭花妍露夕山果熟霜天路隔王官谷人疑阿对泉何因营此地一榻寄安禅  

寄扬州僧纲彛长老  

秋来淮上梦几度到江都绮阁真虚幻琼花定有无海田丰黍稷野水足菰蒲怅望天东月清光永夜孤  

送管时敏  

相见惊新嵗论交感旧游春风扬子宅明月庾公楼白雪词难并青云志已酬别情何所似不尽楚江流  

南池次王右军韵  

何处消长日池南景最闲卧防西岭雪梦到沃洲山川水流无返溪云去复还阳春谁和却人在鳯池间  

客山隂寄湖上诸友  

兰亭燕罢送羣贤独客归来闭户眠夜壑有声都是雨春山无处不啼鹃放歌强挹浮丘袂乗兴难回剡曲船因念少游平昔语孤灯相对益凄然  

十七日谢恩奉天门  

金殿重重防采霞天门赐坐拥袈裟尚方晨鉢分云子中使春杯献乳花雉尾风清天咫尺螭头香暖雾横斜圣恩特许还山蚤官栁黄时喜到家  

二月三日泊洲渡与吴庵同赋  

淮烟漠漠夕阳収楚树昬昬翳客舟风度钟声来北固帆将灯影过扬州云销碧海天无际波撼金山地欲浮独恨壮游非昔日满江风景夜如秋  

舜江杨邦彦家扁二首次刘允若韵  

扬舲东下望羣山翠扫巫阳十二鬟药草春风迷客路桃花流水异人间龙将白雨山腰起鹤带青云海上还支许风流吾所羡相将防杖问潺湲  

三月卄八日早渡浙江  

尘事萦心不暂安天涯忧抱若为寛人因病乆交游絶士到名成出处难水国鸡鸣催客渡山城花落送春残会当一壑忘情去得共云松老嵗寒  

寄伯贞戴公  

东望湘云客思多故人归计近如何江都夜月琼花梦海国蛮烟茘子歌落日麒麟犹草野沧江鸥鸟亦风波碧桃牕下聴春雨谁肯金貂换緑簑  

题云门翠防深处  

溪阁重重翠崦遮无时云气湿袈裟千峰树色蔵朝雨六寺钟声送晩鸦笔塜天寒収柿叶香坛风落扫松花倦游毎忆消闲地早晩扁舟向若耶  

过何氏山林  

十年海国厌风波地老天荒此地过白发几人江上老青山无恙越中多社寻庐阜沙门逺诗爱扬州水部何要防仙家棊局散不妨松下烂樵柯  

答倪元镇  

禅榻清谈屡有期茶烟想见鬂丝垂春风水榭停兰桨夜雨山房写竹枝甲煎沈香都入梦新蒲细栁总堪悲鸊鹈飞处重相忆拟和樊川五字诗  

题张伯雨初阳台倡和卷  

笙管声沈防鳯飞朝阳出海散晴晖一时文物推延祐五夜丹光起太防嵗月无情诗卷在山川如故昔人非秪应湖上梅花月照见荒台独鹤归  

送无竭赴开化  

鸣榔浦口发长歌子去南郷几日过眼底云山吾老矣梦中烟雨夜如何斗城兵后居民少石镜僧归古刹多重觅留题何处是功臣堂在碧山阿  

四月九日与斯道衍公登虎丘  

绀宫海涌碧崔嵬曾有秦王驻跸来虎石半销金气尽翠崖中防劒池开岩僧扫月千峰净山鬼吟风万壑哀老我登临春已晩落花吹徧讲经台  

题耕隠为王子安作  

读残书卷雨声稀耕破春云晓色防瓦缶自倾苍术酒金貂不换緑蓑衣江花未落秧针短陇草初深茧栗肥翻笑义熙陶县令田园荒后始知归  

次龙门韵并柬宋宪章钟仲渊  

雪后龙门歩早春老禅风骨净无尘鹍弦白雪吟山鬼蠒楮乌丝写洛神天近可招牛渚客月明长送虎谿人钟繇宋玉工词翰来往风流莫厌频  

二月二日早发湖口柬韩侯并似孙广文  

暖风初散隔江烟黄防催呼早发船夜雨自添沙草色春潮不动海鸥眠已间花县良侯政更爱芹宫博士贤生齿渐繁民俗化倦游今日是归年  

赋雪堂用千松老人韵寄能仁大彻法师  

雪屋髙开似玉堂下防尘世沸如汤临臯歩屧人堪画剡曲回舟兴亦狂华散翠防朝讲歇诗成白战午茶香氷牀翻忆先宗事一滴醍醐莫谩甞  

七月十八日重过何氏山林与张守约仝赋  

南坞新秋谷正花歩从真侣入烟霞山林重过将军宅天汉初回奉使槎满地江湖身是客终宵风雨梦还家十年为说灯前事却望青云路转赊  

送方蔵主游浙东  

四明南望水云寛振钖都忘道路难潮白小江过九堰天清大海望三韩频伽声落秋林晩舍利光腾古塔寒佛地徧游归及蚤慈闱鹤发乆凭栏  

五月卄四日受诰奉天门  

薫风金殿晓生凉紫诰新颁出尚方傍日捧来云欲动自天题处墨犹香千年雨露沾华梵一代文章迈汉唐报答君恩知有地函经惟祝夀无疆  

送宁蔵主东归  

王谢溪山擅一州送君重感昔年游白云流水荒城晩黄叶空林古寺秋归路先经神禹穴旧题多在偃王州却惭不及秦淮水去逐东行月夜舟  

林叔平还松江次韵以饯  

毳袍归路北风寒白首趋朝懒拜官车上尘来天欲暝船头月落夜初阑故园举目盘龙汇往事伤心唳鹤滩留得墨庄春意在防花不必到长安  

送杨知府之防州  

使君清白旧传家防府之官不惮赊蛇势中流开八阵猿声午夜落三巴苍童不治庭前草紫马时防陌上花恋阙丹心知更切定依南斗望京华  

次韵答叶夷仲  

大荒南去烟沙万里曾乗奉使槎得句多留支遁室蔵书未减邺侯家风清晓殿陈三防日静秋庭判五花惆怅西斋凉月夜山柈谁共荐槐芽  

题恵师霞城清隠  

双阙嵯峨入画屛跻攀彷佛记吾曽江流似带东西绕霞气如云日夜蒸华表未归沧海鹤竹房还住翠防僧题诗欲托新秋兴却愧任翻两度登  

次韵答康郡马  

支许三生是旧游逺征何必动新愁健儿跽进葡萄渌宛马骄嘶苜蓿秋雪外屯兵开鹤阵月中飞箭落旌头要知别后相思处但防长淮日夜流  

次韵答灵隠禅师  

沈沈莲漏滴初干忽忽天涯嵗又阑贝叶读残香篆尽梅花吹防角声寒旧文毎许闲人録新句宁容俗眼防共喜太平林下客暮年生计托蒲团  

送瞬上人还越  

越城烟树晓苍苍嵗晏征车驿路长禹穴书存懐太史曹娥碑防吊中郎归鸦半带江云黒佳菊都随野草黄正是丛林揺落际天台末叶好流芳  

钦和御制赐全室季潭泐禅师诗韵  

坐卧经行总是禅身闲不出寺门前诸般放下原无累一念空来未有縁天上恩波深似海梦中尘业散如烟白头归向京城老荒却槎峰种芋田  

题冶城道士山林隠居  

城市山林孰是非廛居能与世尘违函关紫气青牛到辽海秋风白鹤归天鼔扣残明月堕洞箫吹彻防云飞谁知寂寞江天外长使人间望少防  

送写照陈中复还四明  

四明南下水悠悠三月龙江送去舟折栁独怜今日别看花重忆少年游病身自笑维摩诘图象宁烦顾虎头应念皇都桑梓地故郷那复恋并州  

雪洞  

玉户玲珑巧制裁氷壶皎洁絶纎埃千秋不觧昆仑冻七日惊看混沌开花散琼台春不尽光浮银海月初来道人坐乆心源净一水泠泠晓定回  

题绍禅师清碧山房  

近峰如黛接平沙蔀屋翛然道者家万顷雪波鱼散子半帘山雨鸟衔花金灯夜照胡僧锡银汉初回汉使槎自古清江幽胜地防分禅室课楞伽  

次韵答沈白云  

一自长干送别时几看明月到岩扉黄金可就仙难学白雪重歌和转稀洗劒沧江龙气湿歩虚清夜佩声防谁能谢却人间事独数留侯早见机  

题髙彦敬竹木图  

尚书纵笔写新图古木踈篁半有无厓雨未収泉散漫山云不防雪模糊鳯鸣朝日来阿阁龙去秋木泣鼎湖前代风流那复见几回清梦绕燕都  

送叶无传住枫桥寒山寺  

何处招提隔逺峰姑苏城外有灵踪云埋虎阜千年石月落枫桥半夜钟寒雁呌残沙漠漠昬鸦归尽树重重泊船不见题诗客楚水吴烟自淡浓  

游肤狱  

帆挂东风十幅蒲西行五日指匡肤栁垂湖口知彭泽山落船头见小姑白雨乱峰皆瀑布紫烟髙处是香炉兹行安得王摩诘为扫莲花社客图  

题画  

积雨平原烟树重翠厓千丈削芙蓉招提更在秋云外只许行人聴晓钟  

明皇小车图  

宫门日出乳鸦啼宫漏沈沈树影低朝罢千官无一事车声又过寿阳西  

墨菊  

义熙嘉本乆尘埃谁剪幽香染麝煤秋色不如前日好晩风零落紫霞杯  

游白塔寺次伯温镏先生韵  

春草禅扄路欲迷白头遗慨故宫西钟声送尽寒潮水月落冬青杜宇啼  

题日观画葡萄  

短衣狂走至元僧醉唾骊珠十斛氷定起山楼寒月上一牕风影写秋藤  

题黄鹤楼图  

仙楼缥缈隔蓬莱黄鹤西飞竟不回倚徧栏干秋水濶征帆一叶汉阳来  

鹭丝  

雨声沥沥泻秋荷雪羽翩翩映緑莎莫倚前滩栖息穏江湖一日几风波  

题太白少陵像二首  

歌罢秦楼月满阑天风两袖锦袍寛花前莫草清平调飞燕深宫不耐寒  

关山云冷笛声秋一曲南征感旧游满地月明双鬂雪防肠今夜望鄜州  

题墨菊  

陶家旧本徧林丘野草无端亦姓刘典午山河无寸土篱边分得一枝秋  

题商学士画兰  

商公握笔倚清酣爱写风光蘂半含无限王孙芳草恨尽随烟雨入江南  

题祥止庵画浔阳雪意  

我爱浔阳九叠屛芙蓉华盖望中青谁将司马琵琶泪洒作寒江雪满汀  

题华山图  

秋清仙掌净无尘露洗莲花玉色新函谷鸡鸣天下晓云中犹有醉眠人  

释方泽  

游顶少岳南园看牡丹作  

日暮天气嘉言寻仲蔚家谁知萧散地仍有艳阳花彩千重锦香蒸一片霞道人空色相聊复惜年华杪春同诸友赴彭比部南湖之游遂眺烟雨楼得开字  

烟雨楼前霁景开乗风相与歩虚来湖光倒写云天入海气平浮岛防回杯到欲辞花更舞春归不尽鸟还催兰桡向晩歌声发总是清朝白雪才  

赋闰七夕牛女  

星筵前月沸笙歌银汉仍今帝女过乌鹊桥边重驻辇鳯凰机上复停梭香浮翠帐恩逾积罗结蛛丝巧更多独有空山云卧者仙槎无路欲寻河  

溪庄即事  

寒逼西堂布被重江头枫叶想应红天明自起看霜色不在江头在镜中  

懐吴西洲  

枫落吴江雁影斜燕京游客未还家可能别有春风在不怕秋霜两鬂华  

释宗泐【`字季潭`】  

空城雀  

啾啾空城雀恋恋空城曲朝傍空城飞暮向空城宿草窠乳子成土飜身浴不随鳯凰游不畏鹰鹯逐野田岂无黍太仓岂无粟食粟遭罗网食黍伤箭镞丁宁黄口雏饮水懐止足嵗晩虽苦饥全躯保防族  

侠客行  

平生重然诺意气横素秋防劒悲风吼上马行报仇报仇向何处堂堂九衢路突上秦王庭直入韩相府回身视劒锷血渍霜华薄敢持一片心为君摧五岳五岳即可摧此心终不灰耻没儿女手完质归泉台  

南雁词  

塞雁向南飞八月湘江道水清菰米香两防被红蓼栖息已自安饮啄良易饱不忧罗网危方矜羽毛好故乡穷漠陲归梦空自杳萧条古塞春雪深沙浩浩  

寳训堂  

圣君体皇极建国封亲王全蜀形势地西南控戎羌劒阁天下壮象马称瞿唐保障千万祀崇徳乃安康昭鉴有严训寳之靡或忘服御既有节出入亦有常上承宗庙重下垂祚长开门看天宇白日行穹苍中宵卷帘坐仰视北斗光羮墙契王意一饭在斯堂  

杂诗  

少小薄世荣云泉寄幽赏冉冉三十年误身堕尘网流形大化内万古同羁鞅得中乆已安遗外非所强但望还山云时时结遐想婆娑双桂树芳枝春正长  

又  

自我来泾川星嵗已再周托兹山水胜谓可成迟留奈何外物牵抚事心悠悠乆知世道恶奚事仍夷犹璚林有竒鹤未甞识罗罦翩然觅灵鳯接翅昆仑丘  

题五龙山房图  

剡中东南竒若人缁侣胜一住忽十年禅房得深静髙扉敞重岩脩桥入危磴林端识名香水际闻清磬防茫度云壑掩映披华迳长松支遁吟盘石昙猷定别来几梦思游尘生尘柄晨牕对新图萧条发孤咏  

春雨吟  

溪南有竒山不见二十日今朝云忽去天髙数峰出东风晩生寒细雨又复密坐观防雾升化为白练羃侧想岩居人林卧头不栉崖滑径且暗何由采芝术  

病中作  

此病从何生形容遽憔悴黙黙求其端体弱易为致始受寒热攻恍然若沈醉兀坐强自持倒卧终不寐朝闻树间蝉意觉秋风至夜牕月逾明悲蛩搅情思甞窥卫生术吐纳运六气呼童具杵舂稍复亲药饵今晨眼忽明展书识文字起绕中庭行两足如重膇况逢亢阳灾髙旻尚炎炽秔稻化为茆粝食恐不备一身固多患又复念时事不到无生域空为有形累  

冬夜忆清逺道初二兄  

夜深霜气寒牕月皎如烛鸣鸿尚遐征孤鹳亦惊宿念我平生亲怅然动心曲四明是何处苕溪如在目异方讵能通逺道何由缩十年无一字信是如金玉白发渐欺人晤言安可卜  

寓兴  

水草冬不死岂为寒所侵岩松风力劲嵗暮青满林念彼苦节士艰难持素心虽存太古操惜哉无知音守中固有道庶为君子钦  

兰牕诗为戴原忠赋  

兰生在深谷独负幽贞姿一防君子赏遂与岩壑辞移植南牕下靡靡生华滋緑叶承晓露防香散清飔美人结新爱似遇深相知取适会良友怡情吐芳词自登柏台选经嵗忽若遗常恐霜霰侵复畏蔓草欺撷英欲为佩青年阻良期异乡不可见天长有余思  

辛亥新嵗程处士见过常熟别墅临别赋诗  

献嵗春未回风雨连十日荒村少朋欢穷巷絶人迹程君泛扁舟茆斋破幽寂逺来见真情疑言忘永夕頋惟艰难际出处各有役世纷日相纒谁能念畴昔因君尚道谊临别増太息独棹去茫茫空瞻海虞碧  

杂诗  

落叶委通衢纷然无人扫但覩新行迹不见旧时道古木依道傍乱藤络其杪嵗暮虽青青终非本容好世人懐往途悟此岂不早振衣无后期来从汉隂老  

乐樵  

明时忘世士所乐在樵苏自无钟鼎念此心常晏如清晨砺斧出孤云引行裾薄暮负薪入明月照庭除新篘已在瓮邻叟行可呼大瓢喜满眼醉后歌呜呜青天若覆盂白日无根株不见北邙道贵贱同丘墟  

偶地居  

偶地即吾庐絶胜林下宿不在千万间安居心自足古人三十年辛勤乃有屋我无一日劳何必较迟速燕坐白日间青山常在目明月到牀前更深代明烛几有寒山诗兴来时一读十日不出门满阶春草緑  

萝壁山房为趣上人作  

石壁挂青萝禅房在其下松枝栽作扉茆覆不用瓦若人百忍忘襟懐自潇洒行看坞云生坐聴岩泉泻怡然朝复曛在已无取舍于中亦不存何有空与假  

题画  

城居不见山披图得佳趣茆茨隠石根槎桥入溪路欹崖势若飞半岭开晴雾将非梦境中或是曾游处如登华顶峰稍识蔓菁渡振衣宁后期松华满春树  

樵隠为江子瑜作  

日出上山去日入负薪归明月照茒屋凉风吹薜衣浊醪在瓦缶大白兀自持嘤嘤春鸟鸣载歌伐木诗不羡买臣贵不学犊牧悲轩车自髙驾野雉从朝飞平生一丘壑此志良弗违田窦门易轨不知谁是非  

赠安古心还山中  

子来能几时遽有还山想长笑轻别离一防晨独往旧房青涧阿夜雨新泉响门前嘉树林隂隂夏条长即此人事絶遂尔长偃仰得句林花开弹琴山月上萧散世念疎澹泊道心朗白驹空谷中谁能复羁鞅何彼名利人劳生在天壤  

长安道  

长安大道八逹分道傍甲第连青云夜月长明七贵宅春风偏在五侯门贵家势熖不可炙烈火射天天亦赤家僮尽卫明光宫侍史皆除二千石一朝盛衰忽颠倒夜月春风亦相笑鳯笙龙管坐不来又向东家作新调东家车马日已多向来賔从无经过贵贱交情总如此翟公何事叹张罗  

风入松  

髙堂初宵山月明长松飒飒奏清声清声希防坐独聴援琴细意写将成调弦转轸声方起忽觉松风生绕指更深鬼哭岩前云夜半龙吟潭中水一弹一奏声缓促有似松风时断续含商流徴清复哀能使幽人聴不足聴不足琴忽罢此时寂寂松无风明月满天凉露下  

西极天马歌  

天马来自西极流汗沟朱蹄踏石眴目迳度流沙碛天子见之心始防九州欲省民痍疮宛王何人敢私有贰师城坚亦难守等闲骑向瑶池前周家八骏争垂首天闲饱秣玉山禾苜宿春来亦渐多感君意气为君死一日从君行万里  

交门歌  

不其山头月将午交门沈沈夜击鼓博山火爇凝綘烟霓裳导骑来容与玉顔绰约含春花向坐君前君自覩君心有欲神不违侧耳倾心聴好语云収雨散意不传起望星河独延伫茂陵新树起哀风五桂宫中泪如雨  

陇头水  

陇树苍苍陇阪长征人陇上回望乡停车立马不能去况复陇水惊断肠谁言此水源无极尽是征人泪流积防劒斫断今不流莫教惹动征人愁水声不断愁还起泪下还滴东流水封书和泪付东流为我殷勤逹乡里  

墓上华  

墓上华开满枝行人看花行为迟行人有恨花不知不生名园使人爱却生墓上令人哀谁家此墓临古道寒食无人来祭扫莫是东君惜无主遣此闲花伴幽□聊持一杯酒酧尔泉下客今日此花开正好但恐明日花狼藉人生似花能几时古人今人皆可悲  

道傍屋  

道傍谁家有古屋主人不在行人宿门户萧条四壁空野草依然映阶緑春燕归来细相认绕屋促飞疑不定徒令独客乆咨嗟无复髙堂乐繁盛一从兵火照坤维十家九家无孑遗愿留此屋行人宿莫问主人归不归  

乌啼曲  

客舎门前古槐树羣乌哑哑啼不去乌啼解知人意苦迁客思亲朝复暮五年生死无消息一闻乌啼泪沾臆汴水东流白日飞老亲在南儿在北南地灵鹊北地乌乌啼报有平安书  

送思上人还霅上  

冬雨雪方载隂闭门黄叶和云深重冈复岭鸟不度岂有逺客来相寻怜君两屐无新齿足趼荒途五百里扪萝髙陟麻姑坛斧氷乱渉琴髙水为我岩居十日留夜牕说尽东西州平生故人得消息既有新喜仍新愁我方无以慰幽独子来何迟去何速山川悠悠锡影孤海濶天髙一黄鹄谢君相知未深厚索我诗词我何有自嗟百挫英气摧敢以文字夸人口君当盛年宜自强美玉雕琢为珪璋明朝别后毋相忘水晶宫里泾川傍  

东臯老人歌  

东臯老人七十余眼明能读细字书年来不肯城郭住无事只爱东臯居东臯所居良不俗松竹榆桑翠围屋前畦后圃花相映满眼儿孙美如玉老人心中乐闲旷时时倚杖东臯上乌纱侧裹酒半酣目送飞云度青嶂吾知老人与世违东臯幽处无是非吁嗟怵迫何所为世间富贵多危机  

墨竹行  

平生不识云心子墨妙通神有如此眼中何处脩竹林湘水边头烟雨里长林蔽亏天为隂鹧鸪啼断江沈沈六月南风昼不热人家住在丛篁深九疑山带苍梧野翩翩帝子云中下鳯鸾飞舞蛟龙骧羽葆翠堪把我昔曽行赏溪曲两防波光浸寒緑万玉森森一迳遥溪口晴隂到山麓今朝看图政自怜画图身世俱茫然云心骨化丹阳土吁嗟墨妙何人传  

清源洞图为洁上人作  

泉南佛国天下少满城香气旃檀绕纒头赤脚半蕃商大舶髙樯多海寳清源古洞尤絶竒花酒仙人顔色好蜕骨岩连太碧霄晋代青松三四抱髙攀南斗不满寻下视沧溟才一沼长年钟磬度寥寥四月笙歌来扰扰青厓不雨飞白泉紫泽未春生碧草鹤鸣洞口月苍苍猿挂树枝风袅袅上方精舍秋叶红山人不归萝屋老不须惆怅看画图去去长歌海天晓  

战城南  

进兵龙城南转战天山道烽烟连平漠杀气霾荒徼将军重爵位天子尚征讨不辞鬬死多但恨生男少  

江南曲  

泛舟出晴溪溪回抱山转欲采芙蓉花亭亭秋水逺心非樯上帆随风起舒卷但得红芳迟何辞嵗年晩喜清逺兄至以齐已诗长忆旧山日与君同住沙十字为韵  

一别动二纪累念山海长何期风雪里来此溪上航乍见如不识大喜忽欲狂灯花解人意今夕烂生光  

其二  

因乱阻殊邦及见消往忆始爱道貎清复惊鬂毛白论新无少欢话旧有深恻坐乆忽忘言芳梅照寒席  

其三  

良友平生亲风尘散何许草莽或零落云霄亦骞举天地日凄凉羣芳欲谁与所嗟芙蓉花白露下秋浦  

其四  

少年同室居闻君拂丝桐髙斋日照席两耳生松风当时青云士竒文咏空同往事春花歇江水今自东  

其五  

同游赏溪曲清兴浩无涯澄潭弄新緑芳溪踏晴莎縁厓采秋菊搴林摘春茶留连此中意当期嵗月赊  

懐以仁讲师入观图  

旭日千万峰白云三四朶一笑山容开独自松下坐瀑流天上来花飞面前堕此时中观成无物亦无我  

送裕上人归天台  

我家赤城东不识华顶峤逺道送君归昨夜梦中到崖有泉瓢竹室留茶灶珍重山人中拂衣愿同调  

梅咏  

天寒清磵阿贞姿照氷雪幽赏众莫同孤芳为谁发东园桃李春箫鼓夕犹咽君子天一涯防香坐消歇  

送铦上人省亲  

青山澹斜晖惊风在髙树行客起遐思双亲髪垂素云飞沧海遥雁下寒空暮老来惟梦归随君故乡路  

斸黄独  

雨歇林风凉草没涧西路荷鉏入深幽石边欣一遇长歌对白云清风满山树向来垂涕人遥遥千载暮  

酬张来仪见寄  

东阁日无事能枉野人书坐想西岩菊寒花媚秋余阗阗车马道赫赫王侯居寂寞扬子云游心在虚  

风雪归庄图  

山路独归翁手携一壶酒千林雪正深扁舟在溪口茆茨阚石根垂萝穿户牖江城看图人几回兴叹乆  

暮过赏溪  

日暮众鸟归孤云亦还山市人争渡息小舟沙际闲我屋西峰下半出青林间钟声动深念无为尚尘寰  

夜坐杂言次韵  

老来百念忘外縁何用屛乗月坐更深和云卧峰顶清灯静照壁白髪垂到领尚懐分芋人寒岩甘息影  

又  

明月出东岭照我牕牖间羣动夜方息白云亦孤还缅想支遁林沃洲曽买山逺公竟不出逸驾安可攀  

夜宿陜州  

烈风振林木中夜闻号呼重衾冷于水照壁青灯孤念此苦寒月单车走长途明当度关去嵗晏将何如  

梦清逺兄  

残睡夜将晨分明见故人剧知情是妄翻说梦成真日月容顔老池台笑语新三年消息断江汉尚风尘  

送澜法师归云门  

故山从此去何日更相逢独倚千峰阁闲聴六寺钟石林流水绕萝迳落花封会有东归兴来寻云外踪  

暑病作  

暑病只思卧坐来头目昏爱凉频换簟畏日不开门穴鼠窥人出林蝉入耳喧同袍来问疾相对黙无言  

陈简校见过  

何来鳯池侣着屐到岩阿溪雨晓欲歇山花开正多道逢方外合诗爱静中哦寂寞禅房晩疎钟出薜萝  

重答夏本心  

有约何曽至无期却自来暖怜沙上石清爱竹边梅山鸟当琴几溪云对茗杯桓公遗庙近乗兴一追陪  

闲行  

林下可逍遥闲行意颇超幽花不碍路偃木自成桥度岭何须屐泉岂用瓢无媒甘老去爱尔草萧萧  

喜王子谦见过  

积雨林居僻俄惊使节临不因今日话争见古人心踈磬青萝外流莺碧树隂松门闲不掩此后更谁寻  

西阁为脩师作  

眷兹山阁小独住一闲僧座冷浮青霭檐虚挂碧藤禽翻寒鉢水鼠餂夜牕灯爱尔不能懒时时为一登  

与徐伯亷再往南陵  

又向南陵去招携良友同人烟千嶂里客路百花中雉雊初晴日莺啼满树风渐知精舍近清磬出林东  

送极归仙居三学寺兼寄固懐庵  

昨夜共青灯今朝下碧层衣沾吴埜雪飰煮越溪氷乡寺居三学宗门尚一乗故人头向白送尔思弥増  

题渔樵图  

两客此相遇百年天与闲舣舟临碧防吹笛对青山怪树依岩老幽花笑日殷画图谁不羡尘土自摧顔  

登相国寺楼  

冬日大梁城郊原四望平云开太行碧霜落蔡河清欲问征西路兼懐吊古情夷门名尚在无处觅侯嬴  

题马文徳终南别业  

别业终南下屯居异辋川豆生新雨后禾熟早秋天明月池边酌凉风树下眠龚黄成底事青史旧空传  

南涧  

携友过南涧槎桥类断虹鸟啼青嶂外麋卧緑隂中缯笠迎秋雨樵歌落晩风谢公双屐健独往杏林东  

深居  

山崦入重重诛茆第几峰四檐青树合一径白云封夜冷齐腰雪春隂破额松自来深处住樵客不相逢  

题画  

良工夺化工随物写形容可怪一尺素忽生千万峰坞云白冉冉岩树碧重重忘却是图画出门携短笻  

过鳯翔  

驱车过鳯翔驿路入汧阳地接戎羌逺山连蜀陇长平川将尽处重谷转荒凉明日关山道登髙望帝乡  

兀坐  

清晓澹无为空斋兀坐时百年惟有懒万事不求知松雨晴还滴茶烟起更垂何人共怡恱随意独支頣  

巫山髙  

巫山髙望不极十二危峰倚天碧阳台神女徒盈盈艶质妖容果谁识襄王荒怪不足徴宋玉防辞岂堪惜至今云雨自朝昬山鬼哀猿呌苍壁  

楚妃叹  

宫城禁兵夜簇簇君王不返宫中宿戎车彭彭云梦林猎火煌煌汉臯曲章华台前江水流君心如水无日休虎狼勍敌却不忧草间狐兎为深讐  

寄逺曲  

美人别时春尚早清池坐见芙蓉老湘江水满鹧鸪飞梦中历历相逢道黄金可变石可移此心皎皎终不欺  

雪舟图为王公择作  

小船载雪月明里一色溪山夜如水岩前哀狖噤无声沙上眠鸥惊不起引觞撃楫歌调清到门兴尽非无情丹青岂必图千载王氏风流今尚在  

姑苏台歌  

姑苏台上麋鹿游吴江水映西山秋馆娃宫树逈不见落日荷花今古愁朅来豪客増楼橹醉拥吴姬夜歌舞齐云易逐浮云空鬼火三更照寒雨  

墨竹歌  

房山髙侯爱写竹一扫生绡数十幅风影翩翩此两枝湘君遗佩湘江曲兵戈十年翻地轴零落残纨如防玉晴轩试挂惊老目素壁清飚荡寒緑  

度关陇  

陇头流水关山月月色凄凉水呜咽今古征人尽断肠野客经过亦愁絶连林二月水不开猛虎一吼苍厓裂鹦鹉能言好寄书心事茫茫向谁说  

淮之水一首送别  

淮之水向东流水流只载行人舟舟行如飞水如射一日可到吴江头何不载此离情去掷向天涯不知处濠梁有客今白头望断孤云海天暮  

回朝次韵  

日华初转万年枝西武楼前赐坐时独荷圣情亲有问敢言吾道独无为寳炉嫋嫋天香细紫阁沈沈昼漏迟归路钟山才咫尺晩凉松下赋新诗  

病中作  

身老那堪病更纒小斋欹枕祗髙眠阶前秋雨连三日篱下黄花自一年摩诘不知除病法康空着养生篇尚方再赐千金药惭愧皇恩下九天  

送罗斛使者郭元防归国  

危樯钜舶在津亭一曲商歌酒半醒新水满江过北固长风十日度南溟瘴云起处桄榔黒毒雾开时岛防青使者应知隆礼待皇仁无外说朝廷  

送詹承防致仕还乡  

玉堂学士老归田圣主垂情赐寳篇辟谷张良方遂志散金防广共称贤晴江画舫波涛穏秋圃黄花雨露偏应梦榻生催草诏夜深宫使送金莲  

和程续古秋日见过兼次韵  

上方髙处古禅关一曲清溪万叠山松树不嫌僧共老菊花应笑客能闲西风防口孤帆转落日林边独鸟还一自兵余行乐少且须今日尽欢顔  

送王惠芳之金陵  

凉风一棹送君初秋雨荒溪草树踈十载丹阳旧游地数封灯下故人书已防有志能投笔岂谓无门可曳裾后日天边见鸿雁凭将消息问何如  

钱塘懐古  

欲识钱塘王气徂紫宸宫殿入青芜朔方铁骑飞天堑师相楼船宿里湖白鴈不知南国破青山还傍海门孤百年又见城池改多少英雄屈壮图  

送宪上人归临海龙华寺  

菊花开日问归舟三载钱塘已倦游旧业池台因梦去异乡风土为谁留白云山寺枫林晩黄橘人家海防秋珍重而翁好懐抱几时同倚夕佳楼  

隋堤  

搔首隋堤落日斜已无遗栁可栖鸦防傍昔道牵龙舰河上今来走犊车曽笑陈家歌玉树都从后土看琼花四方正是无虞日谁信黎阳有鼔笳  

送懐以仁归雪窦  

此日重归乳窦峰笋舆十里度松风月明谷口闻猿啸雨过崖前见虎踪下界任从沧海变旧房应计白云封暮年相送情何恨安得还山志愿同  

秋江夜泊图  

旧游不省是何年曽向山隂夜泊船钟磬逺来青嶂外帆樯欹出碧湾前芦洲月白雁初下竹屋灯红客未眠欲访支郎无处觅至今清兴尚悠然  

次韵钱塘懐古  

山川形胜说钱塘海接江流入混茫百五十年成底事一丘衰草委斜阳  

春江曲  

春江沈沈春水满栁条拂水蒲芽短鸳鸯睡美不畏人日色迟迟素沙暖  

铜雀台  

西陵树色暮苍苍明日相将入御牀寂寞帐前歌舞歇几人含涕忆君王  

长安少年行  

日晩新丰醉酒回玉鞭敲镫万人开緑槐驰道横穿过不管金吾导骑来  

秋日钱塘杂兴  

处士梅花千树尽苏公杨栁一株无向来画舫今何处落日西风埜水湖  

访胡守中不遇  

入郭寻君不见君柴门闲对一溪云空山积雪无行路何处今朝有鹿羣  

徽宗雪江独棹图  

艮岳秋深百草腓塞尘吹满衮龙衣凄凉五国城边路得似寒江独棹归  

山水图  

緑水青山茂苑西荷花开徧越来溪渔郎荡漾湾头去五月深林谢豹啼  

题徽宗山鹊图  

落日黄尘五国城中原回首几含情已无过雁传家信独有松枝喜鹊鸣  

观吾子行仇山村诗作絶句吊之  

吹箫人去竹房空海内犹怜学术工最是西泠桥畔路淡烟疎栁夕阳中  

题天台归老图  

白头天外未归人江上看图愧此身闲却溪头半间屋桃花流水几经春  

山水图  

危峰削玉出云端仙馆霜清古木寒记得匡庐秋雨后彭郎湖口倚篷看  

偶作  

竹外茆斋橡下亭半池莲叶半池菱匡牀曲几坐终日万叠青山一老僧  

寄东轩  

黄菊初开白露零淮河水落暮山青一声雁度秋云冷坐到黄昏月满庭  

次白以中西塘即景  

落日鸡鸣埭何人射雉回北湖山月上相送暮钟来  

释来复【`字见心与宗泐齐名`】  

游石湖兰若  

荷花荡漾湖水深上有兰若当髙岑客吟时见猿鸟下僧定不闻钟磬音雨香秋林橘子熟云落空磵棠棃隂闲来扫石坐竹里静与山人论素心  

寄赠洞庭叶隠君  

一舸南归鬂欲华买山湖上卧烟霞樽如北海应多酒园拟东陵亦种丹壑泉舂云碓药橘林风扫石牀花传家自与邻翁异见说蔵书有五车  

西湖二首  

芙蓉湾口緑隂斜吹笛何人隔彩霞惊起沙头双翠羽衔鱼飞上刺桐花  

流觞亭子鳯山阿都防行春小队过笑掷金钱花底醉玉簮弹出白翎歌  

释妙声【`号九臯吴县人`】  

题虎丘寺  

有客题诗海涌峰髙懐托防鸿勾吴伯业荒烟外梵塔觚陵杳霭中石坐千人亭可月劒埋三尺水还风目前无限登临意古木苍藤呌郭公  

释良琦  

赵王孙仲穆作看云图髙士顾仲瑛索予同题于苕溪之上  

旧游清苕上爱看弁峰云稍将春雨度始见逺林分起灭悟真理逍遥遗世纷于焉自怡恱永懐陶隠君  

释溥洽【`字南洲山隂人洪武间僧録司左善世`】  

应制题江东桥  

西出都门见石桥虎城千雉共岧嶤浮鼋晓渡江流穏役鹊晴瞻汉影遥华表月明清露湿栏干日近彩云飘四方车骑多如雨举目应思答圣朝  

释宗衍【`字道原`】  

送乐子仪侍兄之京  

祖帐阊门外送君江水濵关山深积雪蛮海尚飞尘献防思竒士观光得上賔棣花行处好杨栁别时新解缆占风色登程记月轮预期当到日犹可见残春苜蓿能肥马蒲萄解醉人衣冠云缥缈宫殿翠嶙峋地接烟霄近天垂雨露频如防前席问先愿及吾民  

石湖闲居  

过懒愧前垢晨起亦已勤开门扫积叶苔色一何新不知何夕雨余湿未生尘初日照脩竹青山可怜人俯仰衡门下谁知此意真  

遣兴  

龙化不改鳞士逹不改身借问当路子如何弃贱贫仲尼称大圣原壤乃狂人光武有天下严陵实隠沦故旧不可忘何况师友亲呜呼千载下此道如埃尘  

独坐  

客至固足喜不至静亦佳柴门终日掩风过有时开岂不念笑言轻易交成乖庭柯有好鸟众音何喈喈晨征暮来止乃与我心谐  

东睾为陈隠君作  

晨光散苍凉灌木露未晞众鸟各相命迟迟出林飞岂不畏网罗所苦渇与饥人生有常业胡为不知归东睾春雨深地泽黍豆肥理荒朝荷锄迫暮返荆扉筋力固疲倦庶幸无祸机鹿台多黄金首阳悲采薇且自食吾力焉知彼是非  

杂诗次俞伯阳韵  

无营百虑省有作感愈多空林无客过寂寞类山阿果熟风自落蛛丝当户罗园蔬讵无根落木亦有柯所懐愿不获抱恨将如何白云怅悠悠回首聊咏歌  

静趣轩  

躁静失本性滞寂圣所诃不有止观幻欲静动愈多道人非避世偶此住山阿幽侣不到门况闻车马过闲云谢冗迹止水无惊波山光明户庭定起聊婆娑扰扰奔竞者闻风意如何  

感兴  

两桤当我门昔种不盈把十年各长大我屋在其下风吹枝峥嵘壊我屋上瓦伐桤伤屋甚小过且容舍樵儿驱之去不去反怒嗔岂不有曲直但念是比邻  

遣兴  

清晨啓重门童子净洒扫披衣视天宇野旷日杲杲忆昨懐故园似遭青山恼一捐彼此念适意无不好我性真坦率逢人輙倾倒非关渠我欺摆落自不早凉飚吹衣裳溪色暎青稻饮水读我书逍遥以终老  

对菊有感  

百草竞春色惟菊以秋芳岂不渉寒暑本性自有常疾风吹髙林木落天雨霜谁知篱落间弱质懐刚肠不怨嵗月暝所悲迫新阳永歌归去来此意不能忘  

题韩画马图  

唐朝画马谁第一韩干妙出曹将军此图无乃干所作世上有若真空羣双瞳精荧两耳立兰筋束骨皮肉急何年霹雳起龙池五花一团云气湿当年天子少马骑逺求乌孙诏写之即今内廏多如蚁纵有骐驎画者谁  

中山堂为许隠君作  

俗子居山不见山静者居廛山在眼请看东郭许隠君中山之堂最萧散堂前种竹堂后萱春深笋长萱花繁大儿称觞寿花下小儿读书当竹根城中无山亦可乐城中有虎仍戴角归来不愁虎食人闭门日醉中山春  

萱庭春意为胡景仁作  

春庭种萱春日长春风吹衣春酒香闭门读书母在堂百畆之稻五畆桑萱能忘忧无忧可忘晨羮须调不须鲤妇善奉姑姑自喜阿孙来来花下戏慎勿伤花失婆意  

晩凉懐故山  

疎林生晩凉微日暎书幌南山澹相对幽磬时一响懐归见素心感旧发遐想稍待秋橘香风清荡双桨  

浴罢  

浴罢振轻袂潄齿汲石井木落嵗已秋山深夜逾静细咏余幽响清心寄真境松门凉月隂挂杖一僧影  

啄木  

啄木江南飞螙虫生上林江南亦有蠧不闻剥琢声螙种日以滋木病日以深啄木不啄螙孰慰鳯凰心  

墨兰  

楚雪春已晴沅湘水初满去年故叶长今年新叶短波明碧沙净日照紫苔暖不见泽中人江南暝云断  

遣兴二首  

凉风一叶落志士感其微岂但振尔木寒将裂我衣治田去稂莠所忧稼穑稀君若不见察善类将安归紫兰生幽林聊与众草伍青蝇亦何物天乃傅其羽鸱臬纷翺翔鳯鸟不一覩自古已云然今人况非古  

楞伽寺得月屋  

月出湖水湄清辉暎林屋山明秋树静照见幽鸟宿开门谁遣入俯磵近可掬道人犹未眠经声出深竹  

吴江晩泊  

风槩三洲接江湖一水分虹消沧海雨日落洞庭云客意终难尽渔歌不厌闻长思陆鲁望不出可忘君  

野鸡毛羽好  

野鸡毛羽好不如家鸡能报晓新人美如花不如旧人能绩麻绩麻作衫郎得着郎见花开又花落  

题川船出峡图  

瞿塘险为三峡门两防束急洪涛奔十丈江船万斛力一篙失势原无根前船才过后船出蜀商来往无虚日君不见人间行路难咫尺风波永相失  

题扁舟醉眠图  

江水萧萧江防风泊舟不归何处翁鼋鼍出没浪如此尔尚醉游春梦中空山云深白日静松声如涛屋如艇归来归来毋乆留不归恐君将覆舟  

秋兴  

一别空山旧草亭衣裳五见防秋萤沙沈短艇余菰米苔卧长镵老茯苓弱水蓬莱那可到瞿塘灔滪不须经归帆早晩吴波里嫋嫋凉风望洞庭  

题赵松雪墨兰  

湘江春日静辉辉兰雪初消翡翠飞拂石似鸣苍玉佩御风还着六铢衣夜寒燕姞空多梦嵗晩王孙尚不归千载画图劳防缀所思何处寄芳菲  

钱塘懐古  

鐡马悲鸣汴水黄翠华南渡驻钱塘至今父老称行在往昔君臣认故乡银海雁飞虚夜月铜盘仙去只秋霜乾坤离合宁非数诗罢长吟意渺茫  

题仙山楼观图  

琅玕珠树隔烟霄仙子楼居积翠遥羽化梦凭鹤返丹成身与白云飘杖随麋鹿山深浅钓掣鲸鱼海动揺想像虚无图画里秦王汉武若为招  

子熙两和诗寄再用韵以答  

梁甫吟余自荷鉏南阳非复旧门闾春愁乱逐杨花起秋兴频将柿叶书水落楚江寻瘗鹤草荒吴苑问蒸鱼逺游忆母还归省安得云萍有定居  

次韵瑛石室谢事雪窦归吴江  

草堂旧在吴江上江水江花照眼明乆客归来浑似梦比邻相见不知名莼香笠泽思张翰熟青门忆邵平一夜西风吹白发挑灯因自赋秋声  

次韵春日西湖懐古  

当时翠辇此经过天马玲珑撼玉珂宴罢湖山芳草合归来风雨落花多子规夜半啼宫树翁仲春深带女萝自古兴亡多有此不须惆怅问如何  

又  

钱塘父老眼看天国破尤能话昔年江草忽嘶闗北马风帆不返海南船空陵落木无人扫废苑余花只自妍此日西湖回白首功名若个在凌烟  

送友人游温台  

天台雁宕好林丘水竹风杉寺寺幽路转山腰斜避石渠通泉眼细分流经过遂欲留佳处险絶何须到上头八月钱塘望归棹江潮如雪倚江楼  

寄李太无  

不见能诗李谪仙东湖吟望两经年丹光逈出青云上紫气长临碧海边拟对防衣论磵竹更留茆屋赋江莲疎钟细磬匡山里头白归来也自贤  

挽王非隠  

王衍风流絶世无璚林玉树暎珊瑚梦回忽弃沈香枕歌罢空余玉唾壶杳杳缑山飞独鹤漪漪白水没双鳬辋川池馆烟花里他日相思展画图  

题小画二首  

山色明人眼江风冷鬂丝都将身外事拂石坐移时秋髙山气佳木落江水静意固不在鱼鱼惊钓丝影  

石菖蒲  

露长纎纎叶春添细细根生涯惟水石幽意自乾坤  

撷芳图  

忆行沅湘间采撷动盈把路遥莫致之想像为君写  

题悬崖兰图  

居髙贵能下值险在自持此石或可转此根终不移  

吴江晩泊  

无数舟航共晩晴大星先见月初生背人白鸟双飞去隔水幽花一树明  

渔村夜归  

丝丝暖雨歇春潮云落江流落涧桥欲访桃花无路入好风时度玉人箫  

释金西白  

次韵李希顔同知登吴山有感  

鳯舞龙飞运已更江流难挽几伤情荒陵鸟雀声如怨故国风云气不平冠盖偶然寻胜地旌旗且莫指边城登髙别醉黄花酒更拟重阳一日晴  

乙已清明泊舟栁胥浦  

栁胥浦上緑杨边客里清明系客船莫遣桃花作红雨且看榆火散青烟笙歌谩说承平日耕稼深期大有年邂逅农人即相慰军储无限望吴天  

题梅竹双清  

孤山不见林君复借宅空懐王子猷爱尔双清须赋咏令人千古想风流缟衣春梦三更月翠葆凉声几度秋莫把琅玕制成笛虚心应为落花愁  

锦庄渔隐为医士作  

锦庄园林锦不如幽深彷佛神仙居舍南舍北賸栽杏水落水生惟钓鱼严陵终辞光武禄郭玉素受涪翁书眼前生意日已广桃源鸡犬同村墟  

詹文同学士奉诏求贤以诗见寄次韵答之  

学士求贤亲奉诏少微光动五云深相如已出子虚赋诸葛休为梁甫吟堂倚九重题白玉台髙百尺置黄金此行入奏天顔喜红锦袍成赐墨林  

释笑堂  

秋日送二徒之京  

客路逢秋意惨凄吴歌楚些聴如迷海天一色雁双去山月半窥猿自啼心动故园频入梦诗因佳景易成题孤霞落雾西风外更向何山去托栖  

释道超  

追和本寺第五代南海珠和尚和永明禅师山居诗二首  

此界西方法一同西来东土总皆通少林密防传无尽大蔵经文演不空刬草锄云为祖业敲牀拂竪振宗风山中城里皆名刹却是从前造化工  

山峦青翠瑞云浓云散天清处处通此际安居千日会昔时曾坐九年功庭前月朗通宵白牕外花开满树红众鸟衔花无觅处牛头一祖是真融  

释天祥【`日本人`】  

寄南珍  

上人居处僻心与石泉清道在偏违俗身闲不用名空阶松子落雨迳藓花生怪得稀相见年来懒到城  

题龙闗水楼  

此楼登眺好终日俯平湖叶尽村村树花残防防芦渔翁晴独钓沙鸟晩相呼何处微钟动云蔵岛寺孤  

次韵惟心见寄  

世间无住着林下且栖迟暎户幽花发侵阶乱竹垂老年销记性余习未亡诗此意难为说西峰道者知  

赠李生  

异域无亲友孤懐苦别离雨中春尽日湖外客归时花落青山路莺啼緑树枝从今分手后两地可相思  

送僧归重庆  

东西千万里来去一身轻碧鳯山前别黄梅雨里行江长巴子国地入夜郎城昔我经过处困君动逺情  

哭宋士  

众山揺落那忍哭先生老眼非无泪深交最有情人犹惜才调天可厌聪明书法幷诗律空留后世名  

呈同社诸友  

君住峰头我水濆相思只隔一重云夜灯影向空中见晨磬声从树杪闻咫尺谁知多役梦寻常心似逺离羣今朝偶过髙栖处坐接微言到夕曛  

梦里湖山为孙懐玉作  

杭城一别已多年梦里湖山尚宛然三竺楼台晴似画六桥杨栁晩如烟青云鹤下梅边墓白发僧谈石上縁残睡惊来倍惆怅可看身世老南滇  

长安春日作  

何事长安客春来思易迷乐游原上草无日不萋萋  

榆城聴角  

十年游子在天涯一夜秋风又忆家恨杀叶榆城上角晓来吹入小梅花  

暮春病懐  

落花盈砌雨丝丝九十春光又别离行乐送春犹有恨那堪多病过花时  

释机先【`日本人`】  

长相思  

长相思相思长有美人兮在扶桑手攀珊瑚酌霞气口诵太乙朝东皇鲸波摩天不可航矫首欲渡川无梁去时遗我琼瑶章蛮牋半幅双鸳鸯鸳鸯不飞墨色改揽涕一读三断肠前年寄书吴王台西湖杨栁青如苔今年东风杨栁动鸿雁一去何当回欲弹朱弦弦断絶欲放悲歌声哽咽孤鸾夜舞南山云花渍帘前杜鹃血思君不如天上月夜夜飞从海东出月明长傍美人身美人亦近明月轮褰衣把酒问明月中宵见月如见君长相思长如许千种消愁愁不消乱丝零落多头绪但将泪寄东流波为我流入扶桑去  

寄西山石隐  

碧鸡山上雪想可埋岩房老僧冻不死烧叶生微阳我欲往从之杳杳川无梁日落尚延伫心随归鸟翔  

送别  

天书召贾生匹马出滇城白首相逢处青云送别情山经巫峡尽水到楚江平好献治安防殷勤答圣明  

挽逯光古先生  

昨日来过我今朝去哭君那堪谈笑际便作死生分旷逹陶徴士萧条郑广文犹怜埋骨处西北有孤云  

送僧归石城  

月照空山鹤在松梦中犹聴石城钟今朝又向江头别目断孤云意万重  

释守仁  

送曹公北征  

鼙鼓动春城王师向北庭长驱沙漠逺净扫战尘腥青海休传箭燕山早勒铭先生勲业在麟阁耀丹青  

送韩希鲁之费县丞  

北阙拜新除南沂使车山川壮齐鲁河济入青徐落日牛羊散凉风草木疎哦松有佳句早寄白云居  

释徳祥  

剪烛  

风处揺金蛹烟时闪墨鸦寸心终不昧双泪欲横斜渐过分诗刻虚开报喜花剪声初落指满席散春霞  

元夕  

上国当元夜金吾不禁行笙歌喧甲第灯火灿王城万户春同色千门月共明举头天路近不敢纵歌声  

圭禅师书至赋诗答之  

姑苏城下别兵前水北云南事可怜一纸书来开不得伤心犹恐说当年  

释懐让  

经废花径寺  

画壁暗尘凝萝龛冷佛灯坏垣欹老树古榻拥残僧斋断禽长散楼倾客畏登生涯同幻泡兴废总难凭  

登江心寺  

古刹中流见孤髙絶世氛谈经聚螺女鸣磬起龙君江濶涵青汉牕虚度白云更看双树外花雨乱缤纷  

自京师回至江寺闻梵  

禅宫仙梵起泠泠一余音隔翠屏乱逐怒涛翻海岛微随落叶散林坰月明驯鹿衔花至昼静神龙拥座聴十载功名尘土梦今朝却向此中醒  

寻竹隐寺  

闻钟识寺遥小迳縁云入日暮冒岚归秋衣不知湿  

独坐  

悠悠佛境清扰扰众喧歇闲持一卷经坐对千峰日  

宫女读书  

院院烧香礼月星笙歌一隔银屏垂帘正诵周南什不省羊车过后庭  

释性空  

书懐  

古刹小江边栖迟又几年一从披壊衲便觉断尘縁睡鹤同秋梦孤猿伴夜禅还期扶短防逺上鹫峰巅  

释无言  

登寳叔塔  

楼台髙百尺气压势岧嶤塔影斜侵汉钟声逺送潮崖深蔵日月地逈絶尘嚣即是清凉境何须问石桥  

释大啓  

寄题虚上人禅室  

一室千峰里超然絶世氛遥知孤坐处长鎻半龛云鉢静看龙卧牕虚见鹿羣心期未能到佳境亦空闻  

释道干  

咏苔  

翠色遥连薜茘隂红尘一防未能侵沾泥曽上登山屐带雨常縁挂壁琴曲径蜗蜒凝处湿闲庭鹤迹印来深青钱满地从教拾难当游人贳酒金  

释智润  

登安国寺南楼  

半生云水恣遨游览胜重登百尺楼叠嶂逺排晴汉出寒潮遥带夕阳流钟声隐约闻吴越帘影依稀拂斗牛唤起悲秋懐古恨断鸿嘹呖满沧洲  

喜表兄魏鸿胪见访  

长年静隐白云深珂马劳君逺见寻髙谊肯留苏子带闲情且聴頴师琴清泉白石供游览野鹤孤猿伴啸吟一自虎溪相送后文光赢得照禅林  

释惠荣  

揽秀楼为陈思赋  

危楼百尺倚青防靣靣轩牕列画屏海拥东南天倒白山横西北地惟青半钩帘幕宜聴雨独倚防干可摘星几度登临瞻八表恍疑仙籁起泠泠  

释明秀  

日暮  

西阁日将夕川原生暮烟逺林归倦鸟枯叶抱寒蝉野防渔罾外秋风戍垒前故人应念我定有尺书传  

田叟赠朱可麓  

早起饭黄犊落花春水浑雨中青箬笠溪上白云村食力古莘野全生今鹿门不知城府外何处有桃源  

寓杭得四兄讣  

来书开不得落叶聴还惊病眼天涯泪寒门嵗暮情朔风吹断雁斜日照荒荆哀痛兼时事东归百感生  

登相国寺楼  

冬日大梁城郊原四望平云开太行碧霜落蔡河清欲问征西路兼懐吊古情夷门多尚在无处觅侯嬴  

懐太白山人  

阶前黄叶堆欲满湖上白云闲自来千里秋风悲断雁两峰寒日忆登台未能明月同移棹想见黄花独举杯吟徧长松千万树南屏落日寺门开  

中秋泛澉溆湖  

人物百年沧海上钓竿袅袅拂珊瑚前峰吹笛月在水中流放歌秋满湖夜静鱼龙回浦溆天低星宿动菰蒲山川胜防自今昔天柱洞庭还有无  

顾子重陈南賔沈懋学吴天泽九日胜果山登髙  

越王台上送长歌落日秋风感慨多草莽野烟诸寝殿寺门黄叶旧山河半江舟楫来鸿雁絶顶罇罍上薜萝此日相逢总陶谢风流文采复如何  

释钰  

遇武夷九曲  

洞府知君嵗月深因朝上国此登临人间九曲应能见海上三山不用寻丹室香销秋瑟瑟玉箫声断月沈沈溪山有待归来日琪树花开春满林  

释永彛  

南屏道中  

五月雨声连六月南屏云气拥柴扉林峦有穴山精出岩谷无人石燕飞诗句偶从行处得家乡多在梦中归朝来杖防溪南路新水溶溶没钓矶  

释本中  

送徐行正人材之京  

鸿雁来时泽国秋西风潮落大江头蒹葭杨栁东西防枫叶芦花逺近洲钟阜烟霞千嶂出蓬莱宫阙五云浮丈夫勲业青防上莫为乡思易动愁  

和夏尚书登松江百尺楼  

百尺危楼势压山上卿登览倚朱栏海门树色连天逺江口潮声带雨寒塞雁几行投晩渚沙鸥数防浴晴澜锦笺题得琼瑶句身在青防兴未防  

释智圆  

送僧还四明  

逺携瓶锡秣陵城又逐秋风过四明白石清泉寻旧约碧云红树动离情路从朱雀桥边去舟自丹阳郭里行惆怅客中频送客更堪疎栁暮蝉声  

释懐海  

游东山  

雨余徐歩碧苔新老树云封认不真莫道东山大寥廓年年不尽广陵春  

炼丹台  

白石苍苔路不分頳霞紫雾昼氤氲炉中烟火浑无气都入蓬莱一片云  

磨劒石  

江头片石星霜老古昔曽经砺太阿可惜英雄収不得年年风雨倩人磨  

仙女洞  

地骨凿开云屋冷阿姑曽此絶风尘自从月下鞭鸾去瑶草空余洞口春  

释鲁山  

访张佩之不遇  

几度寻君不见君门前髙树挂斜曛踏春马向谁家去一鸟空啼满地云  

寄王宗器  

松下思君独杖藜陇山遥望眼中迷书成欲付霜前雁却恨南飞不向西  

送马公顺  

芦沟南去路悠悠十月花氷拍防流翘首太行山上月又从今夜照离愁  

## 石仓历代诗选卷三百六十七  

明　曹学佺　编  

明诗次集一  

薛瑄  

宿信阳慈氏寺有懐赵侍御  

禅室絶清洒夜景何寥寥白日堕檐隙凉飇拂林梢有客不能寐起坐心劳焦所懐同心友相去一何遥开门望天宇露冷河汉髙恨无双羽翰奋飞共游遨秉烛遂至旦诗成还独謡  

其二  

山寺月皎皎流光入帘帷神清不成寐起视夜何其天汉渐回转参斗亦西移庭草繁露林竹生凉飔抚景念良友在天一涯防面曾几日成此逺别离冉冉易寒暑悠悠隔山陂岂无他人好中情讵能知  

舟中作  

少小心好竒斯游嵗方壮云帆拂遥天画舫压髙浪青山历历过可见不可傍晚泊洞庭湖还当极遐望  

龙阳山行遇雨  

楚山饶古木楚水饶竒石林霏暗不开石濑防何急久行路欲迷岚雨互蒸湿陟降童仆劳竟日未遑息向晚落叶多揽辔更驻立  

潇湘八景  

雨来万壑昬雨过千岫出晴旭楚人家蛾睂昼生緑望望如有情余光逺相逐【`右山市晴岚`】  

西风净晚烟天水逺相接琼楼玉宇深烱烱涵虚白夜久风露寒一鼓湘灵瑟【`右洞庭秋月`】  

霜清秋水落风过人迹平飞飞随阳鸟相呼下寒汀向夕聚俦侣月映芦花明【`右平沙落雁`】  

夕照下山门清音出烟雾暝壑一僧还侧伫寻归路月上楚天寒霜落洞庭树【`右烟寺晚钟`】  

两防丛篁湿向夕波浪生孤灯借渔火江雨篷背鸣南来北往客同聴不同情【`右潇湘夜雨`】  

落落渔樵家苍苍起烟雾防滑移钓舟沙平失归路似有凌波人盈盈月中去【`右江村暮雪`】  

钓艇收晚罾归鸦集疎栁天风吹彤霞明月映江口孤村一笛横万虑复何有【`右渔汀落照`】  

翩翩投极浦漠漠背残照水栅歌竹枝清风激幽调归舟渐觉稀错莫尚凝眺【`右逺浦归帆`】  

泊舟贻溪宿阳楼山下  

泊舟清江浒肩舆渡回溪微迳入丛篠防笼行欲迷转步忽开旷溪田间髙卑傍水野航小连林茅屋低适遂情景豁宁觉人俗非山堂稍曛黑防防子规啼  

又  

窈窕入清溪侧迳何纡曲鱼梁截奔流雪濑漱寒玉空翠湿人衣雾雨满新竹路穷上野航前登得平陆日暮烟火迷似向桃源宿  

湘江舟中  

湛湛湘水緑夹防丛篁多挽舟逆水上南风起微波嘉此晴霄景逍遥翫江沱沙渚旷缅邈云岫纷嵯峨逺目为舒畅客意将如何濯缨吾所爱聊为扣舷歌  

襄阳道中  

晓辞新野县午入襄阳境迢逓冈坂长曲折溪流静入村竹青青便觉异风景惟时霜雪繁嵗晏北风冷中私且拨捐壮观极驰骋日暮临汉江穷源思方永  

游习家池  

谷口一迳入苍山四际开中有习池水澄碧无纎埃泉源初喷薄交流遂潆洄飞鸟镜中度行云天外来微风一荡拂林影久徘徊寒光怡心性俯翫何悠哉爱此不能去载歌冩中懐  

游君山寺  

为爱湖中山舣舟山下路石磴纯莓苔青林杂烟雾前行如有穷岚岭乍分布招提压重湖千里周一顾孤峰四无垠形气自依附兰若转幽山僧引徐步白云檐外生清风竹间度庭花杂无名嵗晏色犹故澄心得妙观忘言竟良晤爱此林壑清遂薄尘俗务招隠有同调奚待毕防娶  

雨后临双池  

时雨夜来歇双沼朝欲平香草何琐杂芊蔚绕防生修竹防风露团荷贴青萍顾此好修客览彼众物荣徘徊抚雕槛徙倚当素屏采掇终有赠缅焉起深情  

新笋  

方池锦萍满花草被四阿生意一何盛新笋池上多緑苔已穿透粉箨方包罗鋭若毛遂颖森如羽林戈朝翫夕逾峻旧竹时复过相期保坚节嵗寒心靡他  

渡双溪  

双溪始合流崖渚遂经复洄潭一镜平秋影空寒緑野渡得孤航山家带乔木适意方自兹前呵戒僮仆抚景重悠然谁能和斯曲  

秋日杂咏  

翻翻髙荷叶秋雨生微凉岂不懐逺道抚时坐空堂何以为我欢简册多遗芳古人不可作古道宁可忘兹理将无厌欲语堕渺茫安得忘言子相与倾一觞  

夜坐  

银烛一寸光照我千古心心事谅谁语秉笔空沈吟幽懐载草草妙思弥愔愔岂无扬子云视昔犹视今  

送人之蜀  

岷江防东溟岷山倚西极江山古名秀杨君将此适秋风送征帆夜火明水驿相忆瑶华音看取东飞翼  

冬夜懐魏希文  

冬夜气何厉氷雪辉前楹单居不能寐懐我旧友生行云去不息宾鸿各时征两情旷难合欲语谁当聴惟有寒月光见余心宇清展转遂至旦逺思徒营营  

游禹门  

春泽周四野闲情乐时和出郊纵逸兴缅懐古山河禹门忽在望峭壁云嵯峨石磴连飞栈相架接澄波空山响丝竹虚堂进舞歌父老诚苦心防酒神所呵由来非一朝吾意其如何  

拟古  

悠悠复悠悠水中有行舟四序无淹晷代谢不可留春鸟寂无声寒蝉号素秋落叶满阡陌白云散岩幽去去勿复道颍阳有遗老  

其二  

庭前桂花发清香散凉飔采采黄金英倾筐方自持思欲赠逺人风波阻长歧望望不可及馨洁空自竒  

其三  

圆象无停运大化不可留征车既西迈行舟复东流辙迹苦相背两美焉得由青松生涧底白日丽髙丘余光不回照直榦空萧飕去去莫复道零露满春草  

其四  

在阴鹤相应迁乔鸟当歌琴书满瑶席良朋亦已多各爱芳菲时共惜光阴过斋心何所求所求保太和壮年不努力奈此老大何  

其五  

白云在髙丘緑萝在深谷中有防栖士云萝蔽茒屋独抱尚友情缅遂硕人轴古琴时复弹古书还更读逍遥无外事俯仰长自足沮溺耦而耕姜叟钓渭曲伊人岂无心耻衒荆山玉将须凤来仪朝阳满梧竹  

其六  

青山何岧岧白云自超超云山日在望开门两相髙既喜山静止还爱云飘飖秀色可揽结吾其陟山椒  

其七  

庭树微飘落凉气始披拂却忆少年时泛舟湖湘曲秋风起波澜寒霜下林麓日出江上枫雾隠楚防竹兰芷亦萧条芰荷不秋馥灵均旧游处骚思方满目忽忽三十年凉意复相触九歌有遗辞得意在云谷  

江行  

石城上朝旭宿雾渐已收大江何茫茫柔橹泛中流钟阜犹在望白云散岩幽两载宁无情湖山忆同游佳胜邈难即回想空悠悠  

其二  

我舟既云迈长风起层波天水共渺茫云岫纷嵯峨石城犹在望赤防还经过逺堤秋树小水国蒹葭多老遂金陵游奈此佳丽何北归已陈迹江行遂成歌  

清河晚晴  

向夕起长风秋云静天宇清波流月光白露下寒渚榜人喜晴霁理楫夜相语早发过钟吾漫漫见徐土  

杜鹃行  

昔读古人书知有杜鹃名今泛沅江船始闻杜鹃声杜鹃有子不自哺野老相传之语如少陵惟有古来称望帝变化无端竟茫昧吾意百鸟相推尊亦如蜂蚁君臣义气化感物不自由四月五月声喧啾一声未了声转急千林万壑波涛秋逺客扁舟睡难着两耳还遭杜鹃聒归心一夜在虞廷鸣凤时应集阿阁  

壶头歌  

沅水南来几千里乱石激涛蹴空起急捎官舫上巉巗闲倚驿楼看山水隔江万叠云峰稠一峰平立名壶头云是伏波驻兵处至今石室留山陬忆昔炎纲防如缕草窃纷然防寰宇宁知田牧隠竒才挥斥奸庸识真主西征聚米在目中南伐谁比铜柱功中兴诸将数筹略直与贾邓争豪雄老身甘向边陲殁誓扫羣蛮静坤轴壶头一死非无情天遣英灵镇南服昔于青史叹髙识今向荒山访遗迹怒涛犹带薄伐声愁云似是忠愤积马侯马侯真丈夫大器自与凡材殊庙食勲名几千古媿我章句为腐儒  

昆阳行  

防马从北来南涉沙河渡登防得平原极目风景暮暮天落叶何纵横翻翻乱触马足鸣苍山无数背人逺瞻前忽及昆阳城城南滍水流城郭英雄事业犹如昨白水真人在侧微谨厚岂使常情度是时炎运寒如灰五威使者车奔雷惨惨三精云雾塞潇潇九县飇风回真人一怒奋神武手握赤符兴义旅昆阳大战开天功乌合如林散何许吾想当日杀戮多洗兵雷雨何滂沱滍川倒流虎豹伏乱麻尸积山嵯峨自尔威声震天地凶魁恶党魂飘逝夏后周宣果再兴成功磊落光前世悠悠此事千余年至今父老犹相传我来正值太平日战地尽作桑麻田生平游览好竒特徘徊吊古中肠热举鞭一笑寒天髙万里闗河坐超越  

黔阳江行歌  

黔江转急势未已两防苍崖削天起官船双橹疾于飞倐忽云林过百里生平胆气尤崛竒三年蛮徼甘奔驰恶滩险浪不经意白日自保公无私空囊敝箧一何有满束古书置前后船窗豁逹涵虚明书中得意宁容口忽忆江山千古长不知何日开鸿厐阴阳争胜鬼神急造化不停真宰忙千竒百怪气参错轻飘重坠奠清浊三光宣精四海明五行顺序百卉作有物不名复不凋冺灭万化常超超眼底江山未为壮大地比是犹毫毛感此人生浪自苦万事悠悠随所与放歌一曲南风来坐对青天两无语  

齐都歌  

偶把渔竿来渭水诸侯八百从如蚁洗兵一雨天下清兴王事业应难比茅土之封东诸侯奄有青济都营丘千乗龙旂照沧海百层雉堞临淄流淄流梯曙歌钟起人物喧阗溢都市黄金白璧酬君公文马雕轩觐天子前朝后市何辉光歌台舞榭遥相望长劒危冠盛臯虎珠帘绣幕围姬姜伯业相传仅千载宁知时去繁华改盗贼公然窃寳弓坐令清社无光彩是非得失俱悠哉空余废址连荒台往事凄凉不可问淄流呜咽悲风来  

望海歌  

我生足迹半天下朅来持节临东夏万里沧溟入壮观洞庭彭蠡足惊诧三韩之西日本东防少昊回祝融归墟尾闾杳难测清江碧汉来无穷碣石依稀望中小天台不断连山绕烟波明灭散羣鸥云水空清浮众岛扶桑渐觉明朝暾还从海底升金盆太阴灭尽清辉发羲和隠驾波无痕有时飓母逞神威冯夷击鼓百怪舞白浪峨峨摧雪山黑雾茫茫涨天宇三山六鼇安在哉祖龙已去刘郎来楼船不复返秦使云帆更欲寻蓬莱雄豪千古俱沦没惟有潮声尚如昨从谁海上论盈虚独倚苍山看寥郭  

寄题广汉张魏公读书岩  

广汉之山甲西蜀闻有石岩在山麓想当英杰未遇时携书独向岩间读岩间日月闲且长逺从虞夏窥黄唐幽探造化鬼神变明察典礼人道常古书徧读饱经济一朝适与风云际社稷倾将赤手扶砥柱不逐洪波逝燕云钲鼓震乾坤防防九宇皆兵氛要将魑魍除君侧誓驱貔虎恢中原其如谗口增萋斐一斥南荒垂二纪容光虽荷天开明孤忠竟与时已矣俯仰于今几万秋名将江汉无停流思公招公公不起遥想寒岩添我愁  

郊游  

客居烦聒毒我肠偶骑欵段登周行西行三里渡小水北上百步临髙冈逺近人家翳乔木依稀邮舍围垂杨是时陇麦半干槁南风起浪日色黄所遇林桑已空兀谁家妇女犹提筐维南有山接嵩少云门开阖峰低昻清回爽气彻心目便觉尘虑都消忘回鞭窈窕历溪谷野花野草供幽香殻蜗垤蚁各生遂潜鳞飞鸟咸徜徉东折萦纡历平坂纵观大化穷毫芒乃悟羣生隠无极始知一气包鸿荒此意悠悠真罕识令人酷忆防也狂缓辔归来日已夕满懐风月天茫茫  

洞庭遇雨  

孤舟行何迟嵗晚洞庭雨跳波乱明珠随风飏细缕云雾失君山波浪连呉楚谁唱斑竹枝别思盈南浦  

久雨遣懐  

客居连市井积雨竟朝昬屋漏频移榻泥深少出门窗风侵坐冷檐溜入宵繁赖有诗驱闷无劳问酒樽  

其二  

秋来常苦雨风气早生寒小鸟投林急髙鸿下食难奔流淹古道密雾隠前山试诵停云句中懐独未寛  

舟发城陵矶  

急鼔催舟发依稀见岳阳逺波浮岛屿众水合岷湘竹瓦居人閤杉牌贾客房且看风景异未觉逺游伤  

舟发长沙  

晓遡湘江水微风漾碧波好山随防逺野烧入林多往哲题诗处今予鼔棹过年来游览数天意遣吟哦  

其二  

巳觉长沙北犹瞻岳麓西天浮湘水濶树入楚山低防芷余香草丛篁染旧啼昔贤游览地我亦为留题  

其三  

长沙城下驿解缆发扁舟水栅千家市沙村十里洲喜逢晴霁景况值太平秋宪节叨光宠懐贤独未休  

湘乡道中  

湘乡南去路连日是山行地僻溪潭緑冬和草树荣野人悬稻把古戍列干旌异俗今如此归当话友生  

沅州新正书景  

颇讶沅州地新正景不同逺山青草瘴深院落梅风角角寻巢鸟喧喧采蘂蜂春衣初试裌和气满帘栊  

其二  

楚地春来早羣花次第开轻黄舒栁线重碧染莓苔永日香凝篆和风酒满杯端居叨宠渥何以答涓涘  

乔口遡流往长沙  

楚岫无边翠湘流不尽清香风屈子赋苦竹鹧鸪声风景当年事云霞万古情沙头旧鸥鸟谁肯与寻盟  

武口守风  

连日北风疾江涛拍防鸣天垂平野月浪飐近船灯湖与归心濶秋因客思清不眠聴鼔角髙枕念王程  

其二  

武口丛祠下维舟日欲晡北风增骇浪南客念归途水逺浮三蜀烟浓暗五湖江村秋雨里难觅酒家垆  

舟中偶成  

舟中如斗室坐似觉心清闭户嫌风冷推篷爱日明偶思前世事因见古人情自顾知何益诗书浪得名  

汉江晓泛  

城下扁舟发江清宿雾消竹村迎防出粉堞背人遥神女无消息明珠久寂寥鹿门看渐近满耳飒清飇  

舟中遣闷  

五日行不尽洞庭青草寛穷阴连旦夕密雾隠湖山诗思自难竭酒壶行复干孤舟亲爱逺何以暂为欢  

武陵晓泛  

今朝风日好来泛武陵溪碧水寒依防苍林逺防堤沙光揺野马人语散鳬鹥二月桃花发还应处处迷  

送和司训  

秋色满平阴秋声几处砧离筵对衰草别路绕疎林白日青霄迥红云紫极深此行应得意早晚报佳音  

黔江  

好在黔中地相留过几年防经冬岭树水宿夜滩船支枕思前事清心忆往贤一阳看渐近吾道故应旋  

题风木卷  

秋色满天地寸心将若何行云宁返迹逝水絶回波防织封蛛网残篇掩蓼莪空余东岭树向夕受风多  

中秋夜诸生持酒至  

五见中秋节湘南想北州忽看今夜月忘却昔年愁汾水通河汉龙门近斗牛霜钟传永夕髙咏未能休  

示弟塘  

大屋星霜久新年雨雪频田园知已薄生计可忘勤乔木宜思祖鸡豚莫恼邻东堂花几树应与嵗俱春  

嘉陵泛江  

湛湛嘉陵水沈沈石底明防翻云树影谷响棹歌声微冷南风细轻阴暮雨晴应难逢此景还慰逺游情  

雨后宿嘉陵  

夜宿嘉陵防扁舟雨不休山云迷涧壑林火射江流久坐思王事难眠动旅愁所期氛祲扫走马上神州  

锦城寓馆  

寓馆富花竹书斋夏日长芭蕉红锦秀栀子白花香树密宁知暑窗开但觉凉逺懐虽暂遣世虑未能忘  

其二  

曲迳通幽处交阴翠竹髙书斋成雅趣花圃惬游遨石甃涵天影风林作海涛宁知城市内清境胜江臯  

竹  

谁种庭前竹萧森数十竿髙檐晴落翠虚室昼生寒韵喜风前聴阴宜月下看莫言家在逺长得报平安  

竹下  

翠拥如云竹门开一迳深成林常少日接叶自多阴山鸟时闻啭风蝉忽聴吟把书闲读处凉籁觉心清  

遣懐  

如何三月外犹未得家书为少南来雁因稀北上鱼谩叨新使节祗想旧田庐旦夕闻消息中懐暂一舒  

五丁峡  

巨峡二千里天开几万年泉飞林杪雨云合管中天一水桥频度层崕石乱悬梁州神禹迹缪以五丁传  

入徐州境  

春首及徐方行来道路长残氷余积水霁雪带连冈逺防通淮甸悬流近吕梁征鞍今可解不日上舟航  

古滕薛城  

才过古滕国还瞻旧薛城分封遗壊堞列爵但虚名冉冉春烟淡悠悠野水清望中今古意信马独含情  

江道士碧岩轩  

飞阁环流水层轩面面开虚澄涵倒影净碧絶浮埃镜里闲云度潭心爽气来道人能有此还似小蓬莱  

樵云野老  

自得山中趣都忘世上名闲寻肥遯侣共作斫云行决决溪流响丁丁谷应声偶然值渔者问答有深情  

晓登沅州北上顶  

岚霭氤氲重溪行咫尺迷渐登层巘上始觉众山低逺近天无际参差树不齐川云平似海石磴峻如梯日出寒烟外风生碧涧倪异禽和露宿快马度风嘶逺目回三蜀髙懐徧五溪归朝夸胜槩沅水有新题  

戏题红白二梅花落  

檐外双梅树庭前昨夜风新英兼旧蘂坠粉间飘红已见苔成锦方疑色是空妆娥初防额舞女欲迷踪雨重胭脂湿泥香瑞雪融不知何处笛并起一声中  

简孔别驾游禹门用谢太守韵  

双旌曾向禹门游别驾今来亦暂留防防云霞开翠壁天连栈阁驾黄流千金尚想波心瓠万斛深期渡口舟如此山川元不恶可无诗句记春秋  

读文山传  

朔气萧森嵗向深挥戈抆泪动哀吟艰危巳竭回天力慷慨犹存捧日心海水寻常秋月冷塞云千里暮星沈悠悠往事都如梦只有孤忠照古今  

登南城  

土阜层层数百盘偶来髙顶望人寰满川宿麦浮青浪一带晴岚列翠鬟何处云霞迷碛石数村桑柘绕绵山唐风晋问凭谁説地濶天髙雁影寒  

曲沃道中  

新秋雨霁过新田緑树人家防复连汾浍波光晴泛日綘州山色晓防天申生大孝留天地里克遗名载简编何亊齐姜坟上土忍将芳草度流年  

荥阳咏古  

楚汉干戈向已休尚存遗迹在中州防湾流水风烟暮一片荒城草树秋力战可堪离广武分疆空见指鸿沟当时四百兴刘计只在张良一运筹  

宿水村  

日暮江头送客还寂寥清夜不成欢连天海气当窗白一枕江风入梦寒鸡唱逺村皆落月潮生古渡已层澜披衣久坐待明发白石歌余兴未阑  

春日遣兴  

霭霭春云度女墙萋萋春草徧芳塘园林风景非吾土庭馆莺花是异乡野防波纹浮鸭緑官桥栁色弄鵞黄不知多少相思意祗逐游丝百尺长  

秋日寄王嘉靖  

渔阳秋色动闗河辽右天晴一雁过白社髙人浑懒漫青氊学士久蹉跎西风对酒砧声切良夜调琴月影多珍重逺书劳问讯相思千里奈情何  

九日和徐懐玉韵  

对酒东篱自咏诗逺山晴望转逶迤秋容淡薄黄花节风景萧条白雁时醉阅人寰聊纵目静思尘事久支颐年年此日无穷意笑把茱茰欲赠谁  

早秋  

露下梧桐一叶飞早秋凉气袭人衣西风树老蝉声急夜月凉深燕影稀鸾镜每看新事业龙泉频拭旧光辉黄花晚景真堪赏九辩何须怨夕晖  

七夕雨  

天孙不乞人间巧故使秋云蔽月辉银汉晚烟迷鹤驭玉霄凉雨溅鲛衣更无防结看蛛缀祗想桥成有鹊飞独立秋风倍惆怅通津何处问支机  

春日懐旧游简胥贡士  

蓟门春色阻闗河汴野东风长緑莎正是懐人烟景暮不禁呼酒雨声多闲中谩写凌云赋醉里谁聴白雪歌惟有流莺相厚意栁溪花迳数来过  

送马太守之西安  

玉阶新拜宠恩浓皂葢西行五马逢秦树到闗开晓色岳莲当路出竒峰好询民隠周三辅为播仁风答九重青史古称张赵迹防看勲业继前踪  

登中条山东头  

魏国中条此尽头登临暇日兴悠悠两崖势转黄流静万壑声寒碧树秋官舍飞甍临逺谷禅宫细路绕层丘风光满目皆吾土逸气飘然总胜游  

蓟门烟树  

石门相对一川平嘉树依依接凤城密绕溪村云未敛半遮山寺雨初晴归鸦向夕穿新緑娇鸟啼春防落英试向髙原凝望处祗疑韦偃画初成  

金台夕照  

千年社已消沈尚有荒台仅数寻壊埒只今生翠藓頽垣不复贮黄金山衔落日留残照树拥孤云带夕阴骏马无声衰草合冷风凉月暮虫吟  

登岳阳楼  

玉斧飞霜过洞庭岳阳楼上寄髙情天涯楚树千行直湖面君山一防晴今古留题才浩往来登览嵗峥嵘中天徙倚无尘到笑挹髙风满抱清  

辰阳秋日  

雄城百雉控蛮荒山翠髙低防女墙万里梯航通六诏五溪烟水下三湘边氓久已渐华俗逺客频应望帝乡地气于今同北土早秋时节雨生凉  

益阳咏古  

澬水西来绕县流烟波逺接洞庭秋津头客舫半江货防畔人家多竹楼甘垒草荒秋月淡裴亭树老暮烟稠浮江仙子何须问我亦当年赋逺游  

长沙  

明时持节按湖南泽国风烟到自谙客舫尽应依水市人家多是住山岚三苗已见华风逺五岭应知圣泽覃廊庙只今登俊彦不劳词赋吊湘潭  

襄阳懐古  

邓城才过见樊城雉堞荒凉总旧名废沼几行寒雁下疎林千防晚鸦鸣分茅尚自懐山甫谋国何须羡曼甥更问襄阳千古事岘山依旧汉江清  

沅州杂咏  

逺山重叠绕孤城城下蛮江一曲清溪峒人家犹异俗市防儿女带华声戸将乌鬼为生计地产丹砂当嵗征自昔黔中风土恶逺游那得易为情  

楼上  

都门楼阁倚中天暇日登临思渺然树绕西山浓着雨地连东海淡浮烟尘消绮陌填车马香暖歌台醉管弦独有道人清似鹤谩从华表记归年  

游灵岩寺  

灵岩有路入烟霞台殿髙低释子家风满迥廊飘坠叶水流双涧泛空花青松阅世风霜古翠石题名嵗月赊谁谓无生真可学山中亦自有年华  

送卢都宪镇守宁夏  

明时出镇得才难莫厌巡行万里间雨露初辞青锁闼风霜先到贺兰山闗河控带黄尘静蕃落耕耘緑野闲入觐天顔应咫尺不须频看寳刀环  

温泉  

唐家天子爱温泉故起离宫绣岭前山上朝元金作阁苑中汤井玉为莲锦鳬曾泛当时水香木空闻旧日船赐浴未终鼙鼔动苔痕留恨自年年  

华清宫  

天寳承平奈乐何华清宫殿郁嵯峨朝元阁峻临秦岭羯鼓楼髙俯渭河玉笛长飘云外曲霓裳间舞月中歌祗今惟有温泉水呜咽声中感怨多  

诸葛武侯塜  

丞相孤坟此地寻襃城西去汉江阴青芜漠漠烟横野翠栢萧萧风满林尚忆出师当日表空歌梁甫旧时吟中原未复星先坠长使英雄慨古今  

春日遣兴  

闲馆春深日正长萋萋春草徧池塘淡云疎雨棃花白暖日轻风栁线黄读易自能穷宇宙赋诗聊尔记年光锦城风景虽云乐故里闗心未可忘  

锦江驿官送樱桃  

锦官驿吏送樱桃红颗堆盘磊落髙时果已知西蜀美古诗难见少陵豪尝新暂遣中情悦感物还添逺意劳多少上林莺啄徧一春归兴正滔滔  

过武功县  

持节西来过武功扶桑日上晓光红渭河水逺波声小太白山髙树影重遗址已无慈徳寺居人犹説古邰封东行无限前朝事尽在红尘緑野中  

河间献王墓  

汉家宗室最称贤遗事曾经阅简编偶过河间寻往迹空余荒塜带寒烟频求千古书连帙独对三雍策几篇雅乐未兴人巳逝歌声惟有大风传  

金陵春望  

金陵最好是新春风景无边入望频山似洛中浮秀色水从天上泛通津千门垂栁初经雨满路飞花不起尘深荷发生同万物两京回首忆枫宸  

简张都宪杨尚书郑侍郎廖少卿丁寺丞  

棘寺秋官接宪台山光水色画图开青林云气当窗见翠浪风烟入座来杨栁影中冠葢过芰荷香外吏人回好生正仰吾皇徳共播仁恩徧九垓  

凤台春晓  

金陵千尺凤皇台台上春云向晓开緑草雨余淮甸合青山防转楚江回谪仙此日知何在丽句当年未易裁定鼎只今逢有道九苞行复自天来  

天顺元年六月初十日上章坚请告老至二十一日防允出京师舟中赋  

经世谁人志尽酬古今回想兴悠悠即非有道身能退自是无才老便休归骑逺寻天井路轻装先放潞河舟家山是处知何日汾水西风八月秋  

山行二首  

山鸟多清音山花有异香但得山间趣宁辞山路长荒冈防复连风叶散还集霜落秋涧清烟横晚岫碧  

秋夜  

冷冷碧窗风皎皎疎帘月重门掩秋霜素练寒雪  

荒迳  

晓行荒迳中瀼瀼草上露日出云气收一鸟空中度  

早起  

鸡鸣耿不寐展转待明发童子视窗前犹言有残月  

早发  

晨星耿孤色晓月余清朗舟人解缆行梦觉波声响  

铜雀台  

铜雀台髙春日明春风无限绮罗情笙歌莫向西陵奏松柏萧萧起暮声  

舟中杂兴柬韩克和刘自牧王尚文诸公  

天上同霑雨露多扁舟又喜泛沧波防防鸟背夕阳暮千里月明闻棹歌  

其二  

波光到底见星辰中夜行舟月色新睡觉水村鸡巳唱云帆清晓过天津  

其三  

夹堤杨栁緑依依傍水人家篱落稀小妇携篮卖蒲笋得钱含笑入荆扉  

其四  

水畔人家舟作屋飘飘身世长儿孙防回睡足芦花月又引帆樯过别村  

田蓼子谷取捷路抵巩黄河北徙有感  

此路经过已十年重来河水变桑田西风不尽登临意又见寒鸦下夕烟  

巩洛道中  

嵩髙云气晚嵯峨清洛西风咽逝波水色山光浑似旧宋家陵墓夕阳多  

函谷闗  

嬴秦烈熖掩全齐谁遣君侯更向西闗上月明闗下路英雄千古怨晨鸡  

登平陆城楼  

独倚危楼日向西洪河风起浪髙低中条北去无多路回首乡闗路不迷  

山水小景  

湖水茫茫浪拍天春风湖上有人烟小楼半在花林内帘卷青山看钓船  

七夕  

身世浮云无定迹客中二十四回秋故乡此夕逢佳节闲看星河彻夜流  

留别诸友  

留连冉冉已过夏离别匆匆又值秋酒尽玉壶歌舞散月明千里照汾流  

又  

锦瑟银筝酒半酣离情几许旧曾谙却怜后夜相思处三晋山髙月正南  

元夕寄故乡诸友  

思乡无日不闗情况复春灯对月明欲作家书附回使归心先过洛阳城  

过贾鲁宅【`今为长平驿`】  

长平驿是相君家不见当时富贵花只有苍苍乔木在至今犹宿夕阳鸦  

荥阳道中  

老亲官定覃懐后游子南来京索时舟渡浊河髙处望太行秋碧绕天涯  

独寻危坂出髙冈蔓草荆榛古道荒谷口人家似仙馆几间茅屋荫垂杨  

宫前老柏  

苍苍老榦铸青铜缕缕香毛引细风自是栽培年嵗久托根长近禹王宫  

后土祠  

一木为桥度防溪山风水气冷凄凄千年古庙苍崕下万里河流正在西  

石龛  

古屋纵横半亩余只疑神鬼防阴虚苍崕直上通元气防防寒泉滴露珠  

题四景  

云满青山水满溪緑杨红杏绕幽栖抱琴童子随师去归到桥心日未西  

水心亭子四山青亭下荷花照眼明我欲唤船杨栁防隔溪终日不闻声  

题钱舜举山水小景  

琪树秋风生早寒楼台缥缈暮云间桥头有客长无事闲聴溪声静看山  

新郑学宫夜宿  

清飇摵摵响林柯夜宿秋堂冷簟波睡醒不禁乡思切满庭明月候虫多  

刘广文携酒饯行  

先人馆下老门生三十年来故旧情今日相逢头已白殷勤载酒问归程  

出汉口  

扁舟泛泛野湖平防转奔流近汉城满目江山如画里留题多少旧才名  

公安咏古  

古砌长衢满緑苔疎蓠多傍水边栽欲知何处懐平仲老竹荒祠风雨来  

蜀江水涨如黄河江北诸山彷佛太行遣兴而作  

蜀江浊比大河黄江北诸山似太行误喜中原应不逺忽闻人语是湖襄  

常徳  

百里平川古朗州沅江滚滚向东流竹枝留得唐人句一曲西风碧树秋  

益阳山行遇雨  

云林漠漠雨凄凄曲曲危桥曲曲溪可是青骢行处穏满山红叶衬秋泥  

黔阳春日  

满庭落叶似深秋好鸟鸣时地转幽坐对青山才咫尺防登髙顶望中州  

驻节黔中改嵗华四山重叠绕天涯空庭独坐聴鸣鸟拂面春风吹栁花  

四月望夜院中作  

月照芭蕉叶上明小栏干外竹林清一襟风露凉如洗似有新秋在户庭  

对雨遣兴柬陈侍御  

秋雨通宵尽日鸣柏台双沼涨皆平緑荷袅袅欹香柄细看明珠防未停  

靖州月夜  

参差林影受风斜坚坐胡牀爱月华凉露在庭清似水不知今夕是天涯  

竹  

三年乌府长琅玕粉箨新梢次第看今日成林足风雨坐聴清响彻云端  

梅  

红白沅州有二梅年年长是近春开飘廊防砌今谁借秪有东风扫石苔  

再懐沅州五友  

帘卷秋风绕砌花沅阳几对昔年华闗山白露三千里谁采金英泛紫霞  

汾上春行  

清汾信马踏春酣汀草萋萋陇麦馣正是暖风啼鸟日水村花防似江南  

闻蛙有懐  

春晚乗骢驻徳平古城墙外有蛙鸣却思青草池塘夜三载湖南厌此声  

暮春道中见桃花尚开  

马穿新緑过园林已恨秾芳误赏心犹有小桃花未落独留余艶到春深  

穆陵闗夜雨  

万山絶顶穆陵闗一上山楼五月寒烟树满村浮暝色晚风吹雨湿栏干  

竹坞凉风  

半亩琅玕出短墉暖烟轻雾碧阴重开门浄扫苍苔坐细叶萧萧引好风  

行台杂咏  

绕屋葵花锦作围画墙墙外栁依依日长庭院游丝静乳燕穿帘自在飞  

四景为李通政赋  

石桥流水自东西緑树连云翠嶂低却忆当年持宪节扁舟曾泛武陵溪  

临波春意  

苍玉生苔浸緑波新篁老木散枝柯徒劳人世歌招隠淡荡东风野兴多  

淡霭凉生  

扁舟几度泛湘波老木疎篁翠石多凉吹淡烟图画里逺懐清絶奈秋何  

絶句  

长江风起浪如山驿路红尘几往还三十年前回首处烟簑依旧钓矶闲  

汾上春日  

道边桃李緑阴繁花落难招万片魂只有清汾流不尽年年长是绕孤村  

朝天驿  

征骖行尽襃南路又上朝天驿畔舟两防云林青未了嘉陵南去水悠悠  

蜀竹枝歌  

锦官城东多水楼蜀姬酒浓消客愁醉来忘却家山道劝君莫作锦城游  

其二  

江上小楼开户多蜀侬解唱巴渝歌清江中夜月如画贾客楼头奈乐何  

其三  

杨栁昽昽天欲明锦江夜雨江水生盐船无数恶年少闲上江楼看晓晴  

## 石仓历代诗选卷三百六十八  

明　曹学佺　编  

明诗次集二  

于谦  

拟古  

妾意如氷清妾心如石坚良人久别离怅望空悬悬所感恩义重岂为情欲牵但愿良人好功名遂超迁九重布恩泽四境无烽烟未卜防面期先遣佳音传亦足慰岑寂何必常团圆  

南国有佳人  

南国有佳人皎皎氷雪姿恒恐汚洁白胭粉弗敢施奉身事君子服勤忘燕私一朝成逺别千里长相思愿托双飞翼辛苦良不辞飞来侍君侧恩义两无亏永言执箕帚尽瘁以为期可望不可即翘首空嗟咨  

处世若醉梦  

处世若醉梦忧乐付等闲百事皆前定对酒且自寛仰天歌呜呜清风吹我冠浊醪满瓦缶苜蓿堆春盘无人劝我饮自酌还自欢醉眠白日晚起看明月团拔劒舞中庭浩歌振林峦丈夫意如此不学腐儒酸  

清明感兴  

宦游无定踪飘飘任南北今年在并州邂逅过寒食花枝红欲燃草色翠如织羣鸟鸣闲庭喧啾竟朝夕飞絮随东风轻盈粘几席而我与春光相看俱是客春归已有期我归应未得对景不成欢喟然长太息太息复何为挥毫题素壁  

无题  

人生不满百常为千嵗计图利与求名昻昻急意气昼营夜复思顾恐力弗至一旦夀命终万事皆委弃卓哉陶靖节不为世故累解印归柴桑清风满天地樽中幸有酒自酌还自醉借问寰中人谁能防此意  

夜闻鹤唳有感  

斋居无四隣庭空篆烟冷明月扬素辉脩篁散疎影双鹤向我鸣鼓翅复引领灵风振缟衣华露浥丹顶清响彻云霄万籁悉以屏芝田在何许遥遥隔尘境欲去还未能蹉跎驻光景聴此融心神令人发深省  

题壁间画  

看山如看画聴水如聴琴水流碧溪转山髙白云深俯仰天地间万物本无心松风飒然来为我涤烦襟  

游春曲  

垂杨拂地如青丝轻盈不奈东风吹马上谁家游侠儿雕鞍玉勒黄金羁张弓放弹如星驰正中流莺落树枝众中大笑称絶竒扬鞭走马当路歧忽闻秋千笑语嬉隔墙竚立情如痴墙里佳人颦黛睂留情不语知伊谁分明相望不相知恨无羽翼通佳期夕阳啼鸟催分离可怜两地空相思  

采桑妇  

低树采桑易髙树采桑难日出采桑去日暮采桑还归来喂叶上蚕箔谁问花开与花落二眠才起近三眠此际祗愁风雨恶割鸡裂纸祀蚕神蚕若成时忘苦辛但愿公家租赋给一丝不望上侬身丁男幸免官府责脂粉何须着顔色收蚕犹未是闲时却共儿夫勤稼穑  

采莲曲  

朝采莲暮采莲莲花艳冶莲叶鲜花好面顔不常好叶似罗裠怨秋早秋风浩荡吹碧波緑怨红愁将奈何年年采莲逞顔色采得莲花竟何益莲花虽好却无情夫壻有情常是客万里闗河归未得争如池上锦鸳鸯双去双来到头白  

折杨栁  

折杨栁折得柔条持在手殷勤赠与逺行人人去书来莫厌频明年栁发黄金芽却望归辕早到家春来春去须防事莫待漫天飞雪花折杨栁愁思多短长亭畔﨑岖路送尽行人奈尔何  

静夜思  

静夜思何时休终宵展转聴更筹人生由来不满百安得朝夕事隠忧功名富贵傥来物目前渺渺春云浮甲第歌钟万户侯五花骢马千金裘春风秋月不相待倐忽朱顔变白头豪华一去难再得壮气销沈土一丘但令名节不坠地身外区区安用求静夜思谁与谋劝君髙枕且熟睡穷逹由天不用愁  

北风吹  

北风吹吹我庭前柏树枝树坚不怕风吹动节操棱棱还自持氷霜历尽心不移况复阳和景渐宜闲花野草尚葳蕤风吹柏树将何为北风吹能几时  

眼前花  

昨日看花开今朝看花落花开花落两无情莫怪夜来风雨恶人生一似雨中花老少须防莫怨嗟昨日朱顔生緑醑今朝白发暎乌纱看花对酒宁辞醉醒后还投卖酒家君不见眼前花  

独酌  

东风昨夜吹芳草緑渐成阴红渐老庭前无数落来花分付家童莫轻扫开樽独酌向花前仰面歌呼声彻天花残自有重开日人老何由更少年醉看明月照华颠还把落花铺地眠牀头贮酒三百斛底萧条无一钱看花对酒且自乐一任春归啼杜鹃  

马上郎  

马上郎青春好玉勒金羁暎芳草芳草茸茸衬落花花间亭馆知谁家郎君下马入门去红裠翠袖留春住留春住可奈何笑指生香欢爱多乌云髙髻郁嵯峨樽前起舞影婆娑酒酣渐觉朱顔酡留情两眼横秋波横秋波情宻宻闾阎冻君不知夫妻对面厨中泣  

闺思  

东风荡漾吹花栁春色醺人如醉酒梁间喜见燕将雏槛外忽闻莺唤友緑窗倦绣且停针搔首沈吟意转深却唤侍儿开绣户轻移莲步傍花阴花阴满地蝶双飞相随恋恋红蔷薇欲向花间扑双蝶生憎緑刺牵人衣归来长叹临妆镜宛转柔情还未定还未定谁得知须防鸦噪庭槐晩又是深闺拜月时  

夏日忆故乡风景  

石榴树底红巾蹙薝卜枝头露香玉薰风拂拂自南来时向髙堂埽炎燠红绡焕烂蜀葵开金弹累垂卢橘熟端阳佳节竞繁华黍角堆盘暎醽醁一从游宦隔天涯马首红尘厌驱逐有时飞梦绕钱塘此景依然在心目今年夏月居晋阳南北风土殊炎凉清和已过近五月草木犹自愁飞霜故园物候不可见尘沙塞草空茫茫云山望防几千里小楼尽日空徜徉  

春寒病中自慰  

别离惊嵗换老病怯春寒脱帻拥衾卧移书就枕看暗将归计卜聊把客懐寛早晚金台路东风拂绣鞍  

綘州分司谩兴  

髙居逺尘世嘉木结繁阴叶密藏山果池清立水禽帘垂花隔户石迸笋穿林镇日看书坐翛然解俗襟  

回朝偶题  

老去惊时换公余觉昼长池风荷偃翠林雨杏垂黄旧业存书卷闲情付药方偶来北窗下髙枕梦羲皇  

到泽州  

信马天将暮离山路转平川萦太行驿树绕泽州城落日翻旗影长风送鼔声孤云在天际回首若为情  

题古寺  

古寺知何代荒凉倚翠微凝尘生佛面落叶拥禅扉殿迥香灯寂廊空鸟鹊飞塔铃风外语应似怨斜晖  

游春  

满路香尘起寻春思欲迷树晴莺出谷溪暖燕衔泥玉勒嘶芳草青楼瞰大堤风光无限好都在画桥西  

连日大风至十八日午后乃止喜赋  

狂风当午歇庭户絶纎尘落蘂粘芳草游丝挽暮春间闗莺语滑来往燕飞频纵是韶光晚相看亦向人  

日晩至文水  

溪明寒日落树暝夕烟生飞鸟随人语长风扰树声鼓笳悲逺戍车马厌脩程骑火前村起山城候吏迎  

春日大风感懐  

逺塞足风沙春深不见花层氷犹度马弱栁未藏鸦易醉愁边酒频归梦里家凭栏一搔首心绪乱如麻  

春日客中谩兴  

客懐虽寂莫春意自堪怜草色翠如织花枝红欲燃鸣鸠疎雨后啼鴂暖风前翘首天涯路韶光又一年  

山行  

望极羣峰逺行穿一迳幽云从树杪起水绕竹根流酒斾揺村舍钟声出寺楼多情林外鸟巧语答鸣驺  

暮春后归兴  

雨洗乾坤浄羣峰露翠微水清鱼见逺花谢蝶还稀寥落惊春暮蹉跎与愿违耳边山鸟语劝我不如归  

漫题屋壁  

卜得幽居好秋来景倍嘉堂虚先得月城近每闻笳雨洗苍梧叶风吹白藕花门前无列防宁异野人家  

秋夜归兴  

华月行空流素光星辰隠隠动寒芒烟销寳篆金炉冷水咽铜壶玉漏长望防乡书无过雁牵成离恨有啼螀敝庐只在呉江上莼莱鲈鱼入梦香  

春日客懐  

年年马上见春风花落花开醉梦中短髪经梳千缕白衰顔借酒一时红离家自是寻常事报国惭无尺寸功萧涩行囊君莫笑独留长劒倚青空  

登楼书兴  

公暇登楼立彩旃客懐抚景倍凄然千家緑树苍烟外数防青山落照边暮景侵寻欺病骨秋霜容易上华颠自知不是经纶手附郭须营二顷田  

除夕夜坐感懐  

秉烛焚香坐不眠夜长难到五更天懐人此际隔千里为客明朝是十年逺道风霜嗟老矣故园梅栁想依然椒盘献嵗知谁共独把金杯对影传  

送呉绣衣还朝  

平明走马入京畿杨栁飞花防绣衣山外有山频入望客中送客转思归红云髙拱天门防緑树深藏驿路微渡却黄河知已少临歧杯酒莫相违  

过五攒山  

五攒山下路盘旋曲阜崇冈逺接连十里邮亭数椽屋防家村落一坵田林梢日没僧归寺涧底氷消鹿饮泉诗思多从鞍马得骅骝不用苦加鞭  

盘陀驿道中  

羣峰尽处是盘陀小迳纡回乱石多风约闲云难作雨渠分流水不成河村经野店羣鸡唱花发春山百鸟歌一段好懐无着处令人对景费吟哦  

忆晋祠风景且以致望雨之意  

悬瓮山前境趣幽邑人云是小瀛洲羣峰环耸青螺髻合涧中分碧玉流出洞神龙和雾起凌波仙女弄珠游愿将一掬灵祠水散作甘霖遍九州  

夜宿山馆书懐  

萧然山馆似僧房三尺寒檠一炷香风卷松涛清入梦窗涵月色冷侵牀倦来不觉良宵短明发从敎去路长但愿两藩民物阜官中忘却是他乡  

天门山  

天门山峙近西偏屹立芙蓉翠插天六月冈峦飞雨雪四时林木吐云烟鸟飞不过岩头石人渴难寻涧底泉安得六丁施斧凿滔滔车马信平川  

落花  

半随流水半随尘防送韶光恼杀人蜂蝶有情悲寂莫园林无处觅精神眼前红雨飘零尽阶下苍苔防缀新分付家童莫轻扫醉眠还胜锦为茵  

飞絮  

飘飘随意防轻裘播荡春风不自由乱逐红尘迷客路轻随防燕入歌楼梁园飞雪惊春梦渭水斜阳送客愁莫向樽前苦惆怅緑阴还在粉墙头  

交城道中  

峰峦重叠树微茫回首清源道路长僧屋数椽临野水人家一半住山乡龙归洞口云烟湿麝过林间草木香随处停骖问民俗不知归鸟背斜阳  

水村  

茅屋三椽傍浅沙门前蒲栁緑交加鳬鹥并宿藏荷叶蛱蝶双飞绕菜花甘雨一犂滋糓麦轻烟数里接桑麻晚风天际孤帆客舣棹来寻卖酒家  

见白发偶题  

世间白发最无情才近中年次第生碌碌俄惊四十载萧萧初见两三茎黄花晚节依然好金液还丹岂易成贪得由来戒迟暮何须辛苦事功名  

夏日即事  

密密榆槐散緑云萧萧庭馆絶纎尘林莺巧语如留客梁燕低飞不避人嵗月无情催暮景江湖何处是通津数茎白髪笼纱帽深愧渊明漉酒巾  

太原道中晓行  

星稀月落晓风清犹聴鸡声报五更山势平呑沙漠境河流曲绕晋阳城天涯何处寻归路野景无边动客情车骑纵横皆故道宁须候吏逺逢迎  

夏日即事  

槐阴凝緑暗阶墀雨后薰风拂面吹鱼跃乱随新长水鸟啼争占最髙枝纱厨氷簟难成梦羽扇纶巾渐及时南阃清夷无别亊观书最喜日迟迟  

春寒忆家  

碧纱窗外北风多镇日轻寒可奈何嵗月有情人自老江山无故客重过桃花深院飘红雨杜若芳洲泛緑波谩説故园春景好不堪归计又蹉跎  

秋晚行山西道中  

暮云收尽雨初晴马首闗山路防程落日旌旗迎使节西风鼓角动边城溪流清见行人影霜信寒催过雁声最喜田家生事足村村笑语乐秋成  

壁间画潇湘八景  

烟寺微茫几杵钟渔村斜暎夕阳红平沙落雁迷残霭逺浦归帆趂便风山市微岚孤屿防江天欲雪暮云同洞庭月色潇湘雨想像阴晴似梦中  

秋光  

秋水无痕彻底清秋山如画更分明雁鸿影里云连塞砧杵声中月满城暎日丹枫辉锦树傲霜黄菊绽金英不须频上髙楼望此景由来恼客情  

秋峰  

浮云散尽雨初晴天际羣峰削不成万朶芙蓉相掩暎九华仙掌自分明幽崖树色经霜古絶顶松涛入夜惊日夕南楼增爽气可能相对豁吟情  

秋鸿  

相呼相唤过南楼呌破江南万里秋有足不传云外信无端偏惹客中愁影横斜月天边塞梦绕黄芦雪防洲霄汉翺翔应有自生平不为稻粱谋  

秋兴  

西风一夜动闗山秋意萧森入梦间雁阵不冲愁思防砧声偏与客情闗故园黄菊催归兴老圃丹枫暎醉顔脩竹苦遭窗外雨朝来也作泪痕斑  

题李景昌竹间书舍图  

万玉萧森绕四檐坐来惟觉雨纎纎小窗展卷循环诵古鼎焚香取次添爽籁随风来净几清阴和月度疎帘应知此地藏修者早晚蜚声不久淹  

济宁路傍古塜  

伊人埋骨已多年三尺荒丘圯路边野鸟凄凉啼落日石麟颠倒卧寒烟良平计策今安在房杜功名亦偶然吊古欲询何代客防碑零落总堪怜  

梁园  

自古梁园佳丽地于今寂莫减繁华日长野店闻啼鸟春暮山城见落花緑栁两行侵洛逺黄河一带入淮赊欲将樽酒舒髙兴锦帐风流愧党家  

病猿  

锁向虚廊不自由倦舒双臂懒擡头巴山梦防霜华冷梅岭情牵树影秋入定老僧心暂释感时迁客泪初收髙门广厦多豪富未必闻声便有愁  

晚坐窗下偶题  

车声轧轧近墙东雁阵翩翩信晚风篱角黄花疎雨后树头红叶夕阳中湖山旧业书连屋江海狂歌劒倚空可怪流年双雪髩相侵何事太匆匆  

直庐嵗暮  

直庐萧索度残年静夜焚香思悄然市逺不知沽酒价庭空惟见煮茶烟风穿疎牖银灯暗月转髙城玉漏传归兴渐随生意动昨宵清梦绕林泉  

惜春  

无计留春住从敎去复来明朝花正好只是老相催  

偶题  

薰风何处来吹我庭前树啼鸟爱繁阴飞来不飞去  

日暮  

归鸦争绕树落日半衔山微雨晚来歇孤云独自还  

夏日散步庭下偶题  

雨过苔痕浄庭空日影迟好懐谁防得啼鸟在花枝  

舟中  

逺道疲鞍马舟行得暂间推篷看风景祗见太行山  

题金璧山水  

溪山疎雨歇水木散清阴樵唱知何处白云深更深  

并州北门城楼  

塞北穷冬候无风也自寒楼髙窥朔漠无事莫凭栏  

春寒  

逺山犹带雪浅水未生波花栁无消息春寒可奈何  

秋意  

溽暑随风散微凉趂雨生萧萧树头叶已解作秋声  

过荥阳  

鸿沟迢逓接荥阳芳草弥漫古战场説尽兴亡无限事数声啼鸟在垂杨  

暮春遇雨  

暖风吹雨浥轻尘满地飞花防送春莫上髙楼凝望眼天涯芳草正愁人  

村舍桃花  

野水萦纡石迳斜荜门蓬户两三家短墙不解遮春意露出绯桃半树花  

夜坐  

朦朦淡月暎窗纱坐聴严城动鼓笳自是归期难准信生憎银烛又开花  

七夕  

鹊桥千丈跨银河夜静风恬水不波牛女相逢又相失欢情不似别情多  

雨中山行  

湿云拖雨过前山逺树防防烟雾间碎石乱流人不渡晚来惟有一僧还  

春归  

红芳老尽緑阴肥到处杨花作雪飞塞北从来无杜宇不知何物劝春归  

山行驻马  

霑衣数防雨余雨极目万重山外山立马平原看秋色独怜寒菊映衰顔  

上太行  

西风落日草斑斑云薄秋空鸟独还两鬂霜华千里客马蹄重上太行山  

十七夜灯  

一杯浊酒送残灯嵗月无情感慨增垂老渐忘儿女态从教官况似山僧  

春晓  

晓风吹月下长空渐觉东窗日影红寄语邻鸡莫惊觉家山正在梦魂中  

早春即景  

弱栁千条拂地垂向阳亭馆日迟迟杏花最得春光早屋角斜横四五枝  

春日冩懐  

赏心乐事久蹉跎景物闗情奈尔何独上楼台望乡国一川芳草夕阳多  

暮春小雨  

霏霏小雨不霑衣细逐斜风密又稀好湿香尘沾栁絮莫敎零乱送春归  

宿徐沟  

霜台寂寂夜无哗逺近边城动鼓笳客路弥漫归思逺绛台银烛谩开花  

暮春客途即景  

雨中红绽桃千树风外青揺栁万条借问春光谁管领一双蝴蝶过溪桥  

渊明像  

杖屦逍遥五栁旁一辞独擅晋文章黄花本是无情物也共先生晚节香  

## 石仓历代诗选卷三百六十九  

明　曹学佺　编  

明诗次集三  

童瑄  

题渊明归去图  

渊明髙世士小试慙牛刀江山非典午富贵轻鸿毛胡为向督邮五斗时折腰归来三迳中黄花露霜饶浊酒一瓢兴清风千古髙  

题隋宫清夜游图  

栏干月转垂杨影露华如水银屏冷君王西苑夜未眠紫衣小队前驰引清歌踏月立调迟妙舞翻云翠袖低緑鬟侍拥抹螺黛行行按节金莲齐十六院中多雅趣台观萦纡叠青翠芰荷池馆晚风凉剪防为花能巧制銮舆驰逐过离宫蓬莱路与瀛洲通周环佳胜二百里终宵行乐心无穷绛纱寳烛销红雪珠箔重重卷明月宿鸟惊飞花底枝铜龙氷向楼头咽追欢只谓常如斯兴亡岂意皆人为一朝天下共骚动始知乐极还生悲向来富贵知何许一代繁华逐流水愁絶残垣败草深几度疎萤照寒雨  

登黄鹤楼  

晚晴扶醉一登楼呉楚衣冠叹昔游黄鹤不来人事异白云飞尽古今愁石亭落日迷芳草湓浦西风送客舟极目故园何处是蒹葭零落满汀洲  

题海棠白头翁图  

旅食京华二十秋鬂毛如雪为多忧幽禽不识春风趣底事花间也白头  

附童轩【`字士昻号雪厓瑄之子也所着有清风亭槁`】  

杨栁枝  

细雨染鵞黄丝丝拂水长游人出门去惆怅惜春光才看叶鬬睂又见花飞雪只恐秋风生长条不堪折  

车遥遥  

征车将早适起拂车上霜淡月残星白遥思路正长驱车出门逺少妇肠空防不见车上人但聆铎声转铎声去悠悠闻道戍凉州不识凉州路空懐万里愁愁来不能御魂逐车轮去愿作石尤风吹折车前树  

野田黄雀行  

啧啧野田雀羣飞随处饶时来晚禾里啄啄争肥硗穷老逼官租终嵗常苦号如何相聚食不间夕与朝山长少弹射地僻多蓬蒿飞飞信得所宁知农事劳  

门有车马客行  

门有车马客驾言来故里念子久不归契濶近一纪主人延客坐悲泣不得语移时叙寒暄始复相尔汝借问邦族间亲知今有几一一聴客言大非畴昔比壮者死行役老者半为鬼前年困征徭十户九冻馁去年坐买办往往粥妻子上司急诛求鞭挞不少止贪吏寡仁恕浚削至脑髓言罢各掩泣张灯具鸡黍觞行四三酌深竹暎寒雨平明客登途愁绪谁为理  

田家杂兴  

东风扇微和百艸萋以緑林间仓庚鸣正尔春景燠田夫喜春到相率殖嘉谷时雨夜来过新苖青簇簇老翁负薪回稚子饭黄犊幸逢官府闲近日少徭役努力事耕耘母为饿空谷  

其二  

步履出东郭南风溪午时偶来松树下竚立澹忘机野老见我至情亲语依依桑柔蚕已浴麦深雉初飞俯仰玩物理逍遥咏而归寄谢王良子虚名徒尔为  

其三  

田家无外求所愿营一饱今秋幸少丰处处熟禾稻租赋输官仓里胥夜不到张筵防宾朋鸡黍杂棃枣相对陶一觞頽然玉山倒  

其四  

茒檐冬日暖懐抱良不恶柴门昼始开鸡犬散篱落今朝无客至妇子相聚乐牀头熟新酒聊复共斟酌髙歌亦自慰焉知死沟壑  

思与君别来  

思与君别来两见落叶黄迢迢隔千里各在天一方欲往恨无翼欲涉川无梁昔者固胶漆今胡作参商砥平长安道人马自辉光不念莫逆好虚名竟乖张南箕岂堪簸牵牛难服箱忧来不可辍抚膺独彷徨亮无金石心与君永相忘  

自曲靖回至杨林观田家刈获有成  

輶车至杨林秋日正卓午时维九月候防防满填土田家急收获处处筑场圃瓯寠亦满篝牛载更儿负筋力诚乃疲腰背若伛偻所愿在有秋不复辞此苦宁知输官仓所得遗几许贫家计口食嵗暮复称举因思井田制百亩什一取是时人足食狼戾厌禾黍呼醪击肥鲜含哺醉起舞此乐不复见使我热衷腑所冀良有司善政去苛虎悍吏不打门疮孔或少补作诗告民牧殷勤为摩抚  

赠清贫上人  

黄金沙界名浄土中有僧为持敎祖説法能超最上乗常感天花向空舞禅闗尽日白云封为爱疎闲似逺公秋雨凉蝉三迳叶夕阳归鸟一声钟支颐夜坐林间石白月清潭了无迹问师戒腊今几何笑指青松数千尺有时聚石讲经文石头防尽如有闻有时浮杯去渡海踏碎万顷玻璃云归来清梵维摩室何用区区九年壁降龙解虎人不知惟有闾丘老人识  

过歌风台  

望夷宫中箭如雨芒砀山前五云起沛公持剑走咸阳百二河山属真主乌骓已逝走狗烹威加四海来故乡台前父老奉觞夀酒酣激烈歌声长髙皇龙去台应朽猛士何人四方守落日悲风动地来萧萧但见台前栁岂不闻姑苏草长游麋鹿铜爵年深野狐哭惟有陶唐三尺堦千载人思太平福  

秋江晚眺图为曹宪副廷璋题  

金门画史小李徒何年冩此秋江图斜阳杳杳丁林杪隔防防防青山孤时当深秋八九月红叶似锦烟中铺清霜萧萧悴髙栁浅水猎猎涵疎蒲茒亭一个傍山麓人迹不到堆寒芜就中岂无髙尚者皓首甘作林泉枯江头二客久不去气防颇似黄与苏抱琴何处觅知已矫首眺望仍踟蹰矶边舴艋差可渡似欲放浪为欢娯水清沙白秋正肃佳趣彷佛君山隅防霞留影带残雨连雁欲下相惊呼前村有酒可剰酤亦有巨口松江鲈江山若此不一醉嵗月防何空负吾望中疑是尚书宅青红楼阁相萦纡书声隠隠起林壑劒气腾天衢年登百顷刈云子嵗晚千头收木奴地灵岂徒富物产人才项背无时无凤池乌府相照耀山川钟秀信不诬君家世业有如此辋川赤壁焉能逾何时许我载轻舸与君汗漫登蓬壶  

行路难  

行路难太行九折何盘盘枯藤老树挂絶壁揽衣欲上愁难攀行路难瞿塘三峡激流湍舟行咫尺苦难进宛如生度蛟龙闗山之髙水之险不似人心千万变人心危峻不可窥眼前突兀峰九疑人心险诈不可测平地波澜起千尺当年握手出肺肝讵料相逢不相识春风昨日五侯门秋雨今朝廷尉宅君不见春申舍人有李园棘门之祸诚何寃又不见田文车马三千客五百姓名书怨牒行路难危于山险于水不独悠悠世上儿骨肉相看亦如此行路之难难莫比  

君马黄  

君马黄我马白共拂巾车朝禁阙一朝君马生光辉渭桥金市驰如飞翠丝作辔玉为勒刍荳盈筐秋正肥吁嗟我马徒神骨缓辔周行思湔沷西风一夜冻霜华廐上空余干苜宿  

将进酒  

将进酒君莫辞请君聴我歌新词百年三万六千日一嵗欢娯能防时君不见古人名利相奔趋兰亭梓泽皆丘墟何如秦宫花下醉满堂明月红氍毹荣辱信有命富贵亦有期一朝光宠还自至何须读尽人间书黄金注白玉钟緑醅初泼蒲萄浓貂裘不惜酒家换便当醉卧埋春风盛时一去不再返緑鬓明朝成老翁将进酒杯莫空云台烟阁我何有仰天大笑浮云东  

采莲曲  

采莲朝下湖西曲短袂轻绡鬬妆束小红艇子驾双桡荡破粼粼镜光緑荷叶荷花飏锦云鸳鸯两两防波纹荷钱却喜似侬钿藕丝还爱似侬裠湖头昨夜西风雨沙觜新添三尺水翠倒红翻相向愁波心半露青莲子采莲复采莲回船正迎浪不嗔归去迟只嫌明月上明月团团湖水秋清光满面照侬羞郎家只隔湖南垞咫尺横波日夜流  

燕歌行赠徐七遵诲  

黑云黯霮阴山北跨马长征出边塞腰间寳劒悬呉钩寒光闪烁青芙色一从仗劒出萧闗防载风尘澒洞间铁甲战酣青海月羽书飞捷白狼山论功自合分茅土犹向军前朝沐雨可怜白首困穷荒虎帐何人日歌舞满地腥风血色腓轮台万里居人稀边城吹笛朝出牧壮士横戈夜突围从戎却念辞家久数竒尚落他人后一声寒角秋风鸣望乡防度频搔首男儿离别何足叹才器如君世稀有阃外防有推毂时肘后黄金印如斗玉门铁骑去纷纷更上燕然勒大勲君不见汉世匈奴多系颈至今犹説卫将军  

巫山髙  

巫山髙髙望不极叠巘连崕倚天碧云里芙蓉十二峰宛如神女晚妆浓襄王已去今千载行雨行云尚有踪朝朝暮暮荒台下防见行人时驻马玉佩仙香杳不闻空有神巫奏歌舞路入枫林树色青古祠飞雨乱苔生相思何处愁魂防木叶萧萧猿夜声  

刘生  

少年学武兼学文姓名不属羽林军杀人睚眦不敢视横行抱劒游三秦鬬鸡击筑时将暮马蹄惯踏章台路一朝官里赐铜符百战捐身宁后顾平生挽弓能挽强区区郭解何足当愿为豫让报恩死不学李陵婴耻亡  

江南曲  

桃花斑斑落红雨玉缸春酒浓如乳呉姬白纻裁舞衣一曲娇歌少年子江头日晚停商舶众中金多为上客当垆一斗沽十千引满红螺吸明月杯空月落江水寒劝君且宿茱茰湾迟明大艑挂帆去千里烟波伤玉顔  

结袜子  

大梁公子信陵君贵介岂比诸侯卿平生折节能下士夷门屠市俱成名信陵一去今千载开閤平津竟虚待士风愈下俗愈偷望履呈身何足怪笼络纷纷难具陈私恩桃李满门春周公吐哺不可见吁嗟结袜今何人  

长安道  

长安在何许定鼎燕蓟北周道千里平商邑四方极金台玉垒何雄哉重闗设险从天来黄道祥光直南见紫微中宫正北开天连阁道星辰拱日射觚棱金碧耸百尺文楼五凤飞九重魏阙双龙拥长乐钟声曙色寒千官劒履集朝端龙函捧勅颁三殿象辇驼琛响八銮皇家制度超前古文物声明播寰宇白雉遥闻贡越裳龙媒又见来西土太平治道轶唐虞彬彬多士皆文儒扬雄已奏甘泉赋司马还陈封禅书防茏王气浮丹扆承露金茎矗云起紫禁彤墀月似银玉河金水花如绮九陌香尘拂面飞呜珂初散午门西王侯第宅施行马公子园亭争鬬鸡王侯公子多如雨大道青楼聮戚里玉笙吹月凤双飞绣幙围春鹦并语雕鞍寳葢日过从片言出口生华风始见金张初赐第俄闻卫霍又旌功六街三市相连络佛舍飞甍绚丹雘百货都归大内东人才尽入平津阁御史台前乌欲啼将军营里马频嘶敎坊夜月人如玉上苑春风锦作畦风光节物年年在万世山河长不改罢官廷尉自书门迁仕中丞弥映彩莫言李广不封侯谁惜冯唐易白头青史功名今已矣江湖髙起见京楼  

明妃引  

阴风烈烈吹黄沙稽落山下愁云赊明妃马上面如玉万里去适单于家玉闗渐逺人絶回首汉宫惟见月琵琶掩恨去路长胡雁呌寒天欲雪天欲雪狐兔愁殷柽萧萧古塞秋愿将一掬思乡泪寄与黄河东去流君不见古来战士长城死白骨累累多似蚁妾身虽辱亦不辞忍使健儿作胡鬼  

禽言四首  

阿嫂阿嫂兄弟而今俱已老斗粟从来尚可舂慎勿防墙竞些小阿嫂阿嫂  

苦苦苦苦避却苍鹰逢乳虎年年剥削无了期那得官中生卓鲁苦苦苦苦  

养蚕忙阿姑携筥妇采桑蚕老作茧姑勿喜官绢正输三丈强养蚕忙  

急急聒号寒啼饥难过活卖田且了今年租辛苦来年只佣作急急聒  

宿白塔寺  

夜宿招提境萧然世外踪雨腥龙出洞月冷鹤归松影露林间塔声传涧里钟空门应不鏁常惜白云封  

谪所有懐旧游诸友  

忆昔论交日相知尽少年季良身任侠叔度世称贤夜雨弹棊局春风放酒船飘零各分手愁絶越江边  

懐刘绣衣廷髙  

乡里交游辈情深喜见君一缄劳寄意两地惜离羣白马人传疏雕龙世爱文防回驰恋切春树暗江云  

泊九龙滩  

九龙滩下泊烟景暗苍苔树影临流出钟声渡水来江空鸥伴少风急雁羣哀正尔懐人切愁云满钓台  

舟中杂咏  

秋水青于染官河放去艭波光迷草阁山色到篷窗细雨猿啼独疎池雁下双羁懐正牢落谁与倒吟缸  

赠明上人  

悟得西来意禅闗养性灵藤阴侵座满竹色覆池青洗鉢鱼呑饭传灯鹿聴经自无名利梦不着息心铭  

京口夜泊  

维舟京口防惆怅呉都逺寺钟声小髙城月影孤江枫人独宿汀苇雁相呼无限凄凉思寒潮打败芜  

景州道傍古碣  

遗碣知何代遥看碧藓迷夕阳牛砺角秋雨蚓蟠泥牧竖羣敲火行人半认题空遗千古恨愁絶岘山西  

忆金陵  

金陵佳丽地风景想依然城阙金汤固江山罨画连晚风楼上笛春水渡头船惆怅曾游处而今又防年  

其二  

自古兴王地繁华賸足夸鬬鸡名巷小牧马旧坊赊稚子春乗竹园丁晓卖花汉家宫阙丽王气结彤霞  

其三  

为忆江东地风光信可怜侯门深似海官道直如妓女钗簪燕儿童纸放鸢别来恒在望何日赋归田  

其四  

建业侨居地悠悠入梦赊秦淮桥畔月灵谷寺前花银烛张灯市青帘卖酒家时清人自乐箫鼓度年华  

东林小隠为沈处士题  

小隠东林地身闲嵗月忘曲池山倒影虚阁水生凉雨润琴丝慢风薰药臼香羡君清趣好无梦到岩廊  

赠范外史  

寄迹朝真观烟霞世外心封书凭鹤寄吹笛似龙吟寳气千林玉丹光满灶金有时飞佩响浑作步虚音  

孤雁  

离羣应已久逺地只孤飞月冷呼声疾云闲顾影稀萧萧蒲苇老粒粒稻粱微几夜回塘梦分明向北归  

与许汉英秀才夜话  

白下栖迟地暌违又十年蹉跎双鬂改险阻一身全夜雨溪南业秋风墓下田别来空有梦惆怅未能还  

饮马长城窟  

饮马长城窟寒泉咽不流髑髅腥卧雨刁斗冷鸣秋瀚海烽烟防阴山部落稠将军方阅武醉拥紫貂裘  

题清隠山房  

幽居浑似聘君亭门对青山尽日扃一缕茶烟吟处飏半窗松雨梦回醒鸿都官好羞输直虎观门深懒议经一卧空林惊嵗晚无人知是少微星  

咸阳晚眺  

渭水东流落日西咸阳秋色望中迷荒烟古渡人稀到衰栁空城马自嘶覇业已消三月火防碑犹载数行题东门牵犬人何在空见年年碧草齐  

襄阳懐古  

疋马南归望故城半林残雨夕阳明云边岫接秦山色树里河流汉水声堕泪有碑苔色古拦街无曲酒旗横那堪回首成陈迹笳鼓西风怆客情  

春水  

湖北湖南燕尾分半篙才动緑如芸梅花港小依桥见桃叶歌长隔防闻细草防氷鸥外浦斜阳晴笛鸟边云晚来防阵廉纎雨洒碎玻瓈万顷纹  

凤西草堂为邹义官赋  

清隠台西地最竒四时佳趣自相宜秋风萝蔓垂茅屋春雨桃花近竹篱劝客小姬歌白苎遣懐新句冩乌丝相过况有知音在不用黄金铸子期  

简溪为吏部呉主事题  

溪上幽居厰竹扉溪边春水净苔衣吟抄甫里新诗草坐买严陵旧钓矶防防青山当户立一双白鸟背人飞也知习静真成简游侠无劳问是非  

九月十三夜梦绣衣康用和握手论旧觉而闻雨因寄  

宦游嵗月易蹉跎青镜流光两鬂皤客梦不知江水逺乡心偏傍雨声多张衡有咏惟愁在烛武无能奈老何为问旧游骢马客别来谁与共鸣珂  

杜子美草堂  

性僻躭诗死不休文光万丈谪仙俦浣花溪上频年兴饭颗山前半世愁风送雨声江阁夜云涵星影草堂秋可怜一片经纶志短褐长镵到白头  

诸葛武侯祠  

抱膝长吟志有余出师勲业竟何如龙蛇漫想驱兵阵鱼鸟真疑畏简书铁瓮有城荒嵗月铜台无主易丘墟请看当日隆中路犹自春风一草庐  

清明书感  

两年作县越江回首乡闗未得归华髪又惊佳节换青云堪叹故交稀山村细雨棃花发茅屋东风燕子飞潦倒不须嗟薄宦且将樽酒送斜晖  

次沈行父见赠  

不逐防龙到凤墀诗名籍籍满天涯鸡林有价时争售狗监无人世谩知春草池塘回谢梦秋兰堂戸思湘累那堪别后同明月千里闗山不尽思  

南行秋兴  

扁舟万里适南荒行客惊秋觉夜凉老去形骸空骏骨忧来世路半羊肠沙明蒲稗初含雨月冷蒹葭已着霜忽忆旧居青锁地防回簪笔缀鹓行  

庚寅三月按思州等郡因过清浪防将呉公欵留以诗酬之  

年华冉冉似流波抚景其如感慨何草满天涯春色暮水连湖口夕阳多乡书路逺双鱼防蛮岭云深疋马过赖有元戎相慰意一樽呼取聴樵歌  

予至滇南一载始得寄书因附四韵楮尾  

天涯薄宦苦相羁回首西风又一期住久苍头迎客惯路遥黄耳到家迟人情尽似饥鸢竞心事惟应倦鸟知倚徧栏干意难冩夕阳寒角起髙陴  

九月十日宿下闗驿  

西风吹冷思绵绵老去诗篇只漫传半夜邮亭鸡唱早十年岐路马蹄穿梁王宫殿秋芜里黔国河山暮雨前薄宦驱人何日了欲将心事问苍天  

重至临安分司  

公署暌违又一期重来仍值禁烟时栏干渍雨花枝重亭馆留寒燕乳迟无事且谋犀首饮有懐都寓少陵诗东风可是无情甚白雪盈头不肯吹  

登五华寺戒上人楼  

垂闲时倚逺公楼一段风烟豁醉眸山色遥连寻甸晚潮声初涌海门秋酒旗城郭西风急禾黍人家宿雨收莫怪吟余重回首五云东北是神州  

秋暮至曲靖  

故乡何处是并州万里闗山不防愁野馆夕阳人独立边城秋色水空流宦情已愧陶景客况何如马少游一夜西风吹梦破归心遥寄楚江头  

赠万都阃子和  

坐拥貔貅一万羣多君好武更能文工书絶似班都防雅咏还同贾刺军细栁风清朝奏角团花霜冷夜占云太平无亊边尘静拟防凌烟阁上勲  

湖口夜泊  

江水滙为泽弥漫深万丈山寺晚钟鸣湖心明月上  

晚泊荻港  

渔艇已收纶斜阳下烟水寂寂掩篷窗坐聴舟人语  

题画小景二首  

山色青于染茅堂背郭成阴阴乔木里疑有读书声家住清溪口门掩清溪树溪上多白云幽人自来去  

竹棚口  

君住竹棚口妾家桃花津来往不相识青山应笑人  

丹阳晚眺  

春水緑迢迢空江自落潮桥头两竿日烟外酒旗飘  

东风  

东风吹百草葱蒨满天涯独有南山桂依然未着花  

骏马二首  

骏马响金羁蹀躞长安道少年挽雕弓弹落花间鸟骏马出长堤繁缨鞗革垂相逢休问姓知是羽林儿  

漾备早行  

流水黠曲响乱山重叠横行行天欲曙立马看云生  

过浪穹峡  

幽花悬石壁流水防云根停车试相问只恐是桃源  

宿观音山驿  

溪声决决流木叶萧萧下离人耿不眠寒灯伴长夜  

宿邓州驿  

风走落叶声山犬吠不已披衣夜出户明月照池水  

姚安分司  

吟人夜未眠迢迢漏初永起歩山中月疎林露猿影  

南安分司  

阴风射纸窗烛影半明灭四野无人声寒猿啸霜月  

维扬吊古  

草没离宫旧路赊锦帆曾説到天涯孤城日暮东风恶落尽庭前防树花  

寄月溪莹僧官二首  

病来常欲谢朝簪几度懐师梦里寻遥想跏趺双树底一灯悬影照禅心  

白云芳草闭禅闗金磬无声夕照闲应是定中忘坐久袈裟浑染石苔斑  

舟回采石夜泊谪仙楼下值雨弗果登  

谪仙楼下吊诗仙千载风流世共怜烟雨一江无月色鲸鱼风起浪花圆  

次韵杨内翰賔筵留咏  

马首黄尘十丈飞蓝袍今已换缁衣相过只有扬雄宅防共谈经坐夕晖  

田舍杂咏为梅庄朱处士题  

名庄浑似习家园緑树阴阴静掩门昨夜溪南春水涨芹丝香处有河豚  

十角黄牛二顷田新秧蔟蔟徧郊阡卧龙老去无人问春雨躬耕足防年  

不逐渔舟觅水源绕溪花竹自成村青山遮防红尘路只有诗僧日欵门  

载酒看山湖上归西风吹冷薜萝衣水田刈尽云千顷无数牛羊草正腓  

## 石仓历代诗选卷三百七十  

明　曹学佺　编  

明诗次集四  

郑闗  

雨夕同诸公夜饮  

万竹絓飞雨流云来逺天髙阳久寂寞客至张华筵逹士不惜醉畅饮清风前阴壑度籁寒声应鸣弦不尽眼前欢别后空凄然狂歌马公子逹曙未能眠  

题南泽湖别业艸亭  

家居无四隣绕屋清湖水潭花共谷鸟相对衡茅底樵唱篴边闻渔歌镜中起麦圃秋既成田旦犹理时与休芸人同归竹林里门闲吏不过黍熟酒还防自是羲皇民吾当慎终始  

晚坐西园翫月懐孙景大  

庭前嘉树林夕鸟时惊聒遥闻精舍钟杳霭空中发门闲草木长雨过莓苔滑空园散玉露碧海生华月独此对清辉怜君向天末  

得石寳山喜而赋  

我懐出尘想久为形役侵未能脱畧去汨汨劳此心昨日买溪园松栢森成林从兹谢流俗结屋青云岑九日休沐来黄花正垂金采掇兴无限临风聊自斟时有还山云悠悠浮我襟昔闻羽僊人驾鹿兹登临飚轮去已久天路空难寻徒余旧游处石室莓苔深虽无丹砂诀庶可投吾簮  

题幻居上人白莲  

凉生玉井沈露滴金池冷虚蟾与素魄净立白云迥微香散客缨止水通禅境忽忆东林人临流发深省  

题枫林送别图  

白日行青天流云散霞浦秋声何处来散入枫林树客里送行舟沙头饮樽俎孤帆去渐遥暝入长江雨日暮更相思空山但凝伫  

赋得武夷山送陈孟敷之三衢  

亭亭溪上峯彩翠乱晴日竒崖与恠壑杳霭看无极寒渠石濑潄野迳烟萝宻猿响夕阴沈松鸣夜风疾传云羽仙客昔此链金液鹤驾虽已遥空坛想行迹苍然旧台观冷落依泉石丹光晴更发紫气朝还集九曲别时多慿君访寥閴  

送王中美之京  

鲁酒三百杯送行莫匆匆酣歌击剑起逸气如长虹昔作鲁诸生结交尽豪雄黄金不足惜对客屡空早读五车书作赋文尤工今年见天子拜舞明光宫盛世夙重才恩波赐无穷长鲸跋锦浪勺水焉能容臈月河上别雪花舞回风行扳越城栁醉度呉门钟虽云隔云泥耿耿心犹仝顾我草泽居生计如飞蓬终当拂羽翰万里来相从谁能事章句白首卧云松  

山行有感  

北邙多旧墓苔石侵枯骨借问葬者谁云是李与霍英名迈千古此际何汨没一日掩泉扃万事从此歇人生天地间百嵗犹仓卒谁能脱于斯多谋信为拙  

夏夜南湖庄上寄赵迪  

积雨带逺树楚天来暮云疎钟隔野寺杳霭空中闻相思慼我懐草根虫又喧何由了终夕默坐空消魂  

咏窗竹寄姬墨生  

莫种杨栁枝秋来已衰老野花虽人能得几时好竹叶真可爱盘根满庭内众芳揺落时青青色犹在晴防翠欲流静对虚堂幽初传嶰谷种便得潇湘秋俗人爱桃李却笑谁知已虚心犹见猜守节空如此桃李荣春风此君羞与同从来共霜霰独有南山松  

暇日南湖庄上  

门迳絶车尘惟闻沙鸟语谁识忘机人山间坐朝暮防探妙理始得静中趣南风吹雨来飒爽溪头树白鸥知我闲相防不飞去  

题秋江送别图  

美酒双玉壶沙头送行客处处芦花风寒江秋水白落日下长空返景明石壁去去入烟霞相思楚天隔  

塞下曲  

单于入我疆涉河与之战杀气塞马蹄胡霜割人面大风起沙尘两军不相见思报明主恩岂知命如线天骄今已平归奏甘泉殿  

夜宿超山兰若赠一中上人  

衲衣住在东林久踪迹人间往来少碧草闲依石砌深苍苔日染松闗厚薄暮时逢上客过吟诗对酒复如何山中无复可乗兴萝月纷纷窗外多  

赋得万松岭送陈孟诚之京  

呉门一道通幽谷昔种青松作乔木迳里从教野鸟啼林间判与归云宿寂寂那知几度春苍皮剥落胜龙鳞飞花暗度樵人隧落叶常随过客轮今日旗亭送君去去时雪满松间路牢落无懐故国秋苍茫正值青云曙岭头雪霰已纷纷最喜青青自拂云临歧何必攀杨栁折取松枝可赠君  

赋得沧浪矶送程秀才之春官  

无诸古城知几代旧迹荒凉尽更改祗今落日湖水滨独有沧浪钓矶在猿鸟纷纷竟若何昔人不见今人过飞花故向滩头落积藓空余石上多今日擕壶对清泚秣陵此去应千里渭北空传古有人时明应卜谁过子矶下悠悠足鲤鱼愿君此去莫踟躇明年试防桃花水会向龙门逹素书  

送丘良  

东园桃李寒未开苍苔委落惟江梅临歧无复可乗兴为君直倒青霞杯扁舟遥指金陵路转棹回桡不知处徒将别思作春云日夜微茫送君去白玉神州应早过到来正喜值春和香浮寳树花能语日照琼楼鸟解歌建业横开五云里钟山石城相对起秀色朝含紫气髙连天亘日回千里今日官亭手暂分无劳踯躅叹离羣羡君拂袖青天去予亦还山谢白云  

狂客歌赠陈叔晦  

狂客何处人呉航最佳士朝倾美酒三百杯夜读遗编数千字有时相见粤城东入门慷慨气如虹黄金不惜赠知己白眼已素轻王公醉来下笔如涛防舞凤腾虬恣挥洒论侠时时叱武阳摛文往往凌司马我亦疎狂今更痴吟诗作赋欲奚为且须沽酒与君酌世上悠悠那得知  

山水障歌  

天下丹青谁最竒昔有郑防与祁岳观兹毫素妙有神不是良工岂能作杳霭川原逺莫分孤弦暝戛春江云人间翰墨不易得此物当时谁赠君遥防浦口千重树飒遝常疑致风雨寓目苍茫似武陵致身恍惚如天姥独牧原头是阿谁终朝默默竟奚为早将扣角商歌奏须载齐侯车后归  

题方用方林塘幽趣图  

何处发清兴林塘横絶标羡君林塘有幽趣为君醉作林塘謡我为林塘吟尔得林塘乐长风卷雨白日来池瀑淙淙向人落三峡长江动地回揺波转汐送林隈当窗屴崱翠可爱百尺芙蓉天外开寒梅水竹连芳野鸂鳬鹥满沙墅丰草能为冬夏青飞云不管晨昏度坐来谷籁飘林樾清景令人爽毛骨为君去此谢浮名还山却扫林塘月  

代黄子齐赋送潘彦时  

逺别与近别冷然同此心君为金马赋我作还山吟还山却弄清潭月雅兴平陵为君发飞觞展席送浮云万里闗山坐超忽青草堤边春事赊江城落日更鸣笳乡心历乱悲归雁别思苍茫起暮鸦防君折桂人争美慷慨何曾恋乡里髙步青云不可攀遥飞玉佩谁堪比萝迳萧萧祗自归吟诗作赋复奚为年过半百已如此心事悠悠君始知  

寄思复王隠君  

百瓮山家酒恒供野客过兴来还倒屐醉后即长歌林鹤窥人下山云入户多别离成累月五栁复如何  

送王生奉亲之松江  

玉壶沽美酒江上送君行竹坞今朝别松门几日程三神瞻日近五两逐风轻戏防余清暇缄书慰别情  

送陈文叔嵗贡之京  

朔雪晓犹急山风夜更严扁舟留郭泰祖席醉江淹诗为故人作愁因才子添明朝回首处林月共纎纎  

题衡山寺壁  

暂辞城郭去杳杳入藤萝海气连空迥岚光拂树多鸟啼山客醉叶动野猿过向夕闻清磬其如客思何  

送林文节  

长歌祖席对斜晖座上人人爱陆机春色渐生江树变河氷初泮客帆归青云有路防先逹白社何人恨独违今日与君须尽醉明朝相忆谩沾衣  

问周病  

知君林卧复如何门对寒塘水自波宋玉也知愁不免长卿自觉病偏多髙林叶下惊秋早故宅梁空恐鵩过明日相期问丹诀休令嵗月久蹉跎  

题南湖别业壁  

家住南湖湖水曲依稀好似浣溪头黄芦叶暝常知雨苦竹丛深畏及秋日下渔樵烟际返夜深河汉镜中浮莫嫌僻处多萧瑟野性时时好狎鸥  

寄王孟扬  

怜君失路叹多歧归去龙山掩旧扉凿石旋开行药圃采荷新制钓鱼衣衡门草发知春换埜迳莺啼见客稀林下想应多寂寞秋风萧飒入庭闱  

寄赵景哲  

卧病经时独掩扉闲身渐觉世相违惊魂恐与秋云防衰鬂愁为暮叶稀满迳苍苔谁曳屐一庭芳艸自蹇帏登临是处多清兴肻念文园泪湿衣  

挽任本逹  

陆沈谁道圣明朝老向穷途怨未消荒塜已无行客吊诗魂徒有故人招临风倚剑肠堪防月落空梁梦渐遥从此不须频北望岭猿江树日潇潇  

山水图  

云来双岫阴鸟下千林晚恍惚月明时扁舟辋川返  

三生石上图  

三生意已传一曲歌还歇何物识同心西山旧萝月  

山居  

青山行处好緑水望中深欲问忘机事浮云与客心  

鸂鶒  

不与鸿雁翔难为凤凰侣只逐双鸳鸯沙头宿寒雨  

题翠竹黄莺图  

微风响翠云宿漏惊黄鸟梦里一声闻月残碧纱晓  

竹枝词戏赠丘茂本  

欲卷珠帘却下钩愁来莫倚最髙楼堤边几许垂杨树不为侬郎系去舟  

送马自牧南游清漳  

故国春还草木深百壶长拟共登临如何此际翻成别碧海春云日夜心  

送周又  

伯劳飞燕苦西东载酒防云几日同别后相思君识否防肠多在雨声中  

竹枝词三首  

几度秋风叹独居羞将蛱蝶綉罗襦南来万防千行雁不寄侬郎一字书  

强来梳洗倦还休説着西湖只泪流谁道荷花不如妾开时犹得近郎舟  

十二滩头水拍天千山阴雨万山烟自从一值风波恶不敢回头望客船  

附郑阎【`字公望闗之弟所着有抑斋集`】  

懐林鸿  

寒月照古树朔风吹城楼如何咫尺居致我千里愁俯景暂自遣浩歌无与酬思君若逝水旦暮长悠悠  

题山水图  

迢迢江上云杳杳云边树云光与树色染映如朝雾泉响岩壑秋帆归海天暮恍惚月明时轻舟浣溪渡  

题髙四友竹轩  

东林有修竹茂宻成幽林声寒嶰谷雨色暗湘江阴劲节金石操虚中天地心故兹耿介士托交良独深愿言慎终始永与同冲襟  

题宾月楼赠陈伯炜  

楼居有仙客耻交时俗流仰寻霄汉上逺与明月俦月色自圆素氷懐防相投于焉悟消息永结忘情游  

寒食冩懐  

岑居对寒食遣懐出郊墅累累陌上坟宿草添新土却望故山松寥寥邈何许念彼松下人心悲泪如雨  

登小孤山  

羣峰若龙驰一峰出云表壮观天地间孤髙海门小停舟恣登临腾身过飞鸟却望大孤山蒙蒙在防杳  

懐宻斋王偁  

丰城有寳剑弃置归泥沙神物纵淹郁锋芒讵生瑕精气射牛斗谁能辨莫邪雷张去巳逺终恐沈光华  

感遇  

瑶台有孤鹤脩洁仙中禽本与凤鸾偶翻为鸡鹜寻谷食颇自耻松栖亦何心徘徊失所止惆怅谁能禁引领望徒侣茫茫圃深徒鸣九臯逺孰赏凌空音俯仰再三叹凄然沾素襟  

泣玉愿一顾投珠难至前中山未见与直道皆徒然君子耻自献逹人甘弃捐衡门有遗叟千载髙其贤  

题环青楼  

辕丘之子神仙客暂向人间寄踪迹紫绶金章意不趋白云芳树情偏惜旧构危楼野水边青松翠竹满楼前寒光静绕湘帘碧暝色萦回翠黛连望极沧洲几千里叠嶂微茫鸟边起倚槛朝防出岫云开门日对悬崕水予亦牵缨未得过此时风物更如何与君欲毕登临兴独有陶潜归去歌  

题东山草堂  

山中幽人爱幽独逺搆茒庐傍崕石云边静掩半窗闲帘外长凝数峯碧佳致应知胜辋川石桥花竹漫相连闲心久已狎鱼鸟落日更聴鸣风泉别后君还几回首茂陵仙客深知久兴来笔下自纵横却扫云山系君肘予亦常留栖遁懐见此令人心孔开何当拂袖同归去与汝日醉眠苍苔  

清泠台  

髙台临絶顶我辈此时过落景空山满秋声晚树多宿云依涧集野鸟向人歌薄暮归城市尘氛奈若何  

登鼓山寺  

冠盖临清境攀跻契夙心悬崖宜逺望邃谷恣幽寻石径苍苔合珠林古木阴防烟行处湿落叶坐来深秋色连云暝钟声与日沈不知沧海外谁伴羽仙吟  

九日登髙懐公啓公立二先兄  

凄凉心绪正堪怜此日登临倍怆然无复谩题鹦鹉赋有懐空咏鹡鸰篇烟林叶落深秋后萝迳猿声向夕边浮世几经人事变惟余山色自年年  

重九前一日期同社登乌石山  

世事悠悠等逝波休教清景任蹉跎百年几遇防山兴九日还同载酒过挂月台前云可席宿猿洞口鸟能歌羣公自有飘然兴谩説防军逸气多  

钓龙台懐古  

无诸宫殿粤江隈千古登临怆不回逐鹿已成今日梦钓龙空有旧时台潭云片片将秋落山色苍苍拂曙开世事升沈何足问且乗清兴共衔杯  

挽鸣秋山人  

白湖小隠入云间忆絶心知泪自花迳鸟归春正好衡门人去昼常闗新诗空有澄江句问字惟因载酒还旧业荒凉偏可恨萧萧烟雨闭青山  

## 石仓历代诗选卷三百七十一  

明　曹学佺　编  

明诗次集五  

陈煇  

秋夜读书寄堂士渊文契  

凉风动秋叶惊鹊飜庭树散帙读遗书寒灯照疎雨防探妙理应得发归趣寸心常湛如虚明自呈露依依林木昏隐隐星河曙寄谢希顔徒悁勤保贞素  

逰絓月轩  

灵境閟空寂云门入中峰玩竒事幽赏因得相过从方以静中趣共忘尘外踪攀登散情性语笑谐心胸萧条林木昏羣物生秋容暝色半潭雨寒声双磵松行吟送落叶归思闻疎钟莲社有佳约东林期再逢  

和林范伯琴与诗韵  

凉露滴草木微风散衣冠闲将石上琴遥向山中弹苍苍水云起瑟瑟枫叶干初月照秋夕长松连夜寒寄言赏音者知遇良独难  

秋日同诸公登淸泠台  

灵峰起千仞髙台鬰岑寂烟萝穷攀登林谷恣探历慿髙一长啸顿觉万縁息长江天际来茫茫去无极黄花防醉衣落叶满行迹万籁送天声连山起秋色更听白猿啼东林澹将夕  

山水  

谷口日躭幽闲云闭岩扃烟林积空翠坐见羣山靑适意调桐丝洗心期道经以兹对名迹无乃俱忘形  

桃竹百禽图  

原野蔼初霁百卉何芳荣雝雝众禽鸟得意欣春晴迁木恣栖息惊枝复飞鸣于焉林谷态自适天地情刷羽耀朝彩流音杂风笙竹垂琅玕实桃艳瑶池英吾当披此图三复羡羣生  

赋得二题送严克谦之京  

西上有仙关岧嶤望超忽二水隔东南连山走吴越晨过听曙钟夕宿投寒月去去何所之趋朝拜金阙  

右分水晨关  

朝从鹅湖逰暮投鹅湖宿古寺入空山疎钟出深竹孤舟荡复行淸响断还续百八犹未终前溪水如玉  

右鹅湖晩钟  

为井轩题孤雁诗  

露下江色秋沙明水容夕孤飞尔何来独立随所适惊弦恨转深系字情何极扁舟月下闻愁絶三湘客  

山水题赠自怡征士  

野服每躭幽东山恣吟眺烟潭落虚镜风磵生弦调趣惬苍树云心闲碧溪钓犹疑向苏门落日共淸啸  

松泉淸响赠善琴无幻上人  

上人了真如孤琴寄遐想开轩对松泉宴坐犹偃仰有时闲拂拭落叶共淸响寒声入霜指秋啸动林莽余尝爱鸣弹愧乏知音赏一曲殊未终东林月初上  

山水图  

危峰东南来气势何磅礴下有幽人居投情在丘壑山云檐下宿瀑布空中落境静神自舒地偏心亦乐野桥帯行客孤琴引双鹤日夕候相过烟霞有深约  

旅次武林期叔刚脩撰不至  

寓宇闭幽寂羁怀转凄其况兹梅雨候值此麦风时门登溪上楼怅望吴天涯长风卷潮来倐忽银山移潮水尚有信我行岂无期缅怀同心人恻然起遐思  

白塘归隐为莆阳陈维祯赋  

陈生小隐读书处白塘逺隔靑山墅地接沧浪九曲烟门迎壶翠双峯雨寂寂幽栏鸟雀闲草堂昼掩靑松关冲朝猿鹤来何事落日渔樵相与还淸溪月出弦髙调盘石风来可垂钓山鸟声中彭泽吟海鸥影里苏门啸年来为客意都迷眼前几负沧洲期片防明日武陵去桃花笑杀归来迟  

庐山秋瀑歌寄王四秀才  

君不见五老芙蓉峰絶顶隣霄翠万重又不见香炉紫烟石髙标照日气千尺东南胜槩称絶竒庐山秀色含碧滋半天飞瀑洒云汉峡龙作雨风雷悲仰观气势何盘礴一道长流喷穹壑素崕尽裂丹壁开白虹乍起银河落知君素有江海心对之不觉淸烦襟响入百潭秋水去听如三峡流泉音子今西行向何处秋瀑长吟聊寄汝相思得似石上声倒海随君流不住  

浯溪夕秀  

浯溪山水最竒絶幽居隐隐依林樾片雨晴浮北砌花双松暝挂西峰月董仙茆屋居其间深林尽日闭松关有时相访怱不见采药云中犹未还  

靑门歌寄居易子  

靑门桥南二月时靑门城北梨花飞忽闻啼鸟道乡信应念行人何日归东风一夜靑门道客舎萧条但春草逺树苍茫感客情遥山寥落伤怀抱酒幔髙楼日未斜参差桥上几人家钓鲈潮落见归雁螺女春深起暮鸦此中回望南天路抚剑悲歌水东去欲问红楼醉别时正是靑门忆君处  

九日寄琴乐家兄  

佳节岁希遇良会人罕同况逢九日一延赏兄弟不得相追从凉风萧萧送飞雨独闭髙斋向荆树断雁声悲落木秋寒鸦影度残阳暮去年此日登髙台隣霄眺望形神开酒酣倒帻醉起舞长江浩荡天风来念此使人恋擕手骨肉伤心重回首拂石空謌白雪吟开尊慙对黄花酒始知行乐多暌违眼中不见令心悲秋来更欲一登眺赢得潺湲泪满衣  

题石田山水障  

昔逰东山访幽独谢公西亭傍深曲檐楹日落云气凉百丈空潭澹寒緑衡茆列坐若羣仙蒲衾草榻心悠然长林落叶散巾袖絶涧飞泉淸素弦吟啸于兹足幽赏野水江云共来徃雁渚风回钓艇还鸥沙月上寒潮响石田画史何淸真毫素机妙如有神丹靑放宕竟谁似岂必辋川贤达人  

题山水  

海国霁烟景长林气鸿蒙遥峯积翠起千丈九天秀出金芙蓉石泉淙淙洒风雨银河半落横苍穹恍疑身坐天姥下万壑五月生寒风对此发长啸逸气凌丹虹闲移轻櫂入空碧武陵尽处縁源穷鸥沙潮落见溪钓鹤林月上闻烟钟以兹便欲赋归去孤琴未许来相从始知幸接明盛世谁能敛迹对尘踪  

三峡流泉题赠九龄文学  

蜀江之水何雄哉奔腾疑从天上来飞流直下几千丈大壑五月鸣风雷飘然一望失西北巫峡淸秋起寒色声撼长川白日寒气蒸大漠靑防黑我时曾向锦城逰观涛独上瞿塘舟划然长啸震林谷短箫呜咽回中流与君对此嘉兴发便欲因之泛溟渤好挟飞仙汗漫逰孤篷醉倚西江月  

舟次武陵书别龚章二友  

驰马下金陵买棹上湖鄂扬防十日过临臯春风三月登黄鹤黄鹤楼前江水春春光淡荡堪娱人同舟有客来相访执手宛若平生亲知君不学悠悠者宁甘遯迹衡门下落笔词章接惠连壮游湖海踪司马以兹遇我情最多长吟击筑气偏豪洞庭纵酒看月色梦泽推篷望雪涛人生所贵在知己结交在结靑云士那能回首叹萍蓬况乃立身志弧矢同舟直到武陵城桃花夹岸春霞明临流慷慨一为别云树茫茫不尽情  

夜泊钓龙台  

烟村帯晩景落日驻征桡夜色海中月秋声江上潮鱼灯连水岸霜月映枫桥明发频回首乡山别望遥  

落屴峰性上人山房  

听梵来山寺逢僧宿石楼风泉行处满花竹坐来幽别磵钟声晚空潭树影秋东林微月白相送虎溪头  

寒夜留宿故人隠处  

髙斋期夜宿萝径独擕琴尊酒成幽酌孤灯照短吟竹泉分小磵霜叶响空林且尽山中醉谁论物外心  

自牧小亭  

草阁西风下幽人独考槃磵声和雨听山色卷帘看好鸟吟花坞闲云覆药栏孤琴如有约萝径鸣弹  

中天楼阁为思实赋  

楼阁东南秀衣冠翰墨流云来蓬岛暝潮落镜天秋扫石弦霜轸开窗卷露钩相逢霄汉上何必访丹丘  

寄公鲁文兄  

薄晩有佳兴忆君江上山碧云红树逺黄叶白鸥闲岩瀑当空落渔舟钓月还淸晖多雅趣石磴拟跻攀  

緑筠轩  

筑室依何许幽栖向竹林一尘浑不到万玉自萧森挂月澄明镜吟风响素琴知君有髙节惟与尔同心  

古灵旧隠  

昔贤读书处今子隠兹山闭户心恒寂看云意自闲衣冠尘世外尊爼石林间向晚樵歌起相随落日还  

泛舟螺江忆旧逰寄郡斋诸文学  

曽向江头倚玉箫与君同驻木兰桡白波千里秋闻雁凉雨孤舟夜听潮几处人家连竹坞数行渔笛过枫桥今来却忆同逰侣烟景苍苍转寂寥  

寄仁美同好  

秋深寥落旧交疎况复思君万里余粤国山河违故邑吴门烟月怨离居数声落木啼猿后几处疎碪过雁初知尔西游多胜槩别来诗兴近何如  

送又周先生应辟  

把酒河桥独送行春风此别若为情布衣却起东山卧京国争传北海名极浦寒潮迎去棹淸川斜日满重城旧逰白社成寥落莫厌题诗慰后生  

重九前七日同郡斋诸文学登隣霄台  

西风吹眺最髙台云物苍苍入望来秋兴不随黄叶尽晚樽偏对菊花开岩前落木蝉声急天际澄江雁影回归去若迎重九日还从此地送陶杯  

小景题赠宻斋先生  

长寻幽絶避嚣喧野服吟秋到鹿门几处靑山连断岸数家黄叶帯孤村风潭石濑淸琴响烟径苔花翳屐痕却羡渔樵林下趣白云相对欲忘言  

寒夜有怀宗武  

坐向东楼月上时怀君不寐益凄其独斗酒山中醉深负孤琴雨后期夜久霜风还动竹天寒雪雀自争枝也知别后能相忆故遣新诗慰所思  

题上淸方壶山水  

曽过蓬岛访茅君路入中峰紫翠分琪树寒生双磵石石门秋卧半潭云卷帘山色当窗见拂轸溪声入坐闻何日暂辞尘服累靑松白鹤日为羣  

东林别意送善琴无幻上人  

冶城秋尽此相逢逺别惊心思万重细雨扁舟闻梵语空山落叶寄行踪孤琴夜对松间月一锡朝经海上峰莫向西江闲洗鉢恐教风雨起鱼龙  

赋得螺渚征防送邓孟芳征士  

女螺江上唱离歌百尺云防挂碧波孤防断烟天际没乱峰残日鸟边过榜人洲渚渔讴起墨客琴樽逸兴多桂棹行当霄汉近乗流应拟到天河  

江郎山  

闻説江郎有弟兄钟为灵石孕元精气分乔岳峰如削壁立中天地欲倾风动松枝甘露降云开石井碧莲生驻车便欲褰衣上飞歩峰头望帝京  

秋夜宿郡斋书呈诸契厚  

淡云流月下空阶此夕相随宿郡斋疎竹髙梧连夜榻寒泉落木对秋崖孤琴不用弹新曲尊酒还同写旧怀良防应须频潦到谁言萍梗各天涯  

翰林侍讲林环崇璧逺示手教书以复之  

玉堂逺念旧交疎遥寄南天一写书自是多情怜久别应题飞翰慰闲居雨中秋草迷山馆天上春云覆石渠不有故人频顾问茂陵愁絶病相如  

饯别户部郎中林公致雍翰林典籍黄公约仲  

萧萧风雨送残秋况复凄凉感别愁粉署仙郎吟判袂玉堂诗史解行舟烟村夜火明沙岸江郭晨钟起郡楼不尽离情付流水随君直到鳯池头  

遇乡人  

臈月都城雪作花相逢况复在天涯云山自是増离恨风物那堪近岁华逺渚断烟迷晓雁长林落日集昏鸦坐来笑问乡园事喜道平安似到家  

登岳阳楼  

危楼髙架岳阳城舣櫂闲登豁逺情春雨波涛来几席夜寒星斗挂檐楹淸逰墨客琴樽美飞步仙人剑佩轻范相雄文夸絶代气争光岳尚纵横  

荏平马上口号简邵宪使党佥宪  

荏平云是古名封地控髙唐势独雄百雉城荒秋雨后几家门掩夕阳中马周论议情何切方朔诙谐赋独工共是霜台骢马客偶因怀古挹淸风  

寒夜听雪简叅政郑公  

飘飘飞雪响檐楹卧听书堂欲二更映月未分窗外影因风先送竹边声乍凝霜叶依林下恍讶寒松绕磵鸣起坐披襟浑不寐氷壶相对有余淸  

永乐甲辰之秋岳阳方豸史佺按辔赤水偶得一聨云云生石洞重隂合雨过峰峦积翠深索余足之因而赋此  

曙色蒙蒙结逺林半空鸟道挂危岑云生石洞重阴合雨过峰峦积翠深揽辔观风询异俗看山抚景动新吟挥鞭笑指来时路一道淸风洒素襟  

遣怀书寄诸愚仪倞儹  

懒看镜里髪如丝病起庭前觉事非满地緑阴芳草遍一帘红雨落花飞闲来却笑材无补别久仍嫌信到稀政尔望乡心切处杜鹃唤道不如归  

陪严都运重防平逺台同林文则和严韵  

肩舆同上石林间又得追陪到竹关碧树淸泉岩畔路白云黄叶寺前山兴来吟咏俄成什老得辞归半是闲雅爱相忘频潦倒不妨重借石苔斑  

发南防桥  

江水白于雪溪沙皓如月扁舟浦口来落日桥南发  

赋得旷如楼送人之京  

髙楼邻靑云虚爽复幽絶凉风下书帷似与离人别  

雪夜访戴  

一夜风雪寒扁舟独乗兴未见同心人前溪兴应尽  

云寺晨钟  

古寺白云中疎钟逗林樾凌晨数杵来敲落山上月  

雪毬花  

一枝晴雪帯轻寒正是梁园春未阑恍怫玉环初梦觉香魂犹向月中看  

湘潭雨色  

凝烟积翠淡如流万里苍茫一望秋坐对湘潭归棹晩乱山残雨送猿愁  

墨梅  

每爱横枝醉里看满林风雪浩漫漫数声残笛知何处吹落空江片月寒  

栁  

空塘流水浸长条细雨疎烟拂防桥羌笛数声人不见春风斜系木兰桡  

牧牛图  

日暮桃林风雨寒数声长啸下空山草深行迳无归路却望清溪沙上还  

偶题  

散帙看书对碧山浮云流水与心闲坐来不觉东林夕月上前溪钓艇还  

黄葵花  

芳姿曾映羽人冠仙掌擎来玉露寒金粉只今成寂寞唯余向日寸心丹  

咏白鸥  

江上羣鸥亦有情浮沈荡漾似轻萍晓来推却篷窗视惊落前溪雪满汀  

宿福泉寺书与上人  

蜀僧出世在空门心迹超然离垢氛欲问安禅最幽处一潭秋月半山云  

## 石仓历代诗选卷三百七十二  

明　曹学佺　编  

明诗次集六  

吴实  

环翠楼  

胜地留佳赏楼台亦壮哉羣峰连海岱真境接蓬莱卷幔淸辉入凭栏爽气来虚明澄霁景潇洒轶浮埃赋为登临作怀因眺望开丹岩明向席空翠落衔杯井干多陈迹齐云半緑苔多君淸致在何日共徘徊  

养拙斋  

大朴本无物淳风轶唐虞居巢与处穴此外将焉图世道日沦降人心良亦殊非徒徇雕采巧伪相萦纡夫子抱真性乃在牝初持心逺矫亢应物随空虚直道行若拙正言谋疎仪秦笑周孔此道彼为迂怡然飬吾真天命其何如  

赋得富春山送人归闽  

君不见富春山富春山色行人看层峦叠嶂帯江渚垂萝鸟道靑漫漫钓台百尺凌空险石磴萦纡紫苔掩芳草洲前翠欲流夕阳渡口晴如染羊裘钓叟今何在千古行人増感慨不见髙风动客星空余濑水流东海今日山前歌送君明朝山下便离羣片防直指桐江过薄暮猿声那忍闻  

赋得步寒潮送董教授之扬州  

君不见秦淮步通扬子潮去潮来几今古薄暮西风海气寒潮音半入淮边树芳草矶头望转平夕阳渡口帯江城几回贾客惊残梦多少离人恨别情广文官舍洲渡山水依依最深处一铎遥从海上闻片防直指潮头去潮头东望正迢迢此别心知两地遥他时无恨相思意落尽寒江半夜潮  

编脩陈果之话别  

火云六月腾赤霄人间大地皆炎歊连峰飞鸟不容越君行别我如旋飚知君久作家林别堂上双亲鬂成雪九重诏许暂承懽千里驰驱不知热我家桑梓旧连阴夙昔交情最独深十载同吟泮池水有时共醉东溪林靑霄髙步君先着愧我年来尚萧索离别长怀夜月吟故情不道秋云薄君自长才意气豪桂林先得一枝髙玉堂天上魁黄甲金马门中赐锦袍伊予蹇劣知何用也学云霄逐鹓凤积水长天恨逺心靑山故国悬空梦玉堂相见即成欢却念人生防合难更无儿女分离态但作家林醉里看  

送僧官归闽  

万古西来教名僧不世传一官初佩印四果独宗禅衲挂峰前雨杯浮海上烟化城归去好此防是何年  

帯湖别墅  

何地最淸幽飞轩瞰碧流倾杯鱼鸟醉卷幔水云浮夜月凌鲛室凉风入雀舟兴来濯缨袂天地等蜉蝣  

竹林书舍  

别构宜淸赏翛翛竹满林秋风疑鳯舞春雨讶龙吟翠色全侵席凉声半在琴悬知君子操共结岁寒心  

虎溪三笑  

逺公三笑地陶陆是同流明月淸溪晩凉风碧树秋髙怀轶今古余韵出林丘自愧牵缨冕宁同莲社逰  

龙溪书室  

闻说藏书屋翛然趣不穷溪光揺几席树色隠房栊洗砚春流墨吹藜夜火红庭前有芳草生意得无同  

松轩  

直榦凌霜古淸辉似草堂倚栏苍雪冷卷防翠云凉向日秋停葢和风晩奏簧期君贞节操持此到岩廊  

赠考满椽  

简牍贤劳日曽闻干办声九年今奏最三语早知名日照金门近风传禁漏淸圣朝多雨露行矣被恩荣  

赠百长还营  

飞将百夫前龙韬久在边雕弓胡月满寳剑汉星悬朔雪双旌度西风疋马旋承平无用武醉向酒家眠  

宿太湖山寺  

一骑白云深投鞭入逺林断霞将夕照归鸟下幽岑説法窥禅性焚香静客心空门聊一寄明发又骎骎  

四月初一到和州府家城驿  

昨日尚余春兹晨夏火新麦风吟短防梅雨湿轻尘芳草迷洲屿垂杨暗渡津途中惊岁月王事未廻轮  

送道官归  

久辞尘迹几经年楼阁中天蔼瑞烟玉陛到来朝圣主铜章归去领羣仙素鸾声逺云连佩白鹤秋横月在船想到关多胜事春风瑶草满芝田  

送典幕闽中之任  

宦逰何处醉离觞疋马南行去路长越国潮声空外暝秦淮树色雁边凉行看緑水芙蓉美坐识丹山荔子香自古闽中无胜事好慿歌咏赞琴堂  

分得九仙观送林信  

丹丘琳馆倚崔嵬灵境淸都世外开三岛霞光凌日月九霄云影接楼台道人玉骨壶中蜕仙客瑶笙鹤上来君去登临多胜槩秋风偏醉葛洪杯  

雨中怀陈马二翰林  

二月山城暖正融桃花开尽杏花红朋防零落春风后客况凄凉暮雨中闽海几年谁寄雁淮山千里独乗骢玉堂蓬阁如天上此日怀人思不穷  

歌风台  

泗上髙台旧汉封昔人曽上此歌风咸阳鹿去雄图尽芒砀龙归帝业空断碣古苔寒雨积危基低树夕阳红客逰到此堪乗兴醉把金尊送落鸿  

芜城  

芜城自古盛繁华玉辇廵逰炀帝家旧业消沈余郡郭靑山迢逓长桑麻古隄尚有亡隋栁后苑终无废汴花行客登临多纵醉百年兴废谩空嗟  

寄池景大校官  

旅食京华又一年怀君何处独凄然故人零落知谁在独客暌离只自怜残叶晩风惊逺听古梅寒月对愁眠旧时鹤岭闲吟客长忆风流剡曲船  

赋得龙江晩棹送陈廷嘉  

龙江南下正茫茫晩棹烟波万里长一叶渐看飞极浦片防遥见逐斜阳鳬鸥起处潮头入兰蕋香时水气凉却羡故人从此别若为归兴满沧浪  

宿英武城遇雨有怀京南知己  

解鞍日暮宿山城无那西风送雨声漏逺不闻宵柝警馆荒惟对夜灯明衾依古箦吟边冷叶响虚窗梦不成遥想江南知己别相思多少故人情  

元夕观灯应制  

元夕春回不夜天鳌峰髙耸御筵前琼花满缀蓬壶树玉蕋平开太华莲万井笙歌来锦綉五云楼阁俨神仙小臣何幸防恩赐恭祝皇图亿万年  

送人还乡  

五陵年少似君稀何事还家赋式微野水緑芜催解棹断云残雨送行衣  

## 石仓历代诗选卷三百七十三  

明　曹学佺　编  

明诗次集七  

郭厪  

登石室山  

夙昔志幽寻闲来即登历天淸海上秋木落林间夕琴樽集华缨歌吟坐台石醉归覔前途暝岩起寒色  

台江宴集分得料字  

沧洲趣不常靑云竟谁料緑酒不尽欢黄花向人笑逸兴凌烟霞忘机狎鸥鸟此意谁与论秋声动林表  

宴得谦家  

君家絶尘俗爱客开华筵飞觞对明月痛饮凉风前疎篁滴淸露夜色寒娟娟此时固不乐别后应徒然酒酣忽浩荡长啸凌靑烟  

怀鸣秋先生之京  

澄江晩悠悠离思杳难极西风鸿雁飞我忆鸣秋客逺树帯余晖前川起寒色即此待归舟沙头扫苔石  

挹翠轩  

幽轩多雅趣境静絶浮埃树色开帘入山光引幔来人闲啼鸟近风度落花回消尽尘中想弥深物外怀  

送友人之京  

况我悲寥落怜君又北迁春归万里外人去五云边塞栁迎征斾江花照别筵离情杂秋思分袂各凄然  

春日登九华观  

楼台三岛外钟磬五云端入谷仙源逈攀萝鸟道难泉声丹灶冷花影玉笙寒坐觉天风起神逰极渺漫  

和梅轩来韵  

怜君得佳趣芳树掩衡门对酒花成坞题诗竹满轩湖光孤棹晩山影半帘昏后夜藤萝月相思入梦魂  

过陈氏园亭  

髙士园林好岩扉昼不扄絶胜陶令巷犹是子云亭幔卷飞泉白窗含逺岫靑何时出尘想来此共谈经  

过黄希刚有作  

知君情不浅擕我兴何长独下云边榻同斟月下觞秋吟看菊好夕饮醉粳香坐久忘归去衣沾湖上霜  

士琛家宴归赋以赠之  

我爱南湖客淸风两鬂丝久闻陶令趣长与逺公期醉倚花前石行吟竹外池葛巾仍不着日日挂东篱  

谒真人宫  

夕到真仙境淸斋过竹房梦回孤嶂月寒入一襟霜夜色神鼇起秋声瑞鹤翔披衣不重寐缥缈识天香  

奉和楚芳兄来韵  

天上靑云逈湖边白屋贫不嫌栖此地何幸接芳隣草阁频邀月萝衣岂负春吾兄读书处还有问竒人  

寄义屿黄甥  

沙头孤鹤立吾命一丝牵伏枕仍春夏寻方废简编猗兰山谷月老树渭阳天伯也如相问频过话昔年  

晖上人独坐亭  

石迳通幽境岩亭古木深禅扉生晩翠罗幌挂秋阴止水空中性孤云物外心澹然无一事残月下东林  

晩次乐乡县  

浮生同逆旅扰扰几时休雁影三湘梦猿声五岭愁异乡那见月别路忽惊秋明发云山路征车岂暂留  

过髙葢定光庵  

不过兹庵久行经自豁然江涵空外防月映坐来禅开凿非无地经营别有天定光光不灭长照一峰前  

竹庵  

髙士何年赋考槃半庵脩竹帯飞湍窗迎嶰谷三春霁幔卷湘潭五月寒鹤立静依靑翡翠凤吟曽上碧琅玕好期澹月凉云夕曲尽瑶琴白雪弹  

秋江别意  

抚剑歌残气未降分擕相与倒银缸云山送目人千里物候惊心雁一双残日淸吟投剑浦凉风倚醉过吴江到家賸得山阴兴月满孤篷雪满窗  

题南台周老商山水  

中峰佳气碧氤氲淸制萝衣慕隠君一曲鉴湖堪醉月半空盘谷可栖云悬崖古木霜前落逺屿余霞鸟外分我欲相从赋归去西山鸾鹤日为羣  

送汝嘉之春官  

官舍飞花拂玉盘官桥丝栁軃雕鞍百壶緑酒沙头尽千里靑云马上看夜月琴樽如故国春风环佩是长安他时引对金銮殿防见朝阳刷羽翰  

春三月扫坟之作  

靑山两屐草芊芊独抱冲忧隔九泉古道残春余薤露空林斜日帯枫烟云来陇树啼猿外花落岩扃野鸟前归去髙堂情未极惠连相对益凄然  

别克从先生文馆  

三载交逰赖故知澹云凉月共襟期羣樽此夜能倾倒孤棹明朝又别离逸思不堪闻雁后含啼况复听猿时悬知岸帻狂吟日徙倚南山菊满篱  

和赵先生述怀  

髙风雅调忆谁弹独抱瑶琴祗自叹黄叶逈随秋雨暝靑山空掩暮云寒沅湘日夕兰堪采彭泽霜前菊可飱忽忆故人霄汉上题诗多寄别离难  

洞江书室  

雨止沧洲落木疎幽人隠处近何如遥峰挹翠千重瞑积水涵光一镜虚闭户每怀孙敬宅垂帷应识董生居相期无限归来思拟向江臯共读书  

过黄山善敬家作  

林塘十畆足幽栖物色风光总入题花落石床春不扫雨深萝迳鸟频啼闲邀墨客淸如玉笑学山翁醉似泥几度竹楼幽梦觉羡君池草碧萋萋  

送黄思顺之京  

髙步金门客青袍轶垢氛独陈扬子赋老缀陆机文乆忝通家好谁为落叶分秋前鸿鹄志天上鳯凰羣揽辔闽关道弹冠岊水濆论文情欵欵离思又纷纷寒雁连秋雨凉蝉隔夕曛暂同歌白苎休忆醉红裠握手舟堪泛看山酒未醺人分螺女月路指剑川云恋阙宁沾臆披裘见树勲好将三语妙应许九重闻别后泥金字江南每望君  

挽鸣秋山人赵景哲  

词藻南州客生来迹类萍无家频叹别失路独飘零旅席仍三载儒冠误一经半生嗟旧业千古掩泉扃梁狱书虽切秦堂怨未醒才华余姓字河岳失英灵绕屋山犹碧沿池草自靑空惊魂入梦那共醉忘形新陇徐生荐芳碑栁子铭临风情黙黙涕泗想仪刑  

骢马朝天为林真侍御赋  

神骏千金直亨衢万里遨昔闻来渥水今见谒清朝锦控靑丝络银韀碧玉雕风批双耳峻云傍五花飘骥徳称同美龙媒许并骄张纲迎逺道桓典候层霄月白金銮殿天髙彩鳯韶悬知端拜舞三祝献唐尧  

题蒲萄扇  

袅袅拂虬髯离离悬马乳曾倾银瓮香一博凉州史  

桂花鴓鸟  

香飘银汉凉露湿羽毛冷漫笑一身微髙栖广寒影  

畵竹扇面  

声临渭水淸影拂湘潭碧瑶瑟曲未絶商飚坐来夕  

春江送别  

云映粤王山色天涵螺女波光一曲骊歌未已飞花故落离觞  

题牛  

鸟下南山已夕人间春草初齐为问上流何处白云遥起前溪  

靑铺岭中作  

陟岭看山趣不稀归心迢逓宛如飞家林想在空蒙外一帯螺江隠翠微  

小景  

万叠南山紫翠寒一江如练镜中看女螺矶畔云飞处风景令人忆谢端  

送笔与林友  

雅制潇湘碧玉枝毫端文彩宛离离请君挥洒芸窗下会见蛟龙绕墨池  

元宵后请罗让  

春袅花枝酒瓮香怀人几度结愁肠冶城此夕笙歌歇余兴还能过草堂  

寄席上诸友  

一病那堪两鬓衰春风休负我连枝几回搔首南窗下花落花开总不知  

赠致仕林相公  

九十仙翁两鬓华髙风虬杖称乌纱赐归赢得孤山月吟对寒梅万树花  

挽管推官  

仙舟一叶水悠悠魂返家林是首丘此去故人谁更在青山掩泪挂吴钩  

送朱户侯回  

朝来车从访郊坰水绕衡门竹更青一见不题凢鸟去分擕空过白湖亭  

寄李友渊  

病起谁知鬓已华却承清翰问贫家夜深不待君平卜空剔寒灯一防花  

扇面小景  

孤琴引兴靑山墅山月苍苍鸟声曙髙风一段不可攀从忆陶潜赋归去  

镜湖清唱防  

国初吾郡诗人辈出十子而外复有二十余家有传有不传实幸不幸也郭厪字敬夫湮没二百余年无有知者予近得抄本诗百十篇有挽鸣秋赵景哲之作而罗宗让觉非集有和郭敬夫诗语云不知其人视其友敬夫实清世之隠君子也集中有送兄楚芳上春官楚芳名兰永乐三年乡荐姓名见于郡志敬夫青铺岭絶句云家林想在空蒙外一帯螺江隠翠微又有门前湖白与山青分擕空过白湖亭之句其所居当在白湖螺浦之间与鸣秋山人相隣并也予既录其遗编并为考其地里付曹君能始授之梓敬夫之名从此弗至湮没不亦厚幸矣乎崇祯庚午三山老叟徐兴公撰  

附陈艮诗  

艮字从时长乐阳门山人洪武中以明经荐授吏部主事因灾异与同官萧仪上封事下狱仪死狱中艮谪交趾再上封事复官尝校阅辽东衞兵陈军衞四弊后因忤执政出判严陵舟行有大蛇随之艮谓蛇阴物必有妇人寃比到官果讯得情释之人以为神明尤能以礼法齐家族诸分异让其腴田自取葑瘠有古人之风邑后学郑世威撰  

闲居杂兴  

竹作屏籓草作庐清幽偏称退休居力田自有资家防学圃应多种树书鸦噪园林梧叶暗虫吟篱落荳花初髙情不逐趋炎态一枕清风午梦余  

其二  

水光山色共清妍自乐乾坤静里天用竹引泉通后圃因花开径阅前川夜长明月从亏缺岁稔浮云任变迁瓮里浊醪常不匮杖头何用阿宣钱  

其三  

茹美炰鲜气味新北窗窗下独安神直钩香饵聊为钓曲突禾秆可当薪舌在无官难补过身闲有子岂忧贫杜门谢客红尘絶竹外清风来故人  

其四  

独倚栏杆引望长望中生意到林塘斑鸠唤雨黄梅熟红鲤吹花锦浪香报主芳名留馆阁思亲孝悃在羮墙叹予梁燕多相似去去来来为子忙  

其五  

家住榕溪溪水头门前緑树共清幽五更残月他乡梦三迳髙风故苑秋仇览不妨淹隽武杜陵无复叹离忧儿孙足慰余生乐一觉南柯万虑休  

其六  

范蠡扁舟泛五湖何如陶令赋闲居平时羞覩梅枝痩今日忻逢栁眼舒坐对檐花红落尽闲敲棋子黑甜余心田一防明如镜荑稗无侵不用锄  

其七  

门外青松手自栽时传清吹枕边来杜陵肌骨因诗痩陶令襟怀为酒开官去浑忘身外虑客来常覆掌中杯醉眠不觉天昏晓一任谯楼鼔角催  

其八  

雨过云收万象明一天霁色酿新晴柔桑叶尽吴蚕老踯躅花开蜀魄鸣竹影横窗看月上松声撼谷觉潮生人归人去年华换惟有溪山不世情  

## 石仓历代诗选卷三百七十四  

明　曹学佺　编  

明诗次集八  

王阜  

题郑公望南湖草堂  

东风握手龙溪上三珠树下频来徃北院红荆醉里看南湖碧草吟边长羡君洒落才且竒向来羣从总能诗雁行防袖迎春早熊胆青灯觉曙迟松杉影动揺书幌兰蕙香浮栖鹤帐风櫺月榻陪壮逰海树江云引遐望俄顷鸰原叹别离蓟门渺在天一涯山海有謡舂斗粟庭阶何日防连枝凄然姜被遥相忆一字平安万金直出塞龙媒凢马空倚门鹤髪千峰夕独慙为客江南湄旧业荒凉托故知桑梓几回成逺梦梧桐三尺负幽期扁舟明日龙门道林下相防情更好亲舍常称九醖巵神京逰子归来早  

题林荣山水图  

晴山髙且闲晴云淡而白山似髙人云作衣人似门云着山色山色青青常对门溪居浑似武陵源半潭林影花枝静十里松声地籁喧芝兰猗猗香满室丽泽南来有滋益青入湘帘山市春凉生书案芸香夕故人抱琴千里来白日轩几无纎埃悠悠逺托知音赏莫使衡门掩緑苔  

掬翠楼  

永嘉山水妍达士美如玉髙阁清且闲羣岑翠可掬天台雁荡天际来逺近合踏青莲开岚光排闼临书案黛影当筵落酒杯亭亭华葢祥云表九防晴烟斗山小遥窥罗幌入窗凉近映砚屏山嶂晓弦中古操振芳声镜里脩睂巧画成烟开鼇背帘前碧雨洗螺鬟掌上青四时清胜如盘谷满座髙朋霁吟目巾舄同盟物外情房栊不受人间俗川原旷野仍逶迤霞月朝昏映苎衣缅想林翁多雅趣倚栏长咏少陵诗  

题李氏江湖雅趣卷  

闽南李君清且竒雅趣未许傍人知九洲四海坐超忽三江五湖开渺弥孤琴独鹤闽南路万里双鱼传尺素鸟外残霜七泽秋唫边疎雨三湘暮天低剑阁云满身水接瞿塘月近津玉垒倚空山入楚锦江翻雪树浮秦十年斗酒新丰市不作五陵逰子意八千驿路归梦中百二关山醉乡里天津客舍临洛城中州原野如掌平华嵩互应砚屏緑河洛争涵书幌清汉江鸭緑变春酒齐鲁岚光青未了白雁声沈蓟北春琼花影落淮南晓钱塘江霁暮烟销曽向吴门防夜潮天宇月明银汉转海门雷动玉山揺香炉峰前双瀑布玉龙出峡苍烟破五老云霞载酒来九江雪浪扬防过驱车暂驻台江下沙合雨晴堪洗马榕边几度共吟樽竹里时同诵风雅九华山色翠屏开五马潮头画舫回屴崱天风迎晓屐偃旗岚影蘸春杯平生客寓江湖久雅趣由来世稀有明朝买棹整丝纶知作沧江钓鼇手  

题山水小景  

大山突兀气势豪小山罗列如涌涛回峰逶迤接林麓白云不动秋天髙何人一棹山阴兴三尺吟笻骨中浄金沙寳树寒殿开瑶草玉枝秋阁逈迢迢嘉遁凌碧岑芳亭潇洒似山阴呼童晓扫青苔迳拂石时横緑绮琴髙山流水多佳趣悠悠永托知音遇千龄鹤髪独鸣臯半夜啼乌思反哺髙音古意扬清芬考槃不与人间闻老夫未遂幽栖志愿借青山一片云  

题曽廷玉画竹  

曽郎未老清如竹髙节翛然出尘俗风流堪继王子猷城居宛若山阴曲道人清白掀脩睂巾舄近托山中逰锦胸吞吐嶰谷月彩毫移得潇湘秋长枝潇洒美如玉宻叶一庭緑拂月翻疑翡翠巢倚云应借鸳鸯宿虚心劲直凌雪霜异态向背仍低昂清风拂地鹤舞太阴作雨苍龙翔初闻九疑湘水立夜深瑶瑟英皇泣何似髙堂五月寒数竿犹帯春烟湿又闻老逋守湖州此筠价重瑚钩当时必待苏仙句星斗堕地天人愁多君诗画爱竒絶笔下蛟龙出溟渤明日苍江钓巨鼇长枝好拂扶桑日  

题刘先主三顾草庐图  

火星匿辉三光翳当时妖鬼移神噐中山华胄左将军仗钺西南伸大义南阳卧龙天下无枉驾三顾风云趋草庐倾葢君臣际鱼水同心契合初大将荆益分三杰赤壁楼船烟烬灭汉中缵绪帝业成青史煌煌载功烈关张龙虎皆殒身直似中原仗老臣木牛转饷关中粟甲马空思渭北尘渭兵十万扬威武典午滑贼虎成鼠出师二表八阵图耿耿孤忠照千古  

落花叹  

落花叹花昔开时春满眼东隣西舍来防花秉烛夜逰作花伴韶光转眼瞬息间残妆憔悴无人管落花叹叹落花花今衰老无容华当时把翫胜珠玉今日抛弃成泥沙半飞半舞更展转欲落未落犹回斜落花叹叹花落花怨东君情太薄收却园林锦綉机吹惹莲台緑罗幙蜂蝶无情竟不来桃李无言空寂寞  

十六夜月  

昨夜中秋节长空月更圆庾亮有情重对酒袁宏何事不回船碧波倒蘸山河影下上琉璃秋万顷吴刚砍桂素娥惊玉兎银蟾梦初醒玉宇琼楼镜里开霓裳舞罢重徘徊三郎一去人间老水防烟中海似杯  

早秋寄箬溪故人  

海上金风洗残暑溪边黄叶飘四五故人教铎天一涯迢逓千峰隔秋渚昔年胶漆桑梓间心比白鸥闲更闲一防清兴波间月千里离情海上山百壶鸡黍春风面几度莼鲈忆乡县吟边晩岫叠云屏醉里寒溪澄素练常怀太白对清樽也识希夷望白云半帘潭影鱼双跃一枕松阴鹤不羣自慙流落临江曲寂寞芸轩隔深竹遥待仙舟海上还论文共剪西窗烛  

题妙峰上人寒翠轩  

三山海上开万木霜中悴化城亘古长如春寳树千章欝寒翠寒翠当轩曙气新蒲团竹几无纤尘日迎雪竹影在地风送雨花香袭人峰上人抱髙节见性明心坐超忽几结三生石上縁十年独饭山中蕨霹雳岩前旧迳深霜天朗月挂珠林窗前卧虎依禅寂鉢里降龙听梵音东房兀坐山中静西竺傍通尘外境九陌春尘礼磬声半空海色揺幡影天香满室定初回遥指江南雪放梅鸦浴石池延拄锡鹤归瀛海影浮杯野夫曽共西楼宿竹外素烟茶己熟清风两翼共谈禅愿作双松在深谷  

游乌石山清泠台  

半夜金乌池上浴千年巨迹延芳躅俯视崇墉接逺郊下临幽谷通天竺霜落楼前一径开珠林迢逓绕苍崖老衲逺迎天上使山童旋扫石边苔九重使节青防上千里四方皆一望螺女不烦江上流龙台钓罢人何徃东望石皷西偃旂雁湖文笔同逶迤法雨忽从松际落庆云常傍日边飞纂修大典心常赤东阁英髦有清适牙签锦轴灿珠玑千军笔阵蛟龙迹老禅与我最相知擕酒登临会有期旛影里成三口钟磬声中礼六时划然长啸山人去紫阁丹台隔烟雾寒翠轩中语别时相思寄在梅花树  

题髙彦美山水图  

青山岧嶤倚晴宇茅堂恍惚山隂墅花揺林影半潭春松撼涛声千嶂雨鹤吟短防独幽寻寳树金沙一迳深山童昼煑溪中雪老衲时听竹下琴上方楼阁无尘隔露洗莲花满池白钟声五夜出岩扃幡影半空疑海色几度孤琴伴徃还三竿红日扫松关猿声緑树山中静鹿卧青苔石上闲达夫华胄爱山水嘉遯丘园亦如此庭前潭影清道心林下书声滴人耳呼儿扫榻迎客来白日轩几无纎埃厐睂皓首花前醉碧水青山画里开野夫亦有山隂兴江路长吟葛巾浄为爱江山如此图闲看沙鸥水天永  

九马猎图  

开元神武开太平一箭功成六合清当时将相皆从猎昔日房星互降精一从射猎渭江上矫矫飞龙蹴溟涨九天云引属车尘九河氷立迎仙仗仙仗崆峒阆苑东翠斾拂拂乗天风动揺五岳风云合扫荡千原鹿兎空将军妙笔名天下人马精神夺神化云中紫燕气成虹天上白龙光照夜漠漠风沙缟素开艳艳仙驭英雄才青骢玉面乗云出兎飞黄踏月来铁骊长鸣呼玳瑁胭脂竞出霜蹄碎走狗心驰夕照边飞鹰志在层霄外乗兴忽到蜀江西南苑凄凉六辔齐玉花榻上成春梦金粟堆前闻夜嘶野夫披图三叹息千年谁继将军笔恍如瑶水宴蟠桃五色云中见真迹  

题渔樵问答  

我本渔樵三十载丘壑优防鬓毛改东溟巨涨已投竿南涧松枝更堪采忽见渔樵共画图逶迤列嶂阚澄湖松边柯烂罢观奕栁外舟行闻捕鱼江陆相逢幽兴发划然长啸天地濶清晨砺斧千嶂云薄暮收纶半潭月莫采谷口之青松明堂赖尔扶持功莫捕江心之赤鲤禹门变化来天风负薪入市归来晩莼菜羮香菰米饭五老峰前松月凉新妇矶头栁风暖忽观此画三叹息何处林泉可清适四时伐木归去来一派沧江楚天碧  

百骏图题杨大叅轴  

昔闻天寳沙苑阳牧飬千马皆乗黄霜蹄汗血欲超忽龙鬐鳯臆思腾骧青骊紫燕髙突兀兰筋虎纹皆灭没白鱼弄影天上来兎生花月中出渴乌合踏森队行雪鬃雾鬛仍低昂祥云满身五花烂长庚陆地双瞳光将军当年妙无敌曽向龙池挥霹雳飞出天街十二闲洗空騋牝三千匹恍疑太宗拳毛騧又讶汾阳狮子花同经百战托生死一敌万马开风沙丹青流传六百载美誉芳声满江海乾坤不废少陵诗秋月华星吐光彩我公何年得此图应知意匠絶代无羣龙恍惚骇人目可与八骏合驰驱太平海宇无征战百万龙媒满淮甸防见王良驾驭时春风立仗明光殿  

题陈侍讲伯父阜阳亭  

海上蓝田佳丽地山中乔木元龙裔厐睂皓首无俗情别墅危亭有清致野服黄冠薄世荣青氊讲席独横经东臯迎旭房栊浄南阜来薫枕簟清半池花影揺书幌十里松风度微爽鹤弦拂拭秋雨寒鸠杖逍遥暮天朗桑梓应传聚徳星芝兰堪比谢家庭水迎垂钓拖寒练山引衔杯落翠屏丘园独乐希前哲海岳清芬洒兰室帘卷鸣琴洞口泉窗涵金漆壶中月渔樵相见双眼青乡邻共结泉石盟岩前白玉呼龙种堦下青苔借鹿行浮丘笔阵蛟龙走漫士雄词满人口百年心迹老岩扃半夜精光射牛斗俄顷双鳬去莫追猿悲鹤怨绕书帷石上防云成徃事梁间落月引遐思一窗山水悠然在三鳯羽毛成五彩鸰原荆树共风烟季也芳名满江海词源三峡如涌涛霄汉祥云日色髙殿前射防一枝桂堂上称觞五色桃翰林侍讲承恩早华表聨芳倚晴昊葛巾何日挂三花白首归来拾瑶草  

送杨大之京  

刺桐花开时雨香刺桐叶落秋风凉玉宇九秋佳丽景金城百雉东南疆千村万落逺近郭长川大野合回薄逶迤列岛烟外开缥缈残霞鸟边落黛螺峰嶂满眼青甲鳞洲渚如掌平江虹饮海水浩浩怒蛟挟雨秋防防神明太守昔鞭石百堵石梁千万尺月浸骊潭一鉴秋云迎雁塔千灯夕亭亭白蔗滋神浆漠漠黄云九穗长山中豹隠食藜藿海上鸿飞足稻梁芙蓉丹桂逺相映儿童竹马迎杨震黄堂鹤髪拜文星寳匣龙泉斩妖蜃独佐雄藩二十年海不扬波无瘴烟八郡崇勲世俱仰四知清誉人争传明当考绩朝明主大防髙樯倚晴宇逸兴遥乗万里风离愁散作三山雨天官藻鉴擢英防平生家国赤心知五云阙下承恩日莫忘闽南送别时  

题王彦恭山水图  

緑水通彭蠡青山近陆浑天机吴道子意趣李将军野寺依禅寂岩扉隔市氛竹揺三径月栁蘸一溪云万顷鲸波浄千峰鸟道分书声度深竹帘影卷香芸洗砚鱼初跃横琴鹤不羣何人访髙隠拂石昼迎薫  
