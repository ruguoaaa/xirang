---
title: 第21部分
index: true
icon: editor
order: 21
category:
  - 诗藏
  - 诗集
  - 石仓历代诗选
tag:
  - 钦定四库全书
  - 集部八
  - 总集类
  - 曹学佺
  - 明
---

## 石仓历代诗选卷三百九十三  

明　曹学佺　编  

明诗次集二十七  

陈防  

题畵  

我闻道士张复阳手持鵞笔走四方长安公卿争得之白云碧水青天长月洲恍佛此家数一览景趣神飞扬秀防老榦苍龙起下瞰溪壑何茫茫两翁对坐葛天氏陋窥晋汉谈虞唐轻风南来吹短发水花弄影浮巾裳蹇予落魄桐山下一生祗爱王维庄醉来挥毫为君写晩山秋雨生茆堂  

登栖云楼偶成  

长空浮云走白日竹杖芒鞋恣登历拂衣长啸猿鸟惊拍手与天应咫尺山中一室茅可诛科头鼓腹歌唐虞野花十月烂如锦溪鲫霜寒肥似鲈闲经石涧坐来久细拾松花酿新酒静调緑绮和流泉忘却黄金印如斗我家兄弟隣庄逰三杯浩气凌高秋挥毫金声掷地起也能寄我栖云楼  

闲中诵天台方希直先生寄贫之作  

朝荷东臯锄暮返东臯屐町畦雨足菘韮肥溪坞秋深梨枣实人笑贫者不求仕贫者笑人无逺虑世间万事等浮云萝月松风高卧去君不见金谷园又不见平泉庄一卉一石谁主张季伦歌舞地至今人牧羊  

题防庵兄家藏范寛春景  

平生爱书更爱畵辋川梦寐王维写防瞳忽睹范生图防庵笑比连城价高峰秀出庐与嵩东风吹緑花茸茸重冈叠嶂几回伏怪石絶涧相奔舂巍峩梵刹倚空表俯视沧溟一杯小古苔半没石迳纡野竹斜笼翠云杳蹇驴散歩者何人芒鞋藜杖青纶巾扪萝陟峻豁真趣煮茗谈空逢暮春鬼工擘防中峰路桑柘隂连不知处几家老穉不出门啄木声残庭外树春泉百道冲石桥徴君书屋临山椒学成不上干时防谷口鹿门甘寂寥我题此景神飞越便欲溪头弄明月谁能置我高堂中万斛洪涛喷晴雪  

山庄偶成  

羣山霜老枫叶红几家篱落山之东黄云收尽牛方卧废井没泉苔半封伊人长笑倚笻竹缓歩回循小迳曲石毛乱簇蟹眼醒野篠偏藏鸟声续晩烟隔岭梵宇遥老僧入静居山椒我欲从之问真诀防桥流水风萧萧  

次杜少陵野望客亭诗  

衡门开太早野水共云隂古寺枫林静防桥寒藓深诗翁闲得得世态自沈沈最苦蝉声急山空风满林  

又  

草深秋雨后亭少四风客散榕桥外人闲橘圃中驱牛看穉子荷锸话衰翁三十年前事愁多两鬓蓬  

次南山杨先生韵  

谩説攀龙我向难几年抟虎走危峦千防翠壁烟霞老十二琼楼风雪寒海外白波流去急山中緑野到来寛眼前得失浑如梦输却商岩一局闲  

又  

天恩乞得买归艭高筑南山启八北海闲看云片片春山相对鸟防防竹泉引玉敲茶臼松叶飘香堕酒缸见説大家肩李杜诗魔乆矣为君降  

林翠庭恵丹荔兼教以诗次韵  

草堂独坐转成痴秋泛寒江尚有期病肺伏来全避酒看山雨至似催诗养鱼池小添新水种竹墙低露旧枝记得翠庭曽别酒月明中夜费相思  

墖峰高处暮云遮七里文章阀阅家清泛兰桡江曲折醉眠松榻月横斜诗成粉笔题霜管云静天空堕露花为倚氷盘荐珍菓清香无限沁衰牙  

柬杨觉非先生  

舍舟来问觉非居四闼清光满座隅西峡潮回江似带紫台山绕路还珠樽留芳席鸥盟狎诗写遥空雁影孤闻説南山杨老守近来清响逼欧蘓  

酌陈山人家  

白日长空一鸟飞晩云归去石无衣何人清世登台鼎老我空山采蕨薇酒醉解冠眠软草诗成散发对斜晖新寜有客梅溪裔潇洒高懐共息机  

小酌限韵  

席上佳宾两复三东风花柳满溪南野禽啼树诗初就緑蚁浮樽酒正酣宻竹迸墙新露粉小池通涧乍拖蓝个中倜傥曹刘防未许红尘半防参  

独坐感懐  

山中习静类陶潜况是无官病态兼竹屋萧踈多受月藜羮清滑少加盐抱琴逺客樽常倒问字何人烛屡添更有余情消不得小桥轻防屐苔粘  

歩园感兴  

少壮浮名老大灰红尘无梦到金台四时好景慿诗卷千种闲愁仗酒杯桃李隂连同客坐町畦翠满课童栽青山笑我年年住野鹤林猿不用猜  

梦逰鼓山  

大江千顷浪花层屴崱峰高拟一登夜静林重楼阁隐春深云暖海天澄敲钟分粥僧初定刻烛题诗我也能欲借东风吹两腋夜来清梦纪逰曽  

昼眠  

日午空山人悄然清风石榻当眠老松水鹳防巢立暖涨溪鱼逰藻牵去去几家台岭下亭亭僧舍古岩边摩挲睡眼啜新茗不数何曽食万钱  

野酌  

青山逺近白云层与客携琴此日登入坞残梅初着雨悬崖老木旧添藤诗肠巳借灵泉润野簌何湏俗品増取醉漫留防短屐清樽对月笑吾曽  

漫兴寄友人  

青山谁识隐君扉寂寞茅堂落叶稀惯覩儿童驱犊去不知冠葢买山归白鵞浴水闲牵藻沙鸟窥鱼晩上矶老我不堪秋夜泛赓酬莫讶与君违  

福海庵  

遥看竹院好防僧石壁题诗记此曽鸟啄花枝春巳半马谙苔迳路犹层茫茫世事归浮梦寂寂禅心对古灯乆解尘缨懐抱濶蓬莱高处不湏登  

与烓二弟夜过潮音阁  

野火烧空空欲然晩云犹挂碧山巅良宵共歩清溪月高阁谁敲石磬烟老眼糢糊还自叹交情寥落不如前独怜池草春无恙何似当年谢惠连  

寄友人  

曽忆洪江江上时知心零落负佳期春风舞袖何人酒夜月登楼独客诗老矣乾坤防眼在悠哉岁月二毛知佳章逺寄情如旧一度开缄一度思  

灯下和韵  

老态迂疎未可移寸心真与故人期寒梅冷沁诗魂好翠竹轻揺客梦迟榾柮火残嫌仆懒经书尘满笑儿痴坐来深夜闲惆怅剥啄谁家巧弄棋  

和通甥韵  

近来捉笔眼昬花到处青山映畵家梦里乾坤真是幻闲中诗酒未为赊流莺度竹调新语倦鸟归林带夕霞可笑遯翁无个事水边松下一瓯茶  

闲看溪鳞防水花小溪东畔是田家诗翁卧石全成懒野老防壶未足赊云暗山腰朝作雨日笼木杪晩成霞醩头从醉三千石输却卢仝七碗茶  

径边风竹水边花半是畬田半隐家乍防石桥攀险渡将沽村醖倩人赊风翻芋叶倾团露雨洗溪毛落晩霞可是豪吟犹未了怪来幽鸟弄山茶  

孟秋夜酌烓弟承恩堂  

老年兄弟惜情深一接桐山思不禁共赏星河今夕景重论诗酒百年心盆荷擎露全舒叶庭竹梳风半转隂我到草堂东渐白细磨端石写微吟  

菊月八日夜起偶成  

徃事萦懐底足嗟晚风吹梦上皇家青山独榻无云影白露空庭有菊花干禄荣华惟畵饼悟真虚诞亦飱霞细思长作秋江防且覔鲈鱼上钓槎  

中秋后一日  

隂云卷尽月华流独坐中庭爽气浮老我不禁三伏暑可人遥送一天秋谩言吴下思莼乐拟待风前落防逰且向东林高处望醉吟消却世间忧  

闽俗少壮贺诞晨设酒作乐非古人意小孙到桐山苦请余出拜贺张席防族人以诗拒之  

半生心绪老成灰栖遯桐山片石隈明日生晨先泪堕重阳佳节强懐开防亲遗训留绅佩二子英魂翳草莱最是伤心千载恨西风落木总堪哀  

江上晨梳  

六十年来世事疎青山草屋野人居风吹短髪梳难整鹤过闲身可得如病久到来防旧药眼昬归去掩残书交逰四海谁知已大半凋零叹逝余  

余桐山草堂与防庵弟烓宻迩毎登临觞咏情洽如也防庵忽有两浙之行絶句送之  

故国捧除书相亲复相送云水浩无边孤月随飞梦汝去越岭高我卧桐山老两地重相思碧波动芳草  

山居岑寂有索草书者漫作二絶  

细竹八九个桐花千万枝坐观山色近觅纸便题诗竹屋草代瓦决渠泉绕池客来无所问取醉更何之  

为人题翎毛  

古杨叶如绘下拂清波浅珍禽炫羽毛采采春风染【`右鳬`】江臯草巳长微飇吹緑漪物情本自适偏入少陵诗【`鸳鸯`】虬枝翻老圃下有双锦衣曽笼贡天子刷羽依晴晖【`锦鸡`】秋老泽国寒稻粱资啄食岂不懐同心天高整孤翼【`右鴈`】  

题舆侄畵屏  

古寺松声晩荷亭月色新我知浣花者不是踏春人草屋斜连地松隂旧防桥读书欲匡世能解把琴招雪花大如掌茅屋深似年对言一樽酒墙角梅花妍  

为阜山主人草书  

山中一草屋常与云相亲野水碧千顷渔舟来问津  

戱书  

花残春尽草如茵茅屋闲行有几人啼鸟数声山寂寂不知长路柳条新  

揽秀楼  

何年搆此山之东百杯相对山花红桐山居士老解饮何当置我新楼中  

寄介庵病中  

逺道何由惠海南不堪归兴满松杉亦知三月当三日花鸟余情到草庵  

九月八日值雨  

五日十日天气清故故重九隂云生隣家贳得一壶酒恐负明朝花下行  

题畵屏  

雪漫江天万木中一间茅屋覆诗翁何人醉醒梅花月踏徧寒山路几重  

忆节庵弟  

湖阁风多水防纹倚防趂晚看鸥羣何人日日携清醖留与栖云试一醺  

忆介庵弟  

昨夜南风卷白云小楼疎雨和泉闻不知新构东下一种清凉与客分  

登怡山石  

峭壁凌空欲堕江东来屴崱势堪防紫芝瑶草何人采目送长空鸟一防  

陈焞  

送防庵佥宪弟庆贺之京  

世道嗟险夷浮生类飘叶不沽矫激名直秉清劲节趾羙在克承余休本能积余家有弟贤臬台着殊绩兹行觐九重众口称啧啧倒防玉瓶丈夫不云别  

山寓懐归  

牀头流水白云闲匝耳松涛彻骨寒纵有野人相对饮杏花春雨满前山  

沙平茶话  

海北闽南两地賖肩舆直上楚天涯逢人问云深处一犬黄昏吠落花  

陈  

感懐  

雨时溪水浊雨歇溪水清我来玩清泚适值风雨晴泠然启水鉴洞烛万物情因呼孺子前谁为歌濯缨  

其二  

薄暝松萝隂开帘见新月皎皎白玉蟾迢迢广寒阙灵籁息天衢浮云向空没散髪行清光微吟了未辍尚忆同心人相看隔秦越  

和遯庵东臯述懐  

落花飞雨香春潭啼莺乳燕催侬镵萦烟细草芳毵毵锦铺一架蔷薇酣桑余葆羽供吴蚕隂敷百两千岁楠元龙韬耀心不贪作亭靣水穷幽探新诗毎与阿戎谈铿金戛玉声喃喃谢庭况有真竒男羣书强记事多谙衔杯草圣乐且躭挥毫落笔书云蓝寄余环堵诵再三珠玑唾落令人慙嗟余积黍不盈甔抱膝长吟心更堪清溪萦回白石庵芝兰旧植风露含芙蓉倒浸浮烟岚星河没天影涵鼾鼾渇睡希图南短衣破防轻肥甘蔬畦缬翠香满篮洞庭酒熟留霜柑半生未遂趋朝参也沾圣化仁恩覃  

闲居  

卜筑卧青山浮尘事不关虚庭岩石秀小圃水烟闲倚杖看云立吟诗踏月还陶然天壤外何必慕商顔  

寄遯庵兄山居  

遯叟吟诗酷爱僧诗成良夜独篝灯白莲社里难忘酒西华山中任曲肱倦鸟却归天万里奔鲸曽破浪千层春风赢与田家乐醉捧豚肩祝嵗登  

述懐次前韵  

巳觉头颅似老僧衰迟还爇读书灯消愁毎办一杯酒治病难逢三折肱客梦易醒春雨里诗懐遥寄暮云层汉隂抱瓮虽云拙犹胜孜孜垄防登  

送防庵之浙江  

霜台持宪客许国百年身马踏闽关路莺花旧日春  

又  

君趋鸾凤羣我牧牛羊道别去各天涯愁心寄芳草  

## 石仓历代诗选卷三百九十四  

明　曹学佺　编  

明诗次集二十八  

徐　贯  

赠曾亚卿提督易州厰  

懿哉庙廊具有如珪与璋昔为太仆长今我同官良送君都门道马首云苍苍枝柯堪采伐毋使根株伤上以充国用下以慰民望愿言树佳政永俾休声扬  

送邵让秀才复学  

送子都门去为子重延伫徃来冲风尘此心良独苦嗟彼汗血驹逸足非无取不与孙阳知弃置欲谁语于今事已白坦然无龃龉否泰互相仍伸屈无定所不见秋天鹗一旦摧毛羽行看六翮齐云衢任飞翥  

赠司训黄文光擢重庆府二守  

朝来雨初霁相送出都城殷勤一杯酒不尽此离情多君富文学表表人中英九年持教铎两度司文衡超迁黄堂去越此承恩荣蜀道讵云逺别驾良不轻老穉多疮痍引领望行旌文翁有遗化寥寥谁复行  

与雪厓航上人  

厓石倚层空积雪凛寒玉禅林寂无諠悠然恣遐瞩意适超混茫情闲遗结束俯仰宇宙间定静了无欲交游多名胜往还赋篇牍邂逅一清谈已失尘万斛长啸天风来隔动修竹  

赠较文学正王隆别  

闽藩大比期天香发桂枝多士纷纷济选择借主司有若鉴之明妍媸讵能欺有若衡之平铢两讵能违三试叶至公得士人共推芋原秋欲暮凉风吹罗衣酒尽各分袂云树两依依  

方山归鹤  

前山如屏幛华表相屹立我闻丁令威化鹤有仙迹此事已千载渺茫亦难即而翁不可见怅望云飞翼何日复归来毕竟无消息徙倚懐感伤衷情浩无极  

赠徐特俊任吉了巡简  

我从闽中来子向闽中去客里送客行茫然动情绪关河防影寒野店鸡声曙莆阳文献地风尘杳无处到日春正和榕隂满庭树  

仙居书屋为商懋衡先生作  

结庐在幽境潇洒远蹄轮谁去蓬莱岛逈在弱水濵开窗泉莹澈当戸山嶙峋中贮万卷书奎光烛苍旻于焉教诸子古训良具陈圣贤宛在目千载如相亲桂林有乔枝溟海无涸鳞接武佐明主非徒席上珍  

赠翰林修撰李賔之省祭还长沙  

春风动琼岛玉河泮流澌诘朝拜休命得赐湖南归冠盖纷如云樽酒相与辞回首双龙阙欲行复迟迟白日昭文绣青春侍彩衣殷勤展丘垅乔梓增光辉懿哉丹山鳯瑞我明圣时毋为恋故林早向朝阳飞  

钓台  

两石屹立白云里先生高卧坚不起故人天上握干符币聘殷勤亦徒尔纷纷谁不附飞龙独把鱼竿钓烟水一朝赴召便归来空使客星占太史  

题兰  

我家住近东山麓清露兰丛如膏沐好风披拂来深林香气袭人端可掬我今游宦已多年回首故山想芳躅可堪原野草连天蒿艾蓬萧满人目  

题华阳寺石洞  

自从太古开石室神功巧设非人力气通沧海六月寒风雷不动云常湿我来偶尔憇烦襟顿觉清风生两腋便欲借鹤凌紫虚奈此苍生未苏息  

邵武经高坡岭  

幽迳穿林过浑如洞里行萧森无日色滴沥有泉声古木千章耸长藤百尺萦肩舆出山口回首白云横  

归化道中偶风雨有作  

苍岭郁岧嶤行行路转遥沿厓山石滑夹道树枝交细雨沾狂盖寒风薄敝袍关情民事切防履敢辞劳  

耕乐轩  

托迹依农业悠然惬隠情石田春雨足茅舍午风轻莘野懐伊尹南阳忆孔明寥寥千载下谁复继芳声  

赠陆润夫任桂林通判  

京国论交地都亭送别时遐方民待久故邑马行迟昼静蛮烟息春深化日熈循良应不忝万里慰相知  

赠高桥巡简呉廷显  

樽酒长亭别西风雨乍晴蓼花明晩色芦叶带秋声里巷门虚设山村犬不惊悬知公事简吟笑有余情  

赠张世祯别  

故人成久别邂逅客都城夜雨方论旧春风又送行乡关频入梦云树逺含情迢递清溪上相思对月明  

赠建德朱崧任南昌司训  

驰驱催别思飞斾出都城潞渚孤防逺洪厓古树平菁莪歌小雅木铎振希声门下抠衣者彬彬总有成  

三月十九日同上虞陈若无饮偶成  

西风寻旧约佳酿复新开防雨檐前歇清风席上来祗凭文字饮不用管弦催色起山际留连未肯回  

和张宪长赠呉都宪致仕诗  

报国丹心尚未酬忽闻优诏许归休一樽绿酒长亭暮三径黄花老圃秋明月有情还我共浮云无计为君留扁舟浩荡乾坤里笑濯尘缨万里流  

闻胡司空附郭成新居赋此以寄  

年来高卧白云乡附郭新成绿野堂一代功名昭汗简百年心事付沧浪梦回殿阙层霄逈兴在山林清昼长三径萧然无个事黄花老圃有余香  

寄长兄廷杰  

赤石山前送我船分携不觉又经年梦回谁道故乡逺情到那堪别思悬辽海关山明夜月清溪桑梓带寒烟自惭叨受长城寄姜被何时得再连  

游香山偶成  

矗矗峰峦侵碧汉层层梵宇出红尘松梢月挂上方晓山顶花飞下界春一带烟波争入望半空云鹤与为隣我来不尽登临兴又逐东风觐紫宸  

题梅轩  

绕屋寒芳絶防尘笑看残雪挽回春任渠时态姿容好可似平生节操真梦入罗浮香更逺诗成东阁兴偏新呉公山下清如许不减西湖放鹤人  

赠袁鱼典史呉仕明  

客舍秋来多别思公家事了是归期西风古渡防飞处落日寒汀雁下时莲幕带将新雨露花村争迓旧旌麾殷勤尽力苏民瘼当道何愁不荐推  

功徳寺沐浴口号  

隂隂树色暗溪桥满目春光可自骄林外风清山霭散湖边日暖水痕消莺啼弱栁如相唤鹤舞长松不用招回首鳯城三十里肩舆来往亦飞遥  

寄云峰呉先生  

独向明时早拂衣急流勇退古来稀朝云作雨还山去暮乌投林背客飞南亩秋深香稻熟西塘春暖锦鳞肥黄金台畔频回首迢递云峰送落晖  

赠防城令方先生渊还淳安  

引年便欲拂尘衣促驾都门赋式防故里遥知三径在清时今见一人归频过石硖寻书院闲到严滩上钓矶龟鹤山前春正好满川花栁映柴扉  

赠马时宜下第还乡  

三叠阳关对酒歌相看无奈别离何题桥共拟追司马献玉谁知泣卞和野水烟波归路逺故园花竹乐情多京华更有青云约回首东风聴佩珂  

寿桐江赵翁八旬  

身游泮水咏菁莪晩着乌纱耀薜萝圣世已甘严瀬隠高年未许绛人过青山对酒春长在彩服盈庭乐更多逺寄新诗为君寿请看铜狄几摩挲  

送人省亲归淮安  

东风摇曳栁依稀有客都门赋式防题柱未酬司马志还家且着老莱衣白云千里关情切锦鲤三春入馔肥伫看亨衢堪骋步一鞭忙着莫相违  

和都宪游尹山韵  

梵宇萧萧山外山欲穷幽计未能闲千寻防地青峰耸一道沿厓碧涧湾古木雨晴猿正挂长林烟暝鹤初还万缘防破都成幻不在寻常色相间  

恭谂捧表上京寮属追饯于劒浦驿座中分得齐字  

瓯闽北去草萋萋满道轻风趂马蹄万里客程看日近九重皇寿与天齐驿亭月落鸡声早江浦云深雁影迷天上故人还惜别草堂应续旧时题  

赠方旭陈任顺潮驿宰  

亲捧除书出禁城一官新向岭南行蒹葭淅沥雨初歇杨栁依稀风乍晴地僻应知来使少潮平偏觉过防轻驿亭画静无余事翻笑通衢苦送迎  

挽致政太常卿陈贽  

解组归来未十秋已将尘事付浮沤朝廷此日思遗老洛社何人续旧游菊迳就荒秋雨冷草堂长掩暮云愁文名不与身俱没江汉滔滔万古流  

挽竹坡翁为都御史汪浩父  

竹坡人去几经年见竹令人益怆然龙盖已闲登岭屐荷田犹泊泛湖船鳯毛乍落秋风外马鬛空余夕照边今日朝廷多雨露恩光还拟贲重泉  

悼妻  

合巹于今十六霜白云流水意茫茫浮生堪叹春秋短大梦那知嵗月长愁对孤灯悬幛幙忍开遗箧简衣裳归来最是伤心处尘满空房月满梁  

燕山樵歌  

白云最深处时有伐木声长歌互相答澹然忘世情  

偶成  

寒夜独凭阑徘徊看明月如何咫尺间故人相隔絶  

题画为王元长作  

落日秋林下高谈且自由烟波浩无极闲却济川舟  

次朱文公先生櫂歌韵  

一曲寒流櫂小船岚光岩影漾前川幔亭宴罢羣仙散不见虹桥空紫烟  

二曲娉婷玉作峰月悬妆镜若为容天然不着铅华色烟抹云鬟翠黛重  

四曲擎天耸两岩琼葩瑶草色我来不见金鸡唱惟有寒蟾照碧潭  

偶成  

客邸光隂去若飞冬衣不觉换春衣危楼徧倚情无限几防征鸿呌落晖  

太宁龙湖道中纪事  

沿途白水通碧涧隔溪赤壁倚青天人家多住深林畔遥见山隈几处烟  

蒜岭驿别张序班  

驿路相逢又相别客边送客若为情东风也解离人意故遣飞花绕斾旌  

寄云峰呉先生  

野迳深幽市转赊红尘不到足烟霞遥知此日云峰下笑看寒梅树树花  

大音寥莫正声希世俗滔滔独掩扉天下苍生皆赤子阿衡不作与谁归  

赠蓝溪呉经入南鉴  

同门诸友多登第云路嗟君后着鞭谁识丰城流落劒龙光遥射斗牛边  

赠桐江孙仲文  

纷纷名利邈难羁又逐鸿万里归此去桐江看吊古何人重上钓鱼矶  

晴州钓者为程尚书赋  

玉几诸峰映碧川浴鸥飞鹭各悠然主人起慰苍生望犹梦溪头理钓船  

二月都亭即事  

草色连阶映绿苔东风独处不须栽时人要得春光好还得名花几树开  

题竹  

书窗谩对翠琅玕偏喜真心耐嵗寒底此君解医俗清标潇洒拂云端  

## 石仓历代诗选卷三百九十五  

明　曹学佺　编  

明诗次集二十九  

谢　铎  

杂诗  

大化何絪緼四时互更代动植各有生种种自成类美矣牛山木苦为斧斤害牛羊复践之日夕就荒秽頼此生意深保之方未艾  

其二  

浮云无定踪悠悠自来去本是空中生不向空中住富贵果何物得之亦偶遇云何扰扰徒日夕劳念虑东陵旧时园青青草盈路  

题菜送林贵实谢病还莆田  

东曹岂不荣促刺如窘步秋风一夜生呉中是归路凄凉辽海东白首公孙度挥锄瓦砾间黄金不曽顾古人重食菜百事皆可作送君归去来日涉园中趣  

西隣妇  

西隣少妇东隣女夜夜当窻泣机杼今年养蚕不作丝去年桑老无新枝七十老翁衣悬鹑皮肉冻死手脚皴年年唱名给官帛尺寸从来不上身于乎辛苦输官妾之职墙下有桑妾自植妾身敢怨当窻织  

短歌行  

青青杨栁枝秋来不禁吹茸茸路傍草斩艾不得老昨日欣欣笑语同今朝掩面啼东风乃知百年果倐忽作善休言待明日问君北邙山下游朽骨何曽多白头富贵同归一丘土谁向身前问歌舞  

苦雨叹  

长安隂雨十日多倾墙败屋流洪波男奔女走出无所道路相看作讹语东隣西舍烟火空青蛙满灶生蛇虫春来五月全不雨夏麦秋田皆赤土城中米价十倍高斗水一钱人惮劳  

天台山  

天台山高不极山中去天不咫尺台星下射扶桑赤羽旗飒爽招不得至今传者神仙宅君不见周当盛时生甫申峻极者岳能降神天台山高不极作镇东南比天脊屹立乾坤自开辟  

重脩黄楼歌  

澶渊决彭城没城上水头高丈八谁哉誓与城存亡百万生灵命如髪近闻再决古汴州宵衣重起宣房忧预防岂合先下流厌胜且复脩黄楼黄楼高洪河缩鼋鼍逺避蛟龙伏误疑砥柱西极天坐阅防樯东走陆君不见桓山墓戏马台英雄富贵安在哉落日凄风野草白瓣香独上黄楼来  

秋晴  

暑雨两经月秋风忽报晴今朝出东郭何处望西成水国雌蜺动云霄哀雁鸣相逢江上使犹道未休征  

石钟山  

乾坤遗此怪今古费多评万籁自生聴双钟谁所名问山元不语叩石竟何情未识孤舟月能穷半夜声  

次韵黄世显戊子元日  

得嵗频惊我传杯欲让人翻思前日事多愧百年身紫阁醉中晓青山梦里春风尘双倦眼历历怕逢新  

奉和十五叔父下第金陵留别诗韵  

千里念歧路十年成别离如何秋后信犹是梦中思旧业留书卷新愁上酒巵云山看不尽独立日西时  

送贺克恭还辽东  

送君从此别辽海隔风尘归去身仍在相看道未贫萧条环堵病迢递洛阳春道上逢沮溺驱车莫问津  

次韵奉待四叔父  

书传能到日心苦未逢时不语对歧路有懐如乱丝十年犹是别百嵗若为期昨日南征雁还家报已迟  

晩过静海宿流河驿  

落日风初静交河水正流居人不知姓行客且停舟青海鸟飞处白云天尽头相逢问前路明日是沧州  

宿德州  

今夜客中宿徳州城外船山东余土俗蓟北少风烟军馈交相集舟行不可前时闻羸老语菜熟是丰年  

期筠心不至  

消息浑难定先生故不来眼花空对烛心渇已生埃白髪天谁管青山路有媒此生真昨梦随意且衔杯  

游灵岩谒杜清献公读书处【`今名杜家村`】  

欲飞神不住未到眼先明山岂过江好心终背郭清村名犹杜曲相业自端平再拜吾何敢凄然愧后生  

谒忠文先生追次先生旧韵  

太息青岩老当年此灌畦渭车方入卜周道已兴西囓雪终辞汉封茅不到齐惟余文塜在千古説幽栖  

谒楼桑庙  

仓皇衣带诏辛苦武乡侯西蜀分王地中山奋迹秋蛟龙曾失势鱼水故相投千载英雄泪还同沛水流  

晓泊西郭  

西郭舟初泊东方日未明荒村无犬吠古寺有钟声潮落夜归海江空秋满城故乡南望处渐见白云横  

琼岛春云  

蓬海分明在眼中暖云高捧玉芙蓉春隂欲下清虚殿朝彩先浮最上峰瑶管声中迷去鹤金根影里防双龙夜来雨过知多少试向东郊问老农  

寄城南诸友  

十年回首论交地万地闲情入望初阙下每闻乡国事灯前重简故人书红尘满路看羸马芳草经春想旧庐出处祗今何处是欲从南谷问华胥  

过歌风台  

台下残碑手重摩腐儒千载此经过诸生未识叔孙礼游子还从父老歌日落五陵无旧树风来泗水有余波神骓不逝空成泣走狗犹存奈尔何  

十五叔父在金陵有约还家舟中奉懐  

去年相约及春归春列淮南尚客衣一路风光看欲徧隔江消息报来稀渡头芳草惊新梦竹下清隂想旧扉先后到家那可问倚篷终日雁南飞  

喜陈儒珍来过  

一住休言十日余几从门下望高车殷勤岂是爱留客寥落近来成索居莞海秋风人去后巴山夜雨梦回初多情见説城南路杨栁千行绿渐疎  

奉十五叔父夜话有感  

竹边饭罢酒停斟漫拥寒炉坐夜深慷慨共谈当世事依稀多愧古人心孤懐耿耿乾坤窄短鬂嵗月侵欲上南山望湖海不知明日是晴隂  

次儒珍韵  

十年海岭经行处往事多从梦里违黒髪交情今日在红尘世路几人归屋头流水有深浅门外青山无是非杨栁东风零落尽松隂不改旧柴扉  

春愁  

独上高楼望眼开春愁无数逐人来官河二月冰初合水国经年雁未回歧路关心妨斥堠野田生事入蒿莱何须更问门前栁深放黄金作酒杯  

新寒  

十月风高冷欲凝近阳楼阁怯先登浑河水落初尝骑漕驿星驰已报冰上将驱麾还笔札内庭恩渥但金缯深愁薄力知何頼浊酒新寒漫不胜  

病起  

病起风光四月过萧萧双鬂不知皤惊心午饭还宜粥入眼春衫尽换罗筋力转妨骑马怯路歧生见出门多百年梦觉今如此一笑青山奈尔何  

送秦太守廷韶  

江湖姓字十年期雅韵清懐众所知念我故非萍水合对君真重竹林思郎官嵗久犹为郡刺史名高不在诗南去邵陵应咫尺甘泉春老有新枝  

曰川席上分韵得林字  

主情珍重十分深洒债诗盟许重寻此日开轩留客意当年虚席待君心看山未拟懐西郭伐木如闻在逺林最是舞雩风日好几时归咏聴余音  

与师召过北海子因忆賔之相约不果  

鸟外青山宿雨过马头西望郁嵳峩烟光欲堕连云起秋色平分隔水多歧路有情方坎坷客心无頼益蹉跎归来莫怪相期晩不出从嗔奈尔何  

送呉元玉冬官还南都  

相思何夕此相逢又报离筵郭外供客路交期惊晩合马头诗兴及春浓星辰夜静劳瞻夕江海风高忆住冬安得湖州千韈绢赠君东去写呉淞  

次韵胡宪副廷慎彭城夜话之作  

长忆苏家好弟兄夜牀聴雨复寒城一时会合真难事千古风流尚此情碣岭北来云作阵桓山东去石为茔青樽落日无穷恨又是阳关第几声  

次韵賔之游海印寺  

海子桥边路入塍桔橰亭外石悬藤马头碧水如迎客郭里青山亦占僧问旧未须惊世改倦游空自忆吾曾天台雁宕平生兴却怪年来总未能  

陵祀次李侍讲赠行韵  

诸陵王气与天通唐汉分明在下风辇路夜深聮隧道寝园春近接离宫水声直过龙河北山势遥临碣石东圣徳皇恩今亿载岂胜凄感月明中  

次韵杨维立编修与兄维贞侍御侍班述懐之作  

禁鼔初严晓促班佩声遥在殿中间雁行侧立参差地龙衮前瞻咫尺顔五色云中通御气九重天逺隔尘寰官曹旧接鸣珂里几聴前呵拥马还  

清明谒陵次杨学士维新韵  

四庙衣冠尚衮龙英灵千载此攸钟遗弓欲泣荆湖鼎斩板殊深夏屋封汉寝自应传百代秦泉何必锢三重白头官监劳供奉晨鼓初停又暮钟  

好景分明画不成品题今日仆须更路从险处行来穏山到深时望却平花气暖催春日转树声寒带朔风鸣向来奔走偷闲地始觉官曹分外清  

万马争羣气欲酣归鞭遥指路东南月低浅水寒生练露下空山夜滴岚逺近鸡声催晓漏防茫人语识乡谈天涯嵗嵗逢寒食故国谁同扫墓庵  

雨中次黄汝彛韵  

往事分明梦里真路歧辛苦为谁频雨声彻夜将辞晓花意逢秋不及春白髪渐生今日恨青山无复旧时人西风莫更还多事爱送悲歌易水濵  

除夕小尽立春有感  

病来酷爱青山好老去难争白髪催生怪月当除夕小多情春与隔年来荣华不驻风前蜡消息空传陇上梅四十九年真昨梦壮心刚説未成灰  

再次赏菊韵一首赠四叔父  

几见东风换物华平章宅里是谁家自怜天与氷霜骨不向春争富贵花老去有香终不俗栽时无地且教赊独伤采掇非今日秋满南山恨未涯  

瀑布  

李白平生不到处巨那抵死来相看龙湫下激喷晴雪岩雨倒飞生昼寒怒声奔海直欲到清气逼人那可干恶诗莫问谁堪洗战马屯兵血未干  

望雁湖再次前韵  

雁湖高处不胜舟见説诸天在上头定有楼台非世界更无花木亦春秋谈空谩忆三生在飞锡终堪一到休不识阆丘蓬岛外几人曾伴赤松游  

斋居有懐诸同年  

十载重来两鬂霜直庐原是旧斋房相看敢作忘言地不寐飜思少日狂灯烛影怜生死恨路歧辛苦梦魂妨觉来忽报趋朝鼔又是披衣一日忙  

谒李先生墓  

十里惊沙郭外风乱云回首是江东半生分已天教病一恸谁期此拜公泪尽西州人共老梦深辽海夜难终祗应万古丰碑在盛徳殊恩总化工  

二月望日雪  

朝罢归来背客眠马头春色转堪怜随阳错报经年雁剰雪犹深二月天惊犬吠人疑北越冻雷崩石忆西川闭门只合频呼酒莫问霜毛白满颠  

宿刘谏议祠有感诸公壁间之作  

漏转山城独坐迟一灯明灭几停吹斋心俨觉神如对春梦空怜夜作期五度客来须笑我百年人在定应谁壁间敢恨题名晩浅薄终惭谏议祠  

至长陵望茂陵有感  

北门谁筑此幽都形胜天门絶代无四塞山河归一统万年陵寝壮雄图梦惊清跸还驰道痛忆遗弓在鼎湖望断六龙新蜕地九疑何处是苍梧  

候祀诸陵  

寂寥风色夜凄凄寝殿门深接御堤九陛神灵天陟降五陵灯火路东西星辰影动千官合松栢声寒万马嘶奔走小臣今白髪报恩无地独含凄  

得家书有感  

忽报寒梅陇上枝马头风色暮春时青山自信今犹昨白髪休疑我是谁门祚光华诸弟在宦途情绪病妻知梦魂夜夜南飞雁莫遣平安误作期  

约西厓游西山  

百年消息此尘寰一笑纷纷几触蛮身正健时须载酒兴堪春尽也登山是谁白髪能容老何处黄金得买闲十载江南回首地梦魂犹在有无间  

悲秋  

坐看明月下西楼不断砧声万里愁长夜可应谁待旦老年今已怯悲秋极知世故皆黄叶故向人生怨白头青海碧山无恙在也须惭愧此盟鸥  

病中不及预同年会柬席上诸公  

三百人中今十人回头二十七年春蘧蘧枕畔梦未觉落落天边星已晨病来苦恨路歧隔欢在且教樽酒频勲名镜里各自爱莫问谁家髪似银  

秋色  

晓露枝头半夕霏近人秋色故依依小窻得此已非俗荒径待兹胡不归晩节有情看嵗月春风何意入芳菲无弦别是琴中趣莫向东篱问白衣  

次呉匏庵原博过西苑韵  

平步分明是絶尘十洲深处渺无津漏声昼下通西掖御气秋高薄紫宸天上风光元隔别梦中歧路几纷纶极知供奉非前度白髪重来愧小臣  

七月廿一日留别陈太常先生  

去年八月二日到未到今年八月归白头自爱此身在清世敢言吾道非乡井梦随多病苦江湖心与故交稀相逢莫问莼鲈兴不待秋风已拂衣  

汤婆次龙  

老来无复念专房净扫蛾眉只素妆提瓮未能忘出汲抱衾空自热中肠守宫分在宁随例团扇恩深不怯藏一防贞心祗如水讵妨人世几炎凉  

盆荷  

倚徧虚栏看小荷晓缸分涨碧生波参差出水雨声急次第着根秋意多白髪偶同君子爱画船休唱越溪歌独怜玉井非吾地十丈花高奈尔何  

愿学继休期登高以病不至  

咫尺登临路未通百年能几啸歌同兴犹未败催租雨病忽先惊落防风怅望祗应惭地主遭逢何故怨天公定知不负青山约黄菊秋深正满丛  

留别蓬莱馆  

病骨经秋未觉轻几从乡梦数归程可应金马门无路似与蓬莱馆有情塞雁风高天色改庭梧叶堕旅魂惊一方留滞真堪笑三见初海月生  

游戒珠寺有感  

劫火光寒射戒珠右军亭馆迹全芜墨池春尽谁深浅笔塜秋高半有无往事谩劳千载念浮生共是百年图不知采蕺兴邦后禾黍离离几故都  

过金华诸郡有感  

伏枕经秋得暂还可堪歧路转间关无端更历三秋路不厌频看两浙山乡味渐知鲈鲙美客愁难减鬂毛斑圣恩旧识深如海便合从兹谢世艰  

次韵忆戴安州  

两度河间有报书安州不见驾来车兴知王子殊非浅迹在韦郎本不疎未必老逾相别后可应难是入官初十年离恨长安地尚忆趋庭有伯鱼  

送郑大尹还天台  

天台作县比神仙好客仍兼郑老贤桐栢宫中春载酒石梁桥上夜忘眠别来最是尘埃苦老去还于水石偏此日送君重有感不堪归思益茫然  

杨太真  

春老华清宴门深羯鼔声新台高百尺不见范阳兵  

题便靣  

旧业留芳径闲云度逺岑溪桥回首处应悔出山深  

小景二絶句  

招招隔岸舟我心行且畏岂不念逺游渡头风穏未向月援鸣琴悠然憩山趾古调今不谐含情付流水  

题魏冢宰送张县丞诗  

尚书归去鬂如蓬桃李门墙想旧容不识春风行乐地多情还到博陵松  

次儒珍韵  

高秋林下相逢日犹忆天台道上诗莫向樽前易离别归来已是十年期  

偶为  

冀北近来风土别一冬和气满郊畿去年记得江南路冻雨潇潇雪乱飞  

除夜  

暗里年光此黒头落花无计水东流谁将多事分年嵗添得今宵一倍愁  

春旦  

谁家池馆爱逢新满地笙歌遏路尘几日东风在杨栁长安门外未知春  

春雪  

二月东风翻作冻两年春意腊前归越中儿女燕中长不识今朝是雪飞  

次韵题便靣小景  

空江収网雨収蓑忽聴中流欵乃歌莫是晚来风色好片防归去已无多  

长信词  

芍药春深映曲栏海棠枝上雨初残合欢扇在君须记莫放秋风一夜寒  

天台道中  

出门一笑欲褰衣华顶峯头半落晖怪杀平生山水癖隔溪灯火夜深归  

二月廿七日登缌山有感  

花落春归可奈何白头清泪几滂沱缌山不是西州路敢作羊昙醉后过  

宿华严寺有感  

又作华严寺里眠一灯无寐故依然谁知五度经行客白髪相看四十年  

过白沟河有感  

山后山前十六州坐输天险竟谁収过河漫作千秋恨狼籍曾闻在白沟  

雨中有懐古直  

醉里乾坤不记年忽闻多病亦凄然可应寂寂青灯地谁共呻吟对雨眠  

## 石仓历代诗选卷三百九十六  

明　曹学佺　编  

明诗次集三十  

李东阳  

答陆鼎仪诲言  

少年被缨冠侧身羣贤后狂悖寡自持多言众所咎繁辞剧无益欲制已出口有时歌诙谐触目遭诋诟虽言不为谑于德实有疚三复白圭篇令人重顔厚愧无请益辞负我直谅友陆君多雅懐指我以瑕垢翻然为起敬竦立敛双肘退之喜嘲狎籍谏终不受才高使之然嗟我实未有书绅古人戒敢不佩左右感子期重陈终焉报琼玖  

赠彭民望  

我家水西涯性本爱幽僻与君数携手兴至忘所适溪行缘萦纡野酌散愁寂倦来倚树坐举目见山色山色忽已改离别复几载移居在城南咫尺隔江海夜来春风至芳思期共采道逢旧隣人茅堂复何在  

与刘时雍  

客从方岩来戒我作诗疾君仍索我诗谓我意所适深言中竒病二子皆我益还从适处来便向疾中释而我亦何心悠悠自朝夕  

与姜用贞  

丛兰絶低小隠约幽岩姿危冈有高松下影回薄之大小固异质托交乃其宜君本老成人我生良已迟情亲若兄弟年数两相遗相逢即倾盖久矣不复疑我歌贫交行试问和者谁  

其二  

节过人事简驾言适我庐一茶啜未才童仆促回车揽之不肯住答我有所趋十朝不一见为我惜须臾昨夜梦君来相见但踌躇翻思梦中言展转一字无  

十一月二十七日夜梦楼居风雨中得句云卷帘看风树时亡妻亦在侧觉而有感续成一章  

高楼坐连牀遥碧俯平渚卷帘看风树叶落沙上雨飘飖轻襟散披历层轩举寤寐平生欢咫尺得晤语相逢隔晨暮倐忽无定所积雪徧中庭钟情徒延竚  

呉原博修撰医俗亭  

呉君天下士爱竹比良友平生益者交意岂在杯酒亭居众鞅絶林卧清风久十年别江南吟讽常在口嗟吾寡留玩性本厌尘垢愿招肩舆郎径造羲皇叟此物生已遐斯人亦希有托君多病躯借此鍼石手兹意予所投君当报琼玖  

大雨有感  

积雨盈我庭流水入我屋移牀就墙东岂为避烦溽瓶罂互杂遝出入泥汩汨我病不得眠喧呼烦童仆弱抱增百忧端居茧双足所思室岂逺咫尺限谿谷高歌寡酬和曲罢意转促窻纸风萧萧虚檐度鸣竹柴门晩当闭日入坐秉烛  

时用得诗见和似怪予破戒者用韵奉答  

幽居观物化有始终必止人生亦气类出入枢机里偶落簪组间谁是巢居子笔札常绕身岂独性所喜愿为委地叶更逐狂飇起吾生尚多阙万壑此其涘勿厌箴规言鸡坛有明祀  

鼎仪宅分韵送其兄武仪还昆山得倪字  

君家好兄弟恩义两不暌岂惟举止似笑语皆天倪我本通家友三年负招携留欢极酣乐饱德无嫌懠凉秋入庭树风露忽已凄昔作鳯和鸣今为雁分栖悠悠沧江上道路阻莫跻到门见桑梓登堂颂黄鲵人生重骨肉至乐谅不齐送君东城去蔓草青萋萋  

拟古出塞三首  

军行视旂旐闻向黄河曲相顾问姓名同伴为骨肉星分良乡防月傍井陉宿民贫苦供给县官告不足掾吏饱肥羊马饥奴无粟营门号令肃鸡犬不敢挶起居有常节幸得免笞辱  

河曲二千里外险中广夷楼兰十万骑倐忽路无歧边军戒轻入壮士气不持帷幄计深密功成在何时粮储日不继淹留懽愆期边疆古有患上将重兴师吾知荷戈役生死长相随  

逻骑朝出塞敌骑屡冲突我军摧其锋杀气满川窟将骄闻裹疮战胜多白骨兵家贵万全岂足较毫髪千金买首功百金纪勲伐京军得先陞边卒长独没卑情思上达疎贱不得谒日暮独无言岧嶤见宫阙  

兰舟诗送丘苏州南归  

幽兰出山泽移植秋风时清芬寡流媚借问爱者谁使君来南国舟楫长相随狂飇逐惊波霜雪憔悴之羣芳竞歧路颜色争纷迷萧榛动盈把此物弃如遗爱惜复爱惜洗根濯其泥揽舟泝长江归去两不疑载歌兰舟篇独与和者期  

齐山书舍诗  

浙东文献裔吾见忠文孙读书金华郡结屋齐山村举头看青岩俨若先公存文章与节义实并兹岩尊齐山乃支拱立如诸昆景行在瞻仰极力穷攀援藏修三十载献防承明门上书乞乡校奉祀修苹蘩铨曹不为覆告谕复且温幽懐耿中夜梦与山灵言松楸我庐墓桑梓我田园烟云防我扉风月主我轩吾方效王事再拜酬深恩终焉丘壑心不愧鹤与猿山灵冁然去梦觉日已暾朅来登我堂感我思欲骞卓哉先贤后典刑我所敦斯文孰砥柱浩荡狂流奔老成不可作此意更谁论  

陈玉汝所藏朱泽民画  

睢阳书家流作画如作草松根石崚嶒健笔凌絶岛垂萝飘人衣盘石坐不扫鸣琴声差差石籁风稍稍君看萧散姿称彼林下老遗缣百年内岚气湿不槁陈郎湖海情得此恨不早我生不学画入眼分丑好尝观耆旧传叹息风流少此意君独知丹青安足道  

题王维诗意图  

平田渺成湖仲夏月多雨汀鹭湿不飞林莺涩还语村烟多乞隣馌饷常及午柴门无鎻钥出入随杖屦白鸥似相识亦足忘尔汝王丞诗家流画格亦天与君看百代遗摹搨尚如许吾生慕丘壑偶此系冠组试问松下翁几人同出处  

墨菊  

白露被原隰黄菊秋始花余馨引遥袂采掇初还家秀色虽可玩玩久不复华入画清且古为诗正而葩幽懐托挥写庻用传无涯持此问真幻无言空自嗟  

题兰为司防何公  

楚泽有幽兰名高百花选孤根托地灵芳心应时展阳和一披拂春色无深浅清风徧六合孰为知者鲜援琴思昔人古意嗟已缅层厓数枝竹意若相慰勉秾华须却避荆棘行当剪幸此挹余芬披图漫舒卷  

闻方石先生得遗腹孙  

故人防爱子弃官归故园空懐向平念谁候柴桑门吾心怛如割匪独伤弟昆朅游旧台守逺致州人言言从抵家后乃得遗腹孙幸辞簿书劳办此鞠育恩竒事谅非偶善徴讵无根绵绵千钧力耿耿一髪存天乎岂无知可与智者论诗成不寄逺庶以纡吾烦  

题画  

骑驴下前坂山深日将晩水石何萧条风稀鬂毛短秋声在高树嵗去不复返遥指故人家松花当夜饭  

淮海游  

愚乐傅公尝游淮海间士大夫赠诗成卷为补是诗  

泛彼江湖兴来为淮海游高防驾巨浪浩荡空中浮上有荡胸云下有濯足流吹箫动海月鼔枻惊沙鸥长歌振林木逸响归沧洲至今淮上人彷佛疑仙舟懐贤托楚些感旧闻呉讴宁无后来者俛仰难为俦  

习隠  

卜筑城西防寒暑十五更西轩辟新圃逺若居荆衡踈林见秋色爽籁闻空庭园芜緑复徧屐印旋已平习隠渐成癖谁当恋冠缨静言念畴昔鬂髪白几茎素志岂不高随时且功名退公得委蛇聊以娯我情  

野色澹萧条城居类林壑闭门扫荒径秋叶纷欲落园亭襍花晩红碧相间错采芳意未迟及此霜露薄陶韦去世逺古调方寂寞抚今非少年悠然念今昨  

暑雨忽新霁曾轩开碧山浮云避素月夜色明松关流萤递隠现宛在深林间扫石坐弹丝天风下鸣环琼楼正在望伫立难为攀  

送青谿先生之南京吏部  

昔我青云交登朝半公辅倪君廊庙姿独立争快覩钟镛在东序法制形貌古扣之声鍧然鲸海日吞吐兰苕与翡翠信美安足数缅维有司良防十思得五如君能几人吾侪愧参伍南曹固云重暇逸讵其所愿持五色线留为山龙补  

又  

故都佳丽地旧里诗书门文僖有家学历世乃弥敦登金学士贵践斗尚书尊簪缨父子继姓字儿童论文章两京赋雨露三朝恩君今历南省禄养怀晨昏壮哉显扬志古道谅斯存  

题渊明归来图  

种竹南山下种桑长江濵消摇脱物累感激皆天真折腰讵为屈所重在辱身居然典午世见此羲皇民高风逈絶代图画流千春茂先昧几决令伯伤邅迍此翁傥可作愿卜东西隣  

先府君墓焚新刻手藁感而有述示兆蕃  

平生读父书句读粗可了残篇半零落一一费探讨嗟哉手泽存字法有遗藁忆当临池时楮墨彻昬晓好古穷鸿茫搜竒极幽眇学成不用世祗以慰枮槁殷勤受简劳犹及趋庭早摩挲日几过倐忽年将老有生妙镌刻鐡笔随指爪经时历冬夏计日通酉卯编成众所叹艺絶今应少蓼莪比周人荐芰慙屈到西郊霜露降不日严拜扫祝告假文辞精诚借薰燎悲风囘轻烟横涙洒衰草公家有瘝旷尘务多纷扰志养久莫酬吁嗟得为孝地下谁有知吾儿慧而夭愿搨万本余装藏富缃缥流传徧朝野散布盈海峤书香属有托夙夜当自保以兹结构法作室须念考虽无籯金遗世德以为寳  

放船  

日出风亦静卧闻双橹鸣起看林峦过始知我舟行轻鸥逆素浪幽草迎人生清晖散宿霭逺日增春明风防疾于鸟颇快青云程岂不惜行路懐归意先征浮云西北驰黙然伤我情  

谒少昊墓  

古称少昊氏云是五帝先典册既茫昧氏名仅流传建都鲁城东遗址有轩辕至今高原上陵树鬰成阡丰碑不刻字遗恨宣和年国朝重明祀香帛随纁我来访旧迹幸未迷榛菅四顾林莽间野意但苍然停车问父老相对两无言  

题徐都宪小村竹屋卷  

蔼蔼水中村洒洒屋上竹防居逺山市屣脱去尘俗朝看碧山爽夕泛晴波绿江湖有襟带冠屦无拘束昔闻东呉老本出南州族封非渭川户乞岂鉴湖曲溪山旧业在图史清风续华跻历台省雅尚在林谷梦寐三十年此村还此屋宦途复倾葢佳画时秉烛指防入丹青依稀过江麓感今复怀旧嵗月如转毂倘遂江南游隣哉我当卜  

防题御书药方后  

文华殿头风日晴御书和墨烟云生圣皇洒翰动盈案字字尽作蛟龙形瑶笺向日光如拭中有古方三四袠卷册真从大典传贻谋逺自文皇出禁庐侍直多名医聮班拜赐当彤墀囊中妙得君臣秘纸尾亲防姓氏题承恩捧下黄金阙如揭中天行日月小试人间疠气消深藏夜半虹光发古来用药如用人牛溲马勃皆通神古来医人似医国病未察形先察脉我皇一念通炎黄要开寿域归平康愿推万念及万物直遣四海同虞唐  

成国公家槐树歌  

东平王家足乔木中有老槐寒更緑拔地能穿十丈云盘空却防三重屋忆昔前王初种时高门驷马相追随五朝恩露簪缨重四世威声草木知世间植物因人瑞培植深根乃天意向月长留宿鳯巢排霜故作蟠虬势舞袖飞花绕北堂屯隂列防森成行碧窻雨过看秋霁纱防风低坐晩凉古来匠石须廊庙堂中丝竹应同调冯氏空传大树名王公岂待三槐兆木天老朽旧通家树犹如此我堪嗟愿公人好树亦好长共河山阅嵗华  

石城雪樵图为李侍郎世寳赋  

姑苏城北虞山侧石城崚嶒雪千尺凭高历险去复还独有前村老樵客踈林落叶闻虚响逺径荒苔断行迹仄磴危梯几处通短衣长防何人识东华一去三十载身上尘绡无寸白梦想犹疑伐木声楼台不碍看山色石田沈翁好事者防染呉缣成粉墨老气横随笔底生神交岂恨天涯隔会稽太守多归兴防水幽人抱诗癖有约重烹学士茶为君细扫松间石  

画马二首  

健马奔泉如渴虹活马浴水如游龙竦身作势蹴厚地仰首喷沬生长风倦思滚尘痒磨树似是马身通马语莫将意态问丹青天机正在忘言处  

前马奔腾后马逐沙苑东来曲江曲相遭意气两不平踏尽长堤春草緑奚官一骑高如山金环玉勒声会呼羣骏出云雾同立春风十二闲  

题赵子昻射鹿图  

秋高出猎长城下碧眼胡儿骑刬马弓如月满箭星流已向千山毛血洒马前逸免或可脱山下老麋身欲赭彼贪但为口腹谋不见巴西放麑者呉兴王孙燕蓟客酒酣兴发时泼墨极知纨绮足风流忘却河山限南北噫吁嚱薛郎未挂天山弓披图仰靣来天风  

题衍圣公所藏画竹因忆阙里南园之胜故篇终及之  

高堂四壁歌声起戛玉鸣金奏清徴摩挲素练往复还似有秋风生爪指古来写竹如写神仓卒接应皆天真想当磅礴向空廓已觉意象超风尘我家旧傍潇湘住满地清隂不归去每开图画即江湖长怪轩窻隔烟雾阙里墙东县令家名园种竹不种花蹊囘径折入防翳下有泉水无泥沙长流防防穿林响短髪萧萧助森爽旧路无因缩地看新梢定见参天长北客南游兴未偿此时此景故难忘拟刻琅玕三百字为渠题寄墨君堂  

题湖山春晓图  

湖船着水平无舵篷上使篙篷下坐山光四靣锦屏开桥影中天防虹卧轻鸦拂树还千防老鹤呌空时一个宴客遥将绮席随游人不惜青鞋破江南风物今余几看画题诗两无那却忘湖山画不如他年自买扁舟过  

聚禽图  

西塘日落秋波緑两两鸳鸯水中浴野鳬沙雁忽西东落翠栖红乱人目鸣鸠爱雨兮鹊爱晴宿者自宿行自行惟有白鸥忘世事朝来暮去两无情  

题杨妃出游图  

沈香亭上春日里海棠睡足风吹起玉骢防醉出华清头上緑云娇不理内人宣索已多时金銮供奉来何迟有谁并辔复顾笑不是秦姨定虢姨阶头奚官执鞚走问渠合似安郎否不然那得近前行祗许笼禽随吠犬君不见马嵬坡下蛾眉愁可怜白骨埋荒丘栁丝难绾芳魂住应从君王万里游  

送金太守致仕  

北风萧萧起平陆逺客还思旧乡曲青袍白马送君归楚水呉山为谁緑当年献防来京华飘飘意气凌云霞晓日长趋九华殿春风烂醉五侯家双旌照人日杲杲承恩独出长安道西江穉子解弦歌南国骚人怨芳草退身不待衰病年悬珂结驷空留连三山松栢宛然在五陵桃花亦可怜山中寥寥何所有莼菜羮兼菊花酒相如膝上七弦琴元亮宅边五株栁清时令子居黄门门前冠盖如云屯功名去住总适意此乐悠悠安可论  

歌风台  

芒砀龙气去复来长风万里黄云开手持三尺视六合酒酣独上歌风台大风之歌何壮哉樽酒洒泪数行下当时聴者翻悲哀沛中小儿解击鼔不见干戈见歌舞三户丘墟已灭秦两生制作空逃鲁君王自信材且雄衣冠士人弃如土大风之歌竟何补  

送武昌徐翁南归  

黄鹤矶头秋草色高楼四靣青山碧我来君去两浮萍忽漫相逢更南北君家旧在江城居白头纱防随巾车作客聊同蓟门雁还家应忆武昌鱼兰桡桂櫂日将晩斗酒放歌情未踈杜甫不堪垂老别康曾着絶交书徐卿有子吾所羡骑马题诗曲江宴赋终奏入明光宫诏成捧下麒麟殿青云于我最交亲况复山川是旧隣送君此去情无限緑树猿啼湘水春  

荷鹭图为薛御史作  

秋山泬寥秋水濶一夜天风起苹末万籁凋余锦树空繁花落尽红衣脱防防鸂俱无声沙边白鹭如有情幽会相呼落日暝尺鲤下避寒潭清寒潭直下几千尺落羽回波共萧瑟独立遥怜海屿青低飞不碍江云白诗家画格还相宜却忆江南初见时雍陶池上风雨集摩诘田中烟火迟吾生颇似巢笼鸟十年尘土长安道万里沧浪一片秋安得闲身此中老  

亨父以梅花扇寄其门人索赋一首  

江头古树花满株蟠虬屈鐡相萦纡微云防缀不盈掬风格自与羣葩殊翰林老史神仙骨挥毫两袖清香发空梁夜半酒醒时梦断江南满楼月仙郎潇洒如宗之平生爱画复爱诗山高水濶望不见琼林玉树空参差  

题黄宗器秋官所藏何太守山水图  

湿云浮空山欲动乱壑囘峰互吞涌当溪独树雨青苔覆地春隂重深山白石幽人居钩帘寂寂坐看书竹桥入林野有簌草阁傍水门无车行人细路隔山脚曳杖前登后还却浦口轻舟信往还钟声远寺空寥廓此中可钓亦可耕不然且濯沧浪缨酒酣梦觉两相失此兴岂独怜丹青风流太守何侯笔三十年来已萧瑟君今爱惜须久传予亦题诗坐终日  

刘尚质南楼题王舜耕山水图  

溪声潺湲杂林壑山势蜿蜒去还却浮云欲起未起时半在溪头与山脚入空高鸟飞欲尽背屋斜阳惨将落更无剰地与闲人纵有红尘何处着南畆老翁双鬂斑笔法颇似高房山少年豪宕老疎放往往醉墨留人间平生画癖兼山癖一见此图三叹息愧我不如楼上人日日开窻看秋碧  

体斋宅赏莲席上得十字  

池亭雨过芳尘浥池上花开众賔集囘风忽觉翠旂翻倒影真从彩云湿越浦新妆水底明汉臯遗佩空中拾剪裁似欲烦并刀涴染却愁翻墨汁根非异种难同调身在后时终独立已当佳丽国三千不羡艳阳春九十桂苦兰辛祗自怜桃红李媚何嗟及酒如恋客传不停花似解诗催更急坐看烟盖晴袅袅欲采露房秋戢戢我狂不去当重来鲸饮碧筩三万吸  

山水图  

鵞溪练色如江色幻出山青与云白山前杂树岂知名云际高楼不论尺幽泉无声深谷窈下作寒潭浸空碧祗应车马隔尘氛但有扁舟系沙侧溪头老渔何处归手持轻橹背斜晖茅堂欲到恐未到日暮山云空湿衣西岩两翁共巾屦应在深山更深住南溪芳草北溪花遥指平生钓游处  

画山水  

山家住在云深处眼见云来复云去朝随爽气入空山夕变浮岚挂高树蒙茸草色迷东西石路﨑岖高复低槿花成篱竹为障中两幽人屹相向芒鞵鐡杖乌角巾白头双鬂何缤纷来时似带林霏湿坐久不知山日曛门前落叶多仍扫故人相期苦不早香霭疑无逺寺钟咿哑忽有中流櫂危桥过雨苔应滑后圃花残人未老若耶云门未可登天姥匡庐梦空到乾坤浩荡真无极诗话一灯青未了絶胜王郎兴尽时扁舟载雪山隂道  

麦舟图  

江东故人半零落江头石郎泪双阙三丧未葬家苦贫举世今无魏州郭睢阳范郎方少年相看不语意茫然江舟载麦五百斛挥手付之如一钱归家侍立庭闱畔白发闻之为一莞亦知父子本同心若待庭趋嗟已晩君不见庆州饥民曾告荒使君自发常平仓  

观泉图  

空山落叶无人管长林苍苍秋日短飞泉百尺堕空蒙下注寒潭作深浅淅沥如同带雨来飘摇忽被风吹断忆向山中初聴时乍近却疑身在逺幽寻僻探始得之毛髪萧骚不容绾鹦鹉江洲竟趯翻匡庐瀑布谁分剪世间竒胜自有地应恨入山来已晩十年双袂京尘满亦欲相从为一浣安得图中二老翁芒鞋竹杖长为伴  

悼鹦鹉一首柬阎允德吉士  

翠笼高挂层轩举中有珍禽解人语顾影频回席上灯梳翎却避檐前雨左旋右转百态足忽见昻藏为伛偻声名价重出比隣婉娈情多向儿女耳娯目翫能几时珠沈緑碎随尘泥玉环不系芳魂住绣闼犹疑晓梦迟应怜握粟不自饱吻渴肠空谁得知虚令賔客生顾盼顿觉楹障无光辉忆昔携来陇山客万壑千岩几朝夕都将妩色慰多愁转使欢声成太息因思异物难豢养颇似竒才遭挫抑君不见盐车千里驹长饥至死无人惜  

画马歌  

唐家内廐多飞龙五花坠簇金芙蓉奚官引鞚供饲秣退朝牵过光明宫丝绳百丈鎻长柱宛转雾鬛随风银床玉瓶汲宫井俯首下饮如渴虹气喷为云血成汗意象矫矫腾高空当时监牧最得宠襁褓小儿皆録功丹青画史皆摹状尚以肉骨分雌雄空将盛事作粉饰万骑不到山川东千年粉墨出旧谱乍可髣髴开元中题夏仲昭墨竹横卷盖陈缉熈先生之故物也  

昆山夏老能笔耕闲云种玉看峥嵘千条万叶入霄汉世间草木空有名来持琅玕呌阊阖坐使石燕无光晶北人贵竹如贵玉直似高价酬丹青衡开丈尺直逾咫不见枝梢见根柢恍疑湘浦推篷行飒雨惊飇过双耳九疑山高望不极影落洞庭清彻底灵籁时来天乐风钓竿不动珊瑚水瑚水冷鱼龙藏此翁一去魂茫茫江山有神故物在环佩无声凉夜长东呉老子图书散南国诸生思未忘重向玉堂脩竹谱须将偃竹记筼筜  

钓鱼图为叶司徒公题  

两舟同行如结隣两翁相对各垂纶丝长水逺意不极俱是江湖闲散身倐无忽有时交诧咫尺烟波不相借穉子牵丝似有情前村问酒先论价江淮以南罾罟多潇湘向上皆风波公家正住鱼龙窟我兴即在沧浪歌沧浪歌长秋日短野水寒天迷近逺酒醒高堂看画图黄芦瑟瑟江风满  

题雁送邓宗周宪副  

黄芦簌簌鸣秋雨北雁南征度江渚羣分旅逐各有情侧睨囘看似相语啄者自啄飞者飞忽然长呌入斜晖片时残梦断还续千里关山归未归谁令嵗序多反覆转使道途成骨肉水有菰蒋原有粟犹胜鹪鹩一枝足我家旧在湘江东十年祗住京尘中送君无限思乡意昨夜南楼闻朔风  

忧旱词  

黄尘赤日无南北平田见土不见麦秋麦垂垂尽枯死春麦虽青不盈咫秋田种少未种多田家四顾无妻子官河水浅舟不行漕舟不载雨州名河西钞关坐不税太仓稉稻何时至一春无雨过半夏贫民望雨如望赦安得一雨如悬河坐令愁怨成欢歌我行虽难奈乐何  

题袁佥事松壑图卷  

高松盘拏如撄云哀壑动地空中闻秋声怒呼夜涛涌势若万马驱千军隂风萧萧山鬼泣水底长蛟作人立老子横挥似有神纷纷画史何嗟及东台鐡冠金石肠携来两袖皆风霜官船五月不知暑掷笔停杯聴山雨  

题许廷冕职方画  

路转循冈背桥囘傍水根幽人不到处茅屋自成村浦树经秋落山钟向晩昬偶然一携手相与倒芳樽  

斋居和亨父用杜韵  

禁直居仍限篇章意屡沾虫书开素帙灯月乱疎帘旧事逢人説新交与嵗添扬郎犹抱寂吾亦爱吾潜  

送茹知县玉之新宁  

乾坤三峡水今古一竒观老觉襟懐壮贫嗟道路难栈云朝拥马岩树晩栖鸾万里峨眉月青天尽处看  

题倪云林画次倪韵  

江云乱人目江水緑人衣苔雨疑将湿林风聴渐稀呉侬歌竹送越客采菱归不见沧洲老垂杨拂旧矶  

种竹  

剰买城中地多应为此君凉生别院雨緑满后溪云秋至不改色梦醒时一闻防居或未免聊尔洗尘氛  

春雪  

两旬三见雪雪意晩何浓照夜不知晓入春翻似冬拥寒愁破被试浅得孤笻却作东郊雨犹堪慰老农  

种竹  

种竹复种竹屋西还屋东都城十日雨长夏一林风宿土得余润团隂分小丛高秋想鸣佩侧耳向晴空  

小园即事  

过雨东园暮畦蔬架已分甘到僮仆沾润与隣家学圃非吾事忧时且嵗华有懐成独坐欹侧防乌纱  

假山成戏作二首  

叠石危峰起盘根古树成窦留云宿处溪待水流声意匠疑天巧林居见物情退朝先拄笏爽气忽焉生有意寻丹壑无钱买白云冈峦才数叠城市已平分逺可游松子清宜隠竹君山成谢岩叟题壁为书勲  

哭张行人晖吉  

十载同年泪因君更满襟辞家万里远忧国二毛侵病减郎官俸贫挥使者金平生氷雪操弦絶为知音  

送杨维立之南京吏部  

学士官高少宰尊更将竒事与君论杨公清白多孙子苏氏文章好弟昆总谓留都非散地极知亲擢是深恩题诗合代持杯送为有通家旧谊存  

重经西涯  

朔吹晴沙卷暮寒旧时楼阁记凭栏层氷耐有行人度爱日惭非穉子欢岂谓鸣珂还故里敢将华髪恋微官人间未少闲丘壑欲作求田计更难  

春丁代祀孔子庙庭  

殿头天语下鸿胪璧水诸生扫旧庐春版署名书帝遣夜盘分胙出神余仰瞻地切髙坚在陟降心劳左右如三载黄扉今再命敢将遗泽负诗书  

寄和刘亚卿时雍  

使车停处即开衙又见胡天雪作花王事有劳宁叹我匈奴未灭岂论家周田近报千仓满汉将虗传六级差但得营门歌饱士不须天外羡乘槎  

读刘静脩诗  

百年四海一容城是处云山着脚行观物每从真意得感时翻觉壮心惊高松絶岛凌秋势独鹤空江警夜声多少中原词赋手尽将丝竹奏升平  

用韵答邵国贤  

种树长安不作隂幽居何处解冠襟闲逢北客论山价老向南枝识鸟声江水纵平终是险惠峰虽好未为深祗应櫂入荆溪去遥聴呉歌答楚音  

月下赏菊限韵柬邃庵太常先生  

不随春蝶梦滕王又送秋蝉过緑杨佳客到时非旧雨好花开处亦重阳为园恨少青山地挿防羞看緑鬂郎长对此花还此客纵教多病也身康  

郊坛分献得星辰一  

星坛东望隔重城复道西来步月行万里烟云春散敛一天经纬夜分明山河地逈非尘界金石声高彻太清分献礼成频拭目盛时方仰泰阶平  

中秋独坐  

一年风物爱秋晴独向空庭坐月明万里山河皆在眼异乡儿女正关情灯前有梦难欹枕客去无心自举觥高阁卷帘过夜半不知凉露湿冠缨  

与表兄殷通府话别  

十载重逢鬂欲皤问君官况定如何山厨夜煮呉稉饭水驿时闻越櫂歌列县民贫劳抚字故园家近喜经过休言不是西堂客若比西堂梦更多  

萧海钓寄蛎黄上元日出以飨客因赋一首  

薄筵无物荐清宵黄蛎分香味颇饶腥带海风崖际出冻随春雪酒边消东关地僻劳相寄南客方传始解调不有可人佳赏在一春诗兴又萧条  

哭傅曰会郎中用体斋见慰韵  

秋来哭子正酸辛又悼通家意更真寄我尚题前月信惜君犹是后生身江山荏苒年华尽梦寐分明笑语亲因与大苏谈旧事半牀风雨两愁人  

又  

登科犹记嵗逢辛曾见趋堂画里真应与傅岩为后裔定知何逊是前身文章饰吏谁兼美兄弟论交我最亲月落屋梁秋署冷忆君还是梦中人  

送呉学士克温之南京  

玉堂风月每平分北客南来又送君千里山川非远别两都词赋旧能文亭边野兴随脩竹江上归心驻白云二十年前曾此梦不胜吟望立斜曛  

一舫斋诗  

十亩青山八九椽卧游聊以屋为船星槎有路疑秋泛波浪无声搅夜眠东海添筹非浪语南华飘瓦亦同篇也知白髪诗人兴不在芦花浅水边  

送衍圣公闻韶袭封还阙里  

夜来佳气绕门阑晓聴郎君已拜官鲁郡山川归旧国孔林苹藻荐新盘田无公税堪为养家有遗书正好看从此云霄是平地道途长为报平安  

方石先生祖母赵节妇没已五十年方石以礼部侍郎诰请移为旌表为诗纪事  

路接清风岭未遥旧乡遗俗岂全消百年始报生成德六馆重开节义条星小竟随孤月照江清耻受恶溪潮先生不为彛伦起兹事因何彻九霄  

鲁编修铎颁诏安南  

命使炎邦帝选才状元刚去省元来车从北斗杓前指诏向南天尽处开史局事严应暂辍宫袍恩重许新裁归装不带宫中物自写黄封作寿杯  

西苑焚藁纪事  

史家遗草尽成编太液池头万炬烟天上六丁元下取人间一字不轻传先朝故事非今日内苑清游亦胜縁却上广寒云雾里禁城东指是文渊  

泉山书院诗  

甘泉山下浥清风得似滁阳有醉翁岚气每随天早晩水声长绕屋西东千寻峭壁瞻依地万顷平田灌溉功二物古来堪比寿愿登嶻写琤琮  

城南姚氏园饯刘太宰与诸吏部晩会归得二首  

不到城南又隔秋聊因送客驻行驺林梢宿雨衣犹湿树底斜阳席未収岂谓东曹非旧约须知下界有仙游壁间谩作题名纪聚散终同水上沤  

又  

园上高田园下池秋来风物两相宜红衣落尽莲初实碧叶凋残树总垂江左故人伤别久省中仙客怪来迟病囘已觉诗情减却为情多强赋诗  

雪月夜观水精碁戏作  

雪月光中夜未阑楸枰乱落水精寒情贪白战停杯久眼入空明下子难长怪官曹无暇日偶从愁里得竒观撚须呵手非吾事聊复灯前凭几看  

九日崔郎小会  

共看西轩纳晩凉满城风日爱重阳苔因雨积犹余緑菊为霜迟且未黄病里山林心转癖老来儿女意偏长向时忧乐谁先后莫问江湖与庙廊  

湛编脩若水册封安南  

圣朝荒服尽冠缨岭外交南旧有名文字不随言语别道途长共海波平一家两被周封命六载三囘汉使旌天上玉堂非逺别故乡重慰倚门情  

地震斋居国贤侍郎以诗来自通州次韵一首  

独坐空堂别院深可堪无酒更无琴双垂短雪衰年鬂寸结寒灯半夜心露祷似闻天上语逺书如聴谷中音朝来整笏趋朝地钟鼓楼高月未沈  

闻邃自得红梅  

载酒寻梅兴未涯移栽仙馆路何赊氷霜晩节元同调桃李春风别是家三弄已闻琴入操五更应梦笔生花芳隣拟卜千金价老朽从今莫浪夸  

闻河南捷  

山东羣盗复河南血战中原万蚁酣守似墨城谁却九捷如曾杼尚疑三潜行不觉关山隘屡饵深防将士贪刚道羣凶真授首又闻舟檝下江潭  

团墩秋月  

庾亮楼前月正明谢公墩上雨初晴清光照我双吟鬂此夜懐人万里情隔竹流萤看不见绕枝羁鸟宿还惊天涯一望乡心切肠断秋山笛里声  

梅涧  

地僻沙寒水更清老梅偏向涧边横风吹落瓣仍低陨石压傍枝却倒生野鹤对人轻欲舞蹇驴冲雪痩能行山翁只在山中老看尽春光不入城  

西山和许廷冕刘时雍汪时用三兵部韵  

春流曲折去还来细路萦回合更开花落幽人愁未到日斜归鸟并相催祗园绀老双林树古洞青縁半壁苔红袖碧笼俱寂寞新诗读罢半怜才  

又  

半岭香台石磴斜诸空缥渺送天花新开防寺雄西郭旧赐经幢出内家避暑亭前泉带雨回龙殿下水明霞太平天子无巡幸头白山僧诵法华  

送王侍御用之巡按湖广  

帝遣台臣出北州绣衣青盖拥行驺传词禁阙双龙曙揽辔高城疋马秋呉地青山当楚断洞庭春水入江流故园东下无多路使节归来是昼游  

秋雨答鸣治次韵  

客情摇落竟难収砌草墙虫亦自秋月尽俸钱随例给雨荒书屋借人修哀歌莫倚王郎醉短髪聊同杜老羞马上诵诗浑不记为君归咏水西楼  

中元陪祀山陵有述  

石径岩扉入杳峰峦层复坐分屏天遗劒鼎神灵宅地识河山表里形虎卫旌旗晨拥陛龙宫灯火夜开扄十年两度陪鹓侣清庙歌成得再聴  

黄土道中李员外同年留宿  

雨澹荒溪野水昬萧条鞍马入空村平沙问渡逢渔艇深树闻钟隔寺门白饭青刍非旧主细泉嘉果得名园东曹一榻分灯意夜下虚亭白露繁  

送开州陈同知  

十年尘土暗青袍作宦今看改鬓毛南国才名非汨没北州民力正烦劳贫怜范叔惟尘甑贵识王祥有佩刀春兴不随公事了綘纱笼月坐挥毫  

候马北安门外游慈恩寺后园有感  

乱溪流水入荒塍九曲湾头十丈藤寻徧野亭无旧土访囘萧寺有遗僧苍苔断处看将合老树栽时记未曾莫怪疲僮淹送马三年一到竟何能  

与仲律饮鸣治宅用原博韵  

偶陪骢马游三日复到城南意惘然山色见如逢旧友菊花开不厌残年幽居地接东陵近爱客心知北海贤犹识旧堂曽下榻隔楼风雨赋诗眠  

立春后一日席上次若虚韵  

地近彤楼御气边苑花宫栁意先传三冬閠月留余日两度风光共一年庭浅恨无投辖井酒穷须办典衣钱瓦杯陶鼎能留客未愧烹肥与击鲜  

次韵白宗璞员外使宻云途中遇雪  

蓟门春雪尚能花却望边城路更赊应律未回燕谷暖舞风还湿汉旌斜青山骨耸如争痩白雪词工欲鬬葩此夜宫绫寒不寐未知清景属谁家  

大雨亨大诗屡至叠前韵  

急雨雄词欲鬬淙奚论陆海与潘江倾残峡水声犹壮挽尽天河力未降敢谓中流堪比障故知行潦不宜艭高歌忽断浮云外犹有晴虹照夜缸  

碧筩酒次韵柬傅曰会中书  

翠盘深处碧为筩照见池头一丈红别有清风来地主巧将甘露夺天公香随緑蚁应前度心入灵犀已暗通我不负花还负此不胜余兴绕堂中  

少保商先生寿七十  

白头归老荷君恩一代勲名众所尊自古年华稀七袠本朝科甲重三元海中仙子长生箓洛下先生独乐园恠见台光映东壁郎官又侍紫防垣  

次韵答王世赏夜雨感懐  

何处吟诗成不寐夜窻残梦雨来时清闻木叶随空逺暝觉山钟到枕迟千里关河逰子恨一年生事窭人悲万间大厦君须作不用归心绕故篱  

西山  

日照西山紫翠生雨余秋色更分明蜃楼出雾东浮海雉堞连云北绕城旧识邮亭犹问路渐多僧寺岂知名十年几度登临约不尽平生吏隠情  

夜窻聴雨  

潇潇残雨入深更半洒疎窻半拂楹芳草池塘应有梦落花庭院不胜情聴疑野寺昬钟逺望忆江船夜火明明日晓晴须出郭葛衣藤杖一时轻  

糁径杨花  

漠漠杨花带逺天舞如轻雪糁如氊径当僻处随人到春向多时着意偏地湿似沾前夜雨日斜犹飏隔溪烟春光到此真须惜莫爱牀头沽酒钱  

经废道院  

偶从樵客看棋回囘首仙宫迹已頺嵗久荒碑横蔓草日长饥鹤啄苍苔空闻河上仙翁去不见山隂内史来更説前朝封禅地玉符金秘有人开  

次太子太傅余公登镇朔楼韵三首  

边城胜槩拱皇都杰阁东来眺望孤落日平沙随地逺澹烟飞鸟入空无中原将帅歌周伐北土山川尽禹敷欲识老臣经济畧武侯营阵有新图  

鼓角声髙起画檐坐来双鬂几茎添三边戍久衣重换二月寒多草尚纎邉地敌情嗟易变汉家兵食恐长淹知公不似征西将醉下南楼月满帘  

北来风物感重逰又上孤城百尺楼白骨川原遗旧恨荒田禾黍动新愁华夷地仰威名重台省官兼位望优从此黄河南下路不教塞马饮长流  

世赏席上次韵夏提学  

坐久莓苔欲满庭屐痕犹带雨时青京尘画断车马迹山色晓看云雾屏鹦鹉笼深空望眼鳯皇巢近有栖翎相思只恨西垣夜长怪东堂梦易醒  

厓山大忠祠  

汴城杭郡总丘墟三百年来此卜居海内山河非汉有岭南民物是周余行宫草草慈元殿讲幄勤勤大学书辛苦相臣经国念有才无命欲何如  

北风吹浪覆龙舟溺尽江南二百州东海未填精卫死西川无路杜鹃愁君臣宠夺三朝共夷夏兴亡万古雠若遣素王生此后也须重纪汉春秋  

送平江伯陈公漕运还淮安二首  

贤劳三世服王家千里山川道路赊周甸土中南北贡汉河天上往来槎晨挥玉麈风生座夜拂银灯劒有花闻説江淮多故老风流皆作祖侯夸  

朝廷漕运仰南东百里闗河属会通胜国封疆还蓟北西山泉出城中舟车坐惜千金费畚挿虚劳累嵗功犹有腐儒忧国念欲将经国问元戎  

世贤双生一子夭死慰之以诗  

城东熟子离离长向西园记送时正爱春风聨蒂好坐看寒雨一枝垂人生得意难为乐造物何心亦妬竒从此柯条终逺大为君重诵古绵诗  

蓟门烟树  

蓟丘城外访遗踪树色烟光逺更重飞雨过时青未了落花残处緑还浓路迷南郭将三里望断西林有数峰坐久不知迟日暮隔溪僧寺午时钟  

送崔指挥谦漕运还大河  

滞雨浓云黯不収漕歌声动木兰舟星稀禁阙天初霁水落长淮地始秋国计已随山共积乡心应寄雁深愁山南后裔声名在要识清朝有壮猷  

重谒茂陵  

寝树寒声起夜飔载闻清庙有歌辞鼎湖已逐羣龙化周驭空传八骏驰千古山川神陟地三年祥禫礼成时防臣亦抱劬劳恨万事伤心忍赋诗  

赐枇杷  

尚方珍果赐新尝分得江南百颗黄逺道不妨经月暑冷枝疑帯隔年霜龙笺帖罢名初散翠笼开时手亦香归领君恩荐家庙不禁清泪满衣裳  

寄庄定山  

六峰东靣一江横此老逃名竟得名山屋到秋惊雨破野舟闲日任潮生消愁物已杯中办得意诗从枕上成三十年前携手地寺门斜月晩钟声  

舟发张家湾宿河西务  

苍茫正合尘中眼缥缈真乘水上舟江月海云疑是梦画图诗卷坐消忧沙边细浪随鸥鸟树里青山入柁楼行尽驿亭三百里五更风急住滩头  

早发沧州  

片防轻舸发沧州野树离离散不收两地伤心河上草一灯残梦渚西楼尘生晓市人烟集雾拥春城水气浮我欲凭高问归雁潇湘何处可维舟  

登雨花台  

高台欲上雨蒙蒙虎踞龙盘在眼中万古青山还洛下一丘黄壌自江东谢公着屐何曾到梁武谈经亦已空好是五陵歌酒地年年芳草恨春风  

游金山寺  

楚防呉樯万里还梦魂长在水云间境当絶胜多逢寺江到中流合有山鹘岭高秋增突兀龙宫深夜锁潺湲谢公无限登临兴不为苍生暂解顔  

与隆平侯张公宣城伯卫公游灵应观  

小有天高岂易攀珠宫元不隔人寰潭龙抱雾晴犹黒庭鹤梳风午正闲过岭松声闻淅沥卷帘山色见孱顔青童两两清如玉缓聴仙歌满树间  

是日庄孔阳司副自江浦来会夜宿江上次明仲韵  

黒髪相逢是壮年别来心绪转茫然如何绿酒孤篷夜正在黄花九日前笑我逺同江浦雁看君清比定山泉江流恨不归西北回首荒城万树烟  

九日渡江  

秋风江口聴鸣榔逺客归心正渺茫万古乾坤此江水百年风日几重阳烟中树色浮歩城上山形绕建康直过真州更东下夜深灯火宿维扬  

过丁字沽  

十月南风不受呼须将短日赴长途僧钟已及午时饭官舫才过丁字沽新月此回真见汝故乡何处尚迟吾关河百里南来雁欲  

天津  

玉帛都来万国朝梯航南去接天遥千家市逺晨分集两防沙平夜退潮贡赋旧通沧海运星辰高象洛阳桥河山四塞喉襟地重镇还须拥使轺  

次日大雨入夜喜而有作  

打窻鸣雨忽来过坐聴欢呼杂櫂歌沙口渡喧人语乱柁头风急水声多尘心最渇真消得农事虽宜奈晩何七十二泉云雾里可能流润入官河  

泛南池有懐南溪圣公  

轻舟别浦路迢遥危石虚亭影动摇云去好山争入座雨来新水欲平桥多情留客空杯酒旧事伤心但栁条今日我来还我去小山丛桂竟谁招  

杂画絶句  

雪满千山路茅堂只数椽幽人与脩竹相对不知年春岸桃花开江头夜来雨借问垂钓翁中流深几许  

杂画二絶  

穉子牵衣泣隣翁答语喧归人定何处风物似羌村地僻长宜静郎濳亦爱贫贫家不酿酒自有问竒人  

白头翁画  

莫道春风好春风易白头君看花里鸟亦有世间愁  

莲花  

不见峯头十丈红别将芳思写江风翠翘金钿明鸾镜疑是湘妃出水中  

玉簪  

昨夜花神出蘂宫绿云袅袅不禁风妆成试照池边影祗恐搔头落水中  

题李伯时莲社图  

谁写庐山十八贤白头居士老龙眠药囊经卷随行杖知在香炉瀑布前  

商山图  

行尽商山觅紫芝不应名姓有人知闲来共説人间事楚汉分明一局碁  

游春图  

三月江头花满枝春光物物总宜诗杜陵野客犹多兴不是潜行痛哭时  

渚兰汀草乱春愁病里何心更出游独立斜阳溪上望采芳人在白苹洲  

题崔甥画卷  

谷口长松涧底藤石桥山路晩登登囊琴斗酒来何暮空负寒斋昨夜灯  

戴胜  

园中少妇把桑归掩袖低眉半落晖羞见山禽头似锦茧丝缲尽不成衣  

题画  

十日雨多不出门今日出门云雾昬扁舟欲往恐无路何处青山江上村  

春在  

雁去平江烟水空短蒲脩竹自成丛东风一片沧浪梦春在潇湘细雨中  

黄莺  

栁花如雪满春城始聴东风第一声梦里江南旧时路隔溪烟雨未分明  

林郎寒鸦图  

万里长空倦羽翰野风残雪嵗将阑纷纷燕雀高飞尽独宿空林一夜寒  

墨竹  

翠佩瑶环昨夜风渚云飞尽楚王宫青娥舞罢婆娑曲人在空山月影中  

画瓜  

玉盘秋露水精寒氷齿余香嚼未残暑月为君清到骨不知身在画中看  

画菜  

坐怜幽意满闲庭长见春畦过雨青记得苏郎旧风味雪堂中夜酒初醒  

墨牡丹二絶  

老来青帝亦风流年少花王正黒头共忆东风旧游路乱红残紫不胜愁  

浄洗浓妆不受尘墨池清赏称诗人休怜一朶扬州白犹是烟花梦里身  

题画  

步屧空林散夜凉断桥斜带入溪霜仙家晩饭无烟火犹记山中石髓香  

白头翁图  

名园芳事入新年绣羽无声意共传可是春风消不得白头如雪对花前  

画马  

野花开尽紫骝嘶老树风高落日低十载沙场无一战老来林下囓霜蹄  

弃瓢图  

至人于物本忘情瓢系犹嫌树里声应是向来新洗耳个中聴得更分明  

梅月图  

清溪倒影入空寒月色梅花共一般夜半落英看不见暗风吹堕玉栏干  

画蝶  

度竹穿花处处心暖风晴浪影浮沉亦知春去无多日犹在花丛与竹隂  

戴胜  

五月桑园叶再生呉蚕初熟暑风清山禽一夜头如锦贫女缲丝尚未成  

沈石田山水  

翠竹碧桐秋气高洞庭南望俯亭臯怪来落叶兼风下知是幽人读楚骚  

画松为卜刑部从大题  

云匝地黯无辉老榦盘空势不归疑是叶家堂上见夜深风雨墨龙飞  

舟次奉新驿得戴侍御同年书知于前驿相待漫得一絶  

一櫂江南本旧期宦途多事独栖迟东风几度停舟意惟有春潮夜夜知  

浦桥得浅  

落日芳村无犬声风沙两岸断人行须为系防空林下坐看前溪春水生  

## 石仓历代诗选卷三百九十七  

明　曹学佺　编  

明诗次集三十一  

倪岳  

上巳会尚质宅雨雪交集得日字  

四时有更谢逝者一已疾冉冉暮春至和风转阳律感子共寮寀欢会聨暇日宿雨朝未休途潦莽四溢踌躇立前庭恐兹节序失驾言防驽马西瞻子云室高楼敞云汉良朋三与七逍遥综奕壶谈笑散书帙胜负谁为谋诙谐不可诘举爵长檐下移榻更促膝酒酣气益雄凭栏抚吟笔西山涵暮景峰嶂眇崒东园桃李花繁华互防密四顾荡心胸黙黙意已悉山隂极清赏逺驾亦超轶幽鸟林外归新月云间出頺然忽复醉觞咏信非一携手各辞去娯乐难具述顾兹交分情岂云甘纵逸朝阳倚桐树可以成琴瑟茍无朴斵劳终为负嘉质人生俯仰间飘忽等邮驿缅懐用世心劬瘁那足恤但惜千载前古道有彀率壮志共相勉老矣徒唧唧  

冬至会彭敷五宅咏史分得余忠宣  

北辕不复驾元祚日以衰豺虎忽遘患江淮遂纷披伟哉青阳公毅然振蕃维孤城扼勍敌白日蔽旌麾小大数百战征袍血淋漓岂论天道还矢死志靡移援絶城亦陥长号赴清漪妻子及賔客矢心相追随亦有帐下士殒首甘如饴忆昔勤武备犹能事文词辕门罢攻守朝夕谈书诗遂使忠义心不以防乱移江水呜咽流幽魂渺何之至今舒州城独有忠节祠  

效古意一首与王逊之秀才谢答诲言兼致别意  

故人北方来赠我锦绣段缭绕芝兰光蕤葳华采烂岂独佩服佳亦足奉娯玩我欲裁为裳衣冠并煇焕踟蹰下刀尺割裂畏讥弹借以紫云绡置之青玉案珍重不敢狎日夕起深惮感此无以报执别倚增叹高情托金石雅谊薄云汉所以十年心不假一词赞征车难久留搏沙聚而散忠告日已疏丛责讵能遣及时期努力敢以汚清贯临歧意无穷引领令人惋  

题竹石  

湘江不可渡披图开我心万玉倚晴碧彷佛湘山隂清商竦毛髪苍雪何萧森霜寒白石痩林逈青烟深危稍拂层巘逺黛迷孤岑泠泠发天籁悠悠引鸾音幽贞良足娯密隂还相临懐哉氷雪沍挺挺纷难侵佳境渺在望何当遂招寻临风意无限因之感微吟  

题兰寄浦城故人潘医学廷瑞  

猗兰在空谷幽人时采之采之结为佩将以遗所思楚水有余波湘累有深辞孤贞谅自保白首以为期  

尼山春晓图为衍圣公题  

尼山鬰嵯峨孕灵慨千古深根起西周雄镇自东鲁方春生意敷润泽囘厚土朝阳丽层颠烟霞互吞吐林姿日万变竒秀不可数岂独泰岱宗耸特出寰宇云孙国上公雅志绍遐武揽胜入图画埜色在庭戸羮墙有至念仰止亦堪覩乗闲如一登羣峰固应俯  

送刘都阃景昌西征  

桓桓罴虎羣见此刘将军敢战众莫敌勇力时所闻从征二十载巍然树高勲腰间千金劔手中七星文摩挲氷雪寒挥霍日月昏携之向西极愿言静妖氛逺涉青海波近蹑玉关云壮游方在兹破虏何足云  

苏武牧羊图为刘阁老祐之  

子卿重逺使武皇侈边功如何常胜徒窃搆单于中身拘志弗移抱节甘长终牧羝岂望乳聊以安其穷迢迢北海上终见南飞鸿廿年归絶域千载怜孤忠麒麟耿遗像丹青照旻穹翻嗟茂陵树落日生悲风  

拟上乞休之疏复叠前韵伏伺恩命未下益用悚然防藳既成遂复着笔用识鄙懐而已  

秾华逞桃李孤芳笑兰菊剖心谁与明刖足空自哭愁梦积雨惊望眼浮云触已判百念冷宁遗一身辱媚时非所能守已聊亦足行藏固由天进退讵云谷薄田犹可耕大带那须束遐哉谢交游允矣乐幽独絶弦韬我琴韫椟全吾玉拟办季鹰舟岂待巫咸卜  

墨梅  

嵗华欲晏严氷霜山林万木皆摧伤天意独尔储孤芳根柯屈鐡何坚刚氷花竞发先春阳傲睨六雪纷逥翔珠玑错落生夜光天风习习飘清香孤射仙人整靓妆铅华浄洗曳素裳江妃缓步鸣佩珰缟袂轻举声铿锵翠禽飞来月色凉玉笛吹断空徬徨举杯浇我鐡石肠浩歌一曲天茫茫  

挽棠溪处士肃庵江先生  

诛茅结屋临棠溪闭门读书人未知雄才不复为世用致君有术嗟无时壮志空然成白首独与棠溪作賔友有酒可酌诗可吟脱落烦羁肯轻受神游何处招不还西风薤露歌声残魂去棠溪溪月白魂返棠溪溪水寒廿年葬骨黄甘道陇树凄迷多宿草青云不负旧衣冠白面孤儿致身早我歌为君重惨神古来豪杰多沉沦埋光铲采老丘壑千载悠悠知几人  

春闺怨  

忆妾与君初见时乌云挽髻横蛾眉婵姢恩义两相得偕老有愿天应知年来何事轻离别君向江南妾江北梦魂常逐暮云飞音书久与秋鸿絶清明三月见春残深闺犹自怯春寒临妆渐觉铅华改闭戸谁怜花鸟阑脉脉愁来心欲死空向春风怨罗绮沈沈帘幕易黄昏月光独照纱窻里年年见月缺复圆独怨夫君去不还寻君欲抱琵琶去一曲相思和泪弹  

三鹚图  

新荷织风翠如剪属玉孤鸣水波卷何时旧侣双飞来并逐沧浪弄清浅羽雪经春犹未消顶丝飏日轻飘飘窥鱼来往思无限高洁不受渔人招君不见画图彷佛差相拟千古长怜鲁文子  

戏题素扇短歌  

君不见秋空月十二栏干照圆缺金波半泻落苍茫欲与人间洗炎热又不见春空云卷舒重叠成氤氲一片飞来不盈把翛然殿阁生微薫匠心经营削寒玉方寸机关巧装束云青月白指掌间伐尽剡藤犹未足我欲扬仁风置之懐防中乘时致身贵有用乾坤阖辟谁为功赤日迟迟驻南陆却忆闾阎苦蒸溽咫尺一动揺引领望清肃云成盖兮月有隂卷舒圆缺皆天心安得春云秋月千万里尽令四海除烦襟  

题鹤仙为诸链师  

湘江水深流不竭湘山云闲还峍屼黄鹤楼头鐡笛声一声吹落长空月主人独傍阑干望仰见一鹤西南翔上有仙人醉不醒也知倒尽瑶池觞瑶池宴罢日色晩跨鹤飞来不知逺霞裾行逐天风长放浪人间会须返相逢相别君莫愁迟当携尔登瀛洲揽衣上鹤复飞去但见湘云寂寂江悠悠  

送刘时雍赴闽藩叅政  

新栁初黄新栁緑两桨如飞片防速使君欲发须少留听我离歌写中曲与君结交二十春重是同年兄弟亲玉堂退直共书史金阙趋朝聫佩绅我惭迂朽百无用君向戎曺转増重白面书生久议兵赭衣将士皆知颂指挥筹策功名多一官濡滞如君何闽粤分藩信小试金绯煜煜皆恩波海道澄清借贤守亦是同袍旧时友【`时同年姜用贞为汀守善捕盗有声`】烽烟不试瘴烟销君往临之复何有喜君雅识毫髪精喜君雅操氷霜清独怜君今别我去千里万里难为情短歌易尽斜阳暮执手踟蹰立中路男儿壮志轻别离极目青云渺鹓鹭  

赠李都阃士章  

玉帐坐生风将军冠世雄雕弓控眀月寳剑抚晴空笳鼓军容肃旌旗敌垒空清朝有麟阁行见纪元功  

晓发女儿寺  

帆开天欲曙星斗尚招揺渐觉乡居逺方惊客路遥不禁风猎猎相送水迢迢夜泊知何处晴云隔暮潮草亭都尉西涯学士两以正月四日同复命奉天殿有诗纪之辄赋一首  

南北驰驱异东西奏对同翻思三载上又是五更中好事传青琐新篇出防筒如闻双鳯语哕哕在梧桐  

寄贺屠元勲都宪巡边再用韵之作  

建节风霜地惊心塞草秋弓刀深警戌鼓角逺鸣楼诗为筹边得名因制虏留长城今有托高爵会须酬  

又  

荒凉临絶塞摇落值高秋古镇山当垒孤城树映楼戍兵深可念驿骑暂须留却忆劳行役清吟谁与酬  

三日晩泊和合驿  

晩投和合驿地近久知名茅屋孤村断烟波一棹轻氷痕沙半坼春色栁初荣自信儒官冷无劳候吏迎  

送陈师召侍讲陞南京太常少卿  

载酒都门道春风花满楼永懐别后事须忆醉中言求友长怜子居官屡得孙何时依旧约聨佩掖西垣九日游陈氏西园即席次镜川杨学士韵  

红叶明孤屿黄花媚一川山童供午饷野老刈秋田归鸟高还下闲云往复旋试看村社日扶醉説丰年  

又  

酣余步逺塍暮景自清澄篱菊未堪摘谿鱼犹可罾竹间挑晩稻荷底拾秋菱欲尽登高兴攀崖更一层  

出城  

太平时节好闲行侵晓聨镳出冶城凉露拂衣鸡唱早香尘拥面马蹄轻佳山秀水如迎客烟栁莺花尽弄晴地胜不常人易老休教碌碌过平生  

晩向  

登临兴倦欲忘还归到重城半掩关仰见明星环北极囘看爽气满秋山空囘白日应何补老向红尘总是闲我遂清游皆帝力愿将丹悃抗尘顔  

药园幽趣为四明医士冯半轩  

狂客芳园何处寻半轩东去暮云深雨余脩竹春多沥月到零榆夜有隂曷歜盆池森緑玉菊花篱落灿黄金眼前药物皆成趣却笑庐山只杏林  

游玉泉华严寺  

门外寒流浸碧虚玉泉山上老僧居芙蓉云锁前朝殿耶律诗存古洞书曲涧正当虹饮处好山相对雨晴初笑攀石磴临高顶浩荡天风袭翠裾  

和鸣治别后有懐韵  

春山窈窕带春城公暇追游逐伴行幽壑雨晴泉响近隔林风细鸟飞轻经过不尽山中寺归去空题石上名独羡谢家芳草句锵然犹自向人鸣  

送董寿卿吉士赴南京戸部  

清高自是玉堂仙拜命惊看去日边身属地曹官六十心违天陛路三千半山亭馆闲春雨六代台城锁暮烟同宦更逢摩诘在思乡懐古共依然  

元宵会鸣治宅大雪得催字  

玉堂风雪坐崔嵬欵段冲寒入夜囘鲸海有尘飞弱絮鼇峰无地着疎梅云深不碍烧灯去春早何须击鼓催却笑儒官贫到骨也来相对一衔杯  

新春感事  

烽火边城鼔角悲黄沙漠漠北风吹关山逺隔云中戍车马新屯防上师贾谊有才思报国杜陵多病为忧时侍臣谁有如椽笔拟撰燕然第二碑  

送周德源南还兼柬沈仲律  

相看未久还相别把袂临歧不可留正是骊驹惊客思那禁燕子説乡愁云开潞水青杳雨过钟山紫翠浮到处定应逢沈约春城无事好同游  

端午会孟阳宅分得石榴  

五月薫风送晩凉海榴成子日初长参差半向花间出错落偏宜叶底藏红玉晕肌空赋色骊珠充腹半含浆遥知嵗暮重来赏醉里须分一颗尝  

戊子新春日寄上谷诸旧游  

故人底事久无书塞徼天高雁影疎寂历氷霜惊嵗晩芳菲风日又春初几回常见百年内千里相思一梦余却忆旧时诗社客于今赓倡复何如  

雪中忆张亨父次賔之韵复用韵写懐  

坐看初雪转霏微已觉尖寒到客衣嵗序半于愁里过乡心全在梦中归经秋寥落慵开卷长日萧条静掩扉却怪故人音信絶海天空濶雁来稀  

又  

晓色侵人已细微早寒真欲咏无衣萧萧病叶惊风堕冉冉昬鸦带雪归卓笔且从临草韵提壶谁为欵柴扉故人多在经年别嵗晩方嗟聚晤稀  

晩泊天津望海有作  

船窻南望路漫漫一曲沧洲俯碧湍水国云深防影断海门天濶雁声寒离忧未信江湖逺醉眼全惊岛屿残囘首帝京三百里不胜清梦绕长安  

分韵得分字送丁鳯仪秋官南还兼柬沈仲律  

故人何许惜离羣望尽天南隔暮云秋晩风防随路便夜寒霜潦入江分京华尘土仍怜客乡国衣冠却羡君独有秦淮桥上月清光长忆沈休文  

芳池春水  

芳池一曲接银河分得天家雨露多新涨受风牵翠縠好山随月堕青螺百年苹藻沾余泽三月鱼龙涌漫波犹记临流泛春酌倚栏同和濯缨歌  

五月十一日王世赏侍讲西园晩酌即席限韵  

花底清飔醒醉顔城头落照尚忘还便须觞咏从今日未必林泉胜此间緑醑浮春倾北海翠屏宜晩对西山心惊逺道青骢骑梦入中垣白鹭班  

雨中独坐有感寄内叔卢廷弼  

感旧懐乡共寂寥天涯归思欲飘飘犹怜建业桥头路曾赴长干寺里招樽酒有时仍夜雨扁舟何日正春潮相逢肯惜通宵话明月迟迟玉漏遥  

送沈时易少叅赴闽藩专理矿事  

旬宣一道惜分携天路霜风送马蹄过浙有山皆置冶入闽无水不通谿梅花香冷吟情健榕叶隂浓望眼迷闻説征徭应到骨好施霖雨向羣黎  

冬至谒陵和呉原博韵  

泼纸云烟扫不开斋房稠叠见诗来丰年正拟称多黍盛世真堪咏有莱短草夜深羸马齧高柯月上乳乌哀行囊剰有珠玑在错落人惊出蚌胎  

又  

路绕谿湍定几湾坦夷才过即孱顔一时直欲乗风去五夜应须戴月还寒玉乱鸣谿下水晩屏斜对画中山一年两度歌行役谁道闲官尽日闲  

谒狄公祠  

城西亲拜狄公祠袍笏森然仰令仪此地孤云心尚在中天落日手曾支平生事业存唐史一代文章托范碑闻道邑民能报德春风香火重追思  

过淮隂  

寥落城西谒旧祠王孙踪迹正堪悲功名过眼应谁惜筹防惊人祗自疑走狗虽亡秦鹿在牝鸡终索汉雏危伤心欲问淮隂水陇树萧萧没断碑  

廷试执事和陈克勤诗韵  

抡材有诏属儒林浩荡恩光仰照临坐近殿门天不逺归迂辇道日将沉羣公奏卷胆宸翰多士登名悦圣心明日衣冠同入贺拟从仙仗候銮音  

丙午陪祀南郊  

星分虎帐防行宫烟合龙香烛上穹九奏箫韶灯影下三严钟鼓月明中精禋夜格诸坛肃和气春囘四海融共仰祝厘昭圣德儗从周雅颂年丰  

丁未庆成侍宴  

五胙筵开仰圣顔从臣叨列殿东班云开黼扆韶音动雪映銮墀扇影闲醉浥流霞倾北海歌传湛露祝南山掖垣散步东风里携得天香两袖还  

孟春奉陪庙享纪事而作  

祠殿森严楯陛重雍歌初彻燎烟浓虞周典礼千年合文武衣冠百辟从旧影渐移高阁漏露华犹拂御街松却瞻天仗东风里冉冉霓旌导六龙  

斋宫候驾次西涯学士韵  

银河如璧防重关翠辇初临大祀坛映日牙旗环禁旅连空甲骑拥祠官风云已觉争春丽雨雪先惊入夜寒礼罢天门重整佩欢胜万国正回銮  

嵗暮祫祭大礼肇行骏奔之余喜而有作  

天晴除日冻初销圣主乘春下九霄合祀始崇周典礼分班仍集汉官僚寝宫帘影依龙衮辇路銮音恊鳯韶至孝夐超千古上遗经曾见纪宗尧  

奉次西涯阁老分献韵  

礼重南郊耸万方崇坛清切紫微傍银河影隔珠帘影璧月光分寳炬光巳拟年登歌大有却看春早报殊祥五星顺轨天心协昭假精神仰圣王  

晩泊流河  

迢迢客路近流河渔浦风晴起棹歌夹道短篱村巷小两行疎栁夕阳多  

晩泊东光县  

斜日隂隂起暮笳船头画鼓不停挝县门东去刚三里正及郎官放晩衙  

道中栁枝词  

杨栁新青拂水齐牵舟人正满长堤推篷忽见中天月游子愁闻乌夜啼  

闻道呉侬歌竹枝阿谁为续栁枝词栁枝袅袅三千尺解与行人绾别离  

丙子新秋  

梧叶惊风报早秋天边时见火星流深闺凉夜砧声起总是关山客里愁  

雨窻秋思  

秋雨潇潇向晩天虚窻坐久独忘眠风前杨栁今摇落一别乡关又几年  

闲中偶题芦雁  

雁飞初到楚江头呌破衡阳一段秋寂莫西风明月夜芦花如雪防汀洲  

四时猫  

玉雪娟娟好羽衣小山花竹正晴晖翻盆倒瓮无心问闲看东风蛱蝶飞  

## 石仓历代诗选卷三百九十八  

明　曹学佺　编  

明诗次集三十二  

张　泰  

疾风卷高冈  

疾风卷高冈吹折梧桐树惊起双鳯皇分飞隔烟雾遗雏落平沙白日声载路生为失皇母嗷嗷向谁哺鳯去朝蓬莱悲鸣几回顾念谁将此曲谱入瑶琴诉持以朂初心无令间新故  

秋夕  

秋风向东发夕日仍西斜呜蝉恋余暑归鸟背残霞游子在京邑挂劔悲物华珍重故山月飞来此天涯流光劝巵酒潦倒还忆家迢迢江海梦泛泛星河槎道逢采香女为余止浩嗟君看桂枝露滴着芙蓉花  

菊陂卷  

摇落众芳歇其如秋兴何頺然倚闲庭丛菊满前坡秀色引佳气日夕南山阿和露飱落英陟霜生繁柯风际展清酤灵芬忽来过永契君子心迟暮非蹉跎未应辍雅操聊复竟此歌  

题友兰卷  

褰裳涉芳涧抱杖凌幽岑丛兰似相引流香被岩隂光风吹紫茎一笑谐素心憇兹青苔石为弹朱丝琴楚调得新赏鲁弦有知音日暮不能别佩之间重襟永言托末契市道空黄金  

月出古城东  

月出古城东照我白玉堂桂树下秋影兰英团露光焚香坐清夜灭烛移银牀皎皎美人意相思何可忘  

蘐草生竹间  

蘐草生竹间幽根相屈盘虚通美人意秾悦此君顔庭隅会别鹄堂背栖双鸾愿结连枝好忘忧至嵗寒  

秋夜言懐  

凉风入我室灯影动虚幌不知秋虫名惟聆四壁响永夜清寡寐悒郁懐宿恙自非乔松质敢骛八极想托梦游神仙聊用超世网  

寄梧塍徐尚贤  

新秋时雨霁夕景月华续凉轩念吾契一别几寒燠风露摇琴丝清凄不成曲永懐池阁夜文酒欢未足山川动为阻飞翰徒盈束何当觏之子锦陌秋衣绿  

采莲曲  

翡翠楼临鸂水珠帘晓卷香风起靓妆摇荡湖色澄一様芙蓉镜花里蒲深栁暗人迹稀麦歌声里双鳬飞攀红采绿日易晩夕灯愁对文君机金羁白马谁家醉桂檝迎秋减芳意荷叶经霜缺旧圆藕肠欲防丝还系  

初寒曲  

金钱弄霜寒浅浅小阁云帘朝不卷飘风赴闺罗袂单翠袄出箱香冉冉薰炉试手龙煤温半牀衾被愁黄昬芙蓉落瓣荷榦秃幽鳬还傍南塘宿  

寒宵曲  

芙蓉露冷飘香玉风袭湘帘弄红烛银屏围防佩珰声翡翠楼中人独宿铜壶水涩秋防长窥窻缺月侵象牀起拈金剪指生雪素罗无光纨段香牀前欲写相思意呵冻氷毫不成字梅花消息几时来翠鸟无声蝴蝶死兰薫不温眠未能锦衾叠拥鸳鸯绫晓鸦啼醒少年梦枕前泪积瑚氷  

河仙谣  

银河迢迢界秋昊碧沙两岸生瑶草氷轮半浸练影寒兎杵声干桂花老锦鸡宫对乌鹊桥鸾车辗云天女娇河西郎君双髻小牵牛耕烟种兰苕翠帔仙裠笑相遇星罗斗帐秾香防嬴女吹箫庆合欢羿姬独宿啼清露天上恩情惟此夕求巧女儿那刺促踆乌不管经年思须臾飞上扶桑枝  

春寒曲  

秋千索上颠风生侬家小院寒轻轻栁眼低回晓凝碧花顔欲破春无情半卷朱帘罗袖薄芳尘妬绣窻间落安得巫山十二屏飞入瑶台防香幕  

用韵答陈克敬杏花下作  

春来几花开过春几人复为花主人临流问花花不语一片巳堕青溪苹我有春词为花发韶华瞥眼春江雪花时不抱花影眠孤负青天送明月谪仙供奉一生中吟花醉月愁樽空风流亦欲追清赏来趂君家山杏红  

畵马  

圉人浴马龙河津缓舆脱衔龙性驯缥鬛初晞汉庭日霜蹄忽踏呉洲春未论千万与百里但有雄才报知己一跃空羣东海头昆仑阊阖还尔逰  

七夕词  

璚宫玉露消残暑才过七夜凉如许广庭儿女巧盘开水绣针香作缕上楼斜月卷帘轻烟霄几处人歌舞清寒渐入宫中树六宫不眠看牛女隔河如渡彩云輧惭恨素娥谁伴侣  

秋夕  

醉起茅斋夜虚檐露气清水摇疑月动云过觉星行疎草鸣蛩切寒枝宿鸟惊有懐眠未得独坐数残更  

声  

谁家寒意早夜急捣衣声少妇闺中力征夫马上情野风吹断续关月伴凄清愿与将军聴开边暂息兵  

徐沛道中  

潇条徐泗路野望少人烟痩马嘶长坂饥乌落逺田叶声秋树里防影夕阳边便合乘轻舸沿流上济川  

送胡器美  

立马燕台暮长歌一送君高枫明夕照逺雁没寒云赠别那无劒论交自有文骅驑宁久屈千里会空羣  

送人归越中  

驑马踏芳尘朝珂散紫宸自沽燕市酒相送越溪人碧盎川光霁青归野色春官桥栁初发莫遣赠行频  

睡起  

睡起东堂晓浮云竹外晴鸟随朝色动蛙续雨声鸣盥栉縁诗懒轩窻展卷清祗应贫与病相称此闲情  

夏夕  

林居多晩兴袗绤对清觞野竹漫藏坞溪云低亚墙一星萤照夜数防雨生凉逺近藕花发逼人秋梦香  

雨中闻鼎仪翰友归近  

五年濵海卧思见故人难忽报青绨近都忘白纻寒翻书符昨梦觅酒待新欢犹恨西江雨深秋阻木兰  

秋夕鼎仪池上  

醉起北林夕重过即旧逰浅波双鹭宿深竹数萤流袅袅风烟暮娟娟月露秋病懐宜此景消得故人留  

竹林书屋  

竹里巢栖隠萧然君子居清风蒋生迳古意邺侯书鳯宿寒灯外芸香春笋余惟应过三益著论辟虚  

腊月二日舜咨席各赋  

故人敦宿好残嵗合余欢节序从渠暮交盟不尔寒风前凭玉树霜际浥丛兰吟动先春兴清觞未可干  

送徐仲山主事山东管泉  

水部分司地君行得所便道心东望鲁国计北通燕退扫探元化行吟俯逝川平生四海意从此达防防  

六日初斋夕偶成  

素幔隠红氊神清夕未眠春星窥牖入宫漏隔街传树影旧房月茶杳新汲泉斋居此风景容易见年年  

春雪用韩文公韵  

閠月何多雪闲居每一谣剩寒欺乍暖暴积继前消任使山増势休令竹折腰花拘将艶蘂栁抑半青条鸟食迷原野人踪减市桥玲珑疎树映宛转小风摇冷过聴莺日晴思堕马朝借氷衣免汚伏枕梦犹飘清絶怜披氅风流忆舞绡却须暄节健宜瑞不宜饶  

呉门  

万井烟花绕故都阖闾宫苑自荒芜江魂吼浪空雠越山黛颦秋已破呉台下草深无过鹿城头月落有啼乌英雄老去年华在海日曈曈水满湖  

娄城晩眺  

高城一望思茫茫湖转娄江入海长边境到今非汉县古仓何处积呉粮鸥栖浅渚寒芦浄雁落平畴晩稻香野水闲云吟不尽玉峰西靣看斜阳  

秋兴  

西风原野歇芳菲犹自登临趣不稀秋水碧天涵白鸟晚霞红树映斜晖楼台几处清吹笛碪谁家乱捣衣宋玉赋成悲愈甚后人还为重增欷  

春思  

暖云吹雨过蓬莱九陌风光照眼开公子春罗轻涴酒美人蝉鬂薄沾埃花随玉马看山去栁挿香车上塜回惆怅西山夕阳外烟绵碧草绣金台  

寄陆鼎仪  

天涯裘葛易经时多少闲情恼梦思碧树惊风囘夜馆緑荷凉雨泛秋池故人多病谁相问圣主深恩敢自期垂白倚门俱有待青年薄禄未应辞  

明妃怨  

黄金不买美人图留得倾城事羯胡翠屋有春寜失宠氊裘虽暖若为娯琵琶泪落边风苦环佩魂归汉月孤遗恨沙头青冢草年年得似渭陵芜  

赋得  

昭代难为事隠沦也随时辈走清尘吟边栁絮金城雪梦里梅花玉岛春青史同心懐旧侣碧云高咏属幽人东风吹破银河冻会踏仙槎理钓缗  

翰林和鼎仪见寄  

鳯阁前头碧水西翰林高致拂丹梯春深细栁莺千啭日午长松鹤并栖讲散玉堂花影静朝囘青琐佩声齐仙郎漫有同官赠云里飞来锦字题  

送沈仲律主事南礼部  

沈约髙才世共称临歧欲赠竟何能一樽醽醁倾沙苑五月防樯去秣陵晓佩暂违清禁月春曹遥贮玉壶氷风流燕寝多佳句千里懐人雁足凭  

采芝图  

山中过雨药苗肥野老寻芝踏翠微紫艶随风迎晓杖冷香和露湿秋衣石田云浅无劳种兰迳人稀自襭归得向清时养眉寿疗饥宁羡首阳薇  

赠别蔡时中温州佐府  

南客之官去浙东永嘉山水尽相容城当斗口云生垒寺落江心浪打钟松院一琴同吏隠花时五马劝春农未应别驾淹高足汉署人多识蔡邕  

象峰扫松送林进士诚  

十年书劔五云游旅梦时常绕故丘天上朝囘龙阙晓越南归去象峰秋松门月静藤花老石迳薰风荔子稠此去仙翁访亲旧相逢情话拟消忧  

春雨  

鳯城高阙晓云低冉冉春隂欲霁迟三月轻寒疎雨送一畨生意百花知浓沾小苑烟霏滴润入遥山紫翠移明日水边晴亦好逺寻芳草寄相思  

忆昨酬李賔之  

狂生忆昨开懐抱醉倒西平孙子家红烛尽筵宵解榻翠盘醒酒晓分瓜同官久爱亲知己独客兼能惜嵗华何日慈恩寺傍路一樽重看藕塘花  

次夜月复盛明急就  

皓灵呼月上清都斜汉疎星半有无玉臂夜寒人折桂翠翎秋湿鳯栖梧碍空楼阁开天牓满镜山河拥地图欲向此中分兎頴自装瑶管画氷壶  

游君山  

雨浥芳堤不起尘暨阳城外落花新江沙断处舟依港野日晴时鸟近人绕墓未招呉季子到山空吊楚春申唫余莫讶贪临水犹是文园渴病身  

和人西湖吊苏小  

苏公堤上驻游踪苏小门前几客逢片水独来看属玉一丘谁与葬芙蓉比将妾命秋云薄锁断春魂野雾浓江北江南尽离思越姬呉女漫脩容  

九日潘大临句寄友人  

满城风雨近重阳城上浮云压四荒江色逺连沧海白菊花寒傍緑樽黄北边笳角将吹雪南国山川未雨霜为报故人休岸帻黑头难学孟嘉狂  

游虞山至道观  

星坛松桧倚琼梯帝座旌拂紫霓丹客眠云金鸽老水姬呼雨白龙啼楼台隠映齐梁变岩壑凭陵日月低倒卷水帘风满袖山灵留我濯尘泥  

午日对雨  

黄梅雨里端阳节燕子帘前解愠风楚粽叶纒江米白蜀葵花间海榴红六年忧阕清贫日五月斋居久病中碧酒香蒲堪细酌破愁惟少故人同  

雨中偶述  

江天仲夏少晴时朝雨昬斋睡起迟懒性畏名仍畏俗病懐宜酒也宜诗浮阶水气侵凉簟隔舍鸡声报午炊妇子能怜阅书倦小盘瓜菜续残巵  

度扬子江  

一从捐佩涉江归又与清江六载违载酒重来多病后压堤依旧众山围楼台水市苍烟集草树沙汀白鸟飞不尽棹歌沧海兴广陵沽酒送斜晖  

南湖耕隠  

锡山老人世事疎服田力穑住南湖初耕穏办醉乡料未祭已还官府租草泽樵渔为逸侣茅茨经史作农儒似嫌沮溺终忘世肯放儿孙涉仕途  

秋郊  

细雨轻尘郭外秋危桥下马涉寒流长堤送客宦情倦野寺逢僧清兴留一径午隂幽入树满庭诗景快登丘放懐无限江南意只欠菱歌上小舟  

朝囘  

朝囘布袜一官闲近阙清门不用关没骭雪骑羸马过满鳞氷买冻鱼还得沾微禄强赊酒不起高楼亦看山明日又迎长至节独愁空使二毛斑  

初寒有述  

寒灯影里雁声秋半夜西风起北楼万里漫添胡马色几年浑减朔方忧关河积水连天逈城阙疑云拂曙浮细雨朝囘问裘褐老郎惭为病躯谋  

鼎仪来并居新楼成与文量登贺次韵  

长愁风雨乱忧端九日晴明望眼寛益喜故人连宅舍肯于高处置栏干菊花甘冷黄非晩客鬂经时白不难浑得醉歌酬雅会未妨檐月照空盘  

送张克谦郎中治水利山东  

短髪青袍水部郎逺将能事报垂裳龙湫百眼泉归漕鲸力千秋石作防一路风霜重奉诏普天齐鲁最经荒山东宪府贪才俊国计应劳细与商  

为镇江唐惟敬题一亭  

江郭喧喧此室幽当阶一水浄涵秋晴看细浪摇花幔夜汲寒星落茗瓯未惜草书供渴兎最愁横吹觉潜虬题诗为问唐清叟还许濠梁作胜游  

周评事母墓有横塘烟霭之景邀余赋  

陇外横塘带曲堤春深烟霭正凄迷浮林晓入寒松湿到野晴和碧草齐逺水长云悲鹤去空山易暝乳乌啼花舆几度游魂在肠断苹香浦日西  

斋夜先宿西朝房次夜宿翰林乃寄西僚  

东西斋邸半同年莫讶孤踪爱屡迁十载稀逢通夕话一灯真喜对牀眠茗泉虚接春瓯饮藓浪惭陪石鼎聨病宿旧房还取便未应萧索吝来篇  

庆成宴次韵  

紫坛郊罢诏开筵礼盛清朝乐奏仙衮服昼临周陛九宫花春覆汉官千瑶池酒暖金杯散阿阁春晴彩仗聨浅薄也分珍赐出敢忘歌颂奉尧年  

松隠  

丈人几载植霜根老树今为众木尊偃蹇坐忘梅嵗月高寒能防竹儿孙隣翁对饮分花味海鹤频过动藓防絶却尘弦风奏曲只应幽趣此中论  

栁絮  

隠院遮宫万栁垂晩春天气絮霏霏不和尘土初粘雨得弄晴光未落晖梦断流莺云卷幔宴酣归骑雪围衣未应撩乱迷人眼辇路分明到琐闱  

送孔爕知曲阜  

化起中都自昔闻风流曲阜得贤频宗家荐达非干防圣世荣归不问津琴酒来歌顔孟氏衣冠迎贺鲁邹人遥知赋入丰时祀露冕年年沂泗春  

是夕得文量八音述病之作明日用韵自述以报  

金马门前散早朝石渠高阁夏云销丝纶有道阶惭近竹素无功佩懒摇匏汲宫泉分雨气土懐濵海望晴寥未除消渴惊秋至木落虚庭响碧瑶  

长安春望  

长安驰道嵗华新马色朝光动暖尘苑外连山青向阙宫前流水玉为津城烟秀丽笼金瓦桥石晴干响画轮幸尔沧江多病客行看天上四回春  

送金进士楷之涪州  

出门初拜大夫官美政高文属妙年州瞰巴江流素月人吟蜀道上青天松屏压簟延羣从荔豆登堂谒四贤惟向古人求不愧肯干霄汉急鹏骞  

悼内  

薄宧无能愧有家霜风惊悴合欢花海图犹念缝雏褐乡路空期挽鹿车心绪每劳愁客计鬂丝曾不待年华渐生知识儿曹剧谁共寒灯笑语夸  

病中闻谢子在病不及赴斋居有作  

雅望荣名谢眺兼春来多病阻相瞻青绫颠倒卧寒馆宫漏东西惊夕籖风后清郊仙跸逈省僚齐处玉堂严随行赋韵俱无及枕上怜君藻思添  

题画送人还苏州  

片楮丹青意有余新题犹索老夫书半黄凉叶西风里一碧晴空朔雁初川路秋行寛得水呉人船坐穏于车犹怜倚棹宁亲日霜落长洲足稲鱼  

送用常至东门用常未出饮于道馆  

朝囘东路踏初阳下马灵宫日满廊云夜破愁深竹色凉飔吹靣落枫香临行柱史车何后屡舞山童曲未央坐失佳期得幽赏还胜饯罢立沧茫  

和文量韵送客  

别酒难醺差胜茶不劳歌板聒人挝兵曹出使劔横雪文客饯行囊载霞春草中原肥万马东风行路过千花定知几处懐青琐趣驾津亭闻曙鸦  

送尹内翰姻戚  

高云不滞去来踪几许交亲帝里逢朝士或怜君尚健门生多念旧相从见几心事牀头易投老生涯陜右农晩节此行谁可并嵯峨山雪对寒松  

谢张仪曹枕头席  

脑汗长嫌布枕黏荷分凉席胜传缣织从溪叟连纹宻縁出呉姬碧缕纎南浦露香生夜帐西堂雨气透疎帘尘中十载青山梦委髪春泉睡越甜  

题扬州胡指挥梅花卷  

广陵堤上系兰舟酒醒寒生紫绮裘淮树雪晴衰栁尽江花初动早梅稠推篷有客初横槊吹篴何人暮倚楼却笑杜陵无健歩空怜何逊在扬州  

中秋谒陵行值泥淖  

病客秋乗白鼻騧惟愁路险不愁赊乱蹄交处逢深泞细水流边得浅沙穿巷轻装嫌树碍出林团幔爱风斜还怜快意千峰晓旷望平原踏野花  

至昌平留宿廖指挥宅  

下马昌平日向斜郭中多树少逢花轻衫短笠将仙侣画防清香宿将家蓬鬂黄半尘土吟肠冷暖几茶瓜老郎清醒还眈睡孤负山城月有华  

赠冩真高司训之任滇南  

随计风尘思不羣儒林艺苑自清芬脱身薄尉高书记余事丹青郑广文瀛海鸳鸿知彩笔炎州榱桷待云斤试从都讲观三鳣却上凌烟写异勲  

八月十七日  

夜阁鸣钟辟九关秋墀斜月照东班早时清切闻天语犹未分明识圣顔待旦思兼姬孔上忧民心在舜文间还知问寝慈闱晓笑语生孙勅载颁  

清景  

急雨飘风小作寒依然清景在人间通宵睡起看明月连日朝囘见好山愧我晚于诗律拙可谁秋伴酒樽闲本无能事求知己敢惜微官了壮顔  

和舜咨留别之作  

陈情即荷厚恩归问寝行瞻八座巍内酒已供游子饯御香犹在讲臣衣三山路指江梅发二月防先海燕飞君比同时闻达早移忠称报莫迟违  

宿萧工部厰防待文庙祀  

茶果供谈烛映屏美人相欵宿寒防朦胧林表初月隠见云间过雨星起望招摇知夜午行随冠佩祀秋丁初心向道频中止迟暮吾惭践孔庭  

过鼎仪值云席间用韵  

晴云满户到君家下马南风尚卷沙蓦地轻寒能作雪教人二月未看花醉惊尘海飞春浪兴想溪山载月华不信陆郎无鹤氅借余归踏太清霞  

屏山老人诗用李賔之韵【`老人曹时中父`】  

嵗晩开园傍玉屏朝朝仙屿眼中青九峰分秀来空翠森木团烟隠鹤汀东老自为仙隠地南山宜作寿藏铭有生期与人同乐不饮常防客共醒文屦长年盈我戸惠风迟日散隣扄并荣华蕚知春足连秀芝兰觉地灵雅望满乡称长者德言康俗胜官刑义声津口垂虹石仁术囊中本草经载悦鳯毛晞杲杲坐忘乌防裹星星屏山有叟增光价千载应看似敬亭  

长门春思  

露重花垂泣烟深栁暗颦如何清禁里有此断肠春  

独立  

疎林逺烟暝归鸟收夕喧独立恋余景幽抱与谁言  

春日睡起  

春眠仍值酒初酣奈可梁间燕二三好梦断来何处续落花风雨满江南  

足梦中句  

挟笙吹鹤度瀛州雾湿云窻玉女留夜半酒醒人不见满庭明月桂花秋  

京中春  

辇路轻尘扑马鞍酒房花市绣成团一家楼榭东风里多少春愁隔画栏  

题画竹  

九疑山碧楚天空江上佳人思不穷日暮南陵脩竹冷鹧鸪声里起秋风  

东风  

最是东风管别离年年吹发緑杨枝行人去日曾攀折每到春来有所思  

宿雁图  

理卷霜毛宿晩汀旅魂应自绕秋防西风莫搅蒹葭水月苦沙寒易得醒  

折梅有感  

欲赋闲情思苦迟却将多病恨芳时谁言句律春来细开过梅花无好诗  

海城春望  

一带浮光界逺田数村花栁簇春烟谁家酒幔招人醉摇荡东风出树颠  

题雪篷  

寒波带银沙醉里人乗白玉槎一色缀珠三万树江天何处认梅花  

舟中暮归  

断栁残沙不掩堤苇丛幽称水禽栖半江斜照将秋色相送归船到竹溪  

若耶溪  

南风雨过若耶深莲女菱歌乱别心后夜繁霜凋緑盖洞房归去理秋砧  

题菊圃  

结庐人境似陶潜卧起幽窻雨一帘尽日寒香风引至隔篱黄菊几花添  

题画  

石牀幽许山灵防书阁晴当峭壁开白日高林清啸罢海云飞过翠屛来  

题松泉梅鹤图为呉中书  

一壑风泉隔暖尘两崕烟雪防幽春山空月落峥嵘际老翠寒芳自结隣  

题画  

逺山隔树高于陇坠石当溪响乱泉欲脱尘衣此中去满庭黄叶寝秋眠  

题双竹赠潘栗夫  

翠竹凌寒节不孤双溪明月照扶疎署郎清思烟花外时傍秋隂读道书  

聴雨亭为呉汝贤  

雨未来时思只清岂无高兴向新晴祗应当日名亭意偶聴圆荷叶上声  

二陆来酌闻隣家弦索声  

夜阑烧烛对残樽欲罢犹怜客未醺隣舍儿童能解事琵琶声里惜离羣  

又  

酒浅灯寒醉不成隔墙弦语若为情太平儿女中原乐不是蛾眉出塞声  

重咏杨妃菊  

冷香微艳谢荒淫谁遣狂心改道心应向驿途零落怕至今幽处托根深  

## 石仓历代诗选卷三百九十九  

明　曹学佺　编  

明诗次集三十三  

姚纶  

夫子学师襄琴图  

周衰乐废缺正声几湮沈茍无独识者世逺将焉寻所以孔夫子俛学师襄琴初弹猗兰操再鼔文王音至和格鸟兽跄舞娯人心此图写遗意山高流水深披玩发长嘅视古犹视今  

春闺怨  

春闺无人春日长莺声恰恰啼垂杨美人睡起倦梳洗芳容娇褪梅花香緑云鬅鬙钗半軃蛾眉蹙处开愁锁绣奁尘掩秋月辉口脂红淡樱桃颗玉笙何处吹伊凉紫骝骄嘶隔粉墙停针懒刺双鸳鸯倚栏踌躇空断肠守宫防腕红凝血一寸芳心万愁结宜男正开郎不归东风满地梨花雪  

雪景  

寒空飞雪满天地玉壶中一色梨花月千家柳絮风山童候虚牖吟客载孤篷试问阳春曲何如白战工  

画马  

何年来骏骨画史貌能真千里电一掣五花云满身香尘金谷道青草玉闗春独立浑无侣长鸣似向人  

华山高睡图  

白云深似海长日睡瞢腾脱防露双髻支頥曲一肱闻鹃时已定化蝶梦无凭惆怅华山顶无人得解登  

题画  

风景苍茫地人家远近烟云低长碍树江濶欲浮天白日消棊局青山落钓船平生萧散意对此转堪怜  

红白荷花  

镜底新妆扇底歌倚风无力舞婆娑醉来西子容偏媚老去秋娘鬂已皤霞暖绣衾春梦雨雪香罗袜晓凌波分明太液池头见防染风流更觉多  

城市山林为妙观羽士赋  

步入东闗一径深始知城市有山林黄梁不作尘中梦白日长闲世外心凤载紫箫吹落月鹤窥香霭听鸣琴人间只此为蓬岛何用仙槎海上寻  

雪洞  

一室穹窿防地圆宜留小榻坐神仙凿开茧瓮浑无物踏破氷壶别有天梅谷花香春似海棃云梦稳夜如年防回酒醒灯残后错认璚楼深处眠  

江湖胜览卷  

江湖随处豁吟眸不满诗囊卒未休日下风云瞻魏阙淮东歌舞认扬州一篷疎雨鸥边晩千里残霞鹜外秋见说武昌城畔柳尚含青眼待重游  

竹石山房  

山房种满碧琅玕怪石相依更好看玊气暖蒸云五色翠梢晴弄日三竿白羊未化长眠雨防凤双栖不畏寒补徧苍天人不老清风日日报平安  

联璧卷  

仙子瑶台玉一双碧桃红杏递生香綘裠拂地春同步宝镜开奁晓并妆织翠舞衫封蛱蝶泥金歌扇画鸳鸯卷中乍识春风面恼我题诗一断肠  

醉月楼  

清夜何须秉烛游且邀明月共觥筹口呑丹桂婆娑影手掬金茎沆瀣秋天上无梯登兔窟人间有地筑糟丘醒来不记更深浅惊见东方白满楼  

秋闺怨  

黄叶满阶秋巳阑征人千里隔长安年年怨杀西风雁不送书来只送寒  

脩竹仕女  

瑶台无信托青鸾一寸芳心思万端莫向东风倚脩竹翠衫禁得几多寒  

梅花小幅  

贪看璧月挂梢头防向花前倚醉游无柰翠禽啼处苦不容清梦到罗浮  

团扇仕女  

浓黛消香淡两蛾花隂试步学凌波专房自恃倾城色不怕凉风入扇罗  

姚绶  

题汤公着都门话别  

忆昨都门别雨雪正霏霏今我湖上逢春风吹罗衣故里讵弗乐疎戚聚成围借草对山花羽觞急如飞一醉万事忘扁舟荡斜晖天涯同气人濡滞未得归处世谁足意相顾聊歔欷  

为朱良贞题扇  

考亭夫子安亭来爱我溪上红莲开手摇羽扇坐忘暑戏折碧筒闲作杯碧筒杯寛任鲸吸却嫌玊童催饮急李云处世若大梦杜曰举觞须累十白日欲下清风徐我怀与世同卷舒如何苦索题此扇大呼墨卿当醉余为君遥想白鹿洞那得武夷清景共还期月夕究防同似此前脩足珍重  

折枝芙蓉  

芙蓉花隔江水美人盈盈几千里何年濯锦堕新红水面西风吹不起我欲牵之在木末方舟翻愁江水濶何如只去采芳兰落日望见湘南山九疑重华招不还万竹洒泪空潸潸芙蓉花似人面柳眉不在秋时见墨池为尔闲写生鸳鸯锁合长生殿重咨嗟芙蓉花掷笔浩歌行踏沙  

题画为杨司训作  

烟光漾风青入楼立马回望湖山头游丝飘飖几千丈不系白日增人愁春愁大半行乐少渡口桃花镜中老劝君尽醉如杜陵莫待春归怨啼鸟  

桐村小隐  

河流南入市迳路北通村新结草堂好旧栽桐树繁儿童知稼穑鸥鹭识琴樽有客问竒字乘舟直到门  

游虎丘  

舟行忽到寺门前侵晓梳头废晏眠老去已闲题柱手平生多结看山縁苔茵坐借生公石茗枕汤分陆羽泉如此深春如此乐还留余兴待明年  

和靖观梅  

人人尽识林和靖不识平生隐者心老去喜无封禅藁兴来愁费爱山吟梅花香影依然在蔓草祠堂不可寻今日匆匆书弗尽六桥斜日满疎林  

菩提寺与雨庵夜话  

菩提絶似古招提两屐行来自不迷旧伴闲云归竺国新添流水入曹溪何人谩放双鳬去老我还同一鹤栖刻烛相看过夜半廿年心事重留题  

奉寄荆门判俞君汝钦  

解携三度见秋残开过黄花独倚防寄赠虽无青玉案相期惟有紫宸班书从回雁来千里望绕荆门隔万山宣室求贤正如渴伫看明诏为催还  

慈乌  

昔乌巢我树母在慈乌来无母今何恃惟増返哺哀  

折花仕女  

爱濯蔷薇露凌晨试折来低鬟犹未挿含笑傍妆台  

题竹寄内弟公操  

忆共江南水竹居清风三迳黑甜余而今对画思兄弟纵有双鱼莫寄书  

常山道中  

鸟未投林日未曛松头野鹤自成羣肩舆归去身强健处处青山有白云  

为僧题画  

问渠何事懒参禅答我新来结懒縁窗外日高啼鸟乱拥衾犹伴白云眠  

枯木竹石图  

秋风吹空古树叶白雨压低新竹枝净扫石头看霁色满襟凉影鬓丝丝  

周鼎  

代方文美送荥阳隂玺下第归  

与尔业同经同期虎防荣相看虽失意为别谩多情伐木歌黄鸟看花倒玉觥驱车向宛洛吾棹亦南征  

春日见杨花寄章文重  

见说浮萍草前身是此花但因随驿骑转觉恋鸥沙宛冉青春暮微茫落照斜怜予根蒂薄相值共天涯  

赤壁图  

月出大江流鹤鸣天宇秋霸图余赤壁逐客自黄州頫仰违金马登临命玉舟曹刘顾安在身世亦何求  

淡庵  

寻君秋色里烟雨旧柴扉妇具盘蔬出童携市酒归弹琴忘巧拙得句学陶韦笑指溪头水交情似尔稀  

怡荣  

何以悦亲顔儿从阙下还玉壶春酒緑金织舞衣斑恺悌哦松外从容问膳间令人自兴孝喜色满家山  

南浦烟篷  

推篷南浦上烟雨淡离愁萧瑟菰蒲晩微茫泽国秋鱼盐通县市簑笠语隣舟无限林泉意凭轩下白鸥  

水榭荷风  

十顷澄波上何人为筑台藕花开自落鸥鸟去还来凉吹飘飘入疎窗面面开烦襟净如洗更进碧筒杯  

送黄给事晖奉使满剌国封王  

远国来王日深恩册拜时玺书中禁出天语使臣知路指诸蕃近山行四牡迟故人青锁梦无限五云思  

其二  

使节随重译皇仁被百蛮海天同日月风土异云山驿骑孤城外楼船叠浪间归将慕华事敷奏悦龙顔  

送僧归昆山  

乞食遍京畿春江一棹归只留吟后槁不受施来衣物外机应息尘中迹渐稀玉峰知到日花雨积岩扉  

赠别  

酾酒酹江波中流发浩歌孤舟天际远芳草雨中多解劒酬知己题诗赠舞娥人生百年尔为乐莫蹉跎  

高邮阻风骑行至界首驿  

防马湖堤上来帆拂去鞍断楂依浦溆衰柳映风湍轩冕追随易庭闱致养难年年好秋色多在异乡看  

答王公佩见寄  

池上緑隂肥天涯客赋归心随流水远迹与故人违千里复万里斑衣当锦衣终焉林下梦不逐五云飞  

留别张廷端  

野亭芳树下崖石大溪南客去闲秋色云来作暮岚谁家留信宿何处倚清酣拾得琅玕竹时时寄一函  

夜坐  

不寐坐来久无家席屡移窗风书叶乱檐雨漏声疑客鬓惊秋早乡心欲旦迟扁舟沧海上谁和竹枝词  

春懐吴天使  

紫泥封诏下彤闱四牡騑騑出帝畿到处江山开霁色随车花柳映春晖莺啼水驿人相忆茘熟炎乡客正归珍重绨袍情恋恋此生惭与寸心违  

写懐  

终日摊书懒下楼春来懐抱冷于秋未能栗里归元亮争说新丰寓马周两屐青山应自远半帘残月为谁留东风莫遣杨花落飘荡年年可暂休  

武林归兴  

青山日日开图画住久山中亦厌看回首乡园归去好恼情风雨别离难悠悠杯酒陶潜醉恋恋绨袍范叔寒如此春光又啼鴂兴来何必尽君欢  

憩秦溪道院醉书壁间  

徐福楼船去不回海门东下浪如雷青鸾自傍瑶台舞红药何须羯鼔催劫火凄凉化焦土重泉寂莫寒灰神仙未隔人间世烂熳花前酒一杯  

闻教谕见访  

故人风谊重丘山车骑遥临巷陌间酌水也能留客醉看山何必待官闲传呼列炬春生屋指防严城夜啓闗记得鸳鸯湖上月为君三日未言还  

贺美之见访  

贺家湖上看稽山影落芙蓉清镜间天宝诸公同祸乱四明狂客自高闲翠华南幸几亡国紫气西来欲满闗今我逢君重吊古酒船明月且忘还  

安亭朱良贞母节义  

节于夫尽义于姑节义方能保二雏人隔古今名独在月分圆缺影同孤未忘一日心先死相见重泉泪始无环燕纷纷争入画等闲曾有柏舟图  

陶耕学红白荷花扇面  

欲语还停隔扇罗主家池馆晩凉多红顔自得南薰意皓齿偏能子夜歌忽忆防云湖上见恍疑琼佩月中过淡妆浓抹多相似回首耶溪渌波  

登灵岩山访张伯雨墓  

飞神曾谒紫宸朝下上瑶天防泬寥火宅已空谁堕甑玊钩初解自成桥千峰月色还相照万古诗名耿不消欲共山头黄鹤语飚轮何日可予招  

陈希夷  

岳莲清入梦倦眼为谁开五季纷纷尽真成一觉来  

武侯出师表  

王业偏安日文章尔独醇谆谆似伊训初志亦耕莘  

书  

池水欲成墨古碑临罢时闲从崖石上风雨挟蛟螭  

画  

画里还看画都成物外春云山落吾手非赝亦非真  

野兴  

鸥白野云轻髙云缺树明无人到湖上听我唱歌声  

睡起  

只为诗魔在昬昬眼倦开谁将春草色青入梦中来  

晩坐  

胡牀高柳下团扇入懐新笑指纎纎月蛾眉学未真  

寄陈秋鸿  

闲事莫轻渉困来思吃茶谁将双蛱蝶管领野棠花  

斑竹  

闻道湘妃泪如何染得成多应春夜雨消尽又还生  

杨妃醉归图  

金鞍欲上更迟迟满镫春风拥侍儿一种余酣消未得渔阳醒眼却多时  

杨妃醉仆  

妖环不醉三郎醉银烛高烧看海棠满地闲云扶不起楚台无梦梦渔阳  

王母蟠桃  

周王八骏不能留青鸟飞来汉殿秋自是桃花非一度等闲三被朔儿偷  

杨花  

淡淡东风又落晖留春不住送春归无人更上长亭饮惟有杨花在客衣  

宫词  

露下闲阶华月明相呼女伴作双行归来小院闲相语几度庭闱梦不成  

不敢殷勤拜露香满衣凉月动辉光初时被选同年者巳有升居在绣房  

凖拟明当直晓班巧随新様学宫鬟笑渠鸱吻东边月也作西楼子夜弯  

莫打流莺宫树隂鸟中惟此凤韶音时时啼向房栊近免得春愁上妾心  

蔡琰归汉图  

纵多文思出天机赢得胡笳泪满衣万里归来身再辱不如青塜不言归  

子陵  

竹帛勲名已有人可无能友不能臣一丝千古桐江月多少清风激后尘  

狄仁杰  

残局争看一子留唐臣终不为周谋梦回鹦鹉谁能识还倚雕笼説旧愁  

唐太宗六骥  

百战功成四海安君王方念守成难骅骝尽入飞龙廐时复牵来仗里看  

## 石仓历代诗选卷四百  

明　曹学佺　编  

明诗次集三十四  

陈昌  

陈烈女辞  

懿彼女萝草托根空谷中青青好顔色相将附长松长松何矫矫女萝仍嫋嫋同根谅同心百年愿终保岂知赋命薄严霜殒飞藿长松竟枯死女萝安所托上有孤凤巢中夜声啁啾岂无他山凤不如我同俦同俦日已远未得成缱绻天寒音信稀寤寐空展转生既无所依死亦无所归不如自雉经同向泉台居泉台倘相见庶足偿素愿昔如单栖鹈今作双飞燕我观烈女诗日落悲风来欲上望夫石哀哉首重回  

泰山  

五岳岱居长自古称泰山巍然表东极可望不可扳七十二代君封建犹孱顔中有玉册书窃弄造化闗读之可毛羽升仙谅非难  

拟古  

鹑火既云退零露日以浓草虫促经纬鸣我堂之东昨日发尚今朝已如蓬人生非金石安得长寿终不如饮美酒委身大化中  

进脩斋为彭进士题  

化无停机四序迭交易青春防何时鬂发飒已白有生穹壤间满者孰能百胡为劳其生汨汨受形役务学须及时孳孳在晨夕尺璧谅非宝寸隂当是惜彼哉蚩蚩氓白首竟何益擿埴类防行伥伥奚所适周公古圣人尚能戒无逸进脩茍力勤终造圣贤域  

兰玉轩为刘世亨题  

种花须种兰兰香颇清逺采采被菉葹安能凂幽艳种树须种玉玉性颇温润抵鹊奚足多连城价难论玉可借旒缫兰可充佩帏所以古君子比德良自宜  

车遥遥  

车遥遥去何之丈夫年少轻别离袖中三尺青蛇跃立功成名须及时出门千里万里道萧飒长亭短亭草不恨缁尘染素衣但谋官执金吾早长安二月千花开龙楼凤阁黄金台康庄之衢容九轨诸侯冠葢纷如雷知君心恋君恩富贱妾光隂等闲误愿君太行云栈无﨑岖遥遥车行复回顾  

孤凤行  

丹山两鸣凤五彩好羽仪朝饮玉池氷暮栖琼树枝一飞九千仭鸣声何喈喈自从故雌毙其雄错莫无光辉天寒岁晩竹花死凤兮凤兮将安归  

寓古  

君不见唐家开元全盛时长安坊中卖饼师有妻淑德颇温润一朝选作宁王妃身居椒房岂不乐紫云步障流苏幕岁时忽遇旧良人红泪飞花然落又不见荀奉倩经年不见同心面青鸾镜破难再圆中夜相思寄哀怨人生伉俪如鸳鸯岂知中道成参商伯劳东飞燕西去黄姑织女空相望空相望向何处长歌一曲白头吟花落棠棃泪如雨  

拟古  

緑窗有贫女年纪方及笄不复理铅粉学上流黄机流黄机头中夜织万缕千丝望成匹岂知丝防头绪多背立孤灯向人泣一朝媒妁相通辞嫁为西家荡子妻荡子仳离不复返三星在户愆佳期君不见红顔自古多命薄愁见花开又花落  

题江湖胜览册  

马卿子清而癯狂非狂迂非迂不爱养浮丘伯之黄鹤不爱钓任公子之巨鱼年来只爱江湖居江湖风月足清兴笔牀茶灶寻常俱船头红拂唱巴曲船尾黄防歌吴歈歌吴歈唱巴曲妙舞清商间丝竹白日欢游殊未足复向黄昬秉银烛人生处世如白驹百年过隙何须臾功名富贵草头露争如周流四表穷八区朝发金陵城暮薄瓜州埠三山天末耸青螺二水中流分白鹭金陵自古帝王州虎踞龙蟠王气浮六朝割据不足数大明建国如金瓯片帆明月发京口铁瓮城南试沽酒扣舷迤过南徐遥望姑苏隔杨柳杨柳荷花满目生西施去后有谁争凭高吊古日将夕寒山寺里来钟声钟声悠悠防还续且向垂虹桥下宿三高出处但闻名欲采江蓠奠醽醁  

题梅泉  

君不见东家郎千金买得姚家黄又不见西家子万金买得魏家紫姚黄魏紫虽繁华金多方才买得花一朝金尽花亦尽东家胡蝶飞西家争似东阳隐君好不种闲花与闲草屋头梅树八九株舎下泉流刚一沼疏泉种梅梅已成梅皎洁兮泉清泠万顷寒光浸明月一枝疎影涵清氷翠禽亭亭花外宿白鸟洋洋波面浴天然画出西子湖彷佛移来博罗谷隐君真能耐岁寒逈无半防红尘干或时对花鼔焦尾或时汲月煎龙团左招姑射仙右揖凌波女翩然跨青鸾调笑啓玊齿我方受此尘网纒因风渴想梅花泉安得饮泉花底眠我歌君和逍遥篇抛却宇宙三千年  

存素堂为钓滩郑璠赋  

登山莫登兮太行过峡莫过兮瞿塘太行羊肠路九曲前车未倾后车覆瞿塘风浪高于山往往能沈舟万斛何如存素心自足终岁无荣亦无辱青蔬种熟五亩园緑萝结就三间屋裁夏箨兮为冠制秋荷兮为服风姿皎若氷壶清宁肯纷纷溷流俗有时醉击土鼔兮歌豳风有时醒捧洼樽兮饮谿渌但得安贫随所欲一任朱门厌粱肉君不闻吴子胥功成败越栖防稽云何竟赐属镂劔遗尸溅血乘鸱夷又不闻秦李斯掀天相业何巍巍一朝云阳受诛戮却思上蔡东门时古来英雄人得丧尽如此有功何足云有势何足恃但将存素当良田毌使嘉苗混丰芑  

惜去青船杨同府命作  

东南岛夷居海中鸡鸣夜半扶桑红何年徐福来仙药至今宗派传无穷平居自负乘潮惯累岁频年作边患来如鬼蜮少人知去若乌鸢忽惊散堂堂天朝临九州虎头将军材且优号令一出重山岳突上万斛龙骧舟风樯阵马不可遏烈火飚驰星箭发穷追极讨际三韩要使根株尽巢穴归去中流扬凯歌揭天画鼔喧灵鼍捶牛酾酒徧行飨三军鼓舞欢声多乃知圣明今用武不在深沟与高垒乘机应变捷有神万斛龙艘最轻利况逢四海为一家东逾若木西流沙寸天尺地皆入贡梯航玊帛来京华如何黒子弹丸地尚学怒螳奋双臂跳踉贾勇当车前安得不成虀粉碎龙骧兮龙骧尔能御海安边疆一朝遽作断沟弃使我抆泪含悲伤君不见晋朝王师破吴日万橹千艘一时集横江铁锁竟销沈独数龙骧功第一  

瞻緑轩  

朝歌湘灵曲暮吟卫武诗緑竹久不见俛仰令人思緑竹猗猗今在目千竿万竿森似束月来琐碎影筛金风过玲珑声戛玊初疑家居渭水濆又疑身住淇园村鹧鸪朝朝呌隂雨凤皇夜夜宿寒云红尘半防不能入苍雪寻常随衣湿六逸风流岂足夸七贤潇洒应难及客来防度问平安旋挑紫笋煎龙团阳春白雪有佳句往往留在青琅玕如此轩居良不俗此君相对温如玊何须更种海棠花西园夜夜烧银烛  

醉闲歌  

君不见夏履癸宠妺喜酒池运龙船糟堤长十里又不见呉夫差宠西子姑苏台上宴良宵烛光烧云半空紫彼惟尚色不尚金穷奢极侈躭荒淫一朝运去金亦去国亡家破蘼芜深何如醉闲翁花前挂壶酒呜呜唱铜鞮欵欵拍铜斗醉来一任玉山頽凉飔吹堕白接防乌飞兔走俱不管龙争虎鬭何曾知人知醉闲名不识醉闲意醉人闲处可全生醒人忙处遭颠踬王醉乡刘中山吾将与尔同一闲剖汚樽碎土鼓饮中八仙齐醉舞回头却笑楚三闾留得虚名亦何补  

奉谢杨同府惠笺  

九龙暖吐沈香水洗出金盆雪花纸半防纎尘不敢污分明只隔珠宫里冯夷南来骑大鹏倒握雷斧驱雷丁夜深偷入娑竭窟琤琤斵碎玻瓈氷初疑鲛绡脱机杼又疑白茧离霜杵一幅开来一幅新压倒寻常千万楮东倭玊版不足称西蜀薛涛空有名连城重价人莫识千金抵换犹嫌轻伊昔黄门蔡伦造鱼网麻头尽称好尔来八万四千秋流落人间为至宝至宝原来不易逢君侯得自波斯中一朝分赐到茅屋隂崕便觉春融融从此光芒动星斗欃枪乱落旄头吼欲脩五凤文明楼不是公输运斤手况今作者多如云腾蛟起凤何纷纷长杨献赋总班马去去好策凌烟勲既无五色锦绣段又无一双青玉案负侯之德良亦深一度开缄一汗顔愿侯早晩登三台大展济世经纶才熈熈玉烛调春台一瓢甘雨从天来普令四海消炎埃千年泰运重重开  

送魏汝贤之辽阳  

朝鲜东去是高丽若说辽阳更在西马谷春氷和雪冻龙城秋草拂云齐千家明月无砧杵万垒寒风有鼓鼙却叹浮生江海客年来几处听晨鸡  

滦河日日北风多岁晩犹乘一棹过土屋人家低似垤壁门军垒小如窝避人饥防偷红粟呼伴鸣鸿下緑莎今夜龙沙城外宿相思其柰故园何  

八月龙冈草木凋名王射猎出天骄绒縧背日翻金鹘羽箭穿云落皂雕得隽未颁红匼匝割鲜齐进紫蒲萄阏氏醉倒穹庐底回首长安月正高  

送吴素行之广西  

广州南望海防防百丈牵江防日程鲸浪打船风不息蜃灰涂屋雨初晴蛮巫祭鬼凭鸡卜岛冦编氓事象耕从此海隅成乐土尉陀焉敢更言兵  

竹泉  

竹里清泉竹外溪隐居浑似浣花西年深不问苍龙蛰夜静常留彩凤栖十亩浓隂漙翡翠一寒碧浸玻璃有时煮茗诗成处就向琅玕节下题  

悼沈公礼太守  

多病休文减带围一官迢递岭南归双鸾赐诰恩犹在五马行春事已非黄菊半篱闲暮雨紫荆双树自春晖从今懒过西州路只恨平生故旧稀  

江湖胜览  

笔床茶灶寄生涯来往烟波到处家帆影拂云过九泽猿声啼月下三巴黄陵庙古多春草白帝城空有暮鸦寂莫不须伤往事且沽樽酒涴梨花  

送陈佥宪之京  

少年通借向金闺帝命观风下浙西三尺龙阿持绣斧五花骢马凿霜蹄范滂威望人争仰桓典声华孰与齐此日轺车巡已徧仍陪鸳鹭上丹梯  

云石  

谢却红尘懒出山片云孤石伴身闲散堆花迳何须砌深防柴扉不用闗曾见白羊朝化去惯看苍狗暮飞还此中便是华阳景谁道华阳隔世间  

和澉浦李千户韵  

虬髯年少羽林郎曽侍先皇伐鬼方玊帐风高围壁垒牙旗云冷卓沙塲非闗卫霍功勲大自是孙吴计策长料得将门原有种麟台图像晓苍苍  

徐济民见访  

鹦鹉湖头泊钓槎杏林仙子到仙家陈蕃下榻縁徐子管仲寻盟为叔牙鱼向荻花江上买酒从杨柳渡头赊相逢莫谓贫相弃共剪青灯话岁华  

暮春写懐  

风风雨雨禁烟时过尽春光总不知桃李野垣花落早蘼芜江国燕来迟夜深檐溜寒无寐日晏厨烟湿未炊多少同年皆显达独惭衰朽困天涯  

宫人望月图  

龙脑香消宝钏温棃花明月淡黄昬自縁妾命生来薄非是羊车不到门  

陆鲁望像  

笔牀茶灶载孤篷家住吴江震泽东鬭鸭声沈烟水冷何人知是陆蒙  

红梅  

金盘和露捣胭脂写出江南第一枝好似太真初睡起春寒赐浴华清池  

兰竹石图  

鹧鸪声里雨班班一去銮舆杳不还日暮东风芳草緑无人更上望夫山  

紫茎緑叶谩纷纷鶗鴂声中欲防魂回首楚湘春水濶不知何处望王孙  

棠棃白头公  

唐家羯鼔寝园空犹有棠棃一树红幽鸟似闗兴废事白头无语立东风  

雪山图  

万壑千岩冻不开琼楼玊宇似天台黄精香冷无寻处悮却刘郎采药来  

秋蝶  

秋来风露渐凄凉色褪宫黄粉褪香不比未央年少日一双飞上玊钗梁  

题道士扇  

九转神丹已脱胎麻姑约我到蓬莱三花树底盘桓久只待秋风白鹤来  

衮尘马图  

雾鬛风鬃汗血过也曾千里渡流沙丝缰不受黄门控闲向东风滚落花  

蒲萄  

宴罢瑶池夜未央归来带得紫云浆刘郎命薄无仙分只识金盘露水凉  

桃花白头公  

小桃花谢又花开闲却当初玊镜台为问白头花底鸟刘郎去后防时来  

桧树提壶  

不到临卭市上沽春禽终日呌提壶緑隂遮满城南路忘却文君旧酒垆  

太公钓鱼图  

炮烙烟生醢鄂侯人心天命已归周如何未入非熊兆尚向磻溪下直钩  

竹石棠棃  

一片荒凉艮岳峯竹枝歌罢寝园空不知龙驾归何处闲却棠棃一树红  

屈原渔父图  

一从恩谴出銮坡辞却襄王到汨罗渔父不知忧国恨相逢但和濯缨歌  

翫月图  

楚天空濶暮云收银汉无声淡欲流十二栏干明月夜人间看得防中秋  

买臣负薪  

出山尘土入山云斫尽青山防担春便是防稽乘五马也应羞见后车人  

车囊萤  

莫叹穷经未遇时绢囊萤火夜光微他年自有金莲炬天语从容勅赐归  

海棠白头公  

天宝繁华事已休銮舆西幸劒门游野棠零落春无主啼得山禽也白头  

茘枝山鸟  

茜红衫子玉肌香南国风流十八娘若得青禽传信早不教鼙鼓动渔阳  

鸲鹆  

緑幕黄帘紫府深甘棠无树不成隂应知衔得金鱼袋来向东风送好音  

粉红牡丹  

东风暗折锦云堆不待花奴羯鼔催兴庆池头春宴罢天香留得九霞杯  

仕女戏婴图  

妆罢红绵玊镜台花前含笑戏婴孩分明五采丹山凤飞入春风掌上来  

仙山城楼  

芙蓉城阙倚朝霞十二瑶台帝子家绛节霓旌何处去碧桃开落防畨花  

钩勒竹  

秋风白战楚江涛雪卷空山见海鼇一夜灵妃眠不稳月明飞佩过湘臯  

陈夀  

早春曲  

柳芽吐玊兰芽小罗幕凝寒觉春早肠防王孙尚未归东风已緑天涯草箜篌尘满琼箫卧熏炉闲爇沈香火恼侬题就抱愁眠泪珠暗滴胭脂颗  

春晓曲  

银箭铜壶漏声歇睍睆金莺送残月柳袅烟丝历乱垂飞花扑帐春云热梦回玊颊啼红雨戚戚中情向谁语白马郎君向何处一只青鸾镜中舞  

公无渡河  

公无渡河公竟渡河渡河公死公乎柰何席其床兮黍其畴公乎胡为而溺流大呼呼公公不留心摧肠防弹箜篌嘈嘈招不起贤兄小姑哭无已妾身愿作精衞禽衔石西山塞河水  

寓怀  

霄汉苦未达支离媿此身鸟啼云嶂晓花落草堂春为问逢时者谁怜失意人年年江海上空自怨青苹  

西湖懐古  

东风吹马动鸣珂闲向苏堤试一过贾相宅前芳草没岳王坟上夕阳多山城寂寂空啼鸟湖水年年自緑波嗟我况逢流落久感懐其柰客愁何  

谒伍员庙  

一自将军赐劒归夫差不觉堕雠机天荒地老英魂泣国破台倾霸业违吴郡旧愁明月在越江遗恨怒涛飞灵祠寂寂空山里老树苍藤掩夕晖  

送贾明谪三江  

贾生年少最能诗谪向南方众所悲万里天涯嗟独往百年心事有谁知江山摇落猿啼处海国苍茫日暮时不久定膺宣室召临歧何必泪双垂  

秋日武陵客舍写懐  

功业难成自可嗟那堪旅食向天涯沧江防雁惊秋思青镜流年感物华落日丹枫愁里树故园黄菊梦中花悠悠归计何时定独对西湖苦忆家  

风波世路信多艰千里羁危未得还慈母倚门垂白发故园回首隔青山交游半达云霄上弟妹相亲梦寐间寂莫空斋谁顾问只将诗句慰愁顔  

放逐江潭岁欲深形容顦顇独行吟看云每动思亲念抚劒空懐报国心岛屿微茫乡土异闗河牢落雁书沈晩来何处堪惆怅斜日猿声枫树林  

题画  

远道西风落叶寒萧萧孤蹇上长安闗山不似人心险游子休歌行路难  

洞庭微雨晓生波一棹云山楚客过緑徧蘼芜归未得东风闲唱竹枝歌  

杨花如雪正飞春新水茫茫浸緑苹桃叶桃根何处是东风愁杀渡江人  

## 石仓历代诗选卷四百一  

明　曹学佺　编  

明诗次集三十五  

杨光溥  

饮马长城窟  

辞家日已远胡雁飞南征炯炯铁兠牟散被缦胡缨仰视天山雪俯涉交河氷匈奴未殱夷壮士无归情结发习韬略胸中有竒兵宝劒双辘轳秋莲出匣明报国思殒躯蹀血单于庭岂以虏阵强令我心胆惊刻期斩贤王结束奋先争功成不受赏千载麒麟名  

结客少年场  

魏其昔好客门庭集如云一朝辞相位高堂忽扬尘食禄尚弗报况兹杯酒恩始知结客难何必皆缙绅屠沽有竒士缓急真可亲季布托朱家荆轲西入秦感恩在一言誓死不惜身锦带佩双钩结客洛东门探丸罗剧孟义气凌秋旻嗤彼武阳子死灰何足云  

乌夜啼  

琐窗未啓天欲明栖乌枝上啼有声闺中少妇梦初觉闻罢啼声双泪落尔啼应有赦不管人离别闲眼望郎郎不来楼外斜横半边月  

大堤曲  

春蒲青春草緑大堤女儿顔如玉防肠不管往来人隔江但唱留春曲高髻挽乌鸦满头都带花春阳踏徧倦还家未审何年嫁夫婿倚窗无语弹琵琶  

陇头水  

陇坂何﨑岖十里九回折下有陇头水日夜声呜咽行人到此闻水声回首吞声多怆戚惟有壮士心刚似昆吾铁近水磨宝刀拟拭匈奴血肯为儿女态行行惨离别所志图麒麟一身甘陨国此水本无情何为使人恻  

前有尊酒行  

绮窗日暖樱桃红玊缸酒乳蒲萄浓燕姬醉舞骄春风当筵已觉飞花空流光过眼如转蓬人间岂有浮丘公丁宁劝君酌酒到君莫停且看万事浮云轻朱楼回首日西下何妨对月听银筝  

又  

青轩防树桃花开黄鹂啼处春风来眼前况有一樽酒何妨满泛黄金杯对酒欲高歌照影心茫然霜毛日月凋朱顔呜呼流光欺人兮胡为不满尘世之百年安得驾飞龙乘紫烟直与安期羡门万古长周旋  

乌栖曲  

庭前有双树夜半来乌栖感此已愁人更闻乌夜啼记得郎行初种柳树今已到胜巢牖绮窗半掩对栖乌夜夜望郎肠欲枯金壶漏永将何如  

玊壶吟  

玊壶吟西风猎猎愁人心人心本不愁柰此霜毛侵忆昔献赋金銮殿意气当年比谪仙飞龙赐出天闲马紫陌看花着玉鞭犀盘宝瓮黄金注几度承恩白玉筵圣恩浩荡深如海涓滴未酬顔已改老骥犹懐千里心欲把青春问天买  

双燕离  

双燕来从海东国万里相随肯相失玊堂金屋春昼长两两雕梁相对立一朝鸷鸟抉其雄孀雌来往悲巢空终日呢喃不停语似将哀苦愁春风襄阳女儿姚玊京十五画得双眉成可怜中道守空屋见此孀燕偏伤情举头问尔燕尔与侬谁苦尔死徒一身侬死抛夫母君不见临卭曾有当垆人未知闻此伤情否  

村居漫兴三首  

草堂时睡醒一卷太经道任衣冠旧文祈笔砚灵雨阶添嫩碧山牖纳遥青衰老容吾饮还应问酒星老去常昬饮支离仗酒全存亡惊故友寒暑感流年书映松窗月茶烹土锉烟一琴高挂壁陶令任无弦莫怪林泉僻衡门尚考槃爱纫兰叶佩学制笋皮冠黠防凌人走残蜗缀壁干柳塘春水浅辜负一渔竿  

隐居  

庞公幽遯处无客欵松扉酒德新成颂禅心久息机槛花栖夹蝶砌藓走伊威回首烟波地空嗟万事非  

自述  

保德鱼盐部分符已二年河分西陜界地控北胡天行部无完屋传家有敝氊吾归寻旧隐须信橘中仙  

雨后  

诗就方辞枕回头记不真草堂三日雨花坞半年春緑酒多闲日白头非故人眼看湖水涨正好钓青苹  

村居  

柴门临水闭逺树接平畴菜町穿蝴蝶桑村啭栗留世机今已息身计更何求只有看山癖晴明始上楼  

村夜  

山村烟树外时听子规啼碧藓花间地青蔬雨后畦年光飞野马身事走醯鸡却笑山妻苦缲车响院西  

久旱  

旱久千家市朝朝米价增焚尫忧县宰乞米避隣僧赤地连苗坼黄尘障日腾何时松下榻一雨洗炎蒸  

山居漫兴  

散发长松下从教碧藓侵青春呼酒伴白日卧书林问卜辞詹尹浇畦接汉隂每逢天气好行坐白云岑久辞城府去黙坐叹浮生服食非吾事炎凉任世情山光浮墨沼松影落书棚一曲沧浪水长年可濯缨破研经年洗诗成不计篇松窗迷鹤梦石壁杂蜗涎市逺无鲜食堂低但采椽野芳经雨后屐齿防回穿绕舍团青嶂萧然自一村竹烟茶灶暖松火酒炉温径引通池水岩藏啸月猿故人无孺子谁复过陈蕃  

自叹  

自到东山住柴门尽日扄三间悬罄室一卷相牛经帐覆萝隂翠茵铺草色青只因多酒债赢得屈原醒  

丁卯大旱  

寂寂江村外荒郊但蒺藜暑骄鸡恋树旱久燕愁泥沙压汀花防尘埋圃菜畦好山依旧在无兴入诗题  

上巳二首  

百年逢上巳花柳徧春城燕麦迎风舞桑鸠唤雨鸣逃禅常晏起脩禊偶闲行却忆兰亭会风流万古情野老行游处风光属暮春荇牵青带软蒲发紫茸新祓禊临沂上衣冠继洛滨舞雩归咏处今日已成尘  

夏日  

凉风动纨扇不用憩青林陇麦行秋令庭槐转午隂簟铺青薤软茶泛翠涛清石室谈诗处林僧久不寻  

元日试笔  

五更喧爆竹穷鬼想潜踪传菜忙中妇延宾及下舂云开驱屏翳氷泮露鰅鳙怪底儿童笑银幡映老容  

六十  

短发垂肩白蹉跎六十年乾坤归老眼岁月付癯禅嗜酒刘石躭诗孟浩然采薇应亦足无事祝苍天  

袁都司邀饮  

将军能好客藩臬会高堂鲙切银丝细羮传玊粉香筝声哀象板觞政急桑郎酩酊还留坐梅花月转廊  

闲居二首  

长日壶觞止半醺泉声时在柳头闻云生北渚迷松色雨歇西岩过鹿羣山寺有僧求醉帖草堂无客赏竒文烟霞万顷柴门外芳草微茫路不分  

村北村南麦正秋石榴开徧屋西头槐隂午院初移榻山色晴帘不下楼书卷爱储高士传酒钱堪博醉乡侯草衣木食平生足不愧当年马少游  

客至  

门外君来识履声儿童见惯亦欢迎百年友义南州榻一代诗豪北府兵书院雨添芳草徧砚池风引落花轻酒边不话人间事但鼓瑶琴一再行  

漫兴  

池塘风动水沄沄静倚南楼坐夕曛春到緑回江上柳雨晴红见海东云班生壮节曽投笔苏晋长斋不茹荤病起浑忘腰带减傍人错讶沈休文  

春日感懐  

簿领沈迷久不堪杏花春雨殢江南四旬已老还添一九载初迁又历三岁月匆匆春梦短乾坤落落壮心慙不须更假桑郎酌暖日薰人已自酣  

晋阳放归偶书  

倦鸟思林尚未归夕阳帘幙篆烟微影摇翠篠风初定香泛红蕖水正肥吏牍渐消尘土梦客程先试薜萝衣不须更假神巫卜草屋柴扉少是非  

春日村居  

锄罢园蔬又治田隂隂榆柳防堂前市沽顿积频年债午梦真成小洞仙防叶渔舟春水渡一声樵笛夕阳川回思车马红尘路却恨归来已暮年  

又  

万竹东头一草亭身闲不着息心铭午风语燕棃花院春水浮鸥杜若汀世事到头真过客人生回首即浮萍日高理罢沧浪鬂闲课园丁种茯苓  

又  

晓雨初晴满院清瑶琴一曲遣浮生柳依花坞传春信水隔山城远市声酒贱每逢田父醉诗成还就野僧评尚嫌村客人烟闹拟就烟霞学向平  

初归  

组绂劳生两鬂星归来笑杀草堂灵秋风萝蔓迷樵径春水桃花失钓汀澼絖久慙手药养生新买种鱼经等闲睡醒茅檐日坐看山中草树青  

城北别业  

云去云来傍短檐开荒十亩似陶潜春来徒笑苔钱在秋到先凭雁字占茅屋日高喧燕垒柳塘波暖落鱼铦门前十里春山色怪得经旬不卷帘  

官舎寓懐一首  

露下银床爽气殷密垂珠箔思纷纷黄花篱外虫喧砌红叶阶头犬吠云桐韵暗依更漏响龙涎高伴夜灯焚袖中七宝还收在试问秋蟾缺防分  

春日山村写事三首  

柳隂深处是吾庐渔舎田家共一墟阮籍宾朋多嗜酒郑奴仆谩知书长生不待烧丹灶安步惟消下泽车昨日东郊春雨足科头犹自带经锄  

病眼昬昬罢草水涯行尽又山巅午风花柳韦郎曲春雨桑麻鄠杜田老去杨朱甘避席醉来苏晋爱逃禅小园半亩都锄徧种得昌阳欲引年  

桃花乱发柳梢齐人倚栏干费品题十里芳村桑落酒一渠流水汉隂畦草堂客到惟谈易松寺僧来也过溪一枕纸屏春睡醒竹窗犹报午时鸡  

山居  

舎南舎北响缲车鸡犬林中共几家老去尚劳糊口计午风庭院晒松花  

罢钓  

半篙春水子陵矶谁説诗愁带减围斜日柳隂人钓罢堤头坐看水鸥飞  

春暮  

园林到处竞芳菲此日看看景致微胡蝶不知春似梦斜阳犹傍菜花飞  

雨晴  

人事悠悠一钓台人间赢得好懐开东风醉罢鸡豚社坐看茅檐燕子来  

夏日即景  

黄梅时节雨初晴半亩槐隂小院清却怪山童惊梦觉午风吹送捣茶声  

夏日  

緑树隂中不掩闗茅檐风静燕初还沧波斜阳外防送诗愁是远山  

写事  

浮世兴衰无问渠身闲赢得白云居山窗老眼还能诵更向人间觅异书  

惜春  

一年春事等闲过流水光隂柰老何莫惜花残难载酒黄莺啼处緑隂多  

又  

一年又是暮春天冉冉流光下水船有酒更须连日饮防人垂白在花前  

上巳  

细柳新蒲徧水浔流觞今喜盍朋簪野人那有红尘垢也抱山隂祓禊心  

柴门  

溪上柴门掩翠微无人谈是更谈非近来老眼看书倦灯影轩窗夜坐稀  

春归  

酒肆逢春屡典衣一年无柰又春归好花落尽桃千树防日山人不啓扉  

暮春  

养拙林泉久避人西门斜日鸟啼春东君乱撒榆钱下散与贫家不算缗  

春去  

东风呌防杜鹃魂平原接远村芳草不知春正好夕阳依旧怨王孙  

游春  

芳原何处驻游轮到处寻诗景物新斜日画桥春正暖纷纷夹蝶趂人游  

过道院  

一曲清溪绕舎香相迎猿鹤意安详道人采药归来晩松下残棋满石牀  

武乡分司  

民屋萧条仅百家流莺啼处柳隂斜使台坐对南山脚十里春流漾落花  

思归  

冉冉流光变二毛天门空仰五云高故乡一望天涯尽几日归心折大刀  

自叹  

十年一署华州曹醉饮松醪读楚骚眼底有谁怜骏骨黄金欲铸九方臯  

观田  

布糓声中雨霁天緑杨轻锁一村烟瓦盆半醉青州酿白水东头看种田  

闺思  

柳色青青压粉墙珠帘忽到落花香美人独抱琵琶坐燕语莺啼枉防肠  

早春  

静掩茅堂隔市嚣读书窗外鸟声娇柳条乍暖全无力暗倩东风摆舞腰  

江楼闲坐  

东风满径落花泥独坐江楼到日西欸乃一声沙鸟散流莺正在水边啼  

金陵夜泊  

孤舟此夜泊金陵月满秋江玊宇澄隔防数声何处笛蓼花深处一渔灯  

诗懒  

夕阳门巷落花频老去能逢几度春两日无诗方怪懒一声啼鸟又催人  

春去  

楼外青帘近酒家莺声巷陌夕阳斜东风暗地随春去几日无人来卖花  

出郭  

出郭来寻野店春暖风芳草驻游轮隔墙定是有花处夹蝶乱飞香扑人  

公子  

五侯门馆鬭回鸡呼酒章台日未西却笑燕姬调醉客花前争唱白铜鞮  

## 石仓历代诗选卷四百二  

明　曹学佺　编  

明诗次集三十六  

陈维裕  

送何敬止之安庆  

久别愁契濶一见情转纾如何未几月防马复驰驱晓出都门道和风吹长裾载酒双玊壶酌君聊踟蹰好鸟对离席垂杨发清渠把酒未成醉却忆相交初癸酉嵗大比就试来于于当时夸特达抱负期共摅荆山君献璞沧海我遗珠彼此或阻隔蹉跎音信疎君教钱塘上巍然道自居湖苏齐经学河汾播名誉我今忝登第乗骢长安衢相逢话畴昔屈指十载余公邸且为乐忽闻防除书宦辙岂常聚仕途随所如恪共各自勉离别安足吁安庆俗齐鲁诸生器璠璵到时正三月杏坛化日舒臯比坐容与函丈争抠趋师道素所讲熟路驰轻车长养九霄翥变化北溟鱼倘因闲暇日尺书多寄予  

同寅寄书以诗代答  

有使自东来附书三两封各有平安字捧至柏台中开缄是谁传乃我平生友别来未几时殷勤问安否友情既具陈国事更谆谆誓欲诛奸宄何曾顾微身读罢置袖中引领深相忆小人重名利君子懐耻惜而我二三人许国亦已深贤劳敢自任靖共持此心叹息犹未已使者告归去走笔题数言于以道情素  

题九鸶图  

周人咏振鹭洁白与人比鲁人咏振鹭舞者持其羽孰谓彼微禽往往在所取而今画图中三三见栖止皎皎毛羽鲜粲粲顶丝美玩之有深意可以朂君子  

送副使邓崇政  

圣人御皇极治世跻虞唐天下皆鼔舞四夷尽来王夫何有小丑迩者自荆襄弄兵敢称乱啸聚成猖狂郡邑为骚动居民废耕桑事闻上震怒愚民凟天常即日命大将十乘先啓行又命大司马同行总其纲师出在严翼不可无预防汝端作御史汝往绳怠遑臣端拜稽首感激懐忠良戮力仗天威同心靖一方凯旋论功赏陞秩沭恩光荆南既已定西边复扰攘岂曰圣明世屡见叛封疆蠢尔亡命徒招呼聚山冈不知圣恩抚渐有牙距张倚险肆剽掠边人亦忧惶天子曰无恐一将足以当莅军遣元帅机务属都堂纠察命臣端汝有闻湖湘汝行务敬戒毋使妄杀伤命下咸发愤车马出煌煌荷戈忘辛苦历险经雪霜深入抵巢穴驱戮如犬羊渠魁受拘絷余众无潜藏边尘成晏堵中外皆乐康捷闻天子喜有功当尽偿次第见陞赏大小无遗忘汝端两效职与汝金腰黄陜右迩边境汝曹多名望汝作臬府副职任汝自强再拜受恩命吉日戒行装举手谢朝列驰驱辞帝乡七月时雨霁都门秋气凉路防拥冠葢祖道陈壶觞相送不忍别携手上河梁北风来拂拂河水流汤汤斗酒倾未已斾帆风中飏共言当此去何以答圣皇当知职分尽安肯负寸长皇皇夙夜际肃肃寅畏将寃民颂定国奸贪避张纲殷勤同年友劝勉陈诗章  

栢台感兴  

晨坐栢台上栢树隂且浓羣鸦方蔽集晓日初曈曈风吹栢树枝玊露滴台中台下有芳葩朝来不禁风一动尽披靡况能保隆冬于焉重有感使我德愈充若无岁寒操对此亦何容  

其二  

南国有佳人安居在深闱贞静备淑德婉娈多令姿中馈素所谙女红亦其宜奈何家贫薄良媒不相知桃夭未见赋摽梅已愆期隣人为兴叹彼心终不移嫁郎须柯斧大节安可亏世间茍得者视之良忸怩  

寄弟养志  

别汝一载余思汝心转切不知汝在家所为何事业男儿贵立身出处当豪杰汝志素云养汝性亦不拙勉励方成人优游总无益旦夕奉亲余无令废书籍青春不再至岁月莫虚掷有司取人才文章要矜式熟路驰轻车任尔随所适非我私杜譔乃我所亲历万里寄汝言为我铭胸臆  

送金少卿尊甫致南安太守归政  

都门七月天气凉榴花落尽杨叶黄送君载酒都门道疋马此时思旧乡君家金陵江上住家世冠裳朝夕聚蠧简牙籖满几牀芝兰玊树当庭户自昔聪明夐不羣读书万卷思匡君三策袖中未及献一官赞务摅忠勤九年出补南安守籍籍声名满人口列郡官僚不敢欺绕村黎庶皆耕耨黎庶耕耘岁每登黄堂白昼清如氷门无私谒心常泰狱少寃民讼不兴迩来考绩朝帝所卧辙攀辕民父母共愿眼前留冦恂毋令去后思何武黄门有子久鸣珂逺来相见情如何人争京国夸桥梓君却还山慕薜萝平明跃马长安路防绳玊壶酒如乳遥波落木怆离情明月白云引归趣凤皇山南白鹭洲昔年别处今白头秣陵风景常在目却羡长江天际流  

送丘黄门甥林士元归闽  

南闽九月天尚热北京九月寒将迫北居南人却忆家一日梁桥几人别君家旧住闽山陬柴门流水清且幽薰风琴韵林间石清昼书声松下楼黄门舅氏真儒者每日相亲情更雅春山载酒共追随曲几新诗兴来写一从去作青琐郎螭头载笔侍君王几年防面不可得万里相思道路长相思万里情无已跋渉担簦游帝里都城城北忽相逢倾葢论情一何喜朝回日日相欢娯花下酌酒斟满壶长安晓月随吟步公邸春风拂坐裾寸心乍伸欢未久又向都门惜分手满天秋气尽白云几处微霜脆疎柳男儿读书须成名看汝骨骼何峥嵘相期折桂朝金阙还言似舅即贤甥  

夜坐  

公馆岁将防更深不觉寒宦情甘寂莫民隐苦艰难渡近潮声逼窗疎夜色残何人沽美酒小酌蹔成欢  

题李叔玊太守园  

不羡诸侯贵还寻畎亩春开轩临緑野凿沼养红鳞橘子经霜熟梅花近腊新兴来多妙句倡和属何人  

寄表弟谢仲平  

内弟吾乡彦多才学亦优防年客京国那肯谒诸侯齐鲁观风过江湖览胜游琴樽今未共回首暮云浮  

又  

为客江南地蹉跎两见梅旧乡殊在望家信数传来晩浪随风急朝霜似雪堆良朋懐未巳怅望独徘徊  

送赵廷振令海丰  

无诸城外逼初冬送客南行思不穷近防芦花飘浅素平山枫叶坠残红地连百粤通闽峤路出三阳是海丰君去治民须德化蛮歌和处草从风  

题李梅庵太守园亭  

归来林下自仙流结构茅亭事事幽二顷稻田春徧种一区蔬圃熟堪収瓮头酒美临池酌花下诗成与客酬此外红尘都不到何妨山水恣夷犹  

曹南咏柳  

双河流水日悠悠晓际微蒙片月幽色映石桥宜客坐光摇芦渚骇鱼游几家砧杵闻前防何处书声起近楼五马观风人早起也宜清兴豁吟眸  

又  

桑柘成林一望遥长村景物此时饶初生细叶笼朝露下长柔枝近野桥秋社散时人踏影春蚕眠起女攀条从今民免无衣叹善政行看播颂谣  

江田陈氏家传云公讳维裕字饶初自幼力学通经史善古文词精于篆隶天顺庚辰成进士廷试对防称防擢河南道监察御史特防凡天下大小官员不法者得以便宜纠核公既承知遇慷慨直言章疏无虚日居官廉介端劲执而不回遇事立防人服其当虽戚畹大臣一无所回互海内望其丰裁奉诏典试两京时曹石用事请托不阿仍抗章劾之曹石环泣上前泥首诉寃不为之动云  

## 石仓历代诗选卷四百三  

明　曹学佺　编  

明诗次集三十七  

吴汝弼  

游黄岚坑  

桃李薰太和晴光烂如许宁知明日花不有宵来雨芳原纵游衍呼童供笑语徘徊緑萝峰怅望清溪溆皥皥固同胞熈熈尽吾与悟彼静者心乐此勤时趣烟村归去迟暝色迷云墅  

游南冈及下陂山水  

朝出萝溪坂夕返莲塘曲烟树眺参差冈峦媚重复道泰物本小虑澹意自足山人留酌斟旧侣论心腹归来美清夜云和畅寒玊  

牧黄岚坑  

朝来抱微疴残编减新课出门怅何之言归无所作忽乘谷口兴偶此崇冈坐契彼造化微觉我颓龄惰振衣一啸歌烟村夕阳堕  

牧转冈头  

褰裳陟崔嵬沈吟不知去尘襟一萧散逸兴迷云树梅残谁氏花麦涨朝来雨隣牧左右来往事更相语预期明日晴重作青山侣  

游龙门七宝寺  

病躯惬初景动息颇自由不恡风雨倦来贪山水幽穿云路窈窕抟空行遭周危峰杰笔卓叠嶂翠屏稠契我遗世想遂此物外游  

沼上编茆为亭取程子秋日之诗名曰自得夜坐其中因成此句  

幽懐不能寐揽衣造新亭曲池湛华月芳树还防防羣峰远映带一水近洄潆坐久欢未竟夜逈气逾澄寂感化微伊洛歆余馨  

题水竹居  

结架媚闲旷夐然面寥廓水环白云隈树带青山郭云霞生我衣鱼鸟同人乐曰余固静者佳茗留宾瀹意遣澹忘归会心弥洒落缅懐恍如梦赋诗酬旧约  

赠王征士  

卧病白云中苦身正懐旧忽枉故人盼青山得携手晴窗坐南薫薄言劝春酒眷然惜离羣问答殊未久荒村多寂寥还能重来否  

别锁秀才  

觅渡临清流故人更同舟细语昨言诗别懐总悠悠送送山之麓春花多踯躅长揖东风前浮生两相朂  

游南坑冈  

松边涉幽径天朗雨新霁矫首立崇冈叠嶂罗迢递尘虑都澹然二仪足清气妙趣匪言传飘飘离人世  

圃内  

长夏日已晩归鸟皆投林幽独悦兹圃把书行且吟花竹流芳净蔬果生意深两间有妙趣长契静者心  

四月四日  

客牀起复眠中心怅遐慕嗟我羇旅人兹且惟初度岂独别离深鬓发久垂素形留空役神迢迢滞江路  

宿章广文馆  

虚斋罢清话拂牀事枕席青灯灭余烬斜月流素壁弟子富书声感之増叹息沈疴久纒绵那由共兹夕  

月夜忆友人  

阶除境向寂客思无依美兹风月夕正是懐人时欲叙平生心相见各未期百年若流水如何长别离  

闻笳  

扁舟晴泊桂渚沙苇苗满目稀人家夜江漠漠星横斜东风吹鬓怜春华隔江巨舫寂无哗数声悲响空中笳响彻碧霄谁怨耶悠悠緑水天一涯  

山中歌次王右丞韵  

地寥寂兮山深聊栖迟兮林木欲寡过兮身轻日往来兮幽谷行愧今兮交疎心悲古兮趣独理桔橰兮灌园更搴萝兮补屋晨光澹兮观鱼夕阳牧兮饮犊居从静兮积尘岁愿丰兮登谷戒迂学兮狥名嫌芳志兮干禄惟造道兮是期何富贵兮可卜  

即事  

吟防难成调尘编重译寻兴亡今古事寂莫野夫心新月何时满寒蛩无数吟夜深双过鸟犹自恋高林  

过南康  

迢递见危楼家家枕碧流山高云气近江濶浪声浮事业懐先哲英雄慨昔游几多今古兴斜日满芳洲  

寄梁训导  

未到都昌县相思预计程连绵官舎饮浩荡故乡情柳色雨来长梅香霁后清极知期待远别语记分明  

山行  

野水荒村僻云林细路斜晴松张翠葢秋果熟丹砂怅望淹乡曲蹉跎改岁华西风吹薄袂兴绪绕天涯  

登拟岘台  

地据东南胜台分襄楚名人烟萦近市竹树间层城愁逐登临散神因眺望清穷通看万物未易达浮生  

赠戴锦舟先生  

樽酒黄城夜交期是偶然文章元共贯谈笑剧忘年近腊梅初放凌寒菊正鲜同衾坐无寐高兴雨绵绵  

送饶提举之官广东  

奉节承深宠之官过旧乡亲闱春渐暖宦路日舒长岭树连云緑江流过雨黄倚门应有望雁信好频将  

读罢  

隐几初收卷巡檐更出庭晩云随雨散霁月近人清客久无违性吟多独称情荣枯何足问清白是家声  

晓出  

际晓出柴扉清凉过雨时落花香满迳芳树緑成帷鸟哢有余暇水流无尽期值予归兴发闲咏正相宜  

赠别友人  

惆怅一年别殷勤百里来氷霜苦节在宇宙壮懐开白雪传新卷青春递客杯纷纷枫叶下独伴野人囘  

别西湖  

送送长村外新诗咏不休浮云日色薄随地露华稠曲迳縁林转深沟带叶流家山应暂住更得话绸缪  

禅岭即事  

傍险跻攀倦临高眺望赊天连苍野濶树带小村斜晴霭山何处寒烟屋数家踌躇懐徃事容易改年华  

睡起  

久客逢寒食芳年损病心防时鸣雨歇终日落花深亲梦凝官舎乡魂绕故林昼长春睡起寂寂写孤吟  

柬朱学正先生  

伊昔起予深相逢久别心老成欣德重薄劣愧年侵夜雨添新思秋风忆旧吟正期谈笑密还念欲分襟  

重访盛山人  

舎馆曾留宿园林此更过菓嫌秋熟少苗叹雨伤多寄远书应达移居事若何秋风微冷后有待碧山阿  

寓宝应寺  

古塔饶高兴重临又防年云烟清晓际花栁仲春天病眼得无恙尘襟已旷然题诗人欲去好鸟正蹁跹族叔父仲学先生春月承访时赁屋方定兹别数月矣有懐寄诗  

忆昨烟花暖正繁偏劳玊趾到山间寓居踪迹今方定入道工夫总未闲囊里有书供日眼樽前无酒醉春顔别来新趣知多少濯濯垂杨在水湾  

秋晓  

风来夜枕寒云生晓窗雨旅思共秋清遥思故山侣  

新庄渡  

渡头舟已发随意坐芳洲白石聊为砚题诗蘸碧流  

友人至  

独绕烟村来共兹玩云月细语夜已防深意殊未歇  

纵歩  

幽花发清香芳林涨新緑闲听山中禽更倚篱边竹  

村中即事  

春光被四野行欣物华茂寂寂竹林边幽禽语清昼  

弹琴  

寂寥春夜间几阁孤灯照邈尔形役忘丝桐正清妙  

沙陂  

长煮石鏬氷广浣溪中雪清风生夜寒澄浸秋月  

晓起  

夜气春融和曙光晴皎洁漠漠碧云端斜露清辉月  

大同峡  

秀峙交翠屏清吟响寒玉谷鸟时一鸣苍苔此幽独  

宿湖头  

野旷云俱暝江空雨未休问程频防马灯火宿湖头  

宿格山禅林寺  

骑从无劳发秋山与客游禅窗无寐处竹月涌寒流  

野桥小憩  

晴日催归路平桥又息躬云峰四面碧霜叶一溪红  

龙井道中  

石壁话龙湫青山梦里游长亭新霁雨随处咏高秋  

宿上清真应观  

细雨长途暝投装处处艰何如高枕夜清兴在兹山  

坑口舗  

回头候火伴迟迟行复歇山舗时问名隂崖忽逢雪  

宿白梅洲  

道傍茆屋是谁家薄暮东来一税车败壁不堪题姓字时从篱槿看秋花  

双燕春日营巢檐间未成而去夏复成之因题絶句  

忆昨初开桃李花衔泥飞傍小窗斜春风一去无消息何处归来更作家  

松下  

倦来更向山中憩满迳松隂白昼长借地不知孤坐久遗编初诵两三行  

感兴  

月到芭蕉影坐斜好天良夜兴无涯金风声漏千竿竹玊露光生一砌花  

题画  

瀑洗层崕净世氛隂隂苔径足南薫日长谁是山中伴袖手前溪看白云  

墨梅寄同安李宜之  

学疎才薄谅何为牢落尘踪阅嵗时秪有梅花共心事便风吹向故人知  

山中即事  

水自幽偏山自深竹窗花牖昼沈沈逢人若问浮生事半是闲眠半是吟  

柬陈进士  

独凭吟几坐清朝闲看行云面碧霄忽忆故人秋寺里西风琪树雨潇潇  

晓立  

灵台清晓玊无瑕独立东风翫物华春气夜来深几许小桃先发两三花  

感旧游  

石桥门巷落花深晴日光风鸟乱吟人事暗随春梦换緑杨还似旧时隂  

上顿渡舟中  

驱驰年少未应劳万事无心任所遭收拾琴书辞故郡江山随处是诗豪  

登舟入楚  

步出湓城吊古余前程仍复是舟居客身到处无荣随分萧条两箧书  

枕上絶句  

贤圣微言玩愈精夜分无寐更分明十年醉梦迷南北一防寒山雪后青  

次梅根  

风色萧萧生暮寒月明催棹下奔湍孤舟系稳更相劳又得长江一日安  

板桥客夜  

达得浮生去住轻江楼遇夜旅魂清远书作罢孤灯静霜月凄凉雁数声  

赠傅秉彛  

洗墨池边春草长重来懐旧意茫茫蹉跎容易青春晩秋鬓能禁几防霜  

闲趣  

野水云山隔市尘日凭闲散养吾真茆檐周匝多芳树行处清香暗袭人  

写懐  

意绪依依万感余羸躯应只傍樵苏哀歌欲写难成调几傍霜檐对月孤  

夜牧  

凉气萧萧露满衣碧天如洗月光稀浩歌一曲孤村寂緑树隂中牧犊归  

灌禾  

田头一一荷锄过自放寒流灌晩禾随分不辞筋力苦坐看明月好懐多  

懒吟  

时止时行学养疴人心天气共融和好懐却怕诗拘束不似前时苦思多  

同士当度横琴岭  

仄径依微落照残行临絶顶暂怡顔他年记得躭幽处烟树参差远近山  

赠故里亲友  

跋涉西还访旧居故人心绪总何如平生拙学无他技到处逢人劝读书  

寄胡子贞  

空惭废学不成章半百年华感兴长惆怅故人头总白青山归梦绕莲塘  

望家山感懐  

望望家山近故丘西风疋马怅高秋旧游历历人如梦昨日少年今白头  

发桂家林  

故人迎候暂维舟行李匆匆去莫留白首相逢多病后西风斜日两绸缪  

宿板溪  

离却篷窗宿此溪青灯华屋夜吾伊芳筵倦酌辞清醑随意闲裁听雨诗  

客夜  

苦心遥夜叹浮生时听书声杂雨声但得晴明游览毕青山囘首数归程  

九莲寺即事  

竹树深深隔世机野人心事幸无违简编随意闲舒卷尽日春窗独掩扉  

重宿白阳寺  

策马平桥又问禅萋萋春草月娟娟萧然一榻平安梦夜半溪声落枕边  

自慈明寺东游龙安镇  

面面春山涌翠华湾湾緑水涨晴沙客懐恰喜东游好高下楼台远近花  

题樟溪书屋  

桑梓隂隂接两湖湖边心事寄俞都风流云散春光暮几对溪头夜月孤  

闲中偶述  

花木沈沈庭寂寂苍苔尽日稀行迹支頥窗下一沈吟人间几片寒山石  

发孔家渡  

茫茫新涨漾晴洲华发宁知非胜游未了平生山水债又从临汝附扁舟  

南康舟中  

满懐今古怅悠悠举目江山尽胜游华发又堪来几度可无新句咏清秋  

墙下对淮山独坐  

徐步闲来借草吟淮山面面感人深若为飞度晴岚表一览中原畅夙心  

寄赠李春  

天柱峰前忆旧知江湖秋兴转凄凄金台早得春消息好寄东风汝水西  

次嘉兴  

越中程尽入吴中檇李城头问阿蒙懐抱心期何处写一江烟浪雨冥蒙  

梦与三人观涨拟同访朱子  

旷百千秋感慨深依依不料是何心金鸡忽报春窗曙惆怅残魂带病吟  

宿西廨彭氏  

宿雨天晴路不赊高堂緑酒映灯花金鸡声里微吟觉归梦分明先到家  

发张家石  

黄昬西北浮云敛清夜东南霁月明红日满窗春睡稳拍天新涨棹歌声  

贵溪道中  

懒慢宜闲不得闲衰龄却事道途间晓程匆遽严牵路昼梦依稀在故山  

梦家  

百体衰慵两眼花云山久已隔纷华宵来鲁水桥边榻一片离魂只在家  

舟中见红树  

船头时作望乡吟难写浮生去住心却恨不知为客久谁家红树报秋深  

发石头城  

旧游将徧问归程晴色东风一舸轻杨栁堤边吟望处青山犹是石头城  

次荻港  

晴芜眺罢事霜毫防染秋云散海涛余兴归来眠未得芦花寒月满江臯  

进贤道中  

诗思乡心共落霞连村红树胜春花少年髣髴曽游处独立苍茫两鬓华  

游塔山  

去岁兹晨发望江风帆夜泊小姑防来歌此地懐萍梗红树新晴候早霜  

寄郡庠陈广文  

滥窃时名负愧多劳君两辱碧山阿墨池泮水宵来梦红树西风寄短歌  

后游山  

昨日登临兴未穷重游喜得数生同峰头徙倚忘归处诗在云烟杳霭中  

自杨溪过葛藤科  

港下归鞭问葛藤名科山水总含情朋游迎送秋江晩古渡寒流月影清  

发仪真埧  

戊寅此日度真州埧上闲书几字留薄暮喜投杨子宿青山近接石城秋  

舟中即事  

蓬户青灯照夜长观星翫月水云乡候当小雪寒犹浅十月初旬始防霜  

万石渡舟中  

抄书曾作豫章行记得扁舟此夜横异日重来头尽雪不堪惆怅忆平生  

发豫章  

挂席西来孺子亭小阳春煦快舆情满懐今古凭谁问独对西山一带明  

邵武道中  

到处溅溅水涧通回头频忆白云踪每逢佳境凝眸久细数春山远近峰  

宿分水岭  

蹑尽﨑岖山复山白云堆里宿闽闗潇潇风雨清明候千里琴书此地还  

蒋莲铺  

当年曾此课儿诗渴立途中涧饮时物候几经新节序布衣犹是旧心期  

午防白沙寺  

沿道逢人问白沙樵蔬喜达老禅家竹林清趣微吟罢素壁题名日未斜  

别谢歩  

遗编已返司成宅行李言还贱士家红日清霜新雨后高吟随处看梅花  

与豫章吴生沼上亭子话旧  

两地闗心久别情相招亭子话平生青藜缓歩归来好细咏新诗对短檠  

## 石仓历代诗选卷四百四  

明　曹学佺　编  

明诗次集三十八  

罗伦  

和陈白沙  

君年四十八我年四十五百年几防面念此长恨苦金台首相见各致霞外许拥懐素心人动辄屈指数贲然三子来欢声撼茅宇泷滨是曹溪连宵对牀语  

松云为易德元父世衡题  

峥嵘白云东松树几千尺曽经秦汉来万古横一碧黒风卷青山白昼飞霹雳须防洗层霄见此太古色穿檐清露繁研硃防周易  

读太白诗  

太白横西天万古色不改至人孕元化风豪惊百代青天骑白龙傲荡弄云海太白邀我来招手六合外悟然若无言迷途杳非碍  

定陈佥宪粹之和四皓图  

秦坑气爇天商山色方好一鹿走寰中孤凤鸣秋昊多谢赤松徒设网招此老片语回天心一气嘘万槁遂令箕帚妾敢把汉宫扫噫嘻隆凖公作事何潦草  

金鼇霁雪  

东极蟠金鼇寒通雪山白祝融鞭火龙六月销不得曾上金鼇头已在昆仑侧只恐金鼇飞白玊横天勒  

三峡回清  

百里蟠天城天河下萦互羣龙吻渊潜众蛟轻使负源通昆仑丘影接扶桑树日暮闻棹歌武夷是何处  

游翠幽玩  

玊堂囊青山毋乃巨灵擘羣仙燕清都一壶春拍塞紫气来青牛窈然望南北指防极虚无太本无色  

挽揭竹庵  

竹庵亡此老伏腊走比隣碧草他生梦黄花幻梦身石田孤鹤痩烟水五湖贫却忆经行处西风泪满巾  

南村别墅为饶松坡题  

吾爱南村好频过处士家白云留客住浊酒隔墙赊隂壑藏春雪清溪洗暮霞自今来往惯薇蕨早生芽公甫感秋有吟因寄章德楙庄孔晹及伦三人因次其韵  

天地秋气动万窍无定音山河孤鹤梦风雨一龙吟青眼有时客白云何处心思君令人老华发长千寻  

佛岭  

胡尘特地起孤愤柰天何翠玉楼前泪黄云塞下戈二龙争北野孤鹤梦东坡却忆樊笼外乘槎欲泛河  

扇和岩次容彦昭  

阳和在深谷气候无冬春山魈憎过客岩燕喜来人风软琼枝脆天清玉宇新桃花逐流水去住任天真  

毛氏西园次容彦昭  

毛氏西园好溪南未有之参横虎出夜松暝鹤归时病骨青藜杖秋香短竹篱小窗孤榻在合眼见巢夷书崇仁万山僧房廖钦止处登瀛州达此寺三十里  

王道荒东汉山名自太康玑衡斟北斗云雨动西方客梦云随鹤禅心月在牀登瀛三十里前去满风光  

送饶经历还金谿  

问病来金嶂高谈彻玉闗何人无白发吾道有青山云水流行处渔樵问答间孤舟今夜别明月共君还  

题徐节妇卷  

懒拈鸾镜扫蛾眉羞见杨花别故枝芳草有情还夜合贞松无梦与春移妇人自我如男子造化従他似小儿一片铁心编不尽直从删后更无诗  

答夏宪副止庵见赠  

高堂明镜万茎秋屋上西风撼不周凿沼且留明月住买山初为白云谋谁呼铁笛先招鹤自着簑衣早放牛道在莫须同出处此心还向止庵求  

题饶云峰山水  

年抛造化外气入烟霞间夕阳林下路白发照青山  

又  

素琴本无弦白云本无心虚舟在野水従知浮与沈  

题饶松坡画  

云移山不动客去水相随高卧南窗意羲皇秪自知  

又  

一棹归何处柴桑是我家莫言嫌一饱篱下有黄花  

夏  

高阁不受暑翛然午梦凉棹歌何处起清吹落沧浪  

寄庐陵芗城梁德刚归自南雍  

笑杀梁园老秦淮醉几秋归来无一语酣意看吴钩  

题兰与饶裕  

翠防舞春晖光风感自微夜深浑不寐玉露防罗衣  

题竹与萧球  

玉英台下路半夜舞青鸾龙孙眠不得疎影上栏干  

和林缉熈题宣和殿临韩干马  

梦入黄鹂紫殿隂天津空费杜鹃心宣和玊辇君休问老在西风五国林  

中秋日送马生归南海  

青天拾得中秋月照破阎浮万劫尘昨夜长风吹不防清光随着海南人  

题新喻袁孝子方泰草亭  

风花高下草烟青春满袁家孝子亭阿母瑶池香梦杳防衣犹隔翠云屏  

送萧主事廷珍回江南  

尘逐西风散马蹄江南归思朔云迷耳边闻得田夫语昨夜前村雨一犂  

送人还乡  

江汉西风吹客衣沧波浩浩一舟微柴桑若问陶彭泽不为黄花解印归  

偶书  

问道苍生泪满衣病多偏与素心违羊裘不着寒江雪只裹春风卧钓矶  

## 石仓历代诗选卷四百五  

明　曹学佺　编  

明诗次集三十九  

陈献章  

试太学和山此日不再得诗  

能饥谋萟稷冒寒思植桑少年负竒气万丈摩青苍梦寐见古人慨然悲流光义利分两途析之极毫茫道徳乃膏腴文辞固粃糠圣途万里余发短心苦长及此岁未暮驱车适康庄  

自策示诸生  

贤圣久寂莫六籍无光辉元气五百年一合又一离男儿生其间独往安可辞邈哉舜与顔梦寐或见之顾余独何人瞻望空尔为年驰力不与抚镜叹以悲岂不在一生一生良迟迟今复不努力虚浪死勿疑请回白日驾鲁阳戈正挥  

冬夜  

长夜气始凄木绵被重裘端坐思古人寒灯耿悠悠是时病初间背汗仍未收学业坐妨夺田芜废鉏耰丈夫庇四海而以俯仰忧口腹非所营菽水吾当求明旦理黄犊进我南冈舟  

梦观化书六字壁间  

孔子曳杖歌逍遥梦楹后我梦已逍遥六字书在牖圣愚各有尽观化任驱走问我年几何春秋四十九死生若昼夜当速何必久即死无所怜乾坤一刍狗  

感刘琨与卢谌事  

越石信英臣子谅亦文雅生遭晋运微奔走风尘下晋阳啸明月胡雏夜回马并州困石勒従事为别驾成败非所论吾怜凿坏者  

移居  

万金论买隣千金论买宅岂不念子孙而以营朝夕长揖都防里来趍白沙役壤地何必广吾其寄一席隣曲弥乐今园林尚懐昔吾志在择善无然复离析  

又  

留连晡时酒吟咏古人诗夕阳秋菊采之复采之采之欲遗谁将以赠所思所思在何许千古不同时四海倘不逢吾宁独去兹愿言秉孤贞勿为时所欺  

九日闲居  

无钱抚秋菊向夕凉风生谁为白衣者颇识江州名映杯碧水净曜日丹葩明天际雁孤往草根虫一声荏苒委时节徘徊阅年龄兴来发长叹意尽还一倾俭德茍不慙厚禄安可荣白首希高贤清谣遗情人生亦易足何必勤无成  

和郭主簿寄庄定山  

青松出乔木遥望十里隂少年不结友岁暮懐同襟同襟问为谁定山携一琴悠然操一曲不辩古与今在昔经江东多士余所钦论文盈觞酒惟我与子斟岂意千载下复此闻韶音我病不出户何时还盍簪茫茫宇宙内与子契其深  

赠羊长史寄辽东贺黄门钦  

此心自太古何必生唐虞此道茍能明何必多读书寂寂委山泽于于来京都斯人各有分彼此何能逾杪秋风日清呼儿理肩舆聊为玊台游言笑谁与俱屈指意中人一坐一踟蹰圣道日蓁塞谁哉剪其芜之子久不见吾生何以娯常恐岁月晩况与音问疎申以伐木章一日三卷舒  

饮酒  

木犀冷于菊更后十日开清风吹芳草馨香袭人懐昔者东篱饮百榼醉如泥那知此日花复与我酒谐一曲尽千杯酩酊花间迷赤脚步明月杯尽吾当回  

庚子岁九月中于西田获早稻  

迟明向南亩疎星在檐端夫出妇亦随无非分所安道防往来人下车时一观问津津不知仰观飞鸟还逻苗远畤夕濯足荒沟寒吾惜耦耕好焉知世路难伐鼔牧西畬黄云被江千聊用代糟糠作粥欢宾顔  

懐古田舎  

君子固有忧不在贱与贫农事久不归道路竟徒勤青阳动芳草白日悲行人沮溺去千载相知恒若新出门转穷厄得已聊一欣甘雨濡夕畛繁花羃春津独往亦可乐耦耕多近隣百年鼎鼎流永从耕桑民  

紫菊一首寄林时嘉  

严霜百草枯三迳挺秋菊緑叶明紫英微风递寒馥芳情谢桃李雅望聮松竹懐哉种花人杳在江一曲遗我盎中金南窗伴幽独时无续骚手憔悴当谁録且脱头上巾茅柴今可漉  

秋兴  

西风振庭木虚堂夜萧萧揽衣起步月归雁双飘飖天地岂予独知音不可招心祈有合怅望空云霄  

望罗浮  

大山必有灵土高岂无异翠浮防千丈日月东南翳我寻五岳来未问仙家事絶顶望九州衡山正西峙  

赠陈秉常  

远色霁初景清风振遥林子来入我室弄我花间琴正声一何长幽思亦已深愿留百千岁赠子瑶池音  

送李刘二生还江右用陶韵  

夜闻桂树芳晨起山鸟喧客従远方来历我阶西偏手持诸公书征防在匡山我愿结其人遂往不复还滞形宇宙内俛仰独何言  

赠世卿  

青青墙下竹冬后色如是灿灿月中花岁寒香不匮新知语未足逺别情难置独上江门舟北风日凌厉  

有懐世卿  

时雨日夕来郊原蔼新緑白云被重崕下映寒塘曲情纾竹上言魂消井边躅三年隔潇湘书至不可读  

又  

伏枕庐山下春懐惨不舒哀弦久去耳风韵今何如灼灼花自媚嘤嘤鸟相娯高台夕流盼古道行人疎  

又  

烦嚣谢人境抱膝山台居柰此枝上鸟交交春雨余少年耳目冗衰老不能虚安得鲁连子従之泛江湖  

送刘方伯东山先生  

未别情何如已别情尤邈岂无尺素书远寄天一角江门卧烟艇酒醒簑衣薄明月古松间清露洒孤鹤  

蒋韶州书至代简答之  

相别何悠悠梅花卜寒整音尘中防絶窅若堕深井忽枉尺素书开读喜不定庾岭秋正高扬旌下松迳君才足理郡韶民日延颈古来水火喻子产功在郑岁计谅有余愿闻下车令  

再赠周文都  

十年两别君一别一回老问药朱陵游吾兹恨不早平生忧乐下相对各倾倒远别望眼昬浮云不堪扫  

偶得寄东所  

知暮则知朝西风涨暮潮千秋一何短瞬息一何遥有物万象间不随万象凋举目如见之何必穷扶摇  

除夕呈家兄  

去年除夕色未槁今年除夕兄已老小弟朱顔不如昨但说穷通无丑好山中茅屋二十年日月逝矣如奔川兄弟五男并二女啜菽饮水同炊烟慈母年高白髪少二十孀居忧未了眼前黄口那得知争觅梨栗相喧炊我年未老筋力衰耒耜即付大头儿童牛生角禾登垅为我且给通家糜  

脩外海赤坭岭墓作  

赤坭冈头封马鬛生荆死竹无日月晩生曾孙贱又劣仰首苍天泪流血载鉏入山日已决北风吹我篙橹折悲鸣中夜声呜咽晓踏荒山马蹄热开榛伐树功务捷指挥羣仆口喋喋须防豁见天然穴高下山川甚蟠结西南诸峰青不絶东北漫漫海波贴向来浅土悲灭裂再掘又恐灵气泄复以石置墓碣永示云来千万劫人生贵贱那可必下山复作儿女别  

有鹤寓懐先友丁彦诚邑宰  

有鹤独睍临江楼雪衣逈映江天幽问尔莫是苏耽流苏耽一去三千秋人间膏火不可留欲往従之嗟无由鹤闻我言九回头欲去不去增绸缪四野无云风飕飕矫翮万里须防周顾我欲下非丁侯  

题马黙斋壁  

屋后青山屏翳合檐前緑树烟花匝主人闭门履不纳跏趺明月光绕榻客来问我笑不答但闻山莺啼恰恰橙橘盈园野芳杂门外一江深映閤四时八风谁管押烟飞雾走龙腾甲拙者孤舟持酒榼成化十年甲午腊  

赠陈冕  

南有沧溟水北有昆仑山我屋正在溪山间瞻望不远行寔难白云朝暮常漫漫桃花欲开梅又残问君此去何时还  

偶得  

衡山西游何时还暂寄渔簑水石间又恐风吹江日残扁舟打落芦花湾教儿且筑大雪山  

止客宿  

为恨开年雨江村马迹稀诸君能枉拜今夕不须归嵗酒堪投辖人家欲掩扉仍闻仆夫语畏逐骏蹄飞  

石门  

白发非公事扁舟进此门山云寒不雨江路曲通村玩世吾何有长途马不存晩来堪一醉江月照空樽  

对鹤  

吾晩病兼贫麻衣稳称身朝来参两鹤花底作三人日出东南雨莺啼宇宙春三杯下衫袖拂拭旧龙唇  

懐古次韵王半山  

相逢疎柳下宾主两忘言处士乃无履江州初到门低头入茅宇散发对金罇长揖朱轓别狂歌向小园  

即席赋  

林际夕微凉池塘散月光呼儿看酒具待客饮江乡月对歌筵徙风拖舞袖长人生行乐耳归棹拟相将  

盆池栽莲至秋始花  

秋露开炎萼非时不遣夸盆中玉井水溪上舂陵家酒醒凉风发诗成缺月斜愿为若邪叟种水作生涯  

秋坐碧玊楼偶成  

造次中秋过商量九日来诗将秋景澹菊为老人开时节陶潜醉江山宋玊哀平生沧海意不受白鸥猜  

秋晩  

皎皎月又缺鲜鲜菊可收汀云迷岛屿山雨落扶留市有屠牛杌江连逻吏舟恐无赊酒处垂白对清秋  

苦热  

晩凉慰我渴秋暑着人烦拄杖縁溪足看潮到栁根哦诗衰骨痛开卷病眸昬六月飞云冷相思只防魂  

枕上偶成  

折简无官府蒲团了岁年岩云交树白水月印沙圆懒甚陶元亮闲于魏仲先吾曹先分薄于福敢求全  

春日江村  

草带篱腰緑花簪石顶红林园开昼景莺燕语春风山霭霏霏合江流东独来桥畔路高拄过眉笻  

病疥可后山韵写懐  

病枕愁更永笼灯对夜长千年无鲍叔一懒有柴桑儿请栽瓜地妻评作麯方花时呼酒伴酩酊出扶墙  

题新村书斋壁  

茅栋依岩静柴门洗竹通桑榆巷南北烟火埭西东一迳渔樵入孤村井臼同隣家得美酒吹笛月明中  

是夕范生小酌  

日月双轮转乾坤一气旋是时冬始闰细雨夜如年人语斜风外村声落叶边凭谁给灯火更坐读残篇  

至容贯宅  

在昔偶相遇如今共白头敝衣寒露肘破屋早知秋家业凭觚翰厨烟管去留老翁如辟谷与子入罗浮  

赠谢德明有事赴广还  

月落五仙城天空一雁鸣离愁动江色归缆解钟声鹭应船讴起溪寻酒幔行经过不买醉贪嗅早梅英  

答惠州郑别驾惠葛布  

惠我一端葛裁衣笑不奢赋诗酬别驾爱酒典隣家独酌秋风里浩歌山月斜醉魂不觉逺卧探惠阳花  

至陈冕家  

远树晴堪数孤云暝欲遮自怜江海迹能到友生家落日明江色轻风动麦花相看吾鬓白不必问年华  

南归寄乡旧  

自爱愚公谷谁过野老家时依当户竹闲数上墙花鸟立溪槎静牛争崦路斜懐中娇小女学语解呼爷  

寄太虚上人  

太虚坐石洞孤絶少人依远客携琴至逢师乞食归一蒲青草上四面白云飞尽日无言说岩花落满衣  

寄廷实  

无才慵作吏有酒喜迎宾老更躭高卧时还近俗人钟鸣山寺远月出土牀亲何处期吾子笙歌玊洞春  

景云田萌尾  

簑笠堪从事少年农圃情乘潮打两桨落日照孤城山庙题诗过汀鸥伐鼔惊提携新耒耜寂莫旧棋枰挟被防春冷摊书快晩晴儿曹依本分吾道在躬耕  

荼将开值雨  

相看无语只沈吟蓓蕾枝头已簇金山雨不来昬昼景东君容有妬春心较量花品终何益茫昧天机亦自深明日隂晴还未定一樽何急对花斟  

苦热  

寻常衣汗湿青荷争柰连朝溽暑何象内隂阳分老少年来天地少中和水枯瓦沼蛙将徙日炙山枝鸟不歌一事伤亷非得已竹林氷簟受风多  

不寐  

丘首宁忘沟壑心白头氷雪更相侵妻烹野菜晨供饭儿防松灯夜对琴赋拙任留司马壁碑成不卖退之金无端防嫁相料理独听疎更到夜深  

留别诸友  

昆仑西北是官陂灭迹烟霞我自迟独往恐逢江上雪相思还寄陇头枝风云想见千年防消息终还七日期总为高堂苦离别人生菽水防何时  

石门次林缉熈韵  

孤舟昔击飞来寺白首重来十四秋君看秋风吹鹤鹢何如老子坐青牛留情世事终何补得意云山亦易休见说防龙满朝着九重应许放巢由  

回岐道中  

回岐接水树防防又是朝京一日程两耳如闻重译语几时不见五仙城朝无儿穉歌行酒夜有巡船卧打更欲识羇情多少在昆仑峯上白云生  

晨起将出寻梅  

朝烟横野犊鸣陂索杖山斋睡起时田父许留今日醖梅花不欠去年诗冲寒索笑来何处带病寻香出每迟彷佛西湖梦中见水边篱落两三枝  

元旦试笔  

六载虚叨供奉臣白头吾亦两朝身闾阎击壤今治简册编年又戊申日色小薰秾李昼风光欲醉乳莺春庐冈此景谁分付也到江门不属人  

六十一自寿  

世间甲子是何年母鬓双皤子亦然十数曾孙罗膝下两三杯酒笑灯前寻僧野寺花迷迳吹笛江门月满船圣主万年歌不足聊将鼓腹咏尧天  

春日偶成  

蛱蝶飞飞花映窗流莺恰恰栁垂江出墙老竹青千个泛棹春鸥白一双暖日暄风酣独卧来牛去马乱相撞江山指防非无句谁致先生酒百缸  

梦崔清献坐牀上李忠简坐牀下而予防其间  

清献堂堂四百春梦中眉宇识天人报君西蜀青油幕老我东篱白葛巾万里归心长短赋九天辞表十三陈南风欲理増江棹已借青山卜墓隣  

次韵定山先生种树  

桥下流泉十丈洼桥头草屋万株花闗闗终日鸟鸣树岁岁春风人在家何处三杯歌浦口祗留残梦在天涯樽前不见沧溟濶浩浩还君一笑夸  

清明前二日有懐亡友伍光字无子  

先生英骨蓬莱幽思凭高不易裁荒岁无穷春易老清明将近雨还来皇天自合包胥怒泉壤谁兴伯道哀寻乐斋前数株树月明空有鹤飞回  

寄高知县  

下通河岳上星辰何处风流着此身天子未旌强项令督邮多见折腰人青天白日孤城晓碧栁黄鹂万井春涧底菖蒲真未有堪君服食更通神  

次韵林先生潮连馆中见寄  

烟村树成行社屋三间是讲堂竹叶林中堪送老菊花篱下又逢霜膳夫问煮鲂鱼美田舎邀尝早稻香入社撚须谁最数共寻佳句答年光  

晩酌示藏用诸友  

东溪牵犬过西溪短屐冲烟步步迷秋竹苔深人语静古坛松冷鹤巢低山花折去空盈把春酒沽来不满提笑把长竿弄江水草间郭索尚蟠泥  

其二  

渔翁向夜宿何溪月色芦花到处迷篷背风吹黄叶过船头浪卷雪山低晩来竿线殊堪弄老去干戈不着提自有平生烟水分何曾轩冕视涂泥  

其三  

丹青不写武陵溪只记桃花也着迷芳草独行山路僻白云相送洞门低笑呼竹笠前头拜交付诗囊右手提风月满山闗不住他时须用一丸泥  

次韵顾别驾江门夜泊  

云卷晴波千里白帆收落日半江明遥看烟际楼台逈不受人间鼔角惊碧玉偶逢须着眼黄花已过更挥觥眼中别驾如君少倾倒尊前接后生  

寄李九渊  

黄花开尽不持醪更对黄花读楚骚江阁影流西日转海鸿声引北风高大寒天地犹堪出垂老筋骸总厌劳嗟我与君同甲子镜中谁让长霜毛  

杨敷别后有懐  

江门春雨送归槎破帽排风落晩沙向晩野莺犹恋树感春游子未还家山瓶续致沽来酒草阁开残别后花明日越王台上望白龙蟠处杳飞霞  

梦后作  

幻迹有去来达观无古今长啸人不闻山风袭萝襟  

又  

杨栁余朽株梧桐但疎隂小卧不出门不知秋已深  

对酒  

放歌当尽声饮酒当尽情门前乌桕树夜半子规鸣  

对竹  

北风卷顽云隂晴安可卜海月出渐高独照南窗竹  

访客舟中  

船头酒多少船尾阁春沙恰到溪穷处山山枳殻花  

赠张叔亨侍御  

天下元无事劳劳空有心相携沙上语山月二更深张克脩别驾迁梧州守来别白沙赠之  

少年恣行游老病徒拘缀送君今夜心还到苍梧别  

梅下有懐世卿  

我见梅花愁人见梅花恱去岁梅发时持醪与君别  

九日  

同俗不同俗山杯映秋菊仍闻席上歌不是人间曲  

周镐送白菊乞诗  

白菊偏宜素发青山只对苍顔咽罢秋香满腹风吹不到长安  

初晴  

初晴楼上燕飞飞楼下人歌白苎衣一曲未终花落去满林啼鸟送春归  

访山家  

清泉煮蕨爱山家夜饮西崖望月斜涧底白云留不住半随红雨落天涯  

歇马大径山  

数家烟火隔林塘一树寒花晩自香黄叶塜头聊歇马鹧鸪声里近斜阳  

有所思  

采采红芳日欲斜盈盈珠泪落天涯东风忽搅篱前树恼乱春愁不为花  

落花  

落花半落流水香鸣鸠互鸣春日长美人别我在江浦欲来不来空防肠  

清晓  

清晓有人来欵扉风吹衫袖白披披昨宵雨打山窗破莫怪先生下榻迟  

春寒  

清明天气如初腊雨脚云头枉是春阶下荼开自晚不随红紫怨东君  

桃花  

云锁千峰午未开桃花流水更天台刘郎莫记归时路只许刘郎一度来  

喜晴  

西林收雨鹁鸠灵卷被开窗对晓晴风日醉花花醉鸟竹门啼过两三声  

雨中偶得  

高浪张灯何处船客边风雨夜如年行人自有明朝路莫遣隂晴不属天  

宿云卧轩  

不妨到处与人羣借宿山斋酒半醺我得五龙传睡法枕痕犹带华山云  

喜晴  

春眠闭阁日沈防咫尺溪篱懒更行却愧枝头子规鸟千秋人国未忘情  

讳日有感  

十二月逢哉生魄江山为尔生愁色黄昬庭树乌上啼一声何处江楼笛  

次刘方伯东山见寄  

一为雷雨沛西东十郡民归岳伯功我有江门水千顷春来只好浴鳬翁  

喜闻刘亚卿得请还东山  

平生畏就人间饭向晩还同野鹤栖今夜开懐看邸报东山归卧祝融西  

赠张进士入京  

五年不出独何心万里行囊又一琴难写别离今日意江门春水不如深  

罗浮春寄民泽  

海上花开万玊林闲门碧玊梦相寻不知开处花多少折尽罗浮半夜心  

林缉熈县博张廷实进士何孝子子完先后见访既而缉熈往平湖廷实归五羊子完还愽罗因赋絶句二首  

四百峰头白鹤知老夫三月有幽期尔家正在罗浮下莫向春风怨别离  

长髯遗我一囊山铁桥流水非人间我今决策山中去踏断铁桥无路还  

次罗明仲先生见寄  

白头一枕小庐山偶寄孤松十竹间朝市山林俱有事今人忙处古人闲  

赠袁晖用林时嘉韵  

植竹为垣土作台野桥分路到溪回江门若比瞿塘水何处游人肯上来  

赠刘别驾肃庵解官归永丰  

一簑归去钓秋塘花近渔舟水亦香却笑此翁闲未惯水中鸥影尚回翔  

挽林别驾汝和  

赤泥经雨草萋萋山北山南路欲迷怕到使君投辖处黒云堆垅鹧鸪啼  

得萧文明寄自作草书至  

编茅十丈扫罗浮高防飞云海若愁何处约君同洗砚月残霜冷铁桥秋  

和林子逢至白沙  

一様春风几様花乾坤分付各生涯如今着我沧江上只有秋香扑钓槎  

南雄书院读罗一峰碑  

坵坟何处草离离千里湖西梦觉时落日小池桥上路催人下马读残碑  

金鼇阁  

横浦秋成百尺桥金鼇阁上见山遥凭高无限归来思何处飞云不可招  

## 石仓历代诗选卷四百六  

明　曹学佺　编  

明诗次集四十  

章懋  

送白沙陈先生公甫  

洙泗逈且深伊洛浩不息建溪一以逝末流日湮塞浙江泛功利西江浸虚寂寥寥宇宙间何人践斯域陵夷二百年儒术转乖僻争先取青紫明经竟何益有美罗浮仙遗编自探索章甫非我心铿然只鸣瑟尚友千载人充然如有得礼乐古三王删修今六籍坠绪何茫茫仰鑚容致力回澜障百川屹立中流石任重道路长行行慎无斁斯文谅有在前修未应没何当谢尘纷云山随杖舄共对梅花春细叩先天易  

止赐酒  

君王念儒臣眷养良独厚解带食天厨日赐黄封酒饮食贵有节适时乃无咎昨诏酒云止曰兹炎暑候岂惜麴蘖费狂药恐作疚周书戒崇饮圣诰垂不朽嗟彼八达徒沈酗良足丑宁为摄生谋不问中圣否皇恩浩如天欲报惭何有  

送张宪瑄用陈公甫韵  

万里无诸国旬宣仅一年稻收千浍雨榕翳几村烟保障多新政规摹总昔贤设施嗟未究赤舄又言旋  

又  

二南风不作道丧防千年行苇荒秋雨甘棠老暮烟继周遭圣哲分陜况才贤好试经纶手乾坤一转旋  

挽郑县丞  

一官未了鬓先改丞负于今三十载蓝田不作哦松人九陇还饶遗爱在西风莼老乡梦回桂岩旧业荒苍苔飘然挂冠赋归去岩前桂子秋正开惆怅人生能防许蔵舟夜半不知处鸠去梁空芝草萎乌府归来泪如雨  

送友人还乡  

东风送客都门外祖道纷纷集冠葢仗劒樽酒惜解携长歌激烈心感慨江南二月春融融画桥烟栁颦新黛万里风波一棹归停桡时听莺声碎故园回首别经年匡庐山色青青在多君自是尚书孙旧业箕裘莫轻废人生功名须壮时驹隙光隂不相待早修六翮奋秋空肯随斥鷃蓬蒿内交亲不用嗟别离看花有约重相防纵横礼乐策三千明年独向丹墀对  

送总兵出师  

天王出震四海清熈熈田里皆安生越裳肃慎供职贡鳬鹥既醉歌太平蠢兹密人太不恭敢与大邦相抗衡封豕长蛇肆凭陵烽烟忽起边尘惊君王赫怒奋戈起召集貔貅百万兵元老壮猷有方叔命汝秉钺行西征絶漠朝策嫖姚骑留屯夜警亚夫营秋风凄凄塞草委阵云黯黯边月明横飞一劒气冲斗玊闗万里扬天声沙场一战靖四海直取呼韩三百城欃枪扫尽无妖氛勒功燕然回帝京  

观鬭雀  

緑槐庭院日初晓羣雀啾啾鬬林杪奋身不入鸿鹄羣争飞聚噪心何小巢林聊用一枝安阶除粒食充朝餐尔形甚欲易盈羣居何事兴争端世人有欲恒不足争名夺利相追逐吁嗟微物何足论可怜无角能穿屋  

送武宁侯出塞  

单于猎骑惊云中羽书夜入甘泉宫君王抚髀思颇牧将军勇畧千人雄去年征南闻凯奏侯印腰间大如斗今年北伐初受脤劒锋拟斫楼兰首铁马横行塞草春隂山瀚海无烟尘归来看取麒麟阁汉家衞霍为何人  

赐扇  

祝融南来司火令大地郁蒸如坐甑蓬莱宫中夏日长南薫有歌思解愠尚方新造宫扇成削玊裁云形制精内侍传宣赐卿士一挥顿觉炎尘清鲁公诗句平生志愿与君王驱酷吏安得牧守皆循良远播仁风慰黎庶  

赐粽  

细葛香罗试新暑太平时节逢重午五兵辟尽百邪消不用钗符悬艾虎九重天上宴芳辰菖蒲香泛宫壶春青青菰叶包金黍玉盘满贮颁羣臣小臣何幸遭圣明承恩共醉薫风里愿题宫帖献新诗纳忠窃效欧阳子  

送春  

黄鹂啼老緑杨树萋萋草满王孙路落红无数防苍苔九十春光倐将暮东君何事驾言回典衣且唤花前杯殷勤相送共一醉后防又是明年来别离不用伤懐抱四时代序天之道君不见功成名遂便拂衣汉家疏傅辞荣早  

送王司马致仕还乡  

材猷勲烈重当朝抗疏辞荣去莫招晓日都门开祖帐轻风江渚泛归桡魏公晩节吟秋圃裴老闲情寄午桥可是太平无一事角巾私第得逍遥  

送太宰杨碧川致仕  

位正元僚统百官宠承优诏故乡还文章旧价留东阁猿鹤新盟在北山疏傅黄金因客散裴公緑野与云闲衰迟苦被樊笼系怅望防鸿独厚顔  

送吴学士俨考绩  

玉堂学士旧宫臣器业文章更絶伦衮补合陪黄阁老锦归先慰白头亲禁庭春栁闗心早客路江枫得句新宣室从容应访问豳风无逸好敷陈  

送金侍郎泽考绩  

东风一棹发新河祖道那堪赋緑波白发交游嗟我老青云勲业羡君多辞荣未许归盘谷奏绩仍催上玊坡圣主若询边塞事好将干羽化兵戈  

送郑尚书  

一鸿天外去防防峻节孤风耸在庭投笏逺辞丹凤阙棹舟闲过白鸥汀午桥事往名犹在昼锦诗传德愈馨愧我欲归归未得金华山色梦中青  

和【`阙`】尚书廷纲留别韵  

一棹翩然发大江归寻緑野旧书窗万钟巳觉心无累九鼎从知笔可扛名世文章能有防急流人物更无双高懐不似乖崖老闲杀尚书意未防  

环山楼诗卷  

百尺危楼倚碧空山光面面列屏风凭栏远睇心何旷对境豪吟兴不穷树色参差青蔼外鸟声朝暮緑隂中客来俯视三千牝却把滁阳作楚宫  

谒文丞相祠  

篝灯夜坐读书台懐古令人不寐来世逺唐虞文未丧俗经秦汉事堪哀周公礼乐真王佐管氏功名只霸才千古是非昭简册岂容踪迹共尘埃  

送同年翁进士晏归省  

万里青霄路始通白云情思倍匆匆一樽别酒歌黄鹄十幅归帆逐去鸿秋雨江村榕叶暗夕阳篱落槿花红慈恩未报天恩重寸念难忘是孝忠  

送国子监侯先生祭扫  

丹陛陈情许昼游桂花香里泛归舟十年宦况桥门月千里乡心浙水秋天上恩颁新雨露塜前光动旧松楸平生风木无穷恨凭仗龙章贲九幽  

移菊  

白玉堂前种紫薇菊花开落在东篱为怜秋后香偏好故向春前手自移苒苒旋添承露叶亭亭先长傲霜枝乐天只爱黄昬伴一种幽香恐未知  

禁中闻莺  

禁苑花深昼漏迟莺声遥在万年枝不随舞袖歌金谷却伴仙韶奏玉墀长信梦回欹枕处琐闱吟罢倚栏时东风空费如簧舌不道明庭有凤仪  

早朝  

未央钟动曙光生隐隐初闻栁外莺风静御炉香篆细天高斧座衮衣明螭头陛拥黄麾仗豹尾班聮白玉珩最喜君王勤庶政苍蝇声里问鸡鸣  

登科  

太平天子御金銮奎宿光芒午夜寒汉代文章推董贾唐家科第属欧韩龙门浪暖成头角雁塔风高快羽翰虽是看花年尚少莫将温饱问儒冠  

羣鹊图  

噪楼曽报黎囚喜集棘应占太史祥修竹寒梅无外事若为羣语对荒凉  

挽金华郑同知重父  

岁蛇忽作康成梦赋鵩空余贾谊才从此耒阳溪上菊风霜时节为谁开  

陈处士南园诗卷  

平泉金谷竞豪华几度花时得在家争似南园陈处士晓看泉石暮烟霞  

哭外舅郭公  

磊磊襟懐楚楚仪客来能酒更能棊从今寂寞耆英防不听山阳笛也悲  

又  

少日东牀夸坦腹年余四十竟浮沈自惭不是竒男子空负平生择婿心  

入萍乡作  

簜节煌煌照楚山天曹何事落人间要知沿路官员好须到萍乡县里还  

和周郎中木  

汝坟江汉古名邦曾见周南化日长书社不封千载恨谩夸萍实瑞昭王  

别闽南僚友  

三年宪府同懐抱此日离亭惜解携回首建溪溪上路春山随处鹧鸪啼  

送洪宪长之官贵州  

澄清未了旬宣去玊节星轺出富沙行李几扛书籍外不将一物度仙霞  

寿李知府嗣母  

黄鹄孤飞四十年几畨机防晓窗前隣姬只羡生儿好恩诰时时下九天  

一阳微露岭头梅此日高堂初度来王事贤劳归未得梦魂飞绕越王台  

莫道无人戏防衣庭前賸有紫荆枝未须便上陈情表正是君恩欲报时  

挽杜黄门乔妻  

梦断瑶池绣閤闲翠帏香冷烛花残空遗旧织回文锦留与黄门洒泪看  

送同年谢元吉致政归耒阳  

曾因立仗难缄口苦为求刍又乞身贫病独怜归未得送君重忆故乡莼  

题介轩诗卷  

半防缁尘不肯容古来高行许追踪东风门巷多桃李雪后徂徕一树松  

云舎宁亲  

榕叶梅花岭路长皇华持节昼还乡此行不似并州使怅望孤云隔太行  

滹沱晩渡  

半川斜日照寒流骑马来经古渡头欲问萧王氷合处野烟衰草徧汀洲  

送同年钟美宣乃叔还乡  

紫陌春回雪自消御沟流水碧迢迢行人欲赠新杨栁催唤东风长緑条  

雨后观涨  

天瓢夜倒雨如麻晓望川原不见涯且莫临流羡河伯试将秋水问南华  

章枫山先生集跋  

先生成化二年进士选庶吉士散馆为翰林院编修大内元宵灯火分帖词臣撰进先生率同官黄仲昭庄防具疏谏止词甚切直旋出佥臬闽中风节政事逈出人表强仕之年即乞休归林下防三十年再起为国子祭酒秩满一考仍乞休致连章屡上始获允海内士大夫多奏荐之上亦累加奬擢而先生处之恬然不以荣名易其志也集凡九卷乃其从弟沛所编而毛宪为之序  

## 石仓历代诗选卷四百七  

明　曹学佺　编  

明诗次集四十一  

荘防  

题竹  

独行湘江浔见此丛篁幽风雨日暝晦万雀声啁啾垂垂正结实恐为鹓雏谋岂无九苞羽飞下十二楼延伫久不见此意良悠悠我因王者瑞极意垂鸿猷采之欲往食道路阻且脩问之在何所乃古西康州西康有西伯已矣三千秋至尊应昌运致此能无由清时一再覩咄哉何所求  

橘潭和杜韵  

撄宁何处所天地此溪堂世物如凋瘵医门有栋梁寒泉真自冽老橘故须香水晚留苍翠花深到淼茫浄回真本色定有碧圆光实好垂垂大根灵故故长緑非悬宿雨黄岂弄秋霜沆瀣仙浆里方书圣道傍野夫长老病白首几低昻多谢扶持力残生岂敢忘  

沃洲山为新昌石秉殷赋  

我闻沃洲山絶如仙洲仙洲不可到梦想空自遒清风为我御白云为我辀欲凭万古心穷此天地幽何时沃洲仙与我相绸缪振衣鼇冈濯足津溪流把畵庖羲图开卷大禹畴六经不得志万古重删脩悠悠天壤间邈矣吾何求  

雪蓬为盛行之作  

雪蓬老人痩且清前身想只梅花精墨梅一写几千万鸡林交阯知其名南京小儿不晓事相逢尽唤梅先生一蓬有屋凤城里土脊茅檐竹椽子蜗牛半角祗藏头我为量之刚丈许不题偃月昼锦堂扁作雪蓬聊尔耳北风大雪五尺深无限傍人愁压死老人髙坐方掀髯大呌狂歌对儿女大儿捧笔妇捧觞一醉梅花三百纸篱边竹树径径佳万个弓弰千尾忽然几处鼎石根便是悬崕活梅树此时天趣不可当谁人肯许同清狂花光补之已非敌当时空有王元章定山先生无一好雪蓬老人当笑倒只有区区观物亭半庭茂叔前草  

木石图为许志完作  

定山破袖无尺大东归袖取蓬莱峰头老秃几千树槎牙万古撑长空箕山老人不晓事问余欲向青天住醉中见许不作难襟中滚滚倾天地老人覩此造化权返却而走心茫然忽然江海一平地千仞万仞飞苍烟锦树苍不须买草阁秋崖明月在白头当此当有知还我东坡袖中海  

来教谓寻梅之约已订然不知此中梅易得否李贞伯和章虽有相寻不难之句然亦约莫之言耳故更和一章问尚文上人云防为贞伯解围遂亦不揣和奉一章然亦不知更为约莫之言否也  

江山雪冷冻欲凝梅花万壑藏深氷数枝何处更江国淡影无香亦无色看花须看花未开公欲寻梅寻便得徒然约莫寻本难白头烂醉空吟鞍李君平生亦清兴未始归途日空暝公才自出人所思那得李君真莫知来教谓陈师召太常久稽和章以此见促防亦以太常非久稽者以全取胜故耳故揣太常之意亦奉和一章  

诗坛四野冻云凝重兵十万屯坚氷梅花相遇几敌国战酣落日天无色相持不胜不肯休不是老梅禁不得太常先生岂和难手持巨槊横吟鞍养威自待有余兴一鼓坐收天地暝诗家老将须更思仁者无敌何人知  

钟钦礼畵牛  

东风平原緑几鼻浮江春带犊短蓑耕罢一犂归数亩山陂雨未足薄田我亦耕定山六角未能终日闲一笑还寻饮牛处夕阳疎栁前溪湾君不见江山万古驱牛样用则耕田闲则放  

送李徳孚林缉熙还南海  

细雨桄榔树清泉苦竹根先生旧家业风日短篱门归计携诸友迎舟立两孙能寻白沙子同醉浊醪樽  

和容彦昭  

世人无限事南亩领农夫佳气山长在秋江鹤自孤风流还我老尘俗似君无朗月孤舟夜能来共五湖  

圣像寺  

圣像移舟入僧贫寺转佳白云何处所秋迳此袈裟细雨怜棕叶香风问橘花野人幽僻甚随意宿烟霞  

与孤鹤翁泛江  

江晚真堪畵烟中树树清两人携小桨万里荡秋溟醉眼岐周凤虚名楚国萍西山知我意个个矗银屛  

雨中招廷信  

往来频旧雨今雨可相辞留取一樽酒赏公千古诗风流真麈尾跌荡更花枝自扫门前立能来莫遣迟  

赠丰城李士逺用韵  

白髪今何去来过亦此天子能留几日吾且庆防泉世事云难定青山雨结縁好看溪上月还与共衰年  

客至  

野磬投闲止寒山暮欲深醉留三日雨狂了百年心云水青藜杖乾坤老布衾防头闲不管何处是晴隂  

同东川诸友溪上晚钓  

潦倒青溪上闲随放荡縁请谁留白日任我钓青天酒舞长蓑烂花簪破防圆醉归扶不逺家只水东烟  

宿伯显家  

平生安老睡此夜独何期病枕风谁碍疎櫺叶放欺山留人愈静月有句専竒若许论更漏城中客不知  

寿边处士  

野日苍路青天一布巾莺花真老计天地此遗民海瓮仙醅熟山居帝畵真白头今太古公外更何人  

徳州  

两月京师路今来尚一千虚名非雅事薄计祗苍天夜泊随孤驿鸡声各放船小诗留一雨又话徳州縁  

寄万廷器  

乾坤此日聊携卷文字当年畧滥觞玊树偶惊诗眼在菊花相对酒杯长山林放手招明月江海归帆挂夕阳明日老痴如问讯欲将秋思托潘郎  

游灵岩山  

百年未了青藜杖又向灵岩坐晚晴我与闲云同自在月交秋夜极分明青天旷野真能大白鸟沧江本自清俯仰峥嵘男子事肯将容易负平生  

游琅琊寺  

窅然天地岂人寰紫翠无穷十里间闲看古松寻片石偶随流水入深山四时花在岩岩好半日僧来个个闲我有新诗三百首苍岩题徧不知还  

马侍御过访  

清江大树老夫家只许衡门管嵗华云谷有诗酧紫笋柴桑无酒不黄花百年事业长镵老万里风云醉眼賖何处西台贤御史也来垂眼钓鱼槎  

杨侍御枉顾  

江头深树草堂孤故旧诸公过此无小吏忽来传驾到老夫虽病遣儿扶绣衣御史青骢马田舍翁家浊酒壶肯为交欢一醉休嫌礼貌老来麄  

香山九老图  

山林我极劳千虑宦海谁能着万牛自古更无陶靖节而今须畵白江州寻常此日才多病八十他年更几秋俯仰乾坤无一语道人乘月坐江楼  

重阳杂兴  

柴门两月闭苍苔老病何人得好怀短髪乱从头上白重阳偏是雨中来黄精痩地锄空把北斗沧江首正回頼有黄花知老子东篱深傍酒杯开  

卧林亭杂诗  

尘埃满眼思东海明月髙楼每见之几载别离今酒共两人肝肺此灯知支离万事何如我潦倒千年却与谁五月孤舟还问路老怀甘与水东随  

登鸡笼寺  

一磴盘空一磴回白云苍树打成堆题诗朗月清风到招手千万壑来今古此天栋柱烟云何处佛楼台我来不肯题名姓恐被故山猿鹤猜  

送东川雪潭至真州有作  

白头挥汗未能干五月真州在马鞍盛暑不曽辞逺出病躯今日可容难江山几处真风月今古何人此肺肝明日短笻谁傍我祗应清梦绕渔竿  

清溪  

清溪緑树绕东西处处逢诗不敢题无赖雨能连甲子最佳山直到苕溪江湖有债闲游老世事无能白首低肯为思家长再拜孤舟夜半子规啼  

除夜和黄子明员外  

老醉屠苏今夜酒一杯千古独何思送穷文字真谁是应节梅花畧少诗病痛百般羞此夕乾坤万事了何时明年又说明朝是青镜刚添雪几丝  

挽容彦昭  

墓中谁打彦昭碑老泪西风可尽垂敢向青天呼此友不知华髪长因谁九京夜路书难到万里江门我自迟多少交情言不尽长江留写哭君诗  

休宁汪进士枉顾定山有诗和之  

留君五日溪云坐共看溪云且莫归诗思两人秋澹澹老怀连夜雨霏霏菊还恋节移盆痩蠏畧经霜送酒肥倘肯重来须记取桃花流水是柴扉  

寄吴宪之侍御  

玊节留诗老树滩可能留忆钓鱼竿相看云水无三舎不寄梅花又两寒醉枕栁根容我睡谏书天下为公看相思欲采芙蓉寄只恐江深到日难  

骢马朝天为戴元吉侍御作  

落叶秋霜送马寒题诗迂蹇竟谁干圣朝海内长无虑野老山中睡亦安御史祗今为寄重谏垣从古尽言难明朝或有垂裳论愿与山中拭目看  

焚黄诗为某太母题  

风灯何自许堪怜容有人间万古縁昼夜死生真大梦乾坤竹帛果谁贤百年尽了观空意两诰初收断髪天老坐孤松扳哭尽留诗吾独愧三迁  

九日同吴献臣登定山  

登高不把病中休笑插黄花各满头醉倒酒杯还不放也知明府亦风流斯文几处能今日山寺他年说此游但恨老衰诗力减曽无一句似罗浮  

送吴献臣  

岭海来过不作难三年几度问渔竿黄花病里虽真爱朽木山中岂足堪今古短檠闲对酒江山晴雪此凭阑殷勤欲了相酬意折尽梅花赠马鞍  

徽州方纯吉枉顾定山有诗和之  

溪云真愧此衫长老去山中百事荒贫叟畧无他敬客山中惟有一焚香诗人本自方干后贤者还生仲晦乡明日碧梧陪坐处便将留凤扁茅堂  

寄姜惟贞太守  

钓竿乘老问东风千里鸥波更向东闲笑龟防曽似我便难张翰不如公江声海色留孤艇月影湖光照两翁却忆西涯今学士廿年无信托归鸿  

六合别俞邦诚  

孤舟一雨带秋开何处弓旌万里来已分深山甘朽木岂知优诏起非才人间百事添霜鬓老去虚名愧钓台把手欲将离别句不胜千古送秋回  

济宁舟中  

不管青天问去鸿百年都只此杯中千家小聚村村暝万里长流岸岸同逺树入河留返照布帆随力饱西风南来北往奔波地留与儿童笑老翁  

舟中  

暮霭千家望欲平风光着处有诗情秋灯小榻留孤艇疎雨寒城打二更石自隔河分别界人将孤驿问何程同行我亦朝天客两鬓羞看雪乱明  

蔡村  

孤舟逺水入潺湲眼见河流又一湾万里小舟连夜发几滩秋水白鸥闲浅深雨乱移篙地西北秋连出塞山问讯京师还几驿不胜清梦五云间  

宿白家川  

浅滩还离寸胶前稍稍频催上水牵偶到人家多处夜逺随明月各湾船客非逆旅愁难到鼔合邻灯醉不眠向晓听鸡还乱发欲将行止问河烟  

题畵  

逺山青两老树秋几叶我怀不可羁空江下明月  

题萧尹翎毛  

幽鸟啼自哀秋风竹枝怨哀怨情岂胜月明寒影乱  

题畵  

浮云笼晚照野树亦轻隂莫道无人迹春山也自深  

石翁见寄次韵  

山盟投老防相寻无复人间不了心鐡篴试吹顶月山灵依旧是知音  

梅花  

尽遣东风问化工南枝何与北枝同谁知无限春消息都在寒烟一抺中  

畵马  

野草寒风卷雪干病躯斜阁痩栏干相逢蒭豆人间者谁把行天歩骤看  

游平湖南寺  

緑隂撑入傍湖州水作清深树作幽是畵不知还是寺晚斜日更登楼  

张秋夜泊忆李升都宪时出巡兖州  

孤舟旅泊果堪情明月黄河水乱倾雨后老人浑不睡别怀长恋兖州城  

## 石仓历代诗选卷四百八  

明　曹学佺　编  

明诗次集四十二  

张弼  

酬杨编脩维新  

灼灼东风桃缟缟西园李采采谅匪艰举手聊漫尔云胡自束防企望邈千里齿髪易衰谢嵗月不我俟抗走京华尘欵曲谢知己素心为我倾瑶琴为我理言别川途长梦寐相汝尔申枨致教言出处贵正始蝼蚁知隂晴孔翠择栖止明珠与瑚乃在沧海底努力慎所之六籍固根柢再拜置怀心察察声在耳归雁西北翔作报心怀耻惴惴畏迷方身先鸡鸣起  

答胡廷慎进士  

村居断来往摊书校陶隂寥寥三百载谁鼔紫阳琴萤爝无逺照转展费沈吟新声乱古雅嘈嘈或愔愔念昔与君期迪我以妙音中道忽仳离宿疚郁中襟支离事铅椠何以希回参湛湛图灵髙渊渊沧溟深栖栖坐迟暮鶗鴂鸣芳林  

东山胜集  

金昊澄新霁凉飇袭衣裳谩赴樽俎召靡靡东山阳弛策马徐进防吟兴骞翔岧嶤古招提熠燿揭龙章万松防亏蔽弥望郁以苍转转纡石磴遥遥躐重冈山人导歩逺爰觌神閟藏蜿蜓功徳水一匊清肺肠席苔薄留憩竞掇涧芷芳缅怀昔人迹讯之已昧茫而予自庆幸幸际时乐康幽夏归一统文轨同万方  

竹咏  

击节歌离骚湘灵招不得开门看明月幽篁倚苍石春风千万花花落春无迹此君冷淡姿常有好顔色  

红梅赠同年翁佥事  

庾岭小红梅风标天下絶昨日幸同欢今日伤离别玉笛两三声吹落胭脂雪写以赠知心相携共明月  

送陈公甫膺聘之京  

势利不我惕贫贱不我戚委曲义理途飘然若无迹问我今行藏而我亦未识扁舟渉江湖皓歌秋月白  

梦奚元启  

曲江池畔龙化鱼明光宫前重献书丈夫意气薄霄汉徤翮不受樊笼拘归来吴门领烟月三尺劒光飞列缺不容匣底绣紫苔要封塞外天骄血我曽曵裾趋后尘壶觞瓢墨时相亲荆卿台前雪没胫狂游不惜肌肤皴南薫楼头一分手过隙光隂白驹走翠帘两度见飞萤消息不闻空仰斗今夜翩然入梦魂五色彩笔扛昆仑白日下照寸心苦好风吹入金马门金马之门在天上防防玉人笑相向梦回海角只孤吟千里百里相思心霜花满地月华白悠悠何处鸣寒砧  

张行人银汉遨游图  

东溟仙人事游冶稳骑六气如驯马防袂翩翩历紫清回看一道银河泻河中谁泛莲叶舟玉节翠旂张使者昔日灵槎已腐烂换得莲舟更潇洒天孙投杼笑相迎与汝一别三千龄我欲赠尔支机石宁劳逺访严君平  

云山图  

楚人谈匡庐越人谈天姥何如对此云山图为我胸中洗尘土山青青兮云英英树苍苍兮泉泠泠小桥曲径数十转百亩石田如掌平茅屋参差出林罅鸡犬声中杂人籁鸭舌沙头竹叶舟紫蠏银鲈不论价我惭诗债百不酬久无清兴笔亦羞看此图中堪避俗可能借我三间楼固不学东山之安石亦不望南阳之武侯钻研章句咀陈腐独慕万古情悠悠行当了此念拂袖寻浮丘青鸾白鹤许我驾飘然迳入云山游匡庐天姥有佳处处处小住三千秋  

题畵  

大山如龙欲飞去小山盘盘如虎踞近山晴露两三逺水防茫不知数刘君家住山之陬苍藤古木凉隂稠歩月频穿花里迳看云别起水边楼隔林松吹含清响古色莓苔和雨长案头六籍时卷舒沙上羣鸥日来往近年得志上天衢皇华四牡常驰驱道逢江隂何太守为写江南山水图朝回挂向碧晓满幅烟岚静悄悄坐中都似旧游踪只欠清音一啼鸟  

送僧还邵武  

义师弹琴兼写竹指端触处清风足广陵明月十二楼琼裾仙袂同追游潇湘晴云数千里桂楫兰舟弄烟水梵余定起白昼长防心今古何茫茫我赋新诗送君去灵风忽偃前树  

渔舟  

溪光欲沈风色恶后船来傍前船泊老妇煮糜糜太薄船头大孥先一杓篷底小孥苦啼索须待郎飡为汝嚼连日天寒鱼数缩买酒无资人寂寞还胜趋官走城府忍冻吞饥受鞭扑呜呜竞唱渔家乐  

石钟山歌  

昔官左辖湖湘去彭蠡风髙帆不驻回头空恋石钟山白鸥飞断迷烟树朅来量移江之西石钟山上几栖迟时闻钟声发山谷缓复急兮髙复低恍如野寺僧唤粥髙栋悬莛时一触又如鸣佩趋鸳班五云防阙声催促前呵暂止问山翁翁云此处无金钟岩下玲珑石作窦江风鼔浪相激冲遂令天然至音起何烦协律分条理烟波客梦防回惊尘土劳心顿时洗乃知钟名不我欺委蛇石磴寻古碑蔓草垂萝古碑没剔藓漫阅前贤诗  

赠王镇抚  

天狼睒睒时出没弧矢光芒正蓬防九重厉精康庶物搜罗才俊罔遗逸爪牙世臣袭华秩感恩思奋心如惄握劒提戈声啐我苖斯薅髪斯栉腥羶汛扫南北一露布奏捷星驰疾喜动天顔重进秩虎符炜煌耀朱芾丈夫才气斯弗屈汗简垂名皦于日  

梅岭  

梅山巨石当关口只容疋马单人走五丁一旦挥金锤百尺嵯峨复何有碎石填涧涧亦平又令陡岸添圩城昔年险处今平地昼夜轮蹄自在行  

题畵  

逺山如飞近山走茫茫白云三万亩小桥尽日无人行孤舟自碇清溪口似闻乌啼猿啸哀长林宿莽惊风来令人洒然毛骨爽不知身在黄金台金台红尘深百丈骑马东西事鞅掌见图唤起山泽心枯肠骚然诗句痒挥毫聊问许郢州何时约伴作清游我歌尔謡齐拍掌笑看黄河西北流  

西施菊  

西风吹破胭脂蕚馆娃佳人醉顔渥苏台麋鹿浑不知自有陶翁供笑谑莫信此翁清且贫花前时复赋闲情东篱落日防醒醉却笑鸱夷空丑名  

花鸟二首  

天台山里刘郎来元都观里刘郎去人来人去花不知金衣鸟啼春满树緑孤眠如玊人闻道春归未识春欲起推看花鸟还将罗扇障流尘  

青青幽禽岂凡翼传书曽谒秋风客廷臣宫妾蔼如云只有偷桃小儿识流光忽忽能防时旧日桃花无一枝幽篁独抱嵗寒节飞来与凤同栖迟  

花朝期钱世恒御史不至  

北土花朝草木青南土花朝草木尽满庭新緑啼孤莺美人不来空有信怅然酌我金藤巵頽然隐几梦见之觉来不见倍相思岭南岭北雨丝丝  

禽言  

得过且过饮啄随时朝暮得陇望蜀徒尔为未知是福还是祸得过且过  

泥滑滑兮行不得郭公提壶劝君吃脱布袴渉水难不如归去聊安息  

次韵叶太守郡斋述怀  

黄覇还朝日空余海国春吟囊偏觉满行李共知贫笑别三江月俄为千里人平生一孤劒不避霍家亲  

送郎中吴行徳还南京  

圣主龙飞日英才豹变时北来天浩荡南去路逶迤栁影家家畵花香处处诗南宫印如斗指日待君持  

上巳日  

上巳今朝是兰亭不可寻一为京洛客几负故园心緑水鸥盟逺黄尘马首深题诗难尽兴展畵看山林  

送徐仲广归姑苏  

醉坐春风棹春波照眼明正当欣赏处又惨别离情飞花逺萋萋芳草平少年怀璧去有待价连城  

和浦宪副述怀  

昔在西台日闭门甘守贫满朝求识靣同巷懒呈身氷蘗常如旧烟花自换新且须传酒颂何必论钱神  

寄徐时用  

同邸每同游别来俱白头古心遭俗骂老眼阅时流明月三江棹清风百尺楼更期东海上鹤氅伴闲鸥  

溪居  

闻说幽人屋门前碧玉流鸭头防映雪鹈尾浅含秋无际迷青草多情纵白鸥素衣何用染相对自悠悠  

雪后有感  

海国偶行眺凄凄感物华春分还有雪寒食尚无花村落四五里防烟三两家荒林翳斜日处处閙归鸦  

送琼州守  

沧海隔琼山怜君几往还蒲帆一万里竹屋两三间首化鲸鲲窟心归鸳鹭班春风杏花信又促觐天顔  

寓馆述怀  

为客京华若转篷移家又向玊河东谩凭白眼看新緑懒着青鞋踏软红三月风光浑梦鹿半生辛苦尚雕虫牀头旧醖江南味且约心知一醉同  

栽杏迁居春坊之右厢作  

御河东畔春坊里借得闲斋寄此身偶见移来山杏好买栽宁计客嚢贫孤根元荷乾坤力嫩蘂都含雨露春拟醉红云香雾底曲江风景一畨新  

用韵寄林亨大  

引蔓髙枝笑女萝元龙豪气未消磨赤贫何必逢人说清兴时还对酒歌五夜客愁闻蟋蟀九天风信送鴐鵞男儿须了人间事不信流光一掷梭  

用韵简全聪二上人  

同着缁衣遯緑萝晋书唐律共磋磨僧中今见大小朗世上争传长短歌适意岂无千里骏听经应有一防鵞偷闲欲结东林社须得防盘贮水梭  

渡江  

杨子江头几问津风波依旧客愁新西飞白日忙于我南去青山冷向人孤枕不胜乡国梦敝裘空惹帝城尘交游落落俱星散吟对沙鸥一怆神  

宜兴好寄弋阳尹李端卿兼柬诸公  

吴中山水宜兴好曽在京华得饱闻踪迹十年嗟未到风烟一壑要平分笋镵茶焙铜官雨荷葢兰舟洴浰云更问东坡田可赎便教儿子早耕耘  

徐氏赏铜丝灯  

太平京国万家灯东巷徐家最有名金网漏光华月小绣旛拖影防云轻樽前何用蛾眉舞笔底能令鬼胆惊试问去年同赏者天涯星散不胜情  

滕王阁次韵  

滕王髙阁楚江涯此日来游夙愿谐逺近山川供酒案古今人物在诗牌乾坤有意留陈迹嵗月无情感壮怀欲倚梅仙黄鹤去五云深处拜尧阶  

和广东按察使闵朝英  

南海黄柑逺见分几回贪嚼苦思君孤莺愁坐萧萧雨老鹤髙飞云花判最能明国法草书何足张吾军一尊庾岭梅花月共醉清风却舞裠  

陈公甫寓寺连日不见寄之  

何事今朝阻笑谈凄风寒雨暗江南百年事业知多少九月光隂又廿三緑酒且教人酩酊黄花自笑鬓防鬖晚晴还过周台宿细与崆峒道士叅  

与陈公甫饮怀贺克恭给事荘孔易司副  

章江禅院雨声秋緑水黄花话旧游贺老旷怀应我念荘生髙论许谁酬乾坤古气防龙劒江海长流万里舟去雁来鸿无信息夕阳孤倚斗南楼  

寄建昌太守秦廷招  

老守题诗寄少游天涯几度断鸿秋丹心自许乾坤识白髪谁怜嵗月流莼菜关情千里外杜鹃惊梦五更头章江北绕人南去独倚斜阳鐡柱楼  

照镜  

览镜今朝忽见吾欣然对语共卢胡鬅鬙鬓髪乃如此磊落肝肠还在无敝郡穷民真愧赧清心直道太迂踈秋风有便不归去空负松江巨口鲈  

次丘时雍太守  

轻风细雨晚凉余摵摵庭梧叶渐疎念我此时来手笔爱君何日到肩舆欺人嵗月翩翩尔随世功名碌碌如矫首番湖防千里伤心归雁一行书  

与桑民怿宿别  

送别江头意不堪僧房留宿快清谈髩毛零落风前鹭心绪悠扬水上蚕司马竒文空自赏元龙豪气卧能谙一梳晓月催行李水自北流人自南  

次钱世恒绣衣  

六年作郡幸清安笔兴诗怀不属官酒遇故人随量饮花当好处及时看鲈肥松水家千里马倦梅关路九盘京国旧游如梦寐未知何日罄交欢  

送石廷坚进士出宰上杭  

三礼声华闻九州杭溪作宰迈时流鐡炉赋足民无恙铜鼓山鸣嵗有秋不愧王乔曽赐履慵看卓茂早封侯两京襟佩纷如雨回首春风忆旧游  

登东山送冯掌教  

一回相见一清吟短髪繁霜嵗月侵浪迹祗怜南又北旷怀谁信古犹今越王台北秋风早张相祠前暮雨深莫问元都痴道士红尘回首欲投簪  

张丞相祠  

丞相新祠何处寻梅花岭上最髙岑云封一室藏金鉴泉滴层阶奏玊琴后世竞传开路迹当时未尽补天心竹批两耳青螺逺独立西风慨古今  

偶赋  

过岭囊箱下濑船丁夫昼夜少安眠薄田荡尽犹输税恶客频来横索钱穷髪东南皆赤子举头西北有青天不才无计苏民困食禄乘轩自赧然  

题金莲寺壁  

南安北寺足徜徉公务清游两不妨玊版禅师叅茗汁金莲侍者供檀香墨花洒洒孤亭雨劒影翩翩五岭霜分付山林老猿鹤须分一半作黄堂  

饮顾天祥家  

仲冬风日似深秋白鹤城隂好放舟天地有期谁不尽溪山如畵我来游诗怀酒兴逢青眼舞影歌声醉白头三弄梅花促归去一天明月更相留  

续梦  

买断秋光不用钱祗凭酒斚与诗篇青帘艇子苹香里锦瑟佳人菊影边兴到不辞松寺逺醉来还爱竹舆便也知白髪非春事自与西风结晓縁  

送客归闽  

白雁风髙秋气凉畵船东下斾央央张翰江上莼偏美陶令篱边菊正香稽首不胜恩浩荡挂冠一任鬓苍浪何时骑马来寻访榄叶隂中吸荔浆  

緑滙堂新成  

别馆新开緑水濵萧然无处着嚣尘清风时作酒边伴酷暑不欺林下人犹未忘机鸥鸟舞时常得食鴄鶵亲天涯故旧休怜我老齿还能嚼紫莼  

淮安雪夜  

自怪平生酒量悭舟中无事可消闲杂书数卷看来厌名纸千繙写付还篷背雪声何飒沓牀前灯影半阑瓦炉砂礶空相对谁在春风醉梦间  

渡江  

篷底茶香酒梦醒大江风急正扬舲浪花作雨汀烟湿沙鸟迎人水气腥三国旧愁春草碧六朝遗恨晓山青不知别后东湖上谁爱菱歌倚棹听  

游小昆山  

小昆山势卧麒麟独角撑空甓塔新北崦榛篁三佛地西村秔秫百家春陆机旧宅空余草张翰归舟却有莼沈醉临流还濯足青鞋犹恐涴黄尘  

春暮述懐  

旅馆孤吟思惘然抱书时读枕书眠萋萋芳草日将暮防防飞花春可怜家信不来江雁杳乡心正切海鲈鲜欲沽一斗花前醉自笑青衫不值钱  

送杨将军帅边  

独携长劒守穷边洮水岷山路几千五月氊裘走氷雪三更笳鼔报烽烟巴茶宛马师僧寺羗语畨文译史传自昔班超身未老玊门关外圣明怜  

陈粹之鸳湖寓居  

青云人借白云居似欲逃名半老渔但觉蘧蘧成梦过何曽咄咄向空书鸳湖泛月狂歌甚虎阜穿云小醉余负我同年叹离索金鼇阁下候肩舆  

棠溪景五首  

悠悠下村径望望皆烟树何处读书声山禽忽飞去潮去闸头浅潮来闸头深浅深浑有定不似世人心登登度西冈恰与诗景防归鸟下幽丛斜阳在冈背白鹭宿寒塘寒塘浸明月懊恨少年心分明镜中雪沧海明月来古戍行人静惊见张颠书满地藤萝影  

畵虎  

羣虎人所畏人怒羣虎戮试看堂室间坐卧斓斑褥  

古意  

桔橰如离肠轣轳千万转只见山髙低不见路近逺  

畵景  

舣棹荻花湾相期且未还不须愁日落明月在东山  

留别江西诸公  

送别章江门何须折杨栁天涯去住情春风几回首  

道中口号  

昔从此路来今从此路去东海旧纶竿还挂瑚树  

题畵  

江上新凉霁色开緑云深树见楼台老渔未肯抛簑笠还恐轻雷送雨来  

又  

云杉如荠屋如蚶诘曲溪流泻碧潭独立小桥吟不尽挿天晴翠太湖南  

题畵赠张宪副廷芳  

山水情怀轩冕身抗尘终不混流尘西湖十里梅花月来伴扁舟载鹤人  

春昼  

落花飞絮促春隂倚徧东风伤客心欲试青衫无酒伴城南草色自深深  

春山  

青染螺鬟春又归岩花径草霭斜晖谢公自有登山屐谁向闲门踏藓衣  

春燕  

春雨秋风底事忙栖身自欲向昭阳谁怜江外初归日巢垒未成空绕梁  

访人不值  

茫茫沧海两浮萍多谢风波偶合并别后相寻不相见风波依旧是无情  

胡陵城  

汉楚英雄逝水东萧萧荒垒几秋风金戈鐡马酣争地付与寻常负米翁  

西浦盟鸥  

吟弄清风緑水塘白鸥时拂芰荷裳年来不独忘机事一个闲身亦自忘  

书童志昻诗后  

雪貌霞裾一美人只将遗佩寄情亲湘臯有路无由见防度东风草自春  

罗袍  

鸭緑罗袍鱼口开重教补缀不须裁眼前多少鹑衣者太守真惭袜线才  

俞舜卿佥宪许柑未送诗以促之  

南海黄柑未见分举杯空望岭头云元宵灯火相将近空手归来恼细君  

晓行  

晓行梅岭鹧鸪啼草树苍凉路欲迷莫道哥哥行不得马蹄南北又东西  

仙茅  

庾岭仙茅旧有名随时采服髪长青使君昨日才持去今日书来乞墓铭  

怀友  

飞来送春归忽漫钩帘对夕晖竹下小池防翡翠衔鱼飞过緑苔矶  

絶句  

空蒙山色晴还雨缭绕溪流直又斜短杖防吟过桥去东风满路紫藤花  

送杭州别驾陈鼎叔之任  

苏公堤上栁依依闻说年来已半稀君向春风好培植莫教庭院独芳菲  

方文美畵  

花落春归客未归仲宣楼上倚斜晖故园遥在三江外緑徧蘼芜燕子飞  

纸鸢送陆文质之京  

百尺东风舞纸鸢无端声到别离边人生自是无根蔕却被功名一线牵  

春日偶成  

盘薄乾坤万古心无由输写强登临蜂房晴日蛙声雨都付先生自在吟  

## 石仓历代诗选卷四百九  

明　曹学佺　编  

明诗次集四十三  

林瀚  

分得海字送大司徒郑公还仙游  

木叶鼓霜风寒声秋几倍故人忽南归握手情何蔼珍重拜殊恩桑梓増光彩南度分水关乡音老无改八靣壶公山青青久相待月明逺驰思离愁浩于海  

应制春日  

东风扇防和旭日舒以迟乾坤满春意万象何熙熙盛徳爰在木韶光良可怡轻烟含草色好鸟鸣花枝底事萦我心农功须及时百谷播原野雨旸无愆期四海乐有年载诵豳风诗  

送春闰三月内阁赋  

今年春多三十日送春也觉春归疾临风欲赋送春诗花事阑愁阁笔东皇别我去难留夕阳冉冉心悠悠緑杨枝上莺声老芳草渡头香雨收抚兹不觉伤怀抱孤云梦绕闽南道髙堂添却镜中霜安得春光镇长好回防九陌游冶儿锦鞍白马轻罗衣少年只谓长如此不问春归春不归  

送游令之江夏  

玊阶晓漏辞明主郎星一防光如许鳬舄南飞鄂渚云兰舟夜泊湘江雨清时制锦抡竒才须令百里淳风回凤皇山上试登览桃李尽向春阳开嘉政无慙古三异鲁恭千载称循吏  

秋鸿内阁试  

秋风起兮寒露瀼碧云影里羣翺翔明月何处来潇湘沧江万里天茫茫一声呌落芦花霜南去河关道路长游子思亲遥一方泪痕为尔沾衣裳谁将锦瑟弹清商回翔欲下寒汀旁渐于磐陆仪羽良肯随燕雀纷飞扬泽国秋深菰米香何须更度衡山阳水碧沙明网不张漫惊渔父宵鸣榔鸿兮鸿兮动有常凡鸟安敢相颉颃知时去就能自量往来不为传书忙天北天南俱故乡  

秋塘瑞鸟图应制  

莲塘雨过秋如洗数尺澄波清彻底两两珍禽何处来飞入塘中弄烟水相呼相唤良有情莫遣渔翁鸣榔惊翠葢莲茎霜后老黄芦几叶风中声白鸾瑞应元同匹凡鸟不敢同游息晚来并立晴沙头占断沧波秋一碧争如五采双凤皇梧桐晓日丹山阳安得天风扶羽翼直向霄汉联翺翔似此珍禽世稀见虞人未许藏机变商家至治宏万年罗网今看解三面  

泉石脩篁图  

碧云数亩湘江曲谁种江干万枝玊枝枝散影落晴波波光掩映林光緑有时飒飒来清风不比金谷飘春红翠凤辞巢鸣舜日苍蚪卷雾腾遥空岩岩巨石苔花紫砥柱中流俨如许障断红尘半防无六月坐来不知暑逺天际青螺浮蒋迳嶰谷轻烟收山中定有脱俗者可似当年王子猷子猷一去今千载此君清致依然在氷霜万壑嵗寒时劲节虚心终不改  

送彭春官归田  

门地人争羡才华世罕俦麟经恢旧业虎榜挂时流笔阵惊风雨文光射斗牛仪曹声价重魏国宠恩优礼乐雍容典英贤次第收匡时长防建为国寸心忧伯仲登台阁晨昏侍冕旒正期同弼亮何事独归休抚景劳清梦思乡讶白头年华空外鸟世事水中沤拂袖行应早扬帆去莫留月明南浦夜云淡故山秋黄菊陶濳宅沧波范蠡舟烟霞多散诞泉石足夷犹歩引松间鹤机忘海上鸥朝绅嗟契濶野老喜追游白玊杯浮蚁青藜杖防鸠棋弹花坞静卷展竹幽尽日闲如许平生愿已酬山中无限乐物外更何求  

题东筦梁文焕栢庭卷  

为爱庭前栢苍云日日横影分淇竹翠香讶泽兰清不改氷霜操堪怡丘壑情东园桃与李回首几枯荣  

赐扇  

钟鼔初朝罢虞廷赐扇回裁云向霄汉握月下蓬莱一扫炎氛浄频招爽气来皇风自清穆何用防庭槐  

小山秋霁应制  

雨后山光碧何人一洗来水帘秋气爽石洞晓云开幽径通西掖虚亭倚上台凭髙瞻望处紫塞絶氛埃  

送舒廷音分教桐乡  

京国理行装青氊古锦囊儒官辞桂阙文斾指桐乡山色逢秋痩江声带雨凉门墙人似玊次第折天香  

圃中新井  

翰苑看新甃寒泉同一影涵银汉洁色借玊堂清润物施余泽烹茶解宿酲辘轳风外急时杂读书声  

寄题建安杨治中恒叔陶园  

梦入陶园游归来堂上坐怡顔庭少定寄傲徐过花外黄鸟声松间素琴和盘桓称我居回首红尘那进贤女子许嫁而夫亡守志而终诗以挽之  

结褵将遂百年欢谁谓仙郎骨竟寒翠羽未联钗上凤黄尘深掩镜中鸾闲庭夜月空帘箔古镜寒泉照井干地下相逢应识靣从教和泪剖心看  

送仕绎张兄复任河间  

故人重别帝王州正值荷花五月秋一棹晴山江上路半凉月竹边楼君从瀛海鸣孙复谁念新丰客马周闻说禹门春信近杏坛回首是龙头  

送陈汝璋州博之蕲庠  

携书载铎出长安还是儒林旧日官潞水帆开燕树逺蕲门云浄楚天寛秋波冷浸瑠璃簟晓日光凝苜蓿盘讲罢杏坛无一事凤皇山色醉中看  

禁中闻莺  

金衣公子爱芳辰出谷飞来恋紫宸几度唤回东阁晓数声啼破上林春烟深宫树秦箫缓风起龙楼郢调新别有髙梧丹凤语却嫌娇舌混韶钧  

应制蓟门烟树  

千章嘉树蓟门东树色苍茫接逺空几抺淡烟春杳蔼一林佳气晓蓊葱楼台隐映青山外车马依稀紫陌中啼鸟飞来如有意緑隂深处语东风  

送郭文举河源教谕  

袍笏荣沾圣主恩緑槐成市送王孙较多行李书千卷何限离情酒一樽帆挂薫风移潞渚城临秋水抵河源铎声振处天荒破桃李花开春满门  

秋日感兴  

独倚斜阳思不禁满林风叶共萧森诗怀底处逢人遣宦况闲来对菊吟紫塞天寒霜信早碧江云冷雁声沈西风莫向前过吹动庭闱故国心  

题山水图用董尚矩侍读韵  

穷通世事坐谈间自古龙鳞不易攀碧涧有声尘虑浄白云无恙我心闲琴牀昼拂松边石诗景春捜雨后山絶少轮蹄逢此地故人霄汉几时还  

三江舟中与陈徳衡酌别方起首两句未及成章而潮生解缆归矣后足首寄之  

一棹三江候早潮方山谁道玊人遥烹鸡载酒情何限倚马成诗思欲飘白雁声寒天际雨丹枫影落渡头桥悬知此别相思地春到梅枝雪未消  

子陵钓台  

富春山下客舟过为挹清风感慨多龙衮故人天上梦羊裘渔父水边歌一矶烟月还如旧五夜星辰竟若何缅想流芳千载事桐江不似渭江波  

清明谒陵次吴原博见怀韵  

东风忽似朔风吹顿觉归心马首驰万壑松声寒欲裂四郊花气暗相随更无青白尘中眼谁有敲推月下诗知子雅怀何处写竹枝频扫夜时  

寄姑苏苏延玊义相  

当年客棹过君家一叚蓬壶景不賖翠竹有枝初解箨碧桃无树不开花金樽满泛长春酒石鼎新烹异品茶为问传书南去鹤寿仙何处炼丹砂  

送杨应宁中书还镇江展墓遂归云南访故业  

陈情有疏叩天关两地乡心一日还京口新阡多碧树滇南旧业半青山潮声暮雨龙江上云影秋鸿马鬛间行处莫躭诗景好羣仙相候紫宸班  

和马日一首  

国马曽闻大仆申年来蕃庶倍于寅成羣食野朝连雾奋鬛追星夜达辰紫塞休兵忘汗血雕题控辔正咸賔也知今日祥光动散作天闲化育春  

元宵用前韵  

上元恩典嵗重申赐假经旬日自寅万井笙歌宫间羽九街灯火夜为辰都人踏月真成队国士观光合用賔明旦上林花一放暖风先报玊京春  

再乞归田未遂所愿示庭防  

三年两疏乞归休诏下金门复谕留华髪自知才力减素餐深负宠恩优心悬北阙中天日梦绕东篱故国秋且倩抟风南去雁传书先到众芳楼  

送大司徒王公奉诏兼左副都御史视师贵州  

战马嘶风猛欲驰秋郊酌别驻金羁席前云拥尚书履阃外霜飞大将旗虎豹生威分队处牛羊争献聚降时明朝露布闻当宁韩范勲名更许谁  

和光禄卿杨维高年兄韵  

门墙咫尺犹千里忽有诗筒月下过云锦织成花满轴天机借得玊为梭脩篁枝上巢丹凤流水桥边戏白鵞此地相思无限意不知春景为谁多  

哭同年荘定山司封  

泚笔沈吟落叶秋故人无复见南州半氊分后心如醉双劒看来泪自流翰苑有章青史重定山无主白云愁试披旧槁寒灯下一道祥光射斗牛  

人日和东园咏雪韵  

天花葢地未全销腊去春来又几朝家近禁城银铸戺舟横野渡玊铺桥我居斋馆心如洗君倚吟牀思欲飘灯下喜闻三白调愿将嘉瑞献中朝  

寄赠郑郎中希大致仕进阶  

凤台一别四经秋羡子投间未白头鸣佩庙廊辞主去横金乡国侍亲游春山览胜云随骑夜榻延賔月满楼为问濓江江上景几多烟雨暮归舟  

送方寒溪髙士还金华  

嵗寒溪上送寒溪几箧经书一小奚诗草百篇涵月露文光千丈贯虹霓官亭榕树盘根古客路梅花吐叶齐拜舞髙堂亲寿日伫看征诏出金闺  

感怀一首用前韵寄西涯  

老来岩野觉前非赢得投闲愿不违日下鸳鸾思久别山中猿鹤笑迟归愁看露垒频年结怅望台星彻夜辉赤手擎天谁可代空怀尚父渭川矶  

送邹尚賔作宰于饶平  

濓江江上早潮平载酒题诗送逺行梓里曽推邹邴志花封莫让鲁恭名日斜岐路蝉琴咽云浄秋风雁字横为语黄堂游子道好将清白绍家声  

五月望舟中书怀  

客途过半夏榕圃正当归欲附子音信天南星使稀  

下村烟树  

孤村烟雨晓蒙蒙树色苍茫隐映中一曲莺簧何处奏緑杨枝上语春风  

隔塘巢鹭  

清脩长在水云乡五月莲塘尽着霜浴罢飞从深树里浑疑白玊露青囊  

题焦中书梅卷  

一曲霜风玉笛寒枝南枝北半阑珠钿落尽香犹在莫作春堤栁絮看  

题林泉生卷次张汝弼韵  

空谷秋清兰有香南山雾重豹深藏纵然一出寻诗景只在青松古涧傍  

黄文泽送至杨村驿辞归诗以别之  

金闺通籍况通家奕叶朝绅沐宠賖此别情怀分两地秣陵烟树玊京花  

读石翁诗是日东光河上遇戸部侍郎王公民望恵以此集  

岭南丘壑石翁家霄汉功名老去賖何事鹤书招不起白云深处饱松花  

下邳怀古  

下邳何处子房家千古名同汉业賖为问圯桥黄石上几畨春雨长苔花  

附林庭桂【`字利芳文安公长子二十二举于乡早夭`】  

补山亭行  

习俗厌江村丛林借幽楚随意叅禅元开襟洗尘土剧饮借容顔豪吟雕肺腑庭竹数竿秋芭蕉千叶雨有时临崔嵬释儒杂賔主有时陟山巅乾坤从仰俯有时折角巾醉歌有时无弦琴浪抚对景漫优游何心事簪组萧散林丘傲睨今古守拙养真伊谁俦伍几回醉眼摩娑不觉空庭日午  

感事偶成  

东家有子惟读书萤雪案勤何如二十年余来射策衣冠才入承明庐西家有子富珠玉驰马试劒醉醑醁朅来买却袍与笏须防直上黄金屋眼底车马多如林榱题数尺深复深翻令世上父母心不重诗书重黄金谁知一旦黄金耗门前零落生芳草回头羞覩东家儿始信从前读书好  

承示宠和秋怀三作清新雅淡令人披诵殆忘寝食喜幸之余輙不自揣奉答一首  

光景转秋阳新鸿旧燕忙蒹葭含夜雨兰菊破清霜在客空弹指思家每断肠甘泉山下路闲却竹苍苍  

饮河院次方寒溪壁间韵  

城北寒笳凄城西凉月低吠声隔花犬惊梦扶桑鸡我讶地无歩人言天可梯不堪愁絶处骥子蹶霜蹄  

过钓台  

羊裘滩上钓凤诏日边迎犹自颠狂态那堪故旧情恢恢天地量耿耿古今名一防客星象依稀江底明  

秋宫词  

庭树西风木落时败荷衰栁共凄其含情长鎻双眉黛多病应添两鬓丝何处锦鳞堪问信满阶红叶漫题诗幽怀难向傍人说只有青天皓月知  

偶得红菊一本置之盆中遂成一首  

十尺瑚到眼前品题曽说是金蝉风飘阶下香犹细露湿盆中色更鲜幽谷芝兰长作伴东园桃李敢争妍客对此真堪爱笑摘娇枝入酒筵  

舟次罗滩  

扁舟漂泊野桥东水底渔灯隔岸红九曲滩头风解缆残更梦里雨敲篷鸡声村店元无异人语乡园渐不同羇思满怀眠不得晓钟何处梵王宫  

立春书怀  

帝里风光分外佳看春应动少年怀风和栁眼初窥岸雨冷苔痕未上阶子史羣疑和冻解客孤闷顺时排半生株守当何事留着须眉老凤钗  

游鸡鸣寺感述  

丹飞翠耸势盘旋别是人间一洞天春屐印干苔砌雨晓钟撞破树林烟支龙突地成雄镇梁燕争泥挠定禅莫上层台最髙处六朝遗事草芊芊  

江郎即景  

千丈巍峩势欲颠午风闾井散晴烟何年醉卓山灵笔写尽三秋雁影天  

春郊  

芳草汀洲緑浅深穷崖倒挂景晴隂马蹄不见寻芳侣孤负东君一片心  

金陵春眺  

登临扶醉接天风桃李花开面面东九十韶华转头尽金樽休遣对花空  

读邻笛遗悲卷  

死别俄经二十秋忽看遗墨泪如流风帘寂莫灯前雨谁复能禁此夜愁  

## 石仓历代诗选卷四百十  

明　曹学佺　编  

明诗次集四十四  

石珤  

逺游  

君之出矣游如之何朝览冀野夜宿滹沱帝子不逢中流扬歌髙鸟堕林游鳞遡波曷发昆仑曷濯洧盘禾黍蔽野童欣耄欢新声在梁清酒在尊聊以永日以抒忧烦  

拟古  

秋夜何迢迢蟋蟀鸣隂壁蟾升林薄见露下庭宇閴萤火寒依人羸驹倦嘶枥开襟纳虚明万事谢欣戚  

古别离曲  

官杨何青青野花明道傍妾东君向西坐见道路长留妾千金刀赠君双明珰日月如流星嵗暮未相望  

杂诗  

凉风动书幔彷佛西南来庭柯下露华哽咽递相催瓜蔓滞宿雨袅袅防尘埃草虫阶下鸣流萤亦徘徊坐感嵗事速忽如车轮推门前有层城层城复髙台乘风欲登眺仰遡天汉回帝子不可见青鸟非良媒中夜耿深忧泪落生秋苔  

逢太原故人  

浮生忽飘转忽如车毂尘与子十年别念君如旧贫感慨奏诗篇况复留阳春为问城中景一一及交亲白璧犹待价巨鱼多戢鳞昔时富游子忽为寒乞身荒芜积水处时见红楼新贱子负干戈依然羇旅人遭逢太平年幸免罹苦辛感此人事变对谈忽忘真  

秋夜  

萧萧暮秋意似与骚人期西风凄布袍河汉影垂垂髙城奏清角感怆有余悲故垒欲辞燕残蝉犹附枝烹羊及炰羔农家欣及时不念抱穷士文章光陆离忽触秋涛声壮怀良在兹  

饮鲍文瑞荘居  

城栁初尽处薄蔼开空明潦降古洲出千里关寸情断岸带芳草逺树啼残莺钓艇日往还或有羊裘生下马对尊斚故人相与倾坐久出歌舞柔风濯长缨落霞绀野色吟蛩战秋声长恐西日下衢路立屏营  

秋夜  

凉夜始多梦升沈顷相寻蟋蟀入牀下萧序巳载隂褰裳出庭戸河汉清且深华月挂林杪髙鸿送哀音百嵗岂不多半为风雨侵嗟彼蜗角名烦此孤鹤心流水激方洲髙山出逺岑子期果难逢独卧枕素琴  

寄所知  

昨夜清飔发怀君在逺道双鱼不可托寂莫对荒草寒露日夕凝林麓霜苦早谁念裘褐单泥滓难自保百年防有乐中嵗已枯槁如何日孳孳复为毫末恼浊酒幸满樽藜藿亦堪饱同心盍来归盘桓以怡老  

五月朔日独坐  

风日乍炎燠坐睹麦秋暮青山当戸牖黄尘满岐路旅舎亦宏敞夕隂舞嘉树羁鸟恒思归举翼未能去极目西南天哀鸣乱幽绪  

春日杂言  

长空多浮云防雨霑四郊美人隔兰渚杂佩不可要去年梁间燕今嵗将寻巢时物各芬芳吾兴亦飘飖珠箔障东风星月耿深宵欲理阳春词朱弦为君调  

二十五日有作  

悴叶看复脱逺听无回音美环堕石砌破碎安可任平生气颇逸不受万事侵几因儿女曹折尽壮士心南舟驾言迈先垄行复寻感此事凄恻何用荣朝簪牀头富缃帙囊中有素琴恨来煮白鹤放歌青松林  

汉宫词  

汉宫有明月秋风悴碧枝紫苔绣壁带积翠隐□防夜久星河变人来鹦鹉知旧恩随露泻余欢与日移尚忆朝辞辇深承夜诵诗阳阿新得幸谷永况多辞指斥椒房宠吹求饰室疵荣枯付阶草物化效氷澌无言掩明镜千古妬蛾眉  

逺别离  

秦云陇树髙复低君去轮台西更西亦知此别经嵗月临岐素手牵衣啼山长水深覔无处妾心如荼苦复苦玊顔顦顇金缕裂犹忆徘徊出门语春氷易消云易断妾意如何不零乱人生难得驻朱顔空帷夜长泪澘澘  

拟古伤歌行  

叶落花残君不见春来秋去如飞电富贵千年刧火灰丘陵几度桑田变五侯髙楼临大道寳钗金钿埋秋草张况宁知金穴平杨家一旦氷山倒君看荒冢饶荆棘当年俱有回天力欢君对酒且髙歌莫负庭前芳草色  

乌夜啼  

庭前古槐犹未花寳钗晨入儿夫家儿夫重侠轻离别空庭夜半啼乌鸦谁将鸳枕千行泪却寄龙城万里沙  

有所思  

双星荧荧隔秋水秋入城头漏声里间梧桐风瑟瑟青鸟南飞月华白朱弦一拨意已传梦绕博山双紫烟藕丝易脱云易散十二碧秋雨前  

上殿熊  

熊上殿昭仪趋谁其当者冯婕妤玊顔岂能编虎须不难一死遮乘舆孟阳登牀信诳楚亦有华泉逢丑父分明造次效忠贞岂意婵媛成错迕姬手持黄纸来昔何勇锐今何衰两朝泪湿黄金阶宫中妬色亦妬才  

有所思  

东风二月扬新沙忆醉燕南豪士家狂歌剧舞共春色正值东隣桃始华情防每厌筝笛防意放不遣山林遮船头诗篇船尾酒解缆直下清溪涯太原乔生兴踔絶偏爱渔簑冒风雪杯空正自吸流泉月出先判宿岩穴封龙山人意原苦坐觉悲风起尊俎鬓星岂乏长安尘衣斑尚带西湖雨百年离合江上云万事纷纭江水纹千里夕阳春草緑停云空忆鲍叅军  

暮夜金  

暮夜金光陆离故人心君不知金经百链不爽毫与厘故人之心良似之还君金君往矣但愿君为清白吏絶胜千金报知己  

首阳薇  

朝采薇露未晞夕采薇风凄凄岐山东来墨为缞大白小白悬两旗食周之粟不如蕨与薇蕨薇虽不饱应是商山草  

契苾儿曲周垂拱间民歌契苾儿词曲多媟艳亦乐之妖也契苾儿张易之小字  

君歌契苾儿妾按龟兹舞酒尽灯欲灭堂前鹦鹉语光顺门宣供奉郎莲塘水暖双鸳鸯象牀犀簟伏熊枕春风夜簸花枝狂谁家少年眼如虎犂断并州杏花雨  

迎冬词  

畵檐小鐡嘶北风疎栊日影揺轻红叠绮重茵夜云暖博山紫气飞遥空霜凄落叶防寒井素绠萦纡指尖冷翠笄东靣绣新苔幻出潇湘美人影日髙寳瑟拂蛛丝鱼上深潭鹊绕枝十二防干烟细细伊州一曲谱相思  

邯郸行  

邯郸女儿未二十堂下理筝堂上食梅魂清澈藕丝柔舞罢花枝困无力罗帏绣幕春复春可怜白璧滞风尘陌上几逢朱履客花前谁是锦袍人百年命分多不偶不独西池蒲与栁李广不侯冯衍贫文姬流落明妃朽伤心万事难具论积恨烟緜春草痕  

大陆行  

大陆泽水秋泠泠苇花初白荷葢青红裠荡桨緑波靓八月江寒犹采菱菱角槎牙芡实满明珠紫贝多零散白日清歌应石淙黄昏鸣佩随归伴西风作恶凋苎衣秾华回首叶飞飞塞鸿嘹唳江南归阳和渐减霜生威百年富贵转眼非昔人游处尚依稀水头屏营见渔火深夜洞房清泪防  

陌上花叹  

陌上花何离离秋风吹汝汝不知汝有丹葩及紫蕚恨汝不植琼瑶池朝朝行人暮游子泣露酣霞何日止花枝渐减秋月寒独抱余芳道傍死不如三月杨栁绵犹自飘飏帝城里  

拟古苕荣曲  

苕之荣美如沐春风扬素防幽姿媚空谷银罂酒满瑶瑟哀孟姚夜入黄金闺宫中椎鼔进胡乐司过不称秦与齐爱偿意授政机弛子章苍黄子何喜狐疑竟蹈两端菑雀鷇宁知三月死美如沐苕之荣莫保枝榦安保名先王冠服尚可改家国大防毋自坏  

朱仙豪客歌  

北风吹尘江水竭万里行人雁书絶龙亡虎逝山河裂英雄掩面空啼血城门土赤暗雾腥塞草今非一冢青颇闻渊圣髪已白日夕但望南来兵吁嗟将军勿南行千载一朝势已成乌珠夜遯中原平谁持金字符骆驿趋公营吾将磔汝万叚投饥鹰将军得制阃外事奸臣误国安可凭吁嗟将军勿南行  

登临篇  

登髙丘临清流惊涛拍岸风萧飒东奔到海何日休浮生聚散类萍梗满地花草凝闲愁士雅空盟大江楫仲宣复上荆南楼日落苍梧思帝子风生芦叶按伊州富贵豪华成莽苍斜月窥林影千丈谁家金坞草犹黄旧日歌台一竟往旧人已往新复来仍张寳瑟劝金杯流鱼偶与水相得长啸不知山欲摧鬓毛未白心成灰城南啼乌声絶哀长空蘸酒波澒洞峻阪堕足愁崔嵬仰天愤顿一起舞蹋碎石濠千古苔  

巫山高  

巫山髙十二重攒绣出青芙蓉朝云不返暮雨歇金舆冷落双盘龙秋横素山澹相续万壑鸣泉响寒玉风流宋玉况多情挥弦更奏相思曲曲声嘹亮绕天愁雨态云情凝不流寒烟裙紫草钿碧楚王犹在离宫泣  

秋莲曲  

西塘菡萏初破红小舟荡漾东南风罗裠曵水蘸轻碧惊起沙头双落鸿昨日采莲莲尚好今朝采莲莲已老緑房结子空垂垂翠黛朱顔可长保江头日暮生嫩寒鸳鸯防飞不过滩回头女伴各无语泪洒铜仙承露盘  

妾薄命  

女家赵下襄阳往来大河荡轻桨娇红腻白照清波一曲髙歌众惆怅去年花枝今又红白日西没月生东顔色空随落花阵恩情旋逐东南风当时容顔不自保而今零落如秋草夜夜伤心泪暗垂出门万里长安道  

雨雁词  

猛雨断哀雁离离不成行寒云蔽关塞落月暗潇湘楼中鼓角飞秋霜仰看孤影空彷徨拈鍼绣作孤鸳鸯为寄逺游都下郎灯寒指冷夜寂寂独抱瑶琴为君泣  

西湖  

城中稀暇日取适过林泉古寺排金牓离宫枕玉泉折花聊映醉借草亦成眠不学王孙呕平心过百年  

从军行  

边书昨日至杂虏防凉州劒防明霜夜弓开满月秋黄金装战甲徤羽插兠鍪跨马鸣鞭去心轻定逺侯  

寄北觉隆上人  

水北多僧寺生公院最幽地髙平受月林密静宜秋梵语中天应钟声下界浮文园多病客回首欲淹留  

双雁伤翮育于庭中有感  

自是排云侣秋深被网罗耦行犹作字长恨不成歌北望燕山月南思楚水波忽惊楼外影愁絶定如何  

游北寺亨上人后园  

偶为寻诗出秾华触眼新鸟歌行酒地花覆倚防人风籁浑无谱虫书太逼真絶胜弦管夜红袖舞香尘  

过丘头寺故韩师院  

古寺髙僧去荒林但鸟归钟浮石潭月苔满畵廊衣世事惊春梦西风冷宦机坐看秋叶下惆怅昔人非  

西港  

髙城舒一望明月下银沙草阁平临野溪流半绕槎树严秋尚茂兰静晚宜花不为寻真隐谁能卧紫霞  

早起  

八月行复尽寒空雁未疎壮怀频倚劒短髪不胜梳早菊披金缕晴云敛翠裾西南有佳气边捷定何如  

风中花  

春花有殊色何事逐风流欲堕还依水频飞不过楼托枝怜命薄倾国使人愁愿落帘栊里遗香尚及秋  

园中  

思君不可见三月正花飞杨栁垂金缕新苔胜舞衣鸟来枝上语人自水边归尽日西南望空山但落晖  

宿性公院  

清斋夜无寐星月耿前除野客寻诗罢髙僧入定初欲来还去梦才读又忘书岂为悲华髪聪明渐不如  

晚望次韵二首  

西望多锦树亭亭出古松清心休住寺逺听却宜钟渐老诗还拙空酣草未匀不知仙掌露何以疗疎慵白髪不忍摘朝来添数茎青铜岂有意红叶渐无声草木留心在山河对目明先人有遗劒曽为说西征  

东昌答郑侍御  

劳君相问讯别意正茫茫鲁国风何古吴山路更长水平舟去稳春暖雁飞忙安得乘骢使追随达建康同陈宗之诸同年饮鸡鸣山凭虚阁时罗太常景鸣作倡  

细雨縁山到清风待客来阁凌霄汉起门傍斗牛开云树千家锦豪华六代才遗踪不可问今古一衔杯  

得白宗伯先生书  

北雁正南翔书来自帝乡人同秋色老情比道涂长礼乐归宗伯文章忆大方江湖无限意延伫几斜阳  

月  

为月一登楼长风更试秋水揺城阙逈河带斗星流古木萧萧下闲云淡淡浮祗应今夜景能破杜陵愁  

灯花  

谁道春光薄寒灯亦放花粟金装寳树文火伏丹砂千里长为客三年不见家明朝有乡信遥寄自天涯  

晚望  

西郊日日望偏爱夕阳野水多宜鹭疎林不碍钟烟中古庙出山口断云封惆怅东飞鸟翩翩为客慵  

过李征伯墓【`西崖阁老子`】  

烟霾栖古道蓬藋掩荒丘壁有题诗处云横作记楼多才悲命薄浮世几名留惆怅香山社交知半白头  

早春  

春色来何处蓬试一开积寒犹困栁晴雪渐舒苔未举书云笔新停送腊杯江山多旧约斜日重徘徊  

易州道中  

西风羸马经行地易水长城是旧都壮士入秦名尚在客卿归赵势全孤髙台嵗久黄金尽古塞秋深白雁徂闻道关门犹鎻钥太平天子慎边隅  

天寿山  

银翠壁峙诸孙岳势雄开祖宅尊关塞正当山右臂风雷近接海西门龙过古涧多成雨虎撼长松半出根隐隐五陵佳气在欲攀弓劒泣深恩  

送胡长史从益府之建昌  

亲随帝子出龙墀曳紫横金见陛辞羽附雄风千里外心悬北斗十年时周人壤地新开国汉代贤良旧下帷歌颂不妨长纪事君王方采列侯诗  

栢井别兄作  

门对青山阁俯流歌声里却生愁最难为别縁同气忽漫相看是异州春草不违池上梦布帆先问水边舟金陵迢递劳频忆夜夜闻鸿定倚楼  

秋兴  

长洲沃野抱城斜未为深秋减物华楼近紫清闻朔雁水通银汉识仙槎承平江海多渔牧落日边关半鼔笳为问开元桥上客月中丹桂几生花  

古意  

志士多悲心如何值秋夜仰见星月光叹息茅檐下  

酌泉  

往往城中水不如城外甘如何市上客不肯住城南  

拟古  

桃花随意红栁枝向人緑山人夜归来独上兰臯宿  

砧声  

伴月捣霜随风送征雁行人归未归声停意方乱  

古意  

秋水凝细縠秋月鸣双杵江南雁欲归来向帘前语  

唐宫词  

四月笙歌拂苑池瑞莲花对海棠丝昭容尚记开元日正是宫中蚕老时  

中平宫词  

宫市新开御水边绣襦争立市门前酒姬未放驴车过自问刘郎索酒钱  

贞元宫词  

君王不爱长门赋才士空吟散雪词独闭深宫转萧索露花垂老合欢枝  

金陵  

织锦坊前春日明卖鱼桥上晚波生城中尽日无弦管时有渔歌三两声  

题李后主畵鹌鹑  

翠袖成围紫殿深曾看一胜抵千金如何解甲临城日不及山禽有鬬心  

## 石仓历代诗选卷四百十一  

明　曹学佺　编  

明诗次集四十五  

陈崇德  

别张朝升太学  

朝发金陵道暮泛龙江潮驰心在桑梓宁辞归路遥送客星初散离人酒半消秋风起天末秋月明通宵俯仰吟怀壮逸兴何飘飘念子青云器高谈见风标况历贤关久薰陶非一朝兹行趋觐省拜庆乐陶陶明当奋鹏翼九万看扶揺  

题山水图  

山外山水外水微茫夕照中黯淡白云里幽花野草山中春葛巾野服山中人彷佛桃源武夷境笔端造化妙夺神羡君自是隐逸者门外不闻喧车马心目长存山水间无声之诗有声画  

又  

云渺渺水溟溟高树低树连隂宻逺山近山无数青中有高人抱幽独坐卧烟霞隔尘俗瑶琴一曲来宫商俯仰乾坤心自足嗟余逰宦住江东此身未脱樊笼中披图蓦尔怀乡国家在云山第几重  

咏菊  

商飇浄羣芳秋光满径黄清香留晚节佳色壮重阳叶外稀蝉语篱边谢蝶忙陶公虽任懒三径未曾荒  

春园晓起  

春光无限意晓日压栏红诗兴随吟笔幽怀入钓筒人游交翠里鸟语密隂中金谷眞堪赏朝朝与客同  

同沈宪长饮观音阁  

坐客总非凡狂吟醉石岩诸峰连座榻极浦送归帆地逈凌高阁春寒透旧衫仆夫催上马钟响隔林杉  

同静夫游石磐防  

同游看策杖云浄露山腰绿树分隂入幽禽向晚招菊斟陶令酒风淅许由瓢非是烂柯者行行听采樵  

题棃云轩  

不随桃李结芳隣院落棃花伴此身帯雨飘零千片雪堆云暗防一枝春梦回窗外红尘逺忘却人间白发新几度黄昬禅定后相看清况更宜人  

题春山卷  

高人僻爱春山好一叚幽怀尽向开清气都收诗卷里风光总付酒杯来繁花乱吐红交白啼鸟惊飞去复回却笑纷纷名利客白头犹自走尘埃  

九日游桂山  

上尽层波山上山兴来气力健无悭衣冠艳拂黄花畔仆御声传碧嶂间不学孟嘉当日醉却怀陶令此身闲何时办了公家事随处青山策杖攀  

湘南别意送詹廷信入贺  

花满江亭酒满觞十分春色送行装看山马首吟行壮别路天涯客思长万国衣冠同际防三湘文物仰辉光祝呼圣寿瑶觞后更取边情入奏章  

寓阳朔  

四野山多少有墟山形露骨洞岩虗眼前疮疾谁能疗纸上文移我厌书功利乘时奚可久治安长策竟何如列城愿得朝歌长盘错何愁不尽除  

寓灌阳  

六年踪迹未曾停冒走风尘每见星按节敢辞滩路恶看山直入灌阳青竹篱茅舎千门月石径溪桥几处亭但得客身长是健瘴乡虽久不妨经  

赠陈秉衡宪副归田  

金印何如二顷田秋风万里一归船休将前路征夫问笑拂青松野鹤翩玩水观山眞有味吟风弄月欲忘眠功名到底成何用乐得闲身未老年  

夏日登宾州南楼  

烟树苍茫眼界赊楼头踏徧日西斜云开逺景看林木风帯微香度野花山不断青连碧汉水微拖緑防田家近来喜得边尘浄仰仗兵威镇泰华  

游灵峰寺  

满眼峰峦总是诗挥毫难尽个中竒鸣琴声彻归云洞曲水流同品字池啼鸟忽闻无覔处好山贪看立多时兴游忘却归途晚望海亭前月上迟  

归休次静夫韵  

飘然逸兴浩无涯乞得闲身莫浪夸堪笑老来偏爱酒每占春到着飞葭青山识靣常当户明月知心自到家静里东风看若许每逢花落惜年华  

菊花十月始开  

今歳黄花开较迟入冬才见绽东篱一秋空负有佳色九月无由望白衣橘绿橙黄添好景桃娇栁媚任先时须知晚节坚如许似接寒梅雪里姿  

有感  

人生不定似飘蓬老至安能少壮同短发更无千日黒酡颜刚借一时红添年换歳聊为乐粝食粗衣未底穷敢告东僯与西舎将余错认旧乘骢  

朗司务上京过别饯于风山洞  

偶得公余半日闲追寻佳境恣跻攀行听好鸟出孤嶂看尽闲云到逺山翠色岩边千树合夕阳林下一僧还樽前喜有能吟客管领风光共笑颜  

来青亭闲咏  

君恩曽未报涓埃便学渊明归去来尽日从容无一事好花犹自倩人栽  

江田陈氏家传云公讳崇徳字季广成化辛丑进士为监察御史同官杨茂元以直谏触茂陵怒祸几不测众皆缩舌公独抗疏救之上意始解寻陞广西兵备副使防柳庆獞防作乱公设方略殱其渠魁逾月而平两台上功遂擢本省叅政浙江右布政使时逆瑾弄权贿赂旁午公不入其门因致政归  

【`附`】陈良贵【`字文介有南坡集`】  

春日书怀  

一自春回睡觉甜起来无语独掀髯园林触目深红间池馆惊心嫩绿兼袅袅柳枝低舞袖霏霏杏叶衬妆奁别离到处王孙草摇曳东郊酒客帘邠老病因沉醉宿少陵狂为恼花添寻芳翠映金钿湿鬬草香怜玉指尖沂水已看波映防谢池谁赋雪为盐弄簧愁极莺啼树顾垒情多燕入帘薄暖几回生短褐轻寒犹自恋重幨莺啼似怨春将暮燕语因知夏聿渐祗恐东皇归去急惜花诗句短长占  

夏日即亊  

青氊坐对此虚堂惟有荷风过短墙早起却怜春已去闲来自觉日偏长绿迷隋苑颦杨栁红褪唐宫怨海棠光景如流寒又燠天时未定雨违旸梅梢细听潇潇雨草色行吟浅浅塘尽有蓬门堪问字更无胜地可寻芳诗从得句吟偏苦鬓到中年觉渐苍赢得芸编频课子官贫方免此身忙  

题彭工部山水  

江风夜散溪头雨枫叶萧萧满沙渚沙边野客送轻舟舟上离人若相语风多语急了不闻橹声吚轧谁能分廻波极浦无寻处只隔中流一片云君住江南我江北长记相逢未相识忽将归兴逐飞鸿举袂欲招招不得挥毫作畵者何人画中之意颇亦眞向来人事几迁易碧水青山秋复春  

关山月  

关山月别来二十四圆缺孤舟露下湿郫筒对此清光愁断絶故园两度开黄花鸠妇看花双黛蹙人生那得长相随倐忽天南又天北推篷抚景谩咨嗟愿风吹作碧云遮幽闺免此共相忆肠断月高还自斜关山月底事经年照离别君不见三关烽火羽书驰壮士冲寒泪流血  

再题彭工部山水  

竹屋斜连江上台沿波芳草青如苔沙头雨急春水长云飞极浦轻舟开百年浮世谁非客却怪今朝有离别万山千山不尽思相思夜夜同明月无情歳序如水流初春一别又深秋梦中犹记别时语只在门前双树头因嗟王粲滞归去思乡空有登楼句披图如得到江南历历当年旧游处  

大安驿  

逢人音语异作客叹殊方北去连孤嶂西飞又夕阳雪霜侵被冷风雨入更长独拥皇华卧孤灯绕梦凉  

秋夕无寐  

一畨风雨过庭院觉新凉老至夜无寐秋来更转长萤光斜入户蟾影漏侵牀抚枕无言处流年两鬓霜  

乙酉阳朔除夕  

每食叹无余官贫歳又除家山频入梦京国久稽书枥上空羸马池边欲涸鱼归心闽海峤课子帯经锄  

觉衰  

老来筋力倦拜起异寻常把酒惜余景对花愁断肠数茎空白髪一饭足黄粱俯仰能无愧浮生付彼苍  

寓兰溪  

旅食惭萍梗孤舟坐黯然酒思陶令日诗负菊花前薄柳蝉声急平坡雁阵偏一年光景去聊纪此秋篇  

苏堤  

晚风吹柳拂堤匀人去堤空草自春潭月尚留方外趣湘裠谁咏景中人茅椒山拥青螺髻防窱烟迷渌水滨却笑樊笼双短鬓几能来此濯氛尘  

过钓台  

万古清风系此山钓台高瞰碧波湾落花无数晓风急啼鸟几声春梦闲半夜空占星斗渚一竿先破利名关自惭薄宦犹羇旅舟过黄昬也赧颜  

游万松山寺  

墨水东驰一鉴悬隔江幽趣浩无边闲凭古刹峰千防逺望春波水满田野客到时鸥自狎禅僧定后鹤初旋重寻未有三生约一笑归来月满川  

送春书怀  

鎭日书堂静掩扉乱红飘尽觉春归好花似共流光老衰栁应同故旧稀斑管不教题五凤锦文谁复理残机疗贫虽得毛生檄欲奉双亲愿巳违  

陪李太守俞别驾游玲珑岩  

层层鸟道乱云通岩际灵泉潄石宫穿坞柳风吹鬓绿傍岩花影落杯红仇池徃事眞成幻勾漏丹成已驭风留此好山供胜赏不辞归路夕阳中  

秋夜吟  

银牀一叶败梧飘旋觉天潢斗转杓风竹有声如玉佩月华多影类氷绡幽虫砌下双催织隣女风前自弄箫秋景满怀刚不寐那应楚客独无聊  

春日游凌江  

倚棹渔郎短笛风凌江疑在画图中一篷春思蘼芜緑十里烟光踯躅红望逺共怜山色异寻眞直遡水源穷笙箫莫遣韶华迈一片花飞西复东  

古塔  

冈势盘盘耸碧空何年古塔定方中银河色映三山月铁马声随五夜风七级开花悬汉表千寻倒影挂楼东未论佛语诸天近且壮临淮巨鎭雄  

七夕  

银河虽广鹊桥通牛女佳期此夕中九曲回肠终歳结双星顾影暂时同瑶情月下和丝乱血泪人间作雨红莫道别多相防少絶胜仙子广寒宫  

游西湖  

涌金门外水如天湖上风光倍爽然杨柳有情怜野客梅花无主梦诗仙摇摇帘影迎春旭隐隐钟声起暮烟莫羡兰亭脩禊事风流堪比永和年  

秋夜月  

氷轮光映桂花天风露娟娟夜未眠老景逢秋多少思良宵见月几回圆浮云灭没银河浄灵籁凄凉北斗悬踏徧琼瑶花影碎数声鸿雁落云边  

野望  

花光浓艳鸟声娇野水平田透小桥云散天边千丈碧雨晴江上数峰遥闲从门径多栽柳静向山林学弃瓢节序催人春又去绿添芳草转无聊  

秋夜  

一夜凉飇透葛裳满庭诗景剩凄凉虫声雨后鸣荒砌萤火风前度短墙竹簟冷涵流水气藤樽清惹败荷香人生感慨无今古不特悲秋是宋郎  

题英石  

闻说元章拜石翁顿令今古想高风鲛人斫碎云根处水母擎来石案中斑驳有情春雨湿玲珑无语夜堂空何须更蹑东山屐鎭日仪刑岳丈同  

雨中  

江云堆墨暗春城十日都无一日晴杨栁陌头窥冷眼桃花枝上落红英莺当苦雨啼应涩燕为留人语有情明发别君江上路王孙芳草恨牵萦  

立春  

独拥青氊随分安梦醒长是日三竿惭无补报酬明主敢以清贫叹冷官客里每怜新歳至闲来犹把旧书看春风骀荡千门里虚度年光强自欢  

渔浦  

渔浦东头几问津风波仍旧客怀新云山千里劳乡梦萍水经年少故人楚客候潮舟似蚁吴儿歌调月如银推蓬无那霜华重多少寒威怯早春  

车盘次许都谏韵  

狂风疎雨暗消魂车马纷阗客路喧流水亭台环翠竹出林鸡犬间孤村旅怀对此偏増感乡信凭谁可寄言注目长安遥万里一鞭行色又黄昬  

客中示儿  

怅望闽关万里游迢迢亲舍隔沧洲还家有梦三更月阅世无能四十秋黄卷功勤频致望青氊官冷复何求乘时好赖贤孙子莫待区区半白头  

玲珑仙室  

杖藜穿透碧玲珑九折虗岩有路通一自神仙归去后桃花开徧几春风  

跃溪春涨  

神龙早已跃沧溟胜迹于今水尚腥昨夜桃花春雨泛溪流沉璧浸沙汀  

## 石仓历代诗选卷四百十二  

明　曹学佺　编  

明诗次集四十六  

黄仲昭  

琴书眞趣为三山王用忠赋  

伊人爱文雅夙志不外慕琴书日自娱萧散澄神虑宝鸭风微薫藜灯雨初度膝上罢丝桐牀头披竹素烦襟日以清至理日以悟俯仰天地间悠然有真趣予亦契兹怀苦被微名误劳劳西复东流俗共驰骛有琴庋高阁有书闭深户红尘汩天真欲避不能去安得谢浮荣相从竟朝暮  

效古  

握手与君别万里从此辞悠悠道路长恻恻中心悲白日西山没流水东海驰东西各异势防合良难期明月有时缺思君长不絶茫茫春雪深道路没归辙驱驰力已疲憔悴髪已白君心但自保岂敢轻离别  

其二  

浮萍逐水流落絮随风起青楼有佳人自矜容色美瑶筝弄玉纎清歌呈皓齿坚贞不自持托身游侠子一朝遭弃捐飘飘无定止  

其三  

中城有危楼万象势尽低飞檐焕华采杰栋凌云霓楼中有少妇良人久乖暌有时歌声起秋风共凄凄秦筝清且哀调与歌声齐宛转不能已青天红日西眼前孰知音弦歌徒悲凄却羡比翼鸟一双长并栖  

其四  

皎皎织女星独处河之澳频年织云锦灿烂盈杼柚剪裁劳玉纎将与牵牛服欲度河无梁耿耿乱心曲驰情独怅望但见河水绿  

其五  

死者不可作生者尚未衰生时不共乐死去复难追瞻彼南山麓丘塜何累累感之思故国旋归苦无期登高独徘徊耿耿徒伤悲  

其六  

西风起林末物候何凄凉芙蕖销华泽苹蓼扬辉光良人久离别关山阻且长新爱有佳人旧欢从此忘贱妾若葵花良人若太阳太阳虽转移葵花长仰望昨宵魂梦里忽到良人傍携手共言笑欢乐犹未央须臾复不见拊心重徬徨本期鸳与鸯一双长翺翔弃捐今若此有泪空沾裳  

其七  

东风入庭树忽动闺中思春去今复归游子独何之瞻彼天壤间万物咸熈熈孤妾独徘徊悠悠双泪垂风霜但自保防靣良有期  

拟古  

故人千里别遗我双干将其鞘饰鞞琫其刃生寒铓鞘以示韬晦刃以明坚刚时行即徇义时止当深藏雌雄喻同心以朂长不忘  

风梅  

南枝春意深繁葩吐竒馥东风一夜来吹落满庭玉树底莓苔纹渐失旧时绿骚客晓开门忽讶韶华速  

烟梅  

天然玉雪姿托根依絶巘缥缈隔寒烟不辨春深浅世人爱桃李清标识应鲜天公似有意欲遮尘俗眼  

雪梅  

云昼防防雪满空山里百卉凄以腓无复旧红紫独有山中梅凌寒花韡韡分明烈士心不随頽俗靡  

题山水图为仙溪林廷寛赋春景  

积雨晓初晴林峦翠如沐鴶鵴知阳春桑巅催布谷骑驴者谁子寻芳纵吟目何日脱名缰青山并幽躅  

秋景  

幽人隐者流翛然不外慕空山罢钓归寂莫秋山暮开樽风满楼吟诗月当户回首声利塲劳劳正行路  

题鸜鹆  

幽禽何处来飞向琅玕树金眸烁晴曦鲜羽濯朝露春风紫禁中竒音数声度鹦鹉噤无言花间屡惊顾  

题四景山水图为李生时爵赋  

春意入遥山渐觉烧痕绿驱犊向东臯一犂雨初足田园乐事多吾将返吾毂  

夜来积雪深晓觉寒威逼呼童棹扁舟荡漾安所适隔溪有寒梅欲访春消息  

送僧石庵归饶州  

上人自是云水踪一瓶一锡西复东叅禅游徧京华寺忽忆故乡天外峰满空凉露洗残暑木杯晓发长河渚吹醒禅心苹蓼风惊残诗梦梧桐雨一夜苍松偃故山丛林法雨应知还遥想山中旧猿鹤相迎已出苍松关  

止赐酒  

圣皇体天敷庻政饮酒常欲顺时令词林气候栗冽时黄封日赐驱寒威盛夏骄阳正炎赫斯时饮酒当知节以兹特诏光禄官天厨芳醑暂停颁非若楚王慢贤哲醴酒不为穆生设  

观鬬雀  

玉署沉沉春昼静嘉木满庭烟翠暝黄雀应知地势幽呼朋引类纷成阵万物虽云各有营尔形至良易盈何有心中不平事昻头鼔翅忿且争两雄相持不相让失势俱落空庭上战声叶底乱啁啾落羽风前飘荡飏须臾惊散各西东怒气更似横胸中嗟尔由来气类合胡为转眼难相容呜呼世人竞利亦如此何必临风深叹尔  

石室薰风  

赤日烧空方六月石室招提最清絶薰风习习起岩阿爽气萧萧满林樾林君自是人中仙寻幽惯醉薰风前半幅生绡写幽致吟边差觉生意全  

半松为莆郡司训松江宋黻赋  

苍松如龙出幽谷未露全身露头角天生大材不大用半在云霄半林壑浮世难逢匠石过空余满地清隂多明堂不作歳云暮松兮松兮柰尔何  

送庶吉士钟美宣乃叔还番禺  

逺谒銮坡署殷勤访阿咸羊城劳客梦潞水问归防荔子红垂屋榕隂翠绕岩品题应有句珍重示来缄送杨汝介奉其父考功公之命归省祖母  

逺奉严君命重闱问起居异乡频有梦故国久无书潞渚氷消后都门酒尽初愁心关去住临别重踌躇  

圃东新井  

玉署井初成寒泉一镜平润滋苍藓茁色映翠梧清澄碧涵天影虚圆浸月明何当分涸辙枯鲋总回生  

和骆顺庵邑博雨中见怀韵  

良晤连朝阻慿高望泮宫烟云迷旦暮楼阁隐青红溪涨千峰雨蝉鸣一叶风知君能念我两地思应同  

游昭武西塔寺和刘太守仁甫韵  

偶同登古寺楼阁夕阳边列雉低连树遥山翠倚天劳生成底亊客路又经年只合还山去尘缨濯涧泉拙戒吴方伯亭成翠渠有诗寄题次韵  

闻说吴方伯幽亭构已成四檐深树暝一雨小池平鸥鹭依人宿莼鲈饷客烹良游嗟未遂几度梦中行  

游囊山寺追和柯竹岩先生  

一径斜通寺苍松帯碧溪楼台晴日丽云海暮山低亭拥苍霞暝窗横翠霭迷老僧谁得似长伴白云栖  

又  

寺逺人稀到岩扉尽日扄鸟窥山殿供风乱石牀经巢鹤松枝老濳虬涧水腥同游总知已相对眼俱青  

登辟支岩追次柯竹岩先生韵  

层岩穷胜览举首近晴空城郭斜阳外村墟断霭中野水连云白残霞映树红东南天更逺极目望防鸿  

登九仙观舒啸台  

榛莽新芟辟天然数仞台烟云连睥睨殿阁俯崔嵬逺岫横江断寒潮到郭回登临一舒啸天地旅怀开  

经庐山东林寺又用始祖御史公韵  

徙倚看竒胜乾坤雨霁时林峦含喜色花鸟似前期晴竹黄金影新梧碧玉枝幽亭事事好不独瞰清池  

送李君唐英赴春官  

感别情偏切离筵酒易酣孤舟摇霁月一骑入晴岚恋阙心悬北思亲梦绕南明朝倚楼处云树渺难堪  

枫岭  

枫岭度征轩临风思惘然苍松悲唳鹤深谷惨啼鹃泉杂山头雨人穿树杪烟庭闱何处是长望白云边  

秋鸿  

万里无矰缴江湖得自由逺依南地暖因觉北天秋疎雨投荒圃残阳度逺洲呌霜催落叶送冷入征裘影乱风横塞声寒月满楼芦深依晚渚稻熟下平畴孤馆初惊梦新霜欲上头帛书无复系中外戴宸旒  

赋得洪都舣棹送同年张叔亨使东广  

手捧纶音出帝州豫章城外暂维舟文星高映青山郭使节光临緑水洲徐孺宅前吟吊古滕王阁上醉寻幽计程渐近东瓯路此去分明是昼游  

送太学生周环依亲还吉水得金字  

十年芹泮拥青襟璧水新沾雨露深明月暂同官舎酒白云终动故园心帆开潞渚潮平防路入庐山雪满林天上还期绳祖武勲名奕叶重南金  

送同年俞舜卿任南京刑科给事中  

晓辞龙衮向南畿帯得天恩入闱恋阙应劳清梦到匡时莫遣谏书稀云边山色青迎骑雨后花香暖扑衣便道悬知归故里松楸桑梓尽光辉  

谒文丞相祠  

故宫芳草泣铜人沧海楼船是紫宸赤手欲擎西坠日丹心誓扫北来尘山河万里防垂泪庙宇千年独降神翘首燕山知几仞至今高节共嶙峋  

送抚宁侯朱永征北虏  

将军拜命向边城誓斩天骄翼太平风起柳营朝草檄月明花帐夜谈兵貔貅宣力皇威振狐兎濳踪塞漠清勲业行看光汗简争教卫霍独驰名  

遣怀  

谁防霜华入鬓斑雨声连夜苦潺潺逢迎无术贫谁咎防嫁催人老未闲仗节伏波遭死谤见几疏傅却生还圣恩傥赐余生骨便买邱园入故山  

送林尚和还莆  

客窗灯火久谈经几度阶前见落蓂梦里老亲防鬓白望中乡国乱山青一樽菊醑芙蓉防数幅蒲帆杜若汀大阮青霄应惜别龙门竚待驾风霆  

谪官之湘潭夜泊萧家林和荘孔旸韵  

鸦背残阳度逺洲逺村篱落暮烟稠浮生飘忽多行路此地经过几系舟恋阙心随云北去思亲梦逐水东流临风却羡沙头鹭欲结新盟谢逺游  

送办事官吴藻省亲归莆  

书劒三年客帝畿承恩今喜谒庭闱不须重制斑斓服自有新裁锦绣衣一棹才乘潮水去寸心先逐海云飞难兄林下幽栖稳应笑红尘客未归  

送顾安道御史佥宪河南  

新雁催寒栁叶稀多君匹马出南畿已迁臬府新官秩仍着乌台旧绣衣崕谷有天回淑气豺狼无地避霜威法星暂照中州去终化台星入紫微  

秋日写怀  

一官南北总穷途浮世逢人笑腐儒囊里无钱还药债门前有客索诗逋满天风露鸣蝉乱万里烟云旅雁孤一片归心留不住非因故国有莼鲈  

贺太常少卿夏公陞大理卿代孙寺丞赋  

久向云霄仰盛名同官今喜挹余馨伯夷暂典虞廷礼定国还详汉室刑门絶苞苴春草绿狱求钦恤夜灯青似闻太史占元象执法星高入紫防  

题卓季新龙山别业卷  

龙山风景足徜徉况是林峦接故乡万顷松云当户暝一天花雨入帘香荷锄烟陇春阳动散帙晴窗月色凉浮世氛埃飞不到分明一段辋川荘  

题翠渠亭次韵  

寒渠绕舎净无埃水上孤亭傍竹开数载各因微禄去今朝同载小舟来闲听啼鸟裁诗句笑对青山酌酒杯情景留人归未得隔林随意晩鸦回  

题延緑亭  

无事频将兎頴拈披风抹月坐虚檐春回兰蕙香浮几雨过庭除翠入帘门外渟涵诸水滙天南依约数峰尖个中何物尤清絶满架琴书一鹤兼  

九日乌山登高次韵  

白露凝霜催短景黄花泛酒续良游山横翠黛云开处雁帯斜阳天尽头百歳光隂驰玉羽几人名姓覆金瓯题糕且尽生前乐洒泪宁劳身后忧  

又  

浮云漠漠拥遥岑不解为霖空自隂人事忽看今日改菊花还着去年簪庙堂谁是忧民者畎畆空怀爱国心万斛闲愁何处遣盈樽美酒不辞斟  

送妻弟罗元吉之任汝州司训  

一铎新持教汝州西风话别岊溪头骊驹迭奏催行酒霜柳难将绾去舟飞梦不离闽岭月横经有待郄林秋清时莫叹长才屈大手还修五凤楼  

次张坦斋作广化山水图  

谁写云山着此僧王维去后让君能松庭鸟下闻斋磬萝迳烟消见佛灯春雨小溪流防防夕阳孤塔影棱棱看图便欲离尘俗共结茅庵紫翠层  

春水和陈吉甫韵  

积雨平湖水接空混茫那复辨西东长桥栁色澄深翠断防桃花映浅红人喜兰亭流玉斚我怀沂水浴清风几回江上看湍急直欲穷源路未通  

感事偶书  

拙心一片今犹昔浮世多岐自町畦巷伯谩劳伤贝锦伏波谁与辨文犀从来山水知音少何怪雌雄过眼迷赖有婵娟天际月夜深还映小窗西  

题三山施克明江湖览胜卷  

乾坤我欲徧经过世事参商柰老何梦绕洞庭秋水濶心驰禹穴暮云多晋阳谩想之推迹蜀道空传李白歌访古知君多历览遗风还足重蹉跎  

瑞州分司次壁间留题韵  

星轺又是瑞阳城终歳奔驰笑此生山崦孤村藏竹暝野塘流水入田平桑榆晓日千门影弦诵春风几处声俯仰乾坤惊白发百年心事竟何成  

袁州道中  

行边文牍蹔停披闲阅民风一赋诗白石炼灰施防防青山锄火种蹲鸱烟村桑柘通幽径野店杉篁防短篱闻説昌黎遗爱在千年尸祝有严祠  

自石城往宁都道中作  

穷冬风露晓凄凄倦客何当息马蹄山合忽疑前路断峰高翻觉宿云低丹枫翠竹攒幽涧绿蔓黄茅没古蹊谩说闽疆近相接故园千里望中迷  

题洪宪副文坛风月卷  

红烛青樽岂偶逢十年同听禁垣钟豪谈发处风生席白战酣时月映松应务羡君才独裕济时嘲我术偏庸人生适意应为福底用凌烟阁上封  

重过圆通寺借宿  

欲濯尘缨尚未能匡庐又见碧层层半生牢落空怜我一味清闲却让僧周览未酬霞外想独吟聊伴佛前灯重游更与山灵约只恐萍踪不可凭  

重九同年戴大节诸君登台赋诗病中示次韵  

身如病鹤未能飞闻道羣公集翠微料得清樽能纵饮肯教黄菊笑空归山添新翠初经雨鸦帯残红待落晖却忆去年多乐事故山倾倒卧苔衣  

题张叔着桂林书院中曲水流觞次郑东园韵  

桂林风物擅幽竒此日追随一憩之水有渊源流易满杯行诘曲到应迟莺调簧管来深树鲙切银丝出别池浮世兹游须尽兴刹那间觉歳华移  

题镇海朱大尹渔樵耕牧图次翠渠韵  

乾坤何处是通津谢却浮荣避俗尘渔笛数声芳渚暮樵歌一曲碧山春髙秋禾黍徧层陇落日牛羊归四隣架有琴书樽有酒何须蓬岛覔仙人  

题林君叔孟秀亭  

小亭新结傍幽溪窗户平临翠篠齐宿雨收残山霭湿浮云飞尽海天低树连睥睨参差见花隐房栊只尺迷安得毫端生五色尽收佳景入新题  

南溪别业次韵  

刺桐花下有华堂别买溪南数畆庄旋剪荆榛开町疃更添亭馆帯林塘春岚压地苔花湿暑雨蒸林荔子香自笑一生缨冕累无缘来共白云乡  

寄华严寺黙堂上人诗  

乘闲特访黙堂师何处游方负所期林鸟濳窥山殿供野猿偷动石坪棋碓收残药空流水犬讶游人吠短篱欲问三生縁内事相逢未卜是何时  

又  

万木隂中梵宇开分明人世有蓬莱漾开池藻羣鱼戏防破松烟一鹤回涧水浮花云里出山风如雨竹间来高僧不遇徘徊久踏徧苍苍满院苔  

晚过涿州  

青山冉冉夕阳浮绿树微茫见涿州白雁声寒燕塞晩丹枫叶落蓟门秋渔舟荡漾归江浦画角凄凉起戍楼黄帝蚩尤征战地眼前赢得水东流  

日暮西山即事  

晚风徐步水云村景物无端役客魂雾拥碧岑螺髻湿风生沧海雪花翻湄州渔艇初归浦禧水人家半掩门独倚长松吟未就棃花疎雨送黄昬  

题坦斋所作小画次周翠渠韵  

孤艇斜阳外羣峰紫翠横水光浮日色荡漾一川明  

客中四时诗  

花影随日移鸟声逐风度索居元寂寥秪恐韶光暮暑雨润吟牋薫风清緑绮新蝉欺客愁槐庭吟不止荷落一池风菊开三径雨无穷离别怀况听寒虫语飞雪透疎櫺隆寒袭重被乡心触景生惆怅难成寐  

棃岭道中  

古树吼寒风危峰映夕照对景独伤怀厌听哀猿啸翠壁泻寒泉苍林栖薄雾日暮白云深忘却闽关路花发不知名水落石潭响山川争秀丽吟余足清赏溪转板桥斜峰回鸟道曲山泉最可人清音潄寒玉断霞横苍山淡烟迷逺树草际幽泉生氷凝如玉筯花开不为春路湿非关雨空谷一声传山川学人语  

题四景山水为林君叔孟赋  

门掩青山尽日闲纷纷朝市懒相干交游满眼知音少笑拂瑶琴独自弹  

水边亭榭絶炎熇坐对遗经日易消载酒有人来问字隔溪撑过木兰桡  

游武夷九曲僭用文公韵  

一曲呼来隔防船棹歌齐唱过前川山灵似识游人意散尽峰峦逺近烟  

游西峰寺  

林外应疑无路入道傍惟见有僧迎行行渐觉招提近隔崦时闻吠犬声  

停骖相与坐论文又得浮生暂息纷怪底襟怀清似许僧房靣靣对松云  

六月十六日晓起【`是月十九日立秋`】  

浮生无计挽流光歳月催人似箭忙屈指又惊秋欲到晓来微雨试新凉  

感春  

人喜春回我独悲化工虽巧亦还痴阳光徧及闲花草空谷幽兰想未知  

题雨竹并菊  

雨过琅玕湿未干霜余黄菊尚堪餐他年何处偏思尔紫陌鸡声旅梦残  

题孟浩然寻梅图  

瑶琴世路少知音頼有梅花独可寻折取一枝良不俗小斋聊尔伴清吟  

送望江教谕伯清先生乃兄还莆  

两京飘泊几星霜却喜逢君话故乡潮水不知离别苦又从江上送归航  

下臯杂咏  

山径荒凉月上时门无剥啄鸟归枝道人引水浇畦罢坐燎松明改旧诗  

何处偏宜养性灵无端野趣在林扄开帘犹恨前隣树遮却遥山数尺青  

春雨初过水满川神祠箫鼔正祈年我来也欲随风俗急典春衣入社钱  

一川桑柘隐烟霞黄菊苍松自一家更喜舎南添隙地开渠占断白鸥沙  

残书读罢啓房栊散步东风遣病慵门巷翛然篱落矮隔林遥见夕阳舂  

苍松黄菊才三畆流水柴门自一家却悔平生都失计坐听官鼔踏霜华  

世情得防见交情径路萧萧草自青惟有梁间双燕子年年依旧访柴扄  

墨竹为林信传赋  

笼防翠玉擅风标白石清泉伴寂寥安得伶伦裁凤管五云深处和箫韶  

金台早行  

数村行过始闻鸡星斗依稀月满溪遥想故园高卧稳梅花影落小窗西  

题扇靣子猷访戴图  

入夜怀人思不禁冲寒一棹度山隂兴来归去江云暝门掩千峰积雪深  

春日卧病感怀  

一卧经旬祗自嗟无由散歩乐韶华东风似亦欺人病吹落缾中数朶花  
