---
title: 第20部分
index: true
icon: editor
order: 20
category:
  - 诗藏
  - 诗集
  - 石仓历代诗选
tag:
  - 钦定四库全书
  - 集部八
  - 总集类
  - 曹学佺
  - 明
---

## 石仓历代诗选卷三百七十五  

明　曹学佺　编  

明诗次集九  

彭华  

栁鸶为尹嗣昭题  

栁丝不动江流缓双鹭飞来秋日晩平沙漠漠防寒烟乱石离离立苍藓静随玉顶听湍瀬饥引银钩啄清浅霜衣雪襟谁匹俦逸态闲情自幽逺君不见燕衔泥朝来暮去傍人栖又不见莺乱啼间关宛转无休时岂如此鸟独凝寂不与众禽上下相追随周公称大圣振鹭载颂诗君子敛徳容雅与物色宜尹侯家住大江西翛然自负氷霜姿洁白岂不与之齐为爱画师林良者赠侯此画真潇洒堂上试令拂拭看彷佛清风白露寒  

芦下雁  

飒飒秋风起萧萧芦叶疎江禽宿江渚俛仰恒自如夙性寡所营心闲貎亦舒如何路傍子咍尔食无鱼  

早朝  

晓来髙阁漏声残衞士初严虎豹关风飐龙旂廻日色云移雉扇拥天顔衣冠趋拜金銮殿剑佩分聨玉笋班快覩九重春欲徧愿将春意到人间  

送刘通判进香毕还任  

鼎湖龙去未移时千里名香手自持松栢路瞻云五色蓬莱宫覩日重煕感时极欲酬明圣还郡何曾惜别离独有竹林风月夜不堪回首重相思  

十日发永州有感  

百年役役居尘世此日迢迢走传车跬步不离三尺法寻常还帯数编书也知天际浮云薄好是山中梁木疎回首长安将万里心旌时为一踌躇  

送林太守元美致仕  

太守平明独上书东风解组赋归与海边旧种三珠树门外新悬五马车竹簟藤牀支枕后芒鞋布袜杖藜初北辰回首髙无极闲看浮云自卷舒  

三月朔登絶顶  

蹑衣飞歩上山巅回首人间一惘然千里渺茫云似水诸峰罗列树连天风鸣石涧飞寒雨火伏丹炉袅篆烟何日归休无一事闲身不惜访羣仙  

和答彦恭弟  

自笑为人癖更痴不才真恐负明时朝回髙枕从吾懒梦觉看云正尔思春雨半酣桃浪濶秋风莫遣雁书迟早来共听箫韶奏不独虞廷有一夔  

送李进士元  

上苑看花意未阑欣承恩诏赐归还离筵巧对宫莺醉逺棹斜迎乳燕闲捧日心悬霄汉上瞻云兴入翠微间到家应是无多暇又整朝衣谒圣顔  

附王防【`字廷贵武进人所着有思轩槁`】  

郊居寄张山人  

相去无十里别来余两旬卜居犹恨逺防晤莫辞频红叶经霜老黄花帯雨新东篱当此日应有白衣人  

孟时寓临安病中见寄  

怅望江南道凭谁一问安养疴犹假馆驰思每凭栏梅雨孤山暝松风六月寒无端更忧国耿耿寸心丹  

东昌夜发  

舟乗秋水发防饱晩风飞防近流萤度林深宿鸟归农耕闲沃壤人语出柴扉北地惊寒早先时已授衣  

宿沛县泗亭驿  

维舟当泗水凉雨洗炎蒸砧杵孤城月渔舟别浦灯客愁闲可遣乡梦逺难凭千古龙飞地令人感废兴  

旧隠  

旧隠横山下林塘数亩寛地卑车马寂江近水云寒勲业羞铜镜心期拂钓竿欲归归未得歌罢不成欢  

江学士柬之侨居草亭  

何处堪吟眺逈然江上亭水连天去碧山冐雨来青好鸟鸣相和闲花落自馨更防宵烛起防防乱疎星  

游泰山  

一峰髙耸隘乾坤宇内名山此独尊曙色凌晨开日观岚光经岁锁天门逺疑云雾人难到近若星辰手可扪七十二君封禅处空余遗址蚀苔痕  

宿灵岩寺  

一迳深通万壑间翠微深处着禅关人从上界空中语云自前峰阙处还古殿有基松叶暗断碑无字藓痕斑偶因王事劳行役也得浮生半日闲  

送同年缪尚质行人归吴  

忆从聨斾上京华已羡承恩两过家祖席杯深浮竹叶故园春早见梅花马头驿路冲飞雪鸟影江天送落霞直欲因君寄乡信来年我亦泛仙槎  

雪中写怀  

小斋连日故人稀雪满江城积尚飞花扑半窗银作片光揺四座玉成围怯寒似觉春犹早献瑞何忧岁荐饥不似豪家多燕乐也须斟酒奉慈闱  

暇日过天宁东院  

棊局诗囊在处携投闲几度过招提凉分半榻竹风细香散一帘花雨迷白石庵中曾读易碧纱笼外更留题日斜又别髙僧去笑指前溪作虎溪  

除夕有感  

去年除夕客金台今夕江南予告回两岁腊从愁里过五更春入梦中来声沈鼓角将残漏泪滴屠苏最后杯祗有梅花依旧好冐寒先放一枝开  

秋来久与立之不防辱诗见寄  

客途连日阻相从信是髙踪未易逢深院棊声常寂寂曲阶花影自重重才因分定生来拙身为官闲老去慵拟向良宵赊月色清樽白下共移船  

东臯草堂二首  

明时何处着遗贤路入东臯地自偏十亩山田和玉种数椽茅屋帯云编画中诗类王摩诘物外仙同葛稚川西祀东封知未了佳音端合为谁传  

草堂不借浣花溪只在荆溪溪水湄地僻境将心共逺山深云与意俱迟采芝纵有饥堪疗对竹应无俗可医我亦平生惬真赏归来已办买山资  

晩泊杨村  

蔡村才过又杨村近海河流似马犇百里桑麻迷緑野几家灯火伴黄昏水因东折成丁字人自南来类鸟言明月满蓬淸不寐戛然孤鹤奋髙鶱  

过髙邮湖  

片防轻飏晩风前秋水微茫逺接天十里败荷初过雨一堤衰栁尚含烟沽来浊酒能盈缶买得鲜鳞喜就船醉后郤思秦国士还从渔父説当年  

锡山施医官彦清以诗见贶奉答  

蓬莱未缀侍臣班浮世功名出处间老去俗尘终不染闲来幽事颇相关九重金阙身曾到百丈丹崖手亦攀别后可胜乡国望白云红树绕龙山  

送载文宏  

名胜东南数防稽宦途应不惮驱驰地当山水俱佳处人到功名始遂时公事简宜频对酒客怀闲更好哦诗亲交谊重君恩渥北望悬知有所思  

雨中戏柬沈禹玉  

故人名重沈休文为问秋来瘦几分山色卷帘犹可见雨声欹枕不堪闻枯棊三百坐成隠美酒十千愁易醺客里相逢须尽兴莫教他日谩停云  

童太卿同年归田  

驷马髙车炫锦衣乡人争迓长卿归壮游自庆平生遂勇退谁云此计非白首论交偏耐晩清樽嗣防莫教稀城南山色如图画何日相携上翠微  

同考官黄教谕廷经还汜水  

雨余秋色满皇畿荐棘重围掩夕扉为问卷帘烧烛处防头曾复见朱衣  

## 石仓历代诗选卷三百七十六  

明　曹学佺　编  

明诗次集十  

岳正  

游栢林寺  

晓从招提游同袍胜云集中有缁衣流恐是遁逺匹儒释偶相忘賔主情更密饭我蒲香馔坐我沈檀室相携历观览继目了无极载登大雄殿俯瞰众僧窟光辉互吞吐金碧委狼籍一区足众巧富丽难具述抚此百感生徘徊以终日  

秋潦有感  

积潦未经日谁教水虫游薄暮积潦沍水虫随已休乃知造物者不独于蜉蝣蟠桃三千年灵椿五百秋风霜既历历岁月亦悠悠自是由乗除举世惊短脩遂令得失徒浪喜还浪愁达人观大化委心任去留  

感怀  

黄金沽白酒买醉不买醒青春浪成老緑髪余几茎历观古今人谁许完好名相思复相念展转难为情中夜耿无寐起坐待天明  

春日杂兴和陈宣之韵  

嗟嗟荆山玉璞中美不扬何殊瓦与砾弃置官道傍一朝秦相国琢成龙鳯章沐浴献天子千载仰余光  

其二  

姣姣闺中女玉质世无竝却嫌脂粉恶反为顔色病况有兰蕙心平生抱贞静择对嫁已晩卿家何日聘  

其三  

煮革能成胶刳树乃成漆以胶投漆中不见有痕迹古人不可作古道不可述忍为纎纎徒熟路生荆棘  

四皓图  

汉髙骑马鞭羣雄驾驭不到商山中山中潜龙惜鳞甲肯与走狗同牢笼野鸡宫中顔色老恩爱何人为最好戚姬未彘惠统危鹤书急走商山道山中潜龙始一来楚歌楚舞双徘徊抚图令人长叹息叹息留侯真有才  

题冬日聚禽图  

隂风吹天天欲裂混沌怕死方愁絶潜将元气闭重渊化工倔强时偷泄附炎物态本寻常何怪众禽争向阳红毛翠鬛莫指数醉眼仅识双鸳鸯声噤不闻鸜鹆语羽揺空见鹡鸰忙白头毣毣营栖息黄口飞飞恣颉颃髙冈梧桐结实未待尔招吾丹鳯凰  

钦州命下太夫人宜有万里之忧正以不孝跽谢太夫人慨然自慰且有义命之诫拜违之旦又戒家人以勿泣为送直沽舟中韵以记之  

临别慈亲意分明义割恩是非如可辩得防岂须论在汝须安命诸孙足应门古来轲母训何必胜斯言  

小屋  

小屋刚容我闲居怕见人蹉跎过半世疎散又三春性懒将成癖心安不觉贫广堂虽可爱难得保天真  

闲云  

闲云不作雨天际恣悠扬变化随风势浮华借日光最宜真逸玩不慰老农望薄暮浑忘散依依缀月傍  

小西湖  

性僻躭山水莆阳不负吾林峦清欲滴城郭隠如无天险关形胜坤灵效画图亭台粗防缀即是小西湖  

桃源图  

小桨轻揺帆半斜仙山似有浮云遮前溪后溪响流水千树万树开桃花图画已成晋故事风俗还是秦人家退之元亮不可问小立空庭谩自嗟  

燕台怀古  

督亢陂荒蔓草生广阳宫废故垣平秋风易水人何在午夜芦沟月自明召伯封疆经几换荆卿事业尚虚名黄金不置髙台上似怪年来士价轻  

夜雨呈同志  

雨中灯火夜堂深无限闲愁损客心献玉不逢经两刖屠龙学得破千金生逢邓禹应相笑老学南阳祗谩吟满目风尘双短鬂为谁萧索不胜簪  

闻刘东周黄门归自海外乞私印石  

玉节凌风度尾闾洪涛几犯雪山如岛夷路犒羞鱼馈国主郊迎服象舆归槖避嫌无薏苡遐荒谙俗有图书沧洲文石堪镌印乞取龙骧压载余  

送齐经历还嘉兴  

吴越风烟檇李偏逶迤緑水泛红莲谁能长揖诸侯幕君更能兼阖府贤北阙朝绅归未得南洲賔榻故长悬使君喜是吾乡彦荐稿行看到日边  

贺杨宗器侍讲  

仙籍由来不易攀蓬莱髙拱五云间一朝拜舞承纶綍十载清华任往还夜直篝灯书日历早朝簪笔侍天顔莫嫌寂寞羁英俊祗是顔郎鬂未斑  

方氏贞节诗  

太孺人某氏赠兵科给事中方君棱配四川参议辅之母年十八归方氏阅嵗给事溺死参议其遗孤也孺人不辱其夫又成其子诗以咏之  

结髪初成燕尔婚已将心事许深恩箜篌竟作凭河别精衞长衔渡海寃孟母教还成令子赵孤存不借公孙髙风千古清人骨贞节无慙号徳门  

天顺元年七月十一日左迁钦州同知十四日出城亲交无敢送者钦天监漏刻博士马敬瞻遗诗一首宿张家湾舟中用韵  

被罪承恩岭外游思乡何处仲宣楼风霜万里蛮荒夜烟雨三江泽国秋不信功名成梦觉早将身世等云浮令人却羡桐江叟长拥羊裘把钓钩  

八月五日狱中作  

只合栖迟陇亩间情同毛义偶为官谋身自信机心拙报国宁辞行路难尚想佩环趋北阙可堪缧絏絷南冠坐来简防平生事谈笑今朝死去安  

游盘谷有感  

早闻盘谷序昌黎今日追游信马蹄河出孟门知地险山连王屋觉天低时当春暮花争发路入林深鸟乱啼髙处不堪频眺望边城犹未息征鼙  

游崆峒山  

古殿金容锁閴寥断碑多是记前朝桃源已觉茫无路蓬鬂谁能老不凋鹤几年巢石窦翠华何日度仙桥鼎湖龙去仙踪逺留与山僧避俗嚣  

重游王母宫  

緑鬂朱顔一様妆侍儿谁是段安香仙家谩诧长春在祠宇重来比旧荒武帝岂知桃核异穆王空办马蹄忙烟霞不改回山色依旧苍茫下夕阳  

送定西蒋侯出镇甘肃  

重镇雄藩最上游三边西去是甘州封疆出塞犹千里人物中兴第一流公暇含毫吟蟋蟀日长麾羽练貔貅泾阳部曲今犹在应説风流似祖侯  

莆阳迎春  

万里飘风一逐臣帝教重起牧吾民非才媿窃天边宠病体难胜海上春箫鼓暂同田舍乐庖厨不减布衣贫故园松菊应无恙总办芳心待主人  

南山登髙和周太守韵  

罗衣不怯晓寒侵山寺追陪五马临总是龙山遗俗防须知鸡黍故人心归田莫待桑榆晩为客应惭岁月深寄语西风休落防孟嘉头已不胜簪  

送周廷粲起复知饶州  

忆昔同探杏苑春相逢半是惜春人我归仍守渔矶旧君去重分虎竹新赠别辞荒惭芍药颂功心切赞麒麟番阳便是登仙路莫向湖头再问津  

送李行素封君携其子东阳编修茶陵访祖  

帝许南还着锦衣故山乔木坐増辉途从白马湖边过身与苍龙阙暂违几处聚观元献隽千年争讶令威归秋风肯念并州旧莫谓衡阳少雁飞  

九日  

雨中篱菊破轻黄风外金橙试逺香欲上龙山髙处望不胜秋色逼重阳  

送俞士栗归南都  

胜游眼界隘寰区如意声髙缺唾壶闻道上林花最好又逢春色到皇都  

扁舟东去背西风数幅轻帆一望中飞尽芦花霜欲下帯将秋色过江东  

灵槎明日渡江南天上风情想尽谙记得霓裳三两调等闲休便向人谈  

碧波晴映舞衣斑家住秦淮占一湾莫道紫芝随处有钟山元不是商山  

花鸟图  

侍宴归来簇绛云夜深冷露透猩裠阿环唤醒纱厨梦闲拂菱花照宿醺  

霜染平江翠欲飞波心夜半度灵妃可怜一掬苍梧泪拭徧当年旧制衣  

姑射仙人跨翠鸾风前环佩响玉箫吹彻江南意孤梦回时月正寒  

题兰  

曾倚东风嗅国香星轺此日度沅湘于今客里看图画搔首无言祗自伤  

过东昌柬徐太守同年  

二十年前杏苑春使君同是看花人一麾今日东昌守羞把文章谒后尘  

莆阳郡斋观物有感  

野鹿将羔晩饮溪溪边草树路途迷童奴采与松花食只在吾家草屋西  

石终日小鱼游云起风生水更幽抛饭饲时争出吸胡僧过説是灵湫  

丁亥南山登髙  

又是登髙第二回功名心事已全灰此时偿却山灵债明日放歌归去来  

忽惊佳节是重阳旋买村醪旋拨忙烂醉巳明日了任他人笑使君狂  

题邢克寛太守梅花  

美人家住古罗浮铁石肝肠不解愁羌笛一声清梦破也随春色到苏州  

致仕后戏作  

五十归来谢世纷百年劳逸喜平分不应更受先生号去与青山管白云  

云山到处供诗料花鸟随时换乐歌若説不贪谁肯信世间声色较偏多  

双燕  

小堂新敞未为华双燕频来语似夸尔欲营巢无不可去年今日在谁家  

寄袁永州  

山不疑人人自疑苍梧被枉已多时零陵召父经游地莫向愚溪强赋诗  

盛子昭画  

半世生涯落水乡也曾轻犯横波狂日西松影长千尺闲倚秋空数雁行  

## 石仓历代诗选卷三百七十七  

明　曹学佺　编  

明诗次集十一  

朱纯  

夏人歌  

仪狄逺兮禹徳日彰禹泽涸兮醴酪洋洋舟楫败兮沛难杭顾瞻亳邑兮怀乐邦  

麦秀歌  

周道荡荡行迈靡靡载瞻故都中心伤只麦渐渐兮黍油油宫室圯兮为荒墟【`叶`】谁为此祸兮狡童之尤  

黄泽謡  

皇人何之昆仑西皇人何乐黄之泽【`叶`】奔之以怡黄騟蹻肆志八弦周辙迹【`叶`】祈招祈招止皇于怠敖  

煌煌京洛行  

伊洛深且广王畿奠其阳炎刘建丕业定都继周王重城抱宫观迤遥相望嵯峨黄金阙璀璨白玉堂多士正骈集冠葢如云翔文英聚东观耆徳充上庠防边尽衞霍定防皆平良垂拱正宸极渊穆讵可量宸游布时令大驾驰上襄鸾舆俨仪从佩服何煌煌缄书封泰岳洁坛祀圆方灵只尽来格至和兆嘉祥甘露粲华滋朱草粲竒英雨旸顺时序下民歌乐康徳既昭晰至治孰与京缵承有贤嗣国运宜繁昌所以千载下奕奕垂休光  

元夕同诸生游城隍庙  

楼阁卧龙颠良宵境更偏琼崖明霁雪防树散春烟瑞气连蓬岛欢声动市廛灵区真胜絶游客竞喧阗侧迳攒珠履平坡散锦韀鼓钟喧下界灯火灿中天风引仙韶逺花随舞妓旋香云同馥郁人月共婵娟乱沸笙歌海髙张锦绣筵千门同胜集四野乐丰年生意同羣卉妖氛浄八埏升平端可颂防合况词仙  

观灯  

春色满侯家金莲夜吐花香膏融绛液细烬落金沙闪闪明珠箔荧荧映碧纱烟凝微作晕焰暖欲成霞绾结流苏重缤纷寳帯斜人看隘珠翠月出让光华徧列雕阑防髙张绣幄遮休言非勅送吟对亦堪夸  

登赭山  

涌出沧溟外孤髙色更佳气通丹穴雾光映赤城霞碧嶂横遥汉红泉落断厓沙墩尽鹾户茒屋半渔家坠石藤还络尖峰树不遮林昏腾蜃气浪卷露鲸牙烽起狼烟直帆翻海舶斜平沙层作籀咸土润生花晩渡喧商旅严城沸鼓笳独行惟雁鹜四顾尽蒹葭蓬岛知何处乡园望转赊离心正欲絶霜角起呕哑  

赋段七娘次娱清先生韵  

步窄倚娇容霞裾拂地红艳歌惊越女曼舞压巴童衢栁笼朱阁湘桃灿绮栊调人抛锦字揖客驻花骢翠軃鸦鬟重黄涂蝶粉浓箫声清引鳯筝柱密排鸿篝暖沈檀火衣翻茉莉风金丝绡佩帯碧玉镂脂筒臂冷新龙钏肌香薄防幪诗留红叶上曲度防云中长儗文鸳并宁愁绣幄空含娇迎李白誓死逐韩冯思结丁香蘂情缄荳防丛醉传金错落笑撷碧芎防宴罢楼扄翠妆残镜掩铜帐罗垂掩冉漏板送丁东霭霭花凝雾离离月挂桐扇闲抛画蝶簪滑褪青虫重覆霞衾暖疑熏雪体融巫山妖梦断云雨湿衣緵  

古宫怨  

浓妆耀日罗帏晓鸦髻盘云金鳯小脂光一面恼人红长恨海棠娇艳少绣被重重覆锦茵麝脐龙恼香氤氲蜀弦新调作莺语金莲频羊车尘秋风吹散填河鹊深情竟负良宵约化作妖云逐楚王金鱼空锁重门钥  

鸣雁篇  

雝雝鸣雁肃肃羽衣翺翔下上鸣声偕避寒就暖向南国云多水濶秔稻肥朝游沧江曲夕止清镜湄沙鸡野鹭未许为匹仇【`叶`】不解传尺素讵令充奠仪漂泊野逸畴能羁嗟彼孔鸾文彩陆离俯仰雕笼匪人则饥顾尔鸣雁宁不惭羁縻雝雝鸣雁载鸣载飞天髙海濶任所之长年不用忧罗网成汤新政为尔施  

天马歌  

邑生陈天彞领乡荐友人髙贵琦赠以天马歌因和之  

汉家炎德昭华夏灵瑞纷纭自天下既报丹泉产玉芝还闻渥水生神马万里梯航进献来穷荒大漠风沙开虬纹鳯臆世希有四方争覩真龙媒雄姿逸气何飒沓虎豹怒震神灵慑蹴踏昆仑云满身飞扬瀚海氷生鬛君王晓起阊阖寒凭轩大阅开天顔圉官森立不敢近诏令拂拭归天闲逸羣压尽三千众驽骀衮衮知何用饲秣宁论饱豆刍敷张正倚登髙颂玉鞍新被锦障泥振竦似嫌金络羁红光上喷精采动只欲变化随龙飞平明校猎都门外羽林壮士金为铠追风蹑电万骑从赢得天街沸人海吾皇重人不重物岂向遐方求骏骨既嗟周穆事荒淫仍悲汉武穷征伐髙台正为求贤开黄金白璧如山堆君才倜傥况无匹早见飞腾蹑上台友人髙贵琦尝作问薝卜诗予为代答  

南薰播荡来舜琴江村处处皆緑隂开花却喜值脩景托根况得依中林孤标挺挺同乔木密叶幽丛蔼烟緑嫰蘂新装浅淡金清肌莹贴温柔玉当知异品来仙府凡草那能此清楚半开临砌复临池乱吐宜晴更宜雨长嗟时菊太鲜妍却笑疎梅颇寒苦兰蕙虽云抱国香中含哀怨成千古丰姿炯然氷雪如丽非妖艳清非癯莫言此色世间有正恐异香天下无昔年梵宇聊相寄却嫌云月多僧气黄金布地非所荣幸有白莲同臭味朅来移植向书寮灌溉栽培暮复朝芳心一防亦倾日祗縁顔色不似茙葵娇从今永结林泉趣尚赖骚人屡相顾岂无周子爱莲心正乏逋仙咏梅句名园嘉草多艳红繁华嗜好人皆同歌扇才抛海棠月舞衫又卷蔷薇风兹晨清赏元非偶作诗遗问情何厚吟边酒畔得从容一种幽情为君剖不愿移栽向月宫瑶室徧开丹桂丛不愿扬州比竒植琼花亦是倾城色安得相携水仙共踏明月波浮世尘氛奈尔何  

吟舫为陈太常赋  

先生不作苏门啸曾向皇家颂清庙一叶仙舟天上归白首沧浪伴渔钓家住林逋旧宅东闲身逸迹寄孤篷临流自得渊明赋忧国还存杜老风长歌一曲声激烈行云为迟山石裂敲舷击榜送悠扬水底鱼龙识音节月思风情奈尔何鹤汀鳬渚徧经过锦囊不用奚奴抱载得珠玑百斛多江南野客才萧索自愧躭诗久成癖巴歌岂敢和阳春夜夜虹光望中隔  

题枯木竹石  

槎枒老树根盘错翠筠静倚荆山璞竒材异寳世岂无却抱贞姿隠岩壑卞和不可作伶伦难再逢吁嗟世俗久聋瞆髙枝瑞鳯徒邕邕  

杂诗  

圣道载六籍文辞既昭宣云何千载下坐使聚讼纷斵轮应心手解牛奏砉然傍观徒骇愕至妙在不传  

其二  

诗教贵温柔平淡理自得纷纷媚学徒组缀间黄白夏韶閟希音齐竽声正激聋俗讵易聪徒为师旷惜  

其三  

祥麟竢时出威鳯览徳辉在野讵非瑞奚用登天墀怀哉商山翁云卧飱紫芝髙风薄宇宙千载畴能追  

其四  

我爱越石父甘受缧絏羁道逢齐相国解骖与之归入门礼稍疎飘然起前辞丈夫贵知己贫贱胡足悲  

其五  

南山有佳木移栽玉堂隂既防阳和徳蓊然欲成林托根未及固霜雪忽见侵无由返故土空怀岁寒心  

其六  

云汉为天章昭昭丽苍穹回旋不暂息波流浩无穷大田正焦涸蕴隆复虫虫不慰渇望心髙悬复何庸  

其七  

子房有竒志功髙不自居晩从赤松游窃笑淮隂愚煌煌汉家业终焉成覇图神人固难遇授书非典谟  

其八  

美人处深闺佩服丽且温自矜肌体香讵识荃与兰遂令空谷士徒兴过时叹  

其九  

浮云起山泽霭霭敷重隂回薄徧太虚肤寸即成霖飘风使之漓迹灭不可寻伟哉贤达士泽物固其心遭时为卷舒陆沈讵无因谁言击磬者不及南薰音  

其十  

丽哉仙人居郁郁青云端霞宫抱桂馆璀璨明瑶环上有三秀草复有翠琅玕食之可长生岂谓苏痌癏我嗤东方朔缪厠仙籍间既乏飱霞术空怀窃桃奸信知清都贵凡浊未易干何如处蓬室耕凿心自安所以柴桑人盻柯足怡顔  

鹦鹉美人图  

禽荒古云戒而况在闺人深宫复何事闭门阅芳晨吾皇周南化内政日以新行将执筐筥撷彼南涧苹  

登龛山  

长江限吴越形势一何雄夷岛苍茫外乾坤浩荡中江连埋日雾汀暗走沙风忽起乗桴叹沧洲不可穷  

九日登玩江桥  

独上驿南楼凭髙散旅愁江山几陈迹天地一浮沤且复簪黄菊何须叹白头长歌少陵句诗思满沧洲  

登玩海楼  

旭日动沧溟楼髙曙色明烟霞千嶂合钟鼓半空鸣天濶淮山逈云连越树平凭髙屡回首不尽望乡情  

湖上  

寥落暮天逈苍茫湖水平秋云开雁路凉雨静蝉声坐石忘收钓临流爱濯缨自縁躭野趣不是为逃名  

咏泉次唐人韵  

咏美人咸识何须第品名荡云微有影流月浩无声洞窅源难测溪廻势渐平莫教轻浣濯混此一清  

花香  

映日浮朱户随风逗碧闺蝶薰终日醉莺倦一春迷淡爱炉烟续浓怜舞袖携不堪微雨过涴却燕巢泥  

赋得鳯皇台送髙居丰之京  

髙台寂寞鳯悠悠有客重来此地游汉水直从天阙绕钟山欲赴大江流英雄漫洒新亭泪云树犹含故垒愁壮志正宜鸣盛世圣人文教似西周  

赤壁图  

三国英雄骨已枯谁将遗迹绘新图波回断岸江声逺露白遥空鹤影孤东望有山遮故垒南飞无树托栖乌清风明月依然在却属扁舟载酒徒  

钱塘怀古  

中原草木尽疑兵回首干戈满汴京鳯驾逺巡愁雪拥龙楼髙倚看潮生九重已遂偷安计孤将徒存誓死盟试问六陵何处是隔江封树起秋声  

读余忠宣公传  

羽书无路达深宫力障孤城势转穷卞壸一门甘死难张巡千载凛英风空期戎马收江左又见真龙起泗中试看尽忠池上水当年劔血尚流红  

雪巢  

岁寒聊遂一枝栖回首尘寰久息机鸣鳯谩夸阿阁稳惊乌空绕月林飞梅花香暖春先透松籁声沈鹤未归几夜展书当户读六花光映薜萝衣  

游丝  

紫陌遥看一缕微笼烟曳日转依依不随蛛网萦钿盒肯逐莺梭上锦机香罥落花低趂蝶暖随柔絮欲沾衣无由系得东君驾空向春风上下飞  

船灯  

淮舟空说贯长虹惊见沈浮陆地中画楫无声揺月浪锦帆斜影挂炎风荧煌宜照枫桥泊灰烬难收赤壁功一路金莲相映吐美人争唱满江红  

春词  

瑶瑟声沈闭緑窗月明空吠隔花厖防旛零落宜春字绡帐低回照夜缸好梦每嫌莺唤醒伤心况对燕飞双奢云艳雨情多少逺逐杨花渡楚江  

捣衣  

淡月流辉照绮栊夜深砧韵起丁东芙蓉凉透罗衫露兰麝香揺玉钏风净拂并刀裁素练频添挂火试熏笼征衣可寄情难寄聊托鱼缄一纸通  

题画  

闲随白云游静对白云语只恐出山来白云竟无主  

怨词  

井上梧桐树密叶何沈沈伤心昨夜月照见双栖禽涤场罢与隣翁饮酒乐甚効摩诘六言体赋诗二首  

桑柘万家烟火郊原四散牛羊隣舂起处斜月社饮归时夕阳  

白髪人人藜杖黄花日日清樽倒着接防归去儿童一笑应门  

天寳宫词八首  

共听蟾宫第一歌宴酣其奈月明何禁门深锁无人入却许衔花野鹿过  

宫女新装锦绣防防舆行处沸欢声胡儿笑向盆中浴不弄金钱解弄兵  

宠爱无过虢与秦翠华何事逺游巡城都总有花如锦得似长生殿里春  

长安回首战尘中罗绮繁华一夕空惟有温泉旧时月逺随车驾到扶风  

长安胡骑正啾啾尘暗宫花粉黛愁鳯辇不知何处去野鸟啼月上延秋  

赏月看灯乐未央忽惊鼙鼔动渔阳太真若更思鲜荔飞骑于今幸蜀忙  

落尽宫花辇路荒銮舆西狩岭云长词臣休望金鸡赦蜀道艰难胜夜郎  

玉环忍弃马嵬坡南内归来意若何落尽梧桐秋雨夜凄凉更比夀王多  

四皓奕棋图  

一局残棋尚未终白头何事到青宫可应千里防飞翼却堕留侯智网中  

赤壁图  

赤壁当年苦战争曹公横槊赋诗成横江巨舰俄灰烬留得孤篷载月明  

赵松雪画马  

白髪王孙旧宋人汴宫回首已成尘伤心畏见北来骑何事临池为写真  

附张灿【`字蕴之嵊县人`】  

君子有所思行  

骋驾向名都纵观极西京煌煌九衢里列第起朱甍虹梁驾层汉翚阁临紫清髙槐荫金沟弱栁垂雕楹前扬许史镳后曳金张旌燕姬抚瑶瑟赵女弹鸣筝欢娱岂终极为乐拟千龄清川去悠悠白日光易倾金谷叹緑珠上蔡悲苍鹰繁华会当歇大运有亏盈勿嗤黔娄室寂寞掩柴荆  

壮士篇  

壮士三尺劔思欲从沛公项籍妇人仁不足与成功乾坤动杀机惨淡闘蛇龙纵观天下势形胜惟关中据险临诸侯孰敢当吾锋古来豪杰士不识刀与弓良平真壮夫筹画在心胸樊灌鹰犬劳萧何为发踪君看帷幄里实有万夫雄  

上彭使君  

昭代兴贤日科名早擅场谏垣曾抗疏艺苑旧摛章博洽经偏熟恢宏器莫量立朝推骨鲠为郡属才良越上宜刘宠台中失范滂双旌辞绛阙一鉴照黄堂草映朱轮碧花迎皂葢香専城勾践国衣锦买臣乡心捧天衢日威收柏府霜廉澄彻秋水恺悌蔼春阳龚遂施为异阳城抚字忙珪璋传令望奎璧灿余光麦秀虽歌瑞芝生耻奏祥未夸东海尹思继颍川黄鸳序终超防鸿声逺播扬九重増眷注八邑遂耕桑凋瘵苏无迹疲癃起有方渐磨同化育涤濯付安康巨海思舟楫岩廊选豫樟经纶终大展九域颂虞唐  

恼公诗题游春士女图  

睂黛弯新月瞳人剪碧波态浓娃馆妓腰细楚宫娥缓踏金莲步新翻白雪歌轻颦迷下蔡妙舞絶阳阿寝阁珠为网妆楼锦作窝梨花香粉破栁穗郁金拖瑟柱锵鸾鳯尊罍列象牺瑶钗横玉燕绣帔砑银鹅小汗肌香腻微酣脸晕酡樱唇朱滴滴鸦髻黑峩峩司马怜琴癖周郎顾曲讹喜窥韩夀户怒掷防舆梭晓睡啼莺唤春游细马防宓妃临洛浦汉女出江沱拾翠烟堤蕙搴芳露渚荷画船青雀舫防骑玉蹄騧虢国输妆靥罗敷避翠蛾使君逢调笑丞相近嗔呵絶艳方如此幽怀定若何琵琶劳问卜乌兎恐蹉跎睡鸭频添火牵牛奈隔河封缄书荳防密意托丝萝锦被薰浓麝霞浆酌叵罗流苏垂嫋娜蜀绮叠坡陀井树栖乌鹊筠笼睡八哥更壶催漏箭火树烂琼柯的的縁思合蒙蒙与醉和曲屏嫌夜短斗帐得春多海誓宁教爽山盟讵有他两情成比翼万事付蛮蜗兰帯同心绾菱盘照胆磨岂徒消夙恨顿觉起微疴画里肠犹断桑中句厌哦始知倾国貎能作合欢魔丽玉埋馨地秋娘瘗粉坡至今游冶客犹有酹蓬科  

深宫春日行  

汉家飞楼凌紫烟盘空复道云相连箫韶一声落九天防凤惊起双聨翩离宫三十六台馆百花丛里迂游辇栁色初迷太液池莺声正绕宜春苑美人如花舞娉婷手调朱弦弹玉筝内庭曲宴仙乐鸣歌曲共和升平行六龙时巡出龙城还过崆峒寻广成王母酌以瑶池九醖之霞觥三千防女踏歌笑他日随龙归紫清  

龙姑庙作神弦曲  

香熏畵壁光如漆旋风吹旛海腥入龙姑佩马夜铃钉飞裠织翠兰叶湿海童骑鱼归杳防鱼鬛鼓浪瑠璃声鳞堂曲防鼍鼓鸣燕酣喝潮潮倒行玉皇无勅催行雨渊都羣蛟眠贴尾庙下谁歌白石郎共贺雌龙产龙子  

洞房曲  

鸦雏夜宿迷蒙栁斗帐烧灯蜡光透银罂注酒芙蓉香金丝檀槽为君奏歌喉窱窱莺儿语象口吹香凝碧缕盘龙绣帯结同心牵惹巫云随峡雨歌声未防香未灭曲屛生香晕眼缬小玉催铺蜀锦衾纱窗影转桐花月  

春晓曲  

蒙蒙碧栁垂轻烟露花千朶胭脂鲜东风无力飏罗幕晓阁香温人正眠春眠更比春酣重情深每作相思梦间关黄鸟莫惊啼正是离人相见时海棠娇多扶不起帘外日髙花影移  

吴宫怨  

水殿新凉生白苎紫金鸳鸯锦云里吴王醉拥捧心人七寳牀中娇不起粉黛三千锁别宫画船相忆采芙蓉芙蓉未老白露浓馆娃嫋嫋生西风  

宫人斜  

雷霆絶响山陵起三十六宫土花紫委环遗佩总成尘一抔黄土埋艳春蓬科栖烟窜狐鼠萧飒酸风迷楚雨三更燐火作纱灯塜上喽喽话红鬼  

紫虚观  

紫峰坛上鹤成羣碧洞灵芝产石根云引昼阴归竹坞水流春色出花源药炉伏火仙留诀茶灶生烟客到门欲就上清传寳箓未知何日谢尘喧  

西溪晩歩  

空濶川原入望平晩来天色弄隂晴虹边残雨疎疎下鸦背斜阳闪闪明浅渚微波羣鹭浴断堤髙栁一蝉鸣行吟泽畔非憔悴渔父无劳咏濯缨  

杨白花  

轻盈杨白花风吹渡江去金屋闭重重莫锁杨花住  

媫妤春怨  

太液栁垂丝昭阳花满枝如何长信草独是见君迟  

金井怨  

照井怨憔悴顾影空垂泪犹胜张丽华怆皇井中坠  

明皇贵妃上马图  

七寳妆鞍蜀锦堆黄门扶鞚踏红埃君王只顾蛾睂笑末路谁知到马嵬  

宋徽庙画兰  

御墨淋漓写楚兰披图却忆政宣间分明一种湘累怨万里青城似武关  

韩世忠湖上骑驴图  

神州难复旧山河散尽熊貔事讲和驴背看来犹矍铄朝廷谁说召廉颇  

## 石仓历代诗选卷三百七十八  

明　曹学佺　编  

明诗次集十二  

韩宜可  

冯虚子歌  

冯虚子清且脩藐观万物如浮沤金茎一柱出天表青田孤鹤横髙秋大鹏抟风九万里下视尘寰烟水蜃楼缥缈危接天夜半月明常独倚四方上下随所之茫茫积气将焉依居无室庐辙无迹鼇背岂有三山为空中鸡犬刘安宅我亦因之寄遐适飞光浩浩不少留回首人间非宿昔列子御风己千载庄生化蝶今安在水中漉月亦好竒管里窥天竟无底太虚太虚问不譍银河耿耿凝寒氷丹台紫府不可登愿归大化何由冯  

题江南秋晩图  

钱塘江头潮汛来我时放棹胸次开西风萧萧木叶脱夕阳渐低沙鸟迥划然一啸海天碧吴越西山云尽白图中风景偶相同嗟我胡为久行役  

题蓬莱深处  

闻道蓬莱别有春五云深处隔凡尘松迷鹤迳浑无路花暗箫声不见人沧海日华翻贝阙三山霞气逐飚轮刘郎自是神仙侣何用天台更问津  

送王格心考满  

冠葢纷纷晓出城城头送别若为情青云莫谓归年少白石从来缔旧盟芳草东风沙上马碧山迟日栁边莺子今休恨先华髪千载犹闻丙少卿  

酒船图  

春波桥头水半竿画船如马触狂澜平生常恨江湖小醉卧不知天地寛隔防好山青隠隠环洲芳树緑漫漫悬知贺监归来日一曲晴光五月寒  

五华山图  

五华之山山上头俯视江东如浮沤岂无四万八千丈亦有五城十二楼翠蕖影落中天晓玉柱光含大地秋何日相从陪杖屦西风林下一长讴  

小景  

春色来何处桃花路欲迷为言垂钓者中有武陵溪  

题画  

西风洞庭波落日苍梧野挈兹瑶芳枝将以遗行者  

画梅  

湖西开徧梅千树正在东风十日前月落参横谁是伴数声孤鹤呌清妍  

题画  

山上白云如水流隔溪红叶蚤知秋几年不复南柯梦独坐西风看白鸥  

附胡粹中【`名由以字行巳下俱山阴人`】  

古意  

四时既平分二气亦均施草木悦春晖霜露忽凋瘁舒惨贵适宜好恶初不计恩多易生怨威防忘敬畏治世以大徳小惠匪所贵贤哉诸葛公斯言深有味  

咏怀  

惠风扇微和天宇亦澄霁欣欣草木荣历历江山丽开渠泉脉动入涧水声细交交飞桑扈角角闻雊雉闲居读古书俛仰唐虞际圣贤吾所师其人惜巳逝  

又  

君子居髙位小人闲草野借问古来人谁为百岁者为乐当及时芳春足游冶一生如梦寐万事尽虚假忧来对明镜淸泪数行洒独有七弦琴情性可陶写  

题青山白云图  

青山之中有白云古今能画者数君南宫房山去已久髙步独数朱山人山人于画但适意闲中翰墨恣游戏下笔江山千万重妙入天机夺元气昨日王家饮酒醒写出会稽山隂之兰亭尖峰削圭挿天出长松偃葢垂云青想当暮春三月初天气清明景物舒流觞曲水发髙咏一代名士今何如凉烟夕草总陈迹留得斯文数行墨鲁鱼亥豕何其多一片谁存晋朝石右军孙子复才贤宦游万里西南天石田茆屋春雨里落花啼鸟东风前我亦越王台下客脱冠偶此西夷谪云门古寺若耶溪老眼画中防历历何时与尔得归田南湖北宅居相连不惜东山谢公屐且回雪夜子猷船  

发松林驿  

晨发松林驿苍苍百里深日髙犹暝色风静自韶音幽鸟向人语流泉清我心何因素轩下一听老龙吟  

九日泊舟浔阳  

去年重九日为客孟尝门对菊动清酌吟诗开素轩流光空自惜别意与谁论倚棹浔阳郭黯然消旅魂  

梦游昆阳海口  

碧鸡山下路清梦记曽游怪石行惊马轻风稳送舟辕门叨下客行县有诸侯万里遥相望聊登江上楼  

李得全家赏蔷薇  

不喜寻花栁生憎泥酒杯因君以文防老我亦能来未数金钱菊休夸蜡瓣梅东山不到久几度为谁开  

谢惠酒  

美醪能逺致尘抱豁然开起向窗前坐风从竹下来莫思身外事且进手中杯饮罢复髙卧防心若死灰  

次韵  

静观天地情浩劫运元精雷动蛰虫起雨余新水生老怀寛仗酒午梦短闻莺身外元无物浮名真可轻  

又  

昨夜霜初重他方叶又黄蛩声悲月冷客意怯风凉孤屿渔村外荒邮野戌傍因思旧游处鱼稻满江乡  

次韵晩入五华寺  

向晓寻幽寺明霞飞逺林四山新雨歇一迳緑苔深松老齐僧腊泉鸣和梵音阶前两驯鹿去住识禅心  

挽光古逯先生  

独骑鹤上丹丘为记钧天白玉楼诗板刋成应自校草书零落有谁收可能覔酒府中去无复携笻寺里游欲寄东风一行泪蜀江那肯向西流  

挽鉴机先和尚  

曾将一苇渡瀛洲信脚中原万里游日出扶桑极东处云归滇海最西头经留髹几香犹灺棋敛纹楸子未收老我飘蓬江汉上几回中夜惜汤休  

春暮  

老眼看春得几时少陵从此典朝衣烟笼芳苑迷蝴蝶月落空山呌子规乡国音书秋水濶江湖亲识晓星稀沙边白鸟能相近应为年来已息机  

次韵  

暖风晴日正春和老眼看花感兴多久悟宦情如蝶梦已将心事付鸥波窗开野水新栽栁身着宫衣旧赐罗谁似山公习池上春游日日候鸣珂  

次韵坐法正寺  

野殿深沈生夏凉博山一炷水沈香素琴弹彻梅花引山自苍苍水自长  

杨彛【`字宗彛`】  

与友人同饮山阁  

浮云有聚散山色无古今牀头黄金不足贵惟有管鲍情何深与君久相别相见还复离鸿鹄肆逺志燕雀焉能知君不见白髪难再黑水清终可浑向来朋旧半存没只今世态徒纷纭君当髙歌我起舞直须醉倒花前樽  

寄桂宗敬  

每见临安客浑无故旧书客情多易老乡梦岂全疎夜月鸾飞逺边云雁过初陶然樽酒外幽趣问何如  

次松雨平先生韵  

露下梧桐客梦醒梦中犹记在滇城寻山翫水连三月听雨吟风过二更斑白近来添老态文章千古总虚名何时更剪西风烛重把新诗与细评  

谢惠华阳巾  

仙人赠我华阳巾鹤髪轻笼雪色新行近花间添老态照来镜里觉精神宁论锦里夸乌角絶胜柴桑防白纶安得画工图小像水边林下乞闲身  

谢斗南禅师惠竹杖  

扶桑禅子下蓬莱携得仙人竹杖来痩节只疑同鹤骨虚心犹恐是龙胎衰年正借扶持力异日须知变化材不怕石头溪路滑月明随意步苍苔  

南城偶题  

城南好山何太幽人家对门溪水流春禽啼树野花落雪瀑挂崖岚翠浮长锄自可斸灵药短笻何必寻丹丘一声清啸暮天碧松顶月明人倚楼  

刘公栁溪诗  

公庭晏坐无俗情杨栁防门春水生緑隂满地惜春晚飞絮扑帘疑雪声解鞍树下看洗马流杯石上听啼莺当今论治用材杰归来未许陶渊明  

寄郑氏养拙斋  

贵竹城中养拙斋开窗树色映丹崖常时有约论幽事几岁无书慰老怀身逐暝云登蜀道梦随寒雨落秦淮英才况出功臣裔早晩除书下玉阶  

送人还乡  

五十离乡七十归居民城郭是耶非青山依旧吾庐绕白髪应怜故友稀隣舍定携新醖酒儿童不识旧戎衣到家若有相思字为寄明年春雁飞  

蚤起  

一声残角数声鸡南斗髙悬北斗低多少行人度关去东方曙色尚凄迷  

朱綝【`字士林`】  

杂诗  

天寒苦日短白露变为霜行行出门去周道悠且长衰草被荒郊隂云翳重冈俯观溪流涸仰视鸿雁翔岂不怀所思慷慨热中肠乃知四时间代谢本寻常  

题黄花驿观湘亭  

湘水清可观新亭翼敞靣江瞰空濶据地得髙爽逺树杂烟霭断厓连篠荡雁影堕微茫渔歌答清响三闾不可吊兰佩空想像二女时出游翠葢移惚恍繄予颇好古到处寄幽赏伫目更如何澄波涤尘鞅  

拳毛騧歌次王汝玉韵  

李唐天廐拳毛騧蹙踏倒影凌飞霞侯家神骏岂遗种徧身细缬旋螺花端阳射栁辕门道紫燕身轻拂柔草镂膺虎韔锦障泥响马羣中看表表得隽归来红日西汗沟珠血濡霜蹄解鞍滚罢起喷振奚奴牵入垂杨堤南陌观花宜按辔戏共王孙簇芳骑乌衣朱雀足追游自古金陵说佳丽皇风万里清关河尚方兵仗绣不磨騧兮騧兮免负戈日日朝天鸣贝珂  

月下独歩有感  

白月在青天照见地上影城荒鼔角悲露重衣裳冷草砌蛩乱呼松巢鹤频警徘徊复彷徨发我心内省  

出鬼门关  

北流仍在望喜出鬼门关自幸身无恙从教鬂已斑昔人多不返今我独生还回首琼山县昬昬瘴雾间  

寄伯礼兄长  

春来见緑树日夜忆连枝梦断一千里愁连十二时鹡鸰飞雨急鸿雁入云迟无奈音书絶其如鼓角悲  

夜坐有感  

夜分灯烬漏声迟掩卷茫然太不支三月莺花春去后半窗风雨客愁时相如未遂题桥志季子空持刺股锥辛苦人生成底事姓名留得世间知  

过洛社留寄李耕隐  

故人近住林之东相望草堂云气中旧时松竹想无恙暇日琴樽谁与同作赋应能继潘岳隐耕元不让厐公过门不入因何事两鬂尘埃愧转蓬  

题淘金驿丞谢子良清隐书房  

驿官近日逢迎少清隐何妨结草堂门对好山苍雾湿窗连脩竹翠云凉侍童解诵闲居赋过客求书急就章愧我驱驰尘满面濯缨为尔咏沧浪  

雨中过韶州  

船下韶泷日欲晡四山云起景糢糊沙鸥冲雨频来去汀树迷烟半有无作客又惊三月暮思家其奈一身孤愁怀浩浩浑如醉独倚篷窗听鹧鸪  

题赵师吉梅林生卷  

金华山人有梅癖托物自号梅林生欲唤师雄谈醉梦恨无和靖结诗盟笔端幻出先春意胸次包含太古情我亦从来松竹操愿言与子保幽贞  

竹枝歌送萧月潭  

子期逝矣谁知音堪舆茫茫劳我心石坛后夜好明月忆尔琴中飞佩吟  

题淘金驿  

淘金驿前春色多红桃緑栁映清波江南独客悲时序奈此东风淡荡何  

过君山  

昔人曾与白云游我欲登临一写忧风满征帆停不得烟波回首思悠悠  

题五羊驿  

尉陀归汉忆当时千古犹夸陆贾辞今日蛮夷俱向化我来无语独题诗  

过庐山  

庐山万丈倚青防翠壑丹崖列画屏不得维舟恣游览红尘满面愧山灵  

曾烜【`字日章`】  

赋旭庵  

晨光散余霭大明丽东方伊人慎修为从容整冠裳四檐萃虚白开卷思遑遑寸隂惜轻逝宴安当预防天君贵操存待旦知自强矫首对初晖盎然乐无央孰云虎臣裔践迹能升堂朂哉勿异途黾勉趍周行  

答朱文粲  

南风送好音珍重比南金寂寞经年别凄凉万里心敝裘仍恋体华髪已盈簪谁识乡关念时时动起吟  

捣衣曲  

捣衣复捣衣空闺月冷风凄凄风前髙下声零乱客中听得偏肠断断肠应折大刀头破镜上天过一秋更深力尽闻私语夫戌边城几寒暑新衣岁岁寄征人寄到边城衣不新客行虽逺有归日久戌何时见家室愿令今古无别离夫耕妇织常相随  

老龙引子归潮图  

海门秋气横江来怒涛殷地如奔雷苍龙教子习潮势排风喷雪烟云开忆昔深潭事冲举直上穹霄轻一羽曾嘘数滴翻瓢浆散作九州三日雨只今回顾忍潜踪引子不敢施神通却愁防小易飘忽一瞬万里天无功我闻灵物多竒异潜飞大小皆随意画师恐是张僧繇写向生绡若真致龙今育子犹世人古来有欲皆可驯何当重起豢龙氏爱养留作商岩臣  

秋夜偶成  

陇上俄闻梁父吟异乡情绪独难禁寸锥未脱囊中頴断木谁修防下琴夜雨惊残归国梦秋风催动捣衣砧欲凭樽酒忘羇恨酒后那知恨转深  

赠云教授  

谁传礼乐继前王庠序昭回草木香汉道欲昌书再挟秦灰未冷徳先凉千年庙貎乾坤大万古人伦日月长共喜臯比开讲席伫看池上集鸾凰  

赠日本僧演此宗  

达磨居嵩九载期此宗寂寂有谁知生从日本精三藏老向云南礼六时香满墨池临旧帖花明春坞咏新诗别来应有惊人句好寄东风慰所思  

舟至辰陵矶与楚百户等言别  

江到荆湘两派分客情无奈况离羣尔从三峡迎春水我过重湖望楚云白帝至今啼蜀魄苍梧何处吊湘君孤舟夜向巴陵泊一曲商歌不忍闻  

寄友人  

与君离濶十年余两过江濵候起居咫尺犹如千里别飘零不寄一行书何时夏口同倾葢此日黄门好曳裾若问故人何似者髩丝今已不胜梳  

秋夜  

何处偏能断客肠西风吹雨到池塘都将万叠青山恨散作离愁一夜长  

题倪云林画  

梁鸿溪上草堂幽红叶黄花几度秋回首云林人不见西风落日思悠悠  

## 石仓历代诗选卷三百七十九  

明　曹学佺　编  

明诗次集十三  

商辂  

兰蕙图  

兰蕙比君子其徳为不孤人物虽云异气味乃匪殊托根深林下不与桃李俱妖艳任纷纷贞姿恒自如共言王者香宜为禁苑居一朝移植后雨露恣霑濡芬芳异凡卉馥郁盈天衢采撷足纫佩把玩堪怡娱发舒似迟晩蠲洁无终初谁将幽静意写此兰蕙图对之逐清赏尘虑焉能纡呼童出门巷止回俗士车  

至日  

佳节当长至相遇值休假主人重爱客开宴乗闲暇香醪发新篘时殽供美炙兽炭拥巨炉银烛照髙榭宗伯与司冦丰采殊醖借同浙更同朝同命嵇吕驾于时一阳复羣阴渐退舍皓月清光流此景天所借杯行不停手坐久宁问夜主賔管鲍俦才思李杜亚剧谈意转新胜味如啖蔗幸兹际熙洽皇风徧夷夏顾余菲薄资职业惭造化良防感知已素怀尽倾泻醉后惜分携留诗一相谢  

题春景山水  

爱此佳山水春来景更妍四郊青嶂合孤岫白云连地逈轮蹄絶峰危石磴悬小桥临曲涧逺浦接平田郁郁林间寺潺潺竹下泉桑麻凝暮霭榆栁绕晴川寳殿凌千尺茅堂敞数椽僧归西岭月渔钓北溪烟倒浸沈波塔闲横古渡船楼髙平见日松老不知年鸟度浮岚外鸥飞落照边吟笻芳草迳酒斾杏花天隔防闻莺语开轩待鹤旋砌苔深染黛林籁细鸣弦有路通仙境无尘逺市防终依丹凤阙未结赤松縁家山在图画触目思飘然  

挽胡忠安公  

五纪朝廷士岿然鹤髪疎望尊周太保职重汉尚书捧日心常在包荒量有余门墙仪范逺空自望悬车  

应制西洋驹  

天生骏骨真竒哉贡之逺自西洋来西洋神驹何所致云雾晦暝初降胎身簇丹砂蹄削玉月镜夹瞳耳批竹追风掣电气如虹裔夷得此那敢畜当时皇祖御宸极徳化覆冒西南国海不扬波条不鸣重译来朝靡虚日岂无犀象与珠贝不贵异物贵良骥玉阶控献圣情怡振鬛骄嘶如有意天闲自此识龙种驽骀一见觉神悚孳生岁岁蕃且息廐枥充牣如云涌郊坛有事备威仪锦韀寳络光陆离和鸾前道恣容与凡马不许争驱驰  

山水  

浮云积翠山棱层烟波浩沧江横就中风景如武陵乂疑方壶与蓬瀛髙人妙得丹青趣展素挥毫若神助岩峣峭絶泻飞流岚岫溟蒙锁云雾枫榆隔防羊肠绕渔舟荡漾忘昬晓人间何处有此景愿一登临散怀抱  

其二  

苍崕万仞髙挿天银河直与南溟连画工绎思写缣素天涯地角来笔端晴峦晓嶂空翠湿水色湖光无极依稀逺树含紫烟隐隐平林帯秋色梦中忽向君山游君山一髪青如蚪觉来披图赋新句潇湘云梦清气浮  

九鸶图  

晴烟晓散垂杨堤垂杨嫋嫋临清溪风景依稀二三月兰苕杜若连芳蹊溪头纷然集羣鹭形影相随复相顾翘沙戏渚咸自适界水冲风飞更舞饥则窥鱼饱则栖弋罗不到无嫌猜参差态度形殊别緑杨深处恣徘徊孤髙格潇洒性不逐乌鸢不逐隼平生雅趣云水俱一片闲心烟雨静毵毵毛羽胜霜雪数声呌彻沧波月宛如野鹤出尘埃回视凡禽总殊絶谁人巧夺造化工九鸶写入丹青中非惟洁白堪比徳所贵体物存心胸乗时髙奋抟风翮充庭久向鹓行立遥看洲渚茫茫日近蓬莱天咫尺  

春景山水  

春山巃嵸浄如扫杨栁依依春正好山头不断飞白云山下时闻呌黄鸟髙人卜筑山水间楼居面面皆青山卷帘日长看图画闭门无梦来尘阛阛中红尘深没马马蹄不到青山下两翁何处抱琴来良晤寻常共倾泻东风入指拂桐丝髙山流水夸絶奇千古遗音足清赏黄金何必铸钟期幸逢四海雍熙日才俊登庸皆遗逸弓旌行见下朝廷未许斯人永泉石  

山水图  

画师盘礴作笔势写出江山数千里崔嵬絶巘如摩空彷佛髙岩起云气浮云开处见山骨紫翠重重浄如洗飞泉落涧听无声幽谷含春如有意武陵此去疑不逺似有桃花出流水隔江依栁起凉风髙窗面此云山青客来相对坐忘倦似说平生遁世情我观斯图重太息清时谁肯终泉石桑弧蓬矢作男儿竹帛千春照芳绩君不见当年伊尹耕有莘憣然一出安斯民  

其二  

生绡一幅髙堂上彷佛名山势千丈云霞变态不可名掩映长流万古清层江叠岫断复续怒虎奔龙起还伏廓然天雨放初晴万壑千岩漱寒玉云山峨峨何壮哉珠林物外无纎埃长松百尺出幽涧飞桥横跨山之隈携琴曳杖者谁子疑是山中招隐回君不闻蓬莱三山峰敻絶非人寰计来三千余万丈惟有飞仙日往还龙眠画笔夺造化仙界移来指顾间公余杜门无一事坐对斯图心自闲  

猎骑图秋景  

蓟门霜落悲秋草叶飞满地无人扫銮舆晓出明光宫扬鞭走马关东道天闲十二分雁行虎蹲豹踯争低昂戎袂吹风日杲杲阵云横塞天茫茫兎奔鹿驰何迫速长劒短防相追逐萧萧响彻云影寒呦呦鸣透空山緑野雉戛戛原头飞锦毛五色光陆离翻身抽矢将欲射巧力恐逐氷弦移丹青一幅监前代几度桑田变沧海灵囿灵沼尚可征金城汤池将安在东龙行日西龙雨乾坤已属大明主当今偃武更脩文世际雍熙侔舜禹  

题夏珪山水图  

夹江山势如削玉夹防人家茅结屋屋头挺挺多脩篁屋外垂垂杨栁緑渔舟欵乃声相续得鱼沽酒聊自足就中髙人欹席帽防骑前来访幽躅  

送龙孔目归省  

晓辞天陛出金台仗劒分携亦壮哉玉署已看书最绩江亭暂共对离杯秋经冀北霜初凛冬去江南梅正开扫徧松楸无久恋都门指日候重来  

送李绣衣督学  

台端久矣着蜚声衔命新从冀北行政教已看归掌握师生深喜得宗盟轺车到处秋风冷藻鉴悬时夜月明收拾栋梁应有待好抒忠赤答升平  

挽吴编脩母  

堂北凄风卷素帷萱花一夕竟凋衰词林有子登清秩机杼无人理断丝镜掩香尘鸾影寂窗含明月鹤声悲平生见说多贤行铭勒何惭太史碑  

瑞莲亭为建宁张太守赋  

莲亭潇洒瞰清漪嫩緑新红种满池并蔕倚风娇欲语双花凝露浄还欹逺追周室禾同頴近似渔阳麦两岐和气致祥应有自佳声从此播明时  

游杨鸿卢南园次韵二首  

别墅同追一饷欢喜陪车驾出朝端花飘红雨三春暮麦熟黄云四野寛醽醁杯倾鹦鹉滑樱桃盘荐水晶寒游歌何幸逢全盛仰祝鸿图万世安  

其二  

咫尺南园接上林共娱风景聚朝簪花因春后开还落水自溪分浅复深防笔倚阑题乐事氷弦当座助歌音主宾欢洽难胜醉何用临岐酒更斟  

雪  

朔风吹雪满林端顷刻青山变玉山敝履尚思东郭趣蹇驴应向灞桥还寒生短棹沧江濶光映疎櫺卷帙闲三白丰年今有兆农家从此尽欢顔  

山水  

云山叠叠树髙低景色苍茫望欲迷江上有舟人荡桨林间无路石成蹊柴门昼掩车尘杳茅屋春来野鸟啼昭代征贤勤束帛髙才未许学幽栖  

题山水图  

山间景物四时同松栢森森紫翠中案上书编闲白日帘前花影动清风小桥静看行人过野寺遥从曲迳通辟谷他年如有分肩舆还拟觅仙踪  

送徐巡宰莆田  

与君兄弟意绸缪不惜离筵重劝酬红叶马前牵别恨白云江上动乡愁舟移劒水腥风逺春到闽山瘴雨收况是莆阳文献地宦情诗思两悠悠  

送杨大尹之官吴县  

九载江村喜抚循声华从此动朝绅东吴剸剧须贤尹北阙畴咨用老臣耕凿防看民乐业弦歌有待俗还淳耒阳岂足淹厐统超擢悬知沐宠新  

题鹭洲书舍  

分符出镇几经秋结屋还依白鹭洲万防霜花藏逺近四时烟水共清幽诗书满架承遗泽事业潜心继逺猷自是故家文物盛子孙贤达异常流  

送曲阜孔大尹  

令尹才华逈出羣乌纱银帯荷君恩应知圣泽同天地致使余波及子孙学道可能忘祖训推仁先欲庇同根公恂进士如相过好说深居逺俗喧  

夏  

屋外羣山如削葱屋头翠栁清阴浓松根白鹤起欲舞藕花香散西湖风爱花少年顔如玉画桨轻揺浪纹簇羽扇凉生香袖飘恍在若耶溪水曲  

秋  

一片秋光素如练满山黄叶霜初染斯人巾履晋风流松竹闲依白云敛笻杖儿童不暂离笔牀茶灶相追随好似柴桑陶靖节归来孰与同襟期  

送罗翰撰归省  

三年史馆己迁官千里亲闱缺问安予告暂辞天上去承恩遥向日边寛到时春酒堪为夀舞处斑衣足尽欢侃侃每闻怀直道防将民隐奏金銮  

送龙太守之毘陵  

早从春试见雄文驻马山中识使君晓阙承恩沾仗彩寒窗叙旧对炉熏晋陵抚字多仁政江表声华达上闻自是髙才难久滞超迁还拟立殊勲  

送郑彦成之广信  

信州南去近乡山便道争看衣锦还莲幕得贤资画诺玉峰多暇称跻攀半生勤苦塩虀味千里歌謡井臼间别后要知重防处天香两袖觐龙顔  

赠李其章还官  

桐乡二尹西昌彦为喜居官有政声农乐耕桑劳劝相士躭诗礼借陶成九重奏最恩光重千里归装去路轻悬想到时秋正熟纷纷老穉尽相迎  

山水  

别墅楼台俯碧湾栁阴深处隔尘寰主人无限登临趣都在烟云出没间  

梅  

挺挺新枝冒雪开江南此种冠花魁天公有意怜幽独特遣阳和到早梅  

## 石仓历代诗选卷三百八十  

明　曹学佺　编  

明诗次集十四  

陈政  

古风五首  

昔贤秉高致守道恒若斯顔色似渥丹学业无専师晨夕不兼味冬春一布衣用世为霖雨居山偕鹿麋恬然以处世不俗亦不羁游心千载上乐命更知几安得与若人遨游江之湄  

我爱李谪仙为人最高格壮语鬼神惊高歌天地窄醉呼管城子千人为辟易讵意白玊姿青蝇竟污黒流窜彼一时垂辉靡终极  

美人昔未见彼此天一方姿容莹氷玉徳音流辉光忽朝裁素书青鸾逺传将苍黄拆题封罗列云锦章相思意无极约誓言何长感慨复感慨驾言命飞黄自从邂逅间一笑倾衷肠相期瑶台端杂坐飞琼觞笙簧散好音喤喤协宫商光风于时至物意同春阳胶漆既云固欢乐奚可量言念君子心此情永难忘  

北山有孤松阅历几千载根节固铁石枝柯蔼幢葢华姿沃以青四序不周改山深无鸟雀天际闻竽籁我欲茇其下骋视风尘外缥缈懐沧洲逶迤阻瀛海地逺不易到扁舟欲何待  

扶桑丽春日光彩散旸谷仓庚鸣喈喈欣欣荣卉木截彼东郭山芳秀足游目亦有南涧泉温洁宜盥浴感值此时节洋洋动心曲行乐贵及时光隂难过复何当恣周游逺近惟所欲  

题陈廷器江山胜览  

曲士徇迂俗达人称上流所以谢安石嚣然乐佳游伟哉司马长声迹半九州雅度既推重史才良独优素心在山水欲为斯人谋今世廖元昭家居湘水头由历抵上国依稀见前修我当访君术扁舟效王猷  

送夏处士归浙  

秋风逗江渚秋水有余清感此深秋时惕然伤别情遥持一樽酒饯君东南城令器金闺彦朋游尽豪英临流为君歌锵锵金玉声眷彼中林鸟拂然起孤征众鸟恋故林交交飞且鸣人生各有志岂在利与名惟有杯中酒可以慰平生  

杂咏二首  

忽闻春光回将徧东南城卧病方在牀无由起相迎东风入帘幕彷佛闻流莺美人防相见庶几道平生病起忽二旬春色殊已深崇兰秀阶下碧草交繁隂旭日迟迟升众芳同照临援琴未成调拂拭迟知音  

其二  

有客踵门来云自天南至喜是同乡人殷勤问家事父母安高堂兄弟乐田里令我闻此言欣然欲忘寐官舍春昼长冲澹自成趣良朋日往来衷言以相语琴书既足乐得丧亦何预卓彼先民言庶几永终誉  

咏懐二首  

采芷向东臯采兰向幽谷采采结佩纕辉辉莹金玉佩之蹑云衢迎风散芬馥内顾空自怜徘徊还蹢躅  

又  

我有盘龙镜烱烱凝清光亦有高阳劒秋水淬锋铓欲携赠知已感慨意难忘但恐嵗月晚抱此徒悲伤  

哀平南为司训郭君妻  

平南古封邑山水天下竒谁知水山间访故有余悲结发事君子燕婉及兹时君领平南训妾当从所之嘉合谅不偶偕老获奚疑讵意方盛年世途生崄巇胡蓝哄豺虎咆哮薄城池鸳鸯忽惊散仓皇各东西孩在中懐呱呱益凄其锋刅转陵胁死生从此辞白璧茍以污虽生亦奚为厉声叱凶溅血沾裳衣秋霜让凛溧烈日同光辉哀哉若女英展也烈士防圣朝重化理激薄良在斯纶綍出中禁龙光贲天涯一死安足惜千载芳名垂  

车遥遥  

自君出门去驱车涉长道心送无所言但愿归期早如何嵗复嵗各在天一涯行役未有期相见知何时东风昨夜生苦恶万片飞红雨中落驱车何事逐风尘逺道思君安得闻  

美女篇  

南州美女娇如花天然艶质轻铅华脩眉皓齿鬓学鸦步摧压鬓金鳯斜琼瑶肌肤絶纎瑕绣裠锦袂蒸云霞腰悬双佩首六珈吐词芬馥如春葩移莲延伫当窓纱碧天云门见姮娥容仪窈窕信莫加道傍观者生咨嗟行人或过犹回车媒氏通好何纷拏玉帛不备当奈何托身愿得良名家鸾箫双吹成配嘉主君中馈为调和百年燕婉期无它  

将进酒  

将进酒持劝君百年光隂若流水劝君满饮须十分君不见石崇锦幛五十里何如子夏衣悬鹑岂论古人与今人富贵贫贱同反真名流青史信足贵骨埋黄壤谁知闻起舞待明月高歌遏行云劝君有酒且尽醉无仆仆尔劳心身  

朝阳鸣鳯行  

君不见朔风吹云鲸海东晓珠飞出扶桑红山巅鸣鳯声一振百鸟喧啾皆下风我闻鳯凰产丹穴火徳之精和气钟耸身五色炫文采举翮万里摩苍穹回翔周览始一集积石下有黄河通来仪舜韶协鸣岐周业隆方今圣人御神极穷荒絶域皆来宗复从千仞览徳辉瑞应四海歌时雍琼枝自有琳琅实食性岂与凡禽同鸱枭逐逐谁所放吓以腐防何愚防  

登楼歌  

爱兹楼兮朝登忽阳春兮暮矣望美人兮不来渺澄江兮春水兰桂发兮蔼芳姿閴寥寥兮闻鸟啼眄遥空兮雁北归嗟美人兮来何时  

题梅轩卷  

轩前梅花开几枝逺来速我梅轩诗浩然穷死逋仙逝落笔恐被梅花疑梅花自是江南物铁石肝肠氷雪质罗浮别后今几年梦里犹疑见顔色何当樽酒造华轩濡毫申牍心悠然人间万卉何足数坐对寒香诗百篇  

谢安东山图  

晋辙已东牛继马名流谁复居林下何事东山若不闻握瑜高索当时价佳游称意随所如当筵夹座皆名姝歌凝丝竹倚花听诗琢琅玕行草书济时元有经纶策大壑蛟龙岂终蛰四十余年乐遯心憣然一为苍生出盐梅登鼎手自和运屯其奈苍生何镇安风俗任才畧呻吟稍变为讴歌固知隠徳寓声色世俗寻常安可识相待出处古皆然莘渭依稀见遗迹  

友竹轩为东吴吕氏作  

幽人结交异凡俗平生爱此潇湘緑醉日移栽闲地徧炎天坐倚清风足岂同踏雪覔寒梅不似休官为黄菊天际期看彩鳯下溪清或见苍龙浴我昔闲居大庾南手执遗经向空谷幽懐独与此君期肯使春花乱吟目风度年来久暌别世情日见多翻覆劲节不渝终比石清标言念温如玉知君有意结嵗寒嗟我无端动心曲何当骑马造斯轩更为狂歌继淇澳  

松轩为曾处士作  

傍山带流卜幽居虬松偃蹇环轩除人间六月暑气无天风尽日鸣笙竽幽人清姿此璠璵朅来松间随所如开轩时还读我书水光山色满座隅兴来歌诗聊自娱意态蔼蔼春云舒轩中景象何清虚栖迟偃仰乐有余但恐当路闻清誉日边有使来轺车君当出应明时需憣然就道无踌躇  

罗浮高  

罗浮山高高莫知其纪极矗然以孤峙去天才咫尺云霞变态不可名掩映长留万古青势侔五岳通勾曲四逺相望如在目潜蒸二气作甘霖万物沾濡生意足三千六百丈四百十二峯鸟飞尚不过兽迹岂能穷専竒擅胜夺神力巧成妙设亏天工我曽试一登絶顶凌天风彼沧溟之深若停潦诸山俯视犹蚁封罗浮山镇兹东南何崔嵬罗山止其所浮山海上来罗耶浮耶终莫辨荒唐流説谁亲见轩辕遗迹已成空葛洪丹灶封苔藓但见石楼隠隠势若仚铁桥斗絶难夤縁布垂流三千仞湖波直与海潮连璇房七十二玲珑曲折天然异亚虎巡山不咥人越鸡五距飞还止罗浮之山足游娱有林可樵溪可渔羡君住近山之麓襟带云霞水竹居良田负郭课僮耕旣看东作又西成得禾酿作酒如渑颓然醉倒复还醒推窓便对罗浮青白云英英水泠泠云英英以怡情水泠泠以濯缨随取而足其谁与争罗浮之山钟灵孕秀不在君身在君后鳯毛已见薄青云事业终当嫓古人乡园南望九千里为忆罗浮歌送君  

湖山春意图  

我忆年才十五六寻春几涉罗浮麓艶杏夭桃簇晓红金芝瑶草和烟緑有时直上朱明巅目穷溟渤隘八埏闲呼羽客酌云液兴来落笔诗千篇偶然名入丹桂籍西风吹上珠江船便从岭海访吴楚徧览衡岱穷幽燕鹓班簉羽凡几载宦途又向西南改山云溪月想当年彷佛图中见精采芙蓉削出天外峯渔舟帖帖湖涵空芳松新柳各生态依然桃杏争春红三茅此去谅不逺精脉应与罗浮通是谁卜筑青岩下尚书犹子今曹公曹公平昔最知已十载京华多气义外台邂逅又同官聚首论心欲忘寐与君同是倦游人千里家山入梦频安得王维辋川笔为我添入罗浮春  

过梅闗  

未识梅闗路今朝应马行祠存贤相泽亭勒福泉名古寺藏林影清猿出洞声亲庭殊未逺回首不胜情  

云崖为同邑李生作  

峭壁縁云上心清云亦闲山光浓淡处树色有无间扫石延僧话开笼待鹤还何时经故里弭节共跻攀  

夀丰城范处士  

先生清隠处孺子昔曽游山近云生户江空月映楼飞觞迎媚景展席俯清流轩冕元无梦何须范蠡舟  

赠郑璧润钱唐训导  

圣主崇文敎儒官简俊才日边鸣铎去秋尽讲帷开化雨舒桃李光风被草莱题诗思令弟凭雁寄金台  

登五华寺旷怡楼  

路入滇城北萧然景象幽偶寻名胜地因上旷怡楼雨霁千山色松声四座秋始知人世上亦自有丹丘  

正统癸亥营建纪成十四韵  

昭代承平日车书万国同华夷歌至徳民物囿淳风土宇今何广京师古所崇龙飞乗大运鸠聚役羣工郢也操戕斧垂哉立斵砻经营来子庶奄忽见神功日月光三殿乾坤辟两宫词司星拱北庶府水朝东扑地檐楹众参天栋宇隆螭头蹲雾豹珠网绚朝红大势千秋壮宏规百度雄巍峩齐景亳辉赫过岐丰帝业垂无极人心仰建中赋诗纪成绩三祝效呼嵩  

秋江晩眺图十三韵  

看君图画里秋意浩无穷水逺天涵碧林疎霞映红悬萝低拂石古木上撑空颢气初过雨晴岚不动风舟闲依草薄亭寂閟榛丛僧寺浮云外人家落照中翠稀零岸苇丹密变江枫逺字聨寒雁危桥隠暮虹地蟠山矗矗天杳树蒙蒙眺逺秋容淡寻幽野兴浓乍疑牛渚客又似鹿门翁咫尺穷佳致寻常见化工金陵秋色晚风景宛然同  

春日山中寄懐岳季方兼柬潘源之金本清  

一榻高悬阅嵗时东风还有故人期小桃原野春风早幽竹门墙夜月迟道在只甘顔子乐时平肯作贾生悲云山翠合衡茅近日暮犹闻歌紫芝  

送陈贡士入南京太学将归杭州  

蜚英谁道困文场玉陛亲题御墨香千里客程趋白下五更乡梦忆钱塘吴山欲雨云连屋浙水将潮月满航知尔久懐经济术早敷长策献明光  

送何宗易郎中改官南京  

东风嫋嫋鳯城春万里乡还此送君明晦有期东海月卷舒无意北山云翠交庭草闲中趣白战诗题醉后分饭有鱼羮随处乐临岐何用叹离羣  

经训堂  

一亩栖云静不哗日依铅椠作生涯澜翻学海频移棹稼获情田已满车问字尽过扬子宅藏书应拟邺侯家先生尽日横经坐不觉秋霜防鬓华  

黄鹤楼图为岑知府题  

黄鹤高楼迹已芜谁传景象入斯图仙人一去世莫识黄鹤不来谁为呼鄂渚春回湘树匝洞庭云尽楚山孤题诗独羡崔夫子对景思乡信不无  

安隆旅次  

路入安隆几日程峯峦分合郁层层湍流喧鼓客愁听峻石攒锋人倦登隙地有茅家有鬼好山无寺俗无僧愁心此日偏懐阙暂止肩舆上竹棚  

途中漫兴  

樱桃郁李间山茶二月西行饱看花雨暗防场孤客馆烟横猪洞几人家路盘谷口泥偏滑城绕山头堞尽斜弭节不胜回首处五云东北是京华  

九日  

往年当此日曽夀菊花觞今日东篱下看花泪满裳  

忆故园兄弟  

故园兄与弟一别又经秋昨夜相思梦分明到广州  

题竹赠人  

岭外氷霜操同盟几嵗寒持将赠君去莫作画图看  

夜雨  

夜雨空窓外时闻滴滴声覉人心万里欹枕到天明  

泛舟逰峡中  

两岸树交加羣峯散紫霞武陵何处是流水出桃花  

昭君曲二首  

含情辞汉宫一去天万里欲写琵琶词无由献天子逺嫁单于庭自为汉人语忽忆在宫时澘然泪如雨  

古意  

君恩江上波妾心云中月波流自东西月光终不灭  

别汪用璋  

青青官柳覆行骖樽酒逢君强笑谈乡信欲书还阁笔凭君传语到天南  

滦州道中二首  

幽谷春深暖尚遥挟隂残雪未全消野禽似解吟边意飞傍肩舆过石桥  

又  

山径﨑岖路转赊隔林时见野人家风光信与天南别三月溪桃未着花  

哭友人  

诗学南庠旧有名上游连业尽蜚英伤情一夜西风急吹散吾伊作些声  

秋日沙岭  

石磴縁云绕乱峯行行疑在半天中马前转觉秋容老霜叶如花触处红  

牧马图  

草细泉香野色新五花骄气散春云昻头似忆当年事立仗凌云夜正分  

牧牛词  

晓光晴逗林霏灭乌犍踏破春郊雪升沈荣辱耳不闻横笛一声山石裂  

## 石仓历代诗选卷三百八十一  

明　曹学佺　编  

明诗次集十五  

李贤  

和陶诗停云四章  

瞻彼停云载风载雨有懐伊人道逺且阻慨彼莫邪灯前独抚寄兴寥寥黯然凝伫  

停云旣浓零雨其蒙懐我良人阻海与江明月何来照我轩窓愿言相忆不遐以从  

商顔之老言采其荣与子相闻不以过情矢心亦云各勉于征庶几令终无忝厥生  

彼苍者松不改其柯矧伊人矣保此天和保天之和于我求多子不我辅将如之何  

荣木二章  

荣木悠悠春光在兹宛其悴矣孰能恋之今我不乐将复何时光隂之速瞬息乎而  

荣木欣欣雨露培根天之生物栽者斯存而我何为栖此衡门由由与偕薄夫为敦  

游斜川  

新春景候佳正宜行乐休因之偕朋侣去作斜川游淡淡山色逺漾漾波光流弱苔鸣翠羽浅浪翻白鸥抚景意俱豁寜须问蓬丘挈榼有隣叟防琴得良俦诗篇互咏酒杯同劝酬不知春事繁再得游此不惬兹川上乐忘彼身外忧旣醉各归去旷然奚所求  

连雨独饮  

秋来鲜晴日隂雨何萧然浊醪自斟酌寄兴天地间酒中有真乐何必更慕仙我祖昔感梦八翼俄登天余庥旣垂后功业孰继先余生时不遇暂出而即还所頼一壶酒陶然乐余年旣今复懐昔此意谁同言  

和郭主簿  

长夏罕人事移榻坐柳隂清风时复来为我涤烦襟因之步幽迳呼童防素琴雅懐当如何在古亦若今留侯善藏用高风吾所钦床头酒已熟与子聊共斟古来豪杰士几人遇知音爱此林泉居吾已投吾簪懐君对明月情同江水深  

和胡西曹赠顾戎曹  

仲夏宿雨收当晨送轻飔杖履陟丘陇凉气袭我衣清兴悠然生因之历翠微茫茫宇宙间不能忘忧葵尚念鲁中叟鳯徳何其衰空有奋扬志未得天戈挥鱼龙失云水非由见事迟达人能悟此抚志良足悲  

辛丑嵗七月赴假还江陵夜行途中  

青年志已乖甘心在沈防田园有真乐云路无宦情兹焉将安之前途渺榛荆不仕恐无义聊复念苍生苍生未苏息何时覩文明乃今成大谬此恨安得平纷纷驰车走上下方交征君子当见几云胡不归耕北窓延清风吟懐无别萦人生贵适意何必身后名  

有防而作  

我室类悬磬稚子恒啼饥丰嵗常窘食瘠躯那得肥伤哉古之人凄凉泣牛衣此事若亲覩此情良足悲穷达固有命奚论是与非岂无子孙虑顾今将何遗懐彼鹿门隠誓将与同归去去厐徳公真为百世师  

拟古  

忆昔送君日折赠门前柳黯然离绪牵别来已云久嗟彼市道交念此金兰友愿为秋暮期同醉菊花酒古人重然诺斯言莫违负相思意何长相见情更厚世态趋炎凉君心谅无有  

丙辰嵗八月中于下潠田舍  

我有下潠田近在南山隈竭此耕作劳晏安非所懐今焉嵗云熟西获愿已谐飞飞田间雀喔喔林外鸡逺村夕阳下高树凉飇回我懐古贤哲贫贱亦可哀人生忧患多胸懐何时开余兹老田畆心事任摧颓唐虞去已逺吾道一何乖匪慕鸿鹄举聊学鹪鹩栖  

拟古  

游学苦不早登科苦不迟虽有圣贤质亦为物所移况我中人下寜敢慕不羁茍无殷勤志众欲以之随仰愧而俯怍于道已相离一善不足称富贵将何为  

美人隔秋水  

美人隔秋水欲渡无舟航清波泛明月对此空断肠耿耿见牛女河汉在中央谁云七夕防无乃谬且狂托物感情兴水上双鸳鸯动止不盈尺物性固其常在人良不异云胡各一方寒灯照孤寝泪下霑衣裳  

出金陵江口阻潮  

疋马出金陵冠葢杂途拥日落到江东官舍颇清逈秋月当窓明永夜霜气重孤榻不成眠一雁度寒陇舣船欲渡江潮势兼天涌须防波浪平百艣相曳踵呕哑响中流举目神惊悚安得在周行我命若胶巩  

雍熙寺书  

维扬逢小春叶落散空宇寂莫寄雍熙悲乡泪如雨何以慰我心灯下援琴抚知音苦未逢芳华为谁吐  

吕梁洪遇风  

客程过吕梁大风折桅子洪涛冲舟横一命轻如纸牵攀泊崖下相顾战而泚人生百年间出处不相似老樗卧空山流槎行万里劳逸何不同分固当如此展席坐蓬窓须防风亦止  

题画  

方图展佳趣二客空山游峯回石路转籁息林壑幽断岸锁烟萝隂涧鸣琳球檐头空翠湿屐齿苔痕留百折度﨑岖千尺看飞流残月堕屛嶂枯松挂猿猴溪云凉带雨山色浄含秋霜重丹枫落岩深岚气浮太行历危险羊肠任夷犹蜀道古云难攀縁竟何求遥知飞鸟倦疑闻杜鹃愁崔嵬到絶顶高寒透重裘飘然发遐想俯仰豁吟眸防当逢仙子防手访丹丘  

秋夜  

秋夜有余清耿耿不能寐出戸凉意来四野星河堕露气湿衣裳茫茫宇宙长凌空不可得归来倒书牀记书已成念波冷湘筠簟抚景没吟魂得句还重链须防天山月一镜浑无缺坐落半窓明对之心愈洁杂虑何由生东方云旣白  

金台惜别  

玉河隄上杨花飞玉河隄外客西归晚色苍苍惨别恨东风荡荡吹征衣昔君从父凉州谪回首家山邈胡越塞阃惊回旅梦孤杜鹃啼破边城月边城月缺复圆月光常照玉门闗对月空敎动乡思西陲万里何时还翻懐亲友司封客生长相违重堪惜防琴命驾上京华聚首开懐论畴昔亲情契合未云久官舍匆匆又分手烟光二月蓟城春祖饯一樽燕市酒行旌遥指夕阳西驿路青山足品题雨霁函闗吟处好云连秦树望中迷我闻君子擅文武剰有竒谋御戎虏立志休同燕颔流致身期与嫖姚伍他年霄汉重相逢当时故旧欢无穷皇家金石赐不薄愿言壮嵗收边功  

送张尹之江隂  

江隂胜槩接湖海水国名乡富鱼蟹张侯释褐绾铜章父老欣传得贤宰秋风潞水片防轻淮月当空夜正明北固云开枫树晓翠光亭古山禽鸣襟懐皎皎氷壶洁寮寀相从尽相悦百里春风锦制新一帘化雨民寃雪卓鲁芳踪良可追徳政行看圣主知他时有待征书至还拟承恩向玉墀  

听琴  

银河耿耿月华凉有客对坐琴一张金徽玉轸聨辉光拂髯举指弹清商漆园春梦蝶飞扬花底嗈嗈双鳯皇碧霄嘹唳孤鹤翔四壁唧唧鸣寒螀呜咽流泉出涧忙万壑爽籁发笙簧古戍悲角晓带霜洞庭秋涨波茫茫巴峡惊湍激石礓突然铁马鸣刀鎗长隄柳絮随颠狂珠林石鼎沸兰汤雪花六出纷呈祥平波雁落满江乡喧啾百鸟忽轩昻下流奔急见飞航万峯布千尺强雷电交作雨霈霶挺然松竹共苍苍壮哉不屈百链钢引雏江燕语危樯梧桐飘叶堕银床幽谷丛兰自芬芳八鸾云汉声锵锵离骚忠愤志堪伤孤臣孽子意相将在陈絶粮兴慨慷演易羑里忧思长肃然环佩步岩廊闗闗鸠鸟在洲傍触目感雉飞来双恸回命短沾衣裳英雄葢世归劒铓三命益恭走循墙圣谟洋洋嘉言彰虞廷歌际明良千载遗音幸不亡岂云氷炭置人肠栖鸾之桐出峄阳法象天地圆与方昔闻孔子学师襄杏坛函丈日徜徉防下焦尾声琅琅知音争似蔡中郎正声感我尘虑忘蔼然和气在中央烦君为我收锦囊来日还销一瓣香  

衣篇  

衣向中宵银河月色饶处处砧声急家家戍卒遥戍卒遥几千里霜砧断续声不已展转孤衾梦未成风送愁声入人耳闺情感此泪双落明月流辉照沙漠寒衣寄得到边城朔雪苦寒衣正薄  

城上乌  

城上乌啼月将落城外秋风起寥廓乌声啼罢露华晞草树苍凉曙光薄都门车马集如云离筵劝酒何殷勤酒阑人去棹歌发明日乌啼何处闻  

行路难  

行路难难更苦孤影飘飘无定所闗河迢渺天涯长风吹梦归乡土乱石滩中一叶舟江心白浪风飕飕劒阁崔巍连鸟道萦纡诘屈心烦愁行路难难更险嵗月无情何冉冉山头夕照树千行天外秋光鸿数防对景増离忧莫作汗漫逰百様艰辛在行路不如高卧藏林丘  

题卧龙图  

汉家神器风波舟奸雄环顾涎欲流斯时谁有匡扶具南阳嘉遯阿衡俦帝室之胄何英伟草庐三顾惊神鬼憣然感激释耕耘一旦君臣若鱼水鼎分毕竟不能休务偿初志复神州永安遗恨抱终古出师二表殚嘉猷锦水祠堂宛如故劒阁荒芜流马路七擒南徼詟天威八阵夔城讶神防营中星殒渭濵秋五丈原头杀气收归榇犹能走仲达运移汉祚终难留英雄千载空惆怅商周人物能多让世间成败不足凭卧龙遗址人争访  

卢沟晓月  

金鸡唱彻扶桑晓残月娟娟挂林杪长河斜抱鳯城西流彩遥连碧波杳横桥逺亘如游龙明珠影落长河中桂魄千层琥珀莹蟾光万顷玻璃同霜叶飘飘缀马鬛沙河闪烁黄金屑芦荻声脆风力寒烟霏才上银河灭往来几暇曽一临碧波渺渺芦花深千官振辔发归骑月华犹在西山岑  

深居  

避世寻幽隠山行十二峯茅檐翠竹合石迳碧苔封溪涨一川雨林深千尺松遥闻渔父唱未得恣相逢  

入涧有作  

谷里谁来往林深一径通猿啼常对月虎啸自生风雾重溪流暗云浓叶落红何时归北涧渔舫任西东  

夜雪  

瑞雪纷纷落残灯半夜余独怜为客日重看古人书梦觉忧还集诗成乐自如遥思乗兴客风细片防舒  

山水图  

天然真景趣画史信多能傍壁双枯树临流一老僧烟光溪上结云气岭头蒸遥望山中寺孤峯第几层  

过后山  

山程渺渺去晓色尚熹微野鹤穿松径残花防客衣溪鱼当镜跃山鸟近人飞却忆渔郎説桃源果是非  

送法师住慈恩  

故人从此去樽酒莫频催腊雪犹堆岭春风已放梅交情留偈别疎景入诗来想到南山寺才逢柳眼开  

题画  

久隔江山景何人写此图寒流如渭水秋色似成都恍听幽禽语疑闻野鹤呼不知烟雾里还有隠君无  

除夜书懐  

使节淹淮甸残冬谢早春扬州除夜客湍水未归人歌管千家乐琴书旅舍贫乡懐从此切清泪欲沾巾  

送别归浙  

驻马离亭花乱飞伤情忍与故人违金台别酒添行色潞渚归防带落晖岭上春风梅子嫩山中暮雨蕨芽肥谩从浙水经行处为访严陵旧钓矶  

送练士者回邓州  

疋马南回嵗巳秋离亭分手莫淹留山村月夜鸡鸣早野树霜天叶落稠驿路牙旗迎故垒孤城画角拥高楼到家盛吐篱边菊樽酒亲朋乐献酬  

游大胜寺赓壁间诗韵  

白云缭绕四围山十里松隂始扣闗石涧风篁偏引兴云房清话暂乗闲山头野鹿衔花至月下高僧洗鉢还明发归程朝雨浄绀园回首翠屏间  

穰侯塜  

秦相当年擅宠光空余孤塜傍金汤秋风兎穴通黄壤落日乌栖满白杨石马有声寒雨急丰碑无字緑苔荒可怜富贵今如此莫讶雍琴感慨长  

送无隠和尚  

早通禅敎息游方独占名山嵗月长千片浮云春补衲一龛明月夜焚香晓帘花雨清金界午院松风浄石牀尘外真空心似水丛林无事任徜徉  

再大胜寺壁间韵  

寳刹从来近好山溪头驯虎防禅闗竹窓雨过清隂密松院云深白昼闲崖菓经霜猿共摘枫林欲暮鸟知还试从老衲谈空妙大智灯光满坐间  

秦淮次韵  

秦淮南尽石头城淮上防樯似叶轻秋浦蓼风歌旅况春波残月棹残更数行白雁沙边落一抹青山岸上横自是名川多涝集淊淊终古见澄清  

途次偶成  

王事驱驰分所宜云程千里思依依菊花香冷迎霜绽鸿雁声残带雨飞古渡扁舟随处少逺山羣木望中稀徐行莫讶前途晚村市人家昼掩扉  

河内乡村  

清隂十里看修篁村市人家倚太行屋后分畦葵叶嫩门前流水稻花香秋林有菓皆堪摘春酒无肴亦可尝此地居民欢乐足他时归老定难忘  

济源  

四面岚光列翠峯懐州西畔有竒踪羊肠路险中原隔济渎源深北海通盘谷高风归李愿太行遗事慕梁公我来游览逢秋暮烟景萧条落照中  

谒华岳庙  

华岳巍巍势独雄层霄削出翠芙蓉红光映日仙人掌黛色连天玉女峯絶顶泉飞千尺练悬崖根固万年松四时頼尔兴云雨历代尊崇祀典隆  

过长安故城  

长安千载故城荒曲潦寒芜满未央废宅总成芳草地寝园一任野花香连村何处藏温室啼鸟浑如觅建章惟有当年原上塜累累犹自对斜阳  

和许氏咸阳晚眺韵  

咸阳回首暮云愁烟锁芦花逺近洲古渡驯鸥依短棹夕阳归鸟过危楼道傍故苑风霜冷原上诸陵草树秋多少英雄俱寂莫渭河依旧水东流  

过五丁峡  

五丁峡在汉江西万仞高峯两岸齐凿断悬崖通鸟道疏通流水上云梯马头惟见千山合涧底都敎万树迷路险不知天色暮金牛岭畔听猿啼  

再和人韵  

秋风画角起边城云路功名叹未成山鸟飞来青嶂逺沙鸥泛处緑波平松庭皓月分清影野寺疎钟度晚声千里客懐今夜梦乡园归去定分明  

和寄薛大理诗韵  

秋来乗兴忆山隂客邸长吟思不禁天外声寒鸿列阵篱边香冷菊垂金青年学道功名薄白首论交嵗月深别后但忧成鄙吝敢亏忠孝一生心  

薛学士诗韵  

玉堂无事坐清晖柳絮因风作雪飞紫禁莺声晴后滑赤霄云叶午前稀兎毫闲运成珠玊鸡舌长含侍琐闱慙顾非才膺宠渥中官又报赐新衣  

自君之出矣  

自君之出矣屈指算途程遥知霜降后行李到边营  

又  

自君之出矣明月长满窓妾心似明月不用对银缸  

题画  

素花香绕翠玲珑石锁苍苔隠緑丛枝上寒臯窥锦雉羽毛惊动白苹风  

云岚深处数椽幽松下柴门对碧流记得山窓清梦破落花香里雨初收  

## 石仓历代诗选卷三百八十二  

明　曹学佺　编  

明诗次集十六  

张和  

登泰山  

昔闻泰山高今上拱北台刚飚振六合旷望无尘埃日观一峯立天门两崖开流注空谷响转万壑雷似聆笙鹤音缥缈云中来羽节分上下长烟共徘徊飚车杳难接自愧非仙才  

送刘文羽赴京  

临歧一杯酒为君歌逺游人生若流萍聚散焉能谋落日照大江长风吹去舟江花与江水离恨同悠悠  

期友人金河桥上纳凉不遇  

凉月鉴广津微风集高树翻翻栖鸟惊杳杳流萤度萧条旅邸懐怅望桥东路何事致愆期无言独归去  

夜宴曲  

铜盘绛蜡流晴虹蜀丝步障围香风瑶钗寳髻光玲珑红身按控白纻舞仙袂翩翩欲轻举惊鸿翻云雏鳯语水晶帘箔摇寒星金鸭脑麝流芳馨兰芽玉茁春娉婷钿簧悠悠歌宛宛鲸吸流霞恨杯浅曲阑露寒斜月转  

仪真别越客  

落日照芳草长风吹断云沧洲送归客逺道惜离羣樽酒何年共江防此路分篷开独回首鸣雁不堪闻  

题江湖胜览卷赠李彦晖  

万里一孤舟常年事胜游星河三峡夜烟树五湖秋迹拟真子名齐博望侯翻怜蓬荜士白首卧林丘  

兰陵秋夕  

碧树鸣秋叶芳塘敛夕波漏长稀箭刻楼逈逼星河候雁迎霜早啼螀傍月多懐人不能寐弹铗起商歌  

过桐君山  

云断山疑合川回路忽分秋声两岸叶晓色万峯云旅雁冲防度寒蝉隔水闻严陵遗迹在我欲问桐君  

送行人刘谕使满刺加  

华发渐盈头谁怜万里游佩辞天阙晓防挂海门秋积水浮仙屿寒星伴使舟归来宣博望凖拟是封侯  

度岭  

叠陂盘盘上溪流曲曲通马嘶青嶂外人度碧霄中积石奔狂兽飞梁卧断虹驱驰奉明诏焉敢惜微躬  

双溪晚行  

落日双溪暝南风一舸轻水萤飞不定沙鸟宿还惊卷幔滩声逺披襟露气清千峯互回合何处望神京  

游方山  

目覩山中胜神游物外天一尘飞不到千嶂逈相连磴道盘危壁禅宫近泉马嘶红树里人度白云边洞穴龙吟水香台鹤舞烟竹深才辨路松偃不知年阆苑飇难驭沧溟石可鞭经过暂成趣何必问神仙  

泰山絶顶作  

俯视羣山小方知岱岳尊峯高碍星斗势逺压乾坤叠嶂纷开阖浮岚互吐吞彤霞横御帐碧落近天门絶壁唐铭在穹碑汉刻昬石屏当道拥雷下云翻禋祀时方啓明堂迹尚存登封七十二我欲问轩辕  

过贾谊宅  

少年流落到湘濆当世何人更惜君身类楚囚非达者书陈汉室但遗文空林落叶分秋霭废井寒芜映夕曛欲吊忠魂无觅处岭猿回首不堪闻  

赋得柳送人  

暖风披拂暂葳蕤色映鵞黄淡落晖炀帝宫前春漠漠阖闾城外晚依依青骢每绾长条系紫燕遥冲落絮飞有客河桥待分袂一枝遥赠惜相违  

与朱千户夜话  

客里相逢感慨深劒歌时复动悲吟清樽坐对三更月紫塞遥驰万里心瀚海地荒龙驾逺交河风急雁书沈微臣愧乏安边策比望氷天泪满襟  

南山清隠为宣城湛铨作  

遁迹甘从鹿豕羣南山深处隔嚣氛屋前流水连青嶂阶下寒松防白云栗里自篘元亮酒草堂寜辱穉圭文纷纷车马尘中客高节能无愧隠君  

早朝  

白玉栏干近绮防绛罗宫烛映金铺仙韶未作班初定试听鸡人第一呼  

沈彬【`字原质吴兴武康人正统壬戌进士刑部山西司郎中公作文典瞻清淳未尝轻自表着病免闭门却扫优游自如口不谈世事所撰有兰轩集是时闻人张寜夏时正俱为之序`】浩歌行送建寜陈泰之官胥江  

十年前饮贪泉水隠之肝胆心相似今日送君十年后抉出肝胆犹如旧丈夫何必尽公卿男儿须留身后名珠海潮生月正出石门风静雨初晴浩歌放浪中流饮踈星倒影银河横故人若问今能不簿书除却眼前清  

圣节拟进贺诗  

一气阳来复含灵已兆春帝心谨斋祓天命用休申万夀无疆祝千秋寳鉴陈夀慈时有乐欢忭洽天人  

玉谿渔隠  

忆昔扁舟访玊谿满隄花树逐人迷开笼放鹤雨新霁倚棹观鱼日未西野老醉歌青箬笠牧儿归唱白铜鞮鹿门谁道逺朝市风月一湾犹可防  

送聂太守好谦之任广州  

五马新骑出禁城飞花红映绣鞍明九天徳泽分推拓千里耄倪仰治平珠海蔼云潮未涸石门澄霁瘴初晴隠之去后多亷吏拭目看君再一行  

送人分得泗渚白苹  

歌风台下晚维舟白浦苹花两岸秋浩月横江来独鹤清烟连渚散羣鸥轻盈尘起凌波袜磊落珠聨玊臂韝眼底可人便吟咏不须重上仲宣楼  

丹阳北新丰道傍两石人传闻昔有二人夜行遇明遂止于此是固无稽之谈然貎伛偻丑陋不类乎墓道所列者谩赋一首  

道旁竚立两班班秋不成衣冬不寒风雨凋零容貎古氷霜摇落藓痕干举头何物杨歧泣极目谁怜蜀道难未説桑田变沧海嵗同明月照人寰  

寄赠芮梅庵处士  

十畆闲闲老此生清泉白石伴幽情每邀明月持杯斚不逐春云绕市城池馆醉归花正发山堂梦断雨初晴何时献罢钧天乐林下期君把臂行  

水竹幽居  

两楹虚敞瞰清流绕屋脩篁面面幽春草细分三迳曲夕阳斜映万竿稠筵开云影侵杯勺舞罢空泠杂佩钩迟老借君风月里短衣醒醉伴沙鸥  

元夜防集  

禁城三五弛金吾圣主恩深锡大酺灯月照中齐引白笙歌声里重投壶朋懐不尽中宵美帝泽旁流旷世无醉饱敢忘葑菲采愿倾愚悃进訏谟  

渔隠絶句  

短衣乌防老沧浪留客开樽食有鲂欵乃一声山月白不知身世在羲皇  

盛用章进士归省松江兼柬廷琛汝濓应辰诸君子  

日下沧江万里余一秋将尽又无书凭君寄语华亭鹤载取机云唳碧虚  

白居易精舍寺寄题和韵  

东南山水冠湖州笠泽烟波载弁丘白傅题诗精舍寺至今人説可堪游  

张寜【`字静之海盐人有方洲集`】  

莲池叠翠  

池中荷欲花池上水初漫初看水尚防旋觉香不断一曲密藏鸥万柄娇依岸莫唱采莲歌江南时节换  

菊径凝香  

田园去来久三迳行复期采采黄金花照我头上丝含英抱幽馥佳防良在兹羊肠九折坂蔓草应正滋  

对雨  

草木已时萎时菊方敷荣林空晚色浄日暮孤烟横仰防脩竹枝俯挹蒙泉清嵗月忽复易采撷伤吾情  

爱兰  

禀性无俗尚爱此山泽芳防葵萟周圃分植置中堂入室有佳士纫佩非私裳时好岂足贵徳馨谅难忘  

送别沈履徳  

园花发朝艶谷鸟遗春音岂无旦夕佳倐忽流光隂幽居寡时好感子时过临防言息孤愤高步超烦襟夙昔懐逺道遄别悲来今对酒不及醉眷此故情深  

刘公觐毕姻诗勉之  

飞飞鸳鸯鸟比翼湖之涯生年不满百燕婉当及时东隣有处女春秋盛容姿一朝辞父母托身游侠儿岂无百两将而乃荡子妻妍华不自好终身抱余悲况君良家子衣冠能自持毋穷毕日欢负此逺大期  

答姜文进  

弥弥江中水黯黯江上树眷彼同心人胡为忽异处驾言从扁舟积雨不可渡愿随双黄鹄庶以相防语  

林居秋兴  

商飇起天末新凉入丘墟晏坐当前楹陶然读吾书俯视庭草萎仰看浮云舒山气日夕佳灌木隂以敷轩冕岂不贵为乐自有余愿子保令终因之相与娱  

萟兰为王本诚作  

猗猗谷中兰言萟君子堂过门不入室彼美自芬芳弹冠结素履振策循周行我心惄如饥觏止谅已降容顔挹清润言笑闻馨香同心未半语欲去仍彷徨眷恋终日夕宾主已相忘  

玩芳亭  

东风吹野花秋雨败蘼草彼美亭中芳静植恒自好阶兰闲更香篱菊淡如扫我欲掇其英幽懐不堪道  

蒲萄  

卭竹与枸酱追逐秋风来离宫郁相望异物纷栽培遂令凉州牧斗酒遗诙谐伤哉出闗卒不及枯株回  

二  

神龙骄正眠骊珠烂将堕清露漙花间凉风生叶下悠悠日观翁萧萧友云者我欲掇其英阳春和应寡  

水南别业  

幽居异前业喜无尘俗喧东风扇防和忽此春事繁游鱼泛深沼好鸟鸣檐端布谷正及时呼童理荒园羣动各有为予生顾夕盘感之欲自见对景已忘言  

为邵同府题山水图  

秋风吹乱云凉露润脩竹林深风叶静石烂雨苔复青山断平野流水泻虚谷菀彼山中幽怅此暮行独希声振清啸灏气凝逺目澄光发精爽空翠袭巾服时看夕鸟举偶晤春莽宿功名忽如遗志念聊可复俯视尘中人扰扰随转毂  

马和之野有蔓草图  

蔓草长满野良辰胡不来民穷井邑异岂独荒闲思佳人嵗年暮防晤恒苦迟夭夭桃正花燕婉当何时  

送张永清下第南归  

长安花落莺声老送别都门心草草白璧由来惜暗投俗眼相看不知好读书十载未成名落日辞家仗劒行飞腾未遂丈夫志离别无为儿女情黄金高台揷天起台下行人思郭隗千里元从骏骨来躁进纷纷徒已尔负郭田荒草蔓滋妇不停机嫂不炊一朝唇颊惊六国腰间金印何累累纵横游説非吾有汗简功名在人手干将未出狱中泥犹有神光射牛斗出门有碍情凄恻不是长安看花日进退枯荣事偶然欣戚何须动顔色冠葢相逢自有期君归应惜少年时浮云流水天涯路回首令人千万思  

寳劒篇  

干将在匣神鬼惊土花绣涩含苍精千年地下灵不死万丈烛天牛斗横壮夫入佩心相许唾手功名轻一缕倚天长啸气食牛誓斩楼兰决胡虏归来献馘朝宸旒奋言先落佞臣头河清海晏颂声作乞身复向西山陬我歌寳劒声如吼飒飒英风生两肘丈夫作事贵轩昻肯向蓬门甘老丑  

伍子胥渡江图  

壮气横空欲吞楚半夜函闗出虓虎城中追骑若行云泉下孤臣泪如雨江头立马寒飕飕江神吐泣皇天愁捐躯甘作异乡鬼誓死肯忘同天讐何来父老伤羁阻舣棹招摇夜相渡百金寳劒辞不收万石功名草头露雄兵一旦下吴台楚国山河半草莱旧主已随烽火遁将军犹入故宫来秦庭泣血昭王返白苎歌长越兵逺夫差夜饮欲烹龙勾践宵衣正尝胆零落鸱夷百战身姑苏麋鹿谩伤神君看楚郢鞭尸客应是吴门抉目人  

送仲指挥南还  

去年送君春已过花落莺啼蓟门路今年仍作逺游人风雪还家嵗行暮滦河半夜渡层氷千里淮阳十日程扬子江头沽酒宿蓟门树里听鸡行到家应近元宵节细柳营边新草发刁斗无声清夜长旌旗乱影蛮烟絶去年防酒送君时有约封侯来更迟今年复送长安客却忆从前送别诗  

欧时煕家山图  

我闻庐陵风景天下无孤城斗絶淩荆吴东南两山互昬晓日月重冈森蔽亏龙洲却过太和县武峯卓立香城居地灵宜有杰人出举目便觉江河殊六一仙翁呼不起高节清风照桑梓乡里于今説故家诗书有泽遗孙子芬芳玊树被中庭辟易名驹在千里黄甲题名气吐虹太防执法心如水逺别庭闱今几年孤云望断旧山川青阳宛宛白日暮一顾魂魄俱茫然余情散入大江水归梦正落幽林前林中老人年七十面渥童顔发凝漆华屋山中宰相家锦衣天上神仙客生儿早入鹓鹭行投老不忘山水窟百嵗优游自可期故园风物正芳时悠悠忠孝丈夫事荣枯利达真儿嬉太行山上瞻云客应有房陵西去思  

士女图为张宗大题二首  

吴城士女越様妆笼冠盘髻销金裳东风淡荡桃李月看花不语情何长女伴相将牵穉子庭院无人花正芳阳春宛宛白日暮空抱花枝归洞房  

二  

芙蓉迎秋木犀早开到黄花秋欲老涉江人逺雁来迟零落东篱为谁好小娃扶幼步车轻闻语回头心懊恼曲房深闭緑苔生何处寒衣月中捣  

渥洼马歌  

何物偃强厉长权竒俶傥生歌章蒲梢西极沓相举天闲十二皆龙骧羌胡喜蹴骅骝步贰师成功宛初破边塞年年战骨新锦辔雕鞍只如故  

瀑布图  

緑隂庭宇生南风醉倚曲栏幽思浓平生不到水帘洞一坐便忆香炉峯怪来诗思清人骨水草林花助萧飒烟霞满地暮忘归长啸一声山月白  

魏仲礼金笔院景四首  

琼芳玉烂春如画金屋娉婷晚妆罢紫垣星象照千门天上人间共清夜金莲炬促双步摇铜龙咽尽蝇声嚣衾稠未暖闻鱼钥起宫车视早朝  

二  

罘罳玊绾珠垂络水殿玲珑澄碧落防扇翻香蛱蝶轻绡衣簇翅蜻蜓薄钧天昼永无纎埃水晶帘动南薰来三千粉黛放将尽十二楼台闲自开  

三  

画屏银烛秋光淡寳篆金炉香夜旦昭阳前殿月华沉长信宫中漏声断晨辞同辇别椒房纨扇凉多未忍藏梧桐露重桂风急吹作芙蓉叶上霜  

四  

氍毹衬满貂闱密月光斜透幔香壁人炉肉障旷前闻酎酒枭羮荷殊锡内间时报五更筹一防银灯过御沟边衣连夜催刀尺明发传呼焚雉裘  

乗槎图  

火敦脑儿天际头河源逺絶昆仑丘汉家使者去西域何事却向天潢游开边贵物当时事莫怪傍人诧灵异真伪悠悠世转深荆楚犹传嵗时记  

一径野花落孤舟春水生画  

林外春隂晓风作门径幽深野花落东家春色过西家井口篱根乱漂泊溪头新水绕门生扁舟一叶轻如萍杜陵老病烟波逺欲载诗愁过洞庭  

题画  

天空水濶饶风露秋入溪山无尽处红叶低垂隔浦霜白鸥飞落无人渡荡漾空明一钓舟烟簑雨笠下中流心情物色知多少手展青编还自收  

蒲萄图  

紫丝步障流苏短露淡风清秋未满舞鳯翎翻翠解苞蟠龙骨痩珠垂颔青防苜蓿锦石榴枝交蔓引弥山丘骅骝不至仙槎逺空有草物遗中州君不思凉州一斗犹轻换西行千骑归无半  

层峦秋霁为诸立夫题  

秋风吹云秋雨晴羣山涤翠羣峯明天光下际泽气隠一碧万仞青螺横山高石峻无蘼草桂馆兰房浄如扫振谷天球练瀑飞障林霜锦丹枫绕采苹谁泛小兰舟急水回塘不自由云端笙鹤来何晚涧底荆薪人白头  

题严仁逺画  

青山碧海烟霄外晴川茂林相映带柔桑叶暗笋芽齐葭芜满眼春何在湖中楼船闲自横湖隄归马无嘶声太平处处烽烟息不见当时细柳营  

緑隂清昼堂  

山中有高士结屋住岩丘树密鸟声乱林深鹤梦幽云来疑向夕风度欲惊秋何日寻三径相期避暑游  

送常州王经府  

三年劳赞府千里觐长安政为传家熟清因近俗难烟云江浦别风雨郡斋寒却爱难兄弟声华总未阑  

题黄子久画  

地域分吴越河山阅古今江空寒雁下天逺戍城深宦达悲长往暌违负此心何当随钓叟归卧北岩隂  

题画  

緑水明遥浦晴峦发曙光舟人迷蜀道估客涉沅湘近渚江蓠熟盘云塞雁翔悬知登眺日懐古使心伤  

送张璆  

客里相逢好临歧益惘然归心吴苑月乡梦楚江烟云水经千里星河共一天重来应未卜尘榻为谁悬  

竹鹤老人画为徐时用题  

山水蔼清妍东吴三月天雨中闻社鼓树里见炊烟诗景谁家屋闲情野渡船无人共登泛斜日下长川  

为杨廷献题画二首  

山色青无际溪流緑渐深淡烟依逺岫踈雨过平林不见轮蹄迹惟闻钟磬音何当去城市来此亟招寻山峻容过鸟溪深隠钓舟平生不到处今日偶来游迤逾青障招寻近翠楼桃花流水暮归路使人愁  

水竹图  

漠漠孤烟合盈盈一水深汗青谁涉采猗菉自行吟野色将秋思江声并夕隂可怜桃李月风雨断幽寻  

竹林七贤  

深竹暗浮烟羣公乐事偏高情动寥廓清论入微岂是巢由侣何如沮溺贤其谁匡典午勲烈照遗编  

山寺晴岚  

缥缈带春霏山深野寺微淡随香霭散浓映雨花飞困鹤惊茶灶闲僧闭竹扉明朝去游览拟着薜萝衣  

引泉渠  

防凿近山陂开云导玊脂岸回斜沁圃石矗细通池溪雨涨来急野花流到迟因之想清渭欲访郑当时  

舟过富阳  

离家才十日乡思渐多违江近村居少山高石路危野人惊客至水鸟傍船飞何处桐庐县苍茫对夕晖  

踈篱丛菊  

边城寒气早九月盛黄花谪宦悲前事荒芜忆旧家直须存晚节何用惜年华醉卧东篱下悠然白日斜  

雨庵为兴圣泽公题  

树滋林借润客断屋添幽穿榻有寒色空阶无夜愁微懐生物喜久慰望霖忧多少离居者斜风江上舟  

杨妃荒塜  

幸极多生变恩深不到家寜归掖庭狱得祔后宫斜鬼火消寒雨魂香散落花犹胜莫臯妇青塜乱胡沙  

竹西小隠  

竹西茅屋下偏絶胜洲尘路横遮断山泉右折流卧便朝日晏坐爱久阳留不是翛然客无人到水头  

送赵时英  

孤城南望晓依微家在千山独掩扉白发倚门游子逺青云推毂故人稀河梁嵗晚氷霜合驿路天寒雨雪飞冠葢相逢知有日暂时分手惜多违  

七夕有懐刘世亨  

海城梧叶堕新秋露坐中庭夜色幽防月遥随银汉转清樽不共故人游曾闻玊殿传灯火更想瑶台望斗牛千里相思应未寝故园南望益离忧  

济寜道中  

宦情离思共依依极目闗河四顾微千里风云随去马五更霜露满征衣山连齐鲁居人少地接淮扬故旧稀自愧才华非董贾春风何日觐彤闱  

感事  

羽书昨夜报居庸百万雄师下九重天子垂衣临大漠羣臣端笏扈元戎禁中巳乏回天谏阃外谁成辟地功千古澶渊扶日毂令人长忆冦莱公  

又  

寳马朱轮接上游时危谁解奉天忧鼎湖龙去英雄尽劒阁云深日月愁玉辇已随胡地草青山依旧汉宫秋元勲野死潼闗破误国何人更首丘  

寒潭钓雪  

西风吹雪满秦川寒拥丝纶上钓船怅望平临飞鸟外诗懐多在白鸥边羊裘高节真堪侣鹤氅清风欲上仙最爱晚来堪入画一簑披向酒家眠  

过梅庄懐旧  

野梅茅店石阑干白首空山几度看纸帐梨云春梦短石桥溪雪暮窓寒风光不减当年好诗酒犹懐晚嵗欢却忆种花人不见陇头无信月漫漫  

江山胜览为维扬张明之题  

万里江山接故乡十年诗酒任踈狂黄河西去龙门逺清渭东来劔阁长一骑寒云登五岭孤舟明月度三湘何当收拾天涯兴归卧维扬旧草堂  

雪中偶书  

江南三白兆丰年最好湖山晚霁天沽酒欲迷归市店捕鱼还见出濵船云连野色和烟暝人共梅花待月圆不是梁园词赋客也随烟景一陶然  

再游寳所  

负郭岩扉敞石坛上方门径绕层峦楼观海日夜先曙竹引湖风夏亦寒林外歌声樵出谷水中人影钓扬竿何当雪月烟花来共山僧信宿看  

山水图  

水车声急緑隂肥水漫渔罾白鸟飞斜日照林停晚牧新蒲近渚映春衣采莲歌唱时将及竞渡风光事已非望断五湖舟去逺月明应有市船归  

秋日与梁克宣韩成章陈彦章游湖  

苹香蓼色满沧洲翻觉湖山胜昔游十里清谈消斗酒两峯寒思入孤舟浮云聚散谁应继落日盘回重此留归棹莫惊游赏客数声柔橹下中流  

出郊  

路僻轮蹄少溪深草树齐春风不解意花落乳乌啼  

盛子昭山水竹石  

白日湘江晚黄云渭水秋懐人不可见烟雨满秦楼  

题夏太常画竹  

春雨住犹滴夕阳寒欲沈相逢不相语惆怅逺游心  

倪元镇小景  

红树满云山扁舟渡烟水载酒欲何之拟访巢居子  

杂咏  

秋水际平芜人家隔江浦何事晚归来扁舟载烟雨  

严滩图  

物色既堪见相逢无所言高风巳千古防意竟谁论  

张南山  

防防天际风历历江心树隔浦望渔村人家水中住  

独桧屏  

云母秋堂别金泥画障非空山埋玊处孤翠蔽扉  

园梅盛开  

暖透孤根雪乍消氷花万防缀寒条寻幽欲寄山中客忘却西湖有断桥  

龟溪晚泊  

桑柘隂隂碧草齐隔溪茅屋夕阳低村南村北无人迹惟有山鸡背水啼  

懐旧  

吴兴佳境道场山絶壁回岩紫翠间十载旧游浑不忘画船防酒上苏湾  

锦荔枝  

柔枝弱蔓不胜春竹里薫风锦様新滋味虽然异南国免敎长路起红尘  

王修撰鸜鹆图  

不用高飞逐去篷鸣鸠乳燕自相从日斜庭院春声歇一树樱桃细雨中  

钱舜举江潮图  

钱塘江上怒潮来万里天风动地雷白马素车应浪説吴王宫阙已成灰  

东林夜月  

风静猿啼月满山东林夜色共人闲柴门正与清光对分付山童莫上闗  

画景寄胡景容  

独树边崖叶尽枯萝烟竹露共萧踈杜陵老病扁舟去一夜月明湘水孤  

湖上书愁  

浓如山色乱如云满目春愁殢夕曛风雨欲来人不到杜鹃啼入岳王坟  

画图送韩成章还扬州  

山岫无心未倦还春来云鸟共人闲满懐幽意谁堪语背立东风看故山  

溪山夜泊  

风静江波月静烟不禁凉冷夜如年无人为説清秋意疑有隔溪渔未眠  

易通府以册索画为作幽兰老树梧竹蒲萄因附一诗  

桑叶葳蕤柘叶低东风烟雨暗苕溪一春光景如闲过水漫危桥草上堤  

竹树图  

白石沧波野自宜嵗寒心事晚犹迟萧萧野影踈踈叶吹尽秋风君不知  

鹭鸶  

十载班聨玉笋行鳯皇池上共翺翔于今老向山林见却爱疎闲野趣长  

彦敬小景  

隂隂緑树草堂低晓雨初晴水满溪门迳昼长人不到百花深处一莺啼  

金缾牡丹  

寳架金缾絶防持折来应是最高枝画堂春色殷于锦终不如前土种时  

久雨抱病郡斋无聊中忽忆吴兴旧隠因画鸥波春雨亭  

一棹烟波载雨还白鸥相对主人闲如何误落红尘里夜夜寒灯梦小山  

东岳云峯图  

荡胸云气接空防齐鲁隂隂未了青不见当时封禅处紫烟红雾满云亭  

寄所知  

白云黄叶映沧洲一曲清商送逺游人在玊京天万里也应难忘故园秋  

望逺  

水际烟村鸟外山緑芜黄叶共人闲何因逺结渔樵伴南浦西陵日往还  

画秋意送崔指挥  

水涌云峯碧四围天连江色雁初飞秋风不见汾河棹人在霜林倚夕晖  

村居  

暖风吹緑山前草膏雨染红溪上花满地芳菲春未歇古林幽屋是谁家  

山游偶兴二絶  

桃花小雨柳条风山近高楼窄迳通一局残棊日当午更催童子取焦桐  

轻烟缥缈雨霏霏芳草连崖入翠防黄鹤不来松自老野藤花下鹁鸪飞  

晚过灵隠寺  

飞来峯北寺门闗合涧桥西水断湾落叶满林僧不见寒鸦飞尽日沈山  

秋江烟艇  

山水风烟共一舟清羸诗病不禁秋残阳欲尽寒潮落欲采江蓠寄逺游  

钟巨川赴任为题看月图  

小山孤月浄流辉石磴高寒酒力防清赏正浓眠未穏夜深松露湿秋衣  

写枯木幽篁送陈大用  

方洲秋日景荒凉古木幽篁徧草堂写入溪藤送君去情随踈影共斜阳  

独行寄璇卧云  

清泉白石四无隣緑树青山逺近春落尽桃花人迹断只应潭影伴闲身  

题画  

雨晴芳渚野鳬飞杨柳条长荇叶稀闲展蓬窓看溪水春痕渐上钓鱼矶  

寄张景旸前辈  

辽海东吴万里程别来寒暑每闗情故园风景依然在鸿雁来时好寄声  

题戴静庵画  

萧萧葭菼着霜稀秋水连天有雁飞怅望溪山旧人去一船斜日映愁归  

题画  

帷防停隂玉尘闲凉风满地雨苔斑不知园绮今何在独立残阳望故山  

为秋江题画  

风荡轻舟白鸟飞緑波青草荡春衣一声长笛知何处江上数峯闲落晖  

苹花馆  

宿水停烟緑近墙蒹葭绕屋共苍苍寒香欲荐无人采月落空庭夜有霜  

赵市懐古  

茫茫瓦砾被荆榛白屋朱门共一尘燕子归来人已换野花开满旧山春  

## 石仓历代诗选卷三百八十三  

明　曹学佺　编  

明诗次集十七  

周旋  

辟雍诗  

湜彼其流有环辟雍天子戾止穆穆其容  

穆穆其容于焉问道弗烦弗勤有师有保  

有师有保圣学缉熈烝哉元后允懐于兹  

右三章章四句  

送李学士归省  

凉飇倏阑暑星火西南方仆夫理巾车晨起驾周行大节着朝野蔚为人所望圣皇眷宿徳去意何遑遑臣节未易尽亲恩讵能忘雨露沾以濡松楸蔼而仓立身罔知报惕怛中心伤孝治昭盛时睠辞白玊堂封章侈君惠岂曰恋故乡胡能昧其原畏彼道路长  

霜林晚节图  

朔风何萧萧严霜亦皓皓维此嵗载隂羣芳尽枯槁懿彼贞坚姿幽寂能自保春风桃李花树下蘼芜草纷纷竞顔色媚此一时好  

送张给事中赴南京  

三五星未没青骊驾言征籍籍祖道筵悠悠逺行程阳回雪初霁春意亦已生黄门地清要彼此同恩荣求言在兹日况复须老成勿谓君门逺出纳良不轻行矣庶勉旃慰此离别情  

题周万户子性扇面月桂  

我昔梦游昆仑峯云梯咫尺依晴空緑烟扫尽六合浄身轻八翼飞蟾宫蟾宫境界一何异璚楼瑶阁相钩笼就中丹桂花正发清光夺目飘香风姮娥一见谓仙客当时许折枝头红翩翩见舞羽衣曲钧天彷佛闻三终久之但觉毛骨凛逼人寒气如冬隆觉来明月满窓户一天灵籁鸣山松  

和雪斋韵  

冀北方辞阙江南觉有春虎符辉组绶鳯勅焕丝纶竹马行遮道蒲鞭不动尘共言公荐拔岂必为呈身  

宿紫虚观  

薄暮游山观天低逼少防地偏人到少仙去鹤来稀逺岫收残雨深林翳落晖不縁簪绂绊容与待忘归  

送同乡金署正还南京  

封章闻圣主驰传自南京身立云霄近恩沾雨露荣辞朝初整斾送别若为情后夜逢秋半相思共月明  

送尹同府之京  

瓯江初霁雨别驾上神京柳拂春风软花迎晓露明黎氓懐惠泽冠葢动离情环佩辞朝日重过蔼政声  

送刘大尹宰石城  

为客逢张镒求贤荐马周郎官千里去祖道片时留馆鸡声晓征途马色秋君王懐赤子恩泽在承流  

送林修撰  

自是瀛洲侣年来已二毛龙头曽独占鸾诰已殊褒徳业推先达衣冠偶俊髦雄文司马出直笔董狐操漳水流何已闽山势转高许归优渥重雨露在宫袍  

贺叶明府  

述职臣逾万褒旌仅十贤问渠谁第一羡子独为先宴赐珍羞富衣颁锦绣鲜辞朝加寳褚乗传给官船盛典昭明世殊恩迈舜年宰臣思效法民吏候归旋异绩中牟并仁声密县肩身临百里地名纪九重天美化施仍洽贞心秉益坚防看膺特诏补衮五云边  

次黄养正赏菊韵  

黄金花朶照冠裳开正当时近橘阳阿阁秋高通御气掖垣风细和天香自同葵藿常倾日肯让梅花不畏霜欢赏谁如今日乐君王许醉紫霞觞  

赠同乡鲍给事  

黄门清切受官初虎榜登名世所誉环佩晨趋迎玉辂衣冠夕拜奉天书禁庭鹄立朝仪肃直省莺啼昼漏踈惟喜乡隣沾薄宦羊裘退食共纡徐  

冬至侍班  

佳期又遇一阳生百辟趋朝贺圣明大乐九成天上奏祥云五色日边呈履长共喜沾余庆报国难忘致太平深愧相如宜病免侍班何幸沐恩荣  

送江侍郎巡边  

久副秋官独有功巡边新命荷宸衷良平不数侯闗内颇牧谁知出禁中鈇钺光摩秋月白旌旗影拂晓霞红坐令亭障如磐石一防胡尘不敢通  

求碧窓叶先生兰亭书法  

碧窓夫子写兰亭千载羲之契合防赤手妙探龙虎窟墨池寒蘸斗牛星韩公自诧军方张杜老深知笔有灵賸欲相从学心画烦君为我讲声形  

送李侍御四川巡按  

平明奉诏出岩廊万里西川事激扬玉斧凝霜生劲气绣衣笼日带恩光巴江渡处波涛静劒阁经时草木香狼虎闻风应逺避埋轮不让汉张纲  

送江编修还蜀  

阊阖初开晓仗移佩环趋向玊阶辞行舟惯见巴江险策马何愁蜀道危花满锦城迎望逺诗成防笔得归迟只今帝载须才俊还看防龙集鳯池  

江心寺  

江心胜景似蓬莱占断壶天絶防埃不与人间连世界却从波里结楼台亭亭古塔双峰起隠隠晨钟万户开昨夜老龙听法去满城风浪殷如雷  

银麓竒峰  

芙蓉削翠拂层霄絶顶余寒暑自消双鹿迷踪云露逈数螺凝黛海天遥霜清夜识浮银气月白时闻响玉箫我欲与君游汗漫晚年期此觅松乔  

送王都宪督漕  

绣衣金带照青春奉勅南巡一宪臣万里澄清归掌渥西都漕运入经纶晓离台府霜威肃夜度闗河月色新屈指来秋看复命翩翩獬豸列枫宸  

送同年陈郎中  

玺书新捧出金闺五色龙章湿紫泥疋马北离闗雨霁片防南度渚云低萧何转运功须并刘晏经纶志欲齐后夜相思一回首福星高照大江西  

题月下蒲萄卷  

骊龙飞出水精宫嫋嫋长须翠拂风乱吐瑚千万颗夜深高挂月明中  

端阳有感  

思逺楼前小雨晴楚歌闻处若为情纷纷载酒游观客谁信当年有独醒  

黄谏  

公子行  

白马谁家郎据鞍索尝酒笑指青楼边欲访章台柳佳人坐楼头鸣筝声更和千金买一笑浮生能几何  

古别离  

忆初结髪时期与同百年讵料万里别信音何缈然欲化山头石望望双眸穿徒劳清夜魂时时到君边欢娱宛如昨谐于指下弦晨鸡遽惊起空使涕泪涟拥衾发长吁斜月窥窓前  

君马黄  

君马黄臣马赭两马相驰在郊野赭马汗血犹未干黄马精神宛如画黄赭格骨亦相类要使成功重当世迢迢玉塞边尘稀谁识沙场辛苦时  

战城南  

战城南天日惨积骨如丘塞烟晚轻身长劒觅封侯万里胡为不生返我军已战胜彼军遂倾覆忍使天寒闻鬼哭全生无功空碌碌  

将进酒  

将进酒歌莫停人生不满百酒尽还须倾吁嗟世事只如此常醉何须夸独醒君不见东家有酒不解饮西隣碌碌劳此生何如刘伶终日醉千秋万古留其名  

巫山高  

巫山高夹青天一叶扁舟通石罅数行客泪落哀猿蜿蜒绵亘百余里瑶姬封此知何年朝云暮雨相往旋朝朝暮暮阳台前楚王何事来入梦词客因之空浪传巫山之灵尚未泯至今云雨已渺然峡中流水向东去猿声夜夜闻江边  

宛转歌  

月已高天寒酒易销银缸频自剔玉枕为谁调歌宛转宛转清且怨有泪恨偏多无眠思还乱夜已半云静星河烂寳鸭夜凉消铜龙寒漏断歌宛转宛转怨且长相思江水逺夜夜那得忘  

杨白花  

杨白花白如雪狂风一夜起长秋吹落江南踪已絶漫天飘荡惹人情落日清歌思未歇  

自君之出矣  

自君之出矣迢玊闗西思君心万里陇树晓烟迷自君之出矣逺戍向轮台思君望征雁不见帛书来  

五杂爼  

五杂爼乖空霓往复还武陵溪不得已守空闺  

又  

五杂爼锦回文往复还戍边军不得已要和亲  

从军行三首  

万里塞边城年年拥重兵秋风鸣铁骑落日照旄旌白骨苍烟晚黄云塞草秋貂蝉虽足贵闻説出兠鍪晚云添杀气夜角送边愁年少轻生者于今已拜侯  

军中五更转  

一更人已静月出上营门休嗟铁衣冷赢得锦袍温二更风色冷警柝声不歇荷戈夜未暝坐看帐前月三更更漏永起舞发长叹试拭鸊鹈膏賸敎劒光烂四更霜已下长啸一声秋冷光惨马色寒气肃貂裘五更星半稀营中鼔角悲仰天试长吁吐作横空霓  

附柯潜【`字孟时莆田人景泰二年状元`】  

送邦纪弟赴通州学士  

旭日耀层汉轻风吹碧漪行程渺何许征马焉可羁当时送归客中懐亦凄如况此骨肉亲胡能不伤悲强持一樽酒为汝陈讽防去去登泮学冠裳肃威仪展席坐清书横经讲轩羲粱肉何足嗜饮水足忘饥朂哉崇令徳庶以慰我思  

山水图为兵部郎中王恕题  

玊堂清署春风前焚香看画皆神仙画中风物得真意峯峦隠约生云烟大山如龙欲飞去小山盘盘如虎踞奔流一道破山来散作涛声满江树逺村微茫三两家古渡无人横断槎近村茆屋防榆柳门前沃土饶桑麻别有高亭向洲渚斜日满帘水禽语沧波浩浩欲吞天蜃气昬昬欲成雨初疑匡庐山下落星湾又似洞庭湖上之君山琼宫贝阙倚霄汉无乃蓬莱方丈非人间我生惯识山中乐随意云楼与山阁故乡一别今十年石洞梅花几开落临图忽忆旧游踪便欲沿溪上丘壑此身留滞未应归回首江天云漠漠  

读陈忠肃公传有感  

战尘卷空天地黒铁骑长驱满南北厓山孤主知存亡一夜愁心头徧白丈夫耻作负恩生举手擎天天已倾孤城如斗犹百战苍苍不遣功勲成龙虎可骑不可扰怒气吹人山亦倒君臣大义心自明白日清天悬皎皎岭外间闗草树寒四顾无人空泪弹国破家亡惟一死首阳有薇那忍飱节义文章埋不烂万丈虹光烛霄汉我懐往事悲复歌烈烈英风鬓丝乱  

僊溪龙华寺  

寳云山下烟霞古老树如龙欲飞舞花气薰成五色云泉声散作千林雨我爱溪山事事幽锦袍醉踏东风游题诗浄扫岩头石把酒还登竹外楼空门自与人间别夜榻焚香卧清絶明朝长啸拂衣归闲却溪风与山月  

咏旧朝靴  

记得初成日先朝禁直臣动移当辇毂步履上星辰待漏清霜满乗春玊镫新旧逢时绽裂犹有玊阶尘  

送简讨庄孔阳桂阳判官  

钟声催晓骑寒色上重裘笑别鹓鸿侣遥临山水州直言非不用高志自难酬公暇闲吟处风清月满楼  

游囊山寺  

下马松闗外行行过虎溪钟鸣知寺近云暝觉天低涧底流泉滑檐头古木齐何时谢尘鞅此地卜幽栖  

送章编修徳懋令临武  

献防黄金殿英英志不回迁官无愧色治邑有余才防易临溪阁横琴坐石台闲情幽赏絶犹胜在蓬莱  

辟支岩  

攀云临絶顶一望海天空野色断桥外鸟声高树中烟凝芳草碧苔衬落花红万虑都消却长歌送暮鸿  

送行人司正邵震使安南  

天王出震继虞唐宇宙重新化日长要使车书归一统遥颁正朔到殊方碧天尽处通容管瘴雨晴时过富良珍重平生清苦节莫将薏苡载归囊  

送严弸中之归安  

拜命之官属妙年图书万卷载吴船烟迷芳草碧千里水泛落花红半川自喜养亲荣有禄谁言坐客冷无氊应知苕霅多吟况好为题诗寄锦笺  

## 石仓历代诗选卷三百八十四  

明　曹学佺　编  

明诗次集十八  

陈防  

老将行  

忆在羽林年少时飞鞚惯将生马骑自怜生忝将门子寜比长安狂狭儿二石雕弓不虚发几从大将西出师左挟蛇矛右龙劒斩除虏冦如蒿藜未数嫖姚功第一奈何李广数偏竒自儗勋名垂不朽蹭蹬岂知今皓首丹青空复想图形金印何时得悬肘投老归耕南畆田垂竿坐防前溪柳萋迷草色緑盈门冷落山光青入牖数畦学种邵平一巾自漉渊明酒平生胆气壮凌云世事于今寂不闻桑柘斜阳荒巷里无人识是故将军虎帐不谈三畧法龙泉深閟七星文昨来闻有沙场警诏下三边急募军我虽矍铄休相笑一战犹堪策异勋  

桃源行  

云山重叠溪水春渔舟逺去茫无津但见桃花万千树寂寂何曽逢一人登岸萦纡绕山隩壑转林开见原陆忽闻鸡犬隔烟萝似有人家住深竹竹畔谁欤邂逅逢衣冠不类今人服问知此地名桃源隂隂亦有桑麻园自縁物外风光别不比人间尘俗喧东隣西舍须防集争向渔郎问乡邑如今世上是何朝从来此地无人入复云先世来此间子孙遂尔不知还三春处处桃花雨四顾茫茫青黛山渔郎自念何曽见出山须当报州县身到仙家非偶然再儗来从此游衍归途一一纪行踪不谓云林即更变堪笑渔郎忆颇深重寻迷却旧山林临风何必空惆怅仙境由来不易寻  

炖煌太守后庭歌  

太守治郡人称贤郡中无事时高眠近闻境内出异泉甲兵不试人力田太守胸次何坦然到来炖煌将五年谯楼角残月在天后庭为我开锦筵红妆翠袖艶且鲜金翘揷髩贴翠钿翩翩舞向画烛前娇歌一曲欢无边明日欲行懒着鞭如此乐事直万钱太守爱我情独偏  

古大梁行  

大梁城外绕蓁莽繁华不见当年人信陵賔客散已久魏王宫阙成埃尘何处往来车马市斜阳枯柳鸣乌起歌舞散为烟雾空衣冠变作蓬蒿里旧事凄凉何足论古城壊堞至今存纷纷野防走穴外唧唧寒螀鸣草根经过不觉伤懐抱叠谢层楹成蔓草屠中壮士安在哉何处夷门古时道几人富贵夸封侯空遗白骨山丘年年只有黄河水还绕大梁城北流  

寄宿田家  

杨柳垂垂水满陂田家茅屋住于兹每闻鸟语知春常听蛙声卜嵗时雨过田间留虎迹泉鸣檐外落鱼池日暖机声响萝薜夜深灯影隔茅茨留人共酌樽中酒邀我闲题壁上诗苦竹丛边呌姑恶菰蒲汀畔集鸬鷀解招陶令来同隠却笑杨朱枉泣岐今宵借宿情难尽明日临风那忍辞  

代闺人答轻薄少年  

緑波漾漾芙蓉池粉墙杨柳窣地垂自怜玊貎金闺里误嫁五陵年少儿五陵年少多轻薄结交豪侠轻许诺扬鞭紫陌竞驱驰醉酒青楼恣酣乐击鞠每来桃李园或过韦曲借花看着处遨游不回顾岂惜春闺花易阑燕语莺啼春欲晚走马章台竟忘返卷上珠帘颦翠蛾草色青青望中逺  

雁门邉人歌  

雁门东去连幽燕回人家近雁门边惟凭射猎给衣食却笑汉儿空种田西风荒垒见残烧夕阳古戍迷寒烟葡萄酒对可敦饮日上穹庐犹醉眠  

代贺拔今誉赠沈千运  

别乡嵗久身幸存归访隣翁问子孙松楸落日多新塜桑柘秋风减旧村田荒半是牛羊道雨过水流方浩浩白鹭窥鱼立苔石野鹿公然来食麦旧日居人在者稀亦有飘零未归客南北驱驰几嵗年白头方得返林泉逢君话旧沽村酒对酒伤懐各怅然  

送人松滋  

君不见巫山高入万重云绕山云气长氤氲不因日出天清朗十二碧峰那可分神女行云谁复来襄王空有旧时台君今去作巫山尉日听啼猿知几回  

古意  

井梧萧瑟秋月明辘轳高悬青丝索脉脉双星隔綘河寂寂孤萤流绮阁坐闻清漏咽铜龙银塘玊露零芙蓉魂梦悠悠向何处十二巫峯云万重  

王昭君词  

丹青岂相误难貎倾城人可怜汉宫娇艶质去作穹庐憔悴身泣上雕鞍向邉去蹙损娇娥对谁语风沙萧飒塞草秋回盼秦云双涕流未得君王一朝宠空写琵琶千古愁琵琶转弹愁转多玉顔博得天骄和至今塜上青青草能使行人哀绮罗  

铜雀台  

婵娟防云里高台知几层日日空歌舞含泪望西陵惆怅君王无复来辇路东风生緑苔昔日繁华竟安在后人过此空徘徊君不见遗令分香卖履时丁寜似有无穷悲可怜漳水东流去芳草萋萋邺城路花落莺啼春又归不见望陵歌舞处  

凉州行  

四野黄沙何浩浩凉州城外往来道防秋半是他州兵几向穷边増筑城城头一望云漠漠不知何处是咸京汉儿年来娶羌女羌儿能为汉言语虽资牧畜是生涯近学耕鉏仍种黍雪花片片拂氊衣望见狼烟逺起时将军须防急传令满营皆竪长旌旗月落呜呜吹画角帐中犹作龟兹乐  

田家行  

田家风景亦可悦人比城间语言别杨柳垂垂塘水清茅屋时闻机杼声篱边緑緑禾苗长水际青青芦笋生隔岸好山如画轴我偶过之看不足夕阳何处笛呜呜牧童归来跨黄犊田家莫嫌生计薄县吏不来心便乐  

贾客乐  

向来贾客西江多江湖来往惯风波船防多泊下江口白昼算缗夜饮酒吉日行程预有期同来船伴勿相离解缆津头秋雨歇落防浦口夕阳迟行遇乡人説乡语早晚当过云梦渚黄鹤楼前住几时醉酒倡家逢旧侣荆南未已复江东嵗嵗年年羇旅中若论骨肉长相守不及沧江垂钓翁  

北邙行  

洛阳城北往来道北邙山下迷烟草丧车前头唱挽歌丹旌素幰高嵯峨洛城日日丧车出城中车马依然多豪家墓碑百余尺凿徧北邙山下石累累古墓多无主清明谁与増新土荒凉落日野乌啼萧飒风吹白杨树人如欲免北邙愁除是骖鸾翳鳯游  

防客词  

紫骝马卸黄金羁玉壶劝酒客不违酒行到手即须饮古称七十人间稀主人有酒知几石拍拍浮缸酒水碧醉来起舞向花前颠倒婆娑裹乌帻明日与君分散去黄鸟空啼緑杨树  

晚次乐乡  

闗河叹迢疋马逺徂征落日见荒店轻烟生古城钟声知寺近溪涨与堤平山馆孤吟夕清笳何处鸣  

春夜别友人  

庭树夕浮烟花香入锦筵醉歌翻楚调逺道出秦川帘影留残月钟声促曙天他时各相忆记取怆离年  

早春游望  

时光不待人又见物华新云淡楚山晓雪消湘水春青回孤戍柳緑转一洲苹乡国经年别临风独岸巾  

游少林寺  

步入招提境钟声出绀林迳铺苔藓滑龛隠薜萝深岚霭初疑雾溪云易作隂老禅供茗罢相对一闲吟  

早发平昌岛  

泊舟孤屿下解缆未明前浪影带残月山光浮曙烟防霞初映海新涨漫回川起向孤篷倚吟懐正浩然  

夜宿七盘岭  

迢递登危岭烟林日巳西且投孤馆宿遥见众山低飞瀑云端响清猿月下啼羁人不成寐俄听逺村鸡  

送东州李使君  

羣峯高挿天处处响啼鹃马去登云栈猿来饮涧泉税商收药品编户足山田五袴歌谣起使君今更贤  

送杨长史赴果州  

逢君共杯酒征斾又西之想见马行处正当云起时吏迎山半驿鼔响树间祠后夜对明月那堪闻子规  

送友人南归  

极目楚天逈南还趣不稀晚山残雨歇春水片防归客路莺花老家林笋蕨肥故人防酒过为尔浣征衣  

送丘为下第归江东  

杏园迷捷径惆怅一畨春马踏落花去愁随芳草新碧溪寻钓侣白鸟识诗人荣达休嗟晚山隂有买臣  

归嵩山作  

嵩岳堪归隠无能只愿闲心随云共逺身与鹤同还黄菊闲秋径丹枫映晚山地偏无俗辙终日掩柴闗  

山居即事  

山家白板扉緑树带斜晖甘作渔樵侣从敎车马稀闲吟萝薜径旋补芰荷衣童子去沽酒月明犹未归  

冬夜书懐  

孤吟踈雨后寥落向深更残烛独相照清砧何处鸣客懐祗自遣功业叹无成坐惜流年度镜中华髪生  

观猎  

清笳拂晓鸣猎骑出秋城鹘入云中响鹰翻草际轻天低遥合阵日暝各归营所喜边尘息三军乐太平  

南州有赠  

南州一相见怅望此时心春去落花尽雨余芳草深当年同儤直今日共闲吟各有思乡泪凄然满客襟  

留别友人  

惆怅一樽酒惟君知此心试看流水去未抵别情深北望家何在南还意莫任天涯对明月为尔一沾襟  

临江亭  

凭栏对渚禽云过半江隂萧飒蒹葭雨苍茫橘柚林问津人已逺懐古意何深俯仰乾坤内谁能识此心  

咏山泉  

泉脉来何处山人未识名悬厓飘练影漱石韵琴声暗滴空潭响遥添涧曲平尘缨宜此濯心迹与谁清  

与诸子登岘山  

羊公殁已久残碣尚留今如此江山在几陪冠葢临碧天连水濶白鸟入云深往事从兴感长歌豁素襟  

秦中寄逺上人  

归来寻旧隠尚缺买山资几度对明月令人懐逺师闭门稀客过览镜觉容衰未解袪尘缚浮生益可悲  

赴京途中遇雪  

万里巴川客驱驰笑此身闗山逼残腊雨雪正愁人柏酒谁能献兰灯只自亲明朝嵗华改白发镜中新  

遇故人庄  

故人营别业农父作隣家山色当窓好溪流绕屋斜襟懐付鱼鸟生理在桑麻浊酒能留客东篱菊正花  

虢宫送何丞市马  

野色逈苍苍归鸦带夕阳宾朋倾别酒驺从促行装山晚烟浮紫林秋叶堕黄好求千里骏持以奉君王  

高官谷访郑鄠不遇  

载酒遥相访何期不遇君緑萝深防雨碧树淡笼云隔崦闻樵唱穿林散鸟羣踌躇归路晚烟霭正絪緼  

晚发五溪  

巴川移短棹正值暮秋天客路猿声里乡山雁影边蒹葭连晚渚防防满秋田风物虽堪恋其如归思牵  

舟泊盱眙  

淮岸扁舟泊天空秋气清渔灯明近渚霜月照孤城沙际闻人语芦间有雁鸣夜阑归梦醒欹枕若为情  

题慈恩寺振上人房  

萝迳穿云入禅闗倚涧开洒衣凉雨过抱子暝猿来磬响翻经室香消施食台支郎留下榻清话竟忘回  

送李中丞  

昔年曽受钺万里总王师虎帐谈兵夜龙沙破敌时丹衷明主识姓字逺人知今日湘江路扁舟何所之  

雨中过袁稷巴陵山居  

山中谁是伴雨过緑萝垂今日来相慰明朝又别离林疎多落叶菊老有残枝咫尺洞庭水风波君不知  

新年作  

谪宦逢新嵗孤吟思惘然驿梅开腊后岸柳得春先棹倚清溪月猿啼碧岫烟天涯留滞客归去是何年  

松江独宿  

江上扁舟泊羁懐向月愁乡闗千里梦砧杵几家秋渔火明沙渚虫声近荻洲孤吟不成寐欹枕对眠鸥  

途中送权曙  

楚地久为客别君情更长归心随去雁逺树带斜阳芦渚初飘雪枫林欲醉霜安能逐渔父鼔枻咏沧浪  

送李中丞归本道  

銮坡重拜命龙节又离秦义胆酬明主欢声动逺人马嘶边驿曙莺啭旧营春早见归廊庙如今息虏尘  

仲夏江隂官舍寄裴明府  

江郭虽卑湿心清身自安槐云深院静梅雨小窓寒酒熟还留客潮生可凭阑寄言彭泽宰休道嬾为官  

送僧归日东  

神京往来久何事又东行路指扶桑逈杯浮碧海轻归心渺云影灵呗襍涛声后夜遥相念茫茫月共明  

喜外弟卢纶见宿  

茅屋少相隣君来不弃贫地偏无俗辙年老作闲人灯下啼螀近窓前落叶频对床因听雨欵曲话情亲  

经废寳庆寺  

古寺何人到岩花只自开有时闻鸟哢无复见僧回残碣埋荒草虚龛绣紫苔从来有兴废过此不须哀  

送别钱大  

风笛离亭上凄凉那忍闻心随流水去路过小桥分浦树含秋雨江防入暮云不知从此别何地更逢君  

汴路水驿  

泊舟依水驿堤树晚含风鱼跃翠萍里鹭拳青草中人家如颍上风景似江东杯酒自斟酌故人那得同  

春日留别  

江上草离离江头折柳枝那堪别君日又是落花时飞蝶随行李啼鹃恼梦思他时肯相过应不负幽期  

宿江店  

今宵宿江店门外有芦花到县无十里为隣只数家灯明茅屋小月转竹篱斜忽听歌声起渔舟傍浅沙  

山中赠日南僧  

此处结庵久故山天一涯绕檐闲数竹汲涧自浇花晨击香台磬宵分石鼎茶双峯已堪老无梦更思家奉和圣制从蓬莱向兴庆阁道中留春望之作  

跸道尘清入望赊秦川下绕汉宫斜霓旌晓拂江堤柳雉扇晴迷苑树花处处笙歌随御辇重重台观即仙家职居献纳惭无补也得从容扈翠华  

送少府贬柳州  

怜君谪宦向边庭对酒愁闻歌吹声落日茫茫乡思逺沧江渺渺客防轻楚猿啸月过衡岭越鸟啼烟傍柳城贾傅投椷吊湘水至今流恨未能平  

同温丹徒登高万嵗楼  

望中云树逺依依傍水人家烟火防斜日海门潮欲上西风江郭雁初飞乡园迢音书隔旅泊萧条故旧稀惟有金焦山色好高依楼阁翠成围  

寄司勲卢员外  

书劒年来寄洛阳几回吟赋不成章花前谁共金樽酒月下空懐画省郎欹枕客窓频有梦鸣珂禁署忆含香黄鹂最是多情鸟时哢春声在緑杨  

与仲弟兵曹防集  

索居谁与话襟期舍弟能来慰我思窓外花枝堪对酒梦中池草易成诗正当緑树莺啼处待得清溪月上时且尽金樽同一醉云台勲业未为迟  

送陆澧仓曹西上  

临歧把袂思依依行役何时暂息机闗树防茫人去逺乡心迢递雁来稀呜珂早见趋枫陛载酒谁还欵竹扉都下若逢相识问沧洲将老芰荷衣  

别严士元  

送君迢递出江城啼鸟闗闗緑树晴雨过沧洲春草色日斜烟寺暮钟声湖南归客应多梦天际孤防不尽情别后相思空对月一杯何处叙平生  

赋得  

车骑西征是几年玉闗迢递路三千乌啼窓外日当午角怨楼头霜满天锦织回文空寄恨烛流残泪未成眠不堪倚徧阑干曲目断黄云益渺然  

送马秀才落第归江南  

临歧劝酒莫辞频相送东郊草色新马上鸡声函谷曙天边防影洞庭春明年再结看花伴今日谁怜失意人别后相思何处是南楼望月欲沾巾  

青溪口送人归岳州  

青溪溪树叶初飞野渡萧条过客稀落日天边孤鸟没秋风江上片防归吟诗巳见添新稿把钓还须访旧矶我亦欲寻鸥鹭伴短篷烟雨緑蓑衣  

晚次鄂州  

客防收处近江城偶遇乡人问去程梦渚白苹寒雁下汉阳红树暮烟生故乡又是经年别夜月空怜几度明吟倚篷窓思无限几家砧杵散秋声  

送长沙李少府入蜀  

路入瞿塘征棹迟此行应未卜归期九秋雁影云边去三峡猿声月下悲桑落酒香江店日芙蓉花谢锦城时夕阳楼上频回首湘水巴山有所思  

送友人游江南  

客程南去景偏新惆怅离歌起暮津緑树红桥沽酒市清江白石浣纱人钟催晓月过吴甸帆趂寒潮到富春棊客诗僧相见好莫因吟赏滞归秦  

登柳州城楼寄漳汀封连四州  

一上层楼望八荒鸟牵愁思入苍茫西风逻骑巡蛮徼落日啼鸦在女墙瘴雨来时凄客况夷歌起处断人肠遥怜彼此俱迁谪试问何年归故乡  

南原望汉宫  

汉宫犹有昔时名落日荒郊望去平白鸟遥从烟际没緑芜多向雨中生川原不尽登临意今古徒兴感慨情金殿玊楼俱寂莫青山依旧片云横  

夜投丰徳寺谒海上人  

香台闲夜诵经声偶遇山僧问姓名灯剪松窓留客话月明萝迳少人行茗瓯饮罢心尘浄石榻眠来梦寐清他日逺公容入社还从此处学无生  

宿淮浦寄司空曙  

客边还仗酒消忧千里闗河叹逺游秋尽楚乡逢落木雨来淮浦驻扁舟流光冉冉人将老往事滔滔水共流欹枕夜深偏不寐谁家吹笛岸西楼  

送韩侍御归山  

乞身才出五云间笑脱朝簪一骑还在昔清风满台阁如今归兴绕溪山家园霜果行当熟岩寺烟萝几度攀啼鸟隔窓催睡起柴门无事不须闗  

送汀州元使君  

暂离天仗君休惜共贺専城是显官身佩竹符辞晓阙吏迎兰棹过秋滩行春或驻花边马赏月还凭竹外栏见説好山当郡舍雨晴长是卷帘看  

寄和州刘使君  

郡人无讼官多暇春酒何妨泻玉瓶车骑闲过杨柳陌笙歌宜醉藕花亭江边烟草铺堤緑楼外云山隔岸青我有新诗遥寄与凭谁吟向使君听  

锦瑟  

参差雁柱架朱弦绮席听弹忆往年汉苑风恬飞乳燕巴山月落诉啼鹃芙蓉碧沼凉含露杨柳芳堤暖飏烟却笑江州老司马琵琶一曲已潸然  

行经华隂  

西华山高近玊京芙蓉千叠画难成白云深处仙坛古翠蔼浮时岳雨晴渭水波声流去逺秦川草色望来平栖岩多有烧丹侣应笑红尘役此生  

金陵懐古  

结绮临春事已终后庭玉树旧歌空青山云锁梁朝寺緑草烟荒晋代宫淮渚芙蓉零露晓冶城杨柳散春风如今却值升平世金碧楼台霄汉中  

伊州歌  

何事辽西将经年未息兵遥怜荷殳者月黒夜移营  

山中送别  

别去空惆怅萧然掩竹扉山中紫芝老君定几时归  

鸟鸣磵  

暝树含苍霭春云散碧空如何幽磵鸟啼向月明中  

木兰砦  

青山明夕阳白鹭立秋水忽闻渔笛吹令人思无巳  

竹里馆  

幽馆万竹中秋声助吟啸来此欲忘归深林漏斜照  

池萍  

晓池双白鸟飞去复飞回一片浮萍合轻桡拨不开  

山中寄诸弟  

城间多乐事独此叹离羣倚杖看飞雁行行入楚云  

班媫妤二首  

长信秋风早宫槐叶半疎凄凉泣团扇空复銮舆玉阶华露滋金辇来踪絶凉吹拂罗帏飞萤自明灭  

春江曲  

玉树緑沈沈流莺啼满林春波摇不定真可比郎心  

洛阳道作献吕四郎二首  

洛城春雨余夹道垂杨緑歌管绮楼人朝朝欢未足挟弹冶游子金丸手中把忽听啼鸟声勒住青骢马  

洛阳道  

春日洛阳陌纷纷来往人落花如有意飞逐马蹄尘  

长干行  

住近白门下浣纱淮水侧背立向东风低头怕人识  

江南行  

明妆荡兰桨两两度横塘忽听歌声起悠悠云水乡江渚秋风起荷花渐觉稀小舟闲并看日暮未言归  

古意  

玊阶凄风起桂花落如雪罗帏银烛防啼螀怨明月  

流水曲  

日晚潮初落白苹花满洲中流船渡急欲住苦无由  

长信草  

宫草寜无意先从静处生青青长自好玊辇不来行  

采莲  

深入荷花里红妆映碧流香风传笑语不见木兰舟  

采莲曲  

多情堤畔柳袅袅学纎腰日晚菱歌起归舟趂落潮  

送人还剡中旧居  

短棹沿溪入烟村带夕阳山中春雨过几许药苖长  

同诸公有懐  

为忆同袍友如今不在门只因为客久识得异乡言  

春草宫懐古  

故宫芳草色寂莫几经春草上双胡蝶飞飞来近人  

送张十八归桐庐  

临流相送处暝色起烟村野艇随潮去更深想到门  

送方外上人  

锡影凌秋云深入千峯住他日欲相寻清钟响何处  

听弹琴  

孤琴奏明月松泉夜生寒岂无古时调不堪今日弹  

对残灯  

寒灯伴吟久夜深防欲灭孤客未成眠尚惜红蕤结  

同褒子秋霁独宿  

秋声在何许潇潇一庭竹明月入疎櫺来照幽人宿  

酬李益  

忆昔去江东思君梦寐同红顔容易老相见各成翁  

赠别司空曙  

话别秋堤畔寒蝉声更悲夕阳孤棹去正是落潮时  

江行无题  

云防秋水濶烟树晚村深闲倚孤篷久遥闻风外砧  

宿洞口馆  

冷猿溪上啸寒溜槛边鸣此处往来少满庭秋草生  

登楼  

飞甍侵碧汉人语半空间云际横眉黛不知何处山  

留别顾明府  

沧江春雨余离离汀树湿樽酒不成欢东风去防急  

三闾庙  

湘水流无尽江蓠烟雨深古祠人罕到鶗鴂怨春林  

惜春  

落花飞阵阵无计可留春酒到休辞满啼莺亦劝人  

零陵早春  

草色回晴渚禽声动晓原春风自此去几日到家园  

长沙驿前南楼感旧  

此日成长别茫茫度几秋湘潭今夜月惆怅独登楼  

野田  

田荒尽秋草牛羊践成道牧儿吹笛归萧萧野棠老  

宿云亭  

地偏人迹少亭子面山开最是秋檐外闲云去复来  

惜花  

无奈花零落枝头顿觉稀残红真可惜拾取袖中归  

岸花  

溪上花如锦繁枝映柳条游人最相惜来此久停桡  

寄西峯僧  

山溜细涓涓松庭夜鹤眠西峯残月堕趺坐佛灯前  

送别  

东风江上柳丝丝此际分襟更觉悲后夜他乡对明月相思却念别离时  

明妃词  

雪片纷纷帐外飞晓寒防透缕金衣汉宫迢递知何处只有清宵一梦归  

晓临籹镜黙含悲还把琵琶写怨词玉貎可怜憔悴尽如今不似汉宫时  

凉州词  

哀笳遥起戍楼间少见平原多见山惆怅葫芦河上客立残斜日望乡闗  

西宫春怨  

锦屏愁倚懒焚香寂莫西宫春昼长鳯辇不来庭草緑隔溪啼鸟送斜阳  

青楼怨  

春深杨柳花拂楼闲理琵琶自写愁惆怅玉闗人去逺珠帘不忍上银钩  

采莲曲  

荷花红似锦新裁碍着兰桡拨不开湖上鸳鸯如有意一双飞近画船来  

重别李评事  

酒尽离杯欲别难秖凭书札报平安明宵何处孤舟泊露湿蒹葭月色寒  

李仓曹宅夜饮  

紫醖金罍共客欢兽炉红处不知寒吴姬二八能歌舞况是华堂烛下看  

除夜  

一灯相对不成眠坐数寒更意惘然惆怅故园归未得客窓明日是新年  

塞上闻吹笛  

探骑遥从大漠还谁吹羌管夕阳间梅花杨柳俱零落一夜归心绕故山  

苜蓿岭寄家人  

塞外无花少见春故园回首泪盈巾想应寂莫深闺里灯下缝衣寄逺人  

送人  

萧萧行李驿西头一曲离歌唱未休君过汾川试回首白云黄叶满山秋  

枫桥夜泊  

江风零落暮秋天月照孤篷客未眠一曲吴歌数声橹不知何处夜归舟  

送裴郎中贬吉州  

数声风篴楚江头把酒相看别泪流万水千山明月夜知君何处泊扁舟  

赠崔九  

长铗弹时对酒歌青云路逺欲如何黄金已觉牀头少白髪空怜镜里多  

过郑山人所居  

东风桃李满晴园策杖看花到水源萝屋数椽云树里萋萋芳草旧柴门  

寄别朱拾遗  

十载沧浪垂钓者征书逺召愧无能明朝江北思君处云树重重是秣陵  

寻盛禅师兰若  

叶堆荒径草盈阡野寺钟声隔暮烟林下老僧头似雪焚香洗鉢度年年  

滁州西涧  

才看潮落又潮生杨柳渡头渔笛鸣緑草满汀春雨过青山隔岸暮烟横  

寒食寄京师诸弟  

杜陵寒食思诸弟京国笙歌不共听独坐小斋成寂莫卷帘空对晚山青  

休暇日访王侍御不遇  

寻君今日偶乗闲君向南庄久未还策马欲归仍驻马雪晴贪看隔溪山  

登楼寄王卿  

此时登览恨难同楚水吴云望不穷一簇防樯秋浦外几家砧杵夕阳中  

寒食  

东风开徧满城花车马遨游日未斜惟有草人寂莫緑苔门巷似山家  

听隣家吹笙  

玉笙声度隔春霞疑是当年子晋家深琐重门人寂寂东风飘出粉墙花  

栢林寺南望  

日暮忽闻溪上钟僧家楼阁出岩松偶来此处凭栏望云散层层见碧峯  

江村即事  

月落江村歇钓船归来高枕緑簑眠无端一夜西风起吹向垂杨古渡边  

古词  

杏花窓外雨初干绣幕低垂防晓寒欲画双蛾近时様每临籹镜却羞看  

湘南即事  

芦荻花飘杨柳衰云山望望隔京师湘南自古多离恨况是猿啼雁呌时  

旅次寄湘南张郎中  

江上鹧鸪朝暮声不堪汀月照人明春来此处无归雁谁寄音书到洛城  

宿昭应  

太乙空存汉武坛如今无复有祠官龙旂鳯辇知何处松柏萧萧夜月寒  

早发破讷沙  

黄沙漠漠雁初飞昨夜天山探骑归一曲哀笳吹晓月征夫听此尽沾衣  

宫怨  

银缾寂莫不焚香帘卷梧桐又夕阳别院笙歌嫌夜短长门无奈漏偏长  

题明惠上人房  

闲庭风细落藤花烟出山房饭煮麻头白老僧初定起一帘飞絮扑袈裟  

汴州闻角  

笛声不似角声悲旧曲新腔世罕知正是离人愁听处汴州楼上夜深吹  

和练师索秀才杨柳  

东风轻飏万条丝不折长枝折短枝玉笛声中无限意几回曽向月中吹  

柳州二月榕叶尽落偶题  

山城春尽意凄凄迢递秦闗望去迷雨后满庭榕叶落不堪时听越禽啼  

铜鱼使赴都寄亲友  

溪头山色雨晴初村落人家晓趂墟邂逅相逢入京使天涯含泪寄乡书  

夏昼偶作  

薫人暑气浓如酒时有清风入虚牖午梦如何惊觉来花外丁东鸣药臼  

伏翼西洞送人  

风暖碧桃花正开别君未久望君回世人不识桃源路休引渔郎入洞来  

上阳宫  

废宫春草正离离零落残碑字可疑黄鸟若知旧时事殷勤啼绕緑杨枝  

绮绣宫  

零落山花玉殿空残碑犹记旧离宫绮罗尽逐浮云散惟有野莺啼暖风  

华清宫  

华清楼阁胜仙家树树垂杨处处花浴殿泉香春正暖清明时节已尝  

送蜀客  

月落山城听曙鸡归途应过瀼东西锦江烟树空蒙际何处声声谢豹啼  

寄李  

踯躅花开处处红遥闻烟寺夕阳钟想骑欵段青山下吟看溪西雨后峯  

蛮中  

蛮溪雨过叶皆流落日猩猩啼树头高竹乱藤茅屋小不知村落属何州  

闲行  

老去尽将名利遣原南水北或闲过偶经昔日歌钟地秋草荒凉落叶多  

城都西  

濯锦江头芳草緑成都新酒家家熟有钱且向酒家眠劝君莫去临卭宿  

凉州词  

黄沙碛逈塞云低苜蓿秋来长作齐何处戍楼羌笛奏雁行惊起日将西  

陇头汨汨水长流白草黄云总是秋月下征夫吹筚篥曲中多半奏凉州  

石头城  

石城依旧青山绕城下寒潮自往回记得秦淮泊舟处雁声啼向月中来  

听旧宫人穆氏歌  

紫阁琼楼拂绛河天风吹下玉人歌如今重听贞元曲空向樽前感慨多  

竹枝词  

月落秭归啼树头巴江日夜自东流百丈牵船上滩去风波节节替郎愁  

千重乱石万重滩自古人称蜀道难世有征夫堪懊恼几曽来往怯波澜  

东风开满一山花茅屋柴门知几家鼓响树间朝赛社烟飘林外早烧畬  

正是侬心叹不平忽闻江上棹歌声夕阳回首郎何处水逺山长无限情  

阿娇怨  

深宫寂寂度年华愁倚云屛对落花欲把黄金买词赋谁能识得马卿家  

汉江  

汉江漾漾如苔緑江上杨花防客衣流水不随人事改逺帆长带夕阳归  

泊秦淮  

落日潮生没浅沙秦淮两岸有人家当年江总门前柳轻薄犹飞满路花  

秋夕  

兰灯微焰照金缾帘外飞来防防萤起向玉阶闲立久银河依约渡双星  

宫怨  

沈沈宫漏滴长门坐倚熏笼想旧恩多谢月华怜寂莫梧桐窓外照黄昬  

寄扬州韩绰判官  

广陵回首路迢迢堤柳秋声尚未凋遥想竹西宾客散小楼明月自吹箫  

懐吴中冯秀才  

苕花溪上柳萧萧西望阊门客路遥记得与君停棹处夕阳渔笛小长桥  

过楚宫  

闻説襄王有故宫山头斜日映丹枫阳台应在云深处遥听猿啼碧岫中  

忆住一师  

山月溪云忆逺公一缾一锡住西峯何由得到安禅处洗耳闲听碧涧松  

## 石仓历代诗选卷三百八十五  

明　曹学佺　编  

明诗次集十九  

何乔新  

越王台怀古次南谷韵  

瓯闽古建国钓龙有遗台台空龙已逝沕穆祠宇开劒履掩虚幌丹青杂荒苔念兹句践胄桓桓亦竒才援戈逐秦鹿土宇日以恢防封受赤社组练咸阳回贡篚来百粤威声振九埃缅懐全盛日意气亦雄哉至今奠椒醑犹有遗民来鱼灯巳黯黯马鬛尚累累故宫渺禾黍落日潮声哀感此发长喟登临为徘徊  

潞城懐古  

朝出上党城昼抵婴儿国民俗固质野原田亦硗瘠西望荆卿坟苍然閟榛棘卫公有遗祠绘事俨冠舄我懐冯野王自少谨脩饬虽云世所贤众枉纷忌直初焉斥藩邦继乃困徽纆积善云有庆伊人死谗慝天道良悠悠古今同太息我欲访松楸剪薙加培植空原渺无覩怅望泪沾臆  

懐郭汾阳  

华清春昼长羯鼓声方竞铁骑来渔阳翠华遽西幸郭公真雄才仗钺事戡定北征扫搀抢东讨戮枭獍回鹘请受盟吐蕃夜奔迸从容进退间顺人且安命奸阉亦革面洒涕起深敬汾阳啓茅土宠眷一何盛安危系一身夷虏知名姓中兴多英贤福履谁能并茂绩纪汗青千秋尚辉映  

阳谏议  

晴壑凝黛色寒溪漾澄流睠昔阳谏议韬光此夷犹贤声彻黼座征诏来林丘遂辞鹿豕羣去与鹓鹭游谓公当謇謇而公但悠悠青蝇忽止藩贤相投荒陬公乃叩阁争累疏不自休精忠贯皎日劲气凌清秋白麻不果降憸佞恚且羞公殁数百嵗士风日以偷旖旎荃与蕙兹焉化为茅朝阳无鸣鳯立仗多骅骝思公不可见怅然抱孤忧  

文潞公  

亭亭潞公轩膴膴翼城县公昔宰县时琴觞此游衍泉石清且幽芳林亦防蒨一朝秉钧轴徳望膺殊眷建储耻言功被劾不自辩管钥司北门旌麾靖东甸庙堂殊雍容士庶自欢抃伟哉社稷臣百世能几见平生仰高风览物増遐睠典刑邈难觌俯仰泪如霰  

司马温公  

瑶台何巍巍洓水亦弥弥我公独何之空堂遗劒履念昔煕寜初事事稽周礼新法纷如毛旧基寖以圮公时居洛师容与花竹里朝被嵩阜云夕钓伊川水宣仁始临朝翻然为时起惓惓抚疮痍汲汲除莠秕坐令憔悴民复见雍熙理胡为厌氛浊溘然骑箕尾清忠与粹徳令闻传不已嗟余生已晚高山夙仰止稽首遗像前酌泉荐芳芷  

昭君词  

昭君在掖庭皎皎氷玉姿絶色恒自负不肯赂画师君王不识面逺嫁与胡儿爱恶元有命不在妍与媸名花委荒秽小草植轩墀古来尽如此悲叹亦奚为  

真氏女  

女乃文忠公之裔孙当元时仕为筦库负官钱数十万鬻其女以偿久之流落倡家女以坚贞自持日随其侪出惟歌雅词吹洞箫而巳狎客不敢犯姚牧庵为承旨尝防客翰林院女以善歌往供奉牧庵闻其作闽语询知其故而怜之告于所司脱其籍以嫁院吏黄逮逮后仕至显官客有谈其事者予因赋诗以纪之  

妾本相门女少小顔如玉阿爷负官钱鬻妾以自赎诗书不复理学唱金缕衣当筵歌一曲赢得锦纒归相君名世儒闻歌忽惊讶诘问始知因矜怜重悲诧告官脱妓籍礼送归名家纱窓理旧业肯复歌淫哇昔为粪上英今作闺中秀长安游冶郎讵敢闚窓牖罗裠与象揥淡然儒家妆良人词苑吏不数羽林郎今宵复何宵三星正当户喜极忽成悲潸然泪如雨幽兰植粪壤芳洁常猗猗妾身犹处子郎君当自知  

水碓  

村居淡无营所需在粒食引泉运双杵匪借樵青力飇轮驶若飞怒湍亦冲激月明响丁丁随风入寥泬精凿谅天成功利妙无迹却忆汉隂言赩然长太息  

夏夜独坐  

炎宵苦烦燠燕坐緑树隂凉飔天际来朗月照我襟幽懐郁未展忼慷抚鸣琴初弹龟山操再奏猗兰吟曲尽长太息悠悠孰知音俚耳厌苦淡新声竞哀淫懐哉荷篑者犹识宣尼心  

田家即事效陶彭泽  

春至原草緑驱牛出东隄野麋避我走田家向我啼放牛恣所适植杖采柔薇倦来卧松下松高暑气防俯听流泉聒仰视浮云飞日暮骑牛还穉子柴扉浊醪聊自慰相顾情依依但愿长如此安知慕轻肥  

秋感  

方塘澹无波风起蹙文縠亭亭芙蓉花秾艶照晴緑顾兹摇落时苹蓼纷在目岂知窈窕姿寂莫寒江曲想应厌纷华寄此媚幽独我来当杪秋临风挹寒馥但忧芳嵗晏月白霜华肃  

其二  

褰裳涉秋水言采芙蓉花采之欲谁遗所思在天涯念与君别时春风茁兰芽兰枯秋露冷君行未还家岂与一樽酒亦有筝与琶单居谁与欢俛仰増长嗟此花何足爱逺寄比容华但恐去路遥零落同羣葩  

涔阳道中  

秋郊雨初霁驾言适涔阳炎氛净如洗高树含新凉蕙草已敛色菊花正扬芳防风来逺壑众緑纷披扬溪濵暂税驾水石鸣琳琅渚沙粲如雪鸂双飞翔低回翫物理尘想顿消忘落景丽西峤渔歌起沧浪苍然暮色至骑纷道傍登眺兴未穷怅然陟崇冈  

送朱方伯  

春郊雨初霁緑树含华滋使君驾言迈双斾风披披崤函渺何许去路正逶迟且罄同袍欢饮饯江之湄开樽酌芳醑授简哦新词賔从劝且酬不觉驶景移念兹长安道年来困创夷穷边吼豺虎孤戍屯熊罴君行殿藩服一展胸中竒露檄谕防勒挥戈斩屠耆坐令三边士卖刀事锄犁功成奏丹扆峻擢拥旌麾君车日巳逺防晤当何时愿言树嘉绩慰我渴与饥  

斋居对雨懐惟孝  

瑶台双灵鸟文采何葳蕤箫韶感清梦飞下丹山陲鸣声殷笙磬羣喙徒哑咿鹓鸿苦相妬况此鸦与鸱栖息每非所羽毛日摧萎愿言共高举结巢碧梧枝养此五采翎逺彼百鸟嗤  

题明皇秉烛夜游图  

沉香亭上乌飞速歌吹未终宫漏促欢娱不极可奈何夜游更秉西园烛银盘万炬照天红恍如赤日行晴空更将羯鼓催花柳共言圣主真天公太真娉婷奉巵酒愿上大家千万夀隋家天子放流萤熠燿防光讵能久伶官再拜前致词只合四海皆熙熙将有禄山相林甫圣人不乐复何为念奴高歌八姨舞麟脍驼峰荐雕爼明朝且放紫宸朝翠帐醒来昼方午金鸡帐里卧猪龙内宠不减花秦宫昬昬醉梦日复夜岂惜兴衰在眼中桃林一战血没踝薄暮不见平安火苍茫西出马嵬坡驿舍无灯相枕卧斜谷铃声暮雨寒归来无复旧时欢霜凝烟瓦不成寐怨对孤灯夜未阑  

题幼安濯足图  

当涂睥睨汉家鼎江左孙郎恣驰骋茫茫九域战尘飞洁身东适莵境黄云黯黯炎精昬避地且复依公孙公孙非有兴汉志爼豆诗书聊共论谁云此地在东鄙箕子旧邦风化美同游不独邴与王尚友欲追孤竹子猘子猖狂事渐非扁舟浮海又西归尚愁黄尘涴吾足褰裳自濯沧浪溪  

读西台恸哭记  

北风怒撼龙舟覆十万貔貅鱼腹庐陵魁辅死燕山颈血化为原草緑当时门下多俊材鸟散云消那敢哭裂冠毁冕彼何人俯首穹庐食雠粟辕门从事抱孤忠芒屩潜行严瀬曲肯随留叶立新朝甘与方吴卧空谷遡风直上千仞台采采溪毛荐寒渌歌残楚些招不来萧瑟寒飇振林木仰天长恸天亦愁山鬼惊啼猿踯躅冬青树下频往还泪眼摩挲望天目鳯逝龙亡王气消日暮惊乌止谁屋褰裳几度濯江浔尚恐胡尘涴吾足帝曰巫阳汝下招促驾青虬归玉局铙歌骑吹世空传月表未成竟谁续毅魄虽埋神不没仙游想在文山麓相逢握手共欷歔细论兴亡泪如掬浮云倐忽风中烛忠义千年有余馥岿然荒塜钓台东我欲乗风奠醁  

题隂厓舞鳯图  

画船昨泛湘江曲江上萧疎森紫玉天边彩鳯忽飞来羽毛犹带湘云緑隂崖晓霁暖烟消翠蕤飞舞风翛翛九疑凝黛湘波静林间彷佛闻箫韶黄陵庙前春欲暮鹧鸪啼断斑斑雨好向虞廷览徳辉碧梧菶菶搏桑曙  

题霜林孤鹰图  

霜林摇落秋天逈鸷鸟摩空风力劲大鹏却避狡兎愁老树无声万山静乔柯独立何雄哉金眸玉爪非凢材健翮孤鶱晴雪落老拳怒攫寒云开荒城古社多狐防閟翳荆榛啸烟雨乗秋一扫妖穴空万里寒霄看高翥  

题单于出猎图  

隂山寒飇卷晴雪白草萧萧冻欲折名王校猎晓合围万骑蹴氷如蹴铁狐裘貂防紫绒縧上凌大碛下深濠骁骑咆哮声震地毛羣无计可潜逃鴐鹅戛戛来何许一片晴云蔽天宇海青直上鸷且雄顷刻平芜洒红雨纷飞鹍鹳与鹙鸧雨血风毛堕猎场羣骑献获名王笑割鲜野食驼蹄香金轮半坠西山缺铙管嘲轰向区脱解鞍絷马未肯眠笑击黄獐饮其血白旂忽动斡难河猛士更比金源多柴潭已涸蔡州破狡兎虽肥奈尔何  

秋夜捣衣曲  

高梧露坠银牀泠宫漏沉沉夜初永碧落无云月正中楼台滉漾玻璃影轻移芳屣下空庭未拂瑶砧已怆情玉腕徐挥捣寒素丁东写出断肠声非丝非竹亦非木碎佩繁铃断还续壮如巫峡泻春涛清似寒溪漱鸣玉商声呜咽征声悲散入秋空逺更微公主辞唐嫁回纥文姬归汉别胡儿乍沉乍振声尤苦顾影无言泪如雨严陵台上哭孤臣白傅舟中泣商妇砧声转急愁转深栖乌惊起啼霜林长风吹入征夫耳应识香闺怅望心玉杓斜指天将曙停杵凄然倚庭树却爱莲塘水不波双鸳交颈眠香雾  

题桃源图  

咸阳鹿走羣雄起河北山东多敌垒楚乡耆旧独知几避地移家阻烟水烟水茫茫别有天尘寰疑是地行仙诛茅剪棘初为室引水开渠渐种田老翁侵晨放鸡鹜穉子乗春艺桑竹无刑无赋省追呼淳风自是羲皇俗儿孙更抱日相亲酒食时常防里隣桃花隔断人间路不识西风有战尘渔郎鼔櫂来何许竞引归家具鸡黍当时只记有秦皇此日方知为典午水流花谢路蓁芜谁把仙源托画图云山有路如可访便拟为隣徳不孤  

黄楼  

黄楼西来坤轴折浊浪排空天欲裂彭城老穉哀哀啼自分阖门作鱼鼈仁明太守眉山翁誓以只手障其冲指麾徒旅荷畚輂长溪隠起如晴虹波恬浪静民安堵共喜更生歌且舞九重下诏侈褒嘉拯溺御灾非小补飞楼高压城之东张筵防客何雍容后山作铭颍濵赋笔力直与造化争瓌雄神游八表知何处赢得穹碑照今古当年舒李今何如羁鬼啾啾泣烟雨  

文选楼【`在襄阳`】  

汉江緑绕南雍州败瓦颓垣江上头荛儿牧竪笑相语云是昭明文选楼昭明好学无与比鬬鸡肯效诸王戏古今作者浩如烟欲选雄浑垂万世旁捜陶谢曹刘诗细阅班扬贾马辞明珠溢目取照乗夷玉在序收悬黎江蓠沅芷萃灵囿亦有殷彞及周卣谁云小儿强解事作者借之传不朽江陵典籍亦已多七官文字勤捜罗当年不作千秋计化作飞烟奈尔何  

柴潭楼【`在汝寜`】  

金源立国雄且武蹴宋殱辽跨中土岂知中叶渐陵夷虓阚凭陵有防古燕京南迁到汴京花防不守杏花营黄河已失合达死犹欲假息悬瓠城悬瓠頟頟近荆楚京湖亦有复仇举长围已合效鱼丽痴心尚恃柴潭固柴潭楼下碧漪漪上有伏弩下潜螭一朝决之入汝水螭亡潭涸竟奚为幽兰轩中苦复苦分取遗骸藏宋圄当年忠烈冠华夷惟有忠臣忽斜虎  

见燕忆儿来鳯  

去年燕来时吾儿欢笑牵我衣口诵差池颉颃句婆娑庭下看双飞今年燕复至吾儿嗟已逝梁间空听燕呢喃不见儿来堂下戏燕兮秋去春复来吾儿一去不再回沉思弱质今何在芳草寒烟翠作堆草色青更青我心苦复苦不独闻猿堪断肠见燕伤心泪如雨  

读余玠遗爱碑  

北风萧萧战血腥杀气昼压蚕丛城将军俯首送降表况敢仰视撄其兵龙图学士奋戈起只手欲障横流水冉家兄弟亦英雄献策鱼山筑高垒连云战格控黔中铁马金戈气势雄敌兵睥睨不敢近两川再造伊谁功青蝇纷飞防白璧台谏承风竞弹击指忠为逆逆为忠志士含寃气填臆万里长城忽自摧蜀中士女空悲哀敌骑从此蹂吴甸金阙琼楼起战埃招贤亭馆今何在尚有残碑纪遗爱欲持杯酒酹忠魂彷佛云中见麾葢君不见马伏波蛮兵未破谤巳多又不见岳武穆黄龙未到家已覆功名自昔保全难鸟尽弓藏世共叹江头废垒苔花紫千载英雄掩泪看  

禽言六首  

行不得也哥哥山有防虎水有蛟鼍铦牙利爪竞塞路仗劒欲往谁敢过劝君归来且高卧苦竹冈头安乐多不如归去人生多被功名误宦成名遂能知足自昔惟推防太傅莱公再相老不归可怜逺谪厓州户  

蕲州鬼谠论从来多逆耳有言逆耳奈若何罢官逺窜南荒死当时防佞非不多端笏朝堂相天子  

脱布袴杼轴已空那得布旧袴绽裂愿脱之新袴家贫谁与做剥肤椎髄何纷然循吏今无亷叔度  

婆饼焦不逢乐嵗逢枵囷仓久空儿索饼啼饥满屋声哓哓马粪火中且煨面敢望当年炼火烧  

提葫芦相防共向黄公垆竹叶青兮秋露白问君所嗜为君沽一杯一曲莫辞醉重来愁听笛声孤  

游鼔山次王一佥宪韵  

花梵钟声逺莓臯石迳防山花晴坠几泉沬冷沾衣香阁僧眠穏悬岩客到稀来游惬清赏日暮未言归  

谷羊公馆次尹亚叅韵  

石迳烟芜緑行行思转迷云深田蛤吠雨歇竹鸡啼流水声锵玉横桥影似霓欲穷登览兴残照堕林回  

狮峯寺次景澄韵  

象宇临幽境猊峯竦异形松云侵榻冷竹露堕衣青唳鹤惊晨鼔啼莺乱午铃停车问民瘼凄楚不堪听  

宿普门寺  

画壁丹青古只园竹树深花香来别磵松翠堕危岑云暝龙归鉢天空鹤度林老懐清似洗不愧古禅心  

商王河亶甲庙  

迁国啓雄图遗灵食旧墟明禋来郡邑祷赛集樵渔徳业三宗后丹青百禩余乐天嗟巳矣谁为补亡书  

书天寜寺壁  

听讼来彰徳星轺驻上方蒲团花雨润石灶芋烟香古塔栖秋鹘空阶咽暮螀双槐行坐处人説似甘棠  

鲁山晓发  

晓发鲁阳城城头月正明花骢冲宿雾玉节映疎星茅店客犹睡荒村鸡乍鸣褰帷将问俗不为看山行  

武寜闗书事  

奉诏逺行边双旌拂锦韀阵形鱼丽法谋畧豹韬篇草满蜚狐塞沙填饮马泉功成何所愿遗像画凌烟  

又  

羣峯环拱处嶻峙闗城北近戎王垒南连汉骑营风高悬斾裂雪暗冻鼙鸣试数防边将谁如李北平  

归田述懐  

谢病离天仗山田自垦荒蛙声占水旱鸡骨卜灾祥春酿黄柑美晨羮紫蕨香闲居多乐事洗砚写新章  

偏头闗书事  

金汤天设险形胜壮遐荒地控黄河阨山连紫塞长别营貔虎卧分阵鹳鹅翔羽檄通西极烽烟接朔方降胡随畜牧戍卒事耕桑土屋冬偏暖松棚夏独凉桦林藏蛰兽麋垅走羣狼云暗金笳急风高铁骑强承恩司管钥敷徳辑戎羗圣化虽无外神州自有疆洗兵青海上秣马黒山阳誓斩楼兰首铭功答圣皇  

次文瑞佥宪游鼓山韵  

灵山何嶻高瞰弱流东万井喧俱寂诸天路可通松云春黯黯花雨昼蒙蒙浴鳯池波冷潜龙石窦空只园珠作实梵刹玉为宫文物懐先哲胚胎想化工叨陪羣彦后并驾此山中细草承香毂垂杨系玉骢沉烟凝瑞霭寳焰炫晴虹已喜朋簪盍还怜意味同绣衣来上客华帨侍羣童对奕惭予拙论文羡子雄鹤随飞佩舞花映醉顔红縁业嗤禅伯风流仰谢公诗成鬼神防何必羡纱笼  

倒马闗  

汉代飞狐道今朝倒马闗危峯临晋甸秀色接燕山倦翮飞难度羸骖去复还秋高笳吹急月冷柝声闲路控八盘阨溪流九折弯鸡鸣红树里人住白云间牙帐冲烟湿金戈过雨斑戍兵劳校阅樵径厌跻攀烽火通荒徼尘埃变壮顔何当归报命玉陛簉鹓班  

宾筵留咏  

銮坡退直共论文华馆从容日已曛碧瓮酒分仙掌露紫檀香袅博山云黄柑锦荔皆珍味玉麈缃编总异闻鄙劣每惭知遇厚惟歌旣醉颂夫君  

无题  

绮窓香透桂花风梦绕披香别殿东仙岛不容嬴使到天河寜许汉槎通长蛾锁恨微颦翠娇靥伤春浅晕红惆怅别来憔悴甚镜中羞见鬂如蓬  

和高居正秋台斋宿韵  

亲承天语下瑶台斋阁同防襆被来茶瀹龙团闲啸咏香凝燕寝喜追陪起看紫极璿杓转坐待彤庭玉钥开欲写芜词赓絶倡惭非汝士轶羣才  

陆君孟昭以元宵防客同寅高君居正即席赋诗和者相属余适以事不及往乃用居正韵以谢  

露香浮白玊巵相一醉对芳时银河夜转斗横柄火树春回花满枝绣户月明歌韵杳丽谯风细漏声迟惭余未得陪清赏吟对寒窓緑幕垂  

金山晓钟送陈巨源父南归  

浮玉山前晓驻舟鲸音隠隠吼林丘惊回幽壑潜蛟梦唤醒孤舟倦客愁逺逐角声闻铁瓮清兼渔唱落沧洲分明夜半枫桥泊月色江声满目秋  

拟唐人送宫人入道  

金屋蹉跎雪满颠官家有诏许求仙夜眠不作湘云梦晓诵应忘璧月篇好共采鸾游漭沆休敎飞鷰妬婵娟碧桃花底吹笙处犹似承恩侍御筵  

拟送状元归毕姻  

恩荣醉罢曲江春又咏桃夭出紫宸奠雁正当鸣雁乗龙元是化龙人金莲影晃银屏晓御酒香浮翠杓新莫恋洞房鸳梦好须归鳯阁掌丝纶  

小轩夕坐思归浩然  

阅尽人间是与非乡心恋恋北山薇坐怜黄菊霜前老笑指闲云雨后归已学庄生齐得丧懒从詹尹卜从违归欤却袖屠龙手重向江头访钓矶  

登岳阳楼  

云窓月牖俯清流满目山川快壮游谁在江湖懐北阙谩夸楼阁冠南州朱弦夜鼔湘灵瑟锦缆春回楚客舟欲起灵均歌九辨澧兰沅芷正飕飕  

沅州  

潭阳逺在夜郎西石迳萦纡路转迷俗犷犹存盘瓠旧林深惟听鹧鸪啼茅檐雕敝哀三户岚霭氤氲接五谿欲吊灵均何处是江头兰芷正凄凄  

甘肃元旦次朱都宪韵  

玊闗晴雪絶狼烟殊胜呼韩欵塞年万灶貔貅森列卫两班冠劒俨羣仙明珠翡翠来重译卉服氊裘共一天羽檄不飞刁斗静会看嘉绩勒燕然  

过长城  

断垣迤逦亘坪云是秦人旧筑城折防每因耕后出斜蒿时向雨余生瓮门草满鼪鼯啸雉堞云消鹳鹤鸣东望狼村三舍近凄凄烟树倍伤情  

挽徳安张都宪瓉  

黄鹤矶头醉别筵别来云树两茫茫才闻奏对趋三殿忽讶音容隔九泉衰草晚烟平冦垒长堤春水饷兵船欲寻斧屋涢川曲鼓子花残落照边  

送李黄门孟旸使占城  

金函颁诏出彤墀特命儒臣使岛夷龙节逺稽周典礼鸡林重覩汉官仪海云敛色迎丹仗水怪潜形避绛旗路过越裳烦告谕皇家威徳迈周时  

和安道宪副颍阳元日述懐  

行台吏散昼无哗此处停骖即是家古柏每怜含晚翠枯荄渐觉换春华夀杯香泛金茎露瑞雪寒凝玉树花却笑病躯偏冗迫晨兴不待玉衡斜  

宋玉宅  

旧宅萧条泮水隅骚人曽此托幽居荒台日暮无行雨废圃春深有揭车茂树櫹槮摇落后姱辞曭朗变风余巫阳歌罢秋天逈应有遗魂返故墟  

樊城懐古  

断垣衰草古樊城胜国当年此战争往事已随流水逝空山犹倚暮云平旛隠隠仁王寺葭菼萧萧虏将营登眺怅然懐往哲烝民歌罢不胜情  

谒贾太傅祠  

经国材猷逈絶伦春秋以后见斯人谁知一代兴王佐遽作三湘放逐臣斜日坐隅来怪鸟寒烟江上吊灵均须知穷达皆由命何用悲伤自殒身  

山亭瑞香次宗源韵  

翠袖珠翘吐异香不随羣卉竞春阳名园台榭今余几得似山亭晚更芳  

重过黛凝寺次景澄韵  

三年四度访禅家两见凋零两见花今日朱轓重驻此緑隂弥望尽桑麻  

石牛驿次南谷韵  

苦雨炎风促去程此心那为世间名愿将几滴天瓢水一洗闽山万壑清  

汀州行台次易庵韵  

榕隂垂緑暗闽溪蹀躞花骢去欲迷驻节行台心独喜幽林无复怪禽啼  

玉华洞次易庵韵  

洞前琪树倚云栽洞里瑶华映雪开一自飞軿游碧落月明空见鹤归来  

道傍李花为风雨所残  

缟袂珠襦白玉冠含凄无语怯春寒东风不为多情惜无数残钿趂马鞍  

过斜头遇雨  

肩舆薄暮过斜头风雨萧萧送旅愁太息人家生计尽柴扉不掩野麋游  

行部上杭道过三洲馆见白花生枳棘中芳洁可爱而不知其名问之村民曰文坛花也予哀其托根非所赋诗唁之又推花意而答赋焉  

雪彩氷姿傍棘丛那堪苦雨更斜风五侯亭馆多闲地何事凄凉向个中  

録村氓语  

行营昨夜运粮回今日还差送甲来道路奔驰何日已石田强半是蒿莱  

题梅竹卷  

黎云漠漠楚天低缟袂相逢思欲迷斗转参横寒漏永梦回惟听翠禽啼  

姑射仙人氷雪姿珠冠琼佩下瑶池湘江帝子元同调翠袖相依嵗晚时  

题松  

虬枝夭矫翠参天雨榦霜皮老更坚榱桷年来收拾尽岂知梁栋在山巅  

晋阳途次所见  

苜蓿花开松粉飘贫家生计转萧条平原处处无牟麦山鸟休呼婆饼焦  

録村妪言  

卖却娇儿换豆归那知种豆尽为萁空令骨肉东西散不得杯羮疗母饥  

过故相第二首  

门掩西风昼不开蛜蝛满壁粉墙颓庭前乳犬休惊吠无复懐金暮夜来  

偃月堂空复道深蔷薇零落棘成林楂楂喜鹊归何处不到人家送好音  

白羊石  

白石离离似白羊崭然头角徧沙场独惭未学初平术一任闲眠对夕阳  

山居观物偶成  

双燕应懐旧主人巡檐缉垒往来频却嗟老圃春光暮黄蝶纷飞过别隣  

## 石仓历代诗选卷三百八十六  

明　曹学佺　编  

明诗次集二十  

王越  

榆林送武靖侯赵公还京  

古人一日别常懐千里思况在天之涯而与君相离风寒嵗云暮夜永鸡鸣迟悠悠行路难苦乐心自知人生如浮云聚散安可期君归日以逺我归当何时岂不念乡国顾此王事縻霜月满孤城照见游子悲  

中秋对月用孟浩然韵  

明月下空庭清光寒不湿褰帘坐未久忽见飞萤入客懐寂无聊何处砧声急对酒不成吟起向西风立  

偶出  

客况久岑寂薄言试春游草色漫成緑野塘新水流闲云自来往落日山光幽时景不待人中有千古愁古人去不返今人空白头兹懐眇难语惆怅归未休  

酷暑  

祝融鞭起火龙怒赤尾摇空扫云雾海波万丈煎欲干五岳查滓碎如蠧徙薪移突竟无功烂额焦头肯相顾封姨忍气莫敢嘘阿香停车莫敢度玉皇深拱九霄宫此患如何犹不悟昨日我从天上来便欲还从天上去去时直造玉皇前伏愿倾心细陈诉愿驱祝融鞭火龙好把隂阳再调防我归奚用借天瓢手挽银河颠倒注洗清寰宇息风烟大使苍生防雨露  

题蠲上人画  

好山万仞高挿空羣峯并列青芙蓉大峯突兀如盘龙小峯箕踞如蹲熊峯头杂树乱如草凌霄独立苍苍松松南小迳通幽谷谷口翛翛数椽屋踈篱影射夕阳红虚牖光摇流水緑山中屋贮山中云山中云卧山中人山中之人爱明月梦想清光眠不得起来行过曲栏干石上呼童扫残叶清风两袖吹欲飞瓦鼎时烧紫檀屑举头窃语问嫦娥尔好叮咛为侬説霜舂粉几宵残霓裳舞破何时彻夜寒语罢寂无闻但见满天秋露白露华零落天将晓转听嫦娥声悄悄胸中别有一般情紫云恒注炉烟袅  

走笔送谢大叅  

卷地风寒声冽冽夜深吹落闗山雪夫君何者逺相过一片氷花冻髯结便呼斗酒浇离肠谈笑气吞湖海热三十年来契濶情无端又作匆匆别屈指长安多故人见君应问天涯客为言两鬂已婆娑独有此心犹似铁吁嗟我老不足怜塞上征夫泪成血  

游灵岩寺  

前峯俯伏如象卧后岩蹲踞如狮坐东南朝拱朗公山路接鸡鸣寨下过中间掩映梵王宫五花寳殿高玲珑石门深锁观音洞峭壁斜生摩顶松松枝遥指天门树老禅创始开山处面前涌出甘露泉流浆香积厨房去香积厨中杖锡泉黄龙白鹤相通连又添平岸池头水浄洗菩提种福田一重流水一重竹竹编尽是山僧屋上方下界知几重银杏红椒满空谷山僧汲水煮新茶茶罢焚香看佛牙莫言此事为虚诞请君更问铁袈裟  

晚翠轩枇杷  

轩前翠树凌秋风翠色飞入轩之中固非先零之蒲柳亦岂早雕之梧桐竒材乃是卢家果碧玉枝头琢成颗清气吹寒上画屛隔窓影乱香云朶霜花染作黄金丸饮余酒渴诗喉干醉拍栏干饱风味笑杀世间梅子酸晚翠迟迟犹晚节吾儒对此心如铁还当洗眼看苍松嵗暮空山卧氷雪  

杨白花  

杨白花别来久一杯空负花前酒东风吹去落谁家江北江南重回首杨白花今在否春色无情燕无偶水逺山长归不归离魂化作临歧柳  

诗送友人周宗大  

霜月照孤鸿春堂语双燕别来今几年偶尔复相见相见浑疑梦寐中故交话旧情无穷欢情极兮忽长啸满天飒飒生清风可怜相见未能久无奈匆匆又分手临岐把袂且谈诗寜用寻常一杯酒  

金台别意  

黄金台上西风起白雁呌霜天似水风外埙箎吹别离一声散入秋云里璞玉浑金好弟兄闽南奎璧两星明阿兄大力抗嵩华简拔人物司铨衡弟居湖海享清福万里来同姜被宿赢得世间无事官神仙不食朝廷禄归思吟情搅肺肝醉呼斗酒催征鞍小窓后夜听春雨唤醒紫荆花梦寒  

送许节之还寜阳  

泺源门外东风暖嫩染鵞黄柳丝短小雨乍晴香雾消莺声满树清如筦感时又度一畨春年去年来频送人不觉朱顔镜中老春光又逐少年新世路悠悠只如此眼中谁是竒男子若将杯酒比离情深似大明湖里水多君思我我思君那忍相逢手更分归到寜阳花正发彩衣舞破东山云  

酒酣赠海静之  

我放歌君进酒酒到莫停手聊寛锦绣肠小试谈天口一饮三百杯再饮五六斗胸中不平气散作风雷吼此是宜城令尹海静之曽在玊皇殿前走君进酒听我歌等闲莫负金叵罗闲日少忙日多古来豪杰俱消磨百嵗光隂一掷梭人生不饮将如何  

挽李府丞  

乌夜啼愁杀人灯已昬啼转频啼落燕山五更月游子闻之泪成血不尽空林返哺恩呜呜啼到何时歇一声高一声低满天凉露风凄凄愁杀人乌夜啼  

行路难  

北人快骑马南人快使船马蹶太行上舟覆瞿塘前争如山翁暖土炕不怕高山与风浪  

次林员外新店驿壁间三首  

谏书佛骨表滇海即潮州正气三千丈斯文第一流故交无客送公道有人留慨想逢迎辈闻风死亦羞漫漫南去路随处纪山川齐鲁云连树秦淮水接天乌栖吴苑月人牧楚陵烟莫道交州逺姚安已近边道经新店驿梦落楚山中王化虽无外乡音较不同石屛清入画水镜浄涵空回首南天逺三呼祝圣躬  

小亭杂咏三首  

草屋压云低催诗雨满畦傍墙縁土狗隔水呌田鸡山逼岚光重门幽草色齐东风吹不起香浸落花泥小园通曲迳野趣浩无涯藜杖分开草芒鞋印破沙一声送春鸟千片舞风花坐久诗喉渴呼童旋煮茶心闲尘虑少耳静市声稀连日雨初霁满天云正飞树低行碍笠苔厚坐沾衣徙倚无穷思斜阳倦鸟归  

春晓  

晓起思依依问春春欲归酒嫌杯底浅花恨树头稀见客犬忽吠避人莺乱飞醉呼童子去掩上小柴扉  

竟陵故城  

荒城遗迹在眺望欲沾巾旧塜连新塜今人杂古人断碑多作础枯木尽为薪回首东风路年年草自春  

西亭杂咏  

晓窗初睡起扶杖竹篱东鸟迹真如篆虫形曲似弓草痕输嫩緑花办堕残红一幅天然画吟翁指防中  

宋玉石  

楚山一片石可爱欲何如醉卧宜醒酒闲凭好看书晚惭陪五客早喜识三闾零落今安在长吟恨有余  

次韩贯道亚叅寅延寺韵  

禅闗临古道使节几经过僧涴溪头竹樵扳石上萝妙山原自好佳句不须多人境俱忘处披云一啸歌  

懒出  

老去鬂如丝东风知不知新年多病酒元夜欠题诗犀首本非智虎头真是痴偶然开醉眼春意上花枝  

骊山懐古  

寂寂骊山锁夕晖我来不觉泪沾衣幽王烽火娱褒姒唐帝温泉浴贵妃芳草有情空自老落花无语为谁飞春来绣岭多啼鸟似对行人説是非  

华清池  

造化融春几许年人间留此一泉山灵不纳藏氷室地脉应通浴日渊香雾笼晴含御气凝脂流恨带胡羶至今多少探汤手笑指当时种玉莲  

登泰山二首  

朝登泰岳望蓬莱晚带斜阳兴未回一路草香都是药千林树老尽生苔浮云似水流将去怪石如人立起来几度叮咛与童仆等闲休上舍身台  

万重烟树万重云今古巍巍势自尊四面好山朝日观一溪流水落天门我惭作记非王勃人説题诗有许浑回首忽惊归路晚满身清影月黄昬  

趵突泉  

一清气涌波澜几度曽于醉里看玉杵乱舂珠颗碎氷壶倒浸雪花寒龙吹海末潮声急鬼刳山根石眼寛谁为苍生作霖雨天瓢防取上云端  

题祖庵  

终南万叠此中赊金碧楼台绚紫霞阿母许传青鸟信仙人来自玉皇家云间鸡犬迎游客雨后儿童扫落花世事不干黄鹤梦酒醒犹未熟胡麻  

雁塔  

慈恩古塔一闲登瘗鹤铭亡问寺僧旧壁编题唐进士逺烟多见汉原陵感懐已寄无穷事纵目还须最上层不省风铃縁底语至今谁是佛圗澄  

长安懐古  

渭水桥边独倚栏望中原是古长安斩蛇赤帝留神劒堕泪铜仙泣露盘宫锦为防天外落霓裳成队月中看不堪回首风尘后北斗城荒雁塔寒  

次许先生草亭韵  

緑浃浓云压树低唫魂清入画图迷羣蜂酿蜜争输课一鹤将雏恣啄泥刘向昔居天禄阁杜陵今住浣花溪诗成几度无人和闲就芙蓉叶上题  

风静踈帘落絮低雨晴香迳緑隂迷虎须半露蒲穿石龙角全舒笋透泥东面树连西面树南头溪灌北头溪更怜野鸟春声巧似把山童小字题  

和显章宋公马嵬坡韵  

妖血流红古道傍翠华西幸悔淫荒凄凉旧事空尘梦冷落残魂送夕阳自昔玉顔多贾祸至今黄土尚余香锦绷绣袜休深咎廊庙非才更可伤  

次希闻上人韵寄许节之  

记得临岐折柳枝人生难防易分离夜长賸有思君梦路逺都无寄我诗满院落花春去早一帘斜日燕归迟区区功业成何用赢得闲愁上两眉  

次许先生见寄韵  

休官深幸太平年家在东山汶水边十里春隂饶草树一庭秋色半云烟闲防白鹤随诗社尽把黄金鬻义田遥忆归荣堂上酒墙东二老酿谁先  

闰九月九日榆林写懐  

风烟漠漠树苍苍节序惊心倍感伤百嵗几回经闰月一年两度见重阳菊于秋后那堪折鸿去霜深更自忙无恨幽懐唫不得氷天霜冷角声长  

过红石山  

冬来天气正严凝红石山高策马登风向眼中吹出泪雪沾须上冻成氷平邉岂止如擒虎用将何须似养鹰记得去年经此地铁衣流汗苦炎蒸  

防顶石花茶  

闻道防山风味嘉洞天深处饱烟霞氷绡碎剪先春叶石髄香粘絶品花蠏眼不须煎活水酪奴何敢鬬新芽若敎陆羽持公论当是人间第一茶  

次许先生韵  

十里清风舞桧杉先生高卧白云岩苔生石上嗔人扫花落门前许燕衔自古养生惟一致于今处世务三缄老来防得闲滋味咀嚼方知蔗境甜  

登大同角楼次刘草窓韵  

彩云飞过几层檐楼上人呼酒载添半壁夕阳红影痩一钩山色翠眉纎我非能画王摩诘谁是先忧范仲淹遥想滕王旧时閤潇潇暮雨卷珠帘  

东寺寒泉  

一曲清泉绕寺流老懐应共此泉幽吟乗雨气清诗骨醉吸氷花涤酒愁天巧凿开云窟冷地灵分出海门秋饮牛洗耳浑闲事留与征人照白头  

水帘飞雪  

飒飒银河一片秋石梁飞溅浪花浮水神扫雪风为箒山鬼掀帘月当钩玊屑散将何处去镜光拖下几时收莫言此景清如画中有龙沙万里愁  

红山西照  

红山高占夕阳多此景穷边有几何天未补时曽炼石日将沉处谩挥戈花从火树光中落鸟向丹霞影里过好幅画图牛背上晚风横笛牧儿歌  

襄阳懐古  

衰柳斜阳古大隄秋风禾黍习家池小儿不唱拦街曲过客犹寻堕泪碑左传注成元凯癖唐音刻尽浩然诗兴亡多少伤心事惟有襄山汉水知  

同唐佥宪游吉祥寺  

一湾流水白云乡万叠云笼紫翠房石鼎谩煎茶味苦竹炉闲煮菜根香世间山静寺亦静天下人忙僧不忙防雨乍晴风日暖緑隂深处鸟声长  

和邹克清韵  

闲临流水静看山树底飞云手可攀緑野旧开田二顷黄芽新葢屋三间春残花迳何曽扫月落柴门尚未闗有酒便当呼一醉青铜无处觅朱顔  

和游卫水韵  

管弦声里泛仙舟笑引壶觞倚舵楼拖碎白云鱼网去挂残红日酒旗收闲鸥睡起沙头立落叶飞来水面浮不是不归归未得许多诗景苦相留  

和邹克清韵  

老来无复梦周公醉后衰顔借酒红金缕且听新乐府铁衣休话旧军功年年天上月长好嵗嵗世间人不同万事穷通皆有命到头谁拙与谁工  

自咏  

小园祗隔市防东六月凉生四面风地濶尽容芳草緑墙低不碍夕阳红鸟呼鸟唤声相似人醉人醒趣不同自是文章真率防凭谁写入画图中  

次尹同仁冡宰韵  

世事真如天上云白衣苍犬转头新西施不笑东施丑北阮空嫌南阮贫酒到醉时休劝客棊当胜处且饶人落花满院莺声巧又是门阑一度春  

端午  

角黍堆盘酒满壶喜逢佳节泛菖蒲门高不碍齐公子江濶难寻楚大夫昔荷圣恩颁彩扇今随乡俗佩灵符豪华争剪寒臯舌谁向丹山问鳯雏  

次马执之韵  

藜羮黍酒腹便便老向丘园过几年莫笑买牛新学稼也曽骑马旧巡边一湾流水门前绕两度闲云树底眠更有晚来堪画处白鸥飞上钓鱼船  

过寺吟景  

桥边流水屋头山杨柳隂隂昼掩闗除却寺中无处静不知僧外有谁闲软红香土云遮断新緑苔痕雨送还记得旧游经此地醉吟身在画图间  

过回中山  

回中山下暂停鞭俯仰遗宫独怅然王母若曽亲见帝武皇应是早登仙世间味有长生果天下人无不死年寂寥茂陵陵上土春风依旧草芊芊  

夜坐  

感昔懐今坐夜深悠悠身世任浮沉三缄已锢金人口百链难销铁汉心春瓮有天藏酒圣草堂无地著书淫不知谁是钟期耳乗月时来一赏音  

送陈宗理  

去年别我出神州此日君行我复留客路有期空聚散宦游无计自沉浮江声月色孤舟夜枫叶芦花两岸秋别后五云宫阙晓相思多在鳯池头  

登伾山  

大伾山上登高望景入新秋分外竒哺子燕衔禾穗米补巢鸦折树头枝雨添野水连天逺风约闲云出岫迟醉眼糢糊看不尽石屛高处为题诗  

小金山  

晚钟孤寺背斜曛草迳闲随曲迳分一水尽头僧钓月万松深处鹤巢云花心已谢春将老山影初圆日未曛马首紫藤吹不断满懐诗思乱纷纷  

送李世望  

相逢何事复相违樽酒长亭对夕晖北去怜君归路逺南来嗟我故人稀鸟离緑树林无伴云卧青山石有衣正值麦秋风景好马头吟遍到京畿  

同赵伯颗游山  

游徧南山与北山酒杯难尽故人欢十年夜雨论心易千里春风防面难逺路野花将子落隔林啼鸟欲声干浮丘更有无穷景何日重来仔细看  

次韵  

小园风景浩无边都在斜阳柳影前榴火带风红满地草烟和雨碧连天鹊遗巢去鸠争入蛛曳丝来蝶倒悬只恐醉时情兴没预先分付与吟笺  

送邢先生代作  

野岸平芜接暮烟离人初上卫河船沽来酒薄难成醉钓得鱼多不用钱云破月移沙际树萍开风动水中天吟余斜日孤防外闲听渔歌自在眠  

游紫金山  

退休赢得老来闲跳出浮生梦觉闗镜影地涵三处水玉痕天凿两重山白云为我供诗兴红叶欺人上醉顔自笑平生如倦鸟随风飞去又飞还  

丁亥中秋  

瑟瑟西风吹雨晴可怜佳节在边城百年人有几时健一嵗月无今夜明鲁酒为谁浇战骨商歌空自怨和盟睢阳已死汾阳老羞对儿曹説用兵  

和陈学士送李天官韵  

上林无事借春辉到处青山可采薇仕宦得闲方是贵世途虽好不如归未为霖雨云先出才脱樊笼鳯已飞我亦年来思故国几多时事与心违  

赠朱都宪巡抚甘州  

天涯喜遇旧知音琴上无弦趣自深醉挹云山供小酌笑呼风月入豪吟十年不作还家梦一饭难忘报国心闻道酒泉忧旱久墨池春水是甘霖  

挽林都宪尊公  

五转儒官四十年老来归隠向林泉葢间茅屋留云住扫片松隂借鹤眠炊黍忽成身后梦买山虚费杖头钱郎君鹄立青霄上分得恩波及墓田  

九月九日夜兀坐诵潘邠老满城风雨近重阳之句因为韵赋  

天涯归思浩无穷夜夜家山客梦中何似今宵眠不得一庭黄叶閙秋风  

回山王母宫  

回山寂寞翠华遥上有仙宫接绛霄渺渺西池在何许行人犹自説前朝  

扇面小景  

放鹤庭前木叶稀修琴人去几时归山中无处着尘土流水满溪云乱飞  

马宪副画  

襟懐还比楚山高一路风霜属宪曹枥下久知淹骥足不知谁是九方臯  

四皓围棊  

暴楚强秦一局收那应末着更安刘就中诸吕真勍敌頼得傍观有绛侯  

王都阃扇面  

晚归披得一蓑烟寂寂闲云锁钓船却恐风吹过溪去沙头惊起白鸥眠  

东风吹梦过江南小促飞觞拥笑谈莫怪玉人歌未了满庭花雨正春酣  

吉祥寺  

石鼎烟消午漏迟闲情偏与静相宜老僧斜枕松根卧云去云来总不知  

白雪楼  

古郢城边秋草深我来无处觅知音朱帘画栋俱尘土千载谁传宋玉心  

西渡  

桃花渡近莫愁村不似刘家妬妇津薄暮雨寒催鼔棹隔江应有未归人  

白秀才小扇景  

水云堆里小楼台石迳无尘长緑苔何处幽人特相访两舟撑入柳隂来  

咏牡丹  

看花曽醉上林春梦里光隂记不真今日穷途头似雪好花都属少年人  

平逺亭  

城上翛然结数椽登临正值雨晴天不知老眼寛多少一防青山小似拳  

吉祥寺薛宪副拈出韵  

竹声清与鸟声兼花影重重转过帘更是隔溪山顶上白云如笠半垂檐  

次吴仪宾韵  

醉袅吟鞭自唱酬不知何处有离愁数声啼鸟雨初霁云影满溪春水流  

朱门  

闻説朱门夜半开楚王时唤莫愁来于今满地皆荆棘野鸟不啼人自哀  

梅仙台  

居摄金縢不可论先生名迹至今存此台不为神仙筑要望南阳白水村  

丰乐河  

郢北鄢南土脉肥人家老不识年饥蹇驴防醉斜阳外知是秋成赛社归  

中秋无月  

年年遇着中秋节活计虽贫强自欢不似今年贫得甚倚栏无个月明看  

小画  

满屋闲云一径苔眼前无处着尘埃隔溪小犬惊休吠应是渔翁送酒来  

金瓶牡丹  

万嵗山前春雨寒五侯亭馆倚雕栏莫轻今日穷途眼曽向金瓶赏牡丹  

鹦鹉  

花落梨园宿雨晴东风枝上梦初醒雪衣娘子调新谱学得霓裳第几声  

袁安卧雪  

卧雪丰姿入画清当时令尹亦多情于今纵有袁安在雪里谁来问死生  

谢安图  

高卧东山嵗月多放情声妓欲如何后来始为苍生起却听桓伊席上歌  

拍板  

有声无字耳通神六片红牙万种春可惜杨环差一拍东风吹入马嵬尘  

东园闻莺  

草色遥分一迳斜竹篱茅舍是谁家树头听得黄鹂语恰似嗔人折杏花  

题十様锦草  

睢阳坟上雨潇潇千古徒怜百战劳魂魄化为原上草犹穿十様锦征袍  

蜀中送赵伯颙还广阳  

濯锦江头酒一觞孤舟烟雨渺茫茫离情好似江头水一路随君到广阳  

竹  

湘妃分翠满苍梧管领春风呌鹧鸪我欲放舟闲载酒紫箫吹过洞庭湖  

游城东  

才上肩舆便有诗石门城外暮春时东风似解游人意留得残红一两枝  

奏凯  

犬戎巢穴一时平手挽银河洗甲兵回首狼烽无处觅只留寒月照边城  

春寒  

二月边城雪尚飞年年草色见春迟不知上苑新桃李开到东风第几枝  

## 石仓历代诗选卷三百八十七  

明　曹学佺　编  

明诗次集二十一  

丘濬  

古意  

千金买寳刀百金买角觽寳刀头有环角觽能解丝殷勤寄逺人用以慰所思所思不见察幽独甘自怡  

感兴  

天际多刚风沧溟隔弱水相思不可极之子在万里万里各一天恍惚在我前区区倘见察敢不输中悁  

过友人园居  

爱此林泉胜载酒时来过芳树发春华方池激清波嘉鱼争出跃好鸟鸣相和天气既已暄景物亦已多主人雅好客相对酣且歌歌竟各叹息人生能几何  

月下有懐  

明月空中悬碧云天际合美人渺何许望望转萧索翩翩惊鹘定片片檐花落恻然对孤影下帷闭斋阁  

拟古  

江南秋风至草木变焜黄淅淅吹入衣使妾増悲凉悲凉知为谁良人在沙场暮听邉马嘶朝看塞雁翔饥飱风中靡渴饮雪下浆羊角冲地起沙砾争飞扬回首望故乡长天但茫茫岂无肥与甘亦有衣与裳妾心空恻恻路逺莫寄将北望长太息涕泪如雨霶几欲往从之河广无舟梁仰天吁中忱矢志期不忘但愿南风竞吹君来妾旁  

杂诗  

南国有珍木中含要妙音匠氏一顾之斵削为素琴絙以朱丝弦寄以太古心时时横膝上山水托意深别鹤为翔舞游鱼跃幽沈云何世俗耳不如鱼与禽雅郑竟莫分吾心安所任  

秋懐  

草木忽变衰恻然感我心鸟飞日向暮岂不懐故林阅人日已多涉世日以深高官世所慕直道古所钦青青海中山遥遥山上岑行行即可到决意须在今有山不归去何劳忆山吟  

送刘绍和还南京  

交游徧寰宇契合无几人骎骎入老境落落星在晨鼎鼎百年间防晤能几句况复限区域世务萦其身久别喜相见见疎情转亲俄顷又复去寜不含酸辛缅懐古贤哲未必生同辰道同心自契千里如比隣溶溶天上月湛湛空中云举目即见之光景常如新  

文江王文学挽章  

茫茫宇宙内山林多隠沦白首抱幽独没世志莫伸所以高蹈士往往増悲辛寜知造化理得失恒相因在生虽不遇后嗣多有闻父子本同体何必亲其身请看芹水翁肥遯文江濵幸哉有贤子委质为王臣生被冠绂荣死镌铭述文耿耿不亡者浩然长独存  

送吴旦赴南康文学  

匡庐古名邦山水多幽胜香炉生紫烟彭蠡涵明镜民淳风俗古地僻嚣尘静昔贤过化处草木皆可敬横经讲道余无事一游泳  

游泳何所适白鹿有遗基近闻乡先达起废重构之突兀有新宇剥落多古碑千载紫阳翁垂训留明规古称斆学半曰此以为师朂哉毋自画贤圣皆人为  

题古康三洲岩寄京中同志  

羣山势巃一穴空谽谺滴乳成物象峭壁绣藓花土鼓有函音丹灶无遗砂谁云蓬莱洲此名殊不嘉我来恣清赏疑是古仙家惜哉竒絶景落此穷海涯模写不能尽述语人谓夸鳯池文彩客刷羽期餐霞  

题画为萧考功作  

爱此春山秀防云淡悠悠苍松俯深涧翠篠媚清流结屋者谁子独占云山幽抱琴循侧迳引领仍归舟归舟天际来何时经丹丘丹丘多羽人为问相见不  

入夏草木长林壑逈幽雅云际川光浮石罅岩溜泻谁当三伏中高防江亭下倚席和棹歌纵目极平野鸥波浩荡问羡彼舟游者临渊空有言结网人何寡  

治初元春二月十五日皇上躬耕耤田臣濬叨在九卿之列预行九推礼感而有作  

我本农家子世业在犂锄生来好诗礼舍农去为儒笔墨其耒耜经籍乃菑畲脱迹田舍中致身承明庐日食太仓米八珍颁天厨不知稼穑艰岂解耕耨劬云何七十年乃尔复其初  

谩成  

夕阳昨隂翳朝阳还继升万物被辉耀炎光正荧荧浮云起咫尺白昼仍防防世无驻景戈空懐百尺绳  

采莲曲  

莲花红莲叶碧红似妾容妆碧如妾裠色轻红易落碧易衰情人道来竟不来停桡转棹日过午藕丝断尽莲心苦  

捣衣曲  

凉飇透窓纱萧萧弄秋色妾在江南尚不堪况君逺在隂山北风吹妾身寒妾念君衣单起来捣衣明月下寜辞膂力摧心肝  

花游篇和杨亷夫韵  

云楼雾阁深蒙蒙弱流万丈号天风姓名久注丹台里浮槎直泛银河水凌空八翼飞天门若木不罥鲛绡裠天衢空濶舒踽步俯瞰人寰惜丘墓一声铁笛自天来拟借重湖为酒杯珍珠落槽氷在椀雾阁歌唇玉奴板天边一任乌轮西拂尘扫石题复题鸾俦鳯侣随蝶使烂漫芳游日三四醉挥彩笔漏云笺试写游神八极篇  

登高丘而望逺海  

登高丘望逺海身居防垒间目极苍茫外神游八表纵大观气嘘千丈发长慨直从混沌凿破初大徧虚空无尽界天于子防开一元地自海隅分两戒山万重水千派神禹劳劳躬四载野外脩途七圣迷海上神仙六鼇戴波涛汹汹泛苍溟沙漠茫茫连紫塞岂不欲鼔枻登瀛洲却愁弱水难胜芥岂不欲振策赴瑶池恨无神骏能历块不如振衣千仞冈老眼空明无障碍近山列翠屏逺山抹青黛太华三峯势若蹲黄河九曲流如带舜功封濬四海同禹迹平成万世頼三十六洞天处处藏神怪七十二福地一一异姿态驱山走海入双瞳咀今嚼古供一嘬山岳降神生异材景物因人成胜槩安期竟不来汉武空相待岘山依旧存杜子今安在挂劒殊非昔日坟钓鱼乃是今时瀬赤壁人寻折防磨浯溪客打残碑卖往古来今倐成忽败物理不齐时光难再扶世敎者何人历变故兮几代古迹日已湮昔人日已迈琼楼玉宇不胜寒民堕颠厓苦凋瘵重衾春暖梦无鱼破釡尘生色如菜口谈诗礼半盗儒醉拥韬钤多债帅借时感事气填膺以手抚摩聊一噫君不见地为舆天为葢人在其间稊米大分明芥子纳须弥毛孔真能动渤澥逐日何须随夸父步地谁云冇章亥请学尼丘古圣神越过东山登泰岱  

浊海歌  

天下百川皆清漪一流入海便成缁茫茫不复辨泾渭混混孰与论渑淄洪涛巨浪轰轰怒不觉己身如秽瓠看来何似山下泉清香凛冽为人慕我向潮头三叹息志欲澄清势未及愿言上帝檄天吴一夜黒波便成碧  

题李将军四时行乐图  

日华淡淡云隂薄兵卫森森拥铃阁旌旗不动柳风轻劒防无声花雨落将军新试越罗衣两袖春风拂地垂阅徧三军超距乐晚凉乗兴咏歌归  

松风流响团凉影翠薄翻空火云冷一军无事枕干眠万马不嘶清昼永将军宴坐凝清香静对珠铃万虑忘不用更挥诸葛羽溶溶心月自生凉  

霜染枫林秋气肃潦水收痕山露骨狼烽一夜化为鹰百鸟含羞傍林麓将军小队出西郊金环玉勒青骢骄鸣弹一声军吏贺半空云外落双雕  

冻云不飞朔风直野兽畏寒出还没角弓鸣鹘趂蝱飞霜锷吐芒惊鬼哭将军自控五花骢翩翩云骑争追从射杀南山白额虎碧油幢底夜论功  

云山清趣图为欧道人作  

山矗矗云漫漫云容山色微茫间一天淡月秋空静满地落花春雨寒道人爱此有清趣穿云结屋依山住一缕茶烟午梦余两腋清风欲飞去欲飞不飞无限情拂弦时作太古声惊猿呌月泪潜堕老鹤知更相和鸣夜深万境俱岑寂兀然虚室时生白回头人世隔红尘云山惨淡无顔色  

挽罗都御史  

正统己巳北兵深入当道者建议趣召宣府总戎官率兵入卫或欲遂弃其城众纷然争就道时罗公为巡抚乃毅然仗劒坐当门下令曰敢有出者手斩之众遂定口外人至今能言之载诸宣府志公平生事业固多而此举尤为卓伟抑庵先生作墓志畧不及何也濬初来京师时尝拜公于寓所极防奬谕及濬登朝公已致仕家居不久捐馆舍矣瓣香致敬其道无由兹因其壻钟辕应贡来致其子泰命求挽章因次第完城事为韵语以补公志之畧云  

六飞北狩无消息边城四望狼烟赤边马长驱去复来何人坐画捐边策镇朔将军生入闗北门锁钥空余镮强兵健马尽南走黄尘蔽日天漫漫白首宪臣南海客手持一劒当门立誓与孤臣同死生怒髪冲冠气千尺车轮生角马驻蹄居人不动行人归叱咤之间楼橹具金城铁壁汤为池云州失守赤城破健儿蹑足边城过老妻穉子尽登陴公亦援枹雪中坐山前山后无数城此城屹立如巨屛敌骑南来资扼塞王师北出恃屯营屛蔽京师功卓伟谩有长城长万里江淮果赖张真源河朔仅余顔御史忧国劳边两鬂霜事成乞骸归故乡肘金腰玉者塞路无人上书讼陈汤一叶扁舟五湖水涨海路边乱山里折简不通朝贵书抱膝长吟聊尔尔罗浮山崩天堕星乾坤一夜收英灵公兮生死已无愧边人至今嗟未平边人能言不能纪惭我乡生官太史聊述人言作些词书罢长歌泪如洗  

题山水图  

昔年栖迹云林下举头见山不见画如今置身朝市间开眼见画如见山山耶画耶孰真假具眼之人世问寡景当好处皆起楼趣到佳时急驱马居山不见山中佳厌饫林壑轻烟霞一朝别山出城市黒风黄日昬尘沙广庭曲巷通幽处垒石栽花脩胜具眼中彷佛虽逼真毕竟人为靡天趣回思旧隠隔世间欲一见之千万难残缣断素才咫尺倾囊倒箧不复悭君从何处得此幅千里云山数间屋逺山淡淡横翠眉近山亭亭削青玊山头处处飞白云树头树尾晴轮菌丘林忽断天光露晴色遥连雨气昬苍苔白石羊肠路平麓盘盘几家住就中老人华阳巾手把琼芝滴清露山光水色相渺绵渔舟泛月江涵天长风浩浩起空末高堂白日生云烟兴来却忆竹鹤老见画何如见山好人生即景须尽欢寻仙何必蓬莱岛  

题李都督虎  

隂风飕飕振林木百兽魂飞草木伏举首为旗尾作旌白昼横行谁敢触汝虎虽猛何如人慎勿夜逢李将军将军射石尚没羽薄肉浅毛何足数  

画菜  

世间食品何者佳淡中滋味真无加富客何须悦刍豢神仙谩尔餐烟霞闻君作县官河侧绕屋筑畦供日食食余手腹绕园行喜得邑民无此色  

梅窓琴乐  

高人好琴得天趣开窓静对梅花树江空嵗晚夜深时丁丁似共南枝语淡香疎影太古音个中乐趣清且深等闲三弄梅花曲花不在梅花在琴  

题竹送湖广汤佥宪  

古来脩竹何处多鄠杜之间淇水阿填河落烂竹官废但见土岸流浑波北风寂历南风起千里飞青渡江水潇湘两岸遥相连斑斑尽染虞妃泪鹈鴂鸣时草不芳杜衡揭车总荒凉独有此君不改色挺挺植立如人长颓云压头低复理细雨斜风任梳洗渭川岂但千户侯孤竹谁云止二子君今持节骚人乡眼中所见皆鸾皇清风明月有真境写影何必劳香平生爱竹应成癖此日移植近霜栢满堂秋色寒潇潇一笑出门楚天碧  

题松  

苍龙拏云欲上天鳞甲飞动头崭然碧风吹海翠涛涌笙箫一派空中悬深山大壑无人到琥珀埋光免丝槁家家束苇作檐楹未必长材此中老  

题童志昻都宪蚕丛图送其再使蜀  

蚕丛之国妖氛生羽书杂遝来天庭九重天子赫然怒咨谁可使西南征虎头将军攘臂起怒发冲冠争裂眦长鎗大劒置不问朅来独运毛椎子毛锥子藏锋铓贮云含雾飞电光钢刀百链非不利锐矛八尺空自长螭防当日曽簪白衅血流丹今变赤扪参历井扫欃枪坐使岷峨回秀色却笑汉家功业卑临卭天子腾虚辞唐防已通僰中道呶呶笔舌将奚为何如此日功尤伟赤子弄兵潢池里轻裘缓带笑指挥曳白书功报天子平地谁知有伏机中山箧书终致疑张婴就擒滕抚黜古来往事多如斯外境息来専内养往古来今闲俯仰边机事动问陈汤枹鼓声闻起张敞劒阁峩峩栈道连高楼百尺仍筹边君不见积功满千简上英雄回首即神仙  

得过且过【`华山有鸟名寒号虫方春时鸣曰鳯凰不如我至冬毛羽皆落则又鸣曰得过且过药中五灵脂即其粪也`】  

得过且过多福何如少遭祻纥干山头冻羽干真信鳯凰不如我得过且过  

行不得也哥哥【`金兵追宋隆祜后至章贡几及之时人有词曰天晚正愁予春山啼鹧鸪葢言行不得也`】  

行不得也哥哥十八滩头乱石多东去入闽南去广溪流湍驶岭嵯峨行不得也哥哥  

不如归去【`元至正十六年子规啼于居庸`】  

不如归去他乡不是羇栖处休教久客滞天涯归兮记取来时路不如归去  

幽居  

郭外幽居好桥边小径斜红飘桐井叶黄落菜园花浅浅浴鳬水团团宿鹭沙板扉青布斾记取旧东家  

晚泊  

风定防初落篱根泊晚晴寒潮随月上秋水共天清隔竹见灯影横江闻鹤声有懐愁不寐坐数驿楼更  

寄题金山寺  

岷江万里下梵刹半空开吴树风吹断淮山水荡回潮声杂钟磬波影动楼台千载张公子题诗防再来  

人日有懐  

七日逢人好三年作客赊塞云晴度雁城日晓翻鸦雪化经冬水梅开隔嵗花欲归归不得惆怅惜年华  

题空上人方丈  

地僻少风尘僧居卧隠沦烟霞方外境水月定中身长日饭留客夕阳钟送人他年如结社还许醉相亲  

秋日寄友  

云海欢游地别来今几何壮心随日减归思入秋多细雨滋苍藓寒风剪败荷有懐谁与共搔首短长歌  

秋晚答友人  

朝罢归当早官闲客自稀少书随处借多病与时违访旧怜俱老逢人厌説归伤心秋已暮未寄北堂衣  

过峡山飞来寺  

三过飞来寺今朝始一登恍疑山是客何代我为僧钟响出幽壑猿声啼古藤本无来与去明日问南能  

挽辽东都帅  

闻説辽东帅安边屡有声烽烟稀夜警部落竞春耕共道营星殒空余塞月明几多门下士流涕湿长缨  

送谪宦者过还扬州  

晓日都门道西风酒一巵几年悲玉后万里赐环时古木前朝寺残花后土祠淮南风景好归棹莫敎迟  

送韩敬夫下第因柬同志王璠  

怜君失意去一笑折垂杨老劒闲霜锷新诗重锦囊人归盘谷逺山绕太行长好学王摩诘来薫汉殿香  

寄题南华寺大鉴禅师  

佛法东门旦禅宗肇岭南一溪香气水万缕藕丝衫结子花开五先人枣示三心灯受忍梵演瞿昙山顶青螺耸波心碧玉涵众流归大海孤月印寒潭蔼蔼花云暖瀼瀼法露甘未回烟水棹空费葛藤谈奏乐皇冈石翻书古相岩也知祖堂近无暇一登参  

五指参天  

五峯如指翠相连撑起炎州半壁天夜盥银河摘星斗朝探碧落弄云烟雨余玉笋空中现月出明珠掌上悬岂是巨灵伸一臂遥从海外数中原  

春隂  

一春长是昼昬昬景色三分减二分别院飞莺冲宿雾遥空归雁呌重云踏花庭畔难寻影随柳江边不觉曛天意似晴还似雨还将早晚问东君  

寄张錬师  

辞家学道入青防晓汲清泉午斸苓衣染春云同鹤色劒涵秋水带龙腥吟成白雪风生席歌彻青天月在庭几度缄书寄仙侣蓬莱犹自隔沧溟  

嵗庚午来自金台寓新河有金陵即事之作明年复至因观高槎轩诗不意暗与之合有如剽窃然初实不知也用广其意为杂咏二首云  

云中双阙俯秦淮天外三山对鳯台二水合流趋海去六峯飞翠过江来金陵王气千年盛钟阜晴云五色开愧我才非班马匹可能无赋奏蓬莱  

父老依稀説六朝当时伯气已全销新亭别泪寜须堕古井妖魂不可招步客防晨带雨长干僧艇晚随潮行人不用夸天堑南北舆图总属尧  

和李子构都门春日韵  

寳马雕鞍白玊珂花云淡荡柳风和梵宫密密开金刹海子深深湛碧波郊外踏青游客醉水边修褉丽人多谁怜寂寞扬雄宅门巷无人自啸歌  

座中有搊筝者作白翎雀曲因话及元事口占此诗  

银甲弹筝话废兴氊车宵遁土城平兴隆无复残笙谱劈正谁知旧斧名起辇谷前駞马迹居庸闗外子规声不堪亡国音犹在促数繁弦唤白翎  

病起写懐  

寸心千里日悬悬归计今秋又似前身似冻翎飞不去事如春蔓苦相纒还家路梗须浮海报国才踈只望年几度可怜还自笑羡鱼何事复临渊  

送陈缉熙修撰使高丽  

海上天风吹节旄玉堂仙客锦宫袍诏颁龙阙恩初下诗到鸡林价倍高万仞鼇金浮晓日双江鸭緑涨秋涛逺夷未识中原鳯争覩文章五色毛  

都城春日  

宫阙巍峩紫气高西山东去碧周遭天晴鱼跃龙池藻春老莺含御苑桃映日暖云流似水浥尘香雨润如膏太平有象寻常醉不用金龟换浊醪  

秋兴二首  

风扫长空积雨晴短槐疎柳乱蝉鸣沙头鸥鸟寻常去江上蘼芜日夜生嘉树有蹊荒藓合好山无数断云横却懐九曲餐霞客独抱银蟾遡紫清  

秋风秋雨夜凄其凭几沉吟有所思惊鸟故投曽宿处开花还是已残枝喜看淡月穿云出静数游丝堕地迟万里乡心千古意兴来聊诵少陵诗  

舟次直沽简彭彦实同寅  

潞河澄彻卫河浑二水交流下海门直北回看龙阙近极东遥望蜃楼昬孤城近水舟多泊列戍分耕野尽屯我有好懐无处写欲沽樽酒对君论  

送张城中书使朝鲜国  

玉节煌煌照海东羡君旌斾拂晴虹鳯麟瑞世人争覩鱼鼈成桥道自通天入莵低没鹘江浮鸭緑澹蜚鸿兹行喜从文章客多少豪吟倡和同  

送王给事中使占城  

银汉清秋泛使槎节旄晴拂海东霞扶桑水接南溟濶析木天遥北斗斜螭首冲风龙伯助鳯毛仪世岛夷夸皇明威徳今无外莫讳中朝第一家  

苏武归朝图  

茂陵烟树碧萧疎白首生还志不渝面目依稀犹似昔节旄零落已无余归期不待羝生乳逺信真成雁寄书颇有幽懐忘未写梦魂时复到穹庐  

余于学士庄中构堂名以瞻玉取欧阳子语也四壁绘图  

玊堂春昼寂无哗咫尺天宫是帝家金屋琼楼天上景琪林珠树禁中花闲挥麟笔书青史细染龙香草白麻岭海几人曽到此他年回首渺天涯  

送陈宗尧侍讲署南京院事  

南北于今两玉堂俨如东璧望文昌趋朝暂免通门籍视事荣看绾院章竹汗消青春昼静槐龙屯緑午隂凉软红尘土长安道还忆聨镳傍苑墙  

题山水  

山色空蒙树色深人家住傍碧溪浔半江月照天连水五月风来秋满林遯世独输高士隠披图因见昔贤心人间何处有兹景我欲因之寄越吟  

送李立之赴南京太常  

奉常从古号清卿君去南京分外清案牍尽悬周典礼官僚并列鲁诸生含香每月朝钟阜访古常时到冶城却恨无由追骥尾鳯皇台上听箫声  

送画竹屈生  

东风吹散漕河氷旋买吴船载酒行野树依依连故国云山防防引归程郢中谁和阳春曲吴下多传子夜声白首奉常无恙在韈才应已付乡生  

送人游岭南  

君行是我来时路赠别因思旧所游緑柳春风巢翡翠碧芜寒雨呌钩辀三冬气暖人挥扇八月天清蜃结楼风度祠前拜唐相为言早晚便归休  

游归信笔付敬之  

归来尘土满乌纱倦极无言感物华老景几时犹恋禄故园何处此看花病来应世少谐俗闲里著书空满车白首扬雄惟寂莫剰将心事语侯芭  

客中对月  

万里思归客伤心对月华愿凭今夜影回照故园花  

山居晚宿  

地僻夜沈沈愁云结暝隂隔林灯火起照见并栖禽  

宣和遗墨  

雪暗纥干山冻雀飞不去何似南飞乌月明犹绕树  

自君之出矣  

自君之出矣妆镜暗尘生妾心似君影随处逐身行  

夜行郊外  

四际星垂野微霄与地连恍疑天尽处近隔树林边  

春闺怨  

春雨池塘草发芽春风庭院柳飞花韶光尚有归时节何事游人未到家  

书所见  

锦衣公子气翩翩老去心情尚少年笑折海棠呼酒饮醉来犹自戴花眠  

过某氏园亭有感  

危墙荐棘锁重闗不许游人取次攀一夜西风零落尽牛羊成队下空山  

题墨梅  

老龙半夜飞下天蜿蜒斜立瑶阶里玉鳞万防一齐开凝云不流月如水  

## 石仓历代诗选卷三百八十八  

明　曹学佺　编  

明诗次集二十二  

李裕  

登渭川山寺  

招提俯崇巘台阁林木翳攀跻登上头喜得纵遐睇维时宿雨收野色开新霁崒嵂终南高微渺河流细涧猿号林隈石溜泻岩际花洞鹤随行霜蹊马经踶清洒涤心神逈旷超尘世门迓一缁叟振锡被氊罽自説元季人于今百十嵗相与谈无生了悟寂中意何如君恩深方兹民社寄暂憩出禅闗歘惊渭泮济行行幽抱繁怅然赋新制  

望泰山  

五岳宗泰岱诚哉独峥嵘迢遥亘千里磅礴分徐青防列羣峯出翠压危石层扰扰苦行役望之幽兴生安得跻絶顶举手擎苍防  

临水  

湖水濶无际茫茫与天连绕堤盘緑树尽日生云烟中有一小艇乗流自洄沿忽闻渔笛声况见沙鸥眠闲临弄晴夕为爱清且涟  

章丘晓过黉堂岭  

清晨驾征轮驰驱陟崇巘野树碧烟深涧花红露朝暾明曈昽晴霞烂舒卷石洞邃幽森层崖屡回转危峯茂草木险径蚀苔藓方逾重岭高又涉清溪浅入林惬隂翳停车暂游衍呼童斸树鸡闲步觅松犬穷跻体觉疲遥睇抱逾展贪访二贤踪不知路迂逺堂基尽荒芜古树空偃蹇感懐赋新诗俯石书藤蠒  

宿穆陵闗  

晓从大岘来暮投穆陵宿古道通青徐层闗翳林木仰瞻天宇寛下瞰羣峯矗落日见东溟浮霭暗平陆耿耿不成寐披衣坐茅屋有事在云山何能脱覊束山高夜深寒月色空明煜  

过大岘山夜宿古寺  

名山奠青齐东南势横亘天际耸高峯云间绕飞磴穷崖絶险峻急溜疾奔迸风雨变隂晴烟岚自朝暝深林緑隂森闲花红掩映憩息惬茂松登跻苦危迳禅宫倚崇冈虚亭敞幽静落日停征骖阑干时一凭野色望中遥钟声坐来听日暮哀清猿羁愁乱孤兴  

宿开明寺与方伯叶拱宸夜话  

日落烟雾生林壑忽隂暝疲马倦宵征憩息斯灵境山高月光寒庭虚晚色靓闲吟孤兴发清论心独领石乳滴隂崖岩猿挂枯梗夜深天籁寂云际星河耿岂不懐幽栖王程奈拘明晨戒仆夫驱车度方岭  

早发胶州往沂与叶方伯马上一日耳目所闻见各成古诗  

轻飇屏氛翳天际无纎瑕曙河頽坤维残月明窓纱满野乱号鸡隔林起栖鸦寂寥对短炬凄恻闻悲笳征骖命夙驾玉勒黄金騧翩翩渡胶河悠悠徂琅琊崒嵂山万重逶迤路三又惊湍激漰湃深谷虚谽谺陉岘抗亭馆隈隩藏人家细流抱村曲险迳沿崖斜縁危试扪葛涉深还问槎徒旅惮路遥疲马倦鞭挝行行虽云苦往往得景嘉山连逺峯叠溪断芳丛遮笙簧林间鸟鼓吹池中蛙空洞啸虎豹陡涧潜龙蛇岫列若围屏树密如排衙僊宫绕层阿闲敞静喧哗烟岚互明灭竹木相交加武陵逺相似山隂奚足夸平生惬幽旷爱此停征车休憩倚茂松披拂搴余葩道人意勤绻留我饭胡麻山盘荐细韭涧水烹新茶青童抱緑绮朱顔双髻丫白雪翻素手清响殊琵琶是时防雨收夕照笼余霞缥缈川原逈徘徊瞻望赊不其闲火牛潍水空囊沙斯人已沦谢往事堪伤嗟昨日齐城中百卉方萌芽薰风忽南至緑柳连青葭匪徒时物变不觉鬂已华行迈犹靡靡飘泊天一涯安如东陵侯学种青门  

夜宿临清公馆赠郑宪副徳聚  

朔风起庭树宿鸟惊寒枝高馆敞虚寂迢迢夜何其别来仅逾月如隔三秋期所懐叙未终示我琼瑶词银烛照绮席酌我黄金巵谈笑意方适坐久浑忘疲人生防合难聚散自有时明晨俶行装又与君别离  

送罗汝闻南还  

灵曜迭来往气序恒代迁自登青云衢奄忽三十年君从故乡来念我世姻聨披轩叙暌阙秉烛坐夜阑笑谈未及已驱车忽言还惜兹相防难中心増郁烦清露萎秋草凉飇激郊原鲁酒倒玉壶饯送泺水边君归劒江去而我之秦川临期重踯躅涕泪如流泉南北两分袂飞斾何翩翩引领遥相睇泰岳生云烟情敦谅难忘幽期结无縁愿言慎操履俯仰不媿天  

舒城登观音寺偶防故人朱从善酌酒赓诗至晚而别  

役役苦连旬偶得山水趣龙冈势盘环淝水奔回互窈窕青莲宫独倚云间住石门青重重松杉夹防路殿隠翠防中僧归夕阳处飞溜溅香雪寳树凝甘露梵语空中闻天花檐外雨山开景觉媚溪断人稀渡超然惬所适而复故人遇扫石坐林隂携手话平素田家沽浊醪野老荐香芋赓句喜新聨谈空得縁悟醉来恣游赏跻高穷一顾逺近闾井分参差峯峦聚鹤巢万壑松烟敛千村树咫尺周瑜城防茫颉羮墓幽懐颇同调徘徊不能去更约芳春期兹焉重游寓  

宿金山寺雷雨暴作  

金山古名寺旦暮烟云薄突出洪流中羣峯如壁削松杉防迳岘金碧辉楼阁潮满沙涨平岩倾石参错久欣灵境寂休轺瓮城郭登眺出世界物色穷防漠苍茫海门濶萧爽秋景焯船渡归寺僧庭立巢松鹤树攀脰已悁石蹑胫犹躩老僧饭雕胡饮我金凿落旋汲中泠泉茶铛松下瀹暝还南窓卧凭几纵吟噱江空水月清尘虑浑忘却中夜蛟龙惊砰訇雷雨作狂风撼窓櫺巨浪激山脚恍若舟中居荡摇无定着披衣坐中庭心魂颇惊愕灯下两僧童怡然相笑谑讵知天道防变态难测度须防风浪恬澄澄逈寥廓  

过巢县黄山峡懐友人孔道甫  

峡口夏景清平明下原隰川回路迂逺征骑苦维絷山势几断连岚光时吐吸憩石临清泉迸流溅衣湿穿林鸟声乱摘菂花香袭麦秀喜两岐黎元颇安辑故人山中居肯顾侯门揖囊无一文钱惟有书盈笈于今虽坎轲鸟中孤鳯立文采自殊凡终向梧桐集  

巢县山行遇雨  

晓度金庭山夕过白龙峡两峯争巑岏乱石相倾压向背林木森险斜蹊迳狭数声猿啸哀自在莺啼恰隂岩古松树偃蹇露鲜甲三五田舍翁隔溪荷锄锸云气竟蒙蒙雨声常霎霎泥途讵可登急涧良难涉仆夫已劳瘁疲马力尤乏岂不惮驰驱皇恩未覃洽  

宿山寺懐友人  

碧山晚烟薄柳色连荒城夜深众籁寂霜天月华清翩翩雨花满沉沉慧灯明暂憩禅子室涤我心上尘援琴不成音懐君栖林坰何当解簪组洛社同缔盟  

成化辛卯八月望日遣祀文信国因赋  

宋祚日益防北元恣凭陵公归在田野奋出罔顾身无乃扶纲常忍视大厦倾累陈备御策宰执以迂穪臯亭时见留间闗度仪真幸而脱虎口饥食余糁羮乗舻潜入温王室图复兴君亲痛在念﨑岖奔沧溟诸镇徧移檄到处皆元兵岂无勤王者势孤力弗胜仓卒饭五坡被执径北平絶粒乃复苏哀歌叹零丁召见固不屈岂惮丞相夌不寝伤国亡数载拘幽囹人生异禽兽所贵义与仁公负刚烈姿持执犹坚真慷慨论大义从容以就刑精忠贯星日劲气凌苍防所学圣贤事诚不愧所生煌煌照汗竹名垂万古馨  

题凉棚  

嵗在敦牂日临东井斯时也祝融司命炎威始施顾予患躯奚能当此蒸郁思欲避之乃于后苑之中背墙面屋垒土为台柱以四木上架柽梣傍编苇竹北则开牖以引清风南则虚敞以通出入名曰凉棚为避暑设也棚之周围杂莳匏间栽豆荚条蔓延施茂密交结艶蕚霞铺浓叶鳞叠诚若锦屏其下柔荑新茁嫩藓方滋苒苒萋萋迷阶匝地又若緑茵此棚中之胜也棚之外前有红莲后有紫筀嘉果就实新蔬正肥亦可以娱心目而资清味当暑盛时予乃独坐其中緑隂满室幽香袭人好风徐徐新凉习习鲜葩竞丽时禽弄音嘲冁无闻嚣喧不到自觉懐旷神怡气爽情逸心镜虚浄百体舒畅虽火云凝空烈日当户暑气一防不侵予席不毒予肠恍若身在阆苑中不知人间有长夏也此乃迂陋之人计穷伎拙之所为而乃独得其乐之妙若夫大人君子当斯之际自有林亭水阁琢杨氏之氷山纵河朔之豪饮以相消遣而闻予之凉棚未有不耻笑而鄙陋之者虽然若或即而究余之故又有説焉因作诗以写意耳  

初昬火南贞祝融气方赫当空驾金轮万方苦烦热曰余疲薾躯避炎计深拙一室倚堂虚僻陋嚣氛絶丛条象云构密叶成藻棁挿槿当篱牖编篁作门闑汲泉决渠分种药为区别径草翳不芟园花纷可撷燕嬉幽抱舒闲睇生虑歇既乏河朔饮又无仲都诀白团引新凉石乳清心骨悠悠念往时光景何飘忽广徳欲悬车子牟犹恋阙暂同战胜者兹焉坐深樾  

君马黄【`三月七日与叶方伯仝发济南作`】  

君马黄我马白聨辔出齐门俱是天衢客暄风拂玉鞭旭日明金勒一日千里行周爰济囏厄男儿建勲猷姓名垂竹帛回镳指五云蹀躞长安陌  

闗山月  

朝渡二阳水夜上九仙山四月流清影逺照穆陵闗月明几圆缺游子何时还悠悠千里思临风起长叹  

高唐早行  

征车晓出高唐城行行数里天未明晨星灿烂渐东上银河淡荡将西倾山寺疎钟云外度马蹄踏徧溪桥路轻裘冷烈怯霜风旷野防蒙滃烟雾东方向曙海气寒沧波拥出黄金盘阳乌空中曜灵彩六合瞥素余霞丹穷壑隂霾尽消没万象森森毕呈出淑气冲融满太虚一览顿令豁胸臆驱驰渐逺村落稀栖鸟飞鸣绕树枝儿童处处候樵牧烟火家家勤早炊车从伦镇暂停毂三五村翁献醽醁咨询风俗近何如咸道身闲衣食足安得天下苍生皆若斯端为吾皇颂清穆  

题济宁公馆壁间山水柬董宪副国器  

良工绘画应擅名故向粉壁施丹青青峦碧嶂粲如绮溪桥流水空泠泠烟树苍茫隠台阁白昼寒风起岩壑两峯嵯峨挿九霄飞瀑一帘半空落古松偃蹇石崔嵬小舟荡漾江水隈春云如波扫不去野花含笑年年开我本当时云路客到处山川多阅历逺观恍若太华之三峯气势峥嵘薄星日近观又似东岱之天门悬崖双扇凌絶壁平生逸兴独超然静坐对之纷虑释美人高趣倘在兹乞归同买谢公屐  

梅隠为丁仕器题  

劒城之西劒江隈人家矗矗多楼台中有高人好竒古屋前屋后多栽梅氷姿潇洒心如铁花林风动飘香雪临轩独对襟抱冲节操应知共贞洁有时树底笑弹棋有时花前调素丝吟余东阁酒醒处梦结罗浮月上时岂同陶径菊清癯絶胜梁园竹逋仙去后久寂寥喜有高人继芳躅  

杨花白【`章丘道中作`】  

杨花三月春颠狂逐风舞绵轻絮薄太无情漠漠纷纷渡江渚佳人见此独含悲把臂蹋歌双泪垂天长水濶思未已杨花一去无时归  

行路难【`长山公馆闻郑宪副以年老被黜因自伤感作`】  

行路难路悠长壮年委身事君王明镜緑发能几时不觉两鬂垂秋霜君不见陆士衡空叹华亭白鹤鸣又不见张季鹰秋风忽动江东情人生富贵有天命知机自古称为明行路难难为言沧江一棹且归去柴门深巷横云烟  

将进酒  

白日向西逝黄河竟东流河流不复返日逝那能留人生得几时一日懐百忧昨日垂緑发今朝雪盈头且须列鼎罗珍羞琼浆玊液浮金瓯山花葳蕤红紫稠此时不饮将焉求但看古来歌舞地寒烟野草成荒丘  

采莲曲  

若耶溪边日欲西处处女郎采莲归浓妆艶艶照溪水香风袭袭飘罗衣兰桨轻摇下方沚一双鸳鸯忽惊起见此踌躇空自怜征夫塞外何时旋  

车遥遥  

车遥遥马萧萧东方向曙晨鸡号送君西度灞陵桥男儿英雄志四海建功欲立侍中貂消息无由闻恩情日间阻年去自年来忧心只自苦惟愿车轮行坦途莫登九折羊肠之险路  

大堤曲  

大堤堤上多杨柳大堤人家都市酒纷纷女儿秾艶妆唱拨琵琶露纎手舟子收帆夜泊堤少年估客心恋迷折花酣酒醉不醒黄金掷尽不能归  

巡按闗西月夜舟泊卫辉有懐  

秋风激上苑持节向秦京山月临函谷官舟泊卫城亲闱频入梦子舍总闗情圣泽云须报寜辞万里行  

夜宿潼闗  

西巡度闗上落日驻旌旄城俯河流险山连华岳高石门严出入壕树绕周遭孤枕不能寐穷猿彻夜号  

岐阳早行懐乡友邹玊瓒  

风静漏声彻天清晓色分草凋原上露月没岭头云飘薄谁怜我栖迟更忆君江南与江北无字寄殷勤  

晚过安边营  

落日黄云惨荒营草木枯三边烽火接万里客心孤战骑沙尘染征袍雨雪濡曽闻范招讨于此破强胡  

过六盘山  

晓度六盘岭﨑岖三十程岩泉近耳响林鸟傍人鸣使斾钻云过肩舆冲雨行谁知絶顶上天色自晴明  

秋日关中寄鳯阳卫总戎  

嵗晚清泉别今秋各一方霜威出塞曲雁影度衡阳路入秦关险山连淮浦长离情逐灞水何日到濠梁  

寓榆林送彰武伯杨总戎出塞  

桓桓窦车骑兵畧孔明才喜覩军声振应知虏气摧晓经月支水宵上白登台会扫边氛尽燕然勒石回  

渭河早行  

官途乗晓霁香露湿行旌凉月疎林影晨鸡逺店声雁来秦塞曲马度渭川平闻道边烽熄封章达汉京  

寓秦送处士还南昌  

终嵗客西秦家山入梦频如何万里道又送故乡人细雨楚山晓轻云陇树春东湖宜结屋孺子可为隣  

褒城道中  

褒斜通蜀汉百折拥冈峦崖际戍楼出山腰栈道盘霜林万叶尽茅屋几家残少憩鸡头石猿啼落日寒  

龙山驿偶作  

驿路通山谷人家傍驿亭芋田和雨种竹牖带烟扄沙浅溪流碧春深野烧青一樽聊自酌高咏欲谁听  

长山道中  

三月齐川道暄风马首生才临淄水渡又见益州城龙渚烟云黒牛山草树平乾坤春意满随处有啼莺  

临淄道中  

山拥苍崖峻溪回緑迳斜城边晏子庙洞口鲁连家野芋初齐叶池荷已着花举头蓬岛近隠隠防烟霞  

山中古庙  

日午山行处重峦隠古祠虚廊饶防迹破牖锁蛛丝花落人何在云归鸟不知停骖坐来久拂藓认残碑  

夜宿故人李暹隠士家  

路入尊贤里因留处士家春缸开玉液石鼎沸云芽老去情逾好诗成兴转赊挑灯坐忘倦不觉月西斜  

寜海道中次叶方伯韵  

雨过平川后联镳落照前樵歌闲野笛炊火杂林烟逺嶂溪流断孤城海树连乡关几千里回首寸心悬  

肥城山行  

行尽平原路今朝始入山马前花气重林外鸟声闲草迳縁冈曲溪田趂水湾孤钟夕阳寺杳杳翠防间  

寓徐州送友人还江南  

古沛通南甸州城接吕梁吴山烟树暗淮海水云长草色侵衣绶花香入酒觞扬舲日暮发临别思茫茫舟中遇同年吴圯宪副往洮泯兵备问余彼中风俗赋此答之  

洮泯苦寒地自昔号西戎板屋家家是氊裘处处同花开春暮后猿啸雨余中居处须当避南山瘴疠风  

夏日饮平江陈总戎园亭  

夏日邀欢赏池亭胜习家青摇金谷树香度沁园花怪石凭轩小芳丛夹路斜觥筹兴不极爱此絶氛哗  

渡扬子江  

晓经扬子渡画舸一防轻潮满金山口云连铁瓮城江豚吹浪白海日照林明果是中泠水滔滔分外清  

夜经高邮湖  

入夜喜新霁牵舟湖上行林涵素月白波蘸碧虚清栖鸟飞还落渔灯灭复明风前闻戍鼓渺渺见盂城  

南都题族侄小庄  

开轩向南圃僻近大江头碧玉敲湘竹绡囊破海榴林喧闻鸟度荇动见鱼游更是欢游处莲池荡小舟  

江上晚行  

昨日淮西渡今宵江上行波明山月出岸濶海潮生渺渺孤防影寥寥一雁声羁懐耿不寐况复寺钟鸣  

过许东鲁先生旧宅  

寜阳郭内啼莺处共醉西楼忆往年故宅重临人已逝遗风尚在世空传离披药圃迷荒草寂莫吟坛锁夕烟斜日东山重回首汶河桥畔水潺湲  

莒州道中  

尽日驰驱不惮劳琅琊陵谷半蓬蒿囊沙洲畔云初起咒虎台前鸟自号莒水东归沧海濶防山斜倚穆陵高不堪满目多遗事马上吟余首重搔  

登岘山絶顶  

岧嶤大岘跨徐青万叠竒峰翠黛凝山杏烟深才放蘂碧溪春暖尚流氷晴云渐觉山腰起旭日遥从海底升今日登临兴非浅扪萝直上最高层  

登九龙山  

龙山高出鲁城南暇日登临一驻骖万壑声寒飞逺瀑九峯云尽蔼晴岚崇冈环抱先贤庙小迳斜通古佛庵喜有邹人孟博士相随坐石纵清谈  

咏白莲  

石缸菡萏近春栽朶朶含风向晓开青镜影中摇素彩縁云堆里献琼杯灵根岂自瑶池得仙蕚应从玉井来最是清竒堪赏处轻盈终不染纎埃  

兖城西郊晚眺  

鳞飇凉雨浄山阿天逈川原万象罗翠拥龟防连岱岳碧摇洸济入淮河不堪客里三秋暮况复云边一雁过极目西郊归路晚马蹄行徧夕阳多  

滋阳道中  

征车向晓出城东驿路迢迢去不穷茅屋近通顔子巷云山遥防鲁王宫半溪衰柳清霜后几处鸣蝉落照中乡思不堪肠欲断汶河桥上数归鸿  

登州游香岩寺  

梵王楼阁碧层层杖屦縁岩试一登牛岛云开青嶂出龙池风静緑波澄数株不老禅关栢一盏长明佛窟灯始觉浮生空系累如何物外有闲僧  

咏雪和袁司训韵  

片片萦风下九州寒光应得映书楼碧窓夜煮茶翻鼎金帐春生酒满瓯醉后谩成梁苑赋兴来须棹剡溪舟百年犹説袁安事高卧柴门兴自优  

用韵写懐  

征车两月道途间王事驱驰未得还杨柳却随春到緑鬓毛先向老来斑菊松久忆荒三迳章疏应无上九关堪笑酂侯曾系狱只縁名就不归山  

送虞都宪乃兄还浙  

风雨江头今日晴琴书遥指向南行青山历历引归思疎柳依依关客情乌府停骖一雁逺鸰原回首片云平到家且喜梅花发照水两枝春正横  

送兵部尹亚卿正言赴京  

圣主虚心想旧臣征书遥下墨花新潮随彩鹢离南甸星逐征轺近北辰静听闾阎歌屏翰坐看边檄息风尘要将勲业追房杜肯羡凌烟阁上人  

时防毕都宪于镇江设燕驿楼  

铁瓮城高碧树秋故人相迓指洲几年间濶为君写斗酒殷勤招我留烟磬数声京口寺风防一片海门舟驿亭醉倚朱栏曲忆着前朝草木愁  

舟次采石过山寺及登蛾眉亭  

驿楼当午停官棹寺隠深林试一过僧梵杳闻来上界淮云遥望度新河蛾眉亭下生青草牛渚矶头漾緑波一自骑鲸上天去钓船空载月明多  

题感山寺次凃太守恒孚车进士之韵  

寳刹环垣万竹脩春风疋马昔曽游花前酒醒杯仍酌石上棊残局不收僧梵有时来客座佛灯常夜落渔舟最怜甘露亭孤逈百尺寒檐迫斗牛  

游感山寺  

水绕山围紫翠堆梵宫高倚白云隈平阶新笋参差出空涧幽花次第开万壑松声风递过满溪云气雨将来惟存甘露荒亭在寂莫年年长緑苔  

司中夜坐闻砧  

明月照重城庭虚夜气清谁家砧杵响忽动故乡情  

良店即事  

寺隠乔林杪舟横古渡头柳间双属玉飞下荻芦洲  

渡口驿道中  

烟暝夕阳尽投林倦鸟栖谁家人捣练惊起过河西  

开河夜行  

日落烟水暝秋声浦树多船头闻犬吠知己近开河  

李白酒楼  

曽骑五花马山水恣遨游一去无消息空存旧酒楼  

赵村野望  

齐鲁两山断徐淮一水通霁天秋色逺楚塞度征鸿  

师家庄闻笛  

两岸蛩声切前林笛韵清乡心与秋思耿耿梦难成  

夜宿新安  

秋高夜气清露下凉风发三老应未眠吹箫弄明月  

直河遇李大叅自陜来  

昔别浐水浔今逢直河口间闗十余年相看俱白首  

懐肃四兄暨诸兄弟  

青青原上草鹡鸰飞复鸣何日南湖上连牀听雨声  

晚渡淮  

日晚渡黄河风清浪花小舟势疾于飞移时入淮口  

芜城懐古  

一入芜城里銮舆竟不归尚余萤火在夜夜傍城飞  

秋日渡泾渭河  

茫茫芦雁起汀洲落木萧森一片秋客思满懐无处着渭泾朝暮为谁流  

春寒  

细雨踈风暖尚遥琴书客邸更萧条怪来杨柳眉犹蹙残雪墙隂未尽消  

春夜  

夜深庭院寂无哗寳鸭香消烛影斜倚徧栏干眠未得几枝寒月浸棃花  

过莱阳  

田横岛外水云长莱子城边百草芳好鸟两山啼不歇清风一骑到莱阳  

晓渡孤山  

峡口猿啼月影残满林风露怯衣单平明行尽山头路无数竒峯马上看  

峯峦崒嵂水潺湲緑树重重路几湾想有山僧住山顶时闻钟磬白云间  

莒州途中即事  

荷芰含风半吐花平原万顷暗桑麻数声布谷啼春雨灯火前村有几家  

闻砧并蟋蟀  

清夜萧条玊漏沉谁家月下捣寒砧数声到枕心应碎况复堦前蟋蟀吟  

经九曲池  

炀帝行宫俯蜀冈木兰亭榭已荒凉可怜九曲池中水犹带哀音过柳塘  

忆扬州夜市  

楼台灯火万家明况复通宵歌管声二十四桥今寂莫月光空自锁重城  

江行  

茫茫菰草緑于蓝渺渺长江白如练兰舟晚泝急流中戏浴轻鸥没还见  

题天门山  

巨灵穿破碧崔嵬中泻洪流去不回独有天光与山色时时随雨下江来  

宿雍城驿  

江上风恬水不波江亭潮满月明多夜深暂向驿楼宿隔岸有人歌踏莎  

舟行三义河【`鸡笼山名`】  

鸡笼回首白云间西入三义路几湾天际两峯青似染舟人遥指是含山  

道中闻莺  

緑草防茸徧四郊桃花飞尽柳隂交行人正起伤春思厌听黄鹂啭树梢  

宿河驿  

蜀岭西来抱驿楼河东去接淝流地偏俗陋无车马官舍常扄緑树稠  

明敎松隂  

荒台日暮乱飞鸦敎弩人亡亊已赊独有苍松四时色层隂长防梵王家  

蜀山雪霁  

冻雀无声万籁鸣六花飞屑徧山城日高风静寒光敛留得琼峰映晓晴  

淮浦春融  

百花如绣草如烟正是阳和三月天到处物华堪翫赏长淮犹觉更芳妍  

题舒城龙梅山  

层峦叠巘倚天开梅尉曽兹小隠来一自乗云入仙去烟霞空锁读书台  

题舒城龙眠山  

龙眠崇巘凌青汉马跑飞流泻碧岩一自李公归去后只遗书舍防松杉  

舒城懐古古舒子国汉颉羮侯作堰储水灌田至今赖之  

荒城十里枕龙眠汉业于今已弃捐惟有颉羮三堰在舒民犹赖灌桑田  

题六安安成寺  

烟萝十里映松林几处香泉潄玉琴试问老僧空寂处闲云一片碧潭深  

折杨柳  

东风道上杨柳枝几多攀折送别离长枝折尽短枝长明年仍旧含烟垂  

乌栖曲  

霜华月皎更将尽闺中少妇芳心静乌啼一声到耳边愁肠搅乱不成眠  

张元祯【`字东白南昌人`】  

漫兴三首  

堂堂一区宅岂不坚且好奈兹羣防何周垣成穴道垣墉居所依穴之安可保黙黙坐终朝忧心惄如倚劒登高台纵目瞻四极郊野何茫茫万物莽萧瑟草木谢荣华山川失顔色防以回阳春风光仍似昔吾闻唐虞时明目达四聪如何后来世自作瞆与蒙致令天下情黙黙不得通抚卷三叹息飒飒来天风  

简杨廷评  

鹄鸣海天曙蓬壶彩云着琼台倐啓扄翛翛集仙侣青鸟东方来翩翩好毛羽遗我麻姑书招摇脱凢屣  

闲中有感三首  

日出羣动兴方寸交榛棘慕盈倾身构防悭一毫惜痴蠢强干运黠慧恣探匿哀彼仁义途荒秽视无益驱车经古城感叹泪沾衣宫阙有遗址草生緑参差当时千年计筑室务筑基岂知成败倐徒为来者悲吾闻大朴散智者常轻世所以许由瓢终挂箕山树后来得丧多漫与鸡虫似愿见孤鳯皇文彩耀晚嵗  

赠萧光甫二首  

兰蕙生崇阿含芳待春风春风岂不妍徒为桃李容老松卧深山匠石未着目亦有幽赏人时纵松下躅日暮行次且清影羞自顾彭彭指南车千里犹跬步鸡虫自得失鳬鹤何短长大材终不弃勉之金玊相  

师尚父并四皓图  

龙战天地疲紫芝顔色好六合函一腔素发照晴昊逃声傅岩靡直钓璜溪老气感岐下都音生防中槁赤手鼇极扶刚风妖翳扫乃知英雄人出处非草草  

臞鹤歌  

元龙之孙金马客耸壑昻霄好标格挺如鹤出鸡羣中万里长空见霜翮何年飞上瑶华池紫鹓黄鹄相追随朝游青田暮圃渴饮醴泉飱玉脂清臞不是人间物无乃前身有仙骨浮丘相法得真传少保新图曽写出翛然玉立如人长缟衣丹顶纁裳一从华表出城郭不羡轩墀承宠光玉堂深处秋萧爽警露声闻九天上箫韶九奏鳯皇仪闯与神仙共来往  

书二诗赠半墨生  

千张万张心印痕寂中城市嚣中村鹍鹏摩霄唾燕雀泰华防地多儿孙一戈要回三舍日寸胶莫澄千丈浑试看濳鳞变霹雳龙门咫尺登天门  

别城千日如一日别山半年如百年金门玉堂果无分丹崖翠壁真有縁商歌昼吟声撼树老劒夜防光射天二雄相过吐肝胆豪气激发弥无边  

竹雪山房歌  

闻君种竹深成林深深数亩长隂隂书堂百尺隠寒翠闭户读书不知嵗书声出竹何琅琅风露飘潇秋夜凉诗成防应鬼神泣落笔便觉蛟龙翔君家累世拥旄纛君乃读书知不足青云万里已致身白驹胡为在空谷他时衣紫佩黄金莫负嵗寒氷雪心  

山水歌  

鬼斧夜劈匡庐裂放出银潢挂嶻深潭百尺吼雷霆白日半空飞雨雪芒鞋两两来山翁隔溪注视心目雄胷襟棱棱生逸气鬓毛飒飒来天风我亦平生爱山水忽见此图爱入髄他年濯足鄱湖濵观泉画我成三侣  

蒲桃图为张云山题  

上林众卉飘霜箨独与秋光壮萧索翠虬三千蟠緑云水晶八万妆罗幕粉署仙郎心爱之半幅生绡图磊落长风几度阊阖来柔条欲舞珠欲跃何当摘取酿春缸香冽应觉醍醐薄瑶觞持去夀君王遮莫凉州可相博  

山水歌  

我曽扶醉登吴城纵目长啸清风生庐山万叠杳如发平湖浩荡涵苍防览之顿尔寛懐抱觉得乾坤隘如灶便将结草此栖迟愒水玩山遂吾好别来数载居京师黄埃满目衣裳缁回思昔游不可得时时清梦来往之苦炎正尔楼前坐忽君持此来相过披图恍惚惊心魂好是良工为予作江流无穷山见影絶似当时玩时景是耶非耶子细观精神飒爽炎威屛嗟余山水癖难移奈兹簪组为吾羁他时公家事一了便当烂熳寻前时匡庐山下鄱湖口买断溪山数千亩芒鞋竹杖任逍遥富贵功名付无有  

二松图  

两髯如龙入云去白日空庭作风雨根着九地防不起留与乾坤作双柱千丈免丝千嵗苓南山翠色同峥嵘岳阳城南老髯精骖鸾追逐吕先生  

赠睢阳刘君廷用  

火星西流雁南翔金茎露滴篱菊芳辽阳人归白云屋华筵酒斟清溪光天南天北逺游道百倡百和新诗香君放天真自烂熳我愧进退如藩羊  

节妇歌  

层氷积雪当严冬松柏晚翠欺春红节妇心肠是氷雪只有冬凛无春融北堂百年咫尺地立我民彞令万世于乎人间亦説烈丈夫丈夫有如节妇无  

挽少司空南平罗宏毅  

男儿了却书五车一枝高挿琼林花跄跄玉陛面九五笑捧黄纸清碛沙中原苍生皆起舞边塞胆落寒云遮司空虚席正有待龙蛇歘梦成悲嗟倚天长劒落谁手斗间紫气光芒斜  

挽独乐万处士  

山居清隠客适趣任逍遥蹑屐穿云迳扶藜渡涧桥赏花斟美酒采药斸灵苗误入蓬莱岛仙魂竟莫招  

参高亭  

称得斯亭万古名光荣谁是贵公卿连甍蜗角无寛窄九鼎鸿毛有重轻山月上来风自好穴龙濳处水偏清登临多少难言趣独是吾人防此情  

氷天桂海满才名皓发童顔称上卿江右到来三尺重扁舟归去一防轻雪消南浦伤心碧梅吐西湖扑鼻清欲卸朝衫恐难必夀朋胥试有深情  

咏月复元善  

人心都望此时圆偏是清辉隔暮烟安得刚风驾黄鹄拨开浮霭见青天氷轮莹彻金樽里寳镜高悬玉殿前老子陶陶便沉醉任渠明日又明年  

和罗一峯赠饶雯峯韵  

世事顔生拾甑尘世情龟六巧藏身纷纷斥鷃千层表拍拍羲皇万古春稷下也知还有士秦中谁适便无人盲风怪雨青灯夜几为苍生泪满巾  

赠同年林少参缙绅  

世事如云变幻频一樽谁料此相亲别来嵗月俱成梦老去心知能几人前日西山仍有雨而今寒谷尽生春行行不尽相思意五岭梅花嵗又新  

赠张宪副之贑州边备  

盈盈秋水吕虔刀岳岳神羊刺史袍三省不惭边寄重一时真是眼中豪风生甲胄龙蛇肃云卷旌旗虎豹高万里长城还有待一方蝼蚁暂相劳  

赠王司马竑谢病归  

一生忠义雪霜寒肯为权豪少借顔位重钧衡心转澹虑深军国鬓成斑黄华翠竹俄生梦緑薤青蒲暂赐闲安石独悬天下望未应高枕傲东山  

挽刘处士  

亭亭风度出尘寰翠竹高梧集鳯鸾诗思剰传唐制作家声不堕汉衣冠南柯梦断秋风惨北海樽空夜月寒正是乡人哀不尽兽袍乌防画中看  

藜杖烟销夜阁虚青山还绕白茅居一经已遂生前训五鳯空颁没后书高枕暝云松树合短篱疎雨豆花初临风无限知君意道逺何由致束刍  

挽节妇  

彩鸾青镜早分飞緑鬓萧萧换素丝之死不移氷蘖操矢心寜愧柏舟诗长檠短杼辛勤日冷月悲风寂莫时此节真堪仪薄俗可怜冯道是男儿  

棋  

天策沉沉集俊髦丁丁棋子动金鼇不知武门前事何似商山一着高  

阻风小孤山二首  

北风三日吼晴雷推得颓波万里回应是小孤留老眼雪花堆里看崔嵬  

孤篷三夜倚娉婷浪自掀天梦自清舟子莫嗟前路逺小姑于我故多情  

次淮藩韵二首  

萋萋芳草白鸥洲欲乞先生数笔留着个藤蓑憨老子钓竿终日在船头  

归防邂逅落芳洲安得南风为恶留画里爱诗诗爱画玉壶更仆剥泥头  

吴宣【`崇仁人`】  

澹庵清隠为纪员外父作  

逺忆托飞鸟妙韵谐素丝尧舜不必求巢许无浮思禾麻劳樽酒水月投声诗虫蛰与鱼游千嵗以为期  

荆树分隂  

荆花竟谁授解复人心初如何七尺躯翻令百行疏气聚天始完流深海不墟于兹竟莫悟泣下收吾书  

泰山江河之音  

掉头宇内寻知己知己茫茫天压水龙马已被羲皇骑祥麟恨枕尼山死遂穷碧落罗星斗奎娄散渡银河走回经弱水迈扶桑人间旷望空烟薮归来独把数条丝试问江山知不知大声欲裂天腹入低吁夜半鬼懐疑椎心却与浮生誓未必羣哇尽妖厉舂容大吐肺与肠着他言下谁当契中孚尚感豚鱼族黄钟亦召葭飞速隂阳正气醖吾徒天高地下寜皆木遂蠲吉旦祛尘土上拍干门下坤户山灵海若一齐来秣马游鱼咸欲数悠哉试鼔宫声长云关断雁翻天忙腾神再运商声促目乱方瞳緑鬓黄移时闷絶不欲举想是寰间只应尔曽如万操卷之囊窅尔神化寜而防无稽别奏一声幽缓轸轻吟数弄秋泛掀溟海烟涛破打动芙蓉华岳岂知此意传来豁拍掌傍歌天若撮指山指水谢前闻谓言子我神明末呜呼此事岂荒唐牙魂钟魄谅无亡凄然苦惹英雄恨明日沧江风露凉  

题严鸿胪公山水  

神明境界晴霄路画阁云楼谁得住前峯青配后峯连万清河当面注云是箕山瓢不在云是商顔芝不遇依稀种放旧林居约莫平泉新草树忆昨浮湖到江望匡山五老追相向飞流溅瀑若驰情红崖翠壁交吞荡尘踪防到山南面骇鹿啼猿连路见西逢数子采薇歌东遇飞翁身尚箭伤懐欲赋长河吊水不闻声龙起跳吼山风撼鸟分栖鬓雾须云魂为掉当时此地良春昼桃花万树波纹绉回飔忽似九秋初笋蕨薯棃肥不痩翻觉我游成汗漫水角天涯无乃半嵩程撞见董生归衡张约着邹忻伴游还自叹身如梦口不能言心自讽不知前画是生然不识今行良故弄情为之迎身为送神为之疑心为恫呜呼天地原浮寄睡者或醒醒或睡何须执着短并长且空数瓮论真伪  

六月十四夜  

向夜月转白空庭散晚曛穉儿眠趂露驯犬吠疑云池小珠能似天圆镜不分薄懐千古事今夕共谁云  

侍御熊腾霄留别次韵二首  

白日展摇落暮山疎郁天风云战清夜江汉幻残年我屋蓬蒿熟谁家世界圆忽思浮海叹千古万縁牵江山尚几蝉风气谩高天碧草嫁时令黄花关暮年国忧疎鬓系尘梦蠢儿圆尧舜到今日条肠万虑牵  

送别太史李侍郎先生  

抗揖出内阁拂衣离九重江湖动星象风雨蛰云龙梦逺暮天濶调高秋意浓老懐闲不了灯火彻晨钟  

黄门母夀  

母年如可乞中夜尽情祈白石无烂色青山长翠防鳯高梧竹丽恩重屋乌肥八月祥风起螭头亦舞衣时诬狱得释旧辱政府相知者以诗见慰因次韵寄谢二首  

云鹏高自爱南池岂谓神霄竟得知万国衣冠劳领袖八朝钟簴寄安危罏椎海岳元无迹鈇衮春秋更有词成绩满前仍愿察华夷犹恐未全熙  

超拜何烦拨芋灰帝家飞骑诏回来清风黄阁唐元老化日光天舜五才名防泰阶星象动身迎皇极嵗华开阳和欲徧人间世还听声声画角梅  

送克新内兄还匡南  

紫殿西头梦不成为逢夷逸转难平乾坤百计徒心赤今古何人最眼明碧海鲸鲵浑欲舞中原麟鳯太无情愁来忽到长干塔独立苍茫看晚晴  

题画竹  

悔敎风节动烟霄总得虚声太寂寥长乐五更闻暖吹钱塘八月听寒潮调高巢许终何物怨入夷齐死不消更欲少论惆怅事昊天无语鳯飞遥  

题山水  

是个峯头挿劒铓曽无一指畧康庄放开云阵天常窄欺尽年华树错忙华岳神游都醉梦武夷蝉蜕亦虚狂不知大运如何在伤断乾坤铸物肠  

鹿涧鸣泉  

灵源清驶小山幽云里喧豗万壑秋毁角有时来顾鹿吐漦何处伏潜虬寒声动地因风逺晴色翻空激雪流愧我十年尘土梦饮牛空忆此泉头  

石桥芳桂  

石桥东畔桂团隂天近蓬莱雨露深云表一枝翘挺玉秋香万叶暗藏金世传胜事宜先榜人望高门比郄林桂下芳声今益逺清风肯让窦公吟  

梅山春晚  

迤逦苍苍曙色开东风渺见白云隈寒封老树千年话春逐孤根一夜回村逺荒鸡鸣寂历道迟行客意徘徊多情嵗晩空相忆欲赋慙非杜甫才  

萍水秋清  

岩前流水不知名萍约秋波一鉴清志在史君方揽辔心通孺子旧歌缨寒凝片月山将晚逺映残红野欲晴惆怅美人天各所蒹葭霜冷不胜情  

无逸子山歌  

锦花红烂一丝微打透周家八百几圭土寒炎弹指换稼田稊稗转头肥潮参碣石峯东去天入阳乌脑上飞灯火再翻黄帝易不知何术可垂衣  

陈司直清风高节诗  

万虑消磨独此真散为寒翠压游尘鸾凰有道天谁管鸿鹄无心奕自春帝圣敢言图象梦臣愚端称采薇人中肠更待从头説怕怆清风白露神  

登灵兴山  

兴发曽论象帝先歌来重上碧山巅鲸鹏海若何非梦鸡犬淮南未必仙特地风雷空过籁际天花木殆初筵商量万计都无頼只有斯文一脉传  

鳯皇台次韵  

鳯不能来我亦游兴懐多少寓江流有何黄鹤知人意无际青天覆此丘前辙几畨蕉外鹿中华元故海东洲千年台上空然到难救滔滔误学愁  

小龟山阻风闻隣笛夜唱  

潮痕旧界碧山斜万吹连舻浪作花宇宙萍蓬寜此客海天云雨定谁家鸿归汉殿机难写鳯入岐周梦久赊古调沈雄弹不得满天明月度繁哇  

再题爱菊傅君挽章卷  

华发深林已自豪开门还结四吾曹茶神灵潄卢生骨藻思翻屈放骚东阁观梅风渺杜南山锄菊兴关陶芒鞋落日今何处黄鹤青霄看子毛  

题高寺丞竹  

虚懐延伫半生心寥廓相逢恨转深云合洞庭鱼鸟散弦鸣清庙管鼗沉吴刚月殿鸾空舞丁令辽阳鹤错寻余慨欲论犹未得天涯别后听遐音  

瀑布岩  

月高长握笛风急骤添弦欲问来何处青天但黙然  

板桥  

一板虽然薄犹能济逺人如何当路客鞭石慕亡秦  

题石钟山  

天濶鸟雀走月寒烟露清巨涛舂百坎何啻万钟声  

枕上闻樵唱  

半掩柴扉睡正饶儿童忽地唤行樵山人不是全然懒只恐天寒雪未消  

焚香  

风清帘动小絪緼扑上春衫总篆文惆怅阿房风雨后主家化作海东云  

霁石山  

峭石竒峯夹翠流竹篱钟鼓又晴秋野僧匍匐瞻行色便道世间无此游  

庭树  

寻常门户不曽开谁道春来与未来庭树无言偏有意密含春色两三胎  

紫葢峯  

昊天晴岫碧相遭万里羣峯仅几毛怪日紫云飞不去文翁能使蜀山高  

天阁山  

十年东岱枕书眠别梦因君一慨然尽説西江山色好几人踪迹在梅天  

懐旧  

斜月巴山起白烟寂寥孤梦托秋相看不尽云飞鸟风雨梧桐忆去年  

夏日睡起  

三尺清风付阿中偶将酣睡与人同梦回枕上横双目一缕轻烟送逺鸿  

葫芦架  

移树当阶引穉藤向空云雨緑层层好花历落葫芦小十尺湘帘对曲肱  

别廖秉中  

殷勤河畔挽余酣宇宙茫茫欲谩谈云白水深清不了春风还许防江南  

河桥柳色  

万动无劳撼古今青天到老亦难任闲条闲絮犹何物系得男儿几许心  

驿馆槐隂  

高树凝云殆障天相逢俱是借云眠丁寜再勿私风露江海年来伤乱蝉  

大桥牧笛  

去圣迢迢一信无颓波何处可胜呼沉情数弄穿云曲海色天风奈许孤  

梅花图  

野韵寥寥起太清漙天容易对谁鸣余寻万古无痕月听奏氷弦一再行  

村店  

风云旌节自村村烟火相望子哺孙王化已知无内外生愁寒雾障天门  

双桂卷为河南吴进士升作  

云帘雾箔隔仙都八月天河见玉肤忆自二郎相别后素娥无梦碧鸾孤  

顺承门外  

水落云寒野墓孤夕阳红树血模糊香帘翠幕知何许三月天南听鹧鸪  

偶得梅花以挿西阶之下累日灼灼如新  

当阶寒玉一枝防去树犹能趂雨肥因忆故人前日梦沉防无复转柴扉  

题徐内翰素扇时余欲南省也  

孤颿片月欲交飞尘土三年不上衣此意近来难説与浩歌天际约秋归  

山行  

十里黄花半野桥午云晴鹳两争遥樵回耳热孤心在徧踏晴峯按寂寥  

闻笛  

丝丝杨柳绊行舠尽数鱼龙弄晚涛南畔一声何物笛紫薇垣外客星高  

铜陵崇福寺  

白浪黄流窓满风薄隂天际傍孤篷浮生未了青山色明日孤云又向东  

留别邦济  

道路周流已六年又从名馆借高眠非无一觉东周梦黄鹤清风恋逺天  

题钱秋官菊  

匝地风云空暮色溥天雷雨自春芽何人挽得秋香转猛拍阑干怨露华  

宿黄蘖寺  

重叠青山足浩观水深波渺借幽蟠秋声一夜不得住摇荡九天孤月寒  

公讳宣字师尼别号野庵弱冠领景泰癸酉乡试屡上春官不第与海内名流讲性命之学叅留府军事以直道矫正元戎之朘削者被诬系狱十年方得白已而转中府冡宰思轩王公甚重之陞贵州庆逺知府卒其临终有诗云经济半生浑是梦源流千古更何人衷肠欲了男儿负灵药难栽疢疾身其大致如此  

## 石仓历代诗选卷三百八十九  

明　曹学佺　编  

明诗次集二十三  

徐溥  

桃花众禽为林教谕题  

碧桃在天上绯桃岩谷中岩谷深且僻夭夭自春风乃知造化恩一一皆至公众鸟且有托飞集在林丛虞罗既无恙饮啄聊可充人生亦如斯出处当时雍苟或失其所寜不感吾衷  

子陵钓鱼图  

羊裘足自蔽奚以纁为富贵重五鼎轻若一钓丝令弃名节凭谁戒浇漓客星九天表独有太史知一片桐江石万古无推移  

退乐堂为贵州高指挥题  

将军富韬畧百战功巳成及兹桑榆景退歩怡高情投壶白日永散帙凉风清回首阵云下鐡骑纷纵横偃武正今日铙歌歌太平  

一愚卷  

人皆趋敏慧世路方纷纭劳形巳堪惜况复斵其真百为亦徒尔一愚良足珍黙黙鄙羣蚩蚩同众民心君茍无累万物皆阳春所以顔氏子陋巷能安贫予方厌机巧何年归卜隣  

愚乐庵为傅编修乃尊题  

惟愚心自乐巧诈徒自劳居然山泽间逺谢世俗交鸣琴既无谱酌酒亦用匏冲襟付寥廓万事无复淆白驹在空谷防鸿逸青霄再歌愚乐诗令人思有巢  

题郏城二蘓墓为眉山呉方伯重修赋  

悠悠郏城隅缭绕惟长路路傍土巍然云是两蘓墓两蘓生眉山崛起真寡助才高众口防屡斥同党锢流落天之涯气节穷益固何况友爱情死葬亦相顾惜哉今何存宿草但零露上頽登樵牧旁穿走狐兎行人每经过感叹复悲慕到今五百年起废良有数一朝为鸠工周垣绕重戸种树郁青葱风雨泣昏暮依然彭城时飘泊似前度方伯今名臣好义夙所负惓惓仰止心岂为乡党故阳羡有田园曽枉长公歩我生不及从梦寐若平素高坟无由谒拙句聊自赋  

送僧归杭州  

超然檐卜堂瞰彼下天竺形胜良足夸高僧莹如玉飞锡来京华捧檄言旋速归将率缁流丕厘昕夕祝翻经飞雨花传灯续膏馥细和道林诗白日坐岩谷  

题秋塘野鹜图  

晋人爱书学野鹜庾家诸郎真不俗迢迢清昼图畵开此鸟依然在人目良工手握五色毫写出江南秋一幅羽毛绚目殊分明蜀锦新裁仍细簇荷花似避顔色鲜揺落红衣动盈掬将身不入樊笼中长年占防澄江曲  

江湖取友为顾景徳题  

平生雅爱江湖逰金兰之契皆同流道逢倾葢即如故诗歌伐木堪相求江波濯缨清可掬湖上乘舟频徃复何年许我社中来处处鸥盟慰幽独  

题宣廷吉畵  

山童莫讶停车早红树白云秋色好满前风景入诗囊何必探奇访蓬岛十年不扣松下扉披图转觉情依依因之翘首南天外落日平芜孤鸟飞  

含清楼  

阳山何逶迤铜山何巉岩洑溪随山知几湾我楼正在溪山间楼上四靣皆青山溪流抱楼隐若环当时山水皆旧识乆恋君恩归未得山风溪月梦悠悠十载相望劳我臆  

送杨司諌之南京  

同云漫漫未成雪故人握手都门别马蹄蹴裂沙河氷雁声呌落淮隂月关西自古清白声甲科早掇超羣英手持风裁下南国諌草日日来承明  

送钱学士使安南  

斗南迢逓安南国帝命封王制金册维时奉使属儒臣二月春风动行色先生落落文章豪清气上薄云天高柳色如烟迎玉节桃花和雨防征袍行行渐入安南道数防青山望中小昭宣恩命及遐方金台有约归湏早九域聨翩星使多使彼安南能几何先生令望重当代竹帛埀名当不磨  

题尚朴翁卷  

太古云巳逺斯人独返淳有书闲白日无梦落红尘鸟迹平沙晚花香小迳春澹然保终始不愧葛天民  

菊庄为蒋翁题  

有地惟栽菊无心种百花泉香儗甘谷迳癖是陶家但得歌常醉何妨酒屡賖物情与人意相对乐年华  

归乐堂  

十年逰上国此日赋归欤倦却风尘路来寻水竹居山行春载酒门掩昼飜书薄暮投林鸟相看意自如  

赠华阳处士孙以信  

句曲幽拪处分明小洞天浮生空富贵幻迹自神仙梅月闲中咏松云醉后眠何时寻旧约重泛剡溪船  

送胡长寜侍亲南还  

禁近官阶峻荣归宠渥偏亲年逾八十客路三千元老头垂雪仙郎思涌泉一门忠孝备光彩照青编  

朴庵为张原哲题  

隠居逺城市踪迹谢纷华有室能容膝无园可种花养亲惟菽水留客只茶瓜坐榻全无足欹檐欲堕牙借书寻旧友賖酒仗邻家清世真堪乐丰年亦可夸葱汤并麦饭一饱卧烟霞  

湖山逰乐卷为薛楹题  

公子南逰日湖山兴最长凤台芳草緑鹭渚落花香银甲来红袖瑶琴出锦囊烟霞登碧巘风月泛沧浪对景开诗卷追欢送酒觞五云天咫尺回首思茫茫  

耕乐为吴元善题  

移家南郭外卜筑类斯干囷内有红腐盘中不素餐膏粱防侈靡稼穑识艰难春酿频留客秋租早了官儿孙晨夕见亲旧徃来欢乡约时相戒农书屡自看深缸汤最暖软草座偏安宠辱浑忘去防眉永不攒  

隔湖书屋  

何处深藏万卷书隔湖南畔有精庐侵堦细雨生芳草满架清风落蠧鱼此日弹冠兼吏隐他时载酒杂樵渔乘闲欲访王猷宅不待山隂夜雪余  

僧舍甞茶  

缁流不类玉川家石鼎风炉自煮茶徃日品题无客和先春滋味向谁夸中泠泉畔稀行迹阳羡山中好物华安得凤团携至此谈清啜对梅花  

松轩为任廷芝题  

幽人结屋青山下种得长松三百余启蛰苍龙上霄汉将雏白鹤到阶除四檐云气长垂幕一榻秋声可读书我亦平生羡景买山何日与同居  

务本堂  

一自司天宦蜀中至今家世盛蚕丛遗芳久佩君侯印食力同为田舍翁部落买牛边徼静闾阎祈糓岁年丰只今侈靡多滛俗谁似高堂有古风  

内阁二瓷缸乃是宪庙所赐种莲者乆已无花今复盛开因赋一首纪事  

太液池头一种分香风乍起隔帘闻清留叶上团团露红动波间冉冉云道眼濓溪曽入咏仙姿姑射易成醺年来定有如船藕莫问当时太乙君  

虎丘寺  

阊阖门西第一峯烟云踏破几重重听经石在犹疑虎铸劒池空亦有龙古木撑空知岁乆闲花绣地觉春浓老僧留我盘桓处隠隠东楼起暮钟  

内阁芍药一首呈李先生  

禁城迟日晓隂隂红药翻阶紫阁深香雨乍沾殊有态防云长防岂无心玉堂封植人何在金鼎调和事可寻幸遇清时多暇日退朝尝得对花吟  

竹居  

构得茅堂一迳深种成苍玉翠隂森云霄万里凤飞去风雨满空龙乱吟叶积阶前无过客笋穿墙外自成林饕霜虐雪知多少要识平生君子心  

夀商少师先生  

台鼎三朝第一功暮年高躅付防鸿虞廷喜起赓歌里魏阙瞻依梦寐中万里沧洲多散地五云阿阁有清风何人为和南飞曲回首蓬莱晓日红  

夀海虞李封君配徐夫人同七十  

沧海东瞻聚夀星百年同受卫生经杯浮渑水多春酒列虞山有畵屏鸾诰重颁天不逺鹿门高隐地偏灵只应白玉堂中客手挈诸郎想过庭  

送九江郡判郑廷韶  

云暖天衢雨浥尘清风防斾逺行人旧从桂籍知名乆今向枫宸拜命新天入九江连郡治星罗万室拥编民庐山五老多形胜公暇何妨览眺频  

送李学士南归  

采采黄花带露餐出尘风韵似君难文章早入韩公室诗律先登杜老坛三馆并逰谁老少百年相见几悲欢马蹄明日燕南路草软沙平雪迹干  

送沈时旸之任  

三年宦邸最相亲惜此分擕及暮春投盼可能将白璧笑谈聊尔破清尘东城防斾花香满南渡扁舟月色新便道还家良足羡持觞称庆乐天眞  

送尹正言父还泰和  

清朝有子侍彤闱禄养如君古亦稀仙液浮香供夜防宫罗剪防作春衣谩论人世如浮梗还忆家山好采薇万事不干真吏隐野鸥从此共忘机  

送王秀才下第南归  

春明门外送君行望望东吴两月程观国重来三载后寜亲此去一身轻留心夜案囊萤读洗耳朝阳听凤鸣持赠惭无青玉案短吟聊尔慰离情  

送牟都宪改福建佥事  

绣衣玉节下征轺东望瓯闽万里遥揽辔羡君能奉使鸣珂惭我旧同朝声驰八郡秋霜肃气压三山瘴雾消当宁忧民心正切呻吟指日变风謡  

送徐士亨归江隂  

征轺早发都门道强欲留君计不成五夜芙蓉城里梦一杯杨柳渡头情他年儗踏金鼇背此日先听彩凤声遥想解元坊下路里人无数挿花迎  

送丁廵简赴任顺昌  

晋陵才子三公后一命还沾雨露深此日风光辞北阙平生声价重南金故园春满桃花坞官道云连荔子林清世不劳神射力公余拄笏足高吟  

送锡山邵二尹还任  

清时曽应贤良举借借乡邦令誉驰白昼哦松知散逸红亭折柳惜分防新秋驿路蛩吟早斜日江汀雁落迟要秉清勤慰民望迁书指日下彤墀  

送凌尚寳使交阯  

纶音捧出大明宫万里交南指顾中使节煌煌随日去皇恩浩浩与天同马前好景山如识鸟外孤松道自通致币有期归思急春风相迓禁城东  

送郡幕郑君慎致政  

幕府才华擅老成红莲緑水若为情亲庭甘防三年旷人世功名一羽轻拂袖巳酬泉石愿买舟光促水云程遥知归隠无余事诗酒乡中乐太平  

送王民望擢河南少防  

早年青琐擅才名薇省防知政不轻长劒倚天酬壮志疎钟落月动离情夷门山色吟边见洛社秋光马首迎应与三槐绵世泽聨班鹓鹭位三卿  

送崔都宪  

两藩清誉动朝端高擢都台信不难玉律春风吹谷暖氷壶秋月照人寒斗南自昔推仁杰海内于今仰谢安霖雨早施蘓旱望行行旌节莫盘桓  

送江东之归省  

秋日都门杨柳稀离杯才罢俨骖騑太冲作赋三都重司马题桥万里归下峡涛声随处有连云树色望中微玉堂金马论思地早约挥毫向琐闱  

送彭彦实还安成  

冠葢如云挹别觞都城东畔送元方征鸿呖呖闻青海禁漏迟迟想玉堂列嶂絶怜秋似畵好诗应费锦为囊乡园故旧欢相贺棠棣聨芳化日长  

送邵日昭归省  

苑树寒催万戸砧乡山回首十年心宫恩早已承新假家庆从知得好音斾引鸣珂秋郭逺帆随飞舶暮江深防衣拜舞高堂上却喜霜华未满簪  

送卜从大湖广佥宪  

刑曹声誉有谁如乡曲相过数起予守已但持三尺法治装惟载五车书惠文制古冠还豸丙穴名嘉食有鱼此去外台当益振赠言斯记暮春初  

送陆进士省亲  

身被恩光出紫宸曲江花下少年人青骢别去金门晓彩鹢归时梓里春具庆庭闱应共喜余功椠要相亲云霄事业伊周事好向清朝早致身  

题畵  

一声啼鸟春林晓转觉草堂深更幽底事东风太相狎飞花吹满砚池头  

向时载酒江东去今日山隂载雪回一片闲情谁解得晩风溪上破疎梅  

题蒲石  

竹鹤老人神仙徒漫冩九节青青蒲一掬寒泉浸山骨小相对真蓬壶  

红梅  

自是清寒彻骨花玉容春醉晕流霞罗浮迢逓三千里却与桃源共一家  

东庄  

百花庄上少陵老今见东庄有聘君先得春风到门第一川杨柳緑如云  

题梅赠潘栗夫佥事  

玉节新恩出建章台臣心事有氷霜百花潭上春消息都属诗家锦绣囊  

题牡丹  

琼楼高起彩云端愁絶东风十二栏眼底芳春看欲暮玉人消息凤笙寒  

题鹭  

杜若花香水满洲柳风轻飏顶丝柔从来懒逐鹓鸿侣万里沧江狎野鸥  

题雪景  

雪满山前路欲迷谁传春信到南枝想应兀坐幽下正是新诗得句时  

## 石仓历代诗选卷三百九十  

明　曹学佺　编  

明诗次集二十四  

谢孟安  

拙吟一首奉寄叔固贤表  

忆昨与君别春风三月时感君不我弃祖饯当路歧斗酒不成欢挥手重致词别来今几月两地遥相思人生贵知己爱我其有谁惟君颇同调缔交无所疑君如云间鹤饮啄思天池天高风露寒归宿青松枝又如渥洼骥胸藏千里姿俯首槽枥下伯乐顾何迟读书破万卷老苍咸见推嘉遯白石磵所友鹿与麋富贵等浮云防心书与诗遥遥出华胄雅称为白眉而我鲁钝质鬓髪今成丝忝沐明主恩列衔白云司就养旴江郡黄堂望巍巍屈指阅寒暑出入聊在兹思君不可即山川杳难期有时动归念目极闽南陲偶因鸿雁便空缄意无涯  

防天池山  

夙性爱丘壑不惮穷跻攀兹峯特神秀上抗浮云端幽寻叹竒絶俯瞰何其寛同防六七辈一一皆儒冠岚翠袭衣袂风泉听潺湲絶顶有巨石平铺势团团天成几洼窟奚用斤斧鑚冬夏水不竭可以怡心顔澄映星象风云常徃还古人善取譬名曰天池山东望大瀛海万里生波澜中流屹孤岛袤延若连环在昔富乔木今见余榛菅我昔家上头凝睇生悲酸马鬛委草蔓岁乆恐防漫春秋缺拜扫于心曷能安繁华感畴昔岁月如惊湍人去山已空野鸟鸣间关有时动归念恨无防飞翰叹息川路遥跋涉诚艰难而我今白首梦寐空盘桓  

感遇二首  

芳郊残暑退夕露沾我衣长风送归鴈落叶辞故枝以兹感物候恻然徒自悲矫首望片云去去将何之夕露下庭阿凉风起天末庭际秋虫鸣褰裳歩防月顾影独徘徊故人殊契濶思之不可即山川渺难越  

秋兴  

矫首望河汉暸然天气清露冷梧叶疎雝雝鸿鴈声而我客盱郡得为簮组荣怅望南飞云惆怅揺心旌泊舟沙溪是夕雷雨大作须防复霁有咏  

舟泊清溪浒寒沙带浅流震雷翻峡口急雨打船头欹枕难作寐当杯不解愁湏防晴霁好新月半轮秋  

防中洲观  

二水交芳洲群峯四望幽楼台叅碧落云物讶丹丘宛若登仙府湏从渡客舟往来应不倦抚景重夷犹  

送玉融庄克荣从戎四川  

念尔事戎行间关道路长扁舟愁灔滪匹马过瞿塘猿啸惊残梦鸡呜治去装到时书尺素好趂鴈来翔  

初五日至延平城  

镡津城下驻行舟山水依然似旧逰两岸楼台看缥缈一川风景重夷犹夜深渔火明沙岸月落寒更出戌楼白首西逰欣就养防旌遥忆待盱州  

奉送蘓判府徃湖广便归南京公干  

王事驱驰赋逺逰太平桥下促行舟百壶美酒成酣宴几树垂杨绾别愁风送楼船飞彩鹢月明笳吹起轻鸥此行到处堪乘兴楚水吴山豁逺眸  

大旱建昌府祈雨其观有象笏金龙乃唐宗勅赐道士某者尚在  

麻姑清絶境空谷有龙湫灵贶传今古深源映斗牛祷求神莫测吟眺景偏幽坐见风烟起行看树木稠为霖驱旱魃出涧溢田畴楼观凌天外松杉夹道周药栏青藓合丹灶白云留象笏颁前代金龙镇急流居人投短疏太守舍鸣驺躬诣深潭侧徒行峻岭陬黒云随马首紫电绕林丘万物回生意三农幸有秋  

闺词二首  

昨夜生幽梦分明见藁砧相违多岁月同念少年心望防江山路书成过鴈稀毎愁霜雪苦何处寄寒衣  

题墨竹  

三径清风絶防尘一枝潇洒倍宜人渭川千亩徒为尔何似湘纨冩更真  

宿山店  

杨柳依依拂井阑寥寥一犬防柴关山翁荷锸归来晚问我西逰几日还  

昭君出塞图  

汉宫别去冐胡沙泪湿花顔鬓脚斜抱得琵琶归絶漠相传此曲出中华  

竹枝词  

门前江水緑如苔送尽行人日去来潮落潮生犹有信不知郎去几时回  

谢文着  

题庐墓梦感卷为东平王思学作  

筑室依墓傍思亲何太苦匍匐三年丧悲哀一坏土怨逐青春归不知白日午积念感鬼神余芳振前古  

分禄养亲为高孔明司训  

君不见东吴儿樗蒲十万轻如丝父母饥寒知不知又不见西邻士一钱尺帛私妻子借锄取箒立谇语噫戯薄俗不可医长安太守泪涕洟天经地义谁识之高君高君堪仰止九载青氊寒彻底三釡平分出太仓禄养养亲亲独喜世间九鼎徒为尔  

江山览古为吴以杰隐士作  

乾坤纳纳无今古世事悠悠总尘土扁舟昨日下吴门百花洲头长芳杜姑蘓台上麋鹿逰虎丘山下霜叶秋延陵高谊劒光白天堑长江王气浮石头城俯投书渚日暮寒潮自来去采石江边访谪仙浩歌谁惜澄江句淮扬风物殊可人崇僖观里琼花春垂杨依旧涨晴緑不见龙舟来水滨秦淮夜泊天将暮浅水烟笼月明处欲吊当年胯下人犹愧江头浣纱妇歌风亭废蔓草多戯马台空牧防过兴刘蹶项两陈迹地老天荒奈若何我生幸有斯文在邹鲁相传几千载曽寻洙泗泝源流沼视江河望沧海劝君莫上黄金台昌国祠荒生草莱下齐余烈懵无识顿令壮士心成灰君逰湖海头应白睥睨犹嫌天地窄欲穷徃古与来今笑洒胸中万斛墨  

春轺别意为郝君作  

乳莺啼处柳初眠防防飞花扑锦韀玉节遥临新郡县星轺历览旧山川北恒草木思甘泽南国黔黎解倒悬相送黄金台下别逢人莫说杜延年  

过燕城有感次前公韵  

鹿失龙兴世几更青山如旧绕荒城春深麦秀花无主岁乆台芜月自明胜国诸陵多雨积甘棠故地有人耕我来吊古情无限几度经过恨未平  

和通府杨寅丈咏雪韵  

幽蓟天寒酒未醺拥炉相对雪缤纷台平马露防尖耳野旷天低一色云淡月明时光倒影寒鸦落处篆成纹细看古史消长夜遥忆擒吴旧日勲  

次大叅王公逰南山韵  

云外青山江上峯僊居幽絶翠重重碧桃花落无人扫玉笥经藏有藓封豹变南山秋雾润龙归古洞暮云浓留题但识闲年月岂问曹溪苐几宗  

薇垣賛政  

高才佐理振声华畵省优防沐宠嘉案牍不劳机务息月明闲对紫薇花  

谢士元  

倪寛带经  

家贫事力作经籍还相随锄耘颇休暇讽诵声伊吾腹中富文字亦草封襌仪白日驰驹隙不学将何为  

匡衡凿壁  

入夜东邻火荧荧照华屋凿壁引余光经史了可读更阑灯欲烬我读声更速当时善説诗咸称有余馥  

诸葛兴汉  

龙卧南阳庐管乐聊自比感激三顾勤幡然拂衣起君臣际防间恩义契鱼水二表誓出师忠诚泣神鬼  

祖逖誓江  

腥羶秽河洛人人保生存谁知忠义士直欲清中原击楫吐肝胆水神亦销魂功名未逹慷慨诚足论  

岳飞恢复  

夙性秉忠孝岂惟将才优兵威振雷霆行见复神州垂成误和议端居懐隐忧寃含莫湏有感之泪横流  

文天祥就义  

身与道义俱浩气塞苍旻戮力济艰危何曽辞苦辛南奔日穷蹙北归思杀身至今正气歌歌罢伤吾神  

余阙守城  

烟尘暗九关王室势如燬矫矫鲁诸生擐甲守孤垒援絶力难支身亡心不死至今清水塘时复悲风起  

和逰仙亭岩韵  

载陟仙亭岩尘寰渺如许旋复造其巅追随有谁与力疲行且休寒崖不知暑山花向人开山禽学人语天风吹我衣飘然若仙举悠悠岩山云无心自来去此云同我心坦然无钩距石迳阻折盘扶携唤童防湏防历坦途一望一延伫竒哉云外峰未许夸天柱樵歌闻逺林窰烟羃孤屿而我鹓鹭俦偶接烟霞侣行厨具盘飱对酒迭宾主美景谐赏心良晨适情绪何人吹鐡笛声在云深处勾引天籁鸣嘈嘈杂宫羽睡起酲未醒临风啜茗乳日夕山冥冥归途识前所度岭下肩舆徐行避深阻磨崖便题诗不待催诗雨回首望白云迢迢隔莲宇  

寄地官孟乔友兄  

一别二载余云树渺千里因风寄尺书慰谕情弥至嗟予生苦晩时卦转逢否解骖岂无人彼乃植桃李与世既多违强顔心所耻年来竟衰谢防常忘世事田园乆芜没行当事耘耔渊明归去来尚友亦云易殷勤愬衷曲念君最知巳前年寄书画装演颇精致葡萄四幅缣鱼茧石田字秋香有五本仿佛赫纸一幅山水图辋川亦不异珍重袭方椟庶几可逺致岁月虽稽延此意望研揣  

赠郡庠习射诸友还南昌  

礼书厄煨烬掇拾无全篇皇明启文运礼乐俱昭宣顾兹礼射文绍述千载传方其未射时烹狗献宾筵抗侯戒将射弓矢钧且坚主人徳自将宾耦序其贤贤则射多中不侮犹宜先堂陛别高卑威仪见周旋内志既云正外体寜或偏挟持湏审固破的皆应筭以纪其胜朴以绳其愆论艺罚斯寓卒射乐亦悬繁文与末节一一由自然岂惟定民志伊欲全吾天祸乱何由作家国绵万年大哉礼之射吾子宜勉旃  

麻姑山读顔鲁公碑次左天官韵  

嗟嗟顔鲁公仙都有遗笔晦蚀几百年忽然见今日爱公非爱书于心若有失所以甘棠篇珍重良不一凿石亟珍之千古表陈迹仙都頼壮观谁能忘逰息  

逰麻源三谷  

作郡逾七载今日偶独逰石径虽折盘去去山更幽人家隠丛篠蔀屋无岑楼我欲询民俗肩舆因少留踉跄走村防三五遮道周俯首拜君侯俱言今有秋禾黍已登塲牟麦行见耰公租少逋负里胥敢诛求民情已如此闻之我心休于焉度重岭风光豁人眸村舂转云碓石桥架廻流前有王家巍巍俯林丘门前列松桧白日风飕飕老衲出相迓长跪礼数优熏罏与茗碗相奉何绸缪湏防出盘筵有亦有羞新酒不尽饮诗句任防捜侍我程氏子资质如琳璆年少总知学我唱彼亦酬引我访古祠祠下渟龙湫祈祷輙灵应此语证前脩试登华子冈冈前衍平畴再陟翻经台台荒林木稠山果自琐碎野鸟鸣啾啾听之不惮防亦足纾烦忧归来不觉晩零露袭敝裘  

次叅议彦彰左公逰麻姑山  

纵防入烟萝萦廻度空谷更上齐云亭慿高骋防目崖泉挂晴虹恍惚匡庐瀑仙子多楼居栋宇云间矗野鹤唳还飞瑶草冬更緑山神肹灵响敬畏予所独于焉举禋祀祈年届佳糓荦荦鲁公碑昏讹犹可读义烈感精神直期相追逐载诵防伯诗调古谁能续  

题太平别业  

吾道重卷舒所属皆真乐建溪有闲翁谢事老林壑结庐靣一丘幽深更磅礴緑水浮前荣青山连近郭斋居竹为床野服冠用箨遗后多积书却老剰栽药先春理锄耰课仆事耕作秋来三迳黄风葩间霜蕚看云还杖藜枣熟或自剥邻叟时经过忘情共欢谑野兴不自持携琴领孤鹤有时发商歌闻者咸惊愕何人知我心我心无愧怍万古此江山因君愈恢廓老我鞅掌懐卜邻敢忘酌抚卷忆乡山千重云漠漠  

归省不允情见乎辞  

寒檐干鹊声楂楂银缸晱晱夜吐花客中见此讶欲仆谓今抗疏当还家岂知时事有龃龉归期却误东陵瓜吾家南维八千里无诸古国天之涯棃关入云建溪险惊蛇水势逾三巴微茫亲舍在其下白云故故飞来遮堂中防亲逾半百白髪种种纷鬖髿虞渊谽谺逼归日鲁戈虞剑劳腾拏晨昏滫瀡旷莫展愧彼反哺城头鸦以兹盱睢若防瞀乡心历乱如棼麻退公对案不能食空有饤饾兼罗阇寒宵寂寂耿无寐愁闻掺掺谯楼挝霜风入帘砭肌骨拥衾起坐盘僧跏忆从充赋齿上士八年逼侧逰京华儿曹尚未厌糠籺寜绣鞶帨矜纷奢追思辛螫悼前监俛就新懦惩杯蛇我道未夷且宜尔任渠阁阁喧春蛙一分寛民素所念况忍作俑王涯茶河漘伐檀致深意微吟喁噞还咨嗟天恩穰穰等覆帱三载幸见崇褒嘉踈慵顾此窃自庆贤劳鞅掌寜矜夸方今求贤感寤寐鹿鸣宠遇张吾罝懐瑾握瑜奋侧陋曳裾戛佩鸣冲牙栋梁明堂緫杞梓骖服大路惟骊騧追踪无为戒丛惰宴乐有酒歌鲿鯋仁恩岂惟育防狨亦见茁彼春田葭群贤戮力治功懋光被四表无幽遐辟彼三光丽霄汉顾我荣爝何湏加曽闻至孝格穹昊大庖莆今生芽又闻归省有常典此典辰告非云賖我今上请理固当乃尔反覆非命邪  

送乡进士金台王君载道  

日经中街昼景长飞虹桥接曹溪香人间炎热此差强我携同辈来翺翔赤脚共踏层氷凉却笑河朔耽壶觞兴来啜茗捜诗肠书罢鱼茧皆文章顾我萧散还慨慷何湏子登弹八琅平生景慕朱紫阳归来展卷心自忙云霄有路期相望  

九月望后雨雪与同寅分韵赋诗效禁体  

蓐收视政操机权群隂用壮阳气朘四野同云巽捜兑湏防六出何纷然初讶旛旂舞容裔还疑龙凤来蹁蹮宻粘碧树藏斐亹乱压黄菊催鲜妍清光晶莹炫华屋寒气赑负侵吟氊幽岩饥饿困虎兕澄潭冷蛰愁蛟蜒长江渔人理归棹平原猎骑櫜空弮豪门邀赏侈供帐佳人怯冷加锦纒边帅或继蔡州捷高士谁放山隂船人言盈尺即为瑞我今騐此知丰年隂阳燮理在贤相此事自足徴诸天美酒不效党家饮雄辞窃慕梁园篇同袍况复好铅椠试把诗句穷镌研且共登坛申约束接战不用横戈鋋安仁贾勇擅觜距伯始颠气夸手拳穆之张君严韅靷蹇予恇怯蹲中坚一时胜负且勿较聊防故事追前贤  

题畵梅  

罗浮仙子真崛竒天然标格氷霜姿岁寒心事老天识调羮手叚何人知以兹落魄孤山下弄月吟风足潇洒冥心静里悟乾坤自有香风抗兰麝今日尘埃偶相逢廵檐索笑声沨沨相邀欲问徂徕子当年何事受秦封江空嵗晏路云邈且尔寄傲南中  

雾阁晓妆  

东风吹散梨花雨百舌枝头报晴曙逰仙惊觉奈将何起揭流蘓悄无语摩挲两眼穿锦裆塞酥掩腿悬香囊牙梳绾就盘龙髻波斯飞出防蛾长玉顔自是无人比更把铅华助娇媚十尖尽染守宫花额前又防寒梅蕋妆成掩镜问小环今日何如前日美  

和严太史白堂闲坐  

道院何寂泬端居想虎闱篱花开更落梁燕语还飞不叹生涯薄惟怜故旧稀起来聊隠几静看篆烟微燕坐探元化蓂花子细看龙蛇成笔阵风月净诗坛古砌苔痕匝空堦防影盘壮懐怜老大无复惜春残  

何处难忘酒和白乐天二首  

何处难忘酒元宵午夜天星灯交灿烂人月鬭婵娟巷陌聨车骑楼台咽管弦此时无一盏奚以庆新年何处难忘酒明时报政嘉有人歌岂弟到处长桑麻事简常封印庭空早放衙此时无一盏奚以度年华  

仙洞春逰和韵  

登山马首东下马防吟笻日霁林光净云开树影重晓钟惊宿羽春涧起潜龙授我长生诀分明守绛宫  

五丁峡  

梁州书禹贡黒水着图经道路通三辅岩崖凿五丁金牛言诞谩石鼓事沉冥独有悬钟石分明上勒铭  

过凤山  

黎明登凤岭亭午造其颠俯视南山小平临北斗悬足移青木杪身在白云边蜀道难今见诗成愧谪仙  

送贰尹林君孟器致政还家  

官居斗邑宦情微未老投簮早见几门外新开松菊径山中闲制芰荷衣甘同倦鸟投林宿笑看浮云作雨归心欲挂冠犹未遂输君先上钓鱼矶  

挽徴士吴康斋与弼  

小隐都忘大隐名当时士类仰仪刑词源浩瀚倾三峡学术分明本六经尽有声华谐物议更无形迹笑山灵可怜故里蒲轮道嵗嵗春风草自青  

和左天官吊岳王坟  

鐡马归来偃緑沉三军朝气散秋隂偷安正是奸谀计报主何知国士心湖上青山埋白玉人间遗像铸黄金春秋不废苹蘩荐精爽洋洋俨若临  

和左天官逰麻姑山  

肩舆度岭晓穿云不惜攀跻到夕曛松径风微猿抱子芝田雨过鹿呼羣霓旌缥缈来金毋羽盖翩翻降道君仙境泬寥人境逺四时风月许谁分  

题柳湖书院  

幽居偏喜逺纷哗一室萧然任缀蜗疎柳数株陶令宅遗书万卷邺侯家芸薫缃帙香祛蠧墨洒华笺字染鸦负笈从师真有志太从此授侯芭  

送赵用深还长乐  

埋堄晴曦散曙鸦独携书剑出京华殷勤歧路一杯酒汗漫江湖八月槎逺水烟光连白鴈故园秋色醉黄花送君未得从君去迢逓云山入望賖  

送黄宪副之任广右  

氷蘗声名简帝心观风隽擢涣纶音一朝持节辞枫陛千里驱车赴桂林雨过荔源青似染云开尭岭碧如簮悬知按部春风里无限江山伴醉吟  

过小孤山  

羣峯叠叠此峯高飞尽晴岚见翠螺砥柱祗今擎宇宙关门终古壮山河林间残照闻樵唱天际微风起棹歌身在江湖心魏阙扁舟几度此中过  

琴  

防下焦桐巧斵成朱弦素轸有余清世人未悟胸中趣雅操空传指下声宣父猗兰留古意商陵别鹄寓深情临卭错与通消息千载风流笑长卿  

过威州  

汶川晓发赴威城强半羌夷少汉氓荒岁民贫惩重敛边关盗息罢长征马乘危栈空中下人挟飞仙树杪行王事驰驱忠荩在贤劳未敢窃时名  

威州道中  

州雄百雉石为城坐镇令人劲气生利槊长鎗湏破贼轻裘缓带毎谈兵将坛才俊遴年少麟阁功名属老成报国安边原有志兹行肯使雪山轻  

题潜溪宋学士祠墓  

昭代师臣儒者宗旅魂奄过百年中佳城改卜今圃睿句留题古閟宫彷佛草堂栖杜甫分明石室祀文翁后人不尽懐思意锦水滔滔日夜东  

题诸葛孔明遗像  

寤歌梁父辍耕耘帝胄临门日未曛收拾纶巾辞畎亩指挥如意布风云一时鱼水欢三顾两汉山河得几分五丈原头云黯淡长星无计扫妖氛  

小孤山阻风雪  

括地西风阵阵寒湏臾卷雪遍林峦高低樵迳迷行迹逺近渔矶罢钓竿山耸两肩愁栗冽霜添半臂讶中单等闲冩就梁园赋造化分明在笔端  

留别部院诸公诗  

西风渐觉透征衣万里还家正及时近寺饯行曽有酒今朝留别可无诗清朝峩豸深惭拙白首盟鸥自笑迟江海茫茫霄汉逺致君勲业在臯防  

续赋叠留别韵  

城都放棹下青衣鱼复重登吊古时沙碛阵图诸葛略草堂秋兴少陵诗昼行每讶江声壮夜泊翻嫌月影迟舟过巴东回首望巫峯十二逺连防  

寄吏部彭亚卿  

秋风黄叶岂无情偏称南归日夜征客路江山如有待旧时琴鹤尚随行秦廷完璧终无负同舎遗金乆自明才具济时君独歩一时声价重连城  

寄林谕徳  

一夜西风不世情布帆风饱晩犹征窥明月如相识拂地垂杨似送行青嶂暝连秋冷淡银河低映水空明中宵不尽懐人意起看奎躔照凤城  

寄太仆王少卿  

莼鲈忽起故乡情千里归桡几日征但得青山旧隣在那言白昼锦衣行晓程驿路含烟暝晚泊渔灯隔岸明却忆右军才俊逸诗名不让谢宣城  

同张内翰访罗景明过磁溪偶成一律  

肩舆追逐过磁溪山犬无声野鸟啼冐雨毎防苔径滑穿林偏觉暮云低人家引水舂云碓野圃编荆防药畦喜有瀛洲文伯在试将诗句共留题  

同张内翰逰麻姑山  

一线天开玉柱峯峯前僧寺讲时钟棋盘便是三生石秋色偏宜五粒松云外枫林无鸟韵雨中苔迳有人踪东君载酒同行乐诗兴何如酒兴浓  

过吕梁  

扁舟泛泛过房村滚滚河流势欲奔疏凿尚传神禹绩徃来偏荷圣君恩上洪舟楫牛牵防卖酒人家瓦作樽才具济川俄顷事晩来沉醉傲诗魂  

过清源  

重过清源岁暮天风光如旧见丰年回波拍按三千舞归鴈声寒五十弦珠履狐裘人似玉锦韀银镫马连钱繁华不入诗人眼独拥青绫日晏眠  

和韩少叅贯道冩懐诗  

江行高挂夕船灯絶似浮杯野渡僧瘴雨蛮烟经几许残山剰水见多曽逺逰正可追司马前定何湏问惠能同事有人亲笔砚鼓琴奚事説孙登  

谒黄陵庙  

佐禹勤劳八载间黄牛神化播尘寰当时水土慿刋濬今日舟航任徃还鹿角虎头江上路锦屏螺髻庙前山经过词客歌灵贶管内才窥豹一斑  

宿淛江驿  

传舎薫风五月凉客懐如水正茫茫湖山翠滴芭蕉雨苔石青连薜荔墙醉饮忽惊蓬鬓短离愁偏入夜灯长青帘畵舫钱塘路错认并州是故乡  

望余干城  

逺市欲浮将郭绕好山终懒过江来平临一水玻璃色下瞰千林翡翠堆鸦背斜阳飜睥睨云中高阁望蓬莱碧潭长鎻蛟龙窟定有神光烛夜台  

逰丝和韵  

万缕悠扬拂地垂东风有意不湏吹前映日穿疎箔花下留人挂接防逆旅挽回千里恨闺人惹起百年思无情最是防春者击防逰鞭故故迟  

和竹茶灶诗  

天地胚胎骨格幽渭侯那作晋风流银铛煮月当晴夜石鼎凝云带晩秋出处有时高士共炎凉无间故人稠玉瓯金碾相将乆拟待春风到雅州  

竹茶炉为僧题  

僧馆高闲事事幽竹编茶具防清流气蒸阳羡三春雨声带湘江两岸秋玉杵夜敲苍雪冷翠屏晴引碧云稠禅翁托此重开社若个知心是赵州  

逺浦归帆  

日暮大江平依微见归艇几幅饱西风湏防楚天逈  

山寺晴岚  

山郭媚晴曦浮岚散芳树鸡犬寂无声人家巳深处  

烟寺晩钟  

百八振砰訇逺送斜阳暝烟际声未沉归僧在萝迳  

渔村落照  

返照射江臯寒鸦闪归翼理棹回中流澹彼南山色  

逺梅  

我居江北尔江南千里幽香鼻未参安得故园明月夜花前賔主共成三  

梦梅  

西风昨夜到茅庐勾引吟魂防老逋羌管数声惊别梦一天凉月碧虚  

清源曲  

朱唇玉指品鸾箫一曲新翻澁未调报道客来犹不信果然门外系兰桡  

无题  

云外青山树外楼雪花飞缀景偏幽奚奴欵段闲逰客恨杀朱帘不上钩  

和孔昭留别  

故国曽慿梦里还关河迢逓岂知难春风门巷浑依旧独有蔷薇覆畵防  

过铜锣山  

抠衣振防过铜锣山犬无声野鸟歌逺近桑麻连巷陌读书声少力田多  

仓颉庙  

鸟迹分明取象精人文宣朗鬼呑声千年遗庙空山里野雀犹来傍砌行  

霍去病墓  

嫖姚勲业逈无前卜葬还容附帝阡不畏石麟荒草没山形犹见象祈连  

节义台  

一使匃奴乆不回为怜高义筑崇台乡人千载思登眺肯使春风长草莱  

龙尾沟  

当时仲逹号知兵此地如何驻魏营惧战却甘巾帼辱至今沟水寂无声  

杨家城  

荒城斜枕渭河流麦陇青青半是秋三十六年全盛业不应歌舞悮扬州  

青冈岭  

晨炊巳毕度青岗石磴﨑岖十里长劳苦不辞频下马曽闻蜀道叹王阳  

云台  

诸将匡成汉治隆崇台图像表元功于今不省丹青靣漠漠寒烟没防云  

江上诸峯  

防缀烟花绣作衣黛眉轻扫出罗帏分明记得巫山顶片片行云带雨归  

咏秋海棠  

道院舒迟见海棠错教坡老恨无香娉婷独立西风里絶胜杨妃试晩妆  

严光  

先生踪迹等巢由明月清风一钓钩可惜汉家劳物色钓台终是老羊裘  

无题  

春来玉腕痩三分懒曳潇湘六幅裙景物撩人禁不得闲看乱絮擘晴云  

过安庆  

防揺畵桨到同安剪剪江风入夜寒东望池阳在何许青山尽处六江干  

过池州  

人家星散一孤城堂扁从容尚得名日暮孤舟江上泊待明风雪逼人清  

黄冠见客  

年来最好鹿皮冠林下逢迎礼数寛天上故人多厚意防常对客不曽弹  

题樵  

逺近人家逺近山丁丁长斧白云间等闲斫防吴刚树收拾堪防旧路还  

题白菜  

露茎风叶味偏清咬尽能教百事成冩出一根常寓目知君忘却五侯鲭  

## 石仓历代诗选卷三百九十一  

明　曹学佺　编  

明诗次集二十五  

刘大夏  

仲春陪祀先师于太学  

吾道乾坤大神功宇宙长六经垂宪典百世乐虞唐圣主崇殷礼春丁启旧章制从天上下诚在币先将斗柄回霄汉黉宫列冕裳炉烟环殿袅庭燎烛天煌飒沓韶钧奏清芬黍稷芳舞容辉爼豆歌吹杂笙簧肃肃神如在颙颙气若藏致恭三献爵饮福再升堂遥听青衿賛稀闻玉佩锵松隂移晓月人影散寒霜回首看车马徐徐过庙墙  

陌上耕农  

春风吹暖布新晴逺迩频闻击壤声为乐自忘终日倦遗安应效古人耕更无世故来萦虑只解农功是养生堪笑宦逰江海客几人勲业着升平  

早朝  

夜色苍苍月渐西千官待漏立金闺龙飞咫尺天顔近虎拜从容佩响齐花迓宫袍云锦重柳披春仗露梢低眼中并识文明治东阁前头取次题  

早朝寄所知  

漏残高阁月华低曙色分来紫禁西帘卷香烟龙衮见佩和仙乐鹭班齐陛头咫尺承天语花底从容坐御堤遥忆故人何处是楚天云树望中迷  

湖山雅趣图为太仓张俞题  

青山隐隐水悠悠此日披图忆旧逰逺树云开湘浦晚孤帆日落洞庭秋萍踪自昔随流转华髪谁今为国忧却笑薄才终恋阙湖山雅趣付君收  

红梅  

别是江南一种梅年年先占早春开东风有意怜氷骨冻雪无情压綘腮仙子自知丰格在北人寜作杏花猜虽然未见调羮实一寸丹心絶防埃  

逰西山出城道中  

晓来聨骑踏晴沙风景苍苍一望賖几处白云前代寺数村流水野人家莺啼别墅春犹在马到西山日未斜回首不知归路逺九重宫殿隔烟霞  

防功德寺失道  

最是祗园佳境深白云堆里路难防禅房未了看花兴清梵空闻隔叶音酒醒微风防树逺诗成斜日半山隂相逢拟就汤休宿古鉢分泉洗渴心  

六月三日登净寺望西湖  

谁将西子比西湖此日凭栏一吊蘓楼外江山依旧在湖中歌舞几时无自怜白髪千茎短徒有丹心一寸孤归去九重如赐问萧条今日在三吴  

送人还江西  

黄金台下唱骊驹送客南归万里余一命未沾天子泽满囊空载古人书暖侵山雪新晴后春入江梅欲绽初宦况何如家食好白云飞处是匡庐  

和李賔之再逰西山韵  

匹马迎风防外嘶停鞭私语换前题千年故事懐江左一路青山似镐西此地传闻曽见虏何人谈笑合封齐感时无限伤春意潦倒都因醉后迷  

乙巳二月在闽雨中度福安县大岭  

青春作客几经年白髪犹怜未息肩领得丝纶来逺峤不辞风雨度危巅半空云锁浑无地一迳人通直有天闻道前途山更险及时湏着祖生鞭  

逰闽中妙寺晩归偶成奉同行徐沈二公  

清时作宦得闲逰更喜祗园景物幽山色连云迷晓迳松声绕涧杂寒流层台回首诸天近半日凭栏百念休薄暮归来心更乐离离禾黍万家秋  

山居偶成  

重隂绕屋蔽晴晖独卧东庵半掩扉日似小年人事简风如太古世情稀石田有稻供蔬食野迳无尘染素衣一叚山居多少趣临风几度倦高飞  

赠李西涯  

蚤年书劔客京师愧以疎慵辱子知龙榜巳欣曽并举凤池犹幸重相随交防满眼还谁厚尔汝忘形有宿期总道都盛桃李东风寜肯弃残枝  

赴广东过东平马上因简萧九鼎  

奉命南来十二程风光感目不胜情几家桑梓编新戸何处松楸蔽旧茔问俗独怜今日异留田敢废后人耕相逢莫道悠悠者牧守如今是弟兄  

南寜遇冬至雨中有感呈同事二王公  

风雨凄凄客思凉况逢冬至在殊方愁看瘴岭遮天短独拥寒衾觉夜长地杂夷情休问俗庭无官事懒升堂醇醪幸接周公瑾百感伤懐总欲忘  

闻从者谈邕州土俗柬王佥宪  

邕州壤地接交南凄楚夷风不忍谈男女歌謡成巹礼官民尔汝集茅庵瘴来山谷云应黒毒入溪河水尽蓝漂泊独怜吴楚客故园回首意何堪  

往香山海上  

烟波沧海九衢尘北去南来笑此身清世自惭无补地白头犹作未归人故乡儿女多荒废仕路交防半隐沦洛社诗成何日事楚江西畔觅香莼  

次西涯学士饯衍圣公作  

欹枕秋风负胜招群仙遥忆下烟霄红螺醮甲金波重寳鸭迎风玉篆消古锦奚囊推贺笔清时吏隐笑由瓢山花与主新名字老我吟成侑酒謡  

题孙懋仁沱西别业  

临沱新作辋川庄乔木牵萝接草堂山势东环云泽逺水源西出汉江长秀钟人物滋三世清绕门栏擅一方君实归来湏入社黄花酿酒日闻香  

宿新乐县夀圣寺壁间有唐人早朝诗依韵写懐  

早窃湖南第一筹时承蟒玉宠光优八千里外充行伍四五年前别冕旒捧檄丹心怜我拙乗桴沧海共谁忧逢人若问停车处直到关西最尽头  

过六盘山遇雪寄西涯阁老  

平生自顾百年间九分驱驰一分闲緑野误违三品地白头今到六盘山氷行雪渡知前定运去年衰值后艰寄语同年老知巳天涯孤客几时还  

蓝州渡河孙守备领兵防行  

界限山河汉与胡生成天险卫秦都初经边塞劳军送老歩氷桥倩客扶故老千年思蹇叔长城万里惜扶蘓不知鹿走坑儒事更有何人诫后车  

俞佥宪报京师信息  

老年飘泊在天涯番汉丛中信作家塞下风寒愁戌火城头日暮惨悲笳山谿险阻来时路江汉微茫梦里槎故旧乗骢来又别殷勤为我报京华  

端午日感懐  

东望乡关各一天闭门闲坐思悠然时催节临端午地尽江山到醴泉徃岁忧劳浑是梦老年眈静似成仙感懐吟罢无他事祝颂君王有万年  

彰徳别叶庭荗  

临岐莫厌酒杯深此去何年更盍簪秋塞比来多便雁殷勤时慰故人心  

题杨叅将出征  

甲胄森严意气豪马头威振阵云高戎王胆落天山外鼠首穹庐望羽旄  

自题衣冠乗马小像  

博带乌纱歩骤迟风流不似阵前时将军岂是乖戎畧要使边人识汉仪  

谪回东莆田林都宪  

到处烽烟警客肠津头幸有济舟航暮云春树懐人处独倚春风醉晩觞  

戌中故旧无来见独严仲洪赠诗和之  

老冒风尘万里行蒲轮今日出都城独怜陌上王孙草一任寒霜不世情  

寄谢浙江陈都阃  

荷戈老出玉门关圣主恩深又许还独感多情陈阃使音书频问到东山  

附李麟诗  

宫词  

青春闲里过华发暗中催往事俱流水初心未死灰御炉香缥缈宫扇影徘徊脉脉停针乆銮舆幸倘来  

和李商隐无题  

花落萧墙别院风眼看漂泊水流东有懐团扇缄题在无计长门买赋通翡翠梦衾春草緑守宫愁臂夜灯红十年怕见青铜靣肯信云鬟半欲蓬  

又  

心事无慿欲话难几经憔悴怕灯残东风蝶粉春犹澁西日蜗濡露易干梦防银河铜漏滴愁回金屋锁寒临鸾敢谓婵娟误宫様眉妆八字看  

牧羊图  

万死间关抗虏尘卄年北海未亡身牧羊不羡弥山富仗节惟齧雪贫巳分此生甘苜蓿岂知他日畵麒麟河梁相向防奴泣白发怜看汉老臣  

东原为王廷直赋  

越山迢逓接蓬莱山下平原一径开树绕江流天外尽鸟分云影日边来东风道路迷芳草残雪溪桥见野梅安石未应高卧乆天涯回首独怜才  

杨柳枝词  

淡烟笼日影婆娑露叶曽经歩辇过咫尺宫墙看不见年年长是别离多  

帘卷青青水殿凉晓妆随手鬬眉长含颦待与君王折一月看花到上阳  

薛纲  

宿懐化驿题壁  

朝从辰溪来暮抵懐化宿奔驰百里途祗慱三升粟尝求古人心谋道不谋禄我非行道具往来徒碌碌九年不徙官掦雄老且秃归草太经郊居掩花竹功名适意休美味染指足题诗谢山灵兹逰恐不续  

登黄鹤楼  

凭栏瞰碧流拍手招黄鹤黄鹤去不来白云满城郭怅望鹦鹉洲狂生不可作曹瞒尚忌才黄祖奚堪托文高竟杀身身后名寂寞祗遗旧江山千载恒如昨  

题萧彦祥四景畵  

昨夜东风入幽谷春草生香春树緑茅檐星散八九家中有先生读书屋读书偏于静处宜白云堆里长吾伊只恐鸣驺陡然至好山却被英灵移  

黄菊花开黄叶飞柴桑先生犹未归蕙帐风高夜鹤怨石梁水浅寒鱼肥我亦天涯倦逰客对景徒为増叹息何由卜得柴桑隣稳坐溪头钓晴碧  

秋夜思归寄乡友孙廷振  

江汉思家客秋来倍寂寥碧山虽不负白髪肯相饶贫恋无功禄官惭有道朝徒然羡防鹄风翮任逍遥宿慈利布政分司爱其北山水之胜题诗于壁  

县境烟霞表薇垣紫翠间览穷南楚胜爱杀北闲乱石长鸣水低墙不碍山休官堪吏隐地与庙堂关  

石门至澧州舟中作  

水从天际落舟破镜中来古庙千年树清溪两岸苔豸冠兼吏隐鸥鸟亦疑猜再到知无日东归买钓台  

题山塘驿壁  

辰溪三十里乗晓到山塘痩马千峰雪征人两鬓霜路如斜谷险梅似故园香岁暮不归去闲云笑我忙  

思归  

逰宦几同星浮踪一叶萍家贫羞恋禄年老厌谈经客鬓愁边白乡山梦里青何时镜湖曲结取狎鸥亭  

吊汨罗江  

宗臣义与国同休谁谓先生可九州死恨张仪曽相楚生惭防子独归周两间正气沉湘骨千载人心竞渡舟欲吊忠魂何处所寒泉一勺奠中流  

寄越中社友  

浮萍踪迹倦西东愁挂湖湘一席风客鬓潇疎波影里乡心揺曳橹声中清宵有梦迷庄蝶逺地无书托楚鸿忽忆镜湖诗酒防飞觞聨句几人同  

送莫同知还吴江  

十年前巳识韩荆今日相逢眼倍明黒鬓挂冠高世见沧江对酒故交情鸾凰不寄人间迹鸥鹭还防物外盟举俗好名君好隐三吴风月更谁争  

宿逺安县清溪寺  

谁信清溪别有天上方台殿下方连红尘不混金沙地碧涧长流玉液泉一榻茶烟浮鬓外四山色落吟边年年王事经逰此肯结三生石上縁  

宿寳泉寺  

元社丘墟巳百年梵王宫殿景依然层层古鐡山头塔滴滴真珠涧底泉僧老犹能谈往事予来不是爱逃禅填胸俗虑无由遣借得云窝一夜眠  

送林允吉少叅督运金州  

职在湖藩却入秦祗縁王事属王臣襄郧有限桃花水关陇无穷菜色民万斛香秔舟载玉一团生意律回春慿君致语诸民牧自此边储务积陈  

潇湘秋水  

薄宦驱驰厌四方老懐偏独恋潇湘一江秋色雨新足万顷晴光天共长回雁峯高清照影采苹舟散暗浮香何当为结临流屋汲取寒涓浣热肠  

炎陵古木  

炎帝坟陵何处防曽慿火梦得荒林万年白骨惟尘土百尺青杉自古今守防山灵隂有意往来樵斧寂无侵神功圣徳昭无极斯邑斯民仰更深  

柏沟涵碧  

人説崇冈直万金环冈左右柏沟深四时景色相辉映一沠清流自古今晴爱落花浮水靣晚宜明月到天心沧洲旧主乌台客鹭社鸥盟未许寻  

鼓楼回照  

何处青山最可情鼓楼宜晩亦宜晴峯衔落日半轮在叶漏残阳几树明鸦背分来金闪烁雁行飞度字纵横能诗独数青莲裔好景相望咏不成  

牛首晓钟  

牛头山寺最知名百尺层楼挂海鲸嘹喨洪音敲月早悠扬余韵出花清惊回老鹤逰仙梦引起寒鸡唱晓声却忆长安候朝处天风吹佩入端明  

寄世昌王先生复用前韵  

最爱荆山郢水雄徜徉山水得相从乆知龙非池中物暂喜鸿留雪里踪诗就劳公投白璧缶鸣容我次黄钟于今咫尺成胡越何况天门隔九重  

晩翠冈  

谁把松杉植满冈岁寒时节独苍苍总无桃李胭脂色自有氷霜鐡石肠宻叶淡笼秋后翠清隂长送午前凉主人旧订同心约壁立薇垣老未忘  

房陵道中  

山外青山关外关重重天险倦跻攀十盘峰影浮云上八渡泉声乱石间草满畬田烧后黒苔侵崖树雨余斑架岩多少流居者独恋殊风忘却还  

逰君山  

湖上看山认未真登山方见翠嶙峋对城相去无多路破浪能来有几人镜里楼台千古寺鸥边花木四时春兴阑又复登舟去回首烟螺隔世尘  

临湘舟中有懐孔儒太守李承恩进士三昆季  

朝离沙羡暮临湘万种新愁七泽长泛泛世情鳬逐浪飘飘身计雁随阳沽来竹叶不成醉采得苹花空自香却忆相知阻相见遡逰宛在水中央  

送林允吉陞贵州叅政  

昔君迁秩与予同今日先予戒玉骢莫厌路经蛮服外也胜官老蠧书中忧关民瘼头先白酒入离肠靣不红别后功名期益壮免教人弃两衰翁  

宿常徳亭驿书壁  

辰常四十二长亭数日驱驰巳徧经客底风霜防鬓白马前烟雨万山青有官未许穷幽胜无酒非关效独醒行向清沅采兰芷不知谁解赏芳馨  

辰州即事书分司壁  

羣山耸秀水流清卧虎奔蛇绕郡城况是车书同盛世尽令夷獠作编氓花纹土布兼丝织黒石畬田带火耕我续舆图考形胜上防真足控蛮荆  

辰溪即事  

休轻此邑是遐陬控制西南据上防夹岸峰峦如削玉傍溪楼阁似聨舟蛮云结暝长为雨沅芷浮香不防流盘瓠遗风无复见衣冠文物等中州  

沅州除夜  

言停使节宿龙标万事伤心注酒瓢最苦异乡为异客可堪今岁尽今宵官因老至风斯下鬓遇春来雪不消细向灯前筭衰齿一周花甲是明朝  

七里乔松  

东去沅城七里遥谁栽松树满兰臯氷霜顔色千年古鐡石枝柯百尺高影落蛟龙宵走月声驱风雨昼飜涛我来不作丁生梦那得衰鬟换緑毛  

八洲芳草  

芳草谁言不世情年年偏是满江汀几畨野火痕方没一夜春风色又青正称牛羊眠晩照还怜兰芷杂幽馨王孙去后无消息千载令人怨独醒  

靖州即事  

昨到渠阳驻玉骢王民王土迩遐同山连古寨千峰秀城枕清河百雉雄天险固宜良将守边储还为冗兵空更怜撼树蚍蜉命都作凌烟阁上功  

咏靖州飞山  

不识山从何处飞飞来只恐又飞归清泉怪石明头角野草闲花耀羽衣四靣刚风吹迸力万年天柱立无依望中不独渠阳胜防有安边镇逺威  

和李商隐无题  

耿耿幽懐泛泛舟翠楼时上更夷犹甘为连理同生死不逐杨花任去留千里梦回鸡送晓万金书防雁来秋相思泪滴西江水直到东溟东尽头  

墨池春雨  

桃花乱落雨冥冥洗墨池头春水生鱼口吞云香不散鵞羣泛雪影偏明临池喜得兰亭趣落笔思传草圣名恼杀石龙鞭不起纷纷蛇蚓自纵横  

临武即事  

路入衡南深更深鹧鸪啼雨昼隂隂红香溪涧桃花水緑防人家桂树林山势遥连郴岭秀乡言半带广州音闲过旧日南薫院一曲虞弦万古心  

题徐明徳墨兰  

我爱幽兰异众芳不将顔色媚春阳西风寒露深林下任是无人也自香  

祷雨通神  

涤涤山川厌乆晴甘霖应祷若通灵神功欲状浑无迹题徧东坡喜雨亭  

## 石仓历代诗选卷三百九十二  

明　曹学佺　编  

明诗次集二十六  

彭韶  

送谢文祥御史谪南陵丞  

零露一以坠原野生微凉金风转萧索四壁寒吟螀夜长不能寐揽衣起徬徨仰视天宇濶素月扬辉光奄忽浮云驰肃肃雁南翔一啄谅易谋岂不足稻粱穷海累臣书借尔逺见将羽毛尚摧落苍黄未能忘云何抱孤影悠悠歧路长愿言随阳归以慰朝夕望  

魏九渊太守送岑嘉州集书韵复之  

岑嘉州真名流生平浩气横清秋词源澒洞倾枚邹春江晓涨蛟龙浮从班解秩不复收从军直到海西头湖沙三载踏骅骝长江万里空悠悠间关西赴五马侯郎官御史青幕逰蜀嘉山水増清幽夜夜文光焕斗牛嘉州千载知不忧遗文流落人重修当时炙手势莫俦至今寜有姓名留  

与长男濬图世科事  

莫恨当年志未酬更思黾勉绍箕裘鸡独掩槐花暮蟾窟高攀桂子秋宦业成名存显晦文章家数有源流若能早立规模定方可终身事进修  

寄愚庵陈冢宰  

勒就功名上鼎彛乞骸三疏逹金扉洪恩此日加宫保鹤髪来年是古稀闲结耆英防旧侣新裁野服称初衣郡楼紫气销沉乆喜见清风太宰归  

送钟岳贤侄之教上海  

吾家田舍少闻儒分沠横塘颇读书伯子僊郎超美秩季方名士得新除风生池畔芹香细雨过庭前草色舒文教从容真可乐当毋倚席度居诸  

送方宜约郎中还朝  

督饷时闻有好音东人懐恵起讴吟千仓露积余红腐万灶烟浮散緑隂宠辱不惊书最绩便宜频上罄忠忱及瓜忽报趋朝去岁旱行看作傅霖  

赠吴汝贤学士  

南都佳丽正春风学士承恩出上宫钟阜山光浮紫气秦淮树色映房栊诗吟真境无声处人在金门大隐中应念榆关持节者筹邉何日可收功  

送郑思亨淳安司训  

秋闱曽占一经魁分教名邦宠异才细雨侵堦春草合轻风入树杏花开讲明礼乐收余烬绪正文章淑后来此地从前多俊杰儒僊又见陟蓬莱  

送陈公甫还广  

白云缥缈出林端盘礴回风欲雨难敛却神功归洞去故山依旧碧防岏  

王佐  

题洛社耆英图  

洛阳山水多佳致春日迟迟景明媚耆英乐此恣遨逰古刹名园无不至厐眉鹤髪金玉相衣冠济济相辉光功名事业付青史解官林下同徜徉翠隂深处云屏敞闲理丝桐寄清赏桃花乱落红雨飘一天风送遗响雍容相与临楸枰昼长消此烟霞情手谈但适橘中乐胜负寕为蝠燕争或来扫石题新句笑撚吟髭觉幽趣或来共阅无声诗清思满懐无着处观泉防蹇兴何多长松落落蟠烟萝小桥水滑拖氷练逺峯矗矗浮青螺人生得志贵知止脱屣如公曽有几争知宦海多风波何必栖栖恋金紫君不见香山九老人中僊卷舒与道相周旋又不见急流勇退称明哲士论铮然重风节吁嗟世事能几何朱顔转眼防鬂皤防当仰止前修德乐逰莫遣空蹉跎  

送王宣乐先生秩满归西江  

桐江八月西风急冠葢纷纷送行客相看俱是异乡身满目离愁禁不得君持教铎今十霜缤纷桃李罗门墙桷榱梁栋收时誉行将此绩陈明光明光尚逺家林近拨棹西还逐归兴柯山云散晩峯青苕溪水落寒潭净到家正值黄花开摧柑击蠏罗尊罍霞觞满注为亲夀华堂顿觉移蓬莱人生百岁贵行乐何必拘拘恋名爵由来宦海多风波伊孰如君独先觉我来托交虽未深多君意气如南金欲知去住两相忆明月一天千里心  

题九鸶图  

江南五月薫风起烂熳荷花映湖水翩翩属玉胡为来结队连拳艳香里缟衣鹤鹤明秋霜高飞逺举参翺翔御风旋绕频睇盼欲下不下仍徜徉回头仰顾云边影一声呌防波纹冷惊回叶底锦鳞潜唤破舟中渔梦醒或来并宿垂杨矶困倚斜晖两翼低水靣风烟共明没湖边景物初凄迷或来潜倚芙蕖立侧身欲啄逰鱼食粉翅斜翻白练飞荷盘露走明珠滴止兹栖啄得其时满目红芳良自怡不随鸥鸟沙汀宿不逐鸳鸯芦岸飞有时直上青云内鸾凤为班鹓作对有时移入紫罗衣能与皇家着荣贵嗟哉君子有九思貌此雪禽期自规披图拂拭一观览顿觉清风生羽仪  

题中秋宴别卷赠杨文英应贡之京  

三秋巳半无炎暑皎月行空浄如洗主人是夜绮筵开如在广寒宫阙里妙舞清歌乐未央翻翻桂子飘清香银蟾影落金樽酒露华凉滴紫罗裳翛翛轻吹揺庭竹云母屏间莹如玉坐中急管间繁弦花底綘纱笼凤烛主人欲作朝天行防我宾朋陈别情以兹罄饮不辞酌况值良宵对月明明月满地琼瑶色类子文光初奋迹白璧离尘瑞影増青萍出匣寒芒溢酒酣为道行边程吴山潞水蓟阳城虎拜玉阶三防献赢取青钱万选名人生得志无逾此肯学鹪鹩栖棘枳尭舜君民当此时要使勲名昭太史  

春江鱼乐  

春江水滑流寒玉碧树笼烟暗江曲小舟撑出柳隂来荡破粼粼镜光緑渔翁喜得鱼盈筐议向前村换醽醁陶然共醉艳阳天杏花风暖推篷宿  

和江东黄谦咏梅韵  

江南昨夜东风动氷花半吐横山洞翠禽啼月雪初消春光隐隐枝头送罗浮梦散暮云平寒溪淅淅流澌声逋僊呵笔写吟景孤高风调谁能京  

逰上清宫  

解缆探竒胜防真觅旧踪水帘晴霰落丹灶暝云笼鸾鹤无方跨蓬壶有路通一声长啸罢身在洞天中  

叹髭白  

历尽风霜苦髭须一旦皤青看颏下少白觉镜中多不为诗肠累其如酒病何功名成底事空自叹蹉跎  

虎引子图  

嗟彼猛虎羣纵横负嵎穴眈眈劲气喷桓桓威武烈一啸风水号两眸电光掣惟有父子心相从复相挈  

逰丝  

閙处偏多静处稀飘掦无力望中微弱条织雨牵闺恨防缕迎风惹客衣低挂檐前萦落絮高飏天外系斜晖伤情最怕春归去网住桃花不与飞  

新雁  

飒飒凉飚起素商横斜几阵向南翔寒依菰米陂田熟夜宿芦花水国凉片影带云横朔漠数声呼雨下潇湘徃来天北天南路遥认长汀是故乡  

逰乌石山  

百尺峰头草树齐肩舆遥上白云梯一林秋景山如畵满地藤花径欲迷风引磬声知寺近雾连岩石觉天低清逰自有无边趣拄笏松隂听鸟啼  

和高思庵  

七十年来鬓巳皤挂冠神武欲如何传家有子登龙去高卧无人问字过宦海风波知巳少故园松菊惬情多人生莫惜十分饮湏信光隂一掷梭  

京邸别友  

跃马关河别故人云山数防绾离情春风碧水思韩子夜雨青灯病马卿草色江空斟别酒烟光风细衬归旌故园明到如相问犹困刘蕡旧短檠  

和夏方伯文闱中秋对月  

坐对槐隂月色过碧空千顷溢金波为看此夕清光满不记中宵风露多丹桂开时香缥缈素鸾掀处影婆娑蹇予旧是蟾宫客笑问嫦娥识靣何  

中秋无月  

刚到中秋景即阑嫦娥羞澁倦乘鸾广寒门掩霓裳歇丹桂香销玉兎寒美景巳辜今夕赏清光动是隔年看何当觅取王生管吹破重隂见玉盘  

花封琴韵  

公庭无事理瑶琴一曲阳春太古音碧落霜清山鹤唳寒潭烟净水龙吟调同千古南薫谱响杂三秋午夜砧单父当年成治化芳名赢得到于今  

谢周序班叔理写畵  

多君为我写江山珍重摩挲老眼看五十年前同笔砚交情多在此图间  

题鹦鹉  

为禽禽语是禽言何必声声学语论莫道性灵多巧舌金笼深锁度黄昏  

上清宫留饮  

羽僊邀我饮流霞不觉松梢日巳斜鹤背洞箫归路晚一声吹落碧桃花  

题菊柬林司成先生  

紫翠丛中独隐竒风霜饱历灿东篱寄语柴桑老居士好归吟赏莫教迟  

读花蘂词  

朝拥红妆出大家酣歌玉树后庭花谁知擒虎兵临日背井风寒泣丽华  

宫怨  

芙蓉帐冷减容光愁倚薫笼懒着牀寒气逼人眠不得钟声催月下回廊  

王鼎  

分得然字赠厐黄门擢叅闽藩  

凤雏产厐氏文彩九苞鲜疏抗黄门重名高白璧连入闽归化冶两浙入吟鞭不作春明怨临岐自洒然  

登防山  

与客登乔岳肩舆烟霭中乾坤生气盛今古仰心同势判徐青逺川流汶泗通北瞻复南望云树两蒙蒙  

逰南岩和坐客韵  

几度相期逰此山偷闲方始遂盘桓山僧不惯逰宾客野老还知谒县官隔叶比闻啼鸟好朝阳行见起栖鸾吾侪共沐恩波濶谩倒金罍恣合欢  

和总戎高徳辉韵  

皇图巩固如磐石何事边情日报来小丑安施观鼎衅长城终是挿天开征西人望轮台诏直北谁当锁钥才一别春明惊嵗改几回封事梦中裁  

和尹太宰公归田韵  

藻鉴当年黄阁旧杖藜今日白头新莼鲈适兴非嫌贵篱菊怡情可乐贫玉麈清谈时对客锦囊佳句总惊人茫茫宇宙知多少谁识东山屐底春  

题賔月  

到处恒存安乐窝终宵举酒对嫦娥庾楼登罢情何限袁渚逰来兴更多天上有时还朏朒人间终是隔烟波何如借得星槎便直入广寒相踏歌  

题筠谷  

此君高劲更中虚嶰谷淇园是旧居月到草堂和影入风清书屋与声俱鹧鸪啼歇黄陵暮鸾凤来栖盛世初自是主人堪比德不栽桃李只栽渠  

赠呉仲和之揭阳  

秋风共折广寒香春日同逰选佛场驽钝惭予先脱頴英豪羡子复飞黄郎官暂试亲民职妙手终湏补衮裳忠孝两言期努力临岐浑不动离觞  

送黄门许啓衷使安南  

交南欲上乞封辞正值天王嗣位时使遣近臣谙典礼袍加极品肃威仪庭帏防拂青云动浪拍旌揺白日欹周爰民风勤采纳回朝应有諌章随  

送总宪熊汝明之两广  

皇朝职任大中丞简命亲承岭表行导列五花新节钺胸藏数万旧戎兵山迎风采蛮烟浄人乐耕耘蜑雨轻交广自从君去日更无边报到春明  

题三一居士为嘉兴屠元明贰守作葢其历武昌建昌太平不挈家故云  

大郡名邦三历敡居无家累一身强渊明自信为先世李白何妨入醉乡兴味萧条琴鹤对仁恩敷洽棣棠香年来谁应循良诏懐劔如君滞逺方  

送刘时雍致仕归  

汲黯忠良正着声讵因私计动心旌东山松菊浑无恙北阙恩波浩荡明潞水扁舟函带玉岳阳高阁挂冠缨遥知旧隐生辉处草木因君亦得名  

送赵天挺归省兼夀墅西先生  

墅西丛竹日平安莺谷鸥汀恣结欢喜有凤毛三釡养寜湏蝉蜕九还丹秋风舴艋催飞鸟冬日斒斓落舞鸾夀越古稀登耄耋封从郎署进堂官  

寓利津公馆即壁间韵纪事  

霑城东望接清流景物荒凉雹后秋客里不堪闻野哭封章欲上叹无由  

按李西涯文集云闽三留王先生以教谕封监察御史卒于家其子鼎以状来请公讳佐字廷用福州中卫官籍年十二能诗治春秋得其秘要学者宗之天顺己卯举乡贡授桐庐县学训导陞邹平教谕以鼎成进士遂告老尝自引古人云留余禄以还朝廷留余福以遗子孙留余巧以归造化故自号为三留云鼎为御史或言事过激先生輙遗书励之曰汝职当尔毋以我故有所顾虑其大者则论王越开边封伯防褫安置仍谋起用及亲藩诬诋守臣上系之狱公防疏极言一夕而宥举朝缙绅皆为欢贺云因忤逆瑾谪保昌知县稍起同知宪佥瑾败陞副都御史晋右都御史乞归卒赠工部尚书  

黄镐  

题夏都宪墨菊  

穷秋百草晦园篱淡无容惟余霜下姿英英吐新丛开樽惬幽赏慕此漉酒翁晚节两相高千古生华风  

送萧进士归省  

题名黄甲宴琼筵百五人中最少年荣养才分天府禄乞归遄买越溪船关山云绕懐英舎岭峤风吹祖逖鞭想到重闱春巳半百花红映舞衣鲜  

送吴御史还朝  

法星入夜动苍旻豸史乘骢出要津有脚阳春随玉节无声膏雨逐朱轮吏循郡邑澄清力民乐闾阎抚字仁最爱皂囊时入奏天顔有喜直言臣  

送朱大叅之任  

除书高自九天来共羡薇垣得俊才公道喜从今日见声光知是昔年培红亭緑酒随宜酌近水遥山取次裁此去重看宣徳化一方民物乐春台  

魏冢宰公惠柑子致谢  

未到元宵巳得柑老坡心事亦何堪琼瑶乏报诗空写指爪留香酒半酣楚泽此时同雅趣洞庭何日快清谈胸中饱却风霜味何事苞苴更少贪  

偶阻风雨与江浦张同寅聨舟因作  

两年聨署紫薇堂未得从容共一觞为扫妖氛秋放棹偶因风雨夜连牀云昏海峤天关逺水绕江臯客路长判袂南津重回首白鸥飞尽岸茫茫  

朝罢述懐録呈宪长  

鸡鸣催办觐天顔马首灯笼喜并看物色未湏陈二品佩声聊复压三班近来才识需经济老去功名在治安遥忆五云供应处春风回首隔重关  

刘方伯邀逰风洞二首  

石磴跻攀势自尊腾身举足到山门诸天清浄无过佛三伏炎蒸不近人宋相文词存简古唐贤诗句爱清醇开顔览胜湏倾倒方伯交情孰与伦  

朝宴虚堂晚未休满前风景快防眸好山万叠浓如黛新水一湾清似油奉使情懐输旷逹校文诗句费啁啾兴阑不记人扶醉犹自题诗纪胜逰  

别眉山余都宪陛辞回南京二首  

客舍萧萧行李轻寒风逺道送南征离亭柳脆人初发前路花残酒独倾济水逈添晴浪涌淮山平接暮云横交游三十年来好渐老何堪故旧情  

晓日辞朝出禁垣马前专勅奉明恩经营王赋推良吏斟酌民情逹至尊终岁贤劳縁体国暮年离别倍消魂寒风冻雨金陵路松柏青青为扫门  

贺大司徒殷公之任南都  

寅亮天工在六卿铨衡地位即阿衡风云律吕休徴应沙汰江河彻底清逆旅残春千里梦长安旧雨十年情晨星落落良堪叹莫惜因风一寄声  

陪黎同寅逰大徳宫  

初上仙台巳出尘登楼更仰玉皇尊平临斗极瞻三殿俯瞰寰区见九门晴雪欲移山入闼祥云起捧日当轩丹方有诀无人问高士来邀共举樽  

登留台山  

病起诗魔酷爱山一登山路便开顔残红满地春将老新緑当阶意自闲醉后恍疑尘世小年来弥觉宦途艰回头忽动乡关思飞鸟长空未得还  

梦中即景  

鱼龙挂雪衣银河浪如级一防千里余涛惊鬼神泣  

梦中题同年董仲矩雪景  

鵞餐水靣霜人望天边月水月一般清前山挂晴雪  

题商文毅年兄墨竹  

渭畆移来今几时风霜历尽有谁知虚心劲节凌云表占防东南第一枝  

黄防  

和林都宪待用南院书懐因寄  

乆钦高节出尘寰未获抠衣函丈间赤手曽扶元气在素心能挽古风还纪纲有道乌台肃啸咏无妨燕寝闲夜夜神交接光霁与君原不隔关山  

览镜发有白者书寄杨同寅  

年来事事负心期览镜俄惊鬓巳丝多病难消宫府俸有懐常把大家诗孤衾酒薄寒威峭万瓦霜严晓色迟笑拂征鞍归路稳帝城云树正参差  

良乡道中遇吾闽进乡録者知杨同寅之子迈获儁即遣人驰报于通州比还承寄识喜诗輙次韵  

文献声华有自来如君门第几人偕山川环拱灵多萃簮笏蝉聨庆未涯又报科登贤子儁不胜欢动故人懐称觞乐事应非逺料得扁舟巳过淮  

寄杨同寅二首  

寂寞荒村乆驻旌天涯岁杪若为情山无美木岂初性台有黄金惟旧名病骨不禁诗癖苦幽居端令客魂消何当了事归公府共把新篇子细评  

出处从前巳熟筹浮沉寕肯混时流交情眼底浓于酒宦况年来冷似秋孤枕因君生别梦残灯为我照乡愁同寅甚喜成三益职业还期共勉修  

和答许给事病起见示之作  

幽斋孤榻深无尘春光欲暮还撩人嘤嘤黄鸟啭枝竝个个紫燕营巢新金茎谁解侍臣渴丹诀自认吾家真奚为抚景重増慨匡时祗愧虚经纶  

余未识都宪林公偶于同寅杨恒叔处获覩所寄诗遂次韵奉寄  

美人无地就兰薫想像清标惬素闻是处好词凌白雪平生高谊薄层云囊中劒出呉欧冶柱后冠仍汉惠文几向中天望南纪太微星彩夜光分  

还京朝见作  

杪秋公出季冬还昼夜驰驱鞍马间喜脱风尘依凤阙欣瞻日月近龙顔朝叅名忝金闺籍拜舞身聨玉笋班俯仰自惭无寸补但歌天保祝南山  

送林职方清戎之南都  

眉间黄色巳先占此去公私喜得兼天上恩波应独厚江东纸价莫湏添莱衣绚昼宜莱舞淮酒宜春胜蜜甜公暇诗成烦寄我还容刻画效无盐  

病中读杨同寅赠钱宪副诗什因之有懐  

文旌徧历几山河归槖珠光照夜多风月喜君常有伴簿书困我独成疴焚书展卷还三沐击节挑灯试一歌却忆柏台钱副宪无由叅侍恨如何  

夜坐龙湾山馆  

宵钥初封廨署空一灯相对乱山中林藏虎豹人同处溪入龙蛇路不通万壑雪消银错落四檐氷堕玉丁东闲情坐此良非恶赢得新诗几首工  

山厰病起偶成寄杨恒叔  

风静帘栊吏散时緑隂初合昼迟迟闲情偏得文书妒病思惟应枕簟知几许幽懐空落魄一畨春事又离披遥思此际江南路梅雨篷正可诗  

夜坐良乡公馆次壁间旧作韵  

岸帻槐庭露坐时银河初转漏声迟驰驱敢説吾能惯历履想应天亦知病怯炎蒸朝未发牍嗔堆积夜还披不如且作偷闲计洗盏张灯和旧诗  

平谷道中二首  

荒林寒日映郊墟驿路苍生送使车岩壑空疎秋烧后人家萧索晚炊余村田近水多沙砾野树经霜半栎樗却忆吾闽风景好此心端欲赋归欤  

不嫌防鬓冐风尘众责都縁萃一身诗句独凌燕峤雪梦魂长绕越溪莼自惭吏事平生拙安得民风太古醇回首帝城三百里拟将悃逹枫宸  

遵化道中  

落日西风鼓角悲羸骖犹未脱征羁青山是处有竒状黄叶满林无秀枝十月时光惊惨淡一年踪迹叹支离旬宣此日长城下横槊何人为赋诗  

山厰漫兴寄杨同寅  

夜来飞梦堕沧江晓起诗魔未易降天濶忽看归鹤杳渚清遥见浴鳬防云移山色侵罗幌风逓花香拂玉缸为问骚坛诸作者许谁来往附名邦  

公余闲坐緑莎防对案峯峦晩更青往事十年心尚醉故乡千里梦初醒人家巧趂山防势诗句工排月露形系着浮名未归去几回惭愧草堂灵  

黄湜  

逰中山寺  

一壑风烟醉眼賖防幽偶尔过僧家危岑古佛苔侵座复径人稀棘碍车林木冬深无片叶钟楼日暮有羣鸦兹逰未尽粗豪兴聊写新诗纪嵗华  

山斋偶成  

坐爱溪山可结庐病躯空复叹居诸风情聊以供诗句事业何湏答簿书几许秋成霖潦后百千心绪醉醒余平生自信逢迎懒直道于今有孰如  

静处沉思动处机乾坤落落壮心违谁能与物原无竞我拙谋身自觉非半榻青山吟梦逺一灯残雨故人稀牀头剰得余樽在夜起呼童煮蕨薇  

闲来移榻看山光苍翠高低下夕阳疎柳一蝉催暝色晩花防蝶管余香废吟正坐忙酬债判饮从教醉是乡高枕北非失计拟将身世等羲皇  

和许司训见寄作  

曽共聨诗坐小斋别来音问隔重涯碧天明月将清梦黄叶西风恼壮懐脩职肯随流俗混立心期与古人偕相思无限寅恭意何日还都一笑谐  
