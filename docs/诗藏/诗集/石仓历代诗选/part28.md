---
title: 第28部分
index: true
icon: editor
order: 28
category:
  - 诗藏
  - 诗集
  - 石仓历代诗选
tag:
  - 钦定四库全书
  - 集部八
  - 总集类
  - 曹学佺
  - 明
---

## 石仓历代诗选卷四百九十六  

明　曹学佺　编  

明诗次集一百三十  

汤珍  

秋日迟文衡山先生不至  

肃肃振飘风霏霏洒芳澍迟客向南轩徘徊眄庭树俶装戒星来倾羲未云赴鸟鸣不相求反已每自顾我思郁以烦孰克探其故遐心邈霄汉倐晷淹难度沈忧抱孤景中结岂外慕今雨既无成何由纡雅素申讯吐清谣殷勤待良晤  

赠别全州四友  

南州实楚壤湘水分洮阳兹维五岭表带海襟蛮荒土风霭清淑秀发人文昌济济多士美接迹参翺翔二唐本华胄崛起名相望经君流朗照邓子葆真光挹之信可亲测之愈汪洋絶羣峙鸾鹄炫目森璆琅投怀滥追厠披写何能忘云霄有程期行行去辙长缅增离析叹春色违河梁  

光福寺  

登登邓尉山飞搆见古寺横割凤冈青平临锦峯翠谁移白银阙置此佳丽地下负巨神鼇万古永不坠草树多攒花云崖賸题字旭日射宝塔珠光荡如碎迎门有老僧台客不相避和南揖就坐蒲团各分位香茗无杂供居能自清异我弹瓦棋盘彼弄铁如意言悟三空心兵欲遐弃  

虎山桥  

太湖三万顷波流浩融融长鲸枕其股架石仗神通左临蛟虬窟右瞰冯夷宫大观惬平生与世辞牢笼坤维断鼇极日观飞穹窿孤帆灭天际逺峤浮烟中隂晴变昏旦状态未有穷扁舟忽在眼缅想防夷公渔歌何处起唱入桃花风  

鲁秋胡诗二首  

结髪谐伉俪遄征廹王期弃置嬿婉恋行为好爵縻言旋故里辙邂逅旧容仪别衷曷以究诡辞相绐欺不然桑梓中兹维敬止时奉金为母夀慰此合欢思流目岂足盼调笑何当施屈辱一朝名徒令万代嗤  

其二  

自君之出矣五歳恒食贫力田非所任力桑由妾身色养给晨夕一意待良人惜哉不相谅片辞难重陈桑叶何青青蚕蠕亦振振黄金高累屋视若飘风尘白璧诚少玷有如此河津全躯昭昧孰克表千春  

出东门行  

出东门何所之倚行劒对酒巵耻为儿女泣相持青春游子当及时西指秦中道北逾燕赵陲陇首白云逺天涯紫鴈悲劝君不若返故郷衡门之下堪栖迟  

广武行  

按广武在敖仓西三皇山下为刘项战地阮公常登览叹云时无英雄使竖子成名微指曹魏司马公也余心壮其语因表赋焉  

噫嘻广平古战场据敖仓而倚荥阳负山阻塞扼险要楚汉相持壁垒当是时龙虎方交鬬结阵连军昏白书重瞳取覇实暴兴丰沛眞人乃天授平沙落鴈下高城戍草屯云夕照明蚀泥断镞犹封血夷灶余基尚有茔山川好在殊今昔徃事销磨但陈迹鸿沟即使遂中分儿戯舆图轻一掷慷慨何人阮嗣宗醉眸傲睨乾坤中览古黄河气塡臆长啸茫茫徐泗空凭高指画争衡地怅惜英雄生不世彼竖子者岂数名防窃飜能盗神器神器虽可盗天意宁可欺太阿不久柄倒持弱人孤寡还自敝覆辙循环空尔为  

上新河观练水军歌  

建业城西上河口大江控截金陵守圣祖经营置水军结垒辕门环细栁两翼廻渠伏港通鱼丽栉比藏艨艟太平讲武三时暇教演时当十月中是日风恬波浪平团营号令传分明对壁虚声张防敌旌麾简出横江兵箭羽枪缨光映掩鲸奔鳄逝天为惨赤壁曾摧魏武师襄阳直破杨么胆朱袍牙帐树中坚锦防花靴簇两边水后天呉称警肃客樯逺避惊鸿旋炮鼓烟腾川沸动舻舳相防万声閧青山漠漠愁渚宫白日晖晖撼云梦先锋一舸最前归报防讙呼疾若飞钲铙竝奏齐天乐虎豹交飜偃月旂吁嗟训旅虽近古将军莫浪夸英武君不见江东水战推呉人使船如马眞絶伦王濬扬帆一夕来洋洋天堑同平津又不见陈家江总歌玉树谋国书生成大误朱雀航头烽火红折苇凭刀竞飞渡呜呼此军此舟胡可无屏翰干城存庙谟不然徒为儿女戯衣带浮沤作何事  

题沈石田效米元晖云山图  

春山蒸云湿糢糊春树凝烟渺有无汀花岸草愁相唤蘅渚兰臯低自纡江南雨景眞貌出世传曾有元晖笔石田老人近代豪歩骤邯郸更超逸越溪难注消夏湾胥口波涛杳霭间西遮震泽双螺小北走灵岩万笏还江村桥外炊烟夕上沙下沙水涵碧似闻茅屋啼斑鸠无那东风揺燕麦沈吟忆得畵中诗洒墨挥毫兴发竒竝驱逐鹿知谁手何必敷文待制为  

铜爵台  

自失平呉策空名起邺台余香残箧冷促柱短歌哀汉水漳河尽当涂典午来西陵松栢地旋接北邙莱  

寺门  

寺门山麓峙当靣更青山渺有烟霞想谁参秘宻关僧穿松径去童汲井华还尘海茫茫逺三生梦觉间  

许摄泉见过山中失迓赋此解嘲  

乆孤南望约枉沐北山临扫壁眞题凤攀云独抱琴午斋留石鉢寒日静珠林自是攒眉去非因白社深  

登城  

行跻覆舟岭睇览秣陵城壑听松涛涌林窥鹿子行荒凉梁堞散埋没晋丘平皎皎江南月空流玉树情途淖不一舆由土桥取山径往朝阳门作  

别路循山坂肩舆出淖泥崇冈带连岭古庙枕寒溪水落通前涧峰廻豁近蹊王城千雉壮蹄辐防归齐  

三月晦日作  

江南樱笋候浥浥绿隂鲜雨涨桃花水春催麦秀天燕泥增旧垒槐火接新烟腻叶留残萼啼莺亦解怜  

大云庵  

清隂闲寂境过雨午生凉水漾潭云碧花牵石蔓香竹苞新脱粉莺舌巧调簧采蕨烹葵笋难消道味长  

石桥  

时雨如膏沐能添竹树鲜石桥分野望云日澹川烟僧笠归花外渔舟系栁边村村逐芒种播谷满菑田  

文公房晩话  

逐处留香茗忘归道室开飞蝉空外咽怖鸽镜中廻野客躭幽趣禅宗挺辩才凉风忽吹至仙乐九天哀  

秋山月下作  

长歌不为劳起舞兴萧骚石壁云芝秀风庭月树高金蟇窥塔相玉兎鉴林毛衣露瀼瀼湿秋声卷夜涛  

晩酌汤以逺侄  

山居分磵壑邻卜并烟霞地胜秋依竹人幽晚对花解衣披石藓飞斚散城鸦楚楚吾宗秀无嫌玉倚葭秋日同徴仲太史宗子伯昭游虎丘作  

殿堂突兀倚秋曛剑壑经台郁紫氛落木俯窥沧海峤飞鸿遥送洞庭云登临洵美仍吾土汗漫相期况有羣拟办草衣谋小隐肯教重勒北山文  

十日隂晦漫赋  

昨日重阳今日隂眼前时事漫惊心紫茱黄菊余幽兴白石青苔伴独吟万里鸿冥聊下上百年龙卧信浮沈高情亦复如元亮不见王送酒临  

重阳后二夜对月寄孔加式如  

络纬鸣螀傍草堂纷纷凉月照衣裳空云散落星河影叶露漙来竹树光好景正缘怜永夜清言无奈隔华觞高阳多少登临兴尽把闲情付葛强  

酬张员外永清  

阙下逍遥鸳鹭行省中题署汉僊郎春田花树传新赋宝剑虹文识夜光高意欲脩莲社约野情时合竹林觞江梅玉笛空愁思惭对琼瑶乏报章  

秋日虎丘  

白云苍蔼逈秋清碧嶂丹枫媚眼明雉堞楼台披下上塞天鸿鴈度纵横珠光乍转层层塔暖色犹啼欵欵莺休倚夜中看剑气古崖哀壑閟金精  

雪  

常年腊日多风雨今歳呉门雪再飞积叶封条辉玉树骖蜺策鹭舞瑶妃独吟何逊梅花句细防王恭鹤氅衣莫讶梁园无赋客倦游心事长卿违  

次韵签顾子荣  

揺落三秋木叶稀暮云翘首思依依高城背日江流细逺市浮烟塔影微蒋径巳叨今雨洽陶词休赋昨来非渐林不断鸾凰翼始信人间徳有辉  

次韵答吴吏部纯叔早春见寄  

落落乾坤任此生悠悠岐路苦难平凿坏顔阖元逃世卖药韩康不事名白雪掺停花下石紫芝歌和竹间莺江湖满眼乗春兴拟逐防夷万里行  

呈吴子纯叔  

北郭开堂赐养丰西山拄笏翠烟通膝前巳遂承欢志海内偏钦引退风水槛观鱼花戱沼松庭调鹤月流空遥知三径多游暇何事求羊兴莫同  

庚子至日  

日临南至阳潜复云物呈祥总可书海上巳平新战伐山中堪狎旧樵渔揆才袜线惭终测景驹檐觉渐舒酩酊即须酬令节芳樽浮醁莫教虚  

竹堂寺同徴仲太史禄之吏部看梅  

二月寻春春始分轻隂漠漠殢春云巳窥栁色偷青眼更傍梅花籍晚芬映日楼台山郭见穿林钟梵石堂闻年来自笑多樗散长在空门野衲羣  

顾氏园赏罂粟花  

四月余春春事凋竹阑石径賸炎韶殊籹各自矜顔色缦立相将学舞腰蝶趂风香狂不奈日烘霞锦丽难消海棠屏障梨花防肠断芳魂拟共招  

五龙堂  

乌鹊桥南访古游五龙祠宇湛灵湫荒台半蚀穹碑字潜窦遥通大海流玉册金文昭徃锡金书玉简赴冥投腥风白昼犹云气寂历墙花径自幽  

文太史新成玉磬山房赋诗奉贺  

精庐结搆敞虚明曲折中如玉磬成借石浄宜敷翠樾栽花深许防柴荆壁间歳月藏书旧天上功名拂袖轻草罢太无客到晚凉高栋看云行  

题寄大云庵沧浪上人  

子城南畔古沧浪复树廻流匝宝坊幢影倒凌波石动松隂斜拂岛云翔几随诗客来投社毎忆经僧坐品香隔市梵音知不逺翠烟深处有禅房  

汤君子叙致安吉学政归家喜赠  

春风解组发苕溪呉越山川望不迷六载旧氊空苜蓿五湖归棹动鳬鹥寻盟桑梓花迎笑得主园林鸟换啼过眼荣枯成底事红尘休问路东西  

简袁五永之  

高才流落意何如谪宦苕溪好卜居雪后屡移安道楫秋来眞钓季鹰鱼飞腾江表曾无匹著述周南独有余凖拟书成囊箧满荆山原不掩璠璵  

山中散歩  

短屐纡徐随散歩草香苔緑兴无涯松间小院藏深坞石上廻廊曲绕花长啸有谁临磵壑细吟容我占烟霞防心啼鸟相求处伫听嘤嘤竹日斜  

鸡鸣寺纳凉简山中同志  

岩隂崖翠隐玲珑高阁廻廊塔院通愁见炎埃妨下界快闻铃语堕虚空江云尽敛舒山月野鹤羣飞趂晚风为报白莲堪结夏幽期能许社相同  

髙座寺小憩  

天风拂袖下岧嶤度竹穿松兴未消磴石青苔扶短策寺门黄叶认前朝坐依佛榻闻清磬渇饮僧厨借午瓢爱杀长干秋色好客游宁待菊花招  

秋日临浴贤池  

嵌石穿云历翠微地中哀壑一泉飞晴光漾日沈苔碧秋色题诗度叶绯萦防霜花低袅袅傍人沙鹭炯依依要知昔日临雍意眞脉流源自有机  

咏虞美人草  

垓下悲歌夜帐寒美人无奈返魂难死常为卉随春碧生误如花染血丹胡地并传青塜怨楚江休比马嵬看萦烟雨年年色添得王孙恨渺漫  

鸡鸣山塔  

郁纡栏槛起玲珑金雘高凌絶顶雄四际山河云霭散中天铃索梵音通神光独转千轮藏元气常含万里风半夜天鸡鸣晓色扶桑先影海枝红  

谷日  

人日才过谷日来冷云隂覆姑苏台春姿欲动梅羞澁华髪相将歳暗催忆别独吟东阁两息机行剪北山莱清欢不为穷愁减瓮绿浮浮酿好开  

赠沈子润卿  

齐女门南一草堂藂梅高栁郁成行青春歩屧随藜杖绿水临濠着野航解组尽容陶令醉典衣休笑杜陵狂闲情草就郊居赋不羡当年顾辟疆  

长安门西道苑墙雨后经眺作  

紫宫黄屋防森沈驰道周庐肃羽林树里啼鸎清禁切雨中流水御沟深松篁并落钟山翠云雾长依汉殿隂此日歌讴欢在镐草茅何以嗣华音  

泊徐州再宿对月作  

风烟漠漠路漫漫迢递偏嗟作客难茂苑音书千里隔彭城月色两宵看星涵河影垂平野水触洪声防急滩更倚五云瞻北斗清辉玉宇不胜寒  

留城懐张子房事  

尘沙漠漠古留城食邑曾开万户荣主郁肯教移汉嗣功成终隐为韩名从容帏幄风如在导引神仙见独明矰缴不离鸿翮逺岩岩黄石共高清  

由武门出西华禁中作  

歩蹑金鳌傍紫霄宫墙周望郁迢迢昭阳树色连西苑太液波声出内桥殿栝苍虬云气吐露荷仙掌日华揺琼籖忽听传壶史昼漏沈沈籞宿遥  

奉和文太史懐吴下诸名蓝之作  

朝衫微染洛京尘故国旃林入梦频八觧不迷灵鹫石七花长绕给园轮秋风香鉢莼犹细夜雨莲堂句独新即拟慈航乗觉海烟波何处问前津  

承文丈赠行之作赋答此章留别  

脩途日暮倦驱驰又向金阊怅别离游子乗春氷霰后东风含绿栁条时云中鸿鴈哀求侣江上兰苕好寄诗回首亲交何处是故山应念旧襟期  

咏火罏二首  

良质列五金矩形存巧冶静观水火争我是忘言者  

其二  

缅维防雪功属尔御寒器心烬不复燃画灰漫成字  

雪夜简鲍惟寅  

晶晶日色弄晴云消得堦头雪几分一树梅花东阁晚诗懐偏属鲍防军  

答蔡子煎茶治平寺之约  

试茶曾发山中使紫笋椿芽巳过时今日文园人病渇竹林疎雨梦幽期  

怀汤张二子  

改罢新诗独自吟忆君不至意沈沈疎花对雨平栏静芳草和烟古巷深  

送苏子升往万川  

荆门西去接防门三峡波涛不可论一曲骊歌临别酒楚云巴树总销魂  

又  

采石江头芳草萋娥眉碛畔晓猿啼扁舟稳泛桃花水好逐春风访瀼西  

凌霄花  

百尺高藤树杪悬朱英缀青烟夕阳似与矜顔色烂着丹霞媚逺天  

天马词  

万里严风敝铁衣二师初释大宛围汉家空却千羣马始得流沙一骑归  

越溪桞  

越王戍畔栁条春曾送防夷万里行肯道西施无别恨翠眉今日效谁颦  

其二  

掠燕藏莺覆碧潭丝牵缕结弱难堪可怜庾信多萧瑟犹想春风似汉南  

治平寺西园新笋  

禅榻茶烟飏鬓丝紫苞犊角劚泥滋轻云过雨南山碧练鹊防飞上竹枝  

忆梅花作  

城梅旧赏竹堂幽山寺楞伽花亦稠今日春风并寥落石屏惊梦到罗浮  

城西游乘月泛舟由胥江至西虹桥作  

娇歌宛转醉花前归去兰桡漾锦川十里春城灯火接月明楼阁万家烟  

凉夜  

明河流影散云霞南斗离离北斗斜月色露华凉似水金萤飞堕玉簮花  

金陵送客  

紫凤台高飞绮尘栁条如带绾离人劳劳亭下南游路肠断王孙碧草春  

润州舟行作  

河洲春茁紫芦芽绿水清晖弄客槎十日南风吹未息残梅犹发短墙花  

冬桞  

大通街北竹桥西枯叶衰杨傍岸垂莫怅霜条今渐脱春风吹绿只移时  

长门怨  

少小凭恩出主家更怜金屋擅豪华长门亦是行宫地容易春风怨落花  

## 石仓历代诗选卷四百九十七  

明　曹学佺　编  

明诗次集一百三十一  

傅汝舟  

泛湖  

出自钱塘门延伫西湖濵寒冬十一月松柏凄已陈积水何湛湛楼观列青旻防阳廻景光俯见白骨新白骨一何多多为游冶人生存娯斗酒一往成灰尘妻子临堤泣仓卒恨未申哭者声自达歌者声自频  

除夕  

天运不恒居乘除互肇端始我乘秋迈旋兹岁聿殚序退气自促景晦物无欢何况霜雪盛还望阻乡关孤鴈追北行列星廻中天顾此客行子廓独处河干忧来如有去老至亮无还幸有黄鹤期可以心顔  

记道路古事  

乔松生峻岳脩干槩青宫被防栋梁防斧锯运成风翻迹浮江叹辟易上方供斵以公输子丹漆百十重美材施壮丽通天守高崇白茅亦何须倾根俟卑宫  

又  

秋气感长门出户观列星东井聚五纬象岂非明鸡鸣思晨集鷤鴂迅宵征徘徊白露下伤我美人情  

又  

昔闻燧人氏造火遂生人世风既变易戎器亦时因用之茍失御祸克难具陈悟彼燎原端何况云霓屯嗟嗟逐兽子岂复忧积薪弗戢将自焚愿以书君绅  

又  

丹穴白凤凰瑶池三青禽世世结欢好谐鸣云汉浔毛羽岂不异所贵同德音如何脩文氏矜长互相轻骨销毁所由交道谁不倾交道茍无益嗟吁建英名  

闲居  

下帷亦何为逍遥窥我园蓬麻正相扶桃李果无言中有旷寂地芝草郁芊芊延睇见仙山长松纷上干何氏九人者乘龙逝不还空余紫金经秘之岩穴间圣道日陵夷仙经亦云残不如放我志闲居以延年  

入龙虎山一首  

安迈欣孤舟幽慕佳仙峦縁萝歩自升搴巗篠随刋峰诡攒紫云石妥基坛既蒸美菌苬亦丰英琅玕紫宫象皇居金榜耀宸翰世代隆天师休沐赐眞官钦圣法龙胡朗伪斥马肝道存符可合事徃理谁诠独况申岩居浩怀赴川观怀况具超展物故非慨叹  

閤皁山一首  

羣处纷生虑孤游规性适适性赖山水在客眷弥获昨策洗玉池于今憩石发地峯森竦负暄鹿充斥稠巗兴霞文复涧贯泉脉璿台何其峻丹梯百余尺祈祈春朝素流流神瀵白鸟归幽业动叫白云隔仰倾搴瑶华俛恋掇水碧物頥累自荡赏散情无择窟宇孙被髪云峯谢灭迹良觌冀古人嗒然终日夕  

湖上  

萍泛春旭更林息人烟少花地上红葵禽枝入黄鸟湖占蛟房黑树主鴈堂缥闲心答幽云窈窕行天杪  

登三仰峯  

武夷多竒峰高者是三仰丹崖更安排不独似悬榜千歩覆石廊曲折复下上岩楼开谽谺靣势极防防倾曦独照曜乱石互罗网中有碧海桃倒悬不盈丈叶落根自蟠千歳无复长覩兹神理功吊古忽然惘药炉吹死灰葛翁亦长徃难闻白鹤音徒结紫霞想平生岩穴心睠此防昭朗  

宿山心永乐庵  

朝登三仰峯暮宿山心庵乆入名山游蹊径颇尽谙始知九曲外复有南山南森邃更险豁深篁倚烟岚沙田稻翼翼岩桂花毵毵疎篱隔鸡犬朽树藏蜂蚕尝传武陵源傍有捕鱼潭伐木不到逺却留松与柟云光防杖屦回首望石龛涧芹食转美草榻卧正酣枕中有鸿宝何必问老聃长徃来知返多为世所惭  

大藏岩  

悬栈何历历仰眺以盈把纵横风雨交错落星辰写鹊桥势不如鸡窠制仍野悠悠百代来谁是岩居者与林施诸子秋夕自蓝原游云谷至澄浒迂宿保国寺寺在九顿峯下  

出山复入山迂策桃花源本为游览来行止未须论十里到谷口九峯廻寺门老僧夙好事深夜具鸡豚饮酬自闲细酒中有眞乘良朋发箫鼓野客击钟磬踌蹰烟语微萧索月林暝明发望赫曦千崖一微径  

盐田渡  

生长在海濵未尝泛沧海今晨乘船游波浪亦自在鼋鼍避不翻天水逺相迨无由覩百灵空想嘘五彩珠罔象収神物谁得采唯闻橹声齐亦尔歌欵乃蓬山路不迷黑髪恨将改何因接洪崖使我无后悔  

中兴福寺观鱼  

掬水既有竹决水复有渠经年水在眼堦除到江湖好鱼数百头饼饵日供须新泉呷复吐防缀尽成珠善识上官靣更容生客呼但恐一宕失永为山下枯  

中秋石龙庵  

昔我游幔亭极高揽秋月清光洗列洞可数仙人髪今宵此山中乃为天所罚狂飚起石龙黑雨打林樾灯前对佛经逐字犹鹘突遥思芙蓉园白兎定在窟老弟能大觥诸朋更竒崛驰情不成寐一夜梦飞越  

游太姥石门  

名山多石门太姥竒莫状想当开辟来必有万鬼匠大石架不如小石巧相放乍看怖欲堕谛视极牢壮一夫过仅容云至不能让初从俯身入栈级屡下上天牕漏日微龙井滴泉旺暗拆展复光九门递趋向出门见石峯秀色九天望一削倒地平匪特取屏障霞古荡幽防眞骨固无恙老树多生芝幽泉亦成浪好鸟时出游于人毎相撞始知东方生图记语非妄斯游满深衷何以答神贶  

云岩  

灵区奠眞岩缀乳富竒状麟身俨石体仙背光壑相笼日玉帐豁承苔宝盖壮左龙交右凤下洞逗上嶂晶荧非一文窈黙是几剏古鹿游到止情鹤舞来向纷吾临以遨众念窅然防惟余伺鸾賔疲思绿云上  

龟峯  

古云化竒峰宰割皆琳琅想经娲皇链色色争光芒丽刺万夫目巧脱三岛囊高者触魁斗低亦吞戈阳削壁刮氷眼拳石住鹤房诧当微雨里容此明星光标名恨遗漏取象省谬荒传是徐铉宅古寺阅自唐鼠雀鬬佛顶方袍巧逃亡谁令此福地零落热客膓倘非逢胜友难尽览历详曰余武夷来灵竒惯品量润腻欺幔亭丹垩则相当巓攀病足展峯影倒地苍岩泉酬好韵吟鸟劝我觞最后有彩壁五色错天章游马疲不迹惜哉谁见扬乃知一世间至人多遁藏我欲把防劒挥霍踏云翔临风忽自笑桃花引归航  

梅庄子  

潇洒锦里园寒梅竞芳芬琼花却素月瑶圃讵足云风擕落花起送香天亦闻之子商岩英赏弄遗人羣倚梅简玉经坐石刷幽云闲领天瓢浆劝花就微醺花似解人意何以答殷勤为君结佳实策彼金鼎勲言谢李与桃灼灼亦何劳  

冬日送人游鲤湖  

何岭出天上寒型渺云涯湖归九公鲤岩曝仙人棊缅昔林与郑于焉清道机金灶炊玉烟连歌绿云飞至今结元气万壑回春姿我蹇守白虎尔先导青螭瑶华寒翕絶寄以遥相思  

赠野泉余琴士  

昨访梅花岩洒落观飞泉因怀流水调哀玉杂氷弦乐失求之水在野有遗传之子抱桐响与泉相悠然谁哉洗俗耳直驾钟期前  

畵  

杏花迎马色忽忽过此桥非关春事引想是碧山招回首天台瀑千年挂紫霄  

其二  

金塘对幽人玉经付童子栁隂曾歇煆渔笛砭俗耳微微菡萏风白云随之靡  

蓝子激甫招登白塔过平川防雨信宿董氏留赠诸昆  

隐君家住平川上清流十里平如掌高门华屋世屡胄芝术桑麻日争长男婚女嫁贱珠襦弟劝兄酬足盆盎过客频留宿水堂居人尚尔称山长昼苑氷浓碧椀浆夜庭锦烂丹书幌诸郎索诗义不薄野夫据榻顔眞强宁嫌风雨阻登临且恋丘园叙郷党卜隣倘遂武夷居九曲扁舟共来徃  

宴姜侯公堂长句  

姜侯平生最清苦今日高筵槌大鼓千回异味出脩竹百转新声入疎雨肉食只应供宦逹客游何敢当賔主眞缄长者赐缱绻故为野人破规矩忆昔与侯交不稀府中常坐两布衣白泉太守毎下榻黄堂诸公时叩扉北风忽散南云防朱汪哭母张陈归太守近始到百越高郎逺自游两畿参辰落落存北斗侯亦南迁此州守三年长寄海上书八月重斟菊边酒楚凤抽身避鹧鸪鲁鸡徙翅逃风后沧溟钓竿不负人日暮高天共回首  

七夕忆山楼歌  

今夕正七夕我船横傍云梦泽旱火燋龙蛇月热光赤举酒望青天茫然忽自吓洞庭木叶连山来始知欺我乆行客前年系船云顶舗是时辞家五日路黄姑织女笑向人笑曾赠以锦绣句蛟湖去年好月色主人敬客金罍逼铁笛铿风银浪涌船底如闻蛟叹息黄鹄万里心大鹏垂天翼月落不可救人生乐须极别家巳九秋心与天悠悠闽海本天尾楚山却天头此中不见月想挂古针楼家人望月坐楼间宛如待我缑氏山年年白鹤不见影遥怜气闷杯长闲杯长闲人未还君不闻六安行火与天通王乔实遇浮丘公幸然踪迹二子同更欲过览轩辕宫归欤兮归欤丁戊兮山之下赤龙低头会有时冷暖时人恶足谢  

髙房山小畵  

春山溟蒙气欲滴古绢元代标房山空亭尽与恶木离恍有仙客游其间吾郷漫士早学此笔意逈入房山里晴天简防更摩娑满堂烟雾来无何  

游东禅同诸子分韵得独字长句  

空山夜寒雨霡霂招寻拟共山中宿古殿廻廊隐杂花曲亭短径穿高木巳忻出郭陪妙赏可爱专城得良牧酒馔提擕兴起予衾禂徃返劳更仆空堂明烛照官服四座欢声动崖谷潘令何强顔王郎亦坦腹顔袁二子兴益豪酒酣系碎刘生筑张衡倚柱歌四愁顷刻风来振林屋建安七子才不数东井五星气还淑烟云对酒防难频日月行天老易速万事相从汗漫游一生自分山林独  

登襄城歌  

客子道路浮云轻北风发发飘蛮荆二妃汉濵昔解佩厐公襄阳今入城天清岘山水上出日倒习池花内明错将玉笛兴此弄尽使九天鸾鹤惊  

中秋乌石山  

良夜孤峯顶天秋隂复晴大江烟下灭低月雨边明鴈过声犹湿云収意未平狂歌谁独和渔笛隔洲鸣  

小度  

明朝初度至览髪奈年何歳旱龙无语吾衰凤不歌岩斋孤对海石榻絶攀萝莫怪违时性山林自一科  

访石室山人  

坐接春江色防开石牖斜乱山横鹤榻虚月抱松花言笑情何胜飞腾气未涯难忘作长计同驾九光霞  

岊上送林廷评茂贞  

大江流不彻日夜涵虚明行客一杯酒对之无限情中兴事岂偶再出道非轻君若登衡轴无忘此水平  

喜少谷归  

一笑春初散南归意巳劳王风时不竞人事日相高地湿菰蒲气风生鹳鹤毛柴门近湖水知上钓鱼舠  

游归宗岩  

迳仄青林上亭虚白露前洞门通尺地岩嶂及诸天草树飘香异烟霞变态全漫游回晓月贪懒愧灵仙  

敬谒考亭书院下作  

斥逐遭时禁忧勤淑世心沧洲半亩宅吾道此山深爼豆严徽国宫墙丽孔林迷津从伫问烟水正沈沈  

白塔山龙济道院  

岧嶤十八折秋雨病中来塔院低云入炉烟杂雾回镜灯明懴斗龙井动惊雷俯弄唐来木全生见不材  

暮过九鲤潭  

共有垂纶兴何期并钓船中流频鼓枻得意久忘筌防静秋涛落帆収沙月悬蛟龙正入夜神理太幽潜  

游玉峯赠七佛  

到处称为佛孤峯草作庵鹿麋床下拜烟雾口中含链骨石千杵随身经一函相防更高望蓬岛在西南  

梦起  

今夜酒忽醒十洲梦不完月影隔松乱茶声烧叶残老友得麋鹿明河为浪湍行行问竹杖风露尔无寒  

赤松咏  

赤松五千丈一丈一云生蛟龙分叶卧雷雨抱枝鸣隂好鹤长在巢居仙自营劚苓须指夕辅取九丹成  

东溪  

仙源有流水寄在青溪东乱石不阻海晴天时领虹岩芝照自喜松露滴还空广把三千钓吾寻八十翁  

宪伯祝公野芳亭留咏  

越北开戎馆清时寡牒书榻含千竹净亭落万峰疎聚石攅竒草联园匝野蔬自公多逸暇跃马亦林居  

长至呉山中  

至日山雨过眼中浮埃空偶来沧海客独醉紫霄宫江色了人意鹤羣消晚风歳时兴自好云物任西东  

亭防  

亭子临苍壁高檐覆草菅我来乗白鹿蹴踏万花间赤日避林幄青芝抱竹关飞扬劒歌在酩酊散秋顔  

泛舟重经青原  

祖关冬再入客路日多闲崖色斜移树泉声半出山拂人黄叶过穿竹白云还不惜芳华晚风霜且炼顔  

沙庄晩歩  

晡景阁崇壕还云泥羽袍沙游仙迹横秋捧鴈行高弗雨加天翠微风亦海涛密都曾窃觐讵岂梦颁桃  

夜酌郑剑溪给事宅  

恋阙未毁车还山秖结庐暂中千日酒迟上万年书树鸣干叶晴潭响暗鱼别君何所望唯占斗牛墟  

太安中秋  

迢迢三五夕遑遑岐路前入夜何用雨出门不同天云逗千林树溪留百涧泉自然念兄弟况复仰神仙  

九日蒋楼  

菊日红圆敛鵞山翠仄流过风高动树出月直窥楼浪迹无关世覉心不共秋明朝渌水泛别与白云留  

弋山眺和  

峰青畵石水丽控龙沙楚树悬猿直衡云带鴈斜笙歌塞江县琴响彻山家思君整飞舄待此歩飘霞  

过陈生山庄  

高言无与晤防兴陟幽庄燕泥纷上壁蚕叶半垂筐暖池鱼弄荇晴坂草吞霜欲奏思郷曲关山绕夕阳  

访子发道中  

攀山辞玉笥辍浦问珠林四村流水暗三月落花深岭晦行云气沙明止岸隂所思若下士被髪正鸣琴  

秋日青原山作  

秋物只林浅禅堦古石平香台七祖塔法树十围荆杖飞犹置井山匝似为城即此未遑息徒令岩壑轻  

九日集独髻山  

九日复九日乆客畏高临云使郷心近江承秋气深杂花难似菊孤鴈不随禽非君重节物谁肯到松林  

宿张子湖堂  

别海迷回驾依湖狎隐堂玉枕冲朝采珠灯泛夜光款言霞上尽投兴雪中长还应艺松桂同嗣大年芳  

关山月  

白兎天边月黄龙戍外城蟠蛇明扎阵哨马照归营镜破佳期阻轮圆虏命倾丈夫取报国莫念妾身轻  

七日夜女防  

雕鹊架银桥灵孙歩玉霄月疑加镜彩云似助衣娇燕乐方牛渚鸾歌巳凤箫但知天地久讵叹别离遥  

访梅山  

隐吏烧丹地飞楼灿碧峰锦叶妆隋瓦瑶阶起汉松泉香经药洗虎善与仙逢探历未云毕高城发暮钟  

江上  

缆带水中苔船从树里催草声听岸过沙色辨风回洲土长崩屋村山或起台无论下与上俱是离家来  

夏  

风炎蒸尽急渚枉逗舟逶僻岸无凉草丛松有避枝俜童载叶记防妇汲泉思徃迹兼今意临觞首自欹  

苏州逢黄子北归序  

呉门一夜对银缸别后思前在异邦国事野人那得问烟波孤兴若为降梅福变名会有意黄香隔世又无防何以故山恋初服或因青桂待书窻  

偶述  

山翁遁世有眞癖十年啸傲林之峦惯栽薜荔防老屋闲拾鹤羽为高冠异书自得作者意长剑不借时人看市南熊僚乆巳死谁共白日谈弄丸  

姜侯携酒过资夀寺中  

三年不到娯溪上千里相逢沧海间入寺杯盘留夜月出城车马动秋山松隂密傍星河转鹤影低随灯火还野客明时甘老去劝君青鬓莫投闲  

于瑞岩夜怀  

名岩不受炎天暑折磴宵穿星汉连亭上就云眠乱石竹闲乗月享清泉幽栖转觉风尘苦僻性犹烦猿鹤怜乆办此身行脱屣肯抛龙剑负飞仙  

拟筑宛在堂奉招石门隠君  

城外西湖烟雾光孤山宛在水中央门开独树悬青磴迳绕千花上碧堂兰艇桂桡操自稳药房荷榻卧偏长秋波不隔寻眞路乘兴须君到隐郷  

堂成敬酬丰五谿学士之作  

卜居只卜沧浪天况复四山如几筵城南茅屋弃汝去岛上薜门行自专钓鱼有客寄尺素骑鹤笑予无一钱短琴若果访他日凉月相将看满川  

宿少谷墓下作  

良友竟亡悲凤死遗编虽在泣麟穷休论十载追趋地只漫千山梦寐中青草渐生今日雨白杨时动故园风抚坟岂称酬知巳愁絶春原薜荔丛  

敬从汪郡公登屴崱峰值雨驻小顶还纪兴  

天入翠宫低窈窕洞廻沧海倒巃嵸山林着处宜狂客风雨闲游接上公共倚短笻千涧底独穿高木万烟中观涛更许云邉酒待月思眠石上枫  

澄卿罢令后常见过答焉  

不应山雨夜频过岂为茅堂隐薜萝霄汉几年劳日月江湖随地足风波长沙谪去君恩重彭泽归来酒债多即看才高终濩落古今贤逹总如何  

圣水山月下  

行寻流水从吾好卧看青山奈尔何永夜松风扫星月经旬衾枕傍天河身闲渐与仙人似地静频闻山鬼过短剑秋深思故国白云回首万峰多  

天游观即事呈同游  

众壁羣峰夹路生百花千竹引人行螟防飡叶声疑雨涧碓翻泉响似更春在客中偏易暮世于方外亦难轻因思少小瑶华洞零落他山空复情  

中丞南涧林公息机亭留宴  

日月衡门静烟霞涧水寒坐呼花鸟使笑整薜萝冠桁上悬鱼笱桥边卧鹿鞍野塘生杕杜秋井长猗兰秖作藏身惯宁谈避客难鸳鸯辞锦【`阙`】  

衡岳原事  

扶桑枝上交王父七凤车前谒羽君天遣玉笙谁得弄时时吹起掌中云  

潘令夜半过访武夷欲予主观事戯答  

峯廻壁转闭岩扄永夜逢君剖玉经黄髪戴冠非我事青天自有少微星  

喜国贤病起嘲之  

吾兄乆抱烟霞病七日山中劚药泉起坐休贪水帘洞兴回犹胜剡溪船  

傅汝楫【`字木剡丁戊之弟有卧芝集`】  

面泉赠龙鲁之  

云中泉流沫一何多廻飚空夕景近壁揺烟萝盈虚有至理古今无增波损徳必在足损名必在高谦谦君子心靣兹终岩阿  

栖霞携酒观音溪避暑同用霞字  

溽暑那可避言寻溪上花逢人坐流水不见泛胡麻芝席移青嶂氷盘荐紫霞郭仙如可问吾意浴丹砂  

刘郎【`讳一骥后更一企号近山长乐庠生伯兄之外友`】  

刘郎刘郎女今三十自造命身如削玉眼转镜都种桃笑彼花天台采药留芳迳散髪冠高黄竹冠山中早筑礼星坛着成鸿宝云边卧养得蟾蜍月下看云边月下长回首欲观瑶光过北斗肘后丹经鸾凤翩腰间宝剑蛟龙吼我本箕躔一酒星乞住人间五百龄君若骖鸾归玉阙莫言吾醉与君醒  

赋得闽海亨龙送邓介夫应贡北上  

金晶飞飞射龙屋骊龙屋下眼珠熟五雷惊散云作花捧出明珠献天族云归君别君犹龙下天上天云相从暗室投珠十载忌寒潭化剑今朝逢何人却笑渊潜者相送残春江上峰  

武夷傲吏行赠潘勉甫  

君本罗浮列仙侣武夷此日悬鱼组傲世长回俗吏风高谈莫作时人语日得俸钱思买山烟花九曲流春还题诗直欲满青壁搜竒随处擕黄冠夜卧孤琴足知己秋风落叶凄闽邸强项多时向长官折腰逺地依山水世人相马失骅骝怜君畏路仍淹留诗书满腹只自爱礼乐为邑谁从周只今逹人多返古如此与众应无伍空惊逺思歌凤凰却用豪才赋鹦鹉报国心悬百里劳种桃满县红云高他时吏隐金门里偷实须君寄我曹  

槦南行赠周子  

君不见槦哉南之植衣逾北受性独异非自封氷霜少到福地厚蜒蜿始称根蛟龙华叶碍风天不冬逺势干霄云避踪身枝十抱肿而野一回匠石一回舎邓木相邀何有郷商樗许结虚无社周子屋角槦弗低心日爱槦槦讵知深苍窃比巢居子散漫宁同木食儿处世于人尽青眼近能爱畵烟云满盐梅予后筑岩人逢君尽日倾杯盌君不闻三楚今输廊庙材千山斤斧闗风雷架桥小木斫伐尽大木翻从天上来尚方律令急如火同知防住通判鎻何如散木之下与君饮美酒同醉倒  

送王文旭游海门  

长风吹岊水客送大江秋笑蹑飞鳬舄长穿控鹤楼弟兄堪友爱天地重交脩渺渺沧洲去终牵离恨流  

元夕园居有怀  

流光元夕到春事半园居映月花还嫩随风栁未舒枕欹招隐赋笔阁絶交书怅望烟霞外何时返鹿车  

岊湖  

湖堂背郭楼湖水日悠悠地即香莲界山仍梅树秋杯前狎鸥鸟篱畔系渔舟安稳风波外吾生乐未休  

送李指挥之京  

江干相送罢去去望仙舟不耐云山杳其如岛树秋龙顔懽谒帝燕颔定封侯他日収成绩归来覔酒俦  

送王甥春先省亲之琼州  

子徃寜亲日予惭得婿初酒杯三接后衣剑百愁余庾岭迟梅使琼山少鴈书蛮方愼眠食应足离居  

得林时弼书  

月下飞天镜影虚明角巾故山看正好秋况近高旻白鴈霜前下黄花节后新怀人天汉外独寄一行音  

柬髙成甫  

迩来高伯子衰病复何如药圃苦留价文园漫著书日眠花阁暗风避草堂虚未説长生诀千金爱女躯  

匡惠先大夫  

肺病忧勤积明时为政初楚冈留竹虎燕水泣银鱼臣得终王事儿惭读父书回思化地伽木正扶疎  

山居  

用世无中策青山岂愿违门开扬子宅井息汉隂机菰米秋田食天蚕卒歳衣闲垂一溪钓呼酒换鱼肥  

移家  

世途那可问青歳欲移家鱼得陶公法耕烧厐老畬种桃求汉核食枣慕齐花醉卧沧浪曲科头看日斜  

春日拜先垅追感寄丁戊伯兄  

四年违骨肉五十到头颅老至亲朋阔年荒涕泪余生存幸儿女丘垅暗楸梧回首云中鴈飞飞影不孤  

冲天台对月次呈高宗吕三十一  

登台孤笑怀良友江月于人色转清坐懒诗篇虚歳月交深山水识吾生光垂露叶疎疎见寒近星河曲曲明为爱一樽长对此风尘物色总浮名  

招隠  

极目秋山烟雾连社钟村鼓自堪怜行藏未梦商岩卜既隐空存绵上田日短风云终一变家随麋鹿故三迁藜羮可信狂奴足高卧何心学草  

聚月翠亭追感昔游用韵  

坐满高台虚月凉万松风合石楼当野人卧酒翻荷爵山鬼缝衣傍荔墙李贺凤悲贤者死郑庄麟泣大夫良防防夜色防鸿逺影落遥天声渐长  

潘子积中将游白下索诗作此贻之  

汗漫潘郎赋大游烟花三月动轻舟腰纒不控掦州鹤机息初回海上鸥逺地芝云劳得梦高名冠盖定相求白门见栁如堪折迟尔沧洲覔钓俦  

中秋怀丁戊伯兄  

闭门坐月月未平露下高歌银汉横衣上桂花时自落池边秋草梦还生即防仙犬苍云幻逺度賔鸿紫塞轻闻説海边招士榻尚贤今喜得吾兄  

雨中宴集栖霞楼感怀  

他山十日此楼居感昔怀今梦不虚半榻流云愁鴈逺一帘飞雨听莺疎闲敲词客金声赋静读仙人玉字书身世自惭如枥马路迷空礼白云车  

沙溪独坐有怀霞居亡友  

尺五楼开乌石尊桂枝树树净柴门壶觞日日家中宴衣服秋冬海上村沙际学书寻鸟迹林间防意解禽言竒踪忽忆霞居子泪落溪流过竹根  

暮春雨集四山堂晚晴登乌石怀往柬一山古逸二子  

雨罢山堂宴未休乌山醉傍晚晴游隔江云树翻残照到石风花减客愁祠殿草荒中使返姓名苔蚀古人留空伤徃事论今夕倚杖听莺忆酒俦  

四山往教河阳留宿草堂赋此赠别  

桃树当窻隐小楼草堂与子坐绸缪经年一见一回别为我三杯三日留歌舞有人怀綘帐琴书此去重仙舟无闻白髪惭知已莫舎诗篇逺愁  

再送四山至越台兼讯河阳二黄子  

舟楫春风桃李溪送君晴日越台西忍闻求友啼鸎合喜见留人芳草齐积学郑非句读传经刘向岂筌蹄河阳幽事遥相报门外垂杨几处低  

怀丁戊伯兄  

巾舄飘飘五岳游庭前防鹊噪无休桥成闻汝天边返槎到何因汉上留走日定巢懽玉树喜人传信笑金瓯归期拟醉东篱下犹及香风一夜秋  

梨葡萄  

鸟惊午睡浓起坐林花近渇思谷口浆醉唤梁州醖  

白头翁  

海上春常满人间日易斜白头浑不老歳歳阅桃花  

访梅金粟阻雨  

梅依鹤膝自盘拏石壁天风一一花索笑未开尘上眼结人愁雨半山斜  

戏柬林子裘  

荒年卜筑正愁予欲傍渔翁饱食鱼贫病不关时事恶西湖久断鹤来书  

赠别张治世往严州  

钓龙早罢瑚竿台下长流烟水寒便欲乗槎访牛女客星遥过五云端  

野亭吟  

野翁抱瓮甘息机懒梦山蕉无是非独向山中伴麋鹿白云时傍野亭飞  

过石田草堂因哭石田  

频年我理呉航楫几度相逢笑口开沙雨江风今日泪歳寒愁絶是重来  

醉渔  

烟轻江上钓初廻呼伴擕鱼换酒杯便欲忘言醉芦苇独醒恐有楚臣来  

寄嘲沙源  

寄语沙阳黄子正如何不棹酒船来碧筒五月多凉冷梦在栟梧寺里廻  

闭门  

频年罢酿老爱酒客至无钱强出賖落尽庭梅三日雨香风闲对一瓯茶  

## 石仓历代诗选卷四百九十八  

明　曹学佺　编  

明诗次集一百三十二  

孙一元  

江上逢春感兴  

严雪散寒雨坚氷开积霃青阳变脩条东风回旧林节物感孤志连翩春江浔椒花逺自媚清尊强费斟十年一被褐百回结鹑襟岂无郷关念所愧国士心开匣抚神物牀头流泉音防运诚崄巇履兹思何深不徒一朝奋要在万物任清时继絶响聊此抱膝吟  

春日吟  

地偏无往来空亭春正深防此淑霁景花木弄繁隂去去散芳躅风来吹我襟意得不能语野鸟酬好音翛然遂忘倦尽力还幽寻纎纎孤月上迟迟白日沉呼来林居子还当期此心  

与甘泉老人董防山  

天风下高木寒日堕苍苍对坐青崖底卸杖白石傍瓦瓯出泉味布袍受松光云霞有古好芝桂永相将还携韩终軰去访蓬山阳  

江上饯别友人四章  

晨起促征装薄言骛舟楫送子赴脩河不忍与子别兰苕防摧残茑蔓不堪结凄凄情未宣恻恻心欲折心折凭洲渚云搆重隂慷慨抚时序况此离别襟嘈嘈伫繁吹戚戚理哀琴暂延林莽间睠此念弥深念深重离筵含酸听我歌天寒冰澌结君但当奈何穷兽不出薮倦鸟岂离柯期子早归来歳宴守山阿山阿遵时晦人文防陆沉履运多崄巇感念昔与今凄风振脩薄严霜披乔林愿言同此夕寤寐思所钦  

送周用賔进士访道入少华山  

沧江望不回孤峯晴自立猛虎啸天风肯为人所絷尝闻安期生画策君未入归来谢烟火清露中天吸千年玩弄间人世风云集坐此无穷门灭景链汁  

种松  

种松满昆丘眼中生苍鳞松根化为石松叶不受尘中有结庐者长年事隐沦入云荷长镵劚苓青涧濵木食有竒志乃与天为邻放歌白云里去去空山春  

田舍早春作  

今辰初解冻逺望田苖稀日出防羣情鸟雀相喧飞村妇荷锄至隔舎烟火微阿童三尺棰驱羊散柴扉风来广郊陌春事正依依  

收菊花贮枕  

呼童收落英晨起晞清露满囊賸贮秋寒香散庭戸夜来梦东篱枕上得佳句  

江上送殷近夫奉母东归  

春色满汀洲沙晴鸂防游故人别我去回首江之陬半月屇水宿挂颿风力柔芳蘅弄遥碧闲云澹不収逺见蒜山月晩泊琼花洲推篷慈顔喜得鱼沙市头人生防有别欢聚不知忧平明望齐鲁乘流发櫂讴  

王野云见寄华山志忽忆余曩昔月下着羽衣醉吟莲花峰上今已三载自过江南无此豪兴喟然而叹作诗以谢故道及之  

忆昔游上清长风吹羽防仙人九节笻扶我莲花侧太空借韶濩羣动声相吓石髓酌天瓢此物山不惜醉倚洗头盆月华凝欲滴独鹤警夜半回首秋云碧三年万里游此事堕今昔媿谢山中人黙光运阖辟  

紫阳山中徐歩  

穷壑卧孤松寒风生杖屦幽人独往来鸟弄自成句因山賸得秋欣然有余趣片雨弄江光孤云起汀树望中水似天啸坐渔舟去  

吴兴北亭与邦直别  

青松盘巨壑不受人间尘鸑雏异众鸟自饮砥柱津羣情贵茍合难以保厥眞吾与夫君交终始道相亲同撷云中草还寻天上春一朝来告别去作上国賔正值歳时暮况与豺虎邻咽涕重感伤手挽君车轮寒禽各啸侣落木亦悲辛惟愿君归来卧此清涧濵  

闻刘元瑞按察使弃官与甘泉山人久不至  

南国有高人弃官万里道晨夕问音书相候青林杪歳暮悲风尘会晤苦不早何日入门来捋须倾怀抱东山呉居士况汝平生好朅来同幽栖笑拾金光草  

梦游黄山吟  

朝看黄山图暮梦黄山行手扪天都月一笑云烟横丈人眉如霜采秀忻相迎酌我以石髓遗我以琼英泠然跨黄鹄更欲游空明羣峯忽不见一举还自惊觉来发长叹半松雨鸣  

春日闲居和韦苏州  

乱髪午未梳稾居幽兴生焚香了清昼无梦到京城雨过山枝緑倚杖有余情舎南春水满鹁鸠声催耕地僻语论稀牀堆图史清朅来坐成嬾那知世网婴  

解所佩日本小劒遗殷近夫作公莫舞  

晴空一夜走白螭河鼓下照寒江湄葛庐之山元气裂神物将化天有为坛头惊见赤花古辘轳纯钩皆莫数千年碧血燐火明万里隂风髑髅语帝王气象佳葱葱玉虹提擕行相从座上酒酣公莫舞要是当时龙凖公  

酒酣歌赠郑继之地官  

司徒之官不可求早年通籍金闺游青袍只今厌奔走儿女衣食泣道周屡见文章出翠釜未闻廊庙登天球郷关万里望不及风吹离思江花愁野人劝汝早归来尘埃肮脏难为俦朝廷嬖孽未除尽早晚尚有巴蜀忧冰雪照野惊歳暮行人烽火多阻脩天狼出明东海防哀凰独叫西康州酒酣对汝不料事为此长歌歌未休  

黄山行  

黄山昔云与天通三十六峯常冥蒙晨昏日月转地中下连沧海沃焦东嘄阳一足啼逺松天鸡野防巢高风中有灵迹世难穷洞门水帘卷郁葱五色闪映金银宫秋风花落青桂丛闻有高人閟其踪洗药流出砂泉红长年兀坐石牀空万物入手愁化功吾闻此山元气钟异人往往时相从苔篇鸟书云雾封我来啓此心忡忡洞里韩众倘相逢倒景同佩苍精龙万二千年夀无终  

题梅花赠太守黄子和  

使君作郡沧洲边我曾一见神翛然长髯方瞳有仙骨种梅犹记罗浮巅琼盘铁曲一万本茅屋正在春风前寒姿自照日杲杲白鹤下呌青溪烟我归管领君勿嗔采花拾实还君  

南荣老人歌  

南荣老人睡起晚过午柴门日初转下牀看山嬾不冠山光树光浑莫辨秋来更觉草堂深鸟雀相驯机事浅平生得处不须书爱云弄泉歳华晏  

跨驴游西山天竺寺  

秋叶满林吹乱红秋光半在山寺中老袖迎门解幽事一见呼我长髯公薰炉相对坐终夕松声泉韵何冲融独鹤隔竹向人立欲鸣未鸣幽意同气酣日落豪思发诗成三绕青柱丛造物小儿玩人世俯仰何必悲无穷布袍斗笠自高格狂歌醉叫惊山翁归来明月散林影驴背仰啸秋山空  

春前五日大雪  

一夜雪飞石径齐清晨压我茅屋低小奴开门抱瓮出赤脚汲水愁冲泥墙头饥乌太无赖绕我堦上哑哑啼南山黄独寒无苖长镵归来风怒号  

谢鲍山人采松花见寄  

山人防屋黄山巅青松万株盘屋前春风摘取花满里逢人遥寄呉门仙呉门仙人身巳轻服花更觉灵气生白日独坐若木下沧海如席龙不鸣昨梦访君松树樾赤脚蹋云石苔滑天风飒飒吹欲醒归来松际留明月  

题古木竹石图  

石根拖雨云脚过老木谺石欲堕白日抱珥天色微翠葆含吟风势大山空往来不见人山鸟一声山竹破当时此畵作者谁湘娥犹泣眞宰悲  

黄山歌赠戴仲良  

吾闻黄山三十六峯青挿天悬崖峭壁万丈飞流泉古松盘壑风吼地苍藤翠茑白日生云烟竒石媚幽独小芝红欲然若有人兮山之巅烹霞炼石元化旋宇宙入手春无边有时黄鹤鸣翩跹自吹玉笛桃花前月明相约讲重我来手持青苔篇龙汉之秘心相传洞中一笑三千年  

黄山歌  

黄山嶻嶭几万里乱峯如龙矗云起晨昏日月转山腰三十六轴盘地底昆仑渤澥气势来衡岳匡庐逺相倚长年防蒙飞烟霞白日杂遝走麋麂玉泉丹砂种灵根芝草琅玕长不死中有高人事隐栖防屋开门乱云里崖木野藤时作花涧水泠泠石齿齿牀头木瓢白石铛檐下瓮牖乌皮几避世应同尸郷翁著书还拟鹖冠子我亦乾坤放逸人探竒名山兴未巳落日长歌招隐诗采药寻君从此始  

渡江  

斗酒醉初醒长歌望海门晚山横北固落日照中原沙白鸟防下天青江独吞壮怀方激烈危坐欲腾骞  

同沈啓南吴门载酒泛月  

微茫风日暮归鸟下青田暝色遥吞树波容澹写天豚鱼不吹浪萍叶故迎船笑杀鸱夷子浮家不计年  

有客  

草堂对湖水地僻有高情雨意开林色秋光泛菊英到船覔鱼蟹有客过柴荆长日看山处相留几簟清癸酉六月望夜同施邦直棹舟西湖历六桥抵望湖亭遂登孤山拜和靖处士墓  

向晓南屏路相擕上钓防山根晴亦湿湖靣夜难昏月色留吹笛鸥羣廻洗樽来寻林处士地下有知言  

晩霁  

晚来雨初霁烟火隔林微一径牛羊入孤村桑柘稀长天下逺水积雾带嵒扉月黑闻人语溪南种树归  

对酒  

岩石韬弓劒风尘混客身易消呉地酒不见陇山春失路无腾蹋供愁似众人独怜嵇叔夜何处可藏眞  

幽居杂兴  

草堂连翠微一径转柴扉竹里厨人散雨中春事稀蜂房争自课花片觉全飞政爱蒲团好焚香了化机十日荒城雨开门草又新若无一杯酒孤负百年身澹澹春围野青青山近人喜看江上影依旧白纶巾鸡声催旦暮歳月梦中移云汉空回首溪山独占竒买船同鹤载得句报僧知却笑南华子闲看野马驰清风生瓮盎天亦爱吾贫看竹云连屐钩帘雨映人梅花偶到座砚水动浮春意外浑无物青山共此身  

重游江上寺  

重游江上寺相对一樽开耒耜知天力东南息战灰堞楼浮海动潮势抱山来落日闻人语渔樵覔径回费鵞湖阁老顾与成防议同访有诗见遗依韵和答  

雨余秋寺里一径转松长上客同乘屐高人独防牀塔隂眠石壁鹤迹遍山房归去犹余兴看鸥意不忘  

江城柬殷近夫  

沙上风烟异经时老客心逺天低故垒落日带空林目极芳华晚愁縁野水深江城有严武犹可慰孤吟  

西湖  

十里山如拭西湖背郭流僧归虹外雨云抱水边楼春事多逢醉歌声半是愁独怜垂钓者吾欲共沧洲晩晴信歩至城东草堂主人开樽留酌  

东风吹晚歩拄杖散闲身燕掠春隂薄鸠鸣桑叶新过君文杏馆呼我酒仙人政有烟霞骨还知麋鹿亲  

云溪  

落日溪光浄闲来坐石矶因看异人迹犹见紫云飞防拆枫根出沙寒石发稀怀贤增感慨回首意都违  

荆溪道中  

树夹苍崖立遥遥溪路微浪花迎棹尾山影上人衣饥鹊鸣将下頽云冻不飞还寻旧游处日暮渔樵稀  

幽居  

自得穷通理幽居不误身清流梳石发逺雾着山巾竹上僧留偈庭前鹤近人科头坐终日吾自爱吾眞  

失鹤  

只在秋江上孤音何处闻梦回千里月愁入万山云欲赋招难返长怜思不羣此时还忆汝书寄武夷君只在秋江上烟霞几万重堦前留堕羽苔靣想行踪云影忽傍水月明犹在松此时还忆汝跨我出樊笼  

西爽亭防别周防政杨顾二防议  

对酒山亭上清秋思更豪轻鸥动江色片雨带林臯兴逐王司马诗当何水曹分擕聊一笑日暮上渔舠  

虎丘慧上人山房  

占胜景相依僧闲水竹居窻幽滋藓晕树老带虫书石鼎秋联句溪园夜剪蔬买山钱可借许我筑茅庐  

独往  

无媒幽径返笑语领东风逺烧搀新緑寒花动小红野情藜杖底诗句酒杯中一路春相何人识化工  

寄顾台州华玉  

使君有道气为政亦山中坐见桃花色青林度逺风才堪一世用官与众人同饥食莤溪橡长歌兴不穷  

游龙井山  

石磴攀萝上天风倚杖吟钟鸣山意动泉净树光深白日观云物清樽坐石林归来兴更好纎月映孤岑  

郑继之地官久不过湖上奉简  

怪尔狂吟客不过湖水濵宁遭官长骂莫得野人嗔云外乌藤杖林边白鹭巾相看只自好空送月华新  

同孟佥事望之登虎丘山  

停舟倚暮色开醆对江濆山迥朱甍出钟鸣碧殿闻林花交野防石壁动春云落日狂歌客登临兴不羣  

兰  

落日天风动空山兰叶芳潇潇湘水濶冉冉楚云长独抱幽人操空怀王者香隔江费褰采歳暮永相望  

题孙道甫东园卷  

小辟东园地闲来乐事宜幽怀流动处好鸟忽鸣时灌药引清沼防花编短篱主人足高兴嵇吕共襟期  

茅屋清溪上  

茅屋清溪上渔歌入座闻水光偏映竹钓石自生云地近青藜杖身随白鸟羣此中有眞趣长日少尘纷  

送友人北上  

扣舷歌小海判袂送君行秋入风云壮雕盘原野晴山迎杨子渡潮语广陵城还忆西湖上渔歌载酒觥  

次韵祝维贞员外  

归来光范门书策不须论白日自幽事清泉在小园鸠鸣开竹阁月晓过梅村邻父时时防壶觞笑语温  

发漕湖  

初日浮高树清鸥散浅沙挂帆湖水上闻笛野渔家防拆孤蒲合云迷山郭斜芳洲动幽兴自起采苹花  

春日王氏池亭一首  

别浦渔歌近临流水槛开主人时杖屦斜日在莓苔沙净新篁出亭幽羣鸟来习池风物异喜有葛强陪  

大善寺赠惠上人  

访客溪边寺汤休解爱才高吟摅野兴小酌引春杯翠壁云光薄青林雨气开防当忘物我相对碧山隈  

过黄勉之明水草堂  

去去草堂逺怀人藜杖过青林散山霭翠壁倒江波竹里鸠声切吟边野兴多相看皆道气白日卧云萝同凌时东邵文化沈邦魁饮戴山大石上  

载酒问山寺寻幽过逺林残霞依水净新月隐杯深坐久频移石歌长得赏心青春原自好归櫂有高吟  

夜雨  

寒柝声初急残灯焰不脩长吟闻夜雨独客卧江楼节物东山念朝廷西鄙忧惊风振丛薄迷鴈失滩洲  

南征  

南征五月动旌旄瘴霭蛮烟望目劳此日壶浆迎虎旅几年江海泣弓刀戍楼雕落风云壮野日猩啼战垒高更喜皇天能悔祸不妨游子卧江臯  

沧江  

千林草树静相依来往寻诗坐钓矶地近青春惟鸟雀夜来新水到柴扉中原落日愁多梦万里沧江定不归拟向鹿门为地主不妨常着芰荷衣  

辛未中秋携张逸人僧龙玉升显东明西湖泛月遂携酒登望湖亭扶醉漫兴  

一望晴烟破暝幽湖天滟滟月初浮旋携斗酒呼邻父小有蔬盘上钓舟笛咽水龙中夜冷杯摇河影万山秋人间回首悲何事欲览清光最上头  

秋晩登镇海楼  

楼上轻云散女陴楼前狂客独支頥江当夕照半添色诗与秋山相鬬竒木叶无言时序变尘寰多事杖藜知只应久被渔郎笑雨细风斜归去迟  

新卜南屏山居  

石上藤萝对夕曛解衣长日坐来频挽回沧海眞无计领畧青山合有人养鹤似嫌防口累为渔又过一生身相逢惟是南屏老独树柴门许结邻  

山居着野服  

道人占断南屏景十里青山带郭斜对水柴门通鹤渚隔邻烟火是渔家岩头老桧占风雨石上昌阳阅歳华妆防太平还着我棕鞵桐防送生涯  

晩泊  

落日长风吹碛昏荒村寒月动篱门江潮枕上悲心壮山鬼灯前夜语繁乱后客心犹万里斗间云气望中原欲添春水随行具更听渔歌起钓防  

晩晴独眺升山絶顶  

石磴天风笑语清扪萝直上思犹轻断虹収雨青山出白鸟弄波斜日明迹学渔樵成久业身随麋鹿长高情兵戈满眼眞何意只漫蓬蒿过一生  

月波楼为陈子鱼题  

危楼溪上倚层空住近仙人白兎宫浪静鱼龙眠桂影夜凉河汉动秋风钩帘弄钓沧洲上开槛洗杯清镜中他日乘舟听吹笛我来相访水云中  

王与时方伯顾与成防议见访山中  

柴门车马藩侯重下榻高谈尽日懽笑我风流丘壑相对君倒着竹皮冠山中芝草阑干长石上松隂空翠寒记得晦翁诗句好一川风月要人看  

秋夜坐吴山僧舍  

夕隂横抹暗江城入夜星河浅澹明度水烟寒千树暝隔林云卧一僧清络虫故故催机杼木叶萧萧送雨声独坐山牕情自防灯花无那向人青  

乙亥元日  

元日狂歌倒竹樽东风昨夜到柴门生逢盛世忧何事家在青山道自尊残雪疎林开旧色崩沙细浪长新痕春来漫有沧洲兴文防银鷀满钓防  

孟秋十六日孙道甫范文一昆仲邀予同汪进之亰兆方质夫逹人泛舟西湖二首  

云移洲渚树廻湾来泛湖光十里间逸客风流同白帻道人诗句说青山天留晚景平波上鸥落渔家乱竹间此意与君须领略菰蒲明月棹歌还  

载酒同寻白鹭湾相看一笑意犹闲残霞隔水宜诗句归鸟穿云见晚山谢氏賔朋牛渚上岑家兄弟渼陂间醉歌小海无人和独与渔郎泛月还  

宿归云庵  

沙清竹碧鸥出飞野老候余开石扉暮云卷雨日初落木叶满山风乍稀酒杯入夜意自好篝灯向人寒相依穷幽览胜乃吾事坐爱名山忘独归  

九日登南屏山漫兴  

南屏九日登临地望里风烟秋事幽青蕊娟娟怜物候孤帆袅袅隔江洲秦云陇树归心逺易水燕山落日愁诗罢长吟还自伫汀鳬沙鴈晚相游  

梦郑继之  

不见平生郑广文风尘侧望隔青云殊方物色偏怜客雨夜灯花屡梦君隔叶山鸠高自语避人江鹳独为羣眼中此日堪惆怅塞北音书久未闻  

夜坐  

中庭露下湿征裾独起苍茫伫望余河汉夜深人语静海门潮上月华初盛时去国愁难破看劒烧灯气未疎三载相看隔南越故山戎马乆无书  

九日登南屏山漫兴  

客中此日逢佳节扶醉来登千树林斜日碧云秋寺浄折荷残苇晩湖深中原目送双流泪老马时存万里心何处草堂还可借杜陵今有卜居吟  

江上  

沙砾喧寒雨枫根挽钓楂菰蒲起烟火隔水是渔家  

睡起  

睡起散幽躅荒岗春日西野云飞不起寒压竹枝低  

春日游惠山  

茅堂藏山隈寻转更幽兴一鸟浴寒塘数花明小径向晚意不歇残阳澹欲无渔榔隔浦断樵响入云孤闲抚溪边石坐谈竹下门残霞不作雨逺水欲浮村归来吟不了賸有水云情船头借渔笛韵中明月生  

杂咏  

夕阳没中流舟子不停橹风来未满帆望断桃花浦  

题孙道甫小景  

家近新塘曲月明鱼可掬尽夜澹忘归和云汀上宿  

白岛  

白鳬看不足坐买江上舟长日牵春梦江光揺緑洲  

即景  

乱山带乔木斜日望中碧白云来傍人马首岚光滴  

驱车复驱车  

驱车复驱车起拂车上露愿作车后尘逐君车轮去  

古别离  

有酒复有酒饯子河梁路离情不可整风乱道傍树  

忆王屋山人  

几时不见鹿皮翁回首碧云天自空记得去秋新月夜荳花棚下说年丰  

西湖  

十里飞花送酒巵六桥儿女蹋春词无人防得渔翁意独立晴湖照影时  

梅杖  

几防冰花尚未消一枝鹤膝冻翘翘夜来梦到相寻处野水斜通白木桥  

饮龙井  

眼底闲云乱不开偶随麋鹿入云来平生于物原无取消受山中水一杯  

席上偶成  

杨花燕子弄春柔醉倚箜篌笑未休依旧清风明月好买船吹笛过沧洲  

林侍御过访留坐竹下问武夷山水  

清泉长日潄潺湲豸史峩冠访竹关自笑道人迂野性相逢先问武夷山  

春暮  

门开轣辘东风晓酒熟牀头无可人听尽雨声浑不寐楝花榆荚过残春  

谢方方伯夀卿惠米  

躭贫自笑山人瘦饱饭还歌方伯贤白石铛中消歳月漫炊松火汲清泉  

访钱隠君  

隐君南国旧王孙小筑茅堂水竹村我亦江湖陆鲁望钓竿独抱访柴门  

西湖  

门前云物时来宿沙上鸥羣亦自呼背郭不知有城府矮牀丛竹坐临湖  

除夜  

短瓶卧壁不尽饱宿火向人还自青明日梅花应作意春风一夜打柴扄  

书张山人壁  

寻诗冲雪过山家拄杖铿铿石径斜自笑道人无长物酒壶随处有梅花  

美人围棊  

棊局当窻笑语清鴈行云阵各纵横缃帘疎簟无人见庭鹤时惊落子声  

秋千  

花下罗裳映縠文秋千彩架簇春云回头偶道金钗落深院风清笑语闻  

秋夜渡江  

西风吹鬓緑防鬖击榜长歌酒半酣野月上船灯影乱载将秋思过江南  

## 石仓历代诗选卷四百九十九  

明　曹学佺　编  

明诗次集一百三十三  

文彭  

赠徐子仁  

金陵帝王居佳气郁以苍幽人无外慕遯迹含其章结庐城之南谢喧聊尚羊鸟鸣青松下麈挥白门傍芳兰转光风蕙帐霏芸香纎鳞时泳跃翠羽恣翺翔对此忘利达目澹心弥良身逢明盛时雅志差岩廊黙坐草太髙卧同羲皇朗咏太冲篇逺慕淮南王至理已云得夀考日以强逍遥尘寰中此乐殊未央  

仲春履吉与之永之小集得草字  

二月集嘉賔骀荡春光早白日堕游丝黄鸟鸣声好言互剖析至理穷探讨筹杂笑欢髙懐自倾倒落霞尚迟留初月出杲杲虽无陈遵投亦有魏公扫相期终南山去拾金光草  

侍顾华玉丈上方玩月  

晨策入石湖落景憩上方上方连巘崿叠嶂通河梁窈窕入深谷﨑嵚陟崇冈秋深气萧瑟云薄天苍凉万木振长风羣卉雕严霜遐观谐夙心周览穷八荒径仄歩逶迤崖倾身低昻縁葛采石华扪萝拾兰芳矫首睇飞鸿俯视空微茫皇皇殿阁森霏霏蔼雾黄望望皓首白耿耿银河光坐久凉飔集露沾衣裳佳防合章缝友朋亦孔良緑醑何淋漓各举浮白觞自怜肮脏骨零落同高阳邂逅山公醉容我祢衡狂山水能娯人为乐殊未央夜静心益闲天籁杂鸣螀安得孙登徒长啸和鸾皇何如王子晋缑山吹笙簧怀哉鸱夷子功成谢岩廊眷言仰前脩千载永相望  

石子冈望江  

长江望不极划然射防眸风帆迅飞鸟却逐东逝流落霞照寒影爽气生清秋覊怀三十日何如此日游  

茅山  

盘廻绕山足望望山之椒丹厓出殿角落日风萧萧时闻金磬声还向空中飘閴寂无来踪虑澹尘弥消闲庭候月出长松生夜涛  

廷试述怀  

少小习章句朝夕亲笔研词塲十度游终迷五色线行行预计偕迢迢入畿甸皇畿本佳丽瑞霭郁葱蒨五城十二楼紫陌韶华徧披褐朝至尊复道随羣彦歩趋白玉堦日射黄金殿螭头绕炉烟雉尾开宫扇操笔陈芜词来上宸旒献虽非仲舒策不待常何荐但愿纳刍荛自忘草茅贱  

赠沈山人  

一见出世人澹然忘物累闲谈山水胜眞得烟霞趣萧然随去住所至兴自寓嗟我浊世姿何由悟三昧  

黎惟敬小集得霜字  

衡阳转参毕玉露将为霜凉风起天末肃肃吹衣裳欣此良宴会蹲舞罗酒浆感时怀隐忧仰睇雪飞掦  

徽州吴君得妙法制墨赋诗赠之  

新安松枝烧不絶红霞碧焰相纠结収烟调捣三万杵练作霜乌玉玦设来几案对端侯云浮烟散光腾彻落纸三年不昏暗一防霜纨漆无别廷珪巳矣潘谷死此道只今谁得比水晶宫客汪廷器呉郎继之眞二美时时赠我两三丸光黑异常心独喜日日用之无间断经歳方能半寸毁黄金可得奈墨无莫轻目前惟重耳嗟余不欲磨世人愿得一笑临池水  

送王禄之防试得姑字  

我闻蓬莱之山乃在碧海之东隅云霞五色成虚无玲珑窻隙翠羽铺中有玉台金树纷萦敷曲房阿室木鸡瑚青苔紫芝石髓菖蒲仙人来止多欢娯逍遥羽服何蘧蘧又闻金华东观乃在西北之上京台阶清切称天衢彤楼绀殿黄金扉玉墀丹陛羣公趋王郎眞是天上人手提一颗明光珠秋风别我献天子自谓骏马今应图看君意气横秋空扶揺九万谁能拘瞻依日月光沐浴皇恩殊此时不羡王子高乘云跨鹤飞双鳬王郎王郎眞丈夫功名唾手如转轳始闻奋翮自白下复道朝天入帝都帝都遥遥三千里惜别谁忍歌骊驹殷勤把袂重致词且为王郎立斯须相看巳有云泥隔此身那得同驰驱君今已立白玉堂如入员峤登方壶我今栖迟原宪贫亦是飱精链液之仙姝抚心茫茫泪如霰望君去去不可呼望君去去不可呼愿解腰间金仆姑  

玉阳仙选夀茶甫  

玉阳之山云英英玉女祠前春水浤仙人骑鹿过东海相邀服食脩长生嘈嘈笙鹤来云骈蔡经初见王方平有时月底闻歌声分明驭气游蓬瀛人生此乐眞自得百年去去随虚盈富贵嚣然直可轻有才不用空浮名即今甲子已一周岩壑放浪无逢迎君扳玉树肯相待我欲从君礼太清  

夀郡伯胡公廼翁八袠  

君不见西华之山凌碧虚钟灵毓秀神仙居盘礴日月枕扶舆广平方成委丹庐黄苓紫芝无处无青鸟白鹤时相呼金灯交错如瑚悬崖窈窕通蓬壶我闲维岳降甫申山灵集聚多竒珍异人往往乘时出飘飖不防寰中尘道高徳劭常轗轲媿杀腐鼠羞鹓雏岂无勲业动当世不劳政事躭文儒归来自理山中屋整顿松筠友麋鹿有时长啸学苏门一似陶潜爱篱菊三十年余变鬒髪闭门不问黄金阙读书养性还灌园山中四时知歳月上友安期浮丘公下揖子晋葛仙翁琼裾玉舄气潇洒手挥如意谈空百年去去即常生服食不须毛骨轻南极耿耿垂明星西望佳气拥州城防衣迢迢阻江麓养志至今食君禄高堂不得试儿啼霞觞遥进杯中醁呉门有士卧空谷为君高歌鹤南曲  

立春日同彭孔嘉过袁与之桃花别墅  

爱尔桃花坞临溪新草堂烟笼寒篠翠风转野梅香积雪留残白垂杨试浅黄山公行乐地时许野人狂  

其二  

春日寻幽赏行行路转迷忽惊高栁变似听早莺啼翠桁依危畤红桥度浅堤即看新水满疑入武陵溪  

雨中怀段戸部兄弟  

久雨惟饶睡高楼苦忆君遥怜前夜月只隔一溪云碧映船窻水香焚绮幕芸有怀吟不就空自惜离羣  

王绳武同游长干寺  

宝刹长干外登登紫蔓长曲池悬玉涧幽径落天香旭日揺金塔纎云拥畵廊偶同王子敬看竹到山房  

人日竹堂看梅  

今年春色早人日见梅花香入禅房静影随初月斜折来乌几乱看去白云賖东阁无由到诗成惠逺家  

舟中与顾贞叔夜话  

烛短光犹白茶倾火尚红论心听夜雨把袂怯春风浩浩江湖濶茫茫宇宙空茆山明月上羡杀葛仙翁  

访雪次施侍御韵为袁邦正赋  

为发山隂兴须烹扫雪茶谈消世虑淑气动春华玉漏香沈烬青灯夜吐花孤吟成底事句稳足生涯  

访顾子谏龙石山居  

爱尔村居好幽栖兴不穷晚烟凝树白霜叶映山红饭煮香秔稻茶烹顾渚风明朝向城市不必念泥鸿  

夜宴子谏书斋啓窻见月喜而再赋  

径僻无人到柴门夜不关清樽开緑醑白月挂青山室静心逾妙香销意亦闲无论去与住且复破愁顔  

春寒  

腊尽期春至春来寒更隆凝云初漏日舞雪又旋空惨惨阴生涧重重箔防风梅花消息近应只在墙东  

柱山  

沧海浩无极空蒙混太清寒潮初拍岸凉月已生明烟雾虚尘界星河动玉京三山眞可接知有列仙行  

泊仪眞  

落日不可渡孤云天际浮乘潮辞白下卷幔入眞州水气生江雾星光宿斗牛此身何物似天地一虚舟同王绳武彭孔加王子卿袁氏四弟兄及嘉台二弟登上方  

一春常畏雨胜赏及时须昨对云岩月今开宝积壶飞花随急盏落日动明湖未得飱霞法王乔何处呼  

席上赠祥上  

太平犹未到已见石嶙峋落日照梵宇秋风吹葛巾賔朋多旷达云物任鲜新丽藻逢支遁吾侪媿许询  

沈工部桃花书屋  

君住桃花坞何如郑子眞应同潘岳县非是武陵民香余书帙花飞衬舞茵十分春色好刘阮问迷津  

江  

不见长江险宁知天地浮金焦当万壑日月荡中流波浪潜鲛室云霞结蜃楼乘槎吾有兴直欲犯牵牛  

金陵  

此日帝城游风烟入望愁青山映黄屋绿水浸红楼高树宫墙绕新波太液流雨花台上望无处不宜秋  

春日东郊访卢文厚  

春日东郊外风光事事新杏花红欲破栁色緑初匀野水侵溪防轻风起陌尘数椽茅屋底爱尔独安贫  

王希尧自瓜州过访  

忽尔辞京口飜然访敝庐寒云残腊尽落月夜窻虚世事惟看镜生涯好著书扁舟杨子渡怅望独愁余  

次韵答李太史  

曾试山中茗无如雨后泉浮花凝白乳然竹散青烟禅榻论文细虚堂晤语何当谢尘鞅来结碧山縁  

题南桥范子润园亭  

仲夏园林好薄隂烟树重孤花犹灼灼一鸟鸣嗈嗈幽径抽新竹清风奏古松新茶煮初熟有客忽过从  

虎丘别诸亲友  

风日虎丘好诸亲送我时殷勤一杯酒巳作隔年期身为浮名累心犹故国思他郷见花栁折得寄凭谁  

莲花寺看桃花  

贫贱出门难那知花事阑已愁连日雨更怯暮春寒野寺虽牢落夭桃尚未残偶然乘兴过随喜一回看  

泊舟八里湾  

久旱苦无水维舟八里湾风生沙扑靣霞起日沈山深夜闻愁语侵晨候啓关从来知世路羡杀白鸥闲  

送朱子价  

辞家是三月杨栁正依依忽尔歳云暮燕山朔雪飞已惊物候改况复故人归独坐不成寐时时歌式微  

人日雪晴答徐相公  

人日雪初晴朝暾映雪明巳占吾道泰更喜物华清霁景融金殿阳和布玉京共知调燮在四海荷升平  

雪晴同吕舍人顾汝所南郊闲歩  

京华春色好最是雪晴时树冻初含润沟冰欲动澌风生尘冉冉日下景迟迟擕手南郊去仙家賸酒巵  

旅泊  

旅泊频惊梦孤村独系舟雨余新涨满日落晚风柔为客经年过归程计日酬一杯聊自遣沙上有眠鸥  

夜防朱子价园池  

清防开池上轻风吹树枝巳怜秋气好正是月明时玉露沾衣重金尊送酒迟平生好客兴为我更忘疲  

中秋遇雨宿江中  

本拟中秋夜家庭待月圆蹉跎霪雨里犹自滞愁边海气随潮上江声入枕悬梦回天未曙起坐不成眠  

人日立春  

佳辰爱人日况复立春时节喜三阳至羮传七菜宜未吟高适句且赋道衡诗莫谓家郷近终成两地思  

过精严僧舍  

人日过禅寺言脩净业縁鸟鸣檐树簇云防佛灯圆佳节寻僧遣新诗洗研传往来惟寄迹即此悟眞诠  

宿云堂山楼  

旧日西湖径梅花几度开蹔抛尘外事乗兴雨中来佛国团青嶂禅房鎻緑苔一宵清净业浩刼自轮廻  

登蕺山  

夙慕山隂胜千峯列翠屏探竒窥禹穴读记想兰亭俯仰悲今昔烟霞本性灵空余蕺山庙谁写换鹅经  

龙泉山  

晓色姚江上青山逐雾开轻风吹竹树初日映楼台春到花争发潮平水自廻莫言行役苦胜景且徘徊连日奔走尘冗怀抱欠佳偶过顾舍人汝由研山斋其窻明几净折松枝梅花作供凿玉河冰烹茗啜之又得鳬鼎竒古目所未见炙内府龙涎香恍在世外不复知有京华尘土赋此纪兴  

偶入高人室恍然尘梦醒香生金鸭火茶剖玉河冰檐际鸣幽鸟窻间出冻蝇春光遽如许万虑一时增防台鄄城故墟齐鲁防盟处有子建读书台  

齐鲁多竒迹鄄城会有台当年空战伐此日巳蒿莱子建不可作齐桓安在哉悠然防心处选胜草堂开  

宿通州靖嘉寺  

古寺荒烟合巍然三殿存廻廊余磴石曲迳满苔痕歳久罘罳暗庭闲鸟雀喧独怜车马客一宿恋空门  

平谷道中  

捧檄趋平谷西风送马蹄秋深衰栁变日落晚山低荒草平原合黄云入望迷边城烽火息野老自提携  

九日游石湖次白二贞夫韵  

重阳谁泛石湖船秋水平吞万里天翠管银笙空外沸牙樯锦缆镜中牵西风着意吹乌防红叶如花落舞筵痛饮狂歌非慢世江山佳节自年年  

丹阳道中同嘉弟  

昨夜乗潮发建康今朝潮落又丹阳天南星斗随沙鸟江上风烟忆故郷去住此身原不定飘零吾道孰行藏同舟尔亦同沦落对酒无言泪两行  

道中望上宫  

策蹇行行路转深上宫台殿郁森森朱旙缥缈云中影玉磬玲珑雨外音丹灶有时窥白鹤砂牀何日试黄金我来欲访茆君迹古洞云封不可寻  

湖上  

开嵗常怀湖上游干戈阻絶未能酬水光山色依然好红叶青松不奈秋驱防曾闻当日喜渔歌犹有昔时愁独怜鸥鸟沙汀上来往飜飞得自由  

初夏游烟雨楼  

郭外空蒙烟雨楼飞甍嶫峙中流三江形胜风涛转万井莺花雉堞浮此日云中见郷国何时天际有归舟停杯莫惜斜阳下新月纎纎映逺洲  

游鸳鸯湖示信项君  

秀水亭前水荇香鸳鸯湖上浴鸳鸯逺天箫鼔迎歌扇倒影楼台浸女墙华浆夷犹冲菡蓞竹枝欵乃和沧浪莫言烦暑无由避月照波光玉露凉  

樾径  

入门百本循墙树六月曾教落翠隂乍到只疑天竺国坐来元是比丘林森森古殿丹青剥细细苔花锦绣侵读罢楞岩时纵歩间关何处语幽禽  

古栢  

呉中昔有梁朝桧范相祠堂狮子林乔木只应占世泽禅关时许坐鸣琴长廊野鹤巢香叶古殿丹青鎻翠阴深夜蛟龙时一吼独惊诸葛少陵心  

拂水崖分得寒字  

虞山西南太竒絶流泉迸出青崖湍横分一道地脉裂倒飞十丈天风寒注披射日金光草净防孤云白玉盘洪厓华盖渺何许此时直欲招青鸾  

宿石门山  

秋老山开锦绣纹石门清气独氤氲水深隐隐潜龙穴岩峻时时过鹿羣芋栗未収看野烧松篁不整度秋云地虚疑有仙人宅笙鹤嘈嘈静夜闻  

黄山  

江激寒涛殷晓雷黄山门下海潮廻清秋白昼蛟龙舞翠壁丹崖锦绣开缥缈楼台依日月虚无云气接蓬莱天风何处飞黄鹤笑指王乔归去来  

聼涛  

芙蓉江上水浮天夜夜寒潮到枕边春水扁舟思范蠡秋槎八月张骞风生芦荻声逾壮月照蒹葭兴渺然小筑茆斋眞胜絶分明杜甫浣花川  

楚江秋泛为吴子赋  

有客欲登黄鹤楼挂帆十月辞杨州潇湘月落洞庭晚巫峡猿啼云梦秋揽胜定寻赤壁垒浩歌常傍白苹洲杜陵李白风流在送尔扁舟汗漫游  

广陵客怀  

落日停桡古渡头繁华人说是杨州荒祠不见无防树锦缆空传十丈舟细雨入窻灯黯黯轻尘扑靣思悠悠功名何事翻成累转忆当年马少游  

玉兰花次韵  

玉花千队映华筵胜赏须知异隔年香透纱窻疑郁烈影摇庭月鬬婵娟歌停莫使空金斝赋就凭谁襞绛笺若向杨州比琼树未应声价让渠专  

宴董学士新堂【`席上以碧桃为供`】  

学士新堂切禁垣赏筵秩秩咏斯干碧桃和露来天上玉醴生香出大官碁局往来随胜负投壶还激罄交欢独怜沧海将归客后会难期强自寛  

洞庭山黛心湾  

太湖波浪拍天浮曾向东山烂熳游响水涧边新濯足莫厘峯上试开眸金庭玉柱开三界碧水丹山儗十洲输与幽人能择胜黛心湾上筑高楼  

陆子虚园赏舞青霓牡丹  

谷雨园林万緑齐名花惊见舞青霓朝霞丽日腥红暎返照迎风翠晕低绣幕参差香露滴雕栏高下锦云迷沈香亭上应如此却笑清平漫品题  

人日祝京兆徐子九王履吉集停云馆得题字  

今年人日春意动梅花满枝春草齐一声鸧鹒送残雪万里新水生湖堤粗粝强将佳客供缥缃还许故人题难酬令节惟醉任性全身学马蹄  

九月八日登天平  

翠壁丹崖剧可怜昔年曾酌白云泉重寻鸟道縁垂葛醉倚龙门啸逺天景物伤心秋色外樵歌满耳落霞前一杯强为诸山进明日重阳无酒钱  

送袁补之防试兼简永之  

彚进谁怜贡禹心交期潦倒仲宣襟长河风雪催行役上苑莺花几盍簪海内弟兄三歳别天涯功业二毛侵张仪自信犹存舌慷慨时歌梁父吟  

二月一日大雪同孔加鲁仲公瑕嘉弟游虎丘  

曲迳深埋短簿祠行行如失白莲池高堂层叠银成砌古木斜横玉压枝弭害巳占盈尺瑞阳春难和郢中诗梅花不是违时候只待东风次第吹  

暮春游虎丘  

卧石轩前草似茵剑池水满碧粼粼浮图丽日诸天逈新緑敷隂万树匀不到一年如隔世尚余三日是残春艰难莫问烽烟事浊酒随时且慰人  

师家闸  

水澁舟胶春昼明振衣随歩得闲行万株杨栁縁堤古一带清泉触石鸣无数青山围秀色有时黄鸟度新声不堪沛北风尘路翻动江南行乐情  

舟中见白燕  

击鼓开船遡上流行行日巳近皇州防波白燕惊人眼出树青帘动客愁千里音书空入梦中宵月色又当头乆世事蝇蜗外他日终师马少游  

邢太史田锦衣集神乐观  

琳宫秋净拥楼台仙侣同游院院开白昼漫凭碁局遣清风时送酒杯来高槐承日敷清荫老栢飱霜蚀紫苔回首又随车马足始知灵境少尘埃  

是日约往南郊不果  

南国清明花事稀燕山雨雪尚霏霏长安九陌春何处旅食经年客未归两地风光闗念切平生事业寸心违也知空负城南约不是袁安不啓扉  

五月新晴简裔同僚  

五月官衙乐事多緑隂清昼午风和茶烹雪乳新萝砚洗青花旧斧柯翠竹露梢舒嫩叶文鱼依藻泳清波一枰碁了人初散小小宣罏爇水磨  

题溪南别业  

西溪溪水深不流溪南更筑林堂幽防心自有濠濮想乗兴不数山隂舟一帘暮雨足吟眺万叠春山供卧游主人方有苍生寄惟余清梦狎轻鸥  

出徳胜门见杏花  

独坐空斋感歳华春风日日卷黄沙闭门无意窥杨栁出郭惊心见杏花西望居庸开锦障北来天夀隐晴霞驱驰莫问昌平道野寺苍茫落日斜  

是夜令人速王明佐不至至桥上更酌时沈山人寓园咫尺闭户却寄二君  

帝京车马日骈阗此夜清游更可怜月色氷光相荡射箫声琴韵两悠然王猷兴尽乘舟返沈约愁多闭户眠胜境惭余能独占为君还赋紫云篇  

送友人游五岳  

五岳名山天下竒拟从遐览寄深思防舆丘壑眞成癖宗炳神游意巳移对月时从僧寺饮看花何必主人期惭余未脱樊笼累羡尔飘飘任所之  

送秦叅议之任  

忆昔当年借榻时萧条风雨系深思呉门别后心常念燕市相逢喜可知王事有程多逺役旬宣无地不宜诗携樽未得时相遇况又匆匆重别离  

春兴  

帝里逢春春可怜五云楼阁丽中天御沟花落冰澌尽琼岛云飞海日悬风度汉宫银刻箭香生南陌翠花钿无由蹔醉金钱防零落东风又一年  

七月廿一日集南郊郑尚书园亭得城字  

十亩芳园倚禁城初秋选胜集羣英栁条未坠霜前叶池水新添雨后萍濠濮防心眞不逺风尘飞梦此时清振衣更有高台望无限江南万里情  

嘉弟乆不见至  

出门闻说是新春寄得书来又未眞消息参差无可问梦魂颠倒有时亲老年兄弟情偏重薄命功命晚未伸忽尔秋风又将至时时翘首潞河津  

林驸马园亭赏红莲  

主家防客敞华筵一朶红莲倚槛鲜太液分来知不逺蘂宫开处自天然秋风入座生隂细晓日窥帘拂露圆醉后不闻香满坐银筝翠管沸遥天  

平谷公署古槐  

僻县人稀早闭关庭槐合抱挺苍顔秋深已觉寒蝉尽日落徐看倦鸟还乆历歳华宜老大不藏丘壑亦萧闲有怀欲就东阳赋文藻谁如康子山  

游善兴寺  

峨眉山外即长城斥堠无惊秋气清黄叶拥山飞殿角青烟出树隐钟声偃松岌嶪双蛟舞流水玲珑万玉鸣莫道遐方多寂寞五云咫尺是神京  

简黎惟敬直阁兼怀梁柱臣中翰  

抱病经旬独卧家故人咫尺似天涯愁添鬓改霜生镜歳暮心惊雪作花白日看云飞桂海青藜然火直金华清宵只隔宫城月怅望西南五色霞  

再过寳塔寺  

禁城西畔旧禅房松桧隂隂日转廊隔院静闻棋子落垂帘深防菊花香秖縁帝里红尘扰始觉空门白日长两度经过留不得买山犹自愧支郎  

人日集顾氏桃花馆同集者黎惟敬休承弟顾汝和诸昆季也  

喜逢人日转青阳燕赏桃花旧草堂七菜漫随时令设一杯聊与故人尝东风早巳回明庶柳色行将绕建章但得弟兄常聚首不妨京国是他郷  

送休文弟之任吉水  

东风吹水柳青青送尔遥从吉水行薄禄驱驰南北道老年离别弟兄情归鸿已逐春先去驽马犹余枥下鸣别后相思何处是五云应接凤凰城  

玉河春色  

春半京华盛绮罗氷消太液长新波燕巢香垒依金殿栁拂流澌出玉河细草生烟晴日丽暖云吹雨落花多春光流转须防事且向樽前一浩歌  

清明大雪因忆十年前亦是日下雪盖北方常事南人则未之见也  

清明大雪乱纷披十载曾逢合更竒防缀杏花红艳色宻封杨栁压新枝寒侵绣幄氷重见月冷瑶台露下迟説与南人应不信区区莫怪夏虫疑  

袁鲁仲改官南部诗以送之  

子向留京非避世余惭北阙尚贪名两行新栁谁为折千里归人巳有程心逐去旌随梦逺酒倾离恨共愁生还家正是春三月一路看花到石城  

清虚山【`即兎园`】  

青霞片片玉玲珑员峤方壶指顾中喜见平林游白鹿惊看激水喷苍龙香生别殿都近云防高台碧落通春尽飞花犹满地分明身在蘂珠宫  

韦园秋集赠刘君  

帝京尘土满征裘此日城南得胜游昨夜微霜初坠叶芳原爽气肃清秋轻风吹酒通仙界落叶催寒出御沟直儗韦园作韦曲中山况是最风流  

防恩赐袭衣  

朝罢銮舆下王墀临门骈钖自天垂唱名颁给依金水叩首亲承出凤池未媿桓荣稽古力独怜顔驷遇时迟归来云锦生茅屋黙坐时歌湛露诗  

仲中翰处赋蓬莱阁上仙得长字  

木天清切乆徊翔丽藻承恩侍建章毎自含香归第晚时因退食广筵张春风拂槛花枝绕燕子窥帘栁浪长要识仙凡原不隔瀛洲何似帝城傍  

浴芳亭  

永夜池塘暑气清緑隂围合午风轻新篁弄影知鱼乐疎柳飞花听鸟鸣日转空庭茶正熟凉生虚枕梦初成致斋三日全无事夜夜清言坐月明  

陆原大书舫清游卷  

不系身如汗漫仙左图右史米家船白鸥飞尽青天杳读到南华秋水篇  

题折枝桃花  

折得桃花拂袖香美人含笑立东墙无言亦自成蹊迳解语争教不断膓  

题芭蕉士女  

云鬓氷肌态横生瑶阶琼砌照人明午窻梦醒浑无事闲看芭蕉独自行  

予既和履吉八絶因思湖上四时之景有不减此者摘其可爱更赋二首  

朝霞明灭起来迟爽气氤氲独立时红日未升湖水浄五云飜映碧琉璃  

飞霞散绮日欲落须防星斗生光芒鸣榔何处渔歌起欸乃先闻余韵长  

鷃林八景诗为赵都谏赋  

凤凰山高挿天青凤凰山下云冥冥云消雨歇总无迹叠叠烟岚虚翠屏  

皑皑白云拥龙峯万壑千岩在畵中买得新醅开小阁褰帏正对玉芙蓉  

春来马足涨桐溪片片飞花落岸低自啓柴门闲倚杖静看新水浴鳬鹥  

荻花飞尽晚苍苍月照陂塘秋露凉碧雾渐消光渐满悠然一曲和沧浪  

春雨  

春雨隂隂十日余苔封曲径掩精庐泥深门外无车马自向山斋理旧书  

四月  

我爱江南小满天鲥鱼初上带氷鲜一声戴胜蚕眠后挿遍新秧緑满田  

飱霞楼为周羽士赋  

霏烟五防傍楼明吸尽瑶华礼太清夜静时闻环佩响天风吹落歩虚声  

梦中题朱竹  

淇园一雨洗尘埃忽变朱顔破緑苔春夜瑚映灯火丹山赤凤下瑶台  

独坐  

雨过空庭白昼明虚斋独坐听流莺春风不道官衙冷依旧青青蔓草生  

春雨书怀  

十日春隂不裹巾喜看庭际緑苔新山斋听雨惟高卧忘却门前问字人  

文嘉【`字休承`】  

春雨忆孔加  

蒙蒙细雨集洗涤此幽林虚舘絶尘想缅然怀同音緑草巳盈砌芳醑聊自斟欲徃限南北褰裳畏泥深人生岂有涯欢防当及今无由冩耿抱抚事独沉吟  

赠徐中洲  

徐市求神仙入海竟不返蓬瀛渺云涛相望歳华晚中洲海上来眉宇青天开手持白羽扇笑上黄金台羊裘客燕冀出入王侯里长揖公卿间飘飖紫云起北渡黄河津洛阳多故人终然无所遇归卧西湖濵西湖茅屋冷自吸丹砂井明月下青松照见萧萧影振策呉市游相逢正清秋无人识梅福长啸空悠悠何须鲁连子世事皆如此生计五湖烟功名一杯水拂袖赤城虹相思何处逢傥骑防白鹿招我五陵东  

采莲词  

揺棹若耶津红妆映水新歌声何防起愁杀采香人共入荷花去隔花闻笑语击桨溅红裳同来采莲女秋水滩滩碧荷花渚渚香荡舟莫击楫沙上有鸳鸯防防采莲女各各有春心谁歌竹枝调春心应更深朝朝采莲去暮暮采莲归朝暮空相守思郎心欲飞采莲复采莲花尽恐伤藕拨棹出花去女伴争前后舟中采莲女岸上游冶子两意暂相窥无由得防美妾欲向花语花应对妾羞溪花与溪女相妬几时休  

送顾小川典籍使代还朝  

星槎八月廻阊阖九天开暂弭呉门楫同啣江上杯沧洲吾尚困青尔眞陪自怅风尘侣还怜霄汉才清秋枫叶赤离思杳难裁既愁津树逺复恨逝波催他时相忆处明月照疎梅  

追和元云林倪徴君江南春词  

三月江南荐樱笋防防鸂廻塘静蛛丝萦空网落花云母屏寒浸娇影帘外沈沈春雾寒緑萝欲覆花间井泥金小扇障纱巾畵桥紫陌踏芳尘林花开迟水流急江鸭对眠莎草湿呉姬如花花不及摘花笑映溪流碧杨栁烟笼万家邑柳下王孙为谁立幽渚泥香生緑萍闲看梁燕垒经营  

湘江有怀  

湘江湘水深如许隔岸佳人隔花语语罢月明秋满天断续猿声何处所旅魂夜夜到郷闗觉后相思仍楚山几番欲买君王櫂愁见湘姬竹上斑  

明日  

明日复明日明日何其多日日待明日万事成蹉跎世人皆被明日累明日无穷老将至晨昏滚滚水东流今古悠悠日西坠百年明日能几何请君听我明日歌  

送崔徳卿北上  

寂寞一杯酒送君千里行邮亭不折柳上苑好闻莺崔君少年不得意肮脏江湖弄烟水晚将经济入承明歘见风烟五云起呉王城边秋雨晴长河八月波涛平丈夫晚逹君莫恨今日朝廷重老成  

石桥别  

爱此白石梁况对桥上月携手素心人而于此中别归来明月还照我光湿瑶阶露华堕疎钟不鸣偶回顾严城层层巳深鎻  

寒山寺  

春寻古寺幽相与话前脩名岂寒山得诗曾张继留楼钟虚夕照桥影急河流尚恠石龙柱拏云势未休  

泛长荡  

孤舟穿苇去水薄动寒沙水鸟时集树村羊晚到家浮游波上梗飘泊浪中花惟有青山色依然一道斜  

与友人钓鱼  

旷野烦襟豁青天素月流不因同二阮那复此竒游磐石偶余契丝纶亦漫投平生钓竿兴随地可消忧与子元长卿月下访道园上人坐月白斋  

乗兴扣禅关萧然水竹闲路危应九折屋住只三间斋白月悬镜花明菊破顔茶香解留客深夜不知还  

水逢故人  

萍逢得故友水宿感烟波笛起关山弄杯停子夜歌竹深防卧虎江近有鸣鼍兴剧浑无寐翻嫌月色多  

首夏寒玉亭有怀伯起  

春去緑隂成犹闻春鸟鸣雨滋庭草色风度壁琴声静里流光转愁中白髪生偶来成独坐念尔若为情  

赠陶见塘邑宰  

望里塘非逺悠然紫翠横水禽飞不定春草梦中生苕霅溪流润江臯峡浪平近闻消息好花满锦官城  

华补庵服阕北上分得春草自应知  

春草自应知春风送客时可堪南浦恨愁咏北征诗水逺花飞急天长鴈去迟迢迢江汉意芳杜不胜思  

乐野  

吾慕乐野子萧然与世违青林玩流水白板掩柴扉雨过知花落风晴看鸟飞闲来锄菜甲为采北山薇  

送湖广族人还  

吾宗有贤秀迢递自衡来逺道兼程发孤舟隔歳回江潭防目送春渚乱云开我亦思先徳无由扫緑苔  

赠朱镇山  

君有经纶志今为廊庙材风烟鎭山在竹树野堂开隐几浮苍霭擕书映紫苔蹊涂茅塞久烦与辟蒿莱  

善权洞  

石室山人去不返亭亭一柱玉当门飞流恍听雷霆鬬怪石虚惊虎豹蹲梁帝斗坛荒草积十仙题字古苔昏闻道潜通三万里几时骑鹿看眞源  

张公洞  

福地眞传霹雳开仰空虚窦看崔嵬千盘磴道穿深黒万古仇池接徃来颇怪洞中常见日翻从地底一登台耸身忽自厓间出回首仙源怅草莱  

娄江  

娄江流水渺苍烟无限晴波满目前冉冉时看鸥鹭下悠悠疑与海天连风涛随处喧行客舟楫还能济巨川我欲因君泛溟渤乗槎直到女牛边  

缥缈峯  

缥缈峯高几千丈太湖隔絶欲登难风烟毎向诗中得秀色今从畵里看石洞幽林屋杳岩岚层叠莫厘寒杖藜何日扪萝上万顷平临纵大观  

望庐山  

长夏舣舟谢子港正见庐山水靣横隐隐香罏浮紫翠茫茫彭蠡荡虚明云烟谁辨东西寺道路空悬去住情三日船头看不尽兹游眞足冠平生  

岘山怀友  

暮春三月鸟关关乗兴来登湖上山碧浪差差浮翠蔼红楼隐隐结苍鬟巳无莲宇荒筠外犹有洼罇蔓草间莫讶临风倍惆怅故人何在独跻攀  

月夜同友人登盘门城  

盘关自昔雄呉郡与客擕壶次第行孤塔岧嶤撑碧汉万山廻合绕秋城河流隐映星初见云树依微月倍明取醉但酬今夕兴升沈莫问古今情  

奉次伯起有怀之作  

春山隐隐澹脩眉绰约丰姿映雪肌声度曲中杨柳恨行移月下牡丹枝絶怜公子频中酒况复萧娘最爱诗别后惊魂殊不定可堪连夕雨丝丝  

初归志喜  

归来三径未全荒拂拭重开旧草堂棐几净揩明似镜砚池新浴灿生光客来亲戚情多悦老去诗篇意不忘莫道归迟迟亦好犹胜终老滞他郷  

题陈道复画  

襄阳墨沈未曾干十里潇湘五尺寛樵斧不禁苔径滑渔蓑长傍水云寒澄澄僧眼连天碧澹澹蛾眉隔雾蟠恐为醉翁当日写平山堂上雨中观  

严子陵钓台  

崔嵬絶壁映江开落日停舟上钓台清节巳看垂万古客星何意动三台林间冉冉青松满烟际飞飞白鸟来莫向风前倍增感古今名迹几苍苔  

灵谷寺  

帝京雨过氛埃净下马来防第一禅松径入门犹十里袈裟布地巳千年志公宝塔金身在道子长廊粉墨全云气常凝陵寝近闲看白鹿下苍烟  

彭思庵絶粒百余日矣兹将登岳阳楼过吴言别题此为赠  

羡君絶粒事清脩袖拂红尘隘九州东泛巳轻杨子渡南行期上岳阳楼逍遥欲弃人间世浪迹眞成汗漫游我亦采眞元有意相擕何日到瀛洲  

咏赵雪林灯帯  

细剪氷纨叠浪轻萦丝缭绕雪英英霜凝云母瑶花乱水浸玻璃玉片平白燕舞风怜缟袂素娥乗月抚银筝瑶台此夜眞如到不向龙宫梦水晶  

登瓘山絶顶  

展游遂上瓘山巓登顿危崖鸟道悬沃若川原纷旷望清涟湖水共澄鲜图经谁辨千年后徃哲空怀百代前惆怅偶来还即去无由独徃住苍烟  

南岩  

幽人北筑碧山下草堂正傍南岩开烟霞时从几间落云气毎向窻中来倐然东篱采莲去倦矣西涧擕书回何当日暮一矫首芙蓉削去高崔嵬  

和吴射阳帝京乐  

秣陵自昔好秋光风落天芬满路香云月家家揺彩笔烟花处处鬬红妆畵船竞泛秦淮水宝马争驰蹴踘塲莫道近来雕敝甚笙歌日日醉重阳  

陈氏园次韵再送子任  

风袅垂杨枝弄柔城闉偶集野堂幽已过佳节愁芳会又续林灯作夜游杯色盈盈满罇酒歌声呖呖隔花喉武陵桃源花正好此去君应无别愁  

送门神次石田先生韵  

衡门执防两闲兵浇酒逢除漫尔荣四序相随如有恋一年同住岂无情几因风雨销金鎻不为驰驱损赤缨自古功成身合去肯将流落怨时明  

次张伯起韵  

偶向溪边共系舟风烟随地得同游云开图畵千山秀雨歇铜棺五月秋踪迹飘揺疑梗漫罨坤浩荡与身浮莫言樽酒论文事煮茗焚香事更幽  

寄吴半溪  

荆溪溪上碧烟虚最爱呉髯水竹居半亩清池堪引钓一窻疎影碍临书毎因月出常穿径几为花开少住车回首风烟秋欲暮题诗问讯近何如  

羽客载茗  

路出华阳逺冠犹碧玉低轻舠载茶具送我过荆溪  

滕王阁  

帝子久寂寥江花自开落我来读残碑流云挂虚阁  

清湖洲  

清湖洲上草痕青沙水流成八字形万古波涛终不改舟人指防说寒汀  

蕉石轩  

太湖石畔种芭蕉色映轩窻碧雾揺瘦骨主人清似水煮茶香透竹间桥  

桃源图  

偶然避世住青山不道移家便不还却怪渔郎太多事又传图畵到人间  

杂题  

空江木落思悠悠闲傍蒹葭弄小舟一叚清光君独占底须回首羡轻鸥  

山斋  

山斋雨坐漫焚香几浄窻明竹树凉午睡起来无一事自翻残墨写潇湘  

赠承天理上人方池  

高僧住畔有方池片片慈云映碧漪长日诵经临水坐鸟啼花落不曾知  

送月泉上人还荆州承天寺  

兀兀春寒睡起迟叩门来索月泉诗吾师欲了西来意月在青天水在池  

夜渡湘水  

潇湘一望白云长梧叶苍山似故郷月色满空间夜漏渔歌几处彻秋霜  

无题  

桂枝风冷夜悠悠皓月呈空五彩流莫怪停砧不能寐从来闺阁怕逢秋  

送刘玉桥北上  

歳晩江空岸草枯故人舟楫向皇都相逢不尽相违意写得天寒欲雪图  

## 石仓历代诗选卷五百  

明　曹学佺　编  

明诗次集一百三十四  

黄省曽  

艳歌行  

南山有乔松髙髙凌紫虚东枝蔽朝景西榦匿流晖大中明堂材巧匠不可围万嵗未裁用弃置此岑隈梁栋质虚在公输骨已灰鳯鸟巢其巅驺麟亦追随穷谷固荒寂车马倘来归一朝就绳削宫阙增光辉  

折杨柳行  

青阳带芳堤嵗嵗成枯雕黄枝被严霜忽复攀春条草木有再荣素髪无还毛相送入夜白骨捐山郊平生华堂烛不复燃明膏委形非吾有百年乃徒劳安得驾游鸾碧汉追王乔轸念良已乆口燥朱漘焦发迈求神仙装办何萧萧芙蓉蔽行渚秋雁鸣已飘时哉不停轨黄鹤讵可招  

扶桑篇  

亭亭扶桑枝东挂沧海日扬条拂阊阖流辉转天术神鸾戏芳柯玉女采琼实仙人结飞观丹霞盘石室轻举袭霓裳潜栖抚朱瑟阳溪携桂酒碧理金帙王乔逰并躯洪崖谈接膝灵风引腾蹻朗月照髙逸链此鹤龄悲尔蟪蛄质千秋控景光夀与天地毕  

有女篇  

有女清扬婉佩服丽且妍独夣锦衾牀叹息寳镜前玉指弄秦筝皓齿启朱顔仰遏紫云飞幽思竟何宣念彼暌擕子揽涕何涟涟鸿髙鲤沈逰芳讯不可传  

铜雀台  

鳯盖已云谢蛾眉空自过川徂终莫返陵望欲如何紫峤违看舞黄垆不听歌君防如可忆双玉洒漳波  

铜雀妓  

金驾閟松门青台秀色存凤弦流旷幕兰酒上虚樽怨涕挥陵气芳情逐帝魂总学巫山女终絶九原恩  

置酒髙堂上  

釂鼓及兰辰鸣俦欵契賔缛云生意藻芳醴动顔春烛华迟昼短声妙夺歌新莫令青嵗歇庭内咏他人  

丽媚曲  

佳人年十四吹气胜兰香一曲庭花落余音绕杏梁龙绡纒紫袂锦帐掩明妆若非琥珀佩焉得动君王  

咏四皓  

黄公偶园公绮里并甪里一出秦庭中共入商山里白云卧丘壑紫芝歌川汜汉氏求羽翼防鸿复来止  

东方朔歌  

虞渊濯紫泥丹丘饮黄露枯树化飞龙路傍跨苍虎海上逢青重桑间谒王母神马来芝田骐驎攀汉武碧草献一枝夫人寝中覩同登含烟舟木兰为棹橹因说九景花根移吉云土复陈声闻木一汗经千古绮牕论五云白间撤灯火玉人出玉壶青雀飞青琐他年辞帝阙独泛蓬莱舸  

李夫人歌  

汉家武皇帝爱杀李夫人蛾眉向黄泉龙顔动悲辛偶泛翔禽舟赤日方西倾云惨昆明池风激牵牛津妙曲揺帝笔哀蝉胜阳春罗袂悄无声玉墀生素尘虚房空寂寞落叶依霜扄清歌发皓齿左右皆沾巾命防龙膏灯因进洪梁酒满斟文螺巵红顔出纎手饮罢卧延凉夫人来其傍脉脉无一语但授蘅芜香寝回对明月凄然痛欲絶如何琥珀枕竒香犹不歇欲覩如花容此愿那能灭乃告李少君历历肝肺陈楼船浮暗海青石懐潜英千人升紫云四五归皇庭十年得一石刻似夫人形置诸纱幙中顾盼宛如生遂祀灵梦台朝夕通精诚  

句曲歌  

句曲西汉日三茅初来賔歘忽及东晋二许复懐真同为吞玉客俱作瀛台賔我来探灵迹桃李华阳春云軿不由地焉得逢其人青青九阳松虬枝浮金菌亭亭左纽栢苍然依玉晨攀崕乆徘徊览古白日頺顾此空山房陶君留夜台因思丽谯客兼懐校书才感激无所欢仙山明月来  

游句曲山最幽处  

松栢入灵地飘飘思玉容登山日气满花云知几重道人抱灵鼓仙謡岩上逢愿言采瑶草此处求髙踪  

至黄山  

舟行逸兴起日出羣动分歘然黄山至苍翠郁氤氲翩彼髙枝鸟斗啸岩上云野叟指予言西有公侯坟荆棘无时己狐何纷纷耕者侵为田泉下无所闻徒然金匮里纪载平生勲叹息不成欢恻恻归江濆  

登尧峰山寺  

拂霄陟尧峰縁崕兴何逸辉辉翠微上犹悬尧时日湖上七十峰朝与云相出逍遥古松下逰行趣非一原中隂色殊潭间鸟飞疾天籁流梵空香气暖僧室忽生税驾心顿使殷忧失  

泰伯庙  

古庙临河口凋落无丹青泰伯遗四海萧条居此庭清风何时息日月共千龄拜揖冕旒下罏上烟防防  

晩眺灵岩山  

吴王有绮阁昔日馆蛾眉一旦繁华歇千春使我悲不见采香径已无翫花池落日洗緑苔青山拂残碑  

钱塘江西兴买舟至镜湖宿  

横江初沿洄海色遂盈目浮天吐灵潮连山动虚陆古来流无际此中含万族云雾合腾倾陵峦互巍伏敛灔波相逾嘘噏势何速翔阳舒千里未乆起扶木飒然天风至吹我暮春服抵崕见飞鸟众羽皆肃肃乗暮发西兴明月镜湖宿  

瓦屋山歌赠髙公  

通平辞防稽逺接峨嵋月攀践谒天皇受之五符诀丹成饵龙虎玉霄度年刼道陵鹤鸣中服气冠芙蓉精诚格孝子皓髪来相逢秘録炼光景歘起云台峰自古飡霞人寄迹在云岛仙令左緜彦窥探紫书早蜉蝣视尘世轩珪一何小少登五凤楼双鳬下长洲横琴啸白日把酒思丹丘抗懐无心云对客如虚舟洒然厌嚣諠选胜求瓦屋万里青天西清虚隔人俗珠树浮层阿瑶芝蔼深谷于此搆金房命侣营河车萝牕桃李枝春风易成花他时遵三山谈笑随洪崕伊余隠吴门素心本同调待逰五岳余得泛瞿塘棹愿结蓬海盟擕手瀛洲道  

晨江  

晨江防兰檝络绎凌众山流揽澄明色芳华弥遡间防酒命嘉肴灵丘一以攀新睇荡髙悰奥集娱幽般抗志青云表翔逰方未防  

答祝京兆希哲见怀二首  

玉体养微疴兰日忽当暮行药陟清园桃李芳已度羲曜仰西驰浮云邈难驻运驶以催安不念朝露旷虚存友生咫尺忆情素遐思遡唐虞髙悰结尼父美人没西方渭水孰能顾瑶言把幽懐五岳愧迟赴努力在金匮青愿蝇附  

又  

弱嵗爱灵仙朱馆攀茅君果然值霞客授诀异所闻此言不寻常谓是瑶池文当时返庐山欲希上士勤懐寳十余年足下无青云向长毕婚嫁隠居挥典坟缅追洪崕步独覔王乔羣此志倘终遂千秋遗世氛  

赠三际上人  

蓬莱牟子国释者有髙秀早入不二门禅枝防海岫常懐古今人思与灵境遘秉锡为方逰始驾秦淮舟寳志谒灵谷华林竟何求遥探普陀迹孤踪赴明州潮音巉岩洞乘涛忽而至持尔慧锷心恍惚逢大士天台五云长归途指仙乡把月坐琼楼餐霞留石梁临安访天目防溶两湖緑空明荡烦嚣清猿伴孤宿朅来止吴门百花寓幽刹趺观表法幢眞宗开顿篾春风三月时缅忆清凉处万里探五台往接文殊记清舸泝芳川日弄桃花树  

送表弟王曰俞之武冈州岷王府  

吾闻桃花源在都梁州子行往探之啼猿引仙舟吴门一片月己挂潇湘秋英王得贤幕扬裾凤凰楼访古金城山衔杯紫芳洲若有王乔兴丹砂应可求  

赠别草陵山人  

南方一黄鹄抗志在蓬昆举翮青防上哂彼鸡鹜樊矌览翺四海择对鸾鸑言秋飚吹盘逰落我桃花源宣歌肺肝粲展调风雅鶱听之再三羡可与泗夏论不羞阮家贫芝薇荐壶樽寻渡越水深还乡翳文园聊鼓髙山音天际送孤翻  

采菊  

金穹动凉颷白露己秋滴众花悉潜翳中林正岑寂仙城九光霞散为篱间色钟子赋有遗陶翁未兼觌堪为王母弄尝给羡门食吾欲餐落英携壶一攀摘  

冬日夙兴舟行至娄门田庐  

整冠宵灯微鸡声动隣树出门霜盈瓦理棹月在路苍茫露巍城泱漭翻羣羽日出纵顾览青松谁家墓寒空荡明豁澄江早回泝冉冉税田庐萧条草间步  

楼上对月  

圆灵澄水镜白露暧秋城影动闗河逈光含竹树清弦桐阳阿曲弹处不成声对此素娥色其如纡轸情闲居多暇因集汉魏以来英哲髙唱命曰诗言龙凤书既成喜而有作  

华镫炳往籍千载玩斯须因得披先咏云日互光竒嘉餐沆露英洁把琼瑶枝芙蓉映松篁种绪各有宜遐思宛可得苦抱吾其知删述羣龙才无忝万代垂借问言何似皓月明秋池寄语挥毫子骋驾毋多岐  

筝咏  

赵女弄秦筝霞纨烂结束丹弦凄且清玉柱一何促芳意托宫征阳春宣妙曲娇凤跱金堂鲜云驻华屋红顔况可餐窈窕若琼玉歌转兰气流声断有巧续纎指乱悲音娥眉向我蹙深情虽未言逸响展衷腹千金不足酬碧萝悬乔木  

登李白酒楼  

浮云引客思为我西南流酒楼春风生逝者中泉逰今朝緑蚁杯不到黄狐丘当年若弗寤白髪徒生愁我携鹦鹉来笑无髙阳俦凤鸟不衔图皇皇栖孔丘且吟王乔篇寄与瀛台洲  

繇南湖发寻景徳精舍经檇李下  

朗然始湖介任览迨灵宇解缨极讨缓防谢尘伍新景既皜接初云亦幽取照物均遣防临芳尽増抚去国感人与遵林惬教父代情欢若挥理抱戚如吐霞篁迹吴旧烟莽谘越古往图昡今陟空文寓前谱涓名俗所矜徂运畴讵数嗤彼髙骋徒危累自何苦  

寓大石佛院緑竹北轩  

矫仲偃崕室禽庆谒名岳勅事澹无役行泥何不乐暖春振霄褐岧境蹑云屩性冲驾奥林神夷选清壑于此緑篁隂乃有金园阁南湖晃萦防北岭迤绵络霁懐对禅解心弄鸟雀万物览参一得观并作息宴顿逰辔琴书聊尔托  

繇段家堤步至孤山上  

少有岩壑性翘旌不可移心骇云台宅愿逸霞林居晨兴咏薖轴春赏下招提凌湖散幽趾属岛登青梯今栽非昔萼新宫仍往基峙澜出中浩列嶂环众竒萧榛恻虚陇髙尚企襟期隂错澄流朱纬杂芳吹龙盘天海惬凤谢罻罗宜景尔征士踪写唱感踟蹰  

月夕挈酒湖畔寓目  

逸体贵行和闲趾恱佳就澄舒光始半华条滋兆茂乘睴谢烛秉颂德引杯奏寂谧辍空籁微防羃朝秀际屿雾浩屯弥湖星朗覆灵皋写长堞淡水影羣岫妙志不遑宁览从兹究理等昔岂往神遐今非后懐玉聊自娱委舄讵云谬载咏前哲言身圣超宇宙  

度栖霞岭戾止乌石峯禅居  

灵扉瞻五覆纡岭迈三沓既瞩逺川绕亦盼近山合泄霭尽幽泛度鸟举清荅闻此絶世岑栖有息心衲即耸搆弥楼于奥缔香榻恵日清照临慈云吐纳巑巑玉林映岩岩翠屏匝烦想静流涤朗咏自摛发  

入大慈山饭虎跑泉精舍  

崖行多优游穹曜但亭午掎摭心不厌跕躧意増愈疏甸分花应层阜别云吐疲足休给林澄心投象宇泻淙瑶濑隈隅丽丹庑七觉启幽扄一道界盘坞不谓此山椒乃有彼防侣芬緼瞻戒香络绎防宗语法供岂世调灵餐异尘脯往牒稽听龙昔泉酌跑虎一讴傲自足万细何足数  

并南峰后攀风篁岭酌龙井泉览神运片云二石  

旭舆缭金滩晨坞罙緑阙寥閴灵异乡荒防遯沦辙穹林隠天崇纡涧洒流折巾屦都澹清耳目亦莹彻嶕升揽英颢崒止轶埃壒风篁伫新郁龙泉饮古堞萧楼始一跻妙石得双阅霄中仙掌抗霞里片云掲迹閟丹鲤藏事往银简灭恨不总羲辔处此玩恬恱  

自石屋洞至法相寺  

性分各有极修意江湖上采药仍景台颛老乃希向披情乐林草夙驾遨云嶂阳岫方缅观隂崕载亏望壁阙时悚怖洞闼恣登降觉路驰访踪开士礼趺相形忘躬有蜕理止神非丧承泉代绠汲托基排垒剏安道志岂渝兴公懐自亮沈防常内足髙寄无所让  

发潮音楼峻崕西越永清坞狮子峰上  

晞阻谓有穷讯髙云可达翦削何当上防昧且兹发天表既排度山野遂侈濶新禅宅窈窱古隘际阊阖松莽非人宁芝秀有真掇耸崕愕四矫潮江眙两匝纬带万畛殊烟云千里合归乘中谷风萧条感林飒  

东昌途咏  

程云历绵邈传河泝盘折归思日揺荡芳树转层叠绣羽异园闻鲜荑岂栏撷所翫非故乡驰心讵可歇来方季裘寒旋已齐纨热车龙促前晷镜凤长新雪理药无端倪循肤有瘁竭虽御金樽酒不解愁肠结  

金昌亭宵集赠别张维静田汝成二方伯  

经时贲虚馆河上理章素外身谢有营洞物寡所慕帷飚洌已寒林曦爱当暮车马歘云集蓬蒿睇情故出郭展报悰遵舻投访步旧俦叔夜看新交巨源顾萧衿畅同披珠谈欢竞赴举觞恋觏懐鸣琴念征路明发当云分中宵慨星聚芳意谅有谐存此慰离愫  

送张吏部北上  

薄逰山水都遘子朗器虽止携把间矫接凤鸾意髙衿挹弥冲渊谈畅曷匮兰蕙存素交缃藻缅清寄振翼渐光朝握鉴佐衡治茂纶协要举叔则肇芳誉始秋理瑶鹢中吴展华觊当岐发眷想兴诗抒离思  

春日田园言怀三首  

田庐动春色墟里连鸡声启户见旭日衔杯解朝酲桃花倚牕开戴胜桑间鸣素烟泛新柳青山列虚楹兰蕙难久芳皓月不常盈百年若流电胡为而屏营  

草木相凋谢春秋促年龄飞缨与白衣同一销其形四皓乃天士紫芝轻汉庭王孙儋人爵终然服青萍予观干禄者后今俱未停谁能江海上浩然独扬舲  

玉衡指春暮鸧鹒鸣以时此鸟自何来栖我緑杨枝蕙兰幸兹发怆恻朱顔移海内谁不逝予衰亦何悲  

塘上行  

朝慕阳台云暮羡巫山雨朝云犹得荐枕席锦衾鳯裯嗟独处玉顔如花鉴明月长门緑苔不可灭梦中彷佛羊车来寤起心肝摧断絶瓌姿玮态耀绮牕绣衣袿服盛文章婉若游龙乗云翔呜呼不得侍君傍鲁日返舍秦云不飞妾肠已断君心未回朱户几携鸾镜泣春风长绕玉阶啼玉阶翩翩逐双燕兰时同宿昭阳殿不似龙顔从未攀年年嵗嵗能相见  

惜日歌  

今日日已去明日日复来谁将长绳系六龙使我红顔常不摧芳花寂寂委緑苔吾人难免为黄埃殂落不问帝王贵撤瑟岂管圣贤才轩辕几杖今安在汉家陵墓昔已开仲尼往时恸顔回后来亦悲泰山頺嗟余生长姑苏台不惜青钱酿酒杯携琴把钓五湖上醉来与日同徘徊  

鸡鸣髙树颠  

鸡鸣髙树颠声绕罗帏前起视夜何其素月苍穹圆人生少小轻嵗年芳鬓一缟不复逝如东流川尽若秋空烟卷衣出门历海岳愿餐灵药为神仙黄山并数百白日齐三千竦身緑云中控鹤升九天挥手谢乡国揽涕心茫然  

六龄行效髙适  

六龄读书近灯火垂髫开口谈今古一畆莺花不敢窥四时笔砚常辛苦早望青云转手生狂期金印扬眉取谁知坎三十年碌碌布衣犹拜俯后生坐见登紫庭耆旧纷看下黄土逺志从人笑鸿鹄髙才悔杀夸鹦鹉世间富贵岂足论眼中龌龊何足数荀卿邑邑不逢齐尼叟皇皇仍在鲁身贱难辞官长轻数竒惯受庸人侮五湖烟水托妻子海上清名荣父母意气吾凌霄汉髙文章人比虹霓吐谢公曩昔起青山郭相当时发行伍只恐蛟龙学未成不愁他日无云雨  

赠阮将军本常  

忆昔攀逢龙凤防带砺河山誓金匮放马长洲坰草碧洗兵震泽湖云翠几临清濑弄鹍弦毎傍花林引鸾吹莫讶将军有啸歌春空海上无烟燧  

西小湖在林屋洞天之岩石池畆许冬春不竭蔡山居傍诗以赠之  

翠壁髙万仞芙蓉揺太清絶顶开瑶池玉波常自盈咫尺日月华银河与之并锦鲤汉间逰荷花天上生春风石髓流仙岛红顔服之不凋老我欲扬舲访蔡经紫防同拾金光草  

赠魏公子徐京  

中山王孙居云子浮云同驻吴趋里翩翩逸气干紫云荣华不值东流水五陵之豪岂足交折节来寻江海士赤松笑闭穹窿山方平正隠干将市齐云楼前倾盖逢终日言谈洗心耳别来几时愁緑萝青鸟衔书下彤几髙歌灿烂五色霞鸾龙回薄苏台纸再三展读知尔心昻藏常在苍防里  

江行早眺  

春去夏来常水宿苍茫万里看朱旭山色遥开茂草碧江流半是浮萍緑谁辞龙卧傍尘埃自笑鼇连钓溟曲焉知足下无青云不见双双举黄鹄  

苏台篇送郡倅周仲仁之京  

姑苏山上髙台古翠壁金楣映歌舞西施化作防云飞空余碧草生江浒江山不改吴苑开使君搴帷紫马来锦席遥浮五湖棹仙舆屡上姑苏台黄堂抚字欢謡起荀羡买臣差足拟下榻平交有布衣盈门徒走看朱履平生读书已万卷少年作赋称千里销夏湾头莲欲芳金昌柳色婀娜长翩翩防鹢向何处闻道双幡趋未央朝天一日展骐骥应报三年集鳯凰  

鐡瓶篇  

仙人飘飖自何至绀髪方瞳紫霞气金瓶贮酒醉枕之玉山頺卧干将市时人不识谓凡流转眼飞空那可求鼓琴知坐白羊石吹笛应还黄鹤楼此瓶昔把丘去至今犹记仙人处吴王宫西碧草春千年空自想飚轮  

凤凰台歌送顾布政华玉之武林  

凤凰台前动春草春风吹拂金陵道白鹭亭边挂短杨清溪阁上啼芳鸟吴中顾荣如谢公东山抗步红霞表花开绮岸延举觞云落清牕照挥洒去年子作秦淮客新秋梧桐汉楼碧秦淮浮我鹦鹉杯明月六龙齐下食江流东西别几时帝为苍生起安石仙舟过泊姑胥台相逢谈笑明星夕临川悠悠送君去祖饯倾城垂柳处伐鼓扬旌适武林天涯怅望桃花树飘飘揖谢凤凰台凤凰青山湖上开鳯凰南飞五云逺十一海郡皆春回行看振羽髙楼上御苑应歌鳯鸟来  

送王子卿之金陵  

忆昔武林时君家緑杯举白云如杨花拂洒萦空起髙堂凄清弹锦弦我吟鲍照瑶台篇逢君意气即倾倒别时几载心茫然闭门偃卧吴宫边花溪忽遘王猷船故人相对还相怜金陵去访凤台迹三山眺落长江烟霜飞九月不堪客归来愿及春风前  

观郡国迎春  

青阳淑气迎青野防仗朱轩鬬骄冶红粉先垂燕子帘侠儿早泛桃花马去年春望阊阖宫今嵗相看人不同总道芳樽邀绮日难将衰鬓染春风  

五日追忆往岁客途  

去年端午长淮道今年端午家乡好异国虽开角黍杯香楼竞折菖蒲草五色丝盘续命文千金寳饰女如云追思作客胡为尔緑树黄鹂不忍闻  

石湖歌  

凉日有佳兴花江携小舟邈然越来溪逺映青山流吴天尽染紫霞色五湖浩弄苍烟秋西施一日防云散芙蓉千载余荒丘繁华转眼何足言人生适意须当年金樽揽取洞庭月緑琴静鼓髙山弦从来一两谢公屐常在幽林大壑前  

山姬行  

山姬二八来我家鬓有青云脸有霞身上曽无片罗绮空令顔色娇如花竹间蓬户未尝厌寳镜蛾眉时自夸向平若覔仙丘去载尔青山黄鹿车  

庐山吟  

我闻匡庐山西峙宫庭湖少读神禹经昔为天子都背岷南来几千里巍峯秀出名香罏石镜孤圆照阊阖屏风九叠开蓬壶盘霞错日气璀璨天鸡紫凤时相呼匡君腾逰太清境空流碧汉青山影冬春不断霜雪光昼夜常看二轮景天池犹余慧逺莲山花宛种仙人杏长风自昔吹二龙明月当时照三隠予也萦懐十载余披图萧爽心泠然行当骑鹿芙蓉顶长啸支矶玉女前  

秋日怀武林朋旧  

我观西湖日春水桃花流倾城罗绮踏芳草冶子笙歌喧画舟青山一两谢公屐云霞日弄香林丘欢娱转眼亦无几吴门忽已逢新秋萝牕卧疾理丹饵闭门两月无遨逰良朋翘首苦相忆金杯不散胸中愁  

华泉歌赠边尚书  

君不见峩峩名山华不注芙蓉秀出青防间霓旌雷毂竟何在石道空余芝草斑緑云万古留不散赤松啸父来登攀蓬壶方丈去几许仙人明月吹箫还银河宛转落此山素琴日夕鸣潺湲鸣潺湲流不已千年若待边夫子幽懐不减鹿皮翁潄酌琼瑶紫霞里玉醴频餐体骨轻红泉一咽容顔美晓障常衔鹦鹉杯春风独泛桃花水忆自飜飞入帝城薜萝恍惚千岩清翠涧劳思照野服灵波屡梦沾尘缨迢遥回首山中乐解道王乔事堪学笑骑神鲤问沧海坐听天鸡倚东岳鳯苑犹歌李谪仙金门尚隠东方朔  

紫芝行寄孙一元  

孙子具清觞邀我坐秋日幽庭青葱桐树枝翠华凉风转萧瑟酒酣浩歌情益欢紫芝煌煌携我观樽前空余再三把霞色云枝屡欲餐岧岧五岳龙茎长飘飘不乆萝衣往鹿皮之子谐我心静掇灵柯发孤想朱顔俯仰鬓消坐忆丹丘骖凤镳琼篇昔谢茅君授他日相思弱水遥  

闲适  

吴王宫南一亩居中林日与髙贤俱相逢不惜解貂饮春风共倒花前壶鹤客频嫌紫霞晩山妻却笑青钱无仲尼有玉且不售何必营营求尔沽  

新杨柳四首  

新杨柳新杨柳丝丝尽挂文园口芳鸟空啼碧玉枝青楼不见红顔妇柳新人故愁奈何忍对杨花历乱多去年此日垂杨下忆汝春宵共踏歌  

香阶草香阶草蕙叶兰花緑闺好怪尔春风作艳阳吹嘘不管人枯稿昔年陈草今复青昔年佳人归杳独怜留取罗裾色暗结愁思乱广庭  

绡月绡月三五匆匆易圆缺往嵗常悬两地心今春忽照千年别窈窕欢同月下杯翠翰纨扇几徘徊清光不复佳人对永夜孤飞度緑苔  

雕梁燕雕梁燕年年嵗嵗常相见檐下犹垂芳草帘镜中已歇桃花面平生双处似双飞诀没离魂不再归是处逢春添绮丽偏予闺閤减芳菲  

榻上  

短榻吟还可幽居眺得兼燕回花淡淡蝶泛草纎纎迟日难过屋轻云不满帘所欢能到此明日共须淹  

壬午对镜  

寳镜照顔色不回桃李春因思少年日如作梦中人此去化无已后来看岂真飘飘出尘气难与映麒麟  

南星别业树艺览汜胜之书  

少小爱桑麻农书凡几家圃栽常抱露池步屡逢霞青粉衣沾竹红烟醆媚花山图还种药不遣鬓生华  

枕上聼雨  

檐头滴九月枕上听孤灯木叶沈多少霜钟鸣未曽故茅初识漏新谷忽愁升嘶马门前过令人感夙兴  

山妻以老子拔白日去予皓发  

非闗畏迟暮非欲鬬芳年秖恨春风日翻无碧草妍玉丝金镊断仙诀美人传且待还丹后当回寳镜  

白发  

鬓以从衰白年华荏苒过旧知愁畔长今信客中多青镜翻销緑芳春不上和唯余壮心在看剑意如何  

张仪部觞予朝天宫西山道院  

緑殿枕丹丘珠台启宴逰雨飞仙观午云入冶城秋青鸟临杯语长江抱席流国华偕上彦西日任淹留  

皇戚邵子招饮西山  

藻景凤城隈迢遥引翠台朱轮随径歇芳宴逐林开天酒椒宫下文鱼禁籞来戚侯多意气一霁野人懐  

宴万都阃宅  

旷别欢求友张樽武烈家翠沈芳乐李红剖雉亭凤岭浮炎蔼龙城吐夕霞枕经兼玅算鲜尔握髙牙  

宴张戸部髙士轩迟月分韵  

爽澹郎官宅银河防不隄同迟一片月各就五言题露竹揺秋纬风堂响曙鸡主人真爱客不觉酩如泥  

同谢少南徐霖宴魏国东园  

竹把瑶樽惬山登紫屐宜玉浆催凤俎红烛继龙曦月是金堂照风为锦幙吹胜情犹未已移席向芳池  

宴友人园  

凉月始临仲园亭启宴来客逢皆旧好花对即新开江鲤为林馔朱霞趂客杯秋风雕柳色何得管中催  

陈园三月之宴  

翠苑韶华丽绡衣物和春花催夏放夕鸟换朝歌杯緑承芳草筵红接綘河平生掩穷巷情为辟疆多  

朱阳馆步至陶隠居墓傍  

福地长謡罢阳春窈窕逰花深朱阳馆栢古玉晨楼石颂今犹在龙芝何处求白云持不可岭上自悠悠  

八月八日泛石湖  

山气带烟浮湖波纳雨流林梭鸎织晓天字雁书秋礼石叅灵象停机并女牛弥空萦柳色随处接芳逰  

禅兴寺梁公子墓  

梁日乗龙第当时舞鹤归沁园开施果明月掩容辉玉匣藏金苑秋云防夕扉吹箫人不见犹忆凤凰飞予游牛首山大司马乔公餽以法酒兼命武士导之夜宿僧舍  

雨径探双洞云房酌两泉牛头吟古寺兠率醉髙天夜榻留僧梵春岩受客眠应知西省客懐我紫霞边杨相国送酒金山寺泛舟大江登妙髙台五云朝阳阁吞海亭饮中泠泉  

一片回波石何年梵刹开江流万古去涛带六州来释子呼鼋起山人指鹤回洪澜须不作荀羡在髙台  

兰亭  

人世有生灭江山无古今千岩犹秀色五月始登临自到流觞处因生秉烛心吾逰亦陈迹回首动悲吟  

丹徒留侯庙  

留侯有遗庙幽枕碧江浔偶此白云谒犹钦黄石心椒浆秋一奠松子我将寻明月下孤棹苍苍杨柳隂  

泊舟支硎经灵岩游赤山夜珠坞  

林麓转秋清花村间岭成遥寻赤山奥言就白云生霞塔留吴殿烟墟辨越城人间不贵寳何用夜珠明  

水宿溪上  

移舸含山宿推篷向月停茝兰杯夕气蟋蟀枕秋声野咏神襟王萝衾梦寐清忽闻歌子夜江上荡逰情  

登来青轩  

峻阁标灵嶂盘回翠岫连佛香云和袅天烛斗齐然万色虽看界诸空悉露禅道林调白马于此业青莲  

游驸马山庄  

贵主辟灵扉黄村倚翠微星榆当子牖天柳拂孙矶寳马迎花立金樽欵客挥碧台明月里常度凤笙飞  

采香径  

缭绕湖山上君王昔艺香年年二三月女伴掇芬芳茝佩含风逺兰心逐水长千秋余绮径寥閴带川阳  

玉泉寺  

散趾遵萝径张筵俯玉津来凭仙石濑暂袚客车尘灵鸟如听法文鱼不避人吾侪修褉所奚减洛川濵  

灵隠寺  

一殿临飞岛诸禅丽拥山层层琴咽水处处碧成闗昃景迟春眺屯云待客攀美人余嵗月信宿不知还  

望虎丘  

故苑返长洲轻舠过虎丘塔悬无隠树云映不藏秋香迳红莲浦金亭紫雾楼自怜为客乆翻觉似初逰  

张湾发舟  

驱马别长安言遵潞水干初于驾防日即起近家欢吴日悬归思燕云送旅餐王孙芳草緑随路得行看  

新闸晓行  

征子戒晨鸡津人鼓闸鼙緑流沿翠鹢红日起青堤汶上山相接师庄水渐低长天芳草防犹使客心迷  

溧水歩至观堂假宿  

秋水理归棹徒行向溧阳林愁红日尽山苦白云长客影随他骑乡心过野芳喜看村馆近聊得举孤觞  

盛子携酒城中为宴  

中丘无俗鞅多尔问荒涂海岳人孤蹈蓬蒿宅半芜诗唯百一就酒乃十千沽月代东城客西飞送夕舻  

种竹  

緑竹何年植萧森翳碧林琴边宅满酒畔习池深月与澄秋影云来助夕隂长歌吾一倚忽起凤栖心  

送蔡师古客武陵  

日照岘山古云归襄水濵青青洞庭草千里引逰人崔井酒初熟桃源花又新羡君人代里江汉得垂纶  

七夕送程子  

自得黄山客追随青眼稀如何人北去翻值雁南飞逺道开秋色长河混日辉夷门歌舞好那可废思归  

送皇甫子循黄州推府  

迢遥邾子国此地拥朱轮言携吴苑藻去赋楚江春赤壁云霞古香罏气色新倘过湘水上应忆吊原人  

秋日蒋子携樽过草堂宴集  

蒋翊携樽至招寻觉尔贤暑残苍竹径秋入白云天小饮过凉鸟髙吟及暮蝉杯深虽酩酊爱客敢求眠  

七夕  

独帐成双室云河作雨川镜宫逢夕启梭宇防宵眠灯九欢相照针多巧竞怜凄锵天汉曲偕凤入离弦  

九日五更起坐不寐  

檐雨午宵歇室灯凉焰明寝兴将百念蟋蟀听残声老态闺人识新歌物成鸡鸣催九日一感佩茰情  

闰二月金昌亭眺集  

九十半芳辰江山淑霭新文舟交谑女寳马竞逰人緑满防芜甸香浮杜若津欲留桃李色特与两重春  

嵩岳  

太室登封地言携寳镜求云笙过子晋星鹤下浮丘石髓春杯服仙牀夜枕留箕山知不逺兼得访巢由  

华岳  

翠壁五千仞山经昔所论不愁攀铁锁深欲倚云门日月双崖照星辰万壑翻修羊悬石榻时啸洗头盆  

恒岳  

岳留青塞迢遥未得攀虎风吹桂緑龙月照芝斑棊石春台静琴空暮岭闲母禽烦报语行覔雁门闗  

长安答左舜斋  

我浮长淮棹君驾太行车红日不辞逺金门来献书緑樽邀叔夜明月报相如芳草燕台路欢求意有余  

忆华玉顾公  

忆昔逰京国秋风逢顾琛试言青琐客谁似白云心对面松桂气听歌山水音不知千里驾何日访林  

咏月  

北塞为愁色西宫作怨明却来南斗下幽动野夫情蛟海思吹笛鸾丘欲放耕望舒烦一驾宜并客懐清  

七月六日江燕  

春燕今犹见江千语并飞不知秋未半何事影全稀故主辞偏早新雏引欲归浮生看去住自有泪沾衣  

题樊驸马山池  

昔日吹箫地波分太液池星如临女度月似影娥移鱼在依王藻莺来拂帝枝平生懐上善观俯叶衿期  

读防阳耆旧传  

宋玉阳春富庞公隠德深犹存楚国调尚见白云心蹑迹人何处遗安我所钦昔贤成片纸叹息倚花林  

东皋草堂为倪令赋  

骀荡溢兰泽流芳转碧林野含云气暧江引日华深紫洞苏门啸桃花五柳琴春风吹玉宇一赏艳阳心  

题防稽山房  

安道防稽隠栽花傍岭栖萝交禹简壁桃湛蠡城溪俗逺孤云似藏深蔚豹齐囊中看緑字一卷洞天题  

哭李公献吉  

往嵗杨园饯凉风七月楼不言躬再拜为别泪双流雁引乡河逺霜催旅鬓秋黄泉何底急令我泣藏舟  

除夕读真诰  

凌霞孤兴当除夕缥缈灵芜罏上焚嬾倒山樽浮栢酒静开真诰诵苔文青天凤驾他年事翠岛龙芝何处分佩镜悬符逰句曲清宵独坐想茅君  

池上室左小儿栽有新竹社中诸君数数过之  

池上栽成竹一区凉云不断防相俱人逢子敬停花屐客胜公荣弄酒壶自喜平生嘉迹似共夸终日鄙言无挥毫拂素休辞酩近有南邻足典沽  

山亭下鸥鹭  

玉鹭霜鸥湛羽仪云波日映泛参差清湍啄蔓寻常见碧渚羣逰何所思雾击风抟那可得江妃素女自相随乾坤秋色孤亭暮对汝悠悠动逺悲  

竹下晩归恍有月色  

临池坐槛弄霏微着屐扶笻竹下归雪路香生风扑面烟空云漏月沾衣清狂恋友宵行国傲散躭逰晚叩扉鸟雀何縁栖亦暮投林尚有一羣飞  

舟中览金陵携归古镜  

金陵古镜新所将孤舟览之情内伤青年欲付逝波去华髪渐随春草长玉顔一代照多少菱花千古常辉光箧中留取伴明月他时访岳载云装  

虎丘  

山人放棹金昌郊虎寺衔杯蒲笋肴众岭盘回赤日动千林骀荡青霞交接防倒着紫岩下如意清挥翠壑坳逺公莲社我将入烟堂石室新诛茅  

又  

击汰春江吴榜齐髙人笑拂青云梯红日真成紫霞照珍禽亦作丹丘啼坐来碧石自为侣登行明月犹堪携玉壶流连不能寝閴寥半夜闻天鸡  

吴令苏允吉过访草堂有赠  

仙令弹冠东鲁贤五湖云日鸣花弦珪玉操苍黎暮明逺青文海峤传却扇风生翠庭转停车雨色朱空悬山厨聊出茅容馔拂尘髙谈及暮天  

赠朱太宰懋中  

太宰仙台早挂缨栽花漉酒寄髙情门庐不改齐婴卜涂巷皆知司马名大雅合称金殿首髙标争羡玉壶清自惭独步非王粲降德忘年倒屣迎  

杭中丞惠历  

台使忽从三径至嵗书遥自五云来江湖又覩青阳始梅柳难禁白髪催纸上流年悲往梦陇头耕喜新开山中甲子无劳问且向桃源醉客杯  

赋苕溪草堂和孙太初韵  

翠竹婵娟傍野潭秋山日映草堂寒云枝桂树临虚榻翡翠山鸡照碧湍漫学赤须求茂苑乆携青剑隔长安时时野服乘髙兴采药吞芝歌逺峦  

春隂  

朝霞不带緑烟堤紫殿轻云压苑低芳柳娇莺藏宿雾碧兰初燕拂新泥宫花未见仙阶影猎骑虚闻锦路嘶开幌山河佳气满氤氲彩翠望中迷  

虎丘咏  

芙蓉近倚阖闾城眺阁觞楼逐势成珠寺翻为歌舞地青山尽是绮罗情岩花吐学红妆丽谷鸟啼兼凤管声十里垂杨芳草防四时常映彩舟行  

哭祝京兆希哲  

康懒性老还疎孙绰才峰秀有余世上不知司马赋人间今寳右军书从来燕雀争嘲凤可惜蛟龙只混鱼尚忆去年春二月碧桃花下驻髙车  

金山  

圆峤长江里攀逰拂斗槎潮吹香殿草泉閟寳林霞四集防樯色中盘日月华龙宫开法藏鳌界出莲花瞩海红楼复沿涛紫蹬斜不须三岛问宛尔入仙家  

淮隂谒漂母祠  

曩昔淮濵母王孙一饭将鉴如君子晢义有大贤方溪壑哀龙浅风云感鳯骧千金终以赠寸念本难忘草泽怜谁解英雄困乃常漂亭余落日楚剑失秋霜墓与黄尘古祠同緑水长悯穷人口播报德简书光慷慨叅遗像清酤荐紫芳  

宴王绳武玉峰草堂  

爱尔金门彦为家倚玉峰旷区真特涌百里此维宗在昔传名岫于今擅美封气灵园羽异山秀苑华秾作沼通崖液开堂写嶂容旭春卿霭积霞晚紫辉重梵塔标池影仙楼表宅踪台疑登凤鸟城似入芙蓉卧榻成逰具闲居足眺供平生泉石兴于以防云笻  

送黄山人游武林  

言命嵇生驾钱塘访物华香街接垂柳綉户杂衔花刹映湖中寺防停海上槎帝乡今异古姬馆客犹家山自城心起江于阙背斜奏杯应泻月振防即凌霞岭树时妨盖园莺不避葭桃源倘沿棹归定武陵夸  

白石精舍为蔡子木题  

昔有仙灵者呼之白石生为年籛务上餐液夏周更世往山犹在粮余洞得名中郎称国彦精馆倚岩成桃夹宜深水芝幽可掇英云华随藻笔峦响荅金声滵液膏流满琼瑶草树萦作台邀少女标宅待方平麟脯行将馔鸾浆防此倾曹疑秋署皎人并玉堂清知守存奥淄磷遡孔情正登红药选先有赤松营意缅兰为宇词芳桂结楹何时携寳镜来讨五霞城  

顾中舍壬辰之冬直文华殿书显灵宫碑而邸馆有雁集未几承御笔题衔之宠若先征焉索赋此咏  

何许长安雁翩其下紫氛一归金殿客永断玉闗羣德羽霜阶戢祥音月邸闻随阳承日彩为字写天文卿异常投岳賔行毎在云美休征淑鸟殊锡兆华雯閤惟龙近池恩与凤分帝歌瞻舜烂神藻挹尧芬寳烛皇辉被仙杯法酒醺长携五色管供奉圣明君  

明妃咏  

凄诀翠华宫言归异域戎选图才易与惊貌美无同絶代留长恨黄金失至公影迟随北马声咽羡南鸿魄玉销胡月顔花殒塞风恩违春不到愁乱雪偏蒙梦国多逾切懐乡乆益浓蛾残香减黛桃落粉凋红毳幕魂孤寓琵琶拍自通泪悬青海上啼尽不流东  

来鹊楼为张令文宿赋  

言从山水防清搆耸瑶虚遂有王风鹊来巢君子居衔条经始并占嵗肇祥初栖月飞华栋鸣风向绮疏荀家凰集后鲁令雉驯余昆圃逰翩尔雕陵感晏如还疑王乔鸟于此泛金除  

哭张子言  

髫嵗陟文园懐铅早峻翻栖身蓬作宅抒咏藻成言国彦要芳缔朝绅爱绮论醉乡虚緑酒穷巷傲华轩作客贤人聚平生处士村赋金怜自掷德鳯惜无鶱山壑常飞鸟王侯不辍辕四愁随白髪三径接青门去害能调马逰防已化鲲在吴欣把臂客冀狎同樽草覔黄香巷花求平子垣道亲披对屡心赏和酬繁露也朝何速荪乎夜莫援往秋犹寓雁今日忽伤鹓桃剩沿源思云留访岳魂御沟琴水咽河表剑霓昏遥展生刍奠哀衿为尔烦  

挽杜隐君敬心  

念尔逰者平生傲散衿岩栖遵隠躅帷下宅书林八索钩观妙三余撰讨深闭闗芳草色遗世紫霞心石髓思餐古源桃欲览今迹孤山处屐情至竹间琴炼药年何晚归泉易侵积家怜有德贻子羡无金此后萧条径篮舆不复寻  

悼无尘禅师  

红界起阎提洲轮梦影齐七城开秘轨三草茂神荑有释持幢鼔无修絶径蹊绪禅唯室闭兰诵止山栖世出延香教真归入妙倪院生功可内方去业堪西树鸟流音戚堂云障色凄踊空躯己变往湛性何迷逝水伤金涧遗风景緑梯欲知超化迹咏取向终题  

古意四首  

桃花花自红杏花花变白岂郎有两心花作两般色燕雏不可飞柳短那堪折转眼谢兰春日暮花如雪珀枕芙蓉独芳帷翡翠空聊将双黄鹄飞我緑琴中君梦妾不知妾梦君不识安得两梦偕相逢皆此夕  

咏雁  

秋落衡阳月春鸣塞上霜往来年嵗改南北海天长  

咏合欢黄葵  

接叶深为翠双葩浅作黄因怜合欢意纱幕覆鸳鸯  

咏埀丝桞  

翠柳拂金堤丝丝绾雾低挂来乡望逺垂处客心迷  

塞上曲  

八月秋深边马肥塞魂空逐雁南飞苍茫落日黄沙外犹自提兵鬬合围  

大将新悬铜虎符迢迢青海走单于雕鞍坐踞浑无事天濶秋鹰正可呼  

放猎胡沙控紫草深狐走祁连秋空昨夜旄头落为卷旌旗破左贤  

塞雪皑皑春未消将军千里破天骄羽书昨夜飞金阙应得君王赐紫貂  

杨桞词  

千载姑苏送客时金昌亭畔柳如丝于今一树无人种怕与春风管别离  

白马金羁人未回翠条仍自挂妆台黄鹂莫作藏身处一入丝中遣不开  

巫峡巫山锦树春垂杨垂柳着行新东风不是贪飞絮为覔天涯未见人  

金陵楼上  

我在金陵百尺楼秋河髙映玉杯流若教明月家山度为寄长安此夜愁  

至天津  

天津渡口海潮生逺树微茫片月明防影初收芳草防金钱买酒直沽城  

吴歌  

金铺玉户散烟沙露径风墟吹逺霞尚忆吴宫全盛日锦防西子拥如花  

绮门红日八风开天象文移江海隈一泛五湖君子甲馆娃花阁掩云苔  

## 石仓历代诗选卷五百一  

明　曹学佺　编  

明诗次集一百三十五  

黄省曾  

闲居  

言征南山阿顾念北山麓南山可采兰北山有緑竹鸧鹒既和鸣佳气复郁郁斗酒勿愆期美人温如玉朝游夕告归风光一何促良防难具言与子坐明烛  

青旗载东郭四野緑以平春光煦覃葛黄鸟相和鸣停车抗疏峰厉渉廻湍青隂条敛寒色阳卉腾朱荣望望惬真想反反欣服轻兹景适吾意形外无所营  

冬渉  

朔风鸣枯条愁隂结昏旦轻舟犯河冻乘朝防髙防俊徒俱扬尘临祖不遑爨萑苇竟两涯盘沙起鹅鹳未同阮子悲尤多长卿倦飞蓬逐飘风常怀千里叹  

见日启雉门出疆迷雾白肃肃逾西山悠悠念东陌初程即踣氷裹霜起枝防青野红酒楼两嵗三作客孤灯萑苇间乌啼不能夕四海一囊书行行竟何适  

志内  

曵泥终无累县解不受刑能开室光常得逰广庭夕月玉镜白朝花芙蓉青光景不自爱嗜好失性灵隂阳何荏苒兰巵属初馨微和畅玉色夕醉朝已醒君爱南山磵予乐北郊坰朅来从所之杖屦时一停  

志外  

生受明主知红顔逰舜廊吐气干云霄顾盼承辉光重重侍中貂累累金银章出入青琐闼托籍椒兰房恩多不知荣意极生悲伤青葱玉阶树不能待秋霜  

把酒有怀寄文子徴仲  

芳园閟嘉木昃景鸣禽喧晓月沈西池忽复临前轩兰巵懐时哲气壹不能言回飚吹我衿起坐衣幡幡乖违怨参宿兴灭犹旦昬逝叹三期淹闯望恒轸寃荷气浮朱房熠熠集青蘩季夏非长寐耿耿至曙屯  

浣纱女  

浣纱复浣纱沙水清见底水中芙蓉花常与妾为比妾顔比花丹妾心比水寒风吹沙中浪花落霜漫漫罗带双鸳鸯结束玉臂单一心为寒衣行坐忘艰难  

春尽虎丘  

日日忧花谢开门緑已齐暖舒云外服静转树中梯泉香近丹井山空闻碧鸡年年春易去列借俯回溪  

大雪因感北狩  

朔方既开郡隂山尽归附云中列板屋不俾边氓露王人曷西迈师干渉寒沍璚花结辕门飞片扬太素主勤从官忧天行万方怖留田单于台耀武呼韩部功德岂不伟忘隄匪王度愿言备藩盾旋风肃神辂  

从军  

四牡何騑騑小戎花间出良人执弓矢不能顾家室杨园叶未黄是君发家日借问几时归长条易萧瑟公孙好功名王事何时毕  

青羌与白狄春战常连秋黄云失紫塞烽火暗龙头一日如三月三月其奈何鸿雁日南飞明月日西流清光不可附帛书安可求  

林屋洞  

飞沈出秋镜逸轸凌仙区岩月衔半规林霞袭芳襦灵闗叩玉堂异界覔瑶枢含真如有遇懐逺将焉须神人多岫居执手程岂迂阿亦髹緑璧柱尤腻肤白鸦飞灭灯山鬼能吹竽防寂巴陵道缅想黄金鳬羡尔玉膏一饮叨仙俱银房与石室静啸抚悬壶  

观海  

炎州诸华凋海岛珍树緑秋潮驾天轮倒流隘百谷吐吞何包周委输常不足神山涌鳌簪返照动银屋卢敖去我近溟洲许邀宿水若信清道众怪咸戢族弱流平如练璿渊送遥烛晚发迟明月旋舻一苇速  

孟冬  

玉衡旅危次郊野气肃烈行人指故山昏晓不停辙旅魂容易惊长路多周折谁谓金马门不如崆峒穴迂逺非时才寒姿不利热长揖侯王前偃蹇得无拙蔼蔼松菊香绕我岩下雪凿得紫芝田毛裘尚堪挈  

秋夜别友人  

秋夜何沈沈风动玉树林何人赋揺落曲尽愁予心花开白石岩叶落青铜镜月下送行人悠悠发长咏江猿一万里留君过今夕有酒不能倾安用秋月白莫赋鹦鹉洲多才竟何益但愿无风波扁舟任吾适颇闻洞庭野天籁能忘忧岂乏浩荡懐能作潇湘逰南菊日夜黄霜芜尚余緑有客知我琴清夜奏古曲  

萝庵翁竹圃  

静乐遵幽濆美栽相厥土槃彼涧之阿淇上讵足数青琼璨丘园灵根润圃开叶翠幙张陵梢匣琴鼓靉叇凝水霞敷芬集山羽莺羣与水鸡求偶或鸣予孤墟隠翁性曲突柯间户寂寂逺市朝萧萧自环堵啖玉不知痩洗耳良自苦华裾羡投簪轩冕慕袭距潜形乆许洁遥谢竟莫侣秋商毎陵节凉月亦不沮晨谋无请谒迟迟得宴处小子仰清风时叅侧谈麈  

秋日山中  

苍山抱江长秋气日夕清古阁浮空蒙猿啸隂风生石房俱玲珑出入烟雾轻花从潭心发松向琴中鸣林开乐逰苑日落白下城有约暮不来眺望伤我情  

赠华子中甫  

爱我岩下云且避秋阳赤潭空天镜寒风过蕙光碧松竹长遮天相逢但挂帻山曛猿欲啼为子扫片石  

宴韩子承宗葑溪草堂与刘时服  

中丞髙馆旧公子翠屏开曲水当门转飞梁夹树来花枝昼吐艳水气暖生苔乐意闗啼鸟闲情付酒杯醉来白帻防时傍碧溪回梦得新能赋云霞费剪裁  

相逢  

相逢畴昔人斜暮南山谷执子青青衿为子拂面目子衿不易执三载跂予踧功名令人老岐路何反覆今夕聊晤歌明晨车发速车促歌转长临觞意不足  

秋泉  

予爱秋泉清况傍岩花滴鱼逰日光中倒见潭上壁安得无机人同坐相浣涤白术朝露香紫芝秋霞熟石上琼瑶花采来不盈掬道人开石门悠然在深竹  

金门白日开行人乱如螘不得公卿怜何由取青紫本乏入幕才岂能令公喜但抚千秋弦一奏磻溪水  

江上晩来山  

江上晚来山宛似五湖緑我行霜尚繁已听莺出谷三嵗桃李花天涯一何促非乏箜篌声不解秦人曲长裾畏风尘握粟厌童仆携手防稽云扁舟未为速  

秋夜西斋话徐甥道环  

寒露应时至草木瑟且清广坻一以临仰见河汉横莎鸡蹵然鸣揽带中座惊炎凉更相送往者不暂停懐春慕良人誓节要圣明佳期虽屡失未泯耿耿情南山何崔巍豺狼暮当道前车己脱辐后徒将安造念彼青磵阿茂树日环抱姑从一樽緑临流听猿啸  

朝陟  

夜户集虫声朝曦布林影登髙伐丛漆乘凉出墟井云端开丹笈松下羃金鼎寒士无相猜热客不吾省遐宇流絶辉千岩结昼瞑缓颊松绮间无心念朝请  

赠宋克贞  

艺圃晨夜耕励志终当奋聚萤亦太拙箪豆但推分能行古人事勿懐今人愠含氷着义烈咀霜有余韵顾彼堂堂髙讵若恂恂近睥睨宋子垣俨闻弦歌训  

雪后南泛宿潘氏  

黄芦萧萧寒草短日光白有客弄烟绮独挂沧江席起披楞伽雪忽见茶磨脊蓬莱白银宫宛转在几格天华动物表霁色澄川陌鹤立千年松练挂一片石古厓屏风青氷壶金鲤赤鸡鸣枫树林马度梅花驿茫茫五湖间未见范蠡宅悲歌对尊酒浮生苦行役  

钟山石  

行看钟山云坐扫钟山石风光自旦暮杖履得所适夏木重重翠不见日光赤好鸟忽自鸣藤花落金鸟钟乳寒流香芝蕈晚可摘造化静去来隂阳细薄射六月无纎尘挥尘得无怿何如广坐中束带汗流客  

青猿不避人逺挂千岩松北湖无风涛明镜开芙蓉东林梅雨歇落日云际钟天光既平淡物意俱舂容莲花酒初红荷锸得所从行行溪复山不觉林谷重谁云鸾鹤遥茅蒋多仙踪  

江南雁  

江南十月交纵横见云雁万里避天山应有风雪患白露变作霜红兰委溪涧南方亦萧瑟寒衣未缝绽皎皎月中砧万户寒衣声驱驰逺逰子不尽闺中情  

送方仪部  

城隅属新爽江介有别业攀翻西陵桂凄凉暮江渉美人欲何之持觞屡悲咽緤组趋承明束带侍华轩步顿青云端展对当象筵垂名夀千古得意取片言岂虞岩穴士懐春不能宣行行须努力缅瞻极南北  

宿花岩  

回磴临隂霞抗步造浮云前宫未及暝来翠一何纷寳景临台满玉涧隔叶闻冲虚恍无寐防寂魄自欣凌晨挟逺公縁巅瞰江濆扶揺摘星石驯扰鸾鹤羣终然释害马坐觉凡圣分诸天跂予乆朅来庸惮勤  

荷叶  

鸣鸠拂羽翼荷叶大如甲美人别湘浦乘云适巫峡许我相见期兰巵再三防南风吹緑草路长不可渉路长愁马疲日长愁客饥明镜上尘埃衣匣生虫丝君心亮不易新懽多反覆三月不见君忧来忽如突  

秋风吹花落露白荷叶黄美人去经时草碧天转长鸱鸟能夜鸣熠燿能宵行嗟予不复寐耿耿岂有婴十月抱罗衾此意畴可托手中双跳脱愿持报芍药旋马顾旧庐终然不我薄  

诸友次髙座寺  

城南诸佛宇各自占烟霞十步一金磬髙台自雨花帝城云物瑞江表士风嘉醉爱枫林暮停车傍狭斜  

避暑神乐观观醴泉亭  

出门望郊墟欵然神仙宅草丰圆丘露辇余周王迹紫烟引笙鹤银台隠鳬鸟醴涌余百年抚泉上石芝瑞着庙歌灵滋涴今昔宣涤埃暑懐赤昼嘘雾白八桂隂萧萧重絺步索索来往王乔坛从师乞液  

蚤秋西山道院  

长林带京邑西阜开宫凌炎覔珍境揽旷丘壑崇合尊松篁间静啸亲宻同引脰江山上日与林鸟东华池回碧牖羽翣虚凉风浮暑日缱绻欣然蹑巃不遇丹丘生空复思韩终  

送吴子惟新归钱塘  

落日白下门逢君碧岩里下马拂石堂倾盖懽无已结交无故新新人胜旧人所重在知己千金难许身君如青琼枝照我光栗栗松下解朝簪云端弄瑶瑟我亦就君酌叩君竹边室山花照防事座上秋渠潏方窃芝兰膏中途遽相失知君有心事青年解官亟  

元夕  

玉衡旅东观寳景流南阙青楼环大道錭车夜籹滑名都集朝防装服多诡谲三台开玉烛幽途晰毫髪鸣筝填上路交歌合胡粤九谷俱丰登殊方罔越厥行逰金镜中朝酺暮不歇  

赠前山蔡行人  

左手握灵蛇右手遏狂澜少年不经意坐转炉中丹入巷闻清风出门见顔色白马紫障泥拥道来相识  

懐秀楼十二景  

三星皆笔垒少湖真墨池正月兰蔼息东风吹鬓丝梅香梦中化夭桃帐前起燕子掠緑莎衔絮落乌几青岩结紫雾渌水隔梨花沙鸟一行起连天白雪斜四月不见湖但见萍草緑细雨林膏香莺声乱百谷新鱼吹香藻蝴蝶过东家南山忽不见斟酒送余霞山髙暑不来雨足云常緑芙蕖过水香鸳鸯对浴新秋雕胡熟玉鸟满碧湖髙云荡石壁逺水接防芜菱歌何宛转抗馆常逍遥中庭月华满桂子云端飘逺岩枫叶丹近水萍花白霜菊既临觞秋兰复蒸席临池了道经移琴拂乌几前湖玉鉴开西山白云起树红山果尽田白水云深灯起渔归防天寒鸟噪林空闻雪里香不见腊前色林空待鸟归山髙抱霞息  

渡淮  

新阳瞩淮浦昊魄流东防櫂歌发清口长缆抱前汀开尊落虹蜺握笔揺斗星旧都神仙洲寒士叨余馨献纳乏词华台寺多典刑朝簪夹城花夕采江都萍  

送刘范东守永平郡  

瑶华半销落朝露忽飞霜仗剑送逺人牵裳思徬徨曩作万士师玉德流朱方邂逅西曹邸转盼属辉光北方有嘉命日出践河梁河梁容易别顾瞻幽冀长假节烦大贤伟图非小康碣石开灵宫孤竹擅封疆雄州接海角作险壮帝乡昔闻别驾功今覩専城良文武十万家一鼓俱奋扬出入兼徽略启处得未遑喙息鹪鹩枝不随黄鹄翔时因东北风尺书勤逺将  

九月十四日集东麓亭  

凉风飒江介云日弥城邑宫冠隆坻爽林秋气裛右瞰灵波长左拱朝寺袭红兰委神皋华薄冐原隰晨往苦夕归孤懐忌羣集卑枝迕髙盖促席妨长什雅投幽翰期讵宜悲丝泣顿辔东轩中缓带曲阿级松逰翠隂重桂动香露湿槛髙睇营营巢返听戢戢托身本难稽超景嗟未及临发眈须防青骊解还絷  

少宰钟石费老先生朝贺  

温诏传天喜欢声率土长尧阶开景曜舜海仰重光少宰防趋贺羣绅肃表章青旗当道路画防破氷霜瓞歌方恊熊罴雅载扬芝圅陈玉几鱼佩染炉香寳勑卿先捧金钱宴共尝万年图历逺九庙本枝强旧学经闱乆申公世德芳东朝难避选夙望简吾皇  

访王子元寀不遇  

朝县北林鞚川原冐緑缛兰皋倐开霁桑麻静相属想像髙士居依稀青磵曲不见如玉人空把生刍束车鸣清响遐华落余香续讯问草堂英投书子真谷  

早秋李抑之见过  

秋暑旷文典荒居简冠履入门忘形骸挥座就榻几后馆红蕖明中庭緑隂徙风来香吹雨过销园绮清光共流转牵裳情未已  

赠金子坤  

别子兰蜕花相逢竹生箨闲门风自开虚径云常钥已烦挥麈谈未惬听猨酌为扫南山石秋眠看泉落  

讲读防有感  

当年开集贤非适典章寄虽资胜国遗亦拔山林萃时叨云台议或较虎观异流传柏梁和奏草玉堂记含毫贾陆登待问枚马至遭逢一时防千载良不易新都开天极文昌照幽冀玉馆袭故规琐郎寄名位颇念讲署槐曽连众仙跂南北俱神京今古同胜事毋令仗棰儿踘我瀛洲地晨趋历苍阶遗编识中秘不闻金门宣徒懐彤管志  

王子官舍芙蓉  

凉飚散溽暑嘉木荏苒明芙蓉负竒丽秋晚发江城凌柯濯繁露回房面朝荣遥连禁苑香逈占宫署清霞冠髙英动风褰低箔横羽巵竞苔砌绮席包丹楹西园魏帝咏东府时彦赓景落客不发玉貌转相迎  

太平甬道望武湖  

羣山自北来钟阜亦南竞天开北湖面十里蔚环映金城枕汤谷龙蟠故圆竟湖心穿甬道两水如夹镜通灵政府清动荡简书净顿觉樊笼舒复爱鱼鸟性虹洲白气流鼇峰紫光迸彼防殊不遐予心已超圣  

与汤子重话别  

旭景烟际升疎星树间落徙倚东郭门攀援西邸幕君来席未暖雨阻难见数离绪曷易生交縁岂素薄新荷停碧柯旧馆将红萼草色蔓空堦苔痕入深阁但适形外情莫避花前酌轻霞冠尊凉微风褰衣漠常疑欢谭际俄致去留各通籍三十载中肠雅相托  

雨乆  

雨乆客不过苔花满防事幌虚波交萦树茂隂飒至鸥来狎园薄隣荒度墙茘霁景散林氛徙幕髙明位  

毛督经浣亭官舍芍药  

昼静緑隂匝微风满院芬红栏昨夜雨碧馆见朝云春杳鸟空怨暖多花易醺须烦紫丝帐遮防到斜曛  

奉寄衡山太史兼柬子美御医  

昨侍玉磬翁婆娑碧桐树叶下防檀栾尊前慰辛苦丹笔示风流辞出肝腑未辍云馆欢载作枫桥聚虚晨移青缆清秋别芳杜文翁西昆叟王郎东牀甫徘徊重竞觞临发一挥尘沧洲昔分别嵗月今可数迩见王官独眠中时雨故人形梦寐想像思步武旧春倐己逾新凉殆临户荷房檠緑茄菰蒲产白羽桃李食其果燕雀交相乳飞蓬顾本根流波思旧浦不覩溪上人相询邑中父德馨转自爱名髙岂多取瀛洲君故逰琐郎我焉补萧条值羁懐风雨战环堵若待紫莼香还作黄花主端居各一方老大仍自努  

夀蔡霞山方伯司勲乃尊也  

北阙贤劳乆南山暮景长神驹方逺驾老凤恣髙翔座上招蓬岛门前是石梁仙翁金铸骨嘉树玉流香白石煑琼髓黄精斛稻粮引车苍鹿秀捣药緑瞳方廊庙思景天书问子房氷桃东海至六月羽巵凉  

池上纳凉  

草丰平如苔緑茸参差起鸳鸯泛涟漪菡萏冐芳沚雨过云初凉虚轩懐殊喜野旷蝉四鸣稠隂客羣止褰裳沮洳陂挈席檀栾椅写激清流解襟逺微滓石臼碾新茶氷盘过沈李畏见赤雾嘘且吸碧筒底形迹多机筌恬愉归神理邂逅勿弃捐徘徊玩余晷  

南冈掌科冬日园亭  

朱门连邸舍青苔入径长穷冬歇芳树名园崇緑堂斜穿窈窕户曲经鳬雁塘主人矜虚懐賔客不惮觞停骖尽余晷燃膏欢未央出门具壶矢谈间金玉香始报乌夜啼倐回牵牛光斯须展忠雅永懐期勿忘  

何子叔皮张子月鹿至馆芍药适开  

荒畦斜涉水伏楹细流霞迓客矜春服濒江托鸟家淹留芍药砌想像故园花共赏休辞座尊前乡思遐  

喜雨  

炎方厌熏灼不雨苦连旬春丛日以偃勾甲多不伸南山殷其靁灵雨降载晨咆哮一舒解焦卷相鲜新川原粲茸茸菜交欣欣卧听屐齿音鸡鸣嘐四隣流云下蓬楹和气冲葛巾新田沃甘泽禾麻无苦辛农功有次第踊跃勿逡巡穿园剪蒲笋亦采涧之苹青芹四月香芽茁竞乳珍王绩三升糟方朔一囊陈虽非髙阳传意气即故人求我形骸外枕汝不余嗔  

从新河至枫桥次李氏  

垂虹一十几沧洲次第历波荡绮阁帘风送楼船笛菡萏花尚红莲房子先摘萍回开明镜渚缅淹去鹢出入山水间渐觉尘土涤宠少忧亦轻形神获双寂  

六月七日秋官赵青墅张春江施琏川大理王白谷见招封君陈西江与其子同野与  

东林旷逰览暇日承诸公初晴溽暑澹开阁芳防崇江山映天际朝市在烟中防雨流泉緑幽芳余药红髙攀台城堞俯折芰荷筒玉树连青霭金膏荡紫宫更衣备峻陟昃径谋傍通徙席情弥浃落景意未终环观叩云碣舒啸薄霞穹日暮篮舆返回首仰髙风  

出饯神乐观呈座上诸公  

蔼蔼青林曲望望綘扉园倦矣方褦襶飘然逢羽仙五芝琼秀发八桂翠隂连岂意虚境犹逢罗绮筵氷宫霞作饭玉井醴为泉碧汉鸣天籁丹房奏鳯弦景含松栢晚花映芰荷鲜主劝醺千日賔酬愿万年遗香满郊甸余兴媚江天六月不知暑方惊蓬岛边  

秋尽适虎丘同何陈诸子  

舟程云际虚鹤驾闲中命回川入花林篱落秋容竞芙蓉隠緑畴菊萼纷紫柄重崖宿雾收片石红泉迸何戡覔旧曲陈琳温寒盟行行深竹中顿适鱼鸟性前沼一何緑雨后青铜镜支离步斜斜防寂心夐夐首座具袈裟苾蒭啜清浄历览莫余婴长斋入圣  

胥口舟中逢潘半岩  

晨装拟乡井暮逼程未歇谿上逢故人徘徊值明月阻离情如割诧见欢亦发红兰改凉节青霜振短髪离立方须臾瞻眺倍恍惚轻裾拂沧洲余谭竟难竭  

报马通政西兼致别  

荷花半落衣虫声尚藏树玉馆念髙贤枫林变归路迟迟长卿思皪皪金茎露徒闻报章难未识天孙趣  

子木员外书来  

遥遥前山云邈邈太湖曲岩阿阻且深怅望日不足舟从芝兰涧鸟回土囊谷天开昆仑田父子树皆玉清风到予袂轻尘想芳躅新辞启陈懐流氷涤暑毒雅兴长嗟醇酒破薄俗而翁卜初好恃子得乆属  

雪  

天花散太素辘轳鸣金扉夜折三河胶朝乱七襄机穴隠猿哀氷结驾鵞衣尘多毛裘落焰冷人影稀如何离涧阿旅食常郊畿修途既茫昧小迳尤隠微  

璿台凝素辉玉河敛寒色皓气连东溟祥光转西极草短原免飞河平车路直莫羡北里歌请听南隣织夜静拂氷花翠梭抛未得如何天涯人不念桑梓域  

思田园  

南方树艺早嘉蔬当及时王官凿氷罢忽起田园思东郊织台笠西郭编茅茨田家不辛苦衣食当待谁曵裾京华尘徒自隳四支三江緑烟起何日伫杖藜  

园田二三月不尽花枝烟青村对鸣鸠茅屋下寒泉蒸茶复刈麦俱及谷雨前盈盈斯螽股采采柔桑钱岩居逺朝列云卧隔市防迩来多行役裘敝不得旋  

旅徒何嚣嚣频年弃坟墓秋迈望春归冬尽悲秋度三见王官麦长吟白亭树青青岩上条己蔽岩前路伥伥东逰子何时复西顾秋霜落明镜朱顔不逮故  

巵酒临髙轩日暮多风尘仰见吴门月不见吴门人他乡促新节异俗为相亲飞鸟恋故园逰鱼知旧津悠悠长途子不愧羽与鳞西风触琴瑟弦急多悲辛  

所怀  

园繁鸟不絶花落香犹清去斾难髣髴归防空月明寄书知雁晚解缆记潮生只在湘江畔谁通畴昔情  

车行  

车行出北郭坰马萧萧嘶凉风动广野鸿雁纵横飞隂山急烽火万里赴战期寳刀鸣鞘中不顾家室私家室予岂逺君恩不计返单于既宵遁聨镳猎胡苑  

车行何幡幡鸿雁俱北还草青涉交河月黒闭汉闗沙河自南流闗门自北启何时赦余丑轻车拜天子功成不受爵长揖归田里耕田有余力养亲有余日失足在战场遑脩荐枣栗  

许摄泉马子洪蒋子重集塔院  

朝舆跂石门夜宿修竹所枝防萦碧峦眺髙失秋暑去鸟经华林来颷自兰渚合交欣忘形解束获宴处观湖亦怆惶防树宜少许流灏疏髪襟絶辉洞渊宇松鸣空中籁兹作泉上语眤留月衔规言旋鹤悲侣常得逰渊何须羡轻举  

送叶敦叔还慈溪  

秋晖杲澄江丹枫隠金阙悬念慈湖霜弃捐白门月与君俱他乡天涯勿遽卒青青怜桂枝去去悲短髪日暮琴不鸣樽空鸟屡没送君转依君清梦先瓯越  

送金子士瀛春试  

嵗暮同京华安危隠相托念子千里行令我情不乐水寒木无花城髙日空落言征在须臾临觞不能酌天王开宣室求才意不薄子有补天方遭时须踊跃昔羡子舆守终然季布诺寄我尺素勤遥持慰寂寞  

山晩忆陆子逺沈明卿十二韵  

初冬天未寒雨过林光接丹柽拥青厓重重间云叶古木猿垂条山城鸟归堞阡陌俱悬黄鳬葵己落荚鸿雁防水田霜皋喜初涉拟过孙登巢将询谢公屧沙明月欲生酒清未同防安得二三子松下听缓颊金阙烟际来蓬莱镜中叠暝钟逾岭长岚隂向晚怯行曵碧涧端眠与白云贴山空瑟不鸣磵下谷风猎  

真叔馆话彭子孔嘉  

春宵递长烛华馆集俊英馨香盈尔懐文采相轧倾褑衿念先子弹剑多悲声踪竒敢卜程物异遭屡惊雨鸣当牀竹緑水波前楹停车待明发巵酒未输情粲矣千金袭提携勿自轻  

采桑女  

采桑方逺扬姜女在中林朝筐未及盈黄鸟忽好音玉顔易迟暮青春缄怨深余髪一何曲冀子或同心子心不余亮日月空照临嗟嗟孟姜操嵗嵗此桑隂  

鲁桥  

东防方峩峩洙泗亦沮沮屡梗舟不前时昏未即处春过花不舒旅忧易成绪思尝齐人羮不见楚郊雨朝素夕成缁扬沙疾于砮鸡声一何恶有客中夜舞  

天界寺  

秋晨慕虚览梵宇谢埃郁前垅未及逾中林庶欵述入门蹑飕飗循隩多扄鐍紫院隂霞兴瑶阶锦苔出问栢知僧年借花防佛日昼憩夕忘返神恬形寡役懴徃坐独玩空尘徐拂终寓岂不欢旋舆未能释  

钱孔周席上话文衡山王履吉金元賔  

契濶多忧思欢然集桑梓执手念离别别离何年始校书石渠阁反顾若脱屣系马亲昵门合尊城东里欵曲输素懐次第问髪齿锦瑟未及弹怨歌中觞起怨歌何所陈怨此梦寐人出门即天涯慌惚难相亲  

徙幕府同仲先  

府邸开平台松轩转萋緑四术多朱光闲房静相属余业倐朝依子懐喜夕笃深居若无人阅暑不知酷晚葵敷余霞新莲摘青玉风清客襟开月来琴柱促寂寂方丈间超然出尘俗长令形迹忘奚用事溪谷  

别张膳部  

寒花晓犹开清江自明灭萧瑟沙中柳怆惶与君别阿阁琼巢凤凰孤云野鹤江海长朝霞发疏闼别馆临华池金风动阊阖画省堪题诗题诗不尽江月白寄与婆娑烟绮客锦宇常留彤管香思君正在緑萝石  

越来溪  

越来溪光常浥浥逺接吴江混寒碧暝钟未起秋霞飞坐眺无如茶磨石越来溪上多逰人香车寳辔俱生尘桃花妒红芳草緑三月来寻曲江曲春花秋月无尽头朝来暮往何时休吴台越馆今何在苍烟碧石俱含愁我来八月露气凉常从云端开竹房溪山一卧便十日形骸尔我浑相忘沙明鸟白奈不得况是长桥菰米香  

姑苏台  

夜有吴趋月朝有出栋云髙台伫歌舞罗绮何纷纷吴月常从越山起越花郤种吴宫里眼前不尽西子欢安用穷观三百里兴亡不自由春草生铜沟惟有横山色空带蛾眉羞香魂想像朝云庙緑泥绣断金燕头朝云灭金燕冷夕阳满地青枫影  

祥公话天目山  

山僧荷衲眉滴青苍藤卓地铅作声芒鞋踏遍天边山白云担出人间轻自言寻师一百日月磴霄梯尽历越路穷不闻啼鸟声侧身曽穿虎豹窟天目髙山何处起脚绕临安五百里诸天钟磬虚无中秋霞冬雪迷禅宫朝箱忽自渊底来夜灯却在空中红风髙六月氷不解胡孙啾啾崖谷晦春无桃李秋无菊惟见天花发光彩我思越中多异峰拟折天姥青芙蓉钱塘隘海天目耸闻渠一话心憧憧他年借得飞龙杖还覔支公飱雪松  

煮七寳泉  

玉音丁丁竹外闻璿渊青空出树根脂光栗栗寒辟尘氷壶越宿长无痕碧山无鸡犬车马不到村支公三昧火自闭桑下门东风细落岩畔花煎声忽转羊肠车建州紫磁金叵罗钱塘新拣龙井茶琼液津津流齿牙相如有文渇陆羽无宦情相逢开士家七椀同日倾茶炉若过铜坑去石上长罂仔细盛  

寳剑篇  

寳剑在匣光不灭银花皎皎绣成雪有时长鸣思饮血逾千年兮刃不缺五霸更盟七雄裂功名从前不可说娬媚尊前借一刷醉中呜呜口堪吷指挥动日月声价倾名都龙额豹尾黄金涂精飞泪泣照瑚秋霜未落寒影寂神锷一奋壮士呼抹流电瞬离朱星光九防湛明珠左提右挈谁与俱腾江湖薄牛斗行逢汉天子千载一骧首衔灵觐龙光上赐紫丝绶穿青云兮入九重顿挫乃在万乗手际遇亮匪易酬恩报主身何有戮鲸鲵兮跨八极寒芒霍霍妖祲息崇平洛宴野无棘尉陀绥绥单于折翼万乗髙拱永无慝归来奏未央功成不受职愿令四海常晏清清庙丹书勒功德  

蛱蝶篇  

西园蝶丛丛映花叶十五佳人二八妾鸳鸯带长芳草贴妾面如花步轻防粉蝶纷纷上眉颊长安踏青天气和千丛万丛情绪多蹴得逰丝落钗翠牵来草露沾衣罗逰丝乱草露长美人欲行空断肠緑潭紫磵迥花房银钱琐碎杂柘黄飞入桃李花落地亦成香花落留胭脂蝶香无断时相邀入罗扇起舞嚬蛾眉蛾眉转低草转碧日暮江天欲何适梁园应有未归人章台岂少思家客思家未归春己残悠悠蛱蝶空合欢芳草年年成永叹  

乐游苑  

春河流春草生昔人歌舞今人耕钟山紫气日夕来金城十里飞华英水近温泉殿园香贯赤县树染北湖烟寒碧浮山川瑶池正在鳬雁中阿房阁道生青枫尚留一水折田间曲江想像无花红拾得古钗头田夫不能识岂知石上斑元是铅华色临春寂寞香雾收景阳月色空生愁金陵王气无消歇丹阳翻作皇神州市朝多改易辇道生荆棘瞻望青云中勾陈连太极野雉麦上飞鸳鸯出蒲间蓬生狭斜中日暮车不还车不还其奈何西园逰子伤心多  

清凉台  

清凉寺里清凉台交岩互磴青崔嵬杨子江边白鹭洲白云红叶长悠悠都门莲己落蝉声满城郭跻跳丹霞端乾坤忽开拓霸陵黄屋翔青云钟山紫气何纷纷秦淮水接建章宫铜沟亦与寒潮通层楼累阁分朱邸主第侯家相对起琼台砌断金沙路秋千亦在青槐里翡翠常衔苏合香鸳鸯只浴胭脂水  

郭索篇  

江稻初黄五湖白鲤鱼作风霜满天吴淞江头晚潮落郭索公子来翩翩戈矛森森螯足轩背负甲能横牵吴人啖之不论钱琼膏玉髓宜烹煎香橙作虀莼作羮横斜锦席相勾连金筐未启先垂涎象箸急喙脐峰坚玉壶相映倾红莲山人緑髪俱垂肩湖乡无事茅屋暖今嵗仍逢大有年杖头县得看花钱醉后横眠桑柘田郭索郭索与尔长相结每举一斗赠尔风骚篇  

捣衣篇  

夜迢迢草白露寒衣未曽絮碧杵白玉牀桂花新水香长廊曵屧踏月光莎鸡出户萤入房金井梧桐生夜凉凉风起声转促绣阁琼灭红烛凄凄玉闗情秋来乱心曲  

龙江驿晓发  

朱门欲开犹未开烟花已簇凤凰台龙江棹歌天上去鱼鳬春色镜中来星流寳匣青霜剑柳拂长亭緑酒杯白狗赤鸡何处去王孙原上起尘埃  

桑干河  

桑干八月寒胡中射生早弯弧决封牛羣氐醉眠草白登山头熊夜啾胡人火猎无时休并州小儿惯厮杀夜半窃得丁零头左手接飞鸢右手挟双矛马上吹胡笳扬鞭入朔州嫖姚帐前交首级但问几颗能封侯吁嗟死士在边不用忧  

春日鸡鸣寺  

江南杨柳空青青江边路好无人行不知烂漫花何处空听嘤嘤竹里声钟山王气连宫禁台城佳树郁春晴独领风烟无饮兴晚来吹笛最分明  

秋千怨  

丹楯朱干傍花砌青丝流苏两头系葡萄结束相思带玉钗斜挽盘龙髻对对来寻花下绳双双去作云间戏难销寂寂玉楼情可惜青青芳草地玉楼易断肠芳草令心乱空上秋千架春愁未曽断  

虎山桥  

初出山腹中复见水行处逶迟得平墟苍茫急回顾山梁不为髙延揽自成趣风条薄林翠珍木接叶香前葩未及瘁后萼重竞芳朝逰屡过烟霞石夜宿曽投松栢房从来不识铜坑面今日青青落吾掌上崦何明媚下崦亦清朗杨花飞飞青锦陂荇叶差差木兰浆前防乍灭后榜兴长川引领云凭凭防丝乱起暖气昏须臾不见西华村东风吹乱鸂羣水西顔色何纷纷系马芳祠忘夕醺  

芙蓉篇  

林花红紫上已前水花气暖多炎天芙蓉未必无顔色日暮江头空自怜金风瑟瑟歇芳树玉肌纎薄畏寒露洛神魂魄水晶宫偏从凉冷生娇妬拟采月中香愁见裙上霜清歌溪中女打桨惊鸳鸯莫翦红云贴碧纱常忧镜里销丹霞锦心不待传书雁处处胭脂浮落花  

兰花发香  

兰花发香天尚寒旭日初干池上露碧团镜菱花开防干一曲樱桃树我懐佳人天一涯开函炯炯琼瑶素春风惜别凤凰楼夜月淹留桃叶渡长江不见双鲤鱼顔色分明梦中遇沧溟本来无人境十洲茫茫隔烟雾勾吴繁华长不知忽报人间上元度我欲乗黄鹄东作汗漫逰看花延陵市听笛鸱夷舟王孙园上多蝴蝶去沽美酒能消愁  

秋圃篇赠秋逸张子  

美人结巢近蓬岛虞山石室秋风早瑚枝头日影来芙蓉屏上霞光扫昨日白露凉今朝紫芝老山中惟有黄花好双湖宛转夹玉镜七桧婆娑摩碧昊东村刈葵藿西村采枣黄金篱边借芳草真逰何必问云泥百嵗无如一潦倒  

西溪曲  

西陵花落迟西日多余辉鳬流镜中雪烟结潭上扉渔子归来水未黒石楼卷幔看霞飞东菑多禾稼不如西畴美东月虽早生还落西岩里百重碧树闭门深千畆芙蓉抱兰芷茱茰结作囊甘菊酿成酒橘抟栾兮枫叶丹明日山中是重九緑云满地紫蠏香猿啾啾兮啼夜霜南园公子北山叟相逢共醉鲈鱼乡西风鳬雁正满塘湘江美人各一方江空木落情茫茫  

相思行  

相逢何日短相别何日长梦见不得亲恍惚生凄凉香囊旧绾同心结玉匣曽留明月珰明月照綉房香囊系肘后当时长生酒年年同君夀天地本无变人心不逮旧秋风吹落琼瑶花锦衾嵗嵗遗天涯寄书日费三青鸟望虚乗白鼻騧金铺夜夜鸣彩云朝朝起忽上南山巅还凭北几潇湘虽茫只隔一江水东园连理木同枯复同緑西园比翼鸟同飞复同宿同飞同宿物长情却怪人生离别轻  

采桑篇  

朝采桑夕采桑长安春尽烟草长钗头网虫结鳯凰朝来暮去不满筐不满筐多萦牵误折合欢枝青青双可怜踟蹰未能去黄鸟鸣枝巅鸟鸣转凄恻玉腕双无力红尘緑缬暗天涯举头日暮空太息本拟春蚕茧成疋缝衣寄与陇头客緑钱绕树无心采暗滴胭脂涴裙碧涴裙碧胭脂销愁心欲寄路转遥苍苔晚来湿罗袜东风暗损罗敷娇娇易损恨难酬千丝万缬徒绸缪夫君若识金闺意不使佳人空白头  

隂山风髙  

隂山风髙马毛缩沙场草枯无苜蓿单于射雪防缦胡穹庐夜炙熊罴肉楼烦将军来欵边云中万骑俱争先汉家飞将鋋槊铦斩得月氐头血鲜阵云苍苍暗紫塞长城杀气连狼烟朔方孤儿不畏死死中求生报天子髑髅如柴身防轻瀚海北去屠龙城归来不爱黄金印但羡麒麟阁上名  

覆舟山临望  

覆舟山头霁景明长松落落崖石平回峦秀巅低复昻传闻此地为台城望望建章宫佳气何郁葱秦淮树中流遥与宫门通城中万井如棊画杨柳烟中分紫陌内园兰桂浮温香戚里池台荡朱碧鳯凰楼阁无处寻临春结绮作梵林樽前却是乐逰苑市朝更改成古今登临易头白衔杯落红日回望北湖烟蝉鸣树萧瑟秋波惨淡荷芰花玉鳬金鸡踏浪霞西曹己鸣马东署复报衙壶底月寂寂城头鸦停琴送尽飞鸿影引领天边不见家  

进酒行  

氷盘清寒沈李赤蔗浆调和子鹅炙炎天何处生氷雪月出花香好留客麻姑井泉金汁浓水晶壶瓶倾琥珀巴渝身轻防越女天下白曲易终懽无极有客白晢鹤氅衣手持如意生寒辉清风扬扬起江汉坐来黄鹄冲天飞天河出乌鹊回短箫飒飒生清哀哀懽苦乐不可知良辰美景懐须开刘伶不饮今在哉  

东昌郡光岳栖  

博州城髙日未落城中巍巍千尺阁南瞰黄河北眺燕百川罗络临中原风烟顷刻生杯酒登临令我心茫然匣中雌雄剑随行二千里踟蹰古今事欲舞客不喜秦云忽然低岱宗参差起平望箕斗开好与牵牛语鲁连下聊城千秋仰名义髙台尚青青未识射书地郓州节度何不臣银枪效节空危身圣明一统无战争縁河挽粟舟鳞鳞城门不用甲守河边古戌花蓁蓁马駞匼匝嘶入云鸟穿帘箔啼向人芙蓉屏开宿翡翠沈香火底薫麒麟升平自古变繁华青楼大道歌声新临觞欲饮天色晚层阑伫立伤吾神  

蟋蟀篇  

露蝉尽抱枝头枯黄叶已逐秋风去空山夜静深闭门何事啾啾达霜曙虫变时事更江湖催促逰子情户之枢牀之足愁人不寐起秉烛十月未授衣九月未筑场嵗寒始怪农家忙嘻嘻夏屋尔何为欲祭先农无酒浆  

赋得彭蠡湖呈卢识方兼柬屠秋官  

秋水锁浔阳南浮一何斥沮洳连八州吞吐贯七泽诸峦信遥分庐阜多黛色朝窥松门镜夕憩屏风石卢君既豪迈屠子复俊逸跨雾出轻桡凌霞挂长席冯夷未息鼓龙女已吹笛韩终去不遐石髓应可得瀑布能生八月寒石梁分明驾丹碧二妙乗虚真快哉飘飘俱作云端客嗟予有兴莫尔从西瞻徒跂山中鸟  

北门晓行  

烛下银塘流水长马前山色晓苍苍朱楼未灭明河影碧城己动晨曦光鸡唱悠悠度禁邸萤飞防防刺衣裳三年逰子离乡思阊阖门髙露早凉  

花村草堂为李子原承歌  

新河枫桥浦百花丛中有香土书生卜馆面西山十里青溪抱东户青溪抱东户水鸟羣无数前朝胜境开华洲今代书声读芳杜南峰髙北峰俯日日飞云呈庑上沙水下沙土翠波粼粼织成组我昔投宿堂背楼前村夜过清明雨千岩发彩流朝霞茂苑腾光荡碧宇樱笋烟笼文藻轩防防防送楼船鼔飞梁画槛盘彩虹菡萏湖边女揺艣宵长忽递寒山钟月落犹挥石牀尘十年不上李子堂金陵城边话江浒徒令风景形梦寐何由复作花前舞题诗先寄花村主  

春归辞  

上阳花枝雨半湿长乐逰丝几百尺逰丝卷花一处飞黄鹂正绕平章宅春闺沈沈兰气蒸佳人抛梭坐脉脉含桃如火梅子青无因持竒闗山客文园多才病长卿朱儒亦笑东方生春花拦门不肯出出时但见百川萍春色偏増朱阁愁韶华岂是羁人情酒尊生鱼奴不涤绮弦蒙尘无客鸣浓烟不散龙池柳清夜犹闻玉树声扬雄榻畔书遮眼逸少池边笔堵门长江便在金城下白马朝朝一过园郎官阁上春何桃李隂隂竟不言  

赠沈博士春波  

凉风飕飕初落木休文乗秋入林屋看月同登蒋济楼采药遥寻子真谷余家柴门宿荒草竹下开通白鸟秋眠推枕月髙舂时抚防干坐木杪沈君过我不厌寒问我著书完未完写经欲就松间露探老犹疑瓮底丹君言山髙水长重复重应有竒物生其中文章浑厚得元气千古不朽必此翁多君爱我谬见推顾我不足为君知甪皓曽烦汉皇诏刘根枉致人间疑坐君且对橘间酒来日山中九月九白云本是予家物青芝匝地非君有送君乗风返不见书画船但见虹霓贯牛斗  

诸友泛舟石湖还次治平  

水气连山霭晨逰夕未穷烟中悬磵暝天畔蹑云空新月在潭底百花燃镜中竹房禅榻隠处处爱山翁  

读治平下院  

水房虚绕竹石壁细生霞冬入经深雪春归尽落花磵香来白鸟草緑鬭新茶乆与交逰隔空疎类佛家  

秋日  

下阪人离峤朝原鸟厉空江辉混逺碧林影间疎红竹宇新开小花房旧访同青崖有石髓杖防向穹窿  

与徐士瞻宿青白河  

芳草天边暗春江树杪来黄花开绣陌白鸟下青苔未尽同舟意聊酬看月杯三峰黛色近不奈晓程催  

暮春  

万里月当户邮亭花满枝行人花下发短笛月中吹坐觉春光损频惊斗柄移天边芳草緑愁绪细如丝  

夏景  

树色分青磵峰隂转緑池防明荷散绮树亚果垂脂扫石方无事停琴欲待谁相思隔芳草酒畔有黄鹂江乡临小满暖气动螽斯竹日隂初合荷风澹自宜尊前聊共醉身外本难知物色朝朝变空然悲素丝  

晓起  

竹色衣全緑林光露未晞陇猿催梦晓塞月堕烟微别恨琴中语流年客里归悠悠花上蝶偏作合欢飞  

江上  

都门客未发不奈柱阳秋丛菊开何晚清江寒自流孤云縁路细残照出亭幽举目悲黄落郊原无尽头  

雨中过马禅  

不到东林乆穿云覔皎然花开古瓶铁树合暮钟烟屐齿爱苍藓吟笻因白莲鹤归僧起定细饮竹炉泉  

春去  

谩说春归去多情无计追胜逰须秉烛余兴独临池鸟怨花飞急杯嫌月到迟三眠杨柳足正是浴蚕时  

王履约遗江鲚海蛤  

东风动沙苑海蛤带春潮驿路梅先发江城雪半消天寒茅屋小日暮尺书遥传语嘉鱼使因君涤旧瓢  

王仪部钦佩寄历日  

又见王正月春官是故人东风钟吕变四海政刑新驿使江枫逺缄书雪案亲玉梅花正吐为拂素冠尘  

经主第二首  

草入行宫緑花开旧馆红金枝香渐逺玉辇恨难穷磵己无脂到山犹妬黛工丛丛原上蝶留客立东风古苍苔断寒渠碧瓦深燕头犹掠镜草缬尚同心有井分宫路无尘接禁林百年恩泽尽惆怅沁园隂  

怀顾全州  

忆别长沙客犹惊帝里尘霜飞两地月草结百蛮春旧赋传鹦鹉新诗得素鳞东归红日近直道岂难伸  

寄羽士朱秋蟾  

道隠甘虚寂松曽共栖夜听笙学鳯朝见鼎生霓望月双桐逺懐云古洞迷法成能跨鹤何日下青溪  

读大云庵  

不畏溪流曲来投佛院深春逰花拂树午憩竹停隂待月常虚席因风一洒襟然无感地忽自弄幽禽  

送杨仪部入南峰  

解组能轻世寻山为著书岩房旧卜筑霞鸟日虚徐佳丽望殊逺髙明兴自疎无心伴禅寂但仰子云居  

倚杖  

林端立杖晚潭上好岩扉水浄花频见山空鸟不归弦声青磵逺秋思白云飞天际书难致亭皋送落晖  

寓楼七夕  

玉树歌清夜金风吹早秋迎仙列桂节试巧上针楼星幕疎萤缀花筵积露浮朱门天漏切行旅数宫筹  

祗园寺  

空门静云水古木亦萧森钟鼎丹砂厚碑文緑字深溪光动灵籁野旷飒秋隂放棹过潮去青天叠翠岑  

京口舟中同钱孔周  

丹徒古辅郡铁瓮势雄蹲山尽逢江驿云消出海门晚霁日衔峤新沽花覆樽长歌爱钱起慷慨壮征魂  

过毘陵懐郑蒲涧  

数尺宫墙近三年见面难迎车寒草緑送客晚枫丹无作酬闗尹留诗寄讲坛梁溪今夜瑟空复月中弹  

春隂  

春入吴宫乆莓苔冻未融花枝愁社日鸟怨东风钟鼓楼台晚旌旗戍火红不因风物感吟咏兴难同  

春尽还山中  

山雾忽深黒柴门寂不喧春寒逼短褐朝雨压孤村粉蝶愁花信香罗积酒痕清明看又过桃李独无言  

西虹桥  

引领烟无际凭虚念自深云回满川雁秋起一城碪飒飒阁侵暮纎纎月上林扁舟从此逝把酒思何禁  

灵隠观  

门偏绕青山地逺迂朝鞚水明花对开天寒磬孤送遐瞻极宫阙清逰命虬凤手把芙蓉枝逍遥发讽  

碧峰寺  

东林金磬逺西寺碧峰深秋浄宜松影天晴喜涧音空山有莲社静室卧朝簪海鹤悠悠起知余云外心  

观音阁  

苍崖犯日道地轴隘江心楚望秋无际吴闗堑已深芙蓉朝可采龙笛夜虚吟正是重渊上还忧顷刻临  

春隂  

春隂三十日爱尔晚晴宜月阁水南峤花明潭上枝得来鱼尚活分付酒行迟山路村村穏何妨倒接防  

人日山阁有懐  

朝雨歇楼阁寒泉开竹房江湖春缅邈沙墅昼微茫锦瑟灯前约红梅雪后香沙鸿飞不到日暮怨天长  

铁瓶草堂为马子子遇赋  

溪接防泾緑园分吴苑隂虚堂不出郭嘉木自鸣禽防笔看山近藏书种竹深莫弹欧冶剑千古有龙吟  

秋景  

晓蝉声不发寒露满空园儗灵山磬愁闻白下猿花开隔江防叶映逺人村记得云生处重临石上尊石壁悬秋水连环锁钓矶日沈江阁动防驶防花飞山磬寒相答渔灯晚自依闗门今夜笛似怨柳条稀  

送张元之还道州  

载去金陵月君行兴不孤山青过湘浦云白近苍梧室逺思风采春明丽壮图隋珠不弹雀莫恠众中殊  

燕  

何事今年早江乡雪未干拂衣怜草短穿幕避春寒世苦谋家切禽犹择主难含桃有新粉衔絮绕檐端  

泊菱溪怀白贞夫  

未即分髙榻还应见客星空余江上笛谁共月中听别墅多秋色名园散馆亭经过难致欵回首水  

秋日秦子玉过秀楼  

空谷嗟无侣青山只对门问闾应识树话旧且停樽晚碧虚揺阁秋红逺见村藏修休问稼甪皓己飱荪  

访文夀承休承憩聼松房  

崖路登登曲莺啼求友朋园香池竹长林暝水霞蒸蜡屐终忧藓纶巾反避藤藏修经嵗月乞偈与山僧  

劳鸣玉读孤园  

读易千岩里令人想緑萝秋来红叶乱卧处白云多茶灶因泉寄山经选石磨竹边樵路熟霜后拟重过  

送潘子汝亨还庐江  

秋光不觉尽红叶己无多半载同山寺天涯奈别何短檠犹挂壁长剑不成歌片月随君逺丹崖空緑萝  

清凉寺赴赵敦夫  

六月岂无暑林间独洒然鸟啼三面竹云动一池莲己蜕尘中骨谁叅石上禅钟山有余翠终日堕杯前  

虎丘退居集友人二首  

磴从天上转林忽水边回芳草未全歇白莲将又开钟鸣云起鉢客过雨生苔四境尽空寂禅牀安在哉槛外斜吴苑林间促羽觞池花揺暑浄泉韵杂松凉念别经时乆重来笑客忙小吴轩里月临发恋清光  

暮春山居  

斜廊下塔影半岭送湖光红雾花藏岛寒泉竹隠房空虚时堕翠寂寞自生香客过苍苔合翻经日渐长  

送陈子启之  

春去开门緑莺啼畏客归旧溪经树合片石自云飞读忆松间火吟虚水上扉己通南涧鹤莫弃北山薇  

武城次文温州韵答徴仲  

柳市闻黄鸟云中见碧城春回桑柘美人问县官名古戍双星淡危楼孤角鸣愁兼风共雨白髪几茎生庆夀僧房集蒋子云薛君采文徴仲王直夫分得偏字  

幽径停骖偶禅房曵屧偏苑西花雨夜河北麦秋天防帻陪挥尘携灯照促筵月光松际动临发更留连  

张子言方游海印问寺前荷花  

香阁千林霭氷池十丈莲水流天阙镜花涌佛宫烟海防知縁断鸥房但梦悬客逰方病渇乞与碧筒圆  

初得南翰官舍  

短墙依老树土屋称寒官池涸秋无藻麻深草结坛竹隂隣舍近山色过城看病起无公案方知吏隠安  

斋宿  

驿使催干鹊斋居废晓眠霜笼官道月木翠故宫烟朱邸闻鸡早银潢度马坚天河光未灭正挂玉楼前  

送顾豫斋入贺元旦  

画防凌霜发江城花未空云开天路碧树近驿楼红待漏千门早朝元万国同共沾周宴喜春蔼大明宫  

谢陈孟锡见过  

曲薄遮花短青莎入径深征霞朝到幕宿雨昼藏林茗熟还生霭泉寒亦照心长违学士席坐对阿戎吟  

毛浣亭督经席看菊  

上苑秋光别南军幕府清简书多暇日篱落见髙情花发金钱委泉香玉醴倾莓苔三径曲半醉踏霜行  

马太学宏道投刺追之不及  

空破青苔色难追白鼻騧风流殊想像契濶亦咨嗟伏槛虚停尘呼童谩折麻石城今夜月咫尺恨天涯冬日金进士子有马太学宏道金孝亷子坤以酒过馆  

旅馆县青野天寒系白驹村空散田雀霜疾响江榆已接髙谈胜殊躭古调疎城南新月临别立须臾  

公事后禁门  

龙輴金铺丽蜚亷贝阙县燕藏朱户网花隔绮疏烟刻漏虚银箭宫槐积翠钱瑶台夜夜月不复妬婵娟张晓川吴慎斋二选部以酌过舍奉谢  

马穿官巷柳风急上林鸎朝雨到门歇春莎委佩轻茶敲别院杵酌动越乡情客散江烟冷青山只对城  

郑少野作国子博士  

曽夸金百链终道璧无疵作吏家如洗移官槖可垂氷销鳞尽跃春过草应知此去宫墙大阳城是国师  

送汤太学子重  

春尽伤羁旅逢君又告归尊前花易落梦里蝶空飞草暗教停辔江浓诧染衣吴蚕四月老卢橘到应肥  

春日院署  

官舍连东阙风微上路香九门寒漏近万户辘轳长鸟啄青苔石云藏白玉堂紫薇花迳改呼吏洗垣墙  

夏日观园  

古木隂氛足荒园侧径通荷花轩月竹叶盏流风槐吐缤纷緑葵留深浅红开门惊夏潦家与白鸥同  

在座袁子邦正何子叔皮  

华京竞佳节緑树防行防竹暗藏莺坞花明夹水洲开帘浮藻磵徙幕过林丘薄暮难终赏还为良夜谋  

小暑日张月鹿何叔皮至馆  

朱光下檐隙緑影荡帘间鱼沼平翻藻龙城曲抱山升霞乆延伫挹翠共乗闲新霁从曛黒天河照马还  

甲夜望  

青山抱陵阙畴野緑芊绵落日余辉烈明河素景悬清尊皓魄甲夜想初弦江馆疎帘幕更深萤细穿  

乙夜闻蝉  

溶溶新月色嘒嘒夏蝉声竹涧烟房曲花洲星露盈官如陶令拙禄比漆园轻城上乌栖早金门酒细倾  

丙夜气爽  

赤阪金沙道青门玉树林回渠鱼出藻曲杜鸟争隂月拟登城蝉方接路吟悠悠川上思共子晚萧森  

丁夜迟所知叔皮至月鹿失期  

青渠导灵沼藻景带华林荷芰擎新盖筼筜贮緑隂径荒稀过屐石蔓想鸣琴月亦怜良防更深云不侵  

辛夜  

夜市平台旷铜陵激涧流仙娥开桂殿溪子泛松舟跨汉星桥逈经天虹带脩緑烟当夕灭凉送玉壶筹  

癸夜大圆发华  

过雨兰林爽天边玉镜髙珠光流寳树星海灿金桃楼管悲秦史江弦托楚骚夜深清不寐倚槛听铜刀  

秋日城南访友值陆子叔平  

叶隠前村寺花残白露汀长烟遥带水斜照淡浮坰云里天扉紫江边辇道青都亭爽气疾归客马难停  

中秋后六日杨鸣卿恵鸡头  

蒹葭防正白鸡头叶已黄京华常旅食秋风思故乡幕解珠玑动房开玉粒香吴门殊不逺驿使意何长  

赠黄五岳  

夜泊依淮水朝逰云月移髙县季子剑行载董生帷桂露丛初蔼江篱香细吹金城递秋响霞馆积新诗  

毛纯嘏召饮朱雀桁  

六代市朝改千春风土嘉江流雀桁月桂散石城花琼树照緑水芳洲生碧霞衔杯歌舞地秋兴浩无涯  

送张西谷  

茂先偏博物顾我意殊深客倦辞梁苑秋悲复楚吟空江明月棹髙兴碧霞岑别后鱼牋早无令霜满林  

秋日  

枫疏暎天逺草蔓防门深砌亦朱华冐帘常緑藓侵园香三夜雨雁过一城砧己畏洞庭晚休添楚客吟  

赠许缮部仲贻  

秋前一解榻霜后未逢君村暗愁枫叶书香忆砌芸闲居堪养望馆职已潜分琼树天寒秀頽顔数借薫  

秋懐  

鸿雁书来濶蒹葭路去长空悬秋帐月却惨石【`阙`】　天逺枫逾紫江深菊故黄縁知彭泽酒不逮向平庄  

冬日  

垣缺东家近门偏细路通临江理琴緑拾叶照霜红香稻新炊酒寒花亦映空蒹葭无际日日报哀鸿  

仲冬望前石民望于鸡鸣山寺  

紫陌北来长青山绕建章车轻逰服缓冬暖禁氷香不扫苔霜积留遮石径荒遗书禅室坐想竹间房  

寄吴泉亭驾部  

灯火揺江馆寻思梦寐人雁迷天际雪梅阻楚南春身与官俱病名随道转新新诗几千首尽扫百家陈  

四月三日  

汀洲见荻芽雁发天涯丰草三春暮长杨夹道斜彤帘隔新月緑沼漾余花子亦桃源客家书问若邪  

梅雨  

麦秋凉间暖梅雨复斑斑茸緑朝平野岚青日冠山防鳞跃藻去新蝉吟叶间金门虽奉粟惭愧子云班  

虎丘济公房赴郑子  

緑槐夹防行青苔傍池曲启蔓玲珑入竹衣芬缛长勤暂尔休小憩翛然足来逰借诸兄终允他年卜  

山行  

登髙换屐忙云气惹衣裳裹茗思泉寺听鸎覔竹房鸟衔梅蔕落雨放蕨苖长三月过三十青林渐隠藏  

春朝  

春隂细细开去扫竹中苔倚翠虚屏逺凭湖返照来梅寒辉动玉泉緑气侵醅江汉无桴鼓衡阳雁想回  

雨后剑戏亭  

山凝碧户光雨后徙方牀磵气蒸林湿蝉声夹树长竹隂园少暑荷浄水多香老慢江湖上图书愧日荒小凿荷花正面池立迟启宏同观不至赋而去  

朱华四尺长緑盖倐齐光喜凿山为沼俄惊竹上堂岂非湖四面宛在水中央乆立微风动幽馨袭我裳  

吴驾部惟新书来奉答  

十年不见草客髙秋忽梦山中人鹤书天青发海峤鹭渚霜白开江苹文章卧着千家玉园圃兼收百药春莫道相如全不遇君王求访晚弥亲  

冬日东门道  

东门缓带步金坡钟阜流烟绕磵河霜后故园无橘至雪前天气似春和疎弦古澹时堪抚雄剑悲鸣独奈何果是帝畿平若砥江边官舍白云多  

送大行张春江  

髙谷朝花簇酒筵仙郎勒马谩扬鞭蒹葭防白月满地枫叶楼红霜接天内选只今推旧望台迁何必待新年春风易到秦淮柳常苦懐人万树烟  

寄王太常履约  

天边鸿雁真稀濶袖里鱼牋乆不磨秋日澄江采菰米燕山明月梦朝珂中华正朔今弥逺九译蕃书觉更多但取一身当殉国越城休问旧烟波  

雨花台诸院有约  

石城云寒惨野色江苹花白聚沙禽池边载酒开青壁霜后停车傍绀林落鹜天低飞锡逺磨崖人去长苔深蹔眠北院敲松火忽送青岩清磬音  

髙座寺赴毛督经  

髙士朝开竹里厨衰翁揽辔坐香车千峰揺落秋无际半日登临兴有余能赋叅军推鲍照倦逰辞客笑相如莓苔不灭磨崖处秃笔横斜老更疎  

送谢与槐侍御还京  

柱史南来便北征碧桃花下发江城春氷不溅青骢马客梦先逰白玉京谩整衣香趋寳席遥知冠露湿金茎太平华衮虽无阙要尽防龙夙夜情  

二月四日内东门北行  

轻度篮舆水上霞新年緑草合金沙遥闻烟磬过野寺忽报江梅着晚花社酒未阑鸿雁去朱门深锁柳条斜东风日变春禽语听说温泉欲破  

答皇甫百泉  

使君病里多吟思馆东头有禁鸎纨扇旧歌怜汉月芙蓉秋色满都城马卿未倦休嫌渇谢客耽逰但寄情莫怪少年辞藻盛柏梁新体动西京  

懐蔡子木王维祯二大行  

南冠我客燕台久二妙乗春发使轺雪后岱宗开日观花边馆挿鸡翘清尘不染骅骝足锦翼齐夸翡翠苕莫道故乡相见易两年芳草碧空遥  

朱子价咏桃花感而有赠  

朱郎卧处阁炯炯桃花思好日氲氲不愁石栈诸天雨独占钟山四月云夜莫鼓琴惊水底时应携簟借香薫竟忘身在湖上却怪尊前白鸟羣  

髙座寺赴友人  

城南载酒四月节篮舆乗兴梵王宫碧鸡报午坐良乆青磴穿藤去忽通天际江流乍明灭雨中山色转空蒙防丝绕树乌啼疾麦秀寒多避晚风  

陆进士斯立归洞庭  

朝来细雨飞不已正恶垂杨暗短亭萍草浮烟海色緑游丝遮马竹枝青山中燕垒蚕丛老湖上鱼芜鰕菜腥满坞白云当阁镜陆郎乗夏访予坰  

四月寄陈启之  

书生寄迹髙明地却忆山楼四月天槛外落霞红暎酒镜中飞鸟白冲烟三迁逆旅真成梦一卧京华动隔年湖上緑萝谁独往陈臻闻说断韦编  

金方山至馆  

云霞气暖晨蒸树杨柳风多昼扫门紫陌正连天上路青山还抱苑边村轩回緑沼笼花蔼径入苍苔喜屐痕陋室也须终日坐话言真可郁琴樽  

新春旅怀报东桥中丞  

门径斜斜一半荒钟山终日抱茅堂春寒尚苦鸎声澁雪水新生鱼藻香白鸟寄书三月到青崖归梦十洲长故人唯有逋翁近未得篮舆探锦囊  

初春南城  

緑霭遥生竹里厨山光难得上衣裾篮舆出郭青溪暖茶灶投僧碧馆虚云石细寻泉涌处松杉常似雪消初仙人餽得金壶汁说法堂髙好漫书  

清明日张月鹿至  

鸡声东傍禁城隅官舍青青系白驹上苑花枝淹旧雨御沟杨柳发前湖风光未判春多少弦管难明恨有无緑草渐髙隄渐没凭君推牖瞰鸥鳬  

送顾东桥廵抚荆襄  

虎头乆系台中望螭尾新誊阃外书帝勅荆州殊有意楚夸云梦未为虚九溪部曲迎牙纛三略文章照石渠处处江山好筹笔仲宣楼北蹔停车  

春去  

萍藻经春髙石牀水亭终日柳花香坐忘屋里青山近卧起天涯緑草长楚国登楼空作赋梁园啼鸟苦思乡东栏芍药三年别谁防西湖夜雨狂  

东园锦衣冬日第馆有作呈座上  

重开画阁看悬像细简牙籖阅旧题霜坞每怜红树果石林堪防緑苔泥飞梯接月帘常卷复槛围花径易迷风景有余人品胜信陵髙致果难齐  

北郊斋居院中有懐  

梅隂未散洗亭除药蔓犹能上翠裾竒树古苔经砌滑修篁新粉入轩虚百年典籍归金匮前辈勤劳重石渠想像紫薇花下月玉亭南畔兴萧疎  

午日诸友庭下小葵如蝶丛改名蝴蝶花因亦入咏  

吏隠钟山寂市哗锁门槐柳陋还嘉芙蓉叶浄低迎杲蝴蝶花轻悄暎霞青箬赛江县虎艾緑溪连海长鱼沙天涯不辩端阳节聊擘菖蒲欵嵗华  

立秋日客去与启之静生  

蝉噪乗凉江雨轻芙蓉沼上午隂生东家树影屏间緑北涧泉声云外清屐齿乍临惊梦破苔痕新长与阶平汉庭侍从今虚旷不是文园嬾送迎  

朱振之馆鸡鸣山楼有寄  

谁县卧榻秋风阁遥忆茶炉傍竹氛黄屋斜窥中禁邸青城常抱北湖云莲花刻漏惊朝梦檐卜浓香郁典坟一月安禅留不得空令猿鹤怨遗文  

秋尽思归致文衡山  

作客金门几嵗华秋深江上转思家去钻甪里青枫石一吸吴兴紫笋茶傍水看花人在镜披云疾草墨如鸦碧山与可相邀近雨后篮舆步步嘉  

禁门值雪  

辘轳声咽禁鸡残紫陌尘销腊雪干夜素深埋金鹊隠朝辉髙结玉门寒枝枝画防天花缀冉冉龙池柳线盘贝阙东头归院落据鞍为尔数弹冠  

上已日端居  

处处秾花暎水明水边花气郁龙城烟霞尽在山头寺罗绮偏围竹里鸎帝里韶光春酒倦天涯緑草客魂惊风尘最苦长干道飜觉端居有胜情  

别寓馆  

郎官宅里旧帘栊鸎燕频来认主翁霜月寄情淮水上烟花迷客秣陵东梁园倦后思家切甪里闲多卜馆同松菊未荒谁为理先将栽灌教儿童  

寄文待诏  

湖外寻湖山外山与君无亊共乗闲髙追牛女百重巘伏抚芙蓉千涧湾白石采芝留客饭緑萝悬榻看云还羲皇上世由天鬻不用丹砂自铸顔  

寓别陈石亭侍讲  

黄花径里君迎我桂子香中我别君倦客光隂聊戏墨晚年情境莫深文雨来多放樽前竹屐过仍留石上云髯老锦衣园第近漫追啼鸟抚江濆  

春日城西补诸友  

杜若洲边解缆轻樱桃花上露盈盈朝云想像西施洞夜雨凄其茂苑鸎可怪碧栏偏傍水但寻青壁莫论程山僧不厌逰人数又向苍苔刻姓名  

重过包山寺  

梅园新夏緑隂平五里篮舆到化城地底金莲殊想像山头石镜转分明桑门世永香灯换轮殿风凉佛界清啼罢碧鸡僧出定袈裟相对话三生  

剑戏亭成  

由来淡荡心无累偶托髙明处亦嘉四面峰湾互丘壑十重屏障积烟霞樽香不避空中絮水静常看镜里花竹树萧萧人迹少何妨白鸟入帘斜  

连游虎丘  

昨日亲穿竹下篱今朝山鸟见应疑莲花水涌生公石萝薜春藏陆羽祠不染防尘偏境曲但令微服少人知年来七尺看云杖縁在东林到恐迟  

将过越城桥访治平寺  

三江涨满五湖平六月楼船到越城鼓在白云知寺近缆移青防觉鸥轻暖思脩竹分茶灶美爱荷花翫水程石壁松堂应不改却疑苔藓漫题名  

陆宜经载酒偕汝徳师古宜俯鸣玉酌于园亭  

草径荒迷客到迟莓苔带雨石初移杖头树緑山围屋榻下泉香月涌池缱绻竹林烦送酒凭临云气卧飱芝春来未减鸎啼缓正是梅花半白时  

牡丹赠漠庵师古启宏居道  

葱巃佳气巧回环谁设南山对北山珍鸟惊飞天镜里紫霞深贮翠屏间露凝新粉香殊艳风促逰丝断又还弟侄翩翩聨几杖看花无损老来闲  

与伯玉侄坐谈  

汝看青云路本寛顾予惟有北山安鸱夷舟楫真宜月渔父簑衣却耐寒住向薜萝县榻便摘来菰米尽盘飱侯巴识得中趣黄鹄悠悠去不还  

发胥口达包山  

秋水连空鳬鹥长沧洲菰米饭初香地寛不辨防来影云起遥疑石上房青壁常含芝草秀朱包新染橘林霜年年佩剑嗟逰子莫笑南山豆尽荒  

春夜别友人  

晚山横酒马蹄轻寂寂都门独听鸎阁上花枝惊梦短雨中春草伴愁生江穷吴楚东流壮曲尽己渝刻烛明不是新年无柳折长条留取系离情  

入髙桥门  

雁度闗山玉塞横秋髙天表物华清林开虎帐旗亭逺江转龙城水殿明常怪秣陵多紫气遥从仙掌望金茎秦淮日落寒潮起南浦芙蓉镜里行  

赴朝阳望禁中  

镐京元是旧封疆紫禁重重锁未央画角常吹城上月羽林犹宿殿前霜陂塘防灔天渠逺观阁玲珑苑树长钟鼎馨香河海晏圭终乆颂吾王  

秋日  

清秋山色净帘栊八月芙蓉满镜中醉任陇云连海緑愁禁枫叶接天红养鱼好伴鸱夷子饮水无如桑苎翁江上美人期不到吹箫独自向虚空  

早春  

上日风清烟霭收长洲新水緑悠悠春回树色流鸎乱寒入花枝翡翠愁吴地月明人倚棹江村笛好晚登楼归鸿不待天涯暖早折红梅寄陇头  

五月  

溪上鸎啼緑树浓溪前楼阁水云中江南角黍梅时雨扇底氷盘午簟风尘尾静还生緑霭縠纹浑欲下青空佳期正与端阳近莫恠榴花别样红  

由南峰入天池  

入谷也须縁磵道乗髙忽又度虚岑参差石势云行细寂寞禅闗树锁深春日绮罗偏映水江南樱笋自成林十年不到天池寺南北峰头费逺寻  

懐舍中牡丹  

轻薄东风燕子斜长安有客未还家烧灯不是春山夜对月虚懐旧馆花卧处小屏霞寂寞梦中芳草蝶交加天涯物闗情极乗兴思浮碧海槎  

夏日虎丘  

新开石阁紫芝香遥见松杉隠碧房竹里鸎啼方日午山头人坐喜泉凉传来贝叶翻经古扫得岩花鬬茗香直北数川当槛白晚来防影转微茫  

许子仁佐至  

苍苍石壁苔难扫冉冉棠梨叶正红夜见星辰浮岛屿朝来防影拂烟空半牀旧草虚山阁十月新霜思角弓子为青云踪不定江湖奈我亦飞蓬  

登缥缈峰絶顶  

莫讶登髙不用扶手招鸾鹤兴如何环来岛屿人间小侧去阳乌寒色多岩下雨来浮碧霭杖头霞去落苍波千年石上仙人迹为问王乔几度过  

海印寺镜光阁  

沧洲佳气结楼台圆峤何年海上来云里虚无琼馆秀日边浮动禁林开岩深四月花犹发客倦髙舂马未回许借藤牀眠十日长安不信有尘埃  

呉门杂咏四首  

緑雾丹霞人面花水声犹送七香车啼鸎不断宫前路说是吴王旧馆娃  

锦防寂寞驾湖非山色含颦自落晖莫道千秋无胜事白鸥犹拂画栏飞  

己过秋浦芙蓉约悬望巴陵橘柚书山梁水殿独来往日日黄花坐竹车  

曽传雪后迎春韭未折江南破腊梅悠悠草色逾冬緑昨日河桥数蕚开  

寄伍长坦  

门前碧树防云沙逰子为官几嵗华正是春宵堪秉烛海棠亭馆隔天涯  

题鸡鸣山房二首  

山浮寒碧水浮花石壁苍苍竹树斜爱尔玉京秋色好白云头上看人家  

来时竹子未生鞭亲见山僧种白莲冷翠光中好啼鸟半年人宿石堂烟  

赠王庆辛  

可爱名家琼树枝白莲花畔看临池武陵旧榻糢糊乆畨得兰亭玉枕碑  

金陵送张仲安卢汝立归括苍二首  

乌鹊南飞猿夜啼石头城上素河低多情得似金门月一路随君到越溪  

君家正住白云峰一幅秋光在镜中我向天台访瑶草苍山应与赤城通  

新年  

客裘渐缓草铺茵不觉风光入仲春东到石门愁磵道梅花如雪拥行人  

緑杨垂线拂青苔雨活香泥燕子来莫道春风无次第山茶如火诘朝开  

春日早起  

谷口鸎啼兰气蒸林梢鹿过紫崕崩石门青霭朝难散涂尽金壶汁几升  

乡友送吴选部置酒神乐观  

春色无多緑草齐故乡何处白云低金明门外牵衣晚莫遣杨花衬马蹄  

王维祯大行使至有感  

緑草如烟柳叶长劳劳亭外送人忙春深不见王乔履空听流鸎步苑墙  

初夏书事  

水槛渐髙荷芰叶房栊新暎杜鹃花王官列馆钟山下緑树隂多集乳鸦  

为王大理白谷题谿山图  

隔防浮云细细生谿山幽处一人行春鸿去后无消息昨夜桃花锦涨平  

陆包山述李三塘见推为题画  

披展云山话雨中士龙人品李膺风荆州士论虚叨忝借笔题诗看洗桐  

## 石仓历代诗选卷五百二  

明　曹学佺　编  

明诗次集一百三十六  

莫止  

开园  

开园近南郭日涉聊自适卉木各葱蒨花开间红白力作督僮奴循行谩扶防编茅八九间疏渠十余尺未儗柴桑居窃比扬子宅菜熟不食心果熟不钻核夜无扣门吏时欵山中客歌讴杂谐谑豪饮至一石世事问不知牀头有周易  

次韵杨仪曹君谦题国贤将石亭  

惠泉在天下品味少班列公心有深眷暌逺携未辍所忧出山去本味损甘冽相传兹山石投瓮解湔雪甘冽每如故所适任燕越泉石本一气妙诀非有别名亭纪幽事尘想永消歇慎勿倦携持谁当笑痴絶  

玩水中新月  

新月来何时娟娟影溪曲问之寂无言似爱春波緑弯环一钩小光彩巳优渥烂若出冶金滉漾人目鳞潜或羞明鸥梦亦初熟我从溪上行俛仰趣自足良夜难屡逢迟迟惜归躅  

古意  

古人远驰使餽我双鲤鱼烹鱼问起居不见尺素书应是衷情多把笔不成题绸缪古人意久为故人期两心如相知岂待覼缕辞两心不相知对面隔九疑寘鱼坐长叹河水正东驰  

张仲正野仙歌用琴川钱工部韵  

当时饮中称八仙趣味到此难夤缘野仙又出四明客倾葢况在清樽前红梅花开赏春霁朱帘緑幙齐髙搴吾侪水部本好士未是佳客何曾延野仙南来致双鲤中有尺素从两钱乃知行迹徧海壖乘春却踏梁溪船好山好水入挥洒意匠所至无余牋得来赠遗多妙墨鸾仪鹄影惊联翩酒酣运笔等垩箒髙堂白日生云烟岂须藏袭待他日放手己见人争传行囊中有端石坚品髙不肯随时妍三花挿巾笑起舞但脱俗韵称髙贤吾歌野仙止于此此意已逐髙鸿鶱  

次韵吴晋卿游金山  

海门蹙处江涛重金鼇浮出何穹窿驾天长桥倩谁作倒影先入楼船中天光上下夹明镜漫托焦山作隣并半空楼观起玲珑达士胸襟俨相暎碣石砥柱逺莫防气势横絶江之南中泠况复彻肝肺品味岂数南阳潭江风山月世鲜好不是飞仙不能到妙髙台上一招手挽却行云廻鸟道两仪始判浊与清留此突兀知何情頽波一障亘万古娲皇愚公休结盟谪仙少陵欠题句却有坡翁能表着明将濯足上蓬莱不许龙宫吐烟雾  

王中舍孟端山水  

春山绕屋春日长野水拍岸桃花香髙人归来自远戍乐土可乐矧故乡栖迟未穏徴书下揽衣簪笔登玉堂登玉堂山水之趣中弗忘却染吴缯近盈咫千里江南宛如是  

大山樵者歌赠固始李逺  

安阳之山几千仞势与浮光角雄峻野人不识呼大山复岭廻崖足难进青莲居士遗云仍芒鞋资斧时凭陵良材异卉俱在眼用舍一一惟其应来往穷絶径烟霏长满衣白龙池头弄明月翠萝影里迎凉飔静欣紫霞赏远订沧洲期倚松砉长啸灭迹稀人知迩来入三吴又复事登陟南山南北山北搜竒访古无遗力呼笔闲施彩绘新横琴快拂朱丝直邂逅太湖上一笑无先容青春欲暮烟花空扫花坐石开心胷髙山流水杳无际无言黙送孤飞鸿  

昔人墓  

昔人墓作今人墓今人知与何人作昔今代谢如暑寒青山不改常时顔白云笑我对青山何不且作生前懽  

送人游武当  

武当之山天下竒我独未到空怀思君今一日先我往为寄此意山灵知天梯云磴几千折笑看舆人曵绳铁盘桓历览神转彊胸中自有登山诀  

整拭古琴  

纷纷世上筝琶耳古乐亡来孰经理囊中幸有孤桐枝絙以朱丝差可喜猗兰自足继南薰何用广陵传法指有弦吾学陶公无有心不与钟期死小斋栢子时一焚便若置我山谷里悠然直作羲皇人月到窻前一水  

海月图为邹永正赋  

髯翁家住东海头胸次直欲凌髙秋陈编往牒竞探摘新词吐出锵琳璆迩来踪迹更竒絶踞石中宵玩明月银丸滉漾青琉璃空蒙万象俱涵澈招呼浮丘揖任公下上八极神游中丹霞山人忽相遇片纸防染何昭融手持视我我心醉櫂入濠湖竟无睡超然起望海天髙卷尽纎云月初霁  

无菊叹  

去年旱剧今苦霖佳菊槁烂俱莫禁薋葹菉莽竞蕃殖人力弗捄天难谌维时九日潦未息出门一望江湖白悠悠千古徒有怀坐对空樽日西夕  

送熊山人  

山人日昨匡山来双屩尚带匡山苔谭山説水神转健白日口角生风雷方舆万里若指掌听者如堵皆顔开梁清溪头倐言别更踏何处烟霞堆达人游陟先海岳潢池培塿胡为哉何时重饮惠泉水我欲与究黄胎  

仁和朱彦明母董氏旌节  

凌云绰楔从平地五色龙鸾萃雕丽过客凭车为改容叹息楣间旌节字练裙缟带堂中人到此知甘几劳悴总是皇天作鉴明亦有佳儿相其志当时自顾嫌少年不道今经甲子旋孱然一身壮门户泉台有闻当解顔清泉为酿玉为脍鹤髪方添境方泰坐使吴山游女羣一日风声尽沾溉  

春隂即事次二泉韵  

小阁晨光慢残缸宿烬红春停烟雨外人坐寂寥中土脉融犹浅莺声澁未工忽惊书帙乱无赖是窻风舟中望云海亭时曙色未分且风利不得泊  

拂曙过青山荒亭杳霭间十年曾我到一日岂天悭湖面云增阔崖跟浪打顽兴亡今古外鳬鴈自飞还  

次韵二泉坐月  

清晓林风转黄昏月满庭野寒人落落地湿草青青竹几当窻设烟钟隔水听此时谁缩地一上海天亭  

北山秋思二首  

十月旬将及一年秋始残自怜柴榻穏未觉布袍单肮脏从吾拙寻常应俗难古今成俯仰时复有余欢三日雨不絶山中天所留泉声琴筑和树色碧苍稠言话须谁共简编良我俦澄然神观寂无处起穷愁  

庭芜  

嬾性任庭芜疎帘映槁梧雨寒先宿燕溪晚竞招鳬独趣幽花槛时情浊酒壶等闲今又古何用问谁吾  

道在  

道在从吾嬾家贫觉虑轻闲观乞米帖喜得煮茶铛情话逢谁洽诗逋积未赓落花风雨夜一笑悟浮荣  

八月十九日登雨花台  

石子斓斑草半黄幽林窄径转重冈斜阳欲下鸟相唤急雨乍收山更苍万里长江天设险五云深阙地生光昙花往事凭谁问仰见皇图亿世昌  

仲冬之月独行小圃视败菊本咸有生意仍得晩花一朶把玩乆之  

步屧篱根讶剩金絶怜孤蹇不胜簪贞心到死香犹在细蘖回春意已深寥落园池花事毕交加冰雪岁寒侵欲餐未忍还惆怅赖有江梅与嗣音  

次韵杨长史崇周闲居  

庭草青青生暖烟壁间琴久欠徽弦笺天旧草三千疏漫兴新题一百篇林鸟巢多知地穏水花开晚为谁妍到门溪涨喧渔子涸鲋胶舟忆去年  

过渠南一老亭再用长史韵酬防庵  

六月池亭飞水烟风光宜诵也宜弦闲谈试听皆深趣佳制争传或半篇墙入青山低正好石添苍藓老逾妍步趋矍铄顔丹渥谁信先生八十年  

先庐  

照人溪色动春阳简防先庐未就荒檐桧转添霜后翠庭兰不歇雨中香痴顽儿子聊书课衰病形骸半几牀谢遣纷华絶驰骋韦编筠管谩徜徉  

渠南一老亭次韵  

石渠悠悠南有亭亭中人物少微星新添十竹皆紫玉恰对九峯如画屏观物襟怀闲处惬倚牀诗梦午时醒逍遥此是长年国天地谁拘迹与形  

次韵为钱子山悼亡  

眼中那意百年人只共持家两度春罗带绣鸳飜结恨镜台雕玉易承尘良宵缺月窥帘竹伏日飞霜杀渚苹若问读书汤茗事于今惟有一灯亲  

追次王友石中舍竹茶炉韵  

着眼山中茗具幽自应题品属名流身经宿火三千刼骨透清风一段秋锥不入尖抟土密鬼难施巧织筠稠若穷衣鉢传来处直自销金象九州  

次韵匏庵学士题复竹茶炉卷  

剪竹攒炉为品泉泉清惟称露芽煎常于学士幽人侧更在孤猿落月前失脚误投金帐去灰心曾伴玉瓶眠石头旧路谁云滑自喜归来色相全  

歙县许良佐西园【`其先有南园欧阳公王荆公尝为序记`】  

略彴斜斜度小谿路从南畔又廻西年时不种闲花草世徳常看旧品题葵茁露丛无践马桑笼树色正鸣鸡田庐近接浑成趣一卷豳风一杖藜  

沈氏园赏菊次韵施克和呈在座  

清瘦频年种菊忙主人真似沈东阳山潭饮水能多寿泽国飡英不是狂小引壶觞乘夕霁漫凭歌咏答年芳相看兴到悠然处试数从来得几塲  

观琼花集  

无双亭下淮南浒天上人间仅此花九朶攒来呈玉质两廻开处占年华荣枯与世如相系雷雨何时却再芽一去永遗尘土累瑶台空锁旧烟霞  

幽居景物二首次西涯翁韵  

连林映郭弄晴晖误道浮岚认却非杜老物华诗防染房山水墨画稀微静兼花影初摇砌细杂苔痕欲上衣独倚江南望江北天空髙鸟一时归　右树色  

庭花风落正堪怜好鸟飞来近我前似惜春归情谩诉雅含歌调谱难传令人倚树立不倦欹枕抛书起又眠况复流泉当户外匣琴终日懒挥弦　　右鸟声  

次韵寄题俞司谏国昌待曙楼  

櫺轩髙架絶尘霏银烛烧残万籁稀清禁似闻声动钥明河渐见影承晖扪心黙感时难际触事宁禁思欲飞更倚云梯增悚惕君王勤政正宵衣  

次泉翁二月廿五日聴松庵韵  

软舆轻葢度幽林一路红芳衬緑隂飞尽茶烟知日午添多山色爱春深竹松争仰千寻榦泉石真宜万古心况是髙贤旧游地可能无语托新吟  

次韵泉翁防易台述事  

有怀长爱赋闲居渐老尤躭四圣书滴露松髙山转静登台天阔意还余一泉水渊源在数防梅花卦画如到得忘言惟莞尔岂知后更潜虚  

金山聴潮轩次江隂徐若容韵  

坐来心目两悠悠佳胜都从指顾收返照倒穿崖隙上轻云时傍席间流潮当险阻声偏壮客为江山迹谩留到此杳然尘土隔却怜身与世俱浮  

训泉翁喜晴  

晴光日日照山巾何物还能萦此身小阁凝香春自盎碧潭行影画难真林稀落叶风初定亩剩栖粮岁不贫笑语平生诸故旧衰年容有未闲人  

寄朱山人  

几欲公湖水濆不堪弥月黯春云牀头麯米计已漉篱脚杞丛行可分精力底须青竹杖雅怀多在白鸥羣蒲轮到日从容谢自有儿郎能致君  

次韵立之宿华汝瞻胶山新墅  

濠湖幽处水南涯竹映藤披似浣花地主软炊菰米饭山僧清供乳泉茶书氊意暖回春律铜鉢歌长及曙鸦文防遥怜嗟未与好风吾亦办轻槎  

游华藏寺次水部家叔韵  

江湖无地不安恬梦里寻山兴转添水鹢影飞青舫小墨花香簇紫毫尖拈来钓竹云平帽睡足僧堂月满帘更上荒丘增百感当时樵牧禁曾严  

九月十三日水部叔邀观菊座上继崇周长史作用唐人韵  

花前九月蜂蝶飞小春渐近秋意微金钱合尔篱下贵白酒待我山中归賔当为主莫辞醉月未到夕先迎晖竹西崇冈更堪陟不负两屐黏苔衣  

寄龚时亨  

背郭幽栖只数椽安心调息引流年午檐花动鸟窥户春渚艇横风满川物妙每于闲处得时情都向嬾中捐怀贤更有千秋兴细和陶诗复自笺  

次韵静观野兴  

老年滋味淡为嘉一读君诗信作家松坞风髙闻落子菊篱秋晚爱余花罾喧定得鱼盈尺碓熟宁愁饭有沙更喜惠山泉在望水符分到便堪茶  

过禅悦庵  

小院春风送我来落梅香里重徘徊菜畦黄动浮尘起泉脉清分古涧廻旧墨几堪留卷册薄云如解衬亭台相携无复当时侣野思闲情总自裁  

次观梅韵  

树树梅开院宇寛红酣白晳总宜看微风小径青烟敛细雨春城晓色寒石畔倚栽苔蚀徧天涯折赠使逢难犹怜节今年晚赏到花朝意未阑  

次韵二泉午坐偶成  

画阁清深碧树中时闻铁马弄微风无争岂复论棊势不饮从谁问酒功依栋巢多来燕子绕门舟惯集渔翁晴光一片真宜麦步屧前荣见远峰  

鱼灯次董学谕先生  

灯事今年胜去年锦鳞飞出傍红莲光分太乙青藜火魂返琴髙古列仙此夜含膏游陆海他时烧尾入云天尊前喜覩文明兆耳畔春雷己殷然  

次青城翁见寄二首  

潏潏新流漾白沙溪东遥认隠君家忽惊庭草生秋思送尽年光是物华弦断古囊琴罢弄睡酣尘榻笔无花暑余倦极何聊赖净洗砂缾自煮茶  

人间何处无尘沙老来似嫌犹有家碧潭龙去波自静山石苔生肤亦华暑困倩谁歌白雪篱荒那复望黄花烟销土锉日过午一勺清泉堪当茶  

次韵蒲文玉代梅索句  

山空江冷岁如何未省幽人不我歌云掩日华天独远春连腊底雪偏多廵檐敢望掀髯笑拄杖谁能踏冻过啼断翠禽情脉脉暗香时自绕吟窝  

月下观莲  

荷花靓无语宛在水中央露深明月髙下宿双鸳鸯  

昭君曲  

但使胡尘静蛾眉敢爱身千年青塜在犹是汉宫春  

次韵水部叔山居杂兴  

纤尘不到室如禅书卷琴张总旧缘更有月瓢胜水递小渠分入惠山泉  

癸亥二月六日五湖舟中酒尽而风雨适至戏呈同行诸友  

笑倚空罇谩咏诗篷窻淅沥雨来时昏昏暮色中桥畔犹有青帘在短篱  

宗镐过予因留待雨用韵  

竹里清风忽报君雨将来处共看云吾亭且为须臾坐案有坡公志喜文  

夜泊蠡溪口号呈光懋  

雨雪扁舟夜欲徂敲门无力任童奴不知画阁深沉处曾有灯花报客无  

玉簪花  

月姊搔头雪色琼碧丛髙挿细香生夜深不用银缸照山霭蒙蒙月自明  

暮春追忆泉翁二首  

知音人去罢弹琴风外庭花落更深剥啄不闻人迹絶瓦炉香冷思愔愔  

不因春去懒登台花外小车那复来只有旧巢双燕子尚依賔榻故旋廻  

曰驯弟鹡鸰扇头  

幽禽相逐上枯荷原上秋光太半过对画定因难弃此白头兄弟巳无多  

喜晴  

顽云宿雨二旬彊村落家家久筑塲今日碧天开万里残砧声里爱斜阳  

近午独行溪上  

拍岸新波泛落红柳丝撩乱飏晴风不知余得春多少行过溪桥日未中  

次韵酬钱信之惠诗  

梦想春湖拍浪花兰芬蘅色满津涯何时买得桥东棹来借闲鸥一席沙  

海天鸣鹤图为张真人作  

老鹤长鸣海日升瑚树长玉崚嶒楼台十二春无际人在蓬莱最上层  

晩冬杂兴  

老年犹自爱观书晤语无俦意有余鸟雀近人庭日暖起扶笻竹步徐徐  

## 石仓历代诗选卷五百三  

明　曹学佺　编  

明诗次集一百三十七  

缪琏  

游罗汉寺  

溪南有禅寺此地古来幽未问三生话先寻半日游山林红树晩池水白莲秋聊尔题诗句安能占上流  

题狮藏精舍和黄文盛先生韵  

旁搜逺绍究微马帐髙谈夜卧迟金铎声扬多士化瑶琴音奏少人知梦回鳯扆长惊逺吟对狮峰屡献竒满眼交游无限乐相看又过暮春时  

送云塘家兄之任临髙  

闻説琼台好宦游休言千里宦途修天门领铎新承职阙里辞家不暂留花底离情添别酒马头春色壮吟眸鳣堂拟听三台兆蚤寄音书置便邮  

七夕夜酌别来寄双峰黄先生  

曾记相逢当七夕星河炯炯鹊成桥竹松轩下诗情好瓜果庭中酒兴饶寳篆焚香烟气袅绛纱笼烛影光摇别来愁思知多少琪树西风叶乱飘  

赠江夏黄文弼先生和韵二首  

神武门前早挂冠争如先巳卧江干竹窻酒醉春风暖梅屋诗成夜月寒尘榻久縁徐穉设瑶琴长为子期弹庸才欲结羣英防犹恐山樊杂蕙兰  

考槃甘许留泉石制锦何须问织缣满院啼鸎惊着椀一庭飞絮怕钩帘玉堂风月心无慕茅舍烟霞志自厌穆地故人何处是双峰云树几回瞻  

云塘别墅  

狮山山下石泉清凿得方塘一鉴平水面磨光云影照天心沉碧月华明龙鱼夜听风雷化花木春承雨露荣佳致不同歌舞地藜牀灯火有书声  

送邑庠师刘先生致政归浮梁  

振铎谈经事可夸词源汹涌浩无涯幽情恐负青山宅归兴应怀黄菊花寒浦风髙先解榻秋江潮上便乘槎青氊事业休嗟冷苜蓿盘中道味賖  

寄云塘兄海南  

曾记临岐别雁行岁华犹换几风光琼山天逺难飞梦姜被宵寒独卧霜鲈鲙谩懐垂钓石鳣鱼还集讲经堂荣归林下知何日聊写封书思茫  

泮林春意和邑庠师李希贤先生韵  

金阙红云晓正开除书荣捧八闽来长才已富三冬学健翼曾冲万里回夜雨青藜明綘帐春风吟屐印苍苔泮林剰得韶光趣池草诗成细品裁  

云霄回首倦飞黄铎振黉宫声已扬虚馆久悬延士榻寒氊长坐讲经堂杏坛雨洽先生化槐市花期举子忙他日功成宜显擢锵锵鸾佩列朝廊  

数仞宫墙礼乐区洋洋儒教遍名都溪梅破玉年光换庭草留芳春意敷酒兴每邀花下月诗情多寄柳邉湖堪夸一代斯文盛洙泗渊源有逺模  

寄中山刘先生  

迢递中山碧海东烟波无处下孤篷鸎花易逐春光暮云树空劳眼力穷流水音稀琴嬾奏致书邮逺雁难通多情只有西楼月一色婵娟两地同  

次郭栢庄先生见寄韵  

小亭潇洒晩凉天风递荷香入酒筵流水琴音清奏曲博山炉篆细腾烟青蒲緑笋常留客羽扇纶巾半学仙世事到头须自足休言骑鹤与腰纒  

游罗汉寺  

咫尺招提久倦登今朝乘兴访名僧空庭过雨苔偏滑老鉢藏龙水自澄云伴鹤行松下露樵冲猿抱涧边藤留题泉石归来晚踏破前山翠几层  

同宁徳林柏山秀才家兄云塘舎弟竹溪游罗汉寺分韵得罗字  

春风衫子试香罗有客防壶别院过尘世得闲能几日溪南休把醉人呵  

郑鹏【`字于汉闽县人有编苕集`】  

寓镡城写懐  

幽懐不成寐虫声苦喧啾披衣起待旦残星屋西头区区一寸心耿耿千百忧饭牛歌愤抑试问人知不  

题画  

流水荡白石浮云碍青山亭台倚苍翠楼阁空蒙间小桥日已暝采芝人独还临流者何为似昔扁舟闲  

题崆峒图夀祝永明  

吾闻崆峒山屼峍三万丈星辰罗层颠云霞罩苍莽琪树竞芬芳石室廓敞伊昔广成子于兹抱养日月参辉光天地同沆茫猗欤度闗翁千载契心赏拂袖凌紫霄跨鹤遥相访欣然许相从无极恣来往祝君真仙姿襟懐多倜傥长谢轩冕荣亦澹声色想谅是长往人不待智者奬惭予骨相凡龊龊堕尘网金光许共餐愿言执鞭鞅  

题醉渔图  

去住一叶舟卷舒一竿竹朝从柳岸过夜向芦汀宿鱼多不卖钱村酒换盈斛鲜脍簇银丝芳香杂野老妻笑倾壶稚子歌撃筑醉来横短楫披襟坦便腹月明风露净籧然睡方熟随流任所之自信穏于屋嗟彼尘世间风波平地伏绂绶成拘挛车马生局蹙华亭鹤不闻千秋伤二陆  

游东禅次杨部君谦韵  

游兴殊未穷复此溪堂集焚香坐隠几尘心澹然戢轻飔侵葛凉微雨洒花湿竹懒卧不醒山色秀可挹子云有髙咏载赓慙掇拾归骑晚骎骎长空飞鸟急  

治平燕集与吴次明蔡九逵文徴仲钱孔周王直夫汤子重王履吉  

扁舟出横塘直度彩云桥治平忽在眼双松见髙标开筵照湖水放歌凌紫霄诸贤各有适局戏争卢枭扬帆指归路断鸟暮天遥倚篷有余兴明月不待招  

题唐有懐画扇  

儒仙本絶俗笔下开丹丘云霞敞竒胜松桂凌深秋羣峰簇天外碧海芙蓉浮讯彼丘中人何当招我游对之清兴发岸帻浮青州  

仕宦不得意二首  

仕宦不得意归来出无车徒步义所安焉敢竞驰驱一枝古笻杖瘦硬苍玉如持之置左右出入聊相须仕宦不得意归来食无鱼平生黎蚬肠不羡甘与腴古人曲肱乐疏食饮水余肯为区区者顿使初心渝  

题靖节图  

八旬彭泽令胡为赋归来不为折腰劳亦岂为啣杯世事与心违感之良可哀见几茍不早屈辱终难排柴桑五柳下茆屋荒苍苔松菊喜犹存田园多草莱力耕课僮仆衣食聊自媒生死等蜉蝣轩冕轻尘埃劝酬杂农圃欢眤及孺孩意适辄有吟落笔忘敲推纵心信所如涧曲山之隈衡门向夕啓孤舟正沿洄妻子笑将迎鸡犬亦喧豗乘化乐天命靡复萦所怀缅兹絶代人清风动九垓亷顽与立懦身没名不灰我生千载后仰止心悠哉风檐读公传白日青天回  

洗衣行  

若耶溪中新水满女郎澣濯溪边晚微波荡岸湿金莲返照侵衣明玉腕洗衣最恨啼痕多不洗啼痕将奈何杵重心忙臂转弱斑斑血泪难消磨徘徊指顾荷花语妾愁茎内丝千缕摘来不断复相联谁识莲中心更苦洗衣洗衣复洗衣菰蒲风急鸳鸯飞鸳鸯双飞看渐杳何事人生不如鸟  

秋江独钓图为许啓衷赋  

穹林昨夜商颷起面面芙蓉削空紫洞口寒泉一垂直泻银河数千里竹篱茅屋连山坡上方楼阁惊嵯峨轻车细马谢尘迹梵僧野老时相过渔翁独泛扁舟小百尺丝纶青嫋嫋松声聒耳喧寒涛澹澹长空絶飞鸟残月孤云几醉醒苹花洲渚芦花汀君不见磻溪钓叟年八十一顾成周有余力  

寄东庄老人  

东庄老人巢许俦林泉髙卧轻王侯半生畎亩有余乐牙籖万轴堆牀头兴来时或枝短防髙陇平溪恣登陟狂吟长啸烟云间世上千端虑俱息有酒不惜呼隣翁瓦盆满注真珠红山肴野罗饤饾陶然撃壤歌重瞳空斋客去惟髙枕晓日穿窻犹未醒觉来好鸟花间啼坐对青山试新茗薜门萝户日长闗笑看浮云自往还明月半轮临緑绮薰风一曲破朱顔吾闻此老惊且喜迢递江山隔千里安得相从学弄丸一樽共醉东庄里  

题朱买臣负薪图  

噫嘻此是朱买臣貌来未识真不真夜窻展玩发长叹尔来四十谁相亲凌晨引斧入山麓向晚出街来卖薪书声随担不辍响孔顔恍惚交形神此时敝衣兼破笠他年紫绶辉朱轮庸儒奔走且骇汗举头怅望瞻车尘乃知穷达有定命古来如此非君身防稽愚妇君莫嗔于今更多白眼人  

题元人画  

峰峦驰突如奔马万顷澄江练光泻闲庭邃馆掩清秋嘉树隂隂覆平野山椒寺隠见浮屠中流小艇悬轻蒲桃源辋川无乃是兴来欲狂忘披图  

窻前小桃盛开不获宴赏  

小桃春前疑无花几回攀树成咨嗟岂知时节自然到千枝万蘂纷如麻今朝照眼如云锦正好一樽相对饮无端尘事又相访窻下无言欹倦枕  

二虫叹  

蛛丝网飞虫日日足充饱蚕丝济民生一身不自保事功大异报反施果物自为天梏之小人生全君子殪若比二虫无乃似此理欲诘嗟无由起拍阑干双泪流  

禽言三首  

快快挿禾清明谷雨天气和田中水满禾易长转眼便是人催科快快挿禾  

子归子归胡不归田园既芜屋成灰迟迟吾行当诉谁王门鼓瑟不如抱竽吹须髪改变筋力衰不归不归更何为  

提葫芦沽美酒三百青铜何处有桃花落尽杏花残十分春色今无九纵遇采樵人勒马空回首况又多年失孟光一斗凭谁藏既久忍听提壶休饮酒  

发衢城  

晚发衢城外中宵宿逺岑乱云迷客梦微雨碎乡心犬吠知村近泉鸣觉涧深凄凉无复寐起坐更沉吟  

晓行  

触雾乘残月肩舆趣晓程无林还鸟语非涧却流声乳雉冲人起耕犍带犊行兹游真孟浪惭媿弃繻生  

次郑继之南湖旧居  

使君湖上宅面面俯沦漪鱼鸟驯相狎烟云静兴期畬人供谷蝀渔父课鸬鷀一被尘缨防悠然系梦思  

春郊同游不至  

羇思寂无聊寻春过野桥草新儿马逸柳穉乳莺娇俗事终难遣良朋亦费招胷中多磊磈谩诧酒能浇  

寄翁世衡  

迎薰亭上景想见别来深庭竹添新玉园柑富晚金篆烟清午梦古画续髙吟未得同幽赏空驰千里心  

寄李尚賔  

别院隔尘嚣髙怀未寂寥緑漪君子竹红醉美人蕉湖海闲心健朋侪乐事饶客窻风雨夕时复梦招邀  

晚酌池上  

碧月晚云留清波细縠浮鱼梭时一掷萤火忽双流酒尽邻僧续诗成穉子讴萧然天地里忘却异乡愁蔡九逵文徴仲王履约汤子重王履吉诸知已自吴来访懽数日别去怅然増懐赋此奉寄  

忆昔从诸彦真同弟与兄每躭文事乐时泛酒船行岁月蹉跎意湖山感慨情今朝重把袂应笑二毛生  

夜宿奔牛镇感事  

飒飒风号树萧萧雨打篷暮林已归鸟逺寺亦鸣钟丝尽伤贫女塲空泣老农微官惭寄禄为尔辍朝饔  

芝城除夕  

薄宦迁移日江城岁暮天可怜新白髪还对旧青氊故国余千里浮生又一年东风翻巧胜吾意总萧然  

饶阳九日  

此地逢重九萧条倍往年愁深竹叶里秋老菊花边避俗从元亮登髙忆惠连西风欺短鬓一任葛巾偏  

回舟  

已达王门礼还登使者舟片帆开晓日髙枕卧中流葭苇迷荒渡鸬鷀立浅洲终年厌羁束聊此作清游  

哭王履吉  

梦里西川路分明旧石湖鸰原声正急慈竹泪同枯川岳还灵气风云负壮图一杯浇宿草何日到东吴  

途中七十  

行年当七十旅邸遇生朝蒲节过三日松醪醉一瓢市朝空礰碌林壑好逍遥寄语王门客防鸿不可招月夜放舟追次苏长公金山寺廻文诗韵  

潮来涌浪触堤倾逺觉村中火灭明桥峻驾空浮影曲橹新摇月呌声清迢迢思绕青林暝拍拍怀舒緑野晴遥寄好诗新恨洗碧云凝处去鸿轻  

天寜寺山房  

山房镇日伴僧闲景物依稀与意闗弦管日敎来好鸟画图天为列青山池留芳草供佳句竹引清泉涤醉顔胜事前林尤可赏鹭鸶朝去暮飞还  

寄许黄门啓衷  

一别年华又两更望中云树总愁生激昂未信终无地慰藉常怀最有情给舍长闻新谏草客窻还对旧书檠祝君万里身长健乡国衣冠仗主盟  

自遣【`寓开化寺`】  

但得身闲好读书不妨贫病似相如春花世事开仍落秋雨人情密又疎窻外好山青入坐门前细水緑穿渠令人翻忆磻溪老笑把长竿学钓鱼  

秋江写望  

睡起推篷望去津眼前文物动新吟红酣树杪斜阳堕黛薄天边逺岫沉雁落平沙秋野阔鱼吹髙浪暮江深平生最是躭竒胜肯为飘零负此心  

东轩晓起有懐陈徳阶  

春寒帘幙防重重髙卧东轩适性慵千里闗山千里梦五更风雨五更钟情怀聊寄樽中酒岁月惊看镜里容何处莺声频到耳令人搔首忆元龙  

寄林利正  

爱君潇洒寓金台乘兴追寻日几回神女多情离楚峡阮郎何事别天台也知壮志珍龙剑不管春愁损燕钗回首緑隂青子密空教杜牧怅重来  

宿宣风馆和伯安王公韵  

屋后青山过雨痕门前新水赴溪浑风声偃稻翻平野日脚穿云射远村世路多岐还委曲长怀最苦是黄昏家乡迢递音书杳肠断深林蜀帝魂  

舟舣衡湘登石鼓书院  

蒸湘到此双流合石鼓朱陵日夜浮终古乾坤留胜槩千年文藻仰前修平芜落日渔歌晩逺汉西风雁字秋徙倚危栏望南岳恍然身世在瀛洲  

宿灵川呈诸同事  

偶来寄宿灵川城眼前野景宜野情白云防山晓未起苍苔绣石秋还明独行忽见碧潭影一曲儗荅沧浪声宦途流转无定在翻怜聚散如浮萍  

清明虎丘陪祀有作  

虎阜名蓝近古城年年陪祀及清明生公旧石莓苔老陆羽香泉蝌蚪生剑气已随尘土没霸图惟见草烟横古今何限兴亡事不尽游人感慨情  

松江舟上  

独乘轻舸适云间三月春光尚未还风雨昨宵仍阵阵草花沿路正斑斑堪怜涸辙修鳞困不似危巢老鹘闲笑我飘零成底事醉看长剑一开顔  

送春  

不见红芳空緑隂临堦聊把一杯倾须知四序循环理莫讶三更杜宇声枣杏看看催火改园林处处有蝉鸣王孙可恨归来晚芳草凄凄万里情  

虎丘饮饯舟中书呈诸亲友  

画舫夷犹野水濵异乡相见转相亲岸傍灌木长含雨树里啼莺巧避人髙阁平舒千里目浮生未定百年身深杯到手休辞醉更与从容尽几廵  

九日懐姑苏诸友因柬孔周  

转徙江湖底事忙空余双鬓髪苍苍休嗟不遇冯唐老且学风流贺监狂稚子解歌秋水句美人偏阻菊花觞伊谁此际偏相念独倚阑干忆斐堂  

和徐秋官用中雨夜愁醒韵  

暮云忽共再相期客舍凄凉就卧迟润入琴书犹未觉寒生枕簟已先知庙堂不见茆茨漏钟鼎宁怀畎亩饥广厦万间思大庇少陵忠爱寔吾师  

过常山示儿辈  

蜗角蝇头底事劳髙牙大纛愧英豪敝裘惯被青山笑破帽频将白髪搔忽见梅花惊岁暮强斟竹叶借顔醄不才弃置应吾分出处方将戒尔曹  

览镜二首  

颇觉衰容倍昔年敢将飘泊怨皇天求齐应悔徒工瑟作赋曾闻不值钱幽谷兰荃长寂寞春风桃李易芳妍羁怀正尔无聊赖何处声声叫杜鹃  

九万扶摇志已讹情如笼鸟自慵歌春风又见新桃李乡梦长悬旧薜萝不事冶游非兴减尚躭微禄奈贫何晨兴盥栉临青镜惟见萧萧白髪多  

青云楼  

青云楼上日徘徊风景平临四面开宿雾每将城锁断夕阳长送鸟飞回万家烟火湖山里千里帆樯浦溆隈几度辄兴乡国思援毫欲赋愧非才  

残菊  

不忍临堦把酒钟萧条篱落淡烟中秋光转眼浑如梦色相从前本是空直以盛衰观物理莫将成败恨天工明年儗办今年醉只恐人如踏雪鸿  

登平逺见亡友许啓衷书扁感而赋此  

城市山林榜尚悬洞江居士久升仙忍过嵩岳迁莺地愁忆燕台对榻年诗草阑谁为辑酒筹零落竟无传古梅耆宿今俱朽俯仰乾坤一惘然  

雨坐  

元宵才过又花朝美好光隂孟浪消屈指兼旬疎酒盏苦心临水送诗瓢简编相与权支遣风雨生增更寂寥小大乾坤咸自适鹍鹏何必哂鹤鹩  

偶书  

聪明不及前贫贱只如故感此惜流光援琴写心素  

水月亭  

四彻澹空明清辉映寒玉欲将五十弦中夜弹一曲  

湖山观  

楼阁摇清波亭台隠孤屿时听笙箫声云端下仙侣  

坐  

楼外雨初收楼中人独愁一声何处雁惊破五湖秋  

题文徴仲小景  

竹桥横小涧泉响落空山惟有幽栖客扁舟恣往还  

春行  

一溪桃雨流红去万壑松风响翠来即景欲吟吟未得春衫随处坐莓苔  

悼亡  

独倚江楼赋大招澘然双泪落春潮潮声和泪东流急流到钱塘十五桥  

送于光弟还闽  

清贫宦邸叹淹留又向吴门上去舟遥想西堂风雨夕也应孤枕梦苏州  

昭君  

黄金底事赂传神未必丹青胜似真只道君王明万里宁知不识掖庭人  

余千道中  

树绕前湾水拍堤白云极目远天低春光己逐飞花尽犹有多情鸟自啼  

雨飏东风乱打篷声声都入客愁中一春闲却登山屐且向江湖访钓翁  

## 石仓历代诗选卷五百四  

明　曹学佺　编  

明诗次集一百三十八  

王宠  

赠别家兄履约防试  

吾宗素贫贱被褐垂百年哲兄自鹰扬尺水升龙渊怀玉不得掩誉命逮九天车马烂盈门劝驾以周旋辞亲迈观国抚剑逺游燕  

其二  

燕昭昔爱士缥缈黄金台我明悬日月北极自天开左抱辽海隘右指云中廻龙翔奠防县虎视下贤才河马叶羲至岐鳯鸣文来  

其三  

徒旅各风气语笑若为亲道出齐鲁郊相逢燕赵人山川日非故城郭屡经新驱车太行麓饮马浊河津日暮黄云合谁当诉苦辛  

秋日侍蔡师宴汤二子重  

我师发林屋五夜翔天帆衣裳动云气犹自桃花嵒争迎白鹿车冠葢道相衔李邕倾后辈魁岸识虬髯汤也寔同社登堂袂交把惊座得文翁琴瑟调大雅昔别春复秋心事一披写麒麟已翔空吾道犹在野圣人奏云门江湖自萧洒商颷薄炎赫亭午雷破壁崩奔三峡流危耸四座客賔跪请间觞玉馔转狼籍平生狂奴态醉舞拓金防回头指葛强何似铜鞮陌  

晨兴  

中宵雨冲黑晨兴慨知秋空庭曵葛屦落叶辞梧楸冥冥白日翳淰淰云浮鹍鸡划起舞蟋蟀啸其俦端居览物化六御无停辀悠然眷卒岁防茸思我裘若华不可折注目昆仑丘总发未闻道忽忽甲子周赤霄有天骥穷路多牦牛古人去我乆日月成阻脩岂无万里志蹇足空夷犹浩歌激宇宙烈士痛年遒  

赠刘太仆元瑞  

江汉国之纪南岳涵舂容金晶走月窟大泽蟠人龙刘公岂易得磅礴秀所钟本家江东将铜虎册帝封竒才握鋭頴弱冠摧文锋射防上玉堂天子维孝宗龙姿古尧舜千春防其逢一麾出郎署再历粤与雍岂惟甘棠茂坐见爼豆龚名髙贝锦织褫带还山农张敞起亡命马援镇蛮卭东山梦猿鹤西徼来奔冲窥图伯禹穴奠玉茅君峰牝抱虚一瑶华掇丰茸重离炳大角衮职思弥缝公望允嵂屼台阶伫升庸权竒甲在腹碨礧星罗胸朗朗百间屋森森千丈松天闲万騋牝肃穆大辂从卫文秉塞渊和鸾舞嗈嗈秋髙铁骑疾猛士乘金墉黄河控鸣镝青海沉边烽经纶在名手田野庇疎慵  

寄赠王宪副钦佩  

钟山表天阙紫翠摩荆扬长江走其下河汉森七襄精灵炳人杰乐只邦之光明庭奠大吕絶壑蟠豫章卓哉丈夫特朱鸟相廻翔忆昔都下游白马南宫郎清溪映甲第才木罗堂皇萧疎扬雄宅羞怯陆贾装五陵豪侠窟朱门拥貂珰夫子抱遗经草满空牀时从髙阳侣斗酒换鹔鹴弹碁夜寥閴抚剑天苍茫颠倒尚方履氤氲官署香自顾草间人摧眉愧琳琅斗柄忽五转旌车限河梁洛邑天下枢雄丽古帝疆人文图书窟地轴嵩少阳弦歌亿万户章甫三千行吾道有盟主中州耀星芒六经贯宇宙日月悬穹苍维持借公等湖海漫摧藏  

还山作  

久欲归西山諠谩鞅掌青阳丽江臯兹焉谐所赏岩余白雪停水接红霞上地轴隠坟夷天池滙泱漭鲛人静安流牝遗清响秀色浴层峦虚光涵万象川原信沃膴景物初骀荡览化自靡穷适性非外奬彼美丘园贲眷言兴我想  

其二  

恭承休明日九轨今一家进则绾龟玉退则蛰龙蛇吾道茍不亏安用事咄嗟山川日闲旷土风颇清嘉躧步陵絶岘流目翫归霞鸣嘤蔼以豫阳林荑渐花风光枝上泛日采水中华感物眷弥结悟空理已遐永言咏寂聊以遣纷拏  

入林屋洞  

白鹤已仙去碧山遗宝符斋心扣灵阙企石窥清都云堂袅撑拄百人可跏趺白玉斲隆栋青莲缀流苏音人链液处牀第郁金铺石乳累而长交错如瑚蛇行屡廻互磬折穷有无恨乏嵇生识鸟篆空糢糊时闻神钲鸣地底越江湖冥蒙翳日月窈窕通蓬壶悠然遂云卧心将天与徒羽毛如可就千载有龙徂  

入销夏湾  

千山翫廻转双阙开嶙峋围作玉镜潭流水桃花春鸡犬自甲子衣冠乃秦民表里重湖阻丹青四望匀孤峰表日观羣嶂摩天垠波光别骀荡霞采相鲜新疑觞西王池误攀织女津海鸥戏兰薄游鯈莹心神牙樯悲昔年玉辇罢今廵荣华无常玩山水有天真尘缨聊以濯惭尔櫂歌人  

丙洞  

天倾霞石开日映云门敞芙蓉秀絶壁菡蓞排仙掌下窥黯无垠侧眺纷有象丹藤蔓冰壑苍苔蚀银牓野鹿浥飞泉寒兎逃平莽攀萝眷仙灵折麻私向往访道空名山前途浩漭漭谁令浊世忧扣我凌云想  

曲岩  

乘云欻先登攀崖纷广眺孤峰上寒日平楚腾余烧天髙风物地逈山川窍饥鼯乍陆梁哀鸿相呌啸企石揖云帆披霞迎海峤空水共泛澜虚无自余照林深养谷神壁仄团景曜光风烂芝苓玉髓滋萝茑樵隠自夷犹末路多奔峭怀哉甪里公千秋可同调  

毛公坛  

石门有遗营涧道时屡揭山廻谷籁长地迥林宫閟近峰郁交青遥岑荡虚翠丹井周前除云堂俨昔位毛公飒羽翼白日翔鸾辔自非山水灵胡为异人至石髓不盈握图经灭余字樵人引蔓行鹿子啣花戏蜉蝣不崇朝浮生漭如寄荷篠劚黄精终矣丘园贲  

哭孙太初  

叔夜天人流龙章混土木太初闗中来鬈鬓骑白鹿恢恢天网外玉立青山独倒着莲花巾虹霓恣成服腰头虎鞶囊自诧神仙箓髙飱太白雪屡憩车箱谷层云荡其胸溟渤空两目雄谈豁古今饥防窜深屋赋诗声殷殷月黑魍魉伏铿鍧钟律应突兀崖障矗斯人则云亡古调竟谁复天马不受衘孤星堕南陆安石竟殒鸡贾谊终遭鵩草堂漭何在落日猿哭  

分得滕王阁送卢驾部师陈  

江汉纪南服衡庐奠朱方河山阻襟带表里望荆湘列雉郁防错树羽尽飞扬风清彭蠡濑云起昭丘阳帝子握龙节磐石荒楚疆中天抗瑶榭倒景垂虹梁鸣銮谢千载遗构想灵光夫君勚王事流览恣方羊霜凄百卉素日落千山苍悼古志惝怳遭时气腾骧北首睇辰极东指穷扶桑伏槛藐寰宇观风歌吉祥言归报明主端笏拱岩廊  

送钱太常元抑祠祭显陵  

江汉朝百灵绛节集鄢郢兴园奠其阳虹霓熠光景象设开天庭环卫森五岭斋房产灵芝玉醴出金井神游驾虚无剑舄存遗影洒扫祠宫防匕鬯皇情耿太常典秩宗精白一心秉龙顔授玉册殿上亲祗领端佩冲牙陟降瑶坛静风清灵旗翻天赤御气冏宗禋日辉光松栢载崇整山河扶栋梁虎旅肃藩屏还轺告成命弭节为俄顷备闻古防龙密布金华省彷佛治风廷论多骨鲠我辈饱藜羮散髪从箕颍  

奉同东桥顾丈夜宴赏菊之作  

中岁无所成飘飖慕长生未谙链玉法采菊餐其英腰佩茱萸囊冠垂萝薜缨霜中三秀茁石上九华荣明公挺鸾鹤翻飞辞玉京重此瑶草约遗彼浊世名夜共逍遥携手游太清折花竟谁赠俯仰千古情安得凌风翰一举遂遐征  

月夜登上方絶顶  

五湖涌青莲削出千丈壁空中构宝殿珠光相荡射明月海上来照见半山赤千林似竦动鸟兽夜辟易飞驰入中天万里扫空碧吴粤何茫茫俯视一气白身列星辰间絶顶布瑶席举杯酌银河误触支机石囘首招王乔吾亦成羽翮  

石湖秋泛同段户部子辛文太史徴仲  

濩落类庄瓠沿洄依孔桴冥心委江海屏迹逃人徒鹤厉申独往蠖屈谢当途持此百年操居然山泽癯两贤顾同调枉檝临家湖骈筵属秋序啸侣遘元夫初旭泄云翳落景鲜霞铺重霖豁朗霁商气集髙梧南陵绚丹碧北渚冒菰蒲瑶甍递隠见羽节时有无陟岘礼精室乘峰眺名郛神超礼自逸世往迹与徂吊古指游鹿欢今怀过驹请君谢天伐毕虑收桑榆  

赠曲岩山人蔡师古  

尝登曲岩顶翠壁凌竞行下属带林屋上干森太清﨑崯狐兎道斗絶芙蓉城天衘太湖小日上东山横奔涛激林响飞雾惊人声云光写石镜天籁摩风筝蹔驻浮丘鹤长吹子晋笙坐来握玉髓饥至餐瑶英当时山人辈金防相支撑前身蔡经是师受王方平结庐古岩下桃花满前楹麻姑复千岁指甲犹自轻丹书拂藓读玉女披霞迎亲传步虚唱彷佛鸾凤鸣笑我晚学道碧山许藏名相期荷长锸石上劚黄精  

渡江望金山  

肃舲泝洪涛挂石展竒防颇怀济川人复羡临濠乐兹山絶地脉江海秀磅礴突起无曼延中流自瀺灂太华巨灵擘龙门神禹凿崄峭由代工位置非天作仰干斗牛精俯枕川薮络中虚酿灵润外观表封略楼宇尽骞腾岚翠汾沃若潮音杂钟梵人语怒蛟鳄阳侯戏其涯五采忽乘峤趫捷慕飞猱凌厉怜孤鹤余本水乡士夙负沧洲诺一丘可栖迟万事甘零落  

宿龙江  

促柱多危弦劳歌无缓调游子倦风湍羁人苦奔峭昨泝杨子津今宿龙江徼天髙零露漙夜迥哀鸿叫烂烂金波翻耿耿玉衡照淅沥蒹葭渚微茫烟水峤川后戢澄澜海童舒逺啸临深念畏途鉴止非要妙百年何鼎鼎恐贻静者诮缅怀鸱夷游侧想任公钓解我樊笼役将穷山海眺  

宴徐子仁宅  

金陵豪侠窟乐游凤凰原青门临上路烂若朝霞骞歗侣共行游防篠窥杨园神颷集珍木露被芳荪兰池夏气爽桂栋秋云屯嘉花既罗戸密篠亦植援疏林抗北磴激浪飞南轩粲粲芙蓉披离离椒芷繁中堂理丝桐后槛树旌旛初疑游龙翔忽讶惊鸿翻色授神已交礼防心讵烦主人卿云流标胜俪璵璠已罗西园彦复注北海樽纵横逸藻奋契阔佳期敦履舄相错陈钗缨互缤繙肴来乃缾罄觞至若川奔晓畏夕月驰宵忘朝日暾平乐谅虚侈髙阳亦徒喧缛丽安可悉商确歌此言  

与王工部成游泛分咏横塘  

叠鼓发横塘浮鹢在中央秋荣正靡靡晓岫复苍苍逺树蔼墟落平川趋石梁江南采菱调吴娃浣纱籹日华波的皪霞采天苍凉鱼戏縠纹乱鸟鸣山籁长云旗稍摇裔羽葢亦悠扬传巵已侧弁徙乐更调簧上客金闺彦时飘仙署香弭节逗枉渚税銮遵近疆缱绻瑶草约逍遥采真翔临筵奉嘉藻愿比双明珰  

陪宴孟中丞有涯作  

青鸟顾鸒斯神龙延尺蠖大观乃遗形采士及葵藿揆予懵浮贱担簦游宛洛情同过江枳化异入海雀蔼蔼青云居朝寺丽绮错肃穆栖天人森沈响铃索孟公中州彦逶迤象山岳逍遥冰井台时传临海作解带沐华园开樽睇兰薄朝与山人期日晏褰珠箔纵横飞爵欢下上论文乐缨非萝带朱门岂丹壑中饮独徬徨念我东臯获  

饮顾淄川荣夫  

昔美淄川谣今躭竹林赏解龟岂年及乘日非外奬偶防禽尚心弥肆云萝想经始中园庐兰橑防闲敞清池过庭激紫蔓缘篱上姜芋抽新萌葡萄牵宿莽差池喧鸟覆瀺灂惊鱼响息隂聊举爵临涯时抱杖英英白云游纚纚鲜颷荡兴远集萧晨蕴真惬吾党蝉蜕迹已冥鸾翔意俱往方敦霞外交言税区中鞅  

登焦山作  

农山兴孔志疆台试荆游凭髙易以忾乐胜令人忧挂席溯湍险振衣陟浮丘威纡隠百叠澎湃经四周江形绕成带海气隮为楼天吴几下舞若木窻中抽遥穷岛夷界近览东南陬荑英冒芳甸春色蔼神州凯风啸晨鹄青阳喧渚鸥云类鱼鳞集潮涌桃花流隠沦既已逝偓佺亦空求悢悢千古心忽忽百岁遒愿垂任公钓聊谢张衡愁  

秋征  

修途错昏昼曜灵匿朱光鸟雀夜各归游子独迷方征途递隠见落落参与商前驱入谷底后乘超山阳沮洳见虎迹诘屈惊羊肠洪流屡崩岸欲济无津梁徒怀千金瓠未享五馈浆娟娟繁华子鼎食坐髙堂王生驱九折临路独慨慷  

临淄行  

虚危下流精莱沂廼东峙乐谢爽鸠墟勋崇太公履山河控十二海岱错表里亡人忽龙翔累囚遂鹊起名垂天壤居世往陵谷徙谈余邹衍风节慕鲁连耻市藏陶朱侠路曜姬姜子喧阗鬬鸡道舄奕鸣钟里雄豪八方凑声利三川拟宝瑟发东讴流黄织文绮大泽饶萑蒲浊河足鳣鲔欲歌泱泱风请自临淄始  

忆故园作  

山空鸟声乐日晏病客眠蹔憩白雀院辍耕石湖田遥想蚕事作桑者日闲闲緑竹粉犹腻红樱烂欲然儵鱼泳緑水戴胜鸣髙天飞絮乘风飏新荷贴水圆故园风日好叹息此芳年  

阳春词  

春到江南春可怜东郊西郭得春先初飞蛱蝶犹疑梦忽见梅花各问年鹦鹉洲边芳草积凤凰楼下百花然王孙拾翠争相问美女寻春总献妍千金买得飞龙马八宝装成软玉鞭啼鸟乱羣还自对游丝争绕暗相牵勾吴楼阁如天上别有红妆笑相向云屏珠箔正昭回锦树璚花次第开倾国能夸神女赋凌云还有茂陵才欲移角枕鲛绡帐先挂冠缨翡翠钗春色年年归有期劝君须惜少年时春去春来人不见花开花落日相思昨日朱顔浑似玉今朝白髪已如丝年年暗受伤春病不与杨花燕子知  

石湖中流酌酒酣畅  

总道金门隠方朔如何东山卧谢安青云万里絶鸟道凌竞侧足千峰攒馋蛟磨牙走其下飞蛇接翼相勾盘平生萧散不经事清湖纵酒哀丝弹罗屏合防出烟雾金镜滉瀁生波澜孤洲断岸疑画出菱叶荷花俱已残百觞自善鸜鹆舞九月不奈貂裘寒丈夫未用颇适意长房自爱壶中寛君不见翠华摇摇沧海西长杨羽猎鬬旌旗子云劳献河东赋正是君平卖卜时  

酒酣赠王仲回歌  

斗牛之墟真陆海河伯献宝朝元宰瑚火齐光烛天百年吐翕精灵在仲回突出尤崛竒著书拟学樊宗师殷盘姬诰洞五内灏灏噩噩搴陆离阆风浮游拾瑶草赤水罔象搜珠人文浩荡踵今古日月环行江海纡我今濩落抱铅椠羡尔快斫生蛟螭酒酣瞠目兀相向干端坤倪恍摩荡荆蛮落照孤怀壮扬眉击剑歌声上泰阶奕奕魁三象石渠虎观排银牓万里风云歘俯仰如君岂得终疎放  

病起对镜作  

闭户十日病骨僵手龟髪燥面色苍朱顔緑鬓不相待俯仰天地为凄凉男儿勲业竟何在镜中摸索求亡羊古来相马失之瘦龙文虎脊空腾骧忆昨结客少年塲呼鹰走狗势陆梁金盘赌酒争五白银烛娇歌弹陌桑谓言富贵唾手取吹毛挿翼森开张十年献赋不得意貂裘宝玦无晶光平生酒徒渐零落羞澁隂符垂虎囊学书无成学剑晩岐路侧足心周章百年冰炭满怀抱万里鸿鹄方翺翔明朝散髪武陵去夹岸桃花烟水长  

防伽精舍同宿东桥顾丈赠歌  

干将镆鎁世罕得虹光荧荧日月侧腾跃万里浮云空秋水鹈膏浄如拭天生竒器贵斩断神龙变化骖两翼丈人胡为卧空谷白饭黄精链顔色忆昨朝帝蓬莱宫豸冠绣斧超拜崇太行以北黄河东十郡负弩旌旗红男儿建节控全晋崤陵白日生雷风挂冠却出金马门奏书承明辞至尊鹿车手挽载图籍公卿观者如云屯人生一龙还一蛇邵平归种青门秪今对客东山下宁知豹纛摩髙牙宠也江湖隠沦客穷途肮脏俗眼白乞鉢长依兰若林吹竽耻入王侯宅中宵独宿少微星百年喜遇文章伯功名富贵亦何有鸿鹄冥冥薄南斗丈人不惜解金明朝还醉山中酒  

午谷山人歌赠周别驾  

终南太乙开咸京丹崖绣壁如削成白谷横通子午道黄河吐泄金天晶髙垂铁鏁猿鸟窄倒挿屏障莲花倾青林漠漠山鬼啸紫云队队仙人行中有太古巢居人披霞散髪防道经时窥古洞获竹简独荷长镵斸茯苓形骸肮脏杂土木胸次错落罗辰星迩来强起为赤子飘然乘霓朝帝庭防稽山水聊佐郡骑驴髙啸窥东溟壮游欲蹑子长迹探古快读秦皇铭当时岩壑依然在芝草琅玕几树青兴酣咤望长西北眼中簸荡泾水碧皇子陂边落日明蓝田闗外秦云白谷口子真谩招隠清庙明堂须柱石他日功成更拂衣相邀福地烧金液  

题陈道复谿山障子  

天台秀出鴈宕峰削壁飞泉如白龙跳珠散落四时雨偃盖反走千寻松隂崕复洞絶地脉明湖玉镜开天容山深或闻虎兕鬬日落但有渔樵逢陈郎不减阮嗣宗云霓蜷曲蟠其胸黄公垆头枕麯卧蹶起扫出金芙蓉髙山流水有深意却思荷蒉还山农  

王子元肃有精庐在虞山下去白雀不数里缄书报之不遇返棹怅然寄以长句  

昨来栖卧虞山云抚枕中宵苦忆君荒凉白雀古萧寺钟声呪梵空林闻朝云吐吞蛟蜃气旭日滉漾波涛纹佛楼岌嶪列峰抱海甸苍莽孤村分楝花风动雪乍卷麦秋气爽天无氛缄书报君君不遇孤凤踯躅求其羣闻君山中有精舍靣势正直莲峰下修篁万挺球玉鸣悬泉百道飞龙挂房栊窈窕闲且清花木玲珑秀而野清风澹荡堪挥尘白日隂森可销夏此中共尔静谈快读数过逍遥篇林间饱啜苍耳饭石上一枕青苔眠不知尘网在何处翩翩自谓瑶台仙差池万事总难料振衣欲往空茫然我今蹔返越来溪抱瓮山中还灌畦秋髙更礼虞山顶期尔纵蹑青云梯  

陈道复舟访遂携同泛二首  

我家濠水上落日啸清流鼓柁惭相问倾杯忝共游江空时影鴈风荡半扶鸥恣意乾坤濶苍苍横翠眸  

其二  

碧海孕明月天河倒列星光从波面涌清逼酒顔醒远岸依沙白长林卷雾青百年浑得几行醆莫教停  

雪后石湖与诸友同泛  

共有丘中好而扬江上舲花潭冰漾緑松岭雪含青霁色廻银汉鲜云卷画屏子真归旧谷为报北山灵  

其二  

多才自潦倒孰谓古人无雪照王恭氅云开范蠡湖故山饶酒伴修竹有行防且逐林中鹿安能辕下驹  

病  

长卿复何望祗守茂陵田玉历梅花外春心药裹边声华浑似梦水月欲窥禅鼎鼎百年内千金诚可怜  

怀顾台州华玉  

总道天台守能廻寒谷春岛夷通鸟道海市泣鲛人云木吟苍佩山河拥綘轮千年重领郡康乐是前身  

望至惠山适雨霁  

旭日开春霁残云变午霞登临如有待山水更重华石乳初悬溜流嘤复满花林中有肥遯吾欲傍生涯  

一云寺  

古寺傍修篁玲珑谷韵长空青摇水殿虚白閟云房岚气山椒润苔花石笋苍坐躭清浄乐身世益茫茫  

聴琵琶  

紫塞传龙拨昆丘学鳯鸣春风吹白雪总是断肠声  

寄题楞伽新竹  

问讯楞伽竹东风吹满林鸟巢春谷暗龙啸夜湖深石壁看云气山堂坐翠隂平生嵇阮兴髙醉听浮沉  

雨  

把酒临江雨披襟当楚风簟纹摇水际帆影落樽中赤电腾余照青霞划半空新凉殊可醉潇洒净房栊  

上方寺  

山水云门防林篁石道微毫光空翠落花雨瀑泉飞麋鹿防金镜莓苔积宝衣浮湛竟何益转觉此生非  

和黄勉之怀五岳之作  

嵩山有瑶草白玉如膏流何日攀缑岭相携卧石楼吐云腾斗极飞翠满神州笙鹤飘飖去青天子晋游  

右嵩  

五岳视侯秩无如东岱尊六龙开御道三观挿天门举手蓬莱近荡胸齐鲁呑安期炼玉处唯见五云屯  

右泰  

每忆仙人掌兼闻玉女峰两崕夹日月西海出芙蓉窈窕黄河曲苍茫白帝封手中九节杖恐或化为龙  

右华  

衡峰七十二削出祝融孤秀色浴江海神光照楚吴石开金菡蓞芝长赤瑚何日登真箓腰悬朱雀符  

右衡  

岳倚北极翠屏千嶂廻山寒太始雪地阔单于台石室金膏閟玉华仙掌开傥遇通微子骑二青龙来  

右恒  

送陈子鱼游齐云岩  

东南饶暑湿宣歙独髙寒秋色千岩竞江流一线盘传香历金阙扫石拜天坛道气如君少真堪蹑紫鸾  

红莲盛开漫兴二首  

菡蓞照碧水芙蓉开紫房娟娟倚秋色冉冉下云光意态风前剧腰支掌上狂芰荷髙日影双浴防鸳鸯秀色不忍见朝云疑有无湘妃行拾翠天女笑投壶日映霓裳举风廻玉袖扶若耶溪更好转忆向江湖  

送王子美  

帝室五云外子行如转蓬闗河秋水闸驿路菊花丛风急卢龙烧霜髙碣石鸿金韲调玉鲙还复念江东  

九日闻诸公竹林宴戏简  

九日逢秋霁羣贤集酒徒云林千挺竹玉馔四腮鲈日落山河浄风髙鴈鹜呼茱萸都挿遍还少一人无  

次韵马司成赋孙中允松园居  

园接九峯翠池分三泖波青嵒隠丛桂白日卧髙萝林晓霞光粲窻寒竹防多金华荣侍从那得恋渔簑  

雨后集诸子  

雨声催木叶秋序廹茱萸林吼风传谷山蒸云起湖客题幽涧竹人老故山芜不尽穷途恨狂歌击唾壶  

雨  

香雨湿金沙轻隂蔽日华山蒸飞殿蔼海润簇楼霞地僻喧啼鸟林深尚落花载窥清净理毕志梵王家  

上大学士守谿王公  

威凤冥翔万里毛青山闲曵白云袍五湖下上天池迥一柱东南日观髙玉洞朝霞飡石乳璜溪秋水弄渔舠谢公不倦林泉赏无那苍生属望劳  

彭蠡  

彭蠡当年勤我师髙皇亲秉白旄麾荆人久已供王祭刘濞翻然防汉旗海内河山朝北斗帐前龙虎殿南维尔曹扑灭须臾事不动绡衣万古垂  

立秋日  

南纪清秋杀气遥扶桑铜柱崒髙标风悲画角闗山迥云去苍梧毕斗摇正忆郊迎虚玉辂即愁边守醉金貂黄河白草萧萧去胡马千羣出射雕  

新葺草堂简二三邻曲  

清狂自是躭风竹大隠何须倚市门背郭堂虚聊习静浣花溪绕即成村久江汉支离卧莫讶蛟龙屈宅尊北里南邻俱酒伴祗应身世老清樽  

袁氏山堂雨坐  

六月虚堂雨气浮翠岩丹壑迥生秋雷霆破地时酣鬬河汉经天却倒流古木苍藤森自得斑鸠黄鸟坐交愁羣峰更觉烟岚外指防阳台最上头  

石湖作  

勾吴山水秀西南云白天青万岭含峭壁抟风时卷浪中流涌日恣成岚金支翠节虚无见贝阙银宫缥缈防漭漭乾坤祗自役草堂长枕百花潭  

晓  

日髙风细林中眠乳燕斑鸠鸣半天伤春老去怯花鸟痛饮朝来中圣贤流水髙山心不竞白云飞絮梦相牵当门柳色青无赖谁为渊明乞酒钱  

山堂  

过雨山堂蒸翠云四檐藤竹鸟声闻青天不动峰文坼锦石相鲜涧道分流水桃花真隔世草衣木食自为羣笼鵞写帖闗幽兴却忆风流晋右军  

夏日草堂撤去窻户肆设簟几清风洞越藤竹交防悠然有作  

锦石疎花暑气清翠崖丹壑夏云生已添海燕梁间语直看湖帆镜里行四壁惊风索响千林修竹簟纹明令人却忆王车骑更觉西山爽气横  

和文侍诏怀昭庆寺之作  

明光起草五云边犹忆同防雪窦禅花雨石牀听説法竹林茶鼎爱谈拂衣未许还庐社飞梦时能堕辋川借问玉皇香案吏何如兠率链形仙  

闲居  

绕舍扶疎千树林古台莺语昼沉沉山童佐舞调双鹤病客闲居戏五禽阮籍猖狂讐礼法仲长乐志薄朝簪凭髙更觉青冥逺弋者徒闻黄鹄音  

游览与二三子作  

芳挹北山桂饥茹南涧芝悠悠二三子空谷白云期净业青莲宇澄怀秋水陂闲来展玉册兴至引藤巵自取山人适而将化窥朝随野鼯出暮与落霞之龙性谁能扰鸥机本不疑形骸元土木悔吝乃磷淄是节方流火凉颷清我肌露华盈北渚月彩耀前墀松作笙簧听川将缟练披酣歌似河朔清燕类南皮若问穷通理防庄吾所师  

文二丈内翰过山庄作  

蒋径薜萝合仲园山水围怜君弃金马数为访荷衣酌醴枯鱼防调羮菰米肥溪溪水华净岭岭秋霞飞林茂鸟声乐山空人事违静知观槿暇歌识采菱归密篠盈丹壑髙花落翠微相招桂树隠共息汉隂机身世杯中物生涯湖上矶洋洋泌之曲客去掩柴扉  

晓  

緑荷遥挺葢红蕉半卷书秋风一萧瑟檐影散扶疎宿雨澄氛霭朝阳翔太虚人烟杂鱼鸟山翠满庭除碧委梧桐始红收菡蓞余天心察羣卉贞性在幽居峰态随霞变澜光与日舒莫将憔悴色贻笑楚江渔  

秋夕  

秋风日夜清房栊有佳色悠然东窻下落落羣松直  

东斋  

旭日散髙斋离离檀樾影焚香对宝册古院苍苔静  

湖上  

石湖春色太可怜却似美人明镜前锦甸平铺鸭緑水白云飞动蔚蓝天  

题文待诏山中诗卷  

康乐流传临海作一时文采媿羊何只今寓直金銮里还忆东山旧薜萝  

古泉新斋对丹枫作  

纸窻棐几竹间房一树丹枫倚夕阳啜尽茶瓯犹不去野人偏自恋秋光  

赠钱光禄元抑挂冠还山  

春明门外玉河桥轩骑如龙半下朝总道羣公饯光禄山林钟鼎各逍遥  

又  

羡杀漕湖即镜湖桃花流水入虚无南归不向君王乞原是沧浪旧钓徒  

越溪庄作  

翠竹黄花湖上村西风乔木撼柴门谁人解识支离子草屩牛衣自牧豚  

夜  

山腰小阁夜焚香烟满平林月满牀十里春湖明灭外竹枝歌散一天长  

冬日  

列岫盈窻紫翠屯孤烟时起瀼西村日长幽鸟如琴筑院院松萝静掩门  

春日吴子雨过山居作  

雨重烟浓山更深半窻楼阁书隂隂道书一卷香凝榻岩翠千层鸟堕林  

湖上逢曹子绳之  

童子论交二十年旧游濩落已茫然石湖三月梨花雨忽漫相逢野寺前  

蚕忌  

莺老花残不记春闭门蚕忌动经旬宁知画阁鸣筝女堕地妆成锦绣人  

## 石仓历代诗选卷五百五  

明　曹学佺　撰  

明诗次集一百三十九  

陈氏【`仁和人都御史李公昂妻南康守陈敏政其父也`】  

春草  

无人种春草随意发芳丛緑遍郊原外青回逺近中羃烟黏落絮和雨衬残红不解王孙去凄凄对晚风  

髙邮  

萧萧芦苇拂长堤野色秋光总入题木落山空云影薄天髙水濶浪痕齐商舩泊岸牙樯密旅馆招人酒斾低一片孤帆随鸟没又闻柔橹夕阳西  

秋兴二首  

小塘蒲柳渐萧疎露滴银床下井梧隠去陶潜恋松菊归来张翰忆莼鲈雨收残暑蝉声咽风送新凉鴈影孤每为悲秋减怀抱任敎香冷博山炉  

江上浮云幛碧空乱山愁锁夕阳红边城画角吹残日野寺疎钟度晚风梧树着霜飘败叶菊花经雨发寒丛愁多倦写蝇头字坐倚胡牀看塞鸿  

秋夜  

霜染枫林几树红碧天云散月如弓十年游览江湖外一枕逍遥梦寐中到处山河多禹迹满城冠服有唐风愁怀清思难逍遣四壁啾啾聒夜虫  

行闽山见居人以竹引泉  

行尽山溪路渺茫防家茆屋对斜阳引泉竹溜穿防入堕粉松花绕舍香樵径无人闲卧犊石田初雨渐分秧平生颇有山林僻欲向溪边结草堂  

睡起  

旭日晖晖上枕屏芙蓉衾暖梦初醒银钩半卷鲛绡帐玉醴新倾琥珀瓶梅树结胎惟露紫竹枝含影尚余青冻蝇无力飞还堕又挂蛛丝入短櫺  

赠五台尼姑云秀峰  

贝叶翻经下五台翛然飞锡到天台鉢分甘露沾三界手散昙花遍九垓机事忘时心地豁真空悟后性田开何当得遂防禅约不二门中任往来  

秋夕  

水滴铜壶夜漏停楼头月午睡初醒丹炉养药重添火小阁焚香再礼星摵摵风声飞坠叶辉辉灯影照寒屏拥衾忽尔成竒梦直驾长鲸过洞庭  

朱夫人静庵许来访竟不见过作此以寄  

美人曾约来相访底事云斩竟不过深院雪消芳草緑小园风过落梅多欲餐白石先投药爱写黄庭不换鵞我欲共君修大道他年铜狄再摩挲  

书懐  

游宦江湖已有年归来晦迹爱林泉自知学道疎人事每为搜诗减夜眠开户欲寻芳草地卷帘愁对杏花天肯将俗事萦怀抱须向山中作女仙  

朱静庵【`海寜人周教诲济之妻`】  

白苎词  

西风肃肃天雨霜馆娃宫深更漏长银台绛蜡何煌煌笙歌劝酒催华觞美人起舞雪满堂清歌宛转飞雕梁君王沉醉乐未央台前月落天苍苍  

春睡词  

茸茸芳草含新緑露井夭桃锦云簇石阑干外早莺啼又唤春光到华屋绮窻花影摇玲珑玉人梦破春溶溶云鬟半軃凤钗滑枕痕一缕消轻红香汗轻轻透衾湿含情欲起娇无力海棠庭院鸟声和睡足东风一竿日  

平望舟中即事  

独坐篷窻下挑灯话别离旋沽平望酒细味硖川诗远寺钟声动孤村月上迟含愁缄尺素我北堂思  

客中偶成  

异乡久为客风雨阻归程两岸数峰碧孤舟一羽轻篷窻残烛在烟树早鸦鸣坐待东方曙依稀见海城  

吴山怀古  

万里中原战血腥宋家南渡若为情忠臣有志清沙漠庸主无心复汴京北塞春风啼蜀魄西湖夜月照琼筝百年兴废空陈迹回首吴山落照明  

春雨  

湿云漠漠雨如丝花满西园蝶未知金屋晓寒莺语澁画楼春寂燕归迟宫桃有恨啼红泪烟柳多情敛翠眉檀板金樽久寥落孤城愁听角声悲  

湖曲  

湖光山色映柴扉茅屋疎篱客到稀闲摘松花酿春酒旋裁荷叶制秋衣红分夜火明书屋緑涨晴波没钓矶惟有溪头双白鸟朝朝相对亦忘机  

夜坐  

吴蚕初出悄无眠数尽更筹觉暮寒柳色弄隂春已暝角声吹月夜将阑金罏火冷沉烟细罗幌风生蜡炬残独坐空庭望银汉碧天如水露漙漙  

秋夜  

月转梧桐夜未央绣屏斜袅篆炉香金风初起桂花落玉露无声秋夜长碧海望穷仙路远紫箫声彻晚天凉乘槎欲共天孙防惆怅银河路渺茫  

初夏  

落尽残红日正迟薰风一夜折蔷薇池塘雨过无人到满地榆钱莺乱啼  

病中作  

剔尽寒灯梦不成拥衾危坐到三更不知何处吹羌笛落尽梅花月满城  

竹枝词二首  

西子湖头卖酒家春风摇荡酒旗斜行人沽酒唱歌去踏碎满堦山杏花  

横塘秋老藕花残两两吴姬荡桨还惊起鸳鸯不成浴翩翩飞过白苹滩  

客中即亊  

华屋沉沉乳燕飞緑杨深处啭黄鹂疎帘不卷薰风静坐看庭花日影移  

秋日见蝶  

江空木落鴈声悲霜染丹枫百草萎蝴蝶不知身是梦又随秋色上寒枝  

闺怨  

啼鸟惊回晓梦醒起来无力倚银屏蛾眉未得张郎画羞见东风柳眼青  

春蚕词  

桃花落尽日初长陌上雨晴桑叶黄拜罢三姑祭蚕室渐笼温火暖蚕房  

染甲  

金盘和露捣晴霞红透纎纎玉笋芽翠袖笼香理瑶瑟緑隂新绽海棠花  

邹氏【`名赛真当涂濮未轩之配和仲韵之母铅山费鵞湖其婿也有士斋集`】  

官邸寄妹  

封缄凭鴈寄多病尚纒绵寒粟侵肌玉秋蓬乱鬓蝉乡书犹未达骨肉自相牵何日归宁处燃灯话少年  

除夕感怀  

举斚诵椒篇光隂万象鲜和弦清旧曲晚景度新年霜鬓随时改天葩近日妍泉源乡国意应在白云边  

父母以诗召女婿还乡赓韵奉答  

双亲别我数年余多少愁怀未可舒井臼晨昏惟在已家园南北未成居舅姑甘防三炊粟夫婿生涯数卷书千里乡闗归便得题桥应欲共相如  

韶儿从学舅氏未轩省父南归予携幼子女居京邸作诗寄之  

长子南游数月余况君别后更踌躇消容怕览奁前镜遣闷闲看架上书侍女断韲勤和鬻幼儿抛食厌无鱼清贫固可平生意忘却离愁乐自如  

用帘字韵呈未轩  

日过书窻便卷帘鸭炉香烬手重拈自知和气如春暖更觉清心耐夏炎义理精微宜苦究世情侥幸也堪嫌笑谈莫把工夫废堂上严亲鬓雪添  

和子充修撰韵  

双鲤传书度逺川异乡砧葛又经年秋风泮水苹应荐晚节疎篱菊正鲜病态谁应怜骨肉清时岂久卧林泉重来叙我天伦乐风月平分入短篇  

韶子逺游兼妇室孙枝无兆寄此  

逺别双亲二载余悠悠常自倚门闾莺啼乔木三春景鴈过南楼几度书伐桂有期忻自若梦兰无兆竟何如归鞍拟在黄花候一道光风迓板舆  

京邸九日怀未轩  

十年清苦伴青氊乔擢无繇别思牵枫叶萧萧添晓醉黄花朶朶鬬寒妍秋江未见归张翰孤馆谁怜老郑防欲觅白衣充酒使遥传逸兴到篱边  

丙辰舟次桃源和未轩韵寄子  

数载参商薄宦羁团栾未久又分离客边寥落逢长至眼底萧疎少故知冰雪连天迷野曙烟波无路接淮涯蓬窻怅望家南北何日安闲得自怡  

子充初度适韶子防闱揭晓之辰而状元子婿有褒封之典喜而赋之  

东床今日寿筵开翰苑文光接上台千里门楣瞻鹤算九重恩命锡鸾廻酒斟秋露珍珠滴花映春晖锦绣堆倘遇封胡登甲第欢迎箫鼓动楼台  

青防儿懒学  

人言二子并徐卿泾渭何分浊与清窻下饱看须继晷帐中攻苦要张檠少承家学青氊旧老迸流年白髪生那积籯金为尔遗祗应留与寸田耕  

新春感怀  

蓬门深掩度朝曛白髪萧萧又见春腊意防梅香未落土膏滋麦緑将匀心闗桂玉家常事职废蚕桑老病身尚赖桓君嗣余庆芝兰堦下棘成薪  

二月念一日张家湾发舟忆亡女费恭人  

数朝停棹玉河濵咫尺云霄万里情老眼不胜伤子泪鸾胶能续断弦盟虀盐澹泊追前烈金紫光荣属后生賸有名驹堪慰意舅家宅相定须成  

正徳戊辰予以孤孙援例上京馆于宗伯子充官邸甥孙相聚已三月余矣已已春欲南返幸遇刘侍御简命南廵而夫人辈别处一舟子充进予曰侍御与宏有乡里之好而亡舅和仲亦其同年因请付搭侍御竟容老幼与夫人同舟是亦良縁也夫人伍氏乃宦族裔举止文物迥出常流自拜防后日蒙青旴时贶茗椀老态不胜感激愧无以报故勉成近体一律致意云  

袍笏文江播世求喜逢邂逅谊相投徳昭阃范推桓氏书载闺装迈邺侯寒谷生阳承隙照晓瓶传茗试清流明当远达乘龙客逆旅深恩为我酬  

喜幸有感而作  

几年骨肉间天涯喜接云笺慰逺思位重容台光黼黻花生玉带照门楣时人争羡乘龙贵老景难忘防犊私桥梓声名俱梦幻幸留遗属孙枝  

辛未冬往金陵顾训孙防余亲家姑拜合眷甚慰夙懐  

亲情仰慕已多年萍水相逢白髪鲜羣从雍雍迎客邸诸姬欵欵话灯前醇醪为我殷勤笃旧事论心感慨偏惜别尚期重防晤采江崖畔迓归船  

冬夜不寐闻钟有感  

隠隠钟声夜向晨羣鸦作阵起寒林退朝曾记儿郎贵闭户谁闻车马音霪雨不堪愁桂玉青氊缘未积籯金百年门祚孙曾继四代传来有旧簪  

丙午岁冬和子充举人韵  

簪缨曾是旧家门射中金屏喜可言幸托菲葑谐伉俪敢期瓞防儿孙鴈鸣旭日成嘉防胪唱春风沐宠恩偏胜韦郎须我识少年声价溢乾坤  

鹭鸶小景  

联拳属玉儿飞向矶头立秋寒雪不消防破江天碧  

用韵奉未轩取笑  

趋机曾勉乐羊思霜雪青青连理枝常忆十年勤苦意寒窻夜雨剪灯时  

立春日子充阁老书报恩赐玉帯  

玉带生花出帝家新恩喜报下天涯春风门巷知多少昨夜先来上烛花  

潘氏【`台州人贡士裘西川之妻有碧天道人藁`】  

重阳  

独坐小窻下幽蛩不絶鸣青天孤月净满耳是秋声  

秋月  

园亭当水中两岸芦花没夜久人未眠碧水荡秋月  

莲塘  

溪水流东去埀杨对我门凄凉断桥路残月照黄昏  

秋词  

翩翩黄叶落西风月满池亭秋夜空萸菊酒香人已醉白苹江冷度哀鸿  

俞节妇【`无锡俞宪之母宪即辑百家明诗者`】  

早起口号  

喔喔喔隣鸡三唱足舅姑在髙堂穉子牵衣哭谁道天未明檐前见红旭  

王素娥【`山隂人`】  

闷怀  

妾泪非易弹乡闗渺千里世事与愁肠相对何人语  

渡钱塘喜晴  

风微月落早潮平江国新晴喜不胜试看小舟轻似叶载将山色过西陵  

黄昏  

堦下蛩吟又暮秋倚阑独立恨悠悠几多心事三年泪忍向瑚枕上流  

独愁  

黄昏愁听雨萧萧挑尽残灯夜寂寥防线罢拈肠欲断薰笼香冷火应消  

## 石仓历代诗选卷五百六  

明　曹学佺　撰  

明诗次集一百四十  

章羽士【`名志宗号逍遥子`】  

坐驰  

坐驰夫如何心与物俱往主人已离舍客气日侵长门户生荆棘白日游魍魉精神斵丧尽灵府无资养经营四海间何日廻轮鞅  

至人  

至人尚髙洁不为名利闗开庐卧白云把酒对南山南山青崒嵂流水声潺湲泠然清我心我心今正闲但得心中好何妨头上斑  

不言钱  

阮籍性嗜酒王衍不言钱二公生颇异谁贤谁不贤我无嗣宗才亦无夷甫权懒向陌中走祗爱山中眠酿泉成美酒作诗成长篇求道心是道修仙身是仙不蕲皇命召须待玉诏宣何时出世间骑鹤上青天  

闲述  

天无一防云万里净如洗八面风不摇尘埃无由起我心亦如之光洁难伦比莫教闲累侵便合真仙理  

春昼  

刺桐花开春昼长粉蝶双飞过短墙万彚嚣諠谁主张布谷催耕春正忙黄鹂啼散暮天碧白鸟防破春山苍三春好景可人意安得长绳系太阳大哉化工陶万物蠢动臭腐皆生光人生有如石边火随生随灭何遑遑细推物理探元化日向东风笑几塲  

四皓奕棊图  

何事山中闲奕棊顔如丹渥鬓如丝不将白眼看浮世且向山中歌紫芝歌紫芝心荡荡嬴秦残忍知不知若无张子房安肯出丹墀羽翼太子难动移虽有缯缴将安施扶弱安刘今几时画中见之恍在斯问之不答亦不顾妙算还他一着竒  

端午  

今日端阳节瑶池宴列仙烂蒸云里鹤细脍海中鳣凤管吹三岛龙舟鬬九渊忍将蒲泛酒遥酹逐臣前  

夀藏  

寻得佳山水穷年得所依凿苔开塜塔种树作帘帏莫讶滕公喜休敎庄老讥他年仙化去还有鹤来飞  

咏杖头童子  

出入不离手行藏赖尔扶莫辞行路逺应念老人孤下水测深浅探朋窥在无待看仙诏下擕汝上清都  

自适  

茅屋居来好悄然人事疎身如泥不动心与室同虚皎皎松间鹤翛翛水里鱼纵横皆自得无咎亦无誉  

山中秋日  

山中秋日冷萧萧一谷寒云伴寂寥黄菊傲霜花半老緑荷翻雨叶将雕烟霞遁迹规模小铅汞还丹岁月遥试向西皇问消息青天端不负穷樵  

应世  

新营茅屋两三间不着丹青也好看翠竹黄花闲里翫髙山流水静中弹防回大醉非干酒一任闲眠总是丹万虑不侵心自乐数声啼鸟韵林端  

自适  

生来命合处林泉托迹烟霞乐自然紫府黄庭身内景祥云瑞气性中天诗吟邵子胸中趣琴鼓周文指下弦世事悠悠何足问任渠沧海变桑田  

镜中灯  

青铜磨出光于月一防金星里面红似是似非休着相不偏不倚恰当中有无交入生光彩彼此含容尽贯通内外混融无间隔却从虚处认真踪  

夜坐  

窻间独坐意翛翛一盏寒灯伴寂寥风是故人能自至月为佳客不须邀金瓯泛酒飘春雾石鼎烹茶响夜潮一卷蕋珠闲诵罢纷纷鸾鹤下青霄  

林泉髙兴  

山中无事日如年物外家风别一天嘉树飃香来棐几竒花弄影拂香筵呼童汲水烹新茗与客吟诗改旧联操舍纵横皆自得看云闲对落花眠  

述意  

方外堂堂一丈夫非贤非智亦非愚生无论道经邦术居有栽花种树书云里谩乘萧氏凤雪中休防郑生驴孰云蓬岛无縁到一片灵台是坦途  

山居  

入市事何杂山居日倍长柴门无过客花草自生香  

林泉  

一炷清香一卷经琳琅振响彻云扄仙人跨鹤凌风下玉笛双吹入紫庭  

示邀饮者  

一日清闲一日仙本图将息养残年鄙夫不解神仙意往往催人上酒筵  

落花  

庭前俄见众花开阵阵飘香入座来何事东风太无借纷纷吹落满苍苔  

钱羽士【`法名月龄号鹤山道人`】  

对酒  

人生行乐对酒歌对酒不乐空愁何谪仙不惜金貂换长安市上风光多君今不饮空白首世事纷纷春梦婆客来贫居兴不孤街头贳酒双提壶昨朝酒醒今复醉何用屑屑悲穷途寄言贤达当乐饮积与子孙今在夫  

花前  

有酒当醉花前人莫敎啼鸟伤残春流光转盼赴壑水好花回首飞红尘请看自古繁华地年年惟见蓬蒿新  

澄江登君山  

洞庭髙耸翠此亦重留名太古苍茫色长江昼夜声暮烟横北固晓日近东瀛武昭灵胜行宫焕紫清  

初夏即景  

衰微吟思健户牖自南薰散髪惟髙枕清歌绕白云课分蜂臼密香防燕巢芹不暇探幽赏满庭空緑筠  

铜井访僧  

曲曲桑麻路层层紫翠台远寻铜井去先访竹门开云筥采茶入瓦罂沽酒回三生不尽话松日照苍苔  

浮槎自况  

欲寻仙岛胜故作此浮槎风外青帆捷烟中白鸟斜沧洲夜吟月阆苑晓看花华髪天随子清波到处家  

访僧田舍  

北里寻僧舍青山水郭田短笻孤墅入红树碧溪连菰米炊香积茆茨带夕烟相懽复无语我亦爱逃禅  

飞来峰  

此峰西竺有何代逺飞来空洞玲珑窍天香紫翠台金鳌涌地出灵鹫倚天开竒胜复竒过跻攀得几廻  

甘露寺  

弭棹东溪步寻诗北固游大江空有月多景已无楼秋草埋香积黄芦覆故洲不堪南入望吴晋两荒丘  

对酒口占  

把盏临窻树惊心叶半黄有愁消腊醑无计避秋霜浮世蜗粘殻劳生蚁战塲生涯从烂醉拂石卧残阳  

奉和泉翁邵尚书防易台二首  

绣岭萦廻抱此台风云长为防崔巍侵衣月白疎松漏洗砚泉香古涧来尼父象文随化着羲皇爻画自心开六虚行尽天机健数片梅花防翠苔  

古今灵异此山川远海髙丘一望前煦煦阳和随意领太极妙心传松隂三尺焚香石花底千寻滴露泉何处道人来倚杖海天亭畔和瑶篇  

龚守诚社长水北山庄作防  

好事常开水北堂柳隂曲曲两三行时来唤渡投吟社每共看山坐石牀乌角风情归锦里黄花篱落傲柴桑咏謌半是投簪客韦布相辉锦绣裳  

乡村访友  

乱鸦枯木夕阳村野客寻诗逺到门石迳逗烟茶正熟地炉连榻酒重温寒泉写意琴三尺午夜论心月半痕一别忽经三十载喜君生子又生孙  

至日  

羣隂剥尽见天开一脉阳和地底回已见闭闗敦古礼又从嘘管试飞灰饱飱不自知年歉喜节还应畏老莱改岁春风知不逺故将消息问寒梅  

吟仙阁初成志喜  

碧树遥连海上峰朗吟仙子旧相逢银潢倒影天街近玉屑浮香露气浓一笛落梅飞逸响五弦流水寄遐踪钩帘独倚西阑暮云在青山鹤在松  

谢近思惠紫霞冠  

玉人遗我紫霞冠似得明珠掌上看云匣深藏灵气满星坛髙戴步虚寒雅观近傍三花树得意初成九转丹从此不羞华髪短行歌尘外想飞翰  

寒夜  

幽夜虚斋榾柮炉香茶美酒向谁呼岁将穷处春将复人到贫时事到无书卷自飜风叶乱灯花细剔雨帘孤丝丝一种清愁髪掩映寒梅野雀图  

中秋  

桂魄风清散夜氛人间秋色正平分九华炼液金承露五彩浮空锦作云脱蚌明珠从海出侑觞仙乐自天闻广寒咫尺邻虚阁蹑景惭无象纬文  

秋分日同友人山行  

羁愁暂摆作山行秋日平分气转清溪影照人风已息稻香沾袖雨初晴古今在眼青山色岁序惊心白鴈声更喜同游俱物表搴芝坐石看云生  

六十自夀  

忽忽年华六十来无为化里此胚胎烟霞古洞新吟阁星月寒江旧钓台香雨细看抽草带东风先为破梅顋一瓢分取泉中月聊为饥年作寿杯  

用韵荅诸君子见赠  

谷口逢人问我家紫芝三亩秀灵华宵堦独步穿林月晴阁遥看叠岭霞酒澁未招枌社客诗新不鬬建溪茶寄言小防秋成市有清酤菊有花  

重游致道观  

拂衣重上老君坛廿载流光指一弹星桧倒悬台上石月泉香浴井中丹云龙归洞灵湫黑露鹤翻巢碧树寒为觅旧游今已矣临风搔首起长叹  

夀藏自赋  

倐忽年来卦气周黄芽未熟雪盈头了心颇定归藏计毕世终同造物游日上松梢开绣岭月明海外是瀛洲从今不挂尘中念好待空悬黍米浮  

闻鴈  

城头霜落夜初分呖呖悲鸿枕上闻塞北未全收战马江东漫自起愁云惊心落叶敲窻雨转眼流光过隙曛寒梦易醒人易老吟怀牢落岂堪云  

同堠山宗侄重游张公洞  

洞口四时花木鲜探竒还入洞中天丹留宿火仙家灶芝秀灵根石上田霹雳何年开此窍跻攀今日付清縁阿咸亦是髙情者蔬笋行庖几杖边  

访呉竹沙隠君和王如山韵  

萝屋寻君岂偶缘闲情翠竹白沙前拂衣松径沾清露曵杖苔堦损緑钱圮上再逢黄石老山中又见紫芝仙春畦过雨多栽药甘苦尝来为引年  

牛首山  

髙林残暑散秋风牛首登临法界中杉桧防天随上下江山极目自西东献花白鸟来何际挂树青猿叫彻空老眼欲探兠率境梯云千尺月防胧  

贺庚友徐仁斋夀器  

孺子髙年未白头家声籍籍重南州早将归计生前了尽把闲情世外游碧汉秋风吹老桂沧波夜月载虚舟请君看取防灵叶万古青青覆弱流  

华藏重游  

秋水微茫秋日清重寻烟寺荡舟轻偈留法界云端月菓摘香台树杪橙露气千崖浮沆潭光一镜湛空明独山门外湖波杳无限青山白鸟情  

重九节登西山  

振袂东山最上峰道心物意两冲容五湖天外陶朱宅九日花前靖节笻绀带枫林凝夕霁甘流橙橘剖霜封兴阑归棹鸥波濶渡口夕阳帆影重  

秋怀  

浪游圃自年年未信霜华到鬓边天造流行何足计世途髙下漫随縁风牵庭叶蛛丝乱露洗盆花鹤顶妍感兴有诗还感物一廻开落一凄然  

树底鸠声呼晚晴树头斜月照窻明云霞暖防希夷枕风月间随子晋笙岂有事来惊宠辱絶无尘到谢将迎鬬鸡走马非吾意白石清泉过此生  

心游古若昏愚鷇食鹑衣分自如天下生民尧舜世床头卷帙老庄书琴台雅调悬孤月剑阁寒光动碧虚老鹤行来枯叶响始知秋色到吾庐  

西邻僧舍白云重梦枕惊回破晓钟身寄百年犹过客老添来日渐消容江云排起沙头鴈露砌吟余草际蛩好事山人愁不寐起将和露看青松  

露砌幽花抽玉簪娟娟净对道人心纤埃何有侵虚室破壁惟应挂素琴鹿饮频来窥涧满鸦飞不断绕岩深莫将此意闻朝市恐解尘缨到逺林  

无题  

天澹鸟飞飞山青云杳杳道人黙坐时楼阁空中小  

岩居即事  

未得飡云吸紫霞饥来一任采山花懵腾不识人间事流水声中寄岁华  

石塘庵夜宿  

石塘春水浸渔矶烟暮寻僧未掩扉野话清灯照无睡影堂沉寂篆烟微  

涌金亭纪胜  

青巾一幅胜乌纱径里香泥践落花盘礴午凉亭树畔瓦罂分汲煮春芽  

释雪江【`名明秀号石门子`】  

古意  

黄河滚滚天上来客星独照桐江台汉庭老吏不复见天下清议安在哉东家小儿富且贵春城锦衣髙马廻落日还随髙马去醉歌吸尽鹦鹉杯前山大雪苦吟客闭门饥肠千树梅千树梅花万年雪侍中之血贾生才南海犹闻越裳贡市舶万里风涛开明珠翠羽不知数神仙窟宅真蓬莱纷纷世事皆局戏泪洒江雨江边哀  

方棠陵托胡黄门惠寄龙竹杖  

棠陵仙人南岳游寄我武当龙竹杖付托黄门情甚遥千里相持岂能忘直下荆楚过洞庭鬼神欲夺蛟龙争阳侯水底为呵防扁舟风浪不敢生老夫拄上石门去猿猱跳啸魍魉惊赖尔扶持老骨瘦目断三湘歌月明  

卜居胜果招董萝石  

游人不到处古木万峯廻胜槩天留与闲云我自来路从萝壁转山尽石门开试汲西岩月期君共茗杯  

怀太白山人  

病里延僧夏诗篇忆旧游空堂一叶雨凉思满帘秋尽日书长把深山道自谋芙蓉正堪采谁为寄清愁  

归鴈  

万里随寒暑南衡又北秦云飞时避弋水宿更呼羣青草湖边雨黄沙碛上春天涯未归客愁向夜深闻  

访顾子重于瑞石山居  

故人喜我至下榻扫烟萝丘壑此心在文章如命何莺声花外老春事雨中过何日西湖上渔竿共草蓑  

古松陶将军别业  

犂锄破沃野春日鸟闗闗故箧隂符在芳樽细柳间涓涓堦下水历历海门山乘兴徐行逺东城踏月还  

山中怀萝石翁  

老怀常耿耿岁暮一行书寒日孤城短山堂独夜虚病多忧到骨吟苦泪盈裾秪恐梅花笑相逢齿髪疎  

悼张朝贡举人  

冰霜茅屋下髙谊出风尘洒泪悲今日怜君似古人文章留气节松桂想丰神犹忆谭日城东对病身  

许泉亭秋日  

手把传灯録西岩卧病翁柴闗上野色石壁下秋风岁月飞鸿外江山落叶中菊花知九日青蘂更丛丛  

宿归云堂  

寺前昨日雨水满放生池独往忽乘兴幽寻岂有期夜深月未出秋近竹先知重把茶杯坐云山话所思  

送陈墨山往吴淞兼柬胡秋田  

五茸城外月不见十年余顾我曾游地因君得寄书津亭然夜火江市脍鲈鱼若见秋田叟还劳问起居  

寄顾子重客燕山  

怜君湖海士犹未得安居世难还看剑家贫不废书秋风吹塞鴈乡信忆江鱼隠志何时遂山深小结庐  

日暮  

西阁日将夕川原生暮烟远林归倦鸟枯叶抱寒蝉野岸鱼罾外秋风戍垒前故人应念我定有尺书传  

赠武夷徐羽士  

浮丘学仙子秘法与谁传牝长生地青牛小洞天御风乘鹤驾踏月弄渔船九曲春源上桃花红欲然  

夜雨  

灯影西堂里三年病惠休空山闻夜雨独客抱春愁花鸟寒应苦星河暗自流谁家有明月长笛倚髙楼  

胜果寺西  

病怀颇自惬满屋是秋山磵水穿松过荆扉带月闗幽花怜客晚独鹤避人间一月东归计西嵒已忘还  

逢胜果寺僧  

不见山中侣梅花又隔年长思月岩下几梦郭公泉花鸟春相得烟霞病共怜一罇上元月喜尔共灯前  

奉次阳明先生谪官龙塲所作原韵  

花落鸟啼春事晚心旌难副简书招蛮烟瘦马经山驿瘴雨寒鸡梦早朝佩剑冲星南斗近谏章回首北辰遥江东便道如相过煮茗松林拾堕樵  

楚江秋晓次石田翁韵二首  

草寒霜渚梦悠悠衡岳西风落木秋病里断猿司马泪吟余残月仲宣楼自怜江汉犹迟暮谁采芙蓉寄逺游鸿鴈一行斜不度水光山色满汀洲  

山川摇落露华晞野寺鸣钟破曙晖千里人烟江郭静数声渔笛水禽飞寒催刀尺风霜早日远闗河信息稀丛菊又开身在客长沙谁念未成衣  

睡起长年报水程江花无数傍船明汉阳人语舟横渡夏口鸡鸣月近城寂寞阵图诸葛计支离心事杜鹃行却从岁序悲黄叶一夜湘潭白髪生  

怀太白山人  

堦前黄叶堆欲满湖上白云闲自来千里秋风悲断鴈两峯寒日忆登台未能明月同移棹想见黄花独举杯吟遍长松千万树南屏落日寺门开  

方棠陵郑少谷二先生同宿石门  

竝马相过仍竝榻月明虚阁听泉流直寻野寺重题壁厌説闗河早发舟江汉不期千里防云霞深惜两峰秋棠陵少谷平生友并得西岩一夜留  

许九杞过五畆山分杜韵  

杖藜竹阁欵斜晖披拂清风暑亦微山月又当书榻上水禽时傍钓船飞江闗信息逢人问丘壑心期与世违博得倦游乡国味鲈鱼莼菜入秋肥  

晓长老挽词  

西池花谢见莲成短世逢人问死生白髪卧云真是病青山埋骨始完名雨灯夜着虚堂影秋磬寒随落木声欲为吾师着禅行石章兼勒嗜茶铭  

雪中喜张雪樵司训还家  

小山踏雪问归舟一别无书十二秋明月梅花寒自好草堂春酒夜相留老怀林壑欣重叙尘迹江湖遂晚收芳草鹿鸣犹在耳为怜髙致继方洲  

寄九杞先生  

两句三年报已成杞泉凉月照人清九华芝草髙踪在千里防鸿病眼明野墅柴门香稻熟渔村江树晚山晴凭谁唤起王摩诘画汝纶巾杜曲行  

中秋泛澉溆湖董萝石许东山朱西川许九杞孙太白沈紫峡陈句溪同赋  

人物百年沧海上钓竿千丈拂瑚前峰吹笛月在水中流放歌秋满湖夜静鱼龙廻浦溆天低星宿动菰蒲山川胜槩自今昔天柱洞庭还有无  

早春进艇赴棠陵石屋之招  

烟霞旧谊经年别人日书来促我行想见巾车停石屋倩游山水有春莺风移舟楫髙江晓云去衣裳逺树晴拟把梅花共樽酒月明那惜夜兼程  

至杭过长安道中先简太白山人  

野日苍苍水气寒半篷斜日下长安川平去鸟秋风没叶落孤村暮雨干久客诗囊随日富漫游心境与天寛凭谁寄语南屏叟犹有湖山兴未阑  

送朱龙山文士还姑苏  

留君久拟住松闗何事扁舟复北还为别自应怜白髪相逢谁与买青山巢由踪迹江湖上鲍谢文章伯仲间新緑满篷行色逺水村花事半阑珊  

漫兴  

落日千峯柱杖前古苔长拟隠居篇颍濵定有箕山月庐岳时看瀑布泉小阁梅花迎老眼残阳白髪卧髙天圣朝有道忧今少药饵烟霞且歳年  

梅花赓西村韵  

冻絶深山万木荒一枝岁晏独含芳水边月落寒无梦帘外花明夜有霜甘向风尘栖草莽不随桃李傍门墙春园尽借阳和力顔色何曾带雪香  

许泉亭成简萝石翁  

隠居晩嵗卜西岩丛棘荒烟手自芟祗为岩泉借疎豁更堪碁局傍松杉杖边隂壑四时雨槛外风江千里帆屿南老人有髙致许泉名已为吾劖  

过沈紫峡园亭  

抱道园居病五年寻常起坐万书前惊看白髪搔盈短数问黄花瘦可怜沧海孤舟移落日紫薇髙榻卧秋烟秪今强健重携手把酒青峰锦石边  

得白泉徐侯书  

擕李城西从拂袖归帆直过钓台西却怜别后无消息忽得书来问杖藜江岸鹧鸪悲暮雨柴门燕子惜春泥海边犹有甘棠树几向花隂忆贵溪  

賔山驻锡云居  

满地云山皆幻住此心若了始为僧草茆径昃须扶杖雾雨堂昏要续灯警露鹤鸣穿壁月弄花猿引挂岩藤闭门细究楞严防镜像年芳未可慿  

悼猿寄王雨舟  

昨宵嘉树庭前梦杳杳还疑到桂林羣侣相悲秋月冷旧巢犹在瘴烟深云根细草埋通臂林麓幽花见独吟万里秋风如逆旅塞鸿胡马本同心  

和徐襄阳秋夜之作  

江郭初闻一鴈声鬓丝灯影伴残更悬知风雨联牀夜即是池塘梦草情十载宦游存菊径百年归老有柴荆髙堂白髪俱强健遮莫当歌酒谩倾  

宿九杞山人云涛庄  

丛桂石牀云雾深柴门天隂鹅鹳临野寺晩风闲落日小山春月动髙吟衣裳自带烟霞色江海犹存献纳心十载闭闗名愈盛多君裹足咫峰隂  

钱塘怀古二首  

少师埋骨此林丘零落中原几百州云雾不遮髙塜月江山无复故宫秋南枝拱木精灵萃北面称臣壮士羞恢复无由勲业尽千年遗恨几时休  

梅花零落孤山路放鹤亭前月自髙宇宙两间真处士勲名千古一鸿毛书无封禅存遗藁祠有轩裳列布袍惆怅先生招不起满湖烟雨暝兰臯  

小寒食寄王仁甫  

禁火空斋犹短褐流莺多事尚闗闗此生天地惟忧道何处江湖不着闲春雨书边长碧草梨花病里过青山肯来入社仍沽酒看竹吟诗任往还  

感兴一首用韵  

江边雨色晓寒轻昨夜柴门水乍生桃叶隔溪犹唤渡梨花沽酒正闻莺何人得似张平子有客真如阮步兵富贵浮云歌一放玉壶还对美人倾  

人日  

梅花破冻柳条新此日晴光喜动人地湿不堪频见雨山寒犹得早逢春小堂得友成嘉防歉岁寛租是好因尊酒尽情歌且放荒厓穷谷荷皇仁  

寄钟西臯先生  

浮云世事几时休忽漫相看鬓色秋不媿山川江总宅独怜词赋仲宣楼禁垣夜直三更梦河汉秋槎万里游天上故人如问及闭门黄叶但穷愁  

秋兴  

良夜其如月色何布袍尊酒晩凉多瀛洲玉树仙人宅巴峡秋风逐客歌天上黄河通汉使江边翠袖倚湘娥频年已作归云意茆屋西岩补薜萝  

陪洪司冦陈大理寳叔寺登髙  

宝叔塔前秋色晴黄花作意向人明锦袍罇酒重阳节白髪山川故老情万里中原芳草歇孤城落日大江横翠华廵幸知何处寂寞天南忆两京  

庚辰岁感事次吴宿威太守韵  

消息真传愁暮春行营旧国动星辰徒怜汉武廵游地不见周王清路尘别殿蓬莱花事静芳洲鹦鹉客愁新秦淮一带芜城月翠辇琵琶载美人  

胜果山中怀朱陈二翁  

西阁暮钟云气隂南山秋色故宫深半岩落日照江雨万里长风吹桂林喜见灯花频入梦病怜物色独闗心青天两夜负明月黄叶思君秪自吟  

登御校场  

形胜相传是故宫祗余介石倚秋风寒云野水龙池竭蔓草荒烟玉殿空无复西陵歌窈窕谁应南渡惜英雄至今遗恨斜阳里江上年年叫断鸿  

读谢翺传  

南奔北走家何在七里滩前许剑来厓海夜寒惟月上冬青树老又花开侧身天地聊晞髪怅望江山独把杯一掬当年知已泪秋风洒尽下西台  

杨东厓过山  

山月一尊寒夜里病怀相见重相留天涯岁暮仍多事海内风尘未易收报国青萍须万里闭门黄叶已三秋长途落日君应惜易水悲歌壮士忧  

闻方棠陵至家钟西臯将归  

微云河汉坐新秋院静梧桐细雨收淮海故人方税驾洞庭归客在渔舟相看凫雁江湖逺渐觉风霜草木愁千里有期难缩地一罇相与话林丘  

怀瑞石草堂  

新年斗酒故人意梅花一枝应抱愁牀头日髙残雪在竹里鹤鸣春磵幽遯世岂惟忧盥栉安居终得借林丘已知賔榻青霞地独自吟诗忆垅头  

闻顾子重过五亩山自杭归叙数日  

桐花吹雨湿残春满地江湖见隠沦短笠轻舟终逺去白云春草唤维新画牛事已知景学稼心常忆子真山月一罇谈未了夜深犹照病闲人  

积雨简青嵒  

磵道水深不可渡昨夜岩阿梦亦惊江村破屋春一月郡阁芳樽雨满城上林花事愁无赖吴下人家久废耕苦忆新年与君约看山藜杖几时晴  

过沈山人园林  

清泉曲径廻蔬圃锦石寒花隠竹篱再拜已忘相问病此生重得更论诗将来岁月天留与欲去江湖路未迟一卧峡西淹十载两峰明月故人知  

寄句溪翁  

苦忆溪翁久不见白头林壑却何如久淹老病违知已长抱诗愁但索居晩岁不妨生事薄秋风殊觉物情疎相逢应有无穷话终夜青山月上初  

顾子重陈南賔沈懋学吴天泽九日胜果山登髙  

越王台上送长歌落日秋风感慨多草莽野烟诸寝殿寺门黄叶旧山河半江舟檝来鸿鴈絶顶罇罍上薜萝此日相逢总陶谢风流文采复如何  

题墨山扇图  

逺屿孤烟起林亭落日虚青山半江影竹里照残书  

春日简城中诸友  

春山昨夜月明多晓起看山客未过自煮春茶了幽事白云嵓下紫芝歌  

客过  

春风湖上问桃花云水相逢一聚沙明日登临更何处好山应只在僧家  

花鸟  

满眼春愁不自持风轻云暖并髙枝美人殊惜花枝老应怪东园唤起迟  

烟霞寺一百七歳老僧  

埀老犹疑宝扇翁一龛枯坐万山中闭门不管春来去芳草满堦栖落红  

碧空先辈挽诗  

独听钟声坐夜阑袈裟何处问丰干浮云忽灭心灯在一树梅花月影寒  

红梅  

绛纱笼月倚春江薄袂生寒借酒降欲写清愁寄东阁防毫硃露晓临窻  

过孙山人故居  

溪边野竹映寒沙茆屋青山处士家燕子归来寒食雨春风开遍野棠花  

再过孙山人二首  

野棘荒烟蔓短墙东风吹雨暗川光江湖交谊无消息山水惟存大雅堂  

中岁卜居吴下耕水晶宫里独柴荆小舟不见弄长笛春草白云江自横  

释鲁山【`秦人尝游诸名山北至燕赵遂以诗名京师`】  

春有冬  

于年春有冬于日朝有夕漂泊旅亭人忽尔归来客堂堂七尺躯明明梦窟宅青史数行字荒丘一片石人间竟无赖地下终何益但图此生安尘冗免逼迫若知养心术无欲乃良防  

为灵应寳泉师题梅  

西湖旧识雪中春骨瘦魂清絶俗尘江北江南路迢递幽窻劳我梦君频吴越倦游三十载相思岁岁衰容改扶笻因入古招提复覩逋仙旧丰采八十老僧真白眉此花堪与同襟期索我为歌三弄曲松泉烹茗浇诗脾赋成方倚柴牀歇楼台影落黄昏月明朝去住又分岐云水相逢无定时唯师与我心相叶却怜不为梅花知  

熊耳山  

双峯并峙青螺子因问田夫识熊耳埋履塔前人少过山风满壑空流水岸前野花春自开松间石径生莓苔山僧博饭亲耕利相逢不説西来意  

送僧住惠山寺次邵民部国贤韵  

路僻尘逺寻幽客自来水清池见底碑久字生苔猿鸟啼深树烟霞防古台野花浑似我只向静中开  

虎丘寺  

欲觅阖闾墓风霜殿阁秋越平吴亦尽剑去水空流字缺碑铭古云深竹院幽无心唯野鸟不解往时愁  

柬希曽下第还华州  

负防投明主驰驱岂畏难出乡逢岁暮归路踏春寒树杳云将暝花明露始干霜蹄千里健一蹶不须叹  

秋晴  

几日荳花雨兹晨方见晴寒蝉依树响秋藓上堦生山脱云尤翠池涵月更明西风催万户都作捣衣声  

寄杨君谦  

都下闻归雁江东忆故人髙山千里梦芳草十年春吟苦先催老心安却耐贫吴门他日过书院许谁隣  

送李献吉民部  

久病无诗思因君强一吟赠言何足重持意自为深官棹暖风送客袍花气侵眼前皆好景争耐别离心  

王伯安书舍  

一寻松下地新搆小精庐袪俗入深院闭门抄古书草盆生意满雪洞世情疎每欲携琴访心斋恐宴如  

寄君谦  

吏隠千年远南峰事竟同鉴容依石水薰佩度花风林霭牀头湿崖泉防下通纷纷尘世念不入此山中  

贤大愚住金山  

杨子中流山绕寺题诗逺赠住山人四围水浸鱼龙窟一镜天开草树春僧饭许分江上鸟庭除不落世间尘纷纷荣辱都无累清梵朝朝谢紫宸  

髙御史世徳告病还陜  

酬国防无乡土梦赤心今为病怀违鴈从沙塞寒时过人向秋光淡处归笑典朝衫偿药价慢将荷叶制儒衣林间岁月如流水五夜遥应看紫微  

暮春  

东风送春来散入羣芳去花谢鸟声间春归向何处  

逸兴  

深树自生凉书眠无事扰合眼梦难成起坐嫌啼鸟足献吉秋风南北路相别寺门前之句  

身世本如寄去留俱洒然秋风南北路相别寺门前  

简金山师  

少入深山老更深客传名字不传心携笻几欲求防极目烟霞何处寻  

茶盆山先师灵塔  

一出烟霞失所依重来生死路相违猊床尚设笼蛛网风度柴门叶乱飞  

茶盆山题白云  

旧与白云林下期世縁牵惹久相违而今嫌我归来晚舒卷悠悠不上衣  

入山访旧  

十年闭户慵游览今日寻幽入涧阿流水渐髙云渐下几家茅屋隔松萝  

访张佩之不遇  

几度寻君不见君门前髙树挂斜曛踏春马向谁家去一鸟空啼满地云  

寄王宗器  

松下思君独杖藜陇山遥望眼中迷书成欲付霜前鴈却恨南飞不向西  

催芍药  

雨颦晴蹙不禁寒无语垂头凭曲栏帘卷松隂啼鸟乱满阶芳草又春残  
