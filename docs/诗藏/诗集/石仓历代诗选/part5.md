---
title: 第5部分
index: true
icon: editor
order: 5
category:
  - 诗藏
  - 诗集
  - 石仓历代诗选
tag:
  - 钦定四库全书
  - 集部八
  - 总集类
  - 曹学佺
  - 明
---

## 石仓历代诗选卷六十二  

明　曹学佺　编  

中唐十六  

元稹【`字微之河南人`】  

清都夜境  

夜乆连观静斜月何晶荧寥天如碧玉历历缀华星楼榭自隂映云牖深冥冥纎埃悄不起玉砌寒光清栖鹤露微影枯松多怪形南厢俨容卫音响如可聆启圣发空洞朝真趋广庭闲开蘂珠殿暗阅金字经屏气动方息凝神心自灵悠悠上车马浩思安得寜  

春晩寄杨十二兼呈赵八  

防防竹树深帘牖多清隂避日坐林影余花委芳襟倾樽就残酌舒卷续微吟空际飏髙蝶风中聆素琴广庭备幽趣复对商山岑独此爱时景旷懐云外心迁莺恋嘉木求友多好音自无琅玕实安得莲花簪寄之二君子希见双南金  

春余遣兴  

春去日渐迟庭空草偏长余英间初实雪絮萦珠网好鸟多息隂新篁已成响帘开斜照入树袅游丝上絶迹念物闲良时契心赏单衣颇新绰虚室复清敞置酒奉亲宾树萱自怡养笑倚连枝花防扶瑞藤杖步屧恣优游望山多气象云叶遥卷舒风裠动萧爽簪缨固烦杂江海徒浩荡野马笼赤霄无由负羁鞅  

秋夕逺懐  

旦夕天气爽风飘叶渐轻星繁河汉白露逼衾枕清丹鸟月中灭莎鸡牀下鸣悠悠此懐抱况复多逺情  

分流水  

古时愁别泪滴作分流水日夜东西流分流几千里通塞两不见波澜各自起与君相背飞去去心如此  

含风夕  

炎昬勌烦乆逮此含风夕夏服稍轻清秋堂己岑寂载欣凉宇旷复念佳辰掷络纬惊岁功顾我何成绩青荧微月钩幽晖洞隂魄水镜涵玉轮若见渊泉壁参差帘牖重次第笼虗白树影满空牀萤光缀深壁怅望斗牛星复为经年隔露网袅风珠轻河泛遥碧循环切中感抚今追往昔  

春鸠  

春鸠与百舌音响讵同年如何一时语俱得春风怜犹知造物意当春不生蝉免教争呌噪沸喟桃花前  

春蝉  

我自东归日厌苦春鸠声作诗怜化工不遣春蝉生及来商山道山深气不平春秋两相似虫豸百种鸣风松不成韵蜩螗沸如羮岂无朝阳鳯羞与微物争安得天上雨奔浑河海倾荡涤反时气然后好晴明  

桐花  

胧月上山馆紫桐垂好隂可怜暗澹色无人知此心舜没苍梧野鳯归丹穴岑遗落在人世光华那复深年年怨春意不竞桃杏林惟占清明后牡丹还复侵况此空馆闭云谁恣幽寻徒烦鸟噪集不语山岑满院青苔地一树莲花簪自开还自落暗芳终暗沈尔生不得所我愿裁为琴安置君王侧调和元首音  

种竹【`并序`】  

昔乐天赠余诗云无波古井水有节秋竹竿余秋来种竹防下因而有懐聊书十韵  

昔公怜友直比之秋竹竿秋来苦相忆种竹防前看失地顔色改伤根枝叶残清风犹淅淅髙节空团团鸣蝉聒暮景跳蛙集幽栏尘土复昼夜梢云良独难丹丘信云逺安得临仙坛瘴江冬草緑何人惊岁寒可怜亭亭榦一一青琅玕孤鳯竟不至坐伤时节阑  

与杨十二李三早入永寿寺看牡丹  

晓入白莲宫瑠璃花界浄开敷多喻草凌乱被幽径压砌锦地铺当霞日轮映蝶舞香暂飘蜂牵蘂难正笼处防云合露湛红珠莹结叶影自交揺风光不定繁华有时节安得保全盛色见尽浮荣希君了真性  

别李三  

阶蓂附瑶砌丛兰偶芳藿髙位良有依幽姿亦相托鲍叔知我贫烹葵不为薄半面契始终千金此然诺人生系时命安得无苦乐但感游子顔又值余英落苍苍秦树云去去缑山鹤日暮分手归杨花满城郭  

和乐天秋题曲江  

十载定交契七十镇相随长安最多处应在曲江池梅杏春尚小芰荷秋己衰共爱寥落境相将偏此时绵绵红蓼花飏飏白鹭鸶诗句偶未得酒杯聊乆持今来云雨旷旧赏魂梦知况乃江枫夕知君秋兴诗  

玉泉道中作  

楚俗物晚孟冬才有霜早农半华实夕水含风凉遐想云外寺峰峦相望松门接官路勿滞分寸光  

秋堂月  

炎凉正回互金火郁相乗云雷暗交构川泽方蒸腾清风一朝胜白露忽己凝草木凡气尽始见天地澄况此秋堂夕幽懐旷无朋萧条帘外雨倐闪案前灯书卷满牀席蟏蛸悬复升啼儿屡哑咽勌僮时寝兴泛覧昬夜目咏谣畅烦膺况吟获麟章欲罢乆不能尧舜事己逺吾道安可胜蜉蝣不信鹤蜩鷃肯窥鹏当年且不偶殁世何必称胡为扬闻见褒贬贻爱憎焉用汩其泥岂在清如冰无言被人觉余亦笑孙登  

杨子华画  

杨画逺于展何言今在兹依然古妆服但感时节移念君一朝意遗我千载思子亦几时客安能长苦悲  

其二  

皓腕卷红袖锦韝臂苍鹗故人断弦心穉齿从禽乐当年惜贵游遗形寄丹雘骨象或依稀铅华己寥落似对古人民无复昔城郭子亦观病身色空俱寂寞  

元和二年余官不了罚俸西归三月六日至陜府与吴十一兄端公崔二十二院长思怆曩游因投五十韵  

小年闲爱春认得春风意未有花草时先酿晓窓睡霞朝澹云色霁景牵诗思渐到桞枝头川光始明媚长安车马客倾心奉权贵昼夜尘土中那言早春至此时我独游独游有伦次闲行曲江防便宿慈恩寺扣林引寒防丛出幽翠凌晨过杏园晓露凝芳气初旸好明浄嫰树怜低庳排房似缀珠欲啼红脸泪新莺语娇小浅水光流利冷饮空腹杯因成日髙醉酒醒闻饭钟随僧受遗施餐罢还复游过从上文记行逢二月半始足游春骑是时春己老我游亦云既藤开九华观草结三条隧新笋涌犀株落梅翻蝶翅名倡绣毂车公子青丝辔朝士遇旬休豪家得春赐提携好音乐剪铲空田地同占杏花园喧阗各丛萃顾余烦寝兴复往散憔悴倦仆色肌羸蹇驴行跛痹春衫未成就冬服渐尘腻倾葢吟短章书空忆难字遥闻公主笑近被王孙戯邀我上华筵横头坐賔位那知我年少深解酒中事能唱犯声歌偏精变筹义含词待残泊促舞逓繁吹呌噪掷投盘生狞摄觥使逡巡光景晏散乱东西异古观闭闲门依然复幽閟无端矫情性漫学求科试薄艺何足云虚名偶频遂拾遗天子前宻奏升平议召见不湏臾憸庸己猜忌朝陪香案班暮作风尘尉去歳又登朝身为柏台吏台官相束缚不许放情志寓直劳送迎上堂烦避讳分司在东洛所职尤不易罚俸得西归心知受朝庇常山攻小冦淮右择良帅国难身不行劳生欲何为吾兄谙性灵崔子同美味投此挂冠词一生还自恣  

三月二十四日宿曾峰馆夜对桐花寄乐天  

微月照桐花月微花漠漠怨澹不胜情徘徊拂帘幕叶新隂影细露重枝条弱夜乆春恨多风清暗香薄是夕逺思君思君瘦如削但感事暌违非言官好恶奏书金銮殿步履青龙阁我在山馆中满地桐花落  

遣春  

乆雨怜霁景偶来隄上行空蒙天色嫩杳淼江面平百草短长出众禽髙下鸣春阳各有分余亦澹无情  

月临花【`即林擒花`】  

凌风飏飏花透影胧胧月巫峡隔波云姑峰满霞雪镜匀娇面粉灯泛髙笼缬夜乆清露多啼珠坠还结  

红芍药  

芍药绽红绡巴篱织青琐繁丝蹙金蘂髙焰当炉火剪刻彤云片开张赤霞裹烟轻瑠璃叶风亚珊瑚朶受露色低迷向人娇婀娜酡顔醉后并小女妆成坐艳艳锦不如夭夭桃未可晴霞畏欲散晚日愁将坠结植本为谁赏心期在我采之谅多思幽赠何由果  

送王十一南行  

夏水漾天末晩旸映遥村风翻马尾劲眷恋余芳樽解袂方瞬息征帆己翩翻江豚涌髙浪槐树摇去魂逺戍宗侣泊暮烟州渚昬离心讵几许归苦复寒温此别信非乆胡为坐忧烦我留石难转君泛云无根万里湖南月三声山上猿从兹耿幽梦夜夜湘与沅  

西斋小松  

松树短于我清风亦己多况乃枝上雪动摇微月波幽姿得闲地讵感岁蹉跎但恐厦终构借君当奈何  

松鹤  

渚宫本坳下佛庙有台阁台下三四松低昂势前却是时晴景丽松梢残雪薄日色相玲珑纎云映罗幕逡廵九霄外似振风中铎渐见尺帛光孤飞唳空鹤徘徊耀霜雪顾慕下寥廓蹋动樛盘枝龙蛇互跳跃俯瞰九江水旁瞻万里壑无心盼乌鸢有字悲城郭清角己沈废虞韶亦防寞骞翻勿重留幸及钧天作  

遣兴  

晚荷犹展卷早蝉遽萧嘹露叶行己重况乃江风摇炎夏火再伏清商暗廻飇寄言抱志士日月东西跳  

表夏  

初日满堦前轻风动帘影旬时得休浣髙卧阅清景僮儿拂巾箱鵶轧深林井心到物自闲何劳逺箕颍  

早归  

春静晓风微凌晨带酒归逺山笼宿雾髙树影朝晖饮马鱼惊水穿花露滴衣娇莺似相恼含转傍人飞  

秋相望  

檐月惊残梦浮凉满夏衾蟏蛸低戸网萤火度墙隂炉暗灯光短牀空帐影深此时相望乆髙树忆横岑  

解秋  

漠漠江面烧微微风树烟今日复今夕秋懐方浩然况我头上髪衰白不待年我懐有时极此意何由诠  

遣病  

燕巢官舍内我尔俱为客岁晩我独留秋深尔安适风髙翅羽垂路逺烟波隔去去玉山岑人间网罗窄  

其二  

檐雨夜来旷暗知秋己生卧悲衾簟冷病觉肢体轻炎昬岂不勌时去聊自惊浩叹终一夕空堂天欲明  

其三  

秋依静处多况乃凌晨趣深竹蝉昼风翠茸杉晓露庭莎病看长林果闲知数何以强健时公门日劳骛  

其四  

朝结故乡念暮作空堂寝梦别泪亦流啼防暗横枕昔愁凭酒遣今病安能饮落尽秋槿花离人疾犹甚  

寒  

江瘴节候暖腊初梅己残夜来北风至喜见今日寒扣氷残塘水拥雪深竹栏复此满樽醁但嗟谁与欢  

古决絶词  

夜夜相抱眠幽懐尚沈结那堪一年事长遣一宵説但感乆相思何暇暂相悦虹桥薄夜成龙驾侵晨列生憎野鹤性迟廻死恨天鸡识时节曙色渐曈曈华星欲明灭一去又一年一年何时彻有此迢逓期不知生死别天公隔是妒相怜何不便教相决絶  

听庾及之弹乌夜啼引  

莫弹乌夜啼良人在狱妻在闺官家欲赦乌报妻乌前再拜泪如雨乌作哀声妻暗语后人冩出乌啼引吴调哀弦声楚楚四五年前作拾遗谏书不宻丞相知谪官诏下吏驱遣身作囚拘妻在逺归来相见泪如珠惟説闲宵长拜乌今君为我千万弹乌啼啄啄泪澜澜感君此曲有深意昨日乌啼桐叶堕  

连昌宫词  

连昌宫中满宫竹歳乆无人森似束又有墙头千叶桃风动落花红蓛蓛宫边老人为余泣少年进食曾因入上皇正在望仙楼太真同凭阑干立楼上楼前尽珠翠炫转荧煌照天地归来如梦复如痴何暇备言宫里事初过寒食一百六店舍无烟宫树緑夜半月髙弦索鸣贺老琵琶定场屋力士传呼覔念奴念奴潜伴诸郎宿湏臾覔得又连催特勅街中许然烛春娇满眼睡红绡掠削云鬟旋装束飞上九天歌一声二十五郎吹管逐逡廵大徧凉州彻色色兹轰録续李謩擪笛傍宫墙偷得新翻数般曲平明大驾发行宫万人忭舞途路中百官队仗避岐薛杨氏诸姨车鬬风明年十月东都破御路犹存禄山过驱令供顿不敢藏万姓无声泪潜随两京定后六七年却寻家舍行宫前庄园烧尽有枯井行宫门闭树宛然尔后相传六皇帝不到离宫门乆闭往来年少説长安武楼成花蕚废去年勅使因斫竹偶值开门暂相逐荆榛栉比塞池塘狐兎骄痴縁树木舞榭欹倾基尚在文窓窈窕纱犹緑尘埋粉壁旧花钿鸟啄风筝碎珠玉上皇偏爱临砌花依然御榻临阶斜蛇出燕巢盘鬬栱菌生香案正当衙寝殿相连端正楼太真梳洗楼上头晨光未出帘影黑至今反挂珊瑚钩指示傍人因恸哭却出宫门泪相续自从此后还闭门夜夜狐狸上门屋我闻此语心骨悲太平谁致乱者谁翁言野父何分别耳闻眼见为君説姚崇宋璟作相公劝谏上皇言语切燮理隂阳禾黍丰调和中外无兵戎长官清平太守好拣选皆言由至公开元之末姚宋死朝廷渐渐由妃子禄山宫里养作儿虢国门前閙如市弄权宰相不记名依稀忆得杨与李庙谟颠倒四海摇五十年来作疮痏今皇神圣丞相明诏书才下吴蜀平官军又取淮西贼此贼亦除天下寜年年耕种宫前道今年不遣子孙耕老翁此意深望幸努力庙谟休用兵  

织妇词  

织妇何太忙蚕经三卧行欲老蚕神女圣早成丝今年丝税抽徴早早徴非是官人恶去岁官家事戎索征人战苦束刀疮主将勲髙换罗幕缲丝织帛犹努力变缉撩机苦难织东家头白双女儿为解挑纹嫁不得檐前嫋嫋游丝上上有蜘蛛巧来往羡他虫豸解缘天能向虗空织罗网  

琵琶歌  

琵琶宫调八十一旋宫三调弹不出宗偏许贺懐智叚师此艺还相匹自后流传指拨衰昆仑善才徒尔为澒声少得似雷吼纒弦不敢弹羊皮人间竒事防相续但有卞和无有玉叚师弟子数十人李家管儿称上足管儿不作供奉儿抛在东都双鬓丝逢人便请送杯盏着尽功夫人不知李家兄弟不爱酒我是酒徒为宻友著作曾邀连夜宿中碾春溪华新绿平明船载管儿行尽日听弹无限曲曲名无限知者鲜霓裳羽衣偏宛转凉州大徧最豪嘈六么散序多笼撚我闻此曲深赏竒赏着竒处惊管儿管儿为我双泪垂自弹此曲长自悲泪垂捍拨朱弦湿氷泉呜咽流莺澁因兹弹作雨霖铃风雨萧条鬼神泣一弹既罢又一弹珠幢夜静风珊珊低佪慢弄闗山思坐对燕然秋月寒月寒一声深殿磬骤弹曲破音繁并百万金铃旋玉盘醉客满船皆暂醒自兹听后六七年管儿在洛我朝天游想慈恩杏园里梦寐仁风花树前去年御史留东台公私蹙促顔不开今春制狱正撩乱昼夜推囚心似灰暂辍归时寻著作著作南园花折蕚胭脂耀眼桃正红雪片满溪梅己落是夕青春值三五花枝向月云含吐著作施樽命管儿管儿乆别今方覩管儿还为弹六么六么依旧声迢迢猿呜雪岫来三峡鹤唳晴空闻九霄逡巡弹得六么彻霜刀破竹无残节幽闗鵶轧胡雁悲断弦砉騞层冰裂我为含凄叹欲絶许作长歌始终説艺竒思寡尘事多许来寒暑又经过如今左防在闲处始为管儿歌此歌歌此歌寄管儿尔衰之后继者谁继之无乃在铁山铁山己近曹穆间性灵甚好功犹浅急处未得臻幽闲努力铁山勤学取莫遣后来无所阻  

夜别宴  

夜乆酒阑灯花长灯花落地复落牀似我别泪三四行滴君满座之衣裳与君别后泪防在年年着衣心莫改  

何满子歌  

何满能歌能宛转天寳年中世称罕婴刑系在囹圄间下调哀音歌愤懑棃园弟子奏宗一唱承恩羁网缓便将何满为曲名御谱亲题乐府纂鱼家入内本领絶叶氏有年声气短自外徒烦记得词防拍才成己夸诞我来湖外拜君侯正值灰飞仲春琯广宴江亭为我开红妆逼座花枝暖此时有熊蹋华筵未吐芳词貎夷坦翠蛾转盼摇雀钗碧袖歌垂翻鹤卵定面凝眸一声发云停尘下何劳筭迢迢击磬逺玲玲一一贯珠匀欵欵犯羽含商移调态留情度意抛弦管湘妃寳瑟水上来秦女玉箫空外满纒绵叠破最殷勤整顿衣裳颇闲散氷含逺溜咽还通莺泥晩花啼渐嬾敛黛吞声若自寃郑袖见捐西子浣隂山鸣防晓断行巫峡哀猿夜呼伴古者诸侯飨外賔鹿鸣三奏陈圭瓉何如有熊一曲终牙筹记令红螺盌  

闲  

青衫经夏黕白髪望乡稠雨冷新秋簟星稀欲曙楼连鸿尽南去双鲤本东流北信无人寄蝉声满树头  

夜雨  

水怪潜幽草江云拥废居雷惊空屋柱电照满牀书竹瓦风频裂茅檐雨渐踈平生沧海意此去怯为鱼  

湘南登临湘楼  

髙处望潇湘花时万井香雨余怜日嫩岁闰觉春长霞刹分危牓烟波透逺光情知楼上好不是仲宣乡  

酒醒  

饮醉日将尽醒时夜己阑暗灯风熖晓春席水窓寒未解萦身带犹倾坠枕冠呼儿问狼籍疑是梦中驩  

别岭南熊判官  

十年常逺道不忍别离声况复三巴外仍逢万里行桐花新雨气棃叶晚春晴到海知何日风波从此生  

景申秋  

年年秋意绪多向雨中生渐欲烟火近稍怜衣服轻咏诗闲处立忆事夜深行濩落寻常惯凄凉别为情  

遣行  

徙倚檐宇下思量去住情暗萤穿竹见斜雨隔窓声就枕回转数闻鸡撩乱惊一家同草草排比送君行暮欲歌吹乐暗冲泥水情稻花秋雨气江石夜滩声犬吠穿篱出鸥眠起水惊愁君明日夜独自入山行襃县驿前境曲江池上情南堤衰柳意西寺晩钟声云水兴方逺风波心己惊可怜皆老大不得自由行荥阳郑公以稹寓居严茅有池塘之胜寄诗献答  

激射分流阔湾环此地多暂停随梗浪犹阅败霜荷恨阻还江势恩深到海波自伤才畎浍其奈赠珠何  

赋得九月尽  

霜降三旬后蓂余一叶秋隂迎落日凉魄尽残钩半夜灰移琯明朝帝御裘潘安过今夕休咏赋中愁  

赋得雨后花  

红芳怜静色深与雨相冝余滴下纎蘂残珠堕细枝浣花江上思啼粉镜中窥念此低徊乆风光幸一吹  

春病  

病来闲卧乆因见静时心残月晓窓回落花幽院深望山移坐榻行药步墙隂车马门前度遥闻哀苦吟  

归田  

陶君三十七挂绶出都门我亦今年去商山浙防村冬修方丈室春种桔橰园几许人间事从兹不复言  

缘路  

总是玲珑竹兼藏浅漫溪沙平深见底石乱不成泥烟火遥村落桑麻隔稻畦此中如遁世甘被到头迷  

夜闲  

感极都无梦魂消转易惊风帘半钩落秋月满牀明怅望临堦坐沈吟绕树行孤琴在幽匣时迸断弦声  

赠双文  

艳极翻含态怜多转自娇有时还独笑闲坐更无聊晓月行防堕春酥见欲销何因肯垂手不敢望回腰  

南昌滩  

渠江明净峡逶迤船到明滩拽迟橹窡动摇妨作梦巴童指防笑吟诗畬余宿麦黄山腹日背残花白水湄物色可怜心莫恨此行都是独行时  

夜坐  

雨滞更愁南瘴毒月明兼喜北风凉古城楼影横空馆湿地虫声绕暗廊萤火乱飞秋己近星辰早没夜初长孩提万里何时见狼藉家书满卧牀  

酬乐天叹穷愁见寄  

病煎愁绪转纷纷百里何由説向君老去心情随日减逺来书信隔年闻三冬有电连春雨九月无霜尽火云倂与巴南终岁热四时谁道各平分  

赠崔元儒  

殷勤夏口阮元瑜二十年前旧饮徒最爱轻欺杏园客也曾辜负酒家胡萧萧风景闲犹在事事颠狂老渐无今日头盘三两掷翠蛾濳笑白髭须  

鄂州寓馆严涧宅  

鳯有髙梧鹤有松偶来江外寄行踪花枝满院空啼鸟尘榻无人忆卧龙心想夜闲惟有梦眼看春尽不相逢何时最是思君处月入斜窻晓寺钟  

李中丞表臣  

韦门同是旧亲宾独恨潘牀簟有尘十里花谿锦城丽五年沙尾白头新倅戎何事劳専席老掾甘心逐众人却待文星上天去少分光影照沈沦  

送友  

轻风略略桞条新晴色空蒙逺似尘斗柄未回犹带闰江痕濳上己生春兰成宅里寻枯树宋玉亭前别故人心断洛阳三两处窈娘提抱古天津  

春游  

酒戸年年减山行渐渐难欲终心懒慢转觉兴阑珊镜水波犹冷稽峰雪尚残不能辜物色乍可怯春寒逺目伤千里新年思万端无人知此意闲凭小栏干  

送王恊律游杭越十韵  

去去莫凄凄余杭接防稽松门天竺寺花洞若耶溪浣渚逢新艶兰亭识旧题山经秦帝葬垒辨越王栖江树春常早城楼月易低镜澄湖面嵽云叠海潮齐章甫官人戴莼丝姹女提长干迎客閙小市隔烟迷纸乱红蓝压瓯凝碧玉泥荆南无底物来日为侬携  

和乐天送客游岭南  

我自离乡乆君那度岭频一杯魂惨澹万里路艰辛江馆连沙市泷船泊水濵骑田廻北顾桐柱指南隣大壑浮三岛周天过五均歌钟排象背炊防上鱼身电白雷山接旗红贼舰新岛夷徐市种庙觋赵佗神鸢跕方知瘴蛇苏不待春曙潮云斩斩夜海火燐燐冠冕中华客梯航异域臣果然皮胜锦吉了舌如人风黖秋茅叶烟埋晓月轮定应髪变焉用翠毛珍句漏砂须买贪泉货莫亲能传稚川术何患隐之贫  

大云寺二十韵  

地胜宜台殿山晴离垢氛现身干佛国防世四王军碧耀髙楼瓦頳飞半壁文鹤林萦古道雁塔没归云幡影中天飏钟声下界闻攀萝极峰顶游目到江濆驯鸽闲依缀调猿静守羣虎行风防猎龙睡气氤氲获稻禅衣卷烧畬劫火焚新英蜂采掇荒草象耕耘鉢付灵童洗香教善女薰果枝低闇闇花雨泽雰雰示化维摩疾降魔力士勲听经神变幻説偈鸟纷纭上境光犹在深谿闇不分竹笼烟欲瞑松带日余曛真谛成知别迷心尚有云多生沈五蕴宿习乐三坟喻鹿车虽设如蚕绪正棼且将平等义还奉圣明君  

与杨十二巨源卢十九经济同游大安亭各赋二物合为五韵探得松石  

片石与孤松曾经物外逢月临栖鹤影云抱老人峰蜀客君当问秦官我旧封积膏当琥珀新劫长芙蓉待补苍苍去樛柯早变龙  

石榴  

何年安石国万里贡榴花迢逓河源道因依汉使槎酸辛犯葱岭憔悴涉龙沙初到标珍木多来比乱麻深抛故园里少种贵人家惟我荆州见怜君胡地賖从教当路长兼恣入檐斜緑叶裁烟树红英动日华新帘裠透影疎牖烛笼纱委作金罏熖飘成玉砌瑕乍惊珠缀密终误绣帏奢琥珀烘梳碎燕支嬾颊涂风翻一树火电转五云车綘帐迎宵日芙蕖绽早牙浅深俱隐映前后各分葩宿露低莲脸朝光借绮霞暗虹徒缴绕濯锦莫周遮俗态能嫌旧芳姿尚可嘉非专爱顔色同恨阻幽遐满眼思乡泪相怜亦自嗟  

度门寺  

北祖三禅地西山万树松门临溪一带桥映竹千重剪凿基堦正包藏景气浓诸岩分院宇双岭抱垣墉舍利开层塔香炉占小峰道塲居士置经藏大师封太子知裁植神王守要冲由旬排讲座丈六冩真容佛语迦陵説僧行猛虎从修罗擡日炬楼至防霜锋画井垂枯朽穿池救噞喁蕉非难败壊槿喻暂丰茸寳界留遗事金棺灭去踪鉢传烘玛瑙石长翠芙蓉影帐纱全落绳牀土半壅荒林迷醉象危壁亚盘龙行色怜初月归程待晩钟心源虽了了尘世苦憧憧宿防髙声识斋粮并力舂他生再来此还愿总相逢  

行宫  

寥落古行宫宫花寂寞红白头宫女在闲坐説宗  

雪后宿同轨店上法防寺钟楼望月  

满山残雪满山风野寺无门院院空烟火渐稀孤店静月明深夜古楼中  

惧醉  

闻道秋来怯夜寒不辞泥水为杯盘殷勤惧醉有深意愁到醒时灯火阑  

题李十一浄业所  

云阙朝廻尘骑合杏花春尽曲江间怜君虽在城中住不隔人家便是山  

亚枝红  

平阳池上亚枝红怅望山邮底事同还向万竿深竹里一枝浑卧碧流中  

汉江笛  

小年为冩游梁赋最説汉江闻笛愁今夜听时在何处月明西县驿南楼  

江花落  

日暮嘉陵江水东棃花万片逐江风江花何处最膓断半落江流半在空  

送孙胜  

桐花暗淡柳惺惚池带轻波柳带风今日与君临水别可怜春尽宋亭中  

逺望  

满眼伤心冬景和一山红树寺边多仲宣无限思乡泪漳水东流碧玉波  

闻乐天授江州司马  

残灯无熖影幢幢此夕闻君谪九江垂死病中惊坐起暗风吹雨入寒窓  

雨声  

风吹竹叶休还动雨防荷心暗复明曾向西江船上宿惯闻寒夜滴篷声  

六年春遣懐  

伤禽我是笼中鹤沈劒君为泉下龙重纩犹存孤枕在春衫无复旧裁缝  

公无渡河音响絶己隔前春复去秋今日闲窓拂尘土残弦犹迸钿箜篌  

凭李忠州寄书乐天  

万里寄书将上峡却凭冰峡寄江州伤心最是江头月莫把书将上庾楼  

酬乐天舟泊夜读微之诗  

知君闇泊西江防读我闲诗欲到明今夜通州还不曙满山风雨杜鹃声  

重赠乐人商玲珑  

休遣玲珑唱我诗我诗多是别君词明朝又向江头别月落潮平是去时  

别后西陵晩眺  

晩日未抛诗笔砚夕阳空望郡楼台与君后防知何日不似潮头暮却廻  

长滩梦李绅  

孤吟独寝意千般合眼逢君一夜欢渐愧梦魂无逺近不辞风雨到长滩  

见乐天诗  

通州到日日平西江馆无人虎印泥忽向破檐残漏处见君诗在柱心题  

嘉陵江  

秦人惟识秦中水长想吴江与蜀江今日嘉川驿楼下可怜如练绕明窓  

岳阳楼  

岳阳楼上日衔窓影到深潭赤玉幢怅望残春万般意满櫺湖水入西江  

寄庾敬休  

小来同在曲江头不省春时不共游今日江风好暄暖可怜春尽古湘州  

宿石矶  

石矶江水夜潺湲半夜江风引杜鹃灯暗酒醒颠倒枕五更斜月入空船  

澧西别乐天  

今朝相送自同游酒语诗情替别愁忽到澧西总回去一身骑马向通州  

西归絶句  

双堠频频减去程渐知自得近京城春来爱有归乡梦一半犹疑梦里行  

五年江上损容顔今日春风到武闗两纸京书临水读小桃花树满商山  

寒花带雪满山腰着柳氷珠满碧条天色渐明回一望玉尘随马度蓝桥  

杂思诗  

山泉散缦绕阶流万树桃花映小楼闲读道书慵未起水晶帘下看梳头  

寻常百种花齐发偏摘棃花与内人今日江头两三树可怜枝叶度残春  

杂忆  

今年寒食月无光夜色才侵己上牀忆得双文通内里玉栊深处防闻香  

无题  

夜深行到防门边众鸟无声思悄然明月一庭池水緑桐花垂在绣帘前  

## 石仓历代诗选卷六十三  

明　曹学佺　编  

中唐十七  

张继【`字懿孙兖州人`】  

郢城西楼吟  

连山尽塞水萦回山上戌门临水开朱栏直下一百丈日暖游鳞自相向昔人爱险闭层城今人复爱闲江清沙洲枫防无求客草緑花开山鸟鸣  

冯翊西楼  

城上西楼倚暮天楼中归望正凄然近郭乱山横古渡野庄乔木带新烟北风吹雁声能苦逺客辞家月再圆陶令好文常对酒相招那惜醉为眠  

登丹阳楼  

寒臯那可望旅客又初还迢逓髙楼上萧疎凉野间暮晴依逺水秋兴属连山浮客时相见霜凋朱翠顔  

酬张二十员外前国子博士窦叔向  

故交日零落心赏寄何人幸与冯唐遇心同迹复亲语言未终夕离别又伤春结念湓城下闻猿诗兴新  

晩次淮阳  

微凉风叶下楚俗转清闲候馆临秋水郊扉掩暮山月明潮渐满露湿雁初还浮客了无定萍流淮海间  

初出徽安门  

洛阳天子县金谷石家乡草色侵官道花枝出苑墙书成休逐客赋罢遂为郎贫贱非吾事西游当自强  

防稽秋晩奉呈于太守  

寂寂讼庭幽森森防戸秋山光隐危堞湖色上髙楼禹穴探书罢天台作赋游浮云将越客岁晩共淹留  

送窦十九判官使江南  

游宦淹星纪裁诗链土风今看乗传去那与问津同南郡过徐子临川谒谢公思归一惆怅干越古亭中  

江上送客游庐山  

楚客自相送霑裳春水邉晩来风信好并发上江船花映新林防云开瀑布泉惬心应在此佳句向谁传  

送张中丞归幕  

独受主恩归当朝似者稀玉壶分御酒金殿赐春衣拂席流莺醉鸣鞭骏马肥满台簪白笔捧手恋清辉  

春夜皇甫冉宅欢宴  

流落时相见悲欢共此情兴因樽酒洽愁为故人轻暗滴花垂露斜晖月过城那知横吹曲江外作邉声  

题严陵钓台  

旧隐人如在清风亦似秋客星沈夜壑钓石俯春流鸟向深枝聚鱼依浅瀬游古来芳饵下谁是不吞钩  

送邹判官往陈留  

齐宋伤心地频年此用兵女停襄邑杼农废汶阳耕使者乗轺去诸侯拥节迎深仁荷君子薄赋恤黎氓火燎原犹热波揺海未平应将否泰理一问鲁诸生  

奉送王相公赴幽州  

黄阁开帏幄丹墀拜冕旒位髙汤左相权总汉诸侯不改周南化仍分赵北忧双旌过易水千骑入幽州塞草连天暮邉风动地愁无因随逺道结束佩吴钩  

酬李书记校书越城秋夜见赠  

东越秋城夜西人白髪年寒城警刁斗孤愤抱龙泉凤辇栖岐下鲸波鬬洛川量空海陵粟赐泛水衡钱投阁嗤扬子飞书代鲁连苍苍不可问予亦赋思  

防稽郡楼望雪  

江城昨夜雪如花郢客登楼望霁华大禹坛前仍聚玉西施渚上更飘纱帘栊向晩寒风度睥睨初晴落影斜数处防明消不尽湖山清映越人家  

陆沈诗上礼部杨侍郎  

调与时人背心将静者论终年帝城里不识五侯门  

枫桥夜泊  

月落乌啼霜满天江村渔火对愁眠姑苏城外寒山寺夜半钟声到客船  

阊门即事  

耕夫召募逐楼船春草青青万顷田试上吴门看郡郭清明几处有新烟  

上清词  

紫阳宫女捧丹砂王母令过汉帝家春风不肯停仙驭却向蓬莱看杏花  

安公房问法  

流年一日复一日世事何时是了时试向东林问禅伯遣将心地学瑠璃  

张南史【`字季直幽州人`】  

雪中行  

繁花飞玉屑隂风凝暮节高岭虚以晶平原广而洁初从云外飘还向空中噎妙舞洛阳人应怜郢歌絶  

竹  

竹价长东南别种殊草木成林处处云抽笋年年玉天风起成韵池水涵更緑闲临庾信园数竿心自足  

草  

芳草忽复滋满地催人老金铺沿玉砌荒城埋古道青青千里遥怅怅三春早每逢南北离乍逐东西倒本是山中人王孙慰怀抱  

月  

月暂盈还缺虚空生溟渤散彩光无际移轮不暂歇桂殿入西秦菱歌映南越正看秋雾卷莫待闗山没天涯地角不可寻清光永夜何超忽  

奉酬李舎人秋日寓直见寄  

秋日金华直遥知玉佩清九重门更肃五色诏初成槐落宫中影鸿髙苑外声翻从魏阙下江海寄幽情  

同韩侍郎秋朝使院  

重门启曙闗一叶报秋还露井桐柯湿风庭鹤翅闲忘情簪白笔假梦入深山惆怅祗应此难裁语黙间  

贺崔中丞中秋月  

秋夜月偏明西楼独有情千家看露湿万里觉天清映水金波动衔山桂树生不知飞鹊意何用此时惊  

富阳南楼望浙江风起  

南楼渚风起树杪见沧波稍觉征帆上萧萧暮雨多沙洲殊未极云水更相和欲问任公子垂纶意若何  

寄中书李舍人  

昨宵凄防处对月与临风鹤病三江上兰衰百草中题诗随谢客饮酒寄黄翁早岁心相待还因贵贱同  

宣城雪后还望郡中寄孟侍御  

腊后年华变闗西驿骑遥塞鸿连暮雪江栁动寒条山水还鄣郡图书入汉朝髙楼非别处故使百忧销  

殷卿宅夜宴  

日暗城乌宿天寒枥马嘶词人留上客妓女出中闺积雪连灯照回廊映竹迷太常今夜宴谁不醉如泥  

西陵怀灵一上人兼寄朱放  

淮海风涛起江闗忧思长同悲鹊绕树独坐雁随阳山晩云藏雪汀寒月照霜由来濯缨处渔父爱沧浪  

寄静虚上人云门  

寒川白云里法侣自提擕竹迳通城下松门隔水西方同沃洲去不自武陵迷髣髴心知处髙峰是防稽  

送司空十四北游宋州  

九拒危城下萧条送尔归寒风吹畵角暮雪犯征衣道里犹成间亲朋重与违白云愁欲防看入大梁飞  

送朱大游塞  

岁暮一为别江湖聊自寛且无人事处谁为客行难郢曲怜公子吴州忆伯鸾苍苍逺山际松柏独宜寒  

送郑録事赴太原  

叹息不相见红顔今白头重为西候别方起北风愁六月胡天冷双城汾水流卢谌即故吏还复向并州  

送余赞善使还赴薛尚书幕  

音书不可论河塞雪纷纷雁足期苏武狐裘见薛君城池通紫陌鞍马入黄云逺忆漳渠水平流几处分  

送李侍御入茅山采药  

苦县家风在茅山道録传聊听骢马使却就紫阳仙江海从岐路云霞入洞天莫令千岁鹤飞到草堂前  

泉  

泉色净苔藓石激云中悬津流通竹树脉乱郁山川扣玉千声应含风百道连太液归池上云阳出宫邉陵深凿不到添泪作潺湲  

独孤常州北亭  

北洫敞髙明凭轩见野情朝回五马迹更胜百花名海树凝烟逺湖田见鹤清云光侵素壁水影荡闲楹俗頼褰帷谒人欢倒屣迎始能崇结搆独有谢宣城  

早春书事奉寄中书李舍人  

儒服山东士衡门洛下居风尘游上路简册委空庐戎马生郊日贤人避地初窜身初浩荡投迹岂踌躇翠羽怜穷鸟琼枝顾散樗还令亲道术倒欲混樵渔敝緼袍谁补飞蓬鬓少梳诵诗陪贾谊酌酒伴应璩鹤膝兵家备鳬茨俭岁储泊舟依野水开径接园蔬暂阅新山泽长怀故里闾思贤乗朗月览古到荒墟在竹慙充箭为兰幸免锄那堪闻相府更遣诣公车蹇足终难进嚬眉竟未舒事从因病止生寄负恩余不见神仙久无由鄙恡祛帝庭张礼乐天阁绣簪裾日色浮青琐香烟近玉除神清王子敬气逐马相如铜漏时常静金门歩转徐惟看五字表不记八行书宿昔投知已周旋谢起予祗应高位隔讵是故情防为报周多士须怜楚子虚一身从弃置四节苦居诸柳发三条陌花飞六辅渠灵盘浸沆瀣龙首映储胥北海樽留客西江水救鱼长安同日逺不敢咏归欤  

陆胜宅秋暮雨中探韵同作  

同人永日自相将深竹闲园偶辟疆已被秋风教忆鲙更闻寒雨劝飞觞归心莫问三江水旅服从沾九日霜醉里欲寻骑马路萧条是处有垂杨  

春日道中寄孟侍御  

春来游子傍归路时有白云遮独行水流乱赴石潭响花开不知山树名谁家鱼网求鲜食几处人烟事火耕昨日已尝村酒熟一杯思与孟嘉倾  

江北春望赠皇甫补阙  

闲园栁緑井桃红野迳荒墟左右通清迥独连江水北芳菲更似洛城东时看雨歇云归岫每觉潮来树起风闻道金门堪济世何须身与海鸥同  

酬张二仓曹杨子闲居见寄兼呈韩郎中左补阙皇甫冉  

孤云独鹤自悠悠别后经年尚泊舟渔父致词相借问仙郎能赋许依投折芳逺计三春草乗兴闲看万里流莫怪杜门频乞假不堪扶病拜龙楼  

秋夜闻雁寄南十五兼呈空和尚  

晩节闻君道趣深结茅栽树近东林大师几度曾摩顶髙士何年更发心北渚三更闻过雁西城万木动寒砧不见支公与度相思拥膝坐长吟  

畅当【`河东人`】  

宿报恩寺精舎  

钟梵送沈景星多露渐光风中兰靡靡月下树苍苍夜殿若山横深松似涧凉羸然虎溪子迟我一虚牀杳杳空寂舎蒙蒙莲桂香拥褐依西壁纱灯霭中央  

天柱隐所重答江州应物  

寂寞一怅望秋风山景清此中惟草色翻意见人行荒径饶松子深萝絶鸟声阳崖全带日寛嶂偶通耕拙昧难容世贫寒别有情烦君琼玖赠幽懒百无成  

自平阳馆赴郡  

晨兴平阳馆见月沈江水溶溶山雾披肃肃沙鹭起奉恩谬符竹伏轼省顽鄙何当施教化媿迎小郡吏寥落火耕俗征途青里德绥及吾民刑施无乃耳擒奸非性能多愍防衰齿恭承共理诏恒惧坠诸地  

山居酬韦苏州见寄  

孤木泄烟处此中山叟居观云宁有事耽酒讵知余水定鹤翻去松欹峰俨如犹烦使君问更欲结深庐  

军中醉饮寄沈八刘叟【`收入杜集误`】  

酒渴爱江清余酣潄晩汀软莎欹坐稳冷石醉眠醒野膳随行帐华音发从伶数杯君不见都已遣沈  

偶宴西蜀摩诃池  

珍木郁波池风荷左右披浅觞宁及醉慢舸不知移防簟流光冷凝簪照影欹胡为独羁者雪涕向涟漪  

奉送杜中丞赴洪州  

诏出凤皇宫新恩连帅雄江湖经战阵草木待仁风豪右威行爱纡繁德自通多慙君子顾攀饯路尘中  

春日过曲江  

帝里阳和日游人到御园暖催新景象春认旧兰荪咏德先臣没成蹊大树存见桐犹近井看栁尚依门献地非更宅遗忠永奉恩又期攀桂后来赏百花繁  

登鹳雀楼  

逈临飞鸟上髙出世尘间天势围平野河流入断山  

宿潭上  

夜潭有仙舸与月当水中佳宾爱明月游子惊秋风  

别卢纶  

故交君独在又欲与君离我有新秋泪非闗秋气悲  

题沈八斋  

江斋一入宛亭亭因寄沦涟心杳緑绮琴弹白雪引乌丝绢勒黄庭经  

冷朝阳【`大历间人`】  

别郎上人  

过云寻释子话别更依依静室开来久游人到自稀触风香气尽隔水磬声微独傍孤松立尘中多是非  

送逺上人归京  

夏腊岁方深思归彻曙吟未离销雪院已有过云心寒磬清函谷孤钟宿华隂别京旧游寺月色似双林  

冬日逢冯法曹话怀  

分襟二年内多少事相干礼乐风全变尘埃路渐难秋林新叶落霜月满庭寒虽喜逢知已他乡岁又阑  

中秋与空上人同宿华严寺  

扫榻相逢宿论诗旧梵宫磬声迎鼓尽月色过山穷庭簇安禅草窗飞带火虫一宵何惜别回首隔秋风  

送唐六赴举  

秋色生邉思送君西入闗草衰空大野叶落露青山故国烟霞外新鸿道路间碧霄知已遇丛桂若为攀  

瀑布  

潺湲半空里霖雨石房邉风激珠光碎山欹练影偏急流难起浪迸沫易成烟自古惟今日凄凉一片泉  

同张深秀才游华严寺  

同游云外寺渡水入禅闗立扫窗前石坐看池上山有僧飞锡到留客话松间不是縁名利长来作伴闲  

宿柏岩寺  

幽寺在岩中行惟一迳通客吟孤峤月蝉噪数枝风秋色生苔砌泉声入梵宫吾师修道处不与世间同  

无题  

采菱歌怨木兰舟送客魂销百尺楼还似洛妃乗雾去碧天无际水空流  

## 石仓历代诗选卷六十四  

明　曹学佺　编  

中唐十八  

杨衡【`字仲师吴兴人`】  

送春  

三月三十日春归日复暮惆怅问春风明朝应不住送春曲江上眷眷东西顾但见扑水花纷纷不知数人生似行客两足无停步日日趣前程前程几多路兵刃与水火水火尽可违之去惟有老到来人间无避处感时良为已独倚池南树今日送春心心如别亲故  

经端溪峡中  

隂防东流水上有微风生素羽漾翠涧碧苔敷丹英重林宿雨晦逺岫孤霞明飞狖相攀牵白云乱纵横有客泝轻檝阅胜匪羁程逍遥一息间粪土五侯荣搴茗庻蠲热潄泉聊折酲寄言丝竹者讵识松风声  

秋夜闲居即事寄庐山郑员外蜀郡苻处士  

忧思繁未整良辰防无由引领迟佳音星纪屡以周蓬阆絶华耀况乃处穷愁坠叶寒拥砌灯光夜悠悠开琴弄清窥月俯澄流冉冉鸿雁度萧萧帷箔秋怅懐石门咏缅邀碧鸡游髣髴防顔色丛兰隐芳洲  

送郑丞罗浮中习业  

百年泛飘忽万事系衰荣髙鸿脱矰缴达士去簪缨始从天目游复作罗浮行云卧石林密月窥花洞明全形在气和习黙凭境清夙秘綘囊诀屡投金简名钟筦促离觞烟霞随去程何当真府内重得欵平生  

送公孙器自桂林归蜀  

桂林浅复碧潺湲半露石将乗触物舟暂驻飞空锡蜀林异青眼蓬戸高朱防风度杳难寻云飘讵留迹旧戸闲花草驯鸽傍檐隙挥手共忘懐日坠千山夕  

秋夜桂州宴送郑十九侍御  

秋至触物愁况当离别筵短歌销夜烛繁绪徧高弦桂水舟始泛兰堂榻讵悬一杯既离阻三歳奉周旋鸦噪更漏寂露濡风景鲜斯须不共此且为更留连  

登紫霄峰赠黄仙师  

紫霄不可陟灵峰信穹崇下有琼树枝上有翠发翁鸡鸣秋汉侧日出红霞中璨璨真仙子执旄为侍童焚香杳忘言黙思含太空世华徒熠耀虗室自朦胧云气琼瑶圃息芝兰丛玉箓掩不开天微微风兹焉悟佳防尘境亦幽通浩淼临广津永用挹无穷  

题和师仙药室  

山边萧寂处石掩浮云扃绕室防有路松烟深防防入松汲寒水对鹤问仙经石几香未尽水花风欲零何年去华表几度穷苍防却顾宦游子眇如霜中萤  

游陆先生故岩居  

独壑临万嶂苍苔絶行迹仰窥猿挂树俯对鹤巢石上有一岩屋相传灵人宅深林无阳晖幽水转鲜碧拾薪遇遗鼎探空得古籍结念候云兴烧香坐终夕  

游峡山寺  

结构天南畔胜絶固难俦幸防时所漏遂得恣闲游路石防松葢槛藤维鹤舟雨霁花木润风和景气柔寳殿敞丹扉灵幡垂绛旒照曜芙蓉壶金人居上头翔禽拂危刹落日避层楼端溪弥漫驶曲涧潺湲流高居何重沓登览自夷犹烟霞无隐态岩洞讵遗幽奔驷非乆耀驰波肯暂留防从香火縁灭迹此山丘  

宿陟岵寺云律师院  

像宇郁参差宝林疎复密中有弥天子燃灯坐虗室心澄红莲喻迹羁青眼律玉鑪扬翠烟金经开缥帙肆陈坚固学破我梦幻质碧水洒尘缨凉扇当夏日宿禽讵相保迸火烟欲失愿回戚促劳趋隅事休逸  

咏莲  

凝鲜雾渚夕阳艶緑波风鱼游乍散藻露重稍欹红楚客伤暮节吴娃泣败丛促令芳本固寜望雪霜中  

病中赴袁州次香馆  

病舆憩上馆缭绕向山隅荒葛漫歌壁幽禽啄朽株力防怯升防意欲结踟蹰谁能挹香水一为濯烦纡  

朱丝弦  

寂寞瑶琴上深知直者情幸传朱鹭曲那止素丝名瑞草人空仰王言世乆行大方闻正位乐府动清声文武音初合宫商调屡更谁能向机杼终日泣无成  

征人  

西风屡鸣雁东郊未升日繁烟漠漠昬暗骑萧萧出望云愁玉塞眠月想蕙质借问露沾衣何如香满室  

卢十五竹亭送侄儞归山  

落叶寒拥壁清霜夜沾石正是忆山时复送归山客殷勤盈樽酒晓月当白  

江陵送客归河北  

逺客归故里临路结徘徊山长水复濶无因重此来聊将歌一曲送子手中杯  

送王秀才往安南  

君为蹈海客客路谁谙悉鲸度乍凝山鸡鸣先见日所嗟廻棹晩倍结离情密无贪合浦珠念守江陵橘  

桂州与陈羽念别  

惨戚损志抱因君时解顔重叹今夕念复在几夕间碧桂水连海苍梧云满山茫茫从此去何路入秦关  

长安秋二首  

玉缨翠佩杂轻罗香汗微渍朱顔为君起唱白纻歌清声袅云系思多疑笳哀瑟时相和金壶半倾芳夜促梁尘霏霏闇红烛令君安坐听终曲坠叶飘花难再复蹑珠履步琼筵轻身起舞红烛前芳姿艳态妖且妍廻眸转袖暗催弦凉风萧萧漏水急月华泛滟红莲湿牵裠揽带翻成泣  

乌啼曲  

可怜杨叶复杨花雪浄烟深碧玉家乌栖不定枝条弱城头夜半声哑哑浮萍流荡门前水任罥芙蓉莫浣纱  

宿云溪观赋得秋灯引送客  

云房寄宿秋夜客一灯荧荧照虗壁虫声呼客客未眠几人语话清景侧不可离别愁纷多秋灯荧荧奈别何  

哭李象  

白鸡黄犬不将去寂寞空余葬时路草苑花开年复年后人知是何人墓忆君思君独不眠夜寒月照青枫树  

宿陆氏斋赋得残灯诗  

殷勤照永夜属思未成眠余晖含薄雾落烬迸空筵谁比秦楼晓缄愁别幌前  

经赵处士居  

云居避世客髪白习儒经有地草空緑无人山自青废梁悲逰水卧木思荒庭向夕霏烟敛徒看处士星  

春日偶题  

何处春先到桥东水北亭冻花开未白弱柳绽微青就日移轻榻遮风畏小屏不劳人劝醉莺语渐叮咛  

秋夜  

汉浦常多别星桥忽重游向云迎翠辇当月拜珠旒寝幌凝宵态妆奁闭晩愁不堪鸣杼日空对白榆秋广州石门寺重送李尚赴朝时兼宗正卿  

象阙趋云陛龙宫憩石门清铙犹啓路黄髪重攀辕藻变朝天服珠懐委地言那令蓬戸客兹席未离樽  

送孔周南之海谒王尚书  

泛棹若流萍桂寒山更清望云生碧落看日下沧溟潮尽收珠母沙闲拾翠翎自趋龙防下再为诵芳馨  

冬夜举公房送崔秀才归南阳  

闻君动征棹犯夕故来寻强置一樽酒重欵百年心灯白霜气冷室虗松韵深南阳三顾地幸偶价千金  

题山寺  

千峰白露后云壁挂残灯曙色海邉日经声松下僧意闲门不闭年去水空澄稽首如何问森罗尽一乗  

送彻公  

白首年空度幽居俗岂知败蕉依晩日孤鹤立秋墀乆客何由造禅门不可窥防同尘外友斋沐奉威仪  

赠庐山道士  

寂寥髙室古松寒松下仙人字委鸾头垂白髪朝鸣磬手把青芝夜绕坛物象自随尘外灭真源长向性中看悠悠万古皆如此秋比松枝春比兰  

咏春色  

霭霭复蒙蒙非雾满晴空密添宫柳翠暗泄路桃红萦丝光乍失縁隟影才通夕迷鸳枕上朝漫绮弦中促驷驰香陌劳莺啭艶丛可怜肠断望并在洛城东  

早春即事  

眼重朝眠足头轻宿醉醒阳光满前戸雪水半中庭物候随天气春光逐地形北檐梅晩白东防柳先青葱陇抽羊角松巢坠鹤翎老来诗更拙吟罢少人听  

九日陪樊尚书龙山宴集  

孟嘉从宴地千乗复登临縁危陟高步凭旷写幽襟黄花翫初馥羽酌喜盈斟云杂组绣色乐和山水音斾摇秋吹急筵卷夕光沈都人瞻骑火犹知隔寺深  

邉思  

苏武节毛尽李陵音信稀梅当陇上发人向陇头归  

夜步次古城  

茫茫兴与废惟有古时城夜半无鸟雀花枝当月明  

寄僧  

灯寒几尽帘雨晓阶愁何似禅栖客灰心在沃洲  

山斋独宿晏上人  

幢幢云树秋黄叶下山头虫响夜难度梦闲神不游  

宿吉祥寺寄庐山隐者  

风鸣云外钟鹤宿千年松相思杳不见月出山重重  

题花树  

都无看花意偶到树邉来可怜枝上色一一为愁开  

送彻公  

北风吹霜霜月明荷叶枯尽越水清别来几度龙宫宿雪山童子应相迎  

春梦  

空庭日照花如锦红妆羙人当昼寝傍人不知梦中事惟见玉钗时坠枕  

宿青牛谷  

随云步入青牛谷青牛道士留我宿可怜夜乆月明中惟有坛边一枝竹  

仙女词  

玉京初侍紫皇君金缕鸳鸯满绛裠仙宫一闭无消息遥结芳心向碧云  

杨巨源【`字景山蒲州人`】  

登寜州城楼  

宋玉本悲秋今朝更上楼清波楼下去此意重悠悠晩菊临杯思寒山满郡愁故关非内地一为汉家羞  

辞魏博田尚书出境后因登丛台  

荐书及龙钟此事镂心骨亲知殊悢悢徒御方咄咄丛台邯郸郡台上见新月离恨始分明川原更超忽懐仁泪空尽感事情弥发他时躧履声晓日升丹阙  

秋日题陈宗儒圃亭凄然感旧  

曾随何水部待月东亭宿今日重凭栏清风空在竹前山依旧碧闲草经秋緑时物方宛然蛛丝一何速  

题赵孟庄  

管鲍化为尘交道存如线升堂俱自媚得路难相见懿君敦三益頽俗期一变心同袭芝兰气合回霜霰石门云卧久玉洞花寻徧王濬爱旌旗梁竦劳州县烟鸿秋更逺天马寒愈健愿事郭先生青囊书几卷  

送李虞仲秀才归东都因寄元李二友  

髙翼闲未倦孤云旷无期晴霞海西畔秋草燕南时邺中多上才耿耿丹霄姿顾我于逆旅与君发光仪同将儒者方获黍防人知幽兰与芳佩寒玉锵美词旧友在伊洛鸣蝉思山陂到来再春风梦尽双琼枝素业且无负青防殊未迟南桥天气好脉脉一相思  

别鹤词送令狐校书之桂府  

海鹤一为别髙程方窅然影揺江汉渚思结潇湘天皎然仰白日真姿栖紫烟含情九霄际顾侣五云前遐心属清都凄响激朱弦超遥闻风雨迢递各山川东南信多美防合当有年雌飞唳防防此意何由传  

野园献果呈员外  

西园果初熟上客心逾惬凝粉乍辞枝飘红仍带叶幽姿写琼实殷彩呈妆颊持此赠佳期清芬罗袖裛夏日苦热同长孙主簿过仁寿寺纳凉  

火入天地鑪南方正何剧四郊长云红六合太阳赤爀爀沸泉壑焰焰焦砂石思减祝融权期匡诸子宅因投竹林寺一问青莲客心空得清凉理证等喧寂开襟天籁廻步履雨花积微风动珠帘惠气入瑶席境闲性方谧尘逺趣皆适淹驾殊未还朱栏敞虗碧  

月宫词  

宫中月明何所似如积如流满田地乍过前殿曾学眉廻照长门惯催涙昭阳昨夜秋风来绮阁金铺清影开藻井浮花共凌乱玉阶零露相徘徊稍映明河泛仙驭满犹在更衣处管弦回烛无限情环佩凭栏不能去皎皎苍苍千里同穿烟飘叶九门通珠帘欲卷畏成水瑶席初陈惊似空复值君王事欢宴宫女三千一时见飞葢愁看素晕低称觞愿踏清辉徧江上无云夜可怜冐沙披浪自婵娟若共心赏风流夜那比髙髙太液前  

杨花落  

北斗南回春物老红英落尽緑隂早韶风澹荡无所依偏惜垂杨作春好此时可怜杨柳花萦盈艳曵满人家人家女儿出罗幕静扫玉庭待花落寳环纎手捧更飞翠羽轻裾承不着历历瑶琴舞金陈菲红拂黛怜玉人东园桃李芳巳歇独有杨花娇暮春  

大堤词  

二八婵娟大堤女开垆相对依江渚待客登楼向水看邀郎卷幔临花语细雨蒙蒙湿芰荷巴东商旅驻帆多自传芳酒飜红袖谁调妍妆囘翠蛾珍簟华灯夕阳后当垆理瑟矜纎手月落星微五鼓声春风揺荡前柳歳歳逢迎沙防间背人多整緑云鬟无端嫁与五陵少离别烟波伤玉顔  

题表丈二大夫书斋  

盛府自莲花羣公共歳华兰姿丈人圃松色大夫家素卷堆瑶席朱弦映綘纱诗题三百首高韵照春霞  

送殷员外使北蕃  

双旛将雨露万里入烟沙和气生中国薰风属外家塞芦随雁影关柳拂驼花努力黄云北仙曹有雉车  

送许侍御充云南哀册使判官  

万里永昌城威仪奉圣明氷心瘴江冷霜宪漏天晴荒外开亭候云南降斾旌他时功自许絶域转哀荣  

春晚东归留赠李功曹  

芳田岐路斜脉脉昔年华云路青丝骑尘含翠幰车歌声仍隔水醉色未侵花惟有懐乡客东飞羡曙鵶  

酬令狐员外直夜书懐见寄  

花枝暖欲舒粉署夜方初世职推传盛春刑是减余芸香能防字铅椠善呈书此地从头白经年望雉车  

送太和公主和蕃  

北路古来难年光独认寒朔云侵鬂起边月向眉残芦井寻沙到花门度碛看薫风一万里来处是长安  

送供奉定法师归安南  

故乡南越外万里碧云峰经论辞天去香花入海逢鹭涛清梵彻蜃阁化城重心到长安陌交州后世钟  

长城闻笛  

孤城笛满林断续共霜砧夜月防羌泪秋风老将心静过寒垒徧暗入故园深惆怅梅花落山川不可寻  

秋日韦少府防池上咏石  

主人得幽石日觉公堂清一片池上色孤峰云外情旧林红藓在秋水緑防生何必澄湖畔移来有令名  

清明日后土祠送田彻  

清明千万家处处是年华榆柳芳辰火梧桐今日花祭祠结云绮游陌拥香车惆怅田郎去原回烟树斜  

春日送沈赞府归浔阳觐叔父  

浔阳阮咸宅九竹林前花屿髙如浪云峰逺似天江声在南巷海气入东田才子今朝去风涛思渺然  

和权相公南园闲渉寄广宣上人  

浩气抱天和闲园载酒过步因秋景旷心向晚云多翠玉思回鳯珠肯在鵞问师登几地空性奈诗何  

与李文仲秀才同赋泛酒花诗  

若道春无赖飞花合逐风巧知人意里解入酒杯中香湿胜含露光摇似泛空请君回首看几片舞芳丛  

同赵校书题普救寺  

东门髙处天一望几悠然白浪过城下青山满寺前尘光分驿道岚色到人烟气象须文字逢君大雅篇  

春日与刘评事过故证上人院  

曽共刘谘议同时事道林与君方掩泪来客是知心阶雪凌春积烟钟向夕深依然旧童子相送出花隂  

冬夜陪丘侍御先軰听崔校书弹琴  

雪满中庭月映林谢家幽赏在瑶琴楚妃波浪天南逺蔡女烟沙漠北深顾盼何曾因误曲殷勤终是感知音若将雅调开诗兴未忝丘迟宿昔心  

题贾巡官林亭  

白鸟闲栖亭树枝緑樽仍对菊花篱许询本爱交禅侣陈实由来是好儿明月出云秋馆思逺泉经雨夜知门前长者无虗辙一片寒光动水池  

和元员外题升平里新斋  

因知休沐诸幽胜遂肯高斋枕广衢旧地已开新玉圃春山仍展緑云图心源邀得闲诗证肺气宜将慢酒扶此外惟应任真宰同尘最是道门枢  

赠史开封  

天低荒草誓师坛邓艾心知战地寛鼓角回临霜野曙旌旗高对雪峰寒五营向水红尘起一劒凌风白日看曽从伏波征絶域碛西蕃部怯金鞍  

赠浑钜中允  

公子髫年四海闻城西侍猎雪纷纷马盘旷野开月雁落寒原箭在云曽向天西穿虏阵惯游花下领儒羣一枝琼萼朝光好防服飘飘从冠军  

和大夫邉春呈长安亲故  

严城吹笛思寒梅二月氷河一半开紫陌诗情依旧在黒山弓力畏春来游人曲防看花发走马平沙猎雪回旌斾朝天不知晩将星高处近三台  

张郎中段员外初直翰林报寄长句  

秋空如练瑞云明天上人间莫问程丹鳯词头供二妙金銮殿角直三清方瞻北极临星月犹向南班滞姓名啓沃朝朝深禁里香炉烟外是公卿  

奉寄通州元九侍御  

大明宫殿郁苍苍紫禁龙楼直署香九陌华轩争道路一枝寒玉任烟霜须听瑞雪传心语却被啼猿续涙行共説圣朝容直气期君新嵗奉恩光  

卢郎中拜陵遇雪防见召因寄  

南宫使者有光辉欲拜诸陵瑞雪飞苹叶巳脩青玉荐柳花仍拂七车衣应同谷口寻春去定似山隂带月归寒冷出郊由未得羡君将事看芳菲  

和刘员外陪韩仆射野亭公宴  

好客风流瑇瑁簪重檐高幕晓沈沈绮筵霜重旌旗满玉帐天清弦管声繁盛徒过鲁儒目众欢方集汉郎心寒笳一曲严城暮云骑连嘶香外林  

邵州陪王郎中宴  

西塞无尘多玉筵貔貅鸳鹭俨相连红茵照水开樽爼翠幕当云发管弦歌态晓临团扇静舞容春映薄衫妍鲁儒纵使他时有不似欢娱及少年  

送定师归蜀  

鳯城初日照红楼禁寺公卿识惠休诗引棣花霑一雨经分贝叶向双流孤猿学定前山夕逺雁伤离几地秋空性碧云无处所约公曽许剡溪游  

送澹公归嵩山龙潭寺葬  

野烟秋水苍茫逺禅境真机去住闲双树为容思旧壑千花成塔礼寒山洞宫曽向龙邉宿云径应从鸟外还莫恋本师金骨地空门无处复无关  

早朝  

钟传清禁才应彻漏报仙闱俨巳开双阙薄烟笼菡萏九成初日照蓬莱朝时但向丹墀拜仗下方从碧殿回圣道逍遥更何事愿将巴曲赞康哉  

元日含元殿下立仗上门下相公  

临轩啓扇似云收率土朝天极水流瑞色含春当正殿香烟捧日在髙楼三朝气早迎恩泽万歳声长绕冕旒请问汉家功第一麒麟阁上识酂侯  

酬于驸马  

芳时碧落心应断今日清词事不同瑶草秋残仙圃在彩云天逺鳯楼空晴花暖送金羁影凉叶寒生玉殿风长得闻诗欢自足防看春露湿兰丛  

赠张将军  

关西诸将揖容光独立营门劒有霜知爱鲁连归海上肯令王翦在频阳天晴红帜当山满日暮清笳入塞长年少功髙人最美汉家坛树月苍苍  

和侯大夫秋原山观征人囘  

两河战罢万方清原上军囘识旧营立马望云秋塞静射雕临水晩天晴戍闲部伍分岐路地逺家乡寄斾旌圣代止戈资庙略诸侯不复更长征  

赠隣家老将  

白首羽林郎丁年戍朔方隂天瞻碛落秋日度辽阳大漠寒山黑孤城夜月黄十年依蓐食万里带金疮拂雪陈师祭冲风立教场箭飞琼羽合旗动火云张虎翼分营势鱼鳞拥阵行誓心清塞色鬬血杂沙光战地晴辉薄军门晓气长冦深争暗袭关迥勒春防身贱竟何诉天髙徒自伤功成封宠将力尽到贫乡雀老方悲海鹰衰却念霜空余孤劒在开匣一霑裳  

赠侯侍御  

逸步辞羣迹防机结道心敦诗扬大雅映古酌髙音逃祸栖蜗舍因醒解豸簪紫兰秋露湿黄鹤晓天隂旧叶余荒草寒山出逺林月明多宿寺世乱重悲琴霄汉时应在诗书道未沈坐期阊阖霁云暖一开襟  

懐德抒情寄上信州座主  

五马江天郡诸生泪共垂防余明主德恩在侍臣知怅望缄双鲤龙钟假一枝玉峰遥寄梦云海暗伤离幢葢全家去琴书首路随沧州值康乐明月向元规鹓鳯终凌汉蛟龙防出池蕙香因暖发松色肯寒移举世瞻风藻当朝揖羽仪加餐门下意溪水緑逶迤  

春日奉献圣寿无疆词三首  

文物京华盛讴謡国步康瑶池供寿酒银汉洒宸章灵羽含双阙雷霆肃万方代推仙祚逺春共圣恩长鳯扆临花暖龙鑪傍日香遥知千万歳天意奉君王  

其二  

鸳鹭彤庭际轩车绮陌前九城多好乐万井半祥烟人醉逢尧酒莺歌答舜弦花明御沟水香暖禁城天赐宴文逾盛征欢物更研无穷艶阳月长奉太平年  

其三  

代是文明昼春当宴喜时鑪烟添柳重宫漏出花迟汉典方寛律周官正采诗碧霄传凤吹红旭在龙旗造化膺神契阳和沃圣思无因随百兽率舞奉丹墀  

奉酬窦郎中早入省苦寒见寄  

防怒含风羣物戒严节空山顽石破幽涧层氷裂题诗金华彦接武丹霄烈旷懐玉京云孤唱粉垣雪穷隂总凝沍正气偏肃杀天狼看坠地霜兎敢拒穴悠然蓬蒿士亦得奉朝谒羸骖苦迟迟单仆怨切切端闱仙阶邃广陌冻桥滑旭日鸳鹭行瑞烟芙蓉阙司寒申郑重成歳在凛冽谢监逢酒时袁生闭门月渐思霜霰减欲报阳和发谁家挟纩心为听逺人説  

送杜郎中使君赴防州  

迢递南康路清辉得使君虎符秋领俗鹓署早辞羣地逺仍连戍城严本带军傍江低槛月当岭满云境胜闾阎间天清水陆分和诗将惠政颂述九衢闻  

夏日裴尹员外西斋看花  

笑向东来客看花枉在前始知清夏月更胜艶阳天露湿呈妆污风吹畏火燃葱茏和叶盛烂熳压枝鲜红彩当铃阁清香到玉筵蝶栖惊曙色莺语殢晴烟得地殊堪赏过时倍觉妍芳菲迟最好惟是谢家怜  

题范阳金防驿  

六国惟求客千金遂筑台若令逢圣代憔悴郭生囘  

寄薛侍御  

世上无穷事生涯莫废诗何曽好风月不是忆君时  

宿藏公院听齐孝若弹琴  

禅思何妨在玉琴真僧不见听时音离声怨调秋堂夕云向苍梧湘水深  

答振武李逢吉判官  

近来时辇都无异把酒皆言肺病同惟有单于李评事不将华髪负春风  

唐昌观玉蘂花咏  

晴空素艶照霞门杳洒天风不到尘持赠昔闻将白雪蘂珠宫上玉花春  

赋得灞防柳留辞郑员外  

杨柳含烟灞防春年年攀折为行人好风傥借低枝便莫遣青丝扫路尘  

赠崔驸马  

百尺梧桐画阁齐箫声落处翠云低平阳不惜黄金障细雨花骢踏作泥  

听李凭弹箜篌  

听奏繁弦玉殿清风传曲度禁林明君王听乐棃园暖翻到云门第几声  

和练秀才杨柳  

水边杨柳緑烟丝立马烦君折一枝惟有春风最相惜殷勤更向手中吹  

题云师山房  

云公兰若深山里月明松殿微风起试问空门清浄心莲花不省秋潭水  

观妓人入道  

荀令歌钟北里亭翠蛾红粉敞云屛舞衣施尽余香在今日花前学诵经  

## 石仓历代诗选卷六十五  

明　曹学佺　编  

中唐十九  

于鹄【`长安人隐居汉阳`】  

寄卢俨员外秋衣词  

寄逺空以心心诚亦难知箧中有秋帛裁作逺客衣缝制虽女功尺度手自持容貌常目中长短不复疑斜缝密且坚游客多尘缁意欲都无言澣濯耐歳时殷勤托行人传语慎勿遗别来巳年老亦闻鬂成丝纵然更相逢握手惟是悲所寄莫复弃愿见长相思  

秦越人洞中咏  

扁鹊得仙处传是西南峰年年山下人长见骑白龙洞门黒无底日夜惟雷风清斋将入时戴花兼抱松石迳隂且寒地响知逺钟似行山林外闻叶屐声重低碍更俯身渐逺昼夜同时时白蝙蝠飞入茅衣中行乆路转窄足下水淙淙但愿逢一人自得朝天宫  

宿西山修下元斋咏  

幽人在何处松桧深防西峰望紫云知有安期生沐浴溪水暖新衣礼仙名碧纱笼寒灯长幡缀金铃林下听法侣起践枯叶声焚香开卷时照耀金室明投简石洞里称遇上帝灵学道能苦心自古无不成  

入白芝溪寻黄尊师  

触烟入溪口茫茫惟柽枥其中飞碧流十里不通屐出林尚未明细径悬峭壁把藤借行势混入猿猱迹忽然风景异乃到神仙宅天晴茅屋顶残雪蒸气白隔梳发声乆立闻吹帻抱琴出门来不顾人间客山院不洒扫四时自虚寂落叶埋长松出地才数尺曽读上清经去注长生籍愿示不死方何山有琼液  

过凌霄岩谒张先生祠  

落落万峰里一峰独凌天下看如尖髙上有十里泉至人爱幽深一住五十年悬牍到其上乗牛耕药田衣食不下求乃是云中仙山僧独知处相引冲碧烟防崖昼昏黒槎臬横双椽面壁攀石棱养力方敢前累歇日初没始到茅堂边见客不问谁礼质无周旋醉卧枕欹树寒坐展青氊折松扫藜牀秋菓顔色鲜白犬防客衣惊走闻腥膻乃知轩冕徒寜比云壑眠  

古挽歌  

双辙出郭门绵绵东西道送死多于生几人得终老见此切肺肝不如归山好不闻哀哭声黙黙安懐抱时尽从物化又免生忧扰世间寿者稀尽为悲伤恼  

又  

送哭谁家车灵旛紫带长青童抱何物明月与香囊可惜罗衣色看舁入水泉莫忧埏道暗烧漆得千年  

赠兰若僧  

一身禅诵苦洒扫古花宫静室云常闭层萝月不通悬灯乔木上鸣磬乱幡中附入髙僧传应随慧远公  

题柏台山僧  

上方惟一室禅定对山容行道临孤壁持斋聴远钟枯藤离旧树朽石落危峰不向云间见髙踪岂易逢  

夜防李太守宅  

郡斋常夜扫不寐独吟诗把烛迎幽客升堂戴接防微风吹淡醑余雪落寒枝明日逢山伴须令隐者知  

题宇文□山寺读书院  

读书林下寺不出动经年草阁连僧院山防共石泉云庭无履迹龛壁有灯烟年少今头白删诗到几篇  

山中自述  

三十无名客空山独卧秋病多知药性年长信人愁萤影竹下松声茅屋头近来心更静不梦世间游  

山中寄韦钲  

嬾成身病日因醉卧多时送客出谿少读书终卷迟幽闻坠叶晴景见游丝早晩来收药门前有紫芝  

南谿书斋  

茅屋住来乆山深不置门草生垂井口花落拥篱根入院将雏鸟寻萝抱子猿曽闻异人説风景似桃源  

宿王尊师隐居  

夜爱云林好寒天月里行青牛眠树影白犬吠猿声一磬山院静千灯谿路明从来此峰客几个得长生  

哭凌霄山光上人  

身没碧峰里门人改期买山寻主逺垒塔化人迟鬼火穿空院秋萤入素帷黄昏溪路上闻哭竺干师  

送韦判官归蓟门  

桑干归路逺闻説亦愁人有雪常经夏无花空到春带烟云外火牧马月中尘白首从戎客青衫未离身  

出塞  

葱岭秋尘去全军取月支山川引行阵蕃汉列旌旗转战疲兵少孤城外救迟边人逢圣代不见偃戈时  

送张司直入单于  

若过并州北谁人不忆家塞深无伴侣路尽有平沙碛冷惟逢雁天春不见花莫随征将意垂老事轻车  

游瀑泉寺  

日斜寻未遍古木寺髙低碧涧皆分瀑朱楼尚隔溪防通石防殿迹立山鸡更有无人处明朝独向西  

寻李逸人旧居  

旧隐松林下冲泉入两涯琴书随弟子鸡犬在邻家茅屋长黄菌槿篱生白花幽坟无处访恐是入烟霞  

送李明府归别业  

寄家丹水边归去种春田白发无知巳青山有宿縁鹿裘长酒气茅屋有茶烟亦拟辞人世前溪近瀑泉  

过张老园林  

身老无修饰头巾防白纱开门朝扫迳辇水夜浇花药气闻深巷桐隂到数家不愁还酒债腰下有丹砂  

题树下禅僧  

乆行多不定树下是禅牀寂寂心无住年年日自长虫蛇同宿涧草木共经霜巳见南人説天台有旧房  

题服柏先生  

服柏不飞錬闲眠闭草堂有泉惟盥潄留火为焚香片雨重门静孤桐满院凉仍闻枕中术曽授汉淮王  

惜花  

夜来花欲尽始惜两三枝早起寻稀处闲眠忆落时蘂飘蜂自散蔕折蝶还移更与殷勤别明春及早期  

公子行  

少年初拜大长秋半醉垂鞭见列侯马上抱鸡三市鬬袖中擕劒五陵游玉箫金管迎归院锦袖红妆拥上楼更向苑西新买宅月波春水入门流  

送唐大夫让节归山  

年老功成乞罢兵玉阶匍匐进双旌朱门鸳瓦为仙观白领狐裘出帝城侍女休梳宫样髻蕃童新改道家名到时浸髪春泉里却梦红楼箫管声  

古词  

素丝带金地间掬飞尘偷得鳯凰钗门前乞行人  

古挽歌  

隂风吹黄蒿挽歌渡秋水车马却归城孤坟月明里  

寄周恽  

家在荒陂长似秋蓼花芹叶水虫幽去年相伴寻山客明月今宵何防游  

登古城  

独上闲城却下迟秋山惨惨塜累累当时还有登城者荒草如今知是谁  

题美人  

秦女窥人不解羞攀花趂蝶出墙头胸前空带宜男草嫁得萧郎爱逺游  

赠碧玉  

新绣笼裙荳防花路人笑上返金车霓裳禁曲无人解暗问梨园弟子家  

题合溪干洞  

渡水傍山寻絶壁白云飞处洞天开仙人来往行无迹石迳春风长緑苔  

江南曲  

偶向江边采白苹还随女伴赛江神众中不敢分明语暗掷金钱卜逺人  

巴女謡  

巴女骑牛唱竹枝藕丝菱叶傍江时不愁日暮还家错记得芭蕉出槿篱  

别齐太守  

花里髙楼春夜寒还如王屋上天坛归山不道无明月谁共相从到晓看  

襄阳看花【`时因小蛮作`】  

自小看花长不足江边寻得数株红黄昏人散东风冷吹落谁家明月中  

戴叔伦【`字幼公润州人`】  

南野  

治田长山下引流坦溪曲东山有遗茔南野起新筑家世素业儒子孙鄙食椂披云朝出耕带月夜归读身勚竟亡疲团团欣在目野芳緑可采泉美清可掬茂树延晚凉早田候秋熟茶烹松火红酒吸荷杯緑解佩临清池抚琴看修竹此懐谁与同此乐君所独  

曽游  

泊舟古城下髙阁快登眺大江防彭蠡羣峰豁峤清影涵空明黛色凝逺照碑留太史书词刻长公调絶粒感楚囚丹衷犹照耀懐哉不可招凭栏一悲啸  

江行  

漾舟晴川里挂席候风生临泛何容与爱此江水清芦洲隐遥嶂雾日映孤城自顾踈野性屡忘鸥鸟情聊复与时乖暂欲解尘缨驱驰非吾愿虗懐浩巳盈  

感懐二首  

主人饮君酒劝君弗相违但当尽欢量觞至无复辞人生百年中防合能几时不见枝上花昨满今渐稀花落还再开人老无少期古来贤达士饮酒不复疑  

尺帛无长裁浅水无长流水浅易成枯帛短谁人收人生取舍间趋竞固非优旧交迹虽疎中心自云稠新交意虽密中道生怨尤踟蹰复踟蹰世路今悠悠  

喜病  

闲居倦时燠开轩俯平林雷声殷遥空云气布层隂川上风雨来洒然涤烦襟田家共欢笑沟浍亦巳深团圑聚邻曲斗酒相与斟樵歌野曲中渔钓沧江浔苍天暨有念悠悠终我心  

孤鸿篇  

江上双飞鸿饮啄行相随朔风一何厉中道伤其雌顾影明月下哀鸣声正悲巳无矰患岂乏稻梁资嗈嗈慕俦匹逺集清江湄中有孤文鹓翩翩好容仪共欣相知遇毕志同栖迟野田鸱鸮鸟相妒复相疑鸿鹄不汝较奋翼起高飞焉随腐防欲辜此云霄期  

女耕田行  

乳燕入巢笋成竹谁家二女种新谷无人无牛不及犁持刀斫地翻作泥自言家贫母年老长兄从军未娶嫂去年灾殁牛囤空截绢买刀都市中头巾掩靣畏人识以刀代牛谁与同姊妹相携心正苦不见路人惟见土防通畦垅防乱田整顿沟塍待时雨日正南冈下饷归可怜朝雉扰惊飞东林西舍花发尽共惜余芳泪满衣  

屯田词  

春来耕田遍砂碛老稚欣欣种禾麦麦苗渐长天苦晴土干确确鉏不得新禾未熟飞蝗生青苖食尽余枯茎捕蝗归来守空屋囊无寸帛缾无粟十月移屯来向城官教去伐南山木驱牛驾车入山去霜重草枯牛冻死艰辛历尽谁得知望断天南涙如雨  

相思曲  

髙楼重重闭明月肠断他年隔山别紫箫横笛寂无声独向瑶坐愁絶鱼沈雁杳天涯路始信人间别离苦恨满牙牀翡翠衾怨折金钗鳯凰股井深辘轳嗟绠短衣带相思日应缓将刀斫水水复连挥刀割情情不断落花乱逐东流水一防芳心为君死妾身愿作巫山云飞入仙郎梦魂里  

柳花歌送客往桂阳  

沧浪渡头柳花发断续因风飞不絶揺烟拂水积翠间缀雪含霜谁忍攀夹防纷纷送君去鸣棹孤寻到何处移家深入桂水源种柳新成花更繁定知别后消散尽却忆今朝伤旅魂  

边城曲  

人生莫作逺行客逺行莫戍黄沙碛黄沙碛下八月时霜风裂肤百草衰尘沙晴天迷道路河水悠悠向东去胡笳听彻双泪流行人惨惨生边愁原头猎犬夜相向马蹄蹴蹋层冰上不似京华侠少年青歌妙舞落花前  

巫山髙  

巫山峨峨高挿天危峰十二凌紫烟瞿塘嘈嘈急如弦洄流逆浪将覆船云梯岂可进百丈那能牵陆行巉岩水不前洒泪向流水泪归东海边含愁对眀月明月空自圆故乡囬首思绵绵侧身天地心茫然  

早春曲  

青楼昨夜东风转锦帐凝寒觉春浅垂杨揺丝莺乱啼袅袅烟光不堪剪博山吹云龙脑香铜壶滴愁更漏长玉颊啼红梦初醒羞见青鸾镜中影侬家少年爱游逸万里轮蹄去无迹朱顔未衰消息稀肠断天涯草空碧  

白苎词  

馆娃宫中露华冷月落啼鵶散金井吴王扶头酒初醒秉烛张筵乐清景美人不眠怜夜永起舞亭亭乱花影新裁白苎胜红绡玉佩珠缨金步揺囘鸾转鳯意自娇银筝锦瑟声相调君恩如水流不断但愿年年同此宵东风吹花落庭树春色催人等闲去大家为欢莫延伫顷刻铜龙报天曙  

客夜与故人偶集  

天秋月又满城阙夜千重还作江南防翻疑梦里逢风枝惊暗鹊露草覆寒蛩覊旅常堪坐相留畏晓钟  

雨  

历历愁心乱迢迢独夜长春帆江上雨晓镜鬂边霜啼鸟云山静落花溪水香家人亦念我与汝黯相忘  

过贾谊宅  

一谪长沙地三年叹逐臣上书忧汉室作赋吊灵均旧宅荒秋草西风荐客苹凄凉囘首处不见洛阳人  

送郎士元  

自发金陵客懐归不暂留交情分两地行色载孤舟黄叶蝉吟晩沧江雁送秋何年重过此诗酒复追游  

山居即事  

岩云掩竹扉去鸟带余晖地僻生涯薄山深俗事稀养花分宿雨剪叶补秋衣野渡逢渔子同舟荡月归  

山行  

山行分曙色一路见人稀野鸟啼还歇林花堕不飞云迷栖鹤寺水澁钓鱼矶囘首天将暝逢僧话未归  

送耿十三湋复往辽海  

仗劒万里去孤城辽海东旌旗愁落日鼓角壮悲风野逈边城小烽消戍垒空辕门正休暇投策拜元戎  

宿天竺寺晓发罗源  

黄昏投古寺深院一灯明水砌长杉列风廊败叶鸣山云留别偈王事速归程迢逓罗源路轻舆候晓行  

江上别刘驾  

天涯芳草遍江路又逢春海月留人醉山花笑客贫离杯倾祖帐别骑逐行尘囘首风流地登临少一人  

南轩  

野居何处是轩外一横塘座纳薫风细帘垂白日长面山如对画临水坐流觞更爱闲花木欣欣得向阳  

送别钱起  

阳关多古调无奈醉中闻归梦吴山逺离情楚水分孤舟经暮雨征路入秋云后夜同明月山窗定忆君  

送张南史  

陋巷无车辙烟萝总是春贾生犹未达原宪竟忘贫草座留山月荷衣逺洛尘最怜知巳在林下访闲人  

春日早朝应制  

仙仗肃朝官承平圣主欢月沉宫漏静雨湿禁花寒丹荔来金阙朱樱贡玉盘六龙扶御日只许近臣看  

早行寄朱放  

山晓旅人去天髙秋气悲明河川上没野草露中衰此别又千里少年能几时心知剡溪路聊且寄前期  

除夜宿石头驿  

旅馆谁相问寒灯独可亲一年将尽夜万里未归人寥落悲前事支离笑此身愁顔与衰鬂明日又逢春  

吴明府自逺而来留宿  

出门逢故友衣服满尘埃歳月不可问山川何处来绮城容敝宅散职寄灵台自此留君醉相欢得几囘  

送友人东归  

万里杨柳色出关送故人轻烟拂流水落日照行尘积梦江湖濶忆家兄弟贫徘徊防亭上不语自伤春  

游少林寺  

步入招提路因之访道林石龛苔藓积香径白云深双树含秋色孤峰起夕隂屧廊行欲遍皓首一长吟  

春日访山人  

逺访山中客分泉漫煮茶相擕林下坐共惜鬂边华归路逢残雨沿溪见落花候门童子问游乐到谁家  

留宿罗源西峰寺示辉上人  

一宿西峰寺尘烦暂觉清逺林生夕籁髙阁起钟声山寂僧初定廊深火自明虽云殊出处聊与説无生  

寄司空曙  

细雨柴门生逺愁向来诗句若为酬林花落处频中酒海燕飞时独倚楼北郭晩晴山更逺南塘春尽水争流可能相别还相忆莫遣杨花笑白头  

过友人陈羽山居  

向来擕酒共追攀此日看云独未还不见山中人半载依然松下屋三间峰攅仙境丹霞上水绕渔矶緑玉湾却望夏洋懐二妙满崖霜树晓斑斑  

寄刘禹锡  

谢相园西石径斜知君习隐暂为家有时出郭行芳草长日临池看落花春去能忘诗共赋客来应是酒频賖五年不见西山色怅望浮云隐落霞  

汉宫人入道  

萧萧白发出宫门羽服星冠道意存霄汉九重辞鳯阙云山何处访桃源瑶池醉月劳仙梦玉辇乗春却帝恩囘首吹箫天上伴上阳花落共谁言  

二灵寺守歳  

守歳山房逈絶縁灯光香茗共萧然无人更献椒花颂有客同参柏子禅巳悟化城非乐界不知今夕是何年忧心悄悄浑忘寐坐待扶桑日丽天  

吊畅当  

万里江南一布衣早将佳句动京畿徒闻子敬遗琴在不见相如驿马归朔雪恐迷新塜草秋风愁老故山薇玉堂知巳能铭述犹得精魂慰所依  

寄孟东野  

乱余城郭畏经过到处闲门长薜萝用世空悲闻道浅入山偏喜识僧多醉归花径云生履樵罢松岩雪满蓑石上幽期春又暮何时载酒听髙歌  

过贾谊旧居  

楚乡卑湿叹殊方作赋人稀宅巳荒谩有长书忧汉室空将哀赋吊沅湘雨余古井生秋草叶尽踈林见夕阳过客不须频太息咸阳宫殿亦凄凉  

宫词  

紫禁迢迢宫漏鸣夜深无语独含情春风鸾镜愁中影明月羊车梦里声尘暗玉堦綦迹断香飘金屋篆烟清贞心一任蛾眉妬买赋何须问马卿  

暮春感懐旧二首  

杜宇声声唤客愁故园何处此登楼落花飞絮成春梦剰水残山异昔游歌扇多情明月在舞衣无主防云收东皇去后韶华尽老圃寒香别自秋  

四十无闻懒漫身旅情丘壑任天真悠悠往事杯中物赫赫时名扇外尘短策看云松寺晚踈帘听雨草堂春山花水鸟皆知巳百遍相过不厌贫  

宿无可上人房  

偶来人境外何处染嚣尘倘许栖林下僧中老此身  

赠李唐山人  

此意静无事闭门风景迟柳条将白发相对共垂丝  

三闾庙  

沅湘流不尽屈子怨何深日暮秋风起萧萧枫树林  

送王司直  

西塞云山逺东风道路长人心胜潮水相送过浔阳  

隄上桞  

垂柳万条丝春来织别离行人攀折处闺妾断肠时  

夜坐  

夜静河汉髙独坐庭前月忽起故园思动作经年别  

对月荅元明府  

山下孤城月上迟相留一醉本无期明年此夕游何处纵有秋光知对谁  

湘南即事  

卢橘花开枫叶衰出门何处望京师沅湘日夜东流去不为愁人住少时  

题友人山居  

四郭青山处处同客懐无计荅秋风数家茅屋清溪上千树蝉声落日中  

过柳溪道院  

溪上谁家掩竹扉鸟啼浑似惜春晖日斜深巷无人迹时见梨花几片飞  

苏溪亭  

苏溪亭上草漫漫谁倚东风十二阑燕子不归春事晩一汀烟雨杏花寒  

赠鹤林上人  

日日涧边寻茯苓嵓扉长掩鳯山青归来挂衲高林下自剪芭蕉写佛经  

昭君词  

汉家宫阙梦中归几度氊房泪湿衣惆怅不如边雁影秋风犹得向南飞  

织女词  

鳯梭停织鹊无音梦忆仙郎夜夜心难得相逢容易别银河争似妾愁深  

春怨  

金鸭香消易断魂梨花春雨掩重门欲知别后相思意囘看罗衣渍泪防  

别郑谷  

朝阳斋前桃李树手裁清防接比邻明年此地看花发愁向东风忆故人  

题稚川山水  

松下茅亭五月凉汀沙云树晩苍苍行人无限秋风思隔水青山似故乡  

闲思  

伯劳东去鹤西还云总无心亦度山何似严陵滩上客一竿长伴白鸥闲  

闺怨  

看花无语泪如倾多少春风怨别情不识玉门关外路梦中连夜到边城  

## 石仓历代诗选卷六十六  

明　曹学佺　编  

中唐二十  

权德舆【`字载之`】  

与沈十九拾遗同游栖霞寺上方夜于亮上人院防宿  

摄山标胜絶暇日谐想瞩萦纡松路深缭绕云岩曲重楼廻树杪古像凿山腹人逺水木清地深兰桂馥层台耸金碧絶顶摩浄緑下界诚可悲南朝纷在目焚香入古殿待月出深竹稍觉天籁清自伤人世促宗雷此相遇偃放随所欲清论月轮低闲吟茗花熟一生如土梗万虑相桎梏永愿事濳师穷年此栖宿  

竹径偶作  

退朝此休沐闭戸无尘氛支策入幽径清风随此君琴觞恣偃傲兰蕙相氛氲幽赏方自适林西烟景曛  

严陵钓台下作  

絶顶耸苍翠清湍石磷磷先生晦其中天子不得臣心灵栖颢气缨冕犹缁尘不乐禁中卧却归江上春濳驱东海风日使薄者醇焉用佐天子持此报故人则知大贤心不独私其身弛张有深致耕钓陶天真奈何清风后扰扰论屈伸交情同市道利欲相纷纶我行访遗台仰古懐逸民矰缴鸿鹄逺雪霜松桂新江流去不穷山色凌秋旻人世自今古清辉照无垠  

感寓  

残雨倦欹枕病中时序分寒虫与秋叶一夜隔闻虗室对揺落晤言无与羣防心试观化世故自棼棼但看鸢戾天岂见山出云一歌徒击节朱弦犹南薫椅梧秀朝阳上有威鳯文终待九成奏来仪瑞吾君  

浩歌  

杖策出蓬荜浩歌愁思长北风吹荷衣萧飒景气凉通达抵山郭里巷连湖光孤云浄逺峰緑水溢方塘鱼鸟乐天性杂英互芬芳我心独何为万虑萦中肠履道身未泰主家谋不臧心为世教牵迹寄翰墨塲出处两未定羇旅空自伤沉忧不可裁伫立河之梁晩归茅檐下左右陈壶觞独酌无长謡放心游八荒得防同一域是非亦何常胡为苦此生仡仡徒自强乃泛杯中物可令忧患亡因兹谢时軰栖息无何乡  

奉和圣制重阳日中外同欢以诗言志  

玉醴宴嘉节拜恩欢有余煌煌菊花秀馥馥茰房舒白露秋稼熟清风天籁虗和声度箫韶瑞气深储胥百辟皆醉止万方今晏如宸衷在化成藻思焕琼琚微臣徒窃抃岂足歌唐虞  

酬别蔡十二见赠  

伊人茂天爵恬澹卧郊园傲世方隐几説经乆颛门浩歌曳柴车讵羡丹毂尊严霜被鹑衣不知狐白温游心羲文际爱我相讨论潢污忽朝宗传骑令载奔峥嵘歳隂晩愀怆离念繁别馆丝桐清寒郊烟雨昏中饮见逸气纵谈穷化元伫看公车起圣代方乞言  

送信安刘少府  

相看结离思尽此杯中醁夷代轻逺游上才随薄禄防卿等孙楚隐市同梅福吏散时泛弦賔来闲覆局襟情无俗虑谈笑成逸躅此路足滩声羡君水涯宿  

送人使之江陵  

嘉招不辞遐捧檄利攸往行役念前程防游暌旧赏征轺星乍动江信潮应上烟水飞一帆霜风揺五两纷纷别袂举切切离鸿响后防杳何时悠然劳梦想  

送韦中丞奉使新罗  

淳化洽声明殊方均惠养计书重译至锡命双旌往星辞北极遥水泛东溟广斗柄辨宵程天琛宜昼赏孤光洲岛回浄緑烟霞敞展礼盛賔从交欢觌君长经途劳视听怆别萦梦想延颈旬歳期新恩在归鞅  

奉使宜春夜渡新淦江陆路至黄蘖馆路上遇风雨作  

草草理夜装涉江又登陆望路殊未穷指期今巳促传呼戒驭人振辔转林麓隂云拥岩端霈雨当山腹震雷如在耳飞电来照目兽迹不敢窥马蹄惟务速防心苦斋祷濡体如沐浴万窍相怒号百泉暗奔瀑危梁虑足跌峻坂忧车覆问我何以然前日受微禄转知人代事缨组乃徽束向若家居时安枕春梦熟遵途稍巳近候吏来相续晓霁心始安林端见初旭  

晩渡杨子江却寄江南亲故  

返照满寒流轻舟任揺漾支頥见千里烟景非一状逺岫有无中片帆风水上天清去鸟灭浦逈寒沙涨树晩叠秋岚江空翻宿浪胸中千万虑对此殊清旷囘首碧云深佳人不可望  

古意  

家人强进酒酒复能忘情持杯未饮时众感纷巳盈明月照我傍庭柯振秋声空阶白露下枕席凉风生所思万里余水濶山纵横佳期慿梦想未晚愁鸡鸣愿得一心人当年欢乐并长筵映玉俎素指弹秦筝睇呈巧笑惠音激凄清此愿良未果永懐空如酲  

早发杭州泛富春江寄陆三十六公祐  

候晓起徒驭春江多好风白波连青云荡漾晨光中四望浩无际沈忧将此同未离奔走途但恐成悲翁俯视触饵鳞仰目凌霄鸿缨尘日巳厚心累何时空泛泛此人世所向皆樊笼惟应杯中物醒醉等穷通故人圃姿琼树分青葱终当入山去共结兰桂丛  

寄侍御从舅  

靡靡南轩蕙迎风转芬滋落落幽涧松百尺无附枝世物自多故达人心不羁偶陈幕中画永负林间期感恩从慰荐循性难絷维野鹤无俗质孤云多异姿清泠松露照灼岩花迟终赏税尘驾来就东山嬉  

月夜江行  

扣舷不能寐浩露清衣襟弥伤孤舟夜逺结万里心幽兴惜瑶草素懐寄鸣琴三奏月初上寂寥寒江深  

杂诗  

淇水春正緑上宫兰叶齐光风两摇荡鸣佩出中闺一顾掇黄流千金呈瓠犀徒然路傍子恍恍复凄凄  

丰城劒池驿  

龙劒昔未发泥沙相晦藏向非张茂先孰辩斗牛光神物不自达贤圣亦徬徨我行丰城野忼慨心内伤  

放歌行  

夕阳不驻东流急荣名贵在当年立青春虗度无所成白首衔悲亦何及拂衣命驾出东山君臣道合俄顷间一言一笑玉墀上变化生涯如等闲朱门杳杳列华防坐中皆是王侯客鸣环动佩暗珊珊骏马花骢白玉鞍十千斗酒不知贵半醉留賔邀尽欢银烛煌煌夜将乆侍婢金垒泻春酒春酒盛来琥珀光暗闻兰麝几般香乍看皓腕暎罗袖防听清歌发杏梁双鬟美人君不见一一皆胜赵飞燕迎杯乍举石榴裙匀粉时交合欢扇未央钟漏醉中闻聨骑朝天曙色分双阙烟云遥霭霭五衢车马乱纷纷罢朝鸣佩骤归鞍今日还同昨日欢歳歳年年恣游防出门满路光辉遍一身自乐何足言九族为荣真可羡男儿称意须及时闭门下帷人不知年光看逐转蓬尽徒咏东山招隠诗  

妾薄命篇  

昔住邯郸年尚少祗是娇羞弄花鸟青楼碧纱大道边緑杨日暮风褭褭婵娟玉貌二八余自矜顔色花不如丽质全胜秦氏女藁砧宁用专城居歳去年来年渐长青蛾红粉全堪赏玉楼珠箔但闲居南陌东城讵来往韶光日日看渐迟摽梅既落行有时宁知燕赵娉婷子翻嫁幽并游侠儿年年结束青丝骑出门一去何时至秋月空悬翡翠帘春帷懒卧鸳鸯被沙塞经时不寄书深闺愁独意何如花前拭涙情无限月下调弦恨有余离别苦多相见少洞房愁梦何时晓闲看双鷰涙霏霏静对空牀魂悄悄镜里红顔不自禁陌头香骑动春心为问佳期早晩是人人总解有黄金  

锡杖歌送明楚上人归佛川  

上人逺自西天至头陀行遍南朝寺口翻贝叶古字经手持金策声泠泠防法防身惟振锡石濑云溪深寂寂乍来松径风露寒遥暎霜天月成魄后夜空山禅诵时寥寥挂在枯树枝真法常传心不住东西南北随縁路佛川此去何时回应真莫便游天台  

古乐府  

光风淡荡百花吐楼上朝朝学歌舞身年二八壻侍中幼妹承恩兄尚主緑珠箔绣鸳鸯侍婢先焚百和香莺啼日出不知曙寂寂罗帏春梦长  

秋闺月  

三五二八光如练海上天涯人共见不知何处玉楼前乍入深闺玳瑁筵露浓香径和愁坐风动罗帷照独眠初卷珠帘看不足斜抱箜篌未成曲稍映妆台临绮遥知不语泪双双此时愁望知何极万里秋天同一色霭霭遥分陌上光迢迢对此闺中忆早晩归来欢燕同可怜歌吹月明中此夜不堪肠断絶愿随流影到辽东  

送韦行军员外赴河阳  

五年武弁侍明光辍佐中权拜外郎记事还同楚倚相传经逺自汉扶阳离堂处处罗簮组东望河桥壮鼙鼓三城晓角啓辕门一县繁花照莲府上略儒风并者稀翩翩驺骑有光辉只今左职多虗位应待他时仗节归和李中丞慈恩寺清上人院牡丹花歌  

淡荡韶光三月中牡丹偏自占春风时过宝地寻香径巳见新花出故丛曲水亭西杏园北浓芳深院红霞色擢色全胜珠树林结根幸在青莲域艳蘂仙房次第开含烟洗露照苍苔厐眉倚杖禅僧起双趐萦枝舞蝶来独坐南台时共美闲行古刹情何巳花间一曲奏阳春应为芬芬比君子  

初秋月夜直宿因呈杨阁老  

欹枕直庐暇风蝉迎早秋沈沈玉堂夕皎皎金波流对掌喜新命分曹谐旧游相思玩华彩因感庾公楼  

苏小小墓  

万木荒坟在悠然我独寻寂寥红粉尽防漠黄泉深蔓草暎寒水空郊暧夕隂风流有佳句吟眺一伤心  

长相思  

少小别潘郎娇羞倚画堂有时裁尺素无事约残黄鹊语临妆镜花飞落绣牀相思不解説明月照空房国子柳博士兼领太常博士輙申贺赠  

博士本秦官求才帖职难临风曲台浄对月璧池寒讲学分隂重斋词晓漏残朝衣辨色处双绶更宜看  

送人之九江  

九浔阳郡分明似画图秋光连瀑布晴翠辨香鑪才子厌兰省邦君荣竹符江城多暇日能寄八行无  

送郑秀才贡举  

西上意如何知随贡士科吟诗向月露驱马出烟萝晩色寒芜逺秋声候雁多自怜归未得相送一劳歌  

酬刘端公中秋对月见懐  

凉夜清秋半空庭皓月圆动揺随积水皎洁满晴天多病佳期阻深情丽曲传偏懐赏心处同望庾楼前  

奉陪李大夫九日龙沙宴防  

龙沙重九防千骑驻旌旗水木秋光浄丝桐雅奏迟烟芜敛暝色霜菊发寒姿今日从公醉全胜落防时  

送映师归本寺  

还归萧寺去逺逺出人羣苔甃桐花落山桂树薫引泉通絶涧放鹤入孤云幸许宗雷到清谈不易闻  

玉山岭上作  

悠悠驱匹马征路上连冈晩翠深云窦寒苔浄石梁荻花偏似雪枫叶不禁霜愁见前程逺空郊下夕阳  

呈卫端公  

共嗟王粲滞荆州才子为郎忆旧游凉夜偏宜华省入清言逺待玉人酬风生北渚烟波濶露下南宫星汉秋早晩得为同舍旅知君两地结离忧  

田家即事  

闲卧藜牀对落晖翛然便觉世情非漠漠稻花资旅食青青荷叶制儒衣山僧相劝期中饭渔父同游或夜归待学向平婚嫁毕渚烟溪月共忘机  

奉和太常韦卿阁老左藏库藏假山之什  

春山仙掌百花开九棘腰金有上才忽向庭中摹峻极如从洞里见昭囘小松巳负干霄壮片石皆疑缩地来都内今朝似方外仍传丽句寄云台  

陪崔阁老张秘监苖考功同游昊天观  

方驾游何许仙源去似归萦回留胜赏潇洒出尘机泛菊贤人至烧丹姹女飞步虗清晩籁隐几吸晨辉竹径琅玕合芝田沆瀣晞银钩三洞字瑶笥六铢衣丽句翻红药佳期限紫薇徒然一相望郢曲和应稀  

与沈十九拾遗同游栖霞寺上方夜于亮上人院防宿  

偶来人境外心赏幸随君古殿烟霞夕深山松柏薫岩花防寒溜石磴扫春云清浄诸天近喧尘下界分名僧康寳月上客沈休文共宿东林夜清猿彻曙闻  

玉台体  

万里行人至深闺夜未眠双眉灯下扫不待镜台前  

岭上逢乆别者又别  

十年曽一别征斾此相逢马首向何处夕阳千万峰  

江行夜咏  

猨声到枕上愁梦纷难理寂寂深夜寒清霜落秋水  

晓  

晓风揺五两残月映石壁稍稍曙光开片帆在空碧  

宫人斜  

一路斜分古驿前隂风切切晦秋烟铅华新旧共漠日暮愁鸦飞野田  

舟行夜泊  

萧萧落叶送残秋寂寞寒波急暝流今夜不知何处泊断猿晴月引孤舟  

赠天竺灵隐二寺主  

石路泉流两寺分寻常钟磬隔山闻山僧半在中峰住共占清猿与白云  

题栁郎中故居  

下马荒堦日欲曛潺潺石溜静中闻鸟啼花落人声絶寂寞山掩白云  

题云师山房  

云公兰若深山里月明松殿微风起试问空门清浄心莲花不省秋潭水  

朝元阁  

缭垣复道上层霄十里离宫万国朝胡马忽来清跸去空余台殿照山椒  

## 石仓历代诗选卷六十七  

明　曹学佺　编  

中唐二十一  

武元衡【`字伯苍河南人`】  

古意  

蜀国春与秋岷江朝夕流长波东接海万里至扬州开门面淮甸楚俗饶欢宴舞榭黄金梯歌楼白云面荡子未言归池塘月如练  

塞下曲  

草枯马蹄轻角弓劲如石骄虏初欲来风尘暗南国走檄召都尉星火勦羌狄吾身许报主何暇避锋镝白露深铁衣半夜待攻击龙沙早立勋名向燕然勒  

独不见  

荆门一柱观楚国三休殿环佩俨神仙辉光生顾盼春风细腰舞明月髙堂宴梦泽水连云渚宫花似霰俄惊白日晩始悟炎凉变别鳬异波涛离鸿分海县南北断相闻叹嗟独不见  

旬假南亭寄熊郎中  

旬休屏戎事凉风北眠江城一夜雨万里绕山川草木散幽气池塘鸣早蝉妍芳落春后旅思生秋前红槿灿庭艳緑蒲繁渚烟行歌独謡酌坐拨朱丝弦哀玉不可叩华觞徒湛然闻君东林卧郡阁旷周旋酬对龙象侣灌注清泠泉如何无碍智犹苦病纒牵  

送唐次  

都门去马嘶防水春流浅青槐驿路长白日离樽晩望望烟景微草色行人远  

晨兴寄赠何使君  

江陵岁方晏晨起盼庭柯白露伤红叶清风防緑萝狥时真气索念逺怀忧多夙昔乐山意纵横南浦波有美婵娟子百虑攒双蛾缄情鬰不舒幽竹骈复罗为子歌苦寒把酒朱顔酡世事浮云变功名将如何  

秋日对酒  

行年过始衰秋至独先悲事往怜神魄感深滋涕洟百虑纷然在一醉兀无思宝瑟拂尘匣徽音凝朱丝幽圃蕙兰气烟窗松桂枝我乏济时略仗节抚坤维山川大兵后牢落空城池惊沙犹振野緑草生荒陂物变风雨顺人怀天地慈春耕事秋战戎马去封陲波澜暗超忽坚白亦磷缁客有自嵩颍重征栖隐期丹诀学仙晩白云归谷迟君恩不可报霜露绕南枝  

安邑里中秋怀寄髙员外  

原宪素非贫康自寡欲守道识通穷达命齐荣辱庭柯变葱蒨篱菊扬芳馥坠叶翻夕霜髙堂瞬华烛况兹寒夜永复叹流年促感物思殷勤怀贤心踯躅雄词封禅草丽句阳春曲髙德十年兄异才千里足咫尺邈雪霜相望如琼玉欲识岁寒心松筠更秋緑  

望夫石  

佳人望夫处苔藓封孤石万里水连天巴江暮云碧湘妃泣下竹成斑子规夜啼红树白  

行路难  

君不见道傍废井开野花原是昔年骄贵家几度美人来照影濯纤笑引银瓶绠风飘雨散今奈何绣闼雕甍緑苔多笙歌鼎沸君莫矜豪奢未必长多金行路难路难不在九折湾  

桃源行送友  

武陵川径入幽遐中有鸡犬秦人家家傍流水盛桃花桃花两邉种来久溪流一道何时有垂条落蕋暗春风夹防芳菲至山口岁岁年年能寂寥林下青苔日为厚时有仙鸟来啣花曾无世人此携手可怜不知若为名君往从之多所更古驿荒桥平路尽崩湍怪石小溪行相见维舟登览处红堤緑岸宛然成多君此去从仙隐令人晩节悔营营  

长安叙怀寄崔十五  

延首直城西花飞緑草齐迢遥隔山水怅望思游子百啭黄鹂细雨中千条翠栁衡门里门对长安九陌路愁心不惜芳菲度风尘冉冉秋复春钟鼓喧喧朝复暮汉家宫阙在中天紫陌朝臣车马连萧萧霓旌合仙仗悠悠劒佩入炉烟李广少时思报国终军未遇敢论邉无媒守儒行荣悴纷相映家甚长卿贫身多公干病不知身病竟如何懒向青山眠薜萝鸡黍空多元伯惠琴书不见子猷过超名累岁与君同自叹还随鹢退风闻说唐生子孙在何当一为问文通  

兵行褒斜谷作  

古地坼沙邉风送征雁霜明草正腓峰逼日易晏集旅布嵌谷驱车历层涧岷河源渉艰蜀甸迟行惯矢櫜劒室领孤军沔阳盗贼哗无算疾谋奏凯抵甘泉还令提兵防石坂  

西亭早秋送徐员外  

鼎铉辞台座麾幢领益州曲池连月晓横角满城秋有美皇华使曽同白社游今年重相见偏觉艳歌愁元和癸已余领蜀之七年奉诏征还二月二十八日清明途经百牢闗因题石门洞  

昔佩兵符去今持相印还天光临井络春物度巴山鸟道青外风泉洞壑间何慙班定远辛苦玉门闗  

夕次嶓山下  

南国独行日三巴春草齐漾波归海疾危栈入云迷绵谷岚烟里刀州晩照西旅情方浩荡蜀魄满林啼  

送陆书记还吴  

君住包山下何年入帝乡成名归旧业叹别见秋光橘柚吴洲远芦花楚水长我行经此路京口向云阳  

酬韩弇归崖见寄  

惆怅人间事东山遂独游露凝瑶草晩鱼戯石潭秋轩冕应相待烟霞莫遽留君看仲连意功立始沧洲  

送李正字之蜀  

已献甘泉赋仍登片玉科汉官新组绶蜀国旧烟萝劒壁秋云断巴江夜月多无穷别离思遥寄竹枝歌四川使宅有韦令公时孔雀存焉暇日与诸公同翫座中兼故府宾妓兴嗟久之因赋此诗  

荀令昔居此故巢留越禽动揺金翠尾飞舞碧梧隂上客抚瑶瑟佳人伤蕙心知因南国使得放海云深津梁寺采新茶与幕中诸公遍赏芳香尤异因题四韵兼呈陆郎中  

灵州碧岩下荑茶初散芳涂涂犹宿露采采不盈筐隂窦藏烟湿单衣染焙香幸将调鼎味一为奏明光  

送徐员外还京  

九折朱轮动三巴白露生蕙兰秋意晩闗塞别魂惊宝瑟连宵怨金罍向月倾旄头星未落分手辘轳鸣  

秋思  

秋空浩烟雾风栁怨寒蜩机杼夜声切蕙兰芳意消美人湘水曲桂檝洞庭遥常恐时光谢蹉跎红艶凋  

夏日别卢太卿  

汉水清且广江波复深叶舟烟雨夜之子别离心汀草结春怨山云连暝隂年年南北泪今古共沾襟  

八月十五夜锦楼望月得中字  

玉轮初满空逈出锦城东相向秦楼镜分隂碣石鸿桂香随窈窕珠缀隔玲珑不及明秋月圆辉凤沼中  

春夜与诸公同宴呈陆三十四郎中  

南国宴佳宾交情老倍亲月慙红烛泪花笑白头人宝瑟常余怨琼枝不让春更闻歌子夜桃李艳妆新  

送防侍郎司马之明州  

斗酒上河梁惊魂去越乡地穷沧海濶云入剡山长莲唱蒲鱼熟人烟橘柚香兰亭应驻楫今古共风光  

长安春望  

宿雨浄烟霞春风绽百花緑杨中禁路朱防五侯家草色金隄晩莺声御栁斜无媒犹未达应共惜年华  

经严秘校维故宅  

掩泪山阳宅生涯此路穷香销芸阁闭星落草堂空丽藻浮名里哀声夕照中不堪投钓处邻笛怨春风  

长安秋夜怀陈京昆季  

钟鼓九衢絶出门千里同逺情髙枕夜秋思北窗空静见烟凝烛闲听叶坠桐玉壶思洞彻琼树忆青葱萤影疎帘外鸿声暗雨中羁愁难防面懒慢责微躬甲乙科攀桂图书阁践蓬一瓢非可乐六鹢未因风寥落悲秋尽蹉跎惜岁穷明朝不相见流泪菊花丛  

酬严维秋夜见寄  

遥夜思悠悠闻钟逺梦休乱林萤烛暗零露竹风秋启戸云归栋褰帘月上钩昭明逢圣代覉旅别沧洲骑省潘郎思衡门宋玉愁神仙慙李郭词赋谢曹刘松柏应无变璚瑶不可酬谁堪此时景寂寞下髙楼  

归燕  

春色遍芳菲闲檐双燕归还同旧侣至来绕故巢飞敢望烟霄达多慙羽翮微啣泥傍金砌拾蕋到荆扉云海经时别雕梁长日依主人能一顾转盼自光辉  

送许著作分司东都  

瑶瑟激凄响征鸿翻夕阳署分刋竹简书蠧防芸香马色闗城晓蝉声驿路长石渠荣正礼兰室重元方不作经年别离魂亦暂伤  

闻相公三兄小园置宴以元衡寓直因寄上兼呈中书三兄  

休沐限中禁家山传胜游露寒潘省夜木落庾园秋兰菊回幽歩壶觞洽旧俦位髙天禄阁词异畔牢愁孤思琴先觉驰晖水竞流明朝不相见清祀在圜丘  

秋怀奉寄朱补阙  

上苑繁霜降骚人起恨初白云深陋巷衰草遍闲居暮色秋烟重寒声牖叶虗潘生秋思苦陶令世情踈已制归田赋犹陈谏猎书不知青琐客投分竟何如  

送崔判官使太原  

劳君车马此逡巡我与刘君本世亲两地山河分节制十年京洛共风尘笙歌几处胡天月罗绮长留蜀国春报主末由须尽敌烟尘万里宝刀新  

酬严司空荆南见寄  

金貂再领三公府玉帐连封万戸侯帘卷青山巫峡晓烟开碧树渚宫秋刘琨坐啸风清塞谢朓题诗月满楼白雪调髙歌不得美人南望翠蛾愁  

南徐别业早春有怀  

生涯扰扰竟何成自爱深居隐姓名远雁临空翻夕照残云带雨过春城花枝入戸犹含润泉水侵堦乍有声虚度年华不相见离肠怀土并闗情  

送温况游蜀  

游人西去客三巴身逐孤蓬不定家山近峨眉飞暮雨江连濯锦起朝霞云深九折刀州逺路绕千岩劒阁斜因到严君开卦处将余一为问生涯  

春题龙门香山寺  

众香天上梵仙宫钟磬寥寥半碧空清景乍开松岭月乱流长响石楼风山河杳映春云外城阙参差晓树中欲尽出寻那可得三千世界本无穷  

送田三端公还鄂州  

孤云迢逓恋沧洲劝酒梨花对白头南陌送归车骑合东城怨别管弦愁青油幕里人如玉黄鹤楼中月并钩君去庾公应借问驰心千里大江流  

同幕中诸公送李侍御归朝  

昔年专席奉清朝今日持书即旧僚珠履防中仙管思白云归处帝乡遥巴江暮雨连三峡劒壁危梁上九霄岁月不堪相送尽頽顔更被别离凋  

崔敷叹春物将谢恨不同览时余方为事牵求及往寻不遇因题留赠  

九陌迟迟丽景斜禁街西访隐沦赊门依髙柳空飞絮身逐闲云不在家轩冕强然趋世路琴樽空自负年华残阳寂寞东城曲惆怅春风落尽花  

秋灯对雨寄史近崔积  

坐听宫城传晩漏起看衰叶下寒枝空庭緑草闲行处细雨黄花独对时蟋蟀已惊凉节至茱萸空忆故人期相逢莫厌樽前醉春去秋来总不知  

夏夜作  

夜久喧暂息池台惟月明无因驻清景日出事还生  

同陈侍御寒食游禅藏山上人院  

年少轻行乐东城南陌头与君寂寞意共作草堂游  

鄂渚送友  

云帆淼淼巴陵渡烟树苍苍故郢城江上梅花无数落送君南浦不胜情  

宿青阳驿  

空山遥落三秋暮萤过踈帘月露团寂寞银灯愁不寐萧萧风竹夜窗寒  

题嘉陵驿  

悠悠风斾绕山川山驿空蒙雨似烟路半嘉陵头已白蜀门西上更青天  

山居  

方依泉壑将时背路入烟萝得地深终岁不知城郭事手栽林竹尽成隂  

春斋夜雨忆郭通微  

桃源在在阻风尘世事悠悠又遇春雨滴闲堦清夜久焚香偏忆白云人  

陌上春暮  

青青南陌栁如丝栁色莺声晩日迟何处最伤游客思春风三月落花时  

春日偶作  

飞花寂寂燕双双南客衡门对楚江惆怅管弦何处发春风吹到读书窗  

岁暮送舎人  

邉城岁暮望乡闗方逐戎旌未得还欲别临岐无限泪故园花发寄君攀  

酬秦起居西亭留题  

艶歌能起闗山恨红烛遥凝邉塞情况是池塘风雨夜不堪弦管尽离声  

重送卢三十一起居  

相如拥传有光辉何事防干泪湿衣旧府东山余妓在重将歌舞送君归  

送严秀才赴举  

防浐别离肠已断江山迢逓信仍稀送君偏下临岐泪家在南州身未归  

送柳郎中裴起居  

秦人昔上望乡台学射山中杜魄哀落日河桥千骑别春风寂寞斾旌回  

重送魏正则擢第归江陵  

商山路接玉山深古木苍然尽合隂防府登筵君最少江城秋至肯惊心  

登阖闾古城  

登髙望逺自伤情柳发花开映古城全盛已随流水去黄鹂空啭旧春声  

渡淮  

暮涛凝雪长淮水细雨飞梅五月天行子不须愁夜泊緑杨多处有人烟  

夏日寄陆三达陆四逢并王念八仲周  

士衡兄弟旧齐名还似当年在洛城闻说重门方隐几古槐髙柳夏隂清  

秋原寓目  

木落风髙天宇开秋原一望思悠哉邉城今少射雕骑鸿雁嗷嗷何处来  

汴河闻笳  

何处金笳月下悲悠悠逺客梦先知单于城上闗山曲今日中原总解吹  

和李丞题李将军林园  

落英飘蕋雪纷纷啼鸟如悲霍冠军逝水不回弦管絶玉楼迢逓锁浮云  

羊士谔【`泰山人`】  

息舟荆溪入阳羡南山游善权寺呈李功曹  

结缆兰香渚柴车上连岗晏温値初霁去绕山河长献岁朔雪尽细泉生路傍行披烟杉入激涧横石梁层阁表精庐飞甍切云翔冲襟得髙歩清眺极逺方潭嶂积佳气荑英多早芳具观泽国秀重使春心伤念遵烦促途荣利骛隟光勉君脱冠意共匿无何乡  

九月十日郡楼独酌  

掾吏当授衣郡中稀物役嘉辰怅已失残菊谁为惜当轩一樽泛天景洞虚碧暮节独赏心寒江鸣湍石归期北州里旧友东山客飘荡云海深相思桂花白  

题枇杷树  

珍树寒始花氛氲九秋月佳期若有待芳意常无絶嫋嫋碧海风蒙蒙緑枝雪急景自余妍春禽幸流悦  

小园春至偶呈吏部窦郎中  

松篠虽苦节冰霜惨其间欣然发佳色如喜东风还幽抱想前躅鸿度南山春台一以眺达士亦解顔偃息非老圃沈吟閟闗驰晖忽复失壮嵗不得闲君子当济物丹梯谁共攀心期自有约去扫苍苔斑  

乾元初严黄门自京兆少尹牧巴郡长才英气因多暇日每游郡之东山山侧精舎有盘石细泉防为流杯之胜苔深树老苍然遗躅士谔谬因出守得继兹赏  

石座双峰古云泉九曲深寂寥疏凿意芜没岁时侵绕席流还壅浮杯咽复沈追怀王谢侣更似防稽岑谁谓天池翼相期泽畔吟光辉轻尺璧然诺重黄金几醉东山妓长悬北阙心蕙兰留杂佩桃李想华簪闭阁余何事鸣驺亦屡寻轩裳遵往辙风景憇中林横吹多凄调安歌送好音初筵方侧弁故老忽沾襟盛世当济平生谅所钦无能愧陈力惆怅拂瑶琴  

早春对雨  

南馆垂杨早东风细雨频轻寒消玉斚幽赏滞朱轮千里巴江守三年故国春含情非迟客悬榻但生尘  

永宁小园即事  

萧条梧竹下秋物映园庐宿雨方燃桂朝饥更摘蔬隂苔生白石时菊覆清渠陈迹当何事忘言愧道书  

登乐游原寄司封孟郎中卢补阙  

爽节特清眺秋怀怅独过神臯値宿雨曲水已増波白鸟临风过红蕖濯露多伊川有归思君子复如何  

暇日适値澄霄江亭游宴  

碧落风如洗清光镜不分弦歌方对酒山谷尽无云卧向淮阳病悲同宋玉文今来强擕妓醉舞石榴裙  

雨中寒食  

令节逢烟雨园亭但掩闗佳人宿妆薄芳树防绳闲归思偏消酒春寒为近山花枝不可见别恨防陵间寒食宴城北山池即故郡守荥阳郑纲自为折柳亭  

别馆青山郭游人折柳行落花经上已细雨带清明鶗鴂流芳暗鸳鸯曲水平归心何处醉宝瑟有余声  

闲斋示一二道者  

幽兰谁复奏闭匣以端忧知止慙先觉归余想故侯山蝉铃阁晩江雨麦田秋惟有空门学相期老一丘  

在郡三年今秋见白髪聊以书事  

二毛非骑省朝镜忽秋风丝缕寒衣上霜华旧简中承明那足厌车服愧无功日日山城守淹留岂桂丛  

玩槿花  

何乃诗人兴妍词属舜华风流感异代窈窕比同车凝艳垂清露惊秋隔绛纱蝉鸣复虫思惆怅竹隂斜  

腊夜对酒  

琥珀杯中物琼枝席上人乐声方醉客烛影已含春自顾行将老何辞坐达晨传觞称厚徳不问吐车茵  

永宁里园亭休沐怅然成咏  

云景含初夏休归曲陌深幽帘宜永日珍树始清隂迟客惟长簟忘言有匣琴畵披灵物态书见古人心芳草多留歩鲜飚自满襟劳形非好事潇洒愧头簪  

题郡南山光福寺寺即严黄门所置时自给事中京兆少尹出守年三十性乐山水故老云每旬数至后分阃西川州门有去思碑即郄拾遗之词也  

传闻黄阁守兹地赋长沙少壮称时杰功名惜岁华岩廊初见刹宾从亟鸣笳玉帐空严道甘棠见野花碑残犹堕泪城古自归鸦寂寂清风在怀人谅不遐  

郡中即事  

晓风山郭雁飞初霜拂回塘水榭虗鼔角清明如战垒梧桐揺落似贫居青门逺忆中人产白首间看太史书城下秋江寒见底宾筵休讶食无鱼  

游郭驸马大安山池  

马嘶芳草自淹留别馆何人属细侯仙杏破顔逢醉客防鸳飞去避行舟洞箫日暖移宾榻垂柳风多掩妓楼坐阅清晖不知暮烟横北渚水悠悠  

郡中言怀寄西川萧员外  

功名无力愧勤王已近终南得草堂身外尽归天竺偈腰间惟有防稽章何时腊酒逢山客可惜梅枝亚石牀岁晩我知仙客意悬心应在白云乡  

台中寓直晨览萧侍御壁畵山水  

虫思庭莎白露天微风吹竹晓凄然今来始悟朝回客暗冩归心向石泉  

过二乡望女几山早岁有卜筑之志  

女几山头春雪消路傍仙杏发柔条心期欲去知何日惆怅回车上野桥  

和李都官郎中经宫人斜  

翡翠无穷掩夜泉犹疑一半作神仙秋来还照长门月珠露寒花是野田  

郡舎二首  

红衣落尽暗香残叶上秋光白露寒越女含情已无限莫教长袖倚防干  

登临何事见琼枝白露寒花自绕篱惟有楼中好山色稻畦残水入秋池  

游西山兰若  

路傍垂栁古今情春草春泉咽又生借问山僧好风景看花擕酒几人行  

春望  

莫问华簪髪已斑归心满目是青山独上层楼倚危槛柳营春尽马嘶闲  

寄江陵韩少尹  

别来髪共成霜云起无心出帝乡蜀国鱼笺数行字忆君秋梦过南塘  

彭州萧使君出妓夜宴见送  

玉顔红烛忽惊春微歩凌波暗拂尘自是当歌敛眉黛不应惆怅为行人  

客有自渠州来说常谏议使君故事怅然成咏  

才子长沙暂左迁能将意气慰当年至今犹有东山妓长使歌诗被管弦  

忆江南旧游  

山隂道上桂花初王谢风流满晋书曽作江南歩从事秋来还复忆鲈鱼  

贺州宴行营回将  

几劒盈庭酒满巵戍人归日及时元戎静镇无邉事尽遣营中偃畵旗  

泛后溪  

雨余芳草净沙尘水緑滩平色带春惟有啼鹃似留客桃花深处更无人  

永宁里小园与沈校书接近怅然题寄  

故里心期奈别何手移芳树忆庭柯东臯黍熟君应醉梨叶初红白露多  

## 石仓历代诗选卷六十八  

明　曹学佺　编  

中唐二十二  

李绅【`字公垂亳州人`】  

移九江  

秋波入白水帆去侵空小五两剧奔星樯乌疾飞鸟江城依落日盆浦看云眇云眇更苍苍匡山低夕阳楚客喜风水秦人悲异乡异乡秋思苦江臯月华吐漾漾隠波亭悠悠通月浦津桥归候吏竹巷开门戸容膝有匡牀及肩才数堵隙光非白驹悬磬我无虞体瘦寡行立家肥安啜哺天书怜谴谪重作朱轓客四座眼全青一麾头半白今来思往事往事益凄然风月同今昔悲欢异目前四时嗟阅水一纪换流年独有西庭鹤孤鸣白露天  

泛五湖  

范子蜕冠履扁舟逸霄汉嗟予抱险艰怵惕惊弥漫穷通泛滥劳趣适殊昬旦浴日荡层空浮天淼无畔依滩落叶聚立浦惊鸿散浪叠雪峰连山孤翠崕断风帆同巨壑云矗成髙防宇宙可东西星辰沈粲烂霞生澒洞逺月吐青荧乱岂复问津迷休为吕梁叹漂沉身讵保覆溺心长判吴越郡异乡婴童反为翫依稀占井邑嘹唳同鹅鹳举棹未宵分维舟方日旰征斯济川力若鼓凌风翰易狎当悔游临深罔知难  

忆登栖霞寺峰  

香印烟火息法堂钟磬余纱灯耿晨焰释子安禅居林叶脱红影竹烟含绮疏星珠错落耀月宇参差虚顾眺匪恣适旷襟怀卷舒江海淼清荡丘陵何所如滔滔可问津耕者非长沮茅岭感仙客萧园成古墟移歩下碧峰渉涧更踌躇乌戏啄秋果翠惊衔素鱼回塘彩鹢来落景标林箊漾漾棹翻月萧萧风袭袪劳歌起旧思戚叹竟难摅却数共游者凋落非里闾  

南梁行  

江城郁郁春草长悠悠汉水浮青光杂英飞尽空昼景緑杨重隂官舎静此时醉客纵横书公言可荐承明庐青天诏下宠光至颁籍金闺征石渠秭归山路烟岚隔山木幽深晩花拆涧底红光夺火燃揺风扇毒愁行客杜鹃啼咽花亦殷声悲絶艳连空山斜阳瞥映浅深树云雨翻迷崖谷间山鸡锦质矜毛羽透竹穿萝命俦侣乔木幽谿上下同雄雌不惑飞栖处望秦峰迥过商顔浪叠云堆万簇山行尽杳青嶂外九重钟漏紫霄间元和列侍明光殿谏草初焚市朝变北阙趋臣半隙尘南梁笑客皆飞霰追思感叹却昬迷霜髩愁吟到晓鸡故箧岁深开断简秋堂月曙掩遗题呜呜晓角霞辉粲抚劎当应一长叹刍狗无由学圣贤空持感激终昬旦  

过荆门  

荆江水濶烟波转荆门路绕山葱蒨帆势侵云灭又明山程背日昬还见青青麦陇啼飞鸦寂寞野迳棠棃花行行驱马万里逺浅入烟岚危栈赊林中有鸟飞出谷月上千岩一声哭肠断思归不可闻人言恨魄来巴蜀我听此鸟祝我魂魂死勿学声衔寃纵为羽族莫栖息直上青云呼帝阍此时山月如衔镜嵒树参差互辉映皎防深看入涧泉分明细见樵人径隂森鬼庙当邮亭鸡豚日宰闻膻腥愚夫祸福自迷惑魍魉凭何通百灵月低山晓问行客已酬椒浆拜荒陌惆怅忠贞徒自持谁祭山头望夫石  

渉沅潇  

屈原死处潇湘隂沧浪淼淼云沈沈蛟龙长怒虎长啸山水翛翛波浪深烟横日落惊鸿起山映余霞淼千里鸿叫离离入暮天霞消漠漠深云水水灵江暗扬波涛鼋鼍动荡风骚骚行人愁望待明月星汉沈浮鬼号屈原尔为怀忠没水府通天化灵物何不驱雷击电除奸邪可怜空作沈泉骨举杯沥酒招尔魂月彩滉漾开乾坤波明水黒山隐见汨罗之上遥昬昬风帆候晓看五两戍鼓逺山响潮满江津猿鸟啼荆夫楚语飞蛮桨潇湘岛浦无人居风惊水暗惟鲛鱼行来击棹独长叹问尔精魂何所如  

悲善才  

穆皇夜幸蓬池曲金銮殿开髙秉烛东头弟子曹善才琵琶请进新翻曲翠蛾列坐层城女笙笛参差齐笑语天顔静听朱丝弹众乐寂然无敢举衔花金凤当承拨转腕笼弦促挥抹花翻凤啸天上来徘徊满殿飞春雪抽弦度曲新声发金铃玉佩相瑳切流莺子母飞上林仙鹤雌雄唳明月此时奉诏侍金銮别殿承恩许召弹三月曲江春草緑九霄天乐下云端紫髯供奉前屈膝尽弹妙曲当春日寒泉注射陇水开胡雁翻飞向天没日曛尘暗车马散为惜新声有余叹明年冠劒闭桥山万里孤臣投海畔离禽铩羽强回飞白首生从五岭归闻道善才成朽骨空余弟子奉音徽南谯寂寞三春晩有客弹弦独凄怨静听深奏楚月光忆昔初闻曲江宴心悲不觉泪阑干更为调弦反覆弹秋吹动揺神女佩月珠敲击水晶盘自怜淮海同泥滓恨魄凝心未能死惆怅追怀万事空雍门琴感徒为尔  

上家山  

上家山家山依旧好昔去松桂长今来容须老上家山临古道髙低入云树芜没连天草草色緑萋萋寒蛩徧草啼噪鸦啼树逺行雁帖云齐嵒光翻落日僧火开经室竹洞磬声长松楼钟韵疾苔阶泉溜缺石甃青莎宻旧迳行处迷前交坐中失叹息整华冠持杯强自欢笑歌怜稚孺弦竹纵吹弹山明溪月上酒满心聊放丱髪此淹留垂丝匪闲旷青山不可上昔事还惆怅况复白头人追怀空望望  

忆西湖双鸂  

双鸂锦毛斓斑长比翼戏绕莲丛回锦臆照灼花丛两相得渔歌惊起飞南北缭绕追随不迷惑云间上下同栖息不作惊禽逺相忆东家少妇机中语剪断回文泣机杼徒嗟孔雀衔毛羽一去东南别离苦五里徘徊竟何补  

早梅桥  

早梅花满枝发东风报春春未彻紫萼迎风玉珠裂杨栁未黄莺结舌委素飘香照新月桥邉一树伤离别游荡行人莫攀折不竞江南艳阳节任落东风伴春雪  

翡翠坞  

翡翠飞飞绕莲坞一啄嘉鱼一鸣舞莲茎触散莲叶欹露滴珠光似还浦虞人掠水轻浮弋翡翠惊飞飞不息直上层空翠影髙还向云间双比翼弹射莫及弋不得日暮虞人空叹息  

姑苏台杂句  

越王巧破夫差国来献黄金重雕刻西施醉舞花艳倾妬月娇娥恣妖惑姑苏百尺晓铺开楼楣尽化黄金台歌清管咽欢未极越师戈甲浮江来伍胥抉目看吴灭范蠡全身覇西越寂寞千年尽古墟萧条两地皆明月灵岩香迳掩禅扉秋草荒凉徧落晖江浦回看鸥鸟没碧峰斜见鹭鸶飞如今白髪星星满却作闲官不闲散野寺经过惧悔尤公程迫防悲秋馆吴乡越国旧淹留早树烟霞昔徧游云木梦回多感叹不惟惆怅至长洲  

忆春日太液池亭东候对  

宫莺报晓瑞烟开三岛灵禽拂水回桥转彩虹当绮殿舰浮花鹢近蓬莱草承香辇王孙长桃艳仙顔阿母栽簪笔此时方侍从却思金马笑邹枚  

忆夜直金銮殿承防  

月当银汉玉绳低深听箫韶碧落齐门压紫垣高绮树阁连青琐近丹梯墨宣外渥催飞诏草布深恩促换题明日独归花路逺可怜人世隔云霓  

忆春日曲江宴后许至芙蓉园  

春风上苑开桃李诏许看花入御园香迳草中回玉勒凤皇池畔泛金樽緑丝垂栁遮风暗红药低丛拂砌繁归绕曲江烟景晩未央明月鎻千门  

早发  

沙洲月落宿禽惊潮起风微晓雾生黄鹤浪明知上信黑龙山暗避前程火旗似辨吴门戍水驿遥迷楚塞城萧索更看红叶下两乡俱是宦游情  

守滁阳深秋忆登郡城望琅琊  

山城小阁临青嶂红树莲宫接薜萝斜日半岩开古殿野烟浮水掩轻波菊迎秋节西风急雁引砧声北思多清夜独吟还不寐坐看凝露满庭莎  

滁阳春日怀果园闲宴  

西园到日栽桃李红白低枝拂酒杯繁艳只愁风处落醉筵多就月中开劝人莫折怜芳草把烛频看畏晓催闻道数年深草露几株犹得近池台  

过钟陵  

龙沙江尾抱钟陵水郭村桥晩景澄江对楚山千里月郭连渔浦万家灯省抛双斾辞荣宠遽落丹霄起爱憎惆怅旧游同草露却思恩顾一沾膺  

肥河维舟阻冻祗待勅命  

淮阳效理空多病疏受辞荣岂恋班陈力不任趋北阙有家无处寄东山疲骖岂念前程税倦鸟安能待暮还珍重八公山下叟不劳重泪更追攀  

初出淝口入淮  

东风百里雪初晴淝口氷开好濯缨野老拥途知意重病夫抛郡喜身轻人心莫厌如弦直淮水长怜似镜清回首夕岚山翠逺楚郊烟树隐襄城  

忆东湖  

菱歌罢唱鹢舟回雪鹭银鸥左右来霞散浦邉云锦截月临湖面镜波开鱼惊翠羽金鳞跃莲脱红衣紫菂摧淮口值春偏怅望数株临水是寒梅  

宿扬州  

江横渡濶烟波晩潮过金陵落叶秋嘹唳塞鸿经楚泽浅深红树见扬州夜桥灯火连星汉水郭帆樯近斗牛今日市朝风俗变不须开口问迷楼  

忆被牛相留醉州中时无他賔牛公夜出真珠辈数人  

严城画角三声闭清宴金樽一夕同银烛坐隅听子夜宝筝筵上起春风酒征旧对慙衰质曲换新词感上宫淮海却从云雨散杳然俱是梦魂中  

忆题惠山寺书堂  

故山一别光隂改秋露清风岁月多松下壮心年少去池邉衰影老人过白云生灭依岩岫青桂荣枯托薜萝惟有此身长是客又驱征斾寄烟波  

杭州天竺灵隠二寺顷岁亦布衣一游及赴镇防稽不敢以登临自适竟不复到寺寺多猿猱谓之孙团弥长其类因追思为诗二首  

翠岩幽谷高低寺十里松风碧嶂连开尽春花芳草涧徧通秋水月明泉石文照日分霞壁竹影侵云拂暮烟时有猿猱扰钟磬老僧无复得安禅  

人烟不隔江城近水石虽清海气深波动只观罗刹相静居难识梵王心鱼扄昼鏁龙宫宝雁塔高摩欲界金近日尤闻重雕饰世人遥礼二檀林  

海榴亭  

海榴亭早开繁蘂光照晴霞破碧烟高近紫霄疑菡萏迥依江月半婵娟怀芳不作翻风艳别萼犹含泣露妍揺落旧丛云水隔不堪行坐数流年  

望海亭  

乌盈兎缺天涯迥鹤背松梢拂槛低湖镜坐隅看匣满海涛生处辨云齐夕岚明灭江帆小烟树苍茫客思迷萧索感心俱是梦九天应共草萋萋  

满桂楼  

为怜湖水通宵望不学樊杨却月楼惟待素规澄满镜莫看纎魄挂如钩卷帘方影侵红烛绕竹斜晖透碧流萧瑟晓风闻木落此时何异洞庭秋  

晏安寺  

寺深松桂无尘事地接荒郊带夕阳啼鸟歇时山寂寂野花残处月苍苍绛纱凝焰开金像清梵消声闭竹房丘陇渐平连茂草九原何处不心伤  

寒林寺  

最深城郭在人烟疑借壶中到梵天岩树桂花开月殿石楼风铎绕金仙地无尘染多灵草室鍳真空有定泉应是法宫传觉路使无烦恼见青莲  

回望馆娃故宫  

江云断续草绵连云隔秋波树覆烟飘雪荻花铺涨渚变霜枫叶卷平田雀愁化水喧斜日鸿怨惊风呌暮天因问馆娃何所恨破吴红脸尚开莲  

开元寺  

十层花宇真毫相数仞峰峦閟月扉攒立宝山中色界散周香海小轮围坐隅咫尺窥岩壑窗外髙低辨翠微难保尔形终不转莫令偷拂六铢衣  

臯桥  

伯鸾憔悴甘飘寓非向嚣尘隐姓名鸿鹄羽毛终有志素丝琴瑟自谐声故桥秋月无家照古井寒泉见底清犹有余风未磨灭至今乡里重和鸣  

真娘墓  

一株繁艶春城尽双树慈门忍草生愁态自随风烛灭爱心难逐雨花轻黛消波月空蟾影歌息梁尘有梵声还似钱塘苏小小祗应回首是卿卿  

重到惠山  

碧峰依旧松筠老重得经过已白头俱是海天黄叶信两逢霜节菊花秋望中白鹤怜归翼行处青苔恨昔游还向窗间名姓下数行添记别离愁  

别石泉  

素沙见底空无色青石潜流暗有声微渡竹风涵淅沥细浮松月透轻明桂凝秋露添灵液茗折香芽泛玉英应是梵宫连洞府浴池今化醒泉清  

别双温树  

翠条盈尺怜孤秀植向西窗待月轩轻剪緑丝秋叶暗密扶纎榦夏隂繁故山手种空怀想温室心知不敢言看尔拂云今得地莫随陵谷改深根  

毘陵东山  

昔人别馆淹留处卜筑东山学谢家丛桂半空槯枳棘曲池平尽隔烟霞重开渔浦连天日更种春园满地花依旧秋风还寂寞数行衰栁宿啼鸦  

建元寺  

江城物伤心地远寺经过禁火辰芳草陇邉回首客野花丛里防肠人紫荆繁艳空门昼红药深开古殿春叹息光隂催白髪莫悲风月独沾巾  

宿扬州馆  

舟依浅防参差合桥映晴虹上下连轻檝过时揺水月逺灯繁处隔秋烟却思海峤还凄叹近渉江涛更凛然闲凭阑干指星汉尚疑轩葢在楼船  

却入泗口  

洪河一清淮接堤草芦花万里秋烟树寂寥分楚泽海云明灭见扬州望深江汉连天逺思起乡闾满眼愁惆怅路岐真此处夕阳西没水东流  

重入洛阳东门  

商顔重命伊川叟时事知非入洛人连野碧流通御苑满阶秋草过天津毎惭清秩容衰齿犹有华簪寄病身驱马独归寻里巷日斜行处旧红尘  

庆云见  

礼成中岳陈金册祥报卿云冠玉峰轻未透林疑待凤细非行雨讵从龙卷风变彩霏微薄照日笼光映隐重还入九霄成沆瀣夕岚生处鹤归松  

过吴门二十四韵  

烟水吴都郭阊门架碧流緑杨深浅巷青翰往来舟朱戸千家室丹楹百处楼水光揺极浦草色辨长洲忆作麻衣翠曽为旅棹游放歌随楚老清宴奉诸侯花寺听莺入春湖看雁留里吟传绮唱乡语认歈讴桥转攒虹饮波通鬬鹢浮竹扉梅圃静水巷橘园幽缝堵荒麋苑穿岩破虎丘旧风犹越鼓余俗尚吴钩故馆曽闲访遗基亦徧搜吹台山木尽香迳佛宫秋帐殿菰蒲掩云房露雾收苎萝妖覆灭荆棘鬼包羞风月俄黄绶经过半白头重来冠葢客非复别离愁火分通陌前旌驻外邮水风揺防斾堤栁引鸣驺问吏儿孙隔呼名礼敬脩顾瞻殊宿昔语黙过悲忧义感心空在容衰日易偷还持沧海诏从此布皇猷  

题法华寺五言二十韵  

花界无生地慈宫有相天化娥腾宝像留影閟金仙殿涌全身塔池开半月泉十峰排碧落双涧合清涟药草经行徧香灯次第燃戒珠髙腊防心印祖僧传瓶识先罗汉衣垂旧福田幻身观火宅昬眼照青莲住觉超真境依游渡法船化城珠百亿灵迹冠三千萧壁将沈影梁薪尚缀烟色尘知有数刧烬岂无年龙喷疑通海鲸吞想漏川磬踈闻启梵钟息见安禅指喻三车觉开迷五隂纒教通方便入心达是非诠贝叶千花藏檀林万宝篇坐严狮子迅幢饰网珠悬极乐知无碍分明应有縁还将意功德留偈法王前  

却到无锡望芙蓉湖  

丹橘村邉独火微碧流明处雁初飞萧条落叶垂杨防隔水寥寥闻捣衣  

逐波云影参差逺背日岚光隐见深犹似望中连海树月生湖上是山隂  

水寛山逺烟岚迥柳防萦回在碧流清昼不风鳬雁少却疑初梦镜湖秋  

栁  

陶令门前罥接防亚夫营里拂朱旗人事推移无旧物年年春至緑垂丝  

千条垂栁拂金丝日暖牵风叶学眉愁见花飞狂不定还同轻薄五陵儿  

至潭州闻猿  

昔陪天上三秋客今作端州万里人湘浦更闻猿夜啸防肠无泪可沾巾  

崔峒【`江东人`】  

扬州选防相公赏判雪后呈上  

自得山公许休耕海上田惭看长史传欲弃钓鱼船穷巷殷忧日芜城雨雪天此时瞻相府心事比旌悬  

客舎书情寄赵中丞  

东楚复西秦浮云类此身闗山劳防蹇僮仆惯投人孤客来千里全家托四隣生涯难自料中夜问情亲  

书怀寄杨郭李王判官  

惯作云林客因成懒漫人吏欺从政拙妻笑理家贫李郭应时望王杨入幕频从容丞相阁知忆故园春  

酬李补阙雨中寄赠  

十年随马宿几度受人恩白髪还乡井微官有子孙竹窗寒雨滴苔砌夜虫喧独媿东垣友新诗慰旅魂  

送侯山人赴防稽  

仙客辞萝月东来就一官且归沧海住犹向白云看猿呌江天暮虫吟野浦寒时游镜湖里为我把鱼竿  

宿禅智寺上方演大师院  

石林髙几许金刹在中峰白日空山梵晴霜后夜钟竹窗回翠壁苔迳入寒松幸接无生法尘心昧所从  

题空山人石室  

早晩悟无生头陀不到城云山知夏腊猿鸟见修行地僻无溪路人寻逐水声年年深谷里谁识逺公名  

登蒋山开善寺  

山殿秋云里香烟出翠微客寻朝磬食僧背夕阳归下界千门见前朝万事非看心兼送目葭菼暮依依  

送韦员外还京  

十年离乱后此去若为情春晩香山緑人稀豫水清野陂看独树闗路逐残莺前殿朝明主应怜白髪生  

润州送友人  

见君还此地洒泪向江邉国士劳相问家书无处传荒城胡马迹塞木戍人烟一路堪愁思孤舟何然  

送陆明府之盱眙  

陶令之官去穷愁惨别魂白烟横海戍红叶下淮村澹浪揺山郭平芜到县门政成堪吏隐免负府公恩  

送薛良史往越州谒从叔  

辞家年已久与子分偏深易得相思泪难为欲别心孤云随浦口几日到山隂遥想兰亭下清风满竹林  

送丘二十二之苏州  

积水与寒烟嘉禾路几千孤猿啼海岛羣雁起湖田曾寄长沙什常闻大雅篇却将封事去知尔爱闲眠  

登润州芙蓉楼  

上古人何在东流水不归往来潮有信朝暮事成非烟树临沙静云帆入海稀郡楼多逸兴良牧谢晖书情寄上苏州韦使君兼呈吴县李明府  

数年湖上谢浮名竹杖纱巾遂性情云外有时逢寺宿日西无事傍江行陶潜县里看花发庾亮楼中对月明谁念献书来万里君王深在九重城  

赠同官李明府  

讼堂寂寂对烟霞五栁门前聚晓鸦流水声中视公事寒山影里见人家观风竞美新为政计日还知旧触邪可惜陶潜无限酒不逢篱菊正开花  

赠窦十九  

灵台暮宿意多违木落花开羡客归江海几时传锦字风尘不觉化缁衣山阳防里同人少灞曲农时故老稀幸得汉皇容直谏怜君未遇觉人非  

防州见郑表新诗因以寄赠  

梅花岭里见新诗感激情深过楚词平子四愁今莫比休文八咏自同时萍乡露冕真堪惜凤诏鸣珂已讶迟才子风流定难见湖南春草但相思  

送冯八将军奏事毕归滑台幕府  

王门别后到沧州帝里相逢俱白头自叹马卿常带疾还嗟李广不封侯棠棃宫里瞻龙衮细栁营中着虎裘想到滑台桑叶落黄河东注杏园秋  

送王侍御佐婺州  

闻君作尉向江潭吴越风烟到自谙客路寻常经竹径人家大底傍山岚縁溪花木偏宜逺避地衣冠尽向南惟有夜猿啼海树思乡望北意难堪  

送皇甫冉往白田  

江邉尽日雉鸣飞君向田间何日归楚地蒹葭连海迥隋朝杨栁映堤稀津楼故市无行客山馆空庭闭落晖试问疲人与征战使君双泪定沾衣  

题兰若  

絶顶茅庵老此生寒云孤木独经行世人那得知幽迳遥向青峰礼磬声  

送贺兰广赴选  

而今用武尔攻文流軰干时独卧云白髪青袍趋防府定应衡镜却慙君  

陈羽【`江东人`】  

公子行  

金羁白马郎何处踏青来马骄郎半醉蹀躞望楼台似见楼上人玲珑窗戸开隔花闻一笑落日不知回  

古歌  

长相思长相思相思无限极相思苦相思相思损容色容色眞可惜相思不可彻日日长相思相思肠防絶肠防絶泪还续闲人莫作相思曲  

春园即事  

水隔羣物外花深风起频霜中千树橘月下五湖人听鹤忽忘寝见山如得隣明年还到此共看洞庭春  

冬晩送友人使西蕃  

驿使向天西巡羌复入氐玉关晴有雪沙碛雨无泥落泪军中笛惊眠塞上鸡逢春乡思苦万里草萋萋  

送戴端公赴容州  

分命诸侯重葳蕤绣服香八蛮治险阻千骑踏繁霜山防旌旗出天清劒佩光还将小戴礼逺出化南方  

送殷华之淇州  

离堂悲楚调君奏豫章行愁处雪花白梦中江水清扣舷歌月色避浪宿猿声还作经年别相思湖草生  

御沟新栁  

菀菀如丝栁含黄一望新未成沟上暗且向日邉春弄色滋宵露垂枝染夕尘夹堤连太液还似映天津  

中秋夜临镜湖望月  

镜里秋宵望湖平月彩深圆光珠入浦浮照鹊惊林澹动光还翠婵娟影不沈逺时生防曲空处落波心迥彻轮初满孤明魄未侵桂枝如可折何惜夜登临  

西蜀送许中庸归秦赴举  

春色华阳国秦人此别离驿楼横水影乡落入花枝日暖莺飞好山晴马去迟劎门当石隘栈阁入云危旅梦惊蝴蝶残芳怨子规碧霄今夜月惆怅上峨嵋  

送友及第归江东  

五陵春色泛花枝心醉花前逺别离落羽耻为闗右客成名空羡里中儿都门雨歇愁分处上店灯残梦到时家住洞庭多钓伴因来相贺话相思  

长安卧病秋夜言怀【`一作卢纶诗`】  

九重门锁禁城秋月过南宫渐映楼紫陌夜深槐露滴碧空云净火星流清风刻漏传三殿甲第歌钟乐五侯楚客病来乡思苦寂寥灯下不胜愁  

江上愁思二首  

江上翁开门开门向衰草只知愁子孙不觉生涯老江上草茎枯茎枯叶复焦那堪芳意尽夜夜没寒潮  

吴城览古  

吴王旧国水烟空香迳无人兰叶红春色似怜歌舞地年年先发馆娃宫  

九月十日即事  

汉江天外东流去巴塞连山万里秋节过重阳人病起一枝残菊不胜愁  

游洞灵观  

初访西城李少君独行深入洞天云风吹青桂寒花落香绕仙坛处处闻  

湘妃怨  

二妃愁处云沈沈二妃怨处湘江深商人酒滴庙前草萧索风生斑竹林  

襄阳过孟浩然旧居  

襄阳城郭春风起汉水东流去不还孟子死来江树老烟霞犹在鹿门山  

广陵秋夜对月即事  

霜落寒空上月楼月中歌唱满扬州相看醉舞倡楼月不觉隋家陵树秋  

小江驿送陆侍御归湖上山  

鹤唳天邉秋水空荻花芦叶起西风今夜渡江何处宿防稽山在月明中  

伏翼洞送夏方庆  

洞里春晴花正开看花出洞几时回殷勤好嘱武陵客莫引世人相逐来  

送德舆归穿石洞山居  

乌巾年少归何处一片防霞山洞中惆怅别时花似雪行人不肯醉春风  

洛下赠彻公  

天竺沙门洛下逢请为同社笑相容支頥忽望碧云里心爱嵩山第几峰  

## 石仓历代诗选卷六十九  

明曹学佺　编  

中唐二十三  

张祜【`字承吉清河人`】  

早春钱唐湖晩  

落日下林坡抚襟睇前踪轻澌流回浦残雪明高峰仰视天宇旷俯登云树重聊当问真界昨夜西峦钟  

送徐彦夫南迁  

万里客南迁孤城渤海边瘴云秋不断隂火夜长然月上行虚市风回望舶船知君还自洁更为酌贪泉  

赠契衡上人  

小门开板阁终日是逢迎语笑人同坐修持意别行水蒲秋始露风竹夏长清不恨恓惶久怜师记姓名  

送杨秀才游蜀  

鄂渚逢游客瞿塘上去船峡深明月夜江静碧云天旧俗巴渝舞新声蜀国弦不堪挥别恨一涕自澘然  

途中逢李道实游蔡州  

征马汉江头逢君上蔡游野桥经亥市山路过申州僻地人行涩荒村虎迹稠殷勤话新守生物頼诸侯  

题贞娘墓【`墓在虎丘西寺内`】  

佛地葬罗衣孤魂此是归舞为蝴蝶梦歌谢伯劳飞翠发朝云在青蛾夜月微伤心一花落无复怨春辉  

洞庭南馆  

一迳逗霜林朱栏绕碧岑地盘云梦角山镇洞庭心树白看烟起沙红见日沉还因此悲屈惆怅又行吟  

题赠仲仪上人院  

星霜几朝寺香火静居人黄叶不经意青山无事身度生台上律结座履中尘自说一时课别来诗更新  

题山水障子  

一见秋山色方怜画手稀波涛连壁动云物下檐飞岭树冬犹发江帆暮不归端然是渔叟相向日依依  

咏风  

揺揺歌扇举悄悄舞衣轻引笛秋临塞吹沙夜绕城向回雁影出峡送猿声何似琴中奏依依带别情  

江城晩眺  

重槛搆云端江城四鬰盘河流出郭静山色对楼寒浪草侵天白霜林映日丹悠然北江思树杪几樯竿  

题樟亭  

晓霁凭虚槛云山四望通地盘江防绝天映海门空树色连秋霭潮声入夜风年年此光景催尽白头翁  

题海盐南馆  

故人营此地台舘尚依依黒夜山魈语黄昏海燕归旧隂杨叶在残雨槿花稀无复南亭赏高檐红烛辉  

晩秋江上作  

万里穷愁客萧条对落晖烟霞山鸟散风雨庙神归地逺蛩声切天长雁影稀那堪正砧杵幽思想寒衣  

吴宫曲  

日下苑西宫花飘香径红玉钗斜白燕罗带弄青虫皓齿初含雪柔枝欲断风可怜倾国艶谁信女为戎  

赋昭君塜  

万里关山塜明妃旧死心恨为秋色晚愁结暮云隂夜切胡风起天高汉月临已知无玉貌何事送黄金  

晩夏归别业  

古防扁舟晩荒园一径微鸟啼新菓熟花落故人稀宿润侵苔甃斜阳照竹扉相逢尽乡老无复话时机  

题李渎山居玉潭  

古树千年色苍崖百文隂发寒泉气静神骇玉光沉上穴青防小中连碧海深何当烟月下一听夜龙吟  

旅次石头防  

行行石头防身事两相违旧国日边逺故人江上稀水声寒不尽山色暮相依惆怅未成语数行鵶又飞  

旅次上饶溪  

碧溪行几折凝棹宿汀沙角断孤城掩楼深片月斜夜桥昏水气秋竹静霜华更想曽题壁凋零可叹嗟  

题赠志凝上人  

悟色身无染观空事不生道心长日笑觉路几年行片月山林静孤云海棹轻愿为尘外契一就智珠明  

灵彻上人  

老僧何处寺秋梦绕江滨独树月中鹤孤舟云外人荣华长指幻衰病久观身应笑无成者沧洲垂一纶  

赠僧云栖  

尘尾与笻杖几年离石坛梵余林雪厚棋罢岳钟残开卷喜先悟潄瓶知早寒衡阳寺前雁今日到长安  

寄迁客  

万里南边客辛勤岭路遥溪行逢水弩野店避山魈瘴海须求药贪泉莫举瓢但能坚志义白日甚昭昭  

江南作  

楚塞南行久秦城北望遥少年花已过衰病栁先凋客泪收廻日乡心寄落潮殷勤问春雁何处是烟霄  

题上饶亭  

溪亭拂一琴促轸坐披襟夜月水南寺秋风城外砧早霜红叶静新雨碧潭深惟是壸中物忧来且自斟  

送沈下贤谪尉南康  

秋风江上草先是客心摧万里故人去一行新雁来山高云绪断浦逈日波頺莫怪南康逺相思不可裁  

江西道中作  

日落红邨逺烟云度防重问人孤驿路驱马乱云峰夜入霜林火寒生水寺钟凄凉哭途意行处又饥凶  

乐静  

引手强篸巾徐徐起病身逺心羣野鹤闲话对村人发匣琴徽静开瓶酒味真纵闻兵赋急原宪本家贫  

题重居寺  

浮图经近郭长日羡僧闲竹径深开院松门逺对山重廊标板榜高殿琐金环更间宗雷室西行咫尺间  

题造微禅师院  

夜香闻偈后岑寂掩双扉照竹灯和雪穿云月到衣草堂踈磬断萧寺故人稀惟忆江南雨春风独鸟飞  

筝  

绰绰下云烟微收皓腕鲜夜风生碧柱春水咽红弦翠佩轻犹触莺枝澁未迁芳音何更妙清月共婵娟  

笙  

董双成一妙历历韵风篁清露鹤声逺碧云仙吹长气侵银项湿膏沐漆瓢香曲罢不知处巫山空夕阳  

五弦  

小小月轮中斜抽半袖红玉瓶秋滴水珠箔夜悬风征调侵弦乙商声过指拢只愁才曲罢云雨去巴东  

笛  

紫清人一管吹在月堂中雁起雪云夕龙吟烟水空虏尘深汉地羌思切边风试弄阳春曲西园桃已红  

溪行寄京城故人  

白日长多事清溪偶独行云归秋水濶月出夜山深坐想天涯去行悲海畔吟京华故人在谁复念浮沉  

夕次桐庐  

百里清溪口扁舟此去过晩潮风势急寒叶雨声多戍出山头鼔桥通竹里歌不堪无酒夜回首梦烟波  

入潼闗  

都城三百里雄险复回环地势遥尊岳河流侧让关秦皇曽虎视汉祖昔龙顔何事枭雄軰干戈自不闲  

题万道人禅房  

何处凿禅壁西南江上残阳过逺水落叶满踈钟世事静中去道心尘外逢欲知情不动牀下虎留踪  

病后访山客  

乆病倦衾枕独行来访君因逢归马客共对出溪云新月坐中见暮蝉愁里闻相欢贵无事莫想路岐分  

题松汀驿  

山色逺含空苍茫泽国东海明先见日江白逈闻风鸟道高原去人烟小径通那知旧遗逸不在五湖中  

石头城寺  

山势抱烟光重门突兀傍连檐金像阁半壁石龛廊碧树藂高顶清池占下方徒悲宦游意尽日老僧房  

题润州金山寺  

一宿金山寺超然离世羣僧归夜船月龙岀晓堂云树色中流见钟声两防闻翻思在朝市终日醉矄矄  

题润州甘露寺  

千重构横险高歩岀尘埃日月光先见江山势尽来冷云归水石清露滳楼台况是东溟上平生意一开  

题杭州孤山寺  

楼台耸碧岑一径入湖心不雨山长润无云水自隂断桥荒藓涩空院落花深犹忆西牕月钟声在北林  

秋夜宿灵隠寺师上人  

月色荒城外江声野寺中贫知交道薄老信释门空露叶凋堦藓风枝戞井桐不妨无酒夜闲话值生公  

题道光上人山院  

眞僧上方界山路正岩岩地僻泉长冷亭香草不凡火田生白菌烟岫老青杉尽日惟山水当知律行严  

赠庐山僧  

一室鑪峰下荒榛手自开粉牌新薤叶竹节小葱台树黒云归去山明日上来便知心是佛坚坐对寒灰  

题惠山寺  

旧宅人何在空门客自过泉声到池尽山色上楼多小洞生斜竹重堦夹细莎殷勤望城市云水暮钟和  

题虎丘寺  

轻棹驻回流门登金虎丘雾青山月晓云白海天秋倚殿松株澁欹庭石片幽青蛾防时墓空色尚悠悠  

题虎丘东寺  

云树拥崔嵬成行异俗埃寺门山外入石壁地中开仰砌池光动登楼海气来伤心万里意金玉葬寒灰  

题虎丘西寺  

嚣尘楚城外一寺枕通波松色入门逺冈形连院多花时长到处别路半经过惆怅旧禅客空房深薜萝  

题招隠寺  

千年戴颙宅佛庙此崇修古井人名在清泉鹿迹幽竹光寒闭院山影夜藏楼未得高僧防烟霞空暂游  

题惠昌上人  

半岩开一室香燧细氛氲石上潄秋水月中行夏云律持僧讲防经诵梵书文好是风廊下遥遥挂褐裙  

题杭州天竺寺  

西南山最胜一界是诸天上路穿岩竹分流入寺泉蹑云丹井畔望月石桥边洞壑江声逺楼台海气连塔明春岭雪钟散暮松烟何处去犹恨更看峰顶莲  

题杭州灵隠寺  

峰峦开一掌朱槛几环延佛地花分界僧房竹引泉五更楼下月十里郭中烟后塔耸亭后前山横阁前溪沙涵水静涧石防苔鲜好是呼猿乆西岩深响连  

题弋阳馆  

一叶飘然下弋阳残霞昏日树苍苍呉溪漫淬干将劒却是猿声断客肠  

州闻晓角  

寒耿稀星照碧宵月楼吹角夜江遥五更人起烟霜静一曲残声送落潮  

秋晓送郑侍御  

离鸿声怨碧云浄楚瑟调高清晓天尽日相看俱不语西风揺落数枝莲  

题青龙寺  

二十年沉沧海间一游京国也因闲人人尽到求名处犹向青龙寺看山  

题秀师影堂  

隂隂古寺杉松下记得长明一熖灯尽日看山人不会影堂中是别来僧  

邠王小管  

虢国潜行韩国随宜春深院映花枝金舆逺幸无人见偷把邠王小管吹  

题灵彻上人旧房  

寂寞空门支道林满堂诗板旧知音秋风吹叶古廊下一半绳牀灯影深  

折杨柳枝  

莫折宫前杨栁枝宗曽向笛中吹伤心日暮烟霞起无恨春愁生翠眉  

华清宫  

天阙沉沉夜未央碧云仙曲舞霓裳一声玉笛向堂尽月满骊山宫漏长  

长门怨  

日映宫墙栁色寒笙歌遥指碧云端珠铅滴尽无心语强把花枝冷笑看  

平原路上题邮亭残花  

云暗山横日欲斜邮亭下马对残花自从身逐征西府每到花时不在家  

夜宿湓浦逢崔升  

江流不动月西沉南北行人万里心况是相逢雁天夕星河寥落水云深  

雨霖铃  

雨霖铃夜却归秦犹见张徽一曲新长说上皇和泪教月明南内更无人  

塞上闻笛  

一夜梅花笛里飞冷沙晴槛月光辉北风吹尽向何处高入塞云燕雁稀  

题鹤林寺  

昔日名僧多异时道情虚遣俗情悲千年鹤在市朝变来去旧山人不知  

题金陵渡  

金陵津渡小山楼一宿行人自可愁潮落夜江斜月里两三星火是州  

登乐游原  

几年诗酒滞江干水积云重思万端今日南方惆怅尽乐游原上见长安  

纵游淮南  

十里长街市井连月明桥上看神仙人生只合杨州死禅智山边好墓田  

朱庆余【`原名可久越州人`】  

送吴秀才泛江西  

泽潞西边戍兰桡北去人岀门虽恨别投分不縁贫杯酒从年少知音在日新东湖发诗意夏卉竟如春  

泛溪  

曲渚回花舫生衣卧向风鸟飞溪色里人语棹声中余卉才分影新蒲自作丛前湾更幽絶虽浅去犹通  

宿陈处士书斋  

结茅当此地下马见高情菰叶寒塘晩杉隂白石明向炉新茗色隔雪逺钟声闲得相逄少吟多寐不成  

上张水部  

出入玊人儿童亦有情不忘将姓字常说向公卿每许连牀坐仍容竝马行恩深转无语怀抱甚分明  

鳯翔西池与贾岛纳凉  

四面无炎气清池濶复深蝶飞逢草住鱼戏见人沉拂石安茶器移牀选树隂防回同到此尽日得闲吟  

送淮隂丁明府  

之官未入境已有爱人心遣吏回中路停舟对逺林岛声淮浪静雨色稻苖深暇日公门掩惟应伴客吟  

送韦校书佐灵州  

共知行处乐犹惜此时分职已为书记官曽校典坟寒城初落叶高戍逺生云边事何湏问深谋祗在君  

上江州李史君  

起家声望重自古更谁过得在朝廷少还因諌诤多经年愁瘴疠几处遇风波入境无余事惟闻父老歌  

题青龙寺  

寺好因岗势登临值夕阳青山当佛阁红叶满僧廊竹色连平地虫声在上方最怜东靣静为近楚城墙  

夏日题武功姚主簿  

亭午无公事垂帘树色间僧来茶灶暖吏去印牀闲傍竹行穿巷当门立看山吟诗老不倦未省话官班  

寄友人  

当代知音少相思在此身一分南北路长问徃来人是处应为客何门许扫尘凭书正惆怅蜀魄数声新  

题毗陵上人院  

院深终日静落叶覆秋虫盥潄新斋后修行未老中映松山色逺隔水磬声通此处宜清夜高吟永与同  

送盛长史  

莫辞东路逺此别岂闲行职处中军要官兼上佐荣野亭枫叶暗秋水藕花明拜省期将近孤舟促去程  

题胡氏溪亭  

亭与溪相近无时不见风涧松生便黒野藓看多红雨足秋声后山沉夜色中主人能守静略与客心同  

寄贾岛所居  

求闲身未得此日到京东独在钟声外相逄山色中谁言人渐老所向意皆同月上因留宿移牀对药丛  

送僧游温州  

夏满随所适江湖非系縁卷经离峤寺隔苇上秋船水落无风夜猿啼欲雨天石门期独徃谢守有遗篇  

河亭  

孤亭临絶岸猿鸟识幽蹊花落曽谁到诗成独未题潮防经雨在石笋与杉齐谢守便登陟秋来屐齿低  

和处州严郎中游南溪  

四望非人境从前洞穴深潭清蒲逺岸岚积树无隂看草初移屐扪萝忽竝簪世嫌山水僻谁伴谢公吟  

送李侍御入蕃  

逺使随双节新官属外台戎装非好武书记本多才移帐依泉宿迎人带雪来心知玉关道稀见一花开  

山居  

归来青壁下又见满篱霜转觉琴斋静闲从菊地荒山泉共鹿饮林果让僧尝时复收新药随云过石梁  

重过惟贞上人院  

老去惟求静都忘外学名扫牀秋叶满对客逺云生香阁闲留宿晴堦暖共行牕西暮山色依旧入诗情  

与石画秀才过普照寺  

问人知寺路松竹暗春山潭黒龙应在巢空鹤未还经年为客逺半日与僧闲更共尝新茗闻钟笑语间  

题任处士幽居  

昔与幽人别停舟对草堂湖云侵卧位杉露滳茶牀山月吟时在池花觉后香生涯无一物谁与读书粮  

送品上人入秦  

独去何人见林塘共寂寥生縁闻磬早觉路出尘遥江雪沾新草秦园发故条心知禅定处石室对芭蕉  

和刘补阙秋园寓兴之什  

逍遥人事外杖屦入杉萝草色寒犹在虫声晩渐多静逢山鸟下幽称野僧过防许新闻菊闲从落叶和  

其二  

留情清景宴朝罢有余闲蝶散红兰外萤飞白露间墙高微见寺林静逺分山吟罢期相访残阳自掩关  

其三  

苍翠经宵在园庐景自深风凄欲去燕月思向来砧碧石当莎迳寒烟冐竹林杯瓢闲寄咏清絶是知音  

其四  

竹迳通邻圃清深称独游虫丝交影细藤子坠声幽称润苔纹厚迎寒荠叶稠闲来寻古画未废执茶瓯  

自述  

畸人甘寂寞居处遍苍苔后夜蟾光满邻家树影来岂知莲帐好自爱草堂开愿荅相思意援毫愧不才  

秋宵防别卢侍御  

风亭弦管絶玉漏一声新緑茗香醒酒寒灯静照人清班无意恋素业本来贫明发青山道谁逢去马尘  

赠律师院  

粉壁通莲径扁舟到不迷苇声过枕上湖色满牕西但见修行苦谁论夏腊低闲看种来树已觉与身齐  

送僧往台岳  

五城初罢讲海上忆闲行触雪麻衣静登山竹钖轻天寒岳寺出日晚岛泉清坐与幽期遇何人识此情  

送祝秀才归衢州  

旧隠谷溪上忆归年已深学徒花下别乡路雪边寻骑吏陪春赏江僧伴晚吟高科如在意当自惜光隂  

送虚上人游天台  

青防通去路谁见独随缘此地春前别何山夜后禅石桥隠深树朱关见晴天好是修行处师当住防年  

送僧  

客行皆有为师去是闲游野望防金防禅栖寄石楼山深松翠冷潭静菊花秋几处题青壁袈裟溅瀑流  

旅中秋月有懐  

久客未还乡中秋倍可伤暮天飞旅雁故国在衡阳岛外归云逈林间坠叶黄数宵千里梦时见旧书堂  

湖中闲坐遣兴  

钓艇同琴酒良宵背水滨风波不起处星月尽随身浦逈湘烟卷林香岳气春谁知此中兴宁羡五湖人  

题娥皇庙  

娥皇挥涕处东望九疑天徃事难重问孤峯尚惨然夜深寒峒响秋近碧萝鲜未省明君意遗踪万古传  

宿山居  

山店灯前客醻身未有媒乡关贫后别风雨夜深来上国求丹桂衡门长绿苔堪惊双鬂雪不待嵗寒催  

夏末留别洞庭知己  

清秋时节近分袂独凄然此地折高柳何门听暮蝉浪揺湖外日山背楚南天空感迢迢事荣归在几年  

旅中过重阳  

一嵗重阳至覊游在异乡登高思旧友满目是穷荒草际飞云片天涯落雁行故山篱畔菊今日为谁黄  

塞下感懐  

塞下闲为客郷心岂易安程途过万里身事尚孤寒竟日风沙急临秋草木残何年方致主时拂劒尘看  

赠至寂禅师  

处世惟披衲禅门几嵗寒法空无所染性悟不多看竟日门长掩相逢草自残有时寻道侣飞钖度峯峦  

闲居即事  

深嶂多幽景闲居野兴清满庭秋雨过连夜绿苔生石靣横琴坐松隂采乐行超然尘事外不似绊浮名  

废宅花  

数树荒庭上芬芳映绿苔自縁逢暖发不是为人开色艳莺犹在香消蝶已回相从无胜事谁向此倾杯  

留别卢休归荆门  

江边离别心言罢各沾襟以我去帆逺知君离恨深云开孤鸟出浪起白鸥沉更作来年约阳台许伴寻  

酬吴之问见赠  

已当听雁夜多事不同居故疾离城晩秋霖见月踈趂风开静户带叶卷闲书荡桨期南去荒园久废锄  

送康绍归建业  

南朝秋色满君去意如何帝业空城在民田壊塜多月圆防独上栗绽寺频过篱下西江水相思见白波  

再过王辂原居纳凉  

夏天多忆此早晩得秋分旧月来还见新蝉坐忽闻扇风调病叶沟水隔残云别有微凉处从容不似君  

出闗寄贾岛  

旧乡无子孙谁共老青门迢早秋路别离深夜村伊流背逺客岳响荅啼猿去后期招隠何当复此言  

赠胡僧  

瘦形无血色草屦着行穿闲话似持呪不眠同坐禅背经来汉地袒防过冬天情性人难会游方但信縁  

懐西峰隠者  

灌水藏岑色天寒望即愁髙斋何日去逺瀑入城流腊近溪书絶灯残夜雪稠迩来相忆处枕上苦吟休  

柏岩禅师  

野寺皈依切灵山会遍行老来披衲重病后读经生乞食嫌村逺寻溪爱路平多年柏岩住不记柏岩名  

缑氏韦明府防  

贵邑秋风满谁同上宰心杉松出郭外雨电下嵩隂度雁方离垒来僧始别岑西池月方逈会接一宵吟  

长安送人  

上国多离别年年渭水滨空将未归意说向欲行人雁度池塘月山连井邑春临分惜携手日暮一沾巾  

宿开元寺楼  

西峯残日落谁见寂寥心孤枕客眠久两廊僧话深寒扉开雨气风叶隠钟隂此爱东楼望仍期别夜寻  

送僧还南岳  

辞僧下水棚因梦岳钟声逺路独归寺几年重到城风高寒叶落雨絶夜堂清自说溪居后邻州亦不行  

秋思  

杨柳已秋思楚田仍刈禾归心病起切败叶夜来多细雨城蝉噪残阳峤客过旧山余业在香隔洞庭波  

春日寄友人  

春居无俗喧时立涧前村路逺少来客山深多过猿带岩松色老临水杏花繁除忆文流外何人更可言  

送僧归江南  

洗足北林去逺途今已分麻衣行岳色竹杖带湘云饥防缘危壁寒狸出坏坟前峰一声磬此夕不同闻  

春日重到王依村居  

野烟居舍在曽约此重过久雨初招客新田未种禾夜虫鸣井浪春鸟宿庭柯莫为儿孙役余生能几何  

入静隠寺途中作  

乱云迷逺寺入路认青松鸟道缘巢影僧鞋印路云草烟连野烧溪雾隔霜钟更遇樵人问犹言过数峯  

送杨岳归巴陵  

何处得乡信告行当雨天人离京口日潮送岳阳船孤鸟背林色逺帆开浦烟悲君惟此别不肯话归年  

出闗后寄贾岛  

故国知何处西风已度关归人值落叶逺路入寒山多难喜相识久贫宁自闲惟将徃来信遥慰别离顔  

京口赠崔固  

积雨晴时近西风叶满泉相逢嵩岳客共聼楚城蝉宿馆横秋岛归帆涨逺田别多还寂寞不似剡中年  

书实上人房  

絶顶言无伴长怀剃髪师禅中灯落烬讲次柏生枝沙井泉澄疾秋钟韵落迟里闾还受请来宿北岗陲  

早秋过郭涯书堂  

暑销岗舍清闲语有余情石水生茶味松风喊扇声逺分临海雨余觉掩山城此地秋吟苦时来绕菊行  

送韩校书赴江西幕  

从军五湖外终是称诗人酒后愁将别途中过却春山桥槲叶暗水馆燕巢新驿舫迎应逺京书寄自频野情随到处公务日关身久共趋名利龙钟独滞秦  

杭州卢録事山亭  

山色满公署到来时景饶解衣临曲榭隔竹见红蕉清漏焚香夕轻风视事朝静中看锁印高处见迎潮曵履庭芜近当身树叶飘傍城余菊在歩入一仙瓢  

省试晦日与同志见明池泛舟  

故人同泛处逺色望中明静见沙防露微思月魄生周回余雪在浩暮云平戏鸟随兰棹空波荡石鲸劫灰难问理岛树偶知名自省曽追赏无如此日情  

过旧宅  

古巷防门谁旧宅早曽闻说属官家更无新燕来巢屋惟有闲人寄看花空廐欲摧尘满枥小池初涸草侵沙荣华事歇皆如此立马踟蹰到日斜  

归故园  

桑柘骈阗数亩间门前五柳正堪攀樽中美酒长湏满身外浮名总是闲竹径有时风为扫柴门无事日常关于焉已是忘机地何用将金别买山  

送元处士游天台  

青防路口絶人行独与僧期上赤城树列烟岚春更好溪藏冰雪夜偏明空山雉雊禾苖短野馆风来竹气清若倚石桥看瀑布不妨髙处便题名  

台州郑员外郡斋双鹤  

丹顶分明音响别况闻来处隔云涛情悬碧落飞何晩立近清池意自高向夜双栖惊玉漏临轩对舞拂朱袍仙郎为尔开笼早莫虑回翔损羽毛  

复厐复言擕酒望洞庭  

南湖春色通平逺贪记诗情忘酒杯帆自巴陵山下过雨从神女峡边来青蒲映水疎还宻白鸟翻空去复回尽日与君同看望了然胜见画屏开  

题钱宇别墅  

久闻从事沧州外谁谓无官已白头来备戎装嘶数骑去持丹诏入孤舟蝉鸣逺驿残阳树雁起湖田片雨秋到日重陪丞相宴镜湖新月在城楼  

题钱宇别墅  

林居向晚饶清景惜去非关恋酒杯石净每因杉露滳庭幽渐觉水禽来药蔬摘后供僧尽竹杖吟中望月回红叶闲飘篱落逈行人逺见草堂开  

寄新头陁  

见说北京寻祖后瓶盂自挈绕穷边相逄竹坞晦暝夜一别苕溪多少年逺洞省穿湖底过断崖曽向壁中禅青城不得师同徃坐想沧江意浩然  

湘汉懐翁杰  

一宿空江听急流仍同贾客坐归舟逺书来隔巴陵雨衰鬓去经彭蠡秋不拟为身谋旧业终期断谷隠髙丘吾宗尚作无为者中夜闲吟生旅愁  

寄韩司兵  

多病十年无旧识沧州战后始逄君已知罢秩辞泷水相劝移家近岳云泗上旅邮侵叠浪雪中归路踏荒坟若爲此别终期老书札何因寄北军  

送石协律归吴  

僧牕梦绕忆归耕水渉应多半月程幕府罢来无药价纱巾戴去有山情夜随净渚离蛩泣早过寒潮背井行己让辟书称抱疾沧洲便许白髭生  

送庐岳僧  

浪匝湓城岳壁青白头僧去扫禅扄龛灯度雪补残衲山日上轩看旧经泉水带冰寒溜澁薛萝新雨曙烟腥已知身事非吾道甘卧荒斋竹满庭  

天长路别朱大山路却寻李躔  

驿骑难随伴寻山半忆君苍崖残月路犹数过溪云  

送陈标  

满酌劝童仆相随郎马蹄春风慎行李莫上白铜鞮  

陪江洲李使君重阳宴百花亭  

闲擕九日酒共到百花亭醉里求诗境回看岛屿青  

别李侍御后亭夜坐却寄  

已作亭下别未忘灯下情吟多欲就枕更漏转分明  

湖州韩使君置宴  

老大成名仍足病纵听丝竹也无欢高情太守容闲坐惜与青山尽日看  

宫词  

寂寂花时闭院门美人相竝立琼轩含情欲说宫中事鹦鹉前头不敢言  

公子行  

闲从结客野游时忘却红楼薄暮期醉上黄金堤上去马鞭捎断绿杨丝  

岭南路  

越岭向南风景异人人传说到京城经冬来徃不踏雪尽在刺桐花下行  

早发庐江途中遇雪寄李侍御  

芦苇声多雁满陂湿云连野见山稀遥知将吏相逄处半是春城贺雪归  

林下招胡长官  

语低清貌似休粮称着朱衣入草堂销暑近来无别物桂隂当午满绳牀  

与真上人一二禅师题玢主院  

杖屦相随任处便不惟空寄上方眠归时亦取湖边路晩映枫林共一船  

寻僧  

吟背春城岀草迟天晴紫阁赴僧期山边树下行人少一新泉日午时  

近试上张水部  

洞房昨夜停红烛待晓堂前拜舅姑妆罢低声问夫婿画眉深浅入时无  

采莲  

隔烟花草逺蒙蒙恨个来时路不同正是停桡相遇处鸳鸯飞去急流中  

都门晩望  

緑槐花堕御沟边步岀都门雨后天日暮野人耕种罢烽楼原上一条烟  

寻古观  

仙观曽过知不逺花藏石室杳难寻泉边白鹿人闻语看过天墙渐入深  

寻阳与孙郎中防回  

别酒已酣春漏前他人扶上北归船浔阳渡口月未上渔火照江仍独眠  

送僧  

草屦初登南客船铜瓶犹贮北山泉衡阳旧寺秋归去院鏁寒潭几树蝉  

寄长孙中丞  

浔阳却到是何日此地今无旧使君长忆穷冬宿庐岳瀑泉冰折共僧闻  

寄潘纬  

杨柳丝丝与地连归来一醉向溪边相逄头白莫惆怅世上无人长少年  

题仙游寺  

石抱龙堂藓石干山遮白日寺门寒长松瀑布饶竒状曽有仙人驻鹤看  

## 石仓历代诗选卷七十  

明　曹学佺　编  

中唐二十四  

姚合【`陜州人`】  

寄杨茂卿校书  

去年别君时同宿黎阳城黄河冻欲合船入冰罅行君为使滑州我来西入京丈夫不泣别傍人叹无情到京就省试落籍先有名还家岂无路羞为路人轻决心住城中百败望一成腐草众所弃犹能化为萤岂我愚暗身终久不发明所悲道路长亲爱难合并安得如白日逺见君仪形  

寄主客张郎中  

年长方慕道金丹事参差故园归未得秋风思难持蹇拙公府弃朴静高人知以我齐杖履昏旭讵相离吟诗红叶寺对酒黄菊篱所赏未及毕后游良有期粲粲华省步屑屑旅客姿未同山中去固当殊路岐  

寄秋拾遗时为魏州从事  

少在兵马间长还系戎职鸡飞不得逺岂要生羽翼三年城中游与君最相识应知我中肠不茍念衣食主人树勲名欲灭天下贼愚虽乏智谋愿陈一人力人生须气徤饥寒困不得寐当一席寛觉乃千里穿古人不惧死所惧死无益至交不可合一合难离坼君尝相劝勉苦语毒胸臆百年心共闻谁限河南北  

秋中寄崔道士  

贫居雀喧噪况乃静巷陌夜眠睡不成空庭闻露滳傍有一杯酒欢然如对客月光久逾明照见室中白平生志舒豁难可似兹夕四肢得自便虽劳不为役故人山中住善治身心防五谷口不尝比僧更闲寂我今暂得安目谓脱幽戚君身长逍遥日月争老得  

寄贾岛浪仙  

悄悄掩门扉穷窘自维絷世途已昧履生计复乖缉踈我非常性端峭尔孤立徃还纵云久贫蹇岂自习所居率荒野宁似在京邑院落夕弥空虫声雁相及衣巾半僧施蔬药常自拾凛凛寝席单翳翳灶烟湿頽篱里人度败壁邻灯入晓思已暂舒暮愁还更集风凄林叶萎苔糁行径澁海峤誓同归橡栗充朝给  

所居秋夕寄李廓  

覉滞多共趣屡屡同室眠稍暇更访诣宁惟候招延愧君备蔬药识我性所便罢吏童仆去洒扫或自专古巷人易息踈逈自江边幸当中秋夕复此无云天月华更漏清露叶光彩鲜四邻亦悄悄中懐益纒绵兹境罕能致居闲得弥偏数杯罢复饮共想山中年  

庄居野行  

客行野田间比屋皆闭戸借问屋中人尽去作啇贾官家不税商税农复作苦居人尽东西道路侵垅亩采玉上山颠探珠入水府边兵索衣食此物同泥土古来一人耕三人食犹饥如今千万家无一把锄犂我仓常空虚我田生蒺藜上天不雨粟何由活蒸黎  

题宣义池亭  

春入池亭好风光暖更鲜寻芳行不极逐胜坐还迁细草乱如髪幽禽鸣似弦苔文翻古篆石色学秋天花落能漂酒萍开觧避船暂来还差疾久住合成仙迸笋搘堦起垂藤压树偏此生应借看自计买无钱  

送裴中丞赴华州  

我梦何曽应看君渡浐川自无仙掌分非是圣心偏径草多生药庭花半落泉人间有此郡况在凤城边  

送宋慎言  

童稚便知闻如今祗有君百篇诗尽和一盏酒湏分驿路多连水州城半在云离情同落叶向晩更纷纷  

送右司薛员外赴处州  

懐中天子书腰下使君鱼瀑布和云落仙都与世踈逺程兼水陆半载在舟车相送难为别南风入夏初  

送殷尧藩侍御游山南  

诗境西南胜秋深昼夜蛩人家连水影驿路在山地静云生石天寒雪覆松我为公府系不得此相逄  

送潘传秀才归宣州  

李白坟三尺嵯峨万古名因君还故里为我吊先生晴日移虹影空山聚鹤声老郎闲未得无计此中行  

送韦瑶校书赴越  

寄家临禹穴乗传岀秦关霜落橘满地潮来帆近山相门宾益贵水国事多闲晨省高堂后余欢杯酒间  

送清静阇黎归浙西  

大地无生理呉中岂是归自翻贝叶偈人施福田衣夏尽滩声岀潮来日色微郡斋师去后寂寞夜吟稀  

送马戴下第客游  

昨来送君处亦是九衢中此日殷勤别前时寂寞同鸟啼寒食雨花落暮春风向晩离人起筵收盏未空  

寄陆浑县尉李景先  

薄俸还同请惟君独自闲地偏无驿路药贱管仙山月色生松里泉声在石间吟诗复饮酒何事更相关  

郡中书事寄黙然上人  

郡中饶野兴过客亦淹留看月江楼晓寻山石径秋竟归何处老谁免此生愁长爱东林子安禅百事休  

寄李频  

闭门常不出惟觉长庭莎朋友来看少诗书卧读多命随才共薄愁与醉相和郑重君名字新登甲乙科  

寄贾岛  

寂寞荒原下南山祗隔篱家贫惟我竝诗好复谁知草色无穷处虫声少歇时朝昏鼓不到闲卧益相宜  

寄无可上人  

十二门中寺诗僧寺独幽多年松色别后夜磬声秋见世虑皆尽来生事更修终湏执瓶鉢相逐入牛头  

寄友人  

日暮掩重扉抽簮复解衣漏声林下静萤色月中微秋霁露华结夜深人语稀殷勤故山路谁与我同归  

赠常州院僧  

一住毗陵寺师应祗信縁院贫人施食静鸟窥禅古磬声难尽秋灯色更鲜仍闻开讲日湖上少鱼船  

武功县中作二首  

日岀方能起庭前看种莎吏来山鸟散酒熟野人过岐路荒城少烟霞逺县多同官数相引下马上西坡朝朝眉不展多病怕逄迎引水逺通涧垒山高过城秋灯照树色寒雨落池声好是吟诗夜披衣坐到明  

闲居  

不自识踈鄙终年住在城过门无马迹满宅是蝉声带病吟虽苦休官梦已清何当学禅观依止古先生  

扬州春词二首  

广陵寒食天无露复无烟暖日凝花柳春风散管弦园林多是宅车马少于船莫唤游人住游人困不眠满郭是春光街衢上亦香竹风轻履舄花露腻衣裳谷鸟鸣还艶山夫到亦狂可怜游赏地焬帝国倾亡  

题李频新居  

赁居求胜处深僻任人嫌葢地花如绣当门竹胜帘劝僧尝药酒教仆办书签庭际山宜小休令着石添  

过天津桥晴望  

闲立津桥上寒光动逺林皇宫对嵩顶清洛贯城心雪路初晴岀人家向晩深自从王在镐天寳至如今  

暮春书事  

穷巷少芳菲苍苔一径微酒醒闻客别年长送春归宿愿眠云峤浮名系鏁闱未因丞相庇难得脱朝衣  

九日忆砚山旧居  

帝里闲人少谁同把酒杯砚山篱下菊今日防枝开晓角惊眠起秋风送病来长年归思切更値雁声催  

除夜  

衰残归未遂寂寞此宵情旧国当千里新年隔数更寒犹近北峭风渐向东生谁见长安陌晨钟度火城  

吟诗台  

幽岛藓层层诗人日日登坐危石是榻吟冷唾成冰静对惟秋水同来只老僧竹枝题寄处小篆复谁能  

竹里径  

一径婵娟里惟闻静者知迹深苔长处步狭笋生时高是连幽树穷应到曲池纱巾灵寿杖行乐复相宜  

游终南山  

防杖度溪桥云深步数劳青猿吟岭际白鹤坐松梢天外浮烟逺山根野水交自縁名利系好此结蓬茆  

早夏郡楼宴集  

官散有闲情登楼步稍轻牕云带雨气林鸟杂人声晓日襟前度微风酒上生城中防难得扫壁各书名  

郡中西园  

西园春欲尽芳草径难分静语惟幽鸟闲眠独使君宻林生雨气古石带潮文虽去清秋逺朝朝见白云  

酬李廓精舎南台望月见寄  

看月空门里诗家境有余露寒僧梵出林静鸟巢踈逺色当秋半清光胜夜初独无台上思寂寞守吾庐  

喜贾岛雨中访宿  

雨里难逄客闲吟不复眠虫声秋并起林色夜相连爱酒此生里趋朝未老前终湏携手去沧海棹鱼船  

送友人游蜀  

送君一壶酒相别野庭边马上过秋色舟中到锦川峡猿啼夜雨蜀鸟噪晨烟莫便不回首风光从几年  

寄永乐长官殷尧藩  

故人为吏隠高卧簿书间绕院惟栽药逄僧只说山此宵欢不接穷歳信空还何计相寻去严风雪满关  

寄蔡州蒋亭兼简田使君  

几嵗乱军里蒋亭名不销无人知旧径有药长新苖树宿山禽静池通野水遥何因同此醉永望思萧条  

山居寄友生  

独在山阿里朝朝遂性情晓泉和雨落秋草上墙生因客始沽酒借书方到城诗情聊自遣不是趂声名  

武功县中作  

县去帝城逺为官与隠齐马随山鹿放鸡杂野禽栖绕舍惟藤架侵堦是药畦更师嵇叔夜不拟作书题守拙天然性为官是事踈惟寻向山路不寄入城书因病多收药縁溪学钓鱼养身成好事此外更空虚微官如马足祗是在泥尘到处贫随我终年老趂人簿书销眼力杯酒耗心神早作归休计深幽乐此身客至皆相笑诗书满卧牀爱闲求病暇因醉与官妨鬂髪寒惟短衣衫瘦渐长自嫌多简束不似旧来狂邻里皆相爱门开数见过秋凉送客逺夜静咏诗多就架题书目寻栏记药窠到官无别事种得满庭莎穷逹天应与人间事莫论微官从似客逺县岂胜村竟日多无食连宵不闭门斋心调笔砚惟写五千言作吏荒城里穷愁欲不胜病多惟识药年老渐亲僧梦觉空堂月诗成满砚冰故人多得路寂寞不相称  

题杭州南亭  

旧隠即云林思归日日深如今来此地无复有前心古石生灵草长松栖异禽暮潮檐下过溅浪湿衣襟和裴令公游南庄忆白二十韦七二贤客  

四郊初雨歇高树滳犹残池满红莲湿云收绿野寛花开半山晓竹动数村寒闘雀翻衣袂惊鱼触钓竿罇前多野客膝下尽郎官斸石通泉脉移松岀药栏关东分务重天下似公难半醉思韦白题诗染彩翰  

送崔亮赴果州冬夜宴韩卿宅  

兰烛照重茵飞杯复防分主人寒不寝上客晓离羣骑吏縁青壁旌旗度白云劒铭生藓色巴字叠冰文华省思仙佀疲民爱使君汵汵惟自适郡邸有谁闻  

题山寺  

千重山崦里楼阁影参差未暇寻僧院先看置寺碑竹深行渐暗石穏坐多时古塔虫蛇善隂廊鸟雀痴云开开上界近泉落下方迟为爱青桐叶题满树诗  

送刘禹锡郎中赴苏州  

州城全是故呉宫香径难寻古藓中云水计程千里逺轩车送别九衢空鹤声高下听无尽潮色晨昏望不同太守吟诗人自理小斋闲卧白苹风  

送林使君赴邵州  

诏书飞下五云间才子分符不等闲驿路算程多是水州图管地少于山冈头斑竹寻应遍洞里丹砂自采还清净化人人自理终朝无事更相关  

送别友人  

独向山中覔紫芝山人勾引住多时摘花浸酒春愁尽烧竹煎茶夜卧迟泉落林梢多碎滳松生石底足傍枝明朝却欲归城市问我来时总不知  

送僧贞实归杭州天竺  

石桥庵里最清凉闻说茆庵寄上方林外猿声连院磬月中潮色到禅牀他生念我身何在此世惟师性亦忘九陌相逄千里别青山重叠树苍苍  

寄东都白賔客居易  

阙下髙眠过十旬南宫印绶乞离身诗中得意应千首海内嫌官只一人宾客分司真是隠山泉绕宅岂辞贫竹斋晩起多无事惟到龙门寺里频  

杭州官舎偶书  

钱塘刺史谩题诗贫褊无恩懦少威春尽酒杯花影在潮回画槛水声微闲吟山际邀僧上暮入林中看鹤归无术理人人自理朝朝渐觉簿书稀  

送源中丞赴新罗  

赤墀赐对使殊方官重霜台紫绶光玉节在船清海怪金凾开诏拜夷王云晴渐觉山川异风便那知道路长谁得似君将雨露海东万里洒扶桑  

赏春  

闲人祗是爱春光迎得春来喜欲狂买酒怕迟令走马看花嫌逺自移牀娇莺语足方离树戏蝶飞高始过墙颠倒醉眠三数日人间百事不思量  

秋中夜坐  

踈散永无事不眠常夜分月中松露滳风引鹤同闻  

老马  

卧来扶不起惟向主人嘶惆怅东郊道秋来雨作泥  

古碑  

荒田一片石文字满青苔不是逄闲客何人肯读来太尉李德裕自城外拜辞后归弊居瞻望音徽即书一絶寄上  

千骑红旗不可攀水头独立暮方还人家怪我浑如病罇酒休倾笔砚闲  

和前吏部韩侍郎夜泛南溪  

辞得官来疾渐平世间难有此高情新秋月满南溪里引客乗船处处行  

送贾岛及钟浑  

日日攻诗亦自强年年供应在名塲春风驿路归何处紫阁山边是草堂  

## 石仓历代诗选卷七十一  

明　曹学佺　编  

中唐二十五  

李贺【`字长吉陇西人`】  

还自防稽歌【`并序`】  

庾肩吾于梁时尝作宫体謡引以应和皇子及国世沦败肩吾先潜难防稽后始还家仆意其必有遗文今无得焉故作还自防稽歌以补其悲  

野粉椒壁黄湿萤满梁殿台城应教人秋衾梦铜辇呉霜防归鬓身与塘蒲晩脉脉辞金鱼覊臣守迍贱  

同沈驸马赋得御沟水  

入苑日泱泱宫人正靥黄绕堤龙骨冷拂岸鸭头香别馆惊残梦停杯泛小觞幸因流浪处暂得见何郎  

长歌续短歌  

长歌破衣襟短歌断白髪秦王不可见旦夕成内热渴饮壶中酒饥投陇头粟凄凄四月兰千里一时緑夜何离离明月落石底徘徊沿石寻照岀高外不得与之游歌成鬓先改  

难忘曲  

夹道开洞门弱栁低画防帘影竹华起箫声吹日色蜂语绕妆镜拂蛾学春碧乱系丁香梢满栏花向夕  

贾公闾贵壻曲  

朝衣不须长分花对袍缝嘤嘤白马来满脑黄金重今朝香气苦珊瑚澁难枕且要弄风人暖蒲沙上饮燕语踏帘钩日虹屏中碧潘令在河阳无人死芳色  

昌谷词  

昌谷五月稻细青满平水遥峦相压叠頽緑愁堕地光洁无秋丝凉旷吹浮媚竹香满凄寂粉节涂生翠草髪垂恨鬂光露泣幽泪层围烂洞曲芳径老红醉攒虫锼古栁蝉子鸣高邃大带委黄葛紫蒲交狭涘石钱差复借厚叶皆蟠腻汰沙好平白立马印青字晩鳞自遨游瘦鹄瞑单跱嘹嘹湿姑声咽源惊溅起纡缓玉眞路【`近武后廵幸处`】神娥蕙花里苔絮萦涧砾山实垂頳紫小柏俨重扇肥松突丹髓鸣流走响韵垅秋拖光穟莺唱闵女歌瀑悬楚练帔风露笑眼骈岩杂舒坠乱篠迸石岭细颈喧岛毖日脚扫昏翳新云启华閟谧谧厌夏光商风道清气高眠复玉容烧桂祀天几雾衣夜披拂眠坛梦真粹待驾栖鸾老故宫椒壁圯鸿珑数铃响覊臣发凉思隂藤束朱键龙帐着魈魅碧锦帖花柽香衾事残贵歌尘蠧木在舞防长云似珍壤割綉叚里俗祖风义邻凶不相杵疫病无邪祀鲐皮识仁惠卵角知腼耻县省司刑官戸乏诟租吏竹薮添堕简石矶引钓饵溪湾转水水带芭蕉倾蜀纸岑光晃縠襟孤景拂繁事泉樽陶宰酒月眉谢郎妓丁丁幽钟逺矫矫单飞至霞巘殷嵳峩危溜声争次淡蛾流平碧薄月眇隂悴凉光入涧岸廓尽山中意渔童下宵网霜禽竦烟翅潭镜滑蛟涎浮珠噞鱼戏风桐瑶匣瑟萤星锦城使栁缀长缥带篁掉短笛吹石根縁緑藓芦笋抽丹渍漂旋弄天影古桧拏云臂愁月薇帐红罥云香蔓刺芒麦平百川闲乗列千肆刺促成纪人好学鸱夷子  

摩多楼子  

玉塞去金人二万四千里风吹沙作云一时渡辽水天白水如练甲丝双串断行行莫苦辛城月犹残半晓气朔烟上趢起胡马蹄行人临水别陇头长东西  

緑水词  

今宵好风月阿侯在何处为有倾城色翻成足愁苦东湖采莲叶南湖防蒲根未持寄小姑且持感秋魂  

送韦仁实兄弟入闗  

送客饮别酒千觞无赭顔何物最伤心马首鸣金环野色浩无主秋明空旷间坐来壮胆破断目不能看行槐引西道青梢长攅攅韦郎好兄弟叠玉生文翰我山上舍一亩蒿硗田夜雨呌租吏春声暗交关谁解念劳劳苍突惟南山  

莫愁曲  

草生龙坡下鸦噪城堞头何人此城里城角栽石榴青丝系五马黄金络双牛白鱼驾莲船夜作十里游归来无人识暗上沉香楼罗牀倚瑶瑟残月倾帘钩今日槿花落明朝桐树秋莫负平生意何名何莫愁  

蜀国弦  

枫香晩花静锦水南山影惊石坠猿哀竹云愁半岭凉月生秋浦玉沙粼粼光谁家红泪客不忍过瞿塘  

苏小小墓  

幽兰露如啼恨无物结同心烟花不堪赠草如茵松如葢风为裳水为佩油壁车久相待西陵下风吹雨  

南园  

小树开朝迳长茸湿夜烟栁花惊雪浦麦雨涨溪田古刹踈钟度遥岚破月悬沙头石火烧竹照鱼船  

黄头郎  

黄头郎捞拢去不归南浦芙蓉影愁红独自垂水弄湘娥佩竹山露月玉瑟调青门石云湿黄葛沙上蘼芜花秋风己先发好持扫罗荐香出鸳鸯  

伤心行  

咽咽学楚吟病骨伤幽素秋姿白髪生木叶啼风雨灯青兰膏歇落照飞娥舞古壁生凝尘覊魂梦中语  

勉爱行送小李之庐山  

洛郊无无俎豆廐斩老马小雁过鑪影落楚水下船倚云泊石镜秋凉夜岂解有乡情弄月聊呜哑  

追和何谢铜雀妓  

佳人一壸酒秋容满千里石马卧新烟忧来何所佀歌声且潜弄陵树风自起长裾压高台泪眼看花开  

送秦光禄北征  

北虏胶堪折秋沙乱晓鼙髯胡频犯塞骄气似横霓防水楼船渡营门细栁齐将军驰白马豪彦骋金闺箭射搀抢落旗悬日月低简稀山易见甲重马频嘶天逺星光没沙平草叶齐风吹云路火雪污玉关泥  

追赋画江潭苑  

呉苑晓苍苍宫衣水溅黄小鬟红粉薄骑马佩珠长路指台城逈罗薫袴褶香行云霑翠辇今日侣襄王  

王濬墓下作  

人间无阿童犹唱水中龙白草侵烟死秋藜绕地红古书平黒石神劎断青铜耕势鱼鳞起坟科马鬛封菊花垂湿露棘迳卧干蓬松柏愁香澁南原几夜风  

铜驼悲  

落魄三月罢寻花去东家谁作送春曲洛岸悲铜驼桥南多马客北山饶古人客饮杯中酒驼悲千万春生世莫徒劳风吹盘上烛厌见桃株笑铜驼夜来哭  

七月一日晓入太行山  

一夕绕山秋香露溘蒙箓新桥倚云阪候虫新露朴洛南今已逺越衾谁为热石气何凄凄老莎如短镞  

塞下曲  

胡角引北风蓟门白于水天含青海道城头月千里露下旗蒙蒙寒金鸣夜刻蕃甲鏁蛇鳞马嘶青塜白秋静见旄头沙逺席羇愁帐北天应尽河声入寒流  

嘲雪  

昨日发葱岭今朝下兰渚喜从千里来乱笑含春雨龙沙湿汉旗鳯扇迎秦素久别辽城鹤毛衣已应故  

高平县东松路  

侵侵槲叶香木花滞寒雨今夕山上秋永谢无人处石磎逺荒澁棠实悬辛苦古者定幽寻呼君作松路  

李凭箜篌引  

呉丝蜀桐张高秋空山凝云颓不流江娥啼竹素女愁李凭中国弹箜篌昆山玉碎凤凰呌芙蓉泣露香兰笑十二门前融冷光二十三弦动紫皇女娲炼石补天处石破天惊逗秋雨梦入神仙教神妪老鱼跳波瘦蛟舞呉质不眠倚桂树露脚斜飞湿寒兎  

残丝曲  

垂杨叶老哺莺儿残丝欲断黄蜂归緑鬓年少金钗客缥粉壶中沉琥珀花台欲暮春辞去落花起作回风舞榆荚相催不知数沈郎青钱夹城路  

雁门太守行  

黒云压城城欲摧甲光向日金鳞开角声满天秋色里塞上燕脂凝夜紫半掩红旗临易水霜重鼔声寒不起报君黄金台上意提携玉龙为君死  

送沈亚之歌  

呉兴才人怨春风桃花满陌千里红紫丝竹断骢马小家住钱塘东复东白藤交穿织书笈短防齐裁如梵荚雄光寳矿献春卿烟底蓦波乗一叶春卿拾材白日下掷置黄金解龙马携笈归江重入门劳劳谁是怜君者吾闻壮夫重心骨古人三走无摧捽请君待旦事长鞭他日还辕及秋律  

緑章封事  

青霓扣额呼宫神鸿龙玉狗开天门石榴花发满溪津溪女浣花染白云绿章封事元父六街马蹄浩无主虚空风气不清冷短衣小帽作尘土金家香衖千轮鸣扬雄秋室无俗声愿携汉防招书鬼休令恨骨塡蒿里  

贵主征行乐  

奚骑黄铜连鎻甲罗旗香干金画叶中军留醉河阳城娇嘶紫燕踏花行春营骑将如红玉走马梢鞭上空绿女垣素月角咿咿牙帐未开分锦衣  

罗浮山父与葛篇  

依依宜织江雨空雨中六月兰台风博罗老仙时出洞千歳石牀啼鬼工蛇毒浓凝洞堂湿江鱼不食衔沙立欲剪箱中一尺天呉娥莫道呉刀澁  

宫娃诗  

防光高悬照纱空花房夜捣红守宫象口吹香毾防暖七星挂城闻漏板寒入罘罳殿影昏彩鸾帘额着霜防啼蛄吊月钩栏下屈膝铜铺鏁阿甄梦入家门上沙渚天河落处长洲路愿君光明如太阳放妾骑鱼撇波去  

秦宫诗  

越罗衫袂迎春风玉刻麒麟腰带红楼头曲宴仙人语帐底吹笙香雾浓人间酒暖春茫茫花枝入帘白日长飞牕复道传筹饮十夜铜盘腻烛黄秃衿小袖调鹦鹉紫绣麻防踏哮虎斫桂烧金待晩筵白鹿清酥夜半煮桐英永巷骑新马内屋深屏生色画开门烂用水衡钱卷起黄河向身防皇天厄运犹曽裂秦宫一生花里活鸾箆夺得不还人醉睡氍毹满堂月  

巫山高  

碧丛丛高插天大江翻澜神曵烟楚魂寻梦风飔然晓风飞雨生苔钱瑶姬一去一千年丁香笻竹啼老猿古祠近月蟾桂寒椒花坠红湿云间  

梁台古愁  

梁王台沼空中立天河之水夜飞入台前闘王作蛟龙绿粉扫天愁露湿撞钟饮酒行射天金虎蹙裘喷血斑朝朝暮暮愁海翻长绳系日乐当年芙蓉凝红得秋色兰脸别春啼脉脉芦洲客雁报春来寥落野湟秋漫白  

江楼曲  

楼前流水江陵道鲤鱼风起芙蓉老晓钗催鬂语南风抽帆归来一日功鼍吟浦口飞梅雨竿头酒旗揺青苎萧骚浪白云差池黄粉油衫寄郎主新槽酒声苦无力南湖一倾菱花白眼前便有千里愁小玉开屏见山色  

将进酒  

琉璃钟琥珀浓小槽酒滴眞珠红烹龙炮凤玉脂泣罗屏绣幕围香风吹龙笛击鼍鼔皓齿歌细腰舞况是青春日将暮桃花乱落如红雨劝君终日酩酊醉酒不到刘伶坟上土  

美人梳头歌  

西施晩梦绡帐寒香鬟堕髻半沉檀辘轳咿哑转鸣玉惊起芙蓉睡新足双鸾开镜秋水光解睘临镜立象牀一编香丝云撒地玉钗落处无声腻纤手却盘老鸦色翠滑寳钗簪不得春风烂熳恼娇慵十八鬟多无气力妆成鬂欹不斜云裾数歩踏雁沙背人不语向何处下堦自折樱桃花  

梦天  

老兎寒蟾泣天色云楼半开壁斜白玉轮轧露湿团光鸾佩相逄桂香陌黄尘清水三山下更变千年如走马遥望齐州九防烟一海水杯中防  

河南府试十二月乐词【`选六首`】  

正月  

上楼迎春新春归暗黄着栁宫漏迟薄薄淡霭弄野姿寒绿幽风生短丝锦牀晩卧玉肌冷露脸未开对朝暝官街栁带不堪折蚤晩菖蒲胜绾结  

二月  

饮酒采业津宜男草生兰笑人蒲如交劎风如薫劳劳莺燕笑酣春薇帐逗烟生绿尘金翘峨髻愁暮云沓防起舞真珠裙津头送别唱流水酒客背寒南山死  

三月  

东方风来满眼春花城栁暗愁杀人复宫深凝竹风起新翠舞衿净如水光风转蕙百余里暖雾驰云扑天地军装宫妓扫蛾浅揺揺锦旗夹城暖曲水飘香去不归梨花落尽成秋苑  

四月  

晓凉暮凉树如葢千山浓绿生云外依微香雨青氛氲腻叶蟠花照曲门金塘闲水揺碧漪老景沉重无惊飞堕红残蕚暗参差  

九月  

离宫散萤天似水竹黄池冷芙蓉死月缀金铺光脉脉凉苑虚庭空澹白露花飞飞风草草翠锦烂斑满层道鸡人罢唱晓珑璁鵶啼金井下踈桐  

十月  

玉壶银箭稍难倾缸花夜笑凝幽明碎霜斜舞上罗幕烛龙两行照飞阁珠帷怨卧不成眠金凤刺衣着体寒长眉对月闘鸾环  

天上謡  

天河夜转漂回星银浦流云学水声玉宫桂树花未落仙妾采香垂佩缨秦妃卷帘北牕晓牕前植桐青凤小王小吹笙鹅管长呼龙耕烟种瑶草粉霞红绶藕丝裙青洲步拾兰苕春东指羲和能走马海尘新生石山下  

浩歌  

南风吹山作平地帝遣天呉移海水王母桃花千遍红彭祖巫咸几回死青毛骢马参差钱娇春杨栁含细烟筝人劝我金屈巵神血未凝身问谁不湏浪饮丁都防世上英雄本无主买丝绣作平原君有酒惟浇赵州土漏催水咽玉蟾蜍卫娘髪薄不胜梳看见秋眉换新绿二十男儿那刺促  

帝子歌  

洞庭帝子一千里凉风雁啼天在水九节菖蒲石上死湘神弹琴迎帝子山头老桂吹古香雌龙怨吟寒水光沙浦走马白石郎闲取眞珠掷龙堂  

洛姝真珠  

眞珠小娘下青郭洛苑香风飞绰绰寒鬂斜钗玉燕光髙楼唱月悬悬珰兰风桂露洒幽翠红弦袅云咽深思花袍白马不归来浓蛾叠栁香唇醉金鹅屏风蜀山梦鸾裾凤带行烟重八骢笼晃脸差移日丝繁散曛罗洞市南曲陌无秋凉楚腰卫鬂四时芳玉喉窱窱排空光牵云曵雪留陆郎  

李夫人  

紫皇宫殿重重开夫人飞入琼瑶台绿香绣帐何时歇青云无光宫水咽翩聫桂花堕秋月孤鸾惊啼商丝发红壁防珊悬佩珰歌台小妓遥相望玉蟾滳水鸡人唱露华兰叶参差光  

金铜仙人辞汉歌  

茂陵刘郎秋风客夜闻马嘶晓无迹画栏桂树悬秋香三十六宫土花碧魏官牵车指千里东关酸风射眸子空将汉月岀宫门忆君清涙如铅水衰关送客咸阳道天若有情天亦老擕盘独出月荒凉渭城已逺波声小  

老夫采玉歌  

采玉采玉湏水碧琢作步揺徒好色老夫饥寒龙为愁蓝溪水气无清白夜雨冈头食蓁子杜鹃口血老夫泪蓝溪之水厌生人身死千年恨溪水斜山栢风雨如啸泉脚挂绳青袅袅村寒白屋念娇婴古台石磴悬肠草  

湖中曲  

长眉越沙采兰若桂叶水葓春漠漠横船醉眠白昼闲渡口梅风歌扇薄燕钗玉股照青渠越王娇郎小字书蜀纸封巾报云鬂晩漏壶中水淋尽  

公莫舞歌  

方花古础排九楹刺豹淋血盛银甖华筵鼔吹无桐竹长刀直立割鸣筝横楣麄锦生红纬日炙锦嫣王未醉腰下三看寳玦光项庄掉箾栏前起材官小臣公莫舞座上真人赤龙子芒砀云瑞抱天回咸阳王气清如水  

夜坐吟  

踏踏马蹄谁见过眼看北斗直天河西风罗幕生翠波铅华笈妾颦青娥为君起笑长相思帘外严霜皆侧飞明星烂烂东方陲红霞梢岀东南涯陆郎去矣乗斑骓  

江南弄  

江中绿雾起凉波天上叠巘红嵳峨水风浦云生老竹渚暝蒲帆如一幅鲈鱼千头酒百斛酒中倒卧南山绿呉歈越吟未终曲江上团团帖寒玉  

神弦别曲  

巫山小女隔云别春风松花山上发绿葢独穿香径归白马花竿前孑孑蜀江风澹水如罗堕兰谁泛相经过南山桂树为君死云衫浅汚红脂花  

溪晩凉  

白狐向月号山风秋寒扫云留碧空玉烟青湿白如幢银湾晓转流天东溪汀眠鹭梦征鸿轻连不语细游溶层岫回岑复叠龙苦篁对客吟歌筒  

官街鼔  

晓声隆隆催转日暮声隆隆呼月岀汉城黄栁映新帘栢陵飞燕埋香骨磓发千年日长白汉武秦王听不得从君翠髪芦花色独共南山守中国几回天上葬神仙漏声相将无断续  

春懐引  

芳溪宻影成花洞栁结浓烟花带重蟾蜍碾玉挂明弓捍拨装金打仙凤寳枕垂云选春梦钿合碧寒龙脑冻阿侯系锦覔周郎凭仗东风好相送  

有所思  

去年陌上歌离曲今日君书逺游蜀帘外花开二月风台前涙滴千行竹琴心与妾肠此夜断还续想君白马悬雕弓世间何处无春风君心未肯鎭如石妾顔不久如花红夜残高碧横长河河上无梁空白波西风未起悲龙梭年年织素攒双蛾江山迢无休絶泪眼看灯乍明灭自从孤馆深锁牕桂花几度圆还缺鸦鸦向晓鸣森木风过池塘响丛玉白日萧条梦不成桥南更问仙人卜  

昆仑使者  

昆仑使者无消息茂陵烟树生愁色金盘玉露自淋漓元气茫茫收不得麒麟背上石文裂虹龙鳞下红肢折何处偏伤万国心中天夜久高明月  

七夕  

别浦今朝暗罗帷午夜愁鹊辞穿线月花入曝衣楼天上分金镜人间望玉钩钱塘苏小小更値一年秋  

过华清宫  

春月夜啼鸦宫帘隔御花云生朱络暗石断紫钱斜玉椀盛残露银灯防旧纱蜀王无近信泉上有芹芽  

钓鱼诗  

秋水钓红药仙人待素书菱丝萦独茧菰米蛰双鱼斜竹垂清沼长纶贯碧虚饵悬春蜴钩垂小蟾蜍詹子情无限龙阳恨有余为看烟浦上楚女涙沾裾  

代崔家送客  

行葢栁烟下马蹄白翩翩恐随送尽处何忍重扬鞭  

京城  

驰马岀门意牢落长安心两事谁向道自作秋风吟  

酬答二首  

金鱼公子夹衫长宻装腰鞓割玉方行处春风随马尾栁花偏打内家香  

雍州二月梅池春御水防防暖白苹试问酒旗歌板地今朝谁是拗花人  

南园  

花枝草蔓眼中开小白长红越女腮可怜日暮嫣香落嫁与春风不用媒  

边让今朝忆蔡邕无心裁曲卧春风舍南有竹堪书字老去溪头作钓翁  

三月过行宫  

渠水红蘩拥御墙风娇小叶学蛾妆垂帘几度青春老堪鎻千年白日长  

卢仝【`号玉川子洛阳人`】  

自君之出矣  

自君之岀矣壁上蜘蛛织近取见妾心夜夜无休息妾有双玉环寄君表相忆环是妾之心玉是君之德驰情増悴容相思损精力玉簟寒凄凄延想心恻恻风含霜月明水泛碧天色此水有尽时此情无终极  

月下寄徐希仁  

夜半沙上行月莹天心明沙月浩无际此中离思生上天何寥廓下地何峥嵘吾道岂已矣为君倾兕觥  

楼上女儿曲  

谁家女儿楼上头指挥婢子挂帘钩林花撩乱心之愁卷却罗袖弹箜篌历乱五六弦罗袖掩靣啼向天相思弦断情不断落花纷纷心欲穿心欲穿凭栏干相忆栁条绿相思锦帐寒直缘感君防爱一回顾使我双涙长珊珊我有娇靥待君笑我有娇娥待君扫莺花烂熳君不来及至君来花已老心肠寸断谁得知玉阶羃历生青草  

赠徐希仁石砚别  

灵山一片不灵石手斵成器心所惜凤鸟不至池不成蛟龙干蟠水空滴青松火链翠烟凝寒竹风揺逺天碧今日赠君离别心此中至浅造化深用之可以过珪璧弃直还为一片石  

有所思  

当时我醉美人家美人顔色娇如花今日美人弃我去青楼珠箔天之涯娟娟姮娥月三五盈又缺翠眉蝉鬂生别离一望不见心断絶心断絶几千里梦中醉卧巫山云觉来涙滴湘江水湘江两岸花木深美人不见愁人心含愁更奏绿绮琴调高弦絶无知音美人兮美人不知为暮雨兮为朝云相思一夜梅花发忽到牕前疑是君  

将归山招氷僧  

买得一片田济源花洞前千里石壁坼一泓流泌泉青松盘樛枝森森上揷青防天枝上有啼猿宿处近鹤巢清唳孤吟声相交月轮下射空洞响丝篁成韵风萧萧我心尘外心爱此尘外物欲结尘外友苦无尘外骨与君尘外交占此松与月  

自咏  

物外无知已人间一癖王生涯身是梦躭乐酒为乡日月黏髭鬓云山鎻肺肠愚公只公是不用谩惊张  

送邵兵曹归江南  

春风杨栁陌连骑醉离觞千里逺山碧一行归路长花开愁北渚云去渡南湘东望蒙蒙处烟波是故乡  

感秋别怨  

霜秋自断魂楚调怨离分魄散瑶台月心随巫峡云蛾眉谁共画凤曲不同闻莫似湘妃涙斑斑防翠裙  

新蝉  

泉溜濳幽咽琴鸣乍徃还长风剪不断还在树枝间  

守嵗  

老来经节腊乐事甚悠悠不及儿童日都卢岂解愁  

题褚遂良孙庭竹  

负霜停雪旧根枝龙笙鳯管君莫截春风一番琴上来揺碎金樽碧天月  

喜逢郑三游山  

相逢之处花茸茸石壁攅峰千万重他日期君何处好寒流石上一株松  

## 石仓历代诗选卷七十二  

明　曹学佺　编  

中唐二十六  

贾岛【`字浪仙范阳人`】  

古意  

碌碌复碌碌百年双转毂志士终夜心良马白日足俱为不等闲谁是知音目眼中两行涙曽吊三献玉  

望山  

南山三十里不见逾一旬冐雨时立望望之如朋亲虬龙一掬波洗荡千万春日日雨不断愁杀望山人  

哭卢仝  

贤人无官死不亲者亦悲空令古鬼哭更得新邻比平生四十年惟着白布衣天子未辟召地府谁来追长安有交友托孤心遽移冢侧志石短文字行参差无钱买松栽自生蒿草枝在日赠我文涙流把书时从兹加敬重深藏恐失遗  

寄逺  

别肠多鬰纡岂能肥肌肤始知相结宻不及相结疎疎别恨应少宻离恨难祛门前南流水中有比飞鱼鱼飞向北海可以寄逺书不惜寄逺书故人今在无  

感秋  

商气飒已来岁华又虚掷朝云藏竒峰暮雨洒踈滴几蜩嘿凉叶数蛩思隂壁落日空馆中归心逺山碧昔人多秋感今人何异昔四序驰百年玄髪坐成白喧喧狥声利扰扰同辙迹倘无世上懐去偃松下石  

辞二知已  

一双千岁鹤立别孤翔鸿波岛忽已暮海雨寒蒙蒙离人闻美弹亦与哀弹同况兹切切弄绕彼行行躬云飞北岳碧火息西山红何以代逺诚折芳腊雪中  

易水懐古  

荆卿重虚殁节烈书前史我叹方寸心那论一时事至今易水桥寒风兮萧萧易水流不尽荆卿名不消  

客喜  

客喜非实喜客悲非实悲百逥信到家未当身一归未归长嗟愁嗟愁塡中懐开口吐愁声还却入耳来长恐滴涙多自损两目辉鬂边虽有丝不堪织寒衣  

延夀里精舍寓居  

旅记避华馆荒楼遂客慵短庭无繁植珍果春亦浓侧庐发扄枢纤魄时卧逢耳目乃鄽井肺肝即岩峰汲泉饮酌余见我闲静容霜蹊犹舒英寒蝶断来踪双履与谁逐一寻青瘦笻  

酬栖上人  

夜久城馆闲情幽岀此山新月有微辉朗朗空庭间处世虽识机伊余多掩关松姿度腊见篱药知春还静览冰雪词厚为酬赠顔东林有踯躅脱屣期共攀  

冬月长安雨中见终南山  

秋节新已尽雨疎露山雪西峰稍觉明残滴犹未絶气侵瀑布衣冻着白云穴今朝防浐雁何夕潇湘月想彼石房人对雪扉不闭  

和刘涵  

京宫始云满野人依旧闲闭扉一亩居中有古风还市井日已午幽牕梦南山乔木覆北斋有鸟鸣其间前日逺岳僧来时与开关新题惊我瘦窥镜见丑顔陶情惜清澹此意复谁攀  

寄刘栖楚  

趋走与偃卧去就自殊分当牕一重树上有万里云离披不相顾髣髴类人羣友生去更逺来书絶如焚蝉吟我为听我歌蝉岂闻岁暮傥旋归晤言桂氛氲  

答王参  

寸晷不相待四时互如竞客思先觉秋虫声苦知暝霜松积旧翠露月团如镜诗负属景同琴孤坐堂听相期黄菊节别约红桃径每把式微篇临风一长咏  

刘景阳东斋  

松隂连竹影中有无苔井清风此地多白日空自永景阳公干孙诗句得真景劝我不湏归月岀东斋静  

题皇甫荀蓝田防  

任官经一年县与玉峰连竹笼拾山果瓦瓶担石泉客归秋雨后印锁暮钟前久别丹阳浦时时梦钓船  

山中道士  

头髪梳干行休粮带瘦容飬雏成大鹤种子作高松白石通宵煮寒泉尽日舂不曽离隠处那得世人逢  

哭柏岩禅师  

苔覆石牀新师曽占几春写留行道影焚却坐禅身塔院关松雪经房锁隙尘自嫌双涙下不是解空人  

就可松宿  

十里寻幽寺寒流数分僧同雪夜坐雁向草堂闻静语终灯熖余生许峤云由来多抱疾声不逹明君  

旅游  

此心非一事书札若为传旧国别多日故人无少年空巢霜叶落踈牖水萤穿留得林僧宿中宵坐黙然  

送邹明府游灵武  

曽宰西畿县三年马不肥债多平劎与官满载书归边雪藏行径林风透卧衣灵州听晓角客馆未开扉  

下第  

下第只空囊如何住帝乡杏林啼百舌谁醉在花傍涙落故山逺病来春草长知音逢岂易孤棹负三湘  

忆吴处士  

半夜长安雨灯前越客吟孤舟行一月万水与千岑岛屿夏云起汀洲芳草深何当折松叶拂石剡溪隂  

送崔定  

未知游子意何不避炎蒸几日到汉水新蝉鸣杜陵秋江待得月夜语恨无僧巴峡吟过否连天十二层  

雨后宿刘司马池上  

蓝溪秋潄玉此地涨清澄芦苇声兼雨芰荷香绕灯防头秦古道亭靣汉荒陵静想泉根逺幽崖落几层  

送无可上人  

圭峰霁色新送此草堂人麈尾同离寺蛩鸣暂别亲独行潭底影数息树边身终有烟霞约天台作近邻  

送李骑胄  

归骑双旌逺懽生此别中入关分碛路嘶马背寒鸿朔色暗天北河源落日东贺兰山顶草时动卷帆风  

寄无可上人  

僻寺多高树凉天忆重游磬过沟水尽月入草堂秋穴蚁苔防静藏蝉栢叶稠名山思徧徃早晩到嵩丘  

南池  

萧条微雨絶荒防抱清源入舫山连塞分泉稻接村秋声依树色月影在蒲根淹泊方难遂他宵关梦魂  

寄龙池寺贞空二上人  

受请终南住俱妨去石桥林中秋信絶峰顶夜禅遥寒草烟藏虎高松月映雕霜天期到寺寺置即前朝  

送贞空二上人  

林下中餐后天涯欲去时衡阳过有伴梦泽出应迟石磬踈寒韵铜瓶结夜澌殷勤讶此别且未定归期  

吊孟协律  

才行古人齐生前品位低葬时贫卖马逺日哭惟妻孤塜北邙外空斋中岳西集诗应百首物象徧曽题  

送人适越  

高城满夕阳何事欲霑裳迁客蓬蒿暮游人道路长晴湖胜镜碧寒栁似金黄若有相思梦殷勤载八行  

送僧游衡岳  

心知衡岳路不怕去人稀船里犹鸣磬溪头自曝衣有家从少别无寺不言归料得逢寒住当禅雪满扉  

洛阳道中寄弟  

趋走迫流年惭絶此路偏宻云埋二室积雪度三川生类梗萍泛悲无金石坚翻鸿有归翼极目仰聫翩  

送天台僧  

逺梦归华顶扁舟背岳阳寒蔬修净食夜浪动禅牀雁过孤峰晓猿啼一树霜身心无别念余习在诗章  

懐紫阁隠者  

寂寥思隠者孤烛坐秋霖梨栗猿喜熟云山僧说深寄书应不到结伴拟同寻废寝方终夕迢迢紫阁心  

雨夜同厉懐皇甫荀  

桐竹绕庭匝雨多风更吹还如旧山夜卧听瀑泉时碛雁来期近秋钟到梦迟沟西吟苦客中夕话兼思  

题李凝幽居  

闲居少邻竝草径入荒园鸟宿池边树僧敲月下门过桥分野色移石动云根暂去还来此幽期不负言  

寄董武  

虽同一城里少省得从容门掩园林僻日高巾帻慵孤鸿来半夜积雪在诸峰正忆毘陵客声声隔水钟  

僻居无可上人相访  

自从居此地少有事相关积雨荒邻圃秋池照逺山砚中枯叶落枕上断云闲野客将禅子依依徧徃还  

送李余及第归蜀  

知音伸久屈觐省去光辉津渡逢清夜途程尽翠微云当绵竹叠鸟离锦江飞肻寄书来否原居岀亦稀  

夜喜贺兰三见访  

漏钟仍夜浅时节欲秋分泉聒栖松鹤风除翳月云踏苔行引兴枕石卧论文即此寻常静来多祗是君  

题青龙寺镜公房  

一夕曽留宿终南揺落时孤灯冈舍掩残磬雪风吹树老因寒折泉深出井迟踈慵岂有事多失上方期  

原东居喜唐温琪频至  

曲江春草生紫阁雪分明汲井尝泉味听钟问寺名墨硏秋日雨茶试老僧铛地近劳频访无烦出送迎  

送敡法师  

度岁不相见严冬始岀关孤烟寒色树高雪夕阳山瀑布寺应到牡丹房甚闲南朝遗迹在此去几时还  

寄钱庶子  

曲江春水满北防掩柴关只有僧邻舍全无物映山树隂终日扫药债隔年还犹记听琴夜寒灯竹屋间  

夏夜  

原寺偏邻近开门物景澄磬通多叶罅月离片云棱寄宿山中鸟相寻海畔僧惟愁秋色至乍可在炎蒸  

送厉宗上人  

拥防背岷峨终南雨雪和潄泉秋鹤至禅树夜猿过高顶白云尽前山黄叶多曽吟庐岳上月动九江波  

赠无懐禅师  

身从劫劫修果以此生周禅定石牀暖月移山树秋捧盂观宿饭敲磬过清流不掩关路教人问白头  

早春题友人湖上新居  

近得云中路门长侵草开到时犹有雪行处已无苔劝酒客初醉留茶僧未来每逢晴暖日惟见乞花栽  

送雍陶入蜀  

江山事若谙那肯滞云南草色分危磴杉隂近古潭日斜褒谷鸟夏浅嶲州蚕吾自疑双鬂相逢更不堪  

寄顾非熊  

知君归有处山水亦难齐犹去潇湘逺不闻猿啼穴通茆岭下潮满石头西独立生遥思秋原日渐低  

忆江上吴处士  

闽国扬帆去蟾蜍亏复圆秋风吹渭水落叶满长安此地聚会夕当时雷雨寒兰桡殊未返消息海云端  

送朱兵曹回越  

星彩练中见澄江岂有泥潮生垂钓罢楚尽去樯西碛鸟辞沙至山鼯隔水啼防稽半侵海涛白禹祠溪  

宿池上  

泉来从絶壑亭敞在中流竹宻无空防松长可绊舟蟪蛄潭上夜河汉岛前秋异夕期深涨擕琴却此游  

喜姚郎中自杭州逥  

路多枫树林累日泊清隂来去泛流水翛然适此心一披江上作三起月中吟东省期司諌云门悔不寻  

题长江  

言心俱好静廨署落晖空归吏封宵钥行蛇入古桐长江频雨后明月众星中若任迁人去西溪与剡通  

泥阳馆  

客愁何并起暮送故人回废馆秋萤出空城寒雨来夕阳飘白露树影扫青苔独坐离容惨孤灯照不开  

送友人游蜀  

万岑深积翠路向此中难欲暮多羁思因高莫逺看卓家人寂寞扬子业凋残惟有岷江水悠悠带月寒  

送僧归天台  

辞秦经越过归寺海西峰石涧双流水山门九里松曽闻清禁漏却听赤城钟妙宇硏磨讲应齐智者踪  

送谭逺上人  

下视白云时山房葢树皮垂枝松落子侧顶鹤听棋清浄从沙劫中终未日欹金光明本行同待出峨嵋  

夜集田卿宅  

朗咏高斋下如将古调弹翻鸿向桂水来雪渡桑干滴滴玉漏曙翛翛松籁残曩年曽宿此偏値五陵寒  

赠泉上人  

洗足下蓝岭古师精进同心知溪卉长居此玉林空西殿宵灯磬东林曙雨风旧峰邻太白石座雨苔蒙  

赠李金州  

绮里祠前后山程践白云泝流随大斾登防见金军晓角吹人梦秋风卷雁羣雾开方露日汉水底沙分  

过杨道士居  

先生修道处茆屋逺嚣氛叩齿坐明月搘頥望白云精神含药色衣服带霞纹无话瀛洲路多年别少君  

宿姚少府北斋  

石溪同夜泛复此北斋期鸟絶吏归后蛩鸣客卧时鏁城凉雨细开印曙钟迟忆此漳川防如今是别离  

酬鄠县李廓少府见寄  

稍怜公事退复遇夕阳时北朔霜凝竹南山水入篱吟懐沧海侣空问白云师恨不相从去心惟野鹤知  

长孙霞李溟自紫阁白阁二峰见访  

寂寞吾庐贫同来二阁人所论惟野事招作住云邻古寺期秋宿平林散早春潄流今已矣巢许岂尧臣  

重与曹彭兵曹  

故人在城里休寄海边书渐去老不逺别来情岂踈砚冰催腊日山雀到贫居每有平戎计官家别勑书  

哭宗宻禅师  

鸟道雪岑巅师亡谁去禅几尘僧灭后树色改生前层塔当松吹残踪傍野泉惟嗟听经虎时到壊庵边  

宿山寺  

众岫耸寒色精庐向此分流星透踈木走月逆行云絶顶人来少高松鹤不羣一僧年八十世事未曽闻  

送友人如边  

去日重阳后前程菊正芳行车辗秋岳落叶坠寒霜云入汉天白风高碛色黄蒲轮待恐晩求荐向诸方  

暮过山村  

数里闻寒水山家少四邻怪禽啼旷野落日恐行人初月未终夕边烽不过秦萧条桑柘外烟火渐相亲  

蒋亭和蔡湘州  

蒋宅为亭榭蔡城东郭门潭连秦相井松老汉朝根已积苍苔徧何曽旧径存高斋无事后时复一擕樽  

留别光州王使君建  

杜陵千里外期在末秋归既见林花落湏防木叶飞楚从何地尽淮隔数峰微回首余霞失斜阳照客衣  

哭张籍  

精灵归恍惚石磬韵曽闻即日是前古谁人耕此坟旧游孤枕逺故域九江分本欲蓬瀛去餐芝御白云  

寄宋州田中丞  

右郡近南徐关河万里余相思深夜后未答去秋书自别知音少难忘识面初旧山期已久门掩数畦蔬  

王侍御南原庄  

买得足云地新栽药数窠峰头盘一迳原下注双河春寺闲眠久晴台独上多南斋宿雨后仍许重来过  

寄白阁黙公  

已知归白阁山逺晩晴看石室人心静冰潭月影残微云分片灭古木落新干后夜谁闻磬西峰絶顶寒  

送朱可久归越中  

石头城下泊北固暝钟初汀鹭潮冲起船窓月过虚呉山侵越众隋栁入唐初日欲供调膳辟来何府书送觉兴上人归中条山兼谒河中李司空  

又忆西岩寺秦原草长时山寻樵径上人到雪房迟暮磬潭泉涷荒林野烧移闻师新译偈说拟对旌麾  

哭孟郊  

身死名声在多应万代传寡妻无子息破宅带林泉塜近登山道诗随过海船故人相吊后斜日下寒天  

送耿处士  

一杯离别酒未尽即言行万水干山路孤舟防月程川原秋色静芦苇晩风鸣迢不归客人传虚隠名  

送唐懐归激水庄  

毛女峰当戸日高头未梳地侵山影扫叶带露防书松迳僧寻药沙泉鹤见鱼一川风景好恨不有吾庐  

原上秋居  

关西又落木心事复如何岁月辞山久秋霖入夜多鸟从井上岀人自岳阳过倚杖聊闲望田家未剪禾  

子规  

游魂自相呌宁复记前身飞过邻家月声连野路春梦边催晓急愁处送风频自有霑花血相和雨滴声  

哭胡遇  

夭寿知齐理何曽免叹嗟祭回收朔雪吊后折寒花野水吟秋断空山影暮斜弟兄相识徧犹得到君家  

送丹师归闽中  

波涛路杳然衰栁洛阳蝉行李经雷电禅衣潄岛泉归林久别寺过越未离船自说从今去身应老海边  

送安南惟鉴法师  

讲经春殿里花绕御牀飞南海几回过旧山临老归潮揺蛮草落月湿岛松微空水既如彼徃来消息稀  

新年  

嗟以龙钟身如何岁复新石门思隠久铜镜强窥频花发新移树心知故国春谁能平此恨岂是北宗人  

寄山友长孙栖峤  

此时气萧飒琴院可应关鹤似君无事风吹雨遍山松生青石上泉落白云间有径莲嵩顶心期相与还  

酬厉  

我来从北鄙子省陟西陵白髪初相识秋山拟共登邻居帝城雨防宿御沟冰未报见贻作耿然中夜兴  

送刘式洛中觐省  

晴峰三十六待立上春台同宿别离恨共看星月回野莺临苑语河棹历江来便寄相思札缄封花下开  

送宣皎上人游太白  

剰发鬂无雪去年三十三山过春草寺磬度落花潭得句才怜约论宗意在南灵疑懒下苍翠太虚叅  

秋夜仰懐钱孟二人琴客防  

月色四时好秋光吾子知南山昨夜雨为我写清姿独鹤耸寒骨高杉韵细飔仙家缥缈弄髣髴此中期  

病蝉  

病蝉飞不得向我掌中行折翼犹能薄酸吟尚极清露华凝在腹尘防误侵睛寄语螳螂軰俱忘此日情  

送友人游塞  

飘蓬多塞下君见亦澘然逈碛沙衘日长河水接天夜泉行客火晓戍向京烟少结相思恨佳期芳草前  

思游边友人  

凝愁对孤烛昨日饮离杯叶下故人去天边新雁来连沙秋草薄带雪暮山开苑北红尘道何时见逺回  

秋暮寄友人  

寥落河关暮霜风树叶低逺天垂地外寒日下峰西失志烟霞切还家岁月迷清宵话白阁已负十年栖  

雪晴晚望  

倚杖望晴雪溪云几万重樵人归白屋寒日下危峰野火烧冈草断烟生石松却迥山寺路闻打暮天钟  

送惟一游清凉寺  

去有巡台侣荒溪众树分瓶残秦地水锡入晋山云秋月离喧见寒泉岀定闻人间临欲别旬日雨纷纷  

皇甫主簿期游山不赴  

休官疋马在新意入山中更住应难遂前期恨不同集蝉苔树僻留客雨堂空深夜谁相访惟当清净翁  

宿慈恩寺郁公房  

病身来寄宿自扫一牀闲反照临江磬新秋过雨山竹隂移冷月荷气带禅关独住天台意方从内请还  

送褚山人归日东  

悬帆待秋色去入杳防关沧海防年别中华此日还防遥生白髪波尽露青山隔水相思在无书也是闲  

夜雨寄马戴  

芳林杏花树花落子西东今夕曲江雨寒催朔北风乡书沧海絶隠路翠微通寂寂相思际孤缸残漏中  

寄毘陵彻公  

身依呉寺老黄叶几逥看早讲林霜在孤禅隙月残井通潮浪逺钟与角声寒已有南游约谁言礼谒难  

送韦琼校书  

宾佐兼归觐此行江汉心别离从阙下道路向山隂孤屿消寒沬空城滴夜霖若耶溪畔寺秋色共谁寻  

宿孤馆  

落日投村戍愁生为客途春山晴后緑江月夜来孤橘树千株在渔家一半无自知风水静舟系防边芦  

咸京北原作  

登原见城阙防蹇思炎天日午路中客槐花风处蝉逺山秦木上清渭汉陵前何事居人世皆因名利牵  

光州王建使君水亭  

楚水临轩积澄鲜一亩余栁根连防尽荷叶出萍初极浦清相似禽幽到不虚夕阳亭际晩槐雨滴稀踈  

灵准上人院  

掩扉当太白腊数等松椿禁漏来遥夜山泉落近邻经声终卷晓草色几芽春海内知名士交游准上人  

寄宋州田中丞  

古郊近南徐关河万里余相思深夜后未答去秋书自别知音少难忘识面初旧山期已久门掩数畦蔬  

夜集姚合宅期可公不至  

公堂秋雨夜已是念园林何意别离日重论山水心孤灯明腊后微雪下更深释子乖来约泉西寒磬音  

寄贺兰朋吉  

徃徃东林下花香似火焚故园从少别夜雨近秋闻野菜连寒水枯株簇古坟泛舟同逺客寻寺入幽云暇日扉多掩荒田径细分相思蝉几处偶坐蝶成羣防宿曽论道登高省议文苦吟遥可想边叶向纷纷  

黄子陂上韩吏部  

石楼云一别二十二三春相逐升堂者几为埋骨人涕流闻渡瘴病起喜还秦曽是令勤道非惟防在迍踈衣蕉缕细爽味茗芽新钟絶滴残雨萤多无近邻溪潭承到数位秩见辞频若个山招隠几忘任此身  

送韩湘  

挂席从中路长风起广津楚城花未发上苑蝶来新半没湖波月初生芳草春孤霞临石镜极浦映村神细响吟干苇余馨动逺苹欲凭将一札寄与沃州人  

寄武功姚主簿  

居枕江沱北情悬渭曲西数宵曽梦见几处得书批驿路穿荒坂公田带淤泥静棋功奥妙闲作韵清凄锄草留丛药寻山上石梯客回河水涨风起夕阳低空第苔连井孤村火隔溪卷帘黄叶落鎻印子规啼陇色澄秋月边声入战鼙防湏过县去况是屡招擕  

题钊华书斋  

白石牀无尘青松枿有鳞一莺啼带雨两树合从春荒榭苔胶砌幽丛果堕榛偶来踈或数当暑夕胜晨露滴新河水巢重古木薪终南同徃意赵北独游身渡叶司天漏惊蛩逺地人机清公干族也莫卧漳滨  

别徐明府  

抱琴非本意生事偶相萦口尚袁安节身无子贱名地寒春雪盛山浅夕岚轻百战余荒埜千夫渐偶耕一杯倾此夜孤客恋交情  

再投李益常侍  

何处初投刺当时赴尹京淹留花木变然诺肺肠倾避暑蝉移树登高雁过城人家嵩岳色公府洛河声聨句逢秋尽尝茶见月生新衣裁白纻思从曲江行  

送南卓归宗  

残春别镜陂罢郡未霜髭行李逢炎暑山泉满路岐云藏巢鹤树风触啭莺枝三省同虚位双旌带去思入城宵梦后待漏月沉时长防并中告从容写玉墀  

送罗少府归牛渚  

作尉长安始三日忽思牛渚梦天台楚山逺色独归去防水空流相送回霜覆鹤身松子落月分萤影石房开白云多处应频到寒涧泠泠潄古苔  

贺厐少尹除太常少卿  

太白山前终日见十旬假满拟秋寻中峰絶顶非无路北阙除书阻入林朝谒此时闲野屐宿斋何处止鸣砧省中石磴陪随步惟赏烟霞不厌深  

上邠宁邢司徒  

箭头破帖浑无敌杖底敲毬逺有声马走千蹄朝万乗地分三郡拥双旌春风欲尽山花发晓角初吹客梦惊不是刑公来鎭此长安西北未能行  

田将军书院  

满庭花木半新栽石上平湖逺防来笋迸邻家还长竹地经山雨几层苔井当深夜泉微上阁入高秋戸尽开行背曲江谁到此琴书锁着未朝回  

寄韩潮州愈  

此心曽与木兰舟直到天南潮水头隔岭梦魂来华岳出关书信过泷流峰悬驿路残云断海浸城根老树秋一夕瘴烟风卷尽月明初上浪西楼  

酬张籍王建  

踈林荒宅古坡前久住还因太守怜渐老更思深隠处多闲数得上方眠防抛贫屋收田日雁度寒江拟雪天身是龙钟应有分水曹芸阁枉来篇  

投厐少尹  

闭户息机搔白首中庭一树有清隂年年不改风尘趣日日转多泉石心病起望山台上立觉来听雨烛前吟厐公相识元和岁春分依依直至今  

送饶州张使君  

终南云雨连城阙去路西江白浪头滁上郡斋离昨日鄱阳农事劝今秋道心生向前朝寺文思来过静夜楼借问泊帆干谒者谁人曽听峡猨愁  

送刘侍御重使江西  

当时苦热逺行人石壁飞泉溅马身人到钟陵知雾大槎浮湓浦属秋新早程猿呌云深极宿馆禽惊叶动频前者已闻亷使荐兼言有画静边尘  

早秋寄题天竺灵隠寺  

峰前峰后寺新秋絶顶高见沃州人在定中闻蟋蟀鹤从栖处挂猕猿山钟夜渡空江水江月寒生古石楼心忆悬帆身未遂谢公兹地昔年游  

题虢州三堂吴郎中  

无穷草树昔谁栽新起临湖白石台半防泥沙孤鹤立三堂风雨四门开荷翻圆露惊秋近栁转斜阳过水来昨夜北楼堪朗咏虢城初锁月徘徊  

送周判官元范赴越  

原下相逢便别离蝉鸣关路使回时过淮渐有悬帆兴到越应将坠叶期城上秋山生菊早驿西寒渡落潮迟已曽几徧随旌斾去谒荒郊大禹祠  

劒客  

十年磨一劒霜刃未曽试今日把似君谁有不平事  

口号  

中夜忽自起汲此百尺泉林木含白露星斗在青天  

宿悬泉驿  

晓行沥水楼暮到悬泉驿林月値云遮山灯照愁寂  

送别  

丈夫未得意行行且低眉素琴弹复弹会有知音知  

上谷送客游江湖  

莫叹迢递分何殊咫尺别江楼到夜灯还见南台月  

对菊  

九日不岀门十日见黄菊灼灼尚繁英美人无消息  

寄令狐相公  

防杖驰山驿逢人问梓州长江那可到行客更生愁  

昆明池泛舟  

一枝青竹榜泛泛緑萍里不见钓鱼人渐入秋塘水  

夜坐  

蟋蟀渐多秋不浅蟾蜍已没夜应深三更两鬂防枝雪一念双峰四祖心  

夏夜上谷宿开元寺  

诗成一夜月中题便卧松风到曙鸡带月时闻山鸟语郡城知近武陵溪  

友人婚杨氏催妆  

不知今夕是何夕催促阳台近镜台谁道芙蓉水中种青铜镜里一枝开  

和韩吏部泛南溪  

溪里晩从池防岀石泉秋急夜深闻木兰船共山人语月映渡头零落云  

酬姚合  

黍穗豆苖侵古道晴原午后早秋时故人相忆僧来说杨栁无风蝉满枝  

送灵应上人  

遍叅尊宿游方久名岳竒峰问此公五月半间看瀑布青城山里白云中  

渡桑干  

客舍并州已十霜归心日夜忆咸阳无端更渡桑干水却望并州是故乡  

夜期啸客不至  

逸人期宿石牀中遣我开扉对晩空不知何处啸秋月闲闭松门一夜风  

夏夜登南楼  

水防寒楼带月跻夏林初见岳阳溪一防新萤报秋信不知何处是菩提  

题青龙寺  

碣石山人岀岫诗终南山北数人知拟看青龙寺里月待无一防夜云时  

三月晦日赠刘评事  

三月正当三十日风光别我苦吟身共君今夜不湏睡未到晓钟犹是春  

送张道者  

新岁抱琴何处去洛阳三十六峰西生来未识山人靣不得一听乌夜啼  

宿村家亭子  

牀头枕是溪中石井底泉过竹下池宿客未眠过夜半独闻山雨到来时  

送称上人  

归蜀拟从巫峡过何时得入旧房禅寺中来后谁身化起塔栽松向野田  

经苏秦墓  

沙埋古篆折碑文六国兴亡事计君今日凄凉无处说乱山秋尽有寒云  

题隠者居  

虽有柴门长不关片云枯木伴身闲犹嫌住久人知处早拟移家更上山  

盐池县观鹿  

条峰五老势相连此鹿来从若个边别有野麋人不见一生长饮白云泉  

送僧  

池上时时松雪落焚香烟起见孤灯静夜忆谁来对坐曲江南防寺中僧  

过京索先生坟  

京索先生三尺坟秋风漠漠吐寒云从来有限君多哭今日何人更哭君  

寻石瓮寺上房  

野寺入时春雪后﨑岖得到此房前老僧不岀迎朝客已住上方三十年  

送别  

门外便伸千里别无车不得到河梁高楼直上百余尺今日为君南望长  

沈亚之【`字下贤呉兴人`】  

村居  

无树巣宿鸟无酒共客醉月上蝉韵残梧桐隂绕地独岀村舍门吟剧微风起萧萧芦荻丛呌啸如山鬼应縁我憔悴为我哭秋思  

虎丘山真娘墓  

金钗防劎壑兹地似花台油壁何人値钱塘度曲哀翠余长染栁香重欲薫梅但道行云去应随蝶梦来  

荅殷克籓赠罢泾原记室  

劳君辍雅话听说事疆场捉笔从征虏飞书始伏羗河流辞马岭节卧听龙骧孤负平生劒空令射斗光  

别厐子肃  

自为应仙才丹砂几炼回山秋梦桂树月晓忆瑶台雨雪依岩别烟云逐歩开今朝龙仗去早晩鹤书来  

宿白马津寄冦立  

客骑听蛩嗟秋懐似乱沙劎头悬日影龟鼻落灯花天外归鸿断漳南别路賖闻君同旅舍防得梦还家  

送文颖上人游天台  

露花浮翠尾鲜思起芳丛此际断客梦况复别志公既历天台去言过赤城东莫说人间事﨑岖尘土中  

宿后自华阳行次昭应寄王直方  

重归能防日物意早知春暖色鲜骊岫寒声别雁羣川光如戏劎帆态似翔云为报东国蝶南枝日已曛  

曲江亭望慈恩杏花发  

曲台晴好望近接梵王家十畆开金地千株发杏花带云犹误雪映日欲欺霞紫陌传香逺红泉落影斜园中春尚早亭上路非賖芳景偏堪赏其余积岁华  

五月六日发石头城步望前船示舍弟兼寄侯郎  

客子去淮阳逶迤别路长水关开夜鏁雾棹起晨凉烟月期同赏风波忽异行隠山曽撼橹转濑指遥樯蒲叶并刀缘筠筒楚粽香因书报司逺为我忆檀郎  

春色满皇州  

何处春晖好偏宜在雍州花明夹城道柳暗曲江头风软游丝重光融瑞气浮鬬鸡怜短草乳燕傍高楼绣毂盈香陌新泉溢御沟回看日欲暮还骑似川流  

汴州船行赋防旁所见张秀才  

古木晩苍苍秋林拂防香露珠虫网细金缕兎丝长秋浪时回沫惊鳞乍触航蓬烟拈绿线棘实缀红囊乱穗揺鼯防相根挂凤肠聊持一濯足谁道比沧浪  

西蕃请谒庙  

肃肃层城里巍巍祖庙清圣防覃布濩异域献精神冠葢分行列戎夷辨姓名礼终齐百拜心洁表忠贞瑞气千重色箫韶九奏声仗移迎日转旌动逐风轻休运威仪正年推俎豆盈不才惭圣泽空此望华缨  

勤政楼下观百官献夀  

御气黄花节临轩紫陌头早晹生防仗霁色入仙楼献寿皆鹓鹭瞻天在冕旒菊樽开九日凤历起千秋乐奏祥烟起杯酣瑞影收年年歌舞夕此地庆皇休  

山出云  

片云朝岀岫孤色逈难亲葢小辞山早根轻触石新飘扬经绿野明丽照青春栁树疑舒叶临江似结鳞从龙方有感捧日岂无因看助为霖去防沾雨露均  

题海榴树呈八叔大人  

曽在蓬壶伴众仙文章枝叶五云边几时奉宴瑶台下何日移荣玉砌前染日裁霞深雨露凌寒送暖占风烟应笑强如河畔栁逢波逐浪送张骞  

春词酬元微之  

黄鸟啼时春日高红芳发尽井边桃美人手暖裁衣易片片轻花落剪刀  

题仙亭  

新剏仙亭覆石坛雕梁峻宇入云端岭北啸猿高枕听湖南山色卷帘看  

送厐子渊  

三年游宦也迷津马困长安九陌尘都作无成不归去古来妻嫂笑苏秦  

## 石仓历代诗选卷七十三  

明　曹学佺　编  

中唐二十七  

李德裕【`字文饶赞皇人`】  

夏晚有懐平泉林居  

孟夏守畏途舍舟在徂暑愀然何处念念我龙门坞宻竹无蹊径高松有四五飞泉鸣树间飒飒如度雨茵桂秀层岭芳荪媚幽渚稚子候我归衡门独延伫谁言圣与哲曽是不懐土公旦既思周宣尼亦念鲁矧余窜炎裔日夕谁晤语眷关悲子牟班荆感椒举凄凄视环玦恻恻步庭芜岂待庄舄吟方知倦羁旅  

早秋龙兴寺江亭闲眺忆龙门山居崔张从旧事  

江亭感秋至兰径悲露泫秔稻秀晩川杉松鬰晴巘嗟予负林壑兹夕念原衍绿篠连岭多青莎近溪浅渊明菊犹在仲蔚蒿莫剪乔木粲凌苕隂岩积幽藓遥思伊川水北度龙门岘苍翠双关间逶迤清滩转故人在乡国岁晏路悠缅惆怅此生涯无由共登践  

比闻龙门敬善寺有红桂树独秀伊川尝于山南诸山访之莫致陈侍御知予所好因访剡溪樵客偶得数株移植郊园众芳色沮乃知敬善所有是蜀道菵草徒得嘉名因赋是诗兼赠陈侍御  

昔闻红桂枝独秀龙门侧越叟遗数株周人未尝识平生爱此树攀翫无由得君子知我心因之为羽翼岂烦嘉客誉且就清隂息来自天姥岑长凝翠岚色芬芳世所絶偃蹇枝渐直琼叶润不凋珠英粲如织犹疑翡翠宿想待鹓雏食宁止暂淹留终当更封植  

清明后忆山中  

遥思寒食后野老林下醉月照一山明风吹百花气飞泉与万籁髣髴疑箫吹不待曙华分已应喧鸟至  

题寄商山石  

绮皓岩中石尝经卧隐沦紫芝歌几曲红藓閟千春聊用支琴尾宁惟倚病身自知来处所何暇问岩遵  

思郷园老人  

尝羡荜门翁所思惟岁稔遥知松月曙尚在山牕寝兰气入幽帘禽言傍孤枕晨兴步岩迳更酌寒泉饮  

寄龙门僧  

龙门有闲士爱我春潭碧清景岀东山闲来翫松石应怜林壑主逺作沧溟客为我谢幽僧终当理归防  

张公超谷中石  

鼓箧依绿槐横经起秋雾有时莲岳客尚辩弦歌处自予去幽石谁人袭芳杜空留古苔石对我岩中树  

潭上喜见新月  

簪组十年梦园庐今夕情谁怜故乡月复映碧潭生皓彩松上见寒光波际轻还将孤赏意暂寄玉琴声  

潭上紫藤  

故乡春欲尽一岁芳难再岩树已青葱吾庐日堪爱幽溪人未去芳草行应碍遥忆紫藤垂繁英照潭黛  

双碧潭  

清剡与严湍潺湲皆可忆适来玩山水无此秋潭色莫辨幽兰丛难分翠禽翼迟迟洲渚步临眺忘飱食  

二猿  

钓濑水连漪富春山合沓松上夜猿鸣谷中清响合冲网忽见羁故山从此辞无由碧潭饮争接绿萝枝  

晨起见雪隠山居  

忽忆岩中雪谁人拂薜萝竹梢低未举松葢偃应多山溜随冰落林带霰过不劳闻鹤语方奏苦寒歌  

忆寒梅  

寒塘数树梅常近臈前开雪映縁岩竹香侵泛水苔遥思清景暮还有野禽来谁是扳枝客兹辰醉始回  

忆茗芽  

谷中春日暖渐忆掇茶英欲及清明火能销醉客醒松花飘鼎泛兰气入瓯轻饮罢闲无事扪萝谿上行  

忆晚眺  

伊川新雨霁原上见春山缑岭秦虹断龙门宿鸟还牛羊平野外桑柘夕烟间不及乡园叟悠悠尽日闲追和太师顔公同清逺道士游虎丘寺  

茂苑有灵峰嗟余未游观藏山半平陆壊谷为高防冈绕数仞墙岩潜千丈干乃知造化意回干资竒玩镠腾昔虎踞劎没尝龙涣潭黛入海底崟岑耸霄半层峦未升日哀宁知旦绿篠夏凝隂碧林秋不换防搜既窈窕回望何萧散川晴岚气收江春杂英乱逸人缀青藻前哲留篇翰共扣哀玉音皆舒文绣叚难追彦回赏徒起兴公叹一夕如再升含毫星斗灿  

东郡懐王京兆  

河水昔将决冲波溢川浔峥嵘金堤下喷薄风雷音投马灾未弭为鱼叹方深惟公执珪璧誓与身俱沉诚信不虚发神明宜尔临湍流自此回咫尺焉能侵逮我守东郡凄然懐所钦虽非识君靣自谓知君心意气茍相合神明无古今登城见遗庙日夕空悲吟  

懐阳给事  

宋氏逺家左豺狼满中州阳君守滑台终古垂英猷数仞城既毁万夫心莫留跳身入飞镞免胄临霜矛军命在旗下僵尸横道周义风激河汴壮气沦山丘嗟尔抱忠烈古来谁与俦就烹感汉使握节悲阳秋顔子缀清藻铿然如素璆徘徊望故垒尚想精魂游  

秋日登郡楼望赞皇山感而成咏  

昔人懐井邑为有挂冠时顾我飘蓬者长随泛梗移越吟因病感潘鬂入秋悲北指邯郸道应无归去期  

秋日美晴郡楼闲眺寄京南张书记  

高槛凉风起清川旭景开秋声向野去爽气自山来霄外鸿初返檐间燕已归不因烟雨夕何处梦阳台  

故人寄茶  

劎外九华英缄题下玉京开时微月上碾处乱泉声半夜邀僧至孤吟对竹烹碧流霞脚碎香泛乳花轻六腑睡仙去数朝诗思清其余不敢费留伴读书行  

早入中书行公主册礼事毕登集贤阁成咏  

明星入东陌灿灿光层宙皎月映高梧轻风发凉候金门列葆吹钟室传清漏简册自中来貂黄忝宣授更登天禄阁极眺终南岫遥羡商山翁闲歌紫芝秀晨兴念贻辱夕愓思致防倾夺非我心凄然感田窦  

南梁行  

江城鬰鬰春草长悠悠汉水浮清光杂英飞尽空和景绿杨隂重官舍静此时醉客纵横书公言可荐承明庐青天诏下宠光至颂籍金闺徴石渠重归山路烟岚隔巫山未深晩花折涧底红光夺目燃揺风有毒愁行客杜鹃啼咽花亦殷声悲絶艳连空山斜阳瞥映浅深树云雨翻迷崖谷间山鸡锦质矜毛羽透竹穿萝命俦侣乔木幽谷上下同雄雌不异飞栖处望秦峰逈过商顔浪叠云堆万簇山行尽杳防青嶂外九重钟漏紫云间元和列侍明光殿谏草初焚市朝变北阙趋臣半鏁尘南梁笑客皆飞霰追思感叹却昏迷霜鬂愁吟到晓鸡故园岁深开断简秋堂月晓掩遗袿呜呜晓角霞辉粲抚劎当楹一长叹刍狗无由学圣贤空持感激终昏旦  

思归赤松子村呈松阳子  

昔人思避世惟恐不深幽禽庆濳名岳鸱夷漾钓舟顾予知止足所志在归休不似寻山者忘家恣逺游  

近腊对雪有懐林宫  

蓬门常昼掩竹迳寂无人鸟起飘松霰行动谷榛应狎禽鱼侣长与薜萝亲遥忆平臯望溪烟已发春  

初夏有懐山居  

山中有所忆夏景始清幽野竹隂无日岩泉冷似秋翠岑当累谢皓月入轻舟只有思归夕空帘且梦游  

山居遇雪喜道者相访  

幽居近谷西乔木与山齐野竹连池合岩松映雪低喜君来白社値我在青谿应笑于陵子遗荣自灌畦洛中士君子多以平泉见呼愧获方外之名因以此诗为报奉寄刘宾客  

非高栁下逸自爱竹林闲才异居东里愚因在北山径荒寒未扫门设昼长关不及鸱夷子悠悠烟水间  

早春至言禅公法堂忆平泉别业  

昔我伊原上孤游竹树间人依红桂静鸟傍碧潭闲松葢低春雪藤轮倚暮山永懐桑梓邑衰老若为还峡山亭月夜独宿对樱桃花有懐伊川别墅  

皎月照芳树鲜葩含素辉愁人惜春夜达曙想岩扉风静隂当砌露浓香入衣恨无金谷妓为我奏思归  

春暮思平泉杂咏  

逺村寒食后细雨度川来芳草连谿合梨花映墅开槿篱悬落照松迳长新苔向夕亭臯望游禽防处回  

书楼晴望  

幽人居世外久厌市朝喧苍翠连双阙微茫认九原残虹映巩树斜日照轘辕薄暮柴扉掩谁知仲蔚园  

瀑泉亭  

向老多悲恨凄然念一丘岩泉终古在风月几年游菌阁饶佳树菱潭有钓舟不知羊叔子名与岘山留  

东谿  

近蓄东谿水悠悠起渌波防鸳留不去芳草日应多夹岸生竒篠縁岩覆女萝兰桡思无恨为感濯缨歌  

西园  

西园最多趣永日自忘归石濑流清浅峰岑澹翠微晓翻红药艶晴□碧潭辉独望娟娟月宵分未掩扉  

竹径  

野竹自成径绕溪三里余檀栾被层阜萧瑟防清渠日落见林静风行知谷虚田家故人少谁肯共焚鱼  

花乐栏  

蕙草春已碧兰花秋更红四时发英艶三径满芳丛秀色濯清露鲜辉揺惠风王孙未知返幽赏意谁同  

钓台  

我有严湍思懐人访故台客星依钓隠仙石逐槎回倒影含清沚凝隂长碧苔飞泉信可挹幽客未归来  

鹿石  

林中有竒石髣髴兽濳行乍似依岩桂还疑食野苹葺长绿藓映斑细紫苔生不是见羁者何劳如顿缨  

白鹭鸶  

余心怜白鹭潭上日相依拂石疑星落淩风似雪飞碧沙尝独立清景自忘归所乐惟烟水徘徊恋钓矶奉和太原节度使张公靖山亭书懐  

岩石在朱戸风泉当翠楼始知岘亭赏难与清晖留余景淡将夕凝风轻欲收东山有归志方接赤松游招隠山观玉蘂树戏书即事奉寄江西沈大夫阁老  

玉蘂天中树金闺昔共窥落英开舞雪宻叶乍低帷旧赏烟霄逺前欢岁月移今来想顔色还似忆琼枝  

寄题惠林李侍郎旧馆  

栋宇非吾室烟山是我邻百龄惟待尽一世乐长贫半壁悬秋日空林满夕尘秪应双鹤吊松路更无人  

寄茅山孙錬师  

何地最翛然华阳第八天松风清有露萝月净无烟乍警瑶坛鹤时嘶玉树蝉欲驰千里恋惟有凤门泉  

汉州月夕游房太尉西湖  

丞相鸣琴地何年闭玉徽偶因明月夕重敞故楼扉桃栁溪空在芙蓉客暂依谁怜济川楫长与夜舟归  

重题  

晩日临寒渚微风发櫂讴凤池波自阅鱼水运难留亭古思宏栋川长夜忆舟想公高世意祗似冶城游近于伊川卜山居将命者画图而至欣然志感聊赋此诗兼寄上浙东元相公大夫使求青田胎化鹤  

弱岁弄词翰遂叨明主恩懐章过越邸建斾守呉门西圯隂难驻东臯意尚存慙逾六百石愧负五千言寄世知婴缴辞荣类触籓欲追绵上隠况近子平村邑有桐乡爱山余黍谷暄免非迯相地乃是故侯园野竹多微径岩泉岂一源映池方树宻傍涧古藤繁笻枝堪扶老羲牛已服辕只应将唳鹤幽谷共翩翻  

思在山居日偶成此咏邀松阳子同作  

闲思昔岁事忽忽念伊川乘月步秋坂满山闻石泉回塘碧潭映高树绿萝悬露下呌田鹤风来嘶晩蝉懐兹长在梦归去且无縁幽谷人未至兰苕应更鲜  

奉和韦侍御陪相公游开义五言六韵  

羊公追胜槩兹地暂逍遥风景同南岘丹青见北朝石渠清夏气高树激鲜颷念法珍禽集闻经醉象调偶分甘露味偏觉众香饶为问毗城内余薫防日销  

清泠池懐古  

区囿三百里常闻驷马来旌旗朝角道箫鼓燕平台追昔赋文雅从容游上才竹园秋水净风苑雪烟开牛祸衅将发羊孙谋始回袁丝徒仗劎长孺欲成灰兴废由所感湮沦斯可哀空留故池雁刷羽尚徘徊  

奉送相公十八丈镇扬州  

千骑风生大斾舒春江重到武侯庐共悬龟印衔新绶同忆鳣庭访旧居取履桥边啼鸟换钓璜溪畔落花初今来却笑临卭客入蜀空驰使者车  

谪仙岭南道中作  

岭水争分路转迷桄榔椰叶暗蛮溪愁冲毒雾逢蛇草畏落沙虫避燕泥五月畬田收火米三更津吏报潮鸡不堪肠断思乡处红槿花中越鸟啼  

到恶溪夜泊芦岛  

甘露花香不再持逺公应怪负前期青蝇岂独悲虞氏黄犬应闻笑李斯风雨瘴昏蛮日月烟波魂断恶溪时岭头无限相思涙泣向寒梅近北枝  

长安秋夜  

内官传诏问戎机载笔金銮夜始归万戸千门皆寂寂月中清露防朝衣  

寄茅錬师  

石上谿荪发紫茸碧山幽蔼水溶溶菖花定是无人见春日惟应羽客逢  

独寻兰渚翫迟晖闲倚松牕望翠微遥想春山明月曙玉坛清磬步虚归  

懐京国  

海上东风犯雪来臈前先折镜湖梅遥思禁苑青春夜坐待宫人画诏回  

周贺【`字南卿`】  

送康绍归建邺  

南朝秋色满君去意如何帝业空城在民田壊冢多月圆台独上栗绽寺频过篱下西江水相思见白波  

再过王辂原居纳凉  

夏天多忆此早晩得秋分旧月来还见新蝉坐忽闻扇风调病叶沟水隔残云别有微凉处从容不似君  

同朱庆余宿翊西上人房  

溪僧还共谒相与坐中天屋雪凌高烛山茶称逺泉夜清更彻寺空濶雁冲天莫怪多时话重来又隔年  

出关寄贾岛  

旧乡无子孙谁共老青门迢早秋路别离深夜村伊流背逺客岳响荅啼猿去后期招隠何当此复言  

懐西峰隠者  

灌木藏岑色天寒望即愁高斋何日去逺瀑入城流腊近溪书絶灯残夜雪稠迩来相忆处枕上若吟休  

旅懐  

不觉月又尽未归还到春雪通庐岳梦树匝草堂身泽雁和寒露江槎带逺薪何年自此去旧国祗荒邻  

长安送人  

上国多离别年年渭水滨空将未归意说向欲行人雁度池塘月山连井邑春临分惜擕手日暮一沾巾  

春日寄友人  

春居无俗喧时立涧前村路逺少来客山深多过猿带岩松色老临水杏花繁除忆丈流外何人更可言  

送僧归江南  

洗足北林去逺途今已分麻衣行岳色竹杖带湘云饥防缘危壁寒狸出壊坟前峰一声磬此夕不同闻  

赠皎然上人  

竹庭瓶水新深称北牕人讲罢见黄叶诗成寻旧邻锡隂迷坐石池净露斋身苦作南行约劳生始问津  

旅情  

黄叶下堦频徐徐起病身残秋萤出尽独夜雁来新别业去千里旧郷空四邻孤舟寻几度又识岳阳人  

山居秋思  

一从云水住曽不下西岑落木孤猿在秋庭积雾深泉流通井脉虫响出墙隂夜静溪声彻寒灯尚独吟  

秋思  

杨栁已秋思楚田仍刈禾归心病起切败叶夜来多细雨城蝉噪残阳峤客过旧山余业在杳隔洞庭波  

早春越中游留故人  

此行经岁近惟约半年回野渡人初过前山云未开雁羣逢烧断林色映川来清夜芦中客严家旧钓台  

送僧还南岳  

辞僧下水栅因梦岳钟声逺路独归寺几时重到城风高黄叶落雨絶夜堂清自说溪居后隣州亦不行  

投江州张郎中  

要地无闲日仍容冒谒频借山年涉闰寝郡月逾旬驿径曽冲雪方泉省涤尘随行溪路细接话草堂新减药痊余癖飞书苦问贫噪蝉离宿殻吟石寄秋身链句贻箱箧悬图见蜀岷使君匡岳近终作社中人  

秋晩归庐山留别道友  

病起陵阳思翠微秋风动后着行衣月生石齿人同见霜落木梢愁独归已许衲僧修静社便将樵叟对闲扉不嫌旧隠相随去庐岳临天好息机  

送庐岳僧  

浪匝湓城岳壁青白头僧去扫禅扃龛灯度雪补残袖山日上轩看旧经泉水带冰寒溜澁薛萝新雨曙烟腥已知身事非吾道甘卧荒斋竹满庭  

浔阳与孙郎中防回  

别酒已酣春漏前他人扶上北归船浔阳渡口月未上渔火照江仍独眠  

寄长孙中丞  

浔阳却到是何日此地今无旧使君长忆穷冬宿卢岳瀑泉冰折共僧闻  

## 石仓历代诗选卷七十四  

明　曹学佺　撰  

晚唐一  

李商隐【`字义山懐州人`】  

宫中曲  

云母滤宫用夜夜白于水赚得羊车来低扇遮黄子水精不觉冷自刻鸳鸯翅蚕缕茜香浓正朝纒左臂巴牋两三幅满写承恩字欲得识青天昨夜蛟龙是  

和郑愚赠汝阳王孙家筝妓二十韵  

水雾怨何穷秦丝娇未巳寒空烟霞髙白日一万里碧嶂愁不行浓翠遥相倚茜袖捧琼姿皎日丹霞起孤猿耿幽寂西风吹白芷回首苍梧深女萝闭山鬼荒郊白鳞断别浦晴霞委长彴压河心白道连地尾秦人昔富家緑窗闻妙防鸿惊雁背飞象牀殊故里因令五十丝中道分宫征斗粟配新声娣侄徒纎指风流大堤上怅望白门里蠧粉实雌弦灯光冷如水羌管促蛮柱从醉吴宫耳满内不扫睂君王对西子初花惨朝露冷臂凄愁髓一曲送连钱逺别长于死玉砌衔红兰妆窗结碧绮九门十二闗清晨禁桃李  

房中曲  

蔷薇泣幽素翠带花钱小娇郎痴若云抱日西帘晓枕是龙宫石割得秋波色玉簟失柔肤但见防罗碧忆得前年春未语悲含辛归来巳不见锦瑟长于人今日磵底松明日山头蘗愁到天池翻相看不相识  

无题  

八歳偷照镜长睂已能画十歳去踏青芙蓉作裠十二学弹筝银甲不曽卸十四藏六亲悬知犹未嫁十五泣春风背立秋千下  

效长吉  

长长汉殿睂窄窄楚宫衣镜好鸾空舞帘疎燕误飞君王不可问昨夜约黄归  

李夫人  

蛮丝系条脱妍眼和香屑夀宫不惜铸南人柔肠早被秋眸割清澄有余幽素香鳏鱼渇凤真珠房不知瘦骨类氷井更许夜帘通晓霜土花漠碧云茫茫黄河欲尽天苍苍  

燕台诗四首  

风光冉冉东西陌几日娇魂寻不得蜜房羽客类芳心冶叶倡条徧相识暖蔼辉迟桃树西髙鬟立共桃枝齐雄龙雌凤杳何许絮乱丝繁天亦迷醉起微阳若初映帘梦断闻残语愁将铁网罥瑚海阔天翻迷处所衣带无情有寛窄春烟自碧秋霜白研丹擘石天不知愿得天牢鏁寃魄夹罗委箧单绡起香眠冷衬琤琤佩今日东风自不胜化作幽光入西海【`右春`】  

前阁雨帘愁不卷后堂芳树阴阴见石城景物类黄泉夜半行郎空柘弹绫扇唤风阊阖天轻帷翠幕波渊旋蜀魂寂寞有伴未几夜瘴花开木緜桂宫流影光难取嫣薰兰破轻轻语直教银汉堕懐中未遣星妃镇来去浊水清波何异源济河水清黄河浑安得薄雾起缃裠手接云軿呼太君【`右夏`】  

月浪衡天天宇湿凉蟾落尽疎星入云屏不动掩孤嚬西楼一夜风筝急欲织相思花寄逺终日相思却相怨但闻北斗声廻环不见长河水清浅金鱼鏁断红桂春古时尘满鸳鸯茵堪悲小苑作长道玉树未怜亡国人瑶瑟愔愔藏楚弄越罗冷薄金泥重帘钩鹦鹉夜惊霜唤起南窓绕云梦双珰丁丁聨尺素内记湘川相识处歌唇一世衔两睂可惜馨香手中故【`右秋`】  

天东日出天西下雌凤孤飞女龙寡青溪白石不相望堂中逺甚苍梧野冻壁霜华交隐起芳根中断香心死浪乗画舸忆蟾蜍月娥未必婵娟子楚管蛮弦愁一槩空城罢舞腰支在当时欢向掌中销桃叶桃根双姊妺破鬟倭堕凌朝寒白玉燕钗黄金蝉风车雨马不持去蜡烛啼红怨天曙【`右冬`】  

河内诗  

鼍鼓沈沈虬水咽秦丝不上蛮弦絶嫦娥衣薄不禁寒蟾蜍夜艳秋河月碧城冷落空蒙烟帘轻幕重金钩栏灵香不下两皇子孤星直上相风竿八桂林边九芝草短襟小鬓相逢道入门暗数一千春愿去闰年留月小栀子交加香蓼繁停辛伫苦留待君  

其二  

阊门日下吴歌逺陂路緑菱香满满后溪暗起鲤鱼风船旗闪断芙蓉榦倾身奉君畏身轻双桡两桨樽酒清莫因风雨罢团扇此曲断肠惟此声低楼小径城南道犹自金鞍对芳草  

射鱼曲  

思牢弩箭磨青石绣额蛮渠三虎力寻潮背日俟泅鳞贝阙夜移鲸失色纎纎粉簳馨香饵緑鸭廻塘养龙水含氷汉语逺于天何由廻作金盘死  

烧香曲  

钿云蟠蟠牙比鱼孔雀翅尾蛟龙须漳宫旧様博山炉楚娇捧笑开芙蕖八蚕茧緜小分炷兽焰微红隔云毋白天月泽寒未氷金虎含秋向东吐玉佩呵光铜照昏帘波日暮冲斜门西来欲上茂陵树柏梁巳失栽桃魂露庭月井大红气轻衫薄袖当君意蜀殿琼人伴夜深金鸾不问残灯事何当巧笑君懐度襟灰为土填清露  

风雨  

凄凉寳剑篇羇泊欲穷年黄叶仍风雨青楼自管弦新知遭薄俗旧好隔良縁心断新丰酒销愁斗几千  

离思  

气尽前溪舞心酸子夜歌峡云寻不得沟水欲如何朔雁传书絶湘筠染泪多无由见顔色还自托微波  

令狐舍人説昨夜西掖翫月因戏赠  

昨夜玉轮明传闻近太清凉波冲碧瓦晓晕落金茎露索秦宫井风弦汉殿筝几时緜竹颂拟荐子虚名  

归墅  

行李逾南极旬时到旧乡楚芝应徧紫邓橘未全黄渠浊村舂急帘高社酒香故山归梦喜先入读书堂  

哭刘司户  

离居星嵗易失望死生分酒瓮凝余桂书籖冷旧芸江风吹雁急山木带蝉曛一呌千廻首天高不为闻  

桂林  

城窄山将压江寛地共浮东南通絶域西北有高楼神防青枫岸龙移白石湫殊乡竟何祷箫鼓未曽休  

赠桞  

章台从掩映郢路更参差见説风流极来当婀娜时桥回行欲断堤逺意相随忍放花如雪青楼扑酒旗  

谑栁  

已带黄金缕仍飞白玉花长时须拂马密处少藏鵶睂细从他敛腰轻莫自斜玳梁谁道好偏拟映卢家  

韩翃舍人即事  

萱草含丹粉荷花抱緑房鸟应悲蜀帝蝉是怨齐王通内藏珠府应官解玉坊桥南荀令过十里送衣香  

子初全溪作  

全溪不可到况复尽余醅汉苑生春水昆池换劫灰战蒲知雁唼皴月觉鱼来清兴恭闻命言诗未敢回  

越燕二首  

上国社方见此乡秋不归为矜皇后舞犹着羽人衣拂水斜纹乱衔花片影微卢家文杏好试近莫愁飞将泥红蓼岸得草緑杨村命侣添新意安巢复旧痕去应逢阿母来莫害皇孙记取丹山鳯今为百鸟尊  

无题  

照梁初有情出水旧知名裙芙蓉小钗茸翡翠轻锦长书郑重睂细恨分明莫近弹棊局中心最不平  

月  

池上与桥边难忘复可怜帘开最明夜簟卷已凉天流处水花急吐时云叶鲜姮娥无粉黛只是逞婵娟  

赠宗鲁笻竹杖  

大夏资轻防全溪赠所思静怜穿树逺滑想过苔迟鹤怨朝还望僧闲暮有期风流真底事常欲傍清羸  

壬申七夕  

已驾七香车心心待晓霞风轻惟响佩日薄不嫣花桂嫩传香逺榆高送影斜成都过卜肆曾妬识灵槎  

判春  

一桃复一李井上占年芳笑处如临镜窥时不隐墙敢言西子短谁觉宓妃长珠玉终相类同名作夜光  

晓起  

拟杯当晓起呵镜可微寒隔箔山樱熟褰帷桂烛残书长为报晩梦好更寻难影响输双蝶偏过旧畹兰  

寄裴衡  

别地萧条极如何更独来秋应为红叶雨不厌青苔沈约偏能瘦潘仁岂是才离情堪底寄惟有冷于灰  

小桃园  

竟日小桃园休寒亦未暄坐莺当酒重送客出墙繁啼乆艳粉薄舞多香雪翻犹怜未圆月先出照黄昏  

所居  

窻下寻书细溪边坐石平水风醒酒病霜日曝衣轻鸡黍随人设蒲鱼得地生前贤无不谓容易即遗名  

访秋  

酒薄吹还醒楼危望已穷江臯当落日帆席见归风烟带龙潭白霞分鸟道红殷勤报秋意只是有丹枫  

昭州  

桂水春犹早昭州日正西虎当官路鬭猿上驿楼啼绳烂金沙井松干乳洞梯乡音吁可骇仍有醉如泥  

陈后宫  

武关新苑龙舟燕幸频渚莲叅法驾沙鸟犯钩陈夀献金茎露歌翻玉树尘夜来江令醉别诏宿临春  

献寄旧府开封公  

幕府三年逺春秋一字褒书论秦逐客赋续楚离骚地理南溟阔天文北极髙酬恩抚身世未觉胜鸿毛  

题郑大有隐居【`近子晋憩鹤台处`】  

结搆何峯是喧闲此地分石梁高泻月樵路细侵云偃卧蛟螭室希夷鸟兽羣近知西岭上玉管有时闻  

江上  

万里风来地清江北望楼云通梁苑路月带楚城秋刺字从漫灭归途尚阻脩前程更烟水吾道岂淹留  

题李上謩壁  

旧着思赋新编杂拟诗江庭犹近别山舍得幽期嫩割周颙韭肥烹鲍照葵饱闻南烛酒仍及拨醅时  

即日  

桂林闻旧説曾不异炎方山响匡牀语花飘度腊香几时逢雁足着处断猿肠独抚青青桂临城忆雪霜  

春宵日遣  

地胜遗尘亊身闲念岁华晩晴风过竹深夜月当花石乱知泉咽苔荒任径斜陶然恃琴酒防却在山家  

七夕偶题  

寳婺揺珠佩嫦娥照玉轮灵归天上匹巧遗世间人花果香千户笙竽溢四隣明朝晒犊鼻方信阮郎贫  

寒食行次冷泉驿  

归途仍近节旅宿倍思家独夜三更月空庭一树花介山当驿秀汾水绕关斜自怯春寒苦那堪禁火赊  

寄华岳孙逸人  

灵岳几千仞老松逾百寻攀崖仍蹑壁噉叶复眠隂海上呼三岛斋中戏五禽惟应逢阮籍长歗作鸾音  

北青萝  

残阳西入崦茅屋访孤僧落叶人何在寒云路几层独敲初夜磬闲倚一枝藤世界微尘里吾寜爱与憎  

幽人  

丹灶三年火苍崖万嵗藤樵归逢説虎棊罢正留僧星斗同秦分人烟接汉陵东流清渭苦不尽照衰兴  

咏云  

捧月三更断藏星七夕明才闻飘逈路旋见隔重城潭暮随龙起河秋压雁声只因惟宋玉知是楚神名  

夜出西溪  

东府忧春尽西溪许日曛月澄新涨水星见欲销云栁好休伤别松高莫出羣军书虽倚马犹未当能文  

九月于东逢雪  

举家忻共报秋雪堕前峯岭外他年忆于东此日逢粒轻还自乱花薄未成重岂是惊离鬓应来洗病容  

僧院牡丹  

叶薄风才倚枝轻雾不胜开先如避客色浅为依僧粉壁正荡水缃帏初卷灯倾城惟待笑要裂几多缯  

河清与赵氏昆季防集得拟杜工部  

胜槩殊江右佳名逼渭川虹収青嶂雨鸟没夕阳天客鬓行如此沧波坐渺然此中真得地漂荡钓鱼船  

城上  

有客虚投笔无寥独上城沙禽失侣逺江树着隂轻边遽稽天讨军须竭地征贾生游刃极作赋又论兵  

如有  

如有瑶台客相难复索归芭蕉开緑扇菡萏荐红衣浦外传光逺烟中结响微良宵一寸艳回首是重帏  

清夜怨  

含泪坐春宵闻君欲度辽緑池荷叶嫩红砌杏花娇曙月当窓满征云出塞遥画楼终日闭清管为谁调  

访隐  

路到层峯断门依老树开月从平楚转泉自上方来薤白罗朝馔松黄暖夜杯相留笑孙绰空解赋天台  

归来  

旧隐无何别归来始更悲难寻白道士不见恵禅师草迳虫鸣急沙渠水下迟却将波浪眼清晓对红棃  

锦瑟  

锦瑟无端五十弦一弦一柱思华年庄生晓梦迷蝴蝶望帝春心托杜鹃沧海月明珠有泪蓝田日暖玉生烟此情可待成追忆只是当时已惘然  

潭州  

潭州官舍暮楼空今古无端入望中湘泪浅深滋竹色楚歌重叠怨兰丛陶公战舰空滩雨贾傅承尘破庙风目断故园人不至松醪一醉与谁同  

送崔珏往西川  

年少因何有旅愁欲为东下更西游一条雪浪吼巫峡千里火云烧益州卜肆至今多寂寞酒垆从古擅风流浣花牋纸桃花色好为题诗咏玉钩  

寄令狐学士  

秘殿崔嵬拂彩霓曹司今在殿东西赓歌太液翻黄鹄从猎陈仓获碧鸡晓饮岂知金掌迥夜吟偏讶玉绳低钧天虽许人间听阊阖门多梦自迷  

少年  

外戚平羌第一功生平二十有重封直登宣室螭头上横过甘泉豹尾中别馆觉来云雨梦后门归去蕙兰丛灞陵夜猎随田窦不识寒郊自转蓬  

药转  

郁金堂北画楼东换骨神方上药通露气暗连青桂苑风声偏猎紫兰丛长筹未必输孙皓香枣何须问石崇忆事懐人兼得句翠衾归卧绣帘中  

隋宫  

紫泉宫殿鏁烟霞欲取芜城作帝家玉玺不縁归日角锦帆应是到天涯于今腐草无萤火终古垂杨有暮鸦地下若逢陈后主岂宜重问后庭花  

重游飞泉观题故梁道士宿龙池  

西岩泉落水容寛灵物蜿蜒黑处蟠松叶正秋琴韵响菱花初晓镜光寒云开星月浮山殿雨过风雷绕石坛仙客不归龙亦去稻畦长满此池干  

将为南行陪尚书崔公宴海榴堂  

朝防华堂暮未休几人偏得谢公留风传鼓角霜侵防云卷笙歌月上楼宾馆尽开徐穉榻客帆空恋李膺舟谩夸书劒无归处水绕山长步步愁  

赠郑处士  

道傍年少莫矜夸心在重霄鬓未华扬子可曾过北里鲁人何必敬东家寒云晓散千峯雪暖雨晴开一迳花且卖湖田酿春酒与君书劒是生涯  

哭杨攀处士  

先生忧道乐清贫白髪终为不仕身嵇阮没来无酒客应刘亾后少诗人山前月照孤坟晓溪上花开旧宅春昨夜回舟更惆怅至今钟磬满南隣  

宿望亭馆寄苏州一二同志  

馆人稀夜自长姑苏城逺树苍苍江湖水落高楼迥河汉秋归广簟凉月转碧梧移鹊影露低红叶湿萤光西园诗侣应多思莫醉笙歌掩画堂  

夜间寄郡中文士  

卢橘含花处处香老人依旧卧青漳心同客舎惊秋早迹似僧斋厌夜长风卷翠帘琴自响露凝朱阁簟先凉明朝欲醉文中彦犹觉吟声带越乡  

将归姑苏南楼饯送李明府  

无处登临不系情一凭春酒醉高城暂移罗绮见山色才驻管弦闻水声花落西亭添别梦栁隂南浦促归程前期迢递今宵短更倚朱阑待月明  

留别赵端公  

海门征棹赴龙泷暂寄华筵倒玉缸箫鼓散时逢夜雨绮罗分处下秋江孤防已过滕王阁高榻留眠谢守却愿烟波阻风雪待君同拜碧油幢  

元处士自洛归宛陵山居见示詹事相公饯行  

紫霄峯下絶韦编旧隐相如结袜前月落尚留东阁醉风高还忆北窓眠江城夜别潇潇雨山槛晴归漠漠烟一顷豆花二顷竹想应抛却钓鱼船  

长庆寺遇常州阮秀才  

髙阁晴轩对一峯毗陵书客此相逢晩收红叶题诗徧秋待黄花酿酒浓山馆日斜喧鸟雀石潭波动戏鱼龙上方有路应知处疎磬寒蝉树几重  

对雪  

寒气先侵玉女扉清光旋透省郎闱梅花大庾岭头发栁絮章台街里飞欲舞定随曹植马有情应湿谢庄衣龙山万里无多逺留待行人二月归  

辛未七夕  

恐是仙家好别离故教迢递作佳期由来碧落银河畔可要金风玉露时清漏渐移相望久微云未接过来迟岂能无意酬乌鹊惟与蜘蛛乞巧丝  

银河吹笙  

怅望银河吹玉笙楼寒院冷接平明重衾幽梦他年断别树羇雌昨夜惊月榭故香因雨发风帘残烛隔霜清不须浪作缑山意湘瑟秦箫自有情  

宿晋昌亭闻惊禽  

羇绪鳏鳏夜景侵髙窓不掩见惊禽飞来曲渚烟方合过尽南塘树更深代马嘶和榆塞笛楚猿吟杂橘村砧失羣挂木知何限逺隔天涯共此心  

深宫  

金殿销香闭绮笼玉壶传防咽铜龙狂飇不惜萝隂薄清露偏知桂叶浓斑竹岭边无限泪景阳宫里及时钟岂知为雨为云处只有高唐十二峯  

泪  

衣巷长年怨绮罗离情终日思风波湘江竹上痕无限岘首碑前洒几多人去紫台秋入塞兵残楚帐夜闻歌朝来灞水桥边问未抵青袍送玉珂  

出闗宿盘豆馆对丛芦有感  

芦叶梢梢夏景深邮亭暂欲洒尘襟昔年曽是江南客此日初为闗外心思子台边风自急玉娘湖上月应沈清声不逺行人去一任荒城伴夜砧  

赠从兄阆之  

怅望人间万事违秘书清梦约防机荻花村里鱼标在石藓庭中鹿迹微僻径定携僧共入寒塘好与月相依城中猘犬憎兰佩莫损幽芳久不归  

无题  

鳯尾香罗薄几重碧文圆顶夜深缝扇裁月魄羞难掩车走雷声语未通曽是寂寥金烬暗断无消息石榴红斑骓只系垂杨岸何处西南待好风  

赠郑谠处士  

浪迹江湖白髪新浮云片片是吾身寒归山观随棊局暖入沙汀逐钓纶越桂留烹张翰鲙蜀姜供煮陆机莼相逢一笑怜疎放他日扁舟有故人  

冩意  

燕雁迢迢隔上林髙秋望断正长吟人间路有潼江险天外山惟玉垒深日向花间留返照云从城上结层隂三年已制思乡泪更入新年恐不禁  

和人题真娘墓  

虎丘山下劒池边长遣游人叹逝川罥树断丝悲舞席出云清梵想歌筵栁睂空吐含颦叶榆荚还飞买笑钱一自香魂招不得秖应江上独婵娟  

水斋  

多病欣依有道邦南塘晏起想秋江卷帘飞燕还拂水开户暗虫犹打窗更阅前头已披卷仍斟昨夜未开缸谁人为报故交道莫惜鲤鱼时一双  

囘中牡丹为雨所摧  

下苑他年未可追西州今日忽相期水亭暮雨寒犹在罗荐春香暖不知无蝶殷勤收落蘂有人惆怅卧遥帷章台街里芳菲伴且问宫腰损几枝  

南朝  

武湖中玉漏催鸡鸣埭口绣襦回谁言琼树朝朝见不及金莲步步来敌国军营漂木柹前朝神庙鏁烟煤满宫学士皆顔色江令当年只费才  

即日  

一岁林花即日休江间亭下怅淹留重吟细把真无奈已落犹开未放愁山色正来衔小苑春隂只欲傍髙楼金鞍忽散银壶滴更醉谁家白玉钩  

井络  

井络天彭一掌中谩夸天设劒为峯阵图东聚燕江口边柝西悬雪岭松堪叹故君成杜宇可能先主是真龙将来为报奸雄辈莫向金牛访旧踪  

栁  

江南江北雪初消漠漠轻黄惹嫩条灞岸已攀行客手楚宫先骋舞姫腰清明带雨临官道晩日含风拂野桥如线如丝正牵恨王孙归路一何遥  

九日  

曽共山翁把酒时霜天白菊绕阶墀十年泉下无消息九日樽前有所思不学汉臣栽苜蓿空教楚客咏江蓠郎君官贵施行马东阁无因再得窥  

晨自竹迳至龙兴寺崇隐上人院  

佛寺通南径僧堂倚北坡藤隂迷晚竹苔滑仰晴莎病忆春前别闲宜雨后过石横闻水逺林缺见山多欲结三天社初降十地魔素龙来有窟灵鹤去无窠客路随萍梗乡园失薜萝禅心如可学不借鲁阳戈  

栁枝五首【`并序`】  

栁枝洛中里娘也父饶好贾风波死湖上其母不念他儿子独命栁枝生十七年涂妆绾髻未尝竟已复起去吹叶嚼蘂调丝擫管作天风海涛之曲幽忆怨断之音居其旁与其家接故往来者闻十年尚相与疑其醉眠梦物断不娉余从昆譲山比栁枝居为近他日春曽隂譲山下马栁枝南栁下咏余燕台诗栁枝惊问谁人为是譲山谓曰此吾里中少年叔耳栁枝手断长带结譲山为赠叔乞诗明日余比马出其巷栁枝丫鬟毕妆抱立扇下风鄣一袖指曰若叔是句后三日隣当去溅裙水上以博山香待与郎俱过余诺之防所友有偕当诣京师者戏盗余卧装以先不果留雪中譲山至且曰东诸侯取去矣明年譲山复东相背于戏上因寓诗以墨其故处云  

花房与蜜脾蜂雄蛱蝶雌同时不同类那复更相思  

其二  

本是丁香树春条结始生玊作弹棊局中心亦不平  

其三  

嘉引蔓长碧玊氷寒浆东陵虽五色不忍值牙香  

其四  

栁枝井上蟠莲叶浦中干锦鳞与绣羽水陆有伤残  

其五  

画屏锦步障物物自成双如何湖上望只是见鸳鸯  

微雨  

初随林霭动稍共夜凉分窗迥侵灯冷庭虚近水闻  

百果嘲樱桃  

珠实虽先熟琼莩纵早开流莺犹故在争得讳含来  

樱桃答  

众果莫相诮天生名品髙何因古乐府惟有郑樱桃  

悼伤后赴东蜀辟至散关遇雪  

劒外从军逺无家与寄衣散关三尺雪回梦旧鸳机  

乐游原  

向晩意不适驱车登古原夕阳无限好只是近黄昏  

听鼓  

城头叠鼓声城下暮江清欲问渔阳掺时无祢正平  

追代卢家人嘲堂内  

道却横波字人前莫漫羞只应同楚水长短入淮流  

天涯  

春日在天涯天涯日又斜莺啼如有泪为湿最髙花  

夜意  

帘垂幕半卷枕冷被仍香如何为相忆魂梦过潇湘  

滞雨  

滞雨长安夜残灯独客愁故乡云水地归梦不宜秋  

夜雨寄北  

君问归期未有期巴山夜雨涨秋池何当共剪西窗烛却话巴山夜雨时  

杂题  

城郭休过识者稀哀猿啼处有柴扉沧江白石樵渔路日暮归来雨满衣  

端居  

逺书归梦两悠悠只有空牀敌素秋阶下青苔与红树雨中寥落月中愁  

过郑广文旧居  

宋玊平生恨有余逺循三楚吊三闾可怜留着临江宅异代应教庾信居  

莫愁  

雪中梅下与谁期梅雪相兼一万枝若是石城无艇子莫愁还自有愁时  

宫辞  

君恩如水向东流得宠忧移失宠愁莫向樽前奏花落凉风只在殿西头  

瑶池  

瑶池阿母绮窗开黄竹歌声动地哀八骏日行三万里穆王何事不重来  

鸳鸯  

雌去雄来万里天云萝满眼泪澘然不须长结风波愿锁向金笼始两全  

代秘书赠文馆诸校书  

清切曹司近玊除比来秋兴复何如崇文馆里丹霜后无限红棃忆校书  

即日  

小鼎煎茶面曲池虬须道士竹间棊何人书破蒲葵扇记着南塘移树时  

嫦娥  

云母屏风烛影深长河渐落晓星沈嫦娥应悔偷灵药碧海青天夜夜心  

天津西望  

虏马崩腾忽一狂翠华无不到东方天津西望肠真断满眼秋波出苑墙  

忆住一师  

无事经年别逺公帝城钟晓忆西峯烟炉销尽寒灯晦童子开门雪满松  

昨夜  

不辞鶗鴂妬年芳但惜流尘暗洞房昨夜西池凉露满桂花吹断月中香  

寄蜀客  

君到临卭问酒垆近来还有长卿无金徽却是无情物不许文君忆故夫  

访人不遇留别馆  

卿卿不惜琐窗春去作长楸走马身闲倚绣帘吹栁絮日髙深院断无人  

池边  

玊管葭灰细细吹流莺上下燕参差日西半绕池边树忆把枯条撼雪时  

华师  

孤鹤不睡云无心衲衣笻杖来西林院门昼锁回廊静秋日当阶柿叶阴  

代赠二首  

楼上黄昏欲望休玉梯横絶月中钩芭蕉不展丁香结同向春风各自愁  

东南日出照髙楼楼上离人唱石州总把春山扫眉黛不知供得几多愁  

武夷山  

只得流霞酒一杯空中箫鼓当时回武夷洞里生毛竹老尽曽孙更不来  

访隐者不遇成一絶  

秋水悠悠浸野扉梦中来数觉来稀蝉去尽黄叶落一树冬青人未归  

寄令狐郎中  

嵩云秦树久离居双鲤迢迢一纸书休问梁园旧賔客茂陵秋雨病相如  

东还  

自有仙才自不知十年长梦采华芝秋风动地黄云暮归去嵩阳寻旧师  

七夕  

鸾扇斜分鳯幄开星桥横过鹊飞回争将世上无期别换得年年一度来  

月夕  

草下阴虫叶上霜朱栏迢递压湖光兎寒蟾冷桂花白此夜姮娥应断肠  

代应  

本来银汉是红墙隔得卢家白玊堂谁与王昌报消息尽知三十六鸳鸯  

暮秋独游曲江  

荷叶生时春恨生荷叶枯时秋恨成深知身在情长在怅望江头江水声  

夜冷  

树绕池寛月影多村砧坞笛隔风萝西亭翠被余香薄一夜将愁向败荷  

韦蟾  

谢家离别正凄凉少傅临岐赌佩囊却忆短亭回首处夜来烟雨满池塘  

花下醉  

寻芳不觉醉流霞倚树沈眠日已斜客散酒醒深夜后更持红烛赏残花  

## 石仓历代诗选卷七十五  

明　曹学佺　撰  

晩唐二  

杜牧【`字牧之京兆人`】  

长安送友人游湖南  

子性剧和愚衷深褊狷相舎嚣哓中吾过何由鲜楚国饶风烟湘岸苦萦宛山密夕阳多人稀芳草逺青梅繁枝低斑笋新梢短莫哭鱼人酒醒且眠饭  

雨中作  

贱子本幽慵多为贤儁侮得州荒僻中更值连江雨一褐拥秋寒小窗侵竹坞浊醪气色严皤腹缾罂古酣酣天地寛怳怳嵇刘伍但为适性情岂是藏鳞羽一世一万朝朝醉中去  

题池州弄水亭  

弄水亭前溪飐灔翠绡舞绮席草芊芊紫岚峯伍伍螭蟠得形势翚飞如轩户一镜奁曲堤万丸跳猛雨槛前燕雁栖枕上巴帆去丛筠侍脩廊密蕙媚幽圃杉树碧为憧花骈红作堵停樽迟晩月咽咽上幽渚客舟耿孤灯万里人夜语漫流罥苔槎饥鳬晒雪羽丝落钩饵氷鳞看呑吐断霓天帔垂狂烧汉旗怒旷朗半秋晓萧瑟好风露光洁疑可揽欲以襟懐贮幽抱吟九歌羇情思湘浦四时皆异状终日为良遇小山浸石棱撑舟入幽处孤歌倚桂岩晚酒眠松坞纡余带竹村蚕乡足砧杵塍泉落环佩畦苗差纂组风俗知所尚豪强耻孤侮隣防不相舂公租无诟负农时贵伏腊簪瑱事礼赂乡校诫华筵征行产彊弩不能自勉去但愧来何暮故园汉上林信美非吾土  

题宣州开元寺  

南朝谢朓城东吴最深处亡国去如鸿遗寺藏烟坞楼飞九十尺廊环四百柱髙髙下下中风绕松桂树青苔照朱阁白鸟两相语溪声入僧梦月色晖粉堵阅景无旦夕凭栏有今古留我酒一樽前山看春雨  

许七侍御弃官东归潇洒江南颇闻自适髙秋企望题诗寄赠十韵  

天子绣衣吏东吴美退居有园同庾信避事学相如兰畹晴香嫩筠溪翠影疎江山九秋后风月六朝余锦帙开诗轴青嚢结道书霜严红薜荔露沼白芙蕖睡雨髙梧密棋灯小阁虚冻醪元亮秫寒鲙季鹰鱼尘意迷今古云情识卷舒他年雪中棹阳羡访吾庐  

偶游石盎僧舎【`宣州作`】  

敬岑草浮光句沚水解脉益郁乍怡融凝严忽頺圻梅类暖眠酣风绪和无力鳬浴涨汪汪雏娇村羃羃落日美楼台轻烟饰阡陌潋绿古津逺积润苔基释孰谓汉陵人来作江汀客载笔念无能捧筹惭所画任辔偶追闲逢幽果遭适僧语淡如云尘事繁堪织今古防辈人而我何能息  

题安州浮云寺楼寄湖州张郎中  

去夏疎雨余同倚朱栏语当时楼下水今日到何处恨如春草多事与孤鸿去楚岸栁何穷别愁纷若絮  

池州废林泉寺  

废寺林溪上頽垣倚乱峯看栖归树鸟犹想过山钟石路寻僧去此身应不逢  

自宣州赴官入京路逢裴坦判官归宣州因题赠  

敬亭山下百顷竹中有诗人小谢城城髙跨楼满金碧下聴一溪寒水声梅花落迳香缭绕雪白玉珰花下行萦风酒斾挂朱阁半醉游人闻弄笙我初到此未三千头脑钐利筋骨轻画堂檀板秋拍碎一引有时聫十觥老闲腰下丈二组尘土高悬千载名重游鬓白事皆改惟见东流春水平今日送君话前事髙歌引劒还一倾江湖酒伴如相问终老烟波不计程  

秋晩与沈十七舎人期游樊川不至  

邀侣以官绊泛然成独游川光初媚日山色正矜秋野竹疎还宻岩泉咽复流杜村连潏水晩步见垂钩  

送容州中丞赴镇  

交阯同星座龙泉似斗文烧香翠羽帐看舞郁金裠鹢首冲泷浪犀渠拂岭云莫教铜柱北空説马将军  

忆游朱坡四韵  

秋草樊川路斜阳覆盎门猎逢韩嫣骑树识馆陶园带雨经荷沼盘烟下竹村如今归不得自戴望天盆  

扬州二首  

炀帝雷塘土迷藏有旧楼谁家唱水调明月满扬州骏马宜闲出千金好暗游喧阗醉年少半脱紫茸裘秋风放萤苑春草鬬鸡台金络擎雕去鸾环拾翠来蜀船红锦重越槖水沈堆处处皆华表淮王奈却回  

题扬州禅智寺  

雨过一蝉噪飘萧松桂秋青苔满阶砌白鸟故迟留暮霭生深树斜阳下小楼谁知竹西路歌吹是扬州句溪夏日送庐霈秀才归王屋山将欲赴举  

野店正纷泊茧蚕初引丝行人碧溪渡系马绿杨枝苒苒迹始去悠悠心所期秋山念君别惆怅桂花时  

睦州  

州在钓台边溪山实可怜有家皆掩映无处不潺湲好树鸣幽鸟晴楼入野烟残春杜陵客中酒落花前  

江上雨寄崔碣  

春半平江雨圆文破蜀罗声眠篷底客寒湿钓来蓑闇淡遮山逺空蒙着栁多此时怀旧恨相望意如何  

襄阳雪夜感怀  

往事起独念飘然自不胜前滩急夜响宻雪映寒灯的的三年梦迢迢一线縆明朝楚山上莫上最髙层  

龙丘途中  

汉苑残花别呉江盛夏来惟看万树合不见一枝开水色饶湘浦滩声怯建溪泪流回月上可得更猿啼  

旅宿  

旅馆无良伴凝情自悄然寒灯思旧事断雁警愁眠逺梦归侵晓家书到隔年湘江好烟月门系钧鱼船  

早行  

垂鞭信马行数里未鸡鸣林下带残梦叶飞时忽惊霜凝孤雁迥月晓逺山横僮仆休辞险何时世路平  

李给事  

晩髪闷还梳忆君秋醉余可怜刘校尉曾讼石中书消长虽殊事仁贤毎见如因防鲁褒论何处是吾庐  

自贻  

杜陵萧次君迁少去官频寂寞怜吾道依稀似古人饰心无彩缋剉骨是风尘自嫌如匹素刀尺不由身  

闺情  

娟娟却月睂新鬓学鸦飞闇砌匀檀粉晴窗画夹衣袖红垂寂寞睂黛敛依稀还向长陵去今宵归不归  

题刘秀才新竹  

数茎幽玉色晓夕翠烟分揺破寒窗梦穿斜緑藓纹渐笼当槛日惟碍入帘云不是山隂客何人爱此君宣州送裴坦判官徃舒州时牧欲赴官归京  

日暖泥融雪半销行人芳草马声骄九华山路云遮寺清弋江村栁拂桥君意如鸿髙的的我心悬斾正揺揺同来不得同归去故国逢春一寂寥  

九日齐安登髙  

江涵秋影雁初飞与客携壶上翠防尘世难逢开口笑菊花须插满头归但将酩酊酬佳节不用登临恨落晖古往今来只如此牛山何必独霑衣  

早雁  

金河秋半虏弦开云外惊飞四散哀仙掌月明孤影过长门灯闇数声来须知边骑纷纷在岂逐春风一一囘莫厌潇湘少人处水多菰米岸莓苔  

寄题甘露寺北轩  

曾向蓬莱宫里行北轩栏槛最留情孤髙堪弄柦伊笛缥缈宜闻子晋笙天接海门秋水色烟笼隋苑暮钟声他年防着荷衣去不向山僧道姓名  

残春独来南亭因寄张祐  

暖云如粉草如茵独步长堤不见人一岭桃花红锦黦半溪山水碧罗新髙枝百舌犹欺鸟带叶梨花独送春仲蔚欲知何处在苦吟林下拂诗尘  

长安杂题长句  

洪河清渭天池濬太白终南地轴横祥云辉映汉宫紫春光绣画秦川明草妬佳人钿朶色风回公子玉衔声六飞南幸芙蓉苑十里飘香入夹城  

又  

丰貂长组金张辈驷马文衣许史家白鹿原头廻猎骑紫云楼下醉江花九重树影连清汉万夀山光学翠华谁识大君谦让德世间名利等尘沙  

街西长句  

碧池新涨浴娇鸦分鏁长安富贵家游骑偶同人鬬酒名园相倚杏交花银秋騕褭嘶宛马绣鞅璁珑走钿车一曲将军何处笛连云芳树日初斜  

题桐叶  

去年桐落故溪上把叶因题归燕诗江楼今日送归燕正是去年题叶时叶落燕归真可惜东流髪且无期笑筵歌席反惆怅明月清风怆别离  

洛阳长句二首  

草色人心相与闲是非名利有无间桥横落照虹堪画树锁千门鸟自还芝葢不来云杳杳仙舟何处水潺潺君王谦让泥金事苍翠空髙万岁山  

天汉东穿白玉京日华浮动翠光生桥边游女佩环委波底上阳金碧明月鏁名园孤鹤唳川酣秋梦凿龙声连昌绣岭行宫在玉辇何时父老迎  

润州  

句呉亭东千里秋放歌曽作昔年游青苔寺里无马迹緑水桥边多酒楼大抵南朝皆旷达可怜东晋最风流月明更想桓伊在一笛闻吹出塞愁  

闺情代作  

梧桐叶落雁初归迢递无因寄逺衣月照石泉金防冷鳯酣箫管玉声防佳人刀杵秋风外荡子从征梦寐稀遥望戌楼天欲晓满城咚鼔白云飞  

郡斋秋夜即事寄斛斯处士许秀才  

有客谁人肯夜过独怜风景奈愁何边鸿怨处迷霜久庭树空来见月多故国杳无千里信防弦时伴一声歌归心只待城乌晓几对虚檐望白河  

朱坡  

下杜乡园古泉声绕舎啼静思长惨切薄宦与乖睽北阙千门外南山午谷西倚川红叶岭连寺緑杨堤迥野翘霜鹤澄潭舞锦鸡涛惊堆万岫舸急转千溪睂防萱牙嫩风条栁幄迷岸藤捎虺尾沙渚印麑蹄火燎湘桃坞波光碧绣畦日痕縇翠巘陂影堕晴霓蜗壁斓斑藓银筵荳蔻泥洞云生片段苔迳缭高低偃蹇松公老森严竹阵齐小莲娃欲语幽笋稚相携汉馆留余址周台接故蹊蟠蛟岗隐隐班雉草萋萋树老萝纡组岩深石啓闺侵窗紫桂茂拂面翠禽栖有计冠终挂无才笔谩提自尘何太甚休笑触藩羝  

题呉兴消暑楼十二韵  

晴日登攀好危楼物象饶一溪通四境万岫绕层霄鸟翼舒华屋鱼鳞棹短桡浪花机乍织云叶匠新雕台榭罗嘉卉城池敞丽谯蟾蜍来作鉴防蝀引成桥燕任随秋叶人空集早潮楚鸿行尽直沙鹭立偏翘暮角凄游旅清歌惨泬寥景牵游目困愁托酒肠销逺吹流松韵残阳渡栁桥时陪庾公赏还悟脱烦嚣  

过田家宅  

安邑南门外谁家板筑髙奉诚园里地墙缺见蓬蒿  

鹦鹉  

华堂日渐髙雕槛繋红縧故国陇山树美人金剪刀  

归家  

穉子牵衣问归来何太迟共谁争岁月赢得鬓边丝  

江楼  

独酌芳春酒登楼已半醺谁惊一行雁冲断过江云  

独栁  

含烟一株栁拂地揺风久佳人不忍折怅望回纎手  

过勤政楼  

千秋佳节名空在承露丝囊世巳无惟有紫苔偏称意年年因雨上金铺  

过华清宫絶句  

长安回望绣成堆山顶千门次第开一骑红尘妃子笑无人知是荔枝来  

登乐游原  

长空澹澹孤鸟没万古销沈向此中看取汉家何事业五陵无树起秋风  

吊沈下贤  

斯人清唱何人和草径苔芜不可寻一夕小敷山下梦水如环佩月如襟  

朱坡絶句  

烟深苔巷唱樵儿花落寒轻倦客归藤岸竹洲相掩映满池春雨鸊鹈飞  

将赴吴兴登乐游原一絶  

清时有味是无能闲爱孤云静爱僧欲把一麾江海去乐游原上望昭陵  

江南春絶句  

千里莺啼绿映红水村山郭酒旗风南朝四百八十寺多少楼台烟雨中  

齐安郡后池絶句  

菱透浮萍绿锦池夏莺千啭弄蔷薇尽日无人看微雨鸳鸯相对浴红衣  

题池州贵池亭  

势比凌歊宋武台分明百里逺帆开蜀江雪浪西江满强半春寒去却来  

兰溪【`在蕲州`】  

兰溪春尽碧泱泱映水兰花雨发香楚国大夫憔悴日应寻此路去潇湘  

山石榴  

似火山榴映小山繁中能薄艳中闲一朶佳人玊钗上秖疑烧却翠云鬟  

入茶山下题水口草市絶句  

倚溪侵岭多高树夸酒书旗有小楼惊起鸳鸯岂无恨一双飞去却回头  

栁絶句  

数树新开翠影齐倚风情态被春迷依依故国樊川恨半掩村桥半掩溪  

题禅院  

觥船一棹百分空十歳青春不负公今日鬓丝禅榻畔茶烟轻飏落花风  

见吴秀才与池妓别因成絶句  

红烛短时羌笛怨清歌咽处蜀弦高万里分飞两行涙满江寒雨正萧骚  

赠朱道灵  

刘根丹篆三千字郭璞青囊两卷书牛渚矶南谢山北白云深处有岩居  

新定途中  

无端偶效张文纪下杜乡园别五秋重过江南更千里万山深处一孤舟  

汉江  

溶溶漾漾白鸥飞緑净春深好染衣南去北来人自老夕阳长送钓船归  

重到襄阳哭亡友韦夀朋  

故人坟树立秋风伯道无儿迹更空重到笙歌分散地隔江吹笛月明中  

泊秦淮  

烟笼寒水月笼沙夜泊秦淮近酒家商女不知亡国恨隔江犹唱后庭花  

秋浦途中  

萧萧山路穷秋雨淅淅溪风一岸蒲为问寒沙新到雁来时还下杜陵无  

寄杨州韩绰判官  

青山隐隐水遥遥秋尽江南草木凋二十四桥明月夜玊人何处教吹箫  

郑瓘协律  

广文遗韵留樗散鸡犬图书共一船自説江湖不归事阻风中酒过年年  

江上偶见絶句  

楚江寒食橘花时野渡临风驻防旗草色连云人去住水纹如縠燕差池  

题木兰庙  

弯弓征战作男儿梦里曾经与画睂几度思归还把酒拂云堆上祝明妃  

送隐者一絶  

无媒迳路草萧萧自古云林隔市朝公道世间惟白发贵人头上不曽饶  

赠别  

娉娉袅袅十三余荳蔲梢头二月初春风十里扬州路卷上珠帘总不如  

寄逺  

前山极逺碧云合清夜一声白雪微欲寄相思千里月溪边残照雨霏霏  

斑竹筒簟  

血染斑斑成锦纹昔年遗恨至今存分明知是湘妃泣何忍将身卧泪痕  

倡楼戏赠  

细栁桥边深半春缬衣帘里动香尘无端有寄闲消息背挿金钗笑向人  

雨  

连云接塞添迢逓洒幕侵灯送寂寥一夜不眠孤客耳主人窗外有芭蕉  

宫词  

监宫引出暂开门随例须朝不是恩银钥却收金锁合月明花落又黄昏  

月  

三十六宫秋夜深昭阳歌断信沉沉惟应独伴陈皇后照见长门望幸心  

赠渔父  

芦花深处静垂纶月夕烟朝几十春自説狐舟寒水畔不曾逢着独醒人  

山行  

逺上寒山石迳斜白云深处有人家停车坐爱枫林晩霜叶红于二月花  

重送王十  

执袂还应立马看向来离思始知难雁飞不见行尘灭景下山遥极目寒  

洛阳秋夕  

泠泠寒水带霜风更在天桥夜景中清禁漏闲烟树寂月轮移在上阳宫  

赠猎骑  

巳落双雕血尚新鸣鞭走马又翻身凭君莫射南来雁恐有家书寄逺人  

懐吴中冯秀才  

长洲苑外草萧萧却算游程岁月遥惟有别时今不忘暮烟秋雨过枫桥  

秋夕  

银烛秋光冷画屏轻罗小扇扑流萤天街夜色凉如水卧看牵牛织女星  

送故人归山  

三清洞里无端别又拂尘衣欲卧云看着挂冠迷处所北山萝月在移文  

闻角  

晓楼烟槛出云霄景下林塘已寂寥城角遇秋悲更甚防霜云破海天遥  

三川驿伏览座主舎人留题  

旧迹依然已十秋雪山当面照银钩懐恩泪尽霜天晓一片余霞映驿楼  

长安雪后  

秦陵汉苑参差雪北阙南山次第春车马满城原上去岂知惆怅有闲人  

长安晴望  

翠屏山对凤城开碧落揺光霁后来回识六龙巡幸处飞烟闲绕望春台  

有感  

宛溪垂栁最长枝曽被春风尽日吹不堪攀折犹堪看陌上少年来自迟  

江南送左师  

江南为客正悲秋更送吾师古渡头惆怅不同尘土别水云踪迹去悠悠  

汴人舟行答张祐  

千万长河共使船聴君诗句倍凄然春风野岸名花发一道帆樯画栁烟  

寓言  

暖风迟日栁初含顾影看身又自慙何事明朝独惆怅杏花时节在江南  

大梦上人自庐峯回  

行脚寻常到寺稀一枝藜杖一禅衣开门满院空秋色新向庐峯过夏归  

边上闻笳  

何处吹笳薄暮天寒垣髙鸟没狼烟游人一聴头堪白苏武争禁十九年  

金谷园  

繁华事散逐香尘流水无情草自春日暮东风怨啼鸟落花犹似堕楼人  

游边  

黄沙连海路无尘边草长枯不见春日暮拂云堆下过马前逢着射雕人  

隋堤栁  

夹岸垂杨三百里只应图画最相宜自嫌流落西归迅不见东风二月时  

子规  

蜀地曽闻子规鸟宣城又见杜鹃花一呌一回肠一断三春三月忆三巴  

题齐安城楼  

鸣轧江楼角一声微阳潋潋落寒汀不用凭栏苦回首故乡七十五长亭  

游池州林泉寺金碧洞  

袖拂霜林下石棱潺湲声断满溪氷携茶腊月游金碧合有文章病茂陵  

屏风絶句  

屛风周昉画纎腰歳久丹青色半销斜倚玉窗鸾髪女拂尘犹自妬娇娆  

南陵道中  

南陵水面漫悠悠风云轻欲变秋正是客心孤迥处谁家红袖凭江楼  

偶作  

才子风流咏晓霞倚楼吟住日初斜惊杀东隣绣牀女错将黄晕压檀花  

遣怀  

落魄江南载酒行楚腰肠断掌中轻十年一觉扬州梦赢得青楼薄幸名  

春日途中  

田园不事来游宦故国谁教尔别离独倚闗亭还把酒一年春尽送春时  

数花  

自恨寻芳到己迟往年曾见未开时如今风摆花狼藉绿叶成阴子满枝  

瑶瑟  

玉仙瑶瑟夜月过楼西桂烛残风景人间不如此动揺湘水彻明寒  

华清宫  

零叶飜红万树霜玉莲开蘂暖泉香行云不下朝元阁一曲淋铃泪数行  

## 石仓历代诗选卷七十六  

明　曹学佺　编  

晩唐三  

许浑【`字仲晦丹阳人`】  

秋日赴阙题潼闗驿楼  

红叶晚萧萧长亭酒一瓢残云归太华疎雨过中条树色随山迥河声入海遥帝乡明日到犹自梦渔樵  

王居士  

笻杖倚柴闗都城卖卜还雨中耕白水云外斸青山有药身长健无机性自闲即应生羽翼华表在人间  

友人自荆襄归江东【`新丧其偶`】  

商洛转江濆一杯聊送君劒愁龙失伴琴怨鹤离羣楚驿枕秋水湘帆凌暮云猿声防肠处应向雨中闻  

送同年崔先辈  

西风帆势轻南浦徧离情菊艳含秋水荷花递雨声扣舷滩鸟没移棹草虫鸣更忆前年别槐隂满凤城  

酬报先上人登楼见寄  

丹叶下西楼知君万里愁钟非黔峡寺帆是敬亭舟山色和云暮湖光共月秋天台多道侣何惜更南游泛舟寻郁林寺道上人遇雨而返因寄  

禅扉倚石梯云湿雨凄凄草色分松迳泉声咽稻畦棹移滩鸟没钟防岭猿啼入夜花如雪回舟忆剡溪  

忆长洲  

香径小船通菱歌绕故宫鱼沈秋水静鸟宿暮山空荷叶桥邉雨芦花海上风归心无处托髙枕画屏中  

春醉  

酒醲花一树何假卓文君客坐长先饮公闲半巳醺水乡春雨足山郭夜多云何以参禅理荣枯尽不闻  

与裴秀才自越西归阻冻登丘山寺  

春草越吴闗心期旦夕还酒乡逢客病诗境遇僧闲倚棹冰生浦登楼雪满山东风不可待归鬓坐斑斑  

示弟  

自尔出门去泪痕长满衣家贫为客早路逺得书稀文字何人重烟波防日归秋风正揺落孤雁又南飞  

懐江南同志  

南国别经年云晴波接天蒲深鸂戏花暖鹧鸪眠竹暗湘妃庙枫隂楚客船惟应洞庭月万里共娟娟  

洛中秋日  

故国无归处官闲忆逺游吴僧秣陵寺楚客洞庭舟久病先知雨长贫早觉秋壮心能防许伊水更东流  

将归涂口宿郁林寺道上人院  

春寻采芝翁归路宿禅宫云起客眠处月残僧定中藤花深洞水槲叶满山风清境不能住朝朝惭逺公  

恩德寺  

楼台横复重犹有半岩空萝洞浅深水竹廊髙下风晴山疎雨后秋树防云中未尽平生意孤帆又向东  

送客归湘楚  

无辞一杯酒昔日与君深秋色换归鬓曙光生别心桂花山庙冷枫树水楼隂此路千余里应劳楚客吟  

崇圣院别杨至之  

萧寺暂时逢离忧满病容寒斋秋少燕隂壁夜多蛩树暗水千里山深云万重懐君在书信莫过雁回峰  

送僧归金山寺  

老归江上寺不忘旧师恩驻钖逢山色停杯见浪痕秋涛吞楚驿晓月上荆门为访题诗处莓苔防字存  

送僧归敬亭山寺  

十年劒中路传尽本师经晓月下黔峡秋风归故亭开门新树緑登阁旧山青遥想论禅处松隂水一瓶  

送客归吴兴  

緑水棹云月洞庭归路长春桥悬酒幔夜栅集茶樯箬叶沈溪暖苹花绕郭香应逢栁太守为説过潇湘  

秋霁潼闗驿亭  

霁色明髙巘闗河独望遥残云归太华疎雨过中条鸟散丝萝静蝉鸣红树凋何言此时节去去任蓬飘  

送客归兰溪  

花下送归客路长应过秋暮随江鸟宿寒共岭猿愁众水喧严濑羣峰抱沈楼因君防南望曾向此中游  

送友人归荆楚  

调瑟劝离酒苦谙荆楚门竹斑悲帝女草緑怨王孙潮落九疑迥雨连三峡昬同来不同去迢递更伤魂  

郁林寺  

台殿冠嵯峨春来日日过水分诸院少云近上方多众濑凝丝竹繁英耀绮罗酒酣诗自逸乗月棹寒波  

早秋  

遥夜泛清瑟西风被翠萝残萤生玉露早雁拂金河髙树晓还密逺山晴更多淮南一叶下自觉老烟波  

寄天乡寺仲仪上富春孙处士  

诗僧与钓翁千里两情通云带雁门雪水连渔浦风心期荣辱外名挂是非中嵗晩亦归去田园清洛东  

寓懐  

南国浣纱伴盈盈天下姝盘金明绣带动佩响罗襦素手怨瑶瑟清心悲玉壶春华坐销落未忍泣蘼芜  

长安旅夜  

久客怨长夜西风吹雁声云移河汉浅月泛露华清掩瑟独凝思缓歌空寄情门前有归路迢递洛阳城  

发灵溪馆  

山多水不穷一叶似渔翁鸟浴寒潭雨猿吟暮岭风杂英垂锦绣众籁合丝桐应有曹溪路千岩万壑中  

行次潼闗驿后轩  

飞阁极层台终南此路回山形朝阙去河势抱闗来雁过秋风急蝉鸣宿雾开平生无限意驱马任尘埃  

游维山新兴寺宿石屏村谢叟家  

晩过石屏路村长日渐曛僧归下岭见人语隔溪闻谷响寒耕雪山明夜烧云家家扣铜鼓欲赛鲁将军  

晩泊七里滩  

天晩日沈沈归舟系栁隂江村平见寺山郭逺闻砧树密猿声响波澄雁影深荣华暂时事谁识子陵心  

题韦隠居西斋  

斸药去还归家人半掩扉山风藤子落溪雨豆花肥寺逺僧来少桥危客过稀不闻砧杵动应解制荷衣  

送无梦道人先归甘露寺  

飘飘随晩浪杯影入鸥羣岸冻千船雪岩隂一寺云夜灯江北见寒磬水西闻鹤岭烟霞在归期不羡君  

溪亭二首  

溪亭四面山横栁半溪湾蝉响螳螂急鱼深翡翠闲水寒留客醉月上与僧还犹恋萧萧竹西斋未掩闗暖枕眠溪栁僧斋昨夜期茶香秋梦后松韵晩吟时共戏鱼翻藻争栖鸟坠枝重阳应一醉栽菊助东篱  

吴门送客早发  

吴歌咽深思楚客怨归程寺晓楼台迥江秋管吹清早潮低水槛残月下山城惆怅回舟日湘南春草生  

泊松江渡  

漠漠故宫地月凉风露幽鸡鸣荒戍晓雁过古城秋杨栁北归路蒹葭南渡舟去乡今巳逺更上望京楼  

下第寓居崇圣寺感事  

懐玉泣京华旧山归路赊静依禅客院幽学野人家林晩鸟争树园春蝶防花东门有闲地谁种邵平  

题岫上人院  

病客与僧闲频来不掩闗髙云外树疎磬雨中山离索秋虫响登临夕鸟还心知落帆处明月淛河湾  

送段觉归东阳兼寄窦使君  

山水引归路陆郎従此谙秋茶垂露细晩菊带霜酣台倚乌龙岭楼侵白鸟潭沈公如借问心在浙河南【`注云龙岭雁潭俱在严州沈约曽守婺以比窦君`】  

金陵懐古  

玉树歌残王气终景阳兵合戍楼空松楸逺近千官塜禾黍髙低六代宫石燕拂云晴亦雨江豚吹浪夜还风英雄一去豪华尽惟有青山似洛中  

凌歊台  

宋祖凌歊乐未回三千歌舞宿层台湘潭云尽暮山出巴蜀雪消春水来行殿有基荒荠合寝园无主野棠开百年便作万年计嵓畔古碑生緑苔  

咸阳城东楼  

一上髙城万里愁蒹葭杨栁似汀洲溪云初起日沈阁山雨欲来风满楼鸟下緑芜秦苑夕蝉鸣黄叶汉宫秋行人莫问当年事故国东来渭水流  

送萧处士归缑岭别业  

醉斜乌帽发如丝曽看仙人一局棋賔馆有鱼为客久乡书无雁到家迟缑山住近吹笙庙湘水行逢鼓瑟祠今夜月明何处宿九疑云尽緑参差  

登故洛阳城  

禾黍离离半野蒿昔人城此岂知劳水声东去市朝变山势北来宫殿髙鸦噪暮云归古堞雁迷寒雨下空濠可怜缑岭登仙子犹自吹笙醉碧桃  

寓居开元精舎酬薛秀才见贻  

知己萧条信陆沈茂陵扶疾卧西林芰荷风起客堂静松桂月髙僧院沈清露下时伤旅鬓白云归处寄乡心劳君诗思犹相忆题在空斋夜夜吟  

夜归驿楼  

水晩云秋山不穷自疑身在画屏中孤舟移棹一江月髙阁卷帘千树风下覆棋残局在橘邉沽酒半壜空早炊香稻待鲈鲙南渚未明寻钓翁  

南庭夜坐贻开元禅定二道者  

暮暮焚香何处宿西岩一室映疎藤光隂难驻迹如客寒暑不惊心是僧髙树有风闻夜磬逺山无月见秋灯身闲境静日为乐若问其余非我能  

南海府罢南康阻浅行侣稍稍登陆主人燕饯至频暮宿东溪  

晴滩水落涨虚沙滩去秦吴万里赊马上折残江北栁舟中开尽岭南花离歌不防如留客归梦初惊似到家山鸟一声人未起半牀春月在天涯  

懐旧居  

兵书一箧老无功故园郊扉在梦中藤蔓覆梨张谷暗草花侵菊庾园空朱门迹忝登龙客白屋心期失马翁楚水吴山何处是北残月照屏风  

祗命许昌自郊居移入公馆秋日寄茅山高拾遗  

一笛迎风万叶飞强携刀笔换荷衣潮寒水国秋砧早月暗山城夜漏稀岩响逺闻樵客过浦深遥送钓童归中年未识従军乐虚近三茅望少防  

晩自朝台至韦隠居郊园  

秋来鳬雁下方塘系马朝台步夕阳村迳绕山松叶暗柴门流水稻花香云连海气琴书润风带潮声枕簟凉西下磻溪犹万里可能垂白待文王  

别刘秀才  

三献无功玉有瑕更携书劒客天涯孤帆夜别潇湘雨广陌春期鄠杜花灯照水萤千防灭棹惊滩雁一行斜闗河万里秋风急望见乡山不到家  

早发天台中岩寺度闗岭次天姥岑  

来往天台天姥间欲求真诀驻衰顔星河半落岩前寺云雾初开岭上闗丹壑树多风皓皓碧溪苔浅水潺潺可知刘阮逢人处行尽深山又是山  

送郭秀才游天台  

云埋隂壑雪凝峰半壁天台巳万里人度碧溪疑辍棹僧归苍岭似闻钟暖眠鸂晴滩草髙挂狝猴暮涧松曽约共游今独去赤城西面水溶溶  

送张尊师归洞庭  

能琴道士洞庭西风满归帆路不迷对岸水花霜后浅傍檐山果雨来低杉松近晩移茶灶岩谷初寒盖药畦他日相思两行字无人知处武陵溪  

再游姑苏玉芝观  

髙梧一叶下秋初迢递重廊旧寄居月过碧今夜酒雨昬红壁去年书玉池露冷芙蓉浅琼树风髙薜荔疎明日挂帆更东去仙翁应笑为鲈鱼  

题灵山寺行坚师院  

西岩一迳不通樵八十持杯未觉遥龙在石潭闻夜雨雁移沙渚见秋潮经函露湿文多暗香印风吹字半销应笑东归又南去越山无路水迢迢  

赠李伊阙  

桐履如飞不可寻一壶双笈峄阳琴舟横野渡寒风急门掩荒山夜雪深贫笑白驹无去意病惭黄鹄有归心云间二室劳君尽水墨苍苍半壁隂  

乘月棹舟送大历寺灵聪上人不及  

万峰秋尽百泉清旧锁禅扉在赤城枫浦客来烟未散竹僧去月犹明杯浮野渡鱼龙逺钖响空山虎豹惊一字不留何足讶白云无路水无情  

村舎二首  

自剪青莎织雨衣南峰烟火是柴扉莱妻早报蒸藜熟童子遥迎种豆归鱼下碧潭当镜跃鸟还青嶂拂屏飞花时未免人来往欲买严光旧钓矶  

尚平多累自归难一日闲居一日安山迳有云收猎网水门无月挂鱼竿花间酒气春风逺竹里棋声夜雨寒三顷水田秋更熟北谁拂旧尘冠  

游江令旧宅  

身没南朝宅已荒邑人犹赏旧风光芹根生叶石池浅桐树落花金井香带暖山蜂巢画阁欲隂溪燕集书堂闲愁此地更西望潮浸台城春草长  

淮隂阻风寄楚州韦中丞  

垂钓京江欲白头江鱼堪钓却西游刘伶台下稻花晩韩信庙前枫叶秋淮月未明先倚槛海云初起更维舟河桥有酒无人醉独上髙城望庾楼  

郑秀才东归凭达家书  

欲寄家书少客过闭门心逺洞庭波两岩花落夜风急一迳草荒春雨多愁泛楚江吟浩渺忆归吴岫梦嵯峨贫居不问应知处溪上闲船系緑萝  

鹤林寺中秋夜翫月  

待月东林月正圆广庭无树草无烟中秋云尽出沧海半夜露寒当碧天轮彩暂移金殿外镜光犹挂玉楼前莫辞达曙殷勤望一堕西崖又隔年  

送前东阳于明府由鄂渚归故林  

结束兵车换黒貂灞西风雨正潇潇茂陵久病书千卷彭泽初归酒一瓢帆背夕阳湓水阔棹经沧海甑山遥殷勤为谢南溪客白首萤未见招  

戏代李协律松江有赠  

楚客操琴吴女歌明珠十斛是天河霜凝薜荔怯秋树露滴芙蓉愁晚波兰浦逺乡应解佩栁堤残月未鸣珂西楼沈醉不知散潮落洞庭洲渚多  

朝台送客有怀  

赵佗西拜巳登坛马援南征土宇寛越国旧无唐印绶蛮乡今有汉衣冠江云带日秋偏热海雨随风夏亦寒岭北归人莫回首蓼花枫叶万重滩  

韶州韶阳楼夜防  

待月西楼卷翠罗玉杯瑶瑟近星河帘前碧树穷秋密外青山薄暮多鸜鹆未知狂客醉鹧鸪先让美人歌使君莫惜通宵饮刀笔初从马伏波  

别张秀才  

不知何计写离忧万里山川半旧游风卷暮沙和雪起日融春水带氷流凌晨客泪分东郭竟夕乡心共北楼青桂一枝少年事莫因鲈鲙渉穷秋  

别表兄军倅  

卢橘花香拂钓矶佳人犹舞越罗衣三洲水浅鱼来少五岭山髙雁到稀客路晚依红树宿乡闗朝望白云归交亲不念征南吏昨夜风帆去似飞  

南阳道中  

月斜孤馆傍村行野店髙低带古城篱上晓花斋后落井邉秋叶社前生饥乌索哺随雏呌乳防慵归望犊鸣荒草连天风动地不知谁学武侯耕  

韶州驿楼宴罢  

檐外千帆背夕阳归心杳杳鬓苍苍岭猿羣宿夜山静沙鸟独飞秋水凉露堕桂花棊局湿风吹荷叶酒瓶香主人不醉下楼去月在南轩更漏长  

颍州从事西湖亭防饯  

西湖清防不知回一曲离歌酒一杯城带夕阳闻鼔角寺临秋水见楼台兰堂客散蝉犹噪桂楫人稀鸟自来独想征车过巩洛此中霜菊绕潭开  

卧病  

寒灯尽月斜晖佩马朝天独掩扉清露巳凋秦塞栁白云空长越山薇病中送客难为别梦里还家不当归惟有旧书书未得卧闻燕雁向南飞  

凌歊台送韦秀才  

云起髙台日未沈数村残照半岩隂野蚕成茧桑柘尽溪鸟引雏蒲稗防帆势依依投极浦钟声杳杳隔前林故山迢递故人去一夜月明千里心  

酬邢杜二员外并序  

新安邢员外怀洛下旧居新定杜员外思闗中故里各防缄示因寄一诗以酬  

雪带东风洗画屏客星悬处聚文星未归庾岭暮云碧久别杜陵春草青熊轼并驱因雀噪隼旟齐驻是鸿冥岂知京洛旧亲友梦绕潺湲江上亭  

听歌鹧鸪辞【`并序`】  

余过陜州夜防将罢妓人善歌鹧鸪者词调清怨往往在耳因题是诗  

南国多情多艳词鹧鸪清怨绕梁飞甘棠城上客先醉苦竹岭头人未归响转碧霄云驻影曲终清漏月沈晖山行水宿不知逺犹梦玉钗金缕衣  

自楞伽寺晨起泛舟道中有懐  

碧树苍苍茂苑东佳期迢递路何穷一声山鸟曙云外万防水萤秋草中门掩竹斋防有月棹移兰渚澹无风欲知此路堪惆怅菱叶蓼花连故宫  

泪  

永巷长年怨绮罗离情终日思风波湘江竹上痕无限岘首碑前洒防多人去紫台秋入塞兵残楚帐夜闻歌朝来灞水桥邉问未抵青袍送玉珂  

宿望亭馆寄苏州一二同志  

候馆人稀夜自长姑苏城逺树苍苍江湖水落髙楼迥河汉秋归广簟凉月转碧梧移鹊影露滴红叶湿萤光西园诗侣应多思莫醉笙歌掩画堂  

嵗暮自广江至新兴往复中因题峡山寺  

夜醉晨方醒孤吟恐失羣海防潮上见江鹄雾中闻未腊梅先实经冬草自薫树随山崦合泉到石棱分虎迹空林雨猿声絶岭云萧萧异乡鬓明日共丝棼  

其二  

薄暮縁西峡停桡一访僧鹭巢横卧栁猿饮倒垂藤水曲岩千叠云重树百层山风寒殿磬溪雨夜船灯滩涨危槎没泉冲怪石崩中台一襟泪嵗杪别良朋  

其三  

密树分苍壁长溪抱碧岑海风闻鹤逺潭日见鱼深松葢环清韵榕根架緑隂洞丁多防石蛮女半淘金南浦惊春至西楼送月沈江流不过岭何处寄归心  

送林处士自闽中道越由霅抵两川  

书劒少青眼烟波初白头乡闗背棃岭客路转苹洲处困道难固乗时恩易酬镜中非访戴劒外欲依刘髙枕海天暝落帆江雨收鼍声应逺鼔蜃气学危楼智士役千虑达人轻百忧惟闻陶靖节多在醉乡游  

长安早春  

云月有归处故山清洛南秦城一花发春梦徧江潭  

塞下  

夜战桑干北秦兵半不归朝来有乡信犹自寄征衣  

思天台  

赤城云雪深山客负归心昨夜西斋宿月明琪树隂  

闻歌  

新秋弦管清时转遏云声曲尽不知处月髙风满城  

雨后懐湖山居  

前山风雨凉歇马坐垂杨何处芙蓉落南渠秋水香  

缑山庙  

王子求仙月满台玉笙清转鹤徘徊曲终飞去不知处山下碧桃春自开  

送宋处士  

卖药修琴归去迟山风吹落桂花时世间甲子须臾过逢着仙人莫看棋  

秋日  

琪树西风华簟秋楚云湘月忆同游髙歌一曲掩明镜昨日少年今白头  

寄桐江隠者  

潮去潮来洲渚春山花如绣草如茵严陵台下桐江水解钓鲈鱼能防人  

听歌鹧鸪  

金谷歌传第一流鹧鸪清怨碧云愁夜来省得曽闻处万里月明湘水流  

酬康州韦侍御同年  

桂楫美人歌木兰西风嫋嫋露漙漙夜长曲尽意不尽月在潇湘洲渚寒  

途经秦始皇墓  

龙盘虎踞树层层势入浮云【`阙`】　　一种青山秋草里路人惟拜汉文陵  

夜泊永乐有懐  

莲渚愁红荡碧波吴娃齐唱采莲歌横塘一别千余里芦苇萧萧风雨多  

鸿沟  

相持未定各为君秦政山河此地分力尽乌江千载后古沟荒草起寒云  

旌儒庙  

寒谷隂风万古悲儒冠相枕死秦时庙前亦有商山路不学老翁歌紫芝  

鹭鸶  

西风淡淡水悠悠雪照丝飘带雨愁何事归心倚前阁緑蒲红蓼练塘秋  

## 石仓历代诗选卷七十七  

明　曹学佺　编  

晚唐四  

温庭筠【`字飞卿并州人`】  

嘲春风  

春风何处好别殿饶芳草苒嫋传鸾旗萎蕤吹雉葆扬芳历九门澹荡入兰荪争奈白圑扇时时偷主恩  

湘宫人歌  

池塘芳意湿夜半东风起生緑画罗屏金壶贮春水黄粉楚宫人芳花玉刻身娟娟照棋烛不语两含嚬  

江南曲  

妾家白苹浦日上芙蓉檝轧轧揺浆声移舟入茭叶溪长茭叶深作底难相寻避郎郎不见鸂自浮沈拾萍萍无根采莲莲有子不作浮萍生宁为藕花死岸傍骑马郎乌帽紫游缰含怨复含笑回首问横塘妾在金陵浦门前朱雀航流苏持作帐芙蓉持作梁出入金犊幰兄弟侍中郎前年学歌舞定得郎相许连娟眉绕山依约腰如杵凤管悲若咽鸾纱娇欲语扇薄露红铅罗轻压金缕明月西南楼珠帘玳瑁钩横波巧能笑鸾蛾不识愁花开子留树草长根依土早闻金沟逺底事归郎许不学杨花白朝朝泪如雨  

长安寺  

仁祠写露宫长安佳气浓烟树含葱蒨金刹映防茸绣户香焚象珠网玉盘龙寳题新翡翠天井列芙蓉幡长回逺吹虚含晓风游骑迷青锁飞鸟思华钟云拱承跗逦羽葆背花重所叹连社客轻荡不相従  

边笳曲  

朔管迎秋动雕音雁来早上郡隠黄云天山吹白草嘶马悲寒碛朝阳照霜堡江南戍客心门外芙蓉老  

芙蓉  

刺茎澹荡碧花片参差红吴歌秋水冷湘庙夜云空浓艳香露里美人清镜中南楼未归客一夕练塘东  

鸡鸣埭曲  

南朝天子射雉时银河耿耿星参差铜壶漏防梦初觉寳马鹿髙人未知鱼跃莲东荡宫沼蒙蒙御栁悬栖鸟红妆万户镜中春碧树一声天下晓盘踞势穷三百年朱方杀气成愁烟彗星拂地浪连海战鼔渡江尘涨天绣龙画雉填宫井野火风驱烧九鼎殿巢江燕砌生蒿十二金人霜炯炯芊绵平緑台城基暖色春容荒古陂宁知玉树后庭曲留待野棠如雪枝  

织锦词  

丁东细漏侵琼瑟影转髙梧月初出簇金梭万缕红鸳鸯艳锦初成疋锦中百结皆同心蘂乱云盘相间深此意欲传传不得玫瑰作柱朱弦琴为君裁破合欢被星斗迢迢共千里象尺薫炉未觉秋碧池巳有新莲子  

夜宴謡  

长钗坠发双蜻蜓碧尽山斜开画屏虬须公子五侯客一饮千钟如建瓴鸾咽妖唱圆无节眉敛湘烟袖回雪清夜恩情四座同莫令沟水东西别亭亭蜡泪香珠残暗露晓风罗幕寒飘飖防带俨相次二十四枝龙画竿裂管萦弦共繁曲芳樽细浪倾春醁髙楼客散杏花多脉脉新传如瞪目  

莲浦謡  

鸣桡轧轧溪溶溶废緑平烟吴苑东水清莲媚两相向镜里见愁愁更红白马金鞍大堤上西江日夕多风浪荷心有露似骊珠不是真圆亦揺荡  

郭处士击瓯歌  

佶粟金虬石潭古勺陂潋滟幽修语湘君寳马上神云碎佩丛铃满烟雨吾闻六宫花离离软风吹雪星斗稀玉晨冷磬破昏梦天露未干香着衣兰钗委坠垂云发小响玎珰逐回雪晴碧烟滋重叠山罗屏半掩桃花月太平天子驻云车龙鑪勃郁双蟠拏宫中近臣抱扇立侍女低鬟落翠花乱珠触续正跳荡倾头不觉金乌斜我亦为君长叹息缄情逺寄愁无色莫沾香梦緑杨丝千里春风正无力  

锦城曲  

蜀山攅黛留晴雪芛蕨牙索九折江风吹巧剪霞绡花上千枝杜鹃血杜鹃飞入岩下丛夜呌思归山月中巴水漾漾情不尽文君织得春机红怨魄未归芳草死江头学种相思子树成寄与望乡人白帝荒城五十里  

舞衣曲  

藕肠纎缕抽轻春烟机漠漠娇娥频金梭浙沥透空薄剪落交刀吹防云张家公子夜闻雨夜向兰堂思楚舞蝉衫林带压愁香偷得乌黄鏁金缕管含兰气娇语悲胡槽雪腕鸳乌丝芙蓉力弱应难定杨栁风多不自持回头笑语西客星斗寥寥波脉脉不逐秦王卷象牀满楼明月棃花白  

觱篥歌  

蜡烟如纛新蝉满门外平沙草芽短黒头丞相九天归夜聴飞琼吹朔管情逺气调兰蕙薫天香瑞彩含絪緼皓然纎指都揭血日暖碧箫无片云含商咀征双幽咽软縠疎罗共萧瑟不尽长圆叠翠愁栁风吹破澄潭月鸣梭浙沥金丝蘂恨语殷勤陇头水汉将营前万里沙更深一一霜鸿起十二楼前花正繁交指簇蔕连壁门景阳宫女正愁絶莫使此声催防魂  

雉场歌  

茭叶萋萋接烟曙鸡鸣埭上梨花露彩杖锵锵巳合圑綉翎白颈遥相妬雕尾扇张金缕髙碎铃素拂骊驹豪緑场红迹来相接箭发铜牙伤彩毫麦陇桑隂小山晩六虬归去凝笳逺城头却望防含情青亩春芜连石苑  

雍台歌  

太子池南楼百尺八新树疎帘隔黄金铺首画钩陈羽葆停幢拂交防盘纡栏楯临髙台殿帐临流鸾扇开早雁惊鸣细波起映花卤簿龙飞回  

常林欢歌  

宜城酒熟花覆桥沙晴緑鸭鸣咬咬浓桑绕舍麦如尾幽轧鸣机双燕巢马声特特荆门道蛮水扬光色如草锦荐金罏梦正长东家咿喔鸡鸣早  

湖隂词【`并序`】  

王敦奉兵至湖隂明帝防行视其营伍由是乐府有湖隂曲而亡其词因作而附之  

祖龙黄须瑚鞭铁骢金面青连钱虎髯拔劒欲成梦日压贼营如血鲜海旗风急惊眠起甲重光揺照湖水苍黄追骑尘外归森索妖星阵前死五陵愁碧春萋萋灞川王马空中嘶羽书如电入青璅雪腕如捶催昼鞞白虬天子金煌铓髙临帝座回龙章吴波不动楚山晩花压栏干春昼长  

晩归曲  

格格水禽飞带波孤光斜起夕阳多湖西山浅似相笑菱刺惹衣攅黛蛾青丝系船向江水兰芽出土吴江曲水极晴揺泛滟细草平春染烟绵緑玉鞭骑马杨叛儿刻金作凤光参差丁丁暖漏滴花影催入景阳人不知弯堤弱栁遥相曯雀扇圑圆掩香玉莲塘艇子归不得栁暗桑秾闻布谷  

台城晓朝曲  

司马门前栁千炬防干星斗天将曙朱网龛鬖丞相车晓随叠鼔朝天去博山镜树香防茸褭褭浮觥金画龙大江敛势避辰极两阙深严烟翠浓  

达摩支曲【`杂言`】  

麝成尘香不灭抝莲作寸丝难絶红泪文姬洛水春白头苏武天山雪君不见无愁髙纬花漫漫漳浦晏余清露寒一旦臣僚共囚虏欲吹羌管先泛澜旧臣头鬂霜华早可惜雄心醉中老万古春归梦不归邺城风雨连天早  

东郊行  

鬬鸡台下东西道栁覆斑骓蝶萦草坱霭韶容鏁澹愁青筐叶尽蚕应老緑渚幽香生白苹差差小娘吹鱼鳞王孙骑马有归意林彩着空如细尘安得人生各相守烧船破栈休驰走世上方应无别离路傍更长千枝栁  

东峰歌  

锦砾潺湲玉溪水晓来防雨藤花紫冉冉山鸡红尾长一声樵斧惊飞起松刺流空石差齿烟香风软人参蘂阳崖一梦伴云根仙菌灵芝梦魂里  

醉歌  

檐栁初黄燕新乳晓碧芊绵过防雨树色深含台榭情莺声巧作烟花主锦袍公子陈杯觞拨醅百瓮春酒香入门下马问谁在降堦握手登华堂临卭美人连山眉低抱琵琶含怨思朔风绕指我先笑明月入懐君自知劝君莫惜金樽酒年少须臾如覆手辛勤到老慕箪瓢于我悠悠竟何有洛阳卢仝称文房妻子脚秃舂黄粮阿耋老眼不识字指麾豪俊如驱羊天犀压防朱鼹鼠瑞锦惊飞金凤凰其余岂足霑牙齿欲用何能报天子驽马垂头枪暝尘骅骝一日行千里但有沈冥醉客家支頣瞪目持流霞惟恐南园风雨落碧芜狼籍棠棃花  

堂堂曲  

钱塘防上春如织淼淼寒潮带晴色淮南游客马连嘶碧草途人归不得风飘客意如吹烟纤指殷勤伤雁弦一曲堂堂红烛筵长鲸泻酒如飞泉  

春愁曲  

红丝穿露珠帘冷百尺哑哑下纎绠逺翠愁山入卧屏两重云母空烘影凉簪坠发春眠重玉兔煴氤栁如梦锦叠空牀委坠红飔飔扫尾双金凤蜂喧蝶驻戯悠扬栁拂赤栏纎叶长觉后梨花委平緑春风和雨吹池塘  

懊恼曲  

藕丝作线难胜针蘂粉染黄那得深玉白兰芳不相顾青楼一笑轻千金莫言自古皆知此健劒刜钟鉊绕指三秋庭緑尽迎霜惟有荷花守红死庐江小吏朱班轮栁缕吐芽香玉新两股金钗已相许不令独作空成尘悠悠楚水流如马恨紫愁红满平野野土千年怨不平至今烧作鸳鸯瓦  

三洲词  

圑圆莫作波中月洁白无为枝上雪月随波动碎潾潾雪似梅花不堪折李娘十六青丝画带双花为君结门前有路轻别离惟恐归来旧香灭  

春时曲  

家临长信往来道乳燕双双拂烟草油壁车轻金犊肥流苏帐晓春鸡早笼中娇鸟暖犹睡帘外落花闲不扫衰桃一树近前池似惜红顔镜中老  

七夕  

鸣机札札停金梭芙蓉澹荡生池波神轩红粉陈香罗凤低蝉薄愁双蛾防光奕奕凌天河鸾咽鹤唳飘飖歌鸾桥销尽愁奈何天气骀荡云陂阤平明花木有愁意露湿防盘蛛网多  

西岭道士茶歌  

乳燕溅溅通石脉緑尘愁草春江色涧花入井水味香山月当人松影直仙翁白扇霜鸟翎拂坛夜读黄庭经疎香皓齿有余味更觉道心通杳冥  

送洛阳李主簿  

想君秦塞外因见楚山青槲叶晓迷路枳花春满庭禄优仍侍膳官散得専经子敬懐愚谷归心在翠屏  

巫山神女庙  

黯黯闭宫殿霏霏防薜萝晓峰眉上色春水脸前波古树芳菲尽扁舟离恨多一丛斑竹夜环佩响如何  

题陈处士幽居  

松轩尘外客髙枕自萧疎雨后苔侵井霜来叶满渠闲移镜湖棹秋得越僧书若待前溪月谁人伴钓鱼  

题卢处士居  

西溪问樵客遥识楚人家古树老连石急泉清露沙千峰随雨暗一径入云斜日暮飞鸦尽满庭麦花  

初秋寄友人  

闲梦正悠悠凉风生竹楼夜琴如欲雨晓簟觉新秋独鸟楚山逺一蝉关树愁凭将离别恨江外问同游  

题丰安里王相林亭  

偶到乌衣巷含情更惘然西州曲堤栁东府旧池莲星坼悲元老云归送墨仙谁知济川檝今作野人船  

和友人盘石寺逢旧友  

楚寺上方宿满堂皆旧游月溪逢逺客烟浪送归舟江馆白苹夜水闗红叶秋西风吹暮雨汀草更堪愁  

送人南游  

送君游楚国江浦树苍然沙浄有波迹岸平多草烟角悲临海郡月到渡淮船惟以一杯酒相思隔逺天  

赠郑处士  

飘然随钓艇云水是天涯红叶下荒井碧梧侵古槎醉收陶令菊贫卖邵平更有相期处南篱一树花  

江岸即事  

水容侵古岸岸影度青苹庙竹惟闻鸟江帆不见人雀声花外暝客思栁邉春别恨转难尽行行汀草新  

送并州郭书记  

賔筵得佳客侯印有光辉骑不传箭回文空上机塞尘牧马去烽火射雕归惟有严家濑回环径草防  

赠越僧  

世机消巳尽巾履亦飘然一室故山月满瓶秋涧泉禅庵过防雪乡寺隔寒烟应共白莲客相期松桂间  

商人早行  

晨起动征铎客行悲故乡鸡声茅店月人迹板桥霜槲叶落山路枳花明驿墙因思杜陵梦鳬雁满回塘  

途中有懐  

驱车何日闲扰扰路歧间嵗暮自多感客程殊未还亭臯汝阳道风雪穆陵闗腊后寒梅发谁人在故山  

经李处士杜城别业  

忆昔防游集今来倍叹伤百花情易老一笑事难忘白社巳萧索青楼空艳阳不闲云雨梦犹欲过髙唐  

西游书懐  

渭川通野戍有路上桑干独鸟青天暮惊麋赤烧残髙秋辞故国昨日梦长安客意自如此非闗行路难  

偶题  

孔雀眠髙阁樱桃拂短檐画明金冉冉筝语玉纎纎细雨无妨烛轻寒不隔帘欲将红锦叚因梦寄江淹  

齐宫  

白马杂金饰言従雕辇回粉香随笑度鬓态伴愁来逺水斜如剪青莎緑似裁所恨章华日冉冉下层台  

中书令裴公挽歌  

箭下妖星落风前杀气回国香荀令去楼月定公来玉玺终无虑金縢竟不开空嗟荐贤路芳草满燕台  

开圣寺  

路分磎石夹烟丛十里萧萧古树风出寺马嘶秋色里向陵鸦乱夕阳中竹间泉落山厨静塔下僧归影殿空犹有南朝旧碑在耻将兴废问休公  

赠蜀将  

十年分散劒闗秋万事皆随锦水流心气巳曽明汉节功名犹自滞吴钩雕邉认箭寒云重马上聴笳塞草愁今日逢君倍惆怅灌婴韩信尽封侯  

寄清源寺僧  

石路无尘竹径开昔年曽伴戴颙来间半偈闻钟后松下残棋送客回帘向玉峰蔵夜雪砌因蓝水长秋苔白莲社里如相问为説游人是姓雷  

题李处士幽居  

水玉簪头白角巾瑶琴寂历拂轻尘浓隂似帐红薇晩细雨如烟碧草春隔竹见笼疑有鹤卷帘看花静无人南山自是忘年友谷口徒称郑子真  

南湖  

湖上防风入槛凉翻翻菱荇满回塘野船着岸偎春草水鸟带波飞夕阳芦叶有声疑雾雨浪花无际似潇湘飘然篷艇东游客尽日相看忆楚乡  

赠袁司録【`丞相淮阳公之犹子`】  

一朝辞满有心期花发扬园雪压枝刘尹故人谙往事谢郎诸弟得新知金钗醉就胡姬饮玉管闲留洛客吹记得襄阳耆旧语不堪风景岘山碑  

偶题  

防风和暖日鲜明草色迷人向渭城吴客卷帘闲不语楚娥攀树独含情红垂果蔕樱桃重黄染花丛蝶粉轻自恨青楼无近信不将心事许卿卿  

法云双桧  

晋朝名辈此离羣想对浓隂去住分题处尚寻王内史画时应是故将军长廊夜静声疑雨古殿秋深影胜云一下南台到人世晓泉清籁更难闻  

春日偶作  

西园一曲艳阳歌扰扰车尘负薜萝自欲放懐犹未得不知经世竟如何夜闻猛雨判花尽寒恋重衾觉梦多钓渚别来应更好春风还为起防波  

春暮宴罢寄宋夀先辈  

斜掩朱门花外钟晓莺时节好相逢间桃蘂宿妆在雨后牡丹春睡浓苏小风姿迷下蔡马卿才调似临邛谁怜芳草生三径参佐桥西陆士龙  

题望苑驿  

弱栁千条杏一枝半含春雨半垂丝景阳寒井人难到长乐晨钟鸟自知花影至今通博望树名従此号相思分明十二楼前月不向西陵照盛姬  

赠知音  

翠羽花冠碧树鸡未明先向短墙啼间谢女青蛾敛门外萧郎白马嘶星汉渐移庭竹影露珠犹缀野花迷景阳宫里钟初动不语垂鞭上栁堤  

题崔公池亭旧游  

皎镜芳塘菡萏秋此来重见采莲舟谁能不逐当年乐还恐添成异日愁红艳影多风嫋嫋碧空云防水悠悠檐前依旧青山色尽日无人独上楼  

回中作  

苍莽寒空逺色愁呜呜戍角上髙楼吴姬怨思吹双管燕客悲歌上五侯千里闗山邉草夕一星烽火朔云秋夜来霜重西风起陇水无声冻不流  

老君庙  

紫气氤氲捧半岩莲峰仙掌共巉巉庙前晚色连寒水天外斜阳带逺帆百二闗山扶玉座五千文字閟瑶缄自怜金骨无人识知有飞龟在石函  

地胍山春日  

苒苒花明岸涓涓水绕山防时抛俗事来共白云闲  

碧涧驿晓思  

香灯半残梦楚国在天涯月落子规歇满庭山杏花  

车驾西游因而有作  

宣曲长阳瑞气凝上林狐兔待秋鹰谁将词赋陪雕辇寂寞相如卧茂陵  

赠少年  

江海相逢客恨多秋风叶下洞庭波酒酣夜别淮隂市月照髙楼一曲歌  

瑶瑟怨  

氷簟银牀梦不成碧天如水夜云轻雁声逺过潇湘去十二楼中月自明  

鄠社郊居  

槿篱芳暖近樵家垅麦青青一径斜寂寞游人寒食后夜来风雨送梨花  

赠郑征君家匡山首春与丞相賛皇公游  

一抛兰棹逐燕鸿曽向江湖识谢公每到朱门还怅望故山多在画屏中  

三月十八日雪中作  

芍药蔷薇语早梅不知谁是艳阳才今朝领得春风意不复饶君雪里开  

弹筝人  

天寳年中事玉皇曽将新曲教寜王钿蝉金雁今零落一曲伊州泪万行  
