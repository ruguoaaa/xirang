---
title: 第17部分
index: true
icon: editor
order: 17
category:
  - 诗藏
  - 诗集
  - 石仓历代诗选
tag:
  - 钦定四库全书
  - 集部八
  - 总集类
  - 曹学佺
  - 明
---

## 石仓历代诗选卷三百十四  

明　曹学佺　编  

明诗初集三十四  

贝琼  

杂诗  

祖龙帝六合不暇谈黄虞且复求神仙入海窥方壶置酒阜乡亭超然忘故都空畱赤玉舄安期今有无  

又  

种桑饲春蚕桑叶何沃若种待秋摘蔓何漠漠春秋各有获在野犹可乐君防金张馆草深狐兎宅结束将何之龙门访陈迹戒途及良辰置酒别亲戚迢迢越千里人马疲登陟大江不可济天方限南北怅然回吾驾去从山林适  

眞眞曲  

姚文公为承防时一日玉堂燕集声伎毕奏有眞眞者操南音公疑而问之泣对曰妾建宁人西山之苗裔也父司筦库于济宁坐盗用县官财卖妾以偿遂流落籍中公谓翰林属官王栋曰汝无妻以此姬配汝吾即其父也赀装皆出于公栋字棣华后官至翰林待制噫以西山之贤子孙陵迟疑不至于此然辱于始而正于终是亦天也筼谷笔谈记其事予乃赋四十二韵而沉郁凄婉亦足以尽其大畧矣  

断丝弃道边何日缘长松堕羽别炎洲不复巢梧桐请君且勿饮听我歌懊憹在昔全盛时冠葢纷相从盘游易水上意气天山雄金刀手割鲜酒给葡萄浓坐有一枝春秀色不可防娉婷刘碧玉绰约商玲珑宝髻金雀已觉燕赵空或闻操南音未解歌北风上客惊且疑姓字初未通问之慙复泣乃起陈始终妾本建宁女远出西山翁父母生妾时谓是金母童梨花锁院落燕子窥帘栊迢迢官朔方南归山水重侵贷国有刑桎梏加父躬鬻女以自赎白璧沦泥中秋娘教歌舞声价倾新丰永为倡家妇遂属梨园工览镜拂新翠吹箫和小红身居十二楼屡入明光宫京华多少年门外嘶青骢自伤妾薄命失路随秋蓬不如孟光丑犹得嫁梁鸿客闻为三叹祖德宁未崇回黄忽变绿人事何匆匆有客伤缇萦无人怜蔡邕遣使白丞相削籍归旧宗小史三十余勿恨相如穷配汝执箕帚今夕防乗龙鸳鸯竝玉树鹦鹉开金笼银甲不复整红牙不复从提瓮自汲水絺绤亦御冬应非事羊侃颇类归建封琵琶感商妇老大犹西东崔徽怨顦顇浪写丹青容依依章台柳落絮杳无踪小妾恨题驿竟与琼奴同时多困坎坷事或欣遭逢焉知百尺井歘登羣玉峰借问为者谁内相姚文公  

饮酒  

六龙骤朝暮百川无西回所以陶阮軰落魄事酒杯共尽生者乐勿为死者哀借问东方朔桃花今几开秦皇及汉武求仙亦荒哉弱水三万里何处登蓬莱与君且一适随意坐苍苔  

耕乐轩  

隐者东海头安时事耕凿有田百畆余相率治墝埆我稼没牛腹我书挂牛角三洲雷雨均既耕必有获吹箫赛田祖操豚不为薄上给县官租酣歌见真乐江南风景异况乃赋敛数连云桑柘尽池台总零落尚恐兵未休远近无土著全生虎豹羣岂忍厌藜藿  

乙巳除夕  

春风何处来庭草忽已碧不惜流年驰感此千里客管葛树功名孔顔丰道德低回违宿愿览镜防鬓白高堂夜张筵新酒行琥珀得失谁与论浩歌永今夕  

题尚北海听雨轩  

海门飞雨集高栋有余清斜侵虚壁过远逗大江平檐花朝乱滴庭叶夜俱鸣凉知苏道暍润喜跃园英微茫空暝色萧瑟自繁声飞葢阻来游独坐轸深情  

丙午七夕  

生寡縻禄情不复就羁泄曝衣记蚤秋置酒陶喜节曲无二八舞味荐水羞洁轻纨怯迅飚明烛欺初月林鸟戾且飞蝉凄更咽主宾聊晤语儿女空感别耿耿候防星漏终河汉没  

兰  

丛兰何青青罗生满中泽阿那风叶翻葳蕤露房折芳洁终自持光荣谅谁饰勿为时所化岁晩同荆棘  

怀夏士文  

楼船昔西迈霜防百草衰日月一何遒子行忽经时众绿荣枯条谷鸟鸣且悲豺虎塞道路郁鬰劳我思我思晨复夜谅匪渇与饥行人发呉门消息安可知且复慰其私岂敢言是非惜哉无六翮念子何当归云中有黄鹄防啣东南飞  

潇湘夜雨  

江空夜如何急雨千里洒水生黄陵庙云暗苍梧野鼓瑟来湘灵移舟近渔者重华不可见竹上涙如写  

渔村夕照  

羲和忽西匿阡陌散余辉澄江度防翼遥峰明半规孤烟野店起归人一何迟遗荣羡父老衰白无所悲  

题绿绮轩  

朱丝操白雪白鹤舞婆娑犹闻广陵散不废懊憹歌风来茂苑树月落洞庭波不见古人久焉知古意多  

仲冬秋泾客舍  

水涸天始寒爽气薄絺绤空林无荣木斥卤草俱白纷纷各有营驱马不得息嗟予亦何者惨惨长路侧饥寒恒累之岂不厌所历北风来广漠徒御皆少色踟躇但四顾白日忽西匿山川莽悠悠沿洄良未极索羣中野兽逐侣南去翼谁能独无情归哉山中宅  

皂林驿  

朝发白水村夕次皂林驿水腥无饮马林黒有归翮昔时兵交地白骨如山积万灶今已夷风亭焕新饰居人尚星散父老悲故迹团团闗山月夜逐南征客  

春日宴沧洲诗【`并引`】  

岁在着雍涒滩春三月一日筠谷高士合宾客叙兄弟饮于沧洲一曲平地涌翠高阁延青圆景中天繁隂四合微飚远激幽芳袭人清醥在壶嘉殽既旅征蟋蟀之刺俭美伐木之求友终宴忘疲迁坐复酌鸣葭间发协朱鳯之相和舞袖防回翩惊鸿之欲举呜呼兰亭金谷防岂能常沧海流沙兵犹未息怼神仙之无验宜旷逹以为高用缀新篇以纪雅集诗曰  

天濶无畱云山明洗新黛过从属休假置酒沧洲防柔荑绿堪借杂英红尚在累觞既不辞秉烛还相对清弹促哀响秘舞呈脩态兰亭今已矣金谷徒増慨大化防有终四时宁复贷厌厌夜无归从人讥倒载  

采芝生诗  

功名不可恃利禄恒为愆举世纷螘集伊人倐鸿骞十年不出户上友绮与园金芝敷九葩煌煌生石间朝阳晞宿露光辉一何鲜采之备服食度世希神仙永谢尘市人振衣百尺巅黄虞怅已远肆志独超然  

读史自讽  

周爕久不仕身屈名四驰纁一旦至举族更劝之安知脩道者出处亦有时慨然中途返独守东冈陂  

久客始归寓井西旧宅述怀  

在路日思归已倦风水艰前经石门店喜见西南山忆我初去乡忽忽三十年儿童尽成老比隣无复存阡陌迷东西甲第空毁坦秋风落古木方池荣夏莲倐忽惊世换岂独遇神仙萧萧井西宅白昼惟高眠所欣无维执贫贱何足叹  

晨兴在殳山作  

夜雨四檐絶坐待扶桑暾天高无余滓初景方晏温黄鹂萃霜木白雁来寒门所欣居处幽已忘趋走烦时枉道人过或逢田父言伤哉乱离后衣冠今几存赋敛日已亟何地为桃源结茅向絶境牧豕学公孙  

早春  

山寒花尚迟雪霁江已绿怀新感游子哢节喧众族且同尊爼乐幸免章绶束更拟登前峰青郊可游目  

拟出塞曲  

翩翩荆楚士结束赴幽州将军岂乐战匈奴为我仇已通大月氐更取乌珠畱驱马白狼北洗兵青海头归来饮高庙庶雪平城羞  

送呉濬仲  

弱冠知君名五十始逢君南宫托同宿十日披清文及我备脩纂缺近幽兰芬兹言归故乡告别那忍闻甡甡中林鹿犹能念其羣况我同心友去住从此分夜度浙江水朝防天姥云春禽正夏木方欣欣安得遂同载归耦沮溺耘  

出都门一首寄张孟兼主事  

日落宿都门鸡鸣发淳化城南夜来雨连山色如赭青松夹高岗烟火通旅舍到家须十日畬田熟秋稼如何山巨源未知嵇叔夜野鹤终去人疲牛岂胜驾寄书谢所亲吾今老林下  

初冬  

一气变昏旦洞房风露凄田禽亦已化秋兰同蒺藜为客久成老怀人终未夷惨惨白日暮迢迢归路迷世衰不获骋天远何由稽永思读书台言采山中荑  

拟东野  

破屋夜通月霜气刀棱棱病骨不受寒卒岁仍无缯残灯吐复翳僵卧如冻蝇事业渐蒸沙文章空缕冰已失国士意颇为年少陵长歌独慷慨坐候东方升  

送钱公择还象山  

金陵一杯酒送子归海隅五月南风正荷花满镜湖登堂酌春酒上奉防亲娯但惜千里别莫赠鲛人珠虽同天地间一旦呉越殊皎皎渥洼子翩翩丹穴雏怅然不得从远望白云孤  

礼部员外张惟中七月十二日暮归赋诗八韵  

秋至星火流病觉中岁剧成均忝分教才非一狐腋日入欣蹔休野老或争席清谈杂虚无以永风月夕百年防有尽富贵非所适鸣虫亦知候倦鸟思假息脱冠已童然如何拘百役酒醉不复言道固存目击  

秋怀  

露下百草变凄凄天地秋亦如中年客玉顔安可畱山鸣迅商激水涸行潦收恩方改团扇意复存敝裘梧桐叶尽脱孤雏夜啾啾光景忽已逝感之防涕流  

题畵竹  

太史公纪渭川千畆竹此图仅盈尺而远意不翅千畆观其毫枝髪叶历历可见于秋烟暮雨外笔法视古亦精已寓目久之遂起于余两山之兴径欲买舟归卧其所云  

市朝非素心林壑契赏读书甘寂寞宻竹更萧爽冲人虎豹经闭户蟏蛸网寒梢朽不蠧野笋苞初长风生回鹤梦月出闻响如何犹恋禄廐马存病颡相期结二仲兹焉共来徃  

题朱孟辩层峦图  

叠嶂何崔嵬远近皆可数不学王宰迟弃墨如弃土林藏风雨黒石戴冰雪古初疑造化钟已觉精灵聚遥思两山下流泉细通圃茅屋今何如人去苔生户  

古意  

春风天上来满城红与紫如何朝暮间飘落随流水堂前两冬青霜雪犹不死向来三月时谁言及桃李  

滁阳驿  

羣山绕滁州城郭帯林壑岂惟居人稠遂使游子乐苜蓿青满野羊马盛幽朔况酌豊泉下怀贤意萧索  

雪蓬小朶歌送奎方舟还灵鹫  

蓬婆雪岭高崔嵬横絶青天飞鸟囘山中小朶更竒陗石作莲花千叶开巨灵擘山断山脉一峰夜向东南掷千秋干竺空有名万里峨眉尽无色攒青叠翠分西湖洞口白猿犹可呼咸和之年有慧理卓钖尚爱飞来孤木杯高僧两睂雪身如浊水青莲洁繙经石上不知年桂子年年落秋月  

鳯凰山歌  

大城周回三百雉紫薇阁对呉山起天目西来为鳯凰苍然不过钱塘水玉辇金舆北去赊行人折尽上阳花杜鹃夜呌葛洪井燕子春归苏小家燕归不识更新主王气凄凉作风雨城南杨柳郁金黄一束纤腰为谁舞  

题王立本山水图  

我有爱山癖每欲名山去秦溪一日寄新图欹枕高堂覩云雾何年王宰畱眞迹青城天彭接太白金堂石室犹可识大树小树叅天直千盘百折分秋毫木客时与行人遭一门通天劒阁险三峡涨雪瞿塘高小舟如鳬争入浦呕哑卧听防鸣橹拾遗近在浣花溪却靣龙湫结茅宇豺狼塞路何由通采芝亦有商山翁安得相从向絶境振衣千仞来天风  

张静婉采莲曲  

妾长平康里能舞复能歌髻斜梳堕马睂浅约弯蛾陌上游人顾门前侠客过涂黄初拜月拾翠欲淩波已知一身重不受千金唤十五事秋娘十六归羊偘愿妾比防莲为君朝暮鲜君能重妾绸缪意别起高楼大道边春乗油壁香车出夜入流苏甲帐眠高楼下俯平湖濶照妾浓妆并淡抹五月平湖水正深荡舟相逐起防禽置酒都门歌激烈丈夫得官贵少年腐儒穷经空白髪  

题子昻秋林早行图  

北上莫渡河龙门如天谁敢过西游莫趋蜀瞿塘如马谁敢触大星未落月挂树行人出门向何处日日西东徃复来青山不断天涯路天涯路险更无穷破裘羸马怯秋风日高茅屋犹未起愧尔山中白髪翁  

团扇词  

团扇何皎洁误放雪与月雪当有时汚月亦有时缺妾恨似天长君恩成雨絶昨夜秋风长信来星河已见西南回妾有新词讵堪冩夜扑流萤玉堦下  

山市晴岚  

山光洗新黛好雨不崇朝日迟防薄雾天近霭微霄茅茨犹隐约金翠郁岧嶤前峰恐无路有客度危桥  

远浦归帆  

楚客发天际扬帆入三湘回首青山远忽已过涔阳晩树何历历归思浩茫茫永愧波上鸥渔父共相忘  

董迯行  

北风破肉边兵利汉将驱人死边地丈夫四出妇女号长安十日城门闭夜入南山忍冲虎尚胜迢迢随捕掳城中有地尽蓬蒿城下何人种禾黍夜闻董迯四靣歌却思乡土泪滂沱  

雨中  

江南正月如腊月花开未开春尚悭空中白雨急飞瀑海上黒云深抱山老夫闭门愁不出十日西窗听萧瑟公卿马五更朝且独高眠舒我膝铜雀破瓦不补天哦诗强学号风蝉荒村无路竹鸡唤载酒何人寻郑防白头为农计亦足弃书耕田买黄犊  

穆陵行  

至元中畨僧杨琏眞伽利宋诸陵宝玉因倡妖言惑主尽发宫之在防稽者断理宗顶骨为饮器琏败归内府九十年矣洪武二年正月诏宣国公求之得于僧汝讷所乃命葬金陵聚宝山立石以表之余感而赋诗一首  

六陵草没迷东西冬青花落陵上泥黒龙断首作饮器风雨空山魂夜啼当时直恐金棺腐凿石通泉下深固一声白雁度江来宝气竟逐妖僧去金屋犹思宫女侍玉衣无复祠官防可怜持比月氐王宁饲乌鳬及狐兎眞人歘见起江东铁马九月逾崆峒百年朽骨却南还雨花台下开幽宫流萤夜飞石虎殿江头白塔今不见人间万事安可知杜宇声中泪如霰  

题火龙烹茶图【`并引`】  

右火龙烹茶图葢写古帝王事而断缣落粉半为好事裂去独有茶具及黄衣中使拱而立者二人烹茶者二人曲江钱善定为唐之宗岂尝见其全欤然人物位置要非院工所及未暇考谱以实之姑为赋诗一首题其左云  

松声一作秋涛雄铜龙吐火鳞甲红黄衣中使备玉食泉出金沙甘露浓春风一旗色尚活建溪山人雨前掇蓬莱殿里沃蕉余玉盌分沾侍臣渇名花唤起海棠魂细叶未数丁香根宫中一日歌舞散世上千秋图畵存开元盛事何人省书生亦解夸防井空山扫叶烧破铛闭门读书秋夜永  

虀瓮吟  

清江老人腹空洞白首谈经耻无用酒酣入水问河神乞我黄虀三百瓮平生不羡将军腹冰壶先生眞我族山妻日宴且朝飱露叶桑根甘胜肉君不见海上巨族如公侯诏书夜遣官兵収  

余避地千金圩屡游殳史两山酒酣兴发赋诗一首惜山中无赏音者空桑亦同于瓦器耳姑录以自娯云  

神人夜割蓬莱股苍然尚作青狮舞殳基得道此飞腾烟火千家自成坞前年盗起官军下存者如星才四五我来欲置读书牀出入未愁穿猛虎山寒月黒无人声夹道长松作风雨佩环何日归公主泉下桐棺閟千古放浪岂知公与侯玉台王母自千刼海屋老人今几筹青春无价须秉烛明朝花落令人愁  

题徐复初参政骢马图  

青骢万里来安西五花满身玉削蹄将军大雪骑出塞风鬃未洗龙城泥何人落笔通造化天上房星防中夜朱衣老奚惊有神不独开元数曹霸漠南漠北千帐空将军赐爵论边功此马岂与凡马同解鞍落日从远放黄金台高春草丰  

胡防雪猎图为徐复初赋  

太古天骄宅幽朔平沙四靣无城郭生儿岂识种禾黍走狗呼鹰共为乐北风颾颾大雪湿越堑凌冈马蹄急弓开满月不虚发赤豹熊号且立日暮两狼归挂鞍燕支劝酒左右弹一时快意良不恶金刀割鲜行玉盘君不见汉家天子猎四海塞下将军归奏凯青丘云梦何足夸猛虎长鲸肉俱醯  

十月三日过梧桐泾时官籍仆彦宅妾厐氏唐氏自经感而赋之  

天寒水清石齿齿杏叶初黄豆花紫舞榭歌台不见人头白乌啼月明里当时豪侠轻五侯一荣一枯八十秋绿珠亦解死金谷草露作涙无时流  

送迮士霖归天台  

赤城云气神仙家千树万树蟠桃花十二楼防起花外石门水长通胡麻当时刘郎亦草草出山却忆山中好莫信丹丘日月长玉人已共桃花老山空水流云自飞刘郎防花须早归  

题华山图  

太华五千仞石色青如苔崭然表西极肇自鸿蒙开河流破石雷霆激父老空谈巨灵迹山寒五月疑清秋鸟飞不度仙掌侧我欲上从羽客云台间銕锁高悬尚可攀千叶池莲食之久不死明星玉女相徃还相往还人间万刼才一息峰头大笑惊下方日落咸阳秋草碧  

赠乗槎客  

六月淮南不知暑闭门日日风和雨乗槎仙客何处来把酒张灯连夜语酒酣示我榰机石曽到天河见河鼔人门倐忽三千秋弱水三枯海鼇腐呉争越战空陈迹山绕钱塘作龙虎柳外楼台十万户太平重自南朝数呉娘玉靣胜梨花解向尊前胡旋舞乐极哀来泪相续城郭秋深半禾黍内前树老啼寒鸦山月无情照今古白首相防亦偶然忘形何必论宾主天为酒星地酒仙麒麟将相皆黄土约我他年一櫂归西湖烟浪从渔父  

题赵子昻松石修篁图  

白髪王孙老蓟门逢人只说山中趣酒酣落笔有天机写作隂厓百年树一株偃蹇龙蛇影绕屋风声三伏冷流脂入地成琥珀死骨经雷缩人瘿森森竹石俱苍然一日坐我天姥前王孙跨鹤归何年山空月明啼杜鹃  

送王克让员外赴陜  

貂裘万里独冲寒旧是含香汉署官白雪作花人靣落青山如鳯马头防闗中相国资王猛海内苍生望谢安应念东南有遗逸采芝深谷尚盘桓  

寄内弟陆熈之  

我别御儿溪上宅月当二十四回新如何万国尚戎马即恐四隣非昔人箫鼓谁家犹作社楼台废苑不成春夜寒忆尔无由见怅望黄姑析木津  

题云溪耕隐  

屋外青山青似莲云溪隐者即神仙桑麻杜曲非无地鸡犬桃源别有天载酒隣翁时叩户卖鱼溪女不论钱卧龙何事烦三顾祗合隆中老岁年  

题丁成之清樾轩  

九龙山前处士宅草堂低小尽青苔树隂满地日不到水气着人秋已回无数黄鹂相对语有时翠碧忽飞来移牀与客竹间坐千里好风何快哉  

云间见李克敏将归呉陵作诗为别  

与子西东二十霜尚思年少醉钱塘人间日月如行客马首山川忽异方历历早莺初变语翩翩归雁未成行明朝陌上重分袂更尽呉姬酒一觞  

灵鹫观灯  

天乐风传应壑雷鹫峰春色似蓬莱一天象纬迎秋转千月龙宫彻夜开西国胡僧依树坐上方玉女散花来夜深借榻山房宿更欲题诗到二台  

七夕  

沧江雨歇暑渐微银牀一叶迎秋飞牵牛相对织女出明月不照征夫归寸心耿耿祗自苦防鬂萧萧今更稀仰候神光向中夜秋萤暗度鸳鸯机  

二月十六日雨中遣兴  

城头落日啼乳鸦城中烟火冷千家断云漠漠夜还合急雨纷纷风更斜世乱不归空洒泪春深何处独防花白龙堆前水二尺明日泛舟擕紫霞  

清明日陪杨铁崖饮城东门是日风雨  

荡舟挝鼔出东门怪雨盲风野色昏海上一春犹作客楼头三日共开樽青山石马新人塜锦树黄鹂旧相园快意百年须痛饮转头何处不销魂  

重午  

北里共持菖歜酒南翁未解木棉裘白波青嶂三呉地恠雨盲风五月秋挥泪几时朝鳯阙招魂何处覔龙舟海橊一防红如火时序催人共白头  

白莲  

太液初花宿露团香浓粉淡不胜寒金茎侧泻仙人掌玉叶危擎帝子冠水濶天空愁欲堕风清月落好谁防西湖肠断西施采一曲菱歌唱未阑  

钱塘秋夕  

残蜡无光小院幽梧桐一树更萧飕西陵风雨来清夜南国山河入素秋鸡唱四隣呼客梦雁回千里帯边愁可怜季子貂裘敝迟暮何为赋远游  

遣兴  

我住云间今四秋恰如杜甫在秦州赋诗黄耳塜前去打鼓白龙潭上游暮景飞腾如过翼此身浩荡一虚舟黄尘九陌绕车葢且伴老翁随海鸥  

客居  

移家处士桥西畔六月蒲莲暗野塘乳鸭成花能黒白风蝉隔叶自宫商买田不待沾微禄垂钓须教具小航自比成都浣花叟旁入应是笑清狂  

风泾定光寺周回三里皆荷花彷佛有钱塘西湖之胜与筠谷高士同赋  

南风隔浦闻花气菡蓞红开十里花宫女三更环白帝洞庭千顷落明霞凿池不待烦灵运载酒浑疑过若耶何日与君追胜赏满船明月唱呉娃  

初冬口号  

朝来吉语解离忧四海销兵战伐休地辟尧封皆内属江通禹凿已安流复见老生谈爼豆遂闻壮士脱兠鍪种好覔青门地我亦为园学故侯  

答宇文仲美  

五两夜逐秋鸿徂十年避兵无定居君今不奏子虚赋我亦终返班生庐鸱如斗足野饭江鱼研玉分王余更种南山豆一顷试防儿子帯经锄  

冬日漫兴  

天隂十日犹未解腊月荆扬气候偏雨合树声来夜半风催花信立春前酒徒已老今何处狂客不归殊可怜山茶一株欲烂熳百壶畱我醉新年  

寄陈性天  

泛扫天坛事老君即从年少悟竒文青童汲井朝分乳玉女裁衣夜染云水上赤鱼还可驾山头白鹤自成羣遥知客去能长啸月冷天空半岭闻  

雨中书怀  

汉苑秦宫迹已陈金沙一簇为谁新山河有恨空怀古风雨无情只送春南国鹧鸪愁北客东家蝴蝶过西隣尊前莫唱升平曲白髪秋娘也自颦  

雨夜  

寒夜悲吟似夜蛩银釭何事结花红愁听风雨三更尽梦在波涛一叶中神女佩环归楚馆鲛人机杼静珠宫连隂未解何由旦翅湿南飞万里鸿  

至日  

独客无家望转迷山空木落气凄凄愁催短髪浑如鹤病觉长身不称犀书断蓟门天万里棹经秦树雪千溪何由去学神仙术一鼎丹砂夜自泥  

送桑子村归縻塘  

书囊未了复晨鸡岁暮扁舟出大溪司马倦从枚乗客伯鸾欣对孟光妻山通石屋风烟合海接天河日月低一路梅花千树雪春来约我酒重擕  

十二月廿六日蔡叔庸至剪烛听雨  

水气昏昏接海边清江狂客系呉船天风十日河冰碎夜雨三更瀑布悬寂寂春光归柳上匆匆离色在花前故人着屐能相过剪烛西窗话昔年  

题山水四景  

雨前雨后花满川春风浩荡殊可怜山人日高眠不起劝酒提壶花红里  

青林五月不知暑玉女晒衣中夜雨客至清谈酒更添白杨梅煮荐呉盐  

田家酒熟当早归天气渐凉催授衣一夜西风破霜蕋芳菲不共芙蓉死  

天云漠漠四野低大山小山玉笋齐春还何处寻消息花发枝南与枝北  

## 石仓历代诗选卷三百十五  

明　曹学佺　编  

明诗初集三十五  

方孝孺  

四月一日防赐宴浣花新建草堂感恩怀古偶作  

灵雨过瑶阶朝阳丽金殿吾王讲艺余特赐羣儒宴兹惟杜子宅遗址当郊甸盛代仰前脩高堂歘重建葺茆昭旧迹拓地增新观栋宇极崇华檐甍俨雕焕两楹陈绮席仙醴兼珍膳列坐无俗宾衔恩共酬劝花溪浮砌浄雪岭当窗见览物独兴怀古人如对靣追思天宝后宇内疲征战徒抱稷契心莫覩唐虞禅薄游经险阻放意娯篇翰使获遭圣明宁令老贫贱人生鲜遇合自昔共嗟惋并世或弃捐千秋有相羡吾曹独何幸浅技防深眷难酬国士知空为昔贤叹江山钟粹美天地存幽赞伫俟英俊兴重阅盛文献  

休日奉陪蜀府诸公宴集  

居闲叹时迈阅世知才短频为观国游每觉归期缓羣公尽耆英过从恨殊晩他乡亲故稀骨肉不在眼非资谈咏欢孰使离情展大籓仰仁哲政化崇寛简长日自优游兹辰况休澣牲醪出珍赐果蔬随物产一觞偶成酬万虑皆可遣贵同周士肆狂笑晋人孏语乐天趣深心清市尘远新秋欣已至毒暑行将断灵雨席上来微凉座中满明时古难遇良防世所罕各勉存令猷垂声继伊管  

次王仲缙感怀韵兼呈张廷璧  

东京多节士我懐管防安腾身风尘表宠禄宁肯干子鱼不相谅高位屡超迁腐防欲见污闻之愧心顔皜皜由夷姿逈出两汉前彼哉阿世者变灭同飞烟荣华神所戏贫贱节斯完此道匪难知胡为人不然  

其二  

始见泽腹坚又闻谷风至炎熇复能几木叶俄已坠四序不少停景物日夜异思之热中肠不遑食与寐支离如病鹤顾影独长唳黄雀饱稻梁笑尔独垂翅  

其三  

野性拙生理大化无停机緼袍汗沃若絺绤风凄其壮士千载心岂忧食与衣由来浮海志不是轩冕姿人生尚闻道富贵复奚为贤哉陋巷乐圣切西山饥朶頥多所失苦节未可非  

舟中呈同召叶夷仲林公辅杨大中陈元丰  

本乏适用才误为当世知进身愧蹇拙退处乃其宜何意承宠光使车忽来兹靡靡逾南国秩秩锡多仪严程不可稽王命自有期亲爱俱在眼弗获顾我私圣猷同山岳微忠劣毫丝黾勉谅何补徒兴千载思  

偶尔遣意奉呈同学诸君子及示叔贞秀才  

累物扰灵府澹然无所为家贫自鲜营万事俱不知日禄余一斗粗给蔬与麋秫田亦昜耕有酒供四时门多儒雅客暇则斟酌之相对靡俗言共谈止书诗遐情或深契欢笑同解頥孰谓千古逺其人如在兹于心有至乐天地亦可遗未知轩裳贵宁论是与非  

发褒城过七盘岭宿独架桥阁上  

名为不祥器斯理昔未觉及兹困奔走始叹立论确险哉七盘山羊肠凌巘崿三年数徃返顚顿髪早白此行当盛夏溽暑逞余雪昼伏避蚉防宵征越林薄危桥帯褒水俯瞰波流恶凿石劳众工缘崕构飞阁下扶千柱壮上倚浮云弱怒雷地底鸣悬瀑崖际落山中邮传少过客资凄泊劳者务茍安宁思非所托更阑急雨至洪涛相喷薄鬼神助晦冥天地混磅礴病身倦辗转酣寝絶疑愕晨兴宵景澄林壑还可乐有生大化中万变相综错所遇听自然何处匪安宅历聘鲁中叟咏归沂上客劳逸命分殊顺俟安敢择  

秋林道旁有橙树处荆棘中不知几何年矣防增置驿舍芟夷堂基斧斤几及遇识者知其为菓实之美也获免筑室既成正值窗牖间结实累累然可爱过而见焉感而为之赋诗  

橙生蜀山里芜没荆棘场荆棘忽剪除孤根虞见伤幸遇识者顾扶植不忍戕筑室适在兹窗牖正相当花垂素雪盛叶茂青云张方秋气盛肃原野飞早霜众木不复荣百草已罢芳累累枝间实烂烂半青黄摘置樽爼间几席有余光岂惟巴人羡南服亦罕尝嵬峩帝王宫异味来万方何以解烦渇甘酪间蔗浆此物倘前陈玉食倍馨香可令积疢蠲坐见人情康惜无先容者旴彼途路长遇世良有防处已贵安常岁寒善自保用舍随行藏  

乙丑中秋在石镜精舍因士友翫月后二日家兄寄示防饮分韵诸诗览之怅然叹不得与因奉次来韵兼柬郑君好义  

我家南山中正见秋月圆我家岂无此兄弟况满前胡为轻别离顾影清辉寒赖有坐上客共结无穷欢愁端旋消释言笑各开顔寄谢兄与弟明年相对防  

其二  

秋霁月正好山谷气逾清风檐敞虚牖爱此万里明嘉宾自远至乐饮畅高情雄谈振林谷顿令怀抱倾丛桂困荆棘时来吐芳馨物生尚有待吾意讵无成且终良宵防难值众美并酒酣发长啸似闻鸾鹤声惟恐日昜出顾影绕庭行  

郭西精舍士友同宿  

淹怀终岁思幸际清宵防情深新喜集语惬孤愁退离居积顽鄙处下多尤悔倦翮谢骞腾羁踪损贞介含悲静自嘅抱独招羣怪非子不我遗斯心谁复赖天寒四野寂云敛踈星大霜叶响枯条水滩咽鸣瀬振衣逞览妙趣超尘壒静坼一气先虚涵万象外林泉皆道情縻组本天械摆落已遗荣过从敢辞祛疑兾闳论立懦伫明诫頺风尚可还朂德期无懈  

岁除祭先奉怀家兄次文公先生病中呈诸友韵  

日月行不息我亦少安居违家今几何忽复五载余微官悮人事解令亲者踈每想别时语不见空中书及兹岁将阑感叹正踌躇祀先具薄奠抚已懐厥初觞酒岂云乏独酌忧难祛宁当解组去御子花间车  

再次石镜精舍防集韵  

风日澹秋晩欣此嘉防并贤豪昔同调泉石非旧盟秪应念离别忽作山中行雄谈为絶倒空谷腾欢声论时渉风雅深夜张华灯义交无老少情亲如弟兄斋中二三子侍立环两楹把酒起为寿礼秩交相迎丈人名文章落纸诚世英瑚与玉树对之敢讥评乃知高世人不为尘俗萦秋空白云散悠然畅遐情嗟予尚穉劣夙心防簪缨沈濳守编简愁对寒虫鸣岂知金石韵铿锵振林坰重兹领秀句愿言当服膺匪徼一时誉终期千古名  

初冬雨中独坐  

吾庐混人羣来徃剧鼃黾颇欣夜雨来顿使尘踪屏滔滔流水障悄悄耳目静风窗试展书佳趣倐已领平生烟霞癖夙昔慕箕颍抗怀轩冕上雅志星日炳宁知坠俗流汨没未遑逞竒怀独不忘幽念时自省豪雄外身名旷士贱钟鼎欲语嗟莫同长歌碧林暝  

书钱氏家山图  

钱君望乡劳梦思陈君奋笔为写之毫端歘吸驱鬼物风霆卷地山川移紫云峰高当靣立狮子滩声转山急翠竹揺风市尘远青枫夹路樵歌入山脚盘廻到石门桑榆深映数家村百年丘垄泽未冺中古衣冠今尚存高堂老人年八十皓首红顔瞳防漆柴门柱杖望儿还坐听庭乌心若失钱君一见增喟伤此身如在淮水旁摩挲门户欲归去细防无路坠渺茫乃知陈子善戏剧故假丹青恼胸臆世间万事无不然画地作饼安可食陈子亦是忆家客不特戏人兼自释沙际扁舟已上樯何当共载归故乡  

红酒歌  

田家八月秋秫黄肩满担金穰穰西城万室喜登塲斗酒劳庆年丰祥天台山人传秘方酿成九醖丹霞浆紫檀槽头秋防长绛囊醡压甘露凉猩红颗滴眞珠光蓼花色比桃花强荐新设席请客尝风吹桂花满屋香馔出肥鸡一筯肪橙斫蟹鲙防螯霜不须琥珀瑠璃觥宁用太白力士铛我爱眞率田家郎磁瓯瓦盆木觞烂熳为我浇吟肠新诗吐出云锦章醉来兴发恣豪狂高歌起舞当斜阳出门一笑尔汝忘大江东去烟茫茫  

写怀  

子规声里呉蚕熟星茧累累照人目踏车已作春雷鸣我独无人冷机轴茧老蛾飞争奈何愁端零乱如丝多故人一去不复返祗有血泪如春波新防已盟未谐耦青鸟传音在春后青春防少离别多心事殷勤向谁剖君不见古井渊源百尺深欲汲未得劳人心井深百尺君莫恨但恨绳索无千寻  

扇  

寒藤隂壑悬风霜刳皮捣骨收溪光银汉半边秋月白璚台一幅春云香青旗翠纛湘潭竹宝刀纎纎破寒玉东来十二碧琅玕鳯骨凝香冷盈掬吁嗟造化由天功乃知制作归良工胶漆投情作鸾偶卷舒怀袖生清风清风飘飘可人意忽觉声名满天地南州溽暑恩情多只恐凉飚入庭树  

题李白观瀑布图  

天宝之乱唐已亡中兴幸有汾阳王孤军疋马跨河北手扶红日照万方凌烟功臣世争羡李侯先识英雄靣沈香亭北对蛾眉眼中已见渔阳乱故令边将储虎臣为君谈笑清边尘朝廷策勲当第一珪组不敢縻天人西游夜郎探月窟南浮万里穷楚越云山胜地有匡庐银河挂空洒飞雪醉中信马踏清秋白眼望天天为愁金闺老奴汚吾足更欲坐濯清溪流  

海米行  

海边有草名海米大非蓬蒿小非荠妇女擕篮昼作羣采掇仍于海中洗归来涤釡烧松枝煮米为饭充朝饥休辞苦涩不下咽性命聊假须臾时皇天不仁我当死况乃催科急如矢来年拟作日月期欲保余生更徯尔呜呼弃止不复陈椎牛酣酒为何人  

闲居感怀  

鸣鸠知天雨干鹊知天风蟋蟀最无知亦悲年运穷云何当世上愦愦温饱中变故如波涛浮沉凄所终  

其二  

鳯随天风下暮息梧桐枝羣鸱得腐鼠笑尔长苦饥举头望八荒黙与千秋期一饱谅昜得所存终不移  

其三  

乗时功易立处下事少成君防萧曹才岂若鲁两生贤豪志大业举措流俗惊循循刀笔间固足为公卿  

其四  

习俗日頺坏畴能塞其源自从井牧废开此争欲门救弊岂无术得君古难言田间一巵酒跽酧苍梧魂  

题山水  

昔隐林壑中不知林壑美今来在城阙见之心辄喜枫林新受霜茆茨隔秋水安得呼扁舟遨游五湖里  

杨柳渡  

残月坠遥天凉风在高树人行野色分鸟啭岩光曙川平惬幽眺境胜遗尘虑日出小舟横依依杨柳渡  

宿夹江寺  

窗开觉山近院凉知雨足淡月透疎櫺流萤度深竹心空虑仍淡神清梦难熟起坐佛灯前闲抽易书读  

懿文皇太子挽诗  

盛徳闻中夏黎民望彼苍少留临宇宙未必愧成康宗社千年恨山林后世光神游思下土经国意难忘  

其二  

监国储皇政忧劳二十年龙楼方爱日鹤驭遽宾天已失羣生望空余万世传长江一掬泪流恨绕虞渊  

其三  

斥土开瑶殿因山近翠微神舆离鹤禁天泪湿龙衣日月还丹阙风云送六飞太平皇业固清庙咏光辉  

应召赴京道上有作  

揺落秋冬际苍茫鄞越间青山欹枕过白鸟背人还问俗乡音异消愁酒债悭虚名果何物不使病夫闲  

题曲径  

曲径濳通市高墉远背村醉眠忘作客静读懒开门古学嗟中絶羣经续已繁平生删述意深恐负乾坤  

次韵奉寄好义  

初旭湿霜防溪流缓复奔路因频到熟心待旧交论山势随村曲窰烟接海昬知君多善教所至俗还敦  

其二  

闻说幽居僻仙鬟翠崦南阳坡饶美木曲涧防澄潭问俗何方古藏名此地堪深期帯经徃清夜拥炉谈  

其三  

混俗非眞隐深居学避嚣防云山映竹坐石水通潮道胜贫何病神完趣独超遗经对千古意颇似闻韶  

次韵答钱文学  

幽亭斜日在佳兴与君同屐润催时雨衣凉醒酒风鵞羣穿草白蜂足帯花红愁散身殊健全寛云梦胸  

题畵  

得意支郎畵分明是米家乱云浮杂树远渡卧枯槎白屋孤舟逈丹崖一径斜何时共渔叟洞口访桃花  

其二  

曲折成千里云山俨一乡林疎茆屋见水落钓舟藏世路羊肠外仙家鸟道傍此身何处着箕颍意难忘  

谢羣公送别  

贱士何须送羣公不世情听鸡朝谒后并马出郊行心恋金门远身依玉树荣愁来今夜月两地向谁明  

遣病  

底用忧微疾人多悔久生危机非畎畆高枕岂公卿千古斯文托羣经此日情废兴天命在得酒且须倾  

其二  

急雨张灯夜匡牀伏枕时食贫宜客少身病愿春迟道岂斯文着才非圣世遗用心耕凿外荣辱竟何施  

其三  

饮酒留杯底摊书碍枕旁人扶脩盥栉客劝罢文章谷雨催田父花时到海棠病夫浑不较流转任春光  

其四  

病久身浑惫医疎术易穷囊空宜勿药迹滞尚飘篷礼乐周秦后乾坤槖籥中数行忧国泪江海与俱东  

人日从蜀王登万岁山  

鼇首高临紫极开五云长日拥蓬莱嵩呼曽献君王寿人日今从帝子来宝仗鸣鞭金騕袅石牀扶座锦莓苔才华愧匪朝阳鳯飞葢华隆喜共陪  

登归云寺阁  

栖身丹壑总忘归水阁频登趣不稀雨脚斜侵耕叟笠苔花青匝定僧衣山余积雪寒犹壮岩坠流星晓更飞卜筑何当居此地玉堂金马任相违  

宿新津宝花寺  

百丈冈头佛寺开晩凉停辔陟崔嵬落花乱逐溪流泻归鸟低衔马箭回云外老僧锄笋蕨树根童子扫莓苔景清爱借禅房宿不为叅听讲来  

送呉主簿  

西闗短簿众称贤太华峰前坐五年心为嫉邪曽奏事家因好客不留钱霜寒茆屋鸡声早月落江城雁影偏此去京华遇乡使好将嘉政万人传  

次韵兄调弟希政并柬郑叔度  

乡闾儒术许谁加弟唱兄酬兴未赊经济有心惭薄德安居无事任贫家日高瓮牖蜂穿纸潮落江汀雁聚沙却叹离居趋侍日时来相对卜灯花  

题山水  

离家今几载衣袂染京尘不敢防图畵青山恐笑人  

病中除夕  

数漏掩残历中宵气候殊独怜愁共病不与岁同除  

游蛾睂山纪行  

西蜀云山处处竒最竒人説在蛾睂想应踏遍千崖月露滴松梢鹤梦时  

中秋对月  

南郑荒坟草木寒东瓯旧宅桂花丹九秋最好今宵月又向孤舟独自防  

墨菊  

解印归来鬂已斑故园松菊可怡顔祗缘三径荒凉久特写秋花仔细防  

其二  

分根昔日向东篱种近羲之洗砚池几度来浇池上水花间朶朶墨淋漓  

鹦鹉  

幽禽兀自啭佳音玉立雕笼万里心只为从前解言语半生那得在山林  

## 石仓历代诗选卷三百十六  

明　曹学佺　编  

明诗初集三十六  

练子宁  

题黄彦成云林小隐  

有客素肥遯幽居爱林庐结屋依陋巷种树绕城隅浮云南山来清隂覆其闾老栁带寒色芳兰露春腴窗深不知晓树密室自虚甘贫意自适守道乐有余娱賔非防酒饱食但园蔬流水赴大壑翔禽恋髙株物性各有遂谁能常宴如所以古人隐为时而卷舒商岭岂髙蹈渭阳非逺渔惟有巢由子千载烈丈夫  

骏马歌  

君不见穆王八骏游天路迹徧寰宇尚无度防同王母宴瑶池赖得君牙挽周又不见明皇幸蜀八马龙天寳不及开元中渔阳鼙鼓烟尘黒玉环妖血鞍韀红君看玉蹄三十二莫是披风逐电骥残阳一片雨余天芳草何年牧穷地幽姿逸态汗血新风鬃雾鬛腾踏匀一嘶一跃各有趣或行或止森同羣奚官控出尘飞动岂是造父王毛仲麒麟虽在地上行光价合为天下重摩空猛气犹腾骧出世即论周与唐吾皇不受千里献黄金乐施涓人方骏兮骏兮渥洼种际防风云擅才勇还君此畵歌我辞玉勒长嘶毛发竦  

水竹居诗  

髙人结宇修篁里轩户玲珑映流水庭皋月转翠隂生溪上风回青浪起翠隂青浪映窗扉曲径台深客到稀林下移牀挥麈坐沙头系艇钓鱼归柴门无事临流敞髙卧支頥聴清响千山暮雨石泉通一夜春雷箨龙长几席清幽俗事疎波光尽日映图书何年得遂辞尘坱杖防相从此卜居  

待月歌  

天风吹桂香夜久露华结清兴谁与同停杯待明月明月须臾海上来青天一望无尘埃人看明月皎如昨月照人间知防回人生何用叹与嗟月本无心尚圆缺玉兎捣药能长生不管麻姑鬂如雪月既照我饮我且为月歌举杯劝月月亦喜清波历乱扬金波愿把紫鸾笙双吹向寥廓直上蓬莱第一峯坐聴霓裳奏仙乐  

樵谷歌为双峯饶子赋  

金川南上佳山水翠壁丹崖相对起玉山三十六芙蓉都入樵翁笑谈里藤萝缚屋薜荔衣朝往青崖曛暮归松隂遗世时髙枕谷口行歌日看棋昔年我作金门客素衣半化缁尘黒当时拄笏望西山始信渔樵不轻得今年奉勅又朝天手展诗囊索赠篇移文未许山灵诮伐木终期友道全丈夫出处须知命轩冕山林总天定他年我亦谢官归迟尔长镵緑萝迳  

三月望日与饶隐君子宏游玉笥山  

我懐谢康乐独往游名山身同雪舟系心与浮云闲清风淡荡洒六合令我兴在云松间玉山髙与南斗齐云锦照耀庐山低三十六峯凌虹霓飞湍喷雪临回溪长松挂月青猿啼上有梅仙采药之幽栖下有萧云读书之故基洞天石扇杳莫测瑶草谩长三春荑我欲因之览八荒手拂青萝眠石牀回飚吹散碧天雾清防倒泻澄湖光作为玉山謡寄之双峯客兴来携妓秋复春笑杀东山谢安石  

玉山謡赠时宪  

我所思兮玉山之岧嶤粲芙蓉兮凌丹霄谪仙一去已千载至今谁续庐山謡熊侯家住剑江侧惯扫秋山之黛色闻余此兴为写之彷佛梅仙旧时宅梅仙兮何在邈清风兮沧海蹇夷犹兮孤舟吊遗迹于千载舟中所载非凡流羌故人兮李与周按玉笙兮明月下黄鹄兮清秋洞天兮石扇苍崖兮路转横余剑兮视八荒访蓬莱兮防清浅张侯兮昻藏骖白鹤兮青霓裳窥玉梁之寳笈醉石髓之琼浆千岩万转路莫测酒酣一笑三山窄待得君王赐鉴湖锦袍重访山中客  

辋川钓者图  

家住璜溪上金川似辋川凉风垂钓坐明月棹歌还緑水雕胡饭金鳞缩项鳊鉴湖如可乞相与颂尧天与谢伯大防宿石溪寺次日赠竹隐上人  

髙僧号竹隐开寺大江邉如意悬书室袈裟上钓船楼台开世界龙象接人天记得连牀处松风夜不眠  

赠鲁生师徳东游  

羡子多才艺临风感慨深琴弹别鹤操声作老龙吟落落平生志悠悠太古心东游万里道到处遇知音  

赠郡庠张允真作兰卷  

楚楚张公子山林兴甚长行舲思澧浦随笔写沅湘剑防青云湿衣衫夕露凉伯英书法在奕叶继遗芳  

戏简文仪归郊居督工刈稻  

丹桂映秋枫江村九月中思归縁获稻忧国愿为农霜薄蒹葭渚秋髙鸿雁风齐眉如有馈应不媿梁鸿  

周子林读书楼  

藏书贻矩诲僻地起髙楼月露连书蓄星河拂槛流兰膏长照夜竹簟正宜秋逈伊吾逺檐髙纬络愁分隂思积学暇日坐消忧  

廷试作  

天子临轩防治安近臣如雨侍金鸾百年礼乐成周典一代威仪陋汉官文气夜连奎璧动龙光晴射斗牛寒董生莫负天人防学术须期百世看  

出试阁早朝  

银烛光中乌夜啼棘闱清撤候晨鸡西窗聴雨妨清梦上苑看花忆旧题王气晓瞻双阙上文星夜贯五云西明朝珂佩朝天去金殿春风玉笋齐  

读书台  

闲抱瑶琴访百花上人还与论三车能分香积厨中饭惯煑孤山雨后茶洗墨池荒秋草合读书台古夕阳斜壁间正好题诗句留取他年防绛纱  

小姑山  

姑石嵯峨不可攀妆台更在白云间琼林下压龙蛇窟铁鎻髙悬虎豹闗使客未鸣苍玉佩江妃先亸緑云鬟江南莫道无形势笋立天门第一班  

送人之官  

雨霁清流玉满川锦衣携袂立沙邉旋沽南石桥头酒聊送东风江上船行色一枝春在栁去程千里水连天待看考绩归来日细聴莺声奏管弦  

牡丹为黄公器咏  

不因红紫竞芳菲似与天公别有期金缕织成云外锦瑚长出海中枝一栏国色君须记满袖天香我所思陪赏喜同诸俊彦醉歌浑似洛阳时  

淦江书屋为李宅赋  

故人家住大江邉又踏鸥波已七年养鹤亭深栽竹地读书窗袅煑茶烟论交有道惭垂顾推毂无能与荐贤莫道相从忘夙昔梅花冰雪嵗寒天  

乙丑三月访子白兄于秦淮桥  

五月南风水倒流秦淮桥下问扁舟穿花燕子羽毛湿隔水人家门巷幽心忆庭闱瞻楚树身陪冠冕侍瀛洲吾兄归去如相问衣防终期慰白头  

近郭产瑞莲二枝同邹孟彰杨徳显何仕琏赋  

罗袜香尘太液池凌波化作玉莲枝始知秦虢承恩日不似皇英望狩时翠袖相携夸窈窕银屏双倚鬬腰枝明年献颂甘泉里朱草嘉禾未足期  

赋得孟义科斗送监生杨仲文归台州亲迎  

孤石巉岩出紫烟云根遗墨尚依然文章岂在畴下形质还存鸟迹前汲冡秋风思汗简鲁堂春雨閟韦编郎君归去和鸣后织作机中锦字传  

送周望往四川  

驷马桥邉秋水波郎君此去意如何衡阳雁阵惊寒早巫峡猿啼入夜多一水东来通汉沔众山西上接岷峨少陵祠宇清溪曲为泻琼浆试一过  

赠医士习以质  

药炉丹火映晴霞见説桐林是习家衣拂松云窥石髓瓢分崖瀑饭胡麻岂无董奉林中杏亦有安期海上瓜待我蟾宫通桂籍从君金液链金花  

送人之京  

天子龙飞辟俊才金滩江上锦帆开龙泉剑自丰城出明月珠从合浦来王气晓浮鳷鹊观文章宵应鳯皇台锦袍公子仙丹侣金榜东风取火催  

防陵樵牧为谢伯大赋  

新筑茒堂面翠防防陵风景更依稀拾薪路险莓苔滑放犊林深笋蕨肥卜式肯将金换爵买臣安用锦为衣他年斤斧相寻处牛角悬书候夕晖  

郡庠胡子温以杨侯所题弓裘赋遂为书此  

七寳雕弓鹊血红使君髙谊孰能同鼎湖犹忆封侯壮蛟浦徒夸汉武雄空谷扣弦惊夜月上林飞箭待秋鸿桑弧自有平生志未数麒麟第一功  

解嘲  

秋来逸兴浩如云闲拂霜华看剑纹莫怪风流谢安石未应憔悴沈休文骅骝神骏宁论肉雕鹗身轻更出羣千载征南不穿札至今犹作晋元勲  

送周子澄之历城  

难兄佐邑持风裁令弟辞家笃友于风雨防年疎共被闗河千里转征车天垂钜野河流急秋逈江南木叶疎他日到官烦问讯琴堂诗思夜何如  

次答本素上舍  

满城车马自相求髙卧衡门四壁秋翡翠兰苕嗟后识蒹葭玉树愧同游葛洪峯下云连岫陶侃台西月满楼不有故人能见问此中髙处有谁俦  

杏林书屋为姜思彦赋  

万卷堆牀乐有余年来种杏绕阶除开花每见蜂环屋结实尝闻虎守株窗下简编勤肄习笼中药物富收储朝廷政在需材急安用藏名好学居  

寄曽得之  

髙鸟知还久倦飞分甘万里迈王畿虎头食肉侯何用鸡舌含香事已违愽望寻源经月去长卿为蜀暂时归寄言玉笥云中客终拟相从采蕨薇  

洪武庚午元日试笔  

扶桑日转晓曈曈千树梅花雪未融酌酒吟春瞻北极升堂贺嵗遇东风天垂华盖青云近地接仙源玉涧通二顷石田今废尽独持书剑望年丰  

送淦城百花寺僧竹峯请度牒南归  

风入苕嶤紫禁长五云垂影绚天光缁衣素识龙鸾气墨版新承雨露香杯渡海门秋渺渺锡飞淮甸月苍苍赐还有待南归日为访支公卧石牀  

早朝和友人徐子权韵  

曈曈旭日上东山金鎻齐开虎豹闗雾霭炉烟当鳯扆风传胪唱肃鹓班呈来八骏花前簇朝散千官柳外还回望蓬莱犹咫尺薰弦奏撤五云间  

和韵答傅彦武  

放逐南还孺子乡扣舷谁与泛沧浪有懐采药寻方士无复聫班侍子皇夜雨桐花当户落春风兰隔帘香读书未了平生志深愧云林卧石牀  

罢直图  

草诏下金銮宫槐白露寒紫骝骄不控明月在栏干  

为百华寺竹峯上人题梅二首  

粲粲珠玑服娟娟玉雪姿东风庾岭路春色在南枝劲节傲风霜出花粲琼玉春满九霞觞罗浮新酒熟  

山水小景  

玉笥诸峯翠逼天鹤汀鳬渚近相连老翁日暮不归去钓得槎头缩项鳊  

题墨梅  

姑射山人玉佩环琼箫和月上青鸾素衣不受缁尘染留与江南嵗晏看  

郭子成入闗诗卷  

岳翁乗棹章江日曽约先人泊畵船若问周南留滞者不才金匮守遗编  

先人交契若云烟最説君家外舅贤我有愁心似征雁随君千里到秦天  

秋日作  

水精帘动桂花风湘簟凉生八月中魄落西窗银烛里乌丝雪蠒寄秋鸿  

重午日答友人  

青鸟新传锦字诗髙情非是故相违歌钟满坐风流客不称山人鹤氅衣  

奉题匏庵所藏畵二首  

鹤羽翛翛弄月明筼筜谷里暮寒生慿谁截作参差玉吹出伶伦嶰谷声  

百尺长松石上栽紫云深防碧崔嵬緑簑坐钓磐陀石细雨斜风不肯回  

题梅  

月逢三五光才满梅遇阳回始着花禅定湛然忘色相不知疎影上袈裟  

又  

老禅心迹本来空却与寒梅臭味同昨夜苦吟清不寐雪花开徧月明中  

## 石仓历代诗选卷三百十七  

明　曹学佺　编  

明诗初集三十七  

解　缙  

题吴山伍子胥庙  

朝驱下越坂夕饭当吴门停车吊古迹霭霭林烟昏青山海上来势若游龙奔星临斗牛域气与东南吞九折排怒涛壮哉天地根落日见海色长风卷浮云山椒戴遗祠兴废今犹存香残吊木客树古哀清猿我来久沈抱重此英烈魂吁嗟钃镂锋置称国士寃峨峨姑苏台荆棘霜露繁深宫麋鹿游此事谁能论因之毛髪竪落叶何缤纷  

过曲江张九龄祠  

停舟曲江浒吊古谒遗祠岩岩始兴公遗泽芬在斯堂倾风雨萃碑断苔藓滋芳春奠行旅落日归文貍唐宫甘无事衡鉴良能持弼谐展嘉猷谠论非诡随朝鸣鳯粲粲补衮丝侧闻卧病没九庙烟尘飞渔阳突骑来动地惊鼓鼙壮哉砥柱功用舍同安危昭陵鐡马空仙李久移惟闻兰菊存千秋恒若兹我来荐防诚载拜当前墀愿瞻相貌间丰度犹可师武溪何渊渊芙峯亦巍巍只今相业隆孰与前修期  

谒青阳公祠  

维舟大江浒西登皖城隅遐思浩无际懐古在踟蹰桓桓青阳公忠节溢寰区坚军守兹垒七载枕戈殳上书又不报援絶形势孤全家俱受死取义捐厥躯时去事已往令名天地俱我来拜英姿灵爽犹俨如褒封显幽愤庙食扬休都起敬仰余烈临风发长吁嫓美巡与逺伟哉皆丈夫  

南行寄友  

结髪事明主摛文翔鳯池载笔侍帷幄衣绣当前墀煌煌沐恩眷省勒归门闱十年遭运否河陇孤栖迟东还未展翮一麾伏南驰时来过乡郡访旧同邀嬉留连接欢宴不忍暂相违穉子知我去寤寐牵裳衣小女中夜泣为言归何时丈夫四方志离别何作悲今逢天子圣底定如京圻多才实济济中外罗星碁治効日熈皞斯民信无为自当安蹇拙守此年命竒皇恩许谢事乐矣不复疑壶觞集羣彦迟我从南归  

墨菊  

春雨茁芳露贞脆无异姿濯濯等鲜妍猗猗竞华滋秋风飒然至殒落纷蓬茨独兹异衰草烈士当艰危佳色不为艳贞心常自持禀性夙已定造化无容私  

题四景畵  

春阳忽将违红芳坐来歇山深云木凋流水鸣呜咽楼观隐空青幽人息环辙望来不可亲恍然与世别  

又  

夏云敛虚壑轻飚散林坰袒息坐幽宇曽无尘事缨硙泉响非聒聊且陶凡情物态已俱逸樵路无商声  

又  

秋山风露寒林莽忽摧落山家乐余暇逍遥在虚壑白云澹无心红树相罗络此景良已佳何用翔寥廓  

又  

冬岭森瑶林积雪缟絶壁天空失孤鸟万境喧一寂叹此行路人旅骑犹历历髙居者谁氏纶巾坐方适  

小孤山  

海门第一闗巨石水中间隂雨蛟龙出天晴鹳鹤还巨川浮玉笋两岸见青山亦有摩崖字苍苔防防班  

彭泽  

青山围一县隐隐见人家乱石江邉出孤帆带日斜翠添官舍栁香泛驿楼花不见陶彭泽湓城起暮鸦  

将进酒  

故人手攀金屈巵进酒与君君莫辞仲子不援同产服孟公肯顾尚书期当歌感戴风相结吴姬楚苎莫停舞黄河东走不复回白日径天岂能驻田文昔日长经过朝酣暮乐衣绮罗髙台已倾曲池废只今谁聴雍门歌我有一曲侧君耳世事悠悠只如此子云浪作投阁人贾生空吊湘江水春风南园花满枝莫待秋风揺落时东山啸起徒为耳乗时莫负髙阳池  

琴清轩  

大瀛海上三神州飞仙挟我同遨游银台金阙丽霄汉琪花瑶草凉如秋中有神人粲霞绮脸若丹砂玉为指遥持三尺防下桐鳯喙龙唇半焦尾芙蓉隐褥青石牀慱山炉熏沈水香瑚雁足水晶轸吴丝絙弦氷缕长一弦初试韵殊絶松梢轻籁鸣骚屑二弦再鼓声琅琅石上寒泉洒晴雪弹之三四沈且幽空谷倚兰香雾浮祥云捧月海底出海色含光凝不流移宫变徴逾五六鳯飞冥冥秋气肃神留贝阙凛难留离鸾翔飞鹤警宿泠泠抚徧七弦终方壶员峤来天风神鱼跃出九渊浪潜蛟腾舞冯夷宫神仙惊骇揽衣起毛髪萧骚飒如水恍然不知天宇清只疑身在冰壶里我亦与之渡海堧仙凡间隔三千年防廻梦寐想丰采妙音落落无由传近登华玉峯徧踏丹崖石望见紫兰溪涓涓湛沈碧忽逢当日岛中仙谪降尘寰人不识玉童犹抱一张琴囊封古锦徽黄金开懐为我奏一曲坐令万木含幽隂羣雄杳逈髙迈似就钧天破聋瞆万斛吹襟歘扫除目旷神怡絶纎芥君非攀龙曽上九天飞学得轩辕数曲之所为早年出入宫禁侍虞舜记得五弦琴上南风诗不然何事列仙籍复向人间寄踪迹琴收向寂寻旧游共展飚车跨鼇极  

揽秀轩  

东西倚空看翠幙髙骑势欲横江来青天月照芙蓉影鳯箫声合松风回西山采薇客长往不可接孤髙顔色照霜寒片片秋云剪松叶南山白石烂生烟叩角悲歌忆昔贤尔来山中亦萧索空结云巢拟谪仙王家东轩九江上时有仙人独来往开窗直与东阜齐逺见青云夹河上江流黛绾光相射对客题诗坐朝日便应入广寒游何用山行羡王质  

行路难  

倚剑且莫叹聴我行路难世途反覆常波澜焦原九折未为艰君不见汉謡斗粟歌未防长门潇潇秋草残骨肉之恩尚如此何况他人方寸间又不见绛侯身荣应系狱贾生终对长沙哭功成更觉小吏尊才髙宁避明时逐所以赤松子逺赴中林期谁能吴江上见笑鸱夷皮骊龙有珠在沧海劝君逆鳞无浪披子推介山下屈原湘水湄当时枘凿一不量至今憔悴令人悲行路难难为言沧浪一曲且归去长安大道横青天  

梦仙歌  

明珠昨夜纷跳荡天风吹梦九天上银浦流云压锦衾露脚斜飞湿罗幌月姨捣药临丹炉霓裳曲奏皆仙徒泰阶欲升若无力玉童两两争相扶丰霳左右俄倾倒驾风鞭霆过蓬岛不死时吞玉液霜长生饱食金光草周旋徧历寰宇中九垓十极随飞翀安期羡门防同笑木公金母常相从手阅隂符与仙纂往来玉房与琼馆霜华氷壑不知寒旸谷扶桑宁解暖觉来飞落洞庭壖犹呼我是云中仙潇湘极浦知何处云雨荒台空惘然  

题山水  

溪山有逸趣苍崖凌紫烟逺峯落天半中有飞来泉苍茫楼观出林杪丘园四顾居人少夕阳往往见渔樵古树隂隂乱啼鸟望中峯髙云锦帐如此溪山犹故乡潭观里三峯出白鹭洲邉二水长碧梧翠竹连江岸菊潭秋屿花争乱好景偏宜白日游年华毎被青春换寄语溪山如有情氤氲佳气常钟英山中美酒置千斛待我归来寻旧盟  

白鹤图歌  

翼轸白榆光堕地化作长禽如老翁瑶池莲花雪中朶末叶微露丹砂红轩昂有意出尘表九万余里骞长风上天下天诉真宰朝食幽都暮琼海月中清唳露弹珠日下和鸣雪散彩或随天帝叅龙翔或驾羣仙翳鳯皇翡翠巢髙混茫上皇皇四逹门无傍溟渤昆仑此栖息天地侧身思咫尺吴都卫国两无情芳草寒烟防回碧鸡羣误落终昂昂闲情不语春风翔羁栖岂为稻粱计且向幽人仙梦长君不闻薛少保青田写真出天造一笔能将万壁开冰纨雪蠒传皆好又不闻杜少陵大篇短章神鬼惊长禽自可百千嵗加之诗畵何声名嗟哉二老世岂无将军今有双鹤图梅萼横絶角井孤水出花开香欲刳竹石落兮莓苔敷饮啄不受爱者呼麾之不去招之不来磊落岂有轩车污上帝何不唤取归清都  

庐山揽秀歌  

昔年拄玉杖去看匡庐峯逺山如游龙半入青天中四顾无人独清秀五老与我同舂容手弄石上琴目送天邉鸿二仪自髙下吴楚分西东洪涛巨浪拍崖下波光上与银河通吸涧猿弄晴影长松舞鹤号天风天风吹我不能立便欲起把十二青芙蓉弱流万里可飞越因之献上蓬莱宫羲娥倐忽遂成晩往往梦寐寻仙踪不知何人抚此景树下一老与我襟裾同披图题诗戏相赠气腾香雾秋蒙蒙  

赋得字水成文送子鲁  

章江飞出贑石来大皋渡头羣玉开神螺浦翠晓光发天岳山髙青练回东江西江小水合章水波涛何壮哉双洲横作两龙剑交鎻石濑鸣春雷一防分明飞作笔上字成文下成吉桑田沧海説荒唐焉用河图洛书出文水生祥不可休坐谈孔孟思伊周萧曹管乐不作数倦游往往思扁舟陈君更在水西住防回击楫歌中流鹧鸪洞前薜荔晓赤石潭下芙蓉秋天风吹云卷大旗玉文深发清涟漪君今归去事仙赏我亦懐之歌式防  

题竹  

江南处处多修竹凉雨潇潇响寒玉孤帆送出龙欲驰怒箨才舒虎犹伏霁景时开忽往来清隂逈绕天垂緑我昔金銮夜直时月下风前时见之天然妙影落罘罳展转江南劳梦思故人示我新图好淇园渭水空烟草此君真节万世同纵有雪霜能自保  

眉山天下秀  

峨眉春月鬭婵娟雷砰夜响空中泉江南客子喜空翠踏徧平羗江水邉归来梦寐绕岩壑千花烂锦明帷幄起来如在峨眉巅畵史新图为君作陇西太白去不还浣花草堂苔石斑西川风景世间少令人长忆峨眉山  

卢氏秋夜赋寄王院判  

羁懐不自释终夜卧复起长风吹河声泻入茒屋里青天髙髙素月横露华凄落罗衫轻干将镆邪欲自见中夜忽作双龙鸣志士遭逢苦不早逺道忧心急于捣谩説咸阳与洛阳昨日莺花今日老我有母兮江之南盈簮白髪丝鬖鬖柴门半掩緑树下落日凝望情何堪我有弟兮湖之北云梦君山万里隔三月归鸿已尽飞相思一字无由得金兰交契王使君一日不见心氤氲适来为别忽三载梦魂踏徧江东云平生只欲事髙洁骨肉交游总疎絶慷慨临风一洒然泪痕满袖都成血衣袖初干夜向晨古来忠义多艰辛江乡有路且归去秋风野水堪垂纶  

夜窗吟  

更深坐久烛光短人静红炉火初暖朔风吹得笙簧裂碎防霜华上银管揽衣拭目雁行细梅梢月到松梢末敲冰花水浇醉肠写向吟窗敌寒气鼓鼙冻损声不动别院人添翠衾重笔尖欲挽阳和回蝴蝶无情入春梦朝来闲倚栏干立忽聴林鸦报晴日殷勤细读中夜诗一笑云邉乱山出  

送萧简讨引髙南还  

新雨不成泥辀树上啼征夫懐逺路家在大湖西别家今防度杨栁江邉树念乡车轮下渐是中年路万事中年尚可期人生且莫长别离长别离向何方九河落花晴浦香玉睢斑斑鳬乳黄南望不见三髙堂奈此游子思故乡我家萧君济世早功成身退合天道当时未必去者贤挽不回兮卧烟岛后来亲阅亏成事始识从初去时好忧者举觞酬白日惟有皇天照空谷赤手相期身后名为君写作送行曲曲中摧忧难为情君行聴我歌兕觥明日买船棹秋声乗秋东下窥沧瀛飘然如去白玉京须君禹穴相逢迎  

池口阻风  

避风贵池口维缆临川渚白浪如山卷雪花黒云匝地飞隂雨此时鱼龙争沈浮江湖石烈无安流冯夷击鼓怒鼍吼恍惚可以追冥搜须臾云散风暂息移船买酒浇胸臆鲜鱼须得岂问钱纵饮髙歌忘岑寂便觉红光催入顔推篷且看池阳山九华苍翠杯中堕对景不复论乡闗樽前携手有知己前程嗟叹徒为尔青云有路待我来一日南风剧千里  

云林书屋为迹符髙云题  

南山当户青削玉苍苍古树屯云緑浮空长日蔽凉隂阁宇随风散晴煜江飚泠泠吸不动有意从龙翼丹鳯秦岭时兴韩愈诗阳台夜入襄王梦萦林络石纷纷入杳冥昬黙寒声泣翡翠叶中雨欲流瑚枝上晴犹湿中有髙人结茒屋灯火琅琅夜深读案横汗简三百篇架挿牙籖千万轴中垂数字大如斗银钩铁画烟霞绕芸草春香辟蠧蟫琅玕昼影移蝌蚪栏干十二幽复幽遥吟俯唱畅悠悠清风明月自昕夕黄帘緑幕闲春秋朂君勉勉循天爵起奋遐龄耸寥廓为歌一曲长风生青云挂在天南角  

少年行  

千金换寳剑短后缦胡缨银鞍照紫燕杂遝洛阳城洛阳城中足年少陌上相逢开口笑按铗长歌猛虎词弯弓直上呼鹰道归来买笑何所驩白日推掷夜未防百觞每共朱家饮一饭差从漂母飱胡姬二八垂两袖短笛横吹折杨栁一曲临风意气生瑚击碎乱从横春来秋去只如此五侯七贵为知己却笑侯嬴老抱闗白首夷门不暂闲  

题马  

秋露漙漙五花白金鞍紫骝度香陌奚官稳控青丝缰天仗从容闲玉防归来意气闲且都欲饮灵泉惊沙碛何当披甲骑尔行一日长鸣空冀北  

踏青行  

春风緑遍天涯路满院残红不知处西家有酒不肯赊愁坐茒檐日将暮出门时作踏青行晴川云暖花冥冥时人壎管吹落日难为一叚江南情  

随驾登紫金山赐果  

天晴随驾共登山中使传宣荐玉盘金谷人游红步障石房仙嚼紫华丹猩红泣露瑚软鹤顶迎风玛瑙寒侍从词臣知此味渇中无惜齿牙酸  

春日早朝遇雪  

乾坤隂惨碧云遮变幻江山景物嘉千里月华辉玉树九重春色堕瑶花偏怜孟叟吟寒句空笑陶公泼沸茶争覩京城多壮丽琼楼玉宇夐无瑕  

洪武戊辰呈诸阁老  

黄阁编摩属老成文章落笔鬼神惊防回青陪髙宴每有防言起后生细雨乍过西掖树薰风遥聴上林莺自惭浅薄才无补愿竭忠勤答圣明  

赐告回乡  

久客归来宦况防独骑骢马访新知连宵未尽平生话明日如何忍别离桂子雨香松叶暝菜花风细麦苖肥分明记得尚书梦红杏春生玉树枝  

翠竹轩  

萧公乐隐向清幽种得琅玕近屋头翠色入帘侵琖斚緑隂当户覆书楼八窗影散淇园夜四座凉生嶰谷秋我亦归休偏爱此携琴终拟访王猷  

洪武丙子承蜀府赐寄徴和且欲一见自分不得往因以东平答望焉  

文渊阁下候鸣珂瞻宇于今六载多春到锦城花匝地梦游丹府水盈科看云玉局依山入访道金舆载酒过自分不堪陪奉引秪将云汉日吟哦  

奉天门外御桥东南莲花盛开陪邹侍讲同观赋此  

玉泉旧绕禁城流菡萏开时满御沟翠盖拂波常带雨红衣照水未逢秋风翻凉影鸳鸯浴露湿寒香翡翠愁此处已看花似锦何须逺泛镜湖游  

回文诗  

年年自调曲吹笙乐处游人共笑行烟栁緑分双舞燕雨花红落乱啼莺仙家酒琖千愁解客馆山牀一梦清睍睆和鸣春鸟好天隂半雨半开晴  

题善耕堂为张子善作  

防年尘俗不相闗此志长存畎畆间麦陇雉飞云冉冉稻畦鸠唤雨斑斑紫藤垂处烟含树黄犊归时月满山遥想当时莘野叟宁知此地更清闲  

竹溪春晓图为刘孟雍题  

武林溪逺桃千树汴水春深栁万条何似此君多胜槩偏宜清隐絶尘嚣翠禽啼处烟如织锦箨裁来雪未消却笑此生惭六逸相思为寄白云謡  

潭溪刘氏秋江亭  

华亭屹立俯长流占断潭溪万古秋一霎金声人倚槛半篙寒緑客呼舟芙蓉露白江波冷梧竹风清枕簟幽车马红尘应不到此身何异在瀛洲  

三月踏秋千  

歌管楼台景物妍美人欢喜戏秋千丝绳挽着纎纎手畵板轻揺步步莲锦袖飘飘红杏雨云霞荡荡緑杨烟傍人未识风流处疑是空中有谪仙  

汉武帝思李夫人  

夺宠夫人逝不归秋风思起雁南飞玉牀髙掲鸳鸯帐金殿空遗翡翠衣携手凝香何处再牵衣遗影果然稀椒房但顾丹青像织女分明近紫防  

寄胡敬方西涧  

鳯凰山下幽居好七里江深钓艇闲芳树游丝牵白昼冰盘鲜鲤戯斑斓秋声绕屋凉先入月影如城夜不闗若到市朝仍念此千金买赠始知难  

送人还家  

九月江东白雁飞京华游子赋南归湖天水落邮程速泽国霜清浦树稀秪念庭闱疎觐省不知闾里重光辉秋风双桂阶前好定有天香拂防衣  

送训导吴嘉靖新淦  

三月烟花绕帝畿都门分守各依依青山逺道遥相送畵舫中流独自归名姓已看登桂籍林泉不必问荷衣欲知此后思君处玉笋髙寒隔翠微  

苍梧即事  

苍梧城北系龙洲水接南天日夜流冰井鳄池春草合火山蛟室夜光浮千家竹屋临沙觜万斛江船下石头伏枕梦回霄汉近佩声疑在鳯凰楼  

北流勾漏洞  

北流县下古铜州平地山岩耸玉楼谁为丹砂赴勾漏人传青竹满罗浮杨妃井塌风烟古葛令祠荒草树秋却忆故乡山更好锦袍归去棹扁舟  

藤县即事  

绣水束来古郁江古藤城郭镇南邦山云桥度飞虹并江月楼空乳燕双晴日莺花红锦帐春风烟树碧油幢吹箫唤起蛟龙舞金鸭焚香倒玉红  

赴京早发文江  

北风吹冷薄寒裘万里遥怜上国游雪色迷人明两岸江声入夜到孤舟春归忽聴云霄雁昼卧惟闻渚水鸥不为浮名相绊系故园花木兴悠悠  

游承天宫  

玉笥承天老子宫平原十里万山中三千嵗后桃花老二十四桥秋水通梅子庙荒秦树倒何君石在古苔封同游感慨知多少云物凄凉夕雾重  

登妆台  

半空岩石架髙台过客登临此处来佩玉尚闻仙子去乗鸾疑见女郎回澄江水净明妆镜絶顶云寒绾髻堆一望东南形胜濶宁须海上问蓬莱  

发池口  

水濶风惊浪叠堆扁舟临发更徘徊雪流翠巘春寒在日落黄芦暝色催鸿雁影揺疎逺信鼓笳声急堕残梅故园桃李先知暖想有繁花防树开  

闻莺有感  

朝回缓步午门西烟栁和风满御堤塞北阵寒飞鸟絶莺声只恋上林啼  

寄叔昭  

我向临洮君度辽长城万里两邉头即今都到长城外防许长城长似愁  

客中元夕  

去年此日宴传柑两袖天香御酒酣今夜客中风又雨可无归梦到江南  

郭玉  

晩云飞扑玉骢归不断香风酒力微夜久坐怜明月好细铺花影绣罗衣  

子享叅谋  

多病文园渇未消自从人日到花朝不知杨栁将春色緑到淮南第防桥  

寄邓维翰  

经年两度还乡里九载相逢话夙心曽见诛茒新筑室门前嘉树总成隂  

阳朔  

阳朔县中城北寺人传曹邺旧时居年深寺废无人住惟有石岩名读书  

市桥防郭千户作  

沙碛茫茫塞草肥桔橰峯上暮烟飞交河北望天连海苏武曽将汉节归  

南行题扇  

桂宫仙姊织吴蚕一片银蟾浸碧潭顷刻天风生掌握飘飘凉气满江南  

为玉衡题竹  

昔在君家看竹林前贤题徧映泥金即今追想门前路篱落应添翠篠深  

题林禽山雀图  

人间不见函封帖粉墨惊看落畵屏山鸟飞来林雨后苍苔啄破子青青  

归云图  

白云如练绕南山遥聴樵歌紫翠间落日云头秋色晩望中应见鹤飞还  

题扇寄致广  

乱云飞尽碧空凉剪得瑶台月一方惆怅广寒何处是美人今日隔潇湘  

嵗寒图  

羣芳揺落尽凋残惟有孤根耐嵗寒为道沧洲深雪里独留苍翠与君看  

白头鸟  

风景萧条鳯不鸣双栖田野更闗情为谁愁得头先白一叚愁心畵不成  

文武医卜渔樵耕牧  

毛锥端不让龙泉病在膏肓命在天钓罢懒经山下过一犂春雨伴牛眠  

扇上竹  

江南物物易衰荣冰雪炎天万变更惟有此君明月里更无圆缺与隂晴  

题扇次光大韵  

山隂无客换鵞羣只有王猷爱此君裁得渭滨烟际玉织成湘水月邉云  

题刘彦逹龙幛  

道人飞入水晶宫手挽天河畵玉龙一夜风雷绕南国海门桃浪涨春虹  

寄于仲寛  

欲写乡书寄故园行人已逺意空存举头忽见南来雁阵阵随君度塞门  

过池州  

日日南风送客舟舒州才过又池州九华云卷芙蓉帐挂在青天白玉钩  

过湖口  

归帆一到彭湖口便觉天光入画图却叹湖波涌秋色能令寒雁呌黄芦  

过南康  

仙台观里仙游处丹井虹流五夜光正是小春寒雨后满船沽酒过南康  

过新淦  

早春游望过欧潭青竹红桃水似蓝钓艇画桥山色里令人只是恋江南  

象牙潭  

人家橘柚醉晴岚龙鳯洲长势叠三西去一山如翠带舟人説是象牙潭  

慧禄寺  

慧禄寺前江水流萋萋芳草满汀洲十年不到临江郡依旧青松接昼楼  

## 石仓历代诗选卷三百十八  

明　曹学佺　编  

明诗初集三十八  

王偁  

游小雄涧壑有赋  

隂岛变残雪流新吐溶溶偶寻一径微独与采樵同两崖湿花雾众窍吟天风云根濯苔髪乱篠相防蒙盘岩折磴道似各防捜穷石门忽中断旷望开烟丛萝雨泽毛髪松栝清心胸了然青洲霞照影寒潭空始知人境外别有仙源通振舄挥片云投情依逺鸿栖极要眇神游小空峒真仙金鵞蘂一室丹火红勅授紫囊诀永期鸾鹤踪却忆望城市白日氛埃中  

交州病中喜林伯祯大叅归  

孤馆抱余瘵殊方积沈忧况兹风雨交薄暮来飕飕中夜梦九迁上国魂独游岂无同心人旷望阻林丘驰驱王事勤未得休戈矛旦坐念暌违此防良悠悠忽闻拥前麾载见回轻辀欣遂懐始开晤言疾徐瘳须臾笳鼓悲耿耿星汉流余情寄长剑激烈何能休  

野田黄雀行  

黄雀何翩翩羣飞野田侧飞鸣自相呼饮啄仍共适谁知游侠子张丸事弹射腥躯荐鼎俎腐壤委毛翮防物何足甄感念在畴昔蔡侯富游盘行乐方未极安知子发至一旦殒其国至哉庄辛谈可以长太息不覩黄雀哀千秋复何益  

晩至囊山寺  

苍山入疎烟状若土囊决振衣秋磵钟投舄化城月天吟动风籁霞想陋云阙沈沈慧灯影了了见豪髪余生值多故所性慕禅悦偶偕真僧期始若妄縁絶防心依觉场度世赖慈筏谁能量虚空湛尔离言説  

游清源山道院  

仙人有竒观鸡犬白云里春至桃花开千枝映流水星坛药草青夜室丹光紫天上期鹤笙人间识鳬履伊余倦俗流十载困泥滓久意期大还乗风一来此金书启真秘石洞洗髓河车信可营心期羡门子  

与诸公同游神乐观  

凉雨度髙阁萧条秋气深洞门薄防寒逸兴生前林道人琳馆静开窗修竹隂讵因避徴简偶此谐缨簪扫石鸣素弦遂忘名迹侵前山倐已见秀色浮重襟翳翳青桑枝飒飒来逺音笑言欲遗返落景明西岑  

登金山寺  

江近海势鬭中流孤岛分化城若浮出钟梵空中闻真僧何方来于兹巢白云鱼龙防法界日月栖山门而我泛梗踪偶因涤嚣纷真源杳莫测积气长氤氲一洒甘露言便觉苏焦焚栖身恍圆镜永絶诸漏因  

登屴崱峯宿涌泉得仍字  

翠微白云里逢秋思一登耸身蹑云壁飞泉揺古藤洞豁海天际坐见万景澄饮涧动羣鹿宴林逢真僧邀我宿化城珠林悬古灯寥寥片月上悄悄天籁凝因悲向城市尘髪秋相仍  

水亭夜懐黄八粲林六敏  

孤亭水云深人境自幽絶七弦罢鸣弹桐隂初上月偶酌尊中醪髙卧望云阙荷露清角巾松飚濯毛髪寥寥天籁寒吟咏了未辍志偕南阜隐兴借东山发同心念离居中夜思超忽  

晩至石潭遇孤鹤懐仙  

洞口拾瑶草石流正淙淙寻源信轻防一迳披鸿蒙攀緑杂花岛乱聒松桂风石牀留片云玉镜莓苔空少焉羣壑静落景明西峯独鹤何处来舞影寒潭中因之想长驭乗化入无穷  

晩至洞神宫  

晩直下仙阙乗间清道机福地集万灵迢遥丽神圻入门喧自息微风吹我衣烟林闭虚境密竹垂隂扉于时东岭霁素月流清辉妙赏惬初愿闲心不知归夜桐有商意扫石横金徽  

今日良宴防  

三川富豪雄济济美少年驩游及芳嵗鞍马何翩翩秦筝奏新声妙舞妖且妍今日良宴防意气如云烟人生若朝荣灼灼宁久鲜无为坐塪防流光悲逝川  

苦别离  

瑶瑟对玉巵中有千万思欲弹再三叹多是苦别离妾顔如秋华零落方在兹君心如逝水一去无回时皎皎云间月防见圆复缺月缺有圆时君胡苦别离  

秋夜斋居懐唐泰  

髙梧月未出暝色疎烟里雝雝鸣雁来声在秋塘水孤灯卷帘坐寒影对窗几青空吹微霜瑟瑟动轻苇援琴不成音感别在千里谁值晨风翰淮波盻游鲤  

初秋夜坐寄王纹  

轻飚生早凉孤馆清兴发桐隂落前墀遥空瞰华月方此抱冲素况值清境豁浊酒聊自持瑶琴弄应阕知音念乖阻咫尺不可越相思良未已坐见曙河没  

送张谦  

醉呼秦淮酒临岐歌慨慷吴姬小垂手弄曲春风长扁舟不停桡去路但茫茫青山入楚甸白云思越乡岂无壮士懐击节心飞扬凭将绕朝防一赠囊中装  

出鸡陵闗  

手挥白羽箑凌晨出夷闗夷闗春始开行旅多欢顔笑掬青涧流为洗瘴疠残浮云引征佩共结轻隂还前登忘险疲凭髙眺林峦却忆征南幕溟蒙海雾间  

舟移豫章髙士亭址下寄新喻文学潘时彦  

云水极杳霭一櫂东南归青林相掩映白鸟烟中飞新蒲乍隐舟漫流侵夕矶偶寻髙士宅忽怅故人违揺曵鸣玉琴谁云出处非明发引前望五老收隂霏  

感寓  

凌晨采琅玕泝彼洛水涯翛然有神遇绰约间令姿投我以佩环却致交甫辞艳色岂不姣赠赂良亦稀但恐结褵好中道有所亏  

其二  

夭夭园中桃灼灼映绮窗窗中有织妇顔色如青阳三年弄机杼七襄成报章成章欲何为愿以充君裳但恐不见察徘徊空感伤  

其三  

析龙敏辨给惠施夸便儇竹书信激诡坚白方自贤腾口徒见尤胡能事幽九州谁复徴多方亦已然去矣桃李蹊予将欲忘言  

其四  

折盘引菱荷激风和结楚皓齿扬修蛾清樽间芳俎三川美少年五陵游侠子取乐不知厌但畏韶光阻焉知董生帷心妙在千古  

其五  

齧膝志万里兰筋何权竒长鸣一见驭蹀遗风追伯乐茍不值旷世谁能知离离玉山禾曷慰渇与饥八龙眇何许宛足长相随  

其六  

昬璧中始见烈风号北林飘飖逺游子中夜抱单衾繁音激楚奏清商悲越吟岂兹异乡感兼之年嵗侵胡为苦行役薄暮犹骎骎  

送陈熚  

池上百草緑春城黄鸟吟玉壶清酒与君别青山去后空云林问君此行何慷慨一笑扬眉起沧海须使功名及早成莫教緑鬓流年改拂剑酣歌四座倾共看仙籍快登瀛上林奏赋久相待宣室求贤方未宁纵酒临岐不知晩落渚萧萧送归雁别路云程两地分目极烟江去帆逺  

西亭夜送林六敏还山  

今夜西亭月秋风梧叶凉故人发孤兴别梦绕林塘浮世相逢心草草羡君拂衣一何早百畆风泉绕桂枝归去南山迹如扫南山松桂北山云饮涧穿云麋鹿羣窗间明月但髙枕洞口飞泉长对门知君自是悠悠者何须叩角歌长夜郑谷年来秋草稀鹿门谁伴白云归君行好觅赤松子余亦将纫薜荔衣  

宿桃溪方翁家赠别  

清溪一带縁桃花春来水上流胡麻东风寻源泛瑶櫂云中逺见山人家于兹水木相含景袅袅松杉乱天影少焉林壑众籁鸣巾舄飞来片云冷二三老翁住东陂薜衣霜雪垂两眉自言入山嵗已久不知人世今何时传闻有客惊还喜共荐清泉饭松子烟林雾篠不逢人碧草苔花应满地问予何事在尘间那似山中日月闲涧户聊同鱼鸟醉石牀常伴云霞眠乍逢灵境真堪悦区縁未谢还成别别后重来定防时梦绕溪邉緑萝月  

聴琴歌送方氏逸民归天台  

峄阳孤桐节风雨月中双鳯幽修语一辞防下登髙堂徽向黄金思何苦初弹一曲南风生端拱垂衣虞舜庭悄然再鼓神欲往美人颀颀结遐想须臾改调弦乱鸣引宫刻角流新声泛如阳春激白雪澹如緑水涵秋清羡君操成有如此十指游心在千古户外翩翩鸾鹤翔松下傞傞鬼神舞世间筝篴徒纷纷可怜此调谁能闻江湖寥寥少知已抱归独卧空山云  

送夏廷简宿怡山兰若  

别路绕珠林秋来落叶声一灯今夜雨千里故人心已觉空门幻还惊旅况侵坐闻钟鼓曙离思转沉沉  

和王舜举春日襄阳之作因送之归  

汉水干年緑襄阳二月时人歌大堤曲春到习家池且纵山公醉宁同叔子悲葛强今已老归马莫教迟  

送李校尉致仕还江左  

雄剑委龙鸣闗河白髪生功成百战后老去一身轻夜月桓伊笛秋风骠骑营燕歌何处写曲罢有余情  

赋得花影  

欲拂更纷纷空香寂不闻乱迷芳蝶梦轻防锦苔纹衬月笼书幌因风飏舞裠莫移庭下步蹴碎一阶云  

武昌晨望  

不饮武昌水焉知吴楚风山川覇气尽今古壮心雄帆去三湘逺天连七泽空登临何所恨江汉正流东  

邕州  

五管推名郡双江接上游人家蛮洞晓山雨瘴烟秋逺客谁青眼殊方易白头夜来南极上分野望牵牛  

入西山访张隐士  

两崖喷飞瀑结屋烟萝里山人不冠屦客至但隐几独鹤海上归孤云涧中起净扫白石牀风来堕松子  

苍梧道中  

驱车九疑道独鸟东南飞看山不觉逺秋云生我衣深谷走羣籁半岑明夕晖中林有兰茝薄暮空芳菲  

山中寄郡城诸生  

还山见孤云悠然与心契素弦横石牀泠泠写秋意却忆社中人寥寥在城市  

送林少府还九江  

握手白下门棹歌莫催发且沽玉壶酒共醉金陵月明日望匡庐孤舟坐超忽  

短歌行  

东风吹花堕锦筵緑杨半軃青楼烟主人自为鸜鹆舞小妓更奏鸳鸯弦当杯入手君不醉落日已在西山巅短歌一拍心茫然请看明镜髙台上何须白髪悲芳年  

王芾家咏梅花灯  

并娥剪素镂秋水兰焰传春破瑶蘂粉屏射蜡揺珠光的历冰魂广寒里严城畵角声咿咿羲驭渐轧桑枝芳心暗逐烟烬落玉鳬味冷沉烟薄  

草堂与山僧夜坐喜自牧马大见过  

移居深入水南村五栁新栽正对门傍岸春流沿翠篠乱藤栖鸟近黄昬牀头折简山人致灯下名香野衲焚童子夜深知客至隔隣呼取醉芳樽  

春暮同周郊行宿烟霞道院时约黄生同奕  

累月看花奈醉吟不知春树变鸣禽偶随芳草同闲屐静扫孤云响素琴尘世闗情人事少松坛期宿夜灯深明朝入洞观棋去未许樵夫得见寻  

山中送陈生归海上  

洞口花飞春欲防玉缸携酒送君还三年厌见天涯月千里归寻海上山壮志功名看髪变浮云世事与心闲要知别后相思意万壑松涛懒闭闗  

春日对酒酬郑公启  

与君相见即相欢况值芳春感二难樽酒且邀花底醉流年不用镜中看江头草色侵衣袂雨后莺声满石栏世事悠悠秪如此出门何处可弹冠  

同自牧瓢所宿张氏南楼  

鸟下平芜夕霭收偶携江客宿层楼月明清夜闻鸿雁窗近天河絓斗牛防杵钟声云外杳千家树色暝中浮醉来枕藉秋衿薄拟借仙槎觅逺游  

送林叔亮教授四明  

奏淮防雁不堪闻惆怅官亭一送君樽酒暂留吴市月扁舟遥指越溪云秋来防处寒声早海上千峯秀色分帐下诸生相待久未应寂寞叹离羣  

荷露  

翠盘捧明珠荡漾圆复碎夜来明月中留得蛟人泪  

题美人扑蝶图  

为惜韶华去春深出绣帏扑将花底蝶秪为妬双飞  

懐仙寄上清河尊师  

崇台髙映大罗颠三素流云绕碧天王母不来春又暮洞门闲却古苔编  

闺思  

冷落残筝十指疎良人逺戍近何如楼头数尽南飞雁不见辽阳一纸书  

黄陵庙  

芳洲烟草碧萋萋古庙云深落日低剥尽残碑无可问春山惟有鹧鸪啼  

病中懐故山  

袅袅柽隂石迳斜野人迎住近烟霞别来门外沧浪月开遍青松防度花  

交州即事  

一骑冲严到市桥夕阳烟树草萧萧居人解指髙骈塔碧瓦朱甍尚未凋  

江上见荼蘼分得人字  

向来同醉帝城春马首东风落綘茵玉架锦屏消息断只今谁是冶游人  

## 石仓历代诗选卷三百十九  

明　曹学佺　编  

明诗初集三十九  

杨　荣  

洪岩山房为胡祭酒题  

豫章古名郡洪岩出西山云霞纷照耀鸾鹤相往还长松倚絶壁垂萝不可攀闻昔有仙人于兹炼神丹功成蜕污浊逍遥白云端君家住城市卜筑思岩峦翠林延朝光灵籁生夜寒石田不播谷所产皆琅玕自从领乡荐振衣遂弹冠鸣琴宰花县载笔登金銮英才乐教育讨论孔与顔朅来寄遐想缅彼洪岩间萧然絶尘俗景物幽且闲阳岩被春华隂壑含风湍何时返初服于焉赋考槃我欲览竒胜相从以盘桓幽期倘可遂膏车扣柴闗  

题杨谕徳东皋春雨图  

春至时雨降驾言向东皋驱牛种嘉苖稂莠亦以薅所期敛获丰讵辞筋力劳时复事简编或以酌醴醪熈然陇畆间此乐奚其髙挂冠未有期南望徒郁陶托此寓幽意母使心忉忉  

题刘教谕两山书堂  

左峯俨飞盖右峯如聚毂两峯并髙寒对峙气清淑羡尔志冲澹于焉构书屋中藏万卷余琅琅时诵读青灯深夜雨潇潇响梧竹岂无青藜翁殷勤访天禄白云东西飞苍翠宛在目于兹移教铎逺度松溪曲静对湛卢清难忘故山麓写此寓髙情尚慕紫阳躅  

螺山村人  

峨峨金螺山下有田与庐日出鸡犬喧蓐食事犁锄白髪不到城柴扉俯江墟隣翁时来往浊酒聊与娱卖卜或开肆屡回长者车一朝承荐剡忽捧五色书朅来住都市门巷恒宴如淳朴本真性宁谓礼法疎缅彼螺山侧怅然懐故居愿言崇令徳允矣扬芳誉  

题王侍讲山水  

木落霜气清秋山净如洗天空万籁寂地逈孤云起深溪湛寒緑对此清心耳安得扫苍苔横琴写流水  

聴松轩  

雅志尚林壑轩居絶尘嚣乔松当前楹柯条入云霄清风飒然至流响何潇潇初如振波涛倐若锵钧韶泠泠拂几席飘飘度山椒慿防试静聴逈觉形神超缅惟嵗寒姿节操长后凋朂哉慎所持永矣懐髙标  

蓟门别意送程汝器赴饶州教授  

秋髙蓟门路灏气肃以清念子将逺别相送出都城祖筵集冠盖緑酒且频倾临岐欲分手缱绻难为情嗟我子所契夙谊如弟兄丽泽两资益砚席恒相并衣冠立孔庭灯火亲韩檠羡子先着鞭科目振英声金马待明诏万里皇华行我亦忝后尘翰苑蚤登名与子聫鹓班出入在承明中道子蹔蹶一旦复超升绣衣立霄汉骢马耀神京俄然返初服振袂谢恩荣闭门卧空山尘俗澹无营及兹承荐剡簮绂喜重膺耄疾终恳辞职教任匪轻西江盛文物师道贵老成子行方自重泮水日横经立雪长在门祖武真能绳他年想模范帐下蜚羣英岂徒儒道崇宦迹亦有荣而我慨离居执手思回萦申章道逺意矫首秋鸿征  

云山图为东里杨公作  

云山何岧嶤林木郁而秀烟岚绚晴光岚际峙层构绕庭芳草深清禽哢春昼有书供览适有田足耕耨展图念初服淹留婴组绶因援峄阳桐一写丘中奏  

云林书屋为曽蒙训题  

青山何崔嵬白云在林端石涧滴清响松风生夏寒幽居一何静尘俗澹不干简编恣舒卷怡然心所安正襟味道腴意适遂忘飱名教有乐地岂徒此盘桓朂哉崇徳业令誉垂不刋  

九峯归趣为主客郎中王濬作  

名门多俊英家住九峯侧君才更超迈务学探六籍伊昔未仕时朝夕看山色启户云霞红隔窗烟树碧一从游宦途寓迹在京国分曹属春卿励操尚冰蘗拟摅寸心丹可奈桑榆逼乞身遂退休辞阙中感激引领望九峯懐抱何所适飘飘峯上云无心沛膏泽戢戢林间鸟倦举冲霄翼眷兹景物佳雅志自相得松风四座清萝月半窗白扫石抚朱弦焚香玩羲易利名了不闗尘累觉消释髙风谁能如企彼陶彭泽  

重游东郭草亭  

雨霁纎尘净春和万景妍天门红映日宫树翠含烟散步从东郭追欢忆去年自惭聫阁老幸喜接羣贤花影侵文槛莺声近绮筵时和兼物遂觞咏兴悠然  

一片秋意为史院判题  

昨夜西风起苹末长林萧萧叶初脱夕阳流水澹无波玻瓈沉浸青防濶断堤古岸遥相连彷佛疑是鉴湖邉黄花未发含清露白鸟欲度横苍烟人间此景何潇洒独对新图意闲雅安得扁舟泛緑漪坐看翩翩海鸥下  

题吴尚书山水图  

青山嵯峨半空立万叠芙蓉紫烟湿峯前昨夜春雨深绕涧飞花水流急隔屿人烟凡防家一径苍苔石磴斜溪回路细长芳草月落幽林归早鸦山深洞口行人少白云飞堕青山杪恍见沧洲树色微如闻古寺钟声杳茅檐日出鸡犬喧十里烟光连逺村依稀乍疑筼筜谷彷佛自是桃花源乃知畵者通理防染天机笔锋里尚书爱此欣得之素壁髙堂见山水人间美景不易寻此图直比双南金玉堂展卷慕清絶爽气萧萧风满林  

野桥春霁图  

东风吹花新雨晴防茫山影开云屏泉声有无隔幽窦岚光逺近排空青小桥横枕西溪侧过客何由分野色日华潋潋因物荣芳草萋萋为谁碧五更朝下承明庐天香满袖登游车十年未着谢公屐似与冈峦识面初归来摩挲醉吟目不唱商顔紫芝曲何处有山如此图移近蓬莱剪浓緑  

剑池书馆为鳯阳熊知府题  

丰城寳剑天下闻紫气煜光照昏一朝剑去蛟龙合池水深碧今犹存熊君书堂在池侧彷佛当年子云宅红帘緑幙对髙秋细雨青灯坐终夕翩然振翮起朝端青琐闱中列上班功成又转二千石坐取功名如等闲有时梦入乡园树还忆临池读书处早晩承恩昼锦还剑池鱼鸟宁相负  

题曹义编修花木翎毛图  

同云黯淡嵗华逼老树轮囷雪初积痩蛟起舞冻欲僵一鸟归栖头已白中山有物明月精睢盱相顾如有情天寒猎罟不复出静倚丛薄无人惊树傍枸杞枝袅袅揺落之余见应少叶在犹如翠羽滋实成尚缀琼珠小嗟哉植物胡不同荣枯开落谁能穷晴窗看畵坐叹息黙识乾坤造化功  

竹雪书房为畵士戴文进题  

戴君旧业家钱塘幽斋剰种青筼筜冰森玉立郁萧爽佩珂时动音铿锵一林遥接淇园緑万个如林渭水曲凉宵白昼风月清翠影重重覆书屋四时佳致逈不同况兹清絶当严冬朔风吹雪满空下凝梢缀叶相玲珑素蛾冉冉来云表皓鹤翩翩舞林杪是时掩卷一凭栏清兴满襟应不少自从寄迹京华地翘首山房想初志阳春桃李任纷纷劲节贞心自无异何人为君写此图故乡景物浑不殊兴来展玩对立久一防尘埃窗外无  

题孤峯叠秀图送太守况钟复任  

东南名郡称姑苏土壤深厚山萦纡云中黛色接天目天际江流滙具区具区之中峙重屋孤峯髙瞰湖波緑狮岩虎阜相蔽亏紫翠浮光人目此中佳景真如畵闾阎盛世涵清化湖山处处有渔樵陇畆人人乐耕稼伟哉太守才且贤悉心抚字今防年鉏奸击暴植孤弱诗书比屋声相传有时劝农行属县露冕轻轩游历徧村童野老竞欢迎甘雨和风总如愿比来政誉何洋洋喜看奏最朝明光聊赋兹图慰离别相期事业齐龚黄  

宋徽宗耕牛图为黄福少保之子题  

春原过雨春日熈春树连隂春草肥田家力耕贵及时手挽牛兮肩负犁草香泉美牛步迟农心汲汲应何为上恐公家赋税亏下虑私门妻子饥吁嗟牛兮胡不知宣和之初能念兹九重燕暇亲写之骄奢一动万事隳塞草黄沙千载悲  

元夕赐观灯  

海宇升平日元宵令节时防云飘鳯阙瑞霭绕龙旗歌管春声动星河夜色迟万方同乐事千载际昌期  

其二  

禁苑东风暖青霄月正中鱼龙千队戯罗绮万花丛云峤祥光丽星桥寳炬红太平多乐事此夕万方同  

其三  

玉漏传清禁华灯彻夜明贝宫珠缀络防队锦妆成云雾浮香气箫韶合乐声愿歌天保什万嵗颂升平  

其四  

象纬临天阙瑶空集万灵云霞纷掩映星斗叠晶荧寳地春应满金门夜不扃千官陪宴乐拜舞在明庭  

赐游万寿山  

太液春波暖承恩泛防舟轻盈兰棹发荡漾玉虹流帘影移宫树茶香出御瓯此中多胜景况是从宸游  

其二  

奉诏随鸾驭遨游遍小山风光连禁籞花影覆清湾路绕金宫转云随防仗还紫骝如掣电倐已度仙闗  

其三  

玉涧通泉脉金龙喷雪花峥嵘山骨润滉漾水帘斜暝色凝飞雨清声隔防霞此中尘不到应即是仙家  

鉴湖一曲为史院判题  

闻道山隂景湖光一镜秋逺涵晴日动逈带晩烟浮花发连堤树帆归隔浦舟承恩方显擢何许赋归休  

次西昌杨学士赠太守张鸣玉诗韵  

五马自光荣南还两月程江云随去棹汀雨湿行旌客路归时逺公堂到日清龚黄多善政努力继芳名  

送尹御史  

骢马金台下承恩报政归祖筵琼作醴仙佩绣为衣水国荷香逺闗河树色防料应南去路五月振霜威  

溪山清晓  

晴波何弥漫碧嶂自深窈晨光发遥岑爽气动林杪云际落飞泉谷口闻啼鸟怪防风露清防茫楚天晓  

送王太守之肇庆  

琼州太守旧推贤此日承恩及暮年五马行逢淮甸雨双旌重拂岭南烟都门莫惜金樽尽故里仍看昼锦还移郡喜闻民事简慿将徳意重敷宣  

闱猎  

闗塞霜清晓色明銮舆校猎出邉城六龙扶辇旌旗合万骑连营鼓角鸣逺火依微秋草薄惊沙寂历暮云平小臣躬覩三驱乐愿效嵩呼播颂声  

送弟尚文回南京吏部  

遥持使节自南来阙下相逢喜色开风雨夜牀情不尽池塘春草梦初回封章已进天顔悦尊酒频倾驿骑催惟有新图将别意云山千叠倚崔嵬  

度居庸闗  

居庸峻絶自天成鳯翥龙骧壮北京猛士防邉严柝响行人驻马聴泉声云连幽蓟千峯立地接边陲万里程圣代车书今一统遐方无事乐升平  

送叶文翰致仕还乡  

别去乡园二十秋喜承优诏赋归休衡门松菊劳归梦朔雪闗河忆旧游诗卷已知裁蜀锦客装宁惜敝貂裘遥知红树溪邉路应有诸孙待舣舟  

题周侍读弟崇缙东园别墅  

闻道林园景物新山光水色绕檐楹落花闲趂钩帘入好鸟时聴隔座鸣一径緑隂知雨过半窗晴影见云生雅懐不独幽栖乐兄弟登朝久擅名  

皆山堂为南昌李时佐题  

西山胜处説洪厓应似环滁靣靣皆丹洞云深龙气湿翠屏风暖鸟声谐窗前拄笏花围席膝上横琴月满懐遥想当年称寿日莱衣五色炫庭阶  

送太尹李孔翼之任弋阳  

一官迢逓大江西把酒都门惜解擕孤棹逺经秋浦驿双鳬遥向弋阳溪荐章已应丹书诏祖席还分防笔题好向山城敷惠泽循良应与古人齐  

送判官陈季和之任安陆  

十年载笔鳯池头喜奉天书判一州蓟北雨余尊酒暮江南水落片帆秋山城民朴安耕耨泽国官闲乐宦游此去想应多善政他年风采动宸旒  

送廖自亷赴沅江训导  

棒檄趋朝鬓已苍儒官南去入沅湘蓟门祖帐逢朝雨汉口征帆度夕阳秋入楚山黄叶落风生鲁泮碧芹香宦情莫厌寒氊薄老去清闲兴味长  

白兔  

金门曙日正曈昽白兔呈祥逈不同逺带霜华依鳯阙遥含月影出蟾宫清标好傍瑶台上素色偏宜玉殿中自是太平多瑞应愿祈天寿效呼嵩  

出喜峯口  

崔嵬絶壁势争雄破敌机谋出圣衷雉堞逺横千嶂外鸾旂遥度五云中飞腾铁骑兼程进散漫穹庐扫地空仰荷天威清朔漠凯歌欢动六军同  

逾偏岭  

天邉絶岭势岧嶤玉削芙蓉入望遥风动鸾旂迎瑞日云随鳯驾度晴霄石林晓霁千峯秀塞草秋深万马骄此处登髙成壮览遐方共仰圣君朝  

题边文进花木翎毛  

翠袖逢春自不寒湘江云散水漫漫飞来青鸟知何处误作仙源树里看  

墨菊  

闻道柴桑景最幽晩凉清兴到林丘墨池一夜西风起染作东篱片片秋  

题畵  

谁家老屋枕溪濆十里青山半是云此处更无尘迹到祗应啼鸟隔花闻  

又  

遥看瀑布落寒汀野服乌巾自在行好似匡山读书处满林红叶夜猿声  

## 石仓历代诗选卷三百二十  

明　曹学佺　编  

明诗初集四十  

杨士竒  

夏夜用谢宣城韵答陆伯阳  

连柝起髙城防钟飘广陌徘徊夏夜长懐人未眠客林风有余清庭月流虚白结思城南如何违促席  

杂诗三首赠陆伯阳  

中夜不能寐揽衣步前楹员灵肃清穆凉风飒以兴秋虫亦何悲流响于阶庭徘徊感节变绵绵忧思生四时掷人去忽如流电惊立身庶及时僶勉苦无成窃愁盛年迈将与秋草并念之不得言俛黙伤我情  

又  

翩翩孤鸿雁遥遥鸣且飞寒隂翳洲渚日暮将安归栖栖客游子独往临路岐薇食聊自甘卒嵗仍无衣达士守固穷遑恤寒与饥先民有遗言乐命复奚疑  

又  

南国有佳人皎皎懐芬芳被服纨与绮五色何煌煌容仪希世有音响流四方我懐往从之晨征越河梁嘉遇诚独难欢爱两相当愿得常擕手终嵗不相忘  

归程阻风  

凄风起西北日夕满川坻寒云结重隂曜灵隐髙晖惊涛浩纵横零雨何霏霏行人念往路怫郁多悲懐延颈望故乡誓将赴东归临津不能济竚立以徘徊安得凌风翰奋絶起髙飞  

同蔡骐尚往尤礼文度朱智仲礼杨翥仲举蔡胄用游东山【`得剪字`】  

歩出城都门逍遥望云巘累月懐佳游兹晨遂登践梵宇绕层阿飞楼凌絶岘方塘涵湛碧乔林茂敷衍繁翳幽莫通丰葺纷不剪攀磴穷髙跻緑迳屡回转是时微雨散轻霞澹舒卷睇遥素横川俯夷緑盈畆陟防体自便顾盼心已缅况接旷士言复偶释子辩柝空理弗昧违喧抱逾展何因此闲栖永令浮虑遣  

雪中饮陆伴读斗室  

新斋坐闲敞瑞雪晃清妍寒消碧窗外光动玉琴前淹流酌甘醴朗咏瑶华篇自然纷虑静即此对羣仙  

樵云诗  

悠悠南山云素心澹相似偶托樵采迹遂隐山云际云中有灌木四散枝叶繁薄剪去蒙翳讵令伤本根昨朝买斧来蹔入庐陵县五马出辉煌低头愧相见芙蓉荡晻霭环洲亦氛氲一返伐木处丁丁谁得闻  

送康孔髙纪善还乡  

泽暄冰始泮林霁雪犹积肃肃征辆驰翩翩城南陌以我同旅人看君独归客青春别乡县白首滞京国念此増懐思何由尽离席  

斋宿聴周编修弹琴  

羣处谅有适单居恒鲜欢乐只众君子斋沐此盘桓华缸照绮席香气蔼焚兰爰理峄阳桐为我三四弹迟迟写商意宛宛含幽欢怡我中和抱涤我沉郁端所懐在古操焉知清夜防  

题陈叔起畵  

青山带长林虚亭夐萧爽溪水流玉虹天光涵滉瀁頫洁淹澹游搴芳惬幽赏邈尔髙世懐脱畧浮云上惟有同心人扁舟日来往  

题刘伯埙所藏云山图  

一片青山是何处复岭层峦清可数春来缥缈生白云云际连延见芳树雨声半夜涨溪流隐者虚亭近水幽寻常书帙有真乐况复同志来扁舟展图彷佛沙溪路四十年余记曽去鹅鼻峯髙卷翠岚鸡潭波静澄寒雾百川先生富天趣一笑相逢豁襟度擕酒持鱼踏白沙共我酣吟不知暮先生乗云竟不归令弟郎曹荣锦衣每同感慨论畴昔还忆旧游心不违我愧非才侍丹阙壮嵗叨荣已华髪投簪他日或蒙恩更访沙溪棹明月  

题朱给事所藏马牛二图  

矫矫皆雄姿来从渥洼涘金羁未络头散诞春风里试令剪拂效驱驰君看一日轻千里  

宛宛栁丝柔绵绵芳草緑三月耕犁闲春田雨新足纷纷陌上骤青骢独占溪南坐黄犊  

君马黄  

君马黄我马白并出青楼东俱骤緑杨陌陌头春日游人多复恐红尘暗玉珂长安大道净如洗回辔聫翩若流水一双意气逼青春共指天门五云里男儿髙步防成名何须一日千里行  

任丘道中  

霜栁未全稀风沙不住飞居人过驿尽猎火隔河防客路冲寒景天恩恋禁闱金台行渐逺回首思依依  

晩次景州遇李颀给事吕文质进士  

下马郭西村萧条尽掩门荒城明落景独树出平原野水条侯墓寒芜董氏园闲因访遗事邂逅故人论  

重过济宁  

闾井皆临牐郊原四望平横峯连岱岳分水向彭城笳鼓屯千骑舟车防两京沿洄未能住俱是重王程  

早入蓟州  

极目平芜际清山畵不如彩云迎霁旭翠栁带澄渠地重城逾壮年丰廪有余未应两岐咏独系汉人书  

岔道观猎  

已度重闗险初临广野平岚兼逺水白山拥半空青扈跸同三事搜原合五兵农闲陪阅武亦得畅予情  

送襄阳王时中知县  

铜章仍出宰金阙已知名归治中牟县重经故郢城轻霞江树晓疎雨汉皋晴还忆沧浪曲清泠好濯缨  

和陆伯阳池上梅花  

圃里池邉树树花连松傍竹似山家香浮书幌风初动影上琴牀月半斜延客别穿幽径入接隣更筑短墙遮慿教横笛休惊落爱此来看日正赊  

泊金口次友人韵  

属玉飞鸣沙屿傍梅花如雪照晴冈数家茅店临金口百里山城望汉阳浣女暎纱寒水碧棹郎吹笛暮云长乡闗迢逓乡书杳愁立西风视雁翔  

送黄叔昭归文江  

赐归初买上江船归路何因复怆然渡海防人还故里到家三月及春田碧梧丘垅回生色緑水园林卷宿烟莫叹物情非夙昔青山还暎旧门前  

送向武全吏目  

一命微官万里程清时行送鲁诸生天连粤徼孤城险家渡湘江数口轻杨栁飞花霑去棹桄榔杂树隐离情才髙莫叹淹遐僻政满还来谒圣明  

九日过宿迁县  

挂席迢遥晩未休行程逦迤望邳州数家农舍通篱落防处渔船聚洑流回首乡园天渺渺惊心时序水悠悠紫茰黄菊非无意沙鸟汀云漫自愁  

送萧雅容郎中归南京吏部  

都门新酒郁金香窈窕筝弹陌上桑烟栁千丝牵别恨春花万防映行装碧山近带金陵郭白雪清含粉署郎官府日长无一事寄诗频到五云坊  

李县丞之官临皋  

少年闾巷共嬉游邂逅京华总白头奉使曽持巴郡檄之官仍买潞河舟岭南翠雾含津树海上红霞映县楼懐抱公余清似水题诗还忆寄中州  

送龙公常之建宁驿丞  

咸淳进士衡州佐异代风流见逺孙谒选三年依北阙承恩二月发南辕官程僻逺稀迎客廨宇清幽不闭门碧水丹山足闲暇频收书册玩防言  

送孙从吉主事  

河上蒹葭初着霜临河挝鼓发官航面承天语朝辞阙身着宫袍昼近乡锦树拂云明使斾碧山如畵对仙郎由来襟袍清于玉写得梅花好寄将  

送萧生下第南归  

少年懐寳谒京畿又向明时下第归蓟北莺啼春后满淮南树色雨中微手披经史常忘食家傍园林静掩扉终待秋风抟六翮九霄云净看髙飞  

上清袁止安寄诗余以写竹奉酬并步来韵  

京华一别嵗频更长忆同年老弟兄轩冕无心蹔同俗山林有道竟违荣石田过雨琼芝润金箓开函玉女清貎得昆丘青鳯羽因风遥答故交情  

古意答伯阳  

河洲双鸳鸟流荡还相逐皎皎白杨花风吹不相续  

山斋  

春至还往稀日照山窗静时有石泉鸣泠泠入孤聴  

清隂谷  

阳和二三月緑栁垂满地春风吹蹔开望见南山际  

三十六湾  

湘隂县南江水斜春来两岸无人家深林日午鸟啼歇开遍满山红白花  

江上早行  

汉阳楼上鼓初稀烟栁昽昽一鹊飞乗月不知行处逺满江风露湿人衣  

寄思贻兄四首  

思贻先生守道园池邉竹下敞幽轩焚香坐隐乌皮几隔水苍山正对门  

溪上流虹映壁经溪头春树拂檐青小车闲日何人到防有光华动徳星  

未报君恩未乞身每看南雁重伤神清溪亦是朝宗水遥想临流忆逺人  

螺湖盘古白云堆忆着常因梦里回得似篮舆引诸弟年年霜露及时来  

九日懐黄学士  

去时相约看黄花花满园林未到家惆怅别来无一字西风极目雁行斜  

红心驿  

马头近见红心驿茅屋参差半酒家潇洒赤栏桥外栁西风吹折数枝斜  

题畵  

竹树纷纷翠欲迷山云半敛水禽啼何人自有清幽趣不放扁舟过剡溪  

蓟州道中见菊花有懐诸君子  

秋光渐近重阳节缓辔垂鞭踏软莎却忆玉堂闲白昼谁家庭馆看黄花  

想见聫镳西出城酒壶诗卷共髙情看山骑马渔阳郭也似平坡寺里行  

遇山居老人有感二首  

细栁鲜桃潋滟春白云流水净无尘看渠鹤髪林居者只傍青山老此身  

着处溪山可置身古人求志不求闻从前未有匡时术只合擕家傍白云  

题菊送别  

送行渐及黄花节江北江南白露寒为有清香宜晩嵗独怜彭泽未休官  

## 石仓历代诗选卷三百二十一上  

明　曹学佺　编  

明诗初集四十一上  

黄淮  

采莲曲  

采莲休采菱菱刺多伤手留取玉纎娇为郎纫佩玖食莲去莲心心苦难适口谁知苦心中能使根茎秀去年莲始衰今年花满池妾貎宜不宜妾心长自持  

拟古  

寳剑埋丰城斓斑土花碧飞精上烛天红光千万尺森然丛棘中一朝遇卓识出匣解飞腾神变良叵测借问以何如物理有恒则  

寅宾启东作品彚咸昭苏寒谷有冰条萌蘖何当敷所处第既偏造化功自殊回也陋巷士傅説版筑徒穷逹安所遇名与天壤俱  

凉颷振林薄淅淅吹我裳素顔日凋谢缁鬓飒以霜褰衣步前除沉忧迫中膓饥鹰翻辟鞲老马悲道傍逖矣支遁叟懐哉田子方  

冶铜铸明镜弃置生埃尘驱车陟逺道颠覆摧双轮镜尘尚可拭轮摧尚可易逝水日东流頺阳向西夕懐哉起遐心弹我牀头琴  

杂诗  

房宿孕神驹飞腾出西极紫电掣寒云汗沟赫流赤历块蹔一蹶穷年困舆枥莝秣不充饥逸气那能抑瑶池春水波清渭烟草碧顾影旧长鸣浩荡惟所适  

又  

蒿蓬相因依飘飘逐风起风力有时息零落在泥滓兰蕙幽且清扬辉被芳沚白露凝为霜华叶亦披靡蒿蓬何足叹嘅此蕙与兰兰衰有余馥犹足奉君欢  

又  

事夫移所天结髪愿终老朝花未改容零落同秋草涕泗沾衣巾沉思惄如捣妾有明月珠朝夕置懐抱虑恐生埃尘拂拭常自安得悬君轩照君即逺道  

杂咏  

泛泛湖中水盈盈水上苹霖雨激頽波惊风荡其根华叶半摧靡犹能播清芬惜哉无轻舟采掇及芳辰可以供祀事可以荐嘉宾堇荼美如饴蠲洁非所珍  

其二  

孤竹飐回风偃仆困泥潦屈节交枝柯虚心长自好美人隔河洲河水漫浩浩褰裳不能涉顾望伤懐抱卉物虽甚防生意非草草煦妪待春阳翘然起桔槁  

懐知已  

蒲苇满方泽林霏凝夕隂中有孤飞鸿嗷嗷吐哀音随风入人耳凄怆伤我心矻矻穷旦暮离思谁能任自非乏俦侣势异升与沉清论久不接何由豁尘襟寄言暇豫者勿疑朋盍簪  

圜扉燕  

乌衣翩翩刷毛羽年年爱逐东风起结巢偏向王谢家锦云作队烟花里翠幙凝春睡正酣梁间交语何喃喃晓起多应厌喧聒当轩不肯收朱帘往来无计入华屋误向圜扉寻止宿圜扉尘吟风日凄相呼相顾惊且疑经营何处香泥不入愁门传世俗愁人便欲从尔卜无端浪蝶与狂蜂也向檐前弄晩风  

墙外栁  

墙外谁家春满林緑杨万缕揺晴隂风花散乱自来去作意搅乱愁人心岂不见防陵桥东二三月好枝早被行人折又不见吴隄草荒秋露凉柘条空抱蝉声咽愁人愁剧心不移年年长与东风期  

栁丝长  

栁丝长揺春愁春愁万缕多如织容华销铄应难留江南春正好东风弄和柔纷纷绮罗子往来陌上头栁丝绾作同心结回嚬索笑争娇羞谁知同心亦易解盘旋百结空绸缪离亭二三月行人送离别骊驹曲未终柔丝已先折行人一去归不归执手相看那忍诀纵使栁丝千万丈折来难系愁肠絶我与韶华情更悭十年顿足圜扉间时向墙头看栁色有手欲折何由攀一心愿作双飞燕还作春风旧庭院飞飞不离栁丝旁却笑离人空断肠  

立秋  

久困炎蒸苦忻闻报早秋斗杓方右指大火已西流班扇行当弃南冠尚未投有懐如宋玉搔首不胜愁  

秋热  

入秋旬日后余热尚慿陵病体何时减愁懐此日増渇思金碗荐清爱玉壶冰便欲凌风去羁留愧未能丙申初度日承诸知已设酒殽相慰诗以谢之  

忽忽逢初度南冠惨别魂亲庭劳逺望客计向谁论力疾裁诗句攒眉对酒樽何时恩诏下春意满乾坤  

除夕  

羲驭无停防流光日夜催臈随寒漏尽春逐晓钟来爆竹传余响屠苏忆旧醅相看不成寐寂寞拥寒灰  

回南京经古城  

祠庙临江渚人家杂枣林霜轻冬尚暖水濶昼多隂客路惊衰鬓归舟惬素心从今各努力那使别愁侵  

暮春  

淑气届清和春游兴已过草晴香雾合花尽緑隂多事业孤衷在年华两鬓皤还期解羁绁紫陌笑聫珂  

雨后闻蛙声拟赋诗坛一律  

形势依山泽诗坛屡效竒池蛙喧鼓吹园茗展枪旗花底蜂衙集槐隂蚁陈移有时酣自战不许寸兵持  

乙未暮秋述懐呈诸同志  

忽忽流光九月初南冠又是一年余防鸿何事罹鱼网羸马犹存驾鼓车砧杵凄凉寒信早风霜揺落栁条疎不縁知已能相慰对景能无叹索居  

夜梦二亲  

双亲鬓髪久成丝千里闗河入梦思爱日瞻云情罔极下机投杼事堪悲风回过雁乡书断月满圜扉夜漏迟臣子立身忠与孝不才深愧负明时  

忆院中竹  

一别词垣数月余娟娟修竹近何如梦魂还忆林间醉诗句谁能节下书翠色凝烟春院寂清隂笼月夜窗虚迩来渇想平安报鸿雁无情音信疎  

丙申正旦  

青阳肇序际亨期民物熈然仰徳辉岂谓淳于犹系狱应怜伯玉已知非九重天阙瞻思切万里亲庭定省违忠孝两情何日遂镜中殊觉二毛稀  

咏雪  

慿夷剪水作冰花幻出人间富贵家檐溜凝寒珠错落庭柯压翠玉交加梁园赋就欢何剧剡曲舟回兴可夸安得登楼穷望眼乾坤一色莹无瑕  

早过直沽  

孤城近海晓光迟遥认归程望不迷潮水分流船上下人家相对岸东西市声喧襍商人集野色荒凉雁影低犹记前年留饮处菊花盈帽赋新题  

秋暮书懐  

极目闗山防夕阳况逢秋暮转凄凉愁思竹叶浮鹦鹉寒覔芦花当鹔鹴报主志存左顾思亲心逐雁南翔折筳拟卜余生事只恐灵氛也断肠  

和友人九日感旧诗  

谪仙胸次清无邉寻常赋诗如涌泉葛巾自漉槽下酒纶竿晴钓槎头鳊江枫染霜锦为幄塞雁书空云作笺客中对景良自慰何用感昔悲暮年  

已亥人日  

才入新春昼漏长熈然万象媚春阳俗传七日为人日身在他乡忆故乡风色渐催花信至栁条轻浥雨痕香慿谁挽却瓯江水散作流波洗别肠  

辛丑九日  

防年重九愁中过不似今年思转愁南浦云迷鸿雁字故园霜冷菊花秋纶音已喜覃恩泽涸鲋谁怜久滞留破帽不禁风色却嫌蓬鬓日飕飕  

自悼  

生来志气薄云浮七尺微躯不自谋抱戚噬脐应已晩沉酣濡首亦堪羞花间朝露晞春日霜后陵苕怯素秋老眼怕垂杨子泪且须含笑看吴钩  

追和束里诗韵一絶  

与子别来久相思日防回有时成邂逅多是梦中来  

问菊  

试问故园菊今年竟若何想经秋雨后零落旧枝柯重九前一日同侪者举唐人况复明朝是嵗除之句要余仿此赋之  

梦回孤枕夜更长月转西楼雁唳霜冷落不禁情思苦明朝况复是重阳  

秋夜  

掣铃击柝声相乱拥被披衣梦未成月色相亲如有意夜深犹向隙中明  

丙申南还舟发通州  

官舸乗风五两轻寒流泊岸浪花生张家湾上频回首记取南还第一程  

暮春  

孤馆凄凉客思淹忽闻春暮半开帘东风緑遍堦前草何事偏教鬓雪添  

见花  

乞得花枝洒泪看满懐愁绪万千端故园亦自开桃李门掩东风细雨寒  

## 石仓历代诗选卷三百二十一下  

明　曹学佺　编  

明诗初集四十一下  

程本立  

惜日短　嵗十二月二日同诸友访环中老人于西溪隠居遂命题各赋一篇  

我志在千古此生无百年百年亦苦短白日如奔川光隂旦复旦把镜心茫然历看古贤杰勲业照简编安能不努力坐待雪盈颠羲和驾大龙为我迟迟鞭  

春宴分韵得塘字  

夜雨不湿泥晓云低度墙嘤嘤鸟求友我情曷能忘蔡氏雅敬客羣贤集中堂及兹春节宴所欣在余芳长吟何纡徐短歌或慨慷从来文字交岂徒弄杯觞华风荡碧草緑水泛回塘嗟哉咏归乐孰与曽防狂  

雪佛碑  

天花隂坠空平地忽三尺异哉西方神现此水精域胎非托摩耶意叵劳刻画乃瞻白玉相安用黄金饰一洗热恼心悉依清净力红日起扶桑终焉化无迹其无本非空其有亦非色君看东逝波沧海不可测我来凤凰溪古寺久荆棘摩挲雪佛碑碑断字莫识金石亦已壊况非金石质万事等幻影感之三叹息  

赠商濳戴珪  

钓泽可物色力田亦名科畴云山林士不为汉网罗有客善沈晦古镜垢弗磨行货区寰中逺游笑且歌驱车太行坂捩柁杨子涡雪涛接溟涬空翠亘嵯峨险途亦良苦胜览不既多治生各有术藏器心靡他人疑望市利尔自乐天和得酤百钱酒輙使两颊酡乾坤一睥睨万物如尔何我昔岩壑居幽期结云萝今悲白黒染岂幸青紫拖夷门宫舎冷愧尔频来过将诗勿浪传为我自吟哦  

发郑州  

驾辕指嵩洛发轫涉京须两厓忽劖削一径中萦纡氊帷命低褰雨雪恐霑濡端居岂不乐顾乃兴叹吁仆夫尽徒跣轨辙多泥涂仁者念同胞饥寒切吾躯行行敢中止戒之以徐驱  

过黒石渡  

邙山障黄河洛水崩黒石方舟载车马烟雨行人立我昔将王命北渡祠河伯兹来复轺传观者笑曽识圣君禹功齐神龟当复出  

出洛阳城  

挽辀上天津伊阙当我前连峰左右起奔走相后先古来五岳内嵩髙极中天仪刑正四表襟带流三川河山固王室岂直金城坚汉业此中兴周都竟东迁壮游快一览遗迹悲千年頽垣旧谁筑野蔓栖朝烟  

斋宿皇陵夜起俟王驾  

济济肃冠佩隠隠聆和鸾彤庭烱斜月松栢飒以寒神山卫皇陵左右龙虎蟠孝思穆宸王心岂遑安秋尝日维吉夙驾夜未防骏奔执笾豆臣亦备祠官所职在诚恪匪曰盛容观斯言告在列同心臭如兰  

中都早行  

鸡鸣登前途白日未出海堠傍坐之久桑发光彩安知云雾起倐忽隂晴改我行正愁雨亟去复奚待此意难重陈无由诉真宰  

过池河驿  

萧萧牧鸣马辚辚挽征车人生各有役我何念安居东冈上初日雾暗未光舒依依见亭堠暧暧经村墟我足日以趼我仆日以痡自非得神仙岂免劳形躯  

惠云塔  

老禅西来兠率宫金昙舎利开芙蓉平地起作寳光相七级上凌天九重摩尼顶珠现穹碧丹霞掩映鸡足峰八牕玲珑悬皎月层栏翠滑扶神龙我欲乗虚求帝释云梯高峻红尘隔檐铃停语寂籁冷白鹤飞下苍烟夕  

题竹石小畵  

玉堂仙人松雪公写竹正似石室翁云林道人虽后出往往落笔生秋风吴人好书仍好畵百年遗墨千金价比来何处得此图松雪云林此其亚娟娟嫩玉才数茎烟梢雨叶纵复横洞庭寒骨沈水底铁索下取蛟龙争却忆江南旧池馆笔牀棋局何萧散一行作吏事便废十年不归梦欲断松雪子孙今几人云林弟子谁逼真得归故乡倘相觅竹枝挂我头上巾  

杨花曲次友人韵  

君不见陈宫美人张丽华春情轻薄似杨花兵尘吹入景阳井荒城老树啼寒鸦又不见隋堤一千三百里炀帝龙船压春水锦帆飞不到天涯腥风战血杨花里噫嘘唏陈与隋山川虽是国巳非年年三月杨花飞江南江北啼子规  

合州  

合州楼前江水合合州楼外青山匝倚楼西望雨溟溟顺水舟来飞两楫阆川山水天下稀不如合州可忘归街头彷佛吴门市人家瓦屋白板扉买鱼沽酒醉今夕相逢谁是吴门客鸡鸣风雨梦初醒隣机轧轧村舂急  

铜梁县  

铜梁县庭公事少铜梁县市官桥小上山下山石作街街南街北人家好人家好农不好商婚男嫁女不出乡香芹煮饭有稻木绵纺丝衣有裳陈郎邀我青樽满情多已觉回鞭懒酒酣欲写铜梁歌百钱买笔紫罗管  

浴凤沼  

凤鸟从何来来止桐溪傍锦毛濯春雨防翮晞朝阳苹藻动浮彩兰芷吹幽香凤去今不返空余鸥鹭行  

桐溪  

梧桐防清溪溪水波粼粼上有五色鸟下有黄金鳞秋雨洗白石春风生绿苹愿学羊裘子时来垂钓緍  

横湖  

横湖如匹练风景此中稀日暖赤鳞跃天晴白鸟飞寒松蟠石岸春水没苔矶几度斜阳晚渔舟渡口归  

东山  

陟彼东土山惘然思谢安草露湿我衣海日升岩峦愧无如花妓醉舞追前欢飘飘谷风来吹堕头上冠  

题李典仪云东卷  

母老今犹健儿行久不归一官淹白首万里梦斑衣越郡东溟濶秦闗西日微只将双涙眼日日看云飞  

许州东屯杂诗  

东屯归欲晚西涧立多时病眼青山怪幽情白鸟知十年无旧业九日有新诗采得篱根菊馨香好遗谁  

其二  

丘园莽萧瑟客子暮徘徊山是钧州起河从郑邑来衣冠余古墓歌舞只荒台野哭谁家妇秋声助尔哀  

其三  

径捷车行少溪深马渡迟地临长社邑民指太丘祠所历多懐古余生岂好诗据鞍欲吟啸风雨忽凄其季子奉祠浚井得奇石三辍一以赠长史张均倡和有作次韵  

偶从深井得元是太湖来艮岳无仙仗昆明有劫灰忠臣厉齿泣征妇望夫回不胜怀古意防笔赋崔嵬  

过呈贡县  

马头呀海口鼇背防云根雁塔城南寺渔家水北村天朝无外国地气近中原愿易伽宗部居官长子孙  

晩至晋宁州  

落日孤城小轻烟一水斜青山防氏崄绿树僰人家絶塞无来雁荒城有噪鸦多情此州尹劝酒説京华  

观梅分韵得枝字  

只道花如雪如何鬓亦丝客中今日腊眼底去年枝地暖春归早江寒月出迟诗情似何逊惆怅立多时  

送景德辉教授归越中  

斗酒都门别孤帆水驿飞青云诸老尽白发几人归风雨鱼饭烟霞鹤氅衣溪山无限意予亦梦柴扉  

又得永字  

秋风络纬啼金井月色楼防漏声静美人远在天一方何以慰我心耿耿玉关不夜嫦娥老银汉欲冰河鼓冷强把相思托凤箫小阶吹转梧桐影  

京索道中  

路从京索上坡陀于此劳人感慨多徒割鸿沟分楚汉终归龙凖一山河大风沛邑台中筑半夜虞姬帐底歌千载兴亡俱寂寞羣山起伏自嵯峨  

为黄伯昂题君山别业畵卷  

畵图林壑起云烟使者高怀寄静便背郭真成浣花屋看山如坐洞庭船柴门黄叶邻僧扫石径苍苔野鹿眠如此故巢劳逺忆只应头白是归年  

栢峰为希仙道士作  

何处仙家紫翠房一峯烟雨栢苍苍羊眠白石云根烂麝过青苔雨气香羽节凌风天入籁防囊乘露玉为浆头颅我巳将华发便欲传君却老方  

乳石诗【`并序`】  

象贤奉常得异石于演乐堂典宝周翁识之云道州乳石也奉常欣然以诗见遗余尝怪李翰林集有云荆州玉泉山多乳窟中有白蝙蝠饮乳水而长生其大如鸦典宝荆湘人欲一问之未暇也今以道州乳石言之则荆州乳窟可知矣然又闻王烈入山得石髓青泥流出随手坚凝气味如秔饭按仙经云服之夀齐天地窃谓髓之与乳皆石之脂也髓其凝者乳其液者乎服髓者夀则蝙蝠饮乳而不死亦无足怪矣独未知遯世长往之徒亦有服乳而长生者乎因赋诗答奉常并呈长史公且欲质诸典宝翁也  

闻道山中乳窟多乳泉流出石为窠洞门到夜飞蝙蝠驿路何年载槖驼野色忽看新防嵝水痕犹认旧旋涡岂无青髓香如饭老我黄尘奈尔何  

寄题严氏苍云楼  

严氏子陵后也今居上虞山中楼名葢取范文正公云山苍苍之句云  

严陵滩下水潺潺千载髙名宇宙间风节最称东汉士子孙犹隐上虞山沧江烟雨羣鸥没落日云霄一鸟还好倚楼居同极目久淹官署独何顔  

送洧川吕主簿被荐赴京师  

儒生有防致时康送子城南别意长四十脱身辞簿尉九重虚巳问贤良舆杠往往农功后桑柘隂隂官路傍洧上曽过见佳政于今父老不能忘  

次韵贝原翚留别  

原翚乡先生贝廷珍仲子也兄弟五人三人出仕兄原宪都府经历弟季翔楚府纪善而原翚今宰武安邑以考满赴京师相见于大梁因赋诗留别  

客里逢君説故乡留连樽酒过斜阳汉时循吏称三异马氏佳儿识五常老去只惊搔髩短醉来那觉放歌长明朝相送城南路记取槐隂四月凉  

其二  

五年官舍汴州城一见乡人倍怆情赖有寒氊留客坐可无春酿与君倾北来山水登临倦南去音书感慨并何日吴松江上住两簑烟雨约舟横  

过五河县  

龙窝驿近鼓声催转柁倾帆沙岸隈共指深渊最空洞岂无神物待云雷风晴杨栁如看畵水绿蒲萄始泼醅浩荡好逢春色里诗成南雁忽飞回  

凤阳东关  

东关发船烟霞开城郭山川何壮哉长淮千里出桐栢庆云五色近蓬莱汉廷书生有贾董梁园词客皆邹枚自叹无才日樗散金门退食尚迟廻  

髙邮夜泊  

城楼月色见觚棱城下官河夜欲冰返照疎林皆野烧残星别浦是船灯腐儒食禄曽无补倦客思家已不胜春雨五湖烟水濶荷簑归去下鱼罾  

和张德麟纪善初度韵  

东风驿骑始南还晩兴留人食尚寒泰华黄河观未了阳春白雪和皆难山香舞处花如雨海月飞来玉作盘但愿此身俱老健年年此日共清欢  

送王幼度待制致仕归大梁应教  

簮笔三年直禁坡扬舲一日上淮河归来疏傅黄金重老去申生白发多野陌早花才防缀官亭新栁已婆娑梁园到日春如海儿子将军奈乐何  

赠庄浪王镇抚  

左陈书史右弓刀谁道边城军务劳万马秋风肥苜蓿一防春水醉蒲萄山山部落西戎静夜夜旌旗北斗高正是太平无事日不妨诗态忆吾曹  

入益门  

蜀关秦岭路初分叠嶂层厓日易曛飞栈下临千尺磵行人上惹半山云髙堂烟雾曽贪畵险道风湍却厌闻万里敢辞筋力尽捐躯未足报吾君  

嵩盟九日次井泉百户韵  

天涯九日一登楼应是黄花笑白头脱防不妨同醉倒拂衣安得便归休山盘晴谷深藏寺水缩寒溪浅露洲上马荒城向昏黑休教鼓角起边愁  

送鱼课司使霍思诚赴京师  

三年官守滞蛮荒万里羇魂度太行居有马韀留客坐食无鱼鲊寄亲尝晴天梅树常含雾腊月山花不受霜辞满得归人共乐将诗送别意茫茫  

题滇阳小景送云南通守朱绍祖考满赴京师  

城南城北作春游父老逢人説郡侯田野只今无外事衣冠何地不中州马头红雨花将尽海子白云山欲浮昨日新知今日别可堪东望独凭楼  

滇阳二月粟花盛开皆千叶红者紫者白者微红者半红者传粉而红者白肤而綘唇者丹衣而素纯者殷如染茜者一种而具数色絶防丽春谱之所云  

鄯阐东风不作寒米囊花似梦中看瑚旧是王孙玦玛瑙犹疑内府盘嘶过骅骝金匼匝飞来蛱蝶玉防干瘴烟窟里身今老春事伤心思万端  

昆明池  

昆明海水不成潮一镜涵空山影揺明月碧鸡飞夜夜白云苍狗变朝朝登临未必南荒恶瞻恋其如北极遥汀草汀花自春色无人同放木兰桡  

晚至安宁  

连然驿路马曽谙落日行人思不堪地极九州铜柱北山蟠六诏铁桥南汤池水底皆阴火盐井烟中半夕岚廻首蓬莱天万里忍教尘髩白毵毵  

自姚安出普淜  

层关飞鞚出寒云万木归鸦乱夕曛山自蜻蛉川口合路从鹦鹉岭西分道傍筑室新成市塞上屯田久驻军逺客谁无乡土念悲笳吹动不堪闻  

过小云南  

眼明百里眺晴川洗我悲辛一逈然山气成云无五色石光如镜有千年荷戈戍士终怀土卖劒居民尽力田自古华夷归混一今人未必重开边  

过赵州  

青山环抱水争流行尽云州入赵州四野耕耘多乐嵗诸蕃出候不防秋过桥花竹前村近入谷松萝小寺幽妻子谁能免相忆他鄊虽好莫淹留  

邓州驿  

平冈走马神摩洞荒驿闻鸡邓睒川丹壑泄云朝翳日玉泉阴火夜生烟一年残历愁来简万里新诗老去编山水不殊人事异中原归计正茫然  

鹤庆驿防吴人冯广文闽人林税使  

马啼蹴徧阴厓雪直向居庸塞外行日落忽闻牛背笛川平始见鹤州城秋风千里莼丝滑暑雨三山荔子生迁客相逢话乡土天涯何限未归情  

陪临安府官僚游龙潭  

临安山水似江南天气况当三月三往往挥毫逢鹤埜行行骑马过龙潭载歌白雪谁能和试饮清泉亦不贪记取人家畵栏曲桃花一树倚春酣  

登云南城楼  

汉武开边事可稽滇池逺在夜郎西已闻郊庙歌朱雁复道山川蘸碧鸡王业无如今日盛才名孰与古人齐自惭作赋非司马万里登髙意欲迷  

题三余斋卷送钱椽还乡  

白门送客日已斜车马塞路风吹沙金印何须大如斗锦城不如早还家雨夜空庭惟木叶雪晴深谷有梅花三余斋中自足乐闭户读书双髩华  

送教授致仕归金华  

六十看山眼未昬草堂归去卧烟村朝廷已许乞骸骨衣食未须忧子孙上马天风吹蓆防落帆江月到柴门芹炙背区区意他日难忘献至尊  

送终南道士还山  

脱履都门骨已仙山中故物尚依然寒牕火伏烧丹灶暖谷烟生种玉田一马防来齐万物双龙化去历千年长生久视宁无诀安得从师老洞天  

题画  

瀑雪青天落松涛白日飞罢琴成独赏得趣在忘机  

舟中杂兴  

蔡河百折到沙河沙河入淮风浪多使者官船夜须发奈尔长淮风浪何  

又  

十日舟行不见山沙河多似蔡河湾舟人忽报安丰近指防数峯烟雨间  

题山水钓渔小畵  

人间万事一丝轻江上数峯双眼明老我不归空看畵秋风又到洛阳城  

题梨花锦鸠图  

万花深处语黄鹂花底能无挟弹儿自在两鸠春寂寂一枝晴雪立多时  

题畵送人归越中  

十年归梦落沧波一日飞帆渡浙河指防南山最青处故巢依旧白云多  

杨州四絶  

逺水疎星影动摇西风落木景萧条伤心一片船头月犹照扬州廿四桥  

题子昂烟波归兴图  

此生只合住湖州罢得微官任白头尽买太湖三万顷烟波随处着渔舟  

过渑池问路于一叟指邑西土丘曰路从此去此地罢兵台昔秦赵防盟处也诗以识之  

青山四顾似环滁千载荒城百战余问路罢兵台下去邑人能説兰相如  

华阴驻马桥  

絶谷层关路屈盘斜冈侧嶂石巑岏今朝驻马桥头立华岳三峯正面看  

滇阳病起  

天涯病后命如丝岂复形容似旧时有客相辞汴州去传闻正恐到吾儿  

题山水小画  

太湖三万六千顷七十二峯湖上山草阁酒醒风雨过棹歌声在水云间  

题浦人画梧桐竹石  

锦石成山花满川子孙一旦鬻平原疎篁古树苍厓雪茒屋看来已百年  

## 石仓历代诗选卷三百二十二  

明　曹学佺　编  

明诗初集四十二  

韩守益  

过长风沙  

长风沙风髙沙濶天无涯红云画舫揺双橹宦游防见芦花飞芦花飞映晴雪身世飘零不须説四海皆兄弟无端对面分秦越丈夫莫学冷暖情襟懐磊落肝胆明明朝去作朱幡守万树巴山隔帝京回首长风沙外程  

桃源图  

闰秦吕政吞六国虎视咸阳威赫赫百尺坑书焰红黔首欲愚愚不得长城之役骊山徒逋逃首防何地无携家竟入武陵去一区山水如蓬壶就中寒暑无正朔剰种桃花记开落炎风吹散鲍鱼腥马后之牛相继作家人父子何优防男耕女织无离忧空闻太古葛天民只隔潺湲一水流渔郎忽作花间梦一日千年防霞洞清樽美酒醉复醒扶老携童走相送扶桑光射明朝阳瑶草露重涵幽香起来恍惚梦始觉归舟一棹春溪长时惊俗骇追踪迹翠老红飘烟羃羃仙耶凡耶总莫知万古髙山倚空碧  

过九江  

夷险休渝节勤劳莫问家暮船维柳树春水泛桃花庐阜依霄汉江洲对渚沙多情白司马文藻咏琵琶  

泊江渚  

舣棹芦花渚江天夜向中月明银色界波静水晶宫进止诚关分升沈逈不同岂能终黙黙长啸问穹窿过采石有懐李白及过彭蠡有懐陶令  

制作隆中古寥寥大雅音文章关有道天地岂无心白也才何逸时哉陆易沉蛾眉亭外月还照大江浔  

其二  

扰扰元熙事相将晋鼎移豫州归宋日陶令弃官时嘉遯非干誉髙风不易追如何吊形迹长使后人疑  

懐逺县  

治平今有日因得逺人懐一水牂牁逺千山翡翠开竹祠依涧壑县郭半云霾我正询民瘼苖顽莫浪猜  

发桐江驿  

早发梧江驿新晴宿雨収暖风寒食后啼鸟緑隂稠到处停兰棹逢人问象州隄防多防盗终夜整戈矛  

谒罗池庙  

尝闻柳州栁今到柳州城谒庙双旌去看碑百感生逺人严祀典遗像着髙名庭树参天緑神来瘴疠清  

迁江县  

驻马迁江郭悬旌映落霞山危开八寨县小只三家望望依前戍呜呜起暮笳晚凉生廨宇中夜梦京华  

告归养  

岭海迎秋瘴雾披京畿清晓露华晞青宫恩重令终养白发心劳梦逺归椰叶雨晴鹦鹉语木绵风暖鹧鸪飞眼中无限乡闗意含笑花前看锦衣  

黄牛庙  

丹扁书掲峻扄千章乔木雨余青云崖物像偏惊目雪岭春湍走建瓴常祀永颁昭代典扁舟多赖济川灵长懐马耳徴竒梦我有深衷托荐馨  

宜都一览楼  

层楼飞构壮宜都云影天光入畵图千里莺花连陇蜀一江风浪接荆吴烟霏山色时浓淡雨杂滩声自有无防度凭栏倍惆怅白云飞出寸心孤  

纪梦  

连旬风雨梦林泉茒舍斜连竹树边晓起分明向人説几时江上买归船  

张商英祠  

依阿新法疏髙铨监税荆南倐左迁为信生生出因果东臯犹有施僧田  

玉泉寺  

青壁丹崖照锦霞名山深处佛为家髙峯想与银河近好上秋风八月槎  

吕防城  

英雄分据国为三呉蜀风云入笑谈多病阿防终一防古城依旧向江南  

附姚广孝【`法名道衍相州人有逃虚集`】  

按姚少师或以为呉郡人余观王弇州笔记云少师栖逸禅宗中婴世网既参佐命卒叛初服互逃儒释之间安获进退之所其诗如入忉利天虽自快乐未就解脱魔障既深终当堕落弇州此论因其力賛文皇靖难之师而致贬也然少师实不荤酒婚娶似亦坚守其师教矣诗则恶可废诸  

石经山【`并序`】  

石经山在燕之范阳郡峯峦秀拔若天竺山故称曰小西天隋大业间有法师静琬者处是山愳圣教有难不能流通于是发愿募縁敦工凿石为板刋造一大蔵经储积于山以备其后法师首刋至唐贞观初仅成大湼槃一部而法师乃卒其后子孙绳绳化亿万人乞钱粟刋造余部历辽与金然后完此一大蔵贮于岩洞者七地穴者二洞以石门闭之穴以浮屠镇之自隋唐辽金及元碑碣森列照映岩野然而累经干戈无秋毫之犯洪武二十一年嵗在戊辰春正月廿一日余奉防往观念法师之愿力宏大坚固是山之泉石灵异清秀故赋是诗镌于华严堂之壁虽未足彰法师之幽光庶以纪兹行之嵗月而托其不朽也诗曰  

峨峨石经山莲峰吐金碧秀气钟芯题胜槩拟西域竺坟五千卷华言百师译琬公惧变灭铁笔写苍石片片青瑶光字字太古色初非一代就用借万人力流传鄙简编坚固陋板刻深由地穴蔵髙从岩洞积初疑神鬼工乃着造化迹延洪胜汲塜防虞犹孔壁不畏野火烧讵愁藓苔蚀兹山既无尽是法宁有极如何大业间得此至人出幽明获尔利乾坤配其徳大哉法心吾徒可为则  

自阜平县过大山二百里抵五台游览成咏  

阜平从西来大山与连谷层冈历千重一磵过百曲劔铓露逺峰练色纾寒瀑虎迹屡惊人鸟道长仄足霞光闪危峤云气沍崇麓乱蝉咽隂吹幽禽响佳木断径鸣孤猱平坡走羣鹿万蘤杂红紫众叶纷青緑木皮野客衣石广山氓屋遐方日寻胜空林暮投宿漫游知自许纵览厌所欲防当登五台清凉我心目  

送友人之松江得曙字  

潮来沙碛平月落海门曙汀蒲转风叶堤栁揺烟絮江头春可怜天涯人独去有歌送君行无酒留君住雪浪没沙鸥云帆出江树回首读书声青山不知处  

送灵隠钦老  

昔从冷泉游今见冷泉主迢遰来石城袈裟带松雨去住自无意何暇计出处官舍晚相看竹边不知暑尚论古人心还举尊宿语歘尔返故庐惆怅独延伫  

蠡口夜归  

日没渡口昏水风着人热渔灯带萤火微光互明灭舟人报水程路逺行欲歇故山不分明目尽心力絶遥想山中人待人仍待月  

题怡上人松风阁图  

万松苍苍蟠峻岭久向耶溪夸絶境道人层构万松间宴坐长年乐深静灵飚歘来岩谷口髯君忽作蛟鼍吼喧豗直遣岭猿惊振迅或令山鬼走须臾瑟瑟复萧萧初如笙竽再如韶裂石声欺匡阜瀑奔雷势压钱塘潮清竒自适烟霞侣冷落岂宜筝笛耳长夜寥寥四壁空赢得此心如止水黄鹤山中浄名老援笔圗成过荆浩金华太史制雄文秋色南山两相好  

且停寺【`并引`】  

寺在内丘县西山中晋佛图澄之所建也奇峯乔林清泉修竹境致幽絶非他山可并昔虢太子于寺驻马曰且停寺有碑在焉  

老年落魄犹非昔破防遮头谁识得不问水郭与山村杖藜到处寻陈迹西丘地势一何壮建国当年夸石勒竺师赖有佛图澄问道从容降词色至今禅刹遗磵阿松扉昼掩萦烟萝水流涓涓水乐奏山木黯黯山禽歌樵人牧竪不敢到竹迳云断惟僧过有碑千年字漫灭忍使老眼空摩挲神僧去久山无主谁听塔上风铃语古往今来一笑间不用悲歌泪如雨  

天界寺  

香刹依天极彤云拥地维龙蟠新赐额龟负旧刋碑金铎鸣风殿珠幢影月墀遥瞻晨祝罢处处蔼春熙  

送友人之武林  

我住城西寺君归湖上山马声知驿路树色认乡关逺戍霜鸿惨荒汀雪鹭闲自怜堤畔柳愁绪不禁攀  

过磵东赠马生  

素抱厌尘缘林居自澹然鸟啼青磵曲樵唱暮钟边香几流松雨书帷閟竹烟常时賔客至随意煮山泉  

访道权上人宿城南  

逺寻应不惮况尔祗同城一榻留人处孤灯照雨明藁添新觅句琴变旧弹声此夕谐欢笑元非徇俗情  

题张山人适乐圃林馆  

开牖依林樾迢迢去市遥翠低承雨竹绿碎受风蕉夕岭还侵戸春流欲断桥主人缘爱客时为出山瓢  

和徐一防逰龙山杂赋二首  

翛翛一禅宫楼台隠金碧松关掩呗音花龛锁云迹羣僧礼祖余香灯自长夕  

出崦不逢山长江波淼淼落日下遥汀寒云翳沙鸟延伫目难穷孤帆来树杪  

师林精舍遇盈师夜坐  

空林长掩关闲云去无迹偶来值禅侣清谈忘永夕坐久磬声沉松堂一灯寂  

题观音岩  

髙阁临虚如履地长江万里来无际世人可到不可留只许禅僧仝结制乱帆来往逐云飞隔岸淮山拥翠防大士岩前常宴坐孤灯夜照客船归  

秋日登海虞致道观  

琳馆无尘真福地门前万竹自青青丹成井底飞双鸽桧老坛边布七星鹤舞出林朝每见龙吟归壑夜还聼我来祗为逃秋暑非是寻仙问道经  

秋蝶  

粉态凋残抱恨长此心应是怯凄凉如何不管身憔悴犹恋黄花雨后香  

题聪上人山居图  

结楼曾向万峯间放鹤归来锡已闲夕景无多樵唱断疎钟寒溜绕空山  

附郭登诗【`字元登武定侯英诸孙也后积功封定襄伯`】  

谒洞庭君庙  

停舟一拜洞庭君古庙荒凉对夕曛鸟迹下庭书作字蜗涎侵壁篆成文江通巴峡风涛壮山过宁陵楚蜀分箫鼓不来鸦阵散满阶黄叶自纷纷  

澧州道中遇雨  

苦隂三月黯晴晖道逺心忙思欲飞山鸟莫啼泥滑滑瘴烟才起雨霏霏夜长古驿闻鸡早日落荒林见客稀困倚肩舆厌沾湿幸无尘土上征衣  

岳侍讲自谪所取回京  

早登黄阁赞经纶欲报君恩敢爱身青海四年羁旅客白头双泪倚门亲鸣珰又喜趋仙仗补衮还思用旧臣谩道归来心便了天涯多少未归人  

哀征人  

天连离水鸣呜咽战马无声寳刀折寃鬼惨酸啼夜月青燐荧荧明又灭照见征夫战时血  

客中春晚  

逺塞书难寄空庭花自开旧巢双燕子今嵗又归来  

## 石仓历代诗选卷三百二十三  

明　曹学佺　编  

明诗初集四十三  

许继  

祷雨葢苍山龙湫时以邑宰命往  

有秋望成稔中夏伤旱干焚惔势日殷烈若火燎原良宰念农力悯恻心靡安天泽茍弗霈嵗功复何观推诚契神虑幽感通巫言风云倐防晦防使天瓢翻奉言谒龙府万叠淩云关所将慙匪徳曷敢辞险艰仰彼庚桑子惠兹畏垒山防倘能格大穰行当还  

梦友人  

山河阻且长倐忽梦京师非关仕途念良由亲友思嵯峨黄金殿晃朗白玉墀武卫俨森列文班盛逶迤凤吹逐天风飘飘彩云飞故人喜相遇瞻望同此时欢笑若平昔谁言有暌离觉来山欲夜念之情转悲庭空霜月冷修竹吹凉飔感此寒暑变嗟彼音问稀嵗晚守穷巷中心君讵知  

四明山道中  

山行入微迳险絶不自安始盘幽谷底复出层峦巅左倚千仞壁右瞰万丈渊石栈翳云木洞壑号风泉飞流从空下飘洒如云烟下视不可极目心茫然仰兹名山秀灵境髙中天虚明日月戸上与列宿连便当揽八荒恍惚飞仙跻攀力虽倦旷望意乃宣夜寒山月白聊宿于公禅  

述懐寄脩德  

昔逰登四明回望天台峯苍茫见逺色积翠浮遥空维时凝雪霁石晓玲珑髙寒心骨清炫燿目力穷八表降云气万里来天风想像琼台观杳在丹霞中归来愿逰覧及此春花红真源隔迷途旷絶不可通烟萝冷秋月夜雨鸣梧桐梦寐发幽感徒嗟尘累防王子吹笙侣髙情谅谁同清言契夙心奋策得所从振衣石梁上思蹑飞仙踪飘飖从遐观不必升华嵩佳逰复我愆有懐郁忡忡犹怜双飞鹤来岩前松  

客居  

客居半亩园葱旧连虚迥华池映危构光彩垂天影山花开又落夏木变流景琴书含余润绿隂昼方永飘飖清风来焕烂朱阳炳遥风际天末旷目时一骋玩物等荣辱忘已齐喧静闲将咏言适逺使尘累屛一为人事感忧来岂殊境何如理荒畦相呼下烟岭  

述懐赠知己  

驱车即长道棹舟越广川悠悠欲何适自谓将登天飘飖广莫风浩荡沧溟烟下上九万里瞬息心茫然逺逰良未遂于焉暂周旋空山积春雨莱草生石田矫首望天末倦翮思孤骞  

嵗寒三友图  

孤标郁深翠劲节挺寒绿复此雪后花娟娟莹如玉风霜惨阳林氷霰沍隂谷枯悴纷相借于兹见髙躅贞心谅已同盟好在幽独转念繁华姿中道何反覆  

夏日竹间独坐  

徘徊丛竹间竹深气弥清微风引天籁飘洒何泠泠天髙白日午景彻朱夏明密防爰可托静念娱幽贞遥空望层巘逺黛积深清时见孤云来复与飞鸟幷顾境已逺世长啸忽忘形惜无会心者共言千古情  

秋夜  

寒风吹疎林霜叶坠鸣雨懐思倦遥夜清梦了无与揽衣起回惶人静月在戸孤鸿亦念羣哀哀呌云渚来者方云至往者不可沮孰司槖籥机一气奔寒暑天运无始终人世有今古  

中夜闻风雨满林明旦即为重九情之所至輙见乎辞  

梦觉清夜分林塘响风雨虚懐怯病枕展转心自语重阳适兹日兴感眷时序柔道方彚征嘉名固宜与嘹嘹防鸿翔摵摵凉叶委抚迹徒有悲抽思谩无绪登髙明发新寒薄衡宇黄花满山篱采采懐俦侣  

立秋前作  

雨止暑夕凉长河有秋意振衣风入谷顾影月满地于喁天籁虚凝静池光媚清景晤深懐幽感已随至平生山泽谋终嵗不一遂徒成守兎株安用屠龙技乾坤一身渺日月百年驶长怜故山云夜夜劳梦寐  

雨望  

萧摵木叶声惨淡山云愁郊扉度清夏一雨惊凉秋茆茨望不见苍莽非旧丘羁情信怏怏世事良悠悠行人夕已稀耘者方未休烟深语俦侣草上驱羊牛畚锸岂不劳志愿无外求所以沮溺徒不为尧舜忧嵗功叹已矣慨然懐緑畴  

自双溪将还家月夜有懐作  

月圆当今夕客还明旦天空影自流道逺情犹间徘徊清辉间乔木夏隂散凉亭萤暂歇隂沼蛙方乱匡牀寝不寐病骨劳展转青灯照愁心幽花为谁灿鸡鸣起促驾路出烟林畔半生羁旅踪江山浩兴叹  

夜宿浄土寺  

月上山牖白风来石牀冷山深气如秋清景心独领平生尘外意幸遇人事屏谁令坠迷途趋喧乃违静猿鸣幽谷口鹤唳古松顶胜境难复留晨征度云岭  

度铜岩岭  

鹃啼山月落旅枕乡梦返迂途谢平臯首路指崇巘石门天梯峻迳逐苍崖转谷树碧云深涧花红露徘徊望故隠我行亦未逺风景岂不佳羇懐自难展  

九日  

髙风驱俗尘霜日丽寒素以兹幽旷懐可使佳辰度黄花已在手樽酒故人遇广野接平冈复得闲余歩天空目自逺景豁心已悟兴尽即言还宁悲九秋暮  

山行憇林下人家  

暂登山上冈复憩林下扉入林坐苔石黄叶飘人衣穷秋野色改遥隂际寒晖悠悠岭烟孤飂飂谷风悲情来欲何语兴尽自言归带索老忽逢因思荣启期  

对雨  

沈沈时雨积防漠晦平莽卧起人事闲临轩坐虚敞繁林滴余润曲池散清响去家徒有思出门亦何往山深乱云合村暝孤烟上飞鸟望不还空愁结遥想  

题纨扇  

霜筠托氷练好合两无忤白月当太虚团光溢寒素中心抱明洁耻受炎尘污顾盻风自生时哉岂徒遇为欢殊未极秋凉入庭树  

山斋杂咏  

幽谷吐灵气清明凝上浮遥升羣峯顶薄空蔼悠悠映日光且洁因风卷欲収无心自揺曵寓迹宁滞留怡我静者妙聊用忘余忧【`右白云`】  

碧霄静风露纎翳久已灭清辉满瑶台素影流银阙苍茫九万里皓若氷玉洁天歩夜迢迢但见疎星列髙懐自无欲对此方洞彻【`右霁月`】  

幽兴何所极逺有天际山髙空静无滓秋入层峯间微风扫烟黛薄云笼晓鬟黛鬟不足惜何物乃相关谁言是中意使我心独闲【`右逺山`】  

竹林王氏索题  

神僧昔渡海覆舟耀灵踪不随沧溟去化作青芙蓉宿云晻暧深夜雨苍翠重抟桑炫初旭辉耀在髙峯【`右覆船晓日`】  

亭亭霜雪干隠隠烟霞岛孤絶幽势多澄湾下相抱暝光澹将夕霁色浮初晓时有辽东禽飞来海天窅【`右松屿晴岚`】  

溪山明且秀美景如越中投竿属清夜扁舟若乗空波流澄素光丝纶飏微风絶胜寒江上急雪欺孤篷【`右剡溪钓月`】  

石磴缘苍苍负薪下层峭歌声相应发山木闪残照近惊幽谷响逺答清猿啸欵乃江上音烟波岂同调【`右下岭樵歌`】  

夜宿期王修徳不至  

城西挂纎月夜色回春迳出门所思花露沾衣净悠悠醉余意寂寂静中聼灯暗清漏初烦愁乱孤兴  

春郊送别图  

长郊夜来雨物意有春色树霭散晴晖川光泛空碧深将一杯酒逺送千里客佳景念暌离恨随芳草积  

杨隠者宅观菊  

谋拙生事防安取沽酒钱佳辰耻虚爵黄花负秋妍敛襟倚凉风举首望逺山真意固有在薄俗漫相怜  

其二  

渊明虽一仕苦节无与对环堵何萧条聊作归田计髙情自天游纵浪尘物外懐古意徒深清风自千载  

其三  

百卉竞春时谁言有秋菊凄然风霜荣耀惟尔独思将慰孤芳斗酒苦不足盈盈抱冲襟寒香满书屋  

夏日杂言  

炎暑寡出入幽室常懐人清风天外来澹然成主賔忘言自谐意独卧聊任真谁谓羲皇世乃属柴桑民  

又  

濯濯思去垢不必江海流君看一勺泉浄涵千顷秋炎风尘满道胡乃从逺逰归将散余髪笑卧云林幽  

晓起  

曙扉豁清望华屋没云间曈昽东方明渐见林外山人喧已扰扰鸟声亦关闗白日上青天龙御不可攀徒言暮能旦流景为谁还  

水碓  

临湍设机械云母终日舂不劳致精凿无乃贪天功流驶响逾急洒洒水面风村庄纵可隠谁复栖梁鸿  

病中有懐  

微风散时雨朱明气犹淑林塘含余清密隂凝众绿幽人望不见白云防深谷何以舒病懐看书不成读  

自遣  

卧疴人事违流景自如昔年年溪南村霜叶千树赤既为升平民所好胡不得耕凿给妻孥相看至头白  

昼寝  

清夜常少眠病来昼亦寝诗书委尘箧事业付衾枕窓明耿秋晖风气觉先凛徒怜佳节来黄花劝人饮  

雪  

山花寒不开庭雪晓还积江南十日春东风未相识萧条新栁姿清浅故池色日晏啓荆扉迢迢迟来客  

赋蛛网落叶  

秋气感木叶故林飘坠时不成栖蔓草还复缀蛛丝屡舞凉风得髙悬落照宜多情似留恋可奈已辞枝  

送别  

寒日照荒野惊风号逺林萧条暮秋节眷恋故人心云起望马首天清闻雁音更堪明月夜梦断北城砧  

田中作  

野水静涵碧暗凉生夕波耘夫出畦畛浴鸟上菱荷泛泛青苗濶依依緑树多遥知沮溺意无奈问津何  

客中移居  

一室迁居数溪山客思中琴书经晓露门巷入秋风解榻非徐穉开樽有孔融相携看剑气贯斗夜如虹  

十七夜月  

玉鉴重飞夜寒光落素扉山河空照影星汉久沉辉城鼓催传漏庭砧罢捣衣谁能清啸里长望不懐归  

自遣  

独坐还长眺髙歌祗自听雨中苗尽緑烟外树重青病久怜形痩愁多畏酒醒芙蓉将烂熳采采忆江汀  

述梦  

宇宙人间世烟霞物外情神游谢氛垢仙梦绕空明天影沧溟濶云光太华清时逢王子晋鹤上坐吹笙  

除夜  

风雪送残腊春生除夜深往来宁少间消长自相寻无术遣贫病有懐观古今灯前儿女乐应未识予心  

看梨花  

玉顔吐香清梦回静思相看浑欲迷夕寒初消夜月淡暖风不起春云低园亭寂寞谩无语桃李纷纭徒满蹊芳华转眼易销歇洗妆谁为酒重擕  

七月十四夜作  

山堂起坐揽秋衣窓竹翛翛月在扉音问每时烦故旧梦魂终夜绕庭闱露华忆徧仙人掌虫韵惊催织女机感物怅然懐往事到今三十一年非  

题翠竹  

鸣鳯去不返湘江春自流鹧鸪烟雨暮翠袖不胜愁  

兰菊图  

九畹曾无旧日春都随萧艾混泥尘秋风冷淡山篱下惟有黄花是故人  

寄广信二释子  

清泉山下白云飞防度行吟欵石扉每忆夜凉供话语月明松露滴秋衣  

懐归  

东风漠漠柳丝斜啼鸟声声隔防霞人散客窗春色静独将离思看飞花  

病中杂言  

忙里身心病里闲髙眠长日对青山天邉飞雁将秋色逺在微茫落照间  

附林弼诗【`字元凯福建龙溪人有登州集`】  

题周伯虎采兰诗卷  

光风泛崇兰瑶芳散中林草木被余薰山水发清音萧艾一何繁霜露日已深伊谁爱芳质于焉闲冲襟独有君子人皦皦同贞心采之未盈掬价重双南金逝将纫华佩逺鄙琼与琛重将鼔遗操邈继南风琴淳风未云防振古犹斯今  

旅感  

驱车秣吾马万里渉逺道逺道多险艰行子何草草晨征夕未息川陆漫浩浩行役豺虎区此身不自保明当脱尘羁优游以终老  

题王佐山人画  

山光杂空翠云影淡晴晖古渡舟谁系虚斋人未归石苔秋雨积野树晚风微便欲抛尘事垂纶柳外矶  

题王廷珪画  

秋色晴山逈烟光野水连空林辋川外古树草堂前天地留诗卷江湖老钓船美人隔云汉对此思悠然  

题秦皇庙  

往事悠悠逐海波荒祠寂寂寄岩阿三神山下仙舟逺万里城边战骨多东鲁尚存周礼乐西秦空壮汉山河早知一世能移祚崖石书功不用磨  

送林链师归武夷  

三山楼观倚云开九曲溪山入梦来半夜丹光照林壑常时剑气动风雷幔亭峰顶霞杯进石鼓滩前月棹回吹彻玉箫空想忆故人今在凤凰台  

送郭诚校官  

武安邑小武城如三载人贤郭校书有酒斋郎能放鹤得钱溪女或留鱼沙场落日鸦飞急海国秋风雁过疎南士祗今多奬用君行努力莫踌躇  

西村隠居为饶城罗时用题  

西村竹树浄朝晖万事闲来总息机一夜小溪春雨过半篙新水白鸥飞草堂筑就赀谁寄彭泽归来愿未违最忆衡门凝望处平畴十里豆花肥  

临江  

栁外楼台入翠防水边箫鼓荡晴晖樟江雨涨鱼新上皂阁云生鹤共飞诸老尚留诗卷在此身未逐钓船归篷牕吟罢还成醉蜜酒初香玉笋肥  

送宋衡还金华【`名琏景濓学士之子`】  

江花飞雪送残年客思随云度逺天朱雀航头胶冻草金华洞腹贮苍烟明经已踵章贤后对策应推贾谊先无限故山松竹好平安为报玉堂仙  

次韵偰都盟郡中翫月  

见月令人写百忧况逢良夜值中秋星河有路通蟾阙玉海无波涌蜃楼老桂一枝容手折仙槎万里漫神逰清光莫照干戈地忧国诗人易白头  

觉初上人还永嘉江心寺  

江心古寺金焦如沧波涌出青芙蕖千嵗鹤归作人语九渊龙起听梵书山屐重寻谢康乐丹砂试问陶隠居自是初心得真觉闲身去去随樵渔  

题方壶子墨竹  

方壶仙子御风还云外响佩环吹彻凤笙山月冷参差玉管落人间  

韶石  

一曲南薰奏石隈余音犹绕九成台青山空洒懐人泪云暗苍梧凤不来  

听雨轩圗为王彦举题  

山窗酒醒梦魂清竹外松边防防鸣蒲磵寺前千尺瀑都随黄叶作秋声  

畵红梅为吴允思题  

氷姿雪色自无尘香艶桃娇偶借春一叚繁华幽寂意题诗试问陇头人  

题安南陈内相杂畵二首  

白石青蒲春水生夕阳毛羽照沙明戏拈畵笔知何处柳外池塘艇子轻  

陇头春树拂云红学语声嫣弄晩风上国祗今辞逺贡漫愁双翮闭雕笼  

题黎省之唐马  

嗅地低回欲滚尘云散彩五花新蹴氷不识交河道刍豆相从愧圉人  

右林登州初名唐臣后更名弼自号梅雪道人生于闽之龙溪元至正中进士仕为郡幕国初聘起预修元史擢考功司主事使安南却其餽赆朝廷嘉之寻命知丰城有善政转判饶州既而谪戍未几复留礼部知登州卒此集乃大司徒马钟阳公所遗钟阳意重闽之文献故采而刻之隆庆己巳锡山俞宪跋  

## 石仓历代诗选卷三百二十四  

明　曹学佺　编  

明诗初集四十四  

夏原吉  

题彭希益惜隂堂  

星沙控荆湖属邑十有二罗湘甲西北山水独佳丽彭君生其间钟此山水异襟宇既轩豁丰仪逾清粹垂髫被庭训诗礼日讲肄谆谆期有成勉勉兾无坠岂谓霜露严苦令椿木瘁彷徨痛遗业感慨念先志干干仰居诸耿耿忘食寐搆堂名惜隂于以自箴励朝斯万卷开夕尔一篝继探搜圣贤心玩索古今事清修日益勤阃奥愈深诣愿言慎终始毋使亏一篑行当驭长风扶揺九天际功成铭鼎彛芳誉永无替  

谕饥乌  

饥乌来屋头轩然振双翼哑哑向我啼其意欲得食我行顾我厨余糗颇云积粲粲白如银莹莹燥如灸足可疗乌饥尽与非所惜缘以目前人困乏动千亿赈恤未有方夙夜慨中赤况此所余糗颗颗出民力我食尚懐愧饲乌宁不惕饥乌勿此啼山林有榛栗  

泉州次吴中书韵  

区区南闽来蓂荚屡更易鞍马厌道途风霜改絺绤岂无林渊思民痍未痊革引睇桐城楼寒云万山白  

武康县  

湖州武康县僻在羣山中人稀官事少土沃禾稼丰蚕时户户箔鸡晓家家舂鲜菱采秋夏嫩笋庖春冬廛幽商寡集溪曲舟艰通儿童拙市语父老高村容淳淳良可尚扰扰希能同愧无邵杜吏重造朱陈风作诗慰我民敦俗宜自隆  

洪熙乙巳秋仲赐观内苑珍禽竒兽应制赋诗  

六龙初御乾坤肃玉烛和调民阜育爰开禁籞集廷臣少肆余闲阅竒蓄时维秋仲天气清纎尘不起香风轻虞官圉宰杂遝进珍禽瑞兽纷纭呈狻猊侧踞真雄猛钩爪金毛睛烱烱彩毬戏罢拂霜髯百兽濳窥敢驰骋须臾鹿来轩墀丰肌黭黮犹鸟犀若非食野霑煤雨应是寻泉堕墨池双羊继出仍珍美腹若垂囊背如砥煌煌玉辔轻笼头轧轧朱轮低载尾花隂小大霜姿金环约项声隆然盘旋倐忽作人立宁殊雪洞飞来仙又看千嵗之神鹿毛质鲜厐实灵物羚羊缓歩苍苔边修角撑空亦竒独柙中玉防洁且驯朱樱贯目脂涂唇想应窃饵琼芝饱故着银袍觐紫宸驼鸡耸立谁其侣骈趾青瞳髙丈许或时振翼将如何志在冲霄学鹏举雕笼鹦鹉色更竒细观熟玩心忘疲呈祥虽未啣图瑞调舌应能唱夀词三三两两賔郎雀短喙瑚新琢削飞翔寳槛恣喧呼似欲临风脱金钥多情尤有白畵眉双眉畵得天然殊从今京兆多才思对此应惭畵不如  

题頥庵胡祭酒先生玉笥白云图卷  

頥庵先生古君子徳行文章当世美晨携玉笥白云图访我金台官署里自言先世多遗徳卜居逺在金川侧金川何处最称竒玉笥岧嶤揷天极云开几朶芙蓉青雨余百道银潢倾隂岩月冷玉龙蛰阳坡春暖金牛耕萧家峡口尤竒丽状若飞鹅舞空际泥江坚抱伏虎形瓦桥重展游龙势龙腾虎伏势若何先陇正在山之阿林乌泣雨下乔木野猿呌月悬春萝时因宦辙方驱渉未暇栖栖理家牒聊凭缣素寄遐思用诏儿孙知祖业愿君移孝忠吾皇致时熙皥超虞唐白头稽首谢丹阙清风一棹归湖乡昼看不厌夜复卧玉笥千古常苍苍  

题祝少卿西山暮景图  

少卿卓荦人中英襟懐万顷涵秋清早登啓事典郡牧十年坐镇滁阳城滁阳四面山如玉矗矗西山更竒独根盘九地骇濳龙势入层霄遏飞鹜少卿阅罢天闲驹簿书不挠公堂虚卷帘静对西山坐夕阳正在山之隅红光黯淡照岩谷翠色蒙覆林麓林边散乱樵人薪岩畔纵横归骑牧须臾牧去樵歌杳翠敛红绡山静悄鸟旋松顶待归云云防松窝邀宿鸟吁嗟此景世岂多匡庐泰华徒嵯峨少卿游宦日瞻眺他时迁去情如何一幅畵图悬素壁相对醉翁时醉歌  

乙酉八月二日吴江馆遇京友恵斗酒为小童所覆  

故人逺自天上来恵我一斗蒲萄醅爱之不敢容易开呼童捧出当庭堦珊瑚撃碎红泥堆珍珠迸入黄金杯一行转我腹中雷再行扫我眉间埃三行四行愁垒摧五行六行春风回桃花朶朶红生腮胭脂防防香凝颏平原督邮走欲頺青州从事惊相猜客中有此真慰懐更无梦到糟丘台奈何童子劣且騃推壶仆地如翻淮清光湿透炉边灰余香散入堦前苔为之耻兮徒有罍醉无成兮谁与推是知饮啄皆天裁毫分有素非人媒毫分有素非人媒彼童子兮何尤哉  

戏赠净慈寺僧恬静卷  

我从前日辞蓬莱飘飘飞上姑苏台防前桂魄照秋水一碧万顷无纎埃喜来遂发看山兴拟度钱塘揽竒胜片帆若被天风留一上云居听钟磬云居潇洒云飞飞中峰去后渺莫追就中忽遇老禅客自云近日来净慈眉峯修修散晴雪性海澄澄湛秋月煑茶挥麈共我谈四座霏霏飞玉屑我观不是寻常僧丛林当代应驰名何当携取庐岳去相邀修静重寻盟坐看五老香炉气瀑布山中互晦明  

乌夜啼  

慈乌哑哑清夜啼飞来飞去无枝栖天空月冷声惨切更深夜永情悲凄东家织妇年二五良人万里操干橹冬衣未寄春复临机杼劳劳不胜苦耳邉忽聼慈乌声炎炎万感焚中扃掀襟抆泪罢机杼披帘促歩趋前庭悲悲咽咽对乌説莫向清宵学啼血妾夫别去逾三年鱼雁迢迢至今絶愿乌将妾相思情西飞啼向夫郎听夫能听兮妾情达妾情达兮夫心宁夫宁岂欲终忘返恩义须期两无赧夫能努力树功名白髪归来未为晚  

和祭酒胡公雨中独坐  

连朝风雨泥泞深幽人不见心沉沉想应斋居有余暇坐披卷籍穷古今过眼澜翻五车熟却喜牀头新酒绿开樽劝饮是何人好似颜家小银鹿载歌载酌三杯余新诗百首皆亲书封题寄我意何厚恍如十二瑚株欣然便欲驰车马走送诗坛共夸诧出门未定复入门无奈长空雨飞洒  

经姑苏  

客路尚悠悠苏台蹔系舟酒旗迷柳岸商舶隘江流三让祠何古千人石更幽可怜城下水莫洗馆娃愁  

寄友  

忆昔防皇州壶觞日劝酬一时同作客万里各经秋湘浦西风棹燕山夜月楼无穷萧索意何处写离忧  

忆别  

忆别金陵日春风二月时求朋莺语急送客燕飞迟北邸俄淹嵗南归未卜期遥遥天上友莫动暮云思  

东吴述懐  

为客东吴郡秋过冬复深梅妆昆阜玉橘剪洞庭金颠倒还家梦徘徊恋阙心何时了王事兰棹起归音  

寓云居庵次韵答聨上人  

谁辟云居境依稀古化城狮柑霜过熟凤竹雨揺轻石悟禅中语钟收饭后声我来临絶顶一览小蓬瀛  

泊金沙洲  

晚泊金沙洲言登洲上楼云峰随处好烟浪拍天浮扫壁看遗墨凭栏数过舟家山应不逺此地且优游  

登范公亭  

偶上范公亭亭幽感慨生竹添今嵗笋尘掩昔年檠老蠧随人化孤禽向客鸣栏倾不堪倚惆怅下堦行  

小江渔钓  

小江江水绿如酒两岸春风舞垂柳老渔落魄一事无三尺纶竿长在手有时钓得缩项鳊随缘沽酒供余年不图星辰动天阙醉来即借羊裘眠  

汩罗懐古  

五月五日天气晴古罗士庻思屈平声金伐鼔集畵舰浩歌竞渡招沉灵沉灵不归知何往楚国萧萧空草莽聊将一滴菖蒲浆洒向清波寄遐想  

福禄晓钟  

四隣胶胶鸡乱鸣丛林衲子声寒鲸载迟载促一百八松云堕碧星河倾吁嗟人生能防永一世无殊幻泡影怅然听此不能眠起坐幽窗发深省  

和胡学士冬至后六日扈从猎龙山同蹇尚书诸公游牛首山佛窟寺诗韵  

山寺迢迢一径微山中景趣世应稀花飞涧水惊鱼跃风引松云伴鹤归朝士来游无俗驾老僧留语总禅机回鞭还从鸾舆后满路天香暗袭衣  

送礼部员外郎杨旭归蜀省墓  

京国长年振辔游承恩今去省松楸上林莺送春风酒巫峡猿迎夜月舟题柱长卿堪并驾登楼王粲更何忧孝思已展霜翎健蚤挟天飚觐冕旒  

九日  

去嵗今朝侍北堂今年此日寓闽乡紫茰黄菊故园好绿水青山客路长对酒不堪成独酌吟诗聊用写清狂明晨喔喔鸡声发何处登车复省方  

题荷峯云隠图  

万仞荷峯揷汉青当年嘉遁若为情田园无限幽闲趣车马不闻来往声半榻松风云卧冷一溪萝月钓丝轻只今圣主求贤急林下安能老钓耕  

挽故文渊阁大学士胡公光大  

黒头濡翰侍宸旒奕奕才华眷顾优岂谓藏舟移夜壑遽令行辙避西州人间名著黄金榜天上文悬白玉楼此日临风歌楚些不堪呜咽泪横流  

登武夷山  

观风偶入武夷行随处登临随处情烧药炉空无鹤守读书坛古有猿鸣峰云隐隠三尖碧溪水盘盘九曲清安得穷跻最高顶相寻仙子问长生  

过采石  

采石江头夜舣舟揽衣乗兴歩江楼一天灏气凝风露万顷寒波浸斗牛烧烛题诗陈往事倒囊沽酒涤新愁锦袍学士知何在明月娟娟照古邱  

福宁县次吴中书韵  

金飚刮地雨初晴使者飞颿至海城寳劒光揺秋水碧绣衣香压瘴烟清既从闾井询民瘼复向屯营问戍情地僻人淳无讼事但闻村老话升平  

和冬官尚书黄公见寄诗韵  

昔年仗节抚南夷瘴雨炎风肻惮危每使篝灯筹国事随时焚草畏人知蛮方已喜标铜柱汉殿重看赐玉枝恨乏坚珉付夷老为镌徳政去思诗  

永乐辛卯将用兵于沙漠二月大阅于北京城东时翰林金侍讲有诗因次其韵  

羽书飞召四方兵百万貔貅集帝城赫赫气横鱼丽阵柦桓威称虎贲名鸾舆晓阅霜凝葢铁骑云屯雨洗兵此去欃枪应尽扫薇垣长见泰堦平  

和学士胡公扈从猎阳山诗韵  

阳山逺在上林东原隰匀匀狩所同万乗时田亲阅骑六师晨从竞腰弓霜飞玉盾连营白日照龙旂夹仗红较艺塲中谁最胜驾前英卫万夫雄  

送教谕李素改除浙江就禄养亲  

罗湘振铎十余年今又携书上越川梅玉一枝天上赠蒲帆半幅月中悬好披彩服同莱子莫讶寒氊老郑防他日彤廷重考绩春风台阁拟超迁  

赠李真翁  

八闽髙士老孙结屋萧萧近水濆心逺更无金马梦身闲常对白鸥羣黄庭夜读窗留月绿绮朝弦榻驻云何日移家傍翁舍细聆清论涤余氛  

次俞都御史韵与虎石道人  

纷纷车马走黄埃此地谁能日日来独有豸冠因酒病时寻虎石扣门开山中风月初相识江上烟波又促回今我登临亦何兴谩看猿鹤舞徘徊  

登吴兴道塲山  

肩舆一上道塲山游览都忘陟顿艰泉迸石渠存虎迹峰名金葢拥螺鬟木鱼催饭鸣松杪野鹤窥巢过竹间安得从今脱尘鞅此中相伴老僧闲  

过吴江泗州寺访僧留宿  

行尽吴江逸思浓却从萧寺访瑄公未论石上三生约且喜山中一宿同诗句新题蕉叶雨茶香熟送藕花风明当百八蒲牢吼重整云帆向五茸  

和僧白鹇诗  

双颊彤彤防绛纱满身霜拂更光华栖来晚树烟笼叶呌落春山雨湿花曽逐绣衣朝帝阙偶随珠句到禅家主人料得相看好不用昻头羡野霞  

潇湘夜雨  

二女南来正断魂那堪风雨又黄昏潇潇无限相思涙都作江边竹上痕  

随侍太孙殿下回南京途中观射雉  

野雉惊飞入半空皇孙驰马试雕弓一声金镝云间响五色离披堕晓风  

吴中谩兴  

片帆二月过吴门眼底相看物物新惟有溪桥桃与李着花浑似故园春  

燕山寄弟原故  

金陵别我去潇湘三见春风舞绿杨此日燕山重相忆碧桃仍吐小园芳  

江上即事  

江上何人学逺游扬帆鼔浪去无休那知久历风涛者绿栁隂中稳系舟  

赠鲁冕告老疾还湘  

君家三径未全荒何遽匆匆促去装岂是老来腰懒折归寻元亮学耕桑  

梅竹双禽  

林木无声雪色残一枝晴玉倚琅玕双禽何处栖来晚重拂金衣度嵗寒  

## 石仓历代诗选卷三百二十五  

明　曹学佺　编  

明诗初集四十五  

林环  

送宋孔昭还吉水  

东风白门道杨柳黄金丝攀辕赠逺行别意怆临岐卓荦羡俊才芳年真不羁出门发西叹策马登皇畿笑揖荐绅间骏声歘以驰相见曽几何及兹遽言归尊酒未尽欢去途念逶迟片帆挂残雨沧江浩无涯愿为东流水千里逺相随  

送人还庐陵  

养素遯丘壑云松见髙情兴来发长咏琅琅金石声十年湖海上久闻谪仙名翘迹不可见懐人阻遐征昨闻观光来曳裾金陵城馆阁多故交衣防有诸生矧兹粉署郎禄养时所荣凌云未遂愿胡乃遽言行盘洲多竒胜山水秀以明三径别来久松筠晚青青登临多暇时足以娱暮龄祖席阻同宴赠言愧瑶英  

送郑九韶之封川教谕【`分韵得白下垂杨`】  

白门何迢迢青烟拂杨柳惨淡凉雨余萧飒西风后长条秋复春防对离人酒折之赠逺行忽忘重携手  

送僧还闽  

出世离尘垢游方蹔随缘却如无心云出山复还山泉石想旧游烟萝翳松关了知静中意颇惬物外观三生契谈临别重流连独鹤去无迹落日江天寒  

题秋塘鹡鸰  

落日秋水寒霜空荷叶干飞鸣不相离双栖绿池间照影弄顔色有如竞华鲜在原懐逺意因之发长叹  

题兰  

空林閴无人爱此幽草芳光风泛丛绿猗猗烟叶长执袵撷其英露气袭襟裳缅懐纫佩者千载那能忘白石生深林托根有丛芳幽艶间深翠清风任披扬萧艾谁与羣不能化其臧却笑桃李花冶丽争春阳  

题畵竹  

嶰谷春已深烟雨何防防萧然青琅玕上有孤凤鸣清风不时来忽闻环佩声细懐伶伦子千载已遐征谁能截鸣律吹向轩辕庭  

题思亲图  

亲恩犹昊天欲报嗟罔极菽水宜届期庶以供子职胡为簪缨縻一别千里隔音问旷星霜定省隳朝夕虽懐翩鵻念驰驱竟何益防回陟髙冈引睇楚山碧亲容不及覩空见孤云白誓欲逺从之恨无冲霄翼矧兹王事劳鞅掌不遑息君亲致匪殊忠孝道本一不见狄懐英声名独辉赫愿言企前修千载扬休绩  

题友城西读书处  

美人富才华卓荦时罕俦卜居得幽胜乃在城西头杜门谢尘喧岂学隐者流振衣赋采芹还从泮水游道腴每嚅哜圣涯时咏游倦来即掩卷物景长与谋山色到庭晚泉声落涧秋时闲听幽鸟花外相喧啾持此每自适雅懐独悠悠人生贵激昻宁肻久淹留矧子青云噐正当学而优伫看早腾骞庶以追前修  

题林泉清致  

城头片雨过玉署无纎尘披图见林壑忽忆山中春垂萝翳衡门往来无杂賔时将烟霞侣兼之泉石隣览胜每独往或逢渔钓伦晤言契清赏颇觉日相亲岂不眷畴昔懐哉古天民寄声谢猿鹤谁欤箕颍人  

又  

春山佳气多白云满芳树幽径絶尘踪落花映深戸防雨洒林落东风长兰歩之子招不来沧洲日将暮  

题黄啓晦百牛图  

昔我东山居荷锄事农耕三时有暇日放牛满郊坰依依芳树隂萋萋烟草青野龁恣所往爱此风日晴逺坡每羣趋空原时独行前溪足新雨牵饮上流清牛性日已驯牧闲无所营卷芦作短笛吟杂童讴声相将晚来归月色孤村明以兹乐生事外物焉足婴别来防春秋石田想榛荆维鱼毎入梦彷佛东臯平披图见犍犊蔽野何纵横吟望夕阳山因之发遐情  

挽梁修撰父  

霜露晚凄厉丛兰殒其芳隠忧念所懐耿耿郁中肠有形防归尽旦夜乃其常所惜在逺韵毁兹金玉伤松楸起寒云空原俱苍茫九返不可招临风独徬徨  

吏部孙主事龙津清晓图  

悠悠龙津水逺自庐峰来蜿蜒走溪壑势与山俱廻麓断众山尽忽看天镜空澄波湛寒月万景涵鸿蒙此时得真赏如游元化初振策起沙鸟数里见潭鱼防风林下来吹动浮云影灵气袭兰襟洒然异人境朅来京国游嵗月随奔川防廻故乡梦飞落闽南天举首不可见思之空留情寄声谢鸥鹭愧负沧洲盟  

题万竿烟雨图  

湿云凝烟吹不起寒影半沉湘江水湘妃瑶瑟悲夜长散作雨声苍茫里杜鹃怨春春始归新妆翠袖啼蛾眉愁魂飞去人不知鸾佩坠地揺参差披图却忆长相思扁舟落日零陵祠  

题王晋卿春晓图  

忆昔扁舟经洞庭夜凉落月潮水平舟行数里不知逺隔林隠隠闻鸡声推篷起视西山麓烟景微茫接溪曲芳草依稀谢朓村绿树深沉子真谷须臾旭景开曈昽千山万山图畵中谁家楼阁依晴翠朱门绣幕垂东风楼外园林春已遍楼中美人梦初断疎帘半卷落花深年华却逐莺声换别来烟月几经秋楚天西望空生愁玉堂此日见图畵彷佛湖山曾旧游何时拂衣赋归去孤棹还寻旧游路雨过芳洲春水深更拟褰裳采芳杜  

紫帽云松图  

巍巍紫帽峰耸翠何盘郁天地钟秀竒鬼神防灵窟原头突见若堂封精魂出入无寻踪已覩腾空见佳气更怜落日生愁容隂云黯惨结空暝长松萧飒西风劲荆蔓深愁兎穴藏岗岭犹瞻石麟竝嗟哉欲养已无期流年况复成推移草木犹伤望中意霜露那堪死后思方君此哀我亦有埋玉空山痛应久梦魂夜夜绕云松为问方君曽尔否  

题望云思亲图  

凉颷拂林黄叶飞愁心断絶江天涯南音防度寄秋思故国欲归仍未归朅来时陟北山屺目断孤云几千里音书久旷南飞鸿乡心每逐东流水懐哉嵗月成蹉跎庭闱垂老白髪多宦程况复隔淮越夕阳芳草情如何情如何那堪论丈夫为国须致身君不见太行立马一回首至今犹记河阳人  

双清轩为赵府王引礼赋【`双清者湖与竹也`】  

月湖一天镜光湖上居人临水傍绿堤不种桃与李春风绕舍琅玕长晴云低拂苍波浅坐来引兴潇湘逺凉气常涵碧树秋清隂毎落渔矶晚由来清景难久留曵裾今向王门游身依蓟北关山逈梦落闽南烟雨愁家林犹喜未衰歇客路不须叹离别他年当乞鉴湖归截取长竿钓明月  

题鱼荷卷  

江天向晚烟漠漠万顷平波澹寒绿败荷经雨翠葢倾细荇牵风青缕弱碧空倒影浸琉璃队队鲜鳞游碧落雪晴时逐白浪翻月明静带浮光跃君不见层台嵯峨临水头何人更复被羊裘又不见磻溪春深芳草多只今渭水空东流感予亦有鸥鸟兴沧浪归梦常悠悠何当结屋沧江上钓竿长拂芦花秋  

月峰歌为平山上人赋  

月峰歌孤峰壁立何嵯峨遥岑深夜露寒魄碧空景泛琉璃波禅心自与秋空并皎洁圆明两辉映一毫不扰天境澄万籁収声俗嚣静兹山住锡今防年上方殊胜犹依然林泉自喜足幽憇机关已觉忘尘缘九夏三冬戒律精空岩草木应知名相期后夜访髙致长啸一声山月明  

送蜀中新宁教谕  

白门祖席黄花酒醉唱离歌折杨柳广文行色在骊驹僮仆行囊载科斗闻説先生教蜀年蜀中学者未能先杏馆弦歌声不絶荜庭风月趣无边十年不叹儒官薄却有清名动台阁天官课绩美雄词圣主超恩颁教铎复此寻舟问去津吴山楚水往来频春风客路秋衣换晓日园林昼锦新荆门西上曽游处巫峡猿声自朝暮对酒休歌蜀道难行人谩説髙唐赋百里新宁寂寞滨行看教雨及时春君不见文翁遗教传今古未必今人愧古人  

和曽侍讲九竹图韵  

金陵客舍长安陌寸土如金苦嫌窄生平爱竹负赏心梦里犹思见顔色谁人磊落独不羣玉堂侍讲武陵君窗前隙地祗寻丈移得一叚湘川云九龙山人更才絶潇洒胸襟贮氷雪醉来为扫墨君图下笔纵横见竒节琅玕交股铁作刀凉吹入戸声萧骚清隂常对白日静修榦直拂三秋髙金銮朝退频相过对竹看图欲忘我脱却乌纱挂碧枝扫石还因绿苔坐周郎造我亦何为髙懐似与主人期敲门看竹久未厌便索此图而得之乡山筋竹闽南路毎叹别来春几度若能转赠金错刀不惜琼瑶报君去  

赠谷城老人  

孤青湖平霜镜如湖上时有髙人居春风南亩见耕犊秋雨华堂闻读书生平种徳老尤力闾里蜚英方借借惟愿长延龟鹤龄昨夜星辉映南极  

送林教谕之新涂  

拜命之官去怜君最少年片帆孤鸟外尊酒落花前教学推胡瑗谈经説郑防好为吾道重无用厌寒氊  

送郑舅力行之徳清县令  

相看未一嵗两度送君行况有渭阳念那堪客里情钟山寒雁断云水暮烟晴莅政多应暇临风好寄声  

送人之雅州教官  

栁色新未绿春风到几时千山怜独往樽酒不须辞道在宁忧屈官闲岂厌卑菁莪歌乐育化洽逺方夷  

送宋司狱归昭阳  

朔雪遍河关长亭落照间几回天上见独骑日边还驿路分晴树州城带逺山清时民讼简官舍有余闲  

题郑彦畴绿野耕叟图  

负郭有先畬南东百亩余闲云常绕舎流水自分渠白髪身宜退黄尘迹已踈谁知城市里还似鹿门居  

题灵云岩  

还浮春不逺前棹入花林忽见氷霜色应知天地心香随明月度影落碧波深更似携余兴山中赋独寻  

题瑞龙寺  

踏雨来相访云归晓入城山空龙窟冷雪霁蚬窗明草软烟波绿牛闲铁笛清老禅何所有只此足平生  

居庸叠翠  

积翠岧嶤北斗傍云开千叠锦屏张连峰上接中天近絶巘遥临朔漠长雪后烟岚分秀色春来草木带恩光太平四海无烽警不数秦关百二强  

玉泉垂虹  

浮花溅玉落崔嵬逈出千岩去不回白日半空疑雨至青林一道见烟开月分秋影云边去风送寒声树杪来流入宫墙天汉近还同瀛海绕蓬莱  

太液晴波  

池头旭日散轻烟开镜清光近九天翠栁条长经雨后绿苹香暖得春先御沟流出通金沼仙分来自玉泉在镐防回陪宴乐咏歌鱼藻继周篇  

卢沟晓月  

疎星寥落晓寒凄月色波光入望迷野戍连云寒见雁人家隔水逺闻鸡波间素采涵秋浄天际清光映树低马上曾惊残梦断钟声遥度禁城西  

金台夕照  

髙台曽此置黄金人去台空碧草深落日未穷千里望青山遥映半城隂雁将秋色来平野鸦带寒光过逺林昭代贤才登用尽不须懐古动长唫  

和胡学士冬至后六日游牛首佛窟寺  

松下禅扉昼不关垂萝应许世人攀黄龙説法诸天在白马防经几日还近戸泉声晴雪后隔林僧影夕阳间宁须久住烟霞乐暂得寻幽即是闲  

又  

苍苔石迳路依微絶顶风髙落木稀坐见平原千骑合行逢古寺一僧归松声听处都忘倦尘虑消来顿息机岩畔不知禅衲定雨花空着薜萝衣  

送族叔致雍  

乡园落日思悠悠嵗晏怜君赋壮游梨岭已看唐事业竹林还想晋风流楼高五凤云中见江濶孤帆雨外収壮志青云当磊落征车万里莫淹留  

题道士行乐图  

洞里烟霞防许年胸中梨枣得真传还家喜见青牛在渡海仍看白鹤还足迹未穷三岛外梦魂先到五云边丹台准拟通仙籍早晚丹书下九天  

题王孔泰山水小景  

绿树晴隂合衡茅清昼余独怜杜陵客村坞类贫居  

又  

秋思嗟离索行寻旧隐栖白云随杖屦飞过画桥西  

题山水图  

青山防里入烟霞杖履寻春未觉賖流水小桥村路晚隔林应有野人家  

又  

茅屋萧条野水滨柴门长掩碧萝春别来泉石知无恙回首青山忆故人  

题王孔泰山水小景  

雨过香浮杜若洲杖藜偏似少陵游数声啼鸟东风外缘树晴烟何处楼  

题秋江晚渡  

长江白苹洲落叶西风动客愁潮水欲平人问渡数声寒雁落沙头  

题墨竹  

森森万玉翠含滋浑似萧萧雨后时吹断玉箫寒月白一庭清影凤来迟  

又  

曽记吹箫学凤鸣碧云深处度秋声谁携一片潇湘影写作江南万里情  

又  

扁舟昔日渡三湘两岸萧萧凤尾长独对此君官舍晚空堦犹带楚天凉  

题竹木图  

叶下西风片雨青玉堂人静酒初醒扁舟却忆经行处湘水寒烟接洞庭  

题画牛  

春满空原草色深乌犍追逐过遥岑半村残照人家晚似恐天寒去路隂  

题扇面小景  

垂萝庭院昼深沉别后俄惊嵗月深琴劒未归猿鹤老几回清梦绕长林  

## 石仓历代诗选卷三百二十六  

明　曹学佺　编  

明诗初集四十六  

孙炎  

迎日词  

凤炙兮麟脯瑶席兮桂俎乐万舞兮如云吹笙竽兮龙二女千孑孑兮载以舆六苍虬兮历天衢云霈霈兮夜未艾执长辔兮久相待  

题好溪图送宪使王继先  

君乗马望君来栝苍下君乘舟望君来好溪头好溪水生玳瑁鱼好溪水生明月珠好溪水生青瑚使君来此月再枢惟饮此水无一需使君之清水不如临别赠君青丝辔随君马头行万里相思之心有如水  

宛转词  

流黄机响春闺织成防时华防衣玉为容水为瞳二十嫁与梁家鸿妾鼔瑟郎鼔琴海枯石烂同一心云母屏夜向郎是明月妾是星鞭瑚障流苏郎骑髙马妾坐车女萝枝延兎丝绵纒到老郎自知径寸珠水中居团圆到老妾不知  

赠黄链师  

留侯弟子有初平九嵗从师住玉京天与数书皆鸟迹家传一剑是龙精瑶池桃实无消息海水桑田又浅清我为紫芝歌此曲夜深相答洞萧声  

龙湾城  

龙湾城壮如铁城下是长江城头有明月月色照人心不移江水长流无尽时  

寳剑歌  

寳剑光耿耿佩之可以当一龙直是隂山太古雪为谁结此青芙蓉明珠为寳锦为带三尺枯蛟出氷海自从虎革裹干戈飞入芒砀育光彩青田刘郎汉诸孙传家惟有此物存匣中千年睡不醒白帝血染桃花痕山童神全眼如日时见蜿蜒走虗室我逢龙精不敢弹正气直贯青天塞还君持之献明主若嵗大旱为霖雨  

哀孙炎　　　　　　　　　夏允中  

垂老戎马间相知复何有防与孙炎交于今俱白首炎也雅好诗落魄惟躭酒醉中有神助不放持杯手才豪不受羁焉肻事田亩精勤脱頴出盘错迎刃剖浪迹帝王州结交英侠薮喈喈朝阳桐濯濯新春栁南北暗兵尘妖星下天狗我皇入金陵一见顔色厚髙谈天下计响若洪钟叩即拜丞相掾奉身事明后再分太守符兼绾都官绶括苍实重地豹虎白日吼皇曰汝孙炎其往总制某再拜谢不敏宠命敢虚受一年风俗淳二年民物阜三年逺人归上表请官守文章曹刘亚政事龚黄右旧嵗过金华与炎适相偶寒灯夜半花春盘雪中韭终宴竟忘疲落月斜半岫临分各上马揽辔复立久为言有小女离家方襁负今来已五周见父能认否未必到家期封书附姑舅置书箧笥间才隔两月后墨色尚尚未干语音犹在口胡为内变生哭我平生友复恐是梦中仰天当戸牖斗柄昏建辰月魄夕在酉廼知真死矣恸哭吞声呕复闻遇害时扞刀落双肘奋怒髪冲冠大骂血漂臼维时东南天彗出芒如帚淫淫苦雨愁惊雷走魂兮早归来空山不可狃我过谁与规我病谁云灸春酒酿蔷薇酹子坟山首西京七叶貂零落成草莽既有千载名焉用百年夀峩峩冯公岩与子同不朽  

附刘叔让【`广陵人`】  

忆弟  

漂泊嗟吾老羁迟见汝难西风鸿鴈急落日鹡鸰寒渭北书长絶滇南涙不干朝思兼夕梦懐抱几时寛  

夜雨述懐  

忆昔驰驱不自由山林猿鹤笑无谋十年世事浑如梦一夜雨声都是愁南诏羁栖伤短鬓东湖寥落忆扁舟钓矶别后知无恙虚负同盟有鹭鸥  

题镇南门城楼  

排空雉堞接层楼薄暮登临万古愁红树一村蒲甸晚黄云满地僰田秋江通平缅蛮烟重山耸哀牢毒雾収极目乡关何处是西风衰草思悠悠  

送吴素斋还淮安  

谁识斋居托意深翛然不受一尘侵半窗晴旭闲观易满座秋风静鼔琴防马已闻辞僰道扬舲还喜到淮隂刘伶台下多春色行乐应知称素心  

附逯昶【`字光古覃怀人`】  

畵眉  

妾欲畵短眉恐不合时伴妾欲畵长眉恐人笑疎散请郎临妆台随意畵长短  

舟下淮水  

伐鼔下淮津川光回暮色数峯云外青一鸟沙上白悠悠水驿浮飐飐风帆侧舟人不敢停知我归朝客  

宿山中寺  

山中有兰若龙象辉金碧泉边佳茗香竹下幽人迹堂新瓦易茅砌古苔侵石喜为老僧留同坐风雨夕  

徳公院  

翛然青莲宇水绕山相向老僧不出门林下乐清旷今日有谁来题诗在竹上  

闺怨  

露华粉湿啼清晓井梧凉思风嫋嫋朱帘不卷玉钩垂当窗语青禽小榴裙半皱睡新起临镜芙蓉袅秋水侍儿为整緑云鬟不使兰膏汚纎指堂中寳瑟柱新移一曲未终颦黛眉薄情自是迟归得翻恨人间有别离  

芙蓉辞  

碧空零下露漙漙深院风回帘幙寒初日弄光曲池上琉璃甃莹雕阑干妖姬睡起净妆洗顾影盈盈媚秋水可怜倾国黙含情下蔡阳城迷惑死一笑嫣然忽向人胭脂肌肉緑罗裙相逢不忍遽相舍只恐飞归化防云  

使回沂州  

穆陵关下路数骑复南归云气来蒙羽人烟入海沂晚田禾刈尽霜树叶凋稀家拟明朝到吟鞭可缓挥  

访友人居  

携书访故人岂惮往来频潭净开天镜山昏着雾巾林居常扫叶石径不吹尘幽僻宜沦隠时时得句新  

郊墟池馆  

何人小池馆闲得在郊墟花晚留栖蝶萍朝见跃鱼山墀滋藓晕老竹帯虫书自计无钱买凭谁可借居  

晚宿王衡家  

应役城中久何能得避喧登楼山绕县出郭树连村僧舍竹松院人家菜园晚来投旧馆童子笑开门  

游广东清逺峡山寺  

寂寂长林下僧房鎻碧苔树枝猿挂折花片鸟衔来池溢流过水炉存爇后灰赋诗殊未就徙倚故迟回  

登浪穹县防民寺  

浪穹西阜寺独眺有余情落日秋山色西风古树声征衣怜旧敝客路喜新晴洗鉢焚香事谁能了此生  

逰寺寄统有宗集仲祥  

出郭独闲行招提可散情云来羣壑暗日下半川明静院莓苔色深林鸟雀声新茶僧采得更汲涧泉烹  

古渊房闲书和韵  

禅房碧树深坐久语幽禽叶罅日穿透林端云过隂笔新微蘸墨书故少生蟫僧有思乡者时时效越吟  

月堂室中闲题  

清心投静室童子啓云关秋色老栖树夕阳明在山高崖泉落响逺汉鸟飞还扰扰红尘里无如僧最闲  

简泽雨田  

花时曽惜别菊又相逢落日深山道清风古寺钟往来非定迹彼此是衰容何日随师去栖禅共竹松  

吕氏水石居  

可爱闲居事事幽隂森水石帯林丘风来触树花飘席客到开窗山入楼独鹤立当生藓地双鸥浮近采菱舟怡怡兄弟同行乐更看诗篇日唱酬  

江堤晚眺  

江堤聊上适离情葭菼无穷一望平逺树天边归鸟没孤村雨外夕阳明海门帆去冲秋色沙嘴潮来激怒声伫立南云重回首依微尚见晋陵城  

晚思  

斜日下岩阿山家暗翠萝杖藜临水立啼鸟在林多溪上无人渡秋风扬素波  

渉溪  

昼渉溪方浅暮临溪忽深水犹如此急安可测人心  

挽逯光古　　　　　　日本僧大用  

气宇真豪迈孤超傲世时防鸿冲汉志野鹤出尘姿笔势云烟起诗名草木知论交三十载死别抱深悲  

## 石仓历代诗选卷三百二十七  

明　曹学佺　编  

明诗初集四十七  

詹同  

明发  

迂拙本所尚谬膺时见知髙车踵华要岂不日求思徂春历西垣托以国藩维兹辰遡东鲁重以民命司抚已揆中素忧感积如丝简书遽临门我何敢迟迟仆夫具行装明发大江湄朋情念逺别临饯难为辞好风吹扬舟旭日丽防旗流波东注缅懐当若斯圣明极髙厚疎浅谅何为  

早春山中  

雪霁野草緑氷澌涧水浑条风荡宇宙鸣鸟夜欣欣况际寒凝极生意罔不存枯荄及槁壤涵毓大造恩招我山中友酌我松下樽觥筹莫暂止主賔宁复论一醉已忘境归来望鹿门  

送蔡参政入蜀  

东吴霖雨佐西蜀使星明木落黄牛庙云开白帝城邦交修玉帛宾礼防簪缨陆贾无装赠扬雄有赋名词源流峡水诗笔发天声卭竹临风看巴船载雪行锦官谈旧俗金节促归程圣主龙顔望慈亲鹤髪生凤池邀阁老马首出郊迎  

妾莫愁  

郎谓妾莫愁妾愁在姑嫜郎今有逺行归期不可量姑嫜日不待白髪在髙堂郎若为国亡妾甘守孤孀但恐郎囘姑嫜不及见妾愁亦如白髪长  

题所翁墨龙  

笑玉女兮箭壶轰丰隆兮鼔车后蜚廉兮啓途驾屏翳兮游太虚麾冯夷兮与之俱鞭海若兮叱天吴掩归墟兮泄尾闾九江兮瓢五湖霖八荒兮泽槁枯嵗大稔兮民以苏后土奏兮功力殊上帝俞兮锡珠歘蜿蜒兮纷且娱纕以佩兮朝清都缤赤鳞兮光灼如歩夭娇兮天之衢载瑶舟兮骖琼舆化神劒兮气吐嘘旋下方兮辟奸防御隂阳兮一吸呼神灵兮变须臾懐洞庭兮近所居苍螭迓兮黄能趋纷鲸鲵兮前驰驱波澒洞兮涵炎区扬金支兮揺翠徯阊閤兮来简书张髯鬛兮毋踟蹰孰其往兮从若徒曰北溟兮飞鲲鱼  

送蔚教授归襄阳分题得解佩渚  

襄阳城外西南阿秋风江渚生白波渚宫神女老龙子手把瑶华双踏歌双踏歌醉晴日娇比春花红欲滴紫绡衣袂青霞裳緑髻如云髙一尺佩环解下明月珠五色虹光照秋碧郑生所遇天下竒乐莫乐如初相知桑田沧海几更变天上人间多别离蔚君家在襄阳住皎皎清标防交甫携琴合向万山中莫作书堂近江渚向来神女亦化龙时复寻珠起风雨  

访弟长沙霍元瞻雪夜为作秋山图  

我爱霍元瞻清标如玉雪苍松立石崖白鹤鸣海月痩马冲寒氷在须日暮去访元瞻居髙堂中夜烧长烛为我写出秋山图墨池水冻笔如槊使我见之喜且愕云气忽从衡岳来雨声似向潇湘落二客兰舟泊逺沙一个茅亭在隂壑感君厚意不可量我欲酬尔明珠珰贾傅祠前相别去挂在鹤山青草堂  

题虢国夫人早朝图  

青丝络头白鼻騧杨家有女顔如花金门半开天欲曙蛾眉淡扫朝官家官家鼾睡起未早阿姨一来即倾倒中使传宣出紫宸信是人家生女好合欢花瘁沉香亭玉环宿酒浑未醒春风暗送年华老绿衣飞报畴能听金钱赐浴恩泽新温泉不洗马嵬尘底事畵工心独苦图中偏写虢夫人  

奉简黄樵水先生  

黄鹄山头云满树黄鹄山下风生渚髙人独立天地间手把幽兰洒春曙忆昔天门金榜开谈王説覇称竒才清名倐忽响中外迅雷海上随潮来奎璧文光射箕尾照耀湘衡数千里笑骑海月拂天星散落明珠满秋水天风吹作箫韶声五色云中凤孤起凤兮凤兮云汉章岂弟君子不可忘我欲荐之太古上酌以酒梅花傍  

题天宁长老深雪禅堂  

积雪封门深十尺大风不卷恒河沙楼台幻出白龙象海峯失去青莲花君不见金天上人面如玉夜半毫光照山屋起从无影月中行赤脚踏氷倚修竹归来铁鉢氷生寒冻合蜿蜒小如粟十日不晴将奈何上人趺坐穷捜罗咳唾珠玑三万斛散作天花落海波  

金陵篇赠王贵德十四韵  

江左金陵簇锦花城南阛阓拥烟霞云斤月斧挥天半星拱虹梁照水涯晴日垂杨笼巷陌薰风细草防堤沙楩楠鸠集开新第亭馆蜂屯胜旧衙楼倚亨衢沾雨露坊题华翰绕龙蛇路通赤舄三槐府墙隔乌衣百姓家拟待桓圭加上爵行看大纛拥髙牙春从凤沼来黄阁人向鹓班领白麻沸海市声还厌聼软香尘土不容遮枥喧贵介五色马门过豪商七寳车晓出绣袍朝紫禁夜归银烛列红纱蜀称锦里何堪比唐有青泥亦谩夸冠葢往来聨玉笋琴樽谈笑吐天葩长由坦道全终始应与鸣珂播迩遐  

古意  

君家兰泽西妾家兰泽东兰泽多芳草相去各春风君今行陇右妾思在闺中天寒绣袂薄涙下玉屏空  

寄方壶道人  

海上神仙馆天边处士星卧云歌酒德对雨注茶经石洞龙嘘气松巢鹤坠翎都将金玉句一一写空青  

送黎兰谷游永州  

舟子开帆日天风吹雪时关河嵗将晏荆楚客何之水接三苗国云迷二女祠经过逢北雁应有寄来诗  

公无渡河  

江上春来风雨恶大浪小浪江中作一苇之航何足云荡漾中流几飘泊人鲊瓮鬼门闗下隔深渊咫尺间饥蛟食人骨如山公无渡河当早还  

古钗叹  

黄金作钗分两股青髻如云凤双舞照见胭脂井水香后主宫中数千女一朝野花成绮罗但见兎迹狐踪多有人拾得古钗卖肠断当年玉树歌  

蒿里  

城中市声如海水纷纷甲第连云起自从秦鹿走中原蓬蒿长徧鸣珂里夜深鬼语风吹沙光怪走地圆如兎葵燕麦芃芃地尽是当年宰相家  

春日驾幸钟山应制  

大驾春晴临寳地钟山翠霭拥金仙瑶花如雨三千界紫气成龙五百年风送香烟浮衮服池涵树影拂青天词臣侍从何多幸安得诗才似涌泉  

送徐复初海道知事  

东运楼船白粲多紫髯英气有谁过礟车云起天垂野母风来雪涌波海上神仙见徐福闗中父老识萧何幕賔不尽长才用早晚薇垣响佩珂  

秋夜书懐简李希吉  

江臯秋水明晩霞江城秋满诗人家双杵隔墙夜敲月一灯向壁寒生花乌鹊惊风绕红树紫蟹带霜行白沙清虚之府入幽梦醒看河汉思乗槎  

题子静草堂  

草堂正在匡庐山山隂緑玉相对闲云从双剑峯前下潮到小孤江上还茶烟满室写墨竹花雨一帘观白鹇谁似南宫能篆古为君髙致轩窗间  

清江曲  

清江水清峡水黄清江之上多绿杨浣花女儿立沙际青羣白足如秋霜蜀山雪消十日雨一夜扁舟欲齐树两岸猿声不肻休送君流过峡州去  

狭路相逢行  

上有千尺之厓古铁色下有无底之潭水俱黑中间小道石艰涩君马南我马北狭路相逢何偪仄安得往来如康庄两贤相让无相阨  

前有尊酒行  

前有一尊酒后有三尺坟坟前两树花坟中不知春分明记得坟中鬼曾共当年饮酒人  

题水殿纳凉图  

湖上栏干百尺台台边水殿倚云开红桥人隔荷花语玉盌金盘进雪来  

题枯枝寒禽图  

王母宴归西海上空留青鸟羽参差黄云苦竹江南霰独立寒条嵗晚时  

舟过黄陵庙  

黄陵庙下倚船窗水浅沙平属玉双山外断云寒日晚半篷寒雪下湘江  

秋夜吟  

桂树丛丛月如雾山中故人读书处白露湿衣不可去  

附汪时中诗【`字徳卿祁门人`】  

和陶靖节  

木落霜更繁鸟啼夜方寂徘徊不能寐起行见明月达人伤逝波志士感徂节冲懐在潜渊修轨絶尘绁人生大化中飘萧风底叶岂无好容华百年终变灭及时且行乐无为长太息  

其二  

避諠舍幽林蓬荜日髙卧开门见青山相看久逾好白云何处来飞在檐前堕淡泊渉世清意闲尘勿搅主静岂无方此乐不可道黄精肥可飱石泉清可澡黙黙观大运息心以为寳  

月夕书懐寄贡待制汪蓉峯程以文  

明月出东山照见西林明龙蛇布满地信歩还自惊独立数星辰欲挽银河倾一洗人间尘洒然肝胆清不寐抱婵姢待旦听鸡鸣安得同心人为言此时情  

种竹  

结庐幽谷中老树髙连云青山固佳客不可无此君移植当前轩气槩终出羣胡牀坐月夕世事从紏纷凤鸟日将至起舞歌重轮天风万里来夜半箫韶鸣  

登源越国祖庙  

四方骚乱六州安锦缆云颿去不还龙劒占星狼鬛静角弓张月虎牙闲东行窦使书初献西向秦庭涕易澘髙塜麒麟碑碣在唐陵隋寝草斑斑  

汉武帝  

天马西来苜蓿堆五云宫阙是蓬莱可怜商鼎盐梅味不似金茎露一杯  

附汪叡诗【`字仲睿婺源人左春坊司直郎`】  

杂赋  

我逰防稽岭复登秦望山天髙海涛寂日落空云闲三山何许鲍腥动函关回车探禹穴千古髙巑岏有客来昆崘抱璞将何适熠熠含辉光椟韫夜生白荆舒人莫知举世珍燕石所以鲁仲尼待价靡欣戚嘉橘生南服累累黄金姿碧叶霜不悴贞心终自持渭濵钓鱼叟西伯梦见之西伯今寂寞野处徒伤悲  

拟古  

别君出郭门回首万里遥征马复驰驱山髙路岧嶤水流下溟海月出上青霄月光照海波我行魂独消天寒闗塞逺日落村墟晚悠悠音信断鸿雁自凄惋中心抱贞素匪石不可转昊天信明旦胡能事游衍  

濠梁行奉制赋送太师韩国公还乡  

龙飞濠梁起淮甸肇基防陵酣百战诛陈夷张安东南北定中原疾如电秉旄仗钺清朔方拱手垂衣正南面泰山若砺海涵天黄河如带江澄练声威逺布来夷戎海隅西极咸趋风不用汉兵三十万大宛马萃天闲中圣皇明德被海宇天产英杰开勲庸中山开平奋武烈内辅太师韩国公太师始由刀笔举羣雄纷争识真主麾之不去情愈亲日献訏谟阐绪不矜不伐仁者心克勤克俭前哲矩平生仇怨那报酧诸将劳能谁毁誉百司庶务无稽留剸繁治剧何优游圣皇推诚重委托太师悉力宣王休汉比萧曹岂异绩唐槩房杜称嘉猷光辅功成请身退锡爵颁养先公侯白髪朝天喜强健紫殿从容频锡宴一朝乡里锦衣荣千载勲名青史见太师恭慎人罕侔圣皇显佑谁能先旧基甲第新淩云内府金钱表新眷明庭盛典重咏歌谩从馆阁徴文献  

予归江左泽徃四明  

倚闾怜母老长路望儿归六载眼中泪三春身上衣霜清听雁逺天濶见云飞海峤连闽越乌啼月尚微  

吴斌诗【`字韫中休宁人平阳县主簿`】  

北游  

青山千里来龙奔出平野逶迤作都城黄河走其下借问宿迁人在昔何为者云此生重瞳虎鬬天所假自矜葢世心坑秦覇区夏鸿门逸真龙乌江防骓马至今哀怨声喑呜海中泻  

次韵戴尚文游顔山三首  

顔山倚南斗秀结鸿荒前昔有太素人攀巢卧紫烟双龙作服御据地生灵泉一餐日月精永保龟鹤年朝结八极游夜向三天眠一朝弃宇宙遗迹成幽云洞关双扉别有丹霞天我今望紫气遐想穷山川  

其二  

金仙识灵境振锡西天来梵宫跨絶巘防翠何壮哉海水入金鉢洒旱徧九垓遂令区中人瞻望心徘徊我思脱万劫郁悒惭非才青莲发兹山何必登三台行将覩寳月髙举超凡埃  

其三  

美人契遐想濯足青莲池我亦思攀援腾空蹑云螭苍茫送逺目直接扶桑枝天低流景逈风逺浮景驰万灵受荼毒生死皆非宜仙人与佛子缥缈何须期吾当问青天愿借箕尾骑  

杂体  

豫章在髙岳挺然出乔林云霄接飞翰川谷涵清隂龙鳞结翠色贞固如精金梓人构珠殿飞斤欲相寻虽凭万牛力奈此春山深大材失平地倚树空沈吟  

秋思  

西登望夫台北眺从军路霜飞瀚海秋烟横大荒暮君心皎凝丹妾身抱贞素万里莫相思捣月寄征服【`叶`】  

宿密多岩兰若  

寳刹倚青汉金宫瞰紫烟岩颠明秀木天罅落飞泉香窟幽僧定云房逸客眠澄辉沧海月应与此心圆  

天马歌  

天马西下昆仑墟腾骧振迅将焉如雄姿逸气越太古云騣电尾拂紫虚頫首视六合有若樊笼拘朝穷青天九阖之浩荡暮极沧海万国之盘纡骅骝与騄駬俯伏蹶足空睢盱大鹏之飞尚不过于九万六龙岂敢争驰驱拳毛萦红耀晴雪髙蹄飜霜蹴明月瑶台两镜入清瞳五岳层峦挺竒骨当时飞歩凌长安星流雾转那可攀伯乐已久死至今骈足枥槽间圣朝举鞭策岂信蜀道难由来世眼俱混浊驽骀却鞲黄金鞍太行盐车毎服力嗟我于此徒盘桓春风三月来燕山将随银河上云端翺翔御道驾天子出入警跸羣生安  

顔山歌  

欲为紫霞赏遂作丹霄游顔山秀防五千仞况于絶顶凌飞楼长风吹目空四海但见天地如虚舟龙争虎鬬血中野安知此境长悠悠顔山之势何壮哉飘如云龙上天来蟠根走脉极九垓千岩万壑相萦回龙池皎雪天镜开气蒸六合作飞雨五月下界惊云雷顔公一去不复廻空有仙迹迷苍苔凭崖凿翠构珠殿金仙趺坐莲花台雄标胜境掩五岳胡乃僻处东南隈后来观者登崔嵬超然顿觉辞红埃平明攀天望海色宛若万里防灔之金杯此中昔有芸香客一朝矫翼腾三台我今苦被风尘恼欲持长篲人间扫山花含烟笑人老青松垂隂得春好功名感此不复求便欲巢云拾瑶草终当羽化随青童鸡为凤皇犬为龙青天碧海长相从回头试问世间士茫茫尽入三泉中  

续催日鼓謡  

胡为乎六龙斜飞于若木之金天复沈沦于西溟澒洞之重渊日车摧頺势将堕但闻惊天伐鼔砰轰喧阗恨无鲁阳所挥之神戈又无羲和所执之神鞭徒看光景入海去惟有雪色千叠春雷喧日已溺谁能援似将宇宙入防昧魑魅泣雨神啼烟烟雨暮何由晨肆鬼怪愁天人有美二子超凡伦凝丹泣血惊苍旻欲攀天上万丈之玉绳揽此波中咫尺之金轮力不及情难伸歌日鼔悲无垠空有蛟龙之翰麟鸾之文照耀今古诚足珍心比精卫谁复陈至今隂气毒天地几时六合回阳春吾闻东方乃有扶桑之君旸谷之神可以返日驭升天门过黄道御紫宸安得回光洞照下土之盲人神君精感应相隣忽尔金鸡啼白东海天朱光飞射开幽鼓声惊倒三山巅白日曙青阳生出海屿防天京四方咸覩晓色清麟胎凤鷇含精英圣皇钦天建太平作韶武吟箫笙譬若日鼓腾天声乾坤上下俱清宁亿年万世同光明  

妾薄命  

大罗天中散花女一防尘心坠凡土花顔夺尽天上春举世蛾眉焉足数生来祗在深闺中珠帘翠幕藏春风清心无瑕皎白玉月娥星女遥相同汉家君王自明哲独选芳容与贞节龙舆忽上鼎湖云雀台空望漳河月苍梧凌空湘水寒泪痕洒徧金琅玕一身憔悴不能立香消玉减凋云鬟自怜薄命谁为主仰视云霄澹无语何时重返蘂珠宫还散天花作香雨  

青州歌  

青州高城雄九州城门天上飞琼楼羽林兵卫若熊虎劒防耀日寒光浮迢迢紫陌香尘起车马争驰迅流水飞甍万井碧鳞鳞绿树连隂栁营里嵯峨城阙帝子宫天人遥镇沧海东海波镜浄寂不动鲸鲵不敢扬天风楼上银壶漏初歇畵角龙吟泣霜月寒声萧飒落梅花吹作征人鬓中雪  

赴召试登凤凰台望大江  

未登麒麟之秘阁且上凤凰之髙台凤凰台上极逺目海风飞洒清浮埃白日出青天开但看万里长江从西来雪中苍茫自无际直涌大地髙崔嵬朝宗势去不回万水尽入东南隈天堑设皇图恢龙盘虎踞雄九垓金宫寳阙天上开一人有庆万国来万国来咸梯航天子万夀镇万方神基永固同天长夀与江水俱无疆高台览徳来凤凰  

醉歌行  

登髙取醉散我愁倒卧城南百尺之酒楼出门但知行路苦醉乡可以逍遥逰君不能遗身天地上玉京又不能荣名将相専金城徒将緑髪染春雪风尘羁系终无成不如且饮一壶酒酒尽愁消更何有醉来豪气不可収嘘作长虹贯牛斗  

唐桂芳诗【`字仲实歙县人`】  

送邹山长  

精庐嘉树合欣欣众禽鸣相过岂不好胡为千里行三年振文铎遗经寘满籯英英嗜学子隔竹闻书声扫花散幽策坐石移残枰诗成似白云亭亭峰峦生昔视秋蛾飞今送春鸿征归来怜儿女欢笑防衣迎父老三四人倾壶浊复清逍遥练溪上于焉澹无营  

秋胡子  

依依陌上桑婉婉桑间妇嫣然红罗襦采桑湿香雾相逢马上郎停鞭息驰骛回头遗巧笑脉脉此情露谁知妇人身托生胶漆固本期骨月亲返被顔色误忆昔送郎时徙倚门前树箧笥满征衣一一裁缯素绣为双鸳鸯犹惧观者妬愿郎早归来恨不与俱去尘埃扑牀帷蛸蝛网窗戸惟有白髪姑羞以情诉可怜不相识春心挑中路仓皇下马时忽忽意未悟洞房扫春蚕一见生愧负妾身固可弃老亲宁弗慕黄金无亏盈白璧有沾汚嫁郎恩义乖何如江水赴江水惟东流不似郎他顾  

闻吴继新写正览毕作诗迎之  

吴郎久不见怅望隔江村辛苦头将白编摩眼易昏蕉心含雨润柿叶缬霜繁智永瞠诸后羲之本一门未应梁上得偏向枕中存防画临池黑戈波漏屋痕萦萦珠结网袅袅蠒缫盆白练书裠好黄麻草诏尊首濡无醉魄笔谏有忠魂安得三千幅烦君恣意繙  

题方起莘五马图  

徐君平生爱马癖往往畵手称无敌百年物化形影存流落生绡总陈迹今看五马各异色两疋骊黄一疋白一疋翠刷云满身一疋虹奔汗流血奚官亦复可怜人笑拂青丝事羁靮就中谁解骁腾姿背立如龙俄八尺不踶不囓有余闲回视神光恍相射得非念同槽枥悲御者非人常乏食低头帖耳或内伤十二闲中推第一而今蹭蹬老可欺空伴驽骀无赏识呜呼不幸世运遭囏虞岂比唐时太平日牵来锦绣动成羣玉鞍未卸黄金勒丹墀昼静柳隂移一防花飞堕香雪毛仲也是厮养儿嫁女传宣出宫掖宫掖惯听鼔节声教舞衔杯増戏剧酒狂大呌问梅花何似龚黄二千石  

见乡人程大  

少年策马辞乡邑落魄天涯几秋色三山昨遇故乡人不问姓名应不识布衣拂却江海尘相看感叹念情亲青春作客无逺近白髪从军多苦辛以兹失路谁相顾我向东留子南去归梦不离沧海云边愁逺挂青枫树枫树家林隔海天百年聚散一茫然簪缨故旧应谁在萍梗江湖祗自怜临岐执袂须倾倒明朝又别关山道心随断雁向斜阳愁到离忧醉芳草  

程仲庸游京口留金山  

我正无心懒似云那堪奔走汚淄尘飞花防栁偏留客吹浪江豚忽拜人玉带暂抛烦转语楞伽曽写悟前身异时好説金山寺防个渔舟唤渡频  

送汤君济赴广西宪幕二首  

汤生浩气揭晴霓白马雕鞍新凿蹄试吏早从公府辟徴书亲自臬侯题江天露洗星辰湿海岛风清瘴雨低肃若纪纲多暇日满庭榕树鹧鸪啼  

皓月如银老桂秋明朝催动孝廉舟天涯防渉三千里岭表承宣四十州荔子输官供酒盏槟榔留客当茶瓯贪泉莫试夷齐饮霜拂黄茆瘴已収  

赠别林生  

青天无尽碧波长百尺云帆挂夕阳海客音书何处寄北风鸿雁不成行  

唐文凤诗【`字子仪歙县人赵府审理`】  

题李营丘枯木图  

营丘枯木天下无笔端造化何荣枯想当磅礴欲畵际天为逐兴神为驱邓林已化防风骨沧海乍出瑚株良材何异徂徕产大用不值明堂需自怜形质赦斤斧岂叹薪防供樵苏万牛回首力未许独匠指顾心难图空遗偃蹇蔽村野白石凿凿泉呜呜枯梢似挂痩蛇影乱叶恍茁乖龙须我生本是山泽癯隠居林樾同凡夫昻霄耸壑日在望号雨呼风时与俱只今廊庙重缔构梗楠杞梓当贮储按图工师倘所取意营目盻増嗟吁  

题何养素马图  

房星降精龙作胎渥洼之水深如杯夜飞霹雳电光紫良驹已产真龙媒长鸣超羣空冀北下视众马皆驽骀天生气质难委弃万里入贡何年来圣恩已许充内廐九重浩浩天门开鐡衔寳勒镂银汞玉鞍丝辔籹玫瑰虽调德性闲两服终逞逸气凌九垓王良老去复谁御伯乐往矣令人哀百年变化尚形迹生绡寂寞烦松煤求贤求骏同一理千金买骨逢竒才燕昭致礼郭隗重何人再筑黄金台  

题李白翫月图  

长庚之星光配月何年降精生李白倐向人寰汗漫游骨异神清本仙谪平生爱月如嗜饴老蟾流辉沁诗脾胸中玲珑广寒殿珠玑咳唾天香吹良宵醉月坐花影银汞镕阶光烱烱梦咽霜玉兎寒露湿锦袍呼不醒惯賖月色长安春玉环媒私力士嗔清平调新声未絶楼船廹胁飞胡尘夜郎天髙月黒黒忍死投荒去京国金鸡放赦来江南采石波寛酒杯窄眼花捉月月倒悬飜身起舞水中天冯夷夜防叱河伯遗骸肻汚饥蛟涎巫阳下招招醉魄帝遣归来住蟾阙精神仍作长庚星万古千秋伴圆缺  

题长江万里图为蜀人赵中道赋  

一廛老屋城南隅读书乐道非愚夫西川有客踏秋雨访予手把长江图披图细数经行处天山白积银为树氷澌暖沁六月流雪波怒向三巴注蜀江溶溶逺纡回巨灵擘破巫峡开势雄地束不得逞直走万丈疑奔雷瞿塘灔滪天下险巨石双分鋭磨剪盘涡每忧巨浸深冷喷犹嫌急波浅人鲊瓮头云结愁饥蛟昼舞寒风秋至喜亭边可贳酒秭归县前仍舟荆湘荡漾平于掌蒲帆箭疾飞双桨苍龙山露翠烟中白虹水接银河上岳阳楼髙明月凉仙人踏冷鹤背霜玉箫吹碎丹凤语寳剑拭动青蛇光洞庭茫茫接彭蠡千里相望同尺咫无情五老苍顔凋含羞二姑黛鬟美扬澜潴滀鄱湖寛水府冯夷严守关明珠泣坠渊客怨氷绡织就鲛人闲蟂矶秉灵孙小女冷风倐度神巫语客回尽望江东云鸟归带得淮南雨须防放棹下金陵蓬莱宫阙高崚嶒圣人黄衣御宸极紫雾冲霄王气腾浪游历记万余里愕梦惊魂几悲喜江花江水兴无涯防染丹青烦畵史赋诗题畵心悠然才思逸发如涌泉酒酣击节唾壶缺醉和少陵云锦篇  

上东门行  

上东门在何所河阳城南瀍水浒旧时豪华今已空惟有当年一坏土闻説汉家全盛秋门前列第皆王侯朱轮翠毂日来往凝笳叠鼓长喧啾畵栋雕檐接宫观十里香尘飞不断天上频颁丹诏下民间屡免田租半白髪老人不识兵闾阎小儿歌太平鬬鸡走马寻常事岂有纷纷愁叹声乞归二章初上会此公卿盛供帐道旁观者如云屯杂防从车凡防辆韶华转眼流星过倐忽荆棘埋铜驼逢萌挂冠固已矣石勒倚啸将如何往事伤心难自保惆怅东门不能道君不见北邙山头四五陵玉匣珠襦委荒草  

白雷港  

晚泊豁吟绪行行歩渚沙雨添新栁耳水减嫩蒲芽乌鬼来渔艇青蚨付酒家防风吹短褐倚杖数归鸦  

玉阶怨  

夜深白玉阶露下寒侵骨娉婷不欲行恐踏团圆月  

题无心道人墨竹  

一江踈雨翠烟迷愁结寒云楚甸低犹忆泊舟苍石岸黄陵庙下鹧鸪啼  

## 石仓历代诗选卷三百二十八  

明　曹学佺　编  

明诗初集四十八  

王燧  

送别  

绿水灔汀洲风起江南秋烟波有孤客关河生逺愁逺愁那足説惜此芳华歇日暮淡忘归苹花怅难撷  

修竹美人图  

兰膏香腻盘云緑愁鎻春山黛痕蹙天寒日暮悄无言翠袖盈盈倚修竹修竹无心亦有情竹花结实珠繁荣秦楼人去彩鸾杳湘江种得相思成相思有种何时歇竹上年年怨离别千古魂销怨不销涙红染作鸳鸯血  

和髙季廸将进酒  

君不见云中月清光乍圆还又缺君不见枝上花容华不久落尘沙一生一死人皆有绿髪朱顔岂能久樽前但使酒如渑肘后何须印悬斗咸阳黄犬悔已迟至今千载令人嗤试看古来功业士何如陌上冶游儿百年飘忽寄宇内日日欢娱能几嵗劝君莫惜囊中金便趂生前当买醉临卭垆头绿蚁香栁花卷雪春茫茫吴姬越女娇相向痛饮须尽三千觞兴来狂笑纵所适慎勿畏他权贵客东风吹落头上巾此日独醒端可惜一朝绮罗生网尘妆楼空鎻青娥人酒星不照九泉下孤鸟长哢山花春  

湘竹箫歌  

君家洞箫天下竒碎红乱防香淋漓浓如丹砂沁氷肌淡似猩血封琼枝持来世人莫能识疑是秦女来相贻几回吹向霜江晓皎月不明风悄悄一声卷入碧云中惊散飞鸿落天表君不见重华去兮归路遥二妃泣向湘江臯江臯之竹竹间泪万古千年长不消我将挟君携此同上黄鹤楼醉弄一曲离鸾秋曲终飞度洞庭去试听苍梧猿夜愁  

春晓美人图  

梨花埭上鸡鸣早十二琼楼天乍晓东风不动緑杨丝云母窗空春悄悄银屛复帐掩鲛绡遮断蓬山海路遥鬓乱钗横双凤軃玻璃枕上不胜娇谁将鹦鹉偷调弄惊散瑶台合欢梦金盘仙掌日华髙小苑花枝露痕重小玉熏残苏合香临鸾先学理新妆含情欲起娇无力满苑绿隂清昼长  

题畵  

疎烟带平野闲花落空林鸡声在何许人家春树隂将寻丘中侣谐此尘外心幽期倘云遂宁惜露沾襟  

新秋早朝  

宫井梧桐一叶飞新凉先到侍臣衣苍龙阙上银河转丹凤楼头玉漏稀晓仗分行环御辇夕郎鸣佩出仙闱自怜虎观叨陪从簪笔慙无补万几  

左掖闻莺和郑孟宣助教  

落絮飞花满禁城万年枝上一莺鸣全非幽谷间关调总是东风宛转情啼处尚含求友思断时犹带惜春情朝回左掖门前听却讶箫韶奏九成  

送太平刘知府复任  

锦绣江山拱帝畿先皇曽此驻龙旗三年出守劳臣绩再命専城遇主知桑柘千村丰庶日歌钟万戸太平时送君重去宣王化明世谁论治茧丝  

送郑尚书致仕  

重沐天恩典礼闱旋因赐告遂初衣先朝故老今谁在十世同居古亦稀渌水兰舟江上发秋风华髪浦阳归悬知恋阙情应甚夜夜山中梦紫防  

客懐  

零落栖迟一病人莺花正遇帝城春途穷不肻轻垂泪道在长甘固守贫陋巷草深前夜雨空斋甑掩昨宵尘杜陵何事真愚拙却欲虞廷自许身  

其二  

缝掖谁云是旧衣故山终负采春薇时清懒上王通防病久常闲董子帷寰宇载逢新莭至江湖终觉故人稀半生多少关心事空学庄生蝶梦飞  

州道中  

清江杳杳水连空江北江南绿映红三月异乡逢换火经春游子怨飘篷满汀芦叶孤舟雨一树梨花小斾风遥望故山何处是依稀烟树五湖东  

早朝待漏题杨谕德竹  

禁钟才动晓风微新竹疎疎对闱非是日髙帘不卷怕教空翠湿朝衣  

题畵  

渡头初唱采菱歌南浦西风涨绿波正是晚凉新雨后青山不似白云多  

题方壶畵  

紫府深沉白昼闲仙人归去邈难攀当时暂谪来尘世写徧江南雨后山  

题天师竹  

上清仙子晋风流爱竹还同王子猷写得一枝清似玉湘滨露冷夜来秋  

林塘佳趣  

自脱荷衣别五湖秋风防度惜莼鲈玉堂酒醒青绫薄空忆林塘旧钓徒  

题竹赠别吕希旸从役  

露莎烟草满晴川罢钓归来暂泊船非是野情忘世事闲愁不到白鸥边  

题倪元镇畵荆溪清逺图  

铜官山下纵清逰每为飱松十日留吹断玉箫人去久暮云空鎻洞庭秋  

其二  

清閟髙人一散仙常留遗墨世间传当时曽写相思意谁信如今重惘然  

渔村  

汀苇苍苍白露凝一滩寒月未收罾西风吹醒江南梦四壁蛩声半夜灯  

山行  

萝茑隂中是防家青山数转到门斜桃源只在鸡声里不用缘溪认落花  

附张洪【`字宗海吴人`】  

悼贞妇  

啴啴赴行役肃肃成谢功妇女既有归鸡犬亦相从宁辞道路逺万里来黔中边城尚艰食太仓乏陈红妇人在中馈何以能尸饔良人渐黧黑惨淡筋力穷常恐卧沟壑妾身何所终茍能事一饭岂惜膏沐容避人剪髻鬟易米羞晨供良人久惊讶覩我顔色同穷辞讯衷曲褁头云鬓空欷歔不下箸涙防微沾胸入恠久不出引脰经房栊仰呼不到天洒涙不及泉义当死生共恩始夫妇全亭亭朱丝绳梁上乃双悬小哉匹夫谅妄昧不足言念尔贞洁姿前后金石坚食贫励兹节见义恐不前妇道久不闻良心郁未宣孰知蛮貊地超世洵独贤  

古东门行送别金彦贞  

仆夫顾我悲辕马局不行古来离别地青草不复生居人攀桃李怅望难为情流尘起阡陌逺树花防防莫向秦东亭唱此东门行土中有死骨闻之复心惊食荼莫言苦饮醯莫言酸世间万事易惟有别离难既辞还执袂临行复据鞍对面相寛解回头涕已澜人生谁非客何独此哀叹但令长夀考相报各平安  

谒黔宁王庙  

曽聆玉帐肃徽音俯仰清祠感慨深客袂尚余他日涙羁懐不改旧时心耳闻种竹都成玉眼看栽松尽作林每嵗骑箕滇海上手分云液散甘霖  

答俞都御史海上见寄二首  

舳舻相接恨离居音问那堪咫尺疎见月思君因自切防云忆我定何如李膺舟楫神仙侣博望星辰太史书归去客懐同一洗贺家湖上醉红蕖  

其二  

渺秋槎海上还洞箫吹月过三山九霜风露蓬壶外万顷波涛袵席间地尽西南开帝域星环北极想天顔夜阑五色云光近回首扶桑不可扳  

附偶桓【`字武孟太仓州人`】  

杂诗  

衡茅日岑寂嘉树生繁隂夙兴挹朝爽翛然澄我心如彼倦飞鸟冀得栖故林抱经味遗言且复理鸣琴惜哉钟子殁旷世谁知音  

又  

养疴卧丘樊庻得脱尘鞅三径日就荒行乐倦还往荆榛既蕃芜荼蓼亦滋长幽兰独憔悴况复纒草莽不因馨香发岂获君子赏  

嵗暮  

忽忽嵗云暮朔风吹客衣虽云乡井近转觉信音稀山响鼪鼯啸江空鹳鹤飞百年浑潦倒底事未能归送陈民初先生归广州兼问讯赵知事公杰  

静江遥带五羊城官舸乗风畵鹢轻客馆乡人秋送别髙斋弟子日相迎桄榔接叶蛮烟暗螺蚌含珠海月明到郡为询贤赞府几时鞍马定朝京  

其二  

执简立台端百壬不敢噫道逺竟莫前动若飞翮铩嵗月无停辀季秋倐已届篱菊傍云肥江山日如畵轩车防时来夜雨一灯挂明徳正可崇相期各云励  

附吕渊【`字希顔常熟人`】  

和童佥宪士昂咏雪  

隆冬气凛冽朔风布威严同云糊正密六出渐飞添纷纷花絮杂片片琼玉兼髙堆瓦将覆乱落尘不沾碧鸡没孤喙金马埋双尖皎洁炫晴瀑虚明夺夜蟾梅枝飘素粉竹叶悬牙籖防桥诗助思锦帐酒伤廉玉花轻入幔氷柱细垂檐自闻谢女咏翻似织成缣  

万竿烟雨图为童佥宪赋  

君不闻淇水隈烟笼万个绿猗猗又不闻湘江曲雨过千竿齐挺玉淇峯湘流各一方遥遥相隔千里长君胡巧将缩地诀并作无边烟雨乡鹧鸪声近黄陵庙山接九疑猿夜呌少年曽记畵船轻百咏新诗随口道今日看图忆少年老懐衰鬓两茫然总有琅玕可人景愧无珠玉惊人篇闻君爱竹几成癖沙土南金灰白壁闲来酣听戛铿鸣静里饱观苍翠色君兮君兮听我歌江上年年风雨多竹花零落碧云冷奈尔凤饥无食何  

连云叹  

连云栈道如升天千山万山相盘旋上有古今不伐之老桧下有昼夜不息之飞泉林深未知清昼永但闻百鸟相和巧出音绵绵鹧鸪之语人共识分明似诉行不得客懐闻此倍感伤驻马看云长叹息鸡头关前山最髙我马已痡仆亦劳悬崖万丈陡壁立俯瞰羣岭同儿曹乌龙江里涛声恶日日轰雷惨寒骨奔流直与沧海通势自天成非禹凿我来对此心茫然便欲解绶思归田乃知王事未可缓行行且诵皇华篇皇华四牡歌再续上徳未宣懐靡足何当两腋生羽翰顷刻搏风到西蜀  

题曹佥宪三茅山水图  

三茅山水何竒哉形胜彷佛东蓬莱山峯高耸彩云表水道近接沧江隈四时景物多佳致一入春来更明媚杨柳轻垂翠带长杏花艶吐胭脂丽松梧竹木交加新梵王宫殿髙嶙峋峩峩寳刹矗天际小小畵船撑水濵乡村逺近多茅屋朝出耕兮夜归读谿畔时逢访友人林间数遇携琴仆青帘揺飏酒家前一行飞鸟来青天眼中总是吟哦具意外了无尘俗牵曹公于此筑居第子孙防防习诗礼科甲相传继后先簪缨奕叶光闾里一从出仕趋金门十载思家劳梦魂闽山路隔无飞雁滇海宵深感断猿迩来忽得唐王宰故里畵图随笔洒新花新树景还同旧水旧山形不改看图对景情依依飘然便欲抽簪归却忆君恩未能报抚卷尽日徒欷歔朅来索我题长句我亦三茅隣近住何当与子赋归欤同老林泉最清处  

题李侍御山水图  

山色满郊原幽深隔市喧孤舟横古渡荒径掩衡门野树烟光薄溪桥曙色分依稀故园景吟对欲销魂  

舂陵道中  

蚤发潇南驿晨光尚未明山横疑水断滩急讶舟轻茅屋稀疎见筒车逺近鸣民安边患息千里乐廵行  

赠徐宪副西还  

江水碧于苔归舟不舍开梦缘情易得愁为别难裁树色迎征斾花香沁酒杯到家秋欲近松菊共徘徊  

茶坪  

茶坪春雨后旧干发新茸雀舌微含翠龙芽浅着红小筐和露摘疎篚带烟熏汲水时烹啜清生两腋风  

送张都督至陜西遇陈同寅金  

近捧纶音迎使臣马蹄三月到西秦一春独咏无佳句千里相逢有故人夜雨郊原芳草合东风庭院落花新相看莫怠咨询职盛世青年好致身  

入连云栈  

栈阁难行説与君来游方信峻连云江从鸟道声偏急山到鸡关势渐分岚气涨空朝靉叇林隂蔽日昼氤氲吟边忽动乡关思风雨猿声不可闻  

川江夜雨忆近侍诸同年  

西风吹雨夜潇潇独卧舟中正寂寥声滴蓬窗孤梦破寒生衾枕旅魂销黄牛庙古滩声急白马江空木叶凋遥忆同年诸近侍金门斜月正趋朝  

和黄绣衣忠清堂韵  

黄甲髙标赐出身一官今喜立通津谠言曾落将军胆直气仍埋御史轮葵蕚寸心常向日梅花清骨不沾尘少年更际平成防封事还看达紫宸  

武攸道中懐诸同寅  

千里巡行属暮秋宦情羁思两悠悠安边愧乏班生畧恋阙空懐杜甫忧月夜闻猿寻野寺霜晨策马度林丘相知若慰驱驰苦珠玉何妨每见投  

留别贵州吴总戎  

壮年曾忆叙边城今日相看鬓已更欵曲防巡新漉酒殷勤一叚旧交情柳营近拜将军命薇省仍叨岳伯名明日又成千里别滇南回首暮云横  

城西别墅为素轩钱公作  

滇南城外路西分水绕山回秀作纹杨栁四堤张翠幄稻梁千顷布黄云渠通泽国鸥频入地近仙家犬不闻几度叨陪清宴乐却疑身世逺尘氛  

题镇江多景楼  

独倚危楼眼界寛无边风景恣盘桓四围花木如屏拥千里江山入畵看帆破晚烟归别浦雁拖秋色下空滩来今往古诗何限景物难穷思易阑  

淮河晚泊  

乘轺千里戴君恩舟抵淮河日已昏万井人家城外市几行烟树水边村钟鸣兰若僧归渡犬吠茅檐客到门抚枕篷窗不成寐满懐离思向谁论  

金陵酒兴  

奉使南行属暮秋长途千里去悠悠青山满眼遍京口畵舫连樯遮石头抚景信知天地客感懐无奈古今愁一尊且作簪缨防痛饮厌厌夜不休  

楚水吟懐  

楚江秋晚净无埃五两髙悬畵鹢开落日亭亭催客去青山隠隠送诗来月临湘水猿声断云冷衡阳雁影回佳句入囊珠玉旧客边谁与共敲推  

洞庭夜月  

洞庭湖外岳阳城景到秋深月倍明金跃浮光风欲定璧沈千影浪初平君山连云气湘水悠悠到雁声遥想登楼清兴足倒骑黄鹤去吹笙  

湘江烟雨  

潇湘两岸树糢糊烟雨霏微似畵图鸿雁影斜风正急鹧鸪声断日将晡帆从青草湖邉落酒向黄陵庙下沽无限凄凉禁不得防回回首望神都  

贵阳山色  

贵阳山色最清幽客里看山信马逰蛾黛千层朝雨过螺青一抹暮云収人家结屋连村住涧水浮花绕郭流佳兴满懐清可掬诗成频向锦囊投  

绣衣郭公询知郡博髙君善诲诸生畧无责报之意因大书仁夀二字嘉之予赋一律用张其美云  

侍御多能笔似椽特书仁夀为君贤吴兴遗教尊胡瑗太学诸生仰郑防虀饭每甘心有乐束脩频却橐无钱愿言终始全清节应享声名过百年  

过常德留别李总兵  

不覩芝眉二十年相思每诵寄来笺经行正拟懽连日往返那期恨一天白髪无情催我老青云有路让君先明春尚得趋朝便肻约歌呼醉畵船  

松岛春云【`揽秀轩入景`】  

积石移松满戸庭春云飞绕似林坰日烘瑞彩香盈葢雨湿浓隂翠满屏三径飘扬迷鹤梦半岩舒卷带龙腥呼童浄扫窗前影自起挥镵斵伏苓  

荷池夏雨  

新凿荷池引水通雨深花满趣无穷盘倾珠颗齐翻翠衣露霞绡半折红四座凉生风细细一帘香沁雾蒙蒙此中清景真堪赏何必移家住瀼东  

林亭翫月  

林亭明月趣偏嘉知是滇南好事家一片寒光清属影十分秋色莹无瑕翠盘香露翻金粟荷葢西风老桂花恍似水晶宫殿里防回忘却在天涯  

雪屋焚香  

吟窝新结小崆峒静爇名香趣不穷四壁晴云生夜白一星温火吐春红水晶帘静诗魂爽银叶炉深鼻观通睡起只疑春色暮满帘飞絮月朦胧  

草砌铺茵  

东风芳草正芊芊匝砌铺茵亦可怜叠翠不当车马径生香偏近绮罗筵防茸雅称逰人坐葱蒨犹宜醉客眠想见明公行乐处只疑身在碧云邉  

花台簇绣  

春满亭防日乍长百花开遍鬬新妆锦屏髙映秋千索金缕深围蹴踘塲几阵轻风娇弄影一畨微雨细生香东翁最喜留宾醉更爇银灯看海棠  

太华来青  

排空髙揷净无埃万朶芙蓉暎日开拄笏岚光和露滴卷帘晴翠扑人来地连金马岧嶤耸势压青螺宛转回我欲题诗最髙处凌风飞上紫霞堆  

商山耸翠  

重重秀色翠糢糊展出天边一畵图瀑布喜看飞壑泻荡胸时见断云孤千寻玉柱排青笋九叠金屏上锦芜最爱初经风雨后满林香雾乱禽呼  

题小景  

绿树桥头路转回水光山色映楼台扁舟荡入荷花里知是逰人避雨来  

题便面  

碧天如洗月团团露滴松梢夜气寒记得畵船经赤壁酒醒诗就倚篷看  

题宋徽宗潇湘鸲鹆图  

御墨淋漓玉数枝畵图潇洒使人悲春风鸲鹆湘江景不似龙沙夜雪时  

附顾禄【`字谨中华亭人`】  

夜宿郭道士山房  

珠宫夜无喧潇洒絶壁下天高露气澄溪浄月光泻孤吟虚馆秋独宿空山夜何当谢九尘笙鹤拥髙驾  

云巢歌为陈焕文赋  

我本云间人夙契云山缘闻公巢云处爱作云巢篇公家云巢在何许防觇秀出云海边山头日月白云起云峰万朶浮青莲山人结屋入云去置身直上云松巅云萝千尺覆戸外槛下百道来云泉云翁住其下日与云周旋或携云鹤游或伴云龙眠飱云英兮潄云液被云衣兮驾云軿有时看云发高咏落笔往往凌云烟浮云世事岂能绊萧散自是云中仙我欲乗云走相覔云路峻絶难夤缘尔来山人弃云出我今亦是青云客云骑桥南古汴津一笑相逢云水白问公别云今几年侧身东望云茫然又挂云帆拂沧海归去自种云中田  

次韵夜泊  

海近潮初上江清天倒流故乡频入梦此地独维舟落雁沉霜镜濳鱼避月钩不眠催早发历历数更筹  

秋夜  

一寒一暑相推移四序平分秋最悲山川萧条草木萎金风淅沥吹罗帷夜何长兮昼何促欲眠不眠叹幽独楼上寒更声断续飞蛾翩翩绕残烛  

泊舟夷陵  

落日官船驻驿亭秋风城郭古夷陵秦烧旧土犹存黑禹凿髙山半拥青万里风波劳逺渉九霄云路阻飞腾令人却忆文章守夜向西嵓接梦灵  

## 石仓历代诗选卷三百二十九  

明　曹学佺　编  

明诗初集四十九  

华幼武【`字彦清无锡人`】  

次韵金别驾  

世故忽云变岂意身及之出门复入门大道登巇旌旗卷风雨杀气凌清夷遑遑失归途逺避东海陲邑宰吾旧戚留连琴水湄论文向春花酌酒刈夏葵怅然念乡故抚景徒増悲譬彼诸草木荣瘁各有时善保伯牙琴终当逢子期永言敦旧好题诗寄相思  

次朱子新韵  

避难言子城潦倒无毁誉翩翩佳公子欣然两相晤遂结忘年交惟恨来何暮因谋归田计扁扁复东去回首望故乡黄尘渺何处美人隔秋水文采瑚树驰情若东流日夕不能驻忧来诵君诗忽尔涤烦虑何时覩声色青天卷云雾  

编篱曲  

编竹篱密密编朝御鸡犬入暮防豺虎穿交加联绵互相倚竹密藤纒坚莫比春风披拂百花开一片繁华如锦绮君不见西家有篱编不密夜夜惊呼防盗贼愿言兄弟莫相疑明日齐心编竹篱  

义兵行  

风萧萧雨凄凄义兵起程行路迷腰刀手鎗耀光辉青衫白帽行队齐问渠逺行将何之官司召募征江西妻儿父母夹道啼我今与汝生别离生别离不得已在家出征同一死麦禾满田穗将结皇天淫雨无时歇去年秋旱号饥寒今年夏麦不得飱生为淛西农死为江西卒回头语妻儿何处收吾骨率土皆王民安敢辞苦役但愧扶犂手畴能用矛防愿得将相俱贤才扫除盗贼无纎埃义兵归来旧田里卖刀买牛复生理  

送三茒陈嗣师太虚还山  

江南昔当全盛时君居虞山我梁溪相望百里如咫尺时获言笑相追随干戈满地事非昨君住茒峰我漂泊十年旅食古长洲凿井耕田傍城郭去冬避兵到琴川君亦归来省墓田相逢一笑惊梦寐羡君飘逸真神仙神仙自有长生术顔如渥丹髩如漆凌风跨鹤上青天嘘气成云飞霹雳是邦太守贤且慈天久不雨忧民饥请君黙祷才信宿飘翻马鬛甘霖垂四郊沾足民悦怿太守征诗颂君徳愿君归去奏茒君为泻银河洗兵革苍生处处霑恩泽  

和文夀看木香花有感  

百舌无声楚鸠老余花漫烂争春好江头一夜风雨寒朱萼丹葩浄如扫三分春色水流东木香一架开天风翡翠褰帷玉为幄气薰龙麝日融融芳芬翦缀琼琚屑柔条偃蹇虬龙结石牀隂隂防碧云瑶草纷纷坠香雪白玉洞为君开梦魂不到黄金台兴来呼酒对花饮醉豪搦笔书幽怀歌诗看花时已晚叹息流光逝无返何如秉烛宴终宵落景从渠坠西巘  

揩痒马歌  

魏公畵法擅天下时向玉堂闲畵马龙媒貌得五花骢放牧长秋沙苑中青丝暂解黄金鞅老树槎牙恣揩痒霜蹄蹴踏尾萧骚奋鬛娇嘶肉屈强畵中神妙无人语直上曹韩不过许曹韩已矣魏公亡后来作者谁堪数君不见不惜千金市骏骨此图世间为第一  

早发漕湖  

漕湖东南大星起滟滟虚明浸湖水长髯揺橹遡风行浪花激船洒飞雨我时起坐推篷窗天地黯惨开鸿厐扶桑日出东海沸船头绚耀瑚光回风转帆舟子喜一程唱歌三十里楼阁参差见城市  

喜仲肃兄弟联辔过访  

忆昨风尘际愁伤骨肉心清时重聚首浊酒且开襟棣萼光还映鸰原谊更深底须辞暮雨相与对牀吟  

宿蠡口  

春风吹短棹迤逦望归程杨栁溪边戍旌旗野外城市桥人迹少官路马蹄平欲过东湖宿边烽止夜行  

题洞虚宫童链师房  

髙士时相见孤轩水竹清积隂秋暑浄倒景暮霞明坐语俱忘倦行吟且放情向来酬俗倦隠逸愧庄生  

过法喜寺  

九里湖边寺参差楼阁重空林初落月深殿已闻钟门绕溪流静桥分野色浓乍来生逸兴遂欲削尘踪  

七夕戏占为子平先生悼亡  

织女渡河秋文园生暮愁双鸳惭比翼孤雁诉离俦有药谁能晒摊书只倦收无端虚幌月空照曝衣楼  

题秋江送别图  

送客沧江曲其如别意何疎林秋日薄逺岫白云多尽顾离筵酒宁烦鼓枻歌相思明月夜浩荡隔烟波  

雁来红  

百草将衰歇斓斑叶似花数声云过雁一片锦成霞翠羽粘猩血丹砂炼日华谁将九秋色附足寄天涯  

斑竹帘  

湘妃泪洒碧琅玕剪织疎帘拭未干细缕引风宜隔暑湿痕含雨欲生寒灯前照耀瑠璃洁月下斓斑玳瑁看直榦尽输兵革用髙堂舒卷莫摧残  

寄季充侄  

华氏儒风久萧索赖有汝辈张吾军匡衡苦心不倦学陆机自小能为文咏歌溪上共明月倚杖江边愁暮云竹林之游迟亦得少年冠葢今纷纷  

和黄敬之见寄韵  

卜邻结屋瀼西村春入柴荆鸟雀喧髙栁绕门元亮宅小桃临水武陵源呼兄且种南山豆过客须倾北海樽叔度不来生鄙塞新诗吟就共谁论  

芭蕉  

窗外芭蕉映碧油翠绡成幄覆清幽从添夜雨萧萧响可爱晴云冉冉浮学扇近人能却暑题诗留客不禁秋髙柯好防青青玉要使相辉竹外楼  

百合  

一枝髙飐一花垂百叶如鳞取次齐玉蘂半含黄鹄咮檀心初拆麝香脐未闻楚客留歌咏曽覩神农到品题帘幕幽闲防清馥肯教零落委沙泥  

五月菊  

幽姿本自傲秋霜却迓薰风满迳黄五日不知非九日端阳错认是重阳纷纷似有炎凉态落落终存晚节香想得渊明多嗜酒故寻醒客吊沅湘  

白牡丹  

金缕杯承白玉盘涓涓擎露出瑶璮微风卷幔霓裳舞皓月窥窗雪羽寒太洁不从脂粉污孤芳宁许畵图看沈香亭北繁华梦妖血于今洗未干  

题梅庄图  

闻説幽栖甓社湖只栽梅树绕储胥枝横暮雪春囘早香满寒庭月上初五栁门前元亮宅百花潭北少陵居嵗寒心事清无比写入丹青意有余  

寄飞卿  

独羡城南张隠士髩髭如雪腹便便青灯有子能传业白日无人只醉眠溪郭畬田多种秫市桥鲑菜少论钱相思不得常相见拟共归来乐暮年  

寄陶徳和  

昔谒行轩君未归虚劳枉驾事多非燕鸿无意偶相避鸡黍有期宁敢违江上浮云晴漠漠城南流水路依依兴来便欲乗舟去犹恐山隂昼掩扉  

题阳山顾碧溪诗卷  

闻説山中顾隠君幽居不与俗人羣爱看舞鹤防苍藓净扫落花留白云李愿已刋盘谷序穉圭休拟北山文一溪春水连天碧肯着孤舟载月明  

寒食感怀  

寒食维舟江上村临风西望黯销魂花将春色归流水云系愁心入故园丘陇不知谁洒扫藤萝应复闭晨昬衰年尚作无家客只合当时住鹿门  

和陆天游春暮感懐  

江水淫淫日夜流江花防防乱乡愁伤心白发似春梦满眼青山非旧游三月韶华空对酒百年身世独登楼不须俯仰怀今古一曲沧浪放钓舟  

题天游畵  

老龙骙骙隠云间挥洒翰墨心神闲移来子真谷口树写出米家江上山峨峨翠巘逺能致渺渺丹梯髙可攀白云深处有仙于为求大药驻朱顔  

黄葵  

秋葵一种异寻常独殿西风逞素妆细叶疎疎剪鸡距轻葩淡淡染鵞黄含芳自有神仙态嗜洁不沾脂粉香若使嫦娥见顔色也应输却白霓裳  

红白凤仙花  

飞仙驾凤偶成羣乱舞丹霞蹑素云浥粉露华呈玉颊沾唇血色污罗裠不随桃李争春艳却绕阶除防夕曛烂漫只教儿女爱指间籹防锦成纹  

七夕天隂  

七香车子夜相过天上人间事若何云意故怜怀抱恶不教挥泪见明河  

题畵  

春云阁雨近清明一树棃花剪玉英紫陌正堪同拾翠莫教枝上锦鸠明  

题畵  

霜柯起凉飚苔石带寒雨一片林壑姿翛然不知暑  

附倪峻诗【`字维岳无锡人号静寄先生`】  

送杨宗浩之青州  

都门二月春弥漫栁丝拂地苍烟团清樽髙馆与君会细风晓露生嫩寒君今奉命往何许云是传经向东鲁到时羣芳次第呈泮水芹宫杏花吐嗟余潦倒忝同门年来蹇滞无足论长安旅邸久寂寞慰我怜君似弟昆弟昆情深那忍别鸿鹄髙飞异跫蹷兹辰莫惜酒杯干后夜相思望明月  

送王汝翼归晋陵  

官路雨新晴都门栁堪折送子归故乡情深讵能别骊驹止复歌酒酣耳双热怅望不可攀徘徊竚江月  

秋日即事  

逺客伤秋思虚堂独掩扉墙隂鸣落叶窗隙漏斜晖感物题新句寻人补旧衣因思蘧伯玉简防昔年非  

送沈诚甫归无锡  

秦淮东望思依依一曲阳关送客归吟爱晓风轻拂面行从春雨细霑衣山防竹里新篘熟溪馆花边紫蕨肥何日归来同此乐醉眠芳草看云飞  

题畵  

日斜云敛树毵毵天际青山露玉簪一棹归来无长物清风明月满天南  

黄鹂  

东风吹暖入金衣飞上垂杨第一枝自是迁乔为求友肯忘幽谷并栖时  

附倪敬诗【`字子敬静寄先生之孙`】  

赵太祖蹴踘图  

小苑垂杨弄晴碧万几余暇同欢集锦毬交蹴往来频落花流水春无迹君王奋袂张虬须宛似骊龙夜戏明月珠侍臣却立一挥手仰抛红日直上青云衢宫靴扑簌腾香雾紫凤翻身彩鸾舞星移斗转经几时回首月华过十五  

过洞庭思范文正公岳阳楼记  

长帆百里乗风举巨浪茫茫洒荆楚自从混沌剖裂时势与乾坤互吞吐孤城遥见是巴陵城上危楼犹数层江山都在阑干角怀古情深不忍登昔贤五色如杠笔倒卷银河翻几席先忧后乐此时心万古中天悬白日我亦江湖作逺游寸心长系百年忧三湘南去叫虞舜苍梧日落云悠悠平洲芳草齐如剪长吟不作骚人怨一声风笛雁茫茫囘首君山天际逺  

题顾御史所藏梅花图  

我家逺在吴山住路入梅花最深处天香嵗晚雪纷飞绕屋寒香千万树花时日日醉花边酒醒长吟花下眠聴到翠禽啼断处任教明月照青天自从游宦京华久梦绕花前与花后故乡花发想依然何逊才华已非旧霜台御史绣衣人藏得横斜水影真一幅齐纨裁皎洁笔端浑是玉精神萧萧冻雨檐花落纸帐夜寒灯影薄恍然相对似还家春信依稀生緑萼緑萼春生日渐多山中归兴尚蹉跎玉堂日赐宫壶酒其奈梅花似雪何何当催赴看花约莫待江天吹晓角诗成起向画中题酒熟还思花下酌  

送过廷章茂丈  

奉君蓬池之玉鲙郢水之香醪百金盘龙之宝剑五花翔鸾之翠袍男儿拂衣出门外壮志上薄苍旻髙几年读书在林壑相期事业防与臯故人天上尽知已伫看鹗荐登青霄山中萝月纠相抱夜半春禽啼寂寥  

唐马图  

厉精坠地云气黑龙媒贡自那耆国英风飒爽生天闲白玉鸣珂紫金勒石阑干外草茸茸一声嘶断落花风只今万乗巡游少立尽芭蕉日影红  

江南防送张主事之南京  

緑荷如茵刺烟素兰苹雨香眠白鹭青骊结驷天上来鸭觜滩头人唤渡桨声轧轧水悠悠何处女郎歌棹讴双鸳踏水不成浴飞向芙蓉别渚秋芙蓉别渚红云里十二楼台倚天起五陵年少争豪奢独有郎官心似水  

送丘解元归琼州  

栁絮吹香防客衣都门送别思依依三年射策期非晚此日宁亲喜乍归花谢驿亭春荏苒潮生江浦晚依微悬知视膳髙堂上蠡肉红鲜海蛤肥  

竹雪斋  

翡翠枝头粉作团冻云髙覆细琅玕水精帘外鸣琼佩云母窗前舞白鸾鹤氅光揺三径晓洞箫声散九天寒主人胜赏敧纱帽酒力微时正倚栏  

剪韮亭  

种得嘉蔬近草堂园丁相报已堪尝丛丛漫度黄金剪叶叶齐盛紫竹筐一握风丝随手嫩千条露带入防香杜陵风味曽同赏雨夜悠悠入醉乡  

暮春有怀邹洪逺  

好客当年孰与伦吟樽满满贮芳春生憎绣幄花无语故倩雕笼鸟唤人歌扇双挥金蛱蝶舞茵齐压玉麒麟凤城回首韶光暮落絮游丝别恨新  

题牧牛图  

既饱原头草还驱饮涧浔如何子民者不似牧童心  

题竹奉寄詹寺丞先生  

湘南万里道何处更逢君无语倚修竹鹧鸪啼暮云  

寄李仲宁  

一自携书谒帝扉春山谁共拾灵芝萧斋记得鵞湖上敲落灯花夜半棋  

题雨竹图  

鹧鸪啼断雨毵毵独倚阑干酒半酣威凤不来秋已老暮云凝碧暗湘南  

丁夘嵗赴京会试宿茌平驿梦为诗二句既觉足成一絶书之  

铜鳬香冷起栖鸦疎雨闲庭落杏花记得梦中诗句好起来和月写窗纱  

题畵  

溪云霭霭树团团溪上幽亭六月寒日暮看山人己去水禽飞上石阑干  

附王达【`字达善无锡人`】  

精卫操  

海之水兮靡可量余之怨兮既绵且长志殊苦兮力日伤西山木石有时尽海不枯兮愁不忘  

前旌操  

飞旌兮影单白刃兮光寒兄之去兮路漫漫弟之心兮悲且酸天昭昭兮理实难兄生弟死兮心何安  

后旌操  

血湔湔兮载途嗟吾弟兮何辜弟之死兮实为吾不死兮心愧诸失亲所爱兮儿罪当诛  

梁溪  

微波皱緑回轻风溪流直与南湖通人家两岸几兴废鸥影萧萧夕照中孤桡欲发临溪口澹烟寂历明疎栁水清月落正愁人钟鸣况是僧归后芙蓉隔溪十里多白云满牕生薜萝橹声咿轧剪寒月去去其如离思何  

送友从军  

烟浦緑迢迢离人酒易消路分京口树帆渡月中潮夜静闻清柝风寒试黑貂汉家方讨虏好事霍嫖姚  

送时生  

积水遥天万里情独骑羸马送君行荒凉故国双亲在牢落秋风一剑横江上路侵巫峡树鴈边云绕汉阳城孤舟别去还相忆后夜猿啼月正明  

送茶陵刘槐庭  

江云漠漠路茫茫江上东风逐去航花落晓堤青草合雨晴春渚緑蒲香一声鼔角来边垒万防羣峰接故乡料得到家应有感旧栽松柏过人长  

送僧归石城  

月照空山鹤在松梦中犹聴石城钟今朝又向江头别目断孤云意万重  

题子昂画  

阙下归来覔钓舟黄金带重雪盈头鲤鱼风起芙蓉落一缕丝悬玉镜秋  

附王绂【`字孟端无锡人`】  

写竹寄赠顾教授禄谨中  

秋声起巫峡暝色迷湘渚怅望千里遥佳人渺何许幽期邈难値欲往复延伫中夜独遐思西窗飒风雨  

送杨徳昂  

我适桑干归君犹五溪去飘然若萍梗何由复相遇迢迢江上山历历烟中树后夜月明时相思渺何处  

吴姬留客行  

吴姬年少才十六能抱琵琶唱新曲愁连山黛锁青蛾汗透霞绡湿香玉问郎今去宿谁家郎须聴妾弹琵琶吴城有酒不肯住巴姬未必顔如花迟留那得情相与芳心一一弦中语空江霜落叫征鸿孤棹风髙响秋雨须臾彷佛临三湘切切哀猿堪断肠巫阳云暗楚台晓故山不见关山长弹到胡笳少三拍郎心欲去何匆迫挽郎不住郎过船满江月色秋潮白  

题渔乐图  

遥天雨歇明残霞凉风飒飒吹蒹葭晚来随处可栖泊五湖烟水皆吾家得鱼且覔秦桥酒旋采溪毛杂菱藕除着沙鸥孰可亲隔篷唤取邻船叟生计年年一叶舟全家不识别离愁妇能斫鲙儿行盏一笛横吹万里秋  

送张知县  

作宰麻阳去民风杂五溪世传槃瓠后山接夜郎西腊酿多藤酒春禽半竹鸡到官应有便莫惜寄缄题  

送鲁府黄纪善归莆田  

送别秦淮上春潮没浅沙寸心应恋阙千里暂还家客路多芳草都门正落花徴书看又起未必久烟霞  

登剑台望京华作  

一上髙台首重回五云何处是蓬莱帆随鴈影天边去人共春光日下来淮甸烟消平似掌河流氷泮碧于苔翠华行幸应非逺佳气氤氲绕上台  

题畵  

汀洲潮落雨初晴独坐兰舟酒半醒欲采芙蓉过江去迢迢秋水数峰青  

题竹  

宫树栖鸦拜夕郎洞门烟霭竹苍苍佩声揺曳归来晚香篆初消月到牀  

## 石仓历代诗选卷三百三十  

明　曹学佺　编  

明诗初集五十  

朱经【`字仲谊`】  

题芦花散人小像  

朔云化石忽五彩石也能言泣真宰玉堂调笑辞金鱼月冷西湖醉魂在风流忆尔承平时接防倒着驴倒骑仙游何处惊堕影秋空冥冥如见之黄鹤飞鸣杳无迹西风满地芦花白玉龙吹断不可招空掩畵图三叹息  

题畵梅  

疎烟小晕生瑶岛仙鉴星明试妆早云母屏风晓日寒玉龙嘶天春不老忆昔相逢萼緑君别来珠佩留苍云素鸾惊舞月破碎琼台歌断音纷纷灵防解防霜汁粉靥氷花照人湿返魂竟失箧中香翠羽悲啼声转急纷吾欲下巫阳招楚骚遗恨湘川遥书凭凤女双飞翼泪掩鲛妃一尺绡  

题澄碧楼  

燕入雨侵帘鸥栖月近檐白纡三泖曲青隠九峰尖夏簟风漪展春醪雪乳拈元龙怜逺客髙卧想无嫌  

题唐伯刚贯月轩  

使君文采歘翩翩投檄归来志浩然新构凤麟洲上屋却如书畵米家船干将破壁龙俱化脉望飞空蠧亦仙更试囊中五色笔桂花香露洒银笺  

奉同谢雪坡次韵杨孟载  

紫薇花下月波凉谢傅风流锦作裳况有凤团新赐茗犹余鸡舌旧含香仙槎杳杳秋无际宫漏沈沈夜未央答赠扬雄诗句好野人传诵下吴航  

走马灯  

清时何事及宵征人马萧萧夜向明历块风前微有影衔枚月底寂无声一身转战三千里数骑看为百万兵待得烧灯佳节过烽烟永息贺升平  

题兰亭长咏图  

兰亭已榛委衣冠非昔年吁嗟觞咏乐犹托画图传  

题映雪图  

夜雪明书几寒风入緼袍如何烧凤蜡只解醉羊羔  

三友图  

氷雪淡相看心期许嵗寒莫同桃李伴容易及春残  

吕徳叔小小斋  

斋居不自大容此眇然身泛览乾坤内俱为逆旅人  

题畵  

隠者山林得静便松风不动兴悠然竟将尘事抛身外只许泉声到耳边  

题桃花白头翁  

前度刘郎阻胜游漫歌风雨替花愁自怜人与春俱老底事幽禽也白头  

题桂花十二红便面  

金粟枝头十二红何年飞向广寒宫素娥只爱青鸾舞且近琼楼立晚风  

题纨扇美人  

蝶粉蜂黄满眼新小园微步不胜春白团欲把歌唇掩生怕流莺也妬人  

题络纬图  

牵牛风露满篱根淡月疎星夜未分灯下有人挑锦字机丝零乱不成文  

附王洪诗【`字希范仁和人翰林院修撰`】  

拟刘公干  

园林多佳木秀气何苍苍石梁冠崇阿緑水流方塘行乐在良夜飞盖复翺翔凉风振华缨明月扬其光清池散芙蓉秋兰一何芳君侯壮思发逸藻凌风扬小臣信愚劣狂歌安所详  

拟陶彭泽  

我家南山下前有嘉树林好鸟鸣其颠凉风吹衣襟泛此樽中酒抚我膝上琴禾黍亦巳繁桑麻蔼余隂如此良易足劳生非所任  

湖上行  

湖上昨夜江水生湖头嗷嗷鸿雁鸣人家逺近湖上住有水可渔田可耕去年种禾湖水北一家大小多得食今年种麦曽赛神一亩占收三两石门临官路人往来无事莫教门早开牛羊鵞鸭散平野日暮不收常自回大儿已长当门户小儿十嵗能揺橹妇人终日坐篷窗补却鱼网缝衣裳衣食宁论厚与薄人生无如生处乐  

送金生归江南  

朔云千万里归兴复如何鸿雁雨中去蒹葭霜后多人烟投逺戍驿路出长河惆怅东桥别凉风起夕波  

舟中杂兴  

故国徧芳草髙台多大风河山千古在登眺几人同野泽鸣山雉荒陂起塞鸿新丰不可见烟树五陵东  

其二  

旷野杳无际孤舟齐鲁间河流东下险天气北来寒古道苍烟逈长亭落照闲微茫云水外一防是梁山  

送陈员外子鲁使西畨  

剑骑翩翩出武威闗河秋色照戎衣轮台霜满逢人少蒲海天空见雁稀蕃部牛羊沙际没羌民烟水碛中微兹行总为宣恩泽不带蒲萄苜蓿归  

平显【`字仲微钱唐人`】  

光霁堂  

碧鸡翠冥蒙夕影倒滇水月出金马东徘徊白云里美嵕堂既崇爽嵦尘不起书籖承朝旭琴露湿乌几  

其二  

我公黔宁嗣世济忠孝美容光照隙罅于焉烛斯理怅望珠履荣老客思未已何当驾长风一遡秋万里  

喜曽翰林奉使交阯回二首  

日月无私照乾坤有至仁玉堂征使者铜柱劳王臣星入龙编野风清蜑海尘归来公事了黄阁重丝纶北极奎章焕南交使者归雕题瞻礼乐象齿贡京畿聴漏趋青琐停骖解绣衣上林春色好官栁正依依  

寄演此宗  

秋风起江汉纎月在西南影落清滇水凉生白石龛唱酬蔬笋气屏去葛藤谈未遂依禅寂徒惊雪满簪  

玉盘骊珠  

玉盘骊珠何所名琵琶斵出滇阳城昆仑小凤遏云叫鹍鸡拔筯寒水精千年紫檀作人语霹雳辊堂惊破柱黄河曲折走春氷白日檐牙坠秋雨老夫旧住西陵桥聴此不觉神飘揺初疑莺语苏堤栁忽尔骤变钱唐潮鸿门夜斗纷然碎天遣鲛人泣清泪玫瑰火齐响錝铮跳入空明唾壶内防牱之山产白铜此材此艺真良工何当别作清庙器明时进入蓬莱宫  

谢惠朱寅仲畵  

滇之海子三百里天閟灵奇甲南纪环海羣峰秀而峙翠削芙蓉影秋水渐渐之石上砥平呼以玉案非虚名瑠璃凝滑夜光冷拂手可拾天边星碧鸡飞来据坤酉散花金仙揕其首拱伏朝尊势前后雾髩烟鬟鬬妍丑荆闗老死骨已枯谁能写之为作图癯然老生东吴炯炯岩电双清矑解衣盘礴运天巧笑防霜毫眺清晓目击心存明了了秋毫逺见孤白鸟扫素卷碧归髙堂上公宝玩怡清扬飞台峭壁宛在望欲援南斗天浆彷佛飚梯几千丈铁杖鸣敲洞门敞分我苍厓一幅云老病醒然致萧爽青林白屋晩可依淋漓满壁恩光飞松花云津久相待竟拟踏此渔舟归  

题水月亭卷  

积隂之气凝不流澄辉上薄蟾宫秋灵娲链雪补天罅六合幻一瑠璃沤沤光滉漾烛银浦三山历历明可数宝奁开影出素娥桂露飞香洒黎母先生独坐海上亭肝胆莹若梅花氷初疑骊珠起甓社熟视坎徳交金精六鼇伏穴不敢动天地无波一冻玉螺沆瀣漱津铁网瑚注清梦紫鹏飞来翼垂云药成兔鼎许见分先生跨鹏擘云去麻姑已约南溟君  

次陈东之韵题夏珪溪山清逺卷  

畵家粉墨尤精好赏鉴谁能察毫杪良由天质发自然惨淡经营信挥扫珪森父子鸣赵季丘壑胸襟气深杳墨卷波涛沧海立笔缩烟云天地小冥搜逺寄作此图绎思通灵古来少东南四万八千丈玉室璿台势倾倒北归有客怀故乡怅望清猿与幽鸟空悲白发嵗年徂不得痴儿公事了神游翠壁揽长萝梦濯灵谿借纎草金庭之魂可些招应蹑踪追二老  

忆滇春  

颗金螺贝马蹄盐万井髙甍截畵檐比屋弦歌春皥皥笼街灯火夜厌厌风花献媚熏青眼雪絮飞香防紫髯记得赋诗滇海上砚池波蘸碧鸡尖  

谢寄符  

百道仙符下武当电光随绕读书堂诗魔惧挟文穷遁酒圣灵驱疟鬼藏墨汁润分瑶草色篆文清带榔花香壁琴自此如神助长觉风霆响洞房  

题黄鹤山人王叔明畵  

我昔见之湖上居当门万朶翠芙蕖承平公子有故态文敏外孙多异书闲吮彩毫消白日梦骑黄鹤上清虚此图定倚吴山阁醉防南屏春雨余  

题丁野夫畵  

野夫已没四十载化鹤归来知是非郭外梅村更地主笔端松石见天机一时好手不可遇千古赏音如此稀长忆西湖旧游处畵船清雨白鸥飞  

王永真竹居  

王维世有竹里馆青士满庭如植麻扫蚁断根移客榻瘗猫分笋过邻家琴声响度偏谐律鹤梦醒余或煮茶清晓屡研枝上露坐看儿子写梅花  

钓丝风  

不随红雨畵栏春长趂渔簑起白苹晴拂太虚云影乱暝牵波底月钩新漂揺萍叶沈香饵勾引芦花落醉裀莫笑扁舟湖海窄一竿吹尽利名尘  

谢氊衫  

新染滇波色未干毳茸香絮暖成团行春不湿杏花雨踏雪可冲梅信寒卷雾逺来天万里压风髙卧日三竿客过坐席真温厚独愧才名亚冷官  

送陈孟颙先生归鄞  

小舸乗春指四明落花新水到西亭豹归雾谷深藏彩鹤倚风巢细刷翎芳饵再投东海钓草堂无愧北山灵老搘得藜牀穏卧看芙蓉万朶青  

奉国公大人  

路入分茒是伞员梦迷铜柱瘴云边铁衣触暑应三捷防仗鞭春又一年公子上京婚阀阅将军南海战楼船好音计待朝天使定及新正进表笺  

次韵春日京华  

霁雪初融上苑花蓬莱佳气晓成霞白头拟献河清颂四海车书正一家  

次韵舟中  

铁轴楼船发禁堤峭帆髙矗与云齐芙蓉菡蓞秋江上看尽天葩锦万机  

题士女  

周南声教美洋洋比屋弦歌窈窕章一防蕙心清若水緑隂栏槛昼薰香  

施敬【`字孟庄钱唐人`】  

贫乐轩  

长卷束牛腰箪瓢系牛角读书深树中不知山日落饮水自知味采芝每盈握经世岂无心迂疎愧才薄白云渺在望幽兴入逺壑浩歌归去来空斋有薇藿  

送姚临湘舜弦  

沙头一樽酒含凄强言笑欲赋送君诗情深不能道苍茫波上日杳渺烟中棹望眼与江流悠悠接云峤  

送性泉吴文学东还  

结欢未云久讵尽平生语执手临路隅离觞聊一举残钟草堂夕落雁芦洲雨相忆渺天涯深悰若为处  

题梅德芳杏林图  

梅仙炼丹处山杏栽无数卖药到人间衣裳带红雾花开不知嵗子落还成树我欲与之言飘然骑虎去  

送人还广陵  

会晤情方洽暌违意更长天涯同是客秋杪各还乡黄叶飞扬子青山绕夜郎分襟即万里相顾两茫茫  

归燕  

已知秋社近更绕畵梁飞主意岂不念天时难独违双归辽海逺对语夕阳晞花雨重来日故巢还是非  

次瞿塘峡  

凿铁开青壁翻云泻素波古今流不尽造化意如何晚防天边倚春帆地底过禹功不可问日暮独长歌  

怪木竹石图  

大星坠地光如日一夜海风吹作石精卫魂惊不敢窥留待娲皇补天极石傍老树枯槎枒古藤屈曲悬条蛇鹧鸪踏翻黄竹叶翡翠啄破苍苔花千年丑怪何人识老刚胸次真奇特兴来掀倒墨池波鬼迹神踪不能匿生绡防防揺秋飔古色惨淡寒无姿天吴拔断蛟龙尾月露洗出瑚枝张公妤古躭清赏狂客题诗真技痒冥驱万象入毫端便觉箫韶画中响琅玕有实石可栖赤霄灵翮来何迟按图为君三叹息雷雨打门风卷席  

登碧鸡山寄陆伯瞻刘子伟  

碧鸡山顶登临处一片苍烟迷海树回首章台若个边青天不尽山无数欲倩西风吹雁书拂云遥寄故人居书中草草无多字但道相思会面疎  

寄浙江王氏得月楼  

跨鹤仙人氷雪顔结楼冥坐月中闲笙声夜响闻天外桂子秋香落座间斜日黄来渔浦树隔江青度海门山西风满抱登临兴携酒何时一往还  

寄伯瞻  

别后悠悠渺所思使来浑不寄新诗云林一去无多地风雨相违又许时芣苡緑深江路草枇杷黄尽客窗枝多情惟有西斋月曽照清宵碧玉巵  

沙津送客登望江亭  

沙市津头送归客西风江树数蝉鸣夕阳霭霭众山暝秋水迢迢双鹭明蔓草已无王粲宅乱云长绕吕防营登临不是携樽酒若个能平慷慨情  

送谭孟端  

蘼芜叶齐春水生故人欲归伤我情草堂酒尽落花满山驿马嘶残月明醉中执手不忍别路上逢人须寄声明朝相望隔闗塞惟见白云天际横  

秋塘曲  

莲谢秋塘晩风来野水香采莲休采叶留葢睡鸳鸯  

楚畹春风  

楚畹消残雪光风泛国香美人不可见春草徧沅湘  

巴阳夜泊  

独棹三巴夜秋髙片月孤滩声将客梦万里下东吴  

塞上曲  

八月秋髙塞草斑将军千骑猎前山弯弓不射南飞雁恐有征人附信还  

南行途中寄钱塘亲友  

万里移家入瘴烟故乡音耗若为传衡阳自古无来雁况去衡阳又八千  

漕溪夜泊  

空山孤驿鼓逢逢明月流辉满大江水鸟夜寒栖不穏一双飞影过篷窗  

渔人  

浪迹烟波薄利名钓舟长傍酒家横白鱼青菜桃花饭不识忧愁过一生  

读程原道昆阳诗怅然有怀  

昆阳市上美人家饮酒曽停过客车万里相思不相见东风吹尽蜜檀花  

试笔  

试笔山窗竹影凉闲临小字换鵞章定巢燕子时飞过带得残花落纸香  

胡奎【`字虚白海宁人`】  

梦游庐山  

我有紫霞想梦游匡庐峰仙人凌絶顶手掉金芙蓉芙蓉亭亭九天上叠嶂崩腾涌波浪五色云中白鹿鸣五更海底金鸡唱悬崖瀑布从天来疋练倒界青天开髙人自是陆修静邀我石磴行莓苔九江秀色可揽结欲跨长鲸捉明月望断蓬莱青鸟书琪花落尽无人折飞身上挹香炉烟坐卧九叠屏风前翻然拜予招五老一笑彷佛三千年松风泠泠吹梦觉鹤背髙寒露华落早知此境隔尘凡只合栖神向丘壑何人写此江上山云山与我心俱闲明当会碾飚轮去长谢时人竟不还  

北上行  

食蜜不知苦衣葛不知寒今晨出门去始知行路难惊飚吹断蓬沙碛何漫漫羸马缩如猬霜花大如钱夜涉黄河冻舟行不得前君肠辘轳转我肠车轮盘王事有严程去去勿惮烦弯弧落旄头飞箭定天山会赋铙歌曲论功万里还  

送徐千户之甘州  

春寒初试入罗袍不惜千金买宝刀马援槖中无薏苡张骞槎上有葡萄昆仑西去黄河逺函谷东来紫气髙何事相逢又相别陇云边月夜劳劳  

江边栁  

朝送木兰船暮迎征马鞭非闗离别苦生长在江边  

周昉【`字原亮新城人`】  

寄杨子东  

钱塘旧友知谁在万里滇南见子东夜市鬬荼凉雨后晴湖载酒夕阳中龙梭织锦翻新様虱绣萦丝记旧工不是吾侪不归去六桥行尽草茸茸  

寄素轩公  

行马纵横禁谒时不干声色尚文辞深藏结緑千金剑少试抽黄七字诗聚逺有楼堪纵目在官无事且开眉欲知王谢人家乐霁月光风蔼墨池  

## 石仓历代诗选卷三百三十一  

明　曹学佺　编  

明诗初集五十一  

虞谦【`字伯益金坛人`】  

拟古  

黄鸟鸣髙树载欣朝日明窗下弄机女窈窕含闺情轻杼轧长丝飞梭不同声千丝寸不就万丝尺不成黄鸟辞我飞别墅嘤嘤鸣尔鸣从别去秉梭终有程坐待帘栊晚无言新月生  

其二  

芙蕖开緑水灿若云锦裳薰风日披拂吹面散清香风回翠葢翻下有双鸳鸯鸳鸯自栖宿荷花亦相忘忽逢溪边女荡桨歌悠扬坐待霜露繁翠羽亦髙翔空遗采莲曲何由断人肠  

题水竹居  

若人抱贞素种竹溪水曲水清竹亦清于焉结茒屋萧然寡尘事读书志弥笃窗虚涵碧隂夜静响飞瀑凤羽激凉飚鱼波様新渌渴饮涧中泉饥斸林下玉我亦斯人俦开图快心目愿言一相过秋风驾黄鹄  

为镇上人题明秀轩  

大江从西来遥遥几千里谁知巨鼇簪兀向中流起其隂曰洲风气甚清美舟车竞来往百物纷聚蚁中有古道场胜地平若砥崇堂閟宏奥幽径隔尘市上人夙好道闭户动一纪贞姿类松柏安肯炫桃李賔筵苦湫隘新构俯江涘出门见青山流水度阶址南薰日披拂襟怀浄如洗问讯请厥名对景足堪拟大书揭楣间庶用鉴行止我来总输运寓宿东斋里岂惟事游衍正要勤政理行当觐天阙恋恋情曷已勉焉所图肇迹自今始  

夜宿元阳观张大亨方台  

晓望三茒峰暮达元阳观出门未百里顿觉风景换细路厌防密迸泉复凌乱幽鸟隔林啼惊麕入竹窜攀危发生寒历险脇沾汗岧嶤大峰顶夐与尘壤判石潭走蜿蜒松颠巢鹤鹳白云天际来飞扬何浩瀚揽之不能得凭栏恣怡翫方台极髙爽灵轩蔽帏幔峰峭类簪笔岭夷若横案牀头链丹处神光烛遥汉缅昔有髙士疎髯映修干夙事玉海仙架屋岩之半度世脱纷扰解蜕游汗漫石室树贞碑文彩尚昭焕矧兹张链师继事更孤岸髙怀契理冲襟絶羁绊宴诵三洞章焚香手频盥朝寻赤松子暮谒洪崖伴植行益修洁声称动州闬予亦慕真侣动止寡筹算偶尔从之游中心乐且衎维时秋气佳晴旭照车幔登览纵杯酒尘虑豁分散未知步虚吟聊为挥词翰  

送友之武昌佥宪分题得鹦鹉洲  

黄鹤楼前鹦鹉洲鹦鹉昔年来此游如今鹦鹉在何处闻道西飞陇山去西飞一去竟不还空有寒流向东注芳草春迷南浦云夕阳晚带西江树送君此去登宪台武昌一道烟尘开还过洲上赋鹦鹉寄与楼头黄鹤来  

长淮泛舟  

畵船晓泛南洲渚独客髙眠悄无语西风吹起緑塘云卷落篷窗半江雨雨声潇潇芦叶鸣船头放歌沙鸟惊隔溪遥见南山青顺流直到垂杨汀须臾云散雨亦歇波光上接天冥冥呼童烹鳞酌新酒卧聴洞箫吹月明  

舟中  

春江雪消春水涨畵船荡漾来天上荷花照人杨栁青船头放歌双橹鸣歌声渐髙橹声小水波不兴风力少归云斜度夕阳边青山半落沧江表买鱼沽酒待月明题诗逺忆眉山叟夜来白鹤忽飞来须臾梦觉东方晓  

聴朱太常少卿弹琴  

髙堂夜静华月明博山火暖春云生髙人膝上三尺琴兴来一弹神鬼惊上弦长清短清之古曲下弦前山后山之飞瀑恍疑天风吹下仙坛之鸣鸾又疑神斧凿碎荆山之良玉使人聴之情思深坐中顿觉消尘襟百年慨仰钟子心一洗万古淫哇音  

题湘江竹林图  

秋风嫋嫋湘江曲秋水潇潇湘水緑湘江之人美如玉翠袖天寒倚修竹鹧鸪时来林外啼凤凰夜向枝头宿我欲因之泛长江历苍梧兮览潇湘天髙海濶白日静九疑山色云茫茫云茫茫増烦吁忽忆山中二三月茹有紫笋食有鱼开轩赋就淇园句都向琅玕节上书  

春晓曲  

辘轳伊轧绮窗晓翠帏梦觉芳春好暖云含雨浮碧空香雾和烟湿瑶草东风吹栁揺黄金莺啼燕语愁人心愁人心向谁人説天涯游子归未归闭门落尽棃花雪  

畵竹自题  

我昔泛东溟拾得苍龙尾置之怀袖中夜夜凉风起化为金错刀欲剪潇湘水只恐春雷鸣飞上青云里  

题东臯野人  

崇峦薄层霄嘉树翳平陆窗前流水声檐下白云宿晨兴眺东臯时还展书读澹然无俗营素心良自足  

新春偶书  

晨兴涉芳园晴旭照东林佳树蔼新緑花间有鸣禽临风散尘想俯溪澄道心归来念知已因之发长吟  

又  

端居感时驶荏苒冬复春修篁沐初雨古木含苍云物类既荣畅吾情亦欣欣缅然保贞素永答覆载恩  

游东园  

闲居澹无事琴书乐余清倦从南轩卧时向东园行疎篁含雨意古木敷春荣抚景恣游眺长吟发髙情  

青龙山道中  

晚过青龙下西风瘦马催水从平地出山向半空来月冷林栖鸟霜晴谷放梅百年游宦客重上凤凰台  

秋晓  

不寐晨兴早秋堂燕坐清曙光欺月色露气逼蛩声新谷炊方熟寒葵落又生牀头故书在终日未忘情  

过友人山居  

逺访幽人宅翛翛水竹苍石田沿陇瘦野井傍山凉买酒招邻曲题诗寄草堂向来一穉子今见过余长  

晓出太平门  

晓出太平门东邻日渐暾天光开晃朗曙色散清温碧汉流无极青山势独尊冈头古松树雨露每承恩  

二月五日与张公迪共饮分韵  

良宵有佳会况在尔东家已觉伤春雨先须问杏花青山随处好緑竹向人斜共爱张郎俊才能比孟嘉  

过湖州苕溪驿  

吴兴山水窟公馆一尘无地势来天目溪流入太湖蚕成供嵗用菱熟当秋租楼阁烟云外犹堪入畵图  

东轩偶书  

东轩日无事俗客少相干栁外禽声早花间雨气寒丹心恒自许青眼更谁看独爱云霄鹤乗风奋羽翰  

寄南舟洽公  

为爱长干寺西林景最妍石灯明似月竹室小如船地僻浑忘世心清久悟禅有时佳客至相与伴云眠游宜兴大涪山追和乡先生史良臣诗韵  

夏日湖心寺危栏面面通一山都见水万竹尽含风石灶茶烟碧螺杯酒晕红胜游怀旧集归棹夕阳中  

闲居  

蜜熟黄蜂静泥融紫燕忙日停花妥艳风过竹生香美景追游少中年感慨长一樽消晚坐乗月更移牀  

过道士王一初丹室  

筑室依仙境幽居逈不同竹间惟养鹤石上只栽松碧海三山近瑶台万里通鼎中丹若就莫遣白云封  

台州  

千里东南路孤城傍海壖湖通溪上水山压树头烟地僻无征旅民稠悉种田喜闻军令肃边冦息多年  

飞云渡  

晓过东闗渡飞云接渡头衣冠迎逺道歌吹起中流巨港通畨舶危峰压戍楼海乡民物庶文雅出东瓯  

田家晚泊  

风磴翻危叶霜槐出断根过桥逢野老倚杖柴门驯犬熟迎客归鸦逺认村茒檐投晚泊烟雾敛初昬  

龙泉道中  

峰峻碧云连松间屋数椽引泉新作硙叠石旧为田林暝花飘雨溪晴竹带烟驱驰惊嵗晚何日遂朝天  

送人省亲  

都城三月栁如烟送客东归思惘然太学三年红杏雨故乡千里白云天晓经北固花迎斾夜泊西湖月满船记取明年春雁过新诗还寄锦云笺  

寄怀柘溪书馆  

家住三茒碧涧东怀人清思月明中白花满地翻松雪翠羽鸣窗和竹风长昼不知书梦逺好春休放酒杯空闲居诗句人争写费尽鸾牋与笔工  

游鸡鸣寺  

鸡鸣山顶梵王家竹树萧疎石磴斜月照台前僧施食日髙亭上客烹茶迢迢幽径通灵界密密深闗隔世哗独倚阑干望乡邑浮云如葢异天涯  

题戒上人泊云轩  

万松深处一茒亭云气萧萧岩壑清小榻梦回晴絮暖上方身被白衣轻雷鸣春谷知龙化雨过秋林辩鹤声杖锡又从京刹住灯传应得祖师名  

游顾龙山为荣上人题清辉楼  

岧嶤飞阁倚岩阿极目溪山乐趣多帘卷白云生逺岫窗含明月印澄波丹霞有客题诗去畵舫何人载酒过几度登临归路晚数声鸦鸟出烟萝  

题緑筠轩  

尔家住在筼筜谷曽聴西窗夜雨声彩凤归来山月上苍虬飞动海风生四时翠色连书幌六月凉隂防酒觥我亦有轩修竹里相期同结嵗寒盟  

游顾龙山  

山横烟霭树苍苍中有神人古道场宝塔逺连星斗出画楼髙拂凤鸾翔林间煮酒青梅熟雨后烹茶紫笋香忽忆旧游三十载梦魂飞绕白云乡  

送山隂王内敬之辽东  

送客东行买畵船故林三月正啼鹃红螺香泛棃花雨白苎晴分杨栁烟千里征途辽海上五更归梦越江边遥知别后相思处夜半诗成月在天  

长淮舟中  

长淮西上水漫漫四顾浑如碧海寛白酒盈樽聊独酌青山满眼共谁看芙蓉半落秋风老鸿雁初来暮雨寒千里思亲归梦逺昨宵随月到长安  

登夀州城楼  

系马重登溪上楼白云红叶照清秋黄河东下归淮海翠岭南来绕蔡州对月岂辞今夜醉看花还忆少年游朝天只待春正月畵舫东风过石头  

濠梁驿与卢侍郎别  

淮水西来千里长波涛汹涌日昬黄当门緑栁是何处隔岸青山非故乡渔歌乍歇棹歌起藕花半落苹花香明日濠梁与君别相思两地云茫茫  

清真轩为王驸马题  

禁城西畔列侯家别有轩居静不哗绕槛竹声鸣翠雨隔帘云气逐飞花锦筝按曲春行酒宝鼎烧香夜煮茶最爱屋头山色好雨余苍翠湿窗纱  

游金山  

闗山迢递接神州才到南徐却暂留月带钟声来枕上云移山影过船头煮茶夜汲中泠水携酒朝登北固楼窃禄自惭无以报此心朝夕向东流  

湖州  

城临震泽水如空天目南来地势雄满院新凉桐叶雨一帘清气藕花风民生自足耕桑内士俗犹存礼义中追想玉堂人去逺图书零落水晶宫  

过姑苏  

畵舫琴书载碧流顺风三日到苏州帆移杨栁堤边路人在芙蓉水上楼古阜龙蹲秋月照荒台鹿走暮云收香醪满泛鲈鱼美卧聴吴儿夜唱筹  

游虎丘山  

阖闾城外虎丘山古塔崚紫翠间暂向溪边停畵舫谩来林下扣禅闗水流长见花开落僧定不知云往还最爱西岩如畵里可能无意一凭栏  

灵岩寺  

来访东吴第一峰石林髙耸梵王宫灵岩雨过千山碧香径花飘十里红路转长廊空响屧客来深院喜闻钟携琴更为凌髙顶回首姑苏夕照中  

西湖  

西湖开凿大唐年夹岸楼台夕照边一镜天开浮碧玉两峰云净出青莲雪中杖屦寻梅客月下笙歌载酒船我欲乗风游汗漫不知何处问坡仙  

寄武林诸老  

凤有髙台鹤有楼怀人千里梦悠悠夜深酒泛梅窗月昼静琴鸣竹院秋海内文章新制作江南人物旧风流题诗寄谢诸夫子望断碧云天际头  

过钱塘江  

白鸟双飞下緑芜东风吹雨客帆孤江声暗逐潮来往云气半随山有无忽见沙头来翡翠还闻海底出瑚中流穏坐推篷看絶胜髙台展畵图  

送嘉禾徐照磨复任  

为爱名驹产渥洼青云材质向人夸簿书又见参名郡诗礼从知出故家酒向樽前倾竹叶春来江上折梅花东风未忍匆匆别回首征鸿带落霞  

游白龙湖和韵  

人间六月憎炎暑我爱龙湖此日凉停扇按歌桃叶小举杯联话藕丝长醉翁慷慨矜风裁词客疎狂赏雪香归路浮云忽相放持篷急雨正淋浪  

为张都司题兰轩  

华轩萧爽近岩峦种得幽花满石坛九畹香风春未老一帘晴雪夜生寒弹成古调同谁和赋就新诗每自看更似山隂修禊处紫云长绕碧琅玕  

三峰  

小峰天外耸青螺树杪飞宫入薜萝千日酒中风味美三层楼上月明多丹崖落叶如飘雨翠崦浮云若涌波最爱道人清似鹄夜凉吹笛看银河  

天台  

赤城自古号名山万丈华峰更可攀龙送雨来归洞口水流花落到人间天风声度琼台鹤夜月光生玉井丹欲访桃源无覔处一琴空向石梁还  

步月歌  

大风吹云碧空净仙娥捧出瑶台镜玉气寒凝海宇清金波冷彻天街莹兴来酒斟白玉童浩歌一曲声摩空身披紫霞氅手把青芙蓉飘然直上蓬莱宫  

清溪书舍为丹阳洪仲章赋  

练湖南来溪水清溪上草堂新构成波光涨雨帘幙润树影拂云窗户明东臯种秫可为酒西塞买鱼堪作羮百年诗礼今犹在愿尔力学传家声  

过髙邮湖  

雨余湖上晚凉收红藕花开白露秋明月在天清似水吹箫忆向洞庭游  

客中元夕  

去年此夕宴传柑两袖天香酒半酣今夜客窗风又雨可无归梦到江南  

丹霞真馆  

华阳山里游三日清气逼人浑欲仙偶到丹霞亭子上抱琴和月泻松泉  

会稽道中  

茂林修竹映飞湍十里青山马上看正是一年寒食落花吹雨不胜寒  

仙居道中  

一重山外一重田十里松风十里泉最爱小楼微雨过有人清昼读书眠  

温州  

翩翩征斾向南行海上青山照眼明昨夜芙蓉溪上雨西风吹入棹歌声  

重阳  

奉使南巡碧海头眼惊时序急如流无端风雨重阳节辜负黄花又一秋  

## 石仓历代诗选卷三百三十二  

明　曹学佺　编  

明诗初集五十二  

胡翰【`字仲申金华人`】  

之子于征美监胄陈生也陈生归省其母奉养于京师故勗其行以慰其母心焉  

之子于征有楚者衣翼彼北风翩其以归岂忘在公爰恤尔私惟皇有命来慰母思之子于征言泛其舻明发于越夕济西吴薄登于畿安车载驱惟皇有命将母来居之子有母令仪有怭养则有禄皇斯尔锡曷以报之顾怀罔极竭尔臣节乃殚子职  

新城頟頟  

新城頟頟孰究安宅帝绥东人命我邦伯邦伯莅止作之司辖慎乃夙夜奋其桓拨弓矢斯抗戈铳孔铄冦来授首开门可斫新城膴膴畴敢余侮邦伯惟翰遵养其旅野无举燧田有栖稌偃旗卧鼓不试亦武如彼雷行濡以甘雨民斯乐胥帝靡东顾自东徂西自南徂北芒芒禹迹肇我邦域我民绥矣我公归矣令闻令望执徳不回受禄不赀公则有之民何贶之薄言酬之惟天子是毗下民是宜  

郁郁孤生桐  

郁郁孤生桐托根邹峄颠皎皎白素丝出自岱畎间一朝奉庭贡妙合良自然桐以为君琴丝以为君弦中含希世音置君离别筵征马惨不嘶仆夫跪当前君行千里道岂惜一再弹南风日渺渺清商动山川和者昔已寡聴者今亦难  

人生苦偪侧  

人生苦偪侧莫处蛮触间杀机起不测朝夕相搆患尺书下齐城丸土封秦闗用意何崎岖举世当其贤汤泉自长温萧丘自长寒天地有至性贫贱吾所安  

维南有佳鞠  

维南有佳鞠风露发清妍离离丝玉树粲粲黄金钱色含坤裳美质抱日精圆蕴灵自女几滋布弥樊川既入神后品还充仙子飱中夀登百嵗上夀延千年千年与百嵗何异瞬息间独有幽贞节可比金石坚托以奉君子嵗晏期弗谖  

拟古  

一夕复一夕一朝非一朝昨见春花开忽睹秋叶飘人非金石姿安得长不凋穷年事觚翰驾言逺游遨手提具櫑剑拂拭鸊鹈膏含精变光彩上薄青云霄愿君勿弃置佩此长在腰南山有猛虎西江有长蛟斫蛟取猛虎始贵非鈆刀  

其二  

白马谁家子翩翩新少年宝带千金裘鞍垂两櫜鞬五侯争驰鞚七族莫比肩来往长杨间捷出飞鸟先朝从羽林猎夜展秦楼筵前楹列庭实中庖具珍鲜赵女舞双袖吴姬调七弦张急调髙起酒尽意弥坚恨无美人赠中激壮士肝暌离各自爱重来还复然  

其三  

节节复促促雄鸣雌自续借问此何音有鸟人不畜三文被身体五采烂盈目声谐九成奏灵出众羽族自从阿阁倾再改岐山卜千年不来仪四野多贕世徳诚已微天路清且穆愿因东南风吹度玉笙曲  

其四  

长安万里堠日日送逺行轻车列千驷骠骑悬双旌西出横门道意气倾公卿铍防夹左右部曲联若星疾驱呼延塞深入休屠城旄头无时落边风旦暮惊刻功燕然石受爵天子廷  

其五  

梧桐生朝阳不附众木林上枝拂云汉下根固重隂嵗久林质古斵为姚氏琴朱弦絙横理加以玉与金徽轸何粲粲清谈扬妙音重华不可见怀思意何深  

其六  

千里不唾井与君相别难风尘虽异路恒愿同悲欢在金莫为玦在玉当为环联以翠织成宛转衣带间相望燕与越寸心良自坚日入已三商忧来翻百端遥遥托清梦不知寒夜阑  

其七  

日长自爱惜夜长复凄恻人生几何时少壮已非昔凉风动万里起念南与北山川路杳杳车马去不息燕赵髙声名荆扬壮材力仲尼七十説未遇身削迹为云不上天焉能雨八极  

其八  

昔闻昆山禾结实大如黍一食能疗饥再飱可轻举大和溢肌发含真逐仙侣左盼东华君右招西王母苍箓手共开金册笑相旅后皇降嘉种宁遣同宿莽杲杲晨出日祁祁载隂雨煦被非一朝长此千万古  

其九  

饮酒须饮醇结交须结真貌合不足贵言合宁可珍长安桃李树家家自阳春常时握手者孰是同心人吴中有双剑一奉洛阳賔精灵飒然合万里情相亲  

东望赤城山送人  

东望赤城山逺在沧海头雨雪方霏霏行人不可留衣裳好结束文采瑚钩早传一礼书为报东诸侯书报东诸侯藿食怀逺忧郑防所临郡山多少田畴居民煮海水海尽民始瘳丹丘有羽人嵗晏长悠悠  

游仙诗  

夙志慕仙术笑傲人间春朝陪瑶池燕暮扬沧海尘道逢安期生遨游乗采云粲然啓玉齿遗我紫金文天地此中毕世大不得闻受之今十年留待逍遥君青鸟从西来飞去扶桑津寄书久不到白首悲秦人  

寄陈子尚録事  

东瓯有一士周游吴楚间一嵗一归养四十来作官人生贵得意寄书忽长叹芳兰委蔓草霜露复摧残寸心欲焉托相望隔山川出门道路修起伏千万端直性不得遂此道自古然寄书当路者下流良独难  

至正壬辰之春余卧病始起遭时多故奔走山谷间触物兴怀忽复成什合而命之曰杂兴  

早嵗苦忧患况兹抱沈疴展转不能寐夙夜如枕戈骨肉交相持朋友亦屡过感时寒燠易无乃久愆和石闾有三秀昆丘多玉禾达人贵知命永言心匪他  

其二  

病起不饮酒客来意何如四座皆春风燕燕深相于富有富贵交贱有贫贱趋古意吾所爱今人宁见迂忘情衡门下言笑色专腴忽淹嵇康驾何烦翟公书水烦鱼不大驭促马已疲法令贵寛厚牛毛安所施秦风荡六合赋役悬髙卑料民事隠覈簿书日孜孜君卿尝见嗟谅者以为宜共执如张弓后来谁弛之诗人咏岂弟劳人千载思  

其三  

縁山列城郭嵗久亦已頽羽檄来何方工作殷如雷六丁运巨石泉扉荡然开不知谁家坟暴露骨与骸古碑置城头叹息三徘徊死者何所知但为生者哀巴陵韩希孟淑质自天挺一为军中虏视死犹一暝寔云瑚琏器不肯作溺皿借此清江水我全首领愿魂化精卫填海起成岭皇天如有知许我血面请书帛字不灭千嵗光炯炯踯躅戎马间丈夫可以警  

其四  

野王有二老矫若双凤雏不栖恶木枝宁啄中田稃翺翔千仞上览徳周八区赤符启帝子锵其应瑶图一鸣洞黈纩再举凌天衢飘飖不可絷汉网亦已疎至哉髙尚风念此其谁欤恐非严光伦意乃董公徒  

其五  

偶家长山下遂与世途逺泉声挂屋角晓见池水满日出生清华风来送余善大化无端倪宁谓心有眼牀头遗古书嵗月忽已晚玩之不能了圣哲有忧患  

卧龙冈观贾秋壑故第  

宋祚移东南会稽国内地白日照城郭相君开甲第蜿蜒卧龙冈髙出列雉背审曲立万楹増雄逾九陛飞栱凌丹霞交疏激清吹上极髙明居下有幽深隧栖甲戒不虞为计亦已至以此忠社稷宁复忧陨坠扬扬昧所图扰扰复多制崦嵫日西薄祝栗风南厉鲁港十万师闻钲一声溃木披本先蠧堤坏川如沛诗人谨厉阶人祸岂天意至今王夷甫百罚有余戾摩挲冈头石零落重奎字山川一何悠苍莽鸿飞外旧时贺老湖酒船总堪系吾宁慕贤达聊以抒长慨  

吕梁洪  

河水趋山东四旷无险塞吕梁扼其冲凛若万强敌水势与石鬬终古怒未息舟行龈腭间众挽不余力进始逾跬步退忽落千尺长年起相语兹土神所职登祠奉嘉荐拜跪陈下臆船头勇牵缆樯表髙挂席好风东南来送我天北极叱驭诚足钦垂堂讵遑恤昔闻庄叟言有山在离石悬水三十仞鱼鼈皆辟易孰隳天地性遂拯生民溺鸿飞九州野吾愿观禹迹  

夜过梁山泺  

日落梁山西遥望夀张邑洸河带泺水百里无原隰葭菼参差交舟楫窈窕入划若厚土裂中含元气湿浩荡无端倪飘风向帆集野濶天正昬过客如鸟急往时冠带地孰踵萑蒲习肆噬剧跳梁潜谋固坏蛰古云萃渊薮岂不増怏悒蛙鸣夜未休农事春告及渺焉江上怀起向月中立  

益清堂为国子生张伯髙赋  

髙堂思何浩宛若临瑶池碧水皆种莲垢氛安得缁玉质皎自内朱华烂相辉不矜顔色丽岂忧零落滋馨香无时发窈窕随风吹堂中有美人佩服芳菲菲兴言谁与晤慨慕此良时宁无百年赏愿结千载期流芳在人世树徳谅如斯  

书黄贺州平蛮事后  

荆楚绵百越襟带极遐裔连山限车辙外薄海无际风气何纷厖羣蠢动相噬古虽郡县置画地出租税负险恒自固犬牙植形势聚若蜂螘来散如鸟鼠逝尧仁不能覆往往思一薙悬兵万里外暴露防瘴疠亦有内齐民诖误混狂猘巢穴牢弗破根本先自殪天遗槃瓠种出入民患害圣哲戒不虞穷讨谅非计皇灵冒下土赫赫火俱厉日月所出入有生尽怀徕賔贺崎岖间苞蘗久联缔遣吏得黄侯为国开信誓王师不血刃缓颊下椎髻列功奏天子玺书逺颁赉赐以大银盌副之金帛对岭海数十城安得百其喙我闻范史言此属非难制力弱校弄薄非可羌戎例汉廷慎择守祝良复谁继侯今须尽白侯心甚岂弟分符浙水上应念东人勚蛮猺尚有知东人敢忘惠作诗劝不陨庶以示来世  

西村老人隠居  

振辔起陈力投簪遂辞禄吾今见伊人逍遥在郊牧令节春载阳芳辰日初旭鸟鸣髙树颠牛饮涧溪曲翳翳桑柘隂蔼蔼禾牟熟耰耔返故畬经过新躅髙榻生风凉练衣无暑溽披帙欣自悟临觞复谁属情真不肃客意豁已忘俗列生谈力命老氏贵止足  

夜宿宝石精舍  

出郭随穉子薄暮投山扉叶落故园树危柯风更悲劳生各已息不知夜何其上人池阁中灯火深相依盈樽岂无酒多病久不持啖我园中菓饱我以豆糜出户见明月踏月褰裳衣悠悠故意长落落新知稀冉冉嵗云暮百尔慎所归  

京口纪行  

大江风西来波涛一何浩我舟不得发徘徊越昬晓衡运已朔易曜灵忽东杲早出南徐州草干霜露少惨惨沙尘飞轧轧车轮绕寒气来薄人重裘仅如缟日髙众鸟翔天末孤帆杳川流与冈势合沓自回抱人生大块间孰能出其表勉为辛苦行益见顔色槁人言野多虎前驱善相保顾非千金躯只欲仗穹昊共子陈此情归来卧蓬岛  

南京遇苏平仲编修  

南州苦寒月雨雪久不雱风沙满长道四顾心飞扬君子有行役束书归故乡故乡浙水上逺在天一方父母及兄弟昔别今五霜我昨来自东音问不得将为言起居好良足慰子肠巍巍帝王都济济人物场哕哕争先鸣翩翩乃髙翔六馆走相送如惜孤凤皇惜兹嵗华晚眷彼川路长卧聴吴门钟归共越人航上堂拜家庆兄弟同乐康欢言酌春酒拜舞迎春阳愿言千丈晖长照百年觞  

归故山  

西阜髙见日今朝故山里万木风已微白云忽孤起池边记昔行城郭无人至三秋相望深独抱悠悠意出郭怀所亲复上桥南路大田美多稼嘉泽何愆度人皆望秋实凄其已风露策杖陂中行低徊亦奚故  

命童  

今晨雨新歇日出东南隅草树有佳色当轩散纷敷欢言命童仆治我园中蔬幸此琴册暇且复一荷鉏虽有黾勉劳良足具中防但恐恶草长不治成荒芜世事每如此岂敢忘勤劬  

青霞洞天偕章三益佥事观石桥  

太末一为客倏忽三四龄常恐发变未谐沧海情今晨属休暇文彦皆合并方舟济沙步飞葢指岩扃青霞天之表赤日午正停息隂无择木抱渴无藏氷宁知大火维有此真福庭巨石跨千尺如梁架青冥深疑地肺开洞见天光明玉树交左右禽鸟无一声凉风度涧水炎浊荡然清昔闻偶奕者坐穏交心兵相持执方急旁睨躭若醒柯烂胡不归海枯固其恒蛮触递翻覆大化何由停不如饮美酒且置石间枰  

张节妇  

人生为夫妇结发相因依恩爱在偕老零落中路歧夕坐守空闺晨兴簪恶笄身为张氏妇防立将安归愿言持寸心如石无改移上奉百嵗姑下哺两男儿儿虽媵所出孰匪夫体遗烝尝茍有托门户亦足持瞻望恐弗及劬劳庸敢辞乡人敬妇徳县官尊母仪二子伯与仲孝思长不衰相见发种种犹説襁褓时故家海东头波涛诚渺弥独有双柏舟可以济艰危行者曽弗操令人怨蛾眉  

桐谷山房  

客从山中来为言山中居种树不作琴清隂常绕庐翛然窗几间中有竹素书上窥圣人奥下抉百氏殊寥寥千古意问子今何如勿学臧与谷亡羊苦多途愿企心斋人不逺复尔初归抚庭前柯应见双凤雏  

南箕长好风  

南箕长好风东毕复好雨隂魄生自西终夕成乖阻悠悠望彼苍脉脉不得语起坐酌酒浆北斗在庭户  

冬日何可爱  

冬日何可爱夏日何可畏矫首问羲和羲和不停辔寒燠相代更天运自有常但惜爱日短不及畏日长  

日出照髙树  

日出照髙树翳翳緑当户端居念友生淹泊何处所西路阻且长东流莽回互岂云阻音容亦乃乏书素怀徳必有邻兴言自中古振衣起行行见此褐之父  

示项生  

去日不可追来日犹可期朝采六萟英夕玩忘其疲海当众水积圣亦途人为挟册自有得焉用比臯防  

其二  

明招山中人髙义无等伦恨子弗见之一去五百春我学如赘疣未成先误身误身身不淑误世心不仁  

其三  

大音在天地浩浩空山河作者推李杜千古未足多至哉风与雅采之委巷歌世人事雕琢伐柯徒伐柯  

其四  

严霜十二月鸡鸣思逺道逺道方迢迢客行何草草朅从汴水来复鼔秦淮棹秦淮梅栁树物色今年早  

湘筠辞  

湘之山兮西迤湘之水兮东骛何箘簵兮孔多望不极兮湘之浦帝子去兮云中俾夫人兮延伫曽莫树兮椒兰又莫槛兮蘅杜载雨兮载隂滔滔乎谁与度将以遗子兮琅玕抱幽贞兮永固  

风雷引  

烈烈兮轰轰为飚兮为霆迅发兮震雷惊薄太虚兮下上声谓天懠兮孔仁孰司柄兮赫厥灵民无愕兮载宁威既扬兮沛泽零  

长清操  

河之水清兮清且涟漪我泳其流兮而原之不知我饮而监兮我何求思勗兮勗兮母扬其波兮母淈其泥思沂操　曽氏有居越者睠焉不忘鲁之旧乡余以圣贤之道不下带而存也作思沂操以广其志云  

沂之水兮泱泱曷不归兮以浣我裳我思兮孔长沂之水兮湜湜曷不归兮以沐我徳我思兮心恻沂可思兮亦可泝予鼔而舞兮喟吾之与兮  

越水操  

越水浟浟兮不可以方舟旋桓有鱼兮不可以为鱐九罭寸目兮岂不密且周惟鲂及鲔兮竭泽是求有獭有獭兮复跂于洲  

长山操  

长山之下兮翳翳其木易于原田兮亦有嘉谷孰冯于陵穿予之屋不以我为虞兮反纵尔毒匪兕匪虎兮曽莫我敢逐  

附宋璲诗【`字仲珩文宪公之子`】  

寄张允载兼东项思复  

忆昔到京畿与子寓官廨一见即相欢不翅旧交快维时困道涂驱车久行迈忽逢弛担初欣若身脱械握手坐氍毹欵语慰疲惫情投比黏胶意惬甚搔疥项君数过予滞下喜方瘥三人互谈何殊合纠繣骖镳出游街古迹探其怪路入青莲宫驻足聴梵呗薄晚始旋邸倾倒形忘瘵周详论书谱从容説诗派凡习尚浮华遗音日已坏作者固繁伙咸韶混夷靺澜倒并波随畴能捄危败顾余樗散材频年处卑隘枘凿乖方圆甘遭世倒卖人将竞嘲讥子乃敦教诫苦言加箴规黙黙使心解酒酣示新篇辞源极滂湃却类任公子投竿下羣犗应似萟嘉禾薅治絶稊稗读之神骇惊秋蛩罢嘶喝政图籍薰陶别还隔遥界欲叩寝食安但复占爻卦浦汭守衡茒无从豁蒙瞆譬诸铁在炉伊谁鼔风鞴况乃患沈疴躯命犹纎芥侵寻阅暑寒孱弱乏刚夬精神尽凋耗面目多肿脍布衾暖阁眠药裹晴檐晒年来获告瘳书斋仍扫洒猿鹤亦争庆似索烟霞债缀赋咏雕虫攻篆学垂韮有时看飞泉四山寂无防思取古遗经一览适灸嘬兰膏继日晷矻矻警昬懈视已常欿然进业惭质防志须成丝枲未能脱菅蒯笃信宴安中怀毒剧蜂虿蚤暮自深省此语谅非躗近闻子亦归亲朋乐情话千里感贻书殷勤驰一介而翁幸康强愧缺牀下拜  

春夜词  

春阁凝温翠云绕五色流苏垂嫋嫋美人自脱玉花钿子帐香栖緑衣鸟铜鳬漏声夜初坠红晕揺晴燃蜡火欲寄相思无鲤鱼月色棃花然朶朶谩将软带结同心开帘微步秋千隂芳眠未穏鸳鸯枕早树重重啼翠禽  

采桑曲  

桑芽露春微似粟小姑把蚕试新浴素翎频扫细于蚁嫰叶纎纎初上指朝采桑暮采桑采桑不得盈顷筐差将辛苦向姑语妾命自知桑叶比家中蚕早未成眠大姑已卖新丝钱岸上何人紫花马却欲抛金桑树下  

刘琏【`字梦藻文成之子`】  

遣怀  

緑鳬水中游白鹤云间飞霄汉有修程焉能顾卑微浩荡展羽翰昆丘以为期雕鹗趋下风罻罗絶张弛倏忽万里余摧頽不知归空林有故巢繁霜日霏霏孤雌哺黄口啁唽将畴依岂如戏苹荇双栖在涟漪  

白杨河  

白杨河下春水碧白杨河边多估客东风二月栁条新却念行人千里隔岸上居人才数家茒茨深处见桃花小妇河边汲新水老翁门外看雏鸦桑苗青青麦苗緑牛羊散落村墟牧行客年年任往来居人自住杨河曲  

## 石仓历代诗选卷三百三十三  

明　曹学佺　编  

明诗初集五十三  

郑真【`字干之鄞县人`】  

平陵东　王莽簒汉翟义起义兵莽杀义其门人歌以怨之  

平陵东翟义死东海翻寃莫洗汉贼已成汉鼎已倾屈膝北面谁为臣嗟哉忠勇甘杀身欃枪光芒射天阙怒发上指双剑折碧草萋萋一血汉家神灵杳空蒙欲排阊阖诉黈聪吁嗟平陵东胡独死义公  

公无渡河  

公无渡河公竟渡河吁嗟奈公何长风掀天涛浪急蛟龙垂涎待人食公乎渡河甘坠溺恸哭河水湄公乎不返将安之忆妾嫁公时窀穸矢同归如何中道乖百年负深期河流汤汤猝未干妾欲见公良独难呜呼命兮公所安公所安吾谁怨愁来泣把箜篌弹髙声凄切泪横臆化身欲填精卫石河南宫閟弗闻公乎渡河嗟莫及中心惨惨思愔愔请公来聴箜篌音相从愿向重渊深公乎公乎知妾心  

揺揺花【`虞美人草也`】  

揺揺花花开向天涯花揺揺花如金步娇惜昔美人年正少青春正覩花容貌金钗聘入霸王宫嫣然一笑胭脂红独夫叱咤空四海恩穷惟怜一身在戏马台前宫阙深当筵歌舞娱君心君心荒兮霸业消淮南却望乌江遥汉兵十万纷于蚁帐底美人泪如水八千军散楚歌声仓忙忍为君王死隂陵古道行人来倾国倾城真堪哀金剑霜飞一血夭魂化作春花闭花开花落流年改春秋浩荡愁如海愁如海将奈何虞姬墓前烟草多花魂寂寞欲归去杜宇夜啼三月暮  

龙舟戏水曲  

千里晴波汴河凿万丈虹桥依楼阁龙船锦缆驾风来五色腾骧骇鲸鳄河伯深宫执玉朝鲛人震慑停织绡三千粉黛出歌舞星裙霞帔水飘飘大业官家拥銮辂香爇沈檀蔼烟雾吹箫击鼔向中流倚空笑指江都路琼花三月春昼闲髙堂照镜怜容顔回首安归归不得风涛汹涌愁人间君不见旧日燕都跨海子五爪盘挐防云起天魔舞罢翠叶奔髙栁斜阳映秋水  

乌夜啼  

淮海天髙银汉低古树月明乌夜啼山人谩説乌头白旧日秦庭遣燕客先生曷赋归去来穷途戚戚胡为哉是时先生睡初熟梦里闻呼畦苜蓿起来暗忆故园栖著书每及乌啼时龙庭需材资黼黻姓名一旦登金阙江广作官天万里襟怀湛湛西江水明良盛世遇风云欲把丹心报天子谗言贝锦无停梭乌声吠月愁奈何挈家输作池河住吁嗟嵗月成蹉跎玉律清商奏中夜倥偬愁怀一输写却将心事问灵乌萧萧白发当何如我闻乌啼有凶吉天意悠悠真可识细聴枝上声哑哑抱琴定向山中家山中仙人紫霞服步虚好聴乌啼曲消得门前五栁青风流只似陶渊明任尔乌声竟昬晓物我两忘天地老  

附桂彦良诗  

双峰  

平车晨过杜湖岭喜见屹立之双峰千里松风奏韶濩一秋色潜蛟龙仙禽古树集梵刹细草幽花迎竹笻斋余晏坐山阁静夜深隔屋闻疎钟  

和陶诗二首  

蛟龙作云雨蜉蝣出以隂小大各有适胡然愁予襟架插千卷书壁挂无弦琴希贤复希圣视古犹视今所贵生世间动止为人钦有琴莫厌弹有酒莫厌斟穷居见髙节寡和乃希音谁能言嗫嚅强顔随冠簪子云媚新室立言徒艰深  

又  

神龙困渊蛰野鹤凌空飞飞潜不同调一喜复一悲我生悟物理独立恒无依饮酒得真趣读书探指归匪为究穷达亦复知荣衰前贤有遗则行行慎无违  

附乌斯道诗【`字继善`】  

古诗七首  

驱车陟太行中道车轮折挽舟遡河流中流绠縻絶前涂郁漫漫徬徨欲怀归积雪被长坂洪涛荡寒晖胡不戒未然阃中慎所之徒怀百年志自贻千里悲借令无颠踬岂念出门非且将诟徒御赢粮一何迟  

二  

女萝依松柏松柏不可依巨榦遭翦伐修蔓殄无遗女萝当奈何无依乃其宜盘旋大化中春荣秋自萎升髙岂不好夭折亦足悲  

三  

荆棘开好花娟娟耀芳辰罗生及周道未尝罹斧斤斧斤或相加芒刺反伤人朔雪贷其死后土固其根人力愧孱弱天地胡不仁崇岗有松柏日日摧为薪  

四  

中郎叹知已江夏杀所依爱憎生逆顺良窳缪是非不忧汉室仆乃为董卓悲不愤奸雄术乃讁祢衡讥伤哉英杰士终为识者嗤  

五  

饥不食虎肉寝不处虎皮虎皮非不暖虎肉非不肥本受戾气生邈与正气违奈何五行秀乃与戾相随胡不观凤鸟犹能慎羽仪朝选竹实食暮择梧桐栖  

六  

蝍蛆素甘带鸱鸮喜飡鼠蛇长即吞象猬小能制虎鹰鹯与鴐鵞生同被毛羽胡不念同类搏击苦相侮鸳鸯好文彩畴能怜爱汝  

七  

猗兰畏阳盛甘菊惧虫食昌阳恶溪涸揭车伤土上有寄生草防茸托松柏下有无名花纷披弄佳色寻芳邈无人空有馨香徳  

题寒林逺岫图  

游子念逺道嵗晏不得归出门见林薄日暮烟火稀闗山渺千里猿狖声正悲况尔霜雪繁鸟道不可跻阳春固伊迩奈此寒无衣衣寒何足叹所忧美人违  

附顾慤诗  

次黄叅政渔乐韵  

溪头黄云晚不雨栁隂无人棹歌起芙蓉数朶溪上山蒲萄万顷溪之水锦鳞玉尺扬文澜畅饮谁识银瓶干归来白月满蓬户夜深梦落磻溪湾  

骝马歌  

荧惑宫中一团火踢倒祝融掣金锁飞来尘世化頳虬满背红云结花朶绛鬃拂膝朱尾长赤瑛络胸红丝繮炎光闪闪照人热渴死造父愁王良北平公子宛庭簿万镒黄金求赤兔黄罗抺首袴折靴虎气逼人如吕布江南书生力不多一跃五丈飞官河相看马上失声笑但见碧烟如鸟过电光拂眼腾朱梭骏快不数生蛟鼍研朱为写红叱拨唤起杜陵为我歌  

赠张链师归鸣臯  

宝匣龙章御勑开仙师辞阙返蓬莱凤池剑影随云化鹤背松声带月回火不须调药灶仙名今已着丹台柏枝烧罢应多暇报我蓝田长玉栽  

题推篷图  

记得当年访老逋扁舟载雪过西湖香浮水面涵清浅影落篷窗半有无玉树忽惊春漏泄氷花相照月糢糊谁将一段真消息收拾归来作畵图  

附范宗晖诗  

古意  

茫茫宇宙间事物皆有理众理具一心求之亦甚迩微言寓羣经历历有根柢致知良匪易典学念终始人心固危殆况乃众欲攻外诱日胶固乃蔽明与聪炽然不可遏至理或销镕制之岂无术淡泊以为宗积羽可沈舟羣轻能折轴巧言必诪张利口多翻覆诐淫及邪遁害事为甚速茍不塞其源涓流蔽川谷稂莠终乱苗珉瑜颇相类君子与小人顔面亦不异善恶本殊途薰莸岂同器辨之如不早斯为名徳累  

次喜雨韵  

惟公镇南服莅政诚有为务农重民食注意恒在斯方春忽亢旱恻然为悯之致斋祷羣祀雨降不愆时原野动生意枯槁回芳姿沟浍尽盈溢川谷合深陂天道孰云逺一念从可祈老怀深有感因之播声诗  

谢赐衣  

吴蚕作蠒缲车鸣机中白苎新织成髙台捧出绮丽生光彩夺目四座倾并刀裁就叠雪轻华裾曳地穏称情我歌白苎翻新声移商换羽曲调清君不见夷门老侯生七十抱闗无所营信陵当日倘未遇安得千古遗芳名  

鸣凤歌  

黔宁公子国之祯逺镇南服为干城奇材异彚重题品山川草木俱増荣近从滇池得紫褕锦纹玉质含霞頳斵成琵琶极华丽宝之不异金与琼鹍弦犀轸龙香拨鸦青绦绾猩红缨方当下指曲未成一座已闻鸾凤声初疑秦台下箫管复似缑岭随匏笙又如昆仑断嶰竹雌雄应律相和鸣大弦铿鍧若呈瑞喧呼杂遝声锽锽义疑乔林噉竹实天风披拂飘琮琤小弦迸连如出穴俄闻哕哕凌髙冥忽若相呼饮醴泉余音嫋嫋流春氷大弦小弦或并作却疑啄碎琼瑶英防云飘飘激遗响百鸟不敢翔中庭开元玉环未足数坐令六诏闻韶英请从席上赋长句愿备乐府歌升平  

题春山胜览图  

雄藩逺控西南陲地连六诏通诸夷山川形胜土肥沃风气颇与中国宜方当青阳播晴旭欣欣草木含华滋溪毛云骨动生意山光水色凝清晖花稍日月灿晴锦栁条风暖缲轻丝鸟声嘤嘤出幽谷物情和畅涵春熙平畴水足夜来雨家闻播谷勤菑畬维时统戎稍闲暇省民问俗无遐遗按辔徐行过村疃云旌翠节光陆离边氓久矣望风采马前罗拜语嗢咿劳来慰抚殊未已仁声义泽沦肤肌比屋欢呼歌击壤雍雍若在唐虞时缅思先王拓兹土兵不血刃人心归至今庙食重明徳代有隂隲安黔黎公今更欲敷政化非事逸豫耽游嬉我今作诗诵厥美太史观风应采之  

闲情  

斋居无俗尚自爱适幽情风定树隂合雨余泉脉清枕书云伴卧步屧鹤随行曽与邻翁约朝来共析酲  

迷怀  

步屧縁萝迳翛然鹤睡惊竹深清露滴树杪白云生飞去谁家燕啼来何处莺今朝新酒熟适足遂闲情  

山庄小酌  

别墅花初放叨陪绣节过客如梁苑盛地胜午桥多吟好诗先就杯深面易酡不因归骑促洗盏更聴歌  

斋居  

斋居习静昼初长风暖闲庭薝卜香日影到窗飞野马云根采药斸松肪年光荏苒闲方觉学术迂疎老易忘珍重使君多轸念徧题书札到山房  

送素轩公迎总戎自交阯囘  

上将班师自海壖将军迎谒出南滇山河表里归中国兄弟恩荣自九天凛凛星矛明晓日萧萧铁骑带寒烟当年事业铭钟鼎复见勲名著简编  

和僧中庭韵  

平公卓锡滇海南出世有如优鉢昙庭前柏树曽手种堂下玉板容我叅谈禅直解心即佛从师独见青出蓝随身一瓶与一鉢碧山为伴云为庵  

题山水  

初日照云林寒泉落风磴缅怀尘外踪悠然动清兴  

## 石仓历代诗选卷三百三十四  

明　曹学佺　编  

明诗初集五十四  

陈敬宗【`字光世慈谿人`】  

同东里杨学士郊游分韵得台字  

熙阳丽神甸鲜飚荡浮埃采真造琳宫抗迹登银台桂柱产朱草洞门闭苍苔况与尘世隔浩歌望蓬莱忽逢赤松子羽驾空中来笑扶緑玉杖遥劝紫霞杯宝诀为我授瑶笈为我开举手复逺别怅望徒徘徊  

题回文卷  

年命能几何欢爱恒不足结发情未衰新人美如玉侈心移室家谗口伤骨肉秋风度兰帷春光丽金屋鸾凤爱双翔鸳鸯怜独宿誓将托锦机慇懃组心曲缄之惠逺方长途冀旋毂庭花为谁芳尊酒空自緑中馈幸见收敢怨罹斥逐君心如明月应谅无遗烛  

题吴兴赵公畵马  

古来画马説韩干神骏今数吴兴公天机巧妙夺真造笔意所到精灵通曹君曽图照夜白少陵徒咏玉花骢可怜人马久不见忽复覩此天闲中毛为银丝雪为质逸气棱棱横八极腾空骏足云影翻夹镜方瞳电光赤房精夜烛渥水湄矫然育此真龙媒同夸絶代得骏骨顾视万马皆凡才奚官牵来玉墀侧虬髯碧眼朱袍窄绒秋碧鞚珊瑚鞭锦鞯緑辔黄金勒吴兴自是宗室亲腰褭骅骝尝见真飞腾惊竦合变化顾尔覼素皆麒麟只今披图畵堂里便觉长鸣朔风起安得真持献紫宸参驾龙軿奉丹扆  

送杨进士归南京  

城阙钟声曙河山雁影秋琴樽千里别冠佩两京游逺树连平野凉风送去舟怀君明月夜矫首凤池头  

元夕赐观灯诗五首  

皓月金门夜和风玉殿春云移三岛近灯簇万花新天仗临丹扆星桥接紫宸中官宣徳意宴赏及羣臣紫禁疎钟静髙城刻漏传五云迎宝葢万户缀金莲琼醴行仙席龙盘进御筵教坊呈百戏齐过玉堦前剑佩清宵近峰峦翠阁重花明金殿月香度玉楼风拜舞诸蕃集欢娱万国同遥闻歌吹发五色度云中紫陌连清禁彤楼接绛河九门星彩动万井月华多宝炬通宵晃鸾笙协气和臣民涵圣泽齐唱太平歌山拥金鳌壮云盘防凤来星河随斗转珠阙倚天开欢洽春声徧恩添淑景回愿歌鱼藻咏长奉万年杯  

元夕赐观灯诗三首  

河汉沈沈霁景澄蓬莱燃满九华灯青猊白象三千界绮閤雕栏十二层花绣芙蓉浓艳吐帘垂翡翠异香凝世人惟向云中见遥望天门不可登  

乐奏韶咸宝扇开遥瞻龙驭自天来九门香逐灵飚度万国春随御气回彩凤髙临青玉案彤云轻防紫霞杯臣民共愿宸游乐海内欢声溢九垓  

中使传宣宴百官佩声遥集五云端酒倾緑蚁开金瓮馔鲙苍麟奉玉盘宝帐春回频送暖瑶台雪霁不生寒侍臣沾醉蒙恩徳更勑都人近御看  

题五马浴川图  

翩翩天廏五龙媒太液池中浴未回身散玉花云影动日流星彩镜光开负图似向荥河出孕质疑从渥水来明日彤墀齐立仗总承恩泽下蓬莱  

夜坐即景  

翠竹当窗月照池焚香独坐夜深时兴来更扫门前雪闲看梅开第几枝  

白莲  

太液澄波濯素容玉衣垂影水晶宫月明无处寻顔色只信香飘十里风  

附金湜诗【`字本清鄞县人`】  

题唐明皇吹玉箫图  

昭阳殿髙清昼长珊瑚枕压七宝牀珍簟平铺碧云冷珠帘半卷秋风凉此事谏防非无补君王自喜教歌舞旧曲翻成阿滥堆别调新传玉箫谱玉箫一曲度薰风宫商十指何玲珑碧沼游鱼窥菡萏丹霄彩凤鸣梧桐棃园子弟多白发承宣独喜王畨绰手提玉版不停敲足踏青蒲恣欢谑双双粉黛谁家女霓裳细拂鲛鮹缕敛袖低眉不动尘似解呜呜曲中语从来声色侈人心人生乐极悲亦深岂料箫声入云去化作渔阳鼙鼓音  

河间府瀛海驿写竹遂成长句  

我本东南瀛海客乗兴来登瀛海堂堂中开帘分广席四壁拂拭如秋霜老夫见此发长啸便觉清风满穹昊呼童捉笔破水墨胸中恍惚窥天造何须巧作铁钩锁何须苦效金错刀大竿小挺恣挥洒千枝万叶分秋毫何须坐对湘江雨何须去踏淇园春清泉白石潄寒玉琅玕翡翠排青云云气淋漓墨犹湿隔窗似聴湘娥泣兔翻鹘落魉魅愁一夜轰雷破春蛰蛰龙振起风怒号苍烟翠雾翻波涛鲸鲵带雨走平陆鼋鼍跋浪声嗷嗷从来造化不可测呼吸隂阳在顷刻筼当谷口冥烟开白日龙来作人立黄堂太守人中英慇懃置酒当前庭大觥小觥迭相举賔僚进退如诸生我亦平生好奇絶为作长歌歌一阕楼头羌管落天风笔底惊蛇走氷雪歌罢出门呼驿吏叮咛窗户须常闭只恐天工有使来一朝卷入空中去  

文华殿入直  

秘殿深沈凤阁东中官催召宠恩隆露分仙掌蔷薇緑酒赐宫壶琥珀红咫尺龙顔呈日表从容天语出渊衷侍臣才调皆班马独愧抽毫赋未工  

登多景楼  

滚滚江流动地来重重楼阁任天开行当草罢平邉诏乞取青山作钓台  

附郑惟广诗【`字汝诚鄞县人`】  

五更转咏促织鸣东壁送友人  

一更风露清东壁寒蛩鸣所怀离别人独坐伤我情二更人愈愁声声近牀头昨日携手妤今夕在他州三更月正圆促织尔何然欲梦见容顔展转不得眠四更更漏迟唧唧鸣声悲含情不可聴复起坐孤帏五更声欲残霜落空林寒其如逺人何相思路漫漫  

行路难  

君不见江上山峨峨絶顶人莫攀又不见门前水日夜东流何时已邻家少妇长叹息青鸾日掩心相忆春来花鸟每闗情夫壻年年为军役  

自君之去矣三首  

自君之去矣日夜长相思思君如朝露湛湛能几时自君之去矣春草迷江路思君如流水一别经几度自君之去矣好鸟鸣芳树思君如春花香色何时曙  

静夜思  

中夜起徘徊天空月如洗为忆闺中人渺渺湘江水  

南征诗  

九重命下靖边陲万里秋风汗马肥剑气横空销瘴雾日华绚防动旌旗豺狼已遁深山迹虎旅方扬上国威功纪太常应有日都人遥聴凯歌归  

附戴浩诗【`字彦广鄞县人`】  

述怀  

昨日伤风独倚楼今朝倚槛又悲秋桃花乍吐蒸霞烂枫叶随飘逐水流明日清风惟我得落霞孤雁向谁收伫看覆手须臾顷赢得虚名老白头  

咏春  

九十春光似酒浓隔帘香暖小桃红杖藜缓步寻芳草闲逐黄鹂过水东  

咏秋  

西风满路桂花香吹彻天街似水凉独坐南窗读周易半轮明月照空梁  

春晓闻莺  

东风微度栗留声羌笛轻调百啭清唤起春光无覔处栁堤花坞雾冥冥  

题风烟雪月梅  

忽覩残花满玉台恍如鳞甲印苍苔也知揺落难留处几度春来取次开  

一抹轻烟拨不开防朦淡淡锁妆台仙肌犹自无顔色何日添容傅粉腮  

六花飘落五花开两白交辉絶防埃花神不怕寒侵骨能占江南百卉魁  

一轮明月照长安万斛珠玑镜里看莫道我家无好处一帘清气满阑干  

## 石仓历代诗选卷三百三十五  

明　曹学佺　编  

明诗初集五十五  

张楷【`字式之慈谿人`】  

李陵咏  

李陵入匈奴自恃将家子眼空沙漠羣气弱天下士转战驱懦兵贪功入深垒杀气惨云日笳鼓昏未已苦将死敌争坐使家声靡堂堂飞将军夫岂卫律比逺意欲有为偷生以含耻对案不能食殊方忍居此霜寒塞雁鸣雪冻白草死迢遥望妻孥灭没谁与理  

老将行  

少侍武皇亲幸时天闲赤骠寻常骑当围一箭落双隼万口啧啧称男儿天山夜捣单于垒茐岭朝倾颉利师琵琶帐底金凿落刁斗营前銕蒺藜穰苴岂解知合变孙武何曽识偶奇当时只拟名不朽誓向藁街悬贼首相如白璧还奉君晋鄙兵符夺悬肘谩説三征出草莱谁夸百步穿杨栁运筹不数张文成决计浪传陈户牖长笑防颇惟善饭也知樊哙徒夸酒蹉跎世事若浮云阃外传喧寂不闻帐下争趋新号令道傍谁识旧将军对客龙钟羞讲武逢人磬折学谈文壁上蟏蛸翳双剑门前鸟雀散三军愿得子方怜老马还同魏尚叙前勋  

白头吟  

君弹緑绮琴妾赋白头吟君意都忘弦上语妾词空写心中素昔日还同得水鱼今朝忽若经霜树妾顔比少未成衰君心已改少年时弃置文鹓逐鸡鹜旧事尽乖新事宜妾意将君比明镜一物何曽照双影风中栁絮未曽粘浪里浮萍那得定君岂东流去不返缺月终期有时满  

各东西  

天涯别我东复西行行各自念前路惟有飞尘逐马蹄今宵两下宿何处不识君安并汝苦去日渐逺路渐长几夜梦中或相语飞云上山泥入地一人一身原自异风吹云影落泥中到底相亲不相弃  

吴宫怨  

江空月冷天如水铜龙漏咽沈檀死宫中粉黛一千人白眼相看娇妬起自入朱帏并翠户几畨曽得君王数君心好恶自不常岂在区区歌与舞宫门倚天铃索垂冻霜吹老青桐枝玉銮隠隠背墙去何人邀得君王归君前岂无容妾地旧剑犹存肯终弃  

陇头吟  

玉门将军秦陇客十载不归头半白夜闻陇水忆秦闗晓土城头聴羌笛笛声呜咽送边愁陇水滔滔日夜流壮士三千豪气尽家人翘首望封侯年年虚建平邉防依旧黄沙陇水头  

晚次乐乡县  

故国一千里他乡此独征乱山依逺戍寒日下孤城灯火曕程逺川原入望平不堪回首处孤雁入云鸣  

游少林寺  

步入金沙地相邀坐竹林僧归青嶂寂龙卧碧潭深石涧流春乳松堂落午隂髙怀殊未已临别更沈吟  

和赋得暮雨送李胄  

微雨沧波路孤舟薄暮时雁迷归浦早云湿度江迟白日青山暝芳洲碧草滋纷纷到华发相看总成丝  

赠张将军  

百战功何在荒城夕照间角声千骑尽弓影一灯闲见月思临塞因风想出山当年青海上犹记突围还  

送人游塞  

别泪堕如丝含情折栁枝晚风花落处寒日马嘶时记里知前路占程定后期百年能几日强半惜分离  

洛阳道中  

洛阳大道上日暮香风多下客驻巾舄上客停佩珂  

魏宫词  

乍起金鱼钥闲登铜雀台新懽犹未极落日苦相催  

汉宫曲  

日暮上帘钩春风压翠楼忽闻宣召急罗帕掩箜篌  

江南曲  

忽得三巴信郎归未有期只言风浪险不是薄情儿  

寻张逸人  

緑溪五里十里隔水三家四家借问先生何处柴门流水桃花  

长信宫词  

久忘恩幸不成思每聴和銮意亦疑翠辇自经长乐去伤心无奈月明时  

和酒泉太守席上醉后作  

髙台秉烛看剑舞四坐欢声杂鸣鼓酒阑罗袖动轻寒门外萧萧杏花雨  

宫中词  

宫中杨栁戏青娥不见葳防舞鳯过怪底东风不相忘隔墙吹送落花多  

竹枝词  

浮云日日蜀山头石濑年年蜀水流家住瞿塘三峡下惯经风浪不知愁  

江南春  

满川啼鸟怨残红水郭春园栁絮风新雨一畨江水濶草痕将緑到吴中  

古词  

罗帕凝香湿未干朱楼窗外雨生寒灯花知是虚传喜落尽青煤誓不看  

附周旋诗【`字克敬慈谿人有半江集`】  

有所思  

悲风起髙树隂云蔽朝阳伊人在天末地逺道路长驾言欲相就车敝马黄秋深气愈厉孤雁正南翔爰附尺素书以寄我衷肠飞髙影渐没蹙刺心内伤  

赠姚惟东  

菶菶梧桐树敷隂南山麓大枝立青铜小枝横緑玉朝晞旭日光暮来凤凰宿爰抱琴瑟材屡睨中郎目雕斵縆朱弦清商宣妙曲音响发至和宇宙调玉烛  

暮春山行  

马色林间路山花作阵飞东风如有意吹去防征衣  

西庄晚望  

野水漫鳬汀烟芜接逺坰数峰青抹黛遥指不知名  

早朝  

玉漏九门通银灯万防红鸣珂齐百辟飞葢拥重瞳烽燧三边静车书万国同侍臣封事少退食每从容  

西崦庄  

十年离世路终日对青山竹似怜人俗云应陪我闲有縁専静壑无药驻衰顔独向阶前立秋声起树间  

次李商穏无题韵  

弓鞋窄窄步移难独倚妆楼暮雨残情绪逢春那得好泪痕终日不曽干试拈彩笔惊肌瘦小傍银屏怯被寒恍忽却疑愆素约箧中时简旧书看  

又  

蝉鬓轻盈不耐风水亭帘幙怕朝东瑶笺锦字无人寄碧海青山有路通倦态谩同芳草弱愁顔不分小桃红天涯荡子经年去踪迹东西类转蓬  

寄金华太守万季崇  

别来仍是十年余旧业惟存案上书落日青山当户牖秋风黄叶满阶除已无朝士知名姓只有林僧问起居老我得闲身尚健形神多为苦吟癯  

附魏偁诗【`字达卿鄞县人有云松集`】  

猗兰操  

驾言遑遑云胡以宿彼兰者何猗猗空谷维兰之芬维兰之徳薄言尔采宁不尔谷行道迟迟我心伤悲庶无内疚天其靡夷  

题幽人归隐图  

若有人兮遐方被薜荔兮荷裳飱三芝兮五蕙蹇幽独兮茒堂春日兮迟迟春风兮微微鸣鸟兮喈喈垂杨兮依依览佳辰兮何求沛吾行兮兰舟时不可兮茍得邈予怀兮中洲云冥冥兮欲雨掇芳菲兮归处羌蹇修兮未来聊纾迟兮容与  

公无渡河  

河水溺人人共知公何披发苦渡之匍匐追留河水湄追留不及心伤悲汤汤河水寒风吹奈何公死飡蛟螭箜篌声絶招不来我独在世徒尔为  

乌夜啼  

秋夜乌哑哑啼上墙东梧书帏欹枕泪如雨痛忆慈亲在何所夜半乌啼啼不已啼不已哀怨多吁嗟乌啼奈尔何  

闗山月三首  

皎皎闗山月征人看作愁几回曽破镜何日大刀头  

其二  

今夜妾断肠中天月正明闗山遥注目不得见夫营  

其三  

借问天上月古今照闗山荷戈来此地白首几人还  

少年行  

櫜弓插羽气如虹白马翩翩过市中解射飞雕向沙碛姓名新报建章宫  

乌栖曲  

鲛绡翠被鸳鸯枕残夜寒风逼孤寝梦见郎君醒莫寻流苏宝结虚同心  

宫词二首  

春花寂寂夜如年明月当空惜未圆歌管昭阳承宠幸玉顔曽侍象牀前  

其二  

着霜宫树锦离离强卷珠帘泪暗垂欲写愁怀秋叶上风飘恐被外人知  

潇湘曲  

湘江曲湘江曲十里青云漾寒緑鹧鸪深夜啼一声月明思杀人如玉  

竹枝词四首  

緑竹绕江江水流朝朝暮暮只如秋不知世有炎凉意好鸟幽栖在上头  

其二  

几处行船几处商瞿塘如马险难当船行可避瞿塘险最险人心不可防  

其三  

防防对对恋蒲茸郎去家门不记侬野李野桃零落尽上滩莫遇石尤风  

其四  

好花到处引商船月子三回缺又圆郎逐水流常不返侬如百丈为郎牵  

赋得官亭分袂送别  

朝送客送客官亭上别酒愁半酣劳歌惨三唱榜人亭下报潮生秋风分袂难为情合襟何日叙长别拂袖今朝成逺行苦欲去无计挽衣留客住数声断雁倚阑干烟水孤帆渺何处  

禽言  

提胡卢沽酒饮碧草如茵花似锦及时须作欢作劝不可甚人生那得长髙枕  

摘桑看火莫为蚕忙致蚕祸出门采叶焙笼焚一霎延烧家业堕摘桑看火  

麦熟幸疗人饥婆饼焦鸟吟为忆山西婆饼焦饥骨枕藉于途婆饼焦婆化山头不归婆饼焦声声怨着伊谁婆饼焦  

脱却破袴脱却破袴破袴系身谁不恶加税青黄不接时杼轴卖空谁织布  

得过且得过食尽毛衣更寒饿朔云乍敛日斜明窃得微暄聊自负得过且得过羞杀当时锦羽飞骄语曽将鸾凤欺  

泥滑滑春雨多途中人行为何家有急冒雨行汝莫恨啼禽声  

虫言  

织织织夜长机杼须勤力舅姑非帛不成暖秋寒莫怪虫声逼织织织  

秋了秋了蒲栁西风可比前日好流光疾似梭罕有百年老贪财害物终日愁子孙未必能相保秋了秋了为乐须及早  

百舌吟  

晨星晱晱残月低众禽尚睡鸦未啼树头春鸟独何事饶舌能令聴者迷间关宛转百般巧乍聴仍续声不了鹦鹉能言岂及繁鸧鹒有韵无如巧飞来屋角自在鸣向人媚语殊多情楚国祸縁靳尚产秦王心与张仪倾欲诉化工除此禽此禽得时谗变音谮愬不行主明哲尧庭舜陛鸾凤吟  

山居即事  

傍壑敞茒堂寥寥别兴长石崖蜂酿蜜云碓水舂粮烟鸟窥人语潭花伺午香柴门客稀到岩径薜萝荒  

春晓  

朦胧曙色微百舌枝头语钩帘看海棠一阵催花雨  

秋日西庄  

平林旭日樵径独对凉风钓台鸥鸟烟飞水啄槿花暮落朝开  

子陵垂钓图  

羊裘那肯换簪缨一曲桐江老此生髙节终扶炎汉祚鱼竿不是钓虚名  

## 石仓历代诗选卷三百三十六  

明　曹学佺　编  

明诗初集五十六  

王泽【`字叔润天台人`】  

题十八学士图  

晋阳天人赤龙子按剑叱咤风云起下嫌九土足腥秽欲将乾坤翻海洗妖蟆射杀落九重日月再启光瞳瞳十八文星烂奎壁玉堂髙开连紫宫天生奇才真羽翼南金大珠何足惜凤凰笙管宴彤庭日聴四海歌太平图形更诏丹青手不独云台畵将星君不见嬴家祖龙坑学士山下看同日死阿房壁土未曽干草緑宫垣哭秋鬼  

赵松雪八骏图  

赵家王孙擅好书更复畵马如江都尝从玉堂罢春直惯写天马随监奴马来西苑龙八尺势或怒惊如鹊立似疑初浴荥河波身上龙纹五花湿王孙写骏不写形运思已入天机精都将临池古书法落笔一扫千人惊今逢此图乃八疋老我见之惟叹息人间驽骀漫纷纭天上龙纹谁购得忆昨八骏登瑶池昆仑万里天西陲风行电迈景恍惚翠防不动天王旗古来八骏虽已矣房星在天还不死雄姿伏枥世岂无胡乃惟称穆天子  

寄友人  

我本东海人家住东海头自从丱角时便向西州游迩来西游十九载夜夜思归梦东海此身厌逐戎马间落魄惟存壮心在今年始欲向东还便将归老天台山相随仙人养鸡犬笑弄緑水桃花间况闻溪上桃已熟仙女婵娟面如玉春风绾结双緑鬟舞腰解按山乡曲去年羣仙遥见招谓予自是王子乔山中何尝识酒禁日日烂醉吹璚箫昨日才经四明道故人相见惊絶倒间闗万死得生还顔色还同旧时好忽闻天吴落海隅到海要拾明月珠大风三日撼天黑海底吹折红瑚洪涛如山老蛟怒白日江臯塞烟雾仙山咫尺不得归目送冥冥塞鸿去櫂舟惆怅却西回侧望仙山心欲摧空怀帝子芙蓉阙遥望中天雨玉台愁来昏昏枕书睡呼酒狂歌不成醉丈夫出处真可怜往往长遭不如意作书为谢丹霞仙金堂石室无清縁有心未罢秋来约更待秋风海月圆  

寄泐季潭  

宝树香云合龙池緑水新凉多今夏雨僧少去年人一骑留京国双鸿入塞尘西天几万里沙草濶无垠  

宋徽宗畵瓶中桂花  

玉色官瓶出内家天香谁贮月中花六宫只爱新凉好不道金风卷翠华  

髙宗所书绢素杜律  

江头宫殿日迟迟朝退千官黙坐时春尽龙沙无雁度尺缣惟写少陵诗  

李太白像  

春殿龙香试防毫诗成夺得锦宫袍归来笑拥如花妓卧看蔷薇月上髙  

小游仙曲  

中山千日酒初醒知爱都夜景清起坐天门吹玉笛月中珠树起秋声  

独步瑶坛歌洞章青天如水月华凉闲将一掬芙蓉露乞与神龙作雨香  

竹枝青鸟  

阿母瑶池信不通茂林松柏老秋风野池春雨丛篁緑青鸟犹来认故宫  

附朱右【`字伯贤天台人`】  

将归操  

河之深兮谁将厉之河之浅兮谁将揭之河洋洋兮不我济之竭泽以渔兮蛟龙辟之覆巢殀胎兮凤凰去之夫人有知兮余寔类之九州博大兮将余遂之  

山操  

维有山造初鸿蒙自之东淮夷来从膏泽既施草木实多周公上天奈山何  

拘幽操  

羑之隂兮罘罘羑之室兮幽幽嗟室之人兮为死为囚匪惟伊愆兮实我之邮日月有明兮容先弗留  

履霜操  

驱车驱车车行无迟儿在中野父宁不悲驱车驱车车行无迟儿当有母孰使儿饥天生众民罔不同仁风雨霜露实活我人民生有知以顺陶钧  

残形操  

狸维兽不见其首我梦之形吉凶曷究式协于占载观其繇曰修尔躬自天之佑  

过杨井山  

雾尽寒初退风清雨欲晴山田春饱水农舍早趋耕行李青霄近烟波白发明正愁泥路滑林外竹鸡声  

早起  

山楼早起已闻鸡雪漏寒光月色低三黜有谁怜栁下四知徒自愧闗西街头灯火催车马城上风霜急鼔鼙临镜每惭多白发校书何日对青藜  

江上秋怀  

水国风髙木叶霜满舟山色入荒凉小孤残照收江左大别寒烟销汉阳新饭软炊菰米白浊醪香泛菊花黄故乡千里空回首云树茫茫鬓发苍  

江夜  

江山秋意满虚舟坐对渔灯看碧流影浸星河天半落凉生风露雨初收椿庭有月乌啼夜椒圃无人鹤怨秋梦后乡闗徒怅望越吟残曲强消愁  

忆乡中诸故友  

东麓溪头蟹渚隂故乡几度忆同襟诗联石鼎秋灯冷韭剪春园夜雨深白发每驰张长梦青山慵鼓伯牙琴客牀寥落情无赖月满空梁强自吟  

春怀  

舵楼空濶望京华芦荻江风岸岸花山色渐浓昏雾簿水光遥动夕阳斜故乡鸿雁书千里逺浦牛羊屋数家边塞栁营多苜蓿石田徒忆旧桑麻  

题畵兰  

九畹香清露气寒三湘月落泪痕干楚天空濶秋无际谁复行吟泽畔看  

方行【`字明敏黄岩人`】  

古意  

青松百千尺亭亭蔽浮云下有蝼蚁穴上有乌鹊羣兔丝附其枝茯苓防其根盘踞托厚地实维造化神冬霜霰繁积雪埋昆仑万卉皆冻死此物独能存吾将比蟠木坐阅三千春  

清丽曲  

江花绕琼阙緑水带珠楼开宴坐清夜飞觞凌素秋美人明月佩仙客紫云裘生世真飘忽应当秉烛游  

怀丁鹤年髙士  

白云生虚堂沧江夜来雨念子素抱清守道犹处女离别月几圆流光歘如许佳期怅芳嵗缅怀在知已  

和蒲庵禅师查峰夜夜坐二首  

在昔多宿愿志藏岩壑间朝看飞鸟出暮逐浮云还微雨南涧来凉飚满空山振衣千仞外逸驾谁能攀人生固恒理万化俱同源素抱既不展淹留复何言愿期髙世翁谈道穷晨昏空林冀有约违已非所论  

赠相虚中上人  

一室安禅久三生结愿频传经来帝子送食下天神水月虚空相山云自在身慈航如可渡应许姓厐人  

过太湖  

震泽留遗号行人指太湖封疆连旧垒形势压全吴水落鱼龙蛰天寒雁鹜呼扁舟思范蠡吾亦老樵苏  

过延陵  

延陵怀季子遗迹古城东异代丹青在千年祭祀同髙情思挂剑逺识纪观风欲问吴封处苍烟落照中  

寄苏太史  

城隅分手地江上断肠时感此一日旧坐令千里思青云当自力白发不须悲泽国多鸿雁南来好寄诗  

留别选禅师  

分经莲漏下幽径石苔封却笑此时别更于何日逢敲门思看竹解榻爱聴松明发孤舟去江云千万重  

题边文进仙山楼观图  

仙人散发悬双瞳能移昆仑开华嵩为我一扫瀛洲趣中有千年不死青芙蓉飘飘烟霞入君手深林蔽羃桃源口苍烟飒飒鸾竞飞丹崖恍恍龙惊走赤城掩霭天姥回石梁倒挂双琼台桃花半壁镜中见古木尽化青猿哀素娥回飚下瑶殿明星玉女长相见邀余为作商山歌坐看桑田几经变丹霞乱飞桂树表手翳琼枝拂瑶草天风吹入西瑶池王母秋眉飒衰老瑶池花暖春未凋三十六宫散琼瑶青霓锦帔耀云日上元月下来吹箫吹凤箫兮系霜丝君亦胡为弄参差他年倘惠金鵞蘂寄声蓬岛长相思  

题吴彦嘉所藏张秋蟾龙图  

张公畵龙人不识笔法逺自僧繇得挂向髙堂神鬼惊恍惚电光来破壁夜当渤澥开笔力元气淋淫浸无极吞吐日月天地昏摩荡云雷太隂黑江翻石转窈莫穷雪涛卷空铜柱侧洞庭扶桑非尔谁颠倒沧溟为窟宅乃知前图只数尺坐令万里生古色何当置我君山湖上之髙峰聴此老翁吹铁笛  

观吴孟周司训真草书谱  

古来书学宗史籀竹简遗文象科斗钟张真草更入神片楮至今藏不朽先生下笔絶代无鸣玉绾结青瑚况闻篆太倔强百金一字传东吴墨池浸没兔颖魑魅反走空堂静金防交撑日月轮银钩倒画龙蛇影欧虞褚薛真出羣精妙只数王右军英姿老气欲飞动悬珠快剑相纷纭呜呼百世谁复识我今作歌重刻石莫同茧纸旧兰亭閟入昭陵永难得  

东归謡送贝仲琚回吴中  

天目青逾蓝上有危峰横空插汉髙巉岩沧海深莫测下有六鼇迭负蓬壶方丈于其侧山峻极兮水波澜千盘万折行路难愁看混沌开凿处尚有斧迹留人间殳山仙翁发如雪胸蟠太和吐日月手中链石轻女娲五色曽将补天裂忆闻羽客从之游青霞光乱云锦裘金鸡叫海白日惨桂树四落空山愁昔年寒月照樽俎明珠百斛轻于土君山铁笛悲向人羞杀堂前栁枝舞君归东吴怀故庐明星古宅非吾居会稽泱漭淛江险谁探千载太史禹穴之遗书兴因东归发遂作东归謡他年相忆五情热应知泪湿双龙绡  

和马贯五松小龙歌  

五松小姑龙帝女绰绰飞珰夜行雨天吴移海醉不归江山千年作谁主漂星辗月流翠滑青霓曳裾玳窗八同心缕结寄玉郎复叠毾防制霞袜玉转水月独漉綷防香裠蹙兰屋闲掷明珠赠宓妃一片长眉写新緑罘罳瑶殿罩何年排空凤管衢九天割鲜不食起鸣弦水波帖玉无惊烟  

送贾彦徳训导霍丘  

中都会面得从容两载同聴长乐钟天近君门严虎豹地寛人海混鱼龙承恩自合归宣室论道安能在辟雍江栁春花増别恨白头何日更相逢  

送僧游浙西  

可叹浮云无定栖锡飞还向浙河西杯从扬子江中渡诗到生公石上题説法莲台花雨坠安禅芝室夜星低他年元亮如同社相送无劳限虎溪  

送殷文学之闗中  

博士才名成老翁又随声教向闗中百年礼乐今重见万国车书喜会同泰华云开仙掌出昆明水冷劫灰空他时太史瞻星地应説奎光聚井东  

谢山中惠炭  

山木烧余逺寄将色如玉浅含霜光浮上室三冬暖气逼寒炉五夜长吐出葛洪惊满口吞来豫让岂充肠从今煨芋岩前客笑指松风石鼎香  

陈虚中外史煮石窝  

仙人髙隠五云边煮石曽令夜不眠世上已闻飱玉法山中休种采芝田丹炉药与青猿守瀛海书从白鹤传歌罢洞章明月里只应微响落中天  

山窗独坐  

日落大江黑月上万山静独客坐寒窗孤云起前岭  

杨栁词二首  

韶华无限暗中消揺荡春光几万条却怪晚来风定后雪花飞满赤栏桥  

曲江南陌乱垂烟勾引春风入管弦惆怅几株憔悴尽与人长系别离船  

题美人图  

白玉帘开露气浮芙蓉花近紫金钩阳春一曲无人识空拂银筝下翠楼  

复和五松小龙女歌答卢轩  

东方龙君降灵女腾飚曳烟轧腥雨扑花扫海神亦悲玉帝封为九河主贝宫铜龙刺云滑彤台鬬玉蛟妆八琼丝络凤骑紫霞金帖珑珑水晶袜鼇头牵波月簌漉翠幄银屏沓珠屋倒窣天飘浇火龙九防齐州一时緑挝钟劝饮邀万年花宫盘盘象青天湘妃献乐鼓氷弦下窥四海销氛烟  

游槎峰  

北极髙临复道低金银台殿与云齐山中日月开新教海内文章忆旧题西涧水深龙已化东峰树老鹤同栖清游更拟陪诸老絶壑天风散杖藜  

登秦驻山  

此地曽经驻跸来秦皇遗迹尚崔嵬采穷沧海无灵药归到骊山有劫灰万里黑风迷鬼国一杯弱水隔蓬莱诗人吊古应多思落日词丘首重回  

闲居  

弦管春深绕畵楼微风吹动玉帘钩倡条冶叶俱无恙相伴丁香结暮愁  

山中絶句  

满溪流水碧于苔无客重登旧钓台惟有多情沙上鸟向人飞去又飞来  

江南词  

暖气晴娇杜若洲沙头狂客系兰舟采苹多少江南女揺荡春光不自由  

夜坐  

兰缸灭尽换寒更一枕余香玉雪清怪杀无情楼上笛搅人春梦到天明  

王景彰【`以字行括苍人`】  

瑶台翫月  

瑶台台上秋月明瑶台台下秋水清道人持杯待月出气压泰华吞沧溟嫦娥靓妆倚东井碾破瑠璃白千顷兴来吸尽金叵罗舞袖裵徊弄清影衷肠激发问青天何似当年李谪仙迢迢云海望不极宁知天上今何年玉阶桂花下如霰瑶光欲坠明星烂微霜凛凛沾人衣城上乌啼知夜半  

罗槃书屋  

罗槃山色连青冥罗槃花开春满城迩来文轨徧南服构得书屋山之扄中有牙籖三万轴古漆书联汗竹琬琰新收汉石经黉序亦开唐白鹿要将礼乐化殊方夜深弦诵声琅琅已闻文翁教岷蜀此邦更在岷之阳岷山之水向南流织女机丝涵素秋岂徒风气开太朴终看徳化齐中州罗槃书屋世无有今度有书垂不朽不是莲花幕下賔安得文光贯南斗  

剑阁图  

剑阁云栈髙嵯峨嘉陵江水扬清波神扄鬼凿闭幽閴秋风古道无人过一朝日华忽西被宇宙淋漓荡元气霆轰飚举神龙迷山川草木皆生意乃知世道有晦明蜀山万仞如砥平圣人在位四海清  

题江南秋晚图  

十年不踏钱塘路江上晴烟渺轻素并刀谁剪秋半帘夕阳正在西陵树对之便欲发浩歌西风萧萧水増波胥涛已入乱山去木落台空幽思多  

贺西平侯大人平越州  

元戎承制扫蛮方踏徧先王旧战场又见孔明擒孟获何殊充国破西羌捷书入奏风云动凯骑扬尘日月黄圣主万年垂大统海山无地不梯航  

题畵  

闻説蓬莱水已枯懒从海上拾瑚山前石烂云生母天际禽飞雪作姑三尺清氷雷焕剑一杯元气长房壶此中尽是琼林侣何事年来不寄书  

题画扇  

二仪开混沌一气蕴精灵石乳通龙井天风老鹤汀江山自吴楚寰宇际沧溟便欲抛尘俗寻真向草亭  

题畵草木奇峰  

苍虬飞上天鳞鬛坠深麓长风吹不起散作千山緑  

题画马  

天上房星烛地寒故教骏骨落人间如今纸上空形影苦忆秋风十二闲  

## 石仓历代诗选卷三百三十七  

明　曹学佺　编  

明诗初集五十七  

唐肃【`字处敬会稽人`】  

园隠  

所性惬园田樊生真我师吾不如老圃取讥甘仲尼窈窕白龙冈四时自成畦中央据茒堂可以坐吟诗有客忽枉寻华轩驻金羁问我何所乐俛首不答之答之岂无言吾方抱瓮疲  

次张藻仲从军  

杀气与云平南征更北征搴旗朝陷阵飞骑夜追兵青认烽烟熟红看战血生车连鱼腹道舟下石头城露布辕门曙铙歌朔雨晴还将忠义骨博取鼎彞名  

偕朱伯贤王叔润过怤上人庵分得出字  

幽埜接重郛穷冬变阳律爰从隠者徒过憩禅子室翩翩花雨满冉冉佛香出止水不生澜空林长见日观习神宇澄言忘道机密由来度髙独爱支郎逸  

会上人临流亭  

长川流亹亹华构郁翘翘翚飞涵緑浄洞敞纳鲜猋遥窥众峰碧仰睇孤云飘开帘闻惊鹭俯槛见游鯈杜蘅既春敷芰荷复夏饶以兹悟物理于焉解天弢微吟既窈窕永叹遂逍遥何当往濯缨与子愿同袍  

过漂母墓  

昨日下淮河船河流混混不见天逆风一日行十里黄牛黑驴牵不前今日过韩信城城边草荒田不耕人传韩信此寄迹至今城留韩信名当时乞食向漂母母哀王孙心独苦一朝富贵报千金不记淮隂少年侮我来不吊韩将军悲歌独吊漂母坟英雄贫贱少知已不在男儿在女子  

题张孟兼所注谢翺西台恸哭记后  

宫中六更初罢鼓蓝田玺玉沈崖浦庐陵忠肝一斗血去作燕然山下土桐江木落秋日頽有客歌上严光台石根敲断铁如意万里此魂招不来西风又涸滦河水故老寥寥知者几珍重睢阳季叶孙笺简能裨两朝史  

题赵仲庸所畵滚尘马  

匹马滚尘谁所写天水王孙最文雅王孙系宋不系唐那识唐人与唐马左辅白沙白于雪四十万头名各别廏中此马帝长骑一色紫霞名叱拨奚官似王毛仲左手执刷右持鞚沙平草暖不被鞍蒭荳饱来筋力纵翻身倒踣铁蹄雾尾风鬃乱不齐元是滇池赤龙种犹思跃浪涌春泥太平无事征战少青丝络头可终老不似交河赴敌时夜蹴层氷僵欲倒  

题画  

春斋昼坐花落初客来示予古畵图图中人物谁所模衣冠似是两晋余中牀独踞美丈夫乌纱笼发虬髯须右手摘阮意自如左手控弦分疾徐绕牀六人皆丽姝纎腰鬌结长裠裾一擎羽扇立牀隅一负尘拂髹柄朱左右二姬意态舒一垂短袂一褰襦一姬手中纸笔俱濡毫展幅若有需一姬执器制特殊非箭非籥非笙竽纷然列侍艳且都争妍竞巧为王娱当时士尚谈清虚内实多欲不可袪公忠世许王司徒亦有短辕金犊车还客此图起长吁恬澹寡欲世岂无  

长安古意  

长安二月三月时千门万户春风吹绮构瑶台相照耀香车宝马并驰驱驰驱照耀皆豪贵九棘三槐夹三市鼎食钟鸣将相家朱帘绣柱王侯第王孙公子盛繁华山珍海错弃泥沙银鞍斜度官沟栁丹毂横移上苑花花红栁緑春明媚娇鸟乱啼花雨细琼宫锦殿傍云开鼍鼓龙箫震天起美人内屋艳神仙铅华弦转春争妍珠屏交防幄隠隠罗帏分玳筵兰殽桂酒芬芳发象筯瑶杯光彩彻翠釜金罍不暂停雕盘玉盌分成列回瞻复道接飞甍都城佳气正氤氲双龙绛阙凌青汉九凤红楼彻紫云紫云翠雾碧烟空文窗藻槛何玲珑流莺独绕昭阳殿芳草深迷长乐宫汉代中兴富名将百战功成心益壮闲来赌酒聚欢娱意气相排不相让半酣竟上宝钗楼赤栏四面俯皇州一羣粉黛成歌舞十种风流坐劝酬楼前两两鸳鸯度楼下双双凤皇举鸣珰背解玉纎轻弄色凝情羞不语就中心事可谁同平明扶上玉花骢自言百世无衰老自谓千载长英雄可怜光景留难住秋风一夕生庭树歌亭寂寞荒草寒舞榭萧条残叶暮昨日红顔美少年今朝潦倒那能数将军舍外无人过廷尉门前堪雀罗吁嗟盛时不复作金茎铜狄随消磨君不见广成山中白云宿安期海上顔如玉轩辕已驾鼎湖云汉武终归茂陵麓别来倏忽三千年海水几度桑田緑  

秋江曲  

妾家住银塘石楠秋叶香忆君荡桨去江水与愁长西风夜泣葓花露鸭觜岸低人不度冷莎如箴刺烟素鸳鸯飞来鸂去  

和牛士良  

咽咽铜虬水浏浏青琐风掖斜观斗转帘疎望月空出门步清影循阶行露丛睠此光霁景感予微眇躬观国岂非愿怀亲方蔚忡  

刘松年仙居图  

曽出大茅君峰头卧古云鸟青呼作使鹤白养成羣客较丹砂法童窥玉劵文近来烟火断花气作炉醺  

宿真庆庵  

落日古城隂萧萧竹树深雨花知佛境流水识禅心月到翻经榻苔縁挂壁琴不因支许辈那得遂幽寻  

登蜀阜寺阁  

同登梵阁孤往事问浮图山色元来蜀江声直到吴风檐铃半落雨壁畵全无万法俱空寂何烦起叹吁  

送王生从军  

羽箭风含镞雕旗露拂竿分畨知将勇选士属才难箸为筹边借碑因纪绩刋少年相赠意别把剑花看  

题髙彦实所藏桃源图  

衣冠人物总秦余千树桃花防隠居不识三章新约法犹存万卷未烧书水通烟涧才容棹草暖晴冈可命车不似阿房三百里重瞳一火便成墟  

菜薖六器铭  

锄  

垦而植本斯立培而厚蘖斯茂衡从浅深母尔茍  

瓮  

泉之容伊徳之充泉之吐伊泽之溥其繘勿羸其絜勿坠勿事乎桔橰之机  

刃  

恶草之滋赖汝之剪夷弗剪弗夷则茅塞其蹊  

筐  

掇其美毋以下体敛其实勿满而溢虚而受之乃其徳左之右之慎尔执  

釡  

溉于斯烹于斯我有防畜甘如饴彼鼎食者殆而  

盘  

脂勿我恶兮羶勿我慕兮惟味道之助兮  

题畵  

烟舫一翁垂钓霜桥两客樵琴千重万重山色十里五里桑隂  

陶谷邮亭图  

紫凤檀槽緑发娼玉堂见惯可寻常作歌未必肠能断明日聴歌更断肠  

附唐之淳【`字愚士肃之子官至翰林侍读`】  

会庆堂  

飘飘山上云乃在谷中藏风吹万里去何当还旧乡阿翁昔居乡黑发在髙堂手栽堂前树日夕望隂凉不意偶飘逐云路浩茫茫阿翁今来归树已如人长闾里相庆贺出入有辉光东亩种菽粟西亩种稻粱南亩种菅麻北亩种柔桑收稻持作饭缫丝持作裳上以输井税下以奉烝尝阿翁有两儿两儿复有郎蛰蛰宅中居婉婉有义方阿翁升堂坐子孙列两傍阿翁出门去扳舆相扶将日入始言归侍婢献羮汤人生贵庆乐此乐殊未央传与翁后人守之慎勿忘  

送杨如愚之长沙教授  

除目下枫宸江帆挂晚春长沙今夜月大谷去年人太守分賔席诸生揖路尘莫嫌卑湿地岳麓在湘濵  

长安留题  

晚阁疎钟午店鸡客途风物賸堪题蒲萄引蔓青縁屋苜蓿垂花紫满畦雁塔雨痕迷鸟篆龙池栁色送莺啼前朝冠葢多黄土翁仲凄凉石马嘶  

## 石仓历代诗选卷三百三十八  

明　曹学佺　编  

明诗初集五十八  

刘涣【`字彦亨山隂人`】  

登栖云寺怀原无极上人  

寻幽蹑危磴步尽得兰若层云荡胸起飞瀑当面泻秋色杖屦外夕照峰峦下寂寂白云窗不见安禅者  

初夏即事  

野色满庭户昼凉清景佳一双白练带飞上石榴花  

小游仙二首  

玉京侍宴返瑶池西母金舆九凤帏小队旌三十六龙声马影隔云飞  

防女香衣结翠缨瑶笙学弄凤凰声玉楼彻夜无人锁十二栏杆月自明  

折枝芙蓉  

渚宫秋老夕阳多无复君王避暑过席上舞衣零落尽独留锦照苍波  

无题二首  

白玉搔头金步揺春衫红胜海棠娇只因记得当年事重到桃花第四桥  

鬓薄松松緑雾凉春风防额麝香黄背人扑得双蝴蝶蒲扇蔷嶶露水香  

附刘绩【`字孟熙涣之子也`】  

上之回  

上之回神灵祐震金声擂天鼔白旄麾赤炽举月支拜跽老上舞宣皇威振虎旅大臣八柱为君辅敷文教沛泽下雉来越裳熬献西旅玉烛载调金镜朗爥笃我懿亲御彼外侮弭五兵正九扈百谷登民安堵觞九醖献万夀提乾纲结坤纽御金轮运四海  

雉子斑  

雉子斑雌逐雄雄啄啄雌亦同不能如黄鹄髙飞入云去时复蔽身浅草中陇头麦穗长一尺良媒扑朔鼓两翼逸羣隽异勇气张安能矫性从尔食延颈挺臆戛然雄鸣宁介以死不驯以生  

大堤曲  

春风起大堤历乱楼前栁朴头多女儿解劝襄阳酒襄阳估客足黄金百千争买女儿心茱萸帐薄镫光透翡翠衾重兰气深兰气未消镫未灭合欢交绾丁香结良宵一刻惜如金黄金易掷情难歇前船南商去后船北商来不知妆镜匣今夕为谁开  

独不见  

翩翩五花马脑络黄金羇去年三月送君戍燕支去时妾别君赠折杨栁枝今春栁枝青游子无回期褰帷独不见黙坐颦蛾眉  

去妇词  

去妇两眼泪为君滴平生一滴感妾意再滴感君情三滴眼欲枯血防淋香缨不滴堂前花死株有时荣不滴阶畔草苦心展芳萌请滴桥下水长煎呜咽声  

宕妇怨  

宕子行天涯行行日云赊讵知闺中妇夙昔减容华忆夫上青山下车逢狭邪路遥不可见拭泪徒怨嗟慎勿令妇嗟宕子蚤还家不应蘼芜草竟作菖蒲花  

拟曹子建五游篇题会乩童氏永夀堂  

俯仰隘九州思欲凌风翔讵知蓬莱居宛在东风傍流耀敞閟室倒影笼虚房方扉防弱木圜枢结抟桑爰有两仙人伉俪坐中央被以清霓衣袭以绛霞裳扬眉粲玉色笑语芝兰香九天降灵气万象蔼春阳蟠桃灼其花珠树弄其芳初疑郁宵馆复似太微堂金童剧西偏玉女戏东厢左待白麟脯右挹露浆奏以养生篇侑以却老方永延金石夀天地同其长  

寄愚士兄  

越国盛文献多士郁如林况子崇锋颖余声夙所钦明闇虽殊资趣舍岂异寻朝游接经毂夕寝共华衾朱弦有迭奏緑醑无孤斟鄙情忝葭玉髙谊契兰金合并昔所懽离索今难任子居曽城阿我阻清湖隂岂无车与楫川途回且深仰瞻璚树枝还顾苍山岑顾瞻岂不忍谅子无遐心眷言怀嘉贶伫立俟徽音  

寄内敬  

一日八九望每望目屡揩秋风涨离忧填塞壮士怀蹋地地有垠步天天有涯如何与子别三载不一偕狡狯日日多淳厐日日乖出门非无侣见人心则豺愿为朱丝绳与君琴瑟谐愿为白羽箭藏君金靫生结知音朋死作正直侪长白山崔崔辽水清湝湝人生莫暌离暌离恨难排  

八月十五日夜泛湖  

舸舰中流并琴尊上客同林泉真有待洲渚暗相通雾断山疑画烟沈水似空卷帷邀桂月揽佩结荷风纎歌凝凤籁醉舞踏龙宫杯深知酒圣词富识文宗雅会殊难得髙情幸不穷赋诗聊自奏不是倚才雄  

送陈指挥出海  

命将出严城龙骧旧得名气排山岳重威镇海波平天濶金笳逈风髙锦颿轻鱼鳞耀铠甲猩血粲斿缨罴虎狞皆习蛟蚪安不惊怀柔归圣主训练集奇兵营控蛮沙白旗翻岛日明遐方勤入贡昭代慎徂征蓐食惟加勉期待次更悬知凯还日钲鼓报千程  

送沙门继彻游京寺  

芳兰不怨秋幽桂不媚春拂拭片月心斗薮孤鹤身采珠须采蠙怀玉休怀珉当思镜中緑归濯屐底尘  

题宋院人畵着苔梅  

浓露洗花骨苑空劳劳春緑罽叠仙帔粉姿疑笑人畵屏罥幽梦夜苦香不歇楚竹裂凤膺恨魄如悬玦  

行路难二首  

奉君蓬池之鲜鲙郢水玉色之春醪百金蟠龙之珤带五纹翔鸾之翠袍人生贵贱骨同朽及时为乐意始豪盛年一去不再返勿令心苦形复劳不见梁王旧池苑石麟圯壤没蓬蒿  

君不见盆中丝须臾改变朱与緑男儿重交谊何为中路多反覆忆昔感君相与深白日青天矢寸心一言忤意成蔕芥金石之好为消沈四座且勿叹聴我抚节歌路难空传管鲍旧时事古人节槩今人看落落园中松柏树几曽霜雪一摧残  

放歌行  

铜駞故国风烟谱牒煌煌犹可览军壁焚烧纪信车谏台攀折朱云槛当时圭组盛蝉联世泽相承五百年城中甲第连云起楼上歌钟镇日悬人生贵贱如翻手万事纷纶无不有国步艰难徒扼腕世情猜忌惟钳口乱离家业散无遗环堵萧然隠在兹门前屡揖经济士眼底不挂屠沽儿十载飘零寄他县懒将衣食看人面槖里长嗟无酒钱牀头却喜留诗卷东邻恶少鬬鸡回白璧黄金满屋堆也知六博无髙手时至君看好采来  

王山农畵梅歌二首  

冥冻律凝隂谷山魅幽幽吊僵木谁卷鲛机一尺烟锟刀碎刻蓝田玉博罗仙人调小凤瓦冷霜华不成梦火熏金兽兰气温鏁窗斜月淡幽痕  

其二  

水仙骑龙归海宫玫瑰珠佩迎春风雾澄天净露娇影蕋粉染衣香更浓鲛绡隔梦棃云色么凤不鸣花脉脉畵角吹残十二楼湖西晓月涵空白  

子昂万竹图歌  

凤翿刷云光矗矗错刀钩鏁棱曽玉谁触江君五十弦残蛾泣露团秋緑海飚撼月声玲珑石烟贴虚幽翠重澄凝商素排九峰古潭一夜吟雌龙  

莲塘謡  

叠翠参差水容净兰芽半吐蒲根冷腻极红莲怨脸明霞绡委坠千重影藕肠断处丝暗牵荷露学珠那得圆小姑罗袂拂秋月镜里红妆只自怜吴歈响断平桥晚沟水漾愁愁不浅揺荡轻桡泛滟光银塘防双飞逺  

越蛾曲  

薄雾压花春悄悄娇蛾隔帘香步少緑云袅娜结双鬟金虫缀頟鸾箆闗长眉扫黛浓如山花房惟恨一生闲蜀纸封缄寄心事泪痕落处红铅腻南风吹愁扑天地桂叶迷蒙蕙花死东家燕子飞不归罗帐晓寒生舞衣  

春燕词  

堂前喃喃旧时燕春社一年来一徧双双并立语畵梁主家庭榭足风光侧身来往营旧垒拂栁冲花还渡水落英飞絮太悠扬却逐春泥入窠垒帘钩乍歇理毛衣试力引雏髙下飞美人入夜开春宴惊绕如嗔红烛辉斗泉废宅今无主苔藓年年得春雨  

送叔祖吴中省亲  

车轮遥遥马蹄速逺客归家不停毂秋田簇簇禾黍生绕屋四散牛羊鸣今朝灵鹊好言语行人上堂应拜母四邻八舍具杯盘日日堂中作歌舞儿不逺行母在宅养蚕种田多粟帛却思在外富贵时何如贫贱不相离  

送王廷桂还姑苏  

王郎入骨爱风雅自言生长姑苏下一片清冰映玉壶判知不是栖栖者越王台畔偏相逢握手髙谈情颇浓西陵缓辔吟秋霁北干衔杯坐日舂酒酣击节因怀古壮心磊落嗟谁仵却笑将军类木猴每轻丞相称仓鼠郎今身世两悠悠浪迹翻成汗漫游谁信魏牟偏恋阙自怜王粲数登楼故国繁华已凋槁送君只欲伤怀抱子胥墓下但白杨泰伯祠前空緑草三十男儿宜逺图功名富贵等樗蒲只须一舸游三泖莫作扁舟泛五湖  

送周明徳应诏之京师  

阊门栁条未堪折只宜相见不相别人生踪迹各东西半是车轮与马蹄把酒送君城北路晓日鸦啼乌桕树一声歌罢泪满巾僮仆催人上塘去愿为辘轳纒青丝辘轳可展心不移男儿出处自有分与君那得不相离官家有程行莫缓后夜相思月还满  

题宋院人畵盘车图  

大车盘盘牵不住小车碌碌推还去上阪下阪日千回不离太行山侧路吴盐蜀米塞满箱乌犍耳湿筋力强商人重货不畏虎饭牛夜夜宿车傍妻孥不须念行旅槖中有金皆乐土星飡露栉逐队行但愿利多无所苦道傍往来多折轴谁人肯戒前车覆  

帆山夕照送顾大往辽海  

落景石帆秋余红挂树头斜憎樵笛送迟赖估樯留鸦落光犹闪蜺遥防渐收依依映旌斾逺过城西楼  

舟中望金山  

絶境浮尘逺穹天积水多楼台含蜃气钟鼓动鲸波岸晓江僧出沙晴岛鹤过末由穷胜览倚櫂发狂歌  

送唐生从军闗陜  

身逐征西将休歌行路难鸣弓霜力劲舞剑雪棱寒乡泪看花落边愁纵酒寛少年曽许国直拟斩楼兰  

送内敬重戍辽左  

别泪不可忍杯行到手空风尘重作客寒暑易成翁曙色连闗树秋声起塞鸿天涯见亲友还与故园同  

送魏仲房往上髙省亲  

新年思定省理櫂别家林野雪消不尽春江流正深伯鱼方学礼子贱只弹琴记取临歧处清言抵赠金  

送友归鄱阳  

芳草緑尚浅故园春未残平生为客惯今日别君难短棹吴歈曲哀弦楚女弹江花正满眼且莫下长干  

静轩为陆生作  

已于城市逺林径转逶迤一鸟不鸣处孤亭独坐时砌花闲白日野竹匝清池每欲相来往邻人恐未知  

早春寄京师白虚室先生  

帝城佳气接烟霞草色芊芊紫陌斜霁雪未消双凤阙春风先入五侯家歌钟暗渡新丰树游骑晴骄上苑花独有扬雄才思逸应传丽句满京华  

和毛鼎臣闻白西塘卧病之作  

昔年游宦去乡闾此日还家胜谪居垂老厌看炉内药穷愁还着箧中书青云有路迢迢隔白发无情渐渐疎汉代于今论封禅长卿多病欲何如  

赠袁锦衣  

少因骁勇调边城圣主论功特著名心解豹弢偏识阵手挥龙剑只轻生黑山敌破教传檄青海军回看洸兵今日太平身独老栁营闲坐聴春莺  

吴越两山亭  

危亭面势瞰雄都词客登临兴倍孤地拱会稽开古越江吞罗刹限全吴黄金谩铸功臣像红袖终霸国图不为千年独悲怆眼前人事几樗蒲  

题二姝抚婴图  

休识流黄罢养蚕桃根桃叶并清酣龙绡却暑肌香腻蝉翼凌风髩影鬖常恨畵中题荳蔲谁教窗下种宜男螽斯合备房中乐见説如今化已覃  

阿那瓌  

夜雪没氊城闻箛三两声漫山是猎火照着汉家营  

结客行  

结客千金尽酬恩一剑存羞为狗盗伍不傍孟尝门  

征夫词  

征夫语征妇死生不可知欲慰泉下魂但视褓中儿  

征妇词  

征妇语征夫有身当徇国君为塞下土妾作山头石  

双行纒  

色丝深文罗持作双行纒系侬白玉胫步步作春妍绣纒合欢带足底生莲花自踏君门户更不由狭斜  

为北郭悼亡  

独坐思芳辰莺花笑冷春自从妆阁闭谁拂镜台尘  

书扇  

家逺緑川长回舟菡萏香缓声歌白苎明月堕横塘  

咏筝雁  

弦弦相近不相离入调频将玉手移最恨曲终人散后影分行断各参差  

闻唐愚士除翰林侍读却寄  

看链神丹骨已成新骑云鹤上蓬瀛山中旧伴头将白遥瞩非烟想佩声  

经钱塘故址  

潭潭第宅俯长衢杏阁桐窗似畵图三十年来陵谷变耕人犹识旧铜铺  

畵马  

曽蹴交河度黑山霜蹄飒飒汗斑斑如今四海无征战老向春风十二闲  

李迪畵芦雁  

逺别氷天趂稻粱秋风吹断不成行夜深独宿江南渚梦怯黄芦叶上霜  

附刘师邵【`字师邵绩之子`】  

十月十八日出都城途中写怀  

驱车出都门落日临髙城客怀方郁纡悠悠赴修程四顾原野茫萧萧北风鸣恋阙首重回怀人恨难平岂无万言书亦足干圣明上将补衮衣下欲请长缨君子贵安分茍禄非所荣出处会有时屑屑徒自轻扁舟归去来乡山望中横濯缨发浩歌沧浪有余清  

镜湖丹室为周良医仲方赋  

浩浩镜湖水东流接扶桑矫首望不极三山海中央上有列仙侣楼居郁相当若人从之游鸾鹤叅翺翔授以养生诀示以金丹方后天可不老夀命凋三光稽山孕灵秀爰兹构丹房凿云以为牖结露以为梁左控金虎伏右提苍龙骧渴饮驻金波饥飡截松肪丹成贮龙鼎五色烂辉煌鬼神不敢窥禁卫呵不祥服食炼精魄身轻欲飞扬手握造化枢一举超八荒我愿得此剂持之献明堂上以延万夀下以惠三殇  

琴月轩  

琴中有真趣不待徽轸全琴中有至音不待宫羽宣凭轩抚孤桐皓月当空悬秋髙夜寥寥万籁俱寂然掩抑三四声志在太古先栖凤翔髙梧潜蛟起重渊髙山何峨峨流水复涓涓相逢尽聋俗孰知妙入子期去已遥牙氏终絶弦此意当自得勿为昧者传  

休理妆  

婉婉青楼女秀质淑且明轻云粲朝日光彩何新鲜云胡不自贵修饰以为妍竞为时世妆皎皎当市纒螓首耀膏沐蛾眉鬬婵娟妆成不自见窃为他人怜尝防冶容诲令徳何由宣盍思守闺闼永谢朱与铅  

题仙山楼观图  

宇宙开新域星辰隠上台羣峰罗窈窕列嶂拥崔嵬玉观参差耸琳宫次第开佩声霞外响幢影日边来王母回鸾驭秦娥集凤台悬枝珠作网缀地锦为苔树挽千峰雾泉轰万壑雷地疑连阆苑山似接蓬莱真境殊难遇新诗岂易裁抽毫聊短述深愧谪仙才  

游静海寺  

只园通辇道绛刹耸崔嵬日月瞻天近烟霞接地回黄金铺净域白玉甃层台池涌青莲现窗临碧树开塔凌霄汉起钟唤海潮回天女将花至龙王献宝来佛灯澄霁月僧呗隠春雷香积分防供醍醐荐茗杯波光揺演漾林影共徘徊聴法谁能难题诗强自裁雄期过雁宕胜已压天台寄谢同游侣何年此重陪  

送张孝防之京  

别离知不逺情至亦澘然树引投京路鸥随出浦船去程秋雨里归梦晓霜前亲旧如相问卑栖似往年  

喜陈少尹致仕还赋此奉寄  

官满一身轻悬车称野情家传新政谱坛续旧诗盟鸟倦飞还息鸥驯妥不惊翻惭形役者驱逐尚营营  

赠开元寺隆上人  

自向钱塘住相将廿载余息来诸妄断老去万縁疎洗竹通幽径搴藤补庐时时得佳句还向壁间书  

又  

诸方游欲徧栖息此山中已悟法皆幻定知身是空窗鸣蕉叶雨帘卷枳花风亦是躭闲者清言喜暂同  

寄王内悦先生时方待诏公车  

鼇背神山接绛霞每瞻辰极想京华祥烟色借宫城栁湛露香浮御苑花天乐逈传双凤阙云绥遥驻六龙车明光奏技多如雨应数王褒颂最佳  

梦梅  

冰魂雪态自娉婷梦入东风感使星春掩残香烟漠漠曙分疎影月冥冥金虫焰短揺丝幔珤鸭薰微袅钿屏一枕幽情诗思窅翠禽啁唽唤初醒  

畵竹  

谁弄参差管声悲引恨长夜深龙起聴明月满潇湘  

小畵  

雨余溪树凉落日水清浅浩歌归去来心随楚云逺  

自君之出矣  

自君之出矣日日盼征鞍思君如风烛有泪不曽干  

青楼怨  

青楼连十里珠薄上银钩此中多乐事郎从何处游  

商妇词  

君心若流水妾心如落花风波千万里相逐徧天涯  

宫人斜  

粉埋红艳骨埋香草色非春亦自芳莫道生前恩宠薄马嵬尘土更堪伤  

四皓奕棋图  

云霄万里羡冥鸿曽为储皇出汉宫数着残棋犹未了五陵松柏已秋风  

题子陵图  

汉祚中兴竟灭新云台勲业耸嶙峋英雄尽入丹青手难貌羊裘把钓人  

怀潭讲师  

青萝寺里白头僧净业真堪继祖灯不出山门将十载壁问长挂一枝藤  
