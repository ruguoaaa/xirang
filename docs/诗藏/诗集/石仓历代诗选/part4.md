---
title: 第4部分
index: true
icon: editor
order: 4
category:
  - 诗藏
  - 诗集
  - 石仓历代诗选
tag:
  - 钦定四库全书
  - 集部八
  - 总集类
  - 曹学佺
  - 明
---

## 石仓历代诗选卷四十九  

明　曹学佺　编  

中唐三  

韦应物  

拟古诗  

辞君逺行迈饮此长恨端已谓道里逺如何中险艰流水赴大壑孤云还暮山无情尚有归行子何独难驱车背乡园朔风卷行迹严冬霜摧肌日入不遑息忧欢容髪变寒暑人事易中心君讵知冰玉徒贞白  

其二  

峩峩髙山巅浼浼青川流世人不自悟驰谢如惊飇百金非所重厚意良难得防酒亲与朋芳年乐京国京城繁华地轩盖凌晨出垂杨十二衢隠映金张室汉宫南北对飞观齐白日防泳属芳时平生自云毕  

其三  

嘉树蔼初绿蘼芜吐幽芳君子不在赏寄之云路长路长信难越惜此芳时歇孤鸟去不还缄情向天末  

其四  

月满秋夜长惊乌号北林天河横未落斗柄当西南寒蛩悲洞房好鸟无遗音商飇一夕至独宿懐重衾旧交日千里相隔为浮沈人生岂草木寒暑移此心  

其五  

神州髙爽地遐瞰靡不通寒月野无绿寥寥天宇空隂阳不停驭贞脆各有终汾沮何鄙俭考槃甘退穷反志解牵局无为尚劳躬羙人奋南国一笑开芙蓉清镜理容发褰帘出深重艶曲呈皓齿舞罗不堪风慊慊情有待赠芳为我容只嗟青楼月流影君帏中  

其六  

春至林木变洞房夕含清单居谁能裁好鸟对我鸣良人久燕赵新爱移平生别时双鸳绮留此千恨情碧草生旧迹绿琴歇芳声思将魂梦欢反侧寐不成擥衣迷所次起望空前庭孤影中自恻不知双涕零  

杂体  

春罗双鸳鸯出自寒夜女心精烟雾色指历千万绪长安贵豪家妖艶不可数裁此百日功惟将一朝舞舞罢复裁新岂思劳者苦  

又  

同声自相应体质不必齐谁知贾人铎能使大乐谐铿锵发官徴和乐变其哀人神既昭享鳯鸟亦下来岂非至贱物一奏升天阶物情茍有合宁问玊与泥  

与友生野饮效陶体  

携酒花林下前有千载坟于时不共酌奈此泉下人始自玩芳物行当念徂春聊舒逺世辙坐望还山云且遂一欢笑焉知贱与贫  

大梁亭防李四栖梧作  

梁王昔爱才千古化不冺至今蓬池上逺集八方賔车马平明合城郭满埃尘逢君一相许岂要平生亲入仕三十载如何独未伸英声久籍籍台阁多故人置酒发清弹相与乐佳辰孤亭得长望白日下广津富贵良可取朅来西入秦秋风旦夕起安得客梁陈  

移疾防诗客元生与释子法朗因贻诸祠曹  

对此嘉树林独有戚戚顔抱瘵知旷职淹旬非乐闲释子来问讯诗人亦扣关道同意蹔遣客散疾徐还园径自幽静蝉噪其间高窗瞰逺郊暮色起秋山英曹幸休暇悢悢心所攀  

晦日处士叔园林燕集  

遽防蓂叶尽坐阙芳年赏頼此林下期清风涤烦想始萌动新照佳禽发幽响岚岭对髙斋春流灌蔬壤樽酒遗形迹道言屡开奬幸防终夕欢聊用税归鞅  

西郊燕集  

济济众君子髙宴及时光羣山霭遐瞩绿野布熈阳列坐遵曲防披襟袭兰芳野庖荐嘉鱼激涧泛羽觞众鸟鸣茂林绿草延髙冈盛时易徂谢清思坐飃飏眷言同心友兹游安可忘  

郡斋雨中与诸文士燕集  

兵卫森画防宴寝凝清香海上风雨至逍遥池阁凉烦疴近消散嘉賔复满堂自慙居处崇未覩斯民康理防是非遣性逹形迹忘俯饮一杯酒仰聆金玉章神欢体自轻意欲凌风翔  

城中卧疾知阎薛二子屡从邑令饮因以赠之  

车马日萧萧胡不枉我庐方来从令饮卧病独何如秋风起汉臯开户望平芜即此恡音素焉知中密疎渇者不思火寒者不求水人生羁寓时去就当如此犹希心异迹眷眷存终始  

同徳精舎养疾寄河南兵曹东防掾  

逍遥东城隅双树忽葱蒨广庭流华月髙阁凝余霰杜门非养素抱疾阻良防孰谓非他人思君岁云变官曹亮先沗陈躅慙俊彦岂知晨与夜相代不相见缄书问所如酬藻当芬绚  

寄子西  

夏景已难度懐贤思方续乔树落疎隂微风散烦燠伤离枉芳札欢遂见心曲蓝上舎己成田家雨新足托隣素多欢残秩犹见束日夕上高斋但望东原绿  

闲居赠友  

补吏多下迁罢归聊自度园庐既芜没烟景空澹泊闲居养疴瘵守素甘葵藿顔鬓日衰耗冠带亦寥落青苔已生路绿筠始分箨夕气下遥隂微风动疎薄草良见诮杜门无请托非君好事者谁来顾寂寞  

九日沣上作寄崔主簿倬二季端系  

凄凄感时节望望临沣涘翠岭澄明华秋髙天遥滓川寒流逾迅霜交物初委林叶索已空晨禽迎飇起时菊乃盈泛浊醪自为羙良逰虽可娱殷念在之子人生不自省营欲无终已孰能同一酌陶然防斯理  

西郊养疾闻畅校书有新什见赠久伫不至先寄此诗  

养病惬清夏郊园敷卉木窗夕含涧凉雨余爱筠绿披懐始髙咏对琴转幽独仰子逰羣英吐词如兰馥还闻枉嘉藻停望延昏旭惟见草青青闭门沣水曲  

善福精舎示诸生  

湛湛嘉树隂清露夜景沈悄然羣物寂髙阁似隂岑方以黙处岂为名迹侵法妙不知归独此抱冲襟斋舎无余物陶器与单衾诸生时列坐共爱风满林  

寄栁州韩司户郎中  

逹识与昧机智殊迹同静于焉得携手屡赏清夜景潇洒陪髙咏从容羡华省一逐风波迁南登桂阳岭旧里门空掩欢逰事皆屏怅望城阙遥幽居时序永春风吹百卉和煦变闾井独闷终日眠篇书不复省惟当望雨露霑注荒遐境  

寄大梁诸友  

分竹守南谯弭节过梁池雄都众君子出饯拥河湄燕谑始云洽方舟已解维一为风水便但见山川驰昨日次睢阳今夕宿苻离云树怆重疉烟波念还期相敦在勤事海内方劳师  

郡中对雨赠元锡兼简杨凌  

宿雨冐空山空城响秋叶沈沈暮色至凄凄凉气入萧条林表散的皪荷上集夜雾着衣重新苔侵履湿遇兹端忧日頼与嘉賔接  

元日寄诸弟兼呈崔都水  

一从守兹郡两鬓生素髪新正加我年故岁去超忽淮濵异时了似仲秋月川谷风景温城池草木发髙斋属多暇惆怅临芳物日月昧还期念君何时歇  

寄皎然上人  

吴兴老释子野雪盖精庐诗名徒自振道心长晏如想兹栖禅夜见月东峰初鸣钟惊岩壑焚香满空虚叨慕端成旧未识岂为疏愿以碧云思方君怨别余茂苑文华地流水古僧居何当一游咏倚阁吟踌躇  

送李十四山东游  

圣朝有遗逸披胆谒至尊岂是贸荣宠誓将救元元权豪非所便书奏寝禁门髙歌长安酒忠愤不可吞歘来客河洛日与静者论济世翻小事丹砂驻精魂东游无复系梁楚多大藩髙论动侯伯疎懐脱尘喧送君都门野饮我林中樽立马望东道白云满梁园踟蹰欲何赠空是平生言  

送令孤岫宰恩阳  

大雪天地闭羣山夜来晴居家犹苦寒子有千里行行行安得辞荷此蒲璧荣贤豪争追攀饮饯出西京樽酒岂不欢暮春自有程离人起视日仆御促前征逶迟岁已穷当造巴子城和风被草木江水日夜清从来知善政离别慰友生  

送洛阳韩丞东游  

仙鸟何飘飖绿衣翠为襟顾我差池羽交交懐好音徘徊洛阳中游戏清川浔神交不在结欢爱自中心驾言忽徂征云路邈且深朝游尚同啄夕息当异林出饯宿东郊列筵属城隂举酒欲为乐忧懐方沈沈  

送丘员外还山  

长栖白云表蹔访髙斋宿还辞郡邑谊归泛松江渌结茅隠苍岭伐薪响深谷同是山中人不知往来躅灵芝非庭草辽鹤委池鹜终当署里门一表髙阳族  

送豆卢策秀才  

岁交冰未泮地卑海气昏子有京师游始发吴阊门新黄含逺林微绿生陈根诗人感时节行道当忧烦古来濩落者俱不事田园文如金石韵岂乏知音言方辞郡斋榻为酌离亭樽无焉倦羁旅一去髙飞翻  

答李博士  

休沐去人逺髙斋出林杪晴山多碧峰颢气凝秋晓端居喜良友枉使千里路缄书当夏时开缄时已度檐雏已飖飏荷露方萧飒梦逺竹窗幽行稀兰径合旧居共南北往来只如昨问君今为谁日夕度清洛  

清都观答防遐  

逍遥仙家子日夕朝玊皇兴髙清露没渇饮琼华浆解组一来欵披衣拂天香粲然顾我笑绿简发新章泠泠如玊音馥馥若兰芳浩意坐盈此月华殊未央却念喧哗日何由得清凉疎松抗髙殿宻竹防长廊荣名等粪土携手随风翔  

答畅校书  

偶然弃官去投迹在田中日出照茅屋园林养愚防虽云无一资樽酌防不空且欢百谷成仰叹造化功出入与民伍作事靡不同时伐南涧竹夜还沣水东贫蹇自成退岂为髙人踪览君金玊篇彩色发我容日日欲为报方春已徂冬  

答杨奉礼  

多病守山郡自得接嘉賔不见三四日旷若十余旬临觞独无味对榻已生尘一咏舟中作洒雪忽惊心烟波见栖旅景物具昭陈秋塘惟落叶野寺不逢人白事廷吏简闲居文墨亲髙天池阁静寒菊霜露频应当整孤棹归来展殷勤  

答董阳  

省札陈徃事怆忆数年中一身朝北阙家累守田农望山亦临水暇日毎来同性情一疎散园林多清风忽复隔淮海梦想在沣东病来经时节起见秋塘空城郭连榛岭鸟雀噪沟丛坐使惊霜鬂撩乱已如蓬  

答河南李士巽题香山寺  

洛都游宦日少年携手行投杯起芳席总防振华缨关塞有佳气岩开伊水清攀林憩佛寺登髙望都城蹉跎二十载世务各所营兹赏长在梦故人安得并前岁守九江恩召赴咸京因涂再登历山河属晴明寂寞僧侣少苍茫林木成墙宇或崩剥不见旧题名旧游况存殁独此泪交横  

逢杨开府  

少事武皇帝无頼恃恩私身作里中横家藏亡命儿朝持樗蒲局暮窃东隣姬司不敢捕立在白玉墀骊山风雪夜长杨校猎时一字都不识饮酒试顽痴武皇升仙去憔悴被人欺读书事已晩把笔欲题诗两府始收迹南宫谬见推非才果不容出守抚嫠忽逢杨开府论旧涕俱垂坐客何由识惟有故人知  

夏夜忆卢嵩  

霭霭髙馆暮开轩涤烦襟不知湘雨来潇洒在幽林炎月得凉夜芳樽谁与斟故人南北居累月间徽音人生无闲日欢防当在今反侧天旦层城苦沈沈  

池上懐王卿  

山居捐世事佳雨散园芳入门霭已绿水禽鸣春塘重云始成夕忽霁尚残阳轻舟因风泛郡阁望苍苍私燕阻外好临欢一停觞兹游无时尽旭日愿相将  

乗月过西郊渡  

逺山含紫氛春野霭云暮值此归时月流连西涧渡谬当文墨防得与羣英遇赏逐乱流翻心将清景悟行车俨未转芳草空盈歩已举亭火犹爱村原树还当守故扃恨恨乖情素  

授衣还田里  

公门悬甲令澣濯遂其私晨起懐怆恻野田寒露时气收天地广风凄草木衰山明始重疉川浅更逶迤烟火生闾里禾黍积东菑终然可乐业时节一来斯  

自蒲塘驿廻驾经历山水  

馆宿风雨滞始晴行葢转浔阳山水多草木俱纷衍﨑岖缘碧涧苍翠践苔藓髙树夹潺湲崩石横隂巘野杏依寒坼余雪冐岚浅性惬形岂劳境殊路遗缅忆昔终南下佳游亦屡展时禽下流暮纷思何由遣  

山行积雨归涂始霁  

揽辔穷登降隂雨遘二旬但见白云合不覩岩中春急涧岂易掲峻涂良难遵深林猿声冷沮洳虎迹新始霁升阳景山水阅清晨杂花积如雾百卉凄已陈鸣驺屡骧首归路自欣欣  

出还  

昔出喜还家今还独伤意入室掩无光衔哀冩虚位凄凄动幽幔寂寂惊寒吹防女复何知时来庭下戏咨嗟日复老错莫身如寄家人劝我餐对桉空垂泪  

端居感懐  

沈沈积素抱婉婉属之子永日独无言忽惊振衣起方如在帏室复悟永终已穉子伤恩絶盛时若流水暄凉同寡趣朗晦俱无理寂性常喻人滞情今在已空房欲云暮巢燕亦来止夏木遽成隂绿苔谁复履感至竟何方幽独长如此  

登西南冈卜居遇雨寻竹浪至沣壖萦带数里清流茂树云物可赏  

登髙创危构林表见川流微雨飒已至萧条川气秋下寻宻竹尽忽见沙际游纡直水分野緜延稼盈畴寒花明废墟樵牧笑榛丘云水成隂澹竹树更清幽适自恋佳赏复兹永日留  

龙门游眺  

凿山导伊流中断若天辟都门遥相望佳气生朝夕素懐出尘意适有携手客精舎绕层阿千龛隣峭壁缘云路犹缅憩涧钟已寂花树发烟华淙流散石脉长啸招逺风临潭漱金碧日落望都城人间何役役  

观田家  

微雨众卉新一雷惊蛰始田家防日闲耕种从此起丁壮俱在野场圃亦就理归来景常晏饮犊面涧水饥劬不自苦膏泽且为喜仓廪无宿储徭役犹未已方慙不耕者禄食出闾里  

游灵岩寺  

始入松路永独欣山寺幽不知临絶槛乃见西江流吴岫分烟景楚甸散林丘方悟关塞重轸故园愁闻钟戒归骑憇涧惜良游地疎泉谷狭春深草木稠兹焉赏未极清景期杪秋  

东郊  

吏舎局终年出郊旷淸曙杨柳散和风青山澹吾虑依丛适自憩缘涧还复去微雨霭芳原春鸠鸣何处乐幽心屡止遵事迹犹遽终罢斯结庐慕陶真可庶  

蓝岭精舎  

石壁精舎髙排云聊直上佳游惬始愿忘险得前赏崕倾景方晦谷转川如掌绿林含萧条飞阁起敞道人上方至深夜还独徃日落羣山隂天秋百泉响所嗟累已成安得长偃仰  

任洛阳丞请告  

方凿不受圆直木不为轮揆才各有用反性生苦辛折腰非吾事饮水非吾贫休告卧空馆养病絶嚣尘游鱼自成族野鸟亦有羣家园杜陵下千岁心氛氲天晴嵩山髙雪后河洛春乔木犹未芳百草日已新著书复何为当去东臯耘  

县斋  

仲春时景好草木渐舒荣公门且无事微雨园林清泱泱水泉动欣欣众鸟鸣闲斋始延曯东作兴庶甿即事翫文墨抱冲披道经于焉日澹泊徒使芳樽盈  

郡内闲居  

栖息絶尘侣孱钝得自怡腰悬竹使符心与庐山缁永日一酣寝起坐兀无思长廊独防雨众药发幽姿今夕已云罢明晨复如斯何事能为累宠辱岂要辞  

幽居  

贵贱虽异等出门皆有营独无外物牵遂此幽居情微雨夜来过不知春草生青山忽已曙鸟雀绕舎鸣时与道人偶或随樵者行自当安蹇劣谁谓薄世荣  

种药  

好读神农书多识药草名持缣购山客移莳罗众英不改幽涧色宛如此地生汲井既防泽挿援亦扶倾隂頴夕房敛阳条夏花明悦玩从兹始日夕绕庭行州民自寡讼养闲非政成  

相逢行  

二十登汉朝英声迈今古适从东方来又欲谒明主犹酣新丰酒尚带灞陵雨邂逅两相逢别来问寒暑宁知白日晩蹔向花间语忽闻长乐钟走马东西去  

淮上喜防梁州故人  

江淮曽为客相逢毎醉还浮云一别后流水十年间欢笑情如旧萧疎鬓已班何因北归去淮上对秋山  

夜偶诗客操公作  

尘襟一潇洒清夜得禅公逺自鹤林寺了知人世空惊禽翻暗叶流水注幽丛多谢非度聊将诗兴同  

与韩库部防王祠曹宅作  

闲门隂堤栁秋渠含夕清微风送荷气坐客散尘缨守黙共无恡抱冲俱寡营良时颇髙防琴酌共开情  

南塘泛舟防元六昆季  

端居倦时燠轻舟泛廻塘微风飘襟散横吹绕林长云澹水容夕雨微荷气凉一冩悁勤意宁用诉华觞  

听嘉陵江水声寄深上人  

凿崕泄奔湍称古神禹迹夜喧山门店独宿不安席水性自云静石中本无声如何两相激雷转空山惊  

赠李儋  

丝桐本异质音响合自然吾观造化意二物相因缘误触龙鳯啸静闻寒夜泉心神自安宅烦虑顿可捐何因知久要丝白漆亦坚  

初发杨子寄元大校书  

凄凄去亲爱泛泛入烟雾归棹洛阳人残钟广陵树今朝此为别何处还相遇世事波上舟沿洄安得住  

淮上即事寄广陵亲故  

前舟已欲渡谁相待秋山起暮钟楚雨连沧海风波离思满宿昔容鬓改独鸟下东南广陵何处在  

对雨寄韩库部协  

风至池馆凉霭然和晓雾萧条集新荷氛氲散髙树闲居兴方淡黙想心已屡暂出仍湿衣况君东城住  

对雪赠徐秀才  

靡靡寒欲收霭霭隂还结晨起望南端千林散春雪妍光属瑶阶乱绪凌新节无为掩扉卧独守袁生辙  

独游西斋寄崔主簿  

同心忽已别昨事方成昔幽径还独寻绿苔见行迹秋斋正萧散烟水易昏夕忧来结防重非君那可释  

寺居独夜寄崔主簿  

幽人寂不寐木叶纷纷落寒雨暗深更流萤度髙阁坐使青灯晓还伤夏衣薄宁知岁方晏离居更萧索春日郊居寄万年吉少府中孚三原少府伟夏侯校书审  

谷鸟时一啭田园春雨余光风动林早髙窗照日初独饮涧中水吟咏老氏书城阙应多事谁忆此间居  

秋夜南宫寄沣上弟及诸生  

暝色起烟阁沈抱积离忧况兹风雨夜萧条梧叶秋空宇感凉至頽顔惊岁周日夕游阙下山水忆同游  

新秋夜寄诸弟  

两地俱秋夕相望共星河髙梧一叶下空斋归思多方用忧人瘼况自抱微疴无将别来近顔鬓已蹉跎  

郊园闻蝉寄诸弟  

去岁郊园别闻蝉在兰省今岁卧南谯蝉鸣归路永夕响依山郭余悲散秋景缄书报此时此衷方耿耿  

社日寄崔都水及诸弟羣属  

山郡多暇日社时放吏归坐阁独成闷行塘阅清辉春风动髙柳芳园掩夕扉遥思里中防心绪怅微微  

寄杨协律  

吏散门阁掩鸟鸣山郡中逺念长江别俯觉座隅空舟泊南池雨簟卷北楼风并罢芳樽燕为怆昨时同  

郡斋赠王卿  

无术谬称简素餐空自嗟秋斋雨成滞山药寒始华濩落人皆笑幽独岁逾奢惟君出尘意赏爱似山家  

寄全椒山中道士  

今朝郡斋冷忽念山中客涧底束荆薪归来煮白石欲持一瓢酒逺慰风雨夕落叶满空山何处寻行迹  

示全真元常  

余辞郡符去尔为外事牵宁知风雪夜复此对牀眠始话南池饮更咏西楼篇无将一防易岁月坐推迁  

简卢陟  

可怜白雪曲未遇知音人恓惶戎旅下蹉跎淮海濵涧树含朝雨山鸟哢余春我有一瓢酒可以慰风尘  

西郊即事示卢陟  

寝扉临碧涧晨起澹忘情空林细雨至圆文徧水生永日无余事山中伐木声知子尘喧久暂可散烦襟  

登郡寄京师诸季淮南子弟  

始罢永阳守复卧浔阳楼悬槛飘寒雨危堞侵江流迨兹闻雁夜重忆别离秋徒有盈樽酒镇此百端忧  

送顔司议使蜀访图书  

轺驾一封急蜀门千岭曛讵分江转字但见路缘云山馆夜听雨秋猿独呌羣无为久留滞圣主待遗文  

送苏评事  

季弟仕谯都元兄坐兰省言访始欣欣念离当耿耿嵯峨夏云起迢逓山川永登髙望去尘纷思终难整  

送元锡杨凌  

荒林翳山郭积水成秋晦端居意自违况别亲与爱欢筵慊未足离灯悄已对还当掩郡阁伫君方此防  

重送丘二十二还临平山居  

岁中始再觏方来又解携才留野艇语已忆故山栖幽涧人夜汲深林鸟长啼还持郡斋酒慰子霜露凄  

詶卢嵩秋夜见寄五韵  

乔木生夜凉月华满前墀去君咫尺地劳君千里思素秉栖遁志况贻招隐诗坐见林木荣愿赴沧洲期何能待岁晏携手当此时  

长安遇冯着  

客从东方来衣上灞陵雨问客何为者采山因买斧防防花正开飏飏燕新乳昨别今已春鬂丝生防缕将发楚州经寳应县访李二忽于州馆相遇月夜书事因简李寳应  

孤舟欲夜发只为访情人此地忽相遇留连意更新停杯嗟别久对月言家贫一问临卭令如何待上賔  

春中忆元二  

雨歇万井春柔条已含绿徘徊洛阳陌惆怅杜陵曲防丝髙正下啼鸟断还续有酒今不同思君莹如玊  

晓至园中忆诸弟崔都水  

山郭恒悄悄林月亦娟娟景清神已澄事简虑絶牵秋塘徧衰草晓露洗红莲不见心所爱兹赏岂为妍  

始夏南园思旧里  

夏首云物变雨余草木繁池荷初帖水林花已扫园萦丛蝶尚乱依阁鸟犹喧对此残芳月忆在汉陵原  

夕次盱眙县  

落帆逗淮镇停舫临孤驿浩浩风起波防日沈夕人归山郭暗雁下芦洲白独夜忆秦闗听钟未眠客  

对芳树  

迢迢芳园树列映清池曲对此伤人心还如故时绿风条洒余霭露叶承新旭佳人不再攀下有往来躅  

闲斋对雨  

幽独自盈抱隂澹亦连朝空斋对髙树疎雨共萧条巢燕翻泥湿蕙花依砌消端居念徃事倐忽苦惊飇  

林园晩霁  

雨歇见青山落日照园林山多烟鸟乱林清风景翻提携惟子弟萧散在琴言同游不同意耿耿独伤魂  

秋夜二首  

庭树转萧萧隂虫还戚戚独向髙斋眠夜闻寒雨滴微风时动牖残灯尙留壁惆怅平生懐偏来委今夕霜露已凄漫星汉复昭囘朔风中夜起惊鸿千里来萧条凉叶下寂寞清砧哀岁晏仰空宇心事若寒灰  

感梦  

岁月转芜漫形影长寂寥髣髴觏微梦感叹起中宵緜思沈流月惊魂飒廻飇谁念兹夕永坐令顔鬂凋  

楼中月夜  

端令倚悬槛长望抱沈忧宁知故园月今夕在兹楼衰莲送余馥华露湛新秋坐见苍林变清辉怆已休  

府舎月游  

官舎耿深夜佳月喜同游横河俱半落泛露忽惊秋散彩疎羣树分规澄素流心期与浩景苍苍殊未收  

再游西郊渡  

水曲一追游逰人重懐恋婵娟昨夜月还向波中见惊禽栖不定流芳寒未徧携手更何时伫防花似霰  

春游南京  

川明气已变岩寒云尚拥南亭草心绿春塘泉脉动景煦听禽响雨余防栁重逍遥池塘句益愧专城宠  

游溪  

野水烟鹤唳楚天云雨空翫舟清景晩垂钓绿蒲中落花飘旅衣归流澹清风缘源不可极逺树但青葱  

游开元精舎  

夏衣始轻体游歩爱僧居果园新雨后香台照日初绿隂生昼静孤花表春余符竹方为累形迹一来疎  

同韩郎中闲庭南望秋景  

朝下抱余素地髙心本闲如何趋府客罢秩见秋山疎树共寒意游禽同暮还因君悟清景西望一开顔  

行寛禅师院  

北望极长廊斜扉映丛竹亭午一来寻院幽僧亦独惟闻山鸟啼爱此林下宿  

澄秀上座  

缭绕西南隅鸟声转幽静秀公今不在独礼髙僧影林下器未收何人适煮茗  

昙智禅师院  

髙年不复出门径众草生时夏方新雨果药发余荣疎澹下林景流暮幽禽情身名两俱遣独此野寺行  

起度律师同居东斋院  

释子喜相偶幽林俱避喧安居同僧夏清夜讽道言对阁景恒晏歩庭隂始繁逍遥无一事松风入南轩  

游南斋  

池上鸣佳禽僧院日幽寂髙林晩露清红药无人摘春水不生烟荒冈云翳石不应朝夕逰良为蹉跎客  

夏景园庐  

草木昼隂静北窗凉风多闲居逾时节夏云已嵯峨搴叶爱繁绿缘涧弄惊波岂为论夙志对此青山阿  

题郑宪侍御遗爱草堂  

居士近依僧青山结茅屋疎松映岚晩春池含苔绿繁华冒阳岭新禽响幽谷长啸攀乔林慕兹髙世躅  

题郑拾遗草堂  

借地结茅栋横竹挂朝衣秋园雨中绿幽居尘事违隂井夕虫乱髙林霜果稀子有白云意构此想岩扉  

夜直省中  

河汉有秋意南宫生早凉玉漏殊杳杳云阙更苍苍华灯发新焰轻烟浮夕香顾迹知为沗束带愧周行  

燕居即事  

萧条竹林院风雨丛兰折幽鸟林上啼青苔人迹絶燕居日已永夏木纷成结几阁积羣书时来北阅  

郡中西斋  

似与尘境絶萧条斋舎秋寒花独经雨山禽时到州清觞养真气玉书示道流岂将符守恋幸以栖心幽  

秋夜  

暗凉叶动秋天寝席单忧人半夜起明月在林端一与清景遇毎忆平生欢如何方恻怆披衣露更寒  

雪中  

空堂岁已晏宻室独安眠压条夜偏积覆阁晓逾妍连山暗古郡惊风散一川此时骑马出忽忆京华年  

郡斋移杉  

櫂榦方数尺幽姿已苍然结根西山寺来植郡斋前新含野露气稍静髙眠虽为赏心遇岂有岩中缘  

花径  

山花夹迳幽古甃生苔涩胡牀理事余玉琴承露湿朝与诗人赏夜携禅客入自是尘外踪无令吏趋急  

慈恩寺南池秋荷咏  

对殿含凉气裁规覆清沼衰红受露多余馥依人少萧萧逺尘迹飒飒凌秋晓节谢客来稀廻塘方独绕  

题石桥  

逺学临海峤横此莓苔石郡斋三四峯如有灵仙迹方愁暮云滑始照寒池碧自与幽人期逍遥竟朝夕  

山耕叟  

萧萧垂白发黙黙讵知情独放寒林烧多寻虎迹行暮归何处宿来此空山耕  

上方僧  

见月出东山上方髙处禅空林无宿火独夜汲寒泉不下蓝溪寺今年三十年  

赠孙防时赴云中  

黄骢少年舞双防目视傍人皆辟易百战曽夸陇上儿一身复作云中客寒风动地气苍茫横笛先悲出塞长敲石军中传夜火斧冰河畔汲朝浆前锋直指隂山外虏骑纷纷遇应碎匃奴破尽防君归金印论功如斗大  

横塘行  

妾家住横塘夫婿郗家郎玊盘的历矢白鱼湘簟玲珑透象牀象牀可寝鱼可食不知郎意何南北防上种莲岂得生池中种槿岂得成丈夫一去花落树妾独长夜心未平  

古剑行  

千年土中两刃铁土蚀不入金星灭沈沈青脊鳞甲满蛟龙无足蛇尾断忽欲动中有灵豪士得之敌国寳仇家举意半夜鸣小儿女子不可近龙蛟变化此中隠夏云奔走雷阗阗恐成霹雳飞上天  

听莺曲  

东方欲曙花防防啼莺相唤亦可听乍往乍来时逺近才闻南陌又东城忽似上林翻下苑緜緜蛮蛮如有情欲啭不啭意自娇羌儿弄笛曲未调前声后声不相及秦女学筝指犹涩须防风暖朝日暾流音变作百鸟喧谁家懒妇惊残梦何处愁人忆故园伯劳飞过声局促戴胜下时桑田绿不及流莺日日啼花间能使万家春意闲有时断续听不了飞去花枝犹袅袅还栖碧树鏁千门春漏方残一声晓  

送褚校书归旧山歌  

握珠不反泉匣玉不归山明皇重士亦如此忽怪褚生何得还方称羽猎赋未拜兰台职汉箧亡书巳暗传嵩丘遗简还能识朝朝待诏青锁闱中有万年之树蓬莱池世人仰望栖此地生独徘徊意何为故山可徃薇可采一自人间星岁改藏书壁中苔半侵洗药泉中月还在春风饮饯灞陵原莫厌归来朝市喧不见东方朔避世从容金马门  

扬州偶防前洛阳卢耿主簿  

楚塞故人稀相逢本不期犹存袖里字忽怪鬓中丝客舎盈樽酒江行满箧诗更能连骑出还似洛桥时  

月夜徐十一草堂  

空斋无一事防帻故人期暂辍观书夜还题玩月诗逺钟髙枕后清露卷帘时暗觉新秋近残河欲曙迟  

假中对雨呈县中僚友  

却足甘为笑闲居梦杜陵残莺知夏浅社雨报年登流麦非闗防收书独不能自然忧旷职缄此谢良朋  

赠萧河南  

厌剧辞京县褒贤待诏书酂侯方继业潘令且闲居霁后三川冷秋深万木疎对琴无一事新兴复何如  

趋府晓呈两县僚友  

趋府不遑安中宵出户防遥天星尚皎近壁烛仍残立马频惊曙垂帘却避寒可怜同事客因悟下流难  

早春对雪寄前殿中元侍御  

扫雪开幽径端居望故人犹残腊月酒更值早梅春防日东城陌何时曲水濵闻闲且共赏莫待绣衣新  

对雨赠李主簿髙秀才  

迤曙云薄散漫东风来青山满春野微雨轻埃吏局劳佳士賔筵得上才终朝狎文墨髙兴共徘徊  

冬夜宿司空野店因寄酬赠  

南北与山隣蓬庵庇一身繁霜疑有雪荒草似无人遂性在耕稼所交惟贱贫何缘张掾傲每重徳璋亲  

赠崔员外  

一别十年事相逢淮海濵还思洛阳日更话府中人且对清觞满宁知白发新匆匆何处去车马冒风尘  

送宣城路录事  

江上宣城郡孤舟逺到时云林谢家宅山木敬亭祠纲纪多闲日观游得赋诗都门且尽醉此别数年期  

送李二归楚州  

情人南楚别复咏在原诗忽此嗟岐路还令泣素丝风波朝夕逺音信往来迟好去扁舟客青云何处期  

送元仓曹归广陵  

官闲得去住告别恋音徽旧国应无业他乡到是归楚山明月满淮甸夜钟微何处孤舟廹遥遥心曲违  

送唐明府赴溧水  

三为百里宰已过十余年只叹官如旧旋闻邑屡迁鱼盐濵海利姜蔗傍湖田到此安甿俗琴堂思晏然  

赋得鼎门送卢耿赴任  

名因定鼎地门对凿龙山水北楼台近城南车马还稍开芳野静欲掩暮钟闲去此无嗟屈前贤尚抱关  

赋得暮雨送李胄  

楚江微雨里建业暮钟时漠漠帆来重防防鸟去迟海门深不见浦树逺含滋相送情无限沾襟比散丝  

送榆次林明府  

无嗟千里逺亦是宰王畿防马雨中去逢人闗外稀邑传榆石在路绕晋山微别思方萧索新秋一叶飞  

送别覃孝廉  

思亲自当去不第未蹉跎家住青山下门前芳草多秭归通逺徼巫峡注惊波州举年年事还期复几何  

送开封卢少府  

雄藩车马地作尉有光辉满席賔常待阗街烛夜归闗河征斾逺烟树夕阳微到处无留滞梁园花欲稀  

送槐广落第归扬州  

下第常称屈少年心独轻拜亲归海畔似舅得诗名晩对青山别遥寻芳草行还期应不逺寒露湿芜城  

送汾城王主簿  

少年初带印汾上又经过芳草归时徧情人故郡多禁钟春雨细宫树野烟和相望东桥别微风起夕波  

奉送从兄宰晋陵  

东郊暮草歇千里夏云生立马愁将夕防山独送行依微呉苑树迢逓晋陵城慰此断行别邑人多颂声  

送五经赵随登科授广徳尉  

明经有清秩当在石渠中独徃宣城郡髙斋谒谢公寒原正芜漫夕鸟自西东秋日不堪别凄凄多朔风  

送姚孙还河中  

上国旅逰罢故园生事微风尘满路起行子何时归留思芳树防惜别暮春晖防日投闗郡河山对掩扉  

任洛阳丞答前长安田少府问  

相逢且对酒相问欲何如数岁犹卑吏家人笑著书告归应未得荣宦又知疎日日生春草空令忆旧居  

清明日忆诸弟  

冷食方多病开襟一忻然终令思故郡烟火满晴川杏粥犹堪食榆羮已稍煎惟恨乖亲燕坐度此芳年  

陪元侍御春游  

何处醉春风长安西复东不因俱罢职岂得此时同贳酒宣一平里寻芳下苑中徃来杨栁陌犹避昔年骢  

夜对流萤作  

月暗竹亭幽萤光拂席流还思故园夜更度一年秋自惬观书兴何慙秉烛逰府中徒冉冉明发好归休  

赠王侍御  

心同野鹤与尘逺诗似冰壶见底清府县同趋他日事升沈不改故人情上阳秋晩萧萧雨洛水寒来夜夜声自叹犹为折腰吏可怜骢马路傍行  

自巩洛舟行入黄河即事寄府县僚友  

落日苍山路向东东南山豁大河通寒树依微逺天外夕阳明灭乱流中孤村防嵗临伊水一雁初晴下朔风为报洛桥逰宦旅扁舟不系与心同  

寓居沣上精舎寄于张二舎人  

万木丛云出香阁西连碧涧竹林园髙斋居宿逺山曙微霰下庭寒雀喧道心澹泊对流水生事萧疎空掩门时忆故交那得见晓排阊阖奉明恩  

寄答秘书王丞  

相防头白来城阙却忆漳溪旧徃还今体诗中偏出格常叅官里毎同班街西借宅多临水马上逢人亦説山芸阁水曹虽至冷与君常喜得身闲  

寄李儋元锡  

去年花里逢君别今日花开又一年世事茫茫难自料春愁闇闇独成眠身多疾病思田里邑有流亡愧俸钱闻通欲求相问讯西楼望月防廻圆  

送张八元秀才擢第徃上都应制  

决胜文场战已酣行应辟命复才堪旅食不辞逰阙下春衣未换报江南天邉宿鸟生归思闗外晴山满夕岚立马欲从何处别都门杨柳正毵毵  

送常侍御却使西蕃  

归奏明君行万里却衔天诏报蕃臣本是诸生守文墨今将匹马静烟尘旅宿闗河逢暮雨春耕亭障识遗民此去多应收故地宁辞沙塞徃来频  

假中枉卢二十二书亦称卧疾兼讶李二久不访问以诗答书因以戏李二  

防官何事劳趋走服药闲眠养不才花里棊盘憎鸟汚枕邉书卷讶风开故人问讯缘同病芳月相思阻一杯应笑王戎成俗物遥持尘尾独徘徊  

送崔押衙之相州  

礼乐儒家子英豪燕赵风驱鸡尝理邑走马却从戎白刃千夫辟黄金四海同嫖姚恩顾下诸将指麾中别路怜芳草归心伴塞鸿邺城新骑满魏帝旧台空望阙应懐恋遭时贵立功万方如已静何处欲输忠  

西郊期涤武不至书示  

山髙鸣过雨涧树落残花非闗春不待当由期自赊  

寄璨师  

林院生夜色西廊上纱灯时忆长松下独坐一山僧  

寄卢陟  

栁叶徧寒塘晓霜凝髙阁累日此留连别来成寂寞  

宿永阳寄璨律师  

遥知郡斋夜冻雪封松竹时有山僧来悬灯独自宿  

秋夜寄丘二十二员外  

懐君属秋夜散歩咏凉天山空松子落幽人应未眠  

听江笛送陆侍御  

逺听江上笛临觞一送君还愁独宿夜更向郡斋闻  

答李澣三首  

孤客逢春暮缄情寄旧逰海隅人使逺书到洛阳秋马卿犹有壁渔父自无家想子今何处扁舟隠荻花林中观易罢溪上对鸥闲楚俗饶辞客何人最徃还  

答王卿送别  

去马嘶春草归人立夕阳元知数日别要使两情伤  

懐琅琊深标二释子  

白云埋大壑隂崕滴夜泉应居西石室月照山苍然  

阊门懐古  

独鸟下髙树遥知吴苑园凄凉千古事日暮倚阊门  

登楼  

兹楼日登眺流岁暗蹉跎生厌淮南守秋山红树多  

善福寺阁  

残霞照髙阁青山出逺林晴明一登望潇此幽襟  

晩登郡阁  

怅然髙阁望已掩东城闗春风偏送栁夜景复沈山  

咏声  

万物自生听太空恒寂寥还从静中起却向静中消  

同褒子秋斋独宿  

山月皦如烛风霜时动竹夜半鸟惊栖问人独宿  

对残灯  

独照碧久欲随寒烬灭幽人将遽眠解带翻成结  

玩萤火  

时节变衰草物色近新秋度月影才敛绕竹光复流  

夜间独鸟啼  

失侣度山觅投林舎北啼今将独夜意偏知对影栖  

闻雁  

故园何处归思方悠哉淮南秋雨夜髙斋闻雁来  

县内闲居赠温公  

满郭春风岚已昏鵶栖吏散掩重门虽居世网常清净夜对髙僧无一言  

登楼寄王卿  

踏阁攀林恨不同楚云沧海思无穷数家砧杵秋山下一郡荆榛寒雨中  

寒食寄京师诸弟  

雨中禁火空斋冷江上流莺独坐听把酒防花想诸弟杜陵寒食草青青  

赋得沙际路送从叔  

独树沙邉人迹稀欲行愁逺暮钟时野泉防处侵应尽不遇山僧知问谁  

送王校书  

同宿髙斋换时节共看移石复栽杉送君江浦已惆怅更上西楼望逺帆  

答东林道士  

紫阁西邉第防峯茅斋夜雪虎行踪遥防黛色知何处欲出山门寻暮钟  

答郑骑曹靑橘絶句  

怜君卧病思新橘试摘犹酸亦未黄书后欲题三百颗洞庭湏待满林霜  

休暇日访王侍御不遇  

九日驱驰一日闲寻君不遇又空还恠来诗思清人骨门对寒流雪满山  

登寳意寺上方旧游  

翠岭香台出半天万家烟树满晴川诸僧近住不相识坐听微钟记徃年  

野次听元昌奏横笛  

立马莲塘吹横笛防风动柳生水波北人听罢泪将落南人曲中泪更多  

九日  

今朝把酒复惆怅忆在杜陵田舎时明年九日知何处世难还家未有期  

滁州西涧  

独怜幽草涧邉生上有黄鹂深树鸣春潮带雨晩来急野渡无人舟自横  

## 石仓历代诗选卷五十  

明　曹学佺　编  

中唐四  

韩翃【`字君平南平人`】  

令狐员外宅宴寄中丞  

寒色凝罗幕同人清夜期玉杯留醉处银烛送归时独坐隔千里空吟对雪诗  

送李明府赴滑州  

渭城寒食过送客归逺道乌帽背斜晖青踏春草酒醒孤烛夜衣冷千山早去事沈尚书应怜词赋好赠别崔司直赴江东兼简常州独孤使君  

爱君青袍色芳草能相似官重法家流名髙墨曹吏春衣淮上宿美酒江邉醉楚酪沃雕胡湘羮糁香饵前朝山水国旧日风流地苏小逐青騘江家驱白鼻右军尚少年三领东方骑经历古丹阳应知百城贵  

送客之江宁  

春流送客不应赊南入徐州见栁花朱雀桥邉防淮水乌衣巷里问王家千闾万井无多事辟牖开襟向山翠楚云朝下石头城江鷰双飞瓦棺寺吴士风流甚可亲相逢嘉赏日应新从来此地夸羊酪自有莼羮定却人送山隂姚丞携妓之任兼寄山隂苏少府  

东风香草路南客心容与白晳吴王孙青娥栁家女都门数骑出河口片帆举夜簟眠橘洲春山傍枫屿山隂政简甚从容到罢唯求物外踪落日花邉剡溪水晴烟竹里防稽峰才子风流苏伯玉同官晓暮应相逐加飱共爱鲈鱼肥醒酒仍怜甘蔗熟知君錬思本清新季子如今徳有隣他日相寻始宁墅题诗早晩寄西人  

和髙平朱防军思归作  

髯防军髯防军身为北州吏心寄东山云坐见萋萋芳草绿遥思徃日晴江曲刺船频向剡中囘捧被曾过越人宿花里莺啼白日髙春楼把酒送车螯狂歌好爱陶彭泽佳句惟称谢法曹平生乐事多如此忍为浮名隔千里一雁南飞动客心思归何待秋风起  

赠别成明府赴剑南  

朝辞二室印晩为三蜀人遥知下车日正及己山春县道橘花里驿流江水濵公门辄无事胜地能相亲解衣初醉绿芳夕应采蹲防荐佳客霁光逺映西川时闲望碧鸡飞古祠爱君乐事佳兴发天外铜梁多梦思  

送客还江东  

还家不落春风后数日应沽越人酒池畔花深鬭鸭栏桥邉雨洗藏花栁遥怜内舎着新衣复向邻家醉落晖把手闲歌香橘下空山一望鹧鸪飞  

送李湜下第归卫州便逰河北  

莫嗟太常屈便入苏门啸道在应未迟勿作我身料轻云日下不成隂出对流芳搅别心万雉城东春水濶千人乡北晩花深旧竹青青常绕宅到时疎旷应自适佳期纵得上宫逰旅食还为北邙客路出司州胜景长西山翠色带清漳仙人矶近茱茰涧铜雀台临野马冈屡道主人多爱士何辞防蹇千余里髙谭魏国访先生修刺平原过内史一举青云在早秋恐君从此便淹留有钱莫向河间用载笔湏来阙下逰  

张山人草堂防王方士  

屿花晩山日长蕙带麻襦食草堂一片水光飞入户千竿竹影乱登墙园梅熟家醖香新湿头巾不复篸相防醉倒卧藜牀  

送修县刘主簿楚  

起家得事平原侯晩出都门辞旧游草色连绵防千里青躞蹀路旁子花深近县宿河阳竹映春舟渡淇水邺下淹留佳赏新羣公旧日心相亲金盘晓鲙朱衣鲋玉簟宵迎翠羽人王程书使前期促他日应知举鞭速寒水浮五月时把君香袖长河曲  

题玉山观禅师兰若  

玉山宴坐移年月锡杖承恩诸丹阙先朝亲与防龙华紫禁鸣钟白日斜宫女焚香把经卷天人就席礼袈裟禅牀久卧虎溪水兰若初闻鳯城里不出嚣尘见逺公道成何必青莲官朝持药鉢千家近暮倚绳牀一室空掖垣挥翰君称美逺客陪游问真理薄宦深知误此心囘心愿学雷居士  

送万巨  

汉相见王陵扬州事张禹风帆木兰栧水国莲花府百丈清江十月天寒城鼓角晓钟前金鑪促膝诸曹吏玊管繁声羙少年有时过向长千地逺对湖光近山翠好逢南苑防人归也向西池留客醉疎栁垂烟橘带霜朝逰石渚暮横塘红牋色夺风流座白纻词倾翰墨场夫子前年入朝后髙名籍籍时贤口共怜诗兴转清新继逺家声在此身屈指待为青琐客回头莫羡白亭人  

送巴州杨使君  

白云县北千山口青岁欲开残雪后前驱锦带鱼皮鞮侧佩金璋虎头绶南郑侯家醉落晖东闗陌上着鞭归愁防野马随官骑笑取秦人带客旗使者下车忧疾苦家吏销声出公府万里歌钟相庆时巴童声节渝儿舞  

送王侍御赴江西兼寄李袁州  

中朝理章服南国随旌斾腊酒湘城隅春衣楚江外垂帘白角簟下筯鲈鱼鲙雄笔佐名公虚舟应时辈按俗承流防路濆平明山霭春江云湓城诗赠鱼司马汝水人逢王右军绿苹白芷遥相引孤兴幽寻知不近井上铜人行见无湖中石燕飞应尽礼门前直事星郎腰垂青绶领冝阳花间五马迎君日雨霁烟开玉女冈  

留别孟都督  

平芜霁色寒城下美酒百壶争劝把连呼寳剑鋭头儿少驻金羁大络马一饮留欢分有余寸心懐思复何如他时相忆如相问青琐门前开素书  

赠别王侍御赴上都  

翩翩马上郎执简佩银章西向洛阳归鄠杜回头结念莲花府朝辞芳草万岁街暮宿春山一泉坞青青树色傍行衣乳燕流莺相间飞逺过三峯临八水幽寻佳赏偏如此残花片片细栁风落日疎钟小槐雨相思掩泣复何如公子门前人渐疎幸有心期当小暑葛衣纱防望回车  

赠别太常李博士兼寄两省旧逰  

两年戴武弁趋侍明光殿一朝簮恵文客事信陵君简异当朝执香非寓直薫差肩何记室携手李将军玊镫初回酸枣馆金钿正舞石榴裙忽惊万事随流水不见双旌逐塞云感旧抚心多寂寂与君相遇头初白暂夸五首军中诗还忆万年枝下客昨日留欢今送归空披秋水映斜晖闲吟佳句对孤鹤惆怅寒霜落叶稀  

赠别华隂道士  

紫府先生旧同学腰垂彤管贮灵药耻论方士小还丹好饮仙人太酪芙蓉山顶玉池西一室平临万仞溪昼瑶台五云湿夜行金烛七星齐回身暂下青防里方外相寻有知已卖鲊市中何许人钓鱼座上谁家子青青百草云台春烟驾霓衣白角巾露叶独归仙掌去回风片雨谢时人  

送崔秀才赴上元兼省叔父  

寒塘敛暮雪腊鼓迎春早疋马五城人重裘千里道淮山轻露湿江树狂风扫楚县九醖醲杨州百花好练湖东望接云阳女市西游入建康行乐逺夸红布斾风流近赌紫香囊诗家行辈如君少极目苦心懐谢朓烟开日上板桥南吴岫青青出林表  

寄武陵李少府  

小县春山口公孙吏隠时楚歌催晩醉蛮语入新诗桂水遥相忆花源暗有期郢门千里外莫讶尺书迟  

送故人归鲁  

鲁客多归兴居人怅别情雨余衫袖冷风急马蹄轻秋草灵光殿寒云曲阜城知君亲觐后少妇下机迎  

送故人归蜀  

一骑西南逺翩翩入剑门客衣筒布润山舎荔枝繁古庙祠金马春江带白鼋自应成旅逸爱客有王孙  

酬程延秋夜即事见赠  

长簟迎风早空城澹月华星河秋一雁砧杵夜千家节防应晩心期卧亦赊向来吟秀句不觉己鸣鸦  

题龙兴寺澹师房  

双林苦行人诗兴转相亲竹里经声晩门前山色春卷帘苔防净下筯药苗新记取无生理归来问此身  

题苏许公林亭  

平津东阁在别是竹林期万叶秋声里千家落照时门随深巷静窓过逺钟迟客舎苔生处依依又赋诗  

送元诜还江东  

过江秋色在诗兴与归心客路随枫防人家扫橘林潮声当昼起山翠近南深防日华阳洞寒光引独寻  

送赵评事赴洪州使幕  

孤舟行近逺一路过湘东官属张廷尉身随杜防公山河映湘竹水驿带青枫万里思君处秋江夜雨中  

送李秀才归江南  

过淮芳草歇千里乂东归野水吴山出家村越鸟飞荷香随去棹梅雨防行衣无数沧江客如君达者稀  

题僧房  

披衣闻客至闗琐此时开鸣磬夕阳尽卷帘秋色来名香连竹径清梵出花台身在心无住他方到防回  

题慈仁寺竹院  

千峰对古寺何异到西林幽磬蝉声下闲竹翠隂诗人谢客兴法侣逺公心寂寂炉烟里香花欲暮深  

送崔过归缁青幕府  

平陵车马客海上见旌旗旧驿千山下残花一路时春衣过水冷暮雨出闗迟莫道青州客迢迢在梦思  

华亭夜宴庾侍御宅  

世故他年别心期此夜同千峰孤竹外片雨一更中酒客逢山简诗人得谢公自怜驱匹马拂树向闗东  

送郢州郎使君  

千人挿羽迎知是范安城暮雪楚山冷春江汉水清红鲜供客饭翠竹引舟行一别何时见相思芳草生  

送李中丞赴辰州  

白羽逐青丝翩翩南下时巴人迎道路蛮塞引旌旗暮雨山开少秋江叶落迟功成益地日应见竹郎祠  

送李侍御归宣州使幕  

春草东江外翩翩北路归官齐魏公子身逐谢晖山色随行骑莺声傍客衣主人池上酌携手暮花飞  

送金华王明府  

县舎江云里心闲境复偏家贫陶令酒俸薄沈郎钱黄蘖香山路清枫暮雨天时闻引车骑竹外向铜泉  

送张渚赴越州  

白面谁家郎清照地光桃花开绶色苏合借衣香暮雪莲峰近春江海市长风流似张绪别后见垂杨  

送江陵元司录  

新领州从事曾为朝大夫江城竹使待山路橘官扶片雨三江道残秋五叶湖能令诗思好楚色与寒芜  

题荐福寺衡岳暕师房  

春城乞食还髙论此中闲僧腊阶前树禅心江上山疎帘防雪卷深户映花闗晩送门人出钟声杳霭间  

送客游江南  

桂水随去逺赏心知有余衣香楚山橘手鲙湘波鱼芳芷不共把浮云怅离居遥思汩罗上吊屈秋风初  

赠长洲何主簿  

挂席逐归流依依望虎丘残春过楚县夜雨宿吴洲野寺吟诗入溪桥折笋防到官无一事清静有诸侯  

送故人赴江陵寻庾牧  

主人持节拜荆州走马应从一路游斑竹冈连山雨暗枇杷门向楚天秋佳期笑把斋中酒逺意闲登城上楼文体此时防又别吾知小庾甚风流  

送客水路归陜  

相风竿影晓来斜渭水东流去不赊枕上未醒秦地酒舟前已见陕人家春桥扬栁应齐叶古县棠梨也作花好是吾贤欣赏地行逢三月防连沙  

送客归江州  

东归复得采真游江水迎君日夜流客舎不离青雀舫人家多在白鸥洲风吹山带遥知雨露湿荷裳已报秋闻道渊明居止近篮舆相访防淹留  

题仙游观  

仙台下见五城楼风物凄凄宿雨收山色遥连秦树晩砧声近报汉宫秋踈松影落空坛静细草香闲小洞幽何用别寻方外去人间亦自有丹丘  

送冷朝阳还上元  

青丝防引木兰船名遂身归拜庆年落日澄江乌榜外秋风疎栁白门前桥通小市家林近山带平湖野寺连别后依依寒食里共君携手在东田  

送王光辅归青州兼寄储侍郎  

曾闻奏事建章宫圣主偏知汉将功身着紫衣趋阙下口衔丹诏出闗东蝉声驿路秋山里草色河桥落照中逺忆故人沧海别当年好跃五花騘  

送长史李少府入蜀  

行行独出故闗迟南望千山无尽期见舞巴童应暂笑闻歌蜀道又堪悲孤城晩闭清江上匹马寒嘶白露时别后忆君君自见山中何事不相思  

送李明府使苏州便赴告期  

休言水国路迢迢白马吴门见不遥枫树林中经楚雨木兰舟上蹋江潮空山古寺千年石草色寒隄百尺桥早晩卢家兰室在珊珊玉佩彻青霄  

送田明归终南别业  

故园此日多心赏窗下泉流竹外云近馆应逢沈道士比隣日识卞田君离宫树影登山见上苑钟声过雪闻相劝早移丹鳯阙不须长恋白鸥羣  

奉送王相公赴幽州  

黄阁开帷幄丹墀侍冕旒位髙汤左相权总汉诸侯不改周南化仍分赵北忧双旌过易水千骑入幽州塞草连天暮边声动地秋无因随逺道结束倚吴钩  

汉宫曲二首  

骏马绣障泥红尘扑四蹄归时何太晩日照杏花西绣幕珊瑚钩春开翡翠楼深情不肯道娇倚钿箜篌  

羽林骑  

骏马牵来御极中鸣鞭欲向渭桥东红蹄乱踏春城雪花颔骄嘶上苑风  

汉宫曲  

五柞宫中过腊防万年枝上雪花残倚窗夜闭玊堂静素绠朝穿金井寒  

送客知鄂州  

江口千家带楚云红花乱防雪纷纷春风落日谁相见青翰舟中有鄂君  

寒食  

春城何处不飞花寒食东风御栁斜一夜汉宫传蜡烛青烟散入五侯家  

看调马  

鸳鸯赭白齿新齐晩日花中散碧蹄玊勒斗回初喷沫金鞭欲下不成嘶  

宿石邑山中  

浮云不共此山齐山霭苍苍望转迷晓月暂飞髙树里秋河隔在数峰西  

江南曲  

长乐花枝雨防销江城日暮好相邀春楼不闭葳防锁绿水回连宛转桥  

赠张千牛  

蓬莱阙下是天家上路新回白鼻騧急管画催平乐酒春衣夜宿杜陵花  

少年行  

千防斓斒玉勒騘青丝结尾绣纒騣挥鞭晩出章台路叶叶春衣杨栁风  

题玉真观李秘书院  

白云斜日影深松玉宇瑶坛知防重把酒题诗人散后华阳洞里有疎钟  

送客泛五溪  

南过猿声一逐臣回防秋草泪沾巾寒天暮雪空山里防处蛮家是主人  

郎士元【`字若曹中山人`】  

题刘相公三湘图  

昔日醉衡霍迩来忆南州今朝平津邸兼得潇湘游稍辨郢门树依然芳杜洲微明三巴峡咫尺万里流飞鸟不知倦逺帆生暮愁涔阳指天末此绪空悠悠枕上见渔父坐中当狎鸥谁言魏阙下自有东山幽  

宿杜判官江楼  

适楚岂吾愿思归秋向深故人江楼月永夜千里心叶落觉乡梦鸟啼惊越吟寥寥更何有断续空城碪  

送陆员外赴潮州  

含香台上客剖竹海邉州楚地多归信闽溪是乱流今朝永嘉兴重见谢公游  

酬二十八秀才见寄  

昨夜山月好故人果相思清光到枕上嫋嫋凉风时永意能在我忆无携手期  

塞下曲  

寳刀塞下儿身经百战曽百胜壮心竟未嫖姚知白草山头日初没黄沙戍下悲歌发萧条夜静邉风吹独倚营门望秋月  

郢州西楼吟  

连山尽处水萦洄山上城门临水开朱栏直上一百丈日暖游鳞自相向昔人爱险闭层城今人爱闲江复清沙洲枫防无来客草绿花红山鸟鸣  

长安逢故人  

数年音信断不意在长安马上相逢久人中欲认难一官今懒道双鬂竟羞防莫问生涯事只应持钓竿  

送韦湛判官  

髙阁晴江上重阳古戍闲聊因送归客更此望乡山惜别心能醉经秋鬂自斑临流兴不尽惆怅水云间  

送长沙韦明府  

秋入长沙县萧条旅邸心烟波连桂水官舎映枫林云日楚天暮沙汀白露深遥知讼堂里佳政在鸣琴  

送林宗配雷州  

昨日三峰尉今朝万里人平生任孤直岂是不防身海雾多为瘴山雷乍作隣遥怜北户月与子独相亲  

送洪州李别驾之任  

南去秋江逺孤舟兴自多能将流水引更入洞庭波夏口帆初上浔阳雁正过知音在霄汉佐郡岂蹉跎  

送李将车赴定州  

双旌汉飞将万里授横戈春色临邉尽黄云出塞多鼔鼙悲絶漠烽戍隔长河莫断隂山路天骄已请和  

送李骑之灵武宁侍  

絶域归宁逺凉天数骑行河来当塞曲山逺与沙平纵猎旗风卷听笳帐月生新鸿引寒色廻日满京城  

送张南史  

雨余深巷静独酌送残春车马虽嫌僻莺花不弃贫虫声粘户网鼠迹印牀尘借问山阳防如今有防人  

送奚贾归吴  

东南富春渚曽是谢公游今日奚生去新安江正秋水清迎过客霜叶伴行舟遥想赤亭下闻猿应夜愁  

送裴补阙入河南幕  

皎然青锁客何事动行轩苦节酬知已清吟去掖坦秋城临海树寒月上营门邹鲁诗书国应无鼙鼔喧  

送韩司直路出延陵  

逰吴还适越来往任风波复送王孙去其如春草何防明残雪在潮满夕阳多季子留遗庙停舟试一过  

盩厔县郑礒宅送钱大  

暮蝉不可听落叶岂堪闻共是悲秋客那知别故羣荒城背流水逺雁入寒云陶令门前菊余花可赠君  

送元诜还丹阳别业  

已知成傲吏复见解朝衣应向丹阳郭秋山独掩扉草堂连古寺江日动晴晖一别沧洲逺兰桡几岁归  

赠张伍諲归濠州别业  

常知罢官意果与世人疎复此凉风起仍闻濠上居故山期采菊秋水忆观鱼一去蓬蒿径羡君闲有余  

冬夕寄青龙寺源公  

敛屦入寒竹安禅过漏声髙松残子落深井冻痕生罢磬风枝动悬灯雪屋明何当招我宿乗月上方行  

春宴张舎人宅  

懒寻芳草径来接侍臣筵山色知残雨墙隂觉暮天莺啼汉宫栁花隔杜陵烟地与东城接春光醉目前  

赴无锡别灵一上人  

髙僧本姓竹开士旧名林一入春山里千峰不可寻新年芳草徧斜日白云深欲问防官去悬知讶此心  

送韦逸人归钟山  

逸人归路逺弟子出山迎服药顔犹驻耽书癖已成柴扉多岁月藜杖见公卿更作儒林传应湏载姓名  

送王司马赴润州  

暂屈文为吏聊将禄代耕金陵且不逺山水复多名楚塞因髙出寒潮入夜生离心逐春草直到建康城  

登丹阳北楼  

寒臯那可望旅望又初还迢逓髙楼上萧条旷野闲暮晴依逺水秋兴属连山浮客时相见霜凋动翠顔  

双林寺谒傅大士  

草露经前代津梁及后人此方今示灭何国更分身月色空知夜松隂不记春犹怜下生日应在一微尘  

湘夫人  

蛾眉对湘水遥哭苍梧山万乗既已殁孤舟谁忍还至今楚竹上犹有泪痕斑南望涔阳路渺渺多新愁桂酒神降时廻峰江上秋彩云复无处碧水空安流  

酬萧二十七侍御初秋言懐  

楚客秋多兴江林月渐生细枝凉叶动极浦早鸿声胜赏暌前夕新诗报逺情曲髙慙和者惆怅闭寒城送彭偃房由赴朝因寄钱大郎中李十七舎人  

衰病已经年西峯望楚天风光欺鬂髪秋色换山川寂寞浮云外支离汉水邉平生故人逺君去话澘然酬王季友题半日村别业兼呈李明府  

村映寒原日已斜烟生宻竹早归鸦长溪南路当羣岫半景东邻照数家门通小径连芳草马饮春泉踏浅沙欲待主人林上月还思潘岳县中花  

春宴王补阙城东别业  

栁陌乍随洲势转花源忽傍竹隂开能将瀑水清人境直取流莺送酒杯山下古松当绮席檐前片雨滴春苔地主同声复同舎留欢不畏夕阳催  

送盍少府新除江南尉  

闻君作尉向江潭吴越风烟到自谙客路寻常随竹影人家大抵傍山岚缘溪花木偏宜逺避地衣冠尽向南惟有夜猿啼海树应思乡国意难堪  

酬王孝友秋夜宿露台寺见寄  

石林精舎虎溪中夜扣禅扉忆逺公月在上方诸品静心持半偈万缘空苍苔古道行应徧落木寒泉听不穷更忆双峯最髙顶此心期与故人同  

送李敖湖南书记  

怜君本与阮家同掌记能资亚相雄入楚岂忘看泪竹泊舟应自爱江枫诚知客梦烟波里肯厌猿啼夜雨中莫信衡湘书不到年年秋雁过巴东  

送崔侍御往容州宣慰  

秦源独立望湘川击隼南飞向楚天奉诏不言空慰俗清时应得访遗贤荆门晓色兼梅雨桂水春风过客船畴昔常闻陆贾説故人今日岂徒然  

赠韦司直  

闻君感叹二毛初旧友相依万里余烽火有时惊暂定甲兵无处可安居客来吴地星霜乆家在平陵音信疎昨日风光还入户登山临水意何如  

送粲上人兼寄梁镇员外  

季月还乡独未能林行溪宿厌层冰尺素欲传三署客雪山愁送五天僧连空朔气横秦苑满目寒云隔防陵借问从来香积寺何时携手更同登  

留卢秦卿  

知有前期在欢如此夜中无将故人酒不及石尤风  

山中即事  

入谷多春兴乗舟棹碧浔山云昨夜雨溪水晓来深  

赠强山人  

或棹轻舟与杖藜寻常适意钓前溪草堂竹迳在何处落日孤烟寒渚西  

听邻家吹笙  

鳯吹声如隔防霞不知墙外是谁家重门深锁无寻处疑有碧桃千树花  

题尹真人  

窅窅云旗去不还隂隂祠宇闭空山我来始悟丹青妙稽首如逢氷雪顔  

柏林寺南望  

溪上遥闻精舎钟泊舟防径度深松青山霁后雪犹在画出东南四五峰  

送麴司直  

曙雪苍苍兼曙云朔风烟雁不堪闻贫交此别无他赠惟有青山逺送君  

## 石仓历代诗选卷五十一  

明　曹学佺　编  

中唐五  

皇甫冉【`字茂政润州人`】  

与张补阙王錬师同舟南下杂题  

朝朝春事晩泛泛行舟逺淮海思无穷悠扬烟景中幸将仙子去复与故人同髙枕随流水轻帆任逺风钟声野寺逈草色故城空送别髙台上徘徊共惆怅悬知白日斜定是犹相望  

屛风上各赋一物  

不是向空林应当就盘石白云知隐处芳草迷行迹如何只役心见尔携琴客  

曽东游以诗寄之  

出郭离言多廻车始知逺寂然层城暮更念前山转纵辔越城臯浮舟背梁苑朝朝劳延首徃徃若在眼落日孤云还邉愁迷楚闗如何溆花发复对游子顔古寺杉栝里连樯洲渚间烟生海西岸云见吴南山惊风扫芦荻翻浪连天白正是扬帆时徧逢江上客由来许佳句况乃惬所适嵯峨天姥峰翠色春更碧气凄湖上雨月净剡中夕钓艇或相逢江蓠又堪摘迢遥始宁野芜没谢公宅朱槿攒列墉苍苔徧幽石顾予任疎懒期尔振羽翮沧洲未可行湏售金门防  

送叚明府  

遥夜此何其霜空残杳霭方嗟异乡别蹔是同公防海林秋更疎野水寒犹大离人转吴岫旅雁从燕塞日夕望前期劳心白云外  

题裴二十一新园  

东郭访先生四郊寻隠路久为江南客自有云阳树已得闲园心不知公府歩开门白日晩倚杖青山暮果熟任霜封篱疎从水渡穷年常牵缀徃事惜沦悮唯见耦耕人朝朝自来去  

寄髙云  

南徐风日好怅望毗陵道毗陵有故人一见恨无因独恋青山久惟令白髪新每嫌持手板时见着头巾烟景临寒日农桑接仲春家贫仍嗜酒生事今何有芳草徧江南劳心忆携手  

送张南史  

马卿工词赋位下年将暮谢客爱云山家贫身不闲风波杳未极防处逢相识富贵人皆变谁能念贫贱防有经霜草林多故年枝俱应待春色独使客心悲  

送薛判官之越  

时难自多务职小亦求贤道路无辞逺云山并在前樟亭待潮处已是越人烟  

送魏中丞还河北  

宁知贵公子本是鲁诸生上国风尘旧中司印绶荣辛勤戎旅事雪下防羌营  

送窦叔向  

楚客怨逢秋闲吟兴非一弃官守贫病作赋推文律樵径未沾霜茅檐初负日今防泛月去偶见乗潮出卜地防为隣选依仲长室  

送郑二员外  

置酒竟长宵送君登逺道羁心防旅雁晩泊依秋草秋草尚芊芊离忧亦渺然元戎辟才彦行子犯风烟风烟积惆怅淮楚殊飘荡明日是重阳登髙逺相望  

寄刘方平  

坐忆山中人穷栖事南畆烟霞相亲外墟落今何有潘郎作赋年陶令辞官后逹生贵自适良愿固无负田取頴水流树入阳城口岁暮忧思盈离居不堪久  

酬裴十四  

淮海谷聨翩三年方一见素心终不易髪何须变旧国想平陵春山满阳羡隣鸡莫遽唱共惜良夜晏  

澧水送郑豊鄠县读书  

麦秋中夏凉风起送君西郊及澧水孤烟逺树动离心隔岸江流若千里早年江海谢浮名此路云山惬尔情上世传经俱在口秦人如见济南生  

江草歌送卢判官  

江臯兮春早江上兮芳草杂蘼芜兮杜蘅作丛秀兮欲罗生遥隠隰兮经长衍雨中深兮烟中浅目兮増愁歩迟迟兮堪搴澧之浦湘之濵思夫君兮送美人吴洲曲兮楚乡路逺孤城兮依独戍新月能分裛露时夕阳照见连天处问君行迈将何之淹泊防洄风日迟处处汀洲有芳草王孙讵肯念归期  

月洲歌送赵列还襄阳  

汉之广矣中有洲洲如月兮水环流流聒聒兮湍与濑草青青兮春更秋苦竹林香枫树樵子□师防家住万山飞雨一川来巴客归船傍洲去归人不可迟芳杜满洲时无限风烟皆自悲莫辞贫贱阻心期  

登山歌  

青山前青山后登髙望两处两处今何有烟景满川原离人堪白首  

无锡惠山寺流水歌  

寺有泉兮泉在山锵金鸣玉长潺潺作潭镜兮澄寺内泛岩花兮到人间土膏脉动知春早隈隩隂深长苔草处处萦廻石磴喧朝朝盥潄山僧老僧自老松自新清流活活无冬春任疏凿兮与汲引若有意兮山中人徧依佛界通仙境明灭玲珑媚林岭宛如太室临九潭讵减天台望三井我来结绶未经秋已厌防官忆旧逰且复迟廻犹未去此心只为灵泉留  

酬权噐  

南望江南满山雪此情惆怅将谁説徒随羣吏不曾闲顾与诸生久为别闻君静坐转躭书种树葺茅还旧居终日白云应自足明年芳草又何如人生有懐苦不展出入公门犹未免廻舟朝夕待春风先报华阳洞深浅  

巫山峡  

巫山见巴东迢迢出半空云藏神女馆雨到楚王宫朝暮泉声落寒暄树色同清猿不可听偏在九秋中  

长安路  

长安九城路戚里五侯家结束趋平乐聨翩抵狭斜髙楼临逺水复道出繁花唯见相如宅蓬门度岁华  

西陵寄灵一上人  

西陵遇风处自古是通津终日空江上灵山若待人江洲寒事早鱼鸟兴情新廻望山隂路中心有所亲  

酬张二伸  

吴洲见芳草楚客动归心屈宋乡山古荆衡烟雨深艰难千载别羇旅四愁侵江海时相见唯闻梁甫吟  

与诸公同登无锡北楼  

秋兴因危堞归心过逺山风霜征雁早江海放人闲驿树寒仍宻渔舟晩自还仲宣何所赋只叹在荆蛮  

送顾茛徃新安  

由来山水客复道向新安半是乗潮便全非行路难晨装林月在野饭浦沙寒严子千年后何人钓旧滩  

贼中送权三兄弟  

淮海风涛起江闗幽思长同悲鹊绕树独作雁随阳山晩云和雪汀寒月照霜由来濯缨处渔父爱沧浪  

送蒋评事徃福州  

江上春常早闽中客去稀登山怨迢逓临水惜芳菲烟树何时尽风帆防日归还看复命处盛府有光辉  

酬李司兵直夜见寄  

江城闻鼓角旅宿复何如寒月此宵半春风旧岁余徒云资薄禄未必胜闲居见欲扁舟去谁能畏简书  

送唐别驾赴郢州  

莫叹辞家逺方看佐郡荣长林通楚塞髙岭见秦城云向峣闗下人从郢路迎翩翩骏马去自是少年行  

送庐山人归林虑山  

无论行逺近归向旧烟林寥落人家少青防鸟道深白云长满目芳草自知心山色连东海相思何处寻  

送常大夫加散骑常侍赴朔方  

故垒烟霞后新军河塞门金貂宠汉将玊节度萧闗澶漫沙中雪依稀汉口山人知窦车骑计日勒铭还  

寄刘八山中  

东臯若近逺苦雨隔还期闰岁风霜晩山田收获迟茅檐燕去后樵路菊黄时平子游都久知君坐见  

九日寄郑丰  

重阳秋已晩千里信仍稀何处登髙望知君正忆归还当采时菊定未授寒衣欲识离居恨郊园正掩扉  

秋夜寄所思  

寂寞坐遥夜清风何处来天髙散骑省月冷建章台隣笛哀声急城砧朔气催芙蓉已萎絶谁复可为媒  

赋得郢路悲猿  

悲猿何处发郢路第三声逺客知秋暮空山益夜清啾啾深众木噭噭入孤城坐觉盈心耳翛然适楚情  

清明日青龙寺上方赋得多字  

上方偏可适季月况堪过逺近水声至东西山色多夕阳留径草新叶徧庭柯已度清明节春深奈客何  

雨雪  

风沙悲久戍雨雪更劳师絶漠无人境将军苦战时山川迷向背氛雾失旌旗只念天涯隔辜兹芳草期  

送刘兵曹还陇山居  

离堂徒燕语行子但悲辛虽是还家路终为陇上人先秋雪已满近夏草初新唯有闻羌笛梅花曲里春  

送元晟归潜山所居  

深山秋事早归去复何如裛露收新稼迎寒葺旧庐题诗即招隠作赋是闲居别后空相忆康懒寄书  

送判官往新安赋得江路西南水  

不向新安去那知江路长猿声比庐霍水色胜潇湘驿路收残雨渔家帯夕阳何湏愁旅泊使者有辉光  

送裴员外往江南  

分务江南逺留懽幙下荣枫林縁楚泽水驿到湓城防草知春晩沙禽好夜惊风帆几堪泊处处暮潮清  

奉和王相公早春登徐州城  

落日慿危堞春风似故乡川流通楚塞山色绕徐方壁垒依寒草旌旗动夕阳无戎资上防南畆起耕桑  

奉和汉祖庙下之作  

古庙风烟积春城车骑过方修汉祖乐更使沛童歌寝帐巢禽出香烟水雾和神心降福处应在故乡多  

送普门上人  

花宫难久别道者忆千灯残雪入林路深山归寺僧日光依嫩草泉响滴春氷何用求方便防心是一乗  

寄江东李判官  

逺懐不可道历稔勌离忧洛下闻新雁江南想暮秋澄清佐八使纲纪案诸侯地识吴平久才当晋用求时贤防殂谢摛藻继风流山色临湖尽猿声入梦愁归程限尺牍王事在扁舟  

宿严维宅送包七  

江湖同避地分手自依依尽室今为客经秋空念归岁储无别墅寒服羡隣机草色村桥晩蝉声野树稀夜凉宜共醉时难惜相违何事南鸿佀汀洲忽背飞  

送归中丞使新罗  

诏使殊方逺朝仪旧典行浮天无尽处望日计前程暂喜孤山出长愁积水平野风飘疉皷海雨湿危旌异俗知文教通儒有令名还将大戴礼方外授诸生  

赠郑山人  

白首沧洲客陶然得此生厐公采药去莱氏与妻行乍见还州里全非隠姓名挂帆临海峤贳酒秣陵城伐木吴山晓持竿越水清家人恣贫贱物外任衰荣忽尔辞林壑髙歌至上京避喧心已惯念逺梦初成石路寒花发江田腊雪明纁倘有命何以遂躬耕  

夜集张諲所居得飘字  

江南成久客门馆日萧条惟有图书在多伤鬂髪凋诸生陪讲诵穉子给渔樵虚室寒灯静空阶落叶飘沧洲自有趣谁道隠须招  

和袁郎中破贼后经剡中山水  

武库分帏幄儒衣事皷兵连越徼外防尽海门西节比全疎勒功当雪防稽旌旗廻剡岭士马濯灵溪受律梅初发班师草未齐行防佩金印岂得访丹梯  

送李录事赴饶州  

北人南去雪纷纷雁呌汀沙不可闻积水长天随逺近荒城极浦度寒云山从建业千峰起江至浔阳九分借问督邮才弱冠府中年少不如君  

送钱唐路少府赴制举  

公车待诏赴长安客里新正阻旧懽迟日未能销野雪晴花偏自犯江寒东溟道路通秦塞北阙威仪识汉官共许郄诜工射防恩荣请向一枝防  

秋日东郊作  

闲看秋水心无事卧对寒松手自栽庐岳高僧留偈别茅山道士寄书来燕知社日辞巢去菊为重阳冒雨开浅薄将何称献纳临岐终日自迟回  

同温丹徒登万岁楼  

髙楼独立思依依极浦遥山合翠微江客不堪频北顾塞鸿何事复南飞丹阳古渡寒烟积歩空洲逺树稀闻道王师犹转战谁能谈笑解重围  

宿淮隂南楼酬常伯能  

淮隂日落上南楼乔木荒城古渡头浦外野风初入户窓中海月早知秋沧波一望通千里畵角三声起百忧伫立宵分絶来客烦君歩屐忽相求  

馆陶李丞旧居  

盛名天下挹余芳弃置终身不拜郎词藻世传平子赋园林人比郑公乡门前堕叶浮秋水篱外寒臯带夕阳日日青松成古木只应来者为心伤  

寓中感懐  

旧国迷江树他乡近海门移家南渡久童穉解方言  

山馆  

山馆长寂寂闲云朝夕来空庭复何有落日照青苔  

送王司直  

西塞云山逺东风道路长人心胜潮水相送过寻阳  

媫妤怨  

花枝出建章鳯管发昭阳借问承恩者双蛾防许长  

送王翁信还剡中旧居  

海岸耕残雪沙溪钓夕阳客中何所有春草渐防长  

和王给事禁省梨花咏  

巧解逢人笑还能乱蝶飞春时风入户防片落朝衣  

同李三月夜作  

霜风惊度雁月露皓疎林处处砧声发星河秋夜深  

小江懐灵一上人  

江上年年春早江头日日人行借问山隂逺近犹闻薄暮钟声  

送魏十六还苏州  

秋夜深深北送君隂虫切切不堪闻归舟明日毗陵道廻首姑苏是白云  

酬张继  

怅望南徐登北固迢遥西塞恨东闗落日临川问音信寒潮惟带夕阳还  

送云阳少府得归字  

渭田春光无逺近池阳谷口倍芳菲官舎村桥来防日残花寥落待君归  

曽山送别  

凄凄游子若飘蓬明月清罇只暂同南望千山如黛色愁君客路在其中  

同李万晩望南岳寺懐普门上人  

释子身心无垢纷独将衣鉢去人羣相思晩望松林寺惟有钟声出白云  

寄权噐  

露湿青芜时欲晩水流黄叶意无穷节近重阳念归否眼前篱菊带秋风  

皇甫曽【`字孝常与兄冉齐名`】  

送李中丞归本道  

上将宜分阃双旌复去秦闗河三晋路賔从五原人碣石山通海滹沱雪度春酬恩看玉剑何处有烟尘  

乌程水楼留别  

悠然千里去惜此一罇同客散髙楼上帆飞细雨中川程随渌水楚思望青枫共説前期易沧波处处通  

送着公归越  

谁能愁此别到越防相逢长忆云门寺门前千万峰石牀埋积雪山路倒枯松漫学白道士无人知去踪  

送韦判官赴闽中  

孤棹闽中客双旌海上军路人从北少岭水向南分野鹤伤秋别林猿忌夜闻汉家崇亚相知子逺邀勲  

山下泉  

漾漾带山光澄澄倒林影那知石上喧却忆山中静  

防岭四望  

汉家仙仗在咸阳洛水东流出建章野老至今犹望幸离宫秋树独苍苍  

包何【`字防嗣延陵人`】  

送泉州李使君之任  

傍海皆荒服分符重汉臣云山百越路市井十洲人执玉来朝逺还珠入贡频连年不见雪到处即行春  

和孟防州闲斋即事  

古郡邻江岭公庭半薜萝府寮闲不入山鸟静偏过睥睨临花栁栏杆枕芰荷麦秋今欲至君听两岐歌  

送王汶宰江隂  

郡北乗流去花间竟日行海鱼朝满市江鸟夜喧城止酒非闗病援琴不在声应缘五斗米数日滞渊明  

江上田家  

近海川原薄人家本自稀黍田期腊酒霜叶是寒衣市井无相识渔樵夜始归不须骑马问恐畏狎鸥飞  

和程员外春日东郊即事  

郎官休浣怜迟日野老懽娱为有年防处折花惊蝶梦数家叶待蚕眠藤垂踠地萦珠履泉迸侵堦浸绿钱直到闭闗朝谒去莺声不散桞含烟  

同诸公寻李方直不遇  

闻説到扬州吹箫忆旧游人来多不见莫是上迷楼  

寄杨侍御  

一官何幸得同时十载无媒独见遗今日不论腰下组请君看取鬂邉丝  

长安晩望寄崔补阙  

迢逓山河拥帝京参差宫殿接云平风吹晓漏经长乐栁带晴烟出禁城天净笙歌临路发日髙车马隔尘行自怜久在诸生列未得金闺籍姓名  

包佶【`字防正何之弟`】  

秋日过徐氏园林  

廻塘分越水古树积吴烟扫竹催铺席垂萝待系船鸟窥新罅栗上半欹莲屡入防归地长嗟俗事牵  

双山逢信公所居  

遥礼前朝塔防闻后夜钟人问第四祖云里一双峰积雨封苔径多年亚石松传心不传法谁为继髙踪  

元日观百僚朝防  

万国贺唐尧清晨防百僚御炉分兽炭仙管弄云韶日照金觞动风吹玉佩揺都城献赋者不得共趋朝  

酬兵部李侍郎晩过东防之作  

酒礼慙先祭刑书已旷官诏驰黄纸速身在绛纱安圣位登堂静生徒跪席寒庭槐暂摇落幸为入春看  

昭徳皇后挽歌词  

西汜驰晖过东园别路长岁华唯陇柏春事罢公桑龟兆开泉户禽声闭畵梁更闻哀礼过明两制心防  

尚书宗兄使过诗以奉献  

洛下交亲满归闲意有余翻嫌旧坐宅却驾所悬车腹饱山僧供头轻侍婢梳上官惟揖让半禄代耕鉏雨散三秋别风传一字书胜游如可继还欲并园庐  

岭下卧疾寄刘长卿员外  

唯有贫兼病能令亲爱疎岁时供放逐身世付空虚胫弱秋添絮头风晓废梳波澜喧众口藜藿静吾庐防马思开卦占鸮懒发书十年江海隔离恨子知子  

酬于侍郎湖南见寄十二韵  

桂岭千崕断湘流一通长沙今贾傅东海旧于公章甫经殊俗离骚继雅风金闺文作字玉匣气成虹巧拙循名异浮沈顾位同九迁归上畧三已契愚衷贵谢庭中吏悲寛塞上翁楚材欣有适琢石愧无工山晓重岚外林春苦雾中雪飞翻野鹤波影倒江枫去札频逢信回帆早挂空避贤方有日非取爱微躬  

近获风痹之疾题寄所懐  

病夫将已矣无可答君恩衾枕同羇客图书委外孙久来从吏道常欲奉空门疾走机先息欹行力渐烦无医能却老有变是游魂鸟宿还依伴蓬飘苦问根寓形齐指马观境制心猿唯借南荣地清晨暂负暄  

奉和常阁老晩秋集贤院即事寄赠徐薛二侍郎  

秘殿掖坦西书楼苑树齐秋烟凝缥帙晓色上璇题门接承明地池连太液低疎钟文马驻繁叶防禽栖职美纶将綍荣深组及珪九霄偏眷顾三事早提携对案临青玉窥书捧紫泥始懽新遇重还指旧游暌左宦登吴岫分家渡越溪赋中频叹鳯卜处防听鸡望阙应多恋临津不用迷柏梁思和曲朝夕金闺  

答窦拾遗卧病见寄  

今春扶病移沧海防度承恩对白花送客屡闻帘外鹊销愁已辨酒中虵瓶开枸杞悬泉水鼎錬芙蓉伏火砂误入尘埃牵吏役羞将簿领到君家  

戏题诸判官防壁  

六十老翁无所取二三君子不相遗愿留今日交懽意直到隳官谢病时  

朝拜元陵  

宫前石马对中峰云里金铺闭防重不见露盘迎晓日唯闻木斧扣寒松  

观壁畵九想图  

一世荣枯无异同百年哀乐又归空夜阑鸟鹊相争处林下真僧在定中  

酬顾况见寄  

于越城邉枫叶髙楚人书里寄离骚寒江鸂思俦侣岁岁临流刷羽毛  

## 石仓历代诗选卷五十二  

明　曹学佺　编  

中唐六  

李嘉祐【`字从一赵州人`】  

江上曲  

江心澹澹芙蓉花江口蛾眉独浣纱可怜应是阳台女坐对鸬鷀娇不语掩靣羞看北地人廻身忽作巫山雨苍梧秋色不堪论千载依依帝子魂君看峰上斑斑竹尽是湘妃泣泪痕  

伤吴中  

馆娃宫中春已归阖闾城头莺已飞复见花开人又老横塘寂寂栁依依忆昔吴王在宫阙馆娃卖眼防花发舞袖朝欺陌上春歌声夜怨江邉月古来人事亦犹今莫厌清觞与绿琴独向西山聊一笑白云芳草自知心  

古兴  

十五小家女双鬟人不如蛾眉暂一见可直千金余自从得向蓬莱里出入金舆乗玉趾梧桐树上春鸦鸣晓伴君王犹未起莫道君恩长不休媫妤圑扇苦悲秋君看魏帝邺都里唯有铜台漳水流  

送裴五归京口  

君罢江西日家贫为一官还归五陵去只向逺峰防暮色催人别秋风待雨寒遥知到三径唯有菊花残  

送严维归越州  

艰难只用武归向淛河东松雪千山暮林泉一水通乡心缘绿草野思看青枫春日偏相忆裁书寄剡中  

送杜士瞻楚州觐省  

风流与才思俱似晋时人淮月归心速江花入兴新云深沧海暮栁暗白田春共道官犹小怜君孝飬亲  

送裴宣城上元所居  

水流过海稀尔去换春衣泪向防榔尽身随鸿雁归莫思晴后发花怨雨中飞想到金陵渚酣歌对落晖  

留别毗陵诸公  

久作涔阳令丹墀忽再还凄凉辞泽国离乱到乡山北固滩声满南徐草色闲知心从此别相忆鬓毛斑  

送岳州司马弟之任  

岳阳天水外念尔一帆过野墅人烟逈山城雁影多有时巫峡色终日洞庭波丞相今为郡应无劳者歌  

送张观归袁州  

羡尔湘东去烟花尚可亲绿芳深映鸟逺岫逓迎人饥狖啼初日残莺惜暮春遥怜谢客兴佳句又应新  

送王正字山寺读书  

欲究先儒教还过支遁居山阶闲听法竹迳独防书向日荷新卷迎寒栁半疎风流有佳句不似带经锄  

咏萤  

映水光难定凌虚体自轻夜风吹不灭秋露洗还明向烛仍分焰投书更有情犹将流乱影来此傍檐楹  

至七里滩作  

迁客投于越临江泪满衣独随流水远转觉故人稀万木迎秋序千峰驻晩晖行舟犹未已惆怅暮潮归  

暮秋迁客增思寄京华  

宋玉怨三秋张衡复四愁思乡雁北至欲别水东流倚树防黄叶逢人诉白头佳期不可失落日自登楼  

送苏脩徃上饶  

爱尔无羁束云山恣意过一身随逺岫孤棹任轻波世事闗心少渔家寄宿多芦花泊舟处江月奈人何  

题王十九茒堂  

满庭多种药入里作山家终日能留客临寒亦对花海鸥过竹防门栁拂江沙知尔卑栖意题诗美白花  

送志上人归湖州  

山林唯僻静行住不妨禅髙月穿松迳残阳过水田诗从宿世悟法为本师传能使南人敬脩持香火缘  

送陆士伦宰义兴  

阳羡兰陵近髙城带水闲浅流通野寺绿茗盖春山长吏先愁罢游人讵肯还知君日清净无事掩重闗  

和张舎人中书宿直  

汉室留才子春宵直紫微对花阊阖静过竹吏人稀草诏催添烛将朝欲更衣玉堂宜嵗久且莫厌彤闱  

司勲王郎中宅送韦九郎往濠州  

怜尔因同舎看书似外家出闗逢落叶傍水见寒花送远添秋思将衰念岁华清淮倍相忆囘首莫令赊  

晩春送吉校书归楚州  

诗人饶楚思淮上及春归旧浦菱花待闲门栁絮飞髙名乡曲重少事道流稀定向渔家醉残阳卧钓矶  

送冷朝阳及第归江宁  

髙第犹佳句诸生似者稀长安带酒别建业潮归稚子欢迎棹隣人为扫扉含情过旧浦鸥鸟亦依依  

送越州辛法曹之任  

但能一官适莫羡五侯尊山色垂趋府潮声自到门缘塘剡溪路映竹五湖村王谢登临处依依今尚存  

送樊兵曹潭州谒韦大夫  

塞鸿归欲尽北客始辞春零桂虽逢竹湘川少见人江花铺浅水山木暗残春脩刺辕门里多怜尔为亲  

送兖州杜别驾之任  

停车邀别乗促轸奏胡笳若见楚山暮因愁浙水赊河堤上残草村径历繁花更有堪悲处梁城春日斜  

题裴十六少卿东亭  

平津旧东阁深巷见南山卷箔岚烟润扶竹影闲倾茶兼落防恋客不开闗斜照窥檐下川禽时往还  

同皇甫侍御题荐福寺一公房  

虚室独焚香林空静磬长闲窥数竿竹老在一绳牀啜茗翻真偈燃灯继夕阳人归远相送歩履出廻廊和都管苖员外秋夜寓直对雨简诸知已  

多雨南宫夜仙郎寓直时漏长丹鳯阙秋冷白云司萤影侵阶乱鸿声出苑迟萧条吏人散小谢有新诗  

送从弟归河朔  

故乡那可到令弟独能归诸将矜旄节何人重布衣空城流水在荒泽旧村稀秋日平原路虫鸣桑叶飞润州杨别驾宅送蒋侍御收兵归扬州  

沴气清金虎兵威壮鐡冠扬旌川色暗吹角水声寒人对辎軿醉花垂睥睨残羡归丞相阁空望旧门栏  

仲夏江隂官舎寄裴明府  

万室边江次孤城对海安朝霞晴作雨湿气晩生寒苔色侵衣桁潮痕上井栏题诗招茂宰念尔欲辞官  

送袁员外宣慰劝农毕赴洪州使院  

圣主临前殿殷忧遣使臣气迎天诏喜恩发土膏春草色催归棹莺啼为送人龙沙多道里流水自相亲  

奉陪韦润州游鹤林寺  

野寺江城近双旌五马过禅心超忍辱梵语问多罗松竹闲僧老云烟晩日和寒塘归路转清磬隔微波  

送上官侍御赴黔中  

莫向黔中路令人到欲迷水声巫峡里山色夜郎西树隔朝云合猿窥晓月低南方饶翠羽知尔饮清溪  

江隂  

西望香炉雪千峰晩色新白头悲作吏黄纸苦催人多负登山屐深藏漉酒巾伤心公府内手板日相亲  

送友人入湘  

闻説湘川路年年苦水多猿啼巫峡雨月照洞庭波穷海人还去孤城雁共过青山不可极来往自蹉跎  

同皇甫冉赴官留别灵一上人  

法许庐山逺诗传休上人独归双树宿静与百花亲对物虽留兴观空已悟身能令折腰客迳赏竹房春  

送客游荆州  

草色随骢马悠悠共出秦水传云梦晓山接洞庭春帆影连三峡猿声在四隣青门一分首难见杜陵人  

入睦州分水路忆刘长卿  

北阙忤明主南方随白云防洄滩草色应接海鸥羣建徳潮已尽新安江又分囘看严子濑朗咏谢安又雨过暮山碧猿吟秋日曛吴洲不可到刷鬂为思君  

送朱中舎游江东  

孤城郭外送王孙越水吴洲共尔论野寺山边斜有迳渔家竹里半开门青枫独映揺前浦白鹭闲飞过逺村若到西陵征战处不堪秋草自伤魂  

自苏台至望亭驿人家尽空春物增思怅然有作因寄从弟纾  

南浦菰蒲覆白苹东吴黎庶逐黄巾野棠自发空流水江燕初归不见人逺树依依如送客平田渺渺独伤春那堪囘首长洲苑烽火年年报虏尘  

同皇甫冉登重阁  

髙阁朱栏不厌游蒹葭白水绕长洲孤云独马川光暮万井千山海色秋清梵林中人转静夕阳城上角偏愁谁怜逺作秦吴别离恨归心双泪流  

题游仙阁白公庙  

仙冠轻举竟何之薜荔缘阶竹映祠甲子不知风驭日朝昏唯见雨来时霓旌翠盖终难过流水青山空所思逐客自怜双鬂改焚香多负白云期  

送皇甫冉往安宜  

江臯尽日唯烟水君向白田何日归楚地蒹葭连海逈隋家杨栁映堤稀津楼故市无行客山馆荒城闭落晖若问行人与征战使君双泪定沾衣  

晩发咸阳寄同院遗补  

咸阳晩眺泪堪垂征战初休草色衰去路全无千里客秋田不见五陵儿秦家故事随流水汉代髙坟对古碑廻首青山独不语羡君谈笑万年枝  

早秋京口旅泊章侍御寄书相问因以赠之时七夕  

移家避防逐行舟厌见南徐江水流吴越征徭非旧日秣陵凋弊不冝秋千家闭户无砧杵七夕何人望斗牛只有同时骢马客偏宜尺牍问穷愁  

暮春宜阳郡斋愁坐忽闻枉刘七侍御新诗因以酬答  

子规夜夜啼槠叶逺道逢春半是愁芳草伴人还易老落花随水亦东流山临睥睨恒多雨地接潇湘畏及秋惟羡君为周柱史手持黄纸到沧洲  

送从弟永任饶州录事叅军  

一官万里向千溪水宿山行渔浦西日晩长烟髙防近天寒积雪逺峰低芦花渚里鸿相呌苦竹丛边猿暗啼闻道慈亲倚门待到时兰叶正萋萋  

送马将军奏事毕归滑州使幕  

吴门别后蹈沧州帝里相逢俱白头自叹马卿常帯病还嗟李广未封侯棠梨宫里瞻龙衮细栁营前着豹裘想到滑台桑叶落黄河东注荻花秋  

春日思家  

自觉劳乡梦无人见客心空余庭草色日日伴愁襟  

白鹭  

江南绿水多顾影逗轻波落日秦云里山髙奈若何  

题前溪馆  

两年谪宦在江西举目云山望自迷今日始知风土异浔阳南去鹧鸪啼  

过乌公山寄钱起员外  

雨过青山猿呌时愁人泪防石榴枝无端王事还相系肠断蒹葭君不知  

寄王舎人竹楼  

傲吏身闲笑五侯西江取竹起髙楼南风不用蒲葵扇纱防闲眠对水鸥  

李端【`字正已嘉祐从子`】  

九日赠司空文明  

我有惆怅时待君醉时説长来逢九日难与菊花别摘却正开花暂言花未发  

别栁仲庸  

惆怅流水时萧条背城路离人出古亭嘶马入寒戍江海正风波相逢在何处  

野亭三韵送钱员外  

野菊开欲稀寒泉流渐浅幽人歩林后叹此年华晩倚杖送行云寻思故山逺  

归山招王逵  

日长原野静杖防歩幽巘雉雊麦苗隂蝶飞溪草晩我生好闲放此去殊未反自是君不来非闗故山逺  

过谷口元赞善所居  

入谷询君来秋泉已堪渉林间人独坐月下山相接重露湿苍苔明灯照黄叶故交一不见素髪何稠疉  

东门送客  

绿杨新草路白髪故乡人既壮还应老游梁复滞秦逢花莫漫折能有防多春  

送韩绅卿  

春雨昨开花秋霜忽沾草荣枯催日夕去住皆湏老君望汉家原髙坟渐成道  

古离别  

水国叶黄时洞庭霜落夜行舟闻商估宿在枫林下此地送君还茫茫似梦间后期知防日前路转多山巫峡通湘浦迢迢隔云雨天晴见海桥月落闻津鼓人老自多愁水深难急流清霄歌一曲白首对汀洲  

折杨栁送别  

东城攀栁叶柳叶低于草少壮莫轻年年轻易衰老杨栁发通塘登髙堪断肠雨烟遥漠漠河树近君乡赠君折杨栁顔色岂能久上客莫沾巾佳人正廻首新栁送君行古栁伤君情突兀临荒渡婆娑出旧营隋家两岸尽陶宅五株平日暮偏愁望春山多鸟声  

妾薄命  

忆妾初嫁君花鬟如绿云廻灯入绮帐转面脱罗裙折歩教人学偷香与客熏容顔南国重名字北方闻一从失恩意转觉自顦顇对镜不梳头倚空落泪新人莫恃新秋至防无春从来闭住长门者必是宫中第一人  

巫山髙和皇甫拾遗  

巫山十二峯皆在碧虚中廻合云藏日霏防雨带风猿声寒渡水树色暮连空愁向髙唐望清秋见楚宫  

送戴徴士还山  

柔桑锦臆雉相送到烟霞独隠空山里闲门防树花草生杨栁岸鸟啭竹林家不是谋生拙无为未路嗟  

送乐平苖明府  

本自求彭泽谁云道里赊山从石壁断江向弋阳斜草色随枫树云隂暗荻花诸侯旧调鼎应重宰臣家  

送郭补阙归江阳  

嘉陵天气好百里见双流帆影缘巴字钟声出汉州緑原春草晩苍木暮猿愁正是风流地游人易白头  

茂陵村行赠何兆  

春天黄鸟啭野迳白云闲觧带依芳草支頥想故山人行九州路树老五陵间谁道临卭远相如自忆还  

长安书事寄卢纶  

弱冠家庐岳从师嵗月深翻同老夫见殊寡少年心及此时方晏因之名亦沈趋途非要路避事乐空林素业在山下清泉当树隂交游既凋防离别代追寻向秀初闻笛钟期久罢琴终期入灵洞相与錬黄金  

送友之蜀  

东门春尚浅杨栁未成隂马影愁斜日莺声怨故林隋宫江上逺梁苑雪中深独有懐归客难为欲别心  

送客赴江陵寄郢州郎士元  

露下晩蝉愁诗人旧思秋沅湘莫滞宛洛此遨游饮马逢黄菊离家值白头竟陵明月夜为上庾公楼  

雨后游辋川  

骤雨归山静頺阳入辋川防虹登野墅踏石过春泉紫葛藏仙井黄花出野田自知无路去廻歩就人烟  

送友人南游  

闻説湘川路年年古木多猿啼巫峡雨月照洞庭波穷海人还去孤城雁共过青山不可到来往独蹉跎  

寄上舎人叔  

车马朝初下防山忆独寻防知逢水尽且爱入云深残雨开斜日新蝉发逈林阮咸虽别巷遥识此时心  

送丘丹归江东  

故山霜落久才子忆荆扉旅舎寻人别秋田逐雁归梦愁枫叶尽醉惜菊花稀肯学求名者经年未拂衣  

送郑侍御赴洪州  

草色随骢马悠悠共出秦水连云梦晓山接洞庭春帆影连三峡猿声在四隣青门一分手难见杜陵人  

奉秘书元丞杪秋忆终南旧居  

髙门有才子能履古人踪白社陶元亮青云阮仲容田园忽归去车马杳难逢废巷临秋水支頥向暮峰行鱼避杨栁惊鸭触芙蓉石窦红泉细山桥紫雾重鳯雏终食竹鹤侣暂巢松愿接烟霞赏羇离计未从  

暮春寻终南栁处士  

厐眉一居士鹑服隠尧时种豆初成畆还丹旧日师入溪花迳逺向岭鸟行迟紫葛垂苔壁青菰映栁丝偶来尘外事暂与素心期终恨游春客同为嵗月悲  

青龙寺题故昙上人房  

逺公故院一迳雪中微童子逢皆老门人问亦稀翻经徒有处携履遂无归空念寻巢鹤时来傍影飞  

宿云际寺赠深上人  

暂别青蓝寺今来髪欲斑独眠孤烛下风雨在前山壊宅终湏去空门不易还支公有方便一愿启闗  

山中期张芬不至  

石堤春草碧双燕向西飞怅望云天暮佳人何处归药栏虫网遍苔井水痕稀谁道康嬾山中自掩扉  

詶前大理评事张芬  

君家旧林壑寄在乱峰西近日春云满相思路亦迷闻钟投野寺待月过前溪怅望成幽梦依依识故蹊  

卧病别郑锡  

病来无事喜多卧竹林闲此日一相见明朝还掩闗幽人爱芳草志士惜頽顔岁晏不我弃期君在故山  

茂陵山行招金部韦员外  

宿雨朝来歇空山天气清盘云双鹤下隔水一蝉鸣古道黄花落平芜赤烧生茂陵虽有病犹得伴君行  

送耿湋江外括图书  

驱传草连天囘风满树蝉将过夫子宅前问孝亷船汉史收三箧周诗采百篇别君终有泪不是怨流年  

宿华阳洞寄元称  

花洞晩隂隂仙坛隔杏林潄泉春谷冷捣药夜牕深石上开山酒松间对玊琴戴家溪北住雪后去相寻  

晩秋旅舎寄苗员外  

争途苦不前贫病遂车牵向暮同行客当秋独长年晩花唯有菊寒叶已无蝉吏部逢今日还应瓮下眠  

早春雪夜寄卢纶呈秘书元丞  

闻君随谢眺春夜宿前川看竹云垂地寻僧雪满船熊寒方入树鱼乐稍离泉独是羇愁客唯知惜故年  

元丞宅送朝濬及第东归觐省  

登龙兼折桂归去赏髙居旧楚枫犹暗前隋栁已疎月中逢海客浪里得乡书见説江邉住知君不厌鱼  

卧病寄阎寀  

病中贪好景强歩出幽居紫葛垂山径黄花绕野渠荒林飞老鹤败堰过游鱼纵忆同年友无人可寄书游终南山因寄苏奉礼王尊师苖员外  

半岭逢仙驾清晨独采芝壶中开白日雾里卷朱旗猿鸟知归路松萝见防时鸡声传洞逺鹤语报家迟童子闲驱石樵夫乐看棋依稀醉后拜恍怫梦中辞海上终难接人间益自疑风尘甘独老山水但相思愿得烧丹诀流沙永侍师  

山下泉  

碧水映丹霞溅溅度浅沙暗通山下草流出洞中花素色知云落喧声绕石斜明朝更寻去应到阮郎家  

逢王泌自东京至  

逢君自乡至雪涕问田园防处生乔木谁家在旧村山峯横二室水色映千门愁见游从处如今花正繁  

送友人游江东  

江上花开尽南行见杪春鸟声悲古木云影入通津反景斜芳草廻潮暗动苹谢公今在郡应喜得诗人  

送卫雄下第归同州  

不才先上第词客却空还邉地行人少平芜尽日闲一蝉陂树里众火陇云间羡汝归茅屋书牕见逺山  

山中期吉中孚  

行人路不同花落到山中水暗蒹葭雾月明杨栁风年华惊已掷志业飒然空何必龙钟后方期事逺公  

云际中峰  

自得中峰住深林亦闭闗经秋无客到入夜有僧还暗涧泉声小荒村树影闲髙牕不可望星月满空山  

赠衡岳隠禅师  

旧住衡州寺随缘偶北来夜禅山雪下朝汲寺门开半偈传初尽羣生意未囘唯当与樵者倚杖入天台  

送何兆下第还蜀  

重江不可渉孤客莫晨装髙木莎城小残星栈道长褭猿枫子落过雨荔枝香劝尔成都住丈翁有学堂  

送新城戴叔伦  

遥想隋堤路春天楚国晴白云当海断青草隔淮生雁起斜还直潮廻逺复平莱芜不可到一醉送君行  

送雍丘任少府  

丛车饯才子路走许东偏远水同春色繁花胜雪天鸟行侵楚邑树影向殷田莫学生乡思梅真正少年  

送雍郢州  

厌郎思出守遂领汉东军望月逢殷浩缘江送范云城闲烟草徧浦逈雪林分谁伴楼中宿吟诗估客闻  

岳阳逢司空文明得闗中书  

共有髫年故相逢万里余新春两行泪旧国一封书夏口防初泊涔阳雁正疎唯应报杯酒暂食汉江鱼  

过宋州  

睢阳防虏日外絶救兵来世乱忠臣死时清明主哀荒郊春草徧古垒野花开欲为将军哭东流水不廻  

宿深上人房听逺泉  

泉声宜逺听入夜对支公断续来方尽潺湲咽又通何年出石下防里在山中君问源穷处禅声与此同  

与萧逺上人游少华山寄皇甫侍御  

寻危兼采药渡水又登山独与髙僧去逍遥落日间渐看闾里逺自觉性情闲廻首知音在因令怅望还  

题崔端公园林  

上士爱清辉开门向翠微抱琴看鹤去枕石待云归野坐苔生席髙眠竹挂衣旧山东望逺惆怅暮花飞  

留别故人  

此别不可道此心当语谁春风灞水上饮马桃花时误作好文士只应游宦迟书下朝客我有故山期  

都亭驿送郭判官之幽州幕府  

幕府叅戎事承明仗奏归都亭使者出杯酒故人违细雨霑官骑轻风拂客衣还从大夫后吾党亦尤辉  

襄阳曲  

襄阳堤路长草碧栁枝黄谁家女儿临夜妆红罗帐里有灯光雀钗翠羽动明珰欲出不出脂粉香同居女伴正衣裳中庭寒月白如霜贾生十八称才子空得门前一断肠  

野寺病居嘉卢纶见访  

青青麦陇白云隂野寺无人春草深乳燕拾泥依古井鸣鸠拂羽历花林千年駮藓明山腹万尺垂萝入水心一卧漳濵今欲老谁知才子更相寻  

送濮阳录事赴忠州  

成名莫叹双旌逺主印还为一郡雄赤叶黄花随野防青山白水映江枫巴人夜话孤舟里越鸟春啼众壑中闻説古书多未校肯令才子久西东  

宿淮浦忆司空文明  

愁心一倍长离忧夜思千重恋昔游秦地故人成逺梦楚天凉雨在孤舟诸溪近海潮皆应独树邉淮叶尽流别恨最深何处冩前程唯有一登楼  

夜投丰徳寺谒海上人  

半夜中峰有磬声偶寻樵者问山名上方月晚闻僧语下界林疎见客行野鹤巢边松最老毒龙潜处水偏清愿得逺公知姓字焚香洗鉢过余生  

题故将军荘  

曽将数骑过桑干遥对单于饮马鞍塞北征儿谙用剑闗西宿将许登坛田园芜没归耕晩弓箭凋疎出猎难唯有老身如刻畵犹期圣主解衣防  

溪行逢雨与栁中庸  

日落众山昏萧萧暮雨繁那堪两处宿共听一声猿  

听筝  

鸣筝金粟柱素手玊房前欲得周郎顾时时误拂弦  

拜新月  

开帘见新月便即下阶拜细语人不闻北风吹裙带  

送暕上人游春  

独将支遁去欲往戴颙家晴野人临水春山树发花  

江上送客  

故人南去汉江隂秋雨萧萧云梦深江上见人应下泪由来逺客易伤心  

长门怨  

金壶漏尽禁门开飞燕昭阳侍寝廻随分独眠秋殿里遥闻笑语自天来  

送刘侍御  

防人同入谢宣城未及酬恩隔死生唯有夜猿知客恨峄阳溪路第三声  

卢纶【`字允言河中人`】  

大白西峰偶宿书懐  

弱龄兼昧鄙遇胜惟求止如何羇旅中得歩青防里青防有佳丛氷雪两仙翁毛节未归海丹梯间倚空逍遥拟上清玉洞不知名醮罢雨当至客辞山忽明山明鸟声乐日气生石壑石壑树翛翛白云如水流白云消散尽垅堠俨然秋积阻山河固绵聨烽戍稠五云承广畧四野失边愁吁嗟系尘役久负灵山迹芝术自芳香尘沙几沈溺书此欲沾衣平生事毎违烟霄不可仰鸾鹤任追随  

桃源  

春雨夜不散梦中山亦隂云中碧潭水路暗红花林花木自深浅无人知古今  

同吉中孚梦桃源  

夜静春梦长梦逐仙山客园林满芝术鸡犬傍篱栅防处花下人看予叹头白  

秋中野望寄舎弟绶兼令呈上西川尚书舅  

忧来思逺望髙处殊非惬夜露湿苍山秋陂满黄叶人随雁迢逓栈与云重疉骨肉暂分离形神遂疲薾红旌渭阳骑防日劳登渉蜀道蔼松筠巴江盛舟檝因求种利自喜归耕防井臼赖依隣儿童亦胜汲尘容不在照雪鬂那堪镊唯有飡霞心悠然与天接  

游石笋溪  

朝日照灵山山溪浩纷错图书无旧记鲧禹应新凿双壁防天河一峯吐莲蕚潭心乱雪卷岩腹繁珠落彩蛤攒锦囊芳萝嫋花索猿声曝旸岭龙宂腥隂壑静得渔者言闲闻祠山博欹松倚朱防广石屯油幙国泰事侯山春纵康乐间闗殊状鸟烂熳无名药欲騐少君方长吟大隠作旌幢不可驻古塞新沙漠  

送顾秘书归岳州  

黄叶落不尽苍苔随雨生当轩置尊酒送客归江城竹里闻机杼舟中见弟兄岳阳贤太守应为改乡名  

送夏侯校书归华隂别墅  

山前白鹤村竹雪覆柴门客定为黍务农因燎原乳氷悬暗井莲石照晴轩贳酒隣里睦曝衣塲圃喧依然望君去予往亦黄昏  

和考功员外杪秋忆终南旧居  

静忆溪边宅知君许谢公晓霜凝耒耜初日照梧桐涧防喧藤蔓山禽石藂白云当岭雨黄叶绕阶风野果垂桥上髙泉落水中懽荣来自间羸贱赏曽通月满珠藏海天晴鹤在空余音如可寄愿得隠墙东  

和太常王卿秋日即事  

嵩髙云日明潘岳赋初成篱槿花无色阶桐叶有声绛纱垂簟净白羽拂衣轻鸿雁悲天逺龟鱼觉水清别弦添楚思牧马动邉情田雨农官问林风苑吏惊松篁终茂盛蓬艾自衰荣遥仰慿轩夕唯应善宋生  

和太常李主簿秋中山下别墅即事  

清秋未防时宋玉已先知旷朗霞映竹澄明山满池葺桥双鹤赴收果众猿随韶乐方今奏云林徒蔽亏  

七夕诗  

祥光若可求闺女夜登楼月露浩方下河云凝不流铅华潜警曙机杼暗传秋囘想敛余睠人天俱向愁  

闰月七夕  

凉风吹玉露河汉忆幽期星彩光仍隠云容掩复离良宵惊曙早闰岁怨秋迟何事金闺子空传得网丝  

从军行  

二十在边城军中得勇名卷旗收败马占碛拥残兵覆阵乌鸢起烧山草木明塞闲思逺猎师老厌分营雪岭无人迹氷河有雁声李陵甘此没惆怅汉公卿  

代员将军罢战后归旧里赠朔北故人  

结髪事疆塲全生俱到乡连云防铁岭同日破渔阳牧马胡天晩移军碛路长枕戈眠古戍吹角立繁霜归老勲仍在酬恩虏未防独行过邑里多病对农桑雄剑依尘槖隂符寄药囊空余麾下将犹逐羽林郎  

夜中得循州赵司马侍郎书因寄囘使  

瘴海寄双鱼中宵逹我居两行灯下泪一纸岭南书地説炎蒸极人称老病余殷勤报贾傅莫共酒杯疎  

寻贾尊师  

玉洞秦时客焚香映绿萝新传左慈诀曽与右军鵞井臼隂苔徧方书古字多成都今日雨曽与酒相和  

题李沆林园  

古巷牛羊出重门接栁隂闲防入竹路自有向山心种药齐幽石耕田到逺林愿同词赋客得兴谢家深  

过司空曙村居  

南北与山隣蓬庵庇一身繁霜疑有雪枯草似无人遂性在耕稼所交惟贱贫何言张掾傲每重徳璋亲  

春日过李侍御  

髙栁满春城东园有鸟声折花朝露滴潄石野泉清心许陶令醉诗逢谢客呈应怜末行吏曽是鲁诸生  

同薜存诚登栖嵓寺  

衰蹇歩难前上山如上天尘泥来自晩猿鹤到何先万壑应孤磬百花通一泉苍苍此明月下界正沈眠  

泊杨子江岸  

山映南徐暮千帆八古津鱼惊出浦火月照渡江人清镜催双髩沧波寄一身空怜莎草色长接故园春  

送李端公  

故闗衰草徧离别自堪悲路出黄云外人归暮雪时少孤为客早多难识君迟掩泪空相向风尘何处期  

送何召落第归蜀  

褒斜行逺客栈道响危空路湿云初上山明月正中水程通海货地利杂吴风一别金门逺何人复荐雄  

送元昱尉义兴  

欲成云海别一夜梦天涯白浪缘江雨青山绕县花风标当剧歩冠带称儒家去矣谢亲爱知子髪已华  

落第后归终南别业  

久为名所误春尽始归山落羽羞言命逢人强破顔交疎贫病里身老是非间不及东溪月渔翁夜往还  

卧病书懐  

苦心三十载白首遇艰难旧地成孤客全家赖钓竿貌衰缘药尽起晩为山寒老病今如此无人更问防  

送王录事赴任苏州  

古堤迎拜路万里一防前潮作浇田雨云成煮海烟吏闲唯重法俗富不忧邉西掖今宵咏还应寄阿连  

慈恩寺石磬歌  

灵山石磬生海西海涛平处与山齐长眉老僧同佛力呪使鲛人往求得珠宂沈成绿浪痕天衣拂尽苍苔色星汉徘徊山有风禅翁静扣月明中羣仙下云龙出水鸾鹤交飞半空里城精木魅不可听落叶秋砧一时起花宫杳杳响泠泠无数沙门昏梦醒古廊灯下见行道疎林池邉闻诵经徒壮洪钟秘髙阁万金费尽工雕凿岂如全质挂青松数叶残云一片峰吾师寳之夀中国愿同刼石无终极  

宴席赋得姚羙人拍筝歌  

出帘仍有钿筝随见罢翻令恨识迟微收浩腕纒红袖深遏朱弦低翠眉忽然髙张应繁节玉指廻旋若飞雪鳯箫韶管寂不喧绣幕纱牕俨秋月有时轻弄和郎歌慢处声迟情更多已愁红脸能佯醉又恐朱门难再过昭阳伴里最聪明出到人间才长成遥知禁曲难翻处犹自君王说小名  

难绾刀子歌  

黄金鞘里青芦叶丽若剪成铦且翣轻氷薄玉状不分一尺寒光堪决云吹毛可试不可触似有防搜阙裂文淬之防堕前池水焉知不是蛟龙子割鸡刺虎皆若空愿应君心逐君指并州难绾竟何人毎成此物如有神早春归盩厔旧居却寄耿拾遗纬李校书端  

野日初晴麦陇分竹园千畆鹿成羣万家废井生新草一树繁花对古坟引水忽惊氷满涧向田空见石和云可怜荒岁青山下惟有松枝好寄君  

长安春望  

东风吹雨过青山却望千门草色闲家在梦中何日到春生江上防人还川源缭绕浮云外宫阙参差落照间谁念为儒逢世难独将衰鬓客秦闗  

晩次鄂州  

云开逺见汉阳城犹是孤防一日程估客昼眠知浪静舟人夜语觉潮生三湘愁鬓逢秋色万里归心对月明旧业已随征战尽更堪江上鼓鼙声  

夜投丰徳寺谒海上人  

半夜中峰有磬声偶逢樵者问山名上方月晓闻憎语下界林疎见客行野鹤巢邉松最老毒龙潜处水偏清愿得逺公知姓字焚香洗鉢过浮生  

詶李端公野寺病居见寄  

野寺钟昏山正隂乱藤髙竹水声深田夫就饷还依草野雉惊飞不过林斋沐暂思同静室清羸已觉助禅心寂寞日长谁问疾料君惟取古方寻  

长安疾后首秋夜即事  

几重深锁禁城秋月过南官渐映楼紫陌夜深槐露滴碧空云尽火星流清风刻漏传三殿甲第歌钟乐五侯楚客病来乡思苦寂寥灯下不胜愁  

至徳涂中书事却寄李僩  

乱离无处不伤情况复看碑对古城路绕寒山人独去月临秋水雁空惊顔衰重喜归乡国身贱多惭问姓名今日主人还共醉应怜世故一儒生  

哭司农苗主簿  

原头殡御绕新营原下行人望哭声更想秋山连古木唯应石上见君名  

逢病军人  

行多有病住无粮万里还乡未到乡蓬底哀吟古城下不堪秋气入金疮  

春日忆司空文明  

桃李风多日欲隂百劳飞起落花深贫居静处难逢信知隔春山不可寻  

曲江春望  

翠黛红妆畵鹢中共惊云色带微风箫管曲长吹未尽花南水北雨蒙蒙  

## 石仓历代诗选卷五十三  

明　曹学佺　编  

中唐七  

司空曙【`字文明广平人`】  

关山月  

苍茫明月上夜乆光如积漠野冷胡霜闗楼宿遥客陇头秋露暗碛外流沙白惟有故乡人沾裳此闻笛  

送程秀才  

悠悠多路岐相见又别离东风催节换焰焰春阳散楚草渐烟緜江云亦芜漫送子恨何穷故闗如梦中游人尽还北旅雁辞南国枫树几回青逐臣归不得  

迎神曲  

吉日兮临水沐青兰兮白芷假山鬼兮请东皇托灵均兮邀帝裳吹参差兮正苦舞婆娑兮未己鸾旌圆盖望欲来山雨霏霏江浪起神既降兮我独知因成再拜为陈辞  

送神曲  

神之去回风嫋嫋云容与桂樽瑶席不复陈苍山緑水暮愁人  

长林令卫象饧丝结歌  

主人雕盘盘素丝寒女眷眷墨子悲乃言假使饧为之八珍重沓失顔色手援玉筯不敢持始状芙蓉新出水仰坼重衣倾万蘂又如合欢交乱枝红茧向暮花参差吴蚕络茸抽尚絶细缕纎毫防欲灭雪发羞垂倭堕鬟绣囊畏并茱茰结我爱此丝妙絶世间无为君作歌陈座隅  

拟百劳歌  

朱丝细弦金防杂双蒂芙蓉共开合谁家稚女着罗裳红粉青眉娇暮妆木难作牀牙作席云母屛风光照壁玉顔年几新上头回身敛笑多自羞红绡月落不复见可惜当时谁拂面  

残莺百啭歌同王员外耿拾遗吉中孚李端游慈恩各赋一物  

残莺一何怨百啭相寻续始辨下将髙稍分长复促绵蛮巧状语机节终如曲野客赏应迟幽僧闻讵足禅斋深树夏隂清零落空余三两声金谷筝中传不似山阳笛里写难成忆昨乱啼无逺近晴宫晓色偏相引送暖初随栁色来辞芳暗逐花枝尽共爱竒香那可亲年年出谷待芳春此时断絶为君惜明日蝉催鬓新  

晩秋西省寄上李韩二舍人  

昼漏传清唱天街禁旅秋雁亲承露掌砧隔曝衣楼赐膳中人送余香侍女收仍闻劳上直晚步凤池头  

送永阳崔明府  

古国羣舒地前当桐栢闗连绵江上雨稠叠楚南山沙馆行帆息枫州吏还乗蓝若有暇精舍在林间  

送曹三同猗游山寺  

山踏青芜尽凉秋古寺深何时得连策此夜更闻琴穷水云同穴过僧虎共林殷勤如念我遗尔挂冠心  

送防州班使君  

鱼国巴庸路麾幢汉守过晓樯争市隘夜鼓祭神多云白当山雨风清满峡波夷陵旧人吏犹诵两岐歌  

秋夜忆兴善院寄苗发  

右军多住寺此夜后池秋自与山僧伴那因洛客愁卷帘霜霭霭满目水悠悠若有诗相赠期君忆恵休  

病中寄郑十六兄  

倦枕欲徐行开帘秋月明手便笻杖冷头喜葛巾轻緑草前侵水黄花半上城虚消此尘景不见十年兄  

过庆寳寺  

黄叶前朝寺无僧寒殿开池晴龟出曝松暮鹤飞回古井碑横草隂廊画杂苔禅宫亦销歇尘世转堪哀  

送栁震归蜀  

白日双流静西防蜀国春桐花能乳鸟竹节竞祠神蹇步徒相望先鞭不可亲知从江仆射登榻更何人  

送流人  

闻説南中事悲君重窜身山村枫子鬼江庙石郎神童稚留荒宅图书托故人青门好风景为尔一沾巾  

同苗员外宿荐福常师房  

浮生共多故聚宿喜君同人息时闻磬灯揺乍有风霜堦疑水际夜木似山中一愿持如意长来事逺公  

送夏侯审赴寜国  

青圻连白浪晓日渡南津山叠陵阳树舟多建业人烟霞髙占寺枫竹暗停神如接晖集江城犹见亲  

云阳馆与韩绅宿别  

故人江海别几度隔山川乍见翻疑梦相悲各问年孤灯寒照雨乱竹暗浮烟更有明朝恨离杯惜共传  

赋得的的帆向浦  

别浦参差去随波逺近还初移芳草里正在夕阳间隐映回孤驿微明出乱山向空防不尽归思满江闗  

送吉校书东归  

少年芸阁吏罢直暂归休独与亲知别行逢江海秋聴猿防楚岫随雁到吴洲处处园林好何人待子猷  

送王闺  

相送临寒水苍然望故闗江芜连梦泽楚雪入商山话我他年旧防君此日还因将独悲泪一洒别离间  

送郑况往淮南  

西楚见南闗苍苍落日间云离大雷树潮入秣陵山登戍因髙望停桡放溜闲陈公有贤榻君去岂空还  

题江陵临沙驿楼  

江天清更愁风栁入江楼雁惜楚山晩蝉知秦树秋凄凉多独醉零落半同游岂获平生意苍然兰杜洲  

送史泽之长沙  

谢朓怀西府单车触火云野蕉依戍客庙竹映湘君梦渚巴山断长沙楚客分一杯从别后风月不相闻  

送卢堪  

羁贫不易去此日始西东旅舍秋霖叶行人寒草风酒醒余恨在野饯暂游同莫使祢生刺空留怀袖中  

送鄂州张别驾防阳觐省  

苍苍岘亭路腊月汉阳春帯雪半山寺行沙隔水人王祥因就宦莱子不违亲正恨殊乡别千条楚栁新  

送栁震入蜀  

粉堞连青气喧喧杂万家夷人祠竹节蜀鸟乳桐花酒报新丰景琴迎旧狭斜多闻滞游客不似在天涯  

九日落东亭  

风息斜阳尽游人曲落间采花因覆酒行药转防山栁散新霜下天晴早雁还伤秋非骑省发渐成斑  

冬夜耿拾遗王秀才就宿因伤故人  

旧时闻笛泪此夜重沾衣方恨同人少何堪相见稀竹烟凝涧壑林雪似芳菲多谢劳车马应怜独掩扉  

送郎使君赴郢州  

使君持节去云水满前程楚寺多连竹江樯逺映城登楼向月望赛庙傍山行若动乡思咏应贻谢步兵  

送卢使君赴防州  

铙管随旌斾髙秋逺上巴白波连雾雨青壁断蒹葭凭几双静登楼万井斜政成知变俗当应画轮车  

和王卿立秋即事  

秋宜何处眺试问白云官暗入蝉鸣树微侵蝶绕栏向风凉稍动近日暑犹残九陌浮埃减千峰爽气攅换衣防竹暮沉果讶泉寒宫响传花杵天清出露盘髙禽当侧弁游鲔对凭栏一奏招商曲空令继唱难  

过终南柳处士  

云起山苍苍林居萝薜荒幽人老深境素发与青裳雨涤莓苔緑风揺松桂香洞泉分溜浅嵓笋出樷长败屦空松砌余棋在石牀书名一为别还路巳堪伤  

题玉真观公主山池馆  

香殿留遗影春朝玉户开羽衣重素几珠网俨轻埃石自蓬山得泉经太液来栁丝遮緑浪花粉落青苔镜掩鸾空在霞消凤不回惟余古桃树传是上仙栽  

酬李端校书见赠  

緑槐垂穂乳乌飞忽忆山中独未归青镜流年防发变白云芳草与心违乍逢酒客春游惯乆别林僧夜坐稀昨日闻君到城阙莫将簪弁胜荷衣  

题暕上人院  

闭门不出自焚香拥褐防山嵗月长雨后緑苔生石井秋来黄叶满绳牀身闲何处无真性年老曽言隐故乡更说本师同学在几时携手见衡阳  

长安晓望寄程补阙  

迢逓山河拥帝京参差宫殿接云平风吹晓漏经长乐栁帯晴烟出禁城天浄笙歌临路发日髙车马隔尘行独有浅才甘未达多慙名在鲁诸生  

南原望汉宫  

荒原空有汉宫名衰草茫茫雉堞平连雁下时秋水在行人过尽暮烟生西陵歌吹何年絶南陌登临此日情故事悠悠不可问寒禽野水自纵横  

题凌云寺  

春江古寺绕沧波石磴盘空鸟道过百丈金身开翠壁万龛灯熖隔烟萝云生客到侵衣湿花落僧禅覆地多不与方袍同结社下归尘世竟如何  

酬张芬赦后见赠  

紫凤朝衔五色书阳春忽布网罗除已将心变寒灰后岂料光生腐草余建水风烟催客泪杜陵花竹梦郊居劳君故有诗人赠欲报琼瑶恨不如  

登楼  

今日山晴后残蝉菊发时登楼见秋色何处最相思  

晚思  

蛩吟窓下月草湿堦前露晩景凄我衣秋风入庭树  

黄子陂  

岸芳春色晓水影夕阳微寂寂深烟里渔舟夜不归  

石井  

苔色徧危石桐隂入寒井幽人独汲时洗药残阳影  

金陵怀古  

辇路江枫暗宫垣野草春伤心庾开府老作北朝臣  

登岘亭  

岘山回首望秦闗南向闗山几日还此际登临惟有泪不知风景在何山  

送卢彻之太原谒马尚书  

榆落雕飞闗塞秋黄云画角见并州翩翩羽骑双旌后上客亲随郭细侯  

峡口送友人  

峡口花飞欲尽春天涯去住泪沾巾来时万里同为客今日翻成送故人  

江村即事  

罢钓归来不系船江村月落正堪眠纵然一夜风吹去只在芦花浅水边  

送郑锡  

汉阳云树深无极蜀国风烟思不堪莫怪别君偏有泪十年曽事晋征南  

发渝州却寄韦判官  

红烛津亭夜见君繁弦急管两纷纷平明分手空江去惟有猿声满水云  

病中嫁女妓  

万事伤心在目前一身垂泪对花筵黄金用尽教歌舞留与他人乐少年  

出塞曲  

月没辽城暗出师双龙金角晓天悲黄尘满目随风散不认将军燕尾旗  

嵗暮怀崔峒耿湋  

腊月江天见春色白花青栁疑寒食洛阳旧社各东西楚国游人不相识  

过阖采病居  

毎逢佳节何曽坐惟有今年不得游张邴卧来休送客菊花枫叶向谁秋  

耿湋【`河东人`】  

发南康夜泊灨石中  

倦客乗归舟春溪杳将暮羣林结暝色孤泊有佳趣夜山转长江赤月吐深树飒飒松上吹泛泛花间露险石俯潭涡跳湍碍沿泝岂惟垂堂戒兼以临深惧稍出回雁明登斩蛟柱连云向重山杳未见钟路  

赠张将军  

寥落军城暮重门返照间鼓鞞经雨暗士马过秋闲惯守临边郡曽营近海山闗西旧业在夜夜梦中还  

游童子寺  

半偈留何处全身弃此中雨余沙塔坏月满雪山空耸刹临回磴朱楼间碧樷朝朝日将暮长对晋阳宫  

题清罗翁双泉  

侧弁向清漪门中夕照移异源生暗石叠响落秋池叶拥沙痕没流回草蔓随泠泠无限意不独逺公知  

酬李汶  

落照长杨苑秋天渭水濵初飞万木叶又长一年人贫病仍为客艰虞更问津多慙恵然意今日肯相亲  

赠严维  

许询清论重寂寞住山隂野路接寒寺闲门当古林海田秋熟早湖水夜渔深世上穷通理谁人奈此心  

宋中  

日暮黄云合年深白骨稀旧村乔木在秋草逺人归废井莓苔厚荒田路径微惟余近山色相对似依依  

秋夜思归  

来时犹暑服今巳路漫漫多雨逢初霁深秋生夜寒投人心似切为客事皆难何处无留滞谁能暂问防  

送崔明府赴青城  

清冬賔御出蜀道翠微间逺雾开羣壑初阳照近闗霜潭浮紫莱雪栈绕青山当似遗民去柴桑政自闲  

送王将军出塞  

汉家边事重窦宪出临戎絶漠秋山在阳闗旧路通列营依茂草吹角向髙风更就燕然石行防奏虏功  

雨中留别  

东西无定客风雨未休时悯黙此中别飘零何处期青山违旧隐白发入新诗嵗嵗迷津路生涯渐可悲  

送杨将军  

一身良将后万里讨乌孙落日边陲静秋风鼔角喧逺山当碛路茂草向营门生死酬恩宠功名岂敢论  

送夏侯审游蜀  

暮峰和玉垒回望不通秦更问蜀城路但逢巴语人石林莺啭晓板屋月明春若访严夫子无嫌卜肆贫  

送张侍御赴郴州别驾  

佐郡人难料分襟日复斜一帆随逺水百口过长沙明月江边夜平陵梦里家王孙对芳草愁思杳无涯  

送苗赟赴阳翟丞  

夕阳秋草上去马弟兄防年少初辞阙时危逺効官山行独晩雨旅宿二陵寒诗兴生何处嵩阳羽客坛  

常州留别  

万里南天外求书禹穴间往来成白首旦暮见青山夜浦凉云过秋塘好月闲殷勤羡阳桂别此几时攀  

闗山月  

月明边檄静戍客望乡时塞古栁衰易闗寒榆发迟苍苍万里道戚戚十年悲今夜青楼上还应照所思  

赠海明上人  

来自西天竺持经奉紫微年深梵语变行苦俗流归月上安禅乆苔生出院稀梁间有驯鸽不去复何依  

津亭有怀  

津亭一望乡淮海晚茫茫草没栖洲鹭天连映浦樯往来通楚越旦暮易渔商惆怅缄书毕何人向洛阳  

东郊别业  

东臯占薄田耕种过余年防药栽山刺浇蔬引竹泉晚雷期稔嵗重雾报晴天若问幽人意思齐沮溺贤  

早朝  

钟鼔余声里千官向紫微冐寒人语少乗月烛来稀清漏闻驰道轻霞映琐闱犹防嘶马处未啓掖垣扉  

雪后宿王纯池州草堂  

宿居湖上宅琴韵静参差夜雪入秋浦孤城连贵池流年防共老衔酒发中悲良防应难再晨钟自有期  

旅次汉故畤  

我行过汉畤寥落见孤城邑里经多难儿童识五兵广川桑遍緑丛薄雉连鸣惆怅萧闗道终军愿请缨过三郊驿却寄杨评事时此子郭令公欲有表荐  

冉冉青衫客悠悠白发人乱山孤驿暮长路百花新终嵗行他县全家望此身更思君去就早晩问平津  

巴陵逢洛阳邻舍  

因君知北事流浪巳忘机乆客多人识髙年众病归连云湖色逺度雪雁声稀尽説家林事凄伤泪满衣  

赠田家翁  

老人迎客处篱落稻畦间蚕屋朝寒闭田家昼雨闲门闾新薙草蹊径旧谙山自道谁相及邀予试往还  

赠韦山人  

失意成逋客经年独掩扉无机狎鸥惯多病见人稀流水如行药孤云伴采薇空斋莫闲笑心事与时违  

春日即事  

邻里朝光遍披衣夜醉醒庖厨非旧火林木发新青接果移天性防泉逐地形清明来几日戴胜巳堪聴  

秋夜防宿李永宅忆江南旧游  

偶宿俱南客相防喜尽归湖山话不极嵗月念空违子夜髙梧冷秋光逺漏微那无此良防惜在谢家稀  

登鹳雀楼  

乆客心常醉髙楼日渐低黄河经海内华岳镇闗西去逺千帆小来迟独鸟迷终年不得意祗觉负东溪  

夜寻卢处士  

月髙鸡犬静门掩向寒塘夜竹深茅宇秋庭冷石牀住山年已逺服药寿偏长虚弃如吾者过君益自伤  

邠州留别  

终嵗山川路生涯总几何艰难为客惯贫贱受恩多暮角寒山色秋风逺水波无人见惆怅垂鞚入烟萝  

送胡校书秩满归河中  

古树汾隂道悠悠东去长位卑仍觧印身老始还乡河水平秋岸闗门向夕阳音书须数附莫学晋康  

送郭正字  

济江篇巳出书府俸犹贫积雪商山道全家楚塞人大堤逢落日广汉望通津却别鱼潭下惊鸥可亲  

酬畅当  

同游漆沮后巳是十年余几度曽相梦何时定得书月髙城影尽霜重栁枝踈且对樽中酒千般想未如  

游钟山紫芝观  

系舟仙宅下清磬落春风雨数芝田长云开石路重古房青磴接深殿紫烟浓鹤驾何时去游人自不逢  

晩宿裴员外寺院得逢字  

仲言多丽晩水独芙蓉梁苑仍秋过仁祠又夜逢回林通暗竹去雨帯寒钟愿向空门里修持比画龙  

秋夜喜卢司直严少府访宿  

寂寂闭层城悠悠此夜情早凉过鬓发秋思入柴荆严子多髙趣卢公有盛名还如杜陵下暂拂蒋元卿  

寻觉公因寄李二端司空十四曙  

少年常昧道无事日悠悠及至悟生死寻僧巳白头云回庐瀑雨树落给园秋为我谢宗许尘中难乆留  

送河中张胄曹往太原计防回  

北风长至逺四牡向幽并衰木新田路寒芜故绛城欲闻边上信须计朔南程料变当临事遥知外国情  

之江淮留别京中亲友  

长云迷一雁渐逺向南声巳帯千霜鬂初为万里行繁虫满夜草连雨暗秋城前路诸侯贵何人重客卿  

代宋州将淮上乞归  

唇齿幸相依危亡故逺归身轻百战出家在数重闱上将坚深垒残兵鬬落晖常闻铁劒利早晚借余威  

春日洪州即事  

钟陵春日好春水满南塘竹宇分朱阁桐花间緑杨蹉跎防鬂色留滞惜年芳欲问羁愁发秦闗道路长  

送友贬岭南  

暮年从逺谪落日别交亲湖上北飞雁天涯南去人梦成湘浦夜泪尽桂阳春嵗月茫茫意何时雨露新  

赋得沙上雁  

衡阳多道里弱羽复哀音还塞知何日惊弦乱此心夜隂前侣逺秋冷后湖深独立汀洲意寜知霜霰侵  

题清源寺【`即王右丞故宅`】  

儒墨兼宗道云泉隐旧庐孟城今寂寞小辋自纡余内学销多累西林易故居深房春竹老细雨夜钟踈陈迹留金地遗文在石渠不知登座客谁学蔡邕书  

春日即事  

芳菲那变易年鬓自蹉跎室与千峰对门惟二仲过宦情知巳少生事托人多草色微风长莺声细雨和几时犹滞拙终日望恩波纵欲论相报无如漂母何  

仙山行  

深溪人不到杖防独縁源花落寻无径鸡鸣觉近村数翁皆借草对奕复倾樽防毕初成局归逢几世孙云迷入洞处水别出山门惆怅归城郭樵柯迹尚存  

奉和元承杪秋忆终南旧居  

白玉郎仍少羊车上路平秋风揺逺梦旧业起髙情乱树通秦苑重原接杜城溪云随暮淡野水帯寒轻广榭留峰翠闲门响叶声近苏应巳烧多稼又新成解佩从休沐承家岂退耕恭侯有遗躅何事学渊明  

晚夏即事临南居  

何须学从宦其奈本无机蕙草芳菲歇青山早晩归广庭余落照髙枕对闲扉树色迎秋老蝉声过雨稀艰难逢事异去就与时违遥忆衡门外苍苍三径微  

晚登防州即事寄李侍御  

章溪与贡水何事防波澜万里归人少孤舟行路难春光浮曲浪暮色隔连滩花发从南早江流向北寛故交参盛府新角耸危冠楚剑期终割隋珠惜未弹酒醒愁转极别逺泪初干愿保乔松质青青过大寒  

发绵津驿  

孤舟北去暮心伤细雨东风春草长杳杳短亭分水路隆隆逺鼓集渔商千丛野竹连湘浦一寒江下吉阳欲问长安今逺近初年塞雁有归行  

送友人游江南  

逺别悠悠白发新江潭何处是通津潮声偏惧初来客海味惟甘乆住人漠漠烟光前浦晩青青草色定山春汀洲更有南回雁乱起聨翩北向秦  

赠别刘员外长卿  

清如寒玉直如丝世故多虞事莫期建徳津亭人别夜新安江水月明时为文易老皆知苦谪宦无名倍足悲不学朱云能折槛空羞献纳在丹墀  

秋日  

返照入闾巷忧来与谁语古道无人行秋风动禾黍  

秋夜  

髙秋夜分后逺客雁来时寂寞重门掩无人问所思  

路傍墓  

石马双双当古树不知何代公侯墓墓前靡靡春草深惟有行人防碑路  

代园中老人  

佣赁难堪一老身皤皤力役在青春林园手种惟吾事桃李成隂归别人  

古意  

虽言千骑上头居一世生离恨有余叶下绮窓银烛冷含啼自草锦中书  

凉州词  

国使翻翻随斾旌陇西岐路足荒城氊裘牧马胡雏小日暮蕃歌三两声  

严维【`字文正越州人`】  

九月十日即事  

家贫惟种竹时幸故人防菊度重阳少林经闰月寒宿酲犹落防华发强扶冠美景良难得今朝更尽欢  

送舍弟  

踈懒吾成性才华尔自彊早称眉最白何事绶仍黄时暑嗟行迈家贫念聚粮祗应宵梦里诗兴属池塘  

酬王侍御西陵渡见寄  

前年万里别昨日一封书郢曲西陵渡秦官使者车栁塘薰昼日花圃溢春渠倘不嫌鸡黍先令扫敝庐  

酬普选二上人相期见寄  

本意宿东林因聼子贱琴遥知大小朗已断去来心夜静溪声近庭寒月色深寜知尘外意定后更成吟  

九日陪崔峒郎中北山燕  

上客南台至重阳此防文菊芳寒露洗杯翠夕阳曛务简人同醉溪闲鸟自羣府中官最小惟有孟叅军  

一公新泉  

山下新泉出泠泠此发源落池才有响喷石未成痕独映孤松色殊分众鸟喧惟当清夜月观此啓禅门  

同王徴君湘中有怀  

八月洞庭秋潇湘水北流还家万里梦为客五更愁不用防书帙偏宜上酒楼故人京洛满何日复同游  

荆溪馆呈丘义兴  

失路荆溪上依仁忽暝投长桥今夜月阳羡古时州野烧明山郭寒更出县楼主人能授馆无事五湖游  

同韩员外宿云门寺  

小岭路虽近仙郎此夕过潭空观月近涧静见云多竹翠烟深色松声雨防和万縁俱不有对镜自垂萝  

秋夜船行  

扁舟时属暝月上有余辉海燕秋还去渔人夜不归中流何寂寂孤棹也依依一防前村火谁家未掩扉  

送李端  

故关衰草遍离别正堪悲路出寒云外人归暮雪时少孤为客早多难识君迟掩泣空相向风尘何所期  

送薛居士和州读书  

孤云独鹤共悠悠万卷经书一叶舟楚地巢城民舍小烟村宰树鹭塘秋蒿莱织女晨炊黍隅落耕僮夕放牛年少不应辞苦节诸生若遇可封侯  

题茅山李尊师所居  

天师百嵗少如童不到山中更不逢洗药每临新瀑水步虚时绕最髙峰篱根五月留残雪座右千年防古松此去人寰知近逺回防隅路一重重  

送崔峒使往睦州兼寄薛司  

如今相府用英髦独往南州肯苦劳冰磵近开渔浦出雪云初卷定山髙木奴花映桐庐县青雀舟随白露涛使者须应访亷吏府中惟有范功曹  

九日登髙  

诗家九日怜芳菊迟客髙亭瞰浙江汉浦浪花揺素壁西陵树色入秋窓木奴向晚怜金实桑落新开防玉缸四子醉时多讲徳莫论黄霸屈为邦  

丹阳送韦叅军  

丹阳郭里送行舟一别心知两地秋日晩江南望江北寒鸦飞尽水悠悠  

宿天竺寺  

方外至人名道林恒将水月净身心居然对我说无我寂历山深将夜深  

嵗初喜皇甫侍御至  

湖上新正逢故人情深应不笑家贫明朝别后门还掩修竹千竿老一身  

## 石仓历代诗选卷五十四  

明　曹学佺　编  

中唐八  

顾况【`字逋翁姑苏人`】  

严公钓台作  

灵芝产遐方威凤翔层霄子陵何皎洁托志肩夷巢汉后虽则贵长揖不知髙糠粃谏议职逺谢防龙朝扫门彼何人升降太迢遥扣舟遂防往山谷多清颷  

拟古  

龙劒昔藏影送雄留其雌人生阻欢防神物亦别离碧树感秋落佳人无还期夜琴为君咽浮云为君滋爱而伤不见星汉徒参差  

从军行  

弭节结徒侣从征赴龙城单于近突围烽燧屡夜惊长弓挽满月劒华霜雪明逺道百草殒峭觉寒风生风寒欲砭肌争奈衣裘轻回首家不见雁空中鸣笳奏遝以哀肃肃趣严程寄语塞外胡拥骑休横行  

奉同郎中韦使君郡斋雨中宴集  

好鸟依嘉树飞雨洒髙城况与数君子列坐分两楹文雅一何丽林塘含余清我公来归朝游子不待晴白云帝乡逺沧江枫叶鸣拜手欲无言零泪如酒倾寸心巳摧折别离骨始惊安得凌风翰肃肃賔天京  

弃妇词  

古人虽弃妇弃妇有归处今日妾辞君辞君欲何去本家零落尽恸哭来时路忆昔未嫁君闻君甚周旋及与同结髪值君适幽燕孤魂托飞鸟两眼如流泉流泉咽不燥万里闗山道及至见君归君归妾巳老物情弃衰歇新宠方妍好拭泪出故房伤心剧秋草妾以憔悴捐羞将旧物还余生欲有寄谁肯相留连空牀对虚牖不觉尘埃厚寒水落芙蓉秋风堕杨栁记得初嫁君小姑始扶牀今日君弃妾小姑如妾长回首语小姑莫嫁如兄夫  

弋阳溪中望仙人城  

何草乏灵芝无山不孤絶我行虽云蹇偶胜聊换节上界浮中流光响洞明灭晩禽曝霜羽寒鱼依石发自有无还心隔波望松雪  

谢王郎中见赠琴鹤  

此琴等焦尾此鹤方胎生赴节何徘徊理感物自并独立江海上一弹天地清朱弦动瑶华白羽飘玉京因想羡门辈渺然四体轻子乔翔邓林王母游层城忽如启灵署鸾凤相呼鸣何由玉女牀去食琅玕英  

公子行  

轻薄儿靣如玉紫陌春风纒马足双悬金缕鹘飞长衫刺雪生犀束緑槐夹道隂初成珊瑚几节如流星红肌拂拂酒光凝当街背拉金吾行朝游咚咚鼓声发暮游咚咚鼓声絶入门不肯自升堂美人扶踏金阶月  

幽居弄  

苔衣生花露滴月入西林荡东壁扣商占角两三声洞户深窓一防寂独去沧洲无四邻身婴世网此何身闗情命曲寄惆怅乆别山南山里人  

行路难  

君不见担雪塞井徒用力炊沙作饭岂堪食一生肝胆向人尽相识不如不相识冬青树上挂凌霄嵗晏花凋树不凋凡物多自有根本种禾终不生荳苖行路难行路难何处是平道中心无事当富贵今日觉君顔色好  

日晩歌  

日窅窅兮下山望佳人兮不还花落兮屋上草生兮阶间日日兮春风芳菲兮欲歇老不可兮更少君胡为兮轻别  

瑶草春  

瑶草春杳容与江南艶歌京西舞执心轻子都信节冠秋胡千金不足重时论自有夫蝉鬓蛾眉明井底燕裙赵袂萦辘轳李生闻之泪如绠不忍回头防此井月中桂树落一枝池上防防唳孤影露桃秾李自成蹊流水终天不向西翠帐緑窓寒寂寂锦茵罗荐自凄凄瑶草春丹井逺别后相思意深浅  

悲歌  

边城路今人犁田昔人墓岸上沙昔时江水今人家今人昔人共长叹四气相催节回换明月皎皎入华池白云离离度青汉  

短歌  

新系青丝百尺绳心在君家辘轳上我心皎洁君不知辘轳一转一惆怅何处春风吹晓幕江南渌水通朱阁美人二八顔如花泣向春风畏花落临春风聴春鸟别时多见时少愁人一夜不得眠瑶井玉绳相对晓  

春草謡  

春草不解行随人上东城正月二月色绵绵千里万里伤人情  

刘禅奴弹琵琶歌  

乐府只传横吹好琵琶写出闗山道羁鸿出塞绕黄云边马仰天嘶白草明妃怨中汉使回蔡琰悲处胡笳哀神鬼知妙欲收响隂风切切四面来李陵寄书别苏武自有生人无此苦当时若值霍嫖姚灭尽乌孙夺公主  

洛阳早春  

何地避春愁终朝忆旧游一家千里外百舌五更头客路偏逢雨乡山不入楼故园桃李月伊水向东流  

闲居自述  

荣辱不闗身谁为踈与亲有山堪结屋无地可容尘白髪祗添老黄花不笑贫一樽朝暮醉陶令果何人  

南归  

老病力难任犹多鬓雪侵鲈鱼消宦况鸥鸟识归心急雨江帆重残更驿树深乡关殊可望渐次入吴音  

寄江南鹤林寺石冰上人  

山川重复出心地闇相逢忽忆秋江月如闻古寺钟湖平南北岸云抱两三峰定力调香象真言摄毒龙风中何处鹤石上几年松为报烟霞道人间共不容  

乐府  

暖谷春光至宸游近甸荣云随天仗转风入御帘轻翠盖浮佳气朱楼倚太清朝臣冠剑退宫女管弦迎细草承雕辇繁花入幔城文房开圣藻武卫宿天营玉醴随觞至铜壶逐漏行五星含土徳万姓彻中声亲祀先崇典躬推示劝耕国风新正乐农器近销兵道徳闗河固刑章日月明野人同鸟兽率舞感升平  

送从兄奉使新罗  

六气铜浑转三光玉律调河宫清奉賮海岳晏来朝地接提封入天平赐贡饶扬威轻破虏柔服耻征辽曙色黄金阙寒声白鹭潮楼船方习战骢马是嘉招帝女飞衔石鲛人卖泪绡管寜虽不偶徐稚倘相邀独岛悬空翠孤霞上泬寥蟾蜍同汉月防蝀异秦桥水豹横吹浪花鹰迥拂霄晨装凌渺漭夜泊记招揺几路通峤何山是沃焦飓风晴自起隂火暝潜烧鬒发成新髻人参长旧苖扶桑迎日近折栁帯津遥梦向愁中积魂当别处销临川思结网见弹欲求鸮共散羲和历谁差甲子朝沧波仗忠信驿语辨讴謡叠鼓鲸鳞隐隂帆鹢首飘南溟垂大翼西海饮文鳐指景寻灵草排云聴洞箫封侯万里外未肯后班超  

送大理张卿  

春色依依伤觧携月卿今夜泊隋堤白沙洲上江蓠长緑树村边谢豹啼迁客本来无倚仗故人相去隔云泥越禽惟有南枝分目送归鸿飞向西  

宿湖边山寺  

羣峰过雨涧淙淙松下禅扄白鹤双香透经窓笼桧栢云生梵宇湿旛幢蒲圑僧定风过席苇防渔歌月堕江谁悟此生同寂灭老来诸障力能降  

湖南客中春望  

鸣雁嘹嘹北向频渌波何处是通津风尘海内怜霜鬂涕泪天涯老一身故里音书应望絶他乡景物又更新便抛印绶从归隐吴渚香莼漫吐春  

洛阳陌  

珂佩逐鸣驺王孙结伴游金丸落飞鸟乗兴醉青楼  

寄淮上栁十三  

苇萧中辟户相映緑淮流莫讶春潮濶鸥边可泊舟  

登楼  

髙阁成长望江流雁呌哀凄凉故吴事麋鹿走荒台  

忆鄱阳旧游  

悠悠南国思夜向江南泊楚客断肠时月明枫子落  

归山作  

心事数茎白发生涯一片青山空林有雪相待古道无人独还  

宫词  

玉楼天半起笙歌风送宫嫔笑语和月殿影开闻夜漏水晶帘卷近秋河  

桃花曲  

魏帝宫人舞凤楼隋家天子泛龙舟君王夜醉春眠晏不觉桃花逐水流  

宿昭应  

武帝祈灵太乙坛新丰树色绕千官知今夜长生殿独闭空山月影寒  

忆故园  

惆怅多山人复稀杜鹘啼处泪沾衣故园此去千余里春梦犹能夜夜归  

聴角思归  

故园黄叶满青苔梦后城头晓角哀此夜断肠人不见起行残月影徘徊  

湖中  

青草湖边日色低黄茒嶂里鹧鸪啼丈夫飘泊今如此一曲长歌楚水西  

江村夜后  

江村日暮寻遗老江水东流横浩浩竹里闲窓不见人门前旧路生春草  

江上故居  

家在双峯兰若边一声秋磬发孤烟山连极浦鸟飞尽月上青林人未眠  

题叶道士山房  

水边杨栁赤栏桥洞里神仙碧玉箫近得麻姑书信否浔阳江上不通潮  

山中  

野人爱向山中宿况在葛洪丹井西庭前有个长松树夜半子规来上啼  

王郎中席歌妓  

栁拂青楼花满衣能歌宛转世应稀空中几处闻清响欲绕行云不遣飞  

竹枝词  

帝子苍梧不复归洞庭叶下楚云飞巴人夜唱竹枝后肠断晓猿声渐稀  

贻朱放  

野客归时无四邻黔娄别乆案常贫渔樵旧路不堪入何处空山犹有人  

山僧兰若  

絶顶茅庵老此生寒云孤木伴经行世人得知幽径遥向青峰礼磬声  

戎昱【`荆南人`】  

长安秋夕  

八月更漏长愁人起常早闭门寂无事满院生秋草昨宵北窓梦梦入荆南道逺客归去来在家贫亦好  

从军行  

昔从李都尉双鞬照马蹄擒生黑山北杀敌黄云西太白沉虏地边草复萋萋归来邯郸市百尺青楼梯感激然诺重平生胆力齐芳筵暮歌发艶粉轻鬟低半酣秋风起铁骑门前嘶逺戍报烽火孤城严鼓鼙挥鞭望尘去少妇莫含啼  

客堂秋夕  

隔窓萤影灭复流北风微雨虚堂秋虫声竟夜引乡泪蟋蟀何知人自愁四时不得一日乐以此方悲客游恶寂寂江城无所闻梧桐叶上偏萧索  

罗江客舍  

山县秋云闇茅亭暮雨寒自伤庭叶下谁问客衣单有兴时添酒无聊嬾整冠近来乡国梦夜夜到长安  

闻笛  

入夜思归切笛声清更哀愁人不愿聴自到枕前来风起塞云断夜深闗月开平明独惆怅飞尽一庭梅  

汉上题韦氏庄  

结茅同楚客卜筑汉江边日落数归鸟夜深闻扣舷水痕侵防栁山翠借厨烟调笑提筐妇春来蚕几眠  

衡阳春日游僧院  

曽共刘谘议同时事道林与君相掩泪来客岂知心堦雪凌春积炉烟向暝深依然旧章子相送出花林  

古意  

女伴朝来说知君欲弃捐懒梳明镜下羞到画堂前有泪沾脂粉无情理管弦不知将巧笑更遣向谁怜  

桂州腊夜  

坐到三更尽归仍万里賖雪声偏傍竹寒梦不离家晓角分残漏孤灯落碎花二年随骠骑辛苦向天涯  

题招提寺  

招提精舍好石壁向江开山影水中尽鸟声天上来一灯传嵗月深院长莓苔日暮双林碧泠泠送客回  

送王明府入道  

何事陶彭泽明时不挂冠为耽泉石趣不惮薜萝寒轻雪笼纱防孤猿傍醮坛悬灯老松下金灶夜烧丹  

送张秀才之长沙  

君向长沙去长沙仆旧谙虽之桂岭北终是洞庭南山霭生朝雨江烟作夕岚松醪能醉客慎勿怨湘潭  

泾州观元戎出师  

寒日征西将萧萧万马丛吹笳覆楼雪祝纛满旗风遮虏黄云断烧羌白草空金铙沸天外玉帐静霜中朔野长城闭河源旧路通卫青师自老魏绛赏何功枪垒依沙逈辕门压塞雄燕然如可勒万里愿从公  

早梅  

一树寒梅白玉条逈临村路傍溪桥应縁近水花先发疑是经春雪未销  

移家别湖上亭  

好是春风湖上亭栁条藤蔓系离情黄莺乆住浑相识欲别频啼四五声  

过商山  

雨暗商山过客稀路傍孤店闭柴扉卸鞍良乆茅檐下待得巴人樵采归  

早春雪中  

隂云万里昼漫漫愁坐闗心事防般为报春风休下雪栁条初放不禁寒  

湖南春日二首  

自怜春日客长沙江上无人转忆家光景却添乡思苦檐前数片落梅花  

三湘飘寓若流萍万里湘乡隔洞庭羁客春来心欲碎东风莫遣栁条青  

宿湘江  

九月湘江水漫流沙边长览月华秋金风浦上吹黄叶一夜纷纷满客舟  

霁雪  

风卷寒云暮雪晴江烟洗尽栁条轻檐前数片无人埽又得书窓一夜明  

征人归乡  

三月江城栁絮飞五年游客送人归故将别泪和乡泪今日阑干湿汝衣  

寄许錬师  

埽石焚香礼碧空露华偏湿蘂珠宫如何说得天坛上万里无云月正中  

题云公山房  

云公兰若深山里月明松殿微风起试问空门清净心莲花不着秋潭水  

## 石仓历代诗选卷五十五  

明　曹学佺　编  

中唐九  

李益【`字君虞陇西人`】  

送辽阳使还军  

征人歌且行北上辽阳城二月戎马息悠悠边草生青山出塞断代地入云平昔者匃奴战多闻杀汉兵平生报国愤日夜角弓鸣勉君万里去勿使虏尘惊  

赋得早燕送别  

碧草缦如线去来双燕飞长门未有春先入班姬殿梁空绕复息檐寒窥欲遍今至随红蕚昔还悲素扇一别无秋鸿差池讵相见  

溪中月下寄杨子尉封亮  

蘅若夺幽色衔思杳无悰宵长霜露多嵗晏淮海风圑圑山中月三五离夕同露凝朱弦絶觞至兰玉空清光液流波盛明难再逢常恐河汉逺坐窥烟景穷小人谅处隂君子树大功永愿励髙翼慰我丹桂丛  

春晩赋得余花落  

留春春竟去春去花如此蝶舞绕应稀鸟惊飞讵巳衰红辞故蕚繁緑扶凋蘂自委不胜愁庭风更起  

闻亡友王七嘉禾寺得素琴  

故人惜此去留琴明月前今来我访旧泪洒白云天讵欲匣孤响送君归夜泉抚琴犹可絶况此故无弦何必雍门奏然后使潺湲  

观回军  

行行上陇头陇月暗悠悠万里将军没回军陇戍秋谁令呜咽水重入故宫流  

喜邢校书逺至对雨同赋逺晩饭阮返五韵  

雀噪空城隂木衰羁思逺巳蔽青山望徒悲白云晩别离千里风雨中同一饭开径说逢康临觞方接阮旅宦竟何如劳飞思自返  

城西竹园送裴佶王达  

葳蕤凌风竹寂寞离人觞怆怀非外至沈郁自中肠逺行从此始别袂重凄霜  

月下喜邢校书至自洛  

天河夜未央漫漫复苍苍重君逺行至及此明月光华星映衰栁暗水入寒塘客心定何似余欢方自长华隂东泉同张处士诣藏律师兼简县内同官因寄斋中书  

苍崖抱寒泉沦照涸金碧潜鳞孕明晦山灵閟幽赜前峰何其诡万变穷日夕松老风易悲山秋云更白故人邑中吏五里仙雾隔美质简琼瑶英声作金石烦君竟相问问我此何适我因赞时理书寄西飞翮哲匠熙百工日月被光泽大国本多士荆岑无遗璧髙网弥八纮皇图明四辟羣才既兼畅顾我在草泽贵无身外名贱有区中役忽忽百龄内殷殷千虑迫人生巳如寄在寄复为客旧国不得归风尘满阡陌  

答郭黄中孤云首章见赠  

孤云生西北从风西南飘帝乡日巳逺苍梧无还颷巳矣凤叹严霜集灵苕君其勉我怀嵗暮孰不凋  

合源溪期张计不至  

霜露肃时序缅然方独寻暗溪迟仙侣寒涧闻松禽寂历兹夜永清明秋序深微深澹澄夕烟景含虚林素志乆沦否幽懐方自今  

送诸暨王主簿之任  

别愁巳万绪离曲方三奏逺宦一辞乡南天异风秦城嵗芳老越国春山秀落日望寒涛公门闭清昼何用慰相思裁书寄闗右  

夜发军中  

边马枥上惊雄劒匣中鸣半夜军书至匃奴冦六城中间分暗阵太乙起神兵出没风云合苍黄豺虎争今日边庭战縁赏不縁名  

将赴朔方早发汉武  

弭盖出故闗穷秋首边路问我此何为平生重一顾风吹山下草系马河边树奉役良有期回瞻终未屡去乡幸未逺戎衣忽巳故岂惟幽朔寒念我机中素去矣勿复言勉酬知音遇  

罢镜  

手中青铜镜照我少年时衰防一如此清光难再持欲令孤月掩从遣半心疑纵使逺人见犹胜自见悲自朔方还与郑式瞻崔称郑子周岑赞同防法云寺三门避暑  

予本踈放士朅来非外矫误落边尘中爱山见山少始投清凉宇门值烟岫表参差互明灭彩翠竟昏晓泠泠逺风来过此羣木杪英英二三彦襟旷去烦扰游川出潜鱼息隂勌飞鸟狥物不可穷惟于此心了  

来从窦车骑行  

束髪逢世屯怀恩抱明义读书良有感学剑惭非智遂别鲁诸生来从窦车骑追兵赴边急络马黄金辔出入燕南陲由来重意气自经臯兰战又破楼烦地西北防三边东南留一尉时过歘如云参差自不意将军失恩泽万事从此异置酒髙台上薄暮秋风至长防与我归骑来同弃置自酌还自饮非名又非利歌出易水寒琴下雍门泪出逢平乐旧言在天阶侍问我从军苦自陈少年贵丈夫交四海徒论身自致汉将不封侯苏卿劳逺使今我终此曲此曲诚不易贵人难识心何由知忌讳  

莲塘驿  

五月渡淮水南行绕山陂江村逺鸡应竹里闻缲丝楚女肌发美莲塘烟露滋菱花覆碧渚黄鸟双飞时渺渺泝洄逺凭风托微词斜光动流睇此意难自持娇歌本轻艶客行多怨思女萝防幽蔓拟上青桐枝  

登天坛夜见海  

朝游碧峰三十六夜上天坛月边宿仙人携我搴玉英坛上夜半东方明仙钟撞撞近海日海中离离三山出霞梯赤城遥可分霓旌绛节倚彤云八鸾五凤纷在御王母欲上朝元君羣仙指此为我説几见尘飞沧海竭竦身别我期丹宫空山处处遗清风九州下视杳未旦一半浮生皆梦中始知武皇求不死去逐瀛洲羡门子  

效古促促曲【`为河上思妇作`】  

促促何促促黄河九回曲嫁与棹船郎空牀将影宿不道君心不如石令妾貌长如玉  

古别离  

双劒欲别风凄然雌沉水底雄上天江回汉转两不见云交雨合知何年古来万事皆如此何用临岐苦涕涟登夏州城观送行人赋得六州胡儿歌  

六州胡儿六蕃语十嵗骑羊逐沙鼠沙头牧马孤雁飞汉君游骑貂锦衣云中征戍三千里今日征行何嵗归无定河邉数株栁共送行人一杯酒胡儿起作和蕃歌齐唱呜呜尽垂手心知旧国西州逺西向胡天望乡乆回头忽作异方声一声回尽征人首蕃音虏曲一难分似説边情向塞云故国闗山无限路风沙满眼堪断魂不见天邉青作塜古来愁杀汉昭君  

轻薄儿  

豪不必驰千骑雄不在垂双鞬天生俊气自相逐出与雕鹗同飞翻朝行九衢不得意下鞭走马城西原忽闻燕雁一声去回鞍挟弹平陵园归来青楼曲未卒美人玉色当金樽淮隂少年不相下酒酣半笑倚市门安知我有不平色白日欲落红尘昬死生容易如反掌得意失意由片言少年但饮莫相问此中报雠亦报恩  

野田行  

日没出古城野田何茫茫寒狐啸青塜鬼火烧白杨昔人未为泉下客行到此中曾断肠  

竹窓闻风寄苗发司空曙  

微风惊夜坐临牖思悠哉开门复动竹疑是故人来时滴枝上露稍沾堦下苔何当一入幌为拂緑琴埃  

水亭夜坐赋得晓雾  

月落寒雾起沈思浩通川宿禽啭木散山泽一苍然漠漠沙上路沄沄洲外田犹当依逺树断续欲穷天  

送韩将军还边  

白马羽林儿扬鞭薄暮时独将轻骑出暗与伏兵期雨雪移军逺旌旗上垅迟圣心戎寄重未许譲恩私  

晩春卧病喜振上人见访  

卧牀如旧日窥户易伤春灵夀扶衰力芭蕉对病身道心空寂寞时物自芳新旦夕谁相访惟当揖上人  

春行  

侍臣朝谒罢戚里自相通落日青丝骑春风白角雄闗寒塞榆落月白胡天空君逐嫖姚将麒麟有战功  

述怀寄衡州令狐相公  

调元方翼圣轩盖忽言东道以中枢宻心将外理同白头生逺浪丹叶下髙枫江上萧踈雨何人对谢公  

喜入兰陵望紫阁呈宣上人  

薙草开三径巢林喜一枝地寛留种竹泉浅欲开池紫阁当踈牖青松入坏篱从今安僻陋萧相是吾师  

入南山□师兰若  

木陨水归壑寂然无念心南行有真子被褐息山隂石路瑶草散松门寒景深吾师亦何授自起定中吟  

送同落第东游  

东门有行客落日满前山圣代谁知者沧洲今独还片云归海暮流水背城闲余亦依嵩颍松花深闭闗  

喜见外弟又言别  

十年离乱后长大一相逢问姓惊初见称名忆旧容别来沧海事语罢暮天钟明日巴陵道秋山又几重  

送防阳李尚书  

天寒发梅栁忆昔到襄州树暖燃红烛江清展碧油风烟临岘首云水接昭丘俗尚春秋学词称文选楼都门送旌节符竹领诸侯汉沔分戎寄黎元减圣忧时追山简兴本自习家流莫废思康乐诗情满沃洲  

同崔邠登鹳雀楼  

鹳雀楼西百尺墙汀洲云树共茫茫汉家箫鼓空流水魏国山河半夕阳事去千年犹恨速愁来一日即为长风烟并是思归望逺目飞春亦自伤  

送贾校书东归寄振上人  

北风吹雁数声悲况指前林是别时秋草不堪频送逺白云何处更相期山随匹马行防暮路入寒城独去迟为问东州故人道江淹已拟恵休诗  

盐州过胡儿饮马泉  

垂杨着水草如烟旧是胡儿饮马泉几处吹笳明月夜何人倚劒白云天从来冻合闗山路今日分流汉使前莫使行人照容鬂恐惊憔悴入新年  

石楼山见月  

紫塞连年戍黄砂碛路穷故人今夜宿见月石楼中  

嘉禾寺见亡友题壁  

今日忆君处忆君君岂知空余暗尘字读罢泪仍垂  

赠内兄卢纶  

世故中年别余生此防同却将悲与病来对朗陵翁  

观骑射  

边头射雕将走马出中军逺见平原上翻身向暮云  

幽州赋诗见意时佐刘幕  

征戍在桑干年年蓟水寒殷勤驿西路北去向长安  

军次阳城烽舍  

何地可澘然阳城烽戍边今朝望乡客不饮北流泉  

惜春伤同幕故人  

畏老身全老逢春觧惜春今年防花伴巳少去年人  

聴唱赤白桃李花  

赤白桃李花先皇在时曲欲向西宫唱西宫官树緑  

送客还幽州  

惆怅秦城送独归蓟门云树逺依依秋风莫射南来雁从遣承春更北归  

汉宫词  

汉室长陵小市东珠帘绣戸对春风君王昨日移仙仗玉辇将迎入汉中  

避暑女冠  

雾袖烟裙云母冠碧琉璃簟井冰寒焚香欲使三青鸟静拂桐隂上玉坛  

度破讷沙  

破讷沙头雁正飞鸊鹈泉上战初归平明日出东南地满碛寒光生铁衣  

拂云堆  

汉将新从虏地来旌旗半上拂云堆单于毎近沙场猎南望隂山哭始回  

汴河曲  

汴水东流无限春隋家宫阙巳成尘行人莫上长堤望风起杨花愁杀人  

夜上西城聴梁州曲  

鸿雁新从北地来闻声一半却飞回金河戍客肠应断更在秋风百尺台  

暖川  

胡风冻合鸊鹈泉牧马千羣逐暖川塞外征行无尽日年年移帐雪中天  

边思  

腰悬锦带佩吴钩走马曽防玉塞秋莫似闗西将家子祗将诗思入凉州  

从军北征  

天山雪后海风寒横笛偏吹行路难碛里征人三十万一时回向月明防  

聴明角  

繁霜一夜落庭芜吹角当城汉月孤无限塞鸿飞不度秋风卷入小单于  

宫怨  

露湿晴花春殿香月明歌吹在昭阳似将海水添宫漏共滴长门一夜长  

奉和武相公郊居寓目  

黄扉晩下禁垣钟归坐南闱三万重独有月中髙兴尽雪峰明处见寒松  

观石将军舞  

微月东南上戍楼琵琶起舞锦缠头更闻横笛闗山逺白草胡沙西塞秋  

杨州送客  

南行直入鹧鸪羣万嵗桥边一送君闻道望乡闻不得梅花暗落岭头云  

统汉峰下  

统汉峰西降户营黄河战国拥长城只今已勒燕然石此地无人空月明  

隋宫燕  

燕语如伤旧国春宫花一落旋成尘自从一闭风光后几度飞来不见人  

上汝州郡楼  

黄昏鼔角似边州三十年前上此楼今日山城对垂泪伤心不独为悲秋  

夜上受降城闻筦  

回乐峰前沙似雪受降城上月如霜不知何处吹芦管一夜征人尽望乡  

临滹沱见蕃使列名  

漠南春色到滹沱碧栁青青塞马多万里江山今不闭汉家频许郅支和  

写情  

水纹珍簟思悠悠千里佳期一夕休从此无心爱良夜任他明月下西楼  

春夜闻笛  

寒山吹笛唤春归迁客相防泪满衣洞庭一夜无穷雁不待天明尽北飞  

送人归岳阳  

烟草连天枫树齐岳阳归路子规啼春江万里巴陵戍落日防沉碧水西  

## 石仓历代诗选卷五十六  

明　曹学佺　编  

中唐十  

刘禹锡【`字梦得中山人`】  

杂兴学阮公体  

朔风悲老骥秋霜动鸷禽出门有逺道平野多层隂灭没驰絶塞振迅拂华林不因感衰节安能激壮心  

武夫词  

武夫何洸洸衣紫袭绛裳借问胡为尔列校在鹰扬依倚将军势结交少年场探丸害公吏袖刅妬名倡家产既不事顾盼自生光醉歌髙楼上袒裼大道傍昔为编戸人秉耒甘哺糠今来从军乐跃马饫膏梁犹思风尘起无种取侯王  

萋兮吟  

天涯浮云生争蔽日月光穷巷秋风起先摧兰蕙芳万货列旗亭恣心注明珰名髙毁所集言巧智难防多谓行大道斯须成太行莫吟萋兮什徒使君子伤  

经伏波神祠  

防防篁竹下有路上壶头汉垒麏鼯鬪蛮溪雾雨愁懐人敬遗像阅世指东流自负霸王略安知恩泽侯乡园辞石柱筋力尽炎州一以功名累翻思马少游  

登司马错故城  

将军将秦师西北奠遐服故垒清江上苍烟晦乔木登临值萧辰周览壮前躅堑平陈叶满墉髙秋蔓緑废井抽寒菜毁台生稆谷耕人得古器宿雨多遗镞楚塞郁重叠蛮溪纷诘曲留此数仞基几人伤逺目  

观舞柘枝一首  

胡服何葳蕤僊僊登绮墀神颷猎红蕖龙烛然金枝垂帯覆纎腰安细当妩眉翘袖中繁鼓倾眸遡华榱燕秦有旧曲淮南多冶词欲见倾城处君防赴节时  

步出武陵东亭临江寓望  

鹰至感风霜余变林麓孤颿帯日来寒江转沙曲戍遥旗影动津晚橹声促月上彩霞收渔歌逺相续  

为郎分司寄上都同舍  

籍通金马门身在铜驼陌省闼昼无尘宫树逺凝碧荒街深浅流古渡潺湲石惟有嵩丘云堪夸蚤朝客  

请告东归发霸桥郤寄诸僚友  

征途出霸涘回首伤如何故人云雨散满目山川多行车无停轨流景同迅波前欢渐成昔感叹益悲歌  

秋晚题湖城驿上池亭  

秋次池上馆林塘照南荣尘衣纷未觧幽思浩巳盈风莲坠故蕚露菊含晚英恨为一夕客愁聴晨鸡鸣  

寄陜州姚中丞  

八月天地肃二陵风雨收旌旗阙下来云日闗东秋禹迹想前事汉台余故丘徘徊襟带地左右帝王州留滞悲昔老恩光荣彻侯相思望棠树一寄商声讴  

团扇歌  

团扇复团扇奉君清暑殿秋风入庭树从此不相见上有乗鸾女苍苍网虫徧明年入怀袖别是机中练  

宜城歌  

野水绕空城行尘起孤驿荒台侧生树石碣阳镌额靡靡度人行温风吹宿麦  

顺阳歌  

朝辞官军驿前望顺阳路野水入荒坟秋虫镂宫树曽闻天寳末胡马西南骛城守鲁将军防城从此去  

莫傜歌  

莫傜自生长名字无符籍市易杂鲛人防姻通木客星居占泉眼火种开山脊夜渡千仞谿含沙不能射  

送春曲  

春巳暮冉冉如人老映叶见残花连天是青草可怜桃与李从此同桑枣  

春景去此去何时回逰人千万眼落日上髙台寂寞繁花尽流莺归不来  

百花行  

长安百花时风景宜轻薄无人吝沽酒何处不张乐春风连夜动微雨凌晓濯红熖出墙头雪光映楼角繁紫韵松竹逺黄绕篱落临路不胜愁轻飞一何托满庭荡魂魄照帘成丹渥烂熳嗾颠狂飘零劝行乐时节易晼晩清隂覆池阁惟有安石榴当轩慰寂寞  

别友人后得书因以诗赠  

前时送君去挥手青门桥路转不相见犹闻马萧萧今得出闗书行尘日巳遥春还迟君至共缬芳兰苕  

送元晓上人归稽亭  

重叠稽亭路山僧归独行逺斜日影本寺旧钟声徒侣问新事烟云合别情应夸乞食处蹋徧凤凰城  

虎丘寺路宴  

青林虎丘寺林际翠微路立见山僧来遥从鸟飞处兹沦寳玉千载惟丘墓埋劒人空传凿山龙巳去扪萝披蘙荟路转夕隂遽虎啸崖谷寒猿鸣松杉暮徘徊北楼上江海穷一顾日映千里帆鵶归万家树蹔因惬所适果得捐外虑庭暗栖还云檐香滴甘露久迷空寂理多为声华故永欲投此山余生岂能误  

过栁州余登陆赴连州后五年余从故道比桂岭至前别处而君没于南山中因赋诗以投吊  

忆昨与故人湘江防头别我马映林嘶君颿转山灭马嘶循故道颿灭如流电千里江蓠春故人今不见  

谢乐天闻新蝉见赠  

碧树鸣蝉后烟云改容光瑟然引秋气芳草日夜黄夹道喧古槐临池思垂杨离人下忆泪忠士激刚肠昔闻阻山川今聴同匡牀人情便所遇音韵岂殊常因之比笙竽送我逰醉乡  

和乐天秋凉闲卧  

暑退人体轻雨余天色改荷珠贯索断竹粉残妆在髙僧埽室请逸客登楼待槐栁渐萧踈闲门少光彩  

和窦中丞晩入容江作  

汉郡三十六郁林东南遥人伦选清臣天外颁诏条桂水步秋浪火山凌雾朝分圻辨风物入境闻讴謡莎岸见长亭烟林隔丽谯日落舟益驶川平旗自飘珠浦逺明灭金沙晴动揺一吟道中作离思悬层霄  

春日寄杨八唐州  

淮西春草长淮水逶迤光燕入新村路人耕旧战塲可怜行春守立马防斜桑  

题淳于髠墓  

生为齐赘壻死作楚先贤应以客卿葬故临官路邉寓言本多兴放意能合权我有一石酒置君坟树前  

城西行  

城西簇簇三叛族叛者为谁蔡吴蜀中使提刀出禁来九衢车马轰成雷临刑与酒桮未覆仇家白官先请肉守吏能然董卓脐饥乌来觇桓目城西人散秦街平雨洗血痕春草緑  

竞渡曲  

沅江五月平隄流邑人相将浮防舟灵均何年歌巳矣哀謡振檝从此起扬帆撃节雷阗阗乱流齐进声轰然蛟龙得雨鬐鬛动防蝀饮河形影聨刺史临流塞翠帏掲竿命爵分雄雌先鸣余勇争鼓舞未至衔枚顔色沮百胜本自有前期一飞由来无定所风俗如狂重此时纵观云委江之湄防旗夹防照鲛室罗袜凌波呈水嬉曲终人散空愁暮招屈亭前水东注  

观八阵图  

轩皇传上畧蜀相运神机水落鱼蛇出沙平鵞鹳飞波涛无动势鳞介避余威防有知兵者临流指是非  

宿诚禅师山房题赠  

宴坐白云端清江直下防来人望金刹讲席绕香坛虎啸夜林动鼍鸣秋涧寒众音徒起灭心在静中观  

秋日送客至潜水驿  

吏立沙际田家连竹溪枫林社日鼔茅屋午时鸡雀噪晩禾地蝶飞秋草畦驿楼宫树近疲马再三嘶送赵中丞自司金外郎转官参山南令狐仆射幕府  

緑树满褒斜西南蜀路賖驿门临白杜县道过黄花相府开油幕门生逐绛纱行防布政后还从入京华  

送河南皇甫少尹赴绛州  

祖帐临周道前旌指晋城午桥羣吏散亥字老人迎诗酒同行乐分离始见情从兹洛阳社吟咏欠书生  

送卢处士归蒿山别业  

世业嵩山隠云深无四隣药炉烧姹女酒瓮贮贤人晓日华隂雾秋风函谷尘送君从此去铃阁少谈賔  

同乐天和微之深春  

何处深春好春深万乗家宫门皆映栁辇路尽穿花池色连天汉城形象帝车旌旗暖风里猎猎向西斜  

新秋对月寄乐天  

月露发光彩此时方见秋夜凉金气应天静火星流蛩响偏依井萤飞直过楼相知尽白首清景复追逰  

松江送处州奚使君  

吴越古今路沧波朝夕流从来别离地能使管弦愁江草带烟暮海云含雨秋知君五陵客不羡石门逰  

题招隠寺  

隠士遗尘在髙僧精舍开地形临渚断江势触山回楚野花多思南禽声例哀殷勤最髙顶闭却望乡来  

思归寄山中友人  

萧条对秋色相忆在云泉木落病身死潮平归思悬凉钟山顶寺暝火渡头船此地非吾土淹留又一年窦朗州见示与澧州元郎中早秋赠答命同作  

隣境诸侯同舍郎芷江兰浦限无梁秋风门外旌旗动晓露庭中橘柚香玉簟微凉宜白昼金笳入暮应清商骚人昨夜闻鶗鴂不叹流年惜众芳  

衢州徐员外使君遗以缟纻兼竹书箱因成一篇用答佳贶  

烂柯山下旧仙郎列宿来添婺女光逺放歌声分白纻知传家学与青箱水朝沧海何时去兰在幽林亦自芳闻道天台有遗爱人将琪树比甘棠  

松滋渡望峡中  

渡头轻雨洒寒梅云际溶溶雪水来梦渚草长迷楚望夷陵土黒有秦灰巴人泪应猿声落蜀客船从鸟道回十二碧何处所永安宫外是荒台  

秋日题窦员外崇徳里新居  

长爱街西风景闲到君居处暂开顔清光门外一渠水秋色墙头数防山踈种碧桃通月朗多栽红药待春还莫言堆案无余地认得诗人在此间  

尉迟郎中见示自南迁牵复却至洛城东旧居之作因以和之  

曾遭飞语十年谪新受恩光万里还朝服不妨逰洛浦郊园依旧防嵩山竹含天籁清商乐水绕庭台碧玉环留作功成身退地如今只是暂时闲  

酬朗州崔员外与任十四兄侍御同过鄙人旧居见怀之什时守吴郡  

昔日居隣招屈亭枫林橘树鹧鸪声一辞御苑青门去十见蛮江白芷生自此曽沾宣室召如今还守阖闾城何人万里能相忆同舍仙郎与外兄  

赴蕲州李郎中赴任  

楚关蕲水路非賖东望云山日夕嘉薤叶照人呈夏簟松花满盌试新茶楼中饮兴因明月江上诗情为晚霞北地交亲长引领蚤将鬂到京华  

酬窦员外郡斋宴客偶命柘枝因见竒伎兼呈张十一院长元九侍郎  

分忧余刃又从公白羽胡牀啸咏中防笔临戎矜倚马华堂留客防惊鸿渚宫油幕方髙步澧浦甘棠有防藂若问骚人何处所门门寒水落江枫  

谢窦员外旬林早凉见示诗  

新秋十日澣朱衣铃阁无声公吏归风韵渐髙梧叶动露光初重槿花稀四时冉冉催容鬂三爵醺醺忘是非更报明朝池上酌人知太守字晖  

酬浙东李侍郎越州春晚即事长句  

越中霭霭繁华地秦望前禹穴西湖草初生邉雁去山花半谢杜鹘啼青油昼卷临髙阁红斾晴翻绕古堤明日汉庭徴旧徳老人争出若耶溪  

再授连州至衡阳酬栁栁州赠别  

去国十年同赴召渡江千里又分岐重临事异黄丞相三黜名慙栁士师归目并随回雁尽愁肠正遇断猿时桂江东过连山下相望长吟有所思  

怀妓  

玉钗重合两无縁鱼在深潭鹤在天得意紫鸾休舞镜能言青鸟罢衔牋金盆巳覆难收水玉枕长拖不续弦若向蘼芜山下过遥将红泪洒穷泉  

巫山女神庙  

巫山十二郁苍苍片石亭亭号女郎晓雾乍开疑卷幔山花欲谢似残妆星河好夜闻清佩云雨归时带异香何事神仙九天上人间来就楚襄王  

栁絮  

飘飏南陌起东隣漠漠蒙蒙好度春花巷暖随轻舞蝶玉楼晴拂艶妆人萦回谢女题诗笔防缀陶公漉酒巾何处好风徧似雪隋河隄上古江津  

送曺处士归越中旧隠诗  

行尽潇湘万里余少逢知巳忆吾庐数间茅屋闲临水一盏秋灯夜读书地逺何当随计吏荣成终自诣公车剡中若问连州事惟有千山画不如  

自江陵沿流道中  

三千三百西江水自古如今要路津月夜歌謡有渔父风天气色属商人沙村好处多逢寺山叶红时觉胜春行到南朝征战地古来名将尽为神  

鱼复江中  

扁舟尽室贫相逐白发藏冠镊更加逺水自澄终日緑晴林长落过春花客情浩荡逢乡语诗意留连重物华风樯好住贪程去斜日青帘背酒家  

酬窦员外使君寒食日途次松滋渡先寄示四韵  

楚乡寒食橘花时野渡临风驻防旗草色连云人去住水纹如縠燕差池朱轮尚忆羣飞雉青绶初悬左顾龟非是湓城白司马水曹何事与新诗  

乐天少傅五月长斋广延缁徒谢絶文友坐成暌间因以戏之  

五月长斋戒深居絶送迎不离通徳里便是法王城举目皆僧事全家少俗情精脩无上道结念未来生賔閤缁衣占书堂信鼓鸣戏童为塔像啼鸟学经声暗网笼歌扇流尘暗酒铛不知何处道作佛几时成  

和杨侍郎初至彬州记事书情题郡斋八韵  

旌节下朝台分圭从北回城头鹤立处驿树凤栖来旧路芳尘在新恩驿骑催里闾风偃草鼓舞忭成雷吏散山禽啭庭香夏蘂开郡斋堪四望壁记有三台人讶徴黄晚文非吊屈哀一吟梁父曲知是卧龙才  

题夀安甘霖馆  

公馆似仙家池清竹迳斜山禽忽惊起冲落半岩花  

纪南歌  

风烟纪南城尘土荆门路天寒多猎骑走上樊姬墓  

秋风引  

何处秋风至萧萧送雁羣朝来入庭树孤客最先闻馆娃宫在旧郡西南砚石山上瞰姑苏台傍有采香迳梁天监中置佛寺曰灵嵓即故宫也信为絶境因赋一章  

月殿移椒壁天花代舜华惟余采香径一帯入山斜  

罢和州逰达康  

秋水清无力寒山暮多思官闲不计程徧上南朝寺元和甲午嵗诏书尽征江湘逐客余自武陵赴京宿于都亭有懐续来诸君子  

云雨江湘起困龙武陵樵客蹑仙踪十年楚水枫林下今夜初闻长乐钟  

石头城  

山围故国周遭在潮打空城寂寞回淮水东邉旧时月夜深还过女墙来  

台城  

台城六代竞豪华结绮临春事最奢万戸千门成野草祗縁一曲后庭花  

生公讲堂  

生公说法鬼神聴身后空堂夜不扄髙坐寂寥尘漠漠一方明月可中庭  

江令宅  

南朝词臣北朝客归来惟见秦淮碧池台竹树三畆余至今人道江家宅  

聴旧宫中乐人穆氏唱歌  

曽随织女渡天河记得云间第一歌休唱贞元供奉曲当时朝士巳无多  

与歌者何戡  

二十余年别帝京重闻天乐不胜情旧人惟有何戡在更与殷勤唱渭城  

隄上行二首  

酒旗相望大隄头隄下连樯隄上楼日暮行人争渡急桨声幽轧满东流  

江南江北望烟波入夜行人相踏歌桃叶传情竹枝怨水流无限月明多  

蹋歌词二首  

桃蹊栁陌好经过灯下妆成月下歌为是防王故宫地至今犹自细腰多  

新词宛转逓相传振袖倾鬟风露前月落乌啼云雨散逰童陌上拾花钿  

阿娇怨  

望见葳蕤举翠华试开金屋扫庭花须防宫女传来信言幸平阳公主家  

杨栁枝词  

炀帝行宫汴水濵数株残栁不胜春晚来风起花如雪飞入宫墙不见人  

洛中春末送杜録事赴蕲州  

开樽花下长相见明日忽为千里人君过午桥回首望洛城犹自有残春  

和乐天春词  

新妆宜面下朱楼深锁春光一院愁行到中庭数花朶蜻蜓飞上玉搔头  

酬马大夫登涯口戌见寄  

新辞金印拂朝缨临水登山四体轻犹念天涯未归客瘴云深处守孤城  

## 石仓历代诗选卷五十七  

明　曹学佺　编  

中唐十一  

栁宗元【`字子厚河东人`】  

法华寺石门精舍  

拘情病幽郁旷志寄髙爽愿言懐名缁东旦夕仰始欣云雨霁尤恱草木长道同有爱弟披拂恣心赏松溪窱入石栈夤縁上萝葛緜层甍莓苔侵标牓宻林互对耸絶壁俨双敞堑峭出防茏墟崄临滉瀁稍疑地脉断悠若天梯往结构罩羣崕回环驱万象小刼不逾瞬大千若在掌体空得化元观有遗细想喧烦困蠛蠓局蹐疲魍魉寸进谅何营寻直非所枉探竒极遥瞩穷妙閟清响理防方在今神开庶殊曩兹游茍不嗣浩气竟谁养道异诚所希名宾匪余仗超摅借外褒俛黙有内朗鉴尔揖古风终焉乃吾党潜躯委缰锁髙步谢尘坱蓄志徒为劳追踪将焉仿淹留值頺暮眷恋睇遐壌映日雁连轩翻云波泱漭殊风纷巳萃乡路悠且广羁木畏漂浮离旌倦揺荡昔人叹违志出处今巳两何用期所归浮图有遗像幽蹊不盈尺虚室自函丈微言信可传申旦稽吾颡  

逰朝阳岩遂登西亭  

谪弃殊隠沦登涉非逺郊所怀缓伊郁讵欲肩夷巢髙岩瞰清江幽壑潜神蛟开旷延阳景回薄攅林梢西亭构其巅反宇临呀庨背瞻星辰兴下见云雨交惜非吾乡土得以防菁茅羁贯去江介世仕尚函崤故墅即沣川数畆均肥硗台馆葺荒丘池塘防沈防防有圭组恋遂贴山林嘲薄躯信无庸琐屑剧斗筲囚居固其宜厚羞乆巳包庭除植蓬艾隟牖悬蟏蛸所頼山水客扁舟枉长梢挹流敌清觞掇野代嘉肴适道有髙言取乐非弦匏逍遥屛幽昧澹泊辞喧呶晨鸡不余欺风雨闻嘐嘐再期永日闲提挈移中庖  

湘口馆潇湘二水所防  

九疑濬倾奔临源委萦回防合属空旷澄停风雷髙馆轩霞表危楼临山隈兹辰始澂霁纎云尽褰开天秋日正中水碧无尘埃杳杳渔父吟呌呌羇鸿哀境胜岂不豫虑分固难裁升髙欲自舒弥使逺念来归流驶且广泛舟絶沿洄  

南涧中题  

秋气集南涧独逰亭午时回风一萧瑟林影乆参差始至若有得稍深遂忘疲羁禽响幽谷寒藻舞沦漪去国魂巳逺怀人泪空垂孤生易为感失路少所宜索寞竟何事徘徊祗自知谁为后来者当与此心期  

逰石角过小岭至长乌村  

志适不期贵道存岂偷生乆忘上封事复笑升天行窜逐宦湘浦揺心剧悬旌始惊陷世议终欲逃天刑嵗月杀忧慓慵踈寡将迎追逰疑所爱且复舒吾情石角恣幽步长乌遂遐征磴回茂树断景宴寒川明旷望少行人时闻田鹳鸣风篁冒水逺霜稻侵山平稍与人事间益知身世轻为农信可乐居宠真虚荣乔木余故国愿言果丹诚四支反田畆释志东臯耕  

构法华寺西亭  

窜身楚南极山水穷险艰步登最髙寺萧散任踈顽西垂下斗絶欲似窥人寰反如在幽谷榛翳不可攀命童恣披剪葺宇横断山割如判清浊飘若升云间逺岫攒众顶澄江抱清湾夕照临轩坠栖鸟当我还  

觉衰  

乆知老防至不谓便见侵今年宜未衰稍巳来相寻齿踈发就种奔走力不任咄此可奈何未必伤我心但愿得美酒朋友常共斟是时春向暮桃李生繁隂日照天正緑杳杳归鸿吟出门呼所亲扶杖登西林髙歌足自快商颂有遗音  

旦擕谢山人至愚池  

新沐换轻帻晓池风露清自谐尘外意况与幽人行霞散众山迥天髙数雁鸣机心付当路聊适羲皇情  

首春逢耕者  

南楚春早余寒巳滋荣土膏释原野百蛰竞所营缀景未及郊穑人先偶耕园林幽鸟啭渚泽新泉清农事诚素务羁囚阻平生故池想芜没遗畆当榛荆慕隠既有系图功遂无成聊从田父言欵曲陈此情眷然抚耒耜回首烟云横  

溪居  

乆为簮组累幸此南夷谪闲依农圃隣偶似山林客晓耕翻露草夜榜响溪石来往不逢人长歌楚天碧  

初夏雨后寻愚溪  

悠悠雨初霁独绕清溪曲引杖试荒泉解帯围新竹沈吟亦何事寂寞固所欲幸此息营营啸歌静炎燠韦使君黄溪祈雨见召从行至祠下口号  

骄阳愆嵗事良牧念菑畬列骑低残月鸣笳度碧虚稍穷樵客路遥驻野人居谷口寒流浄丛祠古木踈焚香秋雾湿奠玉晓光初肸蠁巫言报精诚礼物余恵风仍偃草灵雨防随车俟罪非真吏翻惭奉简书  

秋晓行南谷经荒村  

杪秋霜露重晨起行幽谷黄叶覆溪桥荒村惟古木寒花踈寂寞幽泉微断续机心乆巳忘何事惊麋鹿  

中夜起望西园值月上  

觉闻寒露坠开户临西园寒月上东岭泠泠疎竹根石泉逺逾响山鸟时一喧倚楹遂至旦寂寞将何言  

零陵春望  

平野春草緑晓莺啼逺林日晴潇湘渚云断岣嵝岑仙驾不可望世途非所任凝情空景慕万里苍梧隂  

法华寺西亭夜饮  

祗树夕阳亭共倾三昧酒雾暗水连阶月明花覆牖莫厌樽前醉相防未白首  

戏题阶前芍药  

凡卉与时谢妍华丽兹晨欹红醉浓露窈窕留余春孤赏白日暮暄风动揺频夜窓蔼芳气幽卧知相亲愿致溱洧赠悠悠南国人  

湘岸移木芙蓉植龙兴精舍  

有美不自蔽安能守孤根盈盈湘西岸秋至风露繁丽影别寒水秾芳委前轩芰荷谅难杂反此生髙原  

早梅  

早梅发髙树迥映楚天碧朔吹飘夜香繁霜滋晓日欲为万里赠杳杳山水隔寒英坐销落何用慰逺客  

南中荣橘柚  

橘柚懐贞质受命此炎方宻林耀朱緑晩嵗有余芳殊风限清汉飞雪滞故乡攀条何所叹北望熊与湘  

芙蓉亭  

新亭俯朱槛嘉木芙蓉清香晨风逺溽采寒露浓潇洒出人世低昻多异容甞闻色空喻造物谁为工留连秋月晏迢逓来山钟  

苦竹桥  

危桥属幽径缭绕穿踈林迸箨分苦节轻筠抱虚心俯瞰涓涓流仰聆萧萧吟差池下烟日嘲哳鸣山禽谅无要津用栖息有余隂  

田家三首  

蓐食狥所务驱牛向东阡鸡鸣村巷白夜色归暮田札札耒耜声飞飞来乌鸢竭兹筋力事持用穷嵗年尽输助徭役聊就空自眠子孙日巳长世世还复然  

篱落隔烟火农谈四隣夕庭际秋虫鸣踈麻方寂历蚕丝尽输税机杼空倚壁里胥夜经过鸡黍事筵席各言官长峻文字多督责东乡后租期车毂陷泥泽公门少推恕鞭扑恣狼藉努力慎经营肌肤真可惜迎新在此嵗惟恐踵前迹  

古道饶蒺藜萦回古城曲蓼花被隄岸陂水寒更緑是时收获竟落日多樵牧风髙榆栁踈霜重棃枣熟行人迷去住野鸟竞栖宿田家笑相念昬黒慎原陆今年幸小丰无厌饘与粥  

酬娄秀才寓居开元寺早秋月夜病中见寄  

客有故园思潇湘生夜愁病依居士室梦绕羽人丘味道怜知止遗名得自求壁空残月曙门掩虫秋谬委双金重难徴杂佩酬碧霄无枉路徒此助离忧  

初秋夜坐赠吴武陵  

稍稍雨侵竹翻翻鹊惊丛美人隔湘浦一夕生秋风积雾杳难极沧波浩无穷相思岂云逺即席莫与同若人抱竒音朱弦絙枯桐清商激西颢泛灔凌长空自得本无作天成谅非功希声閟大朴聋俗何由聡  

晨诗超师院读禅经  

汲井漱寒齿清心拂尘服闲持贝叶书步出东斋读真源了无取妄迹世所逐遗言兾可防缮性何由熟道人庭宇静苔色连深竹日出雾露余青松如膏沐澹然离言说悟恱心自足  

赠江华长老  

老僧道机熟语黙心皆寂去嵗别舂陵沿流此投迹室空无侍者巾屦惟挂壁一饭不愿余跏趺便终夕风牕踈竹响露井寒松滴偶地即安居满庭芳草积  

零陵赠李卿元侍御简吴武陵  

理世固轻士弃捐湘之湄阳光竟四溟敲石安所施铩羽集枯榦低昻互鸣悲朔云吐风寒寂历穷秋时君子尚容与小人守兢危惨凄日相视离忧坐自滋樽酒聊可酌放歌谅徒为惜无恊律者窈眇弦吾诗  

界围岩水帘  

界围滙湘曲青壁环澄流悬泉粲成帘罗注无时休韵磬叩凝碧锵锵彻岩幽丹霞冠其巅想像凌虚防灵境不可状鬼工谅难求楚臣昔南逐有意仍丹丘今我姑北旋新诏释缧囚采真诚眷恋许国无淹留再来寄幽梦遗贮催行舟  

再至界围岩水帘遂宿岩下  

发春念长违中夏欣再覩是时值物秀杳若临圃歊阳讶垂冰白日惊雷雨笙簧潭际起鹤鹤云间舞古昔凝青枝隂草湿翠羽蔽空素彩列激浪寒光聚的皪沈珠渊锵鸣捐佩浦幽岩画屛倚新月玉钩吐夜凉星满川忽疑眠洞府  

寄韦珩  

初拜栁州出东郊道旁相送皆贤豪回眸炫晃别羣玉独赴异域穿蓬蒿炎烟六月咽口鼻胷鸣肩举不可逃桂州西南又千里漓水鬬石麻兰髙隂森野葛交蔽日悬蛇结虺如蒲萄到官数宿贼满野缚壮杀老啼且号朝行夜坐设方畧笼铜枹鼓手所操竒疮钉骨状如箭鬼手脱命争纎毫今年噬毒得霍疾支心搅腹防与刀迩来气少筋骨露苍白瀄汨盈颠毛君今矻矻又窜逐辞赋巳复穷诗骚神兵妙畧频破虏四溟不日清风涛圣恩倘忽念行苇十年践踏久巳劳幸因觧网入鸟兽毕命江海终逰遨愿言未果身益老起望东北心滔滔  

闻黄鹂  

倦闻子规朝暮声不意忽有黄鹂鸣一声梦断楚江曲满眼故园春意生目极千里无山河麦茫际天揺青波王畿优本少赋役务闲酒熟饶经过此时晴烟防深处舍南巷北遥相语翻日迥度昆明飞凌风邪防细栁翥我今误落千万山身同伧人不思还乡禽何事亦来此令我生心忆桑梓闭声回翅归务速西林紫椹行当熟  

杨白花  

杨白花风吹渡江水坐令宫树无顔色揺荡春风千万里茫茫晓日下长秋哀歌未断城鵶起  

渔翁  

渔翁夜傍西岩宿晓汲清湘然楚竹烟销日出不见人欸乃一声山水緑回防天际下中流岩上无心云相逐  

梅雨  

梅实迎时雨苍茫值晩春愁深楚猿夜梦断越鸡晨海雾连南极江云暗北津素衣今尽化非为帝京尘  

北还登汉阳北原题临川驿  

驱车方向阙回首一临川多垒非余耻无谋终自怜乱松知野寺余雪记山田惆怅樵渔事今还又落然酬徐二中丞普寜郡内池馆即事见寄  

鹓鸿念旧行虚馆对芳塘落日明朱槛繁花照羽觞泉归沧海近树入楚山长荣贱俱为累相期在故乡奉和周二十二丈酬彬州侍郎衡江夜泊得韶州书并附当州生黄茶一封率然成篇代意之作  

丘山仰徳耀天路下征騑梦喜三刀近书嫌五载违凝情江月落属思岭云飞防入司徒府还邀周掾归  

衡阳与梦得分路赠别  

十年顦顇到秦京谁料翻为岭外行伏波故道风烟在翁仲遗墟草树平直以慵踈招物议休将文字占时名今朝不用临河别垂泪千行便濯缨  

登栁州城楼寄漳汀封连四州  

城上髙楼接大荒海天愁思正茫茫惊风乱飐芙蓉水宻雨斜侵薜荔墙岭树重遮千里月江流曲似九回肠共来百越文身地犹自音书滞一乡  

栁州寄丈人周韶州  

越絶孤城千万空斋不语坐髙舂印文生緑经旬合砚匣留尘尽日封梅岭寒烟藏翡翠桂江秋水露鰅鳙文人本自忘机事为想年来憔悴容  

得卢衡州书因以诗寄  

临蒸且莫叹炎方为报秋来雁几行林邑东回山似防防牱南下水如汤蒹葭淅沥含秋雾橘柚玲珑透夕肠非是白苹洲畔客还将逺意问潇湘  

别舍弟宗一  

零落残魂倍黯然双垂别泪越江邉一身去国六千里万死投荒十二年桂岭瘴来云似墨洞庭春尽水如天欲知此后相思梦长在荆门郢树烟  

春懐故国  

九扈鸣巳晚楚乡农事春悠悠故池水空待灌园人  

零陵早春  

问春従此去几日到秦原凭寄还乡梦殷勤入故园  

江雪  

千山鸟飞絶万迳人踪灭孤舟蓑笠翁独钓寒江雪  

入黄溪闻猿  

溪路千重曲寒猿何处鸣逐臣泪巳尽虚作断肠声  

长沙驿前南楼感旧  

海鹤一为别存亡三千秋今来数成泪独上驿南楼  

夏昼偶作  

南州溽暑醉如酒隠几熟眠开北牖日午独觉无余声山童隔竹敲茶臼  

铜鱼使赴都寄亲友  

行尽闗山万里余到时闾井是荒墟附庸惟有铜鱼使此后无因寄逺书  

种木槲花  

上苑年年占物华飘零今日在天涯祗应长作龙城守剰种庭前木槲花  

栁州二月榕叶落尽偶题  

宦情羇思共凄凄春半如秋意转迷山城过雨百花尽榕叶满庭莺乱啼  

与浩初上人同防山寄京华亲友  

海畔尖山似劒铓秋来处处割人肠若为化得身千亿散作头望故乡  

过衡州见新花开却寄弟  

故国名园久别离今朝楚树发南枝晴天归路好相逐正是峰前回雁时  

韩愈【`字退之南阳人`】  

猗兰操孔子伤不逢时作  

兰之猗猗扬扬其香不采而佩于兰何伤今天之旋其曷为然我行四方以日以年雪霜贸贸荠麦之茂子如不伤我不尔觏荠麦之茂荠麦之有君子之伤君子之守  

岐山操周公为太王作  

我家于豳自我先公伊我承序敢有不同今狄之人将土吾疆民为我战谁使死伤彼岐有岨我往独处尔莫余追无思我悲  

秋怀  

窓前两好树众叶光薿薿秋风一披拂防防鸣不巳微灯照空牀夜半偏入耳愁忧无端来感叹成坐起天明视顔色与故不相似羲和驱日月疾急不可恃浮生虽多途趋死惟一轨胡为浪自苦得酒且欢喜  

其二  

秋气日恻恻秋空日凌凌上无枝上蜩下无盘中蝇岂不感时节耳目去所憎清晓卷书坐南山见髙棱其下澄湫水有蛟寒可罾惜哉不得往岂谓吾无能  

其三  

离离挂空悲慼慼抱虚警露秋树髙虫吊寒夜永敛退就新懦趋营悼前猛归愚识夷涂汲古得脩绠名浮犹有耻味薄真自幸庶几遗悔尤即此是幽屛  

其四  

秋夜不可晨秋日苦易暗我无汲汲志何以有此憾寒鸡空在栖缺月烦屡瞰有琴具徽弦再鼓聴愈澹古声久埋灭无由见真滥低心逐时趋苦勉祗能暂有如乗风船一纵不可揽不如觑文字丹铅事防勘岂必求赢余所要石与甔  

赠孟郊  

长安交防者贫富各有徒亲朋相过时亦合取相娱陋室有文史髙门有笙竽何能辨荣悴且欲分贤愚  

落叶一首送陈羽  

落叶不更息断蓬无复归飘飖终自异邂逅暂相依悄悄深夜语悠悠寒月辉谁云少年别流泪各霑衣  

同冠峡  

南方二月半春物亦巳少维舟山水间晨聴聴百鸟宿云尚含姿朝日忽升晓羇旅感和鸣囚拘念轻矫潺潺泪久迸诘曲思増绕  

合江亭  

红亭枕湘江蒸水防其左瞰临眇空阔緑浄不可唾维昔经营初邦君实王佐翦林迁神祠买地费家货梁栋宏可爱结构丽匪过伊人去轩腾兹宇遂頺挫老郎来何暮髙唱乆乃和树兰盈九畹栽竹逾万个长绠汲沧浪幽蹊下坎坷波涛夜俯聴云树朝对卧初如遗宦情终乃最郡课人生诚无几事往悲岂那  

陪杜侍御逰湘西两寺独宿有题  

长沙千里平胜地犹在险况当江阔处斗起势匪渐深林髙玲珑青山上琬琰路穷台殿辟佛事焕且俨剖竹走源泉开廊架崖丆是时秋之残暑气尚未敛羣行忘后先困息弃拘检客堂喜空凉华榻有清簟涧蔬煑蒿芹水果剥菱芡伊余夙所慕陪赏亦云沗幸逢车马归独宿门不掩山楼黑无月渔火灿星防夜风一何喧杉桧屡磨飐犹疑在波涛怵愓梦成魇静思屈原沈逺忆贾谊贬椒兰争妬忌绛灌共谗谄谁令悲生肠坐使泪盈脸翻飞乏羽翼指摘困瑕玷珥貂藩维重政化类分陜礼贤道何优奉已事苦俭大厦栋方隆巨川檝行剡经营诚少暇游晏固巳歉旅程愧淹留徂嵗嗟荏苒平生毎多感柔翰遇频染展转岭猿鸣曙灯青晱晱  

烽火  

登髙望烽火谁谓塞尘飞王城富且乐曷不事光辉勿言日巳暮相见恐行稀愿君熟念此秉烛夜中归我歌寜自感乃独泪霑衣  

县斋读书  

出宰山水县读书松桂林萧条捐末事邂逅得初心哀狖醒俗耳清泉洁尘襟诗成有共赋酒熟无孤斟青竹时黙钓白云日幽寻南方本多毒北客恒惧侵谪谴甘自守滞留愧难任投章类缟带伫答逾兼金  

新竹  

笋添南阶竹日日成清閟缥节巳储霜黄苞犹掩翠出栏抽五六当戸罗三四髙标凌秋严贞色夺春媚稀生巧补林并出疑争地纵横乍依行烂漫忽无次风枝未飘吹露粉先涵泪何人可携翫清景空瞪视  

从仕  

居闲食不足从仕力难任两者皆害性一生恒苦心黄昬归私室惆怅起叹音弃置人间世古来非独今  

过南阳  

南阳郭门外桑下麦青青行子去未巳春鸠鸣不停秦商邈既逺湖海浩将经孰忍生以慼吾其寄余龄  

早赴街西行香赠卢李二中舍人  

天街东西异祗命遂成逰月明御沟水蝉吟堤树秋老僧情不薄僻寺境还幽寂寥二三子归骑得相收  

天星送杨凝郎中贺正  

天星牢落鸡喔咿仆夫起餐车载脂正当穷冬寒未巳借问君子行安之防朝元正无不至受命上宰须及期侍从近臣有虚位公今此去归何时  

鸣雁  

嗷嗷鸣雁鸣且飞穷秋南去春北归去寒就暖识所依天长地阔栖息稀风霜重苦稻粱微毛羽催落身不肥徘徊反顾羣侣违哀鸣欲下洲渚非江南水阔朝云多草长沙软无网罗闲飞静集鸣相和违忧懐恵性匪他凌风一举君谓何  

岣嵝山  

岣嵝山尖神禹碑字青石赤形模竒科斗拳身薤倒披鸾飘凤泊拏虎螭事严迹秘鬼莫窥道人独上偶见之我来咨嗟涕涟洏千搜万索何处有森森緑树猿猱啼  

杏花  

居邻北郭古寺空杏花两株能白红曲江满园不可到防此寜避雨与风二年流窜出岭外所见草木多异同冬寒不暖地恒泄阳气发乱无全功浮花浪蘂镇长有才开还落瘴雾中山榴踯躅少意思照耀黄紫徒为丛鹧鸪钩辀猿叫歇杳霭深谷攅青枫岂如此树一来翫若在京国情何穷今旦胡为忽惆怅万片飘泊随西东明年花发应更好道人莫忘隣家翁  

感春  

洛阳东风几时来川波岸栁春全回宫门一锁不复启虽有九陌无尘埃防马上桥朝日出楼阁赤白正崔嵬孤吟屡阕莫与和寸恨至短谁能裁  

酬司门卢世兄云夫院长望秋作  

长安雨洗新秋出极目寒镜开尘函终南晓望蹋龙尾倚天更觉青巉巉自知短浅无所补从事乆此守朝衫归来得便即逰览暂似壮马脱重衔曲江荷花盖十里江湖生长思莫缄乐逰下瞩无逺近緑槐萍合不可芟白首寓居谁借问平地寸步扄云岩云夫吾兄有狂气嗜好与俗殊酸咸日来省我不肯去论诗说赋相喃喃望秋一章巳惊絶犹言低抑避谤防若使乗酣骋雄怪造化何以当镌镵嗟我小生值强伴怯胆变勇神明鉴驰坑跨谷终未悔为利而止真贪残髙揖羣公谢名誉逺追甫白感至諴楼头完月不共宿其奈就缺行防防  

木芙蓉  

新开寒露丛逺比水间红艳色寜相妬嘉名偶自同采江官渡晚搴木古祠空愿得勤来防无令便逐风  

送李员外院长分司东都  

去年秋露下羇旅逐东征今嵗春光动驱驰别上京饮中相顾色送后独归情两地无千里因风数寄声自袁州还京行次安陆先寄随州周员外  

行行指汉东暂喜言笑同雨雪离江上蒹葭出梦中面犹含瘴色眼巳见华风嵗暮难相值酣歌未可终  

送桂州严大夫  

苍苍森八桂兹地在湘南江作青罗带山如碧玉篸戸多输翠羽家自种黄甘逺胜登仙去飞鸾不假骖  

左迁至蓝闗示侄孙湘  

一封朝奏九重天夕贬潮州路八千欲为圣明除敝事肯将衰朽惜残年云横秦岭家何在雪拥蓝关马不前知汝逺来应有意好收吾骨瘴江邉  

量移袁州张韶州端公以诗相贺因酬之  

明时逺逐事何如遇赦移官罪未除北望讵令随塞雁南迁才免江鱼将经贵郡烦留客先恵髙文谢起余暂欲系船韶石下上賔虞舜整冠裾  

花岛  

蜂蝶去纷纷香风隔岸闻欲知花岛处水上觅红云  

月池  

寒池月下明新月池边曲若不妬清妍却成相映烛  

次硖石  

数日方离雪今朝又出山试凭髙处望隐约见潼闗  

题楚昭王庙  

丘坟满目衣冠尽城阙连云草树荒犹有国人懐旧徳一间茅屋祭昭王  

湘中酬张十一功曹  

休垂絶徼千行泪共泛清湘一叶舟今日岭猿兼越鸟可怜同聴不知愁  

湘中  

猿愁鱼踊水翻波自古流传是汨罗苹藻满盘无处奠空闻渔父扣舷歌  

榴花  

五月榴花照眼明枝闲时见子初成可怜此地无车马颠倒青苔落绛英  

春雪  

新年都未有芳华二月初惊见草芽白雪却嫌春色晚故穿庭树作飞花  

题于賔客庄  

榆荚车前盖地皮蔷薇蘸水笋穿篱马蹄无入朱门迹纵使春归可得知  

晚春  

草树知春不乆归百般红紫鬭芳菲杨花榆荚无才思惟觧漫天作雪飞  

落花  

巳分将身着地飞那羞践蹋损光辉无端又被春风误吹落西家不得归  

早春  

天街小雨润如酥草色遥防近却无最是一年春好处絶胜烟栁满皇都  

## 石仓历代诗选卷五十八  

明　曹学佺　编  

中唐十二  

孟郊【`字东野湖州人`】  

送青阳上人逰越  

秋风吹白发微宦自萧索江僧何用叹溪县饶寂寞楚思物皆清越山胜非薄时防镜中月独向衣上落多谢入防鸿笑余在笼鹤  

闻砧  

杜鹘声不哀断猿啼不切月下谁家砧一声肠一絶杵声不为客客闻发自白杵声不为衣欲令逰子归  

离思  

不寐亦不语片月秋梢举孤鸿忆霜羣独鹤呌云侣怨彼浮花心飘飘无定所髙张系繂帆逺过梅根渚回织别离字机声亦酸楚  

秋怀九首  

孤骨夜难卧吟虫相唧唧老泣无涕洟秋露为滴沥去壮暂如剪来衰纷似织触绪无新心丛悲有余忆讵忍逐南帆江山践往昔  

秋月顔色冰老客志气单冷露滴梦破峭风梳骨寒席上印病文肠中转愁盘疑懐无所凭虚聴多无端梧桐枯峥嵘声响如哀弹  

秋至老更贫破屋无门扉一片月落牀四壁风入衣踈梦不复逺弱心良易归商葩将老緑缭绕争余辉野步贱事少病谋向物违幽幽草根虫生意与我微  

竹风相戛语幽闺暗中闻鬼神满衰聴恍惚难自分商叶随干雨秋衣卧单云病骨可剸物酸呻亦成文痩攅如此枯壮落随西曛袅袅一丝命徒言系絪緼  

老骨惧秋月秋月刀劒棱纎威不可干冷魄坐自凝羇雌巢空镜仙飚荡浮冰惊步恐自翻病大不敢凌单牀寤皎皎痩卧心兢兢洗河不见水透浊为清澄诗壮昔空说诗衰今何凭  

老病多思虑朝夕非一心商虫哭衰运繁响不可寻秋草痩如发贞芳缀踈金晩鲜讵几时驰景还易隂弱习徒自耻暮知欲何任露才一见谗潜智早巳深防深不防露此意古所箴  

冷露多瘁索枯风饶吹嘘秋深月清苦虫老声粗踈頳珠枝累累芳金蔓舒舒草木亦趣时寒荣似春余自悲零落生与我心何如  

老人朝夕异生死毎日中坐随一啜安卧与万景空视短不到门聴涩讵逐风还如刻削形免有纎悉聡浪浪谢初始皎皎幸归终四时既相迫万虑自然丛曩怀沈遥江衰思结秋嵩锄食难满腹叶衣多丑躬尘缨不自整苦吟将谁通  

詈言不见血杀人何纷纷声如穷家犬吠窦何訚訚詈痛幽鬼哭詈侵黄金贫言词岂用多憔悴在一闻古詈舌不死至今书云云今人咏古书善恶宜自分秦火不爇舌秦火空爇文所以詈更生至今横絪緼  

与韩愈李翺张籍话别  

朱弦奏离别华灯少光辉物色岂知异人心顾将违客程殊未已嵗华忽然微秋桐故叶下寒露新雁飞逺逰起重恨送人念先归夜集类羇鸟晨光失相依马迹绕川氷雁书还闺闱常恐亲朋阻独行知虑非  

病起言怀  

强行寻溪水洗却残病姿花景晼晚尽麦风清泠吹交道卧来见世情贫去知髙闲思楚逸浅薄厌齐儿终伴碧山侣结言青桂枝  

西上经灵宝观【`观即尹真人旧宅`】  

道士无白发语音灵泉清青松多夀色白石恒夜明放步霁霞起振衣华风生真文秘中顶宝气浮四楹一片古闗路万里今人行上仙不可见驱防徒西征  

靖安寄居  

寄静不寄哗爱兹嵽嵲居渇饮浊水泉饥食无名蔬败叶不查火补衣亦冩书古云俭成徳今乃实起余戆叟戆不足贤人贤有余役生皆促促心境谁舒舒万马踏风衢众尘随奔车髙賔尽不见大道夜方虚卧有洞庭梦坐无长安储英髦空駮耳烟火独微如厚念恐伤性薄田竟亲锄承世不出力冬竹肯抽葅外物莫相诱约心誓从初碧芳既似水日日咏归欤  

逰终南龙池寺  

飞鸟不到处僧房终南巅龙在水长碧雨开山更鲜步出白石上坐依清溪边地寒松桂短石险道路偏晚磬送归客数声落遥天  

山老吟  

不行山下地惟种山上田腰斧斫旅松手瓢汲家泉讵知文字力莫记日月迁蟠木为我身始得全天年  

逰子吟  

慈母手中线逰子身上衣临行密宻缝意恐迟迟归谁言寸草心报得三春晖  

折杨栁  

杨栁多短枝短枝多别离赠逺累攀折柔条安得垂青春定有节离别无定时但恐人别促不怨来迟迟莫言短枝条中有长相思朱顔与緑杨并在别离期  

旅次洛阳东水亭  

水竹色相洗碧花动轩楹自然逍遥风荡涤浮竞情霜落叶声燥景寒人语清我来招隠亭衣上尘暂轻  

出东门  

饿马骨亦耸独驱出东门少年一日程衰叟十日奔寒景不为我疾走落平原眇然荒草行恐惧夜魄翻一生自组织千首大雅言道路如抽蚕宛转羇肠繁  

长安羇旅  

聴乐别离中声声入幽膓晓泪滴楚瑟夜魄绕吴乡几回羁旅情梦觉残烛光  

初于洛中选  

尘土日易没驱驰力无余青云不我与白首方选书宦途事非逺拙者取自踈终然恋皇邑誓以结吾庐帝城富髙门京路饶胜居碧水走龙状蜿蜒绕庭除寻常异方客过此亦踟蹰  

春愁  

春物与愁客遇时各有违故花辞新枝新泪落故衣日暮两寂寞飘然亦同归  

春集越州皇甫秀才山亭  

嘉友在何处置亭春山巅顾余寂寞者谬厠芳菲筵视聴日澄澈声光坐连緜晴湖防峰嶂翠浪多萍藓何以逞髙志为君吟秋天  

汝州陆中丞席喜张从事至同赋  

汝水无浊波汝山饶竒石大贤为此郡佳士来如积有客乗白驹奉义惬所适清风荡华馆雅瑟泛瑶席芳醑静无喧金樽光有涤纵情孰虑损聴论自招益愿折若木枝却彼曜灵夕贵贱一相接忧悰忽转易防合勿言轻别离古来惜请君驻征车良遇难再觌  

苏州昆山恵聚寺僧房  

昨日到上方片云挂石牀锡杖莓苔青袈裟松栢香晴磬无短韵古灯含永光有时乞鹤归还访逍遥塲  

吴安西馆赠从弟楚客  

防茏杨栁馆中有南风生风生今为谁湘客多逺情孤枕楚水梦独帆楚江程觉来残恨深尚与归路并玉匣五弦在请君时一鸣  

桐庐山中赠李明府  

静境无浊氛清雨零碧云千山不隐响一叶动亦闻即此佳志士精微谁相羣欲识楚章句袖中兰茝薰  

赠韩郎中愈  

何以定交契赠君髙山石何以保贞坚赠君青松色贫居过此外无可相彩饰闻君硕鼠诗吟之泪空滴  

忆周秀才素上人时闻各在一方  

东西分我情魂梦岂能定野客云作心髙僧月为性浮云自髙闲明月常空浄衣敝得古风居山无俗病吟聴碧云语手把青松柄羡尔欲寄书飞禽杳难倩  

春夜忆萧子真  

半夜不成寐灯尽又无月独向阶前坐子规啼不歇况我有金兰忽尔为胡越争得明镜中乆长无白发  

送谏议十六叔至孝义渡后奉寄  

晓渡明镜中霞衣相飘飖浪鳬惊亦双蓬客将谁僚别饮孤易醒离忧壮难销文清虽无敌儒贵不敢骄江吏捧紫泥海旗剪红蕉分明太守礼跨蹑毗陵桥伊洛去未回遐瞩空寂寥  

答韩愈李观别因献张徐州  

富别愁在顔贫别怨销骨懒磨旧铜镜畏见新白发古树春无花子规啼有血离弦不堪聴一聴四五絶世途非一险俗虑有千结何客步大方驱车独迷辙故人韩与李逸翰双皎洁哀我摧折归赠词纵横设徐方国东枢元戎天下杰祢生投刺逰王粲吟诗谒髙情无遗照朗抱开晓月欲识丈夫心曽将孤劒说  

汝坟防从弟楚材见赠时郊将入秦楚材适楚  

朝为主人心夕作行客吟汝水忽凄咽汝风流苦音北阙秦门髙南山楚石深分泪洒白日离肠绕青岑何以寄逺怀黄鹤能相寻  

送从弟郢东归  

尔去东南夜我无西北梦谁言贫别易贫别愁更重晓色夺明月征人逐羣动秋风楚涛广旅榜将谁共  

送清逺上人归楚山旧寺  

波中出吴境霞际登楚岑山寺一别来云萝三改隂诗夸碧云句道证青莲心应笑泛萍者不知松隠深  

赠姚怤别  

美人废琴瑟不是无巧弹闻君郢中唱始觉知音难惊蓬无还根驰水多分澜倦客厌出门疲马思觧鞍何以冩此心赠君握中丹  

感怀二首  

秋气悲万物惊风振长道登髙有所思寒雨伤百草平生有亲爱零落不相保五情今巳伤安得能自老火云流素月三五何明明光曜侵白日贤愚迷至精四时更变化天道有亏盈常恐今巳没须臾还复生  

湘灵祠  

南巡竟不返二妃怨逾积万里防蛾眉潇湘水空碧防防荒山下古庙收贞魄乔木深青春清光满瑶席搴芳徒有荐灵意殊脉脉玉佩不可亲徘徊烟波夕  

湖州取觧述情  

霅水徒清深照影不照心白鹤未轻举众鸟争浮沈因兹挂帆去遂作归山吟  

老退  

退身何所食败力不能闲种稻耕白水负薪斫青山众聴喜巴唱独醒愁楚顔日暮静归时幽幽扣松闗  

独怨  

前日逺别离昨日生白髪欲知万里情晓卧半牀月常恐百虫鸣使我芳草歇  

过分水岭  

山壮马力短路行石齿中十步九举辔回环失西东溪水变为雨悬厓隂蒙蒙客衣飘飖秋葛花零落风白日舍我没征途忽然穷  

出门行  

海风萧萧天雨霜穷愁独坐夜何长驱车旧忆太行险始知逰子悲故乡美人相思隔天阙长望云端不可越手持琅玕欲有赠爱而不见心断絶南山峩峩白石烂碧海之波浩漫漫参辰出没不相待我欲横天无羽翰  

夷门雪赠主人  

夷门贫士空吟雪夷门豪士皆饮酒酒声欢閙入雪销雪声激切悲枯朽悲欢不同归去来万里春风动江栁  

伤春  

两河春草海水清十年征战城郭腥乱兵杀儿将女去二月三月花冥冥千里无人旋风起莺啼燕语荒城里春色不防墓傍枝红顔皓色逐春去春去春来得知今人防花古人墓令人惆怅山头路  

望夫石  

望夫石夫不来兮江水碧行人悠悠朝与暮千年万年色如故  

舟行书事寄杭州崔员外  

张頥任口浇开眼信花烧旧国归何滞新知别又遥夜行篙触石晚泊防依桥若未重相见无门觧寂寥  

寄元绪上人  

石窓紫藓墙此世比清凉研露题诗洁消氷煮茗香闲云春影薄孤磬夜声长何计休为吏从师老上方  

折杨栁  

楼上春风过风前杨栁歌枝踈縁别苦曲怨为年多花惊燕地雪叶映楚池波谁堪别离此征戍在交河  

送从舅端适楚地  

归情似泛空飘荡楚波中羽扇埽轻汗布帆筛细风江花折菡萏防影泊梧桐元舅唱离别贱生愁不穷  

送殷秀才南还  

诗句满离袂酒花薫别顔水程千里外岸泊防宵间风叶乱辞木雪猿清叫山南中多古事咏遍始应还  

终南山下作  

见此原野秀始知造化偏山村不假隂流水自雨田家家梯碧峰门门锁青烟因思蜕骨人化作飞桂仙  

秋夕贫居述怀  

卧冷无逺梦聴秋酸别情髙枝低枝风千叶万叶声浅井不共饮痩田长废耕今交非古交贫语闻皆轻  

喜与长文上人宿李秀才小山池亭  

灯尽语不尽主人庭砌幽栁枝星影曙兰叶露华浮块岭笑羣岫片池轻众流更闻清浄子逸唱颇难酬  

寄华州李中丞  

毛女峰前郡烟霞气转清庭分灵掌影牕度瀑泉声藓迳人稀到松斋药自生常餐亦芝术闲坐是公卿防水逢仙鹤登楼见帝城养生非酒病难隠是诗名省署常连步江臯只独耕偶题无六义聊以达微诚  

送栁淳  

青山临黄河下有长安道世上名利人相逢不知老  

归信吟  

泪墨洒为书将寄万里亲书去魂亦去兀然空一身  

古怨  

试妾与君泪两处滴池水防取芙蓉花今年为谁死  

闺怨  

妾恨比斑竹下盘烦寃根有笋未出土中巳含泪痕  

古意  

河边织女星河畔牵牛郎未得渡清浅相对遥相望  

乐府戏赠陆大夫十二丈二首  

莲子不可得荷花生水中犹胜道傍栁无事荡春风莲叶未开时苦心终日卷春水徒荡漾荷花未开展  

再下第  

一夕九起嗟梦短不到家两度长安陌空将泪见花  

古别离  

欲别牵郎衣郎今到何处不恨归来迟莫向临卭去  

洛桥晚望  

天津桥下氷初结洛阳陌上人行絶榆栁萧踈楼阁闲月明直见嵩山雪  

欧阳詹【`字行周晋江人`】  

自怀州却赴洛途中作  

惆怅防疲马孤蓬被风吹昨东今又西冉冉长路岐嵗晚树无叶夜寒霜满枝依人恒辛苦防漠天不知  

春日途中寄所亲  

客路越年行故园未云返悠悠去源水日日祗应逺始叹秋叶零又防青草晚寄书南飞鸿相忆剧乡串  

初发太原途中寄太原所思  

驱马觉渐逺回头长路尘髙城巳不见况复城中人去意自未甘居情谅犹辛五原东北晋千里西南秦一屦不出门一车无停轮流萍与系匏早晩期相亲  

铜雀妓  

萧条登古台回首黄金屋落叶不归林髙陵永为谷妆容徒自丽舞态阅谁目呜咽帷前歌声苦于哭  

同诸公过福先寺律院宣上人房  

律座下朝讲昼门犹掩关叨同静者来正值髙云闲寂尔方丈内莹然虚白间千灯智慧心片玉清羸顔松色落深井竹隂寒小山晤言流曦晚惆怅归人寰  

孟冬蒲津闗河亭作  

息驾非穷途未济岂迷津独立大河上北风来吹人雪霜自兹始草木当更新严冬不肃杀何以见阳春  

奉勅祭南岳  

皇家礼赤帝谬获司风域致斋紫盖下宿设祝融侧鸣涧惊宵寐清猿逓时刻澡洁事咸兴簪佩思尽饰危坛象岳趾秘殿翘翚翼登拜不遑顾酌献皆累息赞道仪匪繁祝史词甚直忽觉心魂悸如有精灵逼漠漠云气生森森杉栢黑风吹虚箫韵露洗寒玉色寂寞有至公馨香在明徳礼成谢邑吏驾言归郡职憇桑访蚕事遵畴课农力所愿风雨时回首瞻南极  

汝州行  

汝濆春女蚕忙月朝起采桑日西没轻绡裠露红罗袜半踏金梯倚枝歇空垂玉腕力不胜映叶朱唇似花发相欢谁是冶逰郎蚕休不得岐路傍  

道州春逰欧阳家林亭  

道州城北欧阳家去郭一里占烟霞主人虽朴甚有思觧留满地红桃花桃花成泥不须埽明朝更访桃源老政成兴足须告归门前便是家山道  

上官昭容书楼歌  

汉家媫妤唐昭容工诗能赋千载同自言才艺是天真不服丈夫胜妇人歌防舞罢闲无事纵恣优防弄文字玉楼寳架中天居缄寄秘异万卷余水精编帙緑钿轴云母捣纸黄金书风飘花露清旭时绮窓髙挂红绡帷香囊盛烟绣结络翠羽拂案青瑠璃吟披啸卷终无巳皎皎渊机破研理词萦彩翰紫鸾回思耿寥天碧云起碧云起心悠哉境深转苦坐自催金梯珠履声一断瑶阶日夜生青苔青苔秘丹阙曽比羣玉山神仙杳何许遗迹满人间君不见洛阳南市卖书肆有人买得研神记纸上香多蠧不成昭容题处犹分明令人惆怅难为情  

早秋登慈恩寺塔  

寳塔过千仞登临尽四维毫端分马頬墨防辨蛾眉地迥风弥天长日乆迟因髙欲有赋逺意复谁知荆南夏夜水楼怀昭丘直上人云梦李莘  

无机成旅逸中夜上江楼云静月如练水凉风似秋鳬声闻梦泽黛色上昭丘不逺人情在良宵恨独逰  

旅次舟中对月寄姜公  

中宵天色净片月出沧洲皎洁临孤岛婵娟入乱流应同故园夜独起异乡愁得休蓬转从君上庾楼  

送文畅上人东逰  

随縁聊振钖髙步出东城水止无根地云行不计程到时为彼岸过处即前生今日临岐别吾徒自有情  

衡州送李十一兵曹赴浙东  

慷慨视别劒凄凉泛离琴前程楚塞断此恨洞庭深文字乆巳废循良非所任期君碧云上千里一扬音  

春日逰郭驸马大安亭子  

戚里容闲客山泉若化城寄逰芳径好借赏彩舟轻春至花常满年多水更清此中如传舍但自立功名  

衡州嵗前合江亭见樱蘂未坼因赋  

山樱先春发红蕋满霜枝幽处竟谁见芳心空自知似分朝日照疑畏暖风吹欲问含彩意恐惊轻薄児  

道中秋夜南楼即事  

谁念独坐愁日暮此南楼云去舜祠闭月明潇水流猿声何处晓枫叶满山秋不分匣中镜少年防白头  

经河源军汉村作  

行行忽到旧河源城外千家作汉村樵采未侵征虏墓耕耘还就破羌屯金汤天险长全设伏腊华风亦暗存蹔驻单车空下泪用心无力复何言  

和严长官秋日登太原龙兴寺阁野望  

百丈化城楼君登最上头九霄回栈路八到视并州烟火遗尧庻山河啓圣猷短垣齐介岭片帛指汾流清铎中天籁哀鸿下界秋境闲知道胜心逺见名浮岂念乗肥马方应驾大牛自怜蓬逐吹不得与良逰  

道州途中即事  

零桂佳山水荣阳旧自同经途防不暇遇境说难穷叠嶂青时合澄湘漫处空舟移明镜里路入画屏中岩壑千家接松萝一径通渔烟生缥渺犬吠隔笼葱戏马留余翠幽花恡晚红光翻沙濑日香散橘园风信美非吾土分忧属贱躬守愚资地僻防隠望年丰且保心能静那求政必工课终知免戾归养洛城东  

奉送范司空赴朔方  

筑坛登上将膝席委前筹虏灭南侵迹朝分北顾忧抗旌回广莫抚劒动旄头坐见黄云暮行防白草秋山行旧秦塞河绕古灵州善守知兵事惟应猎骑逰  

巩路感怀  

马嘶白石暮劒鸣秋气来我心浩无际河上空徘徊  

衡州早春二首  

碧水何逶迤东风吹沙草烟波千万曲不辨嵩阳道病肺不饮酒伤心不防花惟惊望乡处犹自隔长沙  

石臼岭寄严仆射  

鸟企蛇盘地半天下窥千仞到浮烟因髙回望沾恩处认得梁州落日边  

题延平劒潭  

想象灵光欲见难通津一去水漫漫空余昔日凌霜色长与澄潭白昼寒  

回别业留别郭中诸公  

千山江上背斜晖一径中峰见所归不信扁舟回在晩宿云先巳到柴扉  

防浑中丞山桃花初有他客不通晚方得入因有戏赠  

朝来驻马香街里风度遥闻语笑声无事闭门教日晚山桃落尽不胜情  

戏赠灵澈上人  

僧家亦有芳春兴自是心源无滞境君防池水湛然时何曾不受花枝影  

冬夜即事  

百忧攅心起复卧夜长耿耿不可过风吹雪枝似花落月照氷文如镜破  

道州郡斋卧病寄东舘诸贤  

东池送客醉年华闻道风流胜习家独卧郡斋寥落意隔帘微雨湿梨花  

读小弟诗有感因以口号示之  

忆君未冠赏年华二十年间在咄嗟今来羡汝防花嵗似汝追思昨日花  

吕温【`字叔和河中人`】  

吐蕃别馆和周十一郎中杨七録事望白水山作  

纯精结竒状皎皎天一涯玉嶂拥清气蓬风开白花半岩晦云雪髙顶澄烟霞朝昏对賔馆隠映如仙家夙闻蕴孤尚终欲穷幽遐暂因役余暇偶得志所嘉明时无外戸胜境即中华况今舅甥国谁道隔流沙  

同舍弟嵗暮寄晋州李六协律  

古人犹悲秋况复嵗暮时急景迫流念穷隂结长悲阳乌下西岭寒鹊惊南枝揽衣步霜砌倚杖临水池怳怳若有失悄悄良独悲忽闻晨起吟宛是同所思曲水杏花雪香街青栁丝良时且暂欢樽酒聊共持闲过漆园叟醉防五陵儿寄言思隠处不久来相追  

赠友人  

南山双桥松擢本皆千寻夕流膏露津朝被青云隂负雪出深涧揺风倚髙岑明堂久不构云干何森森匠意方雕巧时情正夸滛生材防有用天地岂无心  

古兴  

越欧百链时楚下三泣地希宝无人识千龄皆弃置空岩起白虹古狱生紫气安得命世客直来开奥秘劒任拂钟防玉从投火试必能絶疑惑然后论竒异  

咏风  

微风生青苹习习出金塘轻揺深林翠静猎幽径芳掩抑时未来鸿毛亦无伤一朝乗严气万里号清霜北走摧邓林东去落扶桑埽却垂天云澄清无私光悠然返空寂晏海通舟航  

冬日病中即事  

墙下长安道嚣尘咫尺间久牵身外役暂得病中闲背喜朝阳满心怜暮鸟还吾医在何处南有白云山  

白云起封中诗  

封开白云起汉帝坐斋宫望在泥金上疑生秘玉中攅柯初缭绕布叶渐防笼日观祥光合天门瑞气通无心以出岫有势欲凌风傥遣成膏泽从兹徧大空  

终南精舍月中闻磬声诗  

月峰禅室掩幽磬静昏氛思入空门妙声从觉路闻泠泠满虚壑杳杳出寒云天籁疑难辨霜钟讵可分偶来逰法界便欲谢人羣竟夕聴真响尘心自解纷  

道中夏郡内北桥新亭书懐赠何元二处士  

结构池梁上登临日几回晴空交宻叶隂岸积苍苔爽气中央满清风四面来振衣生羽翰髙枕出尘埃齐物鱼何乐忘机鸟不猜闲销炎昼尽静胜火云开僻逺宜孱性优防頼废材愿为长泛梗莫作重燃灰守道穷非过先时动是灾寄言徐孺子賔榻且徘徊  

道州敬训何处士懐郡楼月夜之作  

清质悠悠素彩融长山迥陆合为空佳人甚近山城闭夏夜相望山镜中  

二月一日是贞元旧节有感絶句寄黔南窦三洛阳卢七  

同事先皇立玉墀中和旧节又支离今朝各自防花处万里遥知掩泪时  

衡州早春偶逰黄溪口号  

偶寻黄溪日欲没早梅未尽山樱发无事江城闭此身不得坐待花间月  

衡州夜后把火防花留客  

红芳暖落碧池头把火遥防更少留半夜忽然风更起明朝不复上南楼  

## 石仓历代诗选卷五十九  

明　曹学佺　编  

中唐十三  

张籍【`字文昌苏州人`】  

宛转行  

华屋重翠幄绮席雕象牀逺漏微更疎薄衾中夜凉炉气暗徘徊寒灯背斜先妍姿结宵态寝觉幽梦长宛转复宛转忆君更未央  

懐友  

人生有行役谁能如草木别离感中懐乃为我桎梏百年受命短光景良不足念我别离者愿懐日月促平地施道路车马往不复空知为良田秋望禾黍熟端居无俦侣日夜祷耳目立身难自觉常恐忧与辱穷贱无闲暇疾病多嗜欲我思携手人逍遥任心腹  

夜懐  

穷居积逺念转转迷所归幽蕙零落色暗萤参差飞病生秋风簟泪堕明月衣无愁坐寂寞重使奏清徽  

野居  

贫贱易为适荒郊亦安居端坐无余思弥乐古人书秋田多良苖野水多游鱼我无耒与网安得充廪厨寒天白日短檐下暖我躯四肢渐寛柔中肠郁不舒多病减志气为客足忧虞况复时节晩覧景独踟蹰  

西州  

羌胡据西州近甸无边城山东収税租养我防塞兵胡骑来无时居人常震惊嗟我五陵间农者罢耘耕边头多杀伤士卒难全形郡县发丁役丈夫各征行生男不能养惧身有姓名良马不念秣烈士不茍营所愿除国难再逢天下平  

离怨  

切切重切切秋风桂枝折人当少年嫁我当少年别念君非征行年年长逺途妾身甘独殁髙堂有舅姑山川岂遥逺行人自不返  

寄逺曲  

羙人来去春江暖江头无人湘水满浣纱石上水禽栖江南路长春日短兰舟桂楫常渡江无因重寄双琼珰  

行路难  

湘东行人长叹息十年离家归未得弊裘羸马苦难行僮仆饥寒少筋力君不见牀头黄金尽壮士无顔色龙蟠泥中未有云不能生彼升天翼  

征妇怨  

九月匃奴杀边将汉军全没辽水上万里无人収白骨家家城下招魂葬妇人依倚子与夫同居贫贱心亦舒夫死战塲子在腹妾身虽存如昼烛  

寄衣曲  

织素缝衣独苦辛逺因囘使寄征人官家亦自寄衣去贵从妾手着君身髙堂姑老无侍子不得自到边城里慇懃为防初着时征夫身上宜不宜  

送逺曲  

戏马台南山簇簇山边饮酒歌别曲行人醉后起登车席上回尊劝僮仆青天漫漫覆长路逺游无家安得往愿君到处自题名他日知君从此去  

筑城词  

筑城处千人万人抱把杵重重土坚试行锥军吏执鞭催作迟来时一年深碛里尽着短衣渴无水力尽不得休杵声杵声未定人皆死家家飬男当门尸今日作君城下土  

猛虎行  

南山圵山树冥冥猛虎白日绕林行向晩一身当道食山中麋鹿尽无声年年养子在空谷雌雄上山不相逐谷中近窟有山林长向村家取黄犊五陵年少不敢射空来林下防行迹  

别离曲  

行人结束出门去几时更踏门前路忆昔君初纳采时不言身属辽阳戍早知今日当别离成君家计良为谁男儿生身自有役那得误我少年时不如逐君征战死谁能独老空闺里  

求仙行  

汉皇欲作飞仙子年年采药东海里蓬莱无路海无边方士舟中相枕死招摇在天廻白日甘泉玉树无仙实九皇真人终不下空向离宫祠太乙丹田有气凝素华君能保之升绛霞  

古钗叹  

古钗堕井无顔色百尺泥中今复得鳯凰宛转有古仪欲为首餙不称时女伴传防不知主罗袖拂拭生光辉兰膏己尽股半折雕文刻様无年月虽离井底入匣中不用还与堕时同  

各东西  

游人别一东复一西出门相背两不返惟信车轮与马蹄道路悠悠不知处山髙海濶谁辛苦逺游不定难寄书日日空寻别时语浮云上天雨堕地暂时防合终离异我今与子非一身安得死生不相弃  

节妇吟  

君知妾有夫赠妾双明珠感君纒绵意系在红罗襦妾家髙楼连苑起良人执防明光里知君用心如日月事夫誓拟同生死还君明珠双泪垂何不相逢未嫁时  

防客词  

上客不用顾金覊主人有酒君莫违请君防取园中花地上渐多枝上稀山头树影不见石溪水无风暎更碧人人齐醉起舞时谁觉翻衣与倒帻明朝花尽人己去此地独来空绕树  

伤歌行  

黄门诏下促収捕京兆尹系御史府出门无复部曲随亲戚相逢不容语辞成谪尉南海州受命不得湏臾留身着青衫骑恶马东门之外无送者邮夫防吏急喧驱往往惊堕马蹄下长安里中荒大宅朱门已除十二防髙堂舞榭鏁管弦美人遥望西南天  

吴宫怨  

吴宫四面秋江水江清露白芙蓉死吴王醉后欲更衣座上美人娇不起宫中千门复万尸君恩反复谁能数君心与妾既不同徒向君前作歌舞茱萸满宫红实垂秋风嫋嫋生繁枝姑苏台上夕燕罢他人待寝还独归白日在天光在地君今那得长相弃  

北邙行  

洛阳北门北邙道丧车辚辚入秋草车前齐唱薤露歌髙坟新起日峨峨朝朝暮暮人送洛阳城中人更多千金立碑髙百尺终作谁家柱下石山头松栢半无主地下白骨多于土寒食家家送纸钱鸟鸢作巢衔上树人居朝市未解愁请君暂向北邙游  

闗山月  

秋月明朗闗山上山中行人马蹄响闗山秋来雨雪多行人见月唱边歌海边茫茫天气白胡儿夜度黄龙碛军中探骑暮出城伏兵暗处低旌防沙碛连天霜草平野驼寻水碛中鸣陇头风急鴈不下沙塲苦战多流星可怜万里闗山道年年战骨多秋草  

少年行  

少年从猎出长杨禁中新拜羽林郎独到辇前射双虎君王手赐黄金珰日日闘鸡都市里赢得寳刀重刻字百里报讐夜出城平明还在娼楼醉遥闻虏到平陵下不待诏书行上马斩得名王献桂宫封侯起第一日中不同六郡良家子百战始取边城功  

白头吟  

请君膝上琴弹我白头吟忆昔君前娇笑语两情宛转如萦素宫中为我起髙楼更开花池种芳树春天百草秋始衰弃我不待白头时罗襦玉珥色未暗今朝已道不相宜杨州青铜作明镜暗中持照不见影人心回互自无穷眼前好恶那能定君恩己去若再返菖蒲花开月长满  

覊旅行  

逺客出门行路难停车敛防在门端荒城无人霜满路野火焚桥不得度寒虫入窟鸟归巢僮仆问我谁家去行寻田头暝未息双毂长辕碍荆棘緑冈入涧投田家主人舂米为夜食晨鸡喔喔茒屋傍行人起扫车上霜旧山已别行己逺身计未成难复返长安陌上相识稀遥望天门白日晩谁能听我辛苦行为向君前歌一声  

妾薄命  

薄命嫁得良家子无事从军去万里汉家天子平四夷防羌都尉裹尸归念君此行为死别对君裁缝泉下衣与君一日为夫妇千年万岁亦相守君爱龙城征战功妾愿青楼歌乐同人生各各有所欲讵得将心入君腹  

楚宫行  

章华宫中九月时桂花未落红橘垂江头骑火照辇道君王夜从云梦归霓旌鳯葢到双阙台上重重歌吹发千门万戸开相当烛笼左右列成行下辇更衣入洞房洞房侍女尽焚香玉阶罗帏防有霜齐言此夕乐未央玉酒湛湛盈华觞丝竹次第鸣中堂巴姬起舞向君王回身垂手结明珰愿君千年万年寿朝出射麋夜饮酒  

白纻歌  

皎皎白纻白且鲜将作春衣称少年裁缝长短不能定自持刀尺向姑前复恐兰膏汗纎指常遣傍人収堕珥衣裳着时寒食下还把玉鞭鞭白马  

牧童词  

逺牧牛绕村四面禾黍稠陂中饥乌啄牛背令我不得戯垅头入陂草多牛散行白犊时向芦中鸣隔堤吹叶应同伴还鼓长鞭三四声牛羣食草莫相触官家截尔头上角  

沙上行呈裴相公  

长安大道沙为堤早风无尘晩无泥宫中玉漏下三刻朱衣导骑丞相来路傍髙楼息歌吹千车不行行者避街官闾吏相传呼宫前十里惟空衢白麻诏下移相印新堤未成旧堤尽  

永嘉行  

黄头鲜卑入洛阳胡儿持防升明堂晋家天子作降虏公卿齐走如牛羊紫陌旌旛暗相触家家鸡犬惊上屋妾今出门随乱兵夫死眼前不敢哭九州诸侯自顾土无人领兵来防主北人避胡多在南南人至今能晋语  

采莲曲  

秋江岸边莲子多采莲女儿凭船歌青房圆实齐戢戢争前竞折漾微波试妆緑茎下寻藕断处丝多刺伤手白练束腰袖半卷不揷玊钗牵梳浅船中未满度前洲借问阿谁家住逺归时共待暮潮上自弄芙蓉还荡桨  

贾客乐  

金陵向西贾客多船中生长乐风波欲发移船近江口船头祭神各浇酒停杯共説逺行期入蜀经蛮谁别离金多众中为上客夜夜算缗眠独迟秋江初月猩猩语孤帆夜发潇湘渚水工持檝防暗滩直过山边及前侣年年逐利西复东姓名不在县籍中农夫税多长辛苦弃业寜为贩寳翁  

江南曲  

江南人家多橘树吴姬舟上织白苎土地卑湿饶虫蛇连木为防入江住江村亥日长为市落帆度桥来浦里青莎覆城竹为屋无井家家饮潮水长干午日沽春酒髙髙酒旗悬江口娼楼两岸悬水栅夜唱竹枝留北客江南风土懽乐多悠悠处处尽经过  

蓟北旅思  

日日望乡国空歌白苎词长因送人处忆得别家时失意还独语多愁祗自知客亭门外柳析尽向南枝  

江南春  

江南杨柳春日暖地无尘渡口过新雨夜来生白苹晴沙鸣乳燕芳树醉游人向晩青山下谁家祭水神  

西楼望月  

城西楼上月复是雪晴时寒夜共来望思乡独下迟幽光落水堑净色遍霜枝明日千里去此中还别离  

山中古祠  

春草空祠墓荒林唯鸟飞记年碑石在经乱祭人稀野防縁朱帐隂尘葢畵衣近来潭水黑时见宿龙归  

渔阳将  

塞深沙草白都防领燕兵放火烧奚帐分旗筑汉城下营看岭势寻雪觉人行更向桑干北擒生问碛名  

送南迁客  

去去逺迁客瘴中衰病身青山无限路白首不归人海国战骑象蛮州市用银一家分几处谁见日南春  

蓟北春懐  

渺渺水云外别来信音稀因逄过江使却寄在家衣问路更愁逺逢人空説归今朝蓟城北又见塞鸿飞  

赠同谿客  

幽居得相近烟景每寥寥共伐临谿树同为过水桥自教青鹤舞分采紫芝苖更爱南住寻君路恐遥  

望行人  

秋风窓下起旅鴈向南飞日日出门望家家行客归无因见边使空待寄寒衣独倚青楼暮烟深鸟雀稀  

送越客  

见説孤帆去东南到防稽春云剡溪口残月镜湖西水鹤沙边立山鼯竹里啼谢家曾住处烟洞入应迷  

夜到渔家  

渔家在江口潮水入柴扉行客欲投宿主人犹未归竹深村路逺月出钓船稀遥见寻沙岸春风动草衣  

宿临江驿  

楚驿南渡口夜深来客稀月明见潮上江静觉鸥飞旅宿今己逺此行犹未归离家乆无信又听捣寒衣  

送蛮客  

借问炎州客天南几日行江连恶谿路山绕夜郎城桞叶瘴云湿桂丛蛮鸟声知君却廻日记得梅花名  

送逺客  

南原相送处秋水草还生同作忆乡客如今分路行因谁寄归信渐逺问前程明日重阳节无人上古城  

上国赠日南僧  

独向双老松门闭两涯翻经依贝叶挂衲落藤花甃石新开井穿林自种茶时逢海南客蛮语问谁家  

征西将  

黄沙北风起半夜又翻营战马雪中宿探人氷上行深山旗未展隂碛鼔无声几道征西将同収碎叶城  

山中秋夜  

寂寂山景静幽人归去迟横琴当月下压酒及花时冷露湿茆屋暗泉冲竹篱西采药伴此夕恨无期  

宿江店  

野店临西浦门前有橘花停灯待贾客卖酒与渔家夜静江水白路回山月斜闲寻泊船处潮落见平沙  

岭外逄故人  

过岭万余里旅游经此稀相逢去家逺共説几时归海上见花发瘴中唯鸟飞炎州望乡伴自识北人衣  

寄紫阁隐者  

紫阁气沉沉先生住处深有人时得见无路可相寻夜鹿伴茅屋秋猿守栗林唯应采灵药更不别营心  

夜宿黑灶谿  

夜到碧谿里无人秋月明逢幽更移宿取伴亦探行花下红泉色云西乳鹤声明朝记归处石上自书名  

送友人归山  

出山成北首重去结茅庐移石修废井扫龛盛旧书开田留杏树分洞与僧居长在幽里樵人见亦踈  

霅溪西亭晩望  

霅水碧悠悠西亭柳岸头夕隂生逺岫斜照逐回流此地动归思逄人方倦游吴兴耆旧尽空见白苹洲  

送新罗使  

万里为朝使离家今几年应知旧行路却上逺归船夜泊避蛟窟朝炊求岛泉悠悠到乡国还望海西天  

宿广徳寺寄从舅  

古寺客堂空开帘四面风移牀动栖鸽停烛聚飞虫闲卧逐凉处逺愁生静中林西微月色思与寗家同  

酬裴仆射朝回寄韩吏部  

独爱南闗里山晴竹杪风从容朝早退潇洒客常通按曲新亭上移花逺寺中惟应有吏部诗酒每相同  

送严大夫之桂州  

旌斾过湘潭幽竒得徧探莎城百越北行路九疑南有地多生桂无时不养蚕听歌难辨曲风俗自相谙  

赠海东僧  

别家行万里自説过扶余学得中州语能为外国书依方収海藻持呪取龙鱼更问同来伴天台几处居  

寄汉阳故人  

知君汉阳住烟树逺重重归使雨中发寄书灯下封同时买江坞今日别云松欲问新移室青萝最北  

送安西将  

万里海西路茫茫边草秋计程沙塞口望伴驿峰头雪暗非时宿沙深独去愁塞乡人易老莫住近畨州  

题李山人幽居  

襄阳南郭外茅屋一书生无事焚香坐有时寻竹行画苔藤杖细踏石笋鞋轻应笑风尘客区区逐世名  

早春闲游  

年长身多病偏冝作冷官从来闲坐惯渐觉出门难树影新犹薄池光晩尚寒遥闻有花发骑马暂行防  

和左司元郎中秋居  

自知清静好不要问时豪就石安琴枕穿松厌酒槽山情因月甚诗语入秋髙身外无余事唯应笔砚劳  

经王处士原居  

旧宅谁相近唯僧近竹闗庭闲云满井窓晓雪通山来客半留宿借书多寄还明时未中歳莫便一生闲  

没蕃故人  

前年讨月支城上没全师蕃汉断消息死生长别离无人収废帐归马识残旗欲祭疑君在天涯哭此时  

送流人  

独向长城北黄云暗塞天流名属边将旧业作公田拥雪添军垒収氷当井泉知君住应老湏记别乡年  

襄国别友  

晓色荒城下相防秋草时独游无定计不欲道来期别处去家逺愁中驱马迟归人渡烟水遥映野棠枝  

送南客  

行路雨翛翛青山尽海头天涯人去逺岭北水空流夜市连铜柱巢居属象州来时旧相识谁向日南游  

送闽僧  

几夏京城住今朝独逺归修行四分律防净七条衣谿寺黄橙熟沙田紫芋肥九龙潭上路同去客应稀  

过贾岛野居  

青门坊外住行坐见南山此地去人逺知君终日闲蛙声篱落下草色戸庭间好是经过处惟愁暮独还  

送僧游五台兼谒李司空  

逺去见双节因行上五台化楼侵晓出雪路向春开边寺连烽去胡儿听法来定知廵礼后解夏始应回  

送李评事游越  

未习风尘事初为吴越游露沾湖草湿日照海山秋梅市门何在兰亭水尚流西陵待潮处知汝不胜愁  

忆卢常侍寄华山郑隐者  

独住三峰下年深学炼丹一间松叶屋数片石花冠酒待山中饮琴将洞里弹开门移逺竹剪草出幽兰荒壁通泉架晴崖晒药坛寄知骑省客长向白云看  

送郑尚书出镇南海  

逺镇承新命王程不假催班行争路送恩赐并时来牙斾从城展兵符到府开蛮声喧夜市海色浸潮台画角天边月寒闗岭上梅共知公望重多是隔年回  

赠梅处士  

早闻声价满京城头白江湖放旷情讲易自传新注义题诗不着旧官名近移马迹山前住多向牛头寺里行天子如今议封禅应将束帛请先生  

早朝寄白舍人严郎中  

皷声初动未闻鸡羸马街中踏冻泥烛暗有时冲石柱雪深无处认沙堤常叅班里人犹少待漏房前月欲西鳯阙星郎离去逺金门开处入还齐  

题韦郎中新亭  

起得幽亭景最新碧沙池上更无尘琴书防尽犹嫌少松竹栽多亦称贫名酒欲开期好客朝衣暂脱见闲身成名同日官连署此处经过有几人  

送杨州判官  

应得烟霞出俗心茒山道士共追寻闲怜鹤貎偏能画暗辨桐声自作琴长啸每来松下坐新诗堪向雪中吟征南幕里多宾客君独相知较最深  

赠王秘书  

早在山东声价逺曾将竒防佐嫖姚赋来诗句无闲语老去官班未在朝身屈祗闻词客叹家贫多见野僧招独从书阁归时晩春水渠边防桞条  

赠贾岛  

篱落荒凉僮仆饥乐游原上住多时蹇驴放饱骑将出秋卷装成寄与谁拄杖傍田寻野菜封书乞米趂时炊姓名未上登科记身屈惟应内史知  

送韩侍御归山  

闻君乆卧在云间为佐嫖姚未得还新结茒庐招隐士独骑骢马入深山九灵洞口行应到五粒松枝醉亦攀明日河声出城去家僮不复扫柴闗  

送杨少尹赴蒲城  

官为本府当身荣因得还乡任野情自废田园今作主每逄耆老不呼名旧游寺里僧应识新别桥边树已成公事况闲诗更好笔牀携去上山行  

寄和州刘使君  

别离已乆犹为郡闲向春风倒酒缾送客将过沙口堰防花多上水心亭晓来江气连城白雨后山光满郭青到此诗情应更逺醉中髙咏有谁听  

赠李杭州  

仙郎白首未归朝应为苍生领六条惠化州人乆清浄髙情野鹤共逍遥竹间虚舘无朝讼山畔青田长夏苖终日政闲惟独坐开门长望浙江潮  

寄苏州白二十三使君  

三朝出入紫微臣头白金章未在身登第早年同座主题诗今日异州人阊门桞色烟中逺茂苑莺声雨后新此处吟诗向山寺知君忘却曲江春  

送稽亭山寺僧  

师住稽亭髙处寺斜廊曲阁倚云开山门十里松间入泉涧三重洞里来名岳寻游今己徧佳城礼谒便应回旧房到日闲吟后林下还登説法台  

送汀州元使君  

曾成赵北归朝计因拜王门最好官为郡暂辞双鳯阙全家逺过九龙滩山乡祗有输蕉戸水镇应多飬鸭栏地僻寻常来客少刺桐花发共谁看  

宿云亭  

清浄当深处虚明向逺开卷帘无俗客应只见云来  

梅溪  

自爱新梅好行寻一径斜不教人扫石恐损落来花  

茶岭  

紫芽连白蘂初向岭头生自看家人摘寻常触露行  

竹岩  

独入千竿里緑岩踏石层笋头齐欲出更不许人登  

寄西峰僧  

松暗水涓涓夜凉人未眠西峰月犹在遥忆草堂前  

禅师  

独在西峰顶年年闭石房定中无弟子人到为焚香  

泾州塞  

行道泾州塞惟闻羌戍道边古双堠犹记向安西  

野田  

漠漠野田草草中牛羊道古墓无子孙白杨不得老  

岸花  

可怜岸边树红蕋发青条东风吹渡水冲着木兰桡  

送蜀客  

蜀客南行祭碧鸡木绵花发锦江西山桥日晩行人少时见猩猩树上啼  

送元结  

昔日同游漳水边如今重説恨绵绵天涯相见还离别客路秋风又几年  

蛮州  

瘴水蛮中入洞流人家多住竹棚头一山直上无城郭惟见松牌记象州  

与贾岛闲游  

水北原南草色新雪消风暖不生尘城中车马应无数解得闲行有几人  

哭孟寂  

曲江院里题名处十九人中最少年今日春光君不见杏花零落寺门前  

送萧逺弟  

街北槐花傍马蹄病身相送出门迟与君别后秋风夜拈得新诗説向谁  

送许处士  

髙情自与俗人踈独向蓝谿僻处居防到白云长取醉可能窓下读闲书  

送眰师  

九星台下煎茶别五老峰头覔寺居吟得新诗旋相寄人来请莫逹空书  

忆故州  

累石为山伴野夫自収灵药读仙书如今身是他州客每见青山忆旧居  

送客游蜀  

行尽青山到益州锦城楼下二江流杜家曾向此中住为到浣花谿水头  

感春  

逺客悠悠任病身谁家池上又逢春明年各自东西去此地防花是别人  

别客  

青山历历水悠悠今日相逢明日秋系马城边杨桞树为君沽酒暂淹留  

法雄寺东楼  

汾阳旧宅今为寺犹有当时歌舞楼四十年来车马絶古槐深巷暮蝉愁  

寄故人  

静曲闲房病客居蝉声满树槿花踈故人祗在蓝田县强半年来未得书  

隣妇哭征夫  

双鬟初合便分离万里征夫不得随今日军回身己殁去时鞍马别人骑  

同韦员外开元观寻时道士  

观里初晴竹树凉闲行共到最髙房昨来官罢无生计欲就师求断糓方  

重阳日至峡道  

无限青山行己尽廻防忽觉逺离家逢髙欲饮重阳酒山菊今朝未有花  

秋思  

洛阳城里见秋风欲作归书意万重复恐匆匆説不尽行人临发又开封  

忆逺  

行人犹未有归期万里初程日暮时惟爱门前双桞树枝枝叶叶不相离  

玉仙舘  

长谿新雨色如泥野水隂云尽向西楚客天南行渐逺山山树里鹧鸪啼  

张萧逺雪夜同宿  

数卷新游蜀地诗长安僻巷得相随草堂雪夜擕琴宿説似青城馆里时  

凉州词  

鳯林闗里水东流白草黄榆六十秋边将皆承主恩泽无人解道取凉州  

华清宫  

温泉流入汉离宫宫树行行浴殿空武帝时人今欲尽青山空闭御墙中  

寄李渤  

五度谿头踯躅红嵩阳寺里讲时钟春山处处行应好一月防花到几峰  

寻仙  

谿头一径入青崖处处仙居隔杏花更见峰西幽客説云中犹有两三家  

同白侍郎杏园赠刘郎中  

一去潇湘头己白今朝始见杏花春从来迁客应无数重到花前有几人  

题僧院  

闻师行讲青龙院本寺往来多少年静扫空房惟独坐千茎秋竹在檐前  

吴歌词  

庭前春鸟啄林声红夹罗襦缝未成今朝社日停针线起向朱樱树下行  

逢贾岛  

僧房逢着欵冬花出寺行吟日己斜十二街中春雪遍马蹄今去入谁家  

楚妃怨  

梧桐叶下黄金井横架辘轳牵素绠美人初起天未明手拂银瓶秋水冷  

离宫怨  

髙堂别馆连湘渚长向春光开万戸荆王去去不复来宫中美人自歌舞  

成都曲  

锦江近西烟水緑新雨山头荔枝熟万里桥边多酒家游人爱向谁家宿  

寒塘曲  

寒塘沈沈桞叶疎水暗人语惊栖鳬舟中少年醉不起持烛照水射游鱼  

春别曲  

长江春水緑堪染莲叶出水大如钱江头橘树君自种那不长系木兰船  

台城  

台城六代竞豪华结绮临春事最奢万戸千门成野草祗縁一曲后庭花  

春词  

新妆面面下朱楼深鎻春光一院愁行到中庭数花朶蜻蜓飞上玊搔头  

伤愚溪  

桞门竹巷依依在野草青苔日日多纵有邻人解吹笛山阳旧侣更谁过  

其二  

溪水悠悠春自来草堂无主燕飞回隔帘惟见中庭草一树山榴依旧开  

听旧宫人穆氏唱歌  

曽随织女渡天河记得云间第一歌休唱贞元供奉曲当时朝士己无多  

杨桞枝词  

炀帝行宫汴水濵数株残桞不胜春晩来风起花如雪飞入宫墙不见人  

宿都庭有懐  

雷雨湘江起卧龙武陵樵客蹑仙踪十年楚水枫林下今夜初闻长乐钟  

无题  

桃蹊桞陌好经过灯下妆成月下歌为是襄王故宫地至今犹有细腰多  

堤上行  

酒旗相望大堤头堤下连樯堤上楼日暮行人争渡急桨声幽轧满中流  

其二  

江南江北望烟波入夜行人相应歌桃叶传情竹枝怨水流无限月明多  

杨州送客  

南行直入鹧鸪羣万歳桥边一送君闻道望乡听不得梅花暗落岭头云  

秋山  

秋山无云复无风溪头防月出深松草堂不闭石牀静叶间堕露声重重  

寄府吏  

野外寻花共作期今朝出郭不相随待君公事有闲日此地春光应过时  

## 石仓历代诗选卷六十  

明　曹学佺　编  

中唐十四  

王建【`字仲初颍州人`】  

懐别  

仆人驱行轩低昻出我门离堂无留客席上唯琴樽古道随水曲悠悠绕荒村逺程未奄息别念在朝昏端居愁歳永独此留清景岂无经过人寻叹门巷静君如天上雨我如屋下井无因同波流愿作形与影  

沈千运旧居  

汝北君子宅我来见頽墉乱离子孙尽地属隣里翁土木被丘墟蹊路不相通旧井蔓草合牛羊坠其中君辞天子书放意任体躬一生不自力家与逆旅同髙议切星辰余声激瘖聋方将旌旧闾百歳可封崇嗟其未积年己为荒林丛时岂无知音莫能敦此风  

寄韩愈  

野馆非我室新居未能安读书避尘杂方觉此地闲过郭多园墟桑果相接连独游竟寂寞如寄空云山夏景昼常毒宻林无鸣蝉临溪一盥濯清去肢体烦出林望层城君子在其间戎府草章记阻我此游盘忆昔西潭时并持钓鱼竿乍忻得鲂鲤烹鲙于我前几朝还复来叹息时独言  

伤于鹄  

西山无逸人忽觉大国贫良玉沈幽泉名为天下珍野性踈时俗再命乃从军气髙终不合去如镜上尘我初有章句相合者惟君今来吊嗣子对陇烧斯文耕者废其耜防者絶其薪笥无新衣裳曷用光我身奠回徒再拜昔意安能陈徒保金石韵千载人所闻  

卧疾  

身病始知道卧读神农经空房夜留灯四壁青荧荧覊旅逐人懽贫贱还自轻今来问良医乃知病所生僮仆各相忧杵臼无停声见我形憔悴药石语丁寜春雨枕席冷窓前新禽鸣开门起无力遥爱鸡犬行强顔进一匕渐觉如酒醒方悟养生者不为忧患并  

赠孟郊  

历历天上星沈沈水中萍幸当清秋夜流影及微形君生衰俗间立身如礼经淳意发髙文独有金石声才名振京国归省东南行停车楚城下顾我不念程寳镜曾堕水不磨难自明苦节居贫贱所知頼友生懽防方别离戚戚忧虑并安得在一方终老无送迎  

夜懐  

穷居积逺念转转迷所归幽蕙零落色暗萤参差飞病生秋风簟泪堕明月衣无愁坐寂寞重使奏清徽  

野寺后池寄友  

佛寺连野水池幽夏景清繁木防夫渠时有水禽鸣通溪岸蹔断分渚流复萦伴僧钟声罢月来池上明友人竟不至东北见髙城独游自寂寞况此恨盈盈  

寄别者  

寒天正飞蓬行人心切切同为万里客中路忽离别别君汾水东望君汾水西积雪无平冈空山无人蹊羸马时倚辕行行未遑食下车劝童仆相顾莫叹息讵知佳期隔离念终无极  

惜花  

春潭足芳树水清不如素幽人爱华景一一空山暮月出潭气白游鱼暗冲石夜深春思多酒醒山寂寂  

野居  

贫贱易为适荒郊亦安居端坐无余思弥乐古人书秋田多良苖野水多游鱼我无耒与网安得充廪厨寒天白日短檐下暖我躯四肢暂寛柔中膓郁不舒多病减志气为客足忧虞况复时节晩覧物空踟蹰  

邯郸主人  

逺客无主人夜投邯郸市飞蛾绕残烛半夜人醉起炉边酒家女遗我缃绮被合成双鳯花宛转不相离纵令顔色改勿遣合懽异一念始为难万金谁足贵门前长安道去者如流水晨风羣鸟翔徘徊别离此  

泛水曲  

载酒入烟浦方舟泛緑波子酌我复饮子饮我还歌莲深微路通峯曲幽气多阅芳无留瞬弄桂不停柯水上秋日鲜西山碧峩峩兹懽良可贵谁复更来过  

江南杂体  

江上风翛翛竹间湘水流日夜桂花落行人去悠悠复见离别处虫声隂雨秋  

其二  

处处江草緑行人发潇湘潇湘回鴈多日夜思故乡春梦不知数空山兰蕙芳  

七泉寺上方  

长年好名山本性今得从回看尘迹遥稍见麋鹿踪老僧云中居石门青重重隂泉飬成古壁飞却龙扫石礼新经悬幡上髙峯日夕猿鸟合覔食听山钟将火寻逺泉煑茶傍寒松晩随収药人便宿南涧中晨起冲露行湿花枝茸茸归依向老衲愿作无名翁  

早发金堤驿  

虫声四野盛月色满城白家家闭戸眠行人发孤驿离家尚苦热衣服唯轻绤时节忽复迁秋风彻经脉人睡落坑堑马惊入芦荻慰逺时问程惊昏忽摇防从军岂云乐忧患长萦积惟愿在家贫圑圆过朝夕  

喻时  

去者如敝帷来者如新衣鲜华非乆长色落还弃遗讵知行者夭岂悟壮者衰区区未死间回面相是非好闻苦不乐好视忽生疵乃明万物情皆逐人心移古今尽如此逹士将何为  

将归故山留别杜侍御  

有川不得涉有路不得行沈沈百忧中一日如一生错来干诸侯石田废春耕交防卫重门何因逹中诚日月俱照耀山川异隂晴如何百里间开目不见明我今归故山誓与草木并愿君削丘坂长使道路平  

幽州送申稷评事归平卢  

行子绕天北山髙塞复深升堂展客礼临水濯缨襟驱驰戎地马聚散林间禽一杯防东流各愿无异心蓟亭虽苦寒春夕勿重衾从军任白首莫卖故山岑  

温门山  

早入温门山羣峰乱如防崩崖欲相触呀豁断行迹脱屐寻浅流定足畏欹石路尽十里溪地多千歳栢洞门昼隂黝深处惟石壁似见丹砂光亦闻钟乳滴灵池出山底池水冲地脉暖气成湿烟蒙蒙窓下白随僧入古寺便成云外客月出天气凉夜钟山寂寂  

晓思  

春条露霏霏晓气生緑水林间栖鸟散逺念征人起幽花宿含彩早蝶弄寒翅君行非晨风讵能从门至  

早起  

回灯正衣裳出戸星未稀堂前候姑起环佩生晨辉暗池光羃防宻树花葳防九城钟漏絶遥听直郎归  

凉州行  

凉州四边沙皓皓汉家无人开旧道边头州县尽胡兵将军别筑防秋城万里人家皆已没年年旌节发西京多来中国収妇女一半生男为汉语蕃人旧日不耕犁相学如今种禾黍驱羊亦着锦为衣为惜氊裘防闘时飬蚕缲蠒成匹帛那能绕帐作旌旗城头山鸡鸣角角洛阳家家学胡乐  

寒食行  

寒食家家出古城老人防屋少人行丘垅年年无旧道车徒散行入衰草牧羊驱牛下塜头见有家人来洒扫逺人无坟水头祭还引妇姑望乡拜三日无火烧纸钱纸钱那得到黄泉但看垅上无新土此中白骨应无主  

促刺词  

促刺复促刺水中无鱼山无石少年虽嫁不将归头白犹着父母衣四边田宅非所有我身不及逐鸡飞出门若有归死处猛虎当衢向前去百年不遣踏君门在家谁唤为新妇岂不见他隣舍娘嫁来常在舅姑傍  

垅头水  

垅水何年垅头别不在山中亦鸣咽征人塞耳马不行未到垅头闻水声谓是西流入蒲海还闻北去绕龙城垅东垅西多屈曲野麋饮水长簇簇胡兵夜回水傍住忆着来时磨剑处向前无井复无泉放马回防垅头树  

北邙行  

北邙山头少闲土尽是洛阳人旧墓旧墓人家归葬多堆着黄金无买处天涯悠悠葬日促岗坂﨑岖不停毂髙张素幙绕铭旌夜唱挽歌山下宿洛阳城北复城东魂车祖马长相逄车辙广若长安路蒿草少于松栢树涧底盘陀石渐稀尽向坟前作羊虎谁家古碑文字灭后人重取书年月朝朝车马送葬回还起大宅与髙台  

温泉宫行  

十月一日天子来青绳御路无尘埃宫前内里汤各别每个白玉芙蓉开朝元阁向山上起城绕青山龙暖水夜开金殿防星河宫女知更月明里武皇得仙王母去山鸡昼鸣宫中树温泉决决出宫流宫使年年修玉楼禁兵去尽无射猎日西麋鹿登城头梨园弟子偷曲谱头白人间教歌舞  

春词  

红烟满戸日照梁天丝软弱虫飞扬菱花霍霍绕帷光美人对镜着衣裳庭中并种相思树夜夜还栖双鳯凰  

辽东行  

辽东万里辽水曲古戍无城复无屋黄云葢地雪作山不惜黄金贵衣服战回各自収弓箭正西回靣家乡逺年年郡县送征人将与辽东作丘坂寕为草木乡中生有身不向辽东行  

塞上梅  

天山路傍一株梅年年花发黄云下昭君已殁汉使返前后征人惟系马日夜风吹满垅头还随垅水东西流此花若近长安路九衢年少无攀处  

赛神曲  

男抱琵琶女作舞主人再拜听神语新妇上酒勿辞勤使尔舅姑无所苦椒浆湛湛桂座新一双长箭系红巾但愿牛羊满家宅十月报赛南山神青天无风水复碧龙马上鞍牛服轭纷纷醉舞踏衣裳把酒路傍劝行客  

田家留客  

人客少能留我屋客有新浆马有粟逺行僮仆应苦饥新妇厨中炊欲熟不嫌田家破门戸蚕房新泥无风土行人但饮莫畏贫明府上来何苦辛丁寜回语屋中妻有客勿令儿夜啼双塜直西有县路我教丁男送君去  

老妇叹镜  

嫁时明镜老犹在黄金镂画双鳯背忆昔咸阳初买来灯前自绣芙蓉帯十年不开一片铁长向暗中梳白髪今日后牀重照看生死终当此长别  

望夫石  

望夫处江悠悠化为石不回头山头日日风复雨行人归来石应语  

乌栖曲  

章华宫人夜上楼君王望月西山头夜深宫殿门不鎻白露满山山叶堕  

白纻歌  

天河漫漫北斗璨宫中乌啼知夜半新缝白纻舞衣成来迟邀得吴王迎低鬟转面掩双袖玉钗浮动秋风生酒多夜长夜未晓月明灯光两相照后庭歌声更窈窕  

饮马长城窟  

长城窟长城窟边多马骨古来此地无井泉頼得秦家筑城卒征人饮马愁不回长城变作望郷堆蹄踪未干人去近续后马来泥汚尽枕弓睡着待水生不见隂山在前阵马蹄足脱装马头徤儿战死谁封侯  

乌夜啼  

庭树乌尔何不向别处栖夜夜夜半当戸啼家人把烛出洞戸惊栖失羣飞落树一飞直欲飞上天回回不离旧栖处未明重绕主人屋欲下空中黑相触风飘雨湿亦不移君家树头多好枝  

空城雀  

空城雀何不飞来人家住空城无人种禾黍土间生子草间长满城蓬蒿幸无主近村虽有髙树枝雨中无食长苦饥八月小儿挟弓箭家家畏向田头飞但能不出空城里秋来百草皆有子报言黄口莫啾啾尔得长成无横死  

赠离曲  

合懽叶堕梧桐秋鸳鸯背飞水分流少年使我忽相弃雌号雄鸣夜悠悠夜长月没虫切切金风入房灯熖灭若知中路各东西彼此不忘同心结収取头边蛟龙枕留着箱中双雉裳我今焚却旧房物免使他人登尔牀  

田家行  

男声欣欣女顔恱人家不怨言语别五月虽热黍风清檐头索索缲车鸣野蚕作茧人不取叶间扑扑秋蛾生麦収上塲绢在轴的知输得官家足不望入口复上身且免向城卖黄犊田家衣食无厚薄不见县门身即乐  

行见月  

月初生居人见月一月行行行一年十二月强半马上看盈缺百年欢乐能几何在家见少行见多不縁衣食相驱遣此身谁愿长奔波箧中有帛仓有粟岂向天涯走碌碌家人见月望我归正是道上思家时  

七夕曲  

河边独自看星宿夜织天丝难接续抛梭振蹑动明珰为有秋期眠不足遥愁今夜河水隔龙驾车辕鹊填石流苏翠帐星渚间环佩无声灯寂寂两情纒绵忽如故复畏秋风生晓露幸回郎意且斯湏一年中别今始初明星未出少停车  

寄逺曲  

美人别来无处所巫山月明湘江雨千廻相见不分明井底看星梦中语两心相对尚难知何况万里不相疑  

荆门行  

江边行人暮悠悠山头殊未见荆州岘亭西南路多曲栎林深深石镞镞防炊红米煑白鱼夜向鸡鸣店家宿南中三月蚊蚋生黄昏不闻人语声生纱帷踈薄如雾隔衣肤耳边鸣欲明不待灯火起唤得官船过蛮水女儿停客茅屋新开门扫地桐花里犬声扑扑寒溪烟人家烧竹种山田巴云欲雨薫石热麋鹿过江虫出穴大蛇过处一山腥野牛惊跳双角折斜分汉水横千山山青水緑荆门闗向前问个长沙路旧是屈原沈溺处谁家丹旐己南来逢着流人从此去月明山鸟多不飞下枝飞上髙枝啼主人念逺心不怿罗衫坐对章台夕红烛交横各自归酒醒还是他乡客壮年留滞尚思家况复白头在天涯  

羽林行  

长安恶少出名字楼下刼商楼上醉天明下直明光宫散入五陵松栢中百回杀人身合死赦书尚有収城功九衢一日消息定乡吏籍中重改姓出来依旧属羽林立在殿前射飞禽  

逺将归  

逺将归胜未别离时在家相见熟新妇懽不足去愿车轮迟回思马蹄速但令在舍相对贫不向天涯金绕身  

开池得古钗  

美人开池北亭下拾得寳钗金未化鳯凰半在双股齐钿花落处生黄泥当时堕地覔不得暗想窓中还夜啼可知将来对夫婿镜前学梳古时髻莫言至死亦不遗还似前人初得时  

短歌行  

人初生日初出上山迟下山疾百年三万六千朝夜里分将强半日有歌有舞湏早为昨日健于今日时人家见生男女好不知男女催人老短歌行无乐声  

当窓织  

叹息复叹息园中有枣行人食贫家女为冨家织翁母隔墙不得力氷寒手澁丝脆断续来续去心肠烂草虫促促机下啼两日催成一匹半输官上头有零落姑未得衣身不着当窓却羡青楼倡十指不动衣盈箱  

失钗怨  

贫女铜钗惜于玉失却来寻一日哭嫁时女伴与作妆头戴此钗如鳯凰双杯行酒六亲喜我家新妇冝拜堂镜中乍无失髻様初起犹疑在牀上髙楼翠钿飘舞尘明日从头一遍新  

主人故池  

曲池髙阁相连起荷叶团团葢秋水主人己逺凉风生旧客不来芙蓉死  

神树词  

我家家西老棠树湏晴即晴雨即雨四时八节上杯盘愿神莫离神处所男不着丁女在舍事官上下无言语老身长健树婆娑万歳千年作神主  

铜雀台  

娇爱更何日髙台空数层含啼暎双袖不忍防西陵漳水东流无复来百花辇路为苍苔青楼月夜长寂寞碧云日暮空徘徊君不见邺中万事非昔时古人不在今人悲春风不逐君王去草色年年旧宫路宫中歌舞己浮云空指行人往来处  

秋闺  

秋风窓下起旅雁乂南飞日日出门望家家行客归无因见边使空待寄寒衣独闭青楼暮烟深鸟雀稀  

汴路水驿  

晩泊水边驿柳塘初起风蛙鸣蒲叶下鱼入稻花中去舍己云逺问程犹向东近来多怨别不与少年同  

淮南使回留别窦侍御  

恋恋春恨结绵绵淮草深病身愁至夜逺道畏逢隂忽逐酒杯防暂同风景心从今一分防还是晓枝禽  

汴路即事  

千里河烟直青槐夹岸长天涯同此路人语各殊方草市迎江货津桥税海商回看故宫柳憔悴不成行  

醉后忆山中故人  

花开草复秋云水自悠悠因醉暂无事世间难免愁遇晴湏看月闻健且登楼暗想山中伴如今尽白头  

冬夜感懐  

晚年恩爱少耳目静于僧一夜不闻语空房惟有灯气嘘寒被湿霜入破窓凝断得人间事长如此亦能  

原上新居  

新占原头地本无山可归荒藤生叶晚老杏着花稀厨舍近泥灶家人初饱薇弟兄今四散何日更相依  

其二  

鸡鸣村舍遥花发亦萧条野竹初生笋溪田未得苖家贫僮仆痩春冷菜蔬焦甘分长如此无名在圣朝  

送李评事使蜀  

劝酒不依廵明朝万里人转江云栈细近驿板桥新石冷啼猿影松昏戯鹿尘少年为客好况是益州春  

新脩道居  

世间无所入学道处新成两面有山色六时闻磬声闲加经遍数老爱字分明若得离烦恼焚香过一生  

昭应宫舍  

绕防春草合知道县家闲行见雨遮院卧防人上山避风新浴后请假未醒间朝客轻卑吏从他不往还  

边上送故人  

百战一身在相逢白髪生何时得家信每日算归程走马登寒垅驱羊入废城羌歌三两曲人醉海西营  

杜中丞书院新移小竹  

此地本无竹逺从山寺移经年求养法隔日记浇时嫩緑卷新叶残黄収故枝色经寒不动声与静相宜爱防出常数稀稠防自知贫家縁未有客散独行迟  

江陵即事  

瘴云梅雨不成泥十里津头压大堤蜀女下沙迎水客巴童傍驿卖山鸡寺多红药烧人眼地足青苔染马蹄夜半独眠愁在逺北看归路隔蛮溪  

华清感旧  

尘到朝元边使急千官夜发六龙廻辇前月照罗衫泪马上风吹臈烛灰公主妆楼金鎻澁贵妃汤殿玉莲开有时云外闻天乐知是先皇沐浴来  

题金家竹溪  

少年因病离天仗乞得归家自飬身买断竹溪无别主分散泉水与新隣山头鹿下长惊犬池面鱼行不怕人乡使到来常欵语还闻世上有功臣  

题应圣观  

精思堂上画三身回作仙官度美人赐额御书金字贵行香天乐羽衣新空廊鸟啄花甎缝小殿虫縁玉像尘头白女冠犹説得蔷薇不似已前春  

同于汝钖游降圣观  

秦时桃树满山坡骑鹿先生降大罗路尽溪头逢地少门连内里见天多荒泉壊简朱砂暗古塔残经篆字讹闻説开元斋醮日晓移行漏帝亲过  

早登西禅寺阁  

上方台殿第三层朝壁红窓日气凝烟雾开时分逺寺山川晴处见崇陵沙湾漾水图新粉緑野荒阡晕色缯莫説城南月灯阁自诸楼看总难胜  

题江寺兼求药子  

隋朝旧寺楚江头深谢师僧引客游空赏野花无过夜若看琪树即湏秋红珠落地求谁与青角垂阶自不収愿乞野人三两粒归家将助小庭幽  

寄旧山僧  

因依老宿发心初半学修心半读书雪后每常同席卧花时未省两山居猎人箭底求伤雁钓戸竿头乞活鱼一向风尘厌烦恼不知衰病日难除  

晩秋病中  

万事风吹过耳轮贫儿活计亦曾闻偶逢新语书红叶难得闲人语白云霜下野花浑着地寒来溪鸟不成羣病多骨痛无心力更被头边药气薫  

故梁国公主池亭  

平阳池馆枕秦川门鎻南山一朶烟素柰花开西子面緑榆枝散沈郎钱装檐玳瑁随风落傍岸防防逐暖眠寂寞空余歌舞地玉箫声絶鳯归天  

闻説  

桃花百叶不成春鹤夀千年也未神秦陇州縁鹦鹉贵王侯家为牡丹贫歌头舞遍廻廻别鬓様眉分日日新皷动六街骑马出相逢总是学狂人  

长安早春  

霏霏漠漠绕皇州销雪欺寒不自由先向红妆添晓梦争来白髪送新愁暖催衣上缝罗胜晴报窓中防防毬每度暗来还暗去年年空遣蝶蜂留  

上阳宫  

上阳花木不曾秋洛水穿宫处处流画阁红楼宫女笑玊箫金管路人愁幔城入涧橙花发玉辇登山桂叶稠曾读列仙王母传九天那胜此中游  

秋灯  

向壁暖悠悠罗帏寒寂寂斜照碧山图松间一片石  

落叶  

陈緑向参差初红己重叠中庭初扫地绕树三两叶  

野菊  

晩艶出荒篱冷香着秋水忆向山中见伴蛩石壁里  

南涧  

野桂香满溪石莎寒覆水爱此南涧头终日潺湲里  

新嫁娘  

三日入厨下洗手作羮汤未谙姑食性先遣小姑尝  

故行宫  

寥落古行宫宫花寂寞红白头宫女在闲坐説宗  

早发汾南  

桥上车马发桥南烟树开青山斜不断迢递故乡来  

长门烛  

秋夜牀前臈烛微铜壶滴尽晓钟迟残光欲灭还吹起年少宫人未睡时  

过绮岫宫  

玉楼倾倒粉墙空重叠青山绕故宫武帝去来罗袖尽野花黄蝶领春风  

宫前早春  

酒幔髙楼一百家宫前杨柳寺前花内园分得温汤水二月中旬已进  

旧宫人  

先帝旧宫宫女在乱丝犹挂鳯凰钗霓裳曲谱挥抛却独自花间扫玉堦  

寄蜀中薛涛校书  

万里桥边女校书枇杷花里闭门居扫眉才子于今少管领春风总不如  

十五夜望月寄杜郎中时防琴客  

夜市千灯照碧云髙楼红袖客纷纷如今不似时平日犹自笙歌彻晓闻  

送顾非熊秀才归丹阳  

江城柳色海门烟欲到茅山始下船知道君家当瀑布菖蒲潭在草堂前  

唐昌观玉蘂花  

一树笼玉刻成飘廊防地色轻轻女冠夜覔香来处唯见堦前碎月明  

九日登丛台  

平原池阁在谁家双塔丛台野菊花零落故宫无入处西来涧水绕城斜  

江陵使至汝州  

廻防巴路在云间寒食离家麦熟还日暮数青似染商人説是汝州山  

十五夜望月  

中庭地白树栖鸦冷露无声湿桂花今夜月明人尽望不知秋思在谁家  

宫词【`百首中选出者`】  

蓬莱正殿压金鼇红日初生碧海涛闲着五门遥北望柘黄新帕御牀高  

龙烟日暖紫曈曈宣政门当玉殿风五刻阁前卿相出下帘声在半天中  

千牛仗下放朝初玉案傍边立起居每日进来金鳯纸殿头无事不多书  

延英引对碧衣郎江砚宣毫各别牀天子下帘亲考试宫人手里过茶汤  

罗衫叶叶绣重重金鳯银鹅各一丛每遍舞时分两向太平万嵗字当中  

鱼藻宫中锁翠娥先皇行处不曾过如今池底休铺锦菱角鸡头积渐多  

新秋白兎大如拳红耳霜毛趂草眠天子不教人射杀玉鞭遮到马蹄前  

鹦鹉谁教转舌闗内人手里养来艰语多更觉承恩泽数对君王忆陇山  

教遍宫娥唱遍词暗中头白没人知楼中日日歌声好不问从初学阿谁  

金殿当头紫阁重仙人掌上玉芙蓉太平天子朝元日五色云中驾六龙  

殿前传防各依班召对西来入诏蛮上得青花龙尾道侧身偷觑正南山  

内人对御叠花牋绣坐移来玉案边红蜡光中呈草本平明舁出阁门宣  

楼前立仗看宣赦万嵗声长再拜齐日照移盘高百尺飞仙争上取金鸡  

秘殿清斋刻漏长紫防宫女夜焚香拜陵日近公卿发卤簿分头入太常  

新调白马怕鞭声供奉骑来绕殿行为报诸王侵早入隔门催进打毬名  

殿前明日中和节连夜琼林散舞衣传报所司分蜡烛监门金锁放人归  

五更五防索金车尽放宫人出看花仗下一时催立马殿前先报内园家  

城东北面望云楼半下珠帘半上钩骑马行人长逺过恐防天子在楼头  

竞渡船头掉防旗两边溅水湿罗衣池东争向池西岸先到先书上字归  

灯前飞入玉阶虫未卧常闻半夜钟看着中元斋日到自盘金线绣真容  

红灯睡里唤春云云上三更直宿分金砌雨来行步滑两人擡起隠花裙  

一时起立吹箫管得宠人来满殿迎整顿衣裳皆着却舞头当拍第三声  

琵琶先抹六么头小管丁寜侧调愁半夜美人双唱起一声声出鳯凰楼  

春池日暖少风波花里牵船水上歌遥索剑南新样锦东宫先钓得鱼多  

十三初学擘箜篌弟子名中被防留昨日教坊新进入并房宫女与梳头  

红蛮捍拨贴胸前移坐当头近御筵用力独弹金殿响鳯凰飞下四条弦  

春风吹雨洒旗竿得出深宫不怕寒夸道自家能走马园中横过覔人看  

云駮花骢各试行一般毛色一般缨殿前来往重骑过欲得君王别赐名  

每夜停灯熨御衣银熏笼底火霏霏遥聴帐里君王觉上直钟声始得归  

欲迎天子看花去下得金堦却悔行恐见失恩人旧院回来忆着五弦声  

自夸歌舞胜诸人恨未承恩出内频连夜宫中修别院地衣帘额一时新  

合暗报来门锁了夜深应别唤笙歌房房下着珠帘睡月过金堦白露多  

御厨不食索时新每见花开即苦春白日卧多娇似病隔帘教唤女医人  

新晴草色绿温暾山雪初消渐水浑今日踏青归校晩传声留着望春门  

新楼两换珠帘额中尉明朝设内家一样金盘五千面红苏防出牡丹花  

别勅教歌不出房一声一遍奏君王再三博士留残拍索向宣徽作彻章  

私缝黄帔舍钗梳欲得金仙观内居近被君王知识字收来案上简文书  

行中第一争先舞博士傍边亦被欺忽觉管弦偷破拍急飜罗袖不教知  

日冷天晴近腊时玉堦金瓦雪澌澌浴堂门外抄名入公主家人谢面脂  

未承恩泽一家愁乍到宫中忆外头求守管弦声欵逐侧商调里唱伊州  

东风泼火雨新休舁尽春泥扫雪沟走马犊车当御路汉阳公主进鸡裘  

风帘水阁压芙蓉四面钩帘在水中避热不归金殿宿秋河织女夜妆红  

避暑昭阳不掷卢井边含水喷鸡雏内中数日无呼唤榻得滕王蛱蝶图  

内人相续报花开准拟君王便看来逢着五弦琴绣袋宜春院里按歌回  

不随阿妹学吹笙见好君王赐与名夜拂玉牀朝把镜黄金殿外不教行  

宫花不共外花同正月长先一半红供御樱桃看守别直无鵶鹊到园中  

太仪前日暖房来嘱向朝阳乞药栽勅赐一窠红踯躅谢恩未了奏花开  

御前新赐紫罗襦步步金堦上软舆宫局总来为喜乐院中新拜内尚书  

春风院院落花堆金锁生衣掣不开更筑歌台起妆殿明朝先进画圗来  

舞来汗湿罗衣彻楼上人扶下玉梯归到院中重洗面金盆水里泼银泥  

牕牕户户院相当总有珠帘玳瑁牀谁道君王不来宿帐中长是炷牙香  

## 石仓历代诗选卷六十一  

明　曹学佺　编  

中唐十五  

白居易【`字乐天太原人`】  

梦仙  

人有梦仙者梦身升上清坐乘一白鹤前引双红旌羽衣忽飘飖玉鸾俄铮铮半空直下视人世尘冥冥渐失乡国处才分山水形东海一片白名岳五防青湏臾羣仙来相引朝玉京安期羡门辈列侍如公卿仰谒玉皇帝稽首前致诚帝言汝仙才努力勿自轻却后十五年期汝不死庭再拜受斯言既寤喜且惊秘之不敢泄誓志居岩扄恩爱舍骨肉饮食断膻腥朝餐云母散夜吸沆瀣精空山三十载日望辎軿迎前期过已乆鸾鹤无来声齿髪日衰白耳目减聪明一朝同物化身与粪壤并神仙信有之俗力非可营茍无金骨相不列丹台名悲哉梦仙人一梦误一生  

废琴  

丝桐合为琴中有太古声古声淡无味不称今日情玉徽光彩灭朱弦尘土生废弃来已乆遗音尚泠泠不辞为君弹纵弹人不听何物使之然羌笛与秦筝  

杂兴  

楚王多内宠倾国选嫔妃又爱从禽乐驰骋每相随锦韝臂花隼罗袂控金羁遂习宫中女皆如马上儿色禽合为荒刑政两已衰云梦春仍猎章华夜不归东风二月天春鴈正离离美人挟银镝一发叠双飞飞鸿惊断行敛翅避蛾眉君王顾之笑弓箭生光辉楚国有夫人其名曰樊姬当时谏猎语至今犹足思  

其二  

越国政初荒越天旱不己风日燥水田水涸尘飞起国中新下令官渠禁流水流水不入田壅入王宫里余波养鱼鸟倒影浮楼雉澹灔九折池萦回十余里四月芰荷发越王日游喜左右好风来香动芙蓉蘂但爱芙蓉香又种芙蓉子不念阊门外千里稻苖死  

其三  

吴王心日侈服玩尽竒瓌身卧翠羽帐手持红玉杯行动自矜顾数步一徘徊小人知所好西施自越来奸邪得借手从此幸门开古称国之寳勇士与贤才今看君王眼视之如尘灰伍员谏已死浮尸去不回姑苏台下草麋鹿闇生麑  

蜀路石妇  

石傍一石妇无记亦无铭传是此乡女为妇孝且贞十五嫁邑人十六夫征行夫行二十载妇独守孤防翁姑老且病转侧不安寜此妇执妇道一一如礼经晨昬问起居防顺发心诚药饵自调节膳羞必甘馨夫行竟不归妇徳弥光明后人髙其节刻石象妇形俨然整衣巾若立在闺庭似见舅姑礼如闻环佩声至今为妇者见此孝心生不比山头石空有望夫名  

初入太行路  

天冷日不光太行峰苍莽尝闻此中险今我方独往马蹄冻且滑羊肠不可上若比世路难犹自平于掌  

送王处士  

王门岂无酒侯家岂无肉主人贵且骄待客礼不足望尘而拜者朝夕走碌碌王生独拂衣遐举如云鹄寜归白云外饮水卧空谷不能随众人敛手低眉目扣门与我别沽酒留君宿好去采薇人终南山正緑  

寄隐者  

卖药向都城行憩青门树道逢驰驿者色有非常惧亲族走相送欲别不敢住私怪问道傍何人复何故云是右丞相当国握枢务禄厚食万钱恩深日三顾昨日延英对今日崖州去由来君臣间宠辱在朝暮青青东郊草中有归山路归去卧云人谋身计非误  

庐山桂  

偃蹇月中桂结根依青天天风绕月起吹子下人间飘零委何处乃落匡庐山生为石上桂叶如剪碧鲜枝榦日长大根荄日牢坚不归天上月空老山中年庐山去咸阳道里三四千无人为移植得入上林园不及红花树长栽温室前  

湓浦竹  

浔阳十月天天气仍温燠有霜不杀草有风不落木冥气力薄草木冬犹緑谁肯湓浦头回眸看修竹其有顾盻者持刀斩且束剖劈青琅玕家家葢墙屋吾闻汾晋间竹少重如玉胡为贬声价生此西江曲  

东林寺白莲  

东林北塘水湛湛见底清中生白芙蓉菡萏三百茎白日发光彩清飚散芳馨披香珠囊破防露玉盘倾我慙尘埃眼见此琼瑶英乃知红莲花虗得清浄名夏萼敷未歇秋芳结才成夜深众僧寝独起绕池行欲収仙颗子寄向长安城但恐出山去人间种不成  

续古诗  

戚戚复戚戚送君逺行役行役非中原海外黄沙碛伶俜独居妾迢递长征客君望功名归妾忧生死隔谁家无夫妇何人不离拆所恨薄命身嫁迟别日廹妾身有存没妾心无改易生为闺中妇死作山头石  

其二  

掩泪别乡里飘飖将逺行茫茫緑野中春尽孤客情驱马上丘陇髙低路不平风吹棠棃花啼鸟时一声古墓何代人不知姓与名化作路傍土年年春草生感彼忽自悟今我何营营  

其三  

栖栖逺方士读书三十年业成无知己徒步来入闗长安多王侯英俊竞攀援幸随众宾末得厠门馆间东阁有防酒中堂有管弦何为向隅客对此不开顔富贵无是非主人终日欢贫贱多悔尤客子终夜叹归去复归去故乡贫亦安  

其四  

春旦日初出曈曈耀晨辉草木照未逺浮云已蔽之天地黯似晦当午如昬时虽有东南风力微不能吹中园何所有满地青青葵阳光委云上倾心欲何依  

伤友  

陋巷孤寒士出门苦栖栖虽云志气在岂免顔色低平生同门友通籍在金闺曩者胶漆契迩来云雨暌正逢下朝归轩骑五门西是时天乆隂三日雨凄凄蹇驴避路立肥马当风嘶回头忘相识占道上沙堤昔年洛阳社贫贱相提携今日长安道对面隔云泥近日多如此非君独惨凄  

致仕  

七十而致仕礼法有明文何乃贪荣者斯言如不闻可怜八九十齿堕双眸昬朝露贪名利夕阳忧子孙挂冠顾翠緌悬车惜朱轮金章腰不胜伛偻入君门少年共嗤诮晚歳多因循贤哉汉二疎彼独是何人寂寞东门路无人继此尘  

立碑  

勲徳既下衰文章亦陵夷但见山中石立作路旁碑铭勲悉太公叙徳皆仲尼复以多为贵千言直万赀为文彼何人想见下笔时但欲愚者悦不思贤者嗤我闻望江县麴令抚惸嫠在官有仁政名不闻京师身殁欲归葬百姓遮路岐攀辕不得去留瘗此江湄至今道其名男女涕皆垂无人立碑碣惟有邑人知  

寓意诗  

赫赫京内史炎炎中书郎昨传徴拜日恩赐颇殊常貂冠水苍玊紫绶黄金章佩服身未暖己闻窜遐荒亲戚不得别吞声泣路旁宾客亦己散门前罗崔张富贵来不乆倐如瓦沟霜权势去尤速瞥若石火光不如守贫贱贫贱可乆长  

其二  

促织不成章提壶但闻声嗟哉虫与鸟无实有虗名与君定交日乆要如弟兄何以示诚信白水指为盟云雨一为别飞沈两难并音信日已疎恩分日已轻穷通尚如此何况死与生  

其三  

翩翩两鸟本是同巢燕分飞来几时秋夏炎凉变一宿蓬荜庐一栖明光殿偶因衔泥处复得重相见彼矜杏梁贵此嗟茅栋贱眼看秋社至两处俱难恋  

其四  

婆娑园中树根株大合围蠢尔树间虫形质一何微花衰夏未实叶病秋先萎树心半为土观者安得知借问虫何在在身不在枝借问虫何食食心不食皮岂无啄木鸟嘴长将何为  

读史五首  

楚懐放灵均国政亦荒滛彷徨未忍决绕泽行悲吟汉文疑贾生谪置湘之隂是时刑方措此去难为心士生一代间谁不有浮沉良时真可惜乱世何足钦乃知汨罗恨未抵长沙深  

祸患如纷丝其来无端绪马迁下蚕室嵇康就囹圄抱寃志气屈忍耻形神沮当被戮辱时奋飞无翅羽商山有黄绮颍川有巢许何不从之游超然离网罟  

汉日大将军少为乞食子秦时故列侯老作锄士春华何暐晔园中发桃李秋风忽萧条堂上生荆杞深谷变为岸桑田成海水势去未须悲时来何足喜寄言荣枯者反复殊未己  

含沙射人影虽病人不知巧言构人罪至死人不疑掇蜂杀爱子掩鼻戮宠姬恭陷萧望赵髙谋李斯隂徳既必报隂祸岂虗施人事虽可罔天道终难欺茍免勿私喜鬼得而诛之  

季子憔悴时妇见不下机买臣负薪日妻亦弃如遗一朝黄金多佩印衣锦归去妻不敢视妇嫂强依依富贵家人重贫贱妻子欺奈何贫富间可移亲爱志遂使中人心汲汲求富贵  

首夏同诸校正游开元观因宿翫月  

我与二三子防名在京师官小无职事闲干为客时沈沈道观中心赏期在兹到门车马回入院巾杖随清和四月初树木正华滋风清寒叶影鸟恋残花枝向夕天既清东南余霞披置酒西廊下待月杯行迟湏臾金魄生若与吾徒期光华一照耀殿角相参差终夜清景前笑歌不知疲长安名利薮此兴几人知  

早送举人入试  

夙驾送举人东方犹未明自谓出太早己有车马行骑火髙低影街鼔参差声可怜早朝者相看意气生日出尘埃飞羣动互营营营营各何求无非利与名而我常晏起虗往长安城春深官云满日有归山情  

病假中南亭闲望  

欹枕不视事两日门掩闗始知吏役身不病那得闲闲意不在逺小亭方丈间西檐竹梢上坐见太白山遥愧峰上云对此尘中顔  

仙游寺独宿  

沙鹤上堦立潭月当戸开此中留我宿两夜不能回幸与静境遇喜无归侣催从今独游后不拟共人来  

松声  

月好好独坐双松在前轩西南微风来潜入枝叶间泬寥发为声半夜明月前寒山飒飒雨秋琴泠泠一闻涤炎暑再听破昬烦竟夕遂不寐心体俱翛然南陌车马动西隣歌吹繁谁知兹檐下满耳不为喧  

禁中晓卧  

迟迟禁漏尽悄悄防鵶喧夜雨槐花落微凉卧北轩曙灯残未灭风帘闲自翻每得一静境思与故人言  

禁中偶直梦游仙游寺  

西轩草诏暇松竹深寂寂月出清风来忽是山中夕因成西南梦梦作游仙客觉闻宫漏声犹谓山泉滴  

清夜琴兴  

月出乌栖尽寂然坐空林是时心境闲可以弹素琴清泠由木性恬淡随人心心积和平气木应正始音响余羣动息曲罢秋夜深正声感元化天地清沈沈  

春眠  

新浴肢体畅独寝神魄安况因夜深坐遂成日髙眠春被薄亦暖朝窓深更闲却忘人间事似得枕上仙至适无梦想太和难名言全胜彭泽醉欲敌曹溪禅何物呼我觉伯劳声闗闗起来妻子笑生计春茫然  

东坡生意寄元八  

寥落野陂畔独行思有余秋荷病叶上白露大如珠忽意同赏地曲江西北隅秋池少游客惟我与君俱啼蛩隐红蓼痩马蹋青芜当时与今日俱是暮秋初节物苦相似时景亦无余惟有人分散经年不得书  

昭国闲居  

贫闲日髙起门巷昼寂寂时暑放朝叅天隂少人客槐花满田地仅絶人行迹独在一牀眠清凉风雨夕勿嫌坊曲逺近即多牵役勿嫌禄俸薄厚即多忧责平生尚恬旷老大宜安适何以养吾真官闲居处僻  

江州雪  

新雪满前山初晴好天气日西骑马出忽有京都意城桞方缀花檐氷才结穗须臾风日暖处处皆飘坠行吟赏未足坐叹销何易犹胜岭南看纷纷不到地  

题浔阳楼  

尝爱陶彭泽文思何髙又怪韦江州诗情太幽闲今朝登此楼有以知其然大江寒见底匡山青倚天清夜湓浦月平旦鑪峰烟清辉与灵气日夕供文篇我无二人才孰为来其间因髙偶成句俯仰愧江山  

北亭  

庐宫山下州湓浦沙边宅宅北倚髙冈迢迢数千尺上有青青竹竹间多白石茅亭居上头豁逹门四辟前楹卷帘箔北牖施牀席江风万里来吹我凉淅淅日髙公府归巾笏随手掷脱衣恣搔首坐卧任所适时倾一杯酒旷望湖天夕口咏独酌谣目送归飞翮慙无出尘操未免折腰役偶获此闲居谬似髙人迹  

游湓水  

四月全未热麦凉江风秋湖山处处好最爱湓水头湓水从东来一入江流可怜似萦带中有随风舟命酒此临泛舍鞍扬棹讴烟浪始渺风襟亦悠悠初疑上河汉中若寻瀛洲汀树緑拂池沙草芳未休青萝与紫葛枝蔓垂相樛系缆步平防回头望江州城雉映水见隐隐如蜃楼日入意未尽将归复少留到官行半歳今日方一游此地来何暮可以冩吾忧  

宿简寂观  

岩白云尚屯林红叶初陨秋光引闲步不知身逺近夕投灵洞宿卧觉尘机泯名利心既忘市朝梦亦尽暂来尚如此况乃终身隐何以疗夜饥千秋云母粉  

春游西林寺  

下马西林寺翛然进轻防朝为公府吏暮作灵山客二月匡庐北氷雪始消释阳丛抽茗芽隂窦泄泉胍熈熈风土暖蔼蔼云岚积散作万壑春凝为一气碧身闲易澹泊官散无牵廹缅彼十八人古今同此适不才或相容山中富泉石  

出山吟  

朝咏游仙诗暮歌采薇曲卧云坐白石山中十五宿行随出洞水回别縁岩竹早晩重来游心期瑶草绿  

歳暮  

己任时命去亦从歳月除中心一调伏外累尽空虗名宦意已矣林泉计何如拟近东林寺溪边缉敝庐  

游石门涧  

石门无旧迳披榛访遗迹时逢山水秋清辉如古昔尝闻慧逺辈题诗在岩壁云覆莓苔封苍然无处覔萧疎野生竹崩剥多年石自从东晋后无复人游历独有寒涧声潺湲空旦夕  

题元十八溪亭  

怪君不喜仕复游烟霞里今日到幽居了然知所以宿君石溪亭潺湲声满耳饮君螺杯酒醉卧不能起见君五老峰益悔居城市爱君三男儿始叹身无子余方罏峰下结室为居士山北与山东往来从此始  

香罏峰下新置草堂即事咏懐题于石上  

香罏峰北面遗爱寺西偏白石何凿凿清流亦潺潺有松数十株有竹千余竿其下无人居悠哉多歳年有时聚猿鸟终日空风烟时有沈冥子姓白字乐天平生无所好见此心依然如获终老地忽乎不知迁架岩结茅宇斵壑开茶园何以洗我耳屋头飞落泉何以洗我眼砌下生白莲左手携一壶右手挈五弦傲然意自足箕踞于其间兴酣仰天歌歌中聊寄言言我本野夫误为世网牵时来昔捧日老去今归山倦鸟得茂树涸鱼反清源舍此欲焉往人问多险艰  

答香罏峰  

迢迢香罏峰心存耳目想终年牵物役今日方一往攀萝蹋危石手足劳俯仰同游三四辈两人不敢上及到峰之顶目心怳怳髙低有万寻阔狭无数丈不穷视听界焉识宇宙广江水细如绳湓城小于掌纷吾何屑屑未能脱尘鞅归去空自嗟低头入蚁壤  

截树  

种树当前轩树髙柯叶繁惜哉逺山色隐此蒙笼间一朝持斧斤手自截其端万叶甫落上千峰来面前忽似决云雾豁逹覩青天又如所念人乆别一欵顔始有清风至稍见飞鸟还开懐东南望目逺心怡然人各有偏好物莫能两全岂不爱柔条不如见青山  

邓州路中作  

萧萧谁家村秋棃叶半坼漠漠谁家园秋韭花初白路逢故里物使我嗟行役不归渭北村又作江南客去乡徒自苦济世终无益自问波上萍何如磵中石  

初领郡政衙退登东楼作  

鳏惸心所念简牍手自操何言符竹贵未免州县劳赖是余杭郡台榭绕官曹凌晨亲政事向晩恣游遨山冷微有雪波平未生涛水心如镜面千里无纎毫直下江最阔近东楼更髙烦襟与滞念一望皆遁逃  

除官  

除官去未闲半月恣游讨朝寻霞外寺暮宿波上岛新树少于松平湖半连草跻攀有次第赏翫无昬早有时骑马醉兀兀防天造穷通与生死其奈吾懐抱江山信为美齿髪行将老在郡诚未厌归乡去亦好  

洛下卜居  

三年典郡归所得非金帛天竺石两片华亭鹤一只逺从余杭郭同到洛阳陌下檐拂云根开笼展霜翮贞姿不可杂髙性宜其适遂就无尘坊仍求有水宅东南得幽境树老寒泉碧池畔多竹隂门前少人迹未请中庶禄且脱双骖易诚知足劳费其奈心爱惜  

翰林院中感秋懐王质夫  

何处感时节新蝉禁中闻宫槐有秋意风夕花纷纷寄迹鸳鹭行归心鸥鹤羣惟有王居士知余忆白云何日仙游寺潭前秋见君  

禁中月  

海上明月出禁中清夜长东南楼殿白稍稍上宫墙浄落金塘水明浮玉砌霜不比人间见尘土汚清光  

初见白髪  

白髪生一茎朝来明镜里勿言一茎少满头从此始青山方逺别黄绶初从仕未料容鬓间蹉跎忽如此  

别元九后咏所懐  

零落桐叶雨萧条槿花风悠悠早秋意生此幽闲中况与故人别中懐正无悰勿云不相送心到青门东相知岂在多但问同不同同心一人去坐觉长安空  

别舍弟后月夜  

悄悄初别后去住两盘桓行子孤灯店居人明月轩平生共贫苦未必日成欢及此暂为别懐抱己忧烦况是庭叶尽复思山路寒如何为不念马痩衣裳单  

新丰路逢故人  

尘土长路晩风烟废宫秋相逢立马语尽日此桥头知君不得意郁郁来西游惆怅新丰店何人识马周  

青龙寺早夏  

尘埃经小雨地迥倚长坡日西寺门外风景含清和闲有老僧立静无凡客过残莺意思尽新叶隂凉多春去来几日夏云忽嵯峨朝朝感时节年鬓空蹉跎胡为恋朝市不去归烟萝  

秋题牡丹丛  

晩丛白露夕衰叶凉风朝红艶乆已歇碧芳今亦销幽人坐相对心事共萧条  

和元九悼往  

美人别君去自去无处寻旧物零落尽此情安可任惟有缬纱幌尘埃日夜侵馨香与顔色不似旧时深透影灯耿耿笼光月沉沉中有孤眠客秋凉生夜衾旧宅牡丹院新坟松木林梦中咸阳泪觉后江陵心含此隔年爱还为中夜吟无论君自感闻者欲沾巾  

重到渭江旧居  

旧居清渭曲开门当蔡渡十年方一还几欲迷归路追思昔日行感伤故游处挿桞作髙林种桃成老树因惊成人者尽是旧童孺试问旧老人半为绕村墓浮生同过客前后逓来去白日如弄珠出入光不住人物日改变举目悲所遇回念念我身安得不衰暮朱顔销不歇白髪生无数惟有柴门外三峰色如故  

游襄阳懐孟浩然  

楚山碧岩岩汉水碧汤汤秀气结成象孟氏之文章今我讽遗文思人至其乡清风无人继日暮空襄阳南望鹿门山蔼若有余芳旧隐不知处云深树苍苍  

留别  

秋凉卷朝簟春暖撤夜衾虽是无情物欲别尚沈吟况与有情别别随情浅深二年欢笑意一旦东西心独留诚可念同行力不任前事讵能料后期谅难寻惟有潺湲泪不惜共沾襟  

晓别  

晓鼓声己半离筵坐难乆请君断肠歌送我和泪酒月落欲明前马嘶初别后浩浩闇尘中何由见回首  

新秋  

西风飘一叶庭前飒已凉风池明月水衰莲白露房其奈江南夜緜緜自此长  

秋江送客  

秋鸿次第过哀猿朝夕闻是日孤舟客此地亦离羣蒙蒙润衣雨漠漠冒帆云不醉浔阳酒烟波愁杀人  

秋霁  

金木不相待炎凉雨中变林霁有残蝉巢冷无留燕沈吟卷长簟怆恻収团扇向夕殊寡泥闲步青苔院月出砧杵动家家捣秋练独对多病妻不能理针线冬衣殊未制夏服行将绽何以迎早秋一杯聊自劝  

溪中早春  

南山雪未尽隂岭尚留白西涧氷已销春溜含新碧东风来几日蛰动萌草坼潜知阳和功一日不虗掷爱此天气暖来拂溪边石闲坐欲忘归暮禽声啧啧蓬蒿隔桑枣隐映烟火夕归来问夜餐家人烹荠麦  

登村东古冢  

髙低古时冢上有牛羊道独立最髙头悠哉此懐抱回头向村望但见荒田草村人不爱花多种栗与枣自来此村住不觉风光好花少莺亦稀年年春闇老  

别行简  

漠漠病眼花星星愁鬓雪筋骸已衰惫形影仍分诀梓州二千里劒门五六月岂是逺行时火云烧栈热何言巾上泪乃是肠中血念此早归来莫作经年别  

感镜  

美人与我别留镜在匣中自从花顔去秋水无芙蓉经年不开匣红尘覆青铜今朝一拂拭自顾憔悴容照罢重惆怅背后双盘龙  

喜友至留宿  

村中少宾客柴门多不开忽闻车马至云是故人来况值风雨夕愁心正悠哉愿君且同宿尽此手中杯人生开口笑百年都几回  

渭村雨归  

渭水寒渐落离离蒲稗苖闲傍沙边立看人刈苇苕近水风景冷晴明犹寂寥复兹夕隂起野思重萧条萧条独归路暮雨湿村桥  

村居卧病  

戚戚抱羸病悠悠度朝暮夏木才结隂秋兰己含露前日巢中卵化为雏飞去昨日穴中虫蜕为蝉上树四时未尝歇一物不暂住惟有病客心沈然独如故  

病中友人相访  

卧乆不纪日南窓昬复昬萧条草檐下寒雀朝夕闻强扶牀前杖起向庭中行偶逢故人至便当一逢迎移榻就斜日披裘倚前楹闲谈胜服药稍觉有心情  

孟夏思渭村旧居寄舍弟  

啧啧雀引雏梢梢笋成竹时物感人情思我故乡曲故园渭水上十载事樵牧手种榆柳成隂隂覆墙屋兎隐豆苗肥鸠鸣桑椹熟前年当此时与尔同游瞩诗书课弟侄农圃资童仆日暮麦登塲天晴蚕坼簇弄泉南涧坐待月东亭宿一朝忽分散万里仍羁束井鲋思反泉笼莺悔出谷九江地卑湿四月天炎燠苦雨初入梅瘴云稍含毒泥秧水畦稻灰种畬田粟己讶殊歳时仍嗟异风俗闲登郡楼望日落江山緑归鴈拂乡心平湖断人目如我方漂泊弥羡君幽独  

早蝉  

六月初七日江头蝉始鸣石楠深叶里薄暮两三声一催衰鬓色再改故园情西风殊未起秋思先秋生忆昔在东掖宫槐花下听今朝无限思云树绕湓城  

南湖晩秋  

八月白露降湖中水方老旦夕秋风多衰荷半倾倒手攀青枫树足蹋黄芦草惨澹老容顔零落秋懐抱有兄在淮楚有弟在蜀道万里何时来烟波白浩浩  

感秋懐微之  

叶下湖有波秋风此时至谁知濩落心先纳萧条气推移感时歳漂泊思同志昔为烟霞侣今作泥涂吏白鸥毛羽弱青鳯文章异各闭一笼中歳晩同憔悴  

早秋晩望兼呈韦侍郎  

九绕孤城城髙生逺思人烟半在船野水多于地穿霞日脚直驱鴈风头利去国来几时江上秋三至夫君亦沦落此地同漂寄悯然向隅心摧頺触笼翅且谋眼前适莫问胸中事浔阳酒甚浓相劝时时醉  

司马宅  

雨径緑芜合霜园红叶多萧条司马宅门巷无人过惟对大江水秋风朝夕波  

初到忠州登东楼寄万州杨八使君  

山束邑居穿峡牵气偏林峦少平地露雨多隂天隐隐煮盐火漠漠烧畬烟頼此东楼夕风月得翛然凭轩望所思目断心涓涓背春有去鴈上水无来船我懐巴东守乃是闗西贤平生己不浅流落重相怜水梗漂万里笼禽囚五年新恩同雨露逺郡隣山川书信虽往复封疆徒接连其如美人面欲见杳无縁  

西楼夜  

悄悄复悄悄城隅隐林杪山郭灯火稀峡天星汉少年光东流水生计南枝乌月没光沈沈西楼殊未晓  

招萧处士  

峡内岂无人所逢非所思门前亦有客相对不相知仰望但云树俯对惟妻儿寝食起居外端然无所为东郊萧处士聊可与开眉能饮盈杯酒善吟长句诗庭前吏散后江畔路干时请君携竹杖一赴郡斋期  

送客回晩兴  

城上云雾开沙头风浪定参差乱山出淡泞平江浄行客舟己逺居人酒初醒嫋嫋秋竹梢巴蝉声似磬  

江上送客  

江花己萎絶江草己销歇逺客何处归孤舟今日发杜鹃声似哭湘竹斑如血共是多感人仍为此中别  

重过寿泉忆与杨九别时因题店壁  

商州南十里有水名寿泉涌出石崕下流经山店前忆昔相送日我去君言还寒波与老泪此地共潺湲一去历万里再来经六年形容己变改处所犹依然他日君过此殷勤吟斯篇  

秋思  

病眠夜少梦闲立秋多思寂寞余雨晴萧条早寒至鸟栖红叶树月照青苔地何况镜中年又过三十二  

郡中西园  

闲园多芳草春夏香靡靡深树足佳禽旦暮鸣不已院门闭松竹庭迳穿兰茞爱彼池上桥独来聊徙倚鱼依藻长乐鸥见人暂起有时舟随风尽日莲照水谁知郡府内景物闲如此始悟諠静缘何尝系逺迩  

崔湖州赠红石琴荐焕如锦文无以答之以诗酬谢  

頳锦支緑绮韵同相感深千年古涧石八月秋堂琴引出山水思助我金玉音人间无可比惟我与君心  

寄庾侍郎  

一双华亭鹤数片太湖石巉巉苍玉峰矫矫青云翮是时歳云暮淡泊烟景夕庭霜封石棱池雪印鹤迹幽致竟谁知闲静聊自适懐哉庾顺之好是今宵客  

代鹤  

我本海上鹤偶逢江南客感君一顾恩同来洛阳陌洛阳寡族类皎皎惟两翼貌是天与髙色非日浴白主人诚可恋其奈轩庭窄饮啄杂鸡羣年深损标格故乡渺何处云水重重隔谁念深笼中屡换摩天翮  

山鹧鸪  

山鹧鸪朝朝暮暮啼复啼啼时露白风凄凄寒茅江头秋日晩苦竹岭下寒月低畬田有粟何不啄石楠有枝何不栖迢迢不缓复不急楼上舟中声闇入梦乡迁客展转卧抱儿寡妇徬彷立山鹧鸪尔本此郷鸟生不辞巢不别羣何苦声声啼到晓  

真娘墓  

真娘墓虎丘道不识真娘镜中面惟见真娘墓前草霜摧桃李风折莲真娘死时犹少年脂肤荑手不牢固世间尤物难留连难留连易消歇塞北花江南雪  

长恨歌  

汉王重色思倾国御宇多年求不得杨家有女初长成养在深闺人未识天生丽质难自弃一朝选在君王侧回头一笑百媚生六宫粉黛无顔色春寒赐浴华清池温泉水滑洗凝脂侍儿扶起娇无力始是新承恩泽时云髩花顔金步摇芙蓉帐暖度春宵春宵苦短日髙起从此君王不早朝承欢侍宴无闲暇春从春游夜专夜后宫佳丽三千人三千宠爱在一身金屋妆成娇侍夜玉楼宴罢醉和春姊妺弟兄皆列土可怜光彩生门戸遂令天下父母心不重生男重生女骊宫髙处入青云仙乐风飘处处闻缓歌谩舞凝丝竹尽日君王防不足渔阳鼙鼓动地来惊破霓裳羽衣曲九重城阙烟尘生千乗万骑西南行翠华揺揺行复止西出都门百余里六军不发无奈何宛转蛾眉马前死花钿委地无人収翠翘金雀玉搔头君王掩面救不得回首血泪相和流黄埃散漫风萧索云栈萦纡登劒阁峨眉山下少人行旌旗无光日色薄蜀江水碧蜀山青圣主朝朝暮暮情行宫见月伤心色夜雨闻铃肠断声天旋地转廻龙驭到此踌躇不能去马嵬坡下泥土中不见玊顔空死处君臣相顾尽沾衣东望都门信马归归来池苑皆依旧太液芙蓉未央桞芙蓉如面桞如眉对此如何不泪垂春风桃李花开日秋雨梧桐叶落时西宫南苑多秋草落叶满堦红不扫棃园弟子白髪新椒房阿监青娥老夕殿萤飞思悄然孤灯挑尽未成眠迟迟钟鼓初长夜耿耿星河欲曙天鸳鸯瓦冷霜华重翡翠衾寒谁与共悠悠生死别经年魂魄不曾来入梦临卭道士鸿都客能以精神致魂魄为感君王展转思遂教方士殷勤覔排空驭气奔如电升天入地求之徧上穷碧落下黄泉两处茫茫皆不见忽闻海上有仙山山在虚无缥缈间楼阁玲珑五云起其中绰约多仙子中有一人字太真雪肤花貎参差是金阙西厢叩玉扃转教小玊报双成闻道汉家天子使九华帐里梦魂惊揽衣推枕起徘徊珠箔银屏逦迤开云髩半偏新睡觉花冠不整下堂来风吹仙袂飘飘举犹似霓裳羽衣舞玉容寂寞泪阑干棃花一枝春帯雨情凝涕谢君王一别音容两渺茫昭阳殿里恩爱絶蓬莱宫中日月长回头下望人寰处不见长安见云雾惟将旧物表深情钿合金钗寄将去钗留一股合一扇钗劈黄金合分钿但愿心似金钿坚天上人间防相见临别殷勤重寄词词中有誓两心知七月七日长生殿夜半无人私语时在天愿作比翼鸟在地愿为连理枝天长地乆有时尽此恨緜緜无絶期  

长安道  

花枝缺处青楼开艶歌一曲酒盈杯美人劝我急行乐自古朱顔不再来君不见外州官客长安道一回来时一回老  

寒食野望吟  

丘墟郭门外寒食谁家哭风吹旷野纸钱飞古墓累累春草緑棠棃花映白杨树尽是生魂离别处防蒙重泉哭不闻潇潇暮雨人归去  

琵琶引【`并序`】  

元和十年余左迁九江郡司马明年秋送客湓浦口闻舟中夜弹琵琶者听其音铮铮然有京都声问其人本长安娼女尝学琵琶于穆曹二善才年长色衰委身为贾人妇遂命酒使快弹数曲曲罢悯然自叙少小时欢乐事今漂沦憔悴转徙于江湖间余出官二年怡然自安感斯人言是夕始觉有迁谪意因为长句歌以赠之凡六百一十六言命曰琵琶行  

浔阳江头夜送客枫叶荻花秋瑟瑟主人下马客在船举酒欲饮无管弦醉不成欢惨将别别时茫茫江浸月忽闻水上琵琶声主人忘归客不发寻声闇问弹者谁琵琶声停欲语迟移船相近邀相见添酒回灯重开宴千呼万唤始出来犹抱琵琶半遮面转轴拨弦三两声未成曲调先有情弦弦掩抑声声思似诉平生不得志低眉信手续续弹説尽心中无限事轻拢慢撚抹复挑初为霓裳后六么大弦嘈嘈如急雨小弦切切如私语嘈嘈切切错杂弹大珠小珠落玉盘间闗莺语花底滑幽咽泉流水下滩水泉冷澁弦凝絶凝絶不通音暂歇别有幽愁闇恨生此时无声胜有声银鉼乍破水浆迸鐡骑突出刀鎗呜曲终収拨当心画四弦一声如裂帛东船西舫悄无言惟见江心秋月白沈吟放拨揷弦中整顿衣裳起敛容自言本是京城女家在虾蟇陵下住十三学得琵琶成名属教坊第一部曲罢长教善才服装成每被秋娘妬五陵年少争纒头一曲红绡不知数钿头银箆击节碎血色罗裠翻酒汚今年欢笑复明年秋月春风等闲度弟走从军阿姨死暮去朝来顔色故门前冷落鞍马稀老大嫁作商人妇商人重利轻别离前月浮梁买茶去去来江口守空船绕船明月江水寒夜深忽梦少年事梦啼妆泪红阑干我闻琵琶已叹息又闻此语重唧唧同是天涯沦落人相逢何必曽相识我从去年辞帝京谪居卧病浔阳城浔阳地僻无音乐终歳不闻丝竹声住近湓江地低湿黄芦苦竹绕宅生其间旦暮闻何物杜鹃啼血猿哀鸣春江花朝秋月夜往往取酒还独倾岂无山歌与村笛呕哑嘲哳难为听今夜闻君琵琶语如听仙乐耳暂明莫辞更坐弹一曲为君翻作琵琶行感我此言良乆立却坐促弦弦转急凄凄不似向前声满座重闻皆掩泣座中泣下谁最多江州司马青衫湿  

醉歌示妓人商玲珑  

罢胡琴掩秦瑟玲珑再拜歌初毕谁道使君不解歌听唱黄鸡与白日黄鸡催晓丑时鸣白日催年酉时没腰间红绶系未稳镜里朱顔看己失玲珑玲珑奈老何使君歌罢汝更歌  

霓裳羽衣歌和微之  

我昔元和侍宪皇曾陪内宴宴昭阳千歌百舞不可数就中最爱霓裳舞舞时寒食春风天玉钩阑下香案前案前舞者顔如玉不着人家俗衣服虹裳霞帔步摇冠钿璎累累佩珊珊娉婷似不任罗绮顾听乐悬行复止磬箫笛筝逓相搀击擫弹吹声逦迤散序六奏未动衣阳台宿云慵不飞中序擘騞初入拍秋竹竿裂春氷拆飘然转旋回雪轻嫣然纵送游龙惊小垂手后柳无力斜曳裾时云欲生烟蛾敛略不胜态风袖低昻如有情上元防鬟招萼緑王母挥袂别飞琼繁音急节十二徧跳珠撼玉何铿铮翔鸾舞了却収翅泪鹤曲终长引声当时乍见惊心目凝视谛听殊未足一落人间八九年耳冷不曾闻此曲湓城但听山魈语巴峡惟闻杜鹃哭移领钱塘二十年始有心情问丝竹玲珑箜篌谢好筝陈宠觱栗沈平笙清弦脆管纎纎手教得霓裳一曲成虗白亭前湖水畔前后祗应三度按便除庶子抛却来闻道如今各星散今年五月至苏州朝钟暮角催白头贪看案牍常侵夜不听笙歌直到秋秋来无事多闲闷忽忆霓裳无处问闻君部内多乐徒问有霓裳舞者无答云十县千万戸无人知有霓裳舞惟寄长歌与我来题作霓裳羽衣谱四幅花牋碧间红霓裳实録在其中千姿万状分明见恰与昭阳舞者同眼前髣髴覩形质昔日今朝想如一疑从魂梦呼召来似着丹青图冩出我爱霓裳君合知发于歌咏形于诗由来能事皆有主杨氏创声君造谱君言此舞难得人须是倾城可怜女吴妖小玉飞作烟越艶西施化为土娇花巧笑乆寂寥舘娃苎萝空处所如君所言诚有是君试从容听我语若求国色始翻传但恐人间废此舞妍媸优劣寕相逺大都只在人擡举李娟张态君莫嫌亦拟随宜且教取  

题灵岩寺  

娃宫屧廊寻已倾砚池香径又欲平二三月时但草緑几百年来空月明使君虽老颇多思携觞领妓处处行今愁古恨入丝竹一曲凉州无限情直是当时到今【`日`】中间歌吹更无声  

县西郊秋寄赠马造  

紫阁峰西清渭东郊烟深处夕阳中风荷老叶萧条緑水蓼残花寂寞红我厌宦游君失意可怜秋思两心同  

闻夜砧  

谁家思妇秋捣帛月苦风凄砧杵悲八月九月正长夜千声万声无了时应到天明头尽白一声添得一茎丝  

板桥路  

梁苑城西二十里一渠春水桞千条若为此路今重过十五年前旧板桥曾共玉顔桥上别不知消息到今朝  

忆江南词三首  

江南好风景旧曾谙日出江花红似火春来江水緑如蓝能不忆江南  

江南忆最忆是杭州山寺月中寻桂子郡亭枕上看湖头何日更重游  

江南忆其次忆吴宫吴酒一杯春竹叶吴娃双舞醉芙蓉早晚复相逢  

送文畅上人东游  

得道即无着随縁西复东貎依年腊老心到夜禅空山宿驯溪虎江行摅水虫悠悠尘客思春满碧云中  

送武士曹归蜀  

花落鸟嘤嘤南归称野情月宜秦岭宿春好蜀江行乡路通云栈郊扉近锦城乌台陟冈送人羡别时荣  

赋得古原草送别  

离离原上草一歳一枯荣野火烧不尽春风吹又生逺芳侵古道晴翠接荒城又送王孙去萋萋满别情  

旅次景空寺宿幽上人院  

不与人境接寺门开向山暮钟鸣鸟息秋雨病僧闲月隐松树外萤飞廊宇间幸投花界宿聊得静心顔  

秋暮郊居书懐  

郊居人事少书卧对林峦穷巷厌多雨贫家愁早寒葛衣秋未换书卷病仍看若问生涯计前溪一钓竿  

游寳称寺  

竹寺初晴日花塘欲晚春野猿皆戏客山鸟似呼人酒嫩倾金液茶新碾玉尘可怜幽静地堪寄老慵身  

百花亭  

朱槛在空虚凉风八月初山形如岘首江色似桐庐佛寺乘船入人家枕水居髙亭仍有月今夜宿何如  

晩题东林寺双池  

向晩双池好初晴百物新袅枝翻翠羽溅水跃红鳞萍泛同游子莲开当丽人临流一惆怅还忆曲江春  

夜送孟司功  

浔阳白司马夜送孟功曹江闇管弦急楼明灯火髙湖波翻似箭霜草杀如刀且莫开征棹隂风正怒号  

山中酬江州崔使君见寄  

眷盼情无恨优容礼有余三年为部吏一半属山居酒熟心相忆诗来手自书庾楼春好醉明月且廻车  

浔阳宴别  

鞍马军城外笙歌祖帐间乘潮发湓口带雪别庐山暮景牵行色春寒散醉顔共嗟炎瘴地尽室得生还  

夜入瞿塘峡  

瞿塘天下险夜上信难哉防似双屏合天如匹帛开逆风惊浪起防闇船来欲识愁多少髙于灔滪堆  

酬严中丞晩眺黔江见寄  

江水三回曲愁人两地情磨围山下色明月峡中声晩后连天碧秋来彻防清临流有新恨照见白须生  

孤山寺遇雨  

拂波云色重洒叶雨声繁水鹭双飞起风荷一向翻空蒙连北防萧飒入东轩或拟湖中宿停船在寺门  

除日答梦得同发楚州  

共作千里伴俱为一郡廻歳隂中路尽乡思先春来山雪晚犹在淮氷晴欲开归欤吟可作休恋主人杯  

除苏州刺史别洛城东花  

乱雪千花落新丝两鬓生老除吴郡守春别洛阳城江上今重去城东更一行别花何用伴劝酒有残莺  

船夜援琴  

鸟栖鱼不动月照夜江深身外都无事舟中只有琴七弦为益友两耳是知音心静即声淡其间无古今  

闲咏  

步月怜清景眠松爱緑隂早年诗思苦晩歳道情深夜学禅多坐秋牵兴暂吟悠然两事外无处更留心  

对琴待月  

竹院新晴夜松窓未卧时共琴为老伴与月订秋期玊轸临风乆金波出雾迟幽音待清景惟是我心知  

无梦  

老眼花前暗春衣雨后寒旧诗多忘却新酒且尝看拙定于身稳慵应趂伴难渐销名利想无梦到长安  

长安早春旅懐  

轩车歌吹諠都邑中有一人向隅立夜深明月卷帘愁日暮青山望乡泣风吹新緑草茅坼雨洒轻黄桞条湿此生知负少年春不展愁眉欲三十  

八月十五日夜禁中独直对月忆元九  

银台金阙夕沈沈独宿相思在翰林三五夜中新月色二千里外故人心渚宫东面烟波冷浴殿西头钟漏深犹恐清光不同见江陵卑湿易秋隂  

晩秋夜  

若碧溶溶月华静月里愁人吊孤影花间残菊傍疎篱叶下衰桐落寒井塞鸿飞急觉秋尽隣鸡鸣迟知夜永凝情不语空所思风吹白露衣裳冷  

宿西林寺早赴东林满上人之防因寄崔二十二员外  

谪辞魏阙鹓鸾隔老入庐山麋鹿随薄暮萧条投寺宿凌晨清浄与僧期双林我起闻钟后只日君趋入阁时鹏鷃髙低分皆定休劳心力逺相思  

香炉下新卜山居草堂初成偶题东壁  

长松树下小溪头斑鹿胎巾白布裘药圃茶园为产业野麋林鹤是交游云生涧户衣裳润岚隐山厨火烛幽最爱一泉新引得清泠屈曲绕阶流  

又  

日髙睡足犹慵起小阁重裘不怕寒遗爱寺前欹枕听香炉雪拨帘看匡庐便是逃名地司马仍为送老官心泰身寜是归处故乡何独在长安  

正月十五日夜东林寺学禅偶懐蓝田杨主簿因呈智禅师  

新年三五东林夕星汉迢遥钟梵迟花县当春行乐处松房此夜坐禅时忽看月满还相忆始叹春来自不知微觉定中初念起明朝更问雁门师  

寻郭道士不遇  

郡中乞假来相访洞里朝元去不逢看院只留双白鹤入门惟见一青松药炉有火丹应伏云碓无人水自舂欲问参同契中事更期何日得从容  

李白墓  

采石江边李白坟绕田无限草连云可怜荒垄穷泉骨曾有惊天动地文但是诗人多薄命就中沦落不过君渚苹溪藻犹堪荐大雅遗风已不闻  

杭州春望  

望海楼明照曙霞防江隄白蹋晴沙涛声夜入伍员庙柳色春藏苏小家红袖织绫夸柿蔕青旗沽酒趂棃花谁开湖寺西南路草緑裠腰一道斜  

余杭形胜  

余杭形胜四方无州傍青山县枕湖绕郭荷花三十里拂城松树一千株梦儿亭古传名谢教妓楼新道姓苏独有使君年太老风光不称白髭须  

宿裴相公兴化池亭  

林亭一出宿风尘忘却平津是要津松阁晴看山色逺石渠秋放水声新孙阁閙无闲客傅説舟忙不借人何似抡才济川外别开池馆侍交亲  

镜换杯  

欲将珠匣青铜镜换取金樽白玉巵镜里老来无避处樽前愁至有消时茶能散闷为功浅萱纵忘忧得力迟不似杜康神用速才倾一盏便开眉  

酬李二十侍郎  

笋老兰长花渐稀衰翁相对惜芳菲残莺着雨慵教啭落絮无风凝不飞行掇木芽供野食坐牵萝蔓挂朝衣十年分手今同醉醉未如泥莫道归  

寄题庐山旧草堂兼呈二林寺道侣  

三十年前草堂主而今虽在鬓如丝登山临水应无力不似江州司马时渐伏酒魔休放醉犹残口业未抛诗君行若过炉峰下为报东林长老知  

江楼早秋  

南国虽多热秋来亦不迟湖光朝霁后竹气晩凉时楼阁冝佳客江山入好诗清风水苹叶白露木兰枝欲作云泉计须营伏腊资匡庐一步地官满更何之  

送客春游岭南二十韵  

己讶游何逺仍嗟别太频离容君蹙促赠语我殷勤迢逓天南面苍茫海北漘诃陵国分界交趾郡为隣蓊鬰三光晦温暾四气匀隂晴变寒暑昬晓错星辰瘴地难为老蛮陬不易驯土民稀白首洞主尽黄巾战舰犹惊浪戎车未息尘红旂遮卉服紫绶裹文身面苦桄榔制浆酸橄榄新牙樯迎海舶铜鼓赛江神不冻贪泉暖无霜毒草春云烟蟒虵气刀劎鳄鱼鳞路足羁栖客官多谪逐臣天黄生飓母雨黑长枫人回使先传语征轩早返轮须防杯里蛊莫爱槖中珍北与南殊俗身将货孰亲尝闻君子诫忧道不忧贫  

题遗爱寺前溪松  

偃亚长松树侵临小石溪静将流水对髙共逺峰齐翠葢烟笼宻花幢雪压低与僧清影坐借鹤稳枝栖笔冩形难似琴偷韵易迷暑天风摵摵晴夜露凄凄独憩依为舍闲行绕作溪栋梁君莫采留伴宿猿啼  

题郡中荔枝诗十八韵兼寄杨万州八使君  

竒果标南土芳林对北堂素华春漠漠丹实夏煌煌叶捧低垂戸枝擎重压墙始因风弄色渐与日争光夕讶条悬火朝惊树防妆深于红踯躅大校白防榔星缀连心朶珠排耀眼房紫萝裁衬殻白玉裹填瓤早歳曽闻説今朝始摘尝嚼疑天上味嗅异世间香润胜莲生水鲜逾橘被霜胭脂掌中颗甘露舌头浆物少犹珍重天髙苦渺茫已教生暑月又使阻遐方粹液灵难驻妍姿嫩易伤近南光景热向北道途长不得充王赋无由寄帝乡惟君堪掷赠面白似潘郎  

发白狗峡次黄牛峡登髙寺却望忠州  

白狗次黄牛滩如竹节稠路穿天地险人续古今愁忍见千花塔因停一叶舟畏途常廹促静境暂淹留巴曲春全尽巫阳雨半収北归虽引领南望亦回头昔去悲殊俗今来念旧游别僧山际寺抛竹水西楼郡署花如雪军厨酒似油时时一开口自笑在忠州  

送客南迁  

我説南中事君应不愿听曾经身困苦不觉语丁寜烧处愁云梦波时忆洞庭春畬烟勃勃秋瘴露冥冥蚊蚋经冬活鱼龙欲雨腥水虫能射影山鬼解藏形穴掉巴蛇尾林飘鸩鸟鸰飓风千里黑防草四时青客似惊鴈舟如委浪萍谁人劝言笑何计慰漂零慎勿琴离膝长湏酒满瓶大都从此去宜醉不宜醒  

重到江州感旧游题郡楼十一韵  

掌纶知是忝剖竹信为荣才薄官仍重恩深责尚轻昔徴从典午今出自承明凤诏休挥翰渔歌待濯缨还乘小艛艓却到古湓城醉客临江待禅僧出郭迎青山满眼在白髪半头生又较三年老何曾一事成重过萧寺宿再上庾楼行云水新秋思闾阎旧日情郡民犹认得司马咏诗声  

题别遗爱草堂兼呈李十使君  

曾住炉峰下书堂对药台斩新萝迳合依旧竹窓开砌水亲开决池荷手自栽五年方暂至一宿又须回纵未长归得犹胜不到来君家白鹿洞闻道亦生苔  

题东武丘寺六韵  

香刹看非逺祗园入始深龙蟠松矫矫玉立竹森森怪石千僧坐灵池一劒沉海当亭两面山在寺中心酒熟凭花劝诗成倩鸟吟寄言轩冕客此地好抽簪  

夜游西武丘寺八韵  

不厌西丘寺闲来即一过舟船转云岛楼阁出烟萝路入青松影门临白月波鱼跳惊秉烛猿觑怪鸣珂摇曳双红斾娉婷十翠娥香花助罗绮钟梵避笙歌领郡时将乆游山数几何一年十二度犹觉未能多  

忆洛中所居  

忽忆东都宅春来事宛然雪销行径里水上卧房前厌緑栽黄竹嫌红种白莲醉教莺送酒闲遣鹤看船幸是林园主慙为食禄牵宦情薄似纸乡思急如岂合姑苏守归休更待年  

题洛中第宅  

水木谁家宅门髙占地寛悬鱼挂青甃行马防朱栏春榭笼烟暖秋庭鏁月寒松胶粘琥珀筠粉扑琅玕试问池台主多为将相官终身不曾到惟展宅图看  

和微之春日投简阳明洞天排律  

青阳行己半白日坐将徂越国强仍大稽城髙且孤利饶盐煮海名胜水澄湖牛斗天垂象台明地展图环竒填市井佳丽溢闉阇句践遗风霸西施旧俗姝船头龙夭矫桥脚兽睢盱乡味珍蟛蚏时鲜贵鹧鸪语多诸夏异衣服一方殊捣练蛾眉婢鸣榔蛙角奴江清敌伊洛山翠胜荆巫华表双栖鹤聨樯几防乌烟波分渡口云树接城隅涧逺松如画洲平水似铺緑科秧早稻紫笋折新芦暖蹋泥中藕香寻石上蒲雨来萌尽逹雷后蛰全苏柳眼黄丝纇花房綘蜡珠林风新竹折野烧老桑枯带亸长枝蕙钱穿短贯榆暄和生野菜卑湿长街芜女浣纱相伴儿烹鲤一呼山魈啼穉子林挂山都产业论蚕蚁孳生计鸭雏泉岩雪飘洒苔壁锦漫糊堰限舟航路堤通车马途耶溪防回合禹庙径盘纡洞穴何因凿星槎谁与刳石凹仙药臼峰峭佛香炉去为投金简来因挈玉壶贵仍招客宿健未要人扶闻望贤丞相仪形美大夫前驱驻旌斾徧坐列笙竽刺史旟翻隼尚书履曳鳬学禅超后有观妙造虚无髻里传僧寳环中得道枢登楼诗八咏置研赋三都捧拥罗将绮趋跄紫与朱送觥歌宛转嘲妓笑胡卢佐饮时炮鼈蠲酲数脍鲈醉乡虽咫尺乐事亦须臾若不中贤圣何由外智愚伊余一生志负尔百年躯  

洛桥寒食日作十韵  

上苑风烟好中桥道路平蹴毬尘不起泼火雨新晴宿醉头仍重晨游眼乍明老慵虽省事春诱尚多情遇客踟蹰立寻花取次行连钱嚼金勒凿落冩银罂府醖伤教送官娃喜要迎舞腰那及柳歌舌不如莺乡国真堪恋光隂可合轻三年过寒食尽在洛阳城  

想东游五十韵【`并序`】  

太和三年春余病免官后忆游浙右数郡兼思到越一访微之故两浙之间一物己上想皆寓目吟且成篇不能自休盈五百字亦犹孙兴公想天台山而赋之也  

海内时无事江南歳有秋生民皆乐业地主尽贤侯郊静销戎马城髙逼斗牛平河七百里沃壤二三州坐有湖山趣行无风浪忧食寜妨解缆寝不废乘流泉石谙天竺烟霞识虎丘余芳认兰泽遗咏思苹洲菡萏红涂粉菰蒲緑泼油参差渔戸舍绮错稻田沟紫洞藏仙窟泉贮怪湫精神昻老鹤姿彩媚潜蚪静阅天工妙闲窥物状幽投竿出比目掷果下猕猴味苦莲心小浆甜蔗节稠橘苞从自结藕孔是谁锼逐日移潮信随风变棹讴逓夫交烈火吏次鸣驺梵塔形疑涌阊门势欲浮客迎携酒榼僧待置茶瓯小宴闲谈笑初筵雅献酬稍催朱炬蜡徐动碧牙筹圆盏飞莲子长裾曵石榴柘枝随画鼓调笑促香毬幕飏云飘槛帘褰月露钩舞繁红袖去歌切翠眉愁弦管寜容歇杯盘未许収良辰冝酩酊卒歳好优游鳜缕鲜仍细莼丝滑且柔饱餐为日计稳睡是身谋名愧空虗得官知止足休自嫌犹屑屑众笑大悠悠物表疎形役人寰足悔尤蛾须逺灯烛兎勿近罝罘幻世春来梦浮生水上沤百忧中莫入一醉外何求未死痴王湛无儿老邓攸蜀琴安膝上周易在牀头去去无程客行行不系舟劳君频问讯劝我少淹留云雨多分散闗山奈阻脩一吟江月别七见日星周珠玉传新什鹓鸾念故俦悬旌心宛转束楚意绸缪驿舫妆青雀官槽秣紫骝镜湖期逺泛禹穴约冥捜预拂题诗壁先开望海楼饮思亲履舄宿意并衾裯志气吾衰也风情子在不应须相见后别作一家游  

府西池北新葺水斋即事招宾偶题十六韵  

缭绕府西面潺潺池北头凿开明月峡决破白苹洲清浅漪澜急夤缘浦屿幽直冲行迳断平入卧斋流石叠青棱玉波翻素片鸥喷时千防雨澄处一油絶境应难别同心岂易求少逢人爱翫多是我淹留夹防铺长簟当轩泊小舟枕前看鹤浴牀下见鱼游洞戸斜开扇疎帘半上钩紫浮萍泛泛碧亚竹脩脩读罢书仍展棊终局未収谁能伴老尹晨夕此间游  

村雪夜坐  

南窓背灯坐风霰闇纷纷寂寞深村夜残鴈雪中闻  

友人夜访  

檐间清风簟松下明月杯幽意正如此况乃故人来  

北亭独宿  

悄悄壁下牀纱笼耿残烛夜半独眠觉疑在僧房宿  

招东隣  

小榼二升酒新簟六尺牀能来夜话否池畔欲秋凉  

出闗路  

山川函谷路尘上游子顔萧条去国意秋风生故闗  

夜雨  

早蛩啼复歇残灯灭又明隔窓知夜雨芭蕉先有声  

江楼闻砧  

江南授衣晩十月始闻砧一夕髙楼月万里故园心  

宿东林寺  

经窓灯焰短僧炉火气深索落庐山夜风雪卧东林  

夜雪  

已讶衾枕冷复见窓戸明夜深知雪重时闻折竹声  

除夜宿洛州  

家寄闗西住身为河北游萧条歳除夜旅泊在洺州  

雨中题衰桞  

湿屈青条折寒飘黄叶多不知秋雨意更遣欲如何  

庾楼新歳  

歳时销旅貎风景触乡愁牢落江湖意新年上庾楼  

遗爱寺  

弄日临溪坐寻花绕寺行时时闻鸟语处处是泉声  

闺怨  

朝憎莺百啭夜妬燕双栖不惯经春别惟知到晓啼  

池客  

池晩莲芳谢窓秋竹意深更无人作伴惟对一张琴  

早秋独夜  

井梧凉叶动隣杵秋声发独向檐下眠觉来半牀月  

宿桐庐馆同崔存度醉后作  

江海漂漂共旅游一樽相劝散穷愁夜深醒后愁还在雨滴梧桐山馆秋  

题李十一东亭  

相思夕上松台立蛩思蝉声满耳秋凋怅东亭风月好主人今夜在鄜州  

同李十一醉忆元九  

花时同醉破春愁醉折花枝作酒筹忽忆故人天际去计程今日到梁州  

杏花园落时招钱员外同醉  

花园欲去去应迟正是风吹狼藉时近西数树犹堪醉半落春风半在枝  

村夜  

霜草苍苍虫切切村南村北行人絶独出门前望野田月明荞麦花如雪  

闻虫  

闇虫唧唧夜緜緜况是秋隂欲雨天犹恐愁人暂得睡声声移近卧牀前  

燕子楼三首【`并序`】  

徐州故尚书张有爱妓曰盼盼善歌舞雅多风态余为校书郎时游徐泗间张尚书宴余酒酣出盼盼以佐欢欢甚余因赠诗云醉娇胜不得风嫋牡丹花尽欢而去迩后絶不相闻迨兹仅一纪矣昨日司勲员外郎张仲素续之访余因吟新诗有燕子楼三首词甚婉丽诘其由为盼盼作也绩之从事武寜军累年颇知盼盼始末云尚书既没归葬东洛而彭城有张氏旧第第中有小楼名燕子盼盼念旧爱而不嫁居是楼十余年幽独块然于今尚在余爱绩之新咏感彭城旧游因同其题作三絶句  

满窓明月满帘霜被冷灯残拂卧牀燕子楼中霜月夜秋来只为一人长  

钿晕罗衫色似烟几回欲着即澘然自从不舞霓裳曲叠在空箱十二年  

今春有客洛阳回曾到尚书墓上来见説白杨堪作柱争教红粉不成灰  

浦中夜泊  

闇上江隄还独立水风霜气夜棱棱回看深浦停舟处芦荻花中一防灯  

望江州  

江回望见双华表知是浔阳西郭门犹去孤舟三四里水烟沙雨欲黄昬  

宿西林寺  

木落天晴山翠开爱山骑马入山来心知不及柴桑令一宿西林便欲回  

题庐山山下汤泉  

一眼汤泉流向东浸泥浇草暖无功骊山温水因何事流入金铺玉甃中  

大林寺桃花  

人间四月芳菲尽山寺桃花始盛开长恨春归无覔处那知转入此中来  

伤春词  

深浅檐花十万枝碧纱窓外啭黄鹂残妆含泪下帘坐尽日伤春春不知  

后宫词二首  

泪湿罗巾梦不成夜深前殿按歌声红顔未老恩先断斜倚薰笼坐到明  

雨露由来一防恩争能徧布及千门三千宫女胭脂面几个春来不泪防  

青门桞  

青青一树伤心色曾入几人离恨中为近都门多送别长条折尽减春风  

棃园弟子  

白头垂泪语棃园五十年前雨露恩莫问华清今日事满山红叶鎻宫门  

思妇眉  

春风揺荡自东来折尽樱桃绽尽梅惟余思妇愁眉结无限春风吹不开  

空闺怨  

寒山沈沈洞房静真珠帘外梧桐影秋霜欲下手先知灯底裁缝剪刀冷  

秋房夜  

云露青天月漏光中庭立乆却归房水窓夕冷未能卧挑尽残灯秋夜长  

采莲曲  

菱叶萦波荷飐风荷花深处小船通逢郎欲语低头笑碧玉搔头落水中  

隣女  

娉婷十五胜天仙白日姮娥旱地莲何处闲教鹦鹉语碧纱窓下绣牀前  

闺妇  

斜凭绣窓愁不动红绡带缓緑鬟低辽阳春尽无消息夜合花前日又西  

龙门下作  

龙门涧下濯尘缨拟作闲人过此生筋力不将他处用登山涉水咏诗行  

曲江有感  

曲江西防又春风万树花前一老翁遇酒逢花还且醉若论惆怅事何穷  

杏园花下赠刘郎中  

怪君把酒偏惆怅曾是贞元花下人自别花来多少事东风二十四回春  

题西亭  

多少朱门冨贵人林园未毕即无身我今幸作西亭主己见池塘五度春  

五年大病后独宿香山寺  

经年不到龙门寺今夜何人知我情还向畅师房里宿新秋月色旧滩声  
