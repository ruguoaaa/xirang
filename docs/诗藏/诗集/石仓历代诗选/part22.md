---
title: 第22部分
index: true
icon: editor
order: 22
category:
  - 诗藏
  - 诗集
  - 石仓历代诗选
tag:
  - 钦定四库全书
  - 集部八
  - 总集类
  - 曹学佺
  - 明
---

## 石仓历代诗选卷四百十三  

明　曹学佺　编  

明诗次集四十七  

吴希贤  

翰林同年绘像图  

丁丑冬腊月二日侍读倪舜咨以同年官翰林者十二人咸萃京师无复云树暌违之叹乃合燕玉河东之第且命工绘像各赋诗一章志之希贤适自南至故有是作  

歳聿云暮玉河之霰雪澄霁风日清妍君子有酒来我同年  

惟歳甲申圣人临御风虎云龙邂逅相遇登我诸友玉堂之署  

玉堂巍巍亦曰瀛洲十载登兹以遨以游愿言相朂无沗前修  

房杜既逺孰为我师协力同心惟王之毗云胡十载而多仳离  

如彼抟沙易涣以散今者具在式燕以衎获菽采萧逢此歳晏  

既搦尔管亦抚尔琴嗟我诸友东西北南言笑云云实谐我心  

元宵防谢鸣治宅得必字韵  

京城重元宵鼇火及明发士女嘻以游清歌绕天阙胡彼风雪雱而有此萧瑟隂晴固难定兹防胡可必行乐须少年人生易华髪从此复何为且尽杯中物  

上已倪舜咨防瓮山得木字韵  

世路苦氛埃缅怀在山谷晓出西郭门珂马纷相逐细草迷旧津屡问烦僮仆小径入湖隂穿云过林麓僧房雾露清石磴莓苔緑主人携酒至盘餐杂殽杯行既已频诗赋未能续逸思转昬倦欲借藤牀宿归骖不可留夕阳在林木  

冯佩之之江西督学和宫谕谢木斋韵  

霜台値春晩芳草都门多故人夙严驾欲别还相过感时愧余拙黄鸟丘之阿正学久蓁芜异说纷蝉蛙西江逺可渉帆影天一涯吾道皦如日此去将如何赠君锦绣段听君白玉珂锄茅忆山径濯锦夸天河愿君更努力洙泗多流波  

水口遇宗弟廷隆  

兄向江南还弟上金台去水口一相逢离愁渺烟树今兹一邂逅留君留不住欲为回车轮暂慰我朝暮天意复从人潇潇来夜雨  

赏菊  

宦居感流序嗟此菊有芳皎皎玉露白采采金花黄冠裳集羣仙列宴琼瑶堂黄流荐宫醴银丝脍河鲂华笺洒元露佳句纷琳琅栗里自闲适竹林徒疎狂所以达士饮显允徳足将流连不可极夕阳明逺冈酒酣壶矢罢题诗对寒香  

广寒避暑应制  

火云阁日烧层空炎蒸六月处处同翠华诘旦出深殿逺过霓裳仙子宫曰兹故是清虚府雾阁云窗隔尘土珠帘影动凉吹轻琪树隂隂正亭午玻瓈碗冻仙果香行厨又荐昆仑浆太平不唱羽衣曲南风一阕谐宫商红炉万国不可闯何时炎海回秋浸锄禾田父苦涂泥暍道行人思息防臣心感之良恻然愿均此施苏颠连舆图亿载比乔岳万姓长歌尧舜年  

题竹赠表兄徐齐纨庾使南归  

银牀风起雪梦酣鹧鸪日暮啼江南江南秋意满林坞天仙握佩云绶溪孙子壶南住平生賸有潇湘趣翠袖年来别恨多且拾琴书赋归去故园到日秋色防相看喜有青琅玕瑚石畔坐凉月自把瑶笙招紫鸾泠泠高兴不可极人在瀛洲正相忆清风三径莫教荒防卜他年来借宅  

水石菖蒲为林孟和作  

沧江之波不盈掬小石棱层削寒玉晓露无声堕古苔九节灵苖为谁緑兰桡去后汀渚空蒙蒙疎雨吹烟丛囘琴防瑟邈何许风味泠然谁与同举世纷纷竞秾郁此草弃置无人録粉署仙郎最爱之写向茅斋伴幽独西风昨夜凉思多门前俗客稀经过银笺翠管发佳兴唤起叠山同作歌  

壶山四景图  

玉龙战没冯夷府败甲纷飞世难数平湖两岸松竹隂等闲幻作玕琪圃丞相祠前孤月明熈宁桥下寒潮声此时城东老逋客小棹夷犹月上行一篷春信梅花发诗兴凌凌清彻骨  

郡城南靣山水深依稀八靣芙蓉岑山中花气敛晴雨春禽啼罢春云隂云兮无心逐风起片影孤飞过渠水逶迤遥接城东楼万里江湖望游子桥梓坊前何日还白髪婆娑歳云晚  

翠壶之山凌碧虚层崕峭壁仙所居寻常秀色尽竒絶况有晴云时卷舒我昔攀縁出云表决眦遐天众山小结庐拟向山中栖日日看云听啼鸟一朝云起随六龙我亦乗之登九重为霖未慰苍生望慙愧清朝恩数隆只今还寻故山去浄扫云轩与云住  

长河浩浩寒无潮夜风吹雪声萧萧平明日出耀晴彩万树璚花犹未消湖南画管松篁里锦帐毺人未起湖北朱楼翠幙深兽炭红炉酌香竹篱茅屋是谁家瓦鼎敲氷自煮茶布衣当年冷似铁蹇驴随处吟梅花笑渠富贵总尘俗一味清寒贫亦足  

金台别梦  

仙舟今去吴江东吴江之水何溶溶美人逺隔芙蓉浦伐木歌残春思慵秋台夜静月如水纸帐梅花情万里梦魂幻作蝴蝶飞飞过瀛洲疾如驶瀛洲深处风景饶美人相见还相招开樽共话十年事客窗风雨声潇潇好怀未罄忽惊觉景阳钟动隣鸡呌揽衣推枕起徬徨满地花隂残月照  

竹石双清次吴鼎仪先生韵为太守拙戒兄题  

吾家老兄好种竹昔年住在澄塘曲兴来赤脚踏海石明月清风过楚泽湘君怜尔抱雅材天吴紫凤缤纷来酒酣鼓瑟遗苍佩鹧鸪飞下西日頽回看俗士甘软美此竹眞堪与兄比夜窗风雨不知年客里相逢故如此  

梅花歌为礼曹吴以时作  

暗风吹雪拂铃索月色苍茫照官阁阁前老梅花无数开时偏近何郎幕璚英满枝那可辨铁榦孤撑瘦如削疎櫺度影见参差蓦地浮香惊喷薄共言天工与真素坐使羣豪费吟噱吁嗟我生在闽海草堂住近城东郭江乡十月少霜霰冻雨敲窗喧腷膊是时阳和漏消息千树垂垂齐破萼仙妃香佩入娟妙渊客明珠成错落凌晨见之饶幽兴便促巾车走岩壑溪南春色醉眼驴背诗联满行槖迩来濶别十余载旧时踪迹今何若梦魂劳劳过淮浦归思迢迢阻庐霍亦知人事半衰谢只有花开宛如昨欲傍寒枝问春信媿无健翼如雕鹗长安骄儿爱桃李此軰俗眼难救药主客中郎亦好竒写入新图慰飘泊感君慷慨发孤咏造化无端归槖籥还拟相从探春去市头豫买双芒屩匡时有愿及早偿歳晚花前同引鹤  

张克振归顺徳  

张君自是南海英风云早歳抟鹏程杏园春事过十载看花浪作儒生荣风云满靣春衫碧客里携书笑相覔玉堂尊酒意未阑亲舍孤云愁转剧西风吹衣归兴便与君岐路齐扬鞭吴山越水路迢递惊涛骇浪浮虚船残腊催人惄如渴到此踌躇复言别行程杳杳随江鸿乡梦依依共明月高堂寿酒乐事多堂前双桂春婆娑天伦自分足怡悦功名休叹成蹉跎故山薇蕨君莫采万里青霄壮心在他年花发曲江春听雨亭前重相待  

族叔某之杨州司庾  

竹林明月低仆夫戒行色马上朝回未解衣携壶走送城东陌红尘十载飘客裾一官湖海夸新除公门无事足行乐便道逢人多寄书玉堂夜寒别思苦独对孤灯听残雨梦里不识云海深夜夜相将过淮浦  

乌山霁雪  

银屏酒醴冻不消千山霁雪堆璚瑶晓来檐鹊报春信梅花开到城东桥城东词客玉堂老老眼摩挲诗最好小窗呵笔赋新题千古寒光照吟槁  

送陈舜举  

银烛高台夜无端别思新朝廷初试士乡国未归人寥落江南意优游濮上春防鸿天咫尺京国是通津  

表伯王静甫南还  

中歳悲行役高堂有老亲乱山迷逺望归路出通津树暗江城雨花明驿舍春故园萱草色应待逺游人  

赠人  

离樽情不极归路值深秋江晩枫如锦篱寒菊未金渐看千里隔愁说二毛侵忠孝吾人事相期罄此心  

姨夫郑司训山水  

高士藏脩处而无车马喧残霞明岛屿芳草满郊原黄叶云边径青帘郭外村此中有佳趣难与俗人论  

又  

千峰森玉防万树缀琼枝天上同云后山中霁雪时梅花东阁梦驴背灞桥诗独有寒氊客谈经坐绛帷  

斋居八咏分得剪烛题  

烧烛茅庐下长吟思不迷金盘落灰烬清影照羁栖风度摇难定更残刻渐低西窗千古意何夕重分题  

挽林希哲  

此日湖山路霜风玉树枝顿成千古别不尽百年悲丹桂秋香早青灯夜影迟严翁双涕泪便是忆君时  

送张养正都宪  

先生原将种东观早蜚英统制新衔命羗胡已识名岂为投笔叹暂作请缨行沙草关南戍旌旗塞下营背人时草檄入幕夜谈兵文武真兼济忠勤定有成战袍团绣廌介马粲朱缨意气呑羣羯勲庸播两京百年今故典万里此长城宵旰忧心泰边陲指日清关张非俊杰韩范本儒生佩得黄金印归来谢圣明  

陈师召之南京太常  

歌罢骊驹更问程老逢离别倍伤情论交况是髫年故结社须为晚歳盟蓬岛天连钟阜近容台地并玉堂清迂疎愿得从君后欲挽仙舟且莫行  

屠元勲之南京寺丞得何字韵  

文学推君第一科紫金山色待经过相看尽道故人少欲别应愁芳草多列棘堂深新雨露判花笔在足阳和不知去住怀人地秋水芙蓉隔几何  

陈伯敭分教黄冈  

黄冈只在楚江头书劒怜君赋逺游歳晏乾坤防短鬓日斜湘沔一孤舟春风讲道临芹水夜月怀人上竹楼北阁先生定相忆应题尺楮慰穷愁  

族祖静轩之平阳巡简  

竹林斜月话匆匆不尽离愁思转蓬书劒风尘今日别江湖樽酒几时同寒城刁斗秋无警平野禾麻歳自丰去住相看情万里音书莫惜附鳞鸿  

罗明仲归省  

看花同醉曲江春眼底光隂几度新金匮宝文曾载笔白云亲舍奈劳人归装渺渺都门道乡思迢迢楚水滨谖草堂前谩回首紫霄高处是枫宸  

丘安重下第  

未得看花入禁林桥门深处曳青衿九重已放依亲诏半幅聊题惜别吟家在壶山烟树底路归宁海水云浔多情惟有溪头月长照刘蕡爱国心  

送上人还莆  

十载关河云水踪忽惊春雨偃岩松传来西竺千年法归听南峰五夜钟锡响吴山惊虎豹杯浮闽海防鱼龙题诗我忆曽游处落日昙花意万重  

陈子学还莆  

哺抱难忘从母恩东风愁思满棠村清樽邂逅浑如梦旧事凄凉岂忍言天阙衣冠饶雨露山城钟漏自朝昬征求可遣庭常静况是金桥礼义门  

李祥进士父南塘先生还东广  

已将忠孝语儿曹归去扬帆驾海涛东郭栁条春后短南塘山色梦中高夜牀雷雨看龙劒天路风云忆凤毛酒债诗怀暂相引恩封指日贲林臯  

送李宾之坠马  

推敲直欲擅词塲信马那知坠马伤瓦碎定为资政戏唇焦羞诧校书狂走缄吏去惟求药问病人来暂下堂错怪相思不相见芙蓉秋水满芳塘  

分题得卞将军庙送李应祯中书  

清溪兵合战尘昬此日台城厌楚氛一代风波成逆节万年忠荩说将军精魂夜雨归何处古庙春苔掩夕曛明到石头拜遗像泽兰汀芷有余芬  

送某归省  

九曲溪头驻晓骖幔亭峰与碧云参仙人宴罢风吹袂客棹歌时月满潭防屋虹桥成寂莫涧花岩草自此行为介庭闱寿异枣如可细探  

李宾之归省  

早识茶陵是故乡扁舟三月过潇湘定王台下雪涛壮贾谊宅边烟草长南涧苹蘩劳梦想东风桥梓有辉光逢人尽説玉堂客年少无如此最良  

朱清之清江觜巡简  

清江巡简大夫孙此日承恩出帝阍愧我中年厌离别为君沽酒洗愁魂城头画角天方沙上逻兵月正昬尽道为官莫尸素班资高下不须论  

刘正郎山水图  

尚书公署有余闲时复披图认故山交劒水清龙已去衍仙堂在鹤犹还空林行迹荒苔畔极浦帆樯落照间欲采苹花渉江渚西风双鬓未垂斑  

题梅涧贺刘望脩父受封  

藤桥桥外清溪畔应是孤山处士家舎北梅花浑绰约歳寒风雨乱交加壶中香露春长在镜里流光鬓未华更欲骖鸾上天去仙郎已驾五云车  

兰  

空谷有幽兰久矣无人识君子来不来日斜思如织  

寄余汝盛  

见月念故鄊愁绪萦心曲目极闽海南天低烟树緑  

山水小景为张同禹题  

江山渺何许此别难留住汉水绕襄城千里孤舟去  

柬张同禹  

木落楚江晚浑无一纸书白云随望眼还似别离初  

题天龙庵  

白云西畔是天龙醉眼摩挲认旧踪他日青山赋招隐隔溪流水数株松  

野航  

半世高情付野航渚云沙鸟此徜徉晚来亭馆疑无路秋在芦花月似霜  

钱太医山水图  

滟滟溪流剪剪霞夕阳浦口白鸥沙美人只在沧洲上只尺相看隔藕花  

读明妃曲  

马上琵琶泪眼枯黄云沙碛隔单于从来妖艳倾人国在汉何如逺在胡  

四景翎毛  

露湿湘桃色更殷枝头啼鸟晓风寒数声隠隠穿花去惆怅伤春人倚栏  

冻雀声中梅正花春风入夜着山茶怪来巧鸟多情思白雪梢头醉綘霞  

牧牛图次周鹤洲韵  

菰蒲深处鸟呼羣溪上蹄涔路不分日暮调禽忘归去西山松火暗秋云  

咏梅送熊通政  

江南草色别来乆梦绕梅花思不禁何似拂衣归去好小斋明月夜横琴  

林邦贤山水图  

流水平沙江路遥抱琴聊尔一相招知君故是清狂客春韭香时每见邀  

题菊送弟希达  

漂泊那知在异乡故园秋菊几畨黄酒酣索笔还题画珍重相期晚节香  

夜明帘  

合浦珍珠光照夜结为帘幙价连城玉钩不上黄昬后十二琼楼月倍明  

鹦鹉  

榻外松花午梦香唤人鹦鹉緑罗裳襧衡去后谁能赋陇树愁云几断肠  

## 石仓历代诗选卷四百十四  

明　曹学佺　编  

明诗次集四十八  

程敏政  

咏隐士三首  

天王不西狩列国多游士楚狂独何人长歌向夫子慷慨凤德衰当已胡弗已晏嵗草木蕃吾道亦云否勿使他日叹凤鸟久不至  

右楚狂  

辩士朝入境暮享禄万钟胡为两遗老垦此荒田中行行问津者日晚悲途穷邯郸杀鸣犊颈血流殷红临河返车辔太息尼山翁  

右沮溺  

于于田舎翁行行荷其蒉过馆闻磬声知是客游卫嗟此行路难宁云隐居易徬徨野水侧浅揭深则厉多少乗桴心终成半涂废  

右荷蒉  

六月五日雨后早朝偶然作  

夜来一尺雨泊没西家墙不知早已霁但觉天苍凉独行御沟畔流水声泱泱仰视河汉间星斗烂辉光好风吹苎衣毛发森秋霜渺然鸱夷子扁舟泛江乡又若万里鸿凌厉青云翔人生贵适意此境安可常遥遥禁中鼓隐隐夜未央下马一憇息旭日升东方  

立秋日雨  

凉风飒然至疎帘觉秋生炎熇一挥扫蟋蟀阶下鸣发能几时寒暑相代更感之卧复起徬徨歩前楹微风动衣袂肃肃天宇清帝乡岂不好亲舎难为情反坐念归计踯躅东方明  

秋日病中  

我本山泽臞不奈尘事扰趋朝与直长时失昏晓况此疾侵寻药裹讵能了頽然卧一榻颇似安巢鸟衷肠杂零乱苦恨知者少推一延竚黄叶坠林杪寒蝉固切切砧韵亦袅袅羇懐苦难释所思在江表何时促归装天长塞鸿杳  

德州道中  

出逢漕舟来入逢漕舟去聨樯密于指我舫无着处沿流或相访百诟亦难御有如暴客至中夜失所据又如操江师击榜散还聚摧篙与折缆徃徃系愁虑平生凡几出苦口戒徒御忍后莫争先宁缓勿求遽今兹畏简书刻日觐当宁而况河防严衣冠重相惧危坐郁成晚少寝惊达曙萧萧傍水村隐隐隔城树缅懐古贤哲髙卧得深处愧此行路难推篷赋长句  

送人之官严州  

渺渺桐江水矗矗桐江山上有子陵台孤絶难为攀下有七里滩照影清尘顔幸哉君宦游落兹山水间朝登野亭望暝见渔舟还时时得佳句忘我身抱闗我家水上游道出清溪湾因君发乡思极目江云间  

玩芳亭为段太监次西涯韵  

沿径入芳园萧然觉尘逈起登罨画亭四望如野景平生汉隂志俛仰惭掣绠墙竹来清风水花破幽泂主人性爱客时遣送佳茗摩挲灵壁峰孰是仇池境妙哉泉石趣蕞小车徒骋草色侵帘幕芸香袭衣领为和郢中篇烦心坐来省  

次原博少宰诗韵  

渡江已半月终日劳宾饯夜梦江上山恍若浮盏面觉来啓篷阅千里横一衍遥青出緑髻忽尔天外见明明诗卷落隐隐画屏献安得一徃登趁我双足健渔樵日来去过眼不知羡珍重瓠庵人偕此泉石愿  

送袁士蓥太守考绩还淮安得童字  

淮阳今大府南北舟车通上官络绎至卧治将无功史君东南来瘦马从一童绩成奏天子出门嵗将穷君本法曹郎皎皎百链铜坐令郡讼稀风化千里同劝君一巵酒美政贵保终不见古循吏名与长淮东  

赏菊得里字  

落木号空山幽花照墟里有客踏秋来对酒胡不喜正色临前轩寒香扑书几醉眼一摩挲何如画圗里十一月偶至南山黄落颇甚夜宿闻雨作  

清溪浅可渉朔气动原野数日别山行残菊不盈把多病恒鲜欢新篘谢杯斚夜寒梦屡续凉雨忽鸣瓦俯仰天地中流光疾于马纷纷岁将晏稍幸世縁寡上想云谷仙幽懐浩难泻  

秋日杂兴  

溪堂客散后败叶鸣秋雨幽人读易罢孤坐妙无语纷纷雀争丛嗷嗷雁投渚羲驭不停机新凉忽如许掩闗一欣然惊心向来暑  

其二  

杂住县南郭懐抱长不开昼厌市井喧夜苦更漏催所以溪上村欣然自裵徊闲居得静安好客时一来开门俯脩竹移石坐苍苔啸歌待山月猿鸟无惊猜幽栖老亦足扰扰胡为哉  

其三  

偶开溪上园中有竹万个诛茅苍翠间永日成独坐凉飔何翛翛流水松下过幽人期不来新诗听谁和  

其四  

徃者郁不乐驾言作郊游萝山若老龙一尾蟠荒陬萧萧佛舎古隐隐溪亭幽引躅日西下与客仍淹留迩来得佳墅竹柏环清流北山适当门周览无旁求乃知天与竒坐享非人谋眼中渐黄落旷野来髙秋折简尘外侣相随豁吟眸  

挽张世琏舎人  

去年君家防隣曲芙蕖花红池水緑今年君死藤束棺芙蕖花落池水寒明年花开对新主太息人生几何许楚些招君君不来斜日虚堂泪如雨  

分得戏马台送李应祯舎人还江东  

拔山壮士重瞳子一战睢阳万人死归来戏马筑髙台四顾凭陵剑光紫霜蹄騕褭空复多骓不逝兮将奈何芳草千年台下土西风一夕帐中歌王孙衣锦还江左楚树青青系征舸登髙把酒问兴亡芒砀山头日初堕苜蓿花残春水生懐古匆匆不尽情回首荒基何处是淡烟疎栁隔彭城  

侯门怨  

绮日暮愁云结寳鸭香销紫檀屑美人一去不复还恨满空林听鶗鴂金盘蜡烛半成灰罗幌凝尘惨不开王孙夜夜愁多梦疑有芳魂落镜台卷帘忽见孤飞燕白日光隂疾如箭坟头应长素馨花长对春风寄幽怨  

东风解冻应制  

去岁都城三尺雪御水潺潺冻全结半夜春从地底回一片菱花暖初裂春风着水水不知縠纹澹澹挼清漪退朝闲歩石桥上流澌半入昆明池黄栁垂丝拂东岸荡潏波心影凌乱青阳杲杲射圎沙几簇鱼苖聚还散太乙东皇随斗行韶华拍塞皆春声临流揽胜心独喜物色向人如有情天潢固是得春早坐想八方春更好航海畨人入贡来万里川光净于扫  

病中夜试新茶简二弟戏用建除体  

建溪新茗如环钩生人食之除百忧呼童满注雪乳脚使我坐失平生愁朝来定与两难弟执手共瀹青甆瓯腹藳巳破五千卷举身恨不登危楼玉川成仙几百载清气渺渺散不收典衣开懐只沽酒闭门却笑长安游  

送江淮卫知事沈德  

沈君家住钱塘县自少从师学书剑一朝随牒上京师总诧青油幕中彦此时正伐西南夷尚书帐前多虎貔君来跨马作从事不怕羽檄如星驰凯旋北阙方行赏元戎再入东西广载笔先须防俊才属櫜又复辞天仗朅来元戎罢逺征却总江淮饷道兵辕门案牍分曹署巨舰旌旄作队行君在军中不贪利学取汉朝清白吏主人喜是平江孙佐史还推隐侯裔手持长铗漫空弹一榻恒依大将坛半生饱识从军乐八品甘为寄禄官莫惜青衫留滞久老大功名须作手殷勤我是尚书郎送客旗亭重回首  

题宗人愈大上舎所藏白猫风荷圗  

镜湖水光如碧□一霎回风舞团扇冯夷乍啓水晶宫仙子齐匀镜中面凌波徙倚欲倾城泽荇渚蒲如有情素菂揺香白鹭下青房堕影游鱼惊落手湘云半舒卷脱色亭亭净于剪五侯池馆春阑珊耻共铅华鬬深浅  

朔州行送王汝璧太守述职西还  

朔州城头塞云结朔州城下沙如雪赫连古戍白草枯一路笳声吹不歇居民半是防秋兵十里五里屯军营偏师夜坐烽火息飞挽小儿歌太平王郎家世本灵武明目张髯气如虎羽林骄将不敢欺碛里人耕好田土穷州十年多苦辛奉檄更来觐紫宸长官知名圣君喜边吏有才能几人遥遥朔州城劝子一巵酒马蹄明朝向山后女墙孤月重相思定倚危楼望南斗  

次荆门管河杨郎中求题水墨葡萄  

空中忽散摩尼珠一一牵动骊龙须鲛人泪莫尽升斗贾胡价可论锱铢居然月上蜿蜒架真宰有心愁幻化香隐隐凝不飞瘦影离离巧相亚良工近来人未知日观不来还数谁乳酒年来熟银瓮客星终夜窥端池闗西夫子行河使寳绘堂中了公事底须满摘水晶盘眼饱令人发诗思  

钟馗骑驴圗为周可大宪使赋  

隂风萧萧吹髪寒老馗夜踏山雨残恨生不作中执法誓死肯负唐衣冠骊山梦破一回首上帝毋烦六丁走魑魅都归鞭防中赢得骑驴袖双手  

题四景画  

一夜春溪新雨足晓耕已徧前川曲乌犍少脱半犂闲鸟外茸茸草根緑坐爱一株沙栁隂展卷疑闻梁父吟布衣未接隆中聘谁识当年开济心  

右诸葛春耕  

夏木隂隂波渺渺风外羣飞见沙鸟临渊不为钓丝轻黄梅雨过溪鱼少石上苔花青更繁瓦樽独酌消尘烦可能着就真子亦有丹书三两言  

右真夏钓  

西风萧萧振黄叶何处平原初罢猎防稽山下负薪人倚树掀髯亦豪侠一朝印绶悬其身白日照耀新朱轮谁知担上芸香册只博人惊车马尘  

右买臣秋樵  

天山雪花大如席瀚海东头絶人迹羣羊散落沙碛间囓尽寒氊岁云夕塞垣孤月十九冬手持节旄归汉封不知麟阁丹青手曽写当时憔悴容  

右属国冬牧  

题沈石田雨景  

踏雪何人过长坂万玉峰髙涧声逺山中随处可登临麦好何忧岁华晩僧舎茶烟青出林云垂四野天沈沈凭谁坐我水亭上呵冻先成喜雪吟  

湘渚推篷圗  

鹧鸪声残春水足倒影横斜万枝緑何人江上晓推篷入眼浑疑舞鸾鹄此君自是出尘表怪底人称可医俗雨中乱防啼防斑月下清敲佩声玉峥嵘头角更堪喜莫遣行庖悮相斸临风欲唤文湖州听取新翻竹枝曲钱舜举清晖堂写戏婴圗为临淮顾谦赋  

海榴花开白日长绣屏十二云锦张沈沈午漏下初刻搔头不整慵来妆一姬南面金缕裳两姫夹侍相颉颃颀然围坐看儿戏斑管雕弧堆象牀三姬鼎足如雁行玉阶随歩鸣双【`阙`】　口抚婴爱入骨笑语彷佛闻昭阳一姬下坐红锦裆洗儿自与浇兰汤涓涓秀若化生子银盆水暖芙蓉香一姬转盼殊未央拭巾在手明吴霜小鬟两两意闲适纨扇不动薫风凉苕溪画史推钱郎柔思独歩丹青场摩挲旧本岂易得流传逺自清晖堂才人不説顾长康鉴赏欲博千金强螽斯麟趾尚可作为君击节歌周王  

题吴廷端太守山水障  

苍山突起浮云中湖光百顷磨青铜底须饱看卧游録入眼已觉红尘空何人卜筑依山住一任飞云挂庭树下瞰澄江小作亭正据溪山最佳处柴扉昼掩呼未开石墙夜雨生莓苔门前有客问竒字短棹自擕春酒来对岸溪桥大于凳寒潮渐啮沙头迳农家地僻少通车僧舎楼髙屡闻磬村舂有粟防有薪忘机鱼鸟相情亲山林岂博钟鼎贵优游最爱渔樵人竹鹤老翁今已矣半幅生绡映几风致公然似歙西归兴萧萧隔千里练水屏山今所无故乡之乐不可孤相期嵗晚结新社饱玩天开真画圗  

题田家娶妇圗  

迳草如烟栁如幕日上茅檐鼓声作田翁遣女不出村东舎西隣隔墟落新妇驾牛儿跨驴家人后拥翁前驱儿家举酒拦道劝舅甥几世同桑榆耳边阿婆私属父肩上娇婴肯离祖欢声一路到柴闗野伶山歌柘枝舞两门彷佛朱与陈乡仪简古民风淳华筵酒肆设珠翠想见纷纷京洛尘妇馌男耕罢征戍安得移家个中住长因击节颂年丰不作催科打门句  

桃源行为扬州王彦平太守题画  

前村鸡鸣后村应四山如城石无磴男耕女织自春秋不许世尘通一径绕溪种桃无杂花十里五里明朝霞穿花作路记来徃秦虐不到山人家捕鱼深入者谁氏鸣榔忽过青山趾溪亭老翁疑且惊失路何人误来此小问市朝经几王客云有晋今太康邀归恋恋作鸡黍屈指悠悠悲海桑异事流传宁复再神仙已逺丹青在昌黎有作诚得之余子虽工亦何逮我尝三复柴桑吟桃源楚地幽且深楚人讐秦不相屈忠义谁明千载心竹鹤老人年九十防染生绡墨犹湿楚江山水晋风神却似身曽到原隰维扬太守开别筵披圗细玩春风前兴酣一订武陵史为君改赋逃秦篇  

憩郑州  

郑市犹如此扬鞭几度过荒城临旷野古庙控长河境胜争先覩诗悭取次哦少年今老大感慨若为多  

宿资胜寺与王文璵进士夜谈  

载酒朝相过论心夜未中卧残禅室冷谈彻讲堂空香篆销轻缕灯花落小红好懐摅不尽钟起院墙东  

送李廷珍行人出使占城  

帝遣皇华使宣威向海东夜行占北斗晓发待西风鼍背番城近螭头汉节通定知唐李揆清誉播蛮中  

挽金芸  

寂寞九原士风流万石君霜凋南国蕙尘冷北芸洲水移先业吴泾卜近坟从知秺侯裔不愧陆生文  

夏月有懐  

露坐南楹下东城夜未央上帘邀月影移席趁荷香病觉吟身瘦眠愁客梦长星河净如练因尔叹殊乡  

射蜃湖  

青草湖隂路神人迹尚留雕翎方出彀蜃气不成楼乱石滩声急连村树色稠英魂知不散时向此中游  

淳安道中用渔梁坝韵  

桐梓何年盛谿头尚有源疎梅临竹岸细麦拥茶园兴薄飞鸦去闲便浴鹭翻舟师能指防空谷应人言  

元旦早朝  

共上履端庆追陪鹓鹭行寅宾趋玉陛平旦下青坊四十行年始涓埃报日长无闻知不免惭愧授经郎  

歌风台次韵二首  

万乗还家日威生泗水前楚声聊复尔汉业已茫然宿雨苔花乱斜阳树影偏一台惭废马相望亦千年渺渺荒台上萧萧白日前籀文多剥矣井汲尚泠然故国夸形胜新亭説地偏向来懐古意踪迹又经年  

题画送金宗德还吴中  

执手河桥畔长亭野望通离觞分若下客棹向娄东茂树含风逺流云堕地空到家应几日天末见归鸿东园口诵山色雨声一聫相约为武夷之行随足成之  

防载各西东相逢一醉同客程山色外离思雨声中白社寻常句苍头四十翁停云知有意江上候南鸿  

东干晓睡  

旷目秋无际佳晴夜有霜花寒明废陇叶落蔽横塘朔气山容瘦斜晖岸影长一缣真画本峰麓下牛羊奉送浣斋先生之丧至通州晚渡浑河觜重宿安仲和家  

晓随轩盖下通津旧馆重来叹此身千里闗河丹旐逺十年宾主白头新开樽见月犹前度倚柱看花及暮春肠断夜来停櫂晚白沙渔火照离人  

郭主事分司百歩洪作双堤以御水患行者便之  

百歩洪连旧楚城分司谁是济川英才惊夹岸双虹起便觉行舟一棹轻霜入芙蓉秋涨落风回杨栁暮烟生何时醉倚楼头月重听王郎笛里声  

寻梅径为许廷冕职方赋  

老圃南通一径回天寒初放陇头梅野人竹外扶笻至地主花前载酒来短笛吹残江戍角暗香飞度石城隈晩晴记得归时路海月昬昬照古苔  

送安成李君丞休宁县  

雏凤翩翩早应徴一官恩命羡初膺久知柏府难为弟近喜松防不负丞行处渐看春似锦离人何惜酒如渑故乡有问京华事多病年来客茂陵  

送汪孔达同知嘉定州  

手持新牒佐明州州在南川最上流栈道盘云回树杪怒江飞雨过城头簿书永日浑闲事灯火良宵忆旧游从此相望天万里思君时上北山楼  

出土城  

古长城下冻岚深氷断河隍雪满林岐路忽分双堠侧诸陵遥出乱峰隂道傍逆旅应相认石上题名半可寻前度近臣今再徃临风徒切抱弓心  

与亨大懋衡二太史天瑞元益贯之三给事同游神乐观是日亷伯有约不至  

城楼旗角荡朝晖行入郊坰访翠微尘净石坛门闭早藓封山径客来稀栁隂闲系青骢马花气浓薫白纻衣南国沙堤平似掌不妨身戴月明归  

又  

城南防马一经过眼底偏惊乐事多地主旋开桑落酒山童能唱竹枝歌翠云宫殿闻鹤青草池塘见白鵞却爱道人幽独好几时擕手入烟萝  

迎驾次韵亨父  

一声清跸下郊坛阊阖齐开敞玉阑十二銮铃陈路马三千犀甲拥材官炉烟散防凝香雾扇影分云防浅寒最是词臣偏近辇龙顔春色有余欢  

过观音寺和壁上旧题  

胜地曽容半榻分当时不厌徃来勤风尘尚识门前路岁月惊看壁上文旧屋雕梁空燕垒古原青草见羊羣西风不尽登楼兴官况萧然薄似云  

分得荷荡香风为周民表评事赋先茔  

一川云锦为谁栽香触繁隂扫不开依约似随菱唱散飘扬还近叶舟来青房雨歇游鱼上翠葆风回宿鹭猜极目感慈山下路水花空对夕阳台  

度东山岭  

石桥驻马问田翁一坞深深隔树东帝子阁前沙似粟野神祠下路如弓疎松古磵风微动细草隂厓雪半融回望红尘才数里不知身在乱山中  

闻南都新开池馆之胜漫摘坦侄二对成诗  

别业新开水竹居游尘全不到庭除栋花台榭闻幽鸟荻草盆池种小鱼翁醉不劳方竹引客吟多借古藤书何时罢直金华省日日江头奉板舆  

送曲阜孔知县  

奉檄初登子贱台素王家世不凡材诗书鲁壁新诵井牧尼山旧草莱帘幕昼垂公署散盘盂春荐享堂开暇时还约贤宗子共扫奎文石上苔  

琼岛春云应制  

五色氤氲晓未开一春长绕玉峰来成祥顷刻非无意行雨分明是有才御气逺通花萼殿灵根偏防柏梁台望中忽感从龙念恐有遗贤在草莱  

陆防伯太史家赏莲得天字  

小院凉生雨后天一樽同赏瓮池莲散花晓日来天女歩月清宵见水仙坐客不辞浮白令主人何惜买红钱兴来忍折芳筩尽回首风光又隔年  

贺髙挥使生子  

锦棚香袭旧征袍转觉王孙甲第髙喜气镇浮三日逈啼声浑似五陵豪四筵汤饼朝开防左戸蓬桑夜属櫜已是他年真将种殷勤传付吕防刀  

送耿司业先生省亲还河南  

垂白萱亲在北堂喜承恩诏趣归装秋容黯淡辞都下晓梦依稀到洛阳莱子旧衣増刺绣阳城新例有封章踈庸滥逐门生后驻马离亭尽一觞  

乙未十一月十六日长至有感  

吟须再见几茎霜愁思应随一线长月色也从今夜减酒懐争似少年狂海榴漫説偏多子乔木谁怜隔异乡好是浮名归未得十年辛苦尚为郎  

送戸部石宗海员外赴四川提学【`予同年为吉士`】  

徂徕家学未应芜喜奉新恩向蜀都黉舎威声思按察玉堂丰采重司徒行台晓月诸生试比屋春风五教敷相守不堪相别处暂留骢马尽离酤  

渡白沟  

白沟东下水如襟不尽行人吊古心戍垒风云留断岸农家烟火半空林纵横列国通燕赵兴废千年説宋金似有仙郎知此意櫂歌声入水云深  

梁颢墓【`颢年四十余登第官至秘书卒年五十余子固亦登第为执政官名载宋史而当时好事者称其八十二举状元至其子孙亦无知者诗以订之`】  

四十登科五十亡史书犹载秘书梁谁将白发欺公道遂使龙头失故常世俗固应多讯耳子孙何得误传芳有灵地下还知此独对泉台笑几场  

彭城废县南谒汉髙祖庙  

古原荒树倚村斜髙庙威灵亦可嗟警跸千年余塑马铙箫终夕望神鸦砀山落日消云气睢水寒风卷岸沙汉楚兴亡那复问一龛灯火属僧家  

徐州望子房山山上有祠  

子房祠在望中岑蔓草寒烟尚可寻五世报韩终有恨一时兴汉本无心书传黄石知真赝名配青山自古今立马斜阳无限思天教风壑助豪吟  

汪王庙  

闻説真人起晋阳六州圗籍便归唐干戈竟免羣生难簪笏宜传百世芳封诰尚存题越国史书全失纪吴王丛祠香火年年盛知是英魂恋故乡  

拜先世祖梁将军忠壮公庙于篁墩  

僭侯东下势难支出处如公最有辞忍见松楸汚贼手径提戈甲济王师两朝勲德收前史一郡蒸尝奉古祠再拜遗容风动幕凛然犹是起兵时  

紫阳书院  

千载山堂倚故墟儿童能识紫阳朱乡贤依附襟裾末县令周行爼豆余恩典近延徽国谱奎文犹刻理宗书平生学道全无似九拜趋庭愧末儒  

次宋县令邹补之岩口石壁留题之作  

不见当年旧县基独留孤庙想陈隋水过山脚无寻处路绕云根有断时雉堞草荒埋废础鵞峰苔老剥残碑危栏却倚青防望入眼分明自有诗  

松萝山  

双峡中分一径通寳坊遥隔片云东四时山色涵空翠万折泉声泻断虹清爱竹孙穿冻雪静闻松子落香风登髙两屐吾方健擕手无因得赞公  

夜穿杭城宿吴山驿明日三司故人固请游西湖又明日遂拜岳王坟饮净慈寺时顾天锡郎中以公事寓杭不及预防  

匆匆行李夜穿城好友来寻半日盟峰顶防多僧锡住湖心无数酒船行风来废苑堪懐古雨蚀残碑不记名入眼净慈还数里望尘先拜岳王茔  

湖上东风水似苔羣公相约看山来午钟殷殷穿祗树春宴纷纷集寳台千里暂教尘梦醒一樽思待故人开兴酣更欲寻龙井谁有风流续辩才  

过太湖追和宋苏舜钦韵  

万古渊源直到今征帆如叶望中深天留白塔分平野云拥青山入太隂江势西来寒滙玉日华东出暖浮金苏郎死去闲风月吴下何人续胜吟  

李员外应祯吴太史原博约游虎丘  

日散林扉见虎丘故人清约此间游望深緑树知藏刹吟徧青山始系舟塔院风来花似雪剑池春到水如油酒阑不尽吴中胜老衲相招更倚楼  

扬州  

东风吹彻晚隂晴两岸新芜一櫂横去我青山如避俗向人黄栁欲倾城潮回海口盐船上春入淮南米价生二十四桥渔唱徧嫦娥应识古今情  

江日辉辉下广陵客边吟兴偶然増宋军水砦多编戸隋帝离宫半属僧鵞鸭似便春雨数楼台争出暮云层徃来总戴承平福莫问从前几废兴  

次清江浦邵文敬吴文盛二主事邀饮寄寄亭中夜放舟至清口晓渡淮至清河乃别  

杏花红烂竹梢青水次新开寄寄亭共挽行装春送酒还催挝鼓夜扬舲风悲旧楚遥闻树天入长淮下见星记取客边分去住驿楼残角梦初醒  

古城驿遇南京大司马薛公诗以送之并谢惠粲  

楼船三月下江东猎猎旌旗暖受风林壑有情归谢傅庙堂何意起裴公貔貅作队迎新诏龙虎分疆拥旧宫幕府勲劳应日盛军储曽赞几元戎  

贱子乗春上石渠喜逢先达舣舟余当牀幸展梁生拜乞米宁工鲁郡书岸雨緑苖方净好水风黄栁共虚徐相违无限通家意请向诸郎报起居  

夹沟道中  

猎猎风帆水满塘明明春岸栁成行连村犬不惊薪女傍渚鸥全识櫂郎官牐聚舟皆漕运野田空屋有逃亡推篷不见青山色始觉风光最异乡  

送义门镇廵简李廷用  

西风残暑饯离筵击节长歌寳剑篇辛苦擕家南向亳恩荣随例北辞燕垂杨驿路三千里乔木人家五百年想过故乡先驻马古穰秋熟酒如泉  

送刘尚质舎人乃兄还巴陵  

万里家园菊未莎一舟随雨下官河归时梦入东川近老去情于北阮多狎鹭有盟秋未冷宾鸿成阵夜初过巴人倡和真能事赠别惭无郢上歌  

再观丞相王公奏议次前韵作  

庙谟惟欲保东南几许忠言主未甘分镇独余唐末议从戎谁説晋清谈传家素节推杨震去国髙风忆孔戡留取百年遗防在当门槐幄尚成三  

中秋开宴南山宗贤毕集燕后闲歩坟庵水次偶成赠同行诸君子  

初向南山见月圎笑谈相对欲忘眠他乡每岁思千里好友今宵共一筵人影渐分山寺侧蛩声多近石梁边眼前又作朝天计同歩沙头在防年  

归途有作  

为送行台出县门不辞擕酒到山根竹隂正入支公寺树色遥连主簿村潮啮新沙知废路水舂机碓隔荒垣望中一簇峰峦秀问是乡名古夹源  

阎文振方伯王景端都阃诸公邀饯灵隐寺  

钱塘门外日初红万顷湖光一镜空白塔苍松山向背画船垂栁路西东放生字认唐遗碣行在名传宋故宫吊古有情诗不逮一林啼鸟自春风  

登金山二首  

眼中帆影去如飞槛外波光碧四围南北胜游皆下此乾坤髙兴独凭危中水品清人骨絶海风声振客衣张祐有诗谁更续留云亭畔倚斜晖  

大江中拥一峰孤面面天开海岳圗黄鹄久随拳石化白鼋能受老僧呼遗丘漫指青囊郭劫火犹传玉帯苏起向妙髙台上立朶云红处是皇都  

送王汝璧同知自河南督运大同  

壮哉骑马出居庸转饷归来倐过冬虏境尚闻传夜柝汉屯谁复事春农发随驿路年华改酒入旗亭别意浓菜色更深伊洛地使君何以慰喁喁  

送宁县张泰省母南省  

久侍严君官冀北又宁慈母返江南舅家泒逺新通谱宦邸情深屡接谈行处片帆冲暑雨到时双屐破晴岚承恩堂上春如海预喜称觞客尽酣  

送庶吉士吴俨养疾还南  

一舟遥出潞河浔赐告南还喜不禁吟望铜官秋屐逺梦回天禄夜灯深青年暂赋思归引白日长萦恋阙心屈指重来身更健春风双佩入词林  

赏王司言仪宾府千叶绯桃  

赏心长在凤池东一种繁华也自红细叶巧随金剪落靓妆匀试玉奁空移根曽见新培土凝睇浑如旧倚风重凭画栏惊嵗月不辞觞咏绕芳丛  

送栁副宪提督松潘兵备便道过家省母  

宪节西行重外台秋曹人説旧多才暂同一将论兵坐想见诸畨接诏来幕府近山飞暑雹楼船入峡殷晴雷壮游正出巴陵道赢得髙堂举夀杯  

送熊腾霄侍御赴山西副使  

近来除命似君稀新帯横金豸作衣久矣十年书岁课壮哉千里怯霜威中州善类知难得西土流亡喜渐归相送出城应驻马祖筵春日正花飞  

趋阙承恩圗为锦衣鲁百戸题  

新从飞将破臯兰喜拜金吾近侍官白马遡风过御苑锦衣流彩动长安三秋絶塞烟尘净一日中天雨露寛抚景为君期逺大旧圗麟阁炳如丹  

郊坛陪祀夜宿神乐观闻都尉草亭受命留守承天门赋此奉寄  

圣主南郊奉大禋宫门留钥付亲臣龙池漏防沿城报虎卫军容夹路陈令肃自应闲将略才髙谁足重儒绅斋居一宿停云意坐对东风月向晨  

并蒂莲和青谿学士韵  

疑是双娥下渚宫凌波微动一帘风霞翻叠縠湘裙重月射连珠汉佩空乐队临池催羯鼓酒筹当席转牙筒竒观欲借丹青手貌取东轩锦绣丛  

次韵贺李若虚宪副得男  

每见杭人问再三行台秋日可生男椷题麟绂俄传喜庆乏犀钱却负惭从昔有闻仙李在继今相属海榴堪知君苦瘦常悭饮不道春来不尽酣  

病中斋居兼谢西涯学士见过  

倚榻萧然不出门坐听宫漏几黄昏暑留巾袜斋心惯病却茶药禁存竹简有情时共阅楸枰无偶但空扪故人秉烛能相访踏破闲阶碧藓痕  

送沈良臣知归德  

双旌揺拂蓟门秋已觉先声满宋州甲榜自称前进士专城人羡古诸侯金鳬香泻离筵酒彩鹢光生客路舟入境为君先送喜如云嘉谷徧西畴  

立秋前二日游溪西竹屋马上次同游者韵  

溪上林亭待客游茶今日定淹留马惊小雨还成霁蝉咽薫风巳报秋沙路散行迷逺近水禽贪浴自沈浮望中早觉西山好十里岚光翠欲流  

饮司言仪宾园亭限韵  

雅意宁须锦歩围乱荷如草緑菲菲花前喜听江南弄醉后须月下归纵墨绕丛嫌竹粉露眠当迳借苔衣谁行酒令严如许交错觥筹总不违  

题陈邦济小景  

鸟外连峰认蜀乡鸥边新水似清湘山行尚挈圗书谱野坐浑胜吏隐堂随地尘埃惭马癖及时红紫笑蜂狂燕酤不説郫筒饮何日相期为洗觞  

游金山寺  

隔岸钟声忽报晴海霞红拂镜中明秋亭欲抚南鸿背夜阁遥瞻北斗坪地逈有泉消醉渴景多无笔寄吟情壮游直蹴金鼇顶小住征帆几日程  

游桓山  

别路停桡泗水浔秋山髙处一登临夕阳回望州城逺落木中穿石洞深桓氏久应无葬骨梵宫聊尔系游心摩崖尚刻苏公字击节何人续楚吟  

发昌平  

出郭先登乱石冈冻云垂野日苍凉田麰冬尽犹悭雪陵树年深总柰霜寝殿四围山色近御桥横截磵声长斋居依旧西风下鹓鹭相聨第几行  

喜晴  

山灵应试我重来谿雾林霏次第开周道暗尘如水净汉陵佳气逐阳回先朝驻马留齐殿何处呼鹰有猎台预恐隂何诗力健拥炉无计拨寒灰  

至日谒陵毕懐侍班诸君  

四寝叨陪夜奉祠八方称庆拥朝仪珠帘宿雾飘香篆玉陛晨光动防支北伐已闲沙塞檄东封何羡泰山碑晴天好月归途便倾倒奚囊慰所思  

和屠都宪朝宗见嘲  

相隔斋庐百歩多吟筒来速奈君何已操汉吏三章法更爱韦郎五字哦口业未除时破戒诗禅常定不成魔野田处处方忧麦愿和乌台郢上歌  

题清河新寺  

突兀前时起梵祠曽看金狄好光仪诗非蔬笋谁当可出有轻肥总类支樽酒拟开莲社约文章何似菜园碑寒天落日还过此极目穷檐重有思  

望狄梁公祠  

丛祠香火对山开相国勲名重古来浴日有人归荐草啸风无鬼附荒莱晴云忽作千峰暝朔气还传万壑哀遗爱已深忘嵗月长松生子竹生胎  

送南京少宗伯尹正言先生奉表入贺礼成还任  

章城西畔设离筵冠盖纷纷下集仙马首红尘犹昨日镜中华发几流年行当緑树飞霜后归及江梅破腊先珍重一觞情莫尽双旌揺曵夕阳边  

分得湖水挼蓝为戚里孙雪亭锦衣赋  

鹫岭东来百亩蓝磵毛溪发共防鬖镜光冷浸幽堂外黛色浓拖隧道南逺脉已培先业厚涓流宁似圣恩覃寻源记取山中路蔽野犹存古石楠  

夀乡人方轸  

山堂开宴洞仙讴六十年来未白头隐处逺追盘谷径夀醅新泼练江流丘园束帛期三老甲第歌钟笑五侯附鹤有诗应自此蓬莱他日几添筹  

送徐大参公肃还河南  

与君前后入都城才得论心又送行亭上朔风消酒力道中寒月听车声来朝逺上南山夀去路回瞻北斗明洛下人家应慰藉春光先近一阳生  

送李景祥赴台郡教授  

京邸相看识面初铨曹俄复听新除当朝九五才闻诏行路寻常只载书朔土寒风増客罽天台春色候经畬黉宫努力宜先达谁有三鳣到讲余  

洗句亭为仇司训东之赋  

七十二泉天下竒尽防寒緑沁诗脾环亭巧作流觞处隔座濳通洗墨池竞病可能煎俗韵推敲长爱俯清漪髙吟不数澄江练地主风流盛一时  

赠吴逺贡生赴南雍  

禁栁青青入望余暖风吹雨湿征裾北来终奏长杨赋南去还擕小戴书驿路帆樯春水足桥门灯火夜虚承闻二老身全健几日髙堂问起居  

珍侄求诗赠萧挥使奉表入贺还温州  

闻道英姿有父风一函称庆大明宫忽瞻夜斗辞都下逺泝春涛向浙东征斾小分宫栁緑离觞清浥渚花红无由识面东风里试子论文説剑中  

送刘振之还常熟  

防年相识刘师服命棹还家不可留客路晓风吹雁度闗河春水带氷流行边佳什倾诸老醉里髙情薄五侯无限江南野花月待君收拾付诗邮  

过暟东白善世留酌  

地主风流胜辩才相逢何必问西来退朝一马当防下入社双眉唤酒开人乐盛时闲半日寺临驰道絶纎埃斜阳未尽同游兴直任髙城调落梅  

谒狄梁公庙  

香火荧煌照翠防古祠犹在旧城非残碑蚀土髙三尺老树凌霜大十围只手谁扶红日上寸心曽绕白云飞偶来未及椒浆奠回首青山带落晖  

清明陪祀西陵  

暖风连日涨游尘好雨东来足慰人湿翠倚空山尽出淡黄当路栁初匀鸡啼县郭才经午马踏川原正及春陵庙礼成归奏御杏饧榆火一畨新  

送辨如海上人还松江  

霜鸿将尽一帆开逺别难胜老辩才郢客未分新社约吴僧先扫旧经台枯肠腊供芟畦菜白足春耕了径苔闻説木兰花未老晩香盈握待师来  

客请游望湖亭脩碧轩不及徃次韵  

西望湖天半日程拟防寒渌洗尘缨一湾路隔红云逺五月凉生白苎轻山寺茶烟冲鹤起石门空翠逼人清春来遥忆凭栏处万顷鸥波夕照明  

送汪大渊赴永州通判  

都门晓日动鸣珂渐觉东风转玉河佐郡正当湖北路离筵遥和郢中歌十年自守春秋学千里谁优政事科老我临岐重回首眼前朋旧已无多  

留别清化寺旵东明上人  

过眼流光不自胜迩来三月共寒灯凭谁可是忘形客笑我真成有发僧别酒定空腊味归途闻説解春氷投林倦鸟心犹悸莫道城南纸价増  

留别通州王德明守备  

将军留客荐离樽説剑论诗笑语温塞栁曽窥单骑出芸犹防一经存牛羊落日京都路鼓角春风海上屯肯为傍人讥白面听君竒防报殊恩  

云龙山留别宗侄楚英同守  

客里孤舟此暂停夕阳红处乱峰青闲云尚绕从龙地蔓草空余放鹤亭佛散寳花成旧刹人摩苍藓刻新铭等闲吊古情无限不为伤离酒易醒  

登多景楼  

黯黯江云结暮隂江楼髙处一登临山根乱雪揺双橹天外遥青出寸岑归去已惭陶令赋醉中偏爱頴师琴鲥鱼竹笋江南路幸及霜毫未满簪  

晚登姑苏驿楼与瞿刚贡士小酌有感  

蹑屐重登阊阖楼吴歈听已八回秋驿夫迎舫惊生客穉子循廊感旧游塔影带云横树杪鹊声和雨下城头晚凉不尽裵意取次王程待放舟  

端午日与于景瞻京兆同至孤山  

七年重憩孤山麓一院湖光净客衣自喜舟中佳节至谁言林下故人稀暗香疏影新篇少白日苍松旧冢非更遣移樽六桥外野鸥相对已忘机  

留别淳安刘尹仲和兼呈大司空胡公大参应公诸乡旧  

淳安曽是歙东乡地主相留合尽觞梅雨势添溪汲恶竹禽声助野歌长坐惭师席称元老语及名途笑漫郎他日重来寻旧约一廛容我寄渔榔  

教谕许君置酒藏书阁有懐融堂钱先生  

登髙元不为伤离雨后溪山一倍竒野寺晴岚随画出石林残照与诗宜醉呼豆荚供新茗闲扫苔花读旧碑前辈风流谁复在百年融老是吾师  

小金山  

千尺波心得异观水云中锁碧巑岏蛟龙宅近蟠根久鹳鹤巢居堕影寒白社可能专佛印红尘曽不了渔竿他时浮玉论形势拟酹山灵説二难  

石岭道中作  

香山中断路逶迤秋色偏于客兴宜红树乌犍归别陇败萍花鸭防幽池镜中老壮谁相约林下清闲我自持村巷莫惊连夜发几人鸡黍是真期  

断石村秋社作  

秋水崩沙拥断堤午风吹树忽闻鸡吟身正喜轻如叶社饮何妨醉似泥菜圃引篱斜作径菱塘分渌下通溪呼船直抵澄潭下细扫苍崖读旧题  

抱病经岁不作诗辛亥二月一日登齐云岩试笔一首  

石洞谁穿薜荔封云宫阙逺闻钟万松风奏笙簧杂叠嶂天开锦绣重久住定应凡骨换偶来忘却病身慵斜阳更骋东南望正见黄山第一峰  

六月八日与李推官南山小酌  

返照斜衔月半弓一襟清暑爱溪风人行稻陇交加处山在林塘掩映中游兴渐开知病减酒材难致笑诗穷篷门花径淹留地頼有平生北海公  

早过车田村  

沙岸深穿石径幽橘梢藤刺翠相樛孤村路出荒垣近十亩隂蟠古木稠樵犳半湾松崦脚水舂遥响竹棚头息肩少狎羣鸥坐不觉凉生两袂秋  

辛亥秋社作  

一丛茅屋枕潺湲箫鼓喧阗緑树间田社又叨三度饮鬓丝新入几茎斑横秋雁阵来何许破午鸡声出近山解绶正堪同击壤不妨身载夕阳还  

分得石人峰送徐中行贡士  

几年溪上寄行踪天与竒形水墨浓面冷任教山鸟怪衣单聊借石苔封断崖名刻摧秋雨隔岸村居对夕舂揽胜有人频驻马恨无佳句抗尘容  

莹姬于书室中酿酒一缸余山行归见大喜以诗求酌不与  

晓来闲歩入山房似有新醅隔院香稍学秋蛩吟几席忽惊春溜落糟牀急呼东道君难免笑对西风喜欲狂德曜有言宁为子一樽方拟夀髙堂  

饮乐山阁留别张慎隐居  

偶凭髙阁寄闲情白鸟寒江野望平三径叠云通后坞一峰飞翠落前楹樵人向晚长过岭地主经旬不到城与客醉来仍借宿夜谈重理旧诗盟  

十一月廿七日送士敬至浦口别后赋此  

一樽倾尽下江楼帯郭晴岚午未收树杪天长围石岭竹根溪浅露沙洲隔林烟火三家市下水风帆一叶舟相送逺游惊岁晩不禁离思逐东流  

塔坑舗  

一村鸡犬塔坑前老我山行暂息肩路转岭隂残雪在峰回林杪夕阳偏渡惊削木通危径舂爱机槽响暗泉旷目此回真得意数声寒鹊绕吟边  

上已日修禊南山溪上限韵  

一瓢春酒胜雕胡聊与山隂续旧圗临水坐分盘石净倚天吟望玉峰孤风飘花片随芒屩火引松枝沸竹炉待取日斜觞咏足锦囊收拾付奚奴  

新得北山别墅志喜  

几年储却草堂赀一日溪行偶得之种竹何人先为我见山随处总宜诗松林便取斜开径石瀬仍分曲度池尘务自今应不到徃来樵牧是心知  

饮汪氏亭子调黄司训汝彛  

揽胜归来日未晡汪家亭子更开壶老人土味留宾客博士山装累仆夫半醉拟凭溪上石一餐思摘涧中蒲相擕欲借龙眠手绘作春风野宴圗  

送甘同守入贺圣节兼有考绩之行  

敬祝尧年上帝州凌晨敲鼓发官舟防溪雪涨经梅雨压陇云黄动麦秋汉史久应书上考渭城何必换新讴西风屈指迎归斾竹马欢声郭外楼  

送都宪侣公  

几停旄钺问耕蚕又过山城拂曙岚五月风霜随逺迩千年财赋出东南台恩再慰忠贤望郡泽犹闻父老谈只恐庙堂还柱石道傍无计缩归骖  

松崖为县人胡昭题  

老髯踞石幽且贞喜君卜居若平生三更绕地星月碎九夏半空风雨惊知心晏岁竹连坞过眼一春花满城斸苓有约幸无拒杖藜来寻猿鹤盟  

题归隐卷  

载将明月满船归多少田园誓岂违夹路渔樵惊识面入门儿女笑牵衣家山胜似黄泥坂村酒香于采石矶老向太平吾与子却因佳句忆晖  

十月十三日雨中饮长汀寺  

古寺今来感慨多更禁寒雨下庭柯屋经野火余金像帘卷峰岚出翠螺问讯禅牀僧巳老摩挲诗案客重过茅堂祗隔青山外莫厌时时到薜萝  

二月十四日李修撰子阳请饮江北陈家王修撰德辉在座  

客里欣逢两状头东风三日系兰舟浙西何处春色好江北旧家池馆幽醉任徃来冲细雨情牵离合付新讴忽惊巷额题潘阆愧我无诗纪胜游  

谒范文正公祠二首  

广庭端拜一尘无门外清溪照緑芜三代伟人生庆历千年遗庙托姑苏浅夫敢窃先忧号盛德还徴后系圗徽国真儒空仰止海峰髙絶倚天孤  

范家园脚歩春风皎日英标在眼中银杏十围家庙古玉稉千顷义庄丰身当文正无双士手授中庸第一功却走画廊看翠碣朱弦三叹忆欧公  

十二月七日监放官吏俸粮其册云学士程某等共支米二百石初盖不知当此首选也戏成一律奉寅长西涯先生同一捧腹云  

三十余年翰墨坛强顔来作计筹官清朝制古颁恩厚冷局人多卒岁难吏事不堪诗兴败公庖无暇晚炊寒偶披俸历掀髯笑浅薄由来首素餐  

故礼部侍郎东嘉章公哀挽  

早参仪部识人龙长荷先生降礼容林下黄花方采采墓前芳草忽茸茸生荣有客同三省死谏何人犯九重千载懐贤忧国意临风谁説涕无从  

秋林书屋为汪尚文赋  

四时佳致拥山房却到西风趣更长日谢故人来旧雨夜便灯火入新凉丹枫炫彩揺书几金桂飘香防笔牀有待石林霜气肃听君瑶瑟鼔清商  

送太守文君赴温州  

几年南国事攻驹一日荣乗五马车管辖文移先到海登临时刻尚留滁同官煜煜多新契行李萧萧只旧书万里壮圗应有待清霜才入鬓毛初  

郝侍御作饯惠山  

晓入青山十里遥夜分晴雪未经消身偎午火犹生粟面拂春醅稍帯潮苔石句留泉上刻竹炉香沸水间寮豸冠乡曲情如海不奈东风促画桡  

立秋前五日南山晚归渉溪作  

草岸凉风透葛衣渉溪标浅傍鱼矶霞明逺衬丹山出月上时惊白鹭飞村女井边提瓮汲农人谷口荷锄归山家屈指秋将近不道炎官不解围  

病起  

卧病经旬久开思有余不知秋几许黄叶满庭除  

题李世贤太史扇  

浦上南风急渔舟破浪还不知离岸逺时见树头山  

晩次良乡  

晚宿良乡馆离家第一程便应今夕梦南北两闗情  

荏平道中  

落日荏平道孤村未掩闗望中青隐隐人説是陶山  

不寐  

千载逍遥堂独卧愁不语北风吹竹林一夜响寒雨  

题画册小景  

防防磵中泉依依道傍栁塔院午钟声随风出山口  

潮阁晨钟  

隐隐青莲居鲸音断复续幽人惊起迟林光动朝旭  

荷塘晓色  

池亭踏露入冉冉闻幽香方塘水如镜照见芙蓉妆  

题小景杂画  

緑树萧然防草亭酒船安坐蓼花汀分明一夜溪头雨洗出春山数防青  

小亭斜枕石溪濆长春空山草木薫风雨忽来归去晚橹声揺碎一川云  

送克俭克寛弟省觐南京  

江流不尽弟兄情此日那堪送汝行一片离魂收不住夜来先到石头城  

杨栁青青叶尚稀赠行空有泪沾衣他时何处添离恨水国秋风一雁飞  

梅溪钓艇  

双浆悠悠出岸沙钓鱼人在水西涯隔溪残雪春犹浅时见寒梅一树花  

题牛次韵  

已销金甲事春农无复全齐火战功惟有牧儿相伴在一山桃树半溪风  

题小景画  

乱石溪声到处闻疎林山色望中分幽人已逐移文去闲却茅亭一叚云  

偶成  

细竹编篱防老槎石盆新水净无沙繁枝嫩叶青如剪时见荼放一花  

入东平山中古坟以百十数残碑断磉多年月可识  

山过东阿两路分草中无限昔人坟等闲忘却征骖苦贪看残碑到夕曛  

夜次兖州寄安丘王府教授邹钝夫  

半生交契説邹阳年少才名独擅场谁意兎园今白首只将词赋动梁王  

途次偶成  

寸寸田塍接磵阿一丛茅屋枕坡陀马蹄已近江南路渐觉人家水竹多  

早发滁阳戏题  

夜到滁阳只困眠去时才及五更天匆匆谕德人应笑何不来尝庶子泉  

过丛山闗入绩溪界巧溪桥  

江南江北路迢迢马上朱顔渐觉凋今日故乡初入眼丛山闗下巧溪桥  

夜宿绵溪  

屈指离家又一程篷欹枕梦难成无端水郭停舟处半夜滩声似雨声  

琼花  

贪看江都第一春龙舟元不为东巡闲花亦自能倾国何况当时解语人  

题于文逺山水小景  

望中疑是富登山只欠危亭着树间记得摩崖看石篆小舟曽泊相湖湾  

题无锡华文吉便面圗诗后  

当时交结满清朝离合难禁嵗月遥重续旧题无限思一灯残雨宿长桥  

题唐马  

青青苜蓿长初齐十二天闲望不迷杨栁一株沙苑道奚官来试骕霜蹄  

题画为郑府典寳淳安应君赋  

白雁悠悠水满塘栁隂芦叶似人长披圗髣髴清溪上斜日渔村驻野航  

题画送敏聪弟还河南  

西风吹彻桂花秋欲去珍禽不自由无限人间离别意海天明月照髙楼  

起亭圗为顾谦作  

芸香吹满读书亭不为时名困一经亭下种松今几载长梢将见拂云青  

松月圗为陈髙士题  

緑钗揺影见分毫露下空庭月正髙礼罢夜坛频侧耳一天凉籁洗秋涛  

武湖  

梁陈遗迹久消磨分派都成太液波此日承平人更乐夕阳洲上采莲歌  

题杂画  

平原空笑弋人劳山木青葱防锦毛何处晚风堪顾影石泉澄彻见秋毫  

己酉六月二日初至南山  

决决溪流浅带村层层山色翠当门水边林下青莎地今日重来试屐防  

八月五日与程思正醉歩溪上  

路分青草曲如蛇五里清浮直更斜晚磬忽从林外出梵宫应被白云遮  

七日与浯村大畈诸眷家别  

亲戚情深别醖浓篮舆揺兀两三峰酒醒已过扶车岭犹问前山第几重  

约汪仲温过南山  

春绕南山花正开一樽专待可人来不辞共作寻芳客预遣樵青扫径苔  

二月廿八日吕侍御惠新历  

春风疑不到山城两月隂无几日晴玉历初分试披简已惊时节近清明  

归路  

尽日长松乱石间不知身帯夕阳还耳边何用闲丝竹一路溪声送出山  

与谢子期闲歩至北山庄作  

与客寻源过石梁水车遥认北山庄鸥边一阵东风起吹落桐花满涧香  

四月六日游水西唤渡时太愚都纲骑马径渉意气甚都戏作一絶  

与客呼舟立水涯小童轻檝下滩迟他时有约来山寺只问支郎借马骑  

愚乐庵为傅曰川太史乃尊题  

不辞提瓮灌山畦绕屋江声似冉溪却笑永州顦顇客壶觞终日叹羇栖  

## 石仓历代诗选卷四百十五  

明　曹学佺　编  

明诗次集四十九  

林俊  

斋居听雨  

大明谨岁事称礼王正月回飇清路尘象纬罗天阙苾芬萃精意衮严对越真机连化元休徴感飘忽檐牙动隂翳月色歘已没轻沬弄霏微寒声耸毛髪及辰天气佳披衣坐清樾丰登谅其兆素抱开结愲独徃候东菑浸淫土膏发  

拟古用苏韦州韵  

出门有所适驱车长林端蒺藜翳古道登阻且艰緑隂下啼鸟夕阳在空山有酒不得将芳赏良独难抱饥坐孤石流云渺无迹谷泉逓暗声荔迳稍栖息缅懐千古心仅此一闲易回防悄人语虚堂海月白  

送李卿式入觐  

林叶下防防马鸣风萧萧去住各耿耿水树天迢迢霜前感候雁欲寄书仍遥大明丽日月瑞霭弥紫霄敷纳虞周际万国今四朝君行为民告靡敝曽自聊怨结化为沴疫气流未销入春早无麦螟贼伤我苗登场谷翔涌鸡犬村寂寥蠲租望汉诏延颈心揺揺君行幸无迟君归幸母缓待哺众嗷嗷肠枵日不短  

送叶东瀛  

漠漠庄前云齿齿松下石林父有好懐雨晚水亦碧出懒动私慰扫轨复谁客迩从天上来防有留司役聚首那得知解衣话畴昔荔熟正满眼照我青霞宅别谱符前闻摘尝经累百色香特髙品风味良自得他日江南人此景徒梦索  

孚斋  

藻绘徒自营大朴日以逺譬之东逝波一去不顾返中虚抱静念所嗟岁月晚良人事逺征风水日缱绻鱼龙为之驯广川恬而稳至音谅斯世周行有欹坂回棹湘江湄幽芳弥九畹  

南庄别墅  

尘事日窈防鳬山趣还好渔歌错昬昼沙石净如扫舫舟散素襟文字时探讨寝迹衡茅下生计亦草草愧乏东平独有安邑枣开春理薄田即事起常早寨楼村烟夕沧海白浩浩好爵不自萦名声此中老  

送曹时中佥宪  

歩歩陟崟岑摄衣就林樾盈盈汀上草灼灼方花月感念意中人驾言向天阙供帐杂觞罍欢爱情靡竭余酣发清啸英风竦毛发双轮过目鸟晴隂变飘忽旧倚失蒹葭兰轩坐孤突寒芳信所纫芬菲竟奚物前程谅尔多维车待明发  

大雷雨晩晴  

拘絷敝尘坱回辀息余生东轩翳夕景拄防经丘行溪叶暗山雨流云疾卷旌迅雷惊号令神斧司天刑木石触破碎锋利不可迎禠魄走魍魉颇悉幽隐情皇灵布六合清飇驭前征浮隂递消伏奎壁宣文明境寂羣动息新凉鹳鹤鸣海树上素月逈野田禾平石泉滴暗响飞萤来去轻留连俯槛栏采采林木荣斗极蓄遐思居然葵藿诚苍生岂不念兹意在躬耕  

送王宪副之贵阳用东坡韵  

羇游感物候宻叶鸣幽蝉江寛苇蒲净莽苍浮青烟西维铜柱外驿路开丛巅驺从出木杪电帜空中悬应接境不暇此行多登仙顾独困兵燹子育须时贤祸贾有均责政平闻醴泉素桐落疎响清月夜聫娟别堂怅畴昔醉语风翩翩白骨秽荆杞勒功重燕然  

送陈佥宪用东坡感旧韵  

报答重意气钟声别未央玉鞘寒晓月馺踏闗山长岩峦写丹碧廨宇清僧房地暄等冬春江雨作夏凉氊舆记宿历廞百盘冈深懐亟将事倦极中颇忘迹孤时敛怨鸡犬幸少康滇俗罗僰溷十村九无粮流土恣驱挟杀越干刑章治标盍端本君行厉风霜害苖尽稂莠嚼蜡应细尝悠悠千载心临分为倾降  

东园翫菊用白居易韵  

假舟渡渌水歩屧循东栏懒游动旬月及至荒吾园淡淡两松径秋髙草棘寒惟余数行菊风雨多摧残疎花间黄白错莫低垂间细数各星布惯看转云连埋名旧书蠧文史多拘牵对此散幽郁南山晚悠然登髙有成约近颇筋力难脱巾漉村酒痛饮聊为欢霜空木叶落岁晏余芳鲜莫待明年花笑改今年顔  

送徐大参广贤用谢灵运相送方山韵  

幽弦久不调繁响散疎越兹晨抱就君兰生水初发横膝弄孤操松枝犹晓月濒村风雨仍芳意重消歇逃虚出门懒胜赏心恒阙报章倐何来逵路经此别日髙动征轮逺宇众星蔑  

游鼓山用蔡端明林缮部韵  

游走速老大兹山仍面目屏嶂髙遥空闲云宿晴麓潮洗石根虚逶迤转深谷窄磴幕萝茑眺逺翻入屋峰回驺从喧雉惊起丛竹及旷迎百丑心境相荡触烟收海气澄荒荒动遐瞩青笻老支醉反面看悬瀑西崦夕阳忙水禽沙际独借榻受松风茶香一縁足  

兵书峡  

巫峡山西来昂伏知几变扶舆转磅礴浑沌开生面中擘行悬流晴碧天一线石根互纹折龛窦相贯穿最髙壁斗间衣襟横素练参差缀红雪黄云覆葱蒨其巅翳丛木深窈兀古殿三窍连嵚岑残简隐约见世传此兵书异人之所撰太始留至今文字磨灭半坤灵防取将赤日下雷电吾闻蜀汉地吴魏经百战赵宋亦后服俘囚始郡县皇明取明升旋凯不遗箭急峡掌为平安流歌禹甸秪今芗溪航下上日百徧谁悲蜀道难烟景有余恋理极乱恒倚黄巾焰微煽飞书数上闻宵旰重西眷素翁久收局诏起滇行院兵寄老一身支撑出门倦仗剑追昔游征衫泪为溅辞家日千里许国心一片濒春雨绵宻遡峡风良便愿言扫妖氛黄石授终卷  

题一般春得隐字  

沦老负心期抚床弄徽轸天空暮云平归鸟没欲尽忆别江上春羇懐不可忍北山夜移文丛桂亦招隐回辀息余生林卧观朝槿  

长歌行次相如  

青青河中蒲晨日露易晞微风动緑叶嶷嶷揺晴晖磨灭时节改容顔惊渐衰玉闗消息断青霜雁来归木落四壁暗饮泪徒辛悲  

赠石溪  

海树多白云晴峰带寒碧秋日厉且短徙倚懐在昔幸酬山鹿性一懒收四益篱落菊花风村酤永今夕缱绻情话久仆更烛屡易霜青白雁前江湖念孤客  

题众禽圗  

云庄藏老大笔砚阅寒暑容知门外心风烟在江溆乾坤囿万物得气无纎巨地幽草木深羽族良地所品局限陶型文章异机杼一雌复一雄羣飞各俦侣天寛网罗疎丹碧任容与临流濯其毛饮啄如相语汗滴原上翁卒岁无禾黍  

山水圗为山斋题  

林居有竒胜聫马经溪桥欹曲岂不念猿鸟时见招青松夹路径谷口归云樵田硗水泉缩屋古风萧萧羣峰翳寒日秋气横参寥霜钟僧寺近僻悄无纷嚣解衣作小憩香茗谈前朝  

南山霁雪  

天低鸟归尽四野云合零乱花正繁长风起萧飒旦日势方严岭峤清可踏玉峰一夜髙瑶树开周匝龛窦延白光邃窈断塞杂更深人语悄木绵重孤榻细和少陵篇风味如嚼蜡  

雪夜送娄元善分得发字  

玉龙战珠洒清血银蟾堕地金波滑防缀园林一夜花可是东君为催发丈夫别酒自寻常且与对雪行新月红尘堆里十年梦暂借余清洗诗骨  

木假山  

龙颠可合齐青牛愿化三岛连十洲沙眠水宿三千秋沟中之断非品流神工鬼斧劳雕锼嵩恒泰华争长酋六丁迎置一纳地如骥逢乐价殊尤素屏移对清透骨便觉云气生功裘草堂花木有峻命莫与煮鹤充薪槱物聚必散材非福胸懐我有真林丘  

闲云歌  

素翁汝老不能军天地化汝为闲云闲云散漫无羁束始得野老相朝曛云庄数椽屋新立墙低不禁云出入酒酣放浪抱云眠酒醒月小衾裯湿日日踏云云不嗔造化知汝非忙人故令此云备驱使游走八极空秋旻低声问云汝何补大旱苍生正霖雨西郊之密徒尔为小制荷衣覆渔浦  

题囊山僧房云山圗用族祖鲁瞻先生韵  

短壑慰老山云白日日山行异山色不应云白又云青招引山僧漫窥测为云截竹开山楼雨卷入屋晴檐头白昼裹眠薄衾枕不与桂玉闗闲愁飘散祗宜知者道草屐踏云寛啸傲鹤氅轻吹出洞笙鐡船早鼓横江棹道人具领西来意随縁数遣山云至攒眉社防不作难墨池小草闲云记  

松鹤篇送钟鹤侣  

我本贞松性云水錬髙洁君亦海鹤姿风烟铸真骨一鸣一和依我松孤警东闽梦东粤清容照秋水乡心在华髪松子君且飱分飞待明发重来宿我松树枝露下秋空看明月  

九峰书院歩西涯韵  

别山忆山日八九物情更责相纒紏牵引氛岚几格间谓无非无有非有司徒屡疏始东还梦落石城经夏口九峰突兀古来面暮年作伴良非偶方牀天设玉围屏朱碧斓斒照云母树隂四檐不知夏门外古松双鹤守緑野忙移面汉开丈事金章理何取广原岁杪春一分雨甲烟苗未牙纽造化无私亦云漏三数梅花在轩牖消息东风泰运来再拜青山重翘首当梅细语梅得知并力诸公余大手歩郢惟歌白雪词和陶且酌黄花酒书帙散乱冷不收开畦敢望如斗浪倒风颠此到岸浮鸥立鹭心期久云庄病老亦归人为国翻思惜黄耉竟陵名胜凡几峰月黒神游公防否  

骢马趋朝为李国寳侍御作  

云騣雾鬛台青骢雄姿逸态谁得同传是渥洼旧神种骑来陆海生长风赤骠紫骝少顔色路人欲看看不得魑魅无踪鬼胆寒不重骢才重骢德奚官饲秣岂无马毛羽齐来品俱下夹镜时悬照夜光连钱直倒酬金价回辔天闲眷遇新液池洗刷増精神历险驰危不自惜毕力万里清埃尘  

南山十五胜为潘孔修题  

君不见南山北月林写影银绡薄显谟书阁锁烟霞祗今山水流遗脉又不见南山西雪麓路转晴看迷道人鸡犬白云去夕阳古树风凄凄太寒峰在何许屹立南山最髙处小寒西北势尽降振翼两峰平孤举凤山亭亭南山北前此坡翁留胜迹鹰山特出山之东地灵秀毓庄简公沧桑变灭英雄化败垣断堑歌樵童清风峡大雪防月林旧曲今谁和石田禾黍答秋成捧腹松根时仰卧叠锦溪回贯月槎石桥春水流桃花紫阳素壁题诗处淋漓醉墨翻龙蛇自峡之东浮香阁野水荷花傍篱落日长把手话桑麻隣里相逢生处乐辘轳短绠窥寒泉眼花乱落水底眠橘井神工谁第一丹砂入口疑登仙百茎之蓍不易得谷中似有君平宅极髙更上望潮台五湖四海天为开南山草堂南山下江竹江花同清野长风吹出不平鸣不与南山共喑哑愿出南山云更化南山雨八荒六合随飞龙归山更结松云侣  

送王德辉还朝  

西风息庭树落月在双杵揽衣候残星送别江之浒岸枫叶赤天雨霜日出未出江苍凉黄花白酒动春色落霞孤鹜催归航客子流光一过鸟别时转多防转少健翮宜凌霄汉间倦身祗爱风尘表状头学士君不孤千年文气须人扶六朝典籍要秦火此语外激中非迂平生独得言可为知者道完质变青黄皇风薄丽藻君归语伯安浮艳轻一扫商彛周鼎自有真拽以万马酬千缗声名太早物所忌未信今人非古人  

南楼漫兴为杨孔瞻作  

白鹤山盈眼南楼意转亲疎花烟外暝独树雨中春辞酒醉还妄眠云闲是真浩然今古句清洒出风尘  

又  

素幔晴看卷深杯晩复传仙风遗石井僧月上溪船阁树酒旗裂盘空鹤翅圆扬雄诗总放谁解破中坚  

髙黎共  

昆仑攀絶顶雾雨日防纎天近山低栈厓虚石过檐掬泉聊慰渴借草未伤防苦事微官防霜毛觉渐添  

潞江  

鬼方良可住草率亦生涯竹屋下流水柴门开落花闲惟供傲放老不识纷华肃客盘飱简时能荐谷茶  

蒲缥驿  

草亭动孤酌日敛瘴烟昬老屋因风卷清谿带雨浑桴鼓新声在山瓯古意存簟门通细火渔唱起江村  

戞頼  

日长了官事倚杖大溪滨沙石净临水烟花闲度春科头风到竹招手鹤随人茅屋青丘晚渔樵感卜隣  

沙木和驿  

犇驰牵冗累戍削冒江氛愁逐梦千里春添老一分鬼跳当径入猿响隔山闻雾色津亭古沈绵卧夕曛  

送汪良夫上舎  

客路阻风沙离心逼岁华潮平今夜月梅作去年花囊涩书还搆天寒酒可賖席珍逢圣主非久在烟霞  

画屏啓绪  

桑梓连隂地烟花满画屛兎丝风欲嫋书带雨还青乐事存三径生涯寄一经草堂穷巷里无负此山灵  

题周惟中画  

独屋低临岸双峰半出云樵苏非左计泉石有余闻肃客弹冠少看山倚棹分前村许沽酒深酌送残曛  

东林用江桂轩韵  

初日上苍凉峰峦接太荒懒云依鸟径驯虎卧僧廊水碧聪明井灯青慧逺堂禅心秋共寂徙倚近香牀  

溪山乐  

水国断俦侣生涯寄翠微菰蒲双桨出松桂一樵归素雪侵生鬓黄尘不到衣枕云时宴起鸥鹭满鱼矶  

送郑汝华次韵  

逐水桃花处斜风燕子时醉挥鐡如意击碎珊瑚枝饮散还当局愁闲不入诗溪山难此景别后梦相思  

送伯望员外  

水树阁炎雨江乡滞短筵秋声梧落候霜信雁来前客路连三月家书又一年考堂夜孤梦飞绕白云边  

题清上人山房  

乱松深古寺衰谢白云期生灭慧灯尽晴隂疎磬知檐虚江色逺日薄鸟声迟锡杖西来意曹溪亦几枝  

竹  

断霭横天外青山落水中林稀行野鹤笋熟过溪翁索莫无诸事萧疎又一风炎歊移处薄披写此君同  

德化髙良寺  

肩舆历风雪偶兴惬清游万竹深藏寺三山近映楼禅心溪月晓宦业野云秋自悉前征晚贪闲为一留  

题子野画  

夜色秋同净林居意转慵庭闲一方月风断隔溪钟古树藏纡径晴流带逺峰前身白云外疎散不从龙  

石冈樵隐  

石坛孤榻静冈雨一肩迟草接樵时径云疎落处枝青牛经化日白鹤滞归期桂树苍霞晓长风吹鬓丝  

题山斋画  

扫轨柴篱静披荆拄杖来大都无径入小第为山开海月临书幌松云下钓台沧江起龙卧喷薄夜风雷  

病叹  

旧恙秋频作年深颇厚虞药炉妻子厌茶话里隣疎水棘荒平屿风茅卷敝庐乗除有前命薄累送闲居  

又  

鍼石功何奏寒邪症转竒回肠梦中断老泪枕前知扫戸曽今雨防身已后时一灯情外事明灭防余悲  

得汉楼  

日薄境将暝江空人未还宦情轻故国秋色易前山齿发难藏老林丘不买闲一机酬世外戎马又间闗  

入秋偶成忆邃庵  

疎树留残暑平芜带夕曛檐声初下叶峰影暮归云野笛随渔唱游鳬杂雁羣草庄时看雨相忆紫芝薫  

又  

毒暑流残焰微凉生晚晴日移南至影雁度北来声草露行秋澹山风作夜清疎稠自时事湘簟欲忘情  

林塘漫兴为杨孔昭作  

林居絶幽僻烟景即天台径窄山穷转虚竹上开微凉生草树落日在池台乌角巾斜岸絺衣歩紫苔  

忆上生寺  

秋色动秋岩人情致短缄中峰云际寺落日鸟边帆足涩翻成茧风疎未脱衔石栏坐花月凉影动衣衫  

静海寺即景  

海寺春寻到烟霞味转浓鹊巢寛树限鹤食断僧供背日云根湿连山地耳重阅江楼近在落足最髙峰  

武宁道中  

乱云经积石分路转盘阿雨树蒸芝菌烟龛织茑萝幔坪催院马落日在渔蓑憩息香牀晩僧钟意若何  

临沧谩语  

立壁行荒藓临沧寄此亭旧巢新燕紫夕景早苗青撼屿涛飞雪镌诗石带星悔前今短日都尽碧山灵  

翠亭草堂次韵  

鸟寂断春梦亭虚系物华山林到城郭云水防人家暝落前叶香传竹外花一区遗世在慰老托烟霞  

又  

右军传笔格处士接丰标泉石境难画耕渔兴可招杜门消短日饱饭答清朝引鹤西湖路春风第二桥  

送方宜贤之婺州  

海县多年梦云庄几日游如僧聊共夏为客动经秋岁俭沙田瘠山深草树稠移风还礼乐弦诵变蛮讴  

雪后十二韵  

日色欺云薄归鸦阅晚晴氷随寒溜尽花落小渠平玉树含秋思金风挟雨声郎娇浑傅粉仙渴或餐英室爱袁安卧茶怜学士评孤撑山骨露蹀躞马蹄轻剪胜宜春苑张灯不夜城絮飞看欲尽草没望还生未敢轻沟壑犹能重斾旌月将梅共白人与鹤争清梦破家千里诗成鬓几茎剡溪余兴在何日重寻盟  

都昌谩述  

白髪三千丈许长世縁牵掣又江乡两山抱郭地雄胜万水滙流天混茫宿莽风烟谁歩障盘冈香火自祠堂东流敢亦苍生问廊庙先忧祗故肠  

木斋致仕  

疏归前日已东山今日先生又乞闲三五治臻霄汉上百千心切水云间闗河老泪悬凭几文武遥心注押班好为先皇慎眠食仰成天子要公还  

丁夘二月十一诞日  

同时何止百壬申蒲栁秋先鬓独银两月上俞归老疏十年前窃倦游人枕流木筏鸟双下席草江峰鹿对驯老父巾裳命殽酒大郎今日是生辰  

又  

入手光隂不作忙诞筵今日是江乡天酬病子溪山债春附隣家水石庄独鹤也须扶我老疎花翻自笑人狂麦斜尚少三年卧凭藉风烟作主张  

初夏晚歩次潘孔修  

小立湖桥看浙东一川晴映夕霞红牛羊径转前山笛渔钓船归别聚翁沙堰月迟江欲暝雨荷风细酒初中鹤还似带钟声早隐隐残阳在逺峰  

忆东阁初卜  

十年决防住江村种药看书且避烦带郡四山环稼圃通陂一水滙篱门可抛林壑投城府为便春秋拜子孙官久莱公还未富亩余生计信须存  

访顾家亭  

衰顔得酒变儿童小簇山盘对二翁逺笛江川晴树外断鸿秋水晚烟中赤松藏老还余日白社投闲自旧风万竹亭深时一遣不应酬直与青铜  

城楼  

青盖遥登城上头疎松晴雨送清秋云连野色天浮树风度潮声海入楼岛屿旌旗千队出市寰烟火万家稠沧江岁晚留余健小立栏干数散愁  

寄兴次东所  

信息青丘拄杖来篱门低处趁江开几畦药草和烟摘一树梅花倚石栽秋兴久虚黄叶坞酒狂初上碧云堆荷衣送老枌榆社月白霜清钓艇回  

红鹦鹉用刘禹锡韵  

羽毛耀日色頳红羣品相看百一中秦苑岁深言颇泄陇山途杳梦还通双飞几及公庭燕独宿终怜子夜风教得诵经成底用一餐终合老雕笼  

湖堤晩对  

葛巾萧散歩苍苔久客幽懐一笑开山色夕阳看更好栁隂啼鸟梦初回闲情偶占鸥边石郁热惊闻脚底雷潄罢芳泉尚余兴短篱呼月送残杯  

地炉纸帐竹奴用东坡韵  

煮饼分江不满缾车声绕屋夜分明氊乡客久疑烧桂石鼎心降欲仆旌拨尽寒灰看鸟篆听残爆火混鼍更雪堂行酒君臣契带得春容与冷卿  

蛮溪十幅谢编连藁席绵衾对静便梅月自临髙士榻瑶花欲贲广文氊光揺老鬓星盈眼清入吟脾雪满天夜鹤不鸣秋似洗一龛灯火伴孤眠  

湘妃面目毁还真随分山房一亢身乍喜轻便僭当夕未愁冷暖过猜人春深桃叶闗情浅老去杨枝属意新卧不愧衾知节苦阳山无语夜相亲  

云庄即景  

露葵疎短伏杉鸡接叶交柯径转迷莺带残声移别树鹭拖寒影贴平溪润粘野客云双屐春动田家雨一犂倦倚夕阳忧岁俭乞燔人满路东西  

偕龚元之宿卢龙山月微出叙兴  

江城疎雨滞归骖玉洞机得饱谈秋尽断厓芝易老霜前荒圃菊初酣市喧遥隔帘声外道气长随鹤背南散歩回廊山寂寂倒听残叶下寒潭  

龙泉古迹  

龙山几道落岩泉古寺长松锁夕烟风雨晦冥无丈室藤萝昬黒尚诸天看飞短锡知何日打卖残碑不记年生灭大千还世界白云满地故依然  

游上生寺次从吾先生韵  

杜若塘成刺小舟招提半老记初游庭酣荔雨动竒兴寺湿松云闗素秋纵浪野情抛仕版同天帝力听民讴少陵近颇縁诗瘦八咏归惭沈隐侯  

文峰书院次韵  

太平端合老人龙卧隐城南江上峰笔讶草髙起冢膏因继晷惯烧松花间得句诸生续月底吹箫二客从闭户著书秋更晚隔溪烟树夕阳重  

漫书  

东郭桥西旧草堂闲云白鸟共江乡古榕隂重官河雨柔橹声清子夜航北极有懐天共逺老人无睡漏偏长青帏散帙方书满緑埜开成养病坊  

南山草堂  

居闲自信未全闲犹有微营在世间种得新荷看出水洗来丛竹恐遮山万金难买田园福一醉从教鬓发斑隐几南坐无事夕阳天外鸟飞还  

王文济使楚因忆曹廷辉次韵  

寸心葵藿共倾阳笑接皇华此暮觞秋水星槎回雁渚白云书屋卧龙冈吟过楚泽林峦瘦梦落吴江橘柚黄欲为苍生劳自爱莫教青镜负流光  

避暑南山倚韵答汝华  

蒺藜古道更苍苔祗树青霏近午开寺折松廊双鹤绕月临云水一僧陪清氷坐石还谈柄白社攒眉亦酒杯湖海壮心禅共寂招提猿鸟谩须猜  

读唐人钱起诗黄绶罢来多逺客青山何处不愁人之句  

林园乐事颇相闗不换神仙祗一闲荒径也须存白菊愁人原不是青山将雏野鹤飞还舞酿蜜崖蜂去却还凉月孤舟自浓睡乗流知下几溪湾  

挽王存敬  

酒炙空城吊岂知老年心事向妻儿辽东间有还丁日河内终无借防时古栢衣冠成石冢生祠香火荐江篱沧洲病客登门懒风雨来看堕泪碑  

题麦斜  

林壑心期老未灰盘云飞磴历崔嵬径依斗折萝生合石作门含水迸开梵阁眼明天一隘仙龛月冷梦初回古梅布满何人迹鹤引孤山拄杖来  

寄守溪  

沥血深衷重圣顔社时鸟故应还病谁辟谷收黄石公自焚鱼对碧山心膂久抛形迹外丝纶今出水云闲三朝海岳防恩地北极江门尽夜看  

送用敬司徒兼左副都提督云贵军务  

玉书黄组照征衫伐鼓江风满布帆邦计已符三部望将权重领两京衔上卿文武功宜奏中夏提封邑岂岩我愿边民私请命天戈惟见扫妖欃  

游小东山乐丘次韵  

乐丘归卜翠微间委帻松风昼日闲空谷足音闻亦喜断垣春色过曽闗鸟如避俗频移树云为无心更出山一物羊裘吾送老木兰烟水梦重还  

次紫厓学士叔亨太仆杨村舟中  

复树交沙截逺流轻风一鸟竟谁舟桃花水满迟明发杨栁村荒记昔游客路月卿懐共放人家星野住初稠褰篷直北看形胜百二闗河绕帝州  

再乞侍养书懐  

即辰三沐更三薫满纸平生重上闻天濶正如无系鸟林深容有不归云山髙月小兰坡梦鹤怨猿惊蕙帐文进止乾坤自情事话长灯影记临分  

雪禁体  

冻笔呵成势转坚寒光入幕伴孤眠草浙沥乱疎雨茶灶隂沈絶暝烟已办鹅毛深御腊不烦鸡骨漫占年兎园授简谁能赋且泛回风剡曲船  

秋夜感  

乱松深处一灯青络纬空阶响渐停永夜寒声风猎猎半江秋影月亭亭闗河水赤途犹梗海国云连鬓易星天地深恩叨俯仰滞留深愧北山灵  

除夕  

岁局周星感旧枰木炉围守夜三更亦知送腊迎正地未尽懐家恋阙情薄伐几人还上防下坡明日是初程拥毺假寐寒光小江雨隣灯爆竹声  

此景  

午饱江风抱树眠如晴如雨峭寒天青烟直下取鱼鸟白浪横过沽酒船忘我身轻游蝶外上心春急落花前汀沙尽日鸥羣怪叨住人间是一年  

初秋  

忙尽乾坤一岁华石榴今子菊将花秋江合作鸥羣地社日空辞燕子家力薄壮心慵看剑野清边堠重闻笳广庭四壁蛩声冷碧落髙低到雁斜  

再起感懐  

重是云居欠稳眠蜕残凡骨未能仙西南文字江山债老大风尘犬马年絶域孤屯铜柱外荒祠古栢锦官前出门二表肝肠在刻鹄功疎一惘然  

右垭写懐  

露宿官山月转晴山垭老泪寄苍生檄书夜下秋前防野哭时悬枕上声墟落鸢鸦荒骨乱石田狐鼠晚蒿平经心门井溪来血流入瞿塘水尚腥  

得汉城  

天然楼堞防云低万壁丹青眼近迷两汉英雄伤旧事二巴晴雨问前溪入闗有约今谁定与仲徒多鸟自啼羣谷病余曽漫梦裹尸濒老托征西  

木门叹  

木门戎马又风沙羽檄秋清转乱麻白日溪桥余虎迹青烟萝屋几人家区忙颇恨老相逐运刼空惊生有涯好是无心云共宿忽随江月上归槎  

早春  

泰运输回属化工青郊迎气走村童雪花江上犹含北风信梅边已向东劳酒预占年事外畅懐新识鸟声中头颅记取芒神道一任春来我亦翁  

再和前韵  

细栁新蒲緑映溪钓舟闲与鹭羣栖觅来野火晚煨蓣踏碎山云春拾藜流水不縁催老去饥乌似欲向人啼石牀对月清难梦起歩星河又转西  

三游洞  

下蟠苍壁上丹丘寒薄春衫汗水流老脚徧行刚一到昔贤重此巳三游洞深雪乳垂厓滑径转藤花覆竹幽却忆东坡贵阳寺乾坤双巧未相求  

北岩寺  

两川揺扤尚迟敉耳落边声结素愁草阅阵旗江郭靖云移仙盖野堂幽时危拊髀思屠狗日短归心寄饲牛忝窃三朝今老惫驱驰何计足消忧  

到芋原志喜  

眼前三日是回程万死天容脱此生官烛对牀翻老泪城笳落耳误边声峡江今度风波隔驿使初传猿鸟惊卧病老臣无气力勉义双手贺升平  

风木为康子肃题  

辽鹤断归期摊书懒拄颊山月冷不眠雨声战寒叶  

闺懐  

雁尽值无书悬神得先晓起歩薝卜花并梦枝间鸟  

宫词  

鸡声素月凉闲庭引秋扇脉脉明镜前君心如妾面  

秋斋为周彦通题  

暑伏凉又生虫吟叶已故壮日苦不常翻书落寒蠧天空絶度鸟西崦日斜夕檐虚海月孤门外江寒碧  

题画  

独屋芝草香蘅门落松子轻舟泛芙蓉明月在秋水  

孙痴写雪梅鹊兎  

隂风生峭寒晴江带冥漠山鸟寂无声天花住还落  

见梅  

病久更清癖江寒犹短槎竹间明数防春是野人家  

照水梅  

月斜窥素影江碧湛幽香裹醉鲛绡薄江妃出懒妆  

岳阳有懐  

岳阳南去是长沙驿畔行吟日未斜昔时兰蕙今何处满地春风野草花  

山家  

江上晴烟锁翠林苔痕满地落花深柴门候久无人见坐对前山理素琴  

看梅偶成  

消息东风两月前西湖索莫老逋仙雪篷昨夜还扶醉移近梅花一处眠  

东园襍兴  

水緑山青更鸟啼草堂浑似浣花溪西林几日无人到穉笋新生与竹齐  

木兰渔隐  

纶竿烟水十年前风韵犹存骨已仙愁看木兰溪上月夜深还照木兰船  

梦老母  

孤烛长帏梦转真冷烟残月重心神寒门委地谁芳草又作东风一度春  

嗅梅  

睡起同云覆近村北风霏雪昼黄昏石林知得梅开未小立微香过水门  

题画  

独木寒泉半已秋苹风一缕度渔讴野舟天末无人受占断沙边几防鸥  

题朱淑贞像  

花蘂开残小院秋鉴湖春色水东流垂杨送尽莺莺老不得同依燕子楼  

题杨孔昭小景用韵  

老懒无羁生意凉全家十口只渔航水清沙白鱼虾少昨夜月明天雨霜  

题画  

江上青山伴醉眠山风吹散一江烟白头浪静蒹葭短三四飞鸥乱酒船  

又  

小西湖头歩清樾一窝仅补林峦阙独倚纱日又斜自了残经送秋月  

寒泉为黄庭守作  

金削峰髙放暮晴即无尘事耳偏清苍松短壑秋如洗倒踏山桥听水声  

宫词  

晓星残月旧相知下直西宫睡起迟帘外风情看得见一双春鸟在花枝  

题画  

人境从偏未隔尘谿堂小结自藏身闲云野鹤传来信如许青山欲托隣  

## 石仓历代诗选卷四百十六  

明　曹学佺　编  

明诗次集五十  

王鏊  

玉泉亭  

燕山自西来连峰划中絶有泉出其间终古流不歇石缝潄潺湲螭头泻幽咽罗注粲成帘激射喷为雪怒声亦砰鍧静性终昭晰肺肠借洗湔毛发归莹澈珠体碎复圎玉流方似折缅懐六龙来坐觉万象别天光借澄明日影増荡潏幡幢乱山椒貔貅徧林樾谁知百年后尚覩孤亭臲悠悠彼渔竿盈盈者仙袜不忍向唾洟胡能斯厉揭虎跑真浪传趵突差可啜醉破刘伶醒病失相如渴卫公递莫通陆子评久缺何当擕一罂归洗人间热  

匏庵和乐天五十入归来因同赋  

五十八归来于我似差速其如迂懒性世事昧五六多病况早衰须鬓失旧緑辞家今几年但视庭前木寸根手自栽今已如立竹从公归去兮家住湖山足  

京口别秉之弟  

相送不知逺直到江头住遥遥一片心随我江北去子心在江北我心在江南身心不相谋日夕长酣酣  

宿迁别安隐兄  

年年积相思兄南弟在北一朝兄北来弟作江归客弟北兄复南草草途中见见时未交言船开激如箭  

喜雨  

无才甘遐遗因以静自适长衢立马疎深巷来辙隔雨余草木长树杪棃欲坼烦襟忽然醒如飨九鼎食新凉不嫌贫于我亦有获屏书去不观兀坐面东壁水深防欲呜日入鸟还息为谢扬子云无安取白  

除夜  

明朝成四十学道得蹉跎世事只如此流光柰尔何髪从前日短愁向此时多独饮屠苏酒临风一浩歌自都下还吴寄翰林刘景元谢于乔二同年  

大通桥下水送我到苏州君心与之同滔滔日夜流千山万山隔不断天南天北长悠悠长安车尘髙十丈回首湖山几兴望枫桥忽听寒山钟却望燕南在天上白玉堂黄金阙君在京华我吴越雁飞木落洞庭波鸡鸣海色长安月  

风琴  

天风泛弦弦自鸣案间云影波纹惊非韶非濩非咸英依然谁倡还谁赓不为音节音节成乃知自有无声声一洗世上琵琶筝  

青山  

青山上有一片石我醉欲眠此其席举眼望天苍苍色世间何处有此适歌声不断云自飞天风飘飘吹我衣山雨欲来还不归  

云山圗  

逺山隐隐半欲没近山巍巍髙独出近山逺山出没间雾敛烟霏两明灭山南山北殷其雷天雨欲来还不来余晖倒映半岩赤灵籁中含万壑哀萦回鸟道梯空去忽有人家傍山住悬崖一道玉泉飞小桥历历行人度愁心三叠江上山世无燕许谁能赋  

胡人归朝歌  

家遥遥在何许北斗南箕各乡土惟有老身从汉来椎髻毡裘能汉语当时从驾土木间匈奴驱我不得还朝看鹞儿岭暮宿木叶山昔闻青冢今始覩几过苏卿持节处朔风猎猎寒鴈飞听罢胡笳泪如注此间洵乐汉自亲呼韩犹作南朝宾欵闗不用通事语三十年前我汉人  

对月有懐秉之  

当时月出东海头我居燕南子苏州燕吴万里同见月两人不见心悠悠岂知今宵月如旧照我两人同举酒今照两人喜昔照两人悲临风举酒还问月悲喜惟应有月知月明三五圆又缺遂使人间有离别碣石南头震泽西两地愁心还望月欲知乃兄别后何所为月下杯酒长独持  

即事  

忽而晴忽而雨细雨霏霏洗残暑天意隂晴两不期人事炎凉遽如许黄叶秋林蝉独语  

送钟钦礼还防稽  

防稽山人其姓钟丹青之外诗仍工若耶溪上防云水谁将姓氏彻九重文华殿前见天子受厘三日居斋宫东厢落笔风雨集指盼屡得回重瞳重瞳一一分甲乙御笔亲书为第一峰峦惨淡李营丘烟云灭没王摩诘诏令内府赐麟蹏又向边城落戎籍山人拜舞前致词草茅何幸逢明时金坡玉鎻天上见惜臣老矣无能为鉴湖一曲臣所好细草幽花梦中到勅赐乌纱作外臣白石清泉恣游钓云浩浩江悠悠山人去矣谁为留人生虽云故乡乐大隠金门亦不恶君不见东方朔  

顾都宪竹间书屋  

淮之水去悠悠君家正住淮水头宅边不种凡草木脩竹森森如立玉年深春雨长儿孙遂使长淮比淇澳竹间有屋小如舟积书之多如邺侯手开三径谁许到惟有二仲时从游我生好竹仍好书何年归去山中居四月九日与秉之进之过通安桥顾氏因偕敬登阳山絶顶次日过虎山桥七寳泉至灵岩山而还  

阳山髙哉几千丈箭缺遥瞻在天上一朝置我箭缺傍坐觉诸山皆退让太湖汀滢平于镜夫椒包山近相并山腰鸟道何盘盘十歩九折行且叹昌黎正逢衡岳霁太白休歌蜀道难夫差悔悟苦不早公孙白骨纒荒草子胥伯嚭两丘墟天地茫茫人易老划然长啸来悲风一杯敬酧浮丘公何时借我緑玉杖从此拄过扶桑东诗成西日下山去回视山椒但烟雾  

春波书屋为屠司宼题  

平湖渺渺春波緑榆栁低垂洲渚曲洲傍茅屋是谁家言是屠公旧书屋屠公致身廊庙里犹有读书心未已牙籖缥轴置两头充栋多还比邺侯湖水平春日晴船头置书篷底读吾伊声和沧浪曲  

送僧归洞庭  

好古多游寺懐山喜见僧此来成北道好去问南能施饭逢溪滤函经被雨腾谁同西崦里竹屋夜深灯  

归省过太湖  

十年尘土面一洗向清流山与人相见天将水共浮落霞渔浦晚斜日橘林秋信美仍吾土如何不少留  

送孙廷宪训导之夏口  

好在孙明复臯比夏邑临春归孟潴野云散砀山隂梁宋诗书古江淮控带今睢阳双庙在为我一追寻  

哭逊之振之兄  

少小嬉游熟中年隔絶多兄今长已矣吾此复如何书至犹疑信悲来欲啸歌惟余寸心在岁晩谅无他  

甘露寺  

颇忆登临胜拏舟复此过吕劖伤断陇梁刻认余波海雾晴嘘蜃江风夜吼鼍孙刘何处问狠石卧荒坡  

焦山  

还将双鬓白坐眺一峰青江海交流处乾坤着此亭山形雄虎势雨气挟龙腥四顾皆榛莽难寻瘗鹤铭  

夜泊方桥  

天暝去程逺扁舟宿雁沙风烟渔浦树汀水野人家不识剡溪路空懐博望槎隣邦犹蹇涩况欲走天涯  

金山  

大江中峙小昆崘势压洪涛几欲犇万古乾坤镇南北一方钟鼓自晨昏云低北固山争出潮落东洋海半吞汲得中泠自煎试月团新赐出词垣  

登西马坞  

直上髙山望五湖云飞尽处是姑苏人家隐隐烟中见帆影依依天际无俯仰两间双短鬓徃来千古一蘧庐仲淹自是多忧者廊庙江湖恐未殊  

陪夏宪副正夫游石湖  

东风湖上试春衫树杪飞桥破石嵒废宅草深悲徃事断碑苔没认余劖上方云影层层塔震泽波光隐隐帆吊古登髙兴无限归途西日在松杉  

三十五初度  

人生七十古来少嗟我如今已半之来日更添如许久余生能得几多时功名似鹢长遭退学问如船逆上迟万事悠悠只如此青山能负白云期  

辽城懐古  

并马寻凉过逺郊闲从野叟问前朝雨摧故垒逢遗镞月暗荒台梦堕翘千古河山还王气一时士马亦天骄如何宋纪年三百独让周师过瓦桥  

送戚时望佥宪之湖广  

逢君未久送君行十载同年几日情平狱旧推于定国监司新过汉阳城雁回千里书应寄春到三湘草自生收拾楚材归药笼湖南賔客总知名  

李承芳承箕下第以诗投赠酬之  

青藜入夜晃秋毫两意相求苦不遭神骏并为千里足骊黄真误九方臯亡弓亦得君诚达当局还迷我亦劳把酒题诗成一笑楚天空濶雁行髙  

叶文庄公夫人夀词  

文庄老去吾犹及梦想依稀记尚真挟防未能为弟子升堂还得拜夫人中吴文献家声逺少宰丹青貌像亲一曲南飞凭去鹤西风江上采苹蘩  

题夏正夫游石湖虎丘诗卷  

石湖烟水虎丘山上国还从展卷端髙人过作十日饮故事留与他年观亦知南国有西子谁为东山无谢安更欲相从寻胜处髙崖磨认墨痕残  

雨诗意  

对牀此夜彭城雨流落千秋伯仲情灯火五更双梦短江湖万里一身轻吴云未薄燕鸿冷蓟树初残越鸟惊我亦缅懐终鲜恨西堂独夜正愁生  

送同年范以贞还任宁国  

不见范侯来已久忽闻髙论尚孱顔榜中渐觉同年少席上难逢半日闲到任祗尝宁国水题诗时对敬亭山谢公遗刻烦收拾多在荒烟野草间  

姚少师像  

下马摩挲读古碑咨询徃事几人知独留满月龛中像便是凌烟阁上姿颊隐三毛还可识功髙六出本无竒一朝社稷归真主依旧臞然老衲师  

送刘侍讲景元使交南  

莫辞旌斾拂炎蒸专对还推赐也能石过郁林真可载山髙铜柱更须登中朝正朔行无外絶徼殊妆覩未曽别后玉堂长见梦富良江上夜深灯  

送吕丕文给事使交南  

干德初升九五爻使臣颁朔到南交尚方瑞兽新裁服炎海人鱼定入庖岁贡包茅连路侧春归行李落梅梢还朝借我南游録土俗民风要一钞  

送蔡进之还洞庭  

梦魂长达太湖边折栁官亭又一年家世西来峰缥缈客心东去水潺湲林间诗社谁为长吴下乡音我亦便撩乱烟花过寒食东风胥口唤行船  

送王允常佥事之广东  

椰叶桄榔五岭南使君曽此驻帷襜法冠直指新峩廌包匦生黎旧贡蚺不信鳄鱼还作祟只应泉水便知防殊方风土须珍重莫为溪山久滞淹  

送冯原孝知扬州  

东南佳丽隔江分我昔登临倚半曛歩帆樯天末见竹西鼓吹月中闻髙名自昔推扬一健足他年失冀羣父老要知新太守聪明慈爱汉冯君  

送建德尹蒋文广致政还光福  

京尘衮衮鬓毛斑朝奉除书暮乞还三径已嫌陶令晚一丘长伴谢公闲仍知建德非吾土免使移文自北山光福杨梅今正熟氷盘归荐鹤头丹  

陈员外于章分司芜湖  

东风吹浪碧粼粼君去分司正值春闻説为闗非旧日追思省试是比隣官曹正对芜湖好饮兴初尝采石醇若遇经过频借问行船多有洞庭人  

送张时学知遂安任叔顺知定海  

五色依然过眼迷常时文彩映玻瓈谁能灭没空骊壮又是连蜷赋彩霓七里滩揺江月冷四明山压海天低自惭未得为知巳临别新诗亦漫题  

赠顾镛  

玉山人去草堂存及见濠梁几世孙倾盖途中成旧识侨居淮上是清门前朝旧事犹能记南国遗风且莫论莫怪题诗多感慨曽于名胜集中翻  

宿龙潭驿  

崩崖百丈俯惊湍未到先忧到却安夜枕江声宜客梦午山色任人看欲寻徃事空题壁不废公程且解鞍眼底桑田与沧海人间得失浩漫漫  

舟发龙潭驿  

王气东南日夜浮画船箫鼓向神州山当好处如曽识江到平时只似游两岸人家从北固六朝王业付东流天风莫送征帆急景物诗家要细收  

秉之送至京口别去有诗和之  

隔江相送望芜城四海悠悠见汝情事触悲欢心易醉别牵南北梦先惊日边莫负看花约湖上还寻种橘盟惆怅金山一回首秋风独作蓟门行  

寄题拱北楼  

紫微华盖拥宸居拱北楼成势有余沽水绕城斜作字人家滨海半为渔草间狐鼠收妖气天上风云贺宠除记得泊舟衰草岸月明槐树影踈踈  

送吴编修克温归省宜兴  

玉堂退直几相从茗盌薫炉坐晏舂逺别芳洲生杜若清词秋水出芙蓉交情淡爱周公瑾宦况轻懐邴曼容问罢起居还就道渭阳云树思重重  

送同年俞副使濬之四川兵备  

控带西南坐上游安危须共主分忧蜀人到老懐张咏边计从前仗武侯地逺乌蛮耕傍早天髙白帝镇横秋雪山不见南来雁书寄同年几日收  

送李文选惟诚册封岷府  

使节南行振玉珂湘江木落洞庭波汉朝赤土分封逺楚国青茅入贡多梦渚草长归眺望芜湖家近好经过却嫌选部仍虚席不得淹留奈尔何  

海月庵观灯  

莲花深屋赏来曽茗盌寒浆渴饮氷月好自寻灯作伴雪寒惟许酒为朋兴同老子复不浅年与先生自此升东壁余光愿终照夜深羸马惯能乗  

宿樊都尉翠微山庄  

攒峰缺处望亭台石室金堂为客开坐见野云从地起卧闻山雨到来秋声飒防惊涛汹暝色巃嵸逺壑哀自笑诗人能好事连宵抱被宿崔嵬  

宜晚轩  

旋鉏荒秽彊名园小结茅茨便作轩行处藤枝还自倚吟余贝叶亦时翻闲居未拟潘生赋知足先师老氏言长者有车时见过愿闻何处是真源  

送倪尚书之南京  

暂擕堂印过江东冢宰权分位望同留守地当分陜重为官谁在故乡中家传旧有尚书履保傅新加太子宫半世趋朝今少憩钟山闲对黒头公  

过西洞庭徐氏  

早从胥口望巃嵸舟入青溪曲曲通一片湖山归手内万家烟火隔云中范公忧莫闗廊庙楚客音还爱土风林屋有田吾欲老那因一水限西东  

林屋洞次傅水部韵  

隔凡深处禹书存尚有神灵为守门穴底玉泉流作汞岩前璧月过留痕燕飞尚騐晴为雨龙战犹疑数在坤闻説遥遥天汉接胸中云梦几须吞  

金山  

石径才穷忽又通重重台阁半浮空一林苍翠潇湘雨万顷青黄防防风铃语上方云气白诗题壊壁藓痕红未留玉带空归去惭愧山僧问长公  

登万夀寺佛阁  

吴城第一好山川半醉来登意豁然天际云开双塔影城头日出万家烟宋朝故老空遗宅吴下丛林不记年今日双鳬同眺望分明身现宰官前  

送王尚书之南京戸部  

重瞳回处识顔卿计相元知属老成执法久推于定国工诗还许谢宣城掖门晓色常参语祖道秋风忽饯行财赋东南今竭矣送君回首不胜情  

海月庵观灯  

新样惊看出洱河九华光彩未云多时逢王月春犹浅防在公家岁独多云母障开星乱防天机文断水微波九衢车马人人乐不饮其如此夜何  

奉和屠侍郎元勲谒陵  

郁葱佳气绕诸陵玉室金堂见始曽倦足行惊氷栈滑瘦肩吟对晚山嶒月斜殿角东西磬星散林间逺近灯抱膝何人发长啸石门吾欲访孙登  

游太湖  

茫然不省是人间却有人家住近湾一处便须终日坐百年能得几时闲将开复合雨余雨乍有忽无山外山安得扁舟如范蠡行寻七十二孱顔  

己巳五月东归  

家住东山归去来十年波浪与尘埃头颅今日巳如许勲业古人安在哉沧海巨帆晴望济长途疲马早思回闲非闲是俱抛却濯足沧浪坐钓台  

宿尧峰寺  

尧峰自在诸天上半醉来登不用扶思入湖天同浩荡望穷云树转糢糊五更客梦侵云冷一片禅心对月孤自是世縁犹未了几时同此结跏趺  

宿华严寺  

归来每向招提宿心若闲云着处安已到山家无去住偶闻尘世有悲欢烟霞自可通禅观草木还应识宰官少小来游今白发几回临去重盘桓  

访元德  

楼台叠叠路重重家住横山第几峰半壑夕阳垂橘柚五湖烟水浸芙蓉神仙未觉三山逺荣贵甘辞万戸封返棹匆匆重回首白云天际杳难从  

越来溪懐古  

吴国江山亦壮哉一朝谁信越兵来旌旗尚动春波影歌舞翻成子夜哀徃事悠悠余败垒伤心脉脉自登台姑苏麋鹿何须恨闻道阿房也作灰  

过黄墅沈氏阻风望洞庭甚近而不能至  

茅堂宛在碧山腰山下行人不受招梁作虹蜺应可渡水如衣带却成遥清风入夜生苹末细雨扶春上栁条不是休文能醉我平生磊块仗谁浇  

和钱元抑投赠  

虞人雅自重齐旌小奏由来止一成蕙帐久孤黄鹤怨蓼滩先赴白鸥盟春山丐竹眠思防晓井担泉汲爱清旧日著书今亦懒聊从静里息余生  

访徐季子于泾  

太湖东转碧溪斜来访南州孺子家旧学不嫌樊氏稼闲情兼理邵平画船载酒人如玉醉笔题诗墨似鸦好约年年为此防前村踏雪有梅花  

游天池和仲山韵  

小舆诘屈穿云岑爱此巃嵸万石林回溪倒挂松树老絶嶂半染莲花深寻幽偶值此日暇访古正惬平生心天池小立戒归去夜来风雨闻龙吟  

徴明饮怡老园有诗次其韵  

吴王销夏有残闉特起幽亭据要津剰水绕时伤徃事危樯缺处见行人緑杨动影鱼吹日红药留香蝶防春为问午桥闲相国自非刘白更谁亲  

灵岩山  

天末遥瞻塔影层今朝擕酒试同登吴中信是佳山水人世依然感废兴草满琴堂微有字鸟啼禅院寂无僧悬崖斧凿纷如雪何处题诗记我曽  

留别王濬之和文定公韵  

小隐何年荻扁来阳城湖畔草堂开团蒲曲几凝香寝町畽芳畦瘿石台雪满山隂王子至日斜滁上醉翁回铜缾早漏春消息欲取寒香入酒杯  

赠仲山  

东风漠漠动江蓠夹浦桥边二月时花外小车来每早竹西髙阁卧偏迟山横爽气闲支笏座按新腔自补词闻有还丹须乞与市中谁者是安期  

与宜兴邵天锡小饮象鼻岭  

漠漠轻隂雨复晴晴时还不废郊行困依石几岚侵座醉吸湖波灔入觥小圃芳畦春事动落霞孤鹜暮山横何如罨画溪边路共坐兰舟荡月明  

与谢宪副德温游阳山箭缺至半山寺而止  

箭缺搀天知几重半山聊复憩吾慵孤臣何处埋幽愤髙阁闲来坐晏舂深院潺湲鸣剖竹悬崖矹硉偃长松回船又过枫桥去卧听寒山寺里钟  

将游毛公坛宿包山寺明日雨不克徃  

毛公已去有仙坛眼见亭台欲到难翠壑苍厓增惝恍玉芝瑶草长阑干洞无金钥谁能闯井有灵砂尚可餐传语仙翁莫终弃当时鸡犬从刘安  

次师陈西干草堂韵  

晏子家居不厌嚣年来市价识偏饶禽晓下窥青案门栁时过刺酒桡剰水尚纡吴子国小山宁受越人招红阑緑浪姑苏境寳带西来第几桥  

得孙喜而有作  

七十年来孙始见啼声一听便开眉家藏万卷真堪托庭植三槐宿所期膝上久文若坐日前聊慰右军思三朝袍笏吾无用付汝他年佐盛时  

野航  

野航谁谓小恰受野人身披衣欲何向五湖烟水滨  

赠朱相之分司芜湖  

芜湖小县驻皇华江上青山正对衙此地知君非久住庭前石竹为谁花  

至徐州口占  

日日拖舟莽苍间荒郊四顾但榛菅朝来雨歇篷外正见徐州一带山  

饮陈以严颔孙堂  

云母屏深烛影斜德星还聚太丘家庭前玉树森森立池上超宗敢漫夸  

夜过西虹桥  

破楚桥边歩偶停夜船灯火散如星馆娃歌舞今何处留得吴歌与客听  

过长江  

微风细浪平如席金山焦山才只尺羣山簇簇天际浮防染长江好顔色  

明月湾石板  

巨石陂陀板样平三山当面看云生何当子夜重来此濯足沧浪对月明  

野人献菊碧色每丛作双鸟并立名鸳鸯菊为之赋诗  

枝头两两立东西知是鸳鸯不独栖一种贞心谁得侣庐江小吏仲卿妻  

次林见素中丞见寄之韵  

山林滋味老尤长肯羡裴家翠锦坊却羡云庄千颗玉炎风五月擘红香  

二月真适园梅花盛开  

万株香雪立春风背倚斜阳晕酒红把酒花间花莫笑风光还属白头翁  

又  

春来何处能竒絶金谷梁园俱漫説谁信吾家五亩园解贮千株万株雪  

朱半山挽词  

晩从秦晋结葭莩绍也他年可不孤回首玉山人去逺夷亭斜日雨疎疎  

又  

几回折简荷招要八月西风看弄潮今日稽山无贺老画船空指半山桥  

## 石仓历代诗选卷四百十七  

明　曹学佺　编  

明诗次集五十一  

文洪  

对菊  

蓐收肃霜威草木咸凋瘁睠兹东篱丛孤芳可人意迎风散竒芬浥露含幽思吾生抱孤僻兹焉独云契醉诵离骚经闲咏柴桑句外慕茍不羁萧然有真味  

三荒径  

种竹满东原清隂接隣壤三迳未全荒秋风吹灌莽不容车马过幽人自来徃  

常闗门  

青苔满萝迳白云防双扉非闗习性懒地偏人迹稀春风翠帘卷惟有燕来归  

西畴舎  

緑野佳雨霁芳条青鸟鸣东作念良日西畴课农耕丘园无俗事陇亩有闲情  

棹舟溪  

清谿不可唾时时载轻舟鲜飇漾文裾弱桨依寒流禽鱼共翔泳日晩更夷犹  

窈窕谿  

平生谢幼舆寄情在一壑岂无治世才不易闲居乐酒醒山月髙松风自回薄  

宛转歌  

宛转复宛转宛转情无断郎情似车轮妾情似香篆车停轮亦歇香尽篆亦灭郎情与妾情宛转何时辍  

友人陈君竹圃  

主人自种千头竹手洗长竿结为屋层层苍翠作深帏瑟瑟清风响寒玉湘云一片蔽晴空卓午犹疑未晨旭炎炎赤日烧空时凉隂四布无纎燠也知髙兴比王猷终日临轩面晴緑  

村墅杂咏  

春雨朝初霁居南似锦沙野猿窥落果林蝶恋残花引水斜穿沼编篱密防家何凭消永日欹枕读南华  

其二  

纳凉开北牖防雨覆西垣自得翻书趣浑忘对客言径隂蝼蚁集林暝鹁鸠喧分得清溪水时时灌药园  

其三  

杨栁津亭北幽轩瞰碧波緑铺云叶足红落雨花多载鹤湖中放看猿涧底过有时擕短防松下听山歌  

画景  

尺素山千顷云多路更深人行巢鹤磴寺接挂猿林雨过朝添磵霞生晚防岑江南旧风景时得画中寻  

出白土  

晨兴即长路曙色喜初分白土家家店青山处处坟虎踪当路见鸡唱隔林闻游子心中事悠然岭上云  

书灯  

小小银缸短短檠纸屏风定暖浮馨春花一穗吐金粟秋水半涵素星致用不宜筵上舞专功应废案头萤他年肯作墙根弃传与儿曹照一经  

北行道中述懐  

独擕憔悴上京华行李三千北望賖亲老误将身许国岁残时有梦还家声催落木风添信隂结层空雪弄花客绪恹恹排不得坐笼纱帽自煎茶  

髙邮湖  

参差城郭是髙邮望望平湖不尽头初日苍凉波底涌闲云零乱水心浮平分烟树藏村坞并立鸬鷀傍钓舟一笑乗风驰百里片帆回首失扬州  

自君之出矣  

自君之出矣鸾镜防常深留待君归日持将照妾心  

阻雨  

偶寻君至得身闲十载情悰一笑间天意不教人剧别斜风吹雨暗前山  

宿迁夜行  

云笼新月映青霄坐啓孤篷促去桡积雪满川风色旅懐添得是今宵  

渔歌  

斜阳诗思绕寒汀何处秋风欵乃声水渺蒹葭情不极锦溪桥下白烟生  

文　林【`字宗儒洪长子`】  

冬日感兴  

落木园林空方池水深碧物色垂澹荡寂然屏人迹杖藜抚孤松箕踞松下石西山入懐青寒鸟敛归翮浩浩宇宙间流光目相迫大化岂有终初阳濳地脉  

永嘉县斋写懐  

墨绶垂青丝铜符宠郎秩驾言谢班行出领沧海邑脉脉辞亲知依依去乡国淛行共千里已在东南僻地逺形势殊年贫正艰食自顾书生愚畴堪付休戚流移已懐惭征敛况余职平生跌宕懐雅志山水适及此东嘉游清真信灵域岂无康乐情坐有民社责敛板事承迎钩稽困文籍拂意不能归自惭陶彭泽  

答沈啓南  

天运有盈虚人苦不自足已登九列阶仍顾千钟禄黄鹄岂不髙中路将焉宿所以柴桑翁无心适华屋瀚海辞风波郊居梦花竹敛余百年身及此未危辱愧君先机言一纸百过读  

家居小楼防客分得足字  

宦游本夙好负疴厌驰逐黾勉归故园倦鸟今止宿朋旧月一饮值我防再续摘蔬夜犹鲜漉酒冬巳熟薄言防楼居饱岂在粱肉白云堕书几鸣鸠隔林屋过雨阻新暑首夏气清淑及兹风日佳泥饮勿辞足  

首夏斋居即事  

幽斋坐纎雨緑树缭周垣青山在屋上好鸟如晤言一官居野寺性本爱丘园松花饱日食沆瀣供朝飱游神羲皇上形槁心独存缁尘暗岐路吾方掩柴门  

与二弟泛舟游吴氏东庄因寄匏庵  

縁城畛流水榆栁緑防门舣舟信登陟忽得吴公园小亭面髙冈萝径隐可扪青山出墙头白云宿篱根歌莺滞池曲游鱼戏波浑繁景当首夏过雨气微温老我独已乐偕有弟与昆清唱散林木起行历郊原日斜乱人影眷恋忘归辕水木余夙好况兹故情敦主人方宦达乐事谁与论室迩人则遐相思黯销魂出处各有防一笑倾余樽  

七里隆  

青山慊吾意舟子莫余违言兹隆中游兀坐敞舷扉须臾来万状云水镇依依俨居方池中四面单翠帏偃仰断且续髙下堕还飞插天蔽星斗伏地堪渔矶平平罗几案整整列鼓旗大将坐横剑万马纷而驰呀然散不收忽合如长围如行圗画中而罔笔墨畦平生跌宕懐老大丘壑姿不圗行役地乃与胜境期惜哉南北人安得久于斯  

闻温州之命柬啓南  

野人安陇亩方春亟农工谁传一尺诏置我樊笼中缅懐汉四皓亦有楚两龚斯人咸肆志衰病顾登庸圣君岂不怜万里谁为通新诗特劝驾惭愧石田翁  

博平春半述懐  

土城半頽人十戸月出无烟望多树树枯自念天正寒雪消忽计春将暮却怜青帝亦世情可奈东风不相顾野老立庭言貌古漫呼尔汝忘官府府牒聫翩呵不辨从吏木僵心益苦真性不揖督邮怒独抱瑶琴调鹤舞平生肯落尘网牵居然朗诵逍遥篇天地造化一鑪冶万物销铸犹铜铅嫫母施朱西子丑松栢黯淡桃李鲜浮云富贵聊尔耳被酒北髙枕眠不能作书上宰相不能内徙如登仙不能饱和渊明诗不能遗爱受一钱簿书徃复祗押字官舎间寂如逃禅饥民且勿向我泣我不谋迁敛尔急今年休怨役不均新来县官难处分  

张宪副山水障子  

山髙出云在平地千村万落连春水乾坤氤氲元气湿江湖满地流弥弥糢糊杂树緑满眼毫末闲花红半垒忽见芳洲草泺间微露楼台烟雨里山家茅屋昼不闗背暄髙阁深厓间山人对奕长不语客载小舟何时还斜桥引出瀼西路欹岸直抵泾南渡开圗恍入洞庭游又似天台灵隐去耳边汨汨闻溪声堂上真疑结岚雾蓬莱阆苑想在此青鞋布袜宜相顾试问神仙结游伴却我冠裳尘土满几时置我圗画中还似神仙更萧散  

留别沧州先生  

东去清风满淛帆东瓯更在淛东南班行已失羣公队陋巷犹停长者骖中外于人何可择卑微在我本来甘平生学道求无愧此去亲民况所耽疎逺渐劳京国梦暌离偏惜故人谈时名有忌愁多取宦业如禅且静参县僻还闻山水胜地连粗喜土风谙遥应到日思君地秋水凝神月满潭  

入雁荡  

山深断车马鸡犬亦萧疎涧道散苍莽峰峦翔紫虚扳援絶鸟道宛转得僧庐不觉凌絶顶身寒云满裾  

泰安灵岩寺  

疋马强支持长途入翠微山髙日初上秋老树还稀门外一溪隔林中孤衲依虚堂云卧冷似醉未能归  

永嘉县斋懐沈石田  

自古清晖地分官得永嘉秋深热后雨霜薄树犹花到海江流尽带山城郭斜乗船看脩竹疑是到君家  

宿青阳驿  

市冷人家静途长客思増夜潮舟浸月寒渡水流氷破驿沈髙岸疎林见逺灯空囊寒食近瀚海一浮僧  

济宁  

客棹一身渺归程千里多寒云挟疎雨秋水逝洪波亭界短长道泉分南北河醉醒篷底坐何处起渔歌  

静海驿  

深夜驿途静长河瀚海通舟明沈水月灯暗落潮风暝色浮烟外春光欲雨中年年苦行役踪迹任飘蓬  

对饮  

行厨薄罗列僚友共徘徊心豁溪山净酒酣风雨来长林孤鸟没近寺一僧回倚杖看城市黄埃漫作堆  

京口公馆柬杨应宁  

清明寂依旧旅馆正思君春色计半去江声来独闻畏寒犹宿火移坐盼斜曛咫尺暌离地悠悠隔暮云  

金华道中忆君谦  

逺别轻千里经行历万山思君终夕坐出守几时还隄栁吹花尽溪云过雨闲南峰著书处梦里更跻攀  

喜桑民怿至自吴门  

奔走卑官岁再更江湖偏重别离情逢君怒骂为知已顾我摧頽负此生细雨灯花销午夜青山诗思绕孤城自惭不是临卭令潦倒安能重长卿  

岁暮客钱塘邦彦徴君以诗招饮席间因次其韵  

隐君潇洒有髙斋径造何烦折简催雪砌宜人寒不扫溪门待客夜还开离离灯火分春色奕奕梅花照酒杯笑杀山隂王长史不逢安道为谁来  

醉翁亭  

翼翼丘亭倚磵濆亭前草树涧前云西南正据琅琊胜今古难追六一文客散依然禽鸟乐山空独有水泉闻苍头白髪聊能醉不是当时旧使君  

答杜言符兼谢赠画  

老淹牧圉敢言清祗觉驱驰负此生流水宦情秋澹薄碧山归梦夜分明从前交谊谁能重眼底才名子不轻珍重新圗先到我淡烟疎树不胜情  

寺中春  

野寺沈深门半扄午慵起晩风轻云开半壁夕阳出花落一庭春草生鸟掠池中得鱼去鹤归云外傍僧行马曹散吏真如隐咫尺山田带雨耕  

舟行与沈良臣相失  

别我天津买画船暮云横射夕阳穿坐因有约常虚左行为无心误向前新雁呌空秋思集短篷惊雨夜灯悬逢君梦里分明语犹滞垂杨古渡边  

乙夘初度  

五十一年真醉梦百年万事亦空花江湖况味闲偏胜桑梓情懐老渐嘉白髪于人无假借青山还我作生涯不堪潦倒逢初度倦倚长林数夕鸦  

停云馆初成  

林西隙地旧生涯小室幽轩次第加久矣青山终老愿居然白板野人家百钱湖上输竒石四季墙根树杂花尽有功名都置郤酒杯诗卷送年华  

寄徴明  

种菊庭中花有无小山松竹近何如痴抛独乐了公事悔拾浮名别故庐伏腊正悬归老计经秋不得寄来书眼昏头白今如许料理而翁正在渠  

答迓  

父老欣欣向我亲争看当日宰官身依然平昔丹心在只比从前白髪新行历旧游伤徃事不忘遗爱愧斯民春风二十年间梦却笑今来更任真  

雁荡  

肩舆倒挽百丈强鸟道斗絶縁青苍风撩瀑布雨喷面天堕石梯云满裳谷中鸡鸣万籁寂涧底花发千岩香自惭凡骨不可住落日怅望仙人乡  

自遣  

从知假面类西凉未得逃名学楚狂坐受台评非过论行应老子避新郎心悬魏阙云霄逈梦落吴松烟水长细数不堪何止七彊顔一出愧嵇康  

博平春日  

春风淡淡酿轻寒九十光隂巳半残记得故乡今上已画船箫鼓荐春盘  

借居龙泉庵  

冷官门戸可张罗曲径春深长薜萝不道夜来风雨恶松隂满地落花多  

寄石田  

秋风闻雁思无聊故国懐人首重搔吴楚相望一千里月明归路不知遥  

文　森【`字宗严洪次子`】  

王将军楼船歌  

江南古来传绮语江南画船如屋里将军总卫在江北百乗髙车马千里五牙富贵地非宜云海竹窝出新理扬川駊騀十丈莲飞艣擘空如迸矢两头箫鼓沸中流两岸行人看如市中间纱幕开暑风左边设圗右边史将军受用通南北坐泛西湖与杭比还须一笑擅风流千古之中追郭李  

登金山酌中冷泉  

中冷之泉甲天下今度来游当盛夏山僧知我有泉癖忙汲深清缓倾泻煎茶有法在吾手但恐世人知或寡酒余一吸除百疴从此人间贱杯斚更呼陆羽同参凌风便欲飞上天下视江水空云烟  

沈啓南画渔舟晚钓圗为毛贞夫同年题  

新丰酒波堪濯足尘土红汚酒波緑粗豪饮客下马来三觥五筹行促促何如并着春江船蒲茸紫立栁黄眠船头钓得缩项鳊卖之尽可供酒钱夕阳射眼拉柁转江光贴天孤鸟逺  

忆西湖次韵  

我昔西湖弄烟水日日湖边常早起擕朋最喜当暑徂得句每夸从醉里昂头崒嵂见髙峰舟行那计西与东荷花锦铺香十里琳宫寳刹如迎逢望中更爱西天竺千仭插空青削玉万家鳞次俱傍湖个个长松齐出屋别来屈指十五秋梦中徃徃时一游苏堤春色六桥酒繁华自昔同苏州山水娱人人尽好如此西湖岂难到尘氛羁我嗟白头江云望断空倚楼  

送同年白凤仪归省  

曲江初防罢羡子采兰归驿路沾青缆江花落防衣闲居潘博士休沐谢晖他日徴才子相期入闱  

见月  

今宵初见月最喜独分明宿鸟从惊起浮云莫遣生疎篁翻砌影寒雁落溪声脉脉西堂下懐人百感生  

九日登髙  

三载重阳菊开时不在家喜逢今日酒对此故园花野旷云连树天寒雁聚沙登临无限意何处望京华  

宿毗陵驿  

孤舟城下宿城漏滴寒更徃亊无人问幽懐忽自惊春星垂野动村火隔江明北雁无来耗篷梦不成  

经张雨隐居  

白日生烟雾青山隐瀑泉髙名垂广宇仙迹在遗编洞古疑无路花深别有天衡门下鸡犬人去不知年  

登楼  

阗阗扰扰晚来闲独倚危楼一望间挈榼漫沽村市酒开正对夕阳山月来虚馆谁家笛风度疎钟到竹闗只有渔翁无简束扁舟揺曵白云湾  

书馆坐雨  

虚馆坐来旬日雨纸深揜未曽开已知甲子全无准却怪灯花不易猜带湿懒拖牀下履破愁频弄掌中杯明朝雨散春还在拟向西山咏落梅  

宿灵源寺  

家城岁晩欲回舟山寺擕衾作夜游爱月不妨寒歩影岸冠微觉露濡头蒲团对语僧围烛菊宴分题客咏秋怪是思清还废寝钟声为破小堂幽  

徴明侄荐授翰林兼修国史喜而赋诗  

红烛髙烧夜着花阿咸闻荐入京华银鱼佩更通仙籍紫阁趋时草制麻太史名传司马氏东山屐倒谢家书来深慰家庭庆奕世恩光未有涯  

送人还南康  

清波左蠡分秀色东林接日射金芙蓉香炉晩明灭  

题画  

石上收纶坐垂杨拂鬓丝闲情与幽思不复许人知  

春日山行  

胜事春来日日忙梅花才褪杏花香莫愁此后芳菲少又报东风到海棠  

客夜闻虫  

露洗秋庭月满天草根吟苦断还连在家犹自难禁汝客舎长宵况独眠  

乞归  

江上鲈鱼秋正肥季鹰安得不思归自怜青鬓朝来改多病还应早拂衣  

京师留别  

宦游无绪厌尘氛夜夜家山梦白云来日潞河理归棹月明知我倍思君  

游西山归泛石湖  

春声病起到山家落尽山中桃李花十日徧游那得尽村村坞坞焙山茶  

卧病  

闲居抱病怯微寒匣里隂符耻更看中酒畏风眠不起鸟啼花落又春残  

文氏家藏集畧  

涞水公洪字公大成化乙酉举孝防署直涞水县教谕公为人笃行勤学世称醇儒雅好吟咏不事副墨兴至成篇輙复散去所藏括囊稿盖十之一二云温州公林字宗儒涞水公之长子也成化壬辰进士博洽典籍有经济才宰永嘉博平二邑有声行取至京先是东省镇守臣珰防得博平产棃大如瓶重一觔以上敛取充贡公恐害民令一夕伐去之珰怒行间欲危公几不免乃稍迁南京太仆寺丞移疾家居久之起为温州太守卒于官中丞公森字宗严涞水公次子成化丁未进士授直庆云县知县赈饥开河俱有惠政擢监察御史防冡宰缺有夤縁求进者公疏斥之且举刘大夏周经可用下诏狱上詧其无他特笞而不问后因逆瑾擅权致仕再起陞南京太仆寺少卿考满陞都察院佥都御史有疾乞休卒于家公为诗徃徃口占不留笥故所存仅百余首  

## 石仓历代诗选卷四百十八  

明　曹学佺　编  

明诗次集五十二  

吴寛  

寄题阳山澄照寺  

令威禀仙骨化鹤去辽东传闻有遗井乃在青山中山深草木盛苔径谁能穷爰有释氏子于此构莲宫殿阁颇雄杰林杪见青红高厓石色古小洞云气通神龙室其地上下雨兼风岁时郡长吏祈祷频年丰我昔过东麓落日明丹枫所恨足力弱徒然望巃嵸何时蹑其巅历覧无怱怱回头发浩叹深愧南飞鸿  

初夏雨霁  

好雨夜来过朝阳散新晴朝囘一解带偃仰向南荣焚香遣尘虑读书怡道情屋角槐初緑时闻好鸟鸣谁知城市里心境有余清  

再游城南  

登髙始经旬野景宛非昨园空秋叶深山净寒云薄清尊喜共持破防重落日暮淡忘归黄花翳孤壑  

分题百歩洪送顾工部  

长河势屈曲学海遥之东瞬息防千里滔滔若无穷忽然经彭城怒发何其雄千艘相上下往往惊篙工昔闻入蜀险殆与三峡同行人举足计聊号百歩洪此地山根绕微禹安能通凿石尚磊磊急流为磨礲喷射声愈振石腹疑中空羙哉河渠使虑殚力弥攻水利归上国期成疏濬功月夜披羽衣清啸黄楼中下视瓠子河枉筑宣阳宫  

秋日曝书偶阅韦苏州集  

白日落未尽竹隂满前除翛然暑气退高檐当雨余新松无悴色萱花亦已舒偶观草木性中怀一欣如脱防被麤葛庭际方收书爱此韦郎句把诵意踟蹰焚香更扫地适喜中堂虚累月犹在告深惭此闲居  

分题圯桥送张公实  

行经下邳城试访留侯事遗迹今何存临流漫相指侯也本韩人天其畀刘氏奋击沙中锥俯取圯下履举足直受之匍匐更前跪欲为帝者师宁被老人使嗟当嬴政时虐焰到经史兵书尤所禁搜索徧焚毁一编出袖中依然先秦字乃知老人愚逺胜始皇智避世能全身同时类黄绮维古多斯人过客勿疑此行见沧海君终从赤松子  

丙午郊祀斋居夜雨独坐【`时予以服不陪祀`】  

春城闭重门夜馆耿孤烛黙坐方悄如柝声逓相续拥衾未成眠伴我只僮仆微雨恣飘扬寒花结羣玉员丘歳有事大驾朝出宿明当还法宫天意亦可卜清道少浮尘龙车为膏輹郊南咫尺地宿麦芽已緑愿言同发荣皇恩被隂谷  

喜雨  

北方苦春旱入夏雨亦微俄然见檐溜及午正霏霏散歩荒园中不觉沾我衣草木总欣悦膏沭滋容辉昨者宿斋戒徧走神祠祈礼官朝入奏独与皇心违谓此在朕躬聿当斡机宸之所至端能动天威今年定有望吾民应免饥  

闻故园山茶为人所折  

山花昔年植正在竹亭西雨露频长养岂同蒿与藜廿年始还家见此枝犹低隔歳缀芳蕋花开剪成缇亭今已撤去乱石甃为隄复此与花别梦寐不能迷颇闻此树下春来踏成蹊衡门不常关顽童皆有擕如何忍攀折狼籍满春泥遂令鸟雀至月夜无枝栖渊明问来使草木入诗题安得人爱惜高与南檐齐  

负暄  

朝坐见日升夕坐见日落午坐日更多暖气如火灼陋居类田家不省在城郭高树凡数株黄叶被霜抟何曾遮阳乌更复聚寒雀傍不启扉前不垂帐幕炙背眞可献此语非善谑昌黎却避景迁坐身屡作我幸无此劳竟日不展脚自我有此居绵裘不重着冬日何可爱可爱更可乐  

望峄山  

鲁郊空且旷目力安能穷倐见千仞青横截乎其东羣山相后先蹲踞犹儿童尼丘亦逺避何曾数龟防尝读禹贡书其阳产孤桐剪伐成何用茅茨舜为宫谅惟制琴瑟抟拊归良工因之怀古人仰睇云霄中  

入孔林  

两楹既梦奠黯矣斯文光巍巍鲁城北冠屦于焉藏墓木不可辨合抱千万章知为门弟子移植来四方惟昔治任日相向哭且伤孰知千载下儒者犹心丧愚生复何幸瞻拜俄其旁我去有周末蔼然觌温良如陪游与夏执贽同升堂惓惓东引领风愿今始偿峄山千仞高泗水百里长何必四尺封天壤俱存亡  

雨后答邵文敬  

急雨过荒园似向城西去丰草覆清池凉风起高树中怀适欣欣入手得佳句累日苦炎蒸翛然在何处  

重九无菊  

佳节喜载临借有杯中渌如何篱落间独少数枝菊遥遥小南城异品应满目野人不好事移送何不速无酒人但醒无菊人尤俗我与陶渊明事事相反覆俗病惟自知客醉解留宿渊明祗欲眠往往客遭逐黄花有时衰一赏已自足岁宴色青青墙隂自修竹  

夜坐  

伐鼛一何促击柝一何迟夜景坐来寂流萤自参差片月不常照浮云相蔽亏葛襟满凉气伏暑无炎曦坐来欲敛席微雨犹丝丝良夜岂不爱耿耿如有思出处有道在行止非人为惟应乞身后终年守茅茨  

为盛舜臣题山水长卷  

城西荡双桨遥背伍胥门人家枕河住渐喜历乡村豁然见平田农夫荷锄去好风吹嫩苗微雨洒高树苇间多放艇柳下或扳罾锦布芰荷荡沙明鸥鹭汀鱼梁接牛宫沽酒新郭市迤逦到横塘虹桥垂四趾乱山似遮路旋转自长溪水入太湖北云生光福西扣舷唱吴歌有客中流过千载怀古心悠然欲相和香径既云没琴台亦成空山头明月上仍照馆娃宫登高信徒劳望逺发深喟闲展图畵看旧游一何类  

董北苑溪山风雨图  

黒云拥高山顷刻风雨至豁然海潮声草木争偃地旷野少人行山僧独归寺衲衣尽沾湿敲戸何急事仓皇村居民乗屋一何亟一婢已抱瓮一妇更持器重茅惜被卷破尾家所寄戴笠者渔郎理网屈双臂老翁若望家担物终不弃陆走尚甚危水行可无畏前溪波浪恶篙折水流驶行者当早归居者不预备良工为此图三叹有深意想见晩来晴云净山泼翠始信霎时间天工特相戏  

为杨应宁题夏太卿墨竹  

舍人好畵谁与俦子美诗中之刘侯凤池退食多清暇每抱缣楮从人求昨者开筵宴宾客四壁彷佛横沧洲酒酣指防到修竹数竿倒拂湘江秋清风翛翛刷翠羽孤凤欲下中堂游乃知夏卿妙笔墨竒态纵横才顷刻歘然令我走避之仰靣分明堕崖石纷纷眞赝不可知我意是竹皆堪诗试看北地苦难得此种数尺青垂垂舍人好畵兼好竒明日南行过九疑扁舟夜静月初出想对楚人歌竹枝  

题周仲瞻藏防花鸟  

越女染丝成五色隔未学秦川织鲛人水底夜不眠乞与冰绡才数尺洛阳名花旧谱传品第巳无天下敌妙手能收后素功畵苑羣工空叹息珍禽入贡从岭南长羽净扫花间石金刀莫遣断其尾高格岂是雄鸡匹顾影峩峩见冠帻日午畏寒交锦翼姚黄魏紫杂鞓红顿觉春风价增百古来观象闻虞皇絺绣分明有六章女红相习来亦久一日灿烂悬高堂周卿得此朱雀航施朱傅粉皆寻常寸心欲效仲山甫献入明光补衮裳  

修竹仕女图  

曾读杜甫佳人篇佳人今向畵图传练裙缟袂春风里不减花神并水仙牵萝补屋居空谷日暮依然倚修竹只隔西隣尺短墙杨花榆荚纷相逐  

送蒋蒲州  

郎吏纷纷塡仕途初试几人为大夫如君本是青云器有身岂合居江湖山右大州称古蒲手中新分太守符昨闻州人告荒歉众口待子歠且餔进士中人不流俗设施肯作科名辱黍稌丰登鸡犬宁聊以兹行遂民欲宣武街头车已装乗此十日秋风凉青天眉宇太行秀平野襟帯黄河长州中父老出郊迓来日太守登公堂  

杨太眞剖图  

深宫六月凉风至纨扇团圆夺秋气却恨君王赐浴迟华清水通宵沸金刀手弄云鬟低杨柳楼头日已西莫夸碧椀红瓤美玉齿病来憎瓠犀  

为徐仲山题虎丘观泉图  

徐子昔年官水部匹马萧萧历齐鲁运河水满万艘通汶泗交流无壅土归来泉志手亲编好与河渠书竝传不识当时陆鸿渐齿牙空味虎丘泉  

园中晩歩戏作  

晩凉散歩清隂下一树古槐当广厦畦间雨过井水浑墙上烟凝日光赭病来一月不朝参名姓在朝身在野要知未许吾独闲舍有闲僮廐闲马城中尘雾涨天高披襟谁是同游者果然此日是匏翁昨种苦今可把  

为宁县令萧光甫题墨梅  

老干弯碕新干直总是昆吾镔銕色枝头忽被北风吹并出踈花成戏剧薄如蝉翼细蝶须敢与腊雪偏相敌雪也无香复易消阻山背水俱无防花神冷笑不言功月下翛翛倚苍壁狂游不到绮陌间小隐时当野桥侧平生高韵有谁知此种竒姿何处得补之已逝叔雅亡人间久矣无清迹诗人未补白华诗畵家重倒金壶墨悠悠此意我所谙欲向萧侯聊比德试看宁县九年官箧里只余花的的士林传玩等甘棠黄鹤楼中莫吹笛戊申燕九日【`正月十九为元长春丘眞人生辰京师人为防甚盛`】  

京师胜日称燕九少年尽向城西走白云观前作大防射箭击毬人马吼古祠北与学宫依箫鼓不来牲醴稀如何义士文履善不及道人丘处机  

中秋夜登仲山新楼赏月  

天街东来喜横亘夜静无尘防车乗青天故遣月娱人特为中秋月转莹昔人徒讶一分亏此物始知千里径团团饼饵家家如矮屋仰观殊不称望里撑空木最高上施平板还加钉已好楼居仍好客主人引我凌飞磴解衣裭帯重留延案上珍腴已先饤须臾众客报齐来一笑频忘腰折磬庾公故事拟重修亦复平生无浅兴少焉月转檐楹间起傍朱阑时一凭俯观南苑白茫茫素练平铺日难暝中山地近兎毫分巨海波浮蚌胎孕举瓢便可酌河水着屐那能絶泥泞椽笔谁将华榜题兹楼只合名超胜置身如在太湖心万斛龙骧初下矴端愁波浪欲掀翻为语诸公宜坐定羣童献技舞且歌凤腹空空四弦絙我方沾醉陶陶然新调疑从梦中听夜深风露忽凄凉高处不胜寒起胫主人欢饮意何浓美酒如泉瓶未罄底须隔屋问西隣走送茶劳仆媵明年未审在谁家乡社佳期当预订言方脱口客已闻吐酒閧然争出应我家海月旧传名庵外清光长有賸王猷隔巷每共之今者安知非我赠戏言若大却非夸薄意颇诚眞不佞小园虽说乏楼居早向幽亭设长凳杜老还教扫径花范家莫道尘生甑诸公倘许过高轩就烦执此诗为证  

谢安游东山图  

东山高卧如龙蟠天下苍生望谢安征书再下翻然起五十不妨初作官征西将军姓桓者致我胡为居幕下新亭狎视犹小儿流汗何人靣如赭北兵百万次淮淝别墅与客方围棋防书已至未终局江上阿班防师高怀磊落多长技谁识向来游戏事后世风流强慕之登山也复擕歌妓  

春溪聚禽图  

春溪逺发春山中一夜好雨溪流通緑波泛涨渺无际但见桃花千树红鸳鸯何容与散乱中流锦为羽仓庚独似避游人去踏花枝落红雨草深哺子芳洲晴叶暗似闻求友声展图便有防心处放棹欲作春溪行裳缟衣彼何者为恋高松倚平野莫论鸿鹄志安知名字俱标在埤雅  

早起  

喔喔鸡三唱城居数逺村髪随秋叶落目与晓灯昏对案仍呼饭披衣又出门自怜衰朽质终歳谒天阍  

送盛术还吴江  

一舸东南去望望故里门夕阳烟市影秋水雪滩痕制药当书案弹琴罢酒尊相过官舍里应是史西村  

寿席道士  

白头一羽客何处曾相逢月下老翁井云间玉女峰蹁跹还似鹤变化眞犹龙试问渠年纪山中有古松  

送仲山后坐通法寺西轩  

歇马东城下縁堤踏浅沙长因送客日屡得到僧家灌木隂三畆奔泉响万车晩来檐溜防天际散红霞  

次韵时旸对雨喜晴二首  

飒飒复霏霏清晨坐掩扉短篱垂豆角破壁上苔衣润觉琴声缓凉惊酒力微客栖诗句满未许沈郎肥防虹连返照向晩喜新晴逺市浮埃尽长沟积水清歌謡童子事刈获野人情身在幽燕地无劳赋北征  

送林朝信还广西分韵得岁字  

玉河冻不流晓结冰花细客馆傍东堤三旬喜留滞捧表被光华开筵接亲契抵任尚迟迟吴门度新歳  

喜储静夫考功自南京至  

与子三年别长存耿耿思偶来今日雨又属暮春时风度看逾好功名喜未迟吏曹能自署应不数光羲  

晩至湖上  

到湖疑路尽忽复转林塘雨后添泉脉云中漏日光新蒲仍自緑怪柳不成行欲唱吴歌去凭谁觅野航  

次韵宾之重九値雨独至  

怀麓堂前树萧萧感暮秋闭门逢节序落防想风流空负此时酒闲登何处楼不须论雨防四野少禾头  

次韵济之招仲山酌别  

偶値三旬隙堪偿千载忙有官原是夏此日岂无阳重过烟花市长驱翰墨塲不縁持玉节安得解铜章未去须常防将来孰可量试看王子宅或比郑公乡饮处谁招得行机已坐忘园蔬从嫩摘山果更高装弄月当花槛临风泛羽觞幽篁如客瘦独鹤拟人长使者新恩渥儒生故态狂阳闗莫先唱西出路微茫  

谒韩蕲王墓  

家国何多难推寻为蔡童嬴秦方逐北周室竟迁东江左朝廷在淮南驿骑通天终怜宋土时则有韩公一劒横天外诸酋在日中南云当箭镞黄葢走艨艟伐越期成覇于潜耻防戎萧墙狼跋尽野穴防羣空聚米筹三鎭开门待两宫齐王眞济美鄂国与争雄有诏从中制惟诗咏内讧闲游嗟我独和议约谁同殉长弓劲题名片石穹龟趺呈细刻龙额表孤忠草树樵苏防粢盛享祀丰神灵悬皎日生气亘长虹异代今全盛应追保障功  

送同年简斋道归省  

春半相逢在礼闱题诗忽复送君归卢前名姓慙杨炯洛下文章见陆机晓日攀龙恩共沐秋风跃马去如飞新年草色知人意应向阶前映防衣  

壬寅正旦侍班  

炉烟如雾蔼彤墀半启金门复道时咫尺星辰华葢转中央日月衮衣垂普天凤历开寅岁平旦鸡人报卯时御座不胜袍笏近侍臣偏识汉朝仪  

送郭翔鹏进士知福宁州兼寄州倅马庭简  

闽海遥遥独置州忽看秋水动扁舟暂为魏阙三年别定向吴门十日留甲榜尚称新进士双旌已作古诸侯公余独恨诗筒少为谢同官马少游  

送刘职方时雍赴福建参政  

早振词林五色翰廿年郎署忽弹冠校书刘向成新序判事姚崇起夏官楚客不惊湖海濶闽山能阻雪霜寒他时召伯甘棠树只是南风荔子丹  

冬至谒陵出土城  

马上冲寒出北门豁然平旷识乾坤地连周囿民犹小天作燕山势独尊看月未忘黄土寺披烟仍见白浮村百官令节长来此笾豆如流习骏奔  

渡沙河  

桥下流澌玉一湾十年重此照衰顔踈林小店行厨设落日平原猎骑还韦杜南连多白草居庸北界尽苍山天寒喜报王师转驿路无尘羽檄闲  

望昌平  

脱辔平凌千丈冈披裘人耐北风凉迢迢古辙余秋潦漠漠平畴已早霜日隐峰峦天易暝树连城郭路何长孤云飞处梁公庙犹似当时望太行  

作鹤房  

枯篁宻苇作房栊故遣仙禽宿此中曾见江南多鸭舍亦知吴下賸牛宫绸缪牖戸朝南日倚傍垣墉避北风莫笑乗轩如卫懿苦寒须念雪园空  

送刘世熈赴四川佥事管水利  

行行万里去分司直到西川欲尽时肯使江流归灔滪还看山月照峨嵋外台总自刑曹出上马亲将御勑持千古李冰功不废离堆刋木建生祠  

宿吕城  

连朝离抱不能平又记南来宿吕城酒散长亭惊雨至棹依高岸识潮生麦秋未到犹三月歩将临只一程頼有故人同夜坐白头相对烛花明  

题青州先贤祠  

汴宋人才轶古先东方作郡总名贤朝廷择相多从此州县劳人岂信然隐隐故疆分海岱堂堂遗像照山川至今新庙烦虚位莫道前修美独专  

追送张尚质戸部兼怀沈仲律主客  

秋风骑马向南行送别深惭句不成顾我只如前日懒思君应比后湖清朝回晓月当琼岛梦逐春潮到石城遥想斋居无俗客相过多见沈云卿  

上元夜戴中书宅赏灯  

南客相逢惜此宵灯词酒令破寥寥莫教隐几生春梦就可联镳去早朝日色渐临青闼风光多在玉河桥休文不赴斯文约应是嗔人折简招  

送姜用贞赴南京刑部因怀项文祥  

南去分司畵省郎行行因得奉高堂已如毛义为人子早向宗元识吏商春草讼庭稀狱案碧山官舎有书牀项斯别后年华改为谢无诗逺寄将  

与诸友东郭草亭看牡丹二首  

曾是平章宅里花赏时还在故侯家帝乡况有此亭古人世但知今日嘉吟兴待生沧海月醉顔惊见赤城霞风流前辈凋零尽欲觅遗踪事已赊  

背郭林亭风物幽緑隂时节更须游独怜芳草容人卧多谢名花为客留锦水筑堂从杜老漆园成器想樊侯暮春未许山隂占今日燕南禊事修  

与蒋宗谊城东观泉因忆旧谈越中五泄之胜  

秋早俄惊急雪流夜来高防雨初收同行頼有三山客试问何如五泄游歇马旋成燕市饮扣舷遥想越人讴玉泉山路凉风爽还约寻源向上头  

谢冯佩之次韵送盐笋  

桃竹初疑一束开齿牙还辨越船来盛藤子新题帖饭煮芹菹漫作堆兴逐先春风味胜功收斥卤雪花嵬任渠老硬相评品未许伶伦当管裁  

夜坐怀斋居诸公次前韵  

布衾寒拥对牀屏鹊绕南枝月过庭瞑目谁除童子障斋心自比太常醒花时渐好仍笼雾灯节相催屡问星便有玉堂天上意铜罏当案冷烟青  

游朝天宫  

扑衣尘雾入门消修竹竒松歩屧遥紫府新开延日月碧台高筑倚云霄城头瑞鹤招还下海上枯槎坐欲漂为忆仙家烂柯树手摩石刻是前朝  

送僧永冈归吴住白马寺  

石缝梅泉一缕清早年依此学无生紫藤垂坞人闲歩白马防经寺得名法席坐挥防拂短官河去上木杯轻山中试茗何时好拟借禅房折脚铛  

火花  

细蕋纷纷顷刻开环观火候亦竒哉春囘玉管微微动风定金沙飒飒来桂子忽从天上落莲花谁向水中栽夜庭一霎聊供笑坐客休将见跋猜  

答雪屋上人  

舣舟山足扣禅机记得云林启半扉静夜香炉浑不冷深秋书札未应稀雪中老屋怀薝卜湖上长镵负蕨薇须信大颠诗律细世人休更笑留衣  

送贺泽民赴河南佥事  

御史才名阙下知外台行赴领分司豸衣未敝何须改螭墨当防尚不移南浦吟成芳草色曲江过尽杏花时诤臣自古闗休戚汉使行将召望之  

谢孙希说送长鸣鸡  

何物防褷白锦毛庭前解缚便长号徒闻野鹜令人爱未许苍蝇代尔劳抜距羣来如赴敌峩冠独立自分曹夜深风雨偏安枕餔餟从今谢子敖  

玉延亭成次韵玉汝  

偶栽山药得佳名墙下幽亭一日成车马勒囘无俗士壶浆倾倒尽平生升阶脱屦长头近倚槛观书老眼明此后来游谁复障绕篱须为惜残英  

次韵诸友玉延亭联句  

楼高未许卧陈登聊结荒亭揖客升坐定园花红雨防望迷宫树緑云层墙低渐觉箫声近杯浅休嫌酒靣澄愿得留诗成故事西庵入夜更挑灯  

喜原辉弟至京  

逺道亲擕药裹来当门下马拂黄埃不惊旧日形容改犹记前宵梦寐囘出巷亲朋宜渐访上牀儿子欲相陪平生四海尤怜汝得向窗间笑口开  

送原辉南还  

清秋欲尽向南旋别泪何堪重然吾已行年当五十汝今归路又三千亦知禁酒胜良药好为修书附便船旧业东城劳葺理相期歳晩在园田  

出昌平  

晴旭熏人属仲冬茆檐谁识暖如烘冰花细结重溪石天籁遥传万壑松此日清酣除酒禁诸公太瘦带诗容来春裹茗应非晩最爱池泉歕九龙  

次韵施焕伯自制菜灯见送  

茏篵翠玉巧相连疑送春盘入夜筵园子看来偏错若市人擕过已喧然肯将根柢埋泥土未许光华照木天賸有儒家风味在买油聊费几青钱  

秋享致斋呈同馆诸公  

紫禁门深早散朝歩归斋阁坐寥寥日高宿雾浑如扑秋至凉风不待招河上圉人来浴马树邉童子去承蜩诗仙只在炉烟底翻尽晴窗白雪謡  

次韵侍郎王公还南京留别  

秋水浮来畵舫新南归仍喜度天津未从江左夸王导如向朝端见李绅黄菊又逢燕地晩青山偏爱秣陵春陛辞却枉重瞳顾应识青宫旧学人  

赠顾正科镛还中都  

清晨持刺叩门投有客来从淮水头吴下故家依二曲沛中遗调习三侯阅人诗畵才情丽传世衣冠仕路优欲尽尊前乡土话雪晴归骑恨难留  

谢济之送银杏  

错落朱提数百枚洞庭秋色满盘堆霜余乱摘连柑子雪里同煨有芋魁不用盛书复冩料非钻核意无猜却愁佳惠终难继乞与山中几树栽  

对雨  

清池水长欲平桥雨势浑如上晩潮泛泛渐于亭础近淙淙眞是笕泉遥即看竝浴鵞羣戏却恐新生鱼子漂东望菱濠归去好吴侬家有木兰桡  

次韵任太常致仕留别五首  

归去如公未当贫清溪碧嶂自为邻地偏易觉柴门晩室暖先知布被春书为长观成故纸衣从新浴少浮尘集云山下吾庐在得向今朝置此身  

此身眞喜置吾庐尚有牀头一束书海口潮生知进退天心月到识盈虚已辞朝士谁通讯欲就渔翁更卜居百里好山俱在眼只教童子导篮舆  

篮舆朝出看山初懒学陶潜去荷锄新法不行谁执抝旧书无用是潜虚俗人自诧才名盛老态终嫌礼法踈三月柴门无客到日高闲把白头梳  

濯足梳头旧有縁更交午睡学坡仙一身自足三间屋百岁谁増半畆田遇壑便囘忧险地看云高坐爱晴天朝鸡官马俱无用嬴得工夫是晏眠  

晏眠不觉过残冬枕上哦诗仿鲍容犹喜形骸从小隐肯将姓氏入斜封日中尘满争为市树底隂多独课农应笑丁公偏差异宵深腹上梦生松  

观耕籍田  

春郊风动防旗新快覩黄衣是圣人盛礼肇行非自汉古诗犹在宛如豳朝臣共助三推止野乐全胜九奏频稼穑先知端可贺粢盛不独备明禋  

送贺御史出守苏州  

吴民方切九重忧祖道休将五马留朝宁久称眞御史封疆还属古诸侯香凝燕寝韦郎咏棹续花桥白傅游我忝郡人无以颂拟叨循吏传重修  

宿功徳寺航公房  

山下禅堂向晩登扶笻一笑有卢能饭余蔬笋收斋鉢供杂香花映佛灯汉阙乍违同野吏吴音无解尽乡僧蒲团睡稳囘清梦风雨萧萧撼古藤  

饮玉泉二首  

龙唇歕薄净无腥纯浸西南万叠青地底洞名疑小有江南泉品类中冷御厨络绎驰银瓮僧寺分明枕玉屏曾是宣皇临幸处游人谁复上高亭  

垂虹名在壮神都酒为池不用沽终日无云成雾雨下流随地作江湖坐临且脱登山屐汲饮重修调水符渴吻正须清冷好寺僧犹自置茶炉  

徐州重修黄楼  

楼中不见羽衣人黄垩依然四靣新坐使河流循故道俯临山石倚长津名邦信美皆吾土胜日登高与众宾从此欲传州守事只须题壁扫清尘  

叶翁以丛竹分种因题墨谢之  

东巷青青早见分岁寒别种共欣欣世间益者成三友林下贤人咏五君雨过不须论醉日风囘时复见晴云传神妙手今难得聊入筠窗翠凤羣  

送陈一防调瑞州同知  

古筠南去兴飘然仆子诗早在肩莫以瑕疵论白璧不妨顔靣照清泉秋江直入吴中路春树遥瞻渭北天壮志未衰功业始莼鲈谁爱味新鲜  

送林世调赴湖广叅政  

已爱超迁惬所推不知清议尚嫌迟省中公事方多日席上同年渐少时西控早成持檄梦南行兼慰倚门思春来舎馆浑如旧荀氏于今更一慈  

十六夜邀仲山济之禹畴饮  

雪月交辉叹未曾寒生砚沼见春冰年将六十应推我地近西南已得朋坐久市灯无一盏饮来官酒只三升山隂囘棹眞堪笑此夜分明兴可乗  

后夜无月  

月向圆时正好看浮云入暮故漫漫隂晴明日眞难料用舍平生只自安天上无人收倒景海东何处溢清寒虚檐不碍长松树独坐胡牀到夜阑  

中秋后二夜独坐  

不须把酒问青天秋色平分恨稍偏已觉初昏星渐宻难教既望月长圆诗中蟋蟀依牀下江上芙蓉到槛前更有桂花香可挹虚堂独坐未成眠  

夜宿启南宅风雨大作  

宾筵灯烛对清光更许扁舟系防傍众窍尽号风在野旧痕犹记水侵墙草堂突兀春星暗柳市囘环海浪长天意莫言能殢客老年难自别西庄  

太庙候祭复游东园  

百畆园依清庙开去年初夏忆曾来繁花尽落留红药新笋丛生带緑苔北阙倚云通劒佩南宫隔水见亭台令人顿作山林想况有萧萧白髪催  

次韵玉汝报恩寺访旧葢尝同寓文僧房今三十二年矣  

歩屐重临塔影邉禅房深处袅香烟金陵黄气惟当代兰若清氛似往年花石映门幽径侧竹林围屋古台前旧游零落多诗思莫怪摩挲为怅然  

偶有客言以老态从上为寿征戏成絶  

白尽髭须正不愁吟诗撚防更风流从今越把诗吟苦索性还教白到头  

咏南内新柳  

节近清明杨柳新玉河桥畔少车尘都门送别应无数不许临岐折赠人  

緑嫩遥看更碧柔非烟非雾晓难收墙高不使花飞过却化浮萍出御沟  

墨竹  

深林不减筼筜谷乱影都归丈八沟最爱长竿如緑玉何年去上钓鱼舟  

赵松雪兰竹图  

鸥波亭上春风笔秀色翛然共一丘头白江南眞想见幽兰丛竹带桑洲  

为奎侄题石田雪景  

瑶林依石防云攒雪后西山更好看忆向越来溪上过梅湾玉削数峰寒  

题陈季昭畵  

金昌亭侧旧楼居索畵人来坐不虚谁信高年笔犹健案头临畵似临书  

题王浚之畵茅山图  

句容古县频来往万转荒溪出乱松畵里茅山依旧在白云开处见三峰  

雪寒探梅  

新年京国竞繁华东巷深居自一家春到不如吴下晩石湖诗里探梅花  

夏日园中小适二首  

藤蔓红稀枣叶青欲逃新暑只登亭夕阳西去清隂满闲向篱根拾鹤翎  

荷钱初放乱浮萍却有新条结翠屏几日小园无雨到莫斟池水入花瓶  

## 石仓历代诗选卷四百十九  

明　曹学佺　编  

明诗次集五十三  

杨循吉  

黄河阻风有作  

风乃天之威可有不可弄如何两昼夜赫赫操柄用小舟亦何力乃欲当鼓动况在四野间号怒声亦纵蓬苫尽飜飞捞摘疲仆从客子不敢起卧乆筋骨痛衾禂冷如泼双脚尽僵冻早炊告将及乏米自探瓮幸有文字携曾不废吟诵晴明坐可待日影来隙缝人居防道途于兹复淹壅因忆向所经一一皆成梦  

抄书  

沈疾巳在躬嗜书犹不废每闻有竒籍多方必图致手録畏辛勤数纸还投弃贸人倛所好恒辍衣食费往来绕案行防画劳指视成编亦艰难把玩自珍贵家人怪何用推却从散离亦防朋友笑既宦安用是自知身有病不作长久计偏好固莫捐聊尔从吾意有子虽二人未知谁可遗我但要披阅岂复思后世逢愚聚亦散贤即能添置区区虑逺心何其错为地不如供目前开卷有眞味  

题书厨上  

吾家本市人南濠居百年自我始为士家无一简编辛勤十余载购求心颇专小者虽未备大者亦略全经史及子集无非前古传一一红纸辛苦手自穿当怒读则喜当病读则痊恃此用为命纵横堆满前当时作书者非圣必大贤岂待开卷看抚弄亦欣然柰何家人愚心惟财货偏堕地不肯拾壊烂谁与怜尽吾一生已死不畱一篇朋友有读者悉当相奉捐胜遇不肖儿持去将鬻钱  

咏阳山云泉庵大石奉和诸公同游聨句之作  

伟哉此阳山有石俟歌诵形将氷块截势与莲花共仰观一何髙登陟不可鞚鸟飞必回翔云出自腾滃孤圆外成峤空朗中含洞痩如辟糓良清若食蚓仲深思殆天设乍至令人恐浓萝作垂隂寒泉滴为冻戴庵亦颠危携觞更交综耳脇或骈防勒拳时独送巍巍上少并森森平多从荒厓始谁开倒树谅非种在兹三吴间当以九鼎重崇岩借冠冕卑峦听提控劳呼猿固匿被压松堪讼曲躬始得门侧身还入衖拂苔劣容眠収乳兼资用志犹记秦余材遏遗禹贡立久气湿袍啸髙声答瓮论年越殷周言时晦唐宋一为佛者居永作游人奉病宜谧着史寐称抟飬汞四方传不诬诸公评切中临谷足还酸乗巅目偏纵支頥讵厌看极目难竭讽鬼凿手须胼鲸负背应痛东岱徒小鲁西华缪推雍悬罄风发明香炉烟结供曝沙伏灵鼋食冈停逺鳯是知隆防羣所贵秀合众偷余殿容榱就隙亭阁栋枯藤蔓穿窍长蛇舌撩缝轻盈受指弹玲珑脱泥壅芾拜本无黍羽撼争得动栽培稀尺闲搆架靡寸空炎伏凉自生清秋月堪弄林深必頼烛岚酷能作星光犹立芒龙吟殊叶岭狮驯以宾阜狞敢与閧久嗟隔胜赏频劳落清梦即欲营终栖其柰懐微俸  

灵谷防宿次韵  

灵谷古名刹四围山成翠梁人之所建唐碑犹未毁入门青松宻縁径野花媚清居特幽深竒境自零碎无泉不济渴有石可眠醉兹逰时日良在防贤豪备溪渔荐肥鲜野果罗甘脆纵横鞍在马掩映袍明雉喧喧笑语冷衮衮酬酢亟惟彼官坐衙有若贾居肆茍非自抽防终当老关闭孤忠林员外大魁储主事周公以乡集余子用隣至谁知四海望乃今一日萃名为问疾病实则寻游戏髙歩履声迟雄辩词锋利兴寘入云鸿才防追风骥天凉秋可坐月皎夜不寐主人虽好客难免纸笔费  

咏莲房  

白露褪红衣亭亭挺寒碧汚泥乍相辞众果何敢敌倒持若覆杯平放如架帻折茎脆连丝啖实甘流液味帯湖波鲜态含溪雨侧蜂巢开戸牖蚕蠒谢洴澼倩兮笑靥多骈尔钉头积谁知心独苦却讶纹常襞樽前忆吴歌老去伤国色何惭登鼎爼自可利胸膈载来马蹄圆剜出鱼眼赤谪仙号犹存濂溪爱非假奴视栗与棃句赏主为客时新想南濠土产夸东漷水神怒擎拳溪女采畱迹感子遗瑶琼深情在乡邑  

石假山  

何哉竒复竒聚此照眼碧玲珑千百窍突兀八九尺中居独尊严拥互扶掖猊雄怒张吻马痩髙见脊枯藤络岩生老桧钻崕坼网湖水献宝斧山云失宅飞来鹫峰峩推开劒门剨狎观常解帯肃拜或呼帻势掩肺腑层形标拳臂只浪淘犹见纹虎爪仍存迹朝惟讲僧坐夜乏将军射三槎非可参一拳兹乃积风雷蓄深杳花草栽狼籍磨堪镜功名眠可携被席曲折画手知巧妙诗家得陟磴披翠篁临池扣金鲫林泉钓初心渔樵盟旧癖空支九节杖莫纵千仞屐窥虽眇小意赏同硕幸忝司郡人寕愁窃中夕  

都下夜集对雨  

髙筵啓秋雨顿尔浄余熇阶前渠澑走灯下檐花落萧萧赞归懐潺潺乱欢谑来同衘枚阵响失巡更柝积隂已连朝浮润先征昨尘消目俱清风生尽廓卑栖鸡自鸣饿勒马方嚼滴成旅况愁罚遗吟笔阁一笑纪新诗趋朝明又各  

送楚岩往支硎山  

昔有支公者曽为此山客至今石磴上犹存马归迹寒泉出涧散漫流不息何人作大字笔势甚竒特岩岩圆通殿飞构烂金碧春来香火盛倾城出游适施钱日满鉢来往恒络绎世人竞刀锥于此乃不惜我当少年时一歳尝一即提携随父兄娱览常至夕别来已防时何啻十年隔此山是名山先从晋时辟非有髙行僧何堪主其席今师遂当往逺续前人迹我今何以赠小谒聊塞责切烦大士前我为啓胸臆慧眼无不观是物皆润泽如何不见我困此尘俗役愿垂杨枝露洒我一防滴不愿官禄髙不求财宝积但愿尘劳中早脱奔走厄无灾复无难居家作禅伯保此清浄心永离种种色与师结晩交来着登山屐  

浄公住东隐  

山水谁不爱顾乏能游人淛中本多胜石秀而泉淳向者虽一到终是居官身抱官游山水味自不相亲今子遂当往我亦解朝绅相从岩谷里以子为依因子将旧草履我有新葛巾滴泉与片石务搜天所珍  

残雪  

残雪经时久常闻檐澑声谓晴阶又湿疑雨日还明地背融偏后宵寒冻复成不妨畱尺寸借尔照书楹  

旦公住宝积寺  

古寺石湖边为僧今几年开堂小游戏出世大因縁生死一梦耳江山常炽然遥知末句子不肯向人传  

鄂首座还山  

病中承数过清话一炉香对食同甘菜防形不下床壁间悬笠破门外倚藤方惆怅明朝别何人访寂乡  

严长老归宝积  

黄芦宝种寺创自镜禅师佛殿巳百歳僧房今六枝洞房山出牖笠泽水通池他日吾将到来题壁上诗  

除夜杂咏  

歳除当此夜扫事匆匆井上皆封草门前尽画弓祠堂神影挂客座佛筵崇撒豆祈儿疾存炊忌釡空辟瘟烧木暖承俗燎柴红啓箧新衣振除庭旧室攻买饧迎灶帝酌水祀牀公春帖题乡究年书诵学童挿笾皆拍叶戏火有棃筒残历收年尽深缸洗臈终市阛骄【`阙`】隣里馈糕通未识他州节于斯异与同  

元巳见过  

黍作城南酒主人盘飱虽少意慇懃中年流落堪埀泪荒里经过每借春久伏海乡诸念息一逢朝士偶闻新兴懐及此能无感当念休嫌叹息频  

见白发  

料应白发有来时三十登头似未宜愁巳生根从汝摘老先呈态要人知莫劳晓日梳千下终见秋霜起一丝若道只因诗故白隣翁元不会吟诗  

果前堂南归  

云水飘然一老僧头颅种种貎棱棱人间正果脩将满海内名山遇即登向外见来终不实从前学得是无能此归莫向舟中结且卧随身七尺藤  

东昌赠朝用同年  

雪晴相访满阶泥流水淙淙总入溪名黍同年虽幸甚防从开牓巳难齐杯盘简俭情偏厚器局深沈语益低一夜东昌城下泊归心非缓为君羁  

寄贺故人新受河间学职  

别君无防闻君选知在河间作敎官花绕郡城皆芡藕味多乡物是鱼鳗在京故旧通书易按部台司责礼难请得俸粮休别用多抄经籍老来看  

新治小轩成  

费将心力治斋居细竹移来叶尚疎雪白蛎光铺槅眼鸦青布色染帘裾规模别出经营外景物新呈晦没余髹壁正妨童穉汚粉墙还待友朋书今宵才是题诗起此席方为防客初前郭后村无旷地相过莫讶少寛舒  

滴露菊  

花露秋香满紫苔芳根重见一枝开何当移取金茎去云表和将玉屑来  

锦云红  

僊娥云锦织鸳机吹落花开秪欲飞畱在山家无客处容教玉女剪春衣  

赛西施  

越国佳人天下竒此花尤更羙丰姿当时若使吴王见肯醉芙蓉太液池  

白西施  

腻粉脂容玉雪肤花神莹白羡吴姬秋风素魄东篱下不逐鸱夷泛五湖  

醉杨妃  

一枝无力倚娉婷曽记眞妃醉未醒不道沈香亭畔宠秋风篱落易飘零  

孩儿菊  

软玉肌肤腻粉姿啼防彷佛露香垂一枝低卧苔烟上似向花房压被时  

胜黄金  

中黄一气禀坤宫苑北园南色更浓总使秋阳如烈火肯随朝露便消融  

玉钱菊  

不随九府铸青铜刻玉雕琼巧用工忆共花钿零落后至今狼籍怨秋风  

寒菊  

金蘂荧煌翠叶圆移栽花屋最宜看一冬斋阁深深闭畱待秋香到歳寒  

黄牡丹  

京洛豪华迹已陈姚家春色对何人于今寂寞东篱畔又作黄花十度新  

小金莲  

黄金小朶烂光辉曽近雕阑照绣衣几度醉看花上月絶胜宫烛夜深归  

白荔枝  

娉得娇如十八娘肥肤清润雪生香阿环此日能相见忆却金盘玉露浆  

玉菡萏  

分得瑶池种最竒半含香露尚开迟风清月白东篱畔犹忆江邉欲堕时  

紫丁香  

畨舶何人得种来紫尖香蘂果竒哉春风枝上相思恨结到秋深尚未开  

玉兎华  

广寒玉兎落隂精秀结秋风一种青却笑风霜憔悴死虗劳捣药济长生  

鸳鸯菊  

韩朋魂魄旧风流结就花枝也并头千载未消连理恨尚畱残蝶恋深秋  

鹤翎白  

何处仙胎脱缟衣傲霜枝上弄清辉可怜不得青田梦防度临风秪欲飞  

剪鹅翎  

鶂鶂霜毫蜕满池天工碎剪上花枝折来挿在乌纱畔絶胜春蛾防鬂丝  

麝香黄  

谁向西风剖麝香余芳浓染露华黄秋光老圃无人识石竹丛丛蔓草荒  

莺羽黄  

流莺春梦落东篱金缕衣裳忆旧时五栁门前飞不去羽毛零露作花枝  

叠雪罗  

宫衣朝赐雪生香团扇春风日正长此际看花还旧色重阳错认是端阳  

僧鞋菊  

鳬舄当年巧制裁曽随老衲歩云台逃禅误落东篱下化作霜花九月开  

销金菊  

谁抹泥金上綘绡要将花蘂鬬春娇党家帐里清歌歇一防余香尚未消  

金铃菊  

黄宫小朶缀金铃风动花枝似有声曽忆綘罗帏幄底飞来山鸟亦相惊  

玉连环  

雕琼刻玉鬬玲珑竒巧分明出化工都作连环钩结相不教花片逐春风  

蜡瓣红  

煜煜丹葩滴露浓蜜脾光暖惹逰蜂花神恐怕偷香去故把芳心綘蜡封  

紫霞杯  

临风翠袖立徘徊似捧流霞防灔杯却忆当年陶令宅花前防度玉山頽  

百花庵主见访  

一春髙卧只垂帘説着浮名病又添闻道百花庵可往他时容我读华严  

## 石仓历代诗选卷四百二十  

明　曹学佺　编  

明诗次集五十四  

萧显  

舟中寄答诸相知先生  

伤离懐故人无由一缩地和得相思词殷勤附驿使词中何所云交好情难昧落日动客愁临风起遐思棹惊白鸟飜防转青山厠隔水有烟萝揺揺见苍翠数日计行期流光若飞骑丈夫不家食到处聊适意况有临分语矢言遵所示  

即事  

遥忆江南景寒梅冬着花上元柑饱殻谷雨茗收芽此日闻边雁廻风帯暮鸦归山不轻出浄寂似僧家  

鎭东楼同陈司马饮  

登赏因逃暑吟哦幸遇君雨余山水涨风细野芳芬近渚鸥寻侣排空雁逐羣庾公千载后髙兴计谁分  

种竹  

种竹西涯满清风日在君故根依浄土新叶拂晴云簇簇龙孙长翛翛鳯吹闻我行频欲过借此避尘氛  

游普定寺次方伯周子建韵  

坐阅残经久兴亡一梦中方塘澄水月曲涧响松风禅悟三乗妙心虚万法空我来幽兴发吟对晩霞红  

送郑侍御坐失仪外补  

十年持豸斧到处即声驰病骨崚层日天威战栗时朝元自重圣泽本无涯暂借亲民瘼无烦叹别离  

防秀亭  

爱此园林好慿髙眼界余鲸声吞海濶鹤迹印沙虚午饷炊农饭晨兴课子书天机自流动何必咏鸢鱼  

围春庒山居  

过山庒便是十里路非遥白鹤鸣孤嶂清声彻九霄海翁闲弄钓野水暗通桥明月清风侣来时不用邀  

送刘信之分教云阳  

宫漏催残欲曙天儒官辞阙向西川过家白发怜亲老分教青衿得士贤舟出九江春见雁道经三峡晓闻鹃吾乡自昔多才俊师席声华到日边  

谒陵  

面辞丹陛谒皇陵十里桥前尽却乗国祚万年绵大统鼎湖千载忆遐升更催玉漏犹残滴班列丹霄最上层祀事已终归去急拟陈哀颂愧非能  

邀李西涯游城西寺  

晓日聨镳出帝州西园名胜共君游看花已觉今非昨观稼还知歳有秋果杂氷盘髙树下酒分磁瓮小桥头投壶对奕心俱适防却人间别有愁  

次王守俻韵  

草亭新构絶尘侵雅称将军逸乐心能以文谟资武畧顿令城市有山林秋清抚景诗频咏公暇娱情酒谩斟晚节更怜丛菊在西风吹绽满篱金  

将至清泉懐诸相知  

朱函寳册下尧廷千里兼程水陆经避节尘氛天外静对船山色雨中青源泉去我余三日瀚海何人识二星尚忆昔年游赏处一杯曾共醉林坰  

题竹  

此地重逢挺节筠清风潇洒最怡神十年濶别浑如旧竟日相看不厌频采采鳯鸾鸣盛世环佩下严宸歳寒有约期无负迟暮林间定可亲  

示子孙  

寻常拂拭旧琴星心赏音谐手未停郭外探春花欲发庭前欺雪竹还青风囘海钓机心息月上山尘梦醒晓起教儿读周昜客来休问太经  

围春庄杂感  

三十年来渉宦途乞归华发半头颅依山结屋尘偏静临水观鱼兴不孤野老﨑岖寻橡实林僧谈笑断松腴离家防作还家梦一夜团栾骨肉俱  

其二  

六十九翁过洞仙杖藜浑不惮跻攀琴书携取消晴昼水石慿将慰老顔闲把纶竿清瀬处醉眠茅屋白云间有时徙倚防干立目断孤鸿天外还  

南海  

入夜潮声十里闻气连霄汉自氤氲舟航吴越长风便襟帯幽燕孔道分蛟在室中吞怪物蜃成楼处见妖氛有时三岛开晴霁彷佛羣仙拥綘云  

鎭东楼  

城上危楼控朔庭百蛮朝贡往来经八虚敞堪延月重槛髙寒可摘星风鼓怒涛惊海怪雷轰幽谷泣山灵防囘浩笑掀髯坐羗笛一声天外听  

述事用唐人早朝诗韵  

春期巳尽晓犹寒吟徧羣峰独倚栏桃种岂殊仙子宅松封曽号大夫官日长人静门重掩雨过苔深径不干爱此山林眞有癖早投簪绂未曽难  

士常席上送乃兄士仪  

东楼杯酒惜离羣栁色春光日未分姜被剧谈中夜雨祖鞭遥指出关云山城朔雁聨翩起野店昬鸡逺近闻邂逅别来相忆地醉歌终日任醺醺  

即席赠士常  

病后休闻久废诗强开涓滴共相知也堪筋力逢春健不为盘飱竟日辞庭雀脱笼舒倦翼辙鳞惊雨振枯鬐相看各有飞扬意醉解吴钩赠别离  

即席懐鸣治  

风流不见谢临川俊逸空惭李谪仙得句向人谁可否论交于世几方圆小车望断幽花外短屐行来古树边落日在庭犹拥篲不胜春思满离筵  

元基席上再送士仪  

离席因君荐木桃碧缸新酒泻春涛诗盟逓结东西社坐客平分上下曹帘动午风花气暖几当晴日篆烟髙狂歌亦是骊驹曲三叠阳关意未豪  

游广恩寺  

五粒松间一草亭四虗敞不须扄乾坤着此容吾到江海逢人笑我醒寥落东林修浄社摩挲华表蚀残铭杏花满地飘红雪到手深杯莫放停  

其二  

惯客山童说果名又将幽亊恼春情杏林百匝寻竒句竹院三囘说旧盟酒瓮倒倾杳不断花枝频折意还生林鸠唤雨催行急敢为田家惜此声  

游慈恩寺二首  

十年曾记此中游今日重来未白头杨栁柴门孤犬吠桔橰蔬圃一泉流行携野酌随隂坐醉听溪童隔水讴城市絶怜丘壑地不须更问五湖秋  

海水周遭寺若浮忽惊人世有沧洲塔铃昼语诸天近石借凉生五月秋鹤避茶烟归别院燕冲花雨度重楼酒酣不尽登临兴击节聊为马上讴  

永光寺送大叅周子建  

春风将觧潞河氷把酒分歧意未能山寺有僧畱夜榻野航无伴对寒灯江南芳草随人緑海上遥山隔树层踏徧中原今万里五云髙处看飞腾  

端溪研  

千年山骨潄江流谁凿端溪一片秋清润每疑含宿雾澄长似注寒湫玉堂有客凭挥翰油幕何人待运筹因意通家王太史并将珠玉为君投  

听雨亭聨句  

咫尺知心念久违玉堂空负小盆池鸣阶雨骤畱霁隔院香清许座移为惜残红还拥葢不须浮白已成诗明年此防应无阻珍重髙轩再过之  

晩榆堂聨句  

吉日鸠工兆墨新旌麾忽过拥比隣敢云庆泽流来逺莫厌公余到此频采采鳯鸾能接武飞飞燕雀故依人吾家孙子休言隘玉宇琼楼一様春  

东楼聨句  

临池老肘挥柔翰防缀深惭墨与丹妙到钟王眞未昜饮兼文字古犹难谿云过槛蛟龙近海宇当楼眼界寛一曲清歌时送酒倩谁移入畵图看  

过君山  

万丈水晶宫一防青螺湿云暗鼎龙归竹随湘女泣  

老松  

材大难为用谁将此老悲空山独髙洁不怕雪霜欺  

小景杂咏  

木脱青山下亭开翠水涯孤舟荡双桨何处访相知碧树俯清流髙人爱独坐读罢发长吟不知斜日堕春思日无涯春园景最賖蜻蜓縁底事飞上海棠花  

送刘令次陆鼎仪韵  

黄金台上暮云层惆怅无媒欠一登暂敛声光归旧洞縁萝隂底看阳冰  

围春堂杂兴  

数椽茅屋薜萝深卧听樵歌自逺林罢却琴书间却钓不知何处有机心  

采采黄花满径深萧萧红叶满秋林无端此日相思处千里书来一寸心  

墨香亭  

白云司逺望中深瑟瑟秋风奏晩林惆怅关门吟赏处满篱黄菊故人心  

题郑时晖绣衣畵梅和张东海武选韵  

清夜响佩瑶罗浮梦断酒初消羙人何处游仙去独有遗容野桥  

游武夷九曲和朱公先正韵  

九曲仙踪防百灵仙童时弄玉箫清轻揺畵舫寻眞去时听飞泉潄玉声  

晴日曈曈薄暮开九湾新涨碧澶囘山灵莫道兹游晩还许春风鼓枻来  

萧显字文明山海卫人成化壬辰进士授兵科给事中有武臣连中贵张大边功欲邀厚赏公取其奏批驳之直声大振又上防陈时弊斥神奸左道语尤激切一旦忽命中贵召至左顺门面诘之公随事应答语意详明乃防慰遣在职八年内防传陞外任所司拟陇州同知不报仍与逺地旋改鎭宁孝宗纪年量移衢州府同知晋福建按察司佥事致仕归筑围春山堂以吟咏自适徐穆为之记年七十八而终公初号履朴晩乃更为海钧云  

贺　钦【`字克防广宁卫人`】  

戏赠友人张解州  

平生少陵诗先生嗜之极方其得意时宁知有六籍吟哦固所爱句语肯轻掷未合此格调终年不下笔章成特示人苍古多弗识朋侪无赏音抚简自叹息惩此谢诗坛酒量空无敌我言杨子云太终不匿今晦后应显劝君无固必  

自警  

我生幸为儒者流放心日夜胡能收圣域不逺去千里我田既荒安有秋适国迷途不知返作室无基良可忧年过半百尚如此转眼光隂成白头  

偶成  

凌之浒兮一竿竹水洋洋兮山矗矗青琐归来三十秋闲云野鸟相追逐日长午困憩茅轩声利无关心自足终身得此复何求一任书香儿軰续  

和答董桂岩同年  

谢病归来巳十霜闲中飬就野夫狂每寻瑶草和成药自剪青荷制作裳防曲枯桐秋月白一竿脩竹暮烟苍镜湖原是吾家水还拟扁舟泛渺茫  

述懐  

壮歳辞青琐还山坐白云天时看代谢世事断知闻菽水奉慈母诗书教后昆未能防鄙陋尝献野人芹  

读书  

清晨起坐小茅堂万事无关一炷香展卷细观前圣奥驰名敢学世人狂也知老病年光促争柰诗书意味长但愿桑榆粗有得肯随流俗叹斜阳  

和番易守愚丘先生韵  

身到沈疴幸已瘳烟霞痼疾岂须忧非关遯世矜髙节自是匡时乏逺猷琐闼两年空窃禄云山十载免包羞管宁本是辽东客不愿重过五凤楼  

古澄丁声逺来访赋一律见遗因和二首  

大学陈东天下知抗章不怕忤当时折腰彭泽成何事囘首闾山有所思轩外孤松全晩节宅边五桺散春丝归来还是防机客传语沙鸥莫浪疑  

曾见多人说旧知几人能保歳寒时感君千里来相访慰我终年病里思元伯欢呼具鸡黍钟期静听鼓鸾丝连牀几夜无他语析尽羣经有宿疑  

寄邵文明大尹  

乡书曾得共推贤金题名子更先大尹有才还解组琐闱无补早归田利名风浪都无与泉石膏肓独致偏同在故园不相见闾山辽水思凄然  

傅彦明昆仲乆客维扬诗以寄之  

山人寄语三公子便买归舟莫更畱南国可知春似锦高堂无柰雪盈头黄金满载皆由命白手还家岂足羞兄弟师生分非浅诗成四韵泪防流  

与友人宴小庄  

琐闼无堪早退藏衰年幸得病躯康分曹校射依芳树对景开樽乐小庄休言席上杯盘恶且喜壶中歳月长况是吾人俱白首更忧何事不徜徉  

和韵喜陈本仁相访  

昔时与子共谈经情分相投北斗城别我十年身巳逹听君一律句尤清幽居忽讶高轩过多病深惭倒屣迎况遇故人丁大尹连牀同与话平生  

再和番易守愚先生韵  

白云堆里得安身名利无干逺世尘静把简编窥徃哲恒将菽水奉慈亲江山秀丽诗懐壮窗戸清幽瑟调新幸有此般闲乐事任他人醉五陵春  

溪上茅亭和士谘  

钓台髙处小茅堂退士登临歳月长假寐不为黄阁梦无营还笑白云庄清风明月何须买绿水青山自可常三十年来无外事此心赢得不炎凉  

题退休卷  

五十年来早退休三边贤逹子为头题诗每上春山寺载酒频登夜月楼钓艇有时江上泛兵书尽日箧中收常怜李广非知命抵死何曾到列侯  

偶成  

年老睡还少夜长醒更多土床烟火足趺坐黙吟哦  

水亭凉  

先生坐水亭三伏不知暑多少热中人安得此闲处  

小桥吟  

桥下寒塘浄桥边风物清倚栏闲得句不入俗人情  

花圃  

种得四时花终年香不絶有暇輙开樽何必逢佳节  

晴楼  

高楼时一上眼界濶无涯望入天去凄然有所思  

扇上钓鱼图  

江上钓鱼翁不识家何处我恨凌溪来安得与君住  

又  

倚杖看闾山垂纶钓凌水山头宿雾开水靣清风起  

题畵  

云涌青山动桥横碧涧斜幽人无俗事拄杖去看花  

人有以命状呈者书一絶于后  

一卧云山三十年饥飱粝饭渇清泉此生自信能知命莫把行藏更问仙  

寄大尹邵文明  

长官辞县赋归来独爱幽花手自栽何日一樽同笑傲东篱饱看帯霜开  

挽同年罗一峰  

二十年前同及第数千里外叹离羣谁知竟作终天诀空对丹青泣暮云  

萧文明书寄光风大字有作  

故人手写光风字逺托征鸿寄草堂铁画银钩且休论高情雅意讵能当  

伯初过访畱饮赋诗  

退士卧听传呼声惊起倒屣门前迎故人久别嘉防靣赋诗酌酒心相倾  

人有求荐举者题其书后  

半生荣辱防知闻逺处茅堂伴白云何事利名塲里客却将书札挠幽人  

简乡亲  

携壶欲就名园赏借问如今春浅深但得红芳飞未尽便来枝下听鸣禽  

题晩菊  

岂必满头方足乐略敎经眼便堪竒如何不对重阳酒寂莫经旬见此枝  

鱼矶偶成  

何人笑我上鱼矶本是穷荒一竹枝纵然有节中无物怪底长江举钓丝  

题万佛堂壁  

云端石洞可栖身水绕山围賸得春传语高僧休厌客西林曾寓著书人  

赏花有跋  

落尽羣芳枝巳空游人徃徃怨东风谁知寂莫幽园里犹着楸花一树红  

贺钦字克恭广宁后屯卫人成化丙戌进士授戸科给事中大旱上章脩德弭灾宜以实心行实政勿事虚文不报因伙疾归少读书毉无闾山之光明谷因号毉闾山人公生平濳心理学与陈白沙罗一峰雅称同志虽数千里若一堂焉海内目为毉闾先生  

## 石仓历代诗选卷四百二十一  

明　曹学佺　编  

明诗次集五十五  

叶元玉  

中秋与同寅亭赏月  

八月忽又半诸公集此亭此亭幽且防贮月不用扄姢姢一轮满碾破秋天清天空净如洗防翳无畱停有酒多且防有殽椒斯馨有客况骨肉言笑俱防形酒酣各赋诗琳琅响中庭光焰不可秘翻恐劳天丁人生类萍梗南北随飘零去去看月伴落落如辰星今夕复何夕不饮空自醒夜深凉露下月侧窥疎櫺人散天宇濶西风吹鹤翎  

潮州喜雪  

潮海本炎方隆冬天反热岂无百歳人到老不见雪胡为癸亥冬朔风偏冷冽腊月廿一二雪片如箒结气候谁转移到此方发泄撒盐安可拟飞絮亦强说梅花减顔色越犬吠声切老夫喜欲狂舞蹈防失跌匪作儿女态幸为豊年决农夫拍手笑穉子开口齧螟蟊种自毙安得复作孽明当大有年禾黍压丘垤民食既巳足贡赋自罔缺道路不拾遗外戸何用闭熈熈复皥皥人和天亦悦对雪赋此诗太平好时节  

哭老子  

六十得一儿命名曰老子头大趾亦方眉秀目颇羙唇齿红且白鬓脚垂两耳肌肤更坚实神色一秋水忆昔学行时匪跌即跛倚脚根一有力疾走竟不止出入有所见历历用手指有时牵我衣一歩一囘视及其渐学语小鸟鸣花里舌尖涩且艰句句帯渣滓一朝语忽明轻清眞可喜飰熟呌我食天明呼我起客来方揖罢报我几倒屣张拱学侍立差可成人比见我看书时拉取慿小几而也而也诵指字直到底有时见作书彼则强索纸把笔信糊涂殆若归鸦比歳时或祀先我跽彼亦跽我口方致词彼口亦云尔老夫见乖觉自庆得兰茞夫何香不永遽逐萧艾死尔死我何堪哭声彻闾里坐卧欲发狂动作自委靡有时梦中见血泪流未巳  

玉山发舟  

玉山河水落出石齿齿小舟费推移一歩如一里趺坐矮篷下低头不敢起明日且肩舆从容看山水  

一笑轩为潮州陆髙士作  

结轩在东臯而无车马驰俯仰天地寛何物能羁縻此中有眞趣难与俗子知万事付一笑何用劳心思  

厓翁亭为前人作  

古厓慕髙士驾车到竹林清论正有趣薄言日西沈子今构斯亭人岂识子心子有无弦琴舍我谁知音  

姑苏懐古  

吴王宫中草芊芊西施今去防千年胥门江水流不歇虎丘山色还依然我来江上一懐古前代兴亡难尽数月明独自倚孤篷疎雨沈沈夜当午  

洋河曲  

西风吹洋河北风吹洋河风水相激如鸣珂少年巳有四方志今日果向穷边过我有千里骥可以空骆驼我有双龙劒当为斩鼋鼍江山风景自殊异肯把双泪徒沱韩范亦是书生軰岂必一一亲挥戈  

通州秋夜与进士冯子佩言别  

分馆幸比隣情縁道义亲可怜今夕酒俱是异乡人砧急惊秋老虗见月新人生不百歳况乃别离频  

送同寅杨秀夫使凉州  

使节指凉州都门八月秋风沙迷塞雁刁斗接边楼料理君余事凭陵虏伐谋归朝告天子功业鼎彛収  

书懐  

客中羞对镜老去动悲惊白髪虽公道流光也薄情名虚何足尚命拙不须评无限心头事良工写不成  

端午请赖益谦不至诗以扣之  

异国萍逢迹怜君寄栢林风光端午日故旧百年心杯泛菖蒲玉盘堆角黍金问君何故者咫尺不相寻  

次赤城奉寄诸寅长  

驱驰穷北地却见极南人自誓劳王事谁能顾此身风沙时带恶戎马日为隣若问归时候长安三月春  

同寅李献吉西斋落成次韵  

清论西轩里相防白昼长鸟声随树转燕口带泥香酒尽诗畱壁虚月满牀君家好见弟何地不传芳  

送节推曾良忠之苍梧  

天涯歧路别何处是苍梧梅岭蛮烟净藤江月色孤狱清闲狴犴波静息天吴莫叹炎方逺乾坤亦版图  

挽卷为古田郑先生作  

万里天涯客归奔亦可怜摩挲新泪眼指防旧山川狐兎眠孤塜音容隔九泉如何江树上夜夜有啼防  

舟中偶成  

客途逢四月归艇破江烟行柳青随路孤蟾白满川沧波双眼里往事一灯前爱酒酬佳节嚢中少俸钱  

春日饮李寿州家席上作  

春日开春酒主宾共酌之三人俱老境一会是佳期明歳知谁健浮生亦可悲此时如不饮桃李笑人痴  

金台送赖公弼之临桂  

倒尽江头碧玉巵醉来旋赋送行诗苏湖事业归能者临桂生徒得好师吾道自知如此重儒官谁谓果然卑乡情正与离情合况値西风九月时  

挽三山强克谦太守  

州人去马萧萧计到金台泪欲飘铜虎有符犹未合玉楼无记却先招典刑缺失乡邦瘁贤哲凋零士气消老眼摩挲向南望海天空濶正寥寥  

酬伍时清过誉小儿  

五色湘云半幅裁尘襟病眼一时开情如江上初生水清逼前旋放梅老拙愧无经世学豚儿安有过人才昨宵頼得东风力吹醒寒炉欲死灰  

太平别业为杨恒叔乃尊题  

万树甘棠手自栽拂衣髙卧故山隈白云深防三间屋小径斜通防树梅花下看书红防句月中呼酒白浮杯城东车马多如许谁解飘然到此来  

京中送举人刘汝敬省母  

转眼南宫较艺时匆匆何事负佳期芙蓉不怨开花晩乌鸟寜防反哺私泪被天风吹作雨愁因柳路织成丝我心亦似君心切况在天涯赋此诗  

次杨恒叔无题原倡倒用李商隐韵  

覆雨翻云少定踪寸心空系景阳钟只縁路有云霄隔岂是天无雨露浓秋水帘深浮翡翠西风帐小冷芙蓉可怜半夜相思梦不到君门第九重  

桐庐防乡同年陈大尹  

同榜题名二十年东西踪迹两茫然桐江幸与先生防花县争传大尹贤豺虎闻风咸敛迹荒芜得雨尽成田朝家正有旌贤诏荐防行看到日边  

送吾闽薛助教移官南监飬母  

万里慈闱江水南孤儿云望思何堪官居国学曾无防防述乌情巳再三紫陌风埃归里浄白鱼春浪梦中甘不知温赵何为者地下闻风也合惭  

杨州赠别薛助教先生  

千里同舟一月寛维扬此别两情难篷明日不相见杯酒今朝休放干防服羡君堂下舞白云嗟我客边看钟山山色浓如许尽属清闲自在官  

建寜滕侍御招游南郭草亭  

舟系西城河防侧人游南郭草亭中歌声到耳鸟呼雨春色过桥花逐风命酒赋诗良防合忧君爱国此心同清时莫作巢由计早策花间御史骢  

重逰东华  

山色层层翠欲流乗风独上万峰头花当二月已如此人过十年才一游地僻便知为太古民淳还幸际西周怪来眼界无畱碍北望长安是帝州  

谢南雄林太守郊饯  

先生饯我七松堂风送松花入酒觞四海幸逢眞骨肉百蛮应识远冠裳歌成喜有清风在醉后何妨古道长欲谢次公惭不尽便须挥翰写甘棠  

次万全右卫察院题壁  

见说立春三日了春光不见半分来黄沙碛里风犹冷青柳梢头眼未开旧事每于心上简新诗旋向笔端裁行行又记江南好春酒初醒嗅野梅  

次李家庄  

云州东下李家庒草色遥连日色黄千里风沙凋客鬂一天刁斗碎人肠边城马健多侵扰守将谋疎少奋扬传语朔方大元帅好将忠勇激戎行  

使天津舟中谩兴  

嫋嫋东风入鬂丝奚奴随防可收诗江山好景谁争得花鸟深愁我独知老去不须营世计病来祗合问良医俸钱买得溪翁酒醉倒篷也不知  

通州重九日送何德彰囘部马上口占  

离觞掷下马头囘犹有残醺映老腮门向夕阳多半掩菊当佳节已全开送人每怕搜诗句排闷应难费酒杯明歳今朝我何处不堪搔首一兴哀  

通州防汴梁和举子人于李献吉官舍次鸠字韵  

天涯何幸识荆州髙兴眞同汗漫游满瓮松花春酿酒一帘灯火夜登楼吟肩矻矻诗攻瘦花影沈沈月上稠囘首古今俱是梦笑他机巧不如鸠  

次韵游寳通寺  

诘朝载酒宝通寺食盒春檠但小装千里春风伤鬓雪十年尘梦愧松篁緑隂屈指无三月白日题诗共一堂醉后浩歌还起舞不妨人笑老夫狂  

献吉席上分韵得银字  

民曹水部两同心总是斯文异姓亲百歳防遭文字饮一官深厌簿书尘风翻槐影帘纹碎雨洗苔斑石缝新笑杀坐中谁更老古厓双鬓半如银  

献吉官舍夜饯左国玑聨句送之  

髙馆深杯赋别诗小防雨夜灯时对牀骨肉应怜老乔木家声更属谁緑柳晓分燕赵路碧梧秋待鳯皇枝乡书有雁还须寄记取樽前两故知  

偕献吉自京囘通马上聨句  

霭霭林光雨霁初乾坤着眼一尘无归云渡水春涵影醉面便风晓出都乳燕教雏娇欲堕逺山当马翠如扶十年来去通州路惭愧山间破衲徒  

舟中寄李献吉  

羙人爱我戅且直我爱羙人才出羣团亭把手议政事西斋剪烛论诗文割鸡呼酒对山月挝鼓放舟看水云百年知已那复得海角天涯遥忆君  

题双忠祠  

张许祠堂何处是大忠西畔郭门东自从孤垒支强虏谁不低头拜下风身死唐家当日节力扶元气万年功不须再读前朝史诗笔年来仗至公  

春日写懐与陆髙士  

茅庵竹径未相寻忽忽残红又緑隂处世浪为千歳计看花深负一春心只縁未悟藏蕉鹿岂是悭挥当酒金自笑山林縁分薄防畨翘首付长吟  

潮州寄致仕雷大尹  

两年分手各西东咫尺天涯万里同有酒也孤秋月白无诗空对夜灯红簿书俗吏尘埃里恬退髙人亩中我爱西山亭子好也应相伴醉东风  

次莆田先生韵  

半是池亭半豹台埜人襟抱洒然开知还倦鸟投林去适意濳鱼入渚来数亩石田堪种稻半山茅地也生材兴来自有天成句不用工夫细剪裁  

次韵复潮阳柯二守  

麾出潮州四五秋不才无补合归休西山别业云千顷浮世流光歳一周天地有情容我老海山无分伴君游韩祠歳月慿谁记读到新诗泪欲流  

雨中端午有感次伍天钖韵  

采蒲搴艾两休休五月天时似早秋白石有人呼节酒汨罗无客棹孤舟浮云蔽日山川暗淫雨漫天草木愁对节感时心不了几畨囘首愧沙鸥  

漫书  

病里思前事分明一梦中而今知是梦却恨巳成翁  

风花  

恶风吹好花花犹抱故枝毕竟被吹落还有重开时  

杂兴  

眼前风景不须赊月色平分入我家最是可人清絶处一枝梅影上纱  

闺怨  

小睡起觉衣松怪底幽情似酒浓立尽斜阳人不见目随征雁到廻峰  

为人题便面  

杖藜信歩过桥东防片飞花隔柳红指防前头更清致遥山一抺淡烟中  

曲江孔先生招饮  

十年不见先生面目断岭南山万重今日曲江江上见不妨樽酒对芙蓉  

治六年九月本部奏差宣府沿边清理草束重九日出京次榆河驿  

皇华使节驻榆河下马令人感慨多独坐夜浑不寐一钩明月挂烟萝  

次鸡鸣驿见菊  

传舍清幽地歩寛晨炊未熟且凭栏秋花不改眞顔色畱待天朝使者看  

次龙门卫  

龙门关外龙门卫元是纷纷狡兎场今日草枯胡马痩将军稳卧緑沈鎗  

马营日暖  

爱日当空暖气囘与君并马笑顔开如何万里龙沙碛转得南方气候来  

独石道中遇雪  

历徧穷边万仞山南人底耐北风寒雪花似与人相识故故飞来扑马鞍  

次髙邮湖  

湖水漫漫无畔防风波日日有人行输他林下幽栖客闲看梅花破雪清  

渔家乐  

蒿笋芽长鱼正肥渔郎摇橹卖鱼归得钱便买溪翁酒醉卧蓬自落晖  

李国宾惠茶携至兰溪烹之甚佳  

白石桥边自摘茶故人持赠意无涯今朝烹入兰谿水喜有清风入肺家  

揭阳道中  

一年一度此行春深愧无恩及埜人也有一端堪自解满田清水稻花新  

太守行春到揭阳村村男女事耕桑道防埜老无拘束笑指官家马足忙  

月夜闻琵琶声有感  

悲悲切切复凄凄况是昭君怨里词安得西风加着力一宵吹送汉宫知  

聼莺  

老鳯雝雝霄汉中羣声自是不相同新莺莫讶偏饶舌啼到春归句未工  

古厓先生叶元玉成化辛丑进士为戸部郎时与李献吉郑继之以文字交出领潮州守强毅举职中防而归潮人以前太守韦庵王公后古厓叶公为两贤云公集李贞夫郑继之俱有序  

## 石仓历代诗选卷四百二十二  

明　曹学佺　编  

明诗次集五十六  

林廷选  

庚子秋予将赴春官友人王朝纪出扇间梅索题赋以寓别  

江南佳实登庙廊托根暂向李桃场包涵元气百万斛散作大地先春香徃时卧雪篷窗底踈影横斜上窗纸开窗疑是故人来相思咫尺如千里一枝曾寄重南金相期不改嵗寒心朅来披拂丹霄路倍忆清标与神遇山林聚首重有期人意花香只如故樽酒花前慰别情翠禽声底月三更长安春物遥相待预订星溪鸥鹭盟长安歩月歌柬同年郭仲升暨林利用利芳昆仲  

辛丑孟秋望前日滛雨开晴月初出玉堂公子难弟兄见月呼邀话乡邑郭君有道况同年相逢逸气俱飘然剧谈爱月不忍散褰衣步近龙楼前龙楼倚空全受月十二云梯髙突兀散影长安白玉街流辉汉代黄金阙俄闻玉漏传初箭宫栁梢头月行渐秋风次第折天香嫦娥犹识书生靣相随迟迟如有情壮心对影还自惊去秋见月闽山下今宵见月长安城浮生安得长相遇惟有月明一寰宇他年宦辙各东西见月还思旧游处  

送寅长刘汝玉器子景还家  

画舫超宗别黄堂谢凤愁几年孙戸闭一旦曾宫游棘寺乘龙日京闱擢桂秋防音须早寄天濶雁悠悠  

除夕写懐呈邵钖之通守  

吏散黄堂静惟闻爆竹声一宵寅夘嵗两地别离情懒怕官常责贫添梦寐清壮吟悲徃事知已费推  

呉江舟中述懐  

放櫂入呉江瞻云思欲狂亲闱防雪鬓宦海一风樯理郡知无术忧民若有伤微吟笑今古渔唱起沧浪  

舟次钱塘写懐  

高堂违色养薄宦滞功名几载归闽梦今朝到越程山环晴见喜涛怒夜闻惊此际倚闾望应思中路征  

哭表兄郑孔善  

未献河东赋先为泉下行事姑如奉母养弟莫过兄闻讣千山隔招魂万古情空阶明月夜疑听诵诗声  

憩袁州宣风镇公馆  

孤馆萍乡路寥寥称客情鸟声喧日午山色荡春晴不饮愁偏积无言意自生西巡尚千里极目瘴烟清  

别李伯越二首  

防靣悲分手期瞬息过一宵增感慨万事已蹉蛇极目悬秦望长吟入楚歌太微精曜在长烛桂山萝逆境安身药荣名贾祻媒君恩深雨露吾道有薹莱洗耳空明洞披襟独秀台桂枝深出地何处不抡才【`是秋子在广西应试`】  

休衙口占  

观察承宣重非才屡拜加四年三易省十梦九归家丹笔生心火清霜防鬓华休衙看明月初上紫薇花  

尚逹斋招饮状元峰  

一望穷千里髙登鼇顶峰海门东际濶山势北来重鸡犬蓬瀛近烟霞梵刹逄出云红日在老眼更从容  

过仙霞关柬林应瑞同行八韵  

何年穷地轴此路接天梯南北江湖逺髙深象纬齐云腥龙出洞苔破鹿行谿野渡无人间荒林有鸟啼杏花村不见茅店月空栖午憩临飞瀑宵征听早鸡帝阍尘外杳乡国望中迷一笑逄知巳风烟谩品题  

对策  

衮冕临轩物象熈周家多士集彤墀才非贾谊宁须哭直似刘蕡亦受知天防云烟浮笔砚蓬莱日月丽旌旗敢云身在层霄上防却灯窗昔下帷  

桂林行台四山皆几席间清竒峭防名重天下诚不诬也民事多艰不遂登眺期得代对景惘然  

桂山竒峭世间无日日当窗见畵图排去离愁防嵗月助来吟兴徧江湖空嵒花木青黄间叠石莓苔紫翠腴也被山灵嘲我俗宁半昼狎樵夫  

赐宴  

诏下蓬莱第一宫琼林与宴九州同入唇醴酒流霞紫压防宫花借杏红自是明良千载遇勿虗图报寸心忠醉归还向长安道灯火笙歌玉骆骢  

延平别叶廷玺兼呈张伯章黄守正时同年同外补伯章南海守正揭阳廷玺高安予则高安也  

宦游南北叹飘蓬囘首君门亦几重胜防琼林三日宴离愁劒浦五更钟子惭处防非苏颂子去循良继曾恭台谏于今多外补暂时分手复相从  

送常山尹余宗美考绩之行  

夫子襟懐莹雪霜洵宜政事与文章鸣琴已恊阳春调飞舄行依日月光花县民思今召父杏园人识旧仙郎朝阳正尔梧桐盛枳棘焉能滞鳯皇  

北上期秀水不至  

闻君行斾住苏台我亦枫桥祖帐开秋色满江将我去烟波何地觅君来湖山孤负诗千首风月深怜酒一杯欲待仙舟话畴昔云泥隔靣不胜哀  

咏金山寺  

天堑中分十里流僧房长挹海门秋无人不道金山好有客重畱玉帯不龙出晓堂云未散蜃沈香壑气常浮题诗先付中泠水待我登临酌满瓯  

进表朝下口占用李卲伯赠行韵  

江湖三载忆长安此日应怜防遇难玉帛万方朝阙下紫微中夜现云端欢呼寿祝乾坤久锡赉恩涵雨露寛归到掖门烟树里乳鸦啼断晓霜寒  

用前韵送秋官林待用谪滇南  

缄黙场中独犯顔滇池万里肯辞难雷州司戸嘲夸大潮郡昌黎学挽澜触目炎凉随地遣到头夷险且懐寛碧桃红杏沾天日松栢风光耐嵗寒  

游金山寺不果  

几度经过忆胜游风波世事阻扁舟山当下上江心处水望东南天尽头玉镜台前看寳防芙蓉叶下卧龙虬昨宵梦得麻姑信海外于今只九洲  

寓武进呈二教陈孟广先軰  

鹏抟早击海门秋偶失东隅志未休倾盖满斟燕市酒之官同买潞河舟江山得句时赓唱雪水烹茶日献酬此别悠悠已三载相逢不觉话绸缪  

赓嘉定二教林克清见寄  

光华上国展初观野水晴山柰别难宦海偏逢乡曲好黄堂祗似泮宫寒诗将写景肠犹涩酒欲开懐量未寛一嵗相过无两度清风明月付谁看  

寄杭州别驾卲锡之  

萍梗相逢聚一堂清忠相许鬓毛苍仙舟待醉梅江月驿骑常驰荻渡霜曾学少年忘戏谑谁知中路转参啇赠行愧乏阳关曲越水呉山思茫  

迎养  

慈亲六十八春秋三载堂前只梦游瞻舎孤云常在目怀儿白雪易盈头小孙可伴板舆戏薄俸聊充菽水羞闽海呉江天咫尺东风期买芋原舟  

以公事之京口周李二同寅逺饯  

京口姑苏不日程畵船湘席欵离情谩惊异客如萍水且喜同僚卽弟兄竹寺觅茶消醉渴野僧呼酒解余酲夕阳孤棹龙山渚南望长吟愧报琼  

锡山舟中呈同年吕宜中期游龙山惠泉不果  

两防垂杨覆畵船相看况复有同年眼前山水诗题徧江上风花酒兴牵鸟解人情啭溪树棹歌渔乐隔汀烟龙峰笑我尘缨者何日能闲酌惠泉  

舟次宜兴有怀  

一棹朝常暮至宜萍蓬踪迹本无期太湖东望如彭蠡阳羡西瞻似武夷桺色才匀莺啭候芦芽犹短雁归时思乡日月愁肠断消遣惟凭四韵诗  

溧阳道中  

阳羡才过又溧阳郊墟桃李似苏常金陵地近云霄上天目山高牛斗防积雨空林归杜宇小溪新水浴鸳鸯五年前是春明客今日江湖叹野航  

丹阳道中  

踈篠垂杨防古河江南风景复如何潮通天堑伤前事路入金陵忆旧过茅屋晓飱烟火少石梁宵泊虎狼多推篷起坐观星斗击檝长吁发浩歌  

登钓台  

扪萝踏破半空云呉越低垂杳霭滨物外烟霞有眞意人间歧路自浮尘客星天澹龙归逺夜月江空鹤唳频篙子不关今古事一帆风正促前津  

余友王朝纪家多荔枝兹归过期悬想有作  

三槐堂后荔枝丛六月累累青间红摘浸盆池松涧水乘余石榻竹间风别来几载天涯想归去将秋树底空胜畵君家多后熟东君畱待意无穷  

兰溪夜泊  

悬枕青山驿傍溪繁华不譲浙东西髙林楼阁畵图出绕郭峰峦屏障低桕烛迎春金字帖香醪过夏瓮头泥泊舟不寐思乡里坐听滩声与鸟啼  

次衢州寄余常山  

宦海暌离亦几年浮云流水两茫然独怜鲍叔偏知我谁念中牟尚滞贤明月野航千里梦清风髙馆一鱼悬相望咫尺犹凭雁寄取江东渭北聨  

喜过衢州  

思归常恨翼无防舟过三衢思已防脩竹莺声来半枕乱峰云气入朝窗山行五日瓯闽地水历千滩长乐江江上故人畱话旧白鱼香稻酒盈缸  

登虎丘千顷云和聂大年韵  

风日清时憩此亭吟眸望入碧云屏金精既散虎文炳劒水空藏龙气腥张祐集中诗寡和生公台下法谁听凭栏不尽登临兴独喜桑麻四野青  

建溪舟中  

山行牢落忆舟栖水涸程脩意转迷乱石激流溪曲折闲云横岭树髙低月斜篷竹踈萤度风静沙汀独鸟啼卧看星河占夜彻更无茅店一声鸡  

泊水口  

黄田南下刺归航江水无声石不刚偶语乡人情自洽乍看榕树意偏长山花有意当杯落沙鸟如知笑客忙望隔家林三百里梦魂前夜绕髙堂  

竹﨑阻风  

千里江湖归兴须臾风雨滞还期山林燕雀啁啾里舟楫鱼龙出没时泊防行吟长叹息倚闾颙望更惊疑此时无酒消诗渴遥指云林买荔枝  

游西峰别月峰上人  

几载怀山今昼游老僧相见意绸缪独迎翠竹云边路共听寒松石上流柏子飘风来客坐桂花分露入茶瓯宦情未入道情减袛使东林猿鹤愁  

中秋夜舟次延平对月有感  

万里无云月满天平分秋景自年年人言难得此时霁客意偏惊今夜圆光搅故山慈母梦影遥官舎小儿怜寸心两地愁无计坐听城钟起曙烟  

述闲  

忙时偶尔习闲身懒泊城濠去问津一日无诗难脱俗通宵不寐为懐人船头水浄胡僧眼云外山含西子颦弄水看山成癖处因悲案牍久劳神  

寿母  

初度年年菊正黄预倾仙醖献高堂常时梦里惊衰老今日樽前喜寿康七十人生能有几三千里外不遑将由来令德宜遐福还见沧溟徧植桑  

还山柬诸故人  

自离猿鹤寄鱼笺不到林塘已五年眼见青松长出涧手移红藕盛开莲良朋争载山中酒俗客招营郭下田一日得闲思畅饮白头闾里几人还  

防池  

数畆荒塘草阁东防时恰与我相逢新涵坊署重重影旧映云林靣靣峰莲自池中穿作藕鱼因雨后化为龙捐躯莫报君恩重还负垂纶倚水松  

游建宁西观赠碧虚道人  

垂帘踪迹混沈防偶话乡尘亦细听伏药畦机已晤鹤惊松露梦初醒呼童拾栗供茶果索我题诗记竹亭解道宦情随处好古今浓淡付空青  

懐窗友张孟父  

劒气藏山未出铦青灯夜雨共虀塩笑谈喜见陂千顷别梦愁分月半帘江逺天边孤屿小雪深门外数峰尖阳春欲和频须寄白雁江鳞乆已淹  

哭外舅  

千里间关订防期别来那拟死生悲危楼明月闲山影老圃清霜旧菊枝坦腹愧非王氏子招魂哀寄楚人辞昨宵舟泊澄潭下白发苍顔入梦思  

偶成  

四靣岚光映日迟扁舟雨过上滩危青山日看偏能畵白鹤来时未可骑遣病学调嚢里药消闲自算局中棊南还北去如萍梗却羡林鸦恋故枝  

茶洋别行人何继善同廼弟继周之任  

聚散眞成水上萍沙头立马望防旌皇华载喜兼常伐木那堪续渭城几处梅花寒腊尽数程桑梓暮云横一觞且醉车傍酒桂岭燕都万里情  

除夜宿建安行台与同寅滕吉甫同年杨恒叔话别  

桑梓未离千里逺年华又逐一宵除客心滴碎灯前雨乡梦啼残栢上乌终古功名垂宇宙半生踪迹徧江湖多君二仲能相慰醉和阳关击唾壶  

宿武夷宫【`道士李常春同邑人也`】  

踏月呼开竹下扉羽人云是旧令威茗煎龙井残年雪蔬摘狮峰絶顶薇身在十洲遣世累梦游九曲挟仙飞洞门忽报金鸡唱催上青骢度翠微  

进贤道中有怀  

停车徙倚倦逢迎去路悠悠趂晓晴霜滑危桥惊马足月明孤枕候鸡声丝纶简付今时迈耳目叨居古里行知已相逢重相祝风霜台上务寛平  

衡阳冒雨至祁阳宿山舗口占  

衡阳才过又祁阳马首山花不防香吏徙行庖依叠石氓窥驻节在深篁扫云随处成髙卧冐雨从人笑独忙欲寄音书数千里峰前廻雁未南翔  

平乐行台筹用兵给饷有怀和前人壁间韵  

荡荡尧天化日长愿垂蔀屋照逃亡朝钲暮鼓时多难青草黄茅地半荒湖海有心驰北阙经纶无术起南阳晩山环翠清人骨载咏皇华第几章  

送佥宪包好问服阕之京  

三年血泪移风俗百嵗功名岂为家话别芙蓉花外雨梦随沧海日边槎知心不谓交深浅处世谁论调正哇传语西台旧同軰洞源犹未变桑麻  

桂林夜怀器之将别  

仕路追随别有因平生倾倒更谁亲良宵咫尺如千里嘉防蹉跎又五旬揽辔恰逢多事日折梅同忆故园春只愁江上孤舟别明月清风冷煞人  

再怀器之  

万金犹未到天涯囘雁风髙隔九疑乡梦偏多残腊夜宦情应减少年时风腥江海迟舟檝云暗关山急鼓吹惭愧胸中少兵甲湘南今日系安危  

送总督闵都宪擢南曹司寇  

筹边楼上坐春风忽覩登仙别意浓在昔伏波称马洛于今司寇擢防龙锦衣昼领高堂趣黄菊秋呈老圃容经济有怀论不尽金陵云树绕千重  

阻水昭平同佥宪陈文用赋  

昭州南下接梧浔民苦羣夷嵗屡侵令肃栁营旗斾偃诗成莲幕酒杯斟雨深湍恶迟行色花落鸠啼碎客心我爱干城人赳赳未闻罝兎在中林  

厓山大忠祠次陈白沙内翰韵  

自有乾坤适此躬防魂斜日怒涛风身危未肯全归数义尽由来不计功感激江湖存一老纲常今古系三公厓山草木应增重谁向钱塘觅閟宫  

五羊江别李伯起  

君覊逆旅我朝天百嵗心情万里船别泪秪缘今日落义交应与后人传五羊江涨初逢雨八桂峰高半着烟謇谔相期坚晩节服膺何必佩韦  

还朝以戎功受赏加俸感愧有作  

观风无补愧台端叨沐恩波似海寛只绮文浮神豸角千金色借雪花团树功自信非干赏増防何妨未徙官自古明良难际遇到头宁负寸心丹  

送张都阃擢任闽中  

方靣官高武并文南藩新擢北将军鸳行向晓辞宫跸龙节迎薰静海氛王旅时平须养锐君名年少已超羣登堂见礼因知德喜为云台致策勲  

丁已秋八月望后陞浙江按察佥事有感  

三年踪迹寄浮槎忽报迁官喜近家廉访台前仍宪秩春明门外岂天涯间邀七里滩头月醉折孤山水畔花廊庙江湖随地足周南畱滞漫兴嗟  

挽提学豊城游公  

七闽山斗失瞻依春雨芹香报德祠靣命不忘青眼意心防犹系白头恩谁人已许心中劒独我来观塜上碑载仰龙光堪顿首防厓烟树倍凄其  

保昌别王器之舟中感怀奉寄  

百粤同巡十载前西风逆旅共华顚策踈董贾愁无尽交洽朱陈老益坚露下美人隔秋水船头明月自青天三山非是无仙迳缩地于今几学仙  

过五羊有感  

三年梦绕五羊津重到秋风起白苹在昔繁华付流水而今寂寞问苍旻沈鱼过雁皆知我碧海丹山自可人为语贪泉何日竭庻令清惠泽斯民  

望罗浮次提学潘孔修行台壁间韵  

四百峰头长是春登临未暇愧尘轮芙蓉朶朶霞光粲梅树重重月色新翠羽有情啼觉梦丹砂无路觅通神后游直欲跻金璧海凌霄快我人  

潮州防胡允承佥宪喜而有作兼柬丁师孟大叅皆旧同寅  

川经脩阻陆崔嵬诖误无端念已灰秪为疾趋御史节谁知良晤故人杯登临韩庙求遗草拜读苏碑扫积苔醉话青山云水窟谁闻海外更蓬莱  

题海珠寺  

出郭招提两防平畵船来徃寄闲情海中寳地一珠小槛外澄江防练明夜月频观蛟女泪早潮常杂梵僧声此身欲借凉飚便直作蓬莱阆苑行  

饶平神泉小舟中  

平生足迹半天下今日偶逢行路难锦里野航无更窄眞人莲叶有余寛夕阳峰势迎秋峭深夜潭光映斗寒一片短篷何障碍尽收清景足诗坛  

神泉小舟中怀湖广亚叅长汀钟舜臣寄以嘲之  

神泉北上瀬千湾昔日先生此徃还尽敛风棱宿烟水长舒愤懑眺江山济川输与篙师巧到防翻思宦海艰九曲櫂歌明月夜何由同扣紫阳关  

次陈晋庵大叅蓝屋驿壁间二律韵寓怀兼柬茹兵备  

侵晓驱驰乗月明惯听松籁杂泉鸣云山满目客非逺禾黍一秋农有成卖劒买牛知俗易朝征暮敛为心惊停驺地僻逢迎少坐与沙头鸥鹭盟  

三洲驿卽景  

行客望晴农望雨防防之际得兼全日斜百里方逢驿雷送千峰忽洗天稻透香花来屋下竹添秋意到阶前山林御冦无良策咸愿自今长有年  

闻同寅李仁仲少叅徃南安至贑不得一叙口占畱别兼东陈宗之大叅时宗之有庆贺之行  

分司君复到梅关我昨岭南归路漫六十重临江浙去一杯难尽渭城欢闾阎土俗须明告屏翰勲劳媿素餐缅想矩庵天上至比隣风月赏春盘  

玉山公馆感旧次陈希白大叅畱题韵  

三十年来长作客起曾寓此月嘉平一时人物知何在竟夕羮墙梦不成雨近重阳添旅思天连浙水漫王程纵敎白首江湖上欲报君恩罄我生  

膺召上京师  

登仙人已笑班生又捧徴书媿复惊山水窟中消宦况雪梅香畔促王程欲酬天地四方志安得心胸数万兵君相明良劳吐握白头何幸赞升平  

陞右都御史奉勅总督两广军务兼理巡抚愧惧有作  

江湖廊庙竟何为新捧纶音下玉墀半载三迁惊数异两藩重到讶时移草莱枯槁须膏泽今古勲名在鼎彛报国寸心犹未老粤山漓水也先知  

生日述怀  

白首惭叨将相权又逢生日倍潸然玺书褒及连三世花甲周来忽二年防阙有情悬鳯翼百蛮何幸息狼烟乞归未沭覃恩许清梦频频绕竹田  

赠张元器宪副复职还浙  

归棹飘飘岊水涯途歌犹颂老贤司璠璵涤去苍蝇防松栢依然翠黛姿饯有羣英争载酒嚢无余赆只畱诗太湖风月宁须买嵗晩心期付钓丝  

题督舶尚公府藏陈大亨云山圗  

春云飞尽见青山茅屋萧萧草树间济渡无人横野艇携笻有客访柴关五湖烟景应非逺三径风流似可攀笑谢西园天上侣披圗宁许寄投闲  

送黄义庵还闽  

半生宦辙接清游前是苏州后越州桃李满门闲卽乐江湖驰阙逺还忧别愁晩浦闻鸣雁归趣晴沙对懒鸥试问六平旧同馆白头林下几人休  

题督舶尚公闲庭晚翠  

防榦盆松积暝隂绿云帘幙畵堂深枝横逺讶苍龙舞风撼浑疑夜鹤吟流响静含天籁发后凋应有歳寒心明公对此堪娱目不譲秦封数百寻  

题徐嘉兴扇畵梅赓屠大理韵  

羗笛悲残曲含章忆素英关情使君阁诗雪夜同清平乐候王器之来巡适阻风迟行亲友情钟竟夕不寐赋此以迓  

江水淊淊南注急天风故故北来狂谁怜孤馆扁舟客只尺相望万里长  

吸翠亭  

刻石畱题记独醒危亭虚敞纳遥青此中合着诗翁榻卧看云山晩翠屏  

## 石仓历代诗选卷四百二十三  

明　曹学佺　编  

明诗次集五十七  

林廷玉  

感遇  

泛泛木兰舟行行采蓠去放歌汗漫游云深忽迷渚偶尔穷河源言晤弄梭女睠此防际艰相看两无语倐然刚风发尘寰杳何许  

塞上曲  

弃亲来从军谁无树功心激昻在将帅赏罚贵必谌千金买马骨龙媒嵗三临将军重壮士谁道无孟任师行失纪律安能制敌侵不见南阳叟七纵还七擒  

拟古  

秋虫呜唧唧春鸟鸣喈喈言念瞬息间时序或睽乖感此时物变悠然兴我怀佳人岂云逺瞻顾江之涯渉江采杜若擕手欲与偕飘忽杳如梦愁心难自排  

又  

秋月流清光秋风吹妾裳今夕知何夕幸然登君堂君在燕山陬妾在湘水傍讵期防晤间遂兹吸兰芳感君知遇竒感君恩爱长防风有佳趣愿言同瞻望  

有感  

重华光大历九五飞濳龙纲维丕振肃四海讴歌同匦函出通明畅逹天下聪百川东注海细大咸纳容我恧沾青不能振英风侃侃盛时彦论列争长雄茍有利国家何必皆已功  

林泉夏日遣兴  

长松覆云葢蒲叶青以舒晴光浮帘栊晓日涵牕虚空中罕人迹数鸟鸣庭除轩冕岂不贵躭此山野居三十功名路梦境多忧虞偶得尘鞅脱方寸乃裕如山翁隔竹篱酒熟招我胥团团白玉盘满贮菖蒲菹一醉忘身世宁复论其余  

又  

云山隔嚣喧野兴自孤逺林幽岁月闲万物无拘管猿鹤随徃来鹿饱卧町畽蹲鸱受水肥竹萌茁林短野老共清谈蟹眼入茗椀松风晩生凉皓月氷轮满自比无怀民一笑得仰俯  

西堂杂咏次林世增隐君韵其一草履  

淳朴茍得趣贲餙奚能伦菅蒯撷为屦飞云谁复论朝踏清溪滨暮拖归云村或时礼缝掖寜能知雁门松坞徐徐蹈旋辟谭羲轩堕指歩雪中不煦东方暾捆以给饔餐何慕鲜醲昬嗟嗟无怀民俯仰俱忘言靡丽俗所尚质素乃本源贤者敦浇漓风轨凛恒存  

考槃清咏  

卜筑依云山花开花还落野猿摘木实渴鹿饮泉壑幽鸟日嘤嘤蛛网悬屋角丝瓜上墙颠雀瓢蔓林薄忽瞻山之阳蹁跹翥云鹤万物遂其生吾心亦云若空山无侣伴呼酒独自酌  

又  

青楼谁家子紫骝黄金络云霄飞意气千金重然诺罗衣青岑醴翠釡驼峰濯檀板金叵罗笑看红雨落盈虚天道明世事反今昨一朝时势异顿然成萧索  

秋日感兴  

风尘嗟澒洞谁能驱三虫乗桴渉溟渤沧波杳难穷念此青鬓发忽为霜雪丛安得从化人驾虬游长空  

再至定林寺  

白云锁襌关松花落如雨佳木翳繁阴林深不知暑老衲卧云间雪颠能梵语吁嗟匡庐社逺公亦何许  

感兴  

风林振孤响疎柳鸣寒螀渺渺羁旅怀对此秋日光絶塞有行役寒衣谁寄将  

林泉拨闷  

屋上覆苍松阶前茂瑶草柴门系钓船野径啼幽鸟山翁睡起迟落花红不埽  

又  

云水涵虚牕徃来浮野马紫芝青岩上采之动盈把渔艇晩归来系在柴门下  

书秋  

庭树凋西风落下叶几片寒蛩四壁吟云端有归雁万境觉萧森俄感时物变  

宿灵寳  

淅淅西风砧数杵天外宾鸿望南渚山川萧索暮云低野树离离帯残雨鹪鹩暂借一枝栖迢递关河情万缕  

清溪  

清溪水边人唱歌千花万花森相摩陌上行人诧相见欲行不行无奈何莺忙蝶乱竞穿掠年年惟愿春相若天道阴晴那可知但恐妬花风雨恶  

鹃啼  

千古哀哀望帝魂离人枕畔不堪闻梨花枝上三更月几防猩红渍血痕天津桥上君须记呌得春归花满地何当化作卷阿俦哕哕德音鸣治世  

阌乡秋夜  

枕簟凉生秋夜清风吹庭树动秋声碧空万里湛如水月色满天牕外明孤馆萧萧静如许何处残砧闻数杵风情月思共撩人一种幽怀对谁语  

临潼懐古  

骊山之水温且清朝元阁上空月明玉环化作马嵬草碧树萧萧猿夜声朝代兴亡容易变今人不见古人面踈林落落挂斜晖金井梧桐秋几片  

昔宋欧阳公雪中防客出令赋诗禁体物语因追和其韵以寄兴云  

六出开残天上蕚缤纷四海摧林薄戍夫絶塞苦宵征行旅长途艰早作能令寰宇尽迷茫解使乾坤顿恢廓倚山莫道自坚牢触日应须谩销铄倐来忽去逐风颠防头拂靣漫空落偶然飒刺到牕纱遽尔严凝透狐貉骚人笔底任品题儿童阶下随搏攫凌晨艰食啼乳鸦向晩迷巢飞冻雀钓矶响簑衣石径霏霏滑防屩莫为今朝凛冽愁可卜来年丰稔乐夙成体魄自不缁天然襟度何须防横纵无计抑松篁纬繣只宜飞朔漠顿足应思就火炉僵手那能事旗槊千年诗令仰前规呵冻挥毫为吟噱  

出塞行次韵  

九天百万来雄貔黄金诏下飞龙墀雷轰电掣草泽震旌旗闪闪揺赤螭妖魔闻风尽濳窟耿耿欃枪顿看没弯弧时落云中雕寳劒凌霜常逸发忽惊极涧饮垂虹杀气赫赫摩层穹不战屈人兵法竒羣丑那得逃术中阿香飞车腾赤电千古人传青海箭天厨殽美内醖良将军醉下含元殿来者勿拒去勿追边疆金铁皆闲陴纲纪修明储蓄广王者之守在四夷虎皮多少包戈铩丈夫事业史编载君圣臣贤世道昌防见名王皆款塞  

和西涯雨中韵  

一雨连三日凉生枕簟秋同云低陇树逺水接江楼浪迹慙飘泊浮名苦系留不眠忧稼穑深愿恐难酬  

斋居次韵  

斋居严礼祀灯火坐更深圣徳通天道春光眷物情百僚遵戒誓三宿致精明上下期昭格寰区愿顺成  

月次东坡韵  

客中良夜月恍若故乡明玉镜光随满银河影共横多情邀我饮故意伴人行天际清如水依稀见五城  

锦衣狱卧病  

落魄婴三木乾坤此病翁擘窓看皎月移榻避斜风愁阵攻头白灯光照眼红蓬莱天咫尺无路可相通  

寓程乡  

羁怀随处遣佳兴入春幽柳院莺声滑江城树色浮暮雨和云暗春岚得日收闾阎知富庶但恐苦征求  

建溪道中  

何处秦闗杳扁舟日夜程云低江树合水涨石矶平帆挂秋风影篷敲夜雨声天无南北雁何以慰羁情  

秋日漫兴  

粤国风光好秋来兴味饶雨添陂泽水风涨海门潮暑退尘襟涤霜清瘴气消几回闲拄杖髙咏过溪桥  

别王子衡侍御次韵  

客里仍为别莺啼似欲留柳牵烟缕恨花带雨容愁野树云千里江天水一楼何时定携手重上鄂君舟  

次廖师贤进士十日再登乌石山韵  

乌山还命酒兀坐对奇峰遇节须行乐寻幽莫厌重寺深松竹防碑古藓苔封自把犁锄足清时学老农  

林泉杂咏  

六十余年梦尘寰万事非苍松环我屋黄蝶上人衣岩薜牵风细江梅得雨肥花前且命酒清咏对斜晖  

又  

逺雁依萑渚危樯度晓风人行江路上春在鸟声中烟雨来天北云霞绚海东草衣陶靖节揩眼看花红  

郊望  

晓起望郊坰春烟几抹青海船来港防野鹜下溪汀林麓枝巢鹊陂塘水漫萍渔歌依古岸人在隔江听  

泉石野音  

谢事归来早深居逺是非雁衔秋色到鸦帯夕阳归水落江形瘦山髙树影微行藏宜任理与愿不相违  

圣节朝贺  

一曲钧天侑九霞长生岁岁庆官家黄金鳷鹊迷云气白玉芙蓉驻露华烛影旌旗虬偃蹇星明劒佩蚁横斜南山愿效诗人祝袜线深慙荷宠嘉  

游圆林寺次韵  

萝薜门深昼亦关红尘何路到空山髙超瀛海三千界逺隔巫峰十二寰黄菊有情畱客醉白云无事伴僧闲浮名衰鬓成迁逐无补清时每汗顔  

正徳丁卯十月十七日寓恩平行台  

凯还当日费经营三十余年得太平到处金旗闲夜月谁家砧杵送秋声黄茅瘴起浮巇巘碧海潮来绕近城是一般寥落甚晚风疎雨逗羁情  

黄田道中  

阵阵西风吹客舟葛衣清爽暑初收青山两岸半含雨緑树一江都未秋湖海每凭辰北望嵗华无奈水东流行蔵寂寞频看镜勲业何时愿始酬  

淮安即事  

淮水汤汤不尽头金城雄峙水安流帆樯晚趁人烟岸鸿雁冬依薍荻洲桂馆连云迷望景鳯箫吹月蔼高楼西风拂拂寒光薄到处朱帘不上钩  

无题次刘钦谟韵  

帘栊揺曳五更风起看长庚已在东杨柳暮烟隋别馆梧桐夜雨汉离宫云低伏枕愁梳緑尘满香奁懒傅红又是一春虚负却几声啼鸟夕阳中  

沙溪道中  

阿伧日日醉仙螺春兴毰毸可奈何水漫溪桥分緑逺鸟来山坞落红多东风吹柳千村静丽日行天六幕和老我得归尘虑息也随樵叟学山歌  

正徳辛未八月曾宿大安有诗糊粘于壁今次其韵  

松阴满地昼庭空髙卷朱帘许燕通旅兴总归山色外春光半在鸟声中苔荒石迳千家雨花落瑶阶几树红峭壁四时烟不断却因何事叹飘蓬  

秋兴  

襜褕快爽得余凉深觉莼鲈兴味长归雁逺投江菼暮钓船清带渚兰香风髙海国榕犹緑秋尽家园橘渐黄村酒醒来还更醉却嫌风月惹人狂  

山荘秋兴  

晴峰晓带鹧鸪斑碧海茫茫咫尺间夜雨灯前孤影在秋风江上几人还满偿暮景逍遥愿叅透尘寰梦觉关天外浮云随手变青山常伴野翁闲  

和歩出西华韵  

晴波东注绕宫坊垂柳依依半负墙莺语巧含春雨腻燕泥清带落花香浮萍宻藻还相碍水鸭沙鸥两不妨缓歩却疑非世界蓬莱仙境属吾皇  

和柬彭敷五韵  

【`阙`】　　　又新年独对寒灯思悄然宦迹岂能随事好鬓华应不为人怜星躔遥与宫壶应河汉还同禁署连几度诗成仍未写也应羞涩到君前  

谒文丞相祠  

国破兵如万蚁屯捐躯犹欲正乾坤千年庙貌含生气万古纲常寄断魂苔衬白云封石刻柏拖寒雨障祠门陈词跽洒泛澜泪天地酸心日月昬  

送毛断事考绩还南越  

燕山越水望悠悠课承恩别鳯楼身世流年双短鬓江湖宦迹一虚舟孤帆细雨黄塘路红树清霜玉硖秋闻説石门碑未朽凭谁千载企前修  

和杜少陵秋兴  

野寺钟声晚出林谁家篱竹翠森森蒹葭渚泽天无暑促织堂帷月有阴旅雁衔书秦树杪渔翁鼓枻越江心长门深镇黄昬静无奈西风送逺碪  

其二  

踈林落落挂斜晖鸟外青山一髪微碧树未凋蝉已老黄芦才起雁初飞千头园橘家相近十畆湖田愿不违社鼓彭彭村酒美农家欢庆稻梁肥  

其三  

钓船揺曵水西头午夜风生枕上秋越水芙蓉知隐意灞桥杨柳逗覊愁青松庭畔年巢鹤红蓼滩边午睡鸥白靣书生翻自笑曽持三尺奠神州  

伤秋  

鶗鴂声声若有闻楚弦清切忆湘君愁潘鬓发苍多少病沈腰肢瘦几分芙菊满园秋竞媚乌鸦投树晩成羣伤心最是东流水千古无情送夕曛  

伤春  

坐对青山独闭门闷怀无语废青樽兰膏芬馥将谁赠鹤影伶仃仅自存两鬓星霜余白髪四山烟雨鎻黄昬红飞緑暗鹃声急囘首天涯欲断魂  

游春  

日暖风香酒再携踏春行到乱花蹊满坡细草留人坐到处新莺逗马嘶野迳天低云在地湖塘雨过水平堤玉山欹仄君休论明日阴晴事不知  

春水  

溶溶滟滟镜湖天湖上晴光映晓烟流尽落花还几许浮平逺树欲无边碧桃浪暖嘉鱼出杜若汀香野鹜眠欲泛兰舟和月唱却疑身在武陵源  

春闺  

落花飞絮拥重门呖呖啼莺绕内垣罗幕已开天未晓珠璎再整日初暄帘栊夕照金蝉軃庭院东风寳篆温雁阻衡阳书不到可堪惆怅对黄昬  

夏仲  

熟梅天气雨霏霏山馆清凉尚夹衣蛱蝶乱丛沿迳见鸳鸯几对傍湖飞绿槐团影当庭院青草和烟上钓矶一枕睡余天正午梁间防燕哺雏归  

避暑  

无奈炎威侵我急闲来扫迹遁虚空松亭况遇连朝雨竹坞清涵一榻风汩汨流泉岩石上丛丛芳桂野山中烦襟终日凭驱遣欹枕难禁午睡浓  

中秋  

八月今朝十五日烟霞病叟有遐思九秋到此平分处百岁于吾强半时好月照怀何皎皎西风吹鬓且丝丝生平肮脏知何处且对清光酌一巵  

斑竹杖  

八尺笻身少帯根常扶野老出山村却怜楚玊新裁制犹染湘姬旧泪痕天禄藜然烟已息葛陂龙化迹空存杨羲梦断无消息九节人间恐漫论  

藕花  

若耶溪上起微波扑扑清香阵阵过苍玉折残春堕梗碎珠吹散晓翻荷飘揺逺助湘舟楫荡漾轻传汉女歌菡萏正开天未暑一樽相对竟如何  

海棠  

道是花仙却艳妆谁云梅聘可相方春雨着来真有色东风吹尽不闻香废吟杜老牵情重睡足杨妃惹恨长娇艳若将闲比论风流还合让花王  

边城角  

夜夜榆关索莫声西风吹散不胜情将军雉堞龙蛇动壮骑隂山觱栗鸣月色凄凉寒共到雁声嘹唳惨相并离鸾絶谷知多少愿得君王念逺征  

老将  

摧锋破敌手挥戈矍铄浑如马伏波牙帐连云屯朔漠金笳吹月度关河谋谟久练兵机熟危险曽经战阵多净却狼烟人乐业沙塲闲唱太平歌  

南浦  

章江江上暮云深南楚风光自古今水上夕阳鸥泛泛山边夏日树阴阴滕王阁废名空在孺子亭髙迹未沈依旧封疆人事异不禁惆怅动长吟  

西湖  

四靣山光映水光芙蕖到处送风香笙歌畵舫无虚日鸥鹭苍波自夕阳衰草尚含吴惨淡啼鹃空抱宋悲伤看来风景真如畵那得山边筑草堂  

处士  

松竹苍苍防晩霞乱云堆里有人家闷临溪畔看流水闲坐庭前数落花日丽莺声当戸巧风柔燕影掠檐斜几畨勾漏闲寻问欲觅刀圭静养砂  

山人  

云谷深深是我家藤萝松桧乱交加竹萌蒲蒻供宾客白饭黄虀度岁华雨过自锄园里芋春前闲采陇边茶青山夕照柴门静芳树声声自听鸦  

公子  

廕叙相传富贵身耕桑谁识世艰辛叵罗酣笑花溪午叱拨闲游桞陌春翠箔光腾金孔雀锦袍香蹴绣麒麟薛涛綘烛歌喉婉秪恐幽欢解泥人  

贫女  

髻鬟轻绾乱云香每日寒牕按绣牀秪把心肠看窦女羞将顔色说何郎闲拈彩笔描鸾枕笑对茅檐浣布裳三月韶光容易过却怜莺燕苦飞忙  

夜宴观妓  

綘烛光烧醉绮筵笙歌声里列琼仙云鬟髙拥横眉黛金凤斜飞軃鬓蝉绣幕香腾珠的历锦屏花笑月婵娟何戡却念难长在当日刘郎恐寓言  

安贫  

一座青山半畆墙松花满地藓苍苍蕨芽嫩漂陶盆水菰米香浮石鼎汤容膝数椽茅草屋华身几袭芰荷裳头颅霜雪心和乐日对风花入醉乡  

骊山  

花蕚楼前百和香伊川曲谱教寜王朝元阁在含秋雨天寳泉温帯夕阳灞水滔滔人共渡秦坑落落草空荒前朝旧事知多少都付邯郸梦一塲  

灵岩寺  

馆娃宫变作禅扉当日吴王迹已非松坞尚存麋鹿在草坡空有鹧鸪飞砚山夜静钟千杵泽水秋深碧四围红日西沈鸦正宿村前常见一僧归  

凌防台  

落落当途南宋台行人过此重徘徊棹歌古渡寒潮落菼老荒洲白雁囘粉黛尽随花幻变青山空鎻雨崔嵬偏安事业能多少却爱般游壮志摧  

丛台  

丛台之上乌夜啼丛台之下草凄凄赵王已去丛台在行人路上空栖栖碧树蝉鸣滹沱北黄云雁度王屋西兴亡千古卢生梦芳草斜阳望眼迷  

漫兴  

把酒对芳春风花能几度殷勤劝美人窃恐春迟暮  

林下杂咏  

碧草含朝露衰杨防午风门前一溪水流过涧桥东髙树秋风急踈林夕照斜柴门临水岸几簇拒霜花  

泉石野音  

小犬吠林颠莺啼曲槛前山深人少到日拥野云眠  

## 石仓历代诗选卷四百二十四  

明　曹学佺　编  

明诗次集五十八  

吕　防  

治改元有感  

我生正綂末十九干天阍尚倚大臣子深承宪皇恩供奉余二纪典牧滁山原曷忧去国逺抱此涓埃存奈何及四十目覩四改元有鬓早潘皓无闻蹈丘言今上挺神圣百灵聿骏奔华夷仰防俭文景不足论鄙夫分荒野喜气独飞翻昨宵饱甘雨牟麰润其根太平固多象风謡亦腾諠北望华葢逼不知在山村顷已约僚属具榼待晴暾古寺动春色梅花莹而温一杯皆帝力讵望犹髙骞河防志充腹牺牛羡孤豚由来过止足必罥羝羊藩但愿贤路辟宗社等乾坤三复古人训常安逮子孙  

喜雨【`诸公祷雨而应喜甚沈司空时旸先作喜雨诗二首倪太宰和之示余邀和余乃次韵荅之`】  

顷从宫闱灾四方纷沴至尊减膳频逺贡罢蚶蛤旧京亦告旱春荄鬰如防羣公走祠祷而我病床榻鬓忧日益星心斋戸常阖孰云苍苍髙有感响斯谷俄然发轻雷钟山遂云合天瓢骏影乱乐部蛙声閤喜来不暇卧起整头上匼勿药谢携扶僦屋志苫盖晨趍太常园嘉蔬青紫杂望望长千里溟蒙暗金塔昨防示新篇干鹊噪三匝博哉武库陈足以啓衰飒翻思情恼人花时犹杂遝髙轩以予从休衙待谁拉吟多恐费笺屐败将重蜡糟妻颇觧事香醪出双榼  

其二  

青春滋物初满衣霾与农家大小陂暴露及螺蛤呜呼生理微萌甲几焚防城中亿万戸戸供龙君榻司存下令严屠肆经旬阖厚禄不先忧主恩何以答事真倚伏殷诚乃天人合维我太宰公隆望本黄閤忠义发面顔叩神免其匼顿囘云汉伤欢声周白盖区区蜥蜴謡儿童浪喧杂如麻雨脚来不见城南塔嗟余蒲桞躯两覩星霜匝诗陈丰年象庶足慰萧飒因之纪公德独未厌纷遝公生诚岳防人可强排拉才难不其然宵吟对残防借坡喜雨文贺公以携榼  

送蒋惟深叅议江西  

遡江风防平指日陟滕阁囘首石城隅离筵便成昨识君余十年浑不露锋锷其外每訚訚而内加榆约岂惟铨司良家食心倾藿兹当叅藩初胡可寻常度夏矦饱经术训诰精噩噩彼俗楚乃佻犹未殷民恶胸蟠保厘说炳若青与雘以之着行事铺张自宏廓善治减征徭好古访沦落堂堂瑚琏姿终焉清庙托况今不次征方靣迹聨络舍此来群疑谓未堪盘错薇花映官僚寅防相画诺同急苍生忧同后天下乐吾衰一系匏念及书频作毋令金玉音慰我门罗雀强顔滞周南宦情已秋薄  

上巳次沈时旸司空韵  

浮生百年内多忧曽几酣欣欣物向荣无若春风覃石城霑新雨钟阜蔼晴岚山川岂洛中丰镐在江南地胜号佳丽天光増蔚蓝繁花维玊柔桑育金蚕聼歌缓缓归嘅此头上簮牺牛与腐鼠庄周发余惭  

其二  

几畨花信歇日午方睡酣性从中岁懒卷帙罢研覃休衙罗可张香炉生碧岚起得司空篇其音追雅南春光入手畵银钩满云蓝我句蛛丝微适用安如蚕小山丛桂招因公聚华簮誓将归欤咏一洗平生惭  

谢包武库过访  

官庐帯寒照多病少所亲不速肯余过眷然意何真偶储五斗秫酿酒清且醇窃禄本非薄鸡黍敢辞贫休衙扫吏迹髙论屛嚣尘追逰葢三纪而况葭莩姻亦知慰畱滞觞酌许频频相看总无家携稚各二人温防仰子德问学老而新子不日迁秩予当谢簮绅但愧岁年迈有负报恩身去去勿复道世路方荆榛  

题芙蓉和杨循吉礼部作  

亭亭缀髙红气毓金天朗无言妙容华对者意敞凉飔乆矣至固絶趋炎想色倾南国姝石帯西山爽轻云动素波疑渡银河响及含沆瀣余宛若仙人掌我行忽见之褰裳欲孤徃恨无华堂奉宠以金缾飬过时而霰零委顿均草莽才难岁易徂忧来倚书幌  

贺姑苏李太仆少卿致仕  

自公倡髙节士以退为荣我何此拘滞尚惑儿女情方圆动龃龉固耻君子争历历岁年晩徘徊恐无成驾言登山望吴防苍烟横缥缈但一气孰辨三江清故里况凋落伊人馁躬耕所贵意则逺咀道吐华英莫以极钟鼎来世方垂名誓将逐夫子因采紫芝茎  

子昻竹石  

吴兴本天人其生面如玉先辈许经纶多才不一足讵谈毫素间萧条数枝竹因之异代下落月想华屋今夫拳石微势压筼筜谷秋云薄古黛山雨弄新緑飘飘逐仙气把玩能医俗如奏子乔笙乃在缑山曲如含英皇泪犹怀帝魂哭昔也殷士敏祼将痛侯服故尔生不辰吁嗟此公族  

送王徳辅奏事京师【`德辅南京车驾主事`】  

论交浅与深何在相逄早此心倘未宣比邻或空老我家本卢乡君来从鸟道俱生正统末宦学余草草前霑数年禄政拙阳城考不遇舎骊黄中肠曷倾倒萧萧如病栢氷霜但能保巍巍奏髙山子去琴安抱西成江涨平北驾风烟浩此惟谒帝宸重门森翠葆同年盛鸳鸯游扬互称好环滁卿月秋休衙迹如扫弃掷扶桑鞭西榆日増皓恻君情欠佳以未添丁恼明年充贺宾金陵拜丘嫂  

雷  

仲冬尚御裌园野报花开终朝虹且见南山殷其雷江城地固暖时序讵宜哉真宰意难料故老多惊猜我生头已白更事聊亦该末路惭龃龉众哂同樗材如何九折坂我马方虺隤三年别妻子何由舒好怀已矣勿复道黯然心独哀移文幸毋诮猿鹤期归来  

钓鱼图  

枫香倚青壁鱼乐茭蒲长溪翁戴笠来舟稳拨兰桨欲谈世清浊无复三闾文极目盼流云沧浪发孤响余音绕空谷川绿平如掌呼翁不我譍系此莼鲈想  

屋漏【`时在滁阳`】  

山州土踈陶瓦恶防窜鸦争勤脱落去来廨吏更几人况乃郊居逺城郭今春补葺聊预防我出经旬风作檐前老树夜堕枝睡美妻孥免惊愕归来未雨尚未虞岂意淋浪忽从昨斜风直注无处干行坐都妨足常阁心同杜甫千厦悲迹异卢仝数间乐布衾尽湿自起薫书卷频移烦束防逹人无入不自如内重容顔时妍约吾侪佐秩未云薄散地何曽庇民瘼去去凭谁荐称鹗早归亦有先庐托  

太常牡丹  

耳边怪底成蜂衙官寺为有南园花寺之土脉接钟阜厥壤上上肥无沙春风谁倡洛阳防秋浦独任韩湘家支撑苇薄扺帘幕露重最爱低枝斜人云芍药可近侍勃勃方努珊瑚芽损乎足者益两翼散地固合多名葩大将诗坛逐鹿急受降未有呼韩耶预恐諠哗设酒史毛举正幸毫厘差司败司空皆少饮是日老颊犹生霞兰亭修褉舞雩咏去千载后今非邪我狂手脚喜欲旋僚佐礼数宜其加作意吾杯徐料理醒酒且进诸公茶仙童忽奏歩虚曲啄木慢搅黎园琶庖人罢祀来执炙小鲜适口何曽奢劝客称能让秋浦客起便走前门遮九十风光弹指顷莫教春逺又天涯  

钓雪图为文选乔希大题  

寒波雪片霏霏雨老渔宿昔扁舟具龙伯宫前掷一丝细鳞缩项随烟雾霓竿本解钓珊瑚俗情大笑何曽顾太平无事用鹰扬恶风白浪弓旌暮簑笠闲吟桞桞州眼中枉费频招呼我待明年春水时去逐桃花傍岩住  

沈司空种莲次韵  

七泽根株故相抵蜂房生意青青子江头山积藕鲜船不及西湖甘且防旧家裔出休文翁太华句有昌黎风兴怀短壑驾长松官衙水阁裁芙蓉我得容台塘一畆下碍葑蒲上髙桞今年且赏东君花明年亦种西湖藕碧筩仰吸酒如川一吸三百青铜钱钱空酒尽犹卓然赋诗最爱晩凉天接防倒着还临水习家池去无多里逹观怀抱何不容碌碌尘埃人似螘  

题陶九成湖石芙蓉图【`国蔵魏都宪家`】  

金颷剪刻明江水玊露淋漓半酣里不胜秋色染裳衣迟莫天涯徒自喜昔人曽比五老看来石何曽似花自荧荧石齿齿村妇颦眉向西子故多绣褥艶豪门枝叶纷纭针线死青春谁共无泥滓只有中州魏家紫塞鸿社燕那停趾相慕容华各千里  

题秋雁图  

黄芦白沙千万洲塞风卷雪无清秋江南水深足梁稻栖息未暇虞罗忧一防惊飞为谁起呼曹乱呌烟波里就中亦复半无声梦绕三湘忆春水  

治河谣  

古河徙从周定王汉悲瓠子歌宣防后来纷纷献群防神禹逺矣谁其良黄流一石泥数斗倐忽风霾千里走奔力障势转狂似止儿啼掩其口古之使者犹为民以身捍水勇且仁今之使者志在名流移未复碑先成张秋已夸纉禹绩符离庙享又无敌君不见蜀之遗爱仰三犀今之鐡牛仆在隄  

滁阳对雪用杜韵  

腊近都称瑞民贫益觧纷自然生喜气不厌对寒云舞马随风乱游蚕得叶闻垆头新酒价一问卓文君  

其二  

野雪迷深巷山亭望醉翁欹斜临涧竹历乱绕檐风肩耸诗成瘦顔衰酒与红客来从我腊欢洽愧嚢空  

天寒夜卧  

雨久当成雪天寒不肯明君亲南北梦城阙短长更有病官何物无闻老此生茅茨盖新屋妻子念归情  

吊文山遗墨  

【`钱世恒家昔蔵有文丞相六歌及与其妹决别赴死之书内丁宁女妾一一详尽乃墨迹也往时呉状元匏庵见而爱之为録其书于家以六歌文山集中自有不録居无何而世恒家失火六歌与书墨迹无一存者世恒恨不已匏庵乃出向録书槁与世恒作楷字书之而中书姜廷宪题其卷曰吊文山遗墨予为赋五言一律云`】  

有形知有化无愧仰无穷书与家人絶身随国歩终大名寰宇满至寳刼灰同载简文山集篇篇堕泪中  

除夕用杜少陵韵荅包甥忠  

官寺不携家疎梅向我花达生从塞马知倦愧昬鸦腊谢春光逼寅当斗柄斜屠苏不成醉归梦绕天涯  

其二  

防茶灶其太白酒船图雨气能消暑秋容已满湖稻香农望足僧定梵音无一味来诗意招要实有孤  

送寺丞文宗儒考满十八韵  

明堂非一木得地是良材公岂寻常辈元无寸朽猜云何于匠氏乃置此山隈忆自烦花县征行且栢台青蝇多浸润赤骥顿徘徊仆御怜丞负官僚喜尔来仁言恒利博吏餙以儒该古直梅仙似精忠信国培赋髙伤二鸟职举致千騋奏绩书应防趋朝毂共推风云当简防盘错任剸裁星汉仙槎近蓂墀晓荚开莫因髙入歩浑忘旧衔杯忧鬓惊衰丑遗经惜乱堆世家虽太史俸秩假庸才恐老皆山郡羞同不雨雷塞翁明得失河上任迟囘早晩三江去鲈鱼覔四腮  

徐氏古溪草堂  

家在金溪住古溪今人知胜昔人迷未将门地夸江左已觉风流过瀼西一棹清寒归后晩数连影向前低区区结网心长有何日鸳湖学稳栖  

送方参议之浙藩  

湖山开省壮东南君自司农拜少叅财赋独怜西浙尽民情先向旧都谙柳堤细浪楼船动薇阁凉风画栋含若到分司真卧治心同明月照江潭  

寄汝调元勲  

家贫僦屋未安居已愿闲官不愿余风静积尘悬戸牖雨深荒菊卧阶除因过乡井心常切仗有亲朋迹未疎安得衔杯如二妙招邀那复待巾车  

送朱良弼应贡还  

昔曾故国知名久我自今年防汝初海内竒才归禹贡箧中经术老关雎晨辞魏阙钟声早暑退秦淮树影疎归去青山应不负传家还有五车书  

游庐江冶父寺  

不有山农我前寺蔵幽谷到何縁人间旧历将僧腊松上欹巢是鹤年大冶空名余刼火古泉清响落厨烟此来暂了公家事局促斜阳下岭巅  

寄应天尹秦志宁  

我为公歌九罭鱼眼中谁读五车书名高京兆新迁地官自承明旧直庐白发独怜狂走楚青山谁复梦环滁共夸借借如张赵敛迹豪强岂用锄  

寄刘克刚太守  

不觉年过四十三马曹偏处菲才堪愁无却老青精饭梦有蔵书白石庵乡里衣冠谁晚节仙家顔色自春酣巾车早定归来约常拟先生作指南  

送少卿张彦质及丁侍御【`张少卿彦质将防丁侍御浩然于江南北印马旧年丁曾防今不得亲别诗并致云`】  

不共花时一破顔送君长自掩柴闗问官碌碌安知马成癖悠悠为有山采石江头看劒发歌风台下赋诗还愧无春雁双飞翼瞻望星轺莫重攀  

送李都宪总督漕运  

连樯入漕邓林齐都运新恩下紫泥刘宴部分烦一日李冰开凿镇三犀衣冠晓饯秦淮道笳鼓春迎楚水隄独羡飞腾还感旧弱龄曾识掖垣西  

送吴兴沈文瑞视子金陵寻归【`文瑞本有徳长者尝任工部员外郎被谗故官止汉阳太守`】  

卧病空斋忽扣扉惊呼出处十年违平生失马皆人厄老眼看雏作凤飞草色青青淮水饯花时缓缓霅川归浮名终是输行乐白髪何曽减带围  

答包舒庵  

去天尺五仗云层兵卫晨趋地位増宿望已归佳士口苦吟那免俗人憎君今暂抱无家恨我亦同为有髪僧为和诗篇成不寐短窓残月下疎櫺  

题丹阳故孙处士山庄  

戋戋束帛未霑恩乔木丹阳是庆门人逐頽波无返势朋来宿草有啼防收书东老神仙识食力南洲道义存甚欲留连亭上景乳乌哀切易黄昏  

游泰山次侍郎郑东园韵  

人在山腰若蚁微白云常傍短笻飞庙多祈报香烟合春阻高寒草色稀地主只谈三岛事天妃端拱五铢衣岂知客是瀛洲老曽宠金莲向北扉  

其二  

侍郎乗兴自南畿社老村童覩汉仪浴日早明云里观灵风不满庙前旗古今诗句留鸿迹来往游人似奕碁虽是亡秦多絶艺披榛还覔李斯碑  

官舍秋晚有感  

雨过钟山挹晚凉芭蕉承月翠流光十年江上雁来往万事眼中人短长独在异乡偏嗜酒老防多病每寻芳此卿敢道还清浊兀坐如僧一炷香  

送张定庵尚书致仕还云间  

连章请老兹方遂帝宠公归礼数优紫气度归周蔵史赤松为约汉留侯堂开昼锦非行夜味美江鲈正及秋模范斯文归晚节巍然砥柱见中流  

送彭给事君实陞佥宪建宁兵备  

海邦烟雾散防防长控东瓯岛屿青对事补天曾捧日屯兵占使已随星鹰鹯不展行台肃鸡犬相闻野戍寕看取武侯挥羽扇书生伐国也尝经  

上元南都仪凤门外祭天妃毕有感  

海不扬波职有神精防祀典及初春江山杰构龙宫近珠翠明妆象服新落日官松消积雪华灯街鼓蹙香尘白头潦倒休轻诮管领斋郎第一人  

送崇信伯奉使还朝【`伯今守备南京成国公婿成国留饮始识`】  

开国风云委庆长使还龙节正煌煌馆甥初识汾阳第揖客能容汲黯狂瓮里葡萄浮大白廐中苜蓿饱飞黄朝廷一饭思颇牧忠孝毋忘守四方  

挽伏侯毛公【`公起自百戸陞某官击贼满四中流矢没于阵立庙甘州追封伏侯`】  

二十灵州拥胜兵四朝身任一长城中原每惜亷颇老西域犹尊定逺名日昃挥戈分大战星芒随矢堕前营堂堂追宠河山誓庙食丹青炳若生  

送郎中刘之敷移病还海盐  

书札新承仲父招归旌心曲已摇摇官衙瘦马无余粟海国鱼鲜正脱潮昼谢鞭蒲医药便晚游林竹酒樽遥东山还为苍生起老去过从未寂寥  

赏牡丹【`太常南园牡丹盛开一木百朶与吴学士夏银台同赏而作`】  

百朶深红叶叶承含情五出露华凝盛开有限春光老相对无言酒量増冷落官衙罗暂撤清平词调客皆能何当一试仙人术别染黄金细作棱  

忆桐江  

连山不断涌波涛察见溪鳞与涧毛渔戸业凭乌鬼活水舂机舞雪轮髙年光屡换奔如马足力空余健若猱垂老追怀常在梦扁舟安得更游遨  

赠郭御史时予为言官所劾遂有归志  

歌犹自说松陵冠豸峩峩合见征君子岁寒江左共野人秋色鬓间増动揺山岳无南北报答涓埃忘寝兴忽忆青门圃业思归击壤诵年登  

送南京参赞机务上司马致仕还公安  

铜柱蛮烟扫穴空旧邦机务属元功身能勇退仪刑逺诏涓难留礼数隆黄鹤舞仙江笛外赤萍如蜜楚谣中踈狂我亦便归去惆怅何年得防公  

闰正两遇元宵  

闰余重此上元宵两度华灯不厌烧酒为竞酤腾旧价俗工谈谜鬬新条百年万事都行素一刻千金也自消老逐儿嬉从指笑醉归那复记趋朝  

六十有感  

生向平城扰扰时太平游宦得归迟治聋社酒分邻父含笑山花作侍儿撙节力田那不足藏修委命复何疑心知千古纷纭事仅抵明窓一局棊  

芹  

土膏淑气渐舒扬芽茁鲜新半尺强生菜盘中春日荐青泥坊里野人将水占此物知鳬暖巢帯余香觉燕忙欲与晨暄同一献乡豪适口有蒸羊  

喜雨  

众道西成望已无頼天时刻救焦枯雷行催滴将军马电笑疑投玉女壶新涨汪洋如素练晩荷倾泻总明珠老夫更为农家喜逐妇林鸠且未呼  

汤汝威归自海上示余以诗次韵答之  

依依红蓼带苍蒹秋老空山爽气添野服闲行无障碍宵钟净土信荘严酒賖寺外停供茗芋剥盘中略防盐前昨坐怀归棹逺灯花晴雨为君占  

池湾沈一之大云姚惟诚两生擕酒庆余生辰一之云去嵗寿长洲沈石田承有诗教今独无言乎遂次石田韵作诗答之  

五十年前禄重叨病来非衒乞身高一经门戸今空老二顷田庐半不毛风飏茶烟萦素鬓藓乗梅雨上绯袍余光潦倒贪杯酒适兴诗篇谢与陶  

竹坡  

向阳不种邵平长坂风披翠色斜好事有人常径造食贫无肉也清嘉篱防屐齿伤新笋雨泻滩声走白沙谁扫鵞溪绢中墨为传羣玉影交加  

送谭秀水知陇州【`谭蜀人讳溥`】  

五马难遮感邑人恩迁先已梦刀频寄梅驿使今千里望蜀乡关仅一旬湖水鸳鸯当别酒山城鹦鹉解调春斯民直道无南北更愿吾侯抚字新  

送海盐秀雪江除僧防还邑寺之天宁  

作诗为爱无僧气捧檄其如有宦情乡曲稍妨频防晤海头终是少逢迎欲从虚室分吾白管领方袍独汝清遥夜潮音供静聼一轮凉月挂髙城  

追和游山韵  

雨浥红香湿未泥诸公有约去还齐惯途老马逄髙健欲饭村鸡送远啼碧水丹山情不浅绯桃素李眼都迷同时恨不同清赏惭向金陵续旧题  

题龙潭驿  

萦纡坏道泻鸣湍惨淡轻云翳远峦马渡溪桥松叶暗蝶穿篱落槿花残正愁暑气肩舆晩忽转江风驿路寒十五年前尚通籍太常今去旧长安  

鳬  

十鳬同下四先飞浅水鱼虾食渐肥芦苇有花菰有米晨光秋色正熹微  

嘉善四时竹枝词  

村巷依稀帯日斜髙坟数尺是谁家晩来风送江头笛吹落棠梨一树花  

## 石仓历代诗选卷四百二十五  

明曹学佺　编  

明诗次集五十九  

王弼  

送方石先生赴召分韵  

忆昔拜公初我上南宫试开心念通家恩爱良独至我领溧水除公返桃溪睡中间十余年日月忽如遗昨日防缌亭再见若梦寐公顔已颓朱我鬓亦凋翠晤语必诗书谈欢止茶防殷勤五日间颇见平生意公今舍我行折节从王事空嗟斥鷃情难附防鸿翅秋风吹长江桞条作枯刺扳折苦不堪无因寄愁思  

次吴少宰下邳见山韵  

匏翁江南来清风逺相饯不见江南山局蹙叹墙靣过淮三百里无地作游衍忽逄下邳山开篷延一见船进山亦来黙若对酬献欣然起题诗老气何遒健至今开卷看令人久嗟羡此翁风韵高岂谐时俗愿  

同一防栗夫观白太傅安穏眠次韵  

秋霜无永茂春日无坚冻及今不为欢吊古徒自痛邯郸梦荣华及醒果为用方有在梦中岂复知是梦  

望前车  

百草明朝霜氊裘冷如铁穉日惨无光飚风何栗烈昨夜鸡鸣时已与前车别不见车中人但见地上辙  

古乐府二首  

妾心若明月君心若流水流水清涓涓忽然波浪起人见月盈亏月光常不死  

其二  

妾心如秋露君心若春芳春芳岂不好顷刻委道旁露性本柔湿天寒结成霜  

题陈待征山水障  

陈君作画时墨落如洒水笔端元气忽淋漓白者萦回青者峙长虹饮涧瀑下走老虺挂枝藤半死突然盘据十畆余片石之大有如此戴笠而杖西者谁前疲欲僵后复起褐不掩胫屦无底入山不深犹不止我欲登此石招手从二士山中有谷谷有芝不用官仓五升米  

赠厐生吹箫  

寒星防防秋云薄白日离离映寥廓哀商怨征动髙堂想见梧桐满城落青年白晳吹者谁厐子风流妙音乐自从五月来长安乆别吴湘旧江阁吴湘江上曽一吹江水江烟青漠漠孤舟妇不得眠四顾长风起萧索红尘向来聼者稀凤喉龙呴如扃钥秋来见月苦思归不觉悲凉指间作此曲本自仙家传掠舟曽送西飞鹤灯昏夜静初聼时小雨先来洗城郭明朝却上东坡船此地忆君成寂寞纵有新声何处聼芦花月暗枫桥泊  

二马图为陈明之题  

壮哉陈明之有此两玉骢一骢色作葡萄锦一骢雪尾云为鬃咄哉明之此非畵两胡碧眼睛相射手中绿绳三尺捶人马意态俱闲暇燕郊二月沙草春淡风艶日开烟尘两龙浴罢桃花水迥视八极生精神十年侍朝未央殿西北贡马寻常见驽骀岂有仗下材空劳万乗临轩看有如此图诚不多举足万里无山河试令放驰九折坂定与飞鹘争先过神物不受人间役防防天意应相属明朝卷轴送还君莫使春雷惊我屋  

次栗夫韵荅一防招饮  

闻君东篱把寒菊对酒高歌霜满屋寻常闭门嗔索诗此时下笔皆神速想为悲秋发豪兴十斗九空惊侍仆不然浩荡凌云句岂是枯肠泥饘粥余时远客范阳西土醖作酸那惯服廨舍冷落幸无花若使见花増感触纷纷胥吏罗我前纵有清吟谁采録兴来只据小胡床仰视天际飞鸿逐今日归来眼始开君有新诗盈卷轴况逢新条急卯酉何得抽书清案牍我观官府束防人虽有良骥无逸足君于世事常超然此意要足天下独垣西徃时花底尊何事犹烦致书促百年之内良可知日月如梭走相续看我面如秋叶黄愧君鬓似春条绿嗟我兹行亦跬歩节序何尝异风俗如君此诗极可赏已自不及花前读世故相寻恒万端正似河沙难计斛后来离别那可量风尘悠悠恨川陆我今作戒非为花十事九不如人欲古人嗜酒称酒圣任渠嘲谤吾何辱  

过半江庵观铁崖乐府花游曲次韵  

花气作隂春昼蒙蜻蜓鬬影兰苕风鐡笛老仙石湖里雪色长髯映湖水美人搴芳度水门硃红藕丝新染裙蹋歌采采不成歩歌声下彻吴王墓蛱蝶随香花底来白莲掌上真珠杯清音震落碧瑶碗乱泉卷入银星板老仙起舞山日西防云落笔留春题酒醒不见玉堂使檐竹敲风僧壁西松香湿透小银笺风流尽付琼瑛篇  

赏广东部梨花用东坡梅花韵  

缺月挂在城南村百花黯惨无精魂开眼东阑一枝雪清光囘昼寒灯昏牵衣昨夜走相覔风物虽好非吾园盘龙小椀破春梦主人顔色如花温归来展转乆不寐缟衣月淡扶桑暾今宵又作省中宿相思复欲来呼门露华飕飕鬓脚冷主人不出花无言明当扫拂花下石我欲徃置双清尊  

阊门谣  

蘓州繁华天下闻蘓州繁华数阊门门外狭斜不容毂人声杂防洪涛翻大店小店如列栅南货北货山委积黄金论斛钱论车到此消磨水沉石文罗綉縀成落机烂如春云映日飞岁供上用苦不足连箱去作豪家衣小瓶装酒满瓶腹软蒲作包细绳束千船万船走湖海京师不饮葡萄绿红楼百尺翠桞遮中有絶艶如桃花琵琶箜篌防天响郎醉不知西日斜高樯巨舸衔尾泊贵客豪商徃来错水夫收防槌大鼓霹雳连声飞火炮鸳针刺枕绣丝联龙须编席青锦縁帨柔叠素莹欺雪漆老逺光轻抹烟赤毫防笔利戈防茧纸铺花呈五色合欢帐帯双鸾鶱官様髻鬟云一尺百需碎何所无十万纒腰到处娱夜阑酒醒人已散隔浦还歌山鹧鸪  

昭君怨  

明妃掩袂辞青鎻雨泪盈盈向空洒生来不省出罗帏万里谁教学骑马待罪长门岁已深朱顔绿鬓坐销沈君王对面尚如此安有异域能知心一死可办不足惜但念无名死何益未说黄云出塞愁妾有甚难长在臆琵琶曲谱君勿传薄命流落空自怜汉宫若奏房中乐自有关雎樛木篇  

永丰谣  

永丰圩接永寜乡一畆官田八斗粮人家种田无厚薄了得官租身即乐前年大水平斗门圩底禾苖没半分里胥告灾县官怒至今迫租如迫魂有田迫租未足怪尽将官田作民卖富家得田贫纳租年年旧租结新债旧租了新租促更向城中卖黄犊一犊千文任时估债家算息不算母于乎有犊可卖君莫悲东隣卖犊兼卖儿但愿有儿在我边明年还得种官田  

秋雨叹  

雨隂隂水漫漫十日复五日侵宵还逹旦不愁阶下兰蕙死但忧田中谷菽烂兰蕙死君子以伤悲谷菽烂小人恒苦饥人饥税转逼因之生盗贼人饥税逼盗不息于乎有粟吾焉食君不知六月南风河水枯日日中天行赤乌  

奉使保定诸公饯别属予为倡  

平居雅爱重九名西域乞花过东城眼中一壶又长满花开万事余不管诗情酒量虽不同冷淡窃比陶家风妇亦忍贫无谇语手压糟床响秋雨诸君来寻意叠重举杯浮白不相容屈指算我行色近只恐归来花已尽我醉突兀如堵墙请君作歌歌襄阳  

戯窓前小桃  

小桃甚小能芬芳乃在主人防柱傍忽然见此婉清扬使我废书典衣裳去年柔弱风中狂樊姬痴小未解妆绿罗衫袂红锦裆一笑伴我窓风凉一春寂寞卧桁杨花气扑帘闻昼香水瓢竹格小匡床主人乃是江左王小桃小桃弗尔伤坐看明年防柱长  

游趵突泉  

济南历下多名泉白沙几处涵风烟郭西趵突更神异平地一朶白玉莲浪花滚起千层雪此中疑是蛟龙穴灵藏岁乆变妖怪精气上涌成涎沫余波散漫渊复渟溪风冷冽山雨青微霜初下雁秋浴落月渐低猿夜聼穷源我欲遡川陆旧志虚传自王屋防茫难测造化情聊寄泉亭潄寒玉  

送杨仪曹养病归东呉  

杨君文如雪溪竹清圆瘦劲无不足笔牵万牛又神速顾视余子诚碌碌仪曹官好有拘束神驹受控翻局促以兹气郁不得舒三月卧床手扪腹我知君病乃非病两度谒君呼起沐君言吾疾殊可怪合眼常见呉山绿即日上书谢至尊臣身颇类罝中鹿得报忻然心自贺明珠出泥还故椟丈夫落落期千载不必纷纷空食粟  

草堂对月分韵  

明月转西壁歌筵渐徙东一尊贫对客百事懒如翁雁噭霜华外虫栖露草中今年秋更好才得此欢同  

送林新国还黄岩  

晓寒开祖帐清雪映离觞为客年华尽还家道路长江山留赏玩乡邑重衣裳想见吟边兴春湖共渺茫游灵岩谒杜清献读书处次方石先生韵  

市尘江截断山色雨添明地迥神灵防秋高水石清胜观随歩改险息得林平一瓣杜公室蹉跎愧此生  

其二  

白纡秋瀑势青削晚峰层胜地雄千古私心尽一登莽深僧识路崖黒鬼蔵灯激烈思前事凭髙意气増  

发澄江  

江水去悠悠三年两命舟景繁添客恨老怯近乡愁急桨催潮信囘湾失埠头海门春色好指防见台州  

夜梦八叔父  

长途望不极永夜泣相逢似为中年病全非旧日容自应扶几杖岂解惜章缝觉后收余泪乡心一万重  

又赋金鱼  

早从江市乞鱼秧飬得纎纎翠鬛长稍觉波涛吹夜海便惊风雨到秋堂悠然不畏银床近伏处应贪石盎凉此意分明鱼是我千年谁复问防庄  

中秋娄元善家赏月限韵二首  

草堂秋半气如冬孤月飞来海上峯兴在据床知庾老时经剥枣念豳农露华拂曙惊仙鹊河彩当空动玊龙絶景此时真一快豪吟还拟奋诗庸  

其二  

白月当空桂影微玉楼高见素鸾飞凉云已净千峰影彩笔真生万丈辉长啸天风来客座半醒诗梦在僧扉清樽且放狂夫醉休说乗槎犯斗归  

古直新买双菊  

双菊前叅似两生鄙夫为尔眼増明招筵几日烦诗侣晤对终宵絶宦情兴至只呼红麯酒坐来忘却紫莼清吟莫怪罗衣冷小雨飞时已二更  

神乐道院分咏枸杞  

簇簇红霜映石坛高标留借野人看风光牵挽藤三尺秋色扶持竹半竿本草性凉消内热仙家味苦帯儒酸向来肺为忧时渴欲卧篱根待一飱  

送张兼素之师宗  

一封何敢犯龙鳞欲乞清明恕直臣万里又成严谴日百年同是畏途人休为太傅临湘吊善保元城过岭身麟凤从来天下瑞未容魑魅久相亲  

斋宿荅杨质夫  

到门初见暝鸦栖围坐炉熏烛渐低不放酒船来问字空烦诗札送封题雪深西寺春斋集日出东华晓仗齐清兴对君聊竟夕未应真向局中迷  

分咏江令宅送屠元勲之南京  

三朝丞相老词臣淮水西边旧卜邻飘播未妨青鬓好往来惟见碧山春花亭竹榭当时主牧雨樵烟异代人君过青溪应吊古好诗端为谢溪神  

游山限韵  

清流垂荫夹双堤一曲沧浪野唱齐东寺日高微觉暑前村花落半成泥独怜饮兴经春渴休怪吟头尽日低饭罢长廊还一笑匆匆又解逺公擕  

送温冬官使陜西  

闗西民庶委蒿莱鸿雁嗷嗷极可哀金币屡从天府出旌旗正望地官来华阴山逼河声转函谷鸡鸣树色开陇蜀连封才咫尺使成应换防衣囘  

送龙湖太守  

龙湖太守拥旄旌西过牂牁是旧城从古衣冠非僻逺如今风气亦文明梯航久已修唐贡带砺还应讲汉盟身率百蛮同稽首千年委质在周京  

封御史强公挽词  

八十年来酒与诗倐然林下谢清时江山满目蔵舟改嵗月无情吊鹤知人世空余新涕泪宾筵无复旧威仪束刍空谷怀贤意千里应惭絮酒迟  

送赵子厚宰上元  

新为赤县江南去旧是黄金榜里人恩数不殊台省例职司兼与吏民亲地称根本由来重戸切铢求最易贫知尔政成多逸兴凤凰台草坐芳春  

次韵陈一防清明感怀  

公诗常切故园悲不耐红尘防底吹上已风光依例好中年情况自家知胜游凖拟随轻防贫具惟应有伏雌明日城东濯缨去平泉石上送青时  

立秋夕同陈一防宴坐限韵  

执热昏昏待得秋真如枯涸愿清流眼明今夜能看客肺好明朝共出游遂有微凉生几上忽惊虚籁落檐头草堂早晩堪乗兴升斗烦公为力谋  

题桐庵居士  

何处高栖王聘君一庵秋色净嚣氛青桐手种成嘉树白首年来卧翠云巢有凤凰堪作侣材非梓漆谩同羣石床聼鼓南薫曲试斵霜皮制裂文  

游灵岩道中追赋  

竒观共说灵岩寺徤歩今登白石梯诗刻賸收唐以后禅闗初启晋之西屋连风雨成鱼鬛地拓烟霞接虎蹄神秀千年完不改异泉佳竹满陵溪  

次韵方石先生秋夜感懐  

潦倒乾坤此布袍白头那减旧风骚孤灯寂寞闲聴雨千古英雄笑委蒿病后壮心秋草折夜深归梦海天髙相看独幸青樽在无限幽情共一陶  

挽王中舎允达  

数行遗墨在濒危临诀从容语不支万里此身真梦幻九原何处尽交期谢安欲卧谁相挽王式虽来事可知今日旅魂招不得匆匆翻恨出山时  

裴师召晚翠堂  

萧然茅屋倚山开门外山光翠作堆动树好风岚忽散掀帘爽气雪初来练裙醉墨池边雨瘦竹青鞋石上苔几度登髙望城郭先生榻外即尘埃  

常思岭次韵  

前人飞锡此为家无价烟霞不用賖伏虎峯髙临海月诵经楼逈接天花一林腻雨僧收笋两腋清风客试茶欲着孤亭添胜槩先开萝迳绕松斜  

九日登望海门  

望海门中望海门断云将雨暗千村峰峦露尽秋山瘦潮汐来时野水浑暂许余闲偷白日翻怜造次有清尊菊花忙里开还未试遣新诗问小园  

出城  

今晨不为闲游出不为闲游兴亦嘉带雨青山十余里傍云茅屋两三家断流已作方塘水旧雨犹残半树花欲借芦根安钓石不知谁管碧溪沙  

客中元日  

赏心客里有椒杯笑口虽慵也合开老减一年难再得春从此日又重来五旬已入称翁例三命犹惭服政才身到天边行未逺囘瞻紫气满蓬莱  

送陈冬官监税芜湖  

割葵须解惜葵根谁説东南利有源六府废来无国计一分寛处即君恩班行暂辍郎曹贵制置应夸使节尊到日江花正撩乱不妨先理旧吟樽  

除夕  

除夕年年不在家今年除夕在京华病依孤枕浑无寐静看寒灯自结花五鬼不嫌穷面目一官堪笑拙生涯明朝拜舞辞青琐又逐春风上海槎  

瀑布泉  

涓涓初见出蒙时到此澜奔势莫支月臼捣琼千杵合天机裁帛万丝垂清秋雨歇猿聴惯遥夜风高鹤睡迟独恨余波落平地成川又与浊流期  

晚泊  

邂逅峯隂一系航緑莎铺处小胡床人家半隠矶头树官路斜通竹外墙傍岸沙牛春带犊隔溪云碓夜舂粮幽居此地如堪卜子美瀼西旧草堂  

建溪席上次方石先生见忆韵  

盘空硬语力移山满地风云叱咤间怯战有心坚汉璧避追无计脱秦闗百年准办偿诗债万事何如老得闲沧海眼前真浩荡野鸳终愧海鸥班  

七月十五日宴集限韵  

几度狂来欲破墙风帘云箔自相将草堂便许邀明月纨扇还来坐夜凉西苑树遥微见影东隣荷近忽闻香芳辰偶得官中假倚席高歌曲未央  

四月十四日徳州官廨见蔷薇盛开有感明日道间又闻莺声宛转在树阴中不胜凄惋赋此自遣  

昨宵苦被蔷薇恼金日重闻黄栗留飘转客身殊未定防春事不胜愁青林气重迷征斾逈野风铦忆故裘传节渐更家渐逺无凭归梦付东流  

哭陈高州  

别路同攀春栁条闻君秋驻海南轺书来自喜州无瘴运去那知鬼作妖子建诗雄空盖世宗元谪死不还朝黄梅岭外钩辀雨零落残魂谁与招  

游焦山寺  

长江薄海怒相持孤柱中流一控之万折波涛成汗漫六沙烟树起参差斩榛下吊胎仙塜怀糈来叅聘士祠两只饥眸馋未饱老僧休怪不题诗  

游虎丘寺  

古寺春山载酒谁姑苏太守好襟期振衣盘石虎先去濯足劒池龙未知千顷白云孤阁逈一方明月旧亭欹凭栏俯吊长洲苑寒食江村细雨时  

汝脩北行约过溧上既闻自京口渡江而去为之怅然及予将至京师喜佳防不逺往往形诸梦寐赋此寄之  

江树春云久系思秋杯准拟共君持空传建业三年论却阻毘陵两日期别后声名心自惬近来风采梦先知华灯若为行人卜应向沙头访楫师  

游金山寺  

巨灵怒擘大江开割取昆仑一股来万马潮头嘶入海片金波靣涌成堆峰峦影落浮杯渡天水光涵説法台造化设奇当要防虚传清澥有蓬莱  

不睡  

耿耿灯前语愁来且就眠如何孤枕上辗转剧灯前  

呉少宰东荘菱濠  

谁家木兰船濠上采菱角日暮唱歌归天寒秋水落  

古意二首  

莫作河中水愿为水上舟舟行有返棹水去无回流  

其二  

蜘蛛结网疎春蚕成宻织宻织不上身网疎常得食  

古词二首  

妾泪如长江不洒陌上尘留取双辙迹得认君车轮  

其二  

君行辙不返妾泪长在眼试将眼中防与辙较深浅  

谒严先生祠  

逺来物色知交态老作渔夫亦帝仁莫道孤高真絶世平生朋友与君臣  

惜梅  

独树墙西老更繁几囘相伴月黄昏东风只为芳菲计不道飞花已满园  

次韵荅苏延平  

百五又当寒食边黄风浊浪滞归船去年细雨梨花外记得江南中酒眠  

次韵王袁州  

独抱余酲似病眠急呼三百旧青钱緑杨影里萧萧雨望断同时载酒船  

次韵阴佥宪梦游桃源  

尽説仙源隔片尘谁知枕上是通津武陵太守无仙骨只见桃花不见人  

其二  

仙家服食旧通神不信人间有古人前夜梦中如借问纷纷又过几亡秦  

便面  

竹里幽亭是我家门前白水浸平沙钓船顺放中流下袖手船头看浪花  

胡马图  

夜醉葡萄倚壁眠眼中胡骑忽翩然谁知惨淡寒绡里中有黄榆万里天  

舶上谣  

千艘飞过石头城猎猎黄旗发鼔声中使面前传令急江南十月进香橙  

书所见  

水明烟碧万条丝短岸斜风晚更吹红面小奴牵白马为谁来系断肠枝  

见素小画次西潭韵  

素公作诗故竒特石鼓聱牙字难读素公作画如作诗峭石挿天松压屋  

项进士便面  

天光低碧暮寒浮峰色纡青晚入楼长忆清秋过上竺归来明月满湖头  

次韵范宁国戯荅林宪长索酒  

六年南海逐流萍不见天边旧酒星闻道澄江皆鸭緑敬亭那放谢公醒  

次韵呉谕徳先生共月庵赏花  

城市看春总未真纵无车马亦红尘醉翁独有闲风味管领东园树底春  

其二  

未从花下醉清曛忽忆东风动茜裙已按公诗知节来年相访在春分  

桞中书山水小景次王修撰韵  

永嘉山水秀成堆曾忆前年访旧来何处牵东阁梦一林松影覆春苔  

次韵答李之二首  

昨夜追欢一閧堂醉归山月已无光朝来中酒无人问卧聼春莺不下床  

其二  

榾柮炉头拥薄绵嫩寒微雨暮春天不知诗思能多少榆叶梨花已满前  

## 石仓历代诗选卷四百二十六  

明　曹学佺　编  

明诗次集六十  

王云鳯  

铜雀台  

我走邺城道忽忆铜雀台台下漳河水一去不复囘主人当途高意气昔何健余狂不自禁翠翘三十万日日长歌舞玉斚照琼筵锦殿春溶漾绮窓月婵娟西陵七十塜白昼妖狐踞芦荻漳水秋不见歌舞处白鸟四五来翩然飞且鸣行人发清商逺歌如哭声野翁向我言物岂有长好况此乱世雄遗迹不如扫土花蚀残瓦价重珊瑚枝巧匠凿古砚举世嗟叹之南望金谷园北望邯郸楼萋萋连宿草漠漠晩烟浮  

古意  

中夜有所思所思君不知春风吹蔓草秋风摧霜枝所以别离人悠悠负心期别离非所惜年华难再得只恐君来时妾已无顔色  

李天瑞论事逺谪冬月渡河氷防而没  

睠彼湖中岛松栢在其端下有冢累累行人伤心肝流光催人老坐使雕朱颜朱门临广陌大葢纷鸣銮珠帘映红烛清宵歌未残髙堂列钟鼓胡为独幽闲志士怀百忧十日不一欢所忧在何事非为一身安志违身亦死令人坐长叹不如饮美酒与众共游般游般非吾志去上首阳山  

贵乡谣【`大名县即古贵乡`】  

贵乡草春荣秋枯不自保贵乡民公来活我公去贫我有慈母夺者谁老翁相逐婴儿啼君不见今之官长推不去迎得新来又如故  

青陵台  

青陵台何崔巍妾心以为夫婿死蛾眉肯向君王开地下幽魂相对语树头娇鸟求其侣秪今名姓记韩凭高堂何处是青陵  

洛阳叹  

李花白桃花红蜂来蝶去春匆匆桃花红李花白几日东风好颜色东风颜色不长好昨日少年今已老汉陵唐冢何累累行人愁行洛阳道  

登黄榆岭  

厚坤忽拥太行脊上倚青天才一尺地凝余滓荡水防我忆乾坤始开辟谁镌万朶玉芙蓉苍壁丹崕太古色雄根西与昆仑连爽气东堪泰岳敌上有夭矫之寒松下有碨磊之怪石瀑布直下三千丈长虹偃蹇明珠掷万壑晴看云气流六月时有氷花积幽龙徃徃涧底眠一不动玻瓈碧层峦廻岫咫尺间恍惚龙行失南北仰窥嵰崄心骨惊俯瞰谽谺毛髪立马蹄局蹐不敢驰耸耳长鸣如有识左右应接且徐歩一一异态看殊斁嗟我平生爱肥遯利名不治烟霞癖见此喜极颠倒吟安得长风驾两腋摩挲絶顶纵双眸一覩方圆天地窄碪岩欲讨幽人居白鹤时见飞来只何日买田耕紫烟闲看云霞朝复夕  

雁南飞  

雁南飞南飞雁何之望君君不见见雁増我悲独立西风看雁飞金台风冷游人稀秋光欲尽君不归  

为李时升题竹卷  

世间红紫曾不顾日日坐对江南趣是谁霜尖扫墨花夺取造化归纎素凿得怪石湖之幽湖波有神神亦愁寒拥苍鳞千叠浪昼滴清岚万顷秋上有数竿直如指缥缈一枝堕还起青悬沧海瑚钩彩弄丹山凤凰尾我今见此双眼新风尘骑马是何人秋来明月当空夜不减潇湘染泪筠  

题霸陵缱绻卷用晦弟价俨举人  

山巑岏水潺湲送子千里道别易防应难酒罢更复酌尽此杯中欢丈夫四方志未了黄鹄一举天地小相逢未可卜何年后夜月明梦相绕  

商州道次庵先生山中吟韵  

风叶萧萧防乱山愁人到此一开顔云深日暮有柴闗穉子林间驱犊出老翁涧底负氷还  

过铁山歌  

晓离青泥岭暮度仙人闗上如曵壁蜗垂涎下如窜莾雉束翰曽闻隂平与三峡舟车徃徃为摧残入蜀大抵无坦途此地令人毛骨寒悬崖峭壁扼深谷枯松怪石生其间魂惊目人蚁附手扪足缩成盘跚古塞白骨几千载野翁指防嗟复叹金人既入和尚原又报百万开铁山漫倚河池蜀门戸要知捍蔽须长安隂风忽自逺壑起随奔雨雪千万里行人半载衣裳单还胜樵夫冻欲死须臾雪霁云亦无片月当空去人咫赵抃元非宰相才七度过此徒劳哉新法可罢即当罢如何却待安石来中原都无用武地益州一隅非上计木牛流马竟何功道险英雄难用智吁嗟纷纷不足数我独有怀怀杜甫擕家冻饥白水峡犹自清歌无所苦眼底荣华视如土  

毕郢原  

我昔过北邙春云暗夕阳今来渡渭水黄叶秋风里洛阳骑走咸阳道客头未白心欲老秦锢南山汉为墓望里累累总烟雾文王庙古不锁门驱车愁山毕郢原  

西山  

悬崖緑树阴坐久昼萧森旧路皆尘迹闲云系野心泉声鸣别涧鸟影落平林欲汲龙潭水攀罗上逺岑  

过保定  

南北此车马江山几俊英蓬壶百花屿风月两闗城波净流天色沙飞作雨声苍茫兵甲地吊古有余情  

过白桦岭  

半日行难尽髙低险复平草深猜地软雨罢觉云轻空谷驺舆过深林虎豹惊山头聊纵目万里一川明  

汉江  

马踏云窝里人穿石隙中天因秦岭狭山为汉江空明月池边雨黄金渡口风野亭门不锁满地夕阳红  

再到郃阳看竹  

此君重复见似有故人情嵗夕节逾劲春来笋自生新枝含雨润疎叶散云轻相对不知夜华山孤月明  

出顺徳府西门之和顺宿福堂村  

路绕龙冈迫云依虎谷频扬鞭争去蹀隔水问迷津聴鸟声如故看山色似新孤村灯火夜野老话酸辛  

自洵阳登舟向白河  

吏人随我出渡头云正晴映雪波逾緑有泉山更清地每少人迹舟不系吾情到县三百里短歌记遥征  

送孟仲平陜西屯田佥事  

玺书初下建章宫诸将边头已望风秦甲连营金窟北汉屯分亩玉关东山埋冻雪侵云白水落寒岩绕涧红闻道酋今欵塞须将耒耜变刀弓  

汴梁有感  

霸主荒台空突兀隋堤残栁正萧疎耕夫不识市朝变野寺犹存宫殿余士惯悲歌成故俗土含燐血已穿渠抱城浊浪何时息汉防今惭总不如  

晚歩天津桥  

山光扑翠老龙鳞故国遗墟草自新世事尽随伊阙水行人犹踏汉宫尘北邙髙塜元无主金谷残花不系春但恐杜鹃今再至天津桥上客伤神  

游华山  

尘寰名利日纷纷到此何曽入耳闻井泛红霞莲十丈泉生香雾酒三分道人惯续登仙谱俗士空传佞佛文自顾此生无住着欲登髙顶看浮云  

赠岷州张宪副世亨  

法台坐镇三千里士饱民歌已六年洮水南分羗部落铁城西控汉山川欲教夷俗全归夏力挽文风不似边君去长安寻旧约我归曽未卜春前  

秦州有懐宋惟寅胡用晦二兵备  

宦情未了奔忙债又挈妻孥陇外游屯戍愧无充国计感时惟有杜陵愁故人相见岁年晩旅含独吟风雨秋欲向飞鸿传一札满塘芦荻恨难收  

次东坡雪韵  

满积平原已没鸦忍寒开戸觅柴车鲛人十万挥珠泪神女三千散寳花大地镜光天照影巴江春浪海为家趋朝欲歩长安陌先问行人路几义  

晚坐闻雁约张用昭登金童山  

春雨生泥罢出游小窓疎竹晩来幽家书每向乌占喜客枕那堪雁送愁几日吟毫曽适意经年文案是埋头故人欲共壶觞约一上金童百尺楼  

书陇州故闗巡简司壁  

泉声树色拥行车问到闗头吾祖家故事尚传当日叟近年初改旧时衙前山鹦鹉何言语别院梧桐几嵗华冢上青松今已拱不堪挥泪夕阳斜  

秦州逢陇州阎允中  

握手闗头夕照红寥寥孤雁度长空莎平初罢昨夜雨野旷不知何处风鹦鹉飞看来陇上凤凰鸣合自岐中十年憔悴君何徃一日离愁我向东  

岐山道中  

岐下山川自不同西来瞻眺未能东地非汉故空陵寝民是周余近镐丰欲听凤凰鸣晓日又看禾黍动秋风平生吊古情无限千载兴亡一望中  

子午谷  

马前铜笛转山频树底行沿汉水滨又喜晩炊来子午曽经春雨忆庚申采茶调急穿林女放瀬声髙荡桨人何事妖容千载恨拂衣犹有荔枝尘  

黄河西岸别胡鉴牛斗韩邦竒邦靖  

晓看泰华三峰雨晚歩黄河满岸风七载宦游无可述一时佳士逺相从谈经训诂词章外论道精粗巨细中此地不堪重囘首沙云初起夕阳红  

送乔希大  

野寺逢君一饭时长空星斗正高垂快谈每觉连宵短极喜翻成数日悲旧日尘空皆欲老壮年豪气不曾衰华山仙掌应千仞把酒同登亦太竒  

东臯为冒郎中题  

画省才华有数人东臯心不在风尘啸登每羡陶元亮取号真同戴叔伦淮海云烟千里梦长安嵗月几囘春凭谁写出山中趣手把书看白防巾  

吊平氏【`遇寇不辱投井而死`】  

山前翠黛走纵横投井遥令贼党惊百尺香泥珠不涴一清水月长明此生身独闗风化数日人皆识姓名女子不贪生草野丈夫几见振衣缨  

曹绣衣奉勅阅试边闗事竣囘朝送别  

齐鲁同游忆昔年偶闻皇命遣巡边帐前弓劒三军月台下风霜五月天正喜鹭车来赫赫忽看驰马去翩翩中原莫道无争战却恐狼星未改弦  

次大同巡抚石邦秀作怀牧堂  

南北风尘几别离边头频喜雁来时百年部落阴山雪千帐貔貅上将麾号令文章才不浅笑谈樽爼句还奇极知大勇非真怯怀牧堂髙系我思  

祀陵礼毕归宿野寺次陈西潭韵  

归途奔走尽如狂我亦从朝至夕阳敝榻梦寒人欲蛰空山夜久月生香衣冠半是重来客车马不知何处郎独羡野僧无个事晨敲石炭煮龙章  

和徳华杭州游西湖  

把酒同登山外楼海天风雨净初收彤霞晚接芙蓉水娇鸟春随歌舞舟鱼蠏行边皆可买园亭到处不嗔游东南胜地西湖景暂得逍遥一遣愁  

登大同城楼次威寜伯韵  

水落阴山万里秋题诗我独后登楼天连瀚海云常惨风起龙沙客自愁报主不妨先士卒防边奚必晋公侯书生开口征夫笑塞草苍苍紫磵流  

送太医院使仲惟馨致仕  

长安卧病只斯须苦忆丘园或谓迂烟月又看归北老云霄还自有双雏晓来车马谁能却春尽风花我亦酤天下疮痍待公手不须踪迹徧江湖  

喜雪和吴逊之韵  

木杪风声乍报严已从云罅落疎檐真成月色夜当戸误喜杨花春扑帘客馁要逢贤令起民贫亟向有秋占吟喉不惯烹羔味一嚼清寒去手拈  

趋朝  

仙侣羣趋佩有声楼西钟鼔曙光鸣赤墀初识班中地彩仗常迷问后名宫阙逺随天势起山龙高射日华明小臣身入唐虞国白髪葵心敢负盟  

谒元世祖庙  

走傍城西一径斜偶瞻遗像起长嗟漏余古庙多生草秃尽疎槐不住鸦四海共知人有主中原谁遣宋无家欲将絶笔传尼父书法须当破五车  

走笔谢石门赠东坡墨刻  

中山石上数行坡风雨千年有禁呵情忆高人分处惜梦惊佳物得来多飞扬似帯湘烟润拂拭频将楚璧磨欲报琼瑶翻自笑拨开尘眼一髙歌  

吴翰林南夫借少宰吴公宅次南夫韵  

幽亭危处读书庵月白风清好纵谈竹石暂留凭客赏乾坤同寄欲谁惭地偏巳觉离亭外调古时闻起巷南我拟借游应不惜春忙曽未卜东骖  

广平  

洺水清波受暖风郡名何改汉时封草侵战血秦王垒烟没雕梁窦氏宫荒塜昔曾题冉子居民空自壮毛公残碑剥尽苔防在书法犹能识蔡邕  

确山道中  

马跃长途正晓晴数峰遥遣翠岚迎双双蝶翅春相媚一一虫声暖自鸣花傍孤村红锦簇麦浮新陇绿波平山凹或有仙翁住缥缈常闻日暮笙  

泌阳道中  

日暮春残客味慵不堪诗思苦愁封溪头薄雨流相接道上幽花落更重黄犊眠时分野榼绿杨低处急村舂归来却恐傍人畵身在铜山泌水中  

正月一日自金州向平利食于山馆次邃庵杨先生韵  

村叟供茶不满钟篝灯人唤野亭东春寒半落巴山雨夜静全生汉水风为客十年书懒防思家千里梦长通一身风化浑无补归去须收耕稼功  

洮州除嵗次庚申正旦平利道韵提学时作  

夜寒强饮至余钟天上星囘斗柄东茶味香添藏瓦雪烛花残怯隔风兴随山水无时尽梦入庭闱有路通除岁旧愁除不得两年丰芑愧无功  

再经潼闗有感闻侍御谢汝为在华山云台  

寺  

去年春蔼今秋爽两度山河入望时德未感人官可愧事难如我世翻疑愁多屡有思亲梦兴懒全无寄友诗闻道云台刚十里谢安游赏似相期  

三岔驿题壁  

长安已恨庭帏逺又去长安大路西八月石田初秀麦数家茅屋不闻鸡山深易晚云生顶路僻多秋草至脐何日挂冠归去好太行山下一枝栖  

洮州题壁再次石豸史韵  

眼前风物异中华每笑居夷事可嗟鼙鼔声随畨唱急旌旗影逐塞兵斜北看斗柄天应逺西到河源路不賖却恨平城犹苦战烽烟未靖我何家  

陜西试院雨霁呈季侍御  

地逈翻疑隔市城重门尽日锁秋声雨生深院心全爽云散空廊眼正明沧海岂无珠未得碧梧应有鳯先鸣乌台风采谁能似雄辨悬河满坐倾  

巡边宿岩昌驿  

病余强起一巡边古驿无人但野烟药裹自煎红榾柮茶铛还汲碧潺湲波涛声送牀边雨星斗光悬屋里天欲吊忠魂何处塜空留名姓自山川  

城西闲歩  

闲逰长少竞追随正是东风二月时满涧泉声来古寺隔林人语认残碑已埋翁仲肩犹露欲画宫墙趾尚遗却忆咸阳楼上望秦川烟树客迟迟  

山东徳府观泉  

暇日冠裳簇锦筵芳樽犹自殿门传坐中絺绤风千里花里楼台水四边送酒笙歌来别浦近人鸥鹭啄飞泉王家不是寻常到尚想兹游二十年  

送王正之丞新淦走笔次瓯滨先生韵  

朝囘有暇便相过客邸清谈奈别何此去莫言官未好向来端恨防无多秋光喜映黄龙气曙色遥分白玉珂今日闾阎须父母聊将抚字罢吟哦  

长至祀陵清河道中有怀希大兄  

郭外云髙雪欲低孤征谁共晚风凄幽怀正苦愁中闭好句何曾得处题坐爱山光随野酌倦怜松影防僧栖兹游长作相思恨画省人还梦不迷  

谒孔明祠  

中原无处不兵戈独向冈头抱膝歌丑女只将才作配将军须待驾频过图中龙虎真难测身后桑田未肯多两表乆无曹父子一星还殒汉山河青天白日神长在宋碣唐碑字欲磨寂寞荒台俨遗像行人临去复蹉跎  

禁体咏雪  

痴云苦雾互依凭望里乾坤已混凝黙黙寒侵烘砚火蒙蒙光引读书灯逺飞鸦背添多重闲倚龙鳞结数层来欲断时能自续斜将頽处巧相承庭前才见平如席门外俄惊积似陵屡拂难停僧顶滑乱呵那怕客须蒸紫宸动喜朝初放书省耽吟思正腾剧赏须临太行野此游还记昔年曽  

汉江  

云雾青天暗蛟龙白昼游我临汉江水频上岳阳楼  

题岷州梅花馆壁  

霏微烟雨送秋寒倦爱幽窓一榻闲学语娇莺惊午梦移牀煮茗看青山  

过干州  

道上行人歇马时空山处处有残碑干陵故事应无数只问当年窦女祠  

宿黄金渡  

幽亭戸掩残灯火坐久寒生山寂然吟罢新诗无处写月明斜枕汉江眠  

上陵避雨玉城寺待孔时希大不至  

马上蒙头十里余偶穿疎栁到僧庐不因坐久心尘净为爱看山好读书  

又  

凉雨潇潇去复留髙人何处系吾愁老僧相见坐无语一院野花山寺秋  

上陵至沙河与孔时偕行  

晴泥初踏出荒城百里山光几送迎不问主人先系马竹牀茶椀坐来清  

刘东之限韵题赵训夫画  

办得芒鞋歩逺蹊双睂曽不向人低春来未许邻翁伴独坐冈头聴竹鸡  

送徳华  

十年奔走更何云为忆家山喜送君试访太行何处好卜居时看陇头云  

接本  

九重咫尺似万里待诏迟迟未敢归春雨不来云自起禁门人静夕鸦飞  

题画  

草履麻衣也自华杖藜徐歩定谁家山人欲访冈头竹厌看春来市上花  

访吉中舍  

幽居长伴鹤为双壮志年来未肯降我亦何心走尘土南山青爱映书窓  

闻天瑞堕淮水死  

母立斜阳待子归肩舆谁遣蹈危机巨卿不省归来梦沾湿游魂未得飞  

阮籍墓  

谁遣相随入醉乡只将杯酒送年光可怜常侍坟前土千载何人酧一觞  

汤阴分司逢王茂学  

相逢一话即相知日暮匆匆又别离君过城囘首处冈头是我望君时  

西平道中送客  

桃红栁緑春意浓娇风吹送雨蒙蒙道上行人不归去目断南来几个鸿  

射  

才买雕弓出市头欲将骑马覔封侯霜颠笑杀关门将未识英雄一叚愁  

秦州看雨  

昼锁重门看雨卧雾为车马风筛簸恰似读书山寺时独坐空庭松数个  

岷州画虎皮  

斑尾绀晴百兽逃晓风寒月下临臯臯比谁赠霜台客独对南山万仞髙  

送张少叅考绩  

岷山渭水惯同游暂向东亭系客驺万里孤鸿又南去一樽相对灞陵秋  

岷山雨坐  

一夜云生雨有余庭槐夜竹共清虚坐来俗客何曾到独对青山好读书  

待隠园杂诗为邃庵先生作次韵  

江上新园一叚清雨余偏爱踏莎行年年马上风尘表回首天涯是此情  

缓歩闲行手背义苍苔屐齿踏成花小池童子开泉眼独坐矶头弄水华  

买园全隔市尘侵灌溉从人笑汉阴风景别来长在眼不须图畵看山林  

初到林泉兴冣多菊亲料理石摩挲晚来独倚长松坐渡口微风送櫂歌  

过天津荅储静夫絶句见寄  

我舟初挂一篷新偶遇南船便问津唤我停桡过仓去岸头闲看放罾人  

悯流民  

井地遗踪废自秦人无根柢世多贫可怜野火依栖处犹是文王旧日民  

书山阳分司壁  

汉江之水流潺潺汉江之月照人寒洵畅北来更奇絶十日青山不尽看  

送官汝俊  

君来长掖四年多故里朝天得暂过为我试寻东海上蓬莱方丈果如何  

蓉湖  

坐久熏风不厌多花香水气更如何欲寻仙子家何处十里红莲映緑波  

华清宫  

偶来一浴浑无害何事频游天寳年爱浴不知心有垢宫中犹赐洗儿钱  

送别  

春湿蒸云雨欲丝飘飘游子别离时愁看陌上青青草送尽行人总不知  

干陵  

发余陵上石纵横陵下闲田亦尽耕独有穹碑髙入望行人下马阅题名  

再到镇安考试诸生毕看泉  

试罢行吟别院开惟多黄叶与苍苔忽有泠泠闻树底山泉流过短墙来  

题画四鸟  

扶疎緑叶晚缤纷似染潇湘水上云何处飞来数声鸟月明幽客梦中闻【`杜鹃`】  

春堤何处緑丝垂管领东风千万枝小鸟也知长爱惜碎声长似说芳时【`黄鹂`】  

东郊膏雨润搂犂秃树槎牙叶正齐何事省耕亡旧典空劳此鸟一春啼【`布谷`】  

山禽何以喜为名谓向人鸣喜便生自是人闻鸣便喜民愁不是汝无声【`喜鹊`】  

登骊山  

骊山山背路萦廻御辇曽经此地来一自潼闗飞羽檄殿门长鎻不曽开  

骊山次菊水胡大叅韵  

稻塍流水是江南隂壑悬崖午送岚欲上瑶光楼上望青松白石系征骖  

奠孟仲平坟  

祝融祠下仲平坟走马来寻日已曛十载故人凋落尽空山无处觅机云  

送任中夫归太原  

旅馆相逢即故乡别筵谁遣近垂杨燕山二月春犹薄欲赠烟丝苦不长  

题画  

繁烟猛雾作隂时江色山光晩正竒莫怪断桥无渡者幽人踪迹恐人知  

秃树槎牙不记春短茅新结浄无尘欲从何处寻幽伴本自空山未属人  

## 石仓历代诗选卷四百二十七  

明　曹学佺　编  

明诗次集六十一  

邵寳  

送刘时雍行边  

司徒始受命朝野贺得人两边数万骑所望公一身公囊无刍粮公心有经纶孜孜为国念对越天与神公复不自用乃荐一二臣遗事旁搜阅微言博咨询稽首殿陛下半仪动高旻登车向西郭樽爼罗朝绅慨然尽余酌眼中无翳尘千载有韩范公也直其伦未至百草秋既至万卉春缓急在公手何足陈  

赠王生子春  

子从天台来衣裳帯云气谁知山泽臞有志在当世经史随所询一一见深致董生去古近高明得超诣胡然丛猥中独与前修契士患饥与寒大节穷愈励所贵道在兹川流日以逝我行入湖南子作东归计何时黄鹤楼共子挹光霁  

题卧龙庵用晦翁韵  

此有石如龙天成谅非凿是何空洞中云水起复落常疑雷雨时飞腾出深壑作庵者何人清风宛如昨两公固龙徳恨也俱晩作秋霖不济旱千载领余酌江湖极秋波长歌对防漠  

芝山寺题壁  

芝山草如黛青春空复过我来憇古寺落花看渐多林莺惜芳景和我登山歌白日不可挽更奈风雨何老僧供香茗小坐成天和江公旧游处长松罣新萝止水一畆池流衍同江河晩峯纵髙眺鄱阳渺云波五老近相别笑指庐山阿  

天津舟中夜坐观水  

河水东注海海流亦复东人言如沃焦毕竟谁能穷蓬莱不可渡万里悲天风北斗掲天柄影落清波中耿耿欲廻澜荡漾涵虚空昔闻有碣石助禹成神功我将徃求之道险多蛟龙静观叹逝者缅怀川上翁  

闻钱希翁讣  

海鹤奄以逝海天邈难招高鸣尚我耳寻声竟寥寥伊昔来鸣初居然破羣中鸣发天妙寡和多见嘲老心在万里有林不成巢彩凤云防防青田草萧萧哀音天弗闻引吭徒为劳乃今蜕世纷复得返逍遥仙骨当不朽我铭瘗江臯  

人日喜晴  

我来洪都城人日喜初霁夙兴省钟声起视星斗丽澄湖动晨光云霾散天际楼台东复西参差蔼清气恵风荡前楹公余歩还憇案牍杂诗书吾事非日计独贺阳道亨从兹破隂翳请看廻轺时春深满庭翠  

新喻道中  

夏木交垂隂登登入山路遥峯薄云青川原莾囘互逾冈见长溪可渉亦可渡驱车独向西磴小仅容歩幽花自成姿时时竹间露仰观天宇寛万有悉中布我怀彼美人沧江渺烟雾  

湘夫人用唐人韵  

洒泪向楚岫白云生逺愁重华不复返江水日夜流美人美如玉春草满汀洲  

屯田二首寄胡用晦  

从军古云苦况复逺戍边强者乗障去羸弱乃屯田恶土不生草漠漠沙兼天犁锄亦病甚幸免荷戈鋋但得烽火息聊以延嵗年  

又  

边塞少雨雪嵗丰亦如荒相逢草相问丰荒两无望荒嵗固饥饿一死足以当幸哉遇丰年诛求益遑遑有生不如死长恸天苍苍  

疎山寺  

我来访疎山幽赏酬夙昔秋风吹江波系舟岩下石吊古诵其诗手拂苍藓壁游云相徘佪去地不盈尺清歌杳尘梦聊以终此夕  

建昌分司古松  

古松当中庭荒馆幸有此微风亦秋涛雨翠生烟紫月来夜如何对我阅文史我爱巡行初见汝若君子  

理发见白有感  

日来栉我发渐觉白者多世事非我力我忧欲如何我齿隣半百光阴逝江河老至不自觉自谓心无他我心但不改宁妨发皤皤  

荅尹吉士  

斋居坐薄暮西阳照墙东垂帘絶宾客树影何丛丛尹生偶入室依然故相从数语勤请益令人契深衷妙龄志尚友文翰岂徒工逺游出彭蠡浩思偕溟蒙登庭列周士所得良已丰弦瑟谢俗调三叹歌虞风大哉经世业乾坤与无穷吾衰负吾道俯仰増愧容安得挽星汉一洗兵戈空  

与王徳华  

初辞浑河津轻舟疾如驾相逢忽相问兹会乃天假去来各匆匆聊此半日暇对君新凉余王事深慰藉东藩税方逋北徼师未罢悠哉逺臣心焦劳逹晨夜谓余汝何言予有再拜谢依依复依依孤舟竟东下  

宿池江  

秋热大可畏舟行乗微风岂不需燕息兴在临川东晩泊择所止碧水连遥空沙鸥解人意来徃如相从  

又  

放船泊中洲不住亦不流爱风当南港畏日背西丘浩歌待明月解帯倚柁楼水花向我笑兹意方悠悠  

奉寄东山公  

巴陵胜槩地岳阳天下竒公昔游且钓今归几登之惊波感世路江湖渺无期再读希文记千古长相思  

夜遇髙县尹  

独行寒夜清惊乌时一鸣相逢即相别翻使客愁生微论开新瘴幽怀抱宿酲临分还致语侧耳听贤声  

遇王叅政汝言  

兰泽多芳草引领遥相晞河汉清且浅愁思当告谁我有一樽酒客从逺方来临河濯长缨乐饮不知疲  

有所思  

兰荣一何晩向风长叹息褰裳欲从之磷磷水中石西游咸阳中入道逢深识驾鸿乗紫烟高举振六翮  

惠山泉歌奉次厓翁先生  

击石长歌复长啸山无人声泉有窍诗人曾谓兹山空又闻山与南海通向来泉托山人姓公为勒名名始定石池左右多槛泉迤逦非突还非悬公门如海纳川水肯向东方遗一士出山还似在山清中有石子星之精别公无言怀独泻公乃题诗赠行者髙词尽得今古奇我歌合向观泉时  

江雨  

西津渡头江雨来雨防入江江水廻云飞逐风沙走石咫尺不见东冈台台树丛丛还可望台上看江更奔放明朝拟下鄱阳船月色浮江水微浪  

题太白像  

仙人骑驴如骑鲸睥睨尘海思东瀛等闲相逢但叱咤谁知万古千秋情醉来天地小于斗鞭策雷霆鬼神走豪竒自比齐东人大雅犹怀鲁中叟青春想像华清宫解识仙人图畵中拍浮渌酒唤不醒葛巾飒飒生天风  

庐山謡用李韵  

庐山倚南极乾坤一高丘絶顶有佳处可作仙人楼访书命我访竒品等闲却遂平生游白鹿洞在五老傍我来讲席云锦张青云见彩霞生光玉声左右泉不断我行东峰涧有梁眼明还直西南望澄湖烟水俱苍苍不知乗舟者谁子望我应恨天衢长庐山如庐几万间与仙作主去复还黄尘滔滔似海水此境即是蓬莱山载歌唐人诗我句亦时发九江秀色行揽之楚帆风送飞鸿没五老五老真有情万峰之中独自成何时拄杖徃叅立上呼羣仙下紫京笑攀北斗挽银汉共洗浊世隣太清  

寄题东林寺壁  

雁门僧避俗尘来匡庐山中寻讲台谁云净土在西竺此池自有莲花开莲花开开千万朶江南君臣不疑我渊明故是避世人菊花醉挿头上巾攒眉掉臂谢公去一杯浊酒堪全真当年意在谁独识虎溪笑处泉流石至今古塔依西林月落江云树千尺  

楚江渔父图  

有臞一夫立荒圃人云三闾问渔父楚江风景是邪非而况原心越千古原心上有先王知天地可质中无疑夫岂不解渔父意扬波歠醨焉用之物无滞碍能推移是圣者事吾何知苍苍故吾山湛湛故吾水宗国如何吾病矣九死侵寻无一是苍梧帝逺天阍幽上下四方徒逺游云骖风驾倐万里归来江上令人愁长揖向渔父渔父难与谋誓将鱼腹为狐丘君不见沧浪歌兮渔父去烟霞茫茫不知处  

饶娥去  

饶娥哭哭何为哭求见父面不图今见尸尸浮水怪露已矣娥不知即使娥不死见尸未但已伏尸三日哭娥也终赴水江上徒闻号恸声日暮水怪犹纵横  

髙安县学观习冠礼柬守廵王君  

洪州江涛囓堤急江中老蛟似人立春来风雨助江灵万丈新堤无芥力谁将神物障狂流铁柱宫成几百秋番阳湖深东入海空厓禹庙空悠悠筠州有蛟今有柱山雾如江化为雨弦歌在泮修旧章允矣嘉宾吾愧主  

小孤山  

昔闻砥柱黄河中万古坐镇狂澜东小孤乃是江砥柱特起不与羣山同羣山随江铤奔马爱此石笋凌苍穹孤哉孤哉本天造一任巨浪乗长风节宣夙受神禹戒滔滔不碍江朝宗我来信宿彭泽下咫尺仰望神妃宫翠烟霏霏落杯酒千帆阅尽澄潭空举杯酬江江日白隔江缥缈留青峰便当载笔赋东海三山防破云防蒙  

开先僧送泉水  

泉斋爱泉如爱玉每向名山观未足长言世味无此真俗客浪夸鱼我欲匡庐瀑布故有名几囘坐饮龙池清不知泉亦我知否我独与泉如结盟兹行未暇登山寺逺汲双瓶解焦思老僧闻我携茗来笑揖山灵谢珍赐囊开阳羡新春芽夜烹落尽青灯花吾泉在惠乆能味岂以异好成遗遐相将一椀复一椀此味天教吾辈管明朝西望双虹垂放笔大书湖水满  

昭明太子读书台  

江左风流在前梁复后唐壁分新草色台散旧芸香迹与仙风逺名随佛日长澄湖囘首地云水一茫茫  

望龟峰  

望里峰寺幽寻路可穷风尘四壁外天日一方中水曲真疑断云盈不碍空徃来题咏者独立叹神功  

送僧圆显往慧山寺  

寺据诸山防公因一檄来梦惊松阁雨归扫石牀苔得主怜西社遗书钓北台野云心迹在古洞傍泉开  

岳阳晚景  

木下秋风起青山送雨归日低真见落云逺不知飞江色烟中淡鸿音渚外稀倚阑情未极寒气湿人衣  

经废寳庆寺  

山中留古寺门对夕阳开苓露松春长鸦风鹤夜囘佛龛尘伏防僧榻雨封苔解得真空意荒凉未足哀  

晚发五溪  

晚鼔溪船发秋风动楚天月生洲杜外烟起渚鸥边野艇横村渡农簑散水田夜凉何处宿逺思正相牵  

留别娄郎中元善  

廿载论交地溪山古信州晚园收硕果周道傍寒流景已裁春服人将渡野舟夕佳轩月起还照越江秋  

九江赠冯户部用见素韵  

五载三曹彦登楼感旧游帆阴连水岸帘爽带云丘院静风生鹤城春雨应鸠明朝此樽酒还拟为君留  

将至邬子舟中作  

咫尺邮湖水相将入楚乡雨中帆力缓风外笛声长梦渴山泉茗吟消海岛香旧逰堪一憇何处有甘棠  

赠陈平江  

南浦逢君处相看各问津乗槎元有汉怀壁故无秦带砺千年地风波万里身东风淮水上古庙不胜春  

女埠夜泊问章枫山  

女埠芗溪上幽居路不遥山风聴夕濑江雨问春潮清秩辞新命华椷忆旧招何时拜牀下鄙吝为公消  

秋野用杜韵  

亦知樵径窄且放钓竿长夕籁成竽调寒潭发镜光小桥当驿路精舍近禅房十月春如许疎梅几蘂香  

慧山十贤堂成有作  

万古名泉地诸贤合有堂云龛蔵旧影水鉴发新光国史千钧笔乡评一瓣香烦僧语游客到此肃冠裳  

麻姑山次万长史韵  

亭依青嶂曲径绕緑萝间泉聴云中佩峰看雾里鬟风烟初旷逺花鸟各幽闲落尽西林日游人始拟还  

夜坐  

聴雨山中寺萧条对佛灯春怀偏恼客野兴未嫌僧雷似千峰动泉应一夜增壮心方未已静坐欲飞腾  

王敬止使朝鲜卷  

玉树挺髙标绯袍勅度辽风传箕子国星动汉宫轺沈斥春囘早封疆晚望遥清名满东裔疋马自还朝  

徐文靖公挽词  

公为苍生恸私还哭所知名成归老日功在荐贤时风采山中杖文章海内碑向来叅谒地风动古槐枝  

秋溪巷  

潢潦初收尽寒泉走白沙云来疑雁影雪舞爱芦花有客同书舫何人独钓槎沧浪才两语歌入水无涯  

赠毛渊之  

寒风吹客衣之子正东归云影连蓬岛江光动少微天边栖凤沼海上钓鱼矶折得梅花在还将寄北扉  

荅杨仪部  

驱驰山水国野兴入秋多佳处每十宿浩然时一歌渡江乗月坐题石让云过为问南峰主相逢谓我何  

过天津见新筑台  

台起孤城外风尘地有余奔鲸囘筑观飞鸟避储胥鸥白连渔浦杨青引漕渠他年志兵衞史笔定堪书  

临清都府感旧  

宪府荒城内重门倚茂林壮怀天地阔旧梦嵗年深月幌思秋霁风檐坐夕阴静中军国计一日几经心  

苦雨  

江寒五月拥重衾滴雨空阶夜夜深无地诛求贫到骨劳人恸哭苦关心百川何处堪回砥三日他年本作霖坐对青灯头欲白敢言吾道在山林  

拟游慈恩寺用涯翁韵  

春残方作探春行古寺寻僧懒问名夹岸景多频立马对花情剧更闻莺镜湖敢乞君分赐寳地偏教佛主盟却忆江南如画里万峰青接水边城  

荅钱戸部世恩  

梅村东去问前津自折梅花欲赠人别恨却寻何处在寄声翻讶向来频鱼龙漫拟秋为夜草木先知地有春莫向樽前论出处防衣公亦赐归臣  

余干寄秦择之  

别君风雨便随舟刚得山亭半日留乱草侵泥还宿鹭宻云笼树更鸣鸠山中一馆隣僧寺沙际诸生杂吏陲惭愧旧游无可道湖船连夜发饶州  

重登松风阁  

天风满榻坐叅禅上有松声下有泉高阁重来三纪外老僧谁起百年前茶炉夜湿昙花雨画壁春销刼火烟最是泷冈犹未表北山囘首思潸然  

盂城即事  

盂城驿前吟夕阳高邮湖上好秋光红分菡萏初经雨緑满蒹葭未受霜逺浦有波皆浴鹭近堤无路尚垂杨南来时见吴江棹却倚船窓问故郷  

东林寺  

东西林在万山中石塔棱层见逺公人结浄縁还未了天留佳境本无穷千峰云影朝还暮一夜溪声雨更风欲覔莲花何处是旧池惟有水涵空  

谒李忠文公祠  

江上危城独力支忽闻风急仆旌旗巳无天诉终穷矣空有人书某死之不负大魁真此地宁为厉鬼属何时惟应合祀余安庆更列文山双庙祠  

南昌感旧  

舟行何处不通津六载章江忆旧廵南浦但知乗传客西山独识倚楼人坛松月静斋居夜庭草风和燕坐春还向东亭问丛竹别来烟雾几囘新  

途中次白叅议辅之  

舟行数日逺尘敲秋旱长河潦未消程趣漕兵无邸阁籖传吏有津桥道傍垂枣全供鸟野外飞蝗半食苗几度观风入村落舆人堪诵不堪谣  

登旴山忆陈明之  

汴泗南来见此山米翁书在翠峰间唐时漫诧僧归塔宋代曽悲使出闗新讣忽迷云树碧旧题空拭雨苔斑欲登髙处谁相伴黄鸟声中一啸还  

刘广徳介夫至  

千里缄书两日前今朝风采复依然金莲寺里观风地白鹿斋中聴雨年夜雪梦囘开小径秋涛观罢泛平川梅花已有真消息不用江南驿使传  

除夜雨  

爆竹声中破积阴东风庭院晚沈沈闲评经世何人手老惜流年此夜心宸极有临香几近慈闱无恙酒杯深呼童起聴南窓雨却报梅花已满林  

闻吴寗庵转南京学士  

山水江南是旧游公来谁不拟仙舟高陵云防钟山晓清禁星连阁道秋新制有词全逼汉旧章无改正从周封君老向荆溪上十日三书慰白头  

忆东林精舍寄示华生云  

东林寺里旧书堂三十年来野草荒百啭未忘初鸟韵一株犹剰晩柑香山怀龙阜神俱逺水问梅村脉故长寄语云生为磨石客中新记已成章  

再过清献祠  

江廻春水没荒矶石上看诗记旧题吾道百年开白日公心千古映清溪鹤留古貌何妨瘦松长新枝却恨低追忆昔游如昨日楚云遥接粤东西  

白鹿洞  

青山坐我对青衫吊古情多思不堪眠鹿巳无人主洞卧龙空有地名庵百年讲座惭虚左万里驱车愿指南吹醒清风天未晩共谁长笑破烟岚  

雨坐漫述是日郭仁寄小像至  

镜中愁鬓欲成皤新畵应惭郭泰和花谢晓风方恨急麦收春雨竟嫌多曲房辟湿频烧术单袂生寒重易罗满院青枝飞燕子扣门时有客相过  

凤阳谒陵  

郁防佳气接丘坛真向乾坤得大观嵗举留都周册祝月游原庙汉衣冠九重陟降天应近万世栽培地本寛瞻仰不胜心致颂无疆休与泰山安  

雪中赏梅奉次厓翁先生  

浅绛英英忽满枝春风到此复何之正怜与雪相逢地却讶如人欲醉时南国已通千里信西湖空负一生诗白头二老青灯夜笑对江东緑酒巵  

得见素公书  

素老书来蜀道长洞庭春水正茫茫出羣才本安危寄习隠心应去住忘防府孤城看落日杜陵逋客梦沧浪西人欲挽难为计共指方平像在堂  

寄李提学献吉  

铁柱宫前春水深几囘淸梦忆登临新亭有客还题壁旧曲何年为入琴高士榻虚人似玉此君堂小地如金近来细读宗儒记囘首匡庐万古心  

袁州谒韩文公祠  

一上春台草陆离忽瞻遗像有遐思江山恨少滕王赋风木愁多二女祠石廪不知云去地雷塘犹想雨来时凭君莫引飞鸿望万里骑龙任所之  

别庐山  

山北山南几度游春风到处得相留鹿听李勃祠前晓菊采陶濳宅畔秋星落半湖苍岛出泉分双涧白云流五峰明月新亭兴他夜江天独倚楼  

归兴  

东归诏许省慈亲瀛海西头问旧津宿麦穗余三月饷枯杨皮尽几家薪平生酒慕苏门老他日羮怜颍谷人闻道王师频报防中原今已息风尘  

又  

漕堤杨桞昔人功六月清隂处处同东国共看归海水南船方趁过淮风寻常民俗兵兴后百万军储嵗挽中我有瓣香何所致礼官新祀宋司空  

青云峰用元人韵  

眼中遗慨几千秋第一峰春翠欲流迹为古人须下马兴当今日可登楼氷霜以后花兼鸟山水之间县复州采得寒梅香满袖更从江上问横舟  

建昌道中见杏花  

临川梅花尚在眼旴江忽复杏花红山行逺近百里外春色浅深三日中有力已能知夜雨无心那复问东风明朝又向南丰路却聴莺声处处同  

荅潘维本  

官忙十日九在省客邸劳君过几回片纸漫投今世刺千金曾吊旧时台江长云外鸿还去秋老山中菊正开却忆湖南湖北地和君诗罢一徘佪  

过长沙不得谒贾祠  

巨笔谁修汉一经治安三策动天聴奠无可借茅空白采不堪纫草正青旧井定通瀍北水新祠遥应斗南星独怜鵩鸟翻为瑞万古清风满石亭  

答魏宪使士华用公济韵  

闲倚船窓看水经沧浪歌起隔江听霜台简自他年白雨寺灯犹昨夜青水浸南湖千万顷云开北斗四三星重阳已负登高约何处寻盟更有亭  

留别沈休翁  

湖南会本自江东二十余年气味同此去春违丰采外向来心在简书中杜陵门径还今雨司马衣冠更古风西望武昌江汉表云连黄鹤倚晴空  

答陈提学文鸣  

楚帆连日阻南东到处鱼羮老母同春水稳当新涨后晩山青在旧游中宦情于我聊今日师道如公自古风遥想楼船吟眺处潇湘千里一虚空  

采石登谪仙楼  

济上登楼已十年兹楼兴在未登前何人不道诗能圣昔日空传酒解仙舟檝心期风乍起屋梁顔色月犹悬留题讵敢轻磨石万古江山一慨然  

山中怀杨仪部  

未得登君野兴堂两年清梦独难忘笑谈每怪逢僧懒文字犹嫌应客忙山月桂松真洒落海云迎鹤更昻藏吴天楚地同秋水老尽蒹葭一夜霜  

读钓台集用陈白沙韵  

从来自信世人疑一寸丹心付所知白石有情依古庙青苔无頼上残碑芝从商岭犹知主渔向磻溪已得师未到桐江空仰止数章新和白沙诗  

送工侍徐公致政南还途中有作  

祖帐东门乆不陈古人高致又今人阙廷囘首风光逺歧路闗心雨色新图畵应传千万本经纶方倚二三臣送君濯髪沧溟水晩节堂前戴角巾  

吉水遇王敬止用送盛斯征韵  

江声初静晩风轻千里闗山可计程独立已为他日重相逢真使故人荣望穷防蝀云犹宻歌罢沧浪水本清笑折梅花对揺落不须杨桞管离情  

送张淳安羽  

清才徃徃爱君诗百里为郎奈别离州县未为吾道屈江湖真见此行宜水连晩渡宁辞逺春入山城却恨迟更爱公余多古意蛟峰高处读遗碑  

大忠祠  

慈元殿上朔风侵讲罢孤臣泪雨深行在更无南去路中兴犹有北来心一言竟免青衣辱万古终悲白璧沉世乱经纶亦何济大忠祠下柏森森  

次杨邃庵先生留别  

百尺高台傍寺门杜陵秋兴此犹存赠行独愧清风句留坐还依古树根星共北辰双阙近山连西岳一峰尊明朝旌节投何处望断秦云眼欲昬  

吊林和靖  

赋得梅花万古传水滨孤冢却萧然闲云于我心俱隐老鹤如人骨半仙朝市尚余观物地儿童不省入城年小桥东去今成路囘首中州但暮烟  

重阳荅钱戸部  

晴日重阳冗里过百年佳节几蹉跎山当对面愁登逺客有知心恨别多白髪此生聊尔耳黄花明日又如何沧浪濯足非吾敢敢谓春湖胜玉珂  

松风阁赠方昆山用顾与成韵  

石鼎诗成向我歌聴松楼外竹为窝风烟逸望三江逺湖海清谈一夜多云近不知山是否雨深还问月如何相逢莫讶辞官早鬓发萧萧短更皤  

寄题邵宪副东丘娱晚亭  

荆南溪水水东头宪使归来访故丘緑野竟忘裴晋国香山真识白江州风尘迹逺新图画山水情深旧钓游我有一樽思共醉扁舟将趂菊花秋  

山中答黄明甫  

谩乞新诗续旧诗小江髙兴老僧知旌驰岭外观风地榻寄山中聴雨时泉近不劳将石子云深惟许偃松枝浩歌一曲沧浪月万古心期酒在巵  

南巷  

南渡通西湖晚多渔艇宿人家深树中青烟起茅屋  

全真馆  

何处适余兴寻师谈道经隔桥云满屋钟磬夕泠泠  

鹤洞  

老鹤爱云栖石洞自天凿秋风时一声飞云散寥廓  

朱樱径  

叶间缀朱实累累散緑阴一歩还一摘不知苔迳深  

湖上口占  

不到西湖上于今二十年相逢多白首山色只如前  

松下作  

孤笛横秋江一声山月白芦花起天风萧瑟溪南北  

题画  

偶来坐松下爱此流泉声云山隔遥浦悠然空复情  

寄吴嗣业  

旗枪春尽发知味各称仙何日擕茶具云山供我泉  

题文徴明画  

于画见书法萧然无滞情君看片石畔丛竹忽然生  

雨过独坐  

暑雨过不尽斜阳穿湿云雷声近还逺隠隠隔江闻  

为钱忠言题画  

独舣北来櫂淮南聴晚钟明朝渡江去秋浦采芙蓉  

舟中怀李方伯  

老去才难尽秋天忆射雕白鸥波浩荡寒水不成潮  

西溪书屋为张邦谷题  

西溪路向太湖西东望龙峰路不迷我有草堂泉石畔十年云月梦栖栖  

客有持寗庵诗至山中者次韵赠之  

山中十里緑阴长新涨浮浮架石梁赋罢蒹葭掩僧舍午风销尽佛前香  

赠周山人  

晓起空庭月在松慧山寺里初鸣钟诗翁见访来何早第七峰前一短笻  

留别娄诚善  

新诗赠我胜千金病阁青灯字字心正在溪冰山玉处月明还聴老龙吟  

画鸠  

鹊巢何处树深深苇有新丛水有浔乍雨忽晴天未定恐将消息误知音  

南康寄陈分巡希冉时希冉之九江一日  

江上春风酒一壶南来拟共对鄱湖夜深独聴庐山雨却放诗人赋小孤  

辛丑下第还重过开利寺  

奔走尘途已半年扁舟重泊寺门前分明记得离家日古殿寒灯月满天  

和储静夫  

宦途囘首各风烟浪说春江有渡船珍重寄书千里意髙秋一雁落云边  

食角黍怀古  

湘江千里碧连天緑徧芳洲草似烟餐尽落英人不见青芦包黍自年年  

寄莫如山  

八月风吹汉水槎江东囘首更思家南沙亭上人如玉赋罢清秋菊有华  

小舟  

东海西陲震泽东杏花雨过藕花风世间多少江湖险不到篷窓午梦中  

与客谈竹茶炉二首  

松下煎茶试竹炉涛声隐隐起风湖老僧妙思禅机外烧尽山泉竹未枯  

彭泽无浪抚琴琅琊山水醉翁心漫将炉火论茶味云隐松庵午梦深  

谢浦文玉送黄雀及蟹  

芦花风送稻花香湖上秋来味故长黄雀盘中兼紫蠏不知何地更鲈乡  

春日书怀  

游人竞逐赏花辰却有西堂独卧身江草江花春梦外题诗聊遣梦中春  

过冯公岭  

衣湿才知马入云隔峰人语半相闻前行共指桃花砦巨石如碑不见人  

将至安仁秦择之来迓  

沧浪水清濯我缨隔江如聴櫂歌声故人相见笑相问一夜月明三载情  

都昌瞻陶母像  

穷巷欣来长者车淹留深愧食无鱼青丝一缕并刀下挽得中原九鼎余  

泊储潭  

储潭庙前春水深春云帯雨昼隂隂撞钟击鼓礼神去一十八滩行路心  

花石潭阻雨  

南方多雨北多风风雨多时各恼公二十年来南北路几囘风雨忆江东  

## 石仓历代诗选卷四百二十八  

明　曹学佺　编  

明诗次集六十二  

杨守阯  

送王原常用其畱别诗句为题  

渺渺孤飞云悠悠太行道望望天一方恻恻伤中抱云兮本无心聚散秋空杳明发怀二人触目离情搅瞻云想亲舍万里青山绕不覩山中人祗见云中鸟鸟飞云与还花落重门晓怅然歌式防别离何草草寄言缙云卿莫恋白云好苍生望为霖从龙兴枯槁  

右白云时在目  

西北有髙楼逶迤上千仞逥澜俯绿水阿阁凌青云中有弦歌曲知者识其眞自云良家子选择趋严宸佩玊曵罗裳欲以充下陈朱顔俗不薄燕赵多羙人无盐逐乡里毛施亦逡巡容华恐消歇抚心一以矉明德苟不亏燕婉终相亲芙蓉湛秋水桃李熈阳春随时爱容辉无为长苦辛赠君金琅玕报我青玊盘  

右璧水日论心  

馥馥春兰姿皎皎秋月辉流光照我懐馨香袭我衣逰子惜日暮行人怀路歧对酒未成醉揽衣重徘徊孤兽不遑食离鸿亦呜悲感之复叹息益抱离羣思四海皆兄弟白首谁相知防金良不易丽泽一以资胡为远离别各在天一涯南陔有眞乐伐木多苦辞怀哉复来斯三歳以为期  

右分歧思不禁  

耕乐  

幽居远城市绕屋皆良畴方春土膏动夜半催饭牛父从原上耕子向田中耰豚蹄祀田祖瓯窭欣满篝先期了公税牀头熟新篘陶然一醉间寕知公与侯  

送孔润伯归乐清  

朱明在赫曦端居困炎暑行子何匆匆移舟潞河浒防马送之行宁辞汗如雨饮之碧筒杯酌以黄封醑情至发长吟击节飞云驻亲朋终日行眷恋宁如许爱人怜屋乌思人及棠树珍重宣尼孙典刑独可睹去矣不可畱临风重延伫  

赋得洞庭湖送侯公矩佥宪  

我闻洞庭湖远在巴陵道含山复吞谷洪波际天杪古来题咏人无如杜陵老朝阳一凤鸣千古喑百鸟如彼黄鹤楼题咏有崔颢才如李谪仙有景不复道吾才非谪仙少陵先压倒况未临此湖狂吟何草草所志不在诗因之寄怀抱愿君胸次问与湖同大小百川尽倾输万象皆明了秋涛动山岳春波润枯槁浩气蒸作云为霖施八表  

陈方伯邀观惠山泉  

古庙三贤在方塘一鉴开水流螭吻出源发鹫来树影波心见茶香云外栽竹炉有风味醒却紫霞杯  

王仪賔第赏菊  

王晋卿家菊满篱我来犹见傲霜枝清芬只合秋兰并冷艶寕教睡蝶知已过重阳还对酒为怜晩节更题诗囬防桃李东墙外不及春风二月时  

送人赴南京督府  

驿路霜风落叶深马蹄南去正骎骎欲从虎帐提金印巳向龙墀聼玊音千里旧都兵衞足百年昌运羽书沈青油幕下应无事绿水红蕖对客吟  

送某通判  

春秋经学旧知名早向薇垣聼鹿鸣齐国几年操瑟立呉门今日副车行罗浮山上云连海杨子江头月满城万里修程初展骥好将膏泽润苍生  

送蒋容知州  

潞河更皷正分明可柰风筝别调声百錬谁能为绕指一麾聊复得専城云连剑阁凌空峭月照潼江彻底清莫道遐方淹骥足金闺仙籍待通名  

和武靖侯赵公赏花诗  

宿雾初收雨过檐侯门池舘绿隂添波间香饵金鳞出叶下黐竿翠羽黏谩遣易牙调异馔不教扶朗识生盐酒阑夜色清如水露滴松稍湿老髯  

次韵寄丹陵尹陈明远  

令尹书椷手自开犹谈祖席劝深杯喜闻惠泽覃花县赢得芳声到栢台比屋弦歌明月里数村耕稼白云隈防防骥足亨衢展久识君非百里才  

初署院印  

霞明禁苑日初升遥望龙墀虎拜兴职业乍纡方寸印官衔仍是一条氷槐防吏散清隂合柳院莺啼淑气蒸文武衣冠多旧识贺门懽宴酒如渑  

间居漫兴  

公署抽毫每隔旬私居终日乐门身满床黄卷为师友排闼青山作主賔一任漫天风絮乱祗怜匝地雨苔新日髙卧聼莺声巧不唤鸡鸣待漏人  

歳余感怀  

莺花三月到南州氷雪相防一歳周天上故人多特逹周南太史尚淹畱海桑世事忙中变水竹幽居梦里逰最忆去年当此夜弟兄相与醉新篘  

送于国用编修飬病归  

清朝贤俊共弹冠抱病怜君独解官圣主恩深蒙赐告故人情厚劝加飱蕲阳易得三年艾楚泽还滋九畹兰征鴈飞飞南又北慿传尺素报平安  

送董启之进士  

栢府先翁教一经长杨赋就献明庭皇华轺传过亲舍楚国宗藩望使星万里云程初发轫三湘秋水试扬舲殷勤相赠无他语记取金人背上铭  

寄从子茂元  

我怀犹子在长沙天北天南各一涯为问同年外台使不知何处郡丞衙竹林风月闲来久湘水云烟望转赊圣主恩深汉文帝赐环仍与陟清华  

清士【`锡茶壶也`】  

容仪脩餙色通明出处曽占旣济亨玊乳先春资吐纳眞铅伏火抱澄襟怀倾倒卢仝碗风韵和鸣子晋笙若遇提撕从鼎鼐也输涓滴润苍生  

和儒【`锡汤鼈也`】  

自少相从安乐窝冬无炉火奈伊何能将蟹眼汤吞尽不怕龙须席冷多身在提撕明似拭口当输写气犹和寒宵得汝常安寝一任人嘲春梦婆  

送范吉太守  

宣城太守出风尘尽道晖有后身紫禁莺花闻奏语黄童竹马待囬轮相逄尽话沧洲趣乐事犹怀泗水春重念河汾六经在薛收曽是受诗人  

与杨廷俊同斋  

同官同姓又同阶同作宫寮共宿斋四壁寒声风刮戸一帘清影月侵阶奚童秉炬烧香篆侍史收衣防祭牌坐乆话阑心似水尘氛无路入襟怀  

长至日界首阻风  

云防遥逐防南征屈指三旬计客程路入淮扬两州界时逄天地一阳生石尤风气连云黒甓社湖光入夜明还忆徃年当此日满襟风雪上陵行  

次韵酬翰长马良佐  

东出长安第一衙地分佳丽职清华晨催玉漏犹高枕夜对金莲不草麻紫殿当头逥日月青山排闼送云霞神仙洞府斯为上我亦曽逰坐判花  

释奠卽事有感  

垂世功髙在六经祠官八佾舞于庭致斋三日从先甲祀典千秋属上丁祝版名书皇帝遣丽牲碑勒史臣铭何时义采遵尧录帝号加封假鲁灵  

到家喜入新第  

曽将奏防入金銮勑赐围防廿畆寛苟合苟完成此室爰居爰处咏斯干墙梅蓓蕾含春意庭栢森严耐歳寒欲作休休亭自逸君恩未报敢求安  

拜湖后张四舅墓  

湖后山前度石桥斧堂三尺众朝行经雾霭迷榛莽拜起岚光动树标假馆曽闻庭下训知音先识防中焦今朝一掬羊昙泪洒向东风湿柳条  

饮大理家兄宅时驾部弟秋官侄及君美御史时升府丞两婿皆在席醉吟一首  

几年离索重相逄笑语哄堂意气浓薛氏弟兄三附凤桓家女婿两乗龙竹林更有青云噐棘寺新开绿蚁封家庆合懽防帝德勉圗勲业佐时雍  

呉原博少宰旧有别业其从子为搆二亭其间  

旧业呉门今复脩重开小筑近西畴不同徃日围棋墅已办归时命驾逰谢赏心嘉玉树杜陵髙兴付沧洲为霖更望龙头在未许安排范蠡舟  

腊月十一日奉天殿进书  

紫宸班列晓钟初拜进缃编上玊除禹贡九州经制法周官六典太平书重瞳日月垂明鍳三殿云霞映卷舒文武宪章应有在致君尧舜复何如  

甲子元日  

去年金阙候朝防今日瞻卬北斗南新喜歳华逄甲子早传家事付丁男遮贤几许六旬九祝圣惟呼万歳三厚禄素飱无以报伐檀歌诵不胜慙  

诏晋陞吏部尚书致仕  

礼年登七合投簮况复衰顔病已侵再防陈情归待报九重恩命愧难任崇阶进蹑尚书履厚蓄何湏季子金林下清风贫亦乐不防忧国老臣心  

逰东湖普恩霞屿诸寺  

东逰如入辋川圗野鸟沙禽共唤呼碧树森罗三寳地青山环绕万金湖人逄首夏衣穿葛节近端阳酒泛蒲一宿招提扪藓壁达摩还面九年无  

到福州城奉和家大人韵  

闽越南来第一州城中三岛列仙逰诸畨珍舶来重译万顷涂田种两收榕巷书声灯火夜蓼汀渔唱棹歌秋道山亭在烟霞里未得登临最上头  

应制西山胜刹  

四海升平百度新西山诸刹倚青旻烟霞栈道通仙境金碧楼台隔世尘万壑松风和呗千门萝月照禅身旃檀满殿炉烟袅祝我皇圗亿万春  

朝陵次学士家兄韵  

谯门漏咽铜龙天上祥云捧日重廿里驰驱经辇道万山环绕防堂封黄金台殿东西列白玊舆梁远近重欲向桥陵追杜老难将瓦缶敌黄钟  

夀史母一百一歳  

峩峩珠翟翠云稠堂北高居夀最优大衍再周重挂一平壶百刻又添筹贤孙及第传金帖令子悬车尚白头屈指古今能有几题诗更祝八千秋  

赋得震泽晴波送人入闽  

五湖秋水客南还极目空明豁醉顔素练平铺云梦泽青螺半出洞庭山几行鴈影孤防外万里天光一鉴间南望八闽何处是归心先已到乡关  

别墅  

防市西头别有天芋区桃圃近相连绕城春水鱼浮沼负郭秋风鹤在山书幔影飘荷叶外酒罏香入稻花边主人髙歩瀛洲上犹自哦诗忆辋川  

送胡佥宪克敬  

大河南北路东西来徃褰帷路不迷华渚流虹身入觐池瑭春草句留题观风又返轺车鹭帯月应闻野店鸡衮衮外台登内省乔迁有待筑沙堤  

竹茶鑪次呉原博谕德韵  

渭滨苍翠隔云泉谁取编排事茗煎凤阁舍人工创物秋灵公子巧模前火红松叶汤初沸月白桃花客未眠饮罢雪香三弄笛闲中清趣自天全  

林木飬髙  

平生林下拥臯比笑防鹓雏集鳯池锦诰已承明主赐云山还系故园思鸿飞碧汉凌尘坌鹤向青田啄玊芝老眼静防人世事夕阳亭外几枰棊  

阳糓道中清明  

昨夜东风急雨声晓逄佳节是清明篷窓春色柳枝挂茶灶新烟榆火生彩索秋千花外稳畵船箫皷月中鸣因思徃歳朝陵后兄弟赓酬百韵成  

孝陵恭谒有述  

淮海龙飞入建康金戈铁马净欃枪不阶尺土兴如汉尽革夷风治过唐三纪衮衣明日月万年陵寝肃风霜小臣瞻拜祠宫外惟见参天树色苍  

视篆后二日得孪子  

日出东城啼乳乌檐前干鹊又相呼判花公署方投笔坐草私门又挂弧自笑秋生并蒂休嘲老蚌出防珠多男且得寛怀抱未计将来贤与愚  

邵伯湖口与质夫丈啓小酌  

兰棹翩翩先后行夜来相失苦相萦石尤风似知人意甓社湖边阻客程云抹青山螺黛碧天涵白浪雪花明篷窓对景堪同乐况有金陵酒满罂  

德州王知州璡韩同知琏各招宴于园亭  

州衙深靓絶氛埃客至园亭次第开两院树隂当昼合隔墙莺语送春来小桥幽径翻红叶曲涧鸣泉漾緑苔别驾行觞懽未毕还从太守醉霞杯  

退直有怀寄董德初太守  

赐环簮笔侍明君待漏趋朝对夕曛未有尺书能寄远谩思尊酒共论文吟防防影横秋色坐对灯花落夜分不识滇南贤太守也曽相忆赋停云  

宿都宪五兄第中  

冀北频年忆广西陟冈遥望暮云低壶公缩地知无术灵运登云喜有梯宪府氷霜全晩节夜牀风雨咏新题清灯坐乆谈文运五纬何时再聚奎  

钝儒【`冻笔`】  

章台頴脱出羣伦日染龙香剂润身渉署水衔头欲秃题封山啓迹还新中心正直摹犹壮小字糢糊大转神莫话秦人少恩事不遗黎老咏皇仁  

芳童【`石香筒`】  

何物宁馨辟稻粱云根稚子有刚肠香分娲氏云中线烟散圗澄掌上光藜火明销天禄阁荀龙涎喷德星堂佛书谩説严童子非木非空闻妙香  

髙叟【`纸帐`】  

楮生平素懒谈学董垂帷到暮年午蝶有时同寤寐秋蚊无路得夤缘虗中惟见室生白覆下何愁屋有天自卜吾衰犹未甚周公时梦到君边  

焙师【`焙笼`】  

年来折节出岩阿防裂抽思作用多千眼法王空相在九还仙子内丹多亲闱不待身温被斋室宁容汗浥罗雪夜梅天尤借汝袪除寒湿飬天和  

美稚【`瓷果盒`】  

缥绿两儿皆好酒邹阳潘岳赋中防却怜今日诸童子只侑先春小凤团白面总如冠玊美清标恍出壑氷寒交梨火枣从何得披腹呈来不用盘  

爽客【`葵扇`】  

九光佛两街僧六角金从五字増几叶栟榈人易忽一逄安石价湏腾轻翻香袖风生席独映齐纨月似氷纱帽闲眠对鸥客不湏庸汝郤炎蒸  

次韵寄侄茂仁郎中  

南国移居有竹衙平安消息报京华傍篱已见新生笋穿径还侵旧种麻每对此君思小阮无由缩地与陵霞重怀文懿归逰处啼鸟惊心泪溅花  

送大司冦戴公祭扫荣归  

去歳乞归归未成今年报政又陈情尚书展墓原无例圣主加恩许暂行日月祥光辉昼锦江湖秋色渺云程饶阳山上焚黄处草木欣欣也向荣  

得请喜复原韵  

去歳蜩鸣入觐来今年莺啭出金台四时有序成功退六十犹痴了事囬钟阜晓山青抹黛秦淮春水緑于苔濯缨还向江东去免得风吹扑面埃  

吾鄞龙舌朱氏予先祖侍郎府君之姻族也守阯弱冠时尝馆于其家表侄名轩者年才十三从受业焉今来南都须鬓苍然问其年已六十二赋此志别  

鸎脰湖堤挟两川形如龙舌尚蜿蜒故家乔木千余尺先祖华姻上百年犹记小窗灯火夜研穷大易后先天垂髫弟子今华髪话旧南都一慨然  

畵山水为费廷言司业题  

一幅鵞溪绢纵横数尺寛良工先泼墨妙手旋施丹物象罗胸次天机到笔端宏开千顷泽夐出万层峦远近浓还淡髙低险复安遥岑睂黛蹙列岫剑峯攒濯秀森琪树飞空下玉湍烟霞俱帯润林壑似生寒几处重重屋谁家曲曲栏空青排闼入澄碧卷帘防红叶危将堕苍苔湿未干云中无犬吠潭底有龙蟠潦尽沙矶路囬石磴盘小桥通别墅轻棹度前滩触目皆佳景游心恣大观拟寻灵运屐犹戴贡生冠玩物情休荡匡时志欲弹何当畵无逸持以献金銮  

应制苍苔  

禁苑初收宿雨天玉沙驰道碧苔鲜春来自是稀逰幸一任飞花防翠钱  

题朱太守山水畵雪夜景  

山雪初晴月蘸川乾坤一色浩无边不应清景无人见系岸初囬访戴船  

园亭家晏次大兄韵  

风吹香径晩菲菲落尽红芳蝶过稀却是蔓青花独秀春深犹解驻晴晖  

送莆田尹周用中  

与君旧友结新邻京国相过分外亲鳬舄南飞畱不住嘤嘤啼鸟蓟门春  

题兰竹图  

深谷香风泛紫兰云根斜倚碧琅玕若为尽化黄金色应是西山返照防  

初予未得碧川集时但于四明文献中拾其数篇而已顷晤古田大令德周即公之孙也始以全集见遗诗凢八卷共若干篇予不量敬采其尤者百许篇在明集中亦称取精之多者矣当成时人文为盛而公家为尤盛昆季三登八座文懿启于前公与康简赓之一时羣从登朝者六人公誉望尤着而殁后易名之典至今阙焉盖公视篆翰林时适遇朝廷一日间陞传奉官四十员科道上章因下诏狱六十员言路一空公移书当轴谓当极力申救不宜作缺更补语甚切直而当轴者不能从呉门沈启南为作诗以侈其事始大忿恚隂构之于石斋杨公谓已推毂新都为东宫讲官而不及公以此为憾石斋颔之未几公与当轴者俱逝防请易名而新都两靳之云石田诗板当时已被毁其续集刻无此诗而公书尚有存者余阅邸报改谥补谥屡奉申饬盖慎之也谨拈此叚以备采择而公之诗措意深婉用事浑成识者自珍其爲天球重寳矣峕崇祯四年石仓居士学佺跋  
