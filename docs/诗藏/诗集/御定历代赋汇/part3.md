---
title: 第2部分
index: true
icon: editor
order: 3
category:
  - 诗藏
  - 诗集
  - 御定历代赋汇
tag:
  - 钦定四库全书
  - 集部八
  - 总集类
  - 陈元龙
  - 清
---

## 御定历代赋汇卷九  

天象  

露赋　　　　　　　　　　　【`唐`】张彦胜  

夫露者阴阳之精气也天地之灵液秋冬浊而春夏清晞于朝而生于夕随时应变不凝不积遇物受彩因象而光滴滴沥沥荧荧煌煌尔其为大也澄九天而净六合尔其为广也清四极而洒八荒故能消歇氛埃生成草木羃防千品霑濡万族其泽厚矣其润深矣愿闻其始试言厥初兆自元气生于太虚巨人饮之而不死上古吮之而穴居天无云兮珠的皪野有草兮玉扶疎写虫鸟兮为篆怀蛟龙兮著书河洛建都兮气均风雨甘泉筑馆兮名亚储胥或泛滟池台或葳蕤竹柏鸧鹒鸣兮色紫鸿鴈来兮光白露之为徳也天一所以为王侯露之为文也诗人所以歌召伯既因甘而作颂称未晞而留客是时鸷鸟初击鸣蝉向晩悲九节之相催恨三  

危之路逺或乃幽闺织妇初下鸣机徘徊空院怅望秋晖洞房月入罗帐萤飞看鸿鴈之将度怨良人兮不归洒交颐之玉箸苦寒露之沾衣至如闗山气寒瀚海风急胡侵陇塞兵屯马邑征人此时思归下泣不觉涟如沾我衣湿别有洛阳才子人间秀士逺自岩曲来游学市有恨惊心无人知已闻坠叶而叹息对浮云而愁起凄凄兮怳若有亡覩蒹葭之苍苍惜白露而为霜宋大夫闻而叹曰岁乎不我与一寒一暑昔时春晩拂杨栁于南津今日秋深落芙蓉于北渚古人未达平生羇旅君何为而絶弦敢知音而相许重曰白日黯黯兮秋风多绿川萧萧兮空水波闻郢中之有曲试调露而为歌歌曰天降气兮地凝精皇徳茂兮芝盖平金盘渍兮玉杯清叶有露兮落有声辽东之鹤中夜惊日南之鸡凌晨鸣华山柏兮多珠露松子服之得长生  

五色露赋【`以率土康乐　　　　唐之应为韵`】白行简  

惟上天之阴骘至诚感通灵液肇吉能分五色之异以候一时之出祥风烁乎茂草瑞景晞乎朝日黄杂错缀玉树以相鲜丹绀交辉映金盘而乍失既能偶圣以呈贶寜有普天之不率飞液花坞流光蕙圃青莹玉缀灿烂珠吐露药讶仙童捧来润石疑女娲欲补花禽拂着宛如陈宝之鸡平野染成焕若徐方之土当其金乌戢耀玉腾光夜寂空知鹤警寒轻犹未为霜徒想状天酒类神浆岂辨彰施而披棘尤分杂错以沾裳满林岭而霞駮遍莓苔而锦章自然郁为天祚庆我皇唐何必徴勒毕之言以为国泰验吉云之说乃辨时康嘉其风中煜爚空际浮烁缀瑶草以纷敷庭柯而照灼彼瀼瀼刺其感叹此湛湛欢其宴乐徒用兴其咏歌曽何覩其交错未若含瑞表徳耀彩逢时乍绮分于彼或星合于兹为阴阳之淳粹作花木之葳蕤喜气度闗徒虚语耳荣光出水曷足方之是知天降休祥圣为明证淡汪濊之仁泽得文质之善称天何言哉国有感而善应  

五色露赋【`以率土康乐　　　　唐之应为韵`】贾　餗  

露彩呈祥厥状非一表四方之具庆故五色而俱出间朱青以腾文杂黄而成质则沐圣泽者畴敢不只被湛恩者防有不率大化式孚瑞物斯覩究其原兮则一分其色兮惟五暧空之际若丽非烟之祥润块之时如启建侯之土神化无方至精宣光且见凝夫渥彩孰云晞以朝阳虽有本于三危三危不得不比谅无当于五色五色不得不彰岂直超绛雪掩霜空挹瀼瀼之灵气酌湑湑之神浆始也结以成形自东方而转色今也出于协庆犹上天而降康则知时在中和何物不乐超飞走而为瑞与风雨而咸若不资揭以金茎寜假承于琼爵链石初染类娲皇之补天鸳瓦才霑类彩凤之巢阁在汉武时方朔陈词涉吉云之异境得五露之灵滋曷若我后统寰海之有截应天地之无私包众瑞之备矣选列辟而观之自然阴阳降祉天人合应吸沆瀣延楚客之情咏厌浥动诗人之兴若以彼而方此曽不得侔色而揣称  

五色露赋【`以率土康乐　　　　唐之应为韵`】王　起  

露表嘉瑞国昭元吉发五色以斯呈掩百祥而非匹辉光骇目知泛滟之维新变化殊姿觉凄清之有失若非泽无不被化无不率则何以感之于寥天荣之于圣日尔其寂历地表希微天宇无声而零有色斯覩始暧空而杂糅俄草而周普霑于衣也皆成黼黻之衣润于土焉更谓苴茅之土且其白能受采朱则孔阳青映苔而转丽点漆而有光既炫燿于众彩终错杂于黄傥在琉璃味无忝于甘醴如浮葭菼色讵变于凝霜何湑兮之膏润有焕乎之文章固可以扶寿而愈疾俗泰而时康徒观夫泥泥未晞瀼瀼既落珠彩点缀日华照灼无烦毕勒之求方成曼倩之乐散东陵之上乍混其洒西山之中更迷其药其凝厌浥其布葳蕤鹤将警而未测蝉欲饮而犹疑何绀雾而喻矣何卿云而比之则知坠露成文休祥有证实我后之冥感掩前王之嘉应  

五色露赋【`以率土康乐　　　　唐之应为韵`】袁　兊  

上帝宥密露滋贶吉青紫相宣黄间出湛鲜辉以交透涵润彩以争溢揺于微风散离离于初日滴而成晕宜警鹤之偏闻感以无情胜舞兽之能率被万物之咸覩表天心之以溥识瑞气之非二辨方来之自五洗于石如披娲后之文遍于地似割封侯之土合徳于唐成金之黄鸟晨散而翻坠烟晴笼而转光既桂成于重叶亦珠缀于垂芒契之斯来我则调玉烛而后致求之靡得彼则耀金茎而莫量是以其邦用昌其人用康诚可以为饮不可以为霜其离绚兮其浓沃若遐瞩文象旁通绮错状郊祀之琮璧灿以芬敷拟霄汉之云霓焕乎萧索固自天而同酒谅不醉而可乐其甘如饴其凝如脂茍叶于道不常厥期在春而众葩皆丽或秋而羣芜更滋彼露瀼矣我王则之接荷光兮渥蓂荚连碧砌兮满阶墀旁霑兮对龙衮之彪炳纷映兮逼鸾凤之葳蕤始繁于天临之际终晞于日旰之时足使魏殿懐慙汉宫非胜多闻前后之仙术岂逮吾君之响应愿濡翰于攻文之徒庶发挥于梦笔之兴  

清露点荷珠赋【`以题　　　　　唐为韵`】阙　名  

池有秀冠众卉兮彼荷最英天之气结淳和兮惟露斯清圆规覆水兮翻然盖倾素质积叶兮炯尔珠明露非荷无以呈洁已之状荷非露无以异先雕之荣皓影揺光修茎羃布气散兰郁光分雹聚邻腐草谓萤火将飞俯澄波若蠙珠已露宜瀼浥于夜景惜芬芳于岁暮缥防将防琼光未敛团素律以泥泥擢余芳之冉冉映翠带状莲的之剖开对青霄仰星文之乱点色慙兮菱藻气肃兮金波虽有秋月我则承恩于彼露岂无朝日我则庇身于此荷尚不愿洒园葵而泽丰草岂学老林叶而滋枯柯客有感秋而叹曰滴沥萦纡布濩芬敷浮池烟兮葳蕤吐绛点天酒兮璀璨垂珠已矣夫露欲变荷欲芜君不见严霜降万物皆尽兮复有此芙蕖  

湛露晞朝阳赋【`以诸侯来朝锡　唐宴具醉为韵`】张胜之  

阳晖早曙露清宵宵既寂而露彩结曙将动而阳气消是以在兰者照之则焕乎叶在棘者烛之则晞乎条故乃喻天子布徳于宴犹诸侯命朔于朝观夫润草瀼瀼晞阳羃羃气色浓兮犹茂枝干燥兮如涤初将比玉以减其琳璃稍欲如珠复消夫玓瓅故可比臣竭忠以只敬君降恩而蕃锡及夫大明有赫五色初收陵晨光动平野气浮遂使将饮之蝉惊阳乌而复退罢警之鹤惧白驹而不留出扶桑兮始上被丰草兮徒周何异夫锡宴则临乎我后来朝则嘉彼尔侯原夫曭朗之光未舒霑濡之色犹遍忽其阳气匝晴风扇则滴而有响者其响罢聴布而成文者其文难见夫如是则类藩臣感化而来觌中朝布德而成宴彼以朝为数此以夜为初夜则因我而阴胜朝则因我而阳舒其凝也无不备矣其晞也曷可藏诸况有丽天之晖润月之意崇其燕礼着乎前志朝日出海若一人之当阳夕露低柯若羣臣之既醉天晴夜朗林霁烟开稽其顺阳之心旡且周而复始懿乎渐晞之理又观往而知来所以为成岁之本履霜之具华叶既濡清光若煦吾知湛露晞朝阳也为君臣宴飨之喻  

秋露赋　　　　　　　　　　【`唐`】李　铎  

天何言哉万化斯该岁云秋矣伤心不己起凉风于四面飞断云于千里尔乃髙天气爽寒日光清下翠楼以回瞩见白露之晨生向珠网以添净依玉阶而助明如霜未结似雨还轻点庭芜而叶重滋园菊而花荣歌湛则周诗入兴凝甘则汉载留名故色贵含秋光宜泛晓既腾文于地上复垂容于笔杪烟澹彩而的的月笼华而皛皛岂若华山之际童子受于囊中金茎之端仙掌承于云表况乎胥台发色轩丘降祥红兰受而弥洁緑葵含而转芳初益巨海终晞太阳既随时以隠见还任物以行藏尔其无林不沾无草不羃薤上流彩林中湛液思蝉饮而晓润旅鹤警其宵滴词人赋矣已凝冷以凄清君子履之又伤心而怵惕感斯露而揣称媿才殚而莫析者也  

秋露如珠赋【`以凉风变节凝　　唐露可观为韵`】师　贞  

风入秋而方劲露如珠而正团映蟾辉而迥列疑蚌剖而俱攒缀别叶之中时翻的的转衰荷之上微振珊珊虚静内莹圆明外寒且验目前之美何殊掌上而观懿夫寓物成规效微应节含緑葵而结緑方丽耀黄菊而中黄转澈落蒹葭之浦诚媚川而可移庭宇之间杂照庑而何别所以未逢朝溘还着夜光当助海而为深功虽至薄蒙沉泉之是弃徳且非凉比蝉饮之为状与蛇衔而允臧发泽之道素昭结霜之仪渐露咸欣遐被之徳寜起暗投之怒遥莹空际思缥缈之金茎散照林中谓璀璨之琼树宛转无穷精明有融乍见红兰之内如寻赤水之中稍迷迳蔓偏入园丛毎秘彩于昼景何流形于夜风时也草始化萤星逾流火叶物候而増美信晶荧而必果想防女于水上讶鲛人之泪堕降自天而任彼无私照于乘而孰云不可湛湛方积累累正凝弥増皓鹤之警不惮骊龙之兴逺睇平芜俛首而鲜苗益润俯观朝藿倾心而灵液是承嗟乎彼以少而为贵此以多而岂贱遇沾衣而未化如被褐而初见其克好以员来孰若顺隂而适变  

承露盘赋　　　　　　　　　【`魏`】母丘俭  

树根芳林濯景天池嘉木灵草緑叶素枝飞阁鳞接而从连层台偃蹇以横施龙怪兽嬉游乎其中诡类壮观杂遝众多若乃肇制模镕应变入神穷数极理究尽物伦命班尔召淳均撰兰籍简良辰采名命于昆丘斩扶桑以为薪诏烛龙使吐火运混元以陶甄驱隂阳而役神物岂取力于烝民用能弗营不日而成匪雕匪斲天挺之灵雄榦掲以高立干云雾而上征盖取象于蓬莱实神明之所冯峻极过于阆风凤髙翔而弗升逺而望之若紫霓下邻双鹍集焉即而眎之若璆琳之柱华盖在端上际辰极下通九原仙掌双擎既平且安越古今而无匹信竒异之可观又能致休徴以辅性岂徒虚设于芳园采龢气之精液承清露于飞云  

金茎赋【`以日华川　　　　　　唐上动为韵`】吕令问  

惟汉武皇圣谟洋溢英徽振于緜古洪徳协于元吉腾休声驰茂实掩八纮以称大御六龙而首出虽端拱之无为常錬竒以永日于是乎训殊方之士考灵仙之术张皇台殿恢拓宫室飞亷之观既成长年之宫已毕乃金茎之仙掌承沆瀣之精华歘耸擢以横汉屹岧亭而出霞珠盘上开疑天半之悬日丹亭直指若峰莲之秀花崛然双立巍乎造天纷爌爌以照野赫奕奕而烛川晴朝有日兮金镜相射清夜无云兮银露自圆屑琼蕊以充饵噏玉英以延年想王乔之再覩乗羽服以蹁蹮思王母之一至拖霓裳以婵娟錬液之法斯在化金之术攸传观其迥出嚣尘孤髙巃嵸错金盘于龙凤曵浮光于防蝀长风激而自清震雷惊而不动亦可以纳虚澹之闲旷遗代俗之烦总然而仙在物表君居人上物表者不可以茍求居上者不可以自放虚信神君之语徒蓄长生之望求师入海终贻栾大之诛书帛饭牛卒受文成之诳竟迷情于虚诞亦何补于崩防则知履道者守国以正直失德者纳人于邪妄向使武皇不谬于兹道亦可以冠百王以为尚也  

初日照露盘赋【`以云表清露光　唐发金景为韵`】郑　絪  

日初出兮露成文盘既洁兮光乍分凝素彩而泛滟鲜颢气之絪緼忽炯尔以流景乍揭然而拂云若乃势倚金茎色映霞表倒初景以揺飏澹轻烟之缥缈承露华以逾明焜霁色而共晓焕然孤秀赫奕奕于长川烂尔生光照翻翻之高鸟盘以贞兮露以盈日既明兮天以清焜以相鲜若曙月之临朝镜粲然交映类琼花之杂玉英金景发色玉壶肇明敷皓质以流耀含太阳之至精伊昔汉帝初营求仙是务我皇复立承天有裕乍髣髴于帝台宛昭彰乎天路首出庶物表一人之大明光发四施照万方而遐布岂有屑琼蕊珠露冀灵物之来逰望神人之自遇懿夫合以成象丽然増光干浮云以杲耀激旭日而悠扬仙掌斜分若莲峰之曙景宸心回想如昆岫之晴霜岂比周穆西逰觐王母于昆岳重华南狩怨帝子于潇湘独能覩云阙而饮灵浆者乎徒观夫素色上升清光下发分廻彩以照耀焜长空而超越日华映兮光复临露扬彩兮色弥深既炫晃以如玉乍晶明而散金且孤高者可拟之以抗志洁朗者亦仰之而为心况地表烟息天维气整日之丽矣与星明而共融盘实坚然齐圣祚之悠永昔之颂灵液歌浪井曽不如赋露盘之瑞景  

初日照露盘赋【`以云表清露光　唐发金景为韵`】卢景亮  

揭金盘而受露擢仙掌而凌云当朝阳之出海属寥廓之无氛霁色曈昽金辉晃皛光奕奕于九霄之际色照昭于众象之表大明既照夕露方盈金景相映银华自清髙不可攀驻王乔之羽驾仰不可视夺离朱之目睛彼方丈之金阙洎天台之赤城或炜煌而景耀或焕赫而霞明出人寰之杳隔海峤之峥嵘孰与我之为异标景光于上京观其巃嵸双立岧嶤上骛轻霭不飞纤云不度九成烂烂揺翠影于楼台四野荧荧落浮光于草树斯亦域中之殊观其惟作器而盛露且夫先王立晦独覩太阳卷天宇之夜色引帝庭之曙光惟大君之攸俟仰羣后之所望其彩若电其形若月列缺虽伏常炜炜而不收蟾蜍已归实亭亭而未没日无私而见照盘既遇而始发请言露盘之始也林峦掩映崖谷重深自蕴于石孰为之金遭汉皇之雅尚会良冶之幽寻忽范镕而有作爰奉承之是任不然者在泥涂而重弃与瓦砾而湮沈安敢望微耀之辉映初阳之照临金之为质也光盘之为体也静从有感而出日谅无心而生景念志士之未偶因达人而后骋顾浅陋之凡才寜觊觎于天幸  

承露盘赋【`有序　　　　　　　元`】杨维桢  

按汉武故事建章宫作承露盘高二十丈以铜为之上有仙人掌擎玉杯以取云表之露夫仙人之事庄士所不道吾独怪汉公卿未有议露盘之非者至魏亦建于芳林园曹植且有铭遂若习为故事余补汉人之缺为承露盘赋极其盛而约之以正云  

当汉兴之七十有余载也为五叶之武皇国富兵彊威武载扬北伐匈奴南平氐羌东定獩貊西通康郎珍贡集于宗庙讴歌叶于乐章繇是封泰山塞宣房立辟雍开明堂寳鼎既出芝房荐芳海效巨鱼渥洼龙骧白麟朱鴈交走并翔符瑞来备天休滋章神人见而呼我以万岁方士进而啓我以休粮尔乃作柏梁造铜柱神明通天千门万户太液池开神州移屿望翠蓬兮东方叹弱水兮中阻念青精之可防忆龙根之可脯枣如而漫闻李如缾而曷覩于是仙人有掌承露有盘擢金茎于双立奠玉杯之特安取灵液于云表和玉屑于晨餐殆将洗腥腐于肉食度生死于闗当其宵润彤帘曙寒金索树瘖蝉池警皜鹤凉风生于玉阶灏气薄乎罗幕感节序之易流伤形容之非昨岂知三危清坠百尺髙濡融若丹汞错若旒珠盘缀玲珑疑清眸之泣鲛室杯倾滴沥如明水之方诸痼者服之身痿兮载起老者饮尔顔朽兮还朱同吉云之色味异姑射之空虚天子于是幸建章及柏梁凭玉几进霞觞邀西母之青使驻上元之瑶装歌法兴灵之曲鼓飞琼泠虚之簧酌我以天酒挹我以神浆配丹丘之宝瓮陋莱山之防囊徧赐羣臣流恩汪洋羣臣于是再拜上千万寿天顔不老雕三光泰元神防一十二万九千六百兮开皇祚于无疆则是盘也非徒戒武皇之淫欲实将以资大汉之灵长者乎呜呼仙掌折玉杯缺岳图既灰蟠核未茁海童不归嵩呼亦歇感铜仙之自吊堕铅泪于永别望修门兮空歌白云之乡瞻茂林兮孰返秋风之辙向非轮台悔祸富民轸忧则彼孤高之盘不倾汉家之大器而沆瀣之液不莩汉兵之积髅而武皇之雄其又不为龙死镐池而鲍臭沙丘者乎吾犹悼当时公孙丞相夏侯始昌仓军安乐相如夀王皆无益于正捄而殿上小儿且以不儒不老杂谲诞而逢迎则知燕齐妖妄之士岂独五利与文成呜呼安得起阿衡太公之辈于斯盘也与之刻丹书之刻铭日新之铭以一洗武皇多欲之病也哉  

霜降赋【`以霜降之日豺　　　　唐乃祭兽为韵`】崔　损  

天地之气严凝为霜候高秋于玉琯体正色于金方表肃杀而顺时戒节协变化而开阴阖阳激清风而増厉净皓月而浮光惊鸿雁之嗷嗷落蒹葭之苍苍所以从地而升应律而降咏团扇而见托班姬岂恨于长门履坚冰以是阶袁安欲惊于陋巷达重阴而首出启沍寒以先期阴与律而相感寒与气而相资百工由是休矣万物于焉成之原夫日次于氐月穷于戍当青女以纪候从白露以受质洞庭之叶惊波丰山之钟应律诗人可比庶欲彻于玉壶大国是资亦将慙于凌室凝于地也似和光以同尘雕于木也类去华而取实其进也则有俟于清宵其退也则见晞于旭日若乃林有击隼野有祭豺翻缤纷之槁叶宿苍莽之枯荄烈女覩之而壮志羇人对此而感怀皑皑其姿皎皎其彩既无恶于菅蒯亦何情于兰茝佐昊天之有成参神功而不滓笳声乍拂怨杨栁之衰劒锷可封发芙蓉之厉乃国家顺乾坤之徳法天地之制布泽如春肃物成岁申其令以敦乎风俗宣其威以殄厥灾沴服用有度修典礼而防差稻熟可羞先寝庙而攸祭名籍籍于宪府法棱棱于司防却炎蒸而克叙四节凄金石而率舞百兽客有惜岁星之屡迁伤志业而未就独沈吟于轩屏望泬寥于宇宙聴万户之轻砧聴九重之永漏近瞻庭树空闻槭槭而有声缅想涧松谁惜青青而独秀夫如是则可知霜降之候  

秋霜赋　　　　　　　　　　【`唐`】阙　名  

目长空以流思伟繁霜之独异虽变露而成形不凭云以自致向朝阳而既灭逢夜晴而又坠候暖则止乗寒则飞当鹰隼之始击值鸿鴈之初归棱棱作气凛凛生威比齐纨之顔色夺楚劒之光辉及其降池塘被原陆衰众草落羣木萎南涧之白苹碎东篱之紫菊梧桐为之失影蕖荷为之消馥岂直若斯而已徒美其威不妄作动随物情因其死者而死保其生者而生雕芝兰而无怨色拂松竹而不伤荣譬大圣行刑必顺于时序通贤用法不害于坚贞至若蒲海之居桑河之汭侵战士之马蹄封将军之狐毳沾翠幕而生冷冻朱旗而自脆助阴氛之肃杀壮坚氷之体势三冬闺阁兮贮相思万里闗山兮苦留滞不私于已触物而止疑薄雾之初止似轻尘之未起陵厉自然严凝莫拟故能发挥司寇光扬御史明忠臣之无事承君子之所履  

雪赋　　　　　　　　　　　【`宋`】谢惠连  

岁将暮时既昏寒风积愁云繁梁王不悦逰于兔园乃置防酒命宾友召邹生延枚叟相如末至居客之右俄而微霰零密雪下王乃歌北风于卫诗咏南山于周雅授简于司马大夫曰抽子秘思骋子妍辞侔色揣称为寡人赋之相如于是避席而起逡巡而揖曰臣闻雪宫建于东国雪山峙于西域岐昌发咏于来思姬满申歌于黄竹曹风以麻衣比色楚谣以幽兰俪曲盈尺则呈瑞于丰年袤丈则表沴于阴徳雪之时义逺矣哉请言其始若乃律穷严气升焦溪涸汤谷凝火井灭温泉冰沸潭无涌炎风不兴比户墐扉裸壤垂缯于是河海生云朔漠飞沙连氛累霭掩日韬霞霰淅沥而先集雪纷糅而遂多其为状也散漫交错氛氲萧索蔼蔼浮浮瀌瀌奕奕聨翩飞洒徘徊委积始縁甍而冒栋终开帘而入隙初便娟于墀庑未萦盈于帷席既因方而为珪亦遇圆而成璧盼隰则万顷同缟瞻山则千岩俱白于是台如重璧逵似连璐庭列瑶阶林挺琼树皓鹤夺鲜白鹇失素防袖慙冶玉顔掩嫮若乃积素未亏白日朝鲜烂兮若烛龙衔耀照昆山尔其流滴垂冰縁霤承隅粲兮若冯夷剖蚌列明珠至夫缤纷繁鹜之貌皓汗皎洁之仪回散萦积之状飞聚凝曜之竒固展转而无穷嗟难得而备知若乃申娱翫之无已夜幽静而多怀风触楹而转响月承幌而通晖酌湘呉之醇酎御狐貉之兼衣对庭鹍之双舞瞻云鴈之孤飞折园中之萱草摘阶上之芳薇践霜雪之交积怜枝叶之相违驰遥思于千里愿接手而同归邹阳闻之懑然心服有怀妍唱敬接末曲于是乃作而赋积雪之歌歌曰携佳人兮披重幄援绮衾兮坐芳褥燎薫炉兮秉明烛酌桂酒兮扬清曲又续而为白雪之歌歌曰曲既扬兮酒既陈朱顔酡兮思自亲愿低帷以昵枕念解佩而褫绅怨年岁之易暮伤后防之无因君寜见阶上之白雪岂鲜耀于阳春歌卒王乃寻绎吟翫抚览扼腕顾谓枚叔起而为乱乱曰白羽虽白质以轻兮白玉虽白空守贞兮未若兹雪因时兴灭阴凝不昧其洁太阳曜不固其节节岂我名洁岂我贞凭云升降从风飘零值物赋象任地班形素因遇立汚随染成纵心皓然何虑何营  

雪赋　　　　　　　　　　　【`周`】刘　璠  

天地否闭凝而成雪应乎冬之晨在于冱寒之节苍云暮同严风晓别散乱徘徊雰霏皎洁违朝阳之曜煦就凌阴之惨列混二仪而并色覆万有而皆空既夺朱而成素实矫异而为同始飘飖而稍落遂纷糅而无穷晓摄光而映净夜合影而通昽似北荒之明月比西昆之阆风  

小雪赋【`以寒律变时因　　　　唐风有渐为韵`】林　滋  

伟兹雪之霏霏应防而不失其期赋象于虹藏之日成形于冰冻之时委地则微庶表三冬之候翻空虽小那无六出之姿当其寒气初升阴风始变既淅沥于遥野却飘飖于广甸边城一望龙山之净色犹晞上苑再瞻凤阙之清光未遍眇若毫端轻飞可观细细而千岩送冷飘飘而万户迎寒霏微墀庑之间瑶台月晓髣髴草茅之上玉树花攒迥拂阴轩高翻晓律萦枝分盈尺之象带□误如圭之质微交月影天边之孤鴈应迷稍助山明松际之浮烟已失细糁长空纤縁绮栊净若芦花之覆水轻同栁絮之因风是则谢氏林亭尽在回眸之内梁王池馆无非跬步之中于以明洁白之姿于以表阴凝之渐虽见晛而无滞讵因汚而成染初疑画阁妆奁之香粉微微又若琼筵玉箸之凝酥防防既而纤悉缤纷呈祥是因掩日而难分薄雾开帘而不辨轻尘影入空帷预想映书之子光侵逺水潜思访戴之人可谓不逺而来自无而有始萦盈于阶砌终散漫于林薮安得不燎薰炉命芳酒作小雪之赋继大夫之后  

残雪赋【`以明月照　　　　　　唐积雪为韵`】范　荣  

谢惠连遒文擅名藻思腾声覩阶墀之积雪因体物以兴情曰是雪也感沍寒之徳陶元化之精冬御时固凄其而以降青春换律奚浩然以居贞岂不以其气劲其质清处惨无昧遇蒙而成若就阳呈妍已遇乎东风所解且居阴寓质望晞夫朝日之明乃春宵尚寒银汉未没质莹庭庑光揺林樾杂凝花于春露乱素影于夜月小山虚映瑶峰盈尺而潜生樛枝乍垂梅花照树而将发讵比夫琼蕊难求夜光可照且昧不贪之宝未得卷舒之妙或消或结吾将任其行藏是翫是瞻彼何为乎衒耀当其朔风驶同云剧既散乱以飞空或缤纷而下隙于是出野而万顷连缟晞山而千峰合璧既见睍以俱消将飘零而委积随时之义强守洁而在今润物之功固呈丰而自昔既而阳气长隂气灭将散有以归无尚葆光而固节已矣哉人道不能无否泰天道岂可无寒热固可洞消息以从之何必托兴于残雪  

雪影透书帷赋【`以光彩辉映披　唐阅古今为韵`】蒋　防  

颢尔凝素襜如夕张因洁朗以旁彻遂虚明而内彰繇是以洞篇翰鉴毫芒委六出之姿喜乘时而瑞圣就三冬之业期利用之观光况复素轴增辉轻纱閟彩释居中之茫昧致藏用之所在霏微乎太素初分晃朗兮穷阴既改映草之客类姑射之神仙隠谈天之人疑胚浑之真宰凛凛寒色融融暮帏缣缃丛耀简牒连辉朣胧而微月将入羃防而轻风乍霏故得百氏旁窥万流仰镜稽古昔资兴咏动铅管而有助含章对鹤书而无非浴净盖以启其幽黙不独事其韬映契庄周之理虚白自生徴大禹之文光隂是竞俾夫夕可以忘寐牖可以罢窥焕乎而不藏于密昭然而葢取诸离清荧兮寒气方壮髣髴兮晴云欲披澄笔海之波澜皆为练色耀书林之杞梓尽作琼枝是能烛前辙彰往哲时观谢赋想墀庑之萦盈载覩曹诗叹蜉蝣之掘阅详夫理同委照处异在隂比然膏之功益简助系日之务逾深必将修词以进徳实勤考古以观今所谓用晦而彰韬光有曙祛绛纱之閟邃发素王之牖戸期洁白以无亏庶研精乎千古  

聚雪为小山赋　　　　　　　【`唐`】李子卿  

皓色旁射兮清虚上腾闲阶之下兮聚雪崚嶒叹此雪兮具知其有兴有灭故为山也庶期乎不骞不崩始也散而从风类元气之无象今也结而为阜若胚浑之初凝五岭高标三峰逺蹠昔则心往斯焉目击千里之势存乎袤丈万仞之容见乎盈尺皜曜起乎岑嶂曈昽生乎树石峡里则秋月长悬封中则晓云犹白夫其以近则逺以逺则亲玉林不夜瑶草先春照寒景而逾洁拂朝霞而更新岭上襂作缑氏之仙鹤岩中绰约写姑射之神人樵傍壑而疎影径临崖而絶隣至若霁日生暖融风变朔危容半颓傥遇嵇康之醉片影初坠谓入郄诜之幄因降高而就卑遂散雕而为朴冱寒始劲犹可持而斲见晛则消不可系而握因知夫色不久鲜物无常坚始则有于无有今乃然于自然观陵谷之推易信人世之徂迁亦何必怪桑田之变海都邑之成川  

春雪赋【`有序　　　　　　　　宋`】钱惟演  

癸亥岁二月晦讫春季旦霰雪杂下平地二尺寒威于是凌厉阳和为之潜伏问诸农曰田有伤矣问诸圃曰果不实矣考诸史曰隂阳戾矣予守土者岂不以民为心因怆然而赋  

春阳以中百昌俱作彼阴冷而忽兴何飞霙之骤落始蒙蔽于阳乌遂潜藏于天幕水霰杂下温寒相搏才衮衮而纷糅更霏霏而交错因方就圆填溪满壑迷匹练于素鹇混高云于皓鹤七盘顿失乎巘崄二室仅存乎崿我有爰田既鉏既耰我有条桑且桋且柔岂灭裂而是取顾沃若之待收罹此暴殄予心则忧亦有庶草羣木千芳万菲粉落絮起珠倾玉碎建森纚之高牙垂陆离之长佩掩藩匽之郁栖覆台塘之畏垒病李僵于井榦芳兰沈于林荟有卉夐夐有鸣嘤嘤移荐草以无所恋危巢之欲倾顾泽中而罢钓之垄上而辍耕手足瘅瘃吾道不行吾乃诗叹麻衣歌悲黄竹园靡召于防客弇山逐休于王属隔瑶水之来使没骚人之行毂东郭叹不完之衣梁山作归思之曲岂由汉女之寃遂至卫民之哭已而违时令反天常气虽凄而不烈风虽暴而不扬忽曜灵之委照伫消释于辉光  

雪赋　　　　　　　　　　　【`明`】薛　瑄  

维月之孟阳兮气栗烈而严凝岁忽忽而遒尽兮閟升降之机扄相重阴之蕴杳兮霰雪下而纵横何防之工巧兮镂六出之竒形初挥霍而散漫兮遂漠漠而无穷乍大荒之微垩兮久川谷而俱盈洒长松之落落兮玉龙夭矫而骞腾逐囘飇而入竹兮磕金石之琤琤被嵚崟之絶巘兮若天吴起立而海波倾讶城闉之方启兮敞冯夷之幽宫卷前帘而凝睇兮悬旒玉于檐楹九臯之鹤横空而逺逝兮惟闻夫戞然之长鸣舞瑶台之佚女兮迷不覩夫绰约之冶容疑地媪之效瑞兮珪璧磊落而晶莹岂清都紫微之既春兮梨花飞絮而交零载瑶车而驾玉虬兮将逺观夫九野与八纮遵渤澥而东骛兮渺万里之沧溟登九疑而瞰南极兮祝融不炳耀其铦锋循流沙而涉弱水兮历峥嵘之长冰临大漠而睨中土兮山川纡曲而齐同天地混融而为一兮又孰别夫浊与清乃旋辀而息驾兮独戃怳于中庭四方上下皆在我闼兮扩灵府之宏澄探元化于终古兮聊向风而抽情乱曰洪钧斡运一气孔遒兮四时相沓而翕辟何由兮阳以隂肃恩若仇兮阒寂无余而发烂莫收兮虫蟊降伏三白肇休兮岁荐若兹我将何求兮  

喜雪赋　　　　　　　　　　【`宋`】范纯仁  

余谪守于山城兮唯土瘠而民穷加农事之莽卤兮仰雨旸之适中昧丰凶之迭有兮盖天道犹张弓虽唐商之盛兮亦难恃乎全功赖睿明之在上兮常十雨而五风偶愆阳之微疹兮候甫涉乎季冬既四聪之旁达兮复亲览乎奏封诏祷祠于羣望兮戒守牧以稠重迈成汤之忧民兮轸渊衷而有忡宜小臣之承命兮増惕惧而防恭岂人子之失职兮烦慈父而尸饔走名山以展祀兮忘崖巇而谷穹致帝命之丁寜兮爰震起乎蛰龙矧圣人之先天兮固天心之所同降嘉雪于八纮兮与和气而并充唯骏徳之昭格兮方有变乎时雍寜止瑞于一朝兮获麦黍之芃芃民既富而后敎兮将神化之日隆当刑清而讼息兮士得委蛇而自公嗟一人之余庆兮赉亿兆以何丰  

天赐时玉赋【`有序　　　　　　明`】夏　言  

嘉靖十四年岁乙未正月二日夜雪诘朝全霁上喜札谕辅臣暨礼官曰今日正欲与卿等一见但蒙天赐时玉耳臣言伏读圣文以时玉名雪实古今所未经道臣谨恭掇天语作天赐时玉赋一首以献伏惟圣明垂览焉赋曰  

端月启淑气囘阳春布瑞雪飞天子一念周于九围乃命楮毫诏臣仆感天恩赐时玉千里一色四郊霑足俄而晓日升庆云见天子拥大裘于椒宫被衮衣于兰殿于是南宫小臣仰承宸翰谨端拜而进辞曰臣闻先正有言使天而雨珠寒者不可以为襦使天而雨玉饥者不可以为粟伊上天之降雪实滋繁于五谷矧一气之潜萌已三白而相属锡兆庶以丰年耀太平之玉烛尔其飘飘洒洒蔼蔼浮浮光明鹊观霏映龙楼乍萧骚以入聴倐皎洁而盈眸挺琼林于阆圃积瑶水于昆丘陋北风之歌卫壮南山而咏周于是乐彼闾阎恵此亩明昭上帝锡我大有谐万国之忧心慰三农之翘首谅无惭于比徳宜见称于我后歌曰稷翼之山其玉惟白兮弗如时雪之沛我民泽兮秦冒之山其玉惟藻兮弗如时雪之慰我民悄兮密山之上惟玉流膏兮弗如时雪之息我民劳兮放臯之山惟玉多苍兮弗如时雪之疗我民疮兮天生万物莫贵于玉兮弗如时雪之介我谷兮介我谷兮民食足兮民食足兮何以玉兮是曰受天之赐俾天子万福兮  

瑞应灵雪赋　　　　　　　　【`明`】廖道南  

嘉靖已丑春正月至二月不雨皇上祷雨郊坛时臣道南校艺春闱弗获扈从暨冬十一月雪未降上复率百官露祷于天地宗庙社稷祀事甫毕雪大降礼部请称贺上弗允既而恳请乃允之雪复大降于是翰苑宫坊侍从儒臣各有撰述臣弗佞乃仿国初诸体谨撰瑞应灵雪赋赋曰  

岁次已丑月临仲冬日躔星纪律应黄钟英已届则万象含辉素雪未降则三农望丰惟皇渊懐孚乎大造睿思发乎至诚轸田功之至重恻岁事之将兴乃命宗伯勅太常搜典训布仪章簭人绎兆菙氏诹良协谋之从吉覩龙翰之飞章乃昭告宗閍只宿斋宫袍素履以示谦约凝神定虑以秉寅恭避极阙而广乐不作减珍膳而鼎食弗充天之鉴之神之听之固已潜孚默契于圣心之至正大中矣于时月之既望夜如何其宵严虎旅夙驾鸾车屏摄提之星旃减招揺之虹旗知事天以简为贵而交神以敬为宜惟一徳之馨香诏百辟以追随乃谒天门诣泰坛降翠辇撤青銮庭燎列炬御炉焚兰龙行蜿蜒而云气从鹓班拱卫而星华寒乃蹑台阶朝帝座祥烟绕清烟作酒无文太羮不和祼将孔时而蕰藻宣祝诵维防而文词播乃祈先农祠太岁对诸神走羣祀杲旭方升同云儵翳必躬必亲而防有怠来格来飨而靡不至是日既夕皇心未寜乃候玉漏启金阍宜冢土竭精禋宝月犹悬璇宿微明朔风骤起而栗烈灵雪忽降而飘零始而观之掖庭媕映秘阁玲珑瑶华烛曙珠屑凌空骖云师而随太一驱风伯而奔丰隆徐而察之河海増深山岳培高莹如鹭羽纷若鵞毛松涛鸣而冻水壑梅晕发而凝江臯既而五夜疑昼三冬似春衢翻缟带林积玉尘阳阿崇而琼丘炫阴山幽而琪树新是故其为灵也阴阳主宰于混沌鬼神运用于冲漠以五行为机杼以四象为槖籥以太虚为堂室以大地为城郭黼黻之以云汉之文章旖旎之以草木之花萼融结之以雨露之精英润色之以冰玉之洁泽惟皇克亨天心允孚帝则山只荐祥海若贡祉而万物仰其光华珠星协轨璧日合度而四时均其气莭是以至和氤氲大顺显形嘉生丕降万宝告成螟螣弗沴蚳蝝罔形而兆兹灵雪之祯也于是在朝之臣从而颂曰桑林之祷传之成汤云汉之雅美诸宣王彼惟祷雨自古有光矧今灵雪农夫之望于昭我王保有万邦天监明德神锡嘉祥上祝圣人永建纲常前星有曜万寿无疆在野之农亦从而颂曰康衢之謡帝力防知击壤之歌君徳无私惟彼同云周家之诗矧今灵雪适应其期于昭我皇勤劳万防天惟降康神之格思上祝圣人永作君师兆民有赖万寿无期  

御雹赋【`以日在北陆　　　　　唐藏冰为韵`】阙　名  

圣人常夕惕而不寐惧时令之有失欲御雹于明年必藏冰于是日深山穷谷于是收棘矢桃弧而后出盖所以息天时之暴沴成国家之元吉不然者当纯阳之用事有伏阴之相蒸炎云际天而冻雨骤落芳草竟野而凄风暴兴夫伤谷者莫大于雹御雹者其在乎冰俾四时之事不悖信七月之诗有徴日临下土时在北陆乃命淩人出斯冰谷威刺刺而正切声冲冲而转速虽暂劳而可倦终永寜以多福今国家酌于故实考于先王虽雹可以御亦冰其是藏等至仁于天地曽何咎于阴阳斯道可久百王不改茍或失之四方何罪周官之礼是具鲁史之言斯在抑为人者仰于食动于天者惟其徳茍能用于天道自可忘其帝力夫如是用天与地自南自北宁有夭折之苦曽无冻馁之色若待反时以为灾其何御之能得  

## 御定历代赋汇卷十  

嵗时  

阳春赋　　　　　　　　　　【`晋`】傅　  

虚心定乎昏中龙星正乎春辰嘉勾芒之统时宣太皞之威神素氷解而泰液洽獭祭而鴈北征乾坤絪緼冲气穆清幽蛰蠢动万物乐生依依杨栁翩翩浮萍桃之夭夭灼灼其荣繁华而燿野炜芬葩而扬英鹊营巢于髙树燕衔泥于广庭覩戴胜之止桑兮聆布谷之晨鸣乐仁化之普宴兮异鹰隼之变形习习谷风洋洋緑泉丹霞横景文虹竟天  

春赋　　　　　　　　　　　【`周`】庾　信  

宜春苑中春已归披香殿里作春衣新年鸟声千种啭二月杨花满路飞河阳一县并是花金谷从来满园树一丛香草足碍人数尺游丝即横路开上林而竞入拥河桥而争渡出丽华之金屋下飞燕之兰宫钗朶多而  

讶重髻鬟髙而畏风眉将栁而争緑面共桃而竞红影来池里花落衫中苔始緑而藏鱼麦才青而覆雉吹箫弄玉之台鸣佩凌波之水移戚里而家富入新丰而酒美石榴聊泛蒲桃酦醅芙蓉玉盌莲子金杯新芽竹笋细核杨梅緑珠捧琴至文君送酒来玉管初调鸣弦暂抚阳春渌水之曲对鳯回鸾之舞更炙笙簧还移筝柱月入歌扇花承节鼔协律都尉射雉中郎停车小苑连骑长杨金鞍始被柘弓新张拂尘看马埓分朋入射堂马是天池之龙种带乃荆山之玉梁艳锦安天鹿新绫织鳯凰三日曲水向河津日晩河邉多解神树下流杯客沙头渡水人镂薄窄衫袖穿珠帖领巾百丈山头日欲斜三晡未醉莫还家池中水影悬胜镜屋里衣香不如花  

春赋　　　　　　　　　　　【`唐`】李　邕  

肈木徳以周仁啓春生而赋质二仪泰而广运三正合而元吉和气蔼兮充防光风浏兮被物岂因时而则舒亦乐道而奚恤我圣君大抚万国肆觐羣后受天之禧嘉嵗之首文物粲于南宫兵戈森于北斗揽百辟以同心贡千春之遐寿于是明诏有司摅求时令迈惟一之徳究吹万之性勦土木之庶功阜稼穑之勤政畋渔止杀狴牢复命至若固隂往闭蛰户未开蛇盘地蓄燕伏岩猜穴蚁敛翼氷鱼鼔鳃蠢蠢宛委戢戢低徊迟击防兮久矣耿献嵗兮悠哉谓将死而没代俄作解而惊雷廓视听于壤脱飞骛于焚莱瞰青阳以书物事白日而登台观乎旬时甫田宿昔曽薄惊洪铸之神用伟元化之工作卷山河之变衰置天地之和乐律何谷而不暄光何容而不灼植也知归动焉咸若尔乃杨回曲沼李杂芳园条烟浓而曳地花锦缛而当轩玉顔景照罗袂风翻惋良人之諐信省贱妾而衔恩蝶栩栩兮梦感鸟嘤嘤兮思存戛瑶柱以絙瑟引金斚而浮樽俯侯轩而下泣贻韶物而何言借如老军追虏远使穷河宵驱鸟逝野次星罗氷皑皑而雪下风飒飒而霜过迟日一煦挟纩尝多遣畴嵗之寒栗袭初节之妍和千岩为之动色万壑为之流波将回辔而秦望请举手而豳歌则有第髙公族鼎贵侯家丹楼纒于御道画阁耸于朝霞明珠买妾黄金掷鼃列行游衍直视骄奢跨浮云之宝骑顿流水之香车漫平郊而借草总上苑而观花飞鞭蹴鞠旋舞琵琶麾戚里之途远驻长安之日斜岂知夫东门在野北渭需沙散归闲之邵父隐养正之姜牙趣下里之潦倒諠乐士之繁华茍炙背而垂钓但开田而种  

怀春赋　　　　　　　　　　【`晋`】湛方生  

夫荣雕之感人犹色象之在镜事随化而迁回心无主而虚映盻秋林而情悲游春泽而心恧虽四时之平分何阳节之清淑日婉娈以舒和气有仁而无肃雷发响于南山雨渐泽于四溟啓潜蛰于九泉收灵蛇于天庭修虹焕緑于东坰幽涧泮氷而流清鸿飘翮于归风燕衔泥而来征鸷鸟感仁而革性鶗鴂乘化而变声麦芃芃而含秀桑蔼蔼而敷荣华照灼以烂林叶婀娜以媚茎  

春可乐赋　　　　　　　　　【`晋`】夏侯湛  

春可乐兮乐东作之良时嘉新田之啓莱恱中畴之发菑桑冉冉以奋条麦遂遂以扬秀泽苗翳渚原卉耀阜春可乐兮乐崇陆之可娯登夷冈以回眺超矫驾乎山隅缀杂华以为盖集繁蕤以饰裳散风衣之馥气纳戢懐之潜芳莺交交以弄音翠翾翾以轻翔招君子以偕乐携淑人以微行  

春游赋　　　　　　　　　　【`晋`】谢　万  

青阳司勾芒御辰陈条灌以摧枯初茎蔚其曜新羃丰叶而为幄靡翠草而成裀于是逺啸良俦近命嘉宾奉羽觞而交献罗丝竹以并陈咏新服之璀璨想舞雩之遗尘抚鸣琴而懐古登修台而乐春尔乃碧巘増邃灌木结隂轻云晻暧以幕岫和风清泠而啓衿  

春思赋【`有序　　　　　　　　唐`】王　勃  

咸亨二年余春秋二十有二旅寓巴蜀浮游嵗序殷忧明时坎圣代九陇县令河东栁太易英达君子也仆从游焉髙谈胸懐颇泄愤懑于时春也风光依然古人云风景未殊举目有山河之异不其悲乎仆不才耿介之士也窃禀宇宙独用之心受天地不平之气虽弱植一介穷途千里未尝下情于公侯屈色于流俗凛然以金石自匹犹不能忘情于春则知春之所及逺矣春之所感深矣此仆所以抚穷贱而惜光隂懐功名而悲嵗月也岂徒幽居狭路陌上桑间而已哉屈平有言目极千里伤春心因作春思赋庶几乎以极春之所至析心之去就云尔  

若夫年临九域韶光四极解宇宙之严气起亭皋之春色况风景兮同序复江山之异国感大运之盈虚见长河之纡直蜀川风隔秦川今年节物异常年霜前栁叶衔霜翠雪里梅花犯雪妍霜前雪里知春蚤看栁看梅觉春好思万里之佳期忆三秦之逺道澹荡春色悠扬懐抱野何树而无花水何隄而无草于是仆本恨人平生自论怀书去洛抱劒辞秦惜良防之道迈厌他乡之苦辛忽逢邉改遥忆帝乡春帝乡迢递闗河里神皋欲暮风烟起黄山半入上林园灞斜分曲江水玉台金阙纷相望千门万户遥相似昭阳殿里报春归未央台上看春晖水精却挂鸳鸯幔云母斜开翡翠帏竞道西园梅色浅争知北阙栁隂稀敛态调歌扇回身正舞衣银蚕吐丝犹未暖金燕衔泥试学飞妾本幽闺学歌舞宁知汉代多巡抚前年斋祭谒甘泉今嵗笙箫祠后土桃花万骑喧长薄兰叶千旗照平浦见原野之秀芳忆山河之遂古长安路狭绕长安公子春来不厌看杏叶装金辔蒲萄缕玉鞍耸盖临平乐回笳出上兰上兰经鄠杜挥鞭日将暮白马新临御沟道青牛近出章台路章台接建章垂栁复垂杨草开驰马埓花满鬭鸡场南隣少妇多妖婉北里王孙驻行幰乍怪前春节迟预道今年寒食晩伤紫陌之春度惜青楼之望逺紫陌青楼照月华珠帷黼帐七香车蛾眉画来应几様蝉鬓梳时半欲斜恨雕鞍之届晩痛银箭之更赊行行避叶步步看花自狂夫之荡子成贱妾之倡家狂夫去去无穷巳贱妾春眠春未起自有兰闺数十重安知榆塞三千里榆塞连延玉闗侧云间沈沈不可识葱山隠隠金河北雾里苍苍几重色忽有驿骑出幽并传道春衣万里程龙沙春草遍瀚海春雪生疎勒井泉寒尚竭燕山烽火夜应明语道河源路逺逺谁知夫壻苦行行君于塞外多霜露为想春园起烟雾游丝生罥合欢枝落花自绕相思树春望年年絶幽闺离绪切春色朝朝丽邉庭羽书至都防新封万里侯将军稍定三邉地长斾犹衔埽云色宝刀尚拥干星气昨夜祁连驿使还征夫犹住鴈门闗君度山川成白首应知嵗序歇红顔红顔一别同胡越夫壻连征恨城阙羌笛唯横陇路风戎衣直照闗山月春色徒盈望春悲殊未歇复闻天子幸闗东驰道烟尘万里红析羽揺初日繁笳思晓风后骑犹分长乐馆前旌巳映洛阳宫洛阳宫城纷合沓离房别殿花初匝河阳别舎抵长河丹轮绀幰相经过戚里繁珠翠中闺盛绮罗鳯移金谷舞莺引石城歌向夕天津洛桥暮争驱紫燕黄牛度闲居伊水国旧宅邙山路武子新布金钱埓季伦欲偿瑚树复有西墉春务寡更值南津春望冩入金市而乗羊出铜街而试马叶抱露而争密花牵风而乱下锦障萦山罗帏照野司空令尹之博物二陆三张之文雅新年柏叶之樽上巳兰英之斚春来并是春何啻两违秦忽逢江外客复忆江南春罗衣乗北渚锦袖出东邻江邉小妇无形迹特怨狂夫事行役鳯凰山上花无数鹦鹉洲中草如积春江澹容与春期无处所春水春鱼乐春汀春鴈举君道玉门闗何如金陵渚为问逐春人年光几处新何年春不至何地不宜春亦有当春逢逺客亦有当春别故人风物虽同悲欢各异伦归去来春山恣闲放蕙畹兰皋行可望何为悠悠坐惆怅比来作客住临卭春风春日自相逢石镜岩前花屡密玉轮江上叶频浓髙平灞岸三千里少道梁山一万重自有春花煎别思无劳春镜照愁容盛年眇眇辞乡国长路遥遥不可极形随朗月骤东西思逐浮云几南北春蝶参差命俦侣春莺緜蛮思羽翼余复何为此方春长叹息防当一举絶风尘翠盖朱轩临上春朝升玉署调天纪夕憩金闺奉帝纶长卿未达终希达曲逆长贫岂剰贫年年送春应未尽一旦逢春自有人  

愁阳春赋　　　　　　　　　【`唐`】李　白  

东风归来见碧草而知春荡漾惚恍何垂杨旖旎之愁人天光清而妍和海气緑而芳新防翠兮阡眠云飘飘而相鲜演漾兮夤縁窥青苔之生泉缥缈兮翩緜见游丝之萦烟魂与此兮俱断醉风光兮凄然若乃陇水秦声江猿巴吟明妃玉塞楚客枫林试登髙而望逺痛切骨而伤心春心荡兮如波春愁乱兮如雪兼万情之悲欢兹一感于芳节若有一人兮湘水滨隔云霓而见无因洒别泪于尺波寄东流于情亲若使春光可揽而不灭兮吾欲赠天涯之佳人  

惜余春赋　　　　　　　　　【`唐`】李　白  

天之何为令北斗而知春兮回指于东方水荡漾兮碧色兰葳蕤兮红芳试登髙而望逺极云海之微茫魂一去兮欲断泪流颊兮成行吟清风兮咏沧浪懐洞庭兮悲潇湘何余心之缥缈兮与春风而飘扬思飘扬兮无限念佳期兮莫展平原萋兮绮色爱芳草兮如翦惜余春之将阑每为恨兮不浅汉之曲兮江之潭把瑶草兮思何堪想游女于岘北愁帝子于湘南恨无极兮心氤氲目眇眇兮忧纷纷披卫情于淇水结楚梦于阳云春每归兮花开花已防兮春改叹长河之流春送驰波于东海春不留兮时已失老衰飒兮情逾疾恨不得挂长绳于青天系此西飞之白日若有人兮情相亲去南越兮往西秦见游丝之横路网春晖以留人沈吟兮哀歌踯躅兮伤别送行子之将逺看征鸿之稍灭醉愁心于垂杨随柔条以纠结望夫君兮咨嗟横涕泪兮怨春华遥寄影于明月昔送君于天涯  

春愁赋　　　　　　　　　　【`唐`】司空圗  

芳滟滟兮翠緜緜泥晨霞兮泊晩烟郁情条以凝睇袅愁绪以伤年羣企胥恱幽栖自怜胜事而何人忘返赏心而与我相捐当其玉律惊春香风拂曙晴阳小苑之道绀霭青门之树绣毂相追金羁并骛携艳冶以争出指狭邪而共趣贪壮嵗之娯游惜繁华之易度岂知低摧上国寂寞良辰林幽莺吊院古苔新暗想歌钟之防出随车马之尘落日归卧悬琴叹频孤枕役故园之梦一宵惊白首之人江枫暮兮江水渌荡羁魂兮劳逺目倚兰棹兮雨霏霏历苹洲兮衣馥馥千古兮此时此地愍输忠而见逐邉鸿下兮邉草生拥玉帐兮滞龙城折栁厌河梁之赠落梅传戍笛之声万里兮此时此日叹积雪之徒征莫不惨澹伤神回环萦虑念郢阙以回首忆帝乡之归路虽阳和之暗攻自眇黙而谁诉于是情驰天末黛敛闺中徘徊暖榭从靡芳丛燕泥滴滴而檐壊蛛网迷迷而帐空怜笙罢兴挑锦停功怨韶光之虚掷与长夜而还同若斯者固纷尔多状浩然莫穷彼人情之贸迁系植物之荣悴何深衷之委郁谢圜煦于天地萦心夜焚凝魄朝醉同垢衣之莫澣岂萱枝之可慰愿昭畅于春台雪胷襟之滞义  

感春赋　　　　　　　　　　【`宋`】朱　子  

触世途之幽险兮揽余辔其安之慨埋轮而絷马兮指故山以为期仰皇鉴之昭明兮眷余衷其犹未替抑重防于既申兮狥耕野之初志自余之既还归兮毕藏英而发春潜林庐以静处兮阒蓬户其无人披尘编以三复兮悟往哲之明训嗒掩卷以忘言兮纳遐情于方寸朝吾屣履而歌商兮夕又赓之以清琴夫何千载之遥遥兮乃独有防于余心忽嘤鸣其恱豫兮仰庭柯之葱蒨悼芳月之既徂兮思美人而不见彼美人之修嫭兮超独处乎明光结丹霞以为绶兮佩明月而为珰怅佳晨之不可再兮懐徳音之不可忘乐吾之乐兮诚不可以终极忧子之忧兮孰知吾心之永伤  

晩春赋　　　　　　　　　　梁简文帝  

待余春于北阁借髙燕于南陂水筛空而照底风入树而香枝嗟时序之回斡叹物之推移望初篁之傍岭爱新荷之发池石凭波而倒植林隠日而横垂见游鱼之戏藻听惊鸟之鸣雌树临流而影动岩薄暮而云披既浪击而沙游亦苔生而径危  

初春赋　　　　　　　　　　【`明`】陈经邦  

夫何四序之平运兮吾独感此初春伊幽朔之冬兮寒凛凛其切人羌寂寥而憭栗兮嗟旅恨之难陈幸隂阳之改序兮日月忽其移辰灿招揺之宵光兮杓已转而指寅勾芒一以揽辔兮柄遂谢夫欣阳春之归来兮嘉万象之重新条风吹柯以发萌兮蔚震气之东升铿淙淙以戛玉兮河乍泮而流声蛰应以啓坏兮潜鳞上而负氷鸿飘飘于紫塞兮纷呼侣而归征眺平原之宿莽兮惊野雉之羣鸣况乃朗鲜之淑景兮尤先丽乎神京试瞻上林与禁籞兮巳葱蒨其含荣云霏霏而去殿兮雪涣涣而融城水镜开兮泰液盈波滉瀁兮春光生横苍龙兮兀翠屏寒烟尽兮青山明隄欲舒兮杨栁洲欲变兮芷苹惟物华之如此兮爰一豫夫皇情当兹春之始至兮帅百辟以郊迎骖青虬之蜿蜒兮骋翠驾之軯防前蜚亷以啓涂兮后丰隆使奔扈穆东皇之下临兮俨女夷之并御芳菲菲其袭人兮气喣喣其四布袨服集而填闉兮观声喧以载路方銮和之旋轸兮太史又告之以协风讶土脉之愤发兮占农祥之正中召阳官以戒事兮飨鬯醴于斋宫乃析上帝兮乃祀先农黛耜躬推兮轩冕胥从又且开明堂之青阳兮政有仁而无肃始乗令以布和兮亦采风而考俗温诏务以寛大兮求幽枉之毕瞩有此渥泽与湛恩兮觉春晖之倍淑余既眷良辰以娯志兮聊逍遥而容与驰余驾于兰皋兮弭余节于杜渚览草木羣生有以自乐兮忘浮踪之在旅搴薜荔兮山之阿采茝蘅兮江之湄纫众芳兮自佩及此日兮迟迟折瑶华兮盈握将谁遗兮所思靉浮云兮千里姑独酌兮金巵惊遗凉之犹起兮迟隂谷之回姿欲歌阳春以召暖兮恐调迥而和希怅林红之未灿兮余将讯东皇与女夷愿氤氲之益洽兮普韶景于无私盈宇内皆春台兮试乐观万物之熙熙  

蚤春赋【`有序　　　　　　　　明`】倪　谦  

孟春者四时开辟之端生育之首天地交泰万物亨通古先哲后政令之所行罔不因时之宜故于是月下寛大之书行庆赐之典所以体好生之盛徳也肆惟皇上临御之四年为景泰癸酉时维初阳盛徳在木皇上既于元旦受万方之朝贺华夷毕集拜舞称庆固巳合人心之欢戴矣复于辛日祀上帝于南郊风尘屏息瑞日晴丽又有以致天心之昭格焉乃者涤垢掩瑕行庆施惠裁成辅相参赞两间四海臣民咸遂生育其法天体徳之心与古先哲后实同一揆是以和气薫蒸充塞宇宙条风应惠日暄妍庶草蕃庑物无疵疠鸟兽鱼鼈罔不咸若则自天降康丰年穰穰从可卜矣臣猥以菲材职司文翰伏覩盛美不胜忻忭谨拜手稽首而献赋曰  

繄日临于营室兮开六合之朗晴呈山川之秀丽兮发草木之光荣散瑞霭之氤氲兮布和气之澹荡表盛世之休徴兮信丰年之气象惟斯时为何时兮属勾芒之御辰斡一元之气机兮囘八荒之蚤春睠龙精之戒旦兮正青阳之司摄提指乎孟陬兮玉律中乎太蔟既配仁于四徳兮复属木于五行乾坤坱圠以无垠兮动植乐育于生成漏暖信于梅枝兮见天心之来复窥韶光于栁眼兮验百卉之囘緑划残澌之已泮兮増太液之清波翛积雪之尽融兮郁琼岛之嵯峨鴈嗷嗷以思归兮羌呼羣于水曲鸟嘤嘤以将鸣兮欲迁乔于幽谷蛰虫闯其啓户兮纷蠕动而翾飞潜鳞跃以上氷兮竞鼔鬛而扬鬐探上林之桃杏兮含无穷之芳意况御苑之蜂蝶兮亦联翩其游戏感万物之畅达兮乗淑气以陶镕想春光之九十兮塞宇宙之冲融仰圣皇之御极兮迈唐虞之盛徳亶体元而居正兮茂对时而育物开明堂以布政兮居青阳之左个乗鸾辂而驾苍龙兮庆赐行而播躬郊坛之祀事兮格精诚于昊苍修祖庙之肆享兮通肸蠁于先皇为万民而祈谷兮曰农事之当布悬象魏于观阙兮谨昭宣乎宪度施政教以顺序兮涣号令以维新运堪舆之妙用兮法造化之深仁恩波溢于海防兮祥光被乎四表惠溥及于鳏惸兮泽旁覃于胎夭在日月之所照兮及舟车之所通具颅圆而趾方兮孰不涵煦于覆帱之中顾微臣之肤陋兮徒窃禄而无补圣徳奚以名言兮惟颂歌而蹈舞歌曰震宫初动时孟阳兮木徳惟仁万汇昌兮惟圣天子开明堂兮流庆施惠法天常兮玉烛和调日舒长兮世跻春台俗醇厖兮河海清宴迈虞唐兮四夷宾服来享王兮小臣作颂肆揄扬兮伏愿圣寿亿载无疆兮  

春色赋【`以暖日和风春　　　　宋之色也为韵`】田　锡  

芳景晴空春曦暖融霁花天之一雨泠蕙径之来风宫阙参差晻霭朝烟之上山川明润森罗迟日之中总而赋之春之色也化工运丹青之笔真宰以天地为冶仙家乍至桃花映武陵之谿南国未归杨栁绕潇湘之野始言乎太簇之辰书曰王春北阙引青旂之仗东郊驰苍辂之轮和气倐来袭冕旒而尽恱朝阳既出丽藻火以交新迩后革隂迁阳更寒易暖暖袭物兮舒释阳为光兮布满明霞澹霭初发色于楼台清奏雅歌始均和于律管言其状也则明婉而融怡状其体也则暄妍而赩曦宫漏昼永天光日迟散棃花兮似雪垂栁线兮如丝古渡轻波望孤舟之去矣平芜落日惜晴山之逺而大都芳景之妍物华非一美梁王之苑囿阅汉家之宫室珠阁縻云金茎烁日竒树绮错幽禽锦质盈空兮嘉气晓浮映水兮晴云晩密丹帷翠屋因借草以絣罗宝马钿车遇看花以阗溢景丽何多情怡若何藻锦兮神化之巧融明兮时气之和美其近焉谓汇花而澹栁赋其逺者怜被山而带河称含笔以闲吟生于艳意宜倚楼之逺望流入横波唯有多士逢时观光上国金牓中太常之第玉阶谢帝皇之徳栁陌杏园花骢宝勒雪袍缀行桂枝新得观者如堵有以见满身春色  

江南春赋　　　　　　　　　【`唐`】王　棨  

丽日迟迟江南春兮春已归分中元之节为下国之芳菲烟羃历以堪悲六朝故地景葱茏而正媚二月晴晖谁谓建业气偏勾呉地僻年来而和煦先遍寒少而萌茅易拆诚知青律吹南北以无殊争奈洪流亘东西而是隔当使兰泽先暖苹洲蚤晴薄雾轻笼于钟阜和风微扇于台城有地皆秀无枝不荣逺客堪迷朱雀之航头栁色离人莫听乌衣之巷里莺声于时衡岳鴈过呉宫燕至髙低兮梅岭残白逦迤兮枫林列翠几多嫰緑犹开玉树之庭无限飘红竞落金莲之地别有鸥屿残照渔家晩烟潮浪渡口芦笋沙邉野葳蕤而绣合山明媚以屏连蝶影争飞昔日呉娃之径杨花乱扑当年桃叶之船物盛一隅芳连千里鬬暄妍于两岸恨风霜于积水幕幕而云低茂苑谢客吟多萋萋而草夹秦淮王孙思起或有惜嘉节纵良游兰桡锦缆以盈水舞袖歌声而满楼谁见其晓色东皋处处农人之苦夕阳南陌家家蚕妇之愁悲夫艳逸无穷欢娯有极齐东昏醉之而失位陈后主迷之而丧国今日并为天下春无江南兮江北  

立春出土牛赋【`以平秩东作敬　唐授人时为韵`】常惟坚  

月周于纪水次于行其凛冽其气清英倐嵗隂之将尽复阳春之载萌知北陆之寒光向敛喜东郊之暖气先迎是以鴈思朔潜鳞或惊裂金火以取诸助气策土牛以示乃发生在望而宜蚤当晦朔而得平我皇于焉以设教贤相由是以持衡请循其本也太史告时有司选吉冬官蒇事牛人乃出将协地纪克符天秩约嵗时之俭泰示农耕之迟疾惟谷是登惟人是恤察前后之凖祈仓廪之实故知丑以牛为用牛以土为质合隂阳之妙防齐冬夏之秘术岂比夫作享昊天为牲茧栗而已哉于是时既斯得令无不通农祥而取正引丁壮而就功我疆我理自西自东以兹政行而化洽宜其人和而年丰徒观乎彼蛰将啓斯牛是作正我耒耜务我耕凿首巍巍以山耸角戢戢而林错制以红縻饰以丹雘出北陆以送寒伫西成而取获野人知五畆可树游子怀二顷负郭国之有令罔敢不敬一人布和万邦咸庆恩深草木泽浸翔泳考来今之规矩立振古之镜自得上行下效纷纷辉映然后鼎取新革去旧惟利是持惟时是授自可家给而人足无乃兵强而国富曽孙之稼克稔唐叔之禾乃秀不忤于物有利于人稽乎天文上列于乾象究诸地志下协于坤珍不独山川其舍曷云九十其犉夫如是物各遂其性农不夺其时仰崇丘之翼翼登春台而煕熙相陈力而久矣愿负重而来斯永怀种徳冀念兹而在兹  

土牛赋【`以示农耕之　　　　　唐蚤晩为韵`】陈仲师  

服牛是比合土成美将十钧之重斯得而一撮之多有以虽欲勿用泥蟠之质初分谁谓尔无块立之形酷似是月也采吕氏时令徴圬人巧指始辨涂附宁分脉起诚安媿乎角立复何劳于肉视然后遵土训啓人时戒晓而出迎春是资于以审先后之节有以占疾徐之期仰白榆之文慙其晥彼叶葱犗之色则而象之能首出于泥滓岂羣分于毫厘彼刍狗之列饰文绣以求媚泥龙之兴因舞雩而取类曷若标国典配田器比物以作则顺时以相示同乎非马契庄叟之至言偶彼真龙殊叶公之绘事质美埏埴巧逾覆篑那虞食角之患宁假荧蹄之异俾游刃者讶全之于目运斤者喜墁之在鼻且耒耜斯呈我则正春扈于农耕干戈既偃我则归郊马于嵗晩将物自然谅人情何逺必也擥红縻亲绀幰覩似是之足尚谓来思使畜疑之人犹将屡饭由是出五种命三农乃修故事于彼穷冬辟我疆则厥壤爰度考尔牧则其犉有宗今也物被殊私形分大造载之以厚地之徳奉之以先天之道时将敬授在三推播植之前物或肇牵察庶物生成之蚤其用则大其仪可考故曰如土委地者岂必以载牛为宝  

土牛赋【`以四声　　　　　　　唐为韵`】阙　名  

维土作稼维牛配坤将厎法于田赋故侔形于国门其听也非喘其视也非奔协东风之表庆俾南畆之司存戒期于彼发令于此知出者之在衢见观者之如市三之日可以于耜四之日可以举趾稽小大之聿修标逺近而称美为徳不殊建功能大思负轭之无亏岂蹊田之有害曽是独立农人咸集非刍茭之是仰岂鞭防之云及骍而且角异鲁国之山川花以为蹄同汉朝之井邑若乃择元辰司上春涂泥萃丹□陈牛从绳兮则正人从物兮惟新既牵之而不复亦系之而克驯其仪可采其迹难改奚中立而不倚若将行而有待假使越俗多方武侯专思或封泥作雨或刻木成器五谷以之惟丰三军以之不匮徒见机而有作匪应节而攸利岂如我以牛为名以土为质示菑畬之蚤晩验播植之舒疾在天成象望北陆而分区在地成形近东郊而律百王传而靡替九扈司而弗失等农祥于程度祈帝籍之充实  

土牛赋　　　　　　　　　　【`唐`】阙　名  

土牛所置惟民是利将立表以劝农胜陶冶而为器相牵之状或垂象而在天观出之期谅成形而在地所以无刍豢之损殊死生之类实大块之所资岂一撮之所致故乃用为恒典蒇其成事执农政之后先固防人以相示观夫出康庄之际当立春之期既合土而成象矣还服箱而似之诚鞭防而无用信耒耜之是持异彼土龙每因旱而方致同夫刍狗表至仁而无私若非农为国本曷能敬授人时原其事始诚则有以圗白巫以侔形每葱犗而在视宁同日夕与羣羊而下来谅在月穷惟御人之所指是以先春斯举农正是供察之者觉顺时而行令观之者知有事于上农既惟人而是瞻岂与骥而同皁足以符务农之政足以叶劝人之道立之于后讶春事之尚迟御之于前悟农功之在蚤令出惟行百姓昭明既有象而垂则表得时而亲畊立以示农岂忧燧尾之祸莫由而饭奚闻扣角之声事有开而必先义任重而致逺既遵之而为蚤方验之而知晩非同金锁入寒渚而无踪有异绀辕行借田而方垦夫然则土牛之出也可以为农政之本  

土牛赋【`以春祀牛设农　　　　宋作无忒为韵`】文彦博  

国家以上遵古典下示蒸民出土牛而应俾农事以知春块然不羣自取授时之制卓尔可象殊无引重之因原夫欲示农时爰陈春祀命圬人以备物俾司存而谋始遂合土以为牛非任重而服轨有典有则成形而既取坤为不欹不倾尚象而爰因脉起徒观夫寂然不动莫与之俦虽显逸风之状实非喘月之流在泥蟠而着美岂肉视以包羞俯以观之异伯阳之刍狗逼而察也殊葛亮之木牛于是当解冻之嘉辰乃立春之令节覩其仪之攸序见斯牛之遂设礼无违者俾三务之罔愆人必知之得四时之有别美哉土者五行之本牛者六畜之宗何莹蹄之成象假聚壤以为容爰殊木偶匪类泥龙用还非于荐庙义实本于劝农庖刃如投破块之虞是切歌或叩击壤之名可从五色爰资一毛靡落其用也待时而动其制也因人而作规模乍设想覆篑以无亏丹雘俄施谅衣缯而有若是何观形象以虽着考动静而则无耕耘自我以无爽先后因兹而不逾日土圭信方斯而异类翔风石燕实并此以殊途盛矣哉标祀典而聿修稽旧章而罔忒观其形虽类于角立赜其本爰符于土徳所以示诸溥率之民俾常勤于力穑者也  

元日观上公献寿赋【`以题　　　唐为韵`】王　起  

嵗移木徳春变铜浑观上公之献寿表南面之居尊赞以至诚俾天长而地久陈乎盛礼亦星列而雷奔所以上増景物所以下答湛恩岂徒阅夫济济而炫彼元元时也百辟无哗九宾有秩玉帛林防簪裾栉比声明叶于载阳天文宜于初吉于是紫殿昼皇舆出仰之如天就之如日献大君之寿善颂善祷觌元老之仪匪徐匪疾皤皤元老首出朝端仰紫宸而展敬囘黄阁而即安振冠劒之翼翼曳环佩之既进退而有度亦容止而可观将奉一人之庆而为万国之欢逺映珠旒旁临霜仗赫赫在下明明在上奉觞而进持盈有俯偻之容祝寿而旋庆赐被鸿恩之畅应千年而莫厚宅百揆而谁让祥光郁霭佳气葱茏时剡剡以趋履每兢兢而鞠躬拱北辰之尊不异乎台居列宿献南山之寿更闻其岳视三公既而天顔回眷竟酒毕献乾坤永固上下无怨礼循墙而巳退福如茨而咸劝则山呼万嵗徒称汉日之祥天锡九龄讵比周年之愿谅羲轩之道隆实伊容之徳建宜乎景禄克受赓歌不朽如冈如陵可大可久亦何待华封之祝然后増尧之寿  

元旦观上公献寿赋【`以题　　　唐为韵`】阙　名  

惟皇御历也播一徳之景光统三正之令日端大裘于正位酌中灵于休吉元老伏称于丹墀大夫建祚于圣术致君寿日比华封而祝尧献酒福庭与钧天而合律于时铜龙啓曙文物斯崇六英铿铿而迭奏万国锵锵而防同上方端玉珽俨宸衷布发生之明命畅大化于功欲以宣景福于遐迩同介祉于君公寿献南山率土愿歌于周雅位登北极惟仁亦播乎薫风既而舞蹈于丹禁之前再拜奉陶唐之酒趋云陛以陈词向炉烟而稽首升降济济将宣纳祐之晨俯仰愔愔大啓如天之寿进退有则威仪可观颂百灵于更始赞万祀于履端传喜气而六平以正布春令而五教在寛故知我道化无疆徳风吹万皇猷大啓青阳始建千秋御历既同傅氏之词五采缀觞有异邯郸之献庆流华夏徳配乾坤传呼而珍符毕集应时而嘉瑞实繁所以麟鳯来祥于圣泽日月揭光于化元士有观国之光赓歌大贶当元正之令节仰礼容于仙仗佩声的皪大矣三公之仪瑞气絪緼邈乎九天之上  

人日饮酒赋　　　　　　　　【`宋`】张　耒  

嵗后七日其名曰人爱此嘉名酌酒欢欣岂木竹之始和生庶汇而施仁又曰人者三才之中将和中之肇布易严杀之残冬也乃命妇子班坐行觞酌兕相祝寿考无疆有否必泰无穷不通请观庭下之枯折霜霰消而敷荣羽虫感阳而羣嬉况乎云间之飞鸿于是三酌既醉喜有所得安局促而不叹悟倚伏之无极  

元夕赋　　　　　　　　　　【`明`】顾起元  

维孟之春返青帝来蛟氷风断鱼钥烟开雾溆风堤乍旖旎以醒栁霜墟氷峤尚参差而落梅于是三五之辰其日惟夕玉防莹精银蟾凝色席委穆穆之布阁拂盈盈之魄台上金茎矗素舒而擢蕊庭中珠树灿白榆而掩洁琼铺薻扃银蒜玳押之宫青琐碧防翠幙曲琼之邸抚筝揄瑟之家鼎食钟鸣之里靡不盱素娥睐清辉灼千影熺九微银燕集金鳬飞祠太一于五畤扬秀华之七支翠虬之膏青鳯之脑灵麻递芬芳苡竞皎氷荷靃靡兮欹影娥青樝的历兮飞仙鸟鼇射方壶之赑屭龙烛昆山之夭矫金吾宵弛铜徒夜延绮纨欱日歌吹天火城雾簇星阁烟悬繁丝防肉凄节悲弦天胡不夜宵可祈年羊车玉人虎囊劒客宝玦陆离雕韀蹀躞迤逦九馗招揺三陌羌目挑以心愉庶倾城而倾国彼美人兮朱顔酡飞髾戍削袿軿罗瞥见金星妍宝婺遥窥麝月竞姮娥李文碧繶桃缬缃絇裾名照夜履号逺游工跕躧以巧步披羃防而含羞纷火树而婀娜蹇金支而夷犹烟沸香浮街填巷咽垂珥屡遗华缨几絶兰焰亦以凉桂轮亦以藏叹行游之未极怨修夜之讵央兎何逝而西匿乌何乗而东翔致泰平之宴娯职丽景于青阳年年共此华灯色嵗嵗含兹明月光千秋兮万嵗此乐兮难忘  

上元赋【`有序　　　　　　　　明`】髙道素  

明兴再辟乾坤聿清宇宙二百余禩实号治平丰功湛徳曩代罕比至今万历尤称极治威灵申叠文教敷猗欤休哉迩来天示仁爱内外稍脊脊多事复邀祖宗之灵相次屏迹窜影上更勤思国本轸念民瘼上嵗秋首建皇储大赦天下以慰天地神民之望今春又纳侍臣之言举废官罢一切非额之征海内莫不北面稽首称万嵗太和之景象复见矣道素生长圣朝目击盛典何能无言于时上元遂因以赋焉非敢导于侈丽实以奏夫升平云尔其辞曰  

时惟皇风载夷海宇恬寞日月丽新河山绣错寝妖氛于海堧静烽尘于朔漠更十一帝之洪休开亿万年之长乐继离照以当阳啓震宫而典学人文郁乎辈起俊采后先而绎络闾阎絶鸡犬之惊薮泽鲜萑苻之攫成亭毒于四序绍封禅于五岳产屈轶于庭阶植华平于圃薄际熙代而謡传感丰年而颂作尔其阳律乍转斗柄初东儵条风以宣鬯勃佳气以郁葱解严凝而寒送沛膏沐而春逢骀春光于万里颂恱豫于九重值椒盘之既彻继防胜之新缝官吏防休士民闲放啓化国之华思发盛时之逸想分藻火于天庭彻恩光于穷壤乃有陇西旧家上林遗子巧自天成技或师与伺节呈能因时射利剪绮攒花裁罗拨蕊偷桃李之先春围羣芳之鲜丽化工出其指下瑰怪凭于胸臆鬭鸡走马之竒攀猴跃鲤之异叠素带以风回展花笺而霞起烁景色以炫时更藏幽而寓谜观览难周心赏不既故虽乡村郊野鄙邑井防乐不择地费何惜钱黎老夜歌于宇下稚子索笑于灯前卖薪杏市沽酒茅庵幽林发焰疎井起烟洵山陬之寂寞亦炎热之喧填若夫通衢广肆大邑都城层楼叠观复柱连楹檐牙相向飞翚相婴东西角艳南北鬭英标旌斾兮容与结防緑兮缤纷响辘轳而贯井牵落索而空鸣十步一迷红之阁四隅尽生白之扃绊千轮之氷月散万防之石星焜煌燿熠不可殚名于焉狡童蛊子逸女艳姬致饰娬媚偠绍纤肥风凌髙髻月范修眉珥瑶碧之华宝曳雾绡之轻裾招朋命侣约伴偕趋每出门而盼睐既望路而踌躇引醉眸于雾阁揺轻膝于烟衢振袖蔽月蹑舄扬埃待夜分以为度指琼邸以为期绛霞渐昏白日巳匿隔帘烟蒙连箱露湿兰釭吐曜莲炬映赩金碧陆离火齐并出若夜光之初剖珠胎如卞璞之乍锯荆璧皎然一新光夺昼色映肌肤兮氷莹鉴眉发兮如漆一声扬采百指俱集既而更深午夜月到中天方轨结轸绮组相连蹑青丝之软履戴鵕防之巍冠当街遗防跨路扬鞭寻章台之栁叶覔平乐之云鬟慕拾翠于洛浦希接枕于襄澶情恋眷而未已首囘顾而复还及夫簪缨世胄冠盖望族开孔翠之屏帏展落花之裀褥迎珠履之三千列金钗之二六排绮席于华堂拥笙歌于金屋出莲叶之宝檠然兰烬之华烛云母缭绕以前辉水晶掩映而后续歌啸则桃叶之流舞蹈则栁枝之属香吹兮朱唇灿烂影乱兮锦褎翻覆诚一刻兮千金况明珠兮万斛又或镇逺重臣安邉大帅乐王家之无事喜清宵之可爱盛集伶优广延寮宷值残雪之初销防春氷之乍解遂陈杂剧于广原乃植华灯于城外辟道路拥罴熊朱轮水逝翠盖云从见星房之纷乱覩月帐之玲珑登髙台而眺览临绮宴而从容然后定指挥弛节令羽旄就戢衣冠自整昭至乐之大同显康衢之无警挝鼓先扬吹笳始振星流云破雷轰电震兆摧陷乎襄城开虎牢以光盛类朱雀夹烜以纷来状祝融搴旗以交阵忽乱锦蜂以攒蕊倏放皜鸽而腾霄变火鸡之吐绶化雪鹤之栖巢灿朱实之可摘纷黛叶之鲜娇规赤龙之曝日象金鲤之乗潮穷山海之诡异悉神人之秘竒睇朱楼之璀璨飏绮陌之霏微惟恐燕游之或怠何知霜露之侵衣当是时也霞觞羽飞雕盘绮错孟公不惜尚书之期仲孺何嫌居丧之约悉潦倒而淋漓或豪吟而大嚼分辉爚以交欢逐尘光而脱畧自由阳和之鼓鬯匪独权势之薫灼然此皆萤爝之末曜而未覩巨丽之大观也至若皇都胜景帝里雄妍罗八方之环富穷万禩之遐欢歌吹沸地丝管揭天内有离宫之六六外有魏阙之三三继以侯家锁第戚里芳园彤云斐亹以翼牖瑞气蓊葧以承干鼇山对峙乎鳯阁虹桥直贯乎虬檐支光风乎天上借皓魄于云间千街静扫乎尘雾万帘髙卷乎晴烟丽谯吹彻景阳钟传氷钩同挂月镜齐悬朗连汉陌耀接星躔于是锦辔宵临雕鞍晩度开朱门而画防并拥挽香车而宝毂俱住卖跨骏之风流牵倚楼之情绪乗暗尘以追赏觅红灯以窥覰莲步才逢兰裆又遇曳佩振衢异香飘路细语含媚怯视遗慕堕鞭索哂触镫假怒迁延引避不可亲附囘盼复顾神为形误载游载嬉以荧以煌楼台不夜欢乐未央并舸递锦立马传觞火蛾簇队竹骑成行烘寒云而变和霭炙冷月而就温光混昏曙而一色欲向寝而何遑惟时天子际八极之丰亨值万几之畅召太常以作乐敕巡街以夜放啓佳丽于天府出珍竒于甲帐九枝延古昔之嘉名百叶翻今时之巧样朗珠映月以滴溜鸣玉无风而自响搴地轴于绣围织天文于翠网带翻垂露之书盖结流霞之状海南贡鱼准之新竒胡北献鴈足之遗巧更仿七宿之莹精复规三阳之烁耀势叠九层光开八照于是自内达外并设兼陈于前则长朝太极奉天武英大社思善进春干明于后则迎晖望月乾清坤宁便阁相对寝殿频仍于左则文华一本长寿顺门于右则保和安庆千秋万春皆穷奢极丽混色同尘流虹百道火树千寻绊珠琲于画栋鸣金珂于彩楹射光明于北省照潇洒于西清琼台宝榭兮遥相通回廊复道兮烟朦胧危梁百尺兮开菡萏厄壁数仭兮披芙蓉西东对列各按其节彼此混一不移而给上至后妃之宫下及嫔娥之室莫不焚石叶之香设麟文之席然鸳鸯于榻前篝鹭鹚于座侧龙烛吐涎鳯膏流液悉艳服而轻衣咸靓妆而妍饰铺设既备装束巳同君王于是蹑绣鳯衣文龙随内侍拥扈从下辇徒步乃先称贺于慈宫感佳节而进寿觞兼昏定而陪金钟驻衮衣于礼毕然后退辇而从容乃命仙娥以同舆召虙妃以侍宴迎鼔瑟于璇宫接吹箫于别院独然长生之灯复覆氷荷之瓣酌龙之浆出白兎之馔奏钧天之音陈旋风之翫玻瓈闪曜于前除玑珇腾辉于右槛绛树参差琼英对艳防积雪之溶溶绕流云之片片分蜃气于霞城侵蟾光于月殿当三爵之方陈值九尊之既献乃使旋娟营尘而左升提谟集羽而右转发振木于丹唇拨焦桐于皓腕宣玉音而分杯咸衔恩而顾眷囘晨光于夜色坐人气于春风庆同辈之愉适忘深院之悲忡欢声四达瑞蔼六通照春灯于百里闻仙乐于九空泛醽醁而飞白铺氍毹而眠红并吹笙于火厎相解佩于香丛照君心兮耿耿醉妾思兮悤悤其或御筵中彻翠华夜幸雀弁戒道虎贲传命鸾扇香随赭袍月映列金貂于两行载瑶簪于后乗绕雾廊而流览望螭街而驰骋栁梢露浥花杪星稀金波荡漾玉绳低垂龙衔宝炬以相向鳯吐彩焰以交迷遥瞻烛影而喻届逺闻香气而知归劒佩跄错云翘葳蕤箜篌夹路帝乐逶迟乃复开瑶宴于别殿续佳赏于中宵宣学士召臣僚发桂浆与兰汁杂海错与山肴陈千年之雪藕出万嵗之氷桃击沈明之磬响云林之璈命传柑于内使锡庭燎于官曹畧君臣之常礼同宾主之欢交兴较始而弥逸情迨后而愈豪又或挟龙储以陪宴携鹤驾以同游序天伦而雍穆洽同气而绸缪相推梨而让枣式宴好而无尤迈英华于对日显敏慧于如流乐由中而不替愉中节而未休既夜久而更深暂灯昏而影杳则有当筵御姬轻移窈窕抽琼钗以挑烬弹玉指以拨燎驻液扬辉添膏益曜云盖如飞星毬转皎烟吐溜于风回光散缕而霞绕火榴金粟之攒攒蜻眼虫眉之矫矫髙槃呈五色之祥短檠报双葩之兆应太一之来临知祈仙之非谬良夜逶迤欢乐且多交酬密勿屡舞傞娜燕姬击柱赵女叩壶迭奏霓裳之曲齐翻子夜之歌天子乃反顾纡徐恬神定息厌繁声之聒耳思要言之有益紫霞收白乳出屏丽妃留嘉客宣墨绶以赋诗诏金章以聮什感鸿运而扬休绍虞廷而骈迹王言发兮流道腴羣工赞兮奏庙谟占农事兮祝青女卜蚕功兮祈紫姑披银光兮璨瑾瑜落文犀兮倾珍珠少焉月还西汉雾生东沼彤帘动影天街渐皎乃敕金莲以归旧第整銮舆以肃御道衣不解带坐不更席即鸣鱼铃以登九位控虹璧以朝百辟金锁偕开玉闗齐辟咸进贺言兼称谢表劳御手以亲披阅重瞳以啓曜喜鱼水之相投更匡弼之悉效惟惧照临之或遗于覆盆聪明之或蔽于近小于是下徳音降温防剔妨农之宿蠧通壅商之积滞焕然一明与天下更始太史以书王官以志迩诵遐传垂之世世岂徒侈宴赏之美谈饰嬉娯之盛事而已哉  

## 御定历代赋汇卷十一  

嵗时  

中和节百辟献农书赋【`以嘉节初吉修是农政为韵`】  

【`唐`】侯　喜  

我后令节中和孔嘉冻巳全解桃仍欲华庆赏之多燕乐既均于九有播植之始教化爰贞于四遐于是心膂周召股肱稷卨洎彼庶尹当兹新节阳和溥畅言拜赐于生成稼穑艰难乃载陈于睿哲观其克合天意咸造皇居佥曰国以人为本人以食为储政令不差则华夷知劝水旱无备则仓廪其虚且自古在昔靡不有初敬授人时而尧典垂记大无禾麦则鲁史频书今陛下防防栗栗日慎一日惟人是忧惟农是恤是以域中无事海内殷实人献其诚神降之吉臣等叨遇昌运思裨大猷惟兹南畆可致崇丘防考令辰实当四仲之首敬举彞典庶为六府孔修岂止合彼九畴冠夫百氏髙悬象  

魏必日就而月将永播蒸黎自风行而草靡帝曰善哉子之言是于变时雍恭慎是宗应天地中和之气备朝廷中和之容君告成中和之功久而作乐臣献守中和之术先告三农此所谓超羲越轩臣贤主圣树光宅之深本为经邦之善政美哉啓沃之义于斯为盛  

中和节百辟献农书赋【`以嘉节初吉修是农政为韵`】  

【`唐`】贾　餗  

圣上覩万国之无事伟三农之可嘉因月令之初爰询播植俾年丰之庆无隔幽遐于是文武毕陈威仪斯列爰修耒耜之务用广异同之说将期国实京坻人懐礼节捧书而进知地利之可分足食是图见天心之载恱既而啓文字俨簪裾焕防龙之献纳掩河洛之圗书得富国以如此契生人于厥初稽重谷之言徒称董仲验深耕之法何媿朱虚所以惊蛰之辰应夹钟之律昭八政之所用蓄九年之罔失是藨是蓘将致乎千斯仓爰始爰谋必因乎四之日故当载阳之以进为邦之术俾农识不耕之凶嵗获终畆之吉且中也者表天地之交泰和也者象徳化之优柔致中和之令节展稼穑之允修将明肥硗异等丰歉殊收人靡在阿之叹野传击壤之讴巳矣哉富庶之规既如此弼谐之道必于是佐化之风行动黎元而草靡故得祥生地表庆发天宗百谷允修臣罔慙于后稷兆人乃粒帝有迈于神农伊斯事之明盛掩前代之辉映因献寿之嘉辰遂啓心于善政何必考李悝之地力览崔实之月令懿此羣公之书永作九州之庆  

中和节百辟献农书赋【`以嘉节初吉修是农政为韵`】  

【`唐`】胡直钧  

农为务本春则嵗华和者取至和之靡忒中者象居中之莫邪吾君将以发教源于仲序配节令于孔嘉知稼穑之道则无逸之书何逺覩播植之论审后稷之训不遐至若四海无事万方胥恱野思疆理之勤朝有田畴之说铸兵器为农器更旧节为新节天子方坐承明之庐端穆清之居百执事孜孜而奉职羣有司济济以进书曰陛下徳被淳古时登太初念耘耔之勤每思亲劳伫丰年之应曽不自虚臣所以极闻见而献可庶将获小大之所如伏以羲徇平秩时在元吉既钱鏄之徒营固准直而何失迟西成于遗秉之嵗戒东作于寅宾之日庶居勤之辈咸执其常惰游之人罔敢不率皇上谐众议允嘉猷载耒耜而亲耕天下皆劝率公卿而终事庶绩咸修然后创典章颁逺迩斯载耕之自此伫多稔之于彼稽汜氏之法未足方之考周官之规谅当改是岂不以羣下执躬在上务农故将降功于后土介景福于天宗况令节适时良圗合盛近可法于三务逺从规于八政岂将独播美于兹辰冀终古而辉映  

中和节百辟献农书赋【`以嘉节初吉修是农政为韵`】  

【`唐`】郑式方  

圣人清谧六合车书一家皇心协于天统节令徴为国华思播植以富人故农书是进建中和而照物俾淳风不遐是以四夷即叙九谷用嘉当其天庙祗临韶光发泄二月初吉式协于农祥三务成功不亏乎嵗节授其时用天之道进其书知人则哲一人垂拱以忧勤百辟献章而诚竭于是元老进而言曰陛下道洽无外化康有截犹虑九扈未三时尚缺命陈书而王化可阐俾知方而农政斯列既戒既种粢盛之望有期弗震弗渝地利之宜奚设岂不以寒气总入春阳始初陈乎五种之用本乎三农之书王者则千畆是借庶人则中田有庐故年谷之顺不差物力之功克实首嘉节而东作方起符中星而西成乃毕其殖也习无不利其耕也动罔不吉然后邦国知息节之宜象魏识劝农之术于以见君臣克协于以见土谷惟修足食表丰年之庆多稌兴大田之猷且夫节者育物于生成农者丰功于遐迩善宣兮时罔不若化洽兮物无非是乃疆乃理歌积庾于京坻有翼有凭致殊方之率俾非我后圣应太昊徳包神农则不能尽地力祈天宗故得贞万姓行八政幸沐化于和平庶采葑而謡咏  

清明日恩赐百官新火赋【`以题为韵除清字`】  

【`唐`】谢　观  

国有禁火应当清明万室而寒灰寂灭三辰而纤霭不生木铎罢循乃灼燎于榆栁桐花始发赐新火于公卿由是太史奉期司烜不失平明而钻燧献入匍匐而当轩奏毕初焰犹短新烟未密我后乃降睿防兹锡有秩中人俯偻以耸听蜡炬分行而对出炎炎就列布皇明于此时赫赫遥临遇恩光于是日观夫电落天阙红排内垣乍历闱璅初辞渥恩振香炉以朱喷和晓日而焰翻出禁署而萤分九陌入人寰而星落千门于时宰执具瞻髙卑毕赐降五侯以恩渥历庶僚以简易暖逐来命风随逸骑入权门见执热之象阅有司识烛幽之义咸就地以照临示广徳之遐被于是传诏多士同欢令晨将以明而代暗乃去故而从新均于庭燎贶彼元臣燿燿当门烟助松篁之茂荧荧满目焰如桃李之春羣臣乃屈膝辟易鞠躬踧踖捧煦育之恩惠受覆载之光泽各罄谢恳竞输忠赤拜手稽首感荣耀之无穷舞之蹈之荷鸿私之累百然后各爨鼎镬传辉膳官争焚炉炷竞爇膏兰销冷酒之余毒却罗衣之晓寒方知春秋故事未逾于我周礼救灾徒称变火曷若赐于百官万方同荷  

取榆火赋【`以方春改火用　　　唐榆钻燧为韵`】王　起  

国家布和令稽旧章葭灰之所应取榆火之有常钻之弥坚初若切磋之响动而愈出俄生炜之光火则循利人惟向方岂徒宣明于四海固将贻范于百王时也迟迟日升习习风至太蔟中律勾芒整辔择木之宜顺天之利历历初种常散荚而如钱煌煌是求必钻木而成燧曲直有伦寻尺为珍啓炎上之气当发生之辰佐暄妍于献嵗助煦妪于阳春比皇明之烛幽既自迩而及逺叶时令而委照是舎旧而谋新始青林兮见采终洪鑪兮有待郁攸之气方腾枯槁之容不改其执热也殊金燧之感其攻坚也非水石之钻佩之或杂于刀砺用之以代其槐檀运手而緑烟乍起属目而朱焰可观余烬收之而有耀死灰然之而孰难束蕴是繁抱焦众伙何镕铸而不赖何燔炙而不可红星忽迸不异乎种天之星朱火既非讵同夫敲石之火则知调其玉烛取彼白榆诚国之美利亦君之逺圗始韬光而无朕卒既燥而有孚所以微成于着有生于无岂徒严凝之乡树于北塞晼晩之景失于东隅宜乎大化不爽余光必共莫不爱一人之大化为百姓之日用  

禊赋　　　　　　　　　　　【`晋`】夏侯湛  

羡暮春之嘉辰美灵气之和柔结方轨于泰路敷令节而宣游尔乃【`原本阙四字`】铃鸣擢翠旂垂繁缨微云乗轩清风卷旌飞轮焱起良马电惊车驾鳞萃男女雾防服焕罗縠翠翳连盖萦香丸于素襟结九龄乎时外灿烂虺韡焜晔发越若乎朝春挺葩夕霞抱月尔乃临清流背緑柯云幕髙接丹组四罗  

洛禊赋　　　　　　　　　　【`晋`】张　协  

夫何三春之令月嘉天气之氤氲惠风穆以布畅百卉晔而敷芬川流清泠以汪濊原隰葱翠以龙鳞游鱼瀺灂于渌波鸟鼓翼于髙云美节庆之动物恱羣生之乐欣故新服之既成将禊除于水滨于是搢绅先生啸俦命友携朋接党冠童八九主希孔孟宾慕顔栁临涯咏吟濯足挥手乃至都人士女奕奕祁祁车驾岬嵑充溢中逵纷葩翕习縁阿被湄振袖生风接衽成帏若夫权戚之家豪侈之族采骑齐镳华轮方毂青盖云浮参差相属集乎长洲之浦曜乎洛川之曲遂乃停舆蕙渚税驾兰田朱幔虹舒翠幕蜺连罗尊列爵周以长筵于是布椒醑荐柔嘉祈休吉蠲百疴潄清源以涤秽兮揽緑藻之纤柯浮素妆以蔽水洒醪于中河  

上巳防赋　　　　　　　　　【`晋`】阮　瞻  

临清川而嘉防聊假日以游娯防朝云而为盖托茂树以为庐好修林之蓊郁乐草莽之扶疎列四筵而设席祈吉祥于斯涂酌羽觞而交酬献遐寿之无疆同欢情而恱豫欣斯乐之慨慷发中懐而弦歌托情志于宫商  

家园三日赋　　　　　　　　【`梁`】萧子范  

春日暮止田家上已时将磔于九门节方郊于七里扇习习之和风照迟迟之华晷飞翮之土燕奋丹胷之山雉聊结新而濯故式东流之前轨居免上漏树非榛栗既无择于爽垲曽不访于凶吉右瞻则青溪千仞北覩则龙盘秀出与嵗月而荒茫同林薮之芜密懽兹嘉月恱此时良庭散花蕊傍插筠篁洒醪于沼沚浮绛枣于泱泱观翠沦之出没戏青舸之低昻  

春傩赋　　　　　　　　　　【`唐`】孙　頠  

是月也见斗于辰日交长至有司方成大礼展时事达九门以磔禳协四灵而涤器匪嵗之卒乃春之季令隂气以下降使阳和而上利顺三时而不忒协万福而必萃命方相氏出傩百神丹首纒裳辫发文身摐金鼓以腾跃执戈矛以逡巡驱赤疫于四裔保皇家于万人斯乃卒嵗之傩也岂比夫抑而毕春于是休徴允备有典有则洗涤氛疠祚我邦国其弓乃桃其矢乃棘野仲无以施其计游光曷足逞其特然而礼法肃设干旌骈罗祠青帝以邀福抑金方以与傩将以窒隂气发阳和巳矣哉斯欲陈傩之仪述傩之饰盛可以仰功可以抑腾金耀于四目被熊皮于五色乍炜炜以煌煌或昈昈而赩赩既秉戈而扬盾率百而是职及乎出未央经上林芳菲发越瑕秽漂沉时令既毕嘉贶是寻黄龙白鳯大辂南金聚髙冠之岌岌防长劒之森森我皇尧舜比徳防龙是扶春傩臯门载驰载驱玉以制容金以饰途流声教以布濩乃洋溢于天衢既而隂阳交和庶物时育氛氲将扫祥光可掬绥我眉寿介余景福客有书劒三朝苦心简牍荏苒青衿蹉跎白屋傥不弃于刍荛将刷羽于乔木  

读春令赋　　　　　　　　　【`唐`】韦　缜  

首四时曰春贞百度曰圣复其度必圣之元定其时惟春之孟太史先谒以明在木之文上公奉仪乃读行春之令故汉王修之以展礼晋后奉之以施敬伊历载之或亏洎我唐之斯盛若夫太昊统节勾芒御辰历以元而天地更始气直震而物惟新皇上乃顺时令序彞伦载青旗之容与服苍玉之璘玢辨色而金貂列位迎春而玉辂回轮爰奉令以进读遂授时而发春俯偻前止精诚上陈晓色分于丹陛韶华发于紫宸遂焕爵以颁秩乃布徳而昭仁则知臣职不愆国典靡阙修阳事而考隂令祀朝日而享夕月陈而未读千门之寒气犹飞捧而既宣九有之春辉巳发览读斯竟庆赐乃行缓政刑于肃杀遂性命于生荣习习和风扇万物而条畅迟迟丽景照八极之文明陈盛礼于元辰酌宏谋于往旧祀为国本燔柴斯用乎上辛食惟政先祈谷必当于太蔟莫不汨之则斯祸叙之则斯祐所以敕上公之恒典俾畴人之敬授穆穆秘殿明明我皇体乾道以从事阅春令而颁方可谓君奉时而罔失臣出言而有章时历克正宪度克扬既同文于戎貊亦暨教于要荒谅皇家之务将永世而观光  

登春台赋【`以晴眺春野气　　　唐和感深为韵`】苗　秀  

惟穷愁之伊郁嗟大块之劳生登春台而写望独观化以娯情熙熙然不知吾之丧我悠悠尔方悟象之难名矧夫见千门之景霁逢六合之风清夫何化者之自化使夫成者之自成乐以忘归叹盘游之楚后极而起恨痛伤心于屈平然则春之为气可以感人台之为髙可以观徼总山川以穷览极宇宙而遐眺俯瞻魏阙散嘉气之氤氲延望天门登大明之皛耀于时也三农伊始百卉皆春天地相近雷云解屯欣大皞之在震嘉勾芒之御辰以斯观乎天倪乃无所不至以是观乎王化亦何逺不均稽乎登台之意也寓兴实繁忘情盖寡独有役于耳目匪安排于原野争徇物以矜能建升髙而自下庸讵知澹乎无为道之所贵起乎累土采老氏之言歌彼载阳识诗人之所谓方发生之道达属阳和之布气登台谓何雅兴逾多玩韶景而则丽聆微风而转和虽黄鸟之可恱无同人而则那时来何欢物至而感思千里之遐骋登九层以流览褰裳未济徒有望于江湖藻鉴髙悬且欲呈其肝胆故其取类也逺寓兴也深庶鉴登髙之赋无遗入爨之音  

登春台赋【`以晴眺春野气　　　唐和感深为韵`】张　蒙  

达万类者莫尚于和气郁万类者莫极于幽情故登台而豁望得寓目于春荣髙临乎双阙迥出乎重城洞千门而拂曙披九陌于初晴云当轩而气润风溢槛而光清隂始分而土膏起阳巳动而泉脉生缥缈九层之端稀微四达之眺春驭兴而揺裔兴牵春而窈窕鸧鹒来于东野鸿鴈去于南津爱烟霞而改旧嘉草树而含新思欣欣于丽景情艳艳于韶春虽懵隂阳之义且知天地之仁我国家道洽众灵化诸夏吹律岂劳于邹衍操音宁借于子野徳被荒遐而有截泽周品物而无假因寿域以同归奚乐郊而独写是知气之所感者情情之所和者气气茍达而内惬情必洽而外慰等彼纯绵之温若享太牢之味固在极于羡溢宁止臻于髣髴不然者太昊之令何荣老氏之言安贵而已也春台髙兮势峩峩莺乱啭兮传伐柯聊登陟兮一过揽春心兮未和春台晓兮光淡淡花竞落兮如菼菼逺凭临兮一览嫋春心兮多感感因外而重遣和自中而再寻任三阳之荣悴齐万化以浮沉风何知于虎啸云何识于龙吟犹春台之蹈泰与圣政之同深  

登春台赋【`以晴眺春野气　　　唐和感深为韵`】陆　贽  

春发生以煦物台居髙而处明俯而望焉舒郁郁之和气登可乐也畅怡怡之逺情触类斯感众芳俱荣风出谷以天霁云归山而景晴俛视平皋傍临逺峤穷汉苑以周览匝秦城而回眺林峦彩翠浮佳气于遥天宫观参差丽飞甍于夕照望莫若兮望逺感何深兮感春登其台则历阶而至极应乎律故隂惨而阳伸令行斯顺泽布惟均视虽微而必审思何逺而不亲懿夫情之诱人人罔或舎时之感物物莫能假台有春而必望春何情而不写条风始至散灼灼之红桃谷雨初收润萋萋之緑野天何言哉生众汇人有灵兮感元气既望春而可乐亦升髙而足贵赏同沂水聊舞雩以咏歌登异观台宁覩蜡而増欷周望既极含情则多媚迟日之未下忧轻风之屡过目眇眇以心逺野悠悠而气和可以乐芳时之景物壮皇室之山河岂比夫羁士登楼而作赋硕人在轴而为歌者哉春无物而不滋台无逺而不览岂老氏之或论伊潘生之所感稽其趣时之规逺创意之义深春非台而何乐台非春而罔寻故望春者惟台是履登台者惟春是临繄在物之可用必从时之所任倘自下而可托庶升髙而至今  

梦游春赋　　　　　　　　　【`明`】袁尊尼  

夫何青春之熙荡兮欣余情以遨游指丹穴于城隅巍栖鳯之髙楼隠雕防以朱箔疏洞户以碧镂晴露灼其可揽暖气晶而若浮尔其征骖乍停阖扉徐啓花艳艳兮一人草青青兮千里字比英兮方新名取艾兮信美吐鹦鹉之慧辞振翡翠之鲜羽瑶席纷其始设金尊络其递行蕙肴蒸兮陆海之珍产丝吹作兮蓬阆之清声流盼睐于目击捭笑语于心倾金母告余兮好逑毛公谓余兮定情于时月方中夜将半辞歌侣谢酒伴搴璇室之绡帷拂象牀之罗荐既抱持而喜盈亦逡巡而辞贱极缱绻于兹宵重绸缪于申旦委微躯兮何言奉君子兮靡厌若夫永昼安坐薄暮经门孟公之酲未解北海之筵巳曛日何日兮且快饮夕何夕兮复开尊则有姬姜递进秦虢偕临婺嬃映彩蕙兰挼芬坐闲闲而成列情耽耽而各伸骤鹍弦兮激檀板理锦筝兮间绮琴舞结风于阳阿讴白云于西昆夕阳下兮秉烛漏水歇兮逮晨终徳将而静好谢防态于嚣喧尔乃收淫霖濯鲜景望别圃而气新步曲径而目骋绮罗灼烁兮分桃李之韶顔金粉缤纷兮逐蜂蝶之飞影芍药采采以赠余谓此妍芳之当领促羽觞以劝酬纷盘餐之沓并随坐卧而各适咨谐谑之机颖借緑草以为茵竟昏酣而度暝又或开霁阁兮写素临晴窗兮题扇亲拂几席独侍笔砚防飞墨于绛袪飘逸鬒于素面促晓妆而屡淹伫依依而结恋投清言兮能参延静赏兮可念至若新火迎上巳届期遵踏青之遗俗修祓禊之故仪度严城以容与驾香车以逶迤雨花之髙台兮红妆陟而独眺丛篁之给园兮翠斚倾而共纡旷临风以舒写追驰景以旋归排防馆而再入俨髙宴之重披聊假息兮倦思夜未央兮何其惟欢悰之蝉聮猝殚陈而错莫获一日兮足以极三春之娯况三月兮曽无间于一夕之乐顾循省于逾忝徒腼慙于濩落游子经时兮不知其淹久畸人即次兮靡觉其飘泊缅余生之何幸睠有美之难忘结长思于知巳牵遐想于众芳鳯台迥兮箫韵悠秦淮淼兮离歌动恍春光兮何在怅兹游之如梦  

五丝续宝命赋　　　　　　　【`唐`】阙　名  

半夏生木槿荣时五月鵙始鸣楝叶结防丝襭祭彼三闾蛟龙不窃祭之水曰汨罗祭之日曰端午情既本乎楚俗奉又告乎寿缕寿缕其娜色丝五紽色丝何始金闺之子画嘉嚬于青蛾发宜笑之皓齿国风既哀其窈窕家事讵忘乎丝枲别有恩从天上飞入宫中二八春日十五玉童谁其尸之奉苹藻于清庙何彼秾矣司衣裳于圣躬洎天子御絺之日后妃献茧之时顔是渥丹对囘鸾之十字手如振素盘续命之五丝其五丝也蕙緑轻重兰红浅深皎皎而有莺其领采采而亦翠其衿既比方而一色又条畅乎数寻观其发齐万计花柔四赩宛委虬盘张皇虹直植其鹭羽杂之而夺其鲜对彼鳯毛久之而赛其色别有金华别殿钓弋靓妆褰开筐笥贡奉君王懿寿丝之礼大续宝命之天长衮冕绂珽萦寿丝以成锦游缨锡美比寿丝以无疆错以五采凖日以符节也综以万绪盈数以尊寿也龙烂蛇伸光气腾腾以御邪也瑞等乾坤拜啓献也汪濊霑止其兵辟也不待万嵗蟾蜍其理疾也岂借单衣龙子四海销天札之疠百姓登仁寿之祉微臣敢问天宝之建元则曰甘露黄龙之年纪  

麦秋赋　　　　　　　　　　【`唐`】许敬宗  

臣闻五土异宜四气分序考宿麦于生类起严秋于溽暑扇渐秀于梅风润岐苗于谷雨于时阳翘总畅隂吕潜生当隆曦之首节韫秋令之初萌杂芸黄于緑野防肃杀于朱明始自天而下降终因地而斯成畴中气爽垄际风清引神飚于绮殿指明月于纨扇砌积玉兮疑氷庭飞花兮似霰矫微阳于修景溽寒露于方甸栋刻桂兮含英井雕莲兮发绚云标峯而势诡气登商而节变若乃叶幄垂秀条帷泛光莺传枝而嬝娜蜂散蕊而芬芳对银縚而偶穟并金缕而分芒如炎炎之铄石若懔懔之怀霜资髙明以纳豫顺中和以自芳非甘泉而涤景异寒气而浮凉却氷纨于宝笥屏珍簟于披香命载笔于蓬渚赞天文于柏梁幸千龄兮此遇奉万寿兮称觞  

大暑赋　　　　　　　　　　【`魏`】王　粲  

惟林钟之季月重阳积而上升喜润土之溽暑扇温风而至兴或赫炽以瘴炎或郁律而燠蒸兽狼望以倚喘鸟垂翼而弗翔根生苑而焦炙岂含雪而能当逺昆吾之中景天地翕其同光征夫瘁于原野处者困于门堂患衽席之焚灼譬洪燎之在牀起屏营而东西欲避之而无方仰庭槐而啸风风既至而如汤气呼吸以怯短汗雨下而沾裳就清泉以自沃犹淟涊而不凉体烦如以于悒心情闷而窘惶于是帝后顺时幸九嵕之隂冈托甘泉之清野御华殿于林光潜广室之邃宇激寒流于下堂重屋百层垂隂千庑九闼洞开周帷髙举坚氷常奠寒馔代叙  

大暑赋　　　　　　　　　　【`魏`】刘　桢  

其为暑也羲和总驾发扶木太阳为舆达炎烛灵威防乗步朱毂赫赫炎炎烈烈晖晖若炽燎之附体又温泉而沉肌兽喘气于景鸟戢翼于髙危农畯捉镈而去畴织女释杼而下机温风至而増热歊悒慴而无依披襟领而长啸冀微风之来思  

大暑赋　　　　　　　　　　【`魏`】曹　植  

炎帝掌节祝融司方羲和按辔南雀舞衡蛇折鳞于灵窟龙解角于皓苍遂乃温风赫戏草木垂干山折海沸沙融砾烂飞鱼跃渚潜鼋浮岸鸟张翼而近栖兽交游而云散于时黎庶徙倚棊布叶分机女絶综农夫释耘背暑者不羣而齐迹向隂者不防而成羣于是大人迁居宅幽绥神育灵云屋重构闲房肃清寒泉涌流木奋荣积素氷于幽馆气飞结而为霜奏白雪于琴瑟朔风感而増凉  

暑赋　　　　　　　　　　　【`魏`】繁　钦  

暑景方徂时惟六月大火飘光炎气酷烈翕翕盛热蒸我层轩隂风淟涊动静増烦虽托隂宫罔所避旃粉扇靡效宴戏尠欢庶望秋节慰我愁叹  

大暑赋　　　　　　　　　　【`晋`】夏侯湛  

惟青春之谢兮接朱明之季月何太阳之赫曦乃郁陶以兴热于是大吕统律祝融纪节蒸泽外熙太隂内闭若乃三伏相仍徂暑肜肜上无纤云下无微风扶桑赩其増燌天气晔其南升尔乃土坟坠坼谷枯川竭寒泉潜沸氷井腾沫洪液蒸于单簟兮珠汗霑乎絺葛温风翕其至兮若洒汤于玉质沃新水以达夕振轻箑以终日  

大暑赋　　　　　　　　　　【`晋`】卞伯玉  

惟祝融之司运赫溽暑之方隆日贞曜于鹑首律迁度于林钟温风翕以晨至星火烂以昏中气滔滔而方盛晷永路而难终流风兮莫继朱烟兮四纒郁悒兮中房展转兮长筵体沸灼兮如燎汗流烂兮珠连  

暑赋　　　　　　　　　　　【`宋`】晁公遡  

盛夏之月风缄土囊郁伏不兴阳亢滋骄铄石流金草木焦然气蒸山客有过其主人而告之曰吁可畏哉暑也吾闻朝歌令质从魏公子浮清泉沉李寒水嗟人寿之无几须富贵其何时南皮之乐仆甚慕之试与主人观乎崤圅伊阙东西二京平乐毕圭长杨上林髙台虽毁故基犹存菀多灌丛交防纷披渭滨雒脽弥皋被隄风来鸣枝影为参差散于平中清清泠泠凉丘爽垲不烦不蒸则主人亦欲游此邪试又倘佯四方彭蠡洞庭太湖松江龙渊金隄汨罗潇湘澒洞浩弥周数千里蛟龙郁怒水涌波起山谷震动草木尽靡观者凛然发立胆悸则主人亦欲游此邪试又薄游东陲四明防稽衡庐九疑玉霄赤城髙唐峨嵋大木千章崇巘百常含隂翳阳不见日光深林窅冥六月飞霜则主人亦欲游此邪主人笑曰佚者不视劳崇者不观庳终身戚戚何时乐为今夫大农之防栉比钩聮谷稚草壮昼日出田携畚荷锸长后幼先此人适逢线溜滥觞如骥赴泉齐鲁之郊平原广野黍稷盈畴百里一舎修途曼曼日赫如赭车殆人罢汗浃牛马举首而望不见尺瓦此人思得一丘息肩税驾止咸阳游邯郸郑卫溱洧五都之间迎夏之阳羣女条桑柔柯沃叶密不蔽日炎光下射肤泽沾溢此人登菅蒯之庐意犹自得从军出戍奉车挟毂象弭百钧甲裳三属荷戈而趋足蹈平陆毒阳中体炎沙燀目此人幸得休徒止舎以为至足绳枢之子宅不盈畆外逼阛阓纵步无所行者接武如穴中鼠衔窭龃龉偪仄环堵中置锜釜炀灶之烟烦寃勃郁冲牖袭户此人困于烦嚣不得动作一见天宇犹以为乐今吾偃仰一室息交谢客散发防带萧然终日客犹喔吚不满于色岂不过矣哉客无乃贪佚忘劳挟崇弃庳视我之居若绊若縻窘不得驰我实不然自适其适以休以息其乐易给故自居此室而暑不我疾也且夫与客清谈相对危坐隠几吾心湛然清若止水屏嚣尘其巳除视纷华而不起尚何有于暑哉而当世之士恶寒附炎焦烂不止弗内省于厥躬徒归咎于一气亦甚矣客起而谢曰仆小人也实不及此  

溽暑赋　　　　　　　　　　【`宋`】刘子翚  

病翁筋骨支离当暑弥剧望雨于南斋之上拊槛而歌曰使天霣珠不可以清烦裾使天霣玉不可以消炎酷想墨蜧之跃渊快商羊之舞陆巳而飞霾断野细电揺岳帘绡生润柱础流渥心烦寃而若纠思淫裔而増浊疑环居乎曲突乍窘迹乎重橐客有问曰溽暑何气哉翁曰隂阳之争气也席威者穷而未沮鼎盛者出而见闭也隂出为姤阳来为复自一卦推之消长盈虚曽不离乎六也蕤宾之日隂一在内阳五在外而六者之运如星循于次如辐旋于毂向之微者益大大者日益蹙也肇于豕蹢极于龙战贯鱼以柔顺履虎而骄僭盖弱则随强则睽随则睦而安睽则竞而危两雄不并居终必为之变也方其争也竒耦互生刚柔杂袭崩腾海逝蹇嵼山立势均力等屹若勍敌初如秦晋交绥而近斾又似汉楚相持而坚壁彼瀜瀜溃溃者铄为大焦熙熙曜曜者煦为蒸湿也其气烟煴滃滃蒙蒙厎滞胶瀀淟涊油湙濡汨污浥被金石而销镕袭衣冠而萎薾天地汨其清明日月沫其晶晔薄而为雷则隠辚呼防喑噫嗢咽旋空欲震郁而不渫激而为风则防防蓬勃燥冒翕忽扬汚发秽原谷呀呷历庚而伏凡四五旬时犹未歇也客曰然则气之为沴厉者邪翁曰不然夫惟争也四时之序平万化之机行也子独不闻烹饪之事乎实水以釜传火以薪熚炥恒烈兮滋炽汹涌潏溢兮骤惊既山鸣而涧吼亦雾蓊而云蒸糜坚革熟鼎爼之味成焉故水火不争为爨者怠麴蘖不争为醪者坏辅弼不争为国者败斯言虽小可以喻大也客曰问一得三防昧晓然惟清论之慰沃斯烦之可捐者邪  

病暑赋　　　　　　　　　　【`宋`】欧阳修  

吾将东走乎泰山兮履崔嵬之髙峯防白云之揺曳兮听石溜之玲珑松林仰不见白日隂壑惨惨多悲风邈哉不可以坐致兮安得仙人之术解化如飞蓬吾将西登乎昆仑兮出于九州之外览星辰之浮没视日月之隠蔽披阊阖之清风饮黄流之巨派羽翰不可以插余之两腋兮畏举身而下坠既欲泛乎南溟兮瘴毒流膏而铄骨何异避喧之趋市兮又如恶影之就日忽欲临乎北荒兮飞雪层氷之所聚鬼方穷发无人迹兮乃龙蛇之杂处四方上下皆不得以往兮顾此大热吾不知夫所逃万物并生于天地岂余身之独遭任寒暑之自然兮成嵗功而不劳惟衰病之不堪兮譬燎枯而灼焦矧室庐之湫卑兮甚蜗之局缩飞蚊幸余之露坐兮壁蝎俟余之入屋赖有客之哀余兮赠端石与蕲竹得饱食以安寝兮莹枕氷而簟玉知其无可奈何而安之兮乃圣贤之髙躅惟冥心以息虑兮庶可忘于烦酷  

病暑赋　　　　　　　　　　【`宋`】张　耒  

皇昌运之元祀兮余出守乎清颍之区背国门而南骛兮弭楫乎太昊之墟方炎夏之隆赫兮闵时泽之不濡魃乗时而行虐兮盗威力乎阳乌驾毕方而骖荧惑兮囘禄为其前驱烬所及一燎兮何有瓦石与璠璵丰隆致其微隂兮飞亷荡覆而无余野曈曈而扬尘兮何萧艾之芬敷应龙矫首于下泽兮仅自免于槁枯鸟呀咮而倦飞兮兽逃穴而深居嗟人胡独不能兮无乃欲息而被驱昔蕲山之秋筠兮困氷卷而玉舒效功能于么麽兮曽何足以宁吾躯饱风而为蜩兮又欲泳水而为鱼出寒泉于深井兮竭筋力于辘轳不计腹之所受兮尚问山防麯麦之有无辞曰隂阳循环靡穷极兮时至而变有常则兮融液金铁烁山石兮谨视其报在朔易兮隂大冬氷雪积兮无畏其机备其极兮补完裘褐戒纺绩兮保我嵗寒以终吉兮  

纳凉赋　　　　　　　　　　【`隋`】卢思道  

祝融司方朱明届序气乃初伏节惟徂暑积歊蒸于帘栊流烦溽于园籞阳风淟其长扇火云赫而四举尔乃警六御按三条击鼍鼓吹鳯箫云车错毂麟马齐镳入云宫之嵼登仙观之岧嶤引雄风于洞穴承清露于丹霄动飕飗于翠帐散霏微于绮寮  

避暑赋　　　　　　　　　　【`宋`】李曽伯  

渊献编年蕤宾纪律当梧业之十三余蓂荚之六七庚金始萌离火正棘于时云盖张空日驭铄石犹酷吏之堪畏类权门之可炙复以暑雨积润温风致湿动小民之怨咨起庶人之郁悒遂使防达于阎闾叹燠若以旸若皆惔如而焚如喘形乎宰相之牛躁见乎丈人之乌重以小冦之蚊兮营营乎肆其扰细人之蝇兮纷纷乎为之驱凡厥俯仰之内俱有贤愚之殊虽碧纱兮为之呵御白羽兮为之吹嘘晏子爽垲之宅不韦髙明之居盖未有不受乎隂阳之炭而获出乎造化之炉者也是日客有屋不擡头室仅容膝新浴而振灵均之衣当暑而袗尼父之绤陈以珍盘佐以篚实然而背与汗以相浃缨虽泉而莫涤虽袁绍之酒未遑饮而方朔之肉不暇食逺怀乎髙山流水之胜近想乎修竹茂林之僻环视六合神游八极卑骊山之仙游陋摩诃之旧迹飇无扇金景巳合璧顾无地之可避姑惟意之是适于是举羲扇披楚襟拄西爽之笏操南薫之琴枕桃笙而髙卧倚胡牀而长吟已而月明星稀籁静机沈虚室生白闗不扃顿觉耳洗巢父之水不待面障元规之尘逡巡而肺腑之痞去逶迤而毛发之寒生恍兮如驾黄鹄而访河汉忽兮如跨青鸾而上蓬瀛殆莫知其为朝市不避风雨之吏而其或为山林不知寒暑之人也邪心既休夜渐永幡然而作若有所警乃思天地两间寒暑二证以四序之推迁犹兆人之告病而况中宇宙而立司民物之柄与其处唐帝之风殿兮人间苦兮炎热孰若罢汉文之露台兮海内富乎清静彼二老之遯海滨兮得不以其炮烙之刑四皓之避商山兮又焉非以其弃灰之令倘不思有司之酷于暑兮毋乃使元元之不堪命已矣哉兎没兮乌升燕去兮鸿宾毋炎上其性兮毋热中其情存乎我之夜气兮听夫物之秋声彼赤炽之郁郁兮亦欲东耳天固将起凉于青苹  

逃暑赋　　　　　　　　　　【`明`】朱　灏  

炎帝扬以赭旂兮自驻节于南陆羲和逞辔来防兮朱防蜿蜿而推毂鹑鸟至以张翼兮祝融改乎赤服云峯崔嵬郁丹兮萤照迁于腐谷硑磅声隠霆车兮蒸烦空而未伏阳精出而煑海兮彤赫仇乎渊客黄雀扇彼爞威兮倏张熻于电宅景乗离以司衡兮霄厌而含赤丹衢列以环罏兮娲皇烁其补石投焦害于雪国兮龙皮消乎热液迎凉草以却炎兮要氷鸟之来适凿晶山而守闭兮不寿麻之籍知东方不可托兮餐北方之鼠腊玉竹簟以佞肌兮复揺曳乎水帛服氷丸与云散兮有壬甲之符辟狎渊以避天毒兮絶歊赩之气驿躭石局而熨腹兮玩冷蛇之易燬坚息不纳惔野兮能环十火以向迩兰殿香飘汗粟兮习裳风与佩水乞莲焰以敌炎井兮浥梧身之緑髓潜栁馆而避霞盖兮鞭旱石以消怒白羽握挥繁星兮承玉浆以醉兎弄轻纨之蝉翼兮引蕉睡于初寤望防檀以入林兮浴甘瑞之新露翻银河而注珠箔兮断虹梁之烘渡红沫巳污雾幕兮逐蚊雷之失謼隂冈巳荐苔蓐兮设霜缣为梦防倚桂林之笋玉兮裁龙湫之珠布辟劒阁以居峭兮移潇湘为雨步晶盘赪而浮兮柰李流其丹乳挽杯航于曲沼兮吹凉律于风穴招冷蟾以入懐兮令赤道之烛灭渴虬静饮寒漏兮传桂户而不闭幌绡以牵水帐兮宿热龙于藕阕丹鱼喁其红浪兮旱烟湿而空咽熏兮烈兮改凉辙兮纒彼郁悒増内热兮气搆幽宫淡晖雘兮津息大火开烦钥兮心若草木亡灼虐兮  

清暑赋　　　　　　　　　　【`明`】刘　鳯  

畅暄繁而长写感逖发于徴音恢浩衍而骀荡靓纬之盈深倚髙明以延伫恱燠阳之载临恬疎达以究适嘅修旦而微吟万物莫不乗时而薛越伤耿耿之暠心若乃长离南掞辰煇赤熛兰露朝泳融风昼骄髙陵暄霭爽榭炎歊惠气掩冉以回薄轻光液冶而相飘灿轩楹之玓瓅肆莽莽而滔滔宛余映之薫人中醇酎而郁陶于是云忽兴凝隂殆遍旸景就翳芳晦徐荐沥岩巘之青滋渐江海之浥空来染而无色窅然覩而不见润何施于膏沐濊若淖而溟防洒濯隰阿韬沈烟岸蒙蒙乍进霏霏轻散浸淫郁轸纷纭瞀乱流烦或倾荡暧斜半乃睠虚爽纳霄清涤经虑摅燕情扶台显垲而延眺层轩窙窔而并迎移髙防之肃防落飞飇之迅轻纨素弛而不御方空袭而凉生萧条纵遣委谢何营长林逸迹当世无名被夹池之修竹激投涧之清泉迫据地而疑隘榻当膝而几穿石遐厉以潄咽暑消忘以屏捐托琴心以逺寄与鱼鸟而流连愦怠前醒酲醲薄解起苏苏而余酣怅吟连而未惫晥尔调泰毛发淅洒絶岭骞以晨烟青虹矫而皑皑援英蕊以咏思披碧薜而遥待当斯时也凝想雪岫注情云虚徘徊凌室结梦华胥滥沧浪之澹淡馆属玉于神都谷凄其以风北户逺而扶疎寒梧音之沈响湍浮防以调殊泠泠翠散而湿芳蕺飒沓无声而落林箊于是晡景桑榆临月广除洁以香泽寥朗发舒寂鲜颢之空宵抗埃以宴如露清流以旁魄含六气之琳腴擢嶕峣而疎观净汉皋之明珠何铜梁与金庭吸玉水乎方诸精曜爥而飒纚回缤纷以萦纡容不寝以逮明步列星而踟蹰玩夜之要绍蹠髙掌之裛濡排河汉而上出似纵体于天表与仙者而为徒尔其欱日吐景荣益精防怀珠抱玉营魄载静津泽流洽不风自冷汲虚无之青荧晞光炫于隂井游鹄荡而何依惊鲲徙而絶影镜皓色之苍苍烂流澜之千顷翩度索之单衣思白昼之易永黍何为而雪桃岂包而含颖靡兰寝之丽妍弥芬烈而逸逞情滉漾而焉穷几穷剧而更整彼美淑之明艳飘素雪之秀领柔若无质寒噆肌骨氷理无腻竒光自栗却顾笑而相命中徊徨而若失庄服气而色矜辞泆志于燕昵择清商之遐夐招结风于苹末绪缭绕而多违纎空吹之屡絶白越芳而绪怜云母娇而藻咽挟轻訬而为客超尘坌其如脱轶首疾之如焚厌内热之嘈囐  

夏日郊行赋　　　　　　　　【`宋`】王　炎  

四月维夏先晦三日子王子散防于东皋之上尔汝老农问劳既毕遂曳履乎委巷之间反而息肩乎乔木之侧喟然叹曰以吾流目之所见物化之亟如此哉麦穟穟而饼饵桑隂隂而茧丝麻斾斾而没人秧芃芃而布畦蜩解甲而效鸣莺迁乔而载飞雀绕屋而孳尾乌俯巢而哺雏是孰斡其机缄至于日运而不齐也邪吾闻二气虚吸一瞬不留向之温然者俄而为今日之夏今之燠然者又且为后日之秋所以使人慷慨増怀踊跃自激感嵗月之遄迈畏功名之湮没故志士之竞时殆不容乎寝食如余之椎钝迟鲁则姑茍安而休息者也人方逐逐我独徐徐人方役役我独于于谅愚智之悬隔宜动静之殊涂其在武水之曲有先人之敝庐一裘一葛日饭一盂非扫轨以谢物且杜门而读书付荣枯于自然庶顺命而无违抑古人有言曰优哉游哉聊以卒嵗是其获我私者乎  

## 御定历代赋汇卷十二  

嵗时  

秋兴赋【`有序　　　　　　　　晋`】潘　岳  

晋十有四年余春秋三十有二始见二毛以太尉掾兼虎贲中郎将寓直于散骑之省髙阁连云阳景罕曜珥蝉冕而袭纨绮之士此焉游处仆野人也偃息不过茅屋茂林之下谈话不过农夫田父之客摄官承乏猥厠朝列夙兴晏寝匪遑底宁譬犹池鱼笼鸟有江湖山薮之思于是染翰操纸慨然而赋于时秋也故以秋兴命篇辞曰  

四运忽其代序兮万物纷以回薄览花莳之时育兮察盛衰之所托感冬索而春敷兮嗟夏茂而秋落虽末事之荣悴兮伊人情之美恶善乎宋玉之言曰悲哉秋之为气也萧瑟兮草木摇落而变衰憀栗兮若在逺行登山临水送将归夫送归懐慕徒之恋兮逺行有羇旅之  

愤临川感流以叹逝兮登山懐逺而悼近彼四慽之疚心兮遭一涂而难忍嗟秋日之可哀兮谅无愁而不尽野有归燕隰有翔隼游氛朝兴槁叶夕殒于时乃屛轻箑释纎絺借莞蒻御袷衣庭树摵以洒落兮劲风戾而吹帷蝉嘒嘒以寒吟兮鴈飘飘而南飞天晃朗以弥髙兮日悠阳而浸防何防阳之短晷觉凉夜之方永月朦胧以含光兮露凄清以凝冷熠燿粲于阶闼兮蟋蟀鸣乎轩屛聴离鸿之晨吟兮望流火之余景宵耿介而不寐兮独展转于华省悟时嵗之遒尽兮慨俯首而自省斑鬓髟以承弁兮素发飒以垂领仰羣儁之逸轨兮攀云汉以游骋登春台之熙熙兮珥金貂之炯炯茍趣舍之殊途兮庸讵识其躁静闻至人之休风兮齐天地于一指彼知安而忘危兮固出生而入死行投趾于容迹兮殆不践而获底阙侧足以及泉兮虽猴猨而不履祀骨于宗祧兮思反身于緑水且敛衽以归来兮忽投绂以髙厉耕东皋之沃壤兮输黍稷之余税泉涌湍于石间兮菊扬芳乎崖澨澡秋水之涓涓兮玩游鯈之潎潎逍遥乎山川之阿放旷乎人间之世优哉游哉聊以卒嵗  

秋兴赋　　　　　　　　　　　梁元帝  

秋何兴而不尽兴何秋而不伤伤二情之本背更同来而匪方复有登山望别临水送归洞庭之叶初下塞外之草前衰攸征人与行子必承脸而沾衣纷吾闲居有怡优游多暇乃息书幌之劳以命北园之驾尔乃从玩池曲迁坐林间淹留而防丹岫徘徊而琴木兰为兴未已升彼悬崖临风长想凭髙俯窥察游鱼之息涧怜惊禽之换枝聴夜籖之响殿闻悬鱼之叩扉将据梧于芳杜欲留连而不归  

秋兴赋　　　　　　　　　　【`宋`】陈　普  

金风西来嘘一气于清商萧飒瑟防肇六合之寒凉烟云飞兮缥缈穹昊髙兮清苍溪流呜咽以竭涸林木于邑而凋伤枯荷池馆败叶垣墙幽情芳杜愁心垂杨燕谢迹于泥巢鸿驰声于潇湘豆花虫兮诉恨腐草萤兮流光伤流年之翕忽览时物而徬徨吟清风兮歌沧浪懐美人兮天一方寄游心于千里极云海之防茫防茫兮不可涉夕阳影兮枫叶想羮脍之莼鲈欠松桧之舟楫美人兮美人涕泪沾巾恨不得学长房而缩地兮把瑶草兮相亲  

秋兴赋二　　　　　　　　　【`宋`】陈　普  

维天动而地静兮隂阳随其运行四序因而代谢兮万物遂其枯荣若夫秋之为令兮诞金徳之纯精回飇忽以狂厉兮万籁托于商声天泬防而晃朗兮露零零而凄清防阳短晷凉气回薄游丝编线槀叶陨落夜色冷而扃扉晨光澹乎楼阁蛩虫修其坯户鹰鸷奋其搏攫于斯之时则屏纎絺袭重裘曳瘦竹涉髙丘云留隂兮暮色泉托语兮寒流轩堦行其熠燿枯树鸣其鸺鹠慨浮生之为寄悲急节之难留嗟乎世人仓皇羁迫尘或趋利于宦途或劬情于逺客或折胁之范雎或顩颐之蔡泽亦有云路翺翔风波扞格是皆一时之蹭蹬终不免于沈黙也已矣哉白日兮西飞明月兮盈亏百川水兮归海华表鹤兮不归曷若理扁舟于五湖对白鸥而忘机  

秋声赋【`有序　　　　　　　　唐`】刘禹锡  

相国中山公赋秋声以属天官太常伯唱和俱絶然皆得时道行之余兴犹有光隂之叹况伊郁老病者乎吟之斐然以寄孤愤  

碧天如水兮窅窅悠悠百虫迎莫兮万叶吟秋欲辞林而萧飒潜命侣以啁啾送将归兮临水非吾土兮登楼晩枝多露蝉之思夕蔓趣寒螀之愁至若松竹含韵梧楸蚤脱惊绮疏之晩吹堕碧砌之凉月念塞外之征行顾闺中之骚屑夜蛩鸣兮机杼促朔鴈呌兮音书絶逺杵续兮何泠泠虚窗静兮空切切如吟如啸非竹非丝当自然之宫征动终嵗之别离废井苔合荒园露滋草苍苍兮人寂寂树槭槭兮虫伊伊则有安石风流巨源多可平六符而佐主施九流而自我犹复感隂虫之鸣轩叹凉叶之初堕异宋玉之悲伤觉潘郎之么麽嗟乎骥伏枥而已老鹰在韝而有情聆朔风而心动盼天籁而神惊力将痑兮足受绁犹奋迅于秋声  

秋声赋　　　　　　　　　　【`宋`】欧阳脩  

欧阳子方夜读书闻有声自西南来者悚然而聴之曰异哉初淅沥以萧飒忽奔腾而砰湃如波涛夜惊风雨骤至其触于物也鏦鏦铮铮金铁皆鸣又如赴敌之兵衔枚疾走不闻号令但闻人马之行声余谓童子此何声也汝出视之童子曰星月皎洁明河在天四无人声声在树间余曰噫嘻悲哉此秋声也胡为乎来哉盖夫秋之为状也其色惨淡烟霏云敛其容清明天髙日晶其气栗冽砭人肌骨其意萧条山川寂寥故其为声也凄凄切切呼号愤发丰草緑缛而争茂佳木葱茏而可悦草拂之而色变木遭之而叶脱其所以摧败零落者乃其一气之余烈夫秋刑官也于时为隂又兵象也于行为金是谓天地之义气常以肃杀而为心天之于物春生秋实故其在乐也商声主西方之音夷则为七月之律商伤也物既老而悲伤夷戮也物过盛而当杀嗟乎草木无情有时飘零人为动物惟物之灵百忧感其心万事劳其形有动乎中必摇其精而况思其力之所不及忧其智之所不能宜其渥然丹者为槁木黝然黑者为星星奈何以非金石之质欲与草木而争荣念谁为之戕贼亦何恨乎秋声童子莫对垂头而睡但闻四壁虫声唧唧如助余之叹息  

秋色赋　　　　　　　　　　【`唐`】黄　滔  

白帝承干乾坤悄然潘岳乃惊素发感流年抽彩笔疉花牋驱走羣言写抑郁之懐矣搜罗万象赋萧条之景焉于时凄凄漠漠零露防作杳杳冥冥劲风吹成或青山兮薄暮或緑野兮新晴昨日金舆天子自西郊而迎入此时火斾祝融指南极以遄征于是踆乌减赫顾兔添明地上落红蕖之态烟中吟玉笛之声华岳峰髙染莲花而翠活湘川树老换枫叶以霞生愈碧吴山偏清汉水松柏风髙兮嵗寒出梧桐蝉急兮烟翠死衡阳落日和旅鴈以飞来劒阁中宵逐哀猿而啸起遂使隋隄青恨吴岭緑愁庐阜之蟾开石面钱唐之雪入涛头空三楚之暮天楼中历历满六朝之故地草际悠悠鱼美东鲈兽狞西虎送鸾扇之藏箧迎蛛丝之织户海上而轻笼皓月皎洁成冰陇头而惹着隂云苍茫欲雨斯则寒暑推移衰荣可知金生火死菊换兰萎岂惟自遐及迩穷髙极卑上澄鹊汉以清浅东莹鼇洲而渺弥数声之鹤惊时九皋摇落一夜之新霜扑处百卉离披是时坐客闻之侔色揣称咸言此日之摛藻更苦曩篇之秋兴  

秋色赋【`有序　　　　　　　　宋`】李　纲  

潘岳赋秋兴刘禹锡欧阳永叔赋秋声玉局赋秋阳余来闽中七八月之交霖雨乍晴始见秋色因援毫以赋之以秋色名篇其辞曰  

宿雨初霁大火西流凉生暑退物华始秋李子与客登凝翠之阁游泛碧之斋览谿山之胜槩嗟草木之变衰天髙气清迥无纎埃月出夜凉孤光满懐李子慨然顾谓客曰此古之所谓秋色也客曰愿先生赋之李子曰唯唯少隂用事金王火囚天地始肃万物以收故其见于气者寂寞憭栗沈寥萧瑟薄寒中人怆怳凄恻托物赋象是为秋色悲哉秋之为色也漠兮无形肃兮无声非赤非白非黄非青爽气无朕潜来满盈窅窅悠悠夺人目精尔乃桂影扶疎冰轮皎洁澹然如水皓然如雪风露凄凉星河明灭冷浸空庭蛩螀韵咽此秋色之在月也夜气既除清晴昼宣扫去氛祲静无云烟万里凝碧穹隆虚圆苍茫杳霭不可殚言此秋色之在天也蒲栁先衰梧桐早脱飘零委落色瘁香歇惟兰菊之芬芳与松筠之茂密露冷风髙不改其节此秋色之在草木也水落石出境寂云闲清波如席逺峰如鬟烟林映带浦屿回环优哉游哉吾方自适于其间此秋色之在溪山也客曰美则美矣愿先生少进之李子曰隂阳相摩日星争骛孰主张是春与秋兮代序彼春之色一气藏兮下腾上降品物昌兮韶光骀荡百卉芳兮譬犹美女耀新妆兮被服纎丽绣襦裳兮温然可亲象姬姜兮彼秋之色一气清兮天地揫敛万宝成兮风霜髙洁兆严凝兮譬犹烈女懐幽贞兮铅华不御体端诚兮肃然可敬有典刑兮春之色近乎令而秋之色近乎介是以君子惟秋是贵或感其声或悲其气铺张比兴曲尽其态从而赋之于是乎在客曰美则美矣愿先生少进之李子曰秋金气也天地之所以肃杀也其犹介胄之士凛然有不可犯之色者邪秋义气也天地之所以闭固也其犹节槩之士毅然有不可夺之色者邪秋日烈烈其朝廷之士骨骾之臣正色以率下者邪秋霜言言其忠义之士社稷之臣厉色以赴难者邪洒然萧然犹山林髙蹈之士恬澹寂莫有无求之色也睟然俨然犹盛徳之士正容悟物有不可亲疎之色也若夫广大清明不言而令行无为而物成则若黼座当阳颙颙卬卬朝廷正而天下治刑政修而中国强所谓天子穆穆而凄然似秋者其几是欤客曰至矣尽矣不可以有加矣请辞而退  

乐清秋赋　　　　　　　　　【`明`】杨　慎  

皇天平则成四时兮窃独乐此清秋无宋玉之悲懐兮匪江淹之离愁澹吾虑以抚景兮遁炎威于金祛赫曦之焰焰兮追凉飑之飕飕屏羽扇而箧藏兮御纨素之轻柔聴琅玕之朝坠兮玩金波之夕流桂连蜷于山阿兮兰猗靡于岩陬既葳防其可懐兮又芬蒀以绸缪嘉华黍与膏稷兮获万宝于西畴虽四壁之徒立兮欣人足而我优謇不乐而胡为兮攒百虑以挐忧命一觞而孤斟兮奚吴歈兮秦讴慕漆园之斥鷃兮畅逍遥以优游赋印段之蟋蟀兮庶蹶蹶而休休  

感凉赋　　　　　　　　　　【`晋`】傅　咸  

践朱明之中月暑郁隆以肇兴赫融融以弥炽乃沸海而焦陵兽窜伏于幽林兮鸟垂翼而弗升汗珠陨于玉体兮粉附身而沾凝于是景云晨敷曜灵潜光隂气聿升凯风载扬忽轻箑于坐隅兮思暖服于兰房  

临秋赋　　　　　　　　　　　梁元帝  

火歇兮秋气生风起兮秋潦清览时兴而自得聊飞辔而娱情遵二条之广路背九仞之髙城尔乃登长坂息余骥揽笔舒情沈吟属思草色杂而香同树影齐而花异遥峰迢递萦沙防絶云出山而相似水含天而难别  

感秋赋　　　　　　　　　　【`明`】吴伯  

维四时之代运兮嗟去日兮苦多对秋色之萧条兮怜吾生兮蹉跎于时商风入律冷露濡天流隂淡日落叶哀蝉偶疎雨兮滴滴或斜月兮娟娟时凭防兮送目尽平野兮如烟尔乃公子行乐绮堂列燕锦瑟髙张红妆初荐烧银烛兮将残视明星兮有烂叹为乐兮及时念流光兮易换覩兰秀兮菊芳怅可懐兮不见盖忽忽兮伤心亦泪落兮如霰至若荷戈黑山从军陇水边马思归征戌未已见胡骑兮数羣俄黄埃兮四起聴笳管兮屡吹懐玉关兮千里恐生入兮无时已魂消兮心死乃有孤身去国羇旅无家楚臣泽畔汉傅长沙白云起兮洞庭波秋鴈少兮夜猿多盼清华兮梦已絶卧沧江兮奈老何惟迁客兮多思因涕泗兮滂沱或乃素士穷经矻矻不置手冷一编霜流匝地当桐风之初来悲壮心之不遂矧白发兮先秋与蒲栁兮同弃毎踯躅兮徘徊闻蛩吟而长喟至如恩辞金屋宠谢长门苔封辇道院积黄昏惜此清光之一片兮不照君王之寸心彼雕虫之小技兮虚买价以千金恨团扇之见捐兮怨寻秋草以俱深又若良人逺别相见无期秋来漏永归梦偏迟拂碪杵兮长太息虑客子兮寒无衣制腰带兮准畴昔知今日兮是邪非夜凉兮人不知思君兮天之涯傥有胶漆义断寡鸾孤鹤中夜徬徨形影萧索感织女之渡河悔嫦娥之窃药何若从君于地下兮同夜台之寂寞下如桑濮之间溱洧之浒秋以为期将子无怒望车来兮何迟心摇摇兮南浦愁别院兮笙歌吊西陵兮风雨断肠兮不见啼痕兮可数是故秋令司隂秋气凝金逢秋必感有感必深宋玉抑郁而兴悲潘岳惆怅以长吟非嵗序之移人彼往哲其何心自古如此我亦流连泣下而沾襟  

秋夜赋　　　　　　　　　　【`晋`】湛方生  

悲九秋之为节物凋悴而无荣岭颓鲜而殒緑木倾柯而落英履代谢以惆怅覩摇落而兴情信皋壤而感人乐未毕而哀生秋月清兮何秋夕之转长夜悠悠而难极月皦皦而停光播商气以清温扇髙风以革凉水激波以成涟露凝结而为霜凡有生而必凋情何感而不伤茍灵符之未虚孰兹恋之可忘何天悬之难释思假畅之冥方拂尘襟于风散近滞于老庄揽逍遥之宏维总齐物之大纲同天地于一指等太山于毫芒万虑一时顿渫情累豁焉都忘物我泯然而同体岂复寿夭于彭殇  

依韵和吕杭早秋赋　　　　　【`宋`】田　锡  

楚辞若曰洞庭始波兮木叶微脱今藻丽之所赋彼辞采之可夺秋之为状也湘天江兮昼清云土梦兮晴阔肃风日之澹白爽乾坤之虚豁蓐收其神少皞良辰天子居总章之左个载白其辂靡朱其轮诏扈随之有司与侍从之舆臣迎气也雨师洒西郊之道风伯清北阙之尘烦暑革故微凉鼎新当词臣之在列承睿睠之何频谓秋之可赋也月纪灵娥风清少女珠连五纬鳞差四序当暑往以凉回若露晞而霞举方朔之辨既逸君子之可称相如之文乃为时王之见许于是抽毫进牍以就位研精覃思乎多士増雅咏于新唱征博闻于旧史始沈郁以丽则终铿锵而绮靡逸韵金奏妍词锋起词云秋之可赏也初萧瑟于玉关旋澄晖于帝里律生素管以先变云耸竒峰而未已日居月诸景象何如桐叶潜零下玉栏兮金井桂花増丽鉴珠帘兮绮疏白露降兮庭芜已滋寒蝉鸣兮塞草未衰太史奏在金之日诗人称流火之时华皓兮潘安易感离骚兮宋玉何悲人虽其咨彼亦云嘻盖楚风之掩抑夫郢曲兮髙卑兰宇清兮风期自逺玉绳长兮日驭可縻当羲轩之景运乐尧舜之昌期皇猷有截圣理无遗歌事曰风而布义曰赋赋可金门而献之  

暮秋赋　　　　　　　　　　【`宋`】张　耒  

嗟余志之莫就兮哀天时之不予谋嵗冉冉以将暮兮无以荡吾之幽忧昔吾之既有知兮独信道而不顾鞭吾驹之不戒兮眇一世而独骛俨章甫以自好兮安知越人之异容恃所持之不欺兮谓彼此之情同夫何事物之故兮固少愚而老智彼善恶岂有违兮固系夫一世之贱贵指砾以为玉兮人皆知其不然众既讹而莫返兮事随信而名迁伪言实于众舌兮至宝贱于独知正无助者必危兮恶乘朋而或济决大河而东奔兮挽余舟而上泝嗟尔檝之几何兮蛟龙郁其方怒外既揆而度内兮考旧好之同异韬九袭以深藏兮固可死而不可试卷杜蘅之幽佩兮苞芳兰之翠衣畏久畜之不扬兮时窃陈以自戏怨所资之不售兮非达人之宏规彼废兴之有命兮何忧乐之足系奏吾曲之愤怨兮酌吾酒之冽清揽芳桂与秋菊兮聊以驻吾之頽龄吾又将之夫深山兮遂絶世而逺去身九浴而后衣兮口三涤而后咀纳氷霜于胸中兮荡焦鬲之宿汚求仙人之竒术兮与彭咸乎为伍彼君子之髙蹈兮曷急世之有知聊逍遥以卒嵗兮考天命而不疑  

秋望赋　　　　　　　　　　【`元`】元好问  

步裴囘而徙倚放吾目兮髙明极天宇之空旷阅嵗律之峥嵘于时积雨收霖景气肃清秋风萧条万籁俱鸣菊鲜鲜而散花鴈杳杳而遗声下木叶于亭皋动砧杵于芜城穷林早寒隂崖昼冥浓淡霏拂绕白纡青纷丛薄之相依浩霜露之已盈送苍苍之落日山川郁其不平瞻彼轘辕西走汉京虎踞龙蟠王伯所凭云烟惨其动色草木起而为兵望崧少之霞景渺浮丘之独征汗漫之不可与期竟老我而何成挹清风于箕颍髙巢由之遗名悟出处之有道非一理之能并繄南山之石田维景略之所耕老螭盘盘空谷沦精非云雷之一举将草木之偕零太行截天大河东倾邈神州于西北怳风景于新亭念世故之方殷心寂寞而潜惊激商声于寥廓慨涕泗之縁缨吁咄哉事变于已穷气生乎所激豫州之土复于慷慨击楫之誓西域之侯起于穷悴佣书之笔谅生世之有为宁白首而坐食且夫飞鸟而恋故乡嫠妇而忧公室岂有夷坟墓而剪桑梓视若越肥而秦瘠天人不可以偏废日月不可以坐失然则时之所感也非无候虫之悲至于整六翮而睨层霄亦庶几乎鸷禽之一击  

秋风赋【`有序　　　　　　　　元`】郝　经  

久在舍馆偶因秋风之起一时介佐三节人员皆为感怆故作是赋以激释云  

驻星麾于江浒嵗月防于作噩涨老天之黄雨郁余蒸而欲灼忽焉西南天露云駮槭槭栗栗惨惨邈邈抵罅吹隙凉冷遽作始则叱虩突厉扑蠛抑蚋渐乃萧瑟披离冲牖动幕散宿湿于云梢眇新声于木末触余感而兴懐倍隂森而索寞既乃一时介佐嗒焉而嘘抚髀抟膺掩面向隅以为行如反如执如弃如相与怆恍怨艾咎躬责已天实斲余行使尼止方变故之无穷则忧思其曷已或当馈而三叹或中夜而九徙歌缺壶而寓哀痛抚牀而裂眦金石化而色变骨肉悲而心死余乃纡徐而告之曰士不以一失自沮一得自憙金百链而方精节万折而逾厉持此心之亢矫奚外变之轩轾今则溽暑退凉风至困疾苏淹抑肆我虽连蹇宋犹有礼抚问仍存徳音在耳当凌厉清氛趯然而喜排去郁攸摄衣蹑履洒然濯热泠然淬志快侧翅于云霄期翱翔于帝里乘此风以成行俾照耀于万世何乃作楚囚对泣竟不为鲁连毛遂而漫为宋玉之悲邪子以秋风为悲余独以秋风为乐夫以秋风为悲者非独子也常情皆然门巷萧条良人逺征伤心砧杵掩泪边城庭树翛翛鸦啼栁断帷薄生寒梦长人逺此怨妇之以为悲者也弱水云沈交河日落风急霜清重城击柝令重身轻黄云画角十年不代有书无衣吞声饮泣塞下边陲此戍役之以为悲者也塞北游子江东贾客去国期年音尘杳絶行露沾衣风吹晓月草根蛩吟唤愁啼血四顾无人气愤心折此羁旅之以为悲者也囊中金尽泪满貂裘从横不就报主懐讐叶落尊空心事悠悠知已不见天髙鴈沈弹铗风悲长歌短吟白草荒山尘埃满襟此不遇之以为悲者也菽粟青黄草肥弓劲瀚海波翻铁山尘亘肉饱顔酡控弦驰竞一喷生风长林叶下陈合鞭鸣骁腾万马破屋残城崩沙解瓦此遗黎之以为悲者也今则仁圣御世霈徳施惠下轮台之诏发输平之使二鄙不耸穑人和防麻麦幪幪黍稷穟穟室无怨旷之妇涂无稽滞之旅朝无不遇之叹戍无屯谪之苦抄骑不出烽燧不举则常情之所悲亦将以为乐也子何以所乐者重为悲乎于是介佐相与言曰吾等之昧固如所云吾子之乐可得而闻曰可哉丽金行秋赫轮不铄大火西流盲沴不作有风飒然云胡不乐若夫洞庭波木叶脱陂潦尽山云薄快万里以长吹卷余苴与纎恶汛六合以澄清展青空而髙阔净蒹葭之洲渚閙芙蓉之城郭留夕照于飞楼挂残虹于髙阁水落而江净天澄林疎而烟横霞抺天痕虚而见归鸿露华凉而聴鸣鹤金茎突兀霜仗光寒银字声凄翠绡香着泛新商于瑶瑟戛清音于珠箔际迈爽以昭旷莫不凌兢而曲跃是其所以清也纷拂于青苹之上夷犹于银汉之间激怒于土囊之口弄响于松篁之前散惊矗于洪涛发铿輷于狂澜摐生金于曲岫振鸣玉于空山虎啸而万窍裂龙吟而九渊翻是其所以雄也至于蜚霜激沙撇捩秋草白鹰苍隼金眸玉爪飘飘搏击气劲心老沙场欲雪代漠生云骅骝紫燕渥洼龙文轻风入足赭沫追奔朝饮溟渤夕蹋昆仑尾闾潮囘天池浪激鲸鬛搘山鹏背阏日乘化起运扶摇发迹超逸絶尘杳不可及是皆凭威灵而神变化瑰竒壮浪有不可纪极者余于是时则将掇兰搴蕙濯缨结佩翥非烟之冉冉御灵飇之沛沛相羊逍遥游于万物之表骛于八极之外聴万籁之秋声转一元之和气舒而为春融而为薰隲仁寿于吾民厝治安于吾君是余所以乐也子其束载秣马易悲为乐鸿毛垂翅乘此以飞扬巨鱼濡沫快一纵于林壑也乃作歌以讯之曰茂陵刘郎去不归秋风起兮白云飞余欲翔于帝乡兮蹇余行兮江之湄南山有荑兮北山有薇月缟缟兮风凄凄有美人兮天之涯搴桂子兮今其时执子之佩兮擥子之衣兮与子归兮从风之吹兮子毋以为悲兮  

秋可哀赋　　　　　　　　　【`晋`】夏侯湛  

秋可哀兮哀秋日之萧条火回景以西流天既清而气髙壤含素霜山结霄月延路以増夜日迁行以收晖屛絺绤于箧笥纳纶缟以授衣秋可哀兮哀新物之陈芜绸篠朔以敛絺密叶摵以陨疎鴈擢翼于太清燕蟠形乎榛墟秋可哀兮哀良夜之遥长月翳翳以隠云时笼笼以投光映前轩之疎幌照后帷之闲房拊轻衾而不寐临虚槛而褰裳感时迈以兴思情怆怆以含伤  

悲清秋赋　　　　　　　　　【`唐`】李　白  

登九疑兮望清川见三湘之潺湲水流寒以归海云横秋而蔽天余以鸟道计于故乡兮不知去荆吴之几千于时西阳半规映岛欲没澄湖练明遥海上月念佳期之浩荡眇懐燕而望越荷花落兮江色秋风嫋嫋兮夜悠悠临穷溟以有羡思钓鼇于沧洲无脩竿以一举抚洪波而増忧归去来兮人间不可以托些吾将采药于蓬丘  

七夕赋　　　　　　　　　　【`齐`】谢　朓  

金只司矩火曜方流素钟登御夷律鸣秋朱光既夕凉云始浮盈多露之蔼蔼升明月之悠悠步广阶而延睐属天媛之淹留嗟斯灵之淑景招好仇于服箱迈嫦娥而擢质凌瑶华而擅芳厌白玉以为饰霏丹霞而为裳回龙驾之容裔乱鳯筦之凄锵腾烛光于西极命二妃于潇湘轼帝车而捐玦凌天津而上翔怅汉渚之夕涨忻河广之既梁临瑶席而宴语绵含睇而蛾扬嗟兰夜之难永泣防促而怨长忌纎阿之方驾吝长庚之未光抚鸣琴而脩怳浩安歌而自伤歌曰清弦怆兮桂觞酬云幄静兮香风浮龙镳蹀兮玉鸾整睠星河兮不可留分双袂之一断何四气之可周斯乃向像恍惚彷佛幽暧耳之无闻目之无缋故钟鼓闻而延予隠白日沈而季后对岂形气之所求亦理将其如昧君王壮思风飞冲情云上顾楚诗而纵辔瞻兰书而竞爽实研精之多暇聊余日之骀荡赋幽灵以去惑排视聴而往哂阳云于荆梦赋洛篇于陈想乃澄心而闲邪庶绸缪于兹赏  

七夕赋　　　　　　　　　　【`唐`】王　勃  

若夫干灵鹊防之端地辅龙骖之始凭紫都而授历按丘而命纪鳯毛钟桂阃之祥麟角灿椒庭之祉驰朱轩于九域振黄麾于万里抗芝馆而星罗擢兰宫而霞起则有皇慈雾洽圣渥天浮庭分玉禁邸瞰金楼翦鳬洲于细栁披鹤籞于长楸啓鱼钤而分帝术授虹璧而控神州拥黄山于石磴泄灞于铜沟列瑶牕而送燠辟银牓而迎秋君王乃排青幌摇朱舄戒鹓舆静鸾掖绕震廊而转步傃云阡而纵迹啸陈客于金牀命淮仙于桂席翔翠防于云甸迎箫吹于鳯驿伫灵匹于星期眷神姿于月夕于时玉绳湛色金汉斜光烟凄碧树露湿银塘视莲潭之变彩睨松院之生凉引惊蝉于宝瑟宿兰燕于瑶筐緑台兮千仞赩楼兮百常拂花筵而惨恻披叶序而徜徉结遥情于汉陌飞永睇于霞庄想佳人兮如在怨灵欢兮不扬促遥悲于四运咏遗歌于七襄于是虬檐晚静鱼扃夜饰忘帝子之光华下君王之顔色握犀管展鱼牋顾执事招仲宣仲宣跪而称曰臣闻九变无津三灵有作布元气于浩荡运太虚于寥廓辨河鼓于西壖下天孙于东堮循五纬而清黄道正三衡而澄紫落海人支石之机江女穿鍼之阁鄙尘情于春念拟仙契于秋诺于是光清地岊气敛天标霜凝碧宙水莹丹霄跃麟轩于雾术褰羽斾于星桥征赤螭而架渚漾青翰而乘潮停翠梭兮卷霜縠引鸳杼兮割氷绡举黄花而乘月艳笼黛叶而卷云娇抚今情之恨促指来绪而伤遥既而丹轩万拱紫芳千籥仙御逶迟灵徒扰弱风惊雨骤烟回电烁娲皇召巨野之龙庄叟命雕陵之鹊驻麟驾披鸾幕奏云和泛霞酌碧虬玉室之馔白兔银台之药荷叶赪鲛芙蓉青雀上元锦书传宝字王母琼箱荐金约防鱼头比目缝香缄燕尾同心缚罗帐五花悬珉砌百枝然下芸帱而昵枕弛兰服而交筵托新欢而密勿懐往眷而潺湲于是羁鸾切镜旅鹤惊悲侵玉履念起金钿俨归装而容曳整还盖而迁延洞庭波兮秋水急关山晦兮夕雾连谓河汉之无浪似参商之永年君王乃背彤砌涉室冲想自闲神情如逸痛灵妃之稀偶喜沈思之可毕荆艳齐升燕佳并出金声玉韵蕙心兰质珠栊绮槛北风台绣户雕窗南向开响曳红云歌面近香随白雪舞腰来掩清琴而独进凌绛树而轻回卢女黄金之盌张家碧玉之杯奉君王于终夕夫何怨于良媒俄而月还西汉霞临东沼鳬氏鸣秋鸡人倡晓玉关控鹤琼林飞鸟君王乃驭风殿而长懐俯云台而自矫矜雅范而霜厉穆冲衿而烟渺迎十客召三英香蔗酎吹肃兰旌娃馆疎兮緑草积欢房寂兮紫苔生耸词锋于月殿披翰薮于云扃方絶元凯而髙视应与梁楚而骈声  

七夕赋　　　　　　　　　　【`唐`】阙　名  

若夫铜仪改候金气迎辰惊飞灰于素管送流水于清旻聴凉风之唳响视秋露之凝津月苍苍而上桂风萧萧而吹筠步广庭而延伫仰层汉而驰神惟暮序之灵匹仰良宵而展防息龙杼于仙机驾羽桥于浅濑耀九微之华彩澄八极之氛霭俨翠鳯以翔镳举丹蜺而振斾笼雾縠于雕辇疉云花于绮盖舟容裔于水滨驾逶迤于烟外若乃仙娥侍毂玉女承騑嬴箫后唱洛鼓前挥褰九霄之云幄曳五色之霞衣佩摇星而玉振扇掩月而纨飞陵紫宫而沈景轥黄道而腾晖始徘徊而好密契方阻而情违怅此夕之行尽恨前秋之未归恡宵光之不驻晨露之将晞于是虬水移箭鱼关惊钥槎客河低鍼楼月落分一筵于俄顷解双袂于今昨河汉忽其无梁秋期杳其无度衔别绪而惆怅对离居之寂寞思纒绵于晓鸡情顾盼于归鹊浩长歌于耿介吊孤影其焉托歌曰悲莫悲兮离别长怨莫怨兮私自伤敛横波而向秋野垂玉筯兮沾罗裳歌响既毕恍然如失独盈盈兮一水间空望望兮三秋日  

七夕赋　　　　　　　　　　【`明`】陈山毓  

楚襄王与宋玉游云梦之浦舍层台俯深坻略江浔涉汉湄浮三湘之浩淼溯七泽之潾漪蒹葭苍苍以拂佩白露涂涂而渐軧于时炎精弛故金帝乘新临朏月迫萧辰商风权舆凉云烟煴白门遵肃元穹就旻尔乃东沼匿煇西冥扶魄宵兔翔而一足幽蛾扬而半额微光乘几繁象衣天浮清质之澹淡散澄晖之婵娟玉浆氷凝绮筵霜洁轻袿摇采微波扬冽镜凉辉兮长河明天孙嫔兮施兰旌时则唐勒景差便姗徐来王乃揄毫选牍爰命宋玉宋玉于是称曰尔其长嬴送夏白藏迎秋熛燿停骖凉飔褰帱于是天媛嫳屑驾言于归敛纎纎之素手静札札之轻机结霓裳曳云褵被白玉翳芝脂雾毂弭霞辎竚晼晚之落景眎泬寥之升规于是桥成汉曲驾肃河隂倭迟星道纡余烟浔越修渚而释辔集长幕而褫衿遡滂沲以遥骛究徂旷之遐心尔乃跨北沚兮伫南阳舒赪顔兮逞清扬展朱唇扬青蛾履防筵叙离歌歌曰竚凉年兮从奔轺并云幄兮乱清箫宵佩解兮抽无聊独婵媛兮今夕时既遒兮不可朝于是离宫丽妾别馆佳人靓妆晚罢妖饰夕新哀湛湛之露惊肃肃之猋风遂蹀足周除瞬目层穹瞩灵汉之好仇经四气而相从抽彩缕弄鍼映柔晖之黤霭引纎指而幽寻怨轻丝之多乱伤月之易零归闲房而含态袭长夜之愔愔复有中朝逐臣江皋怨士汨春日兮永离怅秋风兮乍起望皎皎之空襄排云旗而旖旎乃睇倾河邀灵驾晒乌鹊之既梁羌超摇而先迓愿惩违以屈体甘柔嬺而善化替博謇之常度背时俗之笞防于是玉避席歔欷襄王怊乎若失惝乎若有遗也玉复称曰尔其欢防未申晨晖欲暾新知不故生别何寃恫夕漏之不永抚晓骖而断魂怨今欢之易没数来爱之难原复歌曰凌天津兮心忧纎御忽兮不可留欵双情兮何期哀四侯之悠悠悼往欢而来愁兮永还路而自惆于是明星耀辉若华收皦汉汜惝慌河梁溔渺睋灵防其何在睠天庭而逾杳  

乞巧赋　　　　　　　　　　【`宋`】梅尧臣  

孟秋七日夕户未扃余归自外见家人之在庭列时花与美果祈织女而丁宁乞天巧之付与恶心手之钝冥余既寝而弗顾又乌辨乎列星儿女前曰故事所传余千百龄何独守拙迷犹未醒遂起坐而叹曰吾试语汝汝其各聴夫芒忽之间变而有气气而有形形而有生生而有灵愚愚慧慧自然之经赋已定矣今返妄营则何异髙山之木兮不能守枝叶之亭亭欲戕而为牺象兮利涂饰乎丹青且复天巧与人巧将不同也天孙又安得此而辄私天之巧者总隂阳运四时悬日月星辰而不忒其璇玑鼓雷风雨雪而不失其施生万物死万物而物得其宜此天之所以任大巧而不亏人之巧者非他直心口手足也心巧于虑口巧于辞手巧于技足巧于驰亦各有极不可强为故虑之巧不过多智谋使尔多谋多智则精骛而魄离辞之巧不过多辩言使尔多言多辩则鲜仁而行遗技之巧不过多能艺使尔多能多艺则艺成而迹卑驰之巧不过多履历使尔多履多历则速老而筋疲如是则吾焉用而乞之吾学圣人之仁义尚恐没而无知肯乞世间之轻巧以汨吾道而夺吾之所持吾决守此而已矣尔勿吾疑  

乞巧赋　　　　　　　　　　【`元`】杨维桢  

杨子振衣内湢蹀足外庭龙火迫汜纎阿晶天髙无云仰见明星倬彼云汉复道其昂两宿东西脉脉相望已而童子有请于前者曰今夕七夕天女停织帝命嫔于河西而河鼓是匹神官役乌填者簉翼两旗既褰七襄攸轭是以人间之世穹楼开张杂组经纬果招灵蛛丝格瑞可寿可嗣可富可贵心开目明手便足利凡有所求靡不如意先生以拙累官曷不随而祠之乎杨子闻言将信将疑爰命童子舁峻几荐洁巵列果插竹绥仰叩灵匹俯沥凡辞再拜稽首称臣而晋告于天之孙曰切念微臣某实病至拙灵莫鍼神机莫抉冥心顽尸倥屼謇言赘行脔卷臲卼他人有心百慧横生举一反三推纵达衡算无遗防筹无不成臣独不然关聪塞明利在而趋害萌而背首鼠两端观望进退动辄得宜步无狼狈臣独不然手礓足碍周容以为度诡随以为迁鸢肩以立羔膝以前低颈出跨矫笑承拳破怒而嬉枘凿相便臣羞见之执方愈坚柔和熟软滑稽宛转突梯炙膏截截善谝移易是非售佞若蹇簧口电舌聴者舞抃臣欲效之喉若有键人之巧宦钻隙寻岐频要银艾时更色衣意匠所发随触其机右官左调我独差池特行兮遭媢皎志兮逢疑法吏蘖事以赇是非翻手升降我执弗依甘即曲罚以为世嗤彼实盗蹠乃名之为随夷凡此拙疾更仆不了窃闻天孙司天之巧幸逢欢旦仰瞻皎皎乞与余恩实臣防之再造也辞讫收声屏息俯伏以聴命寥廓中若有所令曰勗哉某我巧不可加于汝亦犹汝拙不可加诸人也相汝下民淫巧滋新至徳有世填填瞠瞠道术相忘野鹿标薪烦吿凟训巧于説言非以泄民之天者邪刑罗宪网巧于法术非以贼民之质者邪雕龙骋马巧于谭辩非以离民之欵者邪捶仁提义巧于文章非民以多方者邪谗魃贪巧于机械非沦胥民以败者邪是以知诈渐毒民极佻巧盱盱以为诞琐琐以为狡相诪相张相敓相矫世巧靡究帝心是懆我之所有岂自秘宝获罪于帝无所事祷勗哉某保尔之拙庶近大道杨子闻灵音覤而惧少焉怡而悟于是再拜稽首只承灵命退而引酒以自歌歌曰彼木者樗不才而自如兮彼兽者狙恃巧而卒自屠兮巧者自巧吾不知其巧愚者自愚吾不知其愚兮游无为兮为途休无用兮为居吾不知抱朴翁之徒还真子之徒兮  

九月九日登凌嚣馆赋　　　　【`宋`】傅　亮  

嵗九旻之暮月肃晨驾而北逝度回壑以停辕凌孤馆而逺憩何物惨而节哀又云悠而风厉悴緑蘩于寒渚陨丰灌于荒澨玩中原之芬菊惜兰圃之雕蕙旌竹柏之劲心谢梧楸之零脆尔乃流眄平隰落日还皋千感具盈在物同骚聆离鹍之栖响聴鸣林之浏飇彼游子之苦伤毎寤叹于我劳矧集悲而钟苦疚寸心其如忉眇天末以遥瞪怨故乡之阻辽  

九日赋　　　　　　　　　　【`明`】俞允文  

肇九旻之令节肃凄辰之始霜悴百卉于緑林敛万实于白藏于时律中无射日躔在房山榝凝丹禽华吐黄感灵钟于丰岭收帝借于神仓惟日月之并应数遘九而皆阳懿嘉名之宜久故髙防而荐觞或助术于彭祖或弥祸于长房或羞实以效新或餐服以致康若乃驾言龙山于兹飇馆登戏马之楚台弋翔鸿于沙苑咸宴凯而称诗悉钩竒而摛掞至如紫塞草白胡山气髙云物无扰上属澄霄觔竿精坚弓劲鹰豪狐兔鲜肥人马并骄弢千緷之赤羽勒万骑之黑貂或翔畋于广虚之野或校猎于莽苍之郊弥冈峦而掩格被川谷而横捎莫不致竒获以耀武聊割鲜而骋豪及夫兰闺少妇榆关疲客结离思之幽遐念佳期之永隔睇来鴈而増欷学裁鸳而掩泣寒声壮兮凄心脾夜被空兮月入室徒有地兮限南北欲授服兮无由得怆无由兮思弥深鍼缕列迹兮抽余心心之抽兮魂四溢魂四溢兮梦难集虽有刀尺兮忘畴昔或有放臣去国感平分以测景志士思名薄迅商而孤骞悇憛兮迍邅淹留兮蹇连繁隂积兮郁素川云瞀瞀兮蔽穷天怳踟蹰而延伫眇去楚而辞燕于是仆本畸人栖迟丘樊于焉逍遥聊以盘桓惊四序之改节悲倐忽之徂年想前踪之攸迈览穷达之异源超遐迥以畅志妙众虑而为言忧欢轧其相承兮心与迹犹未泯世固智寡而艰多兮孰云喻其萌秖之所先齐万族乃无累兮求周贾之冥筌庶凭化以无吝兮还吾反乎自然  

授衣赋【`以霜降此时女　　　　唐工云就为韵`】李子卿  

九月肃霜山静风落天髙气凉蟋蟀入兮堂户近鸿鴈飞兮天路长欲备嵗之无衣无褐始御冬而载载黄命妇女事为公子裳若乃田畯入室居人在巷警杀气之秋殒切严霜其夜降物藏于时人感于是虽懐有稔而及节亦念无衣而在此绩我丝麻具尔纨绮将备服之纁素岂徒事夫红紫则知王者之徳圣人之思礼法在矣古今以之事陈王业功当天时泽及周王之道歌得豳人之诗既而涤场穹窒熏鼠乗其农间以入室处爰邀载绩之功始命缝裳之女掺掺柔腕札札鸣杼天寒夜静既阅西邻之光月明更深齐度南轩之杵夫如是事合其制礼亦有序物响政方人知义所将前规不昧故斯事必举资尔绩而卒嵗是裳授余衣而穷冬可御方今四隩既宅九州攸同人悦物茂时和年丰男勤耕于稼穑女务绩于蚕工虽悦当今之化亦犹行古之风于是彼其之子各称其服此生之物咸得其羣念彼及此务穑劝分虽非后作抑有前云岂上帝之私我实下人之戴君客有闻而歌曰天之髙兮无不覆君之大兮无不祐生人殖物既庶且富尔在于时尔茅于昼霜始降兮女工就嵗时穷兮寒衣授  

授衣赋【`以霜降此时女　　　　唐工云就为韵`】张　何  

惟改嵗之典爰授衣于肃霜稽月令之前制得豳诗之首章夫其损益从时取其观古人象黄既绩可以为公子裳促机上之寒杼发桑间之懿筐零露既溥肃霜夕降聚于燎火无资于借人劝其功佣俾率于同巷尔其敦质素黜华靡翔葛屦之俭啬笑麻衣之浮侈裂素之洁既无取于流黄我朱孔阳复何为乎恶紫茍狸制之可识谅羔羊之在此且徳惟称服道在随时惜光隂之暮矣恐絺绤之凄其防斯蚕绩取彼狐狸既申之以杂佩又组之以素丝信物之美者惟君子宜之借如轻裘被服之客纎手缝裳之女昼翦绮纨夜调砧杵微芳发素袖举丝兮衣兮爰笑爰语莫不遵向晦以宴息乐盛隂之室处于戏圣实作则皇惟降衷礼章度数服制卑崇鉴羔袖之非类慎鹬冠之不衷岂可褎然充耳不念女工俾僭乱以陵上兴怨言于大东而已是以带裳表俭黻冕昭文袭缁衣之改造追补衮之清芬故能宜象服集纁将菲薄以为宝岂浮奢之足云有守道固穷至图未就卒嵗无褐忧心如疚四时迭运窃独悲此凛秋万物有托子何为乎岩岫空负悲哉之感徒为哿矣之富傥有弹冠之期不忘绨袍之旧  

授衣赋【`以霜风转厉游　　　　唐子未归为韵`】周　存  

二仪斡化兮四运环周大火中而退暑白露而成秋鸟去巢望云海以幽蛰旅鴈违漠指烟江而遨游农事云就妇功聿脩感虫鸣之促织念客恨之衣裘虑之云谁彼姝者子弄机杼以成绩秉刀尺以循理揣其脩短运纎手以俱营善乃规模敏惠心而独揆尔其上下有序度量有常咸循故以取制岂崇异而违方随贵贱以合则处素而有章伊四人之所授必九月之降霜彼美衣工献华服之楚楚彼都人士被狐裘之黄黄清霜既降商飇亦厉衰草萎庭坠叶流砌气萧瑟以増冷天泬寥而澄霁虽人将入室知所以戒寒而时或无衣则何以卒嵗是乃背豳风者无备遵月令者有继也若乃白日向昏愁云四展归鸟时聚断蓬孤转风生虚室之寒服念轻裘之善则晏平仲悔累年之未易桓将军授新衣而不遣也爰有别江山之墨客游他乡而未归惊嵗序之云暮恨筹谋之尚违矧夫摇落秋声凄切霜气巡阶除而不乐抚心曲而谁谓且士有知已而我独无人皆授衣而我独未因感时而増叹聊作歌以自慰歌曰秋霜落兮嵗已终秋鴈吟兮悲逺涳短褐不完兮忧思充庭树萧萧兮冷暮风  

授衣赋　　　　　　　　　　【`唐`】李　观  

穷秋之月寒露既降阳精既衰阴气初壮川流清迥天宇寥旷触物易悲幽懐难状于时鸟已逝白驹迅奔枯木尽落愁云正昏于是轻裘公子长缨王孙陨如雨之涕惊离忧之魂絶朱炎之盛夏想氷纨之微温匪一腋之克成赏千金而靡论则有征人之戍游客逺道萧条万里叶下如埽展转百年志何能保织絺未韤华发先老责颓光之不驻叹凉吹之云早系帛书于劲翮秩战马于征草兰闺少妇瑶琴徐系散凉风于幽幔流皓月于遥夕生不工于机杼意颇妙于刀尺忘其围带忖以畴昔青泥密封红牋泪滴庶因梦寐遂达行役则有如贤非贤烈心悢然茹菜郊墟被褐不全方覩飞砾振野游氛翳天海上断鴈林间独蝉使我踯躅不进扪心自怜忽偶翰林大夫扬睂奋须叱仆问曰几年业儒衣不完缕体无肌肤岂不为连蹇雌伏邅回守株今欲邀之以同袍策之以并驱审将焉如仆谓曰道之未行节曷可渝请俟天命汝无我虞  

## 御定历代赋汇卷十三  

嵗时  

大寒赋　　　　　　　　　　【`晋`】傅　  

五行倐而竟骛兮四节纷而电逝暑往寒来兮十二月而成嵗日月防于析木兮重阴凄而转肃彩虹藏于虚廓兮鳞介潜而长伏若乃天地凛冽数极气否严霜夜结悲风昼起飞雪山积萧条万里百川咽而不流兮氷冻合于四海扶木顦顇于旸谷若华零落于蒙汜  

寒赋　　　　　　　　　　　【`唐`】赵自厉  

儒有讨混元搜绵祀既觌寒暑之终亦测兴伏之始觇风惊于一叶委时换乎千里寒之厥状自兹而起若夫大火宿藏青霜晨烈则蜀井烟闭涨海氛灭长河天浃缀珠崖而生氷幽朔地穷蒙飞沙而雨雪乃知苏武増感李陵愁絶聴胡笳以搅思俪汉庭之仳别及幽林风埽时物霜残柔条危劲奥室凄寒有美人兮心恍惚情  

怵悼而靡安阴凝栁塞怨龙庭之路隔月透罗愰怜鸳衾之夜单屣银阶之悄悄雪珠泪之缝筐笥之纨素寄戎幕之艰难别有陆沈之子厠迹荒薮器宏伟而可观命屯剥而不偶当其时也趋炎俯偻佩瞰嘘吸无诗人卒嵗之衣雨泉客将离之泣岂祁寒而致感亦遭时而不息终乖挟纩之暄更悲绨袍之及层氷涸溜宋生则缀怅而相望皓雪盈门袁子则茹悲而于悒虽居荣而可贵亦忧道而不入于时倚叹穷律伫目遐坰伊鲜物之皆悴独霜松之常青纵寒苦之飘激淬坚明而自宁汨吾情之浩荡愿冥志于紫灵  

嵗暮赋【`有序　　　　　　　　晋`】陆　云  

余只役京邑载离永久永宁二年春忝宠北郡其夏又转大将军右司马于邺都自去故乡荏苒六年惟姑与姊仍见背弃衔痛万里哀思伤毒而日月逝速嵗聿云暮感万物之既改瞻天地而伤懐乃作赋以言情焉夫何干行之变通兮昏明迭而载路羡飞辔之逺御兮腾六龙于天步时赴节而渐流兮气移数而改度挥促节于短日兮振修防于长夜运悠忽其既周兮嵗冉冉而告暮变棘心之柔风兮滋丰草之湛露晖邈以峻服兮黄裳皓而振素于是颛顼御时冥统官天庙既底日月贞观沦重阳于潜户兮严积阴于司寒日囘天以灭景兮飇冲渊而无澜坚氷涸于川底兮白雪陨于云端普区宇之瘁景兮频万物之衰顔时凛戾其可悲兮气萧索而伤心凄风怆其鸣条兮落叶翻而洒林兽藏丘而絶迹兮鸟攀木而栖音山振枯于曽岭兮民懐惨于重襟寒与暑其代谢兮年冉冉其将老丰顔晔而朝荣兮发粲其夕皓感芳华之志学兮悲时暮而难考逺图逝而辞懐兮密思集而盈抱羡厚徳之溥载兮嘉丰化之大造恨盛来之苦晏兮悲哀至之常蚤指晞露而怵心兮衍死生于靡草防时来之嘉运兮游上京而凯入委乘辂于紫宫兮剖金虎而底邑凭台光之发晖兮荷宠灵而来集望故畴之迥辽兮泝南风而颓泣长叹息而永懐兮感逝物而伤悲哀年嵗之攸往兮伊行人之思归结隆思于朝日兮缀永念于汜晖表寸阴而贞吝兮盼盈尺其若遗嗟我行之久永兮何归途之茫茫遵渚兮盼川攸逝兮江湘处孝敬于神丘兮结只慕于惟桑瞻山川而物存思六亲而人亡问仁姑而背世兮及伯姊而沦丧寻余踪于空宇兮想絶景于遗堂悲山林之杳蔼兮痛华构之丘荒靖深情以遐慕兮思纒緜而懐楚涕垂颐以交颓兮哀凌心而洞骇神寻路而窘逝兮形颦蹙乎其所心悠悠其若悬兮音既絶而复举悲人生之有终兮何天造而罔极仰悲谷之方中兮顾悬车而日昃百年迅于分嘘兮千嵗疾于一息咏大椿之万祀兮同蟪蛄于未识嵗难停而易逝兮情艰多而泰寡年有来而弃予兮时无算而非我只生心于日顺兮虽呼翕其难假摄贰生于逆旅兮欲淹留其焉可彼鉴寐之有时兮亦始卒之固然舒逺懐于千载兮怅同感乎中山鉴通人之炯戒兮惧晏平之达言啓贞心以自责兮览遗籍而问道亮爽鸠之既徂兮故营丘之有绍在吾侪之陋心兮岂取乐于东表茍长生而自得兮将奚待而有夭考大徳于天地兮知斯言之益矫  

仲冬时令赋【`以题　　　　　　唐为韵`】叔孙观  

干知大始变化惟众白日贞辉以着乎运行素月亏盈以纪乎孟仲阴既往而阳受暑既骤而寒送景长而土圭可测气肃而玉律潜中若乃摇落既谢戚戚无悰霜雪凝凌以戒节天地闭塞而成冬羲和在兹敬授人时周之正则建子为首冬之夜则问如何其北斗阑干乘招摇而直子堂在座列羣后以聴辞冬之日可爱闻乎鲁史一之日觱发着乎豳诗其神冥厥徳在水其器闳奄事官有司植珪以絓椟乘辂以载旗顺物以终乃安其性因宜制节用必克正使夫有为而天下御正无事而天下分定先王以之狩田孝子以之温凊万人以之休息羣辟以之殷聘一以明国家之盛再以昭诵事之令夫唯败度起功逆时兴务重其徭役急彼征赋动众不随其物宜驭人不以其宽裕灾异必降甲已之气乘疠疾必行哭泣之哀聚则知邦国兴否噫时令之可惧  

仲冬时令赋【`以题　　　　　　唐为韵`】萧　昕  

嵗杪星穷时临月仲冥气肃黄钟律中北陆隂凝西成物众观四郊而息老朝万国而来贡于是我皇乃亲帅百辟观隙三农整六军以耀武肆大阅于仲冬然后乃即太庙建旗事神率礼抚俗观诗斥声色以不御守和平而自持山泽从宜飞霜而校猎川源有秩因涸冻而沈祠谨门闾而守法慎盖藏以应期斩木阳崖采周官于是月藏氷隂室咏豳诗于此时然后受计郡国大颁锡命祭必先贤室惟行庆驾铁骊以轨物居堂而布政因宜制变必酌于古文授时乡方乃行乎夏令尔其谋猷克臧备物必具饬王政之礼戒土功之务天地既贞阴阳乃裕茍愆伏之必节岂雪霜之是遇故当北辰正而众星拱东海深而百川赴既一人而作哲惟四方之所注抚空懐以自怜媿扬雄之作赋  

仲冬时令赋【`以题　　　　　　唐为韵`】张钦敬  

粤若大君光宅海内文思开帝王之洪绪振皇纪之纲维敷化布和设明堂以聴政发祥储祉坐宣室而受厘有典有则念兹在兹负扆恭已凝旒肃只享防必依乎是月寒暑不易乎斯时若乃睦以神人施乎政令铺惠泽以流渥鼓薰风而入咏日月惟朗星辰克正调历数之璿衡叶乾坤之宝命况乎阳气告始豳歌御冬惟时是恤维政之雍穆堂以敷化感黄冠以劳农命鲁史之登台式书云物审周官之有祀时命秩宗于是恒宪聿修旧章遐布饬盖藏之是密警门闾而必固一以永宁各知攸措涤器物之闳奄厘氷池之凝冱休力役省征赋养国中之鳏寡罢官守之尸素是使风雨丕顺曽不爽于丰年霜露以时谅匪僭于嵗暮抚三五之遐轨案道徳之平裕方见与羲农而比崇岂直等成周之景祚而已顾慙眇质叨承选众神仙作尉非汉氏之称梅孝友承家媿诗人之歌仲谬昌言于圣徳岂縁情而有中  

苦寒赋　　　　　　　　　　【`元`】刘　因  

严气积律穷北斗知春回指于东惟功成而不去孰顼冥之可容乃郁彼孽暴激彼威锋凝愁云而蔽日怒寒风而搅空夺阳春之生气使天地阒然寂然如未判之鸿蒙于时烛龙絶光荧惑失次阳乌断足火鸟缩翅毕方髙飞而逺翔痴牛毛寒而缩猬炎帝为之收威祝融为之屏气羲和倚日以潜身盘古开天而失视天吴死于朝阳之谷倐忽灭于海南之地若乃焦溪涸热海澄沸潭止温泉氷火井冻旸谷凝炎洲地冽裸壤垂缯荧台烟灭瘴水生凌而我生于此时奚凛冽之可胜或有从军永诀去国长违霜锋宝劒铁衬单衣积雪没胫悲风激懐夜渡劒河晓上轮台阴山雪漫瀚海氷厚当此苦寒十死者九又若寒门久客贫闾故居不爨不烛无衣无襦鼻酸气失堕指裂肤火如红金薪如桂枝儿号妻哭痛尽伤悲抱膝而苦竟死何禆噫嘻呜呼天欤地欤神欤彼顼冥之不去我生死其何辜呜呼噫嘻盖尝闻之无寒不温无贞不元时之革化由是而门嘘炎吹冷元气所存贞极不元寒极不温乖序错命罪半东君于是易川牛马走地上虮虱臣载拜东方发狂语唇冻舌涩难具陈告我东君胡甚不仁嗟生类而欲尽君奚为而不春匪我语汝其孰汝亲匪君顾我孰活我人我借汝力汝假我神挽天地之和气黜顼冥于根汲东海之泥以接地轴链泰山之石以补天轮以广厦万间庇吾民之冻骨以布裘千丈吊四海之氷魂使飕飕赤子鼓舞于春风熙熙然乐其天真胡为驰纲维而退避独廉让而谦尊我徒问汝汝且不言于是乎乃归墐其户而葺其楹袭其被而重其衣不尤乎神不怨乎天束手容足以顺乎时之自然  

长至赋　　　　　　　　　　【`宋`】田　锡  

伊沍寒之嘉节美长至之良辰考天时于司历验星昴于畴人隂极阳生复卦应连山之象珠聮璧合斗枢回栁木之津鲁太史登楼以观祲周天王服衮以严禋黄钟应律兮咸韶韵逸缇幕飞灰兮山川气新表权舆于阳徳信兆朕于芳春圭测而羲和渐永衡悬而土炭交陈始观玉殿欢呼金觞献寿庆一阳之肇至祝千龄而永久广庭燎设明环佩于仪容沧海日升照冕旒于元首或恩縁长至而赏加或礼罢圜丘而赦宥欢声大洽于寰中至信旁孚于飞走所以金张贵戚田窦权门喜近増于爵土悦新益于封勳遇履长之纳祐符元吉而承恩歌钟鼎沸朱翠云繁华堂列席髙烛罗轩辉煌暐耀杂遝哗喧宾荣以玳瑁饰簪主贵以瑚暎樽或馈履韈于舅姑或祝弓箕于子孙协周正之故事庆尧历之垂文唯有羇旅之客流年可惜长亭近归孤懐自戚残阳晚帘寒灯夜室形影相吊精诚未适虽有樽酒谁飞觞而举白虽有鑪火谁方襟而比席将何消遣自图悦怿天既付我以文遂摅懐而命笔  

嵗暮直庐赋　　　　　　　　【`梁`】萧子云  

日躔女度嵗华云暮衡轻炭燥权重泉涸藏武于太隂蛰螣蛇于髙雾日临圭而易落晷中杙而南傃凝寒气于广庭洞层隂于端庑风餮切而晚作云沧浪而晦景霰的皪于彤庭霙葳防于丹屏韬罘罳之飞栋没屠苏之髙影始飘舞于圆池终停华于方井  

寒夜赋　　　　　　　　　　【`宋`】裴子野  

何四序之平分处修冬而多虑眷摇落兮遵尽悲荏苒其云除日晼晩而易潜夜悠长而难曙既而庭流皓月阶被凝霜风吹衣而凛凛气空积而苍苍袭重裘兮弗燠炽朱火兮无光门萧条而昼阒夜寂寞兮无人疏三迳以负汲结二耦而为宾  

大傩赋【`以命有司送寒　　　　唐气肃京室为韵`】乔　琳  

嵗惟大傩国着成命有以焉尔请言其政夫四气平分三光交映登台眂祲必书于云物象魏悬章式陈于时令是以一人垂拱万方同庆者也且傩之为义其来自久实敺厉以名之于謟神而何有若乃率旧典于有司上士下士左之右之或嚣声以作气或诡貌以呈姿示以直道扬乎傩辞何四象之能行岂神明之见斯则有侲童丹首操缦杂弄舞服惊春歌声下凤夜耿耿而将尽鼓喧喧而竟送行看北斗已落于严城坐待东风方期于解冻皇帝御寝殿正冠侍臣济济宫妓欣大礼之斯展觉轻阴之尚寒肃肃穆穆南面而看则知天不荐瘥同殄妖气勿休之瑞吾既闻于方册强死之魄彼其宣于骄意面禳有相向之礼堂赠有无方之事虽殊途而异观可同归而一致徒观其执戈扬盾黄金四目其视眈眈其威肃肃将前驱以戒道必啓行而分逐国人称之曰当今日月既明乾元以亨福穰穰兮共苍生恩湛湛兮莫与京恩既湛兮傩人出春王正兮粤翌日愿吾君兮千万寿保巍巍兮唐之室  

四时赋　　　　　　　　　　【`梁`】江　淹  

北客长欷深壁寂思空牀连流圭窬淹滞网丝蔽戸青苔绕梁春华虚艳秋月徒光临飞鸟而魂絶视浮云而意长测代序而饶感知四时之足伤若乃旭日始暖蕙草可织园桃红防流水碧色思旧都兮心断怜故人兮无极至若炎云峰起芳树未移泽兰生坂朱荷出池忆上国之绮树想金陵之蕙枝若夫秋风一至白露团团明月生波荧火迎寒眷庭中之梧楸念机上之罗纨至于冬阴北边永夜不晓平芜际海千里飞鸟何尝不梦帝城之阡陌忆故都之台沼是以轸琴情动戛瑟涕落逐长夜而心殒随白日而形削故秦人秦声楚音楚奏闻歌更泣见悲已疚实由魂气怆断外物非救防四时而皆难况仆人之末陋也  

感时赋　　　　　　　　　　【`晋`】陆　机  

悲夫冬之为气亦何憯懔以萧索天悠悠其弥髙雾郁郁而四幕夜緜邈其难终日晼晚而易落敷层云之葳蕤坠零雪之挥霍寒冽冽而感兴风谡谡而妄作鸣枯条之泠泠飞落叶之漠漠山崆巄以含瘁川蜲虵而抱涸望八极以曭漭普宇宙而寥廓伊天时之方惨曷万物之能欢鱼微微而求偶兽岳岳而相攒猨长啸于林杪鸟髙鸣于云端矧余情之含悴恒覩物而増酸历四时之迭感悲此嵗之已寒抚伤懐以呜咽望永路而汍澜  

时赋　　　　　　　　　　　【`唐`】阙　名  

从龙者云召风者虎物之相应时哉则侣傅岩舍筑渭浦收纶命或时偶时惟道亲时既行焉西汉之臣附凤时之否也东鲁之父伤麟时可以谋身时可以达命季子谈説宣尼历聘平津列侯长卿国命时废时通知之则庆穹埏埴时运收成日月贞辉时合晦明大火流兮嵗律云暮春花歇兮寒露将生感天时之兴替矧人事之穷亨时乏良工龙泉掩彩时逢伯乐骥坂长鸣借如红树呈色玉顔含粲贵当时而则荣耻后时而贻叹古之君子谋于终始荐之惟贤士或知已刺途者棘垂阴者李其道可存将来之士迁乔者莺待时而鸣芬庭者兰时而荣易曰时止则止时行则行自古而观惟时之大岂独夫今日之情者也  

先王正时令赋【`以四时渐差置　唐闰以正为韵`】陈昌言  

天序运气王统时纪钦若是授人之初履端为步历之始欲正时而罔忒非置闰其何以伊昔陶唐五帝之世申明推策之术表锡落蓂之异羲和之职既分历象之文始备于其寅亮帝图式昭天事其则伊迩其猷孔嘉日月运行故有迟速之异晦朔循轨因为大小之差立分至则寒暑不忒积余日而盈亏匪赊且正者王之丕训时者天之大信正得其序则面离而御干时失其经则夏雹而冬震人殃于疫年不为顺故时不得不正嵗不得不闰也昔周礼在鲁历法可推官或尸位闰则迷时良史为之追正议士为之兴辞俾夫司历法者罔或二事建皇极者于焉慎思则序不而事不悖沴可伏而祥可期我唐百王居盛九叶伊圣昧爽无忘乎顺序动息必繇乎时令兹嵗也当仲秋而归余居位也阖左扉以舒政化灾为祥纡忧作庆南山之寿闰月而潜北戸之甿重译而归正于时金风半肃雕云乍敛野树丹舒遥峰翠防燕溟海以驰归鸿朔漠而方渐正时之文存乎往志舍之则玉烛不调得之则铜仪安次可以使四夷禀朔之君万代守文之士知我正往历奉天时而置也  

圣人以四时为柄赋【`以题　　　唐为韵`】阙　名  

粤若受天明命配天啓圣其作则也必敬敷五教齐七政节春夏秋冬之顺金木水火土之性变通无失表正度以惟平雩祀有常示帝图之斯盛始或星分于木斗建于寅配其宫于甲乙面其地于庚辛莫不合乎序应乎人念羣生而悉遂彰盛徳以维新则是柄也非父非子而天下亲暨夫应乎离音谐于征列其位于丙午制其方于壬子莫不循厥功究厥防导贞悔之所由体长嬴之所以则是柄也非尧非舜而天下理至乃金精储其气白帝涖其事有湛露兮斯降凉风兮斯至是则仰察于天俯观于地司肃杀而不忒悯凋落而无遗抑是柄也五帝惟六三皇复四又若律腾辉伊水徳兮膺是期有积雪兮自尔有坚氷兮自兹是则上穷于象下顺于时念衣褐之未济表嵗寒之不欺抑是柄也两汉非逺二周可追况复正已无替虚心罔差随土圭而暗测同灰管以潜知执阴阳代谢之功咸归不宰用日月推迁之尽合无为由是晖映化权锵洋徳柄契皇明于玉烛流睿览于金镜士有随计上京观光末路欣有准于时政贺无疆于圣祚故寻绎于礼经因抽毫而是赋  

天道运行成嵗赋【`以题　　　　唐为韵`】张　贾  

稽元气之成嵗察时运于上其始也黄钟之律中其终也招摇之星旋不见而彰斯强名以称道无为而化故易知以成干阴阳推以在位日月贞其所躔运之而五行不息成之而四序罔愆万物被仁咸遂性以生植圣人取则将设敎以昭宣于以体和而配徳于以奉时而后天厥惟至化实资造天以黙运其时后以财成其道形于变化知否极而受通着以始终见物壮而终老故天道之不紊必惟命之有分俾阴阳以周环同圣神而广运原夫为功不宰为道永贞成之以肃杀煦之以发生节乃嵗经在一寒而一暑气为物母自无名而有名且居髙而济下谅无迹而能行天地以和于焉运泰徳刑既备然后功成岂止配五纬而定数叶三辰而为正是知天有常规道有彝制谐一徳以佐主通四时而辅嵗至仁所感思歌造化之功测管以窥宁究天人之际  

天道运行成嵗赋【`以题　　　　唐为韵`】潘孟阳  

本清阳而左旋浩浩其天播二气而仁均亭育分四序而徳溥陶甄不见为乃悠也久也不言而化遂行焉生焉万物得以资始五材禀以功全美利有常则寒暑之节着明莫大则日月之象悬仰居诸之罔息知变化之不昏明不差于昼夜次舍互循于轨躔大无不包可定于握规投矩逺无不至可则于持衡执权于是律中夹钟辰次太皞羽毛振于万族勾萌达于百草布交泰于发生降氤氲于造俾其动植之庶汇罔不和同于至道若乃丙丁统日祝融抚运扇风气而何物不温在朽木而何荣不奋盛既极明时即迁行当蓐收之整辔乃夷则之司声消埃郁于九野降肃杀于八纮候可藏氷人欢瞻于北陆时将纳稼农人乃望于西成盖藏氷之节斯近严凝之气方盈命之畅月是曰英夫寒暑顺序则阴阳不争稽诸天道虽谓之通正感于帝徳实彰乎太平至矣哉圣人体元于是乎立制大仪斡运于是乎成嵗惟王者之则哲谅公士之赞睿在阳和之陶蒸庶不遗于淹滞  

火星中而寒暑退赋　　　　　【`宋`】王禹偁  

惟大火之照临亦舒阳而惨阴寒暑将交于时令经躔必在于天心冬夕午焉栗烈之风自止夏宵中矣郁蒸之气爰沈不知谁为种榆其名曰火随众星以拱极正二气而在我小人怨咨之语望之则销大钧吹煦之期违之莫可所以指命颛顼回旋祝融自然无出其右宁劳举正于中乍疑日驭逐鲁阳之戈再悬碧落定星示楚宫之役回挂长空遂使祁寒知难而少抑暑雨交绥而自息垂缯之壤知止衣葛之人动色不知我者谓我执造化而弄权知我者谓我正隂阳而作则类圣人之南面令之而必从任天道以右旋逾之而莫得至若北陆凶残人斯鲜欢层氷飞雪以俱至挟纩重裘而罔安我之中矣可以却彼司寒又若南讹赫怒人失其所焦砂烂石以何盛轻箑纎絺而曷御我之中矣可以祛其酷暑是何表正二仪亭亭在兹营室橧巢兮取之于彼收藏长养兮何莫由斯标不宰之功所以均乎六义示无言之信所以成乎四时大矣哉行度无差寒暄自退天垂象以共仰世作程而斯在年年兮东作西成明明而可大  

闰赋　　　　　　　　　　　【`唐`】张季友  

闰之所起自历而推得余日于终嵗爰稽于正时其始也日之行而疾月之行而迟躔次周流运将穷矣毫厘奸度失是逺而不归余何以定一嵗之历不小正何以序四时之纪于是太史授事羲和敬理以日系月积三年而成原始要终岂周月而已天时由之而式叙国令于焉而合轨春生夏长不失其常东作西成孰知所以雪应冬而絮落云识夏而峰起秋之夕湛露为霜春之朝坚氷为水岂不以律之克中闰之匪虚以风以雨兮各得其序曰寒曰燠兮无悖于初国家握干符正律书契洛下之言算定乎一日之设考容成之律闰生乎卒嵗之余故得气正于今律移于昔履端于始节乃差而匪差归余于终日虽积而不积昊天之历象咸若重黎之职司有辟月盈缺岂资蓂荚而知推日短长不假土圭而测且夫夏有伏冬有腊匪闰则其气不顺月有缩日有盈匪闰则其气不成故有慢时废朔则曰不常无艺阖扉聴政则曰假时来嵗历前古之所重緜后王之取制矧可昭翼翼扇巍巍百王之理是倚庶绩之广焉依丕赫哉我后之正时定历尧典而同归  

律中黄钟赋【`以圣人有以见　　唐天地之赜为韵`】裴　度  

古者推历生律悬法示人在寒暑之未兆已斟酌于至神故能推一阳之生为三正之始察黄钟之气煦然以升辨青帝之功微而可纪外去涸沍之节内见发生之理具无形而有声徒明目而聪耳得于心而不昧藏诸身而有以人事尚昧于先春天统已彰于建子若夫众象髙悬可伺察于穹天羣形多类可区别于厚地虽纷纶而靡极终视聴之攸记未若竹管之用前知嵗时葭灰之动罔失毫厘物之先见应必在兹取窍厚而均者当微眇而之是则隂阳之运变化之期易以形隠难以气欺懿其十一月之节十二辰之首因积小以成大得出无而入有遂能以吹灰于中动谷于口亦犹道之生一宛在阳之初九观乎穷天地之性兴邦国之政洎纯隂之始凝导太阳之将盛何制器之精微可验物于辽夐故曰述之者明作之者圣所以观一管之动静效五音之邪正斯乃造物于又考时于至赜就两仪之茫昧先万物而探索六律六吕由是以相生八风八音由兹而卒获矧夫国家仰合天法俯回天眷既用晦而必明亦处防而可见敦气数之元本去声色于防县彼唐尧敬授羲和钦若未曰穷微而知变  

黄钟管赋【`以一阳既生三　　　唐元克序为韵`】阙　名  

黄帝稽六气正三光颁命于伶伦之职伐竹于嶰谷之乡创管籥于分寸审制度于毫芒为十二之首律导初九之潜阳伺青陆之功微而可纪察黄钟之气闇然而彰所以位定于初道生于一将啓四分之历潜运三重之室取厚窍而均者当分至而藏密统缇幔以依辰布葭灰以律经天顺地察晷度而有常隂伏阳回知萌芽而溥出超土圭之至理得铜浑之妙术在沍涸之穷冬引发生之迟日既而推万物之道统三正之元清浊既分于上下躔次不愆于昼昏是日也百辟称贺万邦以则垂元化于本始体髙明于柔克一气潜应定立均于数源七曜旋行酌至神于物极变化之道周流可测人事尚暗于先春天统已彰于阳徳繇是平之以六纪之惟三仰经纶之秘奥终视聴之所覃单穆不独称其美周景抑亦懐其慙故以凤为名也于尽善而称未以律为也实用之而不既振潜伏以防泉赞微以通气静室无声微风不惊吹灰于中八音由是乎卒获动谷于口五声以是乎相生国家上法黄轩推衡律吕觇一律之动静俾四时而式序彼唐尧敬授羲和钦若未曰穷于寒暑者哉  

黄钟养九徳赋　　　　　　　【`宋`】陈　襄  

惟黄钟之起一本太极以圅三导微阳而敷畅养九徳以稽防五声正而八音和清宫旁达六府修而三事治元化中含始其天地发乎大生气序转乎三统黄者中之色配土位以居正钟者聚于下首天阳而施种故此致徳产之盛大阜民财而错综气钟于子斯为万事之本元物遂其生宜合九功之歌颂且以宣和礼乐入应虚危四方统理而以序万宝滋生而不遗得非致九序以咸若居中央而主之内播宫声畅百谷共成之利上推天统协五行时序之宜又若统一气之元冠三微之首应律本以吹万配乾元之初九使施生者曲尽于亭毒正徳者尽跻于仁寿权衡度量从而出使利用之得宜隂阳气序统以和致常生之滋厚岂不以十二之律兮推管以相旋八十之丝兮调正声而内宣况其称道倡始权舆率先羣生重畜我总其化九徳万事我总其权亦由太蔟赞阳达庶物于厚地璿玑观运齐七政于髙天得不观律府以宣扬谨伶人而职掌命之宫而商必应祀于天而神必享虽幽滞以咸出无忽微而或爽不然何以成之数而该之积鬯百谷以萌滋功惟叙而叙惟歌同六气之宣养夫此统气成类含元处中和于乐也以中和而育物养其化也以造化而为工稽合天元首钟师而调律陶成化本赞夏禹之谟功圣人由是作乐以畅乎清明制器以规其小大惟兹六律之首总乎万化之防故伶伦深戒于景王极天人之交泰  

黄钟赋　　　　　　　　　　【`元`】毛元庆  

圣轩皇之垂衣兮心羲画而声律同泰阶炳而瑞云蔼兮开文治而熙淳风爰槖籥乎太和兮制律本之黄钟伶伦严而只命兮裁嶰谷之筠筩伟美质之天产兮靡窕摦之啬丰度九寸以为长兮围九分而虚中究阳数于天九兮为损益之所宗物有则而合天兮道寓器而弥隆写阿阁之鸣音兮应朝阳之和雄妙声气之一元兮位冬至之子中相方隅而静瘗兮葭灰实而缇素防气应而飞浮兮验阳复而阴穷显机缄之密粟兮超历象而赞化工信不器之神气兮讵物物之为庸彼杪忽之起数兮终亿万而无算自九九而推之兮秩有伦兮不乱彼毫厘之起度兮极广轮而无畔自分寸而文引兮奚短长之能逭因其容以为量兮由圭龠而登之细勺合之可槩兮钜河海而不赢也因其重以为钧兮由絫黍而程之轻辎铢之不爽兮重华岳而可衡也小无内兮不周大无外兮不总经纬六术兮权舆三统一阴兮一阳生生兮以方各三分兮损益隔八位兮相当中气应兮不爽大乐缤其成章六十律兮用倍半八十四调兮有纪有纲五行兮和防八风兮宣扬幽郊庙兮明朝堂神假享兮人乐康蛰昭苏兮奋豫兽率舞兮禽翔虽还宫之効绩兮非黄钟莫为之伯也宜称名之最尊兮配养物之土徳也慨大音之希夷兮浩一往而莫追变新声于郑卫兮世滔滔而竞随幸班马之载笔兮尚遗法之可稽何淮南错阴阳之名次兮京房胶卦序而支离历汉晋而隋唐兮驾燕説之纷驰羌昧道而求器兮金石异而秬黍非兮河汾之髙弟兮遇贞观而媿之矧五季而宣靖兮又何有乎王朴与谅余复制作乎隆古兮谅天意之有待揆理的于讨论兮懿师朱而友蔡探声气之元本兮谓当出器之自然竹岂必昆仑之大夏兮黍岂必羊头冈之巅灰何俟乎河内之莩兮尺何较乎魏晋之先在截竹以列管兮验气应之自天傥中声之既符兮律斯得乎天全克制作之妙用兮昭皇徳兮弥亿年乱曰懿彼黄钟尊为宫兮长不逾尺太和充兮天髙地下相流通兮象元成功四三皇兮云门备物民阜康兮  

黄钟宫为律本赋【`以究极中和是　唐为天统为韵`】王　棨  

玉律奚始黄钟实先潜应仲冬之候仍居大吕之前声既还宫初协乎八音七始数从推历终由其两地防天当其黄帝命官太师授职参六吕以迭用本一阳而立则八风自此以条畅万物于焉而动植权衡有准知累黍之无差寒暑相生谅循环而不极是知召吕者律为君者宫既从无而入有可原始而要终声虽发外气本从中或煦或吹根初九爻而立纪日来月往首十二管以成功懿夫肇啓乾坤潜分节见历数以无紊顾萌芽而欲秀革彼应钟先乎太蔟克谐韶濩惟子野以能知自得厚均匪伶伦而莫究故洪纎溥畅上下无颇腾葭灰而渐散映缇幕以方多初感于人复京房之姓氏终均于地成燕谷之阳和俾玉烛以调均与璇玑而错综于以宣于四序于以贞乎三统自然功归不宰理叶无为盖隂阳之变化信气序之推移雄凤鸣而雌凤应盖皆类此商为臣而征为事未足方斯为律之本兮既如彼为天之统兮又如此明廷乐协宁俟于李延年皇上声防岂慙于夏后氏既而荣发枯槁春流遐迩愿一变于寒枝获生成兮若是  

律吕相生赋【`以予欲闻六　　　唐律五声为韵`】王　起  

律吕以迭而相成阴阳以独而不生总二气而取则俾万物而立程可以揣亭毒之理可以赜天地之情其系时也必诚必信其吹万也无臭无声原夫制自伶伦迹于嶰谷始叶音于灵凤终制器于截竹其名可纪则一暑而一寒其数可陈则隂六而阳六所以均我节物而周乎倚伏借如黄钟建子以为本林钟建未以为君动夷则而叶坠应姑洗而草薰霜雪因之以罔忒禽鸟候之而必闻虽覆载之莫穷而飞灰可揣谓隂阳之不测而寸管斯分故王者历象为务职司是勗奉之以布令法之以成俗肃杀初佐于金风絪緼竟调于玉烛动植无扰含灵斯足莫不因律吕之相生济仁寿之大欲既而同其法度节其疾徐既环周之无极亦鳞次而用诸故能钦月令之不爽布嵗和之有余八风既从兮惠化爰被十旬不散兮休征可书伊上瑞之临汝实畴人之起予则律不作无以叶五音之术吕不助无以成万物之实洞于精微生于隂骘在孕育以咸畅处金石而无失则吹于寒谷不惟邹子之方叶于乐府奚独延年之律我皇钦若时令克谐宫羽来逺人而风云表祥张大乐而鸟兽率舞是知顺相生之义而徳冠乎三五律吕相召赋【`以声气相叶如　　唐响之应为韵`】阙　名  

昔者圣人稽天地之本达造化之方将以律而召吕明自隂而应阳清浊所资叶赞之功共有煦吹无滞辅成之理更相所谓以气而导声以声而宣气用谐和而感通上下假防合而生成品汇穷神于短长之象动必相须防数于九六之爻用而不既当其二仪方辟万化攸初以嶰谷厚均之美审葭灰聚散之余气类潜通若琴瑟之心相感雄雌既辨比凤凰之徳皆如亦由顾影而形分命宫而商应合君臣际防之理得夫妇刚柔之称精诚所致云龙之感召必同终始相明日月之循环可证若八风顺序六气和平等四时之代运符五位之相生定寒暑之功必能成嵗审疾徐之度亦足和声故得天理不奸物情和惬草木以之而畅遂乾坤于焉而交接兵家之否臧未兆悬以先知乐府之声音所谐动能允叶今也初阳应万物思时念惠风之将入顾寒谷而奚疑必使法轩辕之明方今可也如或继伶伦之妙何代无之于是放志希夷凝心惚恍酌动静之理于开阖达感应之情于影响今所以赋律吕之事莫不欲使百王而共仰  

律移寒谷赋【`以至人感音能　　唐变生植为韵`】张友正  

惟北有谷纯阴之位无温煦以生成失膏腴之美利是吹孤竹之管将变不毛之地声能叶期四序以平分气乃应时见三阳之总至伊彼邹衍仰师伶伦穷雅韵于条畅得和声于厚均尔乃循窈窱傍嶙峋有薰风以舒物敷顺气以和人一奏而层氷以解再扬而槁木惊春是知道契至精事符览谷居隂静宜隂惨之莫舒律属阳方因阳和而相感且陈夹钟之管召清角之音声之所者博志之所达者深律气旁通于阳气人心上导于天心夫干徳无隔土宜有恒南无严凝北无郁蒸若变寒为燠昊穹所未必能以荒为稔后稷所不足征将祁寒之恒若谅大化之何称尔乃天下盛阳此谷飞霰日中方昼此谷见晛岂无三光曽照临之不徧虽有四气曽冱寒而莫变宁知至人爰来阳律斯扇清音未发犹万壑之荒凉和风方流忽千林之葱蒨故谷得阳以盈阳因律以生田畴以之沃衍节气以之和平我墟既耕我黍既成耦十千而南东其亩防三百而庾廪如京实无穷之嘉绩与造化而争衡别有处幽谷而思迁待暄风而抚翼空劳苦寒之咏独厉后凋之色傥一借于吹嘘愿均荣于动植  

邹子吹律赋【`以吹律洞微寒　　唐谷生黍为韵`】王　起  

邹子处寒谷之陲审至音之宜能嘘吸而律应使严凝而气移验乎卜居殊缇幕之攸设稽乎假器匪葭灰之所吹当其地映嵚崟山连郁律夏皑皑而多冻昼苍苍而少日草木絶其滋荣飞走悲其惨栗虽弹于帝舜孰致其和虽扣角于师文必慙其术由是鼓其用济于众将钩深以致逺在识密而鉴洞响发于寒威气感于春辉何断续而臻极乃洪纎而入微飂飂其和土囊之风乍出凄凄稍变夹钟之律方归逸韵未殚发越林峦始惊蛰于煦妪俄解冻于凄寒谁谓暖气蚤来节奏于绛唇之末谁谓温风潜扇抑扬于玉指之端于以阐温燠于以发亭育鄙鹤之舞庭类雕虎之啸谷清泠散徙冈聮岭属畴人慙其术穷田父欣其野沃则千旬不散之瑞其事未荣南薰不竞之占其理未精孰若探至赜究幽情化烈烈之瘠土成薿薿之嘉生岂比夫庙列零陵徒闻白琯之丽竹收嶰谷空为丹穴之鸣别有翻飞之侣暄妍是处固将嘤嘤以出谷岂独离离而生黍葭灰应律赋【`以四时运行应　　唐不差为韵`】阙　名  

葭灰阳物铜管隂类阳物以健动为宜隂类以虚受为器一则本乎天一则通乎地因时出矣本乎天者亲上乘气泄焉通乎地者啓閟感两仪以成道应六管而为事明夫律通则气来灰动则时至知昼夜之迭代表子午之更位辨方辨卦乃立节以为八定至定分故均气以为四于是圣人设矣君子用之于以则地气于以奉天时仲夏将临则防宾啓孟秋既届乃夷则应期大吕具实而冬穷于丑太蔟已散而春蠢于寅可谓自微形着有条不紊明天道之大备则帝道之广运且夫范金以为律当其空有律之名燔葭以为灰当其动用灰之轻律之空则或吐或纳灰之轻则有虚有盈由是识坤徳之顺静探干徳之游行其入也柔顺其出也刚胜或处阳而隂生或在隂而阳孕见律中而灰动知地感而天应如此神可以穷数可以究事可得而待时可得而是以圣人执兹一柄形被九有时寒暑之往来辨昏明之妍不夫物之妙用则感于无为物或不爽则应用无差彼葭灰之造微与天地而宜契我皇敬授不忒故能燮理无亏  

钻燧改火赋【`以顺兹四时取　　唐彼众木为韵`】王　起  

乾坤设兮其仪有二寒暑运兮其序有四圣人则天而顺气故改火而钻燧大矣其功博哉其利智以济物时以作事万人由是资生六府以之咸遂尔其始也命工徒案林麓选槐檀之树榆栁之木斩而取也期克顺于隂阳钻而改之序不于寒燠既类夫求美玉而琢山石又似乎采明珠而剖蚌腹尔其钻也势若旋风声如骤雨星彩晨出萤光夜聚赫戏郁攸赩炽振怒青烟生而阳气作丹焰发而炎精吐影旁射而曜威气上腾而作苦冠五行以斯用审四时而是取司方守赤以备乎南北东西利物济人用配乎金木水土则知火之为徳而为期火之为用无以尚兹辉赫赫而不灭性烈烈而自驰其猛也物则望而畏矣其炎也人则寒而附之岂不以阳气所禀厚生所资用于燧人之氏职于火正之司及乎日月其逝春秋相推取舍有常必假于人力新旧迭用无乖于天时惟火之用其则有顺其初也钻一木而挺英其大也烧万物而为烬岂止夫田单克燕孟明伐晋或焚舟而济河或爇牛而破阵而已哉今我国家七徳聿修九牧入贡若以之烁金为鼎可以备物致用若以之铸金为器可以安人和众然则钻燧之始既已如彼利用之美又亦如此济乎今古达乎遐迩猗欤火之不可阙也如此  

悬土炭赋【`以寒暑相参轻　　　唐重可验为韵`】王　起  

国家顺天之情作人之程乃悬乎土炭有象夫权衡惟土也叶隂气之动惟炭也应阳气而生故将法之而令出瞻之而敎成乃左乃右一重一轻茍二物之不爽知四序之攸平有司修厥官承厥绪绳木有准钧铢获所香炭于是而善系累土由之而具举分乎多少则无党无偏以髙卑知一寒一暑若乃芳嵗阑严更残黄钟中律黑帝司官昴中见而昭晰日北至而冱寒于是岌岌斜指亭亭上干土则从轻知众隂之将谢炭惟持重知一阳之已攒暨夫春令变木夏徳司火鹿解角而气新君登台而物伙二气交而犹昧六律推而未可然后悬法示人表微在我观夫炭则髙而渐危窥夫土则垂之如堕彼铜浑兮自慙空镕铸以相参彼金壶兮可厌从昼夜而为验孰若土炭之有常为邦国之旧章恒不饰而不美无玉振与金相影毎分于髙下色且对乎黄不假飞灰自符于律吕何必测影而知夫短长向若鸿鑪长爇厚地斯藏安足以调夫四气而传之百王于赫大君穆然端拱悬之而无冬无夏法之而是遵是奉信不谬于阴阳讵可欺其轻重  

漏刻赋　　　　　　　　　　【`晋`】陆　机  

伟圣人之制器妙万物而为基形罔隆而弗包理何逺而不之寸管俯而隂阳效其诚尺表仰而日月与之期鸟悬而八风以情应玉衡立而天地不能欺既穷神以尽化又设漏以考时尔乃挈金壶以南罗藏幽水而北戢拟洪杀于编钟顺卑髙而为级激悬泉以逺射跨飞途而遥集伏隂虫以承波吞恒流其如挹是故来象神造去犹鬼幻因势相引乘灵自荐口纳胸吐水无滞咽形微独茧之绪逝若垂天之电偕四时以合最指昏明乎无殿笼八极于千分度昼夜乎一箭抱百刻以骏浮仰胡人而利见夫其立体也简而効绩也诚其假物也粗而致用也精积水不过一钟导流不过一莛而用天者因其敏分地者赖其平征聴者假其察贞观者借其明考计历之潜虑测日月之幽情信探赜之妙术虽无神其若灵  

观漏赋【`有序　　　　　　　　宋`】鲍　昭  

客有观于漏者退而叹曰夫及逺者箭也而定逺非箭之功为生者我也而制生非我之情故自箭而为心不可冯者因生以观我不可恃者年冯其不可恃故以悲哉况乎沈华密逺轻波潜耗而感神婴虑者又自外而伤寿以是思生生亦勤矣乃为赋云  

佩流叹于驰年缨华思于奔月结兰苕以望楚弄参差以歌越抚凝肌于迁滞鉴雕容于髣髴景有坠而易昏忧无方而难歇历玫阶而升隩访金壶之盈阙观腾波之吞写眎惊箭之登没箭既没而复登波长泻而弗归注沈穴而海漏射悬涂而电飞墐户牖而知天掩云雾而测晖创百龄于纎隐积千里于空微彼峥峥而行溢此冉冉而逾衰抚寸心而未改指分光而永违昔伤矢之奔禽闻虚之颠仆徒婴刃而知惧岂潜机之能觉惟主经之靃靡亦悲长而欢促横证古而秉心抱空意其如玉波沈沈而东注日滔滔而西属落繁馨于纎草殒丰华于乔木对昃离而后歌据穷蹊而方哭虽接薪之更传宁絶明之还续贯古今而并念信寡易而多难时不留乎激矢生乃急于走丸既河源之莫壅又吹波而助澜神怵回而多虑心輡而尠欢望天涯而伫念擢雄劒而长叹嗟生民之永迷躬与后而皆恤死零落而无二生差池之非一理幽分于化前算防定于天秩与艾骨而招病犹刳肠而兴疾情殊用而俱尽事离方而同失聊弭志以髙歌顺烟雨而沈逸于是随秋鸿而泛渚逐春燕而登梁进赋诗而展念退陈酒以排伤物不可以两大理无得而双昌薰晚华而后落槿早秀而前亡姑屏忧以愉思乐兹情于寸光从江河之纡直委天地之圆方漏盈兮漏虚长无絶兮芬芳  

刻漏赋【`以叶心理　　　　　　唐驰箭为韵`】顔　舒  

原夫阴阳递运日月分驰星纪之轮还或爽律吕之疎密难知迨皇王之有作命壶氏以缉规爰置水于刻漏载以火而守之则晦明之期可准兴寝之无差尔其髙卑列级洪杀顺理灵虬屹以俯开阴虫矫而仰止上流注而不竭下吞挹而无巳既澄而泉澹亦惊激而波起则良工之妙着焉睿哲之心见矣是用斟干晷测时变视盈阙于金壶观腾波于银箭惟箭驰而壶减固流续而波荐筒列之数与运而无乖辉景之移闭戸而可见懿其节正斯代事沿往牒信古往而今来必用之而道叶罢衣裳之颠倒配皇极而调燮不假轩阁之鳯凰何用尧阶之蓂荚别有希荣片玉庇影环林驱疾风之早厉知寒漏之已侵恐年华之不与更悄悄而伤心  

漏赋　　　　　　　　　　　【`唐`】窦　翚  

易曰天垂象圣人则之故备以人事法乎天时定损益之道察盈虚之期嗟嵗运兮倐忽眷年容之逶迟景苒苒而难驻晷铢铢而在兹盖以重金壶之器建铜史之司致用久而不易循环因而可推尔其漏之所作漏之所托至精至微惟寂惟寞水滴沥而潜响箭差池而靡错俯通轩禁上应寥廓亘千门兮连万戸左彤阶兮右丹阁乱微唱于晨鸡杂幽声于夜鹤清清泠泠日殷鸟星送春漏于重扃赫赫曈曈时方祝融传夏漏于深宫的的緜緜明河烂然耿秋漏于凉天暗暗隂隂浓氛郁沈转冬漏于寒林观夫修短之意见乎造化之心信晷刻之道广知挈壶之用深故能度量万物均分四序既不忒于盈缩亦无差于寒暑顺之则千载可通逆之则寸阴是阻应乎日月合乎律吕盖漏亡则时昧漏存则政举实邦国之是务谅枢衡之所与悲夫天转气流人生悠悠景有亏而有满时或沈而或浮耻功名之未立惧容华之先秋所以懐宝献玉弹冠振裘歌圣明而不已亦休暇于林丘  

漏赋　　　　　　　　　　　【`唐`】符子璋  

昔南正重司天北正黎司地迎日推防举分定至将以纲纪历象察明躔次算气为昼夜之刻立浑仪验晦明之异故嵗时环回而有准国家宪章以成事唐虞承用以大兴夏商恭行而无坠其后畴人失业挈壶不举诗刺东方之未明史书南风之乖序测辰屡钧于杓建揆景颇谬于寒暑千官鲜视以权衡万姓孰宁其安处何不谓漏之既定而人自正漏之既衰而人自疑故有国者不可以不明其事今上都咸阳理天下道归简易政被风雅人皆得真事则无假至于掌漏尤足称也其本则披甲子而求范得黄钟而下生如因三以穷数隔八以循行课六历之疎密齐七曜之经营俾摄提之有纪实孟陬之用成其器则方圆列陛髙卑中度制隂虫以吐输设灵虬以盛注铜史应其方金箭刻其数则于道如符契之合精于微无黍累之误毎至鸡人起唱鼍鼔相催九重初晓千门以开国史奏事于平乐羣官谒帝于金台不失其度及时而回自迩及逺识往知来漏之为义实大矣哉  

漏赋　　　　　　　　　　　【`唐`】阙　名  

仰察天文俯观地理参律吕而权度审衡平而潜拟则闰余之数乖历摄提之运无纪空迹马迁之能竟絶邵平之美时运纷其鼎革礼术于焉中圮樵夫耻王道之不谈天子愍挈壶之阙史乃分建斯官畴咨此职将啓闭合叙以绳平俾夙夜在公而端直于是金徒抱箭铜史司刻尊灵虬吐纳之规揆抽茧髙卑之力信是模范可为法则体象隂阳代为作式故鸡人合唱洪杀无差鹤盖成隂员流不息夫其开阖之势财成之规准度毫厘之末锱铢圭撮之仪则离娄失其精思班匠亡其所为将运功于不测当称物以平施乃若鉴持日夜书备明晦爰受授而是司考事事而必载云物顺其端序寒暑成而不昧虽未代于天工亦无预于权槩能收视返聴周流六虚防勤补拙寅亮三余校击刀之有则均丛木之不疎察铜衡兮气混混纯积水兮来徐徐临泉非诫危之惧巢幕宁诚安之居是使名勲合道彰国器于周书则知漏之为器其大矣哉圣人资之以端拱日月顺之以行藏贤者不能减其分度智者不能损其纎芒存之则双美废之则两伤是用齐天长兮地久均国祚兮无疆  

## 御定历代赋汇卷十四  

地理  

盖地图赋【`以圣德感通灵　　　唐仙降献为韵`】钱　起  

有虞氏提地厘享天命光啓九有缉熙八政能使坤徳以宁祥符钖庆神矣王母通灵感圣献尔寳图昌尔金镜嗣尧之美于斯为盛固知冥贶有则休明无极非天私我有虞惟神归于至徳必将永其历数寜惟彼封域俾皇鍳之昭昭岂神明之默默谅可耀寰宇盛邦国盖地如何匪兹不克懿此图箓实昭应感广防亥之遐步资重华之睿覧规方逺近微妙通致蛮貊于度内出山川于卷中可以明四目达四聪易曰不出户知天下何莫假此神功徒稽其囊括也吞八极尽四溟霜露所坠日月所经莫不总天目入帝庭嗤秦政得燕图以拓境小穆公梦鹑首以称灵亦有周王御天汉君求仙穷人力于宇宙遍辙迹于山川孰与夫髙居深视探微  

洞得地理于冥契拥神休以永年则知明德在兹景福是降播颂声以洋溢洎寰海与里巷美矣哉历选列辟符瑞钜万虽珪吿成白环入献曷若斯图之用也九土而庶绩建  

地赋　　　　　　　　　　　【`唐`】刘允济  

元气攸分太极斯判建三才以可久开二仪以贞观伟坤德之无疆恢地道之幽賛叶髙明而资始孕沉潜而刚断空徴王母之图竟劳防亥之算用能载九岳振百川荡云雾泄风烟羣物毕发众象森然飞沉咸遂动植斯甄五亿十选二万八千含灵应节蓄圣懐仙元命之所包矣彞伦之所系焉周易以为理契于牝墨翟以为仁深于天由是开阶立隧提衡建极置羲和之官列司徒之职审其逺近辨其纡直广轮之数不夷险之精不匿用能峻市朝明甸侯既布井而陈邑亦列郡而分州洼盈沃瘠之品原野坟衍之流敛跨万俗兼该六幽隔蛮壤限夷陬珍卉竒木之他族鳞介羽毛之异俦诡怪毕备璀璨咸周银台瑶槛阙丹邱邹衍之所不议方朔之所难防祯符应于河象灾异纪于春秋尔乃礼备玉衣叶隆金屋弥北渚而应庆迈东陵而诞福辞珠珰屏绡縠配飞龙以凝顺咏关雎以荐淑契明理于东南想贤才于薖轴化渐苹藻教敷穜稑咏麟趾而合符比螽斯而防育功宜右转道叶上升遵四时以生杀顺六气以陶蒸珍符显见寳历相仍我疆我理如坻如陵徽猷潜畅礼节郁兴大鑪交泰庶绩其凝用能祀列黄琮礼配苍璧扬义声于农步飞仁风于禹迹服耒耜于田畴偃戈矛于边埸谅嫔则之广被信舆图之逺辟  

山赋　　　　　　　　　　　【`陈`】张正见  

何神山之峻美谅苞结之所成东垂曰泰南服称衡西戎所擅北狄标名于是尧值洪流滔天襄陵禹敷水土奠髙刋木众川既导羣岳自修潜通四渎镇压九州森罗辰象吐吸云雾深不可测逺不可步于廓灵山长为作固尔其为状也则武当太和武功太白昆仑五门扶宁三石髙一万峭峙三百登而眺之则千里无极俯而临之则万仞难测映白鹤而同髙混青天而共色山呼万歳赋【`以大君升中维　　唐岳表祥为韵`】张仲素  

天作大室巍乎苍苍立极正位含精降祥惟汉武之肇祀闻嘉言之孔彰告盈数以不忒郁希声之载扬于时五辂既臻千官毕会望崭岩之絶壁升缥缈之华盖排羽衞于山前刻金石于天外谅精诚之至感致天地之交泰于是腾洪音流翠霭始则类乎雷殷终不因于地籁惟天祚圣谷得一而盈惟岳降神声至三而大夫其登封则千古是追峻极而四方是维瑞载光于汉史德且咏于周诗动合休徴有异坻頽之震响合灵祀且殊大块之噫是时也百神受职万灵献功霁山雾收山风福穰穰于宇内声隠隐于封中且啓迪之微延洪是表因勒成而响答殊卜祝之占兆凭乎物陋石言之不臧锡自天叹梦龄之尚少懿乎脗合散乎絪緼邈崇邱之杳霭伊仰止而敷闻掩格与鳯降轶神光与庆云独得乎数千百祀何惭于七十二君稽彼众山咨夫四岳或泥金于杳霭或瘗玉于緜邈封并闻夫再三响未效于清浊方今文物芬郁寰瀛廓澄我后克让谦勤夙兴以故如山之夀式当如日之升所以下臣献颂望翠华之是登  

山呼万歳赋【`以圣德潜融隂　　唐灵效祉为韵`】韩　镃  

岳则降神君惟作圣爰膺万夀之福以奉一人之庆至诚斯感瑞既发于希声盈数足徴道方期于永命伊昔汉德方至神人以宁展升中之盛礼备昭报之天经休徴是格明德斯馨帝道昌而言作天心啓而昭灵谅惟恍而惟惚觉非雷而非霆若自观心数已超于卜祝匪因腾口事全过于梦龄曾异石言方承帝祉人君肃穆以倾听羣后左右而惊视讶寂寂以无人每洋洋而在耳数惟万式彰悠久之期呼至三用表丁宁之防瞻彼维嵩极天比崇明神是处应感潜通降喜声于碧嶂遵密命于穹庆彼盛时岩岭且闻于隐隐畅兹和气人心尽乐于融融天既辅于无亲神方降于有徳在肸蠁而昭异禆声明而莫测孰谓乎不识不知曷昭夫或语或默懿其发兹大号腾彼音儆谷神之虚宅振山水之髙林周流崖巘散越嵚崟和清风之逺韵凝翠霭之层隂若非报地承天恪慎克孝洋溢乎徳泽布濩乎声教则何以迹追三五之踪歳表十千之效嚣然震荡忽尔沉潜俨翠华而将下仰太室而廻瞻至矣哉斯前代之盛事惟我后之能兼  

泰山赋　　　　　　　　　　【`元`】郝　经  

粤大荒之播气肇天一而为水滓沉澄而浊凝柔洞荡而刚峙故水载乎地地载乎山柢艮茁震冠海而起为万物之始终藏八索之首尾堪舆之骨壮真宰之形似人皇九头俶载于祀禹凿益焚神力是试条而为三别而为九祀而为四中维岱宗独尊而雄盘踞万古莫与比隆衡固阜丽瘴海极炽融飇赫赫物燬其鋭华固秀拔金天肃杀一翠横秋万化搴揠恒亦宏富天地阖戸都幽府固隂寒沍粤惟兹山首出庶岳其顶则呀突干维其足则亘抐坤络奄东国之全势孕日出之鸿爝作帝孙而奕大混天胎而不凿为有生之司命权天地之槖籥露太初之面目愠巨灵之狞恶鼇六眷而矫首龙七襄而奋角障大海使不流俾降邱以东作拒洪河之奔湍俾回翔而北却三州得以完厚万民得以土著瞰临冀魏轩轾恒赵背左燕辽夹右瀛鄗劈青徐之疆畛包兖豫之封畧压呉头而益重捽楚尾而欲割拉琅邪而横控防而回跃瀹济漯以为襟带汶沂以为约潴大霈于雷夏泄厖泽于洙漷秦观可以窥长安周观可以窥汴洛合沓九州之半覆压数千余里重觉鲁彊不为齐弱岂无他山髙蹈磊落劔门则擅其重闭楼石则肆其超卓天台则郁其诡谲太行则亘其磅礴各据地势偃蹇岞崿如草昧之崛起据偏方而骄跋恃区区之险固徼制外之封爵孰若兹山中华正朔建极啓元衣冠礼乐天宇夷而皞皞王道裕而绰绰岂无羣山纷纭交错或缭径之蛇结或垂巘之鹫啄或刀岩之栉叠或断壁之牙遏或青莲之天开或苍屏之玉削如夸徒与宵民极其力而相较客气鼔其余勇冶容盛其涂抹孰如兹山衮冕黻珽朱弦疏越纯粹中正崇髙溥博大哉乎联延九重郁如深宫岿其中峰见天子之雍容前列如却后列如剥拱捧旋见百工之致恪云云亭亭众星北辰石闾社首百鸷一鹗既熢涌而丰隆复旷豁而緜邈扶青帝之宫观缔防之楼阁瀛洲邃其幽深蓬壶敞其寥廓飞仙飘兮遨逰抱日月而遂乐采玉芝之芳润探先天之希阔御絶顶之长风眇天地于目末阅扶桑之菌蠢幻鱼龙之轇轕卵长鲸于云根巢阳乌于日脚苍筤分其霁色铄红金于碧落羲和起其龙驭骇万国以开觉耆贶蓄而奕奕昭灵贮而灼灼岂徒云乎髙大乃与世而落莫岂呈竒而露异等寻常之岩壑哉若夫触石而云肤寸而合崇朝一雨防旱弭虐卷舒隂阳杳不可度有如是之神储膏溢泽蒸为桑土衣被天下民无寒苦播为阳春狐纩天宇发育万物勾芒汇庶信屈起伏如妪如煦有如是之仁既髙而大又神而仁乃于岳麓笃生圣人续太皞之统萃奎壁之真太极再造四时复春蕴而为道发而为文膏泽其民尧舜其君徳与山髙名与山尊六经垂天与不死者存则又与夫育兰茝囿松椿出器车生鳯麟羡金锡之利蕴珠璧之珍者不既大矣乎冝乎唐虞盛典周汉极制巍巍堂堂殷秩缛事后王后帝崇徳报施继继承承垂于万世  

岱山赋【`有序　　　　　　　　明`】苏志干  

泰山五岳之东岳也天帝之孙羣灵之府主召人魂魄世界贵贱修短之事又为岱宗羣岳之长王者膺受符命报吿成功必秩而祭之七十二君尝有事焉日月之所隐避云雨之所郁蒸帝王之所升封圣哲之所钟孕亿兆之所奔走品汇万有之所蕃滋功化矣胜槩具焉余以计偕緤马山椒纵目眺覧五色炫煇四时翕备遂为之赋以叩山灵  

粤稽灵岳峮嶫隂阳璿玑齐政角离伊疆晃煜枵歳星位彰青徐兖镇嵫厘东方岩岩矗矗以临徬徨荷天衢以拓宇恢地纮而张皇宣雝龢之浏协霭絪緼之淳光其状则嵬崫屴崱防敞落嶙巃嵸巘其旷洞緜邈则寥廓轇轕歙赩骧腾防岢馺娑窈窕嶒崚亘以百六十里纡以五十余盘谲坱圠而偨纷纠磡而巑岏族云气幻宫阙盎合肤鯈浡梁父长白罗以为辅济河齐□骫以为臬三宫空洞帝座蓬胚胎元命兼总羣僊府神阈鬼石室辽悬灵真九万崷崪四千封云云者霞蔚禅亭亭者云联丹房阿阁金牀玉几寳策瑛图虫绿蝌紫出震奠卯木徳王青玉绳上显倒景下经五祠三庙璚墄绮櫺金铺献曜觚棱□茎驾景福之爣阆陋灵光之岿形碧霞敠其翚暎青帝奕翥而轩亭爌琛璧与瑬翼瓀珉而玱玎雕甍磊砢而鳞焕朱楹熠爚以髹彤枅栌戢孴而璀璨栭柱杈枒而绚翰防峥嵘以俶傥侐懿濞以罨藏龁防舚而奋噬蹲躨跜而肮脏于是日观岳峙则夜半天鸡叫玉鸡鸣出于旸谷浴金漾精防茫掣电岛屿惊瞪扶桑拂景车轮红晶蕊渊出血阳乌炎明发皇耳目披荡心神天柱昻霄碧落撑擎长劔直倚天外鼇极永借弗倾开颢涆于参寥垂文虹于苍垠月朏庚方观自西成三壶县圭八鸿萦襟瓠子带衍沧海杯呈其山则鳯凰石闾徂来嶚羡石马象鹿青黄纚转峯有丈人周秦互弁莲花芙容屹屼连卷石有试劔龙蟠虎践胭脂红门硉矹屹搢昆仑不足比阆风不足恋其洞则水帘迎阳黄华防窱其纡余崖则僊影御帐鹁鸽婵媛其枝旟岭有青岚黄岘十笏络防岩峪嵣防僊阯如如金陀椒子峛防趦趄弄月锁云弥髙僊闾走窞于杳淼轧蓊防而﨑岖拱台登僊峙其隈鳯凰瞻鲁踞其侧天门武之瑰琦醴泉碾驼之漻洫防泮梳洗濈欱以砏洋药园僊寨碁布而绣织桥步天以潄玉湾饮马而忽雷井馨以渟涧滙溪而汊洄大龙十八之盘诘迎天升中之徘徊瑶草琪花之烂熳竒禽怪兽之兟焞秦松汉柏之蚴蟉大夫处士之哄豗爰有棃栗枣柿樱桃林禽中黄文冠翼翼繁隂石榴银杏芍药玉簮紫薇牡丹吐芳耀珍萱葵兰蕙芬披层嵚青芝赤箭逺志长卿太一余粮钟乳人葠黍稷稻麦黄茂緑菁胡麻巨胜种各异名緜丝黂葛桐芽苔清石焦黄白寳藏骈臻鸴鸨鸳鹭鹂鹜鹯鹰翡翠布谷巧妇山僧獐狪貛斑文凝氷探之而靡竭按之而弥深天地帡幪其籧篨日月升沉其户牖烟霞玩弄其几席风雨洒埽其墟薮超然而逺凝旷然周覧入无而出有挟僊飞羽浴日御风问天而搔首握震旦于弹丸吞云梦者八九瞰青畴于获麟之野连翠屺于辨马之峯祥洽五云之太甲茅开三脊之丰茸北里鄗上彧彧蓬蓬苍麟赤鳯鲽鲽鹣鹣不求而自足不召而咸从捜河图赤符之纬防讨玉牒石检之踪覔金泥银绳之诰箓演峄亭云甫之登封郕有荣期之歌侧无苛虎之哭何逃声于霖雨崩山之音亦兆符于岩岩坠云之覆稷邱濯质而炼形老父服朮而絶谷散神楼安期之寳崔文赤丸之馥餐芝饵石者安道于永嘉林檎系裙者列籍于僊族元气浩瀚太虚无倪虎豹九关阊阖上梯白榆析木挥手允挤玉京阙清微弗迷蕣华菱彩防霞逼霓金波素舒飞璧净奎逰河射目聚井霅题金翘红蕊靅靉朝隮播景风之习习霮紫露之穰穰蒙蒙乎渗膏龙泽皑皑乎玉马银獐投蜺则化玉流彩齐骛则披锦盝光生烟漠漠滃雾零霜泰阶玉烛六气调襄匒匌乎坤轴干门瀺灂乎祝融篸岭硉矹乎嵩华二室洊淀乎恒藩霍屏又何八海之瀿瀷十岳之躞骋怳乎气马尻轮岑晕乎九垓八极滥觞乎员峤壶岭斟酌乎神瀵水碧魁梧长者颀晳大人白毫金粟法流化津蔚蓝瑶水征侨隠沦雾光龙威烟客羽臣凌空栩栩扶揺防防戴胜而出尊吉量以延辰祝余迷谷鹿蜀猼訑麢鹦鸓鸺羬脂鸾鸟载玗琈陆离婴玉瑾瑜红光是司莫不辐辏而沓遝蠭午而充驰飘飘乎矫列缺以轻举防防乎泛磅礴于云螭此亦天下之玮丽壮观也尔其皇风载融帝道郅理鄂爗乎云官缉熙乎鸟纪湳防烽絶狼胥望巳有铭鼎粪车之醇无白云黄竹之靡八骏弢骅骥之乗谐媚杜防之啙屈轶生庭蓂荚挺戺蒲飌摇瑞芝华起觟防驺虞循陆游沚龙盈孔沼之流鸟骈三足之踦穆穆蔼蔼清寜康泰埒造化而受功德二仪而跻大一人有庆兆民共頼皇哉皇哉猗欤休哉是泰山靡记而梁甫靡□管仲之所不必谏长卿之所不必书者也乱曰黠閟廓上真兮黼芾焜煌散澄凝兮□□黅昦展庨豁兮邋邍终兮防心爽垲凿形骸兮洸洸荡荡豁我懐兮时圣道韪盛□涯兮  

日观赋【`以千载之统平　　　　唐上去入为韵`】丁春泽  

日之升也浴海而丽天岳之峻也切汉而临边登髙者以致九霄之上爱景者欲在万人之先其所惟一其仭惟千伊风灵之有载彼日观之存焉夫其夜刻未终曙色犹昧彼穷髙之极逺此有进而无退未辨昏明斯分覆载屡闻鸣鴈犹隂沉而不覩忽听晨鸡即曈昽而可爱于是渐出旸谷将离地维岩峦既秀草树生姿气则赫赩人皆仰之其望也如烛其照也无私昔者帝王御宇立极垂统封禅及此成功巡狩应其春仲莫不登兹絶顶遐烛大明思煦妪之义穷造化之精以为日象一人之德岳是三公之名信王侯之设险俾夷狄之来平方今一德无为三光有象动植昭泰神祗肸蠁千岩瑞色思效祉以爰升万壑春云欲入封而空上客有才乏羽仪心思骞翥毎积聚萤之志难登望日之处引领终夕含情达曙知照烛之有期故踌躇而不去重曰日有观兮絶代独立登之望兮无逺不及何太阳之至精莫不专于出入  

日观赋【`以斜对杳冥中　　　　唐宵见日为韵`】丁春泽  

泰岳东南峯开一室傍接天路低临晓日隠埋玉动霄汉之微明晓报天鸡越氛埃之迥出初其暝色葱茏悬崖倚空独出清虚之外遥分莽苍之中隠雾犹白经天渐红披草树以灯乱耀波涛而血融及夫林岭寒消烟云色变星河寥落以初没峯峦逦迤而徐见火动山顶轮移水面穿暗隟以飞镜历幽窗而走电至若门宇萧条霜空泬寥晴开曙景暖入残宵扬晶彩以赩赩散芒角而飘飘露洒交薄风牵影摇观夫望极天涯生从地表扶若木之历历出穷隂之杳杳万壑收暝千岩送晓消古砌之晴雪动寒庭之宿鸟遥空冷滑伤寸晷之难留碧嶂岧嶤望孤光而渐小拔地生疾腾空影斜气乱山烧光分水花絶壁孤危觉灵海之津狭炎辉咫尺信长安之路賖既而背旸谷以徐来泛圆灵之不碍防水气以珠暗露松隂而璧碎霞色收锦天风敛黛披云阙之斜视豁天门而俯对依檐乍吐威生齐鲁之间过岭逾明煦及草茅之内由是逺挂寥落髙辞絶溟万象焜煌而毕照六龙夭矫以无寜安得足蹋耸峭手扶青冥陈白昼之苦短请阳乌之暂停  

日观赋　　　　　　　　　　【`明`】唐　肃  

汉征和之四年帝亲耕钜定返驾泰山封禅既毕还朝甘泉于是东方大夫上千万夀巳而言曰臣等昨奉国家告成岱宗因得覧观于岩之东臣询其名是曰日观其髙莫穷上薄云汉当宵分之未几瞰苍溟之有烂浴初日于咸池诧人世之未旦盖兹岳之华精实天下之竒玩也帝曰嘻若是则高矣极矣大矣特矣壮矣赫矣骇矣惑矣子能抽秘思骋妍辞想像彷佛为余赋之乎大夫乃置觞肃衽修辞而对曰臣闻黄肇分清浊殊位精峙结限隔风气山惟岳尊岳惟东最矧斯岩之旁出奠防隅而特异东介邱之近连西石门之迥对眺地坛之不遥俯天关之犹坠缘絙道之百盘犹可仰而未至其为体也嵚崟崱屴嶻嶪岧嶤若铲五丁若戴六鼇矗干运而莫极镇坤维而不揺亩孰计其延广仞孰测其崇髙云烟在下羲娥可招宿星辰于廉隅吐风雨于岩防飞猱之臂不得而陟巨鹏之翼不能以超盖将吞西华压南衡驾中嵩轶北恒微九河其线委小七泽其桮盈彼王屋太行终南五老岷嶓鴈荡之秀拔天台防稽之竒峭不啻塠阜之争雄培塿之呈巧斯俊伟以絶伦谅形容之莫表若乃夜气正寂隂魄既沦万籁絶响六合同昏悄漏刻之既平忽灵鸡之一鸣睇东方之渐豁窥赤曜之上腾丹毂微露赪盘欲呈踆乌刷翮以习飞烛龙衔光而迅征走神丹于寳鼎拥玉帐于金钲尔其吐旸谷拂扶桑沸鲸波荡洪荒圆规闪烁以上下列彩绚烂而周章一沐而水府为之震揺再颒而蛟龙为之遁藏沦重光而益晃澡五色而逾光赫赩璀璨曈昽晔煌势将历九阿以朏明越曾桑而载骧当是时也九州未明万国犹晦羣动尚戢众象莫防匪是山之独髙曷斯覩之为快宜命名之有义昭灵异于纪载且臣闻日者众阳之宗大君之象出入以时昕夕靡爽故能烛万物而发生齐天地而弥朗况居至髙者见理于未形据太上者观下于至深彼处庳而混浊孰先覩夫大明故臣愿于国家陈焉帝闻之曰善哉大夫之辞信覧物足以知道因寓目可以契心故宣尼有小鲁之叹孟轲示观澜之箴茍惟游观之是乐夫岂圣哲之所任乃喜而赋日观之诗曰日观穹窿太山东兮未曙而日覧阳徳兮居髙察卑我其几兮由闇处侧岂人极兮大夫乃赓歌曰帝出震兮东方破曾隂兮奠苍登日观兮民乐康帝之徳兮如陵如冈歌竟天顔悦怡圣衷攸啓悟至道之昭晰念前行之或昧乃诏郡国询政理培一徳以隆基明四聪以广视收逺讨之疲兵罢求僊之滛祀大开明堂垂拱而治  

登泰山赋　　　　　　　　　【`明`】陈　琏  

巍乎髙哉岱宗之为山也嵚岑磅礴峻极髙崇为齐鲁之巨镇奠后土之厐鸿盖清淑之气至此凝而不散乾坤阖辟之机由此蕴而无穷此其纪名载籍为羣山之宗者乎宜乎广也无朋髙也无匹东防逊其森秀徂来让其纡郁夹以梁父辅以长白巍巍之髙四万余尺齐州九防视犹螘蛭隂阳轇轕日月出没烟霞岚霭吞吐郁勃神竒灵异变化莫测揆耳目之聼观曽不防其万一所以表七十二君封禅之坛为三千余里鬼神之宅也时余典司桂籍旋斾瑶京行寻洙泗思访祖庭招白云而径进乘飇轮而迅征既载临于社首遂弭节乎岩扃于焉披榛莽陟峥嵘虽一冒于垂堂偿夙愿于平生信飞歩之自然履崄巇而如平喜上跻于天门纷鸾鹤之来迎遂登絶顶以纵大观东临日观之峰西陟月华之峦肃瞻岱宗之主行寻封禅之坛玉牒何在金泥已干望仙山兮延伫抚秦松兮盘桓振尘衣兮岩际舒长啸兮云端维时季秋金气始肃天风号寒响振林木倏阳光之熹微渐华星之煜嬉逰已契乎夙心栖息喜安乎幽独爰假榻于洞房喜清梦之方熟俨羣真之下临来麾幢之联属参以青鸾导以白鹿招我乎琼台宴我乎瑶室擘麟脯以荐霞觞歌洞章而鸣丝竹从而遗以圃之芝赠以昆仑之玉语以象外之言授以长生之箓嘉防未终归兴何速倐焉璧月西流天鸡吚喔琪林飞乌玉关控鹤怅仙驭之迢迢梦蘧蘧而如觉是知仙可遇而不可求道可悟而不可学孰能违正理越天常而超冥漠也邪爰念岱宗钟灵厚地望祭之名始于虞氏历代因之礼有常祀夫何封禅之名盛于秦汉诸帝灿珪璧之有光纷坛墠之有制玉检金书期存永世岂知时有盛衰运有隆替覩遗迹之荒凉悼流光之易逝坛壝荒兮绿草积碑碣老兮紫苔翳因登山兮吊古增余心兮歔欷  

回鴈峰赋【`以色峙晴空回　　　唐翔此际为韵`】王　棨  

衡岳云开见一峯兮秀出崔嵬彼羣鴈以遥翥抵重峦而尽回岂非渐木有程宜从兹而北向随阳既逺不过此以南来观夫苍翠遐标嵚崟孤峙轻岚侵碧落之色斜影染晴江之水彼则俟时而动渺塞外以爰来此惟无得而逾望岩前而载止拂此穹崇归心忽同遇瀑布而如惊飞映垂藤而若避虚弓絶顶千仭悬崖半空遥观増逝之姿似随风退潜冥之意不为途穷盖以应侯无差来賔有则敛飘飘之云翰阻岩岩之黛色亦犹鸲鹆逾清济以无因何异鹧鸪渡澄江而不得于时洞庭木落云梦霜晴肃肃方临于鸟道嗈嗈俄背于猿声稍类乎王子乘舟已尽山隂之兴曾参命驾因闻胜母之名若夫壁立天南屏开空际信紫阁以难匹何香炉之可嫓徒见其似恨山壍如悲迢递遽旋遵渚之心倏别参云之势殊不知识其分而不越守其心而有常若戢藻以咀菱可居彭蠡若浮深而越广自有潇湘志在养毛羽违雪霜何集九疑而栖息历五岭以翺翔大鹏闻而笑之曰余北海而来南溟是徙髙飞而万里倏忽下视而千峰逦迤嗟乎衔芦违漠之羣年年至此芙蓉峰赋【`以峯势孤异前　　　唐望似之为韵`】王　棨  

叠翠重重数千仭兮峭若芙蓉非华岳之髙掌是衡山之一峰朝日耀而増鲜岚光欲拆秋风击而不落秀色长浓懿乎嶷若削成端然杰起虽千寻之直上犹一朶之孤峙耸碧空而出水无别倚斜汉而凌波酷似吐荣发秀非因沼沚之中固蔕深根已在乾坤之里徒观夫壁立茎直霞临彩鲜上下逦迤而九疑失翠旁侧参差而五岭迷烟秋夜弥髙宛在金波之侧晴光半露遥当玉叶之前似吐江南如开空际髙低鬪紫盖之色向背异香炉之势劒虽合质非三尺之微茫石纵同规殊一拳之璅细况乎髙列五岳光留四时名芳熊耳影秀峨眉然而只可登也诚难采之几处楼中送目有池塘之景谁家林表凝情忘草树之姿帐号既同冠形无异对夏云而竞峭映花岩而增媚遂使娥皇晓望潜怜覆水之规虞帝南巡暗起渉江之思由是楚泽隂逺湘流影孤挺烟萝之葱翠写防萏之形模本不崩而不骞谁人欲拔若无冬而无夏何代能枯余尝迥野遥分晴天逺望见国风隰有之体嘉离骚木末之状乃曰亦可以献君王之夀助山河之壮夸蛾二子胡不移来与莲峰而相向  

二山赋【`有序　　　　　　　　宋`】孔武仲  

武仲尝从清源正敏仲祠南岳登福严南台寺既又泊舟九江望庐山浩乎有遗世独往志而未能也乃作二山赋以寄之  

衡之麓兮幽幽衡之泉兮断流方歳晏之凝冱惨风云以悲愁忽青春之时至散沉隂以飘浮上玲珑以交滴下青葱其若抽谷鸟语兮关关涧鹿鸣兮呦呦使君来兮此时历岩径兮鸣驺奉尚方之寳炷拥北荒之轻裘防时雪之未应叩严祠以精求星斗焕兮临墀河汉沓兮明楼佩凄玱兮振玉冠璀璨兮鸣旒奉南帝与髙真若交与兮绸缪既毕事兮逍遥盍翺翔兮林邱路虹霓之脊胁摘中天之斗牛松翳翳兮千幢竹枞枞兮万矛窥三生之晏坐寻魏阁之仙游兴徜徉而未尽遂秣马而回辀水悲鸣兮而惜客之去山回环兮而邀客之留顾人事之不可遂徒惝恍乎离忧公杌陧兮巴陵之车我出没兮重湖之舟望履于浔阳复登门于邗沟语款曲兮有数迹浩荡兮无由公虽寓兮天都心独喜兮南州谓古乡亦无以异于传舍闵世俗之人龊龊而拘囚慕逺公之莲社营渊明之秫畴我亦久思兮此邦奉先子之松楸愿归来兮卜邻偷岁月之优防挹明波于天地掺髙袪于浮邱浩乎辽哉斯乐不可得而言也彼何为乎公侯衡山之往兮今不遑再庐山之居兮公其早谋  

祝融峰观日出赋【`有序　　　　明`】顾　璘  

嘉靖丁酉仲冬几晦姑苏顾璘巡方至衡谒岳神讫乃登祝融宿上方翼晓观日出景象特竒遂述而赋焉赋曰  

维南衡之崇岳标祝融之危峰下蟠据乎厚地上峻极于苍穹匪丈引之可度尽他山其难比隆睇四极而无蔽又何限乎寰中观其嵚防崒嵂直上莫止扪历参井靡髙弗至蹑浮履霄帝居或指足踠汗栗不敢俯视何其髙也若乃斗杓既仄啓明未升漏刻已尽荒鸡甫鸣天莽苍其一色泯万动犹无声谓日出其可覩乃跂望于髙亭尔其逰氛且凝灏气欲豁万里乍近沕沕穆穆睠彼阳轮尚尔渊汨冥迷辽漠恍不可度少焉光景上烛髙汉舒白如火将炎大暗微晰羣望方勤目不移盼积霭倏烈闪烁惊电骇指失叫乍见一线漂沉揺曳涌出波面烛笼外赤鳬卵中黄上殷下闇半吐半藏依微滉瀁如觌海色水火交争良久乃脱于是金乌髙举若木影离羲和叱驭八表驰晖所可疑者视扶桑于咫尺东旷望而无穷曰迟天之一度何环周之莫同参浑仪与宣夜犹想像其若懵大哉天之为天也固致诘而难终  

衡岳赋　　　　　　　　　　【`明`】俞安期  

在昔黄帝辨位正疆咸取崇山表其五方湘江之隂荆汉之阳乃有衡山位是离宫上直机衡之度殷朱鸟之精曰维南岳以奠火乡灊霍为副其后匡庐佐理其旁尔其山也逺而望之防嶒嶞崝嵘嵢防防岇嶙亘坤络掩天经嘘云吷霆直干乎太微之廷既而入也峡崥峛崺嵼崴防鬱岪防防万谷千岐峯岑疎密以离立冈岭相属而逦迤同邱共壑一雨一旸连崖接岫或隂或阳雷电冬出凌雪夏藏众态之变谲怪靡常理不可防语不及彰于是跋碨礨蹀岓出崭岩入崄巇翔燕颉颃之道蟠蛇回复之蹊骤瞻已絶屡覸若迷既前征而后折亦歩隆而防卑毕历夫磍碬之防始逮乎厜防而上跻斯乃赤帝之所幸祝融之所栖彼躙羣有而特上孰下载者而并之独立以頫仰恍履地首而巾穹窿肆冯夐以遐瞩信目至而地穷川九向以九背岭五伏而五崇九嶷负百粤而礼极江汉领九派而朝宗介巫黔而辨巴徼越南讹而延暑门夜日观乎海澨极星指乎地中其迩察兹山之全形度脉络之终始零陵挈其首洞庭濯其趾右掖夫夷之流左潇蒸之委周环计之何啻八九百里其峰则岣嵝别起紫盖争髙石廪一阖天柱双标芙蓉轹乎灵药轸宿之压瑰霄云密与云梦旅列灵禽与翠鹫同翲耆阇状类乎竺国安期名托乎仙曹金简映慧日而相耀屏障倚云居而周旋莲花冠青岑之上华盖导白石之前惠车所栖之炼玉刘根晩遯之僊岩以逮白马回鴈吐雾烟霞毛女巾紫碧岫日华虽羣形之殊肖孰不奋倜傥而矜瑰异其鸿钜以列名者总七十有二岩有黄帝之特室神禹之斋房朱公九子夕阳夜光坛有青玉白璧洞有朱陵抱黄又多仙灵之竒托化人之经行类傅防以建号者致不可乎具详其水则演防防浩漻防滮滮沜沜沏沏氻氻始滭沸以瀎防既潨澴以急疾渗漉则潜润乎弱土歕薄则触声于危石或下坠若络丝或上县若飘帛或荡澜分流或潝濞相激百潭潴而渊渟千谿划而溭淢池不墨而成黟泉不而为碧灵涧不雨而澍溉雷不流而漰湱其石则硱磳防防防磊砢凌兢砐硪倾若待扶聚若鸠族谲者鬼栽功者神琢中有五金之璞维缴之碆礜云母青雘绛砂防碧砮青磷赤磏碝磩礇其木则杉梓娑罗杜棃楮防枫楢栗椶椿桧储防鬼桃女贞桂根榧漆郁郁芬质维檀及榓往往而是匪松伊柏堙堑盖颠黝黝郁郁噫气类槖籥之懐风夹道若旃幢之障日挟响则万壑同鸣吐萼则千邱互色若夫产于深谷植自平原叶纠结而榱橠桻直上而森棽短犹数仭脩或十寻至于疎立□岑托根阞石本涩缩而不长枝倍之以横出蜷臃肿檹椸曲屈纷纶不一其有万年之松枯使活之千年之竹截甑可炊小而短者中杖可携青黄之精瑚之芝木石之耳芋蓣之魁饵之泽悴兼可调饥又有紫茜可染龙防可编蔊缀厓石荈编莎神农所尝之药羽释所借之粻诸莫不亘深而冒迥茍至者咸得而可将逮夫瑶夷金卉琳腴玉浆赤琼之髓五石之英太上所秘山祗是护非栖心杳冥之辈穷迹灵奥之区者夫孰得而可遻兽则黄斑之狼白银之麏猿青兕鹿麂麖鸟则白鷼苍鹄防鸬诸鹡鸰鸅鸆鷩鴺鹧鸪羽不吝飞蹄不吝趋各逍遥于幽突随所赴而宁居其诸幽怪弛张防罔跳啸执书之老翁鸟飏之年少类齐谐之所编然犀之所照实谭之而匪经将述之而寡要其宫室则赤帝之居顝为丰杰仪紫宫以缭垣法象魏而表阙飞楼岑叠乎四隅辇路矢行乎八达入南端历左掖步丹墀纳文石金神提鋭而旅陈玉女捧匜而分侍恭礼垂旒洋洋在位目一其瞻心雪其秽容不肃而自庄精不颛而自萃既而覧穹殿之鸿丽又目駴而心惊肇规制之区画俪峰数而作程崇以七十二尺列以七十二楹文梁霓起以夭矫华榱猬集而纵横绮钱周网层楶相承镂以四荒之兽倒以玉井之英朱涂电散彩饰霞蒸旷爣阆以嵺嵟赫爓而晶荧乃其长廊九十六翼首自端闱旁抵寝室绀碧其材绣绘其壁凡逰间燕乐优俳戏剧展帙披图击鞠博奕农作女红樵采渔弋扬杵衣辘轳井汲加以奁香篝衣嫔御上直罔弗曲摹其形态殚协榘乎洞清之笔其前环以百家之市其中贯以三条之术右弼释氏之寮左辅黄冠之宅二教并居同门异阈粤自轩逰之驾虞巡之跸以至举柴而望及乎遣使宣臆加帝王之尊称比公衮之上秩庋县牲牷埋瘗圭璧礼以赤璋借用茅席盛典于是乎臻百神于是乎集灵防侈于文宝洞宣于玉笈古今告飨之辞犹载穹碑之勒故屡易受命而不忒考昔盛时睠彼图经万夀灵虚安寳玉清光天铨徳九真黄庭若此者称宫逮九为观十八浮屠之居五十四刹及楼阁亭榭书室讲堂灵枢神屋竹院松房谓鸿纷而屹峙郁被谷而弥冈错金碧于苍翠侔乎甘泉与林光慨今昔之夐殊返太始之鸿荒问新基而古号亦称存而若亡防偃压十九付于无何有之乡乃若方广昉于天监上封改于隋炀岳麓防于星沙鴈峰起乎衡阳楚安垂明月之下寳胜列香炉之傍白鹿踞武阳之里白鹤栖崇岳之乡龙横觉海鸡鸣上方双峰净居七寳大明道林崇果髙台清凉爰及西明南台福昌福严衡居防善天台祝先法轮多寳云封湘南化成花药摄受白莲岂中坠而末举抑大圯而小延寜无肇建于后亦有盛逾乎前计十存其七八而钟磬之声犹相闻焉其若开山海印衍宗石头或有赐号隋主服役金牛嬾残思大林公十八僧之俦又若白胶辟谷于云隠双子撷秀于灵芝太防太案并依金母之殿景童丹霍分卜石室之栖帝女感皇而飞遯华存慕至道而宅兹礼正饭灵草而顔驻道全驾仙骥而躯飞赤精授经坛上郁之讽诵灵台二薛前后以息驾鳯仙幽独而杜机弥明灵期寥师三清之侪以弃俗为教居山为薮师清净而友太和家彼岸而户净土神皋灵窟固其所也穹厓防壑亦其主也然自夏载探玉字之册登苍水之司剜鸟迹之碣纪治水之辞及周之让王采药臻斯其后懐竒抉异之伟士逃虚傲世之仙才司马浮湘而至向禽结侣而来昌黎觏决云之会洞叟遂采霞之懐邺侯英国刘氏三之若其类也皆茧趾黧顔杭险梯艰里土或万挟糒弥年或僻居茹苦或冥索罹颠岂非冀倬诡之傥遇而神秘之或宣参大块之羣变易眸目之恒观也哉乃有菰芦之乡缝掖之士幼沈六义之渊壮结五岳之志嗤婚嫁之待毕乗筋力之未瘁至自天门之月焉逢敦牂之歳始历其一未覩其四意者较夫嵩华之与泰恒亮非其左次缀往哲之阙章幷作颂而告之大庭氏之帝曰天作有崈望礼既隆百神既同维南之宗诞裒厥灵灵亦骏发蕃育万物物亦昌达煌乎帝灵火徳是兴降昭厥祯以畀我文明异显帝徳有炳有蔚华子之国黄离永吉  

## 御定历代赋汇卷十五  

地理  

华山赋【`有序　　　　　　　　唐`】杨敬之  

臣有意讽赋乆不得发偶出东门三百里抵华岳宿于趾下明日试望其形容则缩然惧纷然乐蹙然忧歊然嬉快然欲追云将浴于天河浩然毁衣裳晞发而悲歌怯欲深藏果欲必行热若宅炉寒若室氷薰然以和怫然不平三复晦明以摇其精万态既穷乃还其真形骸以安百钧去背然后知身之治而见其难焉于是既留无成辞以长叹翛然一人下于崖金玉其声霜雪其顔传则有之代无其邻姑射之神防庄云始不敢视然得与言粲然笑曰用若之求周大物用若之智穷无端三四日得无颠例反侧于胷中乎是非操其心而自别者邪虽然喜若之专而教若之听无多传  

岳之初成二仪气凝其间小积焉为邱大积焉为山山  

之大者曰岳岳其数五余尸其一焉岳之尊烛日月居乾坤诸山并驰附丽其根浑浑河流从南而来自北而奔姑射九嵕荆巫梁岷道之云逺兮徒遥而宾岳之形物类无仪其上无齐其傍无依举之千仭不为崇抑之千仭不为卑天雨初霁三峰相差虹蜺出其中来饮河濵特立无朋似乎贤人守位北面而为臣望之如云就之如天仰不见其巅肃何芊芊蟠五百里当诸侯田岳之作鬼神反覆蛟龙不敢伏若歳大旱鞕之朴之走之驰之甘雨烂漫百川东逝千里而散噫气蹶然怒乎幽岩渐于人间其声浏浏岳之殊巧说不可穷见于中天挲挲而掌峩峩而莲起者似人伏者似兽防者似池洼者似臼欹者似弁呀者似口突者似距翼者似抱文乎文质乎质动乎动息乎息鸣乎鸣黙乎黙上上下下千品万类似是而非似非而是其无缮人事吾焉得毕议今作帝耳目相其聪明下瞩九州在宥羣生初太易时其人俞俞其主人者始乎容成卒乎神农中间数十君姓氏可称其徒以饮食为事未有仁义时哉时哉又何足涖是后敬乎天成乎人者必辟其心假其神与之龄降其人故黄有盛徳蚩尤为贼生物不遂帝乃用力大事不可独治降以后牧三人有心烈火就扑其子之子其孙之孙咸明且仁虽徳之衰物其所冝由夏以降汤发仁以王癸受暴以亡甲戊诵钊不敢有加唯遵其常享国遂长天事着矣莫见乎髙而谓其茫茫余受帝命亿有万歳而不敢怠遑臣赞之曰若此古矣祖矣大矣异矣富矣庻矣骇矣怖矣上古之事粗知之矣而神之言又闻之矣然神起居于上宫室于下如此而久矣其所见何如也曰见若咫尺田千亩矣见若环堵城千雉矣见若桮水池百里矣见若蚁垤台九层矣醯鸡往来周东西矣蠛蠓纷纭秦速亡矣蜂窠聫聫起阿房矣俄而复然立建章矣小星奕奕焚咸阳矣累累茧栗祖龙藏矣其下千载更改兴坏悲愁辛苦循其上矣臣又闻云古有封禅今读书者云得其传云失其传语言纷纶于神何如也曰若闻圣人抚天下既信于天下则因山岳而质于天不敢多物若秦政汉彻则率海内以奉祭祀图福其身故庙祠相望坛墠迤逦盛气臭夸金玉聚薪以燔积灰以封天下怠矣然犹歉歉不足秦由是替汉由是弱明天子得贤者在位能者在职庙堂之上垂衣裳而已封禅存可也亡可也  

华山赋【`有序　　　　　　　　唐`】达奚珣  

太华之山削成四面方直者五千余仭盖岳之雄也往因行迈望之不及今来何幸作尉于兹因而赋之以歌厥羙  

华山惟岳羣岳之雄天开厥状神致其功昔与襄山连冈不絶河水长注横流曲折神元再造拓崖而两分仙掌常存倚天而迥列其后多历年所至于夏王穷地络正乾纲緑甲之功既就圭之业有光定我祀典因为旧章同夫三事伟哉煌煌徒观其倚伏而起削成而峻作秦塞之髙标为豫州之巨镇其南接楚其北临晋嵚乎数都之间岂惟直上者五千余仭逺疑将适近若将腾氤氲緑润霮防青凝发地壁立连天石棱披重霄而自致与元气而相陵旁望羣山兮尽为幽侧犹夫南面兮用资峻极巍巍乎掩夏云之竒峰苍苍然合秋天之正色近压闗辅载枢京国此其所以为岳者也若乃人寰不逺胜气常清石含古色泉落秋声悬岩蔽亏谓乾坤之阖辟洞壑幽防泛雷雨之满盈怳怳乎又似龙虎潜伏鬼神含精伊彼崇林望之尽目参浩气而森秀侔断山之遥矗仙草殊品灵花异族不以无人而不芳香风丽乎圅谷皆负灵造是润是黩具物灵繁故难详鞫萧条世俗髣髴神仙玉女明祠星坛尚在羊公旧室石榻常穿雾雨迷处云台巍然则知大象所存何有于古列真攸萃宁独于先国家南正司天北正司地人神不扰方岳定位森森象设之若生憺憺威棱而可畏宗伯制礼巫咸视事杀气每登骍刚必备盖所谓敬而无黩厉夫精意此则邦之礼物也受命如响依人而荣攸歆盛徳载答嘉生不旬时作为云雨白浆既挹黄玉斯睹隤止如山永康中土此则神之叶赞也物被山岳非无壮丽或隠峰于羣岭或结根于荒裔空闻象外之谈何贵人间之世而我直两都之大道当三条之正中偏近日月髙谢纷蒙通天之气成天之功銮辂常幸声明有融能事无爽扬言莫穷举天下而争长故难可比而崇  

华山赋　　　　　　　　　　　【`明`】许　赞  

噫吁巍哉华山质耸千万余丈于鼇极之初分其髙无垠根蟠千万余里于混元之始判其大孰伦突出云表直指天津喷吐风雷拂拭星辰慨自洪荒以来羲农之创则轩唐之造钧舜禹治绩汤武革因皆兴起于岳麓之左右孰不法象乎夷则而仰遵乎明神迨夫秦汉以下则但知陈玉帛以徼福具牲醴以致禋而巳孰知岳宰西方秉灏灵掌商政令肃贞上天付以収敛効实之名号委以清汰劲政之权衡凡物之未过者不阻其长飬物之太盛者必伏其裁成故月无棼次日无逆行云无妄发雨无妄晴禾稼不得过时而畅郁草木不得蓦候而妍英夫西行为金金禁也物之流溢茂滥过常度矣禁止之而不得肆金色为白白质也物之炫燿文采失本原矣白还之使归于情匪曰摧其华节之则复生匪曰伤其英敛之则复荣此岳之性情司令通万古彻八而无息无更者也以言其景象则黄河汹涌望岳而南注者若朝径渭潺湲遵岳而东过者如纬玉井澄冷兮莳寳莲之竒祥月岳窈窕兮森萝藤之芳蔚砰青柯兮防古树之槎枒观白云兮听飞泉之鼎沸其至竒者五指嵯峨于凌巅千载具言而可畏名为仙掌不知何谓岂以制引烟雾虹蜺而节宣化理抑指麾垣度辰躔而佐调元气乎其名曰华者则以其亭亭万丈而岩峦交匝灵秀万状而四出如猬磥砢无穷棱层难既依稀乎红紫葱蒨乎苍翠或析瓣分枝或呈葩衍类望之者真如芍药芙蕖而四面互植玉树玫瑰而千章交芾也名之曰华是为可贵  

华山仙掌赋【`以化作有端遥　　唐存丽壮为韵`】尹　枢  

览削成之峰见灵掌之状拓迹崇岫据竒叠嶂迢亭上竦赫奕东向髙踪可观犹存二华之间纤指遥临逺蹠重霄之上尔其依峭壁据崇峦排物外抚云端羽客遐指都人竦观据开辟之殊致若腾陵而上干惟昔巨灵啓斯太华拓崇崇而乔岳西靡决浩浩而洪流东下故能遵八川安万化干厚土存中夏姜嫄歆于帝武迹可相伦伯禹导于龙门功亦齐霸厥道可遵厥状斯存仰摧天汉遥临国门莲萼髙生如将搴撷桂枝傍倚状欲攀援试捜于造谅遗迹于坤元若乃傍攀防上指寥落右倚岑岭左临絶壑纷诡状之无朕谅神功之有作星坛未没必俟于捧持石鼓常鸣庸非其拊抟揖之永乆斯为不朽嗟列岳之所无小终南之何有喻天地惟资于一物拯沉溺岂借于烦手常抗迹于介石乃遗芳于崇阜依乎泬寥掲彼嶕峣耸昈昈于千仭擢纤纤于九霄折若华于暮景捧丽日于晴朝既瞻眺之无斁望提携之匪遥共仰瓌姿徒怀壮丽如排雾雰似拂昏曀遐窥巨迹犹存体物之辞回瞰崇朝暂冩凌云之势  

仙掌赋【`以指掌极瞻峩　　　　唐然秋碧为韵`】喻　餗  

行尽烟萝仙峰隠嶙兮髙掌巍峩无得而逾扼金方之险固不言而信指秦地之山河观其赑屃削成崟岑逺蹠斡开元气剖破凝碧五千余仭兮似假扶持百二之都兮如能指画每劳瞻望徂秦适洛之人谁可攀援驾鹤骖鸾之客势比扪天形标一拳旁临而霭霭无际直上而巉巉克全稍谓动摇带晨光而耀若如同拊击闻石鼓以轰然可以引羣生麾八极孤标承露之状想蓄拔山之力霁雨飞尽见毛女同掌上之人岚岫丛分封莲峰为握中之色势孤耸于岩岩形不类于纤纤拆烟雾以斯出控闗防而可瞻夕清而丹桂轮低疑将禠佩昼短而六龙驾逸似欲攀髯拏攫难穷规模酷似莓苔剥緑以盈握葛藟骈青而绕指因罅裂以文成偶嵌空而脉起齐大道之悠乆挈坤维之纲纪有客西逰时当凛秋始凭轼以遐睇惟攀云而冩忧吾闻太华中立黄河西流有巨灵兮受天之命擘竒峰兮裂帛斯柔故得一带东引致洪涛而直注千寻西峙标异迹以长留况乃豫镇称雄秦城是仰沉潜之右臂斯见示化之前踪可赏岂非大壮皇都制遐荒而示诸掌  

仙掌赋【`以白帝西下黄　　　　唐河北来为韵`】房元洛  

造化巍巍表迹西夏蓄巨灵之赑屃择雄峰以照写迥抗羣岳旁临九野谁谓河广我则视之于掌中谁谓山髙我则数之于指下骇乎哉当其清浊未判兆朕未彰孰谓真宰廓此殊常奠峻崿之葱翠分灵掌之黄直指无亏受金茎之劲质如山不动合仁义于圣王尔其云散天澄烟消雨霁旭日晖映隂崖亏蔽状若拍红霞之霏防捧清霄之摇曵察其迹也虽见于东峰混其岳焉是配于秋帝及乎蓐収谢格日彩寒霜气白上扪星汉左控虞虢南耸羣岭北临广陌将招泛槎之仙如指迷途之客至其岚翠朝郁轻云夕过桂影依稀而流照松风髣髴而扇和时也霭霭溶溶疑掩氷纨之被苍苍羃羃如挥舞袖之罗功洽于人则擘太华攀长河俾安流而不极遹徂东而自北千古获其永赖兆庻阶于寿域同彼补天之功陋其拔山之力然而山匪我开功匪我裁班形今古任质徘徊人之睹也因似而生意灵之契也曷究其从来风物已凄我来自西骇髙掌之隐嶙思元化之端倪愿税驾以攀览庻登路而见携  

掌山莲峰赋【`以题　　　　　　　唐为韵`】吕令问  

众山逦迤曽何足仰未若太华崪为之长削成三峰壁立千丈伊昔太虚结而为山伊昔巨灵拓而为掌擘开元象崛起厚壤当少隂而徳合秋成据丁酉而气金爽深沉其色防萏其状云霞不映而其势弥雄尘露将裨而其髙靡让掌形仙蹠石容天壮虽造次于自然若镌磨于意匠晦夕雾而羣峰乍隠煦朝阳而众壑相向由是考图籍髙为四岳之先盻灵竒势出九天之上若乃云摇羽盖鹤挂飞泉危峰并吐巨掌髙悬异蓬莱之鼇泛海若昆仑之柱承天清露降零小为盘而仰汉阳乌假道疑覆日之孤莲不但子先之霓裳时见羊公之石榻仍全况乎运啓皇家应河源而降望岂比诗歌周徳羙嵩甫之生贤者哉既而岚气霁媚烟光晩浓林峦一色岩崿千重想清虚而可覩叹攀陟兮无从歌曰苔至滑兮石无踪道不可得仙不可逢傥赐一丸生羽翼愿轻举于三峰  

晨光丽仙掌赋【`以有如攀青天　唐捧白日为韵`】潘存实  

晴天既曙峻岳凝青仰熈熙之旭将吐见髙髙之掌呈形假彼晶光庻有分于清浊挺兹秀异示无双于杳燠矣而升岧然相射浮艳华之烂烂靡太虚之奕奕写乾坤之丽色先觉曈昽廓烟雾之余姿转见明白疑参若木似坼芙蕖杲杲之容渐积惨惨之状不如下映而千岩共晓上照而丹霞共舒影曜人间每当瞻瞻之早迹居物外长承煦煦之初昭昭以临峩峩莫匹向空凝彩若月下之对金茎绕指流辉异楼上之呈素质既炫晃之旁达亦孤标而独出幸当清净之晨免敌沉隂之日佳气或烁朝云不还发明媚于紫霄之际擎彩翠于碧落之间自彰和朗宁俟跻攀遥挥六龙迥临万有初分焜燿讶髣髴以成文俯掬清光信烂熳而入手则知事不自妍理资相鲜因流光德获照金天想清风旁来宛其穆若视晴景中驻何媿拳然故得无私功博润色道全当八极洞开之次明二仪交泰之先岂独擘洪蒙而干造化设形象以配神仙而已哉于是灵踪长耸日华长捧不然何羣山逦迤而相奉  

巨灵擘太华赋【`以神力所作开　唐山导河为韵`】闗　图  

太华崔嵬伊巨灵兮其壮哉挺髙掌以遐举擘孤峰而洞开功侔造化势越风雷划千仭之岩峦屹从地裂决九河之波浪杳自天来昔者混茫是生磅礴惟神无朕配天有作念彼流之未通顾兹山之可却将以辟迢递正崭凿惬心而再定川原应手而别开林壑灵意将神雄棱益振蓄怒赑屃注情嶙峋谓钓鼇不足以骇人鞕石不足以骋神指挥而叠嶂知改盻睐而三峰可新然后攘臂效能端身任力扪苍霭以天半折翠防于月侧若百神将萃而潜助二仪欲判而未息岚光两向犹连松柏之声黛影中开巳断云霞之色岂不以閟形幽黙拓迹巍峩致用而扶持天地程功而变化山河分积翠于空中千年轧汉啓通津于指下万里腾波豁丹崖于天阻呀峭壁而相距势且异于两伤力自于一举截仙子幽栖之洞壮王者建都之所盖以神开寿域灵固人寰廓峻极于倏忽标削成而险难超大禹之理水小愚公之移山竹箭波中路竟深于导达莲花峰外迹终寄于跻攀是知事冠杳理归奥石有时而分裂水有时而疏导信乎宰物者之使然非人情之所到  

西岳望幸赋　　　　　　　　【`唐`】阎随侯  

壮哉太华兮为金方之镇削成四面壁立千仭势阨河闗兮横地以杰出气雄宇宙兮极天而增峻疏凿则禹封崇则舜历选列辟咸五载而一巡于昭有唐曷不登以肆觐我圣君之开元一十八载威灵限乎无外至徳与日月齐明寳位与乾坤比大鸿泽洋溢湛恩滂沛万国同于文轨百蛮袭于冠带河海清夷风云昭泰鬼神奔走而奉职玉帛梯航而入防荡荡乎巍巍乎诚圣人之神用也美不可得而称载至若祖武宗文之业观风问俗之勤举由礼兮动为仁禔百福兮延羣神无文之典咸秩中和之政惟醇邦国之鸿徽克播帝王之盛事毕陈若乃诗书礼义之府礼乐典章之则设金马石渠之署修成均崇文之职坐公卿以论道飬更老而崇徳询善而当宁委裘礼贤而日旰忘食振木铎而施令正铜仪而御极歌舞尽盛徳之容声明彰具物之饰此圣人之文教也先王剡木为矢木为弧所以修戎噐戒不虞于是简车徒誓将帅百官象物而动军政不戒而备重之以三令五申示之以戎昭果毅正卒伍骈部位鹅鹳鱼丽兮鴈行鳞次鸣笳叠鼓兮隠天动地自朝及野兮千乗万骑谷转山移兮天旋云被赫赫震震耀武中原兮将除害以兴利因农隙而讲武事夷覩之以夺魄蛮狄闻之以挫气虽商汤有景亳之命方此以知惭周成有岐阳之搜比兹而多媿然后班师旅行庆赐穆穆煌煌焉舍爵防勲而饮至此圣人之武功也太原啓圣诞受骏命传万代兮本枝盛上党兴王休有烈光应大横兮天业昌汉髙不忘于丰沛光武本起于南阳故逾孟门越太行铲危磴夷髙冈马无泛驾兮銮佩锵锵车靡摧轮兮和铃鉠鉠纷曶霍以电迈震隠辚以军装坌入乎旧宫之皇皇思宗祖之艰难咏潜龙于沂康出徳教兮修国章问老病兮劝农桑岂徒率子弟以佐酒歌大风而还乡此圣人之巡狩也古者为髙必因邱陵为下必因川泽去舂陵之天邸望台骀之星陌黄轩访道乃逍遥于广成丹陵出逰还怅望于姑射践唐人之旧壤遵汉家之余迹祠后土于汾隂盛礼容于瑶席既而泰折啓方坛辟有洁在盛有牲在涤奏咸池兮罗金石钦瘗缯兮埋玉璧幽髣髴兮地只格电辉辉兮神光赫时展豫兮羣瑞臻纷景福兮随吾君黄龙降兮应景运宝鼎见兮写龙文整楼船兮济横汾纵欢乐兮歌白云此圣人之报地也礼行于郊百神受职焉礼行于社百货可极焉既即隂以报地遂就阳而礼天因吉土历广防跨周服掩秦田万乗星陈出直城之郊外八方云防就京兆之天邉骑杂沓车骈阗赫赫奕奕而烛川以屇乎圆丘之前于是牲用特酒尚乐以云门是重礼以苍玉为先推髙祖以作配五精率而来旋达上下合腥膻设柴燎致髙烟上帝降监兮享明徳子子孙孙兮万亿年此圣人之礼天也王者受命必升中以因名山告成功而纪厥羙四时以春方首事五岳以岱宗为始无怀以降七十有余管仲所详十二而巳我皇承先王正统继列圣遐轨幽明协同灵物蕃祉故天不爱其宝地不爱其珍卿云烂熳而动色醴泉涌溢而流津莫赤匪狐九尾而自扰莫黒匪乌三趾而来驯况复西鹣比翼东鲽呈鳞秬黍生于鄗沚苞茅出于江濵一茎九穂之禾备粢盛而竞发双骼共觝之兽供犠牲而自臻可不谓然乎我皇虽以地平天清时和歳贞欲行封禅之事犹执谦防之情则有冠冕列辟搢绅诸生互陈嘉颂争献恳诚候属车之尘者率土皆是请阙庭之下者靡日不盈于是备法驾顺卜征袭时服肃天行河洛之人尚观于后乗邹鲁之地巳识其前旌水湛千年之色山呼万歳之声常龙之峰帝乡之白云遥接金鸡之岫长安之晓日再明所以登封降禅所以腾鸿飞英既刻石以颂美亦泥金而告成信四三皇而六五帝曾何周汉之足名然后审度量正权衡咨岳牧问黎甿人荷复除之恵家索牛酒之荣此圣人之东封也宗庙所以本仁祭祀所以尊祖馨香宁止于黍稷备物必该于水土故醴醆在堂粢醍在戸歌采茨肆夏之节奏文始五行之舞有来斯雍助我明主祝嘏祠説岂云虚取宜其时和人丰而神降之祜也故所以灵芝秀祥飚兴月毳下膏露凝奉先帝而追孝遂加敬于园陵此圣人之致孝也倬彼灵岳杰出秦畿豁为巨防壮我皇威虽国家盛徳之无垠固先王设险而可依雄天府以岌岌符圣寿而巍巍万物生华禀少隂之精粹五星分纬融太白之光辉俯压黄壤上干翠防矧灵异之所蓄乃神仙之所归实五镇之为首谅羣山之所稀且夫西岳之为镇也大焉西方之为义也多矣其色也白白为五色之质其音也商商为五音之纪其味也辛辛为五味之和其行也金金为五行之始帝则少皞居神位则蓐収在祀歳时有揫敛之功瓌寳多金石之美然所以能协我大君之明命永作固而配天髙峙也徒观其交错紏纷之势盘礴峻秀之形岩防巘嶬停停荧荧纷刻峭其若削洞防岈以杳树色凝黛天光结青暗谷嵺而藏胚浑之气幽岩晱旸兮化神仙之灵中融寒暑下闻雷霆南涧载阳而北涧停雪西峰见日而东峰见星伟哉灵造上峩穹昊凭之者永安陟之者难老叠嶂重峦互稠沓千岩万壑相萦抱其虚谷也数行发地縁茂松其峻壁也百仭悬崖不生草夫昆阆峙于方外蓬瀛杰于海岛皆圣之所逰非化人之可保岂若兹岳俯临京镐上有明星玉女峰下有长安洛阳道作镇并崇于雍豫灵祠化传于洒扫虽则祀典逺更于百王都未若祚我唐之寿考矣然则神其聪明正直而一既徳则斯辅知信不可失往歳垂天文运宸笔勒琬琰崇望秩云待余安民治国然后徐思其事懿夫俗阜时康今也正惟其日故可扬鸿徽而腾茂实奚不指河潼而严警跸也又欲大康兆人兮岳翼化淳四海兮岳布冲和无疵疠兮岳奬定礼乐谐神人兮岳听今万邦胥悦四海肃清礼交乐举人和政平岂犹兹岳之所致实惟我后之明明又曰斯岳降神生此多士则庻绩咸若百工允厘河东地近领袖既得乎裴公圯上神人帷幄复归于张氏况业固磐石城惟宗子以为肺腑之亲更任股肱之理惟邦是翰谅在乎此生甫及申岂惟于彼况乎圣徳幽运通天至精山灵附化而开石蹊路非人而自成旧日隘途将帝道而俱泰从来絶险与太阶而共平非我后至圣之所感岂能使造化之力再呈至乃紫阙东临黄河北注嘉气通于郊野休光被于草木桃林之野伫天马而来逰莲花之峰翼华盖而髙度昔禹禅吴防穆幸昆邱既江山劳止徒辙迹空留岂如是岳不逺皇州何云歳时展狩信亦朝夕可逰今左冯郡县万方黎献佥曰吾王不逰吾何以休吾王不豫吾何以助咸倾想于班瑞之辰属望幸于肆朝之处国家频成大礼天下大和丰穰歳积符瑞日多圣人虽欲行谦光逊让之礼其如天意人欲何其如鬼神符命何诚可备西封之盛仪采东巡之旧制顺三秋之仲月升二华而展祭巨灵赑屃愿髙掌以扶轮仙庙虚伫欲睟容而警卫寻可封十状之美尽遥陟七梯之势命兹毛女执左纛而先驱防彼茅龙随六马而髙逝坐金机于云表题玉册于岩际象榻与瑶坛共华石鼓将天声俱厉如是则鸿猷振于万古盛烈光于千帝然后临大河而沉璧更秩于百灵睠东洛以回銮永延于亿歳已而归格艺祖道洽华胥更崇太室之事复率东岱之初遂就恒山而展礼望衡峤而移车圣主功成永穆羲皇之化小臣多幸敢献登封之书  

谒华山岳庙赋　　　　　　　【`唐`】姚　干  

沐兰汤兮同之子采白苹于南涧羞府君之明祀祠肃肃兮山之下神萃萃兮凛千古辛夷楣兮药殿房载云旗兮驾虬虎澹閟宫之浏侐纷进拜于轩宇灵连蜷兮既留予蹁跹而屡舞愿馨香而嘉荐岂神祗之或吐精享既周历胜飞眸东拓巨灵之掌北控长河之流殷其雷也宁示口于赑屃成其物也配祀典于清秋岂徒三峰峻秀四面若削扇万壑以云腾飞长天而雨落将有开之必先实明神之攸作则神也无私正直自持祸淫福善幽鉴无遗余总角之年每专精于书圃洎乎既冠之日亦切磋于文词谓一飞之摩昊胡十五之逰悲闻至诚之必应何功名之太迟岂媚灶而先获宁守道之后时神乎神乎莫使心疑我后之文思望贤如调饥砺乃锋刃以俟鹿鸣之时収片玉于宗伯冀神兮无我欺  

华山西峰赋【`有序　　　　　　明`】乔　宇  

宇自蒲入闗还过华隂历云台观玉泉入南涧抵青柯坪宿焉翼日由百尺峡以上路皆突奥峻絶縁鐡鎻而拾级者逺或百歩余近者亦不下数丈骇詟奔蹙备历险艰午始陟玉女峰右折以行饮玉井之水蹑巨人之趾遂跻西峰絶顶凌虚四望千里如掌所谓登泰山而小天下者虽移之华岳亦未为不可也虎谷王应韶独至第一闗而归赠我长歌意与景会于时闗中方以旱告同胞物与之情自不能已况采询民瘼亦使者之所有事也乃为赋一篇始则叙述登览之胜终则为祷神之辞义归于正云尔其辞曰  

粤鸿蒙之始判兮迭隂阳以代谢星辰纬纒乎其上兮山川流峙其在下维金方曰兑位兮实东井之分野盘千里以周回兮屹三峰而并驾肇锡封于有虞兮列祀典于中夏嗟五岳之特显兮曰东岱与西华兴云雨于咫尺兮泽万物而不颇肆配天之鸿勲兮赞化育之孔多固灵秀之萃毓兮俨神明之防诃善有福而恶有祸兮彼淫黩之谓何繄万仭之削成兮丽层霄而莫状也天梯石栈相钩连兮殆秦昭之始创也通呼吸于帝座兮啓人迹之来往休祥瑞应之屡征兮勤歳时之肸蠁隠玉女之洞府兮擘巨灵之仙掌餐五粒之长松兮摘莲花之十丈奏广乐于云中兮羽盖缤其拜迎广成洪厓后先而相望兮咸通籍于蓬瀛丹葩瑶草不可以数计兮人动称以千歳也信踪迹之诡秘兮亦好事者之藻绘也余度渭以东跳兮仰巑岏而至止经华隂而览云台兮访希夷之故趾渉涧水以南骛兮划两崖之开张怪石硱磳以相轧兮马局缩而不行策吾杖以骋歩兮快青鞵之轻举披榛莽以挥霍兮罥藤萝之纚纚琳宫隠见其上兮曰青柯之旧坪指巉巉之絶壁兮若天之不可阶而升松飚响振于隂壑兮岚雾滃其巳暝山寂不闻乎人声兮抱余怀之耿耿瞻千岩之竞秀兮绚光彩于阳辉鸟道峻仄其莫攀兮讶鐡鎻之髙垂峡嶻嵲以分裂兮露防明而中敞曲凌兢以仰穿兮类猿猱之下上足屡进屡却兮坐抚膺而长叹虽蜀道之十歩九折兮曾何足彷佛其难探日月之两丸兮跨苍虬而独立汲玉井之汍澜兮懐羽化而粒食岿西峰之絶巅兮匪鼇极其孰援餐灏气而遡长风兮亘厚土之无垠南荆岷而北岐梁兮右秦陇而左崤渑移万里于指顾兮渺黄河之如线连山若羣龙之蜿蜒兮背沙水之叠痕渺齐州之九防兮奚云梦之足吞目眷眷以凝思兮澹冲黙而不言爰浩歌而朗啸兮与太清而为邻哂余生之好逰兮将继踵于龙门五岳始历其二兮其三尚未覩其嶙峋酌醴泉以为饔兮采紫芝以为飱吾岂不知神仙之可学兮悯正学之日沦身欲下而未忍兮意充然而狂奔望羙人于山椒兮期永矢以勿谖思功之峻极兮伟万世之永赖也苟灾沴之弗蠲兮固神职之或怠也禾既稼而土坟兮念甘霖之未霈也彼西土之人兮纷嗷嗷其相待也鞕雷霆于顷刻兮慰枯槁之来苏谅化机之神速兮遍率土而无余旋吾驾于蒲坂兮挹天外之芙蕖囿苍生于品汇兮岂山川其舍诸述短篇以纪盛羙兮事虽核而辞芜神肯鉴于余衷兮庻斯逰之弗诬  

恒山赋　　　　　　　　　　【`明`】王　昺  

惟大化之沕穆兮丽夫天地而为依日月贲以贞明兮山川环带而相维岳于大漠兮崭然巨石之峩峩奠八柱于鼇极兮郁乎四海而扬波接烟煴于鸿蒙兮作大镇于龙荒耸相观于八极兮一何隳突而昂藏吐灵秀以昭化兮兴隂阳而喷薄何神驱而鬼骛兮渺茫茫兮寥廓崇秩礼于百王兮相祀典于邦伯挺万象于昭明兮并九坑而赫奕肃清庙临穹苍矫霞栋架云梁掩河汉兮遏星斗振虹蜺兮凌日光被衮兮载灵旗云屏屏兮风披披忽而来兮儵而注窅乎上下其何之作风雷以怒壮兮雰雨雾而漙滋载羣生以涵育兮仰配藜之四施兴宝藏以炫珍兮灭妖氛于既戢含众气于有扬兮分两仪而特立建天根于丕丕兮载坤轴而无疆相国祚于有灵兮一何万古而为长  

登封龙山赋　　　　　　　　【`明`】石　珤  

石子抱病登于封龙览燕赵之墟望沧溟之浦慨然太息顾谓二三子曰羙乎佳哉此陶唐氏之故都也巨岳雄峙长河骏奔崇冈复阜如抱如蹲万壑潨流汇为九泽太行崛立溢出平原川横夏后之橇地藏虞舜之璧八年于外地平天成五月朔巡诸侯万国天文别野星当昴毕之区土壤分州域介幽并之宅川纡岭回郁郁崔崔峭壁耸秀丹峰凝辉晴瀑挂百寻之长练颠崖转万国之惊雷上有蔽日干霄之古树下有陵迁谷变之寒灰俗有避秦山多入晋岳被重封川经防濬虎啸风冽龙行电迅塞烟色旧李公灯火之台古石光寒季子合从之印万里交乎胷中千岩纵其一瞬其东则古之大陆也波洄镜萦曼衍铿鍧茭蒲芰荷肃乎风生海鳬来逰防防互鸣放乎观津之野带于平棘之城渔浦流歌廊庙隔江湖之兴秋郊舒啸英豪含感慨之情窦氏青山冯唐故宅纳牖道言引巵正色园仍茂草逢下帷之董生馌有髙宾见耕田之冀人传击筑之歌士有谈经之业贞观章疏一代忠良稷下遗书六经羽翼畴非治望乎唐虞岂独事闗乎列国其南则汉之钜鹿鄗中也台隍尚存烟屯雾昏想中兴之旧业或寄迹乎荒原芜蒌存豆粥之亭滹水望氷澌之渡北道主人尘埃物色对灶将军云龙际遇地存京观李华兴吊古之词士遇明时文达展登瀛之歩亦有阀阅池台尚存平泉古树闾里髙门或三世而居司业或父子而握丝纶文妙一时张鷟号青钱之选才优当代卫公陈丹扆之箴翱有文章名崇史馆绛真宰相官处词林其西则战国之陉山也山愈巑岏水愈潺湲横峰似劔列为防平临三晋遥控全燕车不方轨士可当闗料敌机危痛左车之不遇烧丹火候讶隋女之登仙雪霁西屏氷封壁合云鎻抱犊堕佩遗钿谁登望海之亭直下螺峰之境地出危簪天开峻井龙蛇蚴蟉雨自东来麋鹿犇张泉从地涌刘因有志登福地而髙吟敬仲多情抚遗踪而自省篇成宝剑代国神逰文慕香山司空兴冷怅九原之莫作幸吾生之登骋其北则古之中山曲阳也陵阜迤逦达于代边隧通穷漠谷带长川万籁号风危城际天士如貔虎人拥戈鋋名寝秦谋共畏亷颇之勇喟兴汉髀人思李牧之贤宜安城复再収赵境武灵台古遥下胡地存画卦之台岩有弃瓢之叟梦得一世之诗豪李峤诸儒之领袖安平之崔下曲之魏累代名才灵寿之曹槀城之董一时勲旧朱轮紫绶门地犹雄取印提戈声华未朽问其士习则乐孝友敦诗书不侵然诺砥砺亷隅气不可平直欲裂强秦之缶清应有志防思登孟博之车节奋于穷壮形于老颈可刄而身不可屈头可断而碑不可草观其民风则力织作勤畎畞童稚为婚鸡豚娶妇族多辨类等其清浊礼谨送终称其无有至老犹勤虽贫不困人各守其淳朴俗颇希乎浑沌其尤在可称者士不妬才人多服义彭亨狡狯虽贵防嗤清介端良在防亦贵野无健讼之民官乏舞文之吏上不烦于刑诛下易为乎禁制此固先王旧泽虽经变故犹缕缕而未衰然实圣代洪仁渐染百年首股肱之近地者也所可憾者人不思逺家无素蓄西成遗秉箫鼓连邨春事转空劵书络绎平畴多发冢之夫柱础有勒文之石民不知兵易为摇动地无守险轻相躙跞盖自列国之扰五胡之乱开元之掠长平之怨女真之入防古之僣谷变千回地经万战民无固志殆土崩瓦觧遭乱离之孔多俗有侠情岂击劒冲冠习流风之未变者乎嗟乎燕赵之地先王封建井田之地也燕赵之民先王衣裳冠带之民也燕赵之俗先王礼义忠厚之俗也奈何世治则有世乱则走晋既东奔宋亦南狩或割地以求成或退兵而蹙守使夫河岳增悲金汤冐丑衣冠兴歔草木防垢资壮士于敌国纳宼讐于户牖弃神明之旧域设逋逃之渊薮人不为怪士不知诟亦独何哉此固有家国者之逺谋然亦士君子之宜忧不然髙门县薄华冕轻裘致身要枢列位公侯徒因时而补益亦何贵于名流乱曰山有摧兮石有泐畴造化兮无纪极亦何为兮多太息  

嵩山三十六峰赋【`有序　　　　宋`】楼　异  

余少闻洛邑之盛在唐宋为东西都而山川形胜之富视他州为杰观昔韩退之白乐天见于歌诗形容胜槩有咏叹不足之意后欧阳文忠与梅谢诸贤相继为僚友数逰嵩少间至今以为羙谈余幸以不敏得令嵩髙纵观诸境末有过少室者而巉岩耸拔乃在户牖间朝夕博望历历可数因作三十六峰赋以自广非敢窃比古诗之流云  

伊浮云之公子兮访道于林邱栖神于岩谷超然有防方之志兮乃东升于岱顶西谒于华麓虽衡阳之南兮与夫恒山之北靡不穷探历践兮游心而骋目独怡然而忘归兮内欣然而自足忽御风而行兮排空蒙而造中域徐睥睨以四顾兮意恍惚而有失遭嵩髙之丈人而问津兮日防四方而真有得何髙之不登兮何危之不渉今乃西望兮岌然而耸峙雄柱天网兮横亘于地轴连络偃覆兮龙盘而虎伏虽华以九而巫以十二兮未观竒峰之六六丈人放杖而笑兮秋水方至而河伯自溢子乌覩海若之难匹兮独不闻中天之少室其髙则峣屼崷崪崟岑郁岪兮十有六里而叠有十八其深则环纡萦绕盘纠纷错兮上方十里而周围一百包嵩阳以作镇兮截轘辕以为郭眷歌山之所闻兮观舞水之所乐其上则有嘉禾甘果兮神芝与仙药石柱若承露之盘兮帝休若杨枝之叶石脂所滴兮饮之可以长上古玉膏在巅兮服之可以揖羽客云母之井兮寳所聚光明之穴兮昼所铄一丈之钟乳兮可餐千歳之资粮兮不絶其中可避兵水之灾兮自有经书之博其神异则玉女烂织锦之文兮金人迷白露之落云洞警时闻之钟兮石井泣哀鸣之鹤王子晋环之以为垒兮阿育王宝之以为塔此皆公子之所未知兮而丈人之所安宅丈人曰名生于实兮义设于适子知其一兮未知其二子识其外兮未知其内是徒知六六之所有兮而乌覩六六之名义东朝岳祠俨百神兮西望洛邑郁千官兮太隂少阳山之明兮石城石笋天所形兮檀香丹砂寳所钟兮鉢盂香鑪状所省兮连天紫霄势之穷兮灵隠来仙洞府深兮清凉寳胜梵刹标兮瑞应琼璧祥光纷兮紫盖翠华烟霭凝兮药堂紫薇花草灵兮白道天徳名字伟兮卓劔白云形实纪兮金牛明月色像起兮凝碧迎霞天光聚兮玉华寳柱金石莹兮系马白鹿神仙众兮此则六六之名义兮而未覩六六之景气丈人曰方春阳之盎盎兮烧痕芜没而青青纷红紫之绣错兮引百啭之幽禽雄楼杰观兮切星辰而上侵玉仙神女兮乗辎軿而下征朱明草木之扶疎兮蔽大明之午升山椒云气之冉冉兮若覆甑而郁蒸忽雨声于天外兮势翻盆而倒倾惟紫芝与黄鹤兮舞长空而产英金飚之惊叶兮山空落日若仙人之鍜声夜月白而风冷冷兮玉笙清彻而弥听暨阴林柯之脱尽兮山形瘦而骨棱棱氷雪横积于千仭兮玉龙飞而白虎亭亭惟四时之出没变态兮显晦阴晴不可得而尽名岂得仰观俯听自辰及酉应接之不暇兮以尽朝昏此虽丈人之所不能形容兮而岂公子之所可预闻丈人曰突兀撑空兮千变万状山经地志兮不可究量或背若相戾兮或面若相向或竦若相鬬兮或揖若相让或散若相忘兮或聚若相访或后者若和兮而前者若倡或卑者若下兮而尊者若上或喜兮若相携或怒兮若相抗或若秦晋兮相匹或若楚越兮相望或耸瘦兮若峩冠或臃肿兮若挟纩或蹲伏兮若骑虎或崇聚兮若瓮盎或决骤兮若风马或浮空兮若船舫或若逰郊原兮累邱坟而包柩椁或若入宗庙兮纷豆登而郁秬鬯戢戢兮森劒防落落兮列屏障势领略兮断而还连状容与兮宛而复壮超然若三十六天兮神仙之洞宅姹然若三十六宫兮妃嫔之逰燕昂霄耸壑冠佩悠兮泉飞霞倾爵斚流兮天阔星荧玉枰成兮松篁瑟瑟钧天迎兮娇云曲月鬓睂新兮烟斜雾霁龙麝焚兮霞舒霓卷舞袖张兮雷霆轰轰宫车还兮言未及而公子頽然如醉兮洒然如醒非丈人无以药之使瘳兮刮之使明仆未能穷兹山之胜践兮究兹山之曜灵请执杖屦兮以从后尘  

嵩山二十四峰赋【`有序　　　　明`】曹　琏  

按白虎通云嵩山者中央之岳独加髙字者以其居四方之中而又髙且峻也故诗曰崧髙维岳峻极于天此之谓欤山有二十四峰曰靑童黄盖浮邱三鹤遇圣万歳玉镜狮子虎头起云鳯凰金壶华盖卧龙防仙子晋玉柱老翁玉人玉女独秀积翠太白皆逺近齐髙无低昂之态有凝重之势诚非天下山川比余因驻节骋目乃并志其名于左方以自适奚敢拟诸古赋云其辞曰  

维登封之堙墟当胚腪之正中耸嵩髙之崭絶屹千仭而穹窿托扶舆以正基应房宿以曜空结根弥于昆仑直指超乎崆峒霭轮囷之缭绕迎羲驭之瞳眬匪嵯峨之莫测抑迢遥之难穷控齐梁之襟河洛之溶溶俯首阳之隠隠超太行之重重回盘崄巇奔突巃嵸峻极形于周雅配天始于唐封彼岱华霍恒之四岳各分镇于南北西东此则兹山之胜槩阅古今而独雄也其为寳藏也则金砂之璀璨璞玉之璘防表中原之异产充上国之竒珍其为灵踪也则石室据其阳天池在其顶敞金刹于少林閟瑶宫于真境其爲品汇也则凡根荄之属飞走之羣时涵时育以悴以荣超乎阆苑之蓊郁甲乎灵囿之纵横是虽愽物之张华无以辨其类洽闻之郭璞曷能究其名也若夫丰隆停震飞亷卷霁岚光浮汉林影筛日班二十四峰之骈罗脱瑶簪于螺髻肖迸笋之巑岏侔列防之排立卓乎彩笔书空而作轴俨乎圭平水而初钖耸乎蟠虬昂角而峥嵘矫乎惊鹏垂翼而奋击髙低起伏逺近秾丽鄙罗浮三百里之磅礴陋武夷五千丈之崒嵂彼巫峰之十二匡庐之五老又奚可比而俦拟而匹也余尝驾天风逰玉柱访青童攀玉女寻子晋之竒踪歩老翁之幽址扪虎头而舒啸憩黄盖而徙倚面玉镜之光芒盼三鹤之轩翥过遇圣兮浮丘蹑兮如砥骇卧龙兮起云间跨狮子兮会仙侣览鳯凰兮雝雝洒金壶兮墨泚瞻华盖兮亭亭呼万嵗兮鼓舞挹玉人兮太白眺积翠独秀兮延竚巳而夕阳隠映而衔山归鸟喧嚣而投林苍狗靉叇而四塞防蝀泯没而曳隂麕鹿相牵而呼友猿狖聚啸而长吟蟪蛄噪而呜咽于菟嗥而萧森斯时也余亦栗然而惧悚然而惊矫回首于盘谷遘一老而便轻冠髙冠之岌业佩长佩之峥嵘质销铄而绰约神杳眇而粹精历之防径乗闲维而上征视倏忽而愈逺超寥廓于无声欲从之而不可得乃托长歌而放情歌曰嵩山之谷兮虚明嵩山之泉兮澄清泉澄清兮可濯缨谷虚明兮彷佛蓬瀛追仙翁而邈乎难及兮聊徜徉而寻盟载歌曰嵩之山兮储英嵩之神兮效灵神效灵兮海宇平山储英兮俊骈生吾知申甫其复出兮又将为后证  

嵩山赋【`有序　　　　　　　　明`】刘　咸  

五岳惟嵩居天地之中而其峰峦之秀伟亦非他山可及故古今骚人墨客往往见之歌咏余不自揣亦掇拾其余意而为之赋辞曰  

繄山阜之停峙均胚腪于黄谅凝形之有异故奠位而不常维嵩髙之为岳独穹窿而直方虽同列于上下实尊处乎中央左襟带于河洛右控制乎齐梁前屏列乎崆峒后帏障乎太行彼泰华衡恒之四镇各东西南北于一方兹盖造化者自然之工巧俾其与天地同一乆长夫岂若寻常之培塿而屑屑然与羣山较利于毫芒也哉观其元气淋漓灵根盘结磅礴萦纡嵚巇嶻质厚重而不迁势蜿蟺而聫接量含而有容神昭贶而莫测万象歘翕兮森罗四时光景兮明灭大士之瑞芝森森将军之封柏猗猗九节之菖蒲灿灿三花之贝叶彼四万八千丈之天台固仅能方其太室之三尖而根盘五百里之匡庐曾何足抵其少室之数叠若乃时和景霁天髙气清风生鹤唳日出鸡鸣霞彩凝兮锦绣错岚光荡兮图画呈于斯时也凌絶顶履崚嶒恍兮惚兮盖不知夫此身之在人世而别有所谓昆仑之与蓬瀛也其或月晕星藏烟霏雾暗阳乌匿影虹霓横汉轰雷霆兮一声分晴雨兮山半于斯时也挟天风逰汗漫窈兮阒兮亦不知夫此世之在人寰而又有所谓青城之与赤岸也虽然此特其朝暮隂霁之常态而未覩其倏忽变化之形容苟欲究其所以则虽智者莫得而穷彼其两室诸峰层出叠起不参不差无偏无倚在少室者三十有六在太室者二十有四或崒嵂而崔嵬或秀伟而妍媚或迤逦而婆娑或隠约而亏蔽或罗列如儿孙或比肩如兄弟或尊严如父师或卑猥如媵婢或萧散如神人或俊拔如豪士或如蛟走而虬蟠或如牛眠而马驶或如理木之连枝或如芙蓉之并蒂或如舟楫之浮空或如兵车之趋市或如忠臣之赤心或如艳姬之髙髻矫矫兮如飞而翔飘飘兮如行而止于于兮如醉而醒怡怡兮如悲而喜凡兹山之竒胜所可爱者如此然不指而称焉则亦莫能默而识之矣故夫青童太白子晋浮邱玉人玉女防仙虎头老翁遇圣兮相向黄盖华盖兮叠稠鳯凰鸣阳狮子号秋玉柱壁立玉镜光浮三鹤积翠兮排闼万歳独秀兮凝眸卧龙起云兮净如洗金壶兮翠欲流此则太室胜槩之竒而天下之为峰者莫得而侔也若夫东朝岳祠西望洛邑白云连天紫霄凝碧鉢盂丹砂之可观香炉檀香之堪挹罗汉寳胜之可寻七佛灵隠之难覔太阳少阳之巍峩石城石笋之屹立紫薇兮药堂寳柱兮琼璧来仙卓劒兮孤髙翠华系马兮峻极紫盖迎霞兮如丹玉华白道兮如璧明月清凉瑞应天徳白虎留形金牛见迹此则少室胜槩之竒而天下之为峰者又孰能与之敌邪又如琳宫梵宇佛洞仙岩蝌蝌出而书见菡萏发而霜寒龙潭隠灵物兮潜处天池通圣水兮潺湲历代尊禅则有封祀之坛往来经行则有轘辕之闗凡若斯之历历皆可考而班班者也至若名传于今事出于古测景定于周公化石由于啓母御笔书于则天金蚕筑于汉武隠有弃瓢之许由亷有洗耳之巢父道有奕碁之八仙佛有面壁之一祖出而重于世也又有索价之山人居而莫知其向也又有帛之仙女其他竒踪粲然可数既不暇于细推亦无能为之悉举也嗟夫拳石无情与时屯亨况非逢千载之景运抑安能得夫一时之谧宁惟圣皇之在上屡赐宠而钖荣崇嘉号兮以礼尊祀典兮以诚故嵩之徳以之而益着嵩之神由之而益灵自兹以往吾知太岳之储精必降申甫而骈生于以屏乎藩翰于以充乎帝庭俾海宇之臣子咸永乐于升平而吾又当秉霜台之白笔以专纪夫三呼之颂声也  

嵩阳赋　　　　　　　　　　【`明`】卢　枏  

楚王北游登崇嵩之观嵩阳大夫侍王乃渉防茸履嵬岿长御逺睐汜滥无际顾谓大夫曰壮哉山矣寡人于兹殆将脱屣邪嵩阳大夫曰大王之言误若臣者始足与憩焉尔王曰夫山畜泄云气万物所祖无贵贱逺迩皆好焉子大夫私之已有是何厚于自待薄于寡人邪嵩阳大夫曰臣闻之传记鹪鹏抟云鹎鶋悦羣物各有适故其所托者殊焉王曰夫寡人舍此将复有说乎嵩阳大夫曰唯唯夫嵩维巨岳极于圆只之中横带汝颍崪陗于氛霄之上縁蒨霭之薄盛乎翠虹之嶂尔其三十六峰二室嶕峣灵岩浮歊嶐丰防丛轹互分岖陭傍迕籧篨偃蹠行者中于乆之却息汗胁增惧若夫防阬谹谾亏涧无底防窅窴长风颵飉扎轧吚譻流离转散髣髴松声天雨新霁万壑灌瀬漰涛湢汄硸頽云哕叠响歔鬼怪于是鵻鸠掩羽豺虎惊蹙慌忽谩台悚息川谷此诚山精魑魅之所穴处窃恐大王不遑托迹于此也王曰敬闻命夫大夫恶得独憩乎哉嵩阳大夫曰臣少逰上都亲侍諌垣陪列公孤尊三王贬五霸揖让于魏阙之下尔乃南箕扬舌青蝇防白即墨膺谗寺人洒血解圭组脱鸣珰辞金墉凌风翔飘然霞逝乃升乎嵩髙之阳故其怡神育灵则攀缘嵚崟傍眺瑶城陟乎泰清尽足力而后返于青炎之圃徘徊于松桂之林激啸于汧水之浒将折若华之英蕤江蓠襞幽兰带楚蘅猿猱媟于左麋鹿扰于右逍遥容与精神益寿然后检捜岩穴探饮玉浆璧坛鳯笙铜铫石牀希瑞呈露娯乐无方若乃王乔控鹤于林间宻公失路于雾外少君捧节乎云中刘根抗絶于人世莫不偃仰羣笑凭虚轩轾臣虽庸驽与通绍介故夫龙门三台缑氏之岭皆臣往来遨逰者也夫大王拥千乗之噐妃嫔珍玩之御不辍于前焉能避世长往哉王避席曰寡人不能也子诚为嵩阳大夫  

## 御定历代赋汇卷十六  

地理  

燕山八景赋　　　　　　　　【`元`】陈　栎  

粤自昔之京师称为众大之区今大业之覆焘亶亘古之所无建皇都于燕山信广大而超卓稽载籍之所传跨亳殷与京洛仰景致之佳絶殚頴而难穷味绮名之有八恍莫措其形容仙凡隔于苑墙防深而琼其岛天永纵夫春阳花命长而鲜好池虽仍于古称芙蕖艳其佳色与景秋而最宜凉飔生夫粼碧横晴虹之下垂潴为琼玉之浆防万斛之珠滴歳酿万夀之觞爱一台之天成金知出于谁铸待夕阳之照出色黄明而自媚山屹峙于兑方席花积而峥嵘市烘黄绵之袄天现白玉之屏津赵北与燕南鸡呼兔而澄澈银防蝀之髙卧玉狻猊其如活轩辕裔之蓟封雨飞门而河翻妙胜庐阜之瀑髙出龙门之滩史尝纪夫居庸名列三闗之一  

山堆皱而万叠翠欲滴于一色是为八景之略媿其详之未知彼潇湘与鳯翔亦八题之昭如兹偏方兮下国景何一二而数众大古莫拟之岂八景而但已山水自于西北景清淑之所钟地广漠而深厚极城阙之宏崇合官府兮市里暨民物之冨庻孰非可观之景顾观光之犹未将防极而论之曰在德不在景山川以人而重徳与景而悠永亳殷京洛之区今视昔而依然谓愚言之不信何一盛而莫肩如宋玉想像夫髙唐苏子亲见夫防境虽铺张恐涉于虚无知初咏未得其要领也  

燕山八景赋　　　　　　　　【`元`】阙　名  

余尝玩山川之清晖兮澹逍遥而忘归虽一峰一泉之可嗜兮日康娱而不疑慨造化无全功兮何多羙之罕见使竞秀交流之万千兮又未能恢眼界于迥逺秣吾马而相羊兮纷悠悠其求索邅吾道夫桃源兮纳八景于胷臆众错落以妩媚兮特隐者之所盘旋思九州之博大兮余焉能为此淹指江天以发櫂兮吾焉能宁乎是邦敞八景于万州兮愿弭节于南浦剧崭巉无与娱兮回吾鞕而上下指京师于中天兮驾轻风而上征路漫漫其修逺兮穷览睇乎渺历黄河泰华而北拱兮拭吾目于燕山骇八景之并陈兮异向来之所观览博大以爽垲兮侈帝邱而方古环四望之险固兮亦雄夸于天府方韶华融融于琼岛兮彼动植之咸适基雨露之瀼瀼兮云太平其五色逺西风之集瑶池兮灵沼飘飘乎文囿天水一碧而不波兮跃鱼乐乎晴昼纳万象于菱铜兮湛龙舟其夷犹汉唐同太液之名兮此独无芙蓉石鲸之相纠晓吾歩乎卢沟兮璧月澹乎苍晴光防九霄而相连兮云同流而莫分想望舒之缓辔兮为冯夷而悤迫庻以侈小黄河之壮观兮使毋贵宛平之鞕石道陵郁乎相望兮恍水墨为余绘之逮夕阳其回烛兮表金台而出之纷霞光其离合兮翔剑气于牛斗羲和勒朱轓而腾彩兮显余辉其若绣览晴色于品汇兮粲丹青其陆离羌西山之雪积兮乃独能夫变化走玉虬于樛木兮卧咸虎于峭壁岂见晛而不消兮正以彰隂阳并运而不息惟地邻于上界兮屏翳每为之敛容必帝命严徳泽之布兮乃下滴于马騣出蓟门而凝望兮莽左右其千队使圣成有神笔兮吾犹恐其难防矧垂虹之尤异兮俯玉泉而下垂惟幻见之靡测兮青与绛其相依朝济乎泉之西兮人以雨候而快覩也使就阳而东出兮又孰肯为之顾也甲众皱而独雄兮侈叠翠于居庸岐太行之余青兮继脉分绣乎澄空飞龙舞鳯而防王气兮耸巨闗乎天极逶迤而蜿蜒兮开鸿业于千亿猗欤休哉聚八景于皇都兮隠化机之邈邈伟万国之观光兮沐承平以愉乐判喧凉于四时兮异昏昕于一日俯仰孰匪可歌兮宜际天而无匹天倚地以示象兮地承天而赋形泰运交而端倪轩豁兮跻贲饰于文明彼礼乐制度之煌煌兮弥开心而荡目岂独泰媪之有自然兮资人为而功足茍非明良之庆防兮欲抚玩于奚得即舆图而缕指兮何古今之历历美不专于流峙兮徳不贵于终隠使决眦而忘情兮恐八景之吾哂恢壮志于青云兮来吾道夫先路及年歳之未晏兮庻有禆于皇度谇曰本乎天兮昭晰乎山川兮即八景而顾瞻兮毋只为图画是传兮  

燕山八景赋　　　　　　　　【`元`】阙　名  

天游子岷峨产也壮闻燕山为圣化所敷之防径纵观焉读书国学者五稔遂登文科叨外除一日将西还行以明发翰林学士紫岩翁夕闯门来执别且语之曰君寓燕台尝知名山遐迩有八景乎天游子曰闻之翁曰君闻之盍为我赋之君赋之而我歌之而兹山得之而海内传诵之顾不快欤曰唯命翁曰诗大序曰诗有六义焉赋居次仲尼曰辞达而已矣愿无大夸景之一为琼岛春隂试有以语夫我天防子曰吾闻海上神山峙爲三岛灵气夕移刚风啓道飞顿为京内苑之祯石骨镇璧峰棱削琼四序攸冝奚独春妙时维青阳上林晃耀睠卿云之昭彰霭霭防防而悠扬倏防隂之肃散蓬蓬蒙蒙而汗漫翠华天来羣花香开玉红纷紫不侧不摧侍臣进清平之雅宰执拜黄封之杯都人动色雨露九垓时禽交鸣风烟层台此唐尧之黄屋固为非心文王之灵囿同乐于民是宜万口欣謡列城注想而光景之娱人每春阴之是赏翁曰书云平秩东作夫体天时理民事参赞者责也可略之其二为太液秋风试更赋诸天防子曰是池也始于汉盛于唐穿地脉凿天光纳星汉幻隂阳昔闻之者多尚于逸于盘兹临之者惟寄时行时止其广千弓其深九阯其莹若鉴其平如砥水鸥曳凉以翻翻大鲂映沙而唯唯芙蓉露夕以不凋兰叶风晨而自媚牙锦缆寸饰不施楚调吴歈逺声乍来时莫清兮嵗之秋矣天所神者风以动之文化之旁畅教条之潜飞无非大造之至仁夫岂但金行之发挥翁曰诗云鱼在于渚或潜在渊盖理无定在也余所志与君殊其三为玉泉垂虹盍搆髙雅之调可乎天游子曰夫泉九地之冷液百谷之奔流或危泻顶或中迸林邱昔贤品之厥等不一众岳鼓之其鸣相酬爱兹玉泉天下之望谁其似之垂虹之状綘采皜辉陆离荡漾五色直悬下饮千丈掬之珠跳掌中仰之河落天上濯之身入氷壶咽之胷储雪浪可以供玉堂之蟾腹可以羙井坊之官酿隠隠轰轰霏霏亭亭泠泠琤琤皓皓太湖之长桥未足拟匡庐之瀑布宁可伦此中邦之清气所钟而大灵之天巧斯呈翁曰孟子曰原泉混混不舍昼夜学贵有本也君赋疎矣其四为西山晴雪昔有所覩凝睇却立莫措一辞子今以妍辞清余前所责于君者天防子曰是山也逺镇西夏近繋夕辉下凝新月上接太防崒乎翠通流沙依约乎气吞月支尔乃司权滕六振威雪花剪空席大车驰其或积素不分连岫俱夷五日十日隂飇凄其画黒云之解駮漏新旭于扶木羌寒峰之撑西照千里之瑶玉华清池上澹澹煜煜万室门前晴泥逐逐敛踪以逺罝鹰厉羽而去缴惟朝宴之孔鸾翔仙风乎天陆亦岂无髙卧之夫乗兴之徒闭门返櫂于山之南山之北而逍遥天壤以自娱而翁以为何如翁曰君子依乎中庸遯世不见知而不悔君赋雪而以是托情终焉正余志也而犹未也其五为蓟门骤雨余尝遭雨暴至于古道仆马亦良苦古行路难不我诬也君知之否天游子曰道涂之艰者忧患也进徳者由之风雨之妙者变通也观化者求之蹇余行役防半天下栉沐于野风强雨盖亦屡矣今往来蓟门更数寒暑眼中竒絶莫如飞雨且惊霆怒而吼地太隂肆其垂天划斜珠之溅户复乱沫之入檐王孙公子则惜树花之委填梧桐惨其生秋杨栁暝而凝晚滴阶苔而欲荒浩川流而忽逺骚人墨客则叹天气之黯澹至如云昏千里鸮啼断冈飘飘卷瓦滑滑霑裳车淖仆痡淋漓未央欲前且却四顾苍茫凛铁骑之在空骇银竹之无方若是者人以为虞吾以爲适天盖以动心忍性立教士当以遇灾修行自力兹特纪翁之所尝经非以写蓟门之春色翁曰孟子曰言近而指逺者天下之善言也言得我心之所同然不亦善乎继是其六为卢沟晓月请君放言天防子曰昔者卢谌抱不世竒节批单提芦子谅众人之所不及迹其行事真北方之豪杰而功未及见晓月西没尝饮马于此尚长沟之汨汨岸莎人立如闻马嘶水云旗张如有鬼啼沙碛云平石梁风恶冷澹低徊欲落未落过而知者听沟水之声怜其忠贞挹沟月之明想其平生过而不知者惟自悲光景随沟中之断梗兴懐乡井吊月下之孤影尚安省世有颠沛独立如斯人者乎谓余不信试诸越石之酬唱而陈迹有未已乎翁曰燕赵之士多悲歌慷慨君赋至是余乃知不特读乐毅书为可泣也虽然贤哲往矣国有雄图事有大经余愿从君叩之其七为居庸叠翠卓彼天险若未易言也而君何以言天游子曰宇内闗塞顾天以限疆界维兹居庸实国都之襟带思昔凶残天厌其徳更代不常长驱直入惟居庸之难越愤苍翠之中隔车方轨而踌躇马并驰而辟易尔羊何神其角象若彼羊来饱我食乆之人也奔突四出未防何年我朝煌煌神武奄甸祚啓无疆自古建国智以济义虽在人和亦由地利大山腾龙小山蹲熊怒者张弓呀者裂钟前旌崇崇后劔丛丛故青葱葱新黛重重金汤如澌拔地称雄古今往事之如昨日月流水其何穷尚雪天之旷野纷校猎之西东伐貔虎以万计骋耀兵之英风翁曰君言壮哉江山信有助乎易曰汤武革命顺乎天而应乎人易道信于是乎在其八为金台夕照可悉吐之乎天防子曰燕者召南之故区化自衽席而正始金台者昭王之旧筑业以骐骥而特起皇元凝命与天同榘盘山河以肇域防英髦而广居环九陛之冠冕混万国之车书召南诸侯之化固已遍乎司牧昭王小邦之事安敢拟此宸都日丽五云万古太清有日咸仰与时偕行前崦嵫之方迫俄黄道之大明盖日之夕所以开乎八纮之晓而干之元实乃起乎四海之贞是冝霁宇绀滑天地阳亨万植芃芃羣动英英自北而南天下化成如日之升则余人以宁紫岩翁乃立而正襟拜且谢曰长卿渊云之文芒寒在蜀汉而后归于三苏今君亦蜀彦也来为燕山八景之赋何涌泉破竹之速欤又非掇拾故常鬬竒夸靡万象林立悉折诸理是亦可敬也已天游子稽首再拜复前陈曰东阳八咏惟纪风物潇湘八图惟诗泽国余闻西都赋以顺徳者昌之摭说行其中东都以有徳者王之遗意要其终天朝超两都而亿万斯年盖丕基平格天之一徳即之为躬行心徳之实溥之为诏令传后之泽徳孰如此大本景特寓乎众色不然竒诡之观阖辟不测散在天地间万万无尽而皆可赋也奚独铺张扬厉乎燕山之赫奕也哉紫岩翁曰道莫大于此矣君其书之缣楮吾当播之金石既而饬四友以谢不敏翁犹讽咏之不释于时天秋河明星月澄碧翁揖别竟去天防子曰亟趣装西还坐待东方之晴白  

燕山八景赋　　　　　　　　【`元`】阙　名  

余尝与客越吴境道鲁封指燕山以遐迈拜帝阍之崇崇阊阖开于黄道宇宙穆乎皇风客乃问于燕都主人曰子燕人也燕之形胜盍为我言之主人曰唯盖夫燕山之为都也界幽冀之分域贯析木之隩区阐轩辕之帝畿甸召伯之故墟羣山腾突巃嵸众流之汇泱漭浺瀜伟皇元其光宅乃京畿乎其中内则琼岛为囿太液为池丛以林麓缭以涟漪峩峩乎郁郁乎蓬莱十洲耸仙宅于海涯维山之崥呀其成渊澹滟禁宇泛景浮天洋洋乎翠水瑶池天风而来迁至若暖风东来草木森碧匪雾匪云蔽亏天日逺近镂碎碧之玲珑上下浮轻烟而欲湿秋空如洗苹飇扇凉霞鹜齐飞老桂腾香吹碧浪而鳞开澹玻瓈其浮光斯二景也王子皇孙曼姬姜往往去来乎其傍若乃轩车四达周视郊原逾蓟门挑玉泉细飞暴防络野倾防轻盈飘飖织女垂玉丝于天上淋漓滂沛阳侯激海波而来前畎畞溉其膏泽民物欲其丰年宛平之西潄玉潺湲逾穿三洞萦纡连延若飞若縁若晴蜺之饮百川拥云气而下垂亘碧落而空悬尔乃铜壶漏防卢沟天晓氷轮西流素光犹皎月与水兮相涵水连天兮弥渺烛石兽之蟠踞洞河桥之窈窕其若驾金轮于若木返倒影于扶桑灼烂金台炫燿藩障赫赫煌煌若烛龙衔曜照昆冈带余晖兮木杪嘅今昔兮叹长其西则崇山撑柱大阜岸谷隂涸寒冱雪林千尺炫阳暾而不流凝冻光而常白离离皑皑皓皓的的恍若写姑射之神人移雪山于西域又琼楼玉宇之嵳峩重璧连璐之委积也其北则峙以居庸屹于雄闗崷崒弗郁嵚崟巑岏俪列干之矗矗凛武士之岩岩又如海波之腾立翠光交射而凝寒骚人墨客宦逰旅寓每赋咏而跻攀伟八景其斯陈卓观乎寰宇盖一元之防合万方之纲纪山川鬼神正直以扶持等皇天后土而相为终古者也客曰噫嘻子之言羙矣然犹未也我圣皇之都于此也靣嵩髙坐云中右太华左岱宗总八荒以立极连万雉以横空内则丽正崇天之门大明齐化之宫外则孤岭五台之嵂屼潞河滹易之奔冲邦畿之内厥壤千里爥爥煇煇曷可殚举昔子虚乌有诧以齐楚之事而见哂于亡是今子徒八景之夸异其亦未覩夫巨丽者欤言未既余笑谓之曰主人固失客亦未为得也夫表里山河非为国之坚利也腾盖伟观非以为君之服御也王者之作不患土地之不辟而患田野之不治不患城郭之不固而患民心之或二故娄敬不以都洛为安吴起不以西河为羙且琼岛之春孰与仁政之冲融太液之秋孰与义风之激烈居庸之叠孰与镇重之主威西山之雪孰与贞白之臣节玉泉之垂蓟门之飞孰与教雨徳泽之流布卢沟之月金台之照孰与道徳辉光之炜子乃遗其精而究其粗后其本而识其末岂足以状天下之雄图而昭神武之创业者哉二子心服仰天叹息苐见明月流辉圆灵空碧万仭燕山一天星极  

燕山八景赋　　　　　　　　【`元`】阙　名  

余尝欲航槎泝析木之津匹马踏燕山之雪观帝都之壮丽揽一世之豪杰将俾相如枚乗辈作赋拟两都以扬鸿厘着休烈而未能也客有以燕山八景而请赋者余曰嘻子何遗帝王之盛徳大业而翫心于文人才士细娱之屑屑也邪客曰噫渐离击筑非明良之赓歌也千金骏骨非奉璋之峩峩也方今八纮为罝六合为罗万国一人四海一家雕题凿齿莫不摩肩累迹拭目于上国之光华也四时览物之变化当代词人之叹嗟蓼萧行苇皆足羙先王之徳泽又何必上林校猎之虚夸者邪曰然则嵚嵚兮森森幕幕兮沉沉翳杂花兮琪树被芳藻兮瑶林违帟青兮咫尺隠岑碧兮丈寻春容兮蔼蔼防琼岛兮隂隂水光兮冲融涤残暑兮俱空栁轻摇兮疎翠叶乍染兮新红天边来下兮黄鹄云表先度兮征鸿凉波兮太液白云起兮秋风鸣鸡兮啁哳朝马行兮蹄跋刺度石桥兮迢迢耿卢沟兮残月玉狮影兮零乱银蟾光兮莹彻色苍苍兮欲曙望紫云兮宫阙凭髙兮晚眺夕阳回兮西照下赤云兮峥嵘注金台兮见耀带影兮飞朝阳之鸦决眦兮送上林之鸟帝城严兮催鎻玉鞕争门兮扰扰有山兮居庸叠苍翠兮重重据秦皇之旧筑陪汉帝之新宫肃屯霜之万骑衔乗干之六龙有山林兮玉泉山耸秀兮泉渊乍収兮残雨挂雌蜺兮连卷烂祥光兮流渚绚彩兮垂天胡僧欲以缠头而起舞寿君王兮万年西山兮岧嶤雪花如席兮何年飘严风冱兮不觧虽见晛兮难消不知白雪之白兮白玉之白行人驻马兮回头望遥望迢迢兮蓟门天风起兮云奔分龙瓢之一滴散急雨兮纷纷入帝城兮顷刻洒九街兮无尘氛客曰犹未也赋此八景于以见四时之景不同也览此八景何以知九重之徳无穷也曰然则氷厓寒谷阳和俱到一琼岛也海无鲸波民安鸿泽一太液也阳明焕发隂辉勇撤岂止卢沟之残月也大明当空烛于丰蔀岂此金台之夕照也维城回互盘石错峙壮于居庸之叠翠也望慰时雨奔止淫风大于玉泉之垂虹也百官精白以承休徳庻可拟西山之晴雪也九天垂云四海立水又何啻蓟门之飞雨也客曰唯唯是为之赋  

琅山赋【`有序　　　　　　　　金`】赵秉文  

在易州境俗谓之郎君山峰峦秀拔颇似少华  

尾箕之精琳琅之英钟竒孕秀琅山播形帝敕六丁移来玉京六鼇负背三山蓬瀛崒兮直上劔拔峥嵘表兮独立霜秋气横骨非肉附势敌天勍呀然而门缭然而城其门伊何窍凿巨灵隔山见山蓊碧纷青素月夕啓白云昼扃其下雷峡隠隠石崖嵌空龙门天成孰劖孰凿不鶱不腾飞泉中来华擘河倾或遡而流或回而下赴两洪砅轰雷霆百歩之外不闻人声蕴蕴隆隆洞潭窈石席可据洼尊可铭浮云悠悠千古此情其城伊何缭以重叠嶂环抱中心砥平峩峩而仙岩岩而亭有骈斯指有植斯屏摩云障日韬河映星千态万状不可殚名李白杜陵巨然道宁九原骨醉千日岂醒痩武尽隠老任墨卿一朝掷笔万里骑鲸崆峒九华天台四明迥絶人境虚标仙经神州奥区燕南福庭可杖可屦或仕或耕信歩陟降朝昏送迎春山水流秋空月明岩泉夜落松风晩清防心太何虑何营  

逰盘山赋　　　　　　　　　【`明`】唐顺之  

惟隂阳之陶冶颠倒乎两仪天星陨而为石骇满山之置碁捜万象以效珍何殊状而相亚或借草而羊眠谅仙术之幻诈或负嵎而虎蹲诧饮羽之神射或而欲走类灵鞕之叱咤或屹立而不动岂思妇之所化既簇队以纵横亦累卵而髙下纡十歩而九曲枉矢乎石罅逮礧磈之历尽忽拔起乎孤峰俯子孙之千亿俨髙峙而称宗倚禅宫而凝睇旷天宇之澄空向之纷纷怪石忽若怀寳而藏弓但见夫万木蓊翳而青葱一勺之泉大旱而不竭兮人言其下潜乎蛟龙女萝薜荔纷披而交映兮七十二寺隠见森罗乎其中疑有悲歌慨慷之士不得志而自隠与夫仙灵逸客徃来而相从欲即之而无路兮时见一二野僧啓岩扉而鸣钟侈佛庐之繁伙历歳乆而不芜饶万树之棃栗以衣食乎其徒何丛木之岑郁无一鸟之孤栖余邉城之杀气警羽镞而遐跻泉触石而鸣筝松受风而响涛时琤琮而乍噎倏悲吟而怒号忆连旬之巡历餍金鼔之嘈嘈审闻性之不异任羣籁之相遭适戃怳而延伫忽四山之暝色谢耳目于送迎向僧斋而偃息恍梦景之如醒觉余兴之未极晨起历乎上盘境逾竒而路逾棘方蹐躬而俯穿又缩足而仰扪惊半踵之在外愁欲度之猱猨得平柯于髙顶接云间之飞翼山童秃而无木响草虫之唧唧岫逺拱而防森冈近绕而弧弯乃下瞰乎城郭曾不盈于一环类黄鹄之再举见纡曲而覩圆方悲人生之局促恒丰蔀以自藏眺溟渤之南汇孑碣石之中巉转秔稲于东吴驶万里之云帆笑卅钟而石致曾不及乎凌波之艬连冈北瞩天设梐枑列墉分戍隔限戎虏把都打来孰敢予侮嗤熟夷之桀黠乞哨卒之余俎虽防火之暂虞嶷金城之永固惟山势之既极俄涌塔之天造显佛牙之光怪腾丽空之砗碯览小道其若斯信精神之为寳胡俛仰而成陈忽徬徨以回歩怅中心之有违足屡却而返顾与流泉以偕逝睠岩阿而长忆岂淹留之无心畏简书之偪仄  

医巫闾山赋　　　　　　　　【`明`】张　升  

繄冯翼兮厥初维黄兮孰分混鸿蒙兮旷漭渺坱圠兮无垠迨夫清浊既凝髙下以位干总运化坤储流峙潴四海于四域奠九州于九地乃医巫闾之为山独岿然于沙竁左环巨浸右瞰长城北断辽海南抱神京三州之所交防九夷之所屏营或髙而昂或缭而曲或翼以舒或防以簇俨鱼贯而鴈趐像指排而旒属连干磊砢雄跨朔方气压鹍溟势矫龙骧控并营之井络镇幽冀之金汤霅阳之砥柱孕堪舆之竒祥根防百里兮蟠于后土壁数万仭兮倚于圆苍锐标防碣石之颠倒景浸濡水之洋羌培蝼之莫俦岂跬歩之可量慨重华之肇封亦千载之难忘尝飞鞚而遐征指鸟道而直进袭烟草之幽芳聆琴泉之雅韵雨花飘红玉之碎露叶防蓝膏之润谽谺峭壁森森开虎豹之闗汨没遥岑矗矗纚龙蛇之阵望石梁兮矫首盼云梯兮转瞬尔乃攀古栈挽危防青峰崒嵂翠崦巑岏层岩兀硉以下垂复岭岧嶤而上干牵萝动琪树之枝濯缨掬银河之湍五丁睥睨以智穷六鼇赑屃而力殚扪星辰之芒晕挹灏气之髙寒栖予神兮华表划长啸兮云端俯仰徘徊絶顶望金陵兮慷慨顾金台兮延颈万壑拥香雾之区四目尽招提之境耸绀宇于岚光隠白屋于林影山僧归兮霱云深仙客去兮草堂静松柏郁郁含晩歳之姿桃李芬芬媚芳春之景靡覆载之可容何英灵之遂逞盖将呑泰华蹑衡嵩鞕策防稽隳突崆峒彼王屋终南之秀天台五老之工胡以方其绮丽比其豪雄也哉爰考石室之经征汗竹之纪封山濬川上肇于虞书祚土分茅下接于元史功业图于丹青险徳昭于遐迩典常之所具载王者之所禋祀是宜穷山岳之环富极人神之华羙矣已而斜阳兮澹明缓歩兮从容转窈窕而逾险忽邂逅而竒逢缭防林之攒碧环罘罳之围红防参天之老柏偃闭日之乔松界苍痕之古砌即迹之仙踪潄漪澜之清浅涤烦惋之心胷周旋歩武左右登陟双阙对瞰以承霄合殿中施而镇极复通防娟以韬光夹窗玲珑而炫色阶级妥堕栏槛曲直重廊广均列戸齐一信灵祗之特异斯殊制之赫奕乃寻龙拨莓苔摩石刻究从来我皇明之骏兴訇宇宙而辟翕东渐扶桑之津西被昆仑之域北暨黒龙之江南重白雉之译皆梯山而航海咸奉琛而贽璧収舆地归版图肆疆理入尺籍匪兹山之髙信无以表皇仁之盛匪皇仁之大又何以显兹山之徳锡之以庙貌之隆厚之以圭衮之秩岂惟障幅之巨屏亦所以张大君之休泽自今于万斯年等乾坤而并立乃为之歌曰瞻彼闾山维峻岩岩摩苍空兮肇封重华蟠于龙沙镇天东兮光岳储精维贤与能卫帝躬兮匪险伊徳匪神伊人亮天工兮煌煌休征赫赫大明垂无穷兮  

## 御定历代赋汇卷十七  

地理  

感山赋【`有序　　　　　　　　宋`】崔伯易  

客有为余言太行之富其山一名皇母一名女娲或云于此炼石补天今其上有女娲祠因感其说为之赋其辞曰  

曲辕先生从先大夫之南征省黒许于紫霄访武王于朱陵授罗浮之隠书撷三茅之神英息肩淮泗之濵闭闗歌与世无营一日梁园公子铜鞮处士闯然踵门悦然相亲曰先生倦逰者矣祈有异闻先生不对宾请愈勤于是为论山中之物山中之民叙山中之遗欢咏山中之淳文二客相视而笑曰先生唐相之家族蕃西京京于吾乡驾财累程连聨髙山见于羣经兹其不言疑未之行试为先生陈之何如公子赞之处士曰夫坤厚之势犹一人之体昆仑为之首自首而下岟防屹  

无复平地陵轹百国有隂山焉横二千余里北为戎狄南为古圣之所治测中言之殆吾国之干位昕天铜浑周鞞保章参地之形兹为最详上正枢星下开冀方逢胃而毕自栁以张乱则冀安弱则冀彊起为名邱妥为平冈岿乎甚尊其名太行挟大河于楚东瞰北岳其在旁其髙也逦迤而上始莫知其髙也登蹑千里昂目而前望骇实与夫天当其深也缭绕盘辟始莫知其深也驰朔东而左转垂三月而见脊盛连延乎碣石传曰东海之水不尽而此山也吾莫知其所极此其知言哉如彼大邦圻钩壤连如彼大川洲维浦聫殊乡异观习乎所传坳然若鞌者曰鞌山突然若灶者曰灶山色黒者黒山形方者方山如此之类名何可殚墨翟察而知骥之贵尸俊过而辨牛之难穆王升由雀道而出世宗行自大河而还孝明尝登幸上党郡章帝以游至天井闗孟徳北上纪摧轮之恐谢公西顾引忧生之端阮籍失路而咏怀刘峻怀交而发叹归晋阳子恵之便道对二坂祖濬之祥观开元锡问于逢车武徳置县而当烦霍褰吾襟共附吾肘缠午壁之势探长城之口天门掲其部分乌岭支其躙蹂姑射王屋隆虑雷首靡迤嵚岑参错饤饾或拱其左或捧其右或导其前或赞其后让以竒巘贡以重岫曾夸娥之输力攡大帝之寳授上晻暧兮鹏击下砰磕兮鲸鬬又若王畿之外五等诸侯奉命守土率属千万悉面内而腾辏此山之形也汾潞丹洹滹沱淀易洓沁淇潼青源济湨奄呴将迎纵横潄激安阳巨马出其夸白防北涿度其液触遥阜以孤引潋荣光而历羃凝染渐渍裒青贮碧此山之容也奠荒有神开社有伯以风主威以云主泽翻手熯阳覆手霹雳近靡百城逺霈万域暴暑亟寒暗天一白烟不得为瘴气不得为疫岂其幽深也深其欲而难期其并合也合其力则无敌此山之气候也轩后以来至于成王自时建都迁徙不常逺近表里其隂其阳春秋之前封国既多春秋之后惟晋为强大抵以兵为阻以险为防守不敢弛战不敢忘越至卑耳而齐相以霸一入孟门而平公防亡燕赵中山卫韩与魏或主山东或主河内或主山西或主河外或城其隈或据其防或保作咽颈或恃为腹心屯留有常阻山阳有常界跬歩之侧万人死之复驱万人而地不少退如罴斯林如虬斯壑左顾右睨爪牙锋锷乗间薄人肝脑涂地以搴旗虏将而为乐不然假息窃视扞以城郭从姬歌儿名琲重璞不敢不献虽欲藏之亦终归乎攫搏骇乎哉固尝一朝之中一舍之间烹四十余万之众筑头颅之山举长平为鼎镬旧壁荒城豆分棊错今千余年幽隂寂寞此山之势胜也当时雄豪迭指交质行野者非乐其野逐兽者非即其兽徘徊陵陆逾跇陂阜裁约六国睥睨九道孰为龙首孰为天灶向背孰从草木孰遘噐械孰便凭倚孰厚东西孰广南北孰袤为蛇孰尾为鹳孰噣孰方孰圆孰牝孰牡冲轮孰敏沮雁孰懋孰利袭掩孰利藏覆孰此出击孰此入冦孰可徒搏孰可骑骤孰可防诱孰可斥候孰可接战孰可挑鬬孰最恐夜孰不欲昼胜此孰逐败此孰救佯道孰止乗乱孰走孰要于迩孰闭其后记省在目陈说在口凭轼结靷忿豢去就所过之邑鹯视狼吼诘无不讲向无不偶入军则建旗鼓入朝则佩印绶以国试胆以民试手为纵横家随以此售关警迟速称画贫富矫尾厉角恐愒翻构鬼神不能窥其宻贤俊不能纠其缪中人主之利欲移将相之恩旧其后或主或臣建功立业尤显闻于后世则有决羊肠之险堑此山之道攻荣阳伐韩以威天下应侯为秦昭王之谋也据敖仓之粟杜此山之险距飞狐之口守白马之津使天下知所归者郦食其为汉髙祖之谋也逾此山入射犬破青犊之众杀谢躬于邺以収复天下为心者汉光武之谋也济河降射犬之众还军敖仓属魏种以河北事然后西向以争天下者魏武帝之谋也进据武牢扼其襟要俾窦建徳不能逾山入上党収河东之地而卒以并天下者唐太宗之谋也徐思以观亦吾之近藩北压燕蓟西临顺檀笼里控外聨区接寰州开其隅邑疏其间衡而为垒缺而为闗有朝歌内黄黎阳之支离有五原髙平广民之依攀前规成皋逆婴邯郸収褰帷趣驾之威宰簪笏假辔之官大城望之如云小城夹而金安各负城势熊骧虺蟠宿貔貅之徜徉峙刍粟之巑岏此又其山古今因人以明效者也偏隅之祲蒸郁成象或为楼闗或类亭障下利恳辟其土白壤谷备五种颖栗丰穰以陶则不窳以牧则易长骍駂駩駽騧骊□驵繁鬛赤喙黄脊白颡竒毛异骨駧駾驶鸗或出凹揜或防广敞或随龁而乍散或就饮以羣往秦青覩之而目造父逢之而伎痒若乃邉风夜号寒气朝荡木叶昼脱川原萧爽挺逸彩之疎瞬厉雄心之倜傥分腾而郊野暗聚鸣而阬谷响最下者赢粮载士日中而驰百里鳯臆兰筋探前抉后何止乎蹄间三丈马之所施险之所依有徳者然后能之其或守之不以道用之失其宜则是二者在所为盗贼之资司马侯告晋侯以先王之不务者非弃之也而吴起言商纣之国志有激于当时何则宣帝处先零金城而终贻汉患武帝倚元海并州而俄倾晋基自后聪曜石勒姚苌季龙元魏髙齐诸苻慕容呼侣啸类提羌占戎或屯于定襄或保于居庸或建都邺下或渡军河中或改元离石之北或僣号沙河之东胡尘一逾三闗遂空长安之城洛阳之宫摇辔长驱传国都而扼踪暴衣冠于涂炭客宗庙于妖凶更帝迭王抑为盛衰其四方简册不可得而书者凡防战而防攻由是观之为彼君者始之失于一朝遂使天下之人亲戚离散一百二十六载挂性命于兵锋此又当世贤人君子登髙虑逺所宜追述为万世深诫者也当彼之时国中窄而山中寛天下危而山中安外憸人茍容以盗官兮内浩歌乎考槃外吁嗟愁涕之辛酸兮内逰鹿豕其方欢外穷奢极侈以相残兮内交让乎瓢箪外伏椹缩劔以衔寃兮内乐天其盘桓仁知所依仙圣其迹其动如龙非迅雷烈风不起其出如鳯非醴泉甘露不食服皇娲之妙道藏补天之神石或饵术而采芝或吞阳而液或自耦于樵钓或偶懐于老易引公和之余韵振文举之归策壄王二老犹自轻之士壶闗令狐殆多言之客至精元以友造化绪余尚足以治万国此其山之隠逸也即以仰之首名归山岑营纡余巉岩孱顔曵泉绅之飘飖束云水之逥还樻众精于寳姥糁灵气于天丹矗雰霞之朝覆豁光怪之宵环其金则钣荡镠铣镣鑗鏋鑀其玉则琼玖琄璒琦璵璠石黄绿而青碧珠玫瑰而木难余粮石脂之硗确赭垩理长之斓斒隂映宛倚穹注蟠聮丝絺氊铅盐铜备先赋之不名距三方而祖繁复有紫沙黄雾神铜是取逗落液于庳涧萃坚英于弱土播蚩尤之遗勇回欧冶之灵顾下分擅乎百源上夹输于六务此其山之琛赂也其鸟五色豪鹰窟生崚嶒貌如愁胡皎月明星呴拨利防足卷枯荆雕趋鹗随往还青木栖则鵗鷣鸒鹳水止则□翠凫防殊种诡类莫可殚名其状如麋有距四角马尾声若钟磬以出为瑞赤虎文豹黄熊封豕麏鹿貒防行搏坐噬草则紫团之葠勤母漏卢麋衔牡防苁蓉首乌牛膝豹足龙沙虎须赤节紫蒨如雷茈胡云英玉支解蠡庵防鹿肠鹤虱彭根屈据泽态夭糅芳臭粉敷或同葩异实或冬荣暑枯或珍传太一或用讲史区木则有榛有栗其桐其椅篁篠怀风桃李成蹊楩枏枫桧思仲芜荑梓漆枢栲青檀紫葳枞檍槐枣棠榴楟棃阳栌檿桑枌榆棪槻交柢并节韬唐防隄身缘中材实资疗饥松柏千歳蹇金石姿弥根万仭之峰落影千丈之溪孤榦直出百寻而后有枝逺而望焉或如翔鸾或如蟠螭其大蔽牛其圆中规参差櫹槮下隔百歩犹樛戛而相羁公子矍然曰陆产之盛仆知焉不若是之详也且闻之汉甘泉肇于武帝唐含元建于髙宗或决事于上或受计其中始用材之有余终兴利于无穷陛下临御以来四十余年未闻图苑囿之观土木之工戸牖朱緑之饰诏五歳而一易服玩帷帐之具虽屡补而尚供四方黎元自视忲然咸愿献力京师进祺皇躬听钟鼓管籥之音瞻车马羽旄之容傥有司因亿兆之心率怀卫磁相泽潞之人披苍莽伐崆巄贱新甫之得简徂徕之封激春淫之悍豪扶丹济其来东经营庻民作为新宫以壮阆乎中区以周严乎九重髙闱秘庐侍从兮蜿蝉翠旗黄屋往来其冲融追三雍养老之法申其孝慈复延英访问之迹考其邪正更取士之法着乆官之新令明刺举劝沮之典絶茍简异同之政广庑长廊翼其两旁左选天下经术辨通之士以为议郎居讲朝廷疑难之义补百司之阙出委观民决狱之事以信其所详右选天下材勇温恭之人以为卫士居讲司马军机之要掌诸门之禁出委偏禆别屯之任以观其所莅兴利如此顾不为伟欤山日以开货曰以通众庻习知勿为牢笼欲发者发欲攻者攻登者搰者剥者斵者烹者掇者絷者弋者四时憧憧皆民所同庻寳之沦幽万模之纷纭雕雘彩制羽毛之羣弓矢铠楯之材舆马骨革之伦被服纎华鼔铸精珍三十取一归于县官宁有闻子富而父贫兴利如此顾不为伟欤公子再言处士再思之曰公子之恵亦云然矣且民可与乐成不可与虑始况乃三晋人号沉鸷孕鹑火之流烈感斗极之劲气瞻顾端巧手足便利蔑淫蛊狂厉之惑无喘夜皲瘃之累专思虑而喜任侠贵然诺而多懻忮重沦奸侈之化孤守而莫变由渗唐虞之泽弥乆而未坠平居之际以气义相视驰马射兽以为乐投石拔距以为戏悲歌慷慨以摅其郁矜夸功名以见其志自古受命之主不先得其土则先得其士不得其地不足以控诸夏不得其兵不足以威万防粤天寳失御之后事虽近而不复言而五代不纲之时其迹甚明而可以数朱梁失守则晋人南下而急攻河阳师厚不死则魏博六州据山口之路庄宗之祸由邺郡而起清泰之败縁上党之助蕃戎防相而石灭邺兵过河而刘去或羣盗乗隙而并出或前军自此而先渡河东之举昧李骧疾度控孟津之防世宗之征赖车驾倍程有南平之遇可畏也如人怀心腹之疾难去也如木受根柢之蠧故吾太祖皇帝之兴也践祚五月亲平泽潞念贼夫仲卿之计不西下而直趋怀孟而我用向拱之言速济河而击其未聚离穴成擒吴祚之前料登无难色李氏之深谕如洪波薄江借海以为力大霆击空与电而俱赴交广闽蜀之区淮海江汉之壖彊侯暴王袭顿蹁蹮纳土称臣冠佩邻聮虽天命之所在亦主威之使然其势如此犹藏太原谢将休戎十有九年太宗之吊伐也指师为林转粮如川断石岭之应刬隆成之坚躬环甲胃劘风易昼夜围督六师争先压之以天下之重然后始能破焉迨我真宗抚养其人留跸授闗南之师促使益安阳之屯许北虏之通和敇猛将之疏军以至陛下仁风徳泽扶导长养逾八十春赋不闻竭其财力未尝疲其身憙辨者不知约纵连横之谋尚勇者不知収城夺邑之勤室家熙煕老于耕耘如养虎者不与之全物赏先至者不导于一津兹奈何合之深山触鸷猛而为勍敌之怒心鐖凿棘矜若南国之茶海滨之盐千百良民化为顽兵或防欲而拒捕或负恃而贪陵始逭罪而羣亡终盛气而横行镇之常员则威有所不足列之大诛则民转相震惊陆机谓兴利不足以补害君焉孰惩公子曰不然古初生民禽兽杂居无机械以荐食无衣裳以被躯累圣哀之修其所无钻燧取火铄金于鑪锐以锋刃俾持以趋逐其虫蛇创其室庐刳木成舟结绳为罛剡木为矢木为弧以饮以食以畋以渔服牛轺马纺绩耰鉏后王因之讫今以娱安有至治之世导民以利复争乱之是虞太公封齐熊绎封楚鱼盐之利山林之阻公一发之民往如鹜不数十年齐楚以富彼诸侯之国民且守法岂天下之广人或敢侮调发存邑里之籍出入视保伍之名倚之守令之良护以使者之能盖建隆初兴通餽之役奚今日之政姑息而艰行是有司不复举因民之利四方无时有可劳之氓弗恤所治之法何如而已亟此禁山海之图疑所思之未明处士曰君不闻天子之建宫乎厌江陵之瑰干空邓林之巨树山鬼见荣而儵烁坤后斥緼而容与青帝执防白帝司矩摄离朱之魄防其徽纆舍倕尔之神明其斤斧裁鲁镇以为址判湘峦以为础趋歩而鸟正叱咤而虹蜺举星覆重橑云缩万堵涂以齐赭甓以虢土华荐金石之美梁修牙角之赋扬瑶琨与织贝荆砮丹而箘簵防羽之纎缟涧瀍之枲纻优尊而百礼六乐华国则东房西序邦贿丰息宁主是邪公子曰嘻上方东被于琉球西薄乎羊同南畅于诃陵北憺乎空峒积贽鸿胪填货大农天人之交何求而不克徒念覃怀之域三河之冲漘断乎沧溟背栖乎犬戎齐楚欧越鲁郑巴邛辕有所不适檝有所不通重兵之常处列城之所宗将帅之治守诏使之过从壤地所生衣食所庸不疲其赀即疲其力不出于官则出于农帑焉而乏府焉而空或骄阳滛雨之灾或戍发备河之逢流离其民易资枭雄或隂防于朋仇或椎埋以成风故先诸权俾怡其禹散历山之金而赎卖子之虐汤铸庄山之币而救无饘之凶非先君不足以説士非首众不足以就功如彼泉源我发其防如彼委藏我啓其封设坐视天财而不知发犹有此民而不以为兵徒示二虏之涵容处士曰君知其一未覩其二琉璃之河华林之庄昔居臣民今防犬羊然黠虏奚民视此而莫敢乗焉吾非有以守之殆由天设于王公帝限乎豺狼若之何侵而夷之以纾其行饵之可欲以发其狂义未闻于灌兵或兴于争桑投刍生心文子之至喻牛甘必鬬管坚之所量国家近边虽上腴之地乆禁而不耕所弃甚轻为利甚明发丁以通驿隋政之已失治气而未尽魏室之旋倾彼乌足陈于治朝哉山东之兵三十五将之师君所闻也请置其说公子曰大农之家不患穿墉而废囷仓善贾之行不念胠箧而捐金珠备得其术则害何能扰利果大入则小或可疎今防秋之兵不寄之土豪而歳起屯戍缮治之物不蓄于逐州而授于京都不募人访铜而私或自铸重给民旷土而争籴于胡遗计若此庸为利欤由众人焉南牧之虑将智者兮北伐之涂推石传土决其成功束马悬车胙乎能事突收燕乐捐范阳涿郡三道之师直压懐柔拒虎北石门四兵之势引轻军发羌夏之东穴出竒道斩匈奴之右臂二客纷辨既久色相不平抗袂俱起质于先生先生冁然而笑适然而兴曰坐吾告汝夫有财而弗取无道者之言也取而不以先王之制无法者之言也二者吾圣人之深恶不顺乎冬夏不相乎隂阳禽兽之殄暴货币之诛戕不时而源枯不禁而山伤逆于天元降为灾祥则虽传道之人岂容无责哉古者大徳大功之人天子尊之公侯之爵殊其奉养之方功厚者享亦厚徳长者报亦长推之四海之内入为公卿出为牧伯盛不过数十土地所育人民所藏其货易供其财易当然报非天子之独私焉盖天下皆乐其有以报也故其民贤者勉焉以修其业愚者虽甚欲焉而无敢望其志易平其劳易偿今髙赀大姓之家列肆侔于府库邸第罗于康庄金绀采缀锼劘焜煌被以黼绣裹以雕墙狗马弃齐民之食饮舆妾贱士夫之衣裳宾昏祠葬隳败纪纲通吏卖法隂淫陆梁其凭荒负险之民擅弥山络野之彊畜奴如兵战田论乡主逋豢寇者攸众宾藏甲者为常州县徒史私为之视察乡亭部夫公随之奋攘是天下山林之出除公上之赋守令吏寺略有常制每郡每邑宛转糜溃输防侯而防王彊桀相师极欲为威怒网而川贫笑斧而林飞孰察诸刊剥水火之遗制孰恤乎坚穉曲直之所宜积之徒多而噐用殊寡举之或逺而民资自疲冨者售之益轻贫者劳而愈防誓穷原薮之饶而况膏腴之归乃方乃州或蝗或饥民以为灾而彼反为冝从是其氓匿税并田之不暇益令羣猾藏租隠地之无疑南方诸山非复昔时材不爱而木不蕃畋不时而兽不滋迨有千里不毛裹糇莫支是天地隂阳昼夜长养犹不能以克其欲则吾民何负独为貍而畜鸡盖驭民无予夺之政厚生无发敛之期万物失由仪之道四海废崇邱之诗或者县官列胶干皮羽之须营栋宇舟车之材上苛之以防笞下挠之以追催索之于迩则此既莫有求之于逺则险孰能来方此之时时蓄之家驩相比朋固所以制百姓之命朞年而簒其业更歳而竭其财如是不已饥寒怨愁不委于沟壑则聚为盗贼非此二者吾不知其安所为哉始于伤财则终于害民察其蠧国必固乎乱俗故国家以皇祐之版书较景徳之图録虽増田三十四万余顷反减赋七十一万余斛由是言之土地财利名制约束不用先王之法其为也民失其平若之何而可复髙者愈贪而肆蛇豕下者抵禁而趋口腹刑罚日增烖害日续盖兼并不去不足以语政制度不立不足与言治禁饧存省米之说贱肉有爱牛之意此言虽小可以推类事为之法物为之制数罟之得非不多也先王禁之以其伤生原蚕之利非不博也先王禁之以其害气果实未熟木不中伐用噐不中度禽兽不中杀鬻于市者执而有罚不以其时不顺其教捕一禽折一草谓之不仁断一树伐一木谓之不孝公卿大夫羣士黎庶居室有品噐械有度车马有等衣服有据饮食有常味人徒有常数戮民不敢服絻君子不履丝屦为农者不得为工为士者不得为贾天王之尊也合围犹恶其尽物诸侯之贵也杀牛尚戒于无故小既无越大岂容负草木鸟兽而舜以命益水火土谷而尧以任禹名山大川纵封国而不朌至其漆林独二十而征五着于后王修之愈明典之于天官图之于地卿任之九职之事辨其五物之征主山而有虞主林而有衡中士下士赞其政令府史胥徒颂其所行豺祭而弓矢陈隼击而罻罗兴司险达其道路山师辨其物名鸷兽在前穴氏火物而诱之出阱擭既设氏伐鼓而使之惊然后万民随之诏焉以程斩材者有期月窃木者有常刑至于金玉锡石丱人之专取犀象麋鹿角人之所登率避其所育以待其丰成必以其时素王称其大顺不可胜用孟轲陈其养生贵贱有差六噐五辂之资民得而无所用兴造不妄五金六材之属民用而无所伤禁发之有期重轻之有常天生时而寒暑平地生财而品类昌硕以盆鼓蕃以谷量暴暴如山岳浑浑如河江山出银瓮丹甑棷聚麒麟鳯凰追前世之盛被于此时以吾君之圣方诸先王陶唐之二宫姚虞之总章商人之重屋周人之明堂虽厐睂耆耇爱惜朝夕期有以必覩也子之言曽何比今于汉唐陛下慈仁如天广厚如地任臣则勿疑闻谏而必喜赏罚不滥切爱乎民命祭祀罄防动交乎天祉逺民之獘虽守臣不知而知之甚详克已之诚在匹夫难行而行之甚易至若五帝宪老之典三王观风之制六典建官之法三适进贤之例患有司不得其术不患朝廷之不行患臣下不举其职不患信任之不至今也辅相大臣左右良士重君子为臣去就之节思古人得君功烈之致施以善俗为本学以力行为贵居朝廷不以先后守其嫌守藩镇不以内外疑其势同徳一心齐力协议皋陶谟而矢契稷之业伯夷让而中防龙之志以共察天下之善不使有盖虚骄士之党以共収天下之杰不使有妒功蔽贤之吏以众人之耳为耳听众人之所不听以众人之目为目视众目之所不视授百司因革于吏而总其成绩委二边军赋于将而责其必治法制素具东南既饶天府宏壮训谏有时吴越皆霸王之兵朝令乎西西纳十四州之地夕使乎北北归十三州之城浑然临之以至健隤然载之以不倾伊洛之水画乎其前戎狄畏之逾黄河之湍邱垤之山篑乎其旁戎夷阻之甚太行之横与其邀近功于一山増众糅之獘牵危疑于往代凂因循之名使王者之兴百有余年神圣在位而仁爱之泽独未及于禽兽草木可同世而语哉二客离席局跽媿谢不敏请为弟子既而少进曰问阜财得阜民之法问治山得治国之风且昔者将大有为之君必有所不召之臣欲有谋焉则就之不得已而后起有学焉而后臣者必不可得而臣者今山之隠逸亦如是而后至乎曰莫可得而知也神农之于悉诸黄帝之于崆峒颛顼之于縁图髙辛之于柏招帝尧之于务成帝舜之于尹寿禹之于国先生汤之于伊尹文王之于鬻熊武王之于尚父周公之于虢叔齐桓之于管仲然尊徳乐道说者如此也吾观之彼数子者之心将如是而已乎莫可得而知也二客怳若自失再拜而罢  

龙虎台赋　　　　　　　　　【`明`】刘　基  

猗欤太行之山呀云豁雾结元气而左蟠于赫龙虎之台摩干轧坤魁羣山而独尊其背崔嵬突嵂森冈峦而拱卫其势则昆仑駊騀仰星辰之可扪白虎敦圉而踞峙苍龙蜿蜒而屈盘状昻首以奋角恍飇兴而云屯其北望则居庸嶻嵲烟光翠结攒峰列防断崖立鐡踆乌飞而不度古木樛以相掣其下视则涨海冲瀜飞波洗空风帆浪舶往来莫穷想瀛洲之宻迩睇三山之可通彼呼鹰戏马适足彰其陋而眺蟾望鹄曷足逞其雄岂若兹台之不事乎版筑而靡劳乎土功也想其嵚崟碕礒曼衍迤逦形髙势平背山面水巨灵献其幽秘归邪防其光晷何嵩华之足吞岂岱宗之可拟此所以通光道于上都掲神京之外垒匪松乔之敢登羌乗舆之攸止也至若四黄既驾卤簿既齐方玉车之万乗蔚乎翠华之萋萋载云防与九防光彩绚于虹霓山祗执警以广道屏翳洒雨以清埃朝发轫于清都夕驻跸于斯台明四目以遐览沛仁泽于九垓轩辕之梁甫屑神禹之防稽雄千古之盛典又何数乎方壶与蓬莱慨愚生之多幸际希世之圣明虽未获覩斯台之壮观敢不慕乎颂声遂作颂曰杰彼神灵在京之郊金城内阻灵闗外包上倚天倪下镇地轴太行为臂沧海为腹崇台峩峩虎以踞之羣山巃嵸龙以翼之于铄帝徳与台无穷于隆神台与天斯同崇台有伟鸾驾爰止天子万年以介遐祉  

龙虎台赋　　　　　　　　　　【`明`】江　孚  

吾闻幽都之山崔嵬崒崱屴纡郁防万里兮挟居庸之南出壮乾坤之险阻兮开混沌之端倪潏龙盘而虎踞兮屹髙台之巙防右太行之峩峩兮左江海之汤汤负天闗之赑屃兮面紫极之清光观夫台之为状也则博敞倜傥朝昏来往嵚岑参差日月蔽亏轶隂雨于太半俯星辰于下墀溘氛埃而轶浮景兮出凌兢而入太防吾亦不知其髙广之若是兮盖天地之所为若乃崚嶒嶻嶭撑鳞奋鬛周迥连蜷蜿蜿蜒蜒林蒸润而雨降崖转石而雷喧势将腾海水而喷薄鼔颢气而飞天吾是以知台之所以名龙神变化而无前至若嵌岩谽谺有呀其牙孱顔岝防而爪而攫春花明而文炳飞泉咆而慓魄众山奔鶱于其下兮若百兽震掉披靡而前却吾是以知台之所以名虎雄万古而磅礴尔其季春历日法驾北巡五辂煇煌万骑纷纭鸾旗鳯盖之棽丽金干玉戚之晶荧警跸既啓天顔甚迩散皇风以瞩幽考声教之所被吉行信宿于焉而止喜地势之髙平纵登望之峛崺干心降而征怡都人仰而称伟于是名臣良士朱虎夔龙迷清飇于有土虚元气于太冲鼔舞六合奋跃羣雄出渊潜之滞迹起岩穴之幽踪吾又知夫台之所以名龙虎不独山川之胜又快夫风云上下之相从也嗟夫威加四海知霸心之犹存直计百金昭俭徳之为至图功业于丹青致获良于千里是虽可以压铜雀而下姑苏又岂足以并兹台之美乎歌曰瞻彼层台聿穹窿兮肇基太始垂无穷兮爰考休征熈淳风兮于昭灵台与俱崇兮  

愚公移山赋　　　　　　　　【`唐`】邱鸿渐  

止万物者艮防万灵者人艮为山以设险人体道以通神是知山之大人之心亦大故可以议其利害也昔太行耸峙王屋作固千岩纠纷万仭回互蓄氷霜而居夏凝结源流聫而飞泉积素爰有谆谆愚叟面兹林麓怆彼居之湫隘惩祈寒之惨毒激老氏之志且欲移山当算亥之年宁忧就木乃言日月无私照也山则蔽之春夏无伏隂也山则藏之倾阻我比屋拥隔我通逵我将拔本塞源使无孑遗得则为功之美否则为身之耻终当诒厥孙谋施于翼子于是协室而一乃心力荷担而三夫杰起畚斲斯备其功聿修于涧于沼爰始爰谋一之日土垦石凿二之日崩崖陨防三之日夷峰弥壑云林摧以盖偃火石迸而星落尔其洞突堙塞隂阳以衍交错飞禽走兽魄褫气慑而不复巢居穴托王乔握佺低徊频蹙而无所骖鸾驾鹤山神操蛇闻之乃壮其功深其计将惧不已先谒于帝命夸娥二子发神威振猛厉始将怒目决眦终欲飇举电逝遂乃斡砀莽挟崔嵬下拔乎三泉上冲乎九垓突兀云动磅礴天回遽投雍朔而不复来世人始知愚公之逺大未可测已夸娥之神力何其壮哉傥若不収遗男之助荷从智叟之辨则居当困防往必遇蹇终为丈夫之浅今者移山之功既已成河冀之地又以平则愚公之道行客有感而叹曰事虽殊致理或相假多岐在于亡羊齐物同于指马我修词而忘倦彼移山之不舍吾亦安知夫无成与有成谅归功于大冶  

## 御定历代赋汇卷十八  

地理  

终南山赋　　　　　　　　　【`汉`】班　固  

伊彼终南岿嶻嶙囷槩青宫触紫宸嵚崟郁律萃于霞芬暧防晻霭若鬼若神傍吐飞濑上挺修林元泉落落宻防沉沉荣期绮季此焉恬心三春之季孟夏之初天气肃清周览八隅皇鸾鸑鷟警乃前驱尔其珍怪碧玉挺其阿宻房溜其巅翔鳯哀鸣集其上清水泌流注其前彭祖宅以蝉蜕安期飨以延年唯至徳之为美我皇应福以来臻埽神坛以告诚荐珍馨以祈僊嗟兹介福永终亿年  

登吴岳赋【`以崇峦险固永　　　唐镇西疆为韵`】周　鍼  

吾尝文战将北羇游极西覩吴岳之孤峭计羣山之莫齐由是邈崖谷遂攀跻入云霭出尘泥既臻顶上用视天倪鴈塞殊小峩睂甚低盖以气壮神扶雄标国祚揖  

白帝兮不见抱皇城而自固岚光拥翠拓开霄汉之心岫色横空鎻断戎夷之路嵽嵲旁竦岧嶤上干碧草春含清风夏寒遥瞻魏阙迥立烟峦疑超洞府谓在天坛中隠深溪日月之光不到外连层阜龙蛇之势斯蟠当其区宇正宁氛埃初见览造化之宏制识乾坤之设险汧水萦盈而线走陇山峛崺而螺掩西窥劒阁霜地表之千镡东瞰蓬莱黛波间之数防遐征众岳式并嶐崇彼皆受封于百代此独不视于三公森笋立以削成宁慙太华黯云凝而化出岂让维嵩况乎万仭凌虚千里倒影虎踞华裔鲸吞虏境叠巘攒壁回岩列屏捍絶域以増隘固中原之甚永直使以礼宾九有仁服八荒臂贤以为辅弼宅道以作封疆亦须假我严卫凭我巨防迩藩垣于都邑逺隔阂于氐羌吾唐重其功崇其镇爰升成徳之号用补极天之峻小儒是以竟日兴感抽毫赋韵登咏毕兮嵚岑指长安而后进  

三门赋【`有序　　　　　　　　唐`】赵冬曦  

砥柱山之六峰者皆生河之中流盖夏后之所开凿其最北有两柱相对距崖而立即所谓三门也次于其南有孤峰掲起峰顶平濶禹庙在焉西有孤石数丈圆如削成复次其南有三峰东曰金门中曰三堆西曰天柱湍水从黄老祠前东流湍激蹙于虾石折流而南漱于三门包于庙山乃分为四流淙于三峰之下觝于曲限防流东注加以两崖夹水壁立千仭盘纡激射天下罕比时以内兄牛氏壮而逰焉相顾赋之以纪竒迹大河弥漫上应天汉濬灵波于积石之西瀑悬流于昆仑之半茫茫禹功兹焉会同凿连岩而泻潋罗崛岛以攒空阔兮若横两阙于江上岌兮若棱三山于海中崇山嵚崟呀水淙射左右飞涛起伏相击截奔湍兮跻石台目霍濩兮心徘徊三峰砥其却立架崇门以洞开连嶂纡河以壁峭叠巘乔空而半頽洪流蹙折以坌涌潄湍崟窟而相磓苞峦秘隒砯其鼔作徊泶澎瀑漓以山摧奔涛迅澓纷其荡骇蓬渤滑淈霍以云回盘涡窙寥以谷施奔石砰磕以成雷拗怒未泄横流逆折合如地转散若天裂摇腾防兴防荡穴硉岩腰而沫沸淙隘口而湍咽然后澡云霁霭収涛卷瀬汨沄沄以无声漫浩浩以东会总四流而混合注三穴而滂沛泛洪涟于大碛之东薄余怒于天地之外当其时也山兽惊跃水禽乱飞鱼獭沉潭以不动獑猱拱树以相依窜鲛人于洞壑帖舟子于涟漪莫不愁白鹭之初下叹黄牛之暝归若乃降望金门忀徉石觜穷岩万仭一曲千里松历历而生涯草鬖鬖而覆水云蓬茸兮历地生风飕飗兮百籁惊猿惜暮以悲叶鸟辞春而不鸣阽嵲屼兮杪峥嵘飞客心兮动客情怜石菌之冬茂赏瑶芝之夜明惟夏君兮永蛰拜灵庙兮何及榱梁古兮山鸟栖阶壁芜兮野鼯入感防雨之叹深亢幽歌以伫立歌曰申负石兮空自竒客乗槎兮何逺为君不见虚舟之泛泛浩乗流而不羁  

禹凿龙门赋【`以利济生人功　　唐存圣徳为韵`】陈山甫  

控引河源凿山为门辟两崖而龙蟠虎踞飞一带而电激雷奔所以拯流离于品物佐含育于乾坤邈矣而髙踪斯在巍然而诡状斯存昔夏王披简援图尽力沟洫万方附防以恭命百工子来而奉职畚锸具而势蹙风云岩岫分而状成阃阈波涛有路无非汲引之功鳞介攸居咸被生成之徳异夫屹尔崖巘张为闬闳悬流赴势以中注巨石乗危而下倾拉丛林而山灵叶赞回大壑而水怪奔惊故凝滞者得以流其恶昏垫者得以厚其生当其相地所冝兆人攸利山峥嵘而洞啓水喷薄而俄至汤汤浩浩俱成畎浍之流原隰陂池皆为生植之地道迈前古芳流后尘岂不以开济之功莫大通流之用如神龙跃新渚鱼迷旧津四载之劳终成于舜日九年之患空媿于尧人始也设以规模不资钤闭云横结驷之状浪走髙车之势广滥觞之运水无不通禆造化之遗人无不济茂绩崇崇与流无穷豁岧嶤而分逺碧来浩渺而写晴虹不媿锡圭之命宁惭拓土之功是以羲轩等美唐虞齐盛故当煇烁于帝图不然何以应千年之圣  

底柱赋【`有序　　　　　　　　明`】唐　肃  

按底柱在冀州大河中流禹导河自积石至于龙门南至于华隂又东至于厎柱然后至孟津周洛汭而复北折焉盖河自龙门既决以来奔腾迅快势不可遏至是而龃龉之乃分为四流贯于三门之下然后力杀而行缓故郦氏水经谓底柱与龙门皆禹所疏凿也昔苏子瞻赋滟滪堆以为蜀江防百水而至于夔弥漫溔瀚横放大野而峡之小大曽不当其什一茍无是堆则瞿唐之险当不啻此余谓底柱之功亦有类于滟滪者故述而赋之赋曰  

黄河之流西来数千里兮贯长城而南驰激龙门之险阨兮霆奔电驰气汹涌而莫支历华阴而径趋兮乃折流而东下势若万骑衔枚而疾走兮将悉锋尽锐鏖战于平野何底柱之崔巍崒嵂兮独凝立乎中流俨一夫之当闗兮强兵悍卒睥睨退缩不敢运其戈矛惟崇伯子之敷土兮导洚洞而平之凿兹山以疏泄兮剖三门之嵚巇然后洪波巨浪龃龉而不骋兮分流析派间度以逶迤指孟津而逾洛汭兮遂东极于大邳茍非是以中梗兮曷以杀天吴水伯之淫威余尝驾方舟而逺求古迹兮誓将豁心胸于浩荡过黄老之神祠兮遡虾石之泱瀁睇连天之修楹兮干云霄而直上浊波汨汨包其下兮显神功于俯仰使昔怀襄之莫救兮汇四海为一区上巢下窟之赤子兮殆皆戢以为鱼览斯险而嘅叹兮虽天造而地设微圣之大智兮孰能成夫万世之烈彼蜀江之滟滪兮羌地势之所同诵金声于儋叟兮信物理安危之所从噫吁嚱世道降兮风移而俗媮頽波汗漫兮忌刚而茹柔鱼虾鼓舞兮蛟龙郁愁岂无吾人之底柱兮障百川之横流  

首阳山赋　　　　　　　　　　【`汉`】杜　笃  

嗟首阳之孤岭形势崛其盘曲面河源而抗岩陇塠隈而相属长松落落卉木蒙蒙青罗落莫而上覆穴溜滴沥而下通髙岫带乎岩侧洞房隐于云中忽吾覩二老时采薇以从容于是乎乃讯其所求问其所修州域乡党亲戚匹俦何务何乐而并兹游矣二老乃答余曰吾殷之遗民者也厥孤竹作藩北湄少名叔齐长曰伯夷闻西伯昌之善政育年艾于黄耉遂相携而随之冀寄命乎余寿而天命之不常伊事变而无方昌服事而毕命子忽觏其不祥乃兴师于牧野遂干戈以伐商乃弃之而来游誓不步于其乡余闭口而不食并卒命乎山旁  

首阳山赋【`有序　　　　　　　晋`】阮　籍  

正元元年秋余尚为中郎在大将军府独徃南墙下北首阳山赋曰  

在兹年之末歳端旬首而重阴风飘回以曲至兮雨旋转而纤襟蟋蟀鸣乎东房鶗鴂号乎西林时将暮而无俦虑凄怆而感心振沙衣而出门缨緌絶而靡寻步徙倚以遥思兮喟叹息而微吟将修饰而欲徃众齹齹而笑人静寂寞而独立亮孤植而靡因怀分索之情一兮秽羣伪之射真信可实而弗离宁髙举而自傧聊仰首以广頫瞻首阳之冈岑树丛茂以倾倚兮纷萧爽而音下崎岖而无薄兮上洞彻而无依凤翔过而不集兮鸣枭羣而并栖飏遥逝而逺去兮二老穷而来归实囚轧而处斯兮焉暇豫而敢诽嘉粟屏而不存故甘死而采薇彼背殷而从昌投危败而弗迟此进而不合兮又何称乎仁义肆寿夭而弗豫兮竞毁誉以为度察前载之是云兮何美论之足慕茍道求之在细兮焉子诞而多辞且清虚以守神兮岂慷慨而言之  

黎阳山赋　　　　　　　　　【`魏`】刘　桢  

自魏都而南迈迄洪川以朅休想王旅之旌旄望南路之遐修御轻驾而西徂过旧隖之髙区尔乃逾峻岭超连冈一登九息遂臻其阳南荫黄河左覆金城青坛承祀髙碑颂灵珍木骈罗奋华扬荣云兴风起萧瑟清泠延首南望顾瞻旧乡桑梓増敬惨切怀伤河源汨其东逝阳乌飘而南翔覩众物之集华退欣欣而乐康  

葛峄山赋　　　　　　　　　　周　谊  

有客驾白云控苍虬慕南华之奇览效子长之逺游爰驻节于圯上睇羣山之夷犹但见峭壁崟嵚巉岩崱屴压厚土之鸿厐摩圆灵之危仄对羊岫之闲云瞻蛤湖之落日虽无邹山之秀丽亦有蒙之介直左沂水之汤汤右泗流之潏潏古冢隐兮蚁封浮屠屹兮人立仙翁释子来徃乎其间虬松凤竹森列乎其侧凌气势于寒髙曽不让乎秋色客乃悠然而思曰兹非所谓葛峄山者乎葢不知几千万尺也于是履崔嵬蹑棱层涉汗漫倚空冥发孤啸于云端览八极于双明观其平原莽苍濉水汪洋折防沉沙衰草斜阳亚父之孤圹兮潇洒戏马之层台兮荒凉泣鬼魅于青燐走狐于白杨此楚汉之战塲也若夫云収翠巘烟敛青峦如趺而凤翼若虎踞而螭盘为乐器之所需枕泗濵而巑岏此则石磬之山也若乃断桥芜没蜗石毁圯赤松久仙陆沉遗履怀徃事兮千龄叹浮云之流水兹非汉黄石公授书之故址者耶尔其丹青剥落石淋漓茨阶蚁穴藓壁蛛丝列槎牙兮剑防望翁仲兮歔欷悼贤侯之久逝遗父老之深思兹非所谓汉渊徳公之旧祠者耶已而牛羊被野夕阳下山泉涌谷响风烈云漫客乃返乎圯上遇一仙翁羽衣铁冠问于客曰岠山之游乐乎子但知一时之乐而不知数千载之下获耕桑之利被衽席之安者果孰为之功耶在昔鲧湮洪水九州为鱼天命神禹濬距导潴淮沂其乂徐野无虞肇兹山之得名乃表出于奥区拯生民于垫溺赐万世之奠居子曷不心神禹之遗迹展白云而赋诸客曰唯唯翕步云衢客乃作歌以系之曰山苍苍兮凝烟水汨汨兮流川念明徳兮既逺怀禹功于当年我圣皇之御极兮恢舆图于万里地平天成兮神禹同轨名山大川兮我疆我理壮哉岠山兮雄镇徐址  

望峄山赋【`有序　　　　　　　元`】吴师道  

友人黄君晋卿向尝为余言邹县之境东望峄山峭然孤起孟子实生于是可想见其人焉余过其地睇瞻兴怀信斯言之有征因赋以道之其辞曰  

济重江而北征兮漫千里之平陆过邾娄之故墟兮极东乡以骋目羣山委蛇而奔凑兮青遥遥其相属崒峻峰之孤起兮俨雄踞而特尊絶浮云而上出兮俯培塿其无邻曰兹惟东鲁之峄山兮实岱宗之陪辅杳日观其犹未觌兮乃独快兹先覩表积石之嶙峋兮却朽壤而弗附势络绎而緜延宜著名于终古惜行迈之靡靡兮盼辽邈而不可登披图牒而考稽兮嘉诗书之所称神禹定其职贡兮繄孤桐之挺植鲁侯荒于大东兮遂保有以为域彼祖龙其何知兮穷万里之辙迹升遐巅而颂功斯献防而助贼咸阳既已飞灰野火宜不赦夫顽石侈心忽其安在惟树徳之罔极吾独羡夫山川之精英兮防圣贤其孰当伟孟氏之特起兮在战国而堂堂气浩然而刚大兮压后土而蟠穹苍虽儗圣之有迹兮邈余子其奚敢望屹兹山之犹故兮信并立而俱长微余友之昔言兮羌有怀而不见怅欲语其谁同徒激昂而増叹  

蒙山平野亭赋　　　　　　　【`金`】刘文蔚  

琅琊古郡海右雄藩介青徐之遐境跨蒙羽之名山按经图兮历二千年之城郭询父老曽十万戸之廛阛嗟繁华逝而不返兮久潇洒于兵革之残追前贤创造之遗迹兮认旧碑剥落之苔痕一台存于公署之左兮其势俯瞰东北之城垣寂寂兮瓦砾之墟森森荆棘之攒昔郡守备边之未暇兮其来亦孰为之一观越至元之已卯属大统之中原太守以善政而厎誉监司由上考而来官乃因政之暇乘农之闲且陶且冶载伐载刊役不两旬而既毕用无百姓之所关崇峻峭拔兮葺故基于九仞轮奂翚飞兮搆新亭之十间眂其下也绿树漫漫市井班班甍宇参差兮鳞次车马彷佛兮徃还霭万灶之炊烟兮隔物我以仙凡忽一埽其风埃兮惊梦寐于尘寰流好音兮幽鸟生绕砌兮芳兰栖朝云于画栋堆野色于危栏忘万事之纷扰觉六月之微寒鹭孤飞于霞际兮疑星转乎天端鸥羣集于沙上兮若波起乎平滩不雕不画兮入云烟之清雅无阴无晦兮极村曲之萦盘每公余而自适纵却顾而前看一带髙深兮山水秀千里沃壤兮邦畿寛莫不豁词林之风月防胸次之波澜若夫与客共饮因公置烦列云霄之雅听促玉漏之清弹倒鲸杯而吸翠发酣歌而怡顔怀古人之兴感岂赏心之易防非不知役不可兮难举事不可兮尚繁葢贤者之所作能劳民于既安况乃输之以道兮人得其欢使之以时兮孰惮其难不徒宴乐于此兮欲坐观乎稼穑之劳庻几知民之艰也  

蒙山赋　　　　　　　　　　【`明`】梁　寅  

维堪舆之奠位斯山岳之肇形类波涛之激荡拥泥沙之崚嶒为峤为岑或丘或陵尊若帝王陪以公卿然人也以山而钟秀山也因人而著称在于荒陬虽崇而隐迩乎雄都虽卑而名窃爱夫蒙岭之镇吾地其余终南少室天台防稽何彼重而此轻也哉观其势雄千仞根盘百里嵳峩嵚崟蜿蟺峛崺窍以诸洞界以众水巘防鳞鳞崖石齿齿疆域之表郡国之纪皁嶂东回春台西峙鼇峰北耸渝流南迤其为寳藏则白金之璀璨碧钿之璘防表炎方之奇产充天府之上珍其为灵踪则金刹据其阳仙岩在其颠森祗树于翠谷閟小有于洞天若乃瑶草掬芳珠林挺秀风篁球戛烟萝帏覆兰茝缘于径阪芝朮产乎嵌窦长阴涧之茯苓绚霜林之橘柚猿猱哀啸熊罴怒咆雾卧文豹湫吟黒虬扬夜鹤之遥音露秋鹘之悬巢过客于妖狐樵子骇乎山魈凡其根荄之品飞走之族时荣时悴以以育富于灵囿之骈罗伙于陆海之储蓄博物之张华无以辨其类洽闻之郭璞曷能究其目宜夫絶俗贞士离世潜夫悦云霞而长徃与麋鹿以为徒翫冈葩之春媚乐岑木之夏敷吟素秋于月观度冬于雪庐坐紫苔兮緑绮奏荫苍松兮芸帙舒或茹芝兮白日晏或埽叶兮凉飚随想夫楚叟之贤栖山之阳躬尚稼穑志轻侯王观山泉之渟悟蒙养之端庄惬闲情于濬壑杜妄辔于岩廊嗟轩尧其既逺顾沮溺其可望励雅操之氷玉谢溷世之粃糠疑斯人之或逺复东瞻乎鲁邦既异世以同趣宜随地而安常吾将税俗驾屏尘心企颍阳怀箕阴朝与山兮为俦夕与山兮相寻濯缨松下流振衣云中岑宁抱瓮以自劳赋归来而长吟历万里于至近返千龄于方今庶永托于兹山嗣髙士之徽音  

登虎牢山赋　　　　　　　　【`晋`】潘　岳  

辞京辇兮遥迈将逺游兮东夏朝发轫兮帝墉夕结轨兮中野冯修坂兮停车临寒泉兮饮马眷故乡之辽隔思纡轸以郁陶步玉趾以升降凌泛水而登虎牢览河洛之二川眺成平之双臯崇岭骉以崔崒幽谷豁以窙寥路逶迤以迫隘林廓落以萧条尔乃仰荫嘉木俯借芳卉青烟郁其相望栋宇懔以鳞萃彼登山而临水固先喆之所哀矧去乡而离家邈长辞而逺乖望归云以叹息肠一日而九回良劳者之咏事爰寄言以表怀  

庐山赋　　　　　　　　　　【`宋`】支昙谛  

昔哉壮丽峻极氤氲包灵奇以藏器蕴絶峰乎青云景澄则岩岫开镜风生则芳林流芬岭奇故神明鳞萃路絶故人迹自分严清升仙于崖世髙垂化于防亭应真陵云以踞峰眇忽翳景而入冥咸豫闻其清尘妙无得之称名也若其南靣巍崛北背迢遰悬霤分流以飞湍七岭重防而叠势映以竹柏蔚以柽松荣以三湖带以九江嗟四物之萧森爽独秀于冬美二流之潺湲津百川之所冲峭门百寻峻阙千仞香炉吐云以象烟甘泉涌霤而先润  

望匡庐赋【`有序　　　　　　　唐`】李徳裕  

沧湖口北望匡庐二山影入澄潭峰连清汉江水无际烟景相鲜沿流而东若在世表因怀逺公陆先生怅然成赋  

春水湖平霁天景旭眇赴海之清澜映干霄之翠岳波鳞烂而势微帆鴈引而相续轻烟冒于炉峰若香散于空谷飞流洒于星湾疑虹饮于曽曲想逺公之平昔比孟绰之不欲谈精义于松间寄虚怀于岩足喜濯缨而旋返悲负鼎而放逐耻随屈贾之波不同宗雷之躅整襟带于瑶席望师于林麓徒佩紫青之书未脱朱丹之毂感明主之嘉恵荷天地之覆育既复扶阳之爵又剖专城之竹被金组于薄躬昭皇明于荒服豹文忽变蔚然以姿蝉緌更新倐然而脱虽澡身于沧浪终有媿于玷辱念大福兮不再来归东臯兮供黍粟  

匡庐赋　　　　　　　　　　【`明`】胡　俨  

昔神禹之疏凿兮奠山川于九区惟彭蠡之既潴兮渺巨浸而为湖爰有山而西峙兮俨穹窿而覆庐彼何人之昆季兮初卜居而宅其阳询遗老以求其故兮传其姓而曰匡于是招五老于云中兮叅九真而翶翔揽香鑪之紫烟兮濯飞瀑于石梁挽银河于九天兮凌倒景之苍茫双剑倚长空而嵯峨兮凛肃肃之秋霜倚龙渊于絶壁兮泻碧涧之琅琅漱玉挺乎长松兮嘅故址之荒凉埽藓斑而求古迹兮信徳美其流芳歘凌风而遐举抵寻真之旧观迳松萝而尤奇兮覩云屏之焕烂天宇豁其澄鲜兮耸层峦于霄汉水帘三叠而下垂傥琼飞而珠散羌触坎而毂转兮悬素丝于天半回风抟而混结兮炯雪毬之洞贯邀谪仙于松巢扣东林之禅扃倚三笑而长吟听虎溪之泠泠升上方而登天池跨絶顶之髙寒灵籁发而凄清悚万壑之惊湍莺咿嘤于幽谷兮猿悲啸乎巑岏熊咆龙吟之不可以久留接空明之羽翰巨舰突而撑空何神化之渺漫披蒙茸而陟虎豹兮仰石磴而髙骋坐飞阁而延览兮付江山于一瞬红叶忽其翩翻犹雨花之乱陨访竹林之古寺云隐显之靡常流钟磬于岩窦顾杳霭兮何乡俯盘盘之深谷绮绣错而锦张过渊明之栗里三径没而巳荒挹髙风于千载攀逸驾于羲皇余思夫古人而不得见抚孤松而彷徨望白云之悠悠兮览紫霄之苍翠迎鸾鹤于空中兮骖羣仙之环佩临墨池以挥洒兮希右军于絶代酌鸾溪之一滴亦何有乎滞碍道简寂以遨游仍羽人于丹丘陆子肃余于石坛耿星河之欲流余既纵夫览羌回车以复路度松关之迢迢问栖贤之故处乃少室之山人甘嘉遯而来居抑后贤之仰止兮藏简册于粤区振吾袂于髙冈扶天风于两腋鹿呦呦以思芩闯紫阳之遗迹洞谽谺而隐约山幽幽而无人葛漫漫于樛木石磊磊乎涧濵堂构余乎瓦砾蛩愁吟而饥鼯呻余既感此而惆怅除积翳于榛荒采苹蘩于沼沚兮就堂阶而荐觞退即乎风泉云壑聊咏歌而徜徉众既告余以欲暮还余驾乎东骛蝉嚖嚖而寒鸣草萋萋其夕露松阴阴而月朦朦兮渺苍苍之烟雾乱曰汨吾游兮北征水茫茫山青税吾驾匡庐访古迹穷奥区山之人洁修跨黄犊兮夷犹洒清风兮六合凛氷玉髙秋归来山人林丘  

白鹿洞赋　　　　　　　　　【`宋`】朱　子  

承后皇之嘉惠宅庐阜之南疆闵原田之告病惕农扈之非良粤冬孟之既望夙余驾乎山之塘径北原以东骛陟李氏之崇冈揆厥号之所繇得頽址于榛荒曰昔山人之隐处至今永久而流芳自升元之有土始变塾而为庠俨衣冠而弦诵纷济济而洋洋在叔季而且然矧休明之景运皇穆穆以当天一轨文而来混念敦笃于化原乃捜剔乎遗遯分黄卷以置邮广青衿之疑问乐菁莪之长育拔隽髦而登进迨继照于咸平又増修而罔倦旋锡冕以华其归琛亦肯堂而贻孙怅茂草于熙宁尚兹今其奚论天既啓余以堂坛友又订余以册书谓此前修之逸迹复关我圣之宏模亦既震于余衷乃谋度而咨诹尹悉心以纲纪吏竭蹷而奔趋士释经而敦事工殚巧而献图曽日月之几何屹厦屋之渠渠山葱茏而绕舍水汨防而循除谅昔人之乐此羌异世而同符伟章甫之峩峩抱遗经而来集岂颛眺听之为娱实觊宫墙之可入媿余修之不敏何子望之能给矧道体之无穷又岂一言之可缉请姑诵其昔闻庶有开于时习曰明诚其两进抑敬义其偕立允莘摰之所怀谨巷顔之攸执彼青紫之势荣亦何心于俛拾乱曰涧水触石锵鸣璆兮山木苯尊枝相樛彼藏以修息且游徳崇业茂圣泽流徃者弗及余心忧来者有继兮我将焉求兮  

白鹿洞赋【`次晦翁韵　　　　　宋有序`】方　岳  

晦翁先生去洞之六十有九年其里中学子方岳幸得主藏书徘徊顾瞻有嘅其叹葢歳行之无几而世变巳不古矣乃次翁韵为白鹿洞后赋招我同盟而歃之其辞曰  

始余眺眠鹿之町疃界白云以为疆嗟五老人者之无恙独有腼于二千石之维良朝余乐兮紫阳夕余梦兮朱塘讯风泉与云壑劳降巘而陟冈慨夫子其未逺宁吾道之易荒言琅琅以犹在将弥久而弥芳皇拊髀其永怀一天视于帝庠倬云汉之昭回纷恩溥而徳洋嘻同盟其念哉毋诿焉于气运惟命义之是闲岂善恶之可混与有获以诡随盍无闷于嘉遯道乌在乎髙深体吾身其学问将喻利以尺枉抑向方而寸进念日用之常行奚先传与后倦今来歌而来游尚及门之子孙匪执经而问焉谁与归共论余既互乡之晩生又主藏山之遗书怅莫企乎前修思尽复其旧模畴去籍以纷放肆余度而余诹二三子其来前矩吾今之步趋枕寒流以漱石有书右兮左图俨老仙之在旁何玉我之勤渠日三省以澡瀹时四勿其埽除古之人何人斯而余肯同夫读书城南之符也驾长风而来思抱明月以翔集毋空谷其遐遗幸圣域之优入以经籍为朋友以泉石为供给佩猗兰之秋香纫芙蓉而手缉盍归来乎山中兑丽泽其讲习清斯濯以自洁起风雩而独立挹烟云而进之问孔圣之何执将玉林其与遨期瑶草之共拾乱曰有锵其佩琳琅璆风萧萧然山川樛兮翁乘白云驾言游兮道斯在斯如泉流勿遐尔心为翁忧兮归来归来吾与子求兮  

白鹿洞赋【`次晦　　　　　　　明翁韵`】林　俊  

浮鄱阳之巨浸泝星子之名疆亶啓篷以遐瞩森五老其孔良怀揽结于神秀维舸舰于横塘戒征夫以前路防余马于山之冈感鑪锤以陶铸揖真宰于鸿荒嵲东南以孤峙荟轇轕于众芳饫大清于沆瀣又奚慕夫五更周序而殷庠粤二龙之寄傲睨云壑以洸洋澹虚止以超旷斡枢以潜运缅元和之罗致竟玉收而砆混盼鸿鹄以髙举抚白鹿而肥遯回劝驾于拾遗劳朋友之敦问羌徙迹于东都憣附章而汇进惟紫阳之肇守右儒术以罔倦缔颓址于荆榛矢缮葺复奚孙饬藏修于他所揭要领于前论既广贻夫士廪亦载勤夫御书俨圣贤于遗像条规范于伟模授纪成于秘阁假休沐于咨诹振风雩之逸响循孔步而顔趋朗人文于奎曜恢正学于永图嚼遗言于敬义恍靣语而勤渠怅日月其滋久洞莽苍以靡除睠余生之伊晩窃心慕而企符悼梁木之宿颓偕章缝以后集噫坠绪其茫茫恶徳门之望入幸来复其未逺矧日力其犹给砺鍼石以起痼岂濂洛闽关之莫缉谨濯雪以刮劘奚夫末习夙遵轨以信迈觊百一其有立惟格人之可起委厥鞭其愿执冀濡染于幽馨仰前修于掇拾乱曰圣泽澄砾鸣璆兮云章焕烂柯蜷樛含真嗣徽蒙化游爰濯其缨枕寒流兮衿裾容与乐消忧兮浮云物外泊吾生以奚求兮  

白鹿洞赋【`次晦　　　　　　　明翁韵`】初　顺  

粤南康之有郡兮据吴楚之封疆由名贤之过化兮民俗丕变而淳良村落僻其近郭兮纷隐映乎松塘槩白鹿之幽胜兮在东北之重冈昔山人托迹于斯后复翦其榛荒台榭屹乎辉映花草郁其芬芳暨南唐置学曰匡山之国庠降五老之突兀兮吞彭蠡之汪洋寻大振其声教际宋朝之休运山若増而巍巍兮泉若濬而混混禽鸟乐以和鸣兮豺虎避而深遯九经于焉颁赐兮羣士于斯乎讲问逮紫阳之兴建兮怅然怀乎先进书有积而田有给兮乐教养之无倦寄衷情于赋咏粲幼妇外孙嗣顾斯文其在兹兮岂吾徒之私论慨斯人不常存道犹寓乎遗书矧教条之昭晰兮诚万世之楷模何丧乱之屡经兮莫图旧而重诹圣泽为之下壅学徒废其抠趋幸治教之休明属一统之皇图郡侯宪史相继而修复展夙心之勤渠进诸生以道徳兮外声利而屏除彼垂涎于公相兮陋韩公之训符余登临而假寐兮梦先哲之羣集俨杏坛之讲授兮纷堂升而室入回庶乎其屡空兮雍无事乎口给防鸣瑟以咏归兮参省身而传习踵夫子之步趋兮叹文王之熙缉呼余前而丁宁以告戒兮欣仰瞻而起立授余以明诚之要诀兮曰择善而固执忽惊寤如有失兮赖片言之可拾仰髙山余起敬兮见千仞之苍璆攀桂枝以延伫羌偃蹇其相樛世有异而心不殊聊想慕以优游夫岂躭山水之为乐兮徒漱石而枕流愿辞荣于宦海兮假林壑以消忧从吾心之所好兮更于世乎何求  

白鹿洞赋【`次晦　　　　　　　明翁韵`】舒　芬  

设吴楚之两界镇江黄之故疆维匡山之伟观屹颓波之忠良迤敷浅于彭蠡惩险束夫瞿塘有阪有隰有涧有冈历姚虞而迄周罔或烈而遂荒肆洞天之幽阒郁草树而臭芳终名胜之莫掩肇宫宇而胶庠属鸿儒之起废济后学之望洋适奎躔之聚辉赞斯文而起运敬义揭以直指老佛辟而莫混士知方以有来或于焉而系遯余兹仰门墙而抠衣也跋峰峦而频问聆石泉三折而东之谅前途伊迩可勇进云相随乎其若无心鸟相依乎其若不倦感农夫之刈麦嬉引鉏而弄孙奚真朴之难复可于此而尚论既乃度漱石之新梁覩华扁之大书钦皇明之贲饰匪淳熙之旧模圣像俨乎可畏规言炳乎足诹曰既及乎其门敢不绳夫步趋嗟孔道之再兴惟太极之一图爰定性于伊洛亦订顽于横渠视主静与慎动尚窥壁而循除阐千古之幽秘图与易而契符谓朱夫子之浑然犹乐大成之防集迹穷理于庶物真干健而防入顾俾小子之务兹惧夫勉行之不给矧危微之坠绪乌记诵之能缉天既设夫我中圣又示之时习胡甘白首之纷如须图大者之先立庶据依之有地斯御射之可执矢自今而惕励力恒千于人十乱曰八音宫县戛玉璆声出林木难为樛千载一时白鹿游其峙为山水为其流悠悠未艾我能无忧兮日月逝矣亦敏求兮  

白鹿洞赋【`次晦　　　　　　　明翁韵`】唐　龙  

白鹿山水名天下紫阳读书在其疆上阐道学之统下开人心之良发轫于匡庐之麓引派乎彭蠡之塘曽莫窥其涯涘实仰止乎髙冈爰先祠于一拜闵山径之就荒耽泉石之真趣撷宇宙之奇芳天既开夫兹洞人又聚于是庠要当从而向徃奚可叹夫望洋进二三子于其前转五百年之洪运指大道以入门防旁蹊之易混葢辟正学之榛芜匪直幽人之肥遯木石鹿豕与游刍荛途人是问考正统之相传繇前修而直进心皇皇乎而有求神亹亹乎若忘倦谁道晦庵之神不在兹我将见之羮墙而揖孙遡洙泗之渊源问夫子之至论太极既生乎两仪意象至发于图书宇宙吾道之槖籥民物四体之形模曰既入乎其室将舍是而焉诹明性天于动静着实地之步趋载观羲皇之心学尽在河洛之一图屹人心之山岳决沧海之沟渠阐明诚之戸牖别义利之庭除彼濂溪之正脉实异代而同符方关洛绪论之纷纭微夫子之大成莫集扶孔孟于侏离正苏杨于出入功有过于退之日惟恐其不给嗟小子之昏愚奚正宗之能缉慕太史之山川窃有志于时习顾与我之非凡将勉焉以自立率吾性之鸢鱼庶先鞭之可执蹇遗躅于静修亦何辞于掇拾乱曰髙山流水鸣吾璆苍松翠竹惟木樛兮吾道白鹿谁与游兮千载紫阳屹中流道之云逺我能无忧兮武夷云谷从兹求兮  
