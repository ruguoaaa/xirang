---
title: 第20部分
index: true
icon: editor
order: 21
category:
  - 诗藏
  - 诗集
  - 御定历代赋汇
tag:
  - 钦定四库全书
  - 集部八
  - 总集类
  - 陈元龙
  - 清
---

## 御定历代赋汇补遗卷十五  

草木  

大椿赋　　　　　　　　　　【`金`】赵秉文  

于此有物焉既泽而坚既蔓而延托根于无何之乡垂阴于不土之田扼日月而共友券宇宙而争年历春秋其几何羌不知其嵗之八千端策筮之曰是以江夏为鼻祖小山为外孙者邪以孝悌为根本忠信为枝叶者邪有晔其华富文藻者邪有骈其实茂徳业者邪松茂栢悦不足以比其夀者邪愚惑不知请以椿言  

松赋　　　　　　　　　　　【`宋`】文　同  

度众木而特起兮有髙松之可觌擢双榦以旁通兮耸千寻而上击怪难入于图画兮老莫知其嵗历含古意以茫昧兮负天材而岑寂柯磅礴而如抱兮叶□猭而若羃停余雪而暖溜兮栖宿雨而晴滴险穴聚乎魑魅兮阴枿藏乎霹雳防烟雾之洒润兮傲氷霜之惨戚荣  

枯系乎所托兮用舎由乎见觅敢并名于杞梓兮甘取诮于樗栎  

徂徕之松赋　　　　　　　　【`眀`】程大约  

惟灵山之嵳峩挺贞松之蹇产傲沍寒之雪霜凌排空之崿巘贯四运以不雕历千年而长衍条盘结而益宻枝纷披而弥逺形如鸾凤势若虬龙象亭云之霭霭类偃盖之童童抽纤茎以森竦布芳颖之青葱迎轻飔而发响俨静夜之丝桐上有翠实素髓离离馥馥偓佺食而养性永籍名于仙箓下有青牛紫苓灵药异兽探玉策之秘记延万龄之长夀然彼苍烟以代漆书陋魏台之石墨超汉室之隃糜  

庭栢赋【`有序　　　　　　　　眀`】张　瀚  

独处关河再经寒暑庭前四栢砌畔重阴退食之余徘徊其下方春莫窥其生色入夏何有于洁齐当蓐收而不衰处冥以如故似君子之一致顺应不迁协老氏之三全摄生尤要触物有悟寓意于词  

伟闲庭之四象禀劲气于五行敷云叶以翳翳挺桑榦而铮铮俯而就之团栾兮飞盖之影坠仰而望之巃嵸兮逺山之黛横实垂垂兮孕秀华飘飘兮暗馨厌的皪之鬬彩守安静以储精未与宫闾之守兮秩秩聊逺斧斤之伐兮丁丁迁彼太谷宾我前楹选千树于泰岳配二株于华林采摘兮效文宾之辟谷游息兮希赤须之全真谅列仙非我徒愿比徳以淑身尔其青阳肇嵗丽日鲜云条风既达膏雨载零芬红芳紫嫩緑柔青此方苍苍刺刺离离落落争似龙池之柳离宫之柞已而金气既腾商飇初过原隰萧条嵗聿其莫氷柯雪卉风偃霜堕乃其矫矫穹穹郁郁葱葱何言蓬山之簳天陵之松辨修短于异嵗兮齐寒燠而同姿眇百感以无累兮越千禩而为期暾杲杲兮翔林乌夜皎皎兮挂骊珠挠防防兮激苍龙之喷吼润霡霂兮降翠鳯之葳蕤被岩穴兮亭亭自足登廊庙兮蹇蹇有余不茹不吐匪疏匪腴抗天徳以肃肃顺坤载而于于允矣百木之长卓哉大壮之需尔乃睇盼昕夕徙倚踌蹰媿朴樕兮峭直又樗栎兮迂愚思致用之非才窃感物而起予繄炎景之易迈慨秋风之旋移茍根柢之未固何枝叶之纷披试观化于嵗晚表荣瘁于桑榆托栽培以滋息幸贞心之未殊若夫曼倩谑浪于鹊立方储孝感乎鸾栖西岳衍成行之仙路昭陵然胜妖之古株本乎好事之传异何关节槩之有无  

楠树赋　　　　　　　　　　【`眀`】王　煜  

繄楠之生也含津冥托根昆仑气之所凑殷殷屯屯羌濆浡之歘发触巨石而块分得贞刚以为性匪蓊茸之为伦迨夫雨以膏之雷以震之风以挠之霜以严之扶疎矗特轮轮囷囷虬枝上耸迥无旁纷凝若木之晶魄翕淑气之芳芬肤理润玉体榦坚金繄楠之茂也势参岱华光拍沧溟上悬三光下蟠九地青鸾白鹄朝夕是憩夫岂鹪鹩之敢寄也贞松巨柏戢戢相比夫岂蔓草之敢丽也庄生索之而骇眙匠石过焉而睥睨顾神物之伟奇斧欲挥而终忌是宜栋梁乎清庙为九垓之大庇繄楠之夀也沈液内盎姿华外姸颛顼不肃祝融不然枝拂常春之雾根渍不涸之泉元蟠其下卿云覆其巅丰隆为之呵防王孙怵而不前望之苍苍然叩之砰砰然腾神光兮夜曙播蕃阴兮昼帡老耼曽息荫于髫龀王母于兹表道兮屡焉笑蟠桃之难熟轻铜狄之千年谅精之丕搆与日月而周旋  

桐赋【`有序　　　　　　　　　宋`】陈　翥  

始吾植桐与竹于西山南见诮乎天伦间以谓拙难于生计不如桑柘果实之木有所利吾决而遂其志乃自号桐竹君以固而拒之又作西山桐诗十二首复掇其诗之余次而为赋所以伸植之之心也其词曰  

伊梧桐之柔木生崇絶之髙冈盗天地之淳气吐春冬之奇芳借濡润于夕陛借和暖于阴阳緜嵗月之久持森郁茂而延昌尔其溪临千仭岩空百丈増巘岌以周列重峯嶪其相向势崔嵬而峭且峻形崎岖而不可上岩崄巇以无土壑嶒巉而弗敞枝上拔而虽荣根下朶而不长迅雷疾风之所飘击涌濡飞溜之所涤荡防苦雾而含暝鏁愁云于写望霏霜封条而欲折积雪拥根而致强枝蠹则中间节伤则液满同枌棘以溷殽杂枢榆而苍莽于是哀狖晨吟饥枭夜啼熊狐傍宿麏麑下蹊悲号叫啸回惶惨凄勇夫闻之而心碎山鬼寻之而昼迷寒雕啄鹰以之游集妖乌怪鵩以之安栖盖人迹罕履故物类来萃材虽具不见用于匠氏根已固故不可以移徙其或春气和木向荣飞子结孕其柢抽萌条毳毳以嫩耸叶茸茸而緑成水再离而自茂气犹缺而未英当斯时也吾孤且否人无我谙既支离而不暖始有地于西山之南遂忘刻鋭任情意命镢以薙草向阳以避地列行行之坑坎有鳞鳞之位次庸以梧桐植而异羣类也由是召山叟访塲师披榛棘之丛薄陟峰峦之险危望椅梓以相近求拱把而见移全根本之延蔓择材榦之珍奇廼等地以森植亦分株而对之侔底道之矢直鄙左右之器敧迈夹道之细柳类通衢之髙椅累歳时而茂盛发花叶之繁滋土膏泉液以泽乎根春风夏雨以长其枝晨霞暮云以荫其榦清露薄雾以润其肌阳乌舒暖以条布阴飞光而影垂佳庭雪之难积噱岩霜之易晞是以其上则鹎鶋鷩鴺之所不敢栖也其下则腾猿飞之所不获息也结藤垂蔓莫得而依也犇泉依瀬亡由而及矣故逺而望之如列防与排矛即而憩之若緑幄与翠裯将以集鸑鷟鸣飘鹠玩之以兴咏听之以消忧于是招直谅之宾命端善之友坐萋萋之阴荫论诗书之盛否逍遥乎志气宴乐以文酒赏兹桐之森森玩桑柘之黝黝彼槐叹婆娑樗伤臃肿一则为尽其生意一则嗟无其器用未若叶中药饵材堪梁栋云和曽入于周制峄阳乃随于禹贡有名实以相副岂虚伪以动众吾将采东南之孤枝创疏白之雅琴弦以檿桑之丝徽以双南之金同夔牙以挥鼓并钟期而侧聆追淳风于先徳写太古之遗音非铿锵也不足以倾鄙夫之耳有幽静也自可以悦君子之心桐竹君乃神魂清心志和以道自任孰知其他据高梧以释俗申素臆以长歌歌曰蒿艾茂郁兮芝兰不馨柞栎芬芳兮楩枏不亨茍毁方以趋势兮虽棫朴而见称倘容援之云依兮虽楸梓而弗名且斥逺于匠石兮终见委于林衡自乐天以知命兮故无虑而自营歌卒瞬目周玩沈吟自断后以余音系而为乱曰贵逺贱近时之宜兮众咸去朴争华伪兮花叶不能资耳目兮子实无堪充口腹兮人谁采用到林麓兮虽材还同不材木兮吾愿终身老林泉兮器与不器居其间兮梓桐放怀事都捐兮优游共得终天年兮  

枫赋　　　　　　　　　　　【`眀`】钱丈荐  

烟波钓徒张志和初在母腹母梦枫生腹上乃产志和故志和生而爱枫若乃枫之为物随地而植遇风则鸣经寒始谢得气复萌方抽则嫰姿浅淡迨盛则密荫沈凝脂带香其馥郁叶映水以凄清岂蚩尤之变化或神女乎依凭对穷愁而抚景关离别以有情及夫金飇渐厉玉露初结芳草既腓丰菼亦折何肃气之迁染似病容之悲切始色改而呈斑终泪凝而防血则有分司贵客作赋名家形牵绂冕志放烟霞拨冗日暮寻幽路遐乍感萧索转觉繁华诗曰停车坐爱枫林晚霜叶红于二月花于是烟波钓徒系舴艋释纶竿脱莎衣挂箨冠憩黏苔之白石凭拂衣之朱栏持消忧之爵斚进饫口之鱼餐瞻晚景以容与翫霜树而盘桓本无取于荣艳更何计夫雕残遂拾红叶而书之此地天台其人仙子流水几曲桃花数里不然何凛戾之已交犹芳菲之未委平泉李徳裕闻而叹曰肃肃江枫最清絶兮无华可采实堪撷兮偏与幽人相娯悦兮怪彼名圃芳树列兮岂不殊丽风韵缺兮何况红葩耀霜节兮始信凉冷胜烦热兮予犹涉世愧眀哲兮  

古度赋　　　　　　　　　　【`明`】杨　慎  

有木诡容在勾之东修梯盘壤巨干撑空閟华青帝垂实工蓐收传绀屏翳旉红子穿皮茁房殊卉丛肤无纤蠧腹育飞虫有夫不名占诸义弓曰硕果不食在剥之坤宫荒径所漏而鼍仙未者欤炎皇未尝而左赋始崇者与烜比景灌菵露果星烛叶云布楠榴相思为党隣平仲君迁为朋故君子识之是曰古度  

緑槐赋【`有序　　　　　　　　眀`】邓云霄  

燕地烈暑如灼余庭有嘉槐喜得美荫毎与韩孟郁科头披襟婆娑其下更作云林间想昔陈思仲宣同时并有槐赋暇偕孟郁率尔抽毫句底飒飒风生虚星有灵当为色动扫麈髙歌暑气若扫  

爰有嘉树积翠浮凉为市不邻于璧水倚殿自逺于文昌避朱轮之大道植绮疏之闲堂异仲文之枯槁有祖雄之芬芳夫其淑气回春条风变节目初窥鼠耳渐茁轻如岛外残烟淡似云间新月緑方染兮难就阴欲簇兮未列乍上蜂黄试啼莺舌御单袷而朝惊进纤罗而晚怯望微青兮浅黛已缥缈而堪悦及其杨花舞雪榆荚铺钱泥融飞燕沙暖眠鸳红雨残蝴蝶之梦緑阴老鹧鸪之天此时柔枝婀娜缛叶芊緜笼红药于阶侧覆碧蕙于栏边荫当广幕净列长筵棋声琴韵潇洒留连若乃朱鸟翔火伞举赤坂已焦温泉沸煮霜未授于金母氷丸难觅于葛子怪吴牛之喘月悯跕鸢之堕水嘘气成云挥汗若雨尔乃旁旉横被满院成阴廊长日少径小苔深侵朱帘而楚楚泛缥帙而沈沈若寥寥兮桂宫似泠泠兮雪峯坐换姑射之骨恍乗御冦之风听鸣蝉之疎引忘烈日之髙舂主人乃挥玉麈坐绳床品泉而石乳滑试茗而云芽香抛书手倦脱帻情忘兰汤沐罢晞髪徜徉却七华与六角早延爽于清商又或碧甃浮氷盘进李茹以松花佐以菰米和槐叶之泠淘实浣肠而溅齿窅矣据梧防然隐几傲枕上之羲皇覩壶中之天地既不知黄粱之熟未又安念南柯之不理于是两腋习习情景相和慷慨起舞喜而作歌歌曰车马兮尘浮褦襶兮可休吾既幸为兮散吏荫緑槐兮焉求韩子乃赓曰日有夏兮寓有假兮心洒洒兮物可化兮将分荫于天下兮  

竹赋　　　　　　　　　　　【`宋`】王　令  

于此有物焉其材剧而色刚其躯瘠癯不配所长色盛气充肤理有光临临兮其髙其可仰也挺挺兮其直其不可以枉也毅毅兮其羣其不为党也其立自树而不倚其长絶众而不离恬无盛衰以听四时置身尝安视物死生弟子不敏昧于考成罹世斮刖甚者遇烹其守不移附者益増愚所不知请筮以眀筮曰斯夫其始甚鋭既极而止者欤后生晚起超出辈类者欤确乎不防以节终始者欤死传其徒不私其子者欤生久处而不回死知命而不恐老者求以自辅少者得之而无用是其曰谁藏孔殷而不思藩彼架未柱我安事椽优哉游哉聊以永年幸听筮之请以竹言  

竹赋【`有序　　　　　　　　　明`】桑　悦  

学圃中种竹数竿不二年蓊然成林日婆娑其间若相忘者今将秩满欲与圃别不能忘情为作赋以表其徳词曰  

兴赵藏符伐呉成象鸾鳯声容龙蛇动荡知惟孔子智比辟支一本林立安有二岐直而不窒圎而不倚节操如是可谓君子  

庭中有异竹赋【`有序　　　　　眀`】汤显祖  

太学东厢向南君子庭两偏皆竹面阑干外小方池池外砌植紫牡丹白芍药数株中有一竹亭然砌上旁无附枝防干之内侧生一竹诸生疑此竹且穿檐而出当刮去大宗师戴公不许此竹竟从横阑稍曲而上不碍也公叹曰谁谓子无知矣授笔汤生立赋此两竹太学之英君子之亭度灵台而选胜绕圣林而啓扃丽圜桥之碧藻荐方沼之文萍被素风以悠衍承翠气之葱菁鱼相忘于在沚鸟戴肃于髙冥非游尘之所簉实君子之攸宁朱弦在御玉磬悬庭伫休闲于鼓箧肆静谧以横经采齐而步其视呻哔靡乱其听载色载笑而嘉则一张一弛以遗形释缤纶乎几席纵流莅于轩櫺幄垂云之曼菉带积石之遥町练粉飘而莫莫池韵以泠泠何脩丛之茸霭俨双篠之伶俜在籦笼而矫隽信空虚之有灵顾汤生而命进授淇园之笔精对横簮以迤羡立函丈以经营池上方台杂卉羣栽丹华皎砌素药翻阶孰亭亭而异观照弥弥之檀栾挺碧鲜而上峙擢岧嶤之翠竿复有宇下盘桓庭中偃蹇众疑萃于孤髙谓妨檐而欲翦竟自出以委蛇挹清池而迥展翫此簳之生成象至人之舒卷尔其为状也虚中忌实疎节间密临流似渊依岩类逸贞俪乎淑美之操直比乎君子之笔影防露以婵姢响应律而萧瑟兹筼筜之一态未若敻标而巧出乃其芳根独逺一通絶左右之葳蕤贯青荧而在中匪临深而表劲繄濬孑以明冲岂太山之荏苒似高冈之梧桐若其迸石而立磬折伛偻下不碍于凭轩上不亏乎承宇羌有心乎云步乍低佪而矫举贵托根以自全异当门之锄去故孤生者常直近人者常曲直有似于眀心曲亦时而卫足眀心靡遐卫足匪他一鸾一凤一龙一蛇自歌自舞或屈或伸君子仪之素体圆神左右贞风学士如林敬吟菉竹遑嗣青衿  

方竹赋　　　　　　　　　　【`元`】杨维桢  

秋孟之夕觉非道人寓宿于主人之轩见植竹焉外方中坚峭然觚棱扣之如石有声硁硁予怪其不类众竹戏若有评曰后皇植物各畀以形洪纤肥瘠莫殚其名毫忽无僣若冶剖型尔竹之产为类实繁寄哀潇湘托兴淇园峄阳之材声叶鸣凤箘簵之坚荆扬效贡黄冈如椽用代陶瓦篲篠丛生束之盈把由衙鸡胫般肠射筒苏麻筼筜笆箄钟龙体柔为节促为刃毒为篻依木为弓毳毛为狗扶老为笻名虽万变莫不示圆于外而抱虚于中故能文理缜密节槩疏通迎刃而解落箨以从桃笙籧笛织翠生风防维砥柱力绾艨艟干旄孑孑旌旂蔽空彤管炜炜横出词锋箫韶九奏至和攸同他如器使惟适所逢皆所以弼成人用翼賛天工尔之为质外方内塞肌不柔顺性复挺特櫽括莫施何堪组织岂非才不适用而名浮其实乎言既而去逡廵就睡梦一叟颀然而长双眉入鬓氅衣无裳头角峭厉枨立木彊历阶而进出声琅琅凡今之人喜圆恶方顷闻诮讥顾不敢当予非舍圆而不居盖亦天赋之有常矧夫方圆不侔自昔为讱豨膏棘轴不能独运凿枘异投终底于吝黯直见疏诈乃近正论天人江都逺摈诙谐诡奇金马日进固知鬻圆以自私不若执方以自信也且物生而才罕即安处雕龙斲削自致困苦樗栎臃肿斧斤莫寻桐杉赭野枳棘成林天啬我才实非我仇以才莫全我获实优方将励吾之方坚吾之塞保天之全资地之力长吾儿孙同居寿域邀凉月于江上疏冷风于淇澳知我爱我过从成僻敲门竟造不辨主客札瘥奚生逍遥甚适彼以才而用世视予孰得而孰失予惊而寤万籁俱寂月眀入户凉在巾舄惟见此君挺然于庭粉壁铸形一尘不惊修柯滴露锵然成声予爽然如失惕然而醒乃歌曰圆以智行兮方以义守智或有穷义则可久以虚而通兮以实而塞通或溃决兮惟塞乃格才应时用兮拙为世损用则精兮损则神全竹兮竹兮予将谓汝为方兮而不识汝之大圆  

天竹赋【`有序　　　　　　　　梁`】程　詧  

中大同二年秋河东柳恽为秘书监詧以散骑为之贰讐校之暇情甚相狎监署西庑有异草数本緑茎疏节叶膏如翦朱实离离炳如渥丹恽为詧言西真书号此为东天竺其説曰轩辕帝铸鼎南湖百神受职东海少君以是为献且白帝云女娲用以链石补天试以拂水水为中断试以御风风为之息金石水火洞达无阂帝异焉命植于蓬壶之圃此其遗状也然不复如向时之验矣詧怪斯言诞而不经因窃叹曰物故有弱而刚微而彰当其时也雷轰而骑翔非其时也穴蟠而泥藏岂特斯草也感而作赋曰  

彤庭赫兮敞入端闱而延顾粤若望真之都旁开群玉之府则有芸裛湘素兰翳轩庑琳琅曳风琼玖雨诚神眀之奥壤乃尤物之所处是何弱植之蔑防兮干如割璞之玉叶碎出蓝之緑色含朱膏实正秋熟受中地腴号东天竺盖女娲补有苍之缺公孙佩遐升之箓来自西海植之蓬圃飞防为之辍御冯夷为之止舞于斯时也神农未知药后稷未播谷蓂荚尚晦萐莆犹伏芝混菌耳苓羣狼毒神禹所未识齐谐所未悉亦既擢质于神皋之苑献名于通灵之室矣尔乃芳掩若气矜筼筜密束霞致骈罗星光菁茆海鳬不足以侔洁薝卜薫陆不足以袭香璀璨于九闱之上而容与乎三阶之旁者也时异事改貌存质昧孰知无用之用而不为斯世之所采畦并稂莠隰兼蒿艾王田植表则有燔芿之酷樵竖载歌则有蒸薪之悔文异沟中之断音乖爨下之桐心类飞灰首如飞蓬岂非有意于上林之积翠而禁籞之摛红者哉天嘉昌眀万物咸覩姬姜在御不弃翘楚王鲔登庖旁徴鲂鱮曽是散材托兹邃宇卿云甘露之所濡白日阳春之所曜天鸡晨翔铜枝夜照倘穷年之若斯敢枪攘于往操愿黾勉于鸿私蹠青箱而就稿  

草赋　　　　　　　　　　　【`宋`】吴　淑  

春草生兮萋萋王孙游兮不归吐芳扬烈縁皋被厓暮春江南之思凉风塞外之悲通神眀者蕴藻彰瑞应者菌芝指东门以沤菅陟南山兮采薇尔其卬有旨苕隰有苌楚采蓝未及于一襜树蕙俄滋于百亩首蓿懐风而披靡蘘荷依阴而繁茂葛覃既施于中谷兰生亦罗乎堂下彼茁者蓬一发五豵不其书带晋阳屏风道胜而何慙藜杖徳茂而方见蒿宫芟之既逢于薙氏尝之亦自于神农则有海上余粮井边扶老讶道茀之难行叹墙茨之不扫萱徒树背荃宁察情经幽兰兮延伫餐秋菊之落英闻杀人于钩吻传益夀于黄精济阴讶其兵状八公骇于人形畏秋霜之晓坠惧鶗鴂之先鸣至于生君子之邦谕小人之徳茂彼崦山饶兹兰泽或当风不偃或不扶自直原上动离离之思河畔悦青青之色昼尔于茅宵尔索绹或文如虉绶或色似青袍或纫兰以为佩或服艾而盈腰至如臧文之妾织蒲伯有之门生莠闻景天之戒火识包茅之缩酒若夫布帛之异纶组之殊扈江蓠与辟芷畦留夷与掲车池塘得惠连之梦蓬蒿侵仲蔚之居骆越之菌云梦之防葰姜既已香口芣苢亦闻宜子据蒺藜而难以求安采葑菲而不遗下体蓂荚屈轶之祥阔达华苹之瑞酿酒瑶琨之域饲马吉云之地葵有卫足之称藿有向阳之意斯品类之繁多故云百卉具腓  

谖草赋　　　　　　　　　　【`眀`】俞允文  

惟灵之肇和播黄祗而亶植猗众芳之薄遽咸效奇而献质若夫叶秀万年之柯枝聨千嵗之实标建木于扶汜飘奇芬于桂域言有诞而匪经赏毎遐而叵测岂如贞卉之芬菲依北堂之奥侧蕴天地之纯休体恬愉之粹徳系嘉名兮永彰挺上春兮耀色总脩茎兮綷若翠羽腾緑波舒丛葩兮灼若雕霞晃朝日引崇兰而泛景转芳蕙而凝碧香揺少女之风露湛仙人之液羣贶为之声沦殊祥为之彩没懿君子之好和兴诗人之咏什是以平章烟馆中散云室子建词王郎丽笔咸权辞而托思殊未究其防的于是爰有汝南贵胄吴郡英贤仰循陔之峻躅遂因心而致防踌躇顾慕容与周旋顾斯卉之罕匹着前闻而有甄处堂阶以滋茂谅媲美于慈顔尔乃模妙仪于象外移瑞色于毫端不顺时而屡变长阅歳而凌寒岂徒勤比兴之义工藻绘之妍而已歌曰芬华煌煌振都房乗嬉阳和悦流光迈种厥徳信慈良齐徽太似嬉祉昌宣发祥历寿垂无疆  

郁金赋　　　　　　　　　　【`汉`】朱公叔  

歳朱眀之首月兮步南园以迥眺览草木之纷葩兮美斯华之英妙布緑叶而挺心吐芳荣而发曜众华烂以俱发郁金邈其无双比光荣于秋菊齐英茂乎春菘逺而望之粲若罗星出云垂近而观之晔若丹桂曜湘涯赫乎扈扈萋兮猗猗清风逍遥芳越景移上灼朝日下映兰池覩兹荣之瑰异副欢情之所望折英华以饰首曜静女之仪光瞻百草之青青羌朝荣而夕零美郁金之纯伟独弥日而久停晨露未晞微风肃清増妙容之美丽发朱顔之荧荧作椒房之珍玩超众葩之独灵  

红芭蕉赋　　　　　　　　　【`唐`】韩　偓  

瞥见红蕉魂随魄消阴火与朱华共映神霞将日脚相烧谢家之丽句难穷多烘茧纸洛浦之下裳频换剰染鲛绡鹤顶尽侔鸡冠讵拟兰受露以殊忝枫经霜而莫比赵合徳裙间一防愿同白玉唾壶邓夫人额上微殷却頼水精如意森森脉脉亭亭蒨玉之瑳来若指彤云之翦出如屏莺舌无端妒夭桃而未咽猩唇易染嬲浮蚁以难醒在物无双于情可溺横波映红脸之艳含贝发朱唇之色僧防蜜炬烁柱栋以难藏潘岳金釭蔽绣帏而不隔大凡人之丽者必动物物之尤者必移人不言而信其速如神所以月彩下蠙蛛之水梅酸生鹤嗉之津宁关巧运自合天真有影先知无声已认体疎而意密迹逺而情近天穿地巧几人语絶色难逢万古千秋唯我睠红英不尽  

浮萍赋　　　　　　　　　　【`明`】杨云鹤  

嗟杨花之漠漠纷辞树而緜緜乍飘飖于幕底忽荡漾于池边雨过易质浸久移妍根无寸蔕叶吐双骈傍汀兰而戢戢映岸草之芊芊鱼惊跳而忽破风漪敛而还连委柔姿兮晓涨寄弱质兮春田流潦凝兮并止归波逝兮均迁商羊舞兮保世以滋大肥见兮聚族而歼旃有似乎边塞征人关河客子去国辞家流行坎止意忽忽以何之惟苍苍之黙使感兹萍质怅此萍踪慨他乡之萍梗怜知已之萍逢有如一枝暂栖两心密契不约而聨无根而蔕始宛转而密依忽参商而遥逝知宛在兮水中恨长波之靡际嗟嗟每生有识我辈钟情欣繇合起恨以离生虽离合之皆幻终怅怏而难平若夫合不心醉离不骨惊齐悲愉于一致反寄羡无识之浮萍  

浮萍赋【`有序　　　　　　　　眀`】夏茂卿  

夫萍为风约起灭不常水草中至尠小琐细物也顾萍氏掌禁于秋官萍生纪日于月令燕飨则乐嘉宾于鱼藻朝防则示周行于鹿苹萍之时义大矣成都杨令公年方二十视篆梁谿甫下车辄以浮萍一赋见眎清华流丽騞然大家夫相如子云之在蜀都也翩翩皆以赋鸣吐凤凌云喷薄西京之上即我眀用脩杨子灵心作赋秀拔峩眉公岂其苖裔耶遂率尔效颦而抽辞以拟之其词曰  

粤万卉之布汇禀一气之陶钧纷纷纶纶职职芸芸毓彼池面贴于波纹既曰杨花之转蜕复云老血之为精巧随浪以开合逐流水以低平兆翔鸿之始见应谷雨而萌生采芳馨于雷泽撷异美于昆眀一名水帘亦呼薸苹西河之侧南涧之滨羌乍斟而止渇朅久服而身轻汉昆眀池翠网横披于曲岸楚昭王渡赤斗直触于江濆周穆廵方则取摘湖头以资鹤唼太原吏隐则数车捆载而为鸭茵漂潎连緜馥郁葐蒕可以羞王公可以荐鬼神若夫不根不蔕时合时张江妃题字汉女搴芳翠盖覆而蛟龙匿影青雷破而眀月舒光重叠侵沙开暮春之烟景参差委岸宣大块之文章紫叶带流快题诗于李白秋风春草喜琢句于刘商色映菰蒲似罽宾之铺寳而斜临曲渚光分杜若如洛姝之遗翠钿而乱矗横塘若乃波翻浪急雨骄风妒自西自东曷冯归路孤标泠淡兮埒孝子之履霜时危震荡兮恍羇臣之莫诉至若良朋怆别执友临岐臭兰偶契金石遽违玉玦遥分于塞外宝钗划断于中闺是何异萍水之相遭而瞥焉转化于天涯胡然而散胡然而聚消息盈虚浮萍莫喻生马生人儵忽为帝即乾坤亦水上之萍抑蜾蠃螟蛉之一致有酒既清有肴既馨太虚为御久凿奚争万期须臾睒矆电惊毋拙泥以扬波畴皆醉而独醒纵心浩然何虑何营吾将濯足万里身蓬阆而戛长啸于青冥  

甘树赋　　　　　　　　　　【`晋`】刘　瑾  

伊冥造之緜緜兮纚成象于成遇嗟卉草之森秀兮将归美于甘树诞寄生于南楚兮播万里而东布浸冷泉以揺根兮竦逸条以承露结密叶以舒荫兮涤纤尘以开素仰清气以旭晨兮流惠飇于薄暮虽飞荣于园沼兮契峦松之贞趣时屡迁而弥贞兮凌寒暑而一度  

苔赋【`有序　　　　　　　　　眀`】钱文荐  

王微少有才名江吏部湛爱之举以为郎不就隐居一室周旋十载苔防满阶莫知所在乃为赋纪之  

若夫苔之为物非药非草无芳无菲毎含润而濯濯仍托阴而依依禀幽贞以成性借正色其扬辉何兹族之冷淡与世情乎暌违縁披石而字髪为拂水以称衣既鬖髿于行路复映带于渔矶怜就闲而归独异趋势而附威则有烟栖髙士谷隐逸叟迹本逃荣心尤离垢较繁华之非匹惟孤洁之为偶恒闭户而疑无忽步阶而觉有于是桐关自掩萝迳莫遵叶落何树花飞几旬水声汨汨石状粼粼不知序往但觉景新亮独居之寡侣孰相伴乎萧辰带緑阴其染袖联青草以为茵鹿乍窥而影寂乌屡顾而声频幸无关于开谢更何计夫屈伸萦郁难持赠凄清徒自珍试问掩映阶前色何似纵横陌上尘江吏部闻而叹曰嗟彼幽谷对兹孤坐有砌封来无人踏破蜗涎偶吐鸟踪常过我之懐兮云深紫逻  

蕈赋【`有序　　　　　　　　　眀`】舒　頔  

蕈非一种有松华蕈蛤蕈肉蕈香蕈竹姑之属松林茅地间二八月有之樵夫竖子知其名采鬻于市不知名者食则杀人因作赋曰  

彼松林之翳翳兮土恒润而处卑当秋季与春仲兮纷异色乎离离霑雨露之殊恩兮乃成形而产兹喟童子之奔竞兮携篮笼而去之何黑色之灿烂兮茁无根于土皮名各异而可食兮宣供美而带縻脍微辣而细缕兮肉稍腯而薄披友玉版与紫蕨兮味甘美而益奇积磊磊于盘饤兮怳有类乎玉芝名不识而遽餐兮遂殒命于一时忆莼丝而去官兮惜季鹰之未知嘅商山之莫逢兮叹首阳之甘饥啖苦笋与雕胡兮何孺子之可悲献吾君于九重兮嗤曝背之厐眉意溪毛磵潦之可潄兮吾焉舎此如含饴辞曰菶菶万物阴阳乃和惟木有耳惟桑有莪气同质异蕈其孔多靡根靡蔕匪华匪何荐之宗庙颂声猗那商周或遗是用作歌  

逸句【`附`】  

修柏赋　　　　　　　　　　【`齐`】萧　锋  

既殊羣而抗立亦含贞而挺正岂春日之自芳在霜下而为盛冲风不能摧其枝积雪不能改其性虽坎于当年庶后雕之可咏  

都蔗赋　　　　　　　　　　【`晋`】张　协  

若乃九秋良期酎初出黄华浮觞酣饮累日挫斯蔗而疗渇共潄醴而含蜜清津滋于紫棃流液丰于朱橘择苏妙而不逮何况沙棠与椰实  

荠赋　　　　　　　　　　　【`宋`】范仲淹  

陶家瓮内淹成碧緑青黄措大口中嚼出宫商角徴  

蓝赋【`有序　　　　　　　　后汉`】赵　岐  

余就医偃师道经陈留此境人皆以种蓝染绀为业蓝田弥望黍稷不植慨其遗本念末遂作赋曰  

同丘中之有麻似麦秀之油油  

花果  

萱草花赋　　　　　　　　　【`梁`】徐　勉  

览诗人之比兴寄卉木以命辞惟平章之萱草欲忘忧而树之爰有幽忧庭闲志静髙木立其阴兰芳糅其影玩丛蘤之争芬悦羣根之竞颖或开红而散紫或蒕于上春信兹华之独秀投金质于炎辰既耀色于袪痗亦含香而可均不待合欢之木无俟孙枝之筠同芰荷于防暑及蝉露乎首旻其叶四垂其跗六出亦曰宜男加名斯吉华而不艳雅而不质随晦眀而舒卷与风霜而荣悴笑杜蘅与掲车何众汇之能匹  

幽兰赋　　　　　　　　　　【`唐`】李农夫  

兰之猗猗窅窅其香遁世无闷抱道深藏不以无人而遂废其芳磅礴氷霜之际虚徐萧艾之塲掲之扬之于古有光不采而佩于兰无伤岂膏黍之为用也必焚必割珠犀之毕通也必剖必絶虽佩玉而垂绅亦吐哺而握髪  

幽兰赋　　　　　　　　　　【`唐`】顔师古  

惟奇卉之灵徳禀国香于自然洒嘉言而擅美拟贞操以称贤咏秀质于楚赋腾芳声于汉篇冠庶卉而超絶历终古而弥传若乃浮云卷岫眀月澄天光风细转清露微悬紫茎膏润緑叶水鲜若翠羽之羣集譬彤霞之竞然感羇旅之招恨狎寓客之流连既不遇于擥采信无忧乎翦伐鱼始陟以先鶗虽鸣而未歇愿擢颖于金陛思结荫乎玉池泛防酒之十醖耀华灯于百枝  

牡丹赋【`有序　　　　　　　　唐`】李徳裕  

余观前贤之赋草木者多矣靡不言托植之幽深采斸之莫致风景之妍丽追赏之欢愉至于体物良有未尽惟牡丹未有赋者聊以状之曰  

青阳既暮鹖鴠己鸣念兰若之方歇叹桃李之阴成惟翠华之艳爚倾百卉之光英抽翠柯以布素粲红芳而发荣其始也碧海霄澄骊珠跃出深波晓霁丹梓吐实焕神龙之衔烛皎若木之并日其盛也若紫芝莲叶鸳雏比翼夺珠树之鲜辉掩非烟之奇色倐忽摛锦纷葩似织其落也眀艳未褫红衣如脱朱草柯折瑚枝碎霞既皪而转妍红欲消而犹綷尔乃独含芳意幽怨残春将独立而倾国虽不言兮似人观其露彩犹日华初照晔其晨葩情若微笑色虽美而自艳类河汾之窈窕逮乎的皪含景离披向风铅华春而思荡兰泽晩而光融情放纵以自得凝若焕之冶容既而华艳恍惚繁华遽毕惊寳雉之乍回想江妃而复出望献珰之玉俄以蔽光感怀佩之川怅然如失客顾余曰勿谓淑美难久徂芳不留彼妍华之阅世非人夀之可俦君不见龙骧闬宏池台御沟堂挹山林峰连翠楼有百嵗之芳丛无昔日之通侯岂暇当飞藿之时始嗟零落且欲同树萱之意聊自忘忧  

牡丹赋【`有序　　　　　　　　眀`】薛应旂  

钜野府中牡丹盛开余观而乐之为作赋曰  

伊嘉卉之足珍兮爰托居乎紫庭羡金玉之枝叶兮若相辉而与京仰华宇而盘旋兮依向眀之雕楹夹回廊而骈罗兮周迎风之曲亭覆青铺之防砌兮映碧疏之绮櫺漾朱镂之文槛兮昭素箔之莹晶培濡泽于密液兮挹玉汉之精灌脂水于阿房兮潄华池之流清适条风之应律兮胥协气而絪緼泯翦制于天工兮属造化于陶钧俄蓓蕾之含辉兮缀翠枝之列星挹宵零以舒采兮发嫩蕊之殊英熏晨曦而嘘赩兮逾绰约而光眀左紫练青赤于神女兮鞓红织云锦于天孙朱砂转九錬而倾鼎兮玉板经两刖而破荆鹤翎防茸而缟素兮金粉团聚而鲜新杨妃春睡于玉楼兮西施若笑而若颦奇形异种不能以缕数兮恍鬬巧而争衡尔其徘徊以周览兮不觉目炫而心惊顾髙枝之方献兮转叠萼之随擎盼垂条之回绕兮怜纤蕊之轻盈纷冉冉以陆离兮追度索之玉衡更炜炜而晔曜兮嗣昆仑之若英苏贺垂芳于艺圃兮姚魏縁之而著称兹眞洛阳之丽藻兮洵非于越之舜英惜雅什之未载兮致骚人之失名披歌吟于李白兮岂其锦绣之足形赓讽咏于苏子兮亦非玛瑙之可评忻永叔之汇圃兮庶观物者之可凭何尧夫之先见兮识零落于方荣矧青春之易迈兮奈白日之遄征嗟人生之留恋兮畴克过目而忘情聊酌琼苏以酹神兮愿奕叶之相承惟主人之慎防持兮斯永奠乎厥生  

合欢莲赋　　　　　　　　　【`眀`】薛章宪  

彼泽之陂兮水波澹澹隰有芙蕖兮其华菡萏其为色也非缬非碧若鲛人之翦绡其为态也不约不丰类蝉冠之垂紞茄之挺兮青琅玕葭之密兮翠茸眀珰貂尾骊珠龙颔双绥并止两髦斯髧朝迎旭日兮佩截肪夕承湛露兮杯分胆故夫朱眀丽景緑缛芳辰平池淡沱曲渚奫沦香风馥兮袭杖屦凉飔飒兮飘衣巾温泉浴兮袂沾沫凌波步兮袜生尘逺而望之矫若宓妃靓服临水滨廹而视之飘若巫娥缟衣行朝云暎留夷兮丹脸褪并杨柳兮翠眉颦初疑英皇厘降重华夷犹沩汭掩抑舜华又似尹邢袅娜娉婷步揺璎珞游戏増城脉脉凝情盈盈布武如汉游女遇郑交甫妍姿多态纤腰盈把飞燕掌中轻盈舞罢叔隗季隗胡然而天胡然而帝重耳君臣合襟连袂元妃季妃翩若惊鸿宛若游龙谭公维私范阳慕容金瓦铜雀璇题绮窗娈彼二乔白璧一双金釭朱户连钱青琐婉婉二妫眀珠双颗尔其霞绚晴川月眀宵浦翡翠戏兮兰苕鸳鸯飞兮荃韡发棹讴兮采莲人照新妆兮浣纱女玉骨生香氷肌失暑欲折赠兮夫君将以遗兮下女乃歌曰世混混兮浊如污尘坱坱兮臭如鴽上友鹣鹣兮比翼鸟下侣鳒鳒兮比目鱼又歌曰纫兰佩兮芰荷裯香荃桡兮沙棠舟翠丝牵兮碧筒折红衣落兮锦云浮歌罢鼓枻而去意或其水宫之仙恍不知为人间之世  

吴中白莲花赋【`有序　　　　　眀`】徐献忠  

予放舟吴门见白莲盛开诸女郎游冶其中兰桡容与箫鼓错杂竞相采撷以侑觞酌夫白莲之房为菂其根为藕荣落有期物有私分今者芳心未成遂为儿女子所废灵根秀朶委为腐壤荡一日之胜心违芳年之物性予有所伤之乃为赋曰  

若夫白露未零霜砧尚寂啓朱眀之晨曦散微薫于水碧绕园列而无姿思芙蕖之芳泽厥有姑胥南畔长洲东苑麋鹿台空凫鹥水暖菡萏铺白云壑谷迷氷霰则有伤春妓女郁思妖姬出绮阁辞兰帷试绰约扬蛾眉濯木兰兮回浦击倒影兮江蓠穿青房兮紫盖擥纤罗兮素蕤逐芳心兮花转扑香影兮人衣旁睥睨兮山鬼空搔首兮孤嫠若乃月移歌席花承节鼓侠士纵欢簮遗珥堕于是弃萎蕤翻婀娜摧弱枝蹴秀朶金房兮羽化玉烟兮空锁朝涉江而采荣夕变衰而委路夫物有至性候以当时虽一物之鲜华亦啓荣而有期获华年以耀秀虽揺落其奚悲何妖狡之荡情拂芳时以残摧甫萌荣于首夏违夕露而遽衰弃紫菂之初房废雪艳之灵株嗟乎太华之巅玉井旷朗花浥太霞柯披仙掌濯瑶池之灵景招洪厓兮散赏配綘宫之琪树挺琅玕之十丈茍托根之非地徒自捐其华灿投仙姿于尘溘阻灵均之遐婘来俗驾之纷拏恣童心之侮翫遗水泽之欢娱杂萑蒲而弥漫予又恶得尽谴夫靡风使之絶芳心而改盼  

## 御定历代赋汇补遗卷十六  

花果  

后瑞莲赋　　　　　　　　　【`明`】申时行  

有韡者华婉如清扬菡萏为簪芙蓉为裳出五沃之上腴兮苞九疑之奇芳繄中通而外直兮洵笃实而辉光德可比于君子兮又奚逊夫国香羌托种于灵沼兮载移根于长乐挺翠盖之团团兮冒朱华之灼灼枝承蕤以婀娜兮何扬翘之磊落揉珠菂以成葩兮焕重英之出萼森濯颖于芝房兮俨敷荣于菌阁朝晞髪于扶桑兮若葵赤之常倾夕弄影于望舒兮象桂轮之载盈峩星冠于绛阙兮散霞标于赤城凤羽矫其翩翻兮蜃楼起而峥嵘恣意态之横出兮纷可炳于丹青彼新宫之嶻嶪兮固神灵之所宅薫风扇其淳和兮甘雨滋其芗泽卿云助其烂漫兮膏露増其的皪夫惟孕粹而种祥兮肆焜煌而舄奕乃其含芳桂掖流晔椒涂承恩辉于黼  

幄兮分绣采于翟褕映画堂之甲帐兮迎紫罽之金舆灿荣光于华渚兮郁佳气于蓬壶宫伯忻忻而告瑞慈顔穆穆其欢愉何司花之特巧殆坤元之出符天子乃考祥图披灵契征素莲于王母遡石蕖于炎帝或一房而百子或一花而千岁兆多寿而多男允卜年而卜世于是羣臣效三呼之祝荐万岁之觞陈瓞椒聊之什咏竹苞松茂之章曰文子与文孙兮俾炽而昌曰圣母及圣皇兮俾寿而康如重台之积累共乾坤而久长臣拜手而作颂庸昭示于无疆颂曰瞻彼璇宫临紫极兮仙籞神池滙灵泽兮煜煜竒葩产禁掖兮緑叶朱华苞翠菂兮重英叠萼何赩赩兮地符山川帝申锡兮百世本支兆蕃硕兮慈龄圣算齐箕翼兮小臣献颂扬休德兮福禄万年子孙千亿兮  

黄蜀葵赋　　　　　　　　　【`唐`】韩　偓  

色配中央心倾太阳布叶近临于玉砌移根逺自于铜梁萼绿华未遇杨羲冠簪駊騀杜兰香喜逢张硕巾帔飘扬银汉之星机欲曙金台之漏箭初长动人妖艳馥鼻生香千里鹄雏滥得名于太液三秋菊蘂虚长价于柴桑向日微困迎风欲翔周昉神疲吮笔而深惭思拙江淹色沮擘牋而所恨才荒蝶翅堪憎蜂须可妒几多之金粉遭窃一防之檀心被汚何须逼视汉夫人之鸳寝多羞不待含情晋天子之羊车自驻激电寒暄跳丸乌得不淹留深劳顾慕懊恨张京兆唯将桂叶添眉怅望齐东昏却把莲花衬步骚人易老絶色多愁曷忍在绮窗侧畔唯当居绣户前头目断犹驻魂消未收映叶而似擎歌扇偎栏而若堕妆楼感荀粲之殷勤誓无缄着怨谢鲲之强暴未近风流清旦莺啼黄昏客散鹤颈兮长引猿肠兮屡断攀条立处林乌应笑于后栖欹枕看时梁燕或闻于长叹已而已而唯有醉眠于丛畔  

菊赋　　　　　　　　　　　【`明`】俞允文  

伊兹菊之贞丽挺庶类而擅奇含内美之醇精敷藻蒨之清仪翠叶掩以防荿紫茎翕其褷防迎上春而解作凌九阳而振蕤越流芳于秋坂托纤根于幽崖揉五色而相宣郁彪炳其陆离狎凤子来毛姬绣分苔径锦匝烟区影乱葱河之烛光摇苑之芝足使华林掩缛琪树韬姿晃雕霞之惊絶蔼繁星以纷菲矧夫爽籁凝阴凉飇送燠日短晷以向南雁违寒而度北露冷呉宫之草波増汉皋之曲人有愁而必尽物无微而不肃天泬寥兮弥髙木萧槭兮就剥彼晩荣于此时曽靡渝于兹菊匪负霜而沦操每叅露而逾馥值女几而蕃滋出甘津于濬谷纂嘉名于流记阅上药于丹箓若夫英頴考槃仙徒迈俗或餐英以充虚或撷蕊以佩服或咀实以引年或传葩以代祝或咽液以疗疴或沈醪以媚独故其为性也可以比德而延期其为芳也可以扬娥而表淑粤有南国大台中朝元辅览凤图以修文总虎贲而励武道无谢于佐殷日有临于生甫玩月之改律又朱明之徂暑欣年志之乐康省勋庸之丰伟而乃辟华堂涉芳圃登上客召真侣烝兰肴沃欢醑懿珍卉之能灵叶令人而煜炜莫不散赏以娯衷仰希曩哲之遗轨于是复有南园逸叟东海遐賔恭聆胜事缅想清尘慨服义之既阔慙酬德之无因遂命图于缣缟聊称歌而遣言歌曰金商戾兮被劲楚月华白兮蟋蟀入户清气乗兮轻袿举神恬愉兮美无度阳芳绚兮弥终古冝永御兮寿黄耉愿申颂兮承灵祜  

菊花赋　　　　　　　　　　【`明`】张凤翼  

南吕南音晩西方白帝深金风凄逺塞玉露湛髙林兰既摧而黯淡葮亦败而萧森枫有丹而尽瘁藕无碧而不沈唯郁郁之朱嬴冒羣阴而特起对凉月以分华傲严霜而纵蕊抽丽质于陂塘挺幽姿于峛崺乃有黄英白萼紫茎青柯葳蕤馝馞云布星罗或低枝而偃仰或振蔕而婆娑或含晶而色媚或似醉而顔酡于是越女燕姝宫妆乍理嬝娜临丛薄言掇只伸素手兮纤纤落芬葩兮蕊蕊横翠钿兮髙簪散芳馡兮未已若夫画堂别墅防乐嘉宾玳筵罗列防槛开陈嗅寒香兮引满恣懽赏兮陶真览秋光兮擅岂凡卉兮能伦故云母贞矣堕于空大夫荣矣拟于窃海棠神仙也而让其操芙蕖君子也而逊其节然则尔固燕山桂子之同盟庾岭梅花之与列夫宁广陵芍药之堪俦兴庆牡丹之可絜是以朱孺因而得道葛洪借以通灵均餐而寄愤元亮对而留连枕其花可以疗目酌其酿可以消瘨维尔精之妙用儗众汇其谁先于戏魏紫姚黄牵蜂引蝶尔独离嚣清秋晔晔蜀城之锦纶阁之薇人夸富贵尔独忘机都之桃隋堤之柳人竞繁秾尔独自守乃知趋炎非志冷淡维馨素娥趂色青女宜形催无庸于羯鼓防不假于金铃誓阳九而不易历百战以亭亭尔真物杰也哉盖尝论社残亳柏方知麦秀之贤水老丰芑始见黍离之爱物理人情存亡向背人以尔耽隠士之遗吾喜尔抱忠臣之槩  

鞠赋【`有序　　　　　　　　　明`】徐　渭  

渭既赋牡丹滕子复申辞曰曩吾之庭牡丹春华菊英秋发吾子抽精于彼而絶响于此毋亦如吾所谓避其凉而趋其热者乎渭曰有是哉子之善戏而狎也乃笔不停缀词不及展遂赋曰  

谁乎谁乎芒芴曷常春至丽日秋临抗霜彼亦何热此亦何凉惟付与之是听非知计之可详履子广庭覩兹烈芳繄名相之别数亦荄茎之异萌染不岀于五色维其变之莫量历九秋而自如周数望而靡谢从顔色之中干永附蔕而不舍于时白帝司辰冽冽辛辛木叶下而草萎霜露降而雁征乃自圃畦迁尔广楹一则不足百尚有赢羣而不党矜而不争槩望若结伴而违俗单玩则各立而独行乗金令而始拆秉土气之正精虽杂采之并敷惟彼黄之盛荣谅盈庭而冒锦亦剖符而鋈金耀愈泽而不妖烈无吹而自馨方辞谢乎径涂处规埴而托身非瓦砾以为嘉存大朴之希声彼主人兮谁子怀髙廓兮心贞秉珪璋之洁白树文学之干旌则有幽人处士墨卿逸史候节序之髙朗知寒燠之迅驶弭盖于门肃队而至或移觞而就筵赋篇章而未已尔则不以物惊不以物喜挺危朶而愈劲舒正色而不媚匪铅华以事人多君子之枉戾岂无人而不芳亦胡庸以采佩当夫青阳发生桃李盛花名园如霰上国如霞嘤好鸟其载鸣将何物之不化胡尔类之自矜乃偃伏其萌芽迨寒气之始肃日驰骛乎南陆云惨澹而无光野何萌而不缩尔乃自耀其孤标眇贱同而贵独谓所性之若斯兮或未必其尽然夜不可以为夙兮晨不可以为昏茍荣悴之有时奚尔类之能专将推之而不后抑挽之而不前彼苍厚尔以迟莫又何辞乎末年纷后先亦何心兮避桃李之盛时抗素秋而挺茂兮终焉保其不衰至乃微霜袭宇惊飇振帷萼绀紫而不起叶比次而下垂阒闲宇兮无人怳星月之悬辉则有似乎贞女永絶乎夫君放臣怀国而酸悲尹子履霜于中野苏武啮雪于沙陲在颠沛而愈厉至九死其靡违外容色之雕伤实中心之永矢嗟主人之怀抱美材质之修嫮逾盛年而云迈稍凌夷乎末路茍苍苍之尔私兮又何病于迟莫日中昃而弥烈兮金粹精于融铸直守贞而罔渝于兹英其何负余假托以抒忱兮信毋必而毋固  

聚八仙赋【`有序　　　　　　　明`】谢肇淛  

斋中有卉色若茉丽一簇八花环列内向土人谓之聚八仙云郎仁寳杨用修皆所称未见者异而赋之灵芝罕根神瀵无源胡一茎之弱卉乃羣仙之聚焉尔其翠柎緑蕤劲柯柔荑绸缪荏苒葱蒨离披挺繁英之莫莫晻重幄而萋萋露华天气娥影华池云生朱树风飏璚枝恍三岛之瑶阙洵上真之所栖若乃玉质冰肤雪衣鹤羽绰约聨翩招邀伴侣金格青童藐姑处女蹑景步虚或三或五厌洞天以巢居辞淮南而木处于是竒香泛空道姿曜日俯灌灵根仰吸玉液乘风摇曳不啻太一之莲并坐欢猥何异商山之橘稽诸往古诹之殊域信神农之所未尝亦戎王之所靡植广陵之琼花逊其佳名甘泉之玉树慙而寡色固宜称场圃之殊珍敻亭亭而独立  

桃赋　　　　　　　　　　　【`宋`】呉　淑  

果实多品惟桃可佳夭夭其色灼灼其华或成仙而益寿或制鬼而祛邪或美后妃之德或报琼瑶之华惊蛰应气而斯盛农人为候而无差陟云台而临崖布绮游武陵而夹岸舒霞妒媢常闻于武女爱恶潜移于子瑕至若绥山刻木神荼索苇犯上既戒于文矦雪贱复闻于夫子神女尝食于二郎齐相亦杀乎三士昆仑以霜实称奇磅磄以寒英表异旄榹异状而同名侯白殊味而俱美别有绮叶金城之号紫文缃核之名虽云六果之下诚为五木之精髙丘餐胶而轻举师门食葩而道成复有棓羿之事畏汉之情冬霜林之茂朱夏豆实之英至于汉皇方朔潜偷僵李伤嗟于见累土偶哀怜于载浮樊氏竞术于灵变蔡诞托诈于仙游亦有种列三名实盈十斛太清渍花而疗疾抱朴服胶而絶谷或呪之而颒面或出之而剖腹岂若飨碧实于西游标嘉名于仙箓  

樱桃赋　　　　　　　　　　　梁宣帝  

惟樱桃之为树先百果而为荣既离离而春就乍苒苒而冬迎异羣龙之无首殊大器之晩成鸟才食而便堕雨薄洒而皆零未覩红顔之实空有荐庙之名等橘柚于檐户匹诸荐乎中庭异梧桐之栖凤愧緑竹之恒贞岂复论其美恶且耸干乎前櫺叶繁抽而掩日枝长弱而风生且得蔽乎羲赫实当暑之凄清  

枇杷赋　　　　　　　　　　【`明`】薛宪章  

皇有嘉植贻于富媪刚劲外挺坚贞内抱实玉颗兮弹丸叶金刀兮刚卯尔其舒华耀日擢頴凌霜褫素缟披黄裳剖雉膏截鵞肪荐雕俎侑玉觞抟瑞露咀琼浆陋道傍之苦李失召南之甘棠故夫千百缀枝十五并蔕荥荥水苍累累火齐兽有王孙兮朶颐而谛窥鸟有公子兮骇目而増逝酢失绿橙甘分丹茘皎齿咀兮犀欲动纤手剥兮蝉自蜕若夫渊材抱恨子京独叹冰水晶荧兮溶暖蔗霜璀错兮流寒瑚木难兮槎牙而丽网夜光明月兮凿落而走盘既乃移根上林投种下土琅玕周庐翡翠当户列亚夫之棨防植寄奴之葆羽巴橘宁论卭蒟奚取沾雨露以濡沃凌霜雪而径度若夫牡丹朝酣海棠夜睡卿云旖旎以零乱绯霞纷纭而翦制倏忽殒获须防沦替借儿女之戏玩发壮夫之深喟岂若游龙夭矫修蛇诘屈四时不雕凛贞松之操一朝而尽笑柔桑之菀匪光荣曷歇而德焉二三盖深固难迁而志则专一樛枝婆娑耸干兀律谢春红之灼灼含晩翠之郁郁者欤  

茘支赋　　　　　　　　　　【`明`】林古度  

吾闽佳果有茘支焉历代称美百莫能先产既炎土生复炎天为树嘉荫为花细妍及其成实外赤中鲜累累若若红香满前其品果贵其质可怜众彼名号后人强镌杂沓琐屑茘不必然茘之为物别有自全勿翦勿伐匪原匪田厥根厥本亦风亦烟不知唐室取媚防娟致劳驿骑反以为愆非茘之过由人所牵君子终谅不倚不偏既充甘食亦奉华筵一切种类毕莫能贤虽足珍兮未敢自专世所尚兮桃枣成仙尔表尔里色味相兼粤酸蜀涩鼎足殊悬三都见侈万古难捐汉王唐张两赋争传予曷能赞亿万斯年  

茘支赋　　　　　　　　　　【`明`】蒋德璟  

若夫金防栗玉虎斑龙牙麝囊椰种黒叶绿纱蚶殻朱柹星毬鸡肝霞墩松蕾金线冰团牛心鹊卵净瓶蜜九夫固亚仆乎泸粤然犹闽囿之下丹也往者忠惠之书谴于方氏桥二百而为谶竟沦淹于铎里维铎及奕诞降嘉蕤延夀是孳祥井是汍移紫度绯法蓝心耻流观夫伏熸秋回百茘垂瀸黛葆扈云彤实射暹夜星昼烛圆盖方阵譬若火烽其木不炉又若琅玕万斛凤丸离离芸风气闻千步又若洛媛含辞未吐寒泉三尺渫浴天芳又若合德初出兰汤广上圎下皓肪中没又若冝主柔温无骨雾绡半劈醴津斯皬龙浆斯落又若吉云露珠一勺昶膜醴英又若水晶核焦封又若丁香应啜灰灭又若甜雪留芬射越弛服坠裾又若茵墀流汁入渠故其冬青春荣之性绛襦玉肤之状驳荦辬艳之妆蠲渴补髓之湩亮羣族之所伏嗟难得而覼况是以钗头盛鬋双髻奉襡玉娘鄣袂将军镯服其实者挹膏潄瓤为茘羡偓昔扶茘之宫积草之池金明摇风十不一易若乃洛阳置于岭南长安尽于巴蜀法部初哇明驼暗防抚酸苞而虚怜怅珠靥之已秃悝娇环之解笑固以瑊玏为结緑忠惠之书二产汰闽江之馤未若兹种羃防乎三十二之外重曰震气五滋狎猎的纚生代巧兮荅遝蚌胎谁其冠者繄延寿兮元鼎风堠宣和航瓦珍非质兮皇罕连賨愿登上林比禹橘兮  

栗赋　　　　　　　　　　　【`陈`】陆　琼  

四时逸盛百果元芳緑梅春馥红桃夏香何羣品之浮脆惟此质之久长外刺同夫拱棘内洁甚于冰霜伏南安而来清列御宿而悬房荐羞则椇榛并列加笾则菱芡同行金盘兮丽色玉俎兮鲜光周人以之战惧大官称于柏梁  

橘赋　　　　　　　　　　　【`宋`】呉　淑  

伊卢橘之夏熟沦璿星之粹精茂彼江浦繁兹洞庭扬州之贡蜀郡之英既逾淮而为枳亦渡江而作橙忠臣之心既申于楚相纯孝之感更见于王灵香皮赤实绿叶素荣交甫赠之而着美陆绩怀之而显名若夫雕饰是资芬芳足贵呉王纳贡单于荷赐交趾既为置守南越亦云有税阚泽抗表以除籍杨由占风于受馈庾亮之贡已称于同柢僧辩所陈更惊于共蔕别有箕山晓色罗浮晩香用之给客举以名堂江陵致富比之于千户庄周著论譬之于百王虞愿不取而道显桓俨系树而名扬亦有裂牙酸酢抚手华饰晏子侍坐而不剖严遵当赐而靡食代苦桃而已误梦黄衣而更失若夫违江洲之暖气处朔之寒色彼南土之不迁谅难成于甘实斯固百越所厌饫而尧舜不常食也  

哀木奴赋　　　　　　　　　【`明`】呉　信  

嗟木奴之有生实后皇之佳裔世受命于南国萃山川之灵异族蕃昌而奕叶本深固而难徙緜厚荫之不拔烂文章之有子岁贡膺所司之采擢登用得圣君之啓齿功侔旧勲之梅贵胜同年之李陪宴羣臣动寮采之怜食邑千户与封矦之拟其精色内白有屈子之颂称剖肤为用在神农之防咀及其托迹洞庭摄生甪里甘和光而同尘能屈身而养士顾予生之无能素志拙于经纪慨艺业之弗腆实赖奴而生理苍头莫若便了难比日爱敬逾外賔时保养如内穉病则砭之以鍼渴则饮之以水积累年调护之勤为百岁悠长之倚胡彼苍之不憗遗乃酷降兹之阴沴云层埋于白日雪丈积于厚地风势骄而凛冽土脉塞而扎厉俾奴寒不能禁冻不可避始僵体而裂肤渐垂头而丧气徒扶植之再三枉救治之百至祸横连于赤族泽竟斩于斯世种类无遗大小俱毙人触目而断肠家疚心而酸鼻饥曷仰食寒何从衣匪惟痛恻其无辜抑又渴思其风味乃歌楚些以招曰天道茫昧其难知兮世泽靡常信可疑兮春而祈寒候弗时兮生而肃杀令逆施兮弗义者亡理则宜兮奴德而义咎何罹兮吁嗟木奴情可悲兮  

木槿赋　　　　　　　　　　【`晋`】傅　咸  

览中唐之奇树禀冲粹之至精应青春而敷蘖逮朱夏而诞英布夭夭之纤枝发灼灼之殊荣红葩紫蔕翠叶素茎含晖吐曜烂若列星朝阳照灼以舒晖逸藻采粲而光明罄天壤而莫俪何菱花之足营  

赋　　　　　　　　　　　【`晋`】张　载  

羊骹虎掌桂枝蜜筩或表丹里呈素含红丰肤外伟緑瓤内酿甘柤夏熟丹柰含芳朱李零于桂浦蒲萄溃于椒牀虽兹肴之孤起莫斯之允臧超椰子于南海越橘柚于衡阳若乃防榔椰实龙眼茘枝徒以希珍难致为奇论实比德孰大于斯  

逸句【`附`】  

朱实赋　　　　　　　　　　【`晋`】潘　岳  

焕若隋珠皎如列星  

木槿赋　　　　　　　　　　【`晋`】夏侯湛  

咨神树之修异实积阳之纯精蜿潜根以诞节据川壤以擢茎皎日升而朝华景逝而夕零逮明晨而繁沸若静夜之众星长茎攒起柔条列布濯灵柯于时雨滋逸采于丰露灼煌煌以炜炜独崇朝而达暮于是茂树苍苍纤枝翩翩潜光玉朗緑叶翠鲜  

木槿赋　　　　　　　　　　【`晋`】卢　谌  

览庭隅之嘉木羡朝华之可玩俯浸润于泉壤仰晞影于云汉  

百合赋　　　　　　　　　　【`唐`】王　勔  

荷春光之余煦托阳山之峻趾比蓂荚之能连引芝芳而自拟尔其布叶相从潜根必重示不孤于日用欣有叶于时雍嗤五叶之非偶陋三花之未浓亦藐兮不可长辰兮不可逢恐鶗鴂吟兮众芳晩幸左右之先容鸟兽  

振鹭赋　　　　　　　　　　【`唐`】李德裕  

有羣飞之振鹭顾俦匹而弄音始遵渚而乱下若涛起于清浔俄矫翼以归来疑霰集于平林散雪彩于江烟皎霜容于寒日映枫叶而暂见入芦花而还失  

舞鹤赋　　　　　　　　　　【`明`】姚　绶  

鹤傞傞而解舞匪委翅于凡禽俯坎水而引吭仰云霄以驰心宜翩翻而蹑武肯啁啾以谐音诧山香于览狎霓裳以幽寻杂干羽其无贰超羣鹭为既多裳逼乎墨卿缟衣乱夫铅华世乏人以抗衡时有娥而曷姱徐招摇于倒景遄奋迅于朝霞宛转而凌峰牵连而绕池抑为媒以求类故乗轩而久羁羌昂藏于举动昧今昨之崇卑幸无尘以沾汚嗟有羣而仳离于是寿拟千禩变皆七年性度豫地胎灵孕天髙足栖渚渥顶临泉神乘火精梦越蓬山既而归立华表不闯城郭人民已非感嘅荒落冀翺翔于太虚窥朕兆于冲漠色泥水而生防气秋金而畏灼忆孤屿之梅卉睇巢居之草阁喜鸿鶱之忽下惋鸾停之未跃掩冉低徊激烈頽摧瞻之若歇少焉若飞向人僮僮恋主依依平蔡功成浴沂咏归行行踽踽朝朝暮暮名号登仙光华载路青黄灭采洪纤逸步退将骏奔进留余趣赤壁顾笑青田忘形俾无后言式借先声方来倏去既纵复横断终希续疎且致密纷纭之间冺兹文质周折其旋弗遗纤悉将寻途而奚慕欲舍此而焉之势凌竞而憩息情歙歘以矜持爰致垂世之古赋亦或起宇之遐思于是时也走生仲达巾帼防耻受规老耼殆辱知止养六月而复升鸣三年而终拟信其然而然乎展命尔而尔耳孰骑谒于帝乡记脩词于仙里  

笼鹤赋【`有序　　　　　　　　明`】程　诰  

永宁介戎泸之间盖古蔺州也其地险隘民夷杂居俗陋肆悍嘉靖中泭溪子久稽斯土卫廨舍旁有孤鹤被絷于笼者见人辄伸颈长鸣若将欲翀举者予心悲焉窃感夫子居夷之义作笼鹤赋以自广云  

余窃悲夫胎化之伟禽兮挺明迥之令姿禀阳刚之健质兮被霜雪之羽仪戴崇华之凝丹兮挟襳褷之縁缁年七九而形变兮时十二而声依性爽朗而内洁兮才逸赡以自资故其含精独立迹与道并洪髀修趾毛丰肉轻行依芳屿飞薄太清后尘擅其舞警露扬其音虽托名于禽鸟抱超旷之异心等遐龄于鹿耻为羣于家禽嗟命数之穷阨每拊膺而弗禁掩云罗之一目俯笼槛以迨今且其委身顺物逺害任智驯养闲暇栖跱简易动无惰容静无怠意何兹禽之野性能安然之逮系尔乃境遗寥阒日蹙喧卑长鸣如诉丧侣畴依思茂林之蓊荟罹寒暑之载移子离乡以逆旅臣去国而居夷彼明贤之坎防亦寄咏于式微矧羽族之宗长容永久而拘縻望海天之恢廓怅九皋之愿违枉轩车之每载匪予心之攸宜岂神容之可珍荷君子之明德虽垂盼于区区孰若曩时之自适顾昂然之介标与鸡鹜而竞食感在阴之鸣和哀母子之离隔念赤霄之脩阻奚宠辱之足惊叹羁孤以失所茍黙黙以丧生循庭除以顿距睇天步而寄声羡嵩缑之乔岳徒向慕而效诚类池鱼之圉圉想海逝而游行若乃金气已肃海燕告归风萧萧以凄紧月澄廓而流辉引圎吭以清唳鼓垂翅而安施幽士见之而感泣羇人闻之而増悲审生生之理足媿稻粱之秋肥恨识微之不先致负累于今日忖蹁跹之薄躯无怀寳而外饰何天壤之悬絶情惝怳而屡失窥池籞以散瞩怨影独而神辽结旷怀于絶徼冀一举而风飘傥隆恩于垂被啓锁钥而见超逮四翎之罔铩矫云际而游遨序文鹓而接翅媲防鸿之莫招谢时人而乃去适圃以逍遥  

放部鹤赋　　　　　　　　　【`明`】沈朝焕  

繄万品之陶蒸矫惟鹤其髙标易循占于和阴诗矢谏于鸣皋践嵩岳以散幽孕青田而唳为君子之化身作仙人之骐骥顶衔丹其孤承翼霍雪而双坠穷野马以广运干羊角而上至尔乃介性少疑厉响昂步举惟前轩趾不后顾中浏睨于罻罿望靥合于掩簿随俗宛转爰立府亭照影月白引吭烟青睹僚序而扇起闻朝铎而应声立必倚庑出不逾楹指规翔而自舞影节而未停或其阶树侨栖门卒仰给安无一枝食必数粒拾腥余而委荐頫汚渎而引吸触鼯而若惊与鸡鹜而同适虽假荣于致养徒违漠于见羁离昆阆之浮旷习尘之喧卑樊中之神不王而人间之迹非宜于是韬精火德结气金商塌羽仪而噍杀叫清露而彷徨既踯躅于龙跃复偃蹇于凤跄曳雕尾而自怜延脩颈而诉臆傥乞哀于主人愿放逐而未得宁骖王孙而嵩举兮岂慕髙衞芾而朱轩抑偶处子于辽沙兮焉能舞呉市而炫煜于众观指洪姱于烟际委鲜洁于云端守公庭而乍绁终遐举而孤翰愿賔鹏而侣雕每嗤鸳而搤鵩夸羞鸟而奋距度繁姿而游躅工吐纳于皋守千龄而未化抱清迥于蓬壶又何羡乎防戺之间华屋之下  

放鸧赋【`有序　　　　　　　　明`】王廷相  

鸧鹤类也海人以械致之铩其羽而货于市予求而畜之毛翮更生放之中野一旦秋风洒天翩然而翔童子报曰鸧逝矣乃作放鸧赋其辞曰  

嗟大化之絪緼兮气平施而普生何尔性之闲逺兮超羣物而搆精衣縿以贞朴兮顶丹砂而炳文擅羽族之清丽兮岂鹙鶦之可羣排泬防以孤髙兮匪尘界之所制凌倒景于无极兮偕羽人而谒帝彼守静其德之介兮恒逺害而知几中无欲而类仁兮曰沆瀣而是希比夫山泽之逸癯兮祈凤鸟以为臣陋鷃雀之抢榆兮竞髙下于荆榛固伟志于超轶兮天命邈其难辩偶防检之不周兮遂拘挛而罹患众矜巧而加鳬兮孰怀旧而悲鹃免割烹于珍食兮幸眇躯之犹全分委命于泥涂兮抱烦寃而自伤将偃蹇以待尽兮魂趯趯之如狂彼哲人之中口兮遭青蝇之逺斥望帝阍而不见兮衷信美而孰测虽小大之殊分兮均逆悰而幽辱古有悲于陆沈兮执灵蔡而焉卜何君子之好德兮乃私心而怜之挹斗水以泽鲋兮舍金钱而赎借清泠以照影兮拂景风而载嘘新翼修而日华兮时翾翩而思舒防释汝于中野兮闻同声而引领激风飇以迅纵兮历九万于俄顷黄鹤遘而延伫兮吊曩迷之不淑故雌尤夫防独兮众雏悦其来复世淫泆而好兮鹏劝来者之不可误爰居就陈词兮愿无忘夫窘步向趦趄以歔欷兮孰与脱羁而自如宁餐若木之华兮何复渉志于江鱼排苍梧为南巢兮掠昆仑为西户朝矫翰于桑丘兮夕啄瑶英于圃俯瀛波之浩淼兮依邓林而税驾申志意而返素兮幸樊笼之永谢羣灵翼以为侣兮蕲祸殆之靡及茍脱夫斯人之嫉妒兮又何怅乎逺集昔奋飞之无由兮敢逆望乎今路兹扶摇以天游兮彼弋人之奚慕骥病弃而思秣兮雀伤丸而委沙匪仁人之提携兮焉正命而流华乱曰将怡生为道真兮将淟涊以求同将栖縻以求世兮将逍遥而御风彼至人之形休兮恒寂昧以为宗动不括曰至神兮静而胜曰大通一趣向之乖刺兮倏悔吝其相防偕彼鸧之获逝兮庶优哉以永终  

感双雁赋【`有序　　　　　　　明`】石　珤  

已未岁或餽予双雁育于庭中问其从来曰弋人获之也虽复穷蹙雅有髙志萧然独立若贤士君子罹困侮遭播越而耿介絶俗固将终身也予既悲之而惜其未能即去乃作感双雁赋  

何日月之徂迈兮草若木其易黄慨双雁之翩翩兮去霜雪而南征彼弋人之慕之兮乘冥飞之未飏吾徒违其日逺兮中道失而悲鸣昔南发于衡湘兮北又逾乎翰海既随阳以定居兮又衔芦以伺殆行有伍而进有律兮岂智周之不逮乃为罻罗之所收兮命或悬于葅醢噫嘻悲哉物莫不有时兮时不可再来一失其几兮何人不哀方得意而逺适兮恒一举而千里传海上之遗书兮历乌孙之故垒明妃去而张兮文姬归而按拍感中夜之哀吟兮写万里之明月岂不居危而思安兮悲羽翮之既伤相眄顾于中庭兮独徙倚而徬徨栖不于茭蒲兮失风云以为翔忽流影之感予兮声激烈而惨惶孤臣失志而惝恍兮贞女闻之而泪零维国逺而交疏兮茍衷诚其未明昔仲宣之去都兮逾荆江以淹滞陵失援而丧身兮亦胡为乎国士梏南冠之钟仪兮絷越吟之庄舄相贤哲之不免兮固流离其焉悔吾独怪夫童子之无知兮恒蹴踏而呼之贸贸焉其欲来兮顾鸡鳬而去之念天秩其能序兮内行纯其有别富与贵其莫淫兮岂威武之可慑余独好此髙志兮荐芳泉而具粒相徜徉以容与兮知谢也之可食羌欲举而低回兮临干磐而欲放羽被铩而未齐兮爱莫能其助长鹤既鸣于九皋兮白鹇翩其逺归有鹦鹉之能言兮亦振迅而西飞惟昔先生之观化兮顺物性而明人伦不使山者居泽兮不使水者居中原诚物情之各适兮亦何必豢虎豹而羁麒麟古道逺而不可见兮吾与汝其焉徃罹忧患之孔多兮世纷秽而鞅掌无沗尔所生兮吾茍得其养指岁晏以为期兮虽困郁其奚丧乱曰吁嗟雁兮其德一兮其进有列不轻配兮是宜用之为仪大夫执兮虽则困穷心如结兮彼人而禽胡可说兮  

锦鸡赋　　　　　　　　　　【`明`】李日华  

何珍羽之绚煜负冠距而文章既云杼之妙组亦雪屋之奇翔载离邃谷来荐华堂撷珠穟以晨粒戛玉柯而春飏匪家禽之果厌伊灵产之特异缛采闲心瓌姿逺意时鸣时止耻诙宋公之谈不矜不伐黙消纪生之气尔其脩尾缕金丰臆吐绶苔印眠趺花藏转脰偎玉案而窥缥囊信藻林之清侑  

鹞雀赋【`有序　　　　　　　　明`】谢肇淛  

余自呉兴徙治博州暇中读子建鹞雀赋悲其意而戏效之博州治鄄鄄故子建采邑云  

翩翩黄雀来自海南文采未备氄翅防毵跳掷蓬艾饮啄不贪卒与鹞遇便欲相甘雀言雀微毛稀骨小窃念大造暂寄林沼陋体腥臊不堪一饱君如见搏徒汚牙爪鹞得雀言昂头瞪视何物麽防直不解事度江无食困顿几死蛇鼠藏蛰思齧干胏尔当吾前宁复舍尔雀得鹞言忧愁蹐自恨卑微不生六翮仰天呼謈毛如猬磔君无取我恐防缴弋鹞得雀言意殊不移距如倒防觜如交铍而不服死焉用言为矫首唤鹘助吾取之雀得鹞言大啼恐怖时无凤皇谁堪告诉不见豹南山隠雾入林不深自遭残蠧鹞乃擘翅纷拏决鬬雀急自投毛铩皮皱大唤不止声若婴幼行人闻之莫不徃救鹞乃髙飞雀亦东徙梁父之阳漳河之涘搆苇卑栖呼妻唤子幸逃膏俎茍活忍耻痛念惊魂前哭后笑羣鸟闻之皆来相吊皇天降鉴日月回照自今以徃勿复遇鹞  

绦鹰赋　　　　　　　　　　【`明`】田艺蘅  

若夫散质瑶星縚形防架敛羽翼而多伤望云霄而长谢惟神俊之英禽奚饮啄于人下方其钟山乍出火德初飏既学习于朱夏复祭鸟于金方眸电掣而睥睨翅风劲而翺翔喙如屈铁爪似钩铓截鸢鹫于层汉攫狐于崇冈毛血洒而矫恣飞走震而潜藏岂燕雀之能伍又何有于鹔鷞及其误入虞罗重膺鞲索励此悲鸣戢兹猛翮辞雕鹗于青云狎鹦鹉于绣阁吊孤影而自怜束雄心而谁惜嘶朗月于清秋盼白日于碧落平楚断思丛林絶迹逝隼牵魂啼鹃夺魄怨鸱蹲于寒绳耻猿立于虚格虽依人而鹤驯时怀侣而雀跃至如爰命司冦颁爽鸠之名惟师尚父着鹰扬之声搏鹏闻赏于楚泽逐兽着美于广成使韩卢而却步岂齐鹘之敢争纵斯伏役羁则徒生媿肌丰而神损空昼调而夜擎徒娯细玩孰察深情郊原逺别丝柱久萦若能解绦而振羽当齐鸿鹄于云程  

忠乌赋【`有序　　　　　　　　元`】杨维祯  

错号智囊而不能保其躯何也错之智岂不知口语多怨耶错患诸侯王彊大不可制即贾谊之忧于帝者故请削地以尊天子安宗庙所谓万世利也是也七国反以诛错为名帝乂信谗于袁盎故错斩东市世不悲其智而哀其忠良史如太史公犹以变古乱常取亡其躯病错也乌乎错志不白矣故予为错赋忠乌乌名鬼雀以其鸣告凶咎也异乎飞驳之乌专媚人以喜兆而骄人于覆亡者予以错比乌而盎为驳耳其辞曰  

瞻髙堂之巍巍兮官执法之大夫柏苍苍其正色兮惟乌鸟乎是居嗟尔乌乎孰辨雌与雄岂直反哺兮亦曰告凶哺名尔孝兮凶称是忠胡主人之弗詧兮昧休咎之明征反伤以作忠兮嫉忠以为病弯射日之劲弓兮殪吾灵曰鬼乌杜忠告之利噣来摇尾乎毕逋岂不知口语之招尤兮宁弋死而不悔也抑哺母以将雏兮寕鬼乌之鬼馁也彼飞驳之附人兮异吾性之峭贞纷属耳其楂楂兮不啻朝阳之凤鸣乌既忠毙兮驳亦以佞屠嗟烈士之殉忠兮固异乎怵迫之小夫  

后相思鸟赋【`有序　　　　　　明`】叶宪祖  

鸟名相思以其从一而必归也儿子华滋试之果然已并纵之遂飘然长逝矣余闻之更快沈曰倪吏部怂惥入赋中作后赋  

泽雉畜乎樊中讫未神王矧兹情种曷胜摧丧去复回兮亦既劳止居者望兮亦既号止舍彼寥廓来就羁囚覩兹微鸟恩谊何稠是非忍人胡宁汝留维我小子类有心者抉彼樊笼并为纵舍纵囚若唐宗之庭开网若商王之野任所如于广莫之乡恣和鸣于丛薄之下悲哉人生既崄以巇每当盛年寡合多离闺人凝愁乎关塞征夫絶念乎扊扅觅徐郎之照兮入侯门而忸怩裁苏氏之锦兮怅逺道之逶迤历间关而偶遇盖不可乎庶几此千古之长恨钟情者揽笔而歔欷孰与斯鸟之得所接翼而聨飞余不得重招斯鸟而告之将介鸠氏以致词尔其就闲而避患审处而察机偕尔族类娯尔唱随无复为人所得而徒寄尔之相思哉  

百雀赋　　　　　　　　　　【`明`】程　防  

感瑶光之笃散降昆仑之崇丘集堂宇之宁止适藩篱之隠幽擢翲翲之素质鼓翼翼之殊尤奋缁黄之翅劲挺参差之尾脩至夫三五聨飜百十成羣俯啄黄壤仰栖茂林翔则依风止则连云虽薄肌而浅色雅兆戬而占芬作凤凰之俦匹曽莺燕之纷纭审锡爵之为祥习衔环之令闻及至朱明竣令东南长风六月一息鲲化无穷大火西景商飇弥空宅身逝者胥蛤以终何变幻之无极信条支之号隆习西羌之侈献标大家之文雄尔乃功满凌烟壤翦林桐大夫滋掖列侯就封受上宠于邯郸登三事于农加子墨为客卿主图书奎壁之东  

翰音赋　　　　　　　　　　【`明`】舒　芬  

一雏之微仁体以宬一卵之尸地浊天清维若鸡者积阳所营古亦有言火德之精匪神变化如龙之灵匪兆文明如凤之祯爰备五德亶拔众生凡物以色名也鸡则葳蕤防褷黝皇犂骍庞乎匪若鸦之乌鹭之白防之青翡之翠可以一色而名凡物累于形也鸡则羽以种异趾以増岁窅乎无若之毛之角蛇之足蟹之肠而不可以累乎其形凡物多为风气之所撄也鸡则小僆大鶤雌伏雄鸣究于鬼方等于帝京裕乎匪若雁之南燕之北鸲鹆之济杜鹃之洛非其地之风气而不敢撄凡物多惟天时之迎也鸡则晨焉斯职而不知风雨之晦防跪焉自食而不知霜雪之严凝顺乎匪若莺之于春蝉之于秋反舌之于夏鹖鴠之于冬固惟天时之是迎斯羲文列之于象卦而甘石着之于星经若夫列职礼官呼旦厘成清韵逺响咸叶韶韺穿扬乎阙陛飞越乎宫屛警吾君之安寝劳同夜之忡怔抑苍蝇之营营岂飞虫之薨薨载听三号漏尽钟鸣盼庭燎之有光闻鸾和之铿鍧肆九重之洞开顾百工之既盈端冕旒以肃视垂黈纩以紞纮于咨台谏允俞公卿别忠邪治农兵修洪范典家刑去浇伪敦太平兹岂贤妃之所能警戒实由一郛旦气之虚明则鸡之功于是可铭也若夫士人君子牖瓮枢绳穷年卒岁敝榻孤檠气少帅而郁纡思有时而懵腾曲肱假寐警枕无能一有闻于咿喔乃束衣而载兴孳孳一念惟善是诚于是窒情窦啓灵扃性以定虑以澄私邪涤万理莹道心着天真呈无斁以保战战兢兢牛羊不至于梏亡鸿鹄絶意于缴缯兹夜气之无疵类圣教之可升骎骎乎大舜之徒慥慥乎轲书示之法程则鸡之功于是为可称也厥若野旷荒悲旅次寂寞败壁颓垣霜垂露零逺人昧乎夜奔孤客怯乎宵征更筹长短而难定世路险阻而难行擥袪徬徨彳亍盯忽喈喈之有闻定摇摇之心旌束装并炊觅俦拉朋星披林麓雾冒郊坰説岐路之东西计功日之甲庚燐悠悠而弗惧犬狺狺而弗警既举足而十里于大明之方升顾后则苦于追逐争先则畏乎伶仃则鸡之功于是为可称又或仁人孝子眷眷亲庭上莞下簟恃怙已宁念白发之种种犹风焰之残灯知来日之几何敢顷刻之忘情中夜无寐目眷心怦审安节于内防语喁喁而譻欣齁鼾而若甜乃侧身而屏营俄胶胶而到耳觉老梦之初醒于是盥潄栉縰端鞞冠缨左右佩用容臭心并拟适所而搴帷习下气而怡声问衣衾之燠寒恐志意之罔承或疾痛之与痒疴敬搔抑而得重轻茍父母乎未顺若负罪而憕□兹晨省之常礼虽古今之相仍独文王乎能举疑众人之庸亦有未曽则鸡之功于是为可征呜呼繄一物之眇眇干人心之惺惺固匪与乎提撕巧有类乎弼丞冝知已者寘之于图画人固不得祗以充庖之一牲  

逐鸡赋【`有序　　　　　　　　明`】陈一麟  

壬辰孟冬良月既晦余时托迹东皋滥人西席庭多牧鸡沓扰咿呖客笑谓余曰是区区者呼之则来拂而弗去尽瀹而烹之将不可胜诛宜加窜逐薄罚以惩可乎且古有赋苍蝇赋萤火微物以足见志君其因物而赋焉余方情惨况寂乃和墨抒茧聊写我怀语不成声敢云掷地芜而可哂当使覆瓿漫溺管而抽之词曰粤有地居平畴依阜为宅可凿可耕为太平之乐国以遨以游类幽人之泉石林间丛际牧繁畜益粒米滞遗搏啄狼籍维厥羣鸡有如食客吾嗟尔鸡其生甚微于埘于桀惟人是依而谷而殈将谁与归毛羽虽丰满而髙不可飞文章虽成色而仪不足威然而精分日昴灵司晨明应防风而合节感兊阳而有形镂金衔赦山玉唱声冠文距武敢鬬敌而勇生食仁守信德咸备乎佳名尔乃王孙公子蹋踘博六则鬬之以夸里俗亦有卿士大夫金距介躅则角之而召衅毒更有英才博士华文杼縠则檄之而祗取谪辱复有贾家小儿绣襦供牧顾盼指挥其若神君王喜之而宠渥又有纪渻一翁视候养育虚防盛气之潜消三年视之而若木若乃万户千门绛帻筹送阊阖齐开醒古今之醉梦村店茅檐夜月嘹空四境相闻诩霸国之聚众是以栖树五百祝名皆应仙公乐此而不欲上升闲窻一席谈殊胜书生资彼而获为论譍舌含香逺碑勒文至于诗歌盈朝之警易戒翰音之登礼重郊禘之彛书严牝索之憎汉武碧鸡之祀秦穆寳鸡之兴鲁雄断尾越昴伏精玉质石藏鸣彻五更昭諌题句破壁双翃非仅学乎王政奚遍丽其洪称矧值国事之多故当起舞于中夜之闻声谁堪丈夫之脏肮遂戢翼而云霄之弗凌悲哉鸡兮睨汝可懠既勿鸿之冥冥又匪凤之翽翽使野鹤而立其羣尔骨无其昂昂俾鵗雉而同若飞尔羽无其泄泄徒与鹜而争食未若鳬之泛防奈何呼则咮咮音则喔喔顾母哺雏招朋引族随硕鼠之食苖效黄鸟之啄粟或乘彼垝垣或升兹矮屋或汚我庭阶或相我蒌蓛或越俎而盗庖或循屦而绕蹜见此羣羣増吾顣顣吾甫叹扬子寂寥之居咏苏氏摇落之曲尔唧唧吾前嚷嚷为慉不能破吾涕而为笑反若益吾嗔而取讟喟世变而风頽虽日为善其不福奰贪夫与佥人即肆慆淫而遒禄兴汝物之罔比等无道而亦谷吾欲丈人以杀之案共磔鼠之狱今暂逭庄叟之烹焉谨例奸邪之逐  

鸱鸟赋【`有序　　　　　　　　明`】周　用  

癸亥之春假馆于城隍斋宫有鸱入于公馆之屋梁予有感茅鸱两足狐之文遂为之赋  

天地清宁兮阳舒阴肃物类化成兮昼动夜伏感鸱鸟之何为乃肖形于羽族太阳舒赫兮乃朦其睢眸太阴收敛兮乃恣饕其口腹丘山之不知兮尚何责其识人防蚤之为珍兮尚何责其攫肉人既不识兮又何怪其赫鹓雏肉既尝攫兮又何怪其窃粱谷何不逺友兮山之魅魑乃兀处兮人之台屋何不自处兮林之训狐乃径当兮人之蹊陆形侧侧而睢盱翼跹跹而翻覆目渺渺而毰毸足彳亍而局缩声吚呢而哀嘶气黙黙而蹙促心隠隠而贪婪貌瞿瞿而怩恶争朽鼠而饱甘得溷蛆而诩畜燕雀兮为之纷纭乌鸢兮为之驰逐召梁鸯而告之兮则言不足辱网罗召甘蝇而告之兮则言不足汚镝镞公输观兮无庸羽仪易牙胥兮无取溪谷适从何来据于此宿叩黔雷之化机兮何必如此化生惟硩蔟之兴司兮何不令其胎防胡为乎产此羽毛胡为乎出此面目茍斯物之不除岂善类之能畜请词兮鞠彼鸱愿臆对兮如子服二仪运贞万物防福形自形兮色自色生自生兮育自育正自正兮邪自邪恶自恶兮淑自淑毛有麟兮又有虎狼鳞有龙兮又有蛇蝮芝兰秀兮钩吻成阴桂梓郁兮樗栎连属历千岁兮鼋鼍或生凤翔千仞兮鸱鸮起搐騐万物之皆然何一鸱之责督虽不能去此心之贪亦不至如鸩毒茍我鸱之见诛宜族类之皆剭请体两仪以立心收羣生于一掬乃收词而谢子鸱吾于尔兮有何不足茍万物兮各得其宜吾之心兮亦有何独  

百狮赋　　　　　　　　　　【`明`】刘　珝  

繄大造之无私兮普生成于动植惟皇仁之遐播兮运一视于万国国际金天名称西域穷荒汗漫岩谷深密四无人烟杳絶禽迹羌神兽之育乎其间挺然为毛羣之特麟翼其姿虎背其质钩爪钜牙铜颅铁额柔毳茸如劲毫锥立蹙额兮方颐修尾兮阔臆发声兮雷振瞠目兮电赫登万仭兮坦途越千里兮咫尺猛气扬兮层汉失其髙雄心骋兮九牛失其力方其朝出哺也抟□防以横飱及其夕归寐也借林麓以为席古有取其防以为弦兮鼓之则众弦絶得其尾以为麈兮挥之则蚊蠓息名将假其容以制敌髙士貌其像以奠宅哗人谙其性以达物情伶官制其乐以谐金石顾寻常只影之难寻今乃覩成数之满百或偃仰于长松之阴或容与于平沙之碛或蹲或眠或奔或食或后而腾或前而抑或卷舌以奋髯或俯耳以屏息或口口之相衔或队队之相袭隆隆其形苍苍其色各生其生各适其适伟哉狮之为兽盖金精降灵非有他物之所能匹昔黄帝得于南海汉顺时贡自疎勒唐贞观间来于康居宋宗慤克夫林邑皆历代之所珍而于我朝永乐宣德中屡同方物以充庭实休风布于九垓神威震乎蛮貊匪来一国之梯航实聚万方之玉帛四时调千祥集五谷登蒸民粒文德脩干戈戢人无逺而弗归物无猛而弗格爰兹西方难制之兽首驯阶墀而匍匐重瞳载瞻百辟忻怿赐豢上苑暴心从革旅四灵以为朋任百兽之辟易乃圣世之奇观兮孰谓一时之幸获肆图画其杰异兮恐其久而真失麟有咏兮同传獒有训兮是式岂徒资以展玩兮固将以昭我祖宗怀逺服强之盛德  

## 御定历代赋汇补遗卷十七  

鸟兽  

天马赋【`有序　　　　　　　　宋`】米　芾  

高君素收唐画御马翘举雄杰感今无此马故赋方唐牧之至盛有天骨之超俊勒四十万之数而随方以分色焉此马居其中以为镇目星角以电发蹄踠踣以风迅鬐龙颙而孤起耳凤耸以双峻翠华建而出步阊阖下而轻喷低驽羣而不嘶横秋风以独韵若夫跃溪舒急冒絮征叛直突而建徳项絷横驰而世充领断咸絶材以比徳敢伺蹶以致吝岂肯浪逐金粟之堆故当下视八坊之骏高标雄跨而狮子攘狞逸气下衰而照夜矜穏于是风靡格頽色妙才骀入仗不动终日如坏乃得玉为衔饰绣作鞍儓枣秣粟豢肉胀筋埋盖不如偷卢噬盗策蹇胜柴铸黄埚而吐水画白泽而除灾但觉驼垂蹴节鼠伏防猜妒心虽厉驯号期谐誓俛首  

以毕世末伏枥以兴懐所谓英风顿尽冗长常排嗟乎若不市骏骨致龙媒如此马者一旦天子廵朔方升乔岳扫四夷之尘较岐阳之猎则飞黄騕褭蹑云追电何所从而遽来何所从而遽来  

牦牛赋　　　　　　　　　　【`宋`】孔子  

惟兹兽之攸生亦栖遐而慿阻遁緜野于岷隅挹清源于庸渚奔逸躅而伦□载坟首而乳羜茸长牦之防防戾狼情而首防迈羔羊之如膏伴蜉蝣之楚楚既作表于礼乐又为容于军旅奉藩岳之休明被戎荒而既序班賝赂而来庭超卭蒟乎其所  

园陵犬赋　　　　　　　　　【`宋`】王禹偁  

嘉彼御犬既良且驯防先朝之乃眷向皇宫而托身有警跸以皆从无起居而不亲绣絙饰以炜炜金铃奋而振振饲以公庖彭泽之鱼兮曽何足道畜之土性西旅之獒兮讵得同伦健遂天步慵眠地茵效珍比夫异兽供命等乎迩臣若乃风暖掖庭花繁禁籞扇俟锦翼之雉笼近雪衣之女入赭袍兮曳尾闻霓裳兮率舞循绕乎金塘徘徊乎瑶囿睥睨炉烟追随蜡炬见观书于乙夜听求衣于未曙既无吠乎投签毎夙兴于晓皷莫不黙识圣心潜知天语备指顾以弗迷奉周旋而见抚第晨游而夕嬉又安在乎逐麋而捕防彼宋防之与韩獹又安得同羣而接武者哉嗟乎事变人天时移今古秦皇采药岛中之士未回轩后炼丹湖上之龙已去欠防鼎以登仙对遗弓而恋主卧锦荐兮防安防鲜食兮弥苦丰颅载减负重鋂而不胜病骨其羸求敝盖于何所赫赫顾命明明嗣皇念犬马之微诚义存始卒徴父母之所爱深増防伤俾守园陵之地且殊槃瓠之乡縻索縚以璀璨琢笼槛而荧煌仗陪卤簿车逐輼辌鏁幽宫兮黯黯号白日兮茫茫松阡夜月柏城晓霜依六尺之舆巳成畴昔盗一坏之土亦足隄防表终天之巨痛甘朽骨于龙冈狡兔尽而见烹理殊炎汉骏马死而陪葬事类皇唐  

悼物赋【`有序　　　　　　　　明`】王穉登  

余家守犬畜八载矣旦自外来一鸣而毙仆夫何知唶唶称怪余曰否否是物之尽而返之期也家人惑之作赋示焉  

感兹厖之狰狞被众采之文章守衡门之垝垣杜暴客之彷徨乃有赪鬛灿金皓领积素豺声夺雷猊发戴雾蹈列之飞影蹑駜駽之防步若夫皦雪悦性浮云幻形帝媛作配天星纪名易奚取乎艮象风曷咏乎重令画虎胡为而反类兔死何事而当烹复有宋猎韩卢盘瓠旅獒修豪厘睫白望青曹长喙曰猃短尾名獢虎贲不足猛青驳不能枭窃嬴宫之狐白续马廷之金貂至如秦君北园丞相东门魏食不检齐境相闻女方嫁而被卖酒求沽而不前咸是类也而此复何称焉伊惫其摧仆羌不测其何为哀拘挛以莫骋遽一蹶以逝而莫不错噩慴悕防嘈嗫嚅忧孽畏咎潝潝泚泚臣独慨生机之易尽兮叹物命之无几霜箨纷其夙陨兮风炬奄而遽微舜华既夕萎兮蜉蝣又以宵毙蠢异族之蚩蚩兮同溘尽于黔黎彼苍洵其降凶兮集余躬而无宥物何愆而婴戾兮岂帝罚之滥授婉娈展其穉狂兮怆不怪其疾首哂仆夫之骀背兮亦莠言之自口悼物理之同尽兮省余膺而罔疚捐敝盖之防茸匿骸骼之嶙峋择朴之丛林閟壤之幽阴去庖丁之斧斤就蝼螘之侵寻庶完躯以终藏聊独慰乎余心  

逸句【`附`】  

懐鸮赋　　　　　　　　　　【`唐`】李徳裕  

修短有命行藏纵心未尝张罗于丛薄射宿于川浔诚不忍于思炙惟载懐于好音  

鳞虫  

盆池鱼赋【`有序　　　　　　　明`】曹大章  

支离子避世金马之门越历年载丙辰之岁适有采薪之疾栖于李君之庐庐之右有隙地一区偶因行药輙一至焉中有埳就埳甃池方广袤丈渊渟可鉴尝有餽君生鱼者即不忍烹之置于其中朝晡二时饭巳以其余粒饲之拊其石则羣聚而浮于水若与人相狎者比以为常支离子曰尔何乐于是耶君曰子非予何以知予之乐也直以是鱼之乐得其所尔奚其乐奚其乐子如有言仆愿闻之予曰诺聊因伏枕应以斯文  

天地好生万物以成蠢尔庶类各肖厥形虽赋予之不齐均挺异而含灵覩鳞介之游泳观羽翼之鶱腾或潜伏于太阴或飞翥于髙防虽小大之分殊贵得性而忘情若夫凤翔千仞鹏抟九霄神龙巨鲲海运逍遥徙若移山喷如惊涛羌无心与物竞胡异患之能挠相盆池之鯈鱼禀冲和之土徳谢主人之侈惠借余波而假息方彼鱼之在辙冀蹏涔之巳足矧盈埳之渟瀯尸优游而纵逸日相羊于其内行千里于咫尺虽防恩于曲全终眷恋于川泽于是支离子询于浩然主人曰尔有乐于此者乎防窃惑焉敢问所安主人曰仁者不遗于一物矧兹含气之类乎子独弗见虫能裹叶而却患蚁知出垤以求生雁衔芦而避缴鱼吐墨以遁形爰以矜其呴沫而就毙非掠美以市名廼命童子曰经曰营因凹为池复甃之平引以沧浪饵以香秔或潜在藻或跃在萍罥以鲁缟瀺灂何惊予固乐夫鱼之乐其乐于鱼者邪子之谓矣无乃异乎支离子复趋进曰譬诸禽鹿顷而见获非无嘉藁更饶美谷踠颈触笯顿缨踯躅若赴蹈于汤火岂甘夫珍刍而玉食毎纡思乎防防长寄心于逐逐嗟此微虫兮性罔不同我视洋洋兮彼则颙颙允矣仁人兮哀此厄穷放诸江海兮荣愿斯终主人闻之始焉而卒焉以喜爰掲其裾载曳其履取以怀之遵江之涘乃为诗曰步江上之芳洲云澹澹兮水悠悠一望兮千里惟白鹭兮沙鸥览物性之容与兮荪何足以淹留舍防舍防兮任遐逝而逺游尔乃扬鬐奋鬛蜿蜒跌宕烟雾纵横倏忽万状繄髣髴其若神排鼋鼍而直上扣寳歙之砰跽陈辞而来贶曰恭承嘉惠兮渥且沛兮蚊防负山兮弗胜戴兮何以报之兮隋珠郑佩兮君子万年兮而无艾兮言既则万籁俱寂寥然天宇风恬浪平一无所覩日隠隠而衔山月胧胧而印浦擥騑策而旋归永陶陶而乐胥  

螽斯羽赋　　　　　　　　　【`明`】程大约  

岁序迎秋万汇回薄览华莳育茂对荣落梁王游于兔园观螽斯之羽诜诜和集而欣有托于是敞初筵命广乐进友生嘀吟噱邹阳枚乘之属袂联而靡步却相如后至楫客若若王乃歌国风于周南纪春秋于鲁绎授简于司马大夫曰夫虫之不经见者多矣而螽斯之羽卜诗兴咏虹经特书故者以为蝗属螟螣蟊贼食殆无余何祥何异而宣圣为之标揭公宫为笑唹也竒僻子搜丽藻子摅肖形象徳试为寡人赋而解诸相如于是猎缨而起逡廵徐徐曰夫寓形县防寄动黄壤有生皆适无微不彰彼螽斯之积羽羣毛介之蜚扬环动则丛出于大陆肖翘则表沴于恒旸峙角修股緑衣黄裳栖迟畎亩唼喋稻粱一生而九十九子百尔嘉祥此萦樛木于南山采卷耳于周行周姬之诵文母颂声迄今犹洋洋也若乃徳施政平化行比屋厚泽丰仁鲜保防独蜚负而不灾覆濡而不谷供凤皇以为餐化鱼虾而应祝何茅茨之能尽岂叔季之驱逐公宫之颂以和而不以乖春秋之事虞灾而不虞福合徳取义谢訿去谬矢流徽于风雅亶标竒于简牍肃行羽于天田愿观生于亭毒邹阳闻之怡然思服有怀周雅敬扬清曲于是乃作而赋薨薨之歌歌曰何薨薨兮羣飞繁缤纷兮于翚蔽云天兮拱日晖宜绳绳兮愿不违又续而为揖揖之歌歌曰何揖揖兮敛羽回萦积兮羣聚鸣长风兮吸寳云宜蛰蛰兮丽不数歌竟王遽首肯乃顾枚叔起而为乱乱曰螽斯羽兮麟之趾美振振兮诸公子宜万姓兮传千禩绥福禄兮歌乐只王亟称善乃属侍人献寿羞璧谱诸子墨复之无斁  

蜘蛛网雀赋　　　　　　　　【`明`】田艺蘅  

秋虫惟中宅虚为宫秋虫惟智网罗自莅秋虫惟仁一面以陈秋虫惟义取物自至爰有黄雀上下樊篱其形甚细而飞则卑窃我稻粱何裨于时鹰隼不击矰弋莫施蛛网之设雀则离之剥其毛羽噆其膏脂民食之害尔其翦夷除一警百亦快我私嗟今之世法网甚滋文理宻察秋毫茧丝狯者巧避彊者横披虽投其罗而势不支凡今之人经纶者谁绳其纪纲以维所司人不如虫吾为尔悲天网恢恢疎而不遗  

告蛇赋　　　　　　　　　　【`明`】王穉登  

噫嗟二仪何仁川容海涵甝虪匹生于驺虞鸺鹠齐孳于凤鸾虽并育而不害亦竟恶其民残蠢异族之无知谅欲化而非难故韩公届而鳄去宋君来而虎迁伊斯蛇之为类岂独恃乎冥顽茍尔衷之不迷夫盍听于斯言余之困穷有是敝庐左带粉堞右临清渠罕崇丘之崔巍鲜茂草之陆离乃挟俦而援类穴垣墉而居之爰若青螭赤虬金蟒墨蝮巴能噬象蚦能食鹿虽巨细之悬殊固同妖而并毒尔其白日楣縁宵栋伏黄口震惊家人恐悚既怒飇之飞腾又朱鳞且星目彼生之者既云获珠而此杀之者复奚为而致福余欲与尔从事于白刃兮即不忍其觳觫羌何心以徼惠兮亦宁为隋侯而不为孙叔也居城市之喧卑兮又谁与夫川谷也冀靡恤于一迁兮逺危机之倚伏也即不为余之祸兮终岂不为尔之自淑也呜呼幽壑逶迤阴崖鸿蒙蜿蜒屈盘惟汝之从后千百年为蛟为龙  

鞫防赋【`有序　　　　　　　　明`】刘　纲  

予少作鞫防赋而未叙其祗以囮嘲何体物之与有兹捡箧得旧赋而叙之叙曰坤维之气毓而为人多厚重直方之士重厚直方者投焉相彼防辈切齿殊深故三语谚云川恼防非独川有之而恼鼠者归之川能恶人哉综厥所元非旦夕故尝稽川人之恼鼠者多矣大氐饮三川之水与上池同神奸物怪窃躯殻混影响者川之人尽能鉴之形骸之外岂惟恼之将必灭之灭之从恼生也川恼鼠者自姒氏以下可略数焉蠢兹有苗誓师克之恼鼠也玁狁孔炽太原奏公恼鼠也都亭埋轮豺狼务去恼鼠也防稽分符服贼成謡恼鼠也若乃仲通之斥国忠太临之过李定范氏疏近习而曰岂堪再坏恼鼠也安民论章蔡之奸华父指弥逺之失集英置对而曰以首鼠为圎机恼鼠也引伸充类不可殚指兹其凡已夫夏后西川首尹氏文武为宪广陵曽子诸君并属亚旅不能除恼固鼠有以取之哉抑生长于川风气固拘焉试观鞫赋情见乎辞  

嗟大块间琐然有物动定窥人朅来倏忽乘暗而趋初昕始伏鼠实渠名诸丑备足檀辐公执而怪之寻鞫之曰种种毛族兼适阴阳独有若辈消阻闭藏跂跂脉脉缘廪循仓投间抵隙呫嗫相将农人胼胝畊风耨雨满篝满车穰穰盈止上输公储余饱父子有力自食匪竞于尔尔乃比类连羣总总撙撙睢睢裔裔不主常声粃糠铺地放饭何悛若兹害稼方慝蝗螟又若约丰墉之閤閤葺夏屋之渠渠裳衣饱箧史籍盈笥聊供服玩各足何私若复窟坚垣破华防窜古瓦跃新题笥无整籍箧尠完衣恣情所欲利口交驰穴食盗人以自便居然潝潝而訿訿杂闻其声莫悉所以今方得执谅复何辞鼠乃愕然震詟头抢地而诉曰公所督过备矣臣得数言而死不朽乎檀辐公曰姑言之曰万物熙熙皆为利来臣可行輙行可止輙止当食輙食罔叩所主谨避于人曷敢相倚于星为虚于埜为齐山于雍州载厥尚书偶萤伺夜是为仙徒臣乃动臣脊胁而行任臣天机而鸣相迹以尾相纠以声而不为也不知也李廷尉吏上蔡多臣所处常山王奉【`原本缺十二字`】婴头学臣窜汉孝亷郎识臣获绢百疋顾臣鼠也齿髪中亦有千万臣而无数者矣饕餮矌贵魍魉备员日支中府月给禁钱不功而禄汰侈而安与臣害稼同排门闼穿宫禁伏廊阶通台省诬上行私踪迹莫讯盗丛神而忘反食牛角而已甚百孔千窦比周相隠托社为家熏灌交窘与臣坏垣屋同闪烁狡狯阘茸无俚党结驩如背輙讥毁熏天销骨讼嚣盈耳与臣有声同纡青拖紫银黄绾绶糅罗纨曳黼绣雾绮防汚芳华袭臭二月新丝万家纤手填此穴壑穿结谁诉与臣齧衣同穿凿孔壁之文残断宗儒之旨借以献谀调不耻博昭名牟钜利诵之成羞投之忌器与臣蠧籍同且孔赞臧纥之似章弃窦宪之腐首咎两端之夫窃谓潢池之舞因斯以谭人靣鼠心者比比冠裳中傥持法眼眎之直蹲身伺衅拖尾驶窜者兄弟耳臣且有皮彼应遄死若曹宁尽濡血三尺乎悲哉斄牛若垂天之云能为大矣而不能我执意造物者固不能缺一社君也而徼极我公之武震无乃顿而小乎檀辐公曰不然物有纤而足喜拙而见怜故龙门之蜂可释景阳之萤可聨海濒之蛙可问江边之蚁可全夫入渊者首鼠不任徇而彼鸱所挟何足吓鹓雏盗肉烦张君之笔伤衣神许氏之符斯其细者也食场麦而罔劳祸盈于世蠧郊牛而改卜罪彻于天昔豳人熏之蕲殄若类睢阳掘之不令生全且若恃技足毙象乎潜入中伤其计诡随恃猫眠长共乎欺饱乘勌终无生时恃大足啮狸乎梁州一磔迄靡孑遗恃诈足自全乎覆地隣猫嘐嘐安咨恃匿孔旁多乎阖戸灌穴遁甲奚施五技穷汝不厌憎频三岁贯汝弗省贯盈袭狗輙靡讥且频呻遗矢秽蜜恶济黄门逢人怜死阙里鸣琴咒不待岑厌不待髠此时司命实在狸狌尚安开汝喙哉于是所拥狸狌眈眈虎眎掉尾炰烋垂涎作声之时久矣鞫辞既纵使杀之  

萤赋　　　　　　　　　　　【`明`】钱　薇  

既秋之望凝云閟月凉飇不动炎气转烈海石子祷祝融之收威祈商禄之敛烁日纳天暝振襟握发缓步垂杨之隄徘徊空旷之宇但见暗中发荧荧之光四顾腾煇煇之赭忽聚而焰相丛或散而照余野去来靡恒应接不暇如升钧天之庭明星列宿防缀于寥廓如入百寳之台隋珠夜光闪烁于岧嶤如登文殊之室佛灯慧照灿烂于云表怪哉斯何物耶胡为而来邪父老揖而进曰此萤也非怪也时至而生莫测其情景天夜照町疃宵行夏秋之交阳郁阴萌大火西流溽暑犹蒸火行将禅金商来更土旺其中物幻而凝腐草与湿雨相轧蠧朽借风化而形纷纷借借进退纵横若有若无乍灭乍兴盖非蝇之秽其腹而闻腥营营亦非蝱之毒其吻而入夜茸茸乃造化之恒然为亭毒之均钟海石子喟然而叹曰有是哉品汇纷变孰眇如萤宇宙钧陶不遗幺虫飘光零乱在影腾冲潜而察之有防予衷夫太阳当空敛光于虚善藏不炫非居谦乎暑运南旋胚胎始繁类以息非竢时乎内含其精外表其真在防不晦非竭诚乎吾闻古人囊以继照或以渡军非致用乎问其含饫仅于清夜湛露是吸非抱洁乎蕴朗能照过草不焚非秉仁乎缀于珠帘翠幙之上爝虽微而景色因以倍増入于蔀屋重阖之内踪无定而虚白为之逾焕儿童自为扰攘兮虽扑之而不熄星河相为灿烂兮若相辉而联奕即暑雨之时集兮霑濡湿而犹赫嗟乎睠此锱铢之质亦效分寸之能实并育于大造在人世而无憎彼皎皎之伟夫兮禀正气以毓灵或泯泯于斯世兮顾沦没于幽冥况乘暗而生欺兮动止逾棼不能自照兮愧彼翾飞之凌腾乱曰昼夜两曜兮为我无穷之照圣喆六籍兮为我无尽之聪倘矫翼而独上兮可以负苍冥而倒景即藏辉而匿影兮亦且同劒彩之埋丰一笑彼萤之熠燿兮曽不足彷佛含英咀华之灵莹  

蚊赋　　　　　　　　　　　【`明`】钱　薇  

海石子郁攸伏日之炎偃息秦溪之傍穉幼相娯解袂需凉聊适性于蓬茨就披拂于修篁昼苦羣蝇之营营萃而穿予之襟裳驱之不能坐待宵光暨夫羲和之驭西迈崦嵫蟾蜍之魄映于上方百虑退听神游混茫岂料丑类如彼黍民有翼而飞长喙而铓惟鷏母之毓孽聚羣党而锵锵众繁炽而莫数势旋空而飘飏厥名曰蚊入夜披猖戸牖莫翳逾我垣墙翅过春冰之薄嘴同夏麦之芒往来中庭伺隙翕张吚嘤相逐渐及匡牀巧肆彼之毒螫难脱我之抢攘餐肉血以疗饥乘昏寐而莫当针锋所加霍若荆卿之匕乌屯所翕讵止淮淝之铓嗟乎天地生物兮惟人最灵百物听命兮莫之敢撄悍如虎豹兮柙之而驯变如蛟龙兮豢之于庭孰是磨牙致毒兮敢恣肆而纵横怪兹小蠢兮乃纤其喙势不如防之防兮尾不如虿之螫智不如蜘蛛之巧兮巨不如九牛之搏徒抱不仁之姿潜张暗中之虐予方袭夜气之爽少解旭日之酷爰脱绤絺渐迎凉飔集朋俦而谈笑或觥筹之互飞啓北扉而倚修竹瀹瓯茗而鬯幽期吟哦不足漫尔支颐乃引其侪遽而猖披投间防于倏忽隠刺工于斯须羣团簇以成市或散漫而云敷我何暇于为防彼若脱而逝斯一或转而他顾巳巧肆于铓锥既昏暗而难睹更微茫之莫窥将苏张之利口人以不测抑郭循之暗刃骤发于不疑虽有睿眦与防力奚能防尔之忽微忿猬毛之纷集奈通夕之朘肌惟餍足而不去乃一击而无余锐口方张夫丛防纤身应手而为虀嗟乎吾恶汝之为殃又悲尔之见伤始知造物忌过取因悟利害其相将彼谗邪兮宁不鉴尔之胎祸恣残酷兮乃或益甚其鸱张既鼓吻而接噬抑冲口而黄恣饕餮于一时昧遗患之莫殚得不足以偿失宜先哲之所叹鉴比蠛蠓之攘攘兮何不顾害而忘贪愿早慎其长喙兮讵令追悔之莫还安得诉彼苍穹兮毋为育此羣奸庶化工之生生兮尽仁厚而莫相戕  

蚊赋　　　　　　　　　　　【`明`】黄省曾  

孅眇者蚊杂午受育旉与沟涂滋满郁燠假太阳之末光乃施翼而化足本阴污之秽肖故昏扬而昼伏佪佪涊涊千纚万属挟豺鼠之饕情螫生民之血肉倏眒乎帱帐喧营乎屏烛从容玉堂弥扰金屋鼓类求声上下反覆有间斯入逢肌则扑噆得意而罔休吮长夜以饱欲使彼忧臣失寐思妇辗枕烟之不稀扇之不屏音若逺而巧丛手将掉而善警思宁夕而不能拟货殖而胥等维皎日之在东潜鬼蜮之微影愿凉雾以早驱置天下于安寝  

憎蚊赋　　　　　　　　　　【`明`】陈继儒  

山有静者髙卧匡牀解衣褫带一枕羲皇何物幺麽号曰蚊蝱体肥而脆嘴鋭而刚粗成羽翼别有肺肠居心不净巧言如簧乍离乍合忽低忽昂无贵无贱时阴时阳竞刀锥之纤悉藏牙爪于毫芒觊左右之狎昵恣膏血之噉尝乐袒裼疾冠裳性纵横身毁伤曷不蚁梦而王曷不蝶梦而庄曷不蜂酿众香曷不萤投夜光曷不当车拒辙贾勇螳螂曷不餐风吸露羽化蜩螗尔中则热尔徳则凉闪倏似诈飘荡似狂潜伏似怯煽动似强细同蠓蠛毒甚豺狼量负山之非任倚入幕为智囊逐臭既惭于清白刺讥又近于雌黄若夫帏帐稀疎帘栊穴窦隠隠啾啾轰轰骤骤去若风飘来若雷吼明噪大廷暗欺屋漏恃谋夫之孔多喋邦家之利口茍有爱于发肤遑恤变生于腋肘使人扼腕欷歔攒眉抖擞如困重围之兵如失孤城之守壮士怒而裂眦美人怨而搔首隠几失声于子綦曲肱变色于鲁叟驱之复来觉之善走柔若无骨不足以安尊拳实繁有徒恨不饱孤毒手于是正身危坐捍御惟谨略经揣摩忽为虀粉好聚亡身多欲殒命醯鸡大笑于缾罍虮虱逺吊于项领偶脱蛾火之灯或逃蛛网之阱自谓逺举而髙飞实则行险以徼幸犹且广播虚声乘间思逞扫荡不能□其羣吹嘘不能变其性我惟束手以待望赤日之当空冷眼而观付白帝之司令蚊乃善幻怙终不悛潝潝訿訿缉缉翩翩号召羣小援借圣贤曰仰之弥髙钻之弥坚瞻之在前忽焉在后此天之未丧斯蚊也其然岂其然  

夕蛾赋　　　　　　　　　　【`明`】郭造卿  

余旅游于塞北投野寺而托宿谓暗室之偪隘乃露处而秉烛二三童子若骖若服时维仲夏百物烦生唯坱圠之潜动与圎榘之赋形若络纬之夜织若熠燿之宵征若蛙部之鼓吹若蚊阵之军声蚓窍初啓鹤栖复惊彼凄清而嘹唳皆助余之苦吟蕞尔飞虫曷来绳绳短喙灿粉巨翅揺金倏多倏少或伙或零有知无知有情无情岂暗投之勿白及覆照之未明争借辉以丛集径如燬而回萦非上下之火鼠及往来之青蝇焰焰所燎薨薨而倾余将以为无幸少间鼓翅而复升又以为集烁之不可当必逺向菌木而自藏寻复振羽何异探汤微者或一再而缭绕钜者则旋转而徬徨胥靡烂于鏖战不知曽为燎之所尽尔族党至已斯亡俄顷瞬息折堲无光浮盆盂为鼎镬沈膏脂于豆觞宁趋热而速毙不就凉而延长岂薫之有馥而煨之为芳甘蹈火而俱焚以篝灯为昆冈嗟物之外蔽故昧死以趋炎乃人之内热不知彼之熸熸嗜义易厌嗜利弥坚或因难而止或中道而迁奉首幸免蔑理茍全方寸之欲胜则七尺其何悭旦夕之谋遂则百岁其可捐贸贸汨汨虫何辨焉故有感于物物用告乎元元惟随日月之照临而保天年于自然  

虱赋【`有序　　　　　　　　　明`】时季照  

天下之物有大者矣昔人尝赋苍蝇蜗牛或者陋之予以诗之三百多鸟兽草木虫鱼之细夫子固取焉言之契道何间于大小是则苍蝇蜗牛之作盖有以也虽然其小于苍蝇蜗牛者有虱焉予忘其鄙陋而赋之俟我同志庶几取斯  

肇鸿蒙之既判羌品汇之纷如廼各正乎性命匪巨细之有殊奚尔物之含质独贻患而切肤曽不能以自养托口腹于人躯尔其为状也或白或黒至微至眇不甲不翼匪牙匪爪利嘴皓腹俦蚉侣蚤臝虫三百有六十罔克方其小乃间生于介胄而常处于衣裈曰虮是卵炽厥子孙届朱明而少伏暨英则众屯当其出乎深缝离乎败絮泊腰领以绕旋齧膏血而吮茹蠢蠢绎骚恣其饫饱如砭如针朝啐暮咬非告子孰能不动其心非北宫黝又焉得不为之肤挠也若夫通侯显相贵嫔宠嫱羔裘豹袪锦衣绣裳焙以双凤之炭熏以瑞麟之香顾容身之无隙乃灭迹而遁藏视介甫之縁须龙顔是哂而纪昌之习射乌嗥斯张至于酸儒寒士穷夫嫠妇鹑衣穿结犊裈防缕带浃辰而不解身捐瘠而穴处故相率而攻刺俾瑟缩而伛偻嗟嵇康之不堪手罔息于爬搔而士蔚之多病日不替于采取迨其蕃衍盈缕缤纷如粟提衣一振举手可掬复有同种异类依竹附石被霜露以繁育入硗确而噬咥枝叶为之萎落砌础为之圯若斯也戕于物之无知有是哉廹于人而为孽奈何咸遘其侮莫御其毒亦既蹙于眉頞安得具夫汤沐令徬徨而相吊歼丑类于信宿庶查道之衲衣可浣可濯而王猛之豪谈无拘无束俾众体之安适俨容止之雍肃呜呼噫嘻青蝇营营所希余腥特因刺于谗夫乃见着于诗经欧阳撰赋是嫉是憎矧尔物之蕞尔而罪浮于青蝇者乎  

蛆赋　　　　　　　　　　　【`宋`】薛士隆  

有腯而腴有滑其躯不翅而飞不足而趋甘带而安于污秽肉食兮肥蝡肤客为余言是曰蝍蛆蝍蛆之形蠢蠢冥冥无鼻之馨无目之明孰沸于汤孰烂为羮繄庖防之靡清斯微物之化生或以为醯酸而聚蚋食露之来蝇也是故蛆之所萃为脩为脍防□之味八珍之类食经之贵皆夫人之嗜也设有主賔或食馔而变色牲殽备荐酒行拜百有蛆蠕而见焉则中筵之上未有不污茵而哕席者矣若夫溷坑圊庐青蝇毎集饫餐而蜕蜕生下湿彼为何来之扇者是亦见闻之气习也食器而生嘻其何甚蛆闻而跃托言于噤请以事陈世盖有矢尝而疽饮者曽何加于我哉不招乃来斯须巳孳事有急难无施于事甘虫孰生婴童小子蠧心罔觉或滨于死我形我脱蚕之茧耳一杯之水则彼垂亡而倏起矣天胡不仁生此微麽论功于我犹不我可彼厖然八尺之堂堂方蝍蛆而为琐也食食之余君子疾夫君庖已蠲蛆焉所居乃藜园蓬室之士犹粝饭之不饱蛆安得而食诸惟君子儒求诸鄙夫蛆言感子余是以书逸句【`附`】  

蜘蛛赋　　　　　　　　　　【`宋`】张　耒  

鱼栖假渊鸟栖求木而我所宅独取诸腹巢于墙屋人不予取朝蝇暮蚊食人所恶彼残物所养而无益于世虽名人兮斯虫是愧  

蟹赋　　　　　　　　　　　【`宋`】髙似孙  

霜露重降日月其徂万螯生凉含黄腯肤其武郭索其眦睢盱其心易躁其肠实枯勇鼓而喧集齐奔而并驱执一穗以朝魁目洪溟兮争趋工纬绣兮承流截觱沸兮防逋  

蟹赋　　　　　　　　　　【`南唐`】江文蔚  

外似多足中无寸肠口里雌黄毎失涂而相喣胷中干戈常聚众以横行  

蝉蜕赋　　　　　　　　　　【`唐`】左　牢  

乍举轻躬初留具体薄翼而朝阳始照黝緌而宿露新洗才发响于林下已传声于涧底验形有二责实无双啾啾而送恨蓬戸嘒嘒而添愁琐牕吟逺树于荒郊思盈秋野噪寒花于别浦韵绕晴江  

蝉蜕赋　　　　　　　　　　【`唐`】李　逺  

据险形柔拏空股战方疑乎蠖屈终类于龙变洞胷达腋玲珑而素甲皆虚洁已全身辉赫而黝光已遍俄分曙色似遇良时便有凌空之意还生去故之悲嘒嘒而频迁碧树凄凄而若纺寒丝响绕晴云传楚岸之风逺声催晩景怨陶家之栁衰  

## 御定历代赋汇补遗卷十八  

言志  

求志赋【`有序　　　　　　　　元`】袁　裒  

古人以赋托志或比拟贤哲或寓情幽怨或述已出处若愍志复志述志之类非一大抵皆假设仿喻依楚语属辞余老于忧患年垂耳顺白首无成因想先世遗业叙次为求志赋其言曰  

稽胚腪之攸淑兮肇啓迹于虞妫逮流于公满兮实楙衍于大姬爰锡胙于汝颍兮广采壤于余支及嬴项之蹶仆兮通宛洛之説辞固守儒以卒业兮阐炎汉之由嚱钟厥美其帝传兮畅奕叶以演迤历东都之緜楚兮终江左而隆衰清风邈其复振兮参王谢而并驰粲抱道而质义兮徇石头以熸夷谊推本以笃烈兮谓其信之在兹世悠悠而遐迥兮窈谱谍之莫推迹芳馨之所由兮劬陇畆以为基值文明之泰亨兮奋德义于海  

陲汔登名于太常兮翼时意以骖騑振英风于句越兮薙榛蹊而辟之聮鱼符于南北兮敞家声以腾辉方渡江之中阨兮兴礼乐于浙防濬伊洛之鸿源兮本沂泗之宗系始扬武于鹭雍兮嗣冠名于虎陛挺正色而不阿兮粤忠谠乎继世佩太阿之森铓兮壬佞嚄唶以匿避激渊沦于頽波兮从喑呜而歔欷黯抗言以疏逺兮曲学而髙位卒滔滔而莫返兮竟掩冉而沦弃悼芜城之荒蔚兮莽荆榛之翳荟山川郁其嵯峨兮俛荣华之销瘁耿脩名之炤焯兮齐往哲而超诣乾坤倏其凌薄兮俨陵谷之变迁盛衰渺其难谌兮何兴仆之后先驾方舟于弱水兮刓畚锸于石田躬勤瘁以毕岁兮挽吾辀而莫前造穷山之岝峉嵚崟兮邻豺虎之嗥突虣贙汲线溜于荒谷兮刈菽藿于坟衍离阽危于婴稚兮纷俶扰而迍蹇览古人以为前兮征往辙而讯验仲翁俯首以绾绶兮望之落落以抱关衍秉刚以放逐兮永黙黙以名宦闵仲翔之通筮兮屏南郊而不返既昭塞之有时兮纵余情而舒卷乃鹢退而蠖伏兮寄余怀于编简雷营营而无寐兮精炯炯而申旦县朽绠于眢井兮怅羸缾而三叹分橡栗于羣狙兮心仓兄而不伸渉江海而行迈兮追奔骥之飞尘羌肮脏而寡与兮若眯瞙以问津忽荼毒其重罹兮哽颠连而悲辛发种种而既童兮齿零落而轮囷叩辜愆于苍昊兮云漠漠而奚敶躙九死而一苏兮属微息之仅存契灵以负卜兮墨未食而巳湮卒罔防而迷适兮掩余袂以沾巾谓化之窈防兮爰屏肃乎营魂形彷佛于噩梦兮喻至理之所循俾内省于微躬兮曷怨尤乎天人既尔生之荦确兮豢四体而靡勤仰哺啄以尸居兮媿胼胝之黧黔下不能以佣力兮上不足以奉承乎大君徒内奰于愿欲兮宜外衂于甄钧觚不觚而靡用兮固宣父之所云挟章甫以贾粤兮遇侮慢而谁因波浟浟而东驶兮日浏浏而西轮睇修途之逾邈兮饮余马乎江濒佩脂韦以假饰兮顔屡赪而巳沮日怨以流盼兮心壹郁而谁语縁微径以援援兮察愚智于今古兰芳馨而自焫兮松流膏而斤斧膺厉节以歼类兮蟠浑浑而容与登长啸以夷犹兮康皎洁而触牾威抃舞以委诚兮耄失节而罔措征执中以事讐兮色侃侃而愈妩谅合散之靡常兮岂得防之有数委吾形于大顺兮昭惠廸而内顾践康庄之夷轨兮黜健羡而罔慕颐天真于兮键灵关以自固寻至道之所归兮去性根之蟊蠧念英叶之难再兮惜吾年之云暮全所守以解骖兮结余辔于驰骛逍遥乎无为之园兮采芝英以甘茹涤瑕垢以保躬兮依名德之为据寄遥情于冲漠兮将弭节乎艺圃激防以潄润兮伏神雀于丹渊掉苍龙使腾踔兮执白泽俾潜藏御飇轮以登太渊兮叩招揺以周旋防瑶池之缥醑兮与大椿而论年嗟蕣英之卒卒兮徒掩抑于逝川精销委以鲐黧兮项忽以白颠惟守中以返朴兮讵索隐之是专瞩云霞而游目兮味泰和以自坚屏纷浊以纯一兮却智慧而俱捐警夙宵以康神兮祗吾性之所天既命义之齧兮置休戚于自然泊虚舟于回渚兮逝将返乎故土问耕凿于沮溺兮纶陵阳之纲绪食所力以保终兮企优游于末路希幼安之靖共兮濯清泠而游豫风飒飒而凄厉兮凛黧葭之霜露蹇踬岂其愿兮摧轮亦吾所深惧求正志之所蕴兮庶无沗于祖武乱曰巳矣乎吾谁适与归荆涂莽莽曰耘治兮灌溉根芽长荄兹兮守质养素不倾敧兮外息骄吝内自怡兮明明在上毋我欺兮超然而存无所为兮诚心不疚允坦夷兮  

萧斋求志赋　　　　　　　　【`明`】祝允明  

斐然自尚者亦灵区之助欤匪閟丘兮絶世犹先井兮攸附带迩郭兮成构挹遥坰兮为趣云岑列兮緜邈芳洲纬兮萦互嚣声止兮层垣幽风畅兮洞戸碧萝交兮施宇紫莓团兮绣路虚泉鸣兮潄除浄璧晃兮揺树宵竹鏁兮黄月晓松沈兮苍雾露旒蕃兮璇缀霞标建兮锦傅撷芳馨兮荪茝玩趯防兮麏兎肆珍图兮髙张敶嘉名兮特署尔乃登丘陟坟沈章漂句宝蔡子兮秘笈偫房君兮丰库流璋琬兮华瑑绚星河兮森聚苞周纮兮广猎泝真源兮孤赴测潜机兮太冲悬皇鉴兮鸿素抗五大兮齐襟拊百氏兮独歩揽万化兮栖臆操三才兮在驭于是谢将迎遗倡和任简傲安晏惰九域虮蠓万类洟唾或同心兮晨集羌佳人兮宵过蹇淹留兮夷羊聊从吾兮妥堕揽防瀬兮齐尘侍周孔兮末座平伯禹兮后洚补皇娲兮余破摩丹霄兮鶤运函珠兮龙卧乃歌曰浮青阳兮荡素秋日月居诸兮与化同流今我不乐兮乃将焉求歌巳爰命乐童陈浩倡奏元间鸣清商极变声兮靡曼陶淫思兮太康余乃掩抑众律孤引圆吭凌青是以飞啸兮揜众音而不扬操皇雅以独鼔兮写神襟于混茫忽白日兮昼防振冲飇兮袭堂川鳞跃兮出潜霄翼接兮不翔吟九渊兮神蛟舞千仞兮文凰腾江河兮击舂荡泰华兮低昂斯时也独御正阳髙犇物先呼吸防象遨嬉泰与神明兮乗居视萧萧兮墨然  

感志赋　　　　　　　　　　【`元`】李好文  

何天地之寥邈兮眇予生之有身履黄坤之博厚兮仰覆以无垠铸众金于大冶兮偶形留夫粹质茍莫邪而弗自砥兮固铅敝之所同服防予若之倥侗兮承鞠训于自宫佩非善而罔系兮服非惠而匪躬革之申申兮鞘余觿之容容撷秋圃之日精兮濯淤涟之荷华郤秾李而弗御兮矧莸臭其焉加岁翩翩其不居兮首元服以及冠恐罔两之挟余兮门面墙而无见思假道于书林兮求孔氏之髙明遵文衢之逶迤兮愈多岐之纵横昒怳而莫适兮从文公而征词曰尔神潜而志栖兮终必达夫所期果服言以从事兮嬴十年而戾之览天庭以游目兮又欲穷夫四遐观百氏之原委兮究异説之贞讹泝太初之无始兮循三王之不颇总条理于一圣兮固驯致夫中和汨余有志于古人兮惧脩名之嚜嚜忘漆雕之自信兮懵学优之有得谓青云其可力而致兮谓时命之可弋軷余行之吉日兮遂观国乎上京指阊阖以径兮奄长风而北征天都之雄丽兮非下土之能名信鱼龙之所混并兮亦名利者之为塲余既初无赫赫兮又何适夫煌煌翾防歩之髙才兮岂扶服之能躅挈桔槔之頫仰兮恐祈荣而离辱夫何众之熙熙兮我独约兮而为德资章甫以适越兮固前修之所为惑飱玉羞以燎桂兮囊日索而焉留有东昏之故君兮盍归来之为谋浮轻舟以南下兮乱海淀之交流返弊庐以穷处兮迄于今一纪其将及昼于茅于南畆兮宵索绹而未息伤鹡鸰之原居兮虑鸱鸮之无室逺子荆之有美兮羌终弃乎草泽余非昧而至愚兮诚有征乎前哲闻耕获于道德兮内怀宝以自珍岂畎畆之足乐兮闺闇漠而无阒音樊须之请稼兮乃获诮于圣人挚防防其鸿飞兮犹释耒乎有萃溺耦沮之不反兮又奚足与为羣悲此志之未伸兮秉经德之不回心飞扬而披离兮曷日夜而疚怀乱曰鹿之斯奔兮其足跂跂河鱼冲波兮乃窥其尾物终必反兮有张斯弛往不必求兮来者是竢庳不随阿兮险不期诡贞途安行兮不易厥止优哉游哉兮于以自矢  

定志赋【`有序　　　　　　　　明`】魏学洢  

书曰诗言志班固曰赋者古诗之流也夫余遨坟典之囿游先喆之衢舎鲁奚适矣顾众兆冯生各有攸骛根柢未定见物斯迁思以纂至人之余徽缮厥初之贞性是北行而南其辕也必不几矣老子曰不见可欲使心不乱盖亦自闲之善防与虽然土之块然也入水则淫膏之澄然也遇炎则沸程伯子之喜猎而复萌于十二年之后也不见其可恃哉陆行而语人曰善没善没无征也浮江河而不波则真善没者矣袖手而语人曰竒勇竒勇无征也举九鼎而不防则真竒勇者矣尸子中黄伯曰余左执太行之獶而右搏雕虎惟象之未与吾心试焉试云者盖假以自征者也余故骋辞乎滔荡之塲肆情乎荒唐之域穷态极变嗜欲毕陈明晰者惛贞确者淫放忽忽欲身试焉巳乃收其佚思返乎芳躅澹然无营屹乎其不可移斯以为定志之章习非吴粤水亦不可浮也力非贲诸鼎亦不可举也定志于既试之后者君子所以不轻恃也定志于未试之先者君子所以不轻试也孟陬之旦抽斯言以为绳余其不挚励焉其辞曰  

岁协洽之始旦兮气凛冽以凄泪雪霏霏其防曳兮风漎漎而鸣厉庭木菸邑而无色兮春阳其犹未戾相烝族之嬉嬉兮各怡怿乎改岁轮盖岩其云荫兮闾阎阗噎而阴防士簇裘马之剧观兮女饬媮婧之纤制笙鼔嘈杂而狂防兮枌栱翕赩以增丽彼时俗其固然兮亦良辰之可憓忳邑邑余纡轸兮独郁而尠懽摄提迁以遄迈兮汨赴阪之回湍昨总角而象舞兮俄岌岌之髙冠岂不谅晏虞之为适兮时曷可乎久盘昕皇皇其绕柱兮夕抱膝而永叹卬前修以内恧兮增烈烈之重寒彼騄駬之咫角兮夙雄眄乎千里干将脱铏而契铁兮曾何需夫钝砥禹龙跃而云滃兮瑜虎啸而飇起宁华髪之堕颠兮忽剡锋之迅驶昔魏武诫鄄城兮道顿丘之无遗矢虽崄夫匪攸慕兮巳森森坚其壁垒豪桀各有所缔搆兮畴不猛晋而惜晷咨非躬之沟犹兮足防跱而不前玮迹而娄奋兮怵长路之緜緜曰姱节其可好兮羌发轫于髫年窳氓奢觎而苦耕兮莠骄骄于甫田紃余生之歩履兮洵重而貤諐辟反径之幽隘兮杳窱而不覩天翫媚俗之追曲兮辟睮睮以婵嬛文好顔以为嬧兮匪余心焉攸便遂肆志而横骛兮敖廷颋而不迁谓彼原我獧兮蹇宜遘此迍邅盍反性命之涽兮我与彼其俱然湛芳兰以鹿醢兮越三年而易马或厥根之渐兮佥委寘于中野吾诽兰之不馥兮岂芳草之尤也谓九畹可勿树兮充帏之羞也滋德行以竣楙兮愿及年之方华辰渐冉其逾逝兮惧霜雪之浸加謇余陗急以成性兮羌心疾乎浮夸任戅瞀之孑孑瑜不琢而为瑕繁弱之洞坚兮资排檠而体正仪状晔其齐观兮庚增饰而俞靓夐前喆之不羣兮聿矻矻其抗精畴怠荒而隆伐兮孰消揺而跻圣丰墙墝下兮恐行潦之陁崩棻林浅根以浮垓兮猋风吼而上扔防鸠编发以为室兮奄马防其所冯冯生总总其靡定兮展余心之所惩余既怀此眇思兮冀霅焉豁其防蔽修途迢递而亡鄂兮余乃梦梦其未防纫留夷以为带兮缉胡绳而为帨愿众芳其繁庑兮遻蔡莽之螫防兹只尺吾弗曙兮矧出门之数蹶焉犹豫而廓处兮将谫谫以永世诞周流览观以财择兮余乃知吾所憇脂余车于家巷兮秣余马于道周乱余舆兮容裔揽余緤兮夷犹神以惚慌兮行极目乎中州睇阛阓之嚣扰兮各营营而有求津要杂沓以丛顇兮纷勺泺其绸缪焱焱声焰之燀爀兮訇訇毂辙之殷稠遭时而适志兮竞侉奓以忘忧耸层台之将将兮骈云屋之烂烂兰橑防以交错兮桂栋曼衍而炳焕飞檐防崿其矫起兮彤轩爽垲而晧旰绛雯斐亹以异櫺兮杲日射疏而粲奂砥室缤纷其致饰兮琦璜杂璘珉而零乱目迷青葱与赪素兮曾莫殚其珍翫美参霄之台榭兮又罗花木之芬芬薫风习习其拂袂兮桃李争艳于春阳怜芍药之妖丽兮佩蕙茝之幽香楉榴喷而然阶兮汜菡萏于池防芙蓉绰约其临流兮菊英矫洁而凌霜梅抗雪而扬葩兮百卉不敢与翓□周亭渚而徧眺兮烂菲菲其流光余聊絶夫嬗序兮展更仆而不可详既搴揽之娱情兮又杯斚之好合渌醽防以醻酢兮兰肴烝而防遝熟熊蟠之鲜腻兮烹豹胎之煜爚旅臛蠵及肥腱兮兼炮羔与鸡揉黄苏与露茹兮调胾羮而先鬻□醳醳其蚁浮兮分牙筹而司酌衎芳顔之微酡兮忽女乐之杂敶竽瑟淫淫其繁防兮贲鼔震动而鼝鼝新声参差以迭奏兮讴与歈而交嚚衽褊若交竿兮乐妙舞之华袿飘飖其从风兮罗袜蹑蹀而逡廵儵鸿翥而鳬没兮曳茧绪之紃紃歌与舞既酣恱兮客酕醄其径醉兰膏熠燿其逾明兮红妆陿坐而无次嫮眼眳其腾光兮曾波而遗视杂杜若于轻裾兮握纤手之芳腻眉连姢以缭绕兮腰嫽妙以偠媚申厥好于九秋兮勿隃情以遐弃魂忽忽以揺荡兮孰桑门与展季穷声色之湛乐兮羡沧海之无期聊遨游以媮快兮俟河清乎几时余聆兹靡靡之説兮忽亢志而长思初旦旦有成言兮曷囬畔而自嬉不见金谷之遘祸兮谁乐极而不衰士幼服先民之炯戒兮咸敦朂以自持出艳繁华之可耆兮意黙黙其浸移朝愍党人之湎没兮暮褰裳而就之还讪介士之特立兮长顑颔其何为曰吾岂渉而遽汨兮聊与之逶迤醉夫自为醒兮旁观冁然而相嗤余不忍厥躬为尝试兮夫安能乎留兹邅吾道以逺逝兮正余策乎徂征仆夫喃喃其訽谇兮马裵回而不行既舒节而遂晋兮相余心之所明苟蠛蠓其可浮兮讵駊騀乎丘陵枯槁匪足尚兮亦云企夫修能去琢蠡之既逺兮伥伥其焉慿历闉阇而谛覛兮余马且焉止息何土习之韰惈兮云游侠之所域好倾身而缔交兮集轻訬之奇客美賔从之萋苴兮张威声之赫奕冠劒纷纷其从衡兮珠履晶莹以千百鸠俊桀以巷饮兮笑肝胆之不隔双耳热而长啸兮须髯竖而如防或寻橦与扛鼎兮或投壶而呼白既蹴踘以漫戏兮又分偶而抃射穷鄱阳之暴谑兮轻千金之赵璧揽于莵之重裘兮橐蠭门之乌号左夏服之劲箭兮右步光之霜刀纵晨风以驰猎兮燎千里之蓬蒿飏砾飞而蔽天兮豺狼惊而怒嗥气歕勃其不慴兮拉甝虪于穷皋踏深雪而夜归兮呼美酒而烹羔跃马顾眄兮夸一世之雄豪召屠亥使麾锤兮呼渐离使击筑沧海忽其砀駴兮庆卿因之痛哭持牛炙而啗政兮解佩劒而赠育朱家嘻布之髠首兮要离诮防之眇目招原朱于二陵兮各意气之相逐忽中宵叩门兮号胸臆之不平柄人哮阚兮奸人狰狞戚人肆毒兮生人食盟中愤愤其慿怒兮讶烈焰之横生弹丸发而巨讐殛兮杳莫迹其姓名抑恂恂罔德色兮没齿而不自鸣嗟夫人之慷慨兮殆燕赵之风也亶荦荦其磊砢兮然狙狯之雄也睚眦虿芥兮忽肆诸路隅交游罕择兮祸发于锱铢万乗恣其凌轹兮悲厥终之可虞驰余舆吾遄发兮羌去去而弗顾士防趟以跅弛兮鲜不轶乎常度壹睢盱亡检柙兮良古人之所恶志担矫以亢厉兮览八极而尚羊曩蓬矢之俶县兮肇有役乎四方长湛郁其弗舒兮偕秋草而萎黄超拂拔以遐骋兮收余驷于边塲戈鋋林立以彗云兮旟旐飞飏而拂苍散貔貅于虎落兮听鸣鐎而夜怆彼越甲鸣吾军兮窃愤丑虏之跳踉壮夫生而燕颔兮死马革其奚伤震郁怫以渫怒兮目闪烁而扬光吾愿上关威弧兮落层之欃枪戏下煦煦其挟纩兮又栗栗如负霜士炰烋而鏖战兮曾莫抗其顔行鲸鲵捣以成观兮豺虎砻而催藏天骄絙于塞外兮遹威名与俱长帝赫赫诏入关兮奏肤绩而四觐閤棘偨傂其前列兮钲鼔嘈囐而靁振猛士腾跃以彪悍兮虬沛艾而奋进佩长剑之陆离兮肘累累之金印天子嘉乃成烈兮躬敬劳其懋荩玉历颁于白兰兮賔慑而内賮东震日域之景国兮西压月之末陋骠卫之梨磔兮祗黩武而开衅虎贲罔所容鞭挞兮屹长城之坐镇余既难夫稾馘兮展永慕此崇功意飞扬不可以戢兮恐性行之瞢瞢毒龙矫其上腾兮海水沸而汹溶肆虓虎之跋扈兮骄豕躅于辽东慿不顾夫罿罻兮奄抱恸于良弓或葅醢之幸脱兮引猿臂而自雄顾桑榆之夕景兮忽回首而长恫东流逝以不返兮怅伟伐之俱空壮心頽于麟阁兮托逺想于乔松旋余辀以徂往兮朅票然而曾举弃经营之扰攘兮求真人与之语愿令介鸟前驱兮为通言于玉女意眇忽其凌云兮望三山而延竚朝余发于中土兮夕余税于丹丘羽人蹁跹其成羣兮絶雰埃而宣游郯神明以髙厉兮朋精粹而为俦垂蜺蟠之离离兮总虬旄之浮浮揽彗光而为旍兮掲招揺以剹流掣列缺之淫裔兮驾飞廉之飕飗望舒暸皎其腾辉兮丰隆砰磷以彪休卬旬始其宻迩兮尚神逵之可摎惄戴胜有偭怀兮合羣仙乎好防将祝融前效軨兮诏勾芒使展轪蓐收跮踱以树旗兮防狂趡以綷盖纷纭铿鍧轰以輣轧兮杂遝轇轕隐以硠磕烟煴煜煜阗以砏汃兮骙瞿跐豸错以赖防腾骧迭逷瞿以□踔兮踯躅叫奡矗以濞霈青虬赤螭蹇其夭矫兮棼棼冲嵸以奔駾忽清霞斓斒其异采兮迓仙侣之云从揖岐伯暨偓佺兮跽羡门与韩终邀桐柏之王子兮携南岳之赤松既招方回于五柞兮又迎葛由于绥之防谁卷卷其缉御兮候金母于木公賔翩翩交集兮于兹焉举觞屑瑶蘂为糇兮揄琼靡为粮吸沆瀣为餐兮斟玉醴为浆潄飞泉之微液兮咀石菌之华英列如瓜之巨枣兮采木禾之芬香眷明光之媮娭兮咸欣欣其乐康賔既夷恱兮于兹焉式儛拼湘灵防瑟兮使冯夷击鼓子晋吹洞箫兮青娥为戛拊叩昆明之喨筑兮弹云璈以琚楀歌太霞之妙曲兮袅余音之缕缕耽清都之节族兮长无极以终古余窃乐此眇界兮迥异乎曩之所陈声色沉浊以冶荡兮兹独沕穆而浑沦心漭漭其浩旷兮憺委佗以怡神驾白鹿余濯发兮乗黄鹤余晞身载青鸟陞阊阖兮狎紫鸾之驯驯登阆风又微闾兮俪无始而为邻餐六气以遐骛兮焉熊经与乌甲骤噫郁余怊怅兮悲沧桑之数变木羊踬而一足兮纸驴碎而成片石桥泶灂以洒沫兮铜柱垝圾其如线纪崦嵫与旸谷兮经咄嗟而忽徧窃闻令威归辽兮苏耽返乎故鄄屋庐夷为鹿塲兮椒壁荒而存壂白杨萧萧其嘶风兮枯柏阴翳以连卷髫竖弯弓以弹射兮爰飞鸣而悲唁展凄恻其若兹兮又何长生之足羡徐生入海兮五利以为师攀龙髥之蜿蜿兮射鱼鬛之狋狋鸡犬不获偕升兮卒圣贤之见咍岂徒诮其尠成兮实心呰其贪痴道坦坦其平广兮罔矞怪以炫奇灵台淈滑以不守兮胥日用而抎之余焉庸此诡诞兮祗贸贸其狂驰泝蓬壶以迅征兮防余服乎吾将反迳有俴而难循兮理有訬而匪逺羌昕夕与食寝兮余乃衺骛而旁遁速黾勉以遵路兮趁曜灵之未晚既律崛其遄归兮弛吾辙乎故闾彼纭纭祗搅心兮冲举又夸虚摄浮氛以复正兮屏万虑而独居东泛剽之纤彗兮信卬志于古初羌焠掌而精兮密追琢其瑹璵逢萌视恐或实兮敢慆慢而跌诸螾罔爪牙之犀利兮穴槁壒而为居蟹二螯又八跪兮顾曾螾之弗如余乃寤夫缮修兮厪梦寐之拮据防中贞为基兮葺礼仪为庐筑沉深为防兮豁神识为疏蹇憔悴卬弗惮兮跂往圣之髙衢慜余质之凡驽兮单千百犹未迨望平原而勇趋兮猝遭踬于危意蹙蹙若有所惩防兮忽又事去而忘改漫揺笔以雄视兮矜文章之五彩综绮缛之粲粲兮暎氷壶之皑皑啓汲冢及西岩兮固菁华之所在潄羣芳之津润兮振丽藻而奇侅颐坟素以諠形兮虽蓬垢其弗悔谓颛颛防厥志兮戎相寻于罔殆闵醯鸡而发覆兮徒与鼃乎语海余愿敛华而为实兮先树本以为华扈尼训之暀暀兮株绳墨而不□翦蓬草勿繁翳兮俾昭掲于坦涂循茂则而忽悟兮超永逸乎渨洼曦皦皦其中天兮何随侯之照车坚卓荦之贞性兮又善剂于中和剡灵光其内葆兮允融泄以婆娑亡愤疾流俗兮局蹐为小儒蠖诎曲以局身兮蝉戢翼而长臞彼鸴鸠之諓陋兮惟榆枋之与俱勿恢张虫伎兮凌厉乎九区鸟恶美羽而句啄兮鱼畏侈口而垂腴悯文豹之来田兮讵华采之不殊凤凰翔而翾翾兮应龙陟皇之赫戏闚芒芴以隐见兮妙变化于有无瞻羣族莫絜迒兮谌卭志之攸图防夸父之防歩兮堙瀚海而搏涂矢余愿罔却顾兮羌弗病其为迂亶厥躬无离訧兮吾独征乎又何需歌曰风慽慽兮薄寒雪滃滃兮萎柯偭辰光兮迅迈蹇蹒跚兮蹉跎衡门兮浩叹疚余心兮实多载歌曰游思荡兮激昻伥踟蹰兮徬徨渉崄谿兮惝怳眡经涂兮周详谁与余兮同好余将往兮褰裳  

闵志赋【`有序　　　　　　　　明`】谢肇淛  

谢子既婴尘罔留滞齐鲁之乡心烦意懑不知所为伤居诸之奄逝感草木之变衰老期将至勲业无成恻然不觉涕之无从也乃作闵志之赋夫小雅怨诽而不乱楚骚眷恋以自贞敬通摈弃于明时小邴滞淫于末秩平子幽思安仁闲处每揽昔人兴感之由其致一也要以幽忧之疾鸣而不失其正故言之者无罪而闻之者可以风焉其词曰  

繄崧岳之降祗兮帝元舅之委嫕戎良翰于南旬兮皇祖荒于海澨亶欧冶之扶舆兮郁五丘之靉霼强圉丽于单阏兮惟大晋之将晦纷众芬之陊落兮羌余蜿蟺而下畀遹匍匐其岐嶷兮又重之以姣好粲凝脂以朱裼兮爰婵媛于襁褓余既滋江干之杜蘅兮复蓻脩冈之兰茝湘沅之漭汤兮历九疑之塽垲秣予马于星沙兮弭予辔于熊之隗夕容与于衡皋兮晨回翔于岣嶰峨吾冠之切云兮曳赪霞为余履晞余发于汨罗兮吊累臣与山鬼驷文螭以蹀兮招揺咸池之躧殚遐瞩于八埏兮羌一息而万里纷吾既有此修姱兮又内饰而秉贞既濯淖于尘滓兮扬陆离之奇文众訿以骫骳兮曰余度之孔洵夙微尚之孤洁兮中徬徨而自敦彼鹍鹏之搏扶揺兮蜩鸴姗于尺藩伊九皋之警露兮炯一鸣而闻天脂余牵于吴甸兮絏余服于燕云紫薇歘而中开兮驭阊阖之緅氛霞旓靡离以髿鬖兮虹桥灭汨而便旋椉騄耳以先路兮骖玉虬以承轮吾使丰隆摐鼔兮防霡霂而洒尘敕羲仲使控组兮蓐收澹潏而解愠玉女要眇以递进兮笑靥辅以承权绮縠纤以煜燿兮揺回风而弗任托蹇修以致词兮愿结轸以禠神羌吾恐年岁之迟莫兮怨三秀之既愆指九天以为正兮矢没齿而弗谖搴芙蓉之翠裳兮纫萝菼之秋衣剔楩梓与檿柘兮夷荟蔚之薋葹芬掲车以盈把兮撷素馨之留夷众女申申以市艾兮既娼椓余之蛾眉怙奓汰以比昵兮又嫉余之修词青蝇营营而播秽兮璆璵防而黝黟谓嫫母姣兮谓夷光媸使铅刀剸兕兮匣太阿于圜扉纤离伏轭兮款段先之摩尼圽而不御兮椟鱼目而重绨曰余既系于金柅兮羊肠瘁廲以嵚窫窳电瞚以磨牙兮魈魉甡甡而躨跜蜂若象兮长蝮□蟠而厜防甘余肉之干胏兮齧余骨以为餈蜮趫踉以含沙兮射余影于湖之湄防摧拉以震荡兮重臲以靡夷恍铳防以磕兮天柱折而东排彼共兜之圯族兮胡岳牧之畴咨崇虎虣而膴仕兮逢干烙而斧釿平既放而槁馘兮胥湛僇于鸱皮吾岂不知屈蠖以存身兮衡而莫之舎也爰雧木以惴惴兮亦惟修姱之故也众习习以铄金兮天不辰而僤怒日月不照余之蔀幽兮羌独伫乎中露伊直道偊偊兮夫焉三黜而改度箕不可以簸兮榆不可以食毕焉掩羽兮绳焉纠而代结繄辀张而自躛兮又何殊兎丝之与燕麦谓九霄髙兮余躬既局相彼厚土兮足靡容而踧踧纷逸蹄与广轮兮竞晨征而宵服中忸怩而迍回兮恐疾行之无善迹凤凰翔于髙梧兮爰铩羽于篻棘龙鱼服而离罕兮固蝼蚁之所搤彼隍中之蕉鹿兮畴云梦而弗觉粤塞翁之亡马兮曷罔求而卒获维祸福之弛张兮譬倚盖之纠纒孰退而为进兮孰争道而颠蹶于皇天之有赫兮鉴下土而靡忒众仰眎其瞢瞢兮卒胜定而靡克世既溷余之独醒兮纵餔醊其焉益荃不察余之微忱兮任窈窕之繁饰茍余心之自谅兮寥其何弋居诸忽其不奄兮夏与秋其递将鸿嘹噭而南厉兮露儵零而成霜蝉嘒嘒而夕悲兮卉木黄落而既盈鶗鴂之啁啾兮心含凄而中伤缅青阳之不复兮哀战寒此众芳揽丛鞠以掩涕兮沾余襟之浪浪吾恐良时之不我与兮睠美人于一方氲霭黳翳以洸懩兮白日霮防而无光飇憭栗以淜湃兮砂砾纷豗而飃扬哀故都之日迈兮岁序晻晻而电骧惊朱顔之倏改兮鬓尘而既苍曷鼎鼎以折折兮悲余心之犹蓬抚短景之不留兮顾身名之罔臧夫何脩夜之緜沦兮漏渊潫而未央釭明灭以窅防兮蛩螀唧呖于颓墙魑魅瞠以盱窥兮鼷防防而跳梁感余梦之靡成兮揽蕙帷而彷徨朝余税驾于昆仑兮晡濯足于弱水驰游骖于大荒兮卸余屦于蒙汜余与化人歃白鹄之血兮天孙衣余以七襄之绮餐瀛洲之玉尘兮吸沆瀣之云髓安期余以上征兮蹑浮云之旖旎纷霓旌之藻綷兮列宿煜缛而纚纚祝融扇余以薫风兮戾太清而爰止阊阖砰硠以葳蕤兮缭金罘与琼戺支旗翠羽蛟蚴蟉兮绚虹梁之绀陛熊虎狻猊翼以交铍兮瞻黼座而稽首悚肃拜以敶词兮儃弁栗而防所勔少艾之结束兮秉先民之大犹式古训以自淑兮意燕婉而好修溘濩落以颠越兮防髙足而末繇目瞑瞀以防沕兮神淫佚而憀怮吾不能西回七曜兮寒春而溽秋不能耳视而目听兮陆大壑而涛崇丘翔不能六翮兮潜不可以泳流悯余初之未遂兮孰牧后与之巢由髙居而不复兮列缺执余以仇仇余既悁脰而弗申兮重懮防而离忧聿秉度以遵晦兮絜□篿而搘灵氛嘉余之中诚兮兆告余以吉繇曰天不可违兮道不可斁运不可方兮变不可识肆阴阳之鼔铸兮孰知其极伊万有之亭毒兮互荣悴而递易孰成功而不退兮孰旉华而不实孰处亢而靡悔兮孰既豫而不革或由升而遘困兮或屯剥而求复伊重华之徇齐兮茹草糗而庸陟説胥靡以植菑兮舎版筑而爰立姜缦纶于磻溪兮卒鹰扬而谅发嗟孔辙之皇皇兮涕西畋而顿踬歌凤衰以接舆兮劘虎牙而见跖斯西行以辞荀兮讫蹈荣而湛族条邓胙土以席恩兮卒贸贸而沟瘠汲卧淮以政清兮汤尊显而僇雄既美其灵根兮曷懿新而投阁曾不如两龚与逢萌兮身嘉遯而不辱翳彼东方生之突梯兮避金马而玩辱畴云两美其必合兮夜光抱而膑足畴云朽株之终弃兮轮菌黄而炳瞩怀宿昔之欢豫兮岁冉冉而不复苦癙思以侘傺兮亦非余心之所欲省往諐以屏营兮中恬憺而旷独惟大道之无涯兮奚好径而处谷苟牝之长存兮安知蜗氏之蛮触曰道为形根兮名为德车静为躁君兮神为物枢夫唯圣人被褐而怀玉兮羌吾有此瑾瑜茍寸心之罔轶兮历夷险其焉渝倏九天而九地兮吾焉知其所如乱曰鸿涛泐礴岩岥防兮天吴舕舑豺狼嗥兮石室黯黮蔪艾蒿兮已矣哉世莫我知莽滔滔兮西方美人我心劳兮兰芷有秀菊有夭兮无令荃琼变为茅兮倬彼云汉于回昭兮搏心抑志光自葆兮白衣苍狗纷游以翱兮自我眎之若鸿毛兮  

抱贞赋　　　　　　　　　　【`明`】石　珤  

帝降命之孔均兮圣作则其未渝纷世路之滉瀁兮抱吾贞以自居遵薙柞之遗矩兮翦防茸而令疏车輷輘而迈涂兮听长者之所如被便嬛其綷防兮畴不知其为美信出言之有章兮念祸门之贻悔欲周容以趣好兮岂前哲之罔贵顾赋质之既偏兮外若里其能悖彼麋鹿之在庭兮德虽老而未驯有山鸡之孔武兮宁鬬死而不沦矢惟直以自信兮璧亦不知其白谅物理之各正兮有智愚之一德吾既离忧与患兮惧震趾之逢尤将同羣于鸟兽兮又异气之不可求思大人之逺游兮虽骋驾乎六合终回翔于故都兮饱湘流之一勺干与坤其并运兮咸得一而清宁维周柱之遗史兮抱无名以为经览万物之动静兮固窈焉而各在也溯孔波而窥虞源兮阅万禩而未坏也曷辟而非翕兮气必敛而后散彼春阳之渺防兮畴不始于冰霰是用藏感于至寂兮若敛华而复根保未发之太和兮粲夜气之长存岂鹑居而鷇食兮固无怀之逸民息固有时而作兮妙精义于入神自屋漏以达大庭兮市与井其交错钟鼔发而匉訇兮舞艳姬之璎珞晃白刃之在前兮轰雷之破山方澄心于止水兮契先天之泊然富贵固不足淫兮恐茹藜之乐改相蛮貊之犹行兮胡众疑之可诒朝兢兢而夕惕兮恒内顾而反听奉至德以周旋兮踵如愚之服膺虽盘水之可奉兮忽覆满而变盈矧师保之弗临兮不辍歩于窈防质既不逮于松柏兮期后雕于岁晏金可渝而石泐兮莫坚贞之销耎善何遴而可持兮道何取而可遵玩括囊之无害兮首致虑于出身黜枝游之秽辞兮发安定于俨若迹考父之循墙兮戒子舆之履薄茍由中以润身兮絜诸家以度邦宁履绳而蹈矱兮敢覂驾而猖狂繄神圣之至醇兮始声律而躬度徒一间之未达兮尚计仁于月数况末路之崎岖兮华实溷而多违貌修仁而色取义兮假伯车而不归财一善之可称兮已蝇尊而鼹满怅藻鉴之日非兮但求士于婉娈视中国为帷房兮竞献防而贡妍何祝鮀之纷沓兮有江充之靓曼圣既不可以一蹴兮世波頽而风靡非确乎以自任兮宁不乱于誉毁昔夷齐之耿介兮违一世而不顾抑士师之直道兮亦三黜而不去宁蹈火而赴焦兮忍委随以干荣甘枯槁而赴渊兮羞骫骳之成名岂不行忌夫太洁兮固余怀之所怿总璧碎而珠沈兮肯同光乎瓦砾人固有遇不遇兮道岂因而洼隆兰在谷而自芳兮修竹寒而郁菌芬与华其代谢兮鸟翩翩其遡风视喧啾之并举兮有戛戛之孤鸿或屠羊而处秽兮或佣身于五羖歌白石于牛衣兮抱汲瓮于蔬圃咸和光而忍诟兮志与业其不颇吾惟求尧舜而不可见兮又安能防其他息吾驾于疎樾兮解吾佩于南沼散宝璐而弛明月兮何杜衡于芳草縦鸾凤而逸骐驎兮非青鸟以为媒飒逺飇之冷冷兮偕上帝而往来圣与贤其毂击兮遇文王于灵囿曰敬止之一言兮可终身以为守茍跬歩之失中兮风雨作而昼体且解而弗集兮又何达于神明舟中流而失柁兮车半途而解辙虽获禽之如陵兮固智者之所惑况侥幸于行险兮竞角胜于鱼龙恐独寝之愧衾兮能不失色于旌弓仰靑天而不怃兮俯清泉而不怍岂求静而遇安兮自拙居而逢乐众告予以大窘兮胡不轹天衢而翱翔无亦有是心兮材乃后乎飞黄彼周公之赤舄兮后防进而笙簧岂云胜夫一簟兮亦惟天命之所将孰不欲体全而用广兮古与今之可指圣人吾不得而见兮庶几见夫君予吾欲究精微而极之兮畏言繁而道微托四德之嘉名兮慎干事之枢机  

抱膝赋【`有序　　　　　　　　明`】沈朝焕  

余也郎潜有日抱疴经时蒲柳雕残笑形骸之假摄凉暄代谢感流光之易遒虚往实归保恬亡智还真一域释趍万縁冯生之显志名篇未窥灵象张子之思有作徒饰曼词聊托髙眠爰申短赋匪以掞藻扬葩是用导达气意云尔  

渗液于丽形兮赅骸窍其异造节循虚而林乐兮缄黄而若肖肆冯泽而负衍兮宅灵机之微兆中幅忆以枢谲兮终涂憛而疑掉聿蒸菌之靡常兮纷跃冶而授仪既执象以局制亦曳声而发羇乍排满而负重或捐瘠而离奇夷羣脰于肩肩霍众眎于睢睢嘈肆怀于剺栎分窖缦而若微兀蝺蝼于卑寝眇姢嫮而脂腴糅千形以鼓铸错万状而殒虚斡流迁以消息乃穷宙而靡夷伊肇古先厥初分类乃牙乃角牛首乌喙防倛傎呱啜弃妹勤子屠母形枯质防伧儜若厐累累奔溃长人巨狄僬侥侏儒何盈何缩厥状是区叔山恶骇条侯谶莩羊舌豺声竖牛戾肤门黔邑晳仁暴殊趋丰下亢宗梱祥当衢王骀介介子祀拘拘夫安知蹢阍之非全支离之为庾其皆冶化于阴阳之炭而青黄于沟断之余彼童而昏亦壮以顽纆牵是系柴栅是攌舆髠首以怫防扈臝行而媻姗侠烈兮买首而毕志忠信兮自屠而纳肝信忌鵩以惮牺越弃意而慕羶互摵于满心怡撞防于世顔既崩腾以排拶亦蹢而摽斒介拸画其疑蜕垂缶踵而不颠任啄菢于卵殻乗渺乌以还孰索之形骸之外而旷心广莫之间爰有至人憬尔噩悟阽焦原其量趾逺宫隣而儗歩首亷丽以薄荣濯灵奇而含嫮悼湛河而失航矫瞥天其铩羽难玉寥而璞沈舒跃其畴遇维单豹其互斲兮逃里襮而靡宁讹牛哀与鼈令兮纷变化而不经徒覆醢于婞直兮亦叵形于质诚曽史煦俞于操药兮斁顔冉于中龢之程乃睇纪之纮覆兮睨发机而黙折即胪情而端防兮亦慌惚其若缺聊致命以遂志兮体闲慆而覃喆组仁义于藻防兮佩贞亮于珩襭暴洁修于熹光兮沁幽图于氿洌聿信姱以练要兮每执清于内热謇予昌翔于世诟兮中当途之骄穉横汋谍以挢诬兮负噏訿之遗累回寒离而玦环兮凛倏收其犹弃慿嘉胏以舒此丹慊兮怫然触象虎而心悸比判妻于逃藋兮求唐子而跋疐疲防于陨危兮华唐巅于陪侍金马漫漶以漼落兮名位儡以其隆替幸秩微于解諐兮舞居诸而隙视于焉腼自厉以修絜兮独慷慨而雇反悲青春之靡逦兮迟白日之娩婉旷遇巷之尚塞兮洵纳约之孤蹇喜介疾于商兊兮决羸藩其未远恐雔敛而臭载兮鳏厥君而即于汍澜之坂吾不能登樔而椽蠡兮故蠲征于此路憾大雅之沦亡兮从三立之所慕聊枕藉于简编兮餐沆瀣于竹素罄澄心于儒林旷流览于武库顝扬班之驳霞鶣渊云之澍雨眇作者之为曹兮姱代雕而肆洁蒪兰芬之葳蕤兮喷长澜以独絶虚与俶诡而森夺兮庸防猎于操末躔纬度于正始之壸奥兮摭华实于建安之封埒笼雅艳于意匠兮凉非薫白其焉掇傲睨百代以引睇兮营魂神化以厚窃变丹青于玉莹兮犹郁乙以憖巧而自闭夫亦知雕虫之渺伎兮匪众妙之所尊遂蠠没以愍生兮托唆诡以孤存重袭卷銋而不可章兮思麾蚤而匿质虖休樊天垂氤而地腾氲兮羌廓落而抱乎牝之根洞灵威于鼎嬉兮养五德于愚芚就硕人以折中兮还吾反乎故宇神介山之伯子兮异傅岩之筑父啖首阳之灵粻兮躧鬼谷之旧武求善卷之所淹兮遇许由于负黍款子髙于中野兮得伯成而骈伍赴清冷而藏枯兮缔薖轴于阿庑意条昶以憺憺兮俟回风而容与乗髙驼而驭彼阆虚兮指五岳而遨游来三花于二室兮踞啓石而虚求贯厐鸿于天中兮抚垓埏而四周匪乞灵于降神兮通元漠于镇丘蹙巨灵使西倾兮擘双掌之森张防明星而佩璲兮神女之琼浆博天帝于三峯兮历嵚崟而削成乎四方餐白气于金天兮采芙蓉而嗽芳骖背指于峦兮瞰炎水之潜育偭连绻云雷于率然兮祷光于燕玉缴彼鸼吺于幽谷兮揖昌容而洞闱虖北陆循路旷以径通兮览蓬莱之旧山頫日观于岱宗兮拾玉泥金简于瑶草之间听稷丘之青琴兮凿石釡而解顔羡南荣而调饥兮指石囷而溉之列灊霍于前豆兮沐月舘而蜲血白马而衅彼夷兮羽二妃而参差虖湘湄骑骍騩而税止兮吞云梦者八九而邈不知其所如于是含烟煴割契霍祲氛铲欃彗抨巫咸傔屏翳粻瑶蕊防琼剂月妃防云师嬖岐伯尚方祝融拥篲灵娲按节伯侨傍睨忔惺惚以防曼流烂以淫裔踊跃而狂趡以章亥赳仡而叫踏乎奡羿洞出鬼礨雄跃天门睒旸日月捻乾坤招揺太一挏捩昆仑括囊元气阖辟帝阍卭厉列缺舒节北垠箕辉夕敛踆羽朝髠长离拂尾素威奋蹲閟阒黔雷豗喧展融泄于太始而总洪縻于浑元尔乃统摄遐心还反对修初服之婆娑守常闾之昧晦盖约节而守神羌进道而忘技袭贞良之洁白以为范兮制雅颂而为佩仍系荣而督引兮亦遄化而递代无留车而崖返兮惭涤垩之未逮乐权舆于自然兮味至德之盎睟互排虚而蹠实兮不窥牖而览造化之常态考则上皇逍遥中林据不死之床抚无弦之琴兀然抱膝旷尔长吟吟曰俯仰天地常防盱人生若浮朝露晞兀若土木含天机身无羽翼吝不飞蘧生卷怀在知非老氏谿谷耽微河清难俟兮天不可梯行道倭迟兮中心有违超絶旷荡劫来归匪抱初地畴焉依  

酬德赋【`有序　　　　　　　　明`】卢　柟  

昔谢宣城作酬德赋以报沈侯柟自庚子岁被诬系狱十年余自分朽髊永絶人世赵王殿下悯然锓柟四赋洒以睿藻用雪梧台之寃壬子冬柟既以上命平反乃如赵朝谢王哀其穷锡之珍馔肉药宠隆涣翰天日叠耀方之宣城所感为德何如然神以理超情以文遣匪辞之丽斯焉取酬于是因谢名篇聊着鄙赋曰  

尔乃岁既暮时将竭寒螀鸣流芳歇揺落洲渚泬寥丘樊千里直视黯然销魂情感鹍鸡愁凄断猨怅氛浊之褊狭驰清想于天埏慨夸父之邓林吊烛龙于昆仑緤余马兮扶桑枝渉余防兮桂水湍拾江妃之明珰跨湘灵之翠銮于是岩巘互起江河横变封豕卧啼雄虺坐眄夙露伤足晨风瘁骭汨海济以倾檝歘凌风而铩翰岂苍蝇之防玉实萋菲之交煽囚圜土兮曳长缨俛寃颈兮泣吞声仰飞鸟兮不可攀思日月兮何时明嘉虞卿之撰籍希黄霸之授经简一阅而三叹魂竟夕以九升志沈缅以郁陶气于邑而填膺挥思彤管裂衷竹素秋涩就章风謡托赋信阴阳之迭运韪亏盈之无愆将长号于帝阍赖造始于英藩伟神圣之授彩播天人之名篇沥液以淫漓纷藻润而芳妍振金碧之琳琅照丹雘之防斓羌云涌以霞驳倏龙变而鸟鶱皎若凌天河窥织女云汉之章锵若升清庙聆师防洞瑟之弦隮末伎于何李借隆誉于谢田翼二京之可绍埒三都之并翾警司命之炯防款士师之酸言尔乃声流臣工华照八表市虎解谗亭姬雪懆返景崦嵫合劒龙沼起灰骴兮发夜台披云雾兮天门开揽衣带兮非畴昔聊踯躅兮心魂哀于是缓贰负之虐械啓华表之灵思虽城郭其如故已人民之半非陟北堂以徬徨痛考妣之先违二稚逝以如往一女殒而方归彼蓬妇之茍活亦老丑而堪悲渉园亭以凝眺见蒹葭之苍苍桥偃蹇以断石壁陊阤而横窗云幽咽于翠岫叶萧瑟于银牀瑶草委兮菸壑桂枝雕兮垂墙望佳人兮不还岁将杪兮怨长于是季冬严寒北风骚屑江云结冻海烟飞雪苍隼凌飇代马警节迈世怀贤衔恩赴国仰攀巑岏俯渉清洌掲阊阖以延伫遵玉阶而屏营壁连钱以衔釭牖疏镂而琐青烂昭华于东序袅翠葆于西淸拟承明之彤庐或钧天之帝庭同虬顔之萃渥冠日表之奇荧待螭头以敶辞抚龙翼而若惊尔乃玉音纶发神衷灿亮天风四敷春阳叠畅八珍馨流三臡芬飏驼羮巳霑凤炙再贶醴酒陈兮泛翠澜醉起舞兮娇朱顔愿君王兮惠一见寿千秋兮歌瑶坛精髣髴其如思情悒郁而弗安歩徙倚以舛陛涕淋浪而流泉将振翮以遐举忽掩臆而长叹元云郁以凝盼悲风飒而无端昔圜门之多险婴金铁之拘聨效魑魅之微躯望豺虎之一餐敢谬想于烟阙览清辉于凤鸾德裕命而匪测恩润身于无埏幸濡翰于艺圃衔一羽而塞乎巨川乃为之謡曰若有人兮沧海湄汲光景兮驭云螭时蹇产兮隳渊涯宛将逝兮长离思大人造兮参南离恢寃网兮超涂泥惠芳腆兮恩不訾诚既感兮我心悲揄丹悃兮历赋诗弥亿万兮英声垂  

怀恨赋　　　　　　　　　【`晋`】潘　尼  

伊畴昔之怀愤思天飞以逺迹望循涂而投轨遡朔风以理翮冀云雾之可慿希天路之开辟何时愿之多违奄就羇以服役因吴坂之峻岨畏盐车之严防嗟游处之弗遇奚郁悒之难任背宇宙之寥廓罗网罟之重深当屏气以敛迹焉游豫以娱心傅释板以亮殷望投竿而相姬穷独善以全质达兼利以济时耼安志于柱史由抗迹于嵩箕理殊涂而同归惟百虑其何思敢因虚以托谈遂逡廵而造辞  

闵水赋　　　　　　　　　　【`明`】童承叙  

王沙公子收吟发兴戒御敕驺周游乎竟陵之陆长眺乎江汉之流裵回大堤之旁踌躇故城之上物蹇产而雕零景萧森而板荡精惝怳以憀懰心忉怛而怔怅还过三澨道见汉津父老而问曰何谓其然也父老抚膺而长喟揽涕而前陈曰痛乎公子之问人命避巧于构室灵胥跃怒于潮波阳侯效力于水窟支祈竞怒于洪河诚皇天之降匪斯人所能和也公子怅然有间曰嗟乎诗咏靡遗之灾书纪阻饥之戹今时则然矣若夫民之罹病也顦顇之状得无异乎父老曰殷雷震威蝃蝀搆虐云渰风迅电激雨作郁气滃浡繁湮濡滋林树雾迷寰宇昼失靉叇氤氲泶灂崩湱瀢沱硉矻沉沙潄石韬三光潜列曜溢天潢防丹壑浸淫雕瘵之心沉瀹顑颔之身烟寂寥而絶炊室垂罄以无营愁鸡鸣于如晦嗟羵羊之昼行尔其蒙滵涟瀸觱沸滂沛既弥月以逾旬众沴瘁而虹溃物胥渰而靡孑路淤泞而罕通遂借疾而嬛疚爰抱瘘而长终公子曰若是乎其甚乎父老曰风姨肆酷嘘撼干维吸收坤轴江汹海涌谷转山颓浪翻波诡岸裂云回水怪砐硪河伯崔嵬豃若地坼豁若天开龙飞扬以瞠目蛟腾骧而飞沫鲤一角而喷浪鸧九首而滑匡隒为之泐嵃区夏为之昏浊居飘飖于惊飇舟推折于深湍或挈妻以蹈溺或抱子以赴沉或委体于盘涡或托骨于灊浔偃仰兮混沦之府踯躅兮鱼龙之区或载浮而载沈羌孰谂其止居公子曰若是乎其甚乎父老曰岁暮时昏风起云沈掩霞翳日积晦累阴霰兮淅沥雪兮纷繙密兮若絶疎兮若连穿细微透乗危暗摧掇之指裂亲之体亏如圭斯方如璧斯圆如缟斯白如玉斯寒斯时也火井灭温泉冰炎风劲阳谷凝起瑶城于粉野攒琼枝于玉树天地闭而严肃蕴隆结而寒沍于是蔽繻之夫枵腹之民觱发刺其骨栗烈钻其形乃徬徨而僵仆偃蹇而惸防暴枯骸于交逵横遗骼于芜城使肉饱乎饥乌臭避乎过客盖终古之亿类之极也公子酸颦而捧心歔欷而改容重进父老而告之曰诗曰哀恫中国具赘卒荒靡有膂力以念穹苍斯是之谓欤虽然今圣明昭烛德意恳恻遴选台司赈出帑积加以使命者率甘棠之政司牧者尽召杜之德父老其将被如天之仁防掩骨之泽升父母之堂就衽席之侧当不沦没于陷阱展转于沟洫也乃为鸿雁之歌以广之曰鸿雁归来兮河之侧河之涟沦兮菰蒲其实可饮可食兮去将焉极鸿雁来归兮河之央河之清冷兮蒹葭苍苍可栖可宿兮去将焉翔鸿雁归来兮河之濵沙波浄渟兮毕罗不惊返尔髙翮兮其究安宁歌竟父老再拜加额受命踊跃而去公子乃罢御叱徒偻歩永叹归疏所闻危坐待旦  

怀思  

幽思赋【`有序　　　　　　　　明`】顾起元  

岁壬癸间顾子属有所感徘徊黯然援笔赋之则有绳之者曰古之赋也劝百而讽一若无乃为归荑握椒者嚆矢乎且夫香缨靡曼何必文府哉顾子曰唯唯否否理有□之而塞情有抑之而扬是以濮上桑间太史不废巫姬湘女骚客志思意有攸衷非以淫示也客敞罔而退  

夫何一佳人兮歩翩以自娱修防抑其若扬兮纷玉薻而璚荂嬝初杨之旖旎兮美蕣华之闲都褕东海之阿锡兮佩珤璐而绍明珠薄薋菉其不御兮滋茝兰于绮疏走鬯防以瞵盼兮志□蹇而踟蹰发泽而可以鉴兮曼睩流波之欲澜縆瑶瑟而不忍弹兮愿抽慿而永叹羞鷰羽之差池兮感女牀之文鸾闚西隣之嫺丽兮影欲就而复安鸠告余以自媒兮心犹恶其謰謱而佻巧蹇彳亍而四顾兮望瑶池之青鸟指明星以为期兮托微波而通辞兰气吐而若凝兮芳容澹而若思五音纷髙堂而繁防兮羌独目成而心与雨霏霏其歩檐兮云容容而承宇垂翠帱与曲琼兮爇迷迭与都梁演天老之素仪兮陈秘戏于轩皇乍靃靡若扶梁之汜漾波兮又髣髴乎眀月之逸夜光意孏孊而不自持兮思婉瘱而恐其不得当惧纬繣之数化兮要大神为余昭之阖浮云之骤合兮忽流飇而间之惟宴娭之瞚瞬兮怨沛徂之须防何双鹄之担挢兮独块鞠此鹓雏回风既呹而揺茹蕙兮明月又霒曀而敧碧梧朱弦惨而不扬兮遗醴之湛玉壶不心知其亦已兮孰别离之可忍气涫其若波兮心紧絭其若韧菀余怀之邑邑兮霑余泪之浪浪车跮踱而不前兮马踡局而不行余既树筳篿与菎蕗兮伫俟时乎吾将采惟曜灵之西匿兮惧朱顔之易改雁南翔而兮鷰北逝而翩翩固知余情其信嫭以练要兮愿及君之盛年闭房栊之靑苔兮私掩涕而御蕙纕何黄姑之与织女兮耿银汉而相望撷秋菊之鼂英兮畏满园之白露独申旦其不寐兮魂营营而至曙系曰我所思兮在钟山欲往从兮江水潺美人赠我兮玉如意何以报兮合驩被浮云驶兮西北驰春草萋萋兮王孙归  

永慕堂赋【`有序　　　　　　　明`】顾起元  

永慕堂者吾师京兆少尹毅轩周公慕其太翁太夫人而作也夫五十而慕大圣犹难公立朝三十余载今且俨然华颠矣而孺慕不衰于少古之人乎何以逾也小子元夙佩仁风诵蓼莪之篇旧矣敢泚笔以赋之其词曰  

繄维斗之孕灵兮阐坤珍于云阳仍佳气于黄山兮芙蓉矗而赪霞张徽水建瓴而防兮倒屈注于天潢兹山之郁郁兮抉緑字于黄囊柏挂采虬于明月兮碧楸鸣鳱鴡于凛霜封马鬛而隐金椎兮负若斧而冯若坊防嶟领之华表兮丰夷嵕之朱堂攩归云于薻井兮抌腾日于茄梁薜茘缤纷而网戸兮申椒酷以被唐畹滋兰而畞树蕙兮揺风振而递芳唯大夫之顾瞻兮中涫其若探汤神惝怳而孔填兮歩夷犹而方皇怀二人于明发兮咏飞隼之载扬昔汝南之树德兮袪旧风于斯邦俛仰而荫彼数人兮譬宝劒之干将学王廧而逺引兮披二酉而臸三苍愕风堕而云走兮鸣枯管之琅琅冠切云之崔嵬兮葺芰荷以为裳疏玉除而缉桂橑兮纷旖旎乎都房喈凤卜之雝龢兮叶繇体之将将惟清心而玉映兮嗣彤管于孟光靡抱冲而弗盈兮畴惇固而勿昌产龙媒于渥洼兮丽凤羽于岐阳排玉门而迣阊阖兮览阿阁而回翔职柱后之惠文兮补衮阙于未央眎金镛与玉铉兮握兰蕊而含香回遹彳亍而披昌兮形防趿于神羊躬厠牏而纡防兮忽乗云乎帝乡左招揺而右丰隆兮鞭列而辗云将唉宝婺之挻晖兮趾曜灵而继藏孔盖翠旍之翩翩兮挹婉衿与东王青鸟集于飘囱兮鸺鹠啼于空梁河予涕之涔涔兮海予泪之浪浪帝阍狺狺在郁萧兮孰召岁崇与巫阳载敶词于飞鵻兮爰告哀于上皇绳玉简与金泥兮掞天藻于黄肠欸合璧之不停兮痛音徽之莫彰神髣髴于繐帏兮灯的历于金釭眡南云而绾叹兮歩列星而极明衔终防于旻天兮孰俾予之可忘帝求直于簪剑兮骋骢马于康庄厉排风于雕鹗兮疐当道之豺狼播箕泽惟丰芑兮陋缿筩之赵张视门左之桑弧兮丈夫生而志四方练予情其信纠以夭绍兮唯蓼莪之防伤咏白华于周雅兮奠桂醑而御椒浆陈罗荐授彼玉案兮峙粔籹与餦餭阖华颠之肩肩兮纯孝思之有常彼艾首而遐慕兮于姚氏之煌煌踵徽音于旅树兮耦厐德于鸠郎盱兹堂之兀聿兮天辟址于陵冈下竹苞而上松茂兮配二仪而乆长乱曰天性罔□人灵植兮六凿既攘彞德斁兮鲜民之生靡衔防兮有美人兮纯孝一兮含德之厚心如结兮髙堂峩峩音靡逖兮郁陶思亲载营魄兮孝横四海六幽塞兮援神司契世乃奕兮子孙振振螽斯揖兮濬哲维祥考斯室兮于万斯年永无极兮  

怀君子赋　　　　　　　　　【`元`】杨　襄  

繄岑楼之翼翼兮倚层城之隩隈敞八窗以轩豁兮仰飞甍之崔嵬面云山之矗矗兮喧江声之若雷肆瑶席以郑重兮呈琅玕与瓌瑰诞延賔之翠馆兮倚吹箫之凤台搴罗帏之芙蓉兮盼美人而和偕羌素怀而耿耿兮望青鸾之不来谨修容以遥睇兮隔云軿乎徂徕宛清梦之缱绻兮忽中宵以惊猜歩广庭以夷犹兮瞻牛女而徘徊援猗兰以写抱兮拂素琴之凝灰希盛年以绸缪兮何参辰之或乖忆黄鸟之嘤嘤兮感賔鸿之独哀炯予心之如璧兮怅逺道而悠哉巳矣乎燕议诎兮训狐是咍荃蕙疎兮蔓草盈阶曷归去兮翦故山之莱望玉京兮阊阖漫浮云兮不开整罗袜以彳亍沾白露兮苍苔仰碧虚之明月庶流影于君怀  

别知赋　　　　　　　　　　【`明`】赵时春  

平凉赵时春既放逐于泾水之阳笄头之麓友鱼鸟而伍麋鹿南山戚子秀夫释輶辖而访焉曰吾闻圣人不役役于时而蝉蜕于物上故实之而冰消烁之而春盎河淮横流巨灵天吴赑贙吞云而砥柱吕梁之砀不移也吾子奈何解朱弦以纽犁埋韶濩之清赏伏龙光于重渊溷淤泥而长往负盐车而垂耳忘万里之雄想曷以翘首奋翼啸青云以欲上腾骧于九达之衢俟轩盖之髙敞茍黄虞之有作犹庶几于方响使泬廓而靡倡竟阒寂而孰与为党乎时春曰唯唯夫子所言乃见田跃渊之志盖未覩于盘蠖潜虬之事也蚤负裈而振股视九华瑶池之境犹钜厠也异哉轩辕氏之问彼髧髦焉知其具茨乎田有粔籹无羡福茘释蹻息荫以夸连骑操椎攻坚不借锋頴之利故圣人喟然于浴沂而击节于顔氏兴漆雕之深説数有望于由赐故曰达人安命君子不二仁者见之谓之仁智者见之谓之智百姓日用而不知庶几乎羲皇之治戚子嘕然而笑称诗曰振清风兮被皓月南山崒嵂兮泾流焉歇执防援绥载脂而别  

望逺赋　　　　　　　　　　【`明`】石　珤  

怀滹沱之美人兮睇恒山之长麓历髙冈之千仭兮骋青云之华毂西望封龙东瞻信都凌霄振衣遡风纵呼气横九垓天开五湖羌欲去而邅回兮睨荒墩之碧芜乃有却秦故城盟齐旧址禾黍西风蒌芜汉水逢去燕之望诸兮得田叔之梓里问前路于征夫兮讯山林之野史访弃瓢之老父兮求击筑之巨豪赠昆山之瑛兮解明月之佩刀发刘琨之清啸兮等万事于鸿毛山欲暄兮云萋萋谷无人兮鸟嘈嘈瞰梧桂之氤氲兮想双凤之鸣翱盼刍儿之踯躅兮感雍门之悲讴果孟尝之不来兮亦平原之罔留繄陵谷之变迁兮曾几人之驻辀忽两曜之徂迈兮挟八风而周流于是九州纵瞻万里入视山河缦回百兽崛起叫衡阳之归雁兮送天池之鹏徙要海上之安期兮论羲农之曩轨采瑶草而漫吟兮据髙梧而假寐倏心旷而神逸殆不假于熊经而乌跂吾不知世之忘人人之忘世也乃絶洪源复睹秦人桑麻荫翳俎豆厐敦歌流击壤礼谨汗尊餐朝霞之既多掇秋露之实繁拉芳邻而共集倾髙盖而定言戛后防之鸣球撼千尺之云根蔼流沙之埲埲忽弥漫乎昆仑瀚海北注大江东奔碣石嵯峨巨岳雄蹲蓬莱方丈不可以跬越兮俨眉睫之且存予乃发昆吾相邓林敛逺翮披雄襟岱华砺锷洞庭淬镡起万窟之蛟鼍兮俾歌且舞以助吾之长吟  

思归赋　　　　　　　　　　【`宋`】梅尧臣  

禄有可慕禄有可去何则移孝为忠曾无内顾则禄可慕而可据上有慈顔以喜以惧故禄可去而不可寓噫吾父八十母发亦素尚尔为吏敻焉遐路嗷嗷晨乌其子反哺我岂不如郁其谁诉惟秋之气至憀栗而感人日生愁思侧睇江濵忆为童子当此凛辰百果始就迭进其珍时则有紫菱长腰红芡圆实牛心緑蔕之柿独苞黄肤之栗青芋连区乌柙五出鸭脚受彩乎微核木瓜镂丹而成质素乳之梨赪壶之橘蜂□淹醝榠樝渍蜜膳羞则有防防野雁泽鳬鸣鹑清江之膏蠏寒水之鲜鳞冒以紫姜杂以菱首觞浮茰菊俎荐菁韭坐溪上之松篁扫门前之桐柳仆侍不哗图书在右或静黙以终日或欢言以对友信吾亲之所乐安闾里其兹乆切切余怀欲辞印绶固非效渊明之褊衷耻折腰于五斗盖自成人以及今未尝一日侍傍而称寿岂得不决去于此时将恐贻恨于厥后  

## 御定历代赋汇补遗卷十九  

行旅  

北客赋【`有序　　　　　　　　宋`】赵奭之  

北客宦逰巴楚历三峡之险而抵永安故区地势近瘴两见盛夏官居民庐皆在山麓凿地数百尺而不及泉故市无井里无医客患之而勉同市人饮诸瀼水苦滓秽饮之涧谷而惧虺毒俄有老叟谓客曰漕府亷台有二井焉泉冽而甘盍往汲之客曰使者之庭阍人严守而应接有时甚非羇旅所敢妄干叟莞然而笑曰子胡不采之风謡质之行事善利济众初不禁也客于是拜其言感其意而徃汲焉迨今逾年暑无瘅暍之苦而得以安居是使者之惠也辄赋其事而抒素云其辞曰北客伶俜陟彼崔嵬南游巴楚实仕于防历白帝之区域睋赤甲之崄巇瞰滟滪之出没峙瞿唐之巍巍观楚国之絶塞悼蜀宫之故基客喟然叹曰昔穷兵百战用  

武之地也仰而无覩但见林莽蓊郁屺岵岝峉巘云獠烟霮防一色三时豫和炎夏为厄逢辰乆安用夏变貊崴防连郛龙势蛇迹官府民庐栈阜搆麓八家无井而不能革客患之而同市人临瀼津杂滓秽汲黄大奫淟涊之流汨人精神乃访厜防之下临嶙峋之曲千人挈壶百穴潄玉清清泠泠而氷敷雪沃未几有叟呼于列曰子曾不知不毛之泸自此涂出葶防丛滋虺蝮潜匿炎毒之厉而是生百疾溪流可酌而中有沙虱实大梁之公子胡不自卫而反蹈其失客谋于叟为之奈何贫如顔回而有饮瓢之乐旷如孺子而有濯缨之歌叟岂能溉我以甘露濡其旱禾叟于是逡巡若避赧然变色仆游尘世安有神术知夫西有漕府东有防台方布天子之仁泽救民之旱灾乌能秘一繘之清渫坐视游子之炎埃客释然解疑仆仆骏驰中防敛衽下气以道使者之徳音自云汲之引之周浃旁及而阍无夜闭虽负年以逝濯类抱瓮而为隧请观夫易卦曰井养不穷兮收而勿幕又稽之老氏曰几于道兮善利万物散为四海之惠不止匹夫之恤噫鼹防饮河而不过满腹鹪□巢林而不过一枝茍足各有其极虽多亦奚以为故兰台之风不及于瓮牖而楚子作赋西江之水防济于辙鲋而波臣见讥客于是慨然感慨颓然下拜明既能哲佩以为戒信乎君子之淡以成乆而不壊  

南游赋　　　　　　　　　　【`明`】田汝成  

嵗次阉茂月旅夷则历日戊寅七夕令节田子将祗役桂林藐焉异域戒行李辞严君展茔宅谢娅姻供帐南浦弭檝西津乃喟然叹曰迢迢畏途险矣隘矣佻佻征夫厪矣矣夫运有穷通事有顺逆安土敦仁谓之廸吉故度徳量能中外以秩者君之制也委身陈力夷隘无择者臣之义也猥经术之寡昧兮滥防名于盛时效防埃于一纪兮俶沿牒而登资王程檄其孔棘兮谊不可乎稍留遂扬舲以遄往兮讯南纪而逺游阕庭闱之定省兮眷桑梓之绸缪虽慰亲以强笑哀慿心其曷瘳路尸饔而负米曾受杖于耔尊叱驭以驰阪峤絶裾而防家伊数贤之异趣兮予惟三复乎白华景孔门之崇孝兮何百行之能加陟五云以骋望兮散予心之郁伊禹穴蔚其对涘兮微河洛而永思辑瑞帛以防计兮防风后而防诛孔斥怪而不语兮胡辨骨之专车俄瑶山之岝兮突秋江之怒涛乍翺翔以徐进终踔以弥髙束赭峡而訇礚薄赤亭以消揺陵广斥而云布廹枝汜而熊咆来不知其所吐兮去莫测其所韬将堪舆之噫吸兮畴胥怒之能招降层岑而即舸兮御鱼浦之绪风淹定山以回眺兮盻凤岭于冥蒙旦予发于浙汭夕倚櫂于桐庐防文涟以瀹茗芼翠荇以为茹山川郁其盘骩兮信圣之储胥揽予缨之纚纚兮濯严光之灵瀬晤入幕而输忱曾不屈其鲠槩体肥遯以居贞处乆约而能泰希巣许之遐踪何狂奴之故态指天末以西迈兮历姑蔑之榛墟丁吴越之龙鬬兮悉索赋而从之践茹胆以朂恚媪持葛以作丝借蠡种之夹辅竟澡耻于防稽何六千之肤敏复假虹于妖姬贵乎圣贤之持满兮履薄氷以自持彼何忲而滛佚兮少康祀其忽诸怅览古犹未兮增羇懐之永叹泝行飇以催发兮纷不假乎盘桓释余桡于濲浒摠余辔于常山路威夷兮木杪风飘萧兮云端感新秋之防防悲故国之漫漫望玉斗之峩峯骛铅溪之修渚云冉冉以归吴人栖栖而泊楚乱彭蠡之汪洋兮康郎岿其在睹哂伪汉之草窃兮规潢池以跋扈皇祖赫以龙飞兮蒙不肯乎为所鼓蛙怒于鲸波灰万舰于一炬先扶揺于鹰搏后仓皇以鼠沮属四防之承平兮杭一苇以安流帆翩翩兮贾客罛濊濊兮渔舟搴杜蘅兮幽溆狎鳬鴈兮中洲沐膏泽而咏勤苦兮喟太息以夷犹防长风以鹄举聊戢翼于洪都肃南州之髙士吊黄垆以束刍蕃秉钧而少通兮矫姱节于頽波既下榻以承间兮胡不规之以中和处明夷而用晦兮知其无可奈何也互标榜以危言兮亦吾党之过也诵古牒其多愍兮予姑顺途以徜徉披劔池之荒壤睇牛斗之余光金川洌以维缓玉笥骏以髙骧慨神物之恍惚兮仙之迹复已渺茫握椒醑而叩螺阜兮谒忠节之祠宫嘉赵宋之多士兮每登庸乎兹邦文子褎然而首举兮值宗社之顚倾恸赤县之草莽扶黄屋于沧溟灵亦知天坏之不可支兮要苌以为正竭余力始就絷兮滨九死而峥嵘誓成仁而取义兮佩圣训之孔明复灵歌以激烈兮涕滛滛其缘缨犯皇恐余上兮亦灵颠沛之所履水瀑以下濑兮击危矶之齿齿类马之腾波象潜牛之伏渚沫沸沸兮霑衣风冷冷兮送予将感灵而助予兮瞥予济乎惊湍予既不难于利渉兮履习坎而愈安晞庾岭之偃蹇兮路回回以造天石侧叠以霞駮木夭矫以虬蟠憇中路而神掉俯浚谷以顚朴豁崇闗以閜兮严不可乎径度通重海以来庭纳八蛮之賨赋辇犀象而匦珠翠兮归上国而布濩嗟曲江之人杰兮炜相业于开元辟兹闗以懐逺兮峻故里之藩垣衣冠俨其世祀兮览遗编而增欷赋白羽以寄讽兮窥细徳之险微予之言既艰于纳牖兮抱殷忧于长离板上帝以防乱兮悔违弼其何追乗凌江而下遡兮接南海之洪波忆当年之浪迹兮冒赫羲以流槎渉朱垠之浩涆跋赤峤之嵳峩疲精神于夙夜兮冀青衿之速化遵半涂而削迹兮虽式谷其则那予亦知迂疎之为患兮耿愤世而嫉邪虽忤时以多口兮剖心肾其无他掠端州以左转兮讯孝肃之遗黎却片石而弗橐兮孰贪泉之能淄浔江流离而东下兮蹇予舟以薄磷梧山巃嵸以隗防兮路陂陀而逾峻逆漓水以上浮兮入大荒之脩坰山参差以缭绕兮冗不知其所名峯刺天兮防立滩湱石兮雷轰雾霮防以下浥云滃渤以长蒸猩猿哀以夜啸虎豹羣而昼行划绿林以唐突兮孰有戎之敢撄何兹川之塞阨兮余百里而无人心屏营兮逾剧途邅回兮益屯禹胼胝以荒度兮旷戎索而弗理降芊楚以肇封兮挽筚簬以略启王制阂而未被兮讵文徳之能敉忍羇旅以伶俜兮惕二亲之遗体超阳朔而北诣兮及桂林之崇墉控五岭之上游兮镇百粤而为邦洞重闉以方轨兮壮屏翰之军容其中则朱门赫赩文薨扣阈植防鸣钟皇宗是国次则街衢直闾闬蝉聮五方服贾列队居防扶舆毓秀绂冕比肩于前则连山崷崪界以重江酾清泻浊环隂抱阳经凃枝术贯穿越裳扼要领而南下若建瓴于穹堂于后则培以衡岳枕以尧阜纶络荆潭盘宗笃厚九疑缤纷以布翼三湘回带以澄浏于西则山奔水导分湘别漓发源月竁莫测端倪引牂牁之洪派委下属于番禺于东则两江迤逦与海通波飞艘络绎鬻贩鱼鹾泮散夷落北走湘湖巡四郊而容与兮庻斯域之可居乡心惙其勃发兮衷曜其犹初佐旬宣以赋命兮媿实约而名虚驽骇驾而恋枥兮思抱影于空庐逺父母而弗谷兮陟屺岵而涟如孰有翼之可假兮愿一觌夫里闾魂展转以逹旦兮宦情索其日淡乞骸骨而返初服兮疏欲陈而未敢择官而仕岂臣心兮顾私衷之寡欢倾肝胆而孰谅兮丛谤詈予以避难第抑志以就列兮顺时命而即安奉简书以从事兮又怵瘝旷之为患乱曰大易有训幼所懐兮消息盈虚与时偕兮困亨而贞反诸已兮永终知敝慎厥始兮死生富贵命在天兮释躁寡怨维永年兮逹人大观眇四海兮雄飞雌伏安以待兮欣戚异感途所经兮歌以永言舒旅情兮忠信笃敬慎修身兮虽之夷狄终无尤兮  

遵南赋【`有序　　　　　　　明`】梅鼎祚  

嵗壬申秋九月余征于南盖予龄冠矣行所睹记多六代遗迹可吊而歌謡其泰者足用训至相嬗而不还踵亦惽其多故焉周之镐丰今在斯矣顾瞻之暇稍韵其事什伍窃放昔人述行而赋遵南如其鸿丽阔逹以汴徳颂勋则班扬张左之业非是赋本指余病未能赋曰余婴世之弗豫兮瘁防昏而寡俦何绪采之委错兮褢混浊而离忧洞中冥而延逷兮缔喆符于逺游寅厥荩而亹亹兮绍协思于旧京戒仆夫以中夜兮肃严驾而晨征惟亲之胪疵而怫郁兮歩盈轩以自虞相妇处之多吝兮勔作气于悬弧撰良辰而云犹兮遂蹑屩而南徂鼂祝辕于宛沚兮夕余济于逎城遵大逵而旋顾兮望黄池之涔滛彼众润其攸同兮象景霁而谧清时秋气笃于萑苇兮款绪风于素林路曼曼而超迈兮旌揺揺而曲张跻青岑以登顿兮存谢史之遗宫径廻而窅阻兮宿莽翳而弗阳委千秋于夜兮寄遥思于予乡骑跙跙而更御兮从徽徽而在后轸转其道兮问膎功于东畮欷大浸洋溢而羣飞兮宿腓草于畆首固天菑之流行兮亦国家所代有岂藿食之能谋兮愿陈情于牧守引姑孰而胥眺兮相石城以如环曰楚封之匪遐兮究南覇于造端领皇风于东晋兮尚司马之维翰蹠黄阜之峨峨兮介淩歊其以轩讨遗音于白纻兮譌志誉于龙山忿处仲之逆祐兮吊苏子之不咸昔戴威而满头兮竟提祸以掸掸维长绡于牛渚兮闻水族之多竒抑神鼎所未备兮孰然犀而照之厥幽明之永絶兮何所当而要期反予驾于长坂望枯园而容裔陟葛阳之修岭考慈姥之故地形岖而迤防外傥莽以优迈托籦笼于其巅兮得箫管之上器日晻霭其将下兮指新林以取涂茂出奥而舒叠兮遂将车而入虚何累累之相似兮无松楸以植茔匪京观而若斯兮廼鬼雄之孤坟昔岛夷之狂戾兮数取赢于一伍短兵接以当目兮躐余行而若儛马就括而饮刄兮化甲卒于原壄中自瘱而缭转兮或益恤而永乖愿藏心于渊兮累轸虑以儃回蹇吾去此故土兮偏何迟而历兹尚由庚以舒防兮渉长淮之浩流嘅秦金之沈隠兮虚厌胜于东游过新亭而陨涕兮惜晋业之不遒结予辔于四望兮且弭节乎石头审虎踞之曲势兮叹防御之阻翛临段石之岝防兮观石碣而志功入三山而郁郁兮何所建之伟鸿奓闾阎之千肆兮罗士女于五方嘻嘘气而成云兮市隧别而开通噫衍流而盘魄兮既娱乐而且康孶货殖以阗委兮冠盖郁而霿集何豪游之充牣兮设雄观以万国被郊坰之四分兮当星纪于上极相承览以尸存兮恢眈眈其难悉率越城而唶嚄兮追孙氏之所规蹈太初而容与兮放赤乌以委蛇荒楚楚而莫迹兮邈蓁蓁而无蹊昭石印之诗妖兮安天堑之足恃亦懐土之厚固兮寜食水而之死胡诡命而丰滛兮尚听咎而窒耳彼龙游而渡江兮覆厥族而何竢发台城之南端兮爰思齂于嘉和越披香与五明兮闻靡丽之实多擢曜灵以中处兮列望僊其与璿仪佣鬼工而犹厪兮极人巧其靡加中又实之以要眇兮二八射代而脩媚觞玉树以行謡兮金承跌于蕖砌忽瞟眇以徊遑兮疑乍亏而互蔽谓恢然之嘉观兮剧将以明得意逮天怼以霁怒兮地永羕而阅世予既旷长懐而遐眷兮复容与乎夀宫载云旗之冉冉兮肆路□之彭彭布几筵于下敶兮俨灵君之予降观峻宇之狋兮规化城而特起纷胶盩于庵罗兮纡旁唐之玉戺帝释之容容而遥集兮祥河涌而辍水寻智囊于支郎兮衍白簏之名理挢魔鬼其焉诬兮释大寳而殉之蒋骨青而死神兮国将亡则听之繇永昌之二日兮谶泉行以九百临髙台以驻足兮火酣酣于城北历六代之代行兮不毕轮而易居岂据埶之不预兮实伊徳之逌冯天监此下土兮笃淮甸而龙兴靁震震而若奋兮超采石以东南虽九隩其奄宅兮睠驯首于镐丰遗洛食于嗣圣兮因挽辂而迹闗中顺隂阳以履极兮欥象形于紫微狭汉制而循周兮言彬彬而庻几双阙立表以防兮辟大夏而奠维抗髙门于阊阖兮右带江以周池廓夷涂而丹垩兮薜荔而桂冲重袭固以墄平兮洞轇轕兮其无垠增九筵之坱圠而博敞兮迣绪绮错以絪纶辟众星之拱极兮若烛隂之舒明宛雄虹之缭绍兮交风雨以相承神灵协而环卫兮固并建而弥新伫景望而息兮遡鼎成于轩帝大期集而升中兮肃钟陵其永閟锢三泉之己汰兮酌流水以约制慌金支其开阖兮倐潜举夫玉衣穆皇皇而假庙兮俨陟降以昭囬乐斯丘之委夷兮式序类于文谟保厥功于百世兮覩河洛而缔思美美以上陵兮隮覆舟之在阿临夸术之广广兮凄水之微风焱起于苹末兮施白露于蒹葭邅吾道以北首兮酧列帝之寝园椒涂穴于狐兮膺牧竖之尞原昔千骑而从风兮鬼何窈窕而予前物有所必至兮时有固然经川隰而周览兮投翰其焉可详循征祖于华林兮期再畬于半阳籍王谢于乌衣兮谅温尹之伐庸曲周生之匪贞兮卬卞氏之纯忠邀三弄于清溪兮壮赌墅之防淝隠典午之沦胥兮畴斯人其焉依缅遐想于冶城兮悠然安知其所褱偭秦淮而东直兮披郊园之榛屮属雌蜺之连蜷兮信休文之所考字康乐以其坊兮睎平原之旧墟放微志于山居兮邈延竚于吾庐何明哲之寡詧兮由不密以失身遥信誉于风菌兮迟寸晷于鹤音声无翼而蜚蜚兮不救死于其颈予衷抑而芚薄兮非修短之足愍蜩螗厉而沸秋兮霜既零而木下复改防南之郛兮祖赜灵其在宇纷焫膋其萧兮神哉沛而鸿祜思媒劳而弗终兮引天阙以流睇稽我武之肆狩兮兹承庥于游豫乔桓桓而司马兮跋渉于天歩睠河山之保界兮擥带砺其与盟抚魏鄂之丕绪兮伟曹黔之佽勋冯末照于容光兮道开天而轶晠名履髙平而顾问兮众毂击以成云第宅縰以相望兮出清跸而若神日佯佯其讽议兮时耀首而膏唇疾歌以牛下兮粲爝火之星防鸿辽辽其未央兮冀异州之上贤轻微命于尚枲兮中抱憯而含隠有仳防而啜泣兮神宇漠而栖愤援桂枝以招招兮扬不流于束楚天地际而往复兮尚徳载而既雨信服膺以修媺兮何曾思其颛颛廓独处而不怿兮轸芸芸之盛年希阶天而不防兮予胡为此邦赧童观于素朝兮誓将旋予旧疆遡回风而反顾兮岂我心之则降乱曰天地升降纷相袭兮修折之运焉可极兮习坎乗流与时息兮君子于行其仪一兮其仪一兮南之征吉兮  

南归赋【`有序　　　　　　　　明`】谢肇淛  

万历辛亥之春予以屯田持节归里水陆南北七千里余其始发也杨柳未华及至三出蟋蟀居壁睠客途之迢逓感物华之变迁聊述所见悲喜之情以当劳者之歌云尔其词曰  

春莫兮日良秣予马兮郊之阳仆夫兮抗旌纷眇眇兮祖张椉六骐以先路兮睠故都而彷徨横玉柱以割涕兮沾原隰之皇皇于是厉潞河憇黍谷径燕津轫涿鹿金台为郊易水犹绿风萧萧兮送寒水呜呜兮如哭怅英雄兮何之空遗恨兮击筑维时青阳弭盖朱方载御残星动野薫飇拂曙草靃靡以承轮花葳蕤而隠辂榆瑟瑟兮堕钱柳丝丝兮舞絮繄征鸿之嘹呖兮胡违和而北翥纷江蓠与修芷兮恐年嵗之迟暮驱吾车兮两河风冥冥兮吹沙麦秀兮渐渐鸟睍睆兮和歌望平原兮逶迤莽平楚兮蒹葭日冉冉兮蒙汜税吾驾兮齐之阿若乃秦碑既泐鲁殿未改髙台就夷荒城犹在南楼纵目浮云晻霭异代精灵为桑为海迨夫济漯南道汶泗西微泇流初瀹吕梁载违既创巨而圗细亦逃坎而趋夷石礁硗而下齧山峍屼以旁围虽建瓴而东注或一泄而无遗水门宵锁云帆晨飞乍秉驶以走坂时失水而涂泥川原夐兮飞鸟絶莽苍暗兮人烟稀云惨惨兮虎啸雨蒙蒙兮枭啼晨火断兮锉冷瓶粟罄兮徂饥戒明发兮不寐怅畏途兮何之乃遵黄淮双流合奔天吴激浪冯夷嘘云涡锁腾掣地轴争飜曜灵东吐阙西吞飞沫千里白日为昏纵一苇之所如泛泛兮萍飘忽而无根彼圯桥之遗履兮身帝师而弥尊感王孙于一饭兮懐千金而报恩何二贤之驰骋兮卒同际而异门眷敝屣而邅回兮髙鸟尽而茹寃茍吾冠之未挂兮又何为槛緤于垢氛俯千秋而洒泪兮邈共尽其何言清淮既济逹于广陵和风送桨微波不兴防邵伯之遗埭击杨子之洪砯锦帆烟灭离宫土崩玉观墟兮琼花尽迷楼圽兮荒烟凝银涛万马而淜湃金山一柱而嶒崚豚涌波而昼雾鼍吐眼而宵灯蜃幻市以灭没鲸鼓帜以鬅鬙击中流之树影兮风为驭而虚为凭纷南北之风尘兮轮蹄扰扰而未寜彼天堑之安流兮或一苇而可乗噫世路之澒洞兮扇微波而掀腾众女疾予之娥眉兮矧重之以修能逐飞鸿之冥冥兮矢亡慕于缴缯乃遵毘陵沿具区道锡麓望姑胥潮通震泽城抱阖庐怅覇圗之不卒吊忠魂其未舒金精腾而啸虎寳业冷而栖乌香屧黄壤琴台绿芜空宫游鹿虚廊穴狐只今惟有西江月长照征帆下太湖若夫淼淼漓漓漰漰湱湱喷雷浴天荡云沃日西控三江东奔大泽七十二峯黛螺浮碧黄芦紫茭红莼白芍鲈脍四腮蟹螯双擘芡头刺鸡鱼首衔石蔗浆杏糜蒚苗芡实蜃蛤蝞虾鳙鰅防莫不呈鲜登筵擅隽入席留舌为腴沁齿生液恍海错兮故乡欣一筯而共适于是青翰矫翼彩鹢迅羽榜师击汰傔人伐鼓揽檇李之故墟霭曾楼于烟雨香销秦迳魂断鸳渚倚语儿兮孤亭懐美人兮萝苎艳骨忠魂谋臣覇主饮恨吞声同归黄土至若吴山东峙平湖西萦峯飞鹫岭泉涌龙六桥柳色九里松声壁车骢马画舸朱铃绛唇红袖锦瑟银筝香尘雾合歌吹雷轰感南渡之遗事攷苏白之所营何经始之盛美兮卒湛惑而用倾望思陵之玉盌兮寄遗恨于冬青纷素车与白马兮歘啴啴其如雷霆雪山涌而东注兮莽似神而难名胡鸱夷之雄魄兮避疆弩而西行噫大块之一气兮固橐籥而缩盈朝息予驾于富春兮夕舣掉于严陵奔湍怒以叱防兮碨磊齧而豗崩呼邪许以蹭蹬兮飞百丈之縻縆恶南风之五两兮羌竭蹷而难胜彼得时而骋驾兮畴无阶而可升眷山椒之片石兮繄予慙于客星尔乃丹壁砑苍洞黝儵层滩咽号重冈合束劔棱攒峯练花飞瀑嵁岩凹堂迥涡旋洑细雨晴飞慓风夏谡亚枝掠牕芿藤卷屋积潦增波众籁鸣谷沫溅城腰浪跃山腹石卵叠沙桨牙罥竹渔罾断流樵唱被麓碓借水而自舂筏衔灯而还烛鸡栖埘而掩茅犊出山而收谷信吾生之有涯羡一丘之己足于是淛溪东穷楚岫南峙云樯卸装笋舆遵轨羊肠九曲以絙垂龙背千盘而标起薋葹荟蔚霮防峛崺霓径连蜷云根旖旎泉界道以飞素山衔曜而凝紫野鸡号兮林月斜驿马嘶兮酸风起零雨兮遥遥木叶下兮蘼芜死乃度分水载瞻载驰滩声呜咽闗树依稀霞舒幔以绚采石折笋而升曦桥沉虹于汉表帘喷雪于峯厜玉简曵金以璀璨寳藏函缥而纷披蛾眉慵兮台镜老蝉蜕冷兮龛苔滋丹崖秋兮舟楫朽鐡笛怨兮猿鹤悲盼仙踪之杳邈兮怅吾衣之己缁嗟王事之靡盬兮寜今是而昨非防一舸于轻湍兮□晨风之惊飞迥石罅以出没兮倐犇电而莫追吊阳侯于建安兮城郭是而民稀望镡津之紫气兮胡竟合而中离扣囦溪之严闗兮榜人告余以嵎夷遡芋江之落潮兮桨咿而随之睇枌榆之百雉兮意似是而复疑郁三山之雄矗兮吾犹恐梦魂之幻为欣稚子之候门兮爰破涕而解颐于时长嬴既季温风扇和翠旗动蕙绿盖舒荷三迳未荒秾隂载多髙台擎露曲池影娥竹抽寒玉松老霜柯石斑剥以绣藓壁纠结而蟠萝蜩嘒嘒于髙栁鳞牣跃于澄波眷六合之清朗兮奉板舆而相过挹清芬以盈把兮衬朱顔之微酡惜此日之不再得兮舞斓斑而扬歌歌曰南山有庐可以栖迟河之洋洋我舟既维人生行乐尔须富贵何时茍余心之无营又安知枪榆之与天池  

东归赋　　　　　　　　　　【`明`】郑明选  

余髫龀而讽诗书兮六艺之芳津窃乡曲之谀闻兮利观国而上宾举乡书于弱冠兮遂坎而逡巡屡计偕于南宫兮蹇余马而回轮淹中年而鹏奋兮肇服政于安仁绾墨绶之若若兮畏应宿之非人余谅不能踵彼宓子兮窃希踪乎戴月垂五期而防效兮夫何心劳而政拙圣皇既不余谴兮又征余于秣陵蹀黄门而翔青琐兮陪西曹于掖庭帝曰汝为耳目兮庶弼谐以谟明又投我以艰大兮典七萃于三营阅鹅鹳之变化兮简百錬之精兵遻时事之多虞兮忧忉忉以中怔岂不懐汲魏之髙躅兮莫逹吾之精诚谅负乗之匪器兮咏伐檀而内恧登石城而侘傺兮曷不返余之初服觌北山之崱屴兮恐移文之余辱数与志适相遇兮俄遘疾而弥笃轸受使而秦思兮舄沉疴而越吟彼狐貉尚首其丘窟兮孰伊人之无心叩天阍以乞骸兮逝将还吾故林帝心愍我小臣兮纵微躯以抽簪欣景命之生还兮理桂楫于江湄睇长江之皛溔兮渺防防以弥弥日既中而西沦兮潮乍至而东归感进退之有数兮物无满而不亏拥江淮之险固环万雉之金墉兮挟龙虎而盘踞三吴钥其东门兮荆蜀辟其西户非真人孰能都此天府兮岂六朝之能据王气郁以葱葱兮极吾目于孝陵仰神灵其如在兮怅欲去而不能孔去鲁而迟迟兮轲宿画而不行聊徐徊以夷犹兮孰察余之中情两仪二曜既若是其斡运兮嗟物序之逓更会月离于南箕兮飇觱栗而飏□阳侯盱睢熛以怒兮天吴骧首以防趟中流阒其无人兮防鼓浪以匉訇思临深之有戒兮余安敢乎遄征緤余舟于燕矶兮骋余目于郊闗指直渎而辗祖龙兮诞望气于东南发赭衣之胥靡兮纷絶地而开山逞虎视而蚕食兮据上游于殽函任斯髙以播虐兮隠黔首之伤残子婴焱以面防兮归百二于龙顔望牛渚之洪涛兮喷澎濞以砰礚谢微服以宵游兮泛素月而击汰宏慷慨以咏史兮发歌声之清防欢邂逅以同舟兮语申旦而不寐嗟知音之实稀兮廼缔交于倾盖睨采石之龂腭兮慕青莲之丰神被宫锦以焕烂兮傲四顾其无人憾貂珰之贝锦兮防挫衂于太真夜郎飘以逺窜兮胡才丰而命屯访丘陇于青山兮惟葛藟与荆榛晁风济而扬舲兮夕吾逗于眞州胥挟弓以逃呉兮兹济江而乱流遭击絮之姱女兮发簟饭以相周戒壶浆之勿露兮愳追骑之我求女自沉以灭口兮从宓妃以遨游虽慷慨以赴义兮亦轻生之足尤濞采铸于铜山兮金钱牣于九野首开衅于争博兮载裂眦于削土连菑川而结济南兮引二胶而纠赵楚偭几杖之寛仁兮仰射天其何补竟兽挺而鼠窜兮身与首而异所南吾觌彼句曲兮抗薄天之髙峰标洞天于道箓兮缅仙圣之所钟懐三茅之灵宅兮企二许之踪华阳黝以防防兮閟玉简与金龙嗟余婴此沉痼兮希至道而莫从俄历舟于金山兮耸孤秀于江之门水淘山而不动兮山遏水而弥奔龙池潋滟而上浮兮鹘峰碨磥而后蹲化塔耀日以矆睒兮琳宫跃波而吐吞汲中泠之灵泉兮信水品之独尊焦屼嵲以对峙兮嘉逸民之肥遁丁炎精之式微兮独泥蟠而无闷凌霜雪以袒露兮虽焚庐而不困蹑赤霞于物表兮讵轩冕之足溷余何为乎偪侧兮矊遗庙而心懑并鐡瓮以结缆兮吾将驰目于南徐陟北固之防□兮命仆夫以腰舆狠石怒而欲立兮懐两贤之踌躇操提兵以东下兮何楼橹之纷如痛组甲之百万兮瞥灰灭而无余余既穷江行而入云阳兮悼齐梁之陵墓金牛巉崿其尚存兮石麟湮灭而莫覩吕城化为林薄兮郄垒竁于狐兎惟是王公贵人兮偕草木以物故冀荣名之终古兮曽不得埒于朝露指毘陵以进道兮翳泰伯之故都曰翦商其非义兮盍屏迹于海隅抗三让之髙节兮违豳岐而窜勾吴岂不丑劗髪而鄙文蛇兮与鱼鼈而为徒茍求仁其得仁兮亦何陋乎蛮陬札能承此先徳兮轻千乗于敝屣愿附节于子臧兮羶何为而及已鲁审音以知乐兮齐葬子而叶礼脱缟带以定交兮解寳剑而酬死宣圣为之太息兮款有吴之君子瞻春申之祠屋兮洵义重而功髙却秦兵而归楚质兮封吴邑以报劳濬申浦之水泽兮发黄田之土膏城郭既已圮兮宾客又己雕云晻暧于慧山兮髣髴乎侠气之未消虎丘宛其在前兮封阖庐之宫冶铜椁以为锢兮翩玉鳬之翺翔上有劒池之崩峭兮下有扁诸与鱼肠虽尘埋于九壤兮犹熠燿以腾光虎一去而不守兮吊伯业之茫茫迤逦放乎阊门兮骇列肆之鳞鳞商贾纷其如云兮穷水陆之竒珍粥江珠于渊客兮输海布于賨人人杂遝以摩肩兮骑凌乱而扬尘冠东南之奢汰兮孰返朴而还淳寻玉女之髙坟兮既惘怳而芒曶耻蒸鱼之见辱兮哀朱顔之殒越擕金鼎而同埋兮佩珠襦而共没鹤舞市而鶣兮歼生人而殉死骨湛卢愤而夜飞兮感神物之超忽眄重闉之峨峨兮喟夫差之昌披左既拥夫郑旦兮右抱以西施谓欵段为速兮谓鸡斯为迟忘六千之越甲兮徒争长于黄池嚼笼稻而三呼兮固虽悔而曷追五湖绵亘于三州兮禀咸池之灵气山错落以星布兮出没于波涛者七十有二洞庭岿然最髙兮夹东西而双峙禹胼胝而防定兮垂明徳于万祀探林屋之金简兮亦徒闻乎牒记眺鲈乡之髙亭兮复纵櫂于吴淞三江扬沸以歕雪兮飞梁蜿蜒而垂虹胡乌喙之猜忌兮蠡变名而徂东祖计然之余防兮托废着于齐邦三散金于亲族兮杳不知其所终越莺脰之重湖兮盼旧乡之咫尺乆羇旅而无聊兮归心近而愈急趣黄头以齐榜兮曾不可以终日见似人而犹喜兮矧吾还乎故宅山敛容以要余兮树依依而如昔亲戚候于道路兮慨余容之枯瘠虽申之以慰藉兮终握手而心恻城郭非吾所乐处兮爰屏迹于衡山负翠巘以为障兮周碧溪以为环既息肩而弛担兮与世事而相捐傍汉隂以抱瓮兮避于陵而灌园岁鱼羔以供伏腊兮输余税于薄田玩羲文之奥防兮诵防庄之寓言守恬淡以无为兮采众妙于茍二仲之不我遐兮聊相与乎倘佯或抱膝以舒啸兮酌麦醴而无荒夫孰知拘拘之为苦兮吾将委运于彼苍内惟余之凉徳兮固福过而灾生悟四大之假合兮虽疾病其何伤毅髙门而内热兮豹摄生而外戕匪人力之可营兮将何去而何从齐天地于一指兮防空色于两防抱清静以独立兮超万古而乆长  

南观赋【`有序　　　　　　　　明`】田艺蘅  

观之时义大矣哉易曰大观在上下观而化是以二三以童闚见讥九四以用宾致美良有己也况人文化成小畜懿徳又君子之所有事者乎余宿鄙丘樊幼历湖海再客白下遂作南观赋焉赋曰  

巳未之冬阳生之月田子应聘修文游桡将发指金陵而遐征实龙飞之旧阙于是囊短劒束袐书乗符传辞郊墟舣北闗而待渡富水衡之储资国课于商贾严缗算于舟车感古者之不征何后世而侵渔始作俑于垄断终贻祸于河渠惟圣王能崇乎节俭斯穷旅皆悦乎行居乃扬舲于通津兮瞻臯亭之峻极拱龙凤于钱塘兮赖兹山之阨塞慨南宋之阳九兮驻旌旗于丛棘衬璧忽其出降兮甘辱身而亡国挂清飇于塘栖兮泊残月于崇徳鸡犬荒而悲鸣兮人民敝而菜色丁海防之废弛兮纵岛夷于邦域既复隍而屠邑兮孰能殉乎社稷石门镇破秀气桥危吊宗公之孤节想将军之雄姿捐躯死战絶粮覆师烈哉壮士巍乎新祠方皇祖之龙鬬兮士诚曾于此乎舆尸何天兵之威猛兮俘六万之吴儿固仁者之无敌兮亦开平之机茍攻守之有制兮虽众寡其何为岂人谋之不臧兮抑天运之盛衰经万夀之小山兮为春秋之檇李当吴越之纷争兮干戈日以披靡画语溪以正疆兮亭柴辟于长水卒臣妾其鱼肉兮奚唇齿之足恃临嘉禾之旧舘兮登烟雨之虚楼泛鸳湖而澄虑歩龙桥以解愁访死亭之故湾榜人道余以寒湫笑丈夫之未际兮为妻妾之所羞既忍辱于负薪兮又何耻于歌讴俄除道于防稽兮悔覆水之难收贤败絮之嘉匹兮懐薄笨之好逑望松陵以扣舷兮傍垂虹而敉檝懐神禹之荒度兮功于焉而始集骇震泽之底定兮由三江之既入拯下民于鱼鼈兮瑞帛纷其来辑仰三忠与三髙兮出处邈乎其莫及眺鲈乡之孤亭兮清风瑟如其可挹晨鸡鸣于练渎夜乌啼于姑苏贤太伯之三让逃文身而建都叹麋鹿之荒台招西施于五湖吊子胥之属镂访伯鸾于吴趋方懐古其未己兮省近事于周吴元祚纥其不纲兮咸揭竿而长呼何么麽之张四兮亦蚁聚夫盐徒睨神器而不量兮俨南面而称孤烦王师之再下兮宗社卒以就屠信天命之有归兮终混一乎舆圗亦有蹲虎之丘走狗之苑石池水隂长洲日晩许墅之闗未开寒山之钟己逺复税及于艘艎益嗟客行之偃蹇迎寒潮于无锡实勾吴之始封在汉初而金殚固无事乎崇墉哂天祐之窃据假虎翼于元凶过延陵之故墟仰季子之芳烈绍至徳于宗贤附髙节于往哲欲挂劒于荒丘痛知音之乆絶朝发毘陵兮夕宿吕城依然頽垣兮雄哉子明遏孟津之横流兮为京口之要营覩海夷之残破兮追千载而伤情舍筏丹阳揽辔句曲山川平衍原野膏沃豁我尘襟摅我旷曯礼茅山之白云想三君之如玉云阳古驿髙桥广阡古之建业今之应天湖海内控江淮外连列吴蜀为门户殿闽广为市防龙虎蟠踞兮武侯己发其秘经营根本兮道子足知其是以禹贡维扬州之域天文实斗野之躔楚威埋金以镇其地秦始凿山以通其川孙吴成鼎足之势东晋续永嘉之传六朝因之而迭覇南唐据之而偏安迨乎至元之革命始泄王气于千年方我太祖皇帝之龙兴也奋濠梁下采石克太平延儒硕首纳陶安之谋遂成定鼎之策惟大是圗非中是宅惟重是居斯轻是役奠燕翼之丕基朝侯王之嘉璧盖继天立极者三十有五年而圣子神孙复迁于燕陌也两京并建留都实隆在殷维亳在周维丰郊坛陵庙旧内故宫隠隠赈赈郁郁葱葱卫以百司镇以上公允文允武自西自东其中则天市三垣紫微帝室玉殿屯霞朱门暎日御沟瀜瀜苑树秩秩龙漏深沉鱼钥秘密其次则直庐星拱翼卫云翔貂蝉奕叶绂冕煇煌街衢坦直祠宇低昻珍藏四裔族间五房其南则带以长淮峙以牛首朱衣秦开双阙天剖向阳明以照临享百粤之奔走其北则涵以武枕以钟山黒龙隠跃玉涧潺湲防岷峨之督脉掉虵尾于荆蛮其东则赤山巃嵸娄湖汪濊澜接沧溟根连泰岱掣三呉于左肱怳神烈之攸在其西则石头险固大江灵长百二天堑千里金汤驰桐柏而一防砥金焦而相望遵山河而樛流兮固美哉之天府总鸿纤之规画兮皆圣谟之藻斧风流文物蔚乎其未冺兮独冠暎乎今古庆小臣之南征兮昭日月以狂瞽凌晨风而排阊阖兮隘管窥于寰宇乱曰幼志超轶在蓬桑兮弱冠逺游眇四方兮使于金陵懿文章兮防渉险阻感兴亡兮王猷伯略两茫茫兮登髙斯赋比兴长兮君子尚宾观国光兮大鹏圗南聊相羊兮  

航海赋　　　　　　　　　　【`明`】萧崇业  

句町痴人奉命中山之役戒艘于闽有镜机子俨然造曰盖闻俞竭力事主艰险不避人谓之愚汲黯数好直諌难感以非史称其戅何故名痴岂有説邪痴人良乆不言乃莞尔而笑曰仆鄙野之人僻陋无心胡敢当二贤也顾即之时事騐乎物情名亦有自来矣且夫乗人鬬防智者相倾而任理直前则愚之所以优于械也随俗脂韦谀者相和而秉徳持闲则戅之所以不为佞也兹者徼宠灵以航异域其孰敢违彼佌佌者避犹桎梏萌萌者但若康庄诡蔓饰隙逺脱防翔见几之作我则未遑是以观者讶其辨之不早众故讥其痴而无量耳镜机子爽然自失曰若可谓安义命而笃于自守者也痴盍足病哉书云若济巨川用汝作舟楫又独不闻犯斗之竒邪第今时世日益浇己顾安所得楂也者而乗之若惟单精毕力以造万斛之舟意者其有济乎于是痴人唯唯遂命工师求大木程之以有司督之以当路阅彼闽山佹黝防萷参轮菌连抱葰矗夭蟜閜珂蔚若邓林弥皋欐阜防谷蟠岑攒郁丛骈朗昼旴暝防磊磊其上覆森落落而刺云尔其考制抡材凌峦超壑移兵走檄涤薮摧嶨松樟采于劎之津鐡力贸于岭之表钜不厌修细防遗小是断是迁载坚载好凡既备矣大工斯肇于是览易爻思象防仪工倕法虞姁考日力之程较费务之纪问轶事于故游鸠黎人以经始离朱督绳班输削墨殊裁润之时宜槩度稽于往牒定丰约以执中酌文质以立则雕土岂效乎务相窽木用扩乎古哲为梁逺陋夫绛襜渉川无取于瑶檝扛□参桅交篐合櫐穴牖梯舱副柁重底飞庐翟室望之如宇其上则有彤宫镂像薻栌华榱琁亟绮椟睿制琼章锡衣命服皮弁纁裳冠盭绶玉佩锵锵犀金麟紫芾舄斯皇繁繐冰纨纬罗束帛连烟之文独茧之色凡夫取竭天产发输人迹为九赋之所敛九式之所节者是用传宣乎防极之门逺颁乎来王之国其次则有文椸莞蒻毛蓆毾防鉼缶匕匙夀光水器兰膏朱火贲烛金羊炊釡箧缄彞卣屏面甂瓯陶素裛绣编连盐酪豉薪唾壶兽子绸杠绛縿组帷流苏蒨斾飇悠以容裔羽旌骚杀其纷如材官畜用利械兼储脩鍜延鏦铦戈利殳佛郎鸟嘴旸夷勃卢大屈之弓綦卫之矢谿子之弩越女之劒蛇之旐鸟隼之旟军容翼翼豫戒不虞若乃舸巨舰非常可模抗指南之暐晔崇五楼之峥嵘运货狄共鼓之巧使尽变化乎其中是故外阔内虚大人度也阳行隂翕方壶镜也画鹢琢云等威异也虬蟺螭蜿桡橹击也鹰瞵枭瞷力士从也峤崒峰攅棨防列也鸢翔鹘逸麾盖张也蔽天翳日帆扬而缦移也流霞掣电银黄饰而赭漆光也震霆轰辇钲音革响也舞鸾律鸑韵鸟部蛙钧天角抵缤纷错集者殊俩薄伎散襟期也若乃推騐天文审测风日星医卜筭羽祝庖丁匠氏缝工调人司救象胥掌讶篆镂丹青与夫吴歈蔡讴阮啸孙唫曹诗刘饮秋奕嵇琴陶毛頴陈楮生俨然数客述古删今以至解难之丸杯肘之射棘猿之术雕龙之英靡不广询博取竞爽摅能尔其大虽谢于驰马制实迈于采菱庻几御长风以利往责千里于寸隂乃若梁丽晋舶越舼蜀舲沙棠木兰之称青翰三翼之名方斯篾矣于是遴长年齐三老命先期以诹辰輙开舟而出坞士庻伫眙观者如堵冠裳杂遝纷饯于祖导鱼须负矢弩防候亭循旧矩割□鱻羞燔脯酌醴酬觞鸣金伐鼓挥丝竞肉移宫换羽欢溢厮舆礼殷客主仆马辐凑譬风行雨散泶防于南台之浒尔乃揖让辞筵慷慨升车祀天妃于厂石初纵苇于梅花临万顷之防防杳莫窥其津涯觇五两以为表指六合而为家仗皇威之逺庇托灵胥而自夸遂竦节而结旅忽轻举以征遐髙宇澹乎其若寂大块恬然其不哗映流光以霁色照落景而俱嘉穷区没渚而不见万里藏岸其何遮澳信难测之于蠡淼茫无足语之于鼃尔乃顺颹鼓帆凌波骤舳不行而防不至不疾而靡不速冏然若翔云絶岭之翼倐乎如驰隙遗风之足陋登仙以矜荣拟乗楂而彷佛此非海外之壮游人世之竒瞩也耶若乃阳侯磅磕以跳沫天吴激礡而鼓涛飞涝防防以相淈洪澜匒匌而互淆转天轮而頽戾回地轴而争挠駊騀乎嵩衡抗嵸磢错乎雷防叫号防防浤浤则星河似覆潎潎濞濞则日月如揺篙工于是乎谨柁楫师于是乎弛梢当此之际末可如何虽冯虚以御风兮境非赤壁纵遗世而独立兮心异东坡有时乎竦慴战怖无日乎爽旷婆娑怳千态以万状怵谈笑而起戈须防乆于年嵗瞬息虑乎风波有车马行公无渡河繇斯以谭则知郭景纯之所赋者特泊洦之见未习夫江汉之委输也木虚之所云者乃想像之言犹未覩夫灏溔之实际也故尝嗟徐衍之负石怪精卫之塞溟壮荆飞擒蛟而成气贤夏禹眎龙其弗惊若乃陈茂防劒事偶然耳海童邀路其谁忘情夫是以仰舟中主敬之程子悟遇风思过之管寜坐而待旦动与惧并行无辙迹止无所慿郁郁墨墨兮众心惙惙揺揺悝悝兮我头岑岑逡巡数日乃始逹于其境于是世子遣文武之臣驾雕辂骖骕骦坐组甲建旗常扈乌号翘干将羽骑飞蕤金戈耀铓魋结左言之渠镂膺鑚发之行骉飍惊防舞蹈趋跄前驱骋路盱眸自旁覩汉官之上仪咸冁咍以振踊庆千载之嘉防愈色泽而神竦亦有靡闻不来无见而拱周环罗列盘辟举踵于是盛礼兴乐供帐设乎皇华之庭夙戒具而赞典纷呼嵩以祝龄僸侏兜离于焉俱集四夷迭奏昭徳之馨尔其尚之以金章加之以元服戴纚垂缨拖绥鸣玉变左衽之陋风袭中华之芳躅御纂组于公庭告先公于祠屋追养之礼殚受终之仪肃齐虎拜于部夷称霞觞于宗族然后捧纶章留琳牍奎翰辉煌寳书霅煜尔乃稽首顿首飏言曰明明天子万夀无疆者也于是命膳夫以大飨爰致敬于使臣涤濯孔嘉礼仪振振载之以醪酤设之以豆登丰之以饔饩介之以芳芬舘舍之所问候缉御之所频仍佳胜之所赏玩筐篚之所错陈淹藻景于二时笃隣好而常新郤褭蹄之厚餽坚不辱于逺人尔其钜典既毕渉冬始归防滉浮空旋亦如之伤心极目褢望僒拘风帷兮寒削月帐兮凄严蓦英兮换节迅金素兮迎年狂澜回兮渐以逺驾飞航兮俄还安危值于所遇变幻殊乎目前而出坎履顺殆有鼓欢声而振天者矣缅惟乡之所谓神蘂形茹股弁背芒惴惴然而莫知所营者果虚邪实邪抑虚者舟邪实者我邪谁虚谁实谁我谁舟盖譬犹空中之态梦中之境物物皆游物物皆观耳彼有认水为海认陆为岸乃至认我为我卒相角逐而不己者得无障乎于是闽之耆老士大夫缙绅先生之徒防不掀顔慰劳深喜其获终王命以为邦国重也是时镜机子亦在贺中顾独出席盱衡而诰曰猗欤伟哉痴人固能蹈海哉昔者子路喜桴海之从圣人抑其好勇广徳执乘船之谏贤主嘉其直言祸福所倚几希之间此招贾之文诵者悚焉若幸免于风波之危而克如期以竣事也讵非有相之道欤苐尝闻之识治体者在脩文徳以服逺尊中国者不割齐民以附夷兹縁蕞尔之小邦而乃奉先人之遗体幸鱼龙之牙吻徒取彼重防窃惑焉痴人怃然而问曰客故习夫谹议乎傥若所谕适足以明其闇于全而掇乎琐胶拘谫之忌而未覩其恢恢者矣何则忘九隩之藩屏而不以边陲为襟带者乃曲士之井□也偷持禄之茍安而龌龊以避险﨑者非达人之所壮观也古之帝王陋偏据而规小恒宅中而图大掩畧八极靡国弗营既尊居乎神州之卓荦尤勤骛于鸟兽之外氓北出名师南驰信使輶车朱轩络绎不絶楼船戈舫纷沓旁午然皆弗克遗显号于后世传土地于子孙方今圣明在宥感徳旁皇九域谧如四封不耸辽絶之党冠带之伦乐贡效贽者盖以亿计琉球霑濡浸润历年滋多其奋濯泥滓比埒箕子之邦岂与夫乌浒狼防屠婆防妇竒肱反膝之酋交胫长臂之种可同年而语哉客倘愿闻若説请为左右扬防而陈之夫琉球者上古所不能化秦汉所不能从考之四隈则大荒之外测其封界则闽粤之东逺望蓬桑则曜灵晰逸晨雾晦防琴髙影响而化幻犊配绰约以昌容旁睇岛夷则朝鲜网络越裳蔓引渤泥迢递以乖阂苏禄牢罗以互亘其苑囿则□峰幽屿秀起特出嵯峨降屈中州所慕其草木则石帆凤尾紫绛纶组抗茎敷蕚布濩皋丘其鱼则有吞舟吐浪拥劒琵琶蜂目豺口狸斑雉躯竒形殊类胡可胜圗其虫兽则雄螭屭鼇王珧海月绣螺绮贝土肉石华诡桀出录瓌异无书其禽鸟则爰居避风大鹏垂天英眸缥翠瀑瀵洒珠往来喧聒集若霞铺其宫室则木无雕锼土仅白盛重闱连闼去泰去甚欢防作门漏刻听政殿曰奉神名义斯正乃设官僚授之以柄察度司刑耳目司问王亲是崇亦有赐姓通事长史爰以将命茫茫羣丑此焉则胜海滨之风兹亦等竞是故赋仿井田历遵正朔横盗无斩闗之惨墨吏免椎肤之虐攘鸡何有于轲书捕蛇不闻于柳説则闾阎乐业有余嬉也醇醲驯致宪度渐陈敎亦崇乎释氏诗颇似乎唐人羡声名而遣学精奕数而絶伦嵗时无须于视草髑髅岂聚于王城则传志绵邈自覆瓿也物贡所产器贡刀锡胡椒苏木硫黄怪石降香櫂子丰苞重驿望日而趋间载而至则尉佗倨傲不足云也迩者东鳀即序西倾顺轨交南懐化漠北跂指织路骈衢梯山檝水献名琛于殊隣出瑰琰于冥垒粪积壤崇麕赴坌举而称臣入侍之辈相与充斥乎藁街之邸天子于是王者之无外抚胡越之一家命鞮鞻以掌音设韎任之舞曲以娱五戎之君以睦八荒之狄驾长防于曶爽广博施于疏逖常武辑啴啴之旅小戎埋辚辚之迹三五为之跨蹍八九为之韬轶祯符之所伟兆鸿钜之所舄奕合在于此矣然则琉球虽逺岂其得而弃之四牡虽劳又恶可以己之且夫兼容并包者英辟之宏略也布徳宣誉者臣子之急务也故汉皇驰域外之议博望不辞勚于月氐隋帝采殊方之俗朱寛乆衔使于海国值斯之勤农夫辍耰红女寝机士马创吮鋋而瘢耆老弱伤严镞而蹂践遐氓为之震竦黔首防被其难而邪行横作侵犯边境者犹不可殚纪矧朝廷纯茂夷夏熙恬游原于迩陿泳沫于迥阔寰海之外有不喁喁向慕中国者则鲛人窃嗤之为士而不称引帝徳如之何其不叫呼于芸夫且仆以泛剽之弱干荷郅隆之倬典方谓无异螳螂之臂客奈何独以宗元之招贾者戄戄然相恐也己事而盘幸无谈虎哉于是镜机子柔气汗辞而谢曰斯事体大固肤浅所不能备也降阶捧手欲譲而行痴人曰复位仆授而以航海之诗其辞曰于皇帝徳暨四方兮中山请命厥惟常兮天子曰俞尔宜王兮锡以弁冕黼及裳兮赫赫诏敕使臣将兮布帆无恙神所襄兮一人有庆率土康兮本支百世炽而昌兮  

## 御定历代赋汇补遗卷二十  

旷达  

大防赋【`有序　　　　　　　　明`】祝允明  

允明以宇宙之道于我而止矣浑鸿包之万象条之三五肇构于其先宣尼总齐于其后君建为极臣成为业士治为学民遵为世随其时也易曰拘系之乃从维之王用亨于西山允明时不自立身名随人拘维将老而神明中亮问学外广有无之际三五宣尼之所营葢尝冥访其间焉斯用亨之利也暇日叙之为大游赋可以垂语千载焉尔  

夫何恢懬之大人兮羌纵观于域中柯柘檍以为车兮毕妙制于轮工建六等以道逺兮职三材以行空既轩之以华轛兮又积中以坚招钤且使附舆兮□□而右从帀九圉而穷辕兮矤章亥之有终跨四渤以修征兮隃华封以临戎左宾旸于二桑兮右向晦于三舂前  

炎洲以玩鸟兮朔幽纮之梦梦耳鞮象其支朱兮胡旅琐于虫封惿皇盘之下继兮中六围而作宫命旋辕而内归兮揽覆载之所有薉萧稂之被壊兮葾芳兰之不茂乔隰榛与山樗兮斤文梓令速朽犷防豹之犇犇兮藐麟虞之在囿叩鸺鵩之啾啁兮梧不集其凤鸟夷髙岸为深谷兮堀墣砾以为阜翦珞礐以圊椁兮童丘隅俾不睨洪河之横怒兮恒防陵而汨宇汹漫漶以突徙兮数失色而病漕懐神功之难缵兮惋夏迹之非旧带衡江而修截兮判二戒于左右联南濵之百峦兮蜚千泉而下凑亡昼夜而建瓴兮浕交注于扬薮漭散衍于三江兮赴伯若而为湫瀵始癸而继湮兮濆汜溢以妄走蹇重咽之中楗兮焉执咎于授受嘅灾之歳成兮奲殚虐于吴亩沮洳而莫遣兮抎十千之维耦驱黄以髙骧兮循中原之旧服画州邑以星敶兮敞旷土之沃沃邈山川之遐隔兮空千里于一瞩忆先王之位天兮经九井以为国掌地政于司马兮详同成而浍洫树万里之基桢兮厚烝人之安宅固君民之比辅兮食无为之帝力厪诸圣之造述兮与世期而无斁何秦孝之颠暴兮益卫鞅之薄刻始必恳以阡陌兮继税人而荡潏垝乾坤之纲纪兮势一剥而弗复艾因时以茍为兮僾弥古而偕极□苍黎之増増兮糅千百其品伦伊四业之各守兮劙百役以骏奔恫穷防之颠陨兮懀惰游之獧嚚□之以宄贼兮搂豺贙而食人痡九夫以征谷兮防凶余俾悍滛捐田事而不男兮竞逐末于钱刀集千奸以为利兮网无防于戚曹攟泉布而操壅兮靳济物于一毛鄙逡缩于狡窟兮首骄戾于王侯工不度而作滛兮聊须庸于斤陶皇天生此元元兮惠司牧以大君建万邦以诸侯兮赋官士而臣邻宁一夫以非农兮而戴履于乾坤怵兹辰其何时兮农八一而仅存飱饛簋罔稽田兮畯曽弗得以食新钧含气于化育兮哀细人之特勤予既未谷于道邦兮吁释钱鏄而被此鞸绅气纡郁而不觧兮意周章以交驰违岩野而即市兮求化理于官司闚讼堂之佻佻兮匐万子而榜笞大夫□骋而憔悴兮不得知其所为舆胥五百柙千兮引羔豚而飤之檄氄磔而□运兮格辰道而申齐士呻瘅于饟挽兮伍病空于陴垂悁四方以謈嗸兮甫焉得而驩熙操艅艎之防冲兮晨横江而西防扣曽城之九重兮辟皋应而叠五卬天京之鼎立兮颋綘阙以崇骛钦万域之攸则兮拱北枢之星附□三殿以中严兮矗双楼之夹辅閟椒闱之沈肃兮峻丹陴之复防列八屯以周庐兮离千曹而张署啓岩阁以文兮宅大训而稽古坐耉成以寅亮兮谐密勿以厘务蒇法筵以尊师兮访道揆于坟素仿明堂之法象兮裁靡代之逾矩近尧阶之三尺兮削汉宇之万户庙四亲以致享兮宫峥巆于左祖右骈祠维太社兮同先稷而为伍毓储圣于青禁兮昭英华于文武观靡究于中袐兮规载考于庶府张五督以诘兵兮昈六官而开部广通政而给谏兮谨台察与大理太常典厥禋礿兮宗人掌其圗谱谧翰苑之闲清兮都成均之绰膴守信玉于符防兮颛笔削于史注钦天审其历象兮大鸿传其胪句光禄精夫玉食兮仆马备其徒御条万防以绲防兮错群工而牙布沛周详以章彻兮互责稽而棐俌奕神祖之开业兮濯神宗而善迁为王賔以观光兮遵大路而北辕历扬徐而齐鲁兮趋丰镐于幽燕瞻帝居之际天兮服王心之所甄葵啓承之有道兮盖同经而异权屹髙皇之奠鼎兮介哉格乎渊算承干休之凝注兮怃坤舆之饶赡执天徳以守国兮岂徒防于天堑来百蛮之賔王兮防诸侯之觐献岠文宗而上徙兮扼荒之突践居髙屋以尊临兮绕众星而北面提四外于有截兮晅奉时之英见亶鸿仁之积洽兮熠光重而絫宣鳞百揆以具张兮毂皇极之中悬工僚其偁偁兮禀成宪而周旋惟弛张之殊科兮深防惑而悗殆愚固之莫憭兮縡有防于攸先山臣铨草树而牧麋鸐焉能觇其韦匪余位之所谋兮啧奚烦于荛言思沈潜而内求兮憺将归乎故苑絷佚足于菅限兮防鸿芬于枯简防万夫之交鸣佩六编之神典探经邦之逺犹兮察庻务之奇变逮长古而周历兮该千岐而综练勴励迹于滔天兮抽幽绪于独茧殚精诚于至思兮肩旡象而谐劵情□防以倐怳兮志强毅而逾链遄上升于至阳兮曮皇人之垂见发袐钥以授余兮叕炙筠之篆吟微辞以啓悱兮叹枢栝之精隽忽不悟其所如兮防儃佪而傒旦宓闭闗而函光兮幸韬闻而灭见散神明于空灵兮泳皇冲而敖衍兼万化于芒机兮统三极于一贯识天人之爕成兮假幽明之互赞寤道器之相咸兮归有亡于亡辩嶃历圣之继天兮讨千文而同键杲曜灵于永宵兮齐受法于皇旻承皇命者牺兮始拜受此文九穹无言不爱道兮地寳以龙呈栝五十而有五兮峙大道之灵根五相得而有合兮成变化以行鬼神观穹文而祗理兮载取物与诸身爰立卦以生爻兮用四尚而成万营居观玩以既得兮勤假筮以质成橐万化以鼓舞兮潄千妙之幽源崇守位以财成兮纎出入之纭员洞生死扵原返兮悉情状扵防魂冐承焘以弥纶兮贯异同于千门逮农轩而颛喾兮迭奉帝而诏人因龙鸟与草木兮依水火而风云备物象以周世兮抪养本于生民代泰穹之何言兮晫神心于三坟司重黎于二正兮构贞历之四分唐钦昊以授时兮宗历象而三辰虞絜齐彼七政兮在璿玑而玉衡原钦明而被格兮址时雍而睦亲粲重华之协帝兮终命位扵升闻恭垂裳以无为兮巍成功而莫名扈文命之神灵兮黙取道于清奠山河而再造兮相天地于成平帝重锡用范兮诰靇而眎敶舒九章以列对兮姒乃第之以类成遰殷周而密畀兮令箕武以载申揭建极之元则兮握天人之闗钳援神契以设教兮假泰卜于归连眷岐丰以下凤兮勑尼泗而来麟三圣演翼夫牺画兮旦疏官而尽君亶羣经之自圣兮以时差而错出孔完天以总圣兮萃整齐而立极道有本末而着防兮本微既其在易张末着以长世兮谂礼乐之为急诚修身以御家兮治平于邦国作人备乎仪文兮宣和兴于乐律稽畴典而作榘兮耿二史之布防放坟丘之眇绵兮综唐文而姬历昞嘉谟与大猷兮心偕事而録实闳删述以诏来兮立型模为永式体二篇以树本兮用四典以示则张人纲以持世兮参成位而撰毕世惟遵而勿渝兮釂天心与圣职冥弗由以颠隮兮教乃废而代汨圣何道而授若兮懑不位以敷徳掇侯史以卫经兮剙予夺而作格尹天明与王宪兮准赏刑于霜笔三代絶而世变究兮六册具乃圣功讫理与事而偕着兮劝交惩焉县植从为治以位天地兮违斯乱而乾坤熄孔既翦齐乎千牍兮挛纲要而缀集忾汉武之中兴兮业躅孔而均绩搜获仅于百篇兮训终代而巳给云理道其亡垠兮亦庸伤于多逸枿缺落于完籍兮咨三简之不没何长息于逝者兮摩存绪而弗绎抒人情以合化兮亮声诗之为特悲忽亡以永昧兮□天聪于瑱塞昄律天而袭地兮晊宪章而祖述维天地之为大兮代天言而不息防遑克以辞赞兮伏犇走而靡斁迒作息而显微兮咸由户而出入考羣圣之攸作兮罔非天而自骘縒显微之敆庸兮覆相质而不忒普含生于两间兮谁违天而巳立感微赋之有闻兮愳白棼其髦习拊脩辰而蹔寄兮矢干干以永讫臮千氏之攒丛兮助驰蹏而翔翼览诸师之袭述兮披众圣之膺臆苞鸿纤以条疏兮丳衷表而协一遹防汉以游唐兮惠畀受以绵密考灵无示乎度躔兮瞍焉察夫天日被贤恩如命靣兮等父仁而焉域咻后者之剽赘以沿兹兮吾将暴诸同心而未觌彼固自为至一兮谓精义之我集泯前后之夏业兮迹深扄而固匿何斯今之肤腊兮愗捐甲而逐乙颎髙皇之垂诰兮酌交乆而无僻羣生曷靡靡乎颠视以奔时兮敢背祖而妄执寘圣谟贤教于公摈兮趯胡悍而胡逆畴鸣阍以一匡兮攑千载之流溺歳悠悠以隤顷兮洪章殆终乎罄灭圣乘时以施化兮贤随时而成谋諟忧乐以行违兮肆有用而亡求贱将五十未服政兮怃徃日之藏修辰其息而亡闷兮将放乎大游拥良谟以匵韫兮弁消揺以夷由揫千业于一函兮谅奚之而不优出衡宇而遵涂兮迈九躔以环流骏一日以千里兮快崇朝而九县指河冀之上领兮嵩洛之中壂三五之更都兮应枢而流建则乾元之用九兮□海防之疆甸大画圻于方州兮细规土于井田烝哉先王之宅中兮宪井牧之攸便悼荒泯于周榘兮流一溃而亡返沈余虑以构术兮摭余规于周彦籍民品以有定兮括肥壤而制限定永业于口授兮分授新以购羡县百级以酌授兮人无食而不佃析嬴田之南民兮易中原之隙衍每缩析而羡授兮足牛粒与舍广稽十秋而合贞兮廿有一而始断既均田而画地兮乃平赋之有渐都一郡之税额兮总重轻之原版驾履亩以周旬兮核腴硗之实算各斟酌以损益兮为新条而升殿第融纽以少均兮总无减于旧贯既不缩夫邦计兮庻重负之微啴自理郡乃通藩兮究海内而普徧明明后之牧宇兮更审地而制典租必当于壤力兮居中正而永奠防东南之倚重兮最水利之难善伟髙平之所列兮足纪纲夫羣辩涤宣歙之上流兮濬百渎之垔涮宣三江之故道兮坚围垾之防堰癙白茆之海咽兮趡百川而吞咽病雄潮之日至兮挟涂沙而壅填非时抉而歳剔兮道奚出而不汧逖民劳而费穰兮役频兴而娄罥顾蕲疴以有瘳兮而却药之瞑兹谭固谐理叶务兮又焉睹夫物状之繁变盘盂之有称兮道中卑而表浅沮洳巳膏膄兮欲夷之而且恋撒梁而斩荻兮揆亦非潦疴之专騐循诸貌以发救兮又岂一端之巳辩救术独统夫宣防之二归兮在交施而各殉穰众瘽以丛躯兮繄曷弗周详而异按长河滔滔而东驶兮歘怒啸而撗滥夏迹漠其非故兮洸亦不恒于一荐术固率彼其二归兮亦与徙不超乎三撰相时宜以各庸兮厥亦斯其枢楗瘼征输与兊漕兮拟重陈而叹倦官敛民以艺赋兮优哉冗或逾礼慽牛毛于先王兮又安得一切而屏置率土殚供正之愿兮谁将不恭以沽戾憾緜肌之殄瘏兮而剔刲以无己嗟五材之给世兮出与没宜相视彼滥耗而潜匮兮顾不与司存之计伤财既莫由斯兮责求之而独委版十稔而审易兮徭一霜而均制呬法良而情隠兮职竞人以举替业春陵而秋谷兮能锱察而铢谛切考心以仁公兮子殆少于偏蔽悃存用于智数兮神钩察于聪慧拱黙化以望孚兮蔑兹途之攸贵齐民生生大校兮凡农商之归二丁不足准兮田亦多昧田多声而鲜实兮商态错于内外恻赋与工之加患兮従或董之王吏征余驾而流观兮觏懐生之遑遑明王厚下安宅兮类四族以为邦搴冠领于士儒兮曵尾于末商虽撙撙其异等兮贞萌萌之天良异世而殊道兮荐多门而分张繁胥徒之猬蒸兮裂兵农而别行怅庸主之失驭兮鱼不丽于王纲□邦本之逾寡兮纵冗杂而日昌闵四穷之无告兮懥三游之陆梁棼汨蠧之旭旭兮鼠化虎而羊狼忮乖絶于人道兮曽何有于天常余蒿目而傍睨兮孰同泪之淋浪諰同类之乳育兮寄食货以为生古君王之子民兮廓一视而均情制生食与裒散兮撢羣生而不顷自彼君之缪术兮务姑息而倒衡算工车以为利兮崇妇台之懐清商交农而双厉兮末顚本于不平悲历国之临财兮每剥下以逾赢贼哉安石之聚敛兮诡市术于王经蔑均田以建本兮侥垢源于流澂匹公姬于仲鞅兮企仁周于暴嬴侜后民曰均利兮实胥以互蘦歔既无克于迷复兮盍鲜取于无名走中原为治乱兮信珠玉之不胫持大道以生财兮晧千古之圣程憡氓斯之巳悈兮日盝气而涸精弗少拼以欳齂兮任噊酋以无生彼多逐于商末兮呰拸之以豢兵或徒食于释老兮武饩赉于来庭何有于二教兮肶□冠与秽髠唯玉食而海富兮乌有尚夫并耕钜创至滥以输兮时有在而靡惩慒疒子之乞人兮彛有政于周矜眇窭甲之微限兮如来者之日増壹是蓄之为养兮俾沟壑之不盈简夫夫少强力兮荓闗柝而牵征资官飱以免乞兮妇给衣以妻军洎流莩之遝积兮勿客视而它营至即团以为户兮给廪饲以爲恒移土邑以财输兮吾特为之鼎鎗緌潜运以交抍兮一仁视而不病茍客者之过繁兮着吾廛为土氓懠汨治而天兮所钜惟民螟攘哺婴之微餐兮馌饕夫之巳膯禽郊牷之肥腯兮餥羣逸之苍鹰委精纯于涂泥兮虹邦产于一甹沓伾伾之蝮虺兮吾何舌以指称皇威无崇而必□兮震干刚之匉訇凛岳压以霜杀兮烈鈇鏚之冯栗神令之赫迅兮惊歘电而轰霆荟冦贼而奸宄兮迨汨蠧之伯汹孰承天而法祖兮屠羣豕于锋瞴萑苻之日繁兮欲屏戢之焉从圣训止于不欲兮贤狱市以并容予其惩而犹异兮有殊初而同终矜狗鼠之偪馁兮怒獍枭之鞠凶先释苛于敛徭兮遂严致于穷毖宥以刑故兮兹刑罚之为中坦大沛于僣窃兮刘奸杀之恶雄勿参差乃絶判兮皎氷凛而曦融省潢池之披猖兮举两初以为萌恳原情以审势兮慎蔽法而即戎戢反侧于招绥兮肩凶渠于大防报怙虐以洪威兮与捐苗而芘螽湏慎察而痛劖兮裨皇穹之仁公古王者之保邦兮作师旅于地水茹容民而畜众兮田偕武而兴制垂列国以交更兮之秦鞅而大戾后厥时以逾逺兮□摫裂而为二酾頽波以下注兮宁能返乎涓澨谡谭计之诸诸兮佥伤养于大费亮先作之叵复兮棼后述以多贰怛熙宁之保甲兮校拓跋而犹疐微因损益以张规兮亦善谋之亚防采材官于汉矩兮擥府兵于唐载韪长源之嘉尚兮撷稚圭之美议重时募而精教兮乃要切之至最窃虞夫谪戍之永终兮拲甲令而文致法常隓于滋乆兮即三五而须异蠢匹夫之丽辟兮将不宥于十世丰廪养之长糜兮且望深而感细况懐土而廹窭兮繇窜迸以川凟遂益之用核追兮烦钩摄而部递纷张官役徒以扰扰兮日驰驱于四海惟益薄而损厚兮宜亦矢谟而请裁万防数求言以罢行兮曽不狂夫之为辠非犯忌而乱成兮谓效忠而襄治既未荐乎野谋兮敷公仁而从事轸乡思而甲虮兮惩抽力而诛贿完家室以固志兮周粟帛以强体时畨上以休容兮辟赂免之奸怠拔私徭之长痗兮襄侵掊之积秽故虽小而必刑兮兵无伍而不次挽千漏于逸罘兮剔百门之宿滞力训阅于徃图兮带射搜于儒吏揆张皇之要兮知亡逾乎简帅祖仁义以为质兮厥祯之以勇智律经籍之典训兮研历史之成败厉瞿瞿之亷节兮化矫矫之直气勤歩伐于苗狝兮岂临机而寻艺推请论于司马兮命畀简于辰扆论必断于援赇兮斥浮声于柔葸耆授钺而推毂兮勿参之以弟子军容何为往监厠兮嗟乎李赵之阶厉将携壹而偾克兮夫焉有于此系覈诹研于绩败兮畛赏罚之昭防彼屠降于殪良兮兼粥级之作伪戎昭而不弛兮飞萧斧于朱刈毋狥免于援议兮必奸絶而良劢销枉毁于贝锦兮破滔谤于珠苡熊虎毅其六师兮鱼鹤辑其七萃务貌识而音别兮暋闲练而衷义防强足与密代兮直寄命于童戏膢奸宄于中邦兮卫天险于荒裔林建国而所民兮防有整于职方藩周饬于隍陴兮垂坚密于闗梁崇函夏以立道兮陗百代之大防訏天王之集统兮越历古以包嚢樊封昄之峻截兮戒勤逺之否臧频迥译于异贡兮只收诚于来王肎包羞以餽女兮焉自残而割疆无歳赂之坐雕兮有互市之交偿铄皇代之神武兮跨振古而无双晔神祖之清漠兮恢王威而四张熯简任于干城兮专权力而鹰扬弗牵肘于彼夫兮谴赕而奸妨为恤士之无实兮犹餔饥而搤吭防衡瞦以八烛兮迥浩劫而未央惄遐萌之绎绎兮附九埏之芒芒徂日用而莫己兮串出入以随阳悹乱众而治寡兮唈乐短而忧长念蚩蚩之错产兮不越兹以成邦怆美恶之必兼兮谌独借乎四良嘳兹良之自植兮防素履以独守毎自彼以戕陵兮岿帝彛之固有相斯辰之攸赖兮祗俊髦而畯叟甿既夫不井兮睎三法之或救尚稽实于征输兮还微息于频防恐二子之终梦兮虞和缓之懐手蔚大气之纡蟠兮壬胚灵而降秀颢苍惠锡夫后王兮君成之乎黉校详养射于夏殷兮具司徒于周教帝首出以广运兮防新邦之纲要舍贤能而安借兮投硕材其安构渡长江以整旅兮倚干戈而询道筑礼贤以舘儏兮聘名悊而探讨及鸿图之懋建兮夙教士以有造漻辟雍之汤汤兮溥侯頖之浩浩范端严以恢致兮思周微而恳到曰成贤以为期兮憙罗才而毕考蔼思皇之济济兮耸周桢之广效其在今之司存兮澌邮委而同眇眺儒堂而阒其兮凝沈沈之半沼籍束阁以停披兮琴绝弦而歇操填胄省之青衿兮日聚散而三造俾庠黉而率由兮亦胡辨于土偶之滛庙独糜财以备声兮畴蔀牖之为了漮法意于饩羊兮名将实而枘凿崇术四而尤余兮仅偏诵其迩小辨曽患乎先艺兮兹并艺而草草王国之克生生兮士不乏于覆帱业每树于髙遐兮履亦周于末杪防騋牝而如云兮夫奚失得于枥皁嗟嗟吾党之徒兮要贤圣以为期放四科而八行兮举六艺而百家究学问以思辨兮邵仁行而寛居行成物以博济兮卷善道而遯肥通天地人以称儒兮赞化育于微国县斯以求媾兮士执应而登之学由循以成士兮敎率章以为师时与道有违行兮台讵随以推移咿蜎蝡以自细兮胡不纶冶而沮奚初既育乃后举兮儴科条于隋唐务拔萃于大公兮倍峻立其周防索理性于经术兮故全略于文章方政事之需试兮防时宜以多方为程宁弗良尽度兮逐有司而淑凉来薄海之彦异兮危尺罭之莫当予历触于禹穴兮胡鼓尤于鲦鲿迅贤豪之絶羣兮挺堂堂之赞皇麾时科而弗即兮喻龙媒之越行洵覂驾之不种兮耸万夫之攸望鄙负羞于大人兮空趾壮而心长进逡而前却兮澹胡为乎皇皇曯时髦之升庸兮燿勲华而颉颃倞霜蹄之超骧兮徯何有于王良罗目千以得一兮先民所为感伤睿谟固经于神运兮勿拘梏于寻常汇小大以兼收兮悉明侧而明扬廥百材于塲师兮共京构于明堂抡棁楔以毕良兮粹岂独于柱梁以周完而大壮兮防备具而岂康害超等以异悬兮擢万羽之孤凰或科存而弗举兮徒惋遗于众芳为国惜才何人斯兮谟罄毕于鸳鸯鳞甲乙于一斑兮可百年之短长何斯据以卒躬兮信轾轩而弛张上既冯以升沉兮下亦自为摧抗坐日以沦胥兮丛幸望而萦妨寻世科之有无兮与第差之低昻鉴才出之先后兮及卷舒之静庸孰失得以饶不足兮孰隆污之存亡尔其铺观而平角兮成效不其巳彰缭庻位之崇卑兮环中外而周设尸脩政以立事兮并陈力而就列今视昔以异宜兮沿与易而殊节祖建典以官士兮抡时宜而章别多率旧以监成兮掖无期之皇业劼兼山之止位兮臣何知而啧喋想拱职以绸缪兮熙庻绩以咸凝唐虞和于朝兮赓元首而股肱昔秦人之防亢兮侪百辟于倌伻后秦胥以沿洄兮且肃体而谐情貌隆坐接兮呼荘君卿涂黄还命兮席前目征崇庳必词兮扬抑告行皇王建设兮简要以殷譆守官而罔道兮愚深眯于兹评王用道以命官兮官将道而为命防夫昧体而守支兮直置道以徇名逾追势以滋颠兮偭疈坼而拒撑交隔盭以无通兮不相谋以相能臣殊僚而一政兮肢运体而析形咸左趾以将东兮引右夆而西胫各称官而罔道兮乌不病残以殒生宰萃士而一命兮粗因科而下上既政以稽绩兮复何初以为量年畴力良庸兮才奚由于耆壮木不谷栠而郊鞾兮材将鸣寃于族匠非祖宗之盛心兮防后时之胶状假三五防斯方以举错兮当亦迷八四之直枉何莫峻登其异杰兮年序以饯夫寻丈儇笔工以医佣兮浊铜驵而谷养污王章以螘縁兮诲邪陵而贞降猥膏纨之流防兮伟汉疏之直谅纵故袭之未革兮又何弗涯于漭沆凡斯亦不同之贵兮非清波之都防声复侵夫无择而无止兮益皇涂之泱灢闻方人之不睱兮识野求之无譲将循位以求理兮匪称人为标榜槩焉名袭而任别兮姑试征二三之改尚公孤宠贵以年登兮未或倚其燮亮寄镕甄于中相兮独调众而拯病天曹天下之才庾兮无遐遗而幸誷悬鸿鉴以八照兮能簿号之故防惎邦本囏固而易蹷兮盱司徒之斯仗党耗国之职思兮拱三缄而不创非于竭泽兮哀株守以循罔祖议礼以作制兮纲维诞其贞广岂科条之无俟兮虚百年而亡访僤哉今之为政兮执邦刑以不爽憯死法不死情兮殱十九之国命抗儒抑法谁为异家兮腐生迷而弗讲岂三尺难求于六籍兮对刻木而惝怳世生才以为士兮才弼辟以亲民显利用以成务兮幽履道以媞身静庸兼维天之命兮士也允三才之珍偏有才而善用兮聊销惭于宦尘守罢驽或不肖兮世何罹而尊亲彼斗筲仕以为巳兮用以学而为人何杖以为长兮后何借而为臣嚱余固艰夫谹议以毕偁兮亦此不尊而弗谅忥心亨而道塞兮且緜緜而斯往庖人不越乎尊俎兮陶斯握其范模作者慹其亡为兮藏山泽而为癯余懹靡得于斯兮求兹人以为徒去城郭之垢氛兮嫁岩谷之郁纡漫陁靡以豁廓兮蒨芊绵而周遮岑崟嵚而谲鬼兮流滮以趋潴俦防麚而腾伏兮连庚乙而几几绚时萦以绘绣兮戛鹤狖之笙竽阒无人乎崖窦兮鞠幽求而单居未寝食于皇区兮安平康而乐分缀声籍于士举兮足濒申而犹遯褱君恩以无酬兮惭鲁子之葵闷抽长沙之太息兮梦宣室之宵问敷前闻于沈臆兮嘏婉约而莫尽功必一于天人兮理不隔于显隠通千期于一契兮右皇灵于无冺奭明王之天造兮日中之丰运塞王猷以登咸兮丕重尧而袭舜学无耻于不谷兮尚席珍而玉韫若木不示乎世标兮神凤无谐于尘韵天锦莫覔其机杼兮媵三籁而微引先素王之昭诲兮盖二方以庸世谓初道而继齐兮有政刑而徳礼上焉耻且格兮亚且免而无耻明良诞务其至兮烝率次以佌佌并殄防以誖捐兮稹人洼而时否政刑洵异夫今古兮绪言无庸以究齿徳如毛而鲜举兮礼司存其议拟俶鸿蒙之巳涣兮佑作圣以君鄙大人后天而奉时兮惇五典以为纪搤三百以为经兮□三千而曲致摰元功于賛化兮全备体于唾涕措万品之手足兮秩其纷而壹贰众髙沈而疆爕兮参嵒砥而柴虎窦一决以横趋兮倐滔天而洸溃非因情以植则兮溘焉一而焉济唏失徳而信薄兮忍谢嘅于周史荒哉厖訏逷乎标枝之不还兮将非礼而奚以礼隂作与生俱兮乐阳来而俪唘声容达而生神兮体音澌而死鬼肆牺娲迨姚姒兮极隂阳之文理裁衣裳以吹匏竹兮熙殊造而均防柯出稊以为华兮毛傅皮而成美奏至治于云池兮尽物性于宫征遾盛皇之厌世兮寓大柄于递位杂狡童与昬夫兮隤王彛于□委姡何别于刍灵兮冠裾具而亡里维礼纲于五端兮吉无先乎郊类莽欺天而侮圣兮轼辈申以傅防唐既芜以并配兮宋逾滛于赦赉设有妄于祠衣兮位有汨于祧祪家庸行而不知兮曽无违之能防猥赵氏与北代兮洊变夏而由裔底防古之遗丑兮骚増尤于九围非穹皇之命圣兮畴拨乱以勇智祖一匡以再造兮驾百王而絶俪笃父子以孝慈兮协周文之敬止董百官以为朝兮截冠舄于首趾肃大别于掖壸兮斩收承之颠委囧前星之继明兮郁青坊于继体罗九服以树屏兮藩不亿之其丽厘羣神之滛号兮叙百辟之规第推文质以四达兮布方防而渐被盖郊庙之大仪兮时乃定于睿志冯三重而建制兮曰非君其不议傥时命以下询兮严丘泽而敬事象雷豫以张乐兮荐祖考而配帝侂权舆以成徳兮善武周之斯徯遻昌期而惰愒兮抑将顺之能怠较民用于兹辰兮才一合而百戾胥滥越以败矩兮沦逐欲而邻戏誺轻重之不权兮僭陋以交昧委防力于无情兮擿货财于空弃俨衣裳以临荘兮况大君之斯侍端章甫如防同兮可非防而去佩讵公庭之为燕兮防长□而视噫人服之不衷兮奊孽孽于卉毳玩穷狄之盈观兮恶衣妖之怪忌殽室舍以什皿兮等众叹于一敝余既未聘乎上国兮望王悬而不耳过闾陌而或聆兮閧缁黄而倡伎乱一雅以万郑兮喿四戎而错厠日作息以震惊兮骇律吕之焉寄嗌六合以恒瘖兮防九陔而悉聩八门张而何风兮四时行而何气雅乌噪于昼日兮鸑鷟翥而不睨頠穹舆之定位兮磤风雷之鼓吹庑草木以有条兮噰防虫之吟唳侨仲佐伯以尊王兮使其民而有义臣何望于今尧兮不观兴于兹禩王乘龙以中立兮冶六有于鑪鞲根人纲而植初兮落有家以俶载简姬姜之世贵兮爱任姒之徽嗣逑闗雎之窈窕兮论钟鼔而乐只贻铣锾以前郤兮畅迭御于朓朏亲郊禖以降乙兮仪姜嫄而茀子择周宗之妊傅兮拜后夔而教肄密缉熈于光明兮斮刁牙之侵嬖扞千邪而勿接兮赋万防而历试隆亲亲于九族兮剏章条而登杀镜前尘而迈拔兮羞田恒之惏纇实产以国兮歳坐观其铚艾保尧睦于不疎兮供虞接于无匮弸支蕃而土限兮司存宁能以无概维天王庙世以七兮实殷周之制茫皇古之靡究兮二代亦复宗异如姬周之二室兮固不祧而非次别太祖以特立兮三昭穆以对莅乃一祖而二宗兮与四亲而共备迨后王之复宗兮犹文武之不替廼七世以为恒兮确古今之通谊于皇明之握符兮羕天涯而地际暀既庙于有七兮那千万而莫计皇髙文之巍巍兮掔百世之永继丕承烈于历叶兮列诸宗而祼餟抚大典之徐谟兮意冲襟之不易纉昭穆以无紊兮乃传世之常系或颉颃而髙卑兮仪冯从以位置匪今晨之攸闻兮法周知以为贵曩圣祖之丕训兮定儒臣之请禘矎赵氏之禘祖兮亦时棼于僖艺侯王仪之不袭兮曷由疑而永废当肇统而慎始兮固宜存而不遂累重光以钦承兮将神灵之有俟盍懋建于崇典兮偁闳义而时起地时正而道合兮从心究于外内击孝顺而諲洁兮悃皇彞之极至洎仪章于物数兮比声思而容缀载采采于羣神兮莫不审于享祀开明堂以严父兮汗大号以施治嶐法宫之九成兮翼前朝而后市昼三接于康侯兮旦五彻于弼士更叔孙之蕝貌兮整钩陈之法卫幄明王之采章兮柬卤跸于羣代被黄虞之法服兮祎日火于绣防贞舆旂而笾簋兮尽生用之百器搜古今以分宜兮区雅俗于殊裁革滛巧之哤靡兮絶边陲之陋悖后谟臣以逮民兮宫刑廷而御海王有三以寡过兮杲风草之相逮常经总乎嘉吉兮与賔军而防祭周上下以用施兮惟日见之为帠烂揖譲于交际兮彧黄而牢醴纚目缕以条支兮陈更仆其焉既虽殊王之更辙兮儒亦纷其辀轊防往辟之故秩兮窈三典之略在辞有单而巳蔽兮道有一而知二迪在者以推施兮仅含气而亡愧徽列君之有作兮荷羣正之勤惠谛防矩于铢权兮研节度于旒系觅迷途于擿埴兮兴证辨于张猬置根枝以交参兮部优劣而互采铄开元暨君卿兮亦司马而元晦頫今昔而时措兮斯数家之为懿按三经以疏绘兮又莫茂于先辈焕尧文于神祖兮大集成而班赐茁桢柢于恒性兮顺条柯于日履申邦敎之森矏兮补未充之俴细铺遐迩以折裁兮要覸时以为揆刬昬狂之僭滥兮俌眇忽之不暨匡以居正之名兮章以昭明之轨来九苞以均仪兮誃相鼠之遄死遵王度于截防兮允蒲卢之可企观天文以察时兮贲顺叙而贞明昊穹牵而西没兮仪娥错以东行订俱右之臆谈兮渊鍳破乎迂冥检班陈之分土兮何壤局而霄尝有贰于分星兮亦未究其谛精夏曷不中近天心兮三隅偏阔而空防经舍輹以环毂兮二十有八而咸趋中谓狄虽旷而边裔兮分厠占于规零岂理果能御器兮乃因理而不通测迟留与伏逆兮校客流与无名综天官于灵宪兮囧休咎之分征珠璧信其有期兮同上下而清平气多符而罕戾兮翼儆修之有行矧气否以变沴兮漠不省其遑宁暟历代之悊臣兮遝治历以齐政遡都闳而下之兮孔难剸于一定监徃故而聿造兮大统于斯而为令汇羣造以折衷兮改月行于守敬免乆纽之必譌兮征良师以时订曩授时之可采兮祀四十而巳病严缇室以气兮荘修表以测景于制律以治物兮钟一正而万应既礼达而政修兮驯刑清而世康恺人蕃而物条兮曼至和以充盈王中正以居心兮气驩通于苍黄玉烛炘憙乎泰宇兮贠嘉来而八风平禔仁浃而功振兮乌没世而不防腾风诗以交宣兮铿作乐以荐享本吹筩以造律兮擢五要以为纲绪审黍以定管兮正九寸之黄钟各三分以损益兮于相生以旅宫均七始以为调兮八十四而成章间者阔焉防旷之无作兮术布防而炳明渺杜荀之神觧兮代巳希而非亡讙述者之悟谞兮议骧烟以誩攘遴执随而成渝兮非数词之巳彰肇和声以制器兮倚度曲而缀行摘窈眇于纯和兮拔密于腐常衎歆神而賔徳兮戡哇郑之猥厖嗟金元之逓嬗兮声后国而犹荒沸俗躁而胡疾兮且将裁而未遑唍斯音之幺末兮尔犹昧其条章冁杭都其何响兮鬼啸啼于昼梁镗吾声之有作兮融噍杀而铿锵颂皇烈于神明兮适今时之豫昌延鸿硕以倡搆兮逝效工于更张即二裔之俗谱兮铸昌时以雄荘给比闾之小奏兮嫴备部于下堂猗帝徳之夏殷兮般穆穆而锽锽诞光天之下兮至海隅之苍生吊幽明以效答兮郃六幕而同风遐休嘉之弗呈兮抑文之或爽五耀润于干垣兮五财理于坤轸河岳位而澂静兮四类效其灵命万祗严以卫厘兮防鬽伏而不民于变以时雍兮同虞方而风动蓐王区之棫朴兮天命生于熙朝皇契道以尽受兮非行违之异标器必蕴于征庸兮志须亢于冲辽愚幸赋此兮愕夫人之它操潜兹未之或闷兮令逹又胡以宣骄巳焉哉俗以势而成世兮势以时而自然淈时势以太顺兮存兹道以为楗森三端而翕张兮亘宇宙以推迁仰惠衔生于黔雷兮肯弃受于崇圜飞元灵于泰虚兮收万实于甫田控大一以贯之兮艐有无而齐诠抚羣有以日用兮秉神根之渊渊羡诸子之敏修兮防交通而互全兆流归而皆海兮亿管瞰而均天微无拂于风鸟兮碎或摄于筳篿蹑太一于九宫兮丙离章于太机条条于木兽兮数斤斤于铜丸灼莘降之非异兮易菽兵之戋戋抱鸿通以款塞兮疾细滞而浮漫悉虫沙而愿遂兮当貅猰而不戁惟无欺与至慈兮所不负于髙旻坦诏鬼而交神兮直衣而践川譩凡夫之妄颠兮北二子以暌分谓殊儒而端异兮缪世敎而为三昔柱下用表而存中兮师友于我文宣竺尊储性道之本兮其何事于嚚谰千门万室横六内兮朝蜚波而夕烟卬既尚此皇符兮炬百幽而一焱戚城隍之湫仄兮赦羣虫之所庐觧胡蹝于黟垢兮翺洪翼于苍墟櫋脩云以为辀结浩气以为舆并三辰以循纪兮极八遐而同区晙晞发于若槫兮夕留輧乎融都蓐收前以道辕兮诰使迎余召飞亷以兴飇兮翚屏翳而涤涂氛祲伏而淑朗兮恣余襟之所如翫羣生之起灭兮观两仪之涣储朋山河以结觧兮实曜宿而盈虚衔紫皇之黙诏兮偕金女而同趋统父母于元气兮或天神而一衢问日月其何纪兮咍死生而焉殊真一性以长觉兮去六凡而不居大哉余游奚适而奚来兮防焉徃而不归与  

大观赋　　　　　　　　　　【`明`】洪翼圣  

观象易垂丑闚取大局曲寥廓可由神防盖蚍蜉观穴鹈鹕观溆蛦观山夏虫观暑若夫鸿鹄竦翅而羾云大鹏回飃而瞥夫则观夫垠锷下尽乎山川防大人之遐眺兮何聊浪而无涯放心意于埏纮兮廓包罗而靡遮尔其耳目则曜灵舒望烱晃乾坤东爥炀谷西覛昆仑揽一世而无封奚啻乎钟山之烛龙尔其威祉则列缺霹雳砰砰硠硠毕沱洒润霡霡汪汪发动于微眇而焱厉熿朗乎八荒尔其宫室则天为宇兮地为铺叱雄虹兮为梁斸若木兮为桴削五岳兮作柱畧神州兮按图巨灵兮司防黄羲兮执枢彼柏梁建章骀荡别风长杨五柞之属不啻蚁之垤而山之隅尔其园林则南溟之池天汉之槎瀛洲方丈之胜大椿灵之华鸾鸟兮女牀腾黄兮渥洼玉醴兮灵沼木禾兮异花靡不偨池欐桅湁潗陆离其布如云而其烂如霞尔其寳藏则瑛发蓝田璧满荆山緑碧瑴玉驳荦璘斑与夫蜀江之锦浦海之珠瑊玏碝磩玫瑰球琳之属莫不霍绎纷泊于山庾水府之间于是居则爣阆游则逍遥畴夹毂兮摄提孰啓路兮招揺饮余马于碧汉兮緤余靶于帝宫揖金天之少皥兮觌南陆之祝融猗苍龙与武兮共遨游乎青空隘天地之为笼兮歘出笼而观外悟有形之为樊兮奄跳樊而纵斾于是回旃反辔击节而歌曰流览六虚兮浑无端渉躐澒蒙兮颢气攅朅来荡荡兮霄际看遗世兮返混沌抱元兮扬巨澜此之谓神道此之谓大观  

闲居赋【`有序　　　　　　　　明`】魏学洢  

余自觧识字即志四方年既二十亦云壮矣乃足迹不能徧千里而又客处以为常夫古人闭门读书则有仲舒遨逰山川则有子长悠悠闲居余何为者也赋曰空庭昼永恬浪风骄秋深多慨歳暮无聊抚几席之优游览林树之招揺感暇日之非易聊揽物而逍遥其居则柴门晃朗茨宇废芜盘涡浴鸭古壁纒蛛草芳木荣罗生室隅其木则緑榆杨荚青杉绛桃桂枝梅干诎曲嶕峣其草则苔碧萝翠蘓紫苕黄淡竹青青菰蒲苍苍其花卉则西肤媚娬菡萏清芬芙蓉幽丽丛菊缤纷其书则陆藏邺架出斆米船虫注鸟译鱼贯虵连蓝本麟史草薙狐禅其朋俦则蹁蹮婆娑晤对汝我镇日静嬉竟夕匡坐洒落斯臧方毅亦可其童仆则蓬头突鬓短衫防戎心蹇舌屼倥漏深秉烛睡眼朦胧其乐而游则野袍翩翩驾言登髙漪痕新长村郭轻刁归来扬扬鼓簧舞翿其风雨则辑楮糊展册独观豁兮目旷寂兮意殚思入而亲春风蕙兰其雪则徧啓轩庑拥炉兀坐飇转霰回冲帱撼座快剧欲狂憬顽竖惰其月则天空俪水阶白疑霜树影萧疎中庭四望偃息不能长夜仿偟其攡辞则防眇窃闚显出渉趣埶借寒梢机随惊兎时采菊悠然时天潢倒注其饮则量齐玉局兴迈无功愞浮蕉叶勇涸荷筒颓然独酣茅閤从容其歌则忼慨激昻冯吊曩事伉直逢颠侫谀获志朗啸当哭徘徊不置其勌而梦则彳亍于徐违风就日娱览屡迁彼纡疾或平涛潏湟或层嵓嵽防或淋漓斚或从横琫珌或青黎歕爓或赤松授术或结趺少林或携登太室其蘧蘧然觉也则短檐不扫败樗数椽邻鸡树鸟景物依然于是悄然作而叹曰云移莎防天覆晴川矫首遐眺风光去年胜衣若干淹滞江南迟迟长日诚何以堪  

栖清赋【`有序　　　　　　　　明`】祝允明  

苕施公恱民隠君子也身虑并清为居以栖署曰栖清乃为赋云  

何人区之寡洁乃灵驾之艰寄睇城市兮湫烦将搴裾而髙逝无更从于彭咸憙先庐之不乃惟归安之邑眷兹大姥之墩梓桑乐乡枌榆故门坦素履离喧羣抱璞扬幽芬髙尚其志驩然愿言集百胜以为居宫一亩而安儒廓以芳园疏为流渠山石荦确草木扶疎韵争髙兮梅竹隂合秀兮蕉梧级甓为梁累□为岛奇橅海外异拔霄表鹤鸣于臯鱼在在藻扶茎以巢连鹿交角而眠草若夫靓堂崇庑重栋连楹临以层防敞以广庭燠以曲舘凉以丘亭左琴右书前壶后钟磬在悬户牖有铭于是息广胖凝虚灵褫垢滓游神明偃仰至消揺防烛造化之枢灼万物之情玩四圣之幽文研六编之遗经寻曼倩十洲之诠览伯禹山海之形递钟一鼓商歌数赓烟霞为之飞动日月助其光晶既对圣贤亦多賔客玉尘时挥巵言日出式燕且歌或射与奕客曰美哉掌人之栖乎浊秽逺善哉掌人之清乎中外一请荐署曰栖清庻斯名之宾实客有太原祝生嘉其防因称曰卬非正则兮皆浊而卜居卬非湏无兮弃马而违邦泳黄生之平陂濯孺子之沧浪睎亷立之伯夷符得一之昊苍称既题之屋墙以扬先生之耿光也  

归来赋　　　　　　　　　　【`明`】王　伟  

归去来兮山中乐兮胡不归予有草堂兮乃在青山之麓黄溪之湄山如屏以面列水萦帯而四围白茅洁兮廕宇苍松樛兮承楣不磨不雕丹垩靡施前堂薄饰兮以待賔祭之所后楼稍崇兮盖备水潦之不时别扫一室髙明静虚竹几藤牀左琴右书澹泊无营危坐跏趺泛有轻舟陆有篼舆听莺兮防杖看竹兮擕壶我有兄弟如埙如篪燕嬉为朋言论为师一月再见怡怡愉愉居民朴野土壤沃肥菌如芝而无毒茶味甘而可茹橘经霜而不酢蔗得火而成饴美比北土粳长敌东吴鱼多鳊鲤果饶柿椑自耕而食自织而衣为农夫以卒歳无鬼责与人非其乐也如此吾胡为不归譬彼燕防醉饱则退矧三爵之既过察主色之不在茍贪恋以迟疑将招尤而速罪甘穷约以终身纵寒饿而无悔嗟夫天地无穷兮民生倐忽独抱耿耿兮媿修名之未立徒美食而华裾亦何贵于万物幸吾兄之耳提庻有见于髣髴茍朝闻而不疑虽夕毙其何恤誓余生之匪懈冀此愿之可毕  

北窓八咏赋　　　　　　　　【`明`】杨守陈  

有媺一人居泸之阳耕道猎徳枕书籍经若渥洼之神骏欲籋云而上征爰思采兰之什用歌考槃之章年冉冉而流迈髪种种而侵霜凤毛缥而横厉鸾诰灿其流光跨九逵之大道辟数仭之髙堂潭潭渠渠哙哙奕奕若雾滃而云浮如翚飞而鸟革宛虹拖于穹栋飞霞灼于修楣郁山川于外户滃竹树于中墀有窓豁如爰在于背鬼划神剜撤蔀祛蔽惟白间而列钱匪交疏而结绮法阴阳以成枢顺朝昏而啓闭向地祗武之方处河圗一六之位纳广莫之髙风挹沆瀣之正气可以招黒帝眺塞睾望恒山瞻北极此陶渊明所尝栖迟而偃息者也尔其月榭鸣琴雪窓玩易萍沼观鱼松亭放鹤则玉轸映九霄之璧韦编沾六出之花金鳞跃兮緑罽散缟衣翥兮翠幢斜拉仲淹于汾亭招康节于洛社纵目濠梁之濵开笼孤山之下于以歌太始而鼓淳风玩先天而探太极识髙下之相因见飞潜之各适岂比夫操求凰而渔色卜偻句而成欺忤諌玩棠色之矢临刑叹华亭之唳者哉至若隔竹敲棋倚花捣药杏圃春香菊屏秋色则楸屏浮翠云之影玉杵映红霞之辉锦苞拆兮恵风起金英晃兮瀼露晞伍四皓于巴园炼九还于蓬岛歩逐董林之仙饮从甘谷之老于以适闲情而消永日却痼疾而引修龄騐阳春之和气结晚节之香盟岂比夫睹金钱而讳输饮璚浆而生感催花鸣羯鼔之喧餐英葬鱼腹之险者哉凡此皆北之乐众美毕具不但清风徐来永日无暑卧五柳之阴得一琴之趣而已世有若九方皋之相马者得天机于骊黄牝牡之外则泸川之乡即柴桑之里也吾方见地平而天成凤仪而兽舞思为防龙稷契以为尧舜之辅语诸羲皇上人犹隔尘凡而睎洞府也  

湖山雅趣赋　　　　　　　　【`明`】陈献章  

丙戍之秋余防杖自南海循庾闗而北渉彭蠡过匡庐之下复取道萧山泝桐江舣舟望天台峯入杭观于西湖所过之地盼髙山之漠漠涉惊波之漫漫放浪形骸之外俯仰宇宙之间当其境与心融时与意防悠然而适泰然而安物我于是乎两忘生死乌得而相干亦一时之牡游也迨夫足渉桥门臂交羣彦撤百氏之籓篱启六经之闗键于焉优防于焉收敛灵台洞虚一尘不染浮华尽剥真实乃见鼓瑟鸣琴一回一防气蕴春风之和心游太古之面其自得之乐亦无涯也出而观夫通衢浮埃之蒙蒙游气之俗物之茫茫人心之胶胶曽不足以献其一哂而况于权炉大炽势波滔天宾客庆集车马骈填得志者扬扬骄人于白日失志者戚戚伺夜而乞怜若此者吾哀其为人也嗟夫富贵非乐湖山为乐湖山虽乐孰若自得者之无愧怍哉客有张者闻余言拂衣而起击节而歌曰屈伸荣辱自去来外物于我何有哉争如一笑觧其缚脱屣人间有真乐余欲止而告之竟去不复还噫斯人天随子之徒与振衣千仭冈濯足万里流微斯人谁将与俦  

东山赋　　　　　　　　　　【`宋`】杨　简  

吾之日用何如哉如东山之晓色苍茫无际不可揽取其间云气隠见阳辉粲发霞舒金锦愈变而愈奇云拖玉龙出没夭矫于万峯羣翠之间可观可骇而须臾忽化千态万状莫绘莫画又如江上之秋光清空爽明若甚近也而不可执若逺也而不可追而及清露濡之霜月炯之而无所损无所益又如松间之溪声玲玲其鸣其音甚清的然可防听而闻而不得夫音之形又如岩前之月明其洁如玉其流光凝止若可以敛而掬入松为松入竹为竹随物赋形而终不得其机轴此岂吾之所私有独妙独化他人不得而与哉举遐迩通万古夫孰者之不然惟昏明之不齐是非之迭出所以有知有不知有协于极扵不极粒我烝民莫非尔极孰谓我日用而非极乎孰谓吾日用而可以知可以识乎孔子曰哀乐相生明目而视之不可得而见也倾耳而听之不不可得而闻也孰谓吾日用而可以见而可以闻乎偶书如右他日名之曰东山赋或疑当名日用赋应之曰如此问不惟不识东山亦不识日用庆元丙辰仲秋书于石鱼竹房  

## 御定历代赋汇补遗卷二十一  

旷达  

攓篷赋　　　　　　　　　　【`金`】赵秉文  

释世累而逺游兮聊逍遥以徜徉行乎莽渺之野兮历榛芜之苍苍攓髑髅以睨视兮嗟游魂之何方贵贱荣辱杳莫讥兮奚氏族之能详岂结缨齿剑以身殉难兮将婴疾之适当宁正身守道性宫庭兮抑贪生徇欲以自戕以天地为衾枕兮岂必厚蝼蚁而薄豺狼上无君长下无臣仆兮岂必贱奴隶而尊侯王将虫臂防肝无不可兮抑一气顿尽死灰之不扬万物皆出入机兮其孰为之主张闻风仙之高论兮曰死生之未尝噫造化之无穷兮何大块之茫茫千变万化未始有极兮如宿债之须偿老栽松而祖忍兮李探环而姓羊惜后期于圆泽兮悮前生于邢房曾易世而不知兮矧亿劫之能量历万世而一遇大圣兮然后知大圣之何伤黄帝孔  

子不可问兮将质之于上皇溘哀风予上征兮觐金阙而朝寥阳红云蓊其婴音兮闻天语之琅琅曰道非有物兮物物以彰其上无始兮其大无旁汨而真兮道将汝昌吾以为道兮寄浩劫于延康闻至言而遂徂兮蹇予将造乎中黄仍羽人于丹防兮留不死之异乡聆古先王之高风兮屹法海之津梁侣千刧于一念兮统万有于毫芒渉流沙而径西极兮寻白毫之相光曰五蕴非汝宅兮四大非汝床毋弃溟渤兮认一浮嚢观恒河之不变兮知见性之不忘逮皮肤之脱落兮露法身之堂堂根尘尽而性空兮知见而无体常悟形骸之非我兮中有不化其存者长惟圣人之逹观兮超宇宙而高骧以隂阳为昼夜兮以死生为康庄知身外之有身亦忙中之不忙混墙壁与瓦砾兮遍法界而不藏于是体妙心辞防虑忘充以法喜之食薫以知见之香散以象外之说畅以声前之章逍遥乎无为之业游戏乎寂灭之塲普大壤以遐观吾又安知大小之与彭殇也乱曰是身虚空以为量兮坚固不壊如金刚兮孰为夭寿孰否臧兮翠竹真如非青黄兮枯木龙吟非宫商兮眼如鼻口道乃将兮  

观颐赋　　　　　　　　　　【`明`】洪翼圣  

易着颐象独宝灵寂寂兮长静复冥冥兮何知因而灵含造化寿靡尽期傥舍之而观朶将悔吝乎何支玩斯理而颐可推矣粤自厐鸿初判黖黖芒芒人民湉漠野鹿披猖既不能登樔而防蟸兮渐将流遁而难防尧土阶以广运兮癸瑶台而招殃汤不殖以彰信兮辛糟丘而云亡札弃国以高厉兮罕郤玉而识皛庄曵尾以蕴珍兮管见金而不眺高陵宠极而埋狱金谷繁华而凶终婴辞邑而引幅虞受壁以延戎景求器而周乱鲋凟贿以殒躬盖人无贵贱世无古今芳躅具在覆辙可寻是以逹人旷怀涤除害马刳心离形襟抱防洒笑藏珠之剖腹羡知足之犹龙罗乾坤之富有鄙尘世之殖封吸沆瀣以弃秽兮采三秀而为粮潄沥液于飞泉兮防兰露之瑶浆或煮葵而茹藿复鬻蔬以灌园餐桄榔之木麫饵蹲鸱于高原虽使臑鼈臛蠵熊掌豹胎和以勺药亚以玉罍芬香酷烈蠁礧崔众人侈为珍羞此独等如尘埃扈江蓠而为衣兮制辛夷以为裳翦荷叶为鞶带兮被杜若之菲芳时冠整而缨絶兮或垣毁而苔苍卧藜牀而枕藤枝兮何异乎玉帐与翠帏戴瓮牖而辟蓬户兮何殊乎鸟革而翚飞歌声磅硠乎八极乐意焱腾乎九围当此之时虽有馺娑枍栺璧珰相连绣栭玉磶映日辉天擢渐台于云表架金屋于重心惊乎所未有目骇乎所未防而岂足入其盼睐动其蹁跹也哉若夫呉娃燕曼訬婧便姢巫女逊丽洛妃让妍与夫七相五公之贵熏天炙手之权皆其心所不动而意所不牵譬之牢进鶢鶋乐飨飞鸢耳方将超蠛蠓玩神明登觉路出迷城凌阊阖抱太清解罘放罝婆娑乎周易之圃填坑夷堑飘飖乎鳯鹤之情与日月兮同光共渤澥兮不盈彼灵圄偓佺之辈木羽眉连之俦又何足与之论攸逺而较至精乎  

美丽  

千秋絶艳赋【`有序　　　　　　明`】王骥徳  

吴郡毛允遂公子出其内所临钱叔宝会真卷周公瑕为题曰千秋絶艳命余作赋卷中悉次金元人所为传竒语稍波及赋曰  

美夫河中丽人洛下书生防姢蕙质缱绻兰情嫣然色授睠矣目成宛转生前之恨婵媛身后之名尔其汉皋春丽萧寺花浓心劳金屋人闭珠宫托娴辞于尺素寻芳信于飞红迨夫佼人月下绮树墙东既椷情于丽句亦示赧于頩容凄其良夜黯彼回风于是酧卓琴兮多露荐韩香兮下陈云捧瑶钗不负明星之约妆留角枕犹娇在闼之春乃至王孙之草方青河桥之柳堪结殢锦带于新欢怆罗巾于生别投夜弦而留连报春鸿而凄絶环一解于中摧镜长分于永诀憯紫玉之张罗怅青陵之同穴海填卫而难平血啼鹃而不灭则有南宫辞客北里骚人绣肠欲絶防笔如新韵清商于子夜度艳曲于阳春亦有丹青防笔之工盘礴含毫之史忆彼多情图其有美高唐片障崔徽一纸未若秦嘉之妇张之妹丽比舜英才方锦字抽乌丝之逸藻聊试隃糜搨粉本之余妍诧传侧理夫其涂黄乍就浮渲欲飞额瞬似语态弱堪持妩然而狎俛然而思粲然而笑蹙然而啼神情绰约芳泽陆离洛水无声之赋金荃设色之辞乃知凡理有穷惟情无尽感可决脰愁堪雕鬓楚楚短绡茫茫长恨俯仰今昔我辈差近噫嘻崔娘窈窕天人其俪张郎才地则均嗟红顔之薄命怨锦翼之离羣抱丹诚而不化咏白首而难陈即顦顇之见絶仍掩抑而含辛悲絶艳于既谢冩丽辞于长颦倘有情之披揽当三嘅于斯文  

爱妾换马赋　　　　　　　　【`明`】钱文荐  

妾本才人嫁于荡子媚临妆镜娇移步屣冩翠眉端防花鬓里碧玉堪状緑珠可拟其为爱也向朱唇而酒分携素手而阑倚既指星以设誓复对月而占喜云合则处处阳台鸳交则时时渌水何惜乎倾城与倾国庶几焉可生而可死故妾之与君兮愿在林而为树常与君而连理愿在渚而为莲常与君而并蕊奈有生之命薄遭所欢之意徙情不关乎一笑志常在于千里则有应贶良媒合图异质价增十倍名齐九逸逐雾则珠汗交流嘶风则玉音独出来渥水而路逺涉流沙而影疾亮男儿之有志惟此物之堪匹既无恋于娉婷更何心乎阃室听芳卿之他去知夙爱之已毕君情虽变妾意何安幸与绸缪常盟岁寒宁期恩絶使我心酸爱分神骏愁结孤鸾功名亦有数何事动离端将妍化丑易移恨作欢难竟谁怜宝袜空自惭金鞍麟胶傥能许犹可急弦弹妾泪未已君言不顾誓别纤袿将从征戌青虹夜吼紫鷰晨赴饰彼鞯勒与之驰鹜岂乏佳冶岂无情愫衾枕犹前慇懃非故汉姬逺适胡笳哀诉何如独处寒宵难度妾方登车马已在门妾还顾马马亦人言谁当新宠孰是旧恩男儿弧矢讵念婵媛滛声靡骨艳舞销魂欢则妖狐哭乃断猿岂若风电随君追奔近游阊阖逺逝昆仑  

逸句【`附`】  

夜酣赋　　　　　　　　　　【`汉`】袁　宏  

开金扇坐琼筵卫姬进郑女前形窈窕以纤弱艳妖冶而清妍似春兰之齐秀象明月之双悬  

咏妓转转赋　　　　　　　　【`宋`】马　彧  

玳筵既启雅乐斯陈雾卷罗帏花攅锦茵有西园之上客命南国之佳人貎逞婵娟纵玉顔而倾国步移缥缈蹴罗韤以生尘  

讽喻  

讽赋　　　　　　　　　　　【`楚`】荀　况  

天下不治请陈危诗天地易位四时异乡列星陨坠旦暮晦冥幽暗登照日月下藏公正无私见谓纵横志爱公私重楼疏堂道徳纯备防口将将仁人诎约敖暴擅强天下幽险怨失世殃龟龙为蝘蜓鸱枭为鳯皇比干见剖孔子居匡昭昭乎其智之明也郁郁乎其过时不祥也拂乎其欲礼义之大行也暗乎天下之晦盲也璿玉瑶琳不知佩也离布与緜不知异也闾娵子奢莫之谋也嫫母力父莫知喜也以盲为明以聋为聪以危为安以吉为凶呜呼上天曷惟其同  

诮蒲萄赋　　　　　　　　　【`明`】赵时春  

上天有命品物咸正何倾欹委靡诘曲旁牚纠缪轇轕纷披纵横委蛇周折柔纫不劲乎何罗丽纒緜丛条萦牵盘旋芊郁青翠凝妍迢迤围匝盘礴膴延托寄而栖附物而前屈蔓累结夤縁不迁乎何产于氊毳戎马之乡盛于西裔流僻之地珍乎侏离抝衽之方而不择中土享帝王乎又何飘泊流落佻荡遨游浮沉没没何縁何由登金张之圃而塞中域之州乎夫其芳柯如云朱实离离紫圆清甘焕然特竒状如朔椹质如荔枝馥郁芳芬光采陆离厌饫咀吮乐以忘饥使汉皇受西域之质符诏兴万里之师吁嗟嗟兮其败人也或媒以麯蘖酢为水浆沉浸醲郁爽冽汪洋使人嗜之颠倒増狂湎乱错缪越度失常唐宗沉滛以悦不良词人珍之盛诸夜光又咄咄兮其迷真也乱曰爰有异品来殊方乱我局度千典常脆薄诡随无所用正士直人羞自伤  

优笑赋　　　　　　　　　　【`明`】刘　鳯  

汉武帝宴羣臣于柏梁台各赋诗已因奉觞上万年寿帝欢甚顾曰有能为隠以佐巵酒者朕且赐之土田秩五等爵郭舍人进曰优臣之居里有荒叟尝仕于楚年及耄耋行步伛偻躁扰失志独好畜聚贪黩不休忧虑仓庾晚更多欲眈昵媵孺招要少冶惟色之慕纵泆妖婬猜忍媢妒强学笑言载色嬉嬉有舌半腐无齿可沫流如雨多涕及眵口善薫人喉若曵缕转侧极艰婆娑媚妩颠倒欲僵作力尤苦头几抢地尻竦于肩仰面蛊悦肘脇欹偏左右拘废运掣屯邅夜窃姬侍唾呕取嫌卧犹蠺蛹脉疭且痁目不得瞑息气淹淹内自焦灼为欲所煎广有幸御曾不舍焉狎防达旦彻曙流连不胜沈恣灭顶忘悛喘嗝以咳几不堪任大命垂絶睢盱寒噤溺彼祸水犹宁引鸩人之昏狂孰知其甚东方先生曰是奚足怪哉夫覩貎相悦此人之情危殆忘戒固害所赢且壮与老也其嗜好有以异乎而独责耄者以礼义曾不悟知贤达之所营章华大夫楚之干城奄有盛美重袭雅名容服光茂意虑超明举止言谈众所法程为国耆艾历年有兹矣而婉娈柔曼绸缪倩粲外托信诚潜肆狎翫幽房璅闼秘馆上宫洞戸闲寂绡帐微风竒香郁烈芳气所充众务就解从容日旰弛服释缨钟阑酒半式号以呼浸淫及乱情至于斯亦胡能已也而内子奉规秉徳以賛辞理明慧详整可观歌曰静夜何其君子晦晏起视庭隅明星有烂慎尔燕仪无惑哲媛式时嘉乐胡不衎衎于是嫔从如云莫敢当御迁延辞避离席称遽虽有结要目不得注俛俾率义以礼见惮佪偟怅怏中自嗟惋彼美淑艳谙于事贯授色戏衒微示侮谩举步若罥卒何相难案志兮无由惝惘兮不自聊神飞扬兮荡越强闭服兮中留帝曰朔来尔言虽诙得无有所讽乎于是下令公卿大夫各有所纳弗得禁制并赐天下寛惠母相妒嫉拜朔大中大夫赐黄金百镒  

老妇赋　　　　　　　　　　【`明`】王世贞  

楚王有好老之癖久弗令谢数赐汤沐延及姻裔宋玉请以隠见王王曰若能隠乎敢以一日之燕唯子言之寡人得解顔焉玉曰唯唯臣居下里有一耄老谷量六畜海积珍宝膏畎鳞带母钱穾奥臧获百辈颐指顺好晚娶败媪厥字嫫母五逐长鳏三鬻不售曷鼻魋肩挛膝昻肘额若防箕颊若丛玑耳若张蝠齿若焦犀指若蛴螬踵若蹲鸱舌若枭防目若含弹发若刺猬眉若结蔓项若峨阜尻若承案拊心若呕学步若跛龋笑若哭振袖若裸咳唾莸发津汗潦堕髙舂乍起沐不及栉剽攘中厨嘈杂织室百艺莫解小善淫泆夜媚主父肩胁肤战捐辅属体披靡婉防甘辞泉涌投主之宴媢言猋出乘主之间捶搒炮烙滛刑百端侧目揺手噤曷敢言嫡孽流离淑美弃捐乃发主藏骈胪积资黄金为介白金为媒瑚为矢明珠为罘招要轻薄挑媚游冶昏旦无间妍恶莫舎畴不掩鼻唯贿是借淫目眈眈揄袂以嬉淫声啧啧溢臣之居牝鸡司晨枯杨生稊婴视若主顾而调之曰日仄之离鼓缶而歌并志兮徇欢齐心兮久要中藏兮耗溃宗祀兮萧条立槁兮秋风曾不悔兮自招楚王怃然动容曰美矣隠矣循日视朝有所屏损官玉上卿锡田百畛  

错言赋　　　　　　　　　　【`明`】田艺蘅  

楚有阳云之台襄王与唐勒景差宋玉诸大夫游焉始为大言赋惟玉上座又为赋小言则玉赐云梦之田于时雄风披庆云见奏广县御嘉燕和以雅歌杂以鄙谚王乃快然抵掌曰美哉宋大夫之言乎大出无垠小入无问从横是非淆乱真赝极巨极微如戏如幻然窃闻之言者心之声也口者祸之门也仓皇应酬忽畧斟酌日出万言岂无一错再有能为寡人为错言赋者便当共乗舆分卤簿鼓吹前驱宫嫔后舞耀圣佐于国都铭彞训于策府勒曰竒哉彼有人焉躬脩黙法语谆谆百世可式名地为天讹十作亿或指东而道西或向南而称北见兽呼禽对白数黒不辨短长互判曲直曾妄谈之无稽俾聪听之皆惑差曰异哉有人于此括囊无咎笃论便便前不顾后谓已为人谓父为母以面为臋以足为手渇欲饭而饥求浆冠纳趾而履加首心匪由衷舌不在口信者既乖断者难剖玉曰怪哉其人可表其説可师四海治安而云乱危百姓饱暖乃云冻饥颂主尧舜而桀纣致祠祝寿耋耄而夭折是期聆之深骇叩之防知王曰错哉唐大夫错之于外景大夫错之于内倒倒颠颠昏昏昧昧惟宋夫夫之言错而不错者在谀而有规犯而能爱于迹似暌于理弗背假药石为粱肉寓骨鲠为媚态愿书诸绅朝夕瞻佩于是导以旌旗载以辇辂逍遥于云梦之间颁之为错言之赋  

谗赋　　　　　　　　　　　【`明`】刘世教  

氓生多故莫憯匪防岂无凶徳谁适为凡有簧如舌有虺如肠杀机横发乱是用长或彼美而外憎或形秽而中怼或宠逼而猜酿或勋崇而忮愦或荣名而搆洿或縁亲而积憝夙昔绸缪白头自结一朝乖隔云泥永絶微诚欲愬纡郁难裁回光欲迟羲轮遽隤怅生途之既塞纵陨谢而名虞夫奚憾而搜慝忍阶厉以为愉在昔穷竒未窜爰始造戾靖言矫诬败羣而噬凶名肇锡臭遗来裔羌为徳而弗类庸自殄乎厥世若乃帝辛淫酗孽嬖擅麀醖池波湛铜柱膏流圣昌絫善崇虎奚讐肆羑里之累系演牺易以摅忧傥一物之未献将十尺其弥留至若冲人谅闇姬公代摄禄父睤睨叔鲜鼓颊衮衣方襞赤舄东迁鸿飞遵渚狼跋其旋茍风雷之未震閟金縢而靡宣鸮贻莫悟斨缺谁怜爰有司冦摄相彊齐自危姝遴艳冶舞荐容玑城南微服周道逶迤朝盈曷问郊膰讵遗怆妇口而出走聊优游以离居环辙敝而莫遇聆鳯歌而潜悲尼谿兆沮书社终竒泣麟已矣询兕奚疑又若三闾造令草创才属上官开衅令尹借讟江潭憔悴懐沙愍鞠詹尹防弢女诟蹙迫宗国之棋累横謡诼而未醳困离忧而靡从甘汨流以抱石亦有行人遄犇犁孙继纳五战覆荆偏师倾越瞢泽既亡稽山请谒委爱子于它人庶巢卵之并蹷抚属镂而嗟晚驱惊涛而似雪痛再世而赍怒对重泉而泪竭至若增成初幸八区避尘荣辞同辇恩疏下陈飞燕骤进赤鳯潜亲朝阳孪宠祸水增源援神灵而置对逊长信以晦遵追故驩而自悼遑乞赋于长门纨扇惊秋华裁拟昔修途既敻光移白日若夫雒阳年少蚤应嘉招毂推廷尉议折羣髦藻黻王度规晰藩条煌煌盛烈畴发其兆彼推不文异趋而哓长沙出傅湘水投謡胡席前于宣室仍裾曳于梁园哀骇驷于宠辟谅妖鵩之为寃载有中垒耿介奋迹天潢貂珰蛊炽戚畹鸱张三儁骈戮五侯猬猖棘丛再击薪积渠央纷羣枉以挫正凛百折而弥刚嘘青藜之末照奈炎精之翳光岂暮树之肇孽繄沙麓之征祥荣将运逝祸与言长未若艳妻煽处令储疣赘二五耦奸中宵陨涕偏衣既解离金是御胙来曲沃毒置虒祈小臣未毙闇父魂移悲羣之相续几晋社之遂屋彼蝎谮之肆毒洵枉戚而弥酷及夫上蔡路迷杜邮天逺北海文深信陵尊满清霜夏凝长虹日贯岂精祲之易荡翻旒黈之难扞惟鸣蜩之是醻奚贝锦之足惮故乃刺繁霜于为蜴怨飘风而如蜮孔覆邦以勒诫虞震师而是堲御魑魅其何辞投豺虎而弗食匪虿发于一人终乱交乎四国于戏彼食葚而懐音在殊类其尔耳矧并冶于一气宁戎毒之终恀将入耳而出口莫有昊之予视肆易虑而改玉亮桑榆之可企  

神女庙赋　　　　　　　　　【`宋`】晁公遡  

汉武帝既封泰山之五年临朝而叹曰朕念元元之民未防休徳周览中土以施惠泽而南方以逺故独弗及也朕甚悯焉是冬诏发佽飞羽林之士简车骑之众盛清道之仪天子御雕玉之舆服龙文而驾鱼目击蒲梢而骖蹑云至于盛唐望九疑登天柱薄枞阳而出休于琅琊天子大悦作盛唐枞阳之诗命协律都尉延年歌之以觞羣臣酒未半天子戚然不怿时东方朔枚皋侍因进曰陛下不怿臣敢请罪帝曰朕适望琅那之上忽然云兴其气甚异因感髙唐之事闻楚阳台之山下有神女旦为朝云暮为行雨朕心慕之异时方士尝言仙者非求人主人主求之乃可致今巡游天下冀一覩列仙之属而莫获焉殆朕之徳不如楚王能有所遇也是以不怿朔跪曰楚王诸侯耳有臣宋玉善为微词感动神女见梦于王臣尝笑之玉安知神女若臣者乃知之上意乃解命谒者给朔札使为之赋朔即献词曰径西邦之緜邈兮积阆风之崇基缭玉墉以千里兮右翠水而左瑶池昆仑层峙以嵳峩兮弱渊周流而逶迤中龟台之清都兮嵦洪敞而甚治粲丹房与室兮罨浮云而上齐谅丰隆列缺之矜工兮斧雷霆而斲之疏悬黎以代础兮莹结緑而饰墀虞渊倒景而下射兮光反激以交驰萃飞仙之游遨兮饵若英而咀琼枝戛丛霄之灵璈兮歌白云而忘归状愉乐而不可殚兮非羽轮其莫规帝九灵之少女兮其名曰瑶姬受素书于紫清兮含洞隂之华滋习玉瑛而厌处兮乗回飚以长辞狂章大翳为之奉辔兮防苍蚪而驾白蜺驭八景之玉辖兮曳纷纶之云旗载灵气而轻举兮朅鸾戾而鸿飞涉巨溟之层波兮将摄乎南箕聆梦泽之雄爽兮漭天水之相围介青丘而澶漫兮奄高唐以迷忽意乐而延伫兮弭绛节以徘徊去丹笈授夫神禹兮靖九土而安柔祗下民懐斯遗烈兮即石化而为祠象琼光之华阙兮塞辛夷以为楣矫藻栋以乘虬兮烈药房而张薜帏羣峯连卷而十二兮烂云屏而扬辉俨玉立而正中兮貎渥饰而具宜沐兰泽而含若芳兮被桂裳而绣衣炯黼妆之丰丽兮澹聨娟之修睂肃容华之拱侍兮纷环佩之陆离神武蹲而抱闗兮夕夹陛以文貍猨悲吟以度曲兮女娲倚歌而舞冯夷三足乌往来为之使兮讯东华之灵妃迹逍遥乎中区兮亮素节之靡移鼻祖祝融之裔子兮窃息妫以荆尸蛊文夫人于前兮后又夺郧阳子之妻豹舄毙掩而攘内兮蠭目暴竿而防訾黒要挟夏而与居兮于菟盗防而遂孳世朋淫而上蒸兮尝见刺于湘累横下臣翳宋玉兮揆暴厉之不可规称先王尝与灵游兮荐枕席而嬖私今胡为而复遇兮意托讽于微词启后世之瞽惑兮诳魄化而为芝曰兰媚而服焉兮则与梦期宜圣览之孔昭兮独超悟于昨非厉王荒徳而慢神兮祸源起乎龙漦悼卫蒯之失国兮艾猳实发其乱机屏宓妃而却玉女兮幸后王之三思情感  

笑赋【`有序　　　　　　　　　明`】谭贞良  

老子曰不笑不足以为道东方生曰苍生忧乐见其眉宇可察笑之时义大矣哉北囏既谢南旋有喜笔墨散暇缘属斯赋用传天倪之旷致而衷夫昔人舛正所繇以之酬恨江令俪啸成公或亦合则双美耳  

伊鸿蒙之布气邈隂蔽而阳察荡觱栗之结疹滋燕温之优茁风霆不訇日月无戛生人冶焉汗疏烦渫尔乃俛笑泉之流溢仰笑壶之枭脱征笑山于抃眉挹笑花于含靥孰涉乐而不粲畴造适而能割象天地之阳煦类羣物之泽悦故夫笑与忭防莫知其方压压媞媞衎衎臧臧忽眴涣流旋莽苍负媮懐慝神王气攘怳不解其飘举漫旁眂夫相羊其为致也首放颊露摄眶颐展頄舚舌颠肮邸宇而徘徊侵大宅而翺翔将躐防防被鬓芒历神寓经仙房冲袭乎三尸之窟披离乎二竖之藏然后委虵嬾嫚蹶踖踉跄初哑哑以有裕俄局局而不遑既防以杂谑渺呴而若防魄揺曵而靡散混苇叶之在潢江仍换色以冁尔尚唹而余狂顔嘘波而潋滟頞升口而晃烺夫人之不同洵如其面翕辟千态纵横亿变或端居而槁形或擎跽而整弁或谯謌而目摄或懊热而腼汗或蛾颦以茹酸或豕睫以涟怨或书咄怪之空或按咤叱之剑或虩震而腴墨或惘睇而统曾闿怿之几何掉纷揉而搆战驱忶怦之伏戎溃郁攸之冯焰任情封之肆穴直隂消之一睍是以易象宴乐风咏谑浪传侈滑稽庄志谐宕聆莞尔笑徳靡状五载破顔老商遐况释拈花而逗防匡説诗而解颐旷辍瑟而识戏抟坠驴而知几笑之为道不其伟而至如积夙累旧敷衽剖臆遝防情话防哂莫逆霏尘粲花逌靡极泠风助憘妩月侑适于是华灯奏炙激楚进俳白醴醲引满浮杯烛跋未央欢伯殷催快蜩沸以剧防豪鲸汲而酣无御史之执法从惛怓而何猜若乃五陵年少七郡良家春郊秋社帷骑鲜华花弄月飞堶踏歌错舄姣儿堕珥妖娥合尊促坐狼籍懽哗矢娱响于青林防光于緑波耳接目眙其乐如何至若尺喙折角抵掌破舌竞兹辨囿掀髯击节爰鬬猴而落雉发笑事以嬲揑贾庾词与隠语恣迫窘而诘谲俾端影者帻颠摄色者缨絶髠仰天而诙朔据地而优嚗敢面谩于万乘矧裈戏于俦列乃有距闗越阻罢辀鋊轮蜃海跂日雁山暸云久客重归躧屣前迎仓黄覩面防然欲倾献排靡及怜意交并忘其所以咨诹简其所以寒温握臂团膝景光逾亲及夫外躔内廹隠私鲜获飚合情事匡坐忽忽云霞为之染笉禽鱼为之鼓咥展梦思而微曮爽痼疾而释世上寿兮百岁与下年兮六十除病庾兮死防骋开口兮几日人非一量笑有万端婴儿轩渠实止大欢号嗌不嗄大笑不干无资愧靳宁借诽姗天下皆孩昔圣所叹乃彼隂夫钳忌为残设缄扃藤藏刃懐蚖貎一往而□衷九折而搫防疑鸱鸮之吻嗐比狒之唇掀更有毘颊柔人胁肩纤子喔咿嚅唲阿邑寡耻緜骨无觔糊面有咫冀佞哀之为郎翻强笑而贵仕大雅仇焉蓦见怪而却走迈士訾焉无宁任诞而折齿也嗟清流之作达眇心于一谑湎裸跣而狂呌若善戏而不虐罔识頽索之丑乌知名敎之乐邯武拟而失媚施颦效而见恶或有掩口胡卢交手揶揄孟尝诋于赵人蔡泽熟视于唐举目笑未发眨仪曼稽半丁奚诮几艾何咍徒高深之靡量嘲龙蜓以辱讥若夫东家好女南国佳人流嘕迷蔡含唍倾城绰堕髻而嗁妆姱喨啭于春莺芬瓠犀而宜笑荡魂与而目成于是骊冦之烽漫作跛客之帷不扄如皋贡大夫之获华清蛊妃子之尘傲弄无度盘极怒生女戎谍血妇口济兵甚炮烙而裸蝎买一笑于娆婬敛民哀以为乐吾不知其所忻岂闲宛之微徳顾酿毒于曩今乎当夫涵虚容与标逺夷犹解粘袪缚瀹滞舒幽原无吟泽玉无悲秋植何为乎七哀衡何为乎四愁长门罢恨弃室输尤玉梅洗咽纨扇谖慒曷愤不撤焉悼不抽纵纤芥乎往事起白刃以寻讐猋荡章而内奰委谈笑而归休竒长揖之排难妙鸡肋之致柔輙听然而神遇契天解于前修惟兹情之善幻刹贬眼而易盼况盱衡乎升降综窽窍而为干哧图之所难描噱史之所未判羌冩照于阿堵穷纒緜而漫漶或四座之狂喷或一军之偕粲或带索而腾歌或绕柱而箕谩贫不惫乎隠君亡不怛乎侠汉乃其耋龄哑亟充耳褒频眼沫宛涕口爽成瘖怪则半面颠则经旬堕水贻癖则华亭之云遇士輙发则梁室之筠极□髪以拂趾溘防死而不替将炉之毘跃致喜愠之畸侵五行偏入于魏苌廿年不见于嵇生夏卿冥漠以卒岁卫玠寥泬以终身王珪厉于仆妾贾耽怪于家人岂时然而不厌縁比贵于河清亦或妄哭代笑倒哀作忻许伯之号往季王舆之恸茅岑嗣宗穷途之响元叔谒门之声固至性之无假特诡理之难论不知者谓﨑失志其知者谓落托愉情孰与寄笑啼于人面伴苦乐于他心梦田猎而旦泣朝号咷而暮嚬吐非于喁之籁藏非牡之根迷阳炽而宅火害马岌而揺旌徒□弄于造化终防攘乎冯生虽客技之单惫聊倡辨乎斯文恰含毫而色许防足韵而睂轩伐鼓兮坎坎会舞兮蹲蹲拟操尾兮防古似传芭兮水濵信齿舌之得利实天下之大荣宜沆瀁乎醇懿匪论甘而忌辛蕲闻道于上士旷笑笑而反真  

悲秋月赋　　　　　　　　　【`明`】顾起元  

团彼素魄耀此清秋微升东海交映南楼既规如镜或环如钩蓂离金虎桂依玉兔初转觚棱乍窥绮户冰浥霓裳波迷宝婺蒙汜延晖绳河耿素光泛紫兰寒生碧树鸳瓦凝霜娥池濯露照夭绍于陈墟度参差于洛浦绕魏树而乌飞集秦台而鳯语悲白露于宋文凝緑苔于谢赋仆本悲秋长夜失眠蛬鸣东壁花隠西园埳傺交横怊怅自怜明月可掇劳心悁悁昔者茂陵清夜延想倾国太液波银渐台甃雪嵻膏烬蘅芜薫歇梦草通灵潜英导泣是耶非耶步幄黄鹄不飞茹涕汍澜又则湘累逺引泽畔行歌木叶乍下洞庭始波云迷帝竹风吹女萝去白日之昭昭袭幽夜之逸光隠思君而悱恻步列星而极明至若宠辞金屋驩终玉辇靥上朱稀蛾中黄散金鉔烟销瑶笙尘掩幽辉半扉仙韶别院赋漫缀于长门诗遽成于纨扇载有秃节王庭茸裘朔泽蓬委故根桑雕旧叶服匿鲜驩焉支寡色乘雁孤飞双龙乖翮职素领兮流离感碧汉兮环玦又若明妃去汉公主沉胡脸花恨落睂蕚愁枯故乡天逺异域人孤风揺韦韝月泠氍毹悲笳结叹申旦踟蹰或乃菟湟中白狼河北蒲海摐金兰皋浴铁白草先腓冰早裂刁斗琤玎觱栗呜咽控飞弩于中黄占髳头于太白嗟胆落于髙秋缅神昏于皓月亦有刀环不归衣带趋缓星戸鸣梭风砧响练银牀鹿卢金刀缱绻吊影阶墀含彩房栊惊镜里之孤鸾怆楼畔之离鸿载则邹叟召狱江生俘系彩笔无光明珠永翳黄雀啁啾丹鸟熠奕青霜可飞白日俄曀命幽犴棘泪填扉草空梁霣素赭衣坠缟及夫懐书背洛仗剑辞秦貂秃不售舌在奚论蜚垂翮塌敝席摧轮宵征函谷夜渡渭津素月流天薄寒栗人班马萧萧黄叶鳞鳞缲车轑釜黯然销魂况复黄鹄衔哀蓼莪霣泣悲飗唫松鸣蛊乱壁雉噫攻中蛾影穿隙慰焚和酷铄色感清夜之娟娟恨终天之靡极岐岐脉脉驩伯调之而不解防俞眡之而莫即秋何迫于恨天月何临于叹室系曰梧楸凛露泛光英兮白榆历历扬太清兮蟾蜍侧匿瑶台明兮忧来无方憯莫惩兮郁陶思君魄载营兮旖旎都房菉葹荣兮申椒不芳折遗馨兮坐惜云曙漏旋倾兮岂伊不愉劳余生兮  

梦游太白山赋【`有序　　　　　明`】康　海  

余历览载籍所志古人之辞由屈原宋玉以来不可胜计而浮靡侈放之辞盖托讽寓兴者之所共趋上林之后益芜益漫亡能尔雅志士之所贱也余感风人之义因梦游太白山历见竒瑰骇异之状孚于人言退而作赋凡若干言虽极假借要皆自喻其迹少有虚谬谀驾凌絶之病示诸同志皆曰可録  

治阏逢摄提格终相之月康子梦游太白与金子可卿乘马领仆各执粮糗饫饲之物浮漆渭跨郿坞环博物逾武功去约万里四望塞蔽恐怖狞突惶惑震厉若将遂为虎豹之啮有老人者雪髭鹤髪电目龙顔自西而来若爱若识请以前路则笑而不言少顷复去金子曰若非山川之精耶岂将疑我以迷晦顾我以虚诙也乃蹑以其后则豁然四开峦回径折泉下云散予曰是未可止也夫八綋之广独有太白盘礴峵瑰玮﨑崛神灵秀明嵭嶪嶭夫是但谓末麓近壑然未邃也乃与蜒仄石转附垂藤升瞷巉壁静啸絶忽万里之侧何溟渤之未穷杂卉蒨葱石泉沸腾嘉树骖乎九御神风飒乎太綋騄駬散乎防粒蛟螭视乎细蝇电光恍乎山足雷声浩乎广听零露凝其在衣松涛悠乎启声金子曰快哉游乎夫造物者假我以圣智崇我以令徳我弗用观奈此肤景遂直诣而不回何茫迷之勿骋尔乃若神物之可慿历千岩之邃岭山石俨乎华嵩细流浩乎沧溟蓬蒿翳乎峯壑坠叶震乎雷霆老人跨鹤从云前下笑曰异乎子之善勇也夫太白始峯炎暑冰沍万夫之勇亡有敢及况迨于是夫是泉脉应乎坤轴遮饰极乎越区天扃迩乎可声神只恍乎可呼至循崖之前重谷之里百鸟不宿神兽亦避虽至人亦蔑有入也越此百里西下隂壑复闗峻岳则金屋龙栋控亢耸搏异花杂乎琼瑶仙风冷乎清绰灵芝馥乎满郊麒麟驯乎盈郭龙蹇屈于平池鳯翩聮于长漠此则上帝之秘区而太白之闗钥也其东百里瑶宫蕊殿万户齐启苍光青氛四回周起亟丹书于亿笈纷朱弦于兆征散灵茧之如斗历绮縠之竒靡总百防而俱存奚琼桃之如累此又太一之宅合阳之宫至其南也朱云陆离丹阁神桂宿日南极奉麈羽翰极乎丽晖珠贝极乎雕饰鵩鹗驾而鳯轩鲸鲵御而兕履是谓朱明之宫天帝之阙北则至幽号曰府紫微之所宿万象之所聚玉台莹光冰柱炫色瑚如林水晶四彻云泬防而守黙气郁森而驰起灵龟龙参错其下松桧接乎帝阍金碧曵乎泉石翼八兽以守衢役百神而司臬夫皆五天之至精万化之枢纽能有至者皆必具灵负秘与抱图膺箓之士有天人之徳者也已而风柔香坠路豁视空若双龙之负引倐灵宇之就中僊姝丽乎两间洞箫错乎万笙皓歌凝乎飞泉朱弦飒乎翠空座列焕乎云端境象委乎穹窿环佩锵乎旖旎礼数仪乎动容予乃摄衣升堂长揖就位悟人世之嚣纷叹灵扃之皇閟乃与金子终身同丈人居之不去  

逸句【`附`】  

秋伤赋　　　　　　　　　　【`齐`】褚　渊  

云纷纷而夹转兮树箊黄而陨落瞻孤游之流鸿兮观云间之舞鹤景暧暧而向頽兮时冉冉而将薄独悲愁而凄惨兮敛轻裾以归幕  

人事  

人象赋　　　　　　　　　　【`明`】袁忠彻  

繄相人之有术兮肇东周之叔服监昭晰之幽隠兮亶休咎之是卜岂惟贫富寿天借兹以前知兮而至贵极贱亦由之以品録遵先哲之贻则兮匪声利之贾鬻辨气色于几微兮定吉凶而占祸福因风土而知禀赋兮阅清浊以分形局眇一身而配三才兮备五行与干支之相属列八卦以配九州兮尊五岳与四渎纷总总其殊相兮均部位三百六十而又六随四时以推生尅兮妙制化之赢缩倘识鉴之不真兮缪千里于毫忽若夫头象之法干兮宜峻极而隆圆头若小为一极兮又忌顶陷而尖偏惟额之主火星与紫气兮司祸福于少年天庭司空之列位兮要方阔而璧悬发际髙而边地满兮伏犀辅骨隠隠而插天无乱纹之侵角兮保富贵之两全倘削小而凸凹兮兼杂理之纒聨矧额小为二极兮必困苦而忧煎惟印堂之于阙庭兮中正司空之上连欲丰正而明润兮惧促陷而髪侵边盖眉宇之于人兮实顔面之竒表左罗右计而对宫兮须疎秀而光皎或一字而过目兮或髙长而入鬓杪或弯如新月兮皆享天爵而终寿考若旋螺而粗浓兮必罹祸而凶狡茍攅蹙而主忧煎兮骨格露而刚躁倘压眼而交连兮必行伍之凶暴谕两目之主监察兮按右隂而左阳黑白分明而视瞻平正兮声华早振于岩廊龙睛大而光明兮鳯眼秀而入鬓长神收敛而澄彻兮朱门显达乎侯王黑防漆以清秀兮蔚为盖世之文章赤缕干瞳而急转兮一身宁免于刑伤双睛鬬露以浮白兮性少匹而夭殇短细深而圆小兮心抝毒而无良似睡则淫而睡则困兮仰刚俯险而斜不臧鸡蛇鼠而偷盗兮羊不慈而蜂横亡彼山根为月孛兮要柱直而圆平贯印堂以亘中正兮多富贵而寿宁下接鼻而不曲兮又莹润而朗明男得美妻而女贤夫兮荣戚里之有征中陷折而枯暗兮则妨害而絶亲朋看鼻居中而为肺主兮奠中岳而位土星要端直而隆厚兮准光莹而黄凝如截筒悬胆而骨坚兮风门阔大而藏形兰台廷尉之相应兮则贵显而富盈茍尖小而薄狭兮或凸曲而斜倾必失禄而破产兮或巧险而凶刑准黒暗而斑驳兮复乱理之纵横匪贫病之倚伏兮必忧疑之相因鼻毛出而诽谤滋蔓兮孔昻露而甑釜尘生夫耳之采听兮金星左而木星右耳环白而深肥兮轮廓分明而圆厚上周眉而下齐准兮轮贴肉而垂珠朝口仓门容指而红润兮斯富贵之兼有耳有毫而后有骨兮廼期颐之长寿倘软缺而无轮廓兮尖薄如箭羽而贫无守反无珠而不贴肉兮虽见成而不久更皮粗而青黑兮则破家而奔走繄人中之象沟洫兮贵疎通而不塞内欲深而外濶兮阙不垂而长不缩髭或交而藏隠兮多子孙而寿益或短促以漫漫兮或纹理之横直则男女之不育兮并孤滞而可惜满平斜塞而不正兮拟贫贱而困逼惟上广而下狭兮慨世縁之孤逆厚肥卷而肉疾兮必夀命之夭折人中有黒子而立理兮养他姓之子息肉痣塞而不通兮主无媒之婚匹口出纳而主水宿兮位奠坎而为河海之源横阔而端正兮方四字而朝天开大阖小而角上向兮内寛绰而容拳若衔丹而泼砂兮官将相而禄食緜緜忌开小而阖大兮及尖反而薄偏大而语畧绰以撮兮缩螺吹火而孤寒或无人而独语兮或未语而唇先掀食淋漓而言露齿兮两角垂而流涎必贫贱以贪狡兮抑孤夭而遭愆但乱纹之入口兮终饿死之必然唇为口之城郭兮要上下之相称无纹理之侵破兮欲棱角而方正或紫赤似凝硃兮此富贵之夙定若浅薄而诞堕兮纷谤议之相并或青黑而似鼠兮破田园而贫病上不盖而下粗厚兮主兵刃之非命舌为口之锋刃兮欲方大而微红似泼砂而噀血兮长至准而王公纹驳杂而横直兮主禄库之盈充纹八字之分明兮卜异相于九重虽小窄而方赤兮亦珥貂而攀龙茍紫暗而长薄兮终困危于寒穷舌大口小兮贫夭舌小口大兮言语如蜂短而黑子兮无始终吐舌如蛇兮性狡凶无事防唇兮孤独漫劳心兮言无踪齿当门为学堂兮欲齐大为宻固茍坚排而平整兮则诚信而寿富色如银而莹如玉兮必荣达于当路缀石榴而光润兮贵九州之显布数六六而享福兮满三十而财丰齿若黒细尖斜兮贫滞疎漏短折兮诳诞而夭故事多阻兮如窍出穷无依兮开口露且夫人之有面兮要圆正而平方然五岳之拱峙兮须上下之相当大如斗而方如田兮欲皮厚而无纹伤山林秀而法令正兮墙壁满而丰禄仓承浆深兮地阁厚三停等兮日月光但肥白而润泽兮或黄白而紫糖必福寿而贵显宜富厚于田庄色虽黒而身白面虽短而眼长皮虽粗而身细皆早入于朝堂面无肉而焦枯兮主家耗而奔忙皮薄无神兮破败肉横生兮刑亡橘皮破兮少子甲黯散兮心非良蓝赤见兮公讼白无光兮空囊颊带拳兮刚毅尘埃暗兮志不扬髪系天而欲圆兮黒长委地而极贵髭须在中而系人兮欲三棱而拔萃秀长硬直以黒润兮必朝野之善类僻处下生而不露兮法欲方而应地或额上之有毫兮实威权之雄势须发黄而多病兮赤则气热而多讼事项为一身之栋兮上扶首而下总百骸之会富者丰圆而坚实贵者方隆而光渍肥人欲短而瘦欲长兮有余皮而衣食丰裕倘双绦而合一兮必黄耉而鲐背茍颈促而形魁兮命夭反小弱兮非大器折无毫兮贫寒拥如瘿兮凶滞喉有结兮多贱流瘦祸缓兮肥必戾胷平正而长阔兮斯福智之骈臻肉丰厚而覆舟兮子贵禄而厐醇有数毛而益寿兮凸陷短薄而孤贫乳紫黒而下垂兮又安荣之贵人若细小而窄白兮廼下愚之庸民腹圆厚如悬箕兮有三壬之超伦若皮粗而上重兮或雀腹而贫病之邅迍心头有毫而性刚兮骨凸陷窄以走风尘寛平皮厚兮妙聪察而徳有邻脐要寛深而向上兮忌突浅而向低眉平厚而背若负兮腰正直而有支坐碇石而不动兮行平稳而有仪茍形局之丰伟兮或滞气之未舒戒逞才而轻进兮在藏器而待时嗟贵人之未遇兮犹槁木之含滋羡一日之秀发兮则名播于华夷盖气色之在面兮岂浅识而见窥青主惊兮赤主扰白忧服兮黒病罹黄主吉兮叅四季随生克而例推惟女妇之于相兮比男子而异宜骨法峻峭兮神色严威五岳寛大兮持重而无媚姿口小含丹兮声音清彻肩圆背负兮重阁丰颐行不动尘兮笑藏齿法令过口兮富贵滋此女中之翘楚必椒房之结褵乳头白而向上兮斯子息之难为若子息之易得兮必乳头紫而下垂居九丑兮非良妇具十恶兮岂美妻唇紫黒而下掩上兮身必寡脸薄赤而媚无威兮节必亏面三颧兮夫洊防眼四白兮淫无疑繄南北之殊产兮纷形肖之絶异廓千态而万状兮政贵贱之靡类虽外貎之瓌特兮或心徳之奸狯惟表里之相副兮则大福之可冀茍存养之不恒兮则灾殃之难避外陋恶而内纯厚兮庶祯祥之来萃固善恶之萌于心兮夫何相之足恃昔先子之精鉴兮幸文皇之隆遇既阅形以辨色兮复察心而警励指仁义以为干橹兮申孝弟而为凿枘俾脩省以惩艾兮全堂堂之徳器余踵武以绍先烈兮揆浅陋而懐愧感圣恩之念终始兮赐悬车之嘉惠述旧闻以示同志兮嗟精奥之罔备或尧言舜趋而蹠其行兮虽深察而难试故莽懿之有是兮贻祸患于汉魏识介甫于未萌兮惟老泉与吕诲盖金玉之混沙石兮在良工之陶淬粤简编之有传兮必心融而面谕若无稽而肆言兮则羞吝之并至倘明哲之有取兮亦庶几乎垂世  

四寿延祥赋　　　　　　　　【`明`】邵经邦  

有紫微主人者乃抱真含炁居静守嘿方阐化以无为而布政于有截也于是水晶僊賔过而请焉主人曰吾闻鸿厐之世品类区分体道达爰有至人賔茍得闻乎曰未也主人于是辟朱凾启金钥摄瑶图开画阁揖僊賔于上座而愿陈其大略也爰有丹青哲士绘事宗工托颂祷于有象尽物理之形容若曰灵椿结搆如云芊芊鳯翼茸茸龙麟漆园春兮有永燕山老兮无垠介髙堂之睂寿钦具庆之仁嘉义方之敦笃贤丹桂之缤纷载惟灵鹤其羽翯翯转翮如轮圆颈宛若丹砂粒兮朱项运气轻兮碧落辍九皋之嘹喨升云霄以轩豁扬敷锡于九重声洪恩以三匝乃若灵芝出应昌时冲和滋气氤氲布基朱房沃若金茎陆离追琢其章仁者受之茹之为饵餐以忘饥延年姑藐却老安期偓佺染指木羽毳欐混化黄包昭播施隂雪无浸明水孰滋祥云拥帱甘露纷披昔产商山今届武夷鸿宝不传妙防安知賔曰止哉主人曰未也夫火记六百应録受图参同三篇指趣不殊真人授诀号曰黄舆探道之秘泄天之符金丹粒粒大药铢铢入火不爇造水不濡成形似有返本若无类如禽弹状似蓬壶朱为表卫白里贞居天如弹白地如弹朱森罗躯殻包摄寰区捣治并合赤色门趋五内雾散风雨时需熏蒸四达金性不渝万年秘宝服食常资意气悦怿顔色童姝黄发儿齿周旋慎诸兹惟长生之秘诀而灵丹之元枢也爰有至人守真抱一昆仑之冈崆峒之壁立宇崇坛布基展室玉尘浄扫朱草狼藉瑶阶纳陛绮罗重席琅玕朱槛瑚间碧星冠氅帔炫燿月日渇饮琼膏饥饭鳯腊麟脯如螯鸾胶为炙顔如姹女精返童徳把籍长跽含艸抱膝祝示神贶饱玩皇极斋心齐志冀请所益乃有硃砂法鼎偃月真炉玉帝受记羲圣指途后羿扛鼎夸父奔扶女娲鼔焰应龙扬袪王母噀水箕伯吹嘘广成分剂轩辕操壶八公捣錬太一降座伯阳为辅希夷为佐若乃孕育天地混含太极鑪锤万象根柢神易先天定位纳甲藏乙枢机四大火候六十乾坤上下坎离合徳牝牡四卦周旋出入月节五六经纬宥密往来望盈虚消息既济未济如圜无忒至于连蜷东蛰敦圉西顾七宿前翔精后抚丹液如饴黄牙如羽铅汞如丘刀圭如土将广授于人间而开老寿之灵囿也賔乃矍然而起喟然而叹曰有是哉吾闻太上立徳其次引年徳立万古人胡能先故夫仁义者被服之金华也禄位者治世之河车也动静者践形之熬枢也乐寿者脱屣之流珠也孰秉其专孰会其元孰造其孰归其全其主人之所兼乎主人离席而谢曰愿闻命矣乃展图濡契成章而退  

儿齿赋【`有序　　　　　　　　明`】费　宏  

封太孺人范氏今翰林院编修兼太子校书京口靳君充道之母也相赠编修府君为温州经历以亷能闻年四十有七始生充道复敎之为名儒为良史而食其禄兹春秋九九矣聪明不衰齿落复出记云齿亦龄也故鲁颂以儿齿为有寿之祥今于太孺人见之岂非其笃于仁慈有以致之欤宏忝充道同寅视太孺人犹吾母先后也喜贺无已因作儿齿赋词曰  

润有寿母疑其女仙顔还童而孔渥骨既老而弥坚忽坠齿之复出补旧罅而浑全状瓠犀兮乍剖象海贝兮初编虽小大兮不一及新旧兮相连类垂髫兮始齓俾大耋兮疑年匪今兹之创见谓昔为虚传尔其其就禄于子荷宠于天潘舆在御頴肉陈前夕膳洗腆晨羞吉蠲食列五鼎箸下万钱鱼分鲤鳟豕别防豜江瑶海错或薧或鱻肉攫草食或芗或羶圃甲雨翦林实霜悬土英木华或撷或搴溪毛石耳或撱或圆固干濡之罔择赤冷热之皆便知观颐之甚吉于噬胏以何艰衰老韩公叹语讹而嚼废耋哉唐妪赖乳饮而喘延视阿母之多祉瞠处后而莫先右麻姑而挹袂左王母而拍肩求兹事于今古得一二于万千岂受秘于鸿宝尝究志于羊鞭散金砂于五内蟠龙虎于三田孰知惟仁则寿斯理必然仁哉阿母温惠静专相所天于緑鬓依郡幕之红莲务抚摩于寒饿慙醉饱于醲鲜当及瓜而受代竟垂橐而言还蔗倒尝而味永珠晚出而渊妍覆不资于一瓦敎必至于三迁宛队鱼之聚戏蔼雏鳯之孤骞感荣恩之奕奕勉移孝以拳拳报称施而自厚数寓理其奚偏若乃考其瑞应又有可言于国也兆生齿之日盛于家也卜稚齿之重添惟勲华之建极拓寿域于纮埏矧曽闵之顾养志不懈而深防宜年龄之无极并髙山与长川烂悬门之锦帨送载酒之玉船愿岁岁兮兹辰预歌舞乎琼筵盖将见云仍之绕膝岂但含饴以抚弄乎曽  

## 御定历代赋汇补遗卷二十二  

人事  

竹岩赋【`有序　　　　　　　　明`】费　宏  

故河南左布政使程公用也以竹岩自号取其所乐者也而其心志节操实与竹类且冩竹逼真位不满徳委祉遗今大叅君时昭侍御君时言文与行皆世其家逺到大受以究公之志业可前必矣予久辱大叅君之知且与时言有塲屋之雅欲永公之传也乃为作竹岩赋其词曰  

前崇冈之迤逦兮后竣岭之嶻嶪屹巨石之孤耸兮立万仞之积铁旁萦纡而带径兮中谽谺而成穴宜谷耕而隐郑兮兼野筑而栖説岂神剜而鬼鉴兮乃天造而地设相阳厓与阴壑兮蓊草树之荫翳或待春而始荥兮或望秋而早折曽日月之几何兮炫纷华于瞬瞥独丛篁之秀发兮贯四时而一节气飘飘而凌云兮筠青  

青而傲雪陋俗夫之顽懦兮类正士之髙洁伟伊洛之苗裔兮实新安之俊杰知此君之可友兮身岩居以相结心契合而无间兮如松茂而柏悦尔其因时培植抚景盘桓宁忘肉味屡阅歳寒验夜气于息长兮劳日讯于平安聴风韵之潇洒兮翫月影之檀栾试新围于鞶带兮刻秀句于琅玕惟胶漆之久存兮岂异好之能干若乃净拂鵞溪闲挥頴意适神恬心得手应假墨君之面目兮发胸次之髙兴简或指于数竿兮繁或至于千挺分彭城之流派兮入洋州之蹊径匪求工以致饬兮聊冩情而养性爰离蔬而释屩兮遂腾茂而蜚英知行检之为重兮见物诱之为轻虽襮顺而里方兮蕲不忝乎斯名郤幕府之厚餽兮已蚤着夫亷声辞礼闱之聘币兮亟见重于宗卿久敭历于中外兮霈膏泽于民生名与巗而并峻兮节与行而俱贞然而年未满于百龄兮位未跻于三事岂天道之偶乖兮抑为善之难恃留未食之余报兮乃大发于其子占竹苞之芳茂兮即斯干之兄弟登岩廊而竞爽兮嗣德音而不替彼庭槐之手植兮亦取必于来世矧孙枝之森立兮又武绳而美济蔼芳誉之永垂兮疑美人之未逝辞曰有斐君子在淇澳兮诗人美德托修竹兮嗟嗟元侯蹑芳躅兮持心操节异流俗兮千古斯名照岩谷兮  

荣寿赋【`有序　　　　　　　　明`】胡缵宗  

鳯邨侍御张公以大典成未考绩即封其父母如制其父母寿亦皆六袠矣荐绅士夫以为竒咸歌咏焉缵宗因为之赋  

乃若蓬莱山人之于清都仙吏厐眉鸠杖宫锦霓裳徘徊于慿虚之境邂逅乎何有之乡触物而欲有言感事而罄所长于是山人起而啓曰若知夫蓬莱之异于人境者乎仙吏曰未也愿子摛英吐葩摅怀迪思以广吾之识也山人曰唯唯莫髙匪山琼岛矗矗莫大匪海瀛洲蜃楼晓霁灵草冬荣岩壑崷崪金石铿鍧其中黄龙游沼白鹿鸣囿其上神爵栖林灵鳯集薮其下天琛浴日精卫滔星其傍鲛室循麓鲲池簸溟尔乃包干括坤邈焉中央隖屿环碧岩窔凝苍游莲上鹤舞松傍尔乃偓佺所止耄耋相望俯沧海之弥弥激神岳之嶈嶈灵椿防嵳于西极蟠桃蚴蟉于东皇若魏郡晦老以及阿媪固胜境之名流也尔乃春秋迪吉昕夕乐康五福游衍九老彷徉庆符绛县和康庄周乔龙诞汉皓鸿翔瑞钟光岳祥洽华堂桑蓬允硕冈阜遐昌李耼彭咸先后为之接引麻姑王母起居与之颉颃顾兹山而喜乐际斯世以耿光羌人生而笃祐肆昭代以履祥彼仕版营营宦辙皇皇曽足以嫓乎此邪仙吏乃睟容而嘻旴衡而诘欲有以复也曰子诚山人也知蓬莱之永年焉耳盍亦见荐绅大夫籍龙诰以褒崇夸鳯敕而荣耀以大厥世者乎周官稽古王制执中既建太宰爰布司封爵赏乃懋锡拜攸隆原一经之德覈五等之功于人则加勲既峻授阶亦崇于亲则侈禄式富貤爵载同于家则捧敕舞蹈宣诰屏营于乡则银青照耀金紫峥嵘尔乃彩袍缀绣锦轴图龙名敷禁籍绩勒景钟宠延三代光映六宗显显防防礌礌颙颙然特恩莫致殊典难逢此固天与而亦岂人能也予闻晦老以子为贵因君而荣侍御要秩孺人令名锦衣星灿霞帔昼明陋赵槩乞封以并显迈孙逖求秩而自鸣恩宠优渥典章华婉书传秘阁草视文苑尔乃桥联若梓兰茁其芽婆娑椿树灿烂萱花然乡党以齿孰与朝廷之以爵庭闱以养孰与帝后之以宠龄遐算众人而同孰与龙陛殊恩君子而独介福于年者独厚于而身孰与貤恩于世者并笃于而亲子徒知胜境之享天年而不知上都之侈天宠也鸿蒙先生闻之便便焉怡怡焉欣然而笑曰山人才得其一仙吏亦不知其二也予魏人也晦老之所与也知晦老莫如予矣盖闻大德必寿顺德乃昌是以鲁绂麟以挺圣说骑箕而佐商文富申耆英之防导安阐奕世之光酂何应宿维昴申甫降神维岳香山燕绘乎乐天渤海托形于方朔尔乃砥节业儒皓首穷经翺翔乎书圃修容乎礼庭抱经纶而不仕游辟雍而独醒尔乃横经教子诗礼并闻道德所濡兰桂皆芬彬彬郁郁德睟而文乃若鳯邨子淳洪鬯之蕴丰茂世之英嗣三陈而济美奏一夔以告成羡希文之有子视頴濵而难兄聴鹿鸣于上国题雁塔之佳名制锦花县捧简兰台雨滋八极雷动九垓屏闾山之冗净辽海之埃三呉惊其至两浙欢其来撼具区而动荡震防稽之崔嵬尔乃际大典于既崇庇鸿庥而斯溥爰追王乎先皇纷貤封于庶府先近臣首公辅尔乃严慈同受纶綍之褒椿萱共享斑斓之舞豸服翩翩均被于承欢之膝鳯冠纠纠荐加于乘白之武文命值其诞敷寿筵适焉欣覩跻六袠而千春偕二老以三釡啓家世于羲皇夸闾阎而簪组是以长庚粲粲南极煌煌伾山嶻嶭汤水茫洋噩噩博望灏灏新漳尔乃宣敕命以协华垂衣裳而衍庆竭菽水而承颜引板舆以躬迎沐雨露而瞻天期效忠于翊圣惟公之胄焕乎燕国之并封巍乎省华之同寿丕乎韦斋之克传昭乎晋公之必祐故天之生材也于是乎独懋焉呜呼蓬莱得公之寿曰公之寿维仁清都得公之寿曰公之夀维僎百歳维期何假黄眉之仙骨三少维衡何羡紫绶之朝绅今论者但知骋海山以相髙炫爵秩而取胜齐末而言本舍道以趋径是何足以考君子之世而倾大人之聴也于是二子闻命逡巡而谢曰微先生吾谁与归也  

寿岳母张太夫人赋【`有序　　　明`】费　宏  

封夫人张氏为南京吏部尚书冰蘖先生諡清简孙公之配太学生晓千户侯暲之母也公敭历中外卓尔自树皭然不滓可与古之名卿颉颃下上亦惟夫人与公合德有相之道能济登兹其训晓及庠生映以及于暲遵公之教勤学守礼文与行能世其美古有女宗夫人可与匹休而无愧焉今年寿跻八袠耳聪目明步履强健四月二十五日实其悬帨之辰晓暲率诸孙世光等罗拜膝下戏彩称觞上祝千歳寿亲党交贺懽声动闾可谓备百顺之福者矣公以女妻宏宏受公及夫人之爱实深今不可见矣幸夫人之寿犹公之寿第愧无以发舒庆祝之诚乃作寿母赋以献其辞曰  

瞻银峯兮嵯峨与崧岳兮争崇伟哲辅兮世出实淑气兮攸钟孙绍祖兮芳躅名与位兮俱隆焕台斗兮在望追表扬兮侔踪窅北堂兮深靓蔼佳气兮郁葱前慈竹兮檀乐后谖草兮丰茸结彩云于楼阁纳祥飇于帘栊爰有太母作配名公光膺翟茀叠荷鸾封年齿兮已耋神完兮气充容观秀整兮昂昂颙颙礼仪卒度兮肃肃雝雝雪飘飘兮两鬓星炯炯兮方曈陋先零之弱卉挺晩翠之贞松尔其景值夏初帨悬门右日北陆而方长卦应干而用九壮子穉孙竹森兰茂拂曙盥栉登堂趋走悦慈颜介眉寿歌南山酌春酒奉潘岳之安舆翻老莱之舞袖几列五齐尊储四酬举鼐取勺跽而献斗煎鸹烹鳬炮羜脍牡鼎臑迭进饫以加豆类瓜有枣如船有藕嘉果菹菹青黄杂糅钟鼓具陈笙歌并奏抗音髙歌懽声雷吼红生面缬辉映绮绣襟怀怡愉坐阅清昼茂族华姻里妪邻叟篚织纷纶以霞烂贺车奔驰而辐辏羡己福之罕俪祝遐龄之罙久若乃青鸟远集鹤髙翔擘麻姑之麟脯御王母之瑶觞摘蟠桃于再实阅海尘之三扬咽元和以疗渴餐沆瀣以为粮固将挹仙姝之袂而优游泮涣同处于长生久视之乡矣人亦有言福非幸致庆以善积贤哉阿母动遵内则桃夭夙咏于宜家枣栗克修乎妇职相我清简实嫓厥德食仅草具服无侈饰勤约之风始终弗忒公遭圣简凤起求升外之则旬宣蜀浙绥抚汴京中更西秦迄于南荆内之则初赞邦政荐掌工刑秩宗典礼太宰持衡敭历诸藩周旋六卿师赵汴之简易慕毛玠之公清饮氷茹檗腾茂蜚英固其好修而自立亦由善助以相成孰不施而有报孰能谦而无益获祐于天宜登寿域将劬躬以训后羌既老而犹绩幸养志之多贤能世守夫清白期华皓之重必永享乎休泽逮孙曽之显融尚屡膺夫宠锡敢窃比于韦皋独有惭于赏识记子墨而摛辞庶少鸣乎贺臆  

翰林同年防赋　　　　　　　【`明`】李东阳  

御水分隄仙家近阙文当作噩之年节应嘉平之月旭日昫其载阳飘风为之不发于磐是渐鸿衎衎以来仪出谷斯迁木丁丁而可伐乃有西江三鳯东海二龙壶岭交撑乎日观台城独曜于霞峯河马既呈防蜀锦而为饰杨金在贡囊楚璞以相从叶数应于方州地灵斯孕历星躔于歳纪天运重逢嘅夫甲第同曹词林诸彦角百步于杨穿泝层霄于鹗荐陟唐瀛之峻引房杜而齐登撷宋榜之华与苏曽而并选蓝袍暎采游怜花底之江宝炬联辉归识栁边之院是日也或监或史载笑载歌烂云牋之丽藻滟月斚之微波耳聴流焱声破遏云之管心驰急景光回驻日之戈弛我道于息游或知所止任吾生之頫仰遑防其他若乃麟阁遗风虎头妙手假物像以相求托丰仪于不朽夸竞茂于松杉媿先衰乎蒲栁名髙君实争取騐于儿童病瘐休文不自辩夫谁某情因礼致貌岂心违谅金石之可断陋蓬麻之是依交可絶于嵇书盖云有激知不逢于鲍叔生也何归乐以忘忧幸保无荒之戒敬之终吉宁遭不速之讥非徒毕一日之欢抑以定平生之籍诚哉賔主之二难允矣见闻之三益畴能争滕薛之崇卑安忍眎越秦之肥瘠吾宁不负期挂劒以相酬世独何心乃弯弓而共射复有芝兰美德药石箴言信荣辱之相丽匪升沈之足论肉骨怀深念东西于离合勲名道逺竞分寸于晨昏报以璚瑶既可示交期之永好写之琬琰终当与世讲而俱存  

交友赋　　　　　　　　　　【`元`】孙仲宣  

思往日之离羣兮羌踌躇而内顾恐明德其或痁兮执筳篿而求友慕夫子之倜傥兮乃狥芳而易臭欲砥砺以错节兮不自云其寡也览伐木之猷训兮亦斯言之难舍也朝握荃以同嗅兮夕擗茵以同佩茍铭心而外向兮夫孰为予之所讳民生各有匹兮借良朋以为处历观古人之自益兮孰防然而无与使修名遂可孤兮姣何姱之攸侣抱兹意以自纳兮疑夫子之卬许不留真而食信兮察诚惠以相探言既吐而无昧兮行矫焉而孰堪宁中道而拾碔兮反而置之璵璠鹈鴂之饶舌兮百草萎而秋寒雉秉洁以内信兮谓斯物之在原悲旧好之难弃兮纫秋兰以贻子命蹇修为吾载道兮冀琼枝之相拟终盘桓而不答兮顾浊流于焉下之心缱绻而我犹兮曰子夷然而侮之信不谷之中离兮胡他人之迩也所非共而为共兮指皇天以为正也惟往古而既然兮焉疑之乎今谷风陈其恐惧兮暴公乃潜其形茍非哲灵之睿识兮又谁庇之以心相夫子之纬繣兮亦适足以自忝何所独无芳草兮尔何视吾之褊将髙举而求合兮周游乎天望瑶台之逸女兮见虙妃之便嫣余既解纕而为理兮誓缬佩而盟焉揽申椒始以致赠兮中复杂之薋菉情突梯而不眷兮意偃蹇而徒属罗满堂之媺人兮曽莫与余兮一目度沅湘而东之兮驾飞龙乎洞庭令羲和相余之前驱兮骤丰隆以清余之后尘倚阊阖而祈通兮讯下女之姈娉纷总总其离合兮路曼曼其修远叩灵而假宿兮日忽忽其将晩饮余马于咸池兮悔相道之多幸年歳之未暮兮戒鸾鳯助余西驰登阆邱与县圃兮济白水之沦漪溘余游此春宫兮适巫咸之可稽逮髙辛尚未先我兮及少康之未有配屏雄鸠使不得媒兮诹蔓茒寓之芳桂欣婉娈而首肯兮爰假言而申意曰蜉蝤之振兮夕瘁其裳留夷之质兮歳以为常愿绸缪而无斁兮戒薄俗而自臧彼舍旃以为德兮将怛焉而内伤  

乍见赋　　　　　　　　　　【`明`】徐　  

嗟人生之转毂兮恒一东而一西恨踪迹之流萍兮真聚散而勿齐痛逺别兮道路邈叹离羣兮天之涯伤人遐而室迩感防少而情暌歘不意以遭遇或无心以追随既乐深而不殚复喜极而难持若乃曲院疎牕凉天静夜絶过客之履声寡髙人之轩驾落月满乎屋梁寒云停于草舍倐骤见兮绸缪陈酒殽兮杯斚乐倾盖兮方新惊面防兮何乍乌鹊巳飞鹔鹴犹卸至若临边戍客廿载塞垣云埋龙漠月照鴈门辽兵朝哄胡马夜奔顾身自恨吊影谁言偶故人兮邂逅挥沸泪兮寒温述沙场之痛楚问乡国之田园当年鬓发兮白复白旧日交游兮存不存乃有五陵少年千金任侠重诺轻生报仇饮血爱赵女兮秦娥指青楼兮紫陌过狭邪之娼家遘邯郸之賔客选丝竹兮征歌奏笙簧兮按拍玉烛罗帏璚筵玳席行醇酎兮千巡尽欢娯兮永夕或有深闺少妇久别征夫雁稀鲤絶日居月诸秋风冷落芙蓉帐夜月空明翡翠繻愁复愁兮容色改怨复怨兮形影孤值夫君之归轮闻门外之嘶马涉远道兮言旋喜从天兮而下庆再世之伉俪隔几年之春夏嬿婉由此兮重伸别泪从今兮不洒至若永巷长门深宫凄恻红叶传情团扇掩泣着舞衣兮空自伤歌悲愁兮倍于邑闭椒室兮徒含情恨君王兮不相识一旦亲召幸非常赐颜色得宠有时殊恩无极其或才子风流髙唐梦寐朝朝暮暮云云雨雨二八佳人妖娆旖旎被绣毂兮桂裳服罗纨兮缋绮回眸转盼芳心歘起虽梦幻之非真亦交懽之堪喜又若修真羽士防宅飞升黄龙可御白鹤堪乘游玉楼兮金阙踏紫府兮瑶京视人间于凡浊谒上帝于杳冥拍羣真兮嚼琼蕋揖八公兮参云軿欣聚首之有数幸宴乐之非轻若夫流落羁臣长沙逺谪鵩既来栖地复卑湿一朝命下身归旧国谈夜半之鬼神令至尊之前席上与下兮相亲悲与喜兮交集又若文人墨客千里神交或通姓名于逆旅或枉车驾于衡茅似磁引铁如漆附胶又有苎罗妖妃江汉游女逍遥水濵顾盼江汜一见兮目成相对兮魂褫既赠佩兮委心不投梭兮扸齿别离倐忽遘防非常虽日月之逾迈岂中心之能忘觉悲喜之交战疑晤对之仓皇谁能当绸缪顾恋之际而不神爽飞扬者乎乱曰扰扰浮生真过客兮世路多岐何偪仄兮人生见期讵能必兮惙惙忧心殆如积兮憬迷途之茫茫寤天地之何极兮  

拟齐梁内人送别赠拭巾赋　　【`明`】祝允明  

初裁白纻白如霜旧遗团扇月含光纻拭不灭何郎汗扇揺空想婕妤凉何如赠巾意劳君转蕙肠若乃龙胡交错玉线绸缪轻挹珠散舒动兰浮不忍挂匡床讵忍委玉箱留取炎热将归去茱萸幔底拂鸳鸯  

病赋　　　　　　　　　　　【`明`】谢肇淛  

有体虚公子者怙意奓汰被服妖妍躭娯骋纵忘反留连知昏形槁困于拘挛四体失据一息若线大期将至咍唉忧煎医屦踵接觋辖靷牵惴然疚怀瞑晻防于是葆颐海客造而请曰伏闻公子髙义驰骤天下緼袍菅屩之末望风景附而不知玉体之有所苦也愿承下风勿药而愈公子彊起坐有间曰客将何以诏之客曰夫天有五贼荼毒万有人有七防攘抢肝腑故阴阳错絯寒燠易处喜怒怫阏情性割魂气越佚邪乃中蛊君不守宅神将去女是其造端也在目之上眉之下而其蹈厉也不飚而战无霖而腐在易为山下之风于经为惑男之女故自万乘千骑之居迨夫瓮牖芒之侣莫不纷遝夭札蹷蹙辠罟舍乔松之遐算荣蜉蝣之朝羽此轩岐所为叹息越人望而郤走竘挚投砭而仰天和缓捧心而髙拊者也岂不哀哉公子曰然则病不同乎曰不同夫品物万汇殊性难名蒸民兆柹异气分形或口饫膏珍或味甘芹蓱或体憎纨縠或编草悬鹑或强而实或虚而或栾而罄或防而盈矧九气之分禀洎五方之垓条壮榦而疲苶曶山海而阛闉佹象幻态惟其所撄故病绪千别病根万茎巧历之所不能尽巫咸之所不能明羌请识其崖略以代要言之衡公子曰愿闻其目客曰璇极之宫紫微之域左翼勾陈右扈太一沪沪溶溶沈沈潏潏郑卫燕赵靡曼靓冶之姝联袂绎衽充房弥阈色授目招娯晨专夕鬬意争妍穷欢尽佚温柔为乡袒裸名室淳母羶芗醍醇酥膉炰牂烙麛截脂煎灼舌吭糜胃吸液昼卧组缋之茵宵处纯锦之席狐羔貂鼮纤绡纨緆防毺纮紞藻繂重沓绸缪徽纒燂烁出辇入舆连棼接羃巍台避风薄栌韬日筋缓骨鲜精敞髓竭魂揺揺而去体血荧荧而谢色疡疻外淫痹防内逆既晕且怔兼蒸而呃劳瘵乘之鬼瞰其箦虽复三参九芝百苓千术徒能缝其腠理岂能去其蟊贼是为富贵之膏育晏安之酖毒其流一也至若都邑之防市估之防骛名射利辐辏骈阗朝履繁霰夕冒荒烟暑冲瘴雾冻軗冰渊竭蹷星露之埜鞿靮陵泻之邨暍不得解顿不得眠昃不得息馁不得餐仕九迁而靡释贸三倍而弥悭计营营而四起虑幢幢而百攒素衣巳缁壮色空残肠九回而寸断颅一夕而华颠加以风日之所耗斁沴祲之所横干得防之所掉战冷暖之所控抟容神困惫筋力阑瘅面目黧馘心府寃烦戚施蘧蒢中热内寒彳亍鞅掌鹿鹿恹恹溘先朝露孰保天年游魂荡魄不得望里门是为火宅之固癖尘海之魔患其流二也尔乃潜頴鲰生佚宕文士焠掌下帷悬头刺指濡首坟素之塲骛志丹铅之海抽思腐毫研象吞纸冥搜荒揣则日月不易其明惨澹经营则雷电不入其耳而况寒暑之剥肤风露之烁体滋剂之戾身邪氛之袭趾莫不反胃哕肝吐肠咍髓种发焦毛枯血堕齿心同泥掬面如灰死火色上腾元气中陊或痿而不男或消而结症虽目观曲江之涛时赐金茎之瀡苟笔研之未焚孰沈冥之可起是谓毛頴之宿业缥缃之竒鬼其流三也其或孽子累臣蚩氓穷戍丏媪荒黎逋伧防女尾颠连零丁惨沮三旬九餐尺霜寸絮采薇蕨以充肠吞氊旄而御沍肤坼于曽冰足皴皲于巉路贸贸而郤嗟来踽踽而艰蹞步羡一饱之无时号五夜而莫顾腊肢瘃指轖臆盲虑目晻晻以蒙眊耳淫淫而聩注骼磔确以裂踝跷而颠踣豗嬴宛转捐霉□精耗形散肉消骨吐但喘息之茍延溘薤上之朝露是为穷祟之瘴乡悲田之劫数其流四也若乃牢骚迁客薄命闺人茹寃莫雪衔恤弗申徘徊纠结怫郁惀忳抚长劒而太息促玉轸而怆神望明河以掩涕送双鸿而填膺指白日以为正呼苍天而不闻夕风扬而凄思寒蛩咽而坠心怨众芳之四陨哀连理之中分歘恍瀁以惉懑轸瞀愦而烦寃食哽噎而不下衷恇悸而难眠胸而糅轹气塞逆而上奔饴甘不防强笑无驩匪饥匪渴非惨非温块然醖酿于方寸自起伏而牵纒察之无色诊之无形金石汤液之所不及厉熨火齐之所罔攻是为幽忧之疾一中不可复生其流五也是五病者起于豪芒贯于情想达于脉络锢于腑脏非出神入圣之工探微测隐之望畴能止之未然察其影响若夫雨旸燥湿之感山谷垢秽之罹瘕魋肿痃之异魑魅妖旤之竒瘘痈瘀疰之变晦明劳佚之机坚耎閟泄之状亢承从逆之宜固棼轕而无穷羌难得而备知公子曰然则为之奈何客曰诞生闭藏四时之德顺天袭地圣人之则存神摄形乃与道合起居有宜弛张以法无搰尔和无营尔魄反视却聴神将自宅无燕以淫无耽于逸终日干干形将自植且夫天地为炉兮水火为镬五季鼓铸兮大冶莫跃倐而胚胎兮孰知槖籥化为异物兮又安所避其罟擭彼刀圭之药饵兮仅救敝而舒厄曷颐真以守志兮终睟盎而肤硕夫明圣之齐慎兮夏密阳而春葛纵夭寿其何贰兮乐天知命又奚怍于是公子冁然而笑惕然自约顾视二竖兑喙而郤  

逐病赋　　　　　　　　　　【`明`】徐世溥  

徐子以甲子季秋娶妇序当挟瑟礼协授衣顾常多病率一月不盥栉胜衣善食治事者歳不过十余日至于辛未垂及八年其妻呜咽断续而言泣谓徐子妾病久矣为妇无良以忧夫子自我十六婴疾来归呻吟下车庙见有违蓬垢楚毒毕歳处房晨昏之节问省不遑惟病之故諐礼尊章蜡社伏腊陈宿献鲜人具拜起我独不然惟病之故蒸尝以愆冬不知风夏讵识暑弗获归宁日惟闭户惟病之故暌絶父母姑姊逺来姆娣出迎颜色敷愉中堂笑声惟病之故我独伶俜未壮先衰脊胗鬓斑久视目眊将语咽干惟病之故任育孔艰皇天闵予亦既有子寄乳保妪提携顽婢惟病之故母慈大戾子有嘉賔命敕盘飱筦籥不时笾豆用艰惟病之故中馈多惭子复志营四海道抗嘉芳穷年矻矻逺语羲皇夜陈编以达旦兮宁知荼苦之在牀妾安敢以怨子愿锡余以良方徐子摄衣起而筮之筮曰有鹗南飞道遘鳯凰不惧鍼石所畏文章日者曰吉今日乙丑时加于未蚩尤破军先发者利子诚逐之功贤黄帝乃具桃殳淬醯火扬言告病汝奚嫉我汝作呻呼日灌予耳汝为尫羸俾予日覩汝欲苦人实则予苦将欺予之穷而不能达抑玩予之文而不能武耶我将数汝情状究汝根株汝善自谋速走他区病乃言曰使子言而当则善矣言而不当职子之羞茍其中矣孰敢稽留主人答曰我友俞跗列汝千名咸汝丑类分蚀人形其在闺孺未中厥情其一曰洁镜无留晕衣无渝褶刮涤穷微是生内热其一曰敏应声趋事闻言自引小大悉裁酿为渴疹其一曰劳米盐薪蔬晨起纷嚣口燥筋疲发为烦焦其一曰慧既休筐绩妄希文字五言未成百疴已至其一曰郁巳食不步影不逾阈含忧弗愬怒蕴不越沈迟展转积为纡结其一曰褊娌娅飞言婢仆微讪衷实不平恚复不显横攻胸臆逆为噎蹇惟兹数者是生百罹在肌为潮中络为瘁昼工夺餐夜巧侵寐我具告汝汝奚遁情亟善自谋鴥风而征无入髙门阀阅同条惧汝所过罗绮损娇无造市防毒我人民惧汝所过老稚悲嗔无登崇山云路攸藏惧汝所过草木萎黄无历江河鱼龙恬萃惧汝所过舟楫底滞无经旷野莽荡何极惧汝所过空虚偪侧凡汝之为无适而可我为汝计汝亟聴我惟王建吏鞭挞责货殍民以餔垂腴虎坐大憝吏胥肆威贼猾衎衎肥晢以蔑王法将征西南西掠以狂戮佃奏凯悦豫且康汤汤闽海鲸掀白日贡金谁何彊矫安吉田车羯鼓趯趯施雄流移行郡秦晋望风犯顺举燧攘畊东北振武用师十年不克凡此六涂实汝攸宜何去何就聴汝所之岂独勦凶蟊于王国抑亦伸天威于四夷病乃战栗屏息拜辞逺游于其明日夫人有瘳  

罪须赋【`有序　　　　　　　　明`】靳学颜  

予试童子见有魁梧而甚须者命作此词不谐吾意遂援笔制此以示风焉辞曰  

遵彼旄邱莫赤匪狐叔兮伯兮有髯丈夫爰自乡甸来适都市曰往试乎偕彼童士童士曰吓于思于思誉髦方臻尔胡为哉兵卫总总大夫在公髯于众中縁阶自东既旅进以独耸指危冠而上冲乍引领以敛翼忽脱頴而露锋于是髯也俯而不昂肩髙颐隐欲盖弥章大夫曰髯前吾语汝道远云来跋疐良苦汝其心童而貌则皤顾名思义人其谓何髯谓大夫失之子羽长揖不辞将归有处既归﨤舎盛气自厉揽锡之光华鼓金错之利器铿将举而未下先声罪而矢意曰陶无见肤其以汝贵何吾殖汝乃遗弃累凡吾百体纤悉有以齿决爪搔冠以法纪睫卫离朱毛通肺理婉彼两眉所占无防辅颊匪尺而据喻中实烦有徒汝吾奚功发论则附以作势微词则郁而不通解颜而灿然之美若失长啸而宫商之防弗融虽有嘉食淋漓引腻虽有丽服觉我形秽流火之期挥汗成雨纨扇弊揺亟麾不去积尘为垢积垢为濡无而不治疹其兴诸是用多方前理拂疏呜呼子须汝大负予上官见憎职汝之居龙蛇之蛰时有卷舒宁不少潜以忍须臾顾乃森发争张竞挺参鬓侵颧翼顋蔽领黄氛缭绕赭茸不整使我染翰无光吐气不扬誓将决汝离彼故疆已而镊人呈技待诏献功芟荑搜剔根株斯穷长条冉冉以错落弱苖离披而飘蓬既乃假寐隐几怃然自丧须作人言见梦陈状曰予受命与子形俱妍媸在子不在吾须内充外莹血气有余赭茸不整子血中枯不曰妍乎绰约妙姿黝光可鉴珪载垂长扬清飇吹之落落乔松丽葩施之吾于此际何负人为且夫鼎龙堕小臣之泪编虎设尼父之戒贲须上兴和乐示爱子之无情一何自坏礼云斯须不可去身我须我友诗范人伦智者不防一以利世何吾子之弃汇而捐亲  

愍贞赋【`有序　　　　　　　　明`】郭造卿  

贞烈何氏淑静者太康诸生刘用九妻也刘生疾不可起何即夫死以相从视含輙以所御巾纨纳生袖中呼曰待我待我尊章戚属持之万端不能夺自经者屡矣姑与伯姊觉而解之不得死水浆不入口者旬余竟乘间以白练雉死柩傍也死前出所绣枕有并秀双清句示侍儿曰此吾志也今堪独秀而孤清耶取嫁时衣火之烁若莲花状死后塜上芥髙丈许陇麦尽一本二穗且有二百八十穗一本者吁嗟异哉其斯竒节所繇征矣余业已为之传兹复赋以愍之而序其略  

嗟彼灵邱兮惟嵩与岳嗟彼泛澜兮唯与洛有婉其女兮出頴川之阀阅禀奁度而□旎兮俨春洲之丽萼忆在昔之绰约兮日修洁而处幽承芳徽之夙迈兮思古人之无訧将仪特于髧髦兮纫芳芷与杜蘅宛内美之衽兮顾淑静之佳名怀琬琰以为心兮呈珪璋以为容纕兰茝而作佩兮珥延喜而为珫将采俪于蹇修兮宜占之于灵氛谓两美之必合兮奚蓍蔡之足云盖大人之与舅兮结交之素也缔盟而世好兮惟婚姻之故也爰纳采以成礼兮因媒氏以相闻迨及笄而结褵兮乃归字于夫君嘉夫君之德音兮采众芳于嘉树鳯鸣锵锵兮将回翔于云路悯天孙之灵匹兮怨别离于汉渚何嬿婉之如此兮将琴瑟而日御爰苹藻之为蠲兮菽水之为豫方七稔之荐欢兮若不知其何底虽日月之遒尽兮期百歳而同死非夫君之不辰兮实妾命之多薄羌蕣英之晔晔兮不崇朝而殒落至不可药而代之兮后虽九死而莫赎感成説于古人兮追前修之芳躅敢素心以自行兮愿偕逝而同穴惟久信于一言兮不须矢之以皎月哀夫君之饮泣兮谓不将乎父母也鲜兄弟以终养兮余可以无死也妾虽备于中馈兮幸不劳乎井臼惟舅姑之方将兮而尚可以图后嗟夫君之谢妾兮乃弥留而强作谓待此以瞑目兮敢不荐之于棺椁故且泣而且止兮若束装以逺将耿余衷之不渝兮何纬繣乎相防忍夫君之先我兮睠昔日之怀袖纳巾纨而执手兮木将与之而俱就不顿絶而复苏兮求白刃之弗获惟此心之好姱兮取乎缟素之为白皎洁而徽柔兮轻盈不逾乎咫尺繄系妾之纲常兮视之重于金石甘匹妇之为谅兮魂怳惚而相持姑何为而余解兮若缀旒而益悲舅氏之哀愤兮意妾不以古而自矢彼共姜之咏栢舟兮为不谅乎人只或断指截发或割鼻剺耳彼淑媛之遗则兮亦坚贞而后死妾闻言而侘傺兮重结轸而回肠昔之黾勉为妇兮期少君之与孟光岂妾之展无焦诟兮荷舅姑之是臧幸割爱而加餐兮乗春秋之未晩啓云礽之嗣续兮俾逝者之有焜曽一言之许九亰兮今尚敢称乎未亡令舅姑之我怜兮虽溘死而永伤纵微躯之图存兮曷禆于髙堂水背流而自竭兮木反根而不长愿蚤赐毕此身兮方知善怀之有行羌不得间于左右兮空引练而自决姑慰藉而乘巇兮取水浆而薄啜昔六日之不詹兮思予美而惙惙岂忘此之多日兮能展转而独寝魂眐眐而无归兮悲古人之赋乎角枕曽粲之以女红兮因之以寄乎余情惟松筠之交柯兮梅月之晶蓥示左右以夙志兮岂独甘乎防防何芳荪之潜頴兮谓夫孤清而独秀乃逾见乎修姱兮岂知妾心之孔疚寄速奄于寝庙兮适伯姊之觉余复懵懵而于悒兮如婵媛之女痛垂白之诸姑兮以静慤而寡俦涕渐渐而让余兮不知彼之好修岂知孤妾无依兮奚襁褓之可望因许死于夫君兮曽待此以属纩志怦怦以迅直兮心烦懑而众女之不吾周兮故婉词而从容伊人之为髙士兮亦诧异而唁予谓不耽乎青阳兮而清节之是娯念父母之北征兮愿少毋死于须防岂捐罔极于千里兮而弁髦其遗躯但儵忽而觊觌兮徒瞀乱而欷歔忆余家之彤管兮有殉义之媵烈大人昭韪之而涕洟兮谓与古之女而并列今妾之获所死兮谅不以为无庸而惨结知儃佪之何益兮早已捐乎佩玦故临别之泣血兮历鸣此而永诀但羇愁于万里兮愿妾讣之迟迟求善使以慰其心兮勿因嗤女子而重嗟咨昔余伯之不予忍兮曽涕潺湲而言此惟弱魂之含襚兮无以他人而我入处若夫东郭之旁兮大人舅氏之宿游愿幽魂双栖兮寄孝思于荒邱昔自母氏之敬戒兮褵裞之有常惟余性之慧儆兮将集芙蓉以为裳贯藕丝以为带兮组荷叶以为囊取同心以并蔕兮不独艳而孤香虽纤手之未就兮实余心之所藏哀衾裯之不复御兮岂服之而无斁也取炎火而秉畀之兮恨不夫君而同芗泽也何兹之亦灵兮宛芙蓉之秀发荣之始如夜光兮而辉之扬于秋月观之惊怪兮疑妾魂之超忽庶见迹而知心兮许妾同灰以俱没妾虽没而岂徒兮将与古而齐芳同凿枘于二女兮合矩矱于贞姜彼贞姜之渐台兮特符命之不至舜南巡而野死兮伊二女之远寄矧信誓之旦旦兮死不越乎闺壸幸首邱之可从兮胡不溘然与偕殒防今之不先朝露兮恐白日之婉娩咏黄鹄之独宿兮嗟鲁女其何求如卫女之塜上兮化二雉以奚犹壹志之各有当兮自古人而固然奈妾志之独异兮亦受命之不迁故絓结而蹇彦兮不可解而释之宜彼其之不知兮鞿羇而迫阨之人之轻生于鸿毛兮亦临穴而惴栗乃入渊而援手兮惟恐沦胥之不疾真视死之如饴兮故竟辍乎水浆虽憺憺以恬愉兮自有琼靡以为粮神罔两而无舍兮形枯槁而将亡魂杳窅不可招兮空筮告乎巫阳援永辞于白练兮不离夫君之旁叹曰女人之贞百家之宗兮美人之贞丈夫之风兮辞且婉婉谌雍容兮销铄而竟殒若芙蓉兮芥生塜上其髙逾咫兮邱园之麦两穗藟藟兮且有二百八十而共一本兮独秀于冢上何其有菀兮猗嗟贞人羌独无异兮风本攸植是以瑞兮  

疑赋　　　　　　　　　　　【`明`】冯时可  

天呉四目据帝关矣土伯九约游人间矣星辰昼见日反舍矣江湖逆流海成田矣蜀鸟啼北禾生貊矣济貉逾汶柑移燕矣秦马有角楚猴冠矣胡羝生乳鲁牛言矣呜呼噫嘻魁昏杓旦左棓右枪峄髙岱毕北燠南凉上履下帻緑衣黄裳覆苓羞喙登鲍践鲂汪罔为短僬侥为长蕙芷为臭莸茷为香骀驽络金騕褭服箱呜呼噫嘻康瓠何宝周鼎何弃干将何藏铅刀何试家鸡何贱野鳬何异西子何斥嫫母何侍黎邱之鬼何亲而媚鼈令之尸何贤而位呜呼噫嘻世道日波人心自寒鸺鹠致誉鳯鸟见弹龙章荐壤鹑结服官大吕防耳北里环观松柏培塿蓬藋巑岏沤菅殿陛伐檀河干掷果左思飞瓦潘安呜呼噫嘻贞莹洁清不为世知突梯卷脔顾为众竒吐肝沥胆动而见疑鼓舌揺唇或以逢嘻驵大府秀孝中逵鸣呼噫嘻箕毕殊好参商异躔周璞工笑琴鲤庖捐败素成紫弃土为埏息壤堙水文石补天麟出不祥雉雊成愆市人攫金尧何投焉楚人毁玉秦何珍焉朝贤暮佞此憎彼怜孰是孰非孰测其然呜呼噫嘻昔之士论好进为羞今之士论恬退为尤昔之君子藿食民忧今之君子肉食身谋桀者居间贤者雅游温语阳春烈心劲秋呜呼噫嘻谁秉国钧而无典刑度不视量衡不视星以意长短以我重轻众口嚣嚣抢攘庙廷附和为蝇隐贼为螟乌无雌雄水合渭泾孔不能衷墨不能停童羖无罚金人执铭呜呼噫嘻文幽孔阨回夭宪贫左邱盲目屈原沈身秦标功德莽肆威神汤延七叶曽食万缗古既昩昩今益泯泯诽俊疑桀奬顽异嚚壬夫如主造物如賔攩防纷拏曽莫少嗔三鼓贼物五酉淩人优或集菀圣且迷津瑟愚竽利书滞钱神先生不解黄陵是揆乍如嚘嘤久乃提撕曰若所卜见犹羣黎乾坤浑荡包尘纳防变化相诡干流不齐或推而还或抑而跻唯彼圣知不为世谿执神之机窥天之倪蚩蚩佞谀险宅卑栖竭蹷一生腐鼠醯鸡以此羡彼持壁易鞮若自反覆顾谓世迷至人无物至道无蹊同冥应何疑何稽  

驱戅赋【`有序　　　　　　　　明`】杨于庭  

昔扬雄有逐贫赋韩愈有送穷文凡以宣郁抒衷用附孔氏各言尔志之义渊明有言夫道达意气其惟文乎余业以戅废矣居间踌躇作驱戅赋比之二氏敢云肖哉  

杨子既逐屏于田间众犹嗥嗥聚蝱成山哆彼文贝羣飞刺天九关峨峨一斥不还好我者劝庶其复然然即溺之众曰惎旃众曰惎旃亦既哗只雕虫厚诟借箸蒙耻市虎啮人蜮沙含矢厥諐所繇戅故之以乃叩灵台呼戅与语胡汝从余津津自喜进不程时退不量已不谐与人不洞事始自典方州汝则余迩幸而无邮汝食寝此钱谷甲兵余则尸之方枘圆凿职汝之为人皆防低眉解颐汝独抗颜研研若蚩人皆嚅唲哫訾栗斯汝独濶论眎人如遗人皆炙輠如珠在匜汝独螳臂怒而当车怨汝之的祸则余罹怀璧其辜谁为我辞他人朝夕灵通与处曲钩公侯从车上儛而汝悮我龉龉踽踽辱在泥涂偕褐之父妻孥尤余咎实在汝余静汝憩余动汝鼓岂无他人繄我是主借曰未知厥效可覩汝其行矣则莫余侮戅曰唯唯为谢主人余亦何负汝亦何嗔汝防汝官不防汝身苟名之立黜也何颦不佞之之先世有明德昔佐王陵汉祖早识廷争诸吕义形于色人臣之义陵也伉直继事长孺中流砥峙招之不来麾之不去布被丞相深文御史謇謇面折唯余先子挽近突梯肉食者鄙虽复膴仕千夫所指谓子髙明少而习焉譬之臭味维子之荃束发从子抑亦有年成子之名比于豪贤众能蔑子子谊益镌宁玉而碎毋瓦而全亮子姱节可以长久誓投四裔与子相守不谓末路厌如敝帚刓方为圆于余何有余去不复谁为子友绕指诱子涂泽而走颐指盱衡亦孔之丑戅词既竟目张色厉人之无恒请从此逝适彼首阳访彼下惠侘傺不顾壮夫所砺余乃避席自投于地廷实负子子则何罪古人服义过亦不贰请终事汝亦又何怼戅遂不去宁甘废弃仲连有言贫贱肆志  

礼贫赋【`有序　　　　　　　　明`】黄省曾  

予读扬雄逐贫赋末虽揭露反正而憎戚厌苦厥心当无释然窃希仲尼不去而乐之义作礼贫赋  

黄子闭户与贫胥处历年四十肃貌敬礼颜无忤色口无訾语麾之则从凡命皆喜賔于茅斋弗敢怠侮左右盘从形影为比仲夏吉日揽贫登堂拜而致言曰哉尔贫虚妙曷测善蔽弗成是为天德宰而不有施而不积荡乎难名熙相万物昔毗尧舜投金抵璧藿羮粝粢仁覆苍亿励説操版防望秉罭举弼作师皆汝之力大任将与劳震筋骨逅吾仲尼要久肝膈曲肱奉枕蔬水奏食偊旅陈蔡琴歌共怿兼友渊参原宪欢密簟瓢在陋饥饿屏迹龙行逾髙鸿扬靡忒主亭者何织苇者勃寄餐牧豕耕草钓泽翕尔显庸侯王竹帛繇是观之得汝者成名失汝者秽慝上建神哲下起勲绩处以修躬蓬蒿洁白出以佐采贞素表职生而恬康乐天自得没而无疚奕代轨式遗安子孙锡庆绵蛰仆自尔来为道增益气凌青云心对皓月圣途尚羊王径袚饰卑细蝇蚁眇货殖山藻诮愚千驷鄙没糟糠令妻考槃淑息莱子见游裘公乐集却谢车马孤抗泉石国无妒人乡靡怨客门可雀罗消揺坦适修夜常宁安衷鲜惕出无留顾入靡纷迫偃仰探经肆精奥极溢吐文章条贯矩尺端言蠕动庶几为则名播九方甘守沈寂与汝蝉嫣岂敢疎逖乐只君子颂汝朝夕于是贫闻而喜乃告予曰吾与子居旷久习便吾有胸臆未与子言我贫与富皆命自天天有二役授与不愆富畀小人贫归大贤贫者福之富者祸焉滔淫贪墨乃与周旋盗跖吟口恶戾彰宣狼咋虎冠德义委捐乌嬴畜牧猗城盬盐洒削胃脯鼎食骑连好之则聚慕之乃前不趋宼钞则在市防凡百溺之鲜不覆颠髙明鬼瞰醲肥瘵纒妖艳瞽心桑濮夺延智者使昏方者俾圆爱断懿戚虐起贵权攘夺簒窃竞此致然仇繇赂灭荣利挛郿坞取戮金谷自歼多藏厚亡散如尘烟宦虽巧防陨之重泉斩宗殄祀墟宫莽田他人入室其道好还帝王张奢禄且不传况彼蠢庶乃握货权天阜资具均济普全匪伊私独可以掩专分逾必折徒取瘁煎富岂嘉德迷夫同怜情倾志向癖嗜罔痊凡今之人惟金与钱子既知吾吾敢舍旃愿与始终垂休万年  

广招赋【`有序　　　　　　　　明`】谢肇淛  

广招者谢子为其友人郑琰而作也琰既流落江东邅回维扬徐邳之间不遘知遇困踬以死一身孑尔四海无家精气越佚不识故里若敖之鬼邻于馁矣夫死无所归而殡朋友之义也魂不复而招之古之制也乃作广招之赋音沿楚些纪地也  

秋懰慓而泬防兮浮云冉而上征驾素輴于荒原兮白骖踯躅而酸鸣蔓薋葹以芜秽兮气曶曶而黝暝羌何为遘此穷竒兮恍惘懩而匿明曜灵瞪眎以弗及兮帝乃命诸巫真曰广陵有侠骨焉魂豗惫而不复女筮予之招兮余且畀之南服巫真对曰夫干贞固者所以为修也魄搰椓者所以浮游也幸帝命之不延未及附诸粪草予无所用筮焉乃下招曰魂兮归来胡为去君之奥宅曼衍于大荒些离君之颀晢而俪彼幽盲些辞君之枌榆与埜妖颜行些弃兹祊祧中道徬徨些归来归来止故乡些魂兮无东东方大壑不可以泳些烛龙衔焰焦毂液靷些龙伯千里眴目若电其首若巘些防鼊连山龂腭防卷些飞亷被发盱舑舕些一劘其牙为虀粉些魂兮归来无磒些魂兮无西西有流沙冥邈无垠些蟒桀血三周昆仑些赤狐黒扢攫兟兟些榆晷入土沸濩防播掀些雷渊阴火历録研研些藂菅万里絶飞鸢些磏磠防防雷轰嗔些魂兮归来空烦寃些魂兮无南南方酷疠天地鑪些蕴隆虫虫焱咈嘘些蝮蚺衔象牙专车些即且蛷螋与龙争珠些蚍蝣有颙齧人如饴负骼而趋些艾防兕防防防防些焰冈燏焲金木殚枯些焦毛烂额灼研肤些痁疹痤癞痔且疽些魂兮归来无自刲屠些魂兮无北北方冻沍凝凙些白草黄沙连大漠些黒碛霾空无百谷些六月霄霰晶揺薄些窫窬嵯岉轰咤恶些冰固地战阴壑些野义防狻狒猥敔敔哮趠趯些辫髪反踵鬅鬙防髵防手搀捔些湩乳膻臊无炮烙些魂兮归来虞蹂躤些魂兮归来无上天些天阍黦黮亘九埏些虥猫防搤下人些乖龙觺觺磔鋋鳞些雷霆砰硠电激雹掷不可进些蝃蝀纒蜷吮膏若泉些上帝髙居黙不闻些魂兮归来坠糜厥身些魂兮归来无入此重渊些幽壤黝沕无晨暄些蝄蜽屭赑披发跹些山魅谷踉蹡擘人以吞些朱髪豹裈狞且馋些罗刹铁额舌赤如火食人三千些阴飇哀嗥血池肉陵赭般般些火山刃林镬剉煎些魂兮归来无逡巡些魂兮归来入闽邦些翠峯嵁崿黛华冈些寒流瀺灂鸣石淙些灵室閟洞窅崆防些崭瀑激雪花雨空些芙蓉葱蒨攒青苍些金芝瑶卉熣夜光些芝房轮菌乳膏潢些丹牀玉几纷从横些毛女羽客颜若童些寿跨乔众逾耼彭些魂兮归来驭气以徜徉些三山蓬阆鼎嶙嶙些长江金鎻漭涴澶些旗张鼓蹲屴崱厜防雄相宾些溟涬巨壑防防汹汹际干漘些枌榆井灶郁参鳞些衣冠曼好愉以亲些□漫徙倚纵怡淫些魂兮归来娯尔神些埜腴地沃百昌阜些冬稌夏稻菽麦楙些畛隰皇皇丰衍袤些榕欓榰槵纷櫹纠些荔枝龙目桄榔橼揽苾馥羞些茙葵蕾芣兰蔷薝卜炫防以绣些马缨虎掌玉屑金钱弥皋岫些鼋鼍鳣鲖鲥鲵罶些乌贼黄鱆鲪防防些洪蚶膬防媚连鲎些饫唇脍舌靡不有些麕麚猩玃祁孔右些翡鷩文鸳鴐鹅鹣鹘遝林沼些魂兮归来从羣丑些彼都士女曼且晳些妖童嬿娈鬒发霱些綦履香褵衷锦衵些冶嫱修蛾朱唇菂些盘龙翥鳯金屈戍些赪颊横波眸防漆些柔荑攕攕玉环捒些绡縠襳襹扬鬘裼些跐豸防娟丽射日些纵体随风六铢襞些步虚清歌香霭滴些褫神拂枕奉茵席些洞房沈沈娯永夕些魂兮归来聊燕息些锦垣绮陌万户开些飞甍接栋簇纡回些木衣土绣甲第璀些璠楼金阁琼香台些馺娑防谯丽嵬些兆阛秭阓防窱豗些蔓云韬宿银牓题些琳宫绀殿翚毰毸些窣堵朱碧晨唪夕呗镛鼓喈些藻楶月棼防防胪胪中天而不摧些柔轮宝靷延延阗阗溶防而往来些魂兮归来托防安栖些明堂肇啓雷鼓鼝些合萧孤管倚云軿些摐金考石柷敔喧些和琴哀瑟明月些贲鼗铙篪互节宣些黄钟大吕旋相生些擫籥秉翟俯仰跹跹些万舞有奕递便嬛些魂兮归来聴勿谖些血膋既酧兰艾熏些云爼大豆森颙庭些柔腯刚硕馚防腥些炮牂烹武蹄角横些□鳬烙鸡雁鹜鲭些鸹鹑鶤糜飶馨些象约熊蹯防且盈些臛鼈磔蝤鲂鳏陈些子姜香韮美锦莼些冬菁夏笋竞鲜新些玉粒金穱黍秬秔些防饦馄饨餦饧些冷淘温胾土簋硎些橘柚蓏剥鸡菱些紫蔗碧藕赪朱樱些赤枣青梅甘酢并些缥醪桨露金茎些醍醐翠艳泛醁些径寸敷膏蚁浮蓱些芝觞桃盌雪液澄些九香百和芳洁凝些是飨是侑腹膨脝些魂兮归来胥怿以宁些华簪文缨珠履防些胙阶孔彬跂云阁些文朋儇侣巧笑绰些缃帙彤筦辉灼烁些藏彄意钱揽六博些雉犊卢枭恣欢醵些角巾弹棊朋踘蹴些决拾弸命侯鹄些拔河蹶张胜相攉些养和隠囊挥麈箨些郫筒诗筹拈纠错些鬬敏争姱喧喥噱些传觥交舄侧弁帻些倾情倒意戏而不虐些魂兮归来乐相乐些逺行靡届不如归些荒荒六合将安依些终风且霾日月微些天昏雨湿魈魅啼些流连忘返喆所讥些太康淫洛丧忸怩些八骏万里祈招悲些屈湛于湘渔父嗤些有菅与蒯宁姜姬些狐穴窟鸡于埘些归来归来无自迷些乱曰防沟汤汤兮草木莽莾雁南征兮江之浒思君兮潺湲猿狖号兮秋雨江有篱兮原有楸君不来兮悄离忧残釭幢兮明灭寒蛩鸣兮焉歇石上兮苍苔山间兮明月君不可兮久留歘望舒兮将没流黄罢兮香机空春草靡兮霜叶红白鹤惊兮狨哭云惨惨兮西风魂归来兮哀江东  

后招魂赋【`有序　　　　　　　宋`】晁补之  

屈原作大招魂宋玉作招魂夫士以忠放滨于死故招其魂而复之予交之长者王安仁贤且孝适未仕病以夭予伤焉不敢以非吾上也借不知命之辞以愬于帝作后招魂  

窃悲夫天何为生此硕人兮蹇幼清而宜脩既服义以时可兮又何为委厥美而改求天固复诸其初兮则如勿俾此昭质帝命巫阳曰有愬于下汝往听之精神将离筮而复之巫阳曰物死与生司命有职自废自起朕何能识帝彊之乃下招曰魂兮归来去君七尺之躯胡为乎大隂些舍君之灵龟而糟莩沈些人固怀慈而抱爱兮一言欲诀而评评些君胡乐诱于异物兮从之踶跂而逺行些魂兮归来上天不可以游些有神当闗其视畏人些其下百鬼伺人往来执而杀之些徜徉无所倚叹息不可些幸而得还无所求阶些归来归来不可以久放些魂兮归来地下不可伏些土怪坟羊狠戾穾触些蛇身鬼首蓬发髿鬖当前揺毒些九幽之府恶厉牛首得人以械狱些归来归来不可以久屈些魂兮归来无止乎山中些山木萧萧猿狖所居些藜藿柱迳枭祥鼯怪杜鹃号呼些防魈罔两笑风涕雨见人揶揄些虓虎封狼磨牙吮血侁侁穴居些魂往颠隮狂惑失涂些归来归来久幽恐不得出些魂兮归来君无下海些大海荡潏日月囘周些白波连天五山狂浮些巨神操蛇唯魂是囚些淫氛弥雾八方错易魂往安投些百怪讙舞羣出类没更遨迭游些霹雳掣电蛟龙直起江潮逆流些有鸟九首载鬼盈车擢筋以縻其辀些归来归来久淫恐不得还些魂兮归来君无乐兮八荒九区遐方异类其人似禽些烈阳惨隂鞲裘裸裎凉温不时些蔽林夜祠被发徒跣妖魅丛嬉些魂往非族抵冒凌欺些归来归来恐自遗羞些魂兮归来君无以髑髅为南面之乐些毛枯骨化精离识落些蝼蚁所寄乌鸢所搏些蚊蚋姑嘬狐狸齧嚼些髐然七孔攓掷畴觉些棘薪葛蔓交错绵络些锄耰野火侵凌甚虐些归来归来无自遗贼些魂兮归来八纮六合无一可以翱翔些魂孤迋迋消耗沦亡归来归来反故乡些工祝前君无迷方些崇城两沟夹髙杨些车轸马交康庄些日中为市集工商些髙门悬箔袭庆祥些选阅甘防荐北堂些金昆玉季美雁行些斑衣竹马儿嬉傍些曲栏横牖窈洞房些长蛾曼绿含若芳些齐纨阿锡曳明珰些戛瑟鼓簧封豕羊些食前方丈酾椒浆些嘉宾杂坐纷贤良些朱顔欣欣君乐康些魂兮归来反故乡些乱曰龙火頽坤兮虚正宵万物酋敕兮伤秋郊汨君徂征兮黙谁曹天地为鑪兮物流以销一受成形兮专莫逃斯弥颐辂兮一体所交鼠肝虫臂兮忽何遭魂知复吉兮改而超与君除袚兮三下招张君之衣兮升屋号魂兮归来居匪遥无哀我心使予劳  

至治四御史赋　　　　　　　【`元`】吴师道  

至治之元英主当御时崇梵教大啓宫宇都城嗟咨民劳役巨蹇蹇执法四臣列疏臣直伊何繇圣明故维时权奸实激霆怒诛窜亟加诬以谤愬粤若古先诽木谏鼓我元造邦责在宪府列圣虚心忠谔继武伟兹弗褒名节奚树皇化更新直气斯吐生荣殁赉宠以异数嗟嗟在位有目斯睹恪恭尔职正直是与明明国是赫赫王度母利而囘母祸而惧明于一时千载弥着小儒作诗用赞言路  

吊余文赋　　　　　　　　　【`元`】涂　几  

均惟皇之降衷兮何独此为不仁负予才之宏异兮早卓倜而莫羣既灵扄之中啓兮又精思于典坟咀天葩以纷放兮羌不学而能文较锱铢于古人兮又何数乎今之人诡金膏与水碧兮杂瑶玉兮前陈贯皇王之大道兮极遐思于幽眇神奸慴而却走兮象摹其在手念所得之非艰兮岂皇灵之相予若增波之赴海兮侈援笔而成辞感灵鸟之翍翍兮耀竒苞于朱景谓流声之辉赫兮羌难得而与并晔予文之既积兮俟将进乎明时马邅回而不进兮行中道兮险巇嵗月忽其代序兮伤美人之迟暮凤凰饥而不食兮鸱枭谗而非侣世贵贱之不分兮又何能兮识真袭燕石以为宝兮采鱼目以为珍衣嫫母以锦衣兮谓西施之弗好彼淑女之含德兮蔽蓬茅以终老固达人之知命兮矢中正而不渝甘众进而独退兮茍吾心之所如芰荷不可以为衣兮藤萝不可以为带泣悲风之短景兮寒冰交乎水际矧兹土之尤僻兮无朋游兮我从抚前藁以太息兮贫何尔之能工兹命付之水火兮还神功于不宰既弗泽于黎庶兮与元气而俱在在天而为庆云兮在地而为醴泉蒸芝菌以作瑞兮结金玉而为坚俾斯民之复朴兮无雕伤其肺腑餐元和以葆真兮予永怀乎淳素  
