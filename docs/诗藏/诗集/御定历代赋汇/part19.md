---
title: 第18部分
index: true
icon: editor
order: 19
category:
  - 诗藏
  - 诗集
  - 御定历代赋汇
tag:
  - 钦定四库全书
  - 集部八
  - 总集类
  - 陈元龙
  - 清
---

## 御定历代赋汇外集卷二十  

人事  

静夀赋【`有序　　　　　　　　明`】朱应登  

夫古诗之有赋葢体物之辞也是故崧髙蒸民之咏皆以赋称邃翁少傅公往在执政载轸羸老之疾屡上骸骨之疏比今获谢免家居筋肤外强神明内朗又其年七十矣或以问之应登应登告之曰物理固然子奚昩焉夫火处闇则延风飏之则靡冰在凌则坚湍激之则澌此可以喻大也公往践台辅之阶执机衡之柄朝夕论思日月献纳或广忠谏以抒下情或顺谋猷以宣上徳积忧増烦疾疢时作今也辍岩廊而蔽山水之居珥冠冕而袭裘褐之士凝神飬性此焉游息非至仁无轨而有生匪摄也语曰仁者夀应登鄙人也罔知其他徴公夀考无逾于此乃选义按部凝思操翰称静夀赋云辞曰  

少傅既解机务退休于家饮食衎衎履素辞华春秋弥髙七十荐加今皇帝念稽谋之无从怀遗耉之孔遐也乃辍其子中舍君于侍従之顷乞以文园之假乗以博望之槎俾得归而省焉是为践祚之二年也于时月次嘉平律中大吕条风振而抽芽淑气盎其飘煦梅蓑蓑以含葩柏而挺茂霏雪旋集暄不揜土公乃啓奕奕之广堂涤渠渠之周庑被以紫麛之裘曵以玉之组嘉賔胥至升降有所爰命宰夫燔熊鼍炰豢烹羊飞鲙散雪燖鴈截肪芳菰美莼青笋紫姜芍药之和糅以苾芗荐九醖陈重秬歌间作纷屡舞振莱子之绚服续狄康之清醑始逡循如未通中献酬而有序肆丝竹之激发纷羽爵之具举终恺乐之令仪接欢宴于华炬賔筵既醉肴核维旅客有避席而问者曰公起髫年历事羣辟登髦士于周典陈礼乐于虞秩总驾龙以驷房奉推毂乎宸极赋政四方之供总巳百官之式遭阊阖之开通蹠铉台而上之惟泰阶之侈阔运魁杓而従之雍雍乎穆穆乎凡四十年于兹矣出建弓旌入承黼黻允吉甫之文武庻康侯之蕃锡履舄出尚方之珍鼎爼列大官之食若是乎其荣赫也公且居若有所思行若有所疑容体外铄精神内疲心怵惕而震荡足蹒跚而鹜驰何所忧之多方抑畏宠而思危窃计就列之日每半于在告之期也今乃投簪即散捐绂来归拟龙潜之在渊慕鸿渐之于逵年随老以将至迹与心而稍违宜其不逮于前时也何貌之悴者今以泽澹乎若春华之荣神之渫者今以固充乎若朝旭之升足之痿者今以健挺乎若寒松之值目之瞀者今以炯了乎若霄月之莹虽桑榆之非晩何曩今之异形鄙人未逹于此愿因子以见明应登曰子不观诸物乎夫千里之马镂章而华廏何如反真性于寛闲之囿百年之木牺樽而青黄何如全纯朴于广漠之郷子知引弓之用张而不知托于弛者之强也知鼓钟之斯锽而不知藏于宻者之隆也且位髙则多虞曷若辞其髙而弗居功大则心小曷若视其大之为藐是故处幽而含华者斯圣人之雅操也抱竒而内光者亦道家之明教也公方究歳功之始终烛物理之微妙灵台湛其无滓宠利付之罔较所谓静躁之途行止之义固巳洞然而不谬矣于是退而卜居于江之涘据金焦之上游控京岘之雄峙日观表其杰灵铁瓮绥其福履引天堑于觞罍送海若于屏几凡山川之所钟固发祥而昭祉乃辟园以待隠亦考堂以佚老周以御侮之墉缇以燕居之署贲山庄而侣鸿鹤跨石梁而称丁卯选卉艺圃决泉穿沼驾小山之谽谺俯清流之窈窕夹映带之疎杨蔽防娟之丛篠林木蓊郁云烟结纠恬鳞泳沫潜禽息瞟脩檐清穆而闲敞曲牖靓深而奥窔凡所以骋耳目而资憇游皆足以辅神明而登夀考此则公之泽兮固兮健兮炯兮所谓申申夭夭従心而顺道者也试与子计保傅之宣劳孰与更老之崇养岩廊之局蹐孰与林皋之肮脏夙夜之执竞孰与饐之躬祝退食之委蛇孰与馈酳之休享蘧瑗随时以舒卷孟轲与道而偃仰彼皆浮云富贵飘风华想公其斯人之俦与方将与之竞爽也是以准功于蓍蔡谢尘踪于形器徳恂恂其若心休休而罔忮贞而不谅和而能介惩风人之素餐胡万钟之溺志信仁者之必勇故一朝而去位明农终姬旦之心祖道踵大疏之致初筵续衞武之章降岳表申侯之瑞海内之士喻公于龙者谓其泥蟠而天行喻公于鳯者谓其智隐而时鸣豪俊艳其声光黎庶想其仪形束帛去而复来徒驰驱乎天使安车徴而不就空絓结于皇情故曰默者守道之极清净者游神之庭公行且楙商彭之上夀拟庄椿之大龄虽愚小子亦莫得而名也而况徴其迹于仕隐之硁硁者乎言巳客乃瞠目而视据几而思涊然汗出浸滛于睂乃谓予曰休哉缕乎微子曷知微子曷闻愿广子言赋之斯文  

夀母赋　　　　　　　　　　【`明`】何景明  

春仲之望为母夀节与父偕享时诸子举觞诸妇进履诸孙罗舞及女侄诸壻咸在少子景明前跪称赋曰美吾母之降辰兮惟嵗月之协良当白日之鼎盛子值昭灼之春阳华鄂鄂以含榦兮草萋萋以交茎兽駪駪于原隰兮鸟雍雍而载翔秉明檠于中室兮徴丰膳于下房荐五丝之文履兮举九醖之芬觞矧翁甫之齐年兮亦欣欣而乐康仰令则于家人兮夙孝着于宗祊固圣善之慈惠兮爰日臻于嘉祥赋毕又称歌曰惟南山兮日遐母夀考兮休嘉秉春阳兮茂草列灵茎兮丹葩中有萱兮芾芾言树之兮堂背春荣滋兮秋华永忘忧兮千嵗于是众咸称夀乃命诸子妇孙女侄诸壻饮食无不醉饱欢喜  

夀成皋王赋　　　　　　　　【`明`】卢　柟  

梁孝王防賔兔园相如在位王授简于相如曰寡人夀愿为我赋之相如避席再拜曰唯唯夫寿天地之希龄大王知夀然未闻王之夀大庶人之夀小也王曰庶人之夀何如对曰庶人凡伙品类各异若夫竒商巨贾征戍之客工浮游田父局蹐黄冠牝缁衣闲适每遇诞期佳思聿兴殽酒矜设招致友生缛藻匪施淫碧无倾帷幔起兮露色寒琴调急兮霜华凝曾为欢之防何旋纷扰而咿嘤若大王之夀元辰未届百司豫啓琼珠之宫金华之里象栖龟屏鸾茵犀几穷竒怪兽含香吐馨云气四散化为仙灵绮丽慌曶夺人目精于是石渠金马之士遝坐骈至充乎后庭炮翠麟胹霜鲸宴素日张金灯攘皓腕之鸳袖映绣柱之鸿筝调采菱之艳谱发遏云之新声歌曰帝子降兮金井寒集瑶池兮骖白鸾隮遐龄兮千万嵗与佳人兮长盘桓尔乃分曹投博飞觥举白促席交膝簪珥狼籍玉衡斜汉金虬水涩然后敛仪肃容悄然言别扬旍离馆回銮东阙此所谓大王之寿非夫凡民所得拟也王乃释位就相如坐以酒觞相如曰寡人之寿若是其大微子之言寡人勿知也是后益亲幸以相如为上大夫  

疾愈赋　　　　　　　　　　【`晋`】挚　虞  

余体气不和饮食渐损旬有余日众疾并除馈食纎纎而日尠体貌廉防而转损校朝夕其未殊验朔望而减本形容消而憔悴体质惫而狼狈内忧深而虑逺乃量餐而度带讲和缓之余论寻越人之遗芳考异同以求中稽众术而简良防异端于妙门乃归竒于渉防惟兹药之攸造寳明中之皆坚丸以三匕为剂服以四献为程势终朝而始发景未昃而身轻食信宿而异量体渉旬而告平  

愈膏肓疾赋　　　　　　　　【`唐`】栁宗元  

景公梦疾膏肓尚谓虚假命秦缓以候问遂伏身于堂下公曰吾今形体不衰筋力未寡子言其有疾者何也秦缓乃穷神极思曰夫上医疗未萌之兆中医攻有兆之者目定死生心存取舍亦犹卞和献含璞之璧伯乐相有孕之马然臣之遇疾如泥之处埏疾之遇臣如金之在冶虽九窍未壅四支且安肤腠营胃外强中干精气内伤神沮脉殚以热益热以寒益寒针灸不逹诚死之端巫新麦以为防果不得其所餐公曰固知天赋性命如彼暄寒短不足悲脩不足欢哂彼医兮徒精厥术如何为之可观医乃勃然变色攘袂而起子无让我我谓于子我之技也如石投水如激矢视生则生视死则死膏肓之疾不救衰亡之国不理巨川将溃非捧土之能塞大厦将崩非一木之防止斯言足以喻大子今察乎孰是爰有忠臣闻之愤怨忘寝废食擗摽感叹生死浩浩天地漫漫绥之则夀挠之则散善养命者鲐背鹤发成童儿善辅弼者殷辛夏桀为周汉非药曷以愈疾非兵胡以定乱防亡之国在贤哲之所扶匡而忠义之心岂膏肓之所羁绊余防理亾国之刓愈膏肓之患难君谓之何以医曰夫八纮之外六合之中始自生灵及乎昆虫神安则存神防则终亦犹道之紊也患出于邪佞身之惫也疾生于火风彼膏肓之与颠覆匪药石而能攻者哉因此而言曰予今变祸为福易曲成直宁闗天命在我人力以忠孝为干橹以信义为封殖拯厥兆庻绥乎社稷一言而荧惑退舍一挥而羲和匪昃桑谷生庭而自灭野雉雊鼎而自息诚天地之无亲曷膏肓之能极医者遂口噤心醉局敛茫然投弃针石匍匐而前吾谓治国在天子谓治国在贤吾谓命不可续子谓命将可延讵知国不足理疾不足痊佐荒滛为圣主保夭夀而长年皆正直之是与庻将来之勉旃  

问天医赋【`有序　　　　　　　宋`】范成大  

余幼而气弱常慕同队儿之强壮生十四年大病濒死至绍兴壬申又十三年矣疾痛疴痒无时不有夏至前一日得寒疾梦谒天医省问荅了然独未知天医为何神案晋书卷舌六星其一曰夭谗主巫医而孙氏千金书以日辰推天医所在其是欤皆未可必也虽然吾疾自是其有间哉乃叙其梦为问天医赋  

吴山之臞不达不闻有门常闗日与病亲歳值壬申亢中于昬薄寒中之不良睡眠觉邪梦邪陆离纷纭神马具装出于顶门驱风鞭霆莫知所従紫城翠楼千牕万栊玉书垂芒天医之宫中有一人瑶冠紫衣如帝如尊众真绕围我瞻而思是其天医者邪窃乐其名幸已我疾次且而前再拜以出仰而称曰虮虱之臣有郁弗宣幸遭圣灵利用乞怜愿赐清闲听臣苦言天生下人如沙如尘长养安乐夀其天真臣独多疾支离轮囷炎黄之经厥病四百去半取半臣悉经历五日一曳杖十日一卧箦茁为痤疿溃为瘇疬游为痹顽尼为否塞疏为洞荡节为关格躁为嚣呼静为爽惑荣衞挟寒而留行溪谷流温而横溢袭于皮毛客于络脉次于焦府盎扵形色挛拳惰其四支防黣滛乎大宅百骸九窍无一得适十巫递进三医更谒探金匮之寳藏防玉函之秘防方书堆于几案药物庤于墙壁访和扁以制度招桐雷使炮炙参以天泉左右之运列以君臣佐使之职配合者相须畏恶者相敌参术芝桂铅汞乳砾果菜之英醪醴之液万嵗之藟千年之珀莫润于养血之茸莫濇于委蜕之骼厌逺效于中和要近功于武力三建若燎五毒若螫入口如荼下咽如防燥刚以发舒酸苦以涌泄杵臼无停鸣铛鼎不暇涤暝酷烈疾战纵击外邪未溃中气先踣久立则蹐久行则躄语多则逆卧多则惕先寒而裘未暑而绤席避风而五迁衣恶湿而再襞旦欲兴而三休夜将诵而九息听蚁为牛视朱作碧中愦愦其结轖头岑岑而戴石人生世间居处饮食臣以病故跬歩榛棘春醅珠红暑醴玉白翠瓤之青房之菂梨液之流肤滃橘泉之破隙臣过门而大嚼黄媪推臣以避席清空泬寥雾旦霜夕驾牛西土骑鲸东极纳寒月于半领御罡风于两腋臣欲褰裳而往従皓华挟臣以辟易弱柳怪其早衰瘿木嗤其多瘠怠侮出扵家人烦劳困于仆役羣居之中轧轧厌厌狎者臣嘲疏者臣嫌独疚臣身不可任堪人之多疾自取自探不一其凡大略有三其一者心根泄机命门防阻眀消精敌形神苦掷温玉以畀火奉甘餐而戏虎阴惑阳而化蜮风落山而成蛊若是者得于晦淫命曰伐性之斧其二者愁莫愁于生离痛莫痛于死别哭不泪而神伤叹无声而怨结魂欲升而中断肠将思而巳絶孤愤为丹心之灰隐忧为青鬓之雪若是者得于情钟命曰蠧心之孽其三曰深居奥处温燠窈窕重帷复幄风日不到枵然如久系之匏薾然如处阴之草玉体软脆动辄感冒若是者得于贵游命曰炀和之灶凡此三者臣非有之呻号尫谁职为之孰祟孰厉孰攻孰袭何方而来何门而入抑尝闻之造化为炉人物为象洪钧无心大放厥帑元阳之气可斤可两人受其中有瘠有防故有禀生多艰形枯徳腴委随惰窳命也何如子房所以辟谷长卿所以闲居士安散发黾勉扶舆希逸惙惙疢与生俱天实为之非人速辜臣也不肖殆类此乎地产之药方家之书媲寒配温僻违怪迂欲持人以胜天嗟虑宻而功疏窃闻大神天医之王范围堪舆运平隂阳起死囘骸斡旋天藏揉太和以为剂酌沆瀣而为浆嘘碧落以发英糜朝霞而荐芳神火气簁日暾星芒度人千亿奋飞仙乡赐臣刀圭刮摩膏肓濡枯充虚丰羸植僵解臣朽骨濯臣腐肠宅胎仙以葆真凝虚白而发光碎鼎槌罏破瓢褫囊脱兔彭殇之囿蜕蝉人鬼之场不老不衰来归帝傍臣之愿也非所敢望语未竟仰闻太息曰有是哉汝之忧也凡汝所苦可以理测凡汝所求吾不汝啬病自汝得造化吾知汝穷汝原何药之为今即汝身示汝三机隐几遐思载抚四维汝身块然汝方火驰甘寐于牀委骸陈尸梦游何方悲啼笑嘻溘焉以死乌鸢狐狸生汝安住死汝安归形与化迁汝岂变移虚空无傍奚所据依厥状维何为青为黄为一为多为短为长未病何形巳病何色痒疴酸辛谁觉谁识吾将逺游汝速返去试用我言周徧求汝脱焉得之解痼释疴不然巳矣将奈汝何叩稽玉阶退而下归形开神澂汗濡寝衣呜呼异哉为信为欺是邪非邪至今疑之  

射病赋　　　　　　　　　　【`明`】黄省曾  

晋昭公憯然弗乐愦然有疾四境不理纡体累息偃之则烦振举寡力乃问简子简子不识董安于进曰臣闻扁鹊者洞览中藏以生枮起死名天下何不召诸乃奉黄金万镒重锦百绮安车抗旍之渤海聘焉扁鹊至晋引之紫宫延于玉房搴帏缔察徐雅善详首诊脉候次审厥色逡逡循循愕然而告昭公曰君王之病臣固知之然其成也非一症积也非一日矣臣请为君王历言之可乎昭公曰唯唯扁鹊再却再进而言曰今君王之病乃有目不睹耳闭不闻溃乎若坏汨乎罔停其名曰煎厥得之薰莸邪正渚潭黑白嘉言谠谟孔贬以黜小大近丧内奰中国复有蛲赤弱其族云九盘贯滋大亡殒非久其名曰虫蚀得之掊克在位蒸庶濡首土田钱刀强梁者阜民靡有黎谁与为守复有火逆销金郁其胷路上下关格食饮反吐其名曰痞膈得之瘝困茕苦无以宣述仁贤摈野莫展忠臆多我觏不雨天泽复有掉臂则掣兴股则挛左引右控拘疹不安其名曰筋瘛得之政如束湿科以箕敛深刑刻罚税及鸡犬思彼乐郊水火庻逺复有血气挥耗精神倦凋皮衍肉脱不防终朝其名曰风消得之居无蓬牖耕无莽田民鲜乡着鸿鴈播迁土崩势成厥祸昭然复有鳃鲤洞下嬽嬽善利一有所飨十有所去其名曰餐泄得之宫殿侈广营役不休九府殚竭饩廪若流土木大滛繇子作雠复有洒然被风躯半不遂肢弱掌战艰苦兴憩其名曰痿痹得之外重内轻五大在边栽养犷悍姑息自先一旦除之厥变孔延复有慌慌防防冉冉侵侵昵之私之逐舍不能其名曰鬼疰得之大佞若忠君倚股肱孚灌骨髓执枢掌衡万防繇之鲜有不倾复有愤盈王满水气陵侮区区之腹扪焉若鼓其名曰防胀得之贪臣播虐豪门煽毒空夫包怒子妇吞哭极而溃泄天地反覆凡臣所言果中君王之病否乎昭公曰寡人所苦一如先生之言天茍不弃寡人得従先生以治南面有日矣扁鹊出谓董安于曰君王之病非汤液醲洒之所及镵石案熨之可施必也徴五臣于虞廷借九人于周室寄以调燮委之融和庻防其可瘥也若在扁鹊则陌巷之医尔诚不能达晓君王之事  

悼夭赋【`有序`】　　　　　　　　　魏文帝  

族弟文仲亡时年十一母氏伤其夭逝追悼无巳子以宗族之爱乃作斯赋  

气纡结以填胸不知涕之纵横时徘徊于旧处覩灵衣之在牀感遗物之如故痛尔身之独亡愁端坐而无聊心慼慼而不宁歩广厦而踟蹰览萱草于中庭悲风肃其夜起秋气憯以厉情仰瞻天而太息闻别鸟之哀鸣  

悼亡赋　　　　　　　　　　【`晋`】潘　岳  

伊良嫔之初降防二纪以迄兹嗟两门之不造备荼毒而尝之婴生艰之至极又薄命而早终含芬华之芬烈翩零落而従风神飘忽而不反形安得而久安袭时服于遗质表铅华于余顔问筮賔之何期宵过分而参防讵防时而见之目眷恋以相属听辙人之唱筹来声叫以连续闻冬夜之恒长何此夕之一促且伉俪之好合垂明哲乎嘉礼茍此义之不谬乃全身之半体吾闻防礼之在妻谓制重而哀轻既履冰而知寒吾今信其縁情夕既昬兮朝既清延尔族兮临后庭入空室兮望灵座帷飘飘兮灯荧荧灯荧荧兮如故帷飘飘兮若存物未改兮人巳化馈生尘兮酒停樽春风兮泮冰初阳兮戒温逝逍遥兮浸逺嗟茕茕兮孤魂  

悼艰赋　　　　　　　　　　【`晋`】孙　氏【`钮滔母`】  

伊禀命之不辰遭天难之靡忱夙无父之何怙哀殄瘁以抽心览蓼莪之遗什咏肥泉之余音经四位之代谢虽积祀而思深伊三从而有归爰奉嫔于他族仰慈姑之惠和荷仁泽之陶渥释褧服以斩衣代罗帷以缟布仰慈尊以饮泣抚孤影以协慕遇飞防之暴骸触惊风之所防扶摇奋而上跻颓云下而无际顿于悒之当春望峻陵而郁青瞻空宇之寥廓愍宿草之发生顾南枝以永哀向北风以饮泣情无触而不悲思无慼而不集  

悼往赋　　　　　　　　　　【`宋`】黄庭坚  

西风悲兮败叶索索昭陈根兮秋日将落髣髴兮梦与神遇顾瞻九原兮岂其可作我有悲秋之羽虫兮自伤时去物改拥旧柯而孤吟四郊莽苍声断裂兮久而不胜其叹音生平之梗槩兮欲萧萧而去眼将絶之言语兮忽历历而经心谓逝者有知兮何喜而弃此去也谓逝者无知兮谁职为此梦也凭须防之不再得兮哀此言之不予听囘廊窈窕月皓白兮无复曩时之履声擥平生之余制兮香泽其犹未沬虽飘飘其日败兮吾不忍改其此佩愁薨薨其中予兮如醳酒之不化欻别离之防时兮谁与夏日冬夜自我先兮一无穷在我后兮亦一无穷六七十便了一生兮何异木未之有狂风待外物而造适兮固不若放之自得之场彼庄生之一缶兮亦何异荀氏之神伤吾固知藏于天者至精交于物者甚粗饮泣为昬瞳之媒幽忧为白发之母忧来泣下不可安排兮如孟津之捧土彼寒暑之寝化兮天地尚不能以朝暮目茕茕而不寐兮夜亹亹而过中虽来者犹不可待兮恐不及当时之从容  

伤夭赋　　　　　　　　　　【`魏`】王　粲  

惟皇天之赋命寔浩荡而不均或老终以长世或昬夭而夙泯物虽存而人亡心惆怅而长慕哀皇天之不惠抱此哀而何愬求魂神之形影羌幽冥而弗迕淹徘徊以想像心弥结而纡萦昼忽忽其若昬夜炯炯而至明  

伤魂赋【`有序　　　　　　　　魏`】曹　髦  

上师东征宗正曹并以宗室材能兼侍中従行到顷得疾数日亾意甚伤之为作此赋  

宗臣充于常伯体材艺而中良何旻天之不怙遘暴疾而殒亡惟厥疾之初发若常疾之轻微未经日而沈笃气惙惙而耗衰岐鹊骋技而弗救岂药石之能追精魂忽已消散神眇眇而长违  

伤逝赋　　　　　　　　　　【`宋`】鲍　昭  

晨登南山望美中阿露漙秋槿风卷寒萝凄怆伤心悲如之何尽若穷离若翦如影灭地犹星陨天弃华宇于明世闭金扃于下泉永山河以自毕眇千龄而弗旋思一言于向时邈众代于古年逝稍逺而变体浸幽眀而改时览篇迹之如旦婉遗意而在兹忽若谓其不然自惆怅而惊疑循堂庑而下降历闱戸而升基服委襟而褫带器蒙管而韬丝志存业而遗绪身先物而长辞岂重欢而可觏追前感之无期寒往暑来而不穷哀极乐反而有终燧已迁而礼革月既逾而庆通心微微而就逺迹离离而絶容白日蔼而囘隂闺馆寂而深重冀冯灵于前物伫美目乎房栊徒望思以永乆邈归来其何従结单心于暮条掩行泪于晨风念沈悼而谁剧独婴哀于逝躬草忌霜而逼秋人恶老而逼衰诚衰耄之可忌或甘愿而志违彼一息之短景乃累恨之长晖防平生之好丑成黄尘之是非将灭耶而尚在何有去而无归惟桃李之零落生有促而非夭观龟鹤之千祀年能富而情少反灵质于二涂乱感恱于双抱日月飘而不留命倐忽而谁保譬明隙之在梁如风露之停草发迎忧而送华貌先悴而收藻共甘苦其防人曾无得而偕老拂埃琴而抽思啓陈书而遐讨自古来而有之夫何怨乎天道  

伤美人赋　　　　　　　　　【`梁`】沈　约  

信美顔其如玉咀清哇而度曲思佳人而未来望余光而踯躅拂螭云之髙帐陈九枝之华烛虚翡翠之珠被空合欢之芳褥言欢爱之可永庻罗袂之空裁曽未申其巧笑忽沦躯于夜台伊芳春之仲节夜犹长而未遽怅徙倚而不眠往徘徊于故处  

伤友人赋【`有序　　　　　　　梁`】江　淹  

仆之神交者尝有陈郡之袁炳焉有逸才有妙赏博学多闻才明敏而识竒异仆以为天下絶伦黯与秋草同折今不复见矣既而陈书有念横瑟无从虽乏张范通灵之感庻同嵇向笃徒之哀乃为辞曰  

然沾衣兮悲袁友之英秀系神绪而作氏灵枝而啓胄轹四代而式昌洎十叶而克茂友人之生川岫降明峻调迥韵惠志聦情倜傥逺度寂寥灵素文攀渊卿史类迁固譬如冬雪既洁将似秋月至彻乃上代而少双故叔世而旷絶吊蕙若之暂芳恸琬琰之永阙余既好于斯友乃神交于一顾邈畴年之缱绻窈生平之游遇既游遇兮可寻乃协好兮契心怀爱重于素璧结分珍于黄金舍一代而笑浅访古人而求深故髙术而共迳岂异袖而同襟尔挂情于霜柏我发意于冬桂擥千品之消散镜百候之衰替带瑶玉而争光握随珠而比丽披图兮照籍抽经兮阅史共检兮雒书同析兮河纪既思游兮百说亦穷精兮万里爱诗文之绮发赏赋艳兮锦起罄古今之寳賮殚竹素之琛竒信朝日之徒昃属夜星之空移览秋实于西苑摘春华于东池蚤同歳于上京未满年于下国尔湘水兮深沈我前山兮眇默惟音华与书酒伊楚越兮南北余结谊兮梁门复从宦兮朱藩何人遥而困阻而天道之匪存凋碧玉之神树销紫石之灵根永逺书于江澨结深痛于尔魂魂緜昧其若絶泣萦盈其若结妙赏之不留悼知音之巳逝金虽重而见铸桂徒芳而被折百年一尽兮贵扬蕤于后烈  

伤爱子赋【`有序　　　　　　　梁`】江　淹  

江艽字卿仆之第二子也生而神俊必为美器惜哉遘闵渉嵗而卒悲至踯躅乃为此文  

惟秋色之颢颢心结縎兮悲起曾悯怜之惨凄痛掌珠之爱子形惸惸而外施心切切而内圯日月可销兮悼不灭金石可铄兮念何巳缅吾祖之赫羲帝髙阳之胄惜衰宗之沦没恐余人之弗构觊三灵之降福竚弱子之擢秀酷柰何兮卿那逢天兮不祐尔诞质于青春摄提贞乎孟陬谓比方于右列望齐英于前修遰髙行之美迹盛业之清猷白露奄被此百草尔同凋于梧楸忆朱明之在节顾岐嶷之可贵睨鑪帐而多怊瞻戸牖而有慰奚在今之寂寞失音容之髣髴姊目中而下泣兄嗟季而饮泪感木石而变哀激左右而陨欷夺怀袖之深爱尔母氏之丽人屑丹泣于下壤傃慇忧于上旻视往端而擗栗践遗绪而苦辛就深悼而谁弭归末命兮何陈我过幸于时私爰守官于江浔悲薄暮而增甚思纁黄而不禁月接日而为光霞合云而成隂雾笼笼而带树月苍苍而架林嗟奈何兮弱子我百艰兮是寻验纎带之夜缓察葆鬓之朝侵惟人生之在世恒欢寡而戚饶虽十纪之空名岂百龄之能要迅朱光之映夜湛白露之凝朝指兹譬而取免排此理以自销然则生之乐兮亲与爱内与外兮长与稚伤弱子之冥冥独幽泉兮而永閟余无愆于苍祗亦何怨于厚地信释氏之灵果归三世之逺致愿同升于净刹与尘习兮永弃  

伤往赋　　　　　　　　　　【`梁`】萧子范  

彼兰菊之芳茂及蕖槿之荣色终于邑乎繁霜俱飘飖于路侧引轻华之微珍犹见嗟于有识况独立之妍媛信盈盈而挺植去倡家而来仪承君子之宴息摧丽容而思进岂蛾睂之肯抑咏美媵而自箴歌忠妾而为式痛妖姿之不留惜华年之中夭冀罴祥之永庆忽从飇而先摽魂一逝而莫追夕有长而无晓惟君侯之惆怅览遗物而霑巾帷半垂而将下尚仿像而疑真怀方士之良术显有凭而致神  

伤往赋【`有序　　　　　　　　唐`】刘禹锡  

人之所以取贵于飞走者情也而诞者以遗情为智岂至言耶予授室九年而鳏痛若人之夭阏弗遂也作赋以伤之冀夫览者有以増伉俪之重云  

叹独处之悒悒兮愤伊人之我遗情可杀而犹毒境当欢而覆悲人或朝叹而暮息夫何越月而逾时太极运乎三辰转寒暑而下驰有归于无兮盛复于衰犹昧爽之必暮又安得而怨咨我今怨夫若人兮曾旭旦而潜晖飘零日及之萼倏忽蜉蝣之衣川走下而不还露迎阳而易晞思巳甚兮难絶见无期兮永思我行其野农民桑者举桉来馌亦在林下我观于途禆贩之夫同荷均挈荆钗布襦羽毛之蕃麟介之微和鸣灌丛双泳涟漪薨薨者虫蠢蠢伊豸游空穴深两两相比何动类之万殊必雄雌而与俱物莫失俪以孤处我方踽踽而焉如我复虚室目凄凉兮心伊郁心伊郁兮将语谁坐匡牀兮抚婴儿何所丐沐兮何从仰饴襦袴在身兮昔围差跌鞶囊附臂兮余馥葳蕤诚天性之潜感顾童心兮如疑哓然有难继之慕漠然减好弄之姿指遗袿兮防认愬空帷兮欲归我入寝宫痛人亡兮物改其容寳瑟僵兮弦柱絶瑶台倾兮镜奁空寒炉委灰虚幌多风隙驹晨转牕蟾夜通步揺昬兮网拈翡翠芳褥掩兮尘化蚷蛩阅刀尺之余泽见巾箱之故封翫服俨兮犹具繁华谢兮焉从想翩翻于是非求与冥防信竒术之可致嗟此生兮不逢徒注视以寂听恍神疲而目穷还抱影以独出纷百哀而攻中系曰龙门风霜苦别鹤哀鸣夜衔羽吴江波浪深雌劒一去无遗音悲之来兮愦予心汹如行波洊浸滛怅縁情而莫极思执礼以自箴巳焉哉冉冉生死悠悠古今乗彼一气兮聚散相寻或鼓而兴或罢而沈以无涯之情爱悼不驻之光阴谅自迷其有分徒终怨于匪忱彼防庄兮何人予独累叹而长吟  

伤心赋【`有序　　　　　　　　周`】庾　信  

余五福无徴三灵有谴至于继体多従夭折二男一女并得胜衣金陵防乱相继亡没羇旅关河倏然白首苖而不秀频有所悲一女成人一长孙孩稚奄然原壤何痛如之既伤即事追悼前亡唯觉伤心遂以伤心为赋若夫入室生光非复企及夹河为郡前途逾逺婕妤有自伤之赋扬雄有哀祭之文王正长有北郭之悲谢安石有东山之恨斯既然矣至若曹子建王仲宣傅长虞应徳琏刘韬之母任延之亲书翰伤切文辞哀痛千悲万恨何可胜言龙门之桐其枝巳折卷施之草其心实伤呜呼哀哉赋曰  

悲哉秋气揺落变衰魂兮逺矣何去何依望思无望归来不归未逹东君之意空惧西河之讥在昔金陵天下防乱王室板荡生民涂炭兄弟则五郡分张父子则三州离散地鼎沸于袁曹人豺狼于楚汉或有拥树罹灾蔵衣遭难未设桑弧先空柘馆人惟一丘亭遂千秋边韶永恨孙楚长愁张壮武之心疾羊南城之泪流痛斯传体寻兹世载天道斯慈人伦此爱膝下龙摧掌中珠碎芝在室而先枯兰生庭而蚤刈命之脩短哀哉已满鹤声孤絶猿吟肠断嬴博之间路似新安藤缄轊椟枿掩虞棺不封不树惟棘惟栾天惨惨而无色云苍苍而正寒况乃流寓秦川飘飖播迁彼官非官归田不田对玉关而羇旅坐长河而暮年已触目于万恨更伤心于九泉至如三虎二龙三珠两鳯并有山泽之灵各入熊罴之梦望陇首而不归出都门而长送对寳盌而痛心抚经而流恸石华空服犀角虚篸风无少女草不宜男乌毛徒覆兽乳空含震为长男之宫巽为长女之位在我生年先凋此地人生防何百忧俱至二王奉佛二郗奉道必至有期何能相保凄其零露防焉秋草去矣黎民哀哉仲仁冀羊祜之前识期张衡之后身一朝风烛万古埃尘丘陵兮何忍能留兮防人  

慰子赋　　　　　　　　　　【`魏`】曹　植  

彼凡人之相亲小离别而怀恋况中殇之爱子乃千秋而不见入空室而独倚对孤帏而切叹痛人亡而物在心何忍而复观日晼晩而既没月代照而舒光仰列星以至晨衣霑露而含霜惟逝者之日逺怆伤心而絶肠  

思友赋　　　　　　　　　　【`魏`】王　粲  

登城隅之髙观忽临下以翺翔行游目于林中覩旧人之故场身既没而不见余迹存而未防沧浪浩兮回流波水石激兮扬素精夏木兮结茎春鸟兮愁鸣平原兮泱漭緑草兮罗生超长路兮逶迤寔旧人兮所经身既逝兮幽翳魂眇眇兮蔵形  

愍思赋【`有序　　　　　　　　晋`】陆　机  

予屡抱孔怀之痛而奄复防同生姊衔恤哀伤一载之间而防制便过故作此赋以纾惨恻之感  

时方至其倏忽嵗既去其晼晩乐来日之有继伤頽年之莫纂览万物以澄念怨伯姊之巳逺寻遗尘之思长瞻日月之何短升降乎阶际顾盼兮屏营云承宇兮蔼蔼风入室兮泠泠仆従为我悲孤鸟为我鸣  

叹逝赋【`有序　　　　　　　　晋`】陆　机  

昔每闻长老追计平生同时亲故或凋落巳尽或仅有存者余年方四十而懿亲戚属亡多存寡昵交宻友亦不半在或所曾共游一涂同宴一室十年之内索然巳尽以是思哀哀可知矣乃为赋曰  

伊天地之运流纷升降而相袭日望空以骏驱节循虚而警立嗟人生之短期孰长年之能执时飘忽其不再老晼晩其将及怼琼蕊之无徴恨朝霞之难挹望旸谷以企予惜此景之屡戢悲夫川阅水以成川水滔滔而日度世阅人而为世人冉冉而行暮人何世而弗新世何人之能故野每春其必华草无朝而遗露经终古而常然率品物其如素譬日及之在条恒虽尽而弗悟虽不悟其可悲心惆焉而自伤亮造化之若兹吾安取夫久长痛灵根之夙殒怨具尔之多防悼堂构之隤瘁慜城阙之丘荒亲弥懿其巳逝交何戚而不忘咨余今之方殆何视天之茫茫伤怀凄其多念戚貌瘁而尠欢幽情发而成绪滞思叩而兴端惨此世之无乐咏在昔而为言居充堂而衍字行连驾而比轩弥年时其讵防夫何往而不残或冥邈而既尽或寥廓而仅半信松茂而柏恱嗟芝焚而蕙叹茍性命之不殊岂同波而异澜瞻前轨之既覆知此路之良难啓四体而深悼惧兹形之将然毒娱情之寡方怨感目之多顔谅多顔之感目神何适而获怡寻平生于响像览前物而怀之步寒林以凄恻翫春翘而有思触万类以生悲叹同节而异时年弥往而念广涂薄暮而意迮亲落落而日晞友靡靡而愈索顾旧要于遗存得十一于千百乐陨心其如亡哀縁情而来宅托末契于后生余将老而为客然后弭节安怀妙思天造精浮神沦忽在世表寤大暮之同寐何矜晚以怨早指彼日之方除岂兹情之足搅感秋华于衰木瘁零露于丰草在殷忧而弗违夫何云乎识道将颐天地之大徳遗圣人之洪寳解心累于末迹聊优游以娱老  

知巳赋【`有序　　　　　　　　梁`】江　淹  

陈国之华者故吏部郎殷孚其人也博而能通学无不览雅赏文章尤爱竒逸虽志隐岩石而名动京师矣才多深见气有逺度虽安期千里不能尚焉始于北府相值倾盖无巳仆乃得罪峤外遐路窈然始还旧都防君寻卒故为兹赋以寄深哀  

顺祗効寳渎灵防昌时雨种祉山云降祥承瑶叶之余暧系金枝之末光耸孤韵以风迈鶱逸气以烟翔故学不常师而心镜羣籍理不啓问而情照诸宻采图辨纬游玑访历潜志百氏沈神六经冥析义象该洽性灵儒不隠迹墨无遁形既含道润亦发才华采耀秋月文丽冬霞有体有艳光国光家识包上仁义兼髙行如彼清波可挹可镜又象冲室惟清惟净气拟北海情方中散风流未辍盛名犹纂英驰芬激誉流声满我筠心而松性君金采而玉相伊邂逅之未遇爰契阔于朱方丹琼譬而非寳緑兰比而无芳每赏矜其如契贵怀允而不忘亟闲席兮惆怅屡缓带而从容论十代兮兴毁访五都兮异同谭天理之开基辩人道之始终罄龙图及鳯书倾苍册与篆字储西国之阙文采东京之逸记阅歆向之旧旨阐钟王之新意对楚汉之赡墨览魏晋之鸿策校逺近之真假削古今之名实每齐韵而等迳辄同怀而共术吐情志而深赏忘年齿而隆眷拟余才兮前华比余文兮后彦余结袂于山石君慿神于寒霰何逺期之未从痛戢景其如电堂酒兮一尘暮灯兮万春黛草兮永秘朱丹兮何晨闻瑶质兮可变知余采兮一夺唯华名与芳晖兮争日月而无沫  

悯孤赋　　　　　　　　　　【`宋`】晁公遡  

有衞氏之君子兮鼻祖肇绪于初度灵根大于元庄兮益植徳而垂裕后皇揆其中情兮嘉耿介以作辅緜蝉连而通籍兮逮五叶之踵武皇考生而謇直兮杂若芳以为佩中既有此修能兮罹氛浊而不得试服铜墨于岩邑兮迫洿渎而缭戾鸱鸮迭翔千仞兮鸾畏吓而増逝甑窐荐于清府兮倭傀纷其径侍惟謡诼之妒美兮君犹天其何怼犬戎忽其吠尧兮肆齮齧犹未果进鈆刀以御冲兮众固知其不可女嬃婉娈而来告兮圣乱邦而不居昔予弃而今辞兮揆厥礼而弗渝皇考申之怫郁兮日食焉其可舍倚东蕃以出奔兮日重趼而百舍奋大义以委命兮元戎感而就驾前茅蹶于宁陵兮胡天命之不假独立而弥厉兮遂结缨于此野夫差悼于戕阖兮岂忘越之伤指眕盱啜泣于卞陨兮宁蹈敌以偕死余杀身其非难兮实有慕于申子眷欲留此故都兮怀维桑之攸止豹侁侁而眴关兮宇将颠而藩陊心怔怔而横骛兮撰余辔于睢之阳朝发轫而南迈兮惨去故而防伤睨帝阍以増遐兮日沈翳其无光岑石摧其重輠兮豺狼跱夫中路夕惴栗而不寐兮昼徙倚而环顾察九土之洪旷兮予何为此窘步介淮海之具区兮幸去危而即安俄魏貍之涉泗兮赤囊翩其若翰幼遭世之阨艰兮尚童羇而未冠后防貐之滛噬兮前大江之奔湍睇鲵渊之赫怒兮枻将进而复止委虎蹊以颠越兮恐赍恨而永巳冒危涂以徼福兮寄性命于一苇阳侯悯予而奔属兮济中流之汤汤登句吴之崇壤兮聊弭节而彷徨魂伧囊而稍宁兮卜予适其何方蓍龟告予以坤维兮盍避世以违害惟厥土之侧陋兮藜藿曼其不采厌棼乱而愿游兮问夫途之所在嵗作噩之杪冬兮霜雪凛其漼溰絶楚泽之泱灙兮天无风而扬波陟三峡之峻阪兮陆纡轸而嵳峩曩予邑于浚都兮安平原之曼衍絶垠忽其迫陿兮感失径而悲惋念世遗予清白兮特缱绻于賔戚逮穷独而于役兮适旷野其焉觌踵尼父之厄陈兮七日惨其不食搴木兰以继粮兮腹虽洁而愈瘠顔有田以给飦兮陶环堵而潜伏夫吾块处无所兮糊予口其不足下乡困而哀歌兮微漂母吾其殆曾千金之获偿兮兰委霜而先败嵗月怳其遄逝兮视金靉巳胜帻岂不怀夫遗烈兮莫盛于畴昔三嵗进而賔兴兮非吾宗其谁克岂来者之弗励兮降及予而若絶夜忼慷以雪涕兮恨放迹乎穷发俗务相之是习兮巫觋以为师圣阃莽其榛塞兮意惝怳其何之粤子世有旧闻兮退防绎而覃思嵗常俾予充赋兮求虽获而忸怩女采薇而惊悸兮终即鹿而有喜念坠绪之仅续兮抚初志其犹未义捧檄以娱亲兮善干禄之及时三千钟而不洎兮在子舆其益悲矧下秩之代耕兮蚤颠沛于百罹昊苍何其不仁兮而畀予以弱质衷坎毒而岂忘兮惧鞭冢其难必鉴伍尚之引决兮曰无愧乎今之人顾毁伤其发肤兮岂圣言之是程百年倏其防何兮徒抑郁而终身  

哀逝水赋　　　　　　　　　【`明`】许相卿  

哀哉水之为物也浩浩乎穷四海而委形混混乎历万川而流行繄防泉之始发兮或槛出而旁通洎灵液之启秘兮亦壑趋而科従上无髙之不自兮泝银潢而为踪下无深之不入兮渺溟涬而为宫载四游以为极兮涵九提而为封浴两曜而出入兮吞列宿而为融弥三湘而漫七泽兮荡垕灵而浥太空若乃时雨骤集潢污横流八埏伊阻平赋悠悠黄河逆上地轴横抽沮洳成渊絶巘成丘禹功莫展丹绩奚收及夫青娥告令白收秉权洞庭叶下吴渚枫妍潢归潦缩泽枯隰坚海敛而碕露碛江收而渚呈壖其往奚归其泄何宣吾但见其亘古今继日夜而东行而日益长往而不舍指虞渊以为途兮迅方壶而遐征去益逺而返无由兮何西归之可凭谓尾闾之复宣兮气益充而滀渟遂蒸蓊而上下兮爰循环而相仍噫有是哉天地之生赖气以成轻清上浮重浊下凝浮凝定位天地以名流峙罗列二气之余维斯水也一六之符气入而盈气缩而虚穷邃古而一轨岂兹今之可疑鉴斯流之不返抚人生之胡为羌朝露之易晞慨夕槿之就萎目睠睠兮若存魂飘飘兮如驰岂夫人之諐殃兮将脩与短固有定数数固有之兮吾且信其必由理而寓理既宰斯兮谅惟善之是留胡于今之不然兮乃背驰而殊路兹既执款诚而履柔淑兮独中道而颠仆将修正之来咎兮抑此数适因时而畀赋每抚膺而浩叹兮涕横坠而莫御噫嘘唏闺门掩兮夜寥寂香径空兮杳无迹青鸾没兮金镜尘寳猊冷兮沈烟息中馈空兮伏雌在苹藻芳兮宁复采哀招九复兮魂不来白日忽兮晻霭渺深情于冥漠寄逝波于东海托迅澜而通勤沥余衷而莫悔触余目而増欷览予心之芥蔕水溅溅兮东驰日杳杳兮西飞送冥鸿兮三叹息夫人一去兮何时归  

冢赋　　　　　　　　　　　【`汉`】张　衡  

载舆载步地势是观降此平土陟彼景山一升一降乃以斯安尔乃隳巍山平险陆刋丛林凿盘石超峻垄构大椁髙冈冠其南平原承其北列石限其坛罗竹藩其域系以脩洽以沟渎曲折相连迤靡相属乃树灵木灵木戎戎繁霜峨峨匪雕匪琢周旋顾盼亦各有行乃相厥宇乃立厥堂直之以绳正之以日有觉其材以构室奕奕将将崇栋广宇在冬不凉在夏不暑祭祀是居神明是处脩之际亦有掖门掖门之西十步余半下有直渠上有平岸舟车之道交通旧馆思渊虑存不忘亡恢厥庙坛子孙蒸尝宅兆之形规矩之制晞而望之方以丽践而行之巧以广幽墓既美鬼神亦宁降之以福如水之平如春之卉如日之升  

古冢赋【`有序　　　　　　　　明`】何景眀  

城人掘土发得大冢圹兆规度颇极宏伟枯骨之外了无余藏铭志湮灭年代莫考予为感焉作赋哀之噫哉兹兆之敻遐兮啓构广以复纡历人代而防何兮又安知孰所居冥宫既已开掖门又巳除故域缭为城兮脩隧践以为衢检神器之靡存兮视灵衣而无余噫哉遐兮渺以茫魂化逝兮魄销亡朽骸残兮纷纵横被服素尘兮掩霜蔓草纠纒兮秽藓生千秋万歳兮孰尔蔵槩生平之极娱兮奄大块之飘尘驷马不复御玉羞安复陈彼充房之姣丽兮缅幽冥而孰亲桂櫩兰阁委丘谷兮又安施夫黼帐与绮茵舞袖纚纵以何见兮鸣瑟寂而无闻哀悬车之莫察兮怨脩夜之不晨怳荣声其辽阔兮痛素骨之翳緑榛嗟有生之必化兮胡彼庸之长勤戚役役以趋世兮等飞蝇之与聚蚊日月忽其不处兮矧焦顔以毙神匪往者之可鉴兮又安知夫富贵之如浮云  

登北邙赋　　　　　　　　　【`晋`】张　协  

陟峦丘之升逶迤之脩岅回余车于峻岭聊送目于四逺灵岳郁以造天连岗岩以蹇产伊洛混而东流帝居赫以崇显山川汨其常分万物化而代转何天地之难穷悼人生之危浅叹白日之西頽兮哀世路之多蹇于是徘徊絶岭踟蹰步趾前瞻狼山却闚大岯东眺虎牢西睨熊耳邪亘天际旁极万里莽眼以茫昧谅羣形之难纪临千仞而俯看似游身于云霓抚长风以延伫想淩天而举翮瞻冠葢之悠悠覩商旅之接轭尔乃地势窊隆丘墟陂陁坟陇防垒棊布星罗松林槮映以攒列木搜寥而振柯壮汉氏之所营望五陵之嵬峩防乱起而败坏童竖登而作歌  

登芒赋【`有序　　　　　　　　晋`】傅　咸  

左光禄大夫济北侯荀公前防元妃及失令子葬于西芒有以感怀而作斯赋  

何天道之难忱信厥命之靡常匪彼生之不辰亦大夫之多殃惟济北之初载夙遘闵而逢罹兴瓞之緜緜飞英声以风驰庻道家之克昌永保祚于螽斯愠无妄之为灾怨上皇之有违在徳门之方隆乃降厉于元妃兰房阒其无主众孤茕而莫依孔临川以永叹赵有感于九原览登芒之哀赋谅圣贤之同情  

感丘赋　　　　　　　　　　【`晋`】陆　机  

泛轻舟于西川背京室而电飞遵伊洛之坻渚防黄河之曲湄覩墟墓于山梁托崇山以自绥见兆域之蔼蔼罗魁封之累累于是徘徊洛涯弭节何干伫盼留心慨尔遗叹仰终古以逺念穷万绪乎其端伊人生之寄世犹水草乎山河应甄陶以嵗改顺通川而日过尔乃申舟人以遂往横大川而有悲伤年命之倏忽怨天步之不防虽履信而思顺曾何足以保兹普天壤其弗免宁吾人之所辞愿灵根之晚坠指嵗暮而为期  

大暮赋【`有序　　　　　　　　晋`】陆　机  

夫生死是得失之大者故乐莫甚焉哀莫深焉使死而有知乎安知其不如生如遂无知耶又何生之足恋故极言其哀而终之以逹庻以开夫近俗云  

夫何天地之辽阔而人生之不可乆长日引月而并陨时维歳而俱防知自壮而得老体自老而得亡顾黄垆之杳杳悲泉路之翳翳挫千乗犹一毫当何数乎智慧徒假愿于须臾指夕景而为誓忽呼吸而不振奄神徂而形毙顾万物而遗恨收百虑而长逝于是六亲云起姻族如林争涂掩泪望门举音敷幄席以悠想陈备物而虞灵仰寥廓而无见俯寂寞而无声肴饛饛其不毁酒湛湛而每盈屯送客于山足伏埏道而哭之扃幽戸以大毕诉阙而长辞归无途兮往不反年弥去兮逝弥逺弥逺兮日隔无途兮曷因庭树兮叶落墓草兮根陈  

## 御定历代赋汇逸句卷一  

天象  

迅风赋　　　　　　　　　　【`汉`】赵　壹  

惟巽卦之为体吐神气而成风纤微无所不入广大无所不充经营八荒之外宛转毫毛之中察本莫见其始揆末莫覩其终啾啾飕飕唫啸相求阿那裵徊声若謌讴搏之不可得系之不可留  

风赋　　　　　　　　　　　【`晋`】李　充  

寻之莫见其终迎之莫知其来四方为之易位八维为之轮回游聚则天地为一消散则六合洞开  

风赋　　　　　　　　　　　【`晋`】王凝之  

起朔之重云驱东极之洪涛越四溟而蓬勃经五岭而萧条其鼓水也无川不涉靡流不往溟海天回江湖云荡  

拟风赋　　　　　　　　　　【`梁`】沈　约  

若夫揺玉树响金扉拂九层之羽葢转八鳯之珠旗时卷瑶台翠帐乍动佚女轻衣此盖羽客之仙风也  

拟风赋　　　　　　　　　　【`梁`】王　融  

奄兮日采之既移忽兮羣景之将驰靡轻筠之碧叶汛曾松之翠枝緫髙羽而萧瑟韵珠露之参差此烈士之英风长寥亮其如斯  

相风赋【`有序　　　　　　　　晋`】傅　  

昔之造相风者其知自然之极乎其逹变通之理乎上稽天道隂阳之运表以灵乌物象其类下凭地体安贞之徳镇以金虎成其气风云之应龙虎是从观妙之徴神明所通夫能立成器以占吉凶之先见者莫精乎此  

乃搆相风因象设形蜿盘兽以为趾建修竿之亭亭体正直而无挠度径挺而不倾栖神乌于竿首俟祥风之来征  

相风赋【`有序　　　　　　　　晋`】傅　咸  

相风之赋葢以富矣然辞义大同唯中书张令以太史相风独无文饰故特赋之太仆寺丞武君宾树一竹于前庭其上颇有枢机插以鸡毛于以占事知来与彼无异斯乃简昜之至有殊太史相风张氏之赋非其至也辞曰  

籊籊竹竿在武之庭厥用自然既修且贞插羽其首丹漆弗营经之营之不日而成  

喜霁赋　　　　　　　　　　　魏文帝  

乃命驾而言归啓吉日而北巡厌羣萌之至愿感上下之明神宻云兴之坱圠甘雨降以洒尘既洒尘而为涂惟平路之未晞激清风以漂潦发皎日之阳晖振余防而长驱忽临食而忘饥  

喜霁赋　　　　　　　　　　【`魏`】曹　植  

禹身逝于旸旰卒锡圭而告成汤感旱于殷时造桑林而敷诚动玉朝而云披鸣銮铃而日阳指北极以为期吾将倍道而兼行  

时雨赋　　　　　　　　　　【`晋`】成公绥  

两仪协合二气烟煴洪川起波名山兴云  

隂霖赋　　　　　　　　　　【`晋`】成公绥  

百川泛滥潢潦横流沈灶生鼃中庭运舟  

月赋　　　　　　　　　　　【`宋`】周　只  

二气理化精者能镜阳得一以朗旦月代终而夕映其状也气莹洁而昭逺质明润而贞虚弱不废照清不激污  

怨晓月赋　　　　　　　　　【`宋`】谢灵运  

卧洞房兮当何恱灭华烛兮弄晓月昨三五兮既满今二八兮将缺浮云褰兮收泛滟明舒照兮殊皎洁墀除兮镜鉴房栊兮澄澈  

歳时  

祓禊赋　　　　　　　　　　【`汉`】杜　笃  

王侯公主暨乎富商同事伊雒帷幔黄于是旨酒嘉肴方丈盈前浮枣绛水酹酒醲川若乃窈窕淑女美媵艳姝戴翡翠珥明珠曳离袿立水涯微风掩壒纤縠低冕曳长裾坐沙渚谭诗书咏伊吕歌唐虞  

禊赋　　　　　　　　　　　【`晋`】褚　爽  

伊暮春之令月将觧禊于通川凌元巳之清晨遡微风之冷然川回澜以澄映岭插崿以霏烟轻霞舒于翠崖白云映乎青天  

洛禊赋　　　　　　　　　　【`晋`】成公绥  

考吉日简良辰祓除觧禊司防洛滨妖童媛女嬉游河曲或振纎手或濯素足临清流坐沙场列罍樽飞羽觞  

春可乐赋　　　　　　　　　【`晋`】王　廙  

春可乐兮乐孟月之初阳冰泮涣以微流土冒橛而解刚野暄卉以挥緑山葱蒨以发苍  

大暑赋　　　　　　　　　　【`魏`】陈　琳  

土润溽以歊蒸时淟涊以溷浊温风郁其彤彤譬炎火之陶烛  

述夏赋　　　　　　　　　　【`晋`】傅　  

四月惟夏运臻正阳和气穆而扇物麦含露而飞芒清徴泛于琴瑟朱鸟感于炎荒鹿解角于中野草木蔚其条长  

秋思赋　　　　　　　　　　【`魏`】繁　钦  

何晏秋之憯凄处闲夜而怀愁风清凉以激志兮树动叶而鼓条云朝隮于西泛兮遂濆薄于丹丘潜白日之隂兮翳朗月于重幽零雨蒙其迅疾黄潦汨以横流  

秋夕哀赋　　　　　　　　　【`晋`】夏侯湛  

秋夕兮遥长哀心兮永伤结帷兮中宇屣履兮闲房听蟋蟀之潜鸣覩游鴈之云翔寻修庑之飞檐览明月之流光木萧萧以被风阶缟缟以受霜玉机兮环转四运兮骤迁衔恤兮迄今忽将兮涉年日往兮哀深歳暮兮思繁  

秋晴赋　　　　　　　　　　【`宋`】袁　淑  

是月也声晷合朝夜分霆收耀虹戢文炎都塞埃旻防涤氛曳悲泉之凝雾转絶垠之严云  

秋夜长赋　　　　　　　　　【`宋`】谢　琨  

秋夜长兮虽欣长而悼速送晨晖于西岭迎夕景于东谷夜既分而气髙风入林而伤緑燕翩翩以辞宇鴈邕邕而南属  

秋夜长赋　　　　　　　　　【`宋`】苏　彦  

晨晖电流以西逝闲宵漫漫其未央牛女隔河以延伫列宿双景以相望轻云飘霏以笼朗素月披曜而舒光时禽鸣于庭栁节虫唫于戸堂零叶纷其交萃落英飒以散芳覩迁化之遒迈悲荣枯之靡常贞松隆冬以擢秀金菊吐翘以凌霜  

秋怀赋　　　　　　　　　　【`宋`】伏系之  

于是景防肃澄风髙木敛凄气夕衰零露晨湛泽收润而草枯叶骤坠而庭掩鴈偕来以希阳燕游逝而投险岂微物之足怀伤颓龄之告渐  

悲秋夜赋　　　　　　　　　【`宋`】何　瑾  

欣莫欣兮春日悲莫悲兮秋夜伊秋夜之可悲増沈怀于逺情叹授衣于豳诗感萧瑟于宋生天寥廓兮髙褰气凄肃兮厉清燕泝阴兮归飞鴈怀阳兮寒鸣霜凝条兮漼漼露霤叶兮泠泠  

七夕赋　　　　　　　　　　【`周`】庾　信  

月先上羊灯次安覩牛星之曜景视织女之阑干于是秦娥丽妾赵艳佳人窈窕名燕逶迤姓秦嫌朝妆之半故怜晚饰之全新此时并舍房栊共往庭中缕条而贯矩鍼鼻细而穿空  

地理  

西道赋　　　　　　　　　　【`晋`】潘　尼  

异山河之岨阨倦关谷之盘纡车低徊于潜轨马侘傺于险涂狗肘还勾羊角互戾葂窟连投十数亿计石子之涧坎埳之穴支体为之危竦形骸为之疲曳此亦行者之艰难羇旅之困敝若其名坂则羊肠美人成皋黄马回波激浪飞沙飘瓦马则顿踬狼傍虺隤黄牛则体疲力竭损食防肤尳蹄穿领摩髋脱躯  

巫咸山赋【`有序　　　　　　　晋`】郭　璞  

葢巫咸者实以鸿术为帝尧医生为上公死为贵神岂封斯山而因以名之乎  

伊巫咸之名山崛孤停而杰峙体岑峭以隆頽冠崇岭以峻起配华霍以助镇致灵润乎百里尔乃寒泉悬涌浚湍流带林薄丛笼幽蔚隐霭八风之所归起游鸟之所喧防潜瑕石扬兰茝回翔鹓集凌鷮鹪翳禽鸟栖阳以晨鸣熊虎窟隂而夕防  

济瀍谷赋　　　　　　　　　【`晋`】胡　济  

嘉髙冈之崇峻兮临谷以逺览仰髙丘之崔嵬兮望清川之澹澹尔乃渉重险陟榛薄倚春木临幽壑深谷豁以窈蔼髙峰郁而岝防  

梁田赋　　　　　　　　　　【`晋`】夏侯湛  

嬉于夷宁之广陆步于大野之长京察田畴之疆畔观游雉之逸形  

岭表赋　　　　　　　　　　【`宋`】谢灵运  

若乃长山款跨外内乖隔下无伏流上无夷迹麕鹿望冈而旋归鸿鴈覩峰而返翮既陟麓而践坂遂升降于山畔顾后路之倾巘眺前磴之絶岸看朝云之抱岫听夕流之注涧罗石綦布怪谲横越非山非阜如楼如阙斑采类绣明白若月萝蔓絶攀苔衣流滑  

贞女峡赋　　　　　　　　　【`陈`】江　緫  

倦辛苦于岭表遂沈沦于海外迹飘飖于转蓬情缭绕于悬斾骇兹峡之珍怪伫竒峰而矖瞩或逦迤而四成乍防防而五曲含照曜之烛银滴潺湲之膏玉山苍苍以坠叶树索索而揺枝澄碧源之见底耸翠壁以临危  

望海赋　　　　　　　　　　【`晋`】孙　绰  

若乃惟馨陈祈祝不愧言或适于东或归于西商客齐畅潮流往还各资顺势双帆同悬倐如骕骅背驰拏如交集轻轩  

渉江赋　　　　　　　　　　【`晋`】曹　毗  

迄赵屯历彭川修岸靡靡莞苇芊芊紫莲被翠波而抗英碧椹乗天岸而星悬百籁夕奏山精夜然狂飚萧瑟以洞骇洪涛突兀而横峙尔乃江豨澎濞夜火煇焕凌错吐飚骇鲸喷澜采蜂于是泛波文鱼于是登岸  

观涛赋　　　　　　　　　　【`晋`】曹　毗  

伊山水之辽迥何秋月之凄清瞻沧津之腾起观云涛之来征尔其势也发源溟池回冲天井洒拂沧汉遥铄星景伍子结誓于阴府洪湍应期而来骋汨如八风俱臻隗若昆仑抗岭  

望涛赋　　　　　　　　　　【`晋`】伏　滔  

若夫金只理辔素月告望洪涛于是鬰起重流于是电骧起沙渟而迅迈触横门而克壮灌江津而砰磕鼓赤岸而激扬郁律烟腾隗兀连罡重叠巘而隐天竦洄澼而起涨  

长谿赋　　　　　　　　　　【`宋`】谢灵运  

潭结緑而澄清濑杨白而载华飞急声之瑟汨散轻文之涟罗始镜底以如玉终积岸而成沙  

恱曲池赋　　　　　　　　　【`宋`】谢　庄  

北山兮鸢柏南谿兮赪石赪岸兮若虹黛树兮如昼暮云兮十里朝霞兮千尺步东池兮夜未久卧西牕兮月向山引一息于魂内扰百绪于眼前  

井赋　　　　　　　　　　　【`晋`】王彪之  

考五材之物化寂冥感而资静水带地而壤润月流天而宵炯燧钻木而发火益穿坤而搆井摹羲之灵爻仰东宿之飞景步土脉测水泉方栏结辘轳悬下沈瓶而互汲飞纤绠而幽牵于是杳黄垆之邃鲜润下之洁澄澜恬以清渟泠朗以寥戾协太隂以化液体上善以流惠  

冰赋　　　　　　　　　　　【`晋`】顾凯之  

激厉风而贞质仰和景而融晖清流离之光彻邈云英之巍巍尔乃连緜络幕乍结乍无翕然灵化得渐巳麤缃白随川方圆随渠义刚有折照壶则虚托形超象比朗珠一综理而常全经百合而弥切转若惊电照若澄月积如累空泮若堕节临坚投轻应变缕裂琼碎星流精练清越若乃上结薄映下镜长泉灵葩随流含馨扬鲜  

都邑  

冀州赋　　　　　　　　　　【`汉`】班　彪  

夫何事于冀州聊托公以游居历九州而观风亦哲人之所娱望常山之峩峩登北岳而髙游建封坛于岱宗瘗玉于此丘徧五岳与四渎观沧海以周流  

反都赋【`有序　　　　　　　　汉`】崔　骃  

汉历中絶京师为墟光武受命始迁洛都客有陈西土之富云洛邑褊小故略陈祸败之机不在险也  

建武龙兴奋旅西驱虏赤睂讨髙胡斩铜马破骨都收翡翠之驾据天下之图上帝受命将昭其烈潜龙初九真人乃发上贯紫宫徘徊天阙握狼弧蹈参伐陶以乾坤始分日月观三代之余烈察殷汤之遗风背崤函之固即周洛之中兴四郊建三雍禅梁父封岱宗  

登楼赋　　　　　　　　　　【`晋`】孙　楚  

有都城之百雉加层楼之五寻从明王之登游聊暇日以娱心鸣鸠拂羽于桑榆游鳬濯翅于素波牧竖吟啸于行陌舟人鼓枻而扬歌百僚云集促坐华台嘉肴满俎旨酒盈杯谭三坟而咏五典释圣哲之所裁  

平乐市赋　　　　　　　　　【`晋`】成伯阳  

惟市之由兴自炎帝之所创聚货财以利用等厮事之莫尚尔乃巷列千所罗居百族街衢相望连栋接屋则有目语额瞬动颐塞鼻谈智于尺寸之间窥窬于分毫之利  

典礼  

借田赋　　　　　　　　　　【`魏`】曹　植  

营畴万亩厥田上上竒栁夹路名果被园司农实掌是谓公田  

借田赋　　　　　　　　　　【`宋`】任　豫  

瞻望圭景咫尺三川缅彼帝借百有余年映至徳于盛位俪列晷于微辰纡汾阳以昩旦信尧心而禹勤史奉载耜之礼民奏举趾之歌膏壤千亩与式既同区势平易畎陌修通提携丘泽眺岭面松  

文学  

赋体　　　　　　　　　　　　梁武帝  

草回风以照春木承云以含化芳竞飞于阳和花争开于日夜乐万类之得所岂此心之云舍欣分竹其厉精慙戎车之屡驾  

赋体　　　　　　　　　　　【`梁`】任　昉  

俶征侣兮舣行舟奉君命兮不俟驾属轩轨之易循值尧民之可化慙孺雉之声朝恶细鱼之在夜奉玉检之陆离待金罍之云舍  

赋体　　　　　　　　　　　【`梁`】王僧孺  

杂沓兮翠旌容与兮龙驾新桐兮始华孔雀兮初化思治兮终朝求人兮仄夜竟大徳之未酬何飞光之徒舍  

赋体　　　　　　　　　　　【`梁`】陆　倕  

奉钦明之睿后沐隆平之化参振鹭之充庭侍长徒之曾舍冀无恨于终南豫告成于芝驾虽就列而陈力终胡顔于长夜  

赋体　　　　　　　　　　　【`梁`】栁　憕  

飞辔竦兮不停隂徂川逝兮无暂舍白日出兮烁晚辰春雷奋兮动防夜窃匪服于储闱叨洪恩于良驾何眇身之多幸濯微缨于唐化  

武功  

大将军西征赋【`有序　　　　　汉`】崔　骃  

主簿骃言愚闻昔在上世义兵所克工歌其诗贤陈其颂书之庸器列在明堂所以显武功也  

于是袭孟秋而西征跨雍梁而逺踪陟陇阻之峻坂升天梯以髙翔旗旐翼如游风羽毛纷其覆云金光皓以夺目武鼓铿而雷震  

述征赋　　　　　　　　　　　魏文帝  

建安十三年荆楚傲而弗臣命元司以简旅予愿奋武乎南邺伐灵鼓之硼隐兮建长旗之飘飖跃甲卒之皓旰兮驰万骑之浏浏扬岂弟之丰惠兮仰干威之灵武伊皇衢之遐通兮维天纲之毕举经南野之旧都聊弭节而容与遵往初之旧迹顺归风以长迈镇江汉之遗民静南畿之遐裔  

征赋　　　　　　　　　　　【`魏`】应　玚  

奋皇佐之丰烈将亲戎乎幽邻飞龙旂以云曜披广路而北廵崇殿郁其嵯峨华宇烂而舒光摛云藻之雕饰流辉采之浑黄辞曰烈烈征师寻遐庭兮悠悠万里临长城兮周览郡邑思既盈兮嘉想前哲遗风声兮  

马射赋　　　　　　　　　　【`晋`】曹　毗  

奔电无以追其踪逸羽不能企其足状若腾虬而登紫霄目似晨景之骇扶木体与机防动蹑惊风于是抗孙阳之辔弯繁弱之弓轻足郁其云合妙手扵焉争雄  

武库赋　　　　　　　　　　【`晋`】潘　尼  

若夫大刀寳劒旷世絶殊链质于昆吾之灶定刑于薛烛之罏  

器用  

屏风赋　　　　　　　　　　【`汉`】羊　胜  

屏风鞈匝蔽我君王重葩累绣沓璧连璋饰以文锦映以流黄画以古烈颙颙昂昻藩后宜之夀考无疆  

扇赋　　　　　　　　　　　【`汉`】张　衡  

采兹竹以成扇乃画象而造仪惟规上而矩下和采烂以杂施  

扇赋　　　　　　　　　　　梁昭明大子  

匠人之巧制女工之妙织九折翠竹之枝直截飞禽之翼虽复草木焦枯金沙销铄火山炽寒泉涸能使凄兮似秋隆暑斯却  

团扇赋　　　　　　　　　　【`汉`】蔡　邕  

裁帛制扇陈象应矩轻彻妙好其輶如羽动角扬徴清风逐暑春夏用事秋冬潜处  

圆扇赋　　　　　　　　　　【`晋`】傅　  

何皎月之纤素拟皓日而软贞睎萐莆之芳烈随变体而殊名劲节刚以立质象日月之定形  

狗脊扇赋　　　　　　　　　【`晋`】傅　咸  

葢卑以自居君子之经孤寡不谷王侯修名尚不媿狗脊之为号亦焉顾九华之妙形  

羽扇赋　　　　　　　　　　【`梁`】周　兴  

衔明珠以报徳访在阴而阳止既来集于衞轩亦倾舞于呉市骈瑶剪雪盈华写洁通脊似介防首如翳萦吹动发环凉入衣凄兮若秋之暮懔兮如雪之飞  

灯赋　　　　　　　　　　　【`汉`】刘　歆  

惟兹苍鹤修丽以竒身体剼削头颈委蛇负斯明灯躬含水池明无不见照察纤微以夜继昼烈者所依  

釭灯赋　　　　　　　　　　【`晋`】夏侯湛  

殊珍寳器竒象妙工取光藏烟致巧金铜融冶甄流陶形定容尔乃隐以金翳疏以华笼融素膏于囘槃发朱曜于绮牕宣耀兰堂腾明广宇焰煜爚于菌筵焕炤晰乎屏组  

蜡灯赋　　　　　　　　　　【`晋`】范　坚  

尔乃旋闲房升玉榻列华槃铄凝蜡浮炷颖其始然袐闱于是乃阖旁映文楹仰晖丹桷赫如烛龙吐辉烂若翳阳复旭  

百枝灯赋　　　　　　　　　【`晋`】孙　惠  

晔若云停烂似星布  

栉赋【`有序　　　　　　　　　晋`】傅　咸  

大才治世犹栉之理发也理发不可无栉治世不可无才赋曰  

我嘉兹栉恶乱好理一发不顺实以为耻虽日用而匪懈不告劳而自巳茍以理而委任期竭力而没齿  

鍼缕赋　　　　　　　　　　【`汉`】曹大家  

镕秋金之刚精形微妙而直端性通逺而渐进博庻物而一贯惟鍼缕之列迹信广博而无原退逶迤以补过似素丝之羔羊何斗筲之足算咸勒石而升堂  

音乐  

琴赋　　　　　　　　　　　【`汉`】马　融  

惟梧桐之所生在衡山之峻陂于是遨闲公子中道失志孤茕特行怀闵抱思昔师旷三奏而神物下降鹤二八轩舞于庭何琴徳之深哉  

琴赋　　　　　　　　　　　【`汉`】蔡　邕  

门关九弦出入律吕屈伸低昻十指如雨于是歌人恍惚以失曲舞者乱节而忘形哀人塞耳以惆怅辕马蹀足以悲鸣  

琴赋　　　　　　　　　　　【`陈`】陆　瑜  

龙门竒树上笼云雾根带千仭之谿叶三危之露忽纷糅而交下终摧残而莫顾逢蔡子之见矜识竒响于余烟飞青雀兮歌绮殿引黄鹤兮惨离筵吟髙松兮落春叶断轻丝兮改夏弦欢曲举而情踊跃引调奏而涕流涟亦有辞乡去国对此二年  

笙赋　　　　　　　　　　　【`陈`】顾野王  

声流洛渚器重汾阳协歌钟于宿夕咏月扇于绕梁同离鸿于流徴防别鹤于清商  

笛赋　　　　　　　　　　　【`陈`】傅　縡  

贞云翠节冒霜停雪江潭荐竿巴人所截五音是备六孔斯设殊响抑扬似出平阳曲凝髙殿声幽洞房既逐舞而回袖亦将歌而绕梁忽从弄而危短乍调吹而柔长于是时也赵瑟辍讴齐竽息唱见象筵之恱耳听清笛之寥亮  

筝赋　　　　　　　　　　　【`晋`】顾凯之  

其器也则端方修直天隆地平华文素质烂蔚波成君子嘉其斌丽知音伟其含清罄虚中以扬徳正律度而仪形良工加妙轻缛璘彬漆缄响庆云被身  

筝赋　　　　　　　　　　　【`晋`】傅　  

阴沈阳升柔屈刚兴黄之分推故引新迭为主宾四时之陈追赴促弹急击扣危洪纤杂沓或合或离清浊代兴有始有终哀起清羽乐混大宫  

琵琶赋　　　　　　　　　　【`晋`】傅　  

然后众弄杂防六引递奏纤弦振舞迅手繁鹜　控修柄以布柱转四时而发机  

鼓吹赋　　　　　　　　　　【`晋`】陆　机  

宫备众声体僚君器饰声成文雕音作蔚响以形分曲以和缀放嘉乐于防通宣万变于触类适清响以定奏期要妙于丰防邈拊搏之所管务戛历之为最  

歌赋　　　　　　　　　　　【`晋`】袁山松  

朱唇不啓皓齿不离清气独转妍弄潜移或似停而不留或如疾而不驰  

瞽师赋　　　　　　　　　　【`汉`】蔡　邕  

夫何蒙昧之瞽兮心穷忽以郁伊目冥冥而无睹兮羌求烦以愁悲抚长笛以摅愤兮气轰锽而横飞何此声之悲痛怆然泪以隐恻类离鹍之孤鸣起嫠妇之哀泣咏新诗之悲歌舒滞积而宣郁  

玉帛  

玉玦赋　　　　　　　　　　　魏文帝  

有昆山之妙璞产曾城之峻崖漱丹水之炎波荫瑶树之枝包黄中之纯气抱虚静而无为应九徳之淑懿体五材之表仪  

饮食  

酒赋　　　　　　　　　　　【`晋`】傅　  

课长兴与中山比苍梧与宜城造药限以【`原本阙二字`】味蜜甜而胆苦　饮者杯无算瓯醴成川渠　应酒旗之明象推酒泉之佳名  

恶饼赋【`有序　　　　　　　　晋`】庾　阐  

范子常者尝造予宿臛鸡为饼遍食之情甚虚竒嘉之味不实聊作恶饼赋以释之  

若乃董卢飞名于华肆和均絶技于俗防王孙骇叹于曳绪束子赋弱于春緜色必霜葩雪皓肉则锦采云嫺巧艺  

正都赋　　　　　　　　　　【`晋`】傅　  

五采文身质美光炫激冲风于秦鑪飞光天之烈焰苖山之铤铸以为劒其利也陆断犀兕水截轻鸿洒奔驷于中衢斩双蛟于大江将以威天下而御羣凶　手戏絶倒凌虚寄身跳丸掷掘飞劒舞轮  

缴弹赋　　　　　　　　　　【`晋`】夏侯湛  

张弱弓理繁缴望大羣以送九审追放而必获  

围棊赋　　　　　　　　　　　陈宣帝  

引如征鸿赴沼布若羣鹊依枝类林麓之隐隐匹星汉之离离蜂起百涂从横万制或无厌而反失或先羸而后济  

览古  

邺台赋　　　　　　　　　　【`晋`】卢　谌  

显阳隗其颠隧文昌鞠而为墟铜雀陨于台侧洪钟寝于两除奚帝王之灵宇为狐兎之攸居  

## 御定历代赋汇逸句卷二  

草木  

胡栗赋【`一作伤　　　　　　　汉故栗赋`】蔡　邕  

树遐方之嘉木兮于灵宇之前庭通二门以征行兮夹阶除而列生弥霜雪而不雕兮当春夏而滋荣因本心以诞节兮挺青蘖之緑英形猗猗以艳茂兮似翠玉之清明何根茎之丰美兮将蕃炽以悠长适祸贼之灾人兮嗟夭折以摧伤  

梧桐赋　　　　　　　　　　【`晋`】傅　咸  

美诗人之攸贵兮览梧桐乎朝阳蔚菶菶以萋萋兮郁株列而成行夹二门以骈罗作馆宇之表章停公子之龙驾息旅人之肩行瞻华实之离离想仪鳯之来翔  

桐树赋　　　　　　　　　　【`宋`】刘义恭  

伊梧桐之灵材蔚疎林而擢秀根通彻乎幽泉宻叶垂霭而增茂挺脩榦防朝阳招飞鸾鸣凤凰甘露洒液  

于其茎清风流薄乎其枝丹霞赫奕于其上白水浸润乎其陂  

愍桐赋　　　　　　　　　　【`晋`】夏侯湛  

有南国之陋寝植嘉桐乎前庭阐洪根以诞茂丰修榦以繁生纳谷风以疏叶含春雨以濯茎濯茎夭夭布叶蔼蔼蔚童童以重茂荫防接而相盖蔽阴澹之南表覆阳阿之北外于是诘朝之暇步趾前庑春以游目夏以清暑昔诗人之所称美厥生之攸竒植匪冈其不滋凤非条其不仪  

槐赋　　　　　　　　　　　【`晋`】傅　选  

华叶扶疎参林萧蔱松萝寄生緜连标末延袤千亩蓊郁晻蔼  

迷迭香赋　　　　　　　　　【`魏`】陈　琳  

立碧茎之娜婀舒防条之蜿蟺下扶疎以布濩上绮错而交纷匪荀方之可乐实来仪之丽闲动容饰而发微穆斐斐以承顔  

芸香赋　　　　　　　　　　【`晋`】成公绥  

美芸香之修絜禀阴阳之淑精去原野之芜秽植广厦之前庭茎类秋竹叶象春柽  

荈赋　　　　　　　　　　　【`晋`】杜　育  

灵山惟岳竒产所钟厥生荈草弥谷被冈承丰壤之滋润受甘霖之霄降月惟初秋农功少休结偶同旅是采是求水则岷方之注挹彼清流器泽陶简出自东隅酌之以匏取式公刘惟兹初成沫沈华浮焕如积雪晔若春敷  

齐赋　　　　　　　　　　　【`晋`】卞伯玉  

终风埽于暮节霜露交于杪秋有萋萋之緑荠方滋繁于中丘  

冬蕉卷心赋　　　　　　　　【`梁`】徐　摛  

拔残心于孤翠植晚翫于冬余枝横风而碎色叶渍雪而傍枯  

浮萍赋　　　　　　　　　　【`宋`】苏　彦  

余尝泛舟游观鼔檝川湖覩浮萍之飘浪乃触水而自居体任适以应防亦随遇而靡托伊弱卉之无心合至理之冥符  

花果  

朝华赋　　　　　　　　　　【`晋`】卢　谌  

览庭隅之嘉木莫朝华之可玩俯浸润于泉壤仰晞影于云汉  

芍药花赋　　　　　　　　　【`宋`】王　徽  

原夫神区之丽草兮冯厚徳而挺授翕光液而发藻兮飏晨晖而振秀  

芙蓉赋　　　　　　　　　　【`晋`】潘　尼  

或擢茎以髙立似雕辇之翠葢或委波而布体拟连璧之攒防  

芙蓉赋　　　　　　　　　　梁昭明太子  

色兼列防体繁众号初荣夏芬晚花秋曜兴泽陂之徽章结江南之流调  

芙蕖赋　　　　　　　　　　【`呉`】苏彦英  

伟芙蓉之菡萏耀炜　之丹花舒红采于緑沼映的皪于朱霞  

莲花赋　　　　　　　　　　【`晋`】孙　楚  

有自然之丽草育灵沼之清濑结根系于重壤森蔓延以腾迈尔乃红花电发晖光煜煜仰曜朝霞俯照緑水潜缃房之奥宻兮含珍藕之甘腴攒聚星列纤离相扶微若黎披幽夜粲若邓林飞鹓雏  

莲花赋　　　　　　　　　　【`晋`】潘　岳  

伟元泽之普衍嘉植物之并敷游莫美于春台华莫盛于芙蕖于是惠风动冲气和眄清池翫莲花舒緑叶挺纤阿结緑房列红葩仰含清液俯濯素波修柯婀娜柔茎苒蒻流风徐转回波微激其望之也晔若皦日烛昆山其即之也晃若盈尺映蓝田  

菊花赋　　　　　　　　　　【`魏`】钟　防  

夫菊有五美焉圆英髙悬准天极也纯黄不杂后土色也早植晚登君子徳也冒霜吐颖象劲直也流中轻体神仙食也  

菊赋【`有序　　　　　　　　　晋`】傅　  

诗人覩王雎而咏后妃之徳屈平见朱橘而申忠臣之志  

布濩河洛纵横齐秦掇以纤手承以轻巾揉以玉英纳以朱唇服之者长夀食之者通神  

菊花赋　　　　　　　　　　【`晋`】卢　谌  

何斯草之特伟涉节变而不伤超松柏之寒茂越芝英之众芳浸三泉而结根晞九阳而擢茎若乃翠叶云布黄蕊星罗荧明蒨粲庵蔼猗那  

木槿赋　　　　　　　　　　【`晋`】羊　徽  

有木槿之初荣藻众林而鬬色在青春而资气逮中夏以呈饰挹宵露以舒采晖晨景而欱赩  

杕杜赋【`有序　　　　　　　　晋`】孙　楚  

家弟以虞氏棃赋见示余谓岂以棃有用之为贵杜无用之为贱故无用获全所以为贵有用获残所以为贱故赋云尔  

惟有杕之为杜齐万物而并生其质菲薄既不施于器用华叶疎悴靡休阴之茂荣昔在邵伯听讼述职甘棠作颂垂之防极  

安石榴赋【`有序　　　　　　　晋`】应　贞  

余往日职在中书时直庐前有安石榴树枝叶既盛华实甚茂为之作赋  

挹微露以鲜采承轻风而动葩南拂阴檐北扇阳阿其傍则有大厦崇房重廊髙庑皇籍帝典图书之府时移节变大火西旋丹葩结秀朱实星悬肤坼理阻烂若珠骈  

安石榴赋　　　　　　　　　【`晋`】范　坚  

萦红根以磐峙擢修榦而扶疎荑应春以吐緑葩涉夏而扬朱  

石榴赋【`有序　　　　　　　　晋`】庾　鯈  

于时仲春垂泽华叶甚茂炎夏既戒忽乎零落是以君子居安思危在盛虑衰可无惧哉乃作斯赋  

緑叶翠条纷乎防菁丹华照烂晔晔荧荧逺而望之粲若摛绣被山阿廹而察之赫若烛龙辉緑波  

安石榴赋　　　　　　　　　【`宋`】顔　测  

风触枝而翻蘤雨淋条而殒芬环青轩而燧列绕翠波而星分眎栖翡之失荣顾雕霞之无文  

蒲桃赋　　　　　　　　　　【`晋`】荀　朂  

灵运宣流休祥允淑懿彼秋方乾元是畜有蒲桃之珍竒应淳和而延育  

黄甘赋　　　　　　　　　　【`晋`】胡　济  

惟江南之竒果资天地之正阳生殊方之妙域植朱岛之遐郷处汉之南背江之阴左协兰皋右接桂林带激水之清流向崇山之髙岑三秋迭运初寒履霜照耀原隰防映林荒若菱花之绣绮井烛龙之衔金珰  

橘赋　　　　　　　　　　　【`宋`】谢惠连  

园有嘉树橘柚煌煌圆丹可翫淑气芬芳受以玉盘升君子堂味既滋而事美实厥包之最良  

枇杷赋　　　　　　　　　　【`宋`】谢　瞻  

伊南国之佳木伟北庭而延树禀金秋之清条抱东阳之和煦肇寒葩于结霜成炎果乎纤露髙临甍首傍拂阶露  

枇杷赋【`有序　　　　　　　　宋`】周　只  

昔鲁季孙有嘉树韩宣子赋誉之屈原离骚亦着橘赋至枇杷树寒暑无变负雪扬华余殖庭圃遂赋之云名同音器质贞松竹四序一采素华冬馥霏雪润其緑蕤商风理其劲条望之冥蒙即之疎寥  

桑椹赋　　　　　　　　　　【`晋`】傅　  

繁实离离舍甘吐液翠朱三变或或白嘉味殊滋食之无斁  

赋　　　　　　　　　　　【`晋`】夏侯湛  

入果林造田摘虎掌拾黄斑落蔕离母溃于清泉鸟兽  

鹏赋【`有序　　　　　　　　　晋`】贾　彪  

余览张茂先鹪鹩赋以其质微处防而偏于受害愚以为未若大鹏栖形遐逺自育之全也此固祸福之机聊赋之云  

叹大钧之播物啓块化于天壤嘉有鹏之巨鸟摄元气之夸象揭宇内之逼隘遵四荒以泛荡  

白鹤赋　　　　　　　　　　【`魏`】王　粲  

白翎禀灵之修夀资仪鳯之纯精接王乔于旸谷驾赤松于扶桑餐灵岳之琼蕊吸云表之露浆  

鹤赋　　　　　　　　　　　【`宋`】刘道规  

其状也绀络颈而成饰赪点首以表仪羽凝素而雪映尾舒而参差趾象虬以振步形亚鳯以擅竒  

孔雀赋　　　　　　　　　　【`晋`】左九嫔  

戴緑碧之秀毛擢翠尾之修茎饮芳桂之凝露食秋菊之落英耀丹紫之倐烁应晨风以悲鸣  

鹦鹉赋　　　　　　　　　　　【`魏`】应　玚  

何翩翩之丽鸟表众艳之殊色被光耀之鲜羽流黄之华饰苞明哲之虑从阴阳之消息秋风厉而潜形苍神发而动翼  

鹦鹉赋　　　　　　　　　　【`魏`】阮　瑀  

惟翩翩之艳鸟诞嘉类于京都秽夷风而弗处慕圣惠而来徂被坤文之黄色服离光之朱形配秋英以离緑苞天地以耀荣  

鹦鹉赋　　　　　　　　　　【`魏`】陈　琳  

咨乾坤之兆物万品错而殊形有逸姿之令鸟含嘉洲之哀声抱振鹭之素质被翠羽之缥精  

鹦鹉赋　　　　　　　　　　【`晋`】左九嫔  

色则丹喙翠尾緑翼紫颈秋敷其色春耀其荣  

鹦鹉赋【`有序　　　　　　　　晋`】曹　毗  

余在直见交州献鹦鹉鸟嘉其有智叹其笼樊乃赋之曰  

其形则雉顾鹄盻鹰跱鴈息丹喙含映缃葩焕翼森森修尾蔚蔚红臆金采员缨于防眸朱藻烂晖于首侧  

鹦鹉赋　　　　　　　　　　【`晋`】傅　  

竒毛曜体緑采含英鳯翔鸾踦孔质翠荣发言辄譍若响追声悬赪分于丹足婉朱味之荧荧  

鹦鹉赋　　　　　　　　　　【`晋`】卢　谌  

有遐方之竒鸟产州之旧壤挥緑翰以运影啓丹觜以振响  

鹦鹉赋　　　　　　　　　　梁昭明太子  

有能言之奇鸟每知来而发声乍青质而翠映或体白而雪明喙前钩而趋步翼髙舞而翩翾足若丹而三布目如金而双圆  

鸿鴈赋【`有序　　　　　　　　晋`】成公绥  

余尝游乎河泽之间是时鸿鴈应节而羣至望川以奔集夫鸿渐着羽仪之叹小雅作于飞之歌斯乃古人所以假象兴物有取其美也余又竒其应气而知时故作斯赋  

辰火西流秋风属起轩翥鼓翼抗志万里过云梦以娱游投淮湘而中憩昼顾眺以候逺夜警循而相卫  

野鹜赋　　　　　　　　　　【`宋`】王　徽  

翾翾防鹜体蕞羽微和鸣媿鴈丽采慙翚仰鹄推髙瞻隼惮威遵时弄音假日于飞尔乃湛澹扬澜俛仰依畴心矜逺野意惕近洲  

鹰赋　　　　　　　　　　　【`晋`】傅　  

奋翅不得起抚翼无所翔饰五采之华绊结璇玑之金镮虽逍遥于广厦思击厉于中原  

莺赋　　　　　　　　　　　【`晋`】钟　氏【`王浑妻`】  

嘉京都之莺鸟冠羣类之殊形擢末躯于紫闼超显御乎天庭惟节运之不停惧龙角之西颓慕同时之逸豫怨商风之我催  

白鹭赋　　　　　　　　　　【`宋`】谢惠连  

有提樊而见献实振鹭之鲜禽表弗缁之素质挺乐水之竒心  

翟雉赋【`有序　　　　　　　　晋`】王叔之  

余在荆楚见人有养雉翟二鸟者慨然感之而为赋浑含野气于人涂信多惧而少嘉雉见质而不陋翟表文而弗华映寒条之始緑发冬秀之余葩  

长鸣鸡赋　　　　　　　　　【`晋`】陆　善  

美南鸡之殊伟察五色之异形何伺晨之早发抗长音之逸声  

山鸡赋　　　　　　　　　　【`宋`】刘道规  

形鳯婉而鹄跱羽衮蔚而缃晖临緑湍而映藻傍青崖而妍飞不隐燿而贻累倐见屈于虞机  

乗舆马赋　　　　　　　　　【`晋`】傅　  

目若曜星符采横发髙颠悬日防璧象月头似削成鬛如鬓发延首髙骧擢足轩跱气葢青云势凌万里九方不能测其天机秦公不能究其妙理  

良马赋　　　　　　　　　　【`晋`】傅　  

金羁在首发以明珂镂鞍采防织勒含华　饰以金羁甲以玉缨结以轻轩节以和铃　鞭不得揺手不及动忽然増逝力飞骨踊　奋亹沛艾虎据麟跱望云睇景乗虚四起纵衔斯逝揽鞚则止  

驰射马赋　　　　　　　　　【`晋`】傅　  

何逸羣之竒骏生蒙泛之遐濵附南方以定位表天驷于三辰仪干行之刚健凭坤厚以托身岂骥徳之足慕睎万里之清尘　百鸟齐兴六骥孔闲金衔玉羁文勒镂鞍明珂景朗华防采鲜　佷如革戾如胶鞭裁向腹奋尾跳凥　耳小昜使鼻大势怒往来若鹰鹞超腾如逸虎  

果然赋　　　　　　　　　　【`魏`】钟　毓  

果然似猴象猨黒颊青身肉非嘉肴惟皮为珍  

鹰兔赋　　　　　　　　　　【`晋`】傅　  

鹰谓兔曰汝害于物有益于世华髦被札彤管以制鳞虫  

蝉赋　　　　　　　　　　　【`汉`】曹大家  

伊鸣蜩之微陋亦摄生于天壤当三秋之盛暑陵髙木之流响融风被而来游商猋厉而化往  

蝉赋　　　　　　　　　　　【`汉`】蔡　邕  

白露凄其夜降秋风肃以晨兴声嘶嗌以沮败体枯燥以冰凝虽期运之固然独潜类乎太阴要明年之中夏复长鸣而扬音  

蝉赋　　　　　　　　　　　　晋明帝  

寻长枝以凌髙静无为以自寕邈焉独处弗累于情在运任时不虑不营  

蝉赋　　　　　　　　　　　【`晋`】孙　楚  

惟大化之广御何品数之多名当仲夏之始出据长条而悲鸣翼如罗缠形如枯槁终日不衔一粒激哀响之烦扰  

蝉赋　　　　　　　　　　　【`晋`】温　峤  

饥噏晨风渴饮朝露  

寒蝉赋　　　　　　　　　　【`宋`】顔延之  

始萧瑟以攅唫终婵媛而孤引越客发度漳之歌代马怀首燕之信不假蕤于范冠岂镂体于人爵折清飇而不沦团髙木以飘落　餐霞之气神驭乎九仙禀露之清气精于八蝉  

蟋蟀赋　　　　　　　　　　【`晋`】卢　谌  

何兹虫之资生亦灵和之攸授享神气之么卉体含容之微陋喓喓咧咧翾翾翩翩候日月之代谢知时运之斡迁  

言志  

感物赋　　　　　　　　　　　魏文帝  

伊阳春之散节悟乾坤之交灵瞻云之蓊郁仰沈阴之杳冥降甘雨之丰霈垂长溜之泠泠掘中堂而为圃植诸蔗于前庭涉炎夏而既盛迄凛秋而将衰岂在斯之独然信人物其有之  

潜志赋　　　　　　　　　　【`魏`】曹　植  

潜大道以游志希往昔之遐烈矫贞亮以作矢当苑囿以呈艺驱仁义以为禽必忠信而后发退隐身以灭迹进出世而取容且摧刚而和谋接防肃以静恭亮知荣而守辱匪徇天以为通  

感遇赋　　　　　　　　　　【`晋`】卢　谌  

朱明送夏白露迎秋微凉渐届溽暑日收气潋潋而浸冷霜微微而自寒翠叶纷以朝落朱花惨以夕捐怀思  

永思赋　　　　　　　　　　　魏文帝  

仰北辰而永思泝悲风以増伤哀遐路之漫漫痛长河之无梁愿托乗于浮云嗟逝速之难当  

离居赋　　　　　　　　　　　魏文帝  

惟离居之可悲廓独处于空牀愁耿耿而不寐历冬夜之悠长惊风厉于闺闼忽增激于中房动帷裳之晻暧彼明烛之无光  

怀亲赋【`有序　　　　　　　　魏`】曹　植  

济阳南泽有先帝故营遂停驾造斯赋焉  

游平原而南骛覩先帝之旧营步壁垒之常制识旌旗之所停在官曹之典列心髣髴于平生囘骥首而永游赴修涂以寻逺情眷恋而顾怀魂须臾而九反  

释思赋【`有序　　　　　　　　魏`】曹　植  

家弟出养族父郎中伊予以兄弟之爱心有恋然作此赋以赠之  

彼朋友之离别犹求思乎白驹况同生之义絶重背亲而为疎乐鸳鸯之同池羡比翼之共林亮根异其何戚痛别榦之伤心  

归思赋　　　　　　　　　　【`魏`】曹　植  

背故郷而迁徂将遥憩乎北濵经平常之旧居感荒壤而莫振城邑寂以空虚草木秽而荆榛嗟乔木之无阴处原野其何为信乐土之足慕忽并日之载驰  

行旅  

初征赋　　　　　　　　　　【`魏`】王　粲  

违世难以回折兮超遥集于蛮楚逢屯否而底滞兮忽长幼以羇旅赖皇华之茂功清四海之疆宇超南荆之北境践周豫之末畿野萧条而骋望路周达而平夷春风穆其和畅兮庶卉焕以敷蕤行中国之旧壤实吾愿之所依当短景之炎阳犯隆暑之赫曦薰风温温以増热体煜煜其若焚  

述归赋　　　　　　　　　　【`晋`】江　逌  

时运逝其何速索秋奄以告季虚桞中于昏日羲和宿于房位微风凄其薄入凝霜粲其朝坠林飘飘以洒叶隰芒芒而摧穟菊发华于髙丘鴈辞北以南涖  

秋羇赋　　　　　　　　　　【`宋`】沈　勃  

于时朱云弛辰金只御歳菊团缛于园沼橘倒饰于池侧草改貌而倾蕡林伐状而揺蔕潭潋气而威荷露危光而严蕙  

旷达  

游观赋　　　　　　　　　　【`魏`】曹　植  

静闲居而无事将游目以自娱登北观而啓路涉云际之飞除从罴熊之武士荷长防而先驱罢若云归防如雾聚车不及囘尘不获举奋袂成风挥汗如雨  

临观赋　　　　　　　　　　【`魏`】曹　植  

登髙墉兮望四泽临长流兮送逺客春风畅兮气通灵草含榦兮木交茎丘陵崛兮松柏青南国薆兮果载荣乐时物之逸豫悲予志之长违叹东山之遡勤歌式微以咏归进无路以効公退无隐以营私俯无鳞以游遯仰无翼以翻飞  

辞禄赋　　　　　　　　　　【`宋`】谢灵运  

荷赏延之渥恩在弱龄而覃惠蒙圣达之眷顾得乗闲以沈泄虽镳羁之有名恒游奬而匪滞觧纽于城邑反褐衣于丘窟頖人事于一朝与世物乎长絶自牵缀于朱丝奄二九于斯年服缨佩于两官执鞭笏于宰蕃  

逸民赋　　　　　　　　　　【`宋`】谢灵运  

【`原本阙二字`】于天惟舍惟用其见也则如游龙其潜也则如隐鳯来无所从去无所至有酒则舞无酒则醒不明不晦不昩不贞萧条秋首葳蕤春中弄琴明月酌酒和风御清风以逺路拂白云而峻与指寰中以为期望系外而延伫  

幽人赋　　　　　　　　　　【`晋`】陆　机  

世有幽人渔钓乎渚弹云冕以辞世披霄褐而延伫是以物外莫得窥其与举世不足扬其波劲秋不能雕其叶芳春不能发其华超尘冥以絶绪岂世网之能加  

清虑赋　　　　　　　　　　【`魏`】刘　桢  

结东阿之扶桑接西雷乎烛龙上青雘之山蹈琳珉之涂玉树翠叶上栖金乌  

美丽  

定情赋　　　　　　　　　　【`汉`】张　衡  

夫何妖女之淑丽光华艳而秀容断当时而呈美冠朋匹而无双叹曰大火流兮草虫鸣繁霜降兮草木零秋为期兮时已征思美人兮愁屏营  

协初赋　　　　　　　　　　【`汉`】蔡　邕  

其在近也若神龙采鳞翼将举其既逺也若披云縁汉见织女立若碧山亭亭竖动若翡翠奋其羽众色燎照眎之无主面若明月辉似朝日色若莲葩肌如凝蜜  

检逸赋　　　　　　　　　　【`汉`】蔡　邕  

夫何姝妖之媛女顔炜煜而含荣普天壤其无俪旷千载而特生余心恱于淑丽爱独结而未并情防象而无主意徙倚而左倾昼骋情以舒爱夜托梦以交灵讽喻  

戒盈赋【`有序`】　　　　　　　　　魏文帝  

避暑东阁延宾髙防酒酣乐作怅然怀盈满之戒乃作斯赋  

惟应龙之将举飞云降而下征资物类之相感信贯彻之通灵何今日之延宾君子纷其集庭信临髙而増惧独处满而怀愁愿羣士之箴规博纳我以良谋  

人事  

延宾赋　　　　　　　　　　【`晋`】成公绥  

延宾命客集我友生髙谈清晏讲道研精訚訚侃侃娱心肆情  

别赋  

伊公子之可懐悲永别之局期悼同居之无乐曾不逾乎一期经春秋之寒暑常戚戚而不怡登九层而修观超临逺以相思  

## 御定历代赋汇补遗卷一  

天象  

日方升赋　　　　　　　　【`明`】张　位  

上天之载隂阳相推一元枢纽万象昭回杳旭卉而英爽顺晷度以往来彼昼夜之代谢若循环而迭催惟夫灭宿澄霞登光露晖望舒既匿啓明向微鸡咿喔而咇防钟閛隐而依稀魏阙漏声已催向晓之箭金门曙色甫辨入朝之衣于时晦昧尽敛灵跸正东莹莹焱焱曈曈昽昽繄运行而出震忽髙悬以丽空望之俨然爰在扶桑之上即之可爱乃由嵎谷之中越彼海峤升此层霄金乌呈魄白驹强趫离曜涵辉而未普羲和弭节而方昭杲矣朝阳共覩三光之近旭然始旦奚夸一舎之遥翕赫汹霍熠烁旁煌容光毕照奥屏咸彰驱浮云而散彩遵黄道以相羊拟诸形容如铜槃之出椟窥其景耀若寳镜之飏光连珠翕赩合璧灵莹进进未巳迟迟  

上征挹如饴之湛露报御苑之新晴扬光熹微虽未极万方之照舂和烂朗已先増三殿之明尔乃临仙掌映龙楼揺雉尾下螭头祥光澹荡瑞霭凝浮射绮疏而丽万户浸瑶阶而曛九斿黄屋腾辉暖气聿飘乎武帐赤城生白炎光渐徧于皇州况夫晓风披拂积霾清夷璇空朗象淑景轻移炫尧天之化育壮汉官之威仪载驰载驱尝叹夸父之走或逺或近奚庸小儿之疑惟时后牧就列防卨司晨倾葵丽采灿榆承轮覩溥天之杳了仰明徳之维新如日之升咸仰皇舆之大就之如日共钦君表之仁善祥集景福同抚干运忧日中纳重轮之上瑞谢丰蔀之颓风惜寸隂而四表咸格勤日昃而覆盆毕融小臣作赋敢罄丹衷愿与日以同久历万禩而无穷  

拟日方升赋　　　　　　　　【`明`】张一桂  

伊曜灵之霍烁兮奔骛而如骥神既号为郁仪火复传于阳燧首三光而丽天兮散十辉而布地爰御之以六螭兮振九域之鸿辔尔乃浴甘泉之波涛升阳谷之曈昽徘徊女纪而栖鸟次兮径离石之谾谼入细栁而戴丹穴兮倚昆吾而凌阆风夫珠斗既没繁星向晨清泠之漏既彻苍茫之色稍分残月尚挂于树杪朝霞掩映乎紫宸覩光明之生东兮忽涌出乎朱轮天鸡竦翼以晓号兮八方应和灵乌仰首而昼踆兮万国烟煴出海岛兮浴秀飞天衢兮扬文浸蒙汜之溶滥兮超三山之嶙峋续啓明以融朗兮景岧嶤而上臻浮皓质以闪跃兮萃彤彩之轮囷播熙熙之圆规兮流杲杲之祥雰鲜灏气之蜿蜒兮泄长炬之炘炘上洪煌以布景兮下斐亹而拂云遵黄道而扬清旭兮焜髙穹而接逺垠既炫烂而旁爥兮清翳羃于嚣尘四夷八蛮咸包罗于末照兮千类万品晞荣光而维新谛观其始出也冲融青冥郁郁苍苍将轶虚无乍见乍藏其少进也汗漫噏呑昭昭彰彰将纳六合发色竞芒其方升也的皪葳蕤璘斑房皇如虬之停如鳯之翔赩赩奕奕荧荧煌煌辉达乎五云之表精炫乎重轮之傍色隠映兮若木影蔽亏兮扶桑羲和之驭方弭节而容裔夸父之防已瞠乎其不能望烂照烛兮天门啓逺爣朗兮星吐光既如白虹之黝纠兮彩夺目以若惊又如巨蚌之初剖兮皎照夜之琅琅岂蟾蜍之未归兮悬金镜于已曙何神电钲以散色兮炜煜煜其飘扬于斯之时地涯雾敛天宇烟清轻霭不飞纎埃不生寥廓旷邈空色虚名澹初景之缥缈辗碧汉而遄征含霁影而澄润轶霞表而标晴发华蘤而不定若绮组之相成纷离披而晃爌亹陵乱而相婴设藻续于金轮蔚荣光于瑶京委照乎丰蔀之屋爚光乎不夜之城逺近明媚表里晶莹玲珑黄璀错丹赪黯湛呈祥荟蔚效灵虽离朱之目兮亦惝恍而丧精融丽日之迟迟兮敷五彩其相宣郁若珥抱炳矣璧连金枝分布玉叶争妍发寳芝之鞢夹髙鸟之翩跹赫奕奕于崇台动爚熠于长川媚韶阳于九陌郁佳气于三天焕皇都而増荧对彤廷而有燿临万户以皆春委千门而洞照九城烂烂揺翠彩于层楹六宫迤逦又旁通乎奥窔映彩致于绣戺开宿隂于彤墀红拂霞而増灿白防雪而弥滋拱栋之朝云共飏拂檐之夜霰巳晞栾虹互动若啓蛰于春光井莲倒披共争秀于朝晖照太液之波而潜鲸已跃暖上林之树而百花欲飞殊彩浮于防蝀又错落乎珠玑彼鳷鹊之观金波煜其散影昆仑之宫龙烛烂以交辉殆与此乎髣髴表休异于仙闱考日初出之黄兮象君徳之清明庆云郁其萧索兮开斯世之太平灵贶之自天兮允乎答于枫宸祝皇图与圣夀兮长与日而俱新  

拟日方升赋　　　　　　　　【`明`】田一儁  

圆葢垂象两曜合明浮蚁顺东西之轨踆乌标阳徳之精稽方中则大块扬其彩论既昃则虞渊潜其形是葢通明晦以为出入历古今而无亏盈若夫铜龙将曙天鸡卒号见金波之乍沈知玉绳之尽晓晨熹霭霭彻天光而俱浮隂气霏霏逐云根而并扫时则扶桑初拂若木渐升始曈昽其犹微旋靉叇而益増其煜煜也闪烁乎出钧之冶不足方其照耀其遽进也矫健乎雄飞之翮无以俪其鶱腾射鳯池则太液动揺临仙掌则金茎靓饰鲁邦童子两讶车轮之形汉隂霸王独怪萍实之色千山不能逃万形末由匿仰之皆见叹孔圣之莫逾就之益亲像尧仁之可即想夫阳浮紫极云敛丹霄倾动葵心百辟捧诚而欲进照熠龙衮一人向离而临朝覩红轮之忽起思黄虞之逸标亦有击壤微氓蓬莱仙子日出而嬉歌作息于人间水中以居映金银于海里虽隠见之不同均无负于日晷昔闻角力咸池曽弃夸父之杖酣战齐野能回鲁阳之戈方士中于既却屈子弭节于羲和皆冉冉过中而将暮非杲杲筮出而同科惟周徳隆明时旭照而始熙暨虞帝中天日光华而复旦尧典标寅宾之防姬雅并月恒之赞羡明时之如此敻万世而未旰  

拟日方升赋　　　　　　　　【`明`】韩世能  

原夫一元既辟两仪肇分秉阳精者惟日首法象而为君普光辉以照帱熙和气于氤氲悬离则景丽中天而万方正位出震则象升圆峤而六合回春昭苏仰育动蛰胥明方夫严更始续清夜未央明星嘒其三五零露沃其浓瀼天籁寂兮无声大明隠其洪光宵衣待起丙枕犹皇则万方未覩夫清辉而元阳方转于重壤也迨夫天鸡警于蟠木踆乌跃兮扶桑金轮浴海赤曜腾荒旸谷朝暾驾祥烟而初拥东方曙色开蒙雾以方扬旭日呈辉光照蓬莱之琼阙曦光耀彩初浮日观之仙梁防鳯含灵兮鸣于丹穴珠蠙畏逼兮伏于瑶潢尔其金门闪烁贝阙瞳昽光射璇题皓祥辉之郁郁色临仙掌郁佳气之葱葱霓旌拂始晞之露金河流乍霁之虹三殿翚飞曜初晖于云表八砖花动移淑景于天中羲和驾东征之辔夸父迟西逐之功光烛覆盆率土普天而咸照暖生寒谷黄童白叟而俱融魑魅窜迹兮羣奸隐伏龙游泳兮瑞霭弥蒙尧荚始生兮既乗阳而方炽舜云复旦兮亦与天而无穷乃其照临于四时也勾芒届节则发萌啓蛰者若恩辉之燠煜而物赖其初被祝融司令则流金烁石者若严威之赫奕而人惮其丰隆乗蓐收以示肃则秋阳可暴而凛烈以肃杀实收万寳之成当冥以布和则冬日可爱而闭藏以苏息方毓一元之运故穹窿圆葢浑沦方矩晷迅隙驹象推磨蚁虽均造化之真精畴若大明之方起是以君子夙兴靡暇朝乾自惕仰首九天之上振途万里之逷眇阳燧于尺璧须功懋乎惜时瞩羲驭于丹霄维志存乎捧日  

秋日悬清光赋　　　　　　　【`明`】唐文献  

有趋炎公子方弭葢于广原乍停骖于曲畛于是众芳歇槁叶殒对灵景之萧森遡鸣飚以凄紧惝兮恍兮叹无愁而不尽扬清大夫过而揖之曰先生其类宋玉之愁乎且四时皆天之行而何悲此凛秋是未知炎炎者易灭而隆隆者不可以久留请赋秋日令先生释烦襟洗尘眸焉若夫祝融解驭蓐收司蕝霜禽应令风篁协节寒潭潦收沦池波灭槭髙梧之森森萎芳兰之茁茁时维清旻载肃凉夜未央聆天鸡兮咿喔起金鸦兮扶桑既荧荧而闪闪亦韡韡而煌煌骋六螭之逸足散九道之轮光奄防昕而始旦眎阳鼂乎垂芒寒商助其清晖阊阖翼以髙翔尔其蝉露乍晞鹰风未竞柔只若拭圆灵似镜睇九陌之无氛俨八埏乎朗映铜钲挂兮崇葢明玉宇煇兮澄江净既乃禅于午位宅是离宫扫凉烟之曭莽占灏气之玲珑晃朗乎倾玉壶之万壑熠焴乎纷疋练于长空既合璧以生润亦抱珥而有融虽金行肃杀乍回光于雕栁而奔驹迅疾犹委照于疎桐影落霞天兮孤鹜声流江濑兮离鸿挥鲁戈兮返舎汉瑞兮再中半规乍没霗曀不封霭西昆之余映恍大地其银镕于是庭飘沆瀣砌冷鸣蛩瞻皓月何纎纎借藻景之曈曈繄澄晖乎宵昼维大明兮始终若其连观蜿蜒周除参朱户葳蕤丹楹爽垲惊堕粉于莲房睠飘香于兰尔乃縁隟通煇乘虚炫彩云屏非暗绮疏不碍景谢玉虚光摇碧海纵防缀以微云亦曜灵之无改遂使菊圃散一丛之金桂苑霏千林之防畴云具腓芳菲若在亦有緑云徧野黄茂登阡多黍多稌甫田大田斯箱击毂恒负摩肩发御廪开百防肃霜维时朗旭髙悬出农甿于胼胝滋我稼之颖坚歌尧日兮炯晃乐舜亩兮有年若夫榆闗昼闭羽书不歇壮士荷殳将军载瞂草枯胡骑骄露冷鸣笳发听边马兮有归心俄翔阳兮挂清樾烁彼雕弧燿兹钺扬我师之景炎荡游气于穷发指杲曜以长驱志忼慷而呑戎羯又有林泉旷士嘉遯逸人偶尘圭绶终怀隠沦兹日兮何日幽兰兮可纫羡山川之映带思故国之鲈莼爰寻荔服爰谢蒲轮岂太清乎可滓庶比洁于秋旻于是又为歌曰秋容淡兮秋宇寒秋日霁威兮清可餐安得系之长绳兮永盘桓趋炎予乃嗒然而丧戄然而服相与长啸乎秋林愿永矢其弗告  

骄阳赋　　　　　　　　　　【`唐`】阙　名  

维皇穹之造物何灵鉴之不昭寂然隂闭倐尔阳骄风行天而啓象水干土而成妖山蛇则四翼呈歳日乌则三足升朝亭臯背春兮失色草木先秋而欲雕萤飞火井蛙动阳飇嗟乎林之云涤山之方焦旱如何其农为是恤云祁祁而始布日杲杲而行出立啬夫于丙丁命小童于甲乙春雷无闻奋豫夜月罕当离毕阡陌之多稌不滋尧汤之下人斯疾是则坟封孝妇东海之守非才囚系寃圄河南之尹未黜而明明我后罪巳彤闱日中而御菲食昧爽而笼绣衣慨祥正兮无润嗟土膏兮逺晞冠华秉翟郡县袭舞雩之祭务农啬用山川申祝鼎之祈出徳号兮休力役铺皇恩兮铄帝晖于是验灵图稽秘録封朽腐宥寃狱损有余补不足躬籍田以率下遣皇华以问俗借如晋平老矣所好者音古乐俟文侯之睡希声懵师旷之心徳不足而自抚灾无何而是侵赤地三年兮罕辟皇天一怒兮何深野无盈尺之润山无肤寸之隂至如周宣中兴视人如子旱魃为虐于藩服羣元辍耕于耒耜饥馑荐臻惔焚未已毕崇奠釂之设不絶郊宫之祀宁莫我听忧心如圯及夫下邳内史任在责诚钟亢阳之有悔毒歼殪之无生乾坤不交兮兹焉中否雷霆不动兮何时满情求下哀于人瘼希通鉴于神明尔其广汉从事扪衷自省藻洒不时奚能泣整地则水沦金穴天则全枯玉井走羣望而何阶誓中隅而有请是以孙武止矢诮梁君之射鸟臧文抗议非鲁国之焚巫齐阻饥而问孔郑有事而咨屠彼炎亢之为患信古来而有乎昔者商罪贯盈邢为不道周师初克而年丰衞国致疑于请讨矧獯猃兮叛涣伊将骄兮师老方按甲而天诛未回戈而彗扫行看郅支之乱且见呼韩之保将覆油隂竚羞行潦是时也上方受厘宣室访议云台所以仰干封之兆称时运之灾浊河清兮龙马出沧海晏兮鲸鱼来山声万歳坛势三陔式行和銮之节常希法驾之回皇乎备矣侯不迈哉  

织女赋【`有序　　　　　　　　明`】何景明  

余尝观谢眺王勃七夕赋皆组词绘句务极妍蒨其意不过侈二星灵光之防合述一时游燕之胜靡于比讽之义或缺也余病值七夕之夜感织女之事托意命词作为兹赋以附风人之防而事之荒怪固不必有征也夫何天媛之淑嫮兮镇独处而寡俦絍组绮以自饰兮诚灵质之嗜修长夜徂以漫漫兮秉机杼而怀忧倚北斗以延伫兮视天汉之横流虽余衷之弗渝兮羌独慕夫好仇谅天路之岂遐兮顾欲渡而无舟乃秋序之甫交兮气凄悷而憯恻桂枝晔兮垂华白榆曜兮寒色啓真卜于兹夕兮告余以吉日遡灵波以迅渡兮宛东路而徂行鳯凰翼以翳车兮命乌鹊以筑梁先朱鸟以通媒兮导应龙以啓征错璇玑之轇轕兮施缥緑之杂章步列星之文履兮纚素霞以为裳被翠羽之翩反兮雌蜺爚兮函光申雅观于河滨兮敷悃款之衷肠舒幼眇以绻结兮燕淫衍而相羊湛欢乐而穷极兮虞见妒于朝阳歘神采之易翕兮忽班驾而怀伤超兮西迈兑兮故处惭报章之罔答兮遗玉玦于汉浦睇往途以连邅兮神悒纡而不去发惟葢之委蛇兮旟央央而与与轮结轸而轗轲兮衣揽袂以踌躇顺飘风以右翔兮秋飒飒而零雨天寥迥以扬云兮跂余望夫河渚卷绡匹之缤纷兮敛容辉于云闺传罗韤于绨襦兮居防防而少依虑前矢之未谌兮恐来期之后时掇天葩之荾敷袭芳蕤以自持承二曜之景爓兮饰五纬以修辞脩辞兮何为愿布兮贞心流波兮緜致余兮遐音目超送兮増郁聊托之兮汉南乱曰宛彼佳人阻银潢兮岂无同仇谁与航兮翘首天路寡修梁兮忧心嫶妍厪七襄兮资质靓好防素裳兮九秋兹夕懽未央兮别促遘【`希`】安可长兮余思怨嫔实与并兮扃殿寥寥昼凄清兮  

君不为徒御荧荧兮瞻望深宫怀广庭兮单栖守誓感斯灵兮  

碧云赋　　　　　　　　　　【`宋`】张　耒  

蹇临髙而延瞩怅天边之碧云缅不知余何思情坌至兮缤纷怀幽兰之令姿方扬灵乎上春顾采者非其人使暴露乎埃尘我有防酒相与殷勤终阔莫致实劳我神白日西驰去故就新发采舒光念当及晨  

喜雨赋　　　　　　　　　　【`明`】张鳯翼  

重光赤奋若之协洽月犹亢霿不雨当事者诫民索神而雩之乃□甘澍余因赋此以志喜曰肥作沴旱魃为殃载当溽暑乃肆骄阳嘘烛龙而爇世炀朱鸟以焚荒赫赫尔金流爚气虫虫乎火吐燑光赤地熬煎拆三千之界土黄埃坱□鲋悲百六之封疆民乃叩心于昆明之鲸切齿于拘扶之鼠于是祷靊霳征柱础祈屏翳占少女咤石燕以求渰衅泥牛而冀湑繄天公之降鉴轸物汇之为焦爰命五雷诛鵔靃□屠防蟾蜍据毕蜥蜴登垚阿香转毂李靖操杓挹三江以备霵汲九井以回熛其始也云靉叇兮含□风飕飗兮引防电煜煜兮方扬雷虺虺兮乍攂鸠攫搏兮驱羣蜧蜿蜒兮出沕俄而霏霺雾拥滴沥风搓初濂瀸而霡霂歘倾注以霶劈青蕉于深苑摧紫蓼于长河滞东山之征斾洒西塞之渔蓑□□霒霒黯淡鏁嶙峋之色霯霯□□溟蒙増潋滟之波斯时也沟浍盈塍畴溥瀁栁塘迷花坞蚁封没而垤鹳无声马鬛湮而商羊落羽减听经研里之涓陋救蜀杯中之醹当羞焚尫之僖公可愧干封之汉武岂水庙以迎龙抑石潭而置虎行见润灌千封沾濡万寳溉禹甸以重苏渥宋苗于既槁活中谷之修蓷起平原之溃草野无卉而不防畷无禾而不葆水无瘴而不清山无岚而不扫炎融退舎以求容□伯呈能而□考山陬海澨同消云汉之忧野老村甿共舞桑林之祷则有颂膏泽以飏徽拟醴泉而志润庆肥荚于四山慰焦枯于一阵故虽少盭其常亦不害乎隂阳之顺若夫解吴师于坏垒走秦戍于渔阳湿萧王于道舎败魏卒于陈仓夫宁直系品汇之荣靡开落亦且闗国家之成败兴亡至于卷帘髙王勃之才折角矗林宗之望随车彰百里之贤辨狱表真卿之亮总氤氲布濩之机又安可以一二而名状故神女多情聿行于巫峡蛟龙有意式借于池中虽阳乌之微黙感隂石之末潜通是以仰吊伐于成汤者象之而亲其泽美匡襄于傅说者比之而大其功于维不淫以不□庶几□世于无穷洵尔余将偃芸窗以醉籍又何论乎麦之西东乱曰明昭上帝回夙憝兮咤雾鞭霆施霖爱兮润物优游不破块兮睠彼疆埸靡煏焙兮介我黍稷如茨梁兮谷我士女罔怆惶兮畦栖畮被庆丰康兮击壤歌衢乐尧唐兮  

霜赋　　　　　　　　　　　【`明`】钱文荐  

吁嗟乎霜之为物禀隂而聚随露而凝甫交纳火先兆坚冰亮金祗之转辔知玉女之飞英星见房而始落钟应律以齐鸣封条纪夫平子殄类咏于渊明鹧鸪畏而掩翳鹰隼击而轩腾气因风以倍肃光映月其増清何茂丛之欲败岂陨叶之能停君子履焉心惕妇女对之功成至夫员峤借以覆茧仙都炼以为药嵰州则滋味独甜广延则绀碧相若斯皆众目之未覩要亦凡胎所难获疑乍沾而神爽想久服而老却乃若琼筵奏伎玉手擎杯九枝灯闪百花帐开清歌曲折妙舞徘徊不知夜往宁觉晓来忽移步以冉冉旋举目而皑皑散郢中之积雪吹江上之落梅进爵斚而无筭拥鼦裘其未回奈严色之独早况漏声之频催于是茅店鸡啼板桥马度白亘荒草素凝遥树踏来有迹归去无路恨叠闗山愁纒梦寤则有逺道之征夫与空闺之思妇听虫吟而泪落瞻鴈影以魂赴将寄信其孰遣纵缄情而谁诉感不絶夫惨凄忧岂忘乎寒沍别有遭谗孽子受系孤臣荷衣敝裂葛屦逡巡援琴抱恨举笔含辛吁寃不察顾影无亲嗟哉霜兮何彼对之而意旷此对之而睂颦必衷情之有异讵物色之不均不然君试看夫天街之皓月与上国之阳春宁随地而愉畅且尽人而欢忻乱曰青女司令浓霜结兮散为朝华比初雪兮意带凄戾威凛烈兮遂使草木咸摧折兮何况愁人心鲜悦兮安得羲御俾速灭兮  

雪赋　　　　　　　　　　　【`明`】钱　棻  

天弢余碧峰敛羣青烟深苔瞑野入云平乍因飚而回合忽排闼以飘零花明四照蕊绽千层竹腰频折松盖如擎梅顋傅粉石骨凝冰清光千里鹤唳一声屋压琉璃之瓦帘开云母之屏九天无月而长白万树非红而皆春丝鳞鳞以吐瑞气袅袅而炉熏轻琼为钿冷絮成茵鸦寒掠背风静翻云惟寥空之一色听愉瘁之平分当夫红炉黛暖雕阁香闱君寒妾拥妾臂君持镜开千靥笑冶一枝听飞絮之髙吟曽寒威之足欺亦有天街步软栁下藏舟忻驴背之甚穏恣冰壶以遨游或泛山隂之棹或登华外之楼冷香弱梦细细匀愁于是梁园才子颖诗肠江夸琼树卢妒玉堂六出争妍双尖鬬芳茍千秋之在兹虽扫径其何伤及夫云结阵赤晕挥鞭貔貅气涌鹅鸭声喧将军饮葡萄之酒壮士歌黄竹之篇戈衣皜而生明光照甲而増鲜更有银花垂榜绛雪成田橘叟输尘葛郎乗船印恵可之趺而影留嵩顶披王恭之氅而望类神仙维胜赏之足娱笑谢赋为未妍若乃陇水寒塞马嘶樵径封邻烛微芦花汀衷忽间孤雁之鸣独石山头湿透木棉之衣泣寒砧而如雨钓空江以无鱼卧袁安于土室映孙康之敝书士衡戮而华亭雪暗孝妇死而东海瑶飞襄阳枯骨洒人间之黄玉海上孤臣饱撑腹之玻璃戍卒征衣皆铁寒闺泪滴为绯况乎严风晓别苍云暮同银沙万里古道防茸虽天山之玉满奚所寓而多穷尔乃放舟浦北觅句桥东篱描致影酒送微红憨飞舞蝶碎翦吴淞仰看何依之雀遥闻人外之钟于斯时也髙士梦酣美人簪敧兽炭光荧鹄研冰澌枝低似醉波定如痴溪流暗瘦芳草先肥肌同姑射瑞积瑶池快心魄之如水叹造物之雄奇  

灵雪赋【`有序　　　　　　　　明`】王廷相  

嘉靖已丑仲冬之月维我皇上念雪泽之未霑悯农事之靡济乃齐心瀹虑省躬咎往既禋祷于南郊复申告于西社望三白赉于昊天俾九谷登于来稔巳而灵雪聿降弥日达夜殊为优渥之泽允矣黍稷之祥康歳可期兆民允赖臣猥从班列恭覩休祯不揆芜陋之辞用赞明昭之贶其辞曰  

惟我皇上以神圣而御世协化机于两仪措羣生于太和调隂阳而顺之何冥以司令秘雪泽而靡施日终风以吹沙望飞霰而无期曰天道之恵民胡戾气之如狂倘暵旱以为灾奚民食之可望帝引咎以自归心恻恻而靡康乃彻乐减膳避殿惨服罢工节财缓刑虑狱心无往而不齐政无幽而不烛期实徳以应天冀真宰之降福于是敕仪臣议明禋诹吉日卜良辰躬南郊以祈祝即右社而骏奔秉精诚以昭假幸明灵之居歆奄焄蒿之可接或蠁之如闻及夫社豆方彻宫舆未驾微霰俄集鹓班载洒圣容穆然自如百官黙以欢诧信天人之交孚速感应之非假既而雰雰蕤蕤拂拂瀌瀌缀妍华于绮树散骚屑于回飇影漾铜龙之楼光迷白玉之桥入鳯阁以増严积平台而助髙霭三殿之精辉璨六宫之璚瑶圣人览瑞以开顔词臣扬美而挥毫由是竟日连宵层飘叠委突矣数尺缟然千里怀山塞谷迷遐掩迩下润积而土膏阳气固而春美蝗种毙以无遗麰麦熟而可俟多稼满望于甫田有年将书于信史三农仰徳而忭舞百工有赖而交喜是盖圣秉日跻之敬天示神速之眷退荧惑者未之可及祷桑林者庶几同贯览气化之协调契天人之相赞绥灵雪以育民岂卿云之足羡于是皇上仰承神休拱荷天徳不自满假恒存谦抑早朝晏罢宵衣旰食发仓庾赈防瘠薄税敛省刑辟崇俭素禁丽饰劝男耕重女织亲贤而逺佞清心而祛慝嗜大仁以无尚久至诚而不息然后凝神冲穆体道黙达礼乐于海埏匹尧轩于古昔庶政和羣工式年谷登天下怿坐明堂以受贺葆天眷于无极臣乃稽首顿首为之歌曰国有冻馁兮胡黄竹之徒讴民非其上兮何雪宫之独游我皇普至仁兮恒民隠之是求感昊天之灵泽兮垂率育之洪休再歌曰皇心敬一兮昭以格天皇徳宣朗兮日月之悬皇勣维懋兮王道平平皇图永昌兮亿万斯年  

逸句【`附`】  

云赋　　　　　　　　　　　【`晋`】成公绥  

于是元气仰散归云四旋冰消瓦离奕奕翩翩去则灭轨以无迹来则幽闇以杳冥舒则弥纶覆四海卷则消液入无形或狎猎鳞次参差交错上防业以倚梁下垒峗而相薄状崴嵬其不安吁可畏而欲落或灿烂绮藻若画若规繁缛成文一续一离或绣文锦章依微要妙绵邈凌虚轻翔浮漂  

雪赋　　　　　　　　　　　【`晋`】孙　楚  

丰隆洒雪交错翻纷膏泽偃液普润中田肃肃三麦实获丰年  

雪赋　　　　　　　　　　　【`晋`】李　颙  

何时雪之嘉泽亦应变而俱凝随同云而下降固霑渥之所兴  

嵗时  

嘉阳春赋　　　　　　　　　【`元`】涂　几  

春风吹波兮万緑和柔寒暴尽去兮乍离衣裘耕夫在田兮耒耜聿修河洲草丰兮牧犊来游飞鸟上下兮亦念其俦嘉此白日兮鸣声栗留先生何为兮有志不酬懐寳遯世兮以死谁尤忧吾之忧兮念夫人之捐瘠乐吾之乐也见心徳之周流  

秋赋　　　　　　　　　　　【`唐`】虞世南  

观四时之代序对三秋之爽节云既净而天髙潦将收而水洁凝珠露之凄冷镜青山之滉澈燕违幕而巢空鴈惊羣而行絶于斯时也登绮阁临飞观开雾縠之疎幌褰轻绡之碧幔映金波之皎洁明玉绳之灿烂看夜鹊之绕枝望牵牛之隔汉莲尚香于江浦草犹青于河畔  

秋兴赋【`有序　　　　　　　　明`】冯时可  

昔安仁三十有二寓直散骑之省以秋兴命篇余直赤龙署差少安仁爰感时事辄念归与聊嗣其响恐洛阳道上见者不免掷瓦耳  

嗟旅客之多怀兮虽阳和而若疢矧清秋之既届兮其何兴而不尽于时祝融解绥蓐收御靷夙苛捐惟微凉荐袗万山飒摇百籁徐引天地凝闭物色凄紧云生陇底桑疎蓟门风起洞庭烟深湘沅岭頽鲜而殒翠兮木落英而辞繁露凝霜以皑皑兮水激波以潺潺堂别燕而差池兮浦落鸿而翩翩日色游扬而逾皎兮天气晃朗而靡昏何晷度之渐促觉清夜之方永迅商纵铮而抟霄兮金波腾绚而流影轻蛾绕于莲烛兮寒蛩鸣乎露井遭托身于云陛兮获寓直于华省神宇微微天河耿耿金铺肃霜铜龙闭冷虬箭响微鱼钥声静寒荣灿发于银釭星彩泛滟于轩屏惜飞光之超忽独辗转而自省厠鸳鹭之末行兮依日月之余景伎同北郭而知滥兮俸优东方而窃伟感大鹏之逍遥兮何鸡肋之足恃覩巨溟之渤潏哂河伯之秋水等轩冕于蜉蝣兮视钟鼎犹菅枲威鳯不受夫羁笯兮神龙曷恋乎泥滓乗秋风以忆鲙兮忽拂衣以髙厉访三禅于鹫岭兮觅四皓于洛涘托兰衷于昔贤兮追萝尚于前史延松隂于胡牀兮卷筠浪于箱几动以寥廓为居静以环堵为宇无贵无贱无人无已盖寄迹于太虚而游神于太始  

知秋赋【`有序　　　　　　　　明`】祝允明  

庚午六月丁未立秋其夕顿凉不俟一叶感淮南之论稍为赋之  

逖隂阳之愆伏适儆余于兹歳伊蓐后之坚方独秉贞而不戾受帝命以握矩布金行于区内日耿耿以谢炎风萧萧而助气侍隶逸而却扇闺媛戒于纫缀聊闭闗以偃息观烧炬之可憩憙青蝇之暂逺悦蝉之余嘒虽序令其靡爽乃兴悲而起嘳信揫敛兮致刑将违仁兮肃义刘百生以一膢易荣华而雕瘁匪皇穹兮好残繄舒惨其相倚始为露以作霜睇坚冰之必至感兹秋之既知岂曰童心之伤逝  

中秋赏月赋　　　　　　　　【`明`】黄仲昭  

繄八月之既望适三秋之方半西风飒其凄清落叶纷其淩乱蝉嘒嘒以吟寒鴈飘飘而横汉砧杵急于风前络纬悲于阶畔天晃朗以弥髙歳荏苒而将晏怅芳时之易徂感中心之浩叹于是乎招瀛洲之仙客载昆仑之霞尊席芳药临华轩放怀歌咏寄兴乾坤于以涤烦襟之怫郁于以荡灵台之轮囷斯时也万籁寂然而无声层汉湛乎而澄碧微云尽敛爽气可挹酌流霞于杯中明月于林隙少焉素蛾升于沧海冰轮展乎太虚流清辉于观阙扬浩彩于阶除影落御沟一派金波荡漾光涵大地万顷素练平铺宇宙幻玻瓈之镜身世寄冰玉之壶长河韬映列宿掩缛丹桂之影森然之魄莹若广庭水净连薨霜洁阶前之皓鹤夺鲜林外之白鹇失色景物极变态之百端词翰莫形容其万一众容乃清谈蠭起玉壶鲸吸豪气淩九霄襟怀隘八极飘飘乎如子晋乗鸾羽化苍茫之表浩浩乎如列子御风蝉蜕氛埃之域袁宏之泛渚不足形容庾亮之登楼未能彷佛既而宾主倾倒尊俎狼籍明月方中逸兴转剧客有歌之曰悬玉镜兮中天散清光兮万里酌桂醑兮舒余怀觉尘埃兮净如洗余兴未已明月渐沈青山转影緑树移隂客又有歌之曰挽冰轮兮驻天末伴芳尊兮慰余心清光从此兮一去尘埃依旧兮满襟歌阕众客顾谓余曰人之生也栖轻尘于弱草寄浮沤于沧溟百感挠其心万事累其形欢愉无几忧戚相仍故右军兰亭之防必形之于翰墨东坡赤壁之游必播之于声音也然而不过放旷于山林之内傲睨于泉石之滨而已今吾与子遭圣明之时值隆平之世幸聚防于辇毂之下得从容于琴尊之际挟清飇以飞仙弄明月以适意葢有兰亭之所不能兼赤壁之所不能致者矣独悲夫聚散靡常胜防难得今夕幸同几席之懽来歳寜无参商之隔乎子宜播之赋咏传之来日庶几后之视今亦犹今之视音也于是乎乃拂剡纸涤端石命毛颖洒子墨搆思方成余景巳毕  

逸句【`附`】  

感春赋　　　　　　　　　　【`宋`】刘义恭  

听时禽之弄音信闗闗以嘤嘤悲阳鸿之赴朔怜春燕之入楹天晻暧而流云日隂翳而沦精风淑穆而吹兰雨蒙蒙而洗茎草承泽而擢秀花顺气而飞馨  

春赋　　　　　　　　　　【`齐`】萧　慤  

落花无限数飞鸟排花度禁苑至饶风吹花春满路岩前片石迥如楼水里连沙聚作洲二月莺声才欲断三月春风已复流分流绕小渡堑水还相注山头望水云水底看山树无余香尚在歌尽声犹住麦陇一惊翚菱潭两飞鹭  

春赋　　　　　　　　　　　　梁元帝  

洛阳小苑之西长安大道之东苔染池而尽緑桃含山而并红露霑枝而重叶网萦花而曳风  

秋兴赋　　　　　　　　　　【`晋`】曹　毗  

素秋始啓清风激暑叶零玉阶柯委劲楚离禽嘤嘤而晨鸣轻帷翩翩以微举夕露頽润于兰庭秋虫属响乎廊宇  

悲四时赋　　　　　　　　　【`晋`】李　颙  

悲炎节之赫羲览祝融之御辔游井耀兮南离晞辰凯之长吹防緑栁之扬枝云郁律以泉涌雨淋漓而方簁奋骇霆之奔磕舒惊电之横摛  

地理  

太华赋【`有序　　　　　　　　明`】王祖嫡  

往有胡僧徧游海外历阅区中暨过太华膜拜呗赞久而不去以为名山之胜髙此者广此者幽此者修此者深而邃者险而怪者多矣若夫四面神削一霤鬼凿幻晴空之芙蓉雄天都之矩堞虽在尘寰实标仙府未有兹山之俪者也余夙撄疢疾雅慕冲虚猥以使节之暇获恣探讨宿最髙之危峰穷无尽之大界未尝不慡然自失疑蕉鹿柯蚁非真境也及瞑目遐思又复历历知非梦游辄作赋一首私纪其迹呜呼斯地斯揽亘古大观即长卿神化子云奇殚楮腐毫亦莫能状矧寡陋芜俚如余者寜不溷太颢之纯素资文士之轩渠乎虽然昔贤所赋侈张靡丽实以辞掩余则局促模拟如恶书临搨庸绘肖貌彷佛其似而巳金天正直庶几免绮语之諐云尔  

繄穹窿之崇显迨磅礴之北坱剖洪蒙而亡垠别分野而应象眷西顾以诞载视上公而辅相灏素凝结位寘兑方天汉下倾星宿滥觞漰渤泛涌浩浩汤汤壅阏泜洄溃溢孰防冯夷懔警驰诉帝傍爰命巨灵东劈首阳厜防崛﨑靡縁特峙嶻嶭崚嶒去天而咫列丹嶂之危垣耸霄之坚垒五岳居首三条处中四面成削一线仅通矗淩空之冰梯驾凭虚之彩虹心屡回而慴慴目几而朦朦维决吻攀注霤升眢井窥天窦蹑雾穿云依岩傍岫状引壁之蜗牛肖登木之鼯鼬橦穷峡既仄径孤悬阔不盈尺修乃竟阡若鼻齅物如耳属垣面簇弥髙之絶巘趾临不测之深渊鸟戢羽而畏奋猿敛臂而不前重足次且侧身彳亍纚防去帻缝偏束裻蹈滑苔而重茧扪岚坎而痹瘃犂沟防岈车箱踖蹵砭已尽而忽连括将夷而犹属防峻脊兮苍龙回健翮兮冥鸿度赤城之石桥跨碧落之防蝀峮嶙盘纡巑岏防崆鼓调调之天籁御泠泠之罡风弄珠帘之瀎瀑把玉井之芙蓉颠迩松桧崖跻日月掌□凝膏盆池澄碧丹灶未熸琼浆尚渫聮霞洞之滴乳践云軿之新辙现叔卿于杪树醒图南于凿穴发清啸于幽篁度流铃于秾樾隆崇崒厥唯南峰隠蔽光互呼吸天通纵览尘界苍苍蒙蒙宇宙不尽心目未穷荆岷岐梁崤渑汉陇聚兮培塿散兮蠛蠓嘅陵谷之变迁终峰峦之揖拱防防晫晫熠熠煌煌歘翻银涛倏射金光电掣莫竟蛇行靡常蜿蜒逶迤何物尔长缅黄河与清渭丽晴旭而波扬错愕疑梦骇忭欲狂遡十洲之旷邈隘六合而翺翔至若东睇扶桑西睨昧谷海沸金乌崦回玉兔擅大观而鲜俦殚羣山而称独时乎鸾旌鹤驭金支翠旗异香馥郁灵光陆离青童前导玉女后随纎嫋窈窕婉娈旖旎升岩遵麓往往见之遥瞻礼而倾瞩兮林阒静而摵摵羌低佪而于邑兮衷郁陶而覛覛美恬澹而寡营兮抱一以啬契冥筌而翛举兮守黙以适瞡弱水之淼茫兮畴济慈舶觑阆苑之寥廓兮孰锡琅册予将来瑶石之九节兮和以瀵泽茹丹丘之三秀兮餐以璚液伐五粒之巨松兮俯拾琥珀憩长春之石室兮横吹玉笛碧云渐合兮辽空暝色美人延伫兮摇摇心恻于是歌竹几掩柴扃煮白石饵黄精牖隙晖晃非燐非萤乍逺乍近忽灭忽荧穿丛薄而无景度鋭峤而有声峡口吐月冷浸玉京虽逾望之渐亏顾澄宇之倍明三峰鼎立万仞嵤羊角直上天柱髙擎俨兜鍪之大将凛髽之神兵迅兮若搏侧兮若崩蒸云滃翳瞥失厥形千崖怒号众壑哀鸣泬漻岑寂怔忡靡宁独爇松火朗诵黄庭瑶瑎步虚若有人听倦而假寐曙色已昤悄然而思肃然而返拂读残碑披讐遗简百千万劫永填嵬峩七十二君俱抒望款致雨兴云储祯祛沴徳膺封秩功崇祀典谅少昊之下都亶蓐收之别馆讵埏宇之隩区实钟毓之流衍恧丽则之萎索负幽閟之探篹既黯黯以伤别又眇眇而増戁倘游岱之无期副明山而未晚乱曰巉巉太华埒昆仑兮防防峻岳驻轩辕兮二曜迭运为朝昏兮万象咸罗肆吐呑兮逖哉鳌极奠乾坤兮蕞尔蚁垤列儿孙兮九闗有路达天门兮八翼罔折叩帝阍兮援余之手标掌痕兮晞余之发出沐盆兮暍饮沆瀣涤嚣烦兮戏掔菡萏挹芬黁兮调笑巧谑顾鬈婘兮相与目成独无言兮縁兹一念复沈沦兮矢洁好脩誓偓佺兮再寻白帝问真源兮葆我灵灏永弗谖兮  

太岳太和山赋　　　　　　　【`明`】杨　琚  

惟太岳之为山兮形肇奠于鸿荒乃浑沦而磅礴兮钟秀气于黄顾发源于嶓冢兮拥翠浪于武当肆连峰而接岫兮复积岭而重冈峙汉水之南隅兮跨均房之两疆控翼轸之分野兮应列宿于上苍羌回旋乎地轴兮扼天闗于古襄衍脉络于荆山兮析支派于内方七十有二峰根盘八百里崔嵬巑岏岧嶤峛崺廞廞如对森列如竢若回而驰似行而止若豁而谺似立而跂或俯焉而复昂或仰焉而崛起或蜿蜒兮如龙如蛇或蹲踞兮如虎如兕或尖鋭兮如笔如锋或正直兮如屏如几若乃三十六岩之幽虚二十四涧之迤逦五台五井之悠悠三泉二潭之弥弥厥石则有金星银星厥产则有地髓石髓尧韭禹粮杂沓而并美秦桧汉柏偃蹇而长清木实则有椃防桫樆檰檰棪梬防様楸樱野蔌则有菌防笋灆薯菜蕨葵防蔱蒟菁以至迷穷草交让木灵夀杖石磴心樃梅赭斞岩乳骞英天花云林芳芷徽蘅枝柑房李邓橘襄橙无一不有虽茅亦馨万年松千歳艾九仙子天南星白何首乌紫花地丁苦参百合甘菊黄精采之可以疗诸疾服之可以制頽龄又有石如火焰之红树如龙爪之倪飞泉滴溜漱乎琼瑶松风响籁鸣于逺迩四季常见灵鸦双双绕林坰五更或闻天鸡喔喔号云屺白鹇锦雉同饮啄夫岩头神虎仙麋迭巡行乎山趾紫芝瑞世百千其名珍禽怪兽不可殚纪又如龙宫雷洞深窅虚明风穴星牖泬寥呀哆表以禹迹步云之桥带以太一天池之水日出则岚飞霭收苍翠满前月明则鹤唳猿号清幽无比兼有洞天福地之靓深孰谓蓬莱方丈之不在是也有若大顶之峰端然正位处乎其中吾不知其几千万仞但见形威峻极与天而为柱气象巍峨杖地而撑空其髙无并其旁靡从匪衡匪岱匪华匪嵩既非医闾之可拟亦非恒霍之可同前有五老后有五龙右有搢笏九卿左有手扒三公东有始老展旗兀渡金锁西有隠仙叠字千文鸡笼北有皇崖显定贪狼狮子南有仙人隠士伏魔降龙又有聚云香炉大名蜡蠋大莲小莲文曲武曲天马玉笋之重重丹皂龙门之矗矗千峦万嶂各献幽奇四面羣峰互相倚伏乃独孕秀奠居盱眸骇目上接青云下临深谷其视众山之周遭回绕拱向环簇有如王者之临诸侯大宗之俯族属乃五岳之长兄四镇之伯叔逺若苍梧之九疑巫山十二峰并呼其家督邃则赤龙寳炮横黄方界皆目为其干仆此我皇明所以表章谓之大岳太和而咸五为六也邪是宜玉台髙叠石槛玲珑辟以门阙缭以垣墉金殿之据乎其上焕栋宇之穹窿天帝之宅乎其内蹑蛇之踪捧劒兮玉女执旗兮青童侍从兮灵官导引兮先锋照日月兮层构映上下兮天宫耀金光兮灿烂洞遐瞩兮昭融飞复槛兮霄际缥云灵兮曈昽信列仙之所栖岂尘俗兮可容外有天门三重云梯万级自卑视髙曼延壁立挂悬空之霁虹逼霄汉于咫尺历参井之钩连讵跬步之可即跻欲半而悸惊凭危栏而上陟慨登望之多艰梦徒兆于生翼及夫天门之外则随山通道跨涧架梯翦除榛莽辨域定规或耸琳宫而开寳殿或兴古庙而建神祠或敞珠龛于岩畔或创桂观于山碑筑石室以藏仙服峨彩亭以贮御碑弥东南而亘西北彷阊阖而广棼雕墙横截乎山谷仙庐盘郁乎坤维炽丹雘于林杪鸣钟鼓于厜防境之最胜者无如紫霄峰之至髙者莫逾天柱南岩五龙兮幽雅瑰奇玉虚净乐兮轮奂规矩清微真庆兮非不霄峥遇真朝天兮俱号紫府似兹宫观兮三十六所其余庭院兮更仆莫数丹房石室兮虽寒不寒雪窝凉亭兮当暑不暑甚至万松一各有轩亭鉢堂方丈亦为峻宇隘四冲而腾八达张千门而啓万户宗太岳而朝穹翼太和而壮今古人皆疑其天造而地设或出于幽赞而隂辅不然何以楹柱林林梁栋楚楚而有此廓度宏模福区圃壮神仙之窟宅耸人世之瞻覩吾想夫永乐之初内难既彛四海宁谧民物熙熙是以奉委之臣以谓圣君有作我仪图之敢不尽瘁忘疲董督指挥朝斯而夕斯由是智者售技而无所隠壮者效力而不敢欺虽山林谿谷亦不爱其材孰谓我朝长府之积皆在所供亿而其用不赀又况工咸奰屭匠逾轮倕万指挥斤而呵气为雾六军荷锸而瞬息为墀庶民子来若有神司经之营之倏尔成之于以答景贶而广孝思于以奉明祀而祝丕厘神必徘徊容与于兹康济邦国福祉黔藜以隂祐我皇上圣子神孙集庆禧而抚有太平万万载洪基赋已复撮其要为颂辞曰倬矣太岳摩青苍兮背汉面漳镇一方兮奕奕宫殿阗山冈兮天帝莅止周相徉兮氛沴斯靖时雨旸兮庆祚灵长神化彰兮我皇崇祀佑八荒兮玉质金相昭宠光兮四裔来王征休祥兮海宇又安垂衣裳兮本支绳蛰世万其昌兮俾臣之后嗣亦如诸峰之拱岳永笃为忠良兮  

九华山赋　　　　　　　　　【`明`】章　栋  

四可书生性嗜山水三登化城两游九子枉践佳境静思可耻俗縁犹在尘心未洗山灵笑我徒生于此而长于此墨工椠人髙才雅士披图慕名望峰献句徒得其槩未详其微赤髭白足樵夫牧竖坐卧朝昏游移逺迩或三为羣或四为侣遇险不惧逢幽不喜祷雨祈晴如斯而已呜呼自有乾坤便有此山其曰九子取其若弟兄之班史迁南游略而不録唐李谪仙加以九华之目素丝改色璞玉发藏何否于汉而泰于唐谅尤物之不终秘迄于今而名逾彰东迓宣歙西控长江上摩青苍以晻霭下压后土之鸿厐孰刓刻兮渠睂琮璜孰陶铸兮广轮无疆孰比邻兮衡庐茅蒋孰主容兮岱霍嵩恒爰有鸟兮曰克丁当爰有草兮莎罗鉢囊年莫辨神农未尝鬬鸡有石捣药有方游仙有迹去贤有堂冠卿名髙荀鹤名芳希坦学幻清隠言厐季文髙尚葛翁荒唐白现瑞丹鳯呈祥浮桃可以致富仙烛可以秉光龙泉可以沾丐蟮土可以充肠鸣鼔吹于万壑响云韶于丛篁禽言漏梅苏之集多识缺风雅之章乃若所谓天河挂緑水秀出九芙蓉方将爱其清絶层标遏迟日半壁明朝霞则又骇其奋迅也积雪曜隂壑飞流歕阳厓方将叹其含蓄鸿惊晓霜净花明初雨收则又赏其闲旷也其中幽境客难到方将讶其静定神母遥遥将九子则又惊其活动也排空峭石生笋落日奇峰挂赤霞此山间之朝暮也峰峦列峙神仙境子母相依孝义山此山间之今古也呜呼千变之形无极万殊之象不同众皱诸或不能尽冢笔更仆不可终欲升髙而舍其下等借道而敂于蒙毋效潘孟阳毋为阮嗣宗申伯神岳孺子灵洪三苏显睂叔易愧嵩家随司马谷随愚公指终南而鄙卢子语琅琊而仰醉翁北山回俗士之驾南阳卧人中之龙或地灵而人杰或鹤怨而帐空履扁石之亦卑干青云而益崇信崇卑之由我而敢迷乱其所从乎谇曰九华之郁葱兮新旧号以芙蓉兮佳名杰句两穹窿兮谁复于此巢云松兮将往者之不可作而作者之不工兮我思无穷兮  

## 御定历代赋汇补遗卷二  

地理  

砥柱赋　　　　　　　　　　【`明`】夏良胜  

稽古先生方与中州君论砥柱为天下奇胜东观子西游子挟所见而造焉稽古先生谓中州君曰夫二子以游观名何大观乎何逺游乎试叩其素于砥柱何如东观子曰余尝慕渤海之胜也而往观之刳桂为舟剡兰为楫放乎中流与风疾徐随波上下惟适所如四顾无垠万象入目水蒸酿魄天光倒浸蛟妖蜃怪鳌测鲸验为洞为崖为楼为台若钧天王都宛然在睂睫而不可以阶虽胆掉神瘅瞑目尸坐中望隠隠蚁浮杯停梗泛槎休一揖可到是曰三岛方丈瀛洲蓬莱未扫曰井曰灶丹汞未老琪树交花防尔瑶草有鹿斯迎有猿斯导玉箫寳瑟惟鸣所好童服清爽鹄侍有道须发如画顔渥如赭羽衣霓裳燕越黛冶鳬舄鳯骑云车鹤驾安期  

羡门王乔赤松不约而来错杂庑下于是知神仙果出于尘想而秦皇汉武所以慕而求之也西游子曰子之观其尽是也蹈危犯险以究荒忽茫昧吾弗为者而敢望于砥柱也耶吾尝以山自西来天地有判恣一蹇之力一仆之干是陟太华而俯视于长安终南为表牛首在冠控桃林扼蓝田漆经于东沮纒于西千里沃野陆海奚疑周卜协吉镐都曰宜历秦与汉自唐及隋相禅于兹兽圹鸟栖惟智攸塈狂或舎之庙曰既黍社曰既屋摇揺逺思动罔不触而遗构故筑遗风余俗纷华竞奢犹有存者有兰其皋有椒其丘披香蕙草喷气芷洲明庭深宫别殿离寝翼亭崇阶楩柟其材丹垩其顔纹縠疏绮金玉其班曲阁回廊飞甍雕防周遭其间絶壁粉光残流腻杳荷屋药房缭以芬芳朝可遏日夕可延明冬毳尔温夏浴其冰因人之胜而夺天之灵彼甘泉建章长乐未央翠微大明阿房华清与夫石渠金马天禄麒麟之名入烟光而丽繁星每怪夫班生未辨张子短才相如杜牧不足以尽上林之奇哉吾思得周游其间将置海岛于度外矣中州君曰神仙有无愚者惑焉富贵余粕知者不道二子将不能上下矣顾予不翺游不骋观举目而望真意在颡是砥柱之壮将呑二子所见于胸中而不妄二子曰有是哉藐躬之降在洛之阳天地所防隂阳所藏嵩丘隆居伊瀍中贯百尔鸠孕莫之具状试举巨丽之殊絶而与子讲夫柱之在中流也广非逾渤髙不逮华以为金耶火不可冶以为石耶溜不可泻惟孤撑于寰穹而混碧于长空想像其巅摩天之连缤错其趾奠河之底岍岐持之太行比之雷首壶口析城王屋以辅以翼以引以缩若振业驱驰御主于仆逺应近瞻颐气使虏可怒可訾而莫违其所至若挥云遯雨掔雾祛霞宿月落星风飇号下晴空蒙蒙帷幕可架朝隮未断削出嵯岈欺雪山眇冰谷下视巫峡之非险而铁崖之在陆其所足多尤据黄河驾山轰豗翻海荡波跃跃金璧澄澄绮罗击射撼震龈啮伊郍欲究其源之出也亦不知其几何吐蕃有泉殆百余火敦脑儿水母乃生是星宿海自天而受陇西出塞弱不负芥闷磨黎屺昆仑突起中髙四下东北溃逦而与积石相比葱岭于阗菖蒲海徙潜行地中浊流伊始龙门湮沦流沙孟津华隂洛汭泾渭并济九河分合緜亘万亿而柱之屹然适要其防亦有岩崖倾敧磵硲逶迤崚嶒呀欱随所附丽然而望之不可登济之不可系故禽兽是厇万翼千蹄射弹奚惊而毕罗不至又安得供三豆而狝薙以至浮鸥浴鹬濯防吐鸬落鴈漂鳬输芒有蟹孕珠有蠃文身跛足毒螭灵鼍鱮鳏鲂鲔鳢鳝鰕之类一有负固则若水府所畜天吴所妒大罟絶网防罣钩饵亦何所措钓徒渔人垂涎朶颐安能致之膏泻卤就脔切而厌饫于口脂若夫夏木蔽光殆不可章茍命以延若倚若眠若犇若骞根绞枝压若龙虎之鬬风霆之颠帝王屈力匠氏黜巧终不得以斧斤而寻焉是所托也犹然固宜历古今穷造化无尺寸之推迁是故大人君子忠臣义士振尔頽波奋激陈义不知刀锯鼎镬之在前而任天下之重足以扶危而持颠将举是而名旃尔二子之所见者视此为何如焉稽古先生喟然叹曰余东西南北人也固知中州君探禹穴者言大而非夸夫二子真未逮也耶呜呼噫嘻流俗滔滔莫知所裁拟斯柱者几何人哉中州君无较也无较也益以伤余之怀  

游峨赋　　　　　　　　　　【`明`】来知徳  

春到草堂阳回瓦屋玉垒之积雪方消滟滪之孤根渐没客有纫五芝之秀纕九畹之英遨坟素之邃圃防往献之清芬识风云之变态咏雅颂之徽音暀蓬壶之岑家嫪日月之飇奔乃拗枯桐戒力从遂奋袂于蟠龙更驰突于铁鳯扁舟而逆水兮历忠涪而平都恁宣公之忠恳兮灵丘空嶕峣而榛芜入钩深而仰止兮卓承学之刑模羌妖庙之诱民兮走九坑之芄狐跇涂山之嶕崝兮聒贾辨于斯须涉几水之防泊兮惊清夜之将徂望寳峰之巃嵸兮哀履霜之伯奇彼先童之克励兮终刘仙之可疑乃弭节于叙犍兮盼越巂之防蒨阁锁铁于青虬兮江澄金于素练纷我既离乡土兮登凌云而相羊览长公之遗墨兮哀金奴之可伤望嵋麓而奔涉兮暶婩黛之葱苍跻琼楼之真境兮跨虹桥之解脱俯玉女之双峰兮呼归云而入阁古洞窐窐而烂柯龙髯而流沫刚风□□而吹衣防石而断屩避世之楚狂兮甘捽茹于落莫岂知鳯徳之未衰兮斯道万年而振铎憩大峨之卧石兮防玉液而小酌披古字之苔藓兮蟠蛇蚓于云壑及臻三望更历双飞奔雪涛而磢错兮挂银冰于十围□□辨于巉兮惢与尘世而相违倞思邈之虚牝兮啓怃防之重扉智欲圆而行方兮吾非斯人而谁归乃寻天柱深防翠微藟而失路兮樵径之斜晖临灵表之瓽兮囦瀴防而欷歔寻九老以澶漫兮不火食而长媐搪防防以永年兮石芝而自肥约秋深以独往兮共趺跏而忘机我饥调矣我仆痡矣乃眕八音于陂池兮□万松于峛崺大云小云黒水白水碋磫礹防碨碌防硱磳防磼礏磞防衔瘤戴瘿篆蜗踥螘既猢狲之有梯兮岂蚦之能止屴穴龛殷殷之雷防石防防防之兕忌笑于伧伹兮勥越嵚嵌之梅子唹天上之重来兮洵鬷迈之错喜八十四盘袖潲云蘨更有路沿彼防防扪丰草而擿上指雪嶂而隒髙入獦狚之厹穴□□鷞之阽巢壑雰霏而起雾树布濩而垂条崖未倾而似堕石已裂而犹交流云霮防而成水枯杉而如魈骨惊心悸意夺神逃俯仰防去住瞧尔其鸡园插碧鹫馆防霄飞檐啄雉叠桷盘蛟或支蜗石或就防桥或依防穴或杭螭蚴凭太清以飞搆越埃以腾梢莫不凝魂幽礒委骨荒椒穷年累歳茹草呑萧快蒲根之渐老松子之方雕防耆域之荣树拂调之眠彪苹囊来天女之试红芙纵烈火之烧海水可竭须弥可摇大半秦人而越客间有投冠而弃貂乃度天门之防阆兮登光相之削硌抚桫椤而四望兮信蜀道之登天向沆瀣以纵观兮识坤灵之磅礴指防巴字之萦纡遥对大荒之寥廓崌崃晒经巫阳劒阁三江五溪周回联络众水□其蹄涔诸山其揢撮或虎变而龙驯或麟而翥鸑或牻防偃蹇而蹩或駉髬鬡以虓攫或蜾蠃而螐蠋或蠛蠓而螫或灌丛而茂悦或宿莽而沃若或怪兮三足六眸或奇兮九头一角或连兮渊客榜人之歌准南风波相随或断兮匏牵牛之处河汉东西相却或覆兮孤臣逐客匑匑讥谗悁悁之有怀或舒兮酒侣诗俦嘲弄风月防防之长噱壮兮力士之干戈烈兮忠臣之謇谔髙兮千年万世挺秀于鲁丘邹轲之间卑兮朝再暮三投足于秦闗燕市之末同兮依形附势而奔趋异兮树党立朋而相割南威青琴兮焕其美成犨麋兮呈其恶状别形□纠纒赮驳本物态之变幻类人事之纷错亦令人喜亦令人愕乃拂吟袖于髙寒振尘衣于碧落浩浩乎不知所乗兮登阆风而絏马翩翩乎随其所适兮济神水而驾鹤乃若连氛累霭揜日韬霞崩云泄雨或近或赊浟湙潋滟吼雹扬沙四塞笼烟似公超之有术单衣索纩叹迁客之无家及尔长风拥篲尽扫浮隂云驱万壑日入千林尔其白毫挺出恍若玉玦之蟠空疎雾平铺宛如野马之扑面俄而蝃蝀亘于厓牙鸟语鸣其佛现岂大士之弄丸兮以有为为露电或防质之郁英兮乗防辉而流绚方施鞭而吐火兮成缨就而规练乃若斗杓既仄啓明尚杳午夜风微寒霜家窅少焉暝色曈昽爝光缥缈始而散出幽邃继而遥分云表依厓乍吐若藜杖之生花过嶂愈明如星珠之泛岛一徃一来或巨或小熠燿宵流火泉夜晓将落霞而齐飞值雄飇而更燎好事者谓之圣灯穷理者莫之探讨意者山木防蜃楼海市之类经之所谓见怪物则祀之者也因胜槩之偶来念此日之难得水嶈嶈以浩溔山矗矗而嶻嶪足踟蹰而九回心惆怅而百折瞻上林而盼望兮惊题柱之奇才对春树以遥思兮伤骑鲸之可哀嗟知已之几何慨遭逢之不偶每景短而思长或轮平而路陡使桓谭之鉴别少差兮文章几于覆瓿彼李定之萋菲既售兮甲兵起于臂肘以夫子之忠恳兮宜鼎司而台斗何此理之不然兮竟东摈而西走故是非盖棺而后定毁誉何世而不有逺眺长思感今追古孰嫮孰媨孰宾孰主孰怀瑜兮孰握瑕孰饫甘兮孰攻苦彼鹪螟之较鹏鹗兮固殊形骸而蟪蛄之与翁防兮同归尘土是以至人鉴金镜达士坐兜修身兮其在我镕铸兮其黙在天黙我穷兮则蠖屈黙我达兮则鳯鶱或可以肆我之志兮羌卖卜以何嫌如俯仰之无愧兮蔑翁亦至今而犹传茍栖不择木翔非日边投彼琳鎏负此龙渊虽有贤臣之颂兮亦明月无因而至前故寜陈情而冺冺看雾市以嫣嫣繄此夕其何夕兮余何为而山防俯仰古今于一望兮天地之何小何芝蕙之不焚何松柏之不草嗟买防之长鸣兮歘西昏而东晓方见紫而成緑亦视丹而为皜信陵谷之盘涡终舜英之难保登九疑兮隔洞庭望沧海兮迷蓬岛既达观于真宰兮胡脱迹之不蚤曷不齐万物于一致兮委彭殇于夀夭歌在陆以弗告兮与兹山而并老招浮伯以容与兮巢云窝于霞表拥香国之崇兰兮树空谷以自好搴薛荔以自娱兮时濯缨乎幽沼云无心兮洞门鸟长鸣兮木杪已矣乎吾将反观乎太初兮求自得以为寳奚嗫嚅趦趄乎浮名兮坐令朱顔白足雕红尘道  

齐云山赋【`有序　　　　　　　明`】刘　鳯  

齐云山宫者北帝之所宠灵东南之乔岳也爰自前代式廓基兆肆规栋构累有饬崇越休显我大神威神光禧斯亦灵徳丕祐山川孚贶表祥垂祺声炎之赩赫者也逮世宗肃皇帝肇命宪绎夙感渊心迪隆天造恭用吉玉格于昭坛俞乎懿哉遐不煜煜煌煌鬯于纯精哉犹以宫殿之制未极雍备非所以奉防祀极閟严垂永久祗肃将也爰发太府钱币鸠缮庀缉益藻焕俨翼于前勚矣余营粮千里企踵祠下遂获瞻礼仰而叹曰吁何异哉天人之际感眇微向格幽邈非可得而云也睋既夕股震毛栗徘徊而不能去爰嗣言于风人用掇述其梗概赋曰  

粤惟浩防融络川渎峙为列岳郁澹濧之爽精域上方而磅礴戒祝融以作镇奠坤后之廓劐□皇舆以雄矫廆寜一而错愕于是封以崇山带以巨壑爰次泰圻正位乎灼爚惇明耀于星纪应中而有作乃直斗分以开岭址齐云而上拓缅休阳之经维埒辟王以疏爵伟九野之瓌丽何兹岳之凿落瞻彼崖巘之为状也则靡迤延亘防踦踞嶨躨跜乎嶟嶟也骇砀崒崨寷摅防寪博傥防乎韫藩也属鸿纷以复义兮陇振辚而扈蔚坉砫峵埤以踒兮奋防攘乎防原发轫砊硠度峐防而跻嵭防兮崺防陲之夭嫪昈涆涆以沄沄其袭霫兮捎遹皇偨傂以踸踔峿岖防巄之绕兮撆离右转曶往而横趭霍芬披漫羡流烂兮合还胶轕以叫窱于是躧步蹴躤絶翔兮历浚隍而憩深湔湔兮石硙硙虬屈蠖约防嶕嵚崟陉遂纡萦降而复登淩嵽嵲而道嵰崄兮夫何霒霼揭旎之浸淫也亭蟉以疏隧兮敞嶒之曽岑跨回峪以并方梁兮薄磨硌之千寻划崇墉径袱之埓嵝兮宕重闉以衽襟岩突之葺屋防儗兮窭硗确之依青灊襞若龙鳞吷何静窅兮晻暧霃悠而曀霠于时未臻夫天门也乃微睇夫骀荡之无垠固已仰践飞鹍而轶游禽储与怳恫以慡慡兮倏腾蹻铿暝而摩灏清乗浮气之搏抟兮康梁桀蘖而蹀澄滓之謍謍礯苔洞之折入兮防以案衍而隐砰岭藂篇薄之与新雉兮雨君砐硪而渟石室而侧兮堪岩封阙连翩以斒斓青葱靓何耽耽兮窦倔诡丛倚而泻津防于是危石嵌巉峭落势蜿蜒而飞空沥液琤淙之□颾兮翳雰霿之蒙蒙浏滥以防兮注悬瀑飘飘以沣沣玓瓅珠缀晃绡帷兮褕防巘之穹窿漼粲纳霞月兮曳柔桡嫳屑之环虹霏防摝而架兮若秋药靡靡之从风横涧跰走其隃絶杪颠兮离楼相撑以互经挢仰睨窈窈而莫覩兮下踉防昫而不暂停长电背秋涉冬之兮暝防涖涖而驰迅霆漤幡幡崩漈之斐亹兮又浛涯奔凑其泌渤獑胡玃防而失措兮触岫以逺迁之剨剨摽撇决裂拉隤唐兮素雌哀号于束阸雵防岌聊戾蛟龙澹兮訇勿律吸洪河之倒躃跐蹈皓皜摅夫景炀兮径阊阖而髙蹠于是伛楼倾霄而心悸兮窃防三阶之将将俨神居恍忽若有临兮曽不可得而名状鞅五车连蜷于驰道兮抗营室之嶷岠而作阆黝纠勾陈瞿为衞兮俪璿极之寥廓以相望惟九宫之贵神握四七之旋布兮被万象之曈昽而纮天纲彷佛坎烻之隂墟兮葳绥隗乎华葢之亢承黒帝之行徳兮序列宿以昱于其方晞虚危煜以炳明兮荡芬茀泰元之皇皇从天乙而下羣灵兮奕奕指玉横而猋欃枪尔其恢典度以考宫兮球琳瓴甋珉埴垆瓌材林积珍奇委输菑栗辟创倨直构模依井结阿厥砻斲涂落以棍成骈田扶疎洞淹地轴要绍清都离娄眇睇以倚兮班尔心駴而不敢施其雕镂经日月于户牖以为朝夕兮黔雷骧陵于轩除璇题搪防夫北河兮丽庆云之灼烁乎金铺掬若木之菁英于纳陛兮抶虞渊之莘莘以层栌桂椒歕涌而承榱兮沈水之儵乎萧跗菡萏垂菂而将旉兮间壁釭之明珠枭窂柍桭之栉比兮张廉瑕之强干而薄其蔽防缓荼之宛而不邪迤兮极剞劂之工巧而暳暳督修峻之中绳兮陈勾楯之捷防乎朝防何错紾之泽若流水兮棼穏檹椸以孑偈飞廉衙衙而通视兮睢盱上荣之不可隮竝进冯夷螭翠楹兮包六漠之无际信神明之所庐兮陋林光与枍栺于世皇之降假兮陟皓庭而览兹渊懿缋昌饰而有所増加兮暾出日之蓊薆以□□测置槷正纬经兮步轨系八神之从眡昒防之比絶寒门兮晳暗昧而罔不四施匡衞□红旸之酷烈兮殷紫微之翠气以诿諈魁低昻而衡泰宫兮肹蠁喡冥以昭类游神北落之挈天纪兮戚玉瓒之淑郁而飏景熹肆宗禋何不显洁蠲兮穆恭黙之承厘储精白日贯三五兮谅贶隆之在兹于是徒观其后负嵼之丹障兮矗屏扆之扶树中特髙而造天兮廗防之危柱刋陗戍削列帷帐兮韡晔襄乎平圃防栈齴而重倚兮辨垒壁竦峙以扈扈巨门嶤擢之显闿兮基敷而狭乎百堵于是接以文昌之帝座兮殿虚无之寥阳歘云旗桂軨之防兮播洒东井而玉房嵱岫狋狋以翛翛兮左届乎堂坛翼长离之翚飞兮曲枅横出乎宫之郁单櫺槛鶱翥之翺翺兮珍馆隂淫而弥乎巑岏覛游栾之标陭隒兮干青云而未半右经三元之閟殿兮陓庨豁以凝寒燕灵圉于东厢兮井公戏庑之西端径縁奥以邃兮何阈之不可殚蔓筵扶台袩迤逦兮阧发防阻櫼栭防闬闳寷陖隌无畴兮鸟举防□猭澧泉涌溢贯中唐兮防隅阳马枊夷衍于是振溪通谷□縬闺闼坂堂奥防陆砀文砥杂礹澳洞室闲榭宴清邈因方就圆不待改筑落彩制究华缛防林麓流荡鋈奇葩鞢被以修竹其巅嶚翍离文木松杞棽俪棂芊萰苯防峰冠广瀁石院防欲堕兮遗光曜忽奋飞兮突若帱悬万仞兮庭隈隩仰岞峈兮遥相劳附隵兮薄陲陮缀阽危兮防不任踦窕窎隙防兮陁陊陨之龃龉防防潎之惊流兮暴洒晴空以飒澍雨渱溟防以嶻兮瀎漫漫之溇溇陟丛灌距山之岐兮防缥碧之嶾嶙然翕欱而不彻兮又嵁隁而防防节天梁之自然兮崆峒沃若于河津岟嵒嵒之崱嵀兮峮邻于青旻翘香炉之峻峰兮羌秀出之逡巡滊呼吸而上通兮风漎漎而下沦固彊防之宅灵兮吐含化育而乗象辰云烟荡沃霈霈兮见怪物之蝹蜦防蒸润以薛越兮愤盈混澣以陶冶乎兆人浥濡沆瀣之餥餥兮嗽咽霞液之飶氛防贞翼宪劳谦兮巩兢业而宾筵万神贬思抑虑之奉钦若兮何朂戒誓之能流廷臣蟠七宿瞻武之分兮感皇心之精禋盖况荣显尊之召嘉号兮何殊祥之不臻荅恢崇而铄懿和兮庸膺保我乂民禅云亭兮封梁山天顾怀兮盛徳躬合灵符兮瑞便蕃渐万世兮滋永年极古之休则兮岂七十二后之足云颂曰飉黳黡溟涬黭防防汗汗兮欻配黎槱爂姚懿濞涣涣兮奫濚淴泱精瘗迉迡孰知其朕兮禬禜照照号戒招摇于嗟旅兮乔岳憰瓒楑杼洪鬯秬兮馨惟馛芬穰穰降福百物宣序兮  

九龙山赋【`有序　　　　　　明`】邹迪光  

夫悬圃具茨姑射霍不周疎属方壶员峤之类胥神仙堀灵怪幽墟标名域内托迹象外武踄不及评隲何繇若乃终南太一天孙酉阳宛委仇池娲宫祝融二华之属秩视三公号崇万禩庋悬事备禜望数殊自昔炳烺无烦扬诩至于从都作镇循邑为表合符受瑞毓异钟英要屐胜流贾藻艺苑其在域中靡可殚悉然或疆里夐而眳藐无倪或载籍缺而询咨失覈或名存而实左或曩着而今湮其于颂纪将非实録惟我九龙山者为观一邑擅胜三吴瑞气日以暀祎人文借而毗辅图牒具在故老闻知游目有余寄心无尽备在操觚能乏称引云尔赋曰  

夫何兹山之离奇窈纠兮簪芙蓉而有九屹防崛岉撑日月而蹠星斗兮冠诸峘岋嶕峣以为首逺则禹祁邓尉夫椒金庭穹窿墓天平支硎香兰唐贡离墨甄荆输衷茵伏若若蹲近则月脾石盆西顾南横路耿防白檐黄文鸡坑鹿顶五浪七云屈体列侍若儿若孙故能翕欱旬始拂防氛祲播莫浮歊敛扱倒景仛彼赤霄槩乎泰清跐厥白榆弼于紫防甗譠繟而弇冒峤獝而夭矫防防褷以防属岑□防以区眇礐何劖屴崱阽防峥嵘磈礧碪碣硉矹若虓虎贙奋距击朋毖而谁不怵惕每石尧尧纷乎岨峿糅怓猾宾陈杂置若斧若镰若筥若鑴若篑若籯若敦若盂蹠枳足不可以趋即□以谋勇实彳亍而踌蹰吐气为云五色缤纷防防□□□□霭霭镳镳晰晰或袭霞而旖旎或贯月而妩娙或含水而澂防或抱石而絪緼莫不覃烁蕴茂萧索轮囷冠珥干吕如緌如缨为矞为卿而迉迡于檐钩白石之坞弥濩于梁谿蠡泽之滨时或谽谺澒洞划然中枵箕伯扇之万籁齐号防防飋飋调调刁刁若叱若吸若激若謞若怨若诉若怒若叫小者筊篞钜者鼖毊大陆卷浪修岊鼔涛夔跂奋亹而起舞云阳竦臂以招揺尔其山脉写逺有漼者泉仄沸而氿隠现而瀸合出而瀵喷瀑而悬濆沦渗淫输而汇焉托于一潭评水方域此为二泉覈实定品殆莫之先夫其囦汪洸澹洌澄鲜若秋云之在天其混瀚灦涣流映扬光若西子之临妆其沄泂澋渐濂汜寖若冰绡之曳影其幽馨清馥袭肌扑鼻若天花之馝馞虽大浸稽天而不滥即焦烟烁石而不涸又若恒河之绳绳如昨而银汉之盈盈自若于是陆羽杜育卢仝王肃之伦周颙阮籍刘伶孔顗之列防彼琼滋戽此玉液用以煑月团烹雀舌酿麯生泛竹叶磁瓯倾乳银釭渍雪歠之而尘虑惺饮既而愁城灭又若帝台之浆三危之沥可以蠲疾延龄而消烦解渴其余若寒乳松苓涤砚惺惺龙鳯滴露慧照若冰皆二泉之别派将一本而支分纵同出而异号亦避洁而逊清遂使西隃白下东越阖闾南浮江界北轶海虞人饮之甘家计而储莫不小舠峨艑且载且驰千夫担荷前唱后喁若褭蹄之贡少府黍米之税天防而尽日夜以委输若乃广衍延袤旁阔素虑包络隥囊括防阻防塿垆□防陬隈仍仍櫌袷搑康荘相错崇期交防屋室隠赈罗肆列队亦有贸贾墆鬻骈坒防槻兼呈喤呷鼎沸野桥白板朱楼对踞官道緑槐青斾敧翥有河间之数钱多临邛之涤器负峦而处爰有良田香塍畇畇绣坂漫漫源泉潗防灌注陌阡隂不虞伏阳不虑愆青阳聿□臯陆土埏畚锸云集馌饷星连以藨以蓘载芟载翦维彼山农少习不迁及菑畬熟穜稑滋场既涤获已秷録社长集闾师鸡豚时荐壶觞横至定一为十拘五作二讙譊薮泽唏欯壁坞夕阳在麓傞傞而舞若其瞿昙金舍薄迦琳宫鳯刹瑰玮龙池玲珑健陀熣灿阿兰防茸栴檀百尺盘盖千重层栾相承浮栋交蠓精篮郺□俨若附庸皆踦灵鷟以駊騀轹仙鹫而竦踊中间绀园发焰金像腾光薝卜庵罗吐葩垂芒迦陵频伽韵竹喭簧赤髭踉跄白毫焜煌踏杯合沓杖锡忽怳白日雨花青山莲掌珊瑚舌动而经韵海潮珠火睂髙而人钦寳相当夫佛日营斋僧辰布法则有优婆婆罗门之辈累息股弁肩摩趾囓离离鱼贯儽儽猱摄蹀防防防盘跚勃挥汗霪淋举袂风揭相与穿轧芴破防密蹍金绳羾鴈塔搏清钟击寳铎千炬烜葱菁众香熏碧落信慈氏之兜率而如来之极乐也兼有洞内观上清邃宇列仙攸馆明神所处檐葩偨傂栋蕊襂纚五题金榜鳞次栉比旟旐长悬郅偈不徙青鸟翔集白鳯戾止恍阊阖之可叩覩玉女之防嘘芗呹乎九天步虚闻于百里彼谢罗之羽室三千白岳之庐百二兹焉亦足以比儗至于数里之内不乏名园依峦倚阜背壑面樊凉台借石水榭通川檀栾茂树蕙畹芝原左邻佛苑右仙坛隂磴无地修廊迄天重栌妖嬝黝洞蛇蜒石苔驳蚀窦溜时浓翠妒日深碧吐烟不风木鼓未雨条眠橘柚垂实桃李不言或借资荆牧而河阳馆筑或肥橐使越而好畤居迁或类陶公解绶而园开三径或学支遁买山而家无一钱此其人虽异而皆有平泉之绮丽辟疆之精妍可以当山林之乐事而毕考槃之余年岩峦路尽陿谷已穷杳然太古絶无人踪古藓如石千年一封白云自在碧涧淙淙桃花流水宛然可通诛茆其间数椽以容植石为牀架壑而屋鹿麋与友鸡豚自牧不知晦朔罔识寒燠厐睂皓首虽野不俗鼔腹而嬉山涯水澳日迟飔飏臯陇初沐放杖相遭邂逅匪速偶与之徘徊焉瞻瞩焉叹城郭之回换悲陵谷之反覆数人物之兴替较年歳之凶熟曲瓢承浆瓦盆置菽借草防树折荆代烛鞠巹不设礼数甚朴又何啻宅华胥畏垒而家太防栗陆也祗洹之旁清都之隙附以佳城牛眠马鬛金鳬内跃石鲸外踢草木象山鱼膏为泽黄泉之下亦有白日自谓千秋永不磨泐谁知青草迷离白杨萧瑟山防夜啼燐火昼出荆棘参霄刍荛竞入狐窃伺膢腊不食信人代之有尽而山川之无极既速朽而易化即厚葬其焉益将不免于牛山之泪而雍门之泣木则松柏栟榈常棣甘棠含桃来禽栘枥槐杨楸梧棘枣枇杷柘桑楩楠榛栗泽蒲天香族延曲阜宗孕山冈结本屈诘挺柯髙张閜砢杈枒蓲蘛婵媛防绸缪攒立偃仰崔错癹骪缜分沆浪餐霜饱雪千龄而往披云雾以舒防合飕飗而振响即斧斤之暂入胡槎枿之不长草则葴莎菅蒯菩□卷施戎葵苘台防苏茈藄荷射干游冬挛夷王蒭女萝拘蒻茱萸芣苡茹藘蘼芜蒌藜弥原匝阜隂薆阳愉菲菲入鼻郁郁薰褵醲鱻用糅藿食所须中间茵陈萆薢地榆天粉兔丝菖阳防已寄屏又能殪羣魖驱二竖扶痿痹泽憔悴沃肉翅欲飞炼朱顔久驻此皆山只之所黙相而滋培与岳灵之所隂施而溉注竹则篻簩由吾射筒林于筼筜箘簬防篾箛棰籦笼孤管篬筤孙枝淇澳之种渭川所移节挺青琳笋抽碧玉婀娜蓊茸澶漫肃穆从风倾攲捎云上矗能使贞士比节而友酒人摘叶而酿山客裁箨而冠林叟劚竿而杖此君可对素封不让鸟则防防鸀鳿鸴斯鳬鸥佳其仓庚鳺防鹘鸼鴐鹅烦鹜戴鵀鸤鸠鹡鸰鹩鸿鹄鵱鷜嘤嘤喈喈闗闗啾啾营巢拮据啄食辀集若星聚散若云收瞬视躯翅便儇自由朝游岬岫夕反河洲兽则麎麌麜麛麕麚麏狐狼獐防防防豮牛羊之属鼷鼬之羣蹢踣角掎狉狉獉獉眠云石路齥草松根夕曛共下朝霞与屯填冈盈麓或娭或犇虽则毛羣之秽质亦助山泽而成文于是青只届白藏交条风媚湛露髙日景丽月貌娇气骀荡时阒寥温凉适人意调则有顾陆右族猗顿富人游冶少年贵介王孙竦龙劔服鱼文趿珠履振华缨乗骏驭驾雕轮拥翠袖挟朱唇车□□人殷殷□象管叫鹅笙歌白苎理阳春落木叶动梁尘画地分曹因阿作屏泉为酒池山乃肉林陂陁上下方圆杂并男女狎坐于陵于京幕丹崖兮紫丝障饰翠微兮石榴裙傲山色兮笑靥答谷响兮懽声念爽鸠之无此何余乐之可经亦有名流逸侣骚人墨客搴引藜笻踸踔蜡屐提携友生担举欢伯佩有锦囊亦怀不律对山月而抽黄拨岭岚兮浮白宛伊人兮山阿信薜茘之可宅亦有姬姜妙质阳蔡名姝娥睂曼睩腻理柔靡香车历逯露紒葳蕤暂而流步嬄防差池綦履不任转益其仪语笑花间从空霏微兰膏漨浡于巑峭香气靃靡于崄嶬实为泉石防染而生色非土风淫泆而贻讥亦有九州四海八方六合之内如湘潭逐臣皇华重使巴蜀名贾江湖荡子燕赵侠游吴楚奇士或淩风驻檝或奔星挽辔慕胜而来恋奇忘去甘泉一歃万虑涤矣亦有獠人猎徒袒裼驰骋狂趭猤犷儇佻坌并布罠施罻设机置阱青骹志厉韩卢力劲飍矞翊□离合不定于以突棘藩扢丛薄掩广泽辚长壑鸟不及避兽尽骇愕膏血汚毛羽落不独搀必双捔豜豵尽鷇卵竭即鹿无虞从禽而转刚镞既润霜刀以染称技勇弱较获多鲜列鲜野酌举爵沈湎余勇未渫既反盘桓他他借借老穉聚看此虽里闾侈鄙之风倘亦山川壮盛之观乎嗟乎人物挺秀维山之灵效珍献瑞自昔而征故长康才致擅三絶仲卿拒莽表奇节安道抗疏诋新法日休扁舟弄水月元镇褊心好净洁焚香摊书清秘閤此皆千祀流芳清修卓荦前既不诬后岂无作意者必有心迹双恬衾枕弗怍以咏以歌一丘一壑为之砥狂澜而振寥廓者矣乱曰岞岞表巘崿兮沈沈窈窈藏防窱兮緜緜聮聮极广衍兮茀茀繁草木兮骉骉育鸟兽兮□□版版备游览兮济济锵锵出髙良兮厐厐隠隠保蕃盛兮符今援昔永不失兮  

金山赋　　　　　　　　　　【`明`】潘一桂  

岷源斥玉轮剨涪汶汇沅湘辟千流既同百谷来宅滮滮焉灏灏焉委蛇于后土运元气而不息焉其迩沧瀛而趋于京口也则浩溔潢漾滂潬漻濊湁潗澎濞奔訇漰湃稽天絶汉苞峦襄埭驰波跳沫怒薄天外于是天纪荡地维陨灵气涣神化隠上帝东顾爰咨而轸闵焉乃命娲积葭烬鲧窃息壤神禹操铎巨灵伐掌驱悬圃之秀防割太华之奇防躨跜崒虬据鳌峙而立乎泱漭尔其峰峦之为状也则岿嶷崱屴崚嵴崭崭焉其陗孑也斧脊劒锷霞驳云彧妩妩焉其韫煜也排骇浪以卓矗兮絶游氛而负青天劈淫涛以隤怒兮杀万里之骄澜基以蛟宫隍以鲸波兮廓遥岸而衢崩流苞牛曜以肇胎兮奠朱方之上游负以碣起兮絶氛坱而不留仰夭嫪若龙游兮俯蹲踒如伏牛肇孕金而浮玉兮锡嘉名于六朝尔其灵脉之四协也则肱焦股玉引岘控雩尔汝北顾襟带南圌石簿扬袂盘陀曳裾发蒨贡妍跂踵頫躯若朋眤以相劳亦绰约以共娱苍然鳞次称附庸之国琛献而賨输尔其洒睇之遥含也则溟渤呼吸旸谷曈昽朝日夕月互经西东五州蔀天髙骊刺穹厐岩封阙而袭观兮霒靉揭旎繁乱而汹汹郃云吐雨靓何嬽姗兮蓊然宾然开陆海之芙蓉千甍百雉拥天堑以对峙兮嚣嚣訔訔烝以郁葱迩封逖域限南北界吴楚而分邦焉至若林开波府浪蹴香城考险列搆循危载甍龙蟠绣栱鹤矫雕楹珍台弥乎巑岏峣榭抗乎峥嵘槛骞翥以翚翔亭夐奕以鸾擎梁要眇以霓起铃答蜡以檐鸣塔寻云以上出幢干烟以孤停廊四辟以纳爽洞邈以延清乃有瓀珉承陛琅玕綷楯玉版分辉金绳对整琼函芝检鳬棁藻井熛碧鎏黄争煴竞耿五色相耀虚外含影日月荧其晶莹星辰袭其彪炳飞廉衙衙而敛辔冯夷辑辑而延颈迓景纯于云墟礼头陀于烟岭大彻标顿悟之门玉带落箭锋之颖处士擅响于絶唱蕲王失敌于速骋游魂依法以脱波神龙梦游而凿井信神明之所庐而栖心之静境若夫饯寒迎和淑气初敷夭桃扬赪艳杏挺柎柔蓝净緑贴霄而铺轻飔微澜若有如无于是陶嘉月借芳辰宾从鼎来羣楫竞臻银鲥刀鲚衔鲜漱新既乃释舲辞羽躧步岩峤攀蹑颢气登躯林杪蹻骀荡蹑窈窕践飞鲲轶游鸟奇抚云上异抜霄表防突兮逺岫之隠嶙而缥缈也浟瀚兮洪波之嘘虹磷日浩漻而弥淼也织绎兮吴帆楚缆鳬飞电写乗波途而践云道也尔乃经虑涤烦忧捐漱液招游仙吊梁衍悲吴权睨蓬壶睇蕊渊惝怳自顾其乐忘年尔其娱乐未终流光将夕緑霞尽灭绛云微集瑶海上月下荡秋汐摇琼曳玖涣汗潆湱若金在镕飞跃注射余绚隠见览不可悉起凄响于江澨泣鲛珠于崖隙钟霏微以烟度鹘惊栖而不息于是为之歌曰翔天波兮拥明月与至清兮并游歇安得冲举兮恣超忽若夫长离南迈融风扇氛爽榭郁燆里闬如焚更簟骤盥扬炎益煴尔乃逃暑山馆招凉江谷风穴凝寒隂岩却燠移髙防之萧森蔽琪枝与珍木渐水气之浥落飞飇之穆谡汲虚无之青荧斯骨凛而神肃结幽梦于华胥与仙者而为族若乃浓云威防猛吹欻侈波如活山乍伏乍起霆崩箭疾岳穨电驶散类天裂合疑地圯飞沫揺岺潎洚刷屺攲樯侧帆倏忽生死乃有怒龙憨蜃水马闯犀阳侯海若云君霓师扬鬛鼓浪掉尾卷澌友风子雨妖谲多奇骇心目悚息而崩摧信兹山之雄快兮变昏旦以展媚隔视听于域表兮栖神明于天际虽灵迹之冥昧兮犹夜浮乎金气愿违世以税驾兮脱人羣之战兢向白云以独耽兮濯灵腑于中  

黄山赋　　　　　　　　　　【`元`】赵纯翁  

混沌判极品物流形安邑有山以黄得名伟矣哉黄山之为山也雄据一方壮观千古黄壤载于书为地道之博厚黄钟见诸易为坤道之利贞磅礴兮不知其几寻地出甘泉兮有脉天降时雨兮有云三十二峰兮图画百千万态兮丹青上有虎啸下有龙吟东西南北兮且瞻且仰春夏秋冬兮无古无今望之者如嵩如岱如华如衡登之者载行载憩载喜载惊方其春且夏也黄鹄巢树黄莺啭林黄荼防兮似蜡黄踯躅兮如金梅黄兮调宰相之鼎槐黄兮惊举子之心斯盖一年富贵王孙公子孰不欣欣及其秋且冬也黄桂其馨黄菊其清黄云兮有时霭霭黄雾兮有时冥冥风起兮黄沙晦明霜殒兮黄叶飘零是亦四时之代谢达人之大观亦何有于伤情是故上有灵神祈雨而雨祈晴而晴祈安而灾眚不作祈稼而百谷皆成下有隠君子非比干之子孙则留侯之末裔非潘河阳之宗派则车武子之云仍金刹兮山之阳琳宫兮山之隂晨香夕灯兮济济缁黄之辈夙兴夜寐兮锵锵钟磬之声有客谓余曰有山如许是固一美青山緑水富贵二并余应之曰是山也东瞰长江南接洞庭二水渺茫兮烟波万顷一峰突兀兮风月双清余将依山兮筑醉翁之亭汲水兮濯孺子之缨朝于斯夕于斯饥则食渴则饮枕石漱流以终吾身客曰是志也子先得我心之同然耳遂喜而为之同盟  

玉笥山赋　　　　　　　　　【`明`】金幼孜  

鳌宫散兮彩云鲸海飞兮黄尘铜山眇兮寂寞玉峰美兮嶙峋占西江之上郡表南纪之孤青揽神秀于磅礴通仙灵于杳冥割晨昏而轶云雨薄光景而生风霆登之者若广寒百万户之玉防望之者恍巫山十二峰之翠屏余尝攀萝絶涧系马西风断苍崖之秋骨舒一笑于奇逢攀危巢于栖鹘附垂翅于冥鸿发孤啸于岩端振万籁于笙镛但覩夫华盖倚天芙蓉削玉清霜利锷劒插秋寒初月修睂黛横空緑其瑰玮万状而东连者非临川诸山列于前者乎重滩来逺千里如泻烟消雨浃隠若垂虹雪立风涛疾如走马行祠龙女之暮归别路泣骊驹之晓驾其蜿蜒百折而南委者非章贡之经流绕其下者乎西连石霜百文之奇北挹閤皂寳金之秀或寛而坡陀或卑而培塿莫不瞻仰乎后先罗列乎左右则诸山耸处之尊真足以配南山不崩之夀也方将临飞梁凌絶顶穷微入溟涬防石室之藏书校黄庭之内景俄遇鸿防先生虚无诞叟身佩苍精手扪落斗或处静而守黙或谈空而説有相与吐罗宿之奇胸骋悬河之辩口紫气于青牛叹浮云于苍狗诞叟起揖于先生曰子亦通者也独不闻清江玉笥之山乎夫洞之名天者三十有六而法乐固为第一福之称地者七十有二而郁木固为无匹盖天作而地藏宜鬼没而神出今子以凭虚吊古之才拔俗出尘之质不游于都千树之时而访于昆明劫灰之日何其异哉仆固鄙人请告山川风物之美宫室羽仪之丽悉耳目之所及庶几发吾子之防而祛吾子之蔽也在昔此山卓卓太古究其根盘罔知几许锡以大白云台之名杂以羣玉秦望之所崟岑岪郁岭嵘险阻嵸嵲岋防岈岣嵝蟠者如龙踞者如虎方者如屏圆者如筥断者如臼续者如组髙者如立下者如俯呀者如呑突者如吐平者如削起者如舞向者如鬭回者如顾千奇万状不可遽数其上则小山丛桂漆园大椿松桧栝柏椅桐栗榛大余连抱深踞重坤夸条幡纚布叶铺棻昻霄耸壑雾合云屯白日而蛟虬动微风而笙吹繁禽则出穴雏鹓衔书神雀黄鹄白鹇金鸡鹤旋日鴐鹅鸹鸧鳷鹊呈其吐绶名之捣药云彩星驰风毛雪落或翔而集或俛而啄是皆逾岷越嶂离瀛度弱不逺伊迩于焉兹托其下则玉芝葳蕤瑶草緑缛葭若麝香荃兰甘菊芎防鹤化金铃樱粟抗紫茎扬清馥耀羣芳骇众目被幽崖施中谷灼灼猗猗青青郁郁兽则驯虎飞猱麝香麀鹿或献果而攀萝或卖杏而收谷或食乎野萍或眠乎石竹余则五色之毛千里之足茂先亦不能知尔雅所不及録莫不肥大蕃息络绎驰逐以寝以吪不瘰不瘯水则三溪八池七潭六源丹砂之井玉醲之泉服之可以永夀饮之可以成仙潏潏滈滈澄澄涓涓光涵晓镜声弹夜弦练横瓴泻枝分蔓延决而为雨积而为渊溉田百顷衣食之源然后触穹石赴奔川东汇彭蠡同归海门其中则蛟龙贝鰋鲤鳙鲢比目之魼缩项之鳊沙蛤海蚌明珠出焉亦有羣飞属玉并浴文鸳双鳬乗鴈鸣翠舞鹍苍鳞绣羽举一漏千莫不集于浅濑浮于清涟唼嚼乎菰蒲菁藻栖息乎菱芡藕莲建宫室则度其隰原拔斯柞棫爰命工垂乃程匠石巧者献能勇者效力千夫云从万斧雷击凿石而龙门空斩木而虎穴赤发岭表之瑰材集江南之佳植倏鬼设而神运不一朝而山积于是寳图呈于坤灵玉梁降乎天宠仿配极之都列飞霞之画栋翚翼宇而欲飞螭负楹而不动华榱引明月于璇题藻棁缀浮云于朱栱露阙角之苍龙啄檐牙之丹鳯表以承天大秀之崇侈以天徳乗光之竦参错乎万像之鳞次彷佛乎九重之星拱观其重观叠楼右坪左墄飞甍惊海色之揺红铅砌镂琅玕之连白窗绮疏而结钱带金釭而衔璧聚天上之星辰隔人间之风日周河汉之昭回顺隂阳而阖辟宜上帝之髙居近天顔之咫尺至若黄道雨晴瑶阶尘輭翠蕤下武之旌鱼钥起寥阳之殿羽衣翻仙子之霓裳雉尾拥宫人之彩扇耀孤鹤于金茎鸣八鸾于翠辇鱼龙舞九奏于钧天鹓鹭肃羣真于旒冕济济乎山泽之癯昂昂乎珪璋之彦降笙鹤于缑山来舄鳬于叶县无非讲道徳于文呪长生之秘典霜杵月臼带香残丹气成虹炉存火炼进麐脯之新奇集龙根之宛转冰桃鬭枣之筵银瓮锡葡萄之燕又何必慕弱水之二神此尘世之所常羡也钟其精英发为人杰其方平重厚故为人也沈毅而富才峭直孤髙故为人也磊落而多节逺而九仙晔尔之名近则八祖森乎其列故孔梅沈谢之羣流历秦汉唐宋而烜赫访遗迹则魏氏之瑶台何君之石窍台耸东华亦谷之奇谷隠彤霞丹阳之奥箱峰蔓草之似袍墨沼寒藤之学草刘通慕仙箓于徒闻夏禹惜神樏之未造涪翁仅吟于彷佛叔夜敢侔于醉倒逮及累朝举由其道银钩赐金榜之镂题寳篆降御炉于恩诏信为古今之名山非遯世延年者莫能到也言未卒先生乃欣然而笑曰子诚知管晏之齐人识昭襄之秦客但夸夫山川之为美而不知河山之带砺也覩宫室之为盛而不知两都之旧制也羡木石鸟兽之同羣而不知斯人之为贵也慕辟谷延年之可尚而不知所恶有甚于死也夫达人之大观曽何足以芥蔕虽杀身以成仁真不亡而曰在且夫大人物我本同橐籥聚则成形散归寥廓髙为星辰低为河岳故箕尾坠而傅说亡尼山祷而圣人作二伯生而崧岳降其神灵三苏出而睂山为之萧索相业应乎旁求王迹寓乎笔削为藩翰于西周着文章于东洛是皆保海内之安危兼天下之忧乐岂效乎没世无闻但忘情于丘壑且子不闻蓬莱方壶逺则逺矣而楼船之药未返滈池之璧已遗茎台井榦髙则髙矣而茂陵之石马无声柏梁之金人有烈是二君者今安在哉今欲与子窥九嶷登太行上防稽探禹穴泝昆仑观澥渤追太史之奇踪继前人之遗烈挽壮士之天河洗中原之战血然后对礼乐于丹墀进舆图于金阙则下视玉笥之山者曽何足比于一发也哉诞叟闻斯言也狼顾鼠拱莫知所措夕阳兮在山碧云兮欲暮余乃拾铜雀于残烟分玉蟾于坠露倚桂树之秋香遂登髙而作赋  

茶山赋【`有序　　　　　　　　明`】梁亭表  

茶山埔阳之镇也余以甲戌秋浪迹于兹读书山麓生事磊砢客况萧条骨肉逺离亲友契阔居平悒悒不得志又为衿履牵人不获遽引去每于凄雨寒霜之春回腊尽之交环视此山溟蒙轧沕抑郁而谁与语假寐而怅寤言仓兄填兮顾而自怜遂为之赋以写其怀辞曰  

迩迤峻岭髙跨属城接陵峦于闽峤连岛屿于韩亭隂那峙其雄镇九峻固其闗扃瞰靖漳之通浦列廛肆于郊坰削芙蓉兮岞环樾廕兮郁青磴礨兮崴魁野萷参兮清泠间登蹑而睇望兮慨愁抱之丛生当其闭阁炊藜下帷掞藻竚览于缥缃颐情志于讲讨抽汲冢之秘笈叩酉岩之鸿寳巳乃觌岫幌之骚屑望云闗之槁防杂松涛于散樗混瀑布于流潦凄鹃泣于丛枝哀猿啸于丰草莫不令人慨虞卿之穷愁叹冯唐之衰老顾我心以忧伤胡惄焉其如若夫潘江研想陆海抽思层云联翩于浮藻重渊怫悦于沈辞始燥吻而踯躅或濡翰之迟疑亦复苦蟼蟆之嘈杂溷魑魍之号悲草妖木怪兮淅沥牛神蛇鬼兮纷披或獑猢之飍矞或雷雨之飇心荆榛以历乱笔苦涩而离岐矧挈瓶之小器患仰屋于落晖或有载酒凭髙班利布席选茵草以趺坐望坁崿而杖防防偃盖兮飞觞挂疎篁兮岸帻乃有偨傂砰磷跮踱前却牵萝茑之羃防丛棘榛而布刺破履霜之芒鞵敝拾级之蜡屐顾径馗之嵒龉若归途之踯躃怪哉兹山恍惚万状从麓陟巅穷形尽相凭楹轩而骋目兮尘冥雝而频忧病荘舄之唫越兮怅王粲之登楼听鸣林之浏飇兮嗟虫鷇之喧啾煦繁节之蒸浥兮痛揺落于蓐收苦长嬴之蒸伏兮叹穷隂之惨愁惟四气之弗燮兮胡荏苒而淹留怀故土之修迥兮洵显敞而寡仇披坟衍之广路兮临臯隰之长洲陟云山之嶻嶭兮据岭峤之上游萃冠佩于韦曲兮服庤镈于西畴繄余生之愚蒙兮幼翺翔于昆圃步薫贾之芳尘兮望骚雅之钲鼓缀下里而济伟兮敢希踪于绣虎废车廏于屈牦兮类陶器之苦窳驰燕越之函镈兮枳棘铩其仪羽黄鹄俟其逑耦兮鬲实资其釜庾洵僻土之难淹兮惭阘茸之比数步栖迟以徙倚兮望逶迤于南浦情眷眷而北征兮将驱车而出祖怅盘桓于胸臆兮假髙衢于兹土  

## 御定历代赋汇补遗卷三  

地理  

登封龙山赋　　　　　　　　【`明`】石　珤  

石子抱病登于封龙览燕赵之墟望沧溟之浦慨然太息顾谓二三子曰美乎佳哉此陶唐代之故都也巨岳雄峙长河骏奔崇冈复阜如抱如蹲万壑众流汇为九泽大行崛立溢岀平原川横夏后之橇地藏虞舜之璧八年于外地平天成五月朔巡诸侯万国天文别埜星当昴毕之区土壤分州域介幽并之宅川纡岭回郁郁崔崔峭壁耸秀丹峰凝辉晴瀑挂百寻之长练颠崖转万谷之惊雷上有蔽日干霄之古树下有陵迁谷变之寒灰俗有避秦山多入晋岳被重封川经几濬虎啸风冽龙行雷迅寒烟色旧李躬灯火之台岩石光寒季子合从之印万里交乎胸中千岩纵其一瞬其东则古之大陆也波洄镜潆曼衍铿鍧茭蒲芰荷肃乎风生海鳬  

来游防防互鸣牧乎观津之野带于平棘之城渔涧流歌廊庙隔江湖之兴秋郊舒啸英豪含感慨之情窦氏青山冯唐故宅纳牖进言引巵正色国成茂草逢下帷之董生馌有髙賔见耕田之冀缺人传击筑之歌士有谈经之业贞观章防一代忠良稷下遗书六经羽翼畴非治望夫唐虞岂独事闗乎列国其南则汉之钜鹿鄗中也台隍尚存烟屯雾昏想中兴之旧业或寄迹乎荒原芜蒌存豆粥之亭滹水望冰澌之渡北道主人尘埃物色对灶将军云龙际遇地存京观李华兴吊古之词士遇明时文达展登瀛之歩亦有阀阅池台尚存平泉古树闾里髙门或三世而居司业或父子而握丝纶文妙一时张鷟号青钱之选才优当代卫公陈丹扆之箴翺有文章名崇史馆绛真宰相官处词林其西则战国之陉山也山愈巑岏水愈潺湲横峰似劒列嶂为防平临三晋遥控全燕车不方轨士可当闗料敌机危痛左车之不遇烧丹火伏讶隋女之登仙雪霁西屏氷封璧合云销抱犊堕佩遗钿谁登望海之亭直下螺峰之境地出危簮天开峻井龙蛇蚴蟉雨自来东麋鹿奔张泉从地涌刘因有志登福地而髙吟敬仲多情抚遗踪而自省篇成寳劔代国神游文慕香山司空兴冷怅九原之莫作幸吾生之登骋其北则古之中山曲阳也峻阜迤逦达于代边队通穷漠谷带长川万籁号风危城际天士如貔虎人拥戈鋋名寝秦谋共畏亷颇之勇喟兴汉髀人思李牧之贤宜安城复再收赵境武灵台古遥下胡地存画封之台岩有弃瓢之叟梦得一世之诗豪李峤诸儒之领袖安平之崔下曲之魏累代才名灵寿之曹槀城之董一时勲旧朱轮紫绶门地犹雄取印提戈声华未朽问其士习则乐孝友敦诗书不侵然诺砥砺防隅气不可平直欲裂强秦之缶清应有志防思登孟博之车节奋于穷壮形于老颈可刃而身不可屈头可断而碑不可草观其民风则力织作勤猷畞童稚为婚鸡豚娶妇族多辨类等其清浊礼谨送终称其无有至老犹勤虽贫不困人各守其淳朴俗颇希乎混沌其尤在可称者士不妒才人多服义彭亨狡狯虽贵防嗤清介端良在微亦贵野无健讼之民官乏舞文之吏上不烦于刑戮下易为乎禁制此固先王旧泽虽经变故犹缕缕而未衰然实圣代洪仁渐染百年首股肱之近地者也所可憾者人不思逺家无素蓄西成遗秉箫鼓连邨春事转空奉书络绎平畴多发冢之夫柱础有靳文之石民不知兵易为揺动地无守险轻相躏跞盖自列国之扰五胡之乱开元之掠长平之怨女真之入防古之僭谷变千回地经万战民无固志殆土崩瓦解遭乱离之孔多俗有侠情岂击劒冲冠带流风之未变者乎嗟乎燕赵之地先王封建井田之地也燕赵之民先王衣裳冠带之民也燕赵之俗先王礼义忠厚之俗也奈何世治则有世乱则走晋既东去宋亦南狩或割地以求成或退兵而蹙守使夫河岳増悲金汤冒丑衣冠兴歔草木防垢资壮士于敌国纳宼讐于户牖弃神明之旧域设逋逃之渊薮人不为怪士不知诟亦独何哉此固有国家者之逺谋然亦士君子之宜忧不然髙门县簿华冕清裘致身枢耍列位公侯徒因时而补益亦何贵于名流辞曰山有摧兮石有泐畴造化兮无终极亦何为兮多太息  

金马山赋　　　　　　　　　【`眀`】刘　寅  

蓐收炳灵房星聚精超鸿蒙而合秀倐凝结而成形此金马之山所以直訾陬而奠昆明也欤在昔神禹受命爰分九区表岳鎭之崇崇隔方维之顿殊有岱有华抗东西以屹若曰衡曰恒界南北而截如旷哉梁益并包坤隅功不假于疏凿地独钟乎膏腴起层峦之嵯峨控南滇之故墟崭谽谺之岩谷驾緜邈之方舆造父固莫施其衔勒王良亦难范以驰驱观其蔓草垂騣尖峰批耳白月悬瞳青松掉尾渍赤沈以湛露流汗沟之逦迤铸莫待乎棠溪产非资于丽水形类腾骧之骐駵势似振鬛之騄駬过日影之须臾磨苍旻于尺咫迨夫嘘气成云喷沫起风障泥炫荧荧之彩霞鞶缨绕煌煌之流虹迅雷张其猛烈疾电助其威雄泻甘澍以注下卷拳毛之防茸叠巘益翠巅崖増红洞扉啓廏闲之敞莺声响和鸾之玲珑万骑仰观而辟易羣夷睨视而惊冲至于岌嶪岿巍岧嶤崒或奔如惊或骤若突峻拔天脊峭削风骨蓊蘙森爽隠辚郁杳横亘于百里拟长城之矹矹是宜拱帝京之尊严障大藩以寜谧也或有野老诘余而言曰子徒见其小而不穷其大知其名而不究其实吾将为子陈之黄肇分氓生蚩蚩若鱼若虫无识无知聪明间出命为君师立一代之典章成四海之雍熙嗟惟此邦视为边陲境荒荒而泯泯水漫漫而弥弥姚姒置之不即顾问商周鄙之不遑保厘俾昏迷而弗悟竟风靡于侏楚命庄蹻劈地逺来自王于滇顾瞻徘徊君臣之分少定天叙之典未谐汉武奋志劳民费财命张骞而逺出弭使节而虚回亦有孝宣不务大体慕神怪之慌惚行禋祀之渎礼王褒驰驿而西上仅致一奠而乃已遗祠庙于岩阿谩防搜而逺纪唐畏嵯顚之跳梁宋限大渡之涯涘元虽小康亦何足齿猗欤皇明抚有万方圣武神文巍巍堂堂既底寜于华夏遂有事于戎荒命矫矫之虎臣挥天戈而奋扬直指云南扫除欃枪截长鲸之鬐鬛刳妖狐之肺肠显允黔宁智勇忠良威已宣于戡定思复尽于胥匡化强梗为礼义变椎卉为冠裳揖让之风济济弦诵之声琅琅绍述前烈适有恵襄招携贰以诚信镕顽嚚以慈祥国公继之纲纪益张载平安南功业弥昌总制仁贤淑旂绥章来镇来临克柔克刚致逺人之尽服迈前哲而有光俾金马迥然而特立与碧鸡相对而相望小姑息之宋元陋怯弱之汉唐夫然后知皇明之盛徳冠古今而莫并纪昭靖之殊勲垂悠久而不忘余闻其言拜跪叹嗟遂为之歌曰金马之傍兮有稻有秔金马之阳兮有郭有城臣旬宣其善政兮民勤事乎农耕咸矢心而弗渝兮愿永享夫千万年之太平  

连云栈赋　　　　　　　　　【`明`】杨廷宣  

已卯之嵗时方冬矣腊云暮矣余年过贾生学惭董相征征营营内不自定由是谋迈于行载言北征担簦负笈陟岵跋阻摄穹嶐控青云扣天阍顺风而称曰肇黄之既判兮乃阳浮而隂槖嗟大块之茫茫兮孰江排而山凿帝既设此灵险兮余总丱闻乎栈阁肆皇图之广运兮都形胜乎燕漠眇蚕丛之建国兮隅星分乎井络连秦带蜀方五百里兮缭咸阳以为郭阻褒斜之艮隆兮拥岐斄之巨壑推隆理与替坠兮亦槩闻乎徃索良既策羽以絶望兮委回禄以熛灼何退身而鸷击兮思驾驭乎帝略迄超汉而蹷楚兮遂用建夫三恪阳中路以回车兮终不爽于发肤白发叹而长嗟兮意深讽乎彼夫愤仪图之诡秘兮诳金牛以为防悯帝之遵驾兮忍蛾睂而西趋侈御爱之仙跸兮瘁万乗之玉躯盖其危也足以駊騀巨丽而其致也不亦为御侮之天区夫山本其奥也石备其崇也水出其防也盘龙突兀岑崟嵂崒澒洞深涯蓊蔚茀郁天之所生也地之所产鸟不得而翔兽不得而逸四时变化刚柔错摩交构乎其中终始乎其内其云则黤防黯雯昙衣被肤寸渐深于本末逺视极黪迩之则黚□于石□黦于深谷靉叇淹留氛氲隠天羃幙屯需落落寞寞异于常态其雨则津津汋汋石润林响瀑布滴珠满壑盈濑霑湿霮防与地潜通豁径汪流烟树弥蒙松膏林沐淖泞局蹐病于逆旅其风则飘防防转山循谷料峭觱发防防批亢防二乗虚峻峰髙颲平坻微飂落木寒飔切肌石尤激射打头周回延历万象莫之可捕其日则黯淡蔽亏斜景过云东谷西隅窥于中天曀防晦冥翳难未尝昭晰其风俗之所习土地之所宜余故并吞其所经历包举其所问答而囊括其语焉于是有五徳公子导余以乔关兮嵌云路之巃嵸据防之扼塞兮罗万象于景从耸巑岏之崨嶫兮怯衣绣之乗骢盘七曲而阳回兮眴髙目之眯蒙瞰龙江之窣窣兮泻白练之霓虹余既登此絶岭兮瞠乎前观藐乎后视拾级坎连步错怔忡悸骇倦临色勃久而后定乃渡木阁驰青桥渉淩竞而惘兮列御风而慿空侧身穿而撇捷兮足秦法之重重防飞栋巇巉崕兮矻浮柱而増崇截王孙之便给兮碥碨礧而青葱霭云楼与雾蜃兮比朝暮之仙踪撬不足以为术兮悯征夫之溟蒙侬鞠躬而进登兮殆郭駞之形容驰丹梯下峻阪兮拟抱瓮之忡忡亦既身倦而神罢兮乃偃息乎崖中讯徃路以前山兮越马道与武闗防嵳路偪侧狭隘骑不得方人不得比吁嗟乎其赤帝之所兴首咸阳以入闗兮降子婴而要盟羽不得而争驱兮适自兹以为兵故称名为刘垻兮意非此莫之与京因是以益游乎奥屏兮阅千古之芳林于是有淩烟大夫挺瓌梧负霄汉迓余而言曰繄前林之矗矗兮岂非皇华之岐嶷楸桧障以蔽天兮鹍南溟之翼施旎犹龙之蹇兮杂遝纠防之标枝荡日月以扶踈兮干轮囷而参差杞强梁而丽霄兮樗拥肿而鸱夷杨郅偈而肤敏兮柽垂身而委随节美秀而乔脩兮纷篁之陆离目极望而攒瞑兮何摧嗺而郁伊悲落木之萧萧兮恣行人之淅炊风雨晦而涛起兮响万壑之隆墀余稔游此窐兮窥管天而防疑驰豫樟之絶榦兮驾邓圃之平骑怅梁栋之龌龊兮虽牛山其何为彼其众伙之富山桃石榴橪柿苦李小枣楟柰楂棃梬栗敛朱荣秘生意错综悬岩潜隠乎其中不可殚述由是逾三坌窥姜岭山益进而防岌树益窈而纵横忆岐丰之盛瑞播览徳之美名于是有緑衿使者丽质脩仪且逡且巡其气也愒其志也怜翋直前櫽括以此山之灵昔寳鸡之耀羽兮托千里之峭嵘惟樊笼之我求兮穷岩窔而多萦彼苍鹰罗鸗纷修兮属玉交青鸊鹈鴐鵞晨风子规鸂鸬鷀白练沙鸡锦胸绣臆累黔啄兮羌有万而难并鹊占嵗而音妙兮鸟聚散而时鸣鹤宿雾而懐寳兮鴠呼类而为盟雉招揺而曳尾兮鸠思妇而藏声鹳独立而不惧兮鹔依稀而将迎鸿渐逵而自得兮鴈递北而从兄其他角毒之属又未可以须臾倾盖而语班荆而坐对也聊举虎豹羣而昼哮兮黄熊慢而迁延狼防胡而恣游兮豪猪放而盘旋猱妩媚而先后兮防兔逸而长便狻猊茁而丰茸兮麋鹿呦而云眠鼬鼯幻而跹兮狐貉卫而自贤余因听此富拟上林靡迈长杨公子王孙有智不能以施防磻罗穽有术不能以张王良何以歆赵主造父何以驭周蹄徒靡思于行李噫何补于攀跻既骋草凉之墟复背东河之西尖峦义呀隘若虎闗淩迟委蛇下若抎鸟崔嵬嶱嵑守若扼吭宋代之贤所以遏元兵而漠北之雄终不能向南郑而窥也可不谓之壮哉天地设险髙则为山深则为水山之所峙水之所流余又见夫防先生之为费也溅汹涛泛防瀁出﨑岖走涨随余马而奔流谅余行而相望岌岌乎谲哉诡哉滔滔乎哉瀼哉南通沔汉北入汧渭粤众派之泛滥兮觞砾碌之彷徨经逶迤而迅驶兮礐怂恿而铿锵崪震电之慿怒兮巆万夫之阿房砥中流而濆溃兮沸枉寻而滵汤霈帏盖之溰溰兮恍白鹭之翺翔懔三军之旋凯兮揺甲胄之鐡装撼韶濩之夜兮奋冯夷之击瓽洒云根之溜篆兮濯白玉之琳琅迈蝌蚪之瀺灂兮神太史之籀藏三江骇而奔鲸兮谷洛鬬而非常瓠子决而訇湃兮吕梁隘而飞浪未有似此之崛岉翻湓豗触腾骧况其时也竺寒凝岭沍冻呵僵冰崖珠络雪巘瑶光人思挟纩之主屋存防瘃之霜皓皓皑皑坚坚强强此亦过客之壮丽奇观也潇洒拂鬰涤汔肾肠喜溢睂睫乐忘故乡已而望秦塞之渭萦瞻太华之丽麓水东去而长辞翠渐防而山促嗟乃平原之易地岂非前代之雄都乎余乃系离懐于山水寄余情于巴蜀障庾规之尘穷阮宗之躅蓟门烟月芦沟晓昱煇煌乎帝里蓬莱乎京屋世态无常天时又速余于是复冬徃而春来兮殚未尽之芳踪忽寒揎之易剂兮讶风景之靡同岚开障丽石渰滩浑鳙鳝出没鰬魠□鼋喁喁族族别孕鲕鲲獭入水而肆捕豺同岩而懐吞余始惊夫昔者之遁而今者之温故夫路蓊荟以弥深山烂漫而舒容百合异香徐来应风蘅杜茝兰绿蕙幽蓠蘼芜蒥荑山椒荪苌有质无名殆不可穷藁本射干石芥茈姜温韭香菜赤根水芹丰蔚之盛何其隆欤若夫寳藏之兴太守夜懐六竒反间熠爚繁光生乎古圹类乎石国则鳯山之产也黒金巧冶积薪而鼓锻链成刚许子之所耕而晋国之所赋近代求猿伐木披荆又有夜光布网网牵百里则安山之竒也玉版云英非涛非伦灿如白雪腻如滑肌咸阳不足论其价山隂不足供其资西蜀頼焉三秦给焉则武闗之艺也伊所居之栋宇兮树板屋以层甍随凸凹以偨傂兮无风雨之暴倾饭土铏如上古兮然松膏以为明性刚劲以质朴兮让齐鲁之蜚英挑云水以上山兮烧石田以为耕播穜稑以有秋兮兼芋橡与蔓菁其官府之所寓舍则谯楼丽栋盛鹤揺铃重门双阙井榦华程黝垩壁饰后寝前防无菑无害庖食具精劳乎逺人达乎帝廷其衣冠之耀则禄不易常用其武弁间以流官统以方面毋暴毋忝考其勤倦抚其民人而庇其所县呜呼皇风清穆兮四海无虞山川奠安兮草木茂殊我生值此兮何徳之腴余去故乡千里兮独褦襶于兹嵎以髙山为知巳兮以流水为钟期以乔木为朋友兮以道路为箴规名不见成功不可知手胼足胝化不转移扬雄为之解嘲崔骃为之达辞齐师防北卞玉屡赍惟守道以自全恐辱己而为嗤余故得假息于姒秋之馆沈酣于吏部之天先生见而防防使者之于长吁大夫腹非于其侧公子反唇而揶揄噫嘻何吾子之倥偬兮劳不殚于仆痡荷一徃之是诉庸再来之可乎彼一握以为笑亦焉知吾之为吾匪区区之宦辙抑以览圣世之皇图未敢拟司马之游不亦异博奕之徒非闻子言孰策余驽言以足志窃效汉儒乃相与忘形共赋于开山之途  

浮玉矶赋　　　　　　　　　【`明`】李若讷  

浮玉矶者盖蕲江之胜观黄郡之秀出截然中流欻而嵂崒斯亦不列于岳志絶纪于山经物有遘美人或探灵观鋭玉之如削咨竒石之若零巅趾吴楚源流潜霍萦波突献佳名爰托砥柱铮铮标以磊硌洪涛绕乎四周逺脉亘乎丛薄似月之洲玉尘纷错若木之华朱曦磅礴谛登厥势擅彼一方圆峰前睨嶻嶪球琅马口后扼潗湁洸洋左挹诸岫唐帽玉屏右拍近麓麒麟鳯凰收名区之韫酿撷上游之徜徉其为状也浸百丈于蛟窟镺一尖于练影彷佛巉岩慿陵荍井岿然天成屹以日永礛长川其似柔插孤空其欲猛云根跬歩而层层霜骨凸凹而冷冷纡曲作枕于股肱绰约为延于顷领于是地形既据人巧载施缘纷纠而戢孴削路道而躨跜莹夷如砥化彼离竒雕石成槛即峻为基宛欺之不阔羌窋防以相宜抚瀺灂盈于頫仰因突兀撑于﨑嶬层累遒上岧嵽参差鸿飞朝栋洒漰湱兮星簇夜疏泄濆瀑兮藻棁云楶重栏复瓦桀阁脩梯文昌题下控防地之明昌符升华之福嘏引三楚于目中划九江于袪把八窗荧荧宇宙咸閜四户翛翛山川交輠俨列宿其环枒拥紫微其庇厦太一巍崇如荐之斚钩陈森列似排之榎耸羲文于独尊散殷质于犹野混沌千秋一旦而写乃有翘秀之品颖俊之人登髙寄思眺逺无邻扶揺九万揽结三春呼佳侪而领略商众美而谈论飞鸿目送流水神亲意匠则寥廓悉入手削则澒洞为新陟而帝座呼吸可因降而龙藏出没有真掬绡珠于字泪起绣虎于文茵福综法像瑞叶鸿钧发江灵之鬰勃宣文曜之幻神此其符采大义吐纳彬彬者也若其寒食梨云重九桐雨芳草王孙临渊渔父溯洄轻舠携宾侣主当万项之既淩望片石而来抚斥丝竹其勿喧爱江天其欲谱徙倚登临月光遥吐薄烟渲之上下川浦笑起僧寮茗汁半茹咀彼清疎挥兹尘麈采鲎帆而未能引螺巵而愿舞踏绿苔之鬖髿忘紫嚣之腥醹亦以防缀玉痕润色天宇无取于粉黛之綷縩嵬琐之绮组惊破天门之梦汰消佛徳之祜至于僧田百亩蒲馔一盂仰庀俎豆俯结精庐隔水乡而不逺栖山阁而为徒指秔稻以檀越守【`原本缺二字`】以苾蒭升斗之水不减衣珠方寸之名可代神思推其余粒餐及寒儒篝灯之夜可熄蛟人之欷歔屑玉之子皆扬帝宿之居诸抑又功徳与矶并泐福利将江并濡崭崭不朽何润何枯  

顽山赋【`有序　　　　　　　　明`】黄淳耀  

黄子游豫章见水次有山块然生黝然黒骨然立草木土一不得附丽焉徴其名于上人皆不能答黄子曰噫此顽山也放于寂寞之濵不能出云雨见怪物感而作赋且责且誉焉  

茫茫太始厥初生山下根坤轴上薄间擢草木而为发涌金银而发顔含阳吐雾祗包鬼闗三浮瀛海五镇人寰鸟飞翻兮不极猿狡黠兮难攀峰复峰兮崒嵂涧又涧兮潺湲吾独怪夫南斗元精西江洪秀割为此山肖形惟陋荣脉不分首脊相瞀侧瞰无林平观失岫合类釡鬵分侔饤饾灵草避而不生雰霞举而莫就巨灵擘之不能离始皇鞭之不能走吾得諡之曰顽异古初之所授有如鼇岫春过莲崖雨徧树合疑屏花开似面樵客徃而路迷羽人来而目时维此山頽然不变如彼朱门繁华相扇季路原思不离贫贱又若凛秋劲冬千山其空桂枝葱蒨松盖牢笼霰雪加而如怒瀑泉激而生风时维此山诎然匑匑如彼乱世干戈相雄黄公绮季保其童防至若两孤竒絶庐岳怪伟翠扑云端绣铺谷里逺喻连衡近同压垒千岩仰之若附庸万巘奔之若儿子嗟此山之不朝类海国之负恃彼万夫之仰观繄仁者而乐之相隂阳而卜宅奉牲璧而祷祈非亘地而淩轹百国即触天而云雨四陲茍其顽也类此复奚取于山为若夫刼火扬灰洪流灭木泽竭伊洛之源钟响铜山之谷壊碑沈沧海之濵跛羊上废台之麓则此山之坚完虽一毫而不缩有踞齿之雕虎暨修头之赤精日经营乎窟宅思咀嚼乎含生畏此山之发露乃歘尔而遐征彼蛟龙之跳波虽捧土而莫争立此山于堤岸类屹然之金城桑沃若而春美黍翼然而秋成合大气于胚腪配神功之无名吾不知在天地者防千万载岂夫人之所能轻方丈緜邈石闾杳冥吾将游六合而遄返求至道于山英  

小湖山赋　　　　　　　　　【`眀`】杨守陈  

要乐斋之庭有物焉埏埴所作煨烬所存体圆盖法乎干质厚实本乎坤色黯如漆腹空若樽中外刻镂作芙蕖文其名曰何黝莲之盆又有物焉出自昆山巉巗岝峉虎坐而垂头熊踞而盘蹠为岵为峐有洞有壑势欲轶云玉雪其色顶踵肥寛腰膂羸窄其名曰何玉壶之石盈盆注水置石于其间水则萍泛鳞泳石则蔓卉青殷渔涟漪于墀下滃烟霞于砌端不烦登渉剰足游观故合而名之曰此吾洞天之小湖山也客有见者莞尔语余此特一勺之水谓为何湖一拳之石谓为何山欤余曰此洞庭湖也即禹贡之所谓九江此泰山也即舜典之所谓岱宗客乃呿口揭唇两手交拍而大笑曰子何诞妄之甚哉夫洞庭之为湖也万壑所趋九水所汇包楚带吴绵亘八九百里吞若云梦者盖不知其防冲瀜弥瀺灂滂濞骇浪洪涛震薄无际日月出没乎其中云雷长育于其内节彼君山插天盘地峙其中流仅若螺髻十二其广且大莫之与比泰岱之为山也造化钟秀为五岳宗巃嵸崱屴上薄太空入归鸟于决眦生曽云于荡胸道羊肠而上者越四十余里然后至于天门之内日观之中犹未造乎絶顶然已视羣山如蚁封黄岘石壁马棚鸡笼凡若此类谷峪崖峰防嶙迣靡纚属纷从跨齐越鲁盘千数百里而青不穷其髙且大莫之与同子以勺水拳石为湖山固已不韪谓为洞庭泰岱又何诞妄至此余曰至大惟天与地同道凡万物不能似天地何者非小故礨空四海稊米中国者北海之若块视三山杯视五湖者大鹏之鸟然则洞庭之于勺水泰岱之于拳石相去安能以杪且物之小大定分固异然性有所偏亦有相制彼春阳之比炉火日月之比灯炬蛟龙之比蜈蚣犀象之比狸防此其小大之相悬固不可同年而语然而凛冬一炉救春阳之所不燠暗室一灯徧日月之所不烛蛟龙长万鳞也见蜈蚣则惊而缩犀象淩万兽也覩狸防则畏而伏以此见春阳日月之功尚小蜈蚣狸防之威尤大其可小勺水拳石而大洞庭泰岱也邪然此徒差厥形未槩以理殊不知天地与我并生万物与我同体何贵何贱孰逺孰迩举莛与楹西施与厉尘岳涓河彭祖殇子分虽万殊理则一耳故勺水即洞庭而拳石即泰岱其何分于彼此客乃敛容低首端拱而请曰此小湖山者惟天地大之而巳抑别有物亦大于此余曰方寸之地有湖山焉陋叔度之汪汪轶子车之岩岩岂惟至钜亦复至纎其大则天下莫能载虽毫未不足以定至纎之则其小则天下莫能破虽天下不足以穷至钜之域然其大其小无形无声离娄之目不得而明师旷之耳不得而倾尔安得而识之于是客若有惭长揖而去吾独立于湖山之前仍逍遥而容与  

云石赋　　　　　　　　　【`元`】袁　桷  

泗流回渊禹朝歩兮秉隂发竒灵鼇负兮玉质墨章浮帝都兮亷辨以清协磬濩兮坚刚洞虚积感兮磅礴太素屹空嵌兮静居泊如日仪以湛兮虚一阐图握九讃兮八方宣明二仪窍兮抱形介贞合窈兮絪絪緼緼道之奥兮肇称云吾将以观众妙兮  

尘赋【`有序　　　　　　　　　明`】谢肇淛  

司李于齐齐地善风时而风则时而尘也车尘马足之间为所困者盖嵗强半焉小人何知享其利者为有徳乃作尘赋病之矣  

陈王徙封于鄄殷忧寡豫翠帱空揜朱弦弗御永夜徬徨揽衣待曙乃指轻銮肃柔辔敕朋尊出童骑曲盖翚飞属车鳞次肆遥瞩于平川吊遐踪于荒隧羡独鸟之依云怨枯枝之覆地于是残暑既徂劲飚徐引白雁时哀緑芜半陨妍曲再行良醑未尽尘埃西来袭裾围轸王乃酌犀盌褰鲛帷咏将车于周雅歌弹冠于楚辞顾谓仲宣为寡人赋之仲宣倚马而揖防袂而进曰臣闻苍莽既升湛浊斯凝臯壤圽结蓬块飞腾礼取鸣鸢同载庄喻野马为朋轩辕思辅而入梦栾子克敌而见称起云台而悼逝扬东海而表灵陈蔡之炊偶堕莱芜之甑相仍又闻黒水食于虵瀛洲输于橘叟遇清歌而能飞栖弱草而难寿丁约比夫两刼瞿昙譬之三有夫惟圣人和光而相同胡为乎扬堁奔轶而瞠乎若后若乃亢龙行天炽乌走阪时膏方屯烈景骄蹇劲榦催頽纎茎焦偃土耗斁而成灰气鬰怫而欲反于是云起天际风啸木末白砂空飞黄尘野合其为状也炎炎隆隆贸贸蒙蒙飘如曳练卷如惊龙突如雾起覆如纱笼初徘徊于马足既纠结于林丛俄旋转于广陌遂翳涨于层空霾川障海掩日韬红天黯澹而无色山凄迷而失容陵谷易位津原不通既随驷而没骭亦入轼而萦胸埋锦茵而漾漾沾银镫而重重令人耳目聋聩不知朝暮心意迷惑莫辨西东至乃精室幽踪香闺靓嫮帘巳垂而过隙扉长扄而窥户外凝罘罳内委箘簬上拥棼橑下盈巾屦散漫牀帷飞聚编素秘笥啓而夺鲜文镜悬而失故振衣者望而叹息膏沐者不胜拗怒其或选胜构防弭节探芳金屏既列绮席初张娇歌始荐妙舞载扬疑逺山之掩睇随飞花而扑觞防酒淤滓和羮秕穅杯盘倐其狼籍侍从为之苍黄若夫代马越车南辕北轭竭蹶名塲崩腾利籍晨履繁霜夜随残魄垢汗帀背蓬鬓覆额错趾荒原接臂长陌素衣已缁鬒发半白形营营而靡寜意皇皇而不释终槁死其未悔膏黄壤于疆埸瞻北邙之嵚望荒坟之露积麋龁草于洼陂狐嘷烟于隂泽翳陌上之红尘皆当年之翕赫方夫炎焰薫腾宵人望之而下拜及其陵谷变迁童子聚之以为食嗟千古而一揆孰求归其故宅乃作歌曰秋风起兮水扬波乐事短兮愁懐多浮云蔽白日士子当奈何又申歌曰川东逝兮晷西驰嵗方晏兮緑华衰君胡为兮不回首逐游尘兮能防时歌曲未终王涕霑臆涓人撒俎太仆旋轼无咎无誉与时消息  

观海赋　　　　　　　　　　【`明`】王　亮  

壮矣沧溟号之曰海浩荡弥漫谁为之宰包宇宙之无外兮纳山泽之趋奔岂昆仑之发源兮畴岷峨之派分昔浮图之所不能竟兮岂渔父之所得闻时乎云开雾霁月朗风清万里一色三光泻明罗七纬于波底容亿像于镜中长鲸巨蛟兮不知其凡防也如蚓之跃洿池鲐鲿鰋鲤兮畴得而为纪也如穅秕之浮太空鹏翼覆三山兮曽不足以当北溟之径寸鼇足戴六极兮差可云沧波之一尘艨冲巨舰横亘千寻兮若风中之一叶渔舟钓艇以万亿兮若天际之防氛举首而凝望兮忽而现岛树于有无之间极目而逺览兮恍焉见扶桑于河汉之濵初阳炅炅而直上兮紫云捧明珠而团寳盖晚霞灿灿而掩映兮翠羽篏金葩而砌玉鳞乃若天邉云靉水际波生荡漾而差池兮堆万顷之琉璃漾皱而文彧兮布千机之绮绫羣鸟瞰波光而翼舞兮舟人望清流而櫂轻其或飇翻浪涌鱼鬬螭争长涛云喷巨壑钟鸣顺风扬帆兮顷刻而千里至逆流鼔棹兮跬歩而万山腾吾不知其从何而来也畴若斯乎混礴而漰洪须臾飓息倐尔波平篙师拍手旅客懽声觉向来之怒号如浮烟之过空吾不知其从何而去也又若斯乎日朗而云红逮夫春阳燠暾积雨初晴神龙吐涎蜃气乃成瑶台贝阙兮参差而屭赑珍禽异兽兮羣飞而队行惚怳兮马童之舞鸾鹤苍茫兮神君之驾虬龙琪花万朶而齐开兮辉煌而夺目珠树千行而列翠兮葱鬰而峥嵘西媪赪顔而陈绮席兮仙姝鸟爪而奏璚笙宛矣七洲与三岛兮谲哉十二楼而五城盖嬴皇之所不能履也亦赤帝之所不得慿岂洪流之无知兮畴能尔乎诡怪而靡诘抑小海之有神兮故若兹乎变幻而效其灵墨客骚人兮挹清澜而词源弥瀚豪士瑰才兮观奇波而壮心若惊盖岂徒夸观涛之钜丽兮夫抑亦羡破浪之长风伟哉莫状其景色之竒也且也犹谭其器大之宏乎夫磊砢而戏波兮苍漭自若万棹争横而激水兮渤澥逾澄旱魃隆而赤地千里兮浩淼之波无涸滛涝纵而溪涧涨溢兮尾闾之浸不盈隘三江而失九河兮若垂丝而曳带藐洞庭而陋彭蠡兮直桮杓而瓶罂信乎观于海而难为水也乃孟子舆之言为有征嗟余生长于东海之濵也亦相忘于荡荡兮而难为名  

南海赋　　　　　　　　　　【`明`】周　用  

处僻陋而无见恐不达于人情命丰隆以前导召羲和以辅行驾长风与鹏翼吾将周览于寰瀛祝融踊跃以来告请载观于南溟伟南溟之为器何容量之恢俯而视之渺溟溟不见其色但闻其声如混沌之未判似太极之初形勾干之奥櫽坤之庭居离之位括坎之精浮天载地兮功之普藏汚纳垢兮徳之宏潮来汐徃兮信之着周流无滞兮知之行磅礴兮桑沃之野连据兮反户之綋沧兮我邻涨兮我亲青兮我友瀚兮我賔沮洳夷獠控引瓯闽扬越疆理荆益偏连区新效顺洒渃来旋潏渤濒涘浩荡涯漘涓浍淖瀳防弥澴沦茫茫无地浩浩其天若乃天风一鼓洪涟起怒恍兮六鼇兮转地维忽兮康回兮触天柱氷岸湍湃而巉岩雪山涫沸而跋扈渱湱振百万之貔貅怅何物之可御聚气为云飞沫成雨流为江泽派为河浦浩浩成万顷之斥卤资人育物来商防贾国家之财于是而聚丝巴蜀之井毫河东之盐鳅兮掉尾而涨百川之水鼇兮举首而冠三神之丘张月为电兮闪闪鼓浪为雷兮厹厹树发鼋鼍之背石生鲸鲵之头文鳐一息而万里大鲲一瞬而千秋或化垂天之鸟或吞万斛之舟或豚或犬或马或牛或虎而翅或豹而翔名龙名虎名鹿名麞为子为妇为嫱为娼元元怪怪孰得尽详鼊石枹浮而收子鼻盾骨枯而化鱼六眸之三足之鼇玉出罄魮之身岂止昆冈之璞珠出肺鼈之涎奚啻老蚌之腹纶似纶兮组似组草之文理兮生于潮之浒青为青兮紫为紫菜之佳味兮生于滩之海市兮缥缈蜃楼兮盘纡鲛人兮有室渊客兮居庐黒斑兮玳瑁红润兮瑚可贡兮琅玕可器兮砗磲或淮夷之大贝或黄帝之珠犀牛海马罔象天吴何灵怪之不有亦何珍寳之不储所见者已不可尽记所闻者孰得而言诸尔其包括广大发育无极洲屿逶迤岛谷巍崱为祥为妖胡能尽识鸑鷟五采世乐五声毕方一足鹣鹣比翼鹤舞兮遐龄鳯凰飞兮览徳蛇兮百寻兮三尺鸦鳬潜藏猾裘隠匿防踢三首旄马四节黒人啖蛇黄貘食铁猩兮能言兮无口鷍兮人足防兮人手若天小邦大国罗布星碁献琛奉珥入我皇畿丹穴赤土黒齿黄支交趾古城暹罗麻罗眞腊伽腊佛啰琵啰发防勿防登流堕河阿陵大食佛斋阇婆乃有求货之贾懐寳之夫出絶域入异都游鬼国泛山居出没于鱼龙之窟来徃于阳侯之区望北极之宿遵指南之车经数年而未反乌知浩荡之所如亦有韬光之士晦迹之俦或随任公之钓或砺詹何之钩既揭帆而鼔楫乃浩歌而叩辀得一乐而自适终天趣以忘忧吾于是历炎州之沸水上长洲之青丘过流火而弗息入紫琼以遨游召众仙而作乐兮泻玉浆以为醪采紫芝以为粻兮裁火浣以为裘命云师而再驾兮遡赤水之悠悠上昆仑之顶兮视天下之众流信南海为大兮无匹无俦歌曰夏王掘注任苦辛周王徳洽海无涟处置得宜动天地海岳效灵岂无因黄龙横波终无益白鹇沈水空沾臆事变物移乃自为山海岂能助人力厓山千古有忠魂吕嘉逆命更谁论流芳遗臭今何在举目惟有余波存安期飞升不复返紫云白鹤一何逺乘风破浪待何人且作游仙入天阃重曰人物涵育泽浓浓鱼龙出没势汹汹桑田欲变果何时地久天长只如斯东海虽大兮精卫含悲西海既逺兮弱水难支曷若南海兮为天地之池  

海若赋　　　　　　　　　　【`明`】洪翼圣  

神禹氏锡之嵗河伯淮侯江婓汉隂丈人同朝海若各争长淮侯歌曰余泻桐柏兮洋洋防泗沂兮汤汤枕豫控颍而漾维扬兮滔天蹴日之茫茫余应长汉隂丈人歌曰余发嶓冢兮汨东流过大别兮亘神州南迤防而汇彭蠡兮滈汗漰湱之浮浮余应长江婓则歌曰余分井宿出岷山兮瞿唐险絶擘雄闗兮过洞庭而荡金陵天壍沔之回环兮余应长河伯则歌曰余从天上来兮聿经积石回兮巨灵赑屭秦闗开兮千年一清圣人催兮变幻沸溃山可陊而岳可頽兮余应长日出而争至亭午弗决河伯曰盍决诸海若于是顺风而趋蒲伏再拜而询海若曰四子争长请决诸海若冁然而咍曰噫何若辈之自多也亦知余乎歌曰归墟廓兮纳百川地轮丽兮天门连出日入月兮八纮穿海童天吴兮灵变阳氷隂火兮赩然鲛人绡室兮长鲸奋鬛兮刺天蓬莱五山数万里巨鼇负焉奚啻乎石之一卷其他裸人之国黒齿之方轩辕千嵗之野汪氏跨海之乡钟山烛龙之闪闪建木若华之苍苍莫不岛接而波拥匌以忽荒然余窃谓天地之在空中无异笼鸟余在天地中藐乎至小观大壑而知巨浸之细观无形而知有形之微余方惊心于溷澖而却歩于夷希若辈胡为乎争长而耀辉于是河伯淮侯江婓汉隂丈人惵然失容防墨称谢相与望洋而歌歌曰道生虚廓兮无汉垠天坠袭精兮莽莘莘返无始兮化纷纶划然而遐眺兮解蹏罠  

南海庙赋　　　　　　　　　【`明`】钟夏嵩  

嵗阏逢之贞吉简元辰以东驰迹扶胥之隑道仰閟宫乎岿巇经牛女而分域镇百越以封基□巨灵之奰屭贯长虹以蜲蛇迩淩竞之阊阖迥髣髴乎咸池路砻硎而如砥菀芳瑞之棽丽濯沧溟之灏溔挹曦赫于嵎夷云靉霼以逺结隠槮橚而陆离坌躘踵以缓歩歘曭防而中疑类神输与鬼作丛幻化之瓌奇吁可畏哉其骇人也尔乃登髙瞻眺埢垣岭徼拱揖崈崱屴嶚防覃嵂崒嵣防嶕峣嵼崛岉磅礴霄汉蔽亏日月不防以防负暄而烈径崣而嶆峻嵌岩乎陂陀衍沃壤于奥薮下培塿以重薖蓊卉木以嶉纷靃靡其森罗神芝嘉谷灵葩丹药垂条茈虒灿蘳猗难楩柟枫梓波罗橘荔之属樾干而柯累章积仭合抱连緺浏莅芔吸陵谷駊騀闻谽谺之飘声儵廪廪其吪中有豹文甝劲蠗飞鸓山弥野漫夭矫轰豗又讶乎蝄蜽之跮踱防魖之傀傀蝯貁麋麎之羣鸧鸴防鷩之丑举儦俟而翀徊观于海者浸涵天地防滥江汉湁潗濞潎洌混瀚防滇防涛濑激涣吐纳吸呼潮汐涆涆淙尾闾以奔溜泊埏垓而漫漶气滃浡以雾缀波接天而疑岸经乎泱漭之壄通乎蓬瀛之漾泛之无涯察之无象鳣鰋鮂鲖鰝鱁鰿魧寳如陵介鼇如嶂江豚海狶鱼牛虎蛟难以殚形千态万状鲲鱦鱊鯞鱞鳢鯋□臝鰴魮鳐之种防钜众伙不可量也外则瑚瑇瑁蜬车渠鲛人之绡渊客之珠烂陆荧岩丽川沃澞旁唐玓瓅崔错披旉乃若狞飇飏浪曈昽掩光漰湱泌瀄砏磤防滂霾峦□谷骉霆飍霜禺其癹骫天吴奋乎周章水怪百出山灵尽翔乃徐观乎狡兽之恐惧与轻禽之颉防泬寥既清鸿蒙式廓庆霱氛氲渤澥融爚扶桑骤防崦嵫碧熇蚝房如厓蜃嘘如阁见乔山之帝都望仙子于广莫饮沆瀣以永年拂襹而姌嫋终防以长盱鄙前王之臆度羌重译以祝圣伟丹鸟乎来仪抟羊角而鹏化瑞龙门之躨跜梁天潢以迩极溘□煜而蜚兹所以皇皇蒸蒸如也尔乃历壝頫朱宇临层殿辟阊户乍隂乍阳若瑶若瑀轠轳軮轧龃龉水臬之所表正土圭之所测序蓍卜之所辨禨离输之所营虑下峛崺以缜纷上巃嵸而旁午赫璀璨以迷眸流蚴蟉而延伫被椒桂以苾芬响瑽瑢其鸣堵哙正横虹而纠霓哕奥凝岚以结雾藻棁之翘翘璇栌之膴膴文楹之玭玭绘轩之訏訏柍桭金碧以珑黊雘丹垩而腾翥穹窿窈窱以寥蠖濩蜵蜎乎容与斗宿施于上荣光爥天而列炬殷雷应其铿鍧怪铜鼙之在虡忽缥缈以来窥森鬼神之攸芋履欃枪搴长离走屏翳抚冯夷靊霳击雳飞防献飔烛龙防爓纎阿盱睢肆灵娲之鼓舞列矞皇乎踵随械厉于山麓溺旱魃于澌信王威之显灼霅众变之披离朝吾行于旸屿求韩蘓乎故碑咏清风以旷兴访古哲而诹咨认先公之手墨追遐轨之不羁拟扁舟之逸约陟罗浮之廞冲予褢其感慨悲昔是而今非春与秋其代序指长天以为期又游览乎贞珉之华藻与百禩之章仪徴前言之洽识维蠲徳以昭禔肇徽号之既正质冲漠以无疑练禴祠之淑旦礼壬林乎孔时奏严鼓以闛鞳齐象服之攸宜播祥烟之馣馤锵佩玉以葳蕤登降献其明洁铄褫覆乎如茨龢雨旸以化物阜滋乎丕丕殿濵隅以永巩休邦国于允厘矧皇衷之防格祷麟趾于昌期神歆馨以配命感协气乎清夷绍前星之炳耀袭寳祚以重熙建乾坤之祯兆摅六经以登辞鸿典锡以报贶泽防涌而参漓蠁漫乎洋溢灵浸彻乎幽微亘宇宙以弥极与大明而长祗维仙岑之奥宅曰祝融之所司彼庙貌之矗鬰岂徒壮海山之绘絺而已哉复系以歌曰砐硪硉矹踞鼇极兮岭巆峋嶙水澓泐兮三精炯灵葆神宫兮湛恩汪濊防冲瀜兮蔚紫葱翠霭霮防兮参肇化机潜沕兮肃肃龙驾游兮硙硙翼翼景物鸠兮储祥祜福南土兮嘉禋礼防余庆溥兮铿锵乐石涤□芳兮手披云汉握瑶璜兮  

大江赋　　　　　　　　　　【`明`】薛章宪  

大江之西来浩百川之东走蝘蜓蜿蜒蛟虬蚴纠源发于蛾睂汇防于岘首沃遥天兮欲浮划大地兮若剖夹右碣兮趋溟渤扬左蠡兮灌泽薮始生于一终成于九三峡倒兮吕梁县百川灌兮泰山溜突兀驾空兮巨灵奰屭铿訇触石兮长鲸哮吼三百其名三千其支起于滥觞入于漏巵如诸侯防同不愆于仪如万马奔轶不失其驰过九河兮傲海若冠四渎兮侣冯夷西至下隽东为中江转地轴拍天杠汨混沌压鸿厐酾为陂池怒为涛泷随月盈缩镇日琤淙弥漫澎湃震撼击撞铁骑啴啴金鼓摐摐意恣睢而益骄气偃蹇而未降蕞尔吾土截然居中式遄其归独当其冲髙墉屹兮如云长堤偃兮如虹既攦其角而掎其足亦扼其吭而揕其胸我有余守敌莫能攻于是解甲迤投戈雍容然后洪舸艅艎巨舰艨艟转输络绎贸迁通融驾万斛兮南北五两兮西东徃来随风倐忽转电长年讴歌黄头舞抃日五彩兮镕金月一色兮如练南控瓯闽西通淮甸百货坌集千艘鱼贯故夫家乐业民安居操竒赢以懋迁擅沃饶而菑畬市三倍而利近畞一钟而羡余赀川通以埒封货山积以储胥陆处栋宇水行舳舻燕中唐兮陈赵舞棹中流兮发吴歈粤有美人湛然清矑仰视飞鸟俯翫游鱼临清流以徜徉淩倒景而踟蹰慨宇宙之寥廓怅日月之居诸乃歌曰川之渟思复吾本然之明川之净虚思去吾旧染之汚如曽防言志曰浴乎沂子在川上曰逝者如斯夫茍徒知翫物而适情又何异乎淘河与雝渠  

一江赋　　　　　　　　　　【`明`】祝允明  

伊斯江之为物也浑澒泱漭渱溃滉瀁瀷漻防以防防淢瀺灂以汋淙湢防漰渤溟漫而澎滂浩浩汤汤汪汪洋洋潫兮青苍涾兮迷茫廓兮而防防吐日吞月渐渍黄盖自堪舆之开辟化机之翕张儵帝涤源凿混沌以利渉昊天设险畀圣明而为防是以荡五岭漂三湘带吴楚襟荆扬拍莲掌滋扶桑防地脉兮连天潢浃两仪兮洽八荒兼三才而共济束一统之华邦信矣天堑雄哉谷王所谓祖百川而父五湖弟四海而兄三江者欤观其千古之有常五彩之时彰金焦相衔乎舳舻烟霞互织乎帆樯或扇以飍飓则雷霆忽助其震荡或媚以晴旭则金碧缓揺其景光或防生澌而冰花雪蕊澂庶品之神爽或净如练而天经地纬开万世之文章容成袖手以废历竖亥趼足于穷疆璿玑玉衡虽虞廷之仪欲测和钧闗石计夏府之器难量涵泳四灵神出而鬼洑沈浸万象游而龙骧妃徃来采明珠而拾翠羽法驾上下乗清风而御隂阳至矣乎微妙理于蚕丝谅托始于滥觞若夫蛟窟散处龙宫深搆瑶房九重贝阙双辏水精之柱骈立火齐之瓦鳞覆悬珠作烛梁飞万万之月团络寳为帘檐走千千之星宿其下则有玛瑙砗磲琉璃瑚决银汞以成池筑璵璠而为区五金夜发竞光华以呈干后万珍日产如沙砾之走坤舆其上则有弥天作帷极地为载遥岑轻抹卿云微带月蛾临镜以修睂天女沐鬟而匀黛齐州回绕斑斑九防之紫烟仙府平临朶朶三霄之翠盖其中则有鰋鲤鲿鲦玉柱银珧河伯导旗海客寄绡风从吹浪之江豚雷应铿钟之蒲牢羲和镕金沸洪炉之衮衮冯夷翦雪翻银海以滔滔其傍则有芦洲战烟牙樯插天蓑笠鸟道灯火渔船风凝软沙而鹭立雨浥厚莎而鸥眠福地洞天巢鸾鹤以遐峙萍花荇叶映鸂而沦涟至于龙堂晓云僧艇暮月善才之石砥定毘卢之阁防嵲郭赋鸣万夫之喙陆泉激千人之舌物遇之而拔凡品人钟之而为世杰邦家倚之而治忽古今由之以兴灭传诸图经登在国牒灏灏溔溔未遑暇以殚説也若稽使君于斯奚取我契其大才学志度是故语其才也如江之波东底瀛壶西起岷峨蹙瑶花兮沓沓烁雪山兮峨峨飞涛溅空兮濆千堆之沫惊湍击地兮旋无底之涡撼紫皇之寳宫倒织女之银河无逺不至跬歩数州之域有重必载鸿毛万斛之艖轰轰乎霹怒霆而迅惊电扰扰乎舞虬蜃而飞鼋鼍通四夷之归王象贝文犀涌梯航而雾滃入九壥之贡赋锦衣玉食纷帆席以云摩济天下兮徃来又岂俟于盈科语其学也如江之澜书名淮东之院堂有富文之顔缃摹绨联梓雕铜刋六籍昈奠百家周完富夸牛腰之轴勤助熊胆之丸口诵手校左墨右丹腾万口于千载据尺几而一观若乃拟其志髙惟江有潮突乎其豪滮乎其遥万流秋毫千潨斗筲莫不障而东之以防同而来朝坱圠初分即称其拔萃汝汉既决谁得而溷淆懐子胥之孤忠与伯若而为僚四渎首推其广大六合咸让其并包方其度洪惟江有容元气流通乾坤混融衡截海内平分域中际天渊于不二齐物我于大同引重致逺通其变于不息含垢藏疾净诸有于太冲髙以下基当其无有有之用满而不溢天下莫与汝争功大抵陈事之方有通有防放之弥者收必密极其细者生乎大如其大而不约恐华谈之巳泰故观江之説则疑其过夸审一之理乃识其非汰交助互益非人奚待尝试问于江灵察川勲之攸在是故符坚翫之而狼戾江总恃之而顚沛壮从击楫之祖生奇赏烧舸之黄盖三国鼎睨六朝递代水无变于安危人每异其利害其故何也诚以天谟地烈积久无托緜緜延延数千百年必至于我皇祖而始得其眞宰也观其发祥于始防六飞之首渡创业于成遂九重之斯届煌煌汉阙日照而月临荡荡尧衢干覆而坤载然后华夷一统长通道于安流河汉九霄恒效灵于上界而有如使君者又复沐浴恩波渐濡天濑握提巡之専节守信誓之若带志业浃内声名溢外尚亦防之有法而备之无懈俾外者无穷而内者不怠息扬波而清水怪荡天骄兮净紫塞甲兵洗兮圭拜旌功进爵加禄赉家流国泽并汪濊一江晏然世永赖斯名称情乃无愧赋而扬之载采采  

## 御定历代赋汇补遗卷四  

地理  

虹江赋　　　　　　　　　　【`明`】马一龙  

客有诵虹江之胜者孟河子进而语之客是胜夫不胜不知也妖虫蚀气以绚天隂眚薄空而晕日箕津窍发于帡幪逝者如斯而不息繁霞防纫引圆罗而魄营湛露滂精决沆瀣而闾泄荡无涯以振河海伏光景而混朝夕相与簸歘麾戢震鼔雉雊腾鲛姹舞幻化难于具陈而戴盆以资谈府客曰愿闻其说启我聋瞽噫天下之胜莫妙于无不足然天下之求胜者实则惑于其目昭昭之明散为三光涓涓之滴积为四渎撑黎结幕于楚台之阳流沫合襟于孔林之麓彼或取尔相尚以为芳族则亦晶皛嵚崟天光下烛空明郁勃拥黛沈玉激鲲鹏之飞淙挂靉叇于森木闭寒月于禹门盼恒沙于捐毒洗湘筠之遗痕追华渚之往躅客曰然吁天地  

之间儳乎万物目之所见唯形与色茍循其辙则上焉者星辰常如缀旒日月有时合璧风云雷电雨露霜雪盈太虚中皆其显仁而着迹及乎下焉静镇者为山动适者为水草木敷荣昆禽煦妪类聚而羣分之何者非吾身之所容与故脱精于近小而大观逺寰字乃能放五形于五岳不屑屑局守于一隅耳夫形色之不可为名称怪怪竒竒莫非鸿冶陶笵化而精凝摩荡于二气杂揉于五行东西穷日月之出没南北极天地之降升其间融结为胜鬼神不得通机缄丹青无以施技能吾试言之而熟听之可乎客曰可嗟夫虹霓丽天江河行地知天地之情状则知天地与我皆为一气矣物多障于目见而道必由于心契不然天髙地厚广汉无际观一物而窒乎神化之自然或昧化工而不通造物之量剂又孰知乎刻镂笼郁刿划堪舆昆仑泰华之墟发而为神州赤县大帝攸居衣冠文物之盛视金玉皆为土苴寳殿琼楼何天之衢岳峙川渟形胜莫逾此天造地设纵之为都会之区尊不可拟卑莫敢渝又其次也金谷繁华习池富贵亦极一时之侈靡然反道背徳适为身累故君子不以为美而双秀蛾睂九曲武夷孤山矮屋桐江长丝或又不免避世离羣肥遯膏屯其与深匿桃花之源长啸天台之门暴殄天命而洁身乱伦贤者不足与为谋在有道之世非今日之所乐闻固莫诞于神仙之説极其窈冥以为弱水三万里外有万丈蓬瀛紫翠焕乎间巍然宫阙之葱蒨不祗隋珠赵璧以间黄金白银真人之所止常圂腴下土垂涎腐鼠之余馂若华阳终南鉴湖玉井豹渎虎溪昆明画省凡名胜之等于虹江者众列十洲使必罄目力之所至安得雾驾星驰飘飘乎云卧而天游耶或能囊括宇留尽大千世界可以肺腑收之则纳天地于一芥子之中言亦匪谬客知盘古氏之王天下乎其旣也展尺寸之肤为元包悬两目之睛为日月胃流而海潴骨耸而山立阳和畅其性情一怒而为霹雳骻之末而发万物之胚胎呼吸之微而动两仪之阖辟盖人身小天地而万物皆备于我会元化于吾心取之无不足不必求诸方寸之外与形色并逐客乃咤然不应孟河子又进而语之客是不胜夫胜不知也虹江之上吾友有刘子元者知道之士执此以相质彼必跃然起思洞悟物我之形以予言为是将令其气吐为虹霓人皆仰视而膏泽下流天下并受其赐名胜不在虹江实胜者足以垂斯名于百世  

河赋【`有序　　　　　　　　　明`】俞安期  

往余尝浮淮历黄河之委兹旣经盟津观砥柱率流金城渡河关积石数与河遇则心怦怦若有感焉夫九有之水莫长于河故列之四渎特号为宗然江有郭农赋亦旣彬彬侈言之由汉以来未有沿委讨源总揽万殊收历代之遗文毕体物之能事以及于河者有之自应成亦寥寂未备焉然河在中国所至利害彼此敻殊越在上游特称有利而无害秦地以下或利多于害或利害相参方今泗沛间漂民庐惊陵寝其为害特甚则亦曩防之未完善抑岂河之罪哉不量寡率遂含毫赋之极其源委以颂河之徳且折衷近者议治之异同焉其辞曰  

维河流之灵称肇亿禩而不忒经流别之为宗万水崇之为伯逮禹功之所加旣经瞩而可悉粤重源之载导复冒流于积石开陇西之上游径金城而东出翼贺兰以包朔方并隂山而望高阙左拂云中雷首右薄太华二崤循平隂而北转乎鲔渚遵洛汭而东抵乎成臯由是捐故渎而不返指宛丘以捷驰擅淮济之所道并委输于朝夕之池昔之播九以同于碣石为逆而泻于东齐者已中枯而成陆或分岐而背趋矣其来同者有洮兼大夏湟引閤门髙平芒于奢延湳汾渭泾洛伊汝颍汴濉又附之而俱达者槪不可以殚稽盖四渎之流总其三九州之水领其七咸千里而一折乃九折于中国其水则浑浑淈淈溾涹溭淢湢防以瀯汨黄浊而湁潗不借飇而腾波讵涅蘖而成色及其下桃花之新涨溢竹箭之疾流浩滉瀁而髙出濊轧沕而横浮隄齧之而善崩山怀之而欲廋奚两涯之可测尚复致辨乎马牛至若越吕梁溃龙门触砥柱下集津阨崄巇束嶙峋莫不汹涌滂湃防潝濞渹湱□□奔溜下垂若瀑布之高曳駴波上跃若雪岩之雄峙飞沫类澍雨之四垂振声又疾雷之荐至揺撼山岳动荡天地闻之者改听覩之者魄悸佽飞犯之丧其勇樗里遭之失其智漆园所称善游之夫夫亦寓言而若是其鳞族则有鲋鳙鳟鳀鲐鱐鳠魾鲖白青防文□两魪朋游王鲔穴栖或苍文而赤喙或鸟首而龙题或曝顋而未化或具翼而善飞喜挟涛而出舞每泝流而升危鬐数扬而不定鳞欲安而无时其介族则有素蛟丹虬黄防黒蜧朱鼈鼍赤螭黄贝蜃蠙蛎□浮蛇贲八足之蛫三足之能潜者逗泥而泛沫出者縁崖而曝晖故随地而孶育亦随波以迁移其羽族也鹥鶭鷧防防王雎白鷢鸂朱目之鴢赤尾之鳬舂鉏彯缨涸泽垂胡当扈以髥而奋体白鶂以视而孕雏阳鸟往还而旅处鸊防沈浮而托居防互举喧聒相呼要羣而集引子而哺巧历不能以乗计司虞不能以目书其下又有青玑白珠藻璆吉玉曽青茈石栌丹碧緑浮磬羽□文碖防或流自他山或产于深澳覩水折之圆方察精气之隐烛知寳藏之所兴验珍错之所伏其天子之秘寳咸载之于河图金膏烛银玉果璿珠是河宗氏之司衞非庸人所得而闚其神则河精巨灵阳侯冯夷黒公之从赵见吾老来告尧期或兴两蛟而挟舟或驾两龙而负辕或化星而入昴或授图而还渊或玉牍遗于漘次或掌迹寄于山颠稽历代之礼祀其备物之或殊或刑正牲而沈白马或射貉而猎白狐多荣玉之圭璧及绀盖之舆车若夫王泽寖销君人失徳征废则徙移表亡则竭絶泽枯则山石崩壅隂盛则陵阜漂没战国壅防以互分商都五圯而沦入邻国上灌而为壑人民下恨而波赤至于帝王聿兴圣人将出则荣光以之错起休气以之四塞润至于九里清变而五色川后为之贡珍水祗为之效职有若庖牺之卦画轩后之緑图放勲受图而作记重华剖检而得符负之以神马挺之以龙鱼折溜而至防水而去金绳者泥紫兰采者文朱宁靳乎灵府之閟贶孰不及期而来输又若周有白鱼之入舟赤乌之流火玉之呈谶晋年黄龙之见于光武告世运之将兴着祥瑞之契应而胪列典章者亦不胜侈其休庆盖藏往以察来亦知微而知彰通神明之懿美目徳水其克当独昉称乎嬴氏虽允臧而弗扬喟时代之沿革嘅昔人之遗迹誓功者表其如带阶图者载其分域晋君赴哭而遂流武帝兴歌而遂窒农化而猛虎渡汉宣济而神鳞出尚父之号苍兕太尉之殪青虬葛使鱼而吐书秦伯济师而焚舟赵决之为却魏之防嬴引之为灭魏之谋甲徒负石以自沈方叔抱乐而赴溺古冶救骖而毙鼋子羽斩蛟而弃璧金人捧劒于水心女娟扬声于河激济嘉君子之名渡赐窦门之鬻宋女咏一苇之杭孟津嗟捧土之塞伯鲧堙之而窃息壤女娲止之而画芦灰延世使隄东郡而丰赉延平奏决胡中而太竒王尊刻水神而患息江使余且而祸罹纬萧子探珠于骊颔商丘开得珠于滛隈复有金狄之所沈木罂之所渡宣尼临之而不济魏侯浮之而称固亡人投偃璧而结誓簒夫沈周寳而邀祜诸虽美刺之有间咸传牒牍而昭著其堧有殴脱之地斥卤之墟分以万洫激以千渠漑粪兼资黍稷载敷变墝埆之瘠壤为畮钟之上腴云雨以之荡出垢浊借之涤除泛千舻以逺达通万国之贡输限戎翟于荒外若夷夏之分区兴众利而不匮设重险而有孚宜先王之典礼复比秩于诸侯于是集周穆之征纪夏后之荒经汉儒之载乗郦氏之所称法显之所历骞英之所寻且攷滥觞之所在咸云自昆仑之灵墟本神泉之颢质发东北之一隅下夫中极之渊逮于河北之都划淩门穿阳纡絶罽賔之国略皮山之居穿葱岭以再发分于阗以并趋包且末牢兰之所聚噏兹疏勒之所储盘廻于荒服者三十由旬乃会三源而来潴至于泑泽海曰蒲昌又潜行千有余里始及乎中国之西疆后使者薛氏之所访云得之闷磨之冈而胜国之佩金虎符者复云自星宿之中央谓越遐而遗迩讥前记之荒唐窃意夫河源之遥集二重源以伏流悉前哲之所谛咸条疏而同途而后来之异轨是狃于积石之受诬彼觏夫显行者之即是而于伏者之为虚若然者其经见万里而汇于眇焉之泑泽者岂自有沃焦而为归墟况称有电转隐沦之迹兹非冒岀之验欤夫天一之润下惟四渎之为经历桐栢而淮出及王屋而济兴江遡之以为永亦仅止乎蜀岷探兹源以及委贯方舆之两端首西极而尾乎东极上应云汉之竟天周祭虽并列乎渎秦郡亦参称乎川爰揭众流以絜校夫孰与之而配焉历覩往昔利害之所由深慨夫今时之所治不察夫常变之宜以极会通之致夫彼一石之浊流兼六斗之泥滓缓行则为之分滞急疾乃为之并驶放乎海澨而成壤又梗夫尾闾之所委其控清以引浊亦非曩者之失谋独兼三渎于枝淮曽弗灾异之为忧岂容使一衣带之广克任夫七州之洚流不经本而障未难乎图逺之鸿猷独不见夫乗四载者之疏导凿上流而行乎髙地度迅悍之怒湍非弱土之能载恐一川之不胜濬九道以分杀虞暴溢之为菑委旷土以储偫自圭之告成阅千春而罔害后乃淤故道而不脩并屯氏而偕废即炎祚置重使而隄防捐亿万之歳费竭薪石而徒劳亦屡塞而屡败此已然之效曷不缵神圣之上计并贾让之首防犹可备采于近世顾泥古者拘拘旧迹守经者安于小利司农惜少府之藏司土重膏沃之弃其孰肯建非常之业而以天下为吾事遂终无不拔之訏谟是岂河焉之为祟耶乱曰出自夷服利中邦兮任坎之劳泽无方兮与能菑祥徳神明兮祭先江海王礼臧兮人谋允谷世罔殃兮君徳之脩庆无央兮  

太湖赋　　　　　　　　　　【`明`】夏允彞  

惟阴阳之殊诞浩泽写乎东南浮大荒而防滉洄万派之漰瀺会流宗以来朝防斯区乎沈涵漷纮纽而潏势溃维纪以澄潭尔其为大也泡泡□□絶倪冥至潒潒□□平天没渚羣壑防赴荧浤滛裔龓吴萦越控涓弇巨胶防迃曼雷磕云呴搴长风以啸波倒星辰其下丽流滮滮其日澒杳莫滥乎其澨际固已缶甊青草盆盎明圣宫亭非俪云梦失竞其西北则百渎星涌江流霆輷洚□□其缟接互追躟而纬经白鹤横翔五云溢防莲花朋烂珥练绳绳孟津平原长广□又若谢分南北蠡擅西东九溪三过慈道梁从赤城黄土西湛东泻咸防防而灉灉输荆鬲而汇厥中其西南则天目之派戾轮激轴漱野涤荒或防灗之潦潏或腾暴之涛泷险潭渤其阴余不防其阳紫碧滂防蔆荻翩飏龙湖鳯渚郜蒲臯塘邸阁罨画梅玉流香青姥容裔碧浪沧凉泛乎泱漭之濵穿乎洲淤之乡濙濙洸洸不可得而殚列咸指苕霅而腾骧迄乎斯隅湛湛乎滈滈乎呷呀沦澊而靡羡溢乎其疆于是修淀巨泖连溶杂瀬申浦笠泽瀖滮濥湃百川疏流输之溟澥浰延迤湠漫靅靉触山飞沫连云布霭浥激嵯崩濞旋坤骇若乃若丹宣义飇厉发防隆颓蹙坠浇澓硉揬巍樯四断鲲龙郁勿翔翮堕穹丘汨遥天湿高树没荡潏□泽揺岫相击日轮漂礚地纬拆裂禺强暴沸于瀛寞感摐之雄声乃回辔而东瞩警壮势之匉訇谓余其将伯仲醴流溅而永醒又若雰收霿霁素娥游空波潆潆其沸汨光而涟瀜上下潾涌煜靡定瞛潭沲练合长鉴晶渱滉莫测其所屇徒澹淡于蒙鸿若乃阳乌照彩遥山吐状防嵳崫嵜浮乎沧漭崇攒天崴碨俯仰其闳漷也三万六千其涵潗也七十余二则有缥缈之峰天亏日蔽上岩而荡胸下摇臲而絶倪揽三吴其几席郁连天其苍其逺势之周络则夷嵕脩岅绮寮层峦巍合沓而非日月之能廵诣厥名林屋是有俏蒨千重精兰十八洵密蕺而鲜次又若石公葳防龙头屴金铎雷隐渚渡琼涩殆神灵之所镵煹不可得而究测又有莫厘之山崒崨嵚跨东西以踦踞若巨鼇之卬首而遐寻诞霃攸而幽蟉爰扈蔚之连岑照乎彩栭藻防之带壑而冠峰烂乎其朱荣紫茎覆重岗而依青若灵源翠峰之戢孴繇百阶而瞩大包髣髴与桃花之坞消夏之湾互萦带而衽襟其支则有灵鼋偃蹇元赑屭禹期之琮璧流熿二椒之戈铤息防隂山防瞹其霠叶岭披离而春蘙孤鹜束咮而髙栖骇马峾沦而益驶又有长沙横漫厥泽冲垓□与苎兮丛薆望夫君兮渺涯于菟驯兮藜莱昌刀贝七兮□丘崖矜双贡之若翼旣巨垂而幼拱何二雷之参商乃方霁而斯霾又若三峰五石玉柱金庭双防遥屹长疃浮青若管若矢篛振篮惊猫鼪同穴琴杵交嵤石蛇呑象者八九谢姑窈窕而清英首奚癞兮耳奚历牛饮传兮鼍鼓轰爰峙三山亦崇二岳白浮前殿牌穹大喾乌南北而齐翼竹大小而丛箬陶朱氏所垂缗干比矗而峭削或问津而济余绍王舍其弥确斯皆峤岩崭崭防崿岳岳明神之奥区自浩防而删□敻而瞰之蟺蜓其獝兮若羣龙之翔附于天也頫而防之千峦万崿若矛劒攒列骈森而流爚是产璇枢之精衣丹液充厥种十一轶驾区中黄柑緑橙橼芬逆风巨杏若掌枇杷空中杨梅绣壑来禽绮豅光十号楔荆三种银杏百仞覆谷排嵩涂林均硕南居埓秾绶华缃覈干□繁荣照霞霅日蒙隰縁崆又若木癹累而千章卉萧参而组珍植璘豳其丛生葩华蕤骫而掩浦灌林葱薉琳琅布扈于是瓌禽诞兽栖戢其间不可得而咸谱麕防神□黠虥□胡魋□劺獜劈狚貜父狖虽貆徼嬎阙泄麂猱渡巉越岸穿蔽芔芾悬腾壑涧鷱鴶鷨背灶鳸鷃卢休鷶□鹪鹏斥鴳□鹗□飞女城旦伯赵戴絍伏翼鳱鴠翠膺藻臆防眇翕散□□鸣嘑嘤吟莫辨又若□驯林屋迄鲜东敖雉守胥峰羕靡西簒又幽灵之所鬲别非人力之能羁圂尔乃怒潏之所磢防盘□之所淈错靡防不泐延崖毕崿则有莹于珪璋变于抵觳虎踞龙拏虬飞鳯攫碞洞嵌空谽谺□峭蟠礐重□单栈□络磷礧煜霍郁霩劫却雾欲雷歕云封藓驳蜂房籀篆錾凿矩矱霮防嵺杳幻诞靡度是以梁王之苑樊川之园万金悬媾千夫竞攑憰□嶻嶭轮困便嬛层峦曲嶂含云畜烟稠岩譠敻独峤孤骞昆仑三重二肴九阪曽蔑足以方焉于是巨侩国贾飞舸编艛防僪怪遴□媾践惊波蹈鯈漻穿遥裔穷素覆骈田弸荟所臻踊骤荡镠钣洗狼防夜齅瑚玻瓈璐瑭琼瑬球瓄玫瑰砗磲镣镏之属罔不颿颿泧泧防涌而辐辏又有没人渔子饭鱼家水罟罾罺罩桹矠笱箄铁湛防浮芜流沪止炙肤沈渊舴艋连舣竹戛镞射药酲靡悔漂蜚烟布涸智殚技□冯悀鸣鼓聚市则有鰋鮂鳢鲩鮷鯩鲢鰑鰿防鲌巨鮥王鳣凝白若脂镕银液鱻若刀若镞神防鸿鰬文鳐翔夜强鰴激漩沈虎泅鹿幽豂荒钩致而出同罛合筌又有柔甲之解若被丈犀脍余而逝如饵灵仙或骈节而铤□或锦理而縠斑瀌漉喁沫雴雴嘘唌顋震谷流睐晃渊丛贯璨错喷藻涟潺颅连伾兮骨专车鳞吞艘兮鬛刺天类奥府之闳怪非罽□之所求焉若乃圜涯帀壤沟塍绮纷膴膴平□灓膏渍津龙尾桔橰恒升玉衡轮水激逆溵溵潾潾灌注原隰漂畛溢防液成浓腴不雨恒醇殊茎协穂旅谷嘉虋青芊赤穬缤纷隐弅亩值一金顷充百困斯防内之奇沃异江臯而河濒乃有夸奢之豪訬逸之客练嘉辰荡沈惄扬轻驾巍舶楼船淩云鹢首驱锦帆飘曵飞轮击檝蹑珠佩琼士女嫺晢素绨锦冰縩缯缛织银口黄耳文几重席然脂烹玉殽旅盈积鼓瑟吹竽流觞飞白幼眇之音角抵之戏奕射壶博丽儛闲谑咸指湖濵而络绎于时晴云解驳五两彻吟平波纤縠秀华津芰荷曼防蘩藻纷棽芬芳晻霭而连渚秀荣灼烁而揜浔冯栏啓幌荡魄揺心回棹穹窿之侧停防温圌之隂升犹桃□乌鉢云沈隮天平而拭鉴睋胥口而壮吟拂香山之遗馥拾夷光之堕簪尔乃函苞巸敻薮逋藏亡植竿扬颿盗弄欃枪防防踔上下翺翔封豕窫窳千百跳踉昱忽靡踪其所之徒闻壮泷之漎漎于是简专诸之裔缮下瀬之良弯落月冶干将较鹅鹳飞舽艭淩惊颲骤鸿汒鹰瞵鹗睨螭矫龙翔飞矢回涛长呼裂冈贾其余怒犹能踦熊罴而肉虎豹何有黒山之逋魄潢池之怒螳旣波清而涛晏永沛沛而洋洋彼高人之乐饥恣汗漫其徜徉或寻盟于遂初或藏弓于鸟尽挟少娃于灵槎侣鼋鼍而永遁波光之森潏坐盘石之防防日斜云黛夜敻风澄淩波长啸拂石鸣琴游鱼唼集鲛人起听俄而□涛澒洞惘慌漩潆欲穷混而鼓枻惧荡夤而汨纮是以方壶圆峤之逸侣蓬莱方丈之仙灵时乗风以遥集感漫羡以遐征然徒传防防之变态罔辨五湖之肇名霅荆韭滆连淞混冥贡莫游胥弥渺浮菱自剖浑而判气长沌防而沦渟故震泽具区怖洪猛而殊号咸池五车混泱漭于瀛溟  

秦淮可游赋【`有序　　　　　　明`】汤显祖  

庚寅晩夏望夕风月朗清人气萧爽大仪伍君命酒秦淮波上肃舲学宫弭枻乎斗门夷犹中流急管起于别航名倡更于乐府杂谑竒簉淹于丙夜同寅膳客郎两顾君小仪蔡君各极本量而止懽如也就中客郎兴寄横发待余正阳门下坐流云之碧阶送沦霄之素月醉言有清人之许离思多乆客之怀归揽朝霞赋成夕秀云尔  

若夫赤月加望林钟应响火荧荧而向流晷迟迟而欲往光拂郁以延歊气烝沈而失爽徒屏隐于轩廊阙游观于苍莽何惬穆于周行获佳期于汉广乐我诸君秀而有文缭江闽之素气朗吴越之竒氛旣自公而多暇在燕私而必闻楼台落日山川出云木怀阴而靡景草含清而向曛首英寮其荐酒指兰舟而命羣命羣兮何适望秦淮兮今夕拊文石之倾阑背学宫之广陌玉树之长廊半隂金陵之倒影犹赤有所期兮未来借弹碁而迟客减人从以轻舟弛冠裳而露帻俨佳賔其已齐放寛波而试剧防紫芜与丹驳杂青林兮绀石蝉啾嘹其翳响鸟差池而卷翮晦阳鱼之出游艳波禽之浮拍思□的于芙蕖眷幽芬于兰泽物有去而欢迟时有来而怨廹旷皇都其未娱舍流光而更索恨计往于寻常悟怀来于咫尺澹容与于清华荡流连乎空碧苹风起而飒帷箭月浮而动席度江东兮宵柝严念汉西兮重闉隔汰水关而望迥限斗门而意窄态纷纭其自亲饮周流而未怿极本量之推排尽觥筹之发摘兰肴借兮风色鲜桂酒流兮月波液唳箫倡于邻舫接棹讴乎伎籍吹激赏而弥亮唱延凄而屡绎谅不醉以无归岂有怀而未襞水光揺其琖组露气凉其簪绤涤滞虑于青玩回环于虚白下瀬疾而须款归塘顺而再逆迈亭台于浦裔睇臯峦乎树隙素光流兮云石稠黛色深兮风烟积或树古而池平有朱门而昼帟钓渚何营渐台谁辟吹箫屠狗之孙鸣钟贩脂之役杳河汉于清怀盼亭臯其可惜缅吴淮之百流断秦余之一洫拟王气以中沈亘皇明而上直若渭水之贯都象明河之注极流美恶而匪鉴映井里其如织防居人于倍市驻游冶之百色窗姝榜女之夜笑芦人渔子之风食想阁道于何年怅篱门于此域荷年运之清夷窃君子之光饰况山川兮夕佳有才情兮谁匿诸君感此且饮且持小人承之或鼓或罢或唱惊蝉落叶或歌飞鹊依枝去清秋其几何抚逝川其若斯清觞已矣良夜何其散残沥于津人分余桃于侍儿收沈驩而一舣上前崖而载敧眷横参之已西叹明星之不迟吚哑笑语徊旋步驰或有辞而未去或有去而不辞亦各极其致尔诚无嗛于参差别有东吴主客情源无竭偶先驱而北矫转余于南阙步嶕峣而遡风立交桓而送月望紫气之冥蒙坐玉街之莹滑谭信州之积想喟都之素谒已九涉于星霜讵双雕于顔发怆世路之悠悠对旁人而咄咄爱余行之髙竒许微文之清越谅醉语其必诚岂寤言而可忽倏天鸡兮告晨漾朝阳兮欲出意悠扬而就分兴淋漓而未毕车仓皇而造门烛熺微而晃室归夜游兮气清听晨风兮思密虽映赏于蒹葭尚留驩于蟋蟀  

云梦赋　　　　　　　　　【`元`】冯福可  

天壤之间兮水居其多彼九州而复九九兮吾不知其实那吾观荆州之泽兮厥有识乎云梦何积气之所钟兮岂大瀛海者环之而不动羌南风之劲悍兮衍平原之四出怒鲵喷薄而吐腥兮蛟龙盱睢以人立兹二泽之相于兮关振古其如斯自云土之兆见兮梦作乂其从之奏庶食之艰鲜兮厪四载之胼胝探禹穴而会稽兮何神功之能亏渺千里之莽苍兮跨长江之南北混元气之淋漓兮岂乾坤其犹窄贯七泽而雄长兮郁章华兮贝阙抑方城而汉水兮君胡为乎能国驱余车兮南梦兮防余马兮云中望脩门其已逺兮横南极兮焉穷搴芳洲之杜若兮湛落日之青枫何般游之能极兮亦旣防乎民之风张帝乐乎洞庭兮颂清风其江汉从楚猎之是夸兮曽不满乎一叹猗皇仁之洋溢兮越汉而超唐东瀚海之无津兮西月竁其无旁水天而桂海兮奠宏基乎九有信云梦之可呑兮又奚啻乎八九  

限门赋【`有序　　　　　　　明`】李元畅  

吴川濵海而县其南三十里有限门焉纳鉴江零洞潭峨之水放于海门广盈丈夹碛对峙如虎牙错浅流中逶迤蜿蜒而入即瞿塘滟滪之险不能过每风涛搏激雪浪山立其响如轻雷闻百里是门也北达燕齐旁通闽广西南走诸岛夷琼雷硐洲仅隔衣带水风劲可一瞬航之海上多故此门设半旅可当劒阁一夫也商舶至非购篙师定樯乌不敢入稍失道触浅流中夹碛舟立瓜碎盖亦海濵之雄镇也余赋之俾履险者慎马其词曰  

登丈翁之崔嵬望南溟之一杯疑巨灵之擘石騞重门而洞开纳三川之积水轰万古之奔雷挺螺峰以成防断鼇极以为椳限天险以南北通潮汐而往来故能咽喉水府阖辟乾坤阳侯抱关而击柝冯夷效职以守阍长鲸透而恍呈鱼钥浓烟合而俄列藩垣呀百越而呷七闽总舸舰出入之户控牂牁而引碣石立华夷保障之根其为状也断碛横絶如环半缺对错猛牙双沈积铁含形内虚盘纡曲折隂云结驷而长驱高浪翻车而无辙或命火防而建羽旗或吐晴虹而安绰楔其为怪也大块噫气海怒波扬飞涛起沫雪照炎乡响振地轴势动天阊类钜鹿之战人马咆哮而落魄似渔阳之役鼓鼙呜咽而断肠当其金枢吐月扶桑出日风静蜃楼浪恬鲛室羣灵杂遝而曳裾层波澎湃而鼓瑟指安期于蓬莱恨登龙之无术忆博望之僊槎触支机而荡潏及其出斯门也贡琛甘泉输粟幽燕巨舰连屋危樯棘天风挂席占星涉川迅若鲲鹏之展翮疾如骐骥之加鞭一息千里所届不待于经年若乃雕题凿齿寇我门庭青天黯淡白日沈冥龙争虎鬬山揺海倾血流百谷燧暗千城樊哙荷戈以排闼终军无路而请缨故治不可以忘乱而国惟在于足兵至如商檝当门津迷水涸天道妒盈风涛交恶暗石穿舟利同干镆货陨深渊人填巨壑骨纒恨而难销魂依贪而靡泊故宗元有招贾之文而蔡襄戒弄潮之乐乱曰阃不在髙所重御戎阈不在深所贵能容蜀阁髙矣揖盗而入龙门深矣扫轨而急惟兹限也通一箭也藏汚澣也锁宇县也闭而席毋折而屐敢告执防寂如水毋嚣如市敢告行李  

南溪赋　　　　　　　　　【`明`】李东阳  

西涯子寓于南溪之上公事旣竣賔客尽散清飇徐来旭日始旦春服渐减乌纱微岸方众景之骈列忽羣忧之一泮沿隄而步则苍藓绣地丹樱烧林野食呦鹿园鸣变禽繁华曜其阳丛篠防其隂松移徂徕之峰石出太湖之浔境已旷而复幽路将穷而转深乗舟而泛则碧长曳汰痕圆晕虚亭倒影下入无联菱穿荇绕倏逺疑近飞羽夹翔游鳞作阵俯空鉴以窥明激清涛而拂润虽非浮海之大观亦得风雩之真韵登城而眺则面引鳬峄背负岱宗左拱尼山之巉岩右瞻文庙之巃嵸古泗北枕清沂南带逵泉出乎其侧汶水缭乎其外深池曲窦下与溪会复有平畴万区大泽千里髙原隐伏广路长迤天羃羃以四布云飞飞其如驶思两仪之旣辟见万象之流峙乾坤渺其无际灵气宛兮攸止不然则一溪兮几何吾宁独羡乎此偶遇孔氏之父老过而问曰美哉溪乎其源可得而知乎父老曰此周封之遗墟汉国之故池也其前则两观之门其后则灵光之基也地以人胜事随代更逮我故公而南溪是名渗漉污浊澄渟清泠塞者疏而为通涸者潴而为盈坊危有隄临深有凭培旧植以为坚缀新葩以为荣斯溪也乃冠裳之所咸集轩骑之所必经词林侈以为盛事海内想闻其风声矧伯仲之具美与东庄而并称余尝览蓟游燕樯吴缆楚忽使轺之东迈弭余节兮邹鲁鲁之山兮嵚﨑鲁之水兮涟漪匪王事之在躬余何为兮此溪窥圣途之浩荡望学海之津涯叹时乎之不再观逝者之如斯惟徳泽之汪濊配宫墙之崔巍家与国而咸休名与牒而俱垂吾固知金石之足恃托文章以为竒于是衍圣公揖而进曰呜呼此先君子之志也先生幸为我赋之余曰嘻有是哉乃呼墨援笔书于堂壁徘徊日夕盖三宿而后出也  

槛泉赋【`有序　　　　　　　宋`】周麟之  

阳羡祖茔之左有泉正出盖诗所谓觱沸槛泉者也暇日往观感而赋之  

君山之阳大城之阜松楸城乎其中有泉出焉于苍龙之首隐若灵湫豁若眢井吹波若鱼目沸潏若汤鼎吁此何水也若是其异乎山人告予曰维山之颠峨峨巍巍三峰环峙中洼如巵万斛之水潴而为池蛟龙之所蟠神物之所司水滔天兮不溢旱竭泽兮不亏下灌注乎山陇之脉上潜通乎天潢之湄淼若波浸之在望常未雨而生云霓兮渊渊行地中兮冥然值冲秀之所萃乃奋迅而出焉稽之古诗是名防泉其正出也万窍互发蕰沦洄漩迸澄沙之金碎激浮沤之珠圆吹嘘乎管灰之飞转乎风蓬之旋其泄流也涧道委蛇如虬之触石遏流不平而鸣铿锵乎佩玉之音悠扬乎宫征之声拥山川之秀润朝郁郁之佳城若乃隂伏阳亢害于有秋万壑源断千畦浮大云昼燎烛龙夜游山岳焦金石流则是泉也其泽涓涓其声溅溅走缾绠于百里漑稻秫于平田其羡流余浸犹足以已道渴而灌园蔬也出山隈逾南阡斯前抵于大涧之濵而下会乎东泻之川则其泽物之功岂浅浅哉余乃怃然曰夫天下之水殊源异族注川曰谿注谿曰谷仄出而泛则为泛悬岀而溜则为沃涌轮口而淩空则为汾隂之瀵下万仞而曳练则为匡庐之瀑弱水则鸿毛莫载汤泉则不火而燠或止或行或见或洑各随物以赋形纷莫数乎众目兹槛泉之觱沸不槩见于编牍岂先徳之涵润故于此发长源而兆吉卜也因相与植杖而坐挹泉而饮之且歌曰泉之流兮流祖之徳肆其后兮沐灵泽泉之清兮为文英泉之涌兮腾仁声世世兮承休与兹水兮同流  

幔亭雨舟赋【`有序　　　　　　明`】吴国琦  

山背与崇安大溪南奔大溪西为孔道道行溪行看山絶无逢迎他山与大溪意乃山自为一溪从星邨东来于裴邨会大溪约可十里则为山面而亦絶无逢迎他山为大溪意独似恋恋于所自为一溪溪浅深行止山于溪南北各宛宛与溪相应溪前后左右亦各宛宛与山相应第山于峰外无所为山而峰于石外亦无所为峰者石或丰上敛下或方上尖下如神人端严拱揖者如美姝峭丽娟媚者如朱楼排云雁塔摩汉者如城垒周遭正笏卓峙者如廪庾交列钟鼓交陈者又或如龙骧虎踞猊蹲骏奔鱼游息蝉寒蛙躁起鹊落箕播斗酌者月斧神工雕镂殆尽然多姿屡迁随舟上下逐境异名至精神一一全注之于溪大似老僧之于拂子英雄之于寳劒美人之于镜文士之于砚者故游他山则用杖履游幔亭定用舟吴子于崇祯辛已十月朔有事崇安李子去华先一日宿于裴邨望吴子之车长揖请渡溪吴子止之三之日事竣返漳李子如前请吴子遂下亦长揖李子曰信哉盖甲戌春送李子归崇安有曰幔亭他日约仙棹与层层是日雨从者止之吴子曰否否山以溪胜以石胜溪以雨胜以云胜决意渡溪乔木蓊翳羽流之冢累累院鸡啼午钟磬寂然一老黄冠然香道左大王峰倚幔亭壁立院后与李子登殿升阁瞻徐真人遗蜕于阁上阁下方塘一其丹砂流液耶回视裴村已在烟霞外矣未几而大王峰忽不见未几忽见于云表緑树森森树下如鹤如鹿恍惚不可为状下阁舟进雨稍霁玉女一峰如初沐停桡乆之此第二曲也大王幔亭仍亭亭隔岸至第三曲则见舟藏于壑矣李子曰刳木为舟其上古乎而东西两岩奇花异草扑舟阑干舟前后左右随目所触各有竒峰突一洞出于石壁之半洞口朽木片片或直或横老黄冠曰此所谓虹桥板也四曲也金鸡洞也下为深潭似有神物居之而洞傍小岩四岀岩下多巢枯藤密构悉封苔藓不可攀縁而巢傍如沐亦未见有所谓乌者其金鸡乎抑青鸾朱鳯所栖息乎大王玉女时出棹后天游三仰天往鼓楼诸峰亦时出棹前似舍舟即可登者顾未可骤至也至潭尽石阻似乎溪穷舟子力撑顿辟一境苍松翠竹另成异区则晦翁院也前为晩对后为大隐屏亦未见渔樵往来而却横小舟名平林渡乆之有烟如缕岀于青林老黄冠曰此茶户也李子曰山中向多乔木廿年来茶户利种茶竟尔濯濯而珍禽竒兽因不萃止惟此院与万年宫乔木犹未伐耳余读书院侧曽见鹿白猿吴子曰此山以石为全体每对乔木大可数十围而所着之土未及肤寸至峰顶之土几何而乔木亦成林耶此正可与藏壑之舟虹桥之板一相参会停桡乆之及望隐屏右楼阁崔嵬几与屏石争竒鬭丽则陈司焉之云窝即石之临溪者为水榭乗石之转径者为栏干吴子历四五曲俱不能舍舟至此欲逾矣繇小榭穿石门为堂者一堂后为楼者一右楼为房者一房仅为前檐后为石壁壁下有石灶石臼石井房之右又数丈有阁堂之左有门转径则倚栏干可瞷溪而回视楼左一亭孤立髙与楼齐则红叶亭适当霜枫满山吴子与李子坐于亭于白云红树里见屏右一峰似断似续阔不逾丈而高可千仞似倚屏似不倚屏者则接笋峰也峰右一峰阔可二三里髙可四五里其巴润如紫金有亭翼然于峰顶流泉一道岀于亭前如玉龙腾空而下喷珠百道众山皆响者则天游瀑布也李子曰噫嘻游胜哉信乎以雨胜也非雨无论溪无此汪洋无此生动若瀑布亦安能如此恣心畅意或跃或飞如珪如璧之不可方物哉长揖请升天游吴子止之舟返要舟返舟前后左右所历诸峰与舟进舟前后所历诸峰体同而名有莫肖者矣其多姿也屡迁也皆以石也石所以多姿屡迁也以溪之舟进返也而今日进返之丹尤觉异乎向日进返之丹之多姿屡迁也又以溪之云也雨也吴子曰九曲可穷而若不能穷者亦以雨也至九曲可穷而若留一不能穷者亦以雨也可穷而能穷者则九曲之见境也溪之穷可虞也可穷而若留一不能穷者则九曲之想境也溪之穷更莫测也李子曰噫嘻有是哉相与渡溪次于裴村回视幔亭又在烟霞外矣吴子曰有人乎李子曰焰峰和尚于神宗壬戌隐于山日不再食二十年不易衣不见一客亦不闻出一语一丘道人目双瞽已复明年九十犹灯下作蝇头字步履如飞李子取笔墨童子秉烛吴子记李子诗吴子复诗复赋李子名韡去华其字号韦庵崇安人以髙才生选入太学天啓甲子与吴子遇于金陵订交  

维兹岐海呼吸蓬瀛彼重云之徧覆于梵天洪雨之如车如杵置器界于鲵鲸是为水聚风轮乃生吹沫掷空庄严用成凡圣同居异其性情固不知夫奚以缺陷奚以满盈奚以渊沦奚以峥嵘更不知夫若陼若泥若埒若都若渻若沮之奚以名苍苍莽莽悬圃阆风崦嵫之西渤海之东神瀵岀入尾闾胥通皆元气之浩荡辟日月于洪蒙至人握枢而无终始万汇囿四大而自老童去者无际来者焉穷峙于南极者为丹穴耸于北斗者为崆峒想光音之所萃止或丘壑之所能逢即耳目之所近接得无蹑天衢之崇隆不见浑灏之融结兮连卷纡郁而多姿列丹嶂之峭壁兮儵迤防而濒涯旣緜亘以纵距兮亦突兀而蔽亏开洞天于中区兮帝五岳而孩九嶷此闽关之屹屹兮时雾塞而岚剺树锁烟而浮没兮鸟乱云而参差胡武夷之挺秀兮若簇朱英而吐金芝昔穆满之长骛兮賔帝女而觞瑶池嗣秦政之遣方士兮挹三神山庶几乎遇之乃兹皇二禩之仲秋兮有皇太姥降于峰顶之厜防呼曽孙而登济兮席采幄而四垂进麟脯与椒浆兮羌会舞而陈词歌未终而风雨骤至兮环佩车马之声杳难追念会合之何常兮佥踯躅呜咽而増悲散虹桥于絶巘兮复手披而可窥爰鼓棹于一曲兮拂大王雄风而噫嘻洵庄立而正视兮彼玉女若捧乎盘匜顾鹤影之淩乱兮波光荡而来思传幽响于空谷兮睇舟抵壁而自支应大力之推于夜半兮旣幻化之如斯瞷龙渊之沈沈兮闻金鸡三号乎朝晖遂更衣而旅进兮中流有服气上水之寳泉应声而时溢兮俨乎宋代之威仪谒桑梓之衣冠兮表六经如晨曦羌晩对以増髙兮横小舟而渡谁有緑竹之猗猗兮烟如缕而如丝昭大隐于百祀兮陋玉简干鱼于汉时信神仙之可学兮下视尘世之冢何累累仰天游而耸望兮纵双眸而犹夷峰冉冉以来奔阁轩轩以列睂忽瀑布之下于九霄兮寒众山之气如冰澌岂菩萨变幻之泉亦谢朓惊人之诗游眺之外是为可居红叶亭畔井灶离离接笋峰前白云弥弥过此则泛鸡犬之晴川兮观铚艾于东菑遂去险以处廓兮嗟游屐至此而若遗揖羣峰而勇退兮觉此身在舟而可疑若乃山中之朝翠滴苍流仙禽潜下素鲔交游山中之暮千碧万紫猿啸何声鸦栖复起厥山之阳仆夫跄跄望途窈窕兰风香厥山之隂泉窦溟溟渔歌寂寞灯火微明鸟则霜襟苔衣鳬雏雁子遥集河洲交唼芳芷名或自呼慧能营垒兽则连臂鸢肩斑鳞虬角疾绕长林徐犇峻壑龄化白胎应晦朔器具则鼎铛炉灶机杼井臼或置山椒或间渊薮孰为之镂孰为之负果则夭桃秾李山榛隰苓其色若灿其甘如萍沆瀣絜美仙枣让灵蔬则荠苗箨笋蔓菁蹲鸱紫茎緑叶柔荑素肌珍同防蓄行备琼靡逮夫鳯团鲜制井渫弗汲茗柯擅芳岩花谢客今古异宜厥贡简易尔其雕栏绣户翼然絶构摛藻抽毫风骚兼茂翰墨髙悬磨崖镌籀乃有结屋诛茆渺焉寡属遁迹栖禅泊然无欲换骨昂霄骖鸾驾鹄至于妆整朝霞容妍新月逺岫遥连反景独揭花影扫阶林防覆樾鹿田叠叠而躬耕鹤浦曲曲而编筏铁笛之声闻空采茶之唱欲歇又奚羡乎天台青城之奥区与夫赤松之徒嘉遯而辞金银之阙哉顾舟之进也晴明可悦而今以其雨也山川亦别恍惚不可为象兮峰之起灭浩渺不可为音兮溪之呜咽静如太古洁如夜雪招彼谷中薜萝之人兮瓣香可爇似袅袅之入于髙旻兮义天澄澈乱曰丹砂不可求如彼一丘如彼一丘可消烦忧丹砂可求阔然十洲阔然十洲蓬壶悠悠浮生朝昏蜉蝣春秋水聚风轮寒暑自周辍风尘片晷之车为幔亭刹那雨舟之漫游  

吴兴品水赋【`有序　　　　　　明`】徐献忠  

旅寓吴兴周览洞壑见其源泉泌发流委无际虽云林深密萝薜空蒙莫非玉液之房沧池之谷也孔子有言知者乐水若余之懵于感昧于素机何足以言知然不能忘情于是也作吴兴品水赋  

余眷心于泽国望菰城而问津泛清泠以穷奥擥旷朗之苍垠厥有廻峰北首积岫羣起金盖耀灵以中耸鹫岭摩空而左峙倒景印波腾精溢髓散灵华之轮囷吐溟之靉霼元曜润祥鸿泉郁弥始含涢以濡谷因剖石而岀渼剔丹源之窈根漱瀬于芳沚隂壑扬其洞波琼田激而沸湀于是田畯迎欢游人结睇饮芳澜以怀予相禾黍而延竚夫冈峦吐气腾为赤标云根不衰妙有感此乃渊虚之至灵形神之大交也然而结气上停有时而散流不息泛景同迈故仙源有朗玉之晖秘澉发流霞之頴标名白云不亦美泉乎旣乃泛驾苍云之野回标夏杼之山遵檗涧而逶纡俯铿流之潺湲修峦缀而谷隐灵石迸而根丹足蹑天维珠浮沸澜琼蔚生标琅徽振翰晰琳宫之沈影润曜玉之閟顔眷洞壑之幽览结遐轨而忘还若乃长城独姥苞结东垂箬岘苍云蔚林弥望则有鼓吹扬灵金沙开漭琪严豁窦玉乳雪漾八景同清三霄接象勺洸以渥润激瑶华以浮浪澄发理之萦丝含晞光于落嶂此则大块之希精海若之秘藏其于金盖之灵耸节而应符者乎夫灵泉者其来何始始于太素道振苍流云切景委神不滞妙感无门谓之灵源可谓真赏故九华絶滓入气涵清云根典防仙盖托灵璈波竦象琳腴生荧紫房分沛太一含泠若使阿母延轩亦与太霞同咽者也予又何可废之若乃托迹穷遐搜剔秘澄川别渚振步披幽或兴情河上或链思瀛丘则鸿翔无碍羽之乡鹤羽泛腾飇之游三江八泽赤岸神州纳吐灵沙含玑孕璆阳侯为之浴徳汤谷为之鸣虬鼓长风而拊檝扣冯夷之喷流盖亦予之长计又何所不至乎故乃东折会稽西连故郭天目朗其南耸具区划而后洋广苕南屿董岭仙溪旣淜滈以悬溜余英苎漾风渚西潭亦漫漭以迟洄夫鸿派介于通津疏流集于咸池旣渊渟之异情何澡徳之不离遂乃灵润右扬頳流西漪漭沆散波碧浪擅竒勺醴竞甘廻波惜驰结緑潭以静映扬素瀬而浮澌眇遐谷之闲澹望清涟以兴思斯亦川灵之效徳波臣之媚义也余盖有乐志焉  

雪湖八景赋　　　　　　　　【`明`】萧子鹏  

姚江之上有叟若迂以倦游于宦路遽投休于故庐尝泛一舟携一鹤以寄傲于一湖维时积雪初霁重阴渐除湛素波于万顷涵天镜于一虚肆瞻眺以无侣顾造物而有吾浣此心兮如濯荡逸怀兮以舒维湖之上有山式崇攒圭聨璧于南于东凝华天表是曰雪峰维峰之下有衍其阿叠缟成阜积瑜实陁一色无间是曰雪坡坡有一石皎若镜团台高严瀬矶耸渭磻纤缁不染是曰雪盘有道延亘于湖之湄璐连络绎练引逶迤人迹迥絶是曰雪隄中有洲兮伊阻交瑶草兮如组欲狎鸥兮难寻乃寓名兮雪渚忆我踪兮萍梗昔登仙兮蓬境今返棹兮冰渊乃寓名兮雪艇葺我居兮山麓陋以朴兮自足敞虚白兮内明乃自号兮雪屋嗟吾首兮若蓬躭湖景兮无穷形与鹤兮俱老乃自号兮雪翁雪翁欣然洗盏以酹湖灵惟尔湖之洁洁兮奚以千金而冒名恐以怀金之见凂兮欲洗尔于一贞幸兹雪之布景兮盍以雪而见称忽有渔父披寒蓑兮皜皜扬烟水兮泠泠招雪翁而与语觉彼此而忘情笑谓曰湖历千歳以如故雪乃一时而幻形遇隂而是集铄阳耀而弗凝子何名湖以是欤雪翁曰天一生木维水其清雨冻成雪维雪乃精而我非絶俗以为洁遗世而独醒怀酌贪泉而觉爽欲歌沧浪以濯缨聊于此湖而自适庶以毕于余龄昔子瞻之构堂遇天雨雪而始成今我湖以式游值积雪而遇晴皆以雪而为名兮初无意于自矜雪付天兮水付湖是雪湖兮谁尔争渔父不答款乃一声杳然东去湖雪自明  

## 御定历代赋汇补遗卷五  

都邑  

帝京赋【`有序　　　　　　　　明`】顾起元  

歳昭阳大荒落吴人顾起元以泽宫之役待阙下仰观帝京之盛高轶千古于都哉神駴目眴退而深维古昔涂歌之义聊撷讴謡谬摅鸿景夫长卿上林淫思百日太冲三都缀笔十年余伏在草莽无繇一覩金匮石室之藏记逺恧于西京録近惭于南部挹海未期掞天何有顾惟八风来于里衖盛世所未尝遗矧际昌辰穆流义岂后于击壤哉昔班固张衡并赋两京宏达尔雅追迹扬马然或侈其宫室畋猎之盛指瑕为瑜或靡衍非事实诗人之富丽以则何其爽欤文献可征用以扬国家万年之庥若夫太平之虞娭如二子所称引惧非所以轨世垂范兹未敢详焉其词曰  

昔墬皇氏之丽九囿也剖黄繣隂阳析木之津拂尾  

攕箕用攡于北方表碣石络燕山枕居庸襟河泲邪邻贞番夫余左界秽貉朝鲜俛而虖中原测霄之圭步以竖亥土水卢按籍者千里神臯隩区是为冥之所都三五邈莫魁而顔而天攰其真以合泰媪惟唐惟召是用锡履植菑于兹丹跳喜局为嬴弱姬炎精外鬯上谷是守典午变更或躏而蹂鱼脱于渊羯用什一以亢唐者八九石晋载割狼失其肩俾缨緌□毲诗书任靺不耕而戈者垂五百年辽疆金土元廓其基苍狐绥绥授余以期我高皇帝乃应天而顺人进厥虎臣魏鄂曹衞宋颍凉黔命以砰轒輼褫犀比彼小戎之北伐俞儿袪衣以济师厉猋介而□雷辕阖不麅奔蛾伏自界乎条支爰建北平耦诸列蕃枯城载蘖冞攘其根楬肺腑而啓宇职外覃乎内尊桓我文皇罔咈帝眷戡大憝而回中树族而防霆电曽不三载易王而皇缅成功于西北规万祀而为量各因时以据防畴连蜷于故乡虽彼枌榆实徂用荒彼岐山函谷緜周络汉胡厥不康而镐与雒阳于是咨庶尹驼六飞谋挽辂诹筮啓天府焉奄宅跸扈而临之防博钜而塽闿坐堂皇而四驰卬睐则天寿雾霝弹琴磨笄红螺白马空同蛾睂桃峪黍谷徐无卢师八陉横截五华纷披贙□岰防□击防嵔嶅嶨堤火不防木石髓含鱼或赢或□啗函罔测頫挹则桑干高梁金淀玉河海子雍奴琉离滹驼貏豸淫鬻沆漑宛潬纷□周溥防□焉蝉蠵冉防防鳀鲔鳣鲸揵鳍从鳞屭赑澫羡稽古则督亢华阳金台铜马翮飞于山鹿掎于埜狐奴羽赤渔阳衣赭控乌丸与楼烦扼吭以临天下提今则左环沧海右拥太行堑山堙谷岑鋭建瓴扶风冯翊一纬一经参伐敠□而南指蚩尤防□而西倾尔其物产则北方之美筋角千石傅擏不防黏胶不折虎岩铁飞跃冶蓥姿鸊鷉淬之剚兕崩孱厥产白金朱提慙珍琉璃玓瓑礛防珋防雍伯所植瑅瑭□□□琢章相罔致其乃有庶纤稻粱黍稷三种垂芬四扰隐实苾苾幪幪或颖或栗鱼盐桑枣士饫马腾千树之栗厥字素封侔訾陆海不佃而丰被山縁隰纷溶幡洒马鬛尘尾□目鼠耳檿桑枰栌丹漆文梓扶葰楙或秝或奓布冩呹肸蜷曲欐佹栋梁规萭摎纒伐掎煌煌扈扈不可娄纪玉衡之精果蓏是标王母金梨炎帝玉桃蓬莱杏酪嵻枣膏魏郡林禽大宛匍匋纷运裛以茈虒酷溢乎醍醪隂萌阳芽有防其条雨露所濡无英不翘覭防纷员递芬回飇相彼溱洧魏紫姚黄金缕防霜玉蛹晞阳瀛洲庾岭掺攦披昌蓟丘之植轶彼汶篁若夫风胎雨鷇儦儦俟俟十虑捄角煇□婪尾幽都之豹九文阳光之驼千里茄黄狺狺以趯模绥绥以盼眤还山集谷意而绳乩防扑刺以遒迅鳦佶伉而傞傂三目之防五工之鵗刚虫然巽羽喔咿未若鹘决云霛虬应表鸡斯华聊金眸玉爪籋日驭而媒龙抟风轮而排鸟侧愁胡之僄匹度吉疆之騕褭懿彼人灵幽并之翘翔实优繇少虑不雕劲骨衡閜勿蔅以佻风雅詄荡六州所招若夫曼睩横波蛾睂扬清便翾繛约微睇倾城李文须揺以兀动褕袣戍削而赴声衯衯裶裶与子目成跕屣嫳屑提旋所赢尔其探丸脱劒侠游索耦知深勇沈介倪□诟羊角列夫左伯死友轲光渐离悲歌屠狗谽呀落薄矐月沈首唉郭乐之寡谋嗤衍辛乎何有载若担簦蹑屩相印夕绾猎犬旣亨釜鱼终免诗先匡以颐解书借嬴以瞽谏秦代甹夅而披攘毛申惢茹而墨防此则应侯之膝屡前茂陵之叹何晩也干不弢符坤罔袭珍微今勿创微往勿因爰召五鸠致役兆民雷动版筑之杵水流少府之缗于是娄砥墨尔司植输引绳番旣力量径轮脉袤直隆神居丽天色汤池防雉堞嶻嶭八区旣衍九门斯辟规垣枢于紫宫稽将作于营室杉漂檖之材塞河闇海之质金碧丹漆之妍琂□□之石被江纤陇不胫而集敦脄血拇以凑其植总羣才而效技于曜干而爥坤□若金之寺大荒兮又煜若赤熛之建南荣树阿城之将将兮丰修阙之嶟嶟上觚棱而矫□□兮切瓴甋而灼龙鳞星辰倇僤以岧嵽兮□若乎太一之威神金何頖其如珪兮玉梁雌霓担挢而挺帝兮辟邪□□动而躨跜乍飇鼓髵防之散鬐椒图觺觺防以狋狺何中天儵霛雺之因昷也鋭银阅阆幽輵厜防檦枺欂栌虹宛鸡栖盘纡戢孴以相支持俯拓地梁仰协天维防嵬曶恍踧□单迷诡文廻波菱抒沴抱淌游瀷淢芒繁曲挠溃渱窕槬攀霄蹠雿精揺靡览悇憛晱眊閟宫有洫太庙夹室龙旂大糦配天无极爰建中土太社太稷五土攸殖灵星翼翼峙左右而鼎建耿中天之岳立奉天靓抚乎帝车华盖俯丽乎河魁文华嵱嵷于天市武英峛崺于少微文渊恢炱而东造五鳯鞞鞢而南飞莫不梁茄井藻防杏楣芝蜵□蠖濩金铺璇题琼澁玢防柍振闪尸赩红葩而狎猎倒丹璅以陆离壁镜荧煌于翚檐绳河环带于玉墀駊騀纡矞駍兮清浏岝防葛曷髧若舒蜺离娄赩翕綷以丹髹兮圠坱崛岉鱼颉而鸟睳于是徼以周庐表以井干紫垣言言摩霄拂汉西南其户两掖二华仓琅之根椒图以宿兵仗以为衞辟朱防而谁何路寝载辟莞簟燕闲泰宁象干椒风发越茝若连蜷彩防防褷乎东厢鹓鶵雝龢乎中间摈兏□以防餙防翡翠之华旃甲帐啓而黼幄张兮瑶合而阿锡损步阎易以子彼金璧之骈田秽女闾之七百陋后宫之三市爰有六局十一监俾娙娥充依巷伯涓人以修妇职供内事罔列屋而争妍毋珥珰而贡侈琼华之隖太液渐之影娥瞻鹄两台翼之承光纳乎骏狼乐成柴乎明粢水龙攫拏园迷离药房靃靡緑天参差破靉叇穿阸陿樛流孱顔荣青缥碧趼重茧而不任趾屡枳而几齧防乎危嵕之特起屹不知其几千万歳也爰啓畤以禋上帝日月星辰以璇七位瑶瑰其阍琉璃碧砌亦有黄坛以御富媪河海岳渎佐彼五神捍灾御患以为国桢权火胪驩膋萧氤氛函蒙砰隐鬼趡神腾畇畇籍田郁郁茧馆黛耜朝引玉齍晨浣御繱辖以九推衣青翟而三绾上陵美美峰砥嵕夷络以繱柏隐以金椎三选七迁之家珥貂执戟之师游衣冠奉禴祠者骏奔走于歳时若乃庶府星罗百司栉比秩禀周规曹开汉制三事六官紫绶緑盭奉常尚玺典客司隶执法纳言冋伯廷尉中涓驸马餐钱奉邑冠军衞尉羽林虎贲之属啓守寺建甲第高牙画戟緁猎鳞次扶栌重橑□乎其辨堂陛也金马石渠虎观鸿都著作之庭缨縰所储兰台职于太史白虎典于诸儒钩盾辑濯冗从散骑山郎黄头稗官市靡不列肆而居分曹而肄□差次而旁蠡埶相輑乎指臂少府水衡累镪藏缗太仓之粟陈陈相因束刍总秸白粲鬼薪兰锜迆戛五材用张厹矛劲甲谿子中黄负兰渠答揘毕纵横沙苑百里绍缭周垣金粟隐飇玉台造天騊駼山子歕秣其间阿房千仞径廷陁陼昆仑朱儒角抵校梧滇南之象辚輑其下春搜秋狝薅收载事司马之法耀吾军士防刘鸡翘鱼防豹尾期门佽飞材官缇骑六郡三河其丽不亿中权后劲师干之试飞斾彗空长毂雷地抑又汉垒之雄胡苑之利也纷彼灵圄赩若金仙苾刍羽衣列馆剙坛盖以百千秉神道以设敎历清微而叩上虽阿閦之一瞬郁祗洹与优旃堞岭隍壑骈市阗防琼宫蹇产而镜日浮图郁聿而刺天别有四方之馆藁街攸植象胥舌人以通重译髙昌缅甸八百女直因是以奉爻闾陈□明驼象马碧卢江历鱼夫鲛□菌鹤翠翼日月天府歳时赤奕偬华夏而修穰奠丕基于磐石于是上乃进股肱之美若英若成若义若孜往曁汝心以惎予邻畛包薉入天县渊沦散皇明而烛防闇□防并而臸无垠神明而定摹斧宀勹之斡萦守成宪而祏坦垂景炎之炘炘于是绍天阐绎圣心殚法东方璇榜金镜璿发涤圣域之芜秽掲夜之日月返人性之流遁敦太素于徳孔壁之藏秦坑之澌诸子苓奋其知舛驰啓天地之大全俾井窥蠡测释夏虫而陋醯鸡昔天水氏之在御也衡元程御览虽事侈于丹扆而议挂于缥简乃集羣彦要提纂披琅函于岣嵝啓瑶绳于宛委规坱圠洞神鬼縩繺唲齵扶舆猗靡金匮石室云谲波诡于是树阁臣以典璿玑正六卿以襄八轮禀淳和之浡郁登羣生于太春鹰扬之校貔虎之羣隶以列衞统以五军泰阿垂芒毋倒其錞起亭障以御胡列蓟门而为九宿重兵以扞圉惧挹抐余左肘云帆转海若隐不虞恭襄浚济以峙储胥飞挽仰给衔舳趾舻流滭渤飇驰勿区东爥扶桑西燿垂榆南炯金潾北煜幽都土干浡泥苏禄麻刺鱼贯蹀猱牵防防莫不坒参搏揖响骛影接胪凑菉币竭蹷丹阙人灵叶天苞发银瓮溢白闾轧麕身马蹄素文墨质或掎王囿或凑殊域七十二代之君方斯蔑如也天下有道礥礥四隅天命不慆畴敢以愉平不肆险王用三驱帝下旬始鲁台其枭螳拒鼃怒以冯天骄淇国左次歼我前茅乃六玉虬曳云稍陈七萃虎衞之士三硩厥巢燠隂山南斗杓跙跙季犂鬴鍑游魂虎嵎是撄睒童昏若英若黔跔距腾骧士橿橿斧蛾蛾以征不王朱綅白羽风栉雨炊几十余霜卒□鳞介而冠裳辗姬轹姒冶祁斧姚日嫔月随朱车烛燎谨媐防齐兆人韱防纱县九州而不窕者实惟九朝濠鐇鸷于淮济振瑾虿于石也先鬾于渊曜刘赵够于蹻蹠吹璺导隙雷防防合靡不兕仆猊格角崩面缚掬蹏涔于沃焦徒防竦而防率虽太宁失东胜徙兀良跳朶顔诡粟肩臂绌唇齿然传烽举燧匕戈袷甲敌巨于金元守亢于程李矧三辅之降卒潢池之赤子虽披发而野祭间揭竿而中起辛有絶叹于陆浑国氏无事于萑苇也繄二京之并峙振遐纽于姬周百寮萃傱沇溶而星罦云防兮万方瀌沈澹洒以鳞集羽浮瀍涧汧渭恧兹海流崤函邙巩峡□部娄彼历祀于八百此胡不抚万期而无忧派乑森兮光明□闿□丰兮雨裔裔威之播兮神哉沛复隍戒兮苞桑系有那居兮亘万世皇皇乎丕天之大业畴其丽哉乱曰防入于囦回浮于神符来兮医闾作镇貕养在薮中区开兮防岈庨豁大海荡荡河济廻兮负隂面阳提纬赤县首埏垓兮殷赈轮囷跻踬輐断絪緼雷兮曜灵遹皇神飇簸濊驱氛埃兮琼宫肃肃丰涌旁魄觌紫微兮詄彼帝居焱回扬灵辟四扉兮案衍靃濩踸踔□□鸿晶辉兮坤灵寳势苍昊纯殷奠崔嵬兮甘露珠缀醴泉涌賮牣归兮煌煌帝京天秩孔明苞符积兮茂世丰规丽宇建则声灵奕兮甄陶国风荣镜宇宙神浆溢兮华裔萃驩人神总祐时万亿兮上天之縡尔冈尔陵承松栢兮郏鄏奠鼎本支百世永无极兮  

北京赋　　　　　　　　　　【`明`】钱　干  

惟皇明之啓运太祖膺景命而龙兴廓区宇于一统开万世之太平会夷夏以朝贡乃定鼎于金陵北睠天府欲营神京肆圣皇之嗣历宣重光而继明八纮被乎徳化九土蔼乎仁声六气调而四时节百物遂而羣生宁抚盛世之熙洽运宸断而经营建丕基于不防实显谟其是承按舆图为幽冀之域验天文在箕尾之星故其形势之宏壮也左引齐鲁前瞻伊洛右控晋代后负营朔长河绕其襟带雄关固其扄钥碣石东峙而峥嵘恒山西来兮巘崿元气结于鸿蒙荣光烛乎寥廓神臯奥区兹乃天作于是导玉泉以廻萦屹金墉兮挥霍池隍溢夫波楼堞叅兮碧落度景测日考卜揆时象法觜陬征能般倕奠崇基以正位构瓌材而究竒于是新宫礼殿俨乎中央应微垣兮建宸极考重室而规明堂御楼拱其翼翼禁闼辟而嶈嶈旣婉蝘于东序复緜络兮西厢纠蟠螭于玉磶架飞虹之绣梁应龙承隅以屭赑威鳯翊宇而腾跄震震爚爚昭辉乎日月防防峛峛倚薄乎昊苍云阙特起郁乎巍巍天光翕赩于藻井霞彩焕烂兮芝楣金铺耀其浴月璇题揭而承霓轶云雨以上出盼河汉其下低旷平视于千里屹雄压乎四维逺而望之类双碣之对峙迫而仰之恍三阶其可隮其下则崚丹陛敞彤墀开鳯掖树鸾旗玉辂煜煜羽盖襂襹周庐期门列戟佽飞于以壮国威于以宣皇仪引冠裳其肃穆垂劒佩而葳蕤貌万殊其诡异语重译而侏咸称臣以款附频舆賮而来归时朝会以黜陟厚燕享而怀绥此圣天子朝百辟抚四夷政令之由设而惠泽之所施也若乃大社堂堂清庙奕奕壝崇圜丘田敷帝籍备法驾警清跸离禁庭莅斋室飏槱燎以晶荧燔萧芗其芬苾广乐铿而隐辚丽陈舞其翕习俨对越其若临祗禋荐而惟一谨禘祫以追逺秉耒耜以躬穑此圣天子享上帝徧羣秩尊神祖以达孝先兆民而戒佚也有严青宫有赫丹邸翼帝居以深沈直禁城而伟睦藩翰于九族固本支兮万世内则武库奥密铃阁蔽亏迥隔风日髙摩壁奎庋秘籍兮充栋侍禁兵其如坻外则六卿之署五兵之府台院骈罗监寺旁布当国钓者臯夔叅庙谟者方虎其苑囿也山耸蓬壶海环沧瀛佳菜夏晔芳蒍冬荣木连理于双干芝毓秀兮九茎彼祥禽与仁兽或文羽而竒形囿亭育于两间效征应于四灵其防市也阛阓绳引甍宇栉比人萃五方衢通九轨骑杂遝而成行车骈阗兮挂轊凡陆产与川珍恒填郛而溢肆会万国以懋迁罗百货而衒异至若桥门控地璧水环渊番番耆寿兟兟俊贤彯衣缨其成云浩竹帛兮若烟竞储才以待用频养老而崇年别有元戎禁营列侯甲第家有犀渠门列兰锜力可齐于贲育爵并聮于许史席世冑以耽荣盛军容而扬武此规模之逺为京师之巨丽是皆圣天子顺天应人居中图治实作极于四方求贻谋于万祀者也故宜致民庶以赴工感天地而召和膏露降而流液醴泉涌其成波景星腾辉于霄汉卿云焕彩于山河亿兆悦豫臣良赓歌岂比夫夸子来于灵台播民和于洛室尚纪咏于诗书流无穷之声实幸落成于大壮共登歌于吉日瞻天顔而献赋扬国美于无斁继以歌曰猗欤皇都居厥中兮郁郁宫阙何穹崇兮成之不日兹骏功兮啓之自天在宸衷兮四海九州此会同兮万亿斯年实祚隆兮  

北都赋　　　　　　　　　　【`明`】桑　悦  

闻北之为都宿属于箕地名幽州神尧之圣域召公之贤丘地势累崇蹠蹠捄捄膊齐鲁为柶缀赵辽作旒东阬迻迥而左达太行巍峞而右遒濎濙无涯峻峭莫俦天合其所人凝其绩筑城伊淢作都伊匹规干准坤以究安宅五门环环千庐防防双华嫚嫚丹阙頟頟峙以文武列以顺掖东连宗庙西防社稷南薫仁智前经后纬思善翼善左辅右弼奉天前迤龂龂特特若圜倪之无极华盖中莅锵锵礊礊若春盎之可即谨身后拥瓌瓌赫赫若混沌之未划悉防其桷悉扛其楹剡柱乳楣巨纤剙墿欂栌禁楄踈戚□迸阳栖其正隂止其冥悬鱼惃凛而下垂拒鹊媋防而上腾彼□□之雄梁伙崇防而独承羣材膺职渠渠乃成游衍之区爰营西苑以太液之□□峙以琼华之夗夗池则汪洋漫衍溔潢潭沱裼以江蓠芙蓉防以芳藻緑荷含英吐华□馝薫波岛则巉岩磊砢岪郁危绷太湖输精武康贡英薄平泉而不即眇艮岳而弗登乃筑崇基殿以广寒古柏十围矮松百盘俯双桥之千柱仰万歳之层峦南牖之中亭馆緜延迷以绮鋺复以粉眢东南其户寒暑攸偏凉登洗髓之域和跻浴沂之天惟南有囿钊钊媞媞台名呼鹰岿崱云齐规以槢桓衞以危梐佳实累杈灌木垂桋幻灵芝之防防茁紫脱之萋萋蚑息蝡动鸷击犷趧或并命而比翼或两额而三蹄以至大月一封之驼黄支独角之犀昆明吐金之鸟三佛呑火之鸡天山识乐之帝江哈烈弄毬之狻猊亦安薛公之鞠养受毛丘之羁縻环以灵沼划以崇溪水禽渊鱼随方跃栖悉涵负乎恩泽动濡烂而敷祈  

南都赋　　　　　　　　　　【`明`】桑　悦  

明之南都宿兮于斗职域于扬斗则日月之所佉秘五星之所乗营是谓天维扬则拓土画疆卓荦兼并是谓地纲论大形势桐柏之源东驰般汨揖浊滟而招沂泗者于此乎防岷山之支东累緜衍出庾岭而包彭蠡者于此乎尽诚江海之都会也山林之总辖也而况口以三吴足以荆蜀八闽二广可伸可缩堪舆之精尽于是矣细论藩屏则天设雄堑表以钟山裼以长江山则掩谲崔耸靘歜崚翔裘坱碖盎尖台嵬亢嶻嶪坟兀追诡亷荡晴兮党党晦兮璋璋气云薄兮拟封秀挹兮可防江则胶戾蚾毅砰涌便注丕庨澒溢湉混澶泱漨瀴溶渎洚洞防蓅濞兮格格允兮统统喜沄沄兮穆协怒趫趫兮讐闛均山惟榆丕江乃桑如韩孟之齐骋类楚汉之相当挟以石头秦望之蔓丽带以后湖元武之汪洋岭一颉兮千熊罴浪一颃兮几城隍欲纤摹其诡异洵一挂而万亡其洞则有华阳玉柱良常罗姑各有贞府神切天砮门□□兮混沌未凿室防防兮气化驯刳丹崖甲乎连欐翠壁贯乎棱觚其泉则有白乳一人玉喜客娄地籁之于于垂天绅之黙黙敛川后之津液菑山灵之骨脉雨或嘲而嚣嚣风或誉而啧啧其池则有覆杯石墨天渊莲花昔人留兮指爪朽名润兮无涯又有堤名太平堰名余家瀬名投金名丹砂九曲霹雳沟河淛粲芳草跃马涧河清华又有田畴则黍稌咸宜桑柘斯植水耕火耘风经雨织一犂鬑鬑兮斛粟半筐防防兮尺帛真中华之心而四方之极者也帝省山川可为皇据惟古帝王或命于陶或命于牧惟丰惟镐文武是屋储兹地髓以俟天牧于是役吴载柞命晋其耘宋齐为畚梁陈为斤其建金华赤乌玉烛重云太极清暑之俵丽结绮永安之青防孰非先埽我金门之路清吾玉殿之尘也哉逮元脱纽宇宙沸闪兹地也郁郁葱葱暐暐煌煌増渥补泊衒紫浮缃虹经撮彩云纬成章斻兮若烛龙之焰裕兮类若木之光荡踞虎而将躩晕盘龙而欲翔其在山也谾谷就实危峰増铓晔乎若巢金之欲彰其在水也漫防氤氲逐泛湋扬灏乎若颓波之弄西阳裨灶瞻望而踯躅景纯睥睨而周章非名都之将建而先发其祥耶  

蜀都赋【`有序　　　　　　　　明`】阙　名  

按蜀居帝议政之方王气或流又帝防昌衍祥故山川甲天下而风謡表八都先是作者扬声布美扬子云左太冲率擅芳韵顾镂金刻玉不无遗辉王右军每有余嘅洎陈承祚常道将志纪诬琐且物换星移沧变桑更规昨律今乌能具据歳在戊戌小子侍家大夫叅知是土历胜揽竒颇有兴抱缪拟细响欲振洪鍧会家大夫新膺浙敕遽鼓枻东归寻罹庄歌洊以卜泣抹杀觚翰越甲子又南征铩翮冉冉冬徂趣觐明州颂椒献歳乐有余日爰理前绪漫成斯篇太冲言曰美物依本赞事宜实茍本实弗茂赞美何繇故兹山川土毛人伦謡俗之槪必根方志穷史乗华而核滥不浮矧有我祖鸿休今上骏烈与夫蜀氓幽思遐吁之情敢不稽首扬挥微词贡风聊设巢栖处士悬弧先生互答以毕焉平子赋两京追琢十稔今逾月卒就芜秽可知匪曰雕篆或广异闻云尔  

有巢栖处士散发苍梧之野倏逢鹖冠鹤衣号县弧先生者栩栩而来揖而前曰先生适道何方先生曰蜀处士曰蜀之敖乐乎先生曰乐何乐曰乐孔叵一言橐也处士听然哂曰先生毋啍乎燕赵秦晋吴越之区乐固有之蜀何乐之有侧闻蜀道之难也难于登天鸟道衺飞羊肠仄穿曲磴危跻絶壑回邅灌林蓊其郁郁□草蔚其芊芊枯松蟠壁以罩雾古藤虬涧而挂烟飞湍涣而濆雪寒石泶其潄泉啼猿哀切号鸟呜咽虎牙蛇齿肉吮血鲜峰倒面触崖虚蹠县九水无人十山无天昼不火炊宵不庐眠眇一夫其隘立惊雄夫而失千车欲痡而再却马亦虺而不前朱顔一去归来白颠逺道之人可嗟泪涟此土虽乐何如夙旋由斯以谭当令有聪者阏听有明者翳詹乐且荼矣何孔之云然悬弧先生方心罗览之竒又耳悚龌龊之论轩轩有防其胷扢然曰子真然人之愁説闇旷士之豪观乎走请抵掌之首其辐徐其毂恢其纲缕其目轨以古今之则度祗虑干燥莫竟淆乱生凟处士曰若然蒙愿弥日下风焉于是悬弧先生掀髥箕踞容与而披曰探井络之储精詧坤宫之列纪灼金纒之伟图壮玉垒之雄峙曰梁曰益曰庸曰巴统囊于蜀崛乎莽哉蜀之为都何钜而要丽而竒也防阃澶漫而奠维纛埊垠靡迤而居特礐翘八埏以为脊屹九阂而竖髑剙辟几四万八千而荒广袤括八千五百而邈跨赤蹑神有崧惟陆撮其大区则左嵯以岷右崿以嶓分江剖汉合潜别沱万巘于是争矗百流于是竞波四渎啓濬发之逺五岳表南障之高尔乃褒斜列门灵闗树户瞿塘邛崃固其藩青城劒阁壮其宇负三秦以为扆控两荆以为羽屛御乎西番之羣阻域乎南诏之部衍中奥洵匪天府于东则鱼复设隘偏割轸翼滟滪象蹲合川是塞鬼门百牢铁山成棘白盐赤甲童乎巃嵸日月埋光山峡如墉阳台十二云雨蒙蒙飞鸟避寒千丈凌空神女梦烬望夫成峰石钟石柱寳源何隆三牛对马谶亦未通曷鱼石存曷羊天冲文之盛矣三字较工独拔则枥光浮喜崇天城峨城龙鳯仙宫马腾人立飞凰爪龙西龛尘絶真武翠重髙大二梁并□穹窿玉涎洒映喷雾垂虹龙脊虎防濆怒交攻水有三潮泉判雌雄仙骨丈长呵雷鼓风天神防玺怪呈瀼东东西二瀼芋蔚荒十穴白井鹿化鱼丛鼓囊滚地嗤彼刘封琵琶高揭野女音聪圣波所濡书解狡童夫子子贡占毕峡中爰有吕藏渺居云际李垭崔嵬斩蛮风厉柏柱血飞舟眎塔济兵匣谁藏巍梯谁制鼓宣八阵长蛇隂闭迹踏石缕余灵卜歳楚王春申池荒草蘙细腰永安统归白帝近进巴子池江城涯岷涪带合括翕秀华涂山葱郁夏后攸家卧龙接蓬瀛之雾来鳯曳朝阳之霞逾越髙引脂云重壁逺凌劒花石狮踞雄停冲隘仙女睇賔四面瞰寨虎跳马騣环坚卫介维君清浊宰官垂戒漏明腾光列花如画北岩游兰风涤洒华桂吐英葛仙吸瀣缙云丹成黄帝已迈天池罢钓城留余玠纯阳九炼范氏事怪木旣成文石自剖界渔网得双飞者何解又有平都方言隂主羊鸣鹿鸣悉归谐谱特彼酉阳髙屹南柱钻天石尖独勇莫拒鹰摩天围百蛮斯抚若乃南渠毖涌渝綦汨流四十八渡之淼淼七十二溪之滮滮五十八滩之磕磕二十五岩之飕飕或成几曲或成巴遒如丹如墨之防泻如银如金之颎浮如鱼如鹿之倩俐如龙如蛇之蜿蟉桐柱无底歇神有洲铜锣不鸣月明如秋髣髴见状勿语成愁摸石则男女卜探蟹而晴雨谋春秋与海通潮清浊与江接沤又如鸟衔僧衣注呈金泐双钗下沈影翻金色衔萱衔莲有鳞在淢秤斗侧悬为丰年则柜中斧声胡来洞里碧安得骇尔镜台仙姬时即婺妇多金帝亦怀徳滩城屈塔莫可悲忆别有狼狈野乡搆阁槛而藏息木叶记时丝竹弗识刚悍仍其风歌舞沿其式海棠有香是曰香国壤连巴西嘉陵环胜中翼以渠果山隆窟州名是初金泉朱鳯羽化蘧蘧二方延佛近皈清居鹤鸣天风乐振步虚南岷耽篷并仙人之旧庐金粟仪陇轸接云北花果蔓门乐亦何极惟姜及张八蒙若翊谷城富宁宜为灵域有子辞行脩真果得梳装谁遗髙楼清逼石鼓石槌偫其器石繖石船庀其饰石首旋于冬夏所指可占乎稼穑鹤乗来而遂化羊叱去而遽匿溟漠维滔不可测又有金堆神阙长虹吸盂卦画于砥绦系若缕金藏而泉碧泉饮而顔朱井可以疗痛人何以信巫白气时吐于磁孔之顶紫焰或放于金塿之隅浮屠永镇于二邑圣灯散泛于五区旣出于有亦入于无是以充国城前安汉城后天隐人英遗墟错绣巷陌恬熙东郊迎富台存读书之遗楼仍万卷之旧公侯应于涟洲科首决于滩吼賨人夙号剽勇今亦武左而文右于南则郡开犍为古称曰僰都江左洄马湖前湜背鏁铁崖面流水黒七星仙侣布列峥嵘大漏小漏雨霖时倾登髙天仓城台旧营飘飘师来翛止翛行银有朱提乳从峰生夷牢事社域以石城望淩云与禄来并龙马而交荣大乍出小合鸣五呈兆总兆文明维祥维庆多产兰英符叶如篆盏穴异茎龙透云台磨角可惊汉阳峻峙流汉师之威声其中则金川台曜显辉石门鸣钟奏响南广经豕峨之深青衣表崩角之广贞妇涌仪君子着象乞子神于应孝子逸于养龙女依井而乍坐龙翁寻溪而独往神马鸣跃于澄渊天仓沙塞而知穰鸳鸯圻上有烈足仰于是松岭风清桃源春霁海棠芙蓉池洞争丽楒子楼台水帘溶防西湖西畴何游裾之弗曳惟近蛮口恶泪懆懆阁盘梯旋霞菁迷草蛮夷暮舂逺眺皆防山都水都羣嚣以摽凌霄谷聚都都穴保宜架炮与摩旗慿角端而一埽钦我武之维扬振九丝以如槀耀武修文俗尚一道光姜屯与武塔阐王风于灏灏左抚江阳边絶巴疆有寳作镇南寿齐方瑞鹿玉蟾神臂昻昻文鳯双翥文光孔扬蓉叶吟秋乐尔天堂仙棋仙鱼畅八洞其清芳二龙眠云连天高翔筑成见道成闻羊安逺掇旗天兵用张尔乃泸合荡荡海观茫茫资支思悦砏汃汤汤宋緜纳安輣轧洋洋九曲同之淯澄滥觞马入潭底龙卧石旁思蛾结髓炼丹紫房汪童诵于先岩唐子吟于云乡轮帆辐辏灿焉其物章右达龙湖僰侯是附乃犍乃牂汉方受度赤崖寳屏障悬藩布金庭玉镜居要守固书楼拂苍青孤笼雾草何毒其封口雷且应而不敢吐木何其自行夜劈石而归夷路龙马戏赤白而深潜楚鱼畏黄而曷泝沐川如沐人之起坐鼓崖如铜鼓之方铸三公什泥千涧分注鱼鹿鳯龙百壑皆赴嵚岩纚聮深箐峛崺半习侏之素而頼因之乡烟草茫然氊辫駓騃驳其骛转诣睂山犍域斯廓抱阳环通倚锦觌洛九顶髙标屹其区九龙圣冈其郭海棠乌尤芬芳盘错莲花青衣金翠緜络灯开曰可卜年棃啗曰可勿药龙门陇定神楼仙阁三峨其崴磈芙蓉之秀削□四十余洞之幽搆七十三穴之冥寞闶百十二丈龛之嶛嶕陁四十八盘之磅礴伏羲女娲有踄其屩鬼谷葛由厥兹桓跃雷神有司风雨可愕光廻摄身神自圆博伏与沈犀共宁文人并两母交搏帘钩上金粟落阿叱鸣金釜灼三荣盘纡人精咸托八面九胜难穷岝防若乃峰月岭雪崖佛洞仙风云飘结朝霞髙骞治易烂柯灿接洞天大渡罗目决其河洪荣东秦瀹其川三双花玉澴其沸天青夷泥瀎其漩蟇颐三□潎其瀬八封瀑布□其涓郁郁姑姑明复千年硫黄香濈古磬幽县残墨染鱼跛马飞渊怪竹中之儿啼乃夜郎而斯传歌风胡为乎来一啸妙于自然呼应莫即其影清音祗诵其篇斯山水之孤絶而豪俊其褊褼延接齐通总隶犍境蟇颐融春玻璃泻景迢递峨嵋实维方屏旋鼇立龙蟠虎炳南瞻大旺快活而静临池有法笔峰用警金华北平灯灯何冏飘然龙鹄尘心自冷天社打鼻靡威不骋象耳何雄熊耳亦猛九洞之悬榻已三岩之树笋尤憬木钥击而峰开梵呗流而龙省或得寿于一觞或同仙于斯井若乃松醴蒙金之溃渱尔家夷郎之洸瀁双环青赤鱼泔澎荡老媪磨杵以示坚老人现蟹而留相龙系于桥鱼唤于浪石仓产米醴泉除瘴猪女何来井翁何放沈津葬鱼已矣殒元盥马何壮老驾在梁彭宅在旷巽岩墨晃莲池自鬯学士芸芸天章乆唱三不失古节崇名尚秀清攸聚为膏腴上旁极临邛方列维雍崃顶仰西使之髙节鹤鸣访广陵之霞踪相台想仙令之擅鉴长秋快道簿之异逢盘陀景昊师之防铜官伟帝赐之浓牙□泉濮于卭惟潨井飞焰而无灰水似酒之较醲羊防石而成妖牛饮金其何从气与洞应洞随气封鸳苍衔花片叶不容王孙何往金穴栖农翠屏防易慕学有宗獠风不涤而敏慧讵风物之杂钟邈究严道半余楚族蔡蒙是镇旅平惟速悬空百丈雅安羣谷灵通石鉢莲为瓦屋大关百步入夷隘陆相公临孟擒纵在目九折知汉臣之忠孝晒经来唐僧于身毒平羌滇防青濆洄澓周公荣圣盘盓涌防菩萨老君沏迭奔逐惟雅多雨雷从洞触绳索梁危飞仙关肃飞水紫眼斯界荒服于北有纒次参觜广汉是开湆于左抱中于右回龙顶牛头惟坻则巍防嶫五层灵印之台玉屏独坐金紫高恢女徒依叔楼鼓如雷武蛇从石出覆舟飇自穴来火烽烽息铜官铜灰寳台长乐玉堂特隗怪哉双鹤唤尔仙才羡明月与清风呀赤城与蓬莱铁峰倚云鼇鱼曝鳃大婆小婆望七盘而驻騋于是飞马有岩见龙有穴郪弥射胜梓波杂潏鳯鳞桃鹅放生自屑倒珠扬赤岳安并决波透石以中分火沸波而弗热池湔笔而成墨树化龙而遽折文有冢而神昭木名乡而独揭读书横琴台石苔齧曰肝斯剖台崇有岊乃劒外之一都土沃而人杰广揽巴阆八辅之鄙防碒坱圠栈道嵂起尔其后拥繖盖前列锦屛带以蟠龙通以仙灵印斗玉台灿璀如星文城天目道达冥嵥云台之巑岏挹天柱于太清松根蟠桃如春麻姑芙蓉长馨峻仙东引平仙西迎曳兰登与白鹿并蜕骨而化翎龙门龙楼防防葱青东西南北四龛亭亭大巴小巴嵤金榜烁天榜荧九曲阬七曲陉若大劒之岑胡双阙之峥峥彼小劒之嶛刺又胡阁之如横雁门惟孤雁之容征马阁虽束马而弗宁七盘岭之堀礨十二峰之娉婷白云鳯诰之豁閕朝天漫天之巊溟崱屴崷崪彳亍匪竮痛五妇之不起悲葛巅之遗营忆两角之疚追涕王望而凄清若乃黛玉江如巴流学字清白濵沄南西纷泌曲肘扬帆汨乎汹濞龙跃祥而留踪虎有声而为瑞金劒化而如虹玉鞭获其何自丹浴变鳞锡卓涌地鳞触则雷鼓鼓击则雨至仙羊嬉于木下玉女寂于房閟母讐泄而来游欪梓潼之逾异又有击瓯敌万慿眺辉煌堂有将相亭有滕王占星避星药灶仙香风占五城之色景擅十二楼之光峮嶙四集其险莫当惟硗且确冲益于梁是曰北门曰外户扼其背而控其吭沿尽隂平氐羌严窔五关隐辚六阁虚眑峭壁云栈四望幽窈崆峒襄其岸石门峻其表镇南阳开火风隂缭醍醐濎濚涪涛浩溔清白木火其漻澥古官髙大其漫渺牛羊羣马以盘纡鳯龙偕豹而夭矫药从气馨菁青色藐弩牙□左担敧倒三峰九岭连天柱而缥缈君子其昂仙女其防苍头峰苍雪峰头皦丁平老君大雄斯防天仓有面之贮防灯有炬之燎牀挂宛如龙眠石悬则如镜皎桥自天成案同玉皛窦圌真人幽居石纽神圣斯兆禹穴可探匡台可攷何质劲之弗渝而羊蜂刀弩之是寳昔从周师今也休绍寳珠赤珠封域有堢复士永平坝底曁大印雎水之区咸藩卫而安保十村八村之平化聿狉狉于白草乃白马于木爪并揺尾于一饱高基磨磨不仰沫而驯□于西则汶山薛城冉駹旧黎中藏六夷九羌七氐鸿蒙撑其柱髙碉列其题七盘嵚巇九子墆霓雪峰皑皑春夏长迷玉垒标别风云时凄鹰门栖鹰鸡宗闻鸡慈母瞻峨而近巨人望唐帽而低定廉裕民相公天齐若列鹅羊膊之防岷江于是而决六六之圣旣为疏马首之神何其烈玉轮瀴涬平谷混泄蒲桃清莹龙沱澄洌惟楼橹之未张莽鹿角而横结弯弓驾马如腥嗜猎树誓埋婢加耒刺血□绳虚防花崖赤水其悬截城曰无忧而桃关其焉絶尔则达蚕陵羶风阏防牛驻汶翼活排栅冲云峰豁环石蹂皮褐生熟殊户七路倾轧巴猪骄牛尾刺黒苦猛曲山桀韩胡恣草坡黠麻麦转桃历勒双列白罗青板孟梁梭杂鲁曽九龙卜木星月竹寺之徒幺麽莫诘驱则黒匿纵则阳劫赉之食之鱼不厌獭讵叠溪宁静希逢陇木打喇之能挞又何杂谷达思寒水金川与加渴折入古松凝肃实多瞻雪栏坐洮河金蓬牛高则那两分水胡逶迤洞吐风气难呵霜暑飞雪夏皤万仞流丹铁索横拏鸡笼房布陵阿三舍叶堂连穴镇平归化接窠小河漳腊丛窟平番寒盼集窝牛脑伊羊脑安达伊白麻牛毛以抚羊毛以摩水牛野猪乃鬼乃魔辫加毛吻音譌木树信髈占瘥擂空石路钱科奔突烟饮必酡人命抱脚徉索惟娑蜂招蚁引先为传囮乌逐河湟防羌是檛黄胜敌贡之徼永火克嗅且哗赚坑品列轻骑突驼镇虏十三关如之何南出六番蛮獠斯轸胡北连河西引龙于鳯云顶准玉堡璀泥阪潣功则多帝力尽卧且镇汉威愍女垒城威亦牝将军蜕老仙霣五姓老人自憨痴絶栈悬栖娱其蠢碉城□二十六种之狶冷碛□四十八寨之犷西防乎乌思天竺大小西天他他井井辴矣乎大乗法王大寳法王依俙上方乃阐教王辅教王防教王敞恍诸天妙境昆仑勿冈而眕近沈黎筰都畔三面虚慿絶岸二十四盘邛崃有矸锦蛇欲跃将军可惮紫府飞霞神君洒翰钟色灵盖光焕风生崖生何悍石髓融仙窝灿天欲参岚攸窜牀灶具窜亦玩飞水斯絶飞越斯扞玉斧所临大渡斯判琴音阒梵音散渥洼湛神骏绊风雨希楠龙灌凛夜义形如皯五丈黎法殊漶爱彼□曷所衎鬼其风都鬼主于是按松坪有马七枝是靽曰大小赤口曰大小木瓜均就羁而莫駻瞥逸瞥闲仍旄牛青衣之半奥透邛都乃称越巂阿露盘纡小相郁垒吕金伏天王起螺髻撑鹿角抵青凉薱东凉孴木托鋭旄牛防白土瀞白沙畤浮石呈公母峙钟如琼鱼戴锜异斯邛池帝君载止血蛇吸马迂而匪诡骡卧有痕帝笔则哆乃慿怀宁乃度越巂清溪漻泪长河迤逦梁孙匒匌纳夷奔驶沫若澒溶泸水漫弥蒸热腾烟燖鸡烂髓冬奚匪汗夏可渡只度索寻橦笮亦倾矣铜槽铁厰之口清关周嘴之涘惟乌白脱苏是蔓又猓猡九种是扡而西番而僰子而伯夷而摩防而狢【`原本阙二字`】而徊徊渔人厥类有赤足垢顔短衣皮履或黒帕白巾裹市为饰或鼠酢虫汤盐肝为防或盘骑铺松火刺为欢或羊胎鸡骨牛肘为祉或布袋木筩猪脿为敛或羊毛柏枝草根为祀以皮带为饥饱索以泼水为婚姻礼赤睛黄面夜幻犬豕窃囋尸肉鬼彼扑使所云不毛孟风其煽而防郡有以乃平夷归化天威克底曷黒骨普雄月落防犬嘷而羊哶于是沿西讫南滇黔薄楚绣脚雕题依深间阻有乌蒙窦甸险崚嶒倍蜀道掩凉顶肃雪峰险铁鑪焰我未剡朴窝夷博特俨撒途鞠金沙防罗獠夷架棚广娶击齿口安嗛交举帽礼匪谄阿统之所由苒彼东川那札立牛鼓填猪额白婆拱七雄圾睇大王云弄岌夜有人胡不瓡黒水吸牛栏入乌蛮饶白蛮急啋以哄板屋蛰曵革顶氊笠割其防尖巾翊骂弹之所由习繄巴的兀姑麽两蓗蜀百盘跛大隐防乌门砢翠屛森石洞坷渡有七渡曰可九十九渡宜叵族麀配配亦左病不疗神安妥阿蒙之所由簸寻芒部大雄径入﨑岖上蹭蹬硌砌横绰纽俓乌通翘乐安墱苴斗防纳冲应忽食渭白水亘白鸟疾托诺泞劲而朴遐荒孕垅畞皇粉黛罄鼠街趋子日胜统子之所由定咤永宁九姓者巢箐寨不近贾垂其髻跣而野锄锸余弩弓把四面翠如屏厦马口啮红崖赭土保营海漫跨木案旉匹绢奓乌降攒西珠夸雪峦琳青龙间水东洋赤水洒通江汤渔漕泻是祖叱来弥所据乎蔺也嘻播州郎兰沕僰西交牂面逮溪洞旷涧林曃干坝右拒三渡左回乌江截前石虎阻背白田中侨海龙肘駾重复关顾瞻晻暧定军嶱锦屏蔼鳯龙睨豹马睐拱辰环万丈靉笔架嵯梯子殆两坌参紫霄薆桃源邃柜岩阂湘仁洪统乌汇落郎郡安濊虎鼇思并蓉溃染我华风郁彼夷采锋刃勿屏汉服顾爱媾婣铜器有仪集賔横笛斯在五司为舆七姓为载杨太师威徳之是又窥石柱夜郎霅濒荆湘均牁罨诸洞盘甿晏塌马头卭飞鳯两崖穿万聚帀伞布褰鼓楼鞈清潭莹三江合石硗土瘠蛮巴是遝大虫虎什铜牌攸闸至酉阳亦牂垄黔彭邻五溪涌火龙升酉阳耸唐何冺巴隘巩三江峋楠叠汹防防呼饮足耸面化石饼足耸花布服长刀踊寒伏崖燠猎陇劵以木姻世宠曰十二里忠孝户九溪十八洞之苗种厥种惟三冉家维拱曋邑梅酉居坎城山黯转音惨寿霮防擎围錾三鼎□丈韮噉捶黄牛膏腴感地澄揺凯过撼木浪臼臼胡糁苦蒿盐盐胡啖姻畜较疾祝倓溪洞扤要斯佛乡之为黪究平茶则黔据团秀特岑仰踞雪符稔百歳着牀粟挂侯英翥溪尚盈哨声遽捕猎心侏离语谷炕然殡唱助曰南客古难御而荒甸此焉悉御于是四维聿肃列屏攸张成都中啓境宇是皇尔乃从太少之峻垣俯八百之沃壤开芙蓉年马之丽秀耀太锦官之巍敞武担赑屃负其雄汶流防防环其广浣花濯锦宏其规驷马万里逞其象按中区其旷恢横八眺其垲爽升仙并天回较郁威鳯与龙华竞腾六对触西面而起铁炉指应天而升二脊对九头而耸三门向三学而赤岸光接于繁丽大塔辉吐乎圣灯三嵎势连于鼎印金车抱王屏而凌瑞云香云崛崎石矩佛岩几层鳯笏秀立井镬神登茒香铁鋭石鼓戎慿磨王雄据玉女乳澄双湘栖乎金鹅两室会以仙朋盘龙中国可景重龙君子有称柏茂霄卓玉京云蒸天台四明峰景是征将军威峰武攸振书台华萼文聿兴异铧影之迭流与晦朔而相仍至夫灌口旣疏离堆沫格便傍分华夏之眼灵岩树风云之宅圣母多仙防之所丈人为五岳之伯天门天关崆以防天国天仓其辟三十六仓衍而崉七十二通其隙砉焉八洞八节相绎第一青峰防以□五洞天兮胡焱焱陇九叠以敷景一朝而累易葛璝去以余名陶朱仙而留迹大隋甲于西中隋特其白三面囬九顶廹嘅龙安于铁砧悲马金与鸡碧何麋鹿以成市笑猳□而色怿稠稉平盖其僊宫鹤鸣平冈其道客大蓬小蓬蓬鳬是籍龙角龙居龙光是奕什邠侈雍齿之荣邓通擅铜官之泽庚除显楼台之幻武都化王妃之魄决胜于牙旗猿树门而如戟水可溢而可干章洞风旋而火赫春气迎于浮中磬声闻于磬石兽目啓而名清牡丹开而麓赤大霍洞奥于龙潜大匡头皤于仙谪灵台毓天师之神窦圌化金丹之液诚富乐之可赏宜快饮于畴昔若乃都沱大皂之濆沦三郫九曲之回漂中资湔沬之叠纠石沙马鄩之逺缭光以珠煜味以酒超罗以纹合雁以金嘹清白见志之濯濯廉让着节于昭昭衣浣而百花散穴起而栁叶飘箭三发而河涌拳一击而泉揺饮毘罗于摩呵通王气于甃淘肇七星八角之胜厌九宫三台之妖圣神灵孝子应妙万歳千秋之利饶章亥疑弗步杳窱安所蹻于是卟其都鄙之殷城府之实土美风华三吴甲乙野则原防翼翼浍洫沄沄堤塍绳曲畛畷错纭窊隆菑畞膏衍腴坟引都堰以周灌疏二渠其缤纷葱犗黛耜载耔以耘冬稌夏穱穜稑攸分扬条布穗垂颖铺棻柘苎如墉稷黍如云雨顺土濡日煦风薫爰铚爰肄馌劳饷勤爰登于场妇子以欣熟荐尔祖有飶其馧谷嘉酒防父母融融输征贡赋用佐国军有鱼有稻凶不失羣茨椽枳篱三五为邻夕编乎荜旦葺于宸揉桑筐茧缫丝理纯组以虒荐茜以猩猩缉麻防絮觕缕密纫栗朽布余盈箱羡囷虽乏国富亦鲜罄贫衣冠貌古盆勺意醇比宇相友臷穉相亲驾牛鞍马招娅访姻蚕国有歌匪风维豳维哲维又搜丘索典匪林猎不裁匪法不翦童诵师弦龙谭天辩握椠飞觚虬文蜗篆圭窦绳枢性缮理阐破藩释蹄抉微批显摛藻掞葩云舒霞卷乗明遘昌龙骧虎变维健维豪肘鞬腰鞘习胊防之捷步濮賨之票秋穪春搜渊聚林哨□罿设罻鸱瞵鹗眺张罝结防麖□趒直发狂趭堕冠疾嘂驱狡卢鞭烈骠逐两肩发隼鹞蹂蒙茸逴翟蓼放弋丝下饵钓鱏□鳅迼鹄嘶鸧叫防未朏燔茅燎野火炎岩谷燿盈辎满载款賔献庙咆哮防猭族嘻攒啸骁悍自恣快尔年少市则郛郭四匝巍雉接陴开以九市经以十逵连阛带阓甍以杰池夷街曲隧横驱直驰旗亭迢揭防闬委蛇肆门邸户充牣栉棊惟卓氏是术惟程翁是仪褭蹏赤仄厚挟髙赀翔贵征贱竞巧鬭时二月惟望蚕市之遗月有十二市各有期方物毕陈土珤咸披尔乃飞走鳞介之品食饮服御之宜木果花竹之属药草瑰珍之竒蒇异域所不蒇资中土所必资果则榹桃樼栗蒲桃余甘橘柚松枣紫棃黄相君迁如妳给客有泔茘枝红颗艳妃所耽王廖緑容如何则贪不花而实説优昙木则罗纹罗汉荣漆买子黄阁香橼樟思櫹杞马尾羊尾交让连理茂桤吟风赤杉比雉惟珍则楠铁头拐子香杉鬭柏栋梁是倚花则酴醿岩景萧墙翦罗四色木莲五色纱罗艳烂映锦缀髙柯鳯尾竹石叶上素和有繁山矾皎如玉磋牡丹千丈洛阳并嘉紫英的的长乐名姱海棠心馥伊兰侑佗鬓娇鬘华阳丽婀娜闻曲则舞美人则傞竹则有椶有桃鳯尾龙头月茂慈脩斑有花斑青黄紫白厥苦殊抽筀称防露戕利如矛婵娟笼烟相思淡幽冠者惟笻大多轻柔药则国老天南昔邪昌阳鼠姑防及即子陵郎连及示姑陈知黄良周麻雀罗天花余粮颠勒思仙百倍胶香干归房图百蜚天雄王连厚皮黄斤救穷常山仙茅牵牛木通郁金金星巴菽槿芎紫背龙牙太一精金毛狗脊王不留行骨碎补巴戟天补骨脂威灵仙郭使君子名以儿播防羌使者不风而颠凝水而饱硝石永年隔河成金文章欲仙岐黄有未品仓扁有未研飞则锦鸡马鸡白雉呴鷕孔翠子隽白鹇言鸟念成舍利佛性自晓汉不入蛮语亮心悄欱歕哉秦吉了走则羚羊香麝犀象猱猴狶猪香猪犂牛犏牛熊罴猛氏章豹骐骝名猫獭竹貍竹防吮铁气充噬毒声呦雪吠日吠叫窱之獳怪有防氓人质虎彪鳞介则鳇□鲿鰅鲔鰫丙穴佳斯鱼舅防如儿咽黒头铁头嘉则称拙白蟹文鸣鼋命鼈应鼓龙灵穿山虫烈食饮则天师之栗桄榔之面青稞野舂香稻芳荐郫筒鹅儿良醖斯宴醿花酿深引藤攸醼蒙峨兽乌春茗团片黒白井盐囊升同转井油井火积阳所炼菜有莼緑笋有苦紫辛香匹桂百尺艾子蔗霜白□酥油丹椒细条之媺独本之葱将蒟酱而侈服御则緜葛攒丝毡衫统裙氊氁毛毯氆氇缯纁麂皮斑布橦花绡纹纤丽惟锦霞防氤氲花竹凉簟苏薫暖蓆楮纸粉笺薛涛蓉滑蛮笺品十霞笺韵百松花金沙学士名迹光涵寳砚牛溪之碛白玉花蕊玩且疑璧阳射彩流放光神石松屏铺绘遒然天尽竒有笻节灵寿并防防多桃枝桃笙则泽酒注竹根杯剖桃核纨箑轻盈金辉玉奕铜鼓雷轰诸葛是赫又有铜鬵大玉寳籍行窝雅爵神物莫格瑰珍则矿铁穴铜铄银麸金黒铅白锡草节引鍼二碌四青曽青空青琥珀瑕英渊含石醖不可殚名于中则巨族名家髙门华阀飞阁层楼崇观丹阙东第鳞眴甲舍峣屼画栋雕楹镂云藻岊浮柱嵬峨重栾岌嶪食鼎坐茵钟鸣鼓伐珠箔绣帏绮帱揺榻通函接局目心惚若乃王居之壮帝胄之尊彤庭琼厦碧瓦丹垣承运啓殿金水环闉礼仁智义扩四门铺金钥玉戺琇础璠饰以珰璧镶以银锟缋以蛟螭文以鸾鹓檐兽斜逐桷禽髙骞离宫别馆星星鳞鳞沼瞰南苑榭睎北园迎风绣槛啸月华轩林叶菁葱花鸟翩翻舞歌喤呷箫管哗諠瓌玮雄丽是称首藩蜀秀才皇之宜崇且蕃至其莅庭官署瑝宫芹学啓礼殿石室以重辉披圣图贤象而再烁临以神明廸以仙觉秩秩纪常莘莘礼乐水鉴冰帘青氊绛幄咏诗説书古商今槯赞宣流化扬激清浊簴鈜钟磬阶静敲朴挽浇追醇斲雕还朴讼简刑清歌雍舞萷风尚质文政称茂卓士俊吏良濡涵露渥又其梵宇琳宫之靡蕊珠丹玉之盛金碧焜煌琉璃掩映大慈昭觉法除垢净玉局青羊敎彰清静座着老君牙传佛圣降狮伏象超悟心性水火风雷救厄度命三炼还空五戒持行开縁疏业祈庥衍庆婆姨婆塞顶礼陈敬羽衣羽客趺坐嘿证洞府禅丛千兼万并又其奇迹胜概古址遗墟流眺无穷可景可嘘则有参来友东之阁锦雪筹福之楼卿云谪仙之宅君平子渊之丘草堂之雅花亭之幽墨池注草琴台鸣秋卜肆尘埋酒墟香浮老人渔父村里悠悠文君花蕊吟边各愁石镜石笋长没松楸石门石阙鸟咏虫啾石妇石姥寒云不收石犀石人人鬼共谋适则铜羊恨则石牛卦钱通显校书波浏妃堕女誓池上风飕他若八阵开则惊砂石五块动则兴云雨天牙摘星辰之精支机来银汉之浒皆神变之偶形讵象器之可覩于是芳辰褉风霭兰臯商贾逸豫士女翔翺选胜觅幽临深登髙靓妆垂髾挥鞭跃骜纤罗雾縠柔桨荡舠问寺寻观隮城防濠携壶提榼芳馔香醪士曰近栁女曰依桃呼卢博塞解衣换袍阡陌绎续嬲而沓遭日昏不返一醉惟醄前于随喁讴和词骚有遨头之先鼔何羣国之不遨国饶民斯暇上寛下不劳匪斯泄泄陶其所陶盖遡蜀之肇基也自谷口兑人皇祗车之驾蜀山充黄帝子意之宫爰册帝喾之支庶遂世有侯土而擅雄沐西伯之余化繄从牧誓以羌髳数十世之累积俶王大于蚕丛蚕业之国国于瞿上衣青衣以莅治课农桑以导养届柏灌以袅鱼鳬则仙飞而莫向于杜宇之嗣帝亦劝农而称望何仙术之必承羌逊位于厥相忍黎之无依闻啼鹃而兴创维鼈灵之受禅力灌凿而南王曷货色之是耽斩开明于曰尚金牛无踪蛇崩有状五女旣望五丁亦丧于是秦收其利以强六国汉并其富以定三秦昭烈借险以定鼎唐托隘以整屯宋丁运以末造亦尾劲而用振若鸱张孙李之辈鼠窃王孟之伦十二系期井蛙何瞠空尔决拾礼防加惇降体自闭留后若燐颁经置举合烬于尘饶有重瞳虽珍匪珍上下数千年兴废之间偃仰几百代沿革之际流风遗俗之华人文物采之丽纷云蔚以霞蒸灿蝉聨而汇缀其中则神禹降灵明徳攸逖苌化碧着其英吉甫北伐扬其勣伯竒履霜坚其顺蔓子伏劒矢其激嘉目筮防以兴王信通损躯以劫敌张寛王褒表文学之宗相如扬雄树词赋之嫡尤终英抚擅删着之精胡林任薰得研辩之析翟酺尹珍之渊乎经史下闳文公之洞于筭历三张各峻洁以啓承二杨并推步而奏绩景毅赵典持刚正以不阿张纲任昉虽权贵而必击贻永信负节气以自完武明刚业甘危亡而不惕文卿文伯愤幽室以沈锢王皓王嘉捐妻子而洒沥遵闳贺温下民其孚涣灏立堂政誉敭历冯绲陈禅蛮裔威宣任永朱普死生必志谅辅诚精王忳介义李雅尚庄遵高致支渐隗相孝一通灵姜诗杜孝孝灵通异和宠约俭诗朝鲠直舒羣观象参忠善治周譔广稽宓崇辩识洪允公忠二杜贞懿膺之仁攀之明寿之赡缵之宏立之博苾之清馥之矫随之平嘉之卓頴之贞寳之事亲密之陈情二郎之号四科之名范有二凯梧鳯双鸣仙术异乎天纲仙才侈于长庚篆古嘉阳冰独泄文裁伟子昂特更孔明是子易甫难兄逢吉训诂黎干辰星李睍诗句九宗碑铭梁震操洁严震政荣鲜于赫赫子陵硁硁赞谛膺首孝之奏何焕凛柏台之声讲经羡南里神童邃易称养正先生若三孙三勾三李四李玉树金枝聨辉接美五范五张植根擢秀十虞三何鸾停鹄峙四陈预识于抟仙六苏先卜于道士三赵食报于尊贤三高不愧于汗史忠孝心而有孙松柏婆而多子锡遗表以见忠魏结发而研理雨庚以风节鸣愿酉以直道轨政还妾而后兴仲拒妇而第起孜錞重于学术定成尊于易防有友隆而燕荆合有孝笃而幼发改有寳田遗颂有福星流采有托迹于画有逃名于履磊磊其节蹇贾二氏仲连昴发千秋不死克瓒翊求并令发冲上视虽款啓而寡闻有灿玠璡璞之翘頍揭人龙亶如辏毂搜国寳不殊骈齿分矻磶以荷桢陋乗珠与畹茝麟角鳯毛更仆曷指若乃障抚扞御众豪回瞻经营兴创荡涤夷歼则马错张仪雄开筑以广图冰二郎神疏凿而树造唐蒙郭昌节一仗而威通吴汉臧宫戈方秉而氛埽文翁礼尚而化行□襄风宣而化导张堪以仁威见旌五伦以贞白知操亷范以寛禁兴歌王尊以忠勤矢报异天挺之卧龙运神武于征诛南静夷徼北顾中都罗统良祎琬维巴之杰佐幄参帷走羽飞超云忠恢之雄斩俘献馘次则堪戮苞而忠表尚破鵶而勲殊逊防石而饥济昱战水而蛟屠龙迁御侮于坚筑范友保众于髙嵎李裕李靖决胜戡平髙厚髙文讨降获丑曹彬沈伦亷眘在兵庭坚十朋清旷在部居易陆贽风流靡澌真卿韦臯徳威赳赳韩琦简夫抚莅惟宁张咏上官风声夺寇实戒蛙而蛙嘿堂吞蝗而蝗朽阅道以鹤风髙彦博知宰相于梦乆至其侨居敖览流历依依荣公夷公穷谷遗辉陆通迹絶宋玉心悲雀送庾舟洞掩璞扉鸟啼竹裂窦子促归孤臣窜逐黄魔露机嗟道古于关东吟子美于落晖巴桥留寇准之屣昌洞曵茂叔之衣尧夫以云台叅易伯淳叩桶翁知微袁滋縁酱老兴悟正叔谔樵子审几莘老遵杜村绳祖和靖向北岩步师伯温正已兮已并卜居而音徽至其遗世步虚列真息假则广成紫阳道冥李耳马成丹化长房道陵超清方平长生驾或竹枝引度呪鬼鬼仆或封钟显符召神神徂或挟虎虎驯唤龙龙形或腾身上柏古本潜魄或木羊以嬉屠羊惕思或散金解净留题着姓或闻磬出定求砂乞令或假鍼引成投石自明或闻机搆约水宫迎泊迭诡秘于幻幽翻牒録其如错临风想睇不仙仙而作于是大风惟□大域惟甡匪皇匪轨畴斯克震惟大明之是御荡大化于无垠汤征虏云旅临而鼓鼙静傅将军雨师至而壶浆迎丁平羌玉斧指而獍枭伏梁国公铁骑向而豺豹奔正王气之是识王者之有真山川踊其得主日月炳为一新育万汇而妥百灵总羣生而朝百神孰不来享孰不来賔父老携笻以快覩何檄谕之谆谆椎结帖耳以顺归毋擒纵之是频旁邑倾心于置吏宁缯帛之致殷蠁爚其昭格曷金碧之事禋岳渎澹于沈洒胡濬凿之邻邻奠上古之未奠臣先后所不臣蠕蝡且为煦燠血气莫不尊亲□苴防幵之庶童若里区之蒸莅以守宰饬以述廵树以师徒道路是遵士被沕穆之风农熙陇亩之春工精璘防之器贾转防贿之轮敉谧康阜含饮醇迩服徳而遐慕义上解泽而下泳仁将恢二十三朝以郁郁酿千万亿禩之彬彬胡中邦之殊渐狭西徼之为濵于皇哉方大之国大人之乡在昔有述于兹孔扬耳食者趾界阈面囿墙乃谬讶辽絶摈僻荒令奥蕴弗阐孤竒弗彰蜓伏鷃窥又乌知北鲲南鹏夫已下视乎苍苍巢栖处士于是聪裔神滛心口呿粥粥不能言少间曰咄漭洸图至斯惟先生言真游我于瀛海引我于亨衢风云生其腋涛沫撼其裾而后乃今知蜀之由来张矣世乱先违有足恃也道治后服循乎底也矧乃丁郅隆于今日跨上游于都省匪西壁屏翰中原襟领所谧天下名镇之冠讵为诪骋第蒙有惄心焉巨壑□于一巵泰山于一溜积饶之国利用恬雕瘵之民起于寇今蜀下上下中田赋匪后布粟征徭催科匪宿泽土惟穰攌归闾右厥民嬛嬛如麋在囿茶卤秋毫毕购白鋈紫鎏歳不遗数绢箑药络绎驰奏一箑盭官司弗宥抡木搆材冲岚穿岫一木乩疑千家抢首加以采使飞挽石耕砂耨负贩鸡豚头会必究轮蹄跇逾掠抶斥嗾富窜窭亡鬻妻售幼膋枯不能供其求髓销不能胜其扣地宕天寥嘄謼靡叩谁云蹲鸱不饥嗟此饥乌穷兽窃褢外席中矛何论昔肥今瘦悬弧先生喟然曰是则然走亦防伤之但任土作贡九州维则上之所需下之所棘大工斯兴梁木攸克百尔所供咸当严翼剜肉灸疮敢觎隐怵乃今天子英明神圣二三元老亮直方端惟邃弗知憯曰怠般脱击兹容宁不知叹旋日贲纶音闵民残涣汗号轸时艰贡不惟珍惟其错征不惟苛惟其权一切得已宿留布蠲斧斤戒时林衡惟官貂珰朡路风雷夙还勿撄神人洞勿浚财力瘅沦者已弗拯阽者相与援起于濒危贻螴蜳之寖平家羡醵金户晏饔餐忻止戾以如故快恒和之及存譬之烛再调而玉辉瓯未缺而金完莫莫然犹扑锦地沸歌天以踠蝹陆海茫洋也曽震此瀺灂之微湍处士复若苑结者蹵然曰斯已矣更有鼠思盖闻乔木无螙枝螙枝将螙心壮士无痿臂痿臂将痿身幅员之侧可有反侧之氓方今明徳丕着旁通九译曷蠢捕凶敢肆毒螫戴我冠带明威弗惕负嵎慿隘弄戈飞檄截道屠城县吏为迮掘冢焚庐婴贯孕剔白骨如麻横江漂赤岩庙虩惊遐萌踧踖运兵转饷师老于壁讵非抵辙之螳囓庾之鼫干皇明之大辟先生谔然曰唉子未耳乎乃者凶方虣恣天子赫然震怒甫天戈之境薄不旬朝而已仆尔乃逆运将壅奊乖穷我师用奋罙捣于封濯征声罪罪厥靡共貔貅西出啴啴如丛弓鸣镝响草木生风惊自天下雷雨骈攻躏其关阢火其室宫蛇豕失踞犷猤无踪窘彼逆龙雉经于谾妻孥犮其袒缚巢穴为一空舁尸京师剖棺裂胸爰歼么孽流匈惩凶惟兹不譓福寿斯终自防石训扪膺胡恫三朝之所蕴积一昔为之芟崇今且薅荆蓁铲凸窟夷菁布郡邑同大之剿除并龙州以柔辑茹华教洗腥习矩章程闲约率凶渠旣嘉何有魗类幺诡之氛息骏厖之风一氊裘之长以十数咸交臂首而受律慕皇猷之逺敷歌圣泽之遐溢极土濵为翕赫嬽嬽谁昔羁絷之术处士于是蹷然抚跃有是哉未之前闻也烁哉昭代懿矣我皇帡幪无外丕载无疆底绩符于夏禹南化媲于周王开造驾于秦汉耆定轶于晋唐千古有奕万叶弥光矧兹天堑地舆形势岑崟鸡犬相闻连城接闉奢豪侈丽乃勇乃文浸假填抚有道容慉以安途清呼謈隅息呻吟丰融日炽齿聚月臻将秦宁而外户以固有事而堂室以尊讵不永壮国家于栋隆维盘石于广坤愿先生奏颂防敢敶箴悬弧先生乃飏言颂曰岩岩维蜀天设其险周山盘川郁律巉崄四塞岝峉壮犍牢关駊騀垒防百二斯闲中貤坛曼坰畮攸舒实坻实京百室盱盱含星吐有士其雍东箭南金咸作邦贡谁曰外区濵厥要荒吏治旣循宪斯王章在昔先零有绁且陧今兹怀柔式廓为烈大琛小琛帅侯暨公曷是旬宣吾王维同维王不忒维尔以则永价镇固用襄无极巢栖处士则庄容而箴曰固国维险匪险弗克险亦曷慿居之在徳强国维富匪富何因富亦匪恃绥在以仁公孙祚促刘氏玺投败辕有监厝薪勿谋一夫负固必遭后诛天子弗守大亦不居毋曰尔庶封靡作使马御失衔抑有他起毋曰尔宁啙窳无忧槛虎有牙一逸不收必戁必悚居訬覛逺睠形干机固标以本维穆且宥维毖罙昌蘉兹勿替匪西一方  

## 御定历代赋汇补遗卷六  

都邑  

晋国赋【`有序　　　　　　　　明`】张鳯翼  

余谫陋无能为乡国重亦不能以文重乡国客有难晋国天下莫强焉者一时不能对退而广子厚晋问为赋以识之至踳驳挂漏则才识之所不逮也  

粤若稽古晋国广袤丽于黄垆阻三河与碣石实禹贡之中都轮逶迤其磅礴经曼衍以平铺逵防防而九达亶天造之雄图尔其昴毕躔墟参辰应隩滙以杨纡靡以大陆爇以烛龙掎以钜鹿圠坱沆漭水陆歕吞苍虬左抱白菟右蹲武耸矗鹑火回翻诚风气之所宅而扶舆之所庉于是东跨齐疆南连楚防西距三秦北穷五国以天门日观为储胥以云梦汉阳为□以紫渊华岳为樊以黒水青山为障塞控八纮封域以居尊羌何拟乎弹丸之一幅其山则王屋夏屋龙门雁门三  

嵕三磴九箕九原累头仿斗壶口悬亹砥柱崚嶒而倒湱太行嶻嶪以蔽暾又有铜鞮雷首姑射中条防防峍屼嶣嶤嵸嵸防防拥崧恒而作镇固方岳之所标其水则沁浍沱汾洮涂泌涑滱灅潏涝涡漳涅渎呕夷防防以敭涛妫汭浺瀜而觱澓疏潋滟于龙渠澹防防于象谷又有桑干获泽婴涧平田玉泉金泊石洞昕川汪洋漰湃涟漪潺湲汤汤淼淼淈淈溅溅灌黄河以东注翕覃懐底绩之其险则飞狐插汉巨马洄崟羊肠九折龙首千寻瓴建井陉之隘筈通句注之隂其胜则董泽盘盓吕梁喷薄峪止鳯凰楼髙鹳鹊五髻现境于清凉四镇宣威于毳幕其灵则祥开金鳯瑞应乌龙三峰王气五日隂梦雩崇侯兮雨驻妒女兮停风其异则管涔神劒渥洼天马朔雪层峨火山閜防蜿蜒以冲氷蟨踉跄而负野其迹则谷城菀菀鹿苑芊芊傅岩迤逦孔辙迍邅阒矣西河之室蔚然绵上之田投笔之台未圯炼丹之鼎犹烟此实上游之寰宇既溥之幅也繇是颢炁弥漫载亭载茁瑰丽以繁瓌奇以别擅万物之晶华表千秋之殊絶则有并刀韩甲屈马垂琛云沙代赭泽锡辽葠广阳之铁大卤之金纷纷籍籍品品林林若夫冀北之煤连緜大麓斲豃呀岩摩肩击毂五方络绎以涂万灶炘熏而转燠河东之盐瀵决神奫皑皑皛皛羃羃鳞鳞佐圜泉于九府通贾贩于四邻又若上党之廛大河之涘轧札相闻噞喁是比绚藻火与山龙哕鲦鲿及鰋鲤总兴殖于□区讵噡噡之能齿肆其陂塘潴灌溉通原隰垦稼穑同名园緁猎盛圃芬丛蔬则地蕈天花霜芹雪藕鼈蕨鳬葵晩菘早韭芋薤荽葑爰众爰有行白玉于髙门送青丝于纎手谷则秬秠糜芑麳麰稲秔禾麻荏菽一穂九茎稙穉重穋如坻如京可以实仓箱而谷士女供俎豆以庀粢盛花则菡萏荼防姚黄魏紫芍药蔷薇金婴玉蕊蓓蕾芳菲含香散蕊蔽云坞兮森森簇雕栏兮累累木则槐檀桦栗桧柏椿松桑榆柘檿杞栁桐枫参天溜雨薆薱菁葱滋偃蹇连蜷之势壮翚飞鸟革之雄果有紫李黄柑缃桃白橑常山之棃安邑之枣马乳称猗氏之甘狸首羡太原之好俱足以敷贲精英而发果蓏之珤他如白豵冰鼠赤豹黄貔麚茸貉腋龙骨雕翍玉芝云母紫石黄耆亦莫不猗那是产以蕃动植之竒至于雉堞云横雄闗斗絶玉垒金汤囦防嵽嵲军州蛇势以居宇县犬牙而列鼎峙受降之城延亘防胡之埒鱼符所统什伍蝉联戈鋋压地鼓角豗天砏磤碣磍骈骈象译寄鞮之属靡不震而詟焉聿有朱邸黄扇缤纷匼匝桥驾飞虹台邀明月表以晋阳之宫祀以汾隂之阙穷池馆暨岩房揽清泠于不竭且也珠明魏乘璧重秦城毫散代山之頴圭呈防树之霙玉马璘防而显异仙藤馣馤以旌诚此其著者余物难名进而求之光岳攸钟文眀鬰起人杰地灵俪镳绩趾声施赑屭之顔徽润筼筜之泚尔乃摹驰独往秀撷羣芳行纯金锡操凛冰霜既鹤鸣而鸿渐亦虎变以龙翔越倜傥其魁防岂咫尺与寻常故语髙旷则薇留孤竹之风松挂一瓢之月逃三聘于渑池隠十经于于越傲世兮枕流辞荣兮莳药犹闻张果还山王乔跨屩俱蝉蜕乎风尘而逍遥于云壑文章则赅综史记掞洞林诗诧明河之锦赋称掷地之金中説敷陈乎名敎橐驼濬发于灵襟蛛网燕泥指空梁而振响落霞秋水度髙阁以流音谁不照丹文而光緑牒穿月脇以贯天心其为望也忠着程婴义推张老智决辅车仁昭结草勒叩缶于相如崇折巾于有道六龙腾祈薮之辉三鳯焕河东之葆殆煜乎垂景耀于春秋而贲然播余馨于品藻也至若孤愤激大节援誓九死重一言洒龙逢之血游雉经之魂伏鉏麑之触甘豫让之吞温序衔须而抗敌呼延文体以酬恩凡此刚方之气亦已翻溟海而撼昆仑更有应运风云争光鼎吕文扬黼黻之华武奋劻勷之举若三郤佐军若五蛇从旅若防效和戎若笔称良史若狼瞫之突阵摧秦若羊舌之周知敖楚咸斌斌乎麟鳯之俦而洸洸乎干城之侣犹未也六卿既大三晋遂分嘘以嬴烬蒸以汉云唐风之所被宋徳之所薫其间师师穆穆济济芸芸如信陵率五国之师平原髙十日之饮侯嬴收卧内之符毛遂脱囊中之頴赵奢解阏与之围陈筮告华阳之警衍仪前席夫六王颇牧披锋于四境斯亦畸矣是隽采星驰雄飞电掣西京卫霍之军功东晋裴王之相业狄梁与薛史同标司马洎王杨并辙秉烛达旦掲日月于无疆骑尾归天壮河山于不蔑繄何代乎无人亦何人之匪杰又其盛也晋文复国赵武争盟韩昭修术魏恵徴兵汾涧胡儿之磊落沙陀亚子之峥嵘当其时属车秣马斩藋披荆叱咤则飌霆改色指挥则参井无精莫不业业赫赫砰砰轰轰夫非一世之雄哉然犹偏霸耳盖尝览舆地按冀方历蒲阪溯平阳吊伊耆之休烁追姚氏之烈光则见尧天永位舜日常熙四方以宅七政以厘九州以奠百谷以宜五品以序三居以夷八风以鬯六府以治封十有二山之镇万有千嵗之基迄于今士尚让恭民多醇古恍不识不知之甿一让畔让居之度去华从俭则素题越席之遗也忧深思逺其暑雨祈寒之故乎于皇哉唐虞作对夏殷继昌神皋腴薮鬰乎苍苍虽巨镇雄都未敢望也而何有于僻壤要荒  

扬州赋【`有序　　　　　　　　宋`】王　观  

扬州古都防也枕江臂淮与益部号为天下繁盛故以来节镇首称扬益焉今夫废兴之迹与夫风土人物贡赋井邑之纎悉详见于傅记可得而考因摭类次第而赋之其词曰  

天鬻先生溺意艺文緜日穷年柅踸踔之短步鬰遐情而不宣怅江淮之去来闲走陆而航川徒踆踆而奚补寄赧色于颓顔睇故国之荒芜尚气象之巑岏思抽毫而吊叹伤日月之徂迁环中丈人推手而前曰子非无文何为啬辞华于一言先生答曰去来于兹十历春秋或行役之不遑或疹疾之相婴有所不暇丈人曰子今请邑此邦古今之废兴人物之贤愚封域之遐迩土风之纎防贡赋之所出心详目熟益已周矣请子赋之吾将观焉先生因驱拨冗猥涤虑操觚于肆厥辞呜呼吁歔防駏驉以出游兮欵近郊而惊春芳华冉冉以摧谢兮俄泛然而防尘税倦鞅于危冈兮俯楼栏而栖神哀衰残之防目兮发古意之酸辛搜传记之浩穰兮契口耳之传闻稽质乎地志兮参谂乎干文牵牛婺女流为扬州南摄乎钜海之浒北压乎长淮之流包有吴越首建楚周保章辨之以星土之数职方分之以畜产之由兹惟陶唐置牧十二扬居其中世济以治夏因商袭九州以异惟周封建各正其地季末解纽侯国争利犬羊用人孰作藩卫嬴秦咄嗟奄有神器煨烬坟籍变乱古制罢侯为守郡县始置昧形势之孤弱薄恩亲于子弟下更晋汉南北分裂隋继以兴陈室复灭天下始一冠屦有别易州而郡法制未絶増置太守统以司有唐开府刺史分莅此牧守郡国先后变更而相异也环中丈人复曰兹述其槩请道其详先生曰然执笔而前惟扬之先在周属吴鲁哀之年城兹防沟逺通江淮见于春秋后越防吴用为寇讐强楚东侵广地自谋抵于泗上雄视诸侯楚复奄灭是为广陵顾始皇之蜂豺览天下而吞并略长世之逺谋出须臾之经营郡始属于九江本立异于虚名伟项籍之奸雄置秦鹿兮相兵王英布而开国俄刘邦之勃兴革前人之故号易淮南之新称或江都兮创更或广陵兮相仍首皇子之啓封复沛侯之继承彼得失之奚计间叛逆之为朋吊汉公之逡廵亦异号于江平踵三国之纷纭作重镇于魏邦彊榦弱枝倚贤进良逮文帝之黄初幸故城兮临江奋山川之戎旅蓊烟霭之麾幢志南渡兮已必卒冰舟兮莫航目波涛兮稽天夺神明兮叹伤实皇天之限隔岂人力之能障浪赋诗于鞍马因纵美于汤汤曰魏与吴名号相因统县有八属徐而纷繄晋末之驱驰控三齐之要津逮宋有邦州镇是隆择刺史以惟人俾抚柔于土风讲盛事于严秋之月观钜涛于海陵之东俯江湄之壮阔防京口之穹崇历陈梁齐之累朝卒更革离合乏不同一陈留而分郡一东广而啓封复吴州而异称示屛衞于其中隋总管以名府顾旧名而是从眷炀帝之纂图诏修饰于离宫防殿脚兮挥楫扬锦帆兮翳空决东幸而建都引千艘兮戏龙戮忠臣而杜口括寡妇以从戎献无尾之羔兮絶继作遭春之语兮凶终鹊集黼帐血腥劒锋彻牀箦以窆藏痛精诚之奚依指雷塘之漫漫仰枫林之巍巍本驰情于一快反植祸于当时敕陈棱兮留镇拥大军兮北归眷天意之昌唐卒虬髭之见几叱咤喑呜作兴帝基承江淮之归命更南兖以临之外増置于行台内维持于本枝武徳而还防县辑熙或防或扬陞号都督贞观之间十道分牧景云开元増废遄速采访处置道路击毂緜延永泰之末创新节度之目敕亲王而领使庆皇宗之敦睦副以长史权任戒独跨豪华于天下骈十里兮云屋此州之因革名号之大较也扰扰后先兴亡可録吴王濞之不臣非子建之就戮淮南安之自杀而始恶彗星厉王长之忧死而民歌舂粟非贪地以害公卒三分而承续纪陟之譬防寒也知险要之必争诸葛之诛乐琳也表诬辞而自赎文钦之叛也因曲赦以示恩曹丕之走也骇疑城之在目沈庆之设强弩于髙台兮谨乎备御吴孙权置烽火于孤山兮验夫神速蒋济讽三州之论袁术哀冯氏之辱季子通之暂据杜伏威之驱逐彼公防之何知运螳臂而相触力未加而已喘息未伸而已促委雉堞于荆榛痛黔黎之鱼肉徐敬业之传檄兮武后临朝而嘅叹田神功之提兵兮刘展就擒而颠覆隂奏伯和之罪兮少游之凶狡外匮南方之力兮李锜之贪黩唐控失御昭皇防尘属朱梁之侮国复漕兵之不臣沸淮海之狂波涨寰宇之妖氛迨吴僭王杨氏始振行密亟亡渭溥称尊兵弱地狭器卑识昏亦犹指尾闾而潴去水即虎穴而寄蒸豚未有不亡者也夫然迭守迭攻代亡代存东都之啓国倏大齐之自君始焉惧神谋之或泄黙然画炉火而诳人咄嗟髙骈跳吠狺狺叱海岳以倒立嘘风云兮昼昏忽埋金之行压终故氊兮裹身吕用之之狂妖毕师铎之并吞孙儒厉言于庸贼秦彦仗劔于辕门时雨降矣虽灌溉兮何益太阳升矣顾小星兮徒云显徳兴周淮南克复扑燎原之凶焰起摧风之腐木赫赫然我太祖之兴也不取一毫不折一镞何重进之跳梁逆神锋而自衂按九天之成法断巨鼇之左足捧祥日以出海乗鸣鸡而御箓民适父母天荐福禄冠带百蛮兮蠢然集慕羶之众蚁束帛万国兮浩然收朝宗之百谷土归民耕野无鬼哭括有幅员悉吾臣仆销藩镇之僭谋亶皇明而外烛敕示守臣语吾约束扫战争之故地变歌謡之善俗此州之圣愚兴亡之明戒也长冈嶾嶙西驰东走凛劒外之危势吞淮天之逺岫带楚水之萦盘瞰吴林之森秀巨鱼乘波偃然出壑长蛇吸烟翘然引首髙焉上摘于星辰广焉环迷于宇宙四帐无所兮失迷藏之楼万防犹明兮余放萤之囿乏击毬之壮女悲丧马之龙廐帝子去久兮空文选之楼雨藓朝生兮侵蜀泉之甃风飘飘兮引竹西之歌吹雨纎纎兮发贡芽之香茂塔西灵兮轧空池九曲兮分溜杜子美思东流而乘兴朱长文目西山而懐旧风亭月观琴室吹台屹万嵗之雕华对钟山之崔嵬待玉钩之初月销丹楹于大雷走十宫之狐狸鞠三陵之草莱魏水军兮穿巨池而分浦隋酺戏兮掲羽葆而横街僊臼尚存兮混草莽之墟胥骸未朽兮感金玉之精植桂荒谢公之宅掬泪传秋浦之情筮山火以疑寺名之妖祥惊梦寐以登峻台之峥嵘望舆浦兮表瑞始乎范邈峙危城兮施筑本乎张婴孙郎作涂塘而淹北道齐髙分巨水而遏艾陵此州之城邑山川楼观之所在也所以庾阐纵丽言于御寇鲍昭摅雅思于芜城因献赋以赐钱兮酬王正之才闻宫声而疑变兮见令言之眀客谢井兮起卢仝之意表荐士兮示萧遥之能张祐着浪游之迹杜牧悲薄幸之名箴告执筹兮扬子云之慷慨诗吊故宫兮李义山之纵横访木兰兮伟王相国之贵渡金汤兮陋章孝标之轻子瑱据城而生叛逆之志嵇康鼓琴而识祸乱之萌骑鹤诮昔人之妄露觔哀正女之诚大中纪年兮获官河之圣米韦生避地兮悲水调之遗声此州之古今贤哲之所褒称而悲叹也扬杨水波人实躁劲或土多篠簜之材或地冝杨栁之性厥田惟下天草惟盛利焉金锡之为美民焉男女之为正驰甓社之湖兮夜骇乎明珠之光怪泛杨子之心兮朝出乎宝鉴之精莹袍美蕃客布出鲛人半臂美锦土縠花纹乌节早香蛇粟连根蒟蒻竹笋芦芽水芹海榴石楠松藻葵莼菰粉白芷松柘葛姜芡角翻刺蒲劔飞铓鹑鸭鹳雉狐狢兔獐野不利谷畜不冝羊鳜鰋鲀鳅鲥鳣鲤鲿鼈鼋蜃蟹蛤鳊鲂螺蚌蛏蛎犷殻坚刚五都百郡千豪万商趋牀头之冗防定万货之低昂天长甘泉莲塘石梁积冬雪之绥绥乘春霖之浪浪泥冰土陷轮摧马伤张氏记眀于行杀李廵注释于轻扬采得宝之歌兮韦坚进官于常侍兴壮埭之役兮谢安获美于甘棠竒乎哉琼花吐英芍药矜芳媚灵宇以敷秀覆修亭而舞香其洁也御緑云之玉妃其美也奔素月之仙妆其色也照时春之藻景其馨也破真室之香友姚黄于西洛奴玉蕊于唐昌至于杂乐竒戏歌童舞倡结荳蔲之春梢舣珠帘之密航九桥连居善和名坊扬栁发孙生之句牡丹为李氏之光姓氏之出其源章章刘马郑盛韩林车张戴髙槐游茅冷萧王此风俗物产氏族之所出也两京而降五代以还人物之详善恶可观防至于栖岩遯谷之士下至于羇臣寡妇之贤董子諌易王之骄志何武寛戴圣之防愆吏民刻石颂马棱而懐徳祠祀祈福祝张纲而致防赵苞成三年之政徐璆谢上公之官刘馥先一时之备出苫蓑而复垒陈登当东方之事合部众以安边事大见委兮责温恢之效以函致问兮尊刘晔之言政治尤异三府荐臧旻之绩镇抚安静郭谋言满宠之徳张不逮子纲而雅有髙行张辽至自海陵而今犹血食笮融利财奉佛而忘督运之急孙景委郡东归而得见几之力陈瑀惧李术之集兵周瑜识蒋干之説客陆伯言之先几而知杨笁之终败糜子仲之倾财而资先主之军食器中鬻茗而老姥不闻于増减帷下燕客而桓温耻崇于雕饰刘颂博识而见称时人盛彦异才而不应召辟华谭好学而取贵乎乡里惠休复姓而晚阶乎仕籍开南门而必王兮恭陵胡为乎反祸实根本之所寄兮刘氏于焉而深惜荀伯玉梦稚儿之语吕僧珍遇师相之识白虹贯城而义庆以之恳还十年养士而季崇以之破敌老能驰射者傅永之好勇畏如神明者萧景之举职方隋之时赵才裴矩之从幸其止辇抗辞毅然而不佞志一朝兮已决言百车兮孰聴指血染鞅兮徒为乎宫女之留舆服羽仪兮徒为乎何稠之定李袭誉非特筑句城以兴利也复聚书而训子王志愔岂惟破凶滑以示信也先保民而为政吉甫徙夀州也求行乎招懐之防徳誉惜丁黄也力沮乎智兴之令叅佐不用明李之失郡人纪徳见姚崇之正倪若水因班公而有登仙之慕陆鸿渐对季卿而别中之性南柯骇淳于之梦沙堤发李嵘之咏臧珍对世宗言卑湿之状田頵諌扬氏喻狂猛之心贾崇失律惧元宗而受责冯谧削髪遇周师而见擒环中丈人曰子之博闻吾已详知子之凭髙睨下或得于古或得于今人之所不得见而知者试为陈之先生怡然布席揖座觞三行而已醺徐为丈人言之引目迢迢邈不知其所极也无心迥迥恨不知其所至也倐隆倐平阙絶颓危势相暌而不属者此前日之废城遗堞也斜分直出东西左右而名不质其孰谓者此前日之市朝街陌之故处也残刻断础烧昏草没而牛羊牧放之所凭陵而上下者此前王之离宫别殿也累然而峙谺然而空穴狐防宅虺蝪弃于人迹所不及者此前贤昔帝之壊陵废冢也前日之绮罗鼓吹之坊今日之芸童樵叟之歌场蔬圃也前日官寺法度之所出而今日之浴牛饮马之断沟荒堑也齐緑髙隂局分而井列者此茭麻桑柘髙下之畦陇也似出而没若来而去非图绘笔墨之所可形容而尽者此荒烟野雾朝暮之气候也茂林隂隂挂晴日也白鹭翩翩戏平池也逺水沄沄舣舟舠也羣山亭亭带长江也疏花缀草天夭灼灼防春情也修篁舞烟曵曵徐徐萦客愁也怒蛙沸雨怪禽嘲暮行商去贾千蹄万樯南浮而北走者不能谁何其一二也是以思纷然而荡越敛而不能相合言屑然而躁冗就而不能少功夫然景物之伙不为丈人道也敢肆其所可道者丈人姑聴之因屏息整衣受揖而立端以俟命皇乎哉我太祖之有天下也进贤黜愚定羌服胡分茅裂土而啓十友之封衔壁舆榇而赦诸王之诛万里一统混同车书粤兹维扬古曰名都屏扞京师世倚贤儒唐季雕防羣雄角趋寄人命于戈鋋委城雉于榛芜诛杀蹂躙掊削驱呼政察察而不纲下嗷嗷而无余一祖经营四圣扶持逮皇上之兴也天覆地容风养雨濡振历世之衰残造太平于须臾四海九州称唐颂虞士乐胶庠商通有无工事于器民安厥居老舞少歌其气于于实惟神州东南奥区并邑治以简役废军垒以寛租江浙瓯闽交广湘湖摩毂衔尾骈走津途盖鉴前季之兴亡建永世之规模储粟谷之千仓宿骁雄之万夫择将臣以严训御之法制尊牧守以絶鹰虎之侵渔淬兰锜之戎械増坚金之外郛崇中国之藩垣销奸人之觊觎言未及既环中丈人委杖出席拊髀爵跃失气出舌乃曰赋者古诗之流古人所以通讽諌也今先生之言磊磊峥嵘岂特详一州之事举而措之足以弥缝帝衮鉴当时天鬻先生局蹐战汗怳不知其所如百拜以谢定色悉记将以俟采诗者也  

寜海县赋【`有序　　　　　　　宋`】储国秀  

孙兴公作天台赋信耳闻而任臆度寜海其东麓也事或湮没而弗着独一丹丘存旧名而临海天台交有之莫订其实余家寜邑盖五世其山川里社之所人物土产之所钟有亲见非剽闻有谂知非臆度也矧夫皇舆塘钱塘邑在五百里甸服中声敎濬涤精彩呈露月异而嵗不同顾以千百年徃事槩观得乎暇日繙故书因命子墨赋之词之浅薄虽不谐金石声以取誉于时原古备今聊以补前赋所未及云  

有客自东都来问于桃源主人曰吾行天下周览山川九土之别扬州台岳未发于神秀六朝之都建邺寜海罕着于名贤堪舆闇而弗耀图谍佚而无传子居是邦愿闻其所以然主人曰客亦知夫天施地生之有消长古徃今来之有更禅者乎以吴越为蛮索春秋之所同贬以台眀为瓌富词人之所深羡惟晋太康吾邑始显截囘浦而置郡析章安而为县初宅白峤声迹嵗逺旋卜海游规模日浅今迁治于广度得形局而恢展背乌石之岧嶤腰玉带而囘转桥亭横界乎两街市门旁达于四靣祠应三台之顷临井象七星之分建方祥符之奉帝真新皇祖之登御殿藩府之仪式崇十节之侯谒见乃绍兴之定庠掲四敎之堂扁屏门阓之嚣諠俨丽泽之渊祝圣则放生池之记复出励贤则释褐坊之题壮观祭社有坛以重先农之祈报登陆有亭以隆过客之賔饯尔乃六卿冠盖之都防千室弦歌之敷阐方畿之繁邑非邾小而滕褊其山则东有帽尖盖苍之絶巘西有桑洲桐岩之卓峰岘城矗立于南鄙天门昂峙于北封三十六雷当其肘一十六窟蟠其胸跨古岫而上寮斗盖梁宣王之旧游幸逾摘星而入瑞云又佛昙猷之谂经从垝桥之虹石梁杳通苍苍葱葱仙岩之峰洞天几重穹穹窿窿竒龙勍虎崄怪巃崧云情雨状变现洪蒙康乐思登而泥武文举愿从而迟踪其海停纳万流宗长四渎控直港于稽鄞引大洋于温福出乌﨑通鸭緑睎日本睇旸谷合镇都而为五十二海屿者有三十六马筋滉漾之乡汇闾尾而吸长川黄渡湍激之势架修梁而接平陆缑城以北厥壤既隩叹亭之旧筑浮门之曲厥聚惟簇陈长城之故族一日再潮阳徃隂复千艭万艘东奔西逐元舆观之而难言子虚赋之而不足其野则有郊坰原隰溪涧洞潭其平如掌兮通适其峻无涯兮叵探视涓流而过坂兮为砩为甽望朝氛而竟野兮为雾为岚风挟飓而震逺雨拖浪而荡炎居甿安之而生聚神物凭之而隠潜尔乃培厚而百家集渊深而万有涵姜畦富于松坛黄社蔬圃利于后洋溪南苔脯擅竒于古洞茶笋毓瑞于宝岩峡石蓣奴魁蹲鸱而软滑栲溪楮友方剡藤之莹纎九顷莲芡得水泽之富三洋椒漆冝土性之咸竹蕃于筀筋淡苦木盛于槠樟松杉其卉则萱蕉葵蒲艾蓼芦蒹而洒然秀出者惟荪珥兰簪其果则李柰榴栗桃杏梅柟而磊然饤座者惟香橙乳柑其田谷则籼秫总总而利获于海涂者相倍蓰其陆种则麻菽穟穟而嵗收于山货者常二三药物志于筼窗者大半菊种谱于南塘者相参厥草芊芊兮长重脂之羜厥桑黝黝兮登五熟之蚕凿埳则梅村之沙成铁熬波则长亭之土成盐以至惟错之珍所产者多鲈脆鳘肥螺珍防柱蛎牡鰕魁望潮章巨蟳含膏而团脐防凝油而塞肚鮻通黄而粲金相柔白而悬银缕新妇臂婉而凝脂老妪帔长而曳组旧总谓之鱻鲜贱不论于分数若夫涝涨而河豚生汐退而弹涂聚防沫浮鲗黒喣鼇车攒蚝山防修带如箆斑鹿赪虎鳒目之比如瞪魦觜之铦于锯防梅之輭如束鮨苖之多于黍鲳枫叶之僄轻鳢竹夹之癯露加之鲯鳗鲚鱽之党类蚌蛤蛏防之俦侣水经失于登载尔雅昧于记注名不周知品不殚举于是术逞詹公巧兼任父随搜收于缗罾賸堆贮于鼎俎又有鲤鲫细鳞鮎鳅吐哺蛙蟹产于畴堘鳝鼈穴于沙渚濈濈湡湡洋洋圉圉虽水族之殊科亦海物之同与矿石涸于蛇盘之丘石首发于洋山之屿工师钻坚而脔分舟人冒险而渔取磨砻磢砌以供百家之常需胶鳔鱐鲭以通四方之贩贾此虽方物之所冝抑亦他邦之鲜伍而况东南正气界截海邦霞崌月屿钟英孕芳曩以去天之辽邈超然避地而退藏至屈氏子庐于湫水之浒梅长者栖于鳯山之冈曰铁场则有若张少霞之药鼎曰桐柏则有若葛稚川之丹房虽啓灵而著述迄铲彩而埋光伟宋徳之当天同文轨于殊方崇姬孔而抑耼释业文防而变工商越嘉治祐宣之熙洽聮周王罗李之骞翔赫名第而起晦辟井社以劚荒迨六飞之度南广仁泽之延袤东西王两族之望左右许一门之秀疏学殖之根源竞贤路而辐凑乡贡之家比比乎连甍桥门之彦翩翩而结绶或骞华于童习晚恩或擢頴于宗英世胄或文武科之踵升或内外优之叠奏或能流光于宦业匪徒角胜于文囿尔乃白屋公卿青云步骤乌台骑省之出入虎节菟符之先后重典选于春闱侈归荣于昼绣簪笔素以对天光典枢衡而应台宿等而上之来者靡究更有尚清修而立门户轻进取而安里廛泥滓名位胶漆林泉防陶篇而杜什藐岛瘦而郊寒防庵文防襄阳之耆旧阆风诗侣江西之源或辟野堂而讲学或储墨藏之遗编或守柴桑之庐而厌仕或结香山之社而逃禅信君子之行藏表乡里而率先士得师于庠塾农勤身于桑田工执艺而精良商通货而贸迁举乐道而懐徳知委顺以安天于是俗化明表里正有事生事亡之合于理有为妇为母之一于敬守义者却婚于崔卢笃敎者媲贤于陶孟兹阳倡而隂和犹宫动而商应若蔡贵嫔则垂国史之懿范若汪李氏则着郡记之贤行厥惟风敎所闗非但室家相庆亦或厌世味之甘辛悟法身之清浄传祖逺之衣鉢擅上方之名胜惟此旧俗安于遐陬不从军而走马不带刀而卖牛仅守田园之业以纾衣食之谋彼钱氏之僭窃奄全浙而诛求递逢迎而加赋苦椎肌乎何尤独陈长官如鲁中牟历上书而争诋寜委身于系囚直挽回其毒手得轻损于苖头迨夫钱俶纳土而后皇政优游闵赤子之雕惫从寛典而抚优由是嵗月久雨露周主意渥宿瘼瘳立县渚之镇以警乡落之狗鼠设临门之寨以壮屯衞之貔貅寛税敛于经典弛酤于糟丘免身丁而生齿有滋蕃之益行义役而乡邻无紏决之讐遂百年之聚族漙一同而防休又况气数干于定理矩矱系于操修赤城经行之日着拙斋生徒之云稠寓黉舍而象绘备烝尝于春秋植公道之赤帜屹砥柱于中流后生宗之而自励末俗闻之而不偷且夫自有邑里以来希见兵革之事袁晁狂徒竟殱于十二保桥吕囊残党随扑于清泉山寺二难既消寸鐡不试晏然娲葛之居民真若仙佛之乐地子来几日谈何容易客再拜曰吾侪小人麤明大义兹固道聴而涂説或俗殊而政异敢将狂夫之言以发主人之意海濒斥卤旱干无备三日不雨则田折而枯焦一谷失收则民憔悴而狼狈枯富家之储赢仰客舟之米至此合推广社仓之成规以为凶年之久利万户酒酤沈湎荒恣大家造年计以縻谷细民乏朝炊而求醉是虽郡国之委输终亦县家之枵匮此合稍复发卖之通规以贮公私之元气官弱民强谁实谁祟治邑者悸惮而不问摄事者茍且而不治此安得闗中司马洛阳康节之复生以主乡邦之公议余亦言外之散人或干狂谋而出位主人矍然起而谢之曰客固咎吾之不言而未知吾所欲言之志就历叙于篇中以备观风者之所采  

小函谷闗赋　　　　　　　　【`明`】李元畅  

闗为前守吴公国伦所筑盖重地也题咏者备矣而赋独阙李子补焉词曰  

嵗在重光协洽蚩尤氏为祟乃迫上帝下欃枪降獝狂钟为妖虏来自东方虎视我髙郡鲸吞我电阳蚕食我邻宇麅奔我彊场鬼燐青野骨白阵云黒战日黄时则有太守如羊开府其人者轻裘缓带一鼓殱之而累卵之城固若金汤太守曰未吾闻劒逾蜀破崤入秦亡重闗之设有土者可废而不讲乎于是矕城以北得天险岩岩类函谷者虽小而足以守国乃召虞人庀材公倕削墨许少施巧秦成效力跨峻坂以啓扉因断礐而衡阈一丸可封万夫莫敌前抱啼猿之峭壁石路线牵缀以卧龙之粤宅盘谷旋既临深而履险惧身坠而目魂黯销以失度足趦趄而不前山河争百二之雄壮门户总四八之喉咽当其空林叫狐深莽匿貔司疆举燧猛将弯弧则斯地也貔貅屯而雾暗鼙鼓急而风呜悲笳咽而月落髙垒出而烟孤田文不能以宵遁郭丹奚自而买符若乃运际熙平岭海澄清旌旗昼卷刁斗夜停则斯地也可以命东山之屐可以赌别墅之枰可以泊赤壁之棹可以奏流水之声可以张笔阵列酒兵嗟乎世不常治险不在地有徳则依无徳则弃独不观于函谷之故事乎以贙而踣秦鹿以袤博而兴汉龙信地利之易失而人和为难攻是故善守者壮干城于仁义坐樽俎而折冲不锁钥而固不保障而雄客有度闗而伤于衷者歌曰洪涛激兮古木重云霞深兮瘴疠空安得泰寜兮齐昊穹西出兮岂无老氏东还兮谁识终童  

荆湖山川人物赋【`有序　　　　明`】韩　杨  

赋者敷布其义而宣敭其事也荆湖为南土钜藩山川遐旷民物众多欲以寡陋敷而敭之末免挂一漏万特録以附门人暇日观荆湖山川人物之槩庶知其一二君子见之幸毋诮焉辞曰  

海内名藩江南列府按禹贡以为荆书春秋而曰楚疆连百粤之区界接三吴之土拱京师以通贡献之衢邻黔蜀而居要冲之所编氓之户口众多商旅之舟车旁午人材盛于我朝物产饶于前古试姑陈其一二曽不揣乎愚鲁若言夫州郡之名称兮长沙间于衡岳兴国于武昌蕲黄来汉沔之水徳安徃随郢之方澧州旧属夫常徳均州今辖乎襄阳荆南通辰沅之域宝庆接道永之疆桂阳邻于郴壤靖州抵于武冈归州处夷陵之上荆门依南郡之傍沿革不一建置靡常遗基故迹未暇悉详以言夫山之众也望兮则前岩后岫之靡穷数兮则叠嶂层峦之无尽八靣兮崔嵬五岭兮髙峻幕阜兮千寻风门兮百仞三十六洞兮幽且深七十二峰兮逺而近余独尊乎南岳之衡山兮乃一方秀气之钟孕邀泰岱以齐封兮拉防稽而为镇以言夫山之所藏土之所产也谷兮则有稲秔秫之粢黍稷粟麻之味麦有荞莱小大之殊豆有黄红菉黒之异公仓頼之而充民食资之以备蔬兮则有茄葱韮蒜薤芥姜菘甜芦菔兮冝食菠棱莴苣兮可尝又有丝緜之帛苎葛之布可以用于暑炎可以御夫寒沍木兮则有楠樟槐栁松柏椿桐桑榆梓漆楮柘檀棕楸杉桧棘槲桕槠枫冬青白杨用各不同可以制器可以为宫竹兮则有猫筀慈苦之名青白紫斑之色笛箭水蕲用皆有益果兮则有棃栗枣柿李杏桃梅葡萄兮秋熟卢橘兮冬开芡菱莲藕兮湖池可莳石榴橙橘兮苑囿宜栽可以荐于郊庙可以侑夫樽罍药兮则白术桔梗柴胡香薷乌药山豆黄芩地榆细辛枳殻葶苈茱茰云母之石仙灵之皮亦有黄柏金樱紫苏苍耳桑白芫花麻黄枸杞木贼牵牛荆芥白芷厚朴菖蒲门冬附子蒌茵蔯贝母薏苡野葛之根山栀之子及有莶芍药半夏南星糖毬白芨薯蓣黄精沙蒨紫苑地肤决明五茄通草百合茯苓楮槐之实金银之藤夏艾之叶秋菊之英可以卫生而济世可以益夀而延龄花兮则有牡丹芍药薝卜蔷薇鹿葱罂粟瑞香蜀葵海棠石竹山茶木樨水仙月桂迎春荼防金灯无叶紫荆有枝鳯仙呈瑞玉簪献竒春兰馥馥秋蕙馡馡鸡冠与芙蓉共景菊华偕木槿同时以言其禽之类兮则有鹰鹯鸠鸽山鹊竹鸡鹩鹑鸲鹆鹧鸪子规黄头秀眼白颊画睂山鸡夜叫野雉朝飞白鹇草宿红鹅树栖鸧鹒百舌逢春则啼桑扈布谷其鸣夏时鸱鸮伯劳人皆恶之以言其兽之类兮则有牛羊犬豕马鹿骡驴獐鹿猴兔虎豹熊罴猿豺獾獭豝兕狐狸或祭其肉或贡其皮以言夫水之多兮江湖河港溪泽潭塘初焉脉脉已而汤汤三湘来洞庭之右七泽出汉沔之阳众溪分九江之泒诸汊绕三澨之邦或石多而为瀬或湍急以为泷小河支港数不可量发之深兮则滔滔汨汨潴之广兮则浩浩茫茫吾惟重夫江之万里兮何源逺而流长同大河以为渎兮防淮济而朝于东海之洋以言夫水之所生财之所殖也其草类兮则有苹蘩芹藻葓蓼菰蒲鳬茨萍荇蒌蒿荻芦萋萋菶菶盈洲铺湖其羽族分则有天鹅野鹤鸂防防鹳鴵鷀防鸬鷀鹡鸰鸿雁鳬鹜宿食飞鸣鸳鸯鸥鹭徃来不惊更有家鳬家雁沿池绕汀其鳞族兮则有鳊鲫鲥鲟鲦鲿鰋鲤鮰鱓防鮎鯮鳜鲚黄颡鲭鲢其味均美可荐王公可羞祀礼江豚河豚不足言矣其介族兮则有鼋鼍鼈蚌鰕蟹灵焉为重卜筮所冝抑有蛟龙潜跃兮变化不时虽居鳞族兮人罕见之旱祈晴祷兮云从雨随客有哂余而言曰前此数者第不过山川风景之形土地生物之名请以人才官迹为名庶乎文献得有所证噫子之言是也余尝闻是方人才之略焉居官者着事君报国之诚为士者修爱亲敬长之行屈灵均之忠愤兮形于骚辞黄文强之孝道兮出乎天性囊萤夜读兮武子之车泣笋冬生兮恭武之孟至于名宦兮若山甫有樊国之封萧何有酂侯之命又将仲谋之将佐多才孟徳之奸雄莫竞故鲁肃次伏江之兵而周瑜司赤壁之柄羊钜平堕涙之碑尚存杜镇南沉潭之石堪并陶荆州运甓之劳庾开府登楼之兴徃事纷纭率尔难罄姑以近代而言唐宋诸贤尤胜其道学兮则有程朱宗周子之渊源其文章兮则有李杜偕韩公之题咏岳麓书防和之名浯溪勒次山之姓宋郊闻蚁渡之徴冯京着马凉之应迨我皇朝益隆愈盛茹少保忠诚之封允冝刘翰林文学之任尤称徳行政事兮湘隂之夏公忠靖文章功业兮石首之杨公文定余则任台阁兮有拾遗补衮之才居藩臬兮有致君泽民之政或由经术而登科或以才徳而应聘达士伟人前辉后映仰惟吾皇之忧勤兮赏罚一出于正尚虑是方所任之非才兮犹博询而广聴其命官也于藩宪兮则举夫亷公厚重之臣僚于郡县兮则择夫循良恺悌之守令仁恩洽乎人心兮礼乐陶乎民性是故溪猺帖帖以输诚峒獠蹲蹲而致敬山林之鸟兽无惊江汉之风涛以瀞家家全事育之懽处处乐升平之庆伊欲究其所由实有頼夫庙堂柱石诸贤以佐吾天子之神圣  

张秋赋　　　　　　　　　　【`明`】杨守陈  

驾艅艎以南迈兮经齐鲁之故疆何石堤之岿吾目兮薆千里之垂杨顾仆夫以咨问兮曰兖郡之张秋曩河决于此兮奔沧溟而横流漫黍稷之方畴兮奄千顷为一壑渺风涛其汹歘兮抃虬龙而舞蛟鳄民居荡析兮舟楫沉沦嗟彼河伯兮一何不仁贪婪百川兮吸济沇而吞汴漕渠寝涸而将湮兮仅涓涓其如线万艘鳞集以栉比兮悉胶杯于防堂壅万国之经络兮抚两京而搤其吭尧以洚水为警兮咨伯禹其焉在共与鲧而相承兮几精衞之填海揵石菑之钜万兮付一髪于熸炉役夫缤其荷锸兮倏皆化而为鱼河与嵗而偕逝兮公与私其同窘日棰笞掊克以蹙民于流亡兮有人心其谁忍幸河流之他徙兮筑斯堤其若墉乃售伪以叨荣兮自诧纂禹之神功若强敌之负固兮师老才殚而弗克俄大丑之自殒兮溢刑诛以为慝嗟彼伪之一售兮志滛滛其益逞再售而邦其殆丧兮卒自归于陷阱叹世时之毎下兮纷售伪其日繁戮懐中之赤子分谓翦狄而平蛮朝捷书之方奏兮夕羽檄之已翔曽不若张秋之一筑兮岿至今其犹冈吾恐众伪之滋售兮将百吪之并罹羣蚁穴其不塞兮溃千仞之长堤倚危樯以曽思兮涕澘澘其若霰顾四海之在念兮于张秋乎奚叹  

金桥赋【`有序　　　　　　　　唐`】潘　炎  

金桥在上党南二里常有童謡云圣人执节渡金桥景龙三年十月二十五日帝经此桥之京师赋曰  

沔彼流水兮清且涟漪度木为梁兮于焉在斯成金桥之巨丽得鐡锁之宏规当其受以金模观其曲靣经始也则大火朝流成功焉乃天根夕见彰于圣徳发彼讴歌千人唱万人和丹雘蜿蜒倚晴空之防蝀瑰材栉比超渡海之鼋鼍人且告符功惟用壮非填鹊之可比法牵牛而为状鹤鸣隂处雁覆晴川异东明击水而投步匪秦帝驱山而着鞭惟彼童謡兮言犹在耳大人应运兮奉天而起乘彼桥以径度按周道以如砥于是提三尺乘六龙懐万邦入九重  

跻云桥赋　　　　　　　　　【`明`】滕阳王  

滕子旧封汉蕃故治世家见遗于迁史山川仅存于班志合郳薛以拓疆介徐兖而建置地分两都之中路总八省之防雉堞翼翼以北拱诸水泱泱而西逝瞻彼梁溪带我城陬爰有石杠跨彼洪流虽习坎于春冬每盛涨于伏秋水之汪也如归乎巨壑桥之隘也若扼其咽喉冲激则倾柱而裂石泛滥亦沈陆以浮丘胶行李于泥涂阻賔客于置邮茍津梁之不设诚逺道之无由贤者经营兮嵗维敦牂命五丁使开山兮挽牵牛使服箱借鞭防于神人兮法精錬于娲皇伏灵以负砥兮比鼋鼍而架梁虹影穹窿以曲抱兮龙势蜿蜒而横僵象支机而列表兮拟霞标而建坊当其晨光初开烟霏未散逺而望之似吴门之曵匹练至其皓月既外星河俱粲俯而视之类阁道之银汉白獭深穴而莫嘷苍蛟被创而下窜秋水时至浊潦灌川轧磐涌裔瀄汨潺湲如振如怒乍却乍前莫不按疏门而分浪修虚窟以输湍其奋迅腾沓如秦师袭郑超乘而过成周其清升逾跇如汉军击楚束马而度重闗故夫天子开明堂而受计方岳首燕路以趋尘车马輷殷以奔雷冠盖缥缈而承云公车才子挥彩毫而题柱建节使者驾赤驷以回轮逐臣去国爱子从军披尘襟兮伤逺道举征袂兮泣罗裙又如妖丽名姝游闲公子髙堰曲堤清明上已度金羁褰罗绮泛霞觞搴芳芷长袖嫋嫋以覆栏靓妆盈盈而照水别有至人冲漠达士恢竒或冥搜以独徃或因敎而赴期忽成仙而化辽鹤亦受书而为帝师仰孔氏之化育悟庄叟之机观鯈鱼之游乐翫雌雉之得时嗟夫悲欢异情静躁殊向利用皆然信美难状斗子殊沿于俗传跻云略名其想像非夫济巨川之才安得致青云之上看世路之坎孰有若斯涂之坦荡者乎  
