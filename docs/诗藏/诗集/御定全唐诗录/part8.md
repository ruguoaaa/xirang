---
title: 第7部分
index: true
icon: editor
order: 8
category:
  - 诗藏
  - 诗集
  - 御制全唐诗录
tag:
  - 钦定四库全书
  - 集部八
  - 总集类
  - 徐倬
  - 清
---

## 御定全唐诗录卷七十七  

李商隠【`三`】  

近体诗【`二`】  

锦瑟  

锦瑟无端五十弦一弦一柱思华年庄生晓梦迷蝴蝶望帝春心托杜鹃沧海月明珠有泪蓝田日暖玉生烟此情可待成追忆只是当时巳惘然【`按义山房中曲归来已不见锦瑟长于人此诗寓意畧同是以锦瑟起兴非専赋锦瑟也缃素杂记引东坡适怨清和之说窃不谓然恐是伪托耳刘贡父诗话云锦瑟当时贵人爱姬之名或遂实以令狐楚青衣説尤诬妄当亟正之`】  

重过圣女祠  

白石岩扉碧藓滋上清沦谪得归迟一春梦雨常飘瓦尽日灵风不满旗萼緑华来无定所杜兰香去未移时玉郎防此通仙籍忆向天阶问紫芝  

潭州  

潭州官舎暮楼空今古无端入望中湘泪浅深滋竹色  

楚歌重叠怨兰丛陶公战舰空滩雨贾傅承尘破庙风目防故园人不至松醪一醉与谁同  

南朝  

武湖中玉漏催鸡鸣埭口绣襦回谁言琼树朝朝见不及金莲步步来敌国军营漂木柹前朝神庙锁烟煤满宫学士皆顔【`一作莲`】色江令当年只费才  

送崔珏徃西川  

年少因何有旅愁欲为东下更西游一条雪浪吼巫峡千里火云烧益州卜肆至今多寂寞酒垆从古擅风流浣花牋纸桃花色好好题诗咏玉钩  

饮席戏赠同舎  

洞中响省分携不是花迷客自迷珠树重行怜翡翠玉楼双舞羡鹍鸡兰回旧蕊縁屏緑椒缀新香和壁泥唱尽阳闗无限叠半杯松叶冻颇黎  

寄令狐学士  

秘殿崔巍拂彩霓曹司今在殿东西歌太液翻黄鹄从猎陈仓获碧鸡晓饮岂知金掌迥夜吟应讶玉绳低钧天虽许人间聴阊阖门多梦自迷  

哭刘蕡  

上帝深居闭九阍巫咸不下问衔寃广陵别后春涛隔湓浦书来秋雨翻只有安仁能作诔何曽宋玉解招魂平生风义兼师友不敢同君哭寝门  

少年  

外戚平羌第一功生平二十有重封直登宣室螭头上横过甘泉豹尾中别馆觉来云雨梦后门归去蕙兰丛灞陵夜猎随田窦不识寒郊自转蓬  

药转  

郁金堂北画楼东换骨神方上药通露气暗连青桂苑风声偏猎紫兰丛长筹未必输孙皓香枣何劳问石崇忆事懐人兼得句翠衾归卧绣帘中  

杜工部蜀中离席  

人生何处不离羣世路干戈惜暂分雪岭未归天外使松州犹驻殿前军座中醉客延醒客江上晴云杂雨云美酒成都堪送老当垆仍是卓文君  

二月二日  

二月二日江上行东风日暖闻吹笙花须柳眼各无赖紫蝶黄蜂俱有情万里忆归元亮井三年从事亚夫营新滩【`一作春`】莫悟【`一作讶`】游人意更作风檐夜雨声  

筹笔驿  

猿【`一作鱼`】鸟犹疑畏简书风云常为防储胥徒令上将挥神笔终见降王走传车管乐有才终不忝关张无命欲何如他年锦里经祠庙梁父吟成恨有余  

九成宫  

十二层城阆苑西平时避暑拂虹霓云随夏后双龙尾风逐周王八骏蹄吴岳晓光连翠巘甘泉晩景上丹梯荔枝卢橘霑恩泽鸾鹊天书湿紫泥  

即日  

一嵗林花即日休江间亭下怅淹留重吟细把真无奈已落犹开未放愁山色正来衔小苑春隂只欲傍髙楼金鞍忽散银壶漏更醉谁家白玉钩  

无题  

昨夜星辰昨夜风画楼西畔桂堂东身无防凤双飞翼心有灵犀一防通隔座送钩春酒暖分曹射覆蜡灯红嗟余聴鼓应官去走马兰台类防【`一作转`】蓬  

无题  

来是空言去絶踪月斜楼上五更钟梦为逺别啼难唤书被催成墨未浓蜡照半笼金翡翠麝熏微度绣芙蓉刘郎已恨蓬山逺更隔蓬山一万重  

飒飒东风细雨来芙蓉塘外有轻雷金蟾齧锁烧香入玉虎牵丝汲井回贾氏窥帘韩掾少宓妃留枕魏王才春心莫共花争发一寸相思一寸灰  

王十二兄与畏之员外相访见招小饮时予以悼亡日近不去因寄  

谢傅门庭旧末行今朝歌管属檀郎更无人处帘垂地欲拂尘时簟竟床嵇氏幼男犹可悯左家娇女岂能忘秋【`一作愁`】霖腹疾俱难遣万里西风夜渐长  

留赠畏之  

清时无事奏明光不遣当关报早霜中禁词臣寻引领左川归客自回肠郎君下笔惊鹦鹉侍女吹笙弄凤凰空寄【`一作记`】大罗天上事众仙同日咏霓裳  

无题  

相见时难别亦难东风无力百花残春蚕到死丝方尽蜡炬成灰泪始干晓镜但愁云鬓改夜吟应觉月光寒蓬山此去无多路青鸟殷勤为探看  

碧城  

碧城十二曲防干犀辟尘埃玉辟寒阆苑有书多附鹤女床无树不栖鸾星沉海底当牕见雨过河源隔座看若是晓珠明又定一生长对水晶盘  

对影闻声已可怜玉池荷叶正田田不逢萧史休回首莫见洪崖又拍肩紫凤放娇衔楚佩赤鳞狂舞拨湘弦鄂君怅望舟中夜绣被焚香独自眠  

七夕来时先有期洞房帘箔至今垂玉轮顾初生魄铁网珊瑚未有枝捡与神方教驻景收将凤纸写相思武皇内传分明在莫道人间总不知【`此似咏其时贵主事唐初公主多自请出家与二教人媟近商隠同时如文安浔阳平思邵阳永嘉永安义昌安康诸主皆先后丐为道士筑观在外史即不言他丑于防闲复行召入颇着微辞味诗中萧史一联及引用董偃水精盘故事大防巳明非止为寻常闺阁写艶也`】  

对雪【`时欲之东`】  

寒气先侵玉女扉清光旋透省郎闱梅花大庾岭头发柳絮章台街里飞欲舞定随曹植马有情应湿谢庄衣龙山万里无多逺留待行人二月归  

旋扑珠帘过粉墙轻于柳絮重于霜已随江令夸琼树又入卢家妒玉堂侵夜可能争桂魄忍寒应欲试梅妆关河冻合东西路肠防斑骓送陆郎  

蜂  

小苑华池烂漫通后门前槛思无穷宓妃腰细才胜露赵后身轻欲倚风红壁寂寥崖蜜尽碧帘迢递雾巢空青陵粉蝶休离恨长定相逢二月中  

辛未七夕  

恐是仙家好别离故教迢递作佳期由来碧落银河畔可要金风玉露时清漏渐移相望乆微云未接过来迟岂能无意酬乌鹊惟与蜘蛛乞巧丝  

玉山  

玉山髙与阆风齐玉水清流不贮泥何处更求回日驭此中兼有上天梯珠容百斛龙休睡桐拂千寻凤要栖闻道神仙有才子赤箫吹罢好相携  

牡丹  

锦帏初卷卫夫人绣被犹堆越鄂君垂手乱翻雕玉佩招【`当作折`】腰争舞郁金裙石家蜡烛何曽剪荀令香炉可待薫我是梦中传彩笔欲书花叶寄朝云  

促漏  

促漏遥钟动静闻报章重叠杳【`一作字`】难分舞鸾镜匣收残黛睡鸭香炉换夕熏归去定【`一作岂`】知还向月梦来何处更为云南塘渐暖蒲堪结两两鸳鸯防水纹  

马嵬  

海外徒闻更九州他生未卜此生休空闻虎旅传宵柝无复鸡人报晓筹此日六军同驻马当时七夕笑牵牛如何四纪为天子不及卢家有莫愁  

可叹  

幸防东城宴未回年华忧共水相催梁家宅里秦宫入赵后楼中赤凤来氷簟且眠金缕枕琼筵不醉玉文杯宓妃愁坐芝田馆用尽陈王八斗才  

富平少侯  

七国三边未到忧十三身袭富平侯不收金弹抛林外却惜银牀在井头防树转灯珠错落绣檀回枕玉雕锼当关不报侵晨客新得佳人字莫愁  

圣女祠  

松篁台殿蕙香帏龙防瑶牕凤掩扉无质易迷三里雾不寒长着五【`一作六`】铢衣人间定有崔罗什天上应无刘武威寄问钗头双白燕每朝珠馆几时归  

过伊仆射旧宅  

朱邸方酬力战功华筵俄叹逝波穷回廊檐防燕飞去小阁尘凝人语空幽泪【`一作砌`】欲干残菊露余香犹入败荷风何能更涉泷江去独立寒流【`一作沙`】吊楚宫  

银河吹笙  

怅望银河吹玉笙楼寒院冷接平明重衾幽梦他年防别树羁雌昨夜惊月榭故香因雨发风帘残烛隔霜清不须浪作缑山意湘瑟秦箫自有情  

闻歌  

敛笑凝眸意欲歌髙云不动碧嵯峨铜台罢望归何处玉辇忘还事几多青冡路边南雁尽细腰宫里北人过此声肠防非今日香炧灯光奈尔何  

赠华阳宋真人兼寄清都刘先生  

沦谪千年别帝宸至今犹识蕊珠人但惊茅许同仙籍不道【`一作记`】刘卢是世亲玉捡赐书迷凤篆金华归驾冷龙鳞不因杖履逢周史徐甲何曽有此身  

楚宫【`一作水天闲话旧事`】  

月姊曽逢下彩蟾倾城消息隔重帘已闻佩响知腰细更辨弦声觉指纤暮雨自归山悄悄秋河不动夜厌厌王昌且在墙东住未必金堂得免嫌  

和友人戏赠  

东望花楼防【`一作事`】不同西来双燕信休通仙人掌冷三霄露玉女牕虚五夜风翠袖自随回雪转烛房寻类外庭空殷勤莫使清香透牢合金鱼鏁桂丛  

迢递青门有几关柳梢楼角见南山明珠可贯须为佩白璧堪裁且作环子夜休【`一作欲`】歌团扇掩新正未破剪刀闲猿啼鹤怨终年事未抵熏炉一夕间  

题二首后重有戏赠任秀才  

一丈红蔷拥翠筠罗牕不识绕街尘峡中寻觅长逢雨月里依稀更有人虚为错刀留逺客枉縁书札损文鳞遥知小阁还斜照羡杀乌龙卧锦茵  

重有感  

玉帐牙旗得上游安危湏共主君忧窦融表已来关右陶侃军宜次石头岂有蛟龙愁失水更无鹰隼与髙秋昼号夜哭兼幽显早晚星关雪涕收【`钱龙惕笺太和九年十月以前广州节度使王茂元为泾原节度使逾月李训事作茂元在泾原故曰得上游也昭义节度使刘从諌三上疏问王涯等罪名仇士良闻之惕惧故曰窦融表已来闗右也初获郑注京师戒严泾原鄜坊节度使王茂元萧皆勒兵备非常故曰陶侃军宜次石头也士良辈知事连天子相与怨愤帝惧伪不语宦人得肆志杀戮则蛟龙而失水矣曰岂有者讳之也涯等既死举朝胁息诸藩镇亦皆观望不前谁为髙秋之鹰隼快意于一击乎曰更无者伤之亦望之也至于尽号夜哭雪涕星闗而感之者益深悲夫`】  

深宫  

金殿销香闭绮栊【`一作笼`】玉壶传防【`一作响`】咽铜龙狂飚不惜萝阴薄清露偏知桂叶浓斑竹岭边无限泪景阳宫里及时钟岂知为雨为云处【`一作意`】只有髙唐十二峯  

郑州献从叔舎人褎  

蓬岛烟霞阆苑钟三官笺奏附金龙茅君奕世仙曹贵许掾全家道气浓绛简尚防黄纸案丹炉犹用紫泥封不知他日华阳洞许上经楼第几重  

安定城楼  

迢递髙城百尺楼緑杨枝外尽汀洲贾生年少虚垂泪王粲春来更逺游永忆江湖归白髪欲回天地入扁舟不知腐防成滋味猜意鸳雏竟未休  

隋宫守嵗  

消息东郊木帝回宫中行乐有新梅沈香甲煎为庭燎玉液琼苏作夀杯遥望露盘疑是月逺闻鼍鼓欲惊雷昭阳第一倾城客不踏金莲不肯来  

茂陵  

汉家天马出蒲梢苜蓿榴花遍近郊内苑只知含【`一作衔`】凤觜属车无复插鸡翘玉桃偷得怜方朔金屋修【`一作妆`】成贮阿娇谁料苏卿老归国茂陵松柏雨萧萧  

泪  

永巷长年怨绮罗离情终日思风波湘江竹上痕无限岘首碑前洒几多人去紫台秋入塞兵残楚帐夜闻歌朝来灞水桥边问未抵青袍送玉珂  

七月二十九日崇譲宅防作  

露如微霰下前池月【`一作风`】过回塘万竹悲浮世本来多聚散红蕖何事亦离披悠扬归梦唯灯见濩落生涯独酒知岂到白头长只尔嵩阳松雪有心期  

赠从兄阆之  

怅望人间万事违私书幽梦约忘机荻花村里鱼标在石藓庭中鹿迹微幽径定携僧共入寒塘好与月相依城中猘犬憎兰佩莫损幽芳乆不归  

梓州罢吟寄同舎  

不防花朝与雪朝五年从事霍嫖姚君縁接座交珠履我为分行近翠翘楚雨含情皆有托漳濵卧病竟无憀长吟逺下燕台去惟有衣香染未销  

无题  

凤尾香罗薄几重碧文圆顶夜深缝扇裁月魄羞难掩车走雷声语未通曽是寂寥金烬暗防无消息石榴红斑骓只系垂杨岸何处西南任好风  

重帏深下莫愁堂卧后清宵细细长神女生涯原是梦小姑居处本无郎风波不信菱枝弱月露谁教桂叶香直道相思了无益未妨惆怅是清狂  

汴上送李郢之苏州  

人髙诗苦滞夷门万里梁王有旧园烟幌自应怜白纻月楼谁伴咏黄昏露桃涂颊依苔井风柳夸腰住水村苏小小坟今在否紫兰香径与招魂  

赠郑谠处士  

浪迹江湖白髪新浮云一片是吾身寒归山观随棊局暖入汀洲逐钓纶越桂留烹张翰鲙蜀姜供煑陆机莼相逢一笑怜疎放他日扁舟有故人  

复至裴明府所居  

伊人卜筑自幽深桂巷杉篱不可寻柱上雕虫对书字槽中瘦马仰聴琴求之流辈岂易得行矣闗山方独吟赊取松醪一斗酒与君相伴洒烦襟  

子初郊墅  

看山对酒君思我聴鼓离城我访君腊雪巳添墙下水斋钟不散槛前云阴移竹柏浓还淡歌杂渔樵防更闻亦拟村南买烟舎子孙相约事耕耘  

当句有对  

宻迩【`一作尔`】平阳接上兰秦楼鸳瓦汉宫盘池光不定花光乱日气初涵露气干但觉游蜂饶舞蝶岂知孤凤忆离鸾三星自转三山逺紫府程遥碧落寛  

井络  

井络天彭一掌中漫夸天设剑为峰阵图东聚燕【`当作夔`】江石边柝西悬雪岭松堪叹【`一作笑`】故君成杜宇可能先主是真龙将来为报奸雄辈莫向金牛访旧踪  

写意  

燕雁迢迢隔上林髙秋望防正长吟人间路有潼江险天外山惟玉垒深日向花间留返照云从城上结层阴三年已制思乡泪更入新年恐不禁  

随师东  

东征日调万黄金几竭中原买鬭心军令未闻诛马谡捷书唯是报孙歆但须鸑鷟巢阿阁岂假鸱鸮在泮林可惜前朝菟郡积骸成莽阵云深【`太和元年李同捷盗据沧景诏乌重王智兴康志睦史宪诚李载义李聴张璠各率本道兵讨之二年九月命诸军进讨王庭凑十月宪诚及同捷战于平原屡败之载义又败之于长芦柳公济败庭凑于新乐又败之于博野刘从諌又败之于昭庆时诸军讨同捷乆未成功每有小胜辄虚张首虏以邀厚赏朝廷竭力奉之馈运不给沧州防乱之后骸骨蔽地城空野旷户口什无三四详诗中语正此时事也`】  

宋玉  

何事荆台百万家惟教宋玉擅才华楚辞巳不饶唐勒风赋何曽譲景差落日渚宫供观阁开年云梦送烟花可怜庾信寻荒径犹得三朝托后车  

韩同年新居饯韩西迎家室戏赠  

籍籍征西万户侯新缘贵壻起珠楼一名我漫居先甲千骑君翻在上头云路招邀回防凤天河迢递笑牵牛南朝禁脔无人近瘦尽琼枝咏四愁  

柳  

江南江北雪初消漠漠轻黄惹嫩条灞岸已攀行客手楚宫先骋舞姬腰清明带雨临官道晚日含风拂野桥如线如丝正牵恨王孙归路一何遥  

九日  

曽共山翁把酒时霜天白菊绕堦墀十年泉下无人问九日樽前有所思不学汉臣栽苜蓿空教楚客咏江蓠郎君官贵施行马东阁无因再得窥【`北梦琐言云李商隠员外依彭阳令狐楚以笺奏受知相国既没子绹继有韦平之拜疎陇西未尝展分重阳日义山诣宅于防事上留题云云绹覩之慙怅乃扄闭此防终身不处　唐诗纪事云绹恶商隠从郑亚之辟疎之重阳日商隠留诗于其防事绹乃补太学博士　钱龙惕笺文宗时李宗闵牛僧孺令狐楚与李徳裕大相仇怨徳裕相武宗五年虽未尝忘情于太牢然救杨嗣复李珏之死犹有大臣之度大中初立赞皇萌骖乗之祸令狐绹当国举赞皇之客诛剪无孑遗矣义山自开成登第后累辟王茂元郑亚卢正府三人皆太尉委用故绹尤深恶之十年秉政抑之终于使府绹真险刻寡恩哉`】  

天平公座中呈令狐令公时蔡京在座京曽为僧徒故有第五句  

罢执霓旌上醮坛慢妆娇树水晶盘更深欲诉蛾眉敛衣薄临醒玉艳寒【`座中必有官妓故云`】白足禅僧思败道青袍御史拟休官虽然同是将军客不敢公然子细看  

水斋  

多病欣依有道邦南塘晏起想秋江卷帘飞燕还拂水开户暗虫犹打窓更阅前题已披卷仍斟昨夜未开缸谁人为报故交道莫惜鲤鱼时一双  

和人题真娘墓  

虎丘山下剑池边长遣游人叹逝川罥树防丝悲舞席出云清梵想歌筵柳眉空吐效颦叶榆荚还飞买笑钱一自香魂招不得秪应江上独婵姢  

春日寄懐  

世间荣落重逡巡我独丘园坐四春纵使有花兼有月可堪无酒又无人青袍似草年年定白髪如丝日日新欲逐风波千万里未知何路到龙津  

自贶  

陶令去官后仰眠书屋中谁将五斗米拟换北牕风  

嘲桃  

无赖夭桃面平明露井东春风为开了却拟笑春风  

妓席  

乐府闻桃叶人前道得无劝君书小字慎莫唤官奴【`王献之小字官奴妾桃叶乐府有歌`】  

登乐游原  

向晩意不适驱车登古原夕阳无限好只是近黄昏  

漫成  

沈约怜何逊延年毁谢庄清新俱有得名誉底相伤雾夕咏芙蕖何郎得意初此时谁最赏沈范两尚书  

霜月  

初闻征雁巳无蝉百尺髙楼水接天青女素娥俱耐冷月中霜里鬭婵姢  

华山题王母祠  

莲花峯下鎻雕梁此去瑶池地共长好为麻姑到东海劝栽黄竹莫栽桑  

华清宫  

华清恩幸古无伦犹恐蛾眉不胜人未免被他褒女笑只教天子暂防尘  

北齐  

一笑相倾国便亡何劳荆棘始堪伤小怜玉体横陈夜已报周师入晋阳  

巧笑知堪敌万几倾城最在着戎衣晋阳巳陷休回顾更请君王猎一围  

复京  

虏骑燕兵一战摧万灵回首贺轩台天教李令心如日可要昭陵石马来  

浑河中  

九庙无尘八马回奉天城垒长春苔咸阳原上英雄骨半向君家养马来  

咸阳  

咸阳宫阙郁嵯峨六国楼台艶绮罗自是当时天帝醉不关秦地有山河  

夜雨寄北  

君问归期未有期巴山夜雨涨秋池何当共剪西牕烛却话巴山夜雨时  

宿骆氏亭寄懐崔雍崔衮  

竹坞无尘水槛清相思迢递隔重城秋阴不散霜飞晚留得枯荷聴雨声  

梦泽  

梦泽悲风动白茅楚王葬尽满城娇未知歌舞能多少虚减宫厨为细腰  

赠歌伎  

水精如意玉连环下蔡城危莫破顔红绽樱桃含白雪防肠声里唱阳关  

白日相思可奈何严城清夜防经过只知解道春来瘦不道春来独自多  

寄令狐郎中  

嵩云春树乆离居双鲤迢迢一纸书休问梁园旧賔客茂陵秋雨病相如  

杜司勲  

髙楼风雨感斯文短翼差池不及羣刻意伤春复伤别人间唯有杜司勲  

无题  

闻道阊门萼緑华昔年相望抵【`一作尚`】天涯岂知一夜秦楼客偷看吴王苑内花  

汉宫词  

青雀西飞竟未回君王长在集灵台侍臣最有相如渴不赐金茎露一杯  

席上作【`并序`】  

予为桂州从事故府郑公出家妓令赋髙唐诗  

淡云轻雨拂髙唐玉殿秋来夜正长料得也应怜宋玉一生唯事楚防王  

无题  

紫府仙人号寳灯云浆未饮结成氷如何雪月交光夜更在瑶台十二层  

柳  

曽逐东风拂舞筵乐游春苑防肠天如何肯到清秋日已带斜阳又带蝉【`杨慎曰形容先荣后悴之意`】  

留赠畏之  

待得郎来月已低寒暄不道醉如泥五更又欲向何处骑马出门乌夜啼  

夜半  

三更三防万家眠露欲为霜月堕烟鬭防上堂蝙蝠出玉琴时动绮窓弦  

饮席代官妓赠两从事  

新人桥上着春衫旧主江边侧帽檐愿得化为红绶带许教双凤一时衔  

咏史  

北湖南埭水漫漫一片降旗百尺竿三百年间同晓梦钟山何处有龙盘  

华清宫  

朝元阁迥羽衣新首按昭阳第一人当日不来髙处舞可能天上有边尘  

齐宫词  

永夀兵来夜不扃金莲无复印中庭梁台歌管三更罢犹自风摇九子铃  

青陵台  

青陵台畔日光斜万古贞魂倚暮霞莫讶韩凭为蛱蜨等闲飞上别枝花  

汉宫  

通灵夜醮达清晨承露盘晞甲帐春王母不来【`一作西归`】方朔去更须重见李夫人  

读任彦升碑  

任昉当年有美名可怜才调最纵横梁台初建应惆怅不得萧公作骑兵  

宫妓  

珠箔轻明拂玉墀披香新殿鬭腰支不须防尽鱼龙戯终遣君王怒偃师  

宫辞  

君恩如水向东流得宠忧移失宠愁莫向樽前奏花落凉风只在殿西头  

代赠  

楼上黄昏欲望休玉梯横絶月中钩芭蕉不展丁香结同向春风各自愁  

东南日出照髙楼楼上离人唱石州总把春山扫眉黛不知供得几多愁  

楚吟  

山上离宫宫上楼楼前宫畔暮江流楚天长短黄昏雨宋玉无愁亦是愁  

瑶池  

瑶池阿母绮牕开黄竹歌声动地哀八骏日行三万里穆王何事不重来  

南朝  

地险悠悠天险长金陵王气应瑶光休夸此地分天下只得徐妃半面妆  

题汉祖庙  

乗运应须宅八荒男儿安得恋池隍君王自起新丰后项羽何曽在故乡  

韩冬郎即席为诗相送一座尽惊他日余方追吟连宵侍坐徘徊乆之句有老成之风因成二絶寄酬兼呈畏之员外  

十岁裁诗走马成冷灰残烛动离情桐花万里丹山路雏凤清于老凤声  

剑栈风樯各苦辛别时氷雪到时春为凭何逊休聨句廋尽东阳姓沈人  

骊山有感  

骊岫飞泉泛暖香九龙呵防玉莲房平明每幸长生殿不从金舆惟夀王  

过楚宫  

巫峡迢迢旧楚宫至今云雨暗丹枫微生尽恋人间乐只有防王忆梦中  

龙池  

龙池赐酒敞云屏羯鼓声髙众乐停夜半宴归宫漏永薛王沉醉夀王醒  

嫦娥  

云母屏风烛影深长河渐落晓星沈嫦娥应悔偷灵药碧海青天夜夜心  

贾生  

宣室求贤访逐臣贾生才调更无伦可怜夜半虚前席不问苍生问鬼神  

西亭  

此夜西亭月正圆疎帘相伴宿风烟梧桐莫更翻清露孤鹤从来不得眠  

槿花  

风露凄凄秋景繁可怜荣落在朝昏未央宫里三千女但保红顔莫保恩  

和韦潘前辈七月十二日夜泊池州城下先寄上李使君  

桂含爽气三秋首蓂吐中旬二叶新正是澄江如练处元晖应喜见诗人  

访人不遇留别馆  

卿卿不惜锁牕春去作长楸走马身闲倚绣帘吹柳絮日髙深院防无人  

寄恼韩同年时韩住萧洞  

帘外辛夷定已开开时莫放艳阳回年华若到经风雨便是胡僧话劫灰  

龙山晴雪凤楼霞洞里迷人有几家我为伤春心自醉不劳君劝石榴花  

假日  

素琴弦防酒瓶空倚坐欹眠日已中谁向刘伶天幕内更当陶令北牕风  

李卫公  

绛纱弟子音尘絶鸾镜佳人旧防稀今日致身歌舞地木棉花暖鹧鸪飞  

偶题  

小亭闲眠微醉消山榴海柏枝相交水纹簟上琥珀枕傍有堕钗双翠翘  

清月依微香露轻曲房小院多逢迎春丛定是饶栖鸟饮罢莫持红烛行  

夜冷  

树绕池寛月影多村砧坞笛隔风萝西亭翠被余香薄一夜将愁向败荷  

同崔入诣药山访融师  

共受征南不次恩报恩惟是有忘言岩花涧草西北路未见髙僧只见猿  

无题【`一云阳城`】  

白道萦回入暮霞斑骓嘶防七香车春风自共何人笑枉破阳城十万家  

失题  

家近红蕖曲水濵全家罗袜起秋尘莫将越客千丝网网得西施别赠人  

春日  

欲入卢家白玉堂新春催破舞衣裳蝶衔红蕊蜂衔粉共助青楼一日忙  

蝶【`一作无题`】  

夀阳公主嫁时妆八字宫眉捧额黄见我佯羞频照影不知身属冶游郎  

为有  

为有云屏无限娇凤城寒尽怕春宵无端嫁得金壻辜负香衾事早朝  

江东  

惊鱼拨剌燕翩翾独自江东上钓船今日春光太漂荡谢家轻絮沈郎钱  

离亭赋得折杨桞  

暂凭樽酒送无憀莫损愁眉与细腰人世死前惟有别春风争拟惜长条  

含烟惹雾每依依万绪千条拂落晖为报行人休尽折半留相送半迎归  

莫愁  

雪中梅下与谁期梅雪相兼一万枝若是石城无艇子莫愁还似有愁时  

评事翁寄赐饧粥走笔为答  

粥香白杏花天省对流莺坐绮筵今日寄来春已老凤楼迢递忆秋千  

东阿王  

国事分明属灌均西陵魂防夜来人君王不得为天子半为当时赋洛神  

寄成都髙苗二从事【`时二公从事商隠座主第　原注`】  

红莲幕下紫梨新命防湘南病渴人今日问君能寄否二江风水接天津  

西南行却寄相送者  

百里阴云覆雪泥行人只在雪云西明朝惊破还乡梦定是陈仓碧野鸡  

有感  

非关宋玉有微辞却是防王梦觉迟一自髙唐赋成后楚天云雨尽堪疑  

忆住【`一作匡`】一师  

无事经年别逺公帝城钟晓忆西峯炉烟消尽寒灯晦童子开门雪满松  

送王十三校书分司  

多少分曹掌秘文洛阳花雪梦随君定知何逊縁聨句每到城东忆范云  

旧将军  

云台髙议正纷纷谁定当时荡冦勲日暮灞陵原上猎李将军是故将军  

曼倩辞  

十八年来堕世间瑶池归梦碧桃闲如何汉殿穿鍼夜又向牕中觑阿环  

漫成  

沈宋裁辞矜变律王杨落笔得良朋当时自谓宗师妙今日惟观对属能  

李杜操持事畧齐三才万象共端倪集仙殿与金銮殿可是苍蝇惑曙鸡  

正月十五夜闻京有灯恨不得观  

月色灯光满帝都香车寳辇隘通衢身闲不覩中兴盛羞逐乡人赛紫姑  

## 御定全唐诗录卷七十八  

温庭筠  

庭筠幷州祁人贞观宰相彦博后本名岐字飞卿少敏悟工为辞章与李商隠齐名号温李大中中应举京师佻荡不脩检幅多作侧辞艳曲与贵胄蒱饮狎昵又举场多为人假手执政恶之贬授方山尉徐商镇襄阳署为巡官【`时与叚成式周繇韦蟾弟庭皓同在幕府多倡和之什`】咸通中失意归江东令狐绹方镇淮南庭筠怨居中时不为助力过府不肯谒与少年狂游乞索杨子院夜醉为逻卒殴伤诉于绹绹不为理【`庭筠与绹子滈逰素出绹之门宣宗爱唱菩萨蛮词绹甞假庭筠撰宻进之戒令勿他泄而遽言于人由是疎之又绹无学每云中书堂内坐将军失欢或以此`】事闻京师庭筠徧见公卿雪寃属徐商知政事颇右之白用为国子助教防商罢相见废卒庭筠著述颇多为诗韵格清拔文士称之  

北梦琐言云庭筠才思艳丽工为小赋每入试押官韵作赋凡八叉手而八韵成常为隣铺作文号曰救数人沈侍郎知举因别施铺席授庭筠不令与诸人邻比宣宗好微行遇温于逆旅温不识傲然诘之曰公非司马长史之流耶又曰得非六参簿尉之类帝曰非也后坐谪其制词曰徒负不羁之才罕有适时之用云云  

全唐诗话云庭筠善于属对李义山甞谓之曰近得聨句云逺比赵公三十六年宰辅未得偶句曰何不云近同郭令二十四考中书宣宗甞赋诗上句有金步摇未能对遣求进士对之庭筠以玉条脱对帝赏焉又药名有白头翁以苍耳子为对初防昌毁寺时分遣御史检天下所废寺及收录金银佛像有苏监察者巡检两街诸寺见银佛一尺己下者多袖之而归人谓之苏揑佛或问庭筠将何对遽曰无以过蜜陀僧也他多类此  

唐诗纪事云令狐绹曽以旧事访于庭筠对曰事出南华非僻书也或冀相公爕理之暇时宜览古绹益怒奏庭筠有才无行卒不得第庭筠有诗曰因知此恨人多积悔读南华第二篇  

彦周诗话云段成式与温庭筠云蓝纸诗序曰予在九江出意造云蓝纸辄分送五十枚其诗曰三十六鳞充使时数畨犹得表相思【`唐诗纪事下有待将袍袄重钞了尽写襄阳播掿词`】盖龙八十一鳞鲤三十六鳞也  

桐薪云温貌甚陋号钟馗不称才名最善鼓琴吹笛云有丝即弹有孔即吹不必柯亭防桐着干子今其书不传  

古体诗  

侠客行  

欲出鸿都门隂云蔽城阙寳劒黯如水微红湿余血白马夜频嘶三防灞陵雪  

江南曲  

妾家白苹浦日上芙蓉檝轧轧摇桨声移舟入茭叶谿长茭叶深作底难相寻辟郎郎不见鸂鷘自浮沈拾萍萍无根采莲莲有子不作浮萍生宁为藕花死岸傍骑马郎乌帽紫防缰含愁复含笑回首问横塘妾住金陵浦门前朱雀航流苏持作帐芙蓉持作梁出入金犊幰兄弟侍中郎前年学歌舞定得郎相许连娟眉绕山依约腰如杵鳯管悲若咽鸾娇欲语扇薄露红铅罗轻压金缕明月西南楼珠帘玳瑁钩横波巧能笑弯蛾不识愁花开子留树草长根依土早闻金沟逺底事归郎许不学杨白花朝朝泪如雨  

故城曲  

漠漠沙隄烟隄西雉子斑雉声何角角麦秀桑隂闲防丝荡平绿明灭时相续白马金络头东风故城曲故城殷贵嫔曽占未来春自従香骨化飞作马蹄尘  

西洲词【`呉声`】  

悠悠复悠悠昨日下西洲西洲风色好遥见武昌楼武昌何郁郁侬家定无匹小妇被流黄登楼抚瑶瑟朱弦繁复轻素手直凄清一弹三四解掩抑似含情南楼登且望西江广复平艇子摇两桨催过石头城门前乌臼树惨澹天将曙鸂鷘飞复还郎随早帆去回头语同伴定复负情侬去帆不安幅作底使西风他日相寻索莫作西洲客西洲人不归春草年年碧  

烧歌  

起来望南山山火烧山田微红夕如灭短焰复相连差差向岩石冉冉凌青壁低随回风尽逺照檐茅赤邻翁能楚言倚锸欲潸然自言楚越俗烧畬作早田豆苗虫促促篱上花当屋废栈豕归防广场鸡啄粟新年春雨晴处处赛神声持钱就人卜敲瓦隔林鸣卜得山上卦归来桑枣下吹火向白茅腰鎌映赪蔗风驱槲叶烟槲树连平山迸星拂霞外飞烬落阶前仰面呻复嚔雅娘咒丰嵗谁知苍翠容尽作官家税  

嘲春风  

春风何处好别殿饶芳草苒嫋转鸾旂葳蕤吹雉葆扬芳厯九门澹荡入兰荪争奈白团扇时时偷主恩  

碌碌古词  

左亦不碌碌右亦不碌碌野草自根肥羸牛生健犊融蜡作杏蔕男儿不恋家春风破红意女颊如桃花忠言未见信巧语翻咨嗟一鞘无两刃徒劳油壁车  

和沈参军招友生观芙蓉池  

桂栋坐清晓瑶琴商鳯丝况闻楚泽香适与秋风期遂従棹萍客静啸烟草湄倒影回澹荡愁红媚涟漪湘茎久鲜涩宿雨增离披而我江海客楚防勤梦思北渚水云叶南塘烟露枝岂无台榭芳独与鸥鸟知珠坠鱼迸浅影多鳬泛迟落英不可搴返照昏澄陂  

秋日  

爽气变昏旦神皋徧原隰烟华久荡摇石涧仍清急栁闇山犬吠蒲流水禽立菊花明欲迷枣叶光如湿天籁思林岭车尘倦都邑诪张夙所违悔恡何由入芳草秋可借幽泉晓堪汲牧羊烧外鸣林果中拾复此遂闲旷翛然脱羁絷田收鸟雀喧气肃龙蛇蛰佳节足丰穰良朋阻游集沈几日寂寥葆素常呼吸投迹倦攸往放怀志所执良时有东菑吾将事蓑笠  

酬友人  

辞荣亦素尚倦逰非夙心宁复思金籍独此卧烟林闲云无定貌佳树有余隂坐久芰荷发钓防茭苇深防鱼自摇漾浴鸟故浮沈唯君清露夕一为洒烦襟  

黄昙子歌  

参差绿蒲短摇艳云塘满红潋荡融融鸎翁鸂鶒暖萋芊小成路马上脩蛾懒罗衫袅向风防粉金鹂卵鸿胪寺有开元中锡宴堂楼台池沼雅为胜絶荒凉遗趾仅有存者偶成四十韵  

明皇昔御极神圣垂耿光沈几发雷电逸躅陵尧汤西覃襀石山北至穷发乡四凶有獬廌一臂无螳蜋婵娟得神艳郁烈闻国香紫绦鸣羯鼓玉管吹霓裳禄山未封侯林甫才为郎昭融廓日月妥贴安纪纲羣生到夀域百辟趋明堂四海正夷宴一尘不飞扬天子自游豫侍臣宜乐康轧然阊阖开赤日生扶桑玉砌露盘纡金壶漏丁当劒佩相击触左右随趋锵珠十二旒红粉三千行盼睐生羽翼叱嗟回雪霜神霞凌云阁春水骊山阳盘鬬九子糭瓯擎五云浆双琼京兆博七鼓邯郸倡毰毸碧鸡鬬茏葱翠雉扬仗官绣蔽膝寳马金镂钖椒涂隔鹦鹉柘弹惊鸳鸯猗欤华国臣鬓发俱苍苍锡宴得佳致车従真炜煌画鹢照鱼鼈鸣驺乱鹙鸧飐滟荡碧波炫煌迷横塘萦盈舞回雪宛转歌绕梁艳带画银络寳梳金钿筐沈冥类汉相醉倒疑楚狂一旦紫微东旄星森耀芒凭陵逐鲸鲵唐突驱豺狼纵火三月赤战尘千里黄殽函与府寺従此俱荒凉兹地乃蔓草故基摧壊墙枯池接断岸唧唧啼寒螀败荷塌作泥死竹森如枪逰人问老吏相对聊感伤岂必见麋鹿然后堪回肠幸今遇太平令节称羽觞谁知曲江隖嵗嵗栖鸾皇  

寒食节日寄楚望  

芳兰无意绿弱栁何穷缕心断入淮山梦长穿楚雨緐花如二八好月当三五愁碧竟平臯韶红换幽圃流鸎隐员树乳燕喧余哺旷望恋曽台离忧集环堵当年不自遣晚得终何补郑谷有樵苏归来要腰斧  

家乏两千万时当一百五飔飔杨栁风穰穰樱桃雨年芳苦沈潦心事如摧橹金犊近兰汀铜龙接花坞青葱建杨宅隠辚端门鼓防素拂庭柯轻毬落邻圃三春谢游衍一笑牵规矩独有恩泽侯归来看楚舞  

鸡鸣埭歌  

南朝天子射雉时银河耿耿星参差铜壶漏断梦初觉寳马尘髙人未知鱼跃莲东荡宫沼蒙蒙御栁悬栖鸟红妆万户镜中春碧树一声天下晓盘踞势穷三百年朱方杀气成愁烟彗星拂地浪连海战鼓渡江尘涨天绣龙画雉填宫井野火风驱烧九鼎殿巢江燕砌生蒿十二金人霜烱烱芊绵平绿台城基暖色春空荒古陂宁知玉树后庭曲留待野棠如雪枝  

织锦词  

丁东细漏侵琼瑟影转髙梧月初出簇金梭万缕红鸳鸯艳锦初成匹锦中百结皆同心橤乱云盘相间深此意欲传传不得玫瑰作柱朱琴为君裁破合欢被星斗迢迢共千里象齿熏鑪未觉秋碧池己有新莲子  

夜宴谣  

长钗坠发双蜻蜓碧尽山斜开画屏虬须公子五侯客一饮千钟如建瓴鸾咽姹唱圎无节眉敛湘烟袖回雪清夜恩情四座同莫令沟水东西别亭亭蜡泪香珠残暗露晓风罗幕寒飘飘防带俨相次二十四枝龙画竿裂管萦共繁曲芳尊细浪倾春醁髙楼客散杏花多脉脉新蟾如瞪目  

莲浦谣  

鸣桡轧轧谿溶溶废绿平烟呉苑东水清莲媚两相向镜里见愁愁更红白马金鞭大隄上西江日夕多风浪荷心有露似骊珠不是真圎亦摇荡  

东郊行  

鬭鸡台下东西道栁覆斑骓蝶萦草坱霭韶容销澹愁青筐叶尽蚕应老绿渚幽香生白苹差差小浪吹鱼鳞王孙骑马有归意林彩着空如细尘安得人生各相守烧船破栈休驰走世上方应无别离路傍更长千枝栁  

塞寒行  

燕弓劲霜封瓦朴寒雕睇平野一防黄尘起雁喧白龙堆下千蹄马河源怒触风如刀剪断朔云天更髙晚出榆关逐征北惊沙飞迸冲貂袍心许凌烟名不灭年年锦字伤离别彩毫一画竟何荣空使青楼泪成血  

谢公墅歌  

朱雀航南绕香陌谢郎东墅连春碧鸠眠髙栁日方融绮榭飘飖紫庭客文楸方罫花参差心陈未成星满池四座无喧梧竹静金蝉玉柄俱持頥对局含嚬见千里都城己得长蛇尾江南王气系疎襟未许苻坚过淮水  

郭处士击瓯歌  

佶栗金虬石潭古勺陂潋滟幽脩语湘君寳马上神云碎佩丛铃满烟雨吾闻三十六宫花离离輭风吹春星斗稀玉晨冷磬破昏梦天露未干香着衣兰钗委坠垂云发小响丁当逐回雪晴碧烟滋重叠山罗屏半掩桃花月太平天子驻云车龙鑪勃郁双蟠拏宫中近臣抱扇立侍女低鬟落翠花乱珠触续正跳荡倾头不觉金乌斜我亦为君长叹息缄情逺寄愁无色莫霑香梦绿杨丝千里春风正无力  

醉歌  

檐栁初黄燕初乳晓碧芊緜过微树色深含台榭情鸎声巧作烟花主锦袍公子陈杯觞拨醅百瓮春酒香入门下马问谁在降阶握手登华堂临卭美人连山睂低抱琵琶含怨思朔风绕指我先笑明月入懐君自知劝君莫惜金尊酒年少须臾如覆手辛勤到老慕箪瓢于我悠悠竟何有洛阳卢仝称文房妻子脚秃舂黄粮阿耋光头不识字指挥豪儁如驱羊天犀压断朱鼹鼠瑞锦惊飞金鳯皇其余岂足霑牙齿欲用何能报天子驽马垂头抢防尘骅骝一日行千里但有沈冥醉客家支颐瞪目持流霞唯恐南园风作碧芜狼藉棠梨花  

懊恼曲  

蕅丝作线难胜鍼橤粉染黄那得深玉白兰芳不相顾青楼一笑轻千金莫言自古皆如此健劒刜钟铅绕指三秋庭緑尽迎霜唯有荷花守红死庐江小吏朱斑轮栁缕吐牙香玉春两股金钗己相许不令独作空成尘悠悠楚水流如马恨紫愁红满平野野土千年怨不平至今烧作鸳鸯瓦  

春晓曲  

家临长信往来道乳燕双双拂烟草油壁车轻金犊肥流苏帐晓金鸡早笼中娇鸟暖犹睡帘外落花闲不扫衰桃一树近前池似惜红顔镜中老  

春愁曲  

红丝穿露珠帘冷百尺哑哑下纎绠逺翠愁山入卧屏两重云母空烘影凉簪坠发春眠重玉兎煴香栁如梦锦叠空床委坠红飔飔埽尾双金鳯蠭喧蝶驻俱悠扬栁拂赤阑纎草长觉后梨花委半緑春风和吹池塘  

晚归曲  

格格水禽飞带波孤光斜起夕阳多湖西山浅似相笑菱刺惹衣攅黛蛾青丝系船向江木兰芽出土呉江曲水极晴摇泛滟红草平春染烟绵绿玉鞭骑马白玉儿刻金作鳯光参差丁丁暖漏滴花影催入景阳人不知弯隄弱栁遥相瞩雀扇员员掩香玉莲塘艇子归不归栁暗桑秾闻布谷  

张静婉采莲曲【`幷序`】  

静婉羊偘伎也其容絶世偘自为采莲二曲今乐府所存失其故意因歌以俟采诗者事具载梁史  

兰膏坠发红玉春燕钗拖颈抛盘云城西杨栁向桥晚门前沟水波粼粼麒麟公子朝天客珂马珰珰度春陌掌中无力舞衣轻剪断鲛绡破春碧抱月飘烟一尺腰麝脐龙髓怜娇饶秋罗拂水碎光露重花多香不销鸂鷘交交塘水满緑萍金粟莲茎短一夜西风送来粉痕零落愁红浅船头折藕丝暗牵藕根莲子相留连郎心似月月易缺十五十六清光圎  

锦城曲  

蜀山攅黛留晴雪簝笋蕨牙萦九折江风吹巧翦霞绡花上千枝杜鹃血杜鹃飞入岩下丛夜呌思归山月中巴水漾情情不尽文君织得春机红怨魄未归芳草死江头学种相思子树成寄与望乡人白帝荒城五千里  

钱唐曲  

钱唐岸上春如织淼淼寒潮带晴色淮南逰客马连嘶碧草迷人归不得风飘客意如吹烟纎指殷勤伤雁一曲堂堂红烛筵金鲸泻酒如飞泉  

舞衣曲  

藕肠纎缕抽轻春烟机漠漠娇蛾嚬金梭淅沥透空薄剪落交刀吹断云张家公子夜闻雨夜向兰堂思楚舞蝉衫麟带压愁香偷得鸎簧锁金缕管含兰气娇语悲胡槽雪腕鸳鸯丝芙蓉力弱应难定杨栁风多不自持回嚬笑语西窗客星斗寥寥波脉脉不逐秦王卷象牀满楼明月梨花白  

晓僊谣  

玉妃唤月归海宫月色澹白涵春空银河欲转星靥靥碧浪叠山埋早红宫花有露如新泪小苑丛丛入寒翠绮阁空传唱漏声网轩未辨凌云字遥遥珠帐连湘烟鹤扇如霜金骨仙碧箫曲尽彩霞动下视九州皆悄然秦王女骑红尾鳯乗空回首晨鸡防雾盖狂尘亿兆家世人犹作牵情梦  

昆明池水战词  

汪汪积水光连空重叠细纹交防红赤帝龙孙鳞甲怒临流一盼生隂风鼍鼓三声报天子雕旗兽舰凌波起雷吼涛惊白若山石鲸眼裂蟠蛟死滇池海浦俱喧豗青翰画鹢相次来箭羽枪缨三百万蹋翻西海生尘埃茂陵仙去菱花老唼唼防鱼近烟岛渺莽残阳钓艇归绿头江鸭眠沙草  

湖隂词【`幷序`】  

王敦举兵至湖隂眀帝微行视其行伍由是乐府有湖隂曲而亡其词因作而附之  

祖龙黄须瑚鞭铁骢金面青连钱虎髯拔劒欲成梦日压贼营如血鲜海旗风急惊眠起甲重光摇照湖水苍皇追骑尘外归森索妖星陈前死五陵愁碧春萋萋灞川玉马空中嘶羽书如电入青琐雪腕如槌催画鞞白虬天子金锽铓髙临帝座回龙章吴波不动楚山晚花压防干春昼长  

春江花月夜词  

玉树歌防海云黑花庭忽作青芜国秦淮有水水无情还向金陵漾春色杨家二世安九重不御华芝嫌六龙百幅锦帆风力满连天展尽金芙蓉珠翠丁星复明灭龙头劈浪哀笳发千里涵空照水魂万枝破鼻团香雪漏转霞髙沧海西玻璃枕上闻天鸡蛮代雁曲如语一醉昏昏天下迷四方倾动烟尘起犹在浓香梦魂里后主荒宫有晓鸎飞来只隔西江水  

生禖屏风歌  

玉墀暗接昆仑井井上无人金索冷画壁隂森九子堂阶前碎月铺花影绣屏银鸭香蓊蒙天上梦归花绕丛宜男漫作后庭草不似樱桃千子红  

觱篥歌  

蜡烟如纛新蟾满门外沙平草牙短黑头丞相九天归夜听飞琼吹朔管情逺气调兰蕙熏天香瑞彩含絪緼皓然纎指都揭血日防碧霄无片云含商咀征双幽咽輭縠疎罗共萧屑不尽长员叠翠愁栁风吹破澄潭月鸣梭淅金丝橤恨语殷勤陇头水汉将营前万里沙更深一一霜鸿起十二楼前花正緐交枝簇蔕连壁门景阳宫女正愁絶莫使此声催断魂  

照影曲  

景阳妆罢琼窗防欲照澄明香歩嬾桥上衣多彩云金鲜不动春塘满黄印额山轻为尘翠鳞红穉俱含嚬桃花百媚如欲语曽为无双今两身  

吴苑行  

锦雉双飞梅结子平春逺绿窗中起吴江澹画水连空三尺屏风隔千里小苑有门红扇开天丝舞蝶俱裵回绮户雕楹长若此韶光嵗嵗如归来  

常林欢歌  

宜城酒熟花覆桥沙晴绿鸭鸣咬咬秾桑绕舍麦如尾幽轧鸣机双燕巢马声特特荆门道蛮水扬光色如草锦荐金鑪梦正长东家呃喔鸡鸣早  

蒋侯神歌  

楚神铁马金鸣珂夜动蛟潭生素波商风刮水报西帝庙前古树蟠白蛇吴王赤斧斫云陈画堂列壁丛霜刃巫娥传意托悲丝铎语琅琅理双鬓湘烟刷翠湘山斜东方日出飞神雅青云自有黑龙子潘妃莫结丁香花  

汉皇迎春词  

春草芊芊晴埽烟宫城大锦红殷鲜海日初融照僊掌淮王小队缨铃响猎猎东风焰赤旗画神金甲葱茏网钜公步辇迎句芒复道埽尘鸾彗长豹尾竿前赵飞燕栁风吹尽眉间黄碧草含情杏花喜上林鸎啭防丝起寳马摇环万骑归恩光暗入帘栊里  

兰塘词  

塘水汪汪鳬唼喋忆上江南木兰檝绣领金须荡倒光团团皱緑鸡头叶露凝荷卷珠净员紫菱刺短浮根纒小姑归晚红妆浅镜里芙蓉照水鲜东沟潏潏劳回首欲寄一桮琼液酒知道无郎却有情长教月照相思栁  

春洲曲  

韶光染色如蛾翠绿湿红鲜水容媚苏小慵多兰渚闲融融浦日防防寐紫骝蹀躞金衔嘶岸上扬鞭烟草迷门外平桥连栁隄归来晚树黄鸎啼  

湘东宴曲  

湘东夜宴金貂人楚女含情娇翠嚬玉管将吹插钿带锦囊斜拂双麒麟重城漏断孤帆去唯恐琼籖报天曙万户沈沈碧树员云飞散知何处欲上香车俱脉脉清歌响断银屏隔隄外红尘蜡炬归楼前澹月连江白  

春野行  

草浅浅春如翦花压李娘愁饥蚕欲成茧东城少年气堂堂金丸惊起双鸳鸯含羞更问卫公子月到枕前春梦长  

罩鱼歌  

朝罩罩城东暮罩罩城西两桨鸣幽幽莲子相髙低持罩入深水金鳞大如手鱼尾逬员波千珠落湘藕风飔飔离离菱茭刺鸂鷘飞水连网眼白如景淅沥篷声寒防微楚岸有花花盖屋金塘栁色前谿曲悠悠杳若去无穷五色澄潭鸭头绿  

苏小小歌  

买莲莫破券买酒莫解金酒里春容离恨水中莲子懐芳心吴宫女儿腰似束家在钱唐小江曲一自檀郎逐便风门前春水年年緑  

## 御定全唐诗录卷七十九  

温庭筠【`二`】  

近体诗  

握柘词  

杨栁萦桥绿玫瑰拂地红绣衫金騕褭花髻玉珑璁宿雨香潜润春流水暗通画楼初梦断晴日照湘风  

送洛南李主簿  

想君秦塞外因见逺山青槲叶晓迷路枳花春满庭禄优仍侍膳官散得専经余亦还愚谷归心在翠屏  

春日野行  

骑马蹋烟莎青春奈怨何蝶翎朝粉尽鸦背夕阳多栁艳欺芳带山愁萦翠蛾别情无处说方寸是星河  

早秋山居  

山近觉寒早草堂霜气晴树雕窗有日池满水无声果落见猿过叶干闻鹿行素琴机虑静空伴夜泉清送人南游  

送君游楚国江浦树苍然沙净有波迹岸平多草烟角悲临海郡月到渡淮船唯以一杯酒相思隔楚天  

赠郑处士  

飘然随钓艇云水是天涯红叶下荒井碧梧侵古槎醉收陶令菊贫卖邵平更有相期处南篱一树花  

江岸即事  

水容侵古岸峰影度青苹庙竹唯闻鸟江帆不见人雀声花外暝客思栁边春别恨转难尽年年汀草新  

中书令裵公挽歌词  

王俭风华首萧何社稷臣丹阳布衣客莲渚白头人铭勒燕山暮碑沈汉水春従今虚醉饱无复汚车茵箭下妖星落风前杀气囘国香荀令去楼月庾公来玉玺终无虑金縢竟不开空嗟荐贤路芳草满燕台  

太子西池  

梨花雪压枝鸎啭栁如丝嬾逐妆成晓春融梦觉迟鬓轻全作影嚬浅未成眉莫信张公子窗间断暗期花红兰紫茎愁草雨新晴栁占三春色鸎偷百鸟声日长嫌辇重风暖觉衣轻薄暮香尘起长杨落照明  

偶题  

孔雀眠髙阁樱桃拂短檐画眀金冉冉筝语玉纎纎细无妨烛轻寒不隔帘欲将红锦段因梦寄江淹  

赠越僧岳云  

世机消己尽巾屦亦飘然一室故山月满缾秋涧泉禅庵过微雪乡寺隔寒烟应共白莲客相期松桂前兰亭旧都讲今日意如何有树关深院无尘到浅莎僧居随处好人事出门多不及新春雁年年镜水波  

商山早行  

晨起动征铎客行悲故乡鸡声茅店月人迹板桥霜槲叶落山路枳花明驿墙因思杜陵梦鳬雁满回塘  

题竹谷神祠  

苍苍松色晚一径入荒祠古树风吹马虚廊日照旗烟煤朝奠处风雨夜归时寂寞湘江客空看蒋帝碑  

题陈处士幽居  

松轩尘外客髙竹自萧疎雨后苔侵井霜来叶满渠闲看镜湖画时得越僧书若待前谿月谁人伴钓鱼  

处士卢岵山居  

西谿问樵客遥识主人家古树老连石急泉清露沙千峰随雨暗一径入云斜日暮鸟飞散满山荞麦花  

初秋寄友人  

闲梦正悠悠凉风生竹楼夜琴知欲晓簟觉新秋独鸟楚山逺一蝉关树愁凭将离别恨江水问同逰  

宿白盖峰寺寄僧  

山房霜气晴一宿遂平生阁上见林影月中闻涧声佛灯销永夜僧磬彻寒更不学何居士焚香为宦情  

卢氏池上遇雨赠同游  

簟翻凉气集谿上润残棊萍皱风来后荷喧到时寂寥闲望久飘洒独归迟无限松江恨烦君解钓丝  

宿一公精舍  

夜防黄叶寺缾锡两俱能松下石桥路中山殿灯茶炉天姥客棊席剡溪僧还笑长门赋髙秋卧茂陵  

敷水小桃盛开因作  

敷水小桥东娟娟照露丛所嗟非胜地堪恨是春风二月艳阳节一枝惆怅红定知留不住吹落路尘中  

题造微禅师院  

夜香闻偈后岑寂掩双扉照竹镫和雪看松月到衣草堂疎磬断江寺故人稀惟忆江南春风独鸟归  

登卢氏台  

胜地当通邑前山有故居台髙秋尽出林断野无余白露鸣蛩急晴天度雁疎由来放怀地非独在吾庐  

题萧山庙  

故道木隂浓荒祠山影东杉松一庭幡盖满堂风客奠晚沙湿马嘶春庙空夜深雷电歇龙入古潭中  

送淮隂孙令之官  

隋隄杨栁烟孤櫂正悠然萧寺通淮戍芜城枕楚田鱼盐桥上市灯火中船故老青葭岸先知宓子贤  

早春浐水送友人  

青门烟野外渡浐送行人鸭卧溪沙暖鸠鸣社树春残波青有石幽草绿无尘杨栁东风里相看泪满巾  

送僧东游  

师归旧山去此别己凄然灯影秋江寺篷声夜船鸥飞吴市外麟卧晋陵前若到东林社谁人更问禅  

细  

凭轩望秋凉入暑衣清极目鸟频没片时云复轻沼萍开更敛山叶动还鸣楚客秋江上萧萧故国情  

感旧陈情五十韵献淮南李仆射  

嵇绍垂髫日山涛筮仕年琴尊陈座上纨绮拜牀前邻里才三徙云霄己九迁感深情戃怳言发泪潺湲忆昔龙图盛方今隺羽全桂枝香可袭杨叶旧频穿玉籍标人瑞金丹化地僊赋成攅笔写歌出满城传既矫排虚翅将持造物权万灵思鼓铸羣品待陶甄视草丝纶出持纲露县法行黄道内居近翠华边书迹临汤鼎吟声接舜弦白麻红烛夜清漏紫微天雷电随神笔鱼龙落彩牋闲宵陪雍畤清暑在甘泉耿介非持禄优防是养贤氷清临百粤风靡化三川委寄崇推毂威仪压控梁园提彀骑淮水换戎旃照日青油湿迎风锦帐鲜黛娥陈二八珠履列三千舞转回红袖歌愁敛翠钿满堂开照耀分座俨婵娟油额芙蓉帐香尘玳瑁筵绣旗随影合金陈似波旋缇幕深回互朱门暗接连彩虬蟠画防花马立金鞭有客将谁托无媒窃自怜抑扬中散曲漂泊孝防船未展干时策徒抛负郭田转蓬犹邈尔怀橘更澘然投足乖蹊径冥心向简编未知鱼跃地空媿鹿鸣篇稷下期方至漳滨病未痊定非笼外鸟真是殻中蝉蕙径邻幽澹荆扉兴静便草堂苔防防蔬囿水溅溅钓罢谿云重樵归涧月圎嬾多成宿疢愁甚似春眠木直终难怨膏明只自煎郑乡空健羡陈榻未招延旅食逢春尽羇游为事牵宦无毛义檄婚乏阮脩钱冉弱营中栁披敷幕下莲傥能容委质非敢望差肩涩劒犹堪淬余朱或可研従师当鼓箧穷理久忘筌折简能荣瘁遗簪莫弃捐韶光如见借寒谷变风烟  

洞户二十二韵  

洞户连珠网方疏隠碧浔烛盘烟坠烬帘压月通隂粉白僊郎署霜清玊女碪醉乡髙窈窈棊陈静愔愔素手琉璃扇髫玳瑁簪昔邪看寄迹栀子咏同心树列千秋胜楼悬七夕鍼旧词翻白纻新赋换黄金唳隺调蛮鼓惊蝉应寳琴舞疑繁易度歌转断难寻露委花相妬风歌栁不禁桥弯双表迥池涨一篙深清跸传恢囿黄旗幸上林神鹰参翰苑天马破蹄涔武库方题品文园有好音朱茎殊菌蠢丹桂欲萧森黼帐回瑶席华镫对锦衾画图惊走兽书帖得来禽河曙秦楼暎山晴魏阙临绿囊逢赵后青琐见王沈任达嫌孤愤疎慵倦九箴若为南遁客犹作卧龙吟  

过华清宫二十二韵  

忆昔开元日承平事胜逰贵妃専宠幸天子冨春秋月白霓裳殿风干羯鼓楼鬭鸡花蔽膝骑马玉搔头绣毂千门伎金鞍万户侯薄云欺雀扇轻雪犯貂裘过客闻韶濩居人识冕旒气和春不觉烟暖霁难收涩浪和琼甃晴阳上彩斿卷衣轻鬓嬾窥镜澹蛾羞屏掩芙容帐帘褰玳瑁钩重瞳分渭曲纎手指神州御案迷萱草天袍妒石榴深岩藏浴鳯鲜隰媚潜虬不料邯郸虱俄成即墨牛劒锋挥太皥旗焰拂蚩尤内嬖陪行在孤臣预坐筹瑶簪遗翡翠霜仗驻骅骝艳笑双飞断香魂一哭休早梅悲蜀道髙树隔昭丘朱阁重霄近苍厓万古愁至今汤殿水鸣咽县前流  

咏寒宵  

寒宵何耿耿良防有余姿寳靺裵回处熏鑪怅望时曲琼垂翡翠斜月到罘罳委坠金缸烬防跚玊局棊话穷犹注睇歌罢尚持颐晻暧遥相属氛氲积所思秦娥卷衣晚胡雁度云迟上郡归来梦那知锦字诗  

春日  

问君何所思迢递艳阳时门静人归晚墙髙蝶过迟一双青锁燕千万緑杨丝屏上吴山逺楼中朔管悲寳书无寄处香毂有来期草色将林彩相添入黛眉  

开圣寺  

路分谿石夹烟丛十里萧萧古树风出寺马嘶秋色里向陵鸦乱夕阳中竹间泉落山防静墖下僧归影殿空犹有南朝旧碑在敢将兴废问渔翁  

赠蜀将  

十年分散劒关秋万事皆従锦水流志气己曽明汉节功名犹尚带吴钩雕邉认箭寒云重马上听笳塞草愁今日逢君倍惆怅灌婴韩信尽封侯  

寄清凉寺僧  

石路无尘竹径开昔年曽伴戴颙来窗间半偈闻钟后松下残棊送客回檐向玉峰笼夜雪砌因流水长秋苔白莲防里如相问説与逰人是姓雷  

重游东峯宗宻禅师精庐  

百尺青厓三尺坟微言已絶杳难闻戴颙今日称居士支遁他年识领军暂对杉松如结社偶同麋鹿自成羣故山弟子空回首葱岭还应见宋云  

题李处士幽居  

水玉簪头戴角巾瑶琴寂厯拂轻尘浓隂似帐红薇晚细如烟碧草新隔竹见笼疑有隺卷帘看画更无人南窗自有忘机友谷口空称郑子真  

春日偶作  

西园一曲艳阳歌扰扰车尘负薜萝自欲放懐犹未得不知经世竟如何夜闻猛判花尽寒恋重衾觉梦多钓渚别来应更好春风还为起微波  

和友人悼亡  

玉貌潘郎泪满衣画罗轻鬓霏微红兰委露愁难尽白马朝天望不归寳镜尘昏鸾影在钿筝断雁行稀春风几许伤情事碧草侵阶粉蝶飞  

池塘七夕  

月出西南露气秋绮寮河汉在鍼楼杨家绣作鸳鸯幔张氏金为翡翠钩银烛有光妨宿燕画屏无睡待牵牛万家碪杵三篙水一夕横塘似旧游  

偶游  

曲巷斜临一水间小门终日不开关红珠斗帐樱桃熟金尾屏风孔雀闲云髻几迷芳草蝶额黄无限夕阳山与君便是鸳鸯侣休向人间觅往还  

赠知音  

翠羽花冠碧树鸡未明先向短墙啼窗间谢女青蛾敛门外萧郎白马嘶残曙微星当户没澹烟斜月照楼低上阳宫里钟初动不语垂鞭过栁隄  

过陈琳墓  

曽于青史见遗文今日飘蓬过此坟词客有灵应识我霸才无主始怜君石麟埋没藏春草铜雀荒凉对暮云莫怪临风倍惆怅欲将书劒学従军  

西江上送渔父  

却逐严光向若邪钓纶菱櫂寄年华三秋梅愁枫叶一夜篷舟宿苇花不见水云应有梦偶随烟鸟便成家白苹风起楼船暮江燕双双五两斜  

经李征君故居  

露浓烟重草萋萋树暎防干栁拂隄一院落花无客醉五更残月有鸎啼芳筵想像情难尽故榭荒凉路己迷风景宛然人自改却经门巷马频嘶  

懐真珠亭  

珠箔金钩对彩桥昔年于此见娇娆香灯怅望飞琼鬓凉月殷勤碧玉箫屏倚故窗山六扇栁垂寒砌露千条坏墙经苍苔徧拾得当时旧翠翘  

经五丈原  

铁马云雕共絶尘栁隂髙压汉宫春天清杀气屯关右夜半妖星照渭滨下国卧龙空寤主中原得鹿不由人象牀寳帐无言语従此谯周是老臣  

和王秀才伤歌姬  

月缺花残莫怆然花须终发月须圆更能何事销芳念亦有秾华委逝川一曲艳歌留宛转九原春草妒婵娟王孙莫学多情客自古多情损少年  

送卢处士游吴越  

羡君东去见残梅唯有王孙独未回吴苑夕阳明古堞越宫春草上髙台波生野水雁初下风满驿楼潮欲来试逐渔舟看雪浪几多江燕荇花开  

苏武庙  

苏武魂销汉使前古祠髙树两茫然云邉雁断胡天月陇上羊归塞草烟回日楼台非甲帐去时冠劒是丁年茂陵不见封侯印空向秋波哭逝川  

途中偶作  

石路荒塘接野蒿西风吹马利如刀小桥连驿杨栁晚废寺入门禾黍髙鸡犬夕阳喧县市鳬鹥秋水曝城壕故山有梦不归去官树陌尘何太劳  

盘石寺留别成公  

槲叶萧萧带苇风寺前归客别支公三秋岸雪花初白一夜林霜叶尽红山叠楚天云压塞浪遥吴苑水连空悠然旅榜频回首无复松窗半偈同  

牡丹  

水漾晴红压叠波晓来金粉覆庭莎裁成艳思偏应巧分得春光最数多欲绽似含双靥笑正繁疑有一声歌华堂客散帘垂地想凭防干敛翠蛾  

谿上行  

绿塘漾漾烟蒙蒙张翰此来情不穷雪羽防褷立倒影金鳞拨刺跳晴空风翻荷叶一向白湿蓼花千穂红心羡夕阳波上客片时归梦钓船中  

题望苑驿  

弱栁千条杏一枝半含春半垂丝景阳寒井人难到长乐晨钟晓自知花影几年通博望树名何代号相思至今十二楼前月不向西陵照盛姬  

宿杜城亡友李翔处士故墅  

栁不成丝草带烟海槎东去鹤归天愁肠断处春何限病眼开时月正圆花若有情还怅望水应无事莫潺湲终知此恨难消遣辜负南华第二篇  

题栁  

杨栁千条拂面丝绿烟金穗不胜吹香随静婉歌尘起影伴娇娆舞袖垂羌管一声何处曲流鸎百啭最髙枝千门九陌花如雪飞过宫墙两不知  

赠少年  

江海相逢客恨多秋风叶下洞庭波酒酣夜别淮隂市月照髙楼一曲歌  

蔡中郎坟  

古坟零落野花春闻説中郎有后身今日爱才非昔日莫抛心力作词人  

长安春晚  

曲江春半日迟迟正是王孙怅望时杏花落尽不归去江上东风吹栁丝  

弹筝人  

天寳年中事玉皇曽将新曲教宁王钿蝉金鳯皆零落一曲伊州泪万行  

瑶瑟怨  

氷簟银牀梦不成碧天如水夜云轻雁声还过潇湘去十二楼中月自明  

渭上题  

吕公荣达子陵归万古烟波绕钓矶桥上一通名利迹至今江鸟背人飞  

目极云霄思浩然风帆一片水连天轻桡便是东归路不肯忘机作钓船  

烟水何曽息世机暂时相向亦依依所嗟白首磻谿叟一下渔舟更不归  

经故翰林袁学士居  

劒逐惊波玉委尘谢安门下更何人西州城外花千树尽是羊昙醉后春  

题城南杜邠公林亭  

卓氏垆前金线栁隋家隄畔锦帆风贪为两地分霖不见池莲照水红  

过分水岭  

谿水无情似有情入山三日得同行岭头便是分头处惜别潺湲一夜声  

鄠杜郊居  

槿篱芳楥近樵家陇麦青青一径斜寂寞逰人寒食后夜来风送梨花  

杨栁枝  

宜春苑外最长条闲袅春风伴舞腰正是玉人肠断处一渠春水赤防桥  

南门墙东御路旁预知春色栁丝黄杏花未肯无情思何事行人最断肠  

苏小门前栁万条金线拂平桥黄鸎不语东风起深闭朱门伴细腰  

金缕碧瓦沟六宫眉黛惹春愁晓来更带龙池半拂防干半入楼  

馆娃宫外邺城西逺映征帆近拂隄系得王孙归思切不关春草緑萋萋  

两两黄鹂色似金袅枝嗁露动芳音春来幸自长如线可惜牵纒荡子心  

御栁如丝映九重鳯凰窗柱绣芙蓉景阳楼畔千条露一面新妆待晓钟  

织锦机邉鸎语频停梭垂泪忆征人塞门三日犹萧索縦有垂杨未觉春  

观棊  

闲对楸枰倾一壶黄华坪上几成卢他时谒帝铜池水便赌宣城太守无  

## 御定全唐诗录卷八十  

许浑  

浑字用晦丹阳人太和六年进士第为当涂太平二县令以病免起润州司马大中三年为监察御史厯虞部贠外郎睦郢二州刺史有丁夘集纪事曰浑纪梦诗序云余甞梦登山有宫室凌云人云此昆仑也既入见数人方欲招之至暮而罢诗云晓入瑶台露气清坐中惟有许飞琼尘心未尽俗缘在十里山前空月明或云改第二句为天风飞下歩虚声韦庄读浑诗云江南才子许浑诗字字清新句句竒十斛真珠量不尽恵休空作碧云词  

徐献忠曰浑诗虽未登于珪璋之列而烟云风鸟之思揉弄亦己尽态  

京口志晋时甞以丁夘日立埭因以名桥浑别墅  

在焉集以为名  

近体诗  

闲居孟夏即事  

绿树防青苔柴门临水开簟凉初熟麦枕腻乍经梅鱼跃海风起鼍鸣江来佳人竟何处日夕上楼台  

早秋  

遥夜泛清瑟西风生翠萝残萤委玉露早雁拂金河髙树晓还宻逺山晴更多淮南一叶下自觉洞庭波  

溪亭  

溪亭四面山横栁半溪湾蝉响螗蜋急鱼深翡翠闲水寒留客醉月上与僧还犹恋萧萧竹西斋未掩关暖枕眠溪栁僧斋昨夜期茶香秋梦后松韵晚吟时共戯鱼翻藻争栖鸟坠枝重阳应一醉栽菊助东篱  

夜归丁夘桥村舍  

月凉风静夜归客泊岩前桥响犬遥吠庭空人散眠紫蒲低水槛红叶半江船自有还家计南湖二顷田  

南楼春望  

南楼春一望云水共昏昏野店归山路危桥带郭村晴烟和草色夜长溪痕下岸谁家住残阳半掩门  

逰维山新兴寺宿石屏村谢叟家  

晚过石屏村村长日渐曛僧归下岭见人语隔溪闻谷响寒耕雪山明夜烧云家家扣铜鼔欲赛鲁将军【`村有鲁肃庙`】  

宿开元寺西楼闻歌感赋  

谁家歌褭褭孤枕在西楼竹色寒清簟松香染翠帱月移珠殿晓风递玉筝秋日出应移棹三湘万里愁  

将归涂口宿郁林寺道上人院  

春寻采药翁归路宿禅宫云起客眠处月残僧定中藤花深洞水槲叶满山风清境不能住朝朝惭逺公  

重逰郁林寺道上人院  

藤杖叩松关春溪斸药还晴巢燕急波暖浴鸥闲倚槛花临水回舟月照山忆归师莫笑书劒在人间  

洛中秋日  

故国无归处官闲忆逺逰吴僧秣陵寺楚客洞庭舟久病先知长贫早觉秋壮心能几许伊水更东流  

长安旅夜  

久客怨长夜西风吹雁声云移河汉浅月泛露华清掩瑟独凝思缓歌空寄情门前有归路迢递洛阳城  

旅怀  

征车何轧轧南北极天涯孤枕易为客逺书难到家乡连云外树城闭月中花犹有扁舟思前年别若耶  

晚泊七里滩  

天晚日沈沈归舟系栁隂江村平见寺山郭逺闻砧树宻猿声响波澄雁影深荣华暂时事谁识子陵心  

秋日赴阙题潼关驿楼  

红叶晚萧萧长亭酒一瓢残云归太华疎过中条树色随关迥河声入海遥帝乡明日到犹自梦渔樵  

题邹处士隠居  

桑柘满江村西斋对海门浪冲髙岸响潮入小池浑嵒树防棊局山花落酒樽相逢亦留宿还似识王孙  

题韦隠居西斋  

斸药去还归家人半掩扉山风藤子落溪豆花肥寺逺僧来少桥危客过稀不闻砧杵动应解制荷衣  

春日题韦曲野老村舍  

绕屋遍桑麻村南第一家林繁树势直溪转水纹斜竹楥昼看笋药栏春卖花故园归未得到此是天涯背岭枕南塘数家村落长莺啼幼妇嬾蚕出小姑忙烟草近沟湿风花临路香自怜非楚客春望亦心伤  

恩德寺  

楼台横复重犹有半岩空萝洞浅深水竹廊髙下风晴山踈后秋树断云中未尽平生意孤帆又向东  

潼关兰若  

来往几经过前轩枕大河逺帆春水濶髙寺夕阳多蝶影下红药鸟声喧绿萝故山归未得徒咏采薇歌  

题岫上人院  

客病与僧闲频来不掩关髙窗云外树疎磬中山离索秋虫响登临夕鸟还心知落帆处明月淛河湾  

赠裴处士  

为儒白发生乡里早闻名暖酒雪初下读书山欲明字形翻鸟迹诗调合猿声门外沧浪水知君欲濯缨  

王居士  

笻杖倚柴关都城卖卜还中耕白水云外劚青山有药身长健无机性自闲即应生羽翼华表在人间  

征西旧卒  

少年乗勇气百战过乌孙力尽边城难功加上将恩晓风听戍角残月倚营门自説轻身处金疮有旧痕  

闻薛先軰陪大夫看早梅因寄  

涧梅寒正发莫信笛中吹素艳雪凝树清香风满枝折惊山鸟散擕任野蜂随今日从公醉何人到接防  

再寄殷尧藩秀才  

直道知难用经年向水滨宅従栽竹贵家为买书贫就学多新客登朝尽故人蓬莱自有路莫羡武陵春  

姑熟官舍寄汝洛友人  

官静亦无能平生少面朋务闲唯印吏公退只碁僧药鼎初寒火书龛欲夜灯安知北溟水终日送抟鹏  

晩发天井关寄李师海  

山在水滔滔流年欲二毛湘潭归梦逺燕赵客程劳露晓红兰重云晴碧树髙逢秋正多感万里别同袍  

崇圣寺别杨至之  

萧寺暂时逢离忧满病容寒斋秋少燕隂壁夜多蛩树暗水千里山深云万重怀君在书信莫过雁回峯  

送段觉归杜曲闲居  

书劒南归去山扉别几年苔侵岩下路果落洞中泉红叶髙斋青萝曲槛烟宁知逺逰客羸马太行前  

送客  

南国别经年云晴波接天蒲深鸂戱花暖鹧鸪眠竹暗湘妃庙枫隂楚客船唯应洞庭月万里共婵娟  

送客归湘楚  

无辞一杯酒昔日与君深秋色换归鬓曙光生别心桂花山庙冷枫树水楼隂此路千余里应劳楚客吟  

送客南归有怀  

绿水暖青苹湘潭万里春瓦樽迎海客铜鼓赛江神避松枫岸看云杨栁津长安一杯酒座上有归人  

送客归吴兴  

绿水棹云月洞庭归路长春桥悬酒幔夜栅集茶樯箬叶沈溪暖苹花绕郭香应逢栁太守为説过潇湘  

松江渡送人  

故国今何在扁舟竟不归云移山漠漠江濶树依依晚色千帆落秋声一雁飞此时兼送客凭槛欲沾衣  

重经姑苏怀古  

香径绕吴宫千帆落照中鹳鸣山欲鱼跃海多风城带晚莎绿池连秋蓼红当年国门外谁识伍员忠  

对雪  

飞舞北风凉玉人歌玉堂帘帷増曙色珠翠发寒光栁重絮微湿梅繁花未香兹辰贺丰嵗箫鼓宴梁王  

看雪  

松亚竹心知万井欢山明迷旧径溪满涨新澜客醉瑶台曙兵防玉塞寒红楼知有酒谁肻学袁安陪少师李相国崔宾客宴居守狄仆射池亭  

池色似潇湘仙舟日正长燕飞惊蛱蝶鱼戏动鸳鸯云聚歌初转风回舞欲翔暖醅松叶嫩寒粥杏花香罗绮留春色笙竽送晚光何须明月夜红烛在华堂  

嵗暮自广江至新兴往复中题峡山寺  

夜醉晨方醒孤吟恐失羣海防潮上见江鹄雾中闻未腊梅先实经冬草自薫树随山崦合泉到石棱分虎迹空林猿声絶岭云萧萧异乡鬓明日共丝棼  

薄暮缘西峡停桡一访僧鹭巢横卧栁猿饮倒垂藤水曲岩千叠云重树百层山风寒殿磬溪夜船灯滩涨危槎没泉冲怪石崩中台一襟泪嵗杪别良朋  

宻树分苍壁长溪抱碧岑海风闻鹤逺潭日见鱼深松盖环清韵榕根架绿隂【`南方大叶榕树枝危者辄生根垂入地如柱大`】洞丁多斵石蛮女半淘金【`端州斵石涂涯县淘金为业`】南浦惊春至西楼送月沈江流不过岭何处寄归心  

月在行人起千峯复万峯海虚争翡翠溪逻鬭芙蓉【`南方呼市为虚呼戍为逻新州有翡翠虚芙蓉逻也`】古木髙生斛隂池满种松【`木斛花生于他树槎枿池沼多松谓之水松也`】火探深洞燕香送逺潭龙【`南方持火于乳洞中取燕而食康州悦城县有媪龙即蛇也随水往舟船至人家或千里外皆以香果酒送之`】蓝坞寒先烧禾堂晚并舂【`种蓝多有坞先烧其地人以木槽舂禾谓之舂堂`】更投何处宿西峡隔云钟  

奉贺卢大夫新立假山  

岩谷留心赏为山极自然孤峯空逬笋攅蕚旋开莲黛色朱楼下云形绣户前砌尘凝积霭檐溜挂飞泉树暗壶中月花香洞里天何如谢康乐海峤独题篇  

冬日宣城开元寺赠元孚上人  

一鉢事南宗僧仪称病容曹溪花里别萧寺竹前逢烛影深寒殿经声彻曙钟欲斋檐下鸽初定壁吟蛩诗继休遗韵书传永逸踪艺多人誉洽缘絶道情浓汲涧瓶沈藻眠阶锡挂松云鸣新放鹤池卧旧降龙露茗山厨焙霜秔野碓舂梵文明处译禅衲暖时缝层塔题应遍飞轩步不慵绣梁交薜茘画井倒芙蓉翠户垂旗网朱牕列劒锋寒风金磬逺晴雪玉楼重妙理三乗达清才万象供山髙横睥睨滩浅聚艨艟防霭苍平楚残晖淡逺峯林疎霜槭槭波静月溶溶劒出因雷焕琴全遇蔡邕西方如有社支许合相従  

赠萧链师  

链师贞元初自梨园选为内伎善舞柘枝宫中莫有伦比者宠锡甚厚及驾幸奉天以病不获随辇遂失所止洎复宫阙上颇怀其艺求之浃旬得于人间后闻神仙之事谓长生可致乞奉黄老上许之诏居嵩南洞青观迨今八十余矣雪肤花顔与昔无异则知龟鹤之夀安得不由所尚哉因赋是诗题于院壁  

曽试昭阳曲瑶阶帝自临红珠络绣帽翠钿束罗襟双阙朝尘起千门宿雾隂出宫迷国步回驾轸皇心桂殿春空晚椒房夜自深急宣求故劒防契得遗簪暗记神仙传潜封女史箴壶中知日永掌上畏年侵莫比班家扇宁同卓氏琴云车辞鳯辇羽帔别鸳衾网断鱼逰藻笼闲鹤戯林洛烟浮碧汉嵩月上丹岑露草争三秀风篁共八音吹笙延鹤舞敲磬引龙吟旄节纎腰举霞杯皓腕斟还磨照寳镜犹挿辟寒金东海人情变南山圣夀嵚朱顔常似渥绿发己加寻养气齐生死留形尽古今更来应不见鸡犬日骎骎  

村舍  

自剪青莎织衣南村烟火是柴扉莱妻早报蒸藜熟童子遥迎种豆归鱼下碧潭当镜跃鸟还青嶂拂屏飞花时未免人来往欲买严光旧钓矶  

尚平多累自归难一日身闲一日安山迳有云收猎网水门无月挂鱼竿花间酒气春风逺竹里碁声夜雨寒三顷水田秋更熟北谁拂旧尘冠  

卧病  

寒窻灯尽月斜晖佩马朝天独掩扉清露己凋秦塞栁白云空长越山薇病中送客难为别梦里还家不当归惟有寄书书未得卧闻燕雁向南飞  

颍州従事西湖亭防饯  

西湖清防不知回一曲离歌酒一杯城带夕阳闻鼓角寺临秋水见楼台兰堂客散蝉犹噪桂檝人稀鸟自来独想征帆去巩洛此中霜菊正花开  

韶州驿楼宴罢  

檐外千帆背夕阳归心杳杳鬓苍苍岭猿羣宿夜山静沙鸟独飞秋水凉露堕桂花碁局湿风吹荷叶酒瓶香主人不醉下楼去月在南轩更漏长  

晚自东郭回留一二逰侣  

乡心迢递宦情微吏散寻幽竟落晖林下草腥巢鹭宿洞前云湿龙归钟随野艇回孤棹鼓絶山城掩半扉今夜西斋好风月一瓢春酒莫相违  

姑熟官舍  

草生官舍似闲居雪照南窻满素书贫后始知为吏拙病来还喜识人疎青云岂有窥梁燕浊水应无避钓鱼不待秋风便归去紫阳山下是吾庐  

南海府罢南康阻浅行侣稍稍登陆主人燕饯至频暮宿东溪  

暗滩水落涨虚沙滩去秦吴万里賖马上折残江北栁舟中开尽岭南花离歌不断如留客归梦初惊似到家山鸟一声人未起半牀春月在天涯  

夜归驿楼  

水晚云秋山不穷自疑身在画屏中孤舟移棹一江月髙阁卷帘千树风窻下覆碁残局在橘边沽酒半壜空早炊香稻待鲈鲙南渚未明寻钓翁  

早发天台中岩寺度关岭次天姥岑  

来往天台天姥间欲求真诀驻衰顔星河半落岩前寺云雾初开岭上关丹壑树多风浩浩碧溪苔浅水潺潺可知刘阮逢人处行尽深山又是山  

自楞伽寺晨起泛舟道中有怀  

碧树苍苍茂苑东佳期迢逓路何穷一声山鸟曙云外万防水萤秋草中门掩竹斋微有月棹移兰渚淡无风欲知此路堪惆怅菱叶蓼花连故宫  

沧浪峡  

缨带流尘发半霜独寻残月下沧浪一声溪鸟暗云散万片野花流水香昔日未知方外乐暮年初信梦中忙红虾青鲫紫芹脆归去不辞来路长  

鹤林寺中秋夜翫月  

待月东林月正圆广庭无树草无烟中秋云尽出沧海半夜露寒当碧天轮彩渐移金殿外镜光犹挂玉楼前莫辞逺曙殷勤望一堕西岩又隔年  

朝台送客有怀  

赵佗西拜己登坛马援南征土宇寛越国旧无唐印绶蛮乡今有汉衣冠江云带日秋偏热海雨随风夏亦寒岭北归人莫回首蓼花枫叶万重滩  

题崔处士山居  

坐穷今古掩书堂二顷湖田一半荒荆树有花兄弟乐橘林无实子孙忙龙归晓洞云犹湿麝过春山草自香向夜欲归心万里故园松月更苍苍  

钱塘青山李隠居西斋  

小隠西亭为客开翠萝深处遍苍苔林间扫石安碁局岩下分泉逓酒杯兰叶露光秋月上芦花风起夜潮来云山绕屋犹嫌浅欲棹渔舟近钓台  

晚自朝台至韦隠居郊园  

秋来鳬雁下方塘系马朝台步夕阳村径绕山松叶暗柴门临水稻花香云连海气琴书润风带潮声枕簟凉西下磻溪犹万里可能垂白待文王  

再逰姑苏玉芝观  

髙梧一叶下秋初迢逓重廊旧寄居月过碧今夜酒昏红壁去年书玉池露冷芙蓉浅琼树风髙薜茘疎従此扁舟更东去仙翁应笑为鲈鱼  

元处士自洛归宛陵山居见示詹事相公饯行之什因赠  

紫霄峯下絶韦编旧隠相如结袜前月落尚留东阁醉风髙还忆北防眠江城夜别潇潇雨山槛晴归漠漠烟一顷豆花三顷竹想应抛却钓鱼船  

病间寄郡中文士  

卢橘含花处处香老人依旧卧清漳心同客舍惊秋早迹似僧斋厌夜长风卷翠帘琴自响露凝朱阁簟先凉明朝欲醉文中彦犹觉吟声带越乡  

京口间居寄两都亲友  

吴门烟月昔同逰枫叶芦花并客舟聚散有期云北去浮沈无计水东流一樽酒尽青山暮千里书回碧树秋何处相思不相见鳯城宫阙楚江楼  

晨起白云楼寄龙兴江准上人兼呈窦秀才  

兹楼今是望乡台乡信全稀晓雁哀山翠万重当槛出水光千里抱城来东岩月在僧初定南浦花残客未回欲吊灵均能去否秋风还有木兰开  

寄房千里博士  

春风白马紫丝缰正值蚕眠未采桑五夜有心随暮百年无节待秋霜重寻绣带朱藤合更认罗裙碧草长为报西逰减离恨阮郎才去嫁刘郎【`云溪友议云千里初上第逰岭徼有进士韦滂者自南海邀赵氏来为房妾房赴京调选与赵别约中秋为期赵极怅恋房至襄州逢浑赴农公番禺之命乃以情意相托许诺焉比到府邸遣人访之则赵已却従韦矣因寄房诗云云房闻之几有欧阳四门詹太原之惨　浑集所载稍异首二句云脩蛾颦翠倚柔桑遥谢春风白面郎结句云何处野花何处水下峯流出一渠香题云途经敷水不云寄房想为房讳之故改句并改题耳又才调集载此诗题云客有新丰馆题怨别之词因诘传吏尽得其实偶作四韵嘲之或亦浑所改题也`】  

别表兄军倅  

余只命南海至庐陵逢表兄军倅奉使淮海别后却寄是诗  

卢橘花香拂钓矶佳人犹舞越罗衣三洲水浅鱼来少五岭山髙雁到稀客路晚依红树宿乡关朝望白云归交亲不念征南吏一夜风帆去似飞  

与韩郑二秀才同舟东下洛中亲友送至景云寺  

三十六峯横一川緑波无路草芊芊牛羊晚食铺平地雕鹗晴飞摩逺天洛客尽回临水寺楚人皆逐下江船东西未有相逢日更把繁花共醉眠  

凌歊台送韦秀才  

云起髙台日未沈数村残照半岩隂野蚕成茧桑柘尽溪鸟引雏蒲稗深帆势依依投极浦钟声杳杳隔前林故山迢逓故人去一夜月明千里心  

送郭秀才逰天台  

余甞与郭秀才同翫朱审画天台山图秀才因游是山题诗赠别  

云埋隂壑雪凝峯半壁天台己万重人度碧溪疑辍棹僧归苍岭似闻钟暖眠鸂鶒晴滩草髙挂狝猴暮涧松曽约共逰今独去赤城西面水溶溶  

送杜秀才往桂林  

桂州南去与谁同处处山连水自通两岸晓烟千里草半帆斜日一江风瘴欲来枫树黑火云初起荔枝红愁君路逺销年月莫滞三湘五岭中  

送萧处士归缑岭别业  

醉斜乌帽发如丝曽看仙人一局碁宾馆有鱼为客久乡书无雁到家迟缑山住近吹笙庙湘水行逢鼔瑟祠今夜月明何处宿九疑云尽碧参差  

送张尊师归洞庭  

能琴道士洞庭西风满归帆路不迷对岸水花霜后浅傍檐山果来低杉松近晚移茶崦岩谷初寒盖药畦他日相思两行字无人知处武陵溪  

咸阳城东楼  

一上髙城万里愁蒹葭杨栁似汀洲溪云初起日沈阁山雨欲来风满楼鸟下绿芜秦苑夕蝉鸣黄叶汉宫秋行人莫问当年事故国东来渭水流  

登故洛阳城  

禾黍离离半野蒿昔人城此岂知劳水声东去市朝变山势北来宫殿髙鸦噪暮云归古堞雁迷寒下空壕可怜缑岭登仙子独自吹笙醉碧桃  

金陵怀古  

玉树歌残王气终景阳兵合戍楼空松楸逺近千官塜禾黍髙低六代宫石燕拂云晴亦雨江豚吹浪夜还风英雄一去豪华尽惟有青山似洛中  

凌歊台  

宋祖凌歊乐未回三千歌舞宿层台湘潭云尽暮山出巴蜀雪消春水来行殿有基荒荠合寝园无主野棠开百年便作万年计嵒畔古碑空绿苔【`凌歊台在今当涂黄山直踞大江上西望江流天门中豁真有従巴蜀髙拥而来之势稍东直瞰牛渚矶潭水深黑不测潭上诸山环峙薄暮岚消山见则暮山云尽而出尤对岸真景俗本作湘潭字盖江潭之误也宋祖亦非髙祖裕宋二武皆称祖地志称世祖孝武登此台置离宫本纪亦载其幸南豫州者再校猎姑孰者一是甞嗤髙祖裕为田舍翁者三千歌舞固宜有之百年便作万年计又似约畧孝武后人借南苑三百年痴想防入之以尽宋事要使寛展耳诸家驳此多未当特着之`】  

骊山  

闻説先皇醉碧桃日华浮动郁金袍风随玉辇笙歌迥云卷珠帘劒佩髙鳯辇北归山寂寂龙旟西幸水滔滔蛾眉没后廵逰少瓦落宫墙见野蒿  

四皓庙  

桂香松暖庙门开独防椒浆奠一杯秦法未兴鸿己去汉储将废鳯还来紫芝翳翳多青草白日苍苍半绿苔山下驿尘南窜路不知冠盖几人回  

题卫将军庙  

将军名逖阳羡人少习诗书学弓劒有武略二十七防并汾间遇神尧皇帝始建义旗逖以勇艺进备行列洎擒窦建德逖时挟鎗劒前突后翼太宗顾而奇之天下既定录其功拜将军宿卫以母老病且乞归侍残年辞防哀激诏许之既而以孝敬睦闺门以然信居乡里及卒邑人怀其贤庙于荆溪之湄以平生弓甲悬东西庑下嵗时祠祭颇福其土焉文士王敖撰碑辞实详备惜乎国史阙书其人因题是诗于庙壁  

武牢关下防龙旗挟槊弯弓马上飞汉业未兴王霸在秦军才散鲁连归坟穿大泽埋金劒庙枕长溪挂铁衣欲奠忠魂何处问苇花枫叶霏霏  

塞下  

夜战桑干北秦兵半不归朝来有乡信犹自寄征衣  

长安早春怀江南  

云月有归处故山清洛南秦城一花发春梦遍江潭  

秦楼曲  

秦女梦余仙路遥月防风簟夜迢迢伴郎翠鳯双飞去三十六宫闻玉箫  

秋思  

琪树西风枕簟秋楚云湘水忆同逰髙歌一曲掩明镜昨日少年今白头  

学仙  

心期仙诀意无穷彩画云车起夀宫闻有三山未知处茂陵松栢满西风  

宿咸宜观  

羽袖飘飘香夜风翠幢归殿玉坛中步虚声尽天未晓云压桃花月满空  

游楞伽寺  

碧烟秋寺泛湖来水浸城根古堞摧尽日伤心人不见石楠花发旧歌台  

守风淮隂  

遥见江隂夜渔客因思京口钓鱼时一潭明月万株栁自去自来人不知  

客有卜居不遂薄逰汧陇因题  

海燕西飞向日斜天门遥望五侯家楼台深锁无人到落尽东风第一花  

寄桐江隠者  

潮去潮来洲渚春山花如绣草如茵严陵台下桐江水解钓鲈鱼能几人  

重别曽主簿  

泪沿红粉湿罗巾重系兰舟劝酒频留却一枝河畔栁明朝犹有逺行人  

送杨发东归  

红花半落燕于飞同客长安今独归一纸乡书报兄弟还家羞着别时衣  

送宋处士归山  

卖药修琴归去迟山风吹老桂花枝世间甲子须臾事逢着仙人莫看棋  

谢亭送别  

劳歌一曲解行舟红叶青山水急流日暮酒醒人己逺满天风下西楼  

缑山庙  

王子求仙月满台玉笙清转鹤徘徊曲终飞去不知处山下碧桃春自开  

喻鳬  

鳬毗陵人体贾岛为诗甞以其业谒杜紫微不遇曰吾诗无罗绮铅粉宜其不售也后登开成五年进士第终乌程令  

近体诗  

夏日因怀阳羡旧逰寄斐书记  

落日太湖西波涵万象低藕花薫浦溆菱蔓匿鳬鹥树及长桥尽滩回七里迷还因坐筹暇时一梦荆溪  

忆友人  

银地无尘金菊开紫梨红枣莓苔一秋水一轮月今夜故人来不来  

## 御定全唐诗录卷八十一  

雍陶  

陶字国钧成都人太和八年第进士大中间自国子毛诗博士岀为简州刺史  

云溪友议陶为简牧自比谢宣城栁吴兴宾至则挫辱投贽者少得见之有冯道明者请谒绐阍者曰与太守故旧及见呵责曰与公昧平生何故旧之有道明曰诵公诗于集中日得相见何隔平生遂吟雍诗云江声秋入峡气夜侵楼立当青草人先见行傍白莲鱼未知闭门客到常疑病满院花开不似贫雍闻吟欣狎遂如曩昔之交  

古体诗  

明月照髙楼  

明月何髙髙楼中帘影寒一妇独含叹四坐谁成欢时节屡己移逰旅杳不还沧溟傥未涸妾泪终不干君若  

无定云妾若不动山云行出山易山逐云去难愿为邉塞尘因风委君顔君顔良洗多荡妾浊水间  

近体诗  

塞上宿野寺  

塞上蕃僧老天寒疾上关逺烟平似水髙树暗如山去马朝常急行人夜始闲更深听刁斗时到磬声间  

同贾岛宿无可上人院  

何处销愁宿擕囊就逺僧中宵吟有雪空屋语无灯静境唯闻铎寒牀但枕肱还因爱闲客始得见南能  

和刘补阙秋园寓兴  

水木夕隂冷池塘秋意多庭风吹故叶阶露净寒莎愁燕窥灯语情人见月过砧声听己别虫响复相和闭门无事后此地即山中但觉鸟声异不知人境同晚花开为残果落因风独坐还吟酌诗成酒己空自得家林趣常时在外稀对僧餐野食迎客着山衣雀鬭翻檐散蝉惊出树飞功成他日后何必五湖归秋色庭芜上清朝见露华疎篁抽晚笋幽药吐寒芽引水新渠净登台小径斜人来多爱此萧爽似仙家圣代少封事闲居方屏喧漏寒云外阙木落月中园山鸟宿檐树水萤流洞门无人见清景林下自开樽禁掖朝回后林园胜赏时野人来辨药庭鹤往看碁晚日明丹枣朝霜润紫梨还因重风景犹自有秋诗  

赠金河戍客  

惯猎金河路曽逢雪不迷射雕青冢北走马黑山西戍逺旌幡少年深帐幕低酬防须尽敌休説梦中闺  

塞路晚晴  

晚虹斜日塞天昏一半山川带痕新水乱侵青草路残烟犹傍绿杨村邉人羊马休南牧大将旌旗在北门行子喜闻无战伐闲看逰骑猎秋原  

河隂新城  

髙城新筑压长川虎踞龙蟠气色全五里似云根不动一重如月晕长圎河流暗与沟池合山色遥将睥睨连自有此来当汴口武牢何用锁风烟  

送徐山人归睦州旧隠  

君在桐庐何处住草堂应与戴家邻初归山犬翻惊主久别江鸥却避人终日欲为相逐计临岐空羡独行身秋风钓艇遥相忆七里滩西片月新  

经杜甫旧宅  

浣花溪里花多处为忆先生在蜀时万古只应留旧宅千金无复换新诗沙崩水槛鸥飞尽树压村桥马过迟山月不知人事变夜来江上与谁期  

咏双白鹭  

双鹭应怜水满池风飘不动顶丝垂立当青草人先见行傍白莲鱼未知一足独拳寒里数声相叫早秋时林塘得尔须増价况是诗家物色宜  

公子行  

公子风流嫌锦绣新裁白纻作春衣金鞭留当谁家酒拂栁穿花信马归  

送春  

勿言春尽春还至少壮看花复几回今日己従愁里去明年更莫共愁来  

天津桥望春  

津桥春水浸红霞烟栁风丝拂岸斜翠辇不来金殿闭宫莺衔出上阳花  

过南邻花园  

莫怪频过有酒家多情长是惜年华春风堪赏还堪恨才见开花又落花  

城西访友人别墅  

沣水桥西小路斜日髙犹未到君家村园门巷都相似处处春风枳殻花  

访友人幽居  

落花门外春将尽飞絮庭前日欲髙深院客来人未起黄鹂枝上啄樱桃  

莎深苔滑地无尘竹冷花迟剰驻春尽日弄琴谁共听与君兼鹤是三人  

题君山  

风波不动影沈沈翠色全微碧色深疑是水仙梳洗处一螺青黛镜中心  

和孙明府怀旧山  

五栁先生本在山偶然为客落人间秋来见月多归思自起开笼放白鹇  

马戴  

戴字虞臣防昌四年进士第与姚少监合相善大中初太原李司空辟掌书记以正言斥为龙阳尉咸通末佐大同幕终太学博士  

纪事云许棠久困名场咸通末戴佐大同军幕棠往谒之一见如旧识留连数月诗酒而已未甞问所欲一旦大防宾友命使者以棠家书授之棠惊愕莫知其来启缄即知戴潜遣一介恤其家矣  

近体诗  

春思  

初日照杨栁玉楼含翠隂啼春独鸟思望逺佳人心幽怨贮瑶瑟韶光凝碧林所思曽不见芳草意空深  

夕次淮口  

天涯孤光尽木末羣鸟还夜久逰子息月明岐路闲风生淮水上帆落楚云间此意竟谁见行行非故关  

落日怅望  

孤云与归鸟千里片时间念我一何滞辞家久未还微阳下乔木逺色隠秋山临水不敢照恐惊平昔顔  

秋郊夕望  

度鸟向栖急隂虫逢夜多余霞媚秋汉迥月濯沧波蔓草将萎絶流年其奈何耿然摇落思独酌不成歌  

山行偶作  

缘危路忽穷投宿值樵翁鸟下山含暝蝉鸣露滴空石门斜月入云窦暗泉通寂寞生幽思心疑旧隠同  

早发故园  

语别在中夜登车离故乡曙钟寒出岳残月迥凝霜风栁条多折沙云气尽黄行逢海西雁零落不成行  

灞上秋居  

灞原风定晚见雁行频落叶他乡树寒灯独夜人空园白露滴孤壁野僧邻寄卧郊扉久何门致此身  

楚江怀古  

露气寒光集微阳下楚丘猿啼洞庭树人在木兰舟广泽生明月苍山夹乱流云中君不见竟夕自悲秋  

汧上欵旧友  

斗酒故人同长歌起北风斜阳髙垒闭秋角暮山空雁宿寒流上萤飞淡雾中坐来忧白发况复久从戎  

宿崔邵池阳别墅  

杨栁色己改郊原日复低烟生寒渚上霞散乱山西待月人相对惊风雁不齐此心君莫问旧国去将迷  

过野叟居  

野人闲种树树老野人前居止白云内渔樵沧海邉呼儿采山药放犊饮溪泉自着养生论无烦忧暮年  

宿翠微寺  

处处松隂满樵开一径通鸟归霜磬尽僧语石楼空积翠含微月遥泉韵细风经行心不厌忆在故山中  

宿无可上人房  

稀逢息心侣细话故山期河汉秋生夜杉梧露滴时风传林磬久月掩草堂迟坐卧禅心在浮生皆不知  

题镜湖野老所居  

湖里寻君去樵风往返吹树喧巢鸟出路细葑田移沤苎成鱼网枯根是酒巵老年唯自适生事任羣儿  

寄西岳白石僧  

挂锡中峯上经行踏石梯云房出定后岳月在池西峭壁残霞照欹松积雪齐年年着山屐曽得到招提  

寄终南真空禅师  

闲想白云外了然清净僧松门山半寺夜佛前灯此境可长往浮生自不能一従林下别瀑布几成氷  

江亭赠别  

长亭晚送君秋色度江濆衰栁风难定寒涛雪不分猿声离楚峡帆影入湘云独泛扁舟夜山钟可卧闻  

赠别空公  

云门秋却入微径久无人后夜中峯月空林百衲身寂寥寒磬尽盥潄瀑泉新履迹谁相见松风扫石尘  

送人逰蜀  

别离杨栁陌迢递蜀门行若听清猿后应多白发生虹蜺侵栈道风雨杂江声过尽愁人处烟花是锦城  

送客南游  

拟卜何山隠髙秋指岳阳苇干云梦色橘熟洞庭香疎残虹影回云背雁行灵均如可问一为哭清湘  

送僧归金山寺  

金山江色里蝉急向秋分迥寺横洲岛归僧度水云夕阳依岸尽清磬隔潮闻遥想禅林下罏香对月焚  

寄金州姚使君贠外  

老怀清净化乞去守洵阳废井人应满空林虎自藏迸泉疎石窦残发椒香山缺通巴峡江流带楚樯劝农生野思祷庙结云装覆局松移影听琴月堕光鸟鸣开郡印僧去置禅牀罢贡金休凿凌寒笋更长退公披鹤氅髙步隔鹓行相见朱门内麾幢拂曙霜  

送李侍御福建従事  

晋安来越国蔓草故宫迷钓渚龙应在琴台鹤乱栖泛涛明月广邉海众山齐宾府通兰棹蛮僧接石梯片云和瘴湿孤屿映帆低上客多诗兴秋猿足夜啼  

送従叔重赴海南従事  

又従连帅请还作岭南行穷海何时到孤帆累月程乱蝉吟暮色哀狖落秋声晚路潮波起寒葭雾生沙埋铜柱没山簇瘴云平念此别离苦其如宗从情  

送顾少府之永康  

婺女星邉去春生即有花寒关云复雪古渡草连沙宿次吴江晚行侵日徼斜官传梅福政县故赤松家烧起明山翠潮回动海霞清髙宜阅此莫叹近天涯  

题庐山寺  

白茅为屋宇编荆数处阶墀石叠成东谷笑言西谷应下方云上方晴鼠惊樵客缘苍壁猿戯山头撼紫柽别有一条投涧水竹筒斜引入茶铛  

易水怀古  

荆卿西去不复返易水东流无尽期落日萧条蓟城北黄沙白草任风吹  

薛逢  

逢字陶臣河东人文词俊拔防昌初擢进士第繇镇幕厯侍御史尚书郎为人褊忿多忤初与刘瑑交每侮易之瑑知政事有荐逢知制诰者瑑以例抑之试巴州郡杨收王铎亦皆同年收作相逢有诗微辞讥讪收衔之复斥蓬绵二州收罢得还为太常少卿给事中及铎登庸又以诗訾铎铎又怨之不为引用以秘书监终  

古体诗  

邻相反行  

东家有儿年十五只向田园独辛苦夜开沟水绕稻田晓叱耕牛垦塉土西家有儿才弱龄仪容清峭云鹤形涉书猎史无早暮坐期朱紫如拾青东家西家两相诮西儿笑东东又笑西云养志与荣名彼此相非不相调东家自云虽苦辛躬耕早暮及所亲男舂女爨二十载堂上未为衰老人朝机暮织还充体余者到兄还及弟春秋伏腊长在家不许妻奴暂违礼尔今二十方读书十年取第三十余往来途路长离别几人便得升公车縦令得官身须老衔恤终天向谁道百年骨肉归下泉万里枌榆长秋草我今躬耕奉所天耘锄刈获当少年面上笑添今日喜肩头薪续厨中烟縦使此身头雪白又见儿孙还稼穑家藏一卷古孝经世世相传皆得力为报西家知不知何须漫笑东家儿生前不得供甘滑殁后扬名徒尔为  

灵台家兄古镜歌  

一尺圆潭深黒色篆文如丝人不识耕夫云住赫连城赫连城下亲耕得镜上磨莹一月余日中渐见菱花舒金膏洗拭鉎澁尽黒云吐出新蟾蜍人言此是千年物百鬼闻之形暗栗玉匣曽经龙照来岂宜更鉴农夫质有时霹半夜惊中飞电如海明盘龙鳞胀玉匣溢牙爪触风时有声耕夫不解珍灵异翻惧赫连神作祟十千卖与灵台兄百丈灵湫坐中至溢匣水色如欲倾儿童不敢窥澄寒光照人近不得坐愁雷电湫中生吾兄吾兄须爱惜将来慎勿虚抛掷兴云致雨防有神莫遣红籹秽灵迹  

近体诗  

长安春日  

穷途日日困泥沙上苑年年好物华荆棘不当车马道管弦长奏绮罗家王孙草上悠扬蝶少女风前烂漫花嬾出任従逰子笑入门还是旧生涯  

醉间闻甘州  

老听笙歌亦解愁醉中因遣合甘州行追赤岭千山外坐想黄河一曲流日暮岂堪征妇怨路傍能结旅人愁左绵刺史心先死泪满朱弦催白头  

汉武宫词  

武帝清斋夜筑坛自斟明水醮仙官殿前童女移香案庭际金人捧露盘绛节有时还入梦碧桃何处更骖鸾茂陵烟埋冠劒石马无声蔓草寒  

宫词  

十二楼中尽晓籹望仙楼上望君王锁衔金兽连环冷水滴铜龙昼漏长云髻罢梳还对镜罗衣欲换更添香遥窥正殿帘开处袍袴宫人扫御牀  

开元后乐  

莫奏开元旧乐章乐中髙曲断人肠邠王玉笛三更咽虢国金车十里香一自烽烟生蓟北便従征战老汾阳中原骏马搜求尽沙苑年来草又芳  

题昭华公主废池馆  

曽发箫声水槛前夜蟾寒沼两婵娟微波有恨终归海明月无情却上天白鸟带将帘外雪绿苹枯尽渚中莲荣华不向人间住须读庄生第一篇  

潼关河亭  

重冈如抱岳如蹲气防秦川势自尊天地并功开帝宅山河相凑束龙门橹声呕轧中流渡栁色微茫逺岸村满眼波涛终古事年来惆怅与谁论  

送灵州田尚书  

隂风猎猎满旗竿白草飕飕劒气攅九姓羌浑随汉节六州蕃落从戎鞍霜中入塞雕弓硬月下翻营玉帐寒今日路傍谁不指穰苴门户惯登坛  

送衢州崔员外  

笑分铜虎别京师岭下山川想到时红树暗藏殷浩宅绿萝深覆偃王祠风茅向暖抽书带露竹迎风舞钓丝休指岩西归数日知君己负白云期  

送沈单作尉江都  

炀帝都城春水邉笙歌夜上木兰船三千宫女自涂地十万人家如洞天焰焰花枝官舍晚重重云影寺墙连少年作尉须矜慎莫向楼前坠马鞭  

猎骑  

兵印长封入卫稀碧空云尽早霜微浐川桑落雕初下渭曲禾收兔正肥陌上管弦清似语草头弓马疾如飞岂知万里黄金戍血迸金疮卧铁衣  

李逺  

逺字承古蜀人太和五年进士厯忠建江三州刺史终御史中丞  

幽闲鼓吹云宣宗朝令狐绹荐逺为杭州刺史宣宗曰我闻逺有诗云长日唯销一局碁岂可以临郡哉绹对曰诗人之言非有实也仍荐逺防察可任乃俞之  

近体诗  

闲居  

尘事久相弃沈浮皆不知牛羊归古巷燕雀绕疎篱买药经年晒留僧尽日碁唯忧钓鱼伴秋水隔波时  

游故王驸马池亭  

花树杳玲珑渔舟处处通醉销罗绮艳香暖芰荷风野鸟翻萍绿斜桥印水红子猷箫管絶谁爱碧鲜浓  

送人入蜀  

蜀客本多愁今君是胜逰碧藏云外树红露驿邉楼杜魄呼名语巴江学字流不知烟外何处梦刀州  

听话丛台  

有客新従赵地回自言曽上古丛台云遮襄国天邉去树绕漳河地里来弦管变成山鸟哢绮罗留作野花开金舆玉辇无行迹风谁知长绿苔  

赠友人  

鳯城烟霭思偏多曽向刘郎住处过银烛焰前贪劝酒玉箫声里己闻歌佳人惜别看嘶马公子贪情向翠娥今日重来门巷改出墙桐树绿婆娑  

赠南岳僧  

曽住衡阳岳寺邉门开江水与云连数州城郭藏寒寺一片风帆着逺天猿去不离行道处客来皆到卧牀前今朝惆怅红尘里唯忆闲塘尽日眠  

黄陵庙词  

黄陵庙前莎草春黄陵女儿蒨裙新轻舟小楫唱歌去水逺山长愁杀人  

赠筝妓伍卿  

轻轻殁后更无筝玉腕红纱到伍卿坐客满筵都不语一行哀雁十三声  

刘得仁  

得仁贵主之子善五言诗以清莹称自开成至大中三朝昆弟皆厯贵仕而得仁独应举出入文塲三十年卒无成  

晁公武读书志曰得仁长庆中即以诗名厯举进士不第甞自述云外族帝皇是中朝亲故稀翻令浮议者不许九霄飞既殁诗人竞为诗吊之僧栖白诗曰忍苦为诗身到此氷魂雪魄己难招直教桂子落坟上生得一枝寃始销  

近体诗  

宣义亭子  

暮色绕髙亭南山出竹清夜深斜舫月风定一池星岛屿无人迹菰蒲有鹤翎此中休便得何必泛沧溟  

乐逰原春望  

乐逰原上望望尽帝城春始觉繁华地应无不醉人云开双阙丽栁映九衢新爱此偏髙野闲来竟日频  

游崔监丞城南别业  

门与青山近青山复几重雪融皇子岸春润翠微峰地有经冬草林无未老松竹寒溪隔寺晴日直闻钟  

题王处士山居  

茅堂入谷逺林暗絶无邻终日有流水经年无到人溪云常欲山洞别开春自得仙家术栽松独养真  

冬日题邵公院  

无事关多掩隂阶竹拂苔劲风吹雪聚渇鸟啄氷开树向寒山得人从瀑布来终期天目老击锡逐云回  

寄春坊顾校书  

宁因不得志寂寞本相宜冥目冥心坐花开花落时数畦蔬甲出半梦鸟声移只恐龙楼晓归山又更违  

送友人下第归觐  

君此卜行日髙堂应梦归莫将和氏泪滴着老莱衣岳连河细田禽出麦飞到家调膳后吟苦落蟾晖  

听歌  

朱槛满明月美人歌落梅忽惊尘起处疑有鳯飞来一曲听初彻几年愁暂开东南正云不得见阳台  

和段校书冬夕寄题庐山  

名髙身未到此恨蓄多时是夕吟因话他年去必随当时庐岳顶半入楚江湄几处悬崖上千寻瀑布垂鑪峯松淅沥湓浦棹参差日色连湖白钟声拂浪迟烟梯縁薜荔岳寺步欹危地本饶灵草林曽出祖师石楼霞耀壁猿树鹤分枝细径萦岩末髙见海涯嵌空寒更极寂寞夜尤思隂谷氷埋术仙田雪覆芝乱泉禅客潄异迹逸人知藓室新开灶柽潭未了碁如何遂闲放长得任希夷空务渔樵事方无道路悲谢公台尚在陶令栁旋衰尘外难相许人间贵迹遗虽怀丹桂影不忘白云期仁者终擕手今朝预赋诗  

悲老宫人  

白发宫娃不解悲满头犹自挿花枝曽缘玉貌君王宠准拟人看似旧时  

## 御定全唐诗录卷八十二  

项斯  

斯字子迁江东人始未为闻人因以卷谒杨敬之杨苦爱之赠诗云几度见诗诗尽好及观标格过于诗平生不解藏人善到处逢人説项斯未几诗达长安明年擢上第后终丹徒尉  

始张水部籍为律格诗惟朱庆余亲授其防沿流而下有任蕃陈标章孝标司空图咸及门焉寳厯开成之际斯尤为水部所知故其诗格与之相类郑少师薰云项斯逢水部谁道不关情斯留别水部诗云省中重拜别兼领故人书己念此行逺不应相问疎子城西并宅御水北同渠要取春前到乗闲起居  

近体诗  

题令狐处士谿居  

白发已过半无心离此溪病甞山药徧贫起草堂低为月从破因诗壁重泥近来常夜坐寂寞与僧齐  

宁州春思  

失意离城早邉城任见花初为断酒客旧识卖书家寒寺稀无雪春风亦有沙思归频入梦即路不言賖  

蛮家  

领得卖珠钱还归铜柱邉看儿调小象打鼓试新船醉后眠神树耕时语瘴烟不逢寒便老相问莫知年  

早春题湖上顾氏新居  

近得云中路门长侵早开到时犹有雪行处己无苔劝酒客初醉留茶僧未来每逢晴暖日唯见乞花栽门不当官道行人到亦稀故従餐后出多是夜深归开箧收书卷扫牀移卧衣几时同买宅相近有柴扉  

宿胡氏溪亭  

独住水声里有亭无热时客来因月宿牀势向山移鹤睡松枝定萤归葛叶垂寂寥犹欠伴谁为报僧知  

送华隂隠者  

往往到城市得非征药钱世人空识面弟子莫知年自説能医死相期更学仙近来移住处毛女旧峯前  

落第后寄江南亲友  

古巷槐隂合愁多昼掩扉独存过江马强拂看花衣送客心先醉寻僧夜不归龙钟易惆怅莫遣寄书稀  

小古镜  

字己无人识唯应记铸年见来深似水擕去重于钱鸾翅巢空月菱花徧小天宫中照黄帝曽得化为仙  

邉游  

古镇门前去长安路在东天寒明堠火日晚裂旗风塞馆皆无簟儒亦有弓防秋故乡卒暂喜语音同  

夜泊淮隂  

夜入楚州烟烟中人未眠望来淮岸尽坐到酒楼前灯影半临水筝声多在船乗流向东去别此易经年  

赠金州姚合使君  

为郎名更重领郡是蹉跎官壁题诗尽衙庭看鹤多城池连草壍篱落带椒坡未觉旗旛贵闲行触处过  

送殷中丞逰邉  

话别无长夜灯前闻曙鸦己行难避雪何处合逢花陇寺门多闭羌楼酒不賖还须见邉将谁拟静尘沙  

泛谿  

谿船泛渺弥渐觉减炎辉动水花连影逢人鸟背飞深犹见白石凉好换生衣未得多诗句终须隔宿归  

送顾少府  

作尉年犹少无辞去路賖渔舟县前泊山吏日髙衙幽景临谿寺秋蝉织杼家行程须过越先醉镜湖花  

华顶道者  

仙人掌中住生有上天期已废烧丹处犹多种杏时养龙于浅水寄鹤在髙枝得道复无事相逢尽日碁  

游烂柯山  

步步出尘氛溪山别是春坛邉时过鹤碁处寂无人访古碑多缺探幽路不真飜疑归去晚清世累移晨  

李处士道院南楼  

霜晚复秋残楼明近逺山满壶邀我醉一榻为僧闲树簇孤汀眇帆欹积浪间从容更南望殊欲外人寰  

龙州与韩将军夜防  

庭绿草纎纎邉州白露沾别歌缘劒起客泪是愁添见月鹊啼树避风云满帘将军尽樽酒楼上赋星占  

送友人下第归襄阳  

失意己春残归愁与别难山分关路细江绕夜城寒草色连晴坂鼍声杂晓滩差池是秋赋何以暂怀安和李中丞醉中期王征君月夜同逰浐水旧居  

醉后情俱逺难忘素浐间照花深处月当户旧时山事想同清话欢期一破顔风流还爱竹此夜尚思闲  

忆朝阳峯前居  

每忆闲眠处朝阳最上峯溪僧来自逺林路出无踪败褐粘苔遍新题出石重霞光侵曙发岚翠近秋浓健羡机能破安危道不逢雪残云到閤庭午鹤离松此地虚为别人间久未容何时无一事却去养疎慵  

宿山寺  

栗叶重重覆翠微黄昏溪上语人稀月明古寺客初到风度闲门僧未归山果经霜多自落水萤穿竹不停飞中宵能得几时睡又被钟声催着衣  

古扇  

昨日裁成夺夏威忽逢秋节便相违寒尘妬尽秦王女凉殿恩随汉主妃似月旧临红粉面有风休动麝香衣千年萧瑟关人事莫话当时掩泪归  

旧宫人  

自出先皇玉殿中衣裳不更染深红宫钗折尽垂空鬓内扇摇多减半风桃熟亦曽君手赐酒防犹妾歌终如今还向城邉住御水东流意不通  

送宫人入道  

愿随仙女董双成王母前头作伴行初带玉冠多悮拜欲辞金殿别称名将敲碧落新斋磬却进昭阳旧赐筝旦暮焚香绕坛上步虚犹作按歌声  

长安退将  

塞外冲沙损眼明归来养病住秦京上髙楼阁看星坐着白衣裳把劒行常説老身思鬭将最悲无力制畨营翠眉红脸和回鹘惆怅中原不用兵  

遥装夜  

卷席贫抛壁下牀且铺他处对灯光欲行千里从今夜犹惜残春发故乡蚊蚋已生团扇急衣裳未了剪刀忙谁知更有芙蓉浦南去令人愁思长  

山行  

青林深亦有人一渠流水数家分山当日午回峯影草带泥痕过鹿羣蒸茗气従茅舍出缲丝声隔竹篱闻行逢卖药归来客不惜相随入岛云  

江村夜泊  

日落江路黒前村人语稀几家深树里一火夜渔归赵嘏  

嘏字承祜山阳人为诗赡美多兴味杜紫微爱其早秋长笛一声人倚楼句吟叹不己人因目为赵倚楼防昌三年第进士宰相李回甞举荐之大中间授渭南尉卒时以其诗有早晚粗酧身事了水邉归去一闲人为终渭南兆云  

古体诗  

汾上宴别  

云物如故乡山川知异路年来未归客马上春欲暮一樽花下酒残日水西树不待管弦终摇鞭背花去近体诗  

越中寺居  

迟客疎林下斜溪小艇通野桥连寺月髙竹半楼风水静鱼吹浪枝闲鸟下空数峯相向緑日夕郡城东  

江邉  

终日劳车马江邉欵竹扉残花春浪濶小酒故人稀戍鼓客帆逺津云夕照微何由兄与弟俱及暮潮归  

晓发  

旅行宜早发况复是南归月影缘山尽钟声隔浦微残星萤共映落叶鸟惊飞去去渡南渚村深人出稀  

东归道中  

未明唤僮仆江上忆残春风落花夜山川驱马人星星一镜发草草百年身此日念前事沧洲情更亲  

旅次商山  

役役依山水何曽似问津断崖如避马芳树欲留人日夕猿鸟伴古今京洛尘一枝甘己失辜负故园春  

虎丘寺赠渔处士  

兰若云深处前年客重过岩空秋色动水濶夕阳多早负江湖志今如鬓发何唯思闲胜我钓艇在烟波  

赠金刚三藏  

心法云无住流沙归复来锡随山鸟动经附海船回洗足栁遮寺坐禅花委苔唯将一童子又欲过天台  

洛中逢卢郢石归觐  

不堪俱失意相送出东周縁切倚门恋倍添为客愁春山和雪静寒水带氷流别后期君处灵原紫阁秋  

送权先辈归觐信安  

衣防独归去一枝开更香马嘶芳草渡门掩百花塘野色亭台晚滩声枕簟凉小斋松岛上重拂读书牀  

自遣  

晚树疎蝉起别愁逺人回首忆沧洲江连故国无穷恨日带残云一片秋久客转谙时态薄多情只共酒淹留到头生长烟霞者须向烟霞老始休  

寒食遣怀  

折栁城邉起暮愁可怜春色独怀羞伤心正叹人间事回首更惭江上鸥鶗鴂声中寒食酒芙蓉花外夕阳楼凭髙满眼送清渭去傍故山山下流  

长安秋夕  

云物凄清拂曙流汉家宫阙动髙秋残星几防雁横塞长笛一声人倚楼紫艳半开篱菊静红衣落尽渚莲愁鲈鱼正美不归去空戴南冠学楚囚  

东望  

楚江横在草堂前杨栁洲邉载酒船两见梨花归不得每逢寒食一澘然斜阳映阁山当寺微緑含风树满川同郡故人攀桂尽把诗吟向泬寥天  

长安月夜与友生话故山  

宅邉秋水浸苔矶日日持竿去不归杨栁风多潮未落蒹葭霜在雁初飞重嘶匹马吟红叶却听疎钟忆翠微今夜秦城满楼月故人相见一霑衣  

忆山阳  

家在枚皋旧宅邉竹轩晴与楚波连芰荷香暖垂鞭袖杨栁风横弄笛船城碍十洲烟岛路寺临千顷夕阳川可怜时节堪归去花落猿啼又一年  

曲江春望怀江南故人  

杜若洲邉人未归水寒烟暖想柴扉故园何处风吹栁一雁南来雪满衣目极思随原草徧浪髙书到海门稀此时愁望情多少万里春流绕钓矶  

早发剡中石城寺  

暂息劳生树色间平明尘事又相关吟辞宿处烟霞古心负秋来水石闲竹户半开钟未絶松枝静霁鹤初还明朝一倍堪惆怅回首尘中见此山  

泊蟂矶江馆  

风雪晴来嵗欲除孤舟晚下意何如月当轩色湖平后雁断云声客起初傍晓管弦何处静犯寒杨栁绕津疎三间茅屋东溪上归去生涯竹与书  

宿楚国寺有怀  

风动衰荷寂寞香断烟残月共苍苍寒生晚寺波摇壁红堕疎林叶满牀起雁似惊南浦棹隂云欲防北楼霜江邉松菊荒应尽八月长安夜正长  

浙东陪元相公逰云门寺  

松下山前一迳通烛迎千骑满山红溪云乍敛幽岩晓气初髙大斾风小槛宴花容客醉上方看竹与僧同归来吹尽严城角路转髙塘乱水东  

宛陵寓居上沈大夫  

满耳歌谣满眼山宛陵城郭翠微间人情已觉春长在溪户仍将水共闲晓色入楼红霭霭夜声寻砌碧潺潺幽云髙鸟俱无事晚伴西峯醉客还  

赠李従贵  

白马嘶风何处还鞭梢拂地看南山珠帘卷尽不回首春色欲防休闭关花外鸟归残暮竹邉人语夕阳闲知君旧隠嵩云下岩桂従今几更攀  

和令狐补阙春日独逰西街  

左掖初辞近侍班马嘶寻得过街闲映鞭栁色微遮水随步花枝欲碍山暖泛鸟声来席上醉从诗句落人间此时失意哀吟客更觉风流不可攀  

寄归  

三年踏尽化衣尘只见长安不见春马过雪街天未曙客迷关路泪空频桃花坞接啼猿寺野竹亭通画鹢津早晚麤酬身事了水邉归去一闲人  

寒食新丰别友人  

一百五日家未归新丰鸡犬独依依满楼春色傍人醉半夜声前计非缭绕沟塍含緑晚荒凉树石向川微东风吹泪对花落顦顇故交相见稀  

送李裴评事  

塞垣従事识兵机只议平戎不拟归入夜笳声含白发报秋榆叶落征衣城连战垒黄云晚马渡寒沙夕照微别后不应书断絶满天霜雪有鸿飞  

送卢缄归扬州  

曽向雷塘静掩扉荀家灯火有余辉关河日暮望空极杨栁渡头人独归隋苑荒台风袅袅灞陵残梦依依今年春色还相悮为我江邉谢钓矶  

别麻氏  

晓哭乌乌动四邻于今我作负心人出门便作东西水回首初惊枕席尘满眼泪珠和语咽旧牕风月更谁亲伤离况值花时节从此东风不似春  

题横水驿双峯院松  

故园溪上雪中别野馆门前云畔逢白发渐多何自苦清隂长在好相容迎风几拂朝天盖带月犹含度岭钟更忆葛洪丹井侧数株临水欲成龙  

长信宫  

君恩已尽欲何归犹有残香在舞衣自恨身轻不如燕春来长绕御帘飞  

遣兴  

读彻残书弄水回暮天何处笛声哀花前独立无人防依旧去年双燕来  

江楼感旧  

独上江楼思眇然月光如水水连天同来翫月人何在风景依稀似去年  

寻僧  

谿户无人谷鸟飞石桥横木挂禅衣看云日暮倚松立野水乱鸣僧未归  

灵岩寺  

馆娃宫畔千年寺水濶云多客到稀闻説春来倍惆怅百花深处一僧归  

李侍御归炭谷山居同宿华严寺  

家在青山近玉京白云红叶满归程相逢一宿最髙寺半夜翠微泉落声  

僧舍  

谿上禅关水木间水南山色与僧闲春风尽日无来客幽磬一声髙鸟还  

宿僧舍  

髙僧夜滴芙蓉漏逺客牕含杨栁风何处相逢话心地月明身在磬声中  

茅山道中  

烟树重重水乱流马嘶残晚程秋门前便是仙山路目送归鸿不得逰  

冷日过骊山  

冷日微烟渭水愁翠华宫树不胜秋霓裳一曲千门锁白尽梨园弟子头  

座上献元相公  

寂寞堂前日又曛阳台去作不归云从来闻説沙咤利今日青蛾属使君【`纪事云嘏甞家于浙西有美姬惑之洎计偕防中元鹤林之逰浙帅窥其姬遂奄有之明年嘏及第因以一絶箴之云云浙帅不自安遣归之`】  

经汾阳旧宅  

门前不改旧山河破敌曽轻马伏波今日独经歌舞地古槐疎冷夕阳多  

东亭栁  

拂水斜烟一万条几随春色倚河桥不知别后谁攀折犹自风流胜舞腰  

薛能  

能字太拙汾州人防昌六年登进士第大中末书判中选补盩厔尉辟太原陜虢河阳従事李福镇滑州表署观察判官厯侍御史都官刑部贠外郎福徙西蜀奏以自副咸通中摄嘉州刺史归朝迁主客度支刑部郎中俄刺同州权京兆尹事出帅感化入授工部尚书复节度徐州徙忠武广明元年徐军戍溵水经许军乱遇害能僻于诗日赋一章资骜倨佻轻忤物于前人少所推许间称贾长江解诗李青莲及刘白而下无取也  

纪事云薛能従事蜀州日每短诸葛功业厚诬之见于诗不一而足其一云流运有功终是扰隂符多术得非奸又云陈图谁许可庙貌我揶揄又云焚却蜀书宜不读武侯无可律吾身后镇徐州上元夜偶作云谁见将军心似海四更亲领万人逰自负如此  

晁公武曰能晚节惑浮屠法奉之唯谨为藩镇尤易武吏甞命其子属櫜鞬雅拜新进士或问其故曰与渠销弭灾咎云  

近体诗  

秋夜山中述事  

初宵门未掩独坐对霜空极目故乡月满溪寒草风樵声当岭上僧语在云中正恨归期晚萧萧闻塞鸿  

嘉陵驿  

尽室可招魂蛮余出蜀门雹凉随气江热傍山根蚕月缲丝路农时碌碡村干将磨欲尽无位可酬恩  

冬日送僧归吴中  

去扫冬林下闲持未徧经为山低凿牖容月广开庭旧业云千里生涯水一瓶还应觅新句看雪倚禅扃  

留题  

茶兴复诗心一瓯还一吟压春甘蔗冷喧荔枝深骤去无遗恨幽栖己徧寻峨眉不可到髙处望千岑  

龙门八韵  

河浸华夷濶山横宇宙雄髙波万丈防夏禹几年功川迸晴明林生旦暮风人看翻进退鸟性断西东气逐云归海声驱石落空近身毛作防当面语难通沸沫归何处盘涡傍此中従来化鬐者攀去路应同  

秋夜旅舍寓怀  

庭锁荒芜独夜吟西风吹动故山心三秋木落半年客满地月明何处砧渔唱乱沿汀鹭合雁声寒咽陇云深平生只有松堪对露浥霜欺不受侵  

晚春  

征东留滞一年年又向军前遇火前画出鹢舟宜祓禊镂成鸡卵有秋千澄明野水孤城立狼籍风花落日眠赖指清和樱笋熟不然愁杀暮春天  

春日使府寓怀  

一想流年百事惊已抛渔父戴尘缨青春背我堂堂去白发欺人故故生道困古来应有分诗传身后亦何荣谁言合负清朝力独抱风骚破郑声  

春日旅舍书怀  

出去归来旅食人麻衣长带几坊尘开门草色朝无客落案灯花夜一身贫舍卧多消永日故园莺老忆残春蹉跎冠冕谁相念二十年中尽苦辛  

褒斜道中  

十驿褒斜到处慵眼前常似接灵踪江遥旋入旁来水山豁犹藏向后峯鸟径恶时应立虎畬田闲日自烧松行吟却笑公车役夜发星驰半不逢  

许州徳星亭  

瀵水南流东有堤堤邉亭是武陵溪槎松配石堪僧坐蕋杏含春欲鸟啼髙树月生沧海外逺郊山在夕阳西频来不似军従事只戴纱巾只杖藜  

献仆射相公  

清如氷玉重如山百辟严趋礼絶攀强冦外闻须破胆平人长见尽开顔朝廷有道青春好门馆无私白日闲致却垂衣更何事几多诗句定关关  

折杨栁【`有序`】  

此曲盛传为词者甚众文人才子各衒其能莫不条似舞腰叶如眉翠出口皆然颇为陈熟能専于诗律不爱随人搜难抉新誓脱常态虽欲勿伐知音其舍诸  

华清髙树出离宫南陌柔条带暖风谁见轻隂是良夜瀑泉声畔月明中  

洛桥晴影覆江船羌笛秋声湿塞烟闲想习池公宴罢水蒲风絮夕阳天  

暖风晴日断浮埃废路新条发钓台处处轻隂可惆怅后人攀处古人栽  

潭上江邉嫋嫋垂日髙风静絮相随青楼一树无人见正是女郎眠觉时  

和花烟树九重城夹岸春隂十万营唯向邉头不堪望一林顦悴少人行  

牕外齐垂旭日初楼邉轻好暖风徐逰人莫道栽无益桃李清隂却不如  

众木犹寒独早青御沟桥畔曲江亭陶家旧日应如此一院春条緑绕防  

杨栁词  

暖梳簪朶事登楼因挂垂杨立地愁牵断绿丝攀不及半空悬着玉搔头  

西园髙树后庭根处处寻芳有折痕终忆我逰桃叶舍一枝斜映竹篱门  

刘白苏台总近时当初章句是谁推纎腰舞尽春杨栁未有侬家一首诗【`自注云刘白二尚书继为苏州刺史后赋杨栁枝词世多传唱虽有才语但文字太僻宫商不髙`】  

吴姬  

龙麝熏多骨亦香因经寒食好风光何人画得天生态枕破施朱隔宿妆  

退红香汗湿轻纱髙卷蚊厨独卧斜娇泪半垂珠不破恨君瞠折后庭花  

画烛烧兰暖复迷殿帷深宻下银泥开门欲作侵晨散己是明朝日向西  

楼台重叠满天云殷殷鸣鼍世上闻此日杨花初似雪女儿弦管弄参军  

身是三千第一名内家丛里独分明芙蓉殿上中元日水拍银盘弄化生  

省试夜  

白莲千朶照廊明一片承明雅颂声更报第三条烛尽文昌风景画难成  

寒食日题  

美人寒食事春风折尽青青赏尽红夜半无灯还有睡秋千悬在月明中  

宋氏林亭  

地湿莎青后天桃花红近竹林边行人本是农桑客记得春深欲种田  

老圃堂【`一作曹邺`】  

邵平地接吾庐谷干时偶自锄昨日春风欺不在就牀吹落读残书  

影灯夜  

偃王灯塔古徐州二十年来乐事休谁见将军心似海四更身领万人游  

十万军城百万灯酥油香暖夜如蒸红妆满地烟光好只恐笙歌引上升  

盩厔官舍新竹  

心觉清凉体似吹满风轻撼叶垂垂无端种在幽闲地众鸟嫌寒凤未知  

开元观闲游因及后溪偶成二韵  

山屐经过满径踪隔溪遥望夕阳舂当时诸葛成何事只合终身作卧龙  

赠欢娘【`八嵗善吹笙`】  

一束龙吟细竹枝青蛾擎在掌中吹当初縦使双成在不得如伊是小时  

子夜  

嫖姚家宴敌吴王子夜歌声满画堂此日相逢眉翠尽女真行李乞斋粮  

赠韦氏歌人  

一曲新声惨画堂可能心事忆周郎朝来为客频开口绽尽桃花满树香  

黄蜀葵  

娇黄新嫩欲留诗尽日含毫有所思记得玉人初病起道家装束厌禳时  

## 御定全唐诗录卷八十三  

司空图  

图字表圣河中虞乡人咸通末擢进士第繇宣歙幕歴礼部郎中僖宗行在用为知制诰中书舎人知天下必乱归隠中条山王官谷有先世别墅泉石林亭颇惬幽趣日与名僧高士游咏其中自号知非子耐辱居士豫为寿圹引客坐其中赋诗酌酒徘徊客或难之笑曰君何不广生死一致吾宁暂游此中哉布衣鸠杖歳时村社雩祭祠祷鼓舞防集必造之与野老同席无傲色龙纪干宁间徴拜旧官及以户兵二部侍郎召皆不起迁洛后被诏入朝阳为野耄状丐归梁召为礼部尚书不应哀宗被弑不怿数日卒图少有俊才晚年遭乱避世多诡激啸傲之辞有一鸣集三十卷内诗十卷图尝论诗云沈宋始兴之后杰出于江宁宏肆于  

李杜右丞苏州趋味澄夐若清沇之贯达大厯十数公抑又其次元白力勍而气孱都市豪估耳刘梦得杨巨源亦各有胜防阆仙无可刘得仁辈时得佳致亦足涤烦厥后所闻逾褊浅矣经乱索居得所录尚累百篇适自编一鸣集撑霆裂月劼作者之肝脾亦当吾言之无怍也  

又云诗贯六义讽谕抑扬渟蓄渊雅皆在其间惟近而不浮逺而不尽然后可言韵外之致愚幼常自负既久而愈觉缺然然得于春早则有草嫩侵沙长氷轻着雨消又人家寒食月花影午时天又雨微吟足思花落梦无憀得于山中则有坡暖冬生笋松凉夏健人又川明虹照雨树密鸟冲人得于江南则有戍鼓和潮暗船灯照岛幽又回塘春尽雨方响夜深船又夜短猿悲减风和鹊喜灵得于塞下则有马色经寒惨雕声带晚饥得于丧乱则有骅骝思故第鹦鹉失佳人又鲸鲵入海涸魑魅拣林幽得于道宫则有棋声花院闭幡影石坛高得于夏景则有地凉清鹤梦林静肃僧仪得于佛寺则有松日明金像苔龛响木鱼又解吟僧亦俗爱舞鹤终卑得于郊原则有暖景鸡声美微风蝶影繁又逺陂春草渗犹有水禽飞得于乐府则有晚妆留拜月春睡更生香得于寂寥则有孤萤出荒池落叶穿破屋得于惬适则有客来当意惬花发遇歌成虽庶防不滨于浅涸亦未废作者之讥诃也七言云逃难人多分隙地放生鹿大出寒林又得劒乍如添健仆亡书久似忆良朋又孤屿池防春涨满小栏花韵午晴初皆不拘于一槩又论絶句诗本于诣极则有殷勤元日日欹午又明年五更惆怅回孤枕犹是残灯照落花此外千变万化不知所以神而自神  

计敏夫云司空图伤时思古退已避祸清音冷然如世外道人所谓变而不失其正者  

古体诗  

感时  

好鸟无恶声仁兽肯狂噬宁敎鹦鹉哑不遣麒麟吠人人语与黙唯观利与势受毁亦自遭掩谤终失计  

秋思  

身病时亦危逢秋多恸哭风波一摇荡天地防翻覆孤萤出荒池落叶穿破屋势利长草草何人访幽独  

短歌行  

乌飞飞兔蹶蹶朝来暮去催时节女蜗只解补青天不解煎胶粘日月  

冯燕歌  

魏中义士有冯燕游侠幽并最少年避雠偶作滑台客嘶风跃马来翩翩此时恰遇莺花月堤上轩车昼不絶两面髙楼语笑声指防行人情暗结掷果潘郎谁不慕朱门别见红妆露故故推门掩不开似敎欧轧传言语冯生敲镫袖笼鞭半拂垂杨半惹烟树间春鸟知人意的的心期暗与传传道张婴偏嗜酒从此香闺为我有梁间客燕正相欺屋上鸣鸠空自鬭婴归醉卧非雠汝岂知负过人怀惧燕依户扇欲潜逃巾在枕傍指令取谁言狠戾心能忍待我情深情不隠囘身本谓取巾难倒柄方知授霜刃冯君抚劒即迟疑自顾平生心不欺尔能负彼必相负假手他人复在谁窻间红艳犹可掬熟视花钿情不足唯将大义断胷襟粉颈初囘如切玉凤凰钗碎各分飞怨魄娇魂何处追【`集作归`】凌波如唤游金谷羞彼揶揄泪满衣新人藏匿旧人起白昼喧呼骇邻里诬执张婴不自明贵免生前遭考捶官将赴市拥红尘掉臂人来擗看人传声莫遣有寃滥盗杀婴家即我身初闻僚吏飜疑叹呵叱风狂词不变缧囚解缚犹自疑疑是梦中方脱免未死劝君莫浪言临危不顾始知难已为不平能割爱更将身命救深寃白马贤侯贾相公长悬金帛募才雄拜章请赎冯燕罪千古山河激义风黄河东注无时歇注尽波澜名不灭为感词人沈下贤长歌更与分明説此君精爽知犹在长与人间留炯诫铸作金燕香作堆焚香酬酒听歌来【`沈下贤冯燕传云燕魏人少以意气任侠为击毬鬭鸡戯魏氏有鬭者燕往搏杀不平遂匿亡滑时相国贾公躭在滑能燕才留军中他日行里中见户傍妇人色甚冶使人熟其意遂室焉其夫滑将张婴也防婴从其类饮燕伺间偃寝中拒户婴还妻开户纳婴以裾蔽燕燕卑脊步就蔽转匿户扇后而巾堕枕下与佩刀近婴醉且瞑燕指巾令其妻取妻取刀授燕燕熟视断其妻颈持巾去明旦婴起见妻死愕然婴邻以为婴杀之缚以吿其妻党共持白不能言收系强伏其辜将就市看者围面千余人有一人排看者呼曰无令不辜死者吾窃其妻而又杀之当繋我吏执之乃燕也与见贾公公以状闻请归其印以赎燕死上义之下诏凡滑城死罪皆免　丽情集以此歌为沈下贤作注文苑英华者误采之下贤有其传未尝作歌也集可考`】  

近体诗  

早春  

伤懐同客处病眼即花朝草嫩侵沙长冰轻着雨销风光知可爱容发不相饶早晚丹丘伴飞书肯见招  

塞上  

万里隋城在【`隋大业三年筑长城`】三边虏气衰沙填孤障角烧断故闗碑马色经寒惨雕声带晚悲【`本集作饥`】将军正闲暇留客换歌辞  

江行  

地濶分吴塞枫高映楚天回【`一作曲`】塘春尽雨方响夜深船行纪添新梦羇愁甚往年何时京洛路马上见人烟  

下方  

三十年来往中间京洛尘倦行今白首归卧已清神坡暖冬生【`一作抽`】笋松凉夏健人更惭徴诏起避世迹非眞昏旦松轩下怡然对一瓢雨微吟足思花落梦无憀细事当棋遣衰容喜镜饶溪僧有深趣书至又相邀  

月下留丹灶【`有序`】  

诗题五字乃真仙之词也邵阳某县人或闻其山实异斋祷积稔果有蹈空而至者涉笔附楹久之乃罢去既而熟视木文则字皆隐起成列矣某年中亷帅上闻且命镵其逸迹藏于郡廨其后为刺史李岫所得今传于君孙岂精契之所感致耶光启三年秋八月既望愚获覩于王官别业噫迹虽显奇道必体正故为物怪之所中者见之莫不洗然欲盖其事目撃可数也吾知挟邪佞以冒进者亦当胆栗自废岂俟图鼎燬犀而后辨奸妖之诡态哉缀之全篇以志诚敬且期自警泗水司空氏记  

月下留丹灶坛边树羽衣异香人不觉残夜鹤分飞朝防初元盛蓬瀛旧侣稀瑶函真迹在妖魅敢扬威  

长安赠王沄  

正下搜贤诏多君独避名客来当意惬花发遇歌成乐地留高趣权门让后生东风闲小驷园外好同行  

僧舎贻友人  

笑破人间事吾徒莫自欺解吟僧亦俗爱舞鹤终卑竹上题幽梦溪边约敌碁旧山归有阻不是故迟迟  

赠圆昉公【`昉蜀僧僖宗幸蜀昉坚免紫衣`】  

天堦让紫衣冷格鹤犹卑道胜嫌名出身闲觉老迟晚香延宿火寒磬度高枝每説长松寺他年与我期  

寄郑仁规  

清才郑小戎标的贵游中万里云无侣三山鹤不笼香和丹地暖晚着防衣风荣路期经济唯应在至公  

寄永嘉崔道融  

旅寓虽难定乘闲是胜游碧云萧寺霁红树谢村秋戍鼓和潮暗船灯炤岛幽诗家多滞此风景似相留  

上陌梯寺怀旧僧  

云根禅客居皆説旧吾庐松日明金像山风【`一作苔龛`】响木鱼依栖应不阻名利本来疎纵有人相问林间懒折书  

华下送文防  

郊居谢名利何事最相亲渐与论诗久皆知得句新川明虹照雨树密鸟冲人应念从今去还来岳下频  

五十  

闲身事少只题诗五十今来觉衰清秩偶叨非养望丹方频试更堪疑髭须强染三分折弦管遥听一半悲漉酒有巾无黍酿负他黄菊满东篱  

退栖  

宦游萧索为无能移住中条最上层得劎乍如添健仆亡书久似忆良朋燕昭不是空怜马支遁何妨亦爱鹰自致此身绳检外肯敎世路日兢兢  

华下  

箨冠新带步池塘逸韵偏宜夏景长扶起緑荷承皁露惊回白鸟入残阳久无书去干时贵时有僧来自故乡不用名山访眞诀退休便是养生方  

浙川  

华下支离已隔河又来此地避干戈山田渐广猿频到村舎新添燕亦多丹桂石坛宜并长秦云楚雨暗相和儿童栗熟迷新迳归去仍随牧防歌  

西北乡闗近帝京烟尘一片正伤情愁看地色连空色静听歌声似哭声红蓼遮村人不见青山绕槛路难平从敎烟櫂更南去休向津头问去程  

书怀  

病来犹强引雏行力上东原欲试耕防处马嘶春麦长一川人喜雪峯晴闲知有味心难肯道贵谋安迹易平陶令若能兼不饮无弦琴亦是沽名  

丁未歳归王官谷有作  

家山牢落战尘西匹马偷归路已迷冢上卷旗人簇立花边移寨鸟惊啼本来薄俗轻文字却致中原动鼓鼙时取一壶闲日月长歌深入武陵溪  

归王官次年作  

乱后烧残满【`一作数`】架书峰前犹自恋吾庐忘机渐喜逢人少览镜空怜待鹤疎孤屿池痕春涨满小栏花韵午晴初酣歌自适逃名久不必门多长者车  

丁已重阳  

重阳未到已登临探得黄花且独斟客舎喜逢连日雨家乡似响隔河砧乱来已失耕桑计病后休论济活心自贺逢时能自弃归鞭唯拍马鞯吟  

重阳山居  

诗人自古恨难穷暮节登临且喜同四望交亲【`一作四座宾朋`】兵乱后一川风物笛声中菊残深处回幽蝶陂动晴光下早鸿明日更期来此醉不堪寂寞对衰翁  

山中  

全家与我恋孤岑蹋得苍苔一径深逃难人多分隟地放生鹿大出寒林名应不朽轻仙骨理到忘机近佛心昨夜前溪骤雷雨晚晴独步数峰吟  

喜王驾小仪重阳相访  

白菊初开卧内明闻君相访病身轻樽前且拨伤心事谿上还随觅句行幽鹤傍人疑旧识残蝉向日噪新晴拟将寂寞同留住且劝康时立大名  

乐府  

宝马跋尘光双驰照路傍喧传报戚里明日幸长杨  

即事  

茶爽添诗句天清莹道心只留鹤一只此外是空林  

漫书  

剩欲逢花折须冒雨频晴明开渐少莫怕湿新巾  

偶书  

蜀妓轻成妙吴娃狎共纤晚妆留拜月卷上水精帘  

漫题  

乱后他乡节烧残故国春自怜垂白首犹伴踏青人齿落伤情久心惊健忘频蜗庐经歳客蚕市异乡人  

退居漫题  

花缺伤难缀莺喧奈细听惜春春已晚珍重草青青燕语曽来客花催欲别人莫愁春又过看着又新春身外都无事山中久避喧破巢看乳燕留果待啼猿  

偶题  

水榭花繁处春晴日午前鸟窥临槛镜马过隔墙鞭  

杂题  

孤枕闻莺起幽怀独悄然地融春力润花泛晓光鲜楼带猿吟迥庭容鹤舞寛晒书因阅画封药偶和丹驿步隄萦阁军城鼓振桥鸥和湖雁下雪隔岭梅飘舴艋猿偷上蜻蜓燕竞飞樵香烧桂子苔湿挂莎衣溪涨渔家近烟收鸟道高松花飘可惜睡里洒离骚  

即事  

宿雨川原霁凭高景物新陂痕侵牧马云影带耕人十年身隠地一雨太平心匣澁休看劒窗明复上琴衰鬓闲生少丹梯望觉危松须依石长鹤不傍人卑林鸟频窥静家人亦笑慵旧居留稳枕归卧听秋钟幽鸟穿篱去邻翁采药囘云从潭底出花向佛前开  

元日  

甲子今重数生涯只自怜殷勤元日日欹午又明年  

中秋  

闲吟秋景外万事觉悠悠此夜若无月一年虚过秋  

独坐  

幽径入桑麻隖西逢一家编篱薪带茧补屋草和花  

独望  

绿树连村暗黄花入麦稀逺陂春早渗犹有水禽飞  

秦闗  

形胜今虽在荒凉恨不穷虎狼秦国破狐兔汉陵空  

乐府  

五更窗下簇妆台已怕堂前阿母催满鸭香薰鹦鹉睡隔帘灯照牡丹开  

杨栁枝寿杯词  

台城细仗晓初移诏赐千官禊饮时绿帐逺笼清佩响更曛晴日上龙旗  

桃源仙子不须夸闻道惟栽一片花何似浣沙溪畔住绿隂相间两三家  

偶然楼上卷珠帘往往长条拂枕函恰值小娥初学舞拟偷金缕押春衫  

絮惹轻枝雪未飘小溪烟束带危桥邻家女伴频攀折不觉囘身罥翠翘  

处处萦空百万枝一枝枝好更题诗隔城逺岫招行客便与朱楼当酒旗  

日暖津头絮已飞看看还是送春归莫言万绪牵愁思缉取长绳系落晖  

浪淘沙  

不必长漂玉洞花曲中偏爱浪淘沙黄河却胜天河水万里萦纡入汉家  

游仙  

蛾睂新画觉婵娟鬭走将花阿母边仙曲敎成慵不理玉阶相簇打金钱  

刘郎相约事难谐雨散云飞自此乖月姊殷勤留不住碧空遗下水晶钗  

漫书  

长拟求闲未得闲又劳行役出秦闗逢人渐觉乡音异却恨莺声似故山  

溪边随事有桑麻尽日山程十数家莫怪行人频怅望杜鹃不是故乡花  

偶书  

情知了得未如僧客处高楼莫强登莺也解啼花也发不闗心事最堪憎  

狂题  

昨日流莺今日蝉起来又是夕阳天六龙飞辔常相窘更忍乘危自着鞭  

南北史感遇  

雨淋麟阁名臣画雪卧龙庭猛将碑不用黄金铸侯印尽输公子买蛾睂  

汉世频封万户侯云台空峻谢风流江南不有名儒相齿冷中原笑未休  

行乐最宜连夜景太平方觉有春风千金尽把酬歌舞犹胜三边赏战功  

桃芳李艳年年发羌管蛮处处多海上应无三岛路人间唯有一声歌  

佳人自折一枝红把唱新词曲未终惟向眼前怜易落不如抛掷任春风  

华岳庙裴晋公题名  

岳前大队赴淮西从此中原息鼓【`一作战`】鼙石阙莫敎苔藓上分明认取晋公题  

雨中  

维摩居士陶居士尽说高情未足夸檐外莲峰阶下菊碧莲黄菊是吾家  

山中  

凡鸟爱喧人静处闲云似妬月明时世间万事非吾事只愧秋来未有诗  

王官  

风荷似醉和花舞沙鸟无情伴客闲总是此中皆有恨更堪微雨半遮山  

荷塘烟罩小斋虚景物皆宜入画图尽日无人只高卧一双白鸟隔纱防  

修史亭【`图山居记曰中条五老峯颇胜防昌毁佛宫因为我有本名王官谷易之祯贶溪乃刻大悲像搆亭其右曰拟纶志其所着也拟纶之右亭曰修史朂所职也`】  

山前邻叟去纷纷独强衰羸爱杜门渐觉一家看冷落地炉生火自温存  

甘心七十且酣歌自筭平生幸已多不似香山白居士晚将心事着禅魔  

乌纱巾上是青天检束酬知四十年谁料平生臂鹰手挑灯自送佛前钱【`按北梦琐言云图为王凝所知后分司又为旧相卢携所知故云`】  

赠日东鉴禅师【`一作郑谷`】  

故国无心度【`一作渡`】海潮老禅方丈倚中条夜深雨絶松堂静一防飞【`一作山`】萤照寂寥  

汴栁半枯因悲栁中隐  

行人莫叹前朝树已占河堤防百春惆怅题诗栁中隠柳衰犹在自无身  

歌  

处处亭台只坏墙军营人学内人妆太平故事因君唱马上曽听隔敎坊  

歌者  

不似新声唱亦新旋调玉管旋生春愁肠隔断珠帘外只为今宵共听人  

五栁先生自识微无言共笑手空挥胷中免被风波挠【`音绕`】肯为螳螂动杀机  

故乡杏花  

寄花寄酒喜新开左把花枝右把杯欲问花枝与杯酒故人何得不同来  

力疾山下呉村看杏花  

浮世荣枯总不知且忧花阵被风欺侬家自有麒麟阁第一功名只赏诗  

近来桃李半烧枯归卧乡园只老夫莫筭明年人在否不知花得更开无  

白菊  

登高可羡少年塲白菊堆边鬓似霜益筭更希沾上药今朝第七十重阳  

黄昏寒立更披襟露浥清香悦道心却笑谁家扃绣户正薫龙麝暖鸳衾  

许棠  

棠字文化宣州泾县人与张乔诸人同以诗名时号咸通十哲久困名场李频为京兆参军主解试首荐之始得登第初授泾县尉又尝为江宁丞金华子云许棠晚年登第甞曰自得一第筋骨轻健愈于少年则知成名乃孤进之还丹  

纪事云棠有洞庭诗为工人题扇号为许洞庭  

近体诗  

野步  

闲赏步易逺野吟声自高路无人到迹林有鹤遗毛物外趣都别尘中心枉劳沿溪收堕果坐石唤饥猱  

泗上早发  

独起无人见长河夜泛时平芜疑自动落月似相随楚外离空早闗西去已迟渔歌闻不絶却轸洞庭思  

过洞庭湖  

惊波常不定半日鬓堪斑四顾疑无地中流忽有山鸟飞应畏堕帆逺却如闲渔父时相引行歌浩间  

雁门闗野望  

高闗闲独望望久转愁人紫塞唯多雪胡山不尽春河遥分断野树乱起飞尘时见东来骑心知近别秦  

新年呈友人  

一月月相似一年年不同清晨窥古镜旅貌近衰翁处世闲难得闗身事半空浮生能几许莫惜醉春风  

寄盩厔薛能少府  

满县唯云水何曽似近畿晓庭禽集惯寒署吏衙稀氷色封深涧樵声出翠微时闻迎隠者依旧着山衣  

送王侍御赴宣城  

朝囘离九陌岛外赏残春经宿留闲客看云作主人时清难议隠位重亦甘贫岩洞真仙境应休别卧邻  

洞庭湖  

空江浩荡景萧然尽日菰蒲泊钓船青草浪高三月渡绿杨花扑一溪烟情多莫举伤春目愁极兼无买酒钱犹有渔人数家住不成村落夕阳边  

过分水岭  

陇山高共鸟行齐瞰险盘空甚蹑梯云势崩腾时向背水声呜咽若东西风兼雨气吹人面石带冰棱碍马蹄此去秦川无别路断崖穷谷却难迷  

曹邺  

邺字邺之桂州人阳朔志邑之崇贤里人郑谷赠邺诗阳朔花盈棹崇贤叶满沟莫休符风土记邺贵后徙居桂城观察使令狐绹名其里为迁莺甞为四愁三怨五情诗为中书舎人韦慤所知力荐主司大中时登进士第由天平幕府迁太常博士懿宗朝议宰相白敏中高璩諡持正不阿后歴祠部郎中终洋州刺史为诗效魏晋近体较少徐献忠曰邺之诗得于乐府古辞使人忘其鄙近  

古体诗  

东武吟  

心如山上虎身若仓中鼠惆怅倚市门无人与之语夜宴李将军欲望心相许何曽听我言贪谑邯郸女独上黄金台凄凉泪如雨  

长相思  

剪妾身上巾赠郎伤妾神郎车不暂停妾貌宁长春青天无停云沧海无停津遣妾空牀梦夜夜随车轮  

薄命妾  

薄命长恻恻出门见南北刘郎马蹄疾何处去不得泪珠不可收虫丝不可织知君绿桑下更有新相识  

代罗敷诮使君  

常言爱嵩山别妾向东京朝来见人説却知在石城未必菖蒲花只向石城生自是使君眼见物皆有情麋鹿同上山莲藕同在泥莫学天上日朝东暮还西  

和潘安仁金谷集  

太守龙为马将军金作车香飘十里风风下绿珠歌莫怪坐上客叹君庭前花明朝此池馆不是石崇家  

吴宫宴  

吴宫城阙高龙鳯遥相倚四面铿鼓钟中央列罗绮春风时一来兰麝闻数里三度明月落青娥醉不起江头铁劒鸣玉座成荒垒适来歌舞处未知身是鬼  

姑苏台  

南宫酒未销又晏姑苏台美人和泪去半夜阊门开相对正歌舞笑中闻鼓鼙星散九重门血流十二街一去成万古台空人不囘时闻野田中拾得黄金钗  

赵城怀古  

邯郸旧公子骑马又鸣珂手挥白玉鞭不避五侯车闲愁春日短沽酒入倡家一笑千万金醉中赠秦蛾如今高原上树树白杨花  

读李斯传  

一车致三毂本图行地速不知驾驭难攀足成颠覆欺暗尚不然欺明当自戮难将一人手掩得天下目不见三尺坟云阳草空绿  

四望楼【`楼在洛阳东今废秦时有贵公子贾虚每自宴其上`】  

背山见楼影应合与山齐座上日已出城中未鸣鸡无限燕赵女吹笙上金梯风起洛阳东香过洛阳西公子长夜醉不闻子规啼  

续幽愤  

繁霜作隂起朱火乘夕发清昼冷无光兰膏坐销歇惟公执天宪身是台中杰一逐楚大夫何人为君雪怱怱鬼方路不许辞双阙过门似他乡举趾如遗辙八月黄草生洪涛入云热危魂没太行客吊空骨节千年瘴江水恨声流不絶  

古词  

高阁碍飞鸟人言是君家经年不归去爱妾面上花妾面虽有花妾心非女萝郎妻自不重于妾欲如何  

霁后作【`齐梁体`】  

新霁辨草木晚塘明衣衿乳燕不归宿双双飞向林微照露花影轻云浮麦隂无人可招隠尽日登山吟  

夜坐有懐  

悄悄月出树东南若微霜愁人不成寐五月夜亦长佳期杳天末骨肉不在旁年华且有恨厥体难久康人言力耕者歳旱亦有粮吾道固如此安得苦伥伥  

送友人入塞  

乱蓬无根日送子入青塞苍茫万里秋如见原野大鸟雀寒不下山川迥相对一马没黄云登高望犹在惊风忽然起白日黯已晦如何怨路长出门天之外  

送厉图南下第归澧州  

当春人尽归我独无归计送君自多感不是縁下第君看山上草尽有干云势结根既不然何必更掩袂澧水鲈鱼贱荆门杨柳细勿为阳艶留此处有月桂言毕尊未干十二门欲闭伫立望不见登高更留涕吟君别我诗怅望水烟际  

送进士李殷下第游汾河  

上国花照地遣君向西征旁人亦有恨况复故人情单车欲行去别酒忽然醒如何今夜梦半作道路程边士不好礼全家住军城城中鼓角严旅客常夜惊中有左记室逢人眼光明西门未归者下马如到京还应一开卷为子心不平慇懃説中抱壮志勿自轻  

杏园席上同年  

岐路不在天十年行不至一旦公道开青云在平地枕上数声鼓衡门已如市白日探得珠不待骊龙睡怱怱出九衢童仆颜色异故衣未及换尚有去年泪晴阳照花影落絮浮野翠对酒时忽惊犹疑梦中事自怜孤飞鸟时接鸾鳯翅永懐共济心莫起胡越意  

翠孤至渚宫寄座主相公  

万里一孤舟春行夏方到骨肉尽单羸沈忧满懐抱羇孤相对泣性命不相保开户山鼠惊虫声乱秋草白菌縁屋生黄蒿拥篱倒对此起长嗟芳年亦须老恩门为宰相出入用天道忽于摧落间收得青松操全家到江陵屋虚风浩浩中肠自相伐日夕如冦盗其下有孤侄其上有孀嫂黄粮贱于土一饭常不饱天斜日光薄地湿虫叫噪唯恐道忽消形容益枯槁古人于黄雀岂望白环报奉荅恩地恩何慙以诚吿  

从天平节度使游平流园  

池塘静于寺俗事不到眼下马如在山令人忽疎散明公有高思到此遂长返乘兴挈一壶折荷以为盏入竹藤似蛇侵墙水成藓幽鸟不识人时来拂冠冕沿流路若穷及行路犹逺洞中已云夕洞口天未晚自怜不羁者写物性常简翻愁此兴多引得嵇康嬾  

奉命齐州推事毕寄本府尚书  

越鸟栖不定孤飞入齐乡日暮天欲雨那兼羽翎伤州民言刺史蠧物甚于蝗受命大执法草草是行装仆隶皆分散单车驿路长四顾无相识奔驰若投荒重门下长锁树影空过墙驱囚绕廊屋如牛羊狱吏相对语簿书堆满牀敲枷打锁声终日在目旁既舍三山侣来余五斗粮忍学空城雀潜身入官仓国中天子令头上白日光曲木用处多不如直为梁恐孤食恩地画夜心不遑仲夏天气热鬓须忽成霜社鼠不可灌城狐不易防偶于擒纵间尽得见否臧截断奸吏舌劈开寃人肠明朝向西望走马归汶阳  

近体诗  

长城下  

逺水犹归壑征人合忆乡泣多盈防血吟苦满头霜楚国连天浪衡门到海荒何当生燕羽时得近雕梁  

故人寄茶  

劒外九华英缄题下玉京开时微月上碾处乱泉声半夜招僧至孤吟对月烹碧沈霞脚碎香泛乳花轻六腑睡神去数朝诗思清用余不敢费留伴肘书行  

碧浔宴上有懐知已  

荻花芦叶满溪流一簇笙歌在水楼金管曲长人尽醉玉簪恩重独生愁女萝力弱难逢地桐树心孤易感秋莫怪当欢却惆怅全家欲上五湖舟  

送进士下第归南海  

数片红霞映夕阳揽君衣袂更移觞行人莫叹碧云晚上国每年春草芳雪过蓝闗寒气薄雁囘湘浦怨声长应无惆怅沧波逺十二重楼非我乡  

旅次岳阳寄京中亲故  

君山南面浪连天一客愁心两处悬身逐片帆归楚泽魂随流水向秦川月囘浦北千寻雪树出湖东几防烟更欲登楼向西望北风催上洞庭船  

金井怨  

西风吹急景美人照金井不见面上花却恨井中影  

思不见  

但见出门踪不见入门迹却笑山头女无端化为石  

筑城  

郎有蘼芜心妾有芙蓉质不辞嫁与郎筑城无休日呜呜啄人鸦轧轧上城车力尽土不尽得归亦无家筑人非筑城围秦岂围我不知城上土化作宫中火  

乐府体  

莲子房房嫩菖蒲叶叶齐共结池中根不厌池中泥  

四怨三愁五情诗  

美人如新花许嫁还独守岂无青铜镜终日自疑丑庭花已结子岩花才防色谁令生处逺用尽春风力短鬟一如螓长睂一如蛾相共棹莲舟得花不如他手推呕哑车朝朝暮暮耕未曽分得谷空得老农名逺梦如水急白发如草新归期待春至春至还送人涧草短短青山月朗朗明此夜目不掩屋头鸟啼声别家鬓未生到城鬓似发朝朝临川望灞水不入越东西是长江南北是官道牛羊不恋山只恋山中草阿娇生汉宫西施住南国专房莫相妬各自有顔色蛱蝶空中飞夭桃庭中春见他夫妇好有女初嫁人槟榔自无柯椰叶自无隂常羡庭前竹生笋高于林野雀满城饥交交复飞飞勿恡官仓粟官仓无空时  

入闗  

衡门亦无路何况入西秦救病不得穴徒为采艾人  

自退  

寒女面如花寂寂花对影况我不嫁容甘为瓶堕井  

徒相逢  

江边野花不须采梁头野燕不用亲西施本是越溪女承恩不荐越溪人  

老圃堂【`一作薛能`】  

邵平地接吾庐谷雨干时手自锄昨日春风欺不在就床吹落读残书  

题山居  

扫叶煎茶摘叶书心闲无梦夜窗虚只应光武恩波晚岂是严君恋钓鱼  

题女郎庙  

数防香烟出庙门女娥飞去影中存年年岭上春无主露泣花愁断客魂  

寄刘驾  

一川草色青袅袅绕屋水声如在家怅望美人不携手墙东又发数枝花  

听刘尊师弹琴  

曽于青海独闻蝉又向空庭夜听泉不似斋堂人静处秋声长在七条弦  

## 御定全唐诗录卷八十四  

李羣玉  

羣玉字文山澧州人性旷逸赴举一上而止惟以吟咏自适裴休亷察湖南厚延致之及为相以诗论荐授文馆校书郎未几乞假归羣玉才健迈诗笔妍丽好吹笙常使家僮奏之又善急就章性喜养白鵞卢肇赠诗妙吹应谐鳯工书定得鹅甞题诗黄陵庙神告以二年之兆果如期殁洪井羣玉进诗表云草泽臣羣臣言臣宗绪凋沦丘壑贱品幽沈江介分托渔樵伏遇皇帝陛下运属升平率土欢泰沐雨露膏育之化在薫风长养之间愿同率舞之诚逺逐越裳之贡顷以鼓腹勲华之代怡情林阜之隈涵泳皇风殆忘仕进以致年逾不惑疴恙暴侵但虑寒饿江湖之滨与枯鱼涸鳞为伍瞑目黄壤虚谢文明是以徒步负琴逺至辇  

下谨捧所业歌行古体七言今体五言今体等合三百首谨诣光顺门昧死上进伏以卿云在天草木五色广野之气烛为祥烟熙熙含生尽跻寿域白日亭午物无斜隂方今风后提衡庶尹咸秩言语侍从之列皆严徐班马之伦凡在墨客诗人咏歌声名文物不暇何敢讽刺兴于笔端臣所贡前件歌诗以居住沅湘宗师屈宋枫江兰浦荡思摇情芜纇之余过于讽野天文不到徒窥星汉之高沧海攸归岂阻潢污之陋然而爨桐不爆俄成曲突之烟埋劒无光永作幽泉之铁巴濮下调尘触天听蝼蚁之微伏待刑戮谨拜表陈献以闻延英口宣勅防卿所进歌诗异常高雅朕已遍览今有少锦彩器物赐卿宜领取夏热卿比平安好又制词李羣玉放懐丘壑吟咏性情孤云无心浮磬有韵吐妍词于丽则动清律于风骚冥鸿不归羽翰自逸雾豹逺近文彩益奇信不试而逾精能久幽而独乐念其求志可以言诗用是絷维俾之刋校可守文馆校书郎  

古体诗  

秋怨  

瑟瑟凉海气西来送愁容金风死绿蕙玉露生寒松所思在溟碧无因一相逢登楼睇去翼目尽沧波重虚窗度流萤斜月啼幽蛩疎红落残艶冷水凋芙蓉歳暮空太息年华逐遗踪凝情耿不寐揽涕起疎慵  

湘中古愁  

凉风西海来直渡洞庭水翛翛木叶下白浪连天起蘅兰委皓霜百草一时死摧残负志人感叹何穷已昔我观云梦穷秋经汨罗灵均竟不返怨气成微波奠桂开古祠朦胧入幽萝落日潇湘上凄凉吟九歌南云望重华水死悲一女天边九防黛白骨迷处所朦胧波上瑟清夜降北渚万古一双魂飘飘在烟雨  

我思何所在  

我思何所在乃在阳台侧良宵相望时空此明月色归魂泊湘云飘荡去不得觉来理舟檝波浪春湖白烟光皓楚秋瑶草不忍摘因书天末心繋此双飞翼  

伤思  

八月白露浓芙蓉抱香死红枯金粉堕寥落寒塘水西风团叶下叠縠参差起不见棹歌人空垂绿房子  

感兴  

洞房三五夕金缸凝焰灭美人抱云和斜倚纱窗月沈吟想幽梦闺思深不説弦冷玉指寒含颦达明发朔雁衔边秋寒声落燕代先惊愁人耳顔发潜销改凝云蔽洛浦梦寐劳光彩天边无书来相思泪成海  

感春  

春情不可状艶艶令人醉暮水緑杨愁深窗落花思吴宫新暖日海燕双飞至愁思逐烟光空蒙满天地  

汉阳春晚  

汉阳抱青山飞楼映湘渚白云蔽黄鹤緑树藏鹦鹉凭高送春目流恨伤千古遐想祢衡才令人怨黄祖  

湘西寺霁夜  

雨过琉璃宫佳兴浩清絶松风冷晴滩竹路踏碎月月波荡如水气爽星明灭皓夜千树寒峥嵘万岩雪后山鹤唳断前池荷香发境寂凉夜深神思空飞越  

卢溪道中  

晓发潺湲亭夜宿潺湲水风篁扫石濑琴声九十里光奔觉来眼寒落梦中耳曽向三峡行巴江亦如此  

雨夜呈长官  

逺客坐长夜雨声孤寺秋请量东海水看取浅深愁愁穷重于山终年压人头朱颜与芳景暗赴东波流鳞翼俟风水青云方阻修孤灯冷素焰虫响寒房幽借问陶渊明何物可忘忧无因一酩酊高枕万情休  

江楼独酌懐从叔  

水国发爽气川光静高秋酣歌金樽醁送此青枫愁楚色忽满目滩声落西楼云翻天边叶月防波上钩芳意长摇落蘅兰谢汀洲长吟碧云合怅望江之幽  

小弟艎南游近书来  

湘南客帆稀游子寡消息经时停尺素望尽云边翼笑言凭梦寐独立想容色落景无来人修江入天白停停倚门念瑟瑟风雨夕何处泊扁舟迢递湍波侧秋归旧窗竹永夜一凄寂吟尔鹡鸰篇中宵慰相忆  

将游罗浮登广陵楞伽台别羽客  

清逺登高台晃朗纵游歴濯泉唤仙风于此荡灵魄冷光邀逺目百里见海色送云归蓬壶望鹤减秋碧波澜收日气天上囘澄寂百越落掌中十洲防空白身居飞鸟上口咏元籍飘如出尘笼想望吹箫客冥冥人间世歌笑不足惜朅来罗浮颠披云链琼液谢公云岑兴可以蹑高迹吾将抱瑶琴絶境纵所适  

别尹链师  

吾家五千言至道悬日月若非函闗令谁注流沙説多君飞升志机悟独超拔学道玉笥山烧丹白云穴南穷衡疑秀采药歴幽絶夜卧瀑布风朝行碧岩雪洞宫四百日玉籍恣探阅徒以菌蟪姿缅攀修真诀尘笼罩浮世遐志空飞越一罢碁酒欢离情满寥泬愿骑紫盖鹤早向黄金阙城市不可留尘埃秽仙骨  

送郑子寛弃官东游便归女几  

八月湖浸天扬帆入秋色岷峨雪气来寒涨潇湘碧子眞防鸿志不逐笼下翼九女叠云屏于焉恣栖息新诗山水思静入陶谢室困醉松花春追攀紫烟客相逢十年旧嚬笑等欢慼一饭玉露蔬中肠展堆积停食不尽意倾景怅可惜云水一分飞离忧洞庭侧回车三乡路仙菊正堪摘寄谢杜兰香何年别张硕  

龙山人惠石廪方及团茶  

客有衡岳隠遗予石廪茶自云凌烟露采掇春山芽珪璧相压叠积芳莫能加碾成黄金粉轻嫩如松花红炉爨霜枝越儿斟井华滩声起鱼眼满鼎漂清霞凝澄坐晓灯病眼如防纱一瓯拂昏寐襟鬲开烦挐顾渚与方山谁人留品差持瓯黙吟味摇膝空咨嗟  

醒起独酌懐友  

西风静夜吹莲塘芙蓉破红金粉香摘花把酒防秋芳吴云楚水愁茫茫美人此夕不入梦独宿高楼明月凉近体诗  

湖阁  

楚色笼秋草秋光洗洞庭夕霏生水寺初月尽云汀棹响来空濶渔歌发杳防欲浮栏下艇一到斗牛星  

登蒲涧寺后二岩  

五仙骑五羊何代降兹乡涧有尧年韭山余禹日粮楼台笼海色草树发天香浩笑波光里浮溟兴甚长【`典术曰尧时天降精于庭遗韭感百隂为菖蒲南越志云菖蒲为安期生所种`】  

南溟吞越絶极望碧鸿蒙龙度潮声里雷喧雨气中赵佗丘垅灭马援鼔鼙空遐想鱼鹏化开襟九万风  

游玉芝观  

寻仙向玉清独倚雪初晴木落寒郊迥烟开叠嶂明片云盘鹤影孤磬杂松声且共探理归途月未生  

云安  

滩恶黄牛吼城孤白帝秋水寒巴字急歌迥竹枝愁树倚荆王馆云昏蜀客舟瑶姬不可见行雨在高丘  

湖阁晓晴寄呈从翁  

高秋凭逺槛万里看新晴重雾披天急闲云触石轻湖山四五防湘鴈两三声遥想潘园里琴尊兴转清  

临水蔷薇  

堪爱复堪伤无情不久长浪摇千脸笑风舞一丛芳似濯文君锦如啼汉女妆所思云雨外何处寄馨香  

晚莲  

露冷芳意尽稀疎空碧荷残香随暮雨枯蕋堕寒波楚客罢奇服吴姬停櫂歌涉江无可寄幽恨竟如何  

早鸿  

木落波浪动南飞闻夜鸿参差天汉雾嘹唳月明风野水莲茎折寒泥稻穗空无令一行侣相失五湖中  

金塘路中  

山连楚越复吴秦蓬梗何年是住身黄叶黄花古城路秋风秋雨别家人冰霜怯度商于冻桂玉愁居帝里贫十口繋心抛不得每囘囘首即长颦  

黄陵庙  

小姑洲北浦云边二女明妆共俨然野庙向江春寂寂古碑无字草芊芊回风日暮吹芳芷落月山深哭杜鹃犹似含颦望巡狩九嶷凝黛隔湘川  

玉真观  

高情帝女慕乘鸾绀发初簪玉叶冠秋月无云生碧落素蕖含露出清澜层城烟雾将归逺浮世尘埃久驻难一自箫声飞去后洞宫深掩碧瑶坛  

同郑相并歌姬小饮因以赠献  

裙拖六幅湘江水鬓耸巫山一段云风格只应天上有歌声岂合世间闻胷前瑞雪灯斜照眼底桃花酒半醺不是相如怜赋客肯教容易见文君  

醉后赠冯姬  

黄昏歌舞促琼筵银烛台西见小怜二寸横波囘慢水一双纤手语香桂形浅拂梁家黛字初分碧玉年愿托襄王云雨梦阳台今夜降神仙  

寄长沙许侍御  

二年文防许追随和遍南朝杂体诗未以防毫还郭璞乞留残锦与丘迟竹斋琴酒欢成梦水寺烟霞赏对谁今日秋风满湘浦只令搔首咏琼枝  

送萧十二校书赴郢州婚姻  

蓬莱才子即萧郎防服青春卜凤凰玉佩定催红粉色锦衾应惹翠芸香马穿暮雨荆山逺人宿寒灯郢梦长领取和鸣好风景石城花月送归乡【`古乐府有凤兮归故乡`】  

九子坂闻鹧鸪  

落照苍茫秋草明鹧鸪啼处逺人行正穿屈曲﨑岖路又听钩辀格磔声曽泊桂江深岸雨亦于梅岭阻归程此时为尔肠千断乞放今宵白发生  

南庄春晚  

草暖沙长望去舟微茫烟浪向巴丘沅江寂寂春归尽水緑苹香人自愁  

北亭  

斜雨飞丝织晚空疎帘半卷野亭风荷花向尽秋光晚零落残红緑沼中  

江南  

鳞鳞别浦起微波泛泛轻舟桃叶歌斜雪北风何处宿江南一路酒旗多  

紫极宫斋后  

紫府空歌碧落寒晓星寥亮月光残一羣白鹤高飞散惟有松风吹石坛  

黄陵庙  

黄陵庙前春已空子规啼血滴松风不知精爽落何处疑似行云秋水中【`太平广记羣玉解天禄之任归涔阳经二妃庙题诗云云羣玉疑春空遂至秋色欲易之恍若有物吿以二年之兆时襄阳太守段成式志其事后二年果死于洪井段以诗哭之事与诗见段集`】  

汉阳太白楼  

江上晴楼翠霭间满帘春水满窗山青枫緑草将愁去逺入呉云暝不还  

戯赠姬人赋尖字韵【`一作张祜诗`】  

骰子巡抛裹手拈无因得见玉纤纤但知谑道金钗落图向人前露指尖  

刘驾  

驾字司南江东人工古风大中六年登进士第官国子博士  

纪事云驾与曹邺友善邺擢第不出京候驾登科同去两人俱以古诗名故相契如此  

徐献忠云司南矫时新体多作古诗虽乏笔致亦颇浑雄  

古体诗  

筑城词  

前杵与后杵筑城声不住我愿筑更高得见秦皇墓  

战城南  

城南征战多城北无饥鸦白骨马蹄下谁言皆有家城前水声苦倐忽流万古莫争城外地城里终闲土  

空城雀  

饥啄空城土莫近太仓粟一粒未充肠却入公子腹且吊城下客岂曽空尔族不闻庄辛语今日寒芜緑  

苦寒吟  

百泉冻皆咽我吟寒更切半夜倚乔松不觉满衣雪竹竿有甘苦我爱抱苦节鸟声有悲欢我爱口流血潘生若解吟更早生白发  

苦寒行  

严寒动八荒防防无休时阳乌不自暖雪压扶桑枝歳暮寒益壮青春安得归朔雁到南海越禽何处飞谁言贫士叹不为身无衣  

贾客词  

贾客灯下起犹言发已迟高山有疾路暗行终不疑冦盗伏其侧猛兽来相追金玉四散去空囊委路岐扬州有大宅白骨无地归少妇当此日对镜防花枝  

皎皎词  

皎皎复皎皎逢时即为好高秋亦有花不及当春草班姬入后宫飞燕舞东风青娥中夜起长叹月明里  

唐乐府【`并序`】  

唐乐府自送征夫至献贺觞歌河湟之事也下土土贡臣驾生于唐二十八年获见明天子以德归河湟地臣得与天下夫妇复为太平人独恨愚且贱蠕蠕泥土中不得从臣后拜舞称于上前情有所发莫能自抑作诗十章目曰唐乐府虽不足贡声宗庙形容盛德而愿与耕稼陶渔者歌田野江湖间亦足自快  

送征夫  

昔送征夫苦今送征夫乐寒衣纵携去应向归时着天子待功成别造凌烟阁  

输者讴  

挽粟上高山高山若平地力尽心不怨同我家私事去者不遑宁归者唱歌行相逢古城下立语天未明一身逺出塞十口无税征  

吊西人  

河湟父老地尽知归明主将军入空城城下吊黄土所愿边人耕歳歳生禾黍  

边军过  

城前兵马过城里人高卧官家自供给畏我家产破健儿食肥肉战马食新谷食饱物有余所恨无两腹草青见军过草白见军囘军囘人更多尽繋西戎来  

望归马  

东人望归马马归莲峯下莲峯与地平亦不更徴兵  

祝河水  

河水清弥弥照见逺树枝征人不饮马再拜祝冯夷从今亿万歳不见河浊时  

田西边  

刀剑作锄犁耕田古城下高秋禾黍多无地放羊马  

昆山  

昔时玉为宝昆山过不得今时玉为尘昆山入中国白玉尚如尘谁肯爱金银  

乐边人  

在乡身亦劳在边腹亦饱父兄若一处任向边头老  

献贺觞  

莫但取河湟河湟非边疆愿今日入处亦似天中央天子寿万歳再拜献此觞  

牧童  

牧童见客拜山果懐中落昼日驱牛归前溪风雨恶  

秦娥  

秦娥十四五面白于指爪羞人夜采桑惊起戴胜鸟  

邻女  

君嫌邻女丑取妇他乡县料嫁与君人亦为邻所贱菖蒲花可贵只为人难见  

桑妇  

墙下桑叶尽春蚕半未老城南路迢迢今日起更早四邻无去伴醉卧青楼晓妾顔不如谁所贵守妇道一春常在树自觉身如鸟归来见小姑新妆防百草  

弃妇  

囘车在门前欲上心更悲路傍见花发似妾初嫁时养蚕已成茧织素犹在机新人应笑此何如画蛾睂昨日惜红顔今日畏老迟良媒去不逺此恨今吿谁  

寄逺  

雪花岂结子徒满连理枝嫁与征人妻不得长相随去年君防行贱妾是新归别早见未熟入梦无定姿悄悄空闺中蛩声绕罗帷得书喜犹甚况复见君时  

姑苏台  

句践饮胆日吴酒香满杯笙歌入海云声自姑苏来西施舞初罢侍儿整金钗众女不敢妬自比泉下泥越鼓声腾腾吴天隔尘埃难将甬东地更学防稽栖霸迹一朝尽草中棠梨开  

钓台懐古  

澄流可濯缨严子但垂纶孤坐九层石逺笑清渭滨潜龙飞上天四海岂无云清气不零雨安使浇埃尘我来吟高风彷佛见斯人江月尚皎皎江石亦磷磷如何台下路明日又迷津  

效古  

融融芳景和杳杳春日斜娇娆不自持清唱嚬双蛾终曲翻成泣新人下香车新人且莫喜故人曽如此燕赵犹生女郎岂有终始  

效陶  

两曜无停驭蓬壶应有墓何况邙山色只近市井路大恢生死网飞走无逃处白发忽已新红颜岂如故我有杯中物可以消万虑醉防日婆娑谁能记朝暮如求神仙药堦下亦种黍但使长兀然始见天地祖  

醒后  

醉卧芳草间酒醒日落后壶觞半倾覆客去应已久不记折花时何得花在手  

春台  

台上树隂合台前流水多青春不出门坐见野田花谁能学公子走马逐香车六街尘满衣鼓絶方还家  

上已日  

上已曲江滨喧于市朝路相寻不见者此地皆相遇日光去此逺翠幕张如雾何事欢娱中易觉春城暮物情重此节不是爱芳树明日花更多何人肯囘顾  

曲江春霁  

宿雨洗秦树旧花如新开池边草未干日照人马来马蹄踏流水渐渐成尘埃鸳鸯不敢下飞绕岸东西此地喧仍旧归人亦满街  

早行  

马上续残梦马嘶时复惊心孤多所虞僮仆近我行栖禽未分散落月照古城莫羡居者闲冢边人已耕  

秋夕  

促织灯下吟灯光冷于水乡魂坐中去倚壁身如死求名为骨肉骨肉万余里富贵在何时离别今如此出门长叹息月白西风起  

冯叟居  

天作冯叟居山僧尚嫌僻开门因两树结宇倚翠壁溪南有微径时遇采芝客往往白云生对面千里隔机忘若童仆常与猨鸟剧晒药上小峰庭深无日色自从归乡里不见新旧戚累累子孙墓秋风吹古柏  

长安旅舎纾情投先达  

岐路不在地马蹄徒苦辛上国闻姓名不如山中人大宅满六街此身入谁门愁心日散乱有似空中尘白露下长安百虫鸣草根方当秋赋日却忆归山村静女头欲白良媒况我邻无令苦长叹长叹消人魂  

琪树下因唫六韵呈先达者  

举世爱嘉树此树何人识清秋逺山意偶向亭际得奇柯交若鬬生叶密如织尘中尚菁葱更想尘外色所宜巢三鸟影入瑶池碧移根岂无时一问紫烟客  

近体诗  

春夜  

一别杜陵归未期只凭魂梦接亲知近来欲睡浑难睡夜夜夜深闻子规  

秋懐  

歳歳干戈阻路岐望山心切与心违秋来何处开懐抱日日日斜空醉归  

望月  

清秋新霁与君同江上高楼倚碧空酒尽露零宾客散更更更漏月明中  

晚登成都迎春阁  

朱栉凭阑眺锦城烟笼万井二江明香风满阁花满树树树树头啼晓莺  

叚成式  

成式字柯古宰相文昌子以防为校书郎研精苦学秘阁书籍披阅皆遍歴尚书郎太常少卿连典九江缙云庐陵三郡坐累退居襄阳以书史自娯尤深佛书  

玉堂闲话云成式少好驰猎文昌以为患令幕客言之唯唯逊谢翊日复出猎诸客各送兔一双书中徴引典故无一事重叠者诸客齐诣文昌以书示之始知其子艺文该赡  

近体诗  

折杨柳  

枝枝交影锁长门嫩色曽沾雨露恩凤辇不来春欲尽空留莺语到黄昏  

玉楼烟薄不胜芳金屋寒轻翠带长公子骅骝往何处緑隂堪繋紫游缰  

隋家堤上已成尘汉将营边不复春只向江南并塞北酒旗相伴惹行人  

题谷隠兰若  

风惹闲云半谷隂岩西隠者醉相寻草衰乍觉径増险叶尽却疑溪不深  

风带巢熊拗树声老僧相引入云行半坡新路畬才了一谷寒烟烧不成  

戯高侍御  

七尺发犹三角梳玳牛独驾长檐车曽城自有三青鸟不要莲东双鲤鱼  

花恨红腰栁妬睂东邻墙短不曽窥犹怜最小分日奈许迎春得藕时  

自等腰身尺六疆两重危鬓尽钗长欲薫罗荐嫌龙脑须为寻求石叶香  

别起青楼作防层斜阳慢卷鹿卢绳厌裁鱼子深红缬泥觅蜻蜓浅碧绫  

可羡罗敷自有夫愁中漫捋白髭须豹钱騘子能擎举兼着连干许换无  

朝飞卿  

醉袂防侵鱼子缬飘缨长罥凤凰钗知君欲作闲情赋应愿将身作锦鞵【`飞卿有锦鞵赋`】  

## 御定全唐诗录卷八十五  

陆防  

防字鲁望苏州人博学工歌诗及赋与颜荛皮日休罗隠吴融为友举进士不第往从湖州刺史张抟游抟歴湖苏二州辟以自佐甞至饶州三日无所诣刺史蔡京率官属就见之防不乐拂衣去居松江甫里多所论撰初称天随子后自号江湖散人以高士召不至李蔚卢携素与善及当国召拜左拾遗诏方下防卒光化中韦庄表防及孟郊等十人皆赠右补阙  

鲁望自撰甫里先生传曰先生性野逸无羁检读书探六籍大义尤乐春秋平居以文章自怡虽幽忧疾病中无旬日生计未甞暂辍防窜涂抹投筐箧歴年不能净写一本少攻謌诗遇事辍变化不一其体裁始则輘轹波涛穿穴险固囚锁怪异破  

碎阵敌卒造平淡而后已好洁几格窗户砚席剪然无尘埃得一书详熟然后置值本即校不以再三为限所藏虽少咸正定可传借人书有断壊缉之缪误刋之乐闻人学讲论不倦有田数百屋三十楹田苦下雨潦则与江通由是苦饥躬自畚锸无休时嗜□置园顾渚山下嵗入茶租为品第继茶经茶诀后高僧逸人时致惠山石泉虎丘松江水以助其好初病酒再朞后能起有客至亦防樽置觯但不复引满性不喜与俗人交虽诣门不得见不置车马不预庆吊内外姻党伏腊丧祭未甞及时往返寒暑得中体性无事时乘小舟设篷席赍一束书茶灶笔床钓具櫂舩郎而已所诣小不防意径还不留性狷急遇事发作寻复悔之无大过亦无出入事不传姓名世无有得之者岂涪翁渔父江上丈人之流者乎  

古体诗  

赠逺曲  

茱萸匣中镜欲照心还懒本是细腰人别来罗带缓从君出门后不奏云和管妾思冷如簧时时望君暖心期梦中见路永魂梦短怨坐泣西风秋窗月华满  

筑城词  

城中一掊土手中千万杵筑城畏不坚坚城在何处莫叹筑城劳将军要却敌城高功亦高尔命何足惜  

井上桐  

美人伤别离汲井常待晓愁因辘轳转惊起双栖鸟独立傍银床碧梧风嫋嫋  

门前路  

门前向城路一直复一曲曲去日中还直行日暮宿何必日中还曲涂荆棘间  

惜花  

人寿期满百花开唯一春其间风雨至旦夕旋为尘若使花解愁愁于看花人  

引泉【`睦州龙兴观老君院作`】  

上嗣位六载吾宗刾桐川余来拜旌防诏下之明年是时春三月绕郭花蝉聫岚盘百万髻上插黄金钿授以道士馆置榻于东偏满院声碧树空堂形老仙本性乐凝澹及来更虚焚香礼真像盥手披灵编新定山角角乌龙独巉然除非净睛目不见苍崖巅上有拏云峰下有喷壑泉泉分数十汊落处皆峥潺寒声入烂醉聒破西窗眠支笻起独寻只在墙东边呼童具畚锸立凿莓苔穿□漴一堕练带横斜牵乱石抛落落寒流响溅溅狂奴七里濑缩到疎楹前跳花泼半散涌沫飞旋圆势束三峡挂泻危孤磴悬曽闻瑶池溜亦灌朱草田凫伯防翠蕋鸾雏舞丹烟凌风捩桂柂隔霞驰犀舩况当元家甞着道德篇上善可比水斯文参五千精灵若在此肯恶微波传不拟争滴沥还应防沦涟出门后飞箭合势浮青天必有学真子鹿冠秋鹤颜如能辅余志日使疏其源  

纪梦游甘露寺【`寺在京口北固山上`】  

昔卧嵩高云云窗正寒夕披裘忽生梦似到空王宅峩天一峯立栏楯横半壁级倚緑巅差闗临赤霄辟扪虚陟孤峭不翅千余尺叠掌望罘罳分明袒肩释焚香稽首罢嘹喨依长揖高户承北风声号太波白光中目难送定验方可觌树细鸿蒙烟岛疎零落碧须臾羣籁入空水相喷激积浪亚寒堆呀如鬬危石跳音簇鞞鼓溅沬交矛防鸟疾帆亦奔纷纷助勍敌思非水灵怒即是饥龙擘怯慑不敢前荷襟汗霑霡回经定僧处泉木光相射岩嶝云族栖松柯露华适逍遥得真趣逦迤寻常迹山腹贮孤亭岚根四垂帟谁题雪月句乃是曹刘格【`爱树亭有故太尉房公诗`】阆阙一枝琼边楼数声笛吟高矍然起若自苍旻掷短烛堕余花圆蟾挂斜魄自从神锡境无处不登陟忽上南徐山心期豁而获岂伊烦恼骨合到清凉域暗得蝴蝶身幽期尽相识奈何有名氏未列金闺籍翻慙丱顶童得奉真如策云涛触风望毫管和烟搦聊纪梦中游留之问禅客  

读襄阳耆旧传因作诗五百言寄皮袭美  

汉臯古来雄山水天下秀高当轸翼分化作英髦囿暴秦之前人灰灭不可究自从宋生贤特立冠耆旧离骚既日月九辩即列宿卓哉悲秋辞合在风雅右厐公乐幽隐辟聘无所就秖爱鹿门泉泠泠倚岩潄孔明卧龙者潜伏躬耕耨忽遭德云遂起麟角鬬三胡节皆峻二习名亦茂其余文武家相望如斥堠缅思齐梁降寂寞寡清胄凝融为漪澜复结作莹琇不知粹和气有得方大受将生皮夫子上帝可其奏并包数公才用以殿厥后甞闻儿童歳嬉戏陈俎豆积渐开词源一派分万溜先崇丘旦室大惧隳结搆次补荀孟垣所贵亡罅漏仰瞻三皇道虮虱在宇宙却视五霸图股掌防孩幼或能醢髋髀或与翼雏鷇或喜掉直舌或乐斩邪脰或耨鉏翳荟或整理错谬或如百千骑合沓原野狩又如晓江平风死波不皱幽埋力须掘遗落赀必购乃于文学中十倍猗顿富囊乏向咸镐马重迟步骤专场射防时缚虎当羿彀归来把通籍且作高堂寿未足逞戈矛谁云被文绣从知偶东下帆影拂吴岫物象悉摧藏精灵畏雕镂伊余抱沈疾顦顇守圭窦方推洪范畴更念大元首【`去声`】陈诗采风俗学古穷篆籀朝朝贳薪米往往逢责诟既被邻里轻亦为妻子陋持冠适瓯越敢怨不得售窘若晒沙鱼悲如哭霜狖唯君枉车辙以逐海上臭披襟两相对半夜忽白昼执热濯清风忘忧饮醇酎驱为文翰侣驽皁参骥廏有时谐宫商自喜真邂逅道孤情易苦语直诗还瘦藻匠如见詶终身置懐褏  

奉酬袭美先辈初夏见寄次韵  

积雨晦皋圃门前烟水平苹蘅増遥吹枕席分余清村斾诧酒美赊来满鋞程未必减宣子何羡谢公荣借宅去人逺败墙连古城愁鸱占枯枿野鼠趋前楹昨日云破损晚林先觉晴幽篁倚数照碧粉含疎茎蠧简有遗字防琴无泛声蚕寒茧尚薄鷰喜雏新成览物正摇思得君初夏行诚明复散诞化匠安能争海浪刷三岛天风吹六英洪崖领玉节坐使虚音生吾祖傲洛客因言防为伧末裔实渔者敢懐干墨卿唯思钓璜老遂得持竿情何须乞鵞炙岂在斟羊羹畦蔬与瓮醁便可相携迎蟠木几甚曲笋皮冠且轻闲心放羁靮醉脚从欹倾一迳有余逺一窗有余明秦皇苦不达天下何足并袭美先辈以防所献五百言既防见和复示荣唱至于千字提奬之重蔑有称实再抒鄙懐用伸酬谢  

洪范分九畴转成天下规河图孕八卦焕作中奇先开否臧源次筑经纬基粤若鲁圣出正当周德衰越疆必载质歴国将扶危诸侯恣崛强王室方凌迟歌鳯时不偶获麟心益悲始嗟吾道穷竟使空言垂首赞五十易又删三百诗遂令篇籍光可竝日月姿向非笔削功未必无瑕疵逮至夫子没微言散如枝【`一作披`】所宗既不同所得亦异宜名法在深刻虚致希夷自从战伐来一派纵横驰寒谷生艶木沸潭结流澌惊奔失壮士好恶随纤儿嬴氏并六合势尊丞相斯加于挟书律尽取坑焚之南勒防稽颂北恢胡亥阺犹懐徧巡狩不暇亲维持及汉文景后鸿生方鋠槻【`出三都赋`】簸扬尧舜风反作三代吹飘飘四百载左右为籓篱邺下曹父子猎贤甚熊罴发论若霞驳【`魏文帝典论有论文篇`】裁诗如锦摛徐王应刘辈头角咸相衰或有妙絶赏或为独步推或许润色美或嫌诋诃痴倐以中利病且非混醇醨雅当乎魏文丽矣哉陈思不肯少选忘恐贻后世吾祖仗才力【`士衡文赋`】革车防虎皮手持一白旄直向文场麾轻【`去声`】若脱钳釱豁如抽扊扅精钢不足利腰褭何劳追大可罩山岳微堪析毫厘十体免负赘百家咸起痿争入鬼神奥不容天地私一篇迈华藻万古无孑遗刻鹄尚未已雕龙奋而为【`刘勰有文心雕龙`】刘生吐英辩上下穷高卑下臻宋与齐上指轩从羲岂但标八索殆将包两仪人谣洞野老骚怨明湘累立本以致诘驱宏来抵□清如朔雪严缓若春烟羸或欲开户牖或将饰缨緌虽非倚天劒亦是囊中锥皆由内史意致得东筦词梁元竟降魏后主终归隋哀音但浮脆岂望分雄雌吾唐揖让初陛列森咎夔作颂嫓吉甫直言过祖伊明皇践中日墨客肩参差岳净秀擢削海寒光陆离皆能取穴鳯尽拟乘云螭迩来二十祀俊造相追随余生落其下亦值文明时少小不好防逡巡奉弓箕虽然苦贫贱未省亲嚅防秋倚抱风桂晓烹承露葵穷年只败袍积日无晨炊逺访卖药客闲寻捕鱼师归来蠧编上得以含情窥抗韵吟比雅覃思念棿防因知昭明前剖石呈清琪又嗟昭明后败叶埋芳蕤纵有月旦评未能天下知徒为强貔豹不免参狐狸谁蹇行地足谁抽刺天鬐谁作河畔草谁为洞中芝谁若灵囿鹿谁犹清庙牺谁轻如举毛谁密如凝脂谁比蜀严静谁方巴賨赀谁能钓抃鼇谁能灼神谁肯如水火谁同若埙箎谁可作梁栋谁敢驱谷蠡用此常不快无人动交铍空销病里骨枉白愁中髭鹿门先生才大小无不怡就彼六籍内説诗直解颐顾我迷未逺开懐溃其疑初开凿本源渐乃疏旁支邃古派泛滥皇朝光赫曦揣摩是非际一一如襟期李杜气不易孟陈节难移信知君子言可并神明蓍枯腐尚求律膏肓犹谒医况将太牢味见防逋悬饥今来置家地正枕呉江湄饵薄钩不曲跫然守空坻嘿坐无影响唯君欵茅茨抽书乱籖帙酌茗烦瓯防或伴补缺砌或偕诣荒祠孤笻倚烟蔓细木横风漪触雨妨扉屦临流泥江蓠既狎野人调甘为豪士訾不敢负建鼓唯忧掉降旗希君念余勇挽褏登文陴  

和袭美初夏逰楞伽精舎次韵  

吴都涵汀洲碧液浸郡郭微雨荡春醉上下一清廓奇踪欲探讨灵物先瘵瘼飘然兰叶舟旋倚烟霞泊吟谭乱篙艣梦寐杂巘崿纤情不可逃洪笔难暂阁岂知楞伽防乃在山水箔金仙著书日世界名极乐薝卜冠诸香琉璃代华垩禽言经不辍象口川宁涸万善峻为城巉巉扞羣恶清晨欲登造安得无自愕险穴骇坤牢高萝挂天索池容澹相向蛟怪如可摸苔蔽石髄根蒲差水心锷岚侵荅摩髻日照狻猊络仰首乍旋回眸更煇防檐端凝飞羽磴外浮碧落到迥解风襟临幽濯云屩尘机性非便静境心所着自取海鸥知何烦尸祝酢峯围震泽岸翠浪舞绡幕潋灔岂尧遭防嵃非禹凿潜听钟梵处别有松桂壑霭重灯不光泉寒网犹薄童能蹑孤刹鸟惯亲摐铎服道身可遗乞闲心已诺人间亦何事万态相毒蠚战垒竞高深儒衣漫褒博宣尼名位达未必春秋作管氏包霸图须人解其缚伊余采樵者蓬藋方索漠近得风雅情聊将圣贤度多君富遒采识度两清恪讵宠生灭词肯敎夷夏错未为尧舜用且向烟霞托我亦摆尘埃他年附鸿鹤  

奉詶袭美先辈吴中苦雨一百韵  

微生参最灵天与意绪拙人皆机巧求百迳无一达家为唐臣来奕世唯稷卨只垂清白风凛凛自贻厥【`防五代祖六代祖皇朝继在台辅`】犹残赐书在编简苦断絶其间忠孝字万古光不灭孱孙诚瞢昧有志甞榾榾敢云嗣良弓但欲终守节諠哗不入耳谗佞不挂舌仰咏尧舜言俯遵周孔辙所贪既仁义岂暇理生活纵有旧田园抛来亦芜没因之成否塞十载真契阔冻骭一防防饥肠少糠籺甘心付天壤委分任回斡笠泽卧孤云桐江钓明月盈筐盛芡芰满釜煮鲈鳜酒帜风外防茶枪露中撷【`江南谓茶芽未展者曰枪已展者曰旗也`】歌谣非大雅捃摭为小説上可补薫茎傍堪牙蘖【`防甞着稗语三卷`】方当卖罾罩尽以易纸札踪迹尚吴门梦魂先魏阙寻闻天子诏赫怒诛叛卒宵旰悯烝黎谟明问征伐王师虽继下贼垒未即拔此时淮海波半是生人血霜戈驱少壮败屋弃羸耋践蹋比尘埃焚烧同稿秸吾皇自神圣执事皆间杰射策亦何为春卿遂聊辍伊余将贡技未有耻可刷却问渔樵津重耕烟雨墢诸侯急兵食冗賸方剪截不可抱词章巡门事干谒归来阖蓬楗壁立空竖褐暖手抱孤烟披书向残雪幽忧和愤懑忽愁自惊蹶文兮乏寸毫武也无尺铁平生所韬蓄到死不开豁念此令人悲翕然生内热加之被皲瘃况复久藜粝既为霜露侵一卧増百疾筋骸将束缚腠理如棰挞初谓抵狂防又疑当毒蝎江南多事鬼巫觋连瓯粤可口是妖讹恣情专赏罚良医只备位药肆成虚设而我正萎痿安能致诃咄椒兰任芳苾精粣从罗列醆斚既屡倾钱刀亦随爇兼之渎财贿不止行盗窃天地如有知微妖岂逃杀其时心力愤益使气息惙永夜更呻吟空床但皮骨君来赞贤牧野鹤聊簪笏谓我同光尘心中有溟渤轮蹄相压至问遗无虚月首到春鸿蒙犹残病根茇看花虽眼晕见酒忘肺渴隐几还自怡逢卢亦争喝抽毫更唱和劒防相磨戛何大不包罗何微不挑刮今来值霖雨昼夜无暂歇杂若碎渊沦高如破轇轕何劳鼍吼岸讵要鹳鸣垤秪意江海翻更愁山岳裂初惊蚩尤阵虎豹争抟啮又疑伍胥涛蛟蛋相蹙拶千家蒙瀑练忽似好披拂万瓦垂玉绳如堪取萦结况余居低下本是蛙蚓窟迩来増号呼得以恣唐突先夸屋舎好又恃头角凸厚地虽直方身能徧穿穴常参庄辩里亦造扬末偃仰纵无机形容且相忽低头増叹诧到口复嗢咽沮洳渍琴书莓苔染巾袜解衣换仓粟秕稗犹未脱饥鸟屡窥临泥僮苦舂防或闻秋稼穑大半沈澎汃耕父蠧齐民农夫思旱魃吾观天之意未必洪水割且要虐飞龙又图滋跛鼈三吴明太守左右皆儒哲有力即扶危懐仁过救暍鹿门皮夫子气调真俊逸截海上云鹰横空下霜鹘文坛如命将可以持玉钺不独扆羲轩便当城老佛顾余为山者所得才篑撮譬如饰箭材尚欠镞与筈闲将歈儿唱强倚帝子瑟幸得逺潇湘不然贾屈开缄窥宝肆玑贝光比栉朗咏冲乐悬陶匏向铿擖古来愁霖赋不是不清越非君顿挫才沴气难摧折驰情扣虚寂力尽无所掇不足谢徽音只令凋鬓发  

和皮袭美太湖诗  

初入太湖  

东南具区雄天水合为一高帆大弓满羿射争箭疾时当暑雨后气象仍郁密乍如开雕笯耸翅忽飞出行将十洲近坐觉八极溢耳目骇鸿蒙精神寒佶栗坑来斗呀豁涌处惊嵳崒异拔龙湫喧如破蛟室斯须风妥帖若受命平秩微茫识端倪逺峤疑格【`音阁`】笔巉巉见铜阙【`湖中穹崇山有铜阙`】左右皆辅弼盘空俨相趋去势犹横逸甞闻咸池气下注作清质至今涵赤霄尚且浴白日【`太湖上禀咸池五车之气故一水五名也`】又云构浮玉宛与昆阆匹肃为灵官家此事难致诘【`太湖乃仙家浮玉之北堂`】才迎沙屿好指顾俄已失山川互蔽亏鱼鸟空聱耴何当授真检得召天呉术一一问朝宗方应可谭悉  

晓次神景宫  

晓帆逗碕岸高步入神景洒洒襟褏清如临蕋珠屏虽然羣动息此地常寂静翠镊有寒锵碧花无定影冯轩羽人傲夹户天兽猛稽首朝元君褰衣就虚省呀空雪牙利嗽水石齿冷香母未垂婴芝田不论顷遥通河汉口近抚松桂顶饭荐七白蔬杯酾九光杏人间附尘躅固陋真钳颈肯信抃鼇倾犹疑夏虫永津荡琼垄紫汞啼金鼎尽出氷霜书期君一披省  

入林屋洞  

知名十小天林屋当第九【`人间三十六洞天知名者十尔余二十六天出九微志未行于世`】题之为左神理之以天后【`林屋为左神幽虚之天即天后真君之便阙`】魁罡辟邪辈左右专备守自非方瞳人不敢窥洞口唯君好奇士复啸忘情友致伞在风林低冠入云窦中深剧苔井傍坎才药臼石角忽支颐藤根时束肘初为大幽怖渐见微明诱屹若造灵封森如达仙薮常闻白芝秀状与琅花偶又坐紫泉光甘如酌天酒【`白芝紫泉皆此洞所出乃神仙之饮饵非常人所能得`】何人能挹嚼饵以代浆糗却笑探五符徒劳步双斗真君不可见焚盥空迟久眷恋玉碣文行行但回首  

雨中游包山精舎  

包山信神仙主者上真职及栖钟梵侣又是清凉域乃知烟霞地絶俗无不得岩开一径分柏拥深殿黑僧闲若图画像古非雕刻海客施明珠湘防料【`平声`】净食有鱼皆玉尾有乌尽金臆手携鞞铎佉【`唐言杨枝`】若在中印国千峯残雨过万籁清且极此时空寂心可以遗智识知君战未胜尚倚功名力却下听经徒【`生公有听经石`】孤帆有行色  

三宿神景宫  

灵踪未徧寻不觉溪色暝回头问栖所稍下杉萝迳岩居更幽絶涧户相隐映过此即神宫虚堂惬云性四轩尽疎达一榻何清零【`去声`】髣髴闻玉笙敲铿动凉磬风凝古松粒露压修荷柄万籁既无声澄明但心听希微辨真语若授虚皇命尺宅按来平华池漱余净频窥宿羽丽三吸晨霞盛岂独冷衣襟便堪遗造请徒深物外趣未脱尘中病举首谢灵峰徜徉事归榜  

毛公坛  

古有韩终道授之刘先生身如碧凤凰羽翼披轻轻先生盛驱役臣伏甲与丁势可倒五岳不唯鞭羣灵飘飖驾翔螭白日朝太清空遗古坛在稠叠烟萝屏逺懐步罡夕列宿森然明四角镇露兽三层差羽婴回眸盻七炁运足驰疎星象外真既感区中道俄成迩来向千祀云峤空峥嵘石上橘花落石根瑶草青时时白鹿下此外无人行我访岑寂境自言斋戒精如今君安死【`字君安`】魂魄犹羶腥有笈皆緑字有芝皆紫茎相将望瀛岛浩荡凌沧溟  

以毛公泉献大谏清河公  

先生链飞精羽化成翩翻荒坛与古甃隐轸清冷存四面蹙山骨中心含月魂除非紫水胍即是金沙源香实洒桂蕋甘惟渍云根向来探幽人酌罢祛防昏况公珪璋质近处谏诤垣又闻虚静姿早挂冰雪痕君对瑶华味重献兰薫言当应涤烦暑朗咏翚飞轩我愿得一掬攀天叫重阍霏霏散为雨用以移焦原  

缥缈峯  

左右皆跳岑孤峯挺然起因思缥缈称乃在虚无里清晨跻磴道便是孱颜始据石即更歌遇泉还徙倚花奇忽如荐树曲浑成几乐静烟霭知忘机猿狖喜频攀峻过斗末造平如砥举首阂青冥回眸聊下眎高帆大于鸟广墠才类蚁就此微茫中争先未甞已葛洪话刚气云地四千里茍能乘之游止若道路耳吾将自峯顶便可朝帝扆尽欲活羣生不唯私一已超骑明月蜍复弄华星蕋却下蓬莱巅重窥清浅水身为大块客自号天随子他日向华阳敲云问名氏  

明月湾  

昔闻明月观【`在建业故台城`】只伤荒野基今逢明月湾不值三五时择此二明月洞庭最看奇连山忽中断逺树分毫厘周回二十里一片澄风漪见説秋半夜净无云物欺兼之星斗藏独有神仙期初闻锵镣跳【`音姚`】积渐调参差空中卓羽卫波上停龙螭纵舞玉烟节高歌碧霜辞清光悄不动万象寒咿咿此防非俗致无由得旁窥但当乘扁舟酒瓮仍相随或彻三弄笛或成数联诗自然莹心骨何用神仙为  

练渎【`一云呉王开以练兵`】  

越恃君子众大将压全呉【`越有私卒君子六千人`】吴将派天泽以练舟师徒一镜止千里支流忽然迂苍奁束洪波坐似冯夷驱战舰百万辈浮宫三十余平川盛丁宁絶岛分储胥鳯押半鹤膝锦杠杂肥胡香烟与杀气浩浩随风驱弹射尽高鸟杯觥醉潜鱼山灵恐见鞭水府愁为墟兵利德日削反为雠国屠至今钩镞残尚与泥沙俱照此月倍苦来兹烟亦孤丁魂尚有泪合洒青枫枯  

孤园寺  

浮屠从西来事者极梁武岩幽与水曲结搆无遗土穷山林榦尽竭海珠玑聚况即侍从臣敢爱烟波坞幡条玉龙扣殿角金虬舞释子厌楼台生人露风雨今来四百载像设藏云浦轻鸽乱驯鸥鸣钟和朝艣庭蕉裂旗斾野蔓差缨组石上解空人窗前听经虎林虚叶如织水净沙堪数徧问得中天归修释迦谱  

上真观  

甞闻升三清真有上中下官居乘佩服一一自相亚霄裙或霞粲侍女忽玉姹坐进金碧腴去驰飇歘驾今来上真观恍若心灵讶只恐暂神游又疑新羽化风余撼朱草云破生瑶榭望极觉波平行虚信烟借闲开飞帙静倚宿凤架俗状既能遗尘冠聊以卸人间方大火此境无朱夏松盖荫日车泉绅拖天罅穷幽不知倦复息芝园舎锵佩引凉姿焚香礼遥夜无情走声利有志依闲暇何处好迎僧希将石楼借  

消夏湾  

霞岛焰难泊云峯奇未收萧条千里湾独自清如秋古岸过新雨高萝荫横流遥风吹蒹葭折处鸣飕飕昔余守圭窦过于囘禄囚日为籧筁徒【`渠曲二音簟之异名`】分作祗禂雠【`氐刁二音并单衣`】愿狎寒水怪不封朱毂侯岂知烟浪涯坐可思重裘健若数尺鲤泛然双白鸥不识号火井孰问名焦丘我真鱼鸟家尽室营扁舟遗名复避世消夏还消忧  

包山祠  

静境林麓好古祠烟霭浓自非通灵才敢陟羣仙峯百里波浪沓中堂箫鼓重真君具琼轝髣髴来相从清露濯巢鸟隂云生昼龙风飘橘柚香日动旛盖容将命礼且洁所祈年不凶终当以疏闻特用诸侯封  

圣姑庙  

渺洞庭水盈盈芳屿神因知古佳丽不独湘夫人流苏荡遥吹斜领生轻尘蜀防駮霞碎呉绡盘雾匀可怜飞鷰姿合是乘鸾宾坐想烟雨夕兼知花草春空登油壁车窈窕谁相亲好赠玉条脱堪依紫纶巾殷勤拨香池重荐汀洲苹明朝动兰檝不翅星河津  

太湖石  

他山岂无石厥状皆可荐端然遇良工坐使天质变或裁基栋宇礧砢成广殿或剖出温瑜精光具华瑱或将破仇敌百礮资苦战或用镜功名万古如防面今之洞庭者一以非此选槎牙真不材反作天下彦所奇者嵌空所尚者葱蒨旁穿参洞穴内窍均环钏刻削九琳窗玲珑五明扇新雕碧霞叚旋剖秋天片无力置池塘临风只流盼  

崦里  

山横路若絶转檝逢平川川中水木幽高下兼良田沟塍堕微溜桑柘含疎烟处处倚蚕箔家家下鱼筌騃犊卧新□野禽争折莲试招搔首翁共语残阳边今来九州内未得皆恬然贼阵始吉语狂波又凶年吾翁欲何道守此常安眠笑我掉头去芦中闻刺船余知隠地术可以齐真仙终当从之游庶复全于天  

石板  

一片倒山屏何时隳洞门屹然空濶中万古波涛痕我意上帝命持来压泉源恐爲庚辰宫囚怪力所掀又疑广袤次零落潜惊奔不然遭霹雳强半沈无垠如何造化首便截秋云根往事不足问奇踪安可论吾今病烦暑据簟常昏昏欲从石公乞【`石板在石公山前`】莹理平如璊前后植桂桧东西置琴樽尽携天壤徒浩唱羲皇言  

奉和袭美二游诗  

徐诗  

甞闻四书曰经史子集焉茍非天禄中此事无由全自从秦火来歴代逢迍邅汉祖入闗日萧何为政年尽力取图籍遂持天下权中兴熹平时敎化还相宣立石刻五经置于太学前贼卓乱王室君臣如转圜洛阳且煨烬载籍宜为烟逮晋武革命生民才息肩惠怀并寡昧戎马俄腥羶已觉天地闭竞为东南迁日既不暇给坟索何由专尔后国脆弱人多尚虚任学者得谤清言者为贤直至沈范辈【`沈约范云皆藏书数万卷`】始家藏简编御府有不足仍令就之传梁元渚宫日尽取如蚳蝝兵威忽破碎焚爇无遗篇近者隋后主搜罗势骈阗宝函映玉轴彩翠明霞鲜伊唐受命初载史声连延砥柱不我助惊波涌沦涟遂令往古书半在余浮泉贞观购亡逸蓬瀛渐周旋炅然东壁光与月争流天伟矣开元中王道真平平八万五千卷一一皆涂铅【`开元丽正殿书录`】人间盛传写海内奔穷研目云西斋书有过东臯田吾闻徐氏子奕世皆才贤因知遗孙谋不在黄金钱插架防万轴森森若戈鋋风吹籖牌声满室铿锵然佳哉鹿门子好问如除防倐来参卿处遂得参卿怜开怀展橱簏惟在性所便素业已千仞今为峻云巅雄才旧百派相近浮日川君抱王佐图纵步凌陶甄他时若报德谁在参卿先  

任诗  

呉之辟疆园在昔胜槩敌前闻富脩竹后説纷怪石【`竟陵子陆羽玩月诗云辟疆旧林阆怪石纷相向`】风烟惨无主载祀将六百草色与行人谁能问遗迹不知清景在尽付任君宅却是五湖光偷来傍檐隙出门向城路车马声躙跞入门望亭隈水木气岑寂犨墙绕曲岸势似行无极十步一危梁乍疑当絶壁池容澹而古树意苍然僻鱼惊尾半红鸟下衣全碧斜来岛屿隠恍若潇湘隔雨静挂残丝烟消有余胍朅来任公子摆落名利役虽将禄代耕颇爱巾随防秋笼支遁鹤夜榻戴颙客说史足为师谭禅差作伯君多鹿门思到此情便适偶防桂堪帷纵吟苔可席顾余真任诞雅遂中心获但喜醉还醒岂知尚白甘闲在鸡口不贵封龙额即此自怡神何劳谢公屐  

渔具诗【`并序`】  

天随子于海山之颜有年矣矢渔之具莫不穷极其趣大凡结绳持网者总谓之网罟网罟之流曰罛曰罾曰罺圆而纵舍曰罩挟而升降曰曷缗而竿者总谓之筌筌之流曰筒曰车横川曰梁承虚曰笱编而沈之曰箄矛而卓之曰矠棘而中之曰义镞而纶之曰射扣而騃之曰根置而守之曰神列竹于海澨曰沪错薪于水中曰所载之舟曰舴艋所贮之器曰笭箵其他或术以招之或药而尽之皆出于诗书杂传及今之闻见可考而验之不诬也今择其任咏者作十五题以讽【`今选十二首`】噫矢鱼之具也如此今既歌之矣矢民之具也如彼谁其嗣之鹿门子有高洒之才必为我同作　曷字书作女减切矠矛也桹者以薄板置瓦器上撃之以驱鱼鲤鱼满三百六十歳蛟龙輙率而飞去年置一神守之则不能去矣神鼈也沪呉之沪渎是也  

网  

大罟网目繁空江波浪黑沈沈到波底恰共波同色牵时万鬐入已有千钧力尚悔不横流恐他人更得  

罩  

左手揭圆罛轻桡弄舟子不知潜鳞处但去笼烟水时穿紫萍破忽値朱衣起【`松江有朱衣鲋`】贵得不贵名敢论鲂与鲤  

  

有意烹小鲜乘流驻孤棹虽然烦取舎未肯求津要多为虾蚬误已分防防笑寄语龙伯人荒唐不同调  

钓车  

溪上持双轮溪边指茅屋闲乘风水便敢议朱丹毂高多倚衡惧下有折轴速曷若载逍遥归来卧云族  

义鱼  

春溪正含緑良夜才参半持矛若羽轻列烛如星烂伤鳞跳密藻碎首沈遥岸尽族染东流傍人作佳翫  

射鱼  

弯弓注碧浔掉尾行凉沚青枫下晚照正在澄明里抨断荷扇溅血殷菱蕋若使禽荒闻移之暴烟水  

鸣桹  

水浅藻荇澁钓罩无所及铿如木铎音势若金钲急敺之就深处用以资俯拾搜罗尔甚微遁去将何入  

沪【`吴人今谓之簖`】  

万植御洪波森然倒林薄千颅咽云上过半随潮落其间风信背更值雷声恶天道亦裒多吾将移海若  

【`呉人今谓之丛`】  

斩木置水中枝条互相蔽寒鱼遂家此自以为生计春冰忽融冶尽取无遗裔所托成祸机临川一凝睇  

种鱼  

凿池收頳鳞疎疎置云屿还同汗漫游遂以江湖处如非一神守潜被蛟龙主蛟龙若无道跛鼈亦可御  

舴艋  

篷棹两三事天然相与闲朝随稚子去暮唱菱歌还倚石迟后侣徐桡供远山君看万斛载沈溺须臾间  

笭箵  

谁谓笭箵小我谓笭箵大盛鱼自足飡寘璧能为害时将刷苹浪又取悬藤带不及腰上金何劳问蓍蔡  

和袭美添渔具诗  

渔庵  

结茅次烟水用以资啸傲岂谓钓家流忽同禅室号闲凭山叟占晚有溪禽嫪华屋莫相非各随吾所好  

钓矶  

拣得白云根秋潮未曽没坡陁坐鼇背散漫垂龙发持竿从掩雾置酒复待月即此放神情何劳适吴越  

篛笠  

朝携下枫浦晚戴出烟艇冐雪或平檐听泉时仄顶飇移霭然色波乱危如影不识九衢尘终年居下浻  

樵人十咏【`并序选七首`】  

环中先生谓天随子曰子与鹿门子应和为渔具诗信尽其道而美矣世言樵渔者必聮其命称且常与隠君子事诗之言错薪礼之言负薪传之言积薪史之言束薪非樵者之实乎可不足以寄兴咏独阙其词邪退作十樵以补其阙漏寄鹿门子  

樵家  

草木黄落时比隣见相喜门当清涧尽屋在寒云里山棚日才下野灶烟初起所谓顺天民唐尧亦如此  

樵叟  

自小即胼胝至今凋鬓发所图山褐厚所爱山炉热不知冠葢好但信烟霞活富贵如疾颠吾从老岩穴  

樵子  

生在苍崖边能谙白云养【`去声山家谓养柴地为养`】才穿远林去已在孤峯上薪和野花束步带山词唱日暮不归来柴扉有人望  

樵斧  

淬砺秋水清携持远山曙丁丁在前涧杳杳无寻处巢倾鸟犹在树尽猿方去授钺者何人吾今易其虑  

樵担  

轻无斗储价重则筋力絶欲下半岩时忧襟两如结风高势还却雪厚疑中折负荷诚独难移之赠来哲  

樵风  

朝随早潮去暮带残阳返向背得清飇相追无近远采山一何迟服道常苦蹇仙术信能为年华未将晚  

樵歌  

纵调为野吟徐徐下云磴因知负樵乐不减援琴兴出林方自转隔水犹相应但取天壤情何来郢人称  

置酒行  

落尘花片排香防阑醉露栖愁魂洞庭波色惜不得东风领入黄金樽千筠掷毫春谱大碧舞红啼相唱和安知寂寞西海头青未垂孤鳯仪  

放牛  

江草秋穷似秋半十角吴牛放江岸隣肩抵尾乍依隈横去斜奔忽分散荒波断壍无端入背上时时孤鸟立日暮相将带雨归田家烟火微茫湿  

水鸟  

水鸟山禽虽异名天工各与双翅翎雏巢吞啄即一例游处高卑殊不停别有觜铍爪防劲立直眎者撃搏挽裂图羶腥如此等色恣豪横耸身往往凌青冥为人罗绊取材力韦韝防绶悬金铃三驱不以鸟捕鸟天下先得闻诸经超然可继义勇后恰似有志行天刑鸥闲鹤散两自遂意思不受人丁宁今朝櫂倚寒江汀舂鉏翡翠参防防孤翘侧睨瞥灭没未是即肯驯檐楹妇女衣襟便佞舌始得金笼日提挈精神卓荦背人飞冷抱蒹葭宿烟月我与时情太乖剌只是江禽有毛发慇勤谢汝莫相猜归来长短同羣活  

刈获  

自春徂秋天勿雨廉廉早稻才遮畆芒粒稀疎熟更轻地与禾头不相拄我来愁筑心如堵更听农夫夜深语凶年是物即为灾百阵野鳬千穴鼠平明抱杖入田中十穗萧然九穗空敢言一歳囷仓实不了如今朝暮舂天职谁司下民籍茍有区区宜防析本作耕耘意若何虫豸兼教食人食古者为邦须蓄积鲁饥尚责如齐籴今之为政异当时一任流离恣徴索平生幸遇华阳客向日飡霞转肥白欲卖耕牛弃水田移家直傍三茅宅  

雨夜  

屋小茅干雨声大自疑身着簔衣卧兼似孤舟小泊时风吹折苇来相佐我有愁襟无可那才成好梦刚惊破背壁残灯不及萤重挑却向灯前坐  

食鱼  

江南春早鱼无泽歳晏未曽腥鼎鬲今朝有客卖鲈鲂手提见我长于尺呼儿舂取红莲米轻重相当加十倍且作呉羹助早餐饱卧晴檐曝寒背横戈负羽正纷纷只用骁雄不用文争如晓夕讴吟样好伴沧洲白鸟羣  

鹤媒歌  

偶繋渔舟汀树枝因看射鸟令人悲盘空野鹤忽然下背翳见媒心不疑媒闲静立如无事清唳时时入遥吹徘徊未忍过南塘且应同声就同类梳翎宛若相逢喜只怕才来又惊起窥鳞啄藻乍低昂注定当胷流一矢媒懽舞跃势离披似谄功能罾弩儿云飞水宿各自物妬侣害羣犹尔为而况世间有名利外头笑语中猜忌君不见荒陂野鹤陷良媒同类同声真可畏  

奉酬袭美苦雨见寄  

松篁交加午隂黑别是江南烟霭国顽云猛雨更相欺声似虓号色如墨茅茨裛烂檐生衣夜夜化为萤火飞萤飞渐多屋渐薄一注愁霖当面落愁霖愁霖尔何错灭顶于余奚所作既不能赋似陈思王又不能诗似谢康乐【`曹有愁霖赋谢有愁霖诗`】昔年甞过杜子美亦得高歌破印纸惯曽掀搅大笔多为我才情也如此高揖愁霖词未已披文忽自皮夫子哀弦怨柱合为吟防我穷栖蓬藋里初悲湿翼何由起末欲牋天叩天耳其如玉女正投壶笑电霏霏作天喜我本曽无一棱【`去声`】田平生啸傲空渔船有时赤脚防明月踏破五湖光底天去嵗王师东下急输兵粟尽民相泣伊余不战不耕人敢怨烝黎无糁粒不然受性圆如规千姿万态分毫牦唾壶虎子尽能执防痔折枝无所辞有头强方心强直撑柱頺风不量力自爱垂名野史中宁论抱困荒城侧唯君浩叹非庸人分衣辍饮来相亲横眠木榻忘华荐对食露葵轻八珍欲穷凤未白欲懐仙鲸尚隔不如驱入醉乡中只恐醉乡田地窄  

## 御定全唐诗录卷八十六  

陆防【`二`】  

近体诗  

村中晚望  

抱杖柴门立江村日易斜雁寒犹忆侣人病更离家短鬓堪成雪双眸旧有花何须万里外即此是天涯  

袭美题郊居十首次韵  

近来唯乐静移傍故城居闲打脩琴料时封谢药书夜停江上鸟晴晒箧中鱼出亦图何事无劳置栈车倩人医病树看仆补衡茅散发还同阮无心更慕巢简便书露竹樽待破霜匏日好林间坐烟萝仅欲交倭僧留海纸山匠制云牀懒外应无敌贫中直是王池平鸥思喜花尽蝶情忙欲问新秋计菱丝一畆强故山空自掷当路竟谁知只有经时防全无养拙资病深怜灸客炊晚信樵儿漫欲陈风俗周官未采诗  

福地能容堑闗讵有扉静思琼板字闲洗铁笻衣鸟破凉烟下人冲暮雨归故园秋草梦犹记緑微微水影沈鱼器隣声动纬车燕轻捎坠叶蜂懒卧燋花説史评诸例论兵到百家明时如不用归去种桑麻禹穴奇编缺雷平异境残静吟封箓检归兴削帆竿白石堪为饭青萝好作冠防时当斗柄同上步罡坛强起披衣坐徐行处暑天上阶来鬬雀移树去惊蝉莫问盐车骏谁看酱瓿黄金如可化相近买云泉野入青芜巷陂侵白竹门风高开栗刺沙浅露芹根迸鼠縁藤桁饥乌立石盆东吴虽不改谁是武王孙疎慵真有素时势尽无能风月谁为敌林泉幸未憎酒材经夏阙诗债待秋徴只有君同僻闲来对曲肱  

四明山诗九首【`并序`】  

谢遗尘者有道之士也甞隠于四明之南雷一旦访余来语不及世务且曰吾得于玉泉生知子性诞逸乐神仙中书探海岳遗事以期方外之交虽铜墙鬼炊虎狱劒饵无不窥也今为子语吾山之奇者有峯最高四穴在峯上每天地澄霁望之如牖户相传谓之石窗即四明之目也山中有云不絶者二十里民皆家云之南壮每相从谓之过云有鹿亭有樊榭有潺湲洞木实有青櫺子味极甘而坚不可卒破有猿山家谓之鞠侯其他在图籍不足道也凡此佳处各为我赋诗余因作九题题四十字谢省之曰玉泉生真不诬矣好事者为余传之因呈袭美石窗  

石窗何处见万仞倚晴虚积霭迷青璅残霞动绮疏山应列圆峤宫便接方诸只有三奔客时来教隠书  

过云  

相访一程云云深路仅分啸台随日辨樵斧带风闻晓着衣全湿寒冲酒不曛防囘归思静髣髴见苏君  

云南  

云南更有溪丹砾尽无泥药有巴窦卖枝多越鸟啼夜清先月午秋近少岚迷若得山顔住芝手自携  

云北  

云北是阳川人家洞壑连坛当星斗下楼桚翠微连一半遥峰雨三条古井烟金庭如有路应到左神天  

鹿亭  

鹿亭岩下置时领白麛过草细眠应久泉香饮自多认声来月坞寻迹到烟萝早晚吞金液骑将上绛河  

樊榭  

樊榭何年筑人应白日飞至今山客説时驾玉麟归乳蔕悬松嫩芝台出石微凭栏虚目断不见羽华衣  

潺湲洞  

石浅洞门深潺潺万古音似吹双羽管如奏落霞琴倒穴漂龙沬穿松溅鹤襟何人乘月防应作上清吟  

青櫺子  

山实号青櫺环冈次第生外形坚緑殻中味敌琼英堕石樵儿拾敲林宿鸟惊亦应仙吏守时取荐层城  

鞠侯  

何事鞠侯名先封在四明但爲连臂饮不作断肠声野蔓垂缨细寒泉佩玉清满林游宦子谁为作君卿  

江墅言懐  

病身兼稚子田舎劣相容迹共公卿絶贫须稼穑供月方行到闰霜始近来浓树少栖禽杂村孤守犬重汀洲藏晚弋篱落露寒舂野弁欹还整家书拆又封杉篁宜夕照窗户忆疎钟南北唯闻战纵横未胜农大春虽苦学叔夜本多慵直使貂裘敝犹堪过一冬  

自和  

命既时相背才非世所容著书粮易絶多病药难供梦为懐山数愁因忌酒浓鸟媒呈不一鱼寨下仍重晚桁簔兼褐晴檐织带舂着籖分水味标石认田封此地家三户何人禄万钟草堂聊当贵金穴任轻农把钓竿初冷题诗笔未慵莫忧寒事晚江上少严冬  

江南秋懐寄华阳上人  

栉发凉天曙含毫故国情归心一夜极病体九秋轻忽起防防咏因悲络纬鸣逢山即堪隠何路可图荣揲策空占命持竿不钓名忘忧如有待纵嬾似无营小径才分草斜扉劣辫荆冷荷承露菂疎菊卧烟茎谱为听琴阅图縁看海瞪鹭毛浮岛白鱼尾撇波頳庭橘低攀嗅园葵旋折烹饿乌窥食案鬬鼠落书棚种豆悲杨恽投忆衞旍东林谁处士南郭自先生分野星多蹇连山卦少亨衣裾徒博大文籍漫纵横兰叶骚人佩莼丝内史羹鹖冠难适越羊酪未饶伧倚啸微抽恨论好析酲栖迟劳鼓箧豪侠爱金籯链药传丹鼎甞茶试石□沼连枯苇暗窗对脱梧明未达讥张翰非才嫉祢衡远懐魂易黯幽愤骨堪惊砺缺知矛利磨瑕见璧瑛道源疏滴沥儒肆售精诚敢叹良时掷犹胜乱世撄相秦犹防死王汉尚当黥饮啄期应定穷通势莫争髠钳为皁隶谈笑得公卿浴日安知量追风不计程尘埃张耳分肝胆季心倾谕蜀专操檄通瓯独请缨匹夫能曲踊万骑可横行许国轻妻子防边重战耕俄分上尊酒骤厌五侯鲭静黙供三语从容等一枰深司马法雄杰贰师兵朔雪埋烽燧寒笳裂斾旌乘时收句注即日扫欃枪武昔威殊俗文今被八纮琮璜陈始毕韶夏敎初成芽孽羣妖灭松筠百度贞郎官青琐拜使者绣衣迎帝道将云辟浇波渐砥平学徒羞説霸佳士耻为伶负杖歌栖畆操觚赋北征才当曹斗怯书比惠车盈谢氏怜儿女郗家贵舅甥唯荒稚珪宅莫赠景山鎗贤彦风流逺江湖思绪萦讴哑摇舴艋出没漾防防晚树参差碧奇峯迤逦晴水喧楒紫芡村响□香秔荷笠渔翁古穿篱守犬狞公衫白纻卷田饷緑筲擎地与膏腴错人多富寿并相欢时帖泰独坐歳峥嵘唧啧蛩吟壁连轩鹤舞楹戍风飘叠鼔隣月动哀筝未得文章力何由俸禄请和铅还搰搰持斧自丁丁惊惧疑凋朽功勤过屑琼凝神披夕秀尽力取朝英蠧简开尘箧寒灯立晓檠静翻词客系闲难史官评天地宁舒惨山川自变更只能分跖惠谁解等殇彭项岂重瞳圣防犹一足阮高酣麴糵庄达谢牺牲齚舌无劳话寛心岂可盛但从鑪冶鍜莫爱罻罗婴砚拨萍根洗舟冲蓼穗撑短牀编翠竹低几凭红柽霜信催杨栁烟容褭杜蘅桁排巢燕燕屏画醉猩猩懒桧推岚影飞泉撼玉琤□寻远近握槊鬬输赢槛压离披瓠檐垂礧磊橙忘情及宗炳抱疾过刘桢野馈夸菰饭江南贾蔗送神枹瓦釜留客上瓷觥举檝挥青劒鸣榔扣远钲鸟行沈莽苍鱼队破澄手防非吾事腰鎌且发硎【`音坑`】谅难求摽摽【`上声`】聊欲取铮铮防叹虫甘蓼还思鹿美苹愁长难自剪歌断有谁赓未去师黄石空能説白珩性湍休激浪言莠罢抽萌地僻琴樽独溪寒杖屦清物齐消臆对戈倒共心盟丝曳灵妃瑟金涵太子笙幽栖胶竹坞仙虑驿蓬瀛想像珠鳯追飞翠蕋莺雾帘深杳悄云磬冷敲铿箓字多阶品华阳足弟兄焚香凝一室尽日思曽城匿景崦嵫色呀空渤海声吾当营巨矢东去射长鲸  

秋日遣懐十六韵寄道侣  

尽日临风坐雄词妙畧兼共知时世薄宁恨嵗华淹且把灵方试休凭吉梦占夜燃烧汞火朝链洗金盐有路求真隠无媒举孝亷自然成啸傲不是学沈潜水恨同心隔霜愁雨鬓霑鹤屏怜掩扇乌防爱垂檐雅调宜观乐清才称典籖冠防发少书健紫毫尖故疾因秋白尘容畏日黔壮图须行行儒服漫防防片石聊当枕横烟欲代帘蠧根延穴蚁疎叶漏庭蟾药鼎高低铸云庵早晚苫胡麻如重寄从诮我无厌  

京口与友生话别  

共是悲秋客相逢恨不堪雁频辞蓟北人尚在江南名利机初发樵渔事先谙松门穿戴寺荷径绕秦潭【`秦潭始皇所开`】绳检真难束疎慵却易耽枕当高树穏茶试远泉甘架上经惟一樽前雅只三风云劳梦想天地入醺酣厯自尧阶数书因禹穴探御龙虽世禄下马亦清谈国计徒盈防家储不满甔断帘从燕出防弁倩人簪木坠凉来叶山横霁后岚竹窗深防窱苔洞緑龛弇积行依顔子和光则老耼仗诚为虎节被信作鲛函养鹭看窥沼寻僧助结庵功名思马援歌唱咽羊昙乞食羞孤鳯无衣羡八蚕繋帆留宿客吟句任羸骖宠鹤空无衞占乌未见香还须是桂青会出于蓝蜀酒时倾瓿【`潇买反从蜀呼`】呉鰕偏发坩【`苦甘反`】玉封千挺藕霜闭一筒柑惜佩终邀祸辞环好激贪宗溟虽甽浍成厦必楩枏碧石雕琴荐黄金饰劒镡烟缘沙砌引水为药畦担博物君能继多才我尚慙别离犹得在秋鬓未鬖鬖  

闲书  

病学高僧置一床披衣才暇即焚香闲阶雨过苔花润小簟风来薤叶凉南国羽书催部曲【`时黄巢围广州告急`】东山毛褐傲羲皇升平闻道无时节试问中林亦不妨  

别墅懐归  

水国初冬和暖天南荣方好背阳眠题诗朝忆复暮忆见月上还下遥为晚花吟白菊近炊香稻识红莲何人授我黄金百买取苏君负郭田  

王先辈草堂  

松径隈云到静堂杏花临涧水流香身从乱后全家隐日校人间一倍长金箓渐加新品秩玉皇偏赐羽衣裳何如圣代弹冠出方朔曽为汉侍郎  

和夏景冲澹偶作次韵  

蝉雀参差在扇纱竹襟轻利箨冠斜垆中有酒文园防琴上无弦靖节家芝畹烟霞全覆穗橘洲风浪半浮花闲思两地忘名者不信人间发解华  

和暇日独处见寄  

谢府殷楼少暇时又抛清宴入书帷三千余嵗上下古八十一家文字奇【`司马迁书上下纪三千余嵗太有八十一家率多奇字`】冷梦汉皋懐鹿隠静怜烟岛觉鸿离知君满箧前朝事鳯诺龙奴借与窥  

和呉中言情见寄次韵  

菰烟芦雪是侬乡钓线随身好坐忘徒爱右军遗防画闲披左氏得膏肓无因月殿闻移屧只有风汀去采香莫问江边渔艇子玉皇看赐羽衣裳  

和呉中书事寄汉南裴尚书  

风清地古带前朝遗事纷纷未寂寥三泖凉波鱼蕝动【`远祖士衡对晋武帝以三泖冬温夏凉`】五茸春草雉媒娇【`五茸吴王猎所茸各有名`】云藏野寺分金刹月在江楼倚玉箫不用懐归忘此景吴王看即奉弓招  

和题支山南峯僧次韵  

睂毫霜细欲垂肩自説初栖海岳年万壑烟霞秋后到一林风雨夜深禅时翻贝叶添新藏闲插松枝防小泉好是清冬无外事匡牀斋罢向阳眠  

和寄题玉霄峯叶涵象尊师所居  

天台一万八千丈师在浮云端掩扉永夜只知星斗大深秋犹见海山微风前防降青毛节雪后应披白羽衣南望烟霞空再拜欲将飞魄问灵威  

和醉中即席赠润卿博士次韵  

共是虚皇简上仙清词如羽欲飘然登山凡着防緉□破浪欲乘千里船远梦只留丹井畔闲吟多在酒旗前谁知海上无名者只记渔歌不记年  

和江南道中懐茅山广文南阳博士  

一片轻帆背夕阳望三峯拜七真堂【`三茅二许一阳一郭是为七真`】天寒夜漱云牙净雪坏晴梳石发香自拂烟霞安笔格独开封捡试砂牀莫言洞府能招隠防辗飇轮见玉皇  

和夏景无事因懐章来二上人次韵  

檐外青阳有二梅折来堪下冻醪杯【`离骚注云盛夏以醇酒置冰上`】高杉自欲生龙脑小弁谁能寄鹿胎丽事肯敎饶沈谢谈微何必减宗雷还闻拟结东林社争奈渊明醉不来忽忆高僧坐夏堂厌泉声閙笑云忙山重海澹懐中印月冷风微宿上方病后书求嵩少药定回衣染贝多香何时更问逍遥义【`道林有逍遥游别义`】五粒松隂半石牀  

和送李明府之任南海  

春尽之官直到秋岭云深处凭泷楼居人爱近沈珠浦候吏多来拾翠洲賨税尽应输紫贝蛮童多学佩金钩知君不恋南枝乆抛却经冬白罽裘  

春雨即事寄袭美  

小谢轻埃日日飞【`小谢咏雨诗有散漫似轻埃句`】城邉江上阻春晖虽愁野岸花房冻还得山家药笋肥双屐着频看齿折败裘披苦见毛稀比邻钓叟无尘事洒笠鸣簔夜半归  

正月十五日惜春寄袭美  

六分春色一分休满眼东波尽是愁花匠碍寒应束手酒龙多病尚垂头无穷嬾惰齐中散有底机谋敌右侯见织短篷裁小檝挐烟闲防个渔舟  

新夏东郊闲泛有懐袭美  

迟于春日好于秋野客相携上钓舟经畧彴时冠暂亚佩笭箵后带频搊蒹葭鹭起波揺笠村落蚕眠树挂钩料得只君能爱此不争烟水似封侯  

和过张祜处士丹阳故居【`并序`】  

张祜字承吉元和中作宫体小诗辞曲艳发当时轻薄之徒能其才合噪得誉及老大稍窥建安风格诵乐府录知作者本意短章大篇往往间出谏讽怨谲时与六义相左右善题目佳境言不可刋置别处此为才子之最也由是贤俊之士及高位重名者多与之游谓有鹄鹭之野孔翠之鲜竹柏之贞琴磬之韵或荐之于天子书奏不下亦受辟诸侯府性狷介不客物辄自劾去以曲阿地古澹有南朝之遗风遂筑室种树而家焉性嗜水石常悉力致之从知南海间罢职载罗浮石笋还不蓄善田利产为身后计死未二十年而故姬遗孕冻馁不暇前所谓鹄鹭孔翠竹柏琴磬之家虽朱轮尚乘遗编尚吟未甞一省其孤而恤其穷也噫人假之为玩好不根于道义邪惧其怨刺于神明邪天果不爱才没而犹谴邪吾一不知之友人顾至江南道中访其庐作诗吊而序之属余应和余汩没者不足哀承吉之道邀袭美同作庶乎承吉之孤倚其传而有怜者  

胜华通子共悲辛荒径今为旧宅邻一代交逰非不贵五湖风月合教贫魂应絶地为才鬼名与遗编在史臣闻道平生偏爱石至今犹泣洞庭人  

袭美以纱巾见惠因次韵酬谢  

薄如蝉翅背斜阳不称春前赠【`女减反`】郎初觉顶寒生逺吹预忧头白透新霜堪窥水槛澄波影好拂花墙亚蕋香知有芙蓉留自戴【`桐栢真人戴芙蓉冠也`】欲峩烟雾访黄房  

袭美将以緑罽为赠因成四韵  

三迳风霜利若刀防防吹断罥蓬蒿病中只自悲龙具世上何人识羽袍狐貉近懐珠履贵薜萝遥羡白巾高陈王轻暖如相遗免致衰荷效广骚  

袭美以紫石砚见赠诗以迎之  

霞骨坚来玉自愁琢成飞燕古钗头澄沙脆弱闻应伏青铁沈埋见亦羞最称风亭批碧简好将云窦渍寒流君能把赠行吟客徧写江南物象酬  

以竹夹膝寄赠袭美  

截得筼筜冷似龙翠光横在暑天中堪临薤簟闲凭月好向松窗卧跂风持赠敢齐青玉案醉吟偏称碧荷筒添君野具教多着为着西斋谱一通  

顷自桐江得一钓车以袭美乐烟波之思因出以为玩俄辱三篇复抒酬答  

旋屈金钩劈翠筠手中盘作钓鱼轮忘情不效孤醒客有意闲窥百丈鳞雨似轻埃时一起云如高葢强相亲任他华毂低头笑此地终无覆败人  

曽招渔侣下清浔独茧初随一锤深细辗烟华无辙迹静含风力有车音相呼野饭依芳草迭和山歌逗逺林得失任渠但【`平声`】取乐不曽生个是非心  

病来悬着脆缗丝独喜高情为我持数幅尚凝烟雨态三篇能赋蕙兰词云深石静闲眠稳月上江平放溜迟苐一莫教谙此境倚天功业待君为  

幽居有白菊一丛因而成咏呈知已  

还是延年一种材【`菊之别名`】即将瑶朶冒霜开不知红艳临歌扇欲伴黄英入酒杯陶令接防堪岸着梁王高屋好欹来【`梁朝有白纱高屋防`】月中若有闲田地为劝嫦娥作意栽  

蔷薇  

倚墙当户自横陈致得贫家似不贫外布芳菲虽笑日中含芒刺欲伤人清香往往生遥吹狂蔓看看及四隣遇有客来堪玩处一端晴绮照烟新  

寄懐华阳道士三十韵  

华阳门外五芝生飡罢愁君入杳防遥夜独栖还有梦昔年相见便忘形为分科斗亲鈆椠与説蜉蝣坐竹櫺醮后防时归紫阁别来终日诵黄庭闲教辨药僮名甲静识窥巢鹤姓丁絶涧饮羊春水腻傍林烧石野烟腥深沈谷响含疎磬片段岚光落画屏休采古书探禹穴自刋新厯鬭尧蓂珠宫鳯合迎萧史玉籍人谁访蔡经架上黑椽长褐稳案头丹篆小符灵霓轩入洞齐初月羽节升坛拜七星当路独行冲虎豹向风孤啸起雷霆凝神密室多生白叙事聫编尽杀青匝地山川皆暗写隐天竽籁只闲听分张火力烧金灶拂拭苔痕洗酒瓶翠壁上吟朝复暮暖云边卧醉还醒倚身长短裁笻杖倩客高低结草亭直用森严朝北帝爱将清浅问东溟常思近圃看栽杏拟借隣峯伴采苓掩树半扉晴霭霭背琴残烛晓荧荧旧来扪虱知王猛欲去为龙叹管宁蟾魄防应临蕙帐渔竿犹尚枕枫汀衔烟细草无端緑冐雨闲花作意馨掠岸惊波沈翡翠入檐斜照碍蜻蜓初征汉栈宜飞檄待破燕山好勒铭六辔未收千里马一囊空负九秋萤我悲雌伏真方枘他骋雄材似建瓴合在深崖齐散木自求沧海防流萍频抛俗物心还爽逺忆幽期目剰瞑见买扁舟束真诰手披仙语任扬舲  

月成  

孤光照还没转益伤离别妾若是嫦娥长圆不教缺  

南塘曲  

妾住东湖下郎居南浦边闲临烟水望认得采菱船  

古意  

君心莫淡薄妾意正栖托愿得双车轮一夜生四角  

偶作  

双睂初出茧两鬓正藏鸦自有王昌在何劳近宋家  

江行  

酒旗菰叶外楼影浪花中醉帆张数幅唯待鲤鱼风  

邺宫词【`邺宫魏所建石氏慕容氏高氏皆居之此诗述石氏事`】  

花飞蝶骇不愁人水殿云廊别置春晓日靓妆千骑女白樱桃下紫纶巾【`邺下宫中记曰石季龙常以女骑千人为卤簿着紫纶巾熟锦袴诗意谓花飞春去不足愁别有春在即白樱桃下千骑女是也`】  

春思  

竹外麦烟愁漠漠短翅啼禽飞魄魄此时忆着千里人独坐支頥看花落  

江南酒熟清明天高高緑斾当风悬谁家无事少年子满靣落花犹醉眠  

自遣诗  

自遣诗者震泽别业之所作也故疾未平厌厌卧田舎中农夫日以耒耜事相聒每至夜分不睡则百端兴怀搅人思虑益纷乱无绪且诗者持也谓持其情性使不暴去因作四句诗累至三十絶絶各有意既曰自遣亦何必题为  

五年重到旧山村树有交柯犊有孙更感卞峯顔色好晓云才散便当门  

花濑蒙蒙紫气昏【`紫花濑在顾渚步`】水边山曲更深村终须拣取幽栖处老桧成双便作门  

长叹人间发易华暗将心事许烟霞病来前约分明在药鼎书囊便是家  

数尺游丝堕碧空年年长是惹东风争知天上无人住亦有春愁鹤发翁  

忆山泉  

一夜寒声来梦里平明着屐到声边心期盛夏同过此脱却荷衣石上眠  

江南  

邨边紫豆花垂次岸上红梨叶战初莫怪烟中重回首酒家青纻一行书  

懐宛陵旧游  

陵阳佳地昔年游谢朓青山李白楼唯有日斜溪上思酒旗风影落春流  

和袭美春夕酒醒  

防年无事傍江湖醉倒黄公旧酒垆觉后不知明月上满身花影倩人扶  

和袭美钓侣二章次韵  

一艇轻撶看晓涛接防抛下漉春醪相逢便倚蒹葭泊更唱菱歌擘蟹螯  

雨后沙虚古岸崩鱼梁移入乱云层归时月堕汀洲暗认得妻儿结网灯  

荅友  

荆卿雄骨化为尘燕市应无共饮人能脱鹔鹴来换酒五湖赊与一年春  

髙道士  

峩睂道士风骨峻手把玊皇书一通东游借得琴髙鲤骑入蓬莱清浅中  

山中僧  

手关一室翠微里日暮白云栖半间白云朝出天际去若比老僧犹未闲  

山僧  

山藓几重生草履涧泉长自满铜瓶时将如意敲眠虎遣向林间坐聴经  

送碁客  

满目山川似奕碁况当秋雁正斜飞金门若召羊元保赌取江东太守归  

秘色越器  

九秋风露越窰开夺得千峯翠色来好向中宵盛沆瀣共嵇中散鬭遗杯【`髙斋漫录云秘色磁器世言钱氏有国日越州烧进为供奉物臣庶不得用故云秘色然观此诗唐世巳先有之矣`】  

白莲  

素蘤多防别艳欺此花端合在瑶池无情有恨何人觉月晓风清欲堕时  

## 御定全唐诗录卷八十七  

皮日休  

日休字袭羙襄阳竟陵人性傲诞隠居鹿门自号间气布衣咸通八年登进士第为著作佐郎崔璞守苏辟军事判官入朝授太常博士干符丧乱东出关为毘陵刺史陷巢贼中贼遣为防文疑其讥已遂害之有文薮及松陵唱和集文薮乃咸通中居州里所编自序云发箧次类文稾緐如薮泽因以名之松陵乃从事吴门日所编自序云从大司諌清河公出牧有进士陆防以其业见造以词诱之复之不移刻由是风雨晦冥蓬蒿翳荟未尝不以其应为事至食寝皆辍又南阳广文张贲润卿陇西侍御李縠徳师旅泊之际亦以词致师凡一年得诗若干松江吴望也别名松陵因目之为集日休陷贼中为果头三屈律之防贼疑讥己髪  

拳遂见害陆游笔记以皮光业【`日休子`】墓碑辨其不然  

古体诗  

橡媪叹  

秋深橡子熟散落榛芜岗伛伛黄髪媪拾之践晨霜移时始盈掬尽日方满筐几曝复防蒸用作三冬粮山前有熟稻紫穂袭人香细获又精舂粒粒如玉珰持之纳于官私室无仓箱如何一石余只作五斗量狡吏不畏刑贪官不避赃典时作私债农毕归官仓自冬及于春橡实诳饥肠吾闻田成子诈仁犹自王吁嗟逢橡媪不觉泪沾裳  

初夏即事寄鲁望  

夏景恬且旷逺人疾初平黄鸟语方熟紫桐隂正清廨宇有幽处私游无定程归来闭双闗亦忘枯与荣土室作深谷藓垣为干城防杉突拖架迸笋支檐楹片石共坐穏病鹤同喜晴瘿木四五器笻杖一两茎泉为葛天味松作羲皇声或看名画彻或吟闲诗成忽枕素琴睡时把仙书行自然寡俦侣莫説更纷争具区包地髓震泽含天英粤从三让来俊造纷然生顾予客兹地薄我皆为伧惟有陆夫子尽力提客卿各负出俗才俱懐超世情驻我一栈车啜君数藜敲门若我访倒屣欣逢迎胡饼蒸甚熟貊盘举尤轻茗脆不禁炙酒肥或难倾扫除就藤下移榻寻虚明唯共陆夫子醉与天地并  

初夏游楞伽精舍  

越舼轻似萍漾漾出烟郭人声渐疎旷天气忽寥廓伊予惬斯志有似劀□瘼遇胜即夷犹逢幽且淹泊俄然棹深处虚无倚岩崿霜毫一道人引我登龙阁当中见夀象欲礼光纷箔珠幡时相铿恐是诸天乐树杪见觚棱林端逢赭垩千寻井犹在万祀灵不涸下通鲛人道水色黮而恶欲照六藏惊将窥百骸愕朅去山南岭其险如卭笮悠然放吾兴欲把青天摸紫藤垂罽珥红荔悬缨络藓厚滑似漦峯尖利如锷斯须到絶顶似愈渐离矐一片太湖光只惊天汉落梅风脱纶防乳水透芒屩岚姿与波彩不动浑相着既不暇供应将何以酬酢郤来穿竹径似入清油幕穴恐水君开龛如鬼工凿穷幽入兹院前循临巨壑遗画龙奴狞残香虫篆薄褫魂窥玉镜澄虑闻金铎云态共萦留鸟言相许诺古木势如虺近之恐相蠚怒泉声似激闻之意争博时禽倐已嘿众籁萧然作遂令不羁性恋此如纒缚念彼上人者将生付寂寞曽无肤挠事肯把心源度胡为儒家流没齿勤且恪沐猴本不冠未是谋生错言行既异调栖迟亦同托愿力倘不遗请作华林鹤  

贫居秋日  

亭午头未冠端坐独愁子贫家烟爨稀灶底隂虫语门小愧车马廪空慙雀鼠尽室未寒衣机声羡邻女  

太湖诗【`并序`】  

余顷在江汉尝耨鹿门浻湖然而未能放形者抑志于道也尔后以文事造请于是南浮至二别涉洞庭回观敷浅原登庐阜济九江由天柱抵霍岳又自箕颍转樊邓陟商顔入蓝闗凡自江汉至于京师旋绕者二万里道之不行者有困辱危殆志之可适者有山水游翫则休戚不孤矣咸通九年自京东游复得宿太华乐荆山赏女几度轘辕穷嵩髙入京索浮汴渠至扬州又航天堑从北固至姑苏噫江山幽絶见于地志者余之所到不翅于半则烟霞鱼鸟林壑云月可为属厌之具矣尚枵然于志者抑古圣人所谓独行之性乎逸民之流乎余真得而为也后闻震泽包山中有灵异学黄老徒乐之多不返益欲一观豁平生之郁郁焉十一年防大司諌清河公忧霖雨为患乃择日休将公命祷于震泽祀事既毕神应如响于是太湖之中所谓洞庭山者得以恣讨凡所歴皆圗籍称为灵异者遂为诗二十章【`录十八首`】以志其事兼寄天随子  

初入太湖【`自胥口入去州五十里`】  

闻有太湖名十年未曽识今朝得游泛大笑称平昔一舍行胥塘尽日到震泽三万六千顷顷顷颇黎色连空淡无纇照野平絶隙好放青翰舟堪防白玉笛疎岑七十二露矛防悠然啸傲去天上揺画鹢西风乍猎猎惊波罨涵碧倐忽雷阵吼须臾玉岸拆树动为蜃尾山浮似鼇脊落照射鸿溶清辉荡抛云轻似可染霞烂如堪摘渐暝无处泊挽防从所适枕下闻澎湃肌上生瘆□讨异足邅廻寻幽多阻隔愿风与良便吹入神仙宅甘将一蕴书永事嵩山伯  

晓次神景宫  

夜半幽梦中扁舟似鳬跃晓来到何许俄倚包山脚三百六十丈攅空利如削遐瞻但徙倚欲上先矍铄浓露湿莎裳浅泉渐草屩行行未一里节境转寂寞静径侵泬寥仙扉傍岩防松声正清絶海日方照灼歘临幽虚天万想皆摆落坛灵有芝菌殿圣无鸟雀琼帏自回旋锦旌空粲错鼎气为龙虎香烟混丹艧凝防出次云黙聴语时鹤緑书不可注云笈应无钥晴来鸟思喜里花光弱天籁如击琴泉声似摐铎清斋洞前院敢负科约空中悉羽章地上皆灵药金醴可酣畅玉豉堪咀嚼存心服燕胎叩齿读龙蹻福地七十二兹焉永堪托在兽乏虎防于虫不毒蠚尝闻择骨录仙志非可作緑肠既朱髓青肝复紫络伊余乏此相天与形貌恶每嗟原宪瘇常苦齐侯疟终然合委顿刚亦慕寥廓三茅亦常住竟与珪组薄欲问包山神来賖少岩壑  

入林屋洞  

斋心己三日筋骨如烟轻腰下佩金兽手中持火铃幽塘四百里中有日月精连亘三十六各各为玉京自非心至诚必被神物烹顾余慕大道不能惜防生遂招放旷侣同作幽忧行其门才函丈初若盘薄硎洞气黒眣□苔髪红鬇鬡试足值坎窞低头避峥嵘攀縁不知倦怪异焉敢惊匍匐一百步稍稍防可横忽然白蝙蝠来扑松炬明人语散澒洞石响髙玲玎脚底龙蛇气头上波涛声有时若服匿偪仄如见绷俄尔造平澹豁然逢光晶金堂似铸出玉座如琢成前有方丈沼凝碧融人情云浆湛不动璚露涵而馨漱之恐减算勺之必延龄愁为三官责不敢擕一□昔云夏后氏于此藏真经刻之以紫琳秘之以丹琼期之以万祀守之以百灵焉得彼丈人窃之不加刑石匮一以出左神俄不扃禹书既云得吴国由是倾藓缝才半尺中有怪物腥欲去既嚄唶将回又伶俜郤遵旧时道半日出杳冥屦泥【`去声`】惹石髓衣湿沾云英箓乏仙骨青文无绛名虽然入隂宫不得朝上清对彼神仙窟自厌浊俗形郤憎造物者遣我骑文星  

雨中游包山精舍  

松门亘五里彩碧髙下绚幽人共跻攀胜事颇清便翣翣林上雨隠隠湖中电薜带轻束腰荷笠低遮面湿屦黏烟霞穿衣落霜霰笑次度岩壑困中遇台殿老僧三四人梵宇十数卷施稀无夏屋境僻乏朝膳散髪抵泉流支颐数云片坐石忽忘起扪萝不知倦异蝶时似锦幽禽或如钿篥篣还戛刃栟榈自揺扇俗态既抖薮野情空眷恋道人摘芝菌为予备午馔渇兴石榴饥惬胡麻饭如何事于役兹游急于传郤将尘土衣一任瀑丝溅  

游毛公坛  

却上南山路松行俨如庑松根碍幽径孱顔不能斧摆履跨乱云侧巾蹲怪树三休且半日始到毛公坞两水合一涧潨崖郤为浦相敌百千防共攂十万鼓喷散日月精射破神仙府唯恐絶地脉又恐折天桂一窥耳目再聴毛发竪次到链丹井井干翳宿莽下有蕋刚丹勺之百疾愈凝于白獭髓湛似挏马乳黄露醒齿牙碧粘甘胏腑桧异松复怪枯踈互撑拄干蛟一百丈髐然半天舞下有毛公坛坛方不盈畆当时云龙篆一片苔藓古【`有刘先生镇坛符今存于堂`】时时仙禽来忽忽样烟聚我爱周息元忽起应明主【`周徴君名曰息元`】三谏却归来回头吐絓组伊余何不幸斯人不复覩如何大开口与世争枯腐将山待夸娥以肉投猰防歘坐侵桂隂不知已与午兹地足灵境他年终结宇敢道万石君轻于一丝缕  

三宿神景宫  

古观岑且寂幽人情自怡一来包山下三宿湖之湄况此深夏夕不逢清月姿玉泉浣衣后金殿添香时客省髙且敞客牀蟠复奇石枕冷入脑笋席寒侵肌气清寐不着起坐临堦墀松隂忽防照独见萤火芝素鹤警防露白莲明暗池窗櫺带乳藓壁缝含云蕤闻磬走魍魉见烛奔羇雌沆瀣欲滴沥芭蕉未离披五更山蝉响醒发如吹篪杉风忽然起飘破步虚词道客巾屦様上清朝礼仪明发作此事岂复甘趋驰  

缥缈峯  

头戴华阳防手拄大夏笻清晨陪道侣来上缥缈峯带露齅药蔓和云防鹿踪时惊防防飞上千丈松翠壁内有室叩之虚防防【`上户冬反下音隆`】古穴下彻海视之寒鸿蒙遇歇有佳思縁危无倦容须臾到絶顶似鸟穿樊笼恐足蹈海日疑身凌天风众岫防巨浸四方接圆穹似将青螺髻撒在明月中片石作越分孤岚为吴宫一阵靉叇气隠隠生湖东激雷与波起狂电将日红磛磛雨防大金髇轰下空暴光隔云闪髣髴亘天龙连拳百丈尾下拔湖之洪捽为一雪山欲与昭回通移时郤掘下细碎衡与嵩神物谅不测絶景尤难穷杖筞下返照渐闻仙观钟烟波喷肌骨云壑阗心胸竟死爱未足当生且欢逢不然把天爵自拜太湖公  

桃花坞  

夤縁度南岭尽日穿林樾穷深到兹坞逸兴转超忽坞名虽然在不见桃花发恐是武陵溪自闭仙日月倚峯小精舍当岭残耕垡将洞任回环把云恣披拂闲禽啼呌窱险狖眠硉矹防风吹重岚碧埃轻勃勃清隂减鹤睡秀色治人渇敲竹鬭铮摐防泉争咽嗢空斋蒸柏叶野饭调石髪空羡坞中人终身无履韈  

明月湾  

晓景澹无际孤舟恣回环试问最幽处号为明月湾半岩翡翠巢望见不可攀栁弱下丝网藤深垂花鬘松瘿忽似狖石文或如虥钓台两三处苔老腥斒斑沙雨几处霁水禽相向闲野人波涛上白屋幽深间晓培橘栽去暮作鱼梁还清泉出石砌好树临柴闗对此老且死不知忧与患好境无处住好处无境删赧然不自适脉脉当湖山  

孤园寺【`梁散骑常侍吴猛宅`】  

艇子小且兀縁湖荡白芷萦纡泊一碕宛到孤园寺萝岛凝清隂松门湛虚翠寒泉飞碧螭古木鬭苍兕钟梵在水魄楼台入云肆岩邉足鸣树杪多飞鸓香莎满院落风泛金靃靡静鹤啄柏蠧闲猱防榅防小殿薫陆香古夹贝多纸老僧方暝坐见客还强起指兹正险絶何以来到此先言洞壑数次话真如理磬韵醒闲心茶香凝皓齿巾之劫贝布馔以旃檀饵数刻得清浄终身欲依止可怜陶侍读身列丹台位雅号曰胜力亦闻师佛氏【`陶隠居常梦见神像谓己曰尔当七地大王号曰胜力也`】今日到孤园何妨称弟子  

上真观  

径盘在山肋缭绕穷云端摘菌杖头紫縁崖屐齿刓半日到上真洞宫知造难双户啓真景斋心方可观天钧鸣响亮天禄行蹒跚琪树夹一径万条青琅玕两松峙庭际怪状吁可叹大螾腾共结脩蛇飞相盘皮肤坼甲胄枝节擒防犴罅处似天裂朽中如井眢襹褷风声防跁跒地力痑【`音滩`】根上露钳釱空中狂波澜合时若莽苍辟处如轘辕俨对无霸阵静问严陵滩灵飞一以防山都焉敢干两廊洁寂歴中殿髙防岏静架九色节闲悬十絶幡防风时一吹百寳清阑昔有叶道士位当升灵官欲笺紫防志唯食虹影丹既逐隠龙去道风犹此残犹闻绛目草往往生空坛羽客两三人石上谭泥丸谓我或龙胄粲然与之欢衣巾紫华冷食次白芝寒自觉有真气恐随风力明朝若更住必拟隳儒冠  

销夏湾  

太湖有曲处其门为两崖当中数十顷别如一天池号为销夏湾此名无所私赤日莫斜照清风多遥吹沙屿扫粉墨松竹调埙篪山果红靺鞨水苔青防髵木隂厚若瓦岩磴滑如饴我来此游息夏景方赫曦一坐盘石上肃肃寒生肌小艖或可泛【`方言云小舸谓之艖`】短策或可支行惊翠羽起坐见白莲披敛褏防轻浪解巾敌凉飔但有水云见更余沙禽知京洛往来客暍死縁奔驰此中便可老焉用名利为  

包山祠  

白云最深处像设盈岩堂村祭足茗栅水奠多桃浆防防突右砌薜荔绷頽墙炉灰寂不然风送杉桂香积雨晦州里流波飘稻粱防惟大司諌悯此如发狂命余传明祷祗事实不遑一奠若肹蠁再祝如激扬出庙未半日隔云逢澹光雨防少渐収羽林枪忽然山家犬起吠白日傍公心与神志相向如黄我愿作一疏奏之于穹苍留神千万杞永福吴封疆  

圣姑庙【`在大姑山晋王彪二女相次而殁有灵因而庙焉`】  

洛神有灵逸古庙临空渚暴雨驳丹青荒萝绕梁梠野风旋芝盖饥乌衔椒糈寂寂落枫花时时鬭鼯防常云三五夕尽防妍神侣月下留紫姑霜中召青女俄然响环佩倐尔鸣机杼乐至有闻时香来无定处目瞪如有待魂断空无语云雨竟不生留情在何处  

太湖石【`出鼋头山`】  

兹山有石岸扺浪如受屠雪阵千万战藓岩髙下刳乃是天诡怪信非人功夫白丁一云取难甚网瑚厥状复若何鬼工不可图或拳若虺蜴或蹲如虎防连络若钩鏁重叠如萼跗或若巨人骼或如太帝符胮肛筼筜笋格砾琅玕株断处露海眼移来和沙须求之烦耄倪载之劳舳舻通侯一以眄贵郤骊龙珠厚赐以賝賮逺去穷京都五侯土山下要尔添嵒龉赏玩若称意爵禄行斯须茍有王佐士崛起于太湖试问欲西笑得如兹石无  

里【`傍山下有良田二十顷`】  

里何幽竒膏腴二十顷风吹稻花香直过山顶青苗细腻卧白羽悠溶静塍畔起鸊鹈田中通舴艋防家傍潭洞孤戍当林岭罢钓时煑菱停缲或焙茗峭然八十翁生计于此永苦力供征赋怡顔过朝暝洞庭取异事包山极幽景念尔饱得知亦是遗民幸  

石板【`在石公山前`】  

翠石数百步如板漂不流空疑水妃意浮出青玉洲中有茔龙剑外唯叠蛇矛狂波忽然死浩气清且浮似将翠黛色抹破太湖秋安得三五夕防酒棹扁舟召取月夫人啸歌于上头又恐霄景濶虚皇拜仙侯欲建九锡碑立当十二楼琼文忽然下石板谁能留此事少知者唯应波上鸥  

吴中苦雨因书一百韵寄鲁望  

全吴临巨溟百里到沪渎海物竞骈罗水怪争渗漉狂蜃吐其气千寻勃然蹙一刷半天墨架为欹危屋怒鲸瞪相向吹浪山毂毂倐忽腥杳冥须臾圻崖谷帝命有严程慈物敢潜伏嘘之为云弥亘千万幅直拔倚天劒又建横海纛化之为暴雨潨潨射平陆如将月窟冩似把天河扑着树胜防支中人过箭镞龙光倐闪照虬角搊琤触此时一千里平下天台瀑雷公恣其志防磹裂电目蹋破霹雳车折却三四幅雨工避罪者必在蚊睫宿狂发铿訇音不得懈怠僇顷刻势稍止尚自倾蔌防不敢履洿处恐蹋烂地轴自尔凡十日茫然晦林麓只是遇滂沲少曽逢霡霂伊予之廨宇古制拙卜筑頽檐倒菌黄破砌顽莎緑只有方丈居其中蹐且局朽处或似醉漏时又如沃堦前平泛滥墙下深趢□唯堪着籉笠复可乗艒防鸡犬并淋漓儿童但咿噢勃勃生湿气人人牢于锔须睂渍将断肝膈蒸欲熟当庭死兰芷四垣盛薋菉解帙展断书拂牀安壊椟跳梁老蛙黾直向床前浴蹲前但相聒似把白丁辱空厨方欲炊渍米未离防薪蒸湿不着白昼须燃烛汗来既已泞买鱼不获防竟未成麦饘安能得粱肉更有陆先生荒林抱穷蹙壊宅四五舍病篠三两束盖檐低碍首藓地滑防足注欲透承尘湿难庇厨簏低摧在圭窦索漠抛偏裻手指既已胼肌肤亦将瘯一苞势欲陊将撑乏寸木尽日欠束薪经时无斗粟防蝓将入甑蟚蜞已临鍑娇儿未十嵗枵然自啼哭一钱买粔籹数里走病仆破碎旧鹤笼狼籍晚蚕簇千卷素书外此外无余蓄着处纻衣裂戴次纱防醭恶隂潜过午未及烹葵菽吴中铜臭户七万沸如臛啬止甘蟹胥侈惟僣车服皆希尉吏防尽怕里胥录低眉事庸奴开顔纳金玉唯到陆先生不能分一斛先生之志气薄汉如鸿鹄遇善必擎跪见才辄驰逐防不受一介其余安可黩如何乡里辈见之乃猬缩粤予苦心者师仰但踖踧受易既可注请又堪卜百家皆捜荡六艺尽翻覆似馁见太牢如迷遇华烛半年得詶唱一日屡往复三秀间稂莠九成杂巴濮奔命既不暇乞降但相续吟诗口吻噅把笔指节瘃君才既不穷吾道由是笃所益谅多厥交过亲族相逢似丹漆相望如朓朒论业敢并驱量分合继躅相违始两日仲忡想华褥出门泥漫漶恨无直辕輂十钱赁一轮篷上鸣斛觫赤脚枕书帙访予穿诘曲入门且抵掌大噱时碌碌滋淋既浃旬无乃害九谷予惟饿不死得非道之福手中捉诗卷语快还共读解带似归来脱巾若沐浴疎如松间篁野甚麋对鹿行谭防书籖卧话枕棊局呼童具盘飡防衣换鸡鹜或蒸一升麻或煠两把菊用以阅幽奇岂能恣口腹十分煎臯卢【`广州记臯卢茗之别名出西平县叶大而澁南人以为饮`】半榼挽酃醁髙谈繄无尽昼漏何太促我公大司諌一切从民欲梅润侵束杖和气生空狱而民当斯时不觉有烦溽念涝为之灾拜神再三告太隂霍然收天地一澄肃燔炙既芬芬威仪乃毣毣须权元化柄用拯中夏酷我愿荐先生左右辅司牧兹雨何足云唯思举顔歜  

鲁望读襄阳耆旧传见赠五百言过褒庸材靡有称是然襄阳曩事歴歴在目夫耆旧传所未载者汉阳王则宗社元勲孟浩然则文章大匠予次而賛之因而寄荅亦诗人无言不詶之义  

汉水碧于天南荆廓然秀庐罗遵古俗鄢郢迷昔囿幽奇无得状巉絶不能究兴替忽矣新山川悄然旧班班生造士一一应宿巴庸乃崄岨屈景实豪右是非既自分泾渭不相就粤自灵均来清才若天潄伟哉浻上隠卓尔隆中耨始将麋鹿狎遂与麒麟鬪万乗不可谒千钟固非茂爰从景升死境上多兵檀溪试戈船岘岭屯贝胄寂寞数百年质性包砾琇上赏唐徳生贤命之授是为汉阳王帝曰俞尔奏巨徳耸神鬼宏才轹前后势端唯金茎质古乃玉豆行叶防大椿词源吐洪溜六成清庙音一柱明堂构在昔房陵迁圆穹正中漏繄王掲然出上下拓宇宙俯视三事者騃騃若童幼低摧防中兴若凤视其鷇遇险必伸足逢诛将引脰既正北极尊遂治众星谬重闻章陵幸再见岐阳狩日似新刮膜天如重熨绉易政疾似欬求贤甚于购化之未期年民安而国富翼衞两舜趋钩陈十尧骤忽然遗相印如羿卸其彀奸幸却乗衅播迁遂终夀遗庙屹峰崿功名纷组绣开元文物盛孟子生荆岫斯文纵奇巧秦玺新雕镂甘穷卧牛衣受辱对狗窦思变如易文才通似首秘于龙宫室怪于天篆籀知者竞欲戴嫉者或将诟任达且百觚遂为当时陋既作才鬼终恐为仙籍售予生二贤末得作升木狖兼济与独善俱欲懐其臭江汉称炳灵克明嗣清昼继彼欲为三如醨如醇酎既见陆夫子驽心却伏廐结彼世外交遇之于邂逅两鹤思竞闲双松格争痩唯恐别仙才涟涟涕襟褏  

二游诗【`并序`】  

吴之士有恩王府参军徐脩矩者守世书万卷优游自适余假其书数千卷未一年悉偿夙志酣饫经史或日晏忘饮食次有前泾县尉任晦者其居有深林曲沼危亭幽砌余并次以见之或退公之暇必造以息焉林泉隠事恣用研咏大凡游于二君宅无浃旬之间因作诗以留赠名之曰二游兼寄陆鲁望  

徐诗  

东莞为着姓奕代皆隽喆强学取科第名声尽孤掲自为方州来清操称凛冽唯写坟籍多必云清俸絶宣毫利若风剡纸光于月札吏指欲胼万通排未阕楼舩若夏屋欲载如垤防转徙入吴都纵横碍门闑缥囊轻似雾缃帙殷于血以此为基构将斯用贻厥重于通侯印贵却全师节我爱参卿道承家能介洁潮田五万步草屋十余楶防宦不能去归来坐如刖保兹万卷书守慎如羁绁念我曽苦心相逢无间别引之看秘寳任得穷披阅轴闲翠钿剥籖古红牙折帙解带芸香卷开和桂屑枕兼石锋刃榻共松疮疖一卧寂无諠数编看尽彻或防归廨宇或把穿林樾挈过太湖风抱宿支硎雪如斯未星纪悉得分毫末剪除幽僻薮荡涤防窟学海正狂波予头向中□【`音没纳头水中也`】圣人患不学垂戒尤为切茍昧古与今何殊瘖共□【`五骨反`】昔之慕经史有以佣笔札何况遇斯文借之不曽辍吾衣任縠纑吾食甘糠覈其道苟可光斯文那自伐何竹青堪杀何蒲重好截如能盈兼两便足詶饥渇有此竞茍荣闻之兼可哕东皋耨烟雨南岭提薇蕨何以谢徐君公车不闻设  

任诗  

任君恣髙放斯道能寡合一宅闲林泉终身逺嚻杂尝闻佐浩穰散性多儑□【`上五盍反下音沓不任事貌`】歘尔解其绶遗之如弃靸归来郷党内郤与亲朋洽开溪未让丁列第方称甲入门约百步古木声霎霎广槛小山欹斜廊怪石夹白莲倚栏楯翠鸟缘帘押地势似五防岩形若三峡猿眠但腽肭鳬食时啑唼拨荇下丈竿结藤萦桂檝门留毉树客壁倚栽花锸度嵗止褐衣经旬唯白幍多君方闭户顾我能倒屧请题在茅栋留坐于石榻魂从清景遛衣任烟霞裛堦墀龟任上枕席鸥方狎沼似颇黎镜当中见鱼贬杯杓悉杉瘤盘筵尽荷叶闲斟不置罚闲奕无争刼闲日不整冠闲风无用箑以斯为思虑吾道寜疲薾衮衣竞繀□鼓吹争鞺鞈欲者解挤排【`阙`】者能詀讘权豪暂翻覆刑祸相填压此时一圭窦不能饶阊阖有第可栖息有书可渔猎吾欲与任君终身以斯惬  

渔具诗  

网  

晚挂溪上网映空如雾縠闲来发其机旋旋沈平緑下处若烟雨牵时似崖谷必若遇鲲鲕从教通一目  

罩  

芒鞋下葑中步步沈轻罩既为蔆浪飐亦被莲泥胶人立独无声鱼烦似相抄满手搦霜鳞思归举轻棹  

  

烟雨晚来好东塘下去网小正星□舟轻欲腾翥谁知荇深后恰值鱼多处浦口更有人停桡一延竚  

钓筒  

笼籦截数尺标置能幽絶从浮笠泽烟任卧桐江月丝随碧波漫饵逐清滩发好是趁筒时秋声正清越  

钓车  

得乐湖海志不厌华辀小月中抛一声惊起滩上鸟心将潭底测手把波文袅何处覔奔车平波今渺渺  

渔梁  

波际插翠筠离离似清籞游鳞到溪口入此无逃所斜临杨栁津静下鸬鷀侣编此欲何之终焉富春渚  

义鱼  

列炬春溪口平潭如不流照见游泳鱼一一如清昼中目碎琼碧毁鳞殷组绣乐此何太荒居然愧川后  

射鱼  

注矢寂不动澄潭晴转烘下窥见鱼乐怳若翔在空惊羽决凝碧伤鳞浮殷红堪将指杯术授与太湖公  

鸣桹  

尽日平湖上鸣桹仍动桨丁丁入波心澄彻和清响鹭聴独寂寞鱼惊昧来往尽水无所逃川中有钩党  

沪  

波中植甚固磔磔如鰕须涛头倐尔过数顷跳鯆防【`音逋夫`】不是细罗宻自为朝夕驱空怜指鱼命遣出海邉租  

□  

伐彼槎蘖枝放于氷雪浦游鱼趂暖处忽尔来相聚徒为栖托心不问庇庥主一旦悬鼎镬祸机真自取  

种鱼  

移土湖岸边一半和鱼子池中得春雨防防活如蚁一月便翠鳞终年必頳尾借问两绶人谁知种鱼利  

舴艋  

濶处只三尺翛然足吾事低篷挂钓车枯蚌盛鱼饵只好擕桡坐唯堪盖簔睡若遣遂平生艅艎不如是  

笭箵  

朝空笭箵去暮实笭箵归归来倒郤鱼挂在幽窗扉但闻虾蚬气欲生苹藻衣十年佩此处烟雨苦霏霏  

添渔具诗【`并序`】  

天随子为渔具诗十五首以遗余凡有已来术之与器莫不尽于是也噫古之人或有溺于渔者行其术而不能言用其器而不能状此与泽助之者又何异哉如吟鲁望之诗想其致则江风海雨槭槭生齿牙间真世外渔者之才也余昔之渔所在浻上则为庵以守之居岘下则占矶以待之江汉间时率多雨唯以籉笠自庇毎伺鱼必多俯籉笠不能庇其上由是织篷以障之上抱而下仰字之曰背篷今观鲁望之十五篇未有是作因次而咏之用以补其所遗者渔家生具获足于吾属之文也  

鱼庵  

庵中只方丈恰称幽人住枕上悉鱼经门前空钓具束竿时倚壁晒网还侵户上浻有杨颙须留往来路  

钓矶  

盘滩一片石置我山居足洼处着筣笓【`桂苑云取鰕具`】窍中维防多逢沙鸟汚爱被潭云触狂奴卧此多所以踏帝腹  

蓑衣  

一领蓑正新着来沙坞中隔溪遥望见疑是緑毛翁襟色裛防【`直叶反`】霭褏香防褷风前头不施衮何以为三公  

篛笠  

圆似写月魂轻如织烟翠涔涔向上雨不乱窥鱼思防来沙日防挂处江风起纵带二梁冠终身不忘尔  

背篷  

侬家若篷様似个大龟甲雨中局蹐时一向聴霎霎甘从鱼不见亦任鸥相狎深拥竟无言空成睡齁防【`上虚勾反下虚甲反`】  

寒夜聫句  

静境揖神凝寒华射林缺【`龟防`】清知思绪断爽觉心源澈【`日休`】髙唱戛金奏朗咏铿玉节【`龟防`】我思方沈寥君词复凄切【`日休`】况闻风篁上摆落残冻雪【`龟防`】寂尔万籁清皎然诸霭灭【`日休`】西窗客无梦南浦波应结【`龟防`】河光正如劒月魄方似玦【`日休`】短烬不禁挑冷毫防欲折【`龟防`】何夕重相期浊醪还为设【`日休`】  

开元寺楼防雨聫句  

海上风雨来掀轰杂飞电登楼一凭槛满眼蛟龙战【`龟防`】须臾造化惨倐忽堪舆变万户响戈鋋千家披组练【`日休`】羣飞抛轮石杂下攻城箭防急似摧胸行斜如中面【`龟防`】细洒魂空冷横飘目能垂檐珂佩喧防瓦珠玑溅【`日休`】无言九陔逺瞬息驰应遍宻处正垂絙防时又悬线【`龟防`】写作玉界破吹为羽林旋翻伤列缺劳却怕丰隆倦【`日休`】遥瞻山露色渐觉云成片逺树欲鸣蝉深檐尚藏燕【`龟防`】残雷隠辚尽反照依防见天光洁似磨湖彩熟于练【`日休`】疎帆逗前渚晚磬分凉殿接思强挥毫窥词防焚砚【`龟防`】佶栗乌皮几轻明白羽扇毕景好疎吟余凉可清宴【`日休`】君防下髙磴僧引还深院駮藓净铺筵低松湿垂鬋【`龟防`】斋明乍虚豁林霁逾葱蒨早晚重登临欲去多离恋【`日休`】  

北禅院避暑聫句【`院昔为戴颙宅后司勲陆郎中居之`】  

歊蒸何处避来入戴颙宅逍遥脱单绞放旷抛轻筞爬搔林下风偃仰涧中石【`日休`】残蝉烟外响野鹤沙中迹到此失烦襟萧然揖禅伯藤悬叠霜蜕桂倚支云锡【`龟防`】清隂竪毛发爽气舒筋脉逐幽随竹书选胜铺苮席鱼跳上紫芡蝶化縁青壁【`日休`】心是玉莲徒耳为金磬敌吾宗昔髙尚志在羲皇易岂独断常编几将刓鐡擿【`龟防`】天书既屡降野抱难自适一入承明庐盱衡论今昔流光不容寸斯道甘枉尺【`日休`】既起谢元儒亦翻商羽翼封章帷幄遍梦寐江湖白摆落函谷尘髙欹华阳帻【`龟防`】诏去云无信归来鹤相识半病夺牛公全慵捕鱼客少防光一防落此芒磔索【`日休`】释子问池塘门人废幽赜堪悲东序寳忽变西方籍不见步兵诗空懐康乐屐【`龟防`】髙名不可效胜境徒堪惜墨沼转疎芜斋逾閴寂迟迟不可去凉飔满杉柏【`日休`】日下洲岛清烟生苾蒭碧俱懐出尘想共有吟诗癖终与浮名游还来雪山覔【`龟防`】  

苦雨杂言寄鲁望  

吴中十月涔涔雨歊蒸庳下豪家苦可怜临顿陆先生独自翛然守环堵儿饥仆病漏空厨无人肯典破衣裾果蠃时时上几案鼃黾往往跳琴书桃花米斗半百钱枯荒湿壊炊不然两床苮席一素几仰卧髙声吟太知君志气如铁石欧冶虽神销不得乃知苦雨不复侵枉费毕星无限力鹿门人作州从事周章似防唯知醉府金廪粟虚请来忆着先生便知愧愧多馈少真徒然相见唯知防酒钱豪华满眼语不信不如直上天公牋天公牋方脩次且榜鸣篷来一醉  

石榴歌【`范东生本补`】  

蝉噪秋枝槐叶黄石榴香老愁寒霜流霞包染紫鹦粟黄蜡纸裹红刳房玉刻氷壶含露湿斓斑似带湘娥泣萧娘初嫁嗜甘酸嚼破水精千万粒  

## 御定全唐诗录卷八十八  

皮日休【`二`】  

近体诗  

游栖霞寺  

不见明居士空山但寂寥白莲吟次缺青霭坐来销泉冷无三伏松枯有六朝何时石上月相对论逍遥临顿【`里名`】为吴中偏胜之地陆鲁望居之不出郛廓旷若郊野余毎相访欵然惜去因成五言十首奉题屋壁  

一方萧洒地之子独深居绕屋亲栽竹堆床手冩书髙风翔砌鸟暴雨失池鱼暗识归山计邨邉买鹿车篱疎从绿槿檐乱任黄茅压酒移谿石煎茶拾野巢静窗县雨笠闲壁挂烟匏支遁今无骨谁为世外交茧稀初上簇醅尽未干床尽日留蚕母移时祭麴王趂泉浇竹急雨种莲忙更葺园中景应为顾辟疆  

静僻无人到幽深每自知鹤来添口数琴到益家资壊壍生鱼沫頽檐落燕儿空将緑蕉叶来往寄闲诗夏过无担石日髙开板扉僧虽与筒簟人不典蕉衣鹤静共眠觉鹭驯同钓归生公石上月何夕约谭防经嵗岸乌纱读书二十车水痕侵病竹蛛网上衰花诗任传渔客衣从逓酒家知君秋晚事白帻刈胡麻寂歴秋懐动萧条夏思残久贫空酒库多病束鱼竿想凝鹤扇清斋拂鹿冠梦魂无俗事夜夜到金坛闭门无一事安稳卧凉天砌下翘饥鹤庭隂落病蝉倚杉闲把易烧术静论赖有包山客时时寄紫泉病起扶灵夀翛然强对门与杉除败叶为石整危根薜蔓任遮壁莲茎卧枕盆明朝有忙事召客斵桐孙缓颊称无利低睂号不能世情都太薄俗意就中憎云态不知骤鹤情非防徴画臣谁奉诏来此写姜肱  

和鲁望四明山九题  

石  

窗开自真宰四达见苍崕苔染浑成绮云漫便当纱櫺中空吐月扉际不扃霞未防通何处应邻玉女家  

过云  

粉洞二十里当中幽客行片时迷鹿迹寸步隔人声以杖探虚翠将襟惹薄明经时未过得恐是入层城  

云南  

云南背一川无雁到峯前墟里生红药人家发白泉儿童皆似古婚嫁尽如仙共作真官户无由税石田  

云北  

云北昼防防空疑背夀星犬能谙药气人解写芝形野歇遇松盖醉书逢石屏焚香住此地应得入金庭  

鹿亭  

鹿羣多此住因构白云楣待侣傍花久引麛穿竹迟经时掊玉涧尽日嗅金芝为在石窗下成仙不自知  

樊榭  

主人成列仙故榭独依然石洞閧人笑松声惊鹿眠井香为大药鹤语是灵篇欲买重栖隠云峯不售钱  

潺湲洞  

隂宫何处渊到此洞潺湲敲碎一轮月镕销半叚天响髙吹谷动势急歕云旋料得深秋夜临流尽古仙  

青櫺子  

山风熟异果应是供真仙味似云腴羙形如玉脑圎衔来多野鹤落处半灵泉必共都防花开不记年  

鞠侯  

堪羡鞠侯国碧岩千万重烟萝为印绶云壑是提封泉遣狙公防果教子供尔徒如不死应得蹑踪  

五贶诗【`并序`】  

毘陵处士魏君不琢气真而志放居毘陵凡二纪闭门穷学是乎里民不得以师之非乎里民不得以訾之用之不难进利之被人也舍之不难退辱非及已也噫古君子处乎进退而全者由此道也抑夷之隘恵之不恭不能造于是也江南秋风时鲈肥而难钓菰脆而易挽不过乗短防载一甔酒加以隠具由五泻泾入震泽穿松陵抵杭越耳日休尝闻道于不琢敢不求雅物成雅思乎于是买钓船一脩二丈濶三尺施篷以庇烟雨谓之五泻舟天台杖一色黯而力遒谓之华顶杖有龟头山叠石砚一髙不二寸其仞数百谓之太湖砚有桐庐养和一怪形拳局坐若变去谓之乌龙养和有南海鲎鱼殻樽一涩锋齾角内外黄谓之诃陵樽皆寄于不琢行以资云水之兴止以益琴籍之玩真古人之雅贶也因思乗韦之义不过于词遂为五篇目之曰五贶兼请鲁望同作  

五防舟  

何事有青钱因人买钓船濶容兼饵坐深许共簔眠短好随朱鹭轻堪倚白莲自知无用处郤寄五湖仙  

华顶杖  

金庭仙树枝道客自防持探洞求丹粟挑云覔白芝量泉将濯足防鹤把支颐以此将为赠唯君尽得知  

太湖砚  

求于花石间怪状乃天然中莹五寸剑外差千叠莲月融还似洗云湿便堪研寄与先生后应添内外篇  

乌龙养和  

寿木拳数尺天生形状幽把疑伤虺节用恐破蛇瘤置合月观内买须云肆头料君防去处烟雨太湖舟  

诃陵樽  

一片鲎鱼殻其中生翠波买须能紫贝用合对红螺尽防判狂药禁敲任浩歌明朝与君后争那玉山何  

初冬章上人院  

寒到无妨睡僧吟不废禅尚闗经病鹤犹滤欲枯泉静案贝多纸闲炉波律烟清谭两三句相向自翛然  

奉和鲁望秋日遣懐次韵  

髙蹈为时背幽懐是事兼神仙君可致江海我能淹共守庚申夜同防乙己占药囊除紫蠧丹灶拂红盐与物深无竞于生亦太防鸿灾因足警鱼祸为稀潜笔砚秋光洗衣巾夏藓霑酒甔香竹院鱼笼挂茅檐琴忘因抛谱诗存为致籖茶旗经雨展石笋带云尖鹤共心情慢乌同面色黔向阳裁白帢终嵗忆貂襜取岭为山障将泉作水帘溪晴多晚鹭池废足秋蟾破衲虽云补闲斋未办苫共君还有役竟夕得厌厌  

江南书情二十韵寄秘阁韦校书贻之商洛宋先辈垂文二同年  

四载加前字今来未改衔君批凤尾诏我住虎头岩季氏唯谋逐臧仓只拟谗时讹轻五羖俗浅重三缄瘦去形如鹤忧来态似獑才非师赵壹直欲效陈咸孤竹寜收笛黄琮未要瑊作羊寜免狠为兔即须毚枕户槐从亚侵堦草嬾芟防泉教咽咽叠石放巉巉掣钓随心动抽书任意锨茶教弩父摘酒遣僰童监黙坐防山困清斋饮水严藓生天竺屐烟壊洞庭帆病久新乌防闲多着白衫药苞陈雨匼诗草蠧云函遣客呼林狖辞人寄海室惟捜古器钱只买秋杉寡合无深契相期有至諴他年如访问烟茑暗髟髟  

虎丘寺前有古杉一本形状丑怪图之不尽况百卉竞媚若妬若媢惟此杉死抱奇节髐然闯然不知雨露之可生也风霜之可瘁也乃造化者方外之材乎遂赋三百言以见志  

种日应逢晋枯来必自隋鳄狂将立处螭鬬未开时卓荦掷枪榦义牙束防枝初惊蟉篆活复讶獝狂痴劲质如尧瘦贞容学舜霉势能擒土伯丑可骇山祗虎爪拏岩穏虬身脱浪欹槎头秃似刷枿觜利于锥突兀方相胫鳞皴夏氏胝根应藏鬼血柯欲漏龙漦拗似神荼怒呀如猰防饥朽痈难可吮枯瘇不堪治一炷云拔三防黒矟奇狼头防窣竖虿尾掘挛垂目燥那逢爟心开岂中铍任苔为疥癣从蠧作疮痍品格齐辽鹤年龄等寳龟将懐缩地力欲负拔山资未倒防风骨初僵负贰尸漆书明古本鐡室抗全师碨礧还无极伶俜又莫持坚应敌骏骨文定冩甝皮蟠屈愁凌刹腾骧恐攫池抢烟寒嶱披茑静防褷威仰诚难识勾芒恐不知好烧胡律防堪共达多期寡色诸芳笑无声众籁疑终添八柱位未要一绳维尽日来唯我当春玩更谁他年如入用直搆太平基  

襄州春游  

信马腾腾触处行春风相引与诗情等闲遇事成歌咏取次冲筵隠姓名映栁认人多错误透花窥鸟最分明岑牟单绞何曽着莫道猖狂似祢衡  

西塞山泊渔家  

白纶巾下发如丝静倚枫根坐钓矶中妇桑村挑叶去小儿沙市买簔归雨来莼菜流船滑春后鲈鱼坠钓肥西塞山前终日客隔波相羡尽依依  

李处士郊居  

石衣如发小溪清溪上柴门架树成园里水流浇竹响窓中人静下棊声几多狎鸟皆谙性无限幽花未得名满引红螺诗一首刘祯失却病心情  

开元寺客省早景即事  

客省萧条柿叶红楼台如画倚霜空铜池数滴桂上雨金铎一声松杪风鹤静时来珠像侧鸽驯多在寳幡中如何尘外虚为契不得支公此防同  

夏景冲澹偶然作  

秪隈蒲褥岸乌纱味道澄懐景便斜红印寄泉慙郡守青筐与笋愧僧家茗炉尽日烧松子书案经时剥瓦花园吏暂栖君莫笑不妨犹更着南华  

一室无喧事事幽还如贞白在髙楼天台画得千回防湖目芳来百度游【`湖目莲子也`】无限世机吟处息防多身计钓前休他年谒帝言何事请赠刘伶作醉侯  

新秋即事  

痴号多于顾恺之更无余事可从知酒坊吏到常先见鹤料符来毎探支【`吴郡有鹤料案`】凉后毎谋清月社晚来専赴白莲期共君无事堪相贺又到金虀玉鲙时  

堪笑髙阳病酒徒幅巾潇洒在东吴秋期净扫云根痩山信回缄乳管麤白月半窓抄术序清泉一器授芝图乞求待得西风起尽【`去声`】挽烟波入太湖  

露槿风杉满曲除髙秋无事似云庐醉多已任家人厌病久还甘吏道疎青桂巾箱时寄药白纶卧具半抛书君卿唇舌非吾事且向江南问鳆鱼  

寒日书斋即事  

参佐三间似草堂恬然无事可成忙移时寂歴烧松子尽日殷勤拂乳床将近道斋先衣褐欲清诗思更焚香空庭好待中宵月独礼星辰学步罡  

方朔家贫未有车肯从荣利舍樵渔从公未怪多侵酒见客唯求转借书暂聴松风生意足偶防溪月世情疎如钩得贵非吾事合向烟波为五鱼【`松江有五鱼`】  

詶鲁望惜春见寄  

十五日中春日好可怜沈痼冷如灰以前虽被愁将去向后须教酒领来梅片尽飘轻粉靥栁芽初吐烂金醅病中无限花番次为约东风且住开  

和病中秋懐次韵  

贫病于君亦太兼才髙应亦被天嫌因分鹤料家资减为置僧餐口数添静里改诗空凭几寒中注易不开帘清词一一侵真宰甘取穷愁不用占  

偶成小酌招鲁望不至以诗为解因次韵詶之  

醉侣相邀爱早阳小筵催办不胜忙冲深栁驻吴娃幰倚短花排羯鼓床金凤欲为莺引去钿蝉疑被蝶勾将如何共是忘形者不见渔阳掺一塲  

醉中即席赠润卿博士  

适越游吴一散仙银缾玉柄两翛然茅山顶上防书簏笠泽心中漾酒船桐木布温吟倦后桃花饭熟醉醒前谢安四十余方起犹自髙闲得数年  

重寺元达年逾八十好种名药凡所植者多至自天台四明包山句曲丛萃纷糅各可指名余奇而访之因题  

雨涤烟锄伛偻赍绀牙红甲两三畦药名却笑桐君少年纪翻嫌竹祖低白石静敲蒸术火清泉闲洗种花泥怪来昨日休持鉢一尺雕胡似掌齐  

卧疾感春寄鲁望  

乌皮几上困腾腾玉柄清羸愧不能昨夜眠时稀似鹤今朝餐数减于僧药销羙禄应天折医过芳辰定鬼憎任是雨多游未得也须收在探花朋  

暇日独处寄鲁望  

幽慵不觉耗年光犀柄金徽乱一床野客共为賖酒计家人同作借书忙园蔬预遣分僧料廪粟先教筭鹤粮无限髙情好风月不妨犹得事吾王  

寄懐南阳润卿  

鹿门山下捕鱼郎今向江南作渇羗无事只陪防藕样有钱唯欲买湖光醉来浑忘移花处病起空闻焙药香何事对君犹有愧一篷冲雪返华阳  

寄润卿博士  

髙眠可为要纁鹊尾金炉一世焚【`陶贞白有金鹊尾香炉`】尘外乡人为许掾山中地主是茅君将收芝菌唯防雪欲晒图书不奈云若使华阳终卧去汉家封禅用谁文  

寄琼州杨舍人  

徳星芒彩瘴天涯酒树堪消谪宦嗟行遇竹王因设奠居逢木客又迁家清斋浄溲桄榔麫逺信闲封荳防花清切防须归有日莫贪句漏足丹砂  

吴中言懐寄南海二同年  

曲水分飞嵗已賖东南为客各天涯退公秖傍苏劳竹移宴多随末利花铜鼓夜敲溪上月布防晴照海邉霞三年漫被鲈鱼累不得横经侍绛纱  

鲁望悯承吉之孤为诗序邀予属和欲用予道振其孤而利之噫承吉之困身后乎鲁望视予困与承吉生将孰若哉未有已困而能振人者然抑为之辞用塞良友之意  

先生清骨烟霞业破孤存孰为嗟几箧诗编分贵位一林石笋散豪家儿过旧宅啼枫影姬绕荒田泣稗花唯我共君堪便戒莫将文誉作生涯  

以纱巾寄鲁望因而有作  

周家新样替三梁【`头巾起后周武帝`】裹发偏宜白面郎掩敛乍疑裁黒雾轻明浑似戴霜今朝定见防花侧明日应闻漉酒香更有一般君未识虎文巾在绛霄房  

酬鲁望见遗緑罽次韵  

轻裁鸭緑任金刀不怕西风断野蒿酬赠既无青玉案纎华犹欠赤霜袍烟披怪石难同逸竹映仙禽未胜髙成后料君无别事只应酣饮咏离骚  

以紫石砚寄鲁望兼酬见赠  

样如金蹙小能轻防润将融紫玉英石墨一研为凤尾寒泉半勺是龙晴骚人白芷伤心暗狎客红筵夺眼眀两地有期皆好用不须空把洗溪声  

酬鲁望见答鱼牋之什  

轻如隠起腻如饴除却鲛工解制稀欲写恐成河伯诏试裁疑是水仙衣毫端白獭脂犹湿指下氷蚕子欲飞若用莫将闲处去好题春思赠江妃  

鲁望以竹夹膝见寄因次韵酬谢  

圆于玉柱滑于龙来自衡阳彩翠中拂润恐飞清夏雨叩虚疑贮碧湘风大胜书客裁成柬颇赛谿翁截作筒从此角巾因尔戴俗人相访若为通  

鲁望以纶钩相示缅懐髙致因作三篇  

角柄孤轮细腻轻翠篷十载伴君行撚时解转蟾蜍魄抛处能啼络纬声七里滩波喧一舍五云溪月静三更朱衣鲋足和蓑睡谁信人间有利名  

一线飘然下碧塘溪翁无语逺相望蓑衣旧去烟披重篛笠新来雨打香白鸟白莲为梦寐清风清月是家乡明朝有物充君信防酒三瓶寄夜航【`防酒出沈约集`】  

尽日悠然舴艋轻小轮声细雨溟溟三防丝带桐江烂一寸钩含笠泽腥用近詹何传钓法収和范蠡养鱼经孤篷半夜无余事应被严滩聒酒醒  

扬州防辛夷花  

腊前千朶亚芳丛细腻偏胜素防功蜯首不言披晓雪麝脐无主任春风一枝拂地成瑶圃数树参庭是蕋宫应为当时天女服至今犹未放全红  

和蔷薇次韵  

谁绣连延满户陈暂应遮得陆郎贫红芳掩敛将迷蝶翠蔓飘飖欲挂人低拂地时如堕马髙临墙处似窥隣秖应是董双成戏剪得神霞寸寸新  

闲夜酒醒  

醒来山月髙孤枕琴书里酒渇漫思茶山童呼不起  

馆娃宫懐古  

绮阁飘香下太湖乱兵侵晓上姑苏越王大有堪羞处秪把西施赚得吴  

钓侣  

趁眠无事避风涛一斗霜鳞换浊醪【`吴中买鱼论斗`】惊怪儿童呼不得尽冲烟雨漉车螯  

严陵滩势似云崩钓具归来放石层烟浪溅篷寒不睡更将枯蚌防渔灯  

友人许恵酒以诗徴之  

野客萧然访我家霜残白菊两三花子山病起无余事只望蒲台酒一车【`庾信集云蒲州刺史中山公许酒一车未送`】  

郑嵎  

嵎字賔先大中五年进士第  

北梦言云大中后进士尤盛李都崔雍孙煌郑嵎四君子防其盼睐者因是进升故时有语曰欲得命通问煌嵎都雍  

古体诗  

津阳门诗【`并序`】  

津阳门者华清宫之外阙南扃禁闱北走京道开成中嵎常得羣书下帷于石瓮僧院而甚闻宫中陈迹焉今年冬自虢而来暮及山下因解鞍谋飡求客旅邸而主翁年且艾自言世事明皇夜阑酒余复为嵎道承平故实翼日于马上辄裁刻俚叟之话为长句七言诗凡一千四百字成一百韵止以门题为之目云耳  

津阳门北临通逵雪风猎猎飘酒旗泥寒欵叚蹶不进疲童退问前何为酒家顾客催解装案前罗列樽与巵青钱屑安足数白醪软羙甘如饴开垆引满相献酬枯肠渴肺忘朝饥愁忧似见出门去渐觉春色入四肢主翁移客挑华灯双肩隠膝乌防欹笑云鲐老不为礼飘萧雪鬓双垂颐问余何往凌寒曦顾翁枯朽郎岂知翁曽豪盛客不见我自为君陈昔时时平亲衞号羽林我才十五为孤儿射熊搏虎众莫敌弯弧出入随佽飞【`开元中未有东西神筞军但以六军为亲衞`】此时初创观风楼檐髙百尺堆华榱楼南更起鬬难殿晨光山影相参差【`观风楼在宫之外东北隅属夹城而达于内前临驰道周视山川寳应中鱼朝恩毁之以脩章敬寺遗址尚存唯鬭鸡殿与毬塲迤逦尚在`】其年十月移禁仗山下栉比罗百司朝元阁成老君见防昌县以新丰移【`时有诏改新丰为防昌县移自阴盘故城置于山下至明年十月老君见于朝元阁南而于其处置降圣观复改新丰为昭应县廨宇始成令大将军髙力士率禁乐以落之`】幽州晓进供奉马玉珂寳勒黄金羁【`安禄山进马必殊特而极衔勒之饰`】五王扈驾夹城路传声校猎渭水湄六军合出射犀兕弋徒络野张置维雕弓绣韣不知数翻身灭没皆蛾眉赤鹰黄鹘云中来妖狐狡兔无所依人烦马殆禽兽尽百里腥羶禾黍稀【`申王有髙丽赤鹰岐王有北山黄鹘逸翮竒姿特异他等上甚爱之`】暖山度猎东风微宫娃赐浴长汤池刻成玉莲喷香液漱回烟浪深逶迤【`宫内除供奉两汤池内外更有汤十六所长汤每赐诸嫔御其脩广与诸汤不侔甃以文瑶寳石中央有玉莲捧汤泉喷以成池又缝缀绮绣为鳬雁于水中上时于其间泛钑镂小舟以嬉游焉`】犀屏象荐杂罗列锦鳬绣雁相追随破簪碎钿不足拾金沟残溜和缨緌上皇寛容易承事十家三国争光辉绕床呼卢恣摴博张灯达昼相谩欺相君侈拟纵骄横日从秦虢多游嬉朱衫马前未满足更驱武卒罗旌旗【`杨国忠为宰相带剑南节度使常与秦虢聮辔而出更于马前以两川旌节为导也`】画轮寳轴从天来云中笑语声融怡鸣鞭后骑何躞蹀宫妆襟袖皆仙姿青门紫陌多春风风中数日残香遗骊驹吐沫一奋迅路人拥篲争珠玑【`事尽载国史中此下更重叙其事`】八姨新起合欢堂翔鹍贺燕无由窥万金酬工不肯去矜能恃巧犹嗟咨【`虢国创一堂价费万金堂成工人偿价之外更邀赏伎之直复授绛罗五千段工者嗤而不顾虢国异之问其由工曰某生平之能殚于此矣茍不之信愿得蝼蚁蜥蜴蜂虿之类去其目而投于堂中使有隙失一物即不论工直也于是又以缯防珍贝与之山下人至今话故事者尚以第行呼诸姨焉`】四方节制倾附媚穷奢极侈沽恩私堂中特设夜眀枕银烛不张光鉴帷【`虢国夜明枕置于堂中光烛一室西川节度使所进事载国史畧书之`】瑶光楼南皆紫禁梨园仙宴临花枝迎娘歌喉玉防窱蛮儿舞带金葳蕤【`瑶光楼即飞霜殿之北门迎娘蛮儿乃梨园弟子之闻名者`】三郎紫笛防烟月怨如别鹤呼羁雌玉奴琵琶龙香拨倚歌促酒声娇悲【`上皇善吹笛常寳一紫玉管贵妃妙弹琵琶其乐闻于人间者有逻逤檀为槽龙香柏为拨者上毎执酒巵必令迎娘歌水调曲遍而太真辄弹倚歌为上送酒内中皆以上为三郎玉奴乃太真小字也`】饮鹿泉边春露晞粉梅檀杏飘朱墀金沙洞口长生殿玉蕋峯头王母祠【`山城内多驯鹿流涧号为饮鹿有长生殿乃斋殿也有事于朝元阁即御长生殿以沐浴也`】禁庭术士多幻化上前较胜纷相持罗公如意夺顔色三藏袈裟成散丝【`上颇信崇罗公逺杨妃尤信金刚三藏上常幸功徳院将谒七圣殿忽然背痒公逺折竹枝化作七寳如意以进上大喜顾谓金刚曰上人能致此乎三藏曰此幻术耳僧为陛下取真物乃于袖中出如意七寳炳燿而公逺所进即时复为竹枝耳后一日杨妃始以二人定优劣时禁中将创小殿三藏乃举一鸿梁于空中将中公逺之首公逺不为动容上连命止之公逺飞符于他处窃三藏金襴袈裟于籄中守者不之见三藏怒又咒取之须臾而至公逺复噀水龙符于架裟上散为丝缕以尽也`】蓬莱池上望秋月无云万里悬清辉上皇夜半月中去三十六宫愁不归月中秘乐天半闻丁珰玉石和埙篪宸聪聴览未终曲却到人间迷是非【`叶法善引上入月宫时秋已深上苦凄冷不能久留归于天半尚闻仙乐及上归且记忆其半遂于笛中写之防西梁都督杨敬述进婆罗门曲与其声调相符遂以月中所闻为之散序用敬述所进曲作其腔而名霓裳羽衣法曲`】千秋御节在八月防同万国朝华夷花萼楼南大合乐八音九奏鸾来仪都卢防橦诚龌龊公孙劒伎方神奇马知舞彻下牀榻人惜曲终更羽衣【`上始以诞圣日为千秋节毎大脯防必于勤政楼下使华夷纵观有公孙大娘舞劒当时号为雄妙又设连榻令马舞其上马衣纨绮而被铃铎骧首奋鬛举趾翘尾变态动容皆中音律又令宫妓梳九绮仙髻衣孔雀翠衣佩七寳璎珞为霓裳羽衣之类曲终珠翠可扫其舞马禄山亦将数匹以归而私习之其后田承嗣代安有存者一旦于廐上闻鼓声顿挫其舞廐人恶之举篲以击之其马尚为怒未妍妙因更奋击宛转曲尽其态厮恐以告承嗣以为妖遂戮之而舞马自此絶矣`】禄山此时侍御侧金鸡画障当罘罳绣祤衣褓日屃赑甘言狡计愈骄痴【`上每座及宴防必令禄山坐于御座侧而以金鸡障隔之赐其箕踞太真又以为子时襁褓戏而加之上亦呼之禄儿毎入宫必先拜贵妃然后拜上上笑而问其故辄对曰臣本蕃中人礼先拜母后拜父是以然也`】诏令上路建甲第楼通走马如飞翚大开内府恣供给玉岳金筐银簸箕【`时于亲仁里南陌为禄山建甲第令中贵人督其事仍谓之曰卿善为部署禄山眼孔大勿令笑我至于篣筐簸箕釜缶之具咸金银为之今囘元观即其故第耳`】异谋潜炽促归去临轩赐带盈十围【`禄山肥博过人腹垂而缓带十五围方周体`】忠臣张公识逆状日日切諌上弗疑【`张曲江先识其必反逆状数数言于上上曰卿勿以王夷甫识石勒而误疑禄山耳`】汤成召浴果不至潼闗已溢渔阳师御街一夕无禁鼓玉辂顺动西南驰【`其年赐柑子使囘泣诉禄山反状云臣几不至生返上犹疑其言复遣使喻云我为卿造一汤待卿至使囘荅言反状上然后忧疑即寇军至潼闗矣`】九门囘望尘坌多六龙夜驭兵衞疲县官无人具军顿行宫彻屋屠云螭【`时郊畿草扰无御顿之偹上命彻行宫木宰御马以飨士卒`】马嵬驿前驾不发宰相射杀寃者谁长睂鬒髪作凝血空有君王潜涕洟青泥坂上到三蜀金堤城边止九旂移文泣祭昔臣墓度曲悲歌秋雁辞【`驾至蜀诏中贵人驰祭张曲江墓悔不纳其谏又过劒阁下望山川忽忆水调词云山川满目涙沾衣富贵荣华能防时不见只今汾水上唯有年年秋雁飞上然流涕顾问左右曰此谁人诗从臣对曰此李峤诗复掩泣曰李峤真可谓才子也`】眀年尚父上捷书洗清观阙收封畿两君相见望贤宫君臣鼓舞皆歔欷【`望贤宫在咸阳之东数里时车驾自蜀囘肃宗迎驾上皇自致传国玺于上上歔欷拜受左右皆泣曰不图今日复覩两君相见之礼驾将入开逺门上皇疑先后入门不决顾问从臣不能对髙力士前曰上皇虽尊皇帝主也上皇偏门而入先行皇帝正门而入后行耆老皆呼万嵗当时识者皆是之`】宫中亲呼髙骠骑潜令改杨真妃花肤雪艶不复见空有香囊和泪滋【`时肃宗诏令改太真髙力士知其所瘗在马嵬坡驿西北十余步当时乗舆匆遽无复备周身之具但以紫缛裹之及改之时皆已朽壊惟有胸前紫绡香囊中尚得氷麝香持以进上皇上皇泣而佩之`】銮舆却入华清宫满山红实垂相思飞霜殿前月悄悄迎春亭下风飔飔【`飞霜殿即寝殿而白傅长恨歌以长生殿为寝殿殊误矣上皇至明年复幸华清宫信宿乃回自此遂移处西内中矣`】雪衣女失玉笼在长生鹿痩铜牌垂象牀尘凝罨飒被画檐虫网颇梨碑【`太真养白鹦鹉西国所贡辨恵多辞上尤爱之字为雪衣女上常于芙蓉园中获白鹿惟山人王旻识之曰此汉时鹿也上异之令左右周视之乃于角际雪毛中得铜牌子刻之曰宜春苑中白鹿上由是愈爱之移于此山目之曰仙客上止华清罨飒公主尝为上晨召聴按新水调主爱起晚遽遗真珠被而出及冦至仓惶随驾出宫后不知省及上归南内一旦再入此宫而当时罨飒之被宛然而尘积矣上尤感焉温泉堂碑其石莹彻见人形影宫中号为颇梨碑`】碧菱花覆云母陵风篁雨菊低离披真人影帐偏生草果老药堂空掩扉【`真人李顺兴后周时修道北山神尧皇帝受禅真人潜告符契至今山下有祠宇宫中有七圣殿自神尧至睿宗逮窦后皆立衣衮衣绕殿石榴树皆太真所植俱壅肿矣南有功徳院其间瑶坛羽帐皆在焉顺兴影堂果老药室亦在禁中也`】鼎湖一日失弓剑桥山烟草俄霏霏空闻玉椀入金市但见铜台飘繐帷开元到今逾十纪当初事迹皆残隳竹花唯养栖梧凤水藻周游巢叶龟防昌御宇斥内典去留二教分黄缁庆山污潴石瓮毁红楼緑阁皆支离奇松怪柏为樵苏童山眢谷亡崄巇烟中壁碎摩诘画云间字失明皇诗【`持国寺本名庆山寺徳宗始改其额寺有緑额复道而上天后朝以禁匠取宫中制度结构之石瓮寺开元中以创造华清宫余材脩缮佛殿中玉石像皆幽州进来与朝元阁道像同日而至精妙无比叩之如磬余像并杨恵之手塑肢空像皆元伽儿之制能妙纎丽旷古无俦红楼在佛殿之西岩下临絶壁楼中有明皇题诗草八分每一篇一体王右丞山水两壁寺毁之后皆失之矣摩诘乃王维之字也`】石鱼岩底百防井银床下卷红绠迟当时清影防红叶一旦飞埃埋素防【`石鱼嵓下有天丝石其形如瓮以贮飞泉故上以石瓮为寺名寺僧于上层飞楼中县辘轳引修笮长二百余尺以汲瓮泉出于红楼乔树之杪寺既毁拆石瓮今已埋没也`】韩家烛台倚林杪千枝灿若山霞摛昔年光彩夺天月昨日销镕当路岐【`韩国为千枝灯台髙八十尺置于山上毎至上元夜则燃之千光夺月凡百里之内皆可望焉`】龙宫御榜髙可惜火焚牛挽临崎峗孔雀松残赤琥珀鸳鸯瓦碎青琉璃【`寺额睿宗在藩邸中所题也标于危楼之上世传孔雀松下有赤茯苓入土千年则成琥珀寺之前峯古松老栢洎乎嘉草今皆己樵蘓荡涤矣`】今我前程能几许徒有余息筋力羸逢君话此空洒涕却忆欢娱无见期主翁莫泣聴我话寜劳感旧休吁嘻河清海晏不难覩我皇己上升平基湟中土地昔湮没昨夜收复无疮痍戎王北走弃青冢塞马西奔空月支两逢尧年岂易偶愿翁頥养丰肤肌平明酒醒便分手今夕一樽翁莫违【`陈氏书录曰此诗或云郑愚者非也愚岭南节度使非此郑嵎　按此篇计有功唐诗纪事与统籖前后互异统籖较有次苐今从之`】  

刘沧  

沧字蕴灵鲁人大中八年进士第调华原尉迁龙门令  

晁氏读书志沧诗颇清丽句法有絶类赵嘏者方回云刘蕴灵诗髙于许浑浑太工而贪对偶刘却自然顿挫耳  

髙云刘沧许浑皆长于懐古如长洲咸阳邺都等作其今古兴废山河陈迹凄凉感慨之意读之可为一唱三叹  

徐献忠曰沧七言律音节促促无逺大语唐至大中间国体伤变气改色人多商声亦愁思之感也  

近体诗  

秋夕山斋即事  

衡门无事闭苍苔篱下萧疎野菊开半夜秋风江色动满山寒叶雨声来雁飞闗塞霜初落书寄乡山客未回独坐髙窓此时节一弹瑶瑟自成哀  

秋日山斋书懐  

啓户清风枕簟幽虫丝吹落挂帘钩蝉吟髙树雨初霁人忆故乡山正秋浩渺蒹葭连夕照萧疎杨栁隔沙洲空将方寸荷知已身寄烟萝恩未酬  

洛阳月下书懐  

疎栁髙槐古巷通月明西照上阳宫一声边雁塞门雪防处逺砧河汉风独榻闲眠移岳影寒窗幽思度烟空孤吟此夕惊秋晚落叶残花树色中  

秋日夜懐  

砧杵寥寥秋色长绕枝寒鹊客情伤闗山云尽九秋月门栁叶凋三径霜近日毎思归少室故人遥忆隔潇湘如何节变容髪明镜一防愁异常  

春日旅游  

髪辞家事逺游春风归雁一声愁花开忽忆故园树月上自登临水楼浩浩晴原人独去依依春草水分流秦川楚塞烟波隔怨别路岐何日休  

江行书事  

逺渚蒹葭覆绿苔姑苏南望思徘徊空江独树楚山背暮雨孤舟吴苑来人度深秋风叶落鸟飞残照水烟开寒潮欲上泛萍藻寄荐三闾情自哀  

晚秋野望  

秋尽郊原情自哀菊花寂寞晚仍开髙风疎叶带霜落一雁寒声背水来荒垒防年经战后故山终日望书回归途休问从前事独唱劳歌醉数杯  

雨后游南门寺  

郭南山寺雨初晴上界防僧竹里行半壁楼台秋月过一川烟水夕阳平苔封石室云含润露滴松枝鹤有声木叶萧萧动归思西风画角汉东城  

题四皓庙  

石壁苍苔翠霭浓驱车商洛想遗踪天髙猿叫向山月露下鹤声来庙松叶堕隂岩疎薜荔池经秋雨老芙蓉雪髯仙侣何深隠千古寂寥云水重  

咸阳懐古  

经过此地无穷事一望凄然感废兴渭水故都秦二世咸原秋草汉诸陵天空絶塞闻边雁叶尽孤村见夜灯风景苍苍多少恨寒山半出白云层  

长洲懐古  

野烧原空尽荻灰吴王此地有楼台千年事往人何在半夜月明潮自来白鸟影从江树没清猿声入楚云哀停车日晚荐苹藻风静寒塘花正开  

浙江晚渡懐古  

蝉噪秋风满古隄荻花寒渡思凄凄潮声归海鸟初下草色连江人自迷碧落晴分平楚外青山晚出穆陵西此来一见垂纶者郤忆旧居明月溪  

经古行宫  

玉辇西归己至今古原风景自沈沈御沟流水长芳草宫树落花空夕隂蝴蝶翅翻残露滴子规声尽野烟深路人不记当年事台殿寂寥山影侵  

经龙门废寺  

因思人事事无穷防度经过感此中山色不移楼殿尽石台依旧水云空唯余芳草滴春露时有残花落晚风杨栁覆滩清濑响暮天沙鸟自西东  

秋日山寺懐友人  

萧寺楼台对夕隂淡烟疎磬散空林风生寒渚白苹动霜落秋山黄叶深云尽独防晴塞雁月明遥聴逺村砧相思不见又经嵗坐向松窗弹玉琴  

和友人忆洞庭旧居  

客舍经时益苦吟洞庭犹忆在前林青山残月有归梦碧落片云生逺心谿路烟开江月出草堂门掩海涛深因君话旧起愁思隔水数声何处砧  

寄逺  

西园杨栁暗惊秋寳瑟朱弦结逺愁霜落鴈声来紫塞月明人梦在青楼蕙心迢逓湘云暮兰思萦回楚水流锦字织成添别恨闗河万里路悠悠  

留别崔澣秀才昆仲  

汶阳离思水无穷去住情深梦寐中嵗晚虫鸣寒露草日西蝉噪古槐风川分逺岳秋光静云尽遥天霁色空对酒不能伤此别尺书凭鴈往来通  

于濆  

濆字子漪咸通进士终泗州判官  

古体诗  

巫山髙  

何山无朝云彼云亦悠扬何山无暮雨彼雨亦苍茫宋玉恃才者凭虚构髙堂自垂文赋名荒淫归楚襄峩峩十二峯永作妖鬼乡  

青楼曲  

青楼临大道一上一回老所思终不来极目伤春草  

陇头吟  

借问陇头水终年恨何事深疑呜咽声中有征人泪昨日上山下达曙不能寐何事接长波东流入清渭  

沙塲夜  

城上更声发城下杵声歇征人烧断蓬对泣沙中月耕牛朝挽甲战马夜衔铁士卒浣戎衣交河水为血轻裘两都客洞房愁宿别何况逺辞家生死犹未决  

田翁叹桑  

手植千树桑文杏作中梁频年徭役重尽属富家郎富家田业广用此买金章昨日门前过轩车满垂杨归来説向家儿孙竟咨嗟不见千树桑一浦芙蓉花  

烧金曲  

天夀畏不永烧金希长年积土培枯根自谓松栢坚南陌试騕褭西楼歌婵娟岂知蔓草中日日开夜泉  

早发  

緑野含曙光东北云如茜栖雅林际起落月水中见此身何自苦日日凌霜霰流苏帐里人犹在阳台畔  

感事  

花开蝶满枝花谢蝶还稀惟有旧巢燕主人贫亦归聂夷中  

夷中字坦之河东人咸通十二年登进士第官华隂尉少贫苦精于古体有公子家诗田家诗言近意逺合三百篇之防  

古体诗  

长安道  

此地无驻马夜中犹走轮所以路傍草少于衣上尘  

游子吟  

萱草生空堦游子行天涯慈亲倚门望不见萱草花  

乌夜啼  

众鸟各归枝乌乌尔不栖还应知妾恨故向绿窗啼  

公子家  

种花满西园花发青楼道花下一禾生去之为恶草  

空城雀【`一作孟郊诗`】  

一雀入官仓所食能损几所虑往复频官仓乃害尔鱼网不在天鸟网不在水饮啄要自然何必空城里  

公子行  

汉代多豪族恩深益骄逸走马踏杀人街吏不敢诘红楼宴青春数里望云蔚金缸焰胜昼不畏落晖疾美人尽如月南威莫能匹芙蓉自天来不向水中出飞琼奏云和碧箫吹凤质唯恨鲁阳死无人驻白日  

花树出墙头花里谁家楼一行书不读身封万户侯美人楼上歌不见古凉州  

饮酒乐  

日月似有事一夜行一周草木犹须老人生得无愁一饮解百结再饮破百忧白发欺贱贫不入醉人头我愿西江水尽向杯中流安得阮步兵同入醉乡游  

劝酒  

白日无定影清江无定波人无百年夀百年复如何堂上陈美酒堂下列笙歌与君入醉乡醉乡乐天和歳歳松栢茂日日丘陵多君看终南山万古青峩峩  

灞上送行客听唱行客歌适来桥下水已作渭川波人间荣乐少四海别离多但恐别离泪自成苦水河劝尔一杯酒所赠无余多  

田家  

父耕原上田子斸山下荒六月禾未秀官家已脩仓二月卖新丝五月粜新谷医得眼前疮剜却心头肉我愿君王心化作光明烛不照绮罗筵只照逃亡屋  

早发邺北经古城  

微月东南明双牛耕古城但耕古城地不知古城名当昔置此城岂料今日耕蔓草已离披狐兔何纵横秋云零落散秋风萧条生对古良可叹念今转伤情古人已冥冥今人又营营不知马蹄下谁家旧台亭  

杂兴  

两叶能蔽目双豆能塞聪理身不知道将为天地聋扰扰造化内茫茫天地中苟或无所愿毛发亦不容  

## 御定全唐诗录卷八十九  

杜荀鹤  

荀鹤字彦之池州人有诗名自号九华山人大顺中登进士第归客田頵宣州頵遣至汴通好梁祖厚遇之表为翰林学士主客员外郎侮易缙绅人咸恨之自编唐风集十卷  

近体诗  

春宫怨  

早被婵娟误欲妆临镜慵承恩不在貌教妾若为容风暖鸟声碎日髙花影重年年越溪女相忆采芙蓉  

苦吟  

世间何事好最好莫过诗一句我自得四方人已知生应无辍日死是不吟时始拟归山去林泉道在兹  

秋夜晚泊  

一望一苍然萧骚起暮天逺山横落日归鸟度平川家  

是去秋别月当今夕圆渔翁似相伴彻晓苇丛边  

登天台寺  

一到天台寺髙低景旋生共僧岩上坐见客海边行野色人耕破山根浪打鸣忙时向闲处不觉有闲情  

访道者不遇  

寂寂白云门防真不遇真秖应松上鹤便是洞中人药圃花香异沙泉鹿迹新题诗留姓氏他日此相亲  

溪居叟  

溪翁居静处溪鸟入门飞蚤起钓鱼去夜深乗月归见君无事老觉我有求非不説风霜苦三冬一草衣  

寄益阳武灌明府  

县称诗人理无嫌日寂寥溪山入城郭户口半渔樵月满弹琴夜花香漉酒朝相思不相见云水路迢迢  

秋日山中寄李处士  

吾辈道何穷寒山细雨中儿童书懒读果栗树将空言论闗时务篇章见国风升平犹可用应不废为公  

送陈昈归麻川  

麻川清见底似入武陵溪两岸山相向三春鸟乱啼酒旗和栁动僧屋与云齐即此吾乡路懐君梦不迷  

送友游吴越  

去越从吴过吴疆与越连有园多种橘无水不生莲夜市桥边火春风寺外船此中偏重客君去必经年  

送人游吴  

君到姑苏见人家尽枕河古宫闲地少水港小桥多夜市卖菱藕春舩载绮罗遥知未眠月乡思在渔歌  

送友人游南海  

南海南边路君游只为贫山川多少地郡邑几何人花鸟名皆别寒暄气不均相期早晚见莫待瘴侵人  

乱后山居  

乱后移家拟傍山今来方办买山钱九州有路休为客百嵗无愁即是仙野叟并田锄暮雨溪禽同石立寒烟他人似我还应少如此安贫亦荷天  

旅中卧病  

秋来谁料病相萦枕上心犹算去程风射破窗灯易灭月穿踈屋梦难成故园何啻三千里新雁才闻一两声我自与人无旧分非干人与我无情  

长安道中有作  

回头不忍防羸童一路行人我最穷马足蹇于槐影里钓船抛在月明中防檐晓滴淋蝉露衫袖时飘卷雁风子细防思底模様腾腾又过玉闗东  

长安春感  

出京无计住京难深入东风转索然满眼有花寒食下一家无信楚江边此时晴景愁于雨是处莺声苦似蝉公道算来终达去更从今日望明年  

隽阳道中  

客路客路何悠悠蝉声向背槐花愁争知百嵗不百嵗未合白头今白头四五朶山妆雨色两三行雁贴云秋输他江上垂纶者秖在船中老便休  

秋日泊浦江  

一防船歇九秋时漠漠芦花拂浪飞晚浦更无船并宿暮山时见鸟双归照云烽火惊离抱剪叶风霜逼暑衣江月渐明汀露湿静驱吟魄入防  

秋宿临江驿  

南来北去二三年年去年来两鬓斑举世尽从愁里老谁人肯向死前闲渔舟火影寒归浦驿路铃声夜过山身事未成归未得聴猿鞭马入长安  

山中寡妇  

夫因兵死守蓬茅麻苎衣衫鬓髪焦桑柘废来犹纳税田园荒尽尚徴苗时挑野菜和根煑旋斫生柴带叶烧任是深山更深处也应无计避征徭  

春日山居寄友人  

野吟何处最相宜春景暄和好入诗髙下麦苗新雨后浅深山色晚晴时半岩云脚风牵断平野花枝鸟踏垂倒载干戈是何日近来麋鹿欲相随  

雪  

风搅长空寒骨生先于晓色报窗明江湖不见飞禽影岩谷唯闻折竹声巢穴几多相似处路岐兼得一般平拥袍公子休言冷中有樵夫跣足行  

和友人见题山居水阁八韵  

池阁初成眼豁开眼前霁景属防才试攀檐果猿先见才把鱼竿鹤即来修竹已多犹可种艶花虽少不劳栽南昌一榻延徐孺楚国千钟逼老莱未称执鞭奔紫陌唯宜策杖步苍苔笼禽岂是摩霄翼润木元非涧下材鉴已毎将天作镜陶情常以海为杯和君诗句吟声大虫豸闻之谓蛰雷  

春闺怨  

朝喜花艶春暮悲花委尘不悲花落早悲妾似花身  

马上行  

五里复五里去时无住时日将家渐逺犹恨马行迟  

溪兴  

山雨溪风卷钓丝瓦瓯篷底独斟时醉来睡着无人唤流下前滩也不知  

溪防秋思  

桑柘穷头三四家挂罾垂钓是生涯秋风忽起溪浪白零落岸边芦荻花  

旅懐  

蒹葭月冷时闻雁杨栁风和日聴莺水涉山行二年客就中偏怕雨船声  

闽中秋思  

雨匀紫菊丛丛色风防红蕉叶叶声北岸是山南畔海秖堪图画不堪行  

孙棨  

棨爵里无考  

近体诗  

赠妓人  

防翠仙衣红玉肤轻盈年在破瓜初霞杯醉劝刘郎赌云髻慵邀阿母梳不怕寒侵缘带寳毎忧风举倩持裾漫图西子晨妆样西子元来未得如  

题北里妓人壁  

寒绣衣裳饷阿娇新团香兽不禁烧东隣起样裙腰濶剰蹙黄金线几条  

崔珏  

珏字梦之登大中进士第由幕府拜秘书郎为淇县令有恵政官至侍郎工诗以赋鸳鸯得名时因以为号  

古体诗  

羙人尝茶行  

云鬟枕落困泥春玉郎为碾瑟瑟尘闲教鹦鹉啄窗响和娇扶起浓睡人银瓶贮浪水一掬松雨声来乳花熟朱唇啜破绿云时咽入香喉爽红玉眀眸渐开转秋水手拨丝篁醉心起台前却坐推金筝不语思量梦中事  

道林寺  

临湘之滨麓之隅西有松树东岸无松风千里摆不断竹泉泻入千僧厨宏梁大栋何足贵山寺难有山泉俱四时唯夏不敢入烛龙安敢停斯须逺公池上种何物碧罗扇底红鳞鱼香阁朝鸣大法鼓天宫夜转三乗书野花市井栽不着山鸡饮啄声相呼金槛僧回步步影石盆水溅聫聫珠北临髙处日正午举手欲摸黄金乌遥江大船小于叶逺邨杂树齐如蔬潭州城郭在何处东边一片青糢糊今来古往人满地劳生未了归丘墟长卿之门久寂寞五言七字夸规模我吟杜诗清入骨灌顶何必须醍醐白日不照耒阳县黄天厄死饥寒躯眀珠大贝采欲尽蚌蛤空满赤沙湖今我题诗亦无味懐贤览古成长吁不如兴罢过江去己有好月眀归途近体诗  

和友人鸳鸯之什  

翠鬛红毛舞夕晖水禽情似此禽稀暂分烟岛犹回首只渡寒塘亦并飞暎雾尽迷珠殿瓦逐梭齐上玉人机采莲无限兰桡女笑指中流羡尔归  

寂寂春塘烟晚时两心和影共依依溪头日暖眠沙穏渡口风寒浴浪稀翡翠莫夸饶彩饰鸊鹈须羡好毛衣兰深芷宻无人见相逐相呼何处归  

舞鹤翔鸾俱别离可怜生死两相随红丝毳落眠汀处白雪花成蹙浪时琴上只闻交颈语窓前空展共飞诗何如相见长相对肯羡人间多所思  

有赠  

莫道妆成断客肠粉胸绵手白莲香烟分顶上三层緑剑截眸中一寸光舞胜栁枝腰更软歌嫌珠贯曲犹长虽然不似王孙女解爱临卭卖赋郎  

锦里芬芳少佩兰风流全占似君难心迷晓梦牕犹暗粉落香肌汗未干两脸夭桃从镜发一眸春水照人寒自嗟此地非吾土不得如花嵗嵗看  

和人聴歈  

气吐幽兰出洞房乐人先问调宫商声和细管珠才转曲度沈烟雪更香公子不随肠万结离人须落泪千行巫山唱罢行云过犹自防尘舞画梁  

红脸初分翠黛愁锦筵歌板拍清秋一楼春雪和尘落午夜寒泉带雨流座上羙人心尽死尊前旅客涙难收莫辞更送刘郎酒百斛明珠异日酬  

岳阳楼晚望  

乾坤千里水云间钓艇如萍去复还楼上北风斜卷席湖中西日倒衔山懐沙有恨骚人往鼓瑟无声帝子闲何事黄昏尚凝睇数行烟树接荆蛮  

李频  

频字徳新睦州人少秀悟多所记览与里人方干善尝以诗走谒姚少监合丐其品藻合大加奨挹以女妻之大中八年登进士第歴秘书郎南陵尉武功令拜侍御史干符中歴都官员外郎建州刺史  

品彚云频治建以礼法化下更布教条建赖以安州人为立祠棃山嵗祀之至宋锡王封  

近体诗  

山居  

欲出穷吾道东西自未能卷书唯对鹤开画独留僧落叶和云扫秋山共月登何年石上水夜夜滴髙层  

秦原早望  

一忝乡书荐长安未得回年光逐渭水春色上秦台燕掠平芜去人冲细雨来东风生故里又过几花开  

过巫峡  

拥棹向惊湍巫峯直上防削成从水底耸出在云端暮雨晴时少啼猿渴下难一闻神女去风竹扫空坛  

越中行  

越国临沧海芳洲暮复晴湖通诸浦白日隠乱峯明野宿多无定闲游免有情天台闻不逺终到石桥行  

夏日题盩厔友人书斋  

修竹齐髙树书斋竹树中四时无夏日三伏有秋风黒处巢幽鸟隂来叫虫牕西太白雪万仞在遥空  

赠立规上人  

竹向空斋合无僧在四隣去云离坐石斜月到禅身树老风终夜山寒雪见春不知诸祖后传印是何人  

送僧入天台  

一锡随缘赴天台又去登长亭旧别路落日独行僧夜烧山何处秋帆浪几层他时授巾拂莫道老无能  

陕州题河上亭  

岸拥洪流急亭开清兴长当轩河草晚入坐水风凉独鸟惊来客孤云触去樯秋声和逺雨暮色带防阳浪静澄窗影沙明发簟光逍遥毎尽日谁识爱沧浪  

苑中题友人林亭  

林邑藏岩洞幽栖趣若何春篁兼笋密夏鸟杂雏多坐有清风起林无暑气过乱书还就叶真饮不聴歌片景明红藓斜隂映绿萝雄文终不惜莫便弃髙科  

乐游原春望  

五陵佳气晚氤氲霸业雄图势自分秦地山河连紫塞汉家宫殿入青云未央树色春中见长乐钟声月下闻无那杨花起愁思满天飘落雪纷纷  

题张司马别墅  

庭前树尽手中栽先后花分几番开巢鸟恋雏惊不起野人思酒去还来自抛官与青山近谁讶身为白髪催门外防常行乐处重重履迹在莓苔  

湖口送友人  

中流欲暮见湘烟苇防无穷接楚天去雁逺冲云梦雪离人独上洞庭舩风波尽日依山转星汉通宵向水连零落梅花过残腊故园归去又新年  

嵩山夜还  

家住东臯下好采旧山薇自省游泉石何曽不夜归  

渡汉江  

岭外音书絶经年复歴春近乡情更怯不敢问来人  

闻金吾妓唱梁州  

闻君一曲古梁州惊起黄云塞上愁秦女树前花正发北风吹落满城秋  

陈陶  

陶字嵩伯岭南人【`通考及品彚云鄱阳人马令陆务观南唐书并云岭南也`】大中时游学长安善天文厯数其歌诗常负神仙之术或露王霸之説晚干南唐不合隠居洪州山种柑橙令山童卖之自给妻子亦知读书自号三教布衣以修錬为事后不知所终  

贯休书西人陈陶处士隠居云有叟傲尧日髪白肌肤红妻子亦读书种兰清溪东白云有奇色紫桂含天风即应迎鹤书肯羡于洞洪又云髙步前山前髙歌北山北数载卖柑橙山资近又足  

古体诗  

懐仙唫  

丹陵五牙客昨日罗浮归赤斧寻不得烟霞空满衣试于华阳问果遇三茅知采药向十洲同行牧羊儿十洲隔八海浩渺不可期空留双白鹤巢在长松枝  

云溪古流水春晚桃花香忆与我师别片帆归沧浪沧浪在何许相思涙如雨黄鹤不复来云深别离处石渠泉泠泠三见菖蒲生日夜劳梦魂随波注东溟空懐别时惠长读消魔经  

避世翁  

海上一蓑笠终年垂钓丝沧洲有深意冠盖何由知直钩不营鱼蜗室无妻儿渴饮寒泉水饥飡紫灵芝鹤发披两肩髙懐如澄陂尝闻仙老言云是古鸱夷石窦閟雷雨金潭养蛟螭乗槎上玉津骑鹿游峨嵋以人为语黙与世为雄雌兹焉乃磻溪豹变应须时自古隠沦客无非王者师  

旅次铜山途中先寄温州韩使君  

乱山沧海曲中有横阳道束马过铜梁苕华坐堪老鸠鸣髙崖裂熊鬬深树倒絶壑无坤维重林失苍昊跻攀寡俦侣扶接念舆皁俛仰栗嵌空无因掇灵草梯穷闻戍鼓魂续赖丘祷敞豁天地归萦纡村落好悠悠思蒋径扰扰愧商皓驰想永嘉侯应伤此懐抱  

闗山月  

昔年嫖姚防羌月今见嫖姚双鬓雪青冢曽无尺寸归锦书多寄穷荒骨百战金疮体沙碛乡心一片悬秋碧汉地应啼破镜时塞尘万里婵姢隔度碛冲云朔风起邉笳欲晓生青珥陇上横吹雪色刀何年断得匈奴臂  

空城雀  

古城蒙蒙花覆水昔日住人今住鬼野雀荒台遗子孙千年饮啄枯桑根不随海燕柏梁去应无玉环衔报恩近村红粟香压枝嗷嗷黄口诉朝饥生来未见凤凰语欲飞常怕蜘蛛丝断肠四隅天四絶清泉緑蒿无恐疑近体诗  

朝元引  

帝烛荧煌下九天蓬莱宫晓玉炉烟无穷鸾凤随金母来贺薫风一万年  

玉殿云开露冕旒下方珠翠压鼇头天鸡唱罢南山曙春色先归十二楼  

万防灵祥拥帝居东华元老荐屠苏龙池遥望非烟拜五色曈昽在玉壶  

宝祚河宫一向清鱼天篆益分明近臣欲献登封草五岳齐呼万嵗声  

氷调词  

水阁帘开燕引雏朝朝攀折望金吾闻道碛西春不到花时还忆故园无  

长夜孤眠倦锦衾秦楼霜月苦边心征人一倍装绵厚犹虑交河雪冻深  

闲居杂兴  

一顾成周力有余白云闲钓五溪鱼中原莫道无麟凤自是皇家结网疎  

长爱真人王子乔五松山月伴吹箫从他浮世悲生死独驾苍麟入九霄  

答莲花妓  

近来诗思清于水老大心情薄似云己向升天得门户锦衾深愧卓文君【`丽情集云严尚书宇镇豫章以陶操行清洁欲挠之遣小妓号莲花者往侍焉陶殊不采妓为诗求去云莲花为号玉为腮珍重尚书遣妾来处士不生巫峡梦虚劳神女下阳台陶答之云云后人移其事为陈图南非也`】  

李咸用  

咸用唐末人与来鹏范摅同时工诗不第尝应辟为推官有披沙集六卷艺文志有八世孙台州守名兼者居宛陵出家藏本请杨廷秀序而行之始显  

序略曰推官公诗如见后却无语别来长独愁如危城三面水古树一邉春如春雨有五色洒来花旋成如未醉己知醒后忆欲开先为落时愁读之使人发融冶之欢于荒寒无聊之中动惨戚之感于笑谈方怿之后国风遗音孰谓其果弦絶  

古体诗  

塘上行  

横塘日澹秋云隔浪织轻飔罗羃羃红绡撇水荡舟人画桡掺掺柔荑白鲤鱼虚掷无消息花老莲疎愁未摘却把金钗打绿荷懊恼露珠穿不得  

江南曲  

江南四月薫风低江南女儿芳步齐晚云接水共渺弥逺沙叠草空萋萋白苎不堪论古意数花犹可醉前溪孤舟有客归未得乡梦欲成山鸟啼  

水仙操  

大沙相拍流水鸣蓬山鸟兽多奇形琴心不喜亦不惊安弦缓爪何泠泠水僊缥缈来相迎伯牙从此留嘉名峄阳散木虚且轻重华斧下知其声檿丝相糺成凄清调和引得薫风生指底先王长养情曲终天下称太平后人好事传其曲有时声足意不足始峩峩兮复洋洋但见山清兼水緑成连入海移人情岂是本来无嗜欲琴兮琴兮在自然不在徽金将轸玉  

小松歌  

幽人不喜凡草生秋锄劚得寒青青庭闲土痩根脚狞风揺雨拂精神醒短影月斜不满尺清声细入鸣蛩夕天人戏剪苍龙髯参差簇在瑶堦侧金精水鬼欺不得长与东皇逞顔色劲节暂因君子移贞心不为麻中直近体诗  

山居  

草堂书一架苔径竹千竿难世投谁是清贫且自安隣居皆学稼客至亦无官焦尾何人聴良宵对月弹  

春日  

浩荡东风里徘徊无所亲危城三面水古树一边春衰世难修道花时不称贫滔滔天下者何处问通津  

登楼值雨  

共讶髙楼望匡庐色已空白云横野濶遮岳与天同数防雨入酒满襟香在风逺江吟得出方下郡斋东  

秋日访同人  

忽忆金兰友防琴去自由逺寻寒涧碧深入乱山秋见后却无语别来长独愁幸逢三五夕露坐对防捜  

访友人不遇  

出门无至友动即到君家空掩一庭竹去防何寺花短僮应捧杖稚女学擎茶吟罢留题处苔阶日影斜  

冬夕喜友生至  

天涯行欲遍此夜故人情乡国别来久干戈还未平灯残偏有焰雪甚却无声多少新闻见应须语到眀  

送边将  

天骄频犯塞铁骑又征西臣节轻乡土雄心生鼔鼙地寒花不艶沙逺日难低渐喜秋弓健雕翻白草齐  

送从兄坤载  

忍涙不敢下恐兄情更伤别离当乱世骨肉在他乡语尽意不尽路长愁更长那堪囬首处残照满衣裳  

送钱契明尊师归庐山  

瘦倚青竹杖鑪峯指欲归霜粘行日屦风暖到时衣凭槛云还在攀松鹤不飞何曽有别恨杨栁自依依  

闻泉  

淅淅梦初惊幽窗枕簟清更无人共聴秖有月空明急想穿岩曲低应过石平欲将琴强写不是自然声  

和吴处士题村叟壁  

因阅乡居景归心寸火燃吾家依碧嶂小槛枕清川逺雨笼孤戍斜阳隔断烟沙虚遗虎迹水伏聚蛟涎粝防芟汀蓼甘茶挈石泉霜朝巡栗树风夜探鱼船戏日鱼呈腹翘滩鹭并肩碁防盘石浄酒傍野花妍器以锄为利家惟竹直钱饭香同豆熟汤暖摘松煎睡岛鳬藏足攀藤狖冻拳浅茅鸣鬬雉曲枿啸寒鸢秋果樝梨涩晨羞笋蕨鲜衣簔留冷阁席草种闲田椎髻担餔饷厐眉识稔年吓鹰刍戴笠驱犊篠充鞭不重官于社常尊食作天谷深青蔼蔽峯迥白云纒毎忆闗魂梦长夸表爱怜览君书壁句诱我率成篇  

谢友生遗端溪砚瓦  

防常濡翰次恨不到端溪得自新知已如逢旧解防翫余轻照乗谢欲等悬黎静对胜凡客闲窥忆好题娲天补剰石昆劒切来泥着指痕犹湿停旬水未低呵云润柱础笔彩饮虹霓鹆眼工谙谬羊肝士乍刲连澌光比镜囚墨腻于防书信成池黒吟须到日西正夸忧盗窃将隠怯攀跻捧受同交印矜持过秉珪草颠终近旭嬾癖必无用合缘鹦鹉珍应负防稽贞姿还落落寒韵或凄凄风月情相半烟花思岂迷宜从方袋挈枉把短行批浅小金为斗澄玉作隄遇人依我惜想尔与天  

齐【`阙`】　　　　行时秖独赍  

题王处士山居  

云木沉沉夏亦寒此中幽隠几经年无多别业供王税大半生涯在钓船蜀魄叫回芳草色鹭鸶飞破夕阳烟干戈猬起能髙卧只个逍遥是谪仙  

依韵修睦上人山居  

春风春雨一何频望极空江觉损神莺有来由重入谷栁无情绪强依人汉庭谒者休言事鲁国诸生莫问津赖是水乡樗栎贱满炉红焰且相亲  

和友人喜相遇  

麻衣未识帝城尘四十为儒是病身有恨不闗衔国耻无愁直为倚家贫齐轻东海二髙士汉重商山四老人一种爱闲闲不得混时行止却应真  

不傍江烟访所思更应无处展愁睂数杯竹阁花残酒一局松窗日午碁多病却疑天与便自愚潜喜众相欺非穷非达非髙尚冷笑行藏秖独知  

湘浦有懐  

鸿雁哀哀背朔方余霞倒影画潇湘长汀细草愁春浪古渡寒花倚夕阳鬼树夜分千炬火渔舟朝卷一篷霜侬家本是持竿者为爱明时入帝乡  

绯桃花  

茫茫天意为谁留深染夭桃备胜游未醉己知醒后忆欲开先为落时愁痴蛾乱扑灯难灭跃鲤傍惊电不收何事梨花空似雪也称春色是悠悠  

李山甫  

山甫字里未详咸通中数举进士被黜依魏博乐彦祯幕府乐祸且怨中朝大臣彦祯子从训伏兵杀王铎刼其家尝有诗云劝君莫用夸头角梦里输嬴总未真讥执政也巢冦之乱翰林待诏王敬遨者北游在邺山甫遇于道观谓曰幽兰緑水可得闻乎遨应命奏之曲终澘然曰忆在咸通玉亭秋水供奉至尊不意流离至此也山甫赋诗曰幽兰绿水耿清音叹惜先生枉用心世上几时曽好古人前何必独霑襟句未成山甫亦自黯然悲其不遇也  

近体诗  

寒食  

栁带东风一向斜春隂澹澹蔽人家有时三防两防雨到处十枝五枝花万井楼台疑绣画九原珠翠似烟霞年年今日谁相问独卧长安泣嵗华  

风烟放荡花披猖秋千女儿飞出墙绣袍驰马拾遗翠锦袖鬭鸡喧广场天地气和融霁色池台日暖烧春光自怜尘土无他事空脱荷衣泥醉乡  

曲江  

江色沈天万草齐暖烟晴霭自相迷蜂怜杏蘂细香落莺坠栁条浓翠低千队国娥轻似雪一羣公子醉如泥斜阳怪得长安动陌上分飞万马蹄  

兵后防边  

千里烟砂尽日昏战余烧罢闭重门新成剑防皆农器旧着衣裳尽血痕卷地朔风吹白骨挂天青气泣幽魂自怜长策无人问羞戴儒冠傍塞垣  

隋堤栁  

曽傍龙舟拂翠华至今凝恨倚天涯但经春色还秋色不觉杨家是李家背日古隂从北朽逐波疎影向南斜年年只有晴风便遥为雷塘送雪花  

隂地闗崇徽公主手迹  

一拓纤痕更不收翠防苍藓几经秋谁陈帝子和番策我是男儿为国羞寒雨洗来香已尽澹烟笼着怅长留可怜汾水知人意旁与吞声未忍休【`广川书跋云初仆固懐恩之叛其女没入宫大厯四年回纥请婚因封为崇徽公主降可汗道汾州以手掌托石壁遂有手痕今灵石有崇徽公主手痕碑`】  

方干隠居  

咬咬嘎嘎水禽声露洗松隂满院清溪畔印沙多鹤迹槛前题竹有僧名问人逺岫千重意对客闲云一片情早晚尘埃得休去且将琴剑事先生  

赠弹琴李处士  

情知此事少知音自是先生枉用心世上防时曽好古人前何必更沾襟致身不似笙簧巧悦耳寜如郑衞淫三尺燋桐七条线子期师旷两沈沈  

公子家  

曽是皇家几世侯入云髙第照神州栁遮门户横金锁花拥弦歌咽画楼锦袖妒姬争巧笑玉衔娇马索闲游麻衣酷献平生业醉倚春风不防头  

栁底花隂压露尘醉烟轻罩一团春鸳鸯占水能嗔客鹦鹉嫌笼解骂人腰褭似龙随日换轻盈如燕逐年新不知买尽长安笑活得苍生几户贫  

贫女  

平生不识绣衣裳闲把荆簪益自伤镜里秖应谙素貌人间多自重红妆当年未嫁还忧老终日求媒即道狂两意定知无説处暗垂珠涙滴蚕筐  

牡丹  

邀勒春风不蚤开众芳飘后上楼台数苞仙艶火中出一片异香天上来晓露精神妖欲动暮烟情态恨成堆知君也解相轻薄斜凭防干首重回【`司空表圣有絶句云芙蓉骚客空留怨芍药诗家只寄情谁似天才李山甫牡丹属思亦纵横盖指此诗也`】  

栁  

只为遮楼又拂桥被人摧折好枝条假饶张绪如今在须把风流暗里销  

弱带低垂可自由傍他门户倚他楼金风不解相擡举露压烟欺直到秋  

终日堂前学画睂几人曽道胜花枝试防三月春残后门外青隂是阿谁  

也曽飞絮谢家庭从此风流别有名不是向人无用处一枝愁杀别离情  
