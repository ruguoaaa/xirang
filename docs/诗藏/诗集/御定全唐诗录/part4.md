---
title: 第3部分
index: true
icon: editor
order: 4
category:
  - 诗藏
  - 诗集
  - 御制全唐诗录
tag:
  - 钦定四库全书
  - 集部八
  - 总集类
  - 徐倬
  - 清
---

## 御定全唐诗录卷二十四  

杜甫  

甫字子美本襄阳人后徙河南巩县天寳初应进士不第天宝末献三大礼赋明皇奇之召试文章授京兆府兵曹防军十五载禄山陷京师肃宗徴兵灵武甫自京师宵遁赴河西谒肃宗于彭原郡拜右拾遗房琯布衣时与甫善时琯为宰相请自率师讨贼帝许之其年十月琯兵败于陈涛斜明年春琯罢相甫上疏言琯有才不宜罢免肃宗怒贬琯为刺史出甫为华州司功防军时关畿乱离谷食踊贵甫寓居成州同谷县自负薪采梠儿女饿殍者数人久之召补京兆府功曹上元二年冬黄门侍郎郑国公严武镇成都奏为节度叅谋检校尚书工部员外郎赐绯鱼袋武与甫世旧待遇甚隆甫性褊躁无器度恃恩放恣尝凭醉登武之  

牀瞪视武曰严挺之乃有此儿武虽急暴不以为忤甫于成都浣花里种竹植树结庐枕江纵酒啸咏与田夫野老相狎荡无拘检严武过之有时不冠其傲诞如此永泰元年夏武卒甫无所依及郭英乂代武镇成都英乂武人麤暴无能刺谒乃游东蜀依髙适既至而适卒是嵗崔宁杀英乂杨子琳攻西川蜀中大乱甫以其家避乱荆楚扁舟下峡未维舟而江陵乱乃溯沿湘流游衡山寓居耒阳甫尝游岳庙为暴水所阻旬日不得食耒阳聂令知之自棹舟迎甫而还永泰二年啗牛肉白酒一夕而卒于耒阳时年五十九子宗武流落湖湘而卒元和中宗武子嗣业自耒阳迁甫之柩归葬于偃师县西北首阳山之前天宝末诗人甫与李白齐名而白自负文格放达讥甫龌龊而有饭颗山头之嘲诮元和中词人元稹论李杜之优劣曰唐兴官学大振歴世之文能者互出而又沈宋之流研练精切穏顺声势谓之为律诗由是而后文变之体极焉然而莫不好古者遗近务华者去实效齐梁则不迨于魏晋工乐府则力屈于五言律切则骨格不存闲暇则纤浓莫备至于子美盖所谓上薄风骚下该沈宋言夺苏李气吞曹刘掩顔谢之孤髙杂徐庾之流丽尽得古今之体势而兼人之所独专矣是时山东人李白亦以奇文取称时人谓之李杜予观其壮浪纵恣摆去拘束摸写物象及乐府歌诗诚亦差肩于子美矣至若铺陈终始排比声韵大或千言次犹数百词气豪迈而风调清深属对律切而脱弃凡近则李尚不能歴其藩翰况堂奥乎自后属文者以稹论为是新书云甫旷放不自检好论天下大事髙而不切少与李白齐名时号李杜尝从白及髙适过汴州酒酣登吹防慷慨怀古人莫测也数尝冦乱挺节无所汚为歌诗伤时挠弱情不忘君人怜其忠云诗话云有病疟者子美曰吾诗可以疗之病者云何曰夜防更秉烛相对如梦寐其人诵之疟犹是杜曰更诵吾诗云子璋髑髅血糢糊手提掷还崔大夫其人诵之果愈  

刘禹锡嘉话曰为诗用僻字须有来处常讶杜员外巨颡拆老拳疑老拳无据及览石勒传卿旣遭孤老拳孤亦饱卿毒手岂虚言哉后辈业诗即须有据不可率尔道也  

古今诗话曰章圣问侍臣唐时酒每斗价防何丁晋公奏曰唐时酒每斗三百文举杜诗以证章圣大喜曰杜甫诗自可为一代之史也  

苏东坡曰子美自许稷与契人未必许也然其诗云舜举十六相身尊道更髙秦时用商鞅法令如牛毛自是稷契辈人口中语也又云知名未足称局促商山芝又云王侯与蝼蚁同尽随丘墟愿闻第一义回向心地初乃知子美诗外尚有事在也石林叶梦得诗话曰诗语固忌用巧太过然缘情体物自有天然工巧而不见其刻削之痕老杜细雨鱼儿出微风燕子斜此十字殆无一字虚设细雨着水面为沤鱼常上浮而淰若大雨则伏而不出燕体轻弱风猛则不能胜惟微风乃受以为势故又有轻燕受风斜之句至若穿花蛱蝶深深见防水蜻蜓欵欵飞深深字若无穿字欵欵字若无防字皆无以见其精微如此然读之浑然全似未甞用力此所以不碍其气格超胜唐末诸子为之便当入鱼跃练江抛玉尺莺穿柳丝织金梭体矣诗人以一字为工世固知之惟老杜变化开阖出奇无穷殆不可以形迹捕诘如江山有巴蜀栋宇自齐梁则其逺近数千里上下数百年只在有与自两字间而吐吞山水之气俯仰古今之怀皆见于言外此工妙至到人力不可及也  

孙仅叙曰洎夫子之为也剔陈梁乱齐宋抉晋魏潴其淫波遏其烦声与周楚西汉相准的其夐邈髙耸则若凿太虚而噭万籁其驰骤怪骇则若仗天策而骑箕尾其首截峻整则若俨钩陈而界云汉枢机日月开阖雷电昂昂然神其谋挺其勇握其正以髙视天壤趋入作者之域所谓真粹气中人也公之诗支而为六家孟郊得其气焰张籍得其简丽姚合得其清雅贾岛得其奇僻杜牧薛能得其豪健陆龟防得其赡博皆出公之奇偏尔尚轩轩然自号一家爀世恒俗后人师儗不暇矧合之乎风骚而下唐而上一人而已  

古体诗  

奉赠韦左丞丈二十二韵  

纨袴不饿死儒冠多误身丈人试静聴贱子请具陈甫昔少年日早充观国宾读书破万卷下笔如有神赋料扬雄敌诗看子建亲李邕求识面王翰愿卜邻自谓颇挺出立登要路津致君尧舜上再使风俗淳此意竟萧条行歌非隠沦骑驴三十载旅食京华春朝扣富儿门暮随肥马尘残杯与冷炙到处潜悲辛主上顷见徴歘然欲求伸青冥却垂翅蹭蹬无纵鳞甚愧丈人厚甚知丈人真每于百寮上猥诵佳句新窃效贡公喜难甘原宪贫焉能心怏怏祗是走踆踆今欲东入海即将西去秦尚怜终南山回首清渭滨常拟报一饭况怀辞大臣白鸥没浩荡万里谁能驯  

送髙三十五书记  

崆峒小麦熟且愿休王师请公问主将焉用穷荒为饥鹰未饱肉侧翅随人飞髙生跨鞍马有似幽幷儿脱身簿尉中始与捶楚辞借问今何官触热向武威答云一书记所媿国士知人实不易知更须慎其仪十年出幕府自可持旌麾此行旣特达足以慰所思男儿功名遂亦在老大时常恨结欢浅各在天一涯又如参与商惨惨中肠悲惊风吹鸿鹄不得相追随黄尘翳沙漠念子何当归边城有余力早寄从军诗  

赠李白  

二年客东都所歴厌机巧野人对羶腥蔬食常不饱岂无青精饭使我顔色好苦乏大药资山林迹如扫李侯金闺彦脱身事幽讨亦有梁宋游方期拾瑶草  

游龙门奉先寺  

已从招提游更宿招提境阴壑生虚籁月林散清影天阙象纬逼云卧衣裳冷欲觉闻晨钟令人发深省  

望岳  

岱宗夫如何齐鲁青未了造化钟神秀阴阳割昏晓荡胷生曾云决眦入归鸟防当凌絶顶一览众山小  

赠卫八处士  

人生不相见动如参与商今夕复何夕共此灯烛光少壮能防时鬓发各已苍访旧半为鬼惊呼热中肠焉知二十载重上君子堂昔别君未婚儿女忽成行怡然敬父执问我来何方问答乃未已儿女罗酒浆夜雨剪春韭新炊间黄粱主称防面难一举累十觞十觞亦不醉感子故意长明日隔山岳世事两茫茫  

同诸公登慈恩寺塔  

髙标跨苍穹烈风无时休自非旷士怀登兹翻百忧方知象教力足可追冥搜仰穿龙虵窟始出枝撑幽七星在北戸河汉声西流羲和鞭白日少昊行清秋秦山忽破碎泾渭不可求俯视但一气焉能辨皇州回首叫虞舜苍梧云正愁惜哉瑶池饮日晏昆仑丘黄鹄去不息哀鸣何所投君看随阳雁各有稻粱谋  

示从孙济  

平明跨驴出未知适谁门权门多噂且复寻诸孙诸孙贫无事宅舍如荒村堂前自生竹堂后自生萱萱草秋已死竹枝霜不繁淘米少汲水汲多井水浑刈葵莫放手放手伤葵根阿翁懒惰久觉儿行步奔所来为宗族亦不为盘飱小人利口实薄俗难可论勿受外嫌猜同姓古所敦  

九日寄岑参  

出门复入门两脚但如旧所向泥活活思君令人瘦沈吟坐西轩饮食错昏昼寸步曲江头难为一相就吁嗟乎苍生稼穑不可救安得诛云师畴能补天漏大明韬日月旷野号禽兽君子强逶迤小人困驰骤维南有崇山恐与川浸溜是节东篱菊纷披为谁秀岑生多新诗性亦嗜醇酎采采黄金花何由满衣褏  

渼陂西南台  

髙台面苍陂六月风日冷芜葭离披去天水相与永怀新目似击接要心已领仿像识鲛人空蒙辨鱼艇错磨终南翠颠倒白阁影崷崒増光辉乗陵惜俄顷劳生愧严郑外物慕张邴世复轻骅骝吾甘杂鼃黾知归俗可忽取适事莫并身退岂待官老来苦便静况资菱芡足庶结茅茨迥从此具扁舟弥年逐清景  

戏简郑广文防兼呈苏司业源明  

广文到官舎系马堂阶下醉则骑马归颇遭官长骂才名四十年坐客寒无毡赖有苏司业时时与酒钱  

夏日李公见访【`李时为太子家令`】  

逺林暑气薄公子过我游贫居类村坞僻近城南楼防舎颇淳朴所愿亦易求隔屋唤西家借问有酒不墙头过浊醪展席俯长流清风左右至客意已惊秋巢多众鸟鬬叶宻鸣蝉稠苦遭此物聒孰谓吾庐幽水花晩色静庶足充淹留预恐樽中尽更起为君谋  

奉同郭给事汤东灵湫作  

东山气鸿蒙宫殿居上头君来必十月树羽临九州阴火煮玉泉喷薄涨岩幽有时浴赤日光抱空中楼阆风入辙迹旷原延防搜沸天万乗动观水百丈湫幽灵斯可佳王命官属休初闻龙用壮擘石摧林丘中夜窟宅改移因风雨秋倒悬瑶池影屈注苍江流味如甘露浆挥弄滑且柔翠旗淡偃云车纷少留箫鼓荡四溟异香泱漭浮鲛人献微绡曾祝沈豪牛百祥奔盛明古先莫能俦坡陁金虾蟆出见盖有由至尊顾之笑王母不收复归虚无底化作长黄虬飘飘青琐郎文彩瑚钩浩歌渌水曲清絶聴者愁【`笺注援酉阳杂俎所载月光属林寻化金背虾蟆事以为月者阴精后妃之象托喻贵妃之昵禄山`】  

自京赴奉先县咏怀五百字  

杜陵有布衣老大意转拙许身一何愚窃比稷与契居然成濩落白首甘契阔盖棺事则已此志常觊豁穷年忧黎元叹息肠内热取笑同学翁浩歌弥激烈非无江海志萧洒送日月生逢尧舜君不忍便永诀当今廊庙具构厦岂云缺葵藿倾太阳物性固莫夺顾惟蝼螘辈但自求其穴胡为慕大鲸辄拟偃溟渤以兹悟生理独耻事干谒兀兀遂至今忍为尘埃没终愧巢与由未能易其节沈饮聊自适放歌颇愁絶嵗暮百草零疾风髙冈裂天衢阴峥嵘客子中夜发霜严衣带断指直不得结凌晨过骊山御榻在嵽嵲蚩尤塞寒空蹴踏崖谷滑瑶池气郁律羽林相摩戛君臣留懽娱乐动殷樛嶱赐浴皆长缨与宴非短褐彤廷所分帛本自寒女出鞭挞其夫家聚敛贡城阙圣人筐篚恩实欲邦国活臣如忽至理君岂弃此物多士盈朝廷仁者宜战栗况闻内金盘尽在卫霍室中堂舞神仙烟雾散玉质暖客貂防裘悲管逐清瑟劝客駞蹄羮霜橙压香橘朱门酒肉臭路有冻死骨荣枯咫尺异惆怅难再述北辕就泾渭官渡又改辙羣氷从西下极目髙崪兀疑是崆峒来恐触天柱折河梁幸未坼枝橕声窸窣行旅相攀援川广不可越老妻寄异县十口隔风雪谁能久不顾庶往共饥渴入门闻号咷幼子饥巳卒吾宁舍一哀里巷亦呜咽所愧为人父无食致夭折岂知秋禾登贫窭有仓卒生常免租税名不征伐抚迹犹酸辛平人固骚屑黙思失业徒因念逺戍卒忧端齐终南澒洞不可掇  

白水县崔少府十九翁髙斋三十韵  

客从南县来浩荡无与适旅食白日长况当朱炎赫髙斋坐林杪信宿游衍閴清晨陪跻攀傲睨俯峭壁崇冈相枕带旷野怀咫尺始知贤主人赠此遣愁寂危堦根青冥曾氷生淅沥上有无心云下有欲落石泉声闻复急动静随所击鸟呼藏其身有似惧弹射吏隠适情性兹焉其窟宅白水见舅氏诸翁乃仙伯杖藜长松隂作尉穷谷僻为我炊雕胡逍遥展良觌坐久风颇愁晚来山更碧相对十丈蛟歘翻盘涡坼何得空里雷殷殷寻地脉烟氛蔼崒魍魉森惨戚昆仑崆峒颠回首如不隔前轩頽反照巉絶华岳赤兵气涨林峦川光杂锋镝知是相公军铁马云雾积玉觞淡无味羌羯岂强敌长歌激屋梁泪下流衽席人生半哀乐天池有顺逆慨彼万国夫休明备征狄猛将纷填委庙谋蓄长策东郊何时开带甲且未释欲告清宴罢难拒幽明迫三叹酒食旁何由似平昔  

大云寺賛公房  

心在水精域衣霑春雨时洞门尽徐步深院果幽期到扉开复闭撞钟斋及兹醍醐长发性饮食过扶衰把臂有多日开怀无愧辞黄鹂度结搆紫鸽下罘罳愚意防所适花边行自迟汤休起我病微笑索题诗  

细软青丝履光明白防巾深藏供老宿取用及吾身自顾转无趣交情何尚新道林才不世惠逺徳过人雨泻暮檐竹风吹青井芹天阴对圗画最觉润龙鳞  

灯影照无睡心清闻妙香夜深殿突兀风动金锒铛天黑闭春院地清栖暗芳玉绳回断絶铁凤森翺翔梵放时出寺钟残仍殷牀明朝在沃野苦见尘沙黄  

童儿汲井华惯防瓶上手霑洒不濡地扫除似无箒明霞烂复阁霁雾搴髙牖侧塞被径花飘飖委墀柳艰难世事迫隠遁佳期后晤语契深心那能总钳口奉辞还杖策暂别终回首泱泱泥汚人听听国多狗既未免羁绊时来憇奔走近公如白雪执热烦何有  

晦日寻崔戢李封  

朝光入瓮牖尸寝惊弊裘起行视天宇春气渐和柔兴来不暇嬾今晨梳我头出门无所待徒步觉自由杖藜复恣意免值公与侯晚定崔李交防心真罕俦每过得酒倾二宅可淹留喜结仁里懽况因令节求李生园欲荒旧竹颇修修引客看扫除随时成献酬崔侯初筵色已畏空尊愁未知天下士至性有此不草芽既青出蜂声亦暖游思见农器陈何当甲兵休上古葛天民不贻黄屋忧至今阮籍等熟醉为身谋威凤髙其翔长鲸吞九州地轴为之翻百川皆乱流当歌欲一放泪下恐莫收浊醪有妙理庶用慰沈浮  

雨过苏端【`端置酒`】  

鸡鸣风雨交久旱云亦好杖藜入春泥无食起我早诸家忆所歴一饭迹便扫苏侯得数过懽喜每倾倒也复可怜人呼儿具梨枣浊醪必在眼尽醉摅懐抱红稠屋角花碧委墙隅草亲宾纵谈谑喧闹慰衰老况防霈泽垂粮粒或自保妻孥隔军垒拨弃不拟道  

喜晴  

皇天久不雨既雨晴亦佳出郭眺西郊肃肃春増华青荧陵陂麦窈窕桃李花春夏各有实我饥岂无涯干戈虽横放惨澹鬬龙甘泽不犹愈且耕今未赊丈夫则带甲妇女终在家力难及黍稷得种菜与麻千载商山芝往者东门其人骨已朽此道谁疵瑕英贤遇轗轲逺引蟠泥沙顾慙昧所适廻首白日斜汉阴有鹿门沧海有灵查焉能学众口咄咄空咨嗟  

送率府程录事还乡【`程携酒馔相就取别`】  

鄙夫行衰谢抱病昏妄集常时往还人记一不识十程侯晩相遇与语才杰立薫然耳目开颇觉聪明入千载得鲍叔末契有所及意钟老柏青义动脩蛰若人可数见慰我垂白泣告别无淹晷百忧复相袭内愧突不黔庶羞以赒给素丝挈长鱼碧酒随玉粒途穷见交态世梗悲路澁东风吹春氷泱莽后土湿念君惜羽翮既饱更思戢莫作翻云鹘闻呼向禽急  

述怀一首【`此已下自贼中窜归凤翔作`】  

去年潼闗破妻子隔絶久今夏草木长脱身得西走麻鞋见天子衣袖露两肘朝廷慜生还亲故伤老丑涕泪授拾遗流离主恩厚柴门虽得去未忍即开口寄书问三川不知家在否比闻同罹祸杀戮到鸡狗山中漏茅屋谁复依戸牖摧頽苍松根地冷骨未朽几人全性命尽室岂相偶嵚岑猛虎场郁结回我首自寄一封书今已十月后反畏消息来寸心亦何有汉运初中兴生平老躭酒沈思欢防处恐作穷独叟  

送樊二十三侍御赴汉中判官  

威弧不能自尔无宁嵗川谷血横流豺狼沸相噬天子从北来长驱振凋敝顿兵岐梁下却跨沙漠裔二京陷未收四极我得制萧索汉水清缅通淮湖税使者纷星散王纲尚旒缀南伯从事贤君行立谈际坐知七曜厯手画三军势氷雪净聪明雷霆走精鋭幕府辍谏官朝廷无此例至尊方旰食仗尔布嘉惠补阙暮征入柱史晨征憇正当艰难时实借长久计回风吹独树白日照执袂恸哭苍烟根山门万重闭居人莽牢落游子方迢逓徘徊悲生离局促老一世陶唐歌遗民后汉更列帝恨无匡复姿聊欲从此逝  

送从弟亚赴安西判官  

南风作秋声杀气薄炎炽盛夏鹰隼击时危异人至令弟草中来苍然请论事诏书引上殿奋舌动天意兵法五十家尔腹为箧笥应对如转丸疏通畧文字经纶皆新语足以正神器宗庙尚为灰君臣俱下泪崆峒地无轴青海天轩轾西极最疮痍连山暗烽燧帝曰大布衣借卿佐元帅坐看清流沙所以子奉使归当再前席适逺非歴试须存武威郡为画长久利孤峯石戴驿快马金纒辔黄羊饫不羶芦酒多还醉踊跃常人情惨澹苦士志安边敌何有反正计始遂吾闻驾鼓车不合用骐骥龙吟回其头夹辅待所致  

送韦十六评事充同谷郡防御判官  

昔没贼中时潜与子同游今归行在所王事有去留偪侧兵马闲主忧急良筹子虽躯干小老气横九州挺身艰难际张目视冦雠朝廷壮其节奉诏令参谋銮舆驻凤翔同谷为咽喉西抱弱水道南镇枹罕陬此邦承平日剽刼吏所羞况乃冦未灭控带莽悠悠府中韦使君道足示怀柔令侄才俊茂二美又何求受词太白脚走马仇池头古色沙土裂积阴雪云稠羌父豪猪鞾羌儿青兕裘吹角向月窟苍山旌斾愁鸟惊出死树龙怒拔老湫古来无人境今代横戈矛伤哉文儒士愤激驰林丘中原正格鬬后防无缘由百年赋命定岂料沈与浮且复恋良友握手步道周论兵逺壑净亦可纵搜题诗得秀句札翰时相投  

塞芦子  

五城何迢迢迢迢隔河水边兵尽东征城内空荆杞思明割懐卫秀岩西未巳回畧大荒来崤函盖虚尔延州秦北戸关防犹可倚焉得一万人疾驱塞芦子岐有薛大夫防制山赋起近闻昆戎徒为退三百里芦闗扼两冦深意实在此谁能叫帝阍冦行速如鬼  

彭衙行  

忆昔避贼初北走经险艰夜深彭衙道月照白水山尽室久徒步逢人多厚顔参差谷鸟吟不见游子还痴女饥咬我啼畏虎狼闻懐中掩其口反侧声愈嗔小儿强解事故索苦李餐一旬半雷雨泥泞相牵攀既无御雨备径滑衣又寒有时经契濶竟日数里间野果充糇粮卑枝成屋椽早行石上水暮宿天边烟少留周家洼欲出芦子关故人有孙宰髙义薄层云延客已曛黑张灯启重门暖汤濯我足剪纸招我魂从此出妻孥相视涕阑干众雏烂熳睡唤起沾盘飱誓将与夫子永结为弟昆遂空所坐堂安居奉我懽谁艰难际豁达露心肝别来嵗月周羌羯仍搆患何当有翅翎飞去堕尔前  

北征【`归至凤翔墨制放往鄜州作`】  

皇帝二载秋闰八月初吉杜子将北征苍茫问家室维时遭艰虞朝野少暇日顾慙恩私被诏许归蓬荜拜辞诣阙下怵惕久未出虽乏谏诤姿恐君有遗失君诚中兴主经纬固宻勿东胡反未已臣甫愤所切挥涕恋行在道途犹恍惚乾坤含疮痍忧虞何时毕靡靡逾阡陌人烟眇萧瑟所遇多被伤呻吟更流血回首凤翔县旌旗晩眀灭前登寒山重屡得饮马窟邠郊入地底泾水中荡潏猛虎立我前苍崖吼时裂菊垂今秋花石戴古车辙青云动髙兴幽事亦可悦山果多琐细罗生杂橡栗或红如丹砂或黒如防漆雨露之所濡甘苦齐结实缅思桃源内益叹身世拙坡陀望鄜畤岩谷互出没我行已水滨我仆犹木末防鸟鸣黄桑野防拱乱穴夜深经战场寒月照白骨潼闗百万师往者散何卒遂令半秦民残害为异物况我堕塞尘及归尽华发经年至茒屋妻子衣百结恸哭松声回悲泉共幽咽平生所娇儿顔色白胜雪见耶背面啼垢腻脚不袜床前两小女补绽才过膝海圗拆波涛旧绣移曲折天吴及紫凤颠倒在短褐老夫情懐恶呕泄卧数日那无囊中帛救汝寒凛栗粉黛亦解苞衾裯稍罗列瘦妻面复光痴女头自栉学母无不为晓妆随手抹移时施朱铅狼藉画眉濶生还对童稚似欲忘饥渴问事竞挽须谁能即嗔喝翻思在贼愁甘受杂乱聒新归且慰意生理焉能说至尊尚防尘几日休练卒仰观天色改坐觉妖气豁阴风西北来惨澹随回鹘其王愿助顺其俗善驰突送兵五千人骑马一万匹此辈少为贵四方服勇决所用皆鹰腾破敌过箭疾圣心颇虚伫时议气欲夺伊洛指掌收西京不足拔官军请深入蓄锐何俱发此举开青徐旋瞻畧恒碣昊天积霜露正气有肃杀祸转亡胡嵗势成擒胡月胡命其能久皇纲未宜絶忆昨狼狈初事与古先别奸臣竟葅醢同恶随荡析不闻夏殷衰中自诛褒妲周汉获再兴宣光果明哲桓桓陈将军仗钺奋忠烈微尔人尽非于今国犹活凄凉大同殿寂寞白兽闼都人望翠华佳气向金阙园陵固有神扫洒数不缺煌煌太宗业树立甚宏达【`范梈曰孙莘老尝谓老杜北征诗胜退之南山诗王平甫以为南山胜北征终不能相服时山谷尚少乃曰若论工巧则北征不及南山若书一代之事与国风雅颂相为表里则北征不可无而南山虽不作未害也二公之论遂定`】  

玉华宫  

溪回松风长苍防窜古瓦不知何王殿遗搆絶壁下阴房鬼火青坏道哀湍泻万籁真笙竽秋色正潇洒美人为黄土况乃粉黛假当时侍金舆故物独石马忧来借草坐浩歌涙盈把冉冉征途间谁是长年者  

九成宫  

苍山入百里崖断如杵臼层宫凭风回岌嶪土囊口立神扶栋梁凿翠开戸牖其阳产灵芝其阴宿牛斗纷披长松倒揭怪石走哀猿啼一声客泪迸林薮荒哉隋家帝制此今頽朽向使国不亡焉为巨唐有虽无新増修尚置官居守巡非瑶水逺迹是雕墙后我行属时危仰望嗟叹久天王守太白驻马更搔首  

羌村  

峥嵘赤云西日脚下平地柴门鸟雀噪归客千里至妻孥怪我在惊定还拭泪世乱遭飘荡生还偶然遂邻人满墙头感叹亦歔欷夜阑更秉烛相对如梦寐  

晩嵗迫偷生还家少欢趣娇儿不离膝畏我复却去忆昔好追凉故绕池边树萧萧北风劲抚事煎百虑赖知禾黍收已觉糟牀注如今足斟酌且用慰迟暮  

羣鸡正乱叫客至鸡鬭争驱鸡上树木始闻扣柴荆父老四五人问我久逺行手中各有携倾榼浊复清苦辞酒味薄黍地无人耕兵革既未息儿童尽东征请为父老歌艰难愧深情歌罢仰天叹四座泪縦横  

留花门  

北门天骄子饱肉气勇决髙秋马肥健挟矢射汉月自古以为患诗人厌薄伐脩徳使其来羁縻固不絶胡为倾国至出入暗金阙中原有驱除隐忍用此物公主歌黄鹄君王指白日连云屯左辅百里见积雪长防鸟休飞哀笳曙幽咽田家最恐惧麦倒桑枝折沙苑临清渭泉香草丰洁渡河不用船千骑常撇烈胡尘逾太行杂种抵京室花门既须留原野转萧瑟  

义鹘  

阴崖有苍鹰养子黑柏颠白虵登其巢吞噬恣朝餐雄飞逺求食雌者鸣辛酸力强不可制黄口无半存其父从西归翻身入长烟斯须领健鹘痛愤寄所宣斗上捩孤影噭哮来九天修鳞脱逺枝巨颡拆老拳髙空得蹭蹬短草辞蜿蜒折尾能一掉饱肠已皆穿生虽灭众雏死亦垂千年物情有报复快意贵目前兹实鸷鸟最急难心炯然功成失所往用舍何其贤近经潏水湄此事樵夫传飘萧觉素髪凛欲冲儒冠人生许与分只在顾盼间聊为义鹘行用激壮士肝  

画鹘行  

髙堂见生鹘飒爽动秋骨初惊无拘挛何得立突兀乃知画师妙功刮造化窟写作神俊姿充君眼中物乌鹊满樛枝轩然恐其出侧脑看青霄宁为众禽没长翮如刀劒人寰可超越乾坤空峥嵘粉墨且萧瑟缅思云沙际自有烟雾质吾今意何伤顾步独纡郁  

新安吏【`收京后作虽收两京贼犹充斥`】  

客行新安道喧呼闻防兵借问新安吏县小更无丁府帖昨夜下次选中男行中男絶短小何以守王城肥男有母送痩男独伶俜白水暮东流青山犹哭声莫自使眼枯收汝泪纵横眼枯即见骨天地终无情我军取相州日夕望其平岂意贼难料归军星散营就粮近故垒练卒依旧京掘壕不到水牧马役亦轻况乃王师顺抚养甚分明送行勿泣血仆射如父兄【`笺曰汾阳初败于潏水诣阙请贬降为左仆射已而加司徒进中书令此复称仆射者本相州之溃举其初贬之官亦春秋之书法也洗兵马则目之曰郭相　诸诗皆乾元二年自华之东郡时道途所经次感事而作也`】  

潼闗吏  

士卒何草草筑城潼闗道大城铁不如小城万丈余借问潼关吏修关还备胡要我下马行为我指山隅连云列战格飞鸟不能逾敌来但自守岂复忧西都丈人视要处窄狭容单车艰难奋长防万古用一夫哀哉桃林战百万化为鱼请嘱防关将慎勿学哥舒【`笺曰初哥舒翰请坚守潼闗郭子仪李光弼亦谓潼闗大军唯应固守不可轻出宗信国忠之言遣中使趣之项背相望翰不得已抚膺恸哭引兵出闗然则潼闗之失守岂翰之罪哉公诗曰慎勿学哥舒其意盖归责于趣战者也`】  

石壕吏  

暮投石壕村有吏夜捉人老翁逾墙走老妇出门看吏呼一何怒妇啼一何苦聴妇前致词三男邺城戍一男附书至二男新战死存者且偷生死者长巳矣室中更无人唯有乳下孙有孙母未去出入无完裙老妪力虽衰请从吏夜归急应河阳役犹得备晨炊夜久语声絶如闻泣幽咽天明登前途独与老翁别  

新婚别  

兔丝附蓬麻引蔓故不长嫁女与征夫不如弃路防结发为妻子席不暖君牀暮婚晨告别无乃太匆忙君行虽不逺守边赴河阳妾身未分明何以拜姑嫜父母养我时日夜令我藏生女有所归鸡狗亦得将君今往死地沈痛迫中肠誓欲随君去形势反苍黄勿为新婚念努力事戎行妇人在军中兵气恐不扬自嗟贫家女久致罗襦裳罗襦不复施对君洗红妆仰视百鸟飞大小必双翔人事多错迕与君永相望  

垂老别  

四郊未宁静垂老不得安子孙阵亡尽焉用身独完投杖出门去同行为辛酸幸有牙齿存所悲骨髓干男儿旣介胄长揖别上官老妻卧路啼嵗暮衣裳单孰知是死别且复伤其寒此去必不归还闻劝加餐土门壁甚坚杏园度亦难势异邺城下纵死时犹寛人生有离合岂择衰老端忆昔少壮日迟回竟长叹万国尽征戍烽火被冈峦积尸草木腥流血川原丹何乡为乐土安敢尚盘桓弃絶蓬室居塌然摧肺肝  

无家别  

寂寞天宝后园庐但蒿藜我里百余家世乱各东西存者无消息死者爲尘泥贱子因阵败归来寻旧蹊久行见空巷日瘦气惨凄但对狐与狸竪毛怒我啼四邻何所有一二老寡妻宿鸟恋本枝安辞且穷栖方春独荷锄日暮还灌畦县吏知我至召令习鼓鞞虽从本州役内顾无所携近行止一身逺去终转迷家乡既荡尽逺近理亦齐永痛长病母五年委沟谿生我不得力终身两酸嘶人生无家别何以为蒸黎  

夏日叹  

夏日出东北陵天经中街朱光彻厚地郁蒸何由开上苍久无雷无乃号令乖雨降不濡物良田起黄埃飞鸟苦热死池鱼涸其泥万人尚流冗举目唯蒿莱至今大河北化为虎与豺浩荡想幽蓟王师安在哉对食不能餐我心殊未谐眇然贞观初难与数子偕  

夏夜叹  

永日不可暮炎蒸毒我肠安得万里风飘飖吹我裳昊天出华月茂林延疎光仲夏苦夜短开轩纳微凉虚明见纤毫羽虫亦飞扬物情无巨细自适固其常念彼荷戈士穷年守边疆何由一洗濯执热互相望竟夕击刁斗喧声连万方青紫虽被体不如早还乡北城悲笳发鹳鹤号且翔况复烦促倦激烈思时康  

立秋后题  

日月不相饶节序昨夜隔元蝉无停号秋燕已如客平生独往愿惆怅年半百罢官亦由人何事拘形役  

贻阮隠居  

陈留风俗衰人物世不数塞上见阮生迥继先父祖贫知静者性自益毛髪古车马入邻家蓬蒿翳环堵清诗近道要识子用心苦寻我草迳微褰裳踏寒雨更议居逺村避喧甘猛虎足明箕颍客荣贵如粪土  

## 御定全唐诗录卷二十五  

杜甫【`二`】  

古体诗【`二`】  

佳人  

絶代有佳人幽居在空谷自云良家子零落依草木闗中昔防败兄弟遭杀戮官髙何足论不得收骨肉世情恶衰歇万事随转烛夫壻轻薄儿新人已如玉合婚尚知时鸳鸯不独宿但见新人笑那闻旧人哭在山泉水清出山泉水浊侍婢卖珠回牵萝补茅屋摘花不插髪采柏动盈掬天寒翠袖薄日暮倚脩竹  

昔游  

昔谒华盖君深求洞宫脚玉棺已上天白日亦寂寞暮升艮岑顶巾几犹未却弟子四五人入来泪俱落余时游名山发轫在逺壑良觌违夙愿含凄向寥廓林昏罢幽磬竟夜伏石阁王乔下天坛微月映皓鹤晨溪向虚  

駃归径行已昨岂辞青鞋胝怅望金匕药东防赴旧隠尚忆同志乐伏事董先生于今独萧索胡为客关塞道意久衰薄妻子亦何人丹砂负前诺虽悲鬒髪变未忧筋力弱扶藜望清秋有兴入庐霍  

西枝村寻置草堂地夜宿賛公土室  

出郭眄细岑披榛得微路溪行一流水曲折方屡渡賛公汤休徒好静心迹素昨枉霞上作盛论岩中趣怡然共携手恣意同逺步扪萝澁先登陟巘反顾要求阳冈暖苦陟阴岭沍惆怅老大藤沈吟屈蟠树卜居意未展杖筞回且暮层巅余落日草蔓已多露  

天寒鸟已归月出人更静土室延白光松门耿疎影跻攀倦日短语乐寄夜永明燃林中薪暗汲石底井大师京国旧徳业天机秉从来支许游兴趣江湖迥数奇谪关塞道广存箕颍何知戎马间忽接尘事屛幽寻岂一路逺色有诸岭晨光稍曚昽更越西南顶  

寄賛上人  

一昨陪锡杖卜隣南山幽年侵腰脚衰未便隂崖秋重冈北面起竟日阳光留茅屋买兼土斯焉心所求近闻西枝西有谷杉桼稠亭午颇和暖石田又足収当期塞雨干宿昔齿疾瘳徘徊虎穴上面势龙头柴荆具茶茗迳路通林丘与子成二老来往亦风流  

梦李白  

死别已吞声生别常恻恻江南瘴疠地逐客无消息故人入我梦明我长相忆恐非平生魂路逺不可测魂来枫叶青魂返关塞黒君今在罗网何以有羽翼落月满屋梁犹疑照顔色水深波浪濶无使蛟龙得  

浮云终日行游子久不至三夜频梦君情亲见君意告归常局促苦道来不易江湖多风波舟楫恐失坠出门搔白首苦负生平志冠盖满京华斯人独憔悴孰云网恢恢将老身反累千秋万嵗名寂寞身后事  

有懐台州郑十八司戸  

天台隔三江风浪无晨暮郑公纵得归老病不识路昔如水上鸥今如罝中兔性命由他人悲辛但狂顾山鬼独一脚蝮虵长如树呼号傍孤城嵗月谁与度从来御魑魅多为才名悮夫子嵇阮流更被时俗恶海隅微小吏眼暗髪垂素黄帽映青袍非供折腰具平生一杯酒见我故人遇相望无所成乾坤莽回互  

遣兴  

蛰龙三冬卧老鹤万里心昔时贤俊人未遇犹视今嵇康不得死孔明有知音又如垅厎松用舍在所寻大哉霜雪干嵗久爲枯林  

昔者厐徳公未曾入州府襄阳耆旧间处士节独苦岂无济时策终竟畏罗罟林茂鸟有归水深鱼知聚举家依鹿门刘表焉得取  

遣兴  

朔风飘胡雁惨澹带砂砾长林何萧萧秋草萋更碧北里富薫天髙楼夜吹笛焉知南隣客九月犹絺绤长陵鋭头儿出猎待明发骍弓金爪镝白马蹴微雪未知所驰逐但见暮光灭归来悬两狼门戸有旌节漆有用而割膏以明自煎兰摧白露下桂折秋风前府中罗旧尹沙道尚依然赫赫萧京兆今爲时所怜猛虎凭其威往往遭急缚雷吼徒咆哮枝橕已在脚忽看皮寝处无复睛闪烁人有甚于斯足以劝元恶  

遣兴  

天用莫如龙有时系扶桑顿辔海徒涌神人身更长性命茍不存英雄徒自强吞声勿复道真宰意茫茫地用莫如马无良复谁记此日千里鸣追风可君意君看渥洼种态与驽骀异不杂蹄齧间逍遥有能事陶潜避俗翁未必能达道观其着诗集颇亦恨枯槁达生岂自足黙识盖不早有子贤与愚何其挂懐抱贺公雅吴语在位常清狂上疏乞骸骨黄冠归故乡爽气不可致斯人今则亡山阴一茅宇江海日凄凉吾怜孟浩然裋褐即长夜赋诗何必多往往凌鲍谢清江空旧鱼春雨余甘蔗每望东南云令人几悲咤  

前出塞  

戚戚去故里悠悠赴交河公家有程期亡命婴祸罗君已富土境开边一何多弃絶父母恩吞声行负戈出门日已逺不受徒旅欺骨肉恩岂断男儿死无时走马脱辔头手中挑青丝防下万仭冈俯身试搴旗磨刀呜咽水水赤刃伤手欲轻断肠声心绪乱已久丈夫誓许国愤惋复何有功名圗麒麟战骨当速朽送徒既有长逺戍亦有身生死向前去不劳吏怒嗔路逢相识人附书与六亲哀哉两决絶不复同苦辛迢迢万余里领我赴三军军中异苦乐主将宁尽闻隔河见敌骑倐忽数百羣我始爲奴仆几时树功勲挽弓当挽强用箭当用长射人先射马擒贼先擒王杀人亦有限列国自有疆茍能制侵陵岂在多杀伤驱马天雨雪军行入髙山迳危抱寒石指落层氷间已去汉月逺何时筑城还浮云暮南征可望不可攀单于冦我垒百里风尘昏雄剑四五动彼军爲我奔掳其名王归系颈授辕门潜身备行列一胜何足论从军十年余能无分寸功众人贵茍得欲语羞雷同中原有鬬争况在狄与戎丈夫四方志安可辞固穷【`笺曰前出塞爲徴秦陇之兵赴交河而作后出塞为徴东都之兵赴蓟门而作也前则主上好武穷兵开边故以从征苦乐之辞言之后则禄山逆莭既萌幽燕骚动而人主不悟卒有陷没之祸假征戍者之辞以讥切之也`】  

后出塞  

男儿生世间及壮当封侯战伐有功业焉能守旧丘召募赴蓟门军动不可留千金买马鞭百金装刀头闾里送我行亲戚拥道周斑白居上列酒酣进庶羞少年别有赠含笑看吴钩  

朝进东门营暮上河阳桥落日照大旗马鸣风萧萧平沙列万幕部伍各见招中天悬明月令严夜寂寥悲笳数声动壮士惨不骄借问大将谁恐是霍嫖姚  

古人重守边今人重髙勲岂知英雄主出师亘长云六合已一家四夷且孤军遂使貔虎士奋身勇所闻拔剑击大荒日收胡马羣誓开冥北持以奉吾君  

献凯日继踵两蕃静无虞渔阳豪侠地击鼓吹笙竽云帆转辽海粳稻来东吴越罗与楚练照耀舆台躯主将位益崇气骄凌上都边人不敢议议者死路衢  

我本良家子出师亦多门将骄益愁思身贵不足论跃马二十年恐辜明主恩坐见幽州骑长驱河洛昏中夜间道归故里但空村恶名幸脱免穷老无儿孙  

别賛上人  

百川日东流客去亦不息我生苦飘荡何时有终极賛公释门老放逐来上国还为世尘婴颇带顦顇色杨枝晨在手豆子雨已熟是身如浮云安可限南北异县逢旧友初忻写胸臆天长关塞寒嵗暮饥冻逼野风吹征衣欲别向曛黑马嘶思故枥归鸟尽敛翼古来聚散地宿昔长荆棘相看俱衰年出处各努力  

万丈潭【`同谷县作`】  

青溪合冥寞神物有显晦龙依积水蟠窟压万丈内局步凌垠堮侧身下烟霭前临洪涛寛却立苍石大山危一径尽崖絶两壁对削成根虚无倒影垂澹瀩黑如湾澴厎清见光炯碎孤云倒来深飞鸟不在外髙萝成帷幄寒木累旌斾逺川曲通流嵌窦潜泄濑造幽无人境发兴自我辈告归遗恨多将老斯游最闭藏脩鳞蛰出入巨石碍何事暑天过快意风雨防  

发秦州【`乾元二年自秦州赴同谷县纪行十二首`】  

我衰更懒拙生事不自谋无食问乐土无衣思南州汉源十月交天气凉如秋草木未黄落况闻山水幽栗亭名更佳下有良田畴充肠多薯蓣崖蜜亦易求密竹复冬笋清池可方舟虽伤旅寓逺庶遂平生游此邦俯要冲实恐人事稠应接非本性登临未销忧谿谷无异石塞田始微收岂复慰老夫惘然难久留日色隠孤戍乌啼满城头中宵驱车去饮马寒塘流磊落星月髙苍茫云雾浮大哉乾坤内吾道长悠悠  

赤谷  

天寒霜雪繁游子有所之岂但嵗月暮重来未有期晨发赤谷亭险艰方自兹乱石无改辙我车已载脂山深苦多风落日童稚饥悄然村墟迥烟火何由追贫病转零落故乡不可思常恐道路死永为髙人嗤  

铁堂峡  

山风吹游子缥缈乘险絶硖形藏堂隍壁色立积铁径摩穹苍蟠石与厚地裂修纤无垠竹嵌空太始雪威迟哀壑底徒旅惨不悦水寒长氷横我马骨正折生涯抵弧矢盗贼殊未灭飘蓬逾三年回首肝肺热  

盐井  

卤中草木白青者官盐烟官作既有程煮盐烟在川汲井嵗榾榾出车日连连自公斗三百转致斛六千君子慎止足小人苦喧阗我何良叹嗟物理固自然  

寒硖  

行迈日悄悄山谷势多端云门转絶岸积阻霾天寒寒硖不可度我实衣裳单况当仲冬交泝沿増波澜野人寻烟语行子傍水餐此生免荷殳未敢辞路难  

法镜寺  

身危适他州勉强终劳苦神伤山行深愁破崖寺古婵姢碧鲜净萧摵寒箨聚回回山根水冉冉松上雨泄云防清晨初日翳复吐朱甍半光炯戸牖粲可数拄策忘前期出萝已亭午防冥子规叫微径不复取  

青阳峡  

塞外苦厌山南行道弥恶冈峦相经亘云水气参错林迥硖角来天窄壁面削磎西五里石奋怒向我落仰看日车侧俯恐坤轴弱魑魅啸有风霜霰浩漠漠昨忆逾陇坂髙秋视吴岳东笑莲华卑北知崆峒薄超然侔壮观已谓殷寥廓突兀犹趁人及兹叹冥寞  

龙门镇  

细泉兼轻氷沮洳栈道湿不辞辛苦行迫此短景急石门雪云隘古镇峯峦集旌竿暮惨澹风水白刃澁胡马屯成臯防虞此何及嗟尔逺戍人山寒夜中泣  

石龛  

熊罴咆我东虎豹号我西我后鬼长啸我前狨又啼天寒昬无日山逺道路迷驱车石龛下仲冬见虹蜺伐竹者谁子悲歌上云梯爲官采美箭五嵗供梁齐苦云直簳尽无以充提携奈何渔阳骑飒飒惊蒸黎  

积草岭  

连峯积长阴白日逓隠见飕飕林响交惨惨石状变山分积草岭路异明水县旅泊吾道穷衰年嵗时倦卜居尚百里休驾投诸彦邑有佳主人情如已防面来书语絶妙逺客惊深眷食蕨不愿余茅茨眼中见  

泥功山  

朝行青泥上暮在青泥中泥泞非一时版筑劳人功不畏道途永乃将汩没同白马为铁骊小儿成老翁哀猿透却坠死鹿力所穷寄语北来人后来莫匆匆  

凤凰台  

亭亭凤凰台北对西康州西伯今寂寞凤声亦悠悠山峻路絶踪石林气髙浮安得万丈梯为君上上头恐有无母雏饥寒日啾啾我能剖心出饮啄慰孤愁心以当竹实炯然无外求血以当醴泉岂徒比清流所重王者瑞敢辞微命休坐看防翮长举意八极周自天衔瑞圗飞下十二楼图以奉至尊凤以垂鸿猷再光中兴业一洗苍生忧深衷正为此羣盗何淹留  

发同谷县【`乾元二年十二月一日自陇右赴劒南纪行`】  

贤有不黔突圣有不暖席况我饥愚人焉能尚安宅始来兹山中休驾喜地僻奈何迫物累一嵗四行役忡忡去絶境杳杳更逺适停骖龙潭云回首白崖石临歧别数子握手泪再滴交情无旧深穷老多惨慼平生懒拙意偶值栖遁迹去住与愿违仰慙林间翮  

木皮岭  

首路栗亭西尚想凤皇村季冬携童稚辛苦赴蜀门南登木皮岭艰险不易论汗流被我体祈寒为之暄逺岫争辅佐千岩自崩奔始知五岳外别有他山尊仰干塞大眀俯入裂厚坤再闻虎豹鬬屡局风水昏髙有废阁道摧折如短辕下有冬青林石上走长根西崖特秀发焕若灵芝繁润聚金碧气清无沙土痕忆观昆仑圗目击圃存对此欲何适黙伤垂老魂  

白沙渡  

畏途随长江渡口下絶岸差池上舟楫杳窕入云汉天寒荒野外日暮中流半我马向北嘶山猿饮相唤水清石礧礧沙白滩漫漫迥然洗愁辛多病一疎散髙壁抵嵚崟洪涛越凌乱临风独回首揽辔复三叹  

水防渡  

山行有常程中夜尚未安微月没已久崖倾路何难大江动我前汹若溟渤寛篙师暗理楫歌笑轻波澜霜浓木石滑风急手足寒入舟已千忧陟巘仍万盘回眺积水外始知众星干逺游令人瘦衰疾慙加餐  

飞仙阁  

土门山行窄微径缘秋毫栈云阑干峻梯石结构牢万壑欹疎林积阴带奔涛寒日外淡泊长风中怒号歇鞍在地底始觉所歴髙往来杂坐卧人马同疲劳浮生有定分饥饱岂可逃叹息谓妻子我何随汝曹  

五盘  

五盘虽云险山色佳有余仰凌栈道细俯映江木疎地僻无网罟水清反多鱼好鸟不妄飞野人半巢居喜见淳朴俗坦然心神舒东郊尚格鬬巨猾何时除故乡有弟妹流落随丘墟成都万事好岂若归吾庐  

龙门阁  

清江下龙门絶壁无尺土长风驾髙浪浩浩自太古危途中萦盘仰望垂线缕滑石欹谁凿浮梁袅相拄目陨杂花头风吹过雨百年不敢料一坠那得取饱闻经瞿塘足见度大庾终身歴艰险恐惧从此数  

石柜阁  

季冬日已长山晩半天赤蜀道多早花江间饶奇石石柜曾波上临虚荡髙壁清晖回羣鸥暝色带逺客羇栖负幽意感叹向絶迹信甘孱懦婴不独冻馁迫优游谢康乐放浪陶彭泽吾衰未自安谢尔性所适  

桔栢渡  

青冥寒江渡驾竹为长桥竿湿烟漠漠江永风萧萧连笮动嫋娜征衣飒飘飖急流鸨鹢散絶岸鼋鼍骄西辕自兹异东逝不可要髙通荆门路濶防沧海潮孤光隠顾眄游子怅寂寥无以洗心胸前登但山椒  

劒门  

惟天有设险劒门天下壮连山抱西南石角皆北向两崖崇墉倚刻画城郭状一夫怒临闗百万未可傍珠玉走中原岷峨气凄怆三皇五帝前鸡犬各相放后王尚柔逺职贡道已防至今英雄人髙视见覇王并吞与割据极力不相让吾将罪真宰意欲铲叠嶂恐此复偶然临风黙惆怅  

鹿头山  

鹿头何亭亭是日慰饥渴连山西南断俯见千里豁游子出京华劒门不可越及兹险阻尽始喜原野濶殊方昔三分覇气曾间发天下今一家云端失双阙悠然想扬马继起名硉兀有文令人伤何处埋尔骨纡余脂膏地惨澹豪侠窟仗钺非老臣宣风岂専达冀公柱石姿论道邦国活斯人亦何幸公镇逾嵗月【`笺曰仆射裴冀公冕`】  

成都府  

翳翳桑榆日照我征衣裳我行山川异忽在天一方但逢新人民未卜见故乡大江东流去游子去日长曽城填华屋季冬树木苍喧然名都防吹箫间笙簧信美无与适侧身望川梁鸟雀夜各归中原杳茫茫初月出不髙众星尚争光自古有羇旅我何苦哀伤  

赠蜀僧闾丘师兄【`太常博士均之孙`】  

大师铜梁秀籍籍名家孙呜呼先博士炳灵精气奔惟昔武皇后临轩御乾坤多士尽儒冠墨客蔼云屯当时上紫殿不独卿相尊世传闾丘笔峻絶逾昆仑凤藏丹霄暮龙去白水浑青荧雪岭东碑碣旧制存斯文散都邑髙价越璵璠晩看作者意妙絶与谁论吾祖诗冠古同年防主恩豫章夹日月嵗久空深根小子思疎濶岂能达词门穷愁一挥泪相遇即诸昆我住锦官城兄居只树园地近慰旅愁往来当丘樊天涯歇滞雨粳稻卧不翻漂然薄游倦始与道侣敦景晏步脩廊而无车马喧夜防接软语落月如金盆漠漠世界黑驱驱争夺繁惟有摩尼珠可照浊水源  

泛溪  

落景下髙堂进舟泛回溪谁家筑居小未尽乔木西逺郊信荒僻秋色有余凄练练峯上雪纤纤云表霓童戏左右岸罟弋毕提携翻倒芰荷乱指挥迳路迷得鱼已割鳞采藕不洗泥人情逐鲜美物贱事已暌吾村霭暝姿异舎鸡亦栖萧条欲何适出处庶可齐衣上见新月霜中登故畦浊醪自初熟东城多鼔鼙  

病柏  

有柏生崇冈童童状车盖偃蹙龙虎姿主当风云防神明依正直故老多再拜岂知千年根中路顔色坏出非不得地蟠据亦髙大嵗寒忽无凭日夜柯叶改丹凤领九雏哀鸣翔其外鸱鸮志意满养子穿穴内客从何乡来伫立久吁怪静求元精理浩荡难倚赖  

病橘  

羣橘少生意虽多亦奚为惜哉结实小酸澁如棠梨剖之尽蠧虫采掇爽其宜纷然不适口岂止存其皮萧萧半死叶未忍别故枝冬霜雪积况乃回风吹尝闻蓬莱殿罗列潇湘姿此物嵗不稔玉食失光辉冦盗尚凭陵当君减膳时汝病是天意吾敢罪有司忆昔南海使奔腾献荔支百马死山谷到今耆旧悲  

枯防  

蜀门多防榈髙者十八九其皮割剥甚虽众亦易朽徙布如云叶青黄嵗寒后交横集斧斤凋防先蒲栁伤时苦军乏一物官尽取嗟尔江汉人生成复何有有同枯防木使我沈叹久死者即已休生者何自守啾啾黄雀啅侧见寒蓬走念尔形影干摧残没藜莠  

枯柟  

楩柟枯峥嵘乡党皆莫记不知几百嵗惨惨无生意上枝摩皇天下根蟠厚地巨围雷霆坼万孔虫蚁萃冻雨落流胶冲风夺佳气白鹄遂不来天鸡为愁思犹含栋梁具无复霄汉志良工古昔少识者出涕泪种榆水中央成长何容易截承金露盘袅袅不自畏  

戏赠友  

元年建巳月郎有焦校书自夸足膂力能骑生马驹一朝被马踏唇裂板齿无壮心不肯已欲得东擒胡元年建巳月官有王司直马惊折左臂骨折面如墨驽骀漫深泥何不避雨色劝君休叹恨未必不为福【`笺曰是月代宗改元复以建已月为四月诗云元年建巳月记其初也`】  

遭田父泥饮美严中丞  

步屧随春风村村自花栁田翁逼社日邀我尝春酒酒酣夸新尹畜眼未见有回头指大男渠是弓弩手名在飞骑籍长畨嵗时久前日放营农辛苦救衰朽差科死则已誓不举家走今年大作社拾遗能住否叫妇开大瓶盆中为吾取感此气扬扬须知风化首语多虽杂乱说尹终在口朝来偶然出自卯将及酉久客惜人情如何拒邻叟髙声索果栗欲起时被肘指挥过无礼未觉村野丑月出遮我留仍嗔问升斗  

冬到金华山观因得故拾遗陈公学堂遗迹  

涪右众山内金华紫崔嵬上有蔚蓝天垂光抱琼台系舟接絶壁杖策穷萦回四顾俯层巅淡然川谷开雪岭日色死霜鸿有余哀焚香玉女跪雾里仙人来陈公读书堂石柱仄青苔悲风为我起激烈伤雄才  

谒文公上方  

野寺隠乔木山僧髙下居石门日色异绛气横扶疎窈窕入风磴长萝纷卷舒庭前猛虎卧遂得文公庐俯视万家邑烟尘对阶除吾师雨花外不下十年余长者自布金禅龛只晏如大珠脱玷翳白月当空虚甫也南北人芜蔓少耘锄久遭诗酒汚何事忝簪裾王侯与蝼蚁同尽随丘墟愿闻第一义回向心地初金箆刮眼膜价重百车渠无生有汲引兹理傥吹嘘  

奉赠射洪李四丈  

丈人屋上乌人好乌亦好人生意气豁不在相逢早南京乱初定所向色枯槁游子无根株茅斋付秋草东征下月峡挂席穷海岛万里须十金妻孥未相保苍茫风尘际蹭蹬骐驎老志士怀感伤心胸已倾倒  

早发射洪县南途中作  

将老忧贫窭筋力岂能及征途乃侵星得使诸病入鄙人寡道气在困无独立俶装逐徒旅达曙凌险澁寒日出雾迟清江转山急仆夫行不进驽马若维絷汀洲稍疎散风景开怏悒空慰所尚怀终非曩游集衰顔偶一破胜事难屡挹茫然阮籍途更洒杨朱泣  

通泉驿南去通泉县十五里山水作  

溪行衣自湿亭午气始散冬温蚊蚋集人逺鳬鸭乱登顿生曾阴欹倾出髙岸驿楼衰栁侧县郭轻烟畔一川何绮丽尽目穷壮观山色逺寂寞江光夕滋漫伤时愧孔父去国同王粲我生苦飘零所歴有嗟叹  

观薛稷少保书画壁  

少保有古风得之陜郊篇惜哉功名忤但见书画传我游梓州东遗迹涪江边画藏青莲界书入金牓悬仰看垂露姿不崩亦不骞郁郁三大字蛟龙岌相纒又挥西方变发地扶屋椽惨淡壁飞动到今色未填此行叠壮观郭薛俱才贤不知百载后谁复来通泉  

通泉县署屋壁后薛少保画鹤  

薛公十一鹤皆写青田真画色久欲尽苍然犹出尘低昂各有意磊落如长人佳此志气逺岂惟粉墨新万里不以力羣游森防神威迟白凤态非是仓鹒邻髙堂未倾覆常得慰嘉宾曝露墙壁外终嗟风雨频赤霄有真骨耻饮洿池津防冥任所往脱畧谁能驯  

将适吴楚留别章使君留后兼幕府诸公得柳字  

我来入蜀门嵗月亦巳久岂惟长儿童自觉成老丑常恐性坦率失身爲杯酒近辞痛饮徒折节万夫后昔如纵壑鱼今如防家狗旣无游方恋行止复何有相逢半新故取别随薄厚不意青草湖扁舟落吾手眷眷章梓州开筵俯髙柳楼前出骑马帐下罗賔友健儿簸红旗此乐或难朽日车隠昆仑鸟雀噪戸牖波涛未足畏三峡徒雷吼所忧盗贼多重见衣冠走中原消息断黄屋今安否终作适荆蛮安排用庄叟随云拜东皇挂席上南斗有使即寄书无使长回首  

山寺  

野寺根石壁诸龛遍崔嵬前佛不复辨百身一莓苔虽有古殿存世尊亦尘埃如闻龙象泣足令信者哀使君骑紫马捧拥从西来树羽静千里临江久徘徊山僧衣蓝缕告诉栋梁摧公为顾賔徒咄嗟檀施开吾知多罗树却倚莲花台诸天必欢喜鬼物无嫌猜以兹抚士卒孰曰非周才穷子失净处髙人忧祸胎嵗晏风破肉荒林寒可回思量入道苦自哂同婴孩  

寄题江外草堂【`梓州作寄成都故居`】  

我生性放诞雅欲逃自然嗜酒爱风竹卜居必林泉遭乱到蜀江卧疴遣所便诛茅初一畆广地方连延经营上元始断手寳应年敢谋土木丽自觉面势坚台亭随髙下敞豁当清川惟有防心侣数能同钓船干戈未偃息安得酣歌眠蛟龙无定窟黄鹄摩苍天古来达士志宁受外物牵顾惟鲁钝姿岂识悔吝先偶携老妻去惨澹凌风烟事迹无固必幽贞媿双全尚念四小松蔓草易拘纒霜骨不甚长永为邻里怜  

南池  

峥嵘巴阆间所向尽山谷安知有苍池万顷浸坤轴呀然阆城南枕带巴江腹芰荷入异县粳稻共比屋皇天不无意美利戒止足髙田失西成此物颇丰熟清源多众鱼逺岸富乔木独叹枫香林春时好顔色南有汉王祠终朝走巫祝歌舞散灵衣荒哉旧风俗髙皇亦明王魂魄犹正直不应空陂上缥缈亲酒食淫祀自古昔非唯一川渎干戈浩茫茫地僻伤极目平生江海兴遭乱身局促驻马问渔舟踌躇慰羁束  

别唐十五诫因寄礼部贾侍郎  

九载一相逢百年能几何复为万里别送子山之阿白鹤乆同林潜鱼本同河未知栖集期衰老强髙歌歌罢两凄恻六龙忽蹉跎相视髪皓白况难驻羲和胡星坠燕地汉将仍横戈萧条四海内人少豺虎多少人慎莫投多虎信所过饥有易子食兽犹畏虞罗子负经济才天门郁嵯峨飘飖适东周来往若崩波南宫吾故人白马金盘陁雄笔映千古见贤心靡他念子善师事嵗寒守旧柯为吾谢贾公病肺卧江沱  

草堂  

昔我去草堂蛮夷塞成都今我归草堂成都适无虞请陈初乱时反覆乃须防大将赴朝廷羣小起异圗中宵斩白马盟歃气已麤西取邛南兵北断劒阁隅布衣数十人亦拥专城居其势不两大始闻蕃汉殊西卒却倒戈贼臣互相诛焉知肘腋祸自及枭獍徒义士皆痛愤纪纲乱相逾一国实三公万人欲为鱼唱和作威福孰肯辨无辜眼前列杻械背后吹笙竽谈笑行杀戮溅血满长衢到今用钺地风雨闻号呼鬼妾与鬼马色悲充尔娱国家法令在此又足惊吁贱子且奔走三年望东吴弧矢暗江海难为游五湖不忍竟舎此复来薙榛芜入门四松在步屧万竹疎旧犬喜我归低徊入衣裾邻舍喜我归沽酒携葫芦大官喜我来遣骑问所须城郭喜我来宾客隘村墟天下尚未宁健儿胜腐儒飘飖风尘际何地置老夫于时见疣赘骨髓幸未枯饮啄媿残生食薇不敢余【`寳应元年四月严武入朝七月劒南西川节度徐知道反八月伏诛公携家避乱梓州广徳二年武镇剑南公还成都草堂此诗云大将赴朝廷羣小起异圗谓武入朝而知道反也北断剑阁隅谓知道以兵守要害武不得出也贼臣互相诛谓知道为其下李忠厚所杀也`】  

四松  

四松初移时大抵三尺强别来忽三载离立如人长防看根不拔莫计枝凋伤幽色幸秀发疎柯亦昻藏所插小藩篱本亦有隄防终然掁拨损得恡千叶黄敢为故林主黎庶犹未康避贼今始归春草满空堂览物叹衰谢及兹慰凄凉清风为我起洒面若微霜足以送老姿聊待偃盖张我生无根带配尔亦茫茫有情且赋诗事迹可两忘勿矜千载后惨澹蟠穹苍  

水槛  

苍江多风飇云雨昼夜飞茅轩驾巨浪马得不低垂游子久在外门户无人持髙岸尚如谷何伤浮柱欹扶颠有劝诫恐贻识者嗤旣殊大厦倾可以一木支临川视万里何必栏槛为人生感故物慷慨有余悲  

破船  

平生江海心宿昔具扁舟岂惟青溪上日傍柴门游苍皇避乱兵缅邈怀旧丘邻人亦已非野竹独脩脩船舷不重扣埋没已经秋仰看西飞翼下愧东逝流故者或可掘新者亦易求所悲数奔窜白屋难久留  

营屋  

我有阴江竹能令朱夏寒阴通积水内髙入浮云端甚疑鬼物凭不顾剪伐残东偏若面势戸牖永可安爱惜已六载兹晨去千竿萧萧见白日汹汹开奔湍度堂匪华丽养拙异考槃草茅虽薙葺衰疾方少寛洗然顺所适此足代加餐寂无斤斧响庶遂憇息欢  

除草  

草有害于人曾何生阻脩其毒甚蜂虿其多弥道周清晨步前林江色未散忧芒刺在我眼焉能待髙秋霜露一霑凝蕙叶亦难留荷锄先童稚日入仍讨求转致水中央岂无双钓舟顽根易滋蔓敢使依旧丘自兹藩篱旷更觉松竹幽芟夷不可阙疾恶信如讐  

太子张舍人遗织成褥段  

客从西北来遗我翠织成开缄风涛涌中有掉尾鲸逶迤罗水族琐细不足名客云充君褥承君终宴荣空堂魑魅走髙枕形神清领客珍重意顾我非公卿留之惧不祥施之混柴荆服餙定尊卑大哉万古程今我一贱老裋褐更无营煌煌珠宫物寝处祸所婴叹息当路子干戈尚纵横掌握有权柄衣马自肥轻李鼎死岐阳实以骄贵盈来瑱赐自尽气豪直阻兵皆闻黄金多坐见悔吝生奈何田舍翁受此厚贶情锦鲸卷还客始觉心和平振我麤席尘愧客茹藜羮【`笺曰史称严武累年在蜀肆志逞欲恣行猛政穷极奢靡赏赐无度公在武幕下此诗特借以讽谕朋友责善之道也不然辞一织成之遗而侈谈杀身自尽之祸不疾而呻岂诗人之意乎草堂诗笺次于广徳二年在严郑公幕中之作从之`】  

杜鹃【`居云安及夔州作`】  

西川有杜鹃东川无杜防涪万无杜防云安有杜防我昔游锦城结庐锦水边有竹一顷余乔木上参天杜防暮春至哀哀叫其间我见常再拜重是古帝魂生子百鸟巢百鸟不敢嗔仍为餧其子礼若奉至尊鸿雁及羔羊有礼太古前行飞与跪乳识序又知恩圣贤古法则付与后世传君看禽鸟情犹解事杜防今忽暮春间值我病经年身病不能拜泪下如迸泉  

客居  

客居所居堂前江后山根下堑万寻岸苍涛郁飞翻葱青众木梢邪竖杂石痕子规昼夜啼壮士敛精魂峡开四千里水合数百源人虎相半居相伤终两存蜀麻久不来吴盐拥荆门西南失大将商旅自星奔今又降元戎已闻动行轩舟子候利涉亦凭节制尊我在路中央生理不得论卧愁病脚废徐步视小园短畦带碧草怅望思王孙凤随其皇去篱雀暮喧繁览物想故国十年别荒村日暮归几翼北林空自昏安得覆八溟为君洗乾坤稷契易为力犬戎何足吞儒生老无成臣子忧四番箧中有旧笔情至时复援  

客堂  

忆昨离少城而今异楚蜀舍舟复深山窅窕一林麓栖泊云安县消中内相毒旧疾甘载来衰年得无足死为殊方鬼头白免短促老马终望云南雁意在北别家长儿女欲起惭筋力客堂叙节改具物对羁束石暄蕨芽紫渚秀芦笋绿巴鸎纷未稀徼麦早向熟悠悠日动江漠漠春辞木台郎选才俊自顾亦已极前辈声名人埋没何所得居然绾章绂受性本幽独平生憇息地必种数竿竹事业只浊醪营葺但草屋上公有记者累奏资薄禄主忧岂济时身逺弥旷职循文庙算正献可天衢直尚想趋朝廷毫髪裨社稷形骸今若是进退委行色  

## 御定全唐诗录卷二十六  

杜甫【`三`】  

古体诗【`三`】  

水阁朝霁奉简严云安  

东城抱春岑江阁邻石面崔嵬晨云白朝旭射芳甸雨槛卧花丛风床展书卷钩帘宿鹭起丸药流鸎啭呼婢取酒壶续儿诵文选晩交严明府矧此数相见  

三韵三篇【`选一首`】  

髙马勿捶面长鱼无损鳞辱马马毛焦困鱼鱼有神君看磊落士不肯易其身  

贻华阳柳少府  

系马乔木间问人野寺门栁侯披衣笑见我顔色温并坐石下堂俛视大江奔火云洗月露絶壁上朝暾自非晓相访触热生病根南方六七月出入异中原老少多暍死汗逾水浆翻俊才得之子筋力不辞烦指挥当世  

事语及戎马存涕泪溅我裳悲气排帝阍郁陶抱长策义仗知者论吾衰卧江汉但媿识璵璠文章一小技于道未为尊起予幸斑白因是托子孙俱客古信州结庐依毁垣相去四五里径微山叶繁时危挹佳士况免军旅喧醉从赵女舞歌鼓秦人盆子壮顾我伤我驩兼泪痕余生如过鸟故里今空村  

殿中杨监见示张旭草书图  

斯人已云亡草圣秘难得及兹烦见示满目一凄恻悲风生微绡万里起古色锵锵鸣玉动落落羣松直连山蟠其间溟涨与笔力有练实先书临池真尽墨俊拔为之主暮年思转极未知张王后谁并百代则呜呼东吴精逸气感清识杨公拂箧笥舒卷忘寝食念昔挥毫端不独观酒徳  

课伐木【`幷序`】  

课人伯夷辛秀信行等入谷斩阴木人日四根止维条伊枚正直挺然晨征暮返委积庭内我有藩篱是缺是补载伐篠簜伊仗支持则旅次于【`一本无于字`】小安山有虎知禁若恃爪牙之利必昏黑樘突夔人屋壁列树白萄镘为墙实以竹示式遏为与虎近混沦乎无良宾客忧害马之徒茍活为幸可嘿息已作诗示宗武诵  

长夏无所为客居课奴仆清晨饭其腹持斧入白谷青冥曾巅后十里斩阴木人肩四根已亭午下山麓尚闻丁丁声功课日各足苍皮成委积素节相照烛借汝跨小篱当仗苦虚竹空荒咆熊罴乳兽待人肉不示知禁情岂惟干戈哭城中贤府主处贵如白屋萧萧理体净蜂虿不敢毒虎穴连里闾隄防旧风俗泊舟沧江岸久客慎所触舎西崖峤壮雷雨蔚含蓄墙宇资屡修衰年怯幽独尔曹轻执热为我忍烦促秋光近青岑季月当泛菊报之以微寒共给酒一斛  

园人送  

江间虽炎瘴熟亦不早栢公镇夔国滞务兹一扫食新先战士共少及溪老倾筐蒲鸽青满眼顔色好竹竿接嵌窦引注来鸟道沈浮乱氷玉爱惜如芝草落刃嚼氷霜开怀慰枯槁许以秋蔕除仍看小童抱东陵迹芜絶楚汉休征讨园人非故侯种此何草草  

信行逺修水筒  

汝性不茹荤清静仆夫内秉心识本源于事少滞碍云端水筒坼林表山石碎触热借子脩通流与厨防往来四十里荒险崖谷大日曛惊未餐貌赤媿相对浮供老病裂饼尝所爱于斯答恭谨足以殊殿最讵要方士符何假将军盖【`一作佩`】行诸直如笔用意崎岖外【`髙丽刻草堂诗作佩注引李贰师拔刀刺山而泉飞佩字较盖字为稳宜从之`】  

槐叶冷淘  

青青髙槐叶采掇付中厨新麫来近市汁滓宛相俱入鼎资过熟加餐愁欲无碧鲜俱照筯香饭兼苞芦经齿冷于雪劝人投比珠愿随金騕褭走置锦屠苏路逺思恐泥兴深终不渝献芹则小小荐藻明区区万里露寒殿开氷清玉壶君王纳凉晚此味亦时须  

行官张望补稻畦水归  

东屯大江北百顷平若案六月青稻多千畦碧泉乱插秧适云已引溜加溉灌更仆往方塘决渠当断岸公私各地着浸润无天旱主守问家臣分明见溪畔芊芊炯翠羽剡剡生银汉鸥鸟镜里来闗山雪边看秋菰成黑米精凿传白粲玉粒足晨炊红鲜任霞散终然添旅食作苦期壮观遗穂及众多我仓戒滋蔓  

催宗文树鸡栅  

吾衰怯行迈旅次展崩迫愈风传乌鸡秋卵方漫吃自春生成者随母向百翮驱趁制不禁喧呼山腰宅课奴杀青竹终日憎赤帻踏借盘案翻塞蹊使之隔墙东有隙地可以树髙栅避热时来归问儿所爲迹织笼曹其内令人不得掷稀间可突过觜爪还汚席我寛蝼蚁遭彼免狐貉厄应宜各长幼自此均勍敌笼栅念有修近身见损益明明领处分一一当剖析不昧风雨晨乱离减忧慼其流则凡鸟其气心匪石倚赖穷嵗晏拨烦去氷释未似尸乡翁拘留盖阡陌  

园官送菜【`并序`】  

园官送菜把本数日阙矧苦苣马齿掩乎嘉蔬伤小人妬害君子菜不足道也比而作诗  

清晨防菜把常荷地主恩守者愆实数略有其名存苦苣刺如针马齿叶亦繁青青嘉蔬色埋没在中园园吏未足怪世事固堪论呜呼战伐久荆棘暗长原乃知苦苣辈倾夺蕙草根小人塞道路为态何喧喧又如马齿盛气拥葵荏昏防染不易虞丝麻杂罗纨一经器物内永挂麤刺痕志士采紫芝放歌避戎轩畦丁负笼至感动百虑端  

驱竪子摘苍耳  

江上秋已分林中瘴犹剧畦丁告劳苦无以供日夕蓬莠独不焦野蔬暗泉石卷耳况疗风童儿且时摘侵星驱之去烂漫任逺适放筐亭午际洗剥相防羃登牀半生熟下筯还小益加防薤间依稀橘奴迹乱世诛求急黎民糠籺窄饱食复何心荒哉膏粱客富家厨肉臭战地骸骨白寄语恶少年黄金且休掷  

雨  

峡云行清晓烟雾相徘徊风吹苍江树雨洒石壁来凄凄生余寒殷殷兼出雷白谷变气朱炎安在哉髙鸟湿不下居人门未开楚宫久已灭幽佩爲谁哀侍臣书王梦赋有冠古才冥冥翠龙驾多自巫山台  

又上后园山脚  

昔我游山东忆戏东岳阳穷秋立日观矫首望八荒朱崖着毫发碧海吹衣裳蓐收困用事冥蔚强梁逝水自朝宗镇名各其方平原独憔悴农力废耕桑非关风露凋曽是戍役伤于时国用富足以守边疆朝廷任猛将逺夺戎马场到今事反覆故老泪万行龟防不复见况乃怀旧乡肺萎属久战骨出热中肠忧来杖匣剑更上林北冈瘴毒猿鸟落峡干南日黄秋风亦已起江汉始如汤登髙欲有往荡析川无梁哀彼逺征人去家死路防不及祖父茔累累塜相当  

雨  

空山中宵阴微冷先枕席回风起清曙万象凄已碧落落出岫云浑浑倚天石日假何道行雨含长江白连樯荆州船有士荷矛防南防草镇惨霑湿赴逺役羣盗下辟山总戎备强敌水深云光廓鸣橹各有适渔艇息悠悠夷歌负樵客留滞一老翁书时记朝夕  

甘林  

舍舟越西冈入林解我衣青刍适马性好鸟知人归晨光映逺岫夕露见日晞迟暮少寝食清旷喜荆扉经过倦俗态在野无所违试问甘藜藿未肯羡轻肥喧静不同科出处各天机勿矜朱门是陋此白屋非明朝步邻里长老可以依时危赋敛数脱粟为尔挥相携行荳田秋花霭菲菲子实不得吃货市送王畿尽添军旅用迫此公家威主人长跪问戎马何时稀我衰易悲伤屈指数贼围劝其死王命慎莫逺奋飞  

种莴苣【`并序`】  

旣雨已秋堂下理小畦隔种一两席许莴苣向二旬矣而苣不甲坼伊人苋青青伤时君子或晩得微禄轗轲不进因作此诗  

阴阳一错乱骄蹇不复理枯旱于其中炎方惨如燬植物半蹉跎嘉生将已矣云雷歘奔命师伯集所使指麾赤白日澒洞青光起雨声先已风散足尽西靡山泉落沧江霹雳犹在耳终朝纡飒沓信宿罢潇洒堂下可以畦呼童对经始苣兮蔬之常随事蓺其子破块数席间荷锄功易止两旬不甲坼空惜埋泥滓野苋迷汝来宗生实于此此辈岂无秋亦防寒露委翻然出地速滋蔓戸庭毁因知邪干正掩抑至没齿贤良虽得禄守道不封已拥塞败芝兰众多盛荆杞中园陷萧艾老圃永为耻登于白玉盘借以如霞绮苋也无所施胡顔入筐篚暇日小园散病将种秋菜督勒耕牛兼书触目  

不爱入州府畏人嫌我真及乎归茅宇防舍未曾嗔老病忌拘束应接防精神江村意自放林木心所欣秋耕属地湿山雨近甚匀冬菁饭之半牛力晚来新深耕种数畆未甚后四隣嘉蔬既不一名数颇具陈荆巫非苦寒采撷接青春飞来两白鹤暮啄泥中芹雄者左翮埀损伤已露筋一歩再流血尚惊矰缴勤三步六号叫志屈悲哀频鸾凰不相待侧颈诉髙旻枚藜俯沙渚为汝鼻酸辛  

八哀诗【`幷序`】  

伤时盗贼未息兴起王公李公叹旧怀贤终于张相国八公前后存没遂不诠次焉  

赠司空王公思礼【`髙丽人`】  

司空出东夷童稚刷劲翮追随燕蓟儿頴鋭物不隔服事哥舒翰意无流沙碛未甚拔行间犬戎大充斥短小精悍姿屹然强冦敌贯穿百万众出入由咫尺马鞍悬将首甲外控鸣镝洗剑青海水刻铭天山石九曲非外蕃其王转深壁飞兔不近驾鸷鸟资逺击晓达兵家流饱闻春秋癖胷襟日沈静肃肃自有适潼关初溃散万乗犹辟易偏裨无所施元帅见手格太子入朔方至尊狩梁益胡马纒伊洛中原气甚逆肃宗登寳位塞望势敦迫公时徒步至请罪将厚责际会清河公间道传玉册【`清河公房琯也时自蜀奉太上皇命至谏上以为可收后効遂释之`】天王拜跪毕谠议果氷释翠华卷飞雪熊虎亘阡陌屯兵凤凰山帐殿泾渭辟金城贼咽喉诏镇雄所搤禁暴清无双爽气春淅沥巷有从公歌野多青青麦及夫哭庙后复领太原役恐惧禄位髙怅望王土窄不得见清时呜呼就窀穸永系五湖舟悲甚田横客千秋汾晋间事与云水白昔观文苑传岂述防蔺绩嗟嗟邓大夫士卒终倒防【`邓景山为太原尹为军众所杀`】  

故司徒李公光弼  

司徒天宝末北收晋阳甲犷骑攻吾城愁寂意不惬人安若泰山蓟北断右胁朔方气乃苏黎首见帝业二宫泣西郊九庙起颓压未散河阳卒思明伪臣妾复自碣石来火焚乾坤猎髙视笑禄山公又大献防异王册崇勲小敌信所怯拥兵镇河汴千里初妥帖青蝇纷营营风雨秋一叶内省未入朝死泪终映睫大屋去髙栋长城扫遗堞平生白羽扇零落蛟龙匣雅望与英姿恻怆槐里接三军晦光彩烈士痛稠叠直笔在史臣将来洗箱箧吾思哭孤冢南纪阻归楫扶颠永萧条未济失利涉疲薾竟何人洒涕巴东峡  

赠左仆射郑国公严公武  

郑公瑚琏器华岳金天晶昔在童子日已闻老成名嶷然大贤后复见秀骨清开口取将相小心事友生阅书百纸尽落笔四座惊歴职匪父任嫉邪常力争汉仪尚整肃贼骑忽纵横飞传自河陇逢人问公卿不知万乗出雪涕风悲鸣受词劒阁道谒帝萧关城寂寞云台仗飘飖沙塞旌江山少使者笳鼔凝皇情壮士血相视忠臣气不平密论贞观体挥发岐阳征感激动四极聨翩收二京西郊牛酒再原庙丹青明匡汲俄宠辱卫霍竟哀荣四登防府地三掌华阳兵京兆空栁色尚书无履声羣乌自朝夕白马休横行诸葛蜀人爱文翁儒化成公来雪山重公去雪山轻记室得何逊韬钤延子荆四郊失壁垒虚馆开逢迎堂上指圗画军中吹玉笙岂无成都酒忧国只细倾时观锦水钓问俗终相并意待犬戎灭人藏红粟盈以兹报主愿庶或裨世程炯炯一心在沈沈二竪婴顔回竟短折贾谊徒忠贞飞旐出江汉孤舟转荆衡虚无马融笛怅望龙骧茔空余老宾客身上愧簪缨  

赠太子太师汝阳郡王璡  

汝阳让帝子眉宇真天人虬须似太宗色映塞外春往者开元中主恩视遇频出入独非时礼异见羣臣爱其谨洁极倍此骨肉亲从容聴朝后或在风雪晨忽思格猛兽苑囿腾清尘羽旗动若一万马肃駪駪诏王来射雁拜命已挺身箭出飞鞚内上又回翠麟翻然紫塞翮下拂明月轮胡人虽获多天笑不为新王每中一物手自与金银袖中谏猎书扣马久上陈竟无衔橜虞圣聪矧多仁官免供给费水有在藻鳞匪唯帝老大皆是王忠勤晩年务置醴门引申白宾道大容无能永懐侍芳茵好学尚贞烈义形必霑巾挥翰绮绣扬篇什若有神川广不可泝墓久狐兔邻宛彼汉中郡【`王弟汉中王瑀`】文雅见天伦何以开我悲泛舟俱逺津温温昔风味少壮巳书绅旧游易磨灭衰谢増酸辛  

赠秘书监江夏李公邕  

长啸宇宙间髙才日陵替古人不可见前辈复谁继忆昔李公存词林有根柢声华当健笔洒落富清制风流散金石追琢山岳鋭情穷造化理学贯天人际干谒走其门碑版照四裔各满深望还森然起凡例萧萧白杨路洞彻宝珠惠龙宫塔庙涌浩劫浮云卫宗儒俎豆事故吏去思计眄睐已皆虚跋涉曽不泥向来映当时岂独劝后世丰屋瑚钩骐驎织成紫骝随剑几义取无虚嵗分宅脱骖间感激懐未济众归赒给美摆落多藏秽独步四十年风聴九臯唳呜呼江夏姿竟掩宣尼袂往者武后朝引用多宠嬖否臧太常议面折二张势衰俗凛生风排荡秋旻霁忠贞负寃恨宫阙深旒缀放逐早聨翩低垂困炎厉日斜鵩鸟入魂断苍梧帝荣枯走不暇星驾无安税几分汉廷竹夙拥文侯篲终悲洛阳狱事近小臣毙祸阶初负谤易力何深哜伊昔临淄亭酒酣托末契重叙东都别朝阴改轩砌论文到崔苏指尽流水逝近伏盈川雄未甘特进丽是非张相国相扼一危脆争名古岂然键捷歘不闭例及吾家诗旷怀扫氛翳慷慨嗣真作咨嗟玉山桂钟律俨髙悬鲲鲸喷迢逓坡陁青州血芜没汶阳瘗哀赠竟萧条恩波延揭厉子孙存如线旧客舟凝滞君臣尚论兵将帅接燕蓟朗咏六公篇忧来豁防蔽  

故秘书少监武功苏公源明  

武功少也孤徒步客徐兖读书东岳中十载考坟典时下莱芜郭忍饥浮云巘负米晚为身每食脸必夜字照爇薪垢衣生碧藓庶以勤苦志报兹劬劳愿学蔚醇儒姿文包旧史善洒落辞幽人归来潜京辇射君东堂防宗匠集精选制可题未干乙科已大阐文章日自负吏禄亦累践晨趋阊阖内足踏宿昔趼一麾出守还黄屋朔风卷不暇陪八骏卤庭悲所遣平生满樽酒断此朋知展忧愤病二秋有恨石可转肃宗复社稷得无逆顺辨范奕顾其儿李斯忆黄犬秘书茂松色屡扈祠坛墠前后百卷文枕藉皆禁脔篆刻扬雄流溟涨本末浅青荧芙蓉劒犀兕岂独剸反为后辈防予实苦怀缅煌煌斋房芝事絶万手搴垂之俟来者正始徴劝勉不要悬黄金胡为投乳贙结交三十载吾与谁游衍荥阳复冥寞罪罟已横罥呜呼子逝日始泰则终蹇长安米万钱凋防尽余喘战伐何当解归帆阻清沔尚纒漳水疾永负蒿里饯  

故著作郎贬台州司戸荥阳郑公防  

鶢鶋至鲁门不识钟鼓飨孔翠望赤霄愁思雕笼养荥阳冠众儒早闻名公赏地崇士大夫况乃气精爽【`往者公在疾苏许公颋位尊望重素未相识早爱才名躬自哀问后结忘年之契逺迩嘉之`】天然生知姿学立游夏上神农极阙漏黄石愧师长药纂西极名兵流指诸掌【`公着荟蕞等诸书之外又有胡本草七卷`】贯穿无遗恨荟蕞何技痒圭臬星经奥虫篆丹青广子云窥未遍方朔谐太枉神翰顾不一体变钟兼两文传天下口大字犹在牓昔献书画圗新诗亦俱往沧洲动玉陛宣鹤误一响三絶自御题四方尤所仰嗜酒益疎放弹琴视天壤形骸实土木亲近唯几杖未曾寄官曹突兀倚书幌晩就芸香阁边尘昏坱莽反覆归圣朝防染无涤荡老防台州掾泛泛淛江桨履穿四明雪饥拾楢溪橡空闻紫芝歌不见杏坛丈天长眺东南秋色余魍魉别离惨至今斑白徒怀曩春深防山秀叶坠清渭朗剧谈王侯门野税林下鞅操纸终夕酣时物集遐想词塲竟疎阔平昔滥吹奬百年见存没牢落吾安放萧条阮咸在出处同世网他日访江楼含凄述飘荡【`著作与今秘书监郑君审篇翰齐价谪江陵故有阮咸江楼之句`】  

故右仆射相国张公九龄  

相国生南纪金璞无留矿仙鹤下人间独立霜毛整矫然江海思复与云路永寂寞想土阶未遑等箕颍上君白玉堂倚君金华省碣石嵗峥嵘天地日蛙黾退食吟大庭何心记榛梗骨惊畏曩哲鬒变负人境虽防换蝉冠右地恧多幸敢忘二疏归痛迫苏躭井紫绶映暮年荆州谢所领庾公兴不浅黄霸镇每静賔客引调同讽咏在务屏诗罢地有余篇终语清省一阳发阴管淑气含公鼎乃知君子心用才文章境散帙起翠螭倚薄巫庐并绮丽元晖拥牋诔任昉骋自我一家则未缺只字警千秋沧海南名系朱鸟影归老守故林恋阙悄延颈波涛良史笔芜絶大庾岭向时礼数隔制作难上请再读徐孺碑犹思理烟艇  

写怀  

劳生共乾坤何处异风俗冉冉自趋竞行行见羁束无贵贱不悲无富贫亦足万古一骸骨邻家递歌哭鄙夫到巫峡三嵗如转烛全命甘留滞忘情任荣辱朝班及暮齿日给还脱粟编蓬石城东采药山北谷用心霜雪间不必条蔓绿非闗故安排曾是顺幽独达士如直小人似钩曲曲直我不知负暄樵牧  

夜深坐南轩明月照我膝惊风翻河汉梁栋已出日羣生各一宿飞动自俦匹吾亦驱其儿营营为私实天寒行旅稀嵗暮日月疾荣名忽中人世乱如虮虱古者三皇前满腹志愿毕胡为有结绳陷此胶与漆祸首燧人氏厉阶董狐笔君看灯烛张转使飞蛾密放神八极外俯仰俱萧瑟终契如往还得匪合仙术  

昔逰  

昔者与髙李【`适白`】晩登单父台寒芜际碣石万里风云来桑柘叶如雨飞藿去徘徊清霜大泽冻禽兽有余哀是时仓廪实洞达寰区开猛士思灭胡将帅望三台君王无所惜驾驭英雄材幽燕盛用武供给亦劳哉吴门转粟帛泛海陵蓬莱肉食三十万猎射起黄埃隔河忆长眺青嵗已摧頽不及少年日无复故人杯赋诗独流涕乱世想贤才有能市骏骨莫恨少龙媒商山议得失蜀主脱嫌猜吕尚封国邑傅説已盐梅景晏楚山深水鹤去低回厐公任本性携子卧苍苔  

壮游  

往昔十四五出游翰墨场斯文崔魏徒【`崔郑州尚魏豫州启心`】以我似班扬七龄思即壮开口咏凤凰九龄书大字有作成一囊性豪业嗜酒嫉恶怀刚肠脱略小时辈结交皆老苍饮酣视八极俗物都茫茫东下姑苏台已具浮海航到今有遗恨不得穷扶桑王谢风流逺阖庐丘墓荒劒池石壁仄长洲荷芰香嵯峨阊门北清庙映回塘每趋吴太伯抚事泪浪浪枕戈忆勾践渡浙想秦皇蒸鱼闻匕首除道哂要章越女天下白鉴湖五月凉剡溪蕴秀异欲罢不能忘归帆拂天姥中嵗贡旧乡气劘屈贾垒目短曹刘墙忤下考功第独辞京尹堂放荡齐赵间裘马颇清狂春歌丛台上冬猎青丘防呼鹰皁枥林逐兽云雪冈射飞曾纵鞚引臂落鸧苏侯据鞍喜【`监门胄曺苏预`】忽如携葛疆快意八九年西归到咸阳许与必词伯赏游实贤王曳裾置醴地奏赋入明光天子废食召羣公防轩裳脱身无所爱痛饮信行藏黑貂不免弊斑鬓兀称觞杜曲晚耆旧四郊多白杨坐深乡党敬日觉死生忙朱门任倾夺赤族迭罹殃国马竭粟豆官鸡输稻粱举隅见烦费引古惜兴亡河朔风尘起岷山行幸长两宫各警跸万里遥相望崆峒杀气黑少海旌旗黄禹功亦命子涿鹿亲戎行翠华拥吴岳螭虎噉豺狼爪牙一不中戎兵更陆梁大军载草草凋瘵满膏肓备贠窃补衮忧愤心飞扬上感九庙焚下悯万民疮斯时伏青蒲廷争守御床君辱敢爱死赫怒幸无伤圣哲体仁恕宇县复小康哭庙灰烬中鼻酸朝未央小臣议论絶老病客殊方郁郁苦不展羽翮困低昂秋风动哀壑碧蕙捐微芳之推避赏从渔父濯沧浪荣华敌勲业嵗暮有严霜吾观鸱夷子才格出寻常羣凶逆未定侧伫英俊翔  

遣懐  

昔我游宋中惟梁孝王都名今陈留亚剧则贝魏俱邑中九万家髙栋照通衢舟车半天下主客多欢娱白刃讐不义黄金倾有无杀人红尘里报答在斯须忆与髙李辈【`适白`】论交入酒垆两公壮藻思得我色敷腴气酣登吹台怀古视平芜芒砀云一去雁鹜空相呼先帝正好武寰海未凋枯猛将收西域长防破林胡百万攻一城献捷不云输组练弃如泥尺土负百夫拓境功未已元和辞大炉乱离朋友尽合沓嵗月徂吾衰将焉托存没再呜呼萧条益堪愧独在天一隅乗黄已去矣凡马徒区区不复见顔鲍系舟卧荆巫临飱吐更食常恐违抚孤  

同元使君舂陵行【`并序`】  

览道州元使君结舂陵行兼贼退后示官吏作二首志之曰当天子分忧之地效汉官良吏之目今盗贼未息知民疾苦得结辈十数公落落然参错天下为邦伯万物吐气天下少安可得矣不意复见比兴体制微婉顿挫之词感而有诗增诸卷轴简知我者不必寄元  

遭乱发尽白转衰病相婴沈绵盗贼际狼狈江汉行叹时药力薄为客羸瘵成吾人诗家秀博采世上名粲粲元道州前圣畏后生观乎舂陵作歘见俊哲情复览贼退篇结也实国桢贾谊昔流恸匡衡常引经道州忧黎庶词气浩纵横两章对秋月一字偕华星致君唐虞际纯朴忆大庭何时降玺书用尔为丹青狱讼永衰息岂惟偃甲兵凄恻念诛求薄敛近休明乃知正人意不茍飞长缨凉飇振南岳之子宠若惊色阻金印大兴含沧浪清我多长卿病日夕思朝廷肺枯渴太甚漂泊公孙城呼儿具纸笔隠几临轩楹作诗呻吟内墨淡字欹倾感彼危苦词庶几知者聴  

聴杨氏歌  

佳人絶代歌独立发皓齿满堂惨不乐响下清虚里江城带素月况乃清夜起老夫悲暮年壮士泪如水玉杯久寂寞金管迷宫徴勿云聴者疲愚智心尽死古来杰出士岂待一知已吾闻昔秦青倾侧天下耳  

别李义  

神尧十八子十七王其门道国洎舒国督唯亲弟昆中外贵贱殊余亦忝诸孙丈人嗣三叶之子白玉温道国继徳业请从丈人论丈人领宗卿肃穆古制敦先朝纳谏诤直气横乾坤子建文笔壮河间经术存尔克富诗礼骨清虑不喧洗然遇知已谈论淮湖奔忆昔初见时小襦绣芳荪长成忽会面慰我久疾魂三峡春冬交江山云雾昏正宜且聚集恨此当离樽莫怪执杯迟我衰涕唾烦重问子何之西上岷江源愿子少干谒蜀都足戎轩误失将帅意不如亲故恩少年早归来梅花已飞翻努力慎风水岂惟数盘飱猛虎卧在岸蛟螭出无痕王子自爱惜老夫困石根生别古所嗟发声为尔吞  

宿青溪驿奉懐张贠外十五兄之绪  

漾舟千山内日入泊枉渚我生本飘飘今复在何许石根青枫林猿鸟聚俦侣月明游子静畏虎不得语中夜懐友朋乾坤此深阻浩荡前后闲佳期付荆楚  

送重表侄王砅评事使南海  

我之曾祖姑尔之髙祖母尔祖未显时归为尚书妇隋朝大业末房杜俱交友长者来在门荒年自糊口家贫无供给客位但箕箒俄顷羞颇珍寂寥人散后入怪鬓发空吁嗟为之久自陈剪髻鬟鬻市充杯酒上云天下乱宜与英俊厚向窃窥数公经纶亦俱有次问最少年虬髯十八九子等成大名皆因此人手下云风云合龙虎一吟吼愿展丈夫雄得辞儿女丑秦王时在座真气惊戸牖及乎贞观初尚书践台斗夫人常肩舆上殿称万夀六宫师柔顺法则化妃后至尊均嫂叔盛事垂不朽凤雏无凡毛五色非尔曺往者冦作逆乾坤沸嗷嗷吾客左冯翊尔家同遁逃争夺至徒步块独委蓬蒿逗留热尔肠十里却呼号自下所骑马右持腰间刀左牵紫游缰飞走使我髙茍活到今日寸心铭佩牢乱离又聚散宿昔恨滔滔水花笑白首春草随青袍廷评近要津节制收英髦北驱汉阳传南泛上泷舠家声肯坠地利器当秋毫番禺亲贤领筹运神功操大夫出卢宋宝贝休脂膏洞主降接武海冦舶千艘我欲就丹砂跋涉觉身劳安能陷粪土有志乗鲸鼇或骖鸾腾天聊作鹤鸣臯  

送顾八分文学适洪吉州  

中郎石经后八分盖憔悴顾侯运鑪锤笔力破余地昔在开元中韩蔡同赑屭宗妙其书是以数子至御札早流传揄扬非造次三人并入直恩泽各不二顾于韩蔡内辨眼工小字分日示诸王钩深法更秘文学与我游萧疎外声利追随二十载浩荡长安醉髙歌卿相宅文翰飞省寺视我扬马间白首不相弃骅骝入穷巷必脱黄金辔一论朋友难迟暮敢失坠古来事反覆相见横涕泗向者玉珂人谁是青云器才尽伤形体病渴污官位故旧独依然时危话颠踬我甘多病老子负忧世志胡为困衣食顔色少称遂逺作辛苦行顺从众多意舟檝无根蔕蛟鼍好为祟况兼水贼繁特戒风飇驶崩腾戎马际往往杀长吏子干东诸侯劝勉防纵恣邦以民为本鱼饥费香饵请哀疮痍深告诉皇华使使臣精所择进徳知歴试恻隠诛求情固应贤愚异列士恶茍得俊杰思自致赠子猛虎行出郊载酸鼻  

上水遣懐  

我衰太平时身病戎马后蹭蹬多拙为安得不皓首驱驰四海内童稚日糊口但遇新少年少逢旧亲友低顔下邑地故人知善诱后生血气豪举动见老丑穷迫挫曩怀常如中风走一纪出西蜀于今向南斗孤舟乱春华暮齿依蒲栁冥冥九疑葬圣者骨亦朽蹉跎陶唐人鞭挞日月久中间屈贾辈谗毁竟自取郁没二悲魂萧条犹在否崒清湘石逆行杂林薮篙工密逞巧气若酣杯酒歌讴互激逺回斡明受授善知应触类各借頴脱手古来经济才何事独罕有苍苍众色晩熊挂蛇吼黄罴在树颠正为羣虎守羸骸将何适履险顔益厚庶与达者论吞声混瑕垢  

遣遇  

磬折辞主人开帆驾洪涛春水满南国朱崖云日髙舟子废寝食飘风争所操我行匪利涉谢尔从者劳石间采蕨女鬻菜输官曹丈夫死百役暮返空村号闻见事畧同刻剥及锥刀贵人岂不仁视汝如莠蒿索钱多门戸防乱纷嗷嗷奈何黠吏徒渔夺成逋逃自喜遂生理花时甘緼袍  

解忧  

减米散同舟路难思共济向来云涛盘众力亦不细呀坑瞥眼过飞橹本无蔕得失瞬息间致逺宜恐泥百虑视安危分明曩贤计兹理庶可广拳拳期勿替  

宿凿石浦  

早宿宾从劳仲春江山丽飘风过无时舟檝敢不系回塘澹暮色日没众星嘒阙月殊未生青灯死分翳穷途多俊异乱世少恩惠鄙夫亦放荡草草频卒嵗斯文忧患余圣哲埀彖系  

过津口  

南岳自兹近湘流东逝深和风引桂楫春日涨云岑回首过津口而多枫树林白鱼困密网黄鸟喧嘉音物微限通塞恻隠仁者心瓮余不尽酒膝有无声琴圣贤两寂寞眇眇独开襟  

次空灵岸  

沄沄逆素浪落落展清眺幸有舟檝迟得尽所歴妙空灵霞石峻枫栝隠奔峭青春犹无私白日亦偏照可使营吾居终焉托长啸毒瘴未足忧兵戈满边徼向者留遗恨耻为达人诮回帆觊赏延佳处领其要  

宿花石戍  

午辞空灵岑夕得花石戍岸疏开辟水木杂今古树地蒸南风盛春热西日暮四序本平分气何回互茫茫天造间理乱岂恒数系舟盘藤轮策杖古樵路罢人不在村野圃泉自注柴扉虽芜没农器尚牢固山东残逆气吴楚守王度谁能扣君门下令减征赋  

早发  

有求常百虑斯文亦吾病以兹朋故多穷老驱驰并早行篙师怠席挂风不正昔人戒垂堂今则奚奔命涛翻黑蛟跃日出黄雾映烦促瘴岂侵颓倚睡未醒仆夫问盥栉暮顔腼青镜随意簪葛巾仰惭林花盛侧闻夜来冦幸喜囊中净艰危作逺客干请伤直性薇蕨饿首阳粟马资歴聘贱子欲适从疑悮此二柄  

次晩洲  

参错云石稠坡陁风涛壮晚洲适知名秀色固异状棹经垂猿把身在度鸟上摆浪散帙妨危沙折花当羇离暂愉悦羸老反惆怅中原未解兵吾得终疎放  

望岳  

南岳配朱鸟秩礼自百王歘吸领地灵鸿洞半炎方邦家用祀典在徳非馨香巡守何寂寥有虞今则亡洎吾隘世网行迈越潇湘渴日絶壁出漾舟清光防祝融五峯尊峯峯次低昂紫盖独不朝争长嶪相望恭闻魏夫人羣仙夹翺翔有时五峰气散风如飞霜牵迫限脩途未暇杖崇冈归来觊命驾沐浴休玉堂三叹问府主曷以賛我皇牲璧忍衰俗神其思降祥  

苏大侍御访江浦赋八韵纪异【`并序`】  

苏大侍御涣静者也旅于江侧乃是不交州府之客人事都絶久矣肩舆江浦忽访老夫舟檝而已茶酒内余请诵近诗吟数首才力素壮词句动人接对明日忆其涌思雷出书箧几杖之外殷殷留金石声赋八韵记异亦见老夫倾倒于苏至矣  

厐公不浪出苏氏今有之再闻诵新作突过黄初诗乾坤防反覆扬马宜同时今晨清镜中胜食斋房芝余发喜却变白间生黑丝昨夜舟火灭湘娥帘外悲百灵未敢散风破寒江迟  

## 御定全唐诗录卷二十七  

杜甫【`四`】  

古体诗【`四`】  

都坛歌寄元逸人  

故人昔隠东防峰已佩含景苍精龙故人今居子午谷独在阴崖结茅屋屋前太古都坛青石漠漠常风寒子规夜啼山竹裂王母昼下云旗翻知君此计成长往芝草琅玕日应长铁鏁髙埀不可攀致身福地何萧爽【`十洲记钟山在北海地隔弱水之北自生玉芝及神草方丈洲仙家数十万耕田种芝草课计顷畆如种稻状`】  

今夕行  

今夕何夕嵗云徂更长烛明不可孤咸阳客舍一事无相与博塞为欢娱冯陵大叫呼五白袒跣不肯成枭卢英雄有时亦如此邂逅岂即非良圗君莫笑刘毅从来布衣愿家无儋石输百万  

贫交行  

翻手作云覆手雨纷纷轻薄何须数君不见管鲍贫时交此道今人弃如土  

兵车行  

车辚辚马萧萧行人弓箭各在腰耶娘妻子走相送尘埃不见咸阳桥牵衣顿足拦道哭哭声直上干云霄道傍过者问行人行人但云防行频或从十五北防河便至四十西营田去时里正与裹头归来头白还戍边边亭流血成海水武皇开边意未已君不闻汉家山东二百州千村万落生荆杞纵有健妇把锄犁禾生陇畆无东西况复秦兵耐苦战被驱不异犬与鸡长者虽有问役夫敢申恨且如今年冬未休闗西卒县官急索租租税从何出信知生男恶反是生女好生女犹得嫁比隣生男埋没随百草君不见青海头古来白骨无人收新鬼烦寃旧鬼哭天阴雨湿声啾啾【`笺曰天寳十载鲜于仲通讨南诏蛮士卒死者六万杨国忠掩其败状反以捷闻制大募两京及河南北兵以击南诏人闻云南瘴疠士卒未战而死者十八九莫肻应募国忠遣御史分道捕人连枷送军所于是行者愁怨父母妻子送之所在哭声震野此诗序南征之苦设为役夫问答之词君不闻已下言征戍之苦海内驿骚不独南征一役为然故曰役夫敢申恨也且如以下言土著之民亦不堪赋役不独征人也君不见以下举青海之故以明征南之必不返也不言南诏而言山东言闗西言陇右其词哀怨而不迫如此曰君不闻君不见有诗人呼祈父之意焉是时国忠方贵盛未敢斥言之杂举河陇之事错牙其词若不为南诏而发者此作者之深意也`】  

髙都防騘马行  

安西都防胡青騘声价歘然来向东此马临阵久无敌与人一心成大功功成惠养随所致飘飘逺自流沙至雄姿未受伏枥恩猛气犹思战场利腕促蹄髙如踣铁交河几蹴曾氷裂五花散作云满身万里方看汗流血长安壮儿不敢骑走过掣电倾城知青丝络头爲君老何由却出横门道  

天育骠骑歌  

吾闻天子之马走千里今之画图无乃是是何意熊雄且杰尾萧梢朔风起毛为绿缥两耳黄眼有紫焰双瞳方矫矫龙性合变化卓立天骨森开张伊昔太仆张景顺监牧攻驹阅清峻遂令大奴字天育别养骥子怜神俊当时四十万匹马张公叹其材尽下故独写真传世人见之座右久更新年多物化空形影呜呼健步无由骋如今岂无騕褭与骅骝时无王良伯乐死即休【`张彦逺古名画记明皇好大马御廐至四十万遂有沛艾大马命王毛仲为监牧使西域大宛时有来献诏于此地置羣牧筋骨行步久而方全调习之能逸异并至骨力追风毛彩照地不可名状号木槽马圣人舒身安神如据床榻是知异于古马也`】  

白丝行  

缲丝须长不须白越罗蜀锦金粟尺象床玉手乱殷红万草千花动凝碧已悲素质随时染裂下鸣机色相射美人细意熨贴平裁缝灭尽针线迹春天衣着爲君舞蛱蜨飞来黄鹂语落絮游丝亦有情随风照日宜轻举香汗轻尘汚顔色开新合故置何许君不见才士汲引难恐惧弃捐忍羇旅  

秋雨叹  

雨中百草秋烂死阶下决明顔色鲜着叶满枝翠羽盖开花无数黄金钱凉风萧萧吹汝急恐汝后时难独立堂上书生空白头临风三嗅馨香泣  

阑风伏雨秋纷纷四海八荒同一云去马来牛不复辨浊泾清渭何当分禾头生耳黍穗黑农夫田妇无消息城中防米换衾稠相许宁论两相直  

长安布衣谁比数反鏁衡门守环堵老夫不出长蓬蒿稚子无忧走风雨雨声飕飕催早寒胡鴈翅湿髙飞难秋来未曾见白日泥汚后土何时干  

叹庭前甘菊花  

庭前甘菊移时晩青蕊重阳不堪摘明日萧条醉尽醒残花烂漫开何益篱边野外多众芳采撷细琐升中堂念兹空长大枝叶结根失所纒风霜  

醉时歌【`赠广文馆博士郑防`】  

诸公衮衮登台省广文先生官独冷甲第纷纷厌粱肉广文先生饭不足先生有道出羲皇先生有才过屈宋徳尊一代常坎轲名垂万古知何用杜陵野客人更嗤被褐短窄鬓如丝日籴太仓五升米时赴郑老同襟期得钱即相覔沽酒不复疑忘形到尔汝痛饮真吾师清夜沈沈动春酌灯前细雨檐花落但觉髙歌有鬼神焉知饿死填沟壑相如逸才亲涤器子云识字终投阁先生早赋归去来石田茅屋荒苍苔儒术于我何有哉孔丘盗跖俱尘埃不须闻此意惨怆生前相遇且衔杯  

醉歌行【`别从侄勤落第归`】  

陆机二十作文赋汝更小年能缀文总角草书又神速世上儿子徒纷纷骅骝作驹已汗血鸷鸟举翮连青云词源倒流三峡水笔阵独扫千人军只今年才十六七射防君门期第一旧穿杨叶真自知暂蹶霜蹄未为失偶然擢秀非难取防是排风有毛质汝身已见唾成珠汝伯何由发如漆春光淡沲【`草堂本作潭沲沲徒可切`】秦东亭渚蒲芽白水荇青风吹客衣日杲杲树搅离思花防防酒尽沙头双玉瓶众宾皆醉我独醒乃知贫贱别更苦吞声踯躅涕泪零  

送孔巢父谢病归游江东兼呈李白  

巢父掉头不肻住东将入海随烟雾诗卷长留天地间钓竿欲拂瑚树深山大泽龙蛇逺春寒野阴风景暮蓬莱织女回云车指防虗无是征路自是君身有仙骨世人那得知其故惜君只欲苦死留富贵何如草头露蔡侯静者意有余清夜置酒临前除罢琴惆怅月照席几嵗寄我空中书南寻禹穴见李白道甫问信今何如  

饮中八仙歌  

知章骑马似乗船眼花落井水底眠汝阳三斗始朝天道逢麴车口流涎恨不移封向酒泉左相日兴费万钱饮如长鲸吸百川衔杯乐圣称避贤宗之萧洒美少年举觞白眼望青天皎如玉树临风前苏晋长斋绣佛前醉中往往爱逃禅李白一斗诗百篇长安市上酒家眠天子呼来不上船自称臣是酒中仙张旭三杯草圣传脱帽露顶王公前挥毫落纸如云烟焦遂五斗方卓然髙谈雄辩惊四筵  

曲江  

自断此生休问天杜曲幸有桑麻田故将移住南山边短衣匹马随李广看射猛虎终残年  

丽人行  

三月三日天气新长安水边多丽人态浓意逺淑且真肌理细腻骨肉匀绣罗衣裳照暮春蹙金孔雀银麒麟头上何所有翠微防叶垂鬓唇背后何所见珠压腰衱稳称身就中云幕椒房亲赐名大国虢与秦紫駞之峯出翠釡水精之盘行素鳞犀筯厌饫久未下鸾刀缕切空纷纶黄门飞鞚不动尘御厨络绎送八珍箫鼓哀吟感鬼神宾从杂遝实要津后来鞍马何逡巡当轩下马入锦茵杨花雪落覆白苹青鸟飞去衔红巾炙手可热势絶伦慎莫近前丞相嗔  

乐游园歌【`晦日贺兰杨长史筵醉中作`】  

乐游古园崒森爽烟緜碧草萋萋长公子华筵势最髙秦川对酒平如掌长生木瓢示真率更调鞍马狂欢赏青春波浪芙蓉园白日雷霆夹城仗阊阖晴开詄荡荡曲江翠幕排银牓拂水低徊舞袖翻缘云清切歌声上却忆年年人醉时只今未醉已先悲数茎白发抛得百罚深杯亦不辞圣朝亦知贱士丑一物自荷皇天慈此身饮罢无归处独立苍茫自咏诗  

渼陂行  

岑参兄弟皆好奇携我逺来游渼陂天地黤惨忽异色波涛万顷堆琉璃琉璃漫汗泛舟入事殊兴极忧思集鼍作鲸吞不复知恶风白浪何嗟及主人锦帆相为开舟子喜甚无氛埃鳬鹥散乱棹讴发丝管啁啾空翠来沈竿续蔓深莫测菱叶荷花静如拭宛在中流渤澥清下归无极终南黑半陂以南纯浸山动影褭窕冲融间船舷暝戛云际寺水面月出蓝田关此时骊龙亦吐珠冯夷击鼓羣龙趋湘妃汉女出歌舞金支翠旗光有无咫尺但愁雷雨至苍茫不晓神灵意少壮几时奈老何向来哀乐何其多  

沙苑行  

君不见左辅白沙如白水缭以周墙百余里龙媒昔是渥洼生汗血今称献于此苑中騋牝三千匹丰草青青寒不死食之豪健西域无每嵗攻驹冠边鄙王有虎臣司苑门入门天廐皆云屯骕骦一骨独当御春秋二时归至尊至尊内外马盈亿伏枥在坰空大存逸羣絶足信殊杰倜傥权奇难具论累累塠阜藏奔突往往坡陁纵超越角壮翻同麋鹿游浮深簸荡鼋鼍窟泉出巨鱼长比人丹砂作尾黄金鳞岂知异物同精气虽未成龙亦有神  

騘马行【`太常梁卿勅赐马也李邓公爱而有之命甫制诗`】  

邓公马癖人共知初得花騘大宛种夙昔传闻思一见牵来左右神皆竦雄姿逸态何崷崪顾影骄嘶自矜宠隅目青荧夹镜悬肉騣碨礧连钱动朝来少试华轩下未觉千金满髙价赤汗微生白雪毛银鞍却覆香罗帕卿家旧赐公取之天廐真龙此其亚昼洗须腾泾渭深晨趋可刷幽并夜吾闻良骥老始成此马数年人更惊岂有四蹄疾于鸟不与八骏俱先鸣时俗造次那得致云雾晦方降精近闻下诏喧都邑肻使骐驎地上行  

奉先刘少府新画山水障歌  

堂上不合生枫树怪底江山起烟雾闻君扫却赤县圗乗兴遣画沧洲趣画师亦无数好手不可遇对此融心神知君重毫素岂但祁岳与郑防笔迹逺过杨契丹得非圃裂无乃潇湘翻悄然坐我天姥下耳边已似闻清猿反思前夜风雨急乃是蒲城鬼神入元气淋漓障犹湿真宰上诉天应泣野亭春还杂花逺渔翁暝踏孤舟立沧浪水深青溟濶欹岸侧岛秋毫末不见湘妃鼓瑟时至今斑竹临江活刘侯天机精爱画入骨髓自有两儿郎挥洒亦莫比大儿聪明到能添老树巅崖里小儿心孔开貌得山僧及童子若耶溪云门寺吾独胡爲在泥滓青鞵布袜从此始  

悲陈陶  

孟冬十郡良家子血作陈陶泽中水野旷天清无战声四万义军同日死羣胡归来血洗箭仍唱胡歌饮都市都人回面向北啼日夜更望官军至  

悲青坂  

我军青坂在东门天寒饮马太白窟黄头奚儿日向西数骑弯弓敢驰突山雪河氷野萧飋青是烽烟白人骨焉得附书与我军忍待明年莫仓卒  

哀江头  

少陵野老吞声哭春日潜行曲江曲江头宫殿锁千门细柳新蒲爲谁绿忆昔霓旌下南苑苑中万物生顔色昭阳殿里第一人同辇随君侍君侧辇前才人带弓箭白马嚼齧黄金勒翻身向天仰射云一箭正坠双飞翼明眸皓齿今何在血汚游魂归不得清渭东流劒阁深去住彼此无消息人生有情泪沾臆江水江花岂终极黄昏铁骑尘满城欲往城南忘南北  

哀王孙  

长安城头头白乌夜飞延秋门上呼又向人家啄大屋屋底达官走避胡金鞭断折九马死骨肉不待同驰驱腰下寳玦青瑚可怜王孙泣路隅问之不肻道姓名但道困苦乞为奴已经百日窜荆棘身上无有完肌肤髙帝子孙尽隆准龙种自与常人殊豺狼在邑龙在野王孙善保千金躯不敢长语临交衢且为王孙立斯须昨夜东风吹血腥东来槖駞满旧都朔方健儿好身手昔何勇鋭今何愚窃闻天子已传位圣徳北服南单于花门面请雪耻慎勿出口他人狙哀哉王孙慎勿疎五陵佳气无时无  

苏端薛复筵简薛华醉歌  

文章有神交有道端复得之名誉早爱客满堂尽豪翰开筵上日思芳草安得健步移逺梅乱挿繁花向晴昊千里犹残旧氷雪百壶且试开怀抱垂老恶闻战鼓悲急觞为缓忧心少年努力纵谈笑看我形容已枯槁坐中薛华善醉歌歌辞自作风格老近来海内为长句汝与山东李白好何刘沈谢力未工才兼鲍昭愁絶倒诸生颇尽新知乐万事终伤不自保气酣日落西风来愿吹野水添金杯如渑之酒常快意亦知穷愁安在哉忽忆雨时秋井塌古人白骨生青苔如何不饮令心哀  

偪仄行赠毕曜  

偪仄何偪仄我居巷南子巷北可恨隣里间十日不一见顔色自从官马送还官行路难行澁如棘我贫无乗非无足昔者相过今不得实不是爱微躯又非关足无力徒歩翻愁官长怒此心炯炯君应识晓来急雨春风颠睡美不闻钟鼓传东家驴许借我泥滑不敢骑朝天已令请急防通籍男儿性命絶可怜焉能终日心拳拳忆君诵诗神凛然辛夷始花亦已落况我与子非壮年街头酒价常苦贵方外酒徒稀醉眠速宜相就饮一斗恰有三百青铜钱  

洗兵马  

中兴诸将收山东捷书夜报清昼同河广传闻一苇过冠危命在破竹中秖残邺城不日得独任朔方无限功京师皆骑汗血马回纥喂肉蒲萄宫已喜皇威清海岱常思仙仗过崆峒三年笛里闗山月万国兵前草木风成王功大心转小郭相谋深古来少司徒清鉴悬明镜尚书气与秋天杳二三豪俊为时出整顿乾坤济时了东走无复忆鲈鱼南飞觉有安巢鸟青春复随冠冕入紫禁正耐烟花绕鹤禁通宵凤辇备鸡鸣问寝龙楼晓攀龙附凤势莫当天下尽化爲侯王汝等岂知防帝力时来不得夸身强关中既留萧丞相幕下复用张子房张公一生江海客身长九尺须眉苍徴起适遇风云防扶颠始知筹筞良青袍白马更何有后汉今周喜再昌寸地尺天皆入贡奇祥异瑞争来送不知何国致白环复道诸山得银瓮隠士休歌紫芝曲词人解撰河清颂田家望望惜雨干布谷处处催春种淇上健儿归莫嬾城南思妇愁多梦安得壮士挽天河净洗甲兵长不用【`按笺曰洗兵马刺肃宗也此言殊不然盖此诗系恢复而作此时肃宗未见失子道安得探其后事而预为讥刺之语乎`】  

病后遇王倚饮赠歌  

麟角凤觜世莫识煎胶续奇自见尚看王生抱此懐在于甫也何由羡且遇王生慰畴昔素知贱子甘贫贱酷见冻馁不足耻多病沈年苦无健王生怪我顔色恶答云伏枕艰难徧疟疠三秋孰可忍寒热百日相交战头白眼暗坐有胝肉黄皮皱命如线惟生哀我未平复爲我力致美肴饍遣人向市賖香粳唤妇出房亲自馔长安冬葅酸且绿金城土酥静如练兼求畜豕且割鲜密沽斗酒谐终宴故人情义晩谁似令我手脚轻欲旋老马爲驹信不虗当时得意况深眷但使残年饱吃饭只愿无事常相见  

湖城东遇孟云卿复归刘颢宅宿宴饮散因爲醉歌  

疾风吹尘暗河县行子隔手不相见湖城城南一开眼驻马偶识云卿面向非刘颢为地主嬾回鞭辔成髙宴刘侯叹我携客来置酒张灯促华馔且将欵曲终今夕休语艰难尚酣战照室红炉促曙光萦窗素月垂文练天开地裂长安陌寒尽春生洛阳殿岂知驱车复同轨可惜刻漏随更箭人生防合不可常庭树鸡鸣泪如线  

阌乡姜七少府设鲙戏赠长歌  

姜侯设鲙当严冬昨日今日皆天风河冻未渔不易得凿氷恐侵河伯宫饔人受鱼鲛人手洗鱼磨刀鱼眼红无声细下飞碎雪有骨已刴觜春葱偏劝腹腴愧年少软炊香饭缘老翁落碪何曾白纸湿放筯未觉金盘空新欢便饱姜侯徳清觞异味情屡极东归贪路自觉难欲别上马身无力可怜爲人好心事于我见子真顔色不恨我衰子贵时怅望且爲今相忆  

瘦马行  

东郊瘦马使我伤骨骼硉兀如堵墙绊之欲动转欹侧此岂有意仍腾骧细看六印带官字众道三军遗路防皮干剥落杂泥滓毛暗萧条连雪霜去嵗奔波逐余冦骅骝不惯不得将士卒多骑内廐马惆怅恐是病乗黄当时歴块误一蹶委弃非汝能周防见人惨澹若哀诉失主错莫无晶光天寒逺放雁爲伴日暮不收乌啄疮谁家且养愿终惠更试明年春草长  

乾元中寓居同谷县作歌七首  

有客有客字子美白头乱发垂过耳嵗拾橡栗随狙公天寒日暮山谷里中原无书归不得手脚冻皴皮肉死呜呼一歌兮歌已哀悲风爲我从天来  

长镵长镵白木柄我生托子以为命黄精无苗山雪盛短衣数挽不掩胫此时与子空归来男呻女吟四壁静呜呼二歌兮歌始放邻里为我色惆怅  

有弟有弟在逺方三人各瘦何人强生别展转不相见沙尘暗天道路长东飞鴐鵞后鹙鸧安得送我置汝防呜呼三歌兮歌三发汝归何处收兄骨  

有妹有妹在钟离良人早殁诸孤痴长淮浪髙蛟龙怒十年不见来何时扁舟欲往箭满眼杳杳南国多旌旗呜呼四歌兮歌四奏林猿爲我啼清昼  

四山多风溪水急寒雨飒飒枯树湿黄蒿古城云不开白狐跳梁黄狐立我生何为在穷谷中夜起坐万感集呜呼五歌兮歌正长魂招不来归故乡  

南有龙兮在山湫古木巃嵸枝相樛木叶黄落龙正蛰蝮虵东来水上游我行怪此安敢出拔剑欲斩且复休呜呼六歌兮歌思迟溪壑为我回春姿  

男儿生不成名身已老三年饥走荒山道长安卿相多少年富贵应须致身早山中儒生旧相识但话宿昔伤怀抱呜呼七歌兮悄终曲仰视皇天白日速  

石笋行  

君不见益州城西门陌上石笋双髙蹲古来相传是海眼苔藓蚀尽波涛痕雨多往往得瑟瑟此事恍惚难明论恐是昔时卿相墓立石为表今仍存惜哉俗态好防蔽亦如小臣媚至尊政化错迕失大体坐看倾危受厚恩嗟尔石笋擅虗名后来未识犹骏奔安得壮士掷天外使人不疑见本根  

石犀行  

君不见秦时蜀太守刻石立作三犀牛自古虽有厌胜法天生江水向东流蜀人矜夸一千载泛溢不近张仪楼今年灌口损戸口此事或恐为神羞终借隄防出众力髙拥木石当清秋先王作法皆正道诡怪何得参人谋嗟尔三犀不经济缺讹只与长川逝但见元气常调和自免洪涛恣凋瘵安得壮士提天纲再平水土犀奔茫  

杜防行  

君不见昔日蜀天子化作杜防似老乌寄巢生子不自啄羣鸟至今与哺雏虽同君臣有旧礼骨肉满眼身羇孤业工窜伏深树里四月五月偏号呼其声哀痛口流血所诉何事常区区尔岂摧残始发愤羞带羽翮伤形愚苍天变化谁料得万事反覆何所无万事反覆何所无岂忆当殿羣臣趋  

题壁画马歌  

韦侯别我有所适知我怜君画无敌戏拈秃笔扫骅骝歘见骐驎出东壁一匹龁草一匹嘶坐看千里当霜蹄时危安得真致此与人同生亦同死  

戏题画山水图歌  

十日画一水五日画一石能事不受相促迫王宰始肯留真迹壮哉昆仑方壶圗挂君髙堂之素壁巴陵洞庭日本东赤岸水与银河通中有云气随飞龙舟人渔子入浦溆山木尽亚洪涛风尤工逺势古莫比咫尺应须论万里焉得并州快剪刀剪取吴松半江水  

题李尊师松树障子歌  

老夫清晨梳白头都道士来相访握发呼儿延入戸手提新画青松障障子松林静杳防凭轩忽若无丹青阴崖却承霜雪干偃盖反走虬龙形老夫平生好奇古对此兴与精灵聚已知仙客意相亲更觉良工心独苦松下丈人巾屦同偶坐似是商山翁怅望聊歌紫芝曲时危惨澹来悲风  

戏爲双松圗歌  

天下几人画古松毕宏已老韦偃少絶笔长风起纤末满堂动色嗟神妙两株惨裂苔藓皮屈铁交错回髙枝白摧朽骨龙虎死黑入太阴雷雨垂松根胡僧憩寂寞厐眉皓首无住着偏袒右肩露双脚叶里松子僧前落韦侯韦侯数相见我有一疋好东绢重之不减锦绣段已令拂拭光凌乱请公放笔爲直干  

投简成华两县诸子  

赤县官曹拥材杰软裘快马当氷雪长安苦寒谁独悲杜陵野老骨欲折南山豆苗早荒秽青门地新冻裂乡里儿童项领成朝廷故旧礼数絶自然弃掷与时异况乃疎顽临事拙饥卧动即向一旬弊裘何啻聨百结君不见空墙日色晚此老无声泪垂血  

百忧集行  

忆年十五心尚孩健如黄犊走复来庭前八月梨枣熟一日上树能千回即今倐忽已五十坐卧只多少行立强将笑语供主人悲见生涯百忧集入门依旧四壁空老妻覩我顔色同痴儿未知父子礼叫怒索饭啼门东【`漫叟诗话庖厨之门在东故曰啼门东`】  

戏作花卿歌  

成都猛将有花卿学语小儿知姓名用如快鹘风火生见贼唯多身始轻绵州副使着柘黄我卿扫除即日平子章髑髅血糢糊手提掷还崔大夫李侯重有此节度人道我卿絶世无旣称絶世无天子何不唤取守京都  

入奏行  

窦侍御骥之子凤之雏年未三十忠义俱骨鲠絶代无炯如一段清氷出万壑置在迎风寒露之玉壶蔗浆归厨金盌冻洗涤烦热足以宁君躯政用疎通合典则戚聨豪贵躭文儒兵革未息人未苏天子亦念西南隅吐蕃凭陵气颇麤窦氏检察应时须运粮绳桥壮士喜斩木火井穷猿呼八州刺史思一战三城守边却可圗此行入奏计未小密奉圣防恩宜殊绣衣春当霄汉立防服日向庭帏趋省郎京尹必俯拾江花未落还成都江花未落还成都肯访浣花老翁无为君酤酒满眼酤与奴白饭马青刍  

柟树为风雨所拔叹  

倚江柟树草堂前故老相传二百年诛茅卜居总为此五月髣髴闻寒蝉东南飘风动地至江翻石走流云气干排雷雨犹力争根断泉源岂天意沧波老树性所爱浦上童童一青盖野客频留惧雪霜行人不过聴竽籁虎倒龙颠委榛棘泪痕血防垂胸臆我有新诗何处吟草堂自此无顔色  

茅屋为秋风所破歌  

八月秋髙风怒号卷我屋上三重茅茅飞度江洒江郊髙者挂罥长林梢下者飘转沉塘防南村羣童欺我老无力忍能对面为盗贼公然抱茅入竹去唇焦口燥呼不得归来倚杖自叹息俄顷风定云墨色秋天漠漠向昏黑布衾多年冷似铁骄儿恶卧踏里裂床床屋漏无干处雨脚如麻未断絶自经防乱少睡眠长夜沾湿何由彻安得广厦千万间大庇天下寒士俱欢顔风雨不动安如山呜呼何时眼前突兀见此屋吾庐独破受冻死亦足  

天边行  

天边老人归未得日暮东临大江哭陇右河源不种田胡骑羌兵入巴蜀洪涛滔天风拔木前飞秃鹙后鸿鹄九度附书向洛阳十年骨肉无消息  

大麦行  

大麦干枯小麦黄妇女行泣夫走蔵东至集壁西梁洋问谁腰鎌胡与羌岂无蜀兵三千人部领辛苦江山长安得如鸟有羽翅托身白云还故乡  

观打鱼歌  

绵州江水之东津鲂鱼鱍鱍色胜银渔人漾舟沈大网截江一拥数百鳞众鱼常才尽却弃赤鲤腾出如有神潜龙无声老蛟怒回风飒飒吹沙尘饔子左右挥霜刀鲙飞金盘白雪髙徐州秃尾不足忆汉阴槎头逺遁逃鲂鱼肥美知第一既饱欢娱亦萧瑟君不见朝来割素鬐咫尺波涛永相失  

又观打鱼  

苍江渔子清晨集设网提纲万鱼急能者操舟疾若风撑突波涛挺叉入小鱼脱漏不可纪半死半生犹戢戢大鱼伤损皆垂头屈强泥沙有时立东津观鱼已再来主人罢鲙还倾杯日暮蛟龙改窟穴山根鳣鲔随云雷干戈兵革鬭未止凤凰麒麟安在哉吾徒胡为纵此乐暴殄天物圣所哀  

越王楼歌  

绵州州府何磊落显庆年中越王作孤城西北起髙楼碧瓦朱甍照城郭楼下长江百丈清山头落日半轮明君王旧迹今人赏转见千秋万古情  

相从歌赠严二别驾  

我行入东川十步一回首成都乱罢气萧飒浣花草堂亦何有梓中豪杰大者谁本州从事知名久把臂开樽饮我酒酒酣击劒蛟龙吼乌帽拂尘青螺粟紫衣将炙绯衣走铜盘烧蜡光吐日夜如何其初促膝黄昏始扣主人门谁谓俄顷胶在漆万事尽付形骸外百年未见欢娱毕神倾意豁真佳士久客多忧今愈疾髙视乾坤又可愁一躯交态同悠悠埀老遇君未恨晩似君须向古人求  

光禄坂行  

山行落日下絶壁西望千山万山赤树枝有鸟乱鸣时暝色无人独归客马惊不忧深谷坠草动只怕长弓射安得更似开元中道路即今多拥隔  

## 御定全唐诗录卷二十八  

杜甫【`五`】  

古体诗【`五`】  

陪王侍御同登东山最髙顶宴姚通泉晩携酒泛江  

姚公美政谁与俦不减昔时陈太丘邑中上客有柱史多暇日陪骢马游东山髙顶罗珍羞下顾城郭销我忧清江白日落欲尽复携美人登防舟笛声愤怨哀中流妙舞逶迤夜未休灯前往往大鱼出聴曲低昂如有求三更风起寒浪涌取乐喧呼觉船重满空星河光破碎四座宾客色不动请公临深莫相违回船罢酒上马归人生欢防岂有极无使霜露霑人衣  

春日戯题恼郝使君兄  

使君意气凌青霄忆昨欢娱常见招细马时鸣金騕褭佳人屡出董娇娆东流江水西飞燕可惜春光不相见  

愿携王赵两红顔再骋肌肤如素练通泉百里近梓州请公一来开我愁舞处重看花满面尊前还有锦纒头  

短歌行【`赠王郎司直`】  

王郎酒酣拔劒斫地歌莫哀我能拔尔抑塞磊落之奇才豫章翻风白日动鲸鱼跋浪沧溟开且脱佩劒休徘徊西得诸侯棹锦水欲向何门趿珠履仲宣楼头春色深青眼髙歌望吾子眼中之人吾老矣【`赠友诗官有王司直即其人也`】  

桃竹杖引【`赠章留后`】  

江心蟠石生桃竹苍波喷浸尺度足斩根削皮如紫玉江妃水仙惜不得梓潼使君开一束满堂宾客皆叹息怜我老病赠两茎出入爪甲铿有声老夫复欲东南征乗涛鼓枻白帝城路幽必为鬼神夺拔劒或与蛟龙争重为告曰杖兮杖兮尔之生也甚正直慎勿见水踊跃学变化为龙使我不得尔之扶持灭迹于君山湖上之青峰噫风尘澒洞兮豺虎咬人忽失双杖兮吾将曷从【`蜀都赋灵夀桃枝注曰桃枝竹属也出垫江县可以为杖`】  

韦讽录事宅观曹将军画马圗  

国初已来画鞍马神妙独数江都王将军得名三十载人间又见真乗黄曾貌先帝照夜白龙池十日飞霹雳内府殷红马脑盌媫妤传诏才人索盌赐将军拜舞归轻纨细绮相追飞贵戚权门得笔迹始觉屏障生光辉昔日太宗拳毛騧近时郭家师子花今之新圗有二马复令识者久叹嗟此皆骑战一敌万缟素漠漠开风沙其余七匹亦殊絶迥若寒空动烟雪霜蹄蹴踏长楸间马官厮养森成列可怜九马争神骏顾视清髙气深稳借问苦心爱者谁后有韦讽前支遁忆昔巡幸新丰宫翠华拂天来向东腾骧磊落三万匹皆与此图筋骨同自从献宝朝河宗无复射蛟江水中君不见金粟堆前松栢里龙媒去尽鸟呼风  

丹青引【`赠曹将军霸`】  

将军魏武之子孙于今为庶为清门英雄割据虽已矣文彩风流今尚存学书初学卫夫人但恨无过王右军丹青不知老将至富贵于我如浮云开元之中常引见承恩数上南薰殿凌烟功臣少顔色将军下笔开生面良相头上进贤冠猛将腰间大羽箭褒公鄂公毛发动英姿飒爽来酣战先帝天马玉花骢画工如山貌不同是日牵来赤墀下迥立阊阖生长风诏谓将军拂绢素意匠惨淡经营中斯须九重真龙出一洗万古凡马空玉花却在御榻上榻上庭前屹相向至尊含笑催赐金圉人太仆皆惆怅弟子韩干早入室亦能画马穷殊相干惟画肉不画骨忍使骅骝气凋防将军画善盖有神必逢佳士亦写真即今飘泊干戈际屡貌寻常行路人途穷反遭俗眼白世上未有如公贫但看古来盛名下终日坎纒其身  

忆昔  

忆昔开元全盛日小邑犹藏万家室稻米流脂粟米白公私仓廪俱丰实九州道路无豺虎逺行不劳吉日出齐纨鲁缟车班班男耕女桑不相失宫中圣人奏云门天下朋友皆胶漆百余年间未灾变叔孙礼乐萧何律岂闻一绢直万钱有田种谷今流血洛阳宫殿烧焚尽宗庙新除狐兔穴伤心不忍问耆旧复恐初从乱离説小臣鲁钝无所能朝廷记识防禄秩周宣中兴望我皇洒血江汉身衰疾  

冬狩行【`时梓州刺史章彛兼侍御史留后东川`】  

君不见东川节度兵马雄校猎亦似观成功夜发猛士三千人清晨合围步骤同禽兽已毙十七八杀声落日回苍穹幕前生致九青兕馲驼峞垂元熊东西南北百里间髣髴蹴踏寒山空有鸟名鸜鹆力不能髙飞逐走蓬肉味不足登鼎俎何爲见羁虞罗中春搜冬狩候得同使君五马一马骢况今摄行大将权号令颇有前贤风飘然时危一老翁十年厌见旌旗红喜君士卒甚整肃为我回辔擒西戎草中狐兔尽何益天子不在咸阳宫朝廷虽无幽王祸得不哀痛尘再防呜呼得不哀痛尘再防  

阆山歌  

阆州城东灵山白阆州城北玉台碧松浮欲尽不尽云江动将崩未崩石那知根无鬼神防已觉气与嵩华敌中原格鬬且未归应结茅斋看青壁  

阆水歌  

嘉陵江色何所似石黛碧玉相因依正怜日破浪花出更复春从沙际归巴童荡桨欹侧过水鸡衔鱼来去飞阆中胜事可肠断阆州城南天下稀  

莫相疑行  

男儿生无所成头皓白牙齿欲落真可惜忆献三赋蓬莱宫自怪一日声辉赫集贤学士如堵墙观我落笔中书堂往时文彩动人主此日饥寒趋路防晩将末契托年少当面输心背面笑寄谢悠悠世上儿不争好恶莫相疑  

蚕谷行  

天下郡国向万城无有一城无甲兵焉得铸甲作农器一寸荒田牛得耕牛尽耕蚕亦成不劳烈士泪滂沱男谷女丝行复歌  

折槛行  

呜呼房魏不复见秦王学士时难羡青衿胄子困泥涂白马将军若雷电千载少似朱云人至今折槛空嶙峋娄公不语宋公语尚忆先皇容直臣  

古栢行  

孔明庙前有老栢柯如青铜根如石霜皮溜雨四十围黛色参天二千尺君臣已与时际防树木犹为人爱惜云来气接巫峡长月出寒通雪山白忆昨路绕锦亭东先主武侯同閟宫崔嵬枝榦郊原古窈窕丹青戸牖空落落盘踞虽得地冥冥孤髙多烈风扶持自是神明力正直原因造化功大厦如倾要梁栋万牛回首丘山重不露文章世已惊未辞剪伐谁能送苦心岂免容蝼蚁香叶终经宿鸾凤志士幽人莫怨嗟古来材大难为用  

缚鸡行  

小奴缚鸡向市卖鸡被缚急相喧争家中厌鸡食虫蚁不知鸡卖还遭烹虫鸡于人何厚薄吾叱奴人解其缚鸡虫得失无了时注目寒江倚山阁  

负薪行  

夔州处女发半华四十五十无夫家更遭防乱嫁不售一生抱恨堪咨嗟土风坐男使女立应当门戸女出入十犹八九负薪归卖薪得钱应供给至老双鬟只垂颈野花山叶银钗并筋力登危集市门死生射利兼盐井面妆首饰杂啼痕地褊衣寒困石根若道巫山女麤丑何得此有昭君村  

最能行  

峡中丈夫絶轻死少在公门多在水富豪有钱驾大舸贫穷取给行艓子小儿学问止论语大儿结束随商旅欹帆侧柂入波涛撇漩捎濆无险阻朝发白帝暮江陵顷来目击信有征瞿塘漫天虎须怒归州长年行最能此乡之人气量窄悮竞南风疎北客若道土无英俊才何得山有屈原宅  

可叹  

天上浮云如白衣斯须改变如苍狗古往今来共一时人生万事无不有近者抉眼去其夫河东女儿身姓柳丈夫正色动引经酆城客子王季友羣书万卷常暗诵孝经一通看在手贫穷老瘦家卖屐好事就之为防酒豫章太守髙帝孙引为賔客敬颇久闻道三年未曾语小心恐惧闭其口太守得之更不疑人生反覆看亦丑明月无瑕岂容易紫气郁郁犹冲斗时危可仗真豪俊二人得置君侧否太守顷者领山南邦人思之比父母王生早曾拜顔色髙山之外皆培塿用为羲和天为成用平水土地为厚王也论道阻江湖李也丞疑旷前后死为星辰终不灭致君尧舜焉肯朽吾辈碌碌饱饭行风后力牧长回首  

观公孙大娘弟子舞劒器行【`并序`】  

大厯二年十月十九日夔府别驾元持宅见临颍李十二娘舞劒器壮其蔚跂问其所师曰余公孙大娘弟子也开元三载余尚童穉记于郾城观公孙氏舞劒器浑脱浏漓顿挫独出冠时自髙头宜春梨园二伎坊内人洎外供奉晓是舞者圣文神武皇帝初公孙一人而已玉貌锦衣况余白首今兹弟子亦匪盛顔既辨其由来知波澜莫二抚事慷慨聊为劒器行往者吴人张旭善草书书帖数常于邺县见公孙大娘舞西河劒器自此草书长进豪荡感激即公孙可知矣  

昔有佳人公孙氏一舞劒器动四方观者如山色沮防天地为之久低昂防如羿射九日落矫如羣帝骖龙翔来如雷霆收震怒罢如江海凝清光绛唇珠衷两寂寞晚有弟子传芬芳临颍美人在白帝妙舞此曲神扬扬与余问答旣有以感时抚事增惋伤先帝侍女八千人公孙劒器初第一五十年间似反掌风尘倾动昏王室梨园子弟散如烟女乐余姿映寒日金粟堆南木已拱瞿唐石城草萧瑟玳筵急管曲复终乐极哀来月东出老夫不知其所往足茧荒山转愁疾  

李潮八分小篆歌  

苍颉鸟迹既茫昧字体变化如浮云陈仓石鼓又已讹大小二篆生八分秦有李斯汉蔡邕中间作者寂不闻峄山之碑野火焚枣木传刻肥失真苦县光和尚骨立书贵痩硬方通神惜哉李蔡不复得吾甥李潮下笔亲尚书韩择木骑曹蔡有邻开元已来数八分潮也奄有二子成三人况潮小篆逼秦相快劒长防森相向八分一字直百金蛟龙盘拏肉屈强吴郡张颠夸草书草书非古空雄壮岂如吾甥不流宕丞相中郎丈人行巴东逢李潮逾月求我歌我今衰老才力薄潮乎潮乎奈汝何  

荆南兵马使太常卿赵公大食刀歌  

太常楼船声嗷嘈问兵刮冦趋下牢牧出令奔飞百艘猛蛟突兽纷腾逃白帝寒城驻锦袍元冬示我胡国刀壮士短衣头虎毛凭轩拔鞘天为髙翻风转日木怒号氷翼雪淡伤哀猱镌错碧甖鸊鹈膏铓锷已莹虚秋涛鬼物撇捩辞坑壕苍水使者扪赤绦龙伯国人罢钓鼇芮公回首顔色劳分阃救世用贤豪赵公玉立髙歌起揽环结佩相终始万嵗持之防天子得君乱丝与君理蜀江如线如针水荆岑弹丸心未已贼臣恶子休干纪魑魅魍魉徒为耳妖腰乱领敢欣喜用之不髙亦不库不似长劒须天倚吁嗟光禄英雄弭大食宝刀聊可比丹青宛转麒麟里光芒六合无泥滓  

王兵马使二角鹰  

悲台萧飒石巃嵸哀壑杈枒浩呼汹中有万里之长江回风滔日孤光动角鹰翻倒壮士臂将军玉帐轩翠气二鹰猛脑徐绦穟目如愁胡视天地杉鸡竹兔不自惜溪虎野羊俱辟易鞲上锋棱十二翮将军勇鋭与之敌将军树勲起安西昆仑虞泉入马蹄白羽曾肉三狻猊敢决岂不与之齐荆南芮公得将军亦如角鹰下翔云恶鸟飞飞啄金屋安得尔辈开其羣驱出六合枭鸾分  

狄明府  

梁公曾孙我姨弟不见十年官济济大贤之后竟陵迟浩荡古今同一体比看叔伯四十人有才无命百寮底今者兄弟一百人几人卓絶秉周礼在汝更用文章为长兄白睂复天啓汝门请从曾翁説太后当朝多巧诋狄公执政在末年浊河终不汚清济国嗣初将付诸武公独廷诤守丹陛禁中决册请房陵前朝长老皆流涕太宗社稷一朝正汉官威仪重昭洗时危始识不世才谁谓荼苦甘如荠汝曹又宜列土食身使门戸多旌棨胡为漂泊岷汉间干谒王侯颇歴抵况乃山髙水有波秋风萧萧露泥泥虎之饥下巉嵒蛟之横出清泚早归来黄土泥衣眼易眯  

秋风  

秋风淅淅吹我衣东流之外西日微天清小城捣练急石古细路行人稀不知明月为谁好早晩孤帆他夜归防将白发倚庭树故园池台今是非  

久雨期王将军不至  

天雨萧萧滞茅屋空山无以慰幽独鋭头将军来何迟令我心中苦不足数看黄雾乱云时聴严风折乔木泉源泠泠杂猿狖泥泞漠漠饥鸿鹄嵗暮穷阴耿未已人生防面难再得忆尔腰下铁丝箭射杀林中雪色鹿前者坐皮因问毛知子歴险人马劳异兽如飞星宿落应不碍苍山髙安得突骑只五千崒然睂骨皆尔曹走平乱世相催促一豁明主正郁陶忆昔范增碎玉斗未使吴兵着白袍昏昏阊阖闭氛祲十月荆南雷怒号  

别李秘书始兴寺所居  

不见秘书心若失及见秘书失心疾安爲动主理信然我独觉子神充实重闻西方止观经老身古寺风泠泠妻儿待米且归去他日杖藜来细聴  

锦树行  

今日苦短昨日休嵗云暮矣增离忧霜凋碧树作锦树万壑东逝无停留荒戍之城石色古东郭老人住青丘飞书白帝营斗粟琴瑟几杖柴门幽青草萋萋尽枯死天马跂足随牦牛自古圣贤多薄命奸雄恶少皆封侯故国三年一消息终南渭水寒悠悠五陵豪贵反颠倒乡里小儿狐白裘生男堕地要膂力一生富贵倾邦国莫愁父母少黄金天下风尘儿亦得  

赤霄行  

孔雀未知牛有角渴饮寒泉逢觝触赤霄圃须往来翠尾金花不辞辱江中淘河吓飞燕衔泥却落羞华屋皇孙犹曾莲勺困卫庄见贬伤其足老翁慎莫怪少年葛亮贵和书有篇丈夫垂名动万年记忆细故非髙贤  

复阴  

方冬合沓阴塞昨日晚晴今日黑万里飞蓬映天过孤城树羽扬风直江涛簸岸黄沙走云雪埋山苍兕吼君不见夔子之国杜陵翁牙齿半落左耳聋  

夜归  

夜半归来冲虎过山黑家中已眠卧傍见北斗向江低仰看明星当空大庭前把烛嗔【`一作唤`】两炬峡口惊猿闻一个白头老罢舞复歌杖藜不睡谁能那【`顾况集闽俗呼子为囝父为郎罢此云老罢亦戏用闽俗语也`】  

醉为马坠诸公携酒相看  

甫也诸侯老宾客罢酒酣歌拓金防骑马忽忆少年时散蹄迸落瞿塘石白帝城门水云外低身直下八千尺粉堞电转紫游缰东得平冈出天壁江村野堂争入眼埀鞭亸鞚凌紫陌向来皓首惊万人自倚红顔能骑射安知决臆追风足朱汗骖驔犹喷玉不虞一蹶终损伤人生快意多所辱职当忧戚伏衾枕况乃迟暮加烦促朋知来问腆我顔杖藜强起依僮仆语尽还成开口笑提携别扫清谿曲酒肉如山又一时初筵哀丝动豪竹共指西日不相贷喧呼且覆杯中渌何必走马来为问君不见嵇康养生遭杀戮  

君不见简苏徯  

君不见道边废弃池君不见前者摧折桐百年死树中琴瑟一斛旧水藏蛟龙丈夫盖棺事始定君今幸未成老翁何恨憔悴在山中湥山穷谷不可处霹雳魍魉兼狂风  

忆昔行  

忆昔北寻小有洞洪河怒涛过轻舸辛勤不见华盖君艮岑青辉惨么麽千崖无人万壑静三步回头五步坐秋山眼冷魂未归仙赏心违泪交堕弟子谁依白茅室卢老独启青铜锁巾拂香余捣药尘阶除灰死烧丹火圃沧洲莽空濶金节羽衣飘婀娜落日初霞闪余映倐忽东西无不可松风磵水声合时青兕黄熊啼向我徒然咨嗟抚遗迹至今梦想仍犹左秘诀隠文须内敎晩嵗何功使愿果更讨衡阳董链师南浮早鼓潇湘柂  

魏将军歌  

将军昔着从事衫铁马驰突重两衔被坚执锐略西极昆仑月窟东崭岩君门羽林万猛士恶若哮虎子所监五年起家列霜防一日过海收风帆平生流辈徒蠢蠢长安少年气欲尽魏侯骨耸精爽华岳峰尖见秋隼星纒宝校金盘陁夜骑天驷超天河欃枪荧惑不敢动翠蕤云旓相荡摩吾为子起歌都防酒防插劒肝胆露钩陈苍苍风武万嵗千秋奉明主临江节士安足数【`荆溪吴子良曰昆仑月窟在西南云东者谓将军略地至西方之极而昆仑月窟反在东也`】  

朱凤行  

君不见潇湘之山衡山髙山巓朱凤声嗷嗷侧身长顾求其曹翅埀口噤心甚劳下愍百鸟在罗网黄雀最小犹难逃愿分竹实及蝼蚁尽使鸱枭相怒号  

醉歌行赠公安顔少府请顾八题壁  

神仙中人不易得顔氏之子才孤标天马长鸣待驾驭秋鹰整翮当云霄君不见东吴顾文学君不见西汉杜陵老诗家笔势君不嫌词翰升堂为君扫是日霜风冻七泽乌蛮落照衔赤壁酒酣耳热忘头白感君意气无所惜一为歌行歌主客  

夜闻觱篥  

夜闻觱篥沧江上衰年侧耳情所向邻舟一聴多感伤塞曲三更歘悲壮积雪飞霜此夜寒孤灯急管复风湍君知天地干戈满不见江湖行路难  

发刘郎浦  

挂帆早发刘郎浦疾风飒飒昏亭午舟中无日不沙尘岸上空村尽豺虎十日北风风未回客行嵗晩晩相催白头厌伴渔人宿黄帽青鞋归去来  

风雨看舟前落花戯为新句  

江上人家桃树枝春寒细雨出疎篱影遭碧水潜勾引风妬红花却倒吹吹花困癫傍舟楫水光风力俱相怯赤憎轻薄遮入怀珍重分明不来接湿久飞迟半欲髙萦沙惹草细于毛蜜蜂蝴蝶生情性偷眼蜻蜓避百劳  

岳麓山道林二寺行  

玉泉之南麓山殊道林林壑争盘纡寺门髙开洞庭野殿脚插入赤沙湖五月寒风冷佛骨六时天乐朝香炉地灵步步雪山草僧宝人人沧海珠塔刧宫墙壮丽敌香厨松道清凉俱莲花交响共命鸟金防双回三足乌方丈涉海费时节圃寻河知有无暮年且喜经行近春日兼防暄暖扶飘然斑白身奚适傍此烟霞茅可诛桃源人家易制度橘洲田土仍膏腴潭府邑中甚淳古太守庭内不喧呼昔遭衰世皆晦迹今幸乐国养微躯依止老宿亦未晚富贵功名焉足圗久为野客寻幽惯细学周颙免兴孤一重一掩吾肺腑山鸟山花吾友于宋公放逐曾题壁物色分留与老夫  

暮秋枉裴道州手札率尔遣兴寄近呈苏涣侍御  

乆客多枉友朋书素书一月凡一束虚名但防寒温问泛爱不救沟壑辱齿落未是无心人舌存耻作穷途哭道州手札适复至纸长要自三过读盈把那须沧海珠入懐本倚昆山玉拨弃潭州百斛酒芜没潇岸千株菊使我昼立烦儿孙令我夜坐费灯烛忆子初尉永嘉去红顔白面花映肉军符侯印取岂迟紫燕绿耳行甚速圣朝尚飞战鬬尘济世宜引英俊人黎元愁痛防苏息夷狄跋扈徒逡巡授钺筑坛闻意防頽纲漏网期弥纶郭钦上书见大计刘毅答诏惊羣臣他日更仆语不浅明公论兵气益振倾壶箫管黑白发儛劒霜雪吹青春宴筵曾语蘓季子后来杰出云孙比茅斋定王城郭门药物楚老渔商市市北肩舆每聨袂郭南抱瓮亦隠几无数将军西第成早作丞相东山起鸟雀苦肥秋粟菽蛟龙欲蛰寒沙水天下鼓角何时休阵前部曲终日死附书与裴因示苏此生巳媿须人扶致君尧舜付公等早据要路思捐躯  

嵗晏行  

嵗云暮矣多北风潇湘洞庭白雪中渔父天寒网罟冻莫徭射雁鸣桑弓去年米贵阙军食今年米贱大伤农髙马达官厌酒肉此辈杼轴茅茨空楚人重鱼不重鸟汝休枉杀南飞鸿况闻处处鬻男女割慈忍爱还租庸往日用钱捉私铸今许铅锡和青铜刻泥为之最易得好恶不合长相防万国城头吹画角此曲哀怨何时终  

追酬故髙蜀州人日见寄【`并序`】  

开文书帙中检所遗忘因得故髙常侍适往居在成都时髙任蜀州刺史人日相忆见寄诗泪洒行间读终篇末自枉诗又十余年莫记存殁又六七年矣老病懐旧生意可知今海内忘形故人独汉中王瑀与昭州敬使君超先在爱而不见情见乎辞大厯五年正月二十一日却追酬髙公此作因寄王及敬弟  

自防蜀州人日作不意清诗久零落今晨散帙眼忽开迸泪幽吟事如昨呜呼壮士多慷慨合沓髙名动寥廓叹我凄凄求友篇感时郁郁匡君略锦里春光空烂漫瑶墀侍臣已冥寞潇湘水国傍鼋鼍鄠杜秋天失雕鹗东西南北更谁论白首扁舟病独存遥拱北辰纒冦盗欲倾东海洗乾坤边塞西蕃最充斥衣冠南渡多崩奔鼓瑟至今悲帝子曳裾何处覔王门文章曹植波澜濶服食刘安徳业尊长笛谁能乱愁思昭州词翰与招魂  

狂歌行赠四兄  

与兄行年校一嵗贤者是兄愚者弟兄将富贵等浮云弟切功名好权势长安秋雨十日泥我曹鞴马聴晨鸡公卿朱门未开锁我曹已到肩相齐吾兄睡穏方舒膝不袜不巾踏晓日男啼女哭莫我知身上须缯腹中实今年思我来嘉州嘉州酒重花绕楼楼头吃酒楼下卧长歌短咏还相酬四时八节还拘礼女拜弟妻男拜弟幅巾鞶帯不挂身头脂足垢何曾洗吾兄吾兄巢许伦一生喜怒长任真日斜枕肘寝已熟啾啾唧唧为何人  

## 御定全唐诗录卷二十九  

杜甫【`六`】  

近体诗  

重题郑氏东亭  

华亭入翠微秋日乱清晖崩石欹山树清涟曳水衣紫鳞冲岸跃苍隼防巢归向晩寻征路残云傍马飞天寳初南曹小司冦舅于我太夫人堂下累土为山一匮盈尺以代彼朽木承诸焚香瓷瓯瓯甚安矣旁植慈竹盖兹数峯嵚岑婵娟宛有尘外数致乃不知兴之所至而作是诗  

一匮功盈尺三峯意出羣望中疑在野幽处欲生云慈竹春隂覆香炉晓势分惟南将献夀佳气日氛氲  

与任城许主簿游南池  

秋水通沟洫城隅进小船晩凉看洗马森木乱鸣蝉菱熟经时雨蒲荒八月天晨朝降白露遥忆旧青氊登兖州城楼  

东郡趋庭日南楼纵目初浮云连海岱平野入青徐孤嶂秦碑在荒城鲁殿余从来多古意临眺独踌蹰  

对雨书怀走邀许十一簿公  

东岳云峰起溶溶满太虚震雷翻幕燕骤雨落河鱼座对贤人酒门听长者车相邀愧泥泞骑马到堦除  

已上人茅斋  

已公茅屋下可以赋新诗枕簟入林僻茶留客迟江莲揺白羽天棘蔓青丝空忝许询辈难酬支遁词  

房兵曹胡马诗  

胡马大宛名锋棱痩骨成竹批双耳峻风入四蹄轻所向无空濶真堪托死生骁腾有如此万里可横行  

过宋员外之问旧庄  

宋公旧池馆零落守阳阿枉道只从入吟诗许更过淹留问耆老寂寞向山河更识将军树悲风日暮多  

夜宴左氏庄  

风林纎月落衣露净琴张暗水流花径春星帯草堂检书烧烛短看剑引杯长诗罢闻吴咏扁舟意不忘  

春日忆李白  

白也诗无敌飘然思不羣清新庾开府俊逸鲍参军渭北春天树江东日暮云何时一樽酒重与细论文  

送裴二虬作尉永嘉  

孤屿亭何处天涯水气中故人官就此絶境兴谁同隠吏逢梅福游山忆谢公扁舟吾已就把钓待秋风  

陪郑广文游何将军山林  

不识南塘路今知第五桥名园依緑水野竹上青霄谷口旧相得濠梁同见招平生为幽兴未惜马蹄遥百顷风潭上千章夏木清卑枝低结子接叶暗巢莺鲜鲫银丝鲙香芹碧涧羮翻疑柂楼底晚饭越中行万里戎王子何年别月支异花开絶域滋蔓匝清池汉使徒空到神农竟不知露翻兼雨打开拆日离披旁舎连髙竹疎篱带晚花碾涡深没马藤蔓曲藏虵词赋工无益山林迹未賖尽捻书籍卖来问尔东家剰水沧江破残山碣石开緑垂风折笋红绽两肥梅银甲弹筝用金鱼换酒来兴移无洒扫随意坐莓苔风磴吹隂雪云门吼瀑泉酒醒思卧簟衣冷欲装绵野老来看客河鱼不取钱只疑淳朴处自有一山川棘树寒云色茵蔯春藕香脆添生菜美隂益食单凉野鹤清晨出山精白日藏石林蟠水府百里独苍苍忆过杨栁渚走马定昆池醉把青荷叶狂遗白接防刺船思郢客解水乞呉儿坐对秦山晩江湖兴颇随牀上书连屋堦前树拂云将军不好武稚子緫能文醒酒微风入听诗静夜分絺衣挂萝薜凉月白纷纷幽意忽不惬归期无奈何出门流水住回首白云多自笑灯前舞谁怜醉后歌秖应与朋好风雨亦来过  

重过何氏  

问讯东桥竹将军有报书倒衣还命驾髙枕乃吾庐花妥莺捎蝶溪喧獭趂鱼重来休沐地真作野人居山雨樽仍在沙沉榻未移犬迎曽宿客鸦防落巢儿云薄翠微寺天清黄子陂向来幽兴极歩屣过东篱落日平台上春风啜茗时石栏斜防笔桐叶坐题诗翡翠鸣衣桁蜻蜓立钓丝自今幽兴熟来往亦无期颇怪朝叅懒应躭野趣长雨抛金锁甲苔卧緑沈枪手自移蒲栁家才足稻粱看君用幽意白日到羲皇到此应常宿相留可判年蹉暮容色怅望好林泉何日霑微禄归山买薄田斯游恐不遂把酒意茫然  

冬日有怀李白  

寂寞书斋里终朝独尔思更寻嘉树传不忘角弓诗裋褐风霜入还丹日月迟未因乗兴去空有鹿门期  

杜位宅守歳  

守岁阿戎家椒盘已颂花盍簪喧枥马列炬散林鸦四十眀朝过飞腾暮景斜谁能更拘束烂醉是生涯  

与鄠县源大少府宴渼陂  

应为西陂好金钱罄一餐饭抄云子白嚼水精寒无计回船下空愁避酒难主人情烂漫持荅翠琅玕  

崔驸马山亭宴集  

萧史幽栖地林间踏鳯毛洑流何处入乱石闭门髙客醉挥金椀诗成得绣袍清秋多宴防终日困香醪  

九日杨奉先防白水崔明府  

今日潘怀县同时陆浚仪坐开桑落酒来把菊花枝天宇清霜净公堂宿雾披晚酣留客舞鳬舄共差池送张二十参军赴蜀州因呈杨五侍御  

好去张公子通家别恨添两行秦树直万防蜀山尖御史新騘马叅军旧紫髯皇华吾善处于汝定无嫌陪诸贵公子丈八沟防妓纳凉晩际遇雨  

落日放船好轻风生浪迟竹深留客处荷净纳凉时公子调氷水佳人雪藕丝片云头上黒应是雨催诗雨来霑席上风急打船头越女红裠湿燕姬翠黛愁缆侵堤栁系幔卷浪花浮归路翻萧飒陂塘五月秋  

赠髙式顔  

昔别是何处相逢皆老夫故人还寂寞削迹共艰虞自失论文友空知卖酒垆平生飞动意见尔不能无  

故武卫将军挽歌  

严警当寒夜前军落大星壮夫思感决哀诏惜精灵王者今无战书生已勒铭封侯意疎濶编简为谁青舞剑过人絶鸣弓射兽能铦锋行惬顺猛噬失蹻腾赤羽千夫膳黄河十月氷横行沙漠外神速至今称哀挽青门去新阡绛水遥路人纷雨泣天意飒风飚部曲精仍锐匈奴气不骄无由覩雄略大树日萧萧  

官定后戏赠  

不作河西尉凄凉为折腰老夫怕趋走率府且逍遥耽酒须微禄狂歌托圣朝故山归兴尽廻首向风飚  

对雪  

战哭多新鬼愁吟独老翁乱云低薄暮急雪舞廻风瓢弃樽无緑炉存火似红数州消息断愁坐正书空  

月夜  

今夜鄜州月闺中只独看遥怜小儿女未解忆长安香雾云鬟湿清辉玉臂寒何时倚虚幌双照泪痕干  

元日寄韦氏妹  

近闻韦氏妹迎在汉钟离郎伯殊方镇京华旧国移春城回北斗郢树发南枝不见朝正使啼痕满面垂  

春望  

国破山河在城春草木深感时花溅涙恨别鸟惊心烽火连三月家书抵万金白头搔更短浑欲不胜簪  

忆幼子  

骥子春犹隔莺歌暖正繁别离惊节换聪慧与谁论涧水空山道柴门老树村忆渠愁只睡炙背俯晴轩  

喜逹行在所  

西忆岐阳信无人遂却回眼穿当落日心死着寒灰雾树行相引莲峰望忽开所亲惊老痩辛苦贼中来愁思胡笳夕凄凉汉苑春生还今日事间道暂时人司章初覩南阳气已新喜心翻倒极呜咽泪霑巾死去凭谁报归来始自怜犹瞻太白雪喜遇武功天影静千官里心苏七校前今朝汉社稷新数中兴年  

月  

天上秋期近人间月影清入河蟾不没捣药兎长生只益丹心苦能添白髪明干戈知满地休照国西营  

留别贾严二阁老两院补阙  

田园须蹔往戎马惜离羣去逺留诗别愁多任酒醺一秋常苦雨今日始无云山路时吹角那堪处处闻  

晩行口号  

三川不可到归路晩山稠落雁浮寒水饥乌集戍楼市朝今日异丧乱几时休逺媿梁江緫还家尚黒头  

独酌成诗  

灯花何太喜酒緑正相亲醉里从为客诗成觉有神兵戈犹在眼儒术岂谋身苦被微官缚低头媿野人  

收京  

仙仗离丹极妖星照玉除须为下殿走不可好楼居暂屈汾阳驾聊飞燕将书依然七庙略更与万方初生意甘衰白天涯正寂寥忽闻哀痛诏又下圣明朝羽翼懐商老文思忆帝尧叨逢罪已日霑洒望青霄汗马收宫阙春城铲贼壕赏应歌杕杜归及荐樱桃杂卤横戈数功臣甲第髙万方频送喜无乃圣躬劳  

春宿左省  

花隠掖垣暮啾啾栖鸟过星临万户动月傍九霄多不寝听金钥因风想玉珂明朝有封事数问夜如何  

送翰林张司马南海勒碑  

冠冕通南极文章落上台诏从三殿去碑到百蛮开野馆浓花发春帆细雨来不知沧海上天遣几时回  

晚出左掖  

昼刻传呼浅春旗簇仗齐退朝花底散归院栁边迷楼雪融城湿宫云去殿低避人焚谏草骑马欲鸡栖  

送贾阁老出汝州  

西掖梧桐树空留一院隂艰难归故里去住损春心宫殿青门隔云山紫逻深人生五马贵莫受二毛侵  

端午日赐衣  

宫衣亦有名端午被恩荣细葛含风软香罗叠雪轻自天题处湿当暑着来清意内称长短终身荷圣情  

赠毕四  

才大今诗伯家贫苦宦卑饥寒奴仆贱顔状老翁为同调嗟谁惜论文笑自知流传江鲍体相顾免无儿  

奉赠王中允【`维`】  

中允声名久如今契濶深共传收庾信不比得陈琳一病縁明主三年独此心穷愁应有作试诵白头吟  

奉陪郑驸马韦曲  

韦曲花无頼家家恼杀人緑樽虽尽日白髪好禁春石角钩衣破藤枝刺眼新何时占丛竹头戴小乌巾野寺垂杨里春畦乱水间美花多映竹好鸟不归山城郭终何事风尘岂驻顔谁能共公子薄暮欲俱还至徳二载甫自京金光门出间道归鳯翔乾元初从左拾遗移华州掾与亲故别因出此门有悲往事  

此道昔归顺西郊贼正繁至今残破胆应有未招魂近侍归京邑移官逺至尊无才日衰老驻马望千门  

寄髙三十五詹事  

安穏髙詹事兵戈久索居时来如宦逹岁晚莫情疎天上多鸿雁池中足鲤鱼相看过半百不寄一行书路逢襄阳杨少府入城戱呈杨贠外绾【`甫赴华州日许寄贠外茯苓`】  

寄语杨贠外山寒少茯苓归来稍暄暖当为斸青冥翻动神仙窟封题鸟兽形兼将老藤杖扶汝醉初醒  

得弟消息  

近有平隂信遥怜舍弟存侧身千里道寄食一家村烽举新酣战啼垂旧血痕不知临老日招得防人魂汝懦归无计吾衰徃未期浪传乌鹊喜深负鹡鸰诗生理何顔面忧端且岁时两京三十口虽在命如丝  

得舍弟消息  

乱后谁归得他乡胜故乡直为心厄苦久念与存亡汝书犹在壁汝妾已辞房旧犬知愁恨垂头傍我牀  

秦州杂诗  

满目悲生事因人作逺游迟回度陇怯浩荡及闗愁水落鱼龙夜山空鸟防秋西征问烽火心折此淹留秦州山北寺胜迹隗嚣宫苔藓山门古丹青野殿空月明垂叶露云逐度溪风清渭无情极愁时独向东州图领同谷驿道出流沙降虏兼千帐居人有万家马骄珠汗落胡舞白蹄斜年少临洮子西来亦自夸鼓角縁边郡川原欲夜时秋听殷地发风散入云悲抱叶寒蝉静归山独鸟迟万方声一概吾道竟何之南使宜天马由来万匹强浮云连阵没秋草徧山长闻说真龙种仍残老骕骦哀鸣思战鬬迥立向苍苍城上胡笳奏山边汉节归防河赴沧海奉诏发金微士苦形骸黒旌疎鸟兽稀那闻往来戍恨解邺城围莽莽万重山孤城山谷间无风云出塞不夜月临闗属国归何晩楼兰斩未还烟尘独长望衰飒正摧顔闻道寻源使从天此路回牵牛去防许宛马至今来一望幽燕隔何时郡国开东征健儿尽羌笛暮吹哀今日明人眼临池好驿亭丛篁低地碧髙栁半天青稠叠多幽事喧呼阅使星老夫如有此不异在郊坰云气接昆仑涔涔塞雨繁羌童看渭水使客向河源烟火军中幕牛羊岭上村所居秋草净正闭小蓬门萧萧古塞冷漠漠秋云低黄鹄翅垂雨苍鹰饥啄泥蓟门谁自北汉将独征西不意书生耳临衰厌鼓鞞山头南郭寺水号北流泉老树空庭得清渠一邑传秋花危石底晩景卧钟边俛仰悲身世溪风为飒然传道东柯谷深藏数十家对门藤盖瓦映竹水穿沙痩地飜宜粟阳坡可种船人近相报但恐失桃花万古仇池穴潜通小有天神鱼人不见福地语真传近接西南境长怀十九泉何时一茅屋送老白云边未暇泛沧海悠悠兵马间塞门风落木客舎雨连山阮籍行多兴厐公隐不还东柯遂疎懒休镊鬓毛斑东柯好崖谷不与众峰羣落日邀双鸟晴天卷片云野人矜险絶水竹防平分采药吾将老儿童未遣闻边秋隂易久不复辨晨光檐雨乱淋幔山云低度墙鸬鷀窥浅井蚯蚓上深堂车马何萧索门前百草长地僻秋将尽山髙客未归塞云多断续边日少光辉警急烽常报传闻檄屡飞西戎外甥国何得迕天威鳯林戈未息鱼海路常难候火云烽峻悬军幕井干风连西极动月过北庭寒故老思飞将何时议筑坛唐尧真自圣野老复何知晒药能无妇应门幸有儿藏书闻禹穴读记忆仇池为报鸳行旧鹪鹩在一枝  

月夜忆舍弟  

戍鼓断人行秋边一雁声露从今夜白月是故乡明有弟皆分散无家问死生寄书长不逹况乃未休兵  

宿賛公房  

杖锡何来此秋风已飒然雨荒深院菊霜倒半池莲放逐宁违性虗空不离禅相逢成夜宿陇月向人圎  

东楼  

万里流沙道西征过此门但添新战骨不返旧征魂楼角凌风迥城隂带水昏传声看驿使送节向河源  

雨晴  

天水秋云薄从西万里风今朝好晴景久雨不妨农塞栁行疎翠山梨结小红胡笳楼上发一雁入髙空  

寓目  

一县蒲萄熟秋山苜蓿多闗云常带雨塞水不成河羌女轻烽燧胡儿制骆驼自伤迟暮眼丧乱饱经过  

山寺  

野寺残僧少山园细路髙麝香眠石竹鹦鹉啄金桃乱石通人过悬崖置屋牢上方重阁晚百里见秋毫  

即事  

闻道花门破和亲事却非人怜汉公主生得渡河归秋思抛云髻腰支賸寳衣羣凶犹索战回首意多违  

遣怀  

愁眼看霜露寒城菊自花天风随断柳客泪堕清笳水净楼隂直山昏塞日斜夜来归鸟尽啼杀后栖鸦  

天河  

常时任显晦秋至辄分明纵被微云掩终能永夜清含星动双阙伴月落边城牛女年年渡何曽风浪生  

初月  

光细岂上影斜轮未安微升古塞外已隐暮云端河汉不改色关山空自寒庭前有白露暗满菊花团  

归燕  

不独避霜雪其如俦侣稀四时无失序八月自知归春色岂相访众雏还识机故巢傥未毁防傍主人飞  

衣  

亦知戍不返秋至拭清砧已近苦寒月况经长别心宁辞捣熨倦一寄塞垣深用尽闺中力君聼空外音  

促织  

促织甚微细哀音何动人草根吟不稳牀下夜相亲久客得无泪放妻难及晨悲丝与急管感激异天真  

萤火  

幸因腐草出敢近太阳飞未足临书卷时能防客衣随风隔幔小带雨傍林微十月清霜重飘零何处归  

蒹葭  

摧折不自守秋风吹若何暂时花戴雪几处叶沉波体弱春苖早丛长夜露多江湖后揺落亦恐岁蹉  

苦竹  

青防亦自守软弱强扶持味苦夏虫避丛卑春鸟疑轩墀曽不重剪伐欲无辞幸近幽人屋霜根结在兹  

除架  

束薪已零落瓠叶转萧疎幸结白花了宁辞青蔓除秋虫声不去暮雀意何如寒事今牢落人生亦有初  

废畦  

秋蔬拥霜露岂敢惜凋残暮景数枝叶天风吹汝寒緑沾泥滓尽香与岁时防生意春如昨悲君白玉盘  

夕烽  

夕烽来不近每日报平安塞上传光小云边落防残照秦通警急过陇自艰难闻道蓬莱殿千门立马看  

送逺  

带甲满天地胡为君逺行亲朋尽一哭鞍马去孤城草木岁月晚闗河霜雪清别离巳昨日因见古人情  

天末怀李白  

凉风起天末君子意如何鸿雁几时到江湖秋水多文章憎命逹魑魅喜人过应共寃魂语投时赠汨罗  

空囊  

翠栢苦犹食晨霞髙可餐世人共卤莽吾道属艰难不爨井晨冻无衣牀夜寒囊空恐羞澁留得一钱看  

病马  

乗尔亦已久天寒闗塞深尘中老尽力岁晩病伤心毛骨岂殊众驯良犹至今物微意不浅感动一沉吟  

蕃剑  

致此自僻逺又非珠玉装如何有竒怪每夜吐光芒虎气必腾趠龙身宁久藏风尘苦未息持汝奉明王  

观安西兵过赴闗中待命  

四镇富精锐摧锋皆絶伦还闻献士卒足以静风尘老马夜知道苍鹰饥着人临危经久战用急始如神竒兵不在众万马救中原谈笑无河北心肝奉至尊孤云随杀气飞鸟避辕门竟日留欢乐城池未觉喧  

野望  

清秋望不极迢递起层隂逺水兼天净孤城隠雾深叶稀风更落山迥日初沉独鹤归何晚昏鸦已满林  

示侄佐  

多病秋风落君来慰眼前自闻茅屋趣只想竹林眠满谷山云起侵篱涧水悬嗣宗诸子侄早觉仲容贤  

佐还山后寄  

山晚浮云合归时恐路迷涧寒人欲到村黒鸟应栖野客茅茨小田家树木低旧谙疎懒叔须汝故相擕白露黄粱熟分张素有期巳应舂得细颇觉寄来迟味岂同金菊香宜配緑葵老人他日爱正想滑流匙防道泉浇圃交横落慢坡葳防秋叶少隠映野云多隔沼连香芰通林带女萝甚闻霜薤白重恵意如何  

秋日阮隠居致薤三十束  

隠者柴门内畦蔬绕舍秋盈筐承露薤不待致书求束比青蒭色圎齐玉筯头衰年闗鬲冷味暖并无忧  

为农  

锦里烟尘外江村八九家圎荷浮小叶细麦落轻花卜宅从兹老为农去国赊逺惭勾漏令不得问丹砂  

賔至  

患气轻时久临江卜宅新喧卑方避俗疎快颇宜人有客过茅宇呼儿正葛巾自锄稀菜甲小摘为情亲  

田舍  

田舍清江曲柴门古道旁草深迷市井地僻懒衣裳攑柳枝枝弱枇杷树树香鸬鷀西日照晒翅满鱼梁  

西郊  

时出碧鸡坊西郊向草堂市桥官栁细江路野梅香傍架齐书帙看题减药囊无人觉来徃疎懒意何长  

遣兴  

干戈犹未定弟妺各何之拭泪霑襟血梳头满面丝地卑荒野大天逺暮江迟衰疾那能久应无见汝时  

出郭  

霜露晚凄凄髙天逐望低逺烟盐井上斜景雪峯西故国犹兵马他乡亦鼓鼙江城今夜客还与旧乌啼  

过南邻朱山人水亭  

相近竹参差相过人不知幽花欹满树小水细通池归客村非逺残樽席更移看君多道气从此数追随  

和裴廸登新津寺寄王侍郎  

何限倚山木吟诗秋叶黄蝉声集古寺鸟影度寒塘风物悲游子登临忆侍郎老夫贪佛日随意宿僧房  

岁暮  

岁暮逺为客边隅还用兵烟尘犯雪岭鼓角动江城天地日流血朝廷谁请缨济时敢爱死寂寞壮心惊  

奉詶李都督表丈早春作  

力疾坐清晓来时悲早春转添愁伴客更觉老随人红入桃花嫩青归栁叶新望乡应未已四海尚风尘  

遣意  

啭枝黄鸟近泛渚白鸥轻一径野花落孤村春水生衰年催酿黍细雨更移橙渐喜交游絶幽居不用名檐影微微落津流脉脉斜野船明细火宿雁聚圆沙云掩初月香传小树花邻人有美酒稚子夜能赊  

漫成  

野日荒荒白春流泯泯清渚蒲随地有村迳逐门成只作披衣惯常从漉酒生眼边无俗物多病也身轻江皋已仲春花下复清晨仰面贪看鸟回头错应人读书难字过对酒满壶频近识峨眉老知予懒是真  

春夜喜雨  

好雨知时节当春乃发生随风潜入夜润物细无声野径云俱黒江船火独明晓看红湿处花重锦官城  

春水  

三月桃花浪江流复旧痕朝来没沙尾碧色动柴门接缕垂芳饵连筒灌小园已添无数鸟争浴故相喧  

江亭  

坦腹江亭暖长吟野望时水流心不竞云在意俱迟寂寂春将晚欣欣物自私故林归未得排闷强裁诗  

村夜  

萧萧风色暮江头人不行村舂雨外急邻火夜深明胡羯何多难渔樵寄此生中原有兄弟万里正含情  

早起  

春来常早起幽事颇相闗帖石防隤岸开林出逺山一丘藏曲折缓歩有跻攀童仆来城市瓶中得酒还  

落日  

落日在帘钩溪边春事幽芳菲縁岸圃樵爨倚滩舟啅雀争枝坠飞虫满院游浊醪谁造汝一酌散千忧  

徐步  

整履步青芜荒庭日欲晡芹泥随燕觜花蘂上蜂须把酒从衣湿吟诗信杖扶敢论才见忌实有醉如愚  

寒食  

寒食江村路风花髙下飞汀烟轻冉冉竹日净晖晖田父要皆去邻家问不违地偏相识尽鸡犬亦忘归  

琴台  

茂陵多病后尚爱卓文君酒肆人间世琴台日暮云野花留寳靥蔓草见罗裠归鳯求凰意寥寥不复闻  

闻斛斯六官未归  

故人南郡去去索作碑钱本卖文为活翻令室倒悬荆扉深蔓草土锉冷疎烟老罢休无赖归来省醉眠  

游修觉寺  

野寺江天豁山扉花竹幽诗应有神助吾得及春游径石相萦带川云自去留禅枝宿众鸟漂转暮归愁  

后游  

寺忆新游处桥怜再渡时江山如有待花栁更无私野润烟光薄沙暄日色迟客愁全为减舍此复何之  

晚晴  

村晚惊风度庭幽过雨霑夕阳薫细草江色映疎帘书乱谁能帙杯干可自添时闻有余论未怪老夫潜  

朝雨  

凉气晚萧萧江云乱眼飘风鸳藏近渚雨燕集深条黄绮终辞汉巢由不见尧草堂樽酒在幸得过清朝  

野望因过常少仙  

野桥齐度马秋望转悠哉竹覆青城合江从灌口来入村樵径引尝果栗皱开落尽髙天日幽人未遣回  

奉简髙三十五使君  

当代论才子如公复防人骅骝开道路鹰隼出风尘行色秋将晚交情老更亲天涯喜相见披豁对吾真  

酬髙使君相赠  

古寺僧牢落空房客寓居故人供禄米邻舍与园蔬防树容听法三车肯载书草吾岂敢赋或似相如  

草堂即事  

荒村建子月独树老夫家雾里江船度风前迳竹斜寒鱼依密藻宿鹭起圎沙蜀酒禁愁得无钱何处赊范二贠外邈吴十侍御郁特枉驾阙展待聊寄此  

暂往比邻去空问二妙归幽栖诚简略衰白已光辉野外贫家逺村中好客稀论文或不媿肯重欵柴扉  

观李固请司马弟山水图  

方丈浑连水天台总映云人间长见畵老去恨空闻范蠡舟偏小王乔鹤不羣此生随万物何路出尘氛髙浪垂飜屋崩崖欲压牀野桥分子细沙岸绕微茫红浸瑚短青悬薜荔长浮查并坐得仙老暂相将  

赠别何邕  

生死论交地何由见一人悲君随燕雀薄宦走风尘绵谷元通汉沱江不向秦五陵花满眼传语故乡春  

赠别郑链赴襄阳  

戎马交驰际柴门老病身把君诗过日念此别惊神地濶峨眉晚天髙岘首春为于耆旧内试觅姓厐人  

送叚功曹归广州  

南海春天外功曹几月程峡云笼树小湖日落船明交趾丹沙重韶州白葛轻幸君因估客时寄锦官城  

畏人  

早花随处发春鸟异方啼万里清江上三年落日低畏人成小筑褊性合幽栖门迳从榛草无心走马蹄  

逺游  

贱子何人记迷方着处家竹风连野色江沫拥春沙种药扶衰病吟诗解叹嗟似闻胡骑走失喜问京华  

水槛遣心  

去郭轩楹敞无村眺望赊澄江平少岸幽树晚多花细雨鱼儿出微风燕子斜城中十万户此地两三家蜀天常夜雨江槛已朝晴叶润林塘密衣干枕席清不堪秖老病何得尚浮名浅把防防酒深凭送此生  

屏迹  

用拙存吾道幽居近物情桑麻深雨露燕雀半生成村鼓时时急渔舟个个轻杖藜从白首心迹喜双清晚起家何事无营地转幽竹光团野色舍影漾江流失学从儿懒长贫任妇愁百年浑得醉一月不梳头  

九日登梓州城  

伊昔黄花酒如今白髪翁追欢筋力异望逺岁时同弟妺悲歌里朝廷醉眼中兵戈与闗塞此日意无穷  

九日奉寄严大夫  

九日应愁思经时冐险艰不眠持汉节何路出巴山小驿香醪嫩重岩细菊斑遥知簇鞍马回首白云间【`宝应元年四月代宗即位召武入朝是年徐知道反武阻兵九月尚未出巴`】  

怀旧  

地下苏司业情亲独有君那因丧乱后便有死生分老罢知明镜悲来望白云自从失词伯不复更论文  

所思【`得台州郑司户防消息`】  

郑老身仍窜台州信始传为农山涧曲卧病海云边世已疎儒素人犹乞酒钱徒劳望牛斗无计斸龙泉  

不见【`近无李白消息`】  

不见李生久佯狂真可哀世人皆欲杀吾意独怜才敏捷诗千首飘零酒一杯匡山读书处头白好归来  

陪李金吾花下饮  

胜地初相引徐行得自娱见轻吹鸟毳随意数花须细草称偏坐香醪懒再沽醉归应犯夜可怕李金吾  

## 御定全唐诗录卷三十  

杜甫【`七`】  

近体诗【`二`】  

题武禅师屋壁  

何年顾虎头满壁畵瀛洲赤日石林气青天江海流锡飞常近鹤杯度不惊鸥似得庐山路真随恵逺游  

客夜  

客睡何曽着秋天不肯明卷帘残月影髙枕逺江声计拙无衣食途穷仗友生老妻书数纸应悉未归情  

客亭  

秋犹曙色落木更天风日出寒山外江流宿雾中圣朝无弃物老病已成翁多少残生事飘零似转蓬  

涪江泛舟送韦班归京  

追饯同舟日伤春一水间飘零为客久衰老羡君还花逺重重树云轻处处山天涯故人少更益鬓毛斑春日梓州登楼  

行路难如此登楼望欲迷身无却少壮迹有但羇栖江水流城郭春风入鼓鞞双双新燕子依旧已衔泥郪城西原送李判官兄武判官弟赴成都诗  

凭髙送所亲久坐惜芳辰逺水非无浪他山自有春野花随处发官栁着行新天际伤愁别离筵何太频泛江送魏十八仓曹还京因寄岑中允参范郎中季明  

迟日深江水轻舟送别筵帝乡愁绪外春色泪痕边见酒须相忆将诗莫浪传若逢岑与范为报各衰年  

泛江送客  

二月频送客东津江欲平烟花山际重舟楫浪前轻泪逐劝杯下愁连吹笛生离筵不隔日那得易为情  

上牛头寺  

青山意不尽衮衮上牛头无复能拘碍真成浪出游花浓春寺静竹细野池幽何处莺啼切移时独未休  

望牛头寺  

牛头见鹤林梯迳绕幽深春色浮山外天河宿殿隂传灯无白日布地有黄金休作狂歌老回看不住心  

上兜率寺  

兜率知名寺真如防法堂江山有巴蜀栋宇自齐梁庾信哀虽久何颙好不忘白牛车逺近且欲上慈航  

望兜率寺  

树密当山径江深隔寺门霏霏云气重闪闪浪花翻不复知天大空余见佛尊时应清盥罢随喜给孤园数陪李梓州泛江有女乐在诸舫戱为艶曲二首赠李  

上客回空骑佳人满近船江清歌扇底野旷舞衣前玉袖凌风并金壶隠浪偏竞将明媚色偷眼艶阳天白日移歌袖清霄近笛牀翠眉萦度曲云鬓俨分行立马千山暮回舟一水香使君自有妇莫学野鸳鸯  

登牛头山亭子  

路出双林外亭窥万井中江城孤照日山谷逺含风兵革身将老闗河信不通犹残数行泪忍对百花丛陪李梓州王阆州苏遂州李果州四使君登恵义寺  

春日无人境虚空不住天莺花随世界楼阁寄山巅迟暮身何得登临意惘然谁能解金印潇洒共安禅  

江亭送眉州辛别驾升之  

栁影含云幕江波近酒壶异方惊防面终宴惜征途沙晚低风蝶天晴喜浴鳬别离伤老大意绪日荒芜  

戯题寄上汉中王  

西汉亲王子成都老客星百年双白鬓一别五秋萤忍断杯中物秖看座右铭不能随皁盖自醉逐浮萍  

倦夜  

竹凉侵卧内野月满庭隅重露成防滴稀星乍有无暗飞萤自照水宿鸟相呼万事干戈里空悲清夜徂  

悲秋  

凉风动万里羣盗尚纵横家逺传书日秋来为客情愁窥髙鸟过老逐众人行始欲投三峡何由见两京  

对雨  

莽莽天涯雨江边独立时不愁巴道路恐湿汉旌旗雪岭防秋急绳桥战胜迟西戎甥舅礼未敢背恩私  

王命  

汉北豺狼满巴西道路难血埋诸将甲骨断使臣鞍牢落新烧栈苍茫旧筑坛深懐喻蜀意恸哭望王官  

有感  

将帅防恩泽兵戈有岁年至今劳圣主何以报皇天白骨新交战云台旧拓边乗槎断消息无处觅张骞幽蓟余虵豕乾坤尚虎狼诸侯春不贡使者日相望慎勿吞青海无劳问越裳大君先息战归马华山阳洛下舟车入天中贡赋均日闻红粟腐寒待翠华春莫取金汤固长令宇宙新不过行俭徳盗贼本王臣丹桂风霜急青梧日夜凋由来强干地未有不臣朝受钺亲贤往卑宫制诏遥终依古封建岂独听箫诏盗灭人还乱兵残将自疑登坛名絶假报主尔何迟领郡辄无色之官皆有词愿闻哀痛诏端拱问疮痍  

送元二适江左  

乱后今相见秋深复逺行风尘为客日江海送君情晋室丹阳尹公孙白帝城经过自爱惜取次莫论兵  

章梓州水亭【`时汉中王兼道士席谦在防同用荷字韵`】  

城晚通云雾亭深到芰荷吏人桥外少秋水席边多近属淮王至髙门蓟子过荆州爱山简吾醉亦长歌  

翫月呈汉中王  

夜深露气清江月满江城浮客转危坐归舟应独行闗山同一照乌雀自多惊欲得淮王术风吹晕已生  

遣愤  

闻道花门将论功未尽归自从收帝里谁复总戎机蜂虿终怀毒雷霆可振威莫令鞭血地再湿汉臣衣  

薄暮  

江水长流地山云薄暮时寒花隠乱草宿鸟择深枝旧国见何日髙秋心苦悲人生不再好鬓髪白成丝  

西山  

彞界荒山顶蕃州积雪边筑城依白帝转粟上青天蜀将分旗鼓羌兵助井泉西南背和好杀气日相纒辛苦三城戍长防万里秋烟尘侵火井雨雪闭松州风动将军幕天寒使者裘漫山贼营垒回首得无忧子弟犹深入关城未解围蚕崖鐡马痩灌口米船稀辩士安边防元戎决胜威今朝乌鹊喜欲报凯歌归  

薄游  

淅淅风生砌团团日隠墙遥空秋雁灭半岭暮云长病叶多先坠寒花只暂香巴城添泪眼今夜复清光  

舍弟占归草堂检校聊示此诗  

久客应吾道相随独尔来孰知江路近频为草堂回鵞鸭宜长数柴荆莫浪开东林竹影薄腊月更须栽  

放船  

送客苍溪县山寒雨不开直愁骑马滑故作泛舟回青惜峯峦过黄知橘柚来江流大自在坐稳兴悠哉  

陪王使君晦日泛江就黄家亭子  

山豁何时断江平不肯流稍知花改岸始验鸟随舟结束多红粉欢娱恨白头非君爱人客晦日更添愁有迳金沙软无人碧草芳野畦连蛱蝶江槛俯鸳鸯日晩烟花乱风生锦绣香不须吹急管衰老易悲伤  

南征  

春岸桃花水云帆枫树林偷生长避地适逺更霑襟老病南征日君恩北望心百年歌自苦未见有知音  

春逺  

肃肃花絮晩菲菲红素轻日长唯鸟雀春逺独柴荆数有闗中乱何曽剑外清故乡归不得地入亚夫营  

暮寒  

雾隠平郊树风含广岸波沉沉春色静惨惨暮寒多戍鼓犹长击林莺遂不歌忽思髙宴防朱袖拂云和  

百舌  

百舌来何处重重秖报春知音兼众语整翮岂多身花密藏难见枝髙听转新过时如发口君侧有谗人  

游子  

巴蜀愁谁语吴门兴杳然九江春草外三峡暮帆前厌就成都卜休为吏部眠蓬莱如可到衰白问羣仙  

滕王亭子  

寂寞春山路君王不复行古墙犹竹色虚阁自松声鸟雀荒村暮云霞过客情尚思歌吹入千骑把霓旌  

玉台观  

浩劫因王造平台访古游防云萧史驻文字鲁恭留宫阙通羣帝乾坤到十洲人传有笙鹤时过此山头  

送韦郎司直归成都  

窜身来蜀地同病得韦郎天下干戈满江边岁月长别筵花欲暮春日鬓俱苍为问南溪竹抽梢合过墙  

别房太尉墓  

他乡复行役驻马别孤坟近泪无干土低空有断云对碁陪谢传把剑觅徐君唯见林花落莺啼送客闻  

自阆州领妻子却赴蜀山行  

汩汩避羣盗悠悠经十年不成向南国复作游西川物役水虚照魂伤山寂然我生无倚着尽室畏途边长林偃风色回复意犹迷衫裛翠微润马衔青草嘶栈悬斜避石桥断却寻溪何日干戈尽飘飘愧老妻行色逓隠见人烟时有无仆夫穿竹语稚子入云呼转石惊魑魅抨弓落狖鼯真供一笑乐似欲慰穷途  

山馆  

南国昼多雾北风天正寒路危行木杪身逺宿云端山鬼吹灯灭防人语夜阑鸡鸣问前馆世乱敢求安  

倚杖  

看花虽郭内倚杖即溪边山县早休市江桥春聚船狎鸥轻白浪归雁喜青天物色兼生意凄凉忆去年  

舟前小鵞儿  

鵞儿黄似酒对酒爱新鹅引颈嗔船逼无行乱眼多翅开遭宿雨力小困沧波客散层城暮狐狸奈若何  

归来  

客里有所过归来知路难开门野防走散帙壁鱼干洗杓开新醖低头拭小盘凭谁给麴糵细酌老江干  

过故斛斯校书庄  

此老已云殁邻人叹未休竟无宣室召徒有茂陵求妻子寄他食园林非昔游空堂繐帷在淅淅野风秋燕入非傍舍鸥归秖故池断桥无复板卧栁自生枝遂有山阳作多慙鲍叔知素交零落尽白首泪双垂  

送舍弟頴赴齐州  

岷岭南蛮北徐闗东海西此行何日到送汝万行啼絶域惟髙枕清风独杖藜危时暂相见衰白意都迷风尘暗不开汝去防时来兄弟分离苦形容老病催江通一柱观日落望乡台客意长东北齐州安在哉诸姑今海畔两弟亦山东去傍干戈觅来看道路通短衣防战地匹马逐秋风莫作俱流落长瞻碣石鸿  

严郑公宅同咏竹  

緑竹半含箨新梢才出墙色侵书帙晩隂过酒樽凉雨洗姢姢净风吹细细香但令无剪伐防见拂云长  

正月三日归溪上有作简院内诸公  

野外堂依竹篱边水向城蚁浮仍腊味鸥泛已春声药许邻人斸书从稚子擎白头趋幕府深觉负平生  

春日江村  

农务村村急春流岸岸深乾坤万里眼时序百年心茅屋还堪赋桃源自可寻艰难贱生理飘泊到如今种竹交加翠栽桃烂漫红经心石镜月到面雪山风赤管随王命银章付老翁岂知牙齿落名玷荐贤中  

哭严仆射归榇  

素幔随流水归舟返旧京老亲如宿昔部曲异平生风送蛟龙匣天长骠骑营一哀三峡暮遗后见君情  

宴戎州杨使君东楼  

胜絶惊身老情忘发兴竒座从歌妓密乐任主人为重碧拈春酒轻红擘荔枝楼髙欲愁思横笛未休吹  

渝州候严六侍御不到先下峡  

闻道乗騘发沙边待至今不知云雨散虚费短长吟山带乌蛮阔江连白帝深船经一柱观留眼共登临  

禹庙  

禹庙空山里秋风落日斜荒庭垂橘柚古屋畵龙虵云气生虚壁江声走白沙早知乗四载疏凿控三巴  

题忠州龙兴寺所居院壁  

忠州三峡内井邑聚云根小市常争米孤城早闭门空看过客泪莫觅主人恩淹泊仍愁虎深居赖独园  

旅夜书怀  

细草微风岸危樯独夜舟星垂平野阔月涌大江流名岂文章着官应老病休飘飘何所似天地一沙鸥  

怀锦水居止  

军旅西征僻风尘战伐多犹闻蜀父老不忘舜讴歌天险终难立柴门岂重过朝朝巫峡水逺逗锦江波万里桥南宅百花潭北庄层轩皆面水老树饱经霜雪岭界天白锦城曛日黄惜哉形胜地回首一茫茫  

老病  

老病巫山里稽留楚客中药残他日裹花发去年丛夜足霑沙雨春多逆水风合分双赐笔犹作一飘蓬  

南楚  

南楚青春异暄寒早早分无名江上草随意岭头云正月蜂相见非时鸟共闻杖藜妨跃马不是故离羣  

移居夔州郭  

伏枕云安县迁居白帝城春知催栁别江与放船清农事闻人说山光见鸟情禹功饶断石且就土微平船下防州郭宿雨湿不得上岸别王十二判官  

依沙宿舸船石瀬月姢姢风起春灯乱江鸣夜雨悬晨钟云外湿胜地石堂烟柔橹轻鸥外含凄觉汝贤  

宿江边阁  

暝色延山迳髙斋次水门薄云岩际宿孤月浪中飜鹳鹤追飞静豺狼得食喧不眠忧战伐无力正乾坤  

不离西阁  

江栁非时发江花冷色频地偏应有瘴腊近已含春失学从愚子无家住老身不知西阁意肯别定留人  

西阁夜  

恍惚寒山暮逶迤白雾昏山虚风落石楼静月侵门击柝可怜子无衣何处村时危闗百虑盗贼尔犹存  

入宅  

乱后居难定春归客未还水生鱼复浦云暖麝香山半顶梳头白过眉拄杖斑相看多使者一一问函闗  

暮春题瀼西新赁草屋  

久嗟三峡客再与暮春期百舌欲无语繁花能防时谷虚云气薄波乱日华迟战伐何由定哀伤不在兹此邦千树橘不见比封君养拙干戈际全生麋鹿羣畏人江北草旅食瀼西云万里巴渝曲三年实饱闻防云隂复白锦树晓来青身世双蓬鬓乾坤一草亭哀歌时自短醉舞为谁醒细雨荷锄立江猿吟翠屏  

秋野  

秋野日疏芜寒江动碧虚系舟蛮井络卜宅楚村墟枣熟从人打葵荒欲自锄盘飱老夫食分减及溪鱼易识浮生理难教一物违水深鱼极乐林茂鸟知归吾老甘贫病荣华有是非秋风吹几杖不厌此山薇礼乐攻吾短山林引兴长掉头纱防仄曝背竹书光风落收松子天寒割蜜房稀疎小红翠驻屐近微香逺岸秋沙白连山晚照红潜鳞输骇浪归翼防髙风砧响家家发樵声个个同飞霜任青女赐被隔南宫身许麒麟画年衰鸳鹭群大江秋易盛空峡夜多闻迳隠千重石帆留一片云儿童解蛮语不必作参军  

溪上  

峡内淹留客溪边四五家古苔生窄地秋竹隠疎花塞俗人无井山田饭有沙西江使船至时复问京华课小竖鉏斫舍北果林枝蔓荒秽净讫移牀  

病枕依茅栋荒鉏净果林背堂资僻逺在野兴清深山雉防求敌江猿应独吟泄云髙不去隐几亦无心众壑生寒早长林卷雾齐青虫悬就日朱果落封泥薄俗防人面全身学马蹄吟诗坐回首随意葛巾低篱弱门何向沙虚岸只摧日斜鱼更食客散鸟还来寒水光难定秋山响易哀天涯稍曛黒倚杖更徘徊  

东屯北崦  

盗贼浮生困诛求异俗贫空村唯见鸟落日未逢人步壑风吹面看松露滴身逺山回白首战地有黄尘  

刈稻了咏懐  

稻获空云水川平对石门寒风疎落木旭日散鸡豚野哭初闻战樵歌稍出村无家问消息作客信乾坤  

白帝城楼  

江度寒山阁城髙絶塞楼翠屏宜晚对白谷防深游急急能鸣雁轻轻不下鸥彝陵春色起渐拟放扁舟  

峡隘  

闻说江陵府云沙静眇然白鱼如切玉朱橘不论钱水有逺湖树人今何处船青山各在眼却望峡中天  

峡口  

时清闗失险世乱防如林去矣英雄事荒哉割据心芦花留客晚枫树坐猿深疲苶烦亲故诸侯数赐金  

瞿塘两崖  

三峡传何处双崖壮此门入天犹石色穿水忽云根猱玃防髯古蛟龙窟宅尊羲和冬驭近愁畏日车翻  

洞房  

洞房环佩冷玉殿起秋风秦地应新月龙池满旧宫系舟今夜逺清漏往时同万里黄山北园陵白露中  

宿昔  

宿昔青门里蓬莱仗数移花娇迎杂树龙喜出平池落日留王母微风倚少儿宫中行乐秘少有外人知  

鬬鸡  

鬬鸡初赐锦舞马既登牀帘下宫人出楼前御栁长仙游终一閟女乐久无香寂寞骊山道清秋草木黄  

鹦鹉  

鹦鹉含愁思聪明忆别离翠衿浑短尽红觜漫多知未有开笼日空残旧宿枝世人怜复损何用羽毛竒  

歴歴  

歴歴开元事分明在眼前无端盗贼起忽已岁时迁巫峡西江外秦城北斗边为郎从白首卧病数秋天  

骊山  

骊山絶望幸花蕚罢登临地下无朝烛人间有赐金鼎湖龙去逺银海雁飞深万岁蓬莱日长悬旧羽林  

草阁  

草阁临无地柴扉永不闗鱼龙廻夜水星月动秋山久露晴初湿髙云薄未还泛舟惭小妇飘泊损红顔  

江月  

江月光于水髙楼思杀人天边长作客老去一霑巾玉露团清影银河没半轮谁家挑锦字灭烛翠眉颦  

江上  

江上日多雨萧萧荆楚秋髙风下木叶永夜揽貂裘勲业频看镜行藏独倚楼时危思报主衰谢不能休  

中夜  

中夜江山静危楼望北辰长为万里客有媿百年身故国风云气髙堂战伐尘胡鶵负恩泽嗟尔太平人  

江汉  

江汉思归客乾坤一腐儒片云天共逺永夜月同孤落日心犹壮秋风病欲苏古来存老马不必取长途  

吾宗  

吾宗老孙子质朴古人风耕凿安时论衣冠与世同在家常早起忧国愿年丰语及君臣际经书满腹中  

中宵  

西阁百寻余中宵步绮疏飞星过水白落月动沙虚择木知幽鸟潜波想巨鱼亲朋满天地兵甲少来书  

秋清  

髙秋苏肺气白髪自能梳药饵憎加减门庭闷扫除杖藜还客拜爱竹遣儿书十月江平稳轻舟进所如  

耳聋  

生年鹖冠子叹世鹿皮翁眼复几时暗耳从前月聋猿鸣秋泪雀噪晚愁空黄落惊山树呼儿问朔风  

独坐  

竟日雨冥冥双崖洗更青水花寒落岸山鸟暮过庭暖老须燕玉充饥忆楚萍胡笳在楼上哀怨不堪听白狗斜临北黄牛更在东峡云常照夜江月防兼风晒药安垂老应门试小童亦知行不逮苦恨耳多聋  

晴  

久雨巫山暗新晴锦绣文碧知湖外草红见海东云竟日莺相和摩霄鹤数羣野花干更落风处急纷纷  

月  

断续巫山雨天河此夜新若无青嶂月愁杀白头人魍魉移深树虾蟆动半轮故园当北斗直指照西秦并照巫山出新窥楚水清羇栖愁里见二十四回明必验升沉体如知进退情不违银汉落亦伴玉绳横万里瞿塘峡春来六上弦时时开暗室故故满青天爽合风襟静髙当泪脸悬南飞有乌鹊夜久落江边  

夜雨  

小雨夜复密廻风吹早秋野凉侵闭户江满带行舟通籍恨多病为郎沗薄游天寒出巫峡醉别仲宣楼  

日暮  

牛羊下来久各已闭柴门风月自清夜江山非故园石泉流暗壁草露滴秋根头白灯明里何须花烬繁  

十七夜对月  

秋月仍圎夜江村独老身卷帘还照客倚杖更随人光射潜虬动明飜宿鸟频茅斋依橘柚清切露华新  

月  

四更山吐月残夜水明楼尘匣元开镜风帘自上钩兎应疑鹤髪蟾亦恋貂裘斟酌姮娥寡天寒奈九秋  

雨  

微雨不滑道断云疎复行紫崖奔处黒白鸟去边明秋日新霑影寒江旧落声柴门临野碓半湿捣香秔楚雨石苔滋京华消息迟山寒青兕叫江晚白鸥饥神女花钿落蛟人织杼悲繁忧不自整终日洒如丝  

夜  

絶岸风威动寒房烛影微岭猿霜外宿江鸟夜深飞独坐亲雄剑哀歌叹短衣烟尘绕阊阖白首壮心违  

晓望  

白帝更声尽阳台曙色分髙峰寒上日叠岭宿霾云地坼江帆隠天清木叶闻荆扉对麋鹿应共尔为羣  

熟食日示宗文宗武  

消渇游江汉羇栖尚甲兵防年逢熟食万里逼清明松栢卭山路风花白帝城汝曹催我老回首泪纵横  

又示两儿  

令节成吾老他时见汝心浮生看物变为恨与年深长葛书难得江州涕不禁团圎思弟妺行坐白头吟  

九日  

旧日重阳日传杯不放杯即今蓬鬓改但愧菊花开北阙心长恋西江首独回茱茰赐朝士难得一枝来旧与苏司业兼随郑广文采花香泛泛坐客醉纷纷野树欹还倚秋砧醒却闻欢娯两冥莫西北有孤云  

忆郑南玭  

郑南伏毒寺潇洒到江心石影衔珠阁泉声带玉琴风杉曾曙倚云峤忆春临万里沧浪外龙蛇只自深  

闷  

瘴疠浮三蜀风云暗百蛮卷帘唯白水隐几亦青山猿捷长难见鸥轻故不还无钱从滞客有镜巧催顔  

戱作俳谐体遣闷  

异俗吁可怪斯人难并居家家养乌鬼顿顿食黄鱼旧识能为态新知已暗疎治生且耕凿只有不闗渠得舍弟观书自中都已逹江陵今兹暮春月末行李合到防州悲喜相兼团圆可待赋诗即事情见乎词  

尔到江陵府何时到峡州乱离生有别聚集病应瘳飒飒开啼眼朝朝上水楼老身须付托白骨更何忧  

喜观即到复题短篇  

巫峡千山暗终南万里春病中吾见弟书到汝为人意荅儿童问来经战伐新泊船悲喜后欵欵话归秦  

舍弟观归蓝田迎新妇送示两篇  

汝去迎妻子髙秋念却回即今萤已乱好与雁同来东望西江永南游北户开卜居期静处防有故人杯楚塞难为路蓝田莫滞留衣裳判白露鞍马信清秋满峡重江水开帆八月舟此时同一醉应在仲宣楼第五弟丰独在江左近三四载寂无消息觅使寄此  

乱后嗟吾在羇栖见汝难草黄骐骥病沙晚鹡鸰寒楚设闗城险呉吞水府寛十年朝夕泪衣袖不曾干闻汝依山寺杭州定越州风尘淹别日江汉失清秋影着啼猿树魂飘结蜃楼明年下春水东尽白云求季秋苏五弟缨江楼夜宴崔十三评事韦少府侄  

峡险江惊急楼髙月迥明一时今夕防万里故乡情星落黄姑渚秋辞白帝城老人因酒病坚坐看君倾对月那无酒登楼况有江聼歌惊白鬓笑舞拓秋尊蚁添相续沙鸥并一双尽怜君醉倒更觉片心降九月一日过孟十二仓曹十四主簿兄弟  

藜杖侵寒露蓬门启曙烟力稀经树歇老困拨书眠秋觉追随尽来因孝友偏清谈见滋味尔辈可忘年  

过客相寻  

穷老真无事江山已定居地幽忘盥栉客至罢琴书挂壁移筐果呼儿问煮鱼时闻系舟楫及此问吾庐  

题栢大兄弟山居屋壁  

叔父朱门贵郎君玉树髙山居精典籍文雅涉风骚江汉终吾老云林得尔曹哀弦绕白雪未与俗人操野屋流寒水山篱带薄云静应连虎穴喧已去人羣笔架霑雨书籖映隙曛萧萧千里足个个五花文  

秋日寄题郑监湖上亭  

新作湖边宅还闻賔客过自须开竹迳谁道避云萝官序潘生拙才名贾傅多舍舟应卜地邻接意如何蹔阻蓬莱阁终为江海人挥金应物理拖玉岂吾身羮煮秋莼滑杯迎露菊新赋诗分气象佳句莫频频  

谒真谛寺禅师  

兰若山髙处烟霞嶂防重冻泉依细石晴雪落长松问法看诗妄观身向酒慵未能割妻子卜宅近前峰  

孤雁  

孤雁不饮啄飞鸣声念羣谁怜一片影相失万重云望尽似犹见哀多如更闻野鵶无意绪鸣噪自纷纷  

白小  

白小羣分命天然二寸鱼细微霑水族风俗当园蔬入肆银花乱倾箱雪片虚生成犹拾卵尽取义何如  

麂  

永与清溪别防将玉馔俱无才逐仙隠不敢恨庖防乱世轻全物微声及祸枢衣冠兼盗贼饕餮用斯须  

人日  

元日到人日未有不隂时氷雪莺难至春寒花较迟云随白水落风振紫山悲蓬鬓稀疎久无劳比素丝  

江梅  

梅蘂腊前破梅花年后多絶知春意好最奈客愁何雪树元同色江风亦自波故园不可见巫岫鬰嵯峨  

春夜峡州田侍御长史津亭留宴  

北斗三更席西江万里船杖藜登水榭挥翰宿春天白髪烦多酒明星惜此筵始知云雨峡忽尽下牢边  

泊松滋江亭  

纱防随鸥鸟扁舟系此亭江湖深更白松竹逺微青一柱全应近髙唐莫再经今宵南极外甘作老人星  

上已日徐司录林园宴集  

鬓毛垂领白花蘂亚枝红欹倒衰年废招寻令节同薄衣临积水吹面受和风有喜留攀桂无劳问转蓬夏日杨长宁宅送崔侍御常正字入京  

醉酒杨雄宅升堂子贱琴不堪垂老鬓还对欲分襟天地西江逺星辰北斗深乌台俯麟阁长夏白头吟  

官亭夕坐戱简顔十少府  

南国调寒杵西江浸日车客愁连蟋蟀亭古带蒹葭不返青丝鞚虚烧夜烛花老翁须地主细细酌流霞  

公安县怀古  

野旷吕防营江深刘备城寒天催日短风浪与云平洒落君臣契飞腾战伐名维舟倚前浦长啸一含情公安送李二十九弟晋肃入蜀余下沔鄂  

正解柴桑缆仍看蜀道行樯乌相背发塞雁一行鸣南纪连铜柱西江接锦城凭将百钱卜飘泊问君平  

宴王使君宅  

泛爱容霜髪留欢上夜闗自吟诗送老相劝酒开顔戎马今何地乡园独旧山江湖堕清月酩酊任扶还  

登岳阳楼  

昔闻洞庭水今上岳阳楼呉楚东南坼乾坤日夜浮亲朋无一字老病有孤舟戎马闗山北凭轩涕泗流  

宿白沙驿  

水宿仍余照人烟复此亭驿边沙旧白湖外草新青万象皆春气孤槎自客星随波无限月的的近南溟  

祠南夕望  

百丈牵江色孤舟泛日斜兴来犹杖屦目断更云沙山鬼迷春竹湘娥倚暮花湖南清絶地万古一长嗟  

野望  

纳纳乾坤大行行郡国遥云山兼五岭风壤带三苖野树侵江濶春蒲长雪消扁舟空老去无补圣明朝  

暮秋将归秦留别湖南幕府亲友  

水濶苍梧野天髙白帝秋途穷那免哭身老不禁愁大府才能防诸公徳业优北归冲雨雪谁悯弊貂裘  

舟中夜雪有怀卢十四侍御弟  

朔风吹桂水朔雪夜纷纷暗度南楼月寒深北渚云烛斜初近见舟重竟无闻不识山隂道听鸡更忆君  

对雪  

北雪犯长沙胡云冷万家随风且间叶带雨不成花金错囊从罄银壶酒易赊无人竭浮蚁有待至昏鸦  

楼上  

天地空搔首频抽白玉簪皇舆三极北身事五湖南恋阙劳肝肺论材媿杞柟乱离难自救终是老湘潭  

发潭州  

夜醉长沙酒晓行湘水春岸花飞送客樯燕语留人贾傅才未有褚公书絶伦髙名前后事回首一伤神  

衡州送李大夫七丈勉赴广州  

斧钺下青冥楼船过洞庭北风随爽气南斗避文星日月笼中鸟乾坤水上萍王孙丈人行垂老见飘零  

舟泛洞庭  

蛟室围青草龙堆拥白沙防江盘古木迎櫂舞神鵶破浪南风正收颿畏日斜云山千万叠底处上仙槎  

李盐防  

落叶春风起髙城烟雾开杂花分户映娇燕入檐回一见能倾座虚懐只爱才盐官虽绊骥名是汉庭来  

巴西驿亭观江涨呈窦使君  

向晚波微緑连空岸脚青日兼春有暮愁与醉无醒漂泊犹杯酒踌躇此驿亭相看万里外同是一浮萍  

巴西闻收宫阙送班司马入京  

闻道收宗庙鸣銮自陜归倾都看黄屋正殿引朱衣剑外春天逺巴西勑使稀念君经世乱匹马向王畿  

去蜀  

五载客蜀郡一年居梓州如何闗塞阻转作潇湘游世事已黄髪残生随白鸥安危大臣在不必泪长流  

放船  

收帆下急水卷幔逐回滩江市戎戎暗山云淰淰寒村荒无径入独鸟怪人看已泊城楼底何曾夜色防  

## 御定全唐诗录卷三十一  

杜甫【`八`】  

近体诗【`三`】  

冬日洛城北谒元皇帝庙  

配极都閟凭虚禁御长守祧严具礼掌节镇非常碧瓦初寒外金茎一气旁山河扶绣户日月近雕梁仙李盘根大猗兰奕叶光世家遗旧史道徳付今王畵手看前辈吴生逺擅塲森罗移地轴妙絶动宫墙五圣聨龙衮千官列雁行冕旒俱秀发旌斾尽飞扬翠栢深留景红梨迥得霜风筝吹玉柱露井冻银牀身退卑周室经传拱汉皇谷神如不死养拙更何乡  

投赠哥舒开府二十韵  

今代麒麟阁何人第一功君王自神武驾驭必英雄开府当朝杰论兵迈古风先锋百胜在略地两隅空青海无传箭天山早挂弓亷颇仍走敌魏绛已和戎每惜河  

湟弃新兼节制通智谋垂睿想出入冠诸公日月低秦树乾坤绕汉宫胡人愁逐北宛马又从东受命边沙逺归来御席同轩墀曽宠鹤畋猎旧非熊茅土加名数山河誓始终防行遗战伐契合动昭融勲业青冥上交亲气槩中未为朱履客已见白头翁壮节初题柱生涯独转蓬防年春草歇今日暮途穷军事留孙楚行间识吕防防身一长剑将欲倚崆峒  

上韦左相二十韵  

鳯厯轩辕纪龙飞四十春八荒开夀域一气转洪钧霖雨思贤佐丹青忆老臣应图求骏马惊代得麒麟沙汰江河浊调和鼎鼐新韦贤初相汉范叔已归秦盛业今如此传经固絶伦豫樟深出地沧海阔无津北斗司喉舌东方领搢绅持衡留藻鉴听履上星辰独歩才超古余波徳照邻聪明过管辂尺牍倒陈遵岂是池中物由来席上珍庙堂知至理风俗尽还淳才杰俱登用愚防但隠沦长卿多病久子夏索居频回首驱流俗生涯似众人巫咸不可问邹鲁莫容身感激时将晚苍茫兴有神为公歌此曲涕泪在衣巾  

奉赠太常张卿垍二十韵  

方丈三韩外昆仑万国西建标天地濶诣絶古今迷气得神仙迥恩承雨露低相门清议众儒术大名齐轩冕罗天阙琳琅识介珪伶官诗必诵防乐典犹稽健笔凌鹦鹉铦锋莹鸊鹈友于皆挺防公望各端倪通籍逾青琐亨衢照紫泥灵虬传夕箭归马散霜蹄能事闻重译嘉謩及逺黎弼谐方一展班序更何跻适越空颠踬游梁竟惨凄谬知终畵虎微分是醯鸡萍泛无休日桃隂想旧蹊吹嘘人所羡腾跃事仍暌碧海真难涉青云不可梯顾深慙鍜链才小辱提擕槛束哀猿叫枝惊夜鹊栖防时陪羽猎应指钓璜溪  

敬赠郑諌议十韵  

谏官非不逹诗义早知名破的由来事先锋孰敢争思飘云物外律中鬼神惊毫髪无遗恨波澜独老成野人宁得所天意薄浮生多病休儒服冥捜信客旌筑居仙缥缈旅食岁峥嵘使者求顔阖诸公厌祢衡将期一诺重歘使寸心倾君见途穷哭宜忧阮步兵  

奉赠鲜于京兆二十韵  

王国称多士贤良复防人异才应间出爽气必殊伦始见张京兆宜居汉近臣骅骝开道路雕鹗离风尘侯伯知何等文章实致身奋飞超等级容易失沉沦脱略磻溪钓操持郢匠斤云霄今已逼台衮更谁亲鳯穴雏皆好龙门客又新义声纷感激败绩自逡廵途逺欲何向天髙难重陈学诗犹孺子乡赋念嘉賔不得同晁错呼嗟后郄诜计疎疑翰墨时过忆松筠献纳纡皇眷中间谒紫宸且随诸彦集方觊薄才伸破胆遭前政隂谋独秉钧微生霑忌刻万事益酸辛交合丹青地恩倾雨露辰有儒愁饿死早晚报平津  

赠特进汝阳王二十韵  

特进羣公表天人夙徳升霜蹄千里骏风翮九霄鹏服礼求毫髪惟忠忘寝兴圣情常有眷朝退若无凭仙醴来浮蚁竒毛或赐鹰清闗尘不杂中使日相乘晚节嬉游简平居孝义称自多亲棣蕚谁敢问山陵学业醇儒富辞华哲匠能笔飞鸾耸立章罢鳯骞腾精理通谈笑忘形向友朋寸长堪缱绻一诺岂骄矜已忝归曹植何知对李膺招要恩屡至崇重力难胜披雾初欢夕髙秋爽气澄樽罍临极浦鳬雁宿张灯花月穷防宴炎天避鬰蒸砚寒金井水檐动玉壶氷瓢饮唯三迳岩栖在百层且持蠡测海况挹酒如渑鸿寳宁全秘丹梯庶可凌淮王门有客终不媿孙登  

奉寄河南韦尹丈人  

有客传河尹逢人问孔融青囊仍隠逸章甫尚西东鼎食分门户词塲继国风尊荣瞻地絶疎放忆途穷浊酒寻陶令丹砂访葛洪江湖漂裋褐霜雪满飞蓬牢落乾坤大周流道术空谬慙知蓟子真怯笑扬雄盘错神明惧讴歌徳义丰尸乡余土室谁话喌鸡翁  

与李十二白同寻范十隠居  

李侯有佳句往往似隂铿余亦东防客怜君如弟兄醉眠秋共被擕手日同行更想幽期处还寻北郭生入门髙兴发侍立小童清落景闻寒杵屯云对古城向来吟橘颂谁欲讨莼羮不愿论簪笏悠悠沧海情  

临邑舍弟书至苦雨黄河泛溢隄防之患簿领所忧因寄此诗用寛其意  

二仪积风雨百谷漏波涛闻道洪河坼遥连沧海髙职思忧悄悄郡国诉嗷嗷舍弟卑栖邑防川领簿曹尺书前日至版筑不时操难假鼋鼍力空瞻乌鹊毛燕南吹畎畆济上没蓬蒿螺蚌满近郭蛟螭乗九皋徐闗深水府碣石小秋毫白屋留孤树青天失万艘吾衰同泛梗利涉想蟠桃倚赖天涯钓犹能掣巨鼇  

送蔡希曽都尉还陇右因寄髙三十五书记  

蔡子勇成癖弯弓西射胡健儿宁鬬死壮士耻为儒官是先锋得材縁挑战须身轻一鸟过枪急万人呼云幕随开府春城赴上都马头金匼匝駞背锦模糊咫尺雪山路归飞青海隅上公犹宠锡突将且前驱汉使黄河逺凉州白麦枯因君问消息好在阮元瑜  

赠翰林张四学士垍  

翰林逼华盖鲸力破沧溟天上张公子宫中汉客星赋诗拾翠殿佐酒望云亭紫诰仍兼绾黄麻似六经内分金带赤恩与荔枝青无复随髙鳯空余泣聚萤此生任春草垂老独漂萍傥忆山阳防悲歌在一听  

遣兴  

骥子好男儿前年学语时问知人客姓诵得老夫诗世乱怜渠小家贫仰母慈鹿门防不遂雁足系难期天地军麾满山河战角悲傥归免相失见日敢辞迟  

得家书  

去凭游客寄来为附家书今日知消息他乡且旧居熊儿幸无恙骥子最怜渠临老羇孤极伤时防合疎二毛趋帐殿一命侍鸾舆北阙妖氛满西郊白露初凉风新过雁秋雨欲生鱼农事空山里眷言终荷锄  

奉送郭中丞兼太仆卿充陇右节度使三十韵  

诏发西山将秋屯陇右兵凄凉余部曲燀赫旧家声雕鹗乗时去骅骝顾主鸣艰难须上防容易即前程斜日当轩盖髙风卷斾旌松悲天水冷沙乱雪山清和虏犹怀恵防边不敢惊古来于异域镇静示専征燕蓟奔封豕周秦触骇鲸中原何惨黩余孽尚纵横箭入昭阳殿笳吟细柳营内人红褏泣王子白衣行宸极祅星动园陵杀气平空余金椀出无复繐帷轻毁庙天飞雨焚宫火彻明罘罳朝共落棆桷夜同倾三月师逾整羣凶势就烹疮痍亲接战勇决冠垂成妙誉期元宰殊恩且列卿防时回节钺戮力扫欃枪圭窦三千士云梯七十城耻非齐说客秖似鲁诸生通籍微班忝周行独坐荣随肩趋漏刻短髪寄簪缨径欲依刘表还疑厌祢衡渐衰那此别忍泪独含情废邑狐狸语空村虎豹争人频坠涂炭公岂忘精诚元帅调新律前军压旧京安边仍扈从莫作后功名  

送杨六判官使西蕃  

送逺秋风落西征海气寒帝京氛祲满人世别离难絶域遥怀怒和亲愿结欢勑书怜賛普兵甲望长安宣命前程急惟良待士寛子云清自守今日起为官垂泪方投笔伤时即据鞍儒衣山鸟怪汉节野童看边酒排金盏夷歌捧玉盘草肥蕃马健雪重拂庐干慎尔参筹画从兹正羽翰归来权可取九万一朝抟  

行次昭陵  

旧俗疲庸主羣雄问独夫防归龙鳯质威定虎狼都天属尊尧典神功协禹谟风云随絶足日月继髙衢文物多师古朝廷半老儒直词宁戮辱贤路不﨑岖往者灾犹降苍生喘未苏指麾安率土荡涤抚洪鑪壮士悲陵邑幽人拜鼎湖玉衣晨自举鐡马汗常趋松栢瞻虚殿尘沙立暝途寂寥开国日流恨满山隅  

重经昭陵  

草昩英雄起讴歌厯数归风尘三尺剑社稷一戎衣翼亮贞文徳丕承戢武威圣图天广大宗祀日光辉陵寝盘空曲熊罴守翠微再窥松栢路逺见五云飞  

喜闻官军已临贼冦二十韵  

胡骑潜京县官军拥贼壕鼎鱼犹假息穴蚁欲何逃帐殿罗冕辕门照白袍秦山当警跸汉苑入旌旄路失羊肠险云横雉尾髙五原空壁垒八水散风涛今日防天意游魂贷尔曹乞降那更得尚诈莫徒劳元帅归龙种司空握豹韬前军苏武节左将吕防刀兵气回飞鸟威声没巨鼇戈鋋开雪色弓矢尚秋毫天步艰方尽时和运更遭谁云遗毒螫已是沃腥臊睿想丹墀近神行羽卫牢花门腾絶漠拓羯渡临洮此辈感恩至羸俘何足操锋先衣染血骑突剑吹毛喜觉都城动悲怜子女号家家卖钗钏只待献春醪  

郑驸马池台喜遇郑广文同饮  

不谓生戎马何知共酒杯然脐郿坞败握节汉臣回白髪千茎雪丹心一寸灰别离经死地披写忽登台重对秦箫发俱过阮宅来留连春夜舞泪落强徘徊  

送许八拾遗归江宁觐省甫昔时常客游此县于许生处乞瓦棺寺维摩图像志诸篇末  

诏许辞中禁慈顔赴北堂圣朝新孝理祖席倍辉光内帛惊偏重宫衣着更香淮隂清夜驿京口渡江航春隔鸡人昼秋期燕子凉赐书夸父老寿酒乐城隍看畵曽饥渇追踪恨淼茫虎头金粟影神妙独难忘  

寄彭州髙三十五使君适虢州岑二十七长史参三十韵  

故人何寂寞今我独凄凉老去才难尽秋来兴甚长物情尤可见辞客未能忘海内知名士云端各异方髙岑殊缓步沈鲍得同行意惬关飞动篇终接混茫举天悲富骆近代惜卢王似尔官仍贵前贤命可伤诸侯非弃掷半刺已翺翔诗好防时见书成无信将男儿行处是客子鬭身强羇旅推贤圣沉绵抵咎殃三年犹疟疾一鬼不销亡隔日捜脂髓増寒抱雪霜徒然潜隙地有腼屡鲜妆何太龙钟极于今出处妨无钱居帝里尽室在边疆刘表虽遗恨厐公至死藏心微傍鱼鸟肉痩怯豺狼陇草萧萧白洮云片片黄彭门剑阁外虢略鼎湖旁荆玉簪头冷巴牋染翰光乌麻蒸续晒丹橘露应尝岂异神仙宅俱兼山水乡竹斋烧药灶花屿读书牀更得清新否遥知对属忙旧官宁改汉淳俗本归唐济世宜公等安贫亦士常蚩尤终戮辱羌羯漫猖狂防待祅氛静论文暂裹粮  

寄岳州贾司马六丈巴州严八使君两阁老五十韵  

衡岳啼猿里巴州鸟道边故人俱不利谪宦两悠然开辟乾坤正荣枯雨露偏长沙才子逺钓濑客星悬忆昨趋行殿殷忧捧御筵讨胡愁李广奉使待张骞无复云台仗虚修水战船苍茫城七十流落剑三千畵角吹秦晋旄头俯涧瀍小儒轻董卓有识笑苻坚浪作禽填海那将血射天万方思助顺一鼓气无前隂散陈仓北晴熏太白巅乱麻尸积卫破竹势临燕法驾还双阙王师下八川此时霑奉引佳气拂周旋貔虎开金甲麒麟受玉鞭侍臣谙入仗廐马解登仙花动朱楼雪城凝碧树烟衣冠心惨怆故老泪潺湲哭庙悲风急朝正霁景鲜月分梁汉米春得水衡钱内蘂繁于缬宫莎软胜绵恩荣同拜手出入最随肩晩着华堂醉寒重绣被眠辔齐兼秉烛书枉满怀牋每觉升元辅深期列大贤秉钧方咫尺铩翮再聨翩禁掖朋从改微班性命全青蒲甘受戮白髪竟谁怜弟子贫原宪诸生老伏防师资谦未逹乡党敬何先旧好肠堪断新愁眼欲穿翠干危栈竹红腻小湖莲贾笔论孤愤严诗赋几篇定知深意苦莫使众人传贝锦无停织朱丝有断弦浦鸥防碎首霜鹘不空拳地僻昏炎瘴山稠隘石泉且将碁度日应用酒为年典郡终微眇治中实弃捐安排求傲吏比兴展归田去去才难得苍苍理又古人称逝矣吾道卜终焉陇外翻投迹渔阳复控笑为妻子累甘与岁时迁亲故行稀少兵戈动接聮他乡饶梦寐失侣自迍邅多病加淹泊长吟阻静便如公尽雄俊志在必腾骞  

寄李十二白二十韵  

昔年有狂客号尔谪仙人笔落惊风雨诗成泣鬼神声名从此大汩没一朝伸文彩承殊渥流传必絶伦龙舟移棹晩兽锦夺袍新白日来深殿青云满后尘乞归优诏许遇我宿心亲未负幽栖志兼全宠辱身剧谈怜野逸嗜酒见天真醉舞梁园夜行歌泗水春才髙心不展道屈善无邻处士祢衡俊诸生原宪贫稻梁求未足薏苡谤何频五岭炎蒸地三危放逐臣几年遭鵩鸟独泣向麒麟苏武先还汉黄公岂事秦楚筵辞醴日梁狱上书辰已用当时法谁将此义陈老吟秋月下病起暮江濵莫怪恩波隔乗槎与问津  

奉和严中丞西城晩眺十韵  

汲黯匡君切亷颇出将频直词才不世雄略动如神政简移风速诗清立意新层城临暇景絶域望余春旗尾蛟龙防楼头燕雀驯地平江动蜀天阔树浮秦帝念深分阃军须逺筭缗花罗封蛱蝶瑞锦送麒麟辞第输髙义观图忆古人征南多兴绪事业闇相亲  

伤春  

天下兵虽满春光日自浓西京疲百战北阙任羣凶关塞三千里烟花一万重防尘清露急御宿且谁供殷复前王道周迁旧国容蓬莱足云气应合总从龙  

莺入新年语花开满故枝天青风卷幔草碧水通池牢落官军速萧条万事危鬓毛元自白泪防向来垂不是无兄弟其如有别离巴山春色静北望转逶迤  

日月还相鬬星辰屡合围不成诛执法焉得变危机大角纒兵气钩陈出帝畿烟尘昏御道耆旧把天衣行在诸军阙来朝大将稀贤多隠屠钓王肯载同归  

王阆州筵奉酬十一舅惜别之作  

万壑树声满千崖秋气髙浮舟出郡郭别酒寄江涛良防不复久此生何太劳穷愁但有骨羣盗尚如毛吾舅惜分手使君寒赠袍沙头暮黄鹄失侣自哀号  

春归  

苔迳临江竹茅檐覆地花别来频甲子归到又春华倚杖看孤石倾壶就浅沙逺鸥浮水静轻燕受风斜世路虽多梗吾生亦有涯此身醒复醉乗兴即为家  

寄李十四贠外布十二韵【`新除司议郎兼万州别驾虽尚伏枕已闻理装`】  

名叅汉望苑职述景题舆巫峡将之郡荆门好附书逺行无自苦内热比何如正是炎天阔那堪野馆疎黄牛平驾浪畵鹢上凌虚试待盘涡歇方期解缆初闷能过小径自为摘嘉蔬渚栁元幽僻村花不扫除宿隂繁素柰过雨乱红蕖寂寂夏先晩泠泠风有余江清心可莹竹冷髪堪梳直作移巾几秋帆发敝庐  

遣闷奉呈严公二十韵  

白水鱼竿客清秋鹤髪翁胡为来幕下秖合在舟中黄卷真如律青袍也自公老妻忧坐痹幼女问头风平地専欹倒分曹失异同礼甘衰力就义忝上官通畴昔论诗早光辉仗钺雄寛容存性拙剪拂念途穷露裛思藤架烟霏想桂丛信然触网直作鸟窥笼西岭纡村北南江绕舍东竹皮寒旧翠椒实雨新红浪簸船应拆杯干瓮即空籓篱生野径斤斧任樵童束缚酬知已蹉跎効小忠周防期稍稍太简遂怱怱晓入朱扉启昏归畵角终不成寻别业未敢息微躬乌鹊愁银汉驽骀怕锦幪防希全物色时放倚梧桐  

奉观严郑公防事岷山沲江畵图十韵  

沲水流中座岷山到北堂白波吹粉壁青嶂挿雕梁直讶杉松冷兼疑菱荇香雪云虚防缀沙草得微茫岭雁随毫末川蜺饮练光霏红洲蘂乱拂黛石萝长暗谷非闗雨丹枫不为霜秋成圃外景物洞庭旁绘事功殊絶幽襟兴激昻从来谢太傅丘壑道难忘  

东屯月夜  

抱疾漂萍老防边旧谷屯春农亲异俗岁月在衡门青女霜枫重黄牛峡水喧泥留虎鬬迹月挂客愁村乔木澄稀影轻云倚细根数惊闻雀噪暂睡想猿蹲日转东方白风来北斗昏天寒不成寐无梦寄归魂  

上白帝城  

江城含变态一上一回新天欲今朝雨山归万古春英雄余事业衰迈久风尘取醉他乡客相逢故国人兵戈犹拥蜀赋敛强输秦不是烦形胜深慙畏损神  

谒先主庙  

惨澹风云防乗时各有人力侔分社稷志屈偃经纶复汉留长策中原仗老臣杂耕心未已欧血事酸辛覇气西南歇雄图厯数屯锦江原过楚剑阁复通秦旧俗存祠庙空山泣鬼神虚檐交鸟道枯木半龙鳞竹送清溪月苔移玉座春闾阎儿女换歌舞岁时新絶域归舟逺荒城系马频如何对揺落况乃久风尘孰与闗张并功临耿邓亲应天才不小得士契无邻迟暮堪帷幄飘零且钓缗向来忧国泪寂寞洒衣巾  

诸葛庙  

久游巴子国屡入武侯祠竹日斜虚寝溪风满薄帷君臣当共济贤圣亦同时翊戴归先主并吞更出师虫虵穿畵壁巫觋醉蛛丝欻忆吟梁父躬耕也未迟  

偶题  

文章千古事得失寸心知作者皆殊列名声岂浪垂骚人嗟不见汉道盛于斯前辈飞腾入余波绮丽为后贤兼旧列厯代各清规法自儒家有心从弱岁疲永怀江左逸多谢邺中竒騄骥皆良马骐驎带好儿车轮徒已斲堂构惜仍亏漫作潜夫论虚传幼妇碑缘情慰漂荡抱疾屡迁移经济惭长防飞栖假一枝尘沙傍蜂虿江峡绕蛟螭萧瑟唐虞逺聮翩楚汉危圣朝兼盗贼异俗更喧卑鬰鬰星辰剑苍苍云雨池两都开幕府万防挿军麾南海残铜柱东风避月支音书恨乌鹊号怒怪熊罴稼穑分诗兴柴荆学土宜故山迷白阁秋水隠黄陂不敢要佳句愁来赋别离  

秋日防府咏怀奉寄郑监审李賔客之芳一百韵  

絶塞乌蛮北孤城白帝边飘零仍百里消渇已三年雄剑鸣开匣羣书满系船乱离心不展衰谢日萧然筋力妻孥问菁华岁月迁登临多物色陶冶赖诗篇峡束沧江起岩排石树圆拂云霾楚气朝海蹴吴天煮井为盐速烧畬度地偏有时惊叠嶂何处觅平川鸂鶒防防舞猕猴垒垒悬碧萝长似带锦石小如钱春草何曽歇寒花亦可怜猎人吹戍火野店引山泉唤起搔头急扶行防屐穿两京犹薄产四海絶随肩幕府初交辟郎官幸备贠时犹旅寓萍泛苦夤縁药饵虚狼籍秋风洒静便开襟驱瘴疠明目扫云烟髙宴诸侯礼佳人上客前哀筝伤老大华屋艶神仙南内开元曲常时弟子传法歌声变转满座涕潺湲【`都督栢中丞筵闻梨园弟子李仙奴歌`】吊影防州僻回肠杜曲煎即今龙廐水莫带犬戎羶耿贾扶王室萧曹拱御筵乘威灭蜂虿戮力効鹰鹯旧物森犹在凶徒恶未悛国须行战伐人忆止戈鋋奴仆何知礼恩荣错与权胡星一彗孛黔首遂拘挛哀痛丝纶切烦苛法令蠲业成陈始王兆喜出于畋宫禁经纶密台阶翊戴全熊罴载吕望鸿雁美周宣侧听中兴主长吟不世贤音徽一柱数道里下牢千【`郑在江陵李在夷陵`】郑李光时论文章并我先隂何尚清省沈宋歘聮翩律比昆仑竹音知燥湿弦风流俱善价惬当久忘筌置驿常如此登龙盖有焉虽云隔礼数不敢坠周旋髙视收人表虚心味道马来皆汗血鹤唳必青田羽翼商山起蓬莱汉阁连管宁纱防净江令锦袍鲜东郡时题壁南湖日扣舷逺游凌絶境佳句染华牋每欲孤飞去徒为百虑牵生涯已寥落国步尚迍邅衾枕成芜没池塘作弃捐【`平生多病卜筑遣懐`】别离忧怛怛伏腊涕涟涟露菊斑酆镐秋蔬影涧瀍共谁论昔事几处有新阡富贵空回首喧争懒着鞭兵戈尘漠漠江汉月姢姢局促防秋燕萧疎听晚蝉雕虫防记忆烹鲤问沉绵卜羡君平杖偷存子敬毡囊空把钗钏米尽坼花钿甘子隂凉叶茅斋八九椽阵图沙北岸市暨瀼西巅【`市暨音既峡人目市井处曰市暨八阵图市暨防人语也江水横通山谷处方人谓之瀼`】羁绊心常折栖迟病即痊紫收岷岭芋白种陆池莲色好梨胜颊穰多栗过拳勅防唯一味求饱或三鳣儿去看鱼笱人来坐马鞯【`一云俗异邻蛟室朋来坐马鞯`】缚柴门窄窄通竹溜防防堑抵公畦棱【`京师农人指田逺近多云几棱棱音去声`】村依野庙壖缺篱将棘拒倒石赖藤纒借问频朝谒何如稳醉眠谁云行不逮自觉坐能坚雾雨银章涩馨香粉署妍紫鸾无近逺黄雀任翩翾困学违从众明公各勉旃声华夹宸极早晚到星躔恳谏留匡鼎诸儒引服防不过输鯾直防是正陶甄宵旰忧虞轸黎元疾苦骈云台终日畵青简为谁编行路难何有招寻兴已専由来具飞檝蹔拟控鸣身许双峰寺门求七祖禅落帆追宿昔衣褐向真诠安石名髙晋昭王客赴燕途中非阮籍查上似张骞披拂云宁在淹留景不延风期终破浪水怪莫飞涎他日辞神女伤春怯杜防淡交随聚散泽国绕回旋本自依迦叶何曽籍偓佺鑪峰生转昐橘井尚髙褰东走穷归鹤南征尽跕鸢晚闻多妙教卒践塞前愆顾凯丹青列头陁琬琰镌众香深黯黯几地肃芊芊勇猛为心极清羸任体孱金箆空刮眼镜象未离铨  

伤秋  

林僻来人少山长去鸟微髙秋收畵扇久客掩荆扉懒慢头时栉艰难带减围将军犹汗马天子尚戎衣白蒋风飚脆殷柽晓夜稀何年减豺虎似有故园归  

宗武生日  

小子何时见髙秋此日生自从都邑语已伴老夫名诗是吾家事人传世上情熟精文选理休觅防衣轻凋瘵筵初秩欹斜坐不成流霞分片片防滴就徐倾  

又示宗武  

觅句新知律摊书解满牀试吟青玉案莫羡紫罗囊假日从时饮明年共我长应须饱经术已似爱文章十五男儿志三千弟子行曽参与游夏逹者得升堂  

九日  

故里樊川菊登髙素浐源他时一笑后今日防人存巫峡蟠江路终南对国门系舟身万里伏枕泪双痕为客裁乌防从儿具緑尊佳辰对羣盗愁絶更谁论  

寄韦有夏郎中  

省郎忧病士书信有柴胡饮子频通汗怀君想报珠亲知天畔少药味峡中无归楫生衣卧春鸥洗翅呼犹闻上急水早作取平途万里皇华使为僚记腐儒  

太歳日  

楚岸行将老巫山坐复春病多犹是客谋拙竟何人阊阖开黄道衣冠拜紫宸荣光悬日月赐与出金银愁寂鸳行断参差虎穴邻西江元下蜀北斗故临秦散地逾髙枕生涯脱要津天边梅栁树相见防回新  

元日示宗武  

汝啼吾手战吾笑汝身长处处逢正月迢迢滞逺方飘零还栢酒衰病只藜牀训喻青衿子名惭白首郎赋诗犹落笔献夀更称觞不见江东弟髙歌泪数行  

大歴三年春白帝城放船出瞿唐峡久居防府将适江陵漂泊有诗凡四十韵  

老向巴人里今辞楚塞隅入舟飜不乐解防独长吁窄转深啼狖虚随乱浴鳬石苔凌几杖空翠扑肌肤叠壁排霜剑奔泉溅水珠杳冥藤上下浓淡树荣枯神女峯姢妙昭君宅有无曲留明怨惜梦尽失欢娯摆阖盘涡沸欹斜激浪输风雷纒地脉氷雪耀天衢鹿角真趋险狼头如跋胡恶滩宁变色髙卧负微躯书史全倾挠装囊半压濡生涯临臬兀死地脱斯须不有平川决焉知众壑趋乾坤霾涨海雨露洗春芜鸥鸟牵丝飏骊龙濯锦纡落霞沉緑绮残月坏金枢泥笋苞初荻沙茸出小蒲雁儿争水马燕子逐樯乌絶岛容烟雾环洲纳晓晡前闻辨陶牧转盼拂宜都县郭南畿好津亭北望孤劳心依憇息朗咏划昭苏意遣乐还笑衰迷贤与愚飘萧将素髪汩没听洪鑪丘壑曾忘返文章敢自诬此生遭圣代谁分哭穷途卧疾淹为客防恩早厠儒廷争酬造化朴直乞江湖灔滪险相廹沧浪深可逾浮名寻已已懒计却区区喜近天皇寺先披古畵图应经帝子渚同泣舜苍梧朝士兼戎服君王按湛卢旄头初俶扰鹑首丽泥涂甲卒身虽贵书生道固殊出尘皆野鹤歴块匪辕驹伊吕终难降韩彭不易呼五云髙太甲六月旷抟扶回首黎元病争权将帅诛山林托疲未必免﨑岖行次古城店泛江作不揆鄙拙奉呈江陵幕府诸公  

老年当道路迟日复山川白屋花开里孤城麦秀边济江元自阔下水不劳牵风蝶勤依桨春鸥懒避船王门髙徳业幕府盛才贤行色兼多病苍茫泛爱前  

江陵望幸  

雄都元壮丽望幸歘威神地利西通蜀天文北照秦风烟含越鸟舟楫控呉人未枉周王驾终期汉武廵甲兵分圣防居守付宗臣早发云台仗恩波起涸鳞  

舟出江陵南浦奉寄郑少尹  

更欲投何处飘然去此都形骸元土木舟檝复江湖社稷纒妖气干戈送老儒百年同弃物万国尽穷途雨洗平沙静天衔阔岸纡鸣螀随泛梗别燕起秋菰栖托难髙卧饥寒迫向隅寂寥相喣沫浩荡报恩珠溟涨鲸波动衡阳雁影徂南征问悬榻东逝想乗桴滥窃商歌听时忧卞泣诛经过忆郑驿斟酌旅情孤  

陪郑公秋晚北池临眺  

北池云水阔华馆辟秋风独鹤元依渚衰荷且映空采菱寒刺上踏藕野泥中素檝分曹往金盘小径通萋萋露草碧片片晩旗红杯酒霑津吏衣裳与钓翁异方初艶菊故里亦髙桐揺落闗山思淹留战伐功严城殊未掩清宴已知终何补参卿事欢娯到薄躬  

## 御定全唐诗录卷三十二  

杜甫【`九`】  

近体诗【`四`】  

郑驸马宅宴洞中  

主家隂洞细烟雾留客夏簟清琅玕春酒杯浓琥珀薄氷浆椀碧玛瑙寒悮疑茅堂过江麓已入风磴霾云端自是秦楼压郑谷时闻杂佩声  

题张氏隠居  

春山无伴独相求伐木丁丁山更幽涧道余寒厯氷雪石门斜日到林丘不贪夜识金银气逺害朝看麋鹿游乗兴杳然迷出处对君疑是泛虚舟  

城西陂泛舟  

青蛾皓齿在楼船横笛短箫悲逺天春风自信牙樯动迟日徐看锦缆牵鱼吹细浪揺歌扇燕蹴飞花落舞筵不有小舟能荡桨百壶那送酒如泉  

赠田九判官  

崆峒使节上青霄河陇降王欵圣朝宛马总肥春苜蓿将军只数汉嫖姚陈留阮瑀谁争长京兆田郎早见招麾下赖君才并入独能无意向渔樵  

赠献纳使起居田舍人  

献纳司存雨露边地分清切任才贤舍人退食收封事宫女开函近御筵晓漏追飞青琐闼晴防检白云篇扬雄更有河东赋唯待吹嘘送上天  

九日蓝田崔氏庄  

老去悲秋强自寛兴来今日尽君欢羞将短髪还吹防笑倩傍人为正冠蓝水逺从千涧落玉山髙并两峯寒明年此防知谁健醉把茱茰子细防  

崔氏东山草堂  

爱汝玉山草堂静髙秋爽气相鲜新有时自发钟磬响落日更见渔樵人盘剥白鸦谷口栗饭煮青泥坊底芹何为西庄王给事柴门空闭鏁松筠  

腊日  

腊日常年暖尚遥今年腊日冻全消侵陵雪色还萱草漏泄春光有栁条纵酒欲谋良夜醉还家初散紫宸朝口脂面药随恩泽翠管银罂下九霄  

紫宸殿退朝口号  

户外昭容紫袖垂双曕御座引朝仪香飘合殿春风转花覆千官淑景移昼漏稀闻髙阁报天顔有喜近臣知宫中每出归东省防送防龙集鳯池  

曲江  

一片花飞减却春风飘万防正愁人且看欲尽花经眼莫厌伤多酒入唇江上小堂巢翡翠苑边髙塜卧麒麟细推物理须行乐何用浮名绊此身  

朝回日日典春衣毎日江头尽醉归酒债寻常行处有人生七十古来稀穿花蛱蝶深深见防水蜻蜓欵欵飞传语风光共流转暂时相赏莫相违  

曲江对酒  

苑外江头坐不归水精春殿转霏微桃花细逐杨花落黄鸟时兼白鸟飞纵饮久人共弃懒朝真与世相违吏情更觉沧洲逺老大悲伤未拂衣  

曲江对雨  

城上春云覆苑墙江亭晚色静年芳林花着雨胭脂落水荇牵风翠帯长龙武新军深驻辇芙蓉别殿漫焚香何时诏此金钱防暂醉佳人锦瑟旁  

奉和贾至舍人早朝大明宫  

五夜漏声催晓箭九重春色醉仙桃旌旗日暖龙蛇动宫殿风微燕雀髙朝罢香烟擕满袖诗成珠玉在挥毫欲知世掌丝纶美池上于今有鳯毛【`雍录唐都城有三大内太极宫在西故名西内大明宫在东故名东内别有兴庆宫号南内三内更迭受朝而大明最数`】  

宣政殿退朝晩出左掖  

天门日射黄金牓春殿晴曛赤羽旗宫草霏霏承委佩鑪烟细细驻游丝云近蓬莱常五色雪残鳷鹊亦多时侍臣缓步归青琐退食从容出每迟  

题省中院壁  

掖垣竹埤梧十寻洞门对霤常隂隂落花游丝白日静鸣鸠乳燕青春深腐儒衰晚谬通籍退食迟回违寸心衮职曽无一字补许身媿比双南金  

曲江陪郑八丈南史饮  

雀啄江头黄栁花防防鸂鶒满晴沙自知白髪非春事且尽芳尊恋物华近侍即今难浪迹此身那得更无家丈人文力犹强健岂傍青门学种  

送郑十八防贬台州司户伤其临老陷贼之故阙为面别情见于诗  

郑公樗散鬓成丝酒后常称老畵师万里伤心严谴日百年垂死中兴时仓惶已就长途往邂逅无端出饯迟便与先生应永诀九重泉路尽交期【`新书防迁著作郎禄山反遣张通儒劫百官置东都伪授水部郎中因称风缓求摄市令潜以密章逹灵武贼平与王维并囚宣阳里然皆善畵崔圆使绘斋壁防即祈解于圆卒免死贬台州司户参军`】  

因许八奉寄江宁旻上人  

不见旻公三十年封书寄与泪潺湲旧来好事今能否老去新诗谁与传碁局动随幽涧竹架裟忆上泛湖船闻君话我为官在头白昏昏只醉眠  

题郑县亭子  

郑县亭子涧之濵户牖凭髙发兴新云断岳莲临大路天晴宫栁暗长春巢边野雀羣欺燕花底山蜂逺趂人更欲题诗满青竹晚来幽独恐伤神  

望岳  

西岳崚嶒竦处尊诸峯罗立如儿孙安得仙人九节杖拄到玉女洗头盆车箱入谷无归路箭栝通天有一门稍待西风凉冷后髙寻白帝问真源  

至日遣兴奉寄北省旧阁老两院故人  

去岁兹辰捧御牀五更三防入鹓行欲知趋走伤心地正想氤氲满眼香无路从容陪语笑有时颠倒着衣裳何人错忆穷愁日愁日愁随一线长  

忆昨逍遥供奉班去年今日侍龙顔麒麟不动鑪烟上孔雀徐开扇影还玉几由来天北极朱衣只在殿中间孤城此日堪肠断愁对寒云雪满山  

蜀相  

丞相祠堂何处寻锦官城外栢森森映堦碧草自春色隔叶黄鹂空好音三顾频烦天下计两朝开济老臣心出师未捷身先死长使英雄泪满襟  

卜居  

浣花流水水西头主人为卜林塘幽已知出郭少尘事更有澄江销客愁无数蜻蜓齐上下一双鸂鶒对沉浮东行万里堪乗兴须向山隂上小舟  

有客  

幽栖地僻经过少老病人扶再拜难岂有文章惊海内漫劳车马驻江干竟日淹留佳客坐百年麤粝腐儒餐不嫌野外无供给乗兴还来看药栏  

狂夫  

万里桥西一草堂百花潭水即沧浪风含翠篠姢姢静雨裛红蕖冉冉香厚禄故人书断絶恒饥稚子色凄凉欲填沟壑唯疎放自笑狂夫老更狂  

堂成  

背郭堂成防白茅縁江路熟俯青郊礼林碍日吟风叶笼竹和烟滴露梢暂止飞乌将数子频来语燕定新巢旁人错比扬雄宅懒惰无心作解嘲  

进艇  

南京久客耕南畆北望伤神坐北昼引老妻乗小艇晴看稚子浴清江俱飞蛱蝶元相逐并蔕芙蓉本自双茗饮蔗浆擕所有瓷甖无谢玉为缸  

所思  

苦忆荆州醉司马谪官樽俎定常开九江日落醒何处一柱观头眠几回可怜怀抱向人尽欲问平安无使来故凭锦水将双泪好过瞿塘灔滪堆  

江村  

清江一曲抱村流长夏江村事事幽自去自来梁上燕相亲相近水中鸥老妻畵纸为碁局稚子敲针作钓钩多病所须唯药物微躯此外更何求  

野老  

野老篱前江岸回柴门不正逐江开渔人网集澄潭下贾客船随返照来长路闗心悲剑阁片云何意傍琴台王师未报收东郡城阙秋生畵角哀  

南邻  

锦里先生乌角巾园收芋栗不全贫惯看賔客儿童喜得食阶除鸟雀驯秋水才深四五尺野航恰受两三人白沙翠竹江村暮相送柴门月色新  

恨别  

洛城一别四千里胡骑长驱五六年草木变衰行剑外兵戈阻絶老江边思家步月清宵立忆弟看云白日眠闻道河阳近乗胜司徒急为破幽燕  

和裴迪登蜀州东亭送客逢早梅相忆见寄  

东阁官梅动诗兴还如何逊在扬州此时对雪遥相忆送客逢春可自由幸不折来伤岁暮若为看去乱乡愁江边一树垂垂发朝夕催人自白头  

暮登西安寺钟楼寄裴十迪  

暮倚髙楼对雪峯僧来不语自鸣钟孤城返照红将敛近市浮烟翠且重多病独愁常閴寂故人相见未从容知君苦思縁诗痩太向交游万事慵  

客至【`喜崔明府相过`】  

舍南舍北皆春水但见羣鸥日日来花径不曽縁客扫蓬门今始为君开盘飱市逺无兼味樽酒家贫只旧醅肯与邻翁相对饮隔篱呼取尽余杯  

江上值水如海势聊短述  

为人性僻耽佳句语不惊人死不休老去诗篇浑漫兴春来花鸟莫深愁新添水槛供垂钓故着浮槎替入舟焉得思如陶谢手令渠述作与同游  

寄杜位  

近闻寛法离新州想见怀归尚百忧逐客虽皆万里去悲君已是十年流干戈况复尘随眼鬓髪还应雪满头玉垒题书心绪乱何时更得曲江游  

送韩十四江东觐省  

兵戈不见老莱衣叹息人间万事非我已无家寻弟妹君今何处访庭闱黄牛峡静滩声转白马江寒树影稀此别应须各努力故乡犹恐未同归  

王十七侍御抡许防酒至草堂奉寄此诗便请邀髙三十五使君同到  

老夫卧穏朝慵起白屋寒多暖始开江鹳巧当幽径浴邻鸡还过短墙来绣衣屡许防家醖皁盖能忘折野梅戏假霜威促山简须成一醉习池回  

野人送朱樱  

西蜀樱桃也自红野人相赠满筠笼数回细冩愁仍破万颗匀圎讶许同忆昨赐霑门下省退朝擎出大明宫金盘玉筯无消息此日尝新任转蓬  

题桃树  

小径升堂旧不斜五株桃树亦从遮髙秋总餽贫人实来岁还舒满眼花帘户每宜通乳燕儿童莫信打慈鵶寡妻羣盗非今日天下车书正一家  

严中丞枉驾见过  

元戎小队出郊坰问栁寻花到野亭川合东西瞻使节地分南北任流萍扁舟不独如张翰皁防还应似管宁寂寞江天云雾里何人道有少微星  

野望  

西山白雪三城戍南浦清江万里桥海内风尘诸弟隔天涯涕泪一身遥唯将迟暮供多病未有防埃答圣朝跨马出郊时极目不堪人事日萧条  

奉酬严公寄题野亭之作  

拾遗曽奏数行书懒性从来水竹居奉引滥骑沙苑马幽栖真钓锦江鱼谢安不倦登临费阮籍焉知礼法疎枉沐旌麾出城府草茅荒径欲教锄  

严公仲夏枉驾草堂兼防酒馔  

竹里行防洗玉盘花边立马簇金鞍非闗使者徴求急自识将军礼数寛百年地僻柴门迥五月江深草阁寒看弄渔舟移白日老农何有罄交欢  

黄草  

黄草峡西船不归赤甲山下行人稀秦中驿使无消息蜀道兵戈有是非万里秋风吹锦水谁家别泪湿罗衣莫愁剑阁终堪据闻道松州已被围  

秋尽  

秋尽东行且未回茅斋寄在少城隈篱边老却陶潜菊江上徒逢袁绍杯雪岭独看西日落剑门犹阻北人来不辞万里长为客懐抱何时得好开  

野望  

金华山北涪水西仲冬风日始凄凄山连越嶲蟠三蜀水散巴渝下五溪独鹤不知何事舞饥乌似欲向人啼射洪春酒寒仍緑目极伤神谁为防  

闻官军收河南河北  

剑外忽传收蓟北初闻涕泪满衣裳却看妻子愁何在漫卷诗书喜欲狂白日放歌须纵酒青春作伴好还乡即从巴峡穿巫峡便下襄阳向洛阳  

送路六侍御入朝  

童稚亲情四十年中间消息两茫然更为后防知何地忽漫相逢是别筵不分桃花红胜锦生憎栁絮白于绵剑南春色还无赖触忤愁人到酒边  

涪城县香积寺官阁  

寺下春江深不流山腰官阁迥添愁含风翠壁孤云细背日丹枫万木稠小院回廊春寂寂浴鳬飞鹭晚悠悠诸天合在藤萝外昏黒应须到上头  

送王十五判官扶侍还黔中  

大家东征逐子回风生洲渚锦帆开青青竹笋迎船出白白江鱼入馔来离别不堪无限意艰危深仗济时才黔阳信使应稀少莫怪频频劝酒杯  

登髙  

风急天髙猿啸哀渚清沙白鸟飞回无边落木萧萧下不尽长江滚滚来万里悲秋常作客百年多病独登台艰难苦恨繁霜鬓潦倒新停浊酒杯  

九日  

去年登髙郪县北今日重在涪江濵苦遭白髪不相放羞见黄花无数新世乱鬰鬰久为客路难悠悠常傍人酒阑却忆十年事肠断骊山清路尘  

章梓州橘亭饯成都窦少尹  

秋日野亭千橘香玉杯锦席髙云凉主人送客何所作行酒赋诗殊未央衰老应为难离别贤声此去有辉光预传籍籍新京尹青史无劳数赵张  

奉待严大夫  

殊方又喜故人来重镇还须济世才常怪偏禆终日待不知旌节隔年回欲辞巴徼啼莺合逺下荆门去鹢催身老时危思防面一生襟抱向谁开  

奉寄髙常侍  

汶上相逢年颇多飞腾无那故人何总戎楚蜀应全未方驾曹刘不啻过今日朝廷须汲黯中原将帅忆亷颇天涯春色催迟暮别泪遥添锦水波  

将赴荆南寄别李剑州  

使君髙义驱今古寥落三年坐剑州但见文翁能化俗焉知李广未封侯路经灔滪双蓬鬓天入沧浪一钓舟戎马相逢更何日春风回首仲宣楼  

奉寄别马巴州  

勲业终归马伏波功曹非复汉萧何扁舟系缆沙边久南国浮云水上多独把鱼竿终逺去难随鸟翼一相过知君未爱春湖色兴在骊驹白玉珂  

滕王亭子  

君王台榭枕巴山万丈丹梯尚可攀春日莺啼修竹里仙家犬吠白云间清江锦石伤心丽嫩蘂浓花满目斑人到于今歌出牧来游此地不知还  

玉台观【`滕王造`】  

中天积翠玉台遥上帝髙居绛节朝遂有冯夷来击鼓始知嬴女善吹箫江光隠见鼋鼍窟石势参差乌鹊桥更红顔生羽翼便应黄髪老渔樵  

将赴成都草堂途中有作先寄严郑公  

得归茅屋赴成都直为文翁再剖符但使闾阎还揖让敢论松竹久荒芜鱼知丙穴由来美酒忆郫筒不用酷五马旧曽谙小径几回书札待潜夫  

处处青江带白苹故园犹得见残春雪山斥堠无兵马锦里逢迎有主人休怪儿童延俗客不教鵞鸭恼比邻习池未觉风流尽况复荆州赏更新  

竹寒沙碧浣花溪橘刺藤梢咫尺迷过客径须愁出入居人不自解东西书籖药裹封蛛网野店山桥送马蹄借荒唐春草色先一饮醉如泥  

常苦沙崩损药栏也从江槛落风湍新松恨不髙千尺恶竹应须斩万竿生理秖凭黄阁老衰顔欲付紫金丹三年奔走空皮骨信有人间行路难  

锦官城西生事微乌皮几在还思归昔去为忧乱兵入今来已恐邻人非侧身天地更怀古回首风尘甘息机共说总戎云鸟阵不妨游子芰荷衣  

登楼  

花近髙楼伤客心万方多难此登临锦江春色来天地玉垒浮云变古今北极朝廷终不改西山防盗莫相侵可怜后主还祠庙日暮聊为梁甫吟  

院中晚晴怀西郭茅舍  

幕府秋风日夜清澹云疎雨过髙城叶心朱实看时落阶面青苔先自生复有楼台衔暮景不劳钟鼓报新晴浣花溪里花饶笑信吾兼吏隠名  

宿府  

清秋幕府井梧寒独宿江城蜡炬残永夜角声悲自语中天月色好谁看风尘荏苒音书絶闗塞萧条行路难已忍伶俜十年事强移栖息一枝安  

至后  

冬至至后日初长逺在剑南思洛阳青袍白马有何意金谷铜驼非故乡梅花欲开不自觉棣蕚一别永相望愁极本凭诗遣兴诗成吟咏转凄凉  

拨闷  

闻道云安麴米春才倾一盏即醺人乗舟取醉非难事下峡消愁定几廵长年三老遥怜汝捩柂开头捷有神已办青钱防雇直当令美味入吾唇  

十二月一日  

今朝腊月春意动云安县前江可怜一声何处送书雁百丈谁家上水船未将梅蘂惊愁眼要取楸花媚逺天明光起草人所羡肺病几时朝日边  

寒轻市上山烟碧日满楼前江雾黄负盐出井此谿女打鼓发船何郡郎新亭举目风景切茂陵著书消渇长春花不愁不烂漫楚客唯听棹相将  

即看燕子入山扉岂有黄鹂歴翠微短短桃花临水岸轻轻栁絮防人衣春来准拟开怀久老去亲知见面稀他日一杯难强进重嗟筋力故山违  

立春  

春日春盘细生菜忽忆两京梅发时盘出髙门行白玉菜传纎手送青丝巫峡寒江那对眼杜陵逺客不胜悲此身未知归定处呼儿觅纸一题诗  

寄常徴君  

白水青山空复春徴君晚节傍风尘楚妃堂上色殊众海鹤堦前鸣向人万事纠纷犹絶粒一官羁绊实藏身开州入夏知凉冷不似云安毒热新  

崔评事弟许相迎不到应虑老夫见泥雨怯出必愆佳期走笔戯简  

江阁要賔许马迎午时起坐自天明浮云不负青春色细雨何孤白帝城身过花间霑湿好醉于马上徃来轻虚疑皓首冲泥怯实少银鞍傍险行  

阁夜  

岁暮隂阳催短景天涯霜雪霁寒宵五更鼓角声悲壮三峡星河影动揺野哭千家闻战伐夷歌数处起渔樵卧龙跃马终黄土人事依依漫寂寥  

灔滪  

灔滪既没孤根深西来水多愁太隂江天漠漠鸟双去风雨时时龙一吟舟人渔子歌回首估客胡商泪满襟寄语舟航恶年少休飜盐井掷黄金  

白帝  

白帝城中云出门白帝城下雨飜盆髙江急峡雷霆鬭翠木苍藤日月昏戎马不如归马逸千家今有百家存哀哀寡妇诛求尽恸哭秋原何处村  

白帝城最髙楼  

城尖径昃旌斾愁独立缥缈之飞楼峡坼云霾龙虎卧江清日抱鼋鼍游扶桑西枝封断石弱水东影随长流杖藜叹世者谁子泣血迸空回白头  

秋兴八首  

【`笺曰此诗旧笺未悉影略其篇章次第钩锁开阖今要而言之玉露凋伤一章秋兴之发端也江间塞上状其悲壮丛菊孤舟冩其凄末二句结上生下故即夔府孤城次之絶塞髙城杪秋薄暮俄看落日俄见南斗炉烟熸而哀猿号急杵断而悲笳发萝月芦花凄清满眼萧辰遥夜攅簇一时请看二字映毎依南斗即连上城髙暮砧当句呼应耳夜夜如此朝朝亦然日日如此信宿亦然心抱南斗京华之思身与渔人燕子为侣逺则匡衡刘向之不如近则同学轻肥之相笑第三章正申秋兴名篇之意古人所谓文之心也然每依南斗望京华一句是三章中吃齧节萧条嵗晚身事如此长安棋局世事如此企望京华平居寂寞故曰百年世事不胜悲也次下乃重章以申之蓬莱宫阙一章思全盛日之长安也瞿唐峡口一章思陷没后之长安也昆明池水一章思自古帝王之长安也昆明御宿一章思承平昔逰之长安也由瞿唐鸟道之区指曲江禁近之地兵尘秋气万里连延首章即云塞上风云接地隂也唐时逰幸莫盛于曲江故悲陷没则先举曲江汉朝形胜莫壮于昆明故追隆古则特举昆明曰汉时曰武帝正尅指自古帝王也此章葢感叹遗迹企想其妍丽而自伤逺不得见乃叠申曲江末句文势了然今以为槩指丧乱则迂矣天宝之祸干戈满地营垒俱在国西及郭令收西京陈于香积寺北澧水之东皆汉上林苑地在昆明御宿之间然城南故地风景无恙故曰自逶迤也碧梧红豆秋色依然拾翠同舟春逰如昨追防笔于壮盛感星象于至尊岂非神逰化人梦回帝所低垂吟望至是而秋兴之能事毕矣此诗一事叠为八章章虽有八重重钩摄余义更有无量楼阁门在于分章下详之`】  

玉露凋伤枫树林巫山巫峡气萧森江间波浪兼天涌塞上风云接地隂丛菊两开他日泪孤舟一系故园心寒衣处处催刀尺白帝城髙急暮砧【`笺曰招魂曰湛湛江水兮上有枫极目千里兮伤春心宋玉以枫树之茂盛伤心此以枫树之凋伤起兴也又曰江间汹涌则上接风云塞上隂森则下连波浪此所谓悲壮也丛菊两开储别泪于他日孤舟一系僦归心于故园此所谓凄也秋夜客舍诗云南菊再逢人卧病公在夔府两见菊花故有两开之句旧笺指樊川故里之菊非也几日诗云系舟身万里孤舟一系即已办故园之心矣所谓逺望当归也以节则杪秋以地则髙城以时则薄暮刀尺苦寒急砧促别末句标举兴防略有五重所谓嵯峨萧瑟真不可言公孙白帝城亦英雄割据之地此地闻砧尤为凄断上白帝城诗云老去闻悲角意亦如此`】  

夔府孤城落日斜每依南斗望京华聴猿实下三声泪奉使虚随八月查画省香炉违伏枕山楼粉堞隠悲笳请看石上藤萝月已映洲前芦荻花【`笺曰孤城落日怅望京华曰每依南斗盖无夕而不然也石上之月已映藤萝又是依斗望京之候矣请看二字映每字无限凄断见于言外如云又过却一日矣不知何日得见京华也乂曰每依南斗望京华皎然所谓截断众流句也孤城碪断日薄虞渊万里孤臣翘首京国虽复八表昏黄絶塞惨澹唯此望阙寸心与南斗共芒色耳此句为八首之纲骨章重丈叠不出于此聴猿奉使伏枕悲笳遥夜憯凄莫可为喻然石上藤萝之月已映洲前芦荻之花矣莫遂谓长夜漫漫何时旦也细思请看二字更是不觉乍见讶而叹之之词作如是解此二字唤起有力此翁老不忘君千岁而下可以相泣也`】  

千家山郭静朝晖日日江楼坐翠微信宿渔人还泛泛清秋燕子故飞飞匡衡抗疏功名薄刘向传经心事违同学少年多不贱五陵衣马自轻肥【`笺曰渔人燕子即所见以自伤也亦以自况也公抗疏不减匡衡而近侍移官一斥不复故曰功名薄若刘向虽数奏封事不用而犹居近侍典校五经公则白头幕府深愧平生故曰心事违也七歌云长安卿相多少年所谓同学者盖长安卿相也曰少年曰轻肥公之目当时卿相如此又曰山郭千家朝晖冷静冩出夔府孤城也信宿渔人不但自况以其延縁荻苇擕家啸歌羇栖之客殆有弗如还泛泛者亦羡之之词也九辩曰燕翩翩其辞归兮蝉寂寞而无声以燕遇秋寒回翔而畏惧也故以清秋目之燕燕于飞诗人取喻送别已则系舟伏枕而燕乃下上辞归飞翔促数搅余心焉曰故飞飞者恼乱之辞亦触忤也抗疏之功名既薄传经之心事又违旋观同学少年五陵衣马亦渔人燕子之俦侣耳故以自轻肥薄之下一自字与还泛泛故飞飞翻倒相应杜陵有布衣老大心转拙于长安卿相何有哉`】  

闻道长安似奕棋百年世事不胜悲王侯第宅皆新主文武衣冠异昔时直北闗山金鼓振征西车马羽书迟鱼龙寂寞秋江冷故国平居有所思【`笺曰长安似奕棋言谋国者如奕棋之无定算故贻祸于百年之后而不胜其悲也百年世事用辛有之言王侯第宅指误国之人如林甫国忠軰也明皇宠任蕃将而肃宗信向中官俾居朝右文武衣冠皆异于昔时也所谓百年世事者如此又曰肃宗收京已后委任中官中外多故公不以移官僻逺憗置君国之忧故有闻道长安之章每依南斗望京华情见于此白帝城髙目以故国兼天波浪叹彼鱼龙曰平居有所思殆欲以沧江遗老奋防屈指覆定百年举棋之局非徒悲伤晼晚如昔人愿得入帝城而己`】  

蓬莱宫阙对南山承露金茎霄汉间西望瑶池降王母东来紫气满函闗云移雉尾开宫扇日绕龙鳞识圣顔一卧沧江惊嵗晚几回青锁防朝班【`笺曰公诗云忆献三赋蓬莱宫此记其事也王母函闗记天宝承平盛事而失政亦略见矣云移二句记朝仪之盛曰识圣顔者公以布衣朝见所谓往时文彩动人主也落句方及拾遗移官之事又曰此诗乃追思长安全盛叙述宫阙崇丽朝省尊严而感伤则见于未句葢自灵武回銮放逐蜀郡旧臣自此中官窃柄开元天宝之盛事不可复见而公坐此移官沧江嵗晚能无三叹于今昔乎几回青锁追数其近侍奉引时日无几也嗟乎西望瑶池以下开宝之长安也王侯第宅以下肃宗之长安也徘徊感叹亦所谓重章而共述也`】  

瞿唐峡口曲江头万里风烟接素秋花蕚夹城通御气芙蓉小苑入邉愁朱帘绣柱围黄鹤锦缆牙樯起白鸥回首可怜歌舞地秦中自古帝王州【`笺曰此记长安失陷之事也明皇自秦幸蜀故有瞿唐曲江万里风烟之感盖明皇幸蜀正八月也入边愁并指吐蕃陷长安也歌舞乐游之地一切残毁则宗庙宫阙不言而可知矣又曰开元中广花蕚楼筑夹城复道自南内径逹曲江芙蓉园乱后崩隤游幸絶迹故曰通御气也禄山反报至上欲迁幸登兴庆宫花蕚楼置酒四顾凄怆此所谓入边愁也旧笺谓幷指吐蕃陷长安非也珠帘绣柱指陆地帟幕之妍华锦缆牙樯指水嬉櫂枻之炫燿哀江头云江头宫殿锁千门此则痛定而追思长安天府三成帝畿故曰周以龙兴秦以虎视至有唐而燕防长驱落句之意以为乐防歌舞之地逸豫不戒驯至风烟灰烬王仲宣七哀云南登灞陵岸回首望长安回首之言良可深省`】昆明池水汉时功武帝旌旗在眼中织女机丝虚月夜石鲸鳞甲动秋风波漂菰米沉云黒露冷莲房坠粉红闗塞极天唯鸟道江湖满地一渔翁【`笺曰此借武帝以喻明皇也兵车行云武王开边意未已韦应物诗云少事武皇帝唐人皆然又曰今人论唐七言长句推老杜昆明池水为冠实不解此诗所以佳杨用修曰观西京杂记三辅黄图所载则知盛世殷富之景观织女机丝四句则知兵火凋残之状此亦强作解事耳叙昆明之胜者莫如孟坚平子一则曰集乎豫章之馆临乎昆明之池左牵牛而右织女若云汉之无涯一则曰豫章珍馆掲焉中峙牵牛立其左织女处其右日月于是乎出入象扶桑与蒙汜此用修所夸盛世之文也班张以汉人叙汉事铺陈名胜故有云汉日月之言公以唐人叙汉事摩娑陈迹故有机丝夜月之词此立言之体也何谓彼颂繁华而此伤丧乱乎菰米莲房补班张铺叙所未见沉云坠粉描畵素秋景物居然金碧粉本昆池水黒故赋言黒水元阯菰米沉沉象池水之黒极言其繁殖也用修言兵火残破菰米漂沈不收不已倍乎旧笺谓借汉武以喻明皇指武皇开邉为证明皇虽兴兵南诏未尝如武帝穿昆明以习战安得有旌旗在眼之语兵车行前后出塞讽諌穷兵者多矣安用于此中致讥岂主文谲諌之义乎今谓昆明一章承上章秦中自古帝王州一句而申言之时则曰汉时帝则曰武帝织女石鲸莲房菰米金隄灵沼之遗迹与戈船楼橹并在眼中而自伤其僻逺而不得见也于上章末句尅指其来脉则此中叙致襵叠环锁了然分明如是而曰七言长句果以此诗为首知此老亦为防头矣末二句正写所思之况闗塞极天岂非风烟万里满地一渔翁即信宿泛泛之渔人耳上下俛仰亦在眼中谓公自指一渔翁则陋`】昆吾御宿自逶迤紫阁峰隂入渼陂香稻啄余鹦鹉粒碧梧栖老凤凰枝佳人拾翠春相问仙侣同舟晚更移彩笔昔逰干气象白头吟望苦低垂【`笺曰此记逰宴渼陂之事也仙侣同舟指岑参兄弟也公诗云气冲星象表诗感帝王尊所谓防笔昔逰干气象也公与岑参辈宴逰在天宝献赋之后穷老追思故有白头吟望之叹焉又曰笺以为思昔逰之长安是矣今更指昔逰之地谓亦连蹑上章而来盖武帝建元中微行数出广开上林东南至宜春鼎湖昆吾御宿北绕黄山周袤数百里元狩三年始穿昆明池以象滇河今诗昆吾御宿二句正指武帝所开城南故地言自逶迤者蹑昆明池水言之谓不独穿凿昆明为武帝之功凡上林黄山之间更衣禁御建置歴然亦皆如昆明旗帜常在眼中也秦州自古帝王一句亦总结于此盖事讫而重申亦章重而事别矣`】  

## 御定全唐诗录卷三十三  

杜甫【`十`】  

近体诗【`五`】  

咏怀古迹  

支离东北风尘际漂泊西南天地间三峡楼台淹日月五溪衣服共云山羯胡事主终无赖词客哀时且未还庾信平生最萧瑟暮年诗赋动江闗  

揺落深知宋玉悲风流儒雅亦吾师怅望千秋一洒泪萧条异代不同时江山故宅空文藻云雨荒台岂梦思最是楚宫俱泯灭舟人指防到今疑  

羣山万壑赴荆门生长明妃尚有村一去紫台连朔漠独留青塜向黄昏畵图省识春风面环佩空归月夜魂千载琵琶作胡语分明怨恨曲中论  

蜀主窥呉幸三峡崩年亦在永安宫翠华想像空山里玉殿虚无野寺中古庙杉松巢水鹤岁时伏腊走村翁  

武侯祠屋常邻近一体君臣祭祀同  

诸葛大名垂宇宙宗臣遗像肃清髙三分割据纡筹防万古云霄一羽毛伯仲之间见伊吕指挥若定失萧曹运移汉祚难恢复志决身殱军务劳  

诸将  

汉朝陵墓对南山胡卤千秋尚入闗昨日玉鱼防葬地早时金盌出人间见愁汗马西戎逼曽闪朱旗北斗殷多少材官守泾渭将军且莫破愁顔  

韩公本意筑三城拟絶天骄拔汉旌岂谓尽烦回纥马翻然逺救朔方兵胡来不觉潼闗隘龙起犹闻晋水清独使至尊忧社稷诸君何以答升平【`笺曰当景龙之时张仁愿筑城胡腹中制其南牧犹以狼居澣海絶幕未空为恨不及百年而禄山作逆回鹘助顺堂堂中夏借力于彼以资匡复国势之寖衰如此邉事之倒置如此不亦伤乎是以悲潼闗之失隘思唐尧之一旅劝勉河北诸将不应无韩公之老谋而以贼遗君父也往余沿袭旧闻谓责诸将不应借助于回纥当盗发幽陵天子西走汾阳提朔方孤军转战逐北香积之翦伏西岭之却回非回纥恊力奋击或出其背或出其后胜负未决两都之收复未可知也当此之时能预料其怙恩肆掠逆而拒之乎魏勃曰失火之家当先白大人后救火乎此切谕也故吾谓岂谓尽烦云云乃俯仰感叹之词非以是为谋国不臧而有所弹刺也有言末章二句属劝勉汾阳之词汾阳自相州罢归部曲离散承诏日麾下才数十骑仅免于朝防元振交口訾啮少陵于此时惜之可也讼之可也又何庸执三寸之管把其短长乎新书亦谓太宗能用突厥而肃宗不能用回纥兎园书生不识世务钞略论断妄谈兵事如此类者皆可以一笑也`】  

洛阳宫殿化为烽休道秦闗百二重沧海未全归禹贡蓟门何处尽尧卦朝廷衮职虽多预天下军储不自供稍喜临邉王相国肯销金甲事春农【`笺曰此责朝廷之大臣出将者也将相大臣当安危重任不思何以归职贡复封疆补衮职于朝廷供军储于天下如王缙者不过募耕劝农修承平有司之职业而已曰稍喜者盖深致不满之意非褒词也朝廷衮职思得中兴贤佐如仲山甫以补衮阙非寻常谏诤之谓也`】  

回首扶桑铜柱标冥冥氛祲未全销越裳翡翠无消息南海明珠乆寂寥殊锡曽为大司马总戎皆挿侍中貂炎风朔雪天王地只在忠良翊圣朝【`笺曰此深戒朝廷不当使中官出将也杨思朂讨安南五溪残酷好杀故越裳不贡吕太一收珠南海阻兵作乱故南海不靖李辅国以中官拜大司马所谓殊锡也鱼朝防等以中官为观军容使所谓总戎也炎风朔雪皆天王之地只当精求忠良以翊圣朝安得偏信一二中人据将帅之重任自取溃偾乎肃代间国势衰弱不复再振其根本胥在于此斯岂非忠规切谏救世之针药与`】  

锦江春色逐人来巫峡清秋万壑哀正忆往时严仆射共迎中使望乡台主恩前后三持节军令分明数举杯西蜀地形天下险安危须仗出羣材【`笺曰此言蜀中将帅也崔旰杀郭英乂栢茂林李昌防杨子琳举兵讨旰蜀中大乱杜鸿渐受命镇蜀畏旰数荐于朝请以节制让旰茂琳等各为本州刺史上不得已从之鸿渐以宰相兼成都尹剑南东西川副元帅主恩隆于严武而畏怯惮旰反委以任日置酒髙防姑息养乱有媿前镇多矣公诗标巫峡锦江指西蜀之地形也曰正忆曰徃时感今而指昔也主恩则是而军令则非昔人之三杯何如今人之纵饮如武者真出羣之材安危可寄而今非其人可知也公身居蜀中而风刺出镇之宗衮故指逺而词文如此　韩纯玉曰首章责诸将之防边者次章责诸将之用回纥者三章刺大臣之出将者四章戒中官之出将者末章则因身在蜀中而婉刺镇蜀之将也故捴命其题曰诸将`】  

夜  

露下天髙秋水清空山独夜旅魂惊疎灯自照孤帆宿新月犹悬双杵鸣南菊再逢人卧病北书不至雁无情步檐倚杖看牛斗银汉遥应接鳯城  

暮春  

卧病拥塞在峡中潇湘洞庭虚映空楚天不断四时雨巫峡常吹千里风沙上草阁栁新闇城边野池莲欲红暮春鸳鹭立洲渚挟子飜飞还一丛  

返照  

楚王宫北正黄昏白帝城西过雨痕返照入江翻石壁归云拥树失山村衰年肺病唯髙枕絶塞愁时早闭门不可久留豺虎乱南方实有未招魂  

九日  

重阳独酌杯中酒抱病起登江上台竹叶于人既无分菊花从此不须开殊方日落猿哭旧国霜前白雁来弟妺萧条各何往干戈衰谢两相催  

冬至  

年年至日长为客忽忽穷愁泥杀人江上形容吾独老天边风俗自相亲杖藜雪后临丹壑鸣玉朝来散紫宸心折此时无一寸路迷何处见三秦  

小至  

天时人事日相催冬至阳生春又来刺绣五纹添弱线吹葭六琯动浮灰岸容待腊将舒栁山意冲寒欲放梅云物不殊乡国异教儿且覆掌中杯  

览物  

曾为掾吏趋三辅忆在潼闗诗兴多巫峡忽如瞻华岳蜀江犹似见黄河舟中得病移衾枕洞口经春长薜萝形胜有余风土恶防时回首一髙歌  

愁【`强戯为吴体`】  

江草日日唤愁生巫峡泠冷非世情盘涡鹭浴底心性独树花发自分明十年戎马暗万国异域賔客老孤城渭水秦山得见否人今罢病虎纵横  

昼梦  

二月饶睡昏昏然不独夜短昼分眠桃花气暖眼自醉春渚日落梦相牵故乡门巷荆棘底中原君臣豺虎边安得务农息战鬬普天无吏横索钱  

即事  

暮春三月巫峡长皛皛行云浮日光雷声忽送千峯雨花气浑如百和香黄莺过水翻回去燕子衔泥湿不妨飞阁卷帘图畵里虚无只少对潇湘  

即事  

天畔羣山孤草亭江中风浪雨冥冥一双白鱼不受钓三寸黄柑犹自青多病马卿无日起穷途阮籍防时醒未闻细栁散金甲肠断秦川流浊泾  

舍弟观赴蓝田取妻子到江陵喜寄  

汝迎妻子逹荆州消息真传解我忧鸿雁影来连峡内鹡鸰飞急到沙头峣关险路今虚逺禹凿寒江正穏流朱绂即当随防鹢青春不假报黄牛  

马度秦闗雪正深北来肌骨苦寒侵他乡就我生春色故国移居见客心剰欲提防如意舞喜多行坐白头吟廵檐索共梅花笑冷蘂疎枝半不禁  

庾信罗含俱有宅春来秋去作谁家短墙若在从残草乔木如存可假花卜筑应同蒋诩径为园须似邵平比年病酒开防滴弟劝兄酬何怨嗟  

江雨有怀郑典设  

春雨闇闇塞峡中早晩来自楚王宫乱波分披已打岸弱云狼籍不禁风宠光蕙叶与多碧防注桃花舒小红谷口子真正忆汝岸髙瀼滑限西东  

七月一日题终明府水楼  

髙栋层轩已自凉秋风此日洒衣裳翛然欲下隂山雪不去非无汉署香絶壁过云开锦绣疎松夹水奏笙簧看君宜着王乔履真赐还疑出尚方【`终明府功曹也兼摄奉节令故有此句伫观奏即真也`】  

宓子弹琴邑宰日终军弃繻英妙时承家节操尚不泯为政风流今在兹可怜賔客尽倾盖何处老翁来赋诗楚江巫峡半云雨清簟疎帘看奕碁  

又呈呉郎  

堂前扑枣任西邻无食无儿一妇人不为困穷宁有此秖縁恐惧转须亲即防逺客虽多事使挿疎篱却甚真已诉徴求贫到骨正思戎马泪盈巾  

覃山人隐居  

南极老人自有星北山移文谁勒铭徴君已去独松菊哀壑无光留户庭予见乱离不得已子知出处必须经髙车驷马带倾覆怅望秋天虚翠屏【`韩纯玉曰此诗明是讥讽语叹山人之不终隠也其曰徴君已去哀壑无光带倾覆虚翠屏已是一篇北山移文矣`】  

送李八秘书赴杜相公幕  

青帘白舫益州来巫峡秋涛天地廻石出倒听枫叶下橹揺背指菊花开贪趋相府今晨发恐失佳期后命催南极一星朝北斗五云多处是三台  

季夏送乡弟韶陪黄门从叔朝谒  

令弟尚为苍水使名家莫出杜陵人比来相国兼安蜀归赴朝廷已入秦舍舟防马论兵地拖玉腰金报主身莫度清秋吟蟋蟀早闻黄阁畵麒麟  

见萤火  

巫山秋夜萤火飞帘疎巧入坐人衣忽惊屋里琴书冷复乱檐边星宿稀却绕井栏添个个偶经花蘂弄辉辉沧江白髪愁看汝来歳如今归未归  

吹笛  

吹笛秋山风月清谁家巧作断肠声风飘律吕相和切月傍闗山几处明胡骑中宵堪北走武陵一曲想南征故园杨栁今揺落何得愁中却尽生  

见王监兵马使说近山有白黒二鹰罗者久取竟未能得王以为毛骨有异他鹰恐腊后春生鶱飞避暖劲翮思秋之甚眇不可见请余赋诗  

雪飞玉立尽清秋不惜竒毛恣逺游在野只教心力破于人何事网罗求一生自猎知无敌百中争能耻下鞲鹏碍九天须却避兎藏三穴莫深忧  

黒鹰不省人间有度海疑从北极来正翮抟风超紫塞立冬几夜宿阳台虞罗自各虚施巧春雁同归必见猜万里寒空只一日金眸玉爪不凡材  

人日  

此日此时人共得一谈一笑俗相防尊前栢叶休随犹胜里金花巧耐寒佩剑冲星聊暂拔匣琴流水自须弹早春重引江湖兴直道无忧行路难  

奉送蜀州栢二别驾将中丞命赴江陵起居卫尚书太夫人因示从弟行军司马佐  

中丞问俗畵熊频爱弟传书彩鹢新迁转五州防御使起居八座太夫人楚宫腊送荆门水白帝云偷碧海春报与恵连诗不惜知吾斑鬓总如银  

多病执热奉怀李尚书  

衰年正苦病侵凌首夏何须气鬰蒸大水淼茫炎海接竒峯硉兀火云升思霑道暍黄梅雨敢望宫恩玉井氷不是尚书期不顾山隂野雪兴难乗  

江陵节度阳城郡王新楼成王请严侍御判官赋七字句同作  

楼上炎天氷雪生髙飞燕雀贺新成碧宿雾蒙蒙湿朱栱浮云细细轻杖钺褰帷瞻具美投壶散帙有余清自公多暇延参佐江汉风流万古情  

又作此奉卫王  

西北楼成雄楚都逺开山岳散江湖二仪清浊还髙下三伏炎蒸定有无推毂防年唯镇静曳裾终日盛文儒白头授简焉能赋愧似相如为大夫  

暮归  

霜黄碧梧白鹤栖城上击柝复乌啼客子入门月皎皎谁家捣练风凄凄南渡桂水阙舟檝北归秦川多鼓鞞年过半百不称意明日看云还杖藜  

公安送韦二少府匡賛  

逍遥公后世多贤送尔维舟惜此筵念我能书数字至将诗不必万人传时危兵甲黄尘里日短江湖白髪前古往今来皆涕泪断肠分手各风烟  

晓发公安  

北城击柝复欲罢东方明星亦不迟邻鸡野哭如昨日物色生态能防时舟檝眇然自此去江湖逺适无前期出门转盼已陈迹药饵扶吾随所之  

燕子来舟中作  

湖南为客动经春燕子啣泥两度新旧入故园常识主如今社日逺看人可怜处处巢君室何异飘飘托此身暂语船樯还起去穿花落水益霑巾  

小寒食舟中作  

佳辰强饭食犹寒隐几萧条戴鹖冠春水船如天上坐老年花似雾中看姢姢戱蝶过闲幔片片轻鸥下急湍云白山青万余里愁看直北是长安  

赠韦七賛善  

乡里衣冠不乏贤杜陵韦曲未央前尔家最近魁三象时论同归尺五天北走闗山开雨雪南游花栁塞云烟洞庭春色悲公子虾菜忘归范蠡船  

酬郭十五判官  

才微岁老尚虚名卧病江湖春复生药裹闗心诗总废花枝照眼句还成只同燕石能星陨自得隋珠觉夜明乔口橘洲风浪促系帆何惜片时程  

遣闷戯呈路十九曹长  

江浦雷声喧昨夜春城雨色动微寒黄鹂并坐交愁湿白鹭羣飞大剧干晚节渐于诗律细谁家数去酒杯寛惟君醉爱清狂客百遍相看意未防  

送辛贠外  

双峰寂寂对春台万竹青青照客杯细草留连侵坐软残花怅望近人开同舟昨日何由得并马今朝未拟回直到绵州始分首江边树里共谁来  

清明二首  

朝来新火起新烟湖色春光净客船绣羽衔花他自得红顔骑竹我无縁胡童结束还难有楚女腰肢亦可怜不见定王城旧处长怀贾傅井依然虚霑焦举为寒食实借严君卖卜钱钟鼎山林各天性浊醪麤饭任吾年此身飘泊苦西东右臂偏枯半耳聋寂寂系舟双下泪悠悠伏枕左书空十年蹴踘将雏逺万里秋千习俗同旅雁上云归紫塞家人鑚火用青枫秦城楼阁烟花里汉主山河锦绣中风水春来洞庭濶白苹愁杀白头翁  

即事  

百寳装腰带真珠络臂鞲笑时花近眼舞罢锦纒头  

絶句  

迟日江山丽春风花草香泥融飞燕子沙暖睡鸳鸯江碧鸟逾白山青花欲燃今春看又过何日是归年  

絶句  

日出篱东水云生舍北泥竹髙鸣翡翠沙僻舞鹍鸡蔼蔼花蘂乱飞飞蜂蝶多幽栖身懒动客至欲如何急雨捎溪足斜晖转树腰隔巢黄鸟并翻藻白鱼跳  

八阵图  

功盖三分国名成八阵图江流石不转遗恨失吞呉  

复愁  

人烟生处僻虎迹过新蹄野鹘翻窥草村船逆上溪钓艇收緍尽昏鸦接翅归月生初学扇云细不成衣  

絶句  

漫道春来好狂风大放颠吹花随水去翻却钓鱼船  

赠李白  

秋来相顾尚飘蓬未就丹砂媿葛洪痛饮狂歌空度日飞扬跋扈为谁雄  

少年行  

莫笑田家老瓦盆自从盛酒长儿孙倾银注玉惊人眼共醉终同卧竹根  

赠花卿  

锦城丝管日纷纷半入江风半入云此曲秖应天上有人间能得几回闻  

少年行  

马上谁家白面郎临堦下马坐人床不通姓字麤豪甚指防银瓶索酒尝  

絶句漫兴  

眼见客愁愁不醒无赖春色到江亭即遣花开深造次便觉莺语太丁宁  

手种桃李非无主野老墙低还是家恰似春风相欺得夜来吹折数枝花  

熟知茅斋絶低小江上燕子故来频衔泥防汚琴书内更接飞虫打着人  

二月已破三月来渐老逢春能几回莫思身外无穷事且尽生前有限杯  

肠断春江欲尽头杖藜徐步立芳洲颠狂栁絮随风去轻薄桃花逐水流  

懒慢无堪不出村呼儿日在掩柴门苍苔浊酒林中静碧水春风野外昏  

糁径杨花铺白毡防溪荷叶叠青钱笋根稚子无人见沙上鳬雏傍母眠  

舍西柔桑叶可拈江畔细麦复纎纎人生防何春已夏不放香醪如蜜甜  

隔户杨栁弱嫋嫋恰似十五女儿腰谁谓朝来不作意狂风挽断最长条  

江畔独步寻花  

江上被花恼不彻无处告诉只颠狂走觅南邻爱酒伴经旬出饮独空牀【`斛斯融吾酒徒`】  

稠花乱蘂裹江濵行步欹危实怕春诗酒尚堪驱使在未须料理白头人  

江深竹静两三家多事红花映白花报荅春光知有处应须美酒送生涯  

东望少城花满烟百花髙楼更可怜谁能载酒开金盏唤取佳人舞绣筵  

黄师塔前江水东春光懒困倚微风桃花一簇开无主可爱深红间浅红  

黄四娘家花满蹊千朶万朶压枝低留连戱蝶时时舞自在娇莺恰恰啼  

不是爱花即欲死只恐花尽老相催繁枝容易纷纷落嫩叶商量细细开  

三絶句  

楸树馨香倚钓矶斩新花蘂未应飞不如醉里风吹尽可忍醒时雨打稀  

门外鸬鷀去不来沙头忽见眼相猜自今已后知人意一日须来一百回  

无数春笋满林生柴门密掩断人行防须上畨看成竹客至从嗔不出迎  

戱为六絶句  

庾信文章老更成凌云健笔意纵横今人嗤防流传赋不觉前贤畏后生  

杨王卢骆当时体轻薄为文哂未休尔曹身与名俱灭不废江河万古流  

纵使卢王操翰墨劣于汉魏近风骚龙文虎脊皆君驭歴块过都见尔曹  

才力应难夸数公凡今谁是出羣雄或看翡翠兰苕上未掣鲸鱼碧海中  

不薄今人爱古人清词丽句必为邻窃攀屈宋宜方驾恐与齐梁作后尘  

未及前贤更勿疑递相祖述复先谁别裁伪体亲风雅转益多师是汝师  

中丞严公雨中垂寄见忆一絶奉荅  

雨映行宫辱赠诗元戎肯赴野人期江边老病虽无力强拟晴天理钓丝  

投简梓州幕府兼简韦十郎官  

幕下郎官安稳无从来不奉一行书固知贫病人须弃能使韦郎迹也疎  

奉和军城早秋  

秋风嫋嫋动髙旌玉帐分弓射卤营已收滴博云间戍更夺蓬婆雪外城  

絶句  

堂西长笋别开门堑北行椒却背村梅熟许同朱老吃松髙拟对阮生论  

欲作鱼梁云复湍因惊四月雨声寒青溪先有蛟龙窟竹石如山不敢安  

两个黄鹂鸣翠栁一行白鹭上青天含西岭千秋雪门泊东呉万里船  

漫成  

江月去人只数尺风灯照夜欲三更沙头宿鹭聮拳静船尾跳鱼拨剌鸣  

防州歌  

中巴之东巴东山江水开辟流其间白帝髙为三峡镇防州险过百牢闗  

赤甲白盐俱刺天闾阎缭绕接山巅枫林橘树丹青合复道重楼锦绣悬  

瀼东瀼西一万家江北江南春冬花背飞鹤子遗琼蘂相趂鳬雏入蒋芽  

东屯稻畦一百顷北有涧水通青苗晴浴狎鸥分处处雨随神女下朝朝  

蜀麻呉盐自古通万斛之舟行若风长年三老长歌里白昼摊钱髙浪中  

解闷  

草阁柴扉星散居浪翻江黒雨飞初山禽引子哺红果溪女得钱留白鱼  

商湖离别下扬州忆上西陵故驿楼为问淮南米贵贱老夫乗兴欲东流  

一辞故国十经秋每见秋忆故丘今日南湖采薇蕨何人为觅郑州  

沈范早知何水部曹刘不待薛郎中独当省署开文苑兼泛沧浪学钓翁  

李陵苏武是吾师孟子论文更不疑一饭未曽留俗客数篇今见古人诗  

复忆襄阳孟浩然清诗句句尽堪传即今耆旧无新语漫钓槎头缩颈鳊  

陶冶性灵在底物新诗改罢自长吟孰知二谢将能事颇学隂何苦用心  

不见髙人王右丞蓝田丘壑漫寒藤最传秀句寰区满未絶风流相国能  

先帝贵妃今寂寞荔枝还复入长安炎方每续朱樱献玉座应悲白露团  

忆过泸戎摘荔枝青枫隠映石逶迤京中旧见无顔色红颗酸甜只自知  

翠碧李沉玉甃赤梨蒲萄寒露成可怜先不异枝蔓此物姢姢长逺生  

侧生野岸及江蒲不熟丹宫满玉壶云壑布衣骀背死劳生重马翠眉须  

承闻河北诸道节度入朝欢喜口号絶句  

社稷苍生计必安蛮夷杂种错相干周宣汉武今王是孝子忠臣后代看  

鸣玉锵金尽正臣修文偃武不无人兴王防静妖氛气圣寿宜过一万春  

抱病江天白首郎空山楼阁暮春光衣冠是日朝天子草奏何时入帝乡  

东逾辽水北滹沲星象风云喜共和紫气闗临天地濶黄金台贮俊贤多  

李相将军拥蓟门白头虽老赤心存竟能尽说诸侯入知有从来天子尊  

十二年来多战塲天威已息阵堂堂神灵汉代中兴主功业汾阳异姓王  

喜闻盗贼蕃防揔退口号  

勃律天西采玉河坚昆碧盌最来多旧随汉使千堆寳少荅朝王万匹罗  

今春喜气满乾坤南北东西拱至尊大厯二年调玉烛元皇帝圣云孙  

存殁口号  

席谦不见近弹碁毕耀仍传旧小诗玉局他年无限笑白杨今日防人悲  

郑公粉绘随长夜曹霸丹青已白头天下何曽有山水人间不解重骅骝  

书堂饮既夜复邀李尚书下马月下赋絶句  

湖水林风相与清残尊下马复同倾久野鹤如霜鬓遮莫邻鸡下五更  

江南逢李年  

岐王宅里寻常见崔九堂前防度闻正是江南好风景落花时节又逢君  

## 御定全唐诗录卷三十四  

刘长卿  

长卿字文房河间人开元末登进士第至德中为监察御史以检校祠部员外郎为转运使判官知淮西鄂岳转运留后鄂岳观察使呉仲孺奏贬潘州南巴尉防有为之辨者除睦州司马终随州刺史长卿以诗驰声上元寳应间权德舆谓为五言长城皇甫湜亦叹时人诗无刘长卿一句巳呼宋玊为老兵语未有骆賔王一字已骂宋玉为罪人矣其名重如此  

高仲武云长卿有吏干而犯上两度迁谪皆自取之诗体虽不新竒甚能链饰十首巳上语意稍同于落句尤甚盖思鋭才窄也其得罪风霜苦全生天地仁伤而不怨亦足以发挥风雅  

云溪友议云时言诗者称前有沈宋王杜后有钱  

郎刘李长卿曰李嘉祐郎士元焉得与余齐名其题诗不书姓但曰长卿以海内自合知之  

古体诗  

从军诗  

回看虏骑合城下汉兵稀白刃两相向黄云愁不飞手中无尺铁徒欲穿重围  

黄沙一万里白首无人怜报国剑巳折归乡身幸全单于古台下边色寒苍然  

草枯秋塞上望见渔阳郭胡马嘶一声汉兵泪双落谁为吮疮者此事今人薄  

龙门八咏  

阙口  

秋山日揺落秋水急波澜独有鱼龙气长吟烟雨寒谁穷造化力空向两崖看  

水东渡  

山叶傍水赤千峯秋色多夜泉发清响寒渚生微波稍见沙上月归人争渡河  

福公塔  

寂寞对伊水经行长未还东流自朝暮千载空云山唯见白鸥鸟无心洲渚间  

逺公龛  

松路向精舍花龛归老僧闲云随锡杖落日低金绳入夜翠微里千峯明一灯  

石楼  

隐隐见花阁隔河映青林水田秋雁下山寺夜钟深寂莫羣动息风泉清道心  

下山  

谁识往来意孤云长自闲风寒未渡水日暮更看山木落众峯出龙宫苍翠间  

水西渡  

伊水揺镜光纎鳞如不隔千龛道傍古一鸟沙上白何事还山云能留向城客  

渡水  

日暮下山来千山暮钟发不知波上棹还弄山中月伊水连白云东南逺明灭  

金陵西泊舟临江楼  

萧条金陵郭旧是帝王州日暮望乡处云边江树秋楚云不可托楚水只堪愁行客千万里沧波朝暮流迢迢洛阳梦独卧清川楼异乡共如此孤帆难久游  

归沛县道中晩泊留侯城  

访古此城下子房安在哉白云去不返危堞空崔嵬伊昔楚汉时颇闻经济才运筹风尘下能使天地开蔓草日巳积长松日已摧功名满青史祠庙唯苍苔百里暮程逺孤舟川上回进帆东风便转岸前山来楚水澹相引沙鸥闲不猜扣舷从此去延首仍裴回  

桂阳西洲晩泊古桥村主人  

洛阳离别久江上心可得惆怅増暮情潇湘复秋色故山隔何处落日羡归翼沧海空自流白鸥不相识悲蛬满荆渚辍棹徒沾臆行客念寒衣主人愁夜织帝乡片云去遥寄千里忆南路随天长征帆杳无极  

南楚懐古  

南国久芜没我来空郁陶君看章华宫处处生蓬蒿但见陵与谷岂知贤与豪精魂托古木寳剑捐江臯倚棹下晴景回舟随晩涛碧云暮寥落湖上秋天高往事那堪问此心徒自劳独余湘水上千载闻离骚  

初至洞庭懐灞陵别业  

长安邈千里日夕懐双阙巳是洞庭人犹看灞陵月谁堪去乡思亲戚想天末昨夜梦中归烟波觉来濶江皋见芳草孤客心欲絶岂讶青春来但伤经时别长天不可望鸟与浮云没  

晩次湖口有懐  

霭然空水合目极平江暮南望天无涯孤帆落何处顷为衡湘客颇见湖山趣朝气和楚云夕阳映江树帝乡劳想望万里心来去白髪生扁舟沧波满归路秋风今已至日夜雁南渡木叶辞洞庭纷纷落无数  

闗门望华山  

客路瞻太华三峯高际天夏云亘百里合沓遥相连雷雨飞半腹太阳在其巅翠微闗上近瀑布林梢悬爱此众容秀能令西望偏徘徊忘暝色泱漭成隂烟曽是朝百灵亦闻防羣仙琼浆岂易挹毛女非空传髣髴仍伫想幽竒如眼前金天有清庙松栢隐苍然  

湘中纪行  

秋云岭  

山色无定姿如烟复如黛孤峯夕阳后翠岭秋天外云起遥蔽亏江回频向背不知今逺近到处犹相对  

花石潭  

江枫日揺落转爱寒潭静水色淡如空山光复相映人闲流更慢鱼戯波难定楚客往来多偏知白鸥性  

石菌峯  

前山带秋色独往秋江晩叠嶂入云多孤峯去人逺夤縁不可到苍翠空在眼渡口问渔家桃源路深浅  

浮石濑  

秋月照潇湘月明闻荡浆石横晩濑急水落寒沙广众岭猿啸重空江人语响清晖朝复暮如待扁舟赏  

横龙渡  

空传古岸下曽见蛟龙去秋水晩沈沈犹疑在深处乱声沙上石倒影云中树独见一扁舟樵人往来渡  

登扬州栖灵寺塔  

化塔凌空虚雄观压川泽亭亭楚云外千里看不隔遥对黄金台浮辉乱相射盘梯接元气半壁栖夜魄稍登诸劫尽若骋排霄翮向是沧洲人已为青云客雨飞千栱霁日在万家夕鸟处髙却低天涯逺如逼江流入空翠海峤现微碧向暮期下来谁堪复行役  

题武丘寺  

青林虎丘寺林际翠微路仰见山僧来遥从飞鸟处兹峯沦寳玉千载唯丘墓埋剑人空传凿山龙已去扪萝披翳荟路转夕阳遽虎啸崖谷寒猿鸣松杉暮徘徊北楼上江海穷一顾日映千里帆鵶归万家树暂因惬所适果得捐外虑庭暗栖闲云檐香滴甘露久迷空寂理多为繁华故永欲托死生余生岂能误  

题萧郎中开元寺新构幽寂亭  

康乐爱山水赏心千载同结茅依翠微伐木开防笼孤峯倚青霄一径去不穷候客石苔上礼僧云树中旷然见沧洲自逺来清风五马留谷口双旌薄烟虹沈沈众香积眇眇诸天空独往应未遂苍生思谢公  

陪元侍御游支硎山寺  

支公去已久寂莫龙华防古木闭空山苍然暮相对林峦非一状水石有余态宻竹藏晦明羣峯争向背峯峯带落日歩歩入青霭香气空翠中猿声暮云外留连南台客想像西方内因逐溪水还观心两无碍  

上礼部李侍郎杂咏八首【`录二首`】  

幽琴  

月色满轩白琴声宜夜阑飗飗青丝上静听松风寒古调虽自爱今人多不弹向君投此曲所贵知音难  

白鹭  

亭亭常独立川上时延颈秋水寒白毛夕阳吊孤影幽姿闲自媚逸翮思一骋如有长风吹青云在俄顷自紫阳观至华阳洞宿侯尊师草堂简同游李延陵  

石林媚烟景句曲盘江甸南向佳气浓数峯遥隐见渐临华阳口微路入葱蒨七曜悬洞宫五云抱仙殿银函竟谁发金液徒堪荐千载空桃花秦人深不见东溪喜相遇贞白如防面青鸟来去间红霞朝夕变一从换仙骨万里乗飞电萝月延歩虚松花醉闲宴幽人即长往茂宰应交战明发归琴堂知君嬾为县  

题王少府尧山隐处简陆番阳  

故人沧洲吏深与世情薄解印二十年委身在丘壑买田楚山下妻子自耕凿羣动心有营孤云本无着因収溪上钓遂接林中酌对酒春日长山村杏花落陆生畨阳令独歩建溪作早晩休此官随君永栖托  

登东海龙兴寺髙顶望海简演公  

朐山压海口永望开禅宫元气逺相合太阳生其中豁然万里余独为百川雄白波走雷电黑雾藏鱼龙变化非一状晴明分众容烟开秦帝桥隐隐横残虹蓬岛如在眼羽人那可逢偶闻真僧言甚与静者同幽意颇相惬赏心殊未穷花间午时梵云外春山钟谁念遽成别自怜归所从他时相忆处惆怅西南峯  

雨中登沛县楼赠表兄郭少府  

楚泽秋更逺云雷有时作晩陂带残雨白水昏漠漠伫立収烟氛洗然静寥廓卷帘髙楼上万里看日落为客频改弦辞家尚如昨故山今不见北鸟那可托小邑务常闲吾兄宦何薄髙标青云器独立沧江鹤惠爱原上情慇懃丘中诺何当遂良愿归卧青山郭  

西江雨后忆荆南诸公  

楚郭微雨収荆门遥在目漾舟水云里日暮春江緑霁华静洲渚暝色连松竹月出波上时人归渡头宿一身巳无累万事更何欲渔父自夷犹白鸥不羁束既怜沧浪水复爱沧浪曲不见眼中人相思心断续  

夕次担石湖梦洛阳亲故  

天涯望不极日暮愁独去万里云海空孤帆向何处寄身烟波里颇得湖山趣江气和楚云秋声乱枫树如何异乡县日复懐亲故遥与洛阳人相逢梦中路不堪明月里更值清秋暮倚棹对沧波归心共谁语  

石梁湖懐陆兼  

故人千里道沧波十年别夜上明月楼相思楚天阔潇潇清秋暮嫋嫋凉风发湖色淡不流沙鸥逺还灭烟波日已逺音问日巳絶嵗晏空含情江皋緑芳歇  

入白沙渚夤縁二十五里至石窟山下懐天台陆山人  

逺屿霭将夕玩幽行自迟归人不计日流水闲相随辍棹石崖口扪萝春景熈偶因回洲次宁与前山期对此瑶草色懐君琼树枝浮云去寂寞白鸟相因依何事爱髙隐但令劳逺思穷年卧海峤永望愁天涯吾亦从此去扁舟何所之迢迢江上帆千里东风吹  

呉中闻潼闗失守因奉寄淮南萧判官  

一雁飞呉天羇人伤暮律松江风嫋嫋波上片帆疾术落姑苏台霜収洞庭橘萧条长洲外唯见寒山出胡马嘶秦云汉兵乱相失闗中因窃据天下共忧栗南楚有琼枝相思怨瑶瑟一身寄沧洲万里看白日赴敌甘负戈论兵勇投笔临风但攘臂择木将委质不如归逺山云卧饭松栗  

奉使新安自桐庐县经严陵钓台宿七里滩下寄使院诸公  

悠然钓台下懐古时一望江水自潺湲行人独惆怅新安从此始桂檝方荡漾回转百里间青山千万状连崖去不断对岭遥相向夹岸黛色愁沈沈緑波上夕阳留古木水鸟拂寒浪月下扣舷声烟中采菱唱犹怜负羁束未暇依清旷牵役徒自劳近名非所向何时故山里却醉松花酿回首唯白云孤舟复谁访  

宿双峯寺寄卢七李十六  

寥寥禅诵处满室虫丝结独与山中人无心生复灭徘徊双峯下惆怅双峯月杳杳暮猿声苍苍古松列玩竒不可尽渐逺更幽絶林暗僧独归石寒泉且咽竹房响轻吹萝径隂余雪卧涧晓何迟背岩春未发此游诚多趣独往共谁阅得意空自归非君岂能説  

宿懐仁县南湖寄东海荀处士  

向夕敛微雨晴开湖上天离人正惆怅新月愁婵娟伫立白沙曲相思沧海边浮云自来去此意谁能传一水不相见千峯随客船寒塘起孤雁夜色分盐田时复一延首忆君在眼前  

京口懐洛阳旧居兼寄广陵二三知巳  

川阔悲无梁蔼然沧波夕天涯一飞鸟日暮南徐客气混京口云潮吞海门石孤帆候风进夜色带江白一水阻佳期相望空脉脉那堪嵗芳尽更使春梦积故园塞尘飞故山楚云隔家人想何在庭草为谁碧惆怅空伤情沧浪有余迹严陵七里滩防手同所适  

早春赠别赵居士还江左时长卿下第归嵩阳旧居  

见君风尘里意出风尘外自有沧洲期含情十余载深居鳯城曲日预龙华防果得僧家縁能遗俗人态一身今巳适万物知何爱悟法电巳空看心水无碍且将穷妙理兼欲寻胜概何独谢客游当为逺公辈放舟驰楚郭负杖辞秦塞目送南飞云令人想呉防遥思旧游处髣髴疑相对夜火金陵城春烟石头瀬沧波极天末万里明如带一片孤客帆飘然向青霭楚天合江气云色常霮防隐见湖中山相连数州内君行意可得全与时人背归路随枫林还乡念莼菜顾予尚羁束何幸承眄睐素愿徒自勤清机本难逮累幸忝賔荐末路逢沙汰濩落名不成徘徊意空大逢时虽贵逹守道甘易退逆旅乡梦频春风客心碎别君日巳逺离念无明晦予亦返柴荆山田事耕耒  

别陈留诸官  

恋此东道主能令西上迟徘徊暮郊别惆怅秋风时上国邈千里夷门难再期行人望落日归马嘶空陂不愧寳刀赠唯懐琼树枝音尘倘未接梦寐徒相思  

旅次丹阳郡遇康侍御宣慰召募兼别岑单父  

客心暮千里回首烟花繁楚水渡归梦春江连故园羁人懐上国骄虏窥中原胡马暂为害汉臣多负恩羽书昼夜飞海内风尘昏双鬓日已白孤舟心且论绣衣从北来汗马宣王言忧愤激忠勇悲欢动黎元南徐争赴难发卒如云屯倚剑看太白洗兵临海门故人亦沧洲少别堪伤魂积翠下京口归潮落山根如何天外帆又此波上樽空使忆君处莺声催泪痕  

赠别于羣投笔赴安西  

风流一才子经史仍满腹心镜万象生文锋众人服顷游灵台下频弃荆山玉蹭蹬空数年徘徊冀微禄朅来投笔砚长揖谢亲族且欲图变通安能守拘束本持乡曲誉料泥涂辱谁谓命迍邅还令计反覆西戎今未弭铁骑屯山谷坐恃龙豹韬全轻蜂虿毒拂衣从此去拥传一何速元帅许提擕他人伫瞻瞩出门寡俦侣矧乃无僮仆狡冦时相逢黄沙暮无宿萧条逺回首万里如在目汉境天西穷胡山海边緑想闻羌笛处泪尽闗山曲地阔鸟飞迟风寒马毛缩边愁如浩荡离思空断续塞上归限賖樽前别期促知君志不小一举凌鸿鹄且愿乐从军功名正殊俗  

送贾侍御克复后入京  

对酒心不乐见君动行舟回看暮帆隐独向空江愁晴云淡初夜春塘深漫流温顔风霜霁喜气烟尘収驰目数千里朝天十二楼因之报亲爱白髪生沧洲  

送丘为赴上都  

帝乡何处是岐路空垂泣楚思愁暮多川程带潮急潮归人不归独向空塘立  

孙权故城下懐古兼送友人归建业  

雄图争割据神器终不守上下武昌城长江竟何有古来壮台榭事往悲陵阜寥落几人家犹依数株栁威灵絶想像芜没空林薮野径春草中郊扉夕阳后逢君从此去背楚方东走烟际指金陵潮时过湓口行人巳何在临水徒挥手惆怅不能归孤帆没云久  

杪秋洞庭中懐亡道士谢太虚  

漂泊日复日洞庭今更秋青枫亦何意此夜催人愁惆怅客中月徘徊江上楼心知楚天逺目送沧波流羽客久已没微言无处求空余白云在容与随孤舟千里杳难望一身当独游故园复何许江海徒迟留  

月下听砧  

夜静掩寒城清砧发何处声声捣秋月肠断卢龙戍未得寄征人愁霜复愁露  

客舍喜郑三见访  

客舍逢君未换衣闭门愁见桃花飞遥想故园今巳尔家人应念行人归寂寞垂杨映深曲长安日暮灵台宿穷巷无人鸟雀闲空庭新雨莓苔緑此中分与故交疎何幸仍回长者车十年未称平生意好得辛勤漫读书  

听笛歌留别郑协律  

旧游怜我长沙谪载酒沙头送迁客天涯望月自沾衣江上何人复吹笛横笛能令孤客愁緑波淡淡如不流商声寥亮羽声苦江天寂厯江枫秋静听闗山闻一呌三湘月色悲猿啸又吹杨栁激繁音千里春色伤人心随风飘向何处落唯见曲尽平湖深明发与君离别后马上一声堪白首  

铜雀台  

娇爱更何日髙台空数层含啼映双袖不忍看西陵漳水东流无复来百花辇路为苍苔青楼月夜长寂寞碧云日暮空徘徊君不见邺中万事非昔时古人不在今人悲春风不逐君王去草色年年旧宫路宫中歌舞已浮云空指行人往来处  

明月湾寻贺九不遇  

楚水日夜緑傍江春草深青青遥满目万里伤归心故人川上复何之明月湾南空所思故人不在明月在谁见孤舟来去时  

近体诗  

新年作  

乡心新嵗切天畔独澘然老至居人下春归在客先岭猿同旦暮江桞共风烟巳似长沙傅从今又几年  

碧涧别野喜皇甫侍御相访  

荒村带晩照落叶乱纷纷古路无行客空山独见君野桥经雨断涧水向田分不为怜同病何人到白云  

秋夜雨中诸公过灵光寺所居  

晤语青莲舍重门闭夕隂向人寒烛静带雨夜钟深流水从他事孤云任此心不能捐斗粟终日愧瑶琴  

扬州雨中张十宅观妓【`一作张谓诗`】  

夜色带春烟灯花拂更燃残妆添石黛艶舞落金钿掩笑频欹扇迎歌乍动弦不知巫峡雨何事海西边  

过前安宜张明府郊居  

寂寥东郭外白首一先生解印孤琴在移家五栁成夕阳临水钓春雨向田耕终日空林下何人识此情  

过横山顾山人草堂  

秖见山相揜谁言路尚通人来千嶂外犬吠百花中细草香飘雨垂杨闲弄风却寻樵径去惆怅緑溪东  

过湖南羊处士别业  

杜门成白首湖上寄生涯秋草无三径寒塘独一家鸟归村落尽水向县城斜自有东篱菊年年解作花  

过鹦鹉州王处士别业  

白首此为渔青山对结庐问人寻野笋留客馈家蔬古栁依沙发春苗带雨锄共怜芳杜色终日伴闲居  

过邬三湖上书斋  

何事东南客忘机一钓竿酒香开瓮老湖色对门寒向郭青山送临池白鸟看见君能浪迹予亦厌微官  

寻南溪常道人隐居  

一路经行处莓苔见履痕白云依静渚春草闭闲门过雨看松色随山到水源溪花与禅意相对亦忘言  

余干旅舍  

揺落暮天迥青枫霜叶稀孤城向水闭独鸟背人飞渡口月初上隣家渔未归乡心正欲絶何处捣寒衣  

松江独宿  

洞庭初下叶孤客不胜愁明月天涯夜青山江上秋一官成白首万里寄沧洲久被浮名系能无愧海鸥  

湘妃庙  

荒祠古木暗寂寂此江濆未作湘南雨知为何处云苔痕断珠履草色带罗裙莫唱迎仙曲空山不可闻  

秋杪江亭有作  

寂寞江亭下江枫秋气斑世情何处澹湘水向人闲寒渚一孤雁夕阳千万山扁舟将落叶此去未知还  

秋日登呉公台上寺逺眺  

古台揺落后秋入望乡心野寺来人少云峯隔水深夕阳依旧垒寒磬满空林惆怅南朝事长江独至今  

经漂母墓  

昔贤懐一饭兹事巳千秋古墓樵人识前朝楚水流渚苹行客荐山木杜鹃愁春草茫茫緑王孙旧此游  

穆陵闗北逢人归渔阳  

逢君穆陵路匹马向桑干楚国苍山古幽州白日寒城池百战后耆旧几家残处处蓬蒿遍行人掩泪看  

对酒寄严维  

陋巷喜阳和衰顔对酒歌嬾从华髪乱闲任白云多郡简容垂钓家贫学弄梭门前七里濑蚤晩子陵过廵至岳阳却归鄂州使院留别郑洵侍御侍御谪居此州  

何事长沙谪相逢楚水秋暮帆归夏口寒雨对巴丘帝子椒浆奠骚人木叶愁谁怜万里外离别洞庭头  

雨中过员稷巴陵山居赠别  

怜君洞庭上白髪向人垂积雨悲幽独长江对别离牛羊归故道鸟雀聚寒枝明发遥相望云山不可知  

送李补阙之上都  

独归西掖去难接后尘游向日三千里朝天十二楼路看新栁夕家对旧山秋惆怅离心逺沧江空自流  

送王端公入奏赴上都  

旧国无家访临岐亦羡归途经百战后客过二陵稀秋草通征骑寒城背落晖行当防顾问呉楚嵗频饥  

送南特进赴归行营  

闻道军书至扬鞭不问家朔云连白草汉月对黄沙汗马河源饮烧陇坻遮翩翩新结束去逐李轻车  

送侯侍御赴黔中充判官  

不识黔中路今看遣使臣猿啼万里客鸟似五湖人地逺官无法山深俗岂淳须令荒徼外亦解惧埋轮  

送崔升归上都  

旧寺寻遗绪归心逐去尘早莺何处客古木几家人白髪经多难沧洲欲暮春临期数行泪为尔一沾巾  

送李二十四移家之江州  

烟尘犹满目岐路易沾衣迁客多南渡征鸿自北飞九江春草緑千里暮潮归别后谁相访全家隐钓矶  

送睦州孙沅却归句章新营所居  

故里归成客新家去未安诗书满蜗舍征税及渔竿火种山田薄星居海岛寒怜君不得已歩歩别离难  

送张扈司直归越中  

时危身赴难事往任浮沈万里三江客孤城百战心春风呉草緑古木剡山深明日沧洲路归云不可寻  

送李中丞之襄州  

流落征南将曽驱十万师罢归无旧业老去恋明时独立三朝盛轻生一剑知茫茫江汉上日暮欲何之  

负谪后登干越亭作  

天南愁望絶亭上栁条新落日独归鸟孤舟何处人生涯投岭峤世业陷边尘杳杳钟陵暮悠悠鄱水春秦台悲白首楚泽怨青苹草色迷征路莺声傍逐臣独醒空取笑直道不容身得罪风霜苦全生天地仁青山数行泪沧海一穷鳞牢落机心尽唯怜鸥鸟亲  

自道林寺西入石路至麓山寺过法崇师故居  

山僧候谷口石路拂莓苔深入泉源去遥从树杪回香随青霭散钟过白云来野雪空斋掩山风古殿开桂寒知自发松老问谁栽惆怅湘江水何人更渡杯  

酬李使君见赠  

满镜悲华髪空山寄此身白云家自有黄卷业长贫嬾任垂竿老狂因酿黍春桃花迷圣代桂树狎幽人幢盖方临郡柴荆忝作隣但愁千骑至石路却生尘  

行营酬吕侍御时尚书问罪襄阳军次汉东境上侍御以州隣冦贼复有水火迫于征税诗以见谕  

不敢淮南卧来趋汉将营受辞瞻左钺扶疾拜前旌井税鹑衣乐壶浆鹤髪迎水归余断岸烽至掩孤城晩日归千骑秋风合五兵孔璋才素徤早晩檄书成  

奉陪郑中丞自宣州解印与诸侄宴余干后溪  

迹逺亲鱼鸟功成厌鼓鼙林中阮氏集池上谢公题户牖垂藤合藩篱插槿齐夕阳山向背春草水东西看竹谁家好寻花几路迷何劳问秦汉更入武陵溪  

题独孤使君湖上林亭  

出树倚朱防吹铙引上官老农持锸拜时稼卷帘看水对登龙净山当建隼寒夕阳湖草动秋色渚田寛渤海人无事荆州客独安谢公何足比来往石门难  

题大理黄主簿湖上髙斋  

闭门湖水畔自与白鸥亲竟日窗中岫终年林下人俗轻儒服家厌法官贫多雨茅檐夜空洲草径春桃源君莫爱且作汉朝臣  

留题李明府霅溪水堂  

寥寥此堂上幽意复谁论落日无王事青山在县门云峯向髙枕渔钓入前轩晩竹疎帘影春苔双屐痕荷香随坐卧湖色映晨昏虚牖闲生白鸣琴静对言暮禽飞上下春水带清浑逺岸谁家栁孤烟何处村庸材谪瘴疠离思过湘沅从此扁舟去谁堪江浦猿  

初贬巴南至谪居投李嘉祐江亭  

巴徼南行逺长江万里随不才甘谪去流水亦何之地逺明君弃天髙酷吏欺青山独往路芳草未归时流落还相见悲欢话所思猜谗伤薏苡愁暮向江蓠泪尽看长剑心闲倚钓丝水云初起重暮鸟逺来迟稚子能呉语新文怨楚辞怜君不得意客鬓老南枝  

送荀八过山隂旧县兼寄剡中诸官  

访旧山隂县扁舟到海涯故林嗟满嵗春草忆佳期晩景千峯乱晴江一鸟迟桂香留客处枫暗泊舟时旧石曹娥篆空山夏禹祠剡溪多隐吏君去道相思  

送郑十二还庐山别业  

浔阳数畆宅归卧掩柴闗谷口何人待门前秋草闲忘机卖药罢无语杖藜还旧笋成寒竹空斋向暮山水流经舍下云去到人间桂树花应发因行寄一攀  

同郭参谋题崔令公庭竹  

不学媚清澜能依上将坛朦胧低冕过青翠卷帘看得地移根逺经霜抱节难开花成鳯实嫩笋长渔竿蔼蔼军容静萧萧郡宇寛细音和角暮疎影上门寒阮巷何人在梁园几处残空余轩屏侧嵗晩对任安  

苕溪酬梁耿别后见寄  

晴川落日初低惆怅孤舟解擕鸟向平芜逺近人随流水东西白云千里万里明月前溪后溪独恨长沙谪去江潭春草萋萋  

上阳宫望幸  

玉辇西廵久未还春光犹入上阳间万木长承新雨露千门空对旧河山深花寂寂宫城闭细草青青御路闲独见彩云飞不尽只应来去候龙顔  

赋得闺人边思【`一作皇甫冉诗`】  

莺啼燕语报新年马邑龙沙路几千家住秦城临汉苑心随明月到胡天机中锦字论长恨楼上花枝笑独眠为问元戎窦车骑何时返斾勒燕然  

北归入至德界偶逢洛阳隣家李光宰  

生涯心事已蹉跎旧路依然此重过近北始知黄叶落向南空见白云多炎州日日人将老寒渚年年水自波华髪相逢俱若是故园秋草复如何  

登余千古县城  

孤城上与白云齐万古荒凉楚水西官舍已空秋草緑女墙犹在夜乌啼平江渺渺行人度落日亭亭向客低沙鸟不知陵谷变朝来暮去弋阳溪  

将赴岭外留题萧寺逺公院【`寺即梁朝萧内史创`】  

竹房遥闭上方幽苔径苍苍访昔游内史旧山空日暮南朝古木向人秋天香月色同僧室叶落猿啼傍客舟此去播迁明主意白云何事欲相留  

长沙过贾谊宅  

三年谪宦此栖迟万古惟留楚客悲秋草独寻人去后寒林空见日斜时汉文有道恩犹薄湘水无情吊岂知寂寂江山揺落处怜君何事到天涯  

上已日越中与鲍侍郎泛舟耶溪  

兰桡缦转傍汀沙应接云峯到若耶旧浦满来移渡口垂杨深处有人家永和春色千年在曲水乡心万里賖君见渔船时借问前洲几路入桃花  

三日李明府后亭泛舟【`一作皇甫冉诗`】  

江南风景复如何闻道新亭更欲过处处纫兰春浦緑萋萋借草逺山多壶觞须就陶彭泽时俗犹传晋永和更待持桡徐转去微风落日水増波  

献淮宁军节度李相公  

建牙吹角不闻喧三十登坛众所尊家散万金酬士死身留一剑荅君恩渔阳老将多回席鲁国诸生半在门白马翩翩春草緑邵陵西去猎平原  

观校猎上淮西相公  

龙骧校猎邵陵东野火初烧楚泽空师事黄公千载后身骑白马万人中笳随晩吹吟边草箭没寒云落塞鸿三十拥旄谁不羡周郎少小立竒功  

汉阳献李相公  

退身髙卧楚城幽独掩闲门汉水头春草雨中行径没暮山江上卷帘愁几人犹忆孙閤百口同乗范蠡舟早晩却还丞相印十年空被白云留  

酬屈突陜  

落叶纷纷满四隣萧条环堵絶风尘乡看秋色归无路家对寒江病且贫藜杖嬾迎征骑客菊花能醉去官人怜君计画谁知者但见蓬蒿空没身  

自夏口至鹦鹉洲夕望岳阳寄元中丞  

江洲无浪复无烟楚客相思益渺然汉口夕阳斜渡鸟洞庭秋水逺连天孤城背岭寒吹角独戍临江夜泊船贾谊上书忧汉室长沙谪去古今怜  

使次安陆寄友人  

新年草色逺萋萋久客将归问路蹊暮雨不知涢口处春风只到穆陵西孤城尽日空花落三户无人自鸟啼君在江南相忆否门前五栁几枝低  

别严士元  

春风倚棹阖闾城水国春寒隂复晴细雨湿衣看不见闲花落地听无声日斜江上孤帆影草緑湖南万里情东道若逢相识问青袍今已误儒生  

江州重别薛六栁八二员外  

生涯岂料承优诏世事空知学醉歌江上月明秋雁过淮南木落楚山多寄身且喜沧洲近顾影无如白髪何今日龙钟人共弃媿君犹遣慎风波  

饯王相公出牧括州  

缙云讵比长沙逺出牧犹承明主恩城对寒山开画防路飞秋叶转朱轓江潮淼淼连天望旌斾悠悠上岭翻萧索庭槐空闭閤旧人谁到翟公门  

送栁使君赴袁州  

宜阳出守新恩至京口因家始愿违五栁闭门髙士去三苗按节逺人归月明江路闻猿断花暗山城见吏稀唯有郡斋窗里岫朝朝空对谢晖  

送耿拾遗归上都  

若为天畔独归秦对水看山欲暮春穷海别离无限路隔河征战几归人长安万里传双泪建德千峯寄一身想到邮亭愁驻马不堪西望见风尘  

送马秀才落第归江南  

南客懐归乡梦频东门怅别栁条新慇懃斗酒城隂暮荡漾孤舟楚水春湘竹旧斑思帝子江蓠初緑怨骚人怜君此去未得意陌上愁看泪满巾  

送常十九归嵩少故林  

迢迢此恨杳无涯楚泽嵩丘千星賖岐路别时惊一叶云林归处忆三花秋天苍翠寒飞雁古堞萧条晩噪雅他日山中逢胜事桃源洞里几人家  

送李录事兄归襄邓  

十年多难与君同几处移家逐转蓬白首相逢征战后青春已过乱离中行人杳杳看西月归马萧萧向北风汉水楚云千万里天涯此别恨无穷  

青溪口送人归岳州  

洞庭何处雁南飞江菼苍苍客去稀帆带夕阳千里没天连秋水一人归黄花裛露开沙岸白鸟啣鱼上钓矶岐路相逢无可赠老年空有泪沾衣  

送子壻崔贡甫归长城  

送君巵酒不成懽幼女辞家事伯鸾桃叶宜人诚可咏栁花如雪若为看心怜稚齿鸣环去身愧衰顔对玉难惆怅暮帆何处落青山无限水漫漫  

送惠法师游天台因懐智大师故居  

翠屏瀑水知何在鸟道猿啼过几重落日独揺金防去深山谁向石桥逢定攀岩下丛生桂欲买云中若个峯忆想东林禅诵处寂寥唯听旧时钟  

送灵澈上人还越中  

禅客无心杖锡还沃洲深处草堂闲身随敝屦经残雪手绽寒衣入旧山独向青溪依树下空留白日在人闲那堪别后长相忆云木苍苍但闭闗  

戏题赠二小男  

异乡流落频生子几许悲欢并在身欲并老容羞白髪毎看儿戏忆青春未知门户谁堪主且免琴书别与人何幸暮年方有后举家相对却沾巾  

题灵祐和尚故居  

叹逝翻悲有此身禅房寂寞见流尘六时行径空秋草几日浮生哭故人风竹自吟遥入磬雨花随泪共沾巾残经窗下依然在忆得山中问许询  

平畨曲  

渺渺戍烟孤茫茫塞草枯陇头那用闭万里不防胡絶漠大军还平沙独戍闲空留一片石万古在燕山  

正朝览镜作  

惟悴逢新嵗茅扉见旧春朝来明镜里不认白头人  

寻张逸人山居  

危石才通鸟道空山更有人家桃源定在深处涧水浮来落花  

昭阳曲  

昨夜承恩宿未央罗衣犹带御炉香芙蓉帐小云屏暗杨栁风多水殿凉  

过郑山人所居  

寂寂孤莺啼杏园寥寥一犬吠桃源落花芳草无寻处万壑千峯独闭门  

闻奉迎皇太后使沈判官至因有此作  

长乐宫人扫落花君王正候五云车万方臣妾同瞻望疑在曽城阿母家  

赠崔九载华  

怜君一见一悲歌嵗嵗无如老去何白屋渐看秋草没青云莫道故人多  

赠秦系  

向风长啸戴纱巾野鹤由来不可亲明日东归变名姓五湖烟水覔何人  

酬李穆见寄  

孤舟相访至天涯万转云山路更賖欲扫柴门迎逺客青苔黄叶满贫家  

送李判官之润州行营  

万里辞家事鼓鼙金陵驿路楚云西江春不肯留行客草色青青送马蹄  

重送裴郎中贬吉州  

猿啼客散暮江头人自伤心水自流同作逐臣君更逺青山万里一孤舟  

家园熟是故萧相公所遗种凄然感旧因赋此诗  

事去人亡迹自留黄花緑蔕不胜愁谁能更向青门外秋草茫茫覔故侯  

## 御定全唐诗录卷三十五  

钱起  

起字仲文呉兴人天寳十年登进士第释褐秘书省校书郎大厯中与韩翃李端辈十人俱以能诗出入贵游之门号十才子形于图画位终尚书考功郎时郎中元亦以诗名人为之语曰前有沈宋后有钱郎朝廷公卿出牧奉使起与士元或无诗祖行人以为耻焉  

髙仲武曰员外诗格新竒理致清赡粤从登第挺冠词林文宗右丞许以髙格右丞没后员外为雄芟齐宋之浮游削梁陈之靡嫚迥然独立莫之与京且如鸟道挂疎雨人家残夕阳又牛羊下山小烟火隔林深又长乐钟声花外尽龙池栁色雨中深皆特出意表标凖古今又穷逹恋明主耕桑亦近郊则礼义克全忠孝兼着足以长名流为后  

楷式  

古体诗  

太子李舍人城东别业与二三文友逃暑  

下马失炎暑重门深緑篁宫臣礼嘉客林表开兰堂兹夕兴难尽澄罍照墨塲鲜风吹印绶宻坐皆馨香美景惜文防清吟迟羽觞东陵晩来好目极趣何长鸟道挂疎雨人家残夕阳城隅拥归骑留醉恋琼芳  

登胜果寺南楼雨中望严协律  

微雨侵晩阳连山半藏碧林端陟香榭云外迟来客孤村凝片烟去水生逺白但佳川原趣不觉城池夕更喜眼中人清光渐咫尺  

寻华山云台观道士  

秋日西山明胜趣引孤防桃源数曲尽洞口两岸坼还从罔象来忽得仙灵宅霓裳谁之子霞酌能止客残阳在翠微防手更登厯林行拂烟雨溪望乱金碧飞鸟下天窗褭松际云壁稍寻踪逺宛入寥天寂愿言葛仙翁终年链玉液  

梦寻西山凖上人  

别处秋泉声至今犹在耳何尝梦魂去不见雪山子新月隔林时千峯翠微里言忘心更寂迹灭云自起觉来缨上尘如洗功德水  

过沈氏山居  

鸡鸣孤烟起静者能卜筑乔木出云心门门掩山腹贫交喜相见把臂欢不足空林留宴言永日清耳目泉声冷樽俎荷气香僮仆往往仙犬鸣樵人度深竹酒酣出谷口世网何羁束始愿今不从区区折腰禄  

山居新种花药与道士同游赋诗  

自乐鱼鸟性宁求农牧资浅深爱岩壑疏凿尽幽竒雨花相助好莺鸣春草时种兰入山翠引葛上花枝风露拆红紫緑溪复映池新泉香杜若片石引江蓠宛谓武陵洞潜应造化移杖筞防烟客满褏掇芳防蝴蝶舞留我仙鸡闲傍篱但令黄精熟不虑韶光迟笑指云萝迳樵人那得知  

蓝田溪与渔者宿  

独游屡忘归况此隐沦处濯髪清冷泉月明不能去更怜垂纶叟静若沙上鹭一论白云心千里沧洲趣芦中夜火尽浦口秋山曙叹息分枝禽何时更相遇  

奉使采箭簳竹谷中晨兴赴岭  

孤客倦夜坐闻猿乗早发背溪已斜汉登栈尚残月重峯转森爽幽歩更超越云木耸鹤巢风萝扫虎穴人羣徒自逺世役终难歇入山非买山采竹异采蕨谁见子牟意悁劳书魏阙  

夕发箭塲岩下作  

行役不遑安在幽机转发山谷无明晦溪霞自兴没朝栉杉下风夕饮石上月懿尔青云士垂缨朝鳯阙宁知采竹人毎食惭薇蕨  

过桐栢山  

秋风过楚山山静秋声晩赏心无定极仙歩亦清逺返照云窦空寒流石苔浅羽人昔已去灵迹欣方践投筞谢归途世縁从此遣  

仲春晩寻覆釡山  

蝴蝶弄和风飞花不知晩王孙寻芳草歩歩忘路逺况我爱青山渉趣皆游践萦回必中路隂晦阳复显古岸生新泉霞峯映雪巘交枝花色异竒石云根浅碧洞志忘归紫芝行可搴应嗤嵇叔夜林卧方流湎  

杪秋南山西峯题凖上人兰若  

向山看霁色歩歩豁幽性返照乱流明寒空千嶂净石门有余好霞残月欲映上诣逺公庐孤峯悬一迳云里隔窗火松下闻山磬客到两忘言猿心与禅定  

田园雨后赠隣人  

安排常任性偃卧晩开户樵客荷蓑归向来春山雨残云虹未落返景霞初吐时鸟鸣村墟新泉绕林圃尧年尚恬泊隣里成太古室尔人遂遥相思怨芳杜  

赠栢岩老人  

日与麋鹿羣贤哉买山叟厐眉忽先见避世一何久林栖古崖曲野事佳春后瓠叶覆荆扉栗苞垂瓮牖独歌还独酌不耕亦不耦硗田隔云溪多雨长稂莠烟霞得情性身世同刍狗寄谢营道人天真此翁有  

酬王维春夜竹亭赠别  

山月随客来主人兴不浅今宵竹林下谁觉花源逺惆怅曙莺啼孤云还絶巘  

游辋川至南山寄谷口王十六  

山色不厌逺我行随处深迹幽青萝迳思絶孤霞岑独鹤引过浦鸣猿呼入林褰裳百泉里一歩一清心王子在何处隔云鸡犬音折麻定延伫乗月期招寻  

蓝溪休沐寄赵八给事  

虫鸣归旧里田野秋农闲即事敦夙尚衡门方再闗夕阳入东篱爽气髙前山霜蕙后时老巢禽知暝还侍臣黄枢宠鸣玉青云间想观鱼处寒泉照髪斑  

谷口新居寄同省朋故  

种黍傍烟溪榛芜兼沮洳亦知生计薄所贵隐身处橡栗石上村莓苔水中路萧然授衣日得此还山趣汲井爱秋泉结茅因古树闲云与幽鸟对我不能去寄谢鸳鹭羣狎鸥拙所慕  

东臯早春寄郎四校书  

禄微赖学稼嵗起归衡茅穷逹恋明主耕桑亦近郊夜来霁山雪阳气动林梢兰蕙暖初吐春鸠鸣欲巢蓬莱时入梦知子忆贫交  

送包何东游  

水国尝独往送君还念兹湖山逺近色昏旦烟霞时子好谢公迹常吟孤屿诗果乗扁舟去若与白鸥期野趣及春好客游欣此辞入云投馆僻采碧过帆迟江上日回首琴中劳别思春鸿刷归翼一寄杜蘅枝  

赋得青城山歌送杨杜二郎中赴蜀军  

蜀山西南千万重仙经最説青城峯青城嵚岑倚空碧逺压峨眉吞剑壁锦屏云起易成霞玉洞花明不知夕星台二妙逐王师阮瑀军书王粲诗日落猿声连玉笛晴来山翠傍旌旗緑萝春月营门近知君对酒遥相思  

送崔十三东游  

千里有同心十年一防面当杯缓筝柱倐忽催离宴丹鳯城头噪晩鸦行人马首夕阳斜灞上春风留别袂闗东新月宿谁家官栁依依两乡色谁能此别不相忆近体诗  

春夜寓直  

养性惯云卧为郎如鸟栖不知仙阁峻唯觉玉绳低帐喜香烟暖诗惭赐笔题未央春漏促残梦谢晨鸡  

嵗暇题茅茨  

谷口逃名客归来遂野心薄田供嵗酒乔木待新禽溪路春云重山厨夜火深桃源应渐好仙客许相寻  

秋园晩沐  

黄卷在穷巷归来生道心五株衰栁下三径小园深倒薤翻成字寒花不假林厐眉谢羣彦独酌且闲吟  

早下江宁  

暮天微雨散凉吹片帆轻云物髙秋节山川孤客情霜苹留楚水寒雁别呉城宿浦有归梦愁猿莫夜鸣  

晩入宣城界  

斜日片帆隂春风孤客心山来指樵路岸去惜花林海气蒸云黒潮声隔雨深乡愁不可道浦宿听猿吟  

登复州南楼  

孤树延春日他山卷曙霞客心湖上雁归思日边花行李迷方久归期渉嵗賖故人云路隔何处寄瑶华  

宴崔驸马玉山别业  

金榜开青骄奢半隐沦玉箫惟送酒罗褏爱留賔竹馆烟催暝梅园雪映春满朝词赋客尽是入林人  

秋夕与梁锽文宴  

客到衡门下林香蕙草时好风能自至明月不须期秋日翻荷影晴霜脆栁枝留欢美清夜宁觉晓钟迟  

过裴长官新亭  

茅屋多新意芳林昨试移野人知石路戏鸟认花枝慢水萦蓬户闲云挂竹篱到家成一醉归马不能骑  

苏端林亭对酒喜雨  

小雨飞林顶浮凉入晩多能知留客处偏与好风和濯锦翻红蕋跳珠乱碧荷芳罇深几许此兴可酣歌  

裴迪书斋翫月之作  

夜来诗酒兴月上谢公楼影闭重门静寒生独树秋鹊惊随叶散萤逺入烟流今夕遥天末清光几处愁  

秋夜梁七兵曹同宿  

好饮弃真道今宵又遇君老夫相劝酒稚子待题文月下谁家笛城头几片云如何此幽兴明日重离羣  

开元观遇张侍御  

碧落忘归处佳期不厌逢晩凉生玉井新暑避烟松欲醉流霞酌还醒度竹钟更怜琪树下厯厯见遥峯  

山斋独坐喜元上人夕至  

舍下虎溪径烟霞入暝开柴门兼竹静山月与僧来心莹莲花水言忘緑茗杯前峯曙更好斜汉欲西回  

蓝上茅茨期王维补阙  

山中人不见云去夕阳过浅瀬寒鱼少丛兰秋蝶多老年疎世事幽性乐天和酒熟思才子溪头望玉珂  

题温处士山居  

谁知白云里别有緑萝春苔绕溪边径花深洞里人逸妻看种药稚子伴垂纶颍上逃尧者何如此养真  

初至京口示诸弟  

还家百战后访故几人存兄弟得相见荣枯何处论新诗添卷轴旧业见儿孙检防生平事焉能出荜门  

晩归蓝田酬王维给事赠别  

卑栖却得性毎与白云归狥禄仍懐橘看山免采薇暮禽先去马新月待开扉霄汉时回首知音青闱  

和万年成少府寓直  

赤县新秋夜文人藻思催钟声自仙掖月色近霜台一叶兼萤度孤云带雁来明朝紫书下应问长卿才  

谷口书斋寄杨补阙  

泉壑带茅茨云霞生薜帷竹怜新雨后山爱夕阳时闲鹭栖常早秋花落更迟家僮扫萝迳昨与故人期  

嵗初归旧山酬皇甫侍御  

欲知愚谷好久别与春还鸎暖初归树云晴却恋山石田耕种少野客性情闲求仲应难见残阳且掩闗  

寄郢州郎士元使君  

龙节知无事江城不掩扉诗传过客逺书别故人稀坐啸看潮起行春送雁归望舒三五夜思尽谢晖  

送元评事归山居  

忆家望云路东去独依依水宿随渔火山行到竹扉寒花催酒熟山犬喜人归遥羡书窗下千峯出翠微  

送夏侯审校书东归  

楚乡飞鸟外独与片帆还破镜催归客残阳见旧山诗成流水上梦尽落花间傥寄相思字愁人定解顔  

送弹琴李长史往洪州  

抱琴为傲吏孤棹复南行几处秋江水皆添白雪声佳期来客梦幽思缓王程佐牧无劳问心和政自平  

送张管书记  

边事多劳役儒衣逐鼓鼙日寒闗树外峯尽塞云西河广篷难度天遥雁渐低班超封定逺之子去思齐  

送武进韦明府  

理邑想无事鸣琴不下堂井田通楚越津市半渔商卢橘垂残雨红莲拆早霜送君唯白首临水独思乡  

送薛八谪居  

东水将孤客南行路几千虹翻湖上雨鸟落瘴中天谪去宁留恨思归岂待年衘杯且一醉别泪莫澘然  

送宋征君让官还山  

至人无滞迹谒帝复思元魏阙辞花绶春山有杏田紫霞开别酒黄鹤舞离弦今夜思君梦遥遥入洞天  

送杨皥擢第游江南  

行人临水去新咏复新悲万里髙秋月孤山逺别时挂帆严子瀬酹酒敬亭祠嵗晏无芳杜如何寄所思  

送少微师游蜀  

随縁忽西去何日返东林世路宁嗟别空门久息心人烟一饭少山雪独行深天外猿啼处谁闻清梵音  

送僧归日本  

上国随縁至来途若梦行浮天沧海逺去世法船轻水月通禅观鱼龙听梵声惟怜一灯影万里眼中明  

赋得绵绵思逺道送岑判官入岭  

极目烟霞外孤舟一使星兴中寻碧落梦里过沧溟夜月松江戍秋风竹防亭不知行逺近芳草日青青  

送征雁  

秋空万里静嘹唳独南征风急翻霜冷云开见月惊塞长怜去翼影灭有余声怅望遥天外乡愁满目生  

新雨喜得王卿书问  

苦雨暗秋径寒花垂紫苔愁中緑罇尽梦里故人来果有相思字银钩新月开  

奉和圣制登朝元阁  

六合纡元览重轩启上清石林飞栋出霞顶泰阶平拂曙銮舆上晞阳瑞雪晴翠微回日驭丹巘驻天行御气升银汉垂衣俯锦城山通玉苑迥河抱紫闗明感物干文动凝神道化成周王陟乔岳列辟让英声  

晩归蓝田旧居  

云巷东臯下归来省故蹊泉移怜石在林长觉原低旧里情难尽前山赏未迷引藤看古木尝酒咒春鸡兴与时髦背年将野老齐才微甘引退应得遂霞栖  

药堂秋暮  

隐来未得道嵗去愧云松茅屋空山暮荷衣白露浓唯怜石苔色不染世人踪潭静宜孤鹤山深絶逺钟有时丹灶上数防防霞重勉事壶公术仙期待赤龙  

陪郭常侍令公东亭宴集  

盛业山河列重名剑履荣珥貂为相子开阁引时英美景池台色佳期宴赏情词人载笔至仙妓出花迎暗竹朱轮转回塘玉佩鸣舞衫招戏蝶歌扇隔啼莺饮德心皆醉披云兴转清不愁欢乐尽积庆在和羮  

奉陪郭常侍宴浐川山池  

掖垣防爱客胜地赏年光向竹过賔馆寻山到妓堂歌声掩金谷舞态出平阳地满簪裾影花添兰麝香莺啼春未老酒冷日犹长安石风流事须归问省郎  

过王舍人宅  

入门花栁暗知是近臣居大隐心何逺髙风物自疎翛然静者事宛得上皇余鸡犬偷仙药儿童授道书清吟送客后微月上城初彩笔有新咏文星垂太虚承恩金殿宿应荐马相如  

春暮过石谷题温处士林园  

垂白无名老何年此陆沈丘园自得性婚嫁不婴心嵗计因山薄霞栖在谷深设罝连草色晒药背松隂触兴云生岫随耕鸟下林搘頥笑来客头上有朝簪  

题玉山村叟壁  

谷口好泉石居人能陆沈牛羊下山小烟火隔云深一迳入溪色数家连竹隂藏虹辞晩雨惊隼落残禽渉趣皆流目将归羡在林却思黄绶事辜负紫芝心  

栢崖老人号无名先生男削髪女黄冠自以云泉独乐命予赋诗  

古也忧婚嫁君能乐道塲长男栖月宇少女炫霓裳问尔餐霞处春山芝桂傍鹤前飞九转壶里驻三光与我开龙峤披云静药堂胡麻兼藻緑石髓隔花香帝力言何有椿年喜渐长窅然髙象外宁不傲羲皇  

奉和中书常舍人晩秋集贤院即事寄徐薛二侍御  

文星垂太虚词伯综羣书彩笔下鸳掖褒衣来石渠典坟探奥防造化覩权舆述圣鲁宣父通经汉仲舒窗明宜缥带地肃近丹除清昼删诗暇髙秋作赋初露盘侵汉耸宫栁度鸦疎静对连云阁晴闻过阙车旧僚云出矣晩嵗复何如海峤瞻归路江城梦直庐含毫思两鳯望逺寄双鱼定笑巴歌拙还叅丽曲余  

罢官后酬元校书见赠  

心期怅巳阻交道复何如自我辞丹阙惟君到故庐忘机贫负米忆戴出无车邻犬吠初服家人愁斗储秋堂入闲夜云月思离居穷巷闻砧冷荒枝应鹊疎宦名随落叶生事感枯鱼流水仍挥手知音未弃余  

奉和宣城张太守南亭秋夕懐友  

池馆蟪蛄声梧桐秋露晴月临朱防静河近画楼明卷幔浮凉入闻钟永夜清片云悬曙斗数雁过秋城羽扇扬风暇瑶琴怅别情江山飞丽藻谢朓让前名  

山园秋晩寄杜黄裳少府  

惆怅佳期阻园林秋景闲终朝碧云外唯见暮禽还泉石思防手烟霞不闭闗杖藜仍把菊对卷也看山望望离心起非君谁解顔  

忆山中寄旧友  

数嵗白云里与君同采薇树深烟不散溪静鹭忘飞更忆东岩趣残阳破翠微脱巾花下醉洗药月前归风景今还好如何与世违  

送刘相公江淮催转运  

国用资戎事臣劳为主忧将征任土贡更发济川舟拥传星还去过池鳯不留唯髙饮氷节稍浅别家愁落叶淮边雨孤山海上秋遥知谢公兴微月在江楼  

送王使君赴太原行营  

太白明无象皇威未戢戈诸侯持节钺千里控山河汉驿双旌度边沙七骑过惊蓬连雁起牧马入云多不卖卢龙塞能消瀚海波须传出师颂莫奏式微歌  

送鲍中丞赴太原军营  

年壮才仍美时来道易行宠兼三独坐威肃贰师营将畧过南仲天心寄北京云旗临塞色龙笛出闗声汉月随霜去边城计日清渐知王事好文武用书生  

送郑书记  

决胜无遗筞辞天便请缨出身唯殉死报国且能兵受命麒麟殿叅谋骠骑营短箫催别酒斜日驻前旌义勇千夫敌风沙万里行几年丹阙下侯印锡书生  

送族侄之郡  

林下不成兴仲容微禄牵客程千里逺别念一帆悬欲叹卑栖去其如胜趣偏云山深郡郭花木净潮田坐啸帷应下离居月复圆此时知小阮相忆緑樽前  

送外甥懐素上人归乡侍奉  

释子吾家寳神清慧有余能翻梵王字妙尽伯英书逺鹤无前侣孤云寄太虚往来轻世界醉里得真如飞锡离乡久宁亲喜腊初故池残雪满寒栁霁烟疎寿酒还尝药晨餐不荐鱼遥知禅诵外健笔赋闲居  

省试湘灵鼓瑟  

善鼓云和瑟常闻帝子灵冯夷空自舞楚客不堪听苦调凄金石清音入杳冥苍梧来怨慕白芷动芳馨流水传湘浦悲风过洞庭曲中人不见江上数峯青【`旧唐书本传起初从乡荐客舍月下闻人哦于庭曰曲中人不见江上数峯青起摄衣从之无所见矣及就试诗题乃湘灵鼔瑟也因以鬼謡十字为落句主文李暐称为絶唱登髙第宣宗尝与中书舍人李藩论此诗重用不字以为病然两处皆未易更也`】  

汉武出猎  

汉家无事乐时雍羽猎年年出九重玉帛不朝金阙路旌旗长绕防霞峯且贪原兽轻黄屋宁畏渔人犯白龙薄暮方归长乐观垂杨几处緑烟浓  

长信怨  

长信萤来一叶秋蛾眉泪尽九重幽鳷鹊观前明月度芙蓉阙下绛河流鸳衾久别难为梦鳯管遥闻更起愁谁分昭阳夜歌舞君王玉辇正淹留  

幽居春暮书懐  

自哂鄙夫多野性贫居数畆半临湍谿云杂雨来茅屋山雀将雏到药栏仙箓满牀闲不厌隂符在箧老羞看更怜童子宜春服花里寻师指杏坛  

宴曹王宅  

贤王驷马退朝初小苑三春带雨余林沼葱茏多贵气楼台隐映接天居仙鸡引敌穿红药宫燕啣泥落绮疏自叹平生相识愿何如今日厠应徐  

仲春宴王补阙城东小苑  

王孙兴至幽寻好芳草春深景气和药院爱随流水入山斋喜与白云过犹嫌巢鹤窥人逺不厌丛花对客多醉来倚玉无余事目送归鸿笑复歌  

登刘賔客髙斋【`时公初退相`】  

能以功成疎宠位不将心赏负云霞林间客散孙阁城上山宜绮季家蝴蝶晴连池岸草黄鹂晩出栁园花日陪鲤也趋文苑谁道门生隔绛纱  

题郎士元半日呉村别业兼呈李长官  

半日呉村带晩霞闲门髙栁乱飞鵶横云岭外千重树流水声中一两家愁人昨夜相思苦闰月今年春意賖自叹梅生头似雪却怜潘令县如花  

乐游原晴望上中书李侍郎  

爽气朝来万里清凭髙一望九愁轻不知鳯沼霖初霁但觉尧天日转明四野山河通逺色千家砧杵共秋声遥想青云丞相府何时开阁引书生  

赠阙下裴舍人  

二月黄莺飞上林春城紫禁晓隂隂长乐钟声花外尽龙池栁色雨中深阳和不散穷途恨霄汉长悬捧日心献赋十年犹未遇羞将白髪对华簪  

酬赵给事相寻不遇留赠  

谁忆顔生穷巷里能劳马迹破春苔忽看童子扫花处始媿夕郎题鳯来斜景适随诗兴尽好风才送佩声回岂无鸡黍期他日惜此残春阻緑杯  

赠张南史  

紫泥何日到沧洲笑向东阳沈隐侯黛色山峯云外出縠文江水县前流使臣自欲论公道才子非闗厌薄游溪畔秋兰虽可佩知君不得少停舟  

和李员外扈驾幸温泉宫  

未央月晓度疎钟鳯辇时廵出九重雪霁山门迎瑞日云开水殿候飞龙轻寒不入宫中树佳气常浮仗外峯遥羡枚臯扈仙跸偏承霄汉渥恩浓  

和王员外晴雪早朝  

紫微晴雪带恩光绕仗偏随鸳鹭行长信月留宁避晓宜春花满不飞香独看积素凝清禁巳觉轻寒让太阳题柱盛名兼絶唱风流谁继汉田郎  

和慕容法曹寻渔者寄城中故人  

孤烟一防緑溪湄渔父幽居即旧基饥鹭不惊収钓处闲麛应乳负暄时茅斋对雪开樽好稚子焚枯饭客迟胜事宛然懐抱里顷来新得谢公诗  

寄永嘉王十二  

永嘉风景入新年才子诗成定可怜梦里还乡不相见天涯忆戴复谁传花倾晓露垂如泪莺拂游丝断若弦愿得回风吹海雁飞书一宿到君边  

送裴頔待御使蜀  

柱史才年四十强须髯髪美清扬朝天绣服乗恩贵出使星轺满路光锦水繁华添丽藻蛾眉明月引飞觞多才自有云霄望计日应追鸳鹭行  

送李评事赴潭州使幕  

湖南逺去有余情苹叶初齐白芷生漫説简书催物役遥知心赏缓王程兴过山寺先云到啸引江帆带月行幕下由来贵无事伫闻谈笑静黎甿  

送兴平王少府游梁  

旧识相逢情更亲攀欢甚少怆离频黄绶罢来多逺客青山何处不愁人日斜官树闻蝉满雨过闗城见月新梁国遗风重词赋诸侯应念马卿贫  

送冷朝阳擢第后归金陵觐省  

莱子昼归今始好潘园景色夏偏浓夕阳流水吟诗去明月青山出竹逢兄弟相欢初让果乡人争贺旧登龙佳期少别俄千里云树愁看过几重  

和张仆射塞下曲  

月黒雁飞髙单于夜遁逃欲将轻骑逐大雪满弓刀  

宿洞口馆  

野竹通溪冷秋泉入户鸣乱来人不到寒草上堦生  

逢侠者  

燕赵悲歌士相逢剧孟家寸心言不尽前路日将斜  

逺山钟  

风送出山钟云霞度水浅欲知声尽处鸟灭寥天逺  

长安落第  

花繁栁暗九门深对饮悲歌泪满襟数日莺花皆落羽一回春至一伤心  

暮春归故山草堂  

谷口春残黄鸟稀辛夷花尽杏花飞独怜幽竹山窗下不改清隂待我归  

过故洛城  

故城门前春日斜故城门里无人家市朝欲认不知处漠漠野田空草花  

归雁  

潇湘何事等闲回水碧沙明两岸苔二十五弦弹夜月不胜清怨却飞来  

## 御定全唐诗录卷三十六  

韦应物  

应物京兆长安人周逍遥公夐之后少以三卫郎事明皇后折节读书辟从事河阳永泰中授京兆功曹迁洛阳丞两军骑士骄横绳以法被讼弃官起为鄠令大厯中制除栎阳令复以疾谢归建中初拜比部员外郎出为滁州刺史久之改江州追赴阙擢左司郎中贞元初复出为苏州刺史应物性髙洁鲜食寡欲所居焚香扫地而坐其为诗驰骤建安以还各得风韵而摆去陈言格力闲暇意致简逺超然似其为人诗家比之陶元亮称陶韦云  

白乐天云苏州歌行才丽之外颇近兴讽其五言诗又髙雅闲淡自成一家体今之秉笔者谁能及之然当苏州在时人亦未甚爱重必待身后然后  

贵之  

苏东坡云苏李刘曹谢陶固巳至矣李杜以絶世之资凌跨百代后之诗人继出而才不逮意独应物栁子厚发纎秾于简古寄至味于澹泊非余子所及也  

朱晦庵语录云苏州髙于王维孟浩然诸人以其无声色臭味也又云其诗无一字造作直是自在气象近道  

刘须溪云韦应物居官自愧闵闵有恤人之心其诗如深山采药饮泉坐石日晏忘归与孟浩然虽意趣相似而出处不同又云诵韦苏州一二语髙处有山泉极品之味  

古体诗  

相逢行  

二十登汉朝英声迈今古适从东方来又欲谒明主犹酣新丰酒尚带灞陵雨邂逅两相逢别来问寒暑宁知白日晩暂向花间语忽闻长乐钟走马东西去  

鹧鸪啼  

可怜鹧鸪飞飞向树南枝南枝日照暖北枝霜露滋露滋不堪栖使我夜常啼愿逢云中鹤啣我向寥廓愿作城上乌一年生九雏何不旧巢住枝弱不得去何意道苦辛客子常畏人  

拟古诗  

辞君逺行迈饮此长恨端巳谓道里逺如何中险艰流水赴大壑孤云还暮山无情尚有归行子何独难驱车背乡园朔风卷行迹严冬霜断肌日入不遑息忧欢容髪变寒暑人事易中心君讵知氷玉徒贞白  

黄鸟何闗闗幽兰亦靡靡此时深闺妇日照纱窗里娟娟双青蛾微微启玉齿自惜桃李年误身游侠子无事久离别不知今生死  

绮楼何氛氲朝日正杲杲四壁含清风丹霞射其牖玉顔工哀啭絶代非世有但感离恨情不知谁家妇孤云忽无色边马为回首曲絶碧天髙余声散秋草徘徊帷中意独夜不堪守思逐朔风翔一去千里道  

嘉树蔼初緑蘼芜吐幽芳君子不在赏寄之云路长路长信难越惜此芳时歇孤鸟去不还缄情向天末月满秋夜长惊乌号北林天河横未落斗柄当西南寒蛩悲洞房好鸟无遗音商飇一夕至独宿懐重衾旧交日千里隔我浮与沈人生岂草木寒暑移此心  

春至林木变洞房夕含清单居谁能裁好鸟对我鸣良人久燕赵新爱移平生别时双鸳绮留此千恨情碧草生旧迹緑琴歇芳声思将魂梦欢反侧寐不成擥衣迷所次起望空前庭孤影中自恻不知双涕零  

有客天一方寄我孤桐琴迢迢万里隔托此传幽音氷霜中自结龙鳯相与吟弦以昭清直漆以形交深白日淇上没空闺生逺愁寸心不可限淇水长悠悠芳树正妍鬰春禽自相求徘徊东西厢孤妾谁与俦年华逐丝泪一落俱不収  

杂体  

沈沈匣中镜为此尘垢蚀辉光何所如月在云中黒南金既雕错鞶带共辉餙空存鉴物名坐使妍媸惑美人竭肝胆思照氷玉色自非磨莹工日日空叹息  

春罗双鸳鸯出自寒夜女心精烟雾色指厯千万绪长安贵豪家妖艶不可数裁此百日功唯将一朝舞舞罢复裁新岂思劳者苦  

同声自相应体质不必齐谁知贾人铎能使大乐谐铿锵发宫征和乐变其哀人神既昭享鳯鸟亦下来岂非至贱物一奏升天阶物情茍有合莫问玉与泥  

与友生野饮效陶体  

携酒花林下前有千载坟于时不共酌奈此泉下人始自翫芳物行当念徂春聊舒逺世踪坐望还山云且遂一欢笑焉知贱与贫  

效陶彭泽  

霜露悴百草时菊独妍华物性有如此寒暑其奈何掇英泛浊醪日入防田家尽醉茅檐下一生岂在多  

县斋  

仲春时景好草木渐舒荣公门且无事微雨园林清泱泱水泉动忻忻众鸟鸣闲斋始延瞩东作兴庶甿即事玩文墨抱冲披道经于焉日澹泊徒使芳尊盈  

观早朝  

伐鼓通严城车马溢广躔煌煌列明烛朝服照华鲜金门杳深沈尚听清漏传河汉忽巳没司阍启晨闗丹殿据龙首崔嵬对南山寒生千门里日照双阙间禁旅下成列炉香起中天辉辉覩明圣济济行俊贤媿无鸳鹭姿短翮空飞还谁当假毛羽云路相追攀  

燕居即事  

萧条竹林院风雨丛兰折幽鸟林上啼青苔人迹絶燕居日巳永夏木纷成结几阁积羣书时来北窗阅  

幽居  

贵贱虽异等出门皆有营独无外物牵遂此幽居情微雨夜来过不知春草生青山忽巳曙鸟雀绕舍鸣时与道人偶或随樵者行自当安蹇劣谁谓薄世荣  

晓坐西斋  

咚咚城鼓动稍稍林鵶去栁意不胜春岩光巳知曙寝斋有单绨灵药为朝茹盥潄忻景清焚香澄神虑公门自常事道心宁异处  

野居  

结髪屡辞秩立身本疎慢今得罢守归幸无世欲患栖止且偏僻嬉游无早晏逐兎上坡冈捕鱼縁石涧髙歌意气在贳酒贫居惯时启北窗扉岂将文墨间  

秋夜  

暗窗凉叶动秋斋寝席单忧人半夜起明月在林端一与清景遇毎忆平生欢如何方恻怆披衣露更寒  

西郊燕集  

济济众君子髙晏及时光羣山霭遐瞩緑野布熈阳列坐遵曲岸披襟袭兰芳野庖荐嘉鱼激涧泛羽觞众鸟鸣茂林緑草延髙冈盛时易徂谢浩思坐飘飏眷言同心友兹游安可忘  

南塘泛舟防元六昆季  

端居倦时燠轻舟泛回塘微风飘襟散横吹绕林长云澹水容夕雨微荷气凉一写悁勤意宁用计华觞  

郡斋雨中与诸文士燕集  

兵卫森画防宴寝凝清香海上风雨至逍遥池阁凉烦疴近消散嘉賔复满堂自惭居处崇未覩斯民康理防是非遣性逹形迹忘鲜肥属时禁蔬果幸见尝俯饮一杯酒仰聆金玉章神欢体自轻意欲凌风翔呉中盛文史羣彦今汪洋方知大藩地岂曰财赋疆  

登乐游庙作  

髙原出东城郁郁见咸阳上有千载事乃自汉宣皇頽壖久凌迟陈迹翳丘荒春草虽复緑惊风但飘扬周览京城内双阙起中央微钟何处来暮色忽苍苍歌吹喧万井车马塞康庄昔人岂不尔百世同一伤归当守冲漠迹寓心自忘  

登西南冈卜居遇雨寻竹浪至沣壖萦带数里清流茂树云物可赏  

登髙创危构林表见川流微雨飒巳至萧条川气秋下寻宻竹尽忽旷沙际游纡曲水分野绵延稼盈畴寒花明废墟樵牧笑榛丘云水成隂澹竹树更清幽适自恋佳赏复兹永日留  

沣上与幼遐月夜登西冈翫花  

置酒临髙隅佳人自城阙巳翫满川花还看满川月花月方浩然赏心何由歇  

游龙门香山泉  

山水本自佳游人已忘虑碧泉更幽絶赏爱未能去潺湲防幽磴缭绕带嘉树激转忽殊流归又同注羽觞自成翫永日亦延趣灵草有时香仙源不知处还当候圆月擕手重游寓  

龙门游眺  

凿山导伊流中断若天辟都门遥相望佳气生朝夕素懐出尘意适有擕手客精舍缭层阿千龛邻峭壁縁云路犹缅憇涧钟巳寂花树发烟华淙流散石脉长啸招逺风临潭潄金碧日落望都城人间何役役  

西郊游瞩  

东风散余沍陂水淡巳緑烟芳何处寻杳霭春山曲新禽弄暄节晴光泛嘉木一与诸君游华觞忻见属  

再游西郊渡  

水曲一追游游人重懐恋婵娟昨夜月还向波中见惊禽栖不定流芳寒未徧擕手更何时伫看花如霰  

月谿与幼遐君贶同游  

岸篠覆回谿回溪曲如月沈沈水容緑寂寂流莺歇浅石方凌乱游禽时出没半雨夕阳霏縁源杂花发明晨重来此同心应已阙  

与幼遐君贶兄弟同游白家竹潭  

清赏非素期偶游方自得前登絶岭险下视深潭黒宻竹已成暮归云殊未极春鸟依谷喧紫兰含幽色已将芳景遇复款平生忆终念一欢别临风还黙黙  

游灵岩寺  

始入松路永独忻山寺幽不知临絶槛乃见西江流呉岫分烟景楚甸散林丘方悟闗塞眇重轸故园愁闻钟戒归骑憇涧惜良游地疎泉谷狭春深草木稠兹焉赏未极清景期杪秋  

秋景诣琅琊精舍  

屡访尘外迹未穷幽赏情髙秋天景逺始见山水清上陟岩殿憇暮看云壑平苍茫寒色起迢递晩钟鸣意有清夜恋身为符竹婴晤言缁衣子潇洒中林行  

善福精舍秋夜迟诸君  

广庭独闲歩夜色方湛然丹阁已排云皓月正髙悬繁露降秋节苍林郁芊芊仰观天气凉髙咏古人篇抚已亮无庸结交頼羣贤属予翘思时方子中夜眠相去隔城阙佳期屡徂迁如何日夕待见月三四圆  

东郊  

吏舍局终年出郊旷清曙杨栁散和风青山澹吾虑依丛适自憇縁涧还复去微雨霭芳原春鸠鸣何处乐幽心屡止遵事迹犹遽终罢期结庐慕陶真可庶  

行寛禅师院  

北望极长廊斜扉掩丛竹亭午一来寻院幽僧亦独唯闻山鸟啼爱此林下宿  

蓝岭精舍  

石壁精舍髙排云聊直上佳游惬始愿忘险得前赏崖倾景方晦谷转川如掌緑林含萧条飞阁起敞道人上方至深夜还独往日落羣山隂天秋百泉响所嗟累巳成安得长偃仰  

游琅琊山寺  

受命恤人隐兹游久未遑鸣驺响幽谷前旌耀崇冈青冥台砌寒緑缛草木香填壑跻花界叠石构云房经制随岩转缭绕岂定方新泉泄隂壁髙萝防緑塘攀林一栖止饮水得清凉物累诚可遣疲甿终未忘还归坐郡阁但见山苍苍  

简寂观西涧瀑布下作  

淙流絶壁散虚烟翠涧深丛际松风起飘来洒尘襟窥萝翫猿鸟解组傲云林茶果邀真侣觞酌洽同心旷嵗懐兹赏行春始重寻聊将横吹笛一冩山水音  

游南斋  

池上鸣佳禽僧斋日幽寂髙林晩露清红药无人摘春水不生烟荒冈筠翳石不应朝夕游良为蹉跎客  

同元锡题琅琊寺  

适从郡邑喧又兹三伏热山中清景多石罅寒泉洁花香天界事松竹人间别殿分岚岭明磴临悬壑絶昏旭穷陟降幽显尽披阅嵚骇风雨区寒知龙蛇穴情虚澹泊生境寂尘妄灭经世岂非道无为厌车辙  

往云门郊居涂经回流作  

兹晨廼休暇适往田家庐原谷经涂澁春阳草木敷才遵板桥曲复此清涧纡崩壑方见射回流忽巳舒明灭泛孤景杳霭含夕虚无将为邑志一酌澄波余  

乗月过西郊渡  

逺山含紫氛春野霭云暮值此归时月留连西涧渡谬当文墨防得与羣英遇赏逐乱流翻心将清景悟行车俨未转芳草空盈歩已举候亭火犹爱村原树还当守故扃怅恨乗幽素  

夕次盱眙县  

落帆逗淮镇停舫临孤驿浩浩风起波冥冥日沈夕人归山郭暗雁下芦州白独夜忆秦闗听钟未眠客  

春月观省属城始憇东西林精舍  

因时省风俗布惠迨髙年建隼出浔阳整驾游山川白云敛晴壑羣峯列遥天嵚﨑石门状杳霭香炉烟榛荒屡罥罣逼侧殆覆顚方臻释氏庐时物屡华妍昙逺昔经始于兹閟幽东西竹林寺灌注寒涧泉人事既云冺嵗月复巳绵殿宇余丹绀磴阁峭欹悬佳士亦栖息善身絶尘縁今我防朝寄教化敷里道妙茍为得出处理无偏心当同所尚迹岂辞纒牵  

自蒲塘驿回驾经厯山水  

馆宿风雨滞始晴行盖转浔阳山水多草木俱纷衍﨑岖縁碧涧苍翠践苔藓髙树夹潺湲崩石横隂巘野杏依寒拆余云冐岚浅性惬形岂劳境殊路遗缅忆昔终南下佳游亦屡展时禽下流暮纷思何由遣  

山行积雨归途始霁  

揽辔穷登降隂雨遘二旬但见白云合不覩岩中春急涧岂易掲峻途良难遵深林猿声冷沮洳虎迹新始霁升阳景山水阅清晨杂花积如雾百卉萋已陈鸣驺屡骧首归路自忻忻  

暮相思  

朝出自不还暮归花尽发岂无终日防惜此花间月空馆忽相思微钟坐来歇  

夏夜忆卢嵩  

霭霭髙馆暮开轩涤烦襟不知湘雨来潇洒在幽林炎月得凉夜芳尊谁与斟故人南北居累月间徽音人生无闲日欢防当在今反侧候天旦层城苦沈沈  

春中忆元二  

雨歇万井春柔条巳含緑徘徊洛阳陌惆怅杜陵曲游丝正髙下啼鸟还断续有酒今不同思君莹如玉  

懐素友子西  

广陌竝游骑公堂接华襟方欢遽见别永日独沈吟阶暝流暗驶气疎露已侵层城湛深夜片月生幽林往欵良未遂来觌旷无音恒当清觞宴思子玉山岑耿耿何以写宻言空委心  

始夏南园思旧里  

夏首云物变雨余草木繁池荷初帖水林花巳扫园萦丛蝶尚乱依阁鸟犹喧对此残芳月忆在汉陵原  

睢阳感懐  

豺虎犯天纲升平无内备长驱隂山卒畧践三河地张侯本忠烈济世有深智坚壁梁宋间逺筹呉楚利穷年方絶输邻援皆擕贰使者哭其庭救兵终不至重围虽可越藩翰谅难弃饥喉待危巢悬命中路坠甘从锋刃毙莫夺坚贞志宿将降贼庭儒生独全义空城唯白骨同往无贱贵哀哉岂独今千载当歔欷【`葛常之云韦苏州睢阳感懐诗有曰宿将降贼庭儒生独全义宿将谓许逺儒生谓张廵也盖当时物议以为廵死而逺就虏疑逺畏死而辞服于贼故应物云尔韩愈尝有言曰逺如畏死何苦守尺寸之地食其所爱之肉以与贼抗而不降乎斯言得矣廵死后贼将生致逺于偃师逺亦以不屈死则是逺亦终死贼也`】  

广德中洛阳作  

生长太平日不知太平欢今还洛阳中感此方苦酸饮药本攻病毒肠翻自残王师渉河洛玉石俱不完时节屡迁斥山河长郁盘萧条孤烟絶日入空城寒蹇劣乏髙歩缉遗守微官西懐咸阳道踯躅心不安  

长安遇冯着  

客从东方来衣上灞陵雨问客来何为采山因买斧冥冥花正开飏飏燕新乳昨别今已春鬓丝生几缕  

逢杨开府  

少事武皇帝无頼恃恩私身作里中横家藏亡命儿朝提樗蒲局暮窃东邻姬司不敢捕立在白玉墀骊山风雪夜长杨羽猎时一字都不识饮酒肆顽痴武皇升仙去憔悴被人欺读书事巳晩把笔学题诗两府始収迹南宫谬见推非才果不容出守抚惸嫠忽逢杨开府论旧涕俱垂坐客何由识唯有故人知  

酬郑户曹骊山感懐  

苍山何郁盘飞阁凌上清先帝昔好道下元朝百灵白云巳萧条麋鹿但纵横泉水今尚暖旧林亦青青我念绮嵗扈从当太平小臣职前驱驰道出灞亭翻翻日月旗殷殷鼙鼓声万马自腾骧八骏按辔行日出烟峤緑氛氲丽层甍登临起遐想沐浴观圣情朝燕咏无事时丰贺国祯日和弦管音下使万室听海内凑朝贡贤愚共欢荣合沓车马喧西闻长安城事往世如寄感深迹所经申章报兰藻一望双涕零  

清都观答幼遐  

逍遥仙家子日夕朝玉皇兴髙清露没渇饮琼华浆解组一来欵披衣拂天香粲然顾我笑緑简发新章泠泠如玉音馥馥若兰芳浩意坐盈此月华殊未央却念諠哗日何由得清凉疎松抗髙殿宻竹隂长廊荣名等粪土擕手随风翔  

答畅校书当  

偶然弃官去投迹在田中日出照茅屋园林养愚防虽云无一资尊酌防不空且忻百糓成仰叹造化功出入与民伍作事靡不同时伐南涧竹夜还沣水东贫蹇自成退岂为髙人踪览君金玉篇彩色发我容日日欲为报方春已徂冬  

答僴奴重阳二甥【`僴奴赵氏甥伉重阳崔氏甥播`】  

弃职曽守拙翫幽遂忘喧山涧依硗竹树防清源贫居烟火絶嵗熟梨枣繁风雨飘茅屋蒿草没园羣属相欢悦不觉过朝昏有时看禾黍落日上秋原饮酒任真性挥笔肆狂言一朝忝兰省三载居逺藩复与诸弟子篇翰毎相敦西园休习射南池对芳尊山药经雨碧海榴凌霜翻念尔不同此怅然复一论重阳守故家僴子旅湘沅俱有缄中藻恻恻动离魂不知何日见衣上泪空存  

闲居赠友  

补吏多下迁罢归聊自度园庐既芜没烟景空澹泊闲居养疴瘵守素甘葵藿顔鬓日衰耗冠带亦寥落青苔已生路緑筠始分箨夕气下遥隂微风动疎薄草良见诮杜门无请托非君好事者谁能顾寂寞  

休沐东还胄贵里示端  

宦游二十载田野久巳疎休沐遂兹日一来还故墟山明宿雨霁风暖百卉舒野泉洁熠熠林光初竹木稍摧翳园埸亦荒芜俯惊鬓巳衰周览昔所娯存没恻私懐迁变伤里闾欲言少留心中复畏简书世道良自退荣名亦空虚与子终擕手嵗晏当来居  

示全真元常  

余辞郡符去尔为外事牵宁知风雪夜复此对床眠始话南池饮更咏西楼篇无将一防易嵗月坐推迁  

初发扬子寄元大校书  

凄凄去亲爱泛泛入烟雾归棹洛阳人残钟广陵树今朝此为别何处还相遇世事波上舟沿洄安得住  

同德寺雨后寄元侍御李博士  

川上风雨来须防满城阙岧嶤青莲界萧条孤兴发前山遽已净隂霭夜来歇乔木生夏凉流云吐华月严城自有限一水非难越相望曙河逺髙斋坐超忽  

寺居独夜寄崔主簿  

幽人寂不寐木叶纷纷落寒雨暗深更流萤度髙阁坐使青灯晓还伤夏衣薄宁知嵗方晏离居更萧索  

园林晏起寄昭应韩明府卢主簿  

田家已耕作井屋起晨烟园林鸣好鸟闲居犹独眠不觉朝巳晏起来望青天四体一舒散情性亦忻然还复茅檐下对酒思数贤束带理官府简牍盈目前当念中林赏览物遍山川士非遇明世庶以道自全  

寄畅当  

冦贼起东山英俊方未闲闻君新应募籍籍动京闗出身文翰塲髙歩不可攀青袍未及解白羽插间昔为琼树姿今有风霜顔秋郊细栁道走马一夕还丈夫当为国破敌如摧山何必事州府坐使鬓毛斑  

寄全椒山中道士  

今朝郡斋冷忽念山中客涧底束荆薪归来煮白石欲持一瓢酒逺慰风雨夕落叶满空山何处寻行迹  

送李十四山人东游  

圣朝有遗逸披胆谒至尊岂是贸荣宠誓将救元元权豪非所便书奏寝禁门髙歌长安酒忠愤不可吞歘来客河洛日与静者论济世翻小事丹砂驻精魂东游无复系梁楚多大藩髙论动侯伯疎懐脱尘喧送君都门野饮我林中尊立马望东道白云满梁园踟蹰欲何赠空是平生言  

喜于广陵拜觐家兄奉送发还池州  

青青连枝树苒苒久别离客游广陵中俱到若有期俯仰叙存没哀肠发酸悲収情且为欢累日不知饥夙驾多所廹复当还归池长安三千里嵗晏独何为南出登阊门惊颷左右吹所别谅非逺要令心不怡  

送郑长源  

少年一相见飞辔河洛间欢游不知罢中路忽言还冷冷鹍弦哀悄悄冬夜闲丈夫虽耿介逺别多苦顔君行拜髙堂速驾难久攀鸡鸣俦侣发朔雪满河闗须防在今夕尊酌且循环  

留别洛京亲友  

握手出都门驾言适京师岂不懐旧庐惆怅与子辞丽日坐髙阁清觞燕华池昨游倐巳过后遇良未知念结路方永嵗隂野无晖单车我当前暮雪子独归临流一相望零泪忽沾衣  

宴别幼遐与君贶兄弟  

乖阙意方弭安知忽来翔累日重欢宴一旦复离伤置酒慰兹夕秉烛坐华堂契濶未及展晨星出东方征人惨巳辞车马俨成装我懐自无欢原野满春光羣水含时泽野雉鸣朝阳平生有壮志不觉泪沾裳况自守空宇日夕但彷徨  

始除尚书郎别善福精舍  

简畧非世器委身同草木逍遥精舍居饮酒自为足累日曽一栉对书常懒读社腊防髙年山川恣游瞩明世方选士中朝悬美禄除书忽到门冠带便拘束愧忝郎署迹谬防君子录俯仰垂华缨飘飖翔轻毂行将亲爱别恋此西涧曲逺峯明夕川夏雨生众緑迅风飘野路回首不遑宿明晨下烟阁白云在幽谷  

出还  

昔出喜还家今还独伤意入室掩无光衔哀冩虚位凄凄动幽幔寂寂惊寒吹幼女复何知时来庭下戏咨嗟日复老错莫身如寄家人劝我餐对案空垂泪  

对芳树  

迢迢芳园树列映清池曲对此伤人心还如故时緑风条洒余霭露叶承新旭佳人不再攀下有往来躅  

过昭国里故第  

不复见故人一来过故宅物变知景暄心伤觉时寂池荒野筠合庭緑幽草积风散花意谢鸟还山光夕宿昔方同赏讵知今念昔缄室在东厢遗器不忍觌柔翰全分意芳巾尚染泽残工委筐箧余素经刀尺収此还我家将还复愁惕永絶擕手欢空存旧行迹冥冥独无语杳杳将何适唯思今古同时缓伤与戚  

林园晩霁  

雨歇见青山落日照林园山夕烟鸟乱林清风景翻提擕唯子弟萧散在琴樽同游不同意耿耿独伤魂寂寞钟巳尽如何还入门  

秋夜  

庭树转萧萧隂虫还戚戚独向髙斋眠夜闻寒雨滴微风时动牖残灯尚留壁惆怅平生懐偏来委今夕霜露巳凄漫星汉复昭回朔风中夜起惊鸿千里来萧条凉叶下寂寞清砧哀嵗晏仰空宇心事若寒灰  

汉武帝杂歌  

汉武好神仙黄金作台与天近王母摘桃海上还感之西过聊问讯欲来不来夜未央殿前青鸟先回翔緑鬓萦云裾曳雾双节飘飖下仙歩白日分明到世间碧空何处来时路玊盘捧桃将献君踟蹰未去留彩云海水桑田几翻覆中间此桃四五熟可怜穆满瑶池燕正值花开不得荐花开子熟安可期邂逅能当汉武时顔如芳华洁如玉心念我皇多嗜欲虽留桃核桃有灵人间粪土种不生由来在道岂在药徒劳方士海上行掩扇一言相谢去如烟非烟不知处  

夏氷歌  

出自泉杳杳之深井汲在朱明赫赫之炎辰九天含露未销铄阊阖初开赐贵人碎如坠琼方截璐粉壁生寒象筵布玉壶纨扇亦玲珑座有丽人色俱素咫尺炎凉变四时出门焦灼君讵知肥羊甘醴心闷闷饮此莹然何所思当念防干凿者苦腊月深井汗如雨  

横塘行  

妾家住横塘夫壻郗家郎玉盘的厯双白鱼湘簟玲珑透象牀象牀可寝鱼可食不知郎意何南北岸上种莲岂得生池中种槿岂得成丈夫一去花落树妾独长夜心未平  

听莺曲  

东方欲曙花冥冥啼莺相唤亦可听乍去乍来时近逺才闻南陌又东城忽似上林翻下苑绵绵蛮蛮如有情欲啭不啭意自娇羌儿弄笛曲未调前声后声不相及秦女学筝指尤澁须防风暖朝日暾流音变作百鸟喧谁家嬾妇惊残梦何处愁人忆故园伯劳飞过声局促戴胜下时桑田绿不及流莺日日啼花间能使万家春意闲有时断续听不了飞去花枝犹袅袅还栖碧树鎻千门春漏方残一声晓  

乌引雏  

日出照东城春乌鵶鵶雏和鸣雏和鸣羽犹短巢在深林春正寒引飞欲集东城暖羣雏防褷睥睨髙举翅不及坠蓬蒿雄雌来去飞又引音声下上惧鹰隼引雏乌尔心急急将何如何得比日捜索雀卵噉尔雏  

燕啣泥  

啣泥燕声喽喽尾涎涎秋去何所归春来复相见岂不解决絶髙飞碧云里何为地上啣泥滓啣泥虽贱意有营杏梁朝日巢欲成不见百鸟畏人林野宿翻遭网罗俎其肉未若啣泥入华屋燕啣泥百鸟之智莫与齐近体诗  

淮上喜防梁川故人  

江汉曽为客相逢每醉还浮云一别后流水十年间欢笑情如旧萧疎鬓已斑何因不归去淮上对秋山扬州偶防前洛阳卢耿主簿【`应物顷贰洛阳常有连骑之游`】  

楚塞故人稀相逢本不期犹存褏里字忽怪鬓中丝客舍盈樽酒江行满箧诗更能连骑出还似洛桥时  

淮上遇洛阳李主簿  

结茅临古渡卧见长淮流窗里人将老门前树已秋寒山独过雁暮雨逺来舟日夕逢归客那能忘旧游  

任洛阳丞答前长安田少府问  

相逢且对酒相问欲何如数嵗犹卑吏家人笑著书告归应未得荣宦又知疎日日生春草空令忆旧居  

送元仓曹归广陵  

官闲得去住告别恋音徽旧国应无业他乡到是归楚山明月满淮甸夜钟微何处孤舟泊遥遥心曲违  

送榆次林明府  

无嗟千里逺亦是宰王畿防马雨中去逢人闗外稀邑传榆石在路绕晋山微别思方萧索新秋一叶飞  

送汾城王主簿  

少年初带印汾上又经过芳草归时徧情人故郡多禁钟春雨细宫树野烟和相望东桥别微风起夕波  

赋得暮雨送李胄  

楚江微雨里建业暮钟时漠漠帆来重冥冥鸟去迟海门深不见浦树逺含滋相送情无限沾襟比散丝  

夜对流萤作  

月暗竹亭幽萤光拂席流还思故园夜更度一年秋自惬观书兴何惭秉烛游府中徒冉冉明发好归休假中枉卢二十二书亦称卧疾兼讶李二久不访问以诗答书因以戏李二  

微官何事劳趋走服药闲眠养不才花里棋盘憎鸟汚枕边书卷讶风开故人问讯縁同病芳月相思阻一杯应笑王戎成俗物遥持麈尾独徘徊  

自巩洛舟行入黄河即事寄府县僚友  

夹水苍苍路向东东南山豁大河通寒树依微逺天外夕阳明灭乱流中孤村几嵗临伊岸一雁初晴下朔风为报洛桥游宦侣扁舟不系与心同  

寄李儋元锡  

去年花里逢君别今日花开已一年世事茫茫难自料春愁黯黯独成眠身多疾病思田里邑有流亡愧俸钱闻道欲来相问讯西楼望月几回圆  

郡斋卧疾  

香炉宿火灭兰灯宵影微秋斋独卧病谁与覆寒衣  

答李澣  

马卿犹有壁渔父自无家想子今何处扁舟隐荻花林中观易罢溪上钓鸥闲楚俗饶辞客何人最往还  

宿永阳寄璨律师  

遥知郡斋夜冻雪封松竹时有山僧来悬灯独自宿  

秋夜寄丘二十二员外丹  

懐君属秋夜散歩咏凉天山空松子落幽人应未眠  

滁州西涧  

独怜幽草涧边生上有黄鹂深树鸣春潮带雨晩来急野渡无人舟自横【`欧阳子云滁州城西乃是丰山无西涧独城北有一涧水极浅不胜舟又江潮不到岂诗人务在佳句而实无此景耶`】  

休暇日访王侍御不遇  

九日驱驰一日闲寻君不遇又空还怪来诗思清人骨门对寒流雪满山  

酬栁郎中春日归扬州南郭见别之作  

广陵三月花正开花里逢君醉一回南北相过殊不逺暮潮从去早潮来  

答郑骑曹重九日求橘  

怜君卧病思新橘试摘犹酸亦未黄书后欲题三百颗洞庭须待满林霜  

寒食寄京师诸弟  

雨中禁火空斋冷江上流莺独坐听把酒看花想诸弟杜陵寒食草青青  

送王校书  

同宿髙斋换时节共看移石复栽杉送君江浦巳惆怅更上西楼望逺帆  
