---
title: 第4部分
index: true
icon: editor
order: 5
category:
  - 诗藏
  - 诗集
  - 御制全唐诗录
tag:
  - 钦定四库全书
  - 集部八
  - 总集类
  - 徐倬
  - 清
---

## 御定全唐诗录卷三十七  

栁宗元  

宗元字子厚其先河东人少聪警絶伦为文章卓伟精致与古为侔尤擅西汉诗骚一时行辈推仰贞元初登进士博学宏词科授校书调蓝田尉贞元十九年为监察御史里行顺宗时王叔文韦执谊引入禁近与计事擢礼部员外郎欲大进用俄而叔文败贬邵州刺史不半道贬永州司马既被窜斥地又荒厉因自放山泽间其堙厄感郁一寓诸诗文读者悲恻元和十年徙栁州刺史时刘禹锡贬播州宗元曰播非人所居而禹锡亲在堂吾不忍其穷无辞以白其大人如不往便为母子永诀即具奏愿以栁州授禹锡而自往播防大臣亦为禹锡请因改连州南方为进士者走数千里从宗元游经指授者为文辞比皆有法世号栁栁州  

苏东坡云子厚诗在渊明下韦苏州上退之豪放竒险则过之而温丽清深不及也  

朱晦庵云学诗须从陶栁门庭入也  

古体诗  

平淮夷雅二篇【`有表`】  

臣宗元言臣负罪窜伏违尚书牋奏十有四年圣恩寛宥命守遐壤懐印曳绂有社有人臣宗元诚感诚荷顿首顿首伏惟睿圣文武皇帝陛下天造神断克清大憝金鼓一动万方毕臣太平之功中兴之德推校千古无所与让臣伏自忖度有方刚之力不得备戎行致死命况今巳无事思报国恩独惟文章伏见周宣王时称中兴其道彰大于后罕及然征于诗大小雅其选徒出狩则车攻吉日命官分土则嵩髙韩奕烝人南征北伐则六月采芑平淮夷则江汉常武铿鍧炳耀荡人耳目故宣王之形容与其辅佐由今望之若神人然此无他以雅故也臣伏见陛下自即位以来平夏州夷剑南取江东定河北今又发自天衷克翦淮右而大雅不作臣诚不佞然不胜愤懑伏以朝多文臣不敢尽专数事谨撰平淮夷雅二篇虽不及尹吉甫召穆公等庶施之后代有以佐唐之光明谨昧死再拜以献臣宗元诚恐诚惧顿首顿首谨言  

皇武命丞相度董师集大功也  

皇耆其武于溵于淮既巾乃车环蔡其来狡众昬嚚甚毒于酲狂奔叫呶以干大刑  

皇咨于度惟汝一德旷诛四纪其徯汝克锡汝斧钺其往视师师是蔡人以宥以厘  

度拜稽首庙于元既祃既类于社是宜金节煌煌锡盾雕戈犀甲熊旂威命是荷  

度拜稽首出次于东天子饯之罍斝是崇鼎臑俎胾五献百笾凡百卿士班以周旋  

既渉于浐乃翼乃前孰图厥犹其佐多贤宛宛周道于山于川逺扬迩昭陟降连连  

我斾我旗于道于陌训于羣帅拳勇来格公曰徐之无恃雒雒式和尔容惟义之宅  

进次于郾彼昬卒狂裒凶鞠顽锋猬斧螗赤子匍匐厥父是亢怒其萌芽以悖太阳  

王旅浑浑是佚是怙既获敌师若饥得餔蔡凶伊窘悉起来聚左捣其虚靡愆厥虑  

载辟载祓丞相是临弛其武刑谕我德心其危既安有长如林曽是讙譊化为讴吟  

皇曰来归汝复相予爵之成国胙以夏区度拜稽首天子圣神度拜稽首皇祐下人  

淮夷既平震是朔南宜庙宜郊以告德音归牛休马丰稼于埜我武惟皇永保无疆  

右皇武十有一章章八句  

方城命愬守也卒入蔡得其大丑以平淮右  

方城临临王卒峙之匪徼匪竞皇有正命皇命于愬往舒余仁踣彼艰顽柔惠是驯  

愬拜即命于皇之训既砺既攻以后厥刃王师嶷嶷熊罴是式衔勇韬力日思予殛  

冦昬以狂敢蹈愬疆士获厥心大袒髙骧长防酋矛粲其绥章右翦左屠聿禽其良  

其良既宥告以父母恩柔于肌卒贡尔有维彼攸恃乃侦乃诱维彼攸宅乃发乃守  

其恃爰获我功我多隂谍厥图以究尔讹雨雪洋洋大风来加于燠其寒于迩其遐  

汝隂之茫悬瓠之峩是震是拔大殱厥家狡虏既縻输于国都示之市人即社行诛  

乃谕乃止蔡有厚喜完其室家仰父俯子汝水沄沄既清而弥蔡人行歌我歩逶迟  

蔡人歌矣蔡风和矣孰纇蔡初胡甈尔居式慕以康为愿有余是究是咨皇德既舒  

皇曰咨愬裕乃父功昔我文祖惟西平是庸内诲于家外刑于邦孰是蔡人而不率从  

蔡人率止惟西平有子西平有子惟我有臣畴允大邦俾惠我人于庙告功以顾万方  

右方城十有一章章八句【`按此篇十有一章今止十章疑有阙文`】  

初秋夜坐赠呉武陵  

稍稍雨侵竹翻翻鹊惊丛美人隔湘浦一夕生秋风积雾杳难极沧波浩无穷相思岂云逺即席莫与同若人抱竒音朱弦絙枯桐清商激西颢泛灔凌长空自得本无作天成谅非功希声閟大朴聋俗何由聪  

晨诣超师院读禅经  

汲井漱寒齿清心拂尘服闲持贝叶书歩出东斋读真源了无取妄迹世所逐遗言冀可冥缮性何由熟道人庭宇静苔色连深竹日出雾露余青松如膏沐澹然离言説悟悦心自足  

赠江华长老【`江华道州县名`】  

老僧道机熟黙语心皆寂去嵗别舂陵沿流此投迹室空无侍者巾屦唯挂壁一饭不愿余跏趺便终夕风窗疎竹响露井寒松滴偶地即安居满庭芳草积  

再至界园岩水帘遂宿岩下  

发春念长违中夏欣再覩是时植物秀杳若临元圃歊阳讶垂氷白日惊雷雨笙簧潭际起鹳鹤云间舞古苔凝青枝隂草湿翠羽蔽空素彩列激浪寒光聚的皪沈珠渊锵鸣捐佩浦幽岩画屏倚新月玉钩吐夜凉星满川忽疑眠洞府  

法华寺石门精舍三十韵  

拘情病幽郁旷志寄髙爽愿言懐名缁东峯旦夕仰始欣云雨霁尤悦草木长道同有爱弟披拂恣心赏松谿防窱入石栈夤縁上萝葛绵层甍莓苔侵标牓密林互对耸絶壁俨双敞堑峭出防笼墟崄临滉瀁稍疑地脉断悠若天梯往结搆罩羣崖廻环驱万象小劫不逾瞬大千若在掌体空得化元观有遗细想喧烦困蠛蠓局蹐疲魍魉寸进谅何营寻直非所枉探竒极遥瞩穷妙阅清响理防方在今神开庶殊曩兹游茍不嗣浩气竟谁养道异诚所希名賔匪余仗超摅借外奬俛黙有内朗鉴尔揖古风终焉乃吾党潜躯委缰鎻髙歩谢尘坱蓄志徒为劳追踪将焉仿淹留值頽暮眷恋睇遐壤映日雁连轩翻云波泱漭殊风纷已萃乡路悠且广羁木畏漂浮离旌倦揺荡昔人叹违志出处今巳两何用期所归浮图有遗像幽蹊不盈尺虚室有函丈微言信可传申旦稽吾颡  

游朝阳岩遂登西亭二十韵  

谪弃殊隐沦登陟非逺郊所懐缓伊郁讵欲肩夷巢髙岩瞰清江幽窟潜神蛟开旷延阳景回薄攅林梢西亭构其巅反宇临呀庨背瞻星辰兴下见云雨交惜非吾乡土得以防菁茒羁贯去江介世仕尚函崤故墅即沣川数畆均肥硗台馆葺荒丘池塘疏沈坳防有圭组恋遂贻山林嘲薄躯信无庸屑剧斗筲囚居固其宜厚羞久已包庭除植蓬艾隙牖悬蟏蛸所頼山水客扁舟枉长梢挹流敌清觞掇野代嘉肴适道有髙言取乐非弦匏逍遥屏幽昧澹薄辞喧呶晨鸡不余欺风雨闻嘐嘐再期永日闲提挈移中庖  

湘口馆潇湘二水所防  

九疑濬倾奔临源委萦回防合属空旷澄停风雷髙馆轩霞表危楼临山隈兹辰始澂霁纎云尽褰开天秋日正中水碧无尘埃杳杳渔父吟叫叫羇鸿哀胜境岂不豫虑分固难裁升髙欲自舒弥使逺念来归流驶且广泛舟絶沿洄  

登蒲州石矶望横江口潭岛深迥斜对香零山  

隐忧倦永夜凌雾临江津猿鸣稍已疎登石娯清沦日出洲渚静澄明皛无垠浮晖翻髙禽沈景照文鳞双江滙西奔诡怪潜坤珍孤山乃北峙森爽栖灵神洄潭或动容岛屿疑揺振陶埴兹择土蒲鱼相与邻信美非所安羇心屡逡廵糺结良可解纡郁亦巳伸髙歌返故室自誷非所欣  

南磵中题  

秋气集南磵独游亭午时回风一萧瑟林影久参差始至若有得稍深遂忘疲羇禽响幽谷寒藻舞沦漪去国魂已逺懐人泪空垂孤生易为感失路少所宜索寞竟何事徘徊秖自知谁为后来者当与此心期  

游石角过小岭至长乌村  

志适不期贵道存岂偷生久忘上封事复笑升天行窜逐宦湘浦揺心剧悬旌始惊陷世议终欲逃天刑嵗月杀忧栗慵疎寡将迎追游疑所爱且复舒吾情石角恣幽歩长乌遂遐征磴回茂树断景宴寒川明旷望少行人时闻田鹳鸣风篁冒水逺霜稻侵山平稍与人事间益知身世轻为农信可乐居宠真虚荣乔木余故国愿言果丹诚四支反田畆释志东臯耕  

与崔防登西山  

鹤鸣楚山静露白秋江晓连袂度危桥萦回出林杪西岑极逺目毫末皆可了重叠九疑髙微茫洞庭小迥穷两仪际髙出万象表驰景泛颓波遥风递寒篠谪居安所习稍厌从纷扰生同胥靡遗寿等彭铿夭蹇连困颠踣愚防怯幽眇非令亲爱疎谁使心神悄偶兹遁山水得以观鱼鸟吾子幸淹留缓我愁肠绕  

构法华寺西亭  

窜身楚南极山水穷险艰歩登最髙寺萧散任疎顽西垂下斗絶欲似窥人寰反如在幽谷榛翳不可攀命童恣披翦葺宇横断山剨如判清浊飘若升云间逺岫攅众顶澄江抱清湾夕照临轩堕栖乌当我还菡萏溢嘉色筼筜遗清斑神舒屏羁鎻志适忘幽孱弃逐久枯槁迨今始开顔赏心难久留离念来相闗北望间亲爱南瞻杂夷蛮置之勿复道且寄须臾闲  

夏夜苦热登西楼  

苦热中夜起登楼独褰衣山泽凝暑气星汉湛光辉火晶燥露滋埜静停风威探汤汲隂井炀灶开重扉凭栏久徬徨流汗不可挥莫辩亭毒意仰诉璿与玑谅非姑射子静胜安能希  

觉衰  

久知老防至不谓便见侵今年宜未衰稍巳来相寻齿疎髪就种奔走力不任咄此可奈何未必伤我心彭耼安在哉周孔亦巳沈古称寿圣人曽不留至今但愿得美酒朋友常共斟是时春向暮桃李生繁隂日照天正緑杳杳归鸿吟出门呼所亲扶杖登西林髙歌足自快商颂有遗音  

游南亭夜还叙志七十韵  

夙抱丘壑尚率性恣游遨中为吏役牵十祀空悁劳外曲狥尘辙私心寄英髦进乏廊庙器退非乡曲豪天命斯不易鬼责将安逃屯难果见凌剥丧宜所遭神明固浩浩众口徒嗷嗷投迹山水地放情咏离骚再懐曩嵗期容与驰轻舠虚馆背山郭前轩面江臯重叠间浦溆逦迤驱岩防积翠浮澹灔始疑负灵鼇丛林留冲飇石砾迎飞涛旷朗天景霁樵苏逺相号澄潭涌沈鸥半壁跳悬猱鹿鸣验食埜鱼乐知观濠孤赏诚所悼暂欣良足襃留连俯櫺槛注我壶中醪朶颐进芰实擢手持蟹螯炊稻视爨鼎鲙鲜闻操刀野蔬盈倾筐颇杂池沼芼缅慕鼓枻翁啸咏哺其糟退想于陵子三咽资李螬斯道难为偕沈忧安所韬曲渚怨鸿鹄环洲雕兰防暮景回西岑北流游滔滔徘徊遂昏黒逺火明连艘木落寒山静江空秋月髙敛袂戒还徒善游矜所操趣浅戢长枻乗深屏轻篙旷望援深宇哀歌叩鸣艚中川恣超忽漫若翔且翺淹泊遂所止埜风自颾颾涧急惊鳞奔蹊荒饥兽嘷入门守拘絷凄戚増郁陶慕士情未忘懐人首徒搔内顾乃无有德輶甚鸿毛名窃久自欺食浮固云叨问牛悲衅钟説彘惊临牢永遁刀笔吏宁期簿书曹中兴遂羣物裂壤分鞬櫜岷凶既云捕呉冦亦巳鏖扞御盛方虎谟明富伊咎【`与臯同`】披山穷木禾驾海逾蟠桃重来越裳雉再返西旅獒左右抗槐棘纵横罗雁羔三辟咸肆宥众生均覆焘安得奉皇灵在宥解天弢归诚慰松梓陈力开蓬蒿卜室有鄠杜名田占澧涝磻谿近余基阿城连故濠螟蛑愿亲燎荼堇甘自薅饥食期农耕寒衣俟蚕缲及骭足为温满腹宁复饕安将蒯及菅谁慕粱与膏弋林敺雀鷃渔泽从防鱽观象嘉素履陈诗谢干旄方托麋鹿羣敢同骐骥槽处贱无溷浊固穷无淫慆跟跄辞束缚悦怿换煎熬登年徒负版兴役趋伐鼛目絶浑浑耳喧息嘈嘈兹焉毕余命富贵非吾曹长沙哀纠纆汉隂嗤桔槔茍伸击壤情机事息秋毫海雾多蓊郁越风饶腥臊宁唯迫魑魅所惧齐焄藨知防懐禇中范叔恋绨袍伊人不可期慷慨徒忉忉【`按此诗重二濠字二曹字`】  

韦道安  

道安本儒士颇擅弓剑名二十游太行暮闻号哭声疾驱前致问有叟垂华缨言我故刺史失职还西京偶为羣盗得毫缕无余赢货财足非恡二女皆娉婷苍黄见驱逐谁识死与生便当此殒命休复事晨征一闻激髙义眦裂肝胆横挂弓问所往趫防超峥嵘见盗寒磵隂罗列方忿争一矢毙酋帅余党号且惊麾令递束缚纆索相拄撑彼姝久禠魄刃下俟诛刑却立不亲授谕以从父行捃収自担肩转道趋前程夜发敲石火山林如书明父子更抱持涕血纷交零顿首愿归货纳女称舅甥道安奋衣去义重利固轻师婚古所病合姓非用兵朅来事儒术十载所能逞【`平声`】慷慨张徐州朱邸扬前旌投躯获所愿前马出王城辕门立竒士淮水秋风生君侯既即世麾下相欹倾立孤抗王命钟鼓四野鸣横溃非所壅逆节非所婴举头自引刃顾义谁顾形烈士不忘死所死在忠贞咄嗟狥权子翕习犹趋荣我歌非悼死所悼时世情  

旦擕谢山人至愚池  

新沐换轻帻晓池风露清自谐尘外意况与幽人行霞散众山迥天髙数雁鸣机心付当路聊适羲皇情  

首春逢耕者  

南楚春候早余寒已滋荣土膏释原野百蛰竞所营缀景未及郊穑人先耦耕园林幽鸟啭渚泽新泉清农事诚素务羁囚阻平生故池想芜没遗畆当榛荆慕隐既有系图功遂无成聊从田父言欵曲陈此情眷然抚耒耜回首烟云横  

溪居  

久为簪组累幸此南夷谪闲依农圃邻偶似山林客晓耕翻露草夜榜响溪石来往不逢人长歌楚天碧  

郊居嵗暮  

屏居负山郭嵗暮惊离索野迥樵唱来庭空烧烬落世纷因事逺心赏随年薄黙黙谅何为徒成今与昨  

秋晓行南谷经荒村  

杪秋霜露重晨起行幽谷黄叶覆溪桥荒村唯古木寒花疎寂厯幽泉微断续机心久已忘何事惊麋鹿  

雨后晓行独至愚溪北池  

宿云散洲渚晓日明村坞髙树临清池风惊夜来雨予心适无事偶此成賔主  

中夜起望西园值月上  

觉闻繁露坠开户临西园寒月上东岭冷冷疎竹根石泉逺逾响山鸟时一喧倚楹遂至旦寂寞将何言  

零陵春望  

平野春草緑晓莺啼逺林日晴潇湘渚云断岣嵝岑仙驾不可望世途非所任凝情空景慕万里苍梧隂  

法华寺西亭夜饮  

只树夕阳亭共倾三昧酒露暗水连堦月明花覆牖莫厌罇前醉相看未白首  

茒檐下始栽竹  

瘴茒葺为宇溽暑恒侵肌适有重膇疾蒸郁宁所宜东邻幸导我树竹邀凉飔欣然惬吾志荷锸西岩陲楚壤多怪石垦凿力巳疲江风忽云暮舆曳还相追萧瑟过极浦旖旎附幽墀贞根期永固贻尔寒泉滋夜窗遂不掩羽扇宁复持清泠集浓露枕簟凄已知网虫依宻叶晓禽栖迥枝岂伊纷嚣间重以心虑怡嘉尔亭亭质自逺弃幽期不见野蔓草蓊蔚有华姿谅无凌寒色岂与青山辞  

种仙灵毗  

穷陋阙自养疠气剧嚣烦隆冬乏霜霰日夕南风温杖藜下庭际曳踵不及门门有埜田吏慰我飘零魂及言有灵药近在湘西原服之不盈旬蹩皆腾鶱笑忭前即吏为我擢其根蔚蔚遂充庭英翘忽巳繁晨起自采曝杵臼通夜喧灵和理内藏攻疾贵自源壅覆逃积雾神舒委余暄竒功茍可征宁复资兰荪我闻畸人术一气中夜存能令深深息呼吸还归跟疎放固难效且以药饵论痿者不忘起穷者宁复言神哉辅吾足幸及儿女奔  

种术  

守闲事服饵采术东山阿东山幽且阻疲烦经过戒徒斸灵根封植閟天和违尔涧底石彻我庭中莎土膏滋液松露坠繁柯南东自成畆缭绕纷相罗晨歩佳色媚夜眠幽气多离忧茍可怡孰能知其他防竹茹芳叶宁虑瘵与瘥留连树蕙辞婉娩采薇歌悟拙甘自足激清愧同波单豹且理内髙门复如何  

早梅  

早梅发髙树迥映楚天碧朔吹飘夜香繁霜滋晓日欲为万里赠杳杳山水隔寒英坐销落何用慰逺客  

禅堂  

发地结菁茒团团抱虚白山花落幽户中有忘机客渉有本非取照空不待析万籁俱縁生窅然喧中寂心境本同如鸟飞无遗迹  

田家  

蓐食狥所务驱牛向东阡鸡鸣村巷白夜色归暮田札札耒耜声飞飞来乌鸢竭兹筋力事持用穷嵗年尽输助徭役聊就空自眠子孙日已长世世还复然  

篱落隔烟火农谈四邻夕庭际秋虫鸣疎麻方寂厯蚕丝尽输税机杼空倚壁里胥夜经过鸡黍事筵席各言官长峻文字多督责东乡后租期车毂陷泥泽公门少推恕鞭扑恣狼籍努力慎经营肌肤真可惜迎新在此嵗唯恐踵前迹  

古道饶蒺藜萦回古城曲蓼花被堤岸陂水寒更渌是时収获竟落日多樵牧风髙榆栁疎霜重棃枣熟行人迷去住野马竞栖宿田翁笑相念昏黒慎原陆今年幸少丰无厌饘与粥  

饮酒  

今旦少愉乐起坐开清樽举觞酹先酒为我驱忧烦须防心自殊顿觉天地暄连山变幽晦緑水函晏温蔼蔼南郭门树木一何繁清隂可自庇竟夕闻佳言尽醉无复辞偃卧有芳荪彼哉晋楚富此道未必存  

读书  

幽沈谢世事俛黙窥唐虞上下观古今起伏千万途遇欣或自笑感戚亦以吁缥帙各舒散前后互相逾瘴疴扰灵府日与往昔殊临文作了了彻卷兀若无竟夕谁与言但与竹素俱倦极更倒卧熟寐乃一苏欠伸展肢体吟咏心自愉得意适其适非愿为世儒道尽即闭口萧散捐囚拘巧者为我拙智者为我愚书史足自悦安用勤与劬贵尔六尺躯勿为名所驱  

感遇  

旭日照寒埜鸒斯起蒿莱啁啾有余乐飞舞西陵隈回风旦夕至零叶萎陈荄所栖不足恃鹰隼纵横来  

掩役夫张进骸  

生死悠悠尔一气聚散之偶来纷喜怒奄忽已复辞为役孰贱辱为贵非神竒一朝纩息定枯朽无妍媸生平勤皁枥剉秣不告疲既死给槥椟之东山基奈何值崩湍荡析临路陲髐然暴百骸散乱不复支从者幸告余睠之涓然悲猫防获迎祭犬马有盖帷伫立唁尔魂岂复识此为畚锸载埋瘗沟渎防其危我心得所安不谓尔有知掩骼着春令兹焉适其时及物非吾事聊且顾尔私  

古东门行  

汉家三十六将军东方雷动横阵云鸡鸣函谷客如雾貎同心异不可数赤丸夜语飞电光徼廵司眼如羊当街一叱百吏走冯敬胷中函匕首凶徒侧耳潜惬心悍臣破胆皆杜口魏王卧内藏兵符子西掩袂真无辜羌胡毂下一朝起敌国舟中非所拟安陵谁辨削砺功韩国讵明深井里絶防断骨那下补万金宠赠不如土【`讽当时盗杀武元衡事`】  

寄韦珩  

初拜栁州出东郊道旁相送皆贤豪回眸炫晃别羣玉独赴异域穿蓬蒿炎烟六月咽口鼻胸鸣肩举不可逃桂州西南又千里漓水鬭石麻兰髙隂森野葛交蔽日悬蛇结虺如蒲萄到官数宿贼满埜缚壮杀老啼且号饥行夜坐设方畧笼铜枹鼓手所操竒疮钉骨状如箭鬼手脱命争纎毫今年噬毒得霍疾支心搅腹防与刀迩来气少筋骨露苍白瀄汩盈顚毛君今矻矻又窜逐辞赋巳复穷诗骚神兵庙畧频破虏四溟不日清风涛圣恩傥忽念行苇十年践蹈久巳劳幸因解网入鸟兽毕命江海终游遨愿言未果身益老起望东北心滔滔  

行路难  

君不见夸父逐日窥虞渊跳踉北海超昆仑披霄决汉出沆漭瞥裂左右遗星辰须臾力尽道渇死狐防蜂蚁争噬吞北方竫人长九寸开口抵掌更笑喧啾啾饮食滴与粒生死亦足终天年睢盱大志少成遂坐使儿女相悲怜  

飞雪断道氷成梁侯家炽炭雕玉房蟠龙吐耀虎喙张熊蹲豹踯争低昻攅峦丛崿射朱光丹霞翠雾飘竒香美人四向回明珰雪山氷谷晞太阳星躔奔走不得止奄忽双燕栖虹梁风台露榭生光饰死灰弃置参与商盛时一去贵反贱桃笙葵扇安可常  

跂乌词  

城上日出羣乌飞鵶鵶争赴朝阳枝刷毛伸翼和且乐尔独落魄今何为无乃慕髙近白日三足妒尔令尔疾无乃饥啼走道旁贪鲜攫肉人所伤翘肖独足下丛薄口衔低枝始能跃还顾泥涂畏蝼蚁仰看栋梁防燕雀左右六翮利如刀踊身失势不得髙支离无趾犹自免努力低飞逃后患  

放鹧鸪词  

楚越有鸟甘且腴嘲嘲自鸣为鹧鸪狥媒得食不复虑机械潜发罹罝罦羽毛摧折触笼籞烟火煽赫惊庖厨鼎前芍药调五味膳夫攘腕左右视齐王不忍觳觫牛简子亦放邯郸鸠二子得意犹念此况我万里为孤囚破笼展翅当逺去同类相呼莫相顾  

闻黄鹂  

倦闻子规朝暮声不意忽有黄鹂鸣一声梦断楚江曲满眼故园春意生目极千里无山河麦芒际天揺青波王畿优本少赋役务闲酒熟饶经过此时晴烟最深处舍南巷北遥相语翻日迥度昆明飞凌风邪看细栁翥我今误落千万山身同伧人不思还乡禽何事亦来此令我生心忆桑梓闭声回翅归务速西林紫椹行当熟  

杨白花  

杨白花风吹渡江水坐令宫树无顔色揺荡春光千万里茫茫晓日下长秋哀歌未断城鸦起  

渔翁  

渔翁夜傍西岩宿晓汲清湘燃楚竹烟消日出不见人欸乃一声山水緑回看天际下中流岩上无心云相逐近体诗  

梅雨  

梅实迎时雨苍茫值晩春愁深楚猿夜梦断越鸡晨海雾连南极江云暗北津素衣今尽化非为帝京尘同刘二十八院长述旧言懐感时书事奉寄澧州张员外使君五十二韵之作因其韵増至八十通赠二君子  

弱嵗游圃先容幸弃瑕名劳长者记文许后生夸鷃翼尝披隼蓬心类倚麻继酬天禄署俱尉甸侯家宪府初収迹丹墀共拜嘉分行参瑞兽传防乱宫鸦执简宁循枉持书毎去邪鸾凰标魏阙熊虎负崇牙辨色空相顾倾心自不哗金炉仄流月紫殿启晨赮未竟迁乔乐俄成失路嗟还如渡辽水更似谪长沙别怨秦城暮途穷越岭斜讼庭闲枳棘候吏逐麋防三载皇恩畅千年圣厯遐朝宗延驾海师役罢梁溠京邑搜贞干南宫歩渥洼世惟材是梓人仰骥中骅歘刺苖人地仍逾贑石崖礼容垂防琫戍备响铔鍜宠即郎官旧威从太守加建旟翻鸷鸟负弩绕文虵册府荣八命中闱盛六珈随胡质矫方恶马融奢褒德符新换懐仁道并遮俗嫌龙节晩朝讶介圭賖禹贡输苞匦周官赋秉秅雄风吞七泽异产控三巴即事观农稼因时展物华秋原被兰叶春渚涨桃花令肃军无扰程悬市禁贳不应虞竭泽宁复叹栖苴蹀驺先驾笼铜鼓报衙染毫东国素濡印锦溪砂货积舟难泊人归山倍畬呉歈工折栁楚舞旧传芭隐几松为曲倾罇石作污寒初荣橘柚夏首荐枇杷祀变荆巫祷风移鲁妇髽巳闻施恺悌还覩正竒衺慕友惭连璧言姻喜附葭沈埋全死地流落半生涯入郡恒折逢人手尽义敢辞亲耻污惟恐长疵瘕善幻迷氷火齐谐笑栢涂东门牛屡饭中散虱空爬逸戏看猿鬭殊音辨马挝渚行狐作防林宿鸟为同病忧能老新声厉似姱岂知千仞坠秖为一毫差守道甘长絶明心欲自贮愁听夜雨隔泪数残葩枭族音常聒豺羣喙竞呀岸芦翻毒蜃磎竹鬭狂犘野鹜行看弋溪鱼或共扠瘴氛恒积润讹火亟生煆耳静烦喧蚁魂惊怯怒蛙风枝散陈叶霜蔓綖寒雾宻前山桂氷枯曲沼蕸思乡比庄舄遯世遇眭夸渔舍茨荒草村桥卧古槎御寒衾用挹水勺仍椰窗蠧惟潜蝎甍涎竞缀蜗引泉开故窦防药插新笆树怪花因槲虫怜目待虾骤歌喉易嗄饶醉鼻成皻曳捶牵羸马垂蓑牧艾豭巳看能类鼈犹讶雉为鷨谁采中原菽徒巾下泽车俚儿供苦笋伧父馈酸樝劝筞扶危杖邀持当酒茶道流征短褐禅客防袈裟香饭舂菰米珍蔬折五茄方期饮甘露更欲吸流霞屋防从穿穴林狙任攫拏春衫裁白纻朝防挂乌纱屡叹恢恢网频揺肃肃罝衰荣因蓂荚盈缺几虾蟇路识沟边栁城闻陇上笳共思捐佩处千骑拥青緺  

酬娄秀才寓居开元寺早秋月夜病中见寄  

客有故园思潇湘生夜愁病依居士室梦绕羽人丘味道怜知止遗名得自求壁空残月曙门掩候虫秋谬委双金重难征杂佩酬碧霄无枉路徒此助离忧  

韦使君黄溪祈雨见召从行至祠下口号  

骄阳愆嵗事良牧念菑畬列骑低残月鸣笳度碧虚稍穷樵客路遥驻野人居谷口寒流净丛祠古木疎焚香秋雾湿奠玉晓光初肹蠁巫言报精诚礼物余惠风仍偃草灵雨防随车俊罪非真吏翻惭奉简书  

杨尚书寄郴笔知是小生本様令更商防使尽其功辄献长句  

截玉铦锥作妙形贮云含雾到南溟尚书旧用裁天诏内史新将冩道经曲艺岂能禆损益微辞秖欲播芳馨桂阳卿月光辉徧毫末应传顾兔灵  

登桞州城楼寄漳汀封连四州  

城上髙楼接大荒海天愁思正茫茫惊风乱飐芙蓉水宻雨斜侵薜荔墙岭树重遮千里目江流曲似九回肠共来百越文身地犹自音书滞一乡  

栁州寄丈人周韶州  

越絶孤城千万峯空斋不语坐髙舂印文生緑经旬合砚匣留尘尽日封梅岭寒烟藏翡翠桂江秋水露鰅鳙丈人本自忘机事为想年来憔悴容  

得卢衡州书因以诗寄  

临蒸且莫叹炎方为报秋来雁几行林邑东回山似防防牱南下水如汤蒹葭淅沥含秋雾橘柚玲珑透夕阳非是白苹洲畔客还将逺意问潇湘  

岭江南行  

瘴江南去入云烟望尽黄茒是海边山腹雨晴添象迹潭心日暖长蛟涎射工巧伺游人影飓母偏惊旅客船从此忧来非一事岂容华髪待流年  

栁州峒岷  

郡城南下接通津异服殊音不可亲青篛裹盐归峒客緑荷包饭趂虚人鵞毛御腊缝山鸡骨占年拜水神愁向公庭问重译欲投章甫作文身  

别舍弟宗一  

零落残红倍黯然双垂别泪越江边一身去国六千里万死投荒十二年桂岭瘴来云似墨洞庭春尽水如天欲知此后相思梦长在荆门郢树烟  

江雪  

千山鸟飞絶万迳人踪灭孤舟蓑笠翁独钓寒江雪  

与浩初上人同看山寄京华亲故  

海畔尖山似剑铓秋来处处割愁肠若为化得身千亿散作峯头望故乡  

栁州二月榕叶落尽偶题  

官情羇思正凄凄春半如秋意转迷山城过雨百花尽榕叶满庭鸎乱啼  

浩初上人见贻絶句欲登仙人山因以酬之  

珠树玲珑隔翠微病来方外事多违仙山不属分符客一任凌空锡杖飞  

殷贤戏批书后寄刘连州并示孟仑二童  

书成欲寄庾安西纸背应劳手自题闻道近来诸子弟临池寻巳厌家鸡  

重赠  

闻道将雏向墨池刘家还有异同辞如今试遣隈墙问巳道世人那得知  

世上悠悠不识真姜芽尽是捧心人若道桞家无子弟往年何事乞西賔【`按禹锡酬家鸡之赠云日日临池弄小雏还思冩论付官奴栁家新様元和脚且尽姜芽敛手徒官奴王羲之女名羲之乐毅论书赐官奴时子厚未有子故云`】  

叠前  

小学新翻墨沼波羡君琼树散枝柯在家弄玉唯娇女空觉庭前鸟迹多  

夏昼偶作  

南州溽暑醉如酒隐几熟眠开北牖日午独觉无余声山童隔竹敲茶臼  

## 御定全唐诗录卷三十八  

刘禹锡【`一`】  

禹锡字梦得彭城人附叔文擢度支员外郞人不敢斥其名号二王刘柳宪宗立禹锡贬连州未至斥朗州司马作竹枝词武元衡初不为宗元所喜自中丞下除右庶子及是执政禹锡久落魄乃作问大钧谪九年等赋又叙张九龄事为诗欲感讽权要久之召还宰相欲任南省郎乃作都观看花君子诗当路不喜出为播州易连州徙防州由和州刺史入为主客郎中复作游都观诗有兎葵燕麦之语闻者益薄其行俄分司东都裴度荐为集贤学士度罢出刺苏州徙汝同二州会昌时捡校礼部尚书  

禹锡与乐天唱和号刘白唱和集与裴度唱和号汝洛集与令狐楚唱和号彭阳唱和集与李德裕  

唱和号吴蜀集  

禹锡晚年与白傅友善诗笔文章时无在其右者常与禹锡唱和往来因集其诗而叙之曰彭城刘梦得诗豪者也其锋森然少敢当者予不量力往往犯之夫合应者声同交争者力敌一往一复欲罢不能由是每制一篇先于视草视草则兴作兴作则文成一二年来日寻笔研同赠和答不觉滋多太和三年春已前纸墨所存者凡一百三十八首其余乘兴仗醉率然口号者不在此数因而命小侄龟儿编勒成两轴仍写二本一付龟儿一付梦得小儿昆郎各令收藏附两家文集余顷与元微之唱和颇多或在人口尝戏微之云仆与足下二十年来为文友诗敌幸也亦不幸也吟咏情性播扬名声其适遗形其乐忘老幸也然江南士女语才子者多云元白以子之故仆不得独步于呉越间此亦不幸也今垂老复遇梦得非重不幸耶梦得曰文之神妙莫先于诗若妙与神则吾岂敢如梦得雪里髙山头白早海中仙果子生迟沉舟侧畔千帆过病树前头万木春之类真为神妙矣在在处处应有灵物防持岂两家子弟秘藏而已其为名流许与如此  

禹锡尝对宾友每吟张博士籍诗云药酒欲开期好客朝衣暂脱见闲身对花木则吟王右丞诗云兴防啼鸟换坐久落花多又曰白二十二好余秋水咏云东屯沧海濶南漾洞庭寛余自知不及韦苏州春潮带雨晚来急野渡无人舟自横尝过洞庭虽为一篇思杜员外落句云年去年来洞庭上白苹愁杀白头人鄙夫之言有愧于杜公也杨茂卿校书过华山诗云河势昆仑逺山形菡蓞秋此实为佳句  

古体诗  

团扇歌  

团扇复团扇奉君清暑殿秋风入庭树从此不相见上有乘鸾女苍苍网虫遍明年入怀袖别是机中练  

顺阳歌  

朝辞官军驿前望顺阳路野水齧荒坟秋虫镂宫树曾闻天寳来塞马西南骛城守鲁将军拔城从此去  

莫徭歌  

莫徭自生长名字无符籍市易杂鲛人婚姻通木客星居占泉眼火种开山脊夜渡千仞谿含沙不能射  

插田歌【`并序`】  

连州城下俯接村墟偶登郡楼适有所感遂书其事为俚歌以俟采诗者  

冈头花草齐燕子东西飞田塍望如线白水光参差农妇白纻裙农夫緑簔衣齐唱田中歌嘤狞如竹枝但闻怨响音不辨俚语词时时一大笑此必相嘲嗤水平苗漠漠烟火生墟落黄犬往复还赤鸡鸣且啄路傍谁家郎乌防衫袖长自言上计吏年幼离帝乡田夫语计吏君家侬定记一来长安道眼大不相觑计吏笑致辞长安眞大处省门髙轲峩侬入无度数昨来补卫士唯用筒竹布君看二三年我作官人去  

马嵬行  

緑野扶风道黄尘马嵬驿路边杨贵人坟髙三四尺乃问里中儿皆言幸蜀时军家诛佞幸天子舍妖姬羣吏伏门屏贵人牵帝衣低回转美目风日爲无晖贵人饮金屑倐忽舜英暮平生服杏丹顔色眞如故属车尘已逺里巷来窥觑共爱宿妆妍君王画眉处履綦无复有文组光未灭不见岩畔人空见凌波袜邮童爱踪迹私手解鞶结传看千万眼缕絶香不歇指环照骨明首饰敌连城将入咸阳市犹得贾胡惊  

壮士行  

隂风振寒郊猛虎正咆哮徐行出烧地连吼入黄茅壮士走马去镫前弯玉弰叱之使人立一发如鼓交悍睛忽星堕飞血溅林梢彪炳为我席羶腥充我庖里中欣害除贺酒纷呶号明日长桥上倾城看斩蛟  

抛毬乐词  

五防绣团圆登君玳瑁筵最宜红烛下偏趂落花前上客如先起应须赠一船  

春早见花枝朝朝恨发迟及看花落后却忆未开时幸有抛毬乐一杯君莫辞  

养鸷词【`并序`】  

途逢少年志在逐兽方呼鹰隼以袭飞走因纵观之卒无所获行人有常从事于斯者曰夫鸷禽饥则为用今哺之过笃故也予感之作养鸷词  

养鸷非玩形所资击鲜力少年昧其理日夜哺不息探雏网黄口旦暮有余食宁知下韝时翅重飞不得毰毸上林表狡兎自南北饮啄既已盈安能劳羽翼  

送湘阳熊判官孺登府罢归钟陵因寄呈江西裴中丞二十三兄  

射策志未就从事歳云除箧留马卿赋袖有刘书忽见夏木湥怅然忆吾庐复持州民刺归谒専城居君家诚易知胜絶倾里闾人言北郭生门有卿相舆钟陵蔼千里带郭西江水朱槛照河宫旗亭緑云里前年初缺守鎭简由宸扆临轩弄郡章得人方付此是时左冯翊天下第一理贵臣持牙璋优诏发青纸迎风汚吏免先令疲人喜何武劾腐儒陈蕃礼髙士昔升君子堂腰下绶犹黄【`中丞时为万年尉`】汾阴有宝气赤堇多光铓束简下曲台佩鞬来厯阳绮筵陪一笑兰室袭余芳风水忽异势江湖遽相忘因君倘借问为话老沧浪  

送韦秀才道冲赴制举  

惊禽一辞巢栖息无少安秋扇一离手流尘蔽霜纨故侣不可追凉风日已寒逺逢杜陵士别尽平生欢逐客无印绶楚江多芷兰因居时暇游长铗不复弹阅书南轩际絙瑟清夜阑万境身外寂一杯腹中寛伊昔元宗朝冬卿冠鸳鸾肃穆升内殿从容领儒冠游夏无措词阳秋垂不刋至今羣玉府学者空纵观世人希德门揭若攀峰峦之子向明训锵如振琅玕一旦西上书道上拂征鞍荆台宿暮雨汉水浮春澜君门啓天中多士如星攅烟霞覆双阙抃舞罗千官清漏滴铜壶仙防下雕盘荧煌仰金榜错落濡飞翰古来才杰士所叹遭时难一鸣从此始相望青云端  

送李策秀才还湖南因寄幕中亲故兼简衡州李八郎中  

深春风日净昼长幽鸟鸣仆夫前致词门有白面生摄衣相问讯解带坐南荣端志见眉睫芳言发精诚因出懐中文调孤词亦清悄如促柱弦掩抑多不平乃言本蜀士世降岷山灵前人秉艺文髙视来上京曳绶司徒府所从信国桢析薪委空林善响难继声何处翳附郭防人思郈成云天望乔木风水悲流萍前与计吏西始列贡士名森然就笔札从试春官卿帝城岐路多万足俟晨星茫茫风尘中工拙同有营寒女劳夜织山苖荣寸茎侯门方击钟衣褐谁将迎弱羽果摧頽壮心鬰怦怦谅无蟠木容聊复蓬累行昨日讯灵龟繇言利艰贞当求舍拔中必在审已明誓将息薄游焦思穷笔精莳兰在幽渚安得扬芬馨嗟余摧落者散质负华缨一聆苦辛词再动伊郁情身弃言不重爱才心尚惊恨无羊角风使尔化北溟论罢情益亲涉旬忘归程日携邑中客闲眺江上城昼渴命金罍宵谈转璿衡蕙风香麈尾月露濡桃笙忽被戒羸骖薄言事南征火云蔚千里旅思浩巳盈湘江含碧虚衡岭浮翠晶岂伊山水异适与人事幷油幙似昆丘粲然叠瑶琼庾楼见清月孔座多緑复有衡山守本自云龙庭至和在灵府发越侔咸英一挥出荥阳惠彼蚩蚩氓隼旟辞灞水居者皆涕零惟昔与伊人交欢经宿龄一从云雨散滋我鄙吝萌北渚不堪愁南音谁复聴离忧若去水浩荡无时停尝闻祝融峯上有神禹铭古石琅玕姿秘文螭虎形圣功奠逺服神物拥休祯贤人在其下彷佛疑蓬瀛君行厯郡斋大袂拂双旌饰容遇朗鍳肝鬲可以呈昔日马相如临卬坐尽倾勉君刷羽翰蚤取凌青防  

偶作  

终朝对尊酒嗜兴非嗜甘终日偶众人纵言不纵谈世情闲尽见药性病多谙寄谢嵇中散予无甚不堪万卷堆牀书学者识其眞万里长江水征夫度要津养生非但药悟佛不因人燕石何须辨逢时即至珍  

读张曲江集作【`并引`】  

世称张曲江为相建言放臣不宜与善地多徙五溪不毛之乡及今读其文自内职牧始安有瘴疠之叹自退相守荆门有拘囚之思托讽禽鸟寄词草树郁然有骚人风嗟夫身出于遐陬一失意而不能堪矧华人士族而必致丑地然后快意哉议者以曲江为良臣识禄山有反相羞凡器与同列宻啓廷争虽古哲人不及而燕翼无似终为馁魂岂忮心失恕罹阴谪冣大虽二美莫赎邪不然何袁公一言明楚狱而钟鼎四叶以是相较神可诬乎予读其文因为此诗  

圣言贵忠恕至道重观身法在何所恨色伤斯为仁良时难久恃阴谪岂无因寂寞韶阳庙魂归不见人  

谒柱山会禅师  

我本山东人平生多感慨弱冠游咸京上书金马外结交当世贤驰声溢四塞勉修贵及早狃健不知退锱铢扬芬馨寻尺超瑕纇淹留郢南鄙摧颓羽翰碎安能咎往事且欲去沉痗吾师得眞如寄在人寰内哀我堕名网有如翾飞辈曈曈揭智烛照使出昏昧静见闗啓歆然初心会夙尚一何微今得信可大觉路明证入便门通忏悔悟理言自忘处屯道犹泰色身岂吾寳慧性非形碍思此灵山期未卜何年载  

武陵观火诗  

楚乡祝融分炎火常为虞是时直突烟发自晨炊徒盲风扇其威白昼曛阳乌操绠不暇汲循墙还避逾怒如列缺光迅与棼轮俱聮延掩四达赫奕成洪罏汹疑云涛翻飒若鬼神趋当前迎焮郝是物同膏腴金乌入梵天赤龙游都腾烟透户飞焰生栾栌火山摧半空星雨洒中衢瑶坛被髹漆寳树攒瑚花县与琴焦旗亭无酒濡市人委百货邑令遗双鳬余势下隈隩长熛烘舳舻吹荧照水府炙浪愁天呉灾罢云日晩心惊视聴殊髙灰辨廪庾黑土连闉阇众烬合星罗游氛烁人肤厚地藏宿热遥林呈骤枯火德资生人庸可一日无御之失其道敲石弥天隅晋库走龙剑吴宫伤燕雏五行有沴气先哲垂訏谟宋郑同日起时称贤大夫无苛自可乐弭患意所图贤守恤人瘼临烟驻骊驹吊伤色惨怛唁失词劬愉下令蠲里布指期轻市租闬垣适未立苫盖自相娱山木行剪伐江泥宜墐涂邑臣不必葺何用征越巫  

崔元受少府自贬所还遗山姜花以诗答之  

故人博罗尉遗我山姜花采从碧海上来自谪仙家云涛润孤根阴火照晨葩静摇扶桑日艳对瀛洲霞世人爱芳辛搴撷忘幽遐传名入帝里飞骑辞天涯王济本尚味石崇方鬭奢雕盘多不识绮席乃增华驿马损筋骨贵人滋齿牙顾余藜藿士持此重咨嗟  

途中早发  

马踏尘上霜月明江头路行人朝气鋭宿鸟相辞去流水隔逺邨漫山多红树悠悠闗塞内往来无闲步  

和董庶中古散调词赠尹果毅  

防聴东武吟壮年心已悲如何当濩落闻君辛苦词言有穷巷士弱龄颇尚竒读得女符生当事边时借名游侠窟结客幽并儿往来长秋间能带双鞬驰崩腾天寳末尘暗燕南陲爟火入咸阳诏征神武师是时占军幕插羽扬金羇万夫列辕门观射中防支誓言雪国讐亲爱从此辞中宵倚长剑起视蚩尤旗介马晨萧萧阵云竟天涯隂风猎白草旗槊光参差勇气贯中肠视身忽如遗生擒白马将敌骑不敢追贵臣上战功名姓随意移终歳肌骨苦他人印累累谒者既清宫诸侯各罢戏上将赐甲第门防不可窥眦血下沾襟天髙问无期却寻故乡路孤影空相随行逢里中旧朴簌昔所嗤一言合侯王腰佩黄金龟问我何自苦可怜眞数奇迟回顾徒御得色悬双眉翻然悟世途抚已昧所宜田园已芜没流浪江海湄鸷禽毛翮摧不见翔云姿衰容蔽逸气孑孑无人知寂莫草徒长吟下书帷闻君发哀韵若扣瑶林枝有客识其眞潺湲涕交颐劝尔一杯酒陶然足自怡  

游桃源一百韵  

沅江清悠悠连山郁岑寂回流抱絶巘皎镜含虚碧昏旦递明媚烟岚分委积香蔓垂緑潭暴龙照孤碛渊明着前志子骥思逺蹠寂寂无何乡宻尔天地隔金行太元歳渔者偶探陟寻花得幽踪窥洞穿闇隙依微闻鸡犬豁达值阡陌居人互相迎笑语如平昔广乐虽交奏海禽心不怿挥手一来归故溪无处覔绵绵五百载市朝防迁革有路在壶中无人知地脉皇家感至道圣祚自天锡金阙传本枝玉函留寳厯禁山开袐宇复户洁灵宅药检香氛氲醮坛烟幕幕我来尘外躅莹若朝酲析崖转对翠屏水穷畱画鹢三休俯乔木千级扳峭壁旭日闻撞钟防云迎蹑屐遂登最髙顶纵目还楚泽平湖见草青逺防连霞赤幽寻如梦想緜思属空閴夤縁且忘疲耽玩近成癖清猿伺晓发瑶草凌寒折祥禽舞葱茏珠树摇玓瓅羽人顾我笑劝我税归轭霓裳何飘飖童顔洁白晳重岩是藩屏驯鹿受羇靮楼居迩清霄萝茑成翠帟仙翁遗竹杖王母留桃核姹女飞丹砂青童防金液寳气浮鼎耳神光生剑脊虚无天乐来窸窣鬼兵役丹丘肃朝礼玉札工防绎枕中淮南方牀下阜卿舄明镫坐遥夜幽籁聴淅沥因话近世仙耸然心神惕乃言瞿氏子骨状非凡格往事黄先生羣儿多侮剧謷然不屑意元气贮肝膈往往游不归洞中观博奕言髙未易信犹复加诃责一旦前致辞自云仙期迫言师有道骨前事常被谪如今三山上名字在眞籍悠然谢主人后岁当来觌言毕依庭宇如烟去无迹观者皆失次惊追纷络绎日暮山径穷松风自萧槭适逢修蛇见瞠目光激射如严三清居不使恣搜索唯余步纲势八趾在沙砾至今东北隅表以坛上石列仙徒有名世人非目击如何庭庑际白日振羽翮洞天岂幽逺得道如咫尺一气无死生三光自迁易因思人间世前路何狭窄瞥然此生中善祝期满百大方播羣类秀气肖翕辟性静本同和物牵成阻阨是非鬪方寸荤血昏精魄遂令多夭伤犹喜见斑白喧喧车马驰苒苒桑榆夕共安缇绣荣不悟泥途适纷吾本孤贱世业在缝掖九流宗指归百氏旁攟摭公卿偶慰荐乡曲缪推择居安白社贫志傲纁辟功名希自取簮组自扬厯书府蚤懐铅射宫曾发的起草香生帐坐曹乌集柏赐燕聆箫韶侍祠阅琮璧尝闻履忠信可以行蛮貊自述希古心忘恃干时画巧言忽成锦苦志徒食檗平地生峯峦深心有矛防层波一震荡弱植忽沦溺北渚吊灵均长岑思亭伯祸来昧防兆事去空叹息尘累与时深流年随漏滴才能疑木鴈报施迷夷跖楚奏絷钟仪商歌劳寗戚禀生非悬解对境方感激自从婴网罗每事问龟筞王正降雷环玦赐迁斥傥复夷平人誓将衣羽客买山构精舎领徒开讲席冀无身外忧自有闲中益道芽期日就尘虑乃氷释且欲遗姓名安能慕竹帛长生尚学致一漑岂虚掷芝术资糇粮烟霞拂巾帻黄石履看堕洪崖肩可拍聊复嗟蜉蝣何烦哀虺蜴青嚢既深味琼葩亦屡摘纵无西山姿犹免长戚戚  

客有为余话登天坛遇雨之状因以赋之  

清晨登天坛半路逢阴晦疾行穿雨过却立视云背白日照其上风雷走于内滉漾雪海翻槎牙玉山碎蛟龙露鬐鬛神鬼含变态万状互生灭百音以繁防俯观羣动静始觉天宇大山顶自晶明人间已霶霈豁然重昏敛涣若春氷溃反照入松门瀑流飞缟带遥光泛物色余韵吟天籁洞府撞仙钟村墟起夕霭却见山下侣已如迷世代问我何处来我来云雨外  

有僧言罗浮寺因为诗以写之  

君言罗浮上容易见九垠渐髙元气壮汹涌来翼身夜宿最髙峯瞻望浩无邻海黒天宇旷星辰来逼人是时当朏魄阴物恣腾振日光吐鲸背剑影开龙鳞倐若万马驰旌旗耸奫沦又如广乐奏金石含悲辛疑其有巨灵怪物尽来賔隂阳迭用事乃俾夜作晨咿喔天鸡鸣扶桑色昕昕赤波千万里涌出黄金轮下视生物息霏如隙中尘醯鸡仰瓮口亦谓云汉津世人信耳目方寸度大钧安知视聴外怪愕不可陈悠悠想大方此乃桮水濵知小天地大安能识其眞  

裴祭酒尚书见示春归城南青松坞别墅寄王左丞髙侍郎之什命同作  

早宦阅人事晚懐生道机时从学省出独望郊园归野彴渡春水山花映岩扉石头解金章林下步緑薇青松鬰成坞修竹盈尺围吟风起天籁蔽日无炎威危径盘羊肠连甍耸翚飞幽谷响樵斧澄潭环钓矶因髙见帝城冠盖扬光辉白雪难持寄清韵投所希二公如鳯雏比翼翔太微含情谢林壑酬赠骈珠玑顾余久即潜愁寂对芳菲一闻丘中趣再抚黄金徽  

重至衡阳伤桞仪曹【`并序`】  

元和乙未歳与故人桞子厚临湘水为别桞浮舟适桞州余登陆赴连州后五年余从故道出桂岭至前别处而君没于南中因赋诗以投吊  

忆昨与故人湘江岸头别我马映林嘶君颿转山灭马嘶循故道颿灭如流电千里江蓠春故人今不见  

月夜忆乐天兼寄微之  

今宵帝城月一望雪相似遥想洛阳城清光正如此知君当此夕亦望镜湖水展转相忆心月明千万里韩十八侍御见示岳阳楼别窦司直诗因令属和重以自述故足成六十二韵  

楚江何苍然层澜七百里孤城寄逺目一泻无穷已荡漾浮天盖四环宣地理积涨在三秋混成非一水冬游见清浅春望多洲沚云锦逺沙明风烟青草靡火星忽南见月峡方东迤雪波西山来隐若长城起独専朝宗路驶悍不可止支川让其威蓄缩至南委熊武走蛮落【`熊武二溪名`】潇湘来奥鄙炎蒸动泉源积潦搜山趾归往无旦夕包含通逺迩行当白露时眇视秋光里曙色未昭晰露华遥斐亹浩耳神骨清如观混元始北风忽震荡惊浪迷津涘怒激鼓铿訇蹙成山岿硊鹍鹏疑变化罔象何恢诡嘘吸写楼台腾骧露鬐尾景移羣动息波静繁音弭明月出中央青天絶纤滓素光淡无际緑静平如砥空影渡鹓鸿秋声思芦苇鲛人弄机杼贝阙骈红紫珠蛤吐玲珑文鳐翔旖旎水乡呉蜀限地势东南庳轸翼粲垂精衡巫屹环峙名雄七泽薮国辨三苗氏唐羿断修蛇荆王惮青兕秦狩迹犹在虞巡路从此轩后奏宫商骚人咏兰芷茅岭潜相应橘洲傍可指郭璞騐幽经罗含着前纪观津戚里族按道侯家子联袂登髙楼临轩笑相视假守亦髙卧【`窦时权领郡事`】墨曹正垂耳【`韩亦量移江陵法曹`】契濶话凉温壶觞慰迁徙地偏山水秀客重杯盘侈红袖花欲燃银灯昼相似兴含更抵掌乐极同啓齿笔锋不能休藻思一何绮伊余负微尚夙昔惭知已出入金马门交结青云士袭芳践兰室学古游槐市策慕宋前军文师汉中垒陋容昧俯仰孤志无依倚卫足不如葵漏川空欲蚁幸逢万物泰独处穷途否铩翮重叠伤兢魂再三褫蘧瑗亦屡化左丘犹有耻桃源访仙宫薜服祠山鬼故人南台旧一别如矢今朝会荆峦斗酒相宴喜危途出新什笑忭随伸纸绚若观五色欢然臻四美委曲风涛事分明穷达旨洪韵发华钟凄音激清征羊濬要【`平声`】共和江淹多杂拟徒欲仰髙山焉能追逸轨湘洲路四达巴陵城百雉何必顔光禄留诗张内史  

和郴州杨侍郎翫郡斋紫薇花十四韵  

防年丹霄上出入金华省蹔别万年枝看花桂阳岭南方足奇树公府成佳境緑阴交广除明艳透萧屏雨余人吏散燕语帘栊静懿此含晓芳翛然忘簿领紫茸垂组缕金楼攒锋頴露溽暗传香风轻徐就影苒弱多意思从容占光景得地在侯家移根近仙井开樽好凝睇倚瑟仍回颈游蜂驻防冠舞鹤迷烟顶兴生红药后爱与甘棠并不学夭桃姿浮荣在俄顷  

有獭吟  

有獭得嘉鱼自谓天见怜先祭不敢食捧鳞望清人立寒沙上心専脰着肩渔翁以为妖举块投其前呼儿贯鱼归与獭同烹煎闗闗黄金鹗大翅摇江烟下见盈寻鱼投身擘洪涟攫拏隐鳞去哺雏林岳巓鸱鸟欲伺隙遥探莫敢前长居青云路弹射无由縁何地无江湖何水无鲔鳣天意不宰割菲祭徒度防空余知礼重载在淹中篇  

虎丘寺路宴  

青林虎丘寺林际翠微路立见山僧来遥从鸟飞处兹峯沦寳玉千载惟丘墓埋剑人空传凿山龙巳去扪萝披翳荟路转夕阴遽虎啸崖谷寒猿鸣松杉暮徘徊北楼上江海穷一顾日映千里帆鵶归万家树蹔因惬所适果得捐外虑庭暗栖还云檐香滴甘露久迷空寂理多为声华故永欲投此山余生岂能误  

九华山【`并序`】  

九华山在池州青阳县西南九峯竞秀神采奇异昔予仰太华以为此外无奇爱女几荆山以为此外无秀及今登九华始悼前言之容易也惜其地偏且逺不为世所称故歌以大之  

奇峰一见惊魂魄意想洪罏始开辟疑是九龙夭矫欲攀天忽逢霹雳一声化为石不然何至今悠悠亿万年气势不死如腾仚【`音鶱轻举貌`】云含幽兮月添冷日月凝辉兮江漾影结根不得要路津迥秀长在无人境轩皇封禅登云亭大禹防计临东溟乘樏【`力最反山行具`】不来广乐絶独与猿鸟愁青荧君不见敬亭之山广索漠兀如断岸无棱角宣城谢公一首诗遂使声名齐五岳九华山九华山自是造化一尤物焉能籍甚乎人间  

泰娘歌【`并引`】  

泰娘本韦尚书家工讴者初尚书为吴郡得之命乐工诲之琵琶使之歌且舞无防何尽得其术居一二歳防之以归京师京师多新声善工于是又捐去故技以新声度曲敎之又尽其妙而泰娘名字往往见称于贵游之间元和初尚书薨于东京泰娘出居民间久之为蕲州刺史张愻所得其后愻坐事谪居武陵郡愻卒泰娘无所归地荒且逺无有能知其容与艺者故日抱乐器而哭其音噍杀以悲雒客闻之为歌其事以足于乐府云  

泰娘家本阊门西门前緑水环金隄有时妆成好天气走上臯桥折花戏风流太守韦尚书路傍忽见停隼旟斗量明珠鸟传意绀幰迎入専城居长发如云衣似雾锦茵罗荐承轻步舞学惊鸿水榭春歌撩上客兰堂暮从郎西入帝城中贵游簮组香帘栊低鬟缓视抱明月纤指破拨生胡风繁华一旦有消歇题剑无光履声絶洛阳旧宅生草莱杜陵萧萧松柏哀妆奁虫网厚如茧博山炉侧倾寒灰蕲州刺史张公子白马新到铜驼里自言买笑掷黄金月坠云收从此始安知鹏鸟座隅飞寂寞旅魂招不归秦嘉镜有前时结韩寿香销故箧衣山城少人江水碧断雁哀猿风雨夕朱弦已絶为知音云鬓未秋私自惜举目风烟非旧时梦寻归路多参差如何将此千行泪更洒湘江斑竹枝  

龙阳县歌  

县门白日无尘土百姓县前挽鱼罟主人引客登大隄小儿纵观黄犬怒鹧鸪惊鸣绕篱落橘柚垂芬照窓户沙平草緑见吏稀寂寞斜阳照悬鼓  

沓潮歌【`并引`】  

元和十年夏五月终风驾涛南海羡溢南人曰沓潮也率三更歳一有之余为连州客或为余言其状因歌之附于南越志  

屯门积日无回飇沧波不归成沓潮轰如鞭石矻且摇虚空欲驾鼋鼍桥惊湍蹙缩悍而骄大陵髙岸失岧嶤四边无阻音响调背负元气掀重霄介鲸得性方逍遥仰鼻墟吸扬朱翘海人狂顾迭相招衣髽首声哓哓征南将军登丽谯赤旗指挥不敢嚣翼日风回沴气消归涛纳纳景昭昭乌泥白沙复满海海色不动如青瑶  

白鹭儿  

白鹭儿最髙格毛衣新成雪不敌众禽喧呼独凝寂孤眠芊芊草久立潺潺石前山正无云飞去入遥碧  

送裴处士应制举【`并引`】  

晋人裴昌禹读书数千卷于周官小戴礼尤邃性是古敢言虽王侯不能卑下故与世相参差凡抵有位以索合行天下防遍常叹诸侯莫可游欲一见天子而未有路防今年诏书徴贤良昌禹大喜以为尽可以豁平生搏髀爵跃曰一观云龙庭足矣由是裹三月粮而西徂余以七言为西游之资借耳  

裴生久在风尘里气劲言髙少知已注书曾学郑司农厯国多于孔夫子往年访我到连州无穷絶境终日游登山雨中试蜡屐入洞夏里披貂裘白帝城边又相遇敛翼三年不飞去忽然结束如秋蓬自称对策明光宫人言策中说何事掉头不答看飞鸿彤庭翠松迎晓日鳯啣金榜云间出中贵腰鞭立倾酒宰臣委佩观摇笔古称射策如弯弧一发偶中何时无由来草泽无忌讳努力满挽当亨衢忆得当年识君处嘉禾驿后聨樯住垂钩钓得王余鱼踏芳共登苏小墓此事合同梦想间相看一笑且开顔老夫希逢旧隣里为君扶病到方山  

送僧仲剬东游兼寄呈灵澈上人  

释子道髙神气闲住持曾上清凉山晴空礼拜见眞像金毛玉髻卿云间西游长安僧籍本寺门前曲江碧松间白月照寳书竹下香泉洒瑶席前时学得经论成奔驰象马开禅扃髙筵谈柄一麾拂讲下聴徒如醉醒旧闻南方多禅老次第来入荆门道荆州本自重弥天南朝塔庙犹依然宴坐东阳枯树下经行居止故台边忽忆遗民社中客为我衡阳驻飞锡讲罢同寻相鹤经闲来共蜡登山屐一旦扬眉望沃洲自言王谢许同游凭将杂拟三十首寄与江南汤恵休  

观棊歌送儇师西游  

长沙男子东林师闲读艺经工奕棊有时凝思如入定暗覆一局谁能知今年访余来小桂方袍袖中贮新势山城无事愁日长白昼懵懵眠匡牀因君临局看鬪智不觉迟景沉西墙自从山人遇樵子直到开元王长史前身后身付余习百变千化无穷已初疑磊落曙天星次见搏击三秋兵雁行布阵众未晓虎穴得子人皆惊行尽三湘不逢敌终日饶人损机格自言台阁有知音悠然逺起西游心商山夏木阴寂寂好处徘徊驻飞锡忽思争道画平沙独笑无言心有适蔼蔼京城在九天贵游豪士足华筵此时一行出人意赌取声名不要钱  

送鸿举师游江西【`并引`】  

始予谪朗州尔时是师振麻衣斐然而前持文篇以为僧防唧唧而清如虫吟秋自然之响无有假合有足佳者故为赋二章以声之距今年遇于建平赤髭益蕃文思益深而内外学益富既讯已探祴中出前所与诗阅之纸劳墨瘁与我同来因思夫苒苒之光浑浑之轮时而言有初中后之分日而言有今昨明之称身而言有幼壮艾之期乃至一謦欬一弹指中际皆具何必求三生以异身耶然而视予之文者昔与今有莛楹之别视予之书昔与今有钧石之悬视予之仕昔与今有唯阿之差耳岂有工拙之数存乎其间哉盖可勉而进者与日月而至矣彼傥来外物虽日月无能至焉是歳师告予游江西复为赋七言以为游地耳  

禅客学禅兼学文出山初似无心云从风卷舒来何处缭绕巴山不得去山川古寺好闲居读尽龙王宫里书使君滩头防石砚白帝城边寻野蔬忽然登髙心瞥起又欲浮杯信流水烟波浩淼鱼鸟情东去三千三百里荆门峡断无盘涡湘平汉濶清光多庐山雾开见瀑布西江月净闻渔歌钟陵八郡多名守半是西方社中友与师相见便谈空想得髙斋狮子吼  

三乡驿楼伏覩宗望女几山诗小臣斐然有感  

开元天子万事足唯惜当时光景促三乡陌上望仙山归作霓裳羽衣曲仙心从此在瑶池三清八境相追随天上忽乘白云去世间空有秋风词【`沈存中曰禹锡霓裳羽衣曲云三乡陌上望仙山归作霓裳羽衣曲又王建诗云听风聴水作霓裳乐天诗注云开元中西凉府节度使杨敬述造郑嵎津阳门诗注云叶法善尝引上入月宫闻仙乐及上归但记其半遂于笛中冩之防西凉府都督杨敬述进婆罗门曲与声调相符遂以月中所闻为散序用敬述所进为其腔而名霓裳羽衣曲説各不同今蒲州逍遥楼楣上有唐人横书类梵字相传是霓裳谱字训不通莫知是非或谓今燕都有献仙音曲乃其遗声然霓裳本谓之道调法曲今献仙音乃小石调耳未知孰是`】  

武昌老人説笛歌  

武昌老人七十余手把庾令相问书自言少小学吹笛早事曹王曾赏激往年鎭戍到蕲州楚山萧萧笛竹秋当时买材恣搜索典却身上乌貂裘古苔苍苍封老节石上孤生饱风雪商声五音随指发水中龙应行云絶曾将黄鹤楼上吹一声占尽秋江月如今老去语尤迟音韵髙低耳不知气力已微心尚在时时一曲梦中吹  

西山兰若试茶歌  

山僧后檐茶数丛春来映竹抽新茸宛然为客振衣起自傍芳丛摘鹰觜斯须炒成满室香便酌砌下金沙水骤雨松声入鼎来白云满盌花徘徊悠扬喷鼻宿酲散清峭彻骨烦襟开阳崖阴岭各殊气未若竹下莓苔地炎帝虽尝未解煎桐君有箓那知味新芽连拳半未舒自摘至煎俄顷余木兰霑露香微似瑶草临波色不如僧言灵味宜幽寂采采翘英为嘉客不辞缄封寄郡斋甎井铜炉损标格何况蒙山顾渚春白泥赤印走风尘欲知花乳清冷味须是眠云跂石人  

平蔡州三首  

九衢车马浑浑流使臣来献淮西囚四夷闻风失匕箸天子受贺登髙楼妖童擢发不足数血汚城西一抔土南风无火楚泽闲夜行不锁穆陵闗策勲礼毕天下泰猛士按剑看常山【`时惟常山不庭`】  

蔡州城中众心死妖星夜落照壕水汉家飞将下天来马棰一挥门洞开贼徒奔腾望旗拜有若羣蛰惊春雷狂童面缚登槛车太白夭矫垂防书相公从容来鎭抚常侍郊迎负文弩西人归业闾里闲小儿跳踉健儿舞汝南晨鸡喔喔鸣城头鼓角音和平路傍老人忆旧事相与感激皆涕零老人收泣前致辞官军入城人不知忽惊元和十二载喜见天寳承平时【`纪事云梦得曰桞八驳韩十八平淮西碑云左餐右粥何如我平淮西雅云仰父俯子韩碑兼有帽子使我为之便説用兵伐叛矣韩碑桞雅各有所长余诗有云城中晨鸡喔喔鸣城中鼓角声和平羙愬之入蔡城也须防之间贼无觉者又落句云忽惊元和十二载重见天寳升平时以见平淮之年云`】  

聚蚊谣  

沉沉夏夜兰台开飞蚊伺暗声如雷嘈然歘起初骇聴殷殷若自南山来喧腾鼓舞喜昏黒昧者不分聪者惑露花滴沥月上天利嘴迎人着不得我躯七尺尔如芒我孤尔众能我伤天生有时不可遏为尔设幄潜匡牀清商一来秋日晓羞尔微形饲丹鸟  

百舌吟  

晓星寥落春云低初闻百舌间闗啼花树满空迷处所摇动繁英坠红雨笙簧百啭音韵多黄鹂呑声燕无语东方朝日迟迟升迎风弄影如自矜数声不尽又飞去何许相逢緑杨路绵蛮宛转似娱人一心百舌何纷纷酡顔侠少停歌聴坠珥妖姬和睡闻可怜光景何时尽谁能低回避鹰隼廷尉张罗自不闗潘郎挟弹无情损天生羽族尔何微舌端万变乘春晖南方朱鸟一朝见索莫无言蒿下飞  

飞鸢操  

鸢飞杳杳青云里鸢鸣萧萧风四起旗尾飘扬势渐髙箭头砉划声相似长空悠悠霁日悬六翮不动凝风烟游鹍翔雁出其下庆云清景相回旋忽闻饥乌一噪聚瞥下云中争腐鼠腾音砺吻相喧呼仰天大吓疑鹓雏畏人避夫投髙处俛吻无声犹屡顾青鸟自爱玉山禾仙禽徒贵华亭露朴危巢向暮时毰毸饱腹蹲枯枝游童挟弹一麾肘臆碎羽分人不悲天生众禽各有类威鳯文章在仁义鹰隼仪形蝼蚁心虽能戾天何足贵  

秋萤引  

汉陵秦苑遥苍苍陈根腐叶秋萤光夜空寂寥金气净千门九陌飞悠扬纷纶晖映互明灭金炉星喷镫花发露华洗濯清风吹低昂不定招摇垂髙丽罘罳照珠网斜厯璇题舞罗幌曝衣楼上拂香帬承露台前转仙掌槐市诸生夜读书北窓分明辨鲁鱼行子东山起征思郎中骑省悲秋气铜雀人归自入帘长门帐开来照泪谁言向晦常自明儿童走步娇女争天生有光非自衒逺近低昂暗中见撮蚊妖鸟亦夜起翅如车轮而已矣  

伤秦姝行【`并引`】  

河南房开士前为虞部郎中为余言曰我得善筝人于长安懐逺里其后开士为赤县牧容州求国工而诲之艺工而夭今年开士遗余新诗有悼佳人之句顾余知所自也惜其有良技获所从而不克久乃为伤词以贻开士  

长安二月花满城插花女儿弹银筝南宫仙郎下朝晚回头驻马闻新声马蹄逶迟心荡漾髙楼已逺犹频望此时意重千金轻鸟传消息绀轮迎芳筵银烛一相见浅笑低鬟初目成蜀弦铮鏦指如玉皇帝弟子韦家曲青牛文梓赤金簧玫瑰寳柱秋雁行敛蛾收袂凝清光抽弦缓调怨且长八鸾锵锵渡银汉九雏威鳯鸣朝阳曲终韵尽意不足情思悄絶愁空堂从郎鎭南别城阙楼船里曲潇湘月冯夷蹁跹舞緑波鲛人出聴停绡梭北池含烟瑶草短万松亭下清风满秦声一曲此时闻岭泉呜咽肠堪断来自长陵小市东蕣华零落瘴江风侍儿掩泣收银甲鹦鹉不言愁玉笼博山炉中香自灭镜奁尘暗同心结从此东山非昔游长嗟人与弦俱絶  

采菱行【`并引`】  

武陵俗事采菱岁秋矣有女郎盛游于马湖薄言采之归以御客古有采菱曲传其词故赋之以俟采诗者  

白马湖平秋日光紫菱如锦防鸳翔荡舟游女满中央采菱不顾马上郎争多逐胜纷相向时转兰桡破轻浪长鬟弱袂动参差钗影钏文浮荡漾笑语哇咬顾晚晖蓼花縁岸扣舷归归来共到市桥步野蔓系船萍满衣家家竹楼临广陌下有连樯多估客携觞荐芰夜经过醉踏大隄相应歌屈平祠下沅江水月照寒波白烟起一曲南音此地闻长安北望三千里  

忆春草  

忆春草处处多情洛阳道金谷园中见日迟铜驼陌上迎风早河南大尹频出难只将池塘十步看府门闭后满街月防处游人草头歇馆娃宫外姑苏台郁郁芊芊拨不开无风自偃君知否西子裙裾曾拂来  

乐天寄忆旧游因作报白君以答  

报白君别来歳度江南春江南春色何处好燕子双飞故宫道春城三百七十桥夹防朱楼隔桞条丫头小儿荡画桨长袂女郎簮翠翘郡斋北轩卷罗幕碧池逶迤绕画阁池边緑竹桃李花花下舞筵铺锦霞吴娃足情言语黠越客有酒巾冠斜坐中皆言白太守不负风光向杯酒酒酣襞笺飞逸韵至今传在人人口报白君相思空望嵩丘云其奈钱塘苏小小忆君泪防石榴裙【`白君在城近自洛归钱塘`】  

唐侍郎寄游道林岳麓二寺诗并沈中丞姚员外所和见征继作  

湘西古刹双蹲蹲羣峰朝拱如骏奔青松步障深五里龙宫闇闇神为阍髙殿呀然压苍巘俯瞰长江疑欲呑橘洲泛浮金实动水郭缭绕朱楼鶱语余百响入天籁众奇引步轻翩翻泉清石布似棋子萝宻鸟韵如簧言回廊架险髙且曲新径穿林明复昏浅流忽浊山兽过古木半空天火痕星使双飞出禁垣元侯饯之游石门紫髯翼从红袖舞竹风松雪香温黁逺持青琐照巫峡一戛惊断三声猿灵山防中身不预吟想峭絶愁精魂恨无黄金千万饼布地买取为丘园  

和牛相公南溪醉歌见寄  

脱屣将相守冲谦唯于山水独不廉枕伊背洛得胜地鸣臯少室来轩詹相形靣势默指画言下变化随顾瞻清池曲榭人所致野趣幽芳天与添有时转入潭岛间珍木如幄藤为帘忽然便有江湖思沙砾平浅草纤纤怪石钓出大湖底珠树移自天台尖崇兰迎风緑泛艶坼莲含露红防修廊架空逺岫入弱桞覆槛流波霑渚蒲抽芽剑脊动岸荻迸笋锥头铦携觞命侣极永日此会虽数心无厌人皆置庄身不到富贵难与逍遥兼唯君出处得自在决就放旷辞炎炎座宾尽欢恣谈谑愧我掉头还奋髯能令商于多病客亦觉自适非沈潜  

吐绶鸟词【`并序`】  

滑州牧尚书李公以吐绶鸟词见示兼命继声葢尚书前为御史时所作有翰林二学士同赋之今所谓追和也鸟之所异具于首篇  

越山有鸟翔寥廓嗉中天绶光若若越人偶见而竒之因名吐绶江南知四明天姥神仙地朱鸟星精钟异气赤玉雕成彪炳毛红绡剪出玲珑翅湖烟始开山日髙迎风吐绶盘花绦临波似染琅琊草映叶疑开阿母桃花红草緑人间事未若灵禽自然贵鹤吐明珠暂报恩鹊衔金印空为瑞春和秋霁野花开翫景寻芳处处来翠幕雕笼非所慕珠丸柘弹莫相猜栖月啼烟凌缥缈髙林先见金霞晓三山仙路寄遥情刷羽扬翘欲上征不学碧鸡依井络愿随青鸟向层城太液池中有黄鹄怜君长在花枝宿如何一借羊角风来听箫韶九成曲  

城西行  

城西簇簇三叛族叛者为谁蔡吴蜀中使提刀出禁来九衢车马轰如雷临行与酒杯未覆讐家白官先请肉守吏能然董卓脐饥乌来觇桓元目城西人散泰街平雨洗血痕春草生  

平齐行二首  

烽尘昔起蓟北门河南地属平卢军貂裘代马绕东岳峄阳孤桐削为角地形十二虏意骄恩泽含容厯四朝鲁人皆解带弓箭齐人不复闻箫韶今朝天子圣神武手握符平九土初哀狂童袭故事文告不来方震怒去秋诏下诛东平官军四合犹婴城春来羣鸟噪且惊气如壊山堕其庭牙门大将有刘生夜半射落欃枪星帐中虏血流满地门外三军抚连臂驿骑函首过黄河城中无贼天气和朝廷侍郎来慰抚耕夫满野行人歌泰山沈防六十年旅祭不享生愁烟今逢圣君欲封禅神使阴兵来助战妖氛扫尽河水清日观杲杲庆云见开元皇帝东封时百神受职争奔驰千钧猛簴顺流下洪波涵淡浮熊罴侍臣燕公秉文笔玉简告天无愧词当今睿孙承圣祖岳神望幸河宗舞青门大道属车尘共侍葳防翠华举  

## 御定全唐诗录卷三十九  

刘禹锡【`二`】  

近体诗  

奉送家兄归王屋山隐居【`道书王屋山一名阳洛山`】  

阳洛天坛上依稀似玉京夜分先见日天净逺闻笙云路将鸡犬丹台有姓名古来成道者兄弟亦同行送赵中丞自司金外郎转官参山南令狐仆射幕府【`赵氏弟兄皆仆射门客`】  

緑树满褒斜西南蜀路賖驿门临白草县道入黄花相府开油幕门生逐绛纱行看布政后还从到京华  

送罗处士归嵩山别业  

世业嵩山隐云深无四隣药炉烧姹女酒瓮贮贤人晓日华阴雾秋风函谷尘送君从此去铃阁少谈賔  

送元晓上人归稽亭  

重叠稽亭路山僧归独行逺峯斜日影本寺旧钟声徒  

侣问新事烟云怆别情应夸乞食处踏遍鳯凰城  

赠别君素上人  

穷巷唯秋草髙僧独扣门相欢如旧识问法到无言水为风生浪珠非尘可昬去来皆是道此别不销魂  

秋日过鸿举法师寺院便送归江陵  

看画长廊遍寻僧一径幽小池兼鹤净古木带蝉秋客至茶烟起禽归讲席收浮杯明日去相望水悠悠  

蜀先主庙【`汉末谣黄牛白腹五铢当复`】  

天地英雄气千秋尚凛然势分三足鼎业复五铢钱得相能开国生儿不象贤凄凉蜀故妓来舞魏宫前  

观八阵图  

轩皇传上畧蜀相运神机水落龙蛇出沙平鹅鹳飞波涛无动势鳞介避余威会有知兵者临岐指是非  

秋日送客至潜水驿  

吏立沙际田家连竹溪枫林社日鼓茅屋午时鸡鹊噪晚禾地蝶飞秋草畦驿楼宫树近疲马再三嘶  

城东闲游  

借问池台主多居要路津千金买絶境永日属闲人竹迳萦纡入花林委曲巡斜阳众客散空锁一园春  

新秋对月寄乐天  

月露发光彩此时方见秋夜凉金气应天静火星流蛩响偏依井萤飞直过楼相知尽白首清景复追游  

再经故元九相公宅池上作  

故池春又至一到一伤情雁鹜羣犹下蛙螟衣已生竹丛身后长台势雨来倾六尺孤安在人间未有名  

鹤叹【`并序`】  

友人白乐天去年罢吴郡挈双鹤雏以归余相遇于扬子津闲翫终日翔舞调态一符相书信华亭之尤物也今年春乐天为秘书监不以鹤随置之洛阳第一旦予入门问讯其家人鹤轩然来睨如记相识徘徊俛仰似含情顾慕塡膺而不能言者因作鹤叹以赠乐天  

寂寞一双鹤主人在西京故巢吴苑树深院洛阳城徐引竹间步逺含云外情谁怜好风月隣舍夜吹笙【`东隣即王家`】  

丹顶宜承日霜翎不染泥爱池能久立看月未成栖一院春草长三山归路迷主人朝谒早贪养汝南鸡  

和乐天蚤寒  

雨引苔侵壁风驱叶拥堦久留闲客话宿请老僧斋酒瓮新陈接书签次第排翛然自有处摇落不伤懐同乐天和微之深春二十首【`同用家花车斜四韵`】  

何处深春好春深万乗家宫门皆映桞辇路尽穿花池色连天汉城形象帝车旌旗暖风里猎猎向西斜何处深春好春深阿母家瑶池长不夜珠树正开花桥峻通星渚楼暄近日车层城十二阙相对日西斜何处深春好春深执政家恩光贪捧日贵重不看花玉馔堂交印沙堤柱碍车多门一已闭直道更无斜何处深春好春深贵戚家枥嘶无价马庭发有名花欲进宫人食先薫命妇车晚归长带酒冠盖甚倾斜何处深春好春深大鎭家前旌光照日后骑蹙成花节院收衙队毬塲簇看车广筵歌舞散书号夕阳斜何处深春好春深恩泽家炉添龙脑炷绶结虎头花賔客珠成履婴孩锦缚车画堂帘幕外来去燕飞斜何处深春好春深京兆家人眉新桞叶马色醉桃花盗息无鸣鼓朝回自走车能令帝城外不敢迳由斜何处深春好春深刺史家夜防犹命乐雨甚亦寻花傲客多凭酒新姬苦上车公门吏散后风摆防衣斜何处深春好春深羽客家芝田绕舍色杏树满山花云是淮王宅风为列子车古坛操简处一径入林斜何处深春好春深小隐家芟庭留野菜撼树去狂花醉酒一千日贮书三十车推衾从露体不敢有余斜何处深春好春深富室家唯多贮金帛不拟负莺花国乐呼聫辔行防载满车归来看理曲灯下寳钗斜何处深春好春深豪士家多沽味浓酒贵买色深花已臂鹰随马连催妓上车城南踏青处邨落逐原斜何处深春好春深贵胄家迎呼偏熟客防选最多花饮馔开华幄笙歌出钿车兴酣罇易罄连泻酒瓶斜何处深春好春深唱第家名传一纸榜兴管九衢花荐聴诸侯乐来随计吏车杏园抛曲处挥袖向风斜何处深春好春深少妇家能偷新禁曲自剪入时花追逐同游伴平章贵价车从来不堕马故遣髻鬟斜何处深春好春深幼女家双鬟梳顶髻两面绣裙花妆坏频临镜身轻不占车秋千争次第牵拽防绳斜何处深春好春深兰若家当香收栢叶养蜜近梨花野迳宜行乐游人尽驻车菜园篱落短遥见桔橰斜何处深春好春深老宿家小栏围蕙草髙架引藤花四字香书印三乘壁画车迟廻聴句偈双树晚阴斜何处深春好春深种莳家分畦十字水接树两般花栉比栽篱槿吚哑转井车可怜髙处望棋布不曾斜何处深春好春深稚子家曾骑一竿竹偷折四隣花笑击羊皮鼓行牵犊颔车中庭贪夜戏不觉玉绳斜  

秋夕不寐寄乐天  

洞户夜帘卷华堂秋簟清萤飞过池影蛩思逺阶声老枕知将雨髙报欲明何人谙此景逺问白先生  

冬日晨兴寄乐天  

庭树晓禽动郡楼残防声灯挑红烬落酒暖白光生髪少嫌梳利顔衰恨镜明独吟谁应和须寄洛阳城八月十五夜半云开然后翫月因咏一时之景寄呈乐天  

半夜碧云收中天素月流开城邀好客置酒赏新秋影透衣香润光凝歌黛愁斜晖犹可翫移宴上西楼  

秋日书懐寄白賔客  

州逺雄无益年髙健亦衰兴情逢酒在筋力上楼知蝉噪芳意尽雁来愁望时商山紫芝客应不向秋悲  

酬乐天初冬早寒见寄  

乍起衣犹冷微吟防半欹霜凝南至瓦鸡唱后园枝洛水碧云晓吴宫黄叶时两传千里意书札不如诗  

酬乐天闲卧见寄  

散诞向阳眠将闲敌地仙诗情茶助爽药力酒能宣风碎竹间日露明池底天同年未同隐縁欠买山钱  

闲坐忆乐天以诗问酒熟未  

案头开缥帙肘后检青囊唯有达生理应无治老方减书存眼力省事养心王君酒何时熟相携入醉乡  

秋中暑退赠乐天  

暑服宜秋着清琴入夜弹人情皆向菊风意欲摧兰歳稔贪心泰天凉病体安相逢取次第却甚少年欢  

初至长安【`时自外郡再授郎官`】  

左迁凡二纪重见帝城春老大归朝客平安出岭人每行经旧处却想似前身不改南山色其余事事新  

题淳于髠墓  

生为齐赘壻死作楚先贤应以客乡葬故临官道边寓言本多兴放意能合权我有一石酒置君坟树前  

送河南皇甫少尹赴绛州  

祖帐临周道前旌指晋城午桥羣吏散亥市老人迎诗酒同行乐分离始见情从兹洛阳社吟咏欠书生  

南中书来  

君书问风俗此地接炎州淫祀多青鬼居人少白头旅情偏在夜乡思岂唯秋每羡朝宗水门前尽日流  

春日寄杨八唐州  

淮西春草长淮水逶迤光燕入新春路人耕旧战塲可怜行春守立马看斜桑【`半律`】  

海阳湖别浩初师  

近郭有殊境独游常鲜欢逢君驻缁锡观白称林峦湖满景方霁野香春术防爱泉移席近闻石辍碁看风止松犹韵花繁露未干桥形出树曲岩影落池寒别路千峯外诗情暮雨端他年买山处似此则隳官  

元和癸已歳仲秋诏发江陵偏师问罪蛮徼后命宣慰释兵归降凯旋之辰率尔成咏寄荆南严司空  

蛮水阻朝宗兵符下渚宫前筹得上策无战已成功汉使星飞入夷心草偃同欢謡开竹栈拜舞戢桑弓就日知氷释投人念鸟穷网罗三面解章奏九门通卉服聮操袂雕题尽鞠躬降幡秋练白驿骑昼尘红火号休传警机桥罢亘空登山不见敌振斾自生风江逺烟波静军回气色雄伫看闻喜后金石赐元戎  

武陵书懐五十韵  

西汉开支郡南朝号戚藩四封当列宿百雉俯清沅髙岸朝霞合惊湍急箭奔积阴春暗度将霁雾先昬俗尚东皇祀謡传义帝寃桃花迷隐迹楝叶慰忠魂户算资渔猎乡豪恃子孙照山畬火动踏月俚歌喧拥檝舟为市连甍竹覆轩披沙金粟见拾羽翠翘翻茗折沧溪秀苹生枉渚暄禽鸣格磔起鱼戏噞喁繁沈约台榭故李衡墟落存【`隐侯台木奴洲并在`】湘灵悲鼔瑟泉客泣酬恩露变蒹葭浦星悬橘柚村虎咆空野震鼍作满川浑邻里皆迁客儿童习左言炎天无冽井霜月见芳荪清白家传逺诗书志所敦列科叨甲乙从宦出丘樊结友心多契驰声气尚吞士安曾重赋元礼许登门草檄嫖姚幕巡兵戊已屯筑台先自隗送客独留髠遂结王畿绶来观衢室尊鸢飞入鹰隼鱼目俪璵璠晓烛罗驰道朝阳辟帝阍皇正会夷夏月朔盛旗旛独立当瑶阙传欹歩紫垣按章清犴狱视祭洁苹蘩御厯昌期逺传家寳祚蕃繇文光夏啓神教畏轩辕内禅因天性雄图授化元继明悬日月出震统乾坤大孝三朝备洪恩九族惇百川宗渤澥五岳辅昆仑何幸逢休运微班识至尊校緍资筦复土问山园【`时以本官判度支盐铁等兼崇陵使判官`】一失贵人意徒闻太学论直庐辞锦帐逺守愧朱幡巢幕方犹燕枪榆尚笑鲲邅回过荆楚流落感凉温旅望花无色愁心醉不惛春江千里草暮雨一声猿问卜安防数看方理病源带賖衣改制尘涩剑成痕三秀悲中散二毛伤虎贲来忧御魑魅归愿牧鸡豚就日秦京逺临风楚奏烦南登无灞岸旦夕上髙原  

和汴州令狐相公到镇改月偶书所怀二十二韵  

受脤新梁苑和羮旧传岩援毫动星宿垂钓使韬钤赫奕三川至欢呼百姓瞻緑油貔虎拥青纸鳯凰衔外垒曾无警中防亦罢监推诚人自服去杀令逾严赳赳客皆饰幡幡口尽钳为兄怜庾翼选壻得萧咸郁屈咽喉地骈臻水陆兼渡桥鸣绀幰入肆飏云帆端月当中气东风应逺占管弦喧夜景灯烛掩寒蟾酒每倾三雅书能发百函词人羞布鼓逺客献貂防歌榭白团扇舞筵金缕衫旌旗遥一簇舄履近相搀花树当朱阁晴河逼翠帘映镮窥艶艶隔袖见纤纤谢傅何由接桓伊定不凡应怜郡斋老旦夕镊霜髯  

三月三日与乐天及河南李尹奉陪裴令公泛洛禊饮各赋十二韵  

洛下今修禊羣贤胜会稽盛筵陪玉铉通籍尽金闺波上神仙妓岸傍桃李蹊水嬉如鹭振歌响杂莺啼厯览风光好沿洄意思迷棹歌能俪曲墨客竞分题翠幄连云起香车向道齐人夸绫步障马惜锦障泥尘暗宫墙外霞明苑树西舟形随鹢转桥影与虹低川色晴犹逺鸟声暮欲栖唯余踏青伴待月魏王堤  

酬乐天晚夏闲居欲相访先以诗见贻  

池榭堪临泛翛然散郁陶步因驱鹤缓吟为聴蝉髙林宻添新竹枝低坠晚桃酒醅晴易熟药圃夏频薅老是班行旧闲为乡里豪经过更何处风景属吾曹  

酬乐天咏老见示  

人谁不愿老老去有谁怜身瘦带频减髪稀冠自偏废书縁惜眼多炙为随年经事还谙事阅人如阅川细思皆幸矣下此便翛然莫道桑榆晚微霞尚满天  

酬乐天醉后狂吟十韵【`来章有移家唯醉和之句`】  

散诞人间乐逍遥地上仙诗家登逸品释氏悟眞诠制诰留台阁歌词入管弦处身于木雁任世变桑田吏隐情兼遂儒道两全八闗齐适罢三雅兴尤偏文墨中年旧松筠晚歳坚鱼书曾替代香火有因縁【`陆法和云与梁元帝于空王寺佛前订香火因縁`】欲向醉乡去尤为色界牵好吹杨桞曲为我舞金钿  

厯阳书事七十韵【`并序`】  

长庆四年八月余自防州转厯阳浮岷山观洞庭厯夏口涉浔阳而东友人崔敦诗罢丞相镇宛陵缄书来招曰必我觌而之藩不十日饮不置子故余自池州道宛陵如其素敦诗出祖于敬亭祠下由姑孰西渡江乃吾圉也至则考图经参见事为之诗  

一夕为湖地千年列郡名霸王迷路处亚父所封城汉置东南尉梁分肘腋兵本吴风俗剽兼楚语音伧沸井今无涌乌江旧有名土台游柱史石室隐彭铿【`老君适楚有台在焉彭铿石室在含山县`】曹操祠犹在濡须坞未平海潮随月大江水应春生忆昨深山里终朝看火耕鱼书来北阙鹢首下南荆云雨巫山暗蕙兰湘水清章华事已失鄂渚草来迎庐【`阙文三字`】出湓城粉堞明雁飞彭蠡暮鸦噪大雷晴平野分风使恬和趂夜程贵池登陆峻春谷渡桥鸣络绎主人问悲欢故旧情防年方一面卜昼便三更助喜杯盘盛忘机笑语訇管清疑警鹤弦巧似娇莺炽炭烘蹲兽华茵织鬬鲸回车飘雾雨急节堕琼英敛黛凝愁色舒钿耀翠晶容华本南国妆束学西京日落方收鼓天寒更炙笙促筵交履舄痛饮倒簮缨谑浪容优孟娇怜许智琼蔽明添翠帟命烛拄金茎坐久罗衣皱杯倾粉面骍兴来从请曲意堕即飞觥令急重思改欢冯醉尽呈诘朝还选胜来日又寻盟道别殷勤惜邀筵次第争唯闻嗟短景不复有余酲众散扃朱户相携话素诚晤言犹亹亹残漏自丁丁出祖千夫拥行防五熟烹离亭临野水别思入哀筝接境人情洽方冬馔具精中流为界道隔岸数飞甍沙浦王浑镇沧洲谢眺【`阙`】望夫人化石梦帝日环营半渡趋津吏縁堤簇郡甿塲黄堆晚稻篱碧见冬青里社争来献壶浆各自擎鸱夷倾防舄粔籹鬪成【`阙`】采石风传柝新林暮击钲茧纶牵拨剌犀焰照澄露冕观原野前驱抗斾旌分庭展賔主望阙拜恩荣比屋惸辈连年水旱并遐思常后巳下令必先庚逺岫低屏列支流曲带萦湖鱼香胜肉官酒重于饧忆昔泉源变斯须地轴倾鸡笼为石颗龟眼入泥坑事系人风重官从物论轻江春俄澹荡楼月防亏盈桞长千丝宛田塍一线絣游鱼将婢从野雉见媒惊波净攅鳬鹊洲香发杜蘅一钟菰葑米千里水葵羹受谴时方久分忧政未成比琼虽碌碌于铁尚铮铮早忝曹三署曾闻奏六英无能甘负弩不慎在提衡口语成中遘毛衣阻上征时闻闗利钝智亦有聋盲昔愧山东妙今慙海内兄后来登甲乙早巳在蓬瀛心托秦明镜才非楚白珩齿衰亲药物宦薄傲公卿捧日皆元老宣风尽大彭好令朝集使结束赴新正  

送浑大夫赴丰州  

鳯衔新诏降恩华又见旌旗出汉家故吏来辞辛属国精兵愿逐李轻车氊裘君长迎风驭锦带酋豪踏雪衙其奈明年好春日无人唤看牡丹花  

送周使君罢渝州归郢州别墅  

君思郢上吟归去故自渝南掷郡章野戍岸边留画舸緑萝阴下到山庄池荷雨后衣香起庭草春深绶带长只恐鸣驺催上道不容待得晚菘尝  

送浙江李仆射相公赴镇【`奉送至临泉驿书礼见征拙诗时在汝卅`】  

建节东行是旧游欢声喜气满吴州郡人重得王丞相童子争迎郭细侯诏下初辞温室树梦中先到景阳楼自怜不识平津阁逺望旌旗汝水头  

奉送户部李侍郎自河南尹再除本官归阙  

昔年内署振雄词今日东都结去思宫女犹传洞箫赋国人先咏衮衣诗华星却复文昌位别鹤重归太乙池想到金闺待通籍一时惊喜见风仪  

送蕲州李郎中赴任  

楚门蕲水路非賖东望云山日夕佳薤药照人呈夏簟松花满盌试新茶楼中饮兴因明月江上诗情为晚霞北地交情长引领早将鬓到京华  

重送浙西李相公顷廉问江南巳经七载后历滑台剑南两鎭遂入相今复领旧地新加旌旄  

江北万人防玉节江南千骑引金铙鳯从池上游沧海鹤到辽东识旧巢城下清波含百谷窓中逺岫列三茅碧鸡白马回翔乆却忆朱方是乐郊  

送分司陈郎中秖召直史馆重修三圣实箓  

蝉鸣宫树引行车言自成周赴玉除逺取南朝贵公子重修东观帝王书常时载笔窥金匮暇日登楼到石渠若问旧人刘子政如今头白在商于  

广宣上人寄在蜀与韦令公唱和诗卷因以令公手札答诗示之  

碧云佳句久传芳曾向成都住草堂振常过长者宅披衣犹带令公香一时风景添诗思八部人天入道塲若许相期同结社吾家本自有柴桑  

赠日本僧智藏  

浮杯万里过沧溟遍礼名山适性灵深夜降龙潭水黒新秋放鹤野田青身无彼我那怀土心防眞如不读经为问中华学道者几人雄猛得宁馨  

西塞山懐古  

王濬楼船下益州金陵王气黯然收千寻铁锁沈江底一片降旛出石头人世几回伤往事山形依旧枕寒流而今四海为家日故垒萧萧芦荻秋【`长庆中元微之梦得韦楚客同防乐天舍论南朝兴废各赋金陵怀古诗刘满引一杯饮已即成白公览诗曰四人探骊龙子先获珠所余鳞爪何用耶于是罢唱`】  

汉夀城春望【`古荆州刺史治亭下有子胥庙兼楚王故坟`】  

汉寿城边野草春荒祠古墓对荆榛田中牧防烧刍狗陌上行人防石麟华表半空经霹雳碑文才见满埃尘不知何日东瀛变此地还成要路津  

荆州道怀古  

南国山川旧帝畿宋台梁舘尚依稀马嘶古树行人歇麦秀空城野雉飞风吹落叶塡宫井火入荒陵化寳衣徒使词人庾开府咸阳终日苦思归  

松滋渡望峡中  

渡头轻雨洒寒梅云际溶溶雪水来梦渚草长迷楚望夷陵土黑有秦灰巴人泪应猿声落蜀客船从鸟道回十二碧峯何处所永安宫外是荒台  

览董评事思归之什因以诗赠  

几年油幕佐征东却泛沧浪狎钓童欹枕醉眠成戏蝶抱琴闲望送归鸿文儒自袭胶西相倚杖能齐塞上翁更説扁舟动郷思青菰巳熟奈秋风  

寄杨八寿州  

风猎红旗入夀春满城歌舞向朱轮八公山下清淮水千骑尘中白面人桂岭雨余多鹤迹茗园晴望似龙鳞圣朝方用敢言者次第应须旧谏臣  

赠东岳张链师  

东岳眞人张链师髙情雅淡世间稀堪为烈女书青简久事元君住翠防金缕机中抛锦字玉清坛上着霓衣云衢不要吹箫伴只拟乘鸾独自飞  

秘书崔少监见示坠马长句因而和之  

麟台少监旧仙郎洛水桥边坠马伤尘污腰间青襞绶风飘掌上紫游缰上车著作应来问折臂三公定送方犹頼徳全如醉者不妨吟咏入篇章  

秋日题窦员外崇徳里新居  

长爱街西风景闲到君居处暂开顔清光门外一渠水秋色墙头数防山疎种碧松通月朗多栽红药待春还莫言堆案无余地认得诗人在此间  

酬淮南廖参谋秋夕见过之作  

扬州从事夜相寻无限新诗月下吟初服巳惊髪长髙情犹向白云深语余时举一杯酒坐久方闻数处砧不逐繁华访闲散知君摆落俗人心  

题王郎中宣义里新居  

爱君新买街西宅客到如游鄠杜间雨后退朝贪种树申时出省趂防山门前巷陌三条近墙内池亭万境闲见拟移居作隣里不论时日请开关  

酬朗州崔员外与任十四兄侍御同过鄙人旧居见怀之什时守吴郡  

昔日居邻招屈亭枫林橘树鹧鸪声一辞御苑青门去十见蛮江白芷生自此曽沾宣室召如今又守阖闾城何人万里能相忆同舍仙郎与外兄  

刘驸马水亭避暑  

千竿竹翠数莲红水阁虚凉玉簟空琥珀琖红疑泻酒水晶帘宻更通风赐氷满盌沉朱实法馔盈盘覆碧笼尽日逍遥避烦暑再三珍重主人翁  

庙庭偃松诗【`幷序`】  

侍中后阁前有小松不特立而偃丞相晋公为赋诗美其犹龙蛇然植于高檐乔木间上嵌旁轧盘蹙倾亚似不得天和者公以遂物性为意乃加怜焉命畚土以壮其趾使无欹索绹以牵其榦使不仆盥潄之余以润之顾盼之辉以照之发于人心感召和气无复天阏坐能敷舒向之跧蹙化为竒古故虽袤丈而有偃号焉予尝诣阁白事公为道所以且示以诗窃感嘉木之逢时斐然成咏  

势轧枝偏根巳危髙情一见与扶持忽从顦顇有生意却为离披无俗姿影入岩廊行乐处韵含天籁宿斋时谢公莫道东山去待取成隂满鳯池  

感吕衡州时予方谪居  

一夜霜风凋玉芝苍生望絶士林悲空怀济世安人畧不见男婚女嫁时遗草一函归大史孤坟三尺近要离朔方徙岁行当满欲为君刋第二碑  

防州窦员外使君见示悼妓诗顾余尝识之命同作  

前年曾见两鬟时今日惊吟悼妓诗鳯管学成知有籍龙媒欲换叹无期空廊月照常行地后苑花开旧折枝寂寞鱼山青草里何人更立智琼祠  

窦防州见寄寒食日忆故姬小红吹笙因和之  

鸾笙窈渺管参差清韵初调众乐随幽院妆成花下弄髙楼月好夜间吹忽惊暮雨飘零尽唯有朝云梦想期闻道今年寒食日东山旧路独行迟  

白舍人自杭州寄新诗有桞色春藏苏小家之句因而戏酬兼寄浙东元相公  

钱塘山水有竒声暂谪仙官领百城女妓还闻名小小使君谁许唤卿卿鼇惊震海风雷起蜃鬬嘘天楼阁成莫道骚人在三楚文星今向斗牛明  

酬乐天扬州初逢席上见赠  

巴山楚水凄凉地二十二年弃置身怀旧空吟闻篴赋到郷翻似烂柯人沉舟侧畔千帆过病树前头万木春今日听君歌一曲暂凭杯酒长精神  

同白二十二赠王山人  

爱名之世忘名客多事之时无事身古老相传见来乆岁年虽变貌常新飞章上逹三清路受箓平交五岳神笑听咚咚朝暮鼓只能催得市朝人  

答乐天戏赠  

才子声名白侍郎风流虽老尚难当诗情逸似陶彭泽斋日多如周太常矻矻将心求净法时时偷眼防春光知君技痒思欢防欲倩天魔破道塲  

同乐天送令狐相公赴东畱守【`自户部尚书拜`】  

尚书剑履出明光居守旌旗赴洛阳世上功名兼将相人间声价是文章衙门晓辟分天仗賔幕初开辟省郎从发坡头向东望春风处处有甘棠【`自华陵至河南皆故林也`】刑部白侍郎谢病长吿改賔客分司以诗赠别  

鼎食华轩到眼前拂衣髙坐岂徒然九霄路上辞朝客四皓丛中作少年他日卧龙终得雨今朝放鹤且冲天洛阳旧有衡茅在亦拟抽身伴地仙  

赴苏州酬别乐天  

吴郡鱼书下紫宸长安廐吏送朱轮二南风化承遗爱八咏声名蹑后尘梁氏夫妻为寄客陆家兄弟是州民江城春日追随处共忆东归旧主人  

福先寺雪中酬别乐天  

龙门賔客防龙宫东去旌旗驻上东二八笙歌云幕下三千世界雪花中离堂未暗排红烛别曲含凄飏晓风才子从今一分散便将诗咏向吴侬  

酬乐天见寄  

元君后辈先零落崔相同年不少畱华屋坐来能几日夜台归去便千秋背时犹自居三品【`三川吴郎品同`】得老终须卜一丘【`投老之日愿与乐天为隣`】若使吾徒还早达亦应箫鼓入松楸  

河南白尹有喜崔賔客归洛兼见怀长句因而继和  

几年侍从作名臣却向青云索得身朝士忽为方外士主人仍是眼中人防鸾游处天京好五马行时海峤春遥羡光隂不虚掷肯令丝竹暂生尘  

和杨师臯给事伤小姬英英  

见学胡琴见艺成今朝追想几伤情撚弦花下呈新曲放拨灯前谢改名但是好花皆易落从来尤物不长生鸾台夜直衣衾冷云雨无因入禁城  

题于家公主旧宅  

树满荒台水满池箫声一絶草虫悲邻家犹学宫人髻园客争偷御果枝马埓蓬蒿藏狡兎鳯栖烟雨笑愁鸱何郎独在无恩泽不似当初傅粉时  

乐天见示伤微之敦诗晦叔三君子皆有深分因成是诗以寄  

吟君叹逝双絶句使我伤怀奏短歌世上空惊故人少集中唯觉祭文多芳林新叶催陈叶流水前波譲后波万古到今同此恨闻琴泪尽欲如何  

和乐天柘枝  

柘枝本出楚王家玉面添娇舞态奢松鬓改梳盘鳯髻新衫别织鬬鸡纱鼓催残拍腰身软汗透罗衣雨防花畵筵曲罢辞归去便随王母上烟霞  

和乐天斋戒月满夜对道塲偶懐咏  

常修清静去繁华人识王城长者家案上香烟铺贝叶佛前灯熖透莲花持斋巳满招闲客理曲先闻命小娃明日若过方丈室还因问为法来耶  

酬乐天斋满日裴令公置防席上戯赠  

一月道塲斋戒满今朝华幄管弦迎衔杯本自多狂态事佛无妨有佞名酒力半酣愁巳散文锋未透老犹争平阳不独容賔醉听取喧呼吏舍声  

酬乐天偶题酒瓮见寄  

从君勇断抛名后世路荣枯见几回门外红尘人自走瓮头清酒我初开三冬书任胸中有万户侯须骨上来何幸相招同醉处洛阳城里好池台  

和牛相公游南庄醉后寓言戏赠乐天兼见示  

城外园林初夏天就中野趣在西偏蔷薇乱发多临水鸂双游不避船水底逺山云似雪桥邉平岸草如烟白家唯有杯觞兴欲把头盘打少年  

乐天以愚相访沽酒致欢用七言聊以奉答  

少年曾醉酒旗下同辈黄衣颔亦黄蹴踏青云寻入仕萧条白髪且飞觞今徴古事欢生雅客唤闲人兴任狂犹胜独居荒草院蝉声听尽到寒螀  

张郎中籍逺寄长句开缄之日巳及新秋因举目前仰酬髙韵  

南宫词客寄新篇清似湘灵促柱弦京邑旧游劳梦想历阳秋色正澄鲜云衔日脚成山雨风驾潮头入渚田对此独吟还独酌知音不见思苍然  

怀妓  

玉钗重合两无縁鱼在深潭鹤在天得意紫鸾休舞镜能言青鸟罢衔牋金盆巳覆难收水玉轸长抛不续弦若向蘼芜山下过遥将红泪洒穷泉  

鸾飞逺树栖何处鳯得新巢想称心红壁尚留香漠漠碧云初断信沉沉情知防汚投泥土犹自经营买笑金从此山头似人石丈夫形状泪痕深  

人从何处更寻防虽是生离死一般买笑树邉花巳老畵眉窓下月犹残云藏巫峡音容断路隔星桥过往难莫怪诗成无泪滴尽倾东海也须干  

三山不见海沉沉岂有仙踪更可寻青鸟去时云路断姮娥归处月宫深纱窓遥想春相忆书幌谁怜夜独吟料得夜来天上镜只应偏照两人心  

酬浙东李侍郎越州春晚即事长句  

越中蔼蔼繁华地秦望峯前禹穴西湖草初生邉雁去山花半谢杜防啼青油昼卷临髙阁红斾晴翻绕古堤明日汉庭徴旧徳老人争出若耶溪  

再授连州至衡阳酬桞桺州赠别  

去国十年同赴召渡江千里又分岐重临事异黄丞相三黜名慙桞士师归目并随回雁尽愁肠正遇断猿时桂江东过连山下相望长吟有所思  

和乐天送鹤上裴相公别鹤之作  

昨日防成送鹤诗髙笼提出白云司朱门乍入应迷路玉树容栖莫拣枝双舞庭中花落处数声池上月明时三山碧海不归去且向人间呈羽仪  

巫山神女庙  

巫山十二鬰苍苍片石亭亭号女郎晓雾乍开疑卷幔山花欲谢似残妆星河好夜闻清佩云雨归时带异香何事神仙九天上人间来就楚襄王  

桺絮  

飘飏南陌起东隣漠漠蒙蒙好度春花巷暖随轻舞蝶玉楼晴拂艳妆人萦廻谢女题诗笔防缀陶公漉酒巾何处好风偏似雪隋河隄上古江津  

送曹处士归越中旧隐诗  

行尽潇湘万里余少逢知已忆吾庐数间茅屋闲临水一盏秋灯夜读书地逺何当随计吏防成终自诣公车剡中若问连州事惟有千山画不如  

自江陵沿流道中  

三千三百西江水自古如今要路津月下歌谣有渔父风天气色属商人沙村好处多逢寺山叶红时却胜春行到南朝征战地古来名将尽为神  

鱼腹江中  

扁舟尽室贫相逐白髪藏冠镊更加逺水自澄终日绿晴林长落过春花客情浩荡逢郷语诗意流连重物华风樯好住贪程去斜日青帘背酒家  

## 御定全唐诗录卷四十  

刘禹锡【`三`】  

近体诗【`二`】  

纪南歌  

风烟纪南城尘土荆门路天寒多猎骑走上樊姬墓  

三阁辞  

贵人三阁上日晏未梳头不应有恨事娇甚却成愁珠箔曲琼钩俘细见扬州北兵那得度浪语判悠悠  

视刀镮歌  

常恨言语浅不如人意深今朝两相视脉脉万重心  

淮阴行【`并序`】  

古有长干行言三江之事悉矣余尝阻风淮阴作淮阴行以裨乐府  

簇簇淮阴市竹楼缘岸上好日起樯竿鸟飞惊五两今日转船头金乌指西北烟波与春草千里同一色  

何物令侬羡羡郎船尾燕衔泥趋樯竿宿食长相见隔浦望行船头昻尾幰幰无奈晚来时清淮春浪软  

秋风引  

何处秋风至萧萧送雁羣朝来入庭树孤客最先闻  

柳花词  

晴天黯黯雪来送青春暮无意似多情千家万家去  

唐郎中宅与诸公饮酒看牡丹  

今日花前饮甘心醉数杯但愁花有语不为老人开  

题夀安甘棠馆  

公馆似仙家池清竹径斜山禽忽惊起冲落半岩花门前洛阳道门里桃源路尘土无烟霞其间十余步  

古调【`一作讽古`】  

轩后初冠冕前旒爲蔽明安知从复道然后见人情簿领乃俗士清谈信古风吾观苏令绰朱墨一何工  

寓兴  

常谈即至理安事非常情寄语何平叔无爲轻老生世途多礼数鹏鷃各逍遥何事陶彭泽抛官为折腰  

经檀道济故垒  

万里长城坏荒营野草秋秣陵多士女犹唱白符鸠【`史云当时人歌曰可怜白符鸠枉杀檀江州`】  

纥那曲词  

杨柳鬰青青竹枝无限情周郎一回顾听唱纥那声  

馆娃宫  

宫馆贮娇娃当时意太夸艶倾吴国尽笑入越王家月殿移椒壁天花代舜华惟余采香径一带入山斜  

后梁宣明二帝碑堂下作  

玉马朝周从此辞园陵寂寞对丰碑千行宰树荆州道暮雨萧萧闻子规  

魏宫词  

日晚长秋帘外报望陵歌舞在明朝欲添炉火熏衣麝忆得分时不忍烧  

日映西陵松柏枝下台相顾一相悲朝来乐府长歌曲唱着君王自作词  

竹枝词  

杨桺青青江水平闻郎江上唱歌声东边日出西边雨道是无晴却有晴  

隄上行  

酒旗相望大隄头隄下连樯隄上楼日暮行人争渡急桨声咿轧满中流  

江南江北望烟波入夜行人相应歌桃叶传情竹枝怨水流无限月明多  

春隄缭绕水徘徊酒舍旗亭次第开日晩上帘招估客峩舸大艑落颿来  

踏歌词  

春江月出大隄平隄上女郎连袂行唱尽新词欢不见红霞暎树鹧鸪鸣  

桃蹊柳陌好经过灯下妆成月下歌为是襄王故宫地至今犹自细腰多  

新词宛转递相传振袖倾鬟风露前月落乌啼云雨散游童陌上拾花钿  

日暮江头闻竹枝南人行乐北人悲自从雪里唱新曲直到三春花尽时  

阿娇怨  

望见葳蕤举翠华试开金屋扫庭花须臾宫女传来信言幸平阳公主家  

竹枝词九首【`并序`】  

四方之歌异音而同乐岁正月余来建平里中聮歌竹枝吹短笛击鼓以赴节歌者扬袂睢舞以曲多为贤聆其音中黄钟之羽卒章激讦如吴声虽伧儜不可分而含思宛转有淇濮之艶昔屈原居沅湘间其民迎神词多鄙陋乃为作九歌到于今荆楚歌舞之故余亦作竹枝九篇俾善歌者飏之附于末后之听巴歈知变风之有自焉  

白帝城头春草生白盐山下蜀江清南人上来歌一曲北人莫上动乡情  

山桃红花满上头蜀江春水拍山流花红易衰似郎意水流无限似侬愁  

江上朱楼新雨晴瀼西春水縠纹生桥东桥西好杨桺人来人去唱歌行  

日出三竿春雾消江头蜀客驻兰桡凭寄狂夫书一纸住在成都万里桥  

雨岸山花似雪开家家春酒满银杯昭君坊中多女伴永安宫外踏青来  

城西门前灔滪堆年年波浪不能摧懊恨人心不如石少时东去复西来  

瞿塘嘈嘈十二滩此中道路古来难长恨人心不如水等闲平地起波澜  

巫峡苍苍烟雨时清猿啼在最髙枝个里愁人肠自断由来不是此声悲  

山上层层桃李花云间烟火是人家银钏金钗来负水长刀短笠去烧畬  

杨枝词  

塞北梅花羌笛吹淮南桂树小山词请君莫奏前朝曲听唱新翻杨柳枝  

南陌东城春早时相逄何处不依依桃红李白皆夸好须得垂杨相发挥  

凤阙轻遮翡翠帏龙池遥望麴尘丝御沟春水相辉映狂杀长安年少儿  

金谷园中莺乱飞铜驼陌上好风吹城中桃李须臾尽争似垂杨无限时  

花蕚楼前初种时羙人楼上鬬腰肢如今抛掷长街里露叶如啼欲恨谁  

炀帝行宫汴水濵数枝杨柳不胜春晚来风起花如雪飞入宫墙不见人  

御陌青门拂地垂千条金缕万条丝如今绾作同心结将赠行人知不知  

城外春风吹酒旗行人挥袂日西时长安陌上无穷树唯有埀杨管别离  

轻盈袅娜占年华舞榭妆楼处处遮春尽絮飞畱不得随风好去落谁家  

浪淘沙词  

九曲黄河万里沙浪淘风簸自天涯如今直上银河去同到牵牛织女家  

洛水桥边春日斜碧流清浅见琼沙无端陌上狂风急惊起鸳鸯出浪花  

汴水东流虎眼文清淮晓色鸭头春君看渡口淘沙处渡却人间多少人  

鹦鹉洲头浪飐沙青楼春望日将斜衔泥燕子争归舍独自狂夫不忆家  

濯锦江边两岸花春风吹浪正淘沙女郎剪下鸳鸯锦将向中流匹晚霞  

洛中送韩七中丞之吴兴口号  

今朝无意诉离杯何况清弦急管催本欲醉中轻逺别不知翻引酒悲来  

骆驼桥上苹风起鹦鹉杯中箬下春水碧山青知好处开顔一笑向何人  

溪中女士出笆篱溪上鸳鸯避画旗何处人间似仙境春山防妓采茶时  

重送鸿举师赴江陵谒马逢侍御  

西北秋风凋蕙兰洞庭波上碧云寒茂陵才子江陵住乞取新诗合掌看  

送霄韵上人游天台  

曲江僧向松江见又道天台看石桥鹤恋故巢云恋岫比君犹自不逍遥  

扬州春夜李端公益张侍御登段侍御平仲密县李少府畼袐书张正字复元同防于水馆对酒聮句追刻烛击鉢故事迟輙举觥以饮之逮夜艾羣公沾醉纷然就枕余偶独醒因题诗于叚君枕上以志其事  

寂寂独看金烬落纷纷只见玉山頽自羞不是髙阳侣一夜惺惺骑马回  

阙下口号呈柳仪曹  

防仗神旗猎晓风鸡人一唱鼓逢逢铜壶漏水何时歇如此相催即老翁  

元和甲午歳诏书尽征江湘逐客余自武陵赴京宿于都亭有懐续来诸君子  

雷雨江山起卧龙武陵樵客蹑仙踪十年楚水枫林下今夜初闻长乐钟  

元和十一年自朗州承召至京戏赠看花诸君子  

紫陌红尘拂面来无人不道看花回都观里桃千树尽是刘郎去后栽  

再游都观【`并序`】  

余贞元二十一年为屯田贠外郎时此观未有花是嵗出牧连州寻贬朗州司马居十一年召至京师人人皆言有道士手植仙桃满观如红霞遂有前篇以志一时之事旋又出牧今十有四年复为主客郎中重游都观荡然无复一树唯兔葵燕麦动揺于春风耳因题二十八字以俟后游时大和二年三月  

百亩庭中半是苔桃花净尽菜花开种桃道士归何处前度刘郎今又来  

与歌者米嘉荣  

唱得凉州意外声旧人惟数米嘉荣近来时世轻前辈好染髭须事后生  

望夫石【`正对和州郡楼`】  

终日望夫夫不归化为孤石苦相思望来巳是防千载只似当年初望时  

听旧宫中乐人穆氏唱歌  

曽随织女渡天河记得云间第一歌休唱贞元供奉曲当时朝士已无多  

金陵五题【`并引`】  

余少为江南客而未游秣陵尝有遗恨后为歴阳守跂而望之适有客以金陵五题相示逌尔生思歘然有得他日友人白乐天掉头苦吟叹赏良久且曰潮打空城寂寞回吾知后之诗人不复措词矣余四咏虽不及此亦不孤乐天之言耳  

石头城  

山围故国周遭在潮打空城寂寞回淮水东边旧时月夜深还过女墙来  

乌衣巷  

朱雀桥邉野草花乌衣巷口夕阳斜旧时王谢堂前燕飞入寻常百姓家  

台城  

台城六代竞豪华结绮临春事最奢万户千门成野草只缘一曲后庭花  

生公讲堂  

生公说法鬼神听身后空堂夜不扃髙坐寂寥尘漠漠一方眀月可中亭  

江令宅  

南朝词臣北朝客归来惟见秦淮碧池台竹树三亩余至今人道江家宅  

与歌者何戡  

二十余年别帝京重闻天乐不胜情旧人惟有何戡在更与殷勤唱渭城  

田顺郎歌  

清歌不是世间音玉殿尝闻称主心惟有顺郎全学得一声飞出九重深  

与歌童田顺郎  

天下能歌御史娘花前月底奉君王九重深处无人见分付新声与顺郎【`乐府杂录贞元中有善歌田顺为宫中御史娘子今据此两絶又似御史娘授曲于田顺者为不可晓`】  

赠妓  

髙髻云鬟宫样妆春风一曲杜韦娘司空见惯浑闲事断尽苏州刺史肠【`本事诗云刘禹钖罢和州为主客郎中集贤学士李司空罢镇在京慕刘名邀至第中厚设饮馔酒酣命妓歌以送之刘于席上赋诗云云李因以妓赠之`】  

伤桃源薛道士  

坛邉松在鹤巢空白鹿间行旧径中手植红桃千树发满山无主任春风  

伤愚溪三首【`并序`】  

故人柳子厚之谪永州得胜地结茅树蔬为沼沚为台榭目曰愚溪桺子没三年有僧游零陵告予曰愚溪无复曩时矣一闻是言悲不能自胜遂以所闻为七言以寄恨  

溪水悠悠春自来草堂无主燕飞回隔帘惟见中庭草一树山橊依旧开  

草圣数行留坏壁木奴千树荐邻家唯见里门通徳防残阳寂寞出樵车  

桞门竹巷依依在野草青苔日日多总有邻人解吹笛山阳旧里更谁过  

代靖安佳人怨二首  

靖安者乃丞相武公居里名也元和十一年六月公将朝夜漏未尽三刻骑出里门遇盗薨于墙下初公为郎余为御史繇是有旧故今守逺服贱不可以诔又不得为歌诗声于楚挽故代作佳人怨以禆于乐府云  

宝马鸣珂踏晓尘鱼文匕首犯车茵适来行哭里门外昨夜华堂歌舞人  

秉烛朝天遂不回路人弹指望髙台墙东便是伤心地夜夜流萤飞去来  

同乐天登栖灵寺塔  

歩歩相防不觉难九霄云外倚栏杆忽然语笑半天上无限游人举眼看  

杏园花下酬乐天见赠  

二十余年作逐臣归来还见曲江春游人莫笑白头醉老醉花间有几人  

春词  

新妆面面下朱楼深锁春光一院愁行到中庭数花朶蜻蜓飞上玉搔头  

杨枝词  

清江一曲桺千条二十年前旧板桥自与情人桥上别更无消息到今朝  

寄赠小樊  

花面丫头十三四春来绰约向人时终须买取名春艸处处相将歩歩随  

和令狐相公别牡丹  

平章宅里一栏花临到开时不在家莫道两京非逺别春明门外即天涯  

答柳栁州  

日日临池弄小雏还思冩论付官奴栁家新样元和脚且尽姜芽敛手徒  

小儿弄笔不能嗔涴壁书窗且当勤闻彼梦熊犹未兆女中谁是卫夫人  

赴连州诸公置酒相送  

谪在三湘冣逺州邉鸿不到水南流如今暂寄尊前笑明日辞君步步愁  

和严给事闻唐昌观玉蕊花下有游仙二首  

玉女来看玉蕋花异香先引七香车攀枝弄雪时回顾惊怪人间日易斜  

雪蘂琼丝满院春衣轻步步不生尘君王帘下徒相问长伴吹箫别有人  

酬牛相公别后梦同游  

已嗟池上别魂惊忽报梦中防手行此夜独归还乞梦老人无睡到天明  

和西州李尚书伤孔雀及薛涛  

玉儿已逐金镮葬翠羽先随秋草萎惟见芙蓉含晓露数行红泪滴清池  

遇毛仙翁  

武昌山下蜀江东重向仙舟见葛洪又得案前亲礼拜大罗天诀玉函封  

曹刚  

大弦嘈囋小弦清喷雪含风意思生一听曹刚弹薄媚人生不合出京城  

喜康将军见访  

谪居愁寂似幽栖百草当门茅舍低夜猎将军忽相访鹧鸪惊起绕篱啼  

月望洞庭  

湖光秋月两相和潭面无风镜未磨遥望洞庭山水翠白银盘里一青螺  

秦系  

系字公绪防稽人自天宝间有诗名藩镇奏辟皆不就尝避地越之剡溪自称东海钓客后寓泉之南安隠九日山张建封以不可招致请就加校书郎贞元中复东游丹阳卒年八十余  

权德舆曰系诗词约防深乍近致逺刘长卿自以为五言长城系用偏师攻之虽老益壮韦应物亦深推服之有五言今日为君休之句  

新唐书隠逸传系隠南安九日山山有大松百余章俗传东晋时所植结庐其上穴石为研注老子弥年不出刺史薛播数往见之岁时致羊酒而系未尝至城门姜公辅之谪见系輙穷日不能去筑室与相近忘流落之苦公辅卒妻子在逺系为葬山下后南安人思系为立石于亭号其山为高士峯  

吕夏卿曰系在剡川作丽句亭郡守改其居曰秦君里大歴五年北都留守薛兼训奏为右卫率府仓曹参军以疾辞不就建中初隠于泉之南安徐献忠曰秦隠君夙慕林丘早懐旷度但气过其文遂乏华秀寥寥自得亦可谓跨俗之致而已  

近体诗  

春日闲居  

一似桃源隐将令过客迷碍冠门桺长惊梦院鸎啼浇药泉流细围棋日影低举家无外事共爱草萋萋长谣朝复暝幽独几人知老鹤兼雏弄丛篁带笋移白云将袖拂青镜出檐窥邀取渔家叟花间把酒巵寂寂池亭里轩窗间緑苔游鱼牵荇没戏鸟踏花摧小径僧寻去髙峯鹿下来中年曾屡辟多病复迟回将移耶溪旧居留呈严长史维陈校书允初  

鸡犬渔舟里长谣任兴行即令邀客醉已被逺山迎书笈将非重荷衣着甚轻谢安无个事急起为苍生  

晚秋拾遗朱放访山居  

不逐时人后终年独闭闗家中贫自乐石上卧常闲坠栗添新味残花带老顔侍臣当献纳那得到空山  

题石室山王宁所居  

白云知所好栢叶幸加餐石镜妻将照仙书我借看鸟来翻药椀猿饮怕鱼竿借问岩前树何枝曾挂冠  

山中赠张正则评事【`时授右卫佐`】  

终年常避喧自注五千言流水闲过院春风与闭门山容邀上客桂实落华轩莫强教余起微官不足论  

献薛仆射  

由来那敢议轻肥散发行歌自采薇逋客未能忘野兴辟书翻遣脱荷衣家中匹妇空相笑池上羣鸥尽欲飞更乞大贤容小隠益看愚谷有光辉【`系家于剡山向盈一纪大厯五年人以文闻邺守薛公无何奏系右卫率府仓曹参军意所不欲以疾辞免因将命者輙献斯文`】  

耶溪书怀寄刘长卿贠外  

时人多笑乐幽栖晚起闲行独杖藜云色卷舒前后岭药苖新旧两三畦偶逢野果将呼子屡折荆钗亦为妻拟共钓竿长往复严陵滩上胜耶溪  

山中奉寄钱起贠外兼简苖发员外  

空山歳计是胡麻穷海无梁泛一槎稚子惟能觅梨栗逸妻相共老烟霞朗吟丽句惊巢鹤闲对春风看落花借问省中何水部今人几个属诗家  

寄浙东皇甫中丞  

闲闲麋鹿或相随一两年来鬓欲衰琴砚共依春酒瓮云霞覆着破柴篱注书不向时流说种药空令道者知久带纱巾仍借草山中那得见朝仪  

题僧明惠房  

檐前朝暮雨添花八十真僧饭一麻入定防时还出定不知巢鷰汚袈裟  

呈韦苏州  

久卧云间已息机青袍忽着狎鸥飞诗兴到来无一事郡人今有谢晖  

刘方平  

方平河南人葢邢防公政防之后也元鲁山与之善方平不仕萧頴士云山东茂异有河南刘方平  

近体诗  

秋夜思  

旅梦何时尽征途望每賖晚秋淮上水新月楚人家啸空山近鸿飞极浦斜明朝南岸去言折桂枝花  

泛舟  

林塘夜发舟虫响荻飕飕万影皆因月千声各为秋嵗华空复晚乡思不堪愁西北浮云外伊川何处流  

折杨枝  

官渡初杨桺风来亦动摇武昌行路好应为最长条叶暎黄鹂夕花繁白雪朝年年攀折意流恨入纎腰  

班婕妤  

夕殿别君王深宫月似霜人幽在长信萤出向昭阳露浥红兰湿秋凋碧树伤惟留合欢扇从此箧中藏  

新春  

南陌春风早东隣曙色斜一花开楚国双燕入卢家眠罢梳云髻妆成上锦车谁知如昔日更浣越溪纱  

采莲  

落日晴江里荆歌艶楚腰采莲从小惯十五即乗潮  

京兆眉  

新作蛾眉样谁将月里同有来凡几日相效满城中  

春雪  

飞雪带春风徘徊乱绕空君看似花处偏在洛阳东  

望夫石  

佳人成古石藓驳覆花黄犹有春山杏枝枝似薄妆  

夜月  

更深月色半人家北斗防干南斗斜今夜偏知春气暖虫声新透绿窗纱  

春怨  

纱窗日落渐黄昏金屋无人见涙痕寂寞空庭春欲晚梨花满地不闗门  

代春怨  

朝日残莺伴妾啼开帘只见草萋萋庭前时有东风入杨栁千条尽向西  

## 御定全唐诗录卷四十一  

郎士元  

士元字君冑中山人天宝十五年擢进士第宝应初选京县官诏试中书补渭南尉歴右拾遗出为郢州刺史与钱起齐名  

髙仲武云士元贠外河岳英奇人伦秀异自家型国遂擅大名右丞以后钱郎更长郎公稍更闲雅近于康乐如荒城背流水逺雁入寒云又去鸟不知倦逺帆生暮愁又萧条夜静邉风吹独倚营门望秋月可齐衡古人掩映时辈又暮蝉不可听落叶岂堪闻古人谓谢朓工于发端比之于今有惭沮矣  

古体诗  

题刘相公三湘图  

昔嵗别衡霍迩来忆南州今朝平津邸兼得潇湘游稍  

辨郢门树依然芳杜洲微明三巴峡咫尺万里流去鸟不知倦逺帆生暮愁涔阳指天末北渚空悠悠枕上见渔父坐中常狎鸥谁言魏阙下自有东山幽  

塞下曲  

宝刀塞下儿身经百战曾百胜壮心竟未嫖姚知白草山头日初没黄沙戍下悲笳发萧条夜静邉风吹独倚营门望秋月  

近体诗  

春宴张舍人宅  

懒寻芳草径来接侍臣筵山色知残雨墙隂觉暮天鸎啼汉宫桺花隔杜陵烟地与东城接春光醉目前  

寄李纾  

雨余深巷静独酌送残春车马虽嫌僻鸎花不弃贫虫声粘户网鼠迹印床尘借问山阳防如今有几人  

送杨中丞和蕃  

锦车登陇日邉草正萋萋旧好随君长新愁听鼓鼙河源飞鸟外雪岭大荒西汉垒今犹在遥知路不迷  

送李将军赴定州  

双旌汉飞将万里独横戈春色临闗尽黄云出塞多鼓鼙悲絶漠烽戍隔长河莫断阴山路天骄已请和  

送裴补阙入河南幕  

皎然青琐客何事动行轩苦节酬知已清吟去掖垣秋城临海树寒月上营门邹鲁诗书地应无鼙鼓喧  

送洪州李别驾之任【`钱起集云李善琴`】  

南去秋江逺孤舟兴自多能将流水引更入洞庭波夏口帆初上浔阳雁正过知音在霄汉佐郡岂蹉跎  

送韩司直路出延陵【`一作皇甫冉诗`】  

游吴还适越来往任风波复送王孙去其如春草何岸明残雪在潮满夕阳多季子畱遗庙停舟试一过  

送元诜还丹阳别业  

已知成傲吏复见解朝衣应向丹阳郭秋山独掩扉草堂连古寺江日动晴晖一别沧洲逺兰桡防岁归  

送奚贾归吴  

东南富春渚曾是谢公游今日奚生去新安江正秋水容清过客霜叶伴行舟遥想赤亭下闻猿应夜愁  

盩厔县郑礒宅送钱大  

暮蝉不可听落叶岂堪闻共是悲秋客那知此路分荒城背流水逺雁入寒云陶令门前菊余花可赠君  

宿杜氏江楼  

适楚岂无愿思归秋向深故人江楼月永夜千里心落叶搅乡梦鸟啼惊越吟寥寥更何有断续空城碪  

冯翊西楼  

城上西楼倚暮天楼中归望正凄然近郭乱山横古渡野庄乔木带新烟北风吹雁声能苦逺客辞家月再圎陶令好文常对酒相招一和白云篇  

春宴王补阙城东别业  

栁陌乍随洲势转花源忽傍竹阴开能将瀑水清人境直取流莺送酒杯山下古松当绮席檐前片雨滴春苔地主同声复同舍留欢不畏夕阳催  

酬王季友题半日村别业兼呈李明府  

村映寒原日已斜烟生密竹早归鸦长溪南路当羣岫半景东邻照数家门通小径连芳草马饮春泉踏浅沙欲待主人林上月还思潘岳县中花  

酬王季友秋夜宿露台寺见寄  

石林精舍武溪东夜扣禅扉谒逺公月在上方诸品静心持半偈万缘空苍苔古道行应遍落木寒泉听不穷更忆双峯最髙顶此心期与故人同  

送崔侍御往容州宣慰  

秦原独立望湘川击隼南飞向楚天奉诏不言空慰俗清时应得访遗贤荆门晓色兼梅雨桂水春风过客船畴昔常闻陆贾说故人今日岂徒然  

盖少府新除江南尉问风俗  

闻君作尉向江潭吴越风烟到自谙客路寻常随竹影人家大抵傍山岚缘溪花木偏宜逺避地衣冠尽向南惟有夜猿啼海树思乡望国意难堪  

送李敖湖南书记  

怜君才与阮家同掌记能资亚相雄入楚岂忘看涙竹泊舟应是爱江枫诚知客梦烟波里肯厌猿鸣夜雨中莫信衡湘书不到年年秋雁过巴东  

送郴县裴明府之任兼充宣慰  

白苹楚水三湘逺芳草秦城二月初连雁北飞看欲尽孤舟南去意何如渡江野老思求莫馆郴人忆下车别后天涯何所寄故交惟有袖中书  

听邻家吹笙  

凤吹声如隔防霞不知墙外是谁家重门深锁无寻处疑有碧桃千树花  

皇甫冉  

冉字茂政润州丹阳人十嵗能属文尤善诗张曲江深器之谓清頴秀拔有江徐之风天宝十五载举进士第一歴无钖尉左金吾兵曹王缙为河南元帅表掌书记大厯二年迁左拾遗转右补阙独孤及序云集凡三百五十篇其诗大畧以古之比兴就今之声律天机独得非师资所奬每文防别筵新意秀句輙加于常时一等才钟于情故也髙仲武云冉诗巧于文字发调新竒逺出情外往以世道艰虞避地江外每文章一到朝廷作者为之变色如闭门白日晚倚杖青山暮与裛露收新稼迎寒葺旧庐及逺山重叠见芳草浅深生岸草知春晚沙禽好夜惊又燕知社日辞巢去菊为重阳冒雨开可以雄视潘张平揖沈谢又巫山诗终篇竒丽自晋宋齐梁已来采掇者无数而补阙独获骊珠使前贤失步后辈却立自非天假何以迨斯恨长辔未骋而芳兰早凋悲夫  

古体诗  

题裴二十一新园  

东郭访先生西郊寻隠路久为江南客自有云阳树已得闲园心不知公府步闭门白日晚倚杖青山暮果熟任霜封篱疎从水度穷年常牵缀往事惜沦误惟见耦耕人朝朝自来去  

近体诗  

长安路  

长安九城路戚里五侯家结束趋平乐聨翩抵狭斜髙楼临逺水复道出繁花惟见相如宅蓬门度嵗华  

巫山髙  

巫峡见巴东迢迢出半空云藏神女馆雨到楚王宫朝暮泉声落寒暄树色同清猿不可听偏在九秋中  

秋夜宿严维宅  

昔闻元度宅门向防稽峯君住东湖下清风继旧踪秋深临水月夜半隔山钟世故多离别良宵讵可逢  

归渡洛水  

暝色赴春愁归人南渡头渚烟空翠合滩月碎光流沣浦饶芳草沧浪有钓舟谁知放歌客此意正悠悠  

奉和王相公早春登徐州城  

落日凭危堞春风似故乡川流通楚塞山色绕徐方壁垒依寒草旌旗动夕阳元戎资上策南亩起耕桑  

逄庄纳因赠  

世故还相见天涯共向东春归江海上人老别离中郡吏名何晚沙鸥道自同甘泉须早献且莫叹飘蓬  

西陵寄一公朱放  

西陵遇风处自古是通津终日空江上云山若待人汀洲寒事早鱼鸟兴情新南望山阴路心中有所亲  

送裴贠外赴江南  

分务江南逺留欢幕下荣枫林萦楚塞水驿到湓城岸草知春晚沙禽好夜惊风帆防日到处处暮潮平  

送元晟归潜山所居  

深山秋事蚤归去复何如裛露收新稼迎寒葺旧庐题诗即招隠作赋是闲居别后空相忆嵇康懒寄书  

送卢山人归林虑山  

无论行逺近归向旧烟林寥落人家少青防鸟道深白云长满目芳草自知心山色连东海相思何处寻  

途中送权三兄骅  

淮海风涛起江闗幽思长同悲鹊绕树独作雁随阳山晚云和雪汀寒月映霜由来濯缨处渔父爱沧浪  

送朱逸人  

时人多不见出入五湖间寄酒全吾道移家爱逺山更看秋草暮欲共白云还虽在风尘里陶潜身自闲  

送陆潜夫茅山寻友  

登山自补屐访友不赍粮坐憩清枫晚行吟白日长人烟隔水见草气入林香谁作招寻侣清斋宿紫阳赋得江路西南永送康判官往新安【`一作刘长卿`】  

不向新安去那知江路长猿声近庐霍水色胜潇湘驿路收残雨渔家带夕阳何须愁旅泊使者有辉光  

独孤中丞筵陪饯送韦使君赴升州  

中司龙节贵上客虎符新地控吴襟带才髙汉搢绅泛舟应度腊入境便行春何处歌来暮长江建业人  

酬袁补阙中天寺见寄  

东林初结社已有晚钟声窗户皆流水房廊半架城逺山重叠见芳草浅深生每与君防手多烦长老迎  

重送陆潜夫赋得越山三韵  

西陵犹隔水北岸已春山独鸟连天去孤云伴客还秖应结茅宇出入石林间  

闲居作  

多病辞官罢闲居作赋成图书惟药箓饮食止藜羮学谢淹中术诗无邺下名不堪趋建礼讵是厌承明已辍金门步方从石路行逺山期道士髙栁觅先生性懒尤因疾家贫自省营种苖虽尚短谷价幸全轻篇咏投康乐壶觞就步兵何人肯相访开户一逢迎  

登元庙  

古庙川原迥重门禁篽连海童纷翠葢羽客事琼筵御路分疎桺离宫出苑田兴新无向背望久辨山川物外将遗老区中誓絶缘函闗若逺近紫气独依然  

河南郑少尹城南亭送郑判官还河东  

使臣怀饯席亚尹有前溪客是仙舟里途从御苑西泉声喧暗竹草色引长堤故绛青山在新田绿树齐天秋闻别鹄闗晓待鸣鸡应叹沈防者年年津路迷  

送归中丞使新罗  

诏使殊方逺朝仪旧典行浮天无尽处望日计前程蹔喜孤山出长愁积水平野风飘叠鼓海雨湿危旌异俗知文教通儒有令名还将大戴礼方外授诸生  

宿严维宅送包七【`一作刘长卿`】  

江湖同避地分手自依依尽室今为客经秋空念归岁储无别墅寒服羡邻机草色村桥晚蝉声江树稀夜凉宜共醉时难惜相违何事随阳侣汀洲忽背飞  

送从弟豫贬逺州【`一作刘长卿`】  

何事成迁客思归不见乡逰吴经万里吊屈过三湘水与荆巫接山通鄢郢长名嗟黄绶系身是白眉良独结南枝恨应思北雁行忧来沽楚酒鬓莫凝霜  

秋日东郊作  

闲看秋水心无事坐对寒松手自栽庐岳髙僧畱偈别卯山道士寄书来燕知社日辞巢去菊为重阳冒雨开浅薄将何称献纳临岐终日独徘徊  

同温丹徒登万嵗楼  

髙楼独上思依依极浦遥山合翠防江客不堪频北望塞鸿何事又南飞丹阳古渡寒烟积步空洲逺树稀闻道王师犹转战谁能谈笑解重围  

送李录事赴饶州  

北人南去雪纷纷鴈叫汀洲不可闻积水长天随逺客荒城极浦足寒云山从建业千峰出江至浔阳九派分借问督邮才弱冠府中年少不如君  

婕妤怨  

花枝出建章凤管发昭阳借问承恩者双蛾防许长  

少室韦錬师升仙歌  

红霞紫气昼氤氲绛节青幢迎少君忽从林下升天去空使时人礼白云  

送魏十六还苏州  

秋夜深深此送君阴虫切切不堪闻归舟明日毘陵道回首姑蘓是白云  

送陆沣郭郧  

才见吴洲百草春已闻燕雁一声新秋风何处催年急偏逐山行水宿人  

曾山送别  

凄凄游子若飘蓬明月清樽秖暂同南望千山如黛色愁君客路在其中  

皇甫曾  

曾字孝常冉之弟也天宝十二载第进士歴侍御史坐事徙舒州司马阳翟令诗名与兄相上下时比之张氏景阳孟阳云  

髙仲武云昔孟阳之与景阳诗品逺慙厥弟今侍御较补阙体制清洁华不胜文然寒生五湖道春及万年枝五言之选也其为士林所尚宜哉徐献忠曰景阳华净遂掩哲昆平原英赡竟难家弟若皇甫兄弟仕道既同才名亦配奈何髙生犹持不足之叹观其律调澄声文华洁俯视当世殆已飘然木末矣虽紫霞碧落未堪凌驾亦何可少  

古体诗  

赠霈禅师  

南岳满湘源吾师经利涉身归沃州老名与支公接净教传荆吴道缘止渔猎观空色不染对镜心自惬室中人寂寞门外山稠叠天台积幽梦早晚归负笈  

锡杖歌送明楚上人归佛川【`一作权德舆`】  

上人逺自西天至头陀行遍南朝寺口翻贝叶古字经手持金策声泠泠防法防身惟振锡石濑云溪深寂寂乍来松径风露寒遥映霜天月成魄后夜空山禅诵时寥寥挂在枯树枝真法常传心不住东西南北随缘路佛川此去何时回应真莫便逰天台  

近体诗  

秋兴  

流萤与落叶秋晚共纷纷返照城中尽寒砧雨外闻离人见衰鬓独鹤慕何羣楚客在千里相思看碧云  

晚至华阴  

腊尽促归心行人至华阴云霞仙掌出松栢古祠深野渡氷生岸寒川烧隔林温泉看渐近宫树晚沈沈  

玉山岭上作  

悠悠驱疋马征路上连冈晚翠深云窦寒台净石梁秋花偏似雪枫叶不禁霜愁见前程逺空郊下夕阳  

寻陆处士  

几年人不见林下掩柴闗畱客当清夜逢君话旧山隔城寒杵急带月早鸿还南陌虽相近其如隐者闲  

和谢舎人雪夜寓直  

禁省夜沈沈春风雪满林沧洲归客梦青琐近臣心挥翰宜鸣玉承恩在赐金建章寒漏起更助掖垣深  

题赠云门邕上人院  

春山临一室独坐草萋萋身寂心成道花开鸟自啼细泉松迳里返景竹林西晩与门人别依依出虎谿  

寄刘贠外长卿  

南忆新安郡千山带夕阳断猿知夜久秋草助江长疎髪应成素青松独耐霜爱才称汉主题柱待田郎  

送李中丞归本道  

上将宜分阃双旌复去秦闗河三晋路賔从五原人孤戍云连海平沙雪度春酬恩看玉剑何处有烟尘  

送元侍御充使湖南  

云梦南行尽三湘万里流山川重分手徒御亦悲秋白简劳王事清猿助客愁离羣复多病嵗晚忆沧洲  

送韦判官赴闽中  

孤棹闽中客双旌海上军路人从北少岭水向南分野鹤伤秋别林猿恐夜闻汉家崇亚相知子逺邀勲  

送孔征士  

谷口山多处君归不可寻家贫青史在身老白云深扫雪开松迳疏泉过竹林余生负丘壑相送亦何心  

送人往荆州【`一作李嘉祐诗`】  

草色随骢马悠悠同出秦水传云梦晓山接洞庭春帆影连三峡猿声近四隣青门一分手难见杜陵人  

送少微上人东南逰  

石梁人不到独往更迢迢乞食山家少寻钟野寺遥松门风自扫瀑布雪难消秋夜闻清梵余音逐海潮  

乌程水楼留别  

悠悠千里去惜此一樽同客散髙楼上帆飞细雨中山程随逺水楚思望青枫共说前期易沧波处处通  

送林中丞还京  

罢战回龙节朝天上凤池寒生五湖道春及万年枝召化多遗爱胡清已畏知懐恩偏感别堕涙向旌旗  

过刘长卿碧涧别业  

谢客开山后郊扉去水通江湖十年别衰老一樽同返照寒川满平田暮雪空沧洲自有趣不复泣途穷  

张芬见访郊居作  

林中雨散早凉生已有迎秋促织声三径荒芜羞对客十年衰老愧称兄愁心自惜江蓠晚世事方看木槿荣君若罢官防手去寻山莫计白云程  

秋夕寄懐契上人  

已见槿花朝委露独悲孤鹤在人羣真僧出世心无事静夜名香手自焚窗临絶涧闻流水客至孤峯扫白云更想清晨诵经处独看松上雪纷纷  

早朝日寄所知  

长安雪后见归鸿紫禁朝天舞拜同曙色渐分双阙下漏声遥在百花中炉烟乍起开仙仗玉佩成行引上公共荷发生同雨露不应黄叶久从风  

蕚岭四望  

汉家仙仗在咸阳洛水东流出建章野老至今犹望幸离宫秋树独苍苍  

韩翃  

翃字君平南阳人侯希逸镇淄青翃为从事罢府闲居十年李勉镇夷门辟为幕属时已迟暮不得意多家居一日夜将半客叩门急贺曰贠外除驾部郎中知制诰翃愕然曰误矣客曰邸报制诰阙人中书两进名不从又请之曰与韩翃时有同姓名者为江淮刺史又具二人同进御批曰春城无处不飞花寒食东风御栁斜日暮汉宫传蜡烛轻烟散入五侯家又批曰与此韩翃客曰此贠外诗耶翃曰是也是不误时建中初也终中书舍人南部新书云升平公主宅即席李端擅塲送王相之幽镇翃擅塲送刘相巡江淮钱起擅塲  

纪事云徳宗西幸有神智骢如意骝二马谓之功臣一日有进瑞鞭者上曰朕有二骏今得此可为三絶因吟翃观调马诗云鸳鸯赭目齿新齐晓日花间放碧蹄玉勒乍回初喷沫金鞭欲下不成嘶又云世传翃有宠姬栁氏翃成名从辟淄青置之都下数嵗寄诗曰章台栁顔色青青今在否纵使长条似旧垂也应攀折他人手栁答曰杨栁枝芳菲节可恨年年赠离别一叶随风忽报秋纵使君来岂堪折后果为蕃将沙叱利所刼翃防入中书道逢之谓永诀矣是日临淄大校置酒疑翃不乐具告之有虞侯将许俊以义烈自许即诈取得之以授翃希逸闻之曰似我往日所为也俊复能之  

古体诗  

送李明府赴滑州  

渭城寒食罢送客归逺道乌帽背斜晖青骊踏春草酒醒孤烛夜衣冷千山早去事沈尚书应怜词赋好  

送客之江寜  

春流送客不应赊南入徐州见栁花朱雀桥邉看淮水乌衣巷里问王家千闾万井无多事辟户开门向山翠楚云朝下石头城江燕双飞瓦棺寺吴士风流甚可亲相逄嘉赏日应新从来此地夸羊酪自有莼羮味可人送山隂姚丞防妓之任兼寄山阴苏少府  

东风香草路南客心容与白晳吴王孙青蛾栁家女都门数骑出河口片帆举夜簟眠橘洲春衫傍枫屿山阴政简甚从容到罢惟求物外踪落日花邉判溪水晴烟竹里防稽峯才子风流苏伯玉同官晓暮应相逐加飡共爱鲈鱼肥醒酒仍怜甘蔗熟知君錬思本清新季子如今徳有隣他日如寻始寜墅题诗早晚寄西人  

送客还江东  

还家不落春风后数日应沽越人酒池畔花深鬭鸭栏桥邉雨洗藏鸦栁遥怜内舍着新衣复向隣家醉落晖把手闲歌香橘下空山一望鹧鸪飞  

送万巨  

汉相见王陵扬州事张禹风帆木兰楫水国莲花府百顷清江十月天寒城鼔角晓钟前金鑪促膝诸曹吏玉管繁声羙少年有如过向长干地逺对湖光近山翠好逢南苑看人归也向西池畱客醉疎桺垂烟橘带霜朝游石渚暮横塘红牋色夺风流座白纻词倾翰墨塲夫子前年入朝后髙名借借时贤口共怜诗兴转清新逺继家声在此身屈指待为青客回头莫羡白亭人  

赠别王侍御赴上都  

翩翩马上郎执简佩银章西向洛阳归鄠杜回头结念莲花府朝辞芳草万嵗街暮宿春山一泉坞青青树色傍行衣乳燕流莺相间飞逺过三峯临八水幽寻佳赏偏如此残花片片细桺风落日疎钟小槐雨相思掩泣复何如公子门前人渐疎幸有心期当小暑葛衣纱帽望回车  

近体诗  

赠别韦兵曹归池州  

南陵八月天暮色逺峯前楚竹青阳路吴江赤马船籝金诸客贵佩玉主人贤终日应相逐归期定几年  

寄武陵李少府  

小县春生日公孙吏隠时楚歌催晚醉蛮语入新诗桂水遥相忆花源暗有期郢门千里外莫怪尺书迟  

赠张建  

结客平陵下当年倚侠逰传看辘轳剑醉脱骕骦裘翠羽双鬟妾珠帘百尺楼春风坐相待晚日莫淹畱  

送故人归鲁  

鲁客多归兴居人怅别情雨余衫袖冷风急马蹄轻秋草灵光殿寒云曲阜城知君拜亲后少妇下机迎  

送故人归蜀  

一骑西南逺翩翩入剑门客衣筒布润山舍荔枝繁古庙祠金马春江带白鼋自应成旅逸爱客有王孙  

酬程延秋夜即事见赠  

长簟迎风早空城澹月华星河秋一雁砧杵夜千家节看应晚心期卧亦赊向来吟秀句不觉已鸣鸦  

送髙贠外赴淄青使幕  

逺水流春色回风送落晖人趋双节近马递百花归山驿尝官酒闗城度客衣从来赤管笔提向幕中稀  

送元诜还江东  

渡江秋色里诗兴与归心客路随枫岸人家扫橘林潮声当昼起山翠近南深防日华阳洞寒花引独寻  

送李秀才归江南  

过淮芳草歇千里又东归野水吴山出家林越鸟飞荷香随去棹梅雨防行衣无数沧江客如君逹者稀  

题慈恩寺振上人房  

披衣闻客至闗鎻此时开鸣磬夕阳尽卷帘秋色来名香连竹径清梵出花台身在心无住他方到防回  

送崔过归淄青幕府  

平陵车马客海上见旌旗旧驿千山下残花一路时春衣过水冷暮雨出闗迟莫道青州客迢迢在梦思  

赠王逖  

端笏事龙楼思闲輙告休新调赭白马暂试黒貂裘珠履迎佳客金钱与莫愁座中豪贵满谁道不风流  

华亭夜宴庾侍御宅  

世故他年别心期此夜同千峯孤烛外片雨一更中酒客逢山简诗人得谢公自怜驱匹马拂曙向闗东  

送辰州李中丞  

白羽逐青丝翩翩南去时巴人迎道路蛮帅引旌旗暮雨山开少秋风叶落迟功成冀他日应见竹郎祠  

题苏许公林亭  

平津东阁在别是竹林期万叶秋声里千家落照时门随深巷静窗过逺钟迟客舍苔生处依依又赋诗  

送客之上谷  

北客悲秋色田园忆去来披衣朝易水匹马夕燕台风剪荷花碎霜迎栗罅开赏心知不浅累月故人杯  

题荐福寺衡岳暕师房  

春城乞食还髙论此中闲僧腊堦前树禅心江上山疎帘防雪卷深户映花关晩送门人出钟声杳霭间  

送金华王明府  

县舍江云里心闲境又偏家贫陶令酒月俸沈郎钱黄蘖香山路青枫暮雨天时闻引车骑竹外向铜泉  

令狐员外宅宴寄中丞  

寒色凝罗幕同人清夜期玉杯留醉处银烛送归时独坐隔千里空吟对雪诗  

家兄自山南罢归献诗叙事  

时辈已争先吾君未着鞭空嗟镊须日独是屈腰年不以殊方逺仍论赏地偏襄橙随客路汉竹引归船云外巴东峡林中岘北川池余骑马处宅似卧龙边夜簟千峯月朝窗万井烟朱荷江女院青稻楚人田县舍多潇洒城楼入醉眠黄苞柑正熟红缕鲙仍鲜坐厌牵丝倦因从解绶旋初辞五斗米唯奉一嚢钱室好生虚白书躭守太枥中嘶欵段阶下引潺湲落照渊明桞春风叔夜弦綘纱儒客帐丹诀羽人篇雅论承安石新诗与惠连兴清湖见底襟豁雾开天魏阙心犹系周才道岂捐一丘自无逸三府防招贤  

奉送王相公赴幽州廵边  

黄阁开帷幄丹墀侍冕旒位髙汤左相权总汉诸侯不改周南化仍分赵北忧双旌过易水千骑入幽州塞草连天暮邉声动地秋无因随逺道结束佩吴钩  

送李中丞赴商州  

五马渭桥东连嘶逐晓风当年紫髯将他日黑头公不异金吾宠兼齐玉帐雄关营春雪下吹角暮山空香麝松隂里寒猿黛色中郡斋多赏事好与故人同  

送田明府归终南别业  

故园此日多心赏窓下泉流竹外云近舘应逢沈道士比邻自识卞田君离宫树影登山见上苑钟声过雪闻相劝早移丹鳯阙不须常恋白鸥羣  

送故人赴江陵寻庾牧  

主人持节拜荆州走马应从一路游斑竹冈连山雨暗枇杷门向楚天秋佳期笑把斋中酒逺意闲登城上楼文体此时防又别吾知小庾甚风流  

送康洗马归滑州  

腰佩雕弓汉射声东归衔命见双旌青丝玉勒康侯马孟水金堤滑伯城腊雪夜防宜纵饮寒芜昼猎不妨行懐君又隔千山逺别后春风百草生  

送丹阳刘太眞  

长千道上落花朝羡尔当年赏事饶下筯巳怜鵞炙美开笼不奈鸭媒娇春衣晩入青阳巷细马初过皂荚桥相访不辞千里逺西风好借木兰桡  

送客归江州  

东归复得采真游江水迎君日夜流客舍不离青雀舫人家旧在白鸥洲风吹山带遥知雨露湿荷裳巳报秋闻道泉明居止近蓝舆相访为淹留  

送郑员外  

风流不减杜陵时五十为郎未是迟孺子亦知名下士乐人争唱卷中诗身齐吏部还多醉心顾尚书自有期要路眼看知已在不应穷巷久低眉  

寄徐州郑使君  

江城五马楚云边不羡雍容画省年才子旧称何水部使君还继谢临川射堂草遍收残雨官路人稀对夕天虽卧郡斋千里隔与君同见月初圆  

送襄垣王君归南阳别墅  

都门霁后不飞尘草色凄凄满路春双兎坡东千室吏三鸦水上一归人愁眼客舎衣香满走渡河桥马汗新少妇北来多逺望应知蟢子上罗巾  

送王少府归杭州  

归舟一路转青苹防欲随潮向富春吴郡陆机称地主钱塘苏小是乡亲葛花满把能消酒栀子同心好赠人早晚重过鱼浦宿遥怜佳句箧中新  

题仙游观  

仙台下见五城楼风物凄凄宿雨收山色遥连秦树晚砧声近报汉宫秋疎松影落空坛静细草香闻小洞幽何用别寻方外去人间亦自有丹丘  

送刘评事赴广州使幕  

征南官属似君稀才子当今刘孝威蛮府参军趋传舎交州刺史拜行衣前临瘴海无人过却望衡阳少雁飞为报苍梧云影道明年早送客帆归  

送冷朝阳还上元  

青丝防引木兰船名遂身归拜庆年落日澄江乌榜外秋风疎桞白门前桥通小市家林近山带平湖野寺连别后依依寒梦里共君携手在东田  

送王光辅归青州兼寄储侍郎  

防回奏事建章宫圣主偏知汉将功身着紫衣趋阙下口衔丹诏出闗东蝉声驿路秋山里草色河桥落照中逺忆故人沧海别当年好跃五花骢  

宴杨驸马山池  

垂杨拂岸草茸茸绣户帘前花影重鲙下玉盘金缕细酒开金瓮緑醅浓中朝驸马何平叔南国词人陆士龙落日泛舟同醉处回潭百丈映千峰  

送长史李少府入蜀  

行行独出故闗迟南望千山无尽期见舞巴童应暂笑闻歌蜀客又堪悲孤城晩闭清江上匹马寒嘶白露时别后此心君自见山中何事不相思  

送端州冯使君  

白晳风流似有须一门豪贵领苍梧三峯亭暗橘边宿八桂休香节下趋玉树羣儿争翠羽金盘少妾拣明珠懐君乐事不可见騣马翩翩新虎符  

汉宫曲  

骏马绣障泥红尘扑四蹄归时何太晚日照杏花西绣幕瑚钩春开翡翠楼深情不道娇倚钿箜篌  

送客知鄂州  

江口千家带楚云江花乱防雪纷纷春风落日谁相见青翰舟中有鄂君  

寒食  

春城无处不飞花寒食东风御桞斜日暮汉宫传蜡烛轻烟散入五侯家  

羽林骑  

骏马牵来御桞中鸣鞭欲向渭桥东红蹄乱踏春城雪花领骄嘶上苑风  

看调马  

鸳鸯赭白齿新齐晚日花中散碧蹄玉勒乍回初喷沫金鞭欲下不成嘶  

宿石邑山中【`一作李益`】  

浮云不共此山齐山霭苍苍望转迷晓月暂飞千树里秋河隔在数峯西  

江南曲  

长乐花枝雨防销江城日暮好相邀春楼不闭葳防锁緑水回通宛转桥  

赠张千牛  

蓬莱阙下是天家上路新回白鼻騧急管昼催平乐酒春衣夜宿杜陵花  

赠李翼  

王孙别舍拥朱轮不羡空名乐此身门外碧潭春洗马楼前红烛夜迎人  

少年行  

千防斑斓玉勒骢青丝结尾绣纒鬃挥鞭晓出章台路叶叶春衣杨桞风  

## 御定全唐诗录卷四十二  

卢纶  

纶字允言河中蒲人天宝避乱客鄱阳大厯初数举进士不第元载取其文以进补阌乡尉累迁监察御史辄称疾去坐与王缙善久不调建中初为昭应令浑瑊镇河中辟判官累迁检校户部郎中尝朝京师舅韦渠牟表其才得召见帝有所作辄使赓和异日问渠牟纶与李益何在答曰纶从浑瑊在河中驿召之防卒大厯十才子俱工五言诗纶辞情健丽为尤工  

古体诗  

送吉中孚校书归楚州旧山  

青袍芸阁郎谈笑揖侯王旧箓藏云穴新诗满帝乡名髙闲不得到处人争识谁知氷雪顔已杂风尘色此去复如何东皋岐路多借茅临紫陌回首忆沧波年来倦  

萧索但説淮南乐并檝湖上逰连樯月中泊沿溜入阊门千灯夜市喧喜逢隣舍伴遥语问乡园下淮风自急树杪分郊邑送客随岸行离人出帆立渔村绕水田澹浦隔晴烟欲就林中醉先期石上眠林昏天未曙但向云边去暗入无路山心知有花处登髙日转明下望见春城洞里草空长塜邉人自耕寥寥行异境过尽千峰影云色凝古坛泉声落寒井仙成不可期多别自堪悲为问桃源客何人见乱时  

腊日观咸宁王部曲娑勒擒豹歌  

山头曈曈日将出山下猎围照初日前林有兽未识名将军促骑无人声潜形踠伏草不动双雕转旋羣雅鸣隂方质子才三十译语受词蕃语揖舍鞍解甲疾如风人忽虎蹲兽人立歘然扼颡批其頥爪牙委地涎淋漓既苏复吼拗仍怒果叶英谋生致之拖自深丛目如电万夫失容千马战传呼贺拜声相连杀气腾陵隂满川始知防虎如防鼠败寇降羌生眼前祝尔嘉词尔无苦献尔将随犀象舞苑中流水禁中山期尔攫抟开天顔非熊之兆庆无极愿纪雄名传百蛮  

宴席赋得姚美人搊等歌  

出帘仍有钿筝随见罢翻令恨识迟微收皓腕纒红袖深遏朱弦低翠眉忽然髙张应繁节玉指回旋若飞雪凤箫龙管寂不喧绣幕纱窻俨秋月有时轻弄和郎歌慢处声迟情更多已愁红脸能佯醉又恐朱门难再过昭阳伴里最聪明出到人间才长成遥知禁曲难翻处犹自君王説小名  

栖岩寺隋文帝马脑盏歌  

天宫宝器隋朝物锁在金函比金骨开函捧之光乃发阿修罗王掌中月五云如拳轻复浓昔曾噀酒今藏龙规形环影相透彻乱雪繁花千万重可怜贞质无今古可叹隋陵一坏土宫中艶女满宫春得亲此宝能几人一留寒殿殿将壊唯有幽光通隙尘山中老僧眉似雪忍死相传保扄鐍  

送张侍郎还蜀歌  

秦家御史汉家郎亲专两印征殊方功成走马朝天子伏槛谈邉若流水晓离仙署趋紫微夜接髙儒读青史泸南五将望君还愿以天书示百蛮曲栈重江初过雨前旌后骑不同山迎车拜舞多耆老旧卒新营遍青草塞口云生火迟烟中鹤唳军行早黄花川下水交横逺映孤霞蜀国晴笻竹笋长椒瘴起茘枝花发杜防鸣回首岷峩半天黒传觞接膝何由得空令豪士仰威名无复贫交恃顔色垂杨不动雨纷纷锦帐胡瓶争送君须臾醉起箫笳发空见双旌入塞云  

近体诗  

皇帝感词  

天衣五凤彩御马六龙文雨露清驰道风雷翊上军髙旍花外转行漏乐前闻时见金鞭举空中指瑞云  

卧病书懐  

苦心三十载白首遇艰难旧地成孤客全家赖钓竿貌衰縁药尽起晚为山寒老病今如此无人更问看  

泊扬子江岸  

山映南徐暮千帆入古津鱼惊出浦火月照渡江人清镜催双鬓沧波寄一身空怜莎草色长接故园春  

题兴善寺后池  

隔窓栖白鸟似与镜湖邻月照何年树花逢几度人岸莎青有路苔径緑无尘永愿容居止僧中老此身  

蓝溪期萧道士采药不至  

春风生百草几处术苗香人逺花空落溪深日复长病多知乐性老近忆仙方青节何由见三山桂自芳  

春日灞亭同苗员外寄庾侍御  

坐见春云暮无因报所思川平人去逺日暖雁飞迟对酒山长在看花鬓自衰谁堪登灞岸还作异乡悲夜中得循州赵司马侍郎书因寄回使  

瘴海寄双鱼中宵达我居两行灯下泪一纸岭南书地説炎蒸极人称老病余殷勤报贾傅莫共酒杯疎  

赴池州拜觐舅氏留上考功郎中舅  

孤贱易蹉跎其如酷似何衰荣同族少生长外家多别国桑榆在沾衣血泪和应怜失行雁霜霰寄烟波  

送韩都防还邉  

好勇知名早争雄上将间战多春入塞猎惯夜烧山阵合龙蛇动军移草木闲今来部曲尽白首过萧关  

送刘判官赴丰州  

衔杯吹急管满眼起风沙大漠山沈雪长城草发花筞行须耻战冦在莫言家余亦祈勲者如何别左车  

送从叔程归西川幕  

千山氷雪晴山静锦花明羣鹤栖莲府诸戎拜栁营浪依巴字息风入蜀关清岂念在贫巷竹林鸣鸟声  

送顔推官逰银夏谒韩大夫  

丛丛叫寒笛满眼塞山青才子樽前画将军石上铭猎声云外响战血雨中腥苦乐从来事因君一涕零  

送从侄滁州觐省  

爱尔似龙媒翩翩千里回书从外氏学竹自晋时栽拥棹逢鸥舞凭防见雨来上堂多庆乐不醉莫停杯  

送从舅成都丞广归蜀  

褒谷通岷岭青冥此路深晚程椒瘴热野饭茘枝隂古郡三刀夜春桥万里心惟应对杨栁暂醉卓家琴  

送李端  

故关衰草遍离别自堪悲路出寒云外人归暮雪时少孤为客早多难识君迟掩泪空相向风尘何处期  

题崔端公园林  

上士爱清辉开门向翠微抱琴看鹤去枕石待云归野坐苔生席髙眠竹挂衣旧山东望逺惆怅暮花飞  

山中咏古木  

髙林已萧索夜雨复秋风坠叶鸣藂竹斜根拥断蓬半侵山影里长在水声中此地何人到云门去未通  

从军行  

二十在邉城军中得勇名卷旗收败马占碛拥残兵覆阵乌鸢起烧山草木明塞闲思逺猎师老厌分营雪岭无人迹氷河足雁声李陵甘此没惆怅汉公卿  

晚到盩厔耆老家  

老翁曾旧识相引出柴门苦话别时事因寻溪上村数年何处客近日几家存冒雨看禾黍逢人忆子孙乱藤穿井口流水到篱根惆怅不堪住空山月又昏  

过李尊师院  

城阙望烟霞常悲仙路賖宁知樵子迳得到葛洪家犬吠松间月人行洞里花留诗千载鹤送客五云车访世山空在观碁日未斜不知尘俗士谁解种胡麻  

和常舍人晚秋集贤院即事十二韵寄赠江南徐薛二侍郎  

纶阁九华前森沈绮仗连洞门开旭日清禁肃秋天霜满朝容备钟余漏唱传摇珰陪羽扇端弁入炉烟麟笔删金篆龙绡荐玉编汲书荀朂定汉史蔡邕专御竹潜通笋宫池暗泻泉乱藂萦弱蕙坠叶洒枯莲列署齐游日重江并谪年登封思议草侍讲忆同筵沧海风涛广黝山瘴雨偏惟应缄上宝赠逺一呈妍  

早春逰樊川野店却寄李端校书崔峒补阙司空曙主簿耿湋拾遗  

白水遍沟塍青山对杜陵晴明人望鹤旷野鹿随僧古栁连巢折荒堤带草崩隂桥全覆雪瀑溜半垂冰鬭鼠摇松影逰落石层韶光偏不待衰败巧相仍桂树曾争折龙门几共登琴师阮校尉诗和栁吴兴防笔求书扇张屏看画蝇卜邻空遂约问卦独无征投足经危路收才遇直绳守农穷自固行药病何能掩帙蓬蒿晚临川景气澄飒然成一叟谁更慕骞腾  

逢南中使因寄岭外故人  

见説南来处苍梧接桂林过秋天更暖近海日长隂巴路縁云出蛮乡入洞深信回人自老梦到月应沈碧水通春色青山寄逺心炎方难久客莫使鬓毛侵  

送鲍中丞赴太原  

分路引鸣驺喧喧似陇头暂移西掖望全解北门忧专幕临都防分曹制督邮积氷营不下盛雪猎方休白草连氊帐黄云拥戍楼今朝送旌斾一减鲁儒羞  

仲秋望华清宫中树因以成咏  

可怜云木藂满禁碧蒙蒙色润灵泉近隂清辇路通玉坛标八柱金井识双桐交映凝寒露相和起夜风数枝盘石上几叶落云中燕拂宜秋霁蝉鸣觉昼空翠屏更隠见珠缀共玲珑雷雨生成早撨苏禁令雄野藤髙助緑仙果迥呈红惆怅缭垣暮兹山闻暗蛩  

长安春望  

东风吹雨过青山却望千门草色闲家在梦中何日到春来江上几人还川原缭绕浮云外宫阙参差落照间谁念为儒逢世难独将衰鬓客秦关  

晩次鄂州  

云开逺见汉阳城犹是孤帆一日程估客昼眠知浪静舟人夜语觉潮生三湘愁鬓逢秋色万里归心对月明旧业巳随征战尽更堪江上鼓鼙声  

夜投丰徳寺谒海上人  

夜半中峰有磬声偶逢撨者问山名上方月晓闻僧语下界林疎见客行野鹤巢邉松最老毒龙潜处水偏清愿得逺公知姓字焚香洗钵过浮生  

秋中过独孤郊居  

闲园过水到郊居共引家童拾野蔬髙树夕阳连古巷菊花梨叶满荒渠秋山近处行过寺夜雨寒时起读书帝里诸亲别来乆岂知王粲爱撨渔  

得耿湋司法书因叙长安故友零落兵部苗员外发秘书省李校书端相次倾逝潞府崔功曹峒长林司空丞曙俱谪逺方余以摇落之时对书增叹因呈河中郑仓曹畅叅军昆季  

鬓似衰蓬心似灰惊悲相集老相催故友九泉留语别逐臣千里寄书来尘容带病何堪问泪眼逢秋不喜开幸接野居宜屣步冀君清夜一申哀  

春日卧病示赵季黄  

病中饶泪眼常昏闻説花开亦闭门语少渐知琴思苦卧多惟觉鸟声喧黄埃满市图书贱黒雾连山虎豹尊今日支离顾形影向君凡在几重恩  

洛阳早春忆吉中孚校书司空曙主簿因寄清江上人  

值迥逢髙驻马频雪晴闲看洛阳春莺声报逺同芳信柳色邀欢似故人酒貌昔将花共艶髩毛今与草争新年来百事皆无绪惟与汤师结净因  

詶李端野寺病居见寄  

野寺钟昏山正隂乱藤髙竹水声深田夫就饷还依草野雉惊飞不过林斋沐暂思同静室清羸已觉助禅心寂寞日长相问疾料君惟取古方寻  

詶畅当寻嵩岳麻道士见寄  

闻逐樵夫闲看棋忽逢人世是秦时开云种玉嫌山浅渡海传书怪鹤迟隂洞石幢防有字古坛松树半无枝烦君逺寄青囊箓愿得相从一问师  

酬赵少尹戏示诸侄元阳等因以见赠  

八龙三虎俨成行琼树花开鹤翼张且请同观舞鸜鹆何须竟哂食防榔归时每爱懐朱橘戏处常闻佩紫囊谬入院家逢庆乐竹林因得奉壶觞  

同赵进马元阳春日登长春宫古城望河中因寄郑损仓曹  

城头春霭晓蒙蒙指望关桥满袖风云骑闲嘶宫栁外玉人愁立草花中钟分寺路山光緑河绕军州日气红迹忝【`阙`】　方恋赏此时离恨与君同  

早春归盩厔旧居却寄耿拾遗漳李校书端  

野日初晴麦陇分竹园村巷鹿成羣几家废井生新草一树繁花对古坟引水忽惊氷满涧向田空见石和云可怜芳嵗青山里惟有松枝好寄君  

至徳中途中书事却寄李僴  

乱离无处不伤情况复看碑对古城路绕寒山人独去月临秋水雁空惊顔衰重喜归乡国身贱多慙问姓名今日主人还共醉应怜世故一儒生  

送李尚书郎君昆季待从归觐滑州  

凤雏聨翼美王孙防服戎装拟塞垣金鼎对筵调野膳玉鞭齐骑引行轩氷河一曲旌旗满墨诏千封雨露繁更説务农将罢战敢持歌讼庆晨昏  

送内弟韦宗仁归信州觐省  

常嗟外族弟兄稀转觉心孤是送归醉掩壶觞人有泪梦惊波浪日无辉烹鱼緑岸烟迷草摘橘青溪露湿衣闻説江楼长卷慢几回风起望胡威  

春词  

北苑罗裙带尘衢锦绣鞋醉眠芳树下半被落花埋  

和张仆射塞下曲  

林暗草惊风将军夜引弓平明寻白羽没在石棱中月黒鴈飞髙单于夜遁迯欲将轻骑逐大雪满弓刀  

天长乆词  

台殿云凉风日微君王初赐六宫衣楼船泛罢归犹早行遣才人鬭射飞  

古艶诗  

自拈裙带结同心暖处偏多香气深爱捉狂夫问闲事不知歌舞用黄金  

赠别李纷  

头白乘驴悬布囊一回言别泪千行儿孙满眼无归处惟到樽前似故乡  

题伯夷庙  

中条山下黄礓石垒作夷齐庙里神落叶满堦尘满座不知浇酒是何人  

过玉贞公主影殿  

夕照临窓起暗尘青松绕殿不知春君看白髪诵经者半是宫中歌舞人  

裴给事宅白牡丹  

长安豪贵惜春残争翫街西紫牡丹别有玉盘承露冷无人起就月中看  

春日登楼  

花正浓时人正愁逢花却欲替花羞年来笑伴皆归去今日晴明独上楼  

司空曙  

曙字文明广平人能诗为大厯十才子之一登进士第从韦臯于剑南贞元中为水部郎中终虞部徐献忠曰文明诗气清华感赏至到诵之口吻调利情意触发可谓风人之度矣  

古体诗  

早春逰望  

东风春未足试望秦城曲青草状寒芜黄花似秋菊壮将欢共去老与悲相逐独作逰社人暮过威辇宿残莺百啭歌同王员外耿拾遗吉中孚李端游慈恩各赋一物  

残莺一何怨百啭相寻续始辨下将髙稍分长复促缗蛮巧状语机节终如曲埜客赏应迟幽僧闻讵足禅斋深树夏隂清零落空余三两声金谷筝中传不出山阳笛里写难成忆昨乱啼无逺近晴宫晓色偏相引送暖初随栁色来辞芳暗逐花枝尽歌残鸎歌残鸎悠然万感生谢朓羇懐方一听何郎闲吟本多情乃知众鸟非俦比暮噪朝鸣倦人耳共爱竒音那可亲年年出谷待新春此时断絶为君惜明日蝉催髪白  

长林令卫象饧丝结歌【`一作李峤`】  

主人雕盘盘素丝寒女眷眷墨子悲乃言假使饧为之八珍重沓失顔色手援玉筯不敢持始状芙蓉新出水仰坼重衣倾万蕊又如合欢交乱枝红茸向暮花参差吴蚕络茧抽尚絶细缕纎毫看欲灭雪髪羞垂倭堕鬟绣囊畏并茱萸结我爱此丝巧妙絶世间无为君作歌陈座隅  

近体诗  

公子行  

纒臂绣纶巾貂裘窄称身射禽风助箭骤马雪飞尘金埒争开道香车为驻轮翩翩不知处应是霍家亲  

喜外弟卢纶访宿  

静夜四无隣荒居旧业贫雨中黄叶树灯下白头人以我独沈乆媿君相访频平生有深意况是蔡家亲  

江园书事寄卢纶  

种栁南江邉闭门三四年俗人那胜竹凡鸟不如蝉嗜酒渐思渴读书多欲眠平生故交在白首逺相怜  

独逰寄卫长林  

草緑春阳动迟迟泽畔逰恋花同野蝶爱水剧江鸥身外唯须醉人间尽是愁那知鸣玉者不羡卖瓜侯  

云阳馆与韩绅宿别  

故人江海别几度隔山川乍见翻疑梦相悲各问年孤灯寒照雨深竹暗浮烟更有明朝恨离杯惜共传  

送郎士元使君赴郢州  

使君持节去云水满前程楚寺多连竹江樯逺映城登楼向月望赛庙傍山行若动思乡咏应贻谢步兵  

送史申之峡州  

峡口巴江水无风浪亦翻蒹葭新有雁云雨不离猿行客思乡逺愁人赖酒昏檀郎好聨句莫滞谢家门  

送栁震归蜀  

白日双流静西看蜀国春桐花能乳鸟竹节竞祠神蹇步徒相望先鞭不可亲知从江仆射登榻更何人  

送曹桐椅  

青春三十余众艺尽无如中散诗传画将军扇卖书楚田寒下雁江日暖多鱼惆怅空相送欢逰自此疎  

送流人  

闻説南中事悲君重窜身山村枫子鬼江庙石郎神童稚留荒宅图书托故人青门好风景为尔一沾巾  

田家  

田家喜雨足邻老相招携泉溢沟塍壊麦髙桑柘低呼儿催放犊邀客待烹鸡搔首蓬门下如将轩冕齐  

望水  

髙原晴见水楚色霭相和野极空如雪天遥不辨波永无人迹到独有鸟行过况在苍茫外残阳照更多  

新蝉  

今朝蝉忽鸣羇客若为情渐觉一年谢能令万感生微风初满树落月稍沈城为问同懐者凄凉听几声  

立秋日  

律变新秋至萧条自此初花酣莲报谢叶坠栁呈疎澹日非云映清风似雨余卷帘凉暗度迎扇暑先除草静多翻燕波澄乍露鱼今朝散骑省作赋兴何如  

晦日益州北池陪宴  

临泛从公日仙舟翠幕张七桥通碧沼双树接花塘玉烛收寒气金波隠夕光野闻歌管思水静绮罗香逰骑萦林逺飞桡截岸长郊源懐灞浐陂漾写江潢常侍传花诏偏禆问羽觞岂令南岘首千载播余芳  

和耿拾遗元日观早朝  

元日争朝阙奔流若防溟路尘和薄雾骑火接低星漏促双鱼钥车喧百子铃冕旒当翠殿幢防满彤庭表嵗方编瑞乘春即宥刑诸侯陈禹玉司厯献尧蓂夀酒三觞退箫韶九奏停太阳开物象沛泽及生灵南陌祥光紫东方晓气青自怜扬子贱归草太经  

南原望汉宫  

荒原空有汉宫名衰草茫茫雉堞平连雁下时秋水在行人过尽暮烟生西陵歌吹何年絶南陌登临此日情故事悠悠不可问寒禽野水自纵横  

过卢秦卿旧居  

五栁茅茨楚国贤桔橰蔬圃水涓涓黄花寒后难逢蝶红叶晴来忽有蝉韩康助采君臣药支遁同看内外篇为问潜夫空著论何如侍从赋甘泉【`余九月中吴山登望是日天晴暄红树中忽闻蝉声因忆卢句不虚`】  

题上人院  

闭门不出自焚香拥褐看山歳月长雨后緑苔生石井秋来黄叶遍绳床身闲何处无真性年老曾言隠故乡更説本师同学在几时携手见衡阳  

酬李端校书见赠  

緑槐垂穗乳乌飞忽忆山中独未归青镜流年看髪变白云芳草与心违乍逢酒客春逰惯乆别林僧夜坐稀昨日闻君到城阙莫将簪弁胜荷衣  

赠衡岳隠禅师  

拥褐安居南岳头白云髙寺见衡州石牕湖水摇寒月枫树猿声报夜秋讲席旧逢沙鸟至梵经初向竺僧求自知身老将传法因下人间逐此逰  

酬张芬赦后见赠  

紫凤朝衔五色书阳春忽报网罗除已将心变寒灰后岂料光生腐草余建水风烟收客泪杜陵花竹梦郊居劳君故有诗人赠欲报琼瑶恨不如  

长安晓望寄程补阙  

迢递山河拥帝京参差宫殿接云平风吹晓漏经长乐栁带晴烟出禁城天近笙歌临路发日髙车马隔尘行独有浅才甘未达多慙名在鲁诸生【`一作包何诗惟末二句有异何曰自怜乆在诸生列未得金闺籍姓名`】  

早夏寄元校书  

独逰野径送芳菲髙竹林居接翠微緑岸草深虫入徧青藂花尽蝶来稀珠荷荐果香寒簟玉柄摇风满夏衣蓬荜永无车马到更当斋夜忆晖  

闲园即事寄公  

欲就东林寄一身尚怜儿女未成人柴门客去残阳在药圃虫喧秋雨频近水方同梅市隠曝衣多笑阮家贫深山兰若何时到羡与闲云作四隣  

送曲山人衡州  

白石先生眉髪光已分绀雪饮红浆衣巾半染烟霞气语笑兼和药草香茅洞玉声流暗水衡山碧色映朝阳千年城郭如相问华表峩峩有夜霜  

晩思  

蛩吟窓下月草湿堦前露晩景凄我衣秋风入庭树  

金陵懐古  

辇路江枫暗宫庭野草春伤心庾开府老作北朝臣  

别卢秦卿  

知有前期在难分此夜中无将故人酒不及石尤风  

别卢纶【`御览诗作曙别纶纶集作纶别曙当以御览为正`】  

有月多同赏无秋不共悲如何与君别又是菊黄时  

杂兴  

月没辽城暗出师双龙金角晓天悲黄尘满目随风散不认将军燕尾旗  

江村即事  

罢钓归来不系舡江邨月落正堪眠纵然一夜风吹去只在芦花浅水邉  

过长林湖西酒家  

湖草青青三两家门前桃杏一般花迁人到处惟求醉闻説渔翁有酒賖  

峡口送友人  

峡口花飞欲尽春天涯去住泪沾巾来时万里同为客今日翻成送故人  

耿湋  

漳字洪源河东人登宝应元年进士第官右拾遗工诗与钱起卢纶诸人齐名号大厯十才子计敏夫云湋诗有家贫僮仆慢官罢友朋疎世多传之又云唐诗人最重行卷雍陶首篇上裴度湋行卷首篇上第五琦或指为二子邪正虽然方琦未有衅时上诗亦何足多怪  

徐献忠云湋诗不深琢削而风格自胜葢生有髙性而寡夙学者也  

近体诗  

早朝  

钟鼓余声里千官向紫微冒寒人语少乘月烛来稀清漏闻驰道轻霞映琐闱犹看嘶马处未啓掖垣扉  

春日即事  

数亩东皋宅青春独屏居家贫僮仆慢官罢友朋疎强饮沽来酒羞看读了书闲花更满地惆怅复何如  

废庆宝寺【`一作司空曙`】  

黄叶前朝寺无僧寒殿开池晴出曝松暝鹤飞回古砌碑横草隂廊画杂苔禅宫亦销歇尘世转堪哀  

赠苗员外  

为郎日赋诗小谢少年时业继儒门后心多道者期晓回长乐殿新出永明祠行乐西园莫春风动栁丝  

赠严维  

许询清论重寂寞住山隂野客投寒寺闲门傍古林海田秋熟早湖水夜渔深世上穷通理谁能奈此心  

赠朗公  

来自西天竺持经奉紫微年深梵语变行苦俗流归月上安禅乆苔生出院稀梁间有驯鸽不去为忘机  

赠张将军  

寥落邉城暮重门返照间鼓鼙经雨暗士马过秋闲惯守临邉郡曾营近海山闗西旧业在夜夜梦中还  

奉送蒋尚书兼御史大夫东都留守  

副相威名重春卿礼乐崇锡圭仍拜下分命遂居东髙斾翻秋日清铙引细风蝉稀金谷树草徧徳阳宫教用儒门俭兵依武库雄谁云千载后周召独为公  

上裴行军中丞  

萧关扫定虎狼羣闭阁层城白日曛枥上骅骝嘶鼓角门前老将识风云旌旗四面寒山映丝管千家静夜闻更想他时看竹帛功成不独霍将军  

奉和李观察登河中白楼  

城上髙楼飞鸟齐从公一遂蹑丹梯黄河曲尽流天外白日轮倾落海西玉树九重常在梦云衢一望杳如迷何心更和阳春奏况复秋风闻战鼙  

朝下寄韩舍人  

侍臣鸣佩出西曹鸾殿分阶翊防旄瑞气迥浮青玉案日华遥上赤霜袍花间焰焰云旗合鸟外亭亭露掌髙肯念万年芳树里随风一叶在蓬蒿  

送友人逰江南  

逺别悠悠白髪新江潭何处是通津潮声偏惧初来客海味惟甘乆住人漠漠烟光前浦晚青青草色定山春汀洲更有南回雁乱起聨翩北向秦  

拜新月【`一作李端诗`】  

开帘见新月便即下堦拜细语人不闻北风吹裙带  

秋日  

返照入闾巷愁来谁共语古道无人行秋风动禾黍李端  

端赵州人李嘉祐之侄大厯五年进士从驸马郭暧游后移疾江南仕至杭州司马  

古体诗  

古别离  

水国叶黄时洞庭霜落夜行舟问商贾宿在枫林下此地送君还茫茫似梦间后期知几日前路转多山巫峡通湘浦迢迢隔云雨天晴见海樯日落闻津鼓人老自多愁水深难急流清宵歌一曲白首对汀洲  

野亭三韵送钱员外  

野菊开欲稀寒泉流渐浅幽人步林后叹此年华晚倚杖送行云寻思故山逺  

留别桞中庸  

惆怅流水时萧条背城路离人出古亭嘶马入寒树江南正风波相逢在何处  

冬夜与故友聚送吉校书  

途穷别则怨何必天涯去共作出门人不见归乡路慇懃执杯酒望望送亲故月色入闲轩风声落髙树云霄望且逺齿髪行应暮九日泣黄花三秋悲白露君行过洛阳莫向青山度  

归山招王逵  

日长原野静杖防步幽巘雉雊麦苗隂蝶飞溪草晚我生好闲放此去殊未返自是君不来非闗故山逺  

适谷口元赞善所居  

入谷访君来秋泉已堪涉林间人独坐月下出相接重露湿苍苔明灯照黄叶故交一不见素髪何稠叠近体诗  

巫山髙和皇甫拾遗  

巫山十二峰皆在碧虚中回合云藏日霏防雨带风猿声寒渡水树色暮连空愁向髙唐望清秋见楚宫【`纪事云蜀路有飞泉亭诗板百余篇薛能尝过此悉去诸板惟留端此篇`】  

春逰乐  

柘弹连钱马银钩倭堕鬟摘桑春陌上踏草夕阳间意合辞先露心诚貌却闲明朝若相忆云雨出巫山  

宴伊东岸  

晴洲无逺近一树一潭春芳草留归骑朱樱掷舞人空花对酒落小翠隔林新竟日皆携手何由遇此辰  

云际中峰居喜见苗发  

自得中峰住深林亦闭闗经秋无客到入夜有僧还暗涧泉声小荒村树影闲髙窓不可望星月满空山  

晩次巴陵  

雪后柳条新巴陵城下人烹鱼邀水客载酒奠山神云去低斑竹波回动白苹不堪逢楚老日暮正江春  

宿洞庭  

白水连天暮洪波带日流风髙云梦夕月满洞庭秋沙上渔人火烟中贾客舟西园与南浦万里共悠悠  

茂陵山行陪金部韦员外  

宿雨朝来歇空山天气清盘云双鹤下隔水一蝉鸣古道黄花落平芜赤烧生茂陵虽有病犹得伴君行  

闻吉中孚还俗因而有此赠  

闻道华阳客儒衣谒紫微旧山连药卖孤鹤带云归柳市名犹在桃源梦已稀还家见鸥鸟应愧背船飞  

宿华阳洞寄元称  

花洞晚隂隂仙坛隔杏林潄泉春谷冷药夜窓深石上开仙酌松间对玉琴戴家溪北住雪后去相寻  

送耿拾遗湋江外括图书  

驱传草连天回风满树蝉将过夫子宅亦问孝亷船汉史收三箧周诗采百篇别君终有泪不是怨流年  

送郑侍御赴洪州  

草色随骢马悠悠共出秦水传云梦晓山接洞庭春帆影连三峡猿声在四隣青门一分手难见杜陵人  

送友人宰湘隂  

从宦舟行逺浮湘又入闽蒹葭无朔雁柽栝有蛮神传吏闲调象山精暗讼人惟须千树橘暂救李衡贫  

送乐平苗明府  

本是求彭泽谁云道里賖山从石壁断江向弋阳斜暮色随枫树云隂暗荻花诸侯旧调鼎应重宰臣家  

送王少府逰河南  

马卿方失意东去谒诸侯过宋人应少逰梁客独愁鸟翻千室暮蝉急两河秋仆本无媒者因君泪亦流  

赠郭驸马  

青春都尉最风流二十功成便拜侯金距鬭鸡过上苑玉鞭骑马出长楸薫香荀令偏怜小傅粉何郎不解愁日暮吹箫杨柳陌路人遥指凤凰楼  

方塘似镜草芊芊初月如钩未上新开金埒看调马旧赐铜山许铸钱杨柳入楼吹玉笛芙蓉出水妬花钿今朝都尉如相顾愿脱长裾逐少年【`旧唐书曰升平公主贤明有才思大厯中端等十才子逰暧门下每宴集赋诗公主坐视帘中诗之美者赏百缣端先献警句薫香荀令云云主即以百缣赏之钱起以为宿搆请以起姓为韵复云云暧曰此愈工矣起等始服`】  

送周长史  

青枫树里宣城郡独佐诸侯上板桥江客亦能传好信山僧多解説南朝云隂出浦看帆小草色连天见雁遥别有空园落桃杏知将丝组系兰桡  

感兴  

香炉最髙顶中有髙人住日暮下山来月明上山去  

溪行逢雨与柳中庸  

日落众山昏萧萧暮雨繁那堪两处宿共听一声猿  

听筝  

鸣筝金粟柱素手玉房前欲得周郎顾时时误拂弦  

春晚游鹤林寺寄使府诸公  

野寺寻春花已迟背岩惟有两三枝明朝携酒犹堪醉为报春风且莫吹  

送刘侍郎  

几人同入谢宣城未及酬恩隔死生惟有夜猿知客恨弋阳溪路第三声  

## 御定全唐诗录卷四十三  

顾况  

况字逋翁苏州海盐人长于歌诗性好诙谐虽王公之贵亦戏侮之尝为韩滉节度判官与栁浑李泌善浑辅政以校书征及泌为相自谓当得达官稍迁著作郎悒悒不乐求归坐诗语调谑贬饶州司户参军后隠居茅山以夀终  

皇甫湜撰集序略云吴中山泉气状英淑怪丽君翕轻清以为性结冷汰以为质煦鲜容以为词偏于逸歌长句骏发踔厉往往若穿天心出月胁意外惊人语非寻常所能及最为快也况兼工小笔尝求知新亭盐监人诘之曰予要貌海中山耳解职后落笔果有竒趣  

古体诗  

筑城　筑城刺临戎也寺人临戎以墓砖为城壁  

筑城登登于以作固咨尔寺兮发郊外冢墓死而无知犹或不可若其有知惟上帝是愬  

筑城奕奕于以固敌咨尔寺兮发郊外冢甓死而无知犹或不可若其有知惟上帝是谪  

囝　囝哀闽也【`囝音蹇闽俗呼子为囝呼父为郎罢　按唐世阉儿出闽中诸道买献号为私白事见杨复恭传　青箱杂记云唐世多取闽童为阉奴以进之故况陈其苦以讽焉`】  

囝生闽方闽吏得之乃絶其阳为臧为获致金满屋为髠为钳如视草木天道无知我罹其毒神道无知彼受其福郎罢别囝吾悔生汝及汝既生人劝不举不从人言果获是苦囝别郎罢心摧血下隔地絶天及至黄泉不得在郎罢前  

采蜡　采蜡怨奢也荒岩之间有以纩防其身腰藤造险及有羣蜂肆毒哀呼不应则上舍藤而下沈之壑  

采采者蜡于泉谷兮煌煌中堂烈华烛兮新歌善舞弦柱促兮荒岩之人自取其毒兮  

拟古  

龙剑昔藏影送雄留其雌人生阻懽防神物亦别离碧树感秋落佳人无还期夜琴为君咽浮云为君滋爱而伤不见星汉徒参差  

弃妇词  

古来有弃妇弃妇有归处今日妾辞君遣妾何处去旧家零落尽恸哭来时路忆昔初嫁君闻君甚周旋绮罗锦绣段有赠黄金千十五许嫁君二十移所天结髪日未乆离居缅山川家家尽欢乐贱妾空自怜幽闺多沈思盛事无十年相思若循环枕席生流泉流泉咽不噪独梦关山道及此见君还君归妾已老物华恶衰贱新宠方妍好掩泪出故房伤心极秋草自妾为君妻君东妾在西红顔到晓恨玉貌一生啼妾有嫁时服轻云淡翠霞瑠璃作斗帐四角金莲花自从别离后不觉尘埃厚常嫌玳瑁孤独恨梧桐偶玉顔逐霜霰贱妾何能守寒沼落芙蓉秋风散杨栁以此憔悴顔空将旧物还余生欲有寄谁肯相牵攀君恩既断絶相见何年月悔倾连理杯虚作同心结女萝附青松贵在相依投浮萍共緑水教作若为流不忿君弃妾自叹妾縁薄忆昔初嫁君小姑才倚床今日辞君去小姑如妾长回头语小姑莫嫁如兄夫  

华山西冈游赠隠元叟  

羣峰郁初霁泼黛若鬟沐天风鼓唅呀摇撼千灌木木叶微堕黄石泉净停緑危磴萝薜牵迥步入幽谷我心寄青霞世事惭苍鹿遂令巢许辈于焉谢尘俗想是悠悠云可契去留烛  

行路难  

君不见古人烧水银变作北邙山上尘藕丝挂在虚空中欲落不落愁杀人睢水英雄多血刄建章宫阙成灰烬淮王身死桂树折徐福一去音书絶行路难行路难生死有命皆繇天秦王汉武遭不脱汝独何人学神仙君不见担雪塞井空用力炊沙作饭岂堪食一生肝胆向人尽相识不如不相识冬青树上挂凌霄歳晏花凋树不凋凡物各自有根本种禾终不生荳苗行路难行路难不知何处是平道中心无事当富贵今日看君顔色好  

君不见少年头上如云髪少壮如云老如雪岂知灌顶有醍醐能使清凉头不热吕梁之水挂飞流鼋鼍蛟蜃不敢逰少年恃险若平地独倚长剑凌清秋行路难行路难昔日少年今已老炫目春光不长好前朝竹帛事皆空日暮牛羊古城草  

短歌行【`有序`】  

情思发动圣贤所不能免也师乙陈其宜延州审其音理乱之所经王化之所兴也信无逃于声教岂徒文彩之丽遂作此歌  

城邉路今人犂田昔人墓岸上沙昔时江水今人家今人昔人共长叹四气相催节回换明月皎皎入华池白云离离度青汉我欲升天天隔霄我欲渡水水无桥我欲上山山路险我欲汲井井泉遥越人翠被今何夕独立沙邉江草碧紫燕西飞欲寄书白云何处蓬莱客新系青丝百尺绳心在君家辘轳上我心皎洁君不知辘轳一转一惆怅何处春风吹晓幕江南渌水通朱阁美人二八顔如花泣向春风畏花落临春风听春鸟别时多见时少愁人一夜不得眠瑶井玉绳相对晓轩辕黄帝初得仙鼎湖一去三千年周流三十六洞天洞中日月星辰聨骑龙倒景逰八极轩辕弓劔无人识东海青童寄消息【`以上三首前二首才调集作悲歌分为二首后一首集本作攀龙引今叅文苑文粹品彚纪事改正`】  

公子行  

轻薄儿面如玉紫陌春风纒马足双悬金缕鹘飞长衫刺雪生犀束緑槐夹道隂初成瑚几节敌红星红肌拂拂酒光凝当阶背拉金吾行朝逰咚咚鼓声发暮逰咚咚鼓声絶入门不肯自升堂美人扶踏金阶月  

长安道  

长安道人无衣马无草何不归来山中老  

梁广画花歌  

王母欲过刘彻家飞琼夜入云軿车紫书分付与青鸟却向人间求好花上元夫人最小女头面端正能言语手把梁生画花看凝嚬掩笑心相许心相许为白阿娘从嫁与  

乌啼曲  

玉房掣锁声翻叶银箭添泉霜绕堞毕逋拨剌日衔城八九雏飞其母惊此是天上老鵶鸣人间老鵶无此声摇风杂佩耿华烛夜听羽人弹此曲东方曈曈赤日旭  

嵇山道芬上人画山水歌  

镜湖真僧白道芬不服朱审李将军墨汁平铺洞庭水笔头防出苍梧云且看八月十五夜月下看山尽如画  

范山人画山水歌  

山峥嵘水澄漫漫汗汗一笔耕一草一木栖神明忽如空中有物物中有声复如逺道望乡客梦绕山川身不行  

梁司马画马歌  

画精神画筋骨一团旋风瞥灭没仰秣如上贺兰山低头欲饮长城窟此马昻然独此羣阿爷是龙飞入云黄沙枯碛无寸草一日行过千里道展处把笔欲描时司马一騧赛倾倒  

杜秀才画立走水牛歌  

昆仑儿骑白象时时锁着狮子项奚奴跨马不搭鞍立走水牛惊汉官江村小儿好夸骑脚踏牛头上牛领浅草平田擦过时大虫着钝几落井杜生知我恋沧洲画作一障张床头八十老婆拍手笑妬他织女嫁牵牛  

李供奉弹箜篌歌  

国府乐手弹箜篌赤黄绦索金鎝头早晨有勑鸳鸯殿夜静逐歌明月楼起坐可怜能抱撮大指调弦中指拨腕头花落舞制裂手下鸟惊飞拨剌瑚席一声一声鸣锡锡罗绮屏一弦一弦如撼铃急弹好迟亦好宜逺听宜近听左手低右手举易调移音天赐与大弦似秋鴈聨聨度陇闗小弦似春燕喃喃向人语手头疾腕头软来来去去如风卷声清冷冷鸣索索垂珠碎玉空中落美女争窥玳瑁帘圣人卷上真珠箔大弦长小弦短小弦快大弦缓初调锵锵似鸳鸯水上弄新声入深似太清仙鹤逰秘馆李供奉仪容质身才稍稍六尺一在外不曾辄教人内里声声不遣出指剥葱腕削玉饶盐饶酱五味足弄调人间不识名弹尽天下崛竒曲番曲汉曲声皆好弹着曲髓曲肝脑往往从空入户来瞥瞥随风落春草草头只觉风吹入风来草即随风立草亦不知风到来风亦不知声缓急爇玉烛照银灯光照手实可憎只照箜篌弦上手不照箜篌声里能驰凤阙拜鸾殿天子一日一回见王侯将相五马迎巧声一日一回变实可重不惜千金买一弄银器胡瓶马上防瑞锦轻罗满车送此州好手非一国一国东西尽南北除却天上化下来若向人间实难得  

李湖州孺人弹筝歌  

武帝当年留法曲凄清掩抑弦柱促上阳宫人怨青苔此夜想夫怜碧玉思妇髙楼刺壁窥愁猿叫月鹦呼儿寸心十指有长短妙入神处无人知独把梁州凡几拍风沙对面胡秦隔听中忘却前溪碧醉后犹疑邉草白  

郑女弹筝歌  

郑女八嵗能弹筝春风吹落天上声一声雍门泪承睫两声赤鲤露鬐鬛三声白猿臂拓颊郑女出参丈人时落花若断逰空丝髙楼不掩许声出羞杀百舌黄莺儿  

日晚歌  

日窅窅兮下山望佳人兮不还花落兮屋上草生兮堦间日日兮春风芳菲兮欲歇老不可兮更少君胡为兮轻别  

近体诗  

闲居自述  

荣辱不闗身谁为疎与亲有山堪结屋无地可容尘白髪偏添夀黄花不厌贫一樽朝暮醉陶令果何人  

洛阳早春  

何地避春愁终年忆旧逰一家千里外百舌五更头客路偏逢雨乡山不入楼故园桃李月伊水向东流  

南归  

老病力难任犹多镜雪侵鲈鱼消宦况鸥鸟识归心急雨江帆重残更驿树深乡闗殊可望渐渐入吴音  

经废寺  

不知何世界有处似前朝石路无人扫松门被火烧断幡犹挂刹故板尚搘桥数卷残经在多年字欲销  

白苹洲送客  

莫信梅花发由来漫报春不才充野客扶病送朝臣阙下摇清佩洲邉采白苹临流不痛饮鸥鸟也欺人  

春鸟词送元秀才入京  

春来绣羽齐暮向竹林栖禁苑衔花出河桥隔树啼寻声知去逺顾影念飞低别有无巢鷰犹窥幕上泥  

乐府  

暖谷春光至宸逰近甸荣云随天仗转风入御帘轻翠葢浮佳气朱楼倚太清朝臣冠剑退宫女管弦迎细草承雕辇繁花入幔城文房开圣藻武卫宿天营玉醴随觞至铜壶逐漏行五星含土徳万姓彻中声亲祀先崇典躬推示劝耕国风新正乐农器近销兵道徳闗河固刑章日月明野人同鸟兽率舞感升平  

寄江南鹤林寺石氷上人  

山川重复重心地暗相逢忽忆秋江月如闻古寺钟湖平南北岸云抱两三峰定力超香象真言摄毒龙风中何处鹤石上几年松为报烟霞道人间共不容  

送从兄使新罗  

六气铜浑转三光玉律调河宫清奉賮海岳晏来朝地絶提封入天平锡贡饶扬威轻破卤柔服耻征辽曙色黄金阙寒声白鹭潮楼船非习战骢马是嘉招帝女飞衔石鲛人卖泪绡管宁虽不偶徐市傥相邀独岛悬空翠孤霞上泬寥蟾蜍同汉月防蝀异秦桥水豹横吹浪花鹰迥拂霄晨装凌莽渺夜泊记招摇几路通圆峤何山是沃焦飓风晴汩起隂火暝潜烧鬓髪成新髻人参长旧苗扶桑衔日近析木带津遥梦向愁中积魂当别处销临川思结网见弹欲求鸮共散羲和厯谁差甲子朝沧波仗忠信译语辨讴谣叠鼓鲸鳞隠隂帆鹢首飘南溟随大翼西海饮文鳐指景寻灵草排云听洞箫封侯万里外未肯后班超  

送大理张卿  

春色依依伤解携月卿今夜泊隋堤白沙洲上江蓠长緑树村邉谢豹啼迁客此来无倚仗故人相去隔云泥越禽惟有南枝分目送孤鸿飞向西  

洛阳陌  

莺啼满御堤堤柳拂丝齐风送名花落香红衬马蹄珂佩逐鸣驺王孙结伴逰金丸落飞鸟乘兴醉青楼  

梦后吟  

醉中还有梦身外已无心明镜惟知老青山何处深  

江上  

江清白鸟斜荡桨罥苹花听唱菱歌晚回塘月照沙  

忆鄱阳旧逰  

悠悠南国思夜向江南泊楚客断肠时月明枫子落  

归山作  

心事数茎白髪生涯一片青山空林有雪相待古道无人独还  

宫词  

长乐宫连上苑春玉楼金殿艶歌新君门一入无由出惟有宫莺得见人  

宫词  

禁栁烟中闻晓乌风吹玉漏尽铜壶内官先向蓬莱殿金合开香泻御炉  

玉阶容卫宿千官风猎青旂晓仗寒侍女先来荐琼蕊露浆新下九霄盘  

九重天乐降神仙步舞分行踏锦筵嘈一声钟鼓歇万人楼下拾金钱  

山中  

野人爱向山中宿况在葛洪丹井西庭前有个长松树夜半子规来上啼  

横山故居  

家在双峰兰若邉一声秋磬发孤烟山连极浦鸟飞尽月上青林人未眠  

临海所居  

此是昔年征战处曾经永日絶人行千家寂寂对流水惟有汀洲春草生  

此去临溪不是遥楼中望见赤城标不知叠嶂重霞里更有何人度石桥  

小孤山  

古庙枫林江水邉寒鸦接饭鴈横天大孤山逺小孤出月照洞庭归客船  

宿昭应  

武帝祈灵太乙坛新丰树色绕千官那知今夜长生殿独闭空山月影寒  

洞庭秋日  

青草湖邉日色低黄茅嶂里鹧鸪啼丈夫飘泊今如此一曲狂歌楚水西  

听角思归  

故园黄叶满青苔梦后城头晓角哀此夜断肠人不见起行残月影徘徊  

山僧兰若  

絶顶茅庵老此生寒云孤木伴经行世人那得知幽径遥向青峰礼磬声  

望简寂观  

青嶂青溪直复斜白鸡白犬到人家仙人住在最髙处向晩春泉流白花  

夜中望仙观  

日暮衔花飞鸟还月明溪上见青山遥知玉女牕前树不是仙人不得攀  

题叶道士山房  

水邉杨栁赤栏桥洞里神仙碧玉箫近得麻姑书信否浔阳江上不通潮  

送李秀才入京  

五湖秋叶满行船八月灵槎欲上天君入长安予适越独登秦望望秦川  

听刘安唱歌  

子夜新声何处传悲翁更忆太平年即今法曲无人唱已逐霓裳飞上天  

王郎中妓席  

玉作搔头金步摇髙张苦调响连宵欲知写尽相思梦度水寻云不用桥  

汗浥新妆画不成丝催急节舞衣轻落花绕树疑无影回雪从风暗有情  

秦声楚调怨无穷陇水胡笳咽复通莫遣黄莺花里啭参差拨乱妬春风  

和宫女题红叶  

愁见莺啼栁絮飞上阳宫女断肠时君恩不禁东流水叶上题诗寄与谁  

戎昱  

昱荆南人登进士第卫伯玉辟从事建中中为辰防二州刺史  

纪事云宪宗朝北狄频寇邉大臣奏议古者和亲有五利而无千金之费帝曰比闻有士子能为诗而姓名稍僻是谁宰相对以包子虚冷朝阳皆非也帝遂吟曰山上青松陌上尘云泥岂合得相亲世路尽嫌良马瘦惟君不弃卧龙贫千金未必能移性一诺从来许杀身莫道书生无感激寸心还是报恩人侍臣对曰此是戎昱诗也帝悦曰朕又记得咏史一篇云汉家青史内计拙是和亲笑曰魏绛之功何其懦也大臣遂息和戎之论矣  

古体诗  

塞上曲  

城上画角哀即知兵心苦试问左右人无言泪如雨何意休明时终年事鼙鼓  

从军行  

昔从李都尉双鞬照马啼擒生黒山北杀敌黄云西太白沈卤地邉草复萋萋归来邯郸市百尺青楼梯感激重然诺平生胆力齐芳筵暮歌发艶粉轻鬟低半酣秋风起铁骑门前嘶逺戍报烽火孤城严鼓鼙挥鞭望尘去少妇莫含啼  

中秋感懐  

八月更漏长愁人起常早闭门寂无事满院生秋草昨宵北窓梦梦入荆南道逺客归去来在家贫亦好  

晩次荆江  

孤舟大江水水涉无昏曙雨暗迷津时云生望乡处渔翁闲自乐樵客纷多虑秋色湖山上归心日邉树徒称竹箭美未得枫林趣向夕垂钓还吾从落潮去  

湖南雪中留别  

草草还草草湖东别离早何处愁杀人归鞍雪中道出门迷辙迹云水白浩浩明日武陵西相思鬓堪老  

客堂秋夕  

隔窓萤影灭复流北风防雨虚堂秋虫声竟夜引乡泪蟋蟀何知人自愁四时不得一日乐以此方知客逰恶寂寂江城无所闻梧桐叶上偏萧索  

听杜山人弹胡笳  

緑琴胡笳谁妙弹山人杜陵董庭兰董君少与山人友山人别来今已乆当时海内求知音嘱付胡笳入君手杜陵工琴四十年琴声在音不在座中为我奏此曲满堂萧瑟如穷邉第一第二拍泪尽蛾眉没蕃客更闻出塞入塞声穹庐氊帐难为情弥天雨雪四时下五月不曾芳草生须臾促轸变宫征一声悲兮一声喜南看汉月双眼明却顾胡雏寸心死回鹘数年收洛阳洛阳士女皆驱将岂无父母与兄弟闻此哀情皆断肠杜陵先生证此道沈家祝家皆絶倒如今世上雅风衰若个深知此声好世上爱筝不爱琴谁明此调难知音今朝促轸为君奏不向俗流传此心  

近体诗  

采莲曲  

虽听采莲曲讵识采莲心漾檝爱花逺回船愁浪深烟生极浦色日落半江隂同侣怜波静看妆堕玉簪  

古意  

女伴朝来説知君欲弃捐懒梳明镜下羞到画堂前有泪沾脂粉无情理管弦不知将巧笑更遣向谁怜  

咏史  

汉家青史上计拙是和亲社稷依明主安危托妇人岂能将玉貌便拟静胡尘地下千年骨谁为辅佐臣  

闰春宴花溪严侍御庄  

一团春翠色云是子陵家山带新晴雨溪流闰月花瓶开巾漉酒地拆笋抽芽防缛承顔服朝朝奏白华  

桂州腊夜  

坐到三更尽归仍万里賖雪声偏傍竹寒梦不离家晓角分残漏孤灯落碎花二年随骠骑辛苦向天涯  

送严十五之长安  

送客身为客思家怆到家暂收双眼泪遥想五陵花路逺征车回山回剑阁斜长安君到日春色未应賖  

送张秀才之长沙  

君向长沙去长沙仆旧谙虽云桂岭北终是洞庭南山霭生朝雨江烟作夕岚松醪能醉客慎勿滞湘潭  

闻笛【`一作李益诗`】  

入夜思归切笛声寒更哀愁人不愿听自到枕前来风起塞云断夜深闗月开平明独惆怅飞尽一庭梅  

江城秋霁  

霁后江城风景凉岂堪登眺只堪伤逺天防蝀收残雨映水鸬鷀近夕阳万事无成空过日十年多难未还乡不知何处销兹恨转觉愁随夜夜长  

采莲曲  

涔阳女儿花满头毵毵同泛木兰舟秋风日暮南湖里争唱菱歌不肯休  

塞上曲  

汉将归来朔塞空旌旗初下玉关东髙蹄战马三千匹落日平原秋草中  

早春雪中  

隂隂万里昼漫漫愁坐闗心事几般为报春风休下雪栁条初放不禁寒  

移家别湖上亭  

好去春风湖上亭柳条藤蔓系离情黄鹂乆住浑相识欲别频啼四五声  

征人归乡  

三月江城栁絮飞五年逰客送人归故将别泪和乡泪今日防干湿汝衣  

出军  

龙绕旌竿兽满旗翻营乍似雪山移中军一队三千骑尽是并州逰侠儿  

旅次寄湖南张郎中  

寒江近户慢流声竹影临窓乱月明归梦不知湖水濶夜来还到洛阳城  

寄许錬师  

扫石焚香礼碧空露华偏湿蕊珠宫如何説得天坛上万里无云月正中  

送妓赴于公召  

宝钿香蛾翡翠裙妆成掩泣欲行云殷勤好取襄王意莫向阳台梦使君【`云溪友议云于頔镇襄阳昱为属城守客有来自昱所言昱妓善歌者頔递命召之昱不得已遣行赋此什及至令唱歌妓唱此頔闻不安叹曰大丈夫岂有夺人所爱为已懽娯者厚赠之归手书谢昱太平广记以召妓为韩滉又以前好去春风湖上亭为送妓诗`】  

包何  

何字幼嗣融之子与弟佶齐名世称二包天宝七载登进士第大厯中为起居舍人  

近体诗  

送李侍君赴泉州  

傍海皆荒服分符重汉臣云山百越路市井十洲人执玉来朝逺还珠入贡频连年不见雪到处即行春  

送王文宰江隂  

郡北乘流去花间竟日行海鱼朝满市江鸟夜喧城止酒非关病援琴不在声应縁五斗米数日滞渊明  

寄杨侍御  

一官何幸得同时十载无媒独见遗今日不论腰下组请君看取鬓邉丝  

包佶  

佶字幼正天宝六载登进士第累官諌议大夫坐善元载贬岭南刘晏奏起为汴东两税使晏罢以佶充诸道盐铁轻货贱物使有名于时迁刑部侍郎改秘书监封丹阳郡公  

近体诗  

秋日过徐氏园林  

回塘分越水古树积吴烟扫竹催铺席垂萝待系船鸟窥新罅栗上半欹莲屡入忘归地长嗟俗事牵  

双山逢信公所居  

遥礼前朝塔微闻后夜钟人间第四祖云里一双峰积雪封苔迳多年亚石松传心不传法谁可继髙踪  

对酒赠故人  

扶起离披菊霜轻喜重开醉中惊老去笑里觉愁来月送人无尽风吹浪不回感时将有寄诗思澁难裁  

元日观百僚朝防  

万国贺唐尧清晨防百僚花冠萧相府绣服霍嫖姚夀色凝丹槛欢声彻九霄御鑪分兽炭仙管弄云韶日照金觞动风吹玉佩摇都城献赋者不得共趋朝  

酬于侍郎湖南见寄十四韵  

桂岭千崖断湘流一派通长沙今贾傅东海旧于公章甫经殊俗离骚继雅风金闺文作字玉匣气成虹翰墨时招侣丹青夙在公主恩留左掖人望积南宫巧拙循名异浮沈顾位同九迁归上畧三已恝愚衷责谢庭中吏悲寛塞上翁楚材欣有适燕石愧无功山晓重岚外林春苦雾中雪花翻海鹤波影倒江枫去札频逢信回帆早挂空避贤方有日非敢爱微躬  

奉和常阁老晚秋集贤院即事寄赠徐薛二侍郎  

秘殿掖垣西书楼苑树齐秋烟凝缥帙晓色上璇题门接承明近池连太液低疎钟文马驻繁叶防禽栖职美论将綍荣深组及珪九霄偏眷顾三事早提携对案临青玉窥书捧紫泥始欢新遇重还惜旧游暌左宦登吴岫分家渡越溪赋中频叹鵩卜处几听鸡望阙应多恋临津不用迷栢梁思和曲朝夕金闺  

送日本国聘贺使晁巨卿东归  

上才生下国东海是西隣九译蕃君使千年圣主臣野情偏得礼木性本含仁锦帆乘风转金装照地新孤城开蜃閤晓日上车轮早识来朝歳涂山玉帛均  

再过金陵  

玉树歌终王气收雁行髙送石城秋江山不管兴亡事一任斜阳伴客愁  

李嘉祐  

嘉祐字从一赵州人天宝七年擢第授秘书正字后谪令鄱江调江隂又尝入为中台郎上元中出为台州刺史大厯中复为元州刺史嘉祐与严维刘长卿冷朝阳诸人友善为诗丽婉有齐梁风  

近体诗  

奉陪韦润州游鹤林寺  

野寺江城近双旌五马过禅心超忍辱梵语问多罗松竹闲僧老云烟晚日和寒塘归路转清磬隔微波  

春日淇上作  

淇水春来涨鸳鸯逐浪飞清明桑叶小度雨杏花稀卫女红妆薄王孙白马肥相将踏青去不解惜罗衣  

仲夏江隂官舍寄裴明府  

万室邉江次孤城对海安朝霞晴作雨湿气晚生寒苔色侵衣桁潮痕上井栏题诗招茂宰思尔欲辞官  

送上官侍御赴黔中  

莫向黔中路令人到欲迷水声巫峡里山色夜郎西树隔朝云合猿窥晓月啼南方饶翠羽知尔饮清溪  

送王牧往吉州谒王使君  

细草緑汀洲王孙奈薄逰年华初冠带文体旧弓裘野渡花争发春塘水乱流使君怜小阮应念倚门愁自苏台至望亭驿人家尽空春物増思怅然有作因寄从弟纾  

南浦菰蒋覆白苹东吴黎庶逐黄巾野棠自发空流水江燕初归不见人逺树依依如送客平田渺渺独伤春那堪回首长洲苑烽火年年报塞尘  

宋州东登望题武陵驿  

梁宋人稀鸟自啼登舻一望倍含凄白骨半随河水去黄云犹傍郡城低平陂战地花空落旧苑春田草未齐明主频移虎符守几时行县向黔黎  

暮春宜阳郡斋愁坐忽闻枉刘七侍御新诗因以酬答  

子规夜夜啼槠叶逺道逢春半是愁芳草伴人还易老落花随水亦东流山临睥睨恒多雨地接潇湘畏及秋唯羡君为周柱史手持黄纸到沧洲  

赴南巴留别禇七少府  

种田南郭傍春陂万绪无情把钓丝緑竹放侵行径里青山常对卷帘时纷纷花落门空闭寂寂莺啼日更迟从此别君千万里白云流水忆佳期  

送朱中舎逰江东  

孤城郭外送王孙越水吴洲共尔论野寺山邉斜有迳渔家竹里半开门青枫独映摇前浦白鹭闲飞过逺村若到西陵征战处不堪秋草自伤魂  

常衮  

衮京兆人天宝末进士累官翰林学士中书舍人文章俊拔为当时推重代宗朝拜门下侍郎同平章事建中初罢为福建观察闽人知学衮教之始也  

近体诗  

奉和圣制麟徳殿燕百寮应制  

云辟御筵张山呼圣夀长玉防丰瑞草金陛立神羊台鼎资庖膳天星奉酒浆蛮夷陪作位犀象舞成行网已祛三面歌因守四方千秋不可极花发满宫香  

晚秋集贤院即事寄徐薛二侍郎  

穆穆上清居沈沈中秘书金铺深内殿石甃净寒渠花树台斜倚空烟阁半虚缥囊披锦绣翠轴卷琼琚墨润氷文茧香销蠧字鱼翻黄桐叶老吐白桂花初旧徳双逰处聨芳十载余北朝荣庾薛西汉盛严徐侍讲亲华扆微吟步绮疏缀帘金翡翠赐砚玉蟾蜍序秩东南逺离忧歳月除承明期重入江海意何如  

## 御定全唐诗录卷四十四  

窦叔向  

叔向字遗直扶风人代宗时人与常衮善衮为相用为左拾遗内供奉及贬出为溧水令赠为工部尚书诸子常牟羣庠巩皆有诗名号五窦  

近体诗  

春日早朝应制  

紫殿俯千官春松应合欢御炉香焰暖驰道玉声寒乳燕翻珠缀祥乌集露盘宫花一万树不敢举头看  

过担石湖  

晓发渔门戍晴看担石湖日衔髙浪出天入四空无咫尺分洲岛纎毫指舳舻渺然从此去谁念客帆孤  

秋砧送包大夫  

断续长门夜清泠逆旅秋征夫应待信寒女不胜愁带月飞城上因风散陌头离居偏入听况复送归舟贞懿皇后挽歌  

后庭攀画栁上陌咽清笳命妇羞苹叶都人挿柰花夀宫星月异仙路往来賖纵有迎神术终悲隔绛纱【`晋史云成帝时三吴女子相与簪白花望之如素柰传言天公织女死为之着服已而杜皇后崩其言遂验`】  

夏夜宿表兄话旧  

夜合花开香满庭夜深微雨醉初醒逺书珍重何曾达旧事凄凉不可听去日儿童皆长大昔年亲友半周零明朝又是孤舟别愁见河桥酒幔青  

酬李袁州嘉祐  

少年轻防复轻离老大关心总是非强説前程聊自慰未知携手定何时公才屈指登黄阁匪服胡顔上赤墀想到长安诵佳句满朝谁不念琼枝【`嘉祐以诗送叔向并寄其弟纾云自叹未霑黄纸诏那堪逺送赤墀人老为侨客偏相恋素是诗家倍益亲妻儿共载无羇思鸳鹭同行不负身凭尔将书通令弟惟论华髪愧头巾故叔向诗有琼枝之句`】  

窦常  

常字中行叔向长子大厯中王储榜登第累官水部员外郎后迁国子祭酒父叔向有诗名五子皆工词章为聨珠集五卷时取昆季若五星焉  

近体诗  

北固晩眺  

水国芒种后梅天风雨凉露蚕开晩簇【`释圆至云露蚕谓露养于外自淮以西其俗皆然每至晚晴连屋开箔望之如雪簇蚕箔也`】江燕绕危樯山趾北来固潮头西去长年年此登眺人事几销亡  

晩次方山精舍却寄张荐员外  

楚腊还无雪江春又足风马羸三径外人病四愁中西塞波涛濶南朝寺舍空犹衘步兵酒宿醉在滁东  

途中立春寄懐杨郇伯  

浪迹终年客惊心此地春风前独去马泽畔耦耕人老大交情重悲凉物外亲子云今在宅应见栁条新  

早春金钩店寄奚十唐大二茂才  

出门山未曙风叶暗萧萧月影临荒栅泉声近废桥歳经秋后役程在洛中遥寄谢金门侣弓旌悮见招之任武陵寒食日途次松滋渡先寄刘员外禹锡  

杏花榆荚晓风前云际离离上峡船江转数程淹驿骑楚曾三户少人烟看春又过清明节算老重经癸已年幸得桂山当郡舍在朝长咏卜居篇【`桂山在武陵郡东十七里今徳山县`】  

过宋氏五女旧居【`宋氏女姊妹五人贞元中同入宫`】  

谢庭风韵婕妤才天纵斯文去不回一宅栁花今似雪乡人拟筑望仙台  

窦牟  

牟字贻周贞元二年进士累佐节度府穆宗长庆中为国子司业叔向次子  

近体诗  

望终南  

日爱南山好时逢夏景残白云兼似雪清昼乍生寒九陌峰如坠千门翠可团欲知形胜尽都在紫宸看元日喜闻大礼寄上翰林四学士中书六舍人二十韵  

有事郊坛毕无私日月临歳华春更早天瑞雪犹深玉辇回时令金门降徳音翰飞鸳别侣藂植桂为林粉泽资鸿笔薫和本素琴礼成戎器下恩彻鬼方沈麟爵来称纪官师退絶箴道风黄阁静祥景紫垣隂夀酒朝时献农书夜直寻国香煴翠幄庭燎艶红衾汉魏文章盛尧汤雨露湛宻辞投水石精义出砂金宸扆亲惟敬钧衡近匪侵疾驱千里骏清唳九霄禽庆赐迎新服斋庄弃旧簪忽思班女怨遥听越人吟末路甘贫病流年苦滞淫梦中青琐闼归去碧山岑窃抃闻韶濩观光想韎任大哉环海晏不笇子牟心  

洛下闲居夜晴观雪寄四逺诸兄弟  

雪月相辉云四开终风助冻不扬埃万重琼树宫中接一直银河天上来荆楚嵗时知染翰湘湖醇酎忆衔杯强题缣素无顔色红鴈南飞早晩回  

秋夕闲居对雨赠别卢七侍御坦  

燕燕辞巢蝉蜕枝穷居积雨坏藩篱夜长檐溜寒无寝日晏厨烟湿未炊悟主一言那可学从军五首竟徒为故人骢马朝天使洛下秋声恐要知  

奉诚园闻笛  

曾絶朱缨吐锦茵欲披荒草访遗尘秋风忽洒西园泪满目山阳笛里人【`唐史马燧之子畅以第中大杏饷窦文场文场以进徳宗徳宗未尝见怪之令中使封杏树畅惧进宅为奉诚园雍录云在安邑坊西畅自父死后屡为豪家邀取财产末年妻子冻馁无室无居徳宗播越非马燧几亡不能恤其孤又夺其财业使之失所此故吏之所以伤也`】  

窦羣  

羣字丹列叔向第三子初以处士隠毗陵韦夏卿荐之朝徳宗擢为左拾遗代武元衡为中丞荐吕温羊士谔为御史李吉甫以二人躁险持不下羣怨吉甫伺吉甫隂事几为宪宗所诛  

古体诗  

晨过昌师院  

深庭芳草浓晓井山泉溢林馥乱沈烟石润侵径室幽岩鸟飞静晴岭云归密壁藓凝苍华竹隂满晴日生期半宵梦忧绪仍非一若无髙世心安能此终毕  

近体诗  

初入谏司喜家室至  

一旦悲欢见孟光十年辛苦伴沧浪不知笔砚縁封事犹问佣书日几行  

窦庠  

庠字胄卿叔向第四子举进士韩臯出镇武昌辟为幕府陟大理司直权岳州刺史  

古体诗  

金山行【`润州金山寺寺在江心`】  

西江中波四截涌出一峰青滞防外如削成中决裂阳气发生隂气结是时炎天五六月上有火云下氷雪夜色晨光相荡沃积翠流霞满坑谷龙彻底沙布金鸟道插云梯甃玉架险凌虚随指顾榱桷玲珑皆固防斡流倒景不可窥万仞千崖生跬步日华曈曈上金榜丹楹碧砌真珠网此时天海风浪清吴楚万家皆在掌琼楼菌阁纷明媚曲槛回轩深且邃海鸟夜上瑚枝江花晓落琉璃地有时倒景沈江底万状分明光似洗不知水上有楼台却就波中看闭启舟人忘却江水深水神误到人间世歘然风生波出没瀖濩晶荧无定物居人相顾非人间如到日宫经月窟信知灵境长有灵住者不得无仙骨三神山上蓬莱宫徒有丹青人未逢何如此处灵山宅清凉不与嚣尘隔曽到金山处处行梦魂长羡金山客  

近体诗  

詶韩愈侍郎登岳阳楼见赠【`时予权知岳州事`】  

巨浸连空濶危楼在杳冥稍分巴子国欲近老人星昏旦呈新川原按旧经地图封七泽天限锁重扄万象皆归掌三光岂遁形月车才碾浪日御己翻溟落照金成柱余霞翠拥屏夜光疑汉曲寒韵辨湘灵山晓云常碧湖春草遍青轩黄曾举乐范蠡几扬舲有客初留鹢贪程尚数蓂自当徐孺榻不是谢公亭雅论氷生水雄材刃发硎座中琼玉润名下茝兰馨假守诚知拙斋心匪暂宁每慙公府粟却忆故山苓苦调当三叹知音愿一听自悲由也瑟敢坠孔悝铭野杏初成雪松醪正满瓶莫辞今日醉长恨古人醒  

陪留守韩仆射巡内至上阳宫感兴  

愁烟漠漠草离离太液钩陈处处疑薄暮毁垣春雨里残花犹发万年枝  

窦巩  

巩字友封叔向第五子雅淡与人言若不出口世号嗫嚅翁元稹为武昌军节度辟为秘书少监兼御史中丞充节度副使  

近体诗  

老将吟  

烽烟犹未尽年鬓暗相催轻敌心空在弯弓手不开马依秋草病栁傍故营摧惟有酬恩客时听説剑来  

早秋江行  

回望湓城逺西风吹荻花暮潮江势濶秋雨雁行斜多醉浑无梦频愁欲到家渐惊云树转数防是晨鸦  

题任处士幽居  

红叶江村夕孤烟草舍贫水清鱼识钓林静犬随人采掇山无主扶持药有神客来惟劝酒蝴蝶是前身  

赠萧都官  

萧郎自小贤爱客不言钱有酒轻寒夜无愁倚少年闲寻织锦字醉上看花船好是闗身事从人道性偏江陵遇元九李六二侍御纪事书情呈十二韵  

自见人相爱如君爱我稀好闲容问道攻短每言非梦想何曽间追欢未省违看花怜后到避酒许先归栁寺春隄逺津桥曙月微渔翁随去处禅客共因依蓬阁初疑义霜台晩畏威学深通古字心直触危机肯滞荆州掾犹香柏署衣山连巫峡秀田傍渚宫肥美玉方齐价迁莺尚怯飞伫看霄汉上连步侍彤闱  

南阳道中作  

东风雨洗顺阳川蜀锦花开緑草田彩雉鬭时频驻马酒旗翻处亦留钱新晴日照山头雪薄暮人争渡口船早晩到家春欲尽今年寒食月初圆  

哭吕衡州八郎中  

今朝血泪问苍苍不分先悲旅舘丧人送剑来归垅上雁飞书去叫衡阳还家路逺儿童小埋玉泉深昼夜长望尽素车秋草外欲将身赎返魂香  

自京将赴黔南  

风雨荆州二月天问人初雇峡中船西南一望云和水犹道黔南有四千  

南逰感兴  

伤心欲问前朝事惟见江流去不回日暮东风春草緑鹧鸪飞上越王台  

宫人斜  

离宫路绕北原斜生死恩深不到家云雨今归何处去黄鹂飞上野棠花  

代邻叟  

年来七十罢耕桑就暖支羸强下牀满眼儿孙身外事闲梳白髪对残阳  

襄阳寒食寄宇文籍  

烟水初消见万家东风吹柳万条斜大隄欲上谁相伴马踏春泥半是花  

寄南逰弟兄  

书来未报几时还知在三湘五岭间独立衡门秋水濶寒鸦飞去日衔山  

放鱼【`武昌作`】  

金钱赎得免刀痕闻道禽鱼亦感恩好去长江千万里不须辛苦上龙门  

悼妓东东  

芳菲美艶不禁风未到春残已坠红惟有侧轮车上铎耳邉长似叫东东  

畅当  

当河东人初以子弟被召从军后登大厯七年进士第贞元初为太常博士终果州刺史与弟诸皆有诗名据卢纶还往诗尝辟山南幕又为叅军计敏夫云当诗平淡多佳句如水定鹤翻去松欹峰俨如迟晖耿不暮平江寂无声湖畔闻渔唱天邉数雁行阳崖全带日寛嶂偶通耕皆有逺意  

近体诗  

军中醉歌寄沈八刘叟  

酒渴爱江清余酣潄晩汀软莎欹坐穏冷石醉眠醒野膳随行帐华音发从伶数杯君不见都已遣沈冥  

山居奉酬韦苏州见寄  

孤茅泄烟处此中山叟居亲云宁有事耽酒讵知余水定鹤翻去松欹峰俨如犹烦使君问更欲结环庐  

天柱隠所重答韦江州  

寂寞一怅望秋风山景清此中惟草色翻意见人行荒径饶松子深萝絶鸟声阳崖全带日寛嶂偶通耕拙昧难容世贫穷别有情烦君琼玖赠幽懒百无成  

登鹳鹊楼  

迥临飞鸟上髙出世尘间天势围平野河流入断山畅诸  

诸畅当之弟  

近体诗  

早春  

献歳春犹浅园林未尽开雪和新雨落风带旧寒来聴鸟闻归雁看花识早梅生涯知几日更被一年催朱湾  

湾字巨川西蜀人自号沧州子贞元元和间为李勉永平从事  

湾尝干湖州崔使君侃不遇献书云湾自假道路问津主人一身孤云两度圆月凡再请职事三趋防门信知庭之与堂不啻千里寄食漂母夜眠渔舟龙门转深玉粟转贵属谿上风便囊中金贫望甘棠而叹自引分而退也  

髙仲武云朱湾率履贞素放情江湖郡国交辟潜耀不起有唐髙人也诗体幽逺兴用宏深因词写意穷理尽性于咏物尤工如受气何曽异开花独自迟所谓哀而不伤国风之深者也  

古体诗  

寒城晩角  

髙台髙髙画角雄五更初发寒城中寒城北临大河水淇门贼烽隔岸是【`阙`】风送过黎阳川我军气雄贼心死羇人此夜寐不成万里邉情枕上生乍似陇头戍寒泉幽咽流不住又如巴江头啼猿带雨断续愁忽忆嫖姚北征伐空山宿兵寒对月一声老将去三奏行人发冀马为之嘶朔云为之结二十年来天下兵到处不曾无此声洛阳陌长安路角声朝朝兼暮暮平居闻之尚难度何况天山征戍儿云中下营雪里吹  

壁画古松  

石上盘古根谓言天生朽安知草木性变在画师手隂深方丈间真趣幽且闲木文离披势搓捽中裂空心火烧出扫成三寸五寸枝便作千年万年物莓苔浓淡意不同一半死皮藏蠧虫风霜未必来到此气色杳似寒山中孤标可玩不可取能使支公道场古  

近体诗  

赋得白鸟翔翠微送陈偃下第归  

不知鸥与鸖天畔弄晴晖背日分明见临川相映微净中云一防迥处雪孤飞正好髙枝立翩翩何所归  

九日登青山  

昔人惆怅地系马又登临旧处烟霞在多时草木深水将空合色云共我无心想见龙山防良辰亦似今  

秋夜宴王郎中宅赋得露中菊  

众芳春竞发寒菊露偏滋受气何曾异开花独自迟晚成犹有分欲采未过时忍弃东篱下看随秋草衰  

逼寒节寄崔七  

闲庭只是长莓苔三径曾无车马来旅舘尚愁寒食火羇心懒向不燃灰门前下客虽弹铗溪畔穷鱼且曝腮他日趋庭应问礼须言陋巷有顔回  

寻隠者韦九于东溪草堂  

寻得仙源访隠沦渐来深处渐无尘初行竹里惟通马直到花间始见人四面云山谁作主数家烟火自为隣路傍樵客何须问朝市如今不是秦  

过宣上人湖上兰若  

十年湖上结幽期偏向东林遇逺师未道姓名童子识不酬言语上人知闲花落地滋苔径细雨和烟着柳枝问我别来何所得解将无事当无为  

于鹄  

鹄大厯贞元间诗人也隠居汉阳尝为诸府从事徐献忠云鹄习隠多髙人之意故其诗能有景象山中访道诸大篇遂与松桧同幽云霞混迹不疑世外人作也  

古体诗  

过凌霄洞天谒张先生祠  

戢戢乱峰里一峰独凌天下看如尖髙上有十里泉至人爱幽深一住五十年悬犊到其上乘春耕药田衣食不下求乃是云中仙山僧独知处相引冲碧烟断崖昼昏黒槎臬横双椽面壁攀石棱养力方敢前累歇日已没始到茅堂邉见客不问谁礼质无周旋醉卧枕欹树寒坐展青氊折松扫藜牀秋菓顔色鲜白犬防客衣惊走闻腥羶乃知轩冕徒宁比云壑眠  

入白芝溪寻黄尊师  

触烟入溪口岸岸唯柽栎其中尽碧流十里不通屐出林山始转絶径縁峭壁把藤借行势侧足凭石脉顑牙断行处光滑猿猱迹忽然风景异乃到神仙宅天晴茒屋头残雪蒸气白隔窓梳髪声乆立闻吹帻抱琴出门来不顾人间客山院不洒扫四时自虚寂落叶埋长松出地才数尺曾读上清经知注长生籍愿示不死方何山有琼液  

寄卢俨员外秋衣词  

寄逺空以心心诚亦难知箧中有秋帛裁作逺客衣缝制虽女工尺度手自持容貌常目中长短不复疑斜缝密且坚游客多尘缁意欲都无言澣濯耐歳时殷勤托行人传语慎勿遗别来年已老亦闻鬓成丝纵然更相逢握手惟是悲所寄莫复弃愿见长相思  

近体诗  

山中自述  

三十无名客空山独卧秋病多知药性年长信人愁萤影竹窓下松声茅屋头近来心更静不梦世间逰  

春山居  

独来多任性惟与白云期深处花开尽迟眠人不知水流山暗处风起月明时望见南峰近年年懒更移  

寻李逸人旧居  

旧隠松林下冲泉入两涯琴书随弟子鸡犬在隣家茅屋长黄菌槿篱生白花幽坟无处访恐是入烟霞  

寻李暹  

任性常多出人来得见稀市楼逢酒住野寺送僧归檐下悬秋叶篱头晒褐衣门前南北路谁肯入柴扉  

题隣居  

僻巷隣家少茅檐喜并居蒸梨常共灶浇薤亦同渠传屐朝寻药分灯夜读书虽然在城市还得似樵渔  

山中寄韦钲  

懒成身病日因醉卧多时送客出谿少读书终卷迟幽窓闻坠叶晴景见逰丝早晩来收药门前有紫芝  

送韦判官归蓟门  

桑干归路逺闻説亦愁人有雪常经夏无花空到春下营云外火收马月中尘白首从戎客青衫未离身  

山中寄樊尚书  

却忆东溪日同袍是鲁儒僧房闲共宿酒肆醉相扶江上双旌贵山中病客孤无媒还有计春谷种桑榆  

送客逰塞  

若到并州北谁人不忆家塞深无去伴路尽有平沙碛冷惟逢鴈天春不见花莫随邉将意垂老事轻车  

公子行  

少年初拜大长秋半醉垂鞭见列侯马上抱鸡三市鬭袖中携剑五陵逰玉箫金管迎归院锦袖红妆拥上楼更向苑西新买宅月陂春水入门流  

送宫人入道  

十五吹箫入汉宫看修水殿种芙蓉自伤白髪辞金屋许着黄冠向雪峰解语老猿开晓户学飞雏鹤落髙松定知别后宫中伴遥听缑山半夜钟  

江南曲  

偶向江邉采白苹还随女伴赛江神众中不敢分明语暗掷金钱卜逺人  

巴女谣  

巴女骑牛唱竹枝藕丝菱叶傍江时不愁日暮还家错记得芭蕉出槿篱  

襄阳席上  

老大看花长不足沿江寻得一枝红黄昏人散东风起吹落谁家明月中  

题美人  

秦女窥人不解羞攀花趂蝶出墙头胸前空带宜男草嫁得萧郎爱逺防  

朱放  

放字长通襄州人隠于越之剡溪召为拾遗不就  

近体诗  

山中听子规  

幽人自爱山中宿又近葛洪丹井西窓中有个长松树半夜子规来上啼  

戴叔伦  

叔伦字幼公润州金坛人师事萧颖士为门人冠刘晏掌盐铁表主管湖南歴抚州刺史容管经畧使所至治行称最徳宗尝赋中和节诗遣使者宠赐世以为荣  

髙仲武云叔伦为人温雅善举止无贤不肖见皆尽心诗体虽不中越格然廨宇经山火公田没海潮亦指事造形之工者其骨气稍轻故诗亦少晁公武曰叔伦唐史不称其能诗正以时人少其绵弱耳  

古体诗  

感懐  

尺帛无长裁浅水无长流水浅易成枯帛短谁人收人生取舍间趋竞固非优旧交迹虽疎中心自云稠新交意虽密中道生怨尤踟蹰复踟蹰世路今悠悠  

南野  

治田长山下引流坦溪曲东山有遗茔南野起新筑家世素业儒子孙鄙食禄披云朝出畊带月夜归读身勚竟忘疲团团欣在目野芳緑可采泉美清可掬茂树延晩凉早田秋熟茶烹松火红酒吸荷杯緑解佩临清池抚栗看修竹此懐谁与同此乐吾所独  

女耕田行  

乳燕入巢笋成竹谁家二女种新谷无人无牛不及犁持刀斫地翻作泥自言家贫母年老长兄从军未娶嫂去年灾疫牛囤空截绢买刀都市中头巾掩面畏人识以刀代牛谁与同姊妹相擕心正苦不见路人唯见土疏通畦垅防乱苗整顿沟塍待时雨日正南冈下饷归可怜朝雉扰惊飞东隣西舍花发尽共惜余芳泪满衣  

白苎词  

馆娃宫中露华冷月落啼鵶散金井吴王扶头酒初醒秉烛张筵乐清景美人不眠怜夜永起舞亭亭乱花影新裁白苎胜红绡玉佩珠缨金步摇回鸾转凤意自娇银筝锦瑟声相调君恩如水流不断但愿年年同此宵东风吹花落庭树春色催人等闲去大家为欢莫延伫顷刻铜龙报天曙  

邉城曲  

人生莫作逺行客逺行莫戍黄沙碛黄沙碛下八月时霜风裂肤百草衰尘沙晴天迷道路河水悠悠向东去胡笳听彻双泪流羇魂惨惨生邉愁原头猎火夜相向马蹄蹴蹋层氷上不似京华侠少年清歌妙舞落花前  

屯田词  

春来耕田遍沙碛老稚欣欣种禾麦麦苗渐长天苦晴土干确确鉏不得新禾未熟飞蝗生青苗食尽余枯茎捕蝗归来守空屋囊无寸帛缾无粟十月移屯来向城官教去伐南山木驱牛驾车入山去霜重草枯牛冻死艰辛歴尽谁得知望断天南泪如雨  

早春曲  

青楼昨夜东风转锦帐凝寒觉春浅垂杨摇丝莺乱啼袅袅烟光不堪剪博山吹云龙脑香铜壶滴愁更漏长玉颊啼红梦初醒羞见青鸾镜中影侬家少年爱逰逸万里轮蹄去无迹朱顔未衰消息稀肠断天涯草空碧  

相思曲  

髙楼重重闭明月肠断先年隔山别紫箫横笛寂无声独向瑶窓坐愁絶鱼沈雁杳天涯路始信人间别离苦恨满牙床翡翠衾怨折金钗凤凰股井深辘轳嗟绠短衣带相思日应缓将刀砍水水复连挥刃割情情不断落红乱逐东流水一防芳心为君死妾身愿作巫山云飞入仙郎梦魂里  

懐素上人草书歌  

楚僧懐素工草书古法尽能新有余神清骨疎意真率醉来为我挥健笔始从破体变风姿一一花开春景迟忽为壮丽就枯澁龙蛇腾盘兽屹立驰毫聚墨剧奔洒满座失声看不及心手相师势转竒诡形怪状翻合宜人人细问此中妙懐素自言初不知  

近体诗  

除夜宿石头驿  

旅舘谁相问寒灯独可亲一年将尽夜万里未归人寥落悲前事支离笑此身愁顔与衰鬓明日又逢春  

汝南逢董校书  

扰扰倦行役相逢陈蔡间如何百年内不见一人闲对酒惜余景问程愁乱山秋风万里道又度穆陵关  

早行寄朱放  

山晓旅人去天髙秋气悲明河川上没芳草露中衰此别又千里少年能几时心知剡溪路聊且寄前期  

潘处士宅防别  

相邀寒影晩惜别故山空邻里疎林在池塘野水通十年多难后一醉几人同复此悲行子萧萧逐逺蓬  

灞岸别友  

车马去迟迟离言未尽时看花一醉别防面几年期撨路商山馆渔洲楚帝祠南登回首处犹得望京师  

送谢夷甫宰鄮县  

君去方为县干戈尚未销邑中残老小乱后少官僚廨宇经山火公田没海潮到时应变俗新政满余姚  

山居即事  

岩云掩竹扉去鸟带余晖地僻生涯薄山深俗事稀养花分宿雨剪叶补秋衣野渡逢渔子同舟荡月归  

卧病  

门掩青山卧莓苔积雨深病多知药性客乆见人心众鸟趋林健孤蝉抱叶吟沧洲诗社散无梦盍朋簪  

晩望  

山气碧氤氲深林带夕曛人归孤嶂晩犬吠隔溪云杉竹何年种烟尘此地分桃源宁异此犹恐世间闻  

山行  

山行分曙色一路见人稀野鸟啼还歇林花堕不飞云迷栖鹤寺水澁钓鱼矶回首天将暝逢僧话未归  

泛舟  

风软扁舟穏行依緑水堤孤樽秋露滑短棹晩烟迷夜静月初上江空天更低飘飘信流去悮过子猷溪  

客中言懐  

白髪照乌纱逢人只自嗟官闲如致仕客乆似无家夜雨孤灯梦春风几度花故园归有日诗酒老生涯  

江干  

江干望不极楼阁影缤纷水气多为雨人烟逺是云予生何濩落客路转辛勤杨柳牵愁思和春上翠裙  

春日访山人  

逺访山中客分泉漫煮茶相擕林下坐共惜鬓邉华归路逢残雨沿溪见落花门童子问逰乐到谁家  

江上别张欢  

年年五湖上厌见五湖春长醉非闗酒多愁不为贫山川迷道路伊洛暗风尘今日扁舟别俱为沧海人  

客舍与故人偶集  

天秋月又满城阙夜千重还作江南防翻疑梦里逢风枝惊暗鹊露草覆寒蛩羇旅长堪醉相留畏晓钟  

送友人东归  

万里杨栁色出闗逢故人轻烟拂流水落日照行尘积梦江湖濶忆家兄弟贫徘徊灞亭上不语自伤春  

和汴州李相公勉人日喜春  

年来日日春光好今日春光好更新独献菜羮怜应节遍传金胜喜逢人烟添柳色看犹浅鸟踏梅花落已频东阁此时闻一曲翻令和者不胜春  

宫词  

紫禁迢迢宫漏鸣夜深无语独含情春风鸾镜愁中影明月羊车梦里声尘暗玉阶綦迹断香飘金屋篆烟清贞心一任蛾眉妬买赋何须问马卿  

过贾谊旧居  

楚乡卑湿叹殊方鵩赋人非宅已荒漫有长书忧汉室空将哀些吊沅湘雨余古井生秋草叶尽疎林见夕阳过客不须频太息咸阳宫殿亦凄凉  

闺怨  

看花无语泪如倾多少春风怨别情不识玉门闗外路梦中昨夜到邉城  

题友人山居  

四郭青山处处同客懐无计答秋风数家茅屋清溪上千树蝉声落日中  

夜发乌江作  

半夜回舟入楚乡月明山色共苍苍孤猿更叫秋风里不是愁人也断肠  

湘南即事  

卢橘花开枫叶衰出门何处望京师沅湘日夜东流去不为愁人住少时【`释圆至云身不得去故怨水之去所以深伤已不能去盖叔伦事曹王于湖湘故有是作秦少防谪彬州有词云彬江幸自绕彬山为谁流下潇湘去正用此意`】  

苏溪亭  

苏溪亭上草漫漫谁倚东风十二防燕子不归春事晚一汀晩雨杏花寒  

别张员外  

木叶纷纷湘水濵此中何事往频频临风自笑归时晚更送浮云逐故人  

送吕少府  

共醉流芳独归去故园髙士日相亲深山古路无杨栁折取桐花寄逺人  

## 御定全唐诗录卷四十五  

李益  

益字君虞姑臧人肃宗朝宰相揆之族子登进士第长于歌诗贞元末与宗人李贺齐名每作一篇为教坊乐人以赂求取唱为供奉歌辞其征人歌早行等篇好事者画为屏障回乐峰前沙似雪受降城外月如霜之句天下以为歌辞然少有痴病而多猜忌防闲妻妾过为苛酷而有散灰扄户之谭闻于时故时谓妒痴为李益疾以是乆之不调而流辈皆居显位益不得意北逰河朔幽州刘济辟为从事常与济诗而有不上望京楼之句宪宗雅闻其名自河北召还用为秘书少监集贤殿学士自负才地多所凌忽为众不容谏官因暴其在济幕诗有怨望语降居散秩俄复用为秘书监迁太子宾客集贤学士判院事转右散骑常侍太和  

初以礼部尚书致仕  

益从军诗自序曰君虞长始八歳燕戎作乱出身年二十三受末秩从事十八载五在兵间故其为文咸多军旅之思自建中初故府司空巡行朔野迨贞元初又忝今尚书之命从此出上郡五原四五年荏苒从役其中虽流落南北亦多在军戎凡所作邉塞诸文皆书奏余事同时幕府选辟多出词人或因军中酒酣或时塞上兵寝相与投剑秉笔散懐于斯文率皆出于慷慨意气武毅犷厉本其凉国则世将之后乃西州之遗民欤亦其坎凛当世发之所致也时左补阙卢景亮见知于文者令予辑录遂成五十首赠之今缀各体后  

古体诗  

游子吟  

女羞夫壻薄客耻主人贱遭遇同众流低徊愧相见君非青铜镜何事空照面莫以衣上尘不谓心如练人生当荣盛待士勿言倦君看白日驰何异上箭  

杂曲  

妾本蚕家女不识贵门仪藁砧持玉斧交结五陵儿十日或一见九日在路岐人生此夫壻富贵欲何为杨栁徒可折南山不可移妇人贵结髪宁有再嫁资嫁女莫望髙女心愿所宜宁从贱相守不愿贵相离蓝叶郁重重蓝花若榴色少女归少年光华自相得谁言配君子以奉百年身有义即夫壻无义还他人爱如寒炉火弃若秋风扇山岳起面前相看不相见丈夫非小儿何用强相知不见朝生菌易成还易衰征客欲临路居人还出门北风河梁上四野愁云繁岂不恋我家夫壻多感恩前程有日月勲绩在河源少妇马前立请君听一言春至草亦生谁能无别情殷勤展心素见新莫忘故遥望孟门山殷勤报君子既为随阳雁勿学西流水尝闻生别离悲莫悲于此同器不同荣堂下即千里与君贫贱交何异萍上水托身天使然同生复同死  

罢秩后入华山采茯苓逢道者  

委绶来名山观竒恣所停山中若有闻言此不死庭遂逢五老人一谓西岳灵或闻撨人语飞去入昴星授我出云路苍然凌石屏视之有文字乃古黄庭经左右长松列动摇风露零上蟠千年枝隂虬负青冥下结九秋霰流膏为茯苓取之砂石间异若鹤形况闻秦宫女华髪变已青有如上帝心与我千万龄始疑有仙骨链魂可永宁何事逐豪逰饮啄以羶腥神物亦自閟风雷防此扄欲传山中宝回防忽已暝乃悲世上人求醒终不醒  

从军有苦乐行【`时从司空冀公北征作`】  

劳者且莫歌我歌送君觞从君有苦乐此曲乐未央仆居在陇上陇水断人肠东过秦宫路宫树入咸阳时逢汉帝出谏猎至长杨讵驰逰侠窟非结少年场一旦承嘉惠轻身重恩光秉笔叅帷帟从军至朔方邉地多隂风草木自凄凉断絶海云去出没胡沙长参差引雁翼隠辚腾军装剑文夜如水马汗冻成霜侠气五都少矜功六郡良山河起目前睚眦死路傍北逐驱种落西临复旧疆昔还尠余资今出乃赢粮一矢弢夏服我弓不再张寄语丈夫雄苦乐身自当  

来从窦车骑  

东髪逢世屯懐恩抱明义读书良不武学剑慙非智遂别鲁诸生来从窦车骑追兵起邉急络马黄金辔出入燕南陲由来重意气自经臯兰战入破楼烦地西北防三邉东南留一尉时过如云雨参差不自意将军失恩泽万事从此异置酒髙台上薄暮秋风起长防与我归归来同弃置自酌还自饮非名又非利歌出易水寒琴下雍门泪出逢平乐旧言在天阶侍问我从军苦自陈少年贵丈夫交四海徒论身自致汉将不封侯苏卿还逺使今我终此曲此曲诚不易贵人难识心何由知忌讳  

效古促促曲为河上思妇作  

促促何促促黄河九回曲嫁与棹船郎空牀将影宿不道君心不如石那令妾貌长如玉  

登夏州城观送行人赋得六州胡儿歌  

六州胡儿六蕃语十歳骑羊射沙鼠沙头牧马孤雁飞汉军防骑貂锦衣云中征戍三千里今日征行何歳归无定河邉数株栁共送行人一杯酒胡儿起作六蕃歌齐唱呜呜尽垂手心知旧国西州逺西向胡天望乡乆回身忽作异方声一声回尽征人首蕃音塞曲自难分似説邉情向朔云故国闗山无限路风沙满眼堪断魂不见天邉青草冢古来愁杀汉昭君  

夜上西城听梁州  

行人夜上西城宿听唱梁州双管逐此时秋月满闗山何处关山无此曲鸿雁新从北地来闻声一半却飞回金河戍客肠应断更在秋风百尺台  

近体诗  

献刘济  

草緑古燕州莺声引独防雁归天北畔春尽海西头向日花偏落驰年水自流感恩知有地不上望京楼  

送同落第者东归  

东门有行客落日满前山圣代谁知者沧洲今独还片云归海暮流水背城闲余亦依嵩颍松花深闭关  

登长城【`郭茂倩作塞下曲`】  

汉家今上郡秦塞古长城有日云长惨无风沙自惊当今圣天子不战四夷平  

同崔颁登鹳雀楼  

鹳雀楼西百尺樯汀洲云树共茫茫汉家萧鼓空流水魏国山河半夕阳事去千年犹恨速愁来一日即为长风烟并起思归望逺目非春亦自伤  

过马嵬  

金甲银旌尽已回苍茫罗袖隔风埃浓香犹自随鸾辂恨魄无由离马嵬南内真人悲帐殿东溟方士问蓬莱惟留坡畔弯环月时送残辉入夜台  

送贾校书东归寄振上人  

北风吹雁数声悲况指前林是别时秋草不堪频送逺白云何处更相期山随匹马行看暮路入寒城独去迟为问东州故人道江淹已拟惠休书  

过五原至饮马泉  

緑杨着水草如烟旧是胡儿饮马泉几处吹笳明月夜何人倚剑白云天从来冻合关山路今日分流汉使前莫遣行人照容鬓恐惊憔悴入新年  

鹧鸪词  

湘江斑竹枝锦翅鹧鸪飞处处湘云合郎从何处归  

听唱赤白桃李花  

赤白桃李花先皇在时曲欲向西宫唱西宫宫树緑  

代人乞花  

绣户朝眠起开帘满地花春风解人意吹落妾西家  

宫怨  

露湿晴花春殿香月明歌吹在昭阳似将海水添宫漏共滴长门一夜长  

江南曲【`一作韩翃诗`】  

长落花枝雨防消江城日暮好相邀春楼不闭葳蕤锁緑水回连宛转桥  

汴河曲  

汴水东流无限春隋家宫苑已成尘行人莫上长堤望风起杨花愁杀人  

写情  

水纹珍簟思悠悠千里佳期一日休从此无心爱良夜任他明月下西楼  

九月十日雨中过张伯雄期栁雄未至  

柳吴兴近无消息张长公贫苦寂寥惟有角巾霑雨至手持残菊向西招  

上汝州郡楼  

黄昏鼓角似邉州三十年前上此楼今日山川对垂泪伤心不独为悲秋  

宿石邑山中  

浮云不共此山齐山霭苍苍望转迷晓月暂飞髙树里秋河隔在数峰西  

避暑女冠  

雾袖烟裙云母冠碧琉璃簟井氷寒焚香欲降三青鸟静拂桐隂上玉坛  

春夜闻笛  

寒山吹笛望春归迁客相看泪满衣洞庭一夜无穷雁不待天明尽北飞  

从军北征  

天山雪后海风寒横笛偏吹行路难碛里征人三十万一时回首月中看  

暖川  

朔风冻合鸊鹈泉牧马千羣逐暖川塞外征行无尽日年年移帐雪中天  

度破讷沙  

眼见风来沙旋移经年不省草生时莫言塞北无春到总有春来何处知  

破讷沙头雁正飞鸊鹈泉上战初归平明日出东南地满碛寒光生铁衣  

临滹沱见蕃使列名  

漠南春色到滹沱邉柳青青塞马多万里江山今不闭汉家频许郅支和  

夜宴观石将军舞  

微月东南上戍楼琵琶起舞锦纒头更闻横笛闗山逺白草胡沙西塞秋  

听晓角【`一作王昌龄`】  

邉霜昨夜堕关榆吹角当城片月孤无限塞鸿飞不度秋风吹入小单于  

夜上受降城闻笛  

回乐峰前沙似雪受降城上月如霜不知何处吹芦管一夜征人尽望乡  

严维  

维字正文越州山隂人至徳二载擢辞藻宏丽科辟河南幕府歴诸暨河南尉终秘书郎维与刘长卿善相倡和  

徐献忠曰维诗错综亦密时出俊语澄除泾渭亦可逺致如柳塘春水漫花坞夕阳迟又野烧明山郭寒更出县楼又夜静溪声近庭寒月色深皆有自然之态神情疎畅自不可少  

近体诗  

晦日宴游  

晦日湔裾俗春楼致酒时山公还已醉谢客旧能诗溪栁薫晴浅岩花待闰迟为邦乆无事比屋自熈熈  

九日陪崔郎中北山防  

上客南台至重阳此防文菊芳寒露洗杯翠夕阳曛务简人同醉溪闲鸟自羣府中官最小惟有孟参军  

秋夜船行  

扁舟时属暝月上有余辉海燕秋还去渔人夜不归中流何寂寂孤棹也依依一防前村火谁家未掩扉  

荆溪馆呈丘义兴  

失路荆溪上依人忽暝投长桥今夜月阳羡古时州野烧明山郭寒更出县楼先生能馆我无事五湖逰  

同王征君湘中有懐  

八月洞庭秋潇湘水北流还家万里梦为客五更愁不用看书帙偏宜上酒楼故人京洛满何日复同逰  

酬刘员外见寄【`时刘为睦州司马`】  

苏耽佐郡时近出白云司药补清羸疾牕吟絶妙词栁塘春水漫花坞夕阳迟【`欧阳诗话云天容时态融和骀荡如在目前`】欲识懐君意明朝访檝师  

酬普选二上人期相防见寄  

本意宿东林因听子贱琴遥知大小朗已断去来心夜静溪声近庭寒月色深宁知尘外意定后更成吟  

送舍弟  

疎懒吾成性才华尔自强早称眉最白何事绶仍黄时暑嗟于迈家贫念聚粮秖应宵梦里诗兴属池塘  

送桃岩成上人归本寺  

长老归縁起桃花忆旧岩清晨云抱石深夜月笼杉道具门人捧斋粮谷鸟衔余生愿依止文字欲三缄  

赠别刘长卿时赴河南严中丞幕府  

早见登郎署同时即下僚几年江路永今去国门遥文变骚人体官移汉帝朝望山吟度日接枕话通宵万里趋公府孤帆限信潮匡时知已老圣代耻逃尧  

九日登髙  

诗家九日怜芳菊迟客髙斋瞰浙江汉浦浪花摇素壁西陵树色入秋牕木奴向熟悬金实桑落新开泻玉缸四子醉时争讲徳笑论黄霸屈为邦  

送崔峒使往睦州兼寄薛司户  

如今相府用英髦独往南州肯吿劳氷水近开渔浦出雪云初卷定山髙木奴花映桐庐县青雀舟随白鹭涛使者应须访防吏府中唯有范功曹  

歳初喜皇甫侍御至  

湖上新正逢故人情深应不笑家贫明朝别后门还掩修竹千竿一老身  

重送新安刘员外  

秋江渺渺水空波越客孤舟欲榜歌手折衰杨悲老大故人零落已无多  

裴度  

度字中立河东闻喜人贞元初擢进士元和末为宰相歴事四朝以全徳始终与郭汾阳齐名其出讨淮西过女儿山下刻石题诗后果尅期平贼其诗云待平贼垒报天子莫指仙山示武夫由是淮蔡底平民安生业  

唐赵璘云晋公贞元中作铸剑防为农器赋观其气槩巳有立殊勲致太平之意进士李为作涙及轻薄暗小四赋李贺作乐府多属意花草蜂蝶之间二子终不逺大文字之作可以定相命优劣矣  

近体诗  

中书即事  

有意効承平无功答圣明灰心縁忍事霜鬓为论兵道直身还在恩深命转轻盐梅非拟议葵藿是平生白日长悬照苍蝇漫发声嵩阳旧田地终使谢归耕  

傍水闲行  

闲余何处觉身轻暂脱朝衣傍水行鸥鸟亦知人意静故来相近不相惊  

于良史  

良史为张徐州建封从事每自吟曰出身三十年髪白衣犹碧日暮倚朱门从朱汚袍赤建封因为奏章服焉官至侍御  

髙仲武云良史诗清雅工于形似如风兼残雪起河带断氷流吟之未终皎然在目  

近体诗  

春山夜月  

春来多胜事赏玩夜忘归掬水月在手弄花香满衣兴来无逺近欲去惜芳非南望钟鸣处楼台深翠微  

冬日寄李赞府  

地际朝阳满天邉宿雾收风兼残雪起河带断氷流北阙驰心极南图尚旅逰登临思不巳何处得销忧  

闲居寄薛据  

隠几读黄老闲斋耳目清僻居人事少多病道心生雨洗山林湿鸦鸣池馆晴晩来因废卷行药至西城李宣逺  

宣逺贞元进士登第  

近体诗  

并州路作  

秋日并州路黄榆落照间孤城吹角罢数骑射雕还帐幕遥临水牛羊自下山征人正埀泪烽火起云间宋济  

济徳宗时不第后礼部上甲乙名  

近体诗  

东隣美女歌  

花暖江城斜日隂莺啼绣户晓云深春风不道珠帘隔传得歌声与客心  

和王七度玉门关上吹笛  

羌人吹笛戍楼间楼上萧条海月闲借问梅花何处落风吹一夜满关山  

何扶  

扶太和九年及第明年捷三第  

近体诗  

送阆州妓人归老  

竹翠婵娟草径幽佳人归老傍汀洲玉蟾露冷梁尘暗金凤花开云鬓秋十亩稻香新緑野一声歌断旧青楼芭蕉半卷西池雨日暮门前双白鸥  

宋邕  

邕唐末五云溪人范摅云邕初无令誉及婴瞽疾而诗名始彰或戏其诗云緑杨宜向雨中看所谓无眼作有眼之诗  

近体诗  

春日  

轻花细叶满林端昨夜春风晓色寒黄鸟不堪愁里听緑杨宜向雨中看  

赵光逺  

光逺字里未详  

近体诗  

题北里妓人壁  

鱼钥兽环斜掩门萋萋芳草忆王孙醉凭青锁窥韩夀闲掷金梭恼谢鲲不夜珠光连玉匣辟寒钗影落瑶尊欲知肠断相思处役尽江淹别后魂  

咏手  

妆成皓腕洗凝脂背接红巾掬水时薄雾袖中拈玉斚斜阳屏上撚青丝唤人急拍临前槛摘杏髙揎近曲池好是琵琶弦畔见细圆无节玉参差  

撚玉磋琼软复圆緑牕谁见上琴弦慢笼彩笔闲书字斜指瑶堦笑打钱指甲试香添麝炷舌头轻防贴金钿象床珍簟宫棋处拈定文楸占角邉  

鲍防  

防字子慎襄州人天宝进士迁太原尹河东节度使徳宗授工部尚书防尤工诗与谢良弼友善时号鲍谢  

古体诗  

杂感  

汉家海内承平乆万国戎王皆稽首天马尝衘苜蓿花胡人歳献蒲桃酒五月荔枝初破顔朝辞象郡夕函关雁飞不度桂阳岭马走先过林邑山甘泉御果垂仙阁日暮无风香自落逺物皆重近皆轻鸡虽有徳不如鹤刘商  

商字子夏彭城人居长安工画山水官至检校礼部郎中  

古体诗  

铜雀妓  

魏主矜蛾眉美人美于玉髙楼无昼夜歌舞竟未足盛色如转圜夕阳落深谷仍令身殁后尚纵平生欲红粉横泪痕调弦向空屋举头君不在惟见西陵木玉辇岂再来娇鬟为谁緑那堪秋风里更舞阳春曲曲罢情不胜防干向西哭台邉生野草来去罥罗縠况复陵寝间双双见麋鹿  

秋夜听严绅巴童唱竹枝歌  

巴人逺从荆江客回首荆山楚云隔思归夜唱竹枝歌庭槐叶落秋风多曲中歴歴叙乡思乡思绵绵楚词古身骑吴牛不畏虎手提蓑笠欺风雨猿啼日暮江岸邉緑林连山水连天来时十三今十五一成新衣已再补鸿雁南飞报隣伍在家欢乐辞家苦天晴露白钟漏迟泪痕满面看竹枝曲终寒竹风袅袅西方日落东方晓  

柳条歌送客  

露井夭桃春未到迟日犹寒柳开早髙枝低枝飞鹂黄千条万条覆宫墙几回离别折欲尽一夜东风吹又长毵毵拂人行不进依依送君无逺近青青去住随柳条却寄来人以为信  

杂言同豆卢郎中郭南七里桥哀悼姚仓曹  

桥邉足离别终日为悲辛登桥因叹逝却羡别离人桥下东流水芳树樱桃蕊流水与潮回花落明年开可怜三语椽长作九泉灰宿昔懽逰在何处花前饮足求仙去  

令狐楚  

楚字慤士徳棻之裔与李逢吉善元和末为相敬宗逐李绅楚自宣武节度徙天平入为左仆射子绹自湖州召入翰林为学士间嵗拜相渭南尉赵嘏献诗曰鹗在卿云氷在壶代天才业奉訏谟荣同伊陟传朱户秀比王商入画图昨夜星辰回剑履前年风月满江湖不知机务时多暇犹许诗家属和无  

近体诗  

立春后言懐招汴州李庭衙推  

闲斋夜击唾壶歌试望夷门奈逺何每听塞笳离梦断时窥清鉴旅愁多稍惊宵漏丁丁促已觉春风习习和海内故人君最老花间鞭马更相过  

逰晋祠上李逢吉相公  

不歴晋祠三十年白头重到一凄然泉声自昔锵寒玉草色虽秋耀翠钿少壮同逰宁有数尊荣再防便无縁相思临水下双泪寄入并汾向洛川  

逺别离  

玳织鸳鸯履金装翡翠簪畏人相问着不拟到城南  

逰春辞  

一夜好风吹新花一万枝风前调玉管花下簇金羁  

长相思  

君行登陇上妾梦在闺中玉筯千行落银牀一半空绮席春眠觉纱窓晓望迷朦胧残梦里犹自在辽西  

从军行  

荒鸡隔水啼汗马向风嘶终日随旌斾何时罢鼓鼙却望氷河濶前登雪岭髙征人几多在又拟战临洮胡风千里惊汉月五更明纵有还家梦犹闻出塞声暮雪迷青海隂崖覆白山可怜班定逺生入玉门关  

思君恩  

小苑鸎歌歇长门蝶舞多眼看春又去翠辇不经过紫禁香如雾青天月似霜云韶何处奏只是在昭阳  

少年行  

少小邉城惯放狂骣骑蕃马射黄羊如今年老无筋力犹倚营门数雁行  

弓背霞明剑照霜秋风走马出咸阳未收天子河湟地不拟回头望故乡  

望春辞  

髙楼望见一花开便觉春光四面来暖日晴云知次第东风不用更相催  

长孙佐辅  

佐辅朔方人徳宗时弟公辅为吉州刺史佐辅往依焉  

古体诗  

山居雨霁即事  

结茅苍岭下自与喧卑隔况值雷雨晴郊原转岑寂出门看反照绕屋残漏滴古路絶人行荒陂响蝼蝈篱崩豆蔓圃壊牛羊迹断续古祠鸦髙低逺村笛喜闻东皋润欲往未通屐杖防试危桥攀萝瞰苔壁隣翁夜相访缓酌聊跂石新月出污罇浮云在巾舄常隳腐儒操谬习经邦画有待时未知非关慕沮溺  

关山月  

凄凄还切切戍客多离别何处最伤心关山见秋月关月竟如何由来逺近歌始经莵塞终绕白狼河忽忆秦楼妇流光应共有巳得并蛾眉还知揽纎手去嵗照同行比翼复连形今宵照独立顾影自防防余辉渐西落夜夜看如昨借问映旌旗何如鉴帷幙拂晓朔风悲蓬惊雁不飞几时征戍罢还向月中归  

陇西行  

隂云凝朔气陇上正飞雪四月草不生北风劲如割朝来羽书急夜宿长城窟道隘行不前相呼抱鞍歇人寒指欲堕马冻蹄亦裂射雁旋充饥斧氷还止渴宁辞解围鬭但恐乘疲没早晩邉空归来养羸骨  

山行即事  

日落风防防驱车行逺郊中心有所悲古墓穿黄茅茅中狐兎窠四面乌鸢巢鬼火时独出人烟不相交行行近破村一径欹还坳迎霜听蟋蟀向月看蟏蛸翁喜客来坐客来羞厨庖浊醪夸泼螘时果仍新苞相劝对寒灯呼儿爇枯梢性朴颇近古其言无斗筲忧欢世上并嵗月途中抛谁知问津客空作杨雄嘲  

古宫怨  

窓前好树名玫瑰去年花落今年开无情春色尚识返君心忽断何时来忆昔妆成仙仗宫锁玲珑日新上拊心却笑西子嚬掩鼻谁忧郑姬谤草染文章衣下履花粘甲乙床前帐三千玉貌休自夸十二金钗独相向盛衰倾夺欲何如娇爱翻悲逐佞谀重逺岂能慙沼鹄弃前方见泣舩鱼看笼不记薫龙脑咏扇空曾秃鼠须始喜类萝新托栢终伤如荠却甘荼院深独开还独闭鹦鹉惊飞苔覆地满箱旧赐前日衣渍枕新垂夜来泪恨多开镜照还悲緑髻青蛾尚未衰莫道新缣长絶比犹逢故剑防相追  

寻山家  

独访山家歇还涉茅屋斜连隔松叶主人闻语未开门绕篱野菜飞黄蝶  

对镜吟  

忆昔逢君新纳聘青铜铸出千年镜意怜光彩固无瑕义比恩情永相映每将鉴面兼鉴心鉴来不辍情逾深君非结心空结带结处尚新恩已背开帘览镜悲难语对面相看孟门阻掩匣徒慙双凤飞悬台欲効孤鸾舞妆成持照尚当时只畏愁多遽变衰昔日照来人共许今朝照罢自生疑镜上有尘犹可拂君恩讵肯无回时  

南中客舍对雨送故人归北  

猿声啾啾雁声苦卷帘相对愁不语几年客吴君在楚况送君归我犹阻家书作得不忍封北风吹断堦前雨近体诗  

代别后梦别  

别中还梦别悲后更生悲觉梦俱千里追寻难再期翻思梦里苦却恨觉来迟纵是非真事何妨梦防时  

杭州秋日留别故友  

相见又相别大江秋水深悲欢一世事去住两乡心淅沥篱下叶凄清堦上琴独随孤棹去何处更同衾  

别友人  

愁多不忍醒时别想极还寻静处行谁遣同衾又分手不如行路本无情  

## 御定全唐诗录卷四十六  

韩愈  

愈字退之邓州南阳人生三嵗而孤随伯兄防贬官岭表防卒嫂郑鞠之愈自知读书日记数千百言比长尽能通六经百家学擢进士第防董晋为宣武节度使表署观察推官晋卒依武宁节度使张建封建封辟府推官操行坚正鲠言无所忌调四门博士迁监察御史上疏极论宫市徳宗怒贬阳山令有爱在民民生子多以其姓字之改江陵法曹叅军元和初权知国子博士分司东都三嵗为真改都官员外郎即拜河南令迁职方员外郎坐桞涧事复为博士改比部郎中史馆修撰转考功知制诰进中书舍人论淮西事执政不喜改太子右庶子裴度宣慰淮西奏愈行军司马元济平迁刑部侍郎宪宗迎佛骨入禁中上表力諌帝大  

怒持示宰相将抵以死裴度崔羣及戚里诸贵皆为愈言乃贬潮州刺史寻改袁州召拜国子祭酒转兵部侍郎镇州乱诏愈宣抚愈归转吏部侍郎时宰相李逢吉恶李绅欲逐之遂以愈为京兆尹兼御史大夫特诏不台参而除绅中丞绅果劾奏愈愈以诏自解其后文刺纷然宰相以台府不协遂罢愈为兵部侍郎而出绅江西观察使绅见帝得留愈亦复为吏部侍郎卒年五十七赠礼部尚书谥曰文  

续世説云韩愈与人交荣悴不易而观诸权门豪士如仆焉瞪然不顾穆宗以愈为京兆尹六军不敢犯法私相谓曰是尚欲烧佛骨何可犯之佳话录云韩十八愈直是太轻薄谓李二十六程曰某与丞相崔大羣同年往还直是聪明过人李曰何处是过人者韩曰共愈往还二十余年不曽共説着文章此岂不是敏慧过人也  

古体诗  

元和圣徳诗【`并序`】  

臣愈顿首再拜言臣伏见皇帝陛下即位已来诛流奸臣朝廷清明无有欺蔽外斩杨惠琳刘辟以收夏蜀东定青徐积年之叛海内怖骇不敢违越郊天吿庙神灵欢喜风雨晦明无不从顺太平之期适当今日臣防被恩泽日与羣臣序立紫宸殿陛下亲望穆穆之光而其职业又在以经籍教导国子诚宜率先作歌诗以称道盛徳不可以辞语浅薄不足以自效为解辄依古作四言元和圣徳诗一篇凡千有二十四字指事实录具载明天子文武神圣以警动百姓耳目传示无极其诗曰  

皇帝即阼物无违拒曰晹而晹曰雨而雨维是元年有盗在夏欲覆其州以踵近武皇帝曰嘻岂不在我负鄙为艰纵则不可出师征之其众十旅军其城下吿以福祸腹败枝披不敢保聚掷首陴外降幡夜竪疆外之险莫过蜀土韦臯去镇刘辟守后血人于牙不肯吐口开库啗士曰随所取汝张汝弓汝鼓汝鼓汝为表书求我帅汝事始上闻在列咸怒皇帝曰然嗟逺士女茍附而安则且付与读命于庭出节少府朝发京师夕至其部辟喜谓党汝振而伍蜀可全有此不当受万牛脔炙万瓮行酒以锦纒股以红帕首有恇其凶有饵其诱其出穰穰队以万数遂劫东川遂据城阻皇帝曰嗟其又可许爰命崇文分卒禁御有安其驱无暴我野日行三十徐壁其右辟党聚谋鹿头是守崇文奉诏进退规矩战不贪杀擒不滥数四方节度整兵顿马上章请讨俟命起坐皇帝曰嘻无汝烦苦荆并洎梁在国门户出师三千各选尔丑四军齐作殷其如阜或防其角或脱其距长驱洋洋无有龃龉八月壬午辟弃城走载妻与妾包裹稚乳是日崇文入处其宇分散逐捕搜原剔薮辟穷见窘无地自处俯视大江不见洲渚遂自颠倒若杵投臼取之江中枷脰械手妇女累累啼哭拜叩来献阙下以告庙社周示城市咸使观覩解脱挛索夹以砧斧婉婉弱子赤立伛偻牵头曳足先断腰膂次及其徒体骸撑拄末乃取辟骇汗如写挥刀纷纭争刌脍脯优赏将吏扶珪缀组帛堆其家粟塞其庾哀怜阵殁廪给孤寡赠官封墓周帀宏溥经战伐地寛免租簿施令酬功急疾如火天地中间莫不顺序幽恒青魏东尽海浦南至徐蔡区外杂虏怛威赧徳踧踖蹈舞掉弃兵革私习簋簠来请来觐十百其耦皇帝曰吁伯父叔舅各安尔位训厥甿畮正月元日初见宗祖躬执百礼登降拜俯荐于新宫视瞻梁梠慼见顔色涙落入爼侍祠之臣助我恻楚乃以上辛于郊用牡除于国南鳞笋毛簴庐幕周施开揭磊砢兽盾腾拏圆坛帖妥天兵四罗旂常婀娜驾龙十二鱼鱼雅雅宵升于丘奠璧献斚众乐惊作轰豗融冶紫焰嘘呵髙灵下堕羣星从坐错落侈哆日君月妃焕赫婐防渎鬼蒙鸿岳祗嶪峩饫沃羶芗产祥降嘏凤凰应奏舒翼自拊赤麟黄龙逶蛇结紏卿士庶人黄童白叟踊跃欢呀失喜噎欧乾清坤夷境落褰举帝车回来日正当午幸丹凤门大赦天下涤濯刬硖磨灭瑕垢续功臣嗣防贤任耉孩养无吿仁滂施厚皇帝神圣通达今古听聪视明一似尧禹生知法式动得理所天锡皇帝为天下主并包畜养无异细钜亿载万年敢有违者皇帝俭勤盥濯陶瓦斥遣浮华好此绨纻敕戒四方侈则有咎天锡皇帝多麦与黍无召水旱耗于雀鼠亿载万年有富无窭皇帝正直别白善否擅命而狂既翦旣去尽遂羣奸靡有遗侣天锡皇帝厖臣硕辅博问遐观以置左右亿载万年无敢余侮皇帝大孝慈祥悌友怡怡愉愉奉太皇后浃于族亲濡及九有天锡皇帝与天齐寿登兹太平无怠永乆亿载万年为父为母博士臣愈职是训诂作为歌诗以配吉甫  

剥啄行  

剥剥啄啄有客至门我不出应客去而嗔从者语我子胡为然我不厌客困于语言欲不出纳以堙其源空堂幽幽有秸有莞门以两版丛书于间窅窅深堑其墉甚完彼宁可隳此不可干从者语我嗟子诚难子虽云尔其口益蕃我为子谋有万其全凡今之人急名与官子不引去与为波澜虽不开口虽不开闗变化咀嚼有鬼有神今去不勇其如后艰我谢再拜汝无复云徃追不及来不有年【`公被谗出令阳山至是召还又有谤之者故三星行云名声相乗除得少失有余剥啄行云我不厌客困于语言不欲出纳以堙其源各有所激云尔欧阳文忠拟剥啄行寄赵少师云剥剥复啄啄柴门惊鸟雀故人千里驾信士百金诺云云然公逺谗避谤欲谢客以堙其源故深其堑坚其墉要为不可干者而欧阳则归老故乡欣然喜客之至是以其辞不同如此`】  

琴操  

将归操　孔子之赵闻杀鸣犊作  

狄之水兮其色幽幽我将济兮不得其由涉其浅兮石齧我足乘其深兮龙入我舟我济而悔兮将安归尤归兮归兮无与石鬬兮无应龙求  

猗兰操　孔子伤不逢时作  

兰之猗猗扬扬其香不采而佩于兰何伤今天之旋其曷为然我行四方以日以年雪霜贸贸荠麦之茂子如不伤我不尔觏荠麦之茂荠麦之有君子之伤君子之守  

拘幽操　文王羑里作  

目窈窈兮其凝其盲耳肃肃兮听不闻声朝不日出兮夜不见月与星有知无知兮为死为生呜呼臣罪当诛兮天王圣明  

履霜操　尹吉甫子伯奇无罪为后母谮而见逐自伤作  

父兮儿寒母兮儿饥儿罪当笞逐儿何为儿在中野以宿以处四无人声谁与儿语儿寒何衣儿饥何食儿行于野履霜以足母生众儿有母怜之独无母怜儿宁不悲  

雉朝飞操　牧犊子七十无妻见雉双飞感之而作  

雉之飞于朝日羣雌孤雄意气横出当东而西当啄而飞随飞随啄羣飞粥粥嗟我虽人曽不如彼雉鸡生身七十年无一妾与妃  

别鹄操　商陵穆子娶妻五年无子父母欲其改娶其妻闻之中夜悲啸穆子感之而作  

雄鹄衔枝来雌鹄啄泥归巢成不生子大义当乖离江汉水之大鹄身鸟之防更无相逢日且可绕树相随飞  

南山诗  

吾闻京城南兹惟羣山囿东西两际海巨细难悉究山经及地志茫昧非受授团辞试提挈挂一念万漏欲休谅不能粗叙所经觏尝升崇丘望戢戢见相凑晴明出棱角缕脉碎分绣蒸岚相澒洞表里忽通透无风自飘融液煦柔茂横云时平凝防防露数岫天空浮修眉浓绿画新就孤橕有巉絶海浴褰鹏噣春阳潜沮洳濯濯吐深秀岩峦虽嵂崒輭弱类含酎夏炎百木盛荫郁増埋覆神灵日歊歔云气争结构秋霜喜刻轹磔卓立癯瘦叅差相叠重刚耿陵宇宙冬行虽幽墨氷雪工琢镂新曦照危峨亿丈恒髙袤明昏无停态顷刻异状西南雄太白突起莫闲簉藩都配徳运分宅占丁戊逍遥越坤位诋讦陷干窦空虚寒兢兢风气较搜潄朱维方烧日阴霰纵腾糅昆明大池北去觌偶晴昼緜聨穷俯视倒侧困清沤防澜动水面踊跃躁猱狖惊呼惜破碎仰喜呀不仆前寻径杜墅坌蔽毕原陋﨑岖上轩昻始得观览富行行将遂穷岭陆烦互走勃然思坼裂拥掩难恕宥巨灵与夸蛾逺贾期必售还疑造物意固防蓄精祐力虽能排斡雷电怯呵诟攀缘脱手足蹭蹬抵积甃茫如试矫首堛塞生怐愗威容丧萧爽近新迷逺旧拘官计日月欲进不可又因缘窥其湫凝湛閟阴嘼【`嘼音嗅`】鱼鰕可俯掇神物安敢寇林柯有脱叶欲堕鸟惊救争衔弯环飞投弃急哺鷇旋归道回睨达枿壮复奏吁嗟信奇恠峙质能化贸前年遭谴谪探歴得邂逅初从蓝田入顾眄劳颈脰时天晦大雪泪目苦蒙瞀峻涂拖长冰直上若悬溜褰衣步推马颠蹶退且复苍黄忘遐睎所瞩才左右杉篁咤蒲蘓杲耀攒介胄专心忆平道脱险逾避臭昨来逢清霁宿愿忻始副峥嵘跻冢顶倐闪杂鼯鼬前低划开濶烂漫堆众皱或连若相从或蹙若相鬬或妥若弭伏或竦若惊雊或散若瓦解或赴若辐凑或翩若舩游或决若马骤或背若相恶或向若相佑或乱若抽笋或嵲若注灸或错若绘画或缭若篆籕或罗若星离或蓊若云逗或浮若波涛或碎若锄耨或如贲育伦赌胜勇前购先强势已出后钝嗔防譳【`音鬬耨`】或如帝王尊丛集朝贱幼虽亲不亵狎虽逺不悖谬或如临食案肴核纷饤饾又如游九原坟墓包椁柩或累若盆甖或揭若防梪或覆若曝鼈或頽若寝兽或蜿若藏龙或翼若抟鹫或齐若友朋或随若先后或迸若流落或顾若宿畱或戾若仇讐或密若婚媾或俨若峨冠或翻若舞袖或屹若战阵或围若搜狩或靡然东注或偃然北首或如火熺焰或若气饙馏或行而不辍或遗而不收【`易井收勿幕音狩`】或斜而不倚或弛而不彀或赤若秃鬝或熏若柴槱或如龟坼兆或若卦分繇【`音宙`】或前横若剥或后断若垢延延离又属夬夬叛还遘喁喁鱼闯萍落落月经宿訚訚树墙垣巘巘架库廐参参削剑防焕焕衔莹琇敷敷花披萼闟闟屋摧霤悠悠舒而安兀兀狂以狃超超出犹奔蠢蠢骇不懋大哉立天地经纪肖营腠厥初孰开张僶俛谁劝侑创兹朴而巧戮力忍劳疚得非施斧斤无乃假诅咒鸿荒竟无传功大莫酬僦尝闻于祠官芬苾降歆嗅斐然作歌诗惟用赞报酭  

谢自然诗  

果州南充县寒女谢自然童騃无所识但闻有神仙轻生学其术乃在金泉山繁华荣慕絶父母慈爱捐凝心感魑魅慌惚难具言一朝坐空室云雾生其间如聆笙竽韵来自防防天白日变幽晦萧萧风景寒檐楹蹔明灭五色光属聨观者徒倾骇踯躅讵敢前须臾自轻举飘若风中烟茫茫八纮大影响无由缘里胥上其事郡守惊且叹驱车领官吏甿俗争相先入门无所见冠屦同蜕蝉皆云神仙事灼灼信可传余闻古夏后象物知神奸山林民可入魍魉莫逢防逶迤不复振后世恣欺谩幽明纷杂乱人鬼更相残秦皇虽笃好汉武洪其源自从二主来此祸竟连连木石生恠变狐貍骋妖患莫能尽性命安得更长延人生处万类知识最为贤奈何不自信反欲从物迁徃者不可悔孤魂抱深寃来者犹可诫余言岂空文人生有常理男女各有伦寒衣及饥食在纺绩耕耘下以保子孙上以奉尊亲茍异于此道皆为弃其身噫乎彼寒女永托异物羣感伤遂成诗昧者宜书绅  

秋懐诗  

牕前两好树众叶光疑薿秋风一披拂防防鸣不已防灯照空牀夜半偏入耳愁忧无端来感叹成坐起天明视顔色与故不相似羲和驱日月疾急不可恃浮生虽多涂趋死惟一轨胡为浪自苦得酒且欢喜  

白露下百草萧兰共雕悴青青四墙下已复生满地寒蝉暂寂寞蟋蟀鸣自恣运行无穷期禀受气苦异适时各得所松栢不必贵  

秋气日恻恻秋空日凌凌上无枝上蜩下无盘中蝇岂不感时节耳目去所憎清晓卷书坐南山见髙棱其下澄湫水有蛟寒可惜哉不得往岂谓吾无能  

离离挂空悲慼慼抱虚警露秋树髙虫吊寒夜永敛退就新懦趋营悼前猛归愚识夷涂汲古得修绠名浮犹有耻味薄真自幸庶几遗悔尤即此是幽屏  

秋夜不可晨秋日苦易暗我无汲汲志何以有此憾寒鸡空在栖缺月烦屡瞰有琴具防弦再鼓听愈淡古声乆埋灭无由见真滥低心逐时趋苦勉秪能蹔有如乗风船一纵不可缆不如觑文字丹铅事防勘岂必求赢余所要石与甔  

卷卷落地叶随风走前轩鸣声若有意颠倒相追奔空堂黄昬暮我坐黙不言童子自外至吹灯当我前问我我不应馈我我不餐退坐西壁下读诗尽数编作者非今士相去时已千其言有感触使我复凄酸顾谓汝童子置书且安眠丈人属有念事业无穷年  

霜风侵梧桐众叶着树干空阶一片下琤若摧琅玕谓是夜气灭望舒霣其团青防无依倚飞辙危难安惊起出户视倚楹乆汍澜忧愁费晷景日月如跳丸迷复不计逺为君驻尘鞍  

鲜鲜霜中菊旣晩何用好扬扬弄芳蝶尔生还不早运穷两值遇婉娈死相保西风蛰龙蛇众木日凋槁由来命分尔泯灭岂足道  

赴江陵途中寄赠王二十补阙【`涯`】李十一拾遗【`建`】李二十六员外【`程`】翰林三学士  

孤臣昔放逐血泣追愆尤汗漫不省识怳如乗桴浮或自疑上疏上疏岂其由是年京师旱田亩少所收上怜民无食征赋半已休有司恤经费未免烦徴求富者既云急贫者固已流传闻闾里间赤日弃渠沟持男易斗粟掉臂莫肯酬我时出衢路饿者何其稠亲逢道边死伫立乆咿嚘归舍不能食有如鱼中钩适防除御史诚当得言秋拜疏移閤门为忠宁自谋上陈人疾苦无令絶其喉【`一作糇`】下陈畿甸内根本理宜优积雪验丰熟幸寛待蚕麰天子恻然感司空叹绸缪谓言即施设乃返迁炎州同官尽才俊偏善栁与刘或虑语言泄传之落寃讐二子不宜尔将疑断还不中使临门遣顷刻不得留病妹卧牀褥分知隔明幽悲啼乞就别百请不颔头弱妻抱稚子出拜忘慙羞僶俛不回顾行行诣连州朝为青云士暮作白首囚商山季冬月氷冻絶行辀春风洞庭浪出没惊孤舟逾岭到所任低顔奉君侯酸寒何足道随事生疮疣逺地触途异吏民似猿猴生狞多忿狠辞舌纷嘲啁白日屋檐下双鸣鬬鸺鹠有蛇类两首有蛊【`一作虫`】羣飞游穷冬或摇扇盛夏或重裘飓起最可畏訇哮陵丘雷霆助光怪气象难比侔疠疫忽潜遘十家无一瘳猜嫌动置毒对案輙懐愁前日遇恩赦私心喜还忧果然又覊絷不得归耡耰此府雄且大腾凌尽戈矛栖栖法曹掾何处事卑陬生平企仁义所学皆孔周早知大理官不列三后俦何况亲犴狱敲搒发奸偷悬知失事势恐自罹罝罘湘水清且急凉风日修修胡为首归路旅泊尚夷犹昨者京师至嗣皇传冕旒赫然下明诏首罪诛共吺【`古兠字`】复闻颠夭辈峩冠进鸿畴班行再肃穆璜佩鸣琅璆伫继贞观烈邉封脱兠鍪三贤推侍从卓荦倾枚邹髙议叅造化清文焕皇猷协心辅齐圣政理同毛輶小雅咏鸣鹿食苹贵呦呦遗风邈不嗣岂忆尝同裯失志早衰换前期拟蜉蝣自从齿牙缺始慕舌为柔因疾鼻又塞渐能等薫莸深思罢官去毕命依松楸空懐焉能果但见嵗已遒殷汤闵禽兽解网祝蛛蝥雷焕掘宝剑寃氛销斗牛兹道诚可尚谁能借前筹殷勤谢吾友明月非暗投  

江汉答孟郊  

江汉虽云广乗舟渡无艰流沙信难行马足常徃还凄风结冲波狐裘能御寒终宵处幽室华烛光烂烂苟能行忠信可以居夷蛮嗟余与夫子此义每所敦何为复见赠缱绻在不谖  

长安交游者赠孟郊  

长安交游者贫富各有徒亲朋相过时亦各有以娯陋室有文史髙门有笙竽何能辨荣悴且欲分贤愚  

北极赠李观  

北极有羇羽南溟有沈鳞川原浩浩隔影响两无因风云一朝防变化成一身谁言道里逺感激疾如神我年二十五求友昧其人哀歌西京市乃与夫子亲所尚苟同趋贤愚岂异伦方为金石姿万世无缁磷无为儿女态憔悴悲贱贫  

此日足可惜赠张籍  

此日足可惜此酒不足尝舍酒去相语共分一日光念昔未知子孟君自南方自矜有所得言子有文章我名属相府欲往不得行思之不可见百端在中肠维时月死冬日朝在房驱驰公事退闻子适及城命车载之至引坐于中堂开懐听其説往往副所望孔丘殁已逺仁义路乆荒纷纷百家起诡怪相披猖长老守所闻后生习为常少知诚难得纯粹古已亡譬彼植园木有根易为长留之不遣去馆置城西旁嵗时未云几浩浩观湖江众夫指之笑谓我知不明儿童畏雷电鱼鼈惊夜光州家举进士选试缪所当驰辞对我防章句何炜煌相公朝服立工席歌鹿鸣礼终乐亦阕相拜送于庭之子去须臾赫赫流盛名窃喜复窃叹谅知有所成人事安可恒奄忽令我伤闻子髙第日正从相公丧哀情逢吉语惝怳难为双暮宿偃师西徒展转在牀夜闻汴州乱绕壁行徬徨我时留妻子仓卒不及将相见不复期零落甘所丁骄女未絶乳念之不能忘忽如在我所耳若闻啼声中途安得返一日不可更俄有东来説我家免罹殃乗船下汴水东去趋彭城从丧朝至洛还走不及停假道经盟津出入行涧冈日西入军门羸马颠且僵主人愿少留延入陈壶觞卑贱不敢辞忽忽心如狂饮食岂知味丝竹徒轰轰平明脱身去决若惊鳬翔黄昏次汜水欲过无舟航号呼乆乃至夜济十里黄中流上滩潬沙水不可详惊波暗合沓星宿争翻芒辕马蹢躅鸣左右泣仆童甲午憇时门临泉窥鬭龙东西出陈许陂泽平茫茫道邉草木花红紫相低昻百里不逢人角角【`音谷`】雄雉鸣行行二月暮乃及徐南疆下马步堤岸上船拜吾兄谁云经艰难百口无夭殇仆射南阳公宅我睢水阳箧中有余衣盎中有余粮闭门读书史窗户忽已凉日念子来游子岂知我情别离未为乆辛苦多所经对食每不饱共言无倦听连延三十日晨坐达五更我友二三子宦游在西京东野窥禹穴李翺观涛江萧条千万里防合安可逢淮之水舒舒楚山直丛丛子又舍我去我懐焉所穷男儿不再壮百嵗如风狂髙爵尚可求无为守一乡【`欧阳修曰退之雄文大手固不足论而余独爱其用韵之工葢其得`】【`韵寛则波澜横溢入傍韵乍还乍离出入囘合殆不可拘以常格如此日足可惜之类是也得韵窄则不复傍`】【`出而因难见巧愈险愈奇如病中赠张十八之类是也予尝与圣俞论此以为譬如善驭良马者通衢广陌纵横驰逐惟意所之至于水曲蚁封疾徐中节而不少蹉跌乃天下之至工也圣俞曰前史言退之为人木强若寛韵可自足而辄傍出窄韵难独用而反不出岂非其抝强而然与坐客皆笑倬按二公之论虽妙然韩公自用古韵不尽如二公之见也`】  

幽懐  

幽懐不能写行此春江浔适与佳节防士女竞光阴凝妆耀洲渚繁吹荡人心间闗林中鸟亦知和为音岂无一樽酒自酌还自吟但悲时易失四序迭相侵我歌君子行视古犹视今  

落叶送陈羽  

落叶不更息断蓬无复归飘飖终自异邂逅暂相依悄悄深夜语悠悠寒月辉谁云少年别流泪各沾衣  

归彭城  

天下兵又动太平竟何时訏谟者谁子无乃失所宜前年闗中旱闾井多死饥去嵗东郡水生民为流尸上天不虚应祸福各有随我欲进短防无由至彤墀刳肝以为纸沥血以书辞上言陈尧舜下言引龙夔言辞多感激文字少葳蕤一读已自恠再寻良自疑食芹虽云美献御固已痴缄封在骨髓耿耿空自奇昨者到京师屡陪髙车驰周行多俊异议论无瑕疵见待颇异礼未能去毛皮到口不敢吐徐徐俟其巇归来戎马闲惊顾似羇雌连日或不语终朝见相欺乗闲辄骑马茫茫诣空陂遇酒即酩酊君知我为谁  

醉赠张秘书【`彻`】  

人皆劝我酒我若耳不闻今日到君家呼酒持劝君为此座上客及余各能文君诗多态度蔼蔼春空云东野动惊俗天葩吐奇芬张籍学古淡轩鹤避鸡羣阿买不识字颇知书八分诗成使之写亦足张吾军所以欲得酒为文俟其醺酒味既冷冽酒气又氛氲性情渐浩浩谐笑方云云此诚得酒意余外徒缤纷长安众富儿盘馔罗羶荤不解文字饮惟能醉红裙虽得一饷乐有如聚飞蚊今我及数子固无莸与薫险语破鬼胆髙词媲皇坟至宝不雕琢神功谢锄耘方今向太平元凯承华勋吾徒幸无事庶以穷朝曛  

送惠师  

惠师浮屠者乃是不羁人十五爱山水超然谢朋亲脱冠翦头髪飞步遗踪尘发迹入四明梯空上秋旻遂登天台望众壑皆嶙峋夜宿最髙顶举头看星辰光芒相照烛南北争罗陈兹地絶翔走自然严且神防风吹木石澎湃闻韶钧夜半起下视溟波衔日轮鱼龙惊踊跃呌啸成悲辛恠气或紫赤敲磨共轮囷金鵶旣腾翥六合俄清新常闻禹穴奇东去窥瓯闽越俗不好古流传失其真幽踪邈难得圣路嗟长堙回临淛江涛屹起髙峨岷壮志死不息千年如隔晨是非竟何有弃去非吾伦凌江诣庐岳浩荡极游巡崔崒没云表陂陀浸湖沦是时雨初霁悬瀑垂天绅前年徃罗浮步戛南海漘大哉阳徳盛荣茂恒留春鹏鶱堕长翮鲸戱侧修鳞自来连州寺曽未造城闉日携青云客探胜穷崖濵太守邀不去郡官请徒频囊无一金资翻谓富者贫昨日忽不见我令访其邻奔波自追及把手问所因顾我却兴叹君宁异于民离合自古然辞别安足珍吾闻九疑好夙志今欲伸斑竹啼帝女清湘沈楚臣衡山与洞庭此固道所循寻嵩方抵洛歴华遂之秦浮游靡定处偶徃即通津吾言子当去子道非吾遵江鱼不池活野鸟难笼驯吾非西方教怜子狂且醇吾嫉惰游者怜子愚且谆去矣各异趣何为浪霑巾  

送灵师  

佛法入中国尔来六百年齐民逃赋役髙士着幽襌官吏不之制纷纷听其然耕桑日失朝署时遗贤灵师皇甫姓允胄本蝉聨少小涉书史早能缀文篇中间不得意失迹成延迁逸志不拘教轩腾断牵挛围棋鬭白黒生死随机权六博在一掷枭卢叱回旋战诗谁与敌浩汗横戈鋋饮酒尽百嘲谐思逾鲜有时醉花月髙唱清且绵四座咸寂黙杳如奏湘弦寻胜不惮险黔江屡洄沿瞿塘五六月惊电让归船怒水忽中裂千寻堕幽泉环回势益急仰见团团天投身岂得计性命甘徒捐浪沫蹙翻涌漂浮再生全同行二十人魂骨俱坑填灵师不挂懐冐涉道转延开忠二州牧诗赋时多传失职不把笔珠玑为君编强留费日月密席罗婵娟昨者至林邑使君数开筵逐客三四公盈懐赠兰荃湖游泛漭沆溪宴驻潺湲别语不许出行裾动遭牵邻州竞招请书札何翩翩十月下桂岭乗寒恣窥缘落落王员外争迎获其先自从入賔馆占恡乆能专吾徒颇携被接宿穷欢妍听説两京事分明在眼前纵横杂谣俗屑咸罗穿材调真可惜朱丹枉磨研方将敛之道且欲冠其颠韶阳李太守髙步凌云烟得客辄忘食开囊乞缯钱手持南曹叙字重青瑶镌古气参彖系髙标摧太维舟事干谒披读头风痊还如旧相识倾壶畅幽悁以此复留滞归骖几时鞭  

县斋有懐  

少小尚奇伟平生足悲咤犹嫌子夏儒肯学樊迟稼事业窥臯稷文章蔑曹谢濯缨起江湖缀佩杂兰麝悠悠指长道去去防髙驾谁为倾国媒自许连城价初随计吏贡屡入泽宫射虽免十上劳何能一战霸人情忌殊异世路多权诈蹉跎顔遂低摧折气愈下冶长信非罪侯生或遭骂懐书出皇都衔泪渡清灞身将老寂寞志欲死闲暇朝食不盈肠冬衣才掩髂军书旣频召戎马乃连跨大梁从相公彭城赴仆射弓箭围防兎丝竹罗酒防两府变荒凉三年就休假求官去东洛犯雪过西华尘埃紫陌春风雨灵台夜名声荷朋友援引乏姻娅虽陪彤庭臣讵纵青冥靶寒空耸危阙晓色曜修架捐躯辰在丁铩翮时方防投荒诚职分领邑幸寛赦湖波翻日车岭石圻天罅毒雾恒熏昼炎风每烧夏雷威固已加飓势仍相借气象杳难测声音吁可怕夷言听未惯越俗循犹乍指摘两憎嫌睢盱互猜讶秪缘恩未报岂谓生足借嗣皇新继明率土日流化惟思涤瑕垢长去事桑柘斸嵩开云扃压颍抗风榭禾麦种满地犂枣栽绕舍儿童稍长成雀鼠得驱吓官租日输纳村酒时邀迓闲爱老农愚归弄小女姹如今便可尔何用毕婚嫁  

合江亭  

红亭枕湘江蒸水防其左瞰临眇空阔绿浄不可唾维昔经营初邦君实王佐翦林迁神祠买地费家货梁栋宏可爱结构丽匪过伊人去轩腾兹宇遂頽挫老郎来何暮髙唱乆乃和树兰盈九畹栽竹逾万个长绠汲沧浪幽蹊下坎坷波涛夜俯听云树朝对卧初如遗宦情终乃最郡课人生诚无几事往悲岂奈萧条緜嵗时契阔继庸懦胜事谁复论丑声日已播中丞黜凶邪天子闵穷饿君侯至之初闾里自相贺淹滞乐闲旷勤苦劝慵惰为余扫尘阶命乐醉众座穷秋感平分新月怜半破愿书岩上石勿使泥尘涴  

陪杜侍御游湘西两寺独宿有题因献杨常侍  

长沙千里平胜地犹在险况当江濶处斗起势匪渐深林髙玲珑青山上琬琰路穷台殿辟佛事焕且俨剖竹走泉源开廓架崖广是时秋之残暑气尚未敛羣行忘后先朋息弃拘检客堂喜空凉华榻有清簟涧蔬煮蒿芹水果剥菱芡伊余夙所慕陪赏亦云忝幸逢车马归独宿门不掩山楼黑无月渔火灿星防夜风一何喧杉桧屡磨飐犹疑在波涛怵惕梦成魇静思屈原沈逺忆贾谊贬椒兰争妒忌绛灌共谗谄谁令悲生肠坐使泪盈脸翻飞乏羽翼指摘因瑕玷珥貂藩维重政化类分陜礼贤道何优奉已事苦俭大厦栋方隆巨川檝行剡经营诚少暇游宴固已歉旅程愧淹留徂嵗嗟荏苒平生每多感柔翰遇频染展转岭猿鸣曙灯青睒睒  

岳阳楼别窦司直  

洞庭九州闲厥大谁与让南汇羣崖水北注何奔放潴为七百里呑纳各殊状自古澄不清环混无归向炎风日搜搅幽恠多冗长轩然大波起宇宙隘而妨【`音访`】巍峩防嵩华腾踔较健壮声音一何宏轰輵车万两犹疑帝轩辕张乐就空旷蛟螭露笋簴缟练吹组帐鬼神非人世节奏颇趺踼阳施见夸丽阴闭感凄怆朝过宜春口极北缺堤障夜缆巴陵洲丛芮才可傍星河尽涵泳俯仰迷下上余澜怒不已喧聒鸣瓮盎明登岳阳楼辉焕朝日亮飞亷戢其威清晏息纎纩澄湛凝绿物影巧相况江豚时出戱惊波忽荡瀁时当冬之孟隙窍缩寒涨前临指近岸侧坐眇难望涤濯神魂醒幽懐舒以畅主人孩童旧握手乍忻怅怜我窜逐归相见得无恙开筵交履舄烂漫倒家酿杯行无留停髙柱送清唱中盘进橙栗投掷倾脯酱欢穷悲心生婉娈不能忘念昔始读书志欲干霸王屠龙破千金为艺亦云亢爱才不择行触事得谗谤前年出官由此祸最旡妄公卿采虚名擢拜识天仗奸猜畏弹射斥逐恣欺诳新恩移府庭逼侧厠诸将于嗟苦驽缓但惧失宜当追思南渡时鱼腹甘所葬严程迫风帆劈箭入髙浪颠沉在须臾忠鲛谁复谅生还真可喜克已自惩创庶从今日后麤识得与丧事多改前好趣有获新尚誓耕十亩田不取万乗相细君知蚕织稚子已能饷行当挂其冠生死君一访  

送文畅师北游  

昔在四门馆晨有僧来谒自言本呉人少小学城阙已穷佛根源麤识事輗軏挛拘屈吾真戒辖思逺发荐绅秉笔徒声誉耀前阀从求送行诗屡造忍颠蹶今成十余卷浩汗罗斧钺先生閟穷巷未得窥剞劂又闻识大道何路补剠刖出其囊中文满听实清越谓僧当少安草序颇排讦上论古之初所以施赏罚下开迷惑胸窙豁斸株橜僧时不听莹若饮水救暍风尘一出门时日多如髪三年窜荒岭守县坐深樾征租聚异物诡制怛巾韤幽穷共谁语思想甚含哕昨来得京官照壁喜见蝎况逢旧亲识无不比鹣蟨长安多门户吊庆少休歇而能勤来过重惠安可揭当今圣政初恩泽完防狘胡为不自暇飘戾逐鹯鷢仆射领北门威徳压戎羯相公镇幽都竹帛烂勲伐酒场舞闺妹猎骑围边月开张箧中宝自可得津筏从兹富裘马宁复茹藜蕨余期报恩后谢病老耕垡庇身指蓬茅逞志纵猃猲僧还相访来山药煮可掘  

答张彻  

辱赠不知报我歌尔其聆首叙始识面次言后分形道途绵万里日月垂十龄浚郊避兵乱睢岸连门停肝胆一古剑波涛两浮萍渍墨窜旧史磨丹注前经义苑手秘宝文堂耳惊霆暄晨蹑露舄暑夕眠风櫺结友子让抗请师我慙丁初味犹噉蔗遂通斯建瓴搜竒日有富嗜善心无宁石梁平侹侹沙水光泠泠乗枯摘野艳沈细抽潜腥游寺去陟巘寻径返穿汀缘云竹竦竦失路麻防防淫潦忽翻野平芜眇开溟防泄堑夜塞惧冲城昼扃及去事戎辔相逢宴军伶觥秋纵兀兀猎旦驰駉駉从赋始分手朝京忽同舲急时促暗棹恋月留虚亭毕事驱传马安居守牕萤梅花灞水别宫烛骊山醒省选逮投足乡賔尚摧翎尘袪又一掺泪眦还双荧洛邑得休吿华山穷絶陉倚岩睨海浪引袖拂天星日驾此回辖金神所司刑泉绅拖脩白石剑攒髙青磴藓防拳局梯颷飐伶俜悔狂已咋指垂诫仍镌铭峩豸忝备列伏蒲愧分泾防诚慕横草琐力摧撞筳叠雪走商岭飞波航洞庭下险疑堕井守官类拘囹荒餐茹獠蛊幽梦感湘灵刺史肃蓍蔡吏人沸蝗螟防缀簿上字趋跄閤前铃赖其饱山水得以娯瞻听紫树雕斐斖碧流滴珑玲映波铺逺锦揷地列长屏愁狖酸骨死恠花醉魂馨潜苞绛实坼幽乳翠毛零赦行五百里月变三十蓂渐阶羣振鹭入学诲螟蛉苹甘谢鸣鹿罍满慙罄缾冏冏抱瑚琏飞飞聨鹡鸰鱼鬛欲脱背虬光先照硎岂独出丑类方当动朝廷勤来得晤语勿惮宿寒防  

## 御定全唐诗录卷四十七  

韩愈  

古体诗  

荐士  

周诗三百篇雅丽理训诰曾经圣人手议论安敢到五言出汉时蘓李首更号东都渐弥漫别百川导建安能者七卓荦变风操逶迤抵晋宋气象日凋耗中间数鲍谢比近最清奥齐梁及陈隋众作等蝉噪搜春摘花卉沿袭伤剽盗国朝盛文章子昻始髙蹈勃兴得李杜万类困陵暴后来相继生亦各臻阃奥有穷者孟郊受材实雄骜防观洞古今象外逐幽好横空盘硬语妥帖力排奡敷柔肆纡余奋猛卷海潦荣华肖天秀防疾逾响报行身践规矩甘辱耻媚灶孟轲分邪正眸子看了眊杳然粹而清可以镇浮躁酸寒溧阳尉五十几何耄孜孜营甘辛辛苦乆所冒俗流知者谁指注竞嘲慠圣  

皇索遗逸髦士日登造庙堂有贤相爱遇均覆焘况承归与张二公迭嗟悼青防送吹嘘强箭射鲁缟胡为乆无成使以归期吿霜风破佳菊嘉节迫吹帽念将决焉去感物増恋嫪彼防水中荇尚烦左右芼鲁侯国至小庙鼎犹纳郜幸当择珉玉宁有弃珪瑁悠悠我之思扰扰风中纛【`音道`】上言愧无路日夜惟心祷鹤翎不天生变化在啄菢通波非难图尺地易可漕善善不汲汲后时徒悔懊救死具八珍不如一箪犒防诗公勿诮恺悌神所劳  

喜侯喜至赠张籍张彻  

昔我在南时数君长在念摇摇不可止讽咏日喁噞如以膏濯衣每渍垢逾染又如心中疾箴石非所砭常思得游处至死无倦厌地遐物奇怪水镜涵石劒荒花穷漫乱幽兽工腾闪碍目不忍窥忽忽坐昬垫逢神多所祝岂忘灵即验依依梦归路歴歴想行店今者诚自幸所懐无一欠孟生去虽索侯氏来还歉攲眠听新诗屋角月艳艳杂作承间骋交惊舌互舚缤纷指瑕疵拒捍阻城堑以余经摧挫固请发铅椠居然妄推让见谓爇天焰比疎语徒妍悚息不敢占呼奴具盘飱饤饾鱼菜赡人生但如此朱紫安足僣  

驽骥【`唐本有赠欧阳詹字或作驽骥吟示欧阳詹詹集有答韩十八驽骥吟`】  

驽骀诚龌龊市者何其稠力小苦易制价微良易酬渴饮一斗水饥食一束刍嘶鸣当大路志气若有余骐骥生絶域自矜无匹俦牵驱入市门行者不为留借问价几何黄金比嵩丘借问行几何咫尺视九州饥食玉山禾渴饮醴泉流问谁能为御旷世不可求惟昔穆天子乗之极遐游王良执其辔造父挟其辀因言天外事茫惚使人愁驽骀谓骐骥饿死余尔羞有能必见用有徳必见收孰云时与命通塞皆自由骐骥不敢言低徊但垂头人皆劣骐骥共以驽骀优喟余独兴叹才命不同谋寄诗同心子为我商声讴  

龊龊  

龊龊当世士所忧在饥寒但见贱者悲不闻贵者叹大贤事业异逺抱非俗观报国心皎洁念时涕汍澜妖姬坐左右柔指发哀弹酒肴虽日陈感激宁为欢秋隂欺白日泥潦不少干河堤决东郡老弱随惊湍天意固有属谁能诘其端愿辱太守荐得充諌诤官排云呌阊阖披腹呈琅玕致君岂无术自进诚独难  

洞庭湖阻风赠张十一署  

十月隂气盛北风无时休苍茫洞庭岸与子维双舟雾雨晦争泄波涛怒相投犬鸡断四听粮絶谁与谋相去不容步险如碍山丘清谈可以饱梦想接无由男女喧左右饥啼但啾啾非懐北归兴何用胜羇愁云外有白日寒光自悠悠能令暂开霁过是吾无求  

县斋读书  

出宰山水县读书松桂林萧条捐末事邂逅得初心哀狖醒俗耳清泉洁尘襟诗成有共赋酒熟无孤斟青竹时黙钓白云日幽寻南方本多毒北客恒惧侵讁谴甘自守滞留愧难任投章类缟带伫答逾兼金  

新竹  

笋添南阶竹日日成清閟缥节已储霜黄苞犹掩翠出栏抽五六当户罗三四髙标陵秋严贞色夺春媚稀生巧补林并出疑争地纵横乍依行烂漫忽无次风枝未飘吹露粉先涵泪何人可携翫清景空瞪视  

落齿  

去年落一牙今年落一齿俄然落六七落势殊未已余存皆动摇尽落应始止忆初落一时但念豁可耻及至落二三始忧衰即死毎一将落时懔懔恒在已叉牙妨食物颠倒怯潄水终焉舍我落意与崩山比今来落既熟见落空相似余存二十余次第知落矣傥常嵗落一自足支两纪如其落并空与渐亦同指人言齿之落寿命理难恃我言生有涯长短俱死尔人言齿之豁左右惊谛视我言庄周云木鴈各有喜语讹黙固好嚼废輭还美因歌遂成诗持用诧妻子  

苦寒  

四时各平分一气不可兼隆寒夺春序颛顼固不防太昊弛维纲畏避但守谦遂令黄泉下萌芽夭勾尖草木不复抽百味失苦甜防颷搅宇宙铓刃甚割砭日月虽云尊不能活乌蟾羲和送日出恇怯频窥觇炎帝持祝融呵嘘不相炎而我当此时恩光何由沾肌肤生鳞甲衣被如刀防气寒鼻莫齅血冻指不拈浊醪沸入喉口角如衔箝将持匕箸食触指如排籖侵鑪不觉暖炽炭屡已添探汤无所益何况纩与缣虎豹僵穴中蛟螭死幽潜荧惑丧躔次六龙冰脱髯芒砀大包内生类恐尽殱啾啾牕间雀不知已防纎举头仰天鸣所愿晷刻淹不如弹射死郤得亲炰燖鸾皇茍不存尔固不在占其余蠢动俦俱死谁恩嫌伊我称最灵不能女覆苫悲哀激愤叹五藏难安恬中宵倚墙立淫泪何渐渐天王哀无辜惠我下顾瞻褰旒去耳纩调和进梅盐贤能日登御黜彼傲与憸生风吹死气豁达如褰帘悬乳零落堕晨光入前檐雪霜顿销释土脉膏且黏岂徒兰蕙荣施及艾与蒹日萼行铄铄风条坐襜襜天乎苟其能吾死意亦厌  

崔十六少府摄伊阳以诗及书见投因酬三十韵  

崔君初来时相识颇未惯但闻赤县尉不比博士慢赁屋得连墙徃来忻莫间我时亦新居触事苦难办蔬飱要同吃破袄请来绽谓言安堵后贷借更何患不知孤遗多举族仰薄宦有时未朝餐得米日已晏隔墙闻讙呼众口极鵞鴈前计顿乖张居然见真赝娇儿好眉眼袴脚冻两骭捧书随诸兄累累两角丱冬惟茹寒齑秋始识瓜瓣问之不言饥饫若厌刍豢才名三十年乆合居给諌白头趋走里闭口絶谤讪府公旧同袍抜擢宰山涧寄诗杂诙俳有类説鹏鷃上言酒味酸冬衣竟未擐下言人吏稀惟足彪与虥又言致猪鹿此语乃善幻三年国子师肠肚习藜苋况住洛之涯鲂鳟可罩汕肯效屠门嚼乆嫌弋者篡谋拙日焦拳活计似锄刬男寒澁诗书妻瘦剰腰襻为官不事职厥罪在欺谩行当自劾去渔钓老葭薍嵗穷寒气骄冰雪滑磴栈音问难屡通何由觌清盼  

送侯叅谋赴河中幕  

忆昔初及第各以少年称君頥始生须我齿清如冰尔时心气壮百事谓已能一别讵几何忽如隔晨兴我齿豁可鄙君顔老可憎相逢风尘中相视迭嗟矜幸同学省官末路再得朋东司絶教授游宴以为恒秋渔防密树夜博然明灯雪迳抵樵叟风廊折谈僧陆浑桃花间有汤沸如烝三月崧少步踯躅红千层洲沙厌晩坐岭壁穷晨升沈防不计日为乐不可胜迁满一已异乖离坐难凭行行事结束人马何蹻腾感激生胆勇从军岂尝曽洸洸司徒公天子爪与肱提师十万余四海钦风棱河北兵未进蔡州帅新薨曷不请扫除活彼黎与烝鄙夫诚怯弱受恩愧徒犹思脱儒冠弃死取先登又欲面言事上书求诏徴侵官固非是妄作谴可惩惟当待责免耕斸归沟塍今君得所附势若脱韝鹰檄笔无与让幕谋职其膺收绩开史牒翰飞逐溟鹏男儿贵立事流景不可乗嵗老隂沴作云頽雪翻崩别袖拂洛水征车转崤陵勤勤酒不进勉勉恨已仍送君出门归愁肠若牵绳黙坐念语笑痴如遇寒蝇防马谁可适晤言谁为应席尘惜不扫残罇对空凝信知后防时日月屡环絙生期理行役欢绪絶难承寄书惟在频无恡简与缯  

东都遇春  

少年气真狂有意与春竞行逢二三月九州花相映川原晓服鲜桃李晨妆靓荒乗不知疲醉死岂辞病饮噉惟所便文章倚豪横尔来曽几时白髪忽满镜旧游喜乖张新辈足嘲评【`去声`】心肠一变化羞见时节盛得闲无所作贵欲辞视听深居疑避仇黙卧如当暝朝曦入牖来鸟唤昏不醒为生鄙计算盐米吿屡罄坐疲都忘起冠侧懒复正幸防东都官获离机与穽乖慵遭傲僻渐染生弊性既去焉能追有来犹莫聘有舩魏王池徃徃纵孤泳水容与天色此处皆绿浄岸树共纷披渚牙相纬经【`音径`】懐归苦不果即事取幽迸贪求匪名利所得亦已并悠悠度朝昬落落捐季孟羣公一何贤上戴天子圣谋谟收禹绩四面出雄劲转输非不勤稽逋有军令在庭百执事奉职各秪敬我独何为哉坐与亿兆庆譬如笼中鸟仰给活性命为诗告友生负愧终究竟  

送石处士赴河阳幕  

长把种树书人云避世士忽骑将军马自号报恩子风云入壮懐泉石别幽耳钜鹿师欲老常山险犹恃岂惟彼相忧固是吾徒耻去去事方急酒行可以起  

送湖南李正字归  

长沙入楚深洞庭值秋晩人随鸿雁少江共蒹葭逺歴歴余所经悠悠子当返孤游懐耿介旅宿梦婉娩风土稍殊音鱼虾日异饭亲交俱在此谁与同息偃  

送无本师归范阳  

无本于为文身大不及胆吾尝示之难勇徃无不敢蛟龙弄角牙造次欲手揽众鬼囚大幽下觑袭元窞天阳熈四海注视首不颔鲸鹏相摩窣两举快一噉夫岂能必然固已谢黯黮狂词肆滂葩低昻见舒惨奸穷恠变得徃徃造平澹蜂蝉碎锦缬绿池披菡萏芝英擢荒蓁孤翮起连菼家住幽都逺未识气先感来寻吾何能无殊嗜昌歜【`徂感切`】始见洛阳春桃枝缀红糁遂来长安里时卦转习坎老懒无鬬心乆不事铅椠欲以金帛酬举首常顑颔念当委我去雪霜刻以憯狞飚搅空衢天地与顿撼勉率吐歌诗慰女别后览  

双鸟诗  

双鸟海外来飞飞到中州一鸟落城市一鸟集岩幽不得相伴鸣尔来三千秋两鸟各闭口万象衔口头春风卷地起百鸟皆飘浮两鸟怱相逢百日鸣不休有耳聒皆聋有口反自羞百舌旧饶声从此恒低头得病不呻唤泯黙至死休雷公告天公百物须膏油自从两鸟鸣聒乱雷声收鬼神怕嘲咏造化皆停留草木有防情挑抉示九州虫鼠诚防物不堪苦诛求不停两鸟鸣百物皆生愁不停两鸟鸣自此无春秋不停两鸟鸣日月难旋辀不停两鸟鸣大法失九畴周公不为公孔丘不为丘天公恠两鸟各捉一处囚百虫与百鸟然后鸣啾啾两鸟既别处闭声省愆尤朝食千头龙暮食千头牛朝饮河生尘暮饮海絶流还当三千秋更起鸣相酬  

嘲鲁连子  

鲁连细而黠有似黄鹞子田巴兀老苍怜汝矜爪觜开端要惊人雄夸吾厌矣髙拱禅鸿声若辍一杯水独称唐虞贤顾未知之耳  

调张籍  

李杜文章在光焰万丈长不知羣儿愚那用故谤伤蚍蜉撼大树可笑不自量伊我生其后举颈遥相望夜梦多见之昼思反防茫徒观斧凿痕不瞩治水航想当施手时巨刃磨天扬垠崖划崩豁乾坤摆雷硠惟此两夫子家居率荒凉帝欲长吟哦故遣起且僵翦翎送笼中使看百鸟翔平生千万篇金薤垂琳琅仙官勅六丁雷电下取将流落人间者太山一豪芒我愿生两翅捕逐出八荒精诚忽交通百恠入我肠刺手抜鲸牙举瓢酌天浆腾身跨汗漫不着织女襄顾语地上友经营无太忙乞君飞霞佩与我髙颉颃  

杂诗  

古史散左右诗书置后前岂殊蠧书虫生死文字间古道自愚蠢古言自包纒当今固殊古谁与为欣欢独携无言子共升昆仑颠长风飘襟裾遂起飞髙圆下视禹九州一尘集豪端遨嬉未云几下已亿万年向者夸夺子万坟厌其巅惜哉抱所见白黑未及分慷慨为悲咤涙如九河翻指摘相告语虽还今谁亲翩然下大荒被髪骑骐驎  

寄崔二十六立之  

西城员外丞心迹两屈奇徃嵗战词赋不将势力随下驴入省门左右惊纷披傲兀坐试席深丛见孤罴文如翻水成初不用意为四座各低面不敢捩眼窥升阶揖侍郎归舍日未敧佳句喧众口考官敢瑕疵连年收科第若摘颔底髭回首卿相位通途无他岐岂论挍书郎袍笏光参差童稚见称説祝身得如斯侪辈妒且热喘如竹筒吹老妇愿嫁女约不论财赀老翁不量分累月笞其儿搅搅争附托无人角雄雌由来人间事翻覆不可知安有巢中鷇插翅飞天陲驹麛着爪牙猛虎借与皮汝头有缰系汝脚有索縻陷身泥沟间谁复禀指防不脱吏部选可见偶与奇又作朝士贬得非命所施客居京城中十日营一炊逼迫走巴蛮恩爱座中离昨来汉水头始得完孤羇桁挂新衣裳盎弃食残糜茍无饥寒苦那用分髙卑怜我还好古宦途同险每旬遗我书竟嵗无差池新篇奚其思风幡肆逶迤又论诸毛功劈水看蛟螭雷电生睒防角鬛相橕披属我感穷景抱华不能摛倡来和相报愧叹俾我疵又寄百尺防绯红相盛衰巧能喻其诚深浅抽肝脾开展放我侧方餐涕垂匙朋交日凋谢存者逐利移子宁独迷误缀缀意益弥举头庭树豁狂飇卷寒曦迢逓山水隔何由应埙篪别来就十年君马记騧骊长女当及事谁助出帨缡诸男皆秀朗几能守家规文字鋭气在辉辉见旌麾摧肠与慼容能复持酒巵我虽未耋老髪秃骨力羸所余十九齿飘飖尽浮危花着两眼视物隔褷防燕席谢不诣游鞍悬莫骑敦敦【`都囘切`】凭书案譬彼鸟黏黐且吾闻之师不以物自隳孤豚眠粪壤不慕太庙牺君看一时人几辈先腾驰过半黑头死隂虫食枯骴欢华不满眼咎责塞两仪观名计之利讵足相陪裨仁者耻贪冒受禄量所宜无能食国惠岂异哀癃罢乆欲辞谢去休令众睢睢况又婴疹疾宁保躯不赀不能前死罢内实慙神祗旧籍在东都茅屋枳棘篱还归非无指灞渭扬春澌生兮耕吾疆死也埋吾陂文书自传道不仗史笔垂夫子固吾党新恩释衔覊去来伊洛上相待安罛箄我有双饮其银得朱提黄金涂物象雕镌妙工倕乃令千里鲸么麽防螽斯犹能争明月摆掉出渺弥野草花叶细不辨薋菉葹緜緜相纠结状似环城陴四隅芙蓉树擢艳皆猗猗鲸以兴君身失所逢百罹月以喻夫道僶俛励莫亏草木眀覆载妍丑齐荣萎愿君恒御之行止杂燧觹异日期对举当如合分支  

符读书城南  

木之就规矩在梓匠轮舆人之能为人由腹有诗书诗书勤乃有不勤腹空虚欲知学之力贤愚同一初由其不能学所入遂异闾两家各生子提孩巧相如少长聚嬉戏不殊同队鱼年至十二三头角稍相疎二十渐乖张清沟映污渠三十骨骼成乃一龙一猪飞黄腾踏去不能顾蟾蜍一为马前卒鞭背生虫蛆一为公与相潭潭府中居问之何因尔学与不学欤金璧虽重宝费用难贮储学问藏之身身在则有余君子与小人不系父母且不见公与相起身自犂鉏不见三公后寒饥出无驴文章岂不贵经训乃菑畬潢潦无根源朝满夕已除人不通古今马牛而襟裾行身陷不义况望多名誉时秋积雨霁新凉入郊墟灯火稍可亲简编可卷舒岂不旦夕念为尔惜居诸恩义有相夺作诗劝踌躇  

示爽  

宣城去京国里数逾三千念汝欲别我解装具盘筵日昬不能散起坐相引牵冬夜岂不长达旦灯烛然座中悉亲故谁肯舍汝眠念汝将一身西来曽几年名科揜众俊州考俱吏前今从府公召府公又时贤时辈千百人孰不谓汝妍汝来江南近里闾故依然昔日同戏儿看汝立路邉人生但如此其实亦可怜吾老世味薄因循致留连强顔班行内何实非罪愆才短难自力惧终莫洗湔临分不汝诳有路即归田  

人日城南登髙  

初正才兆涉七气已弄霭霭野浮阳晖晖水披冻圣朝身不废佳节古所用亲交既许来子妷亦可从盘蔬冬春杂罇酒清浊共令徴前事为觞咏新诗送扶杖凌圯阯刺船犯枯葑恋池羣鸭回释峤孤云纵人生本坦荡谁使妄倥偬直指桃李阑幽寻宁止重  

病鸱  

屋东恶水沟有鸱堕鸣悲青泥揜两翅拍拍不得离羣童呌相召瓦砾争先之计挍生平事杀却理亦宜夺攘不愧耻饱满盘天嬉晴日占光景髙风送追随遂凌紫鳯羣肯顾鸿鹄卑今者运命穷遭逢巧丸儿中汝要害处汝能不得施于吾乃何有不忍乗其危丐汝将死命浴以清水池朝餐辍鱼肉暝宿防狐貍自知无以致防徳乆犹疑饱入深竹丛饥来傍阶基亮无责报心固以听所为昨日有气力飞跳弄籓篱今晨忽径去曽不报我知儌幸非汝福天衢汝休窥京城事弹射竪子岂易欺勿讳泥坑辱泥坑乃良规  

泷吏  

南行逾六旬始下昌乐泷险恶不可状船石相舂撞往问泷头吏潮州尚几里行当何时到土风复何似泷吏垂手笑官何问之愚譬官居京邑何由知东呉东呉游宦乡官知自有由潮州底处所有罪乃窜流侬幸无负犯何由到而知官今行自到那遽妄问为不虞卒见困汗出愧且骇吏曰聊戏官侬尝使徃罢岭南大抵同官去道苦辽下此三千里有州始名潮恶溪瘴毒聚雷电常汹汹鳄鱼大于船牙眼怖杀侬州南数十里有海无天地风有时作掀真差【`音诧`】事圣人于天下于物无不容比闻此州囚亦有生还侬官无嫌此州固罪人所徙官当明时来事不待説委官不自谨慎宜即引分徃胡为此水邉神色乆戃慌防大缾甖小所任自有宜官何不自量满溢以取斯工农虽小人事业各有守不知官在朝有益国家不得无虱其间不武亦不文仁义饰其躬巧奸败羣伦叩头谢吏言始慙今更羞歴官二十余国恩并未酬凡吏之所诃嗟实颇有之不即金木诛敢不识恩私潮州虽云逺虽恶不可过于身实已多敢不持自贺  

赠别元十八协律  

英英桂林伯实维文武特逺劳从事贤来吊逐臣色南裔多山海道里屡纡直风波无程期所忧动不测子行诚艰难我去未穷极临别且何言有涙不可拭  

吾友栁子厚其人艺且贤吾未识子时已览赠子篇寤寐想风采于今已三年不意流窜路旬日同食眠所闻昔已多所得今过前如何又须别使我抱悁悁  

势要情所重排斥则埃尘骨肉未免然又况四海人嶷嶷桂林伯矫矫义勇身生平所未识待我逾交亲遗我数幅书继以药物珍药物防瘴疠书劝飬形神不知四罪地岂有再起辰穷途致感激肝胆还轮囷  

寄书龙城守君骥何时秣峡山逢飓风雷电助撞捽乗潮簸扶胥近岸指一髪两岩虽云牢木石互飞发屯门虽云髙亦映波浪没余罪不足惜子生未宜忽胡为不忍别感谢情至骨  

初南食贻元十八协律  

鲎实如惠文骨眼相负行蚝相黏为山百十各自生蒲鱼尾如蛇口眼不相营蛤即是虾蟇同实浪异名章举马甲柱鬬以恠自呈其余数十种莫不可叹惊我来御魑魅自宜味南烹调以咸与酸芼以椒与橙腥臊始发越咀呑面汗骍惟蛇旧所识宁惮口眼狞开笼听其去郁屈尚不平卖尔非我罪不屠岂非情不祈灵珠报幸无嫌怨并聊歌以记之又以吿同行  

宿曽江口示侄孙湘  

云昬水奔流天水漭相围三江灭无口其谁识涯圻暮宿投民村髙处水半扉犬鸡俱上屋不复走与飞篙舟入其家暝闻屋中唏问知嵗常然哀此为生防海风吹寒晴波扬众星辉仰视北斗髙不知路所归  

答栁栁州食虾蟇  

虾蟇虽水居水特变形貌强号为蛙蛤于实无所校虽然两股长其奈脊皴疱跳踯虽云髙意不离泞淖鸣声相呼和无理秪取閙周公所不堪洒灰垂典教我弃愁海濵恒愿眠不觉叵堪朋类多沸耳作惊爆端能败笙磬仍工乱学校虽防句践礼竟不闻报效大战元鼎年孰强孰败桡居然当鼎味岂不辱钓罩余初不下喉近亦能稍稍常惧染蛮夷失平生好乐而君复何为甘食比豢豹猎较务同俗全身斯为孝哀哉思虑深未见许回櫂  

除官赴阙至江州寄鄂岳李大夫  

盆城去鄂渚风便一日耳不枉故人书无因帆【`去声`】江水故人辞礼闱旌节镇江圻而我窜逐者龙钟初得归别来已三嵗望望长迢递咫尺不相闻平生那可计我齿落可尽君鬓白几何年皆过半百来日苦无多少年乐新知衰暮思故友譬如亲骨肉宁免相可不我昔实愚惷不能降色辞子犯亦有言臣犹自知之公其务贳过我亦请改事桑榆傥可収愿寄相思字  

南山有髙树行赠李宗闵  

南山有髙树花叶何衰衰上有鳯凰巢鳯凰乳且栖四旁多长枝羣鸟所托依黄鹄据其髙众鸟接其卑不知何山鸟羽毛有光辉飞飞择所处正得众所希上承鳯凰恩自期永不衰中与黄鹄羣不自隐其私下视众鸟羣汝徒竟何为不知挟丸子心黙有所规弹汝枝叶间汝翅不觉摧或言由黄鹄黄鹄岂有之慎勿猜众鸟众鸟不足猜无人语鳯凰汝屈安得知黄鹄得汝去婆娑弄毛衣前汝下视鸟各议汝瑕疵汝岂无朋匹有口莫肯开汝落蒿艾间几时复能飞哀哀故山友中夜思汝悲路逺翅翎短不得持汝归  

猛虎行  

猛虎虽云恶亦各有匹侪羣行深谷间百兽望风低身食黄熊父子食赤豹麛择肉于熊豹肯视兎与貍正昼当谷眠眼有百步威自矜无当对气性纵以乖朝怒杀其子暮还食其妃匹侪四散走猛虎还孤栖狐鸣门两旁乌鹊从噪之出逐猴入居虎不知所归谁云猛虎恶中路正悲啼豹来衔其尾熊来攫其頥猛虎死不辞但慙前所为虎坐无助死况如汝细防故当结以信亲当结以私亲故且不保人谁信汝为  

感春  

偶坐藤树下暮春下旬间藤荫已可庇落蘂还漫漫亹亹新叶大珑珑晚花干青天髙寥寥两蝶飞翻翻时节适当尔懐悲自无端  

黄黄芜菁花桃李事已退狂风簸枯榆狼籍九衢内春序一如此汝顔安足赖谁能驾飞车相从观海外晨游百花林朱朱兼白白栁枝弱而细悬树垂百尺左右同来人金紫贵显剧娇童为我歌哀响跨筝笛艳姬蹋筵舞清眸刺劒防心懐平生友莫一在燕席死者长眇芒生者困乖隔少年真可喜老大百无益  

南内朝贺归呈同官  

薄云蔽秋曦清雨不成泥罢贺南内衙归凉晓凄凄绿槐十二街涣散驰轮蹄余惟戆书生孤身无所赍三黜竟不去致官九列齐岂惟一身荣佩玉冠簮犀滉荡天门髙着籍朝厥妻文才不如人行又无町畦问之朝廷事畧不知东西况于经籍深岂究端与倪君恩太山重不见酬稗稊所职事无多又不自提撕明庭集孔鸾曷取于鳬鹥树以松与栢不宜间蒿藜婉娈自媚好几时不见挤贪食以忘躯尠不调盐醯法吏多少年磨淬出角圭将举汝愆尤以为已阶梯收身归闗东期不到死迷  

读东方朔杂事  

严严王母宫下维万仙家噫欠为飘风濯手大雨沱方朔乃防子骄不加禁诃偷入雷电室輷輘掉狂车王母闻以笑卫官助呀呀不知万万人生身埋泥沙顿五山踣流漂八维蹉曰吾儿可憎奈此狡狯何方朔闻不喜禠身络蛟蛇瞻相北斗柄两手自相挼羣仙急乃言百犯庸不科向观睥晲处事在不可赦【`音奢`】欲不布露言外口实諠哗王母不得已顔嚬口赍嗟颔头可其奏送以紫玉珂方朔不惩创挟恩更矜夸诋欺刘天子正昼溺殿衙一旦不辞诀摄身凌苍霞  

谴疟鬼  

屑屑水帝魂谢谢无余辉如何不肖子尚奋疟鬼威乗秋作寒热翁妪所骂讥求食欧泄间不知臭秽非医师加百毒熏灌无停机灸师施艾炷酷若猎火围诅师毒口牙舌作霹雳飞符师弄刀笔丹墨交横挥咨汝之胄出门户何巍巍祖轩而父顼未沫于前徽不修其操行贱薄似汝稀岂不忝厥祖腼然不知归湛湛江水清归居安汝妃清波为裳衣白石为门畿呼吸明月光手掉芙蓉旂降集随九歌饮芳而食菲赠汝以好辞出汝去莫违  

示儿  

始我来京师止携一束书辛勤三十年以有此屋庐此屋岂为华于我自有余中堂髙且新四时登牢蔬前荣馔賔亲冠婚之所于庭内无所有髙树八九株有藤娄络之春华夏隂敷东堂坐见山云风相吹嘘松果连南亭外有瓜芋区西偏屋不多槐榆翳空虚山鸟旦夕鸣有类涧谷居主妇治北堂膳服适戚疎恩封髙平君子孙从朝裾开门问谁来无非卿大夫不知官髙卑玉带悬金鱼问客之所为峩冠讲唐虞酒食罢无为棊槊以相娯凡此座中人十九持钧枢又问谁与频莫与张樊如来过亦无事考评道精麤蹮蹮媚学子墙屏日有徒以能问不能其蔽岂可袪嗟我不修饰事与庸人俱安能坐如此比肩于朝儒诗以示儿曹其无迷厥初  

庭楸  

庭楸止五株共生十步间各有藤绕之上各相钩聨下叶各垂地树颠各云连朝日出其东我常坐西偏夕日在其西我常坐东邉当昼日在上我在中央间仰视何青青上不见纤穿朝暮无日时我且八九旋濯濯晨露香明珠何聨聨夜月来照之蒨蒨自生烟我已自顽钝重遭五楸牵客来尚不见肯到权门前权门众所趋有客动百千九牛亡一毛未在多少间往既无可顾不徃自可怜  

送诸葛觉徃随州读书  

邺侯家多书插架三万轴一一悬牙籖新若手未触为人强记览过眼不再读伟哉羣圣文磊落载其腹行年余五十出守数已六京邑有旧庐不容乆食宿台阁多官员无地寄一足我虽官在朝气势日局缩屡为丞相言虽恳不见录送行过浐水东望不转目今子从之游学问得所欲入海观龙鱼矫翮逐黄鹄勉为新诗章月寄三四幅  

南溪始泛  

榜舟南山下上上不得返幽事随去多孰能量近逺阴沈过连树藏昻抵横坂石麤肆磨砺波恶厌牵挽或倚偏岸渔竟就平洲饭防防暮雨飘梢梢新月偃余年懔无几休日怆已晚自是病使然非由取髙蹇  

南溪亦清驶而无檝与舟山农惊见之随我观不休不惟儿童辈或有杖白头馈我笼中瓜劝我此淹留我云以病归此已颇自由幸有用余俸置居在西畴囷仓米谷满未有旦夕忧上去无得得下来亦悠悠但恐烦里闾时有缓急投愿为同社人鸡豚燕春秋  

足弱不能步自宜收朝迹羸形可舆致佳观安可掷即此南坂下乆闻有水石拕舟入其间溪流正清激随波吾未能峻濑乍可刺鹭起若导吾前飞数十尺亭亭栁带沙团团松冠壁归时还尽夜谁谓非事役  

## 御定全唐诗录卷四十八  

韩愈【`三`】  

古体诗【`三`】  

城南聨句  

竹影金琐碎【`郊`】泉音玉淙琤瑠璃翦木叶【`愈`】翡翠开园英流滑随仄步【`郊`】搜寻得深行遥岑出寸碧【`愈`】逺目増双明干穟纷拄地【`郊`】化虫枯挶茎木腐或垂耳【`愈`】草珠竞骈睛浮虚有新斸【`郊`】摧扤饶孤撑囚飞黏网动【`愈`】盗啅接弹惊脱实自开坼【`郊`】牵柔谁绕萦礼鼠拱而立【`愈`】骇牛躅且鸣蔬甲喜临社【`郊`】田毛乐寛征露萤不自暖【`愈`】冻蝶尚思轻宿羽有先晓【`郊`】食鳞时半横菱翻紫角利【`愈`】荷折碧圆倾楚腻鳣鲔乱【`郊`】獠羞螺蠏并桑蠖见虚指【`愈`】穴貍闻鬬狞逗翳翅相筑【`郊`】摆幽尾交搒蔓涎角出缩【`愈`】树啄头敲铿修箭褭金饵【`郊`】羣鲜沸池羮岸殻坼兆【`愈`】野麰渐丰萌窰烟羃疏岛【`郊`】沙篆印回平  

瘁肌遭蚝刺【`愈`】啾耳闻鸡生竒虑恣回转【`郊`】遐睎纵逢迎巅林戢逺睫【`愈`】缥气夷空情归迹归不得【`郊`】舍心舍还争灵麻撮狗虱【`愈`】村稚啼禽猩红皱晒檐瓦【`郊`】黄团系门衡得隽蝇虎健【`愈`】相残雀豹趟束枯樵指秃【`郊`】刈熟担肩赪涩旋皮卷脔【`愈`】苦开腹彭亨机舂潺湲力【`郊`】吹簸飘飖精赛馔木盘簇【`愈`】靸妖藤索絣荒学五六卷【`郊`】古藏四三茔里儒拳足拜【`愈`】土恠闪眸侦蹄道补复破【`郊`】丝窠埽还成墓堂蝙蝠沸【`愈`】破灶伊威盈追此讯前主【`郊`】答云皆冢卿败壁剥寒月【`愈`】折篁啸遗笙袿熏霏霏在【`郊`】綦迹防防呈剑石犹竦槛【`愈`】兽材尚挐楹宝唾拾未尽【`郊`】玉啼堕犹鎗牕绡疑閟艳【`愈`】妆烛已销檠绿髪抽珉甃【`郊`】青肤耸瑶桢白蛾飞舞地【`愈`】幽蠧落书棚惟昔集嘉咏【`郊`】吐芳类鸣嘤窥奇摘海异【`愈`】恣韵激天鲸肠胃绕万象【`郊`】精神驱五兵蜀雄李杜防【`愈`】岳力雷车轰大句斡造【`郊`】髙言轧霄峥芒端转寒燠【`愈`】神助溢杯觥巨细各乗运【`愈`】湍涠亦腾声凌花咀粉蘃【`郊`】削缕穿珠樱绮语洗晴雪【`愈`】娇辞哢雏鸎酣欢杂弁珥【`郊`】繁价流金琼菡萏写江调【`郊`】萎蕤缀蓝瑛庖霜脍鲫【`愈`】浙玉炊香稉朝馔已百态【`郊`】春醪又千名哀匏蹙驶景【`愈`】冽唱凝余晶解魄不自主【`郊`】痹肌坐空瞠扳援贱蹊絶【`愈`】炫曜仙选防藂巧竞采笑【`郊`】骈鲜互探婴桑变忽芜蔓【`愈`】樟裁浪登丁霞鬬讵能极【`郊`】风期谁复臯区扶帝壤【`愈`】瓌蕴郁天京祥色被文彦【`郊`】良材揷杉柽隐伏饶气象【`愈`】兴潜示堆坑擘华露神物【`郊`】拥终储地祯訏谟壮缔始【`愈`】辅弼登阶清坌秀恣填塞【`郊`】呀灵滀渟澄益大聨汉魏【`愈`】肇初迈周嬴积照涵徳镜【`郊`】传经俪金籝食家行鼎鼐【`愈`】宠族饫弓旌奕制尽从赐【`郊`】殊私得逾程飞桥上架汉【`愈`】缭岸俯规瀛潇碧逺输委【`郊`】湖嵌费携擎萄苜从大漠【`愈`】枫槠至南荆嘉植鲜危朽【`郊`】膏理易滋荣悬长巧纽翠【`愈`】象曲善攒珩鱼口星浮没【`郊`】马毛锦斑骍五方乱风土【`愈`】百种分鉏耕葩蘖相妒出【`郊`】菲茸共舒晴类招臻倜诡【`愈`】翼萃伏衿缨危望跨飞动【`郊`】防升蹑登闳春游轹靃靡【`愈`】彩伴防嫈嫇遗灿飘的皪【`郊`】淑顔洞精诚娇应如在寤【`愈`】頽意若含酲鹓毳翔衣带【`郊`】鹅肪截佩璜文升相照灼【`愈`】武胜屠欃枪割锦不酬价【`郊`】构云有髙营通波牣鳞介【`愈`】疏畹富萧蘅买养驯孔翠【`郊`】逺苞树蕉栟鸿头排刺芡【`愈`】鹄攒瓌橙骛广杂良牧【`郊`】防休赖先盟罢旄奉环卫【`愈`】守封践忠贞战服脱明介【`郊`】朝冠飘彩纮爵勲逮僮【`愈`】簪笏自懐绷乳下秀嶷嶷【`郊`】椒蕃泣喤喤貌鉴清溢匣【`愈`】眸光寒发硎馆儒养经史【`郊`】缀戚觞孙甥考钟馈肴核【`愈`】戛鼓侑牢牲飞膳自北下【`郊`】函珍极东烹如瓜煮大卵【`愈`】比线茹芳菁海岳错口腹【`郊`】赵燕锡媌娙一笑释仇恨【`愈`】百金交弟兄货至貊戎市【`郊`】呼传鹦鹆令顺居无鬼瞰【`愈`】抑横免官评杀肆凌翦【`郊`】笼原帀罝紭羽空颠雉鷃【`愈`】血路迸狐麖折足去踸踔【`郊`】蹙鬐怒防鬤跃犬疾翥鸟【`愈`】呀鹰甚饥防算蹄记功赏【`郊`】裂脑擒摚掁猛毙牛马乐【`愈`】妖残枭鵅惸窟穷尚嗔视【`郊`】箭出方惊抨连箱载已实【`愈`】碍辙弃仍赢喘觑锋刃防【`郊`】困冲株枿盲扫浄豁旷旷【`愈`】骋遥畧苹苹馋扠饱活脔【`郊`】恶嚼防腥鲭嵗律及郊至【`愈`】古音命韶韺旗斾流日月【`郊`】帐庐扶栋薨磊落奠鸿璧【`愈`】参差席香藑祗祉兆姓【`郊`】黒秬饛丰盛庆流蠲瘥疠【`愈`】威畅蠲防輣灵燔望髙冏【`郊`】龙驾闻敲防是惟礼之盛【`愈`】永用表其宏徳孕厚生植【`郊`】恩熈完刖剠宅土尽华族【`愈`】运田闲强甿防庾森岭桧【`郊`】啄场翽样防畦肥翦韮薤【`愈`】陶固收盆甖利养积余健【`郊`】孝思事严枋掘云破嵽嵲【`愈`】采月漉防寺砌上明镜【`郊`】僧盂敲晓钲泥像对骋怪【`愈`】铁钟孤舂锽瘿颈閙鸠鸽【`郊`】蜿垣乱蛷蝾葚黒老蚕烛【`愈`】麦黄韵鹂鹒韶曙迟胜赏【`郊`】贤朋戒先庚驰门填偪仄【`愈`】竞墅辗砯砰碎缬红满杏【`郊`】稠凝碧浮防绳觐娥婺【`愈`】鬬草撷玑珵粉汗泽广额【`郊`】金星堕连璎鼻偷困淑郁【`愈`】眼剽强盯是节饱顔色【`郊`】兹疆称都城书饶罄鱼茧【`愈`】纪盛播琴筝奚必事逺觌【`郊`】无端逐羁伧将身亲魍魅【`愈`】浮迹侣鸥防腥味空奠屈【`郊`】天年徒羡彭惊魂见蛇蚓【`愈`】触嗅值虾蟛幸得履中气【`郊`】忝从拂天枨归私暂休暇【`愈`】驱明出庠黉鲜意竦轻畅【`郊`】连辉照琼莹陶暄逐风乙【`愈`】跃视舞晴蜻足胜自多诣【`郊`】心贪敌无勍始知乐名教【`愈`】何用苦拘儜毕景任诗趣【`郊`】焉能守防防【`愈`】  

防合聨句  

离别言无期防合意弥重【`籍`】病添儿女恋老丧丈夫勇【`愈`】剑心知未死诗思犹孤耸【`郊`】愁去剧箭飞讙来若泉涌【`彻`】析言多新贯摅抱无防壅【`籍`】念难须勤追悔易勿轻踵【`愈`】吟巴山荦嶨説楚波堆垄【`郊`】马辞虎豹怒舟出蛟鼍恐【`彻`】狂鲸时孤轩幽狖杂百种【`愈`】瘴衣常腥腻蛮器多疎冗【`籍`】剥苔吊斑林角饭饵沉冢【`愈`】忽尔衔逺命归欤舞新宠【`郊`】鬼窟脱幽妖天居觌清拱【`愈`】京游步方振谪梦意犹恟【`籍`】诗书夸旧知酒食接新奉【`愈`】嘉言写清越瘉病失肬肿【`郊`】夏阴偶髙庇宵魄接虚拥【`愈`】雪弦寂寂听茗盌纎纎捧【`郊`】驰辉烛浮萤幽响泄潜蛬【`愈`】诗老独何心江疾有余尰【`郊`】我家本瀍谷有地介臯巩休迹忆沈防峩冠慙阘□【`愈`】升朝髙辔逸振物羣听悚徒言濯幽泌谁与薙荒茸【`籍`】朝绅郁青绿马饰曜珪珙国讐未销铄我志荡卭陇【`郊`】君才诚倜傥时论方汹溶【`音涌`】格言多彪蔚悬解无梏□【`音拱`】张生得渊源寒色防山冢坚如撞羣金眇若抽独蛹【`愈`】伊余何所拟跛鼈讵能踊块然堕岳石飘尔罥巢氄【`郊`】龙斾垂天卫云韶凝禁甬君胡眠安然朝鼓声汹汹【`愈`】  

鬭鸡聨句  

大鸡昻然来小鸡竦而待【`愈`】峥嵘颠盛气洗刷凝鲜彩【`郊`】髙行若矜豪侧睨如伺殆【`愈`】精光目相射剑防心独在【`郊`】既取冠为胄复以距为镦天时得清寒地利挟爽垲【`愈`】磔毛各噤瘁怒瘿争碨磊俄膺忽尔低植立瞥而改【`郊`】腷防战声喧缤翻落羽皠中休事未决小挫势益倍【`愈`】妒肠务生敌贼性专相醢裂血失鸣声啄殷甚饥馁【`郊`】对起何急惊随旋诚巧绐毒手饱李阳神槌困朱亥【`愈`】恻心我以仁碎首尔何罪独胜事有然旁惊汗流浼【`郊`】知雄欣动顔怯负愁看贿争观云填道助呌波翻海【`愈`】事爪深难解嗔睛时未怠一喷一醒然再接再砺乃【`郊`】头垂碎丹砂翼搨拖锦防连轩尚贾【`音古`】余清厉比归凯【`愈`】选俊感収毛受恩慙始隗英心甘鬭死义肉耻庖宰君看鬬鸡篇短韵有可采【`郊`】  

石鼎聨句【`并序`】  

元和七年十二月四日衡山道士轩辕弥明自衡下来旧与刘师服进士衡湘中相识将过太白知师服在京夜抵其居宿有校书郎侯喜新有能诗声夜与刘説诗弥明在其侧貌极丑白须黒面长颈而髙结喉中又作楚语喜视之若无人弥明忽轩衣张眉指鑪中石鼎谓喜曰子云能诗能与我赋此乎刘往见衡湘间人説云年九十余矣解捕逐鬼物拘囚蛟螭虎豹不知其实能否也见其老颇貌敬之不知其有文也闻此説大喜即援笔题其首两句次传于喜喜踊跃即缀其下云云道士哑然笑曰子诗如是而已乎即袖手竦肩倚北墙坐谓刘曰吾不解世俗书子为我书因髙吟曰龙头缩菌蠢豕腹涨彭亨初不似经意诗防有似讥喜二子相顾慙骇欲以多穷之即又为而传之喜喜思益苦务欲压道士每营度欲出口吻声鸣益悲操笔欲书将下复止竟亦不能奇也毕即传道士道士髙踞大唱曰刘把笔吾诗云云其不用意而功益奇不可附説语皆侵刘侯喜益忌之刘与侯皆已赋十余韵弥明应之如响皆頴脱含讥讽夜尽三更二子思竭不能续因起谢曰尊师非世人也某伏矣愿为弟子不敢更论诗道士奋曰不然章不可以不成也又谓刘曰把笔来吾与汝就之即又唱出四十字为八句书讫使读读毕谓二子曰章不已就乎二子齐应曰就矣道士曰此皆不足与语此宁为文邪吾就子所能而作耳非吾之所学于师而能者也吾所能者子皆不足以闻也独文乎哉吾语亦不当闻也吾闭口矣二子大惧皆起立牀下拜曰不敢他有问也愿闻一言而已先生称吾不解人间书敢问解何书请闻此而已道士寂然若无闻也累问不应二子不自得即退就坐道士倚墙睡鼻息如雷鸣二子怛然失色不敢喘斯须曙鼓动咚咚二子亦困遂坐睡及觉日已上惊顾觅道士不见即问童奴奴曰天且明道士起出门若将便旋然奴恠乆不返即出到门覔无有也二子惊惋自责若有失者间遂诣余言余不能识其何道士也尝闻有隐君子弥明岂其人耶韩愈序  

巧匠斵山骨刳中事煎烹【`师服`】直柄未当权塞口且呑声【`喜`】龙头缩菌蠢豕腹涨彭亨【`弥明`】外苞干藓文中有暗浪惊【`师服`】在冷足自安遭焚意弥贞【`喜`】谬当鼎鼐间妄使水火争【`弥明`】大似烈士胆圆如战马缨【`师服`】上比香炉尖下与镜面平【`喜`】秋瓜未落蔕冻芋强抽萌【`弥明`】一块元气闭细泉幽窦倾【`师服`】不值输写处焉知懐抱清【`喜`】方当洪鑪然益见小器盈【`弥明`】睆睆无刃迹团团类天成【`师服`】遥疑负图出曝晓正晴【`喜`】旁有双耳穿上为孤髻撑【`弥明`】或讶短尾铫又似无足铛【`师服`】可惜寒食毬掷此傍路坑【`喜`】何当出灰炧无计离缾罂【`弥明`】陋质荷斟酌狭中愧提擎【`师服`】岂能煮仙药但未汗羊羮【`喜`】形模妇女笑度量儿童轻【`弥明`】徒示坚重性不过升合盛【`师服`】傍似废毂仰侧见折轴横【`喜`】时于蚯蚓窍防作苍蝇鸣【`弥明`】以兹翻溢愆实负任使诚【`师服`】常居顾盼地敢有漏泄情【`喜`】宁依暖热弊不与寒凉并【`弥明`】区区徒自效琐不足呈【`喜`】回旋但兀兀开阖惟铿铿【`师服`】全胜瑚琏贵空有口传名岂比俎豆古不为手所撜磨砻去圭角浸润着光精愿君莫嘲笑此物方施行【`弥明　按此诗韩公意有所讽故借弥明侯喜刘师服以为辞`】  

山石  

山石荦确行径防黄昏到寺蝙蝠飞升堂坐阶新雨足芭蕉叶大支子肥僧言古壁佛画好以火来照所见稀铺牀拂席置羮饭疎粝亦足饱我饥夜深静卧百虫絶清月出岭光入扉天明独去无道路出入髙下穷烟霏山红涧碧纷烂漫时见松枥皆十围当流赤足蹋涧石水声激激风吹衣人生如此自可乐岂必局束为人鞿嗟哉吾党二三子安得至老不更归  

汴泗交流赠张仆射  

汴泗交流郡城角筑场千步平如削短垣三面缭逶迤击鼓腾腾树赤旗新秋朝凉未见日公早结束来何为分曹决胜约前定百马攒蹄近相映毬惊杖奋合且离红牛缨绂黄金羁侧身转臂着马腹霹雳应手神珠驰超遥散漫两闲暇挥霍纷纭争变化发难得巧意气麤讙声四合壮士呼此诚习战非为剧岂若安坐行良图当今忠臣不可得公马莫走须杀贼  

雉带箭  

原头火烧静兀兀野雉畏鹰出复没将军欲以巧伏人盘马弯弓惜不发地形渐窄观者多雉惊弓满劲箭加冲人决起百余尺红翎白镞随倾斜将军仰笑军吏贺五色离披马前堕  

赠郑兵曹  

罇酒相逢十载前君为壮夫我少年罇酒相逢十载后我为壮夫君白首我材与世不相当戢鳞委翅无复望当今贤俊皆周行君何为乎独遑遑杯行到君莫停手破除万事无过酒  

桃源图  

神仙有无何眇芒桃源之説诚荒唐流水盘回山百转生绡数幅垂中堂武陵太守好事者题封逺寄南宫下南宫先生忻得之波涛入笔驱文辞文工画妙各臻极异境怳惚移于斯架岩凿谷开宫室接屋连墙千万日嬴颠刘蹶了不闻地坼天分非所恤种桃处处惟开花川原近逺烝红霞初来犹自念乡邑嵗乆此地还成家渔舟之子来何所物色相猜更问语大蛇中断改前王羣马南渡开新主听终辞絶共凄然自説经今六百年当时万事皆眼见不知几许犹流传争持酒食来相馈礼数不同罇俎异月明伴宿玉堂空骨冷魂清无梦寐夜半金鸡啁哳鸣火轮飞出客心惊人间有累不可住依然离别难为情船开棹进一回顾万里苍苍烟水暮世俗宁知伪与真至今传者武陵人  

赠侯喜  

吾党侯生字叔呼我持竿钓温水平明鞭马出都门尽日行行荆棘里温水防茫絶又流深如车辙濶容辀虾蟇跳过雀儿浴此纵有鱼何足求我为侯生不能已盘针擘粒投泥滓晡时坚坐到黄昏手倦目劳方一起暂动还休未可期虾行蛭渡似皆疑举竿引线忽有得一寸才分鳞与鬐是日侯生与韩子良乆叹息相看悲我今行事尽如此此事正好为我规半世遑遑就举选一名始得红顔衰人间事势岂不见徒自辛苦终何为便当提携妻与子南入箕颍无还时叔君今气方鋭我言至切君弗嗤君欲钓鱼须逺去大鱼岂肯居沮洳  

古意  

太华峰头玉井莲开花十丈藕如船冷比雪霜甘比蜜一片入口沉疴痊我欲求之不惮逺青壁无路难夤缘安得长梯上摘实下种七泽根株连  

八月十五夜赠张功曹  

纎云四卷天无河清风吹空月舒波沙平水息声影絶一杯相属君当歌君歌声酸辞且苦不能听终涙如雨洞庭连天九疑髙蛟龙出没猩鼯号十生九死到官所幽居黙黙如蔵逃下牀畏蛇食畏药海气湿蛰熏腥臊昨者州前捶大皷嗣皇继圣登夔臯赦书一日行万里罪从大辟皆除死迁者追回流者还涤瑕荡垢朝清班州家申名使家抑坎轲秪得移荆蛮判司卑官不堪説未免捶楚尘埃间同时辈流多上道天路幽险难追攀君歌且休听我歌我歌今与君殊科一年明月今宵多人生由命非由他有酒不饮奈月何  

谒衡岳庙遂宿岳寺题门楼  

五岳祭秩皆三公四方环镇嵩当中火维地荒足妖恠天假神柄专其雄喷云泄雾蔵半腹虽有絶顶谁能穷我来正逢秋雨节隂气晦昧无清风潜心黙祷若有应岂非正直能感通须臾静扫众峯出仰见突兀撑青空紫葢连延接天柱石廪腾掷堆祝融森然魄动下马拜松栢一迳趋灵宫粉墙丹柱动光彩鬼物图画填青红升阶伛偻荐脯酒欲以菲薄明其庙内老人识神意睢盱侦伺能鞠躬手持杯珓导我掷云此最吉余难同窜逐蛮荒幸不死衣食才足甘长终侯王将相望乆絶神纵欲福难为功夜投佛寺上髙阁星月揜映云朣胧猿鸣钟动不知曙杲杲寒日生于东  

岣嵝山  

岣嵝山尖神禹碑字青石赤形摹竒科斗拳身薤倒披鸾飘鳯泊拏龙螭事严迹秘鬼莫窥道人独上偶见之我来咨嗟涕涟洏千搜万索何处有森森緑树猿猱悲  

李花赠张十一署  

江陵城西二月尾花不见桃惟见李风揉雨练雪羞比波涛翻空杳无涘君知此处花何似白花倒烛天夜明羣鸡惊鸣官吏起金乌海底初飞来朱辉散射青霞开迷魂乱眼看不得照曜万树繁如堆念昔少年着游燕对花岂省曽辞杯自从流落忧感集欲去未到先思回秪今四十已如此后日更老谁论哉力擕一罇独就醉不忍虚掷委黄埃  

寒食日出游【`公自注张十一院长见示病中忆花九篇寒食日出游夜归因以投赠`】  

李花初发君始病我往看君花转盛走马城西惆怅归不忍千株雪相映迩来又见桃与梨交开红白如争竞可怜物色阻擕手空展霜缣吟九咏纷纷落尽泥与尘不共新妆比端正桐华最晩今已繁君不强起时难更关山逺别固其理寸步难见始知命忆昔与君同贬官夜渡洞庭看斗柄岂料生还得一处引袖拭泪悲且庆各言生死两追随直置心亲无貌敬念君又署南荒吏路指鬼门幽且夐三公尽是知音人曷不荐贤陛下圣囊空甑倒谁救之我今一食日还并自然忧气损天和安得康强保天性断寉两翅鸣何哀絷骥四足气空横今朝寒食行野外緑杨帀岸蒲芽迸宋玉庭边不见人轻浪参差鱼动镜自嗟孤贱足瑕疵特见放纵荷寛政饮酒宁嫌底深题诗尚倚笔锋劲明宵故欲相就醉有月莫辞当火令  

忆昨行和张十一  

忆昨夹钟之吕初吹灰上公礼罢元侯回车载牲牢瓮舁酒并召賔客延邹枚腰金首翠光照耀丝竹迥发清以哀青天白日花草丽玉斚屡举倾金罍张君名声座所属起舞先醉长松摧宿酲未解旧痁作深室静卧闻风雷自期殒命在春序屈指数日怜婴孩危辞苦语感我耳涙落不揜何漼漼念昔从君渡湘水大帆夜划穷髙桅阳山鸟路出临武驿马拒地驱频隤践蛇茹蛊不择死忽有飞诏从天来伾文未揃崖州炽虽得赦宥恒愁猜近者三奸悉破碎羽窟无底幽黄能眼中了了见乡国知有归日眉方开今君纵署天涯吏投檄北去何难哉无妄之忧勿药喜一善自足禳千灾头轻目朗肌骨健古剑新斸磨尘埃殃消祸散百福并从此直至耉与鲐嵩山东头伊洛岸胜事不假须穿裁君当先行我待满沮溺可继穷年推  

刘生诗  

生名师命其姓刘自少轩轾非常俦弃家如遗来逺游东走梁宋暨扬州遂凌大江极东陬洪涛舂天禹穴幽越女一笑三年留南逾横岭入炎州青鲸髙磨波山浮怪魅炫曜堆蛟虬山防讙噪猩猩游毒气烁体黄膏流问胡不归良有由美酒倾水防肥牛妖歌慢舞烂不收倒心回肠为青眸千金邀顾不可酬乃独遇之尽绸缪瞥然一饷成十秋昔须未生今白头五管歴徧无贤侯回望万里还家羞阳山穷邑惟猿猴手持钓竿逺相投我为罗列陈前修芟蒿斩蓬利锄耰天星回环数才周文学穰穰囷仓稠车轻御良马力优咄哉识路行勿休往取将相酬恩讐  

郑羣赠簟  

蕲州笛竹天下知郑君所宝尤瓌奇擕来当昼不得卧一府传看黄瑠璃体坚色浄又蔵节尽眼凝滑无瑕疵法曹贫贱众所易腰腹空大何能为自从五月困暑湿如坐深甑遭烝炊手磨袖拂心语口慢肤多汗真相宜日暮归来独惆怅有卖直欲倾家赀谁谓故人知我意卷送八尺含风漪呼奴扫地铺未了光彩照耀惊童儿青蝇侧翅虱避肃肃疑有清飚吹倒身甘寝百疾愈却愿天日恒炎曦明珠青玉不足报赠子相好无时衰  

游青龙寺赠崔大补阙  

秋灰初吹季月管日出夘南晖景短友生招我佛寺行正值万株红叶满【`蘓轼曰余读此句初不晓其故及观小説郑防寓青龙寺贫无纸取柿叶学书九月柿叶赤而实红故知退之之诗谓此`】光华闪壁见神鬼赫赫炎官张火伞然云烧树火实骈金乌下啄頳虬卵魂翻眼倒忘处所赤气冲融无间断有如流传上古时九轮照烛乾坤旱二三道士席其间灵液屡进颇黎盌忽惊顔色变韶稚却信灵仙非怪诞桃源迷路竟茫茫枣下悲歌徒纂纂前年岭隅乡思发踯躅成山开不筭去嵗羇帆湘水明霜枫千里随归伴猿呼鼯啸鹧鸪啼恻耳酸肠难濯澣思君擕手安能得今者相从敢辞懒由来钝騃寡参寻况是儒官饱闲散惟君与我同懐抱锄去陵谷置平坦年少得途未要忙时清諌疏尤宜罕何人有酒身无事谁家多竹门可欵须知节即风寒幸及亭午犹妍暖南山逼冬转清瘦刻画圭角出崖窽当忧复被氷雪埋汲汲来窥诫迟缓  

赠崔立之评事  

崔侯文章苦防敏髙浪驾天输不尽曽从闗外来上都随身卷轴车连轸朝为百赋犹郁怒暮作千诗转遒紧摇毫掷简自不供顷刻青红浮海蜃才豪气猛易语言往往蛟螭杂蝼蚓知音自古称难遇世俗乍见那妨哂勿嫌法官未登朝犹胜赤尉长趋尹时命虽乖心转壮技能虚富家逾窘念昔尘埃两相逢争名龃龉持矛楯子时专塲夸觜距余始张军严韅靷尔来但欲保封疆莫学厐涓怯孙膑窜逐新归厌闻閙齿髪早衰嗟可闵频防怨句刺弃遗岂有闲官敢推引深蔵箧笥时一发戢戢已多如束笋可怜无益费精神有似黄金掷虚牝当今圣人求侍从防擢杞梓收楛箘东马严徐已奋飞枚臯即召穷且忍复闻王师西讨蜀霜风冽冽摧朝菌走章驰檄在得贤燕雀纷拏要鹰隼窃料二涂必处一岂比恒人长蠢蠢劝君韬养待徴招不用雕琢愁肝肾墙根菊花好沽酒钱帛纵空衣可凖晖晖檐日暖且鲜摵摵井梧疎更殒髙士例须怜麯糵丈夫终莫生畦畛能来取醉任喧呼死后贤愚俱泯泯  

永贞行  

君不见古皇亮阴未出令小人乗时偷国柄北军百万虎与貔天子自将非他师一朝夺印付私党懔懔朝士何能为狐鸣枭噪争署置防睒跳踉相妩媚夜作诏书朝拜官超资越序曽无难公然白日受贿赂火齐磊落堆金盘元臣故老不敢语昼卧涕泣何汍澜董贤三公谁复惜侯景九锡行可叹国家功髙徳且厚天位未许庸夫干我皇卓荦信英主文如太宗武髙祖膺图受禅登明堂共流幽州鲧死羽四门肃穆贤俊登数君匪亲岂其朋郎官清要为世称荒郡迫野嗟可矜湖波连天日相腾蛮俗生梗瘴疠烝江氛岭祲昬若凝一蛇两头见未曽怪鸟鸣唤令人憎蛊虫羣飞夜扑灯雄虺毒螫堕股肱食中置药肝心崩左右使令诈难凭慎勿浪言常兢兢吾尝同僚情可胜具书目见非妄徴嗟尔既往宜为惩  

## 御定全唐诗录卷四十九  

韩愈【`四`】  

古体诗【`四`】  

送区南归  

穆昔南征军不归虫沙猿鹤伏以飞汹汹洞庭莽翠微九疑镵天荒是非野有象犀水贝玑分散百宝人士稀我迁于南日周围来见者众莫依稀爰有区子荧荧晖观以彞训或从违我念前人譬葑菲落以斧引以纆徽虽有不逮驱騑騑或采于薄渔于矶服役不辱言不讥从我荆州来京畿离其母妻絶因依嗟我道不能自肥子虽勤苦终何希王都观阙双巍巍腾蹋众骏事鞍鞿佩服上色紫与绯独子之节可嗟唏母附书至妻寄衣开书拆衣泪痕晞虽不勑还情庻几朝暮盘羞恻庭闱幽房无人感伊威人生此难余可祈子去矣时若发机蜃沈海底气升霏彩雉野服朝扇翚处子窈窕王所妃  

茍有令徳隠不腓况今天子铺徳威蔽能者诛荐受禨出送抚背我涕挥行行正直慎脂韦业成志树来颀颀我当为子言天扉  

陆浑山火和皇甫湜用其韵  

皇甫补官古贲浑时当大冬泽干源山狂谷狠相吐呑风怒不休何轩轩摆磨出火以自燔有声夜中惊莫原天跳地踔颠乾坤赫赫上照穷崖垠截然髙周烧四垣神焦鬼烂无逃门三光弛隳不复暾虎熊麋猪逮猴猿水龙鼍鱼与鼋鸦鸱雕鹰雉鹄鹍燖炰煨孰飞奔祝融告休酌卑尊错陈齐玫辟华园芙蓉披猖塞鲜繁千钟万鼓咽耳喧攒杂啾嚄沸篪埙彤幢绛旃紫纛旛炎官热属朱冠裈髹其肉皮通防臀頽胷垤腹车掀辕缇顔韎股豹两鞬霞车虹靷日毂轓丹蕤縓葢绯繙防红帷赤幕罗脤膰池波风肉陵屯谽呀钜壑颇黎盆豆豋五山瀛四罇熙熙釂醻笑语言雷公擘山海水翻齿牙嚼齧舌腭反电光殱磹頳目防【`音喧`】顼防收威避根斥弃舆马背厥孙缩身潜喘拳肩跟君臣相怜加爱恩命黒螭侦焚其元天关悠悠不可援梦通上帝血面论侧身欲进叱于阍帝赐九河湔涕痕又诏巫阳反其魂徐命之前问何寃火行于冬古所存我如禁之絶其飱女丁妇壬传世婚一朝结讐奈后昆时行当反慎藏蹲视桃着花可小鶱月及申酉利复怨助汝五龙从九鲲溺厥邑囚之昆仑皇甫作诗止睡昏辞夸出真遂上焚要余和增恠又烦虽欲悔舌不可扪  

和虞部卢四【`汀`】酬翰林钱七【`徽`】赤藤杖歌  

赤藤为杖世未窥台郎始携自滇池滇王扫宫避使者跪进再拜语嗢咿绳桥拄过免倾堕性命造次蒙扶持途经百国皆莫识君臣聚观逐旌麾共传滇神出水献赤龙防须血淋漓又云羲和操火鞭暝到西极睡所遗几重包裹自题署不以珍恠夸荒夷归来捧赠同舎子浮光照手欲把疑空堂昼眠倚牖户飞电着壁搜蛟螭南宫清深禁闱密唱和有类吹埙篪妍辞丽句不可继见寄聊且慰分司  

寄卢仝  

玉川先生洛城里破屋数间而已矣一奴长须不裹头一婢赤脚老无齿辛勤奉养十余人上有慈亲下妻子先生结发憎俗徒闭门不出动一纪至令隣僧乞米送仆忝县尹能不耻俸钱供给公私余时致薄少助祭祀劝叅留守谒大尹言语才及辄掩耳水北山人得名声去年去作幕下士水南山人又继徃鞍马仆从塞闾里少室山人索价髙两以諌官徴不起彼皆刺口论世事有力未免遭驱使先生事业不可量惟用法律自绳巳春秋三传束髙阁独抱遗经究终始往年弄笔嘲同异恠辞惊众谤不巳近来自説寻坦途犹上虚空跨緑駬去嵗生儿名添丁意令与国充耘耔国家丁口连四海岂无农夫亲耒耜先生抱才终大用宰相未许终不仕假如不在陈力列立言垂范亦足恃苗裔当防十世宥岂谓贻厥无基阯故知忠孝生天性洁身乱伦安足拟昨晩长须来下状隔墙恶少恶难似每骑屋山下窥阚浑舎惊怕走折趾凭依婚媾欺官吏不信令行能禁止先生受屈未曾语忽此来告良有以嗟我身为赤县令操权不用欲何俟立召贼曹呼伍伯尽取鼠軰尸诸市先生又遣长须来如此处置非所喜况又时当长养节都邑未可猛政理先生固是余所畏度量不敢窥涯涘放纵是谁之过欤效尤戮仆愧前史买羊沽酒谢不敏偶逢明月曜桃李先生有意许降临更遣长须致双鲤  

酬司门卢四兄云夫院长望秋作  

长安雨洗新秋出极目寒镜开尘函终南晓望蹋龙尾倚天更觉青巉巉自知短浅无所补从事久此穿朝衫归来得便即游览暂似壮马脱重衔曲江荷花葢十里江湖生目思莫缄乐游下瞩无逺近緑槐萍合不可芟白首寓居谁借问平地寸步扃云岩云夫吾兄有狂气嗜好与俗殊酸咸日来省我不肯去论诗説赋相諵諵望秋一章巳惊絶犹言低抑避谤谗若使乗酣骋雄怪造化何以当镌劖嗟我小生值强伴恡胆变勇神明鉴驰坑跨谷终未悔为利而止真贪馋髙揖羣公谢名誉逺追甫白感至諴楼头完月不共宿其奈就缺行防防  

石鼓歌  

张生手持石鼓文劝我试作石鼓歌少陵无人谪仙死才薄将奈石鼓何周纲陵迟四海沸宣王愤起挥天戈大开明堂受朝贺诸侯剑佩鸣相磨搜于岐阳骋雄俊万里禽兽皆遮罗镌功勒成告万世凿石作鼓隳嵯峨从臣才艺咸第一拣选撰刻留山阿雨淋日炙野火燎鬼物守防烦防呵公从何处得纸本毫发尽备无差讹辞严义密读难晓字体不类与科年深岂免有缺画快剑砍断生蛟鼍鸾翔鳯翥众仙下瑚碧树交枝柯金绳铁索锁钮壮古鼎跃水龙腾梭陋儒编诗不收入二雅褊迫无委蛇孔子西行不到秦掎摭星宿遗羲娥嗟余好古生苦晚对此涕泪双滂沱忆昔初蒙博士徴其年始改称元和故人从军在右辅为我量度掘臼科濯冠沐浴告祭酒如此至宝存岂多氊苞席裹可立十鼓秪载数骆驼荐诸太庙比郜鼎光价岂止百倍过圣恩若许留太学诸生讲解得切磋观经鸿都尚填咽坐见举国来奔波剜苔剔藓露节角安置妥帖平不颇大厦深檐与葢覆经歴久逺期无他中朝大官老于事讵肯感激徒媕娿牧童敲火牛砺角谁复着手为摩挲日销月铄就埋没六年西顾空吟哦羲之俗书趂姿媚数纸尚可博白鹅继周八代争战罢无人收拾理则那方今太平日无事柄任儒术崇丘轲安能以此上论列愿借辨口如悬河石鼓之歌止于此呜呼吾意其蹉跎卢郎中云夫寄示送盘谷子诗两章歌以和之  

昔寻李愿向盘谷正见髙崖巨壁争开张是时新晴天井溢谁把长剑倚太行冲风吹破落天外飞雨白日洒洛阳东蹈燕川入旷野有馈木蕨芽满筐马头溪深不可厉借车载过水入箱平沙緑浪榜方口雁鸭飞起穿垂杨穷探极览颇恣横物外日月本不忙归来辛苦欲谁为坐令再往之计堕眇茫闭门长安三日雪推书扑笔歌慨慷旁无壮士遣属和远忆卢老诗颠狂开缄忽覩送归作字向纸上皆轩昻又知李侯竟不顾方冬独入崔嵬藏我今进退几时决十年蠢蠢随朝行家请官供不报答无异雀鼠偷太仓行抽手版付丞相不待弹劾还耕桑  

短灯檠歌  

长檠八尺空自长短檠二尺便且光黄帘緑幕朱门闭风露气入秋堂凉裁衣寄远泪眼暗搔头频挑移近牀太学儒生东鲁客二十辞家来射策夜书细字缀语言两目眵昏头雪白此时提携当案前看书到晓那能眠一朝富贵还自恣长檠髙张照珠翠吁嗟世事无不然墙角君看短檠弃  

华山女  

街东街西讲佛经撞钟吹螺閙宫庭广张罪福资诱胁听众狎恰排浮萍黄衣道士亦讲説座下寥落如明星华山女儿家奉道欲驱异敎归仙灵洗妆拭面着冠帔白咽红颊长眉青遂来升座演真诀观门不许人开扃不知谁人暗相报訇然振动如雷霆扫除众寺人迹絶骅骝塞路连辎軿观中人满坐观外后至无地无由听抽钗脱钏解环佩堆金叠玉光青荧天门贵人传诏召六宫愿识师顔形玉皇颔首许归去乗龙驾鹤来青冥豪家少年岂知道来绕百帀脚不停云牕雾阁事慌惚重重翠幔深金屏仙梯难攀俗縁重浪凭青鸟通丁宁【`朱熹曰或怪公排斥佛老不遗余力而于华山女语独假借如此非也此正讥其衒姿色假仙灵以惑众又讥时君不察使失行妇人得入宫禁耳观其卒章豪家少年云牕雾阁翠幔金屏青鸟丁宁等语防慢甚矣岂真以僊神处之哉`】  

雪后寄崔二十六丞公  

蓝田十月雪塞关我兴南望愁羣山攒天嵬嵬冻相映君乃寄命于其间秩卑俸薄食口众岂有酒食开容顔殿前羣公赐仓罢骅骝蹋路骄且闲称多量少鉴裁密岂念幽桂遗榛菅几欲犯严出荐口气象硉兀未可攀归来殒涕掩关卧心之纷乱谁能删诗翁憔悴斸荒棘清玉刻佩聨玦环脑脂遮眼卧壮士大弨挂壁无由弯乾坤惠施万物遂独于数子懐偏悭朝欷暮唶不可解我心安得如石顽  

送僧澄观  

浮屠西来何施为扰扰四海争奔驰构楼架阁切星汉夸雄鬬丽止者谁僧伽后出淮泗上势到众佛尤恢竒越商胡贾脱身罪珪璧满船宁计资清淮无波平如席栏柱倾扶半天赤火烧水转扫地空突兀便髙三百尺影沈潭底龙惊遁当昼无云跨虚碧借问经营本何人道人澄观名籍籍愈昔从军大梁下往来满屋贤豪者皆言澄观虽僧徒公才吏用当今无后从徐州辟书至纷纷过客何由记人言澄观乃诗人一座竞吟诗句新向风长叹不可见我欲收敛加冠巾洛阳穷秋厌穷独丁丁啄门疑啄木有僧来访呼使前伏犀插脑髙颊权惜哉己老无所及坐睨神骨空潸然临淮太守初到郡逺遣州民送音问好竒赏俊直难逢去去为致思从容奉酬卢给事云夫四兄曲江荷花行见寄并呈上钱七兄阁老张十八助敎  

曲江千顷秋波浄平铺红云葢明镜大明宫中给事归走马来看立不正遗我明珠九十六寒花映骨睡骊目我今官闲得婆娑问言何处芙蓉多橕舟昆明度云锦脚敲两舷呌吴歌太白山髙三百里负雪嵬嵬插花里玉山前却不复来曲江汀滢水平杯我时相思不觉一回首天门九扇相当开上界真人足官府岂如散仙鞭笞鸾鳯终日相追陪  

记梦  

夜梦神官与我言罗缕道妙角与根挈携陬维口澜翻百二十刻须臾间我听其言未云足舍我先度横山腹我徒三人共追之一人前度安不危我亦平行蹋【`上丘召切下牛召切`】神完骨蹻脚不掉侧身上视溪谷盲杖撞玉版声彭神官见我开顔笑前对一人壮非少石坛坡陀可坐卧我手承颏肘拄座隆楼杰阁磊嵬髙天风飘飘吹我过壮非少者哦七言六字常语一字难我以指撮白玉丹行且咀噍行诘盘口前截断第二句绰虐顾我顔不欢乃知仙人未贤圣防短凭愚邀我敬我能屈曲自世闲安能从女巢神山  

三星行  

我生之辰月宿南斗牛奋其角箕张其口牛不见服箱斗不挹酒浆箕独有神灵无时停簸扬无善名已闻无恶声已讙【`叶闻`】名声相乗除得少失有余三星各在天什伍东西陈嗟汝牛与斗汝独不能神  

嗟哉董生行  

淮水出桐柏山东驰遥遥千里不能休淝水出其侧不能千里百里入淮流夀州属县有安丰唐贞元时县人董生召南隠居行义于其中刺史不能荐天子不闻名声爵禄不及门门外惟有吏日来徴租更索钱嗟哉董生朝出耕夜归读古人书尽日不得息或山而樵或水而渔入厨具甘防上堂问起居父母不慼慼妻子不咨咨嗟哉董生孝且慈人不识惟有天翁知生祥下瑞无时期家有狗乳出求食鸡来哺其儿啄啄庭中拾虫蚁哺之不食鸣声悲徬徨踯躅久不去以翼来覆待狗归嗟哉董生谁将与俦时之人夫妻相虐兄弟为讐食君之禄而令父母愁亦独何心嗟哉董生无与俦【`臣按此诗有关名敎朱晦庵收拾小学书中`】  

利剑  

利剑光耿耿佩之使我无邪心故人念我寡徒侣持用赠我比知音我心如氷剑如雪不能刺谗夫使我心腐剑锋折决云中断开青天噫剑与我俱变化归黄泉  

东方半明  

东方半明大星没独有太白配残月嗟尔残月勿相疑同光共影须臾期残月晖晖太白睒睒鸡三号更五防  

感春  

皇天平分成四时春气漫诞最可悲杂花妆林草葢地白日座上倾天维蜂喧鸟咽留不得红萼万片从风吹岂如秋霜虽惨冽摧落老物谁惜之为此径须沽酒饮自外天地弃不疑近怜李杜无检束烂漫长醉多文辞屈原离骚二十五不肯餔啜糟与醨惜哉此子巧言语不到圣处宁非痴幸逢尧舜明四目条理品彚皆得宜平明出门暮归舍酩酊马上知为谁  

朝骑一马出暝就一牀卧诗书渐欲抛节行久已惰冠欹感发秃语误悲齿堕孤负平生心已矣知何那我恨不如江头人长网横江遮紫鳞独宿荒陂射鳬雁卖纳租赋官不嗔归来欢笑对妻子衣食自给宁羞贫今者无端读书史智慧只足劳精神画蛇着足无处用两髩雪白趋埃尘干愁漫解坐自累与众异趣谁相亲数杯浇肠虽暂醉皎皎万虑醒还新百年未满不得死且可勤买抛青春【`按此诗或作二首或作一首细读之词意顿挫贯注宜是一首若作二首前俱七言古体不应中间忽有五言一首`】  

醉留东野  

昔年因读李白杜甫诗长恨二人不相从吾与东野生并世如何复蹑二子踪东野不得官白首夸龙钟韩子稍奸黠自慙青蒿倚长松低头拜东野愿得始终如駏蛩东野不回头有如寸筳撞钜钟吾愿身为云东野变为龙四方上下逐东野虽有别离无由逢  

李花  

平旦入西园梨花数株若矜夸旁有一株李顔色惨惨似含嗟问之不肯道所以独绕百帀至日斜忽忆前时经此树正见芳意初萌芽奈何趂酒不省录不见玉枝攒霜葩然为汝下雨涙无由反斾羲和车东风来吹不解顔苍茫夜气生相遮氷盘夏荐碧实脆斥去不御慙其花  

当春天地争奢华洛阳园苑尤纷挐谁将平地万堆雪剪刻作此连天花日光赤色照未好明月暂入都交加夜领张彻投卢仝乗云共至玉皇家长姫香御四罗列缟裙练帨无等差静濯明妆有所奉顾我未肯置齿牙清寒莹骨肝胆醒一生思虑无由邪  

听頴师弹琴  

昵昵儿女语恩怨相尔汝划然变轩昻勇士赴敌场浮云栁絮无根蔕天地濶逺随飞扬喧啾百鸟羣忽见孤鳯凰跻攀分寸不可上失势一落千丈强嗟余有两耳未省听丝篁自闻頴师弹起坐在一旁推手遽止之湿衣泪滂滂頴乎尔诚能无以氷炭置我肠  

近体诗  

题韦氏庄  

昔者谁能比今来事不同寂寥青草曲散漫白榆风架倒藤全落篱崩竹半空宁须惆怅立翻覆本无穷  

独钓  

侯家林馆胜偶入得垂竿曲树行藤角平池散芡盘羽沈知食驶缗细觉牵难聊取夸儿女榆条系从鞍一迳向池斜池塘野草花雨多添栁耳水长减蒲芽坐厌亲刑柄偷来傍钓车太平公事少吏隠讵相賖独徃南塘上秋晨景气醒露排四岸草风约半池萍鸟下见人寂鱼来闻饵馨所嗟无可召不得倒吾缾秋半百物变溪鱼去不来风能坼芡觜露亦染梨顋逺岫重曡出寒花散乱开所期终莫至日暮与谁回  

咏灯花同侯十一  

今夕知何夕花然锦帐中自能当雪暖那肯待春红囊里排金粟钗头缀玉虫更烦将喜事来报主人公奉和兵部张侍郎酬郓州马尚书祗召途中见寄开缄之日马帅巳再领郓州之作  

来朝当路日承诏改辕时再领须句国仍迁少昊司暖风抽宿麦清雨卷归旗赖寄新珠玉长吟慰我思  

送桂州严大夫  

苍苍森八桂兹地在湘南江作青罗带山如碧玉篸户多输翠羽家自种黄甘逺胜登仙去飞鸾不假骖  

奉和仆射裴相公感恩言志  

文武成功后居为百辟师林园穷胜事钟鼓乐清时摆落遗髙论雕镌出小诗自然无不可范蠡尔其【`一作为`】谁  

和仆射相公朝回见寄  

尽瘁年将久公今始暂闲事随忧共减诗与酒俱还放意机衡外收身矢石间秋台风日迥正好看前山  

叉鱼招张公曹  

叉鱼春岸濶此兴在中宵大炬然如昼长船防似桥深窥沙可数静搒水无摇刃下那能脱波间或自跳中鳞怜锦碎当目讶珠销迷火逃翻近惊人去暂遥竞多心转细得隽语时嚣潭罄知存寡舷平觉获饶交头疑凑饵骈首类同条濡沫情虽密登门事己辽盈车欺故事饲犬验今朝血浪凝犹沸腥风逺更飘葢江烟羃羃拂棹影寥寥獭去愁无食龙移惧见烧如棠名既误钓渭日徒消文客惊先赋篙工喜尽谣脍成思我友观乐忆吾僚自可捐忧累何须强问鸮  

和席八十二韵  

绛阙银河曙东风右掖春官随名共美花与思俱新绮陌朝游间绫衾夜直频横门开日月髙阁切星辰庭变寒前草天销霁后尘沟声通苑急栁色压城匀纶綍谋猷盛丹青步武亲芳菲含斧藻光景畅形神傍砌看红药巡池咏白苹多情懐酒伴余事作诗人倚玉难藏拙吹竽久混真坐慙空自老江海未还身  

送郑尚书赴南海  

番禺军府盛欲説暂停杯葢海旂幢出连天观阁开衙时龙户集上日马人来风静鶢鶋去官亷蚌蛤回货通师子国乐秦武王台事事皆殊异无嫌屈大才  

答张十一功曹  

山净江空水见沙哀猿啼处两三家筼筜竞长纎纎笋踯躅闲开艶艶花未报恩波知死所莫令炎瘴送生涯吟君诗罢看双髩斗觉霜毛一半加  

奉和库部卢四兄曺长元日朝廻  

天仗宵严建羽旄春云送色晓鸡号金罏香动螭头暗玉佩声来雉尾髙戎服上趋承北极儒冠列侍映东曹太平时节难身遇郎署何须叹二毛  

戏题牡丹  

幸自同开俱隠约何须相倚鬬轻盈陵晨并作新妆面对客偏含不语情双燕无机还拂掠游蜂多思正经营长年是事皆抛尽今日栏邉暂眼明【`段成式酉阳杂俎云前史无説牡丹者惟谢康乐集中言竹间水际多牡丹成式检隋朝种植法初不説牡丹则知隋朝花药中所无也开元末裴士淹奉使回至汾州得白牡丹一窠植于长兴私第至徳中马仆射领太原又得红紫二色者移于城中元和初犹少今与戎葵角多少矣`】  

晋公破贼回重拜台司以诗示幕中賔客愈奉和  

南伐旋师太华东天书夜到册元功将军旧压三司贵相国新兼五等崇鹓鹭欲归仙仗里熊罴还入禁营中长慙典午非材职得就闲官即至公  

左迁至蓝关示侄孙湘  

一封朝奏九重天夕贬潮阳路八千欲为圣明除弊事肯将衰朽惜残年云横秦岭家何在雪拥蓝关马不前知汝逺来应有意好收吾骨瘴江邉  

韶州留别张端公使君  

来往再逢梅栁新别离一醉绮罗春久钦江总文才妙自叹虞翻骨相屯鸣笛急吹争落日清歌缓送欵行人已知奏课当徴拜那复淹留咏白苹  

酒中留上襄阳李相公  

浊水污泥清路尘还曾同制掌丝纶眼穿长讶双鱼断耳热何辞数爵频银烛未消窻送曙金钗半醉座添春知公不久归钧轴应许闲官寄病身  

竹洞  

竹洞何年有公初斫竹开洞门无锁钥俗客不曾来  

渚亭  

自有人知处那无步往踪莫敎安四壁面面看芙蓉  

花岛  

蜂蝶去纷纷香风隔岸闻欲知花岛处水上覔红云  

北楼  

郡楼乗晓上尽日不能回晩色将秋至长风送月来  

赠同游  

唤起窻前曙催归日未西无心花里鸟更与尽情啼  

题楚昭王庙  

丘坟满目衣冠尽城阙连云草树荒犹有国人懐旧徳一间茅屋祭昭王  

题木居士  

火透波穿不计春根如头面榦如身偶然题作木居士便有无穷求福人  

盆池  

老翁真个似童儿汲水埋盆作小池一夜青蛙鸣到晓恰如方口钓鱼时  

莫道盆池作不成藕梢初种已齐生从今有雨君须记来听萧萧打叶声  

瓦沼晨朝水自清小虫无数不知名忽然分散无踪影惟有鱼儿作队行  

池光天影共青青拍岸才添水数缾且待夜深明月去试看涵泳几多星  

赛神  

白布长衫紫领巾差科未动是闲人麦苗含穟桑生椹共向田头乐社神  

晩春  

草树知春不久归百般红紫鬬芳菲杨花榆荚无才思惟解漫天作雪飞  

落花  

已分将身着地飞那羞践蹋损光晖无端又被春风误吹落西家不得归  

赠张十八助敎  

喜君眸子重清朗携手城南歴旧游忽见孟生题竹处相看泪落不能收  

晚雨  

亷纎晚雨不能晴池岸草间蚯蚓鸣投竿跨马蹋归路才到城门打鼓声  

出城  

暂出城门踏青草逺于林下见春山应须韦杜家家到秪有今朝一日闲  

和李司勲过连昌宫  

夹道疎槐出老根髙甍巨桷压山原宫前遗老来相问今是开元几叶孙  

次潼关先寄张十二阁老使君  

荆山已去华山来日出潼关四扇开刺史莫辞迎远相公亲破蔡州回  

桃林夜贺晋公  

西来骑火照山红夜宿桃林腊月中手把命珪兼相印一时重叠赏元功  

答道士寄树鸡【`树鸡木耳之大者`】  

软湿青黄状可猜欲烹还唤木盘回烦君自入华阳洞直割乖龙左耳来【`桞子厚龙城录茅山道士吴绰采药于华阳洞口见一小儿手把三珠戏于松下绰从之奔入洞中化为龙以三珠填左耳中绰以药斧斸之落左耳而三珠已失所在又冯贽云仙录天罚乖龙必割其耳`】  

题临泷寺  

不觉离家已五千仍将衰病入泷船潮阳未到吾能説海气昬昬水拍天  

晚次宣溪辱韶州张端公使君恵书叙别酬以絶句  

韶州南去接宣溪云水苍茫日向西客涙数行元自落鹧鸪休傍耳邉啼  

游西林寺题萧二兄郎中旧堂  

中郎有女能传业伯道无儿可保家偶到匡山曾住处几行衰泪落烟霞【`萧二郎中名存字伯诚頴士之子与公兄防梁肃友善恶裴延龄之为人弃官归庐山公自少为存所知及自袁州还过存庐山故居而存诸子前死有一女为尼公为经纪其家西林即江卅庐山寺也今犹有萧存魏李勃同游大林题名`】  

夕次夀阳驿题吴郎中诗后  

风光欲动别长安春半邉城特地寒不见园花兼巷栁马头惟有月团团  

镇州初归  

别来杨栁街头树摆弄春风只欲飞还有小园桃李在留花不发待郎归  

同水部张员外曲江春游寄白二十二舎人  

漠漠轻隂晚自开青天白日映楼台曲江水满花千树有底忙时不肯来  

早春呈水部张十八员外  

天街小雨润如酥草色遥看近却无最是一年春好处絶胜烟栁满皇都  

莫道官忙身老大即无年少逐春心凭君先到江头看栁色如今深未深  
