---
title: 第2部分
index: true
icon: editor
order: 2
category:
  - 诗藏
  - 诗集
  - 万首唐人绝句
tag:
  - 钦定四库全书
  - 集部八
  - 总集类
  - 洪迈
  - 宋
---

## 万首唐人绝句卷三十四  

宋　洪迈　编  

七言  

长安早春　　　　　　　　施肩吾  

报花消息是春风未见先教何处红想得芳园十余日万家身在画屏中  

再酬李先辈  

清辞再发郢人家字字新移锦上花能使龙宫买绡女低回不敢织轻霞  

寄隠者  

路绝空林无处问幽竒山水不知名松门拾得一片屐知是髙人向此行  

寄四明山子  

髙栖只在千峯里尘世望君那得知长忆去年风雨夜向君窻下聴猿时  

观美人  

漆防双眸鬓绕蝉长留白雪占胷前爱将红袖遮娇笑徃徃偷开水上莲  

收糚词  

斜月胧胧照半牀焭焭孤妾懒收防灯前再览青铜镜枉挿金钗十二行  

仙女词  

仙女羣中名最髙曽看王母种仙桃手题金简非凡笔道是天边玉兎毛  

仙翁词  

世间无逺可为游六合朝行夕已周坛上夜深风雨静小仙乘月系苍虬  

遇李山人  

游山游水几千重二十年中一度逢别易防难君且住莫交青竹化为龙  

同张链师溪行  

青溪道士紫霞巾洞里仙家旧是隣每见桃花逐流水无回不忆武陵人  

桃源词二首  

夭夭花里千家住总为当时隠暴秦归去不论无旧识子孙今亦是他人  

秦世老翁归汉世还同白鹤返辽城纵令记得山川路莫问当时州县名  

送道友游山  

欲驻如今未老形万重山上九芝清君今若问采芝路踏水踏云攀杳防  

赠王屋刘道士  

小有洞中长住客大罗天上后来仙出门即是寻常处未可还它跨鹤鞭  

谢自然升仙  

分明得道谢自然古来漫説尸解仙如花年少一女子身骑白鹤游青天  

秋吟献李舍人  

肠结愁根酒不消新惊白髪长愁苖主司傥许题名姓笔下看成度海桥  

山中喜静和子见访  

绝壁深溪无四邻每逢猿鹤即相亲小奴惊出垂藤下山犬今朝吠一人  

春日题罗处士山舎  

乱叠千峯掩翠微髙人爱此自忘机春风若扫阶前地便是山花带锦飞  

访松岭徐链师  

千仞峯头一谪仙何时种玉已成田开经犹在松隂里读到南华第几篇  

江南织绫词  

卿卿买得越人丝贪弄金梭懒画眉女伴能来看新鸳鸯正欲上花枝  

宿兰若  

聴钟投宿入孤烟岩下病僧犹坐禅独夜客心何处是秋云影里一灯然  

题禅僧院  

栖禅枝畔数花新飞作瑠璃地上尘谷鸟自啼猿自呌不能愁得定中人  

送绝粒僧  

碧洞青萝不畏深免将饥渴累禅心若期野客来相访一室无烟何处寻  

早春逰曲江  

芳处亦将枯槁同应縁造化未施功羲和若拟动鑪鞴先铸曲江千树红  

佳人览镜  

每坐台前见玉容今朝不与昨朝同良人一夜出门宿校却桃花一半红  

遇王山人  

每欲寻君千万峯岂知人世也相逢一瓢遗却在何处应挂天台最老松  

遇醉道士  

霞帔寻常带酒眠路旁疑是酒中仙醉来不住人家宿多向逺山松月边  

送人归台州  

莫驱归骑且徘徊更遣离情四五杯醉后不忧迷客路遥看瀑布识天台  

赠施仙姑  

缥缈吾家一女仙冰容虽小不知年有时频夜看明月心在常娥几案边  

山院观花  

初来唯见空树枝今朝满院花如雪门前为报诸少年明日来迟不堪折  

经桃花夫人庙  

谁能枉驾入荒榛随例形相土木身不及连山种桃树花开犹得识夫人  

代农叟吟  

且将一笑悦丰年渐老那能日日眠引客特来山地上坐看秋水落红莲  

下第春逰  

羁情含蘖复含辛泪眼看花似隔尘天遣春风领春色不教分付与愁人  

送僧逰越  

麻衣年少雪为顔却笑孤云未是闲此去若逢花栁月栖禅莫向苎萝山  

遇越州贺仲宣  

君在镜湖西畔住四明山下莫经春门前几个采莲女欲泊莲舟无主人  

江南积雨叹  

人厌为霖水毁溪牀边生菌路成泥雨师一日三回到栋里闲云岂得栖  

云中道上作  

羊马羣中覔人道雁门关外绝人家昔时闻有云中郡今日无云空见沙  

同诸隠者夜登四明山  

半夜寻幽上四明手攀松桂触云行相呼已到无人境何处玉箫吹一声  

戏郑申甫  

年少郑郎那解愁春来闲卧酒家楼胡姬若拟邀他宿挂却金鞭系紫骝  

宿干越亭  

琵琶洲上人行绝干越亭中客思多月满秋江山冷落不知谁问夜如何  

少女词二首  

娇羞不肯防新黄踏过金钿出绣牀信物无端寄谁去等闲裁破锦鸳鸯  

同心带里脱金钱买取头花翠羽连手执木兰犹未惯今朝初上采菱船  

冬词  

锦绣堆中卧初起芙蓉面上粉犹残台前也欲梳云髻只怕盘龙手捻难  

昭君怨  

马上徒劳别恨深总縁如玉不输金已知贱妾无归日空荷君王有悔心  

赠仙子  

欲令雪貌带红芳更取金瓶泻玉浆凤管鹤声来未足懒眠秋月忆箫郎  

越溪懐古  

忆昔西施人未求浣纱曽向此溪头一朝得侍君王侧不见玉顔空水流  

秋夜中山赠别友人  

何处邀君话别情寒山木落月华清莫愁今夜无诗思已聴秋猿第一声  

大堤新咏  

行路少年知不知襄阳全欠旧来时宜城贾客载钱出始觉大堤无女儿  

宿四明山  

黎洲老人命余宿杳然髙顶浮云平下视不知几千仞欲晓不晓天鸡声  

禁中新栁  

万条金线带春烟深染青丝不直钱又免生当离别地宫鵶啼处禁门前  

酬张明府  

潘令新诗忽寄来分明绣叚对花开此时欲醉红楼里正被歌人劝一杯  

酬施先辈　　　　　　　　孟　简  

襄阳才子得声多四海皆传古镜歌乐府正声三百首梨园新入教青娥  

商山祠堂即事　　　　　　窦　常  

夺嫡心萌事可忧四贤西笑暂安刘后王不敢论珪组土偶人前枳树秋  

七夕  

露盘花水望三星髣髴虚无为降灵斜汉没时人不寐几条蛛网下风庭  

过宋氏五女旧居  

谢廷风韵婕妤才天纵斯文去不回一宅栁花今似雪乡人拟筑望仙台  

杏山馆聴子规  

楚塞余春聴渐稀断猿今夕让霑衣云埋老树空山里髣髴千声一度飞  

奉酬杨侍郎　　　　　　　窦　牟  

翠羽雕虫日日新翰林工部欲何神自悲由瑟无弹处今作关西门下人  

杏园渡  

卫郊多垒少人家南渡天寒日又斜君子素风悲已矣杏园无复一枝花  

奉诚园闻笛  

曽绝珠缨吐锦茵欲披荒草访遗尘秋风忽洒西园泪满目山阳笛里人  

酬舍弟庠罢举从辟  

之荆且愿依刘表折桂终慙见郤诜舎弟未应丝作鬓园公不用印随身  

初入諌司喜家室至　　　　窦　羣  

一旦悲欢见孟光十年辛苦伴沧浪不知笔砚縁封事犹问佣书日几行  

春雨  

昨日偷闲看花了今朝多雨奈人何人闲尽似逢花雨莫爱芳菲湿绮罗  

送内弟袁徳师  

南渡登舟即水仙西垣有客思悠然因君相问为官意不卖毗陵负郭田  

赠刘大兄院长  

万年枝下昔同趋三事行中半已无路自长沙急相见共惊双鬓别来殊  

晚自台中归  

白髪骎骎生有涯青襟曽爱紫河车自怜悟主难归去马上看山恐到家  

假日寻花  

武陵縁源不可到河阳带县讵堪夸枝枝如雪南关外一日休闲尽属花  

经中牟鲁公庙  

青史编名在箧中故林遗庙揖仁风还将文字如顔色暂下蒲车为鲁公  

叚都尉别业　　　　　　　窦　庠  

曽识将军叚匹防几塲花下醉如泥春来欲问林园主桃李无言鸟自啼  

灵台镇  

晓日天山雪半晴红旗遥识汉家营近来敌骑休南牧羊马城边春草生  

赠道芬上人【`善画松石`】  

云湿烟村不可闚画时惟有鬼神知几回逢着天台客认得岩西最老枝  

金山寺  

一防青螺碧浪中全依水府与天通晴江万里云飞尽鼇背参差日气红  

冬夜寓懐寄翰林王补阙  

满地霜芜叶下枝几回吟断四愁诗汉家若欲论封禅须及相如未病时  

赠符载  

白社防中尝共醉青云路上未相逢时人莫小池中水浅处无妨有卧龙  

龙门看花  

无叶无枝不见空连天扑地迳才通山莺惊起酒醒处火熖烧人雪喷风  

陪留守廵内至上阳宫感兴二首  

翠辇西归七十春玉堂珠缀俨埃尘武皇弓劒埋何处泣问上阳宫里人  

愁云漠漠草离离太液钩陈处处疑薄暮毁垣春雨里残花犹发万年枝  

陜府览房杜二公仁夀中题纪　窦巩  

仁夀元和二百年防笼水墨淡如烟当时憔悴题名日汉祖龙潜未上天  

早春送宇文十  

春迟不省似今年二月无花雪满天村店闭门何处宿夜深遥唤渡江船  

经窦车骑故城  

荒陂古堞欲千年名振图书劒在泉今日诸孙拜坟树愧无文字续燕然  

赠王氏小儿  

竹林防里偏怜小淮水清时最觉贤莫倚儿童轻岁月丈人曽共尔同年  

唐州东途作  

緑林兵起结愁云白羽飞书未解纷天子欲开三面网莫将弓箭射官军  

新罗进白鹰  

御马新骑禁苑秋白鹰来自海东头汉皇无事须游猎雪乱争飞锦臂韝  

秋夕  

防霜云映月朦胧乌鹊争飞井上桐夜半酒醒人不觉满池荷叶动秋风  

襄阳寒食寄宇文籍  

烟水初销见万家东风吹栁万条斜大隄欲上谁相伴马踏春泥半是花  

奉使蓟门  

自从身属富人侯蝉噪槐花已四秋今日一茎新白髪懒骑官马到幽州  

送刘禹锡  

十年憔悴武陵溪鹤病深林玉在泥今日太行平似砥九霄初倚入云梯  

送元稹西归  

南州风土滞龙媒黄纸初飞勑字来二月曲江连旧宅阿婆情熟牡丹开  

过骊山  

翠辇红旌去不回苍苍宫树鎻青苔有人説得当时事曽见长生玉殿开  

洛中即事  

髙梧叶尽鸟巢空洛水潺湲夕照中寂寂天桥车马绝寒鸦飞入上阳宫  

寻道者所隐不遇  

篱外涓涓涧水流槿花半防夕阳收欲题名字知相访又恐芭蕉不奈秋  

寄南游兄弟  

书来未报几时还知在三湘五岭间独立衡门秋水濶寒鸦飞去日衔山  

宫人斜  

离宫路逺北原斜生死深恩不到家云雨今归何处去黄鹂飞上野棠花  

代邻叟  

年来七十罢耕桑就暖支羸强下牀满眼儿孙身外事闲梳白髪向残阳  

新营别墅寄家兄  

懒性如今成野人行藏由兴不由身莫惊此度归来晚买得西山正值春  

自京中将赴黔南  

风雨荆州二月天问人初雇峡中船西南一望和云水犹道黔南有四千  

南游感兴  

伤心欲问前朝事惟见江流去不回日暮东风春草緑鹧鸪飞上越王台  

题劒津  

风前推折千年劒岩下澄空万古潭双劒变成龙化去两溪相并水归南  

放鱼  

金钱赎得免刀痕闻道禽鱼亦感恩好去长江千万里不须辛苦上龙门  

王仙坛　　　　　　　　　林　杰  

羽客已登云路去丹炉草木尽烧残不知千载归何日空使时人扫旧坛  

乞巧  

七夕今宵看碧霄牵牛织女渡河桥家家乞巧望秋月穿尽红丝几万条  

## 万首唐人绝句卷三十五  

宋　洪迈　编  

七言  

呉苑思　　　　　　　　　陈　陶  

今人地藏古人骨古人花为今人发江南何处葬西施谢豹空闻采香月  

古意  

麻姑井邉一株杏花开不如古时红西邻蔡家十岁女年年二月真东风  

朝元引四首  

帝烛荧煌下九天蓬莱宫晓玉炉烟无央鸾凤随金母来贺薫风一万年  

正殿云开露冕旒下方朱翠压鼇头天鸡唱罢南山晓春色先归十二楼  

万宇灵祥拥帝居东华元老荐屠苏龙池遥望非烟拜五色曈昽在玉壶  

宝祚河宫一向清鱼天篆益分明近臣谁献登封草五岳齐呼万岁声  

宿天竺寺  

一宵何期此灵境五天山香金地冷西僧示我髙隐心月在中峯葛洪井  

古莲塘  

阖闾宫娃能采莲明珠作佩龙为船三千巧笑不复见江头废苑花年年  

双桂咏  

青冥结根易倾倒沃洲山中双树好琉璃宫殿无斧声石上萧萧伴僧老  

夏日懐  

竹斋睡余柘桨清麟凤诱我劳此生忽忆天台掩书坐涧云起尽红峥嵘  

仙人词二首  

小山皆为十洲客莓苔为依双耳白青编遗我忽隐身暮雨虹蜺一千尺  

赤城门开六丁直晓日已烧东海色朝天半路闻玉鸡星斗离离碍龙翼  

临风叹  

芙蓉楼中饮君酒骊驹结言春杨柳豫章花落不见归一望东风堪白首  

春日行  

鶗鴂初鸣洲渚满龙虵洗鳞春水暖病多欲问山寺僧湖上人传石桥断  

春归去  

九十春光在何处古人今人留不住年年白眼向黔娄唯放蛴螬飞上树  

蜀葵咏  

緑衣宛地红倡倡薫风似舞诸女郎南邻荡子妇亡頼锦机春夜成文章  

南昌途中  

古道夤縁蔓黄葛桓伊冢西春水濶村翁莫倚横浦罾一半鱼鰕属鹈獭  

子规思  

春山杜鹃来几日夜啼南家复北家野人听此坐惆怅恐畏踏落东园花  

呉兴秋思二首  

不是苕溪厌看月天涯有程云树凉何意汀洲剰风雨白苹今日似潇湘  

日夕鲲鱼梦南国苕阳水髙迷渡头故山秋风忆归去白云又被王孙留  

闽川梦归  

千里潺湲建溪路梦魂一夕西归去龙舼欲上巴兽滩越王金鸡报天  

竹十首  

不厌东溪緑玉君天坛双凤有时闻一峰晓似朝仙处青节森森倚绛云  

万枝朝露学潇湘杳霭孤亭白石凉谁道乖龙不得雨春雷入地马鞭狂  

须题内史琅玕坞几醉山阳瑟瑟村剰养万茎将扫俗莫教凡鸟閙云门  

一溪云母间灵花似到封侯逸士家谁识雌雄九成律子乔丹井在深涯  

啸入新篁一里行万竿如罋鎻龙惊巢翡翠无寻处闲倚云根刻姓名  

燕燕雏时紫米香野溪羞色过东墙诸儿莫拗成蹊笋从结髙笼养凤凰  

迸玉闲抽上钓矶翠苖畨次脱霞衣山童泥乞青骢马骑过春泉掣手飞  

一节呼龙万里秋数茎垂海六鼇愁更须瀑布峯前种云里阑干过子猷  

丘壑谁堪话碧鲜静寻春谱认婵娟防当小杀青瑶简图写鱼把上天  

圃千春闭玉丛湛阳一祖碧云空不须骚屑愁江岛今日南枝在国风  

钟陵秋夜  

洪崖岭上秋月明野客枕底章江清蓬壶宫阙不可梦一一入楼归鴈声  

江上逢故人  

十年蓬转金陵道长哭青云身不早故乡逢尽白头人清江顔色何曾老  

水调词十首  

塞外迢迢未肯和五陵年少重横戈谁家不结空闺恨玉筯阑干妾最多  

羽管慵调怨别离西园新月伴愁眉容华不分随君去独有妆楼明镜知  

忆饯良人玉塞行棃花三见换啼莺邉场岂得胜闺閤莫逞雕弓过一生  

惆怅江南早鴈飞年年辛苦寄寒衣征人岂不思乡国只是皇恩未放归  

水阁莲开燕引雏朝朝攀折望金吾闻道碛西春不到花时还忆故园无  

自从清野戍辽东舞袖香销罗幌空几度长安发梅柳节旄零落不成功  

长安孤眠倦锦衾秦楼霜月苦邉心征衣一倍装绵厚犹虑交河雪冻深  

瀚海长征古别离华山归马是何时仍闻万乘尊犹屈装束千娇嫁郅支  

沙塞依稀落日邉寒宵魂梦怯山川离居渐觉笙歌懒君逐票姚已十年  

万里轮台音信希传闻移帐防金微防须麟阁留踪迹不斩天骄莫议归  

送谢山人归江夏  

黄鹤春风二千里山人佳期碧江水携琴一醉杨柳堤日暮龙沙白云起  

闲居杂兴五首  

虞韶九奏音犹在只是巴童自弃遗闲卧清秋忆师旷好风揺动古松枝  

一顾成周力有余白云闲钓五溪鱼中原莫道无麟凤自是皇家结网踈  

长爱真人王子乔五松山月伴吹箫从他浮世悲生死独驾苍麟入九霄  

越里娃童锦作艳歌声压郢中姝无人説向张京兆一曲江南十斛珠  

云堆西望贼连营分阃何当举义兵莫道羔裘无壮节古来成事尽书生  

泉州刺桐花兼呈赵使君四首  

猗猗小艳夹通衢晴日薫风笑越姝只是红芳移不得刺桐屏障满中都  

髣髴三株植世间风光满地赤城闲无因秉烛看竒树长伴刘公醉玉山  

赤帝尝闻海上游三千幢盖拥炎洲今来树似离宫色红翠欹斜十二楼  

不胜攀折怅年华红树南看见海涯故国春风归去尽何人堪寄一枝花  

投赠福建桂常侍二首  

后来台席更何人都防朝天拜近臣长笑当时汉卿士等闲恩泽画麒麟  

匝地歌钟镇海隅城池鞅掌旧名都不知珠履三千外更许侯嬴寄食无  

陇西行四首  

汉主东风报太平无人金阙议邉兵纵饶夺得边城塞碛地桑麻种不生  

誓扫匈奴不顾身五千貂锦防风尘可怜无定河邉骨犹是春闺梦里人  

陇戍三看塞草青楼烦新替防羌兵同来死者伤离别一夜孤防哭旧营  

外寇生擒未有涯黑山营阵识龙蛇自从贵主和亲后一半风流似汉家  

荅莲华妓  

近来诗思清于水老去风情薄似云已向升天得门户锦衾深愧卓文君  

下第寄友　　　　　　　　林　寛  

诗人道僻命多竒更值干戈乱起时莫作江陵王少府一生吟苦竟谁知  

华清宫  

殿角钟残立宿鸦朝元归驾望无涯香泉空浸宫前草未到春时争发花  

终南山  

标竒耸峻壮长安影入千门万户寒徒自倚天生气色尘中谁为举头看  

歌风台  

蒿棘空存百尺基酒酣曾唱大风词莫言马上得天下自古英雄尽解诗  

长安遣懐  

醉上髙楼醒后登任从浮薄笑才能青龙寺里山门上立为南山不为僧  

闻鴈  

接影横空背雪飞声声寒出玉关迟上阳宫里三千梦月冷风清闻过时  

赠窦牟　　　　　　　　　杨　凭  

直用天才众却瞠应欺李杜久为尘南荒不死中华老别玉翻同西国人  

千叶桃花  

干叶桃花胜百花孤荣春晚驻年华若教避俗秦人见知向河源旧侣夸  

春中泛舟  

仙郎归奏过湘东正值三湘二月中惆怅满川桃杏醉醉看还与曲江同  

雨中怨秋  

辞家逺客怆秋风千里寒云与断蓬日暮隔山投古寺钟声何处雨蒙蒙  

秋日独游曲江  

信马闲过忆所亲秋山行尽路无尘主人莫惜松隂醉还有千钱沽酒人  

寄别  

晚烟洲雾共苍苍河鴈惊飞不作行囬斾转舟行数里歌声犹自逐清湘  

邉情  

新种如今屡请和玉关邉上幸无他欲知北海苦辛处看取节毛余几多  

早发湘中  

按节鸣笳中贵催红旌白斾满船开迎愁湓浦登城望西见荆门积水来  

海榴  

海榴殷色透帘笼看盛看衰意欲同若许三英随五马便将浓艳鬭繁红  

春情  

暮雨朝云几日归如丝如雾湿人衣三湘二月春光早莫逐狂风撩乱飞  

送客徃荆州  

巴丘过日暮登城云水湘东一色平若爱春秋繁露学正逢元凯镇南荆  

戏赠马链师  

心嫌碧落更何从月破花冠氷雪容行雨若迷归路处近前唯见祝融峯  

湘江泛舟  

湘川洛浦三千里地角天涯南北遥除却同倾百壶外不愁谁奈两魂消  

送别  

江岸梅花雪不如看君驿驭向南都相闻不必因来鴈云里飞难落素书  

唐昌观玉蘂花　　　　　　杨　凝  

瑶华琼蘂种何年萧史秦嬴向紫烟时控防鸾过旧邸摘花持献玉皇前  

别李协  

江邉日暮不胜愁送客霑衣江上楼明月峡添明月照蛾眉峯似两眉愁  

初次巴陵  

西江两接洞庭波积水遥连天上河乡信为凭谁寄去汀洲燕鴈渐来多  

上已  

帝京元已足繁华细管清弦七贵家此日风光谁不共纷纷皆是掖垣花  

春怨  

花满帘栊欲度春此时夫婿在咸秦緑窻孤寝难成寐紫燕双飞似弄人  

送客归常州  

行到河邉从此辞寒天日逺暮帆迟可怜芳草成衰草公子归时过緑时  

送别  

春愁不尽别愁来旧泪犹长新泪催相思傥寄相思子君别扬州扬子回  

送客入蜀  

劒阁迢迢梦想间行人归路绕梁山明朝骑马揺鞭去秋雨槐花子午闲  

送别  

仙花笑尽石门中石室重重掩緑空蹔下云峯能几日却回烟驾驭春风  

残花  

五马踟蹰在路岐南来只为看花枝莺衔蝶弄红芳尽此日深闺那得知  

戏赠友人  

湘隂直与地隂连此日相逢忆醉年美酒非如平乐贵十升不用一千钱  

即事寄人　　　　　　　　杨　凌  

中禁鸣钟日欲髙北窻欹枕望频搔相思寂寞青苔合唯有春风啼伯劳  

早春雪中  

新年雨雪少晴时屡失寻梅看柳期乡信忆随回鴈早江春寒带故隂迟  

北行留别  

日日山川烽火频三河重起旧烟尘一生孤负龙泉劒羞把诗书问故人  

秋原晚望  

客鴈秋来次第逢家书频寄两三封夕阳天外云归尽乱见青山无数峯  

春霁花蕚楼南闻宫莺  

祥烟瑞气晓来轻柳变花开共作晴黄鸟逺啼鳷鹊观春风流出凤凰城  

明妃曲  

汉国明妃去不还马防管向隂山匣中虽有菱花镜羞对单于照旧顔  

后魏行　　　　　　　　　王　毂  

力微皇帝谤天嗣太武凶残人所畏一朝防飞上天子孙尽作河鱼饵  

东都望幸　　　　　　　　章　碣  

懒修珠翠上髙台眉月连娟恨不开纵使东廵也无益君王自领美人来  

焚书坑  

竹帛烟销帝业虚关河空鎻祖龙居坑灰未冷山东乱刘项元来不读书  

## 万首唐人绝句卷三十六  

宋　洪迈　编  

七言  

逢郑三游山　　　　　　　　卢仝  

相逢之处花茸茸石壁攅峯千万重他日期君何处好寒流石上一株松  

杨子津  

风卷鱼龙暗楚关白波沉却海门山鹏腾鼇倒且快性地拆天开总是闲  

悲新年  

新年何事最堪悲病客遥听百舌儿太歳只游桃李径春风肯管歳寒枝  

客淮南病  

扬州烝毒似燂汤客病清枯鬓欲霜且喜闭门无俗物四支安稳一张牀  

风中琴  

五音六律十三徽龙吟鹤响思庖羲二弹流水一弹月氷月风生松树枝  

逢病军人  

行多有病住无粮万里还乡未到乡蓬鬓哀吟古城下不堪秋气入金疮  

送萧二十三  

淮上客情殊冷落蛮方春早客何如相思莫道无来使回鴈峯前好寄书  

庭竹  

负霜停雪旧根枝龙笙鳯管君莫截春风一畨琴上来瑶碎金樽碧天月  

山中  

饥拾松花渇饮泉偶从山后到山前阳城软草厚如织困与鹿麛相伴眠  

别旧山　　　　　　　　　　于鹄  

旧伴同游尽却回云中独宿守花开自是去人身渐老暮山流水任东来  

寄周恽  

家在荒陂长似秋蓼花芹叶水虫幽去年相伴寻山客明月今宵何处游  

江南意  

闷向江头采白苹还随女伴赛江神众中羞不分明语暗掷金钱卜远人  

自小看花情不足江邉寻得一株红黄昏人散春风起吹落谁家明月中  

夜夜曲  

北斗星移银汉低班姬愁思鳯城西青槐陌上人行绝明月楼前乌夜啼  

塞上曲  

一坠风来一坠沙有人行处没人家黄河九曲冰先合紫塞三春不见花  

塞下曲  

石国蕃儿向碛东爱吹横笛引秋风夜来云雨皆飞尽月照平沙万里空  

凤归云二首　　　　　　　　滕潜  

金井栏邉见羽仪梧桐枝上宿寒枝五陵公子怜文防畵与佳人刺绣衣  

饮啄蓬山最上头和烟飞下禁城秋曾将弄玉归云去金翿斜开十二楼  

忠州郡宅　　　　　　　　白行简  

临江一嶂白云间红緑层层锦绣班不作巴南天外意何殊昭应望骊山  

台中寓直览壁画山水　　　羊士谔  

虫思庭莎白露天微风吹竹晓凄然今来始悟朝回客暗写归心向石泉  

望女几山  

女几山头春雪消路傍仙杏发柔条心期欲去知何日惆怅回车上野桥  

宫人斜  

翡翠无穷掩夜泉犹疑一半作神仙秋来还照长门月珠露寒花是野田  

王学士独游青龙寺翫红叶因赠  

十畆苍苔绕畵廊几株红树过清霜高情还似看花去闲对南山歩夕阳  

登楼  

槐桞萧踈绕郡城夜添山雨作江声秋风南陌无车马独上高楼故国情  

忆江南旧游二首  

山隂道上桂花初王谢风流满晋书防作江南部从事秋来还复忆鲈鱼  

曲水三春弄采毫樟亭八月又观涛金罍几醉乌程酒鹤放闲吟把蟹螯  

郡中即事二首  

红衣落尽暗香残叶上秋光白露寒越女含情已无限莫教长袖倚栏干  

登临何处见琼枝白露寒花自绕篱唯有楼中好山色稻畦残水入秋池  

游西山兰若  

路傍垂桞古今情春草春泉咽又生借问山僧好风景看花擕酒几人行  

寄江陵韩少尹  

别来髪共成霜云起无心出帝乡蜀国鱼牋数行字忆君秋梦过南塘  

资州宴行营回将  

几劒盈庭酒满巵戍人归日及瓜时元戎静镇无邉事遣向营中偃畵旗  

看花  

一到花间一忘归玉杯瑶瑟减光辉歌筵更覆青油幕忽似朝云瑞雪飞  

咏渠州常谏议使君  

才子长沙暂左迁能将意气慰当年至今犹有东山妓长史歌诗被管弦  

赴资阳经嶓冡山  

宁辞旧路驾朱轓重使疲人感汉恩今日鸣驺到嶓峡还胜博士至河源  

野望二首  

萋萋麦陇杏花风好是行春野望中日暮不辞停五马鸳鸯飞去緑江空  

忘懐不使海鸥疑水映桃花酒满巵亭上一声歌白纻野人归棹亦行迟  

萧彭州出妓夜宴见送  

玉顔红烛忽惊春微歩凌波拂暗尘自是当歌敛眉黛不应惆怅为行人  

题松江馆  

津桞江风白浪平棹移高馆古今情扁舟一去鸱夷子应笑分符计日程  

斋中咏怀  

无心唯有白云知闲卧高斋梦蝶时不觉东风过寒食雨来萱草出巴篱  

永宁里小园寄沈校书  

故里心期奈别何手移芳树忆庭柯东臯黍熟君应醉犂叶初红白露多  

登郡前山  

洛阳归客滞巴东处处山樱雪满丛岘首当时为风景岂将官舍作池笼  

春望  

莫问华簮髪已斑归心满目是青山独上层城倚危槛桞营春尽马嘶闲  

泛舟入后溪二首  

东风朝日破轻岚仙棹初移酒未酣玉笛闲吟折杨桞春风无事傍鱼潭  

雨余芳草浄沙尘水緑滩平一带春唯有啼防似留客桃花深处更无人  

山阁闻笛  

临风玉管吹参差山坞春深日又迟李白桃红满城郭马融闲卧望京师  

夜听琵琶三首  

掩抑危弦咽又通朔云邉月想防胧当时谁佩将军印长使蛾眉怨不穷  

一曲徘徊星汉稀夜阑幽思重依依忽似摐金来马上南枝栖鸟尽惊飞  

破拨声繁恨已长低鬟敛黛更摧藏潺湲陇水听难尽并觉风沙绕畵梁  

防上  

鸣鞭晚日禁城东渭水晴烟防岸风都傍桞隂回首望春天楼阁五云中  

古仙词  

珠幡绛节晓霞中汉武清斋待少翁不向人间恋春色桃花自满紫阳宫  

感春词  

未得鸣珂谒汉宫江头寂寞向春风悲歌一曲心应醉万叶千花泪眼中  

雨霁登北原  

稻黄扑扑黍油油野树连山涧北流忆得年时冯翊郡谢郎相引上楼头  

长安亲故  

楚兰不佩佩吴钩带酒城头别旧游年事已多筋力在试将弓箭到并州  

悲秋  

秋空鴈度青天远踈树蝉嘶白露寒阶下败兰犹有气手中团扇渐无端  

晚蝉  

深藏高桞背斜晖能轸孤愁感昔围犹畏旅人头不白再三移树带声飞  

惟扬郡西亭赠友人  

萍防风池香满船杨花漠漠暮春天玉人此日心中事何似乗羊入市年  

赠强山人　　　　　　　　郎士元  

或棹轻舟或杖藜寻常适意钓前溪草堂竹径在何处落日孤烟寒渚西  

栢林寺南望  

谿上遥闻精舍钟泊舟微径度深松青山霁后云犹在畵出西南四五峯  

听邻家吹笙  

鳯吹声如隔采霞不知墙外是谁家重门深鎻无寻处疑有碧桃千树花  

从军　　　　　　　　　　　马逢  

汉马千蹄合一羣单于鼓角隔山闻沙塠风起红楼下飞上长天作阵云  

宫词二首  

金吾持防防轩檐天乐传教万姓瞻楼上美人相倚看红防透出水精帘  

玉楼天半起笙歌风送宫人笑语和月影殿开闻晓漏水精帘卷近秋河  

寓言　　　　　　　　　　　李洞  

三千宫女露蛾眉笑煮黄金日日迟麟鳯隔云攀不及空山惆怅夕阳时  

客亭对月  

游子离魂陇上花风飘浪卷绕天涯一年十二度圆月十一回圆不在家  

宿鄠郊赠罗处士  

川静星高栗已枯南山落石水声麤白云钓客窻中宿卧数嵩峯听五湖  

赠功臣  

征蛮破虏汉功臣擕劒归来万里身闲倚凌烟金柱看形容消瘦老于真  

有赠  

爱酒耽棋田处士弹琴咏史贾先生御沟临岸有云白不见鹤来何处行  

送三藏归西天  

十万里程多少难沙中弹舌受降龙五天到日应头白月落长安半夜钟  

金陵怀古  

古来无此战争功日日戈船漾海风一度灵开睡眼六朝灰尽九江空  

长安县防  

主人寂寞客屯邅愁列终南满眼前乞取中庭藤五丈为君高斸望前天  

题晣上人贾岛诗卷  

贾生诗卷惠休装百叶莲花万里香供得半年吟不足长须字字顶司仓  

和茅山高拾遗山泉　　　　储嗣宗  

香味清机仙府回萦纡乱石便流杯春风莫逐桃花去恐引渔人入洞来  

巢鹤  

千歳云间丁令威殷勤仙骨莫仙飞若逢茅氏传消息贞白先生不乆归  

胡山  

犬入五云音信绝鳯栖凝碧悄无声焚香古洞歩虚夜露湿松花空月明  

小楼  

松杉风外乱山青曲几焚香对石屏空忆去年春雨后燕泥时汚太经  

山邻  

石桥春涧已归迟梦入仙山山不知柱史从来非俗吏青牛道士莫相疑  

随邉使过五原  

偶逐星车犯敌尘故乡常恐到无因五原西去阳关废日没平沙不见人  

春怀寄秣陵知友  

庐江城外桞堪攀万里行人尚未还借问景阳台下客谢家谁更作东山  

月夜  

鴈池衰草露沾衣河水东流万事微寂寞青陵台上月秋风满树南飞  

山行　　　　　　　　　　　李郢  

小田微雨稻苖香田畔清溪潏潏凉自忆东吴榜舟日蓼花沟水半篙强  

上元日寄湖杭二从事  

恋别山灯忆水灯山光水熖百千层谢公留赏山公唤知入笙歌阿那朋  

寒食夜望  

旧坟新陇哭多时流世都堪几度悲乌鸟乱啼人未远野风吹散白棠梨  

清明日题一公禅室  

山头兰若石楠春山下清明烟火新此日何穷礼禅客归心谁是恋禅人  

七夕寄张氏兄弟  

新秋牛女防佳期红粉筵开玉馔时好与檀郎寄花朶莫教清晓羡蛛丝  

春晩与诸同舍出城迎座主侍郎  

三十骅骝一閧尘来时不鎻杏园春东风桞絮轻如雪应有偷游曲水人  

张郎中宅戏赠二首  

薄雪燕翁紫燕钗钗垂簏簌抱香怀一声歌罢刘郎醉脱取明金压绣鞋  

谢家青妓邃重关谁省春风见玉顔闻道防鸾三十六一双双对碧池莲  

醉送  

江梅冷艶酒清光急拍繁醉畵堂无限桞条多少雪一将春恨付刘郎  

晓井  

桐隂覆井月斜明百尺寒泉古甃清越女擕缾下金索晓天初放辘轳声  

南池  

小男供饵妇搓丝溢榼香醪倒接防日出两竿鱼正食一家欢笑在南池  

偶作  

一杯正发吟哦兴两盏还生去住愁何以全家上船去酒旗多处即淹留  

画鼓  

常闻画鼓动欢情及送离人恨鼓声两杖一挥行防解暮天空使别防惊  

燕蓊花  

十二街中何限草燕蓊尽欲占残春黄花扑地无穷极愁杀江南去住人  

邵博士溪亭  

野茶无限春风叶溪水千重返照波只去长桥三十里谁人一解枉帆过  

小石上见亡友题处  

笋石清琤入紫烟陆云题处是前年苔侵雨打依稀在惆怅凉风树树蝉  

洞灵观流泉  

石上苔芜水上烟潺湲声在观门前千岩万壑分流去更引飞花入洞天  

送李判官  

津市停桡送别难荧荧蜡炬照更阑东风万叠吹江月谁伴袁襃宿夜滩  

送梁补阙赋得荻花　　　　朱长文  

桞家汀洲孟冬月云寒水清荻花发一枝持赠朝天人愿比蓬莱殿前雪  

越溪怨　　　　　　　　　后朝光  

越王宫里如花人越水溪头采白苹白苹未尽人先尽谁见江南春复春  

毁天枢　　　　　　　　　李休烈  

天门街上倒天枢火急先须缷火珠计令一条麻线挽何劳两县索人夫  

## 万首唐人绝句卷三十七  

宋　洪迈　编  

七言  

宫乌栖　　　　　　　　　　赵嘏  

宫乌栖处玉楼深微月生檐夜夜心香辇不回花自落春来空佩辟寒金  

长信宫  

君恩已尽欲何归犹有残香在舞衣自恨身轻不如燕春来长绕御帘飞  

广陵城  

红映髙台緑绕城城边春草傍墙生隋家不向此中尽汴水应无东去声  

冷日过骊山  

冷日微烟渭水愁翠华宫树不胜秋霓裳一曲千门鎻白尽棃园弟子头  

下第后归永乐里自题二首  

无地无媒只一身归来空拂满牀尘尊前尽日谁相对唯有南山似故人  

髪侵愁忽似翁暖尘寒袖共东风公卿门户不知处立马九衢春影中  

出试日独游曲江  

江莎渐映花边緑楼日自开池上春双鹤绕空来又去不知临水有愁人  

题曹娥庙  

青娥埋没此江濵江树飕飗惨暮云文字在碑碑已堕波涛辜负色丝文  

题段氏中台  

看山台下水无尘碧篠前头曲水春独对一樽风雨夜不知家有早朝人  

华州座中献卢给事  

送迎皆到三峯下满靣烟霜满马尘自是追攀认知己青云不假送迎人  

商山道中  

和如春色净如秋五月商山是胜游当昼火云生不得一溪萦作万重愁  

赠歙州妓  

灔灔横波思有余庾楼明月堕云初杨州寒食春风寺看遍花枝尽不如  

赠王明府  

五柳逢秋影渐微陶潜恋酒不知归但存物外醉乡在谁向人间问是非  

吕校书雨中见访  

竹阁斜溪小槛明惟君来赏见山情马嘶风雨又归去独听子规千万声  

千秋岭下  

知有岩前万树桃未逢摇落思空劳年年盛发无人见三十六溪春水髙  

歙州道中仆逃  

去跳风雨几奔波曽共辛勤奈若何莫遣穷归不知处秋山重叠戍旗多  

重阳日寄韦舍人  

节过重阳菊委尘江边病起杖扶身不知此日龙山防谁是风流落帽人  

赠薛勋下第  

一掷虽然未得卢惊人不用绕牀呼牢之坐被青云逼秖问君能酷似无  

宛陵望月寄沈学士  

一川如画敬亭东待诏闲游处处同天竺山前镜湖畔何如今日庾楼中  

翡翠岩  

芙蓉幕里千场醉翡翠岩前半日闲惆怅晋朝人不到谢公抛力上东山  

发新安后途中寄卢中丞二首  

楼上风流庾使君笙歌曾醉此中闻目前已是陵阳路回首丛山满眼云  

晩树萧萧促织愁风帘似水满牀秋千山不碍笙歌月谁伴羊公上夜楼  

留题兴唐寺  

满水楼台满寺山七年今日共跻攀月髙对菊问行客去折芳枝早晩还  

广陵道  

鬬鸡台边花照尘炀帝陵下水含春青云回翅北归鴈白首哭途何处人  

茅山道中  

溪树重重水乱流马嘶残雨晩程秋门前便是仙山路目送归云不得游  

江上与兄别  

楚国湘江两渺弥暖川晴鴈背帆飞人闲离别尽堪哭何况不知何日归  

落第  

九陌初晴处处春不能回避看花尘由来得丧非吾事本是钓鱼船上人  

宛陵馆冬青树  

碧树如烟覆晩波清秋欲尽客重过故园亦有如烟树鸿鴈不来风雨多  

赠五老韩尊师  

有客斋心事玉晨对山须鬓緑无尘住山道士年如鹤应识当时五老人  

经汾阳旧宅  

门前不改旧山河破虏曽轻马伏波今日独经歌舞地古槐踈冷夕阳多  

寄卢中丞  

叶覆清溪灔灔红路横秋色马嘶风独携一榼郡斋酒吟对青山忆谢公  

途中  

故园回首鴈初来马上千愁付一杯惟有新诗似相识暮山吟处共徘徊  

寄裴澜  

绮云初堕亭亭月锦度惟横滟灎波宋玉逢秋正髙卧一篇吟尽奈情何  

淮南丞相坐赠歌者虞姹  

绮筵无处避梁尘虞姹清歌日日新来值渚亭花欲尽一声留得满城春  

酬段侍御  

莲花上客思闲闲数首新诗到筚关吟得楚天风雨霁一条江水两三山  

寻僧二首  

台殿参差日堕尘坞西归去一庵云寒泉何处夜深落声隔半岩踈叶闻  

溪户无人谷鸟飞石桥横木挂禅衣看云日暮倚松立野水乱鸣僧未归  

发栢梯寺  

一秋水千竿竹静得劳生半日身犹有向西无限地别僧骑马入红尘  

西江晩泊  

茫茫蔼蔼失西东柳浦桑村处处同戍鼓一声帆影尽水禽飞起夕阳中  

南池  

照影池邉多少愁徃来重见此塘秋芙蓉苑外新经雨红叶相随何处流  

江楼旧感  

独上江楼思渺然月光如水水如天同来望月人何处风景依稀似去年  

南园  

雨过郊园緑尚微落花惆怅满尘衣芳樽有酒无人共日暮看山还独归  

南亭  

孤亭影在乱花中怅望无人此醉同听尽暮钟犹独坐水边襟袖起春风  

赠女仙  

水思云情小鳯仙月涵花态语如不因金骨三清客谁识吴州有洞天  

宣州送判官  

来时健笔佐票姚去折槐花度野桥谁见樽前此惆怅一声歌尽路迢迢  

宿僧院  

月满长空树满霜度云低拂近檐牀林中夜半一声磬卧见髙僧入道场  

寻僧  

斜日横窗起暗尘水边门户闭闲春千竿竹里花枝动只道无人似有人  

经王先生故居  

晩波东去海茫茫谁识蓬山不死乡弄玉已归萧史去碧楼红树倚斜阳  

送从翁中丞奉使防戛斯六首  

杨雄词赋举天闻万里油幢照塞云仆射峯西几千骑一时迎着汉将军  

旌旗杳杳鴈萧萧春尽穷沙雪未消料得坚昆受宣后始知公主已归朝  

虽言穷北海云中属国当时事不同九姓如今尽臣妾归期那肯待秋风  

牢山望断绝尘氛灎灎河西拂地云谁见鲁儒持汉节玉关降尽可汗军  

山川险易接边尘秦汉图来或未真自此尽知边塞事河湟更欲托何人  

秦皇无防建长城刘氏仍穷北路兵若遇单于旧牙帐却应伤叹汉公卿  

东亭柳  

拂水斜烟一万条几随春色倚河桥不知别后谁攀折犹自风流胜舞腰  

僧舍二首  

秖言双鬓未蹉跎独奈牛羊送日何禅客不归车马去晩檐山色为谁多  

溪上禅关水木间水南山色与僧闲春风尽日无来客幽磬一声髙鸟还  

新月  

玉钩斜傍画檐生云匣初开一寸明何事最能悲少妇夜来依约落边城  

赠皇甫坦  

养由弓箭已无功牢落生涯事事同相劝一杯寒食酒几多辛苦到春风  

四祖寺  

千株松下双峯寺一盏灯前万里身自为心猿不调伏祖师元是世闲人  

听蝉  

噪蝉声乱日初曛弦管楼中永不闻独奈愁人数茎髪故园秋隔五湖云  

寄远  

禁钟声尽见栖禽关塞迢迢故国心无限春愁莫相问落花流水洞房深  

池上  

正怜佳月夜深坐池上暖回燕鴈声犹有渔舟系江岸故人归尽独何情  

春日书怀  

暖莺春日舌难穷枕上愁生晓听中应褭緑防残梦断杏园零落满枝风  

赠别  

水边秋草暮萋萋欲驻残阳恨马蹄曾是管同醉伴一声歌尽各东西  

灵岩寺  

馆娃宫伴千年寺水阔云多客到稀闻説春来更惆怅百花深处一僧归  

代人听琴二首  

抱琴花夜不胜春独奏相思泪满巾第五指中心最恨数声呜咽为何人  

湘娥不葬九疑云楚水连天坐忆君惟有啼乌旧名在忍教呜咽夜长闻  

访沈舍人不遇  

溪翁强访紫微郎晓鼓声中满鬓霜知在禁闱人不见好风飘下九天香  

座上献元相公  

寂寞堂前日又曛阳台去作不归云从来闻説沙咤利今日青娥属使君  

遣兴二首  

溪花入夏渐稀踈雨气如秋麦熟初终日苦吟人不防海边兄弟久无书  

读彻残书弄水回暮天何处笛声哀花前独立无人防依旧去年双燕来  

送李给事  

眼前轩冕是鸿毛天上人间漫自劳脱却朝衣独归去青云不及白云髙  

宿僧舍  

髙僧夜滴芙蓉漏远客防含杨柳风何处相逢话心地月明身在磬声中  

吴门梦故山  

心熟家山梦不迷孤峯寒绕一条溪秋防觉后情无限月堕舘娃宫树西  

别李谱  

尊前路映暮尘红池上琴横醉席风今日别君如别鹤声容长在楚中  

和杜侍郎题禅智寺南楼  

楼畔花枝拂槛红露天香动满帘风谁知野寺遗钿处尽在相如春思中  

发青山  

鳬鹥声暖野塘春鞍马嘶风驿路尘一宿青山又前去古来难得是闲人  

寄道者  

洞庭先生归路长海云望极春茫茫别来几度向蓬岛自傍瑶台折灵草  

入蓝关  

微烟已辨秦中树远梦更依江上台看落晩花还怅望鲤鱼时节入关来  

落第寄沈訽  

穿杨力尽独无功华髪相期一夜中别到江头旧吟处为将双泪问春风  

送韦中丞  

二年恩意是春辉清净胷襟似者希泣尽楚人多少泪满船唯载酒西归  

咏端正春树  

一树繁隂先著名异花竒叶俨天成马嵬此去无　　　　　　　　　　　　　　　　　　　　　　　【`多`】地秖合杨妃墓上生  

叙事献同州侍御三首  

青云席中罗袜尘白首江上吟诗人登龙不及三千士虚度膺门二十春  

平生望断云层层紫府杳是他人登却应归访溪边寺説向当时同社僧  

尊前谁伴谢公游莲岳晴来翠满楼坐见一方金变化独吟红药对残秋  

婺州宴上留别  

双溪楼影向云横歌舞髙台晩更清独自下楼骑瘦马揺鞭重入乱蝉声  

别牛郎中门馆  

整襟收泪别朱门自料难酬顾念恩招得片防骑匹马西风斜上入秋原  

山中寄卢简求  

竹西池上有花开日日幽吟看又回心忆郡中萧记室何时暂别醉乡来  

寄梁佾兄弟  

桃李春多翠影重竹楼当月夜无风荀家兄弟来还去独倚栏干花露中  

同州南亭陪刘侍郎送刘先軰  

处处云随晩望开洞庭秋入管来谢公待醉消离恨莫惜临川酒一杯  

赠馆驿刘廵官  

云别青山马踏尘负才难覔作闲人莫言馆驿无公事诗酒能消一半春  

赠解头贾嵩  

贾生名迹忽无伦十月长安看尽春顾我先鸣还自笑空沾一第是何人  

题僧壁  

晓傍踈林露满巾碧山秋寺属闲人溪头尽日看红叶却笑髙僧衣有尘  

沙溪馆  

翠湿衣襟山满楼竹间溪水绕牀流行人莫羡邮亭吏生向此中今白头  

李侍御归炭谷山居同宿华严寺  

家在青山近玉京白云红树满归程相逢一宿最髙寺半夜翠微泉落声  

过喷玉泉  

平生半为山淹留马上欲去还回头两京尘路一双鬓不见玉泉千万秋  

汉隂庭树  

掘沟引水浇蔬圃挿竹为篱防药苖杨柳如丝风易乱梅花似雪日难消  

送王拾遗谢官后归浐水山居  

水边残雪照亭台台上风襟向雪开还似当时姓丁鹤羽毛成后一归来  

宿长水主人  

白云溪北丛岩东树石夜与潺湲通行人一宿翠微月二十五弦声满风  

## 万首唐人绝句卷三十八  

宋　洪迈　撰  

七言  

重阳二首　　　　　　　　赵　嘏  

节逢重九海门外家在五湖烟水东还向秋山覔诗句伴僧吟对菊花风  

病酒坚辞绮席春菊花空伴水邉身由来举止非闲雅不是龙山落防人  

十无诗寄桂府杨中丞  

琴酒曽将风月须谢公名迹满江湖不知贵拥旌旗后犹暇怜诗爱酒无  

东省南宫兴不孤几因诗酒谬招呼一从开署芙蓉幕曽向风前记得无  

遥闻桂水绕城隅城上江山满画图为问訾家洲畔月清秋拟许醉狂无  

日暮江邉一小儒空怜未有白髭须马融已贵诸生老犹自容窥绛帐无  

一种吟诗号孔徒沧江有客独踈愚初筵尽辟知名士许到风前月下无  

望防南云日已晡便应凴梦过重湖不知自古登龙者曾有因诗泥得无  

早防门馆一樵夫祗爱吟诗傍药炉旌斾满江身不见思言记得颍川无  

孔融襟抱称名儒爱物怜才与世殊今日宾堦忘姓字当时省记荐雄无  

僻爱江山俯坐隅人闲不是便为图樽前为问神仙伴肯向三清慰荐无  

膺门不避额逢朱绝境由来卷轴须早忝阿戎诗友契趋庭曽荐祢生无  

寄山僧  

云里幽僧不置房橡花藤叶盖禅牀朝来逢着山中伴闻说新移最上方  

喜张濆及第  

九转丹成最上仙青天暖日踏云轩春风贺喜无言语排比花枝满杏园  

赠张濆牓头被駮落  

莫向花前泣酒杯谪仙依旧是仙才犹堪与世为祥瑞曾到蓬山顶上来  

悼亡二首  

一烛从风到奈何三年衾枕逐流波虽知不得公然泪时泣阑干恨更多  

明月萧萧海上风君归泉路我飘蓬门前虽有如花貌争奈如花心不同  

送张主薄　　　　　　　　顾非熊  

松久是飡霞客山县新为主印官混俗故来分利禄不教长作异人看  

洲送朱万言  

渡头风晩叶飞频君去还呉我入秦双涙别家犹未防不堪仍送故乡人  

秋夜长安病后作  

秋中帝里经旬雨晴后蝉声更不闻牢落闲庭新病起故乡南去鴈成羣  

题王使君片玉  

势似孤峯一片成坐来疑有白云生主人莫怪殷勤看逺客长怀旧隠情  

代宫嫔　　　　　　　　　栁公权  

不分前时忤主恩已甘寂寞守长门今朝却得君王顾重入椒房拭涙痕  

枫桥夜泊　　　　　　　　张　继  

月落乌啼霜满天江枫渔火对愁眠姑苏城外寒山寺夜半钟声到客船  

阊门即事  

耕夫占募逐楼船春草青青万顷田试上呉门看郡郭清明几处有新烟  

晩凉　　　　　　　　　　裴夷直  

檐前蔽日多髙树竹下添池有小渠山客野僧归去后晩凉移案独临书  

和周侍御洛城雪  

天街飞辔踏琼英四顾全疑在玉京一种相如抽秘思兎园那比鳯凰城  

奉和大梁相公送人二首  

谢公日日伤离别又向西堂送阿连想到越中秋已尽镜湖应羡月团圆  

北津杨栁迎烟緑南岸阑干映水红君到襄阳渡江处始应回首忆羊公  

酬唐仁烈相别后喜隔风未发见寄  

离心一起涙双流春浪无情也白头风若有知须放去莫教重别又重愁  

秦中卧病思归  

索索凉风满树头破残月五更秋病身归处呉江上一寸心中万里愁  

送王缋  

翠羽长将玉树期偶然飞下肯多时翩翩一路岚隂晩却入青葱宿旧枝  

赠羙人琴  

应从玉指到金徽万态千情料可知今夜灯前湘水怨殷勤封在七条丝  

病中知皇子陂荷花盛发寄王缋  

十里莲塘路不賖病来帘外是天涯烦君四句遥相寄应得诗中便看花  

嵗日先把屠苏酒  

自知年几偏应少先把屠苏不让春傥更数年逢此日还应惆怅羡他人  

上下七盘二首  

斗回山路掩皇州二载欢娯一望休从此万重青嶂合无因更得重囘头  

商山半月雨漫漫偶值新晴下七盘山似换来天似洗可怜风日到长安  

八月十五日夜  

去年今夜在商州还为清光上驿楼宛是依依旧顔色自怜人换几般愁  

南诏朱藤杖  

六节南藤色似朱拄行阶砌胜人扶会须将入深山去倚看云泉作老夫  

夜意  

萧踈尽地林无影浩荡连天月有波独立空亭人睡后洛桥风便水声多  

漫作  

月色莫来孤寝处春风任向别人家梁园桃李虽无数断定今年不看花  

访刘君  

扰扰驰蹄又走轮五更飞尽九衢尘灵芝破观深松院还有斋时未起人  

杨栁枝词  

已作緑丝笼晓日又成飞絮扑晴波隋家不合栽杨栁长遣行人春恨多  

寄杭州崔使君  

朝下归来只闭关羡君髙歩出人寰三年不见尘中事满眼江涛送雪山  

穷冬曲江闲步  

雪尽南坡鴈北飞草根春意胜春晖曲江永日无人到独绕寒池又独归  

省中题新植双松  

端坐髙宫起逺心云髙水濶共幽沉更堂寓直将谁语自种双松伴夜吟  

崇山郡  

地尽炎荒瘴海头圣朝今又放驩兠交州已在南天外更过交州四五州  

临水  

一见心原防百忧益知身世两悠悠江亭独倚栏干处人亦无言水亦流  

题江上栁寄李使君  

桂江南度无杨栁见此令人眼暂明应学郡中贤太守依依相向许多情  

江上见月怀古  

月上江平夜不风伏波遗迹半成空今宵倍欲悲陵谷铜柱分明在水中  

鹦鹉  

劝尔莫移禽鸟性翠毛红觜任天真如今漫学人言巧解语终须累尔身  

寄婺州李给事二首  

心尽玉皇恩已逺迹留江郡宦应孤不知壮气今何似犹得凌云贯日无  

瘴鬼翻能念直心五年相遇不相侵目前唯有思君病无底沧溟未是深  

秋日  

六眸北凉应早三足乌南日正长常记京闗怨揺落如今目断满林霜  

遣意  

梧桐坠露悲先朽松桂凌霜倚后枯不是世间长在物蹔分贞脆竟何殊  

戏酬惟赏上人  

师是浮云无着身我居尘网敢相亲应从海上秋风便偶自飞来不为人  

寓言  

流水頽阳不暂停东流西落两无情不是世间人自老古来华髪此中生  

忆家  

天海相迎无尽处梦魂来往尚应难谁言南海无霜雪试向愁人两鬓看  

留客  

青梅欲熟笋初长嫰緑新隂绕砌凉湖馆翛然无俗客白衣居士且牀  

别蕲春王判官  

四十年来真久故三千里外暂相逢今日一杯成逺别烟波眇眇恨重重  

将发循州社日于所居馆宴送  

浪花如雪叠江风社过髙秋万恨中明日便随江燕去依依俱是故巢空  

乱后经淮隂岸　　　　　　朱　放  

荒村古岸谁家在野水溪云处处愁唯有河邉衰柳树蝉声相送到杨州  

别李季兰  

古岸新花开一枝岸旁花下有分离莫将罗袖拂花落便是行人肠防时  

九日期登山不得徃因赠杨凝  

欲从携手登髙去一到门前意已无那得更将头上髪学他年少挿茱茰  

寻山家　　　　　　　　长孙佐辅  

独访山家歇还渉茅屋斜连隔松叶主人闻语未开门绕篱野菜飞黄蝶  

沼邉枯树  

野火烧枝水洗根数围枯树半心存应是无机承雨露却将春色寄苔痕  

别友人  

愁多不忍醒时别想极还寻静处行谁遣同衾又分手不如行路本无情  

祠渔山神女歌二首　　　　王　叡  

蓪草头花椰叶裙蒲葵树下舞蛮云引领望江遥滴酒白苹风起水生文  

枨枨山响荅琵琶酒湿青莎肉饲鸦树叶无声神去后纸钱灰出木绵花  

即事奉呈韦使君　　　　　秦　系  

久卧云间已息机青袍忽着狎鸥飞诗兴到来无一事郡中今有谢元晖  

宴城东庄　　　　　　　　崔　思  

一月生人笑几回相逢相值且衔杯眼看春色如流水今日残花昨日开  

同前　　　　　　　　　　崔敏童  

一年又过一年春百嵗曾无百嵗人能向花中几回醉十千沽酒莫辞频  

长门怨二首　　　　　　　刘　皁  

宫殿沉沉月欲分昭阳更漏不堪闻瑚枕上千行泪不是思君是恨君  

蝉鬓慵梳倚帐门蛾眉不扫惯承恩傍人未必知心事一靣残妆空涙痕  

渔阳将军　　　　　　　　张　为  

霜髭拥颔对穷秋着白貂裘独上楼向北望星提劔立一生长为国家忧  

婕妤怨　　　　　　　　　王　沈  

长信梨花暗欲栖应门上钥草萋萋春风吹花乱扑户班绝车声不至啼  

湘中謡二首　　　　　　　崔　涂  

烟愁雨细云冥冥杜兰香老三湘清故山望防不知处鴂隔花时一声  

苍山遥遥江潾潾路傍老尽未闲人王孙不见草空緑惆怅渡头春复春  

泉  

逺辞岩窦泻潺潺静拂云根别故山可惜寒声留不得旋添波浪向人间  

感花  

绣轭香韀夜不归少年争惜最红枝东风一阵黄昏雨又到繁花梦觉时  

巫山旅别  

五千里外三年客十二峯前一望秋无限别魂招不得夕阳西下水东流  

云  

得路直为霖济物不然闲共鹤忘机无端是向阳台畔长送襄王暮雨归  

涧松  

寸寸凌霜长劲条路人犹笑未干宵南园桃李诚堪羡争奈春残又寂寥  

读汉武内传  

分明三鸟下储胥一觉钧天梦不如争那白头方士到茂陵红树已萧踈  

声  

欢戚犹来恨不平此中髙下本无情韩娥绝唱唐衢哭尽是人间第一声  

题海棠花图  

海棠花底三年住不觉海棠花盛开却向江南看图画始慙虚到蜀中来  

上巳日  

未敢分明赏物华十年如见梦中花游人过尽衡门掩独自凭栏到日斜  

夷陵夜泊  

家依楚塞穷秋别身逐孤舟万里行一曲巴歌半江月便应消得二毛生  

放鹧鸪  

秋入池塘风露微晓开笼槛看初飞满身金翠画不得无限烟波何处归  

江雨望花　　　　　　　　卢　中  

细雨满江春水涨好风留客野梅香避秦不是无归意一度花一断肠  

初识梅花  

江北不如南地暖江南好断北人肠燕脂桃颊棃花粉共作寒梅一靣妆  

折杨桞  

朝朝车马如蓬转处处江山待客归若使人闲少离别杨花应合过春飞  

七夕  

年年七夕渡瑶轩谁道秋期有泪痕自是人间一周嵗何妨天上只黄昏  

泛楚江  

九重城外家书逺百里洲前客棹还金印碧幢见问一生安稳是长闲  

读庾信集  

四朝十帝尽风流建业长安两醉游唯有一篇杨柳曲江南江北为君愁  

题授阳镇路  

越鸟巢邉溪路断秦人耕处洞门开小桃花发春风起千里江山一梦回  

初过汉江  

襄阳好向岘亭看人物萧条值嵗防为报习家多置酒夜来风雪过江寒  

经刘校书墓　　　　　　　喻　鳬  

逺冡松回曲渚风其官闻是校书终霜情月思今何在零落人间防子中  

忆友人  

银地无尘金菊开紫梨红枣堕莓苔一秋水一轮月今夜故人来不来  

蒋处士宅喜闲公至  

绝杯夏别螺江渡单鉢春过处士斋尝茗议空经夜半照花明月影侵阶  

边患　　　　　　　　　　张　陵  

今日汉家探使回蚁叠蕃兵来未歇春风渭水不敢流总作六军心上血  

## 万首唐人绝句卷三十九  

宋　洪迈　编  

七言  

汉宫曲　　　　　　　　　徐　凝  

水色帘前流玉霜赵家飞燕侍昭阳掌中舞罢箫声绝三十六宫秋夜长  

和嵩阳客月夜忆上清人  

独夜嵩阳忆上仙月明三十六峯前瑶池月胜嵩阳月人在玉清眠不眠  

八月望夕雨  

今年八月十五夜寒雨萧萧不可闻如练如霜在何处吴山越水万重云  

观浙江涛  

浙江悠悠海西緑惊涛日夜雨翻覆钱塘郭里看潮人直至白头看不足  

庐山瀑布  

虚空落泉千仞直雷奔入江不暂息今古长如白练飞一条解破青山色  

嘉兴寒食  

嘉兴郭里逢寒食落日家家拜扫回唯有县前苏小小无人送与纸钱来  

忆扬州  

萧娘脸下难胜泪桃叶眉头易得愁天下三分明月夜二分无赖是扬州  

八月灯夕寄游越施秀才  

四天净色寒如水八月清辉冷似霜想得越人今夜见孟家珠在镜中央  

八月十五夜  

皎皎秋空八月圆常娥端正桂枝鲜一年无似如今夜十二峯前看不眠  

题伍员庙  

千载空祠云海头夫差亡国已千秋浙波只有灵涛在拜奠青山人不休  

贠峤先生  

贠峤先生无白髪海烟深处采青芝逢人借问陶唐主欲进氷蚕五色丝  

莫愁曲  

玳瑁牀头刺战袍碧纱防外叶骚骚若为教作辽西梦月冷如丁风似刀  

寄白司马  

三条九陌花时节万户千车看牡丹争遣江州白司马五年风景忆长安  

相思林  

逰客逺逰新过岭每逢芳树问芳名长林遍是相思树争遣愁人独自行  

寄海峤丈人  

万丈只愁沧海浅一身谁测嵗年遥自言来此云边住曽看秦王树石桥  

寄潘先生  

至人知姓不知名闻道黄金骨节轻世上仙方无覔处欲来西岳事先生  

宫中曲二首  

披香侍宴插山花厌着龙绡着越纱恃赖倾城人不及檀妆唯约数条霞  

身轻入宠尽恩私细偏能舞柘枝一日新妆抛旧様六宫争画黒烟眉  

七夕  

一道鹊桥横渺渺千声玉佩过玲玲别离还有经年客怅望不如河鼔星  

八月九月望夕雨  

八月繁云连九月两回三五晦漫漫一年怅望秋将尽不得常娥正面看  

喜雪  

长爱谢家能咏雪今朝见雪亦狂歌杨花道即偷人句不那杨花似雪何  

春饮  

乌家若下蚁还浮白玉尊前倒即休不是春来偏爱酒应须得酒遣春愁  

二月望日  

长短一年相似夜中秋未必胜中春不寒不暖看明月况是从来少睡人  

读逺书  

两转三回读逺书画檐愁见燕归初百花时节教人懒云髻朝来不欲梳  

古树  

古树欹斜临古道枝不生花腹生草行人不见树少时树见行人几畨老  

独住僧  

百补袈裟一比丘数茎长睫覆青眸多应独住山林惯唯照寒泉自剃头  

伤画松道芬上人  

百法驱驰百年夀五劳消瘦五株松昨来闻道严陵死画到青山第几重  

观钓台画图  

一水寂寥青霭合两崖摧崒白云残画人心到啼猿破欲作三声出树难  

荆巫梦思  

楚水白波风嫋嫋荆门暮色雨萧萧相思合眼梦何处十二峯髙巴字遥  

浙东故孟尚书种柳  

孟家种柳东城去临水逶迤思故人不似当时大司马重来得见汉南春  

长洲覧古  

吴王上国长洲奢翠黛寒江一道斜伤见摧残旧宫树美人曽插九枝花  

却归旧山望月有寄  

年年明月总相似大抵人情自不同今夜故山依旧见班家扇様碧峯东  

再归松溪旧居宿西林  

五粒松深溪水清众山揺落月偏明西林静夜重来宿暗记人家犬吠声  

翫花五首  

一树梨花春向暮雪枝残处怨风来明朝渐校无多去看到黄昏不欲回  

麴尘溪上素红枝影在溪流半落时人自惜花膓欲断春风却是等闲吹  

朱霞焰焰山枝动緑野声声杜宇来谁为蜀王身作鸟自啼还自有花开  

谁家踯躅青林里半见殷花焰焰枝忆得倡楼人送客深红衫子影门时  

花到蔷薇明艶绝燕支颗破麦风秋一畨弄色一畨退小妇轻妆大妇愁  

长庆春  

山头水色薄笼烟乆客新愁长庆年身上五劳仍病酒夭桃防下背花眠  

山鹧鸪词  

南越岭头山鹧鸪传是当时守贞女化为飞鸟怨何人犹有啼声带蛮语  

郑女出参丈人词  

鳯钗翠翘双宛转出见丈人梳洗晩掣曵罗绡跪拜时柳条无力花枝软  

春雨  

花时闷见聮绵雨云入人家水毁堤昨日春风源上路可怜红锦枉抛泥  

和白使君木兰花  

枝枝转势雕弓动片片揺光玉劒斜见说木兰征戍女不知那作酒边花  

正月十五夜呈幕中诸公  

宵游二万七千人独坐重城圏一身步月游山俱不得可怜辜负白头春  

乐府新诗  

一声卢女十三早嫁城西好少年不羡越溪歌者苦采莲归去緑防眠  

春陪相公看花宴防二首  

丞相邀欢事事同玉箫金管咽东风百分春酒莫辞醉明日的无今日红  

木兰花谢可怜条逺道音书转寂寥春去一年春又尽几回空上望江桥  

牡丹  

何人不爱牡丹花占防城中好物华疑是洛川神女作千娇万态破朝霞  

过马当  

风波隐隐石苍苍送客灵鸦拂去樯三月尽头云叶秀小姑新着好衣裳  

金谷覧古  

金谷园中数尺土问人知是緑珠台緑珠歌舞天下绝唯与石家生祸胎  

上阳红叶  

洛下三分红叶秋二分翻作上阳愁千声万片御沟上一片出宫何处流  

洛城秋砧  

三川水上秋砧发五凤楼前明月新谁为秋砧明月夜洛阳城里更愁人  

和川守侍郎缑山题仙庙  

王子缑山石殿明白家诗句咏吹笙安知散席人间曲不是寥天鹤上声  

和夜题玉泉寺  

嵗嵗云山玉泉寺年年车马洛阳尘风清月冷水边宿诗好官髙能几人  

和秋游洛阳  

洛阳自古多才子唯爱春风烂漫游今到白家诗句出无人不咏洛阳秋  

和嘲春风  

源上拂桃烧水发江边吹杏暗园开可怜半死龙门树懊恼春风作底来  

侍郎宅泛池  

莲子花边回竹岸鸡头叶上荡兰舟谁知洛北朱门里便到江南緑水游  

和侍郎邀宿不至  

蟾蜍有色门应鎻街鼓无声夜自深料得白家诗思苦一篇诗了一弹琴  

自鄂渚至河南将归江外留辞侍郎  

一生所遇唯元白天下无人重布衣欲别朱门泪先尽白头游子白身归  

蛮入西川后  

守隘一夫何处在长桥万里只堪伤纷纷塞外乌蛮贼驱尽江头濯锦娘  

忆紫溪  

长忆紫溪春欲尽千岩交映水回斜岩空水满溪自紫水态更笼南烛花  

夸红槿  

谁道槿花生感促可怜相计半年红何如桃李无多少并打千枝一夜风  

塞下　　　　　　　　　　江　为  

万里黄云冻不飞碛烟烽火夜深微敌人移帐寒笳绝雪路时闻探马归  

悲老宫人　　　　　　　　刘得仁  

白髪宫娃不解悲满头犹自插花枝曽縁玉貌君王宠凖拟人看似旧时  

题真娘墓　　　　　　　　谭　铢  

武丘山下冡累累松栢萧条尽可悲何事世人偏重色真娘墓上独题诗  

宫怨　　　　　　　　　　司马札  

柳色参差掩画楼晓莺啼送满宫愁年年花落无人见空逐春泉出御沟  

观郊礼  

钟鼓旌旗引六飞玉皇初着画龙衣泰坛烟尽星河晓万国心随防仗归  

秋日懐储嗣宗  

故人北游久不回霜雁南度声何哀相思闻雁更惆怅却向单于台下来  

夜聴李山人弹琴  

瑶琴夜乆秋清楚客一奏湘烟生曲终声尽意不尽月照竹轩红叶明  

客路　　　　　　　　　　吴仁璧  

人寰急景如波委客路浮云似盖轻回首故山天外碧十年无计却归耕  

钱塘鹤  

人闲路霭青天半鼇岫云生碧海涯虽抱雕笼密扃钥可能长在叔伦家  

南徐题友人郊居  

门前樵径连江寺岸下渔矶系海槎待到秋深好时节与君长醉隐侯家  

读度人经寄郑仁表  

身虽一旦尘中老名拟三清会里题二午九斋余日在请君相伴醉如泥  

衰柳  

金风渐利露珠团广陌长堤黛色残水殿狂游隋炀帝一千余里可堪看  

贾谊  

扶持一疏满遗编汉陛前头正少年谁道恃才轻绛灌却将惆怅吊湘川  

凤仙花  

香红嫩緑共开时冷蝶饥蜂两不知此际最冝何处看朝阳初上碧梧枝  

春雪  

雪霁凝光入坐寒天明犹自卧袁安貂裘穿后鹤氅自此风流不足看  

金钱  

浅绛浓香几朶匀日镕金铸万家新堪疑刘宠遗芳在不许山隂父老贫  

秋日聴僧弹琴  

金徽玉轸韵泠然言下浮生指下泉恰称秋风西北起一时吹入碧湘烟  

题都城南荘　　　　　　　崔　护  

去年今日此门中人面桃花相映红人面不知何处去桃花依旧笑春风  

铜雀妓　　　　　　　　　吴　烛  

秋色西陵满緑芜繁急管强懽娱长舒罗袖不成舞却向风前承涙珠  

长门怨　　　　　　　　　裴交泰  

自闭长门经几秋罗衣湿尽泪还流一种娥眉明月夜南宫歌管北宫愁  

惆怅诗九首　　　　　　　顾甄逺  

魂黯黯兮情脉脉帘风清兮防月白梦惊枕上炉烬销不见蘂珠宫里客  

禁漏声稀蟾魄冷纱厨筠簟波光静独坐愁吟暗防魂满防风动芭蕉影  

别恨离肠空恻恻风动虚轩池水白莫言灵圃步难寻有心终效偷桃客  

愁遇人间好风景焦桐韵满华堂静鉴鸾钗燕恨何穷忍向银牀空抱影  

緑槐影里傍青楼陌上行人漫举头烟水露花无处问揺鞭凝睇不胜愁  

役尽心神销尽骨恩情未防忽分离平生此恨无言处只有衣襟泪得知  

浓醪艶唱愁难破骨瘦魂消病已成若为多罗年少死始甘人道有风情  

泪满罗衣酒满巵一声歌防怨伤离如今两地心中事直是瞿昙也不知  

横泥杯觞醉复醒愁牵时有小诗成早知惹得千般恨悔不天生解薄情  

杨柳枝五首　　　　　　　孙　鲂  

灵和风暖太昌春舞线揺丝向昔人何似晓来江雨后一行如画隔遥津  

彭泽初栽五树时只应闲看一枝枝不知天意风流处要与佳人学画眉  

暖傍离亭静拂桥入流穿槛緑揺揺不知落日谁相送魂防千条与万条  

春来緑树遍天涯未见垂杨未可夸晴日万株烟一阵闲坊兼是莫愁家  

十首当年有旧词唱青歌翠几无遗未曽得向行人道不为离情莫折伊  

春夜　　　　　　　　　　刘　兼  

薄薄春云笼素月杏花满地堆香雪醉垂罗袂依朱栏小数玉仙歌未阕  

西斋  

西斋新竹两三茎也有风敲碎玉声莫恨移来栏槛逺譬如元本此间生  

春游  

柳成金穗草如茵载酒寻花共赏春先入醉乡君莫问十年风景在三秦  

中夏昼卧  

寂寂无聊九夏中倚檐依壁待清风壮图竒策无人问不及南阳一卧龙  

## 万首唐人绝句卷四十  

宋　洪迈　编  

七言  

霜月　　　　　　　　　　李商隐  

初闻征鴈已无蝉百尺楼南水接天青女素娥俱耐冷月中霜里鬭婵娟  

人欲  

人欲天从竟不疑莫言圆盖便无私秦中已乆乌头白却是君王未备知  

华山题王母祠  

莲华峯下鎻雕梁此去瑶池地共长好为麻姑到东海劝栽黄竹莫栽桑  

华清宫二首  

华清恩幸古无伦犹恐蛾眉不胜人未免被他襃女笑只教天子暂防尘  

朝元阁迥羽衣新首按昭阳第一人当日不求高处舞可能天下有边尘  

北齐二首  

一笑相倾国便亡何劳荆棘始堪伤小怜玉体横陈夜已报周师入晋阳  

巧笑知堪敌万机倾城最在着戎衣晋阳已防休回顾更请君王猎一围  

复京  

敌骑纵横一战摧万灵回首贺轩台天敎李令心如日可要昭陵石马来  

浑河中  

九庙无尘八马回奉天城垒长春苔咸阳原上英雄骨半向君家养马来  

咸阳  

咸阳宫阙蔚嵯峨六国楼台艶绮罗自是当时天帝醉不关秦地有山河  

同崔八诣药山访融禅师  

共受征南不次恩报恩唯是有忘言岩花涧草西林路未见髙僧且见猿  

夜雨寄北  

君问归期未有期巴山夜雨涨秋池何当共翦西烛却话巴山夜雨时  

石榴  

榴枝婀娜榴实繁榴膜轻明榴子鲜可羡瑶池碧桃树碧桃红颊一千年  

初起  

想像咸池日欲光五更钟后更回肠三年苦雾巴江水不为离人照屋梁  

柳  

柳映江潭底有情望中频遣客心惊巴雷隠隠千山外更作章台走马声  

宿骆氏亭寄怀崔雍  

竹坞无尘水槛清同心迢隔重城秋隂不散霜飞晩留得枯荷聼雨声  

梦泽  

梦泽悲风动白茅楚王葬尽满城娇未知歌舞能多少虚减宫厨为细腰  

赠歌妓二首  

水精如意玉连环下蔡城危莫破顔红绽樱桃含白雪断肠声里唱阳关  

白日相思不奈何严城清夜断经过只知觧道春来痩不道春来独自多  

寄令狐郎中  

嵩云秦树乆离居双鲤迢迢一纸书休问梁园旧賔客茂陵秋雨病相如  

漫成  

不妨何范尽诗家未觧当年重物华逺把龙山千里雪将来拟并洛阳花  

无题  

百道萦回入暮霞斑骓嘶断七香车春风自共何人笑枉破阳城十万家  

杜司勲  

髙楼风雨感斯文短翼差池不及羣刻意伤春复伤别人间惟有杜司勲  

岳阳楼二首  

欲为平生一散愁洞庭湖上岳阳楼可怜万里堪乗兴枉是蛟龙解覆舟  

汉水方城带百蛮四隣谁道乱周班如何一梦髙唐雨自此无心入武关  

寄成都二从事  

家近红渠曲水濵全家罗袜起秋尘莫将越客千丝网网得西施别赠人  

屏风  

六曲连环接翠帷髙楼半夜酒醒时掩灯遮雾宻如此雨落月明俱不知  

春日  

欲入卢家白玉堂新春催破舞衣裳蝶衔花蘂蜂衔粉共助青楼一日忙  

赠白道者  

十二楼前再拜辞灵风正满碧桃枝壶中若是有天地又向壶中伤别离  

无题  

闻道阊门蕚緑华昔年相望抵天涯岂知一夜秦楼客偷防吴王苑内花  

汉宫词  

青雀西飞竟未回君王长在集灵台侍臣最有相如渇不赐金茎露一杯  

蝶二首  

长眉畵了绣帘开碧玉行収白玉台为问翠钗钗上鳯不知香颈为谁回  

寿阳公主嫁时籹八字宫眉捧额黄见我佯羞频照影不知身属冶游郎  

隋宫  

乘兴南游不戒严九重谁省谏书函春风举国裁宫锦半作障泥半作帆  

代应  

沟水分流西复东九秋霜月五更风离鸾别鳯今何在十二玉楼空复空  

席上作  

澹云轻雨拂髙唐玉殿秋来夜正长料得也应怜宋玉一生唯事楚襄王  

访隠者不遇成二绝  

秋水悠悠浸墅扉梦中来数觉来希蝉声尽叶黄落一树冬青人未归  

城郭休过识者希哀猿啼处有柴扉沧江白日樵渔路日暮归来雨满衣  

破镜  

玉匣清光不复持菱花散乱月轮亏秦台一照山鸡后便是孤鸾罢舞时  

无题  

紫府仙人号宝灯云浆未饮结成冰如何雪月交光夜更在瑶台十二层  

赠庾十二朱版【`时庾在翰林朱书版也`】  

固漆投胶不可开赠君珍重抵琼瑰君王晓坐金銮殿只待相如草诏来  

柳  

曾逐东风拂舞筵乐游春苑断肠天如何肯到清秋日已带斜阳又带蝉  

三月十日流杯亭  

身属中军少得归木兰花尽失春期偷随柳絮到城外行过水西闻子规  

过招国李家南园二首  

潘岳无妻客为愁新人来坐旧防楼春风犹自疑聨句雪絮相和飞不休  

长亭岁尽雪如波此去秦关路几多唯有梦中相近分卧来无睡欲如何  

留赠畏之二首  

待得郎来月已低寒暄不道醉如泥五更又欲向何处骑马出门乌夜啼  

户外重隂黯不开含羞迎夜复临台潇湘浪上有烟景安得好风吹汝来  

为有  

为有云屏无限娇鳯城寒尽怕春宵无端嫁得金壻辜负香衾事早朝  

公子  

外戚封侯自有恩平明通籍九华门金唐公主年应小二十君王未许婚  

鸡  

稻粱犹足活诸鶵妬敌专场好自娱可要五更惊穏梦不辞风雪为阳乌  

壬申闰秋题赠乌鹊  

绕树无依月正高邺城新泪溅云袍几年始得逄秋闰两度填河莫告劳  

端居  

逺书归梦两悠悠只有空牀敌素秋堦下青苔与红树雨中寥落月中愁  

夜半  

三更三防万家眠露欲为霜月堕烟鬭防上牀蝙蝠出玉琴时动倚  

饮席代官妓赠两从事  

新人桥上着春衫旧主江邉侧防檐愿得化为红绶带许教双鳯一时衔  

代魏宫私赠  

来时西馆阻佳期去后漳河隔梦思知有宓妃无限意春松秋菊可同时  

代元城吴令暗为答  

背阙归藩路欲分水邉风日半西曛荆王枕上元无梦莫枉阳台一片云  

咏史  

北湖南埭水漫漫一片降旗百尺竿三百年间同晓梦钟山何处有龙盘  

日射  

日射纱风撼扉香罗掩手春事违回廊四合掩寂寞碧鹦鹉对红蔷薇  

题鹅  

眠沙卧水自成羣曲岸残阳极浦云那解将心怜孔翠羇雌长共故雄分  

梓潼  

梓潼不见马相如更欲南行问酒垆行到巴西覔谯秀巴西唯是有寒芜  

青陵台  

青陵台畔日光斜万古贞魂倚暮霞莫许韩凭为蛱蝶等闲飞上别枝花  

东还  

自有仙才自不知十年长梦采华芝秋风动地黄云暮归去嵩阳寻旧师  

汉宫  

通灵夜醮达清晨承露盘晞甲帐春王母西归方朔去更须重见李夫人  

江东  

惊鱼泼剌燕翩翾独自江东上钓船今日春光太漂荡谢家轻絮沈郎钱  

灞岸  

山东今嵗防行频几处寃魂哭塞尘灞水桥邉倚华表平时二月有东廵  

送臻师二首  

昔去灵山非拂席今来沧海欲求珠楞伽顶上清凉地善眼仙人忆我无  

苦海迷途去未因东方过此几微尘何当百亿莲花上一一莲花见佛身  

七夕  

鸾扇斜分鳯幄开星桥横过鹊飞回争将世上无期别换得年年一度来  

马嵬  

冀马燕犀动地来自埋红粉自成灰君王若道能倾国玉辇何由过马嵬  

望喜驿别嘉陵江水二绝  

嘉陵江水此东流望喜楼中忆阆州若到阆州还赴海阆州应更有髙楼  

千里嘉陵江水色含烟带月碧于蓝今朝相送东流后由此驱车更向南  

赠宇文中丞  

欲造中天正急材自縁烟水恋平台人间只有嵇延祖最望山公启事来  

闺情  

红露花房白蜜脾黄蜂紫蝶两参差春一觉风流梦却是同袍不得知  

月夕  

草下隂虫叶上霜朱阑迢递压湖光兎寒蟾冷桂花白此夜姮娥应断肠  

代应  

本来银汉是红墙隔得卢家白玉堂谁与王昌报消息尽知三十六鸳鸯  

折杨柳二首  

暂凭尊酒送无憀莫损愁眉与细腰人世死前唯有别春风争拟惜长条  

含烟惹雾悔依依万绪千条拂落晖为报行人休尽折半留相送半迎归  

寄道士  

共上云山独下迟阳台白道细如丝君今并倚三珠树不记人间落叶时  

荆山  

压河连华势孱顔鸟没云归一望间杨仆移关三百里可能全是为荆山  

次陜州  

离思覉愁日欲晡东周西雍此分涂回銮佛寺高多少望尽黄河一曲无  

过郑广文旧居  

宋玉平生恨有余逺循三楚吊三闾可怜留着临江宅异代应教庾信居  

东下三旬苦于风土  

路绕函关东复东身骑征马逐惊蓬天池辽阔谁相待日日虚乘九万风  

莫愁  

雪中梅下与谁期梅雪相兼一万枝若是石城无艇子莫愁还自有愁时  

梦令狐学士  

山驿荒凉白竹扉残灯向晓梦清晖右银台路雪三尺鳯诏裁成当直归  

渉洛川  

通谷阳林不见人我来遗恨古时春宓妃漫结无穷恨不为君王杀灌均  

有感  

中路因循我所长古来才命两相妨劝君莫强安蛇足一盏芳醪不得甞  

宫妓  

珠箔轻明拂玉墀披香新殿鬭腰支不须防尽鱼龙戏终遣君王怒偃师  

宫词  

君恩如水向东流得宠忧移失宠愁莫向尊前奏花落凉风只在殿西头  

代赠二首  

楼上黄昏欲望休玉梯横绝月中钩芭蕉不展丁香结同向春风各自愁  

东南日出照髙楼楼上离人唱石州总把春山扫眉黛不知供得几多愁  

楚吟  

山上离宫宫上楼楼前宫畔暮江流楚天长短黄昏雨宋玉无愁亦自愁  

瑶池  

瑶池阿母绮开黄竹歌声动地哀八骏日行三万里穆王何事不重来  

柳  

为有桥邉拂靣香何曾自敢占流光后庭玉树承恩泽不信年华有断肠  

寄在朝四同年  

昔岁陪游旧迹多风光今日两蹉跎不因醉本兰亭在兼忘当年旧永和  

南朝  

地险悠悠天险长金陵王气应瑶光休夸此地分天下只得徐妃半靣防  

题汉祖庙  

乘运应须宅八荒男儿安在恋池隍君王自起新丰后项羽何曾在故乡  

韩冬郎二首  

十岁裁诗走马成冷灰残烛动离情桐花万里丹山路鶵鳯清于老鳯声  

剑栈风樯各苦辛别时冰雪到时春为凭何逊休聨句痩尽东阳姓沈人  

答寄饧粥  

粥香饧白杏花天省对流莺坐绮筵今日寄来春已老鳯楼迢递忆秋千  

东阿王  

国事分明属灌均西陵魂断断来人君王不得为天子半为当时赋洛神  

## 万首唐人绝句卷四十一  

宋　洪迈　编  

七言  

过景陵　　　　　　　　　李商隐  

武皇精魄乆仙升帐殿凄凉烟雾凝俱是苍生留不得鼎湖何异魏西陵  

板桥晓别  

回望髙城落晓河长亭户压微波水仙欲上鲤鱼去一夜芙蓉红泪多  

关门柳  

永定河邉一行柳依依长发故年春东来西去人情薄不为清隂减路尘  

楚宫  

十二峯前落照微髙唐宫暗坐迷归朝云暮雨长相接犹自君王恨见稀  

夕阳楼  

花明柳暗绕天愁上尽重城更上楼欲问孤鸿向何处不知身世自悠悠  

鸳鸯  

雌去雄飞万里天云罗满眼泪澘然不须长结风波愿鎻向金笼始两全  

妓席送独孤云之武昌  

叠嶂千重叫恨猿长江万里洗离魂武昌若有山头石为拂苍苔检泪痕  

武夷山  

只得流霞酒一杯空中箫鼓当时回武夷洞里生毛竹老尽曾孙更不来  

一片  

一片琼英价动天连城十二昔虚传良工巧费真为累楮叶成来不直钱  

寄成都二从事  

红莲幕下紫棃新命断湘南病渇人今日问君能寄否二江风水接天津  

西南行却寄相送者  

百里隂云覆雪泥行人只在雪云西明朝惊破还乡梦定是陈仓碧野鸡  

四老庙二首  

羽翼殊勲弃若遗皇天有运我无时庙前便接山门路不长青松长紫芝  

本为留侯慕赤松汉庭方识紫芝翁萧何只解追韩信岂得虚当第一功  

平公门下  

梁山兖水约从公两地差池一旦空谢墅庾村相吊后自今岐路更西东  

谢书  

微意何曾有一毫空擕笔砚奉龙韬自防半夜传衣后不羡王祥得佩刀  

齐宫词  

永夀兵来夜不扄金莲无复印中庭梁台歌管三更罢犹自风揺九子铃  

夜吟  

树绕池寛月影多村碪岛笛隔风萝西亭翠被余香薄一夜将愁向败荷  

读任彦升碑  

任昉当年有美名可怜才调最纵横梁台初建应惆怅不得萧公作骑兵  

江上忆严五  

征南幕下带长刀梦笔深藏五色毫逄着沧江不敢咏镇西留与谢功曹  

华州周大夫宴席  

郡斋何用酒如泉饮徳先时已醉眠若共门人推礼分戴崇争得及彭宣  

相思  

相思树下合欢枝紫鳯青鸾并羽仪肠断秦台吹管客日西春尽到来迟  

送郑大南觐  

黎辟滩声五月寒南风无处附平安君怀一疋胡威绢争拭酬恩泪得干  

旧顿  

东人望幸乆咨嗟四海于今是一家犹鎻平时旧行殿尽无宫户有宫鸦  

代董秀才却扇  

莫将畵扇出帷来遮掩春山滞上才若道团圆是明月此中须放桂花开  

有感  

非关宋玉有微辞却是襄王梦觉迟一自高唐赋成后楚天云雨尽堪疑  

骊山有感  

骊岫飞泉泛暖香九龙呵防玉莲房平明每幸长生殿不从金舆唯寿王  

别智法师  

云鬓无端怨别离十年移易住山期东西南北皆垂泪却是杨朱真本师  

赠孙绮新及第  

长乐遥聼上苑钟防衣称庆桂香浓陆机始拟夸文赋不觉云间有士龙  

忆洪文馆诸校书  

清切曹司近玉除比来秋兴复何如崇文馆里丹霜后无限红梨忆校书  

乱石  

虎踞龙蹲纵复横星光渐减水防生不须并碍东西路笑杀厨头阮歩兵  

春光  

日日春光鬬日光山城斜路杏花香几时心绪浑无事得及游丝百尺长  

过楚宫  

巫峡迢迢旧楚宫至今云雨暗丹枫微生尽恋人间乐只有襄王忆梦中  

龙池  

龙池赐酒敞云屏羯鼓声高众乐停夜半宴归宫漏永薛王沉醉寿王醒  

即日  

小鼎煎茶面曲池白须道士竹间棋何人书破蒲葵扇记得南塘移树时  

吴宫  

龙槛沉沉水殿清禁门深掩断人声吴王宴罢满宫醉日暮水漂花出城  

嫦娥  

云母屏风烛影深长河渐落晓星沉嫦娥应悔偷灵药碧海青天夜夜心  

残花  

残花啼露莫留春尖髻谁非怨别人若但掩关劳独梦珤钗何日不生尘  

天津西望  

戎马崩腾忽一狂翠华无日到东方天津西望肠真断满眼秋波出苑墙  

西亭  

此夜西亭月正圆踈帘相伴宿风烟梧桐莫更翻清露孤鹤从来不得眠  

忆住一师  

无事经年别逺公帝城钟晓忆西峯烟炉销尽寒灯晦童子开门雪满松  

昨夜  

不辞鴂妬年芳但惜流尘暗烛房昨夜西池凉露满桂华吹断月中香  

海客  

海客乘槎上紫氛星娥罢织一相闻只应不惮牵牛妬聊用支矶石赠君  

初食笋  

嫰箨香笣初出林于陵论价重如金皇都陆海应无数忍翦凌云一寸心  

寄蜀客  

君到临卭问酒垆近来还有长卿无金徽却是无情物不许文君忆故夫  

海上  

石桥东望海莲天徐福空来不得仙直遣麻姑与搔背可能留命待桑田  

白云夫旧居  

平生误识白云夫再到仙檐忆酒垆墙外万株人迹绝夕阳唯照欲栖乌  

同学彭道士参寥  

莫羡仙家有上真仙家暂谪亦千春月中桂树高多少试问西河斫树人  

到秋  

扇风浙沥簟流漓万里南云滞所思守道清秋还寂寞叶丹苔碧闭门时  

华师  

孤鹤不睡云无心衲衣笻杖来西林院门昼鎻回廊静秋日当阶柿叶隂  

华岳下题西王母庙  

神仙有分岂关情八马虚追落日行莫恨名姬中夜没君王犹自不长生  

过华清内廐门  

华清别舘闭黄昏碧草悠悠内廐门自是明时不廵幸至今青海有龙孙  

乐游原  

万树鸣蝉隔断虹乐游原上有西风羲和自趂虞泉宿不放斜阳更向东  

丹丘  

青女丁宁结夜霜羲和辛苦送朝阳丹丘万里无消息几对梧桐忆鳯凰  

鳯  

万里峯峦归路迷未判容彩借山鸡新春定有将鶵乐阿阁华池两处栖  

游曲江  

十顷平波溢岸清病来唯梦此中行相如未是真消渇犹放沲江过锦城  

樱桃花下  

流莺舞蝶两相欺不取花芳正结时他日未开今日谢嘉辰长短是参差  

故驿迎吊故桂府常侍  

饥乌翻树晩鸡啼泣过秋原没马泥二纪征南恩与旧此时丹旐玉山西  

槿花  

风露凄凉秋景繁可怜荣落在朝昏未央宫里三千女但保红顔莫保恩  

暮秋独游曲江  

荷叶生时春恨生荷叶枯时秋恨成深知身在情长在怅望江头江水声  

任洪农尉献刺史  

黄昏封印防刑徒愧负荆山入座隅却羡卞和双刖足一生无复没阶趋  

赠勾芒神  

佳期不定春期賖春物夭阏兴咨嗟愿得勾芒索青女不教容易损年华  

月夜重寄宋华阳姊妹  

偷桃窃药事难兼十二城中鎻彩蟾应共三英同夜赏玉楼仍是水精帘  

访人不遇  

卿卿不惜春去作长楸走马身闲倚绣帘吹柳絮日髙深院断无人  

雨中送客不及  

碧云东去雨云西苑路髙髙驿路低秋水緑芜终尽分夫君太骋锦障泥  

池邉  

玉琯葭灰细细吹流莺上下燕参差日西徧绕池邉树忆把枯条撼雪时  

贾生  

宣室求贤访逐臣贾生才调更无伦可怜夜半虚前席不问苍生问鬼神  

送王十三校书分司  

多少分曹掌秘文洛阳花雪梦随君定知何逊縁聨句每到城东忆范云  

寄恼韩同年二首  

帘外辛夷定已开开时莫放艶阳回年华若到经风雨便是西僧话劫灰  

龙山晴雪鳯楼霞洞里迷人有几家我为伤春心自醉不劳君劝石榴花  

谒山  

从来系日乏长绳水去云回恨不胜欲就麻姑买沧海一杯春露泠如冰  

钧天  

上帝钧天防众灵昔人因梦到青冥伶伦吹裂孤生竹却为知音不得聼  

失猿  

祝融南去万重云清啸无因更一闻莫遣碧江通箭道不教肠断忆同羣  

戏题友人壁  

花迳逶迤柳巷深小栏亭午转春禽相如解作长门赋却用文君取酒金  

寄逺  

姮娥捣药无时已王女投壶未肯休何日桑田俱变了不教伊水更东流  

王昭君  

毛延寿畵欲通神忍为黄金不为人马上琵琶行万里汉宫长有隔生春  

旧将军  

云台高议正纷纷谁定当时荡防勲日暮灞陵原上猎李将军是旧将军  

曼倩辞  

十八年来堕世间瑶池归梦碧桃闲如何汉殿穿针夜又向中觑阿环  

李卫公  

绛纱弟子音尘绝鸾镜佳人旧防稀今日致身歌舞地木緜花暖鹧鸪飞  

韦蟾  

谢家离别正凄凉少傅临岐赌佩囊却忆短亭回首处夜来烟雨满池塘  

漫成五章  

沈宋裁辞矜变律王杨落笔得良朋当时自谓宗师妙今日唯观对属能  

李杜操持事畧齐三才万象共端倪集仙殿与金銮殿可是苍蝇惑晓鸡  

生儿古有孙征虏嫁女今无王右军借问琴书终一世何如旗盖仰三分  

代北偏师衔使节关东禆将建行台不妨常日饶轻薄且喜临戎用草莱  

郭令素心非黩武韩公本意在和戎两都耆旧偏垂泪临老中原见朔风  

戏题赠驿吏  

绛台驿吏老风尘耽酒成仙几十春过客不劳询甲子唯书亥字与时人  

寄池州李使君【`七月十三夜`】  

桂含爽气三秋首蓂吐中旬三叶新正是澄江如练处晖应喜见诗人  

花下醉  

寻芳不觉醉流霞倚树沉眠日已斜客散酒醒深夜后更持红烛赏残花  

五月十五日夜闻京有灯  

月色灯光满帝都香车宝辇向通衢身闲不覩中兴盛羞逐乡人赛紫姑  

偶题二首  

小亭闲眠微醉消山榴海栢枝相交水纹簟上瑚枕旁有堕钗双翠翘  

清月依微香露轻曲房小院多逄迎春丛定是饶栖夜饮罢莫持红烛行  

月  

过水穿楼触处明藏人带树逺含清初生欲阙虚惆怅未必圆时即有情  

城外  

露寒风定不无情临水当山又隔城未必明时胜蚌蛤一生长共月亏盈  

景阳井  

景阳宫井剰堪悲不尽龙鸾誓死期肠断吴王宫外水浊泥犹得葬西施  

送阿归华阳  

草堂归意背烟霞黄绶垂腰不奈何因汝华阳求药物碧松根下茯苓多  

席上赠人  

淡云微雨恣髙唐一曲清声绕畵梁料得也应怜宋玉只因无奈梦襄王  

东南  

东南一望日中乌欲逐羲和去得无且向秦楼棠树下每朝先覔照罗敷  

假日  

素琴弦断酒瓶空倚坐欹眠日已中谁向刘伶天幕雨更当陶令北风  

县中恼饮席  

晩醉题诗赠物华罢吟还醉忘归家若无江氏五色笔争奈河阳一县花  

县宰祷雨  

井膏滴滴是精诚昼夜如丝一夕盈秪怪闾阎喧鼓吹邑人同报束长生  

寄赵行军  

莲幕遥临黑水津櫜鞬无事但寻春梁王司马非孙武且免宫中斩美人  

## 万首唐人绝句卷四十二  

宋　洪迈　编  

七言  

送刘寰北归　　　　　　　刘　商  

南巢登望县城孤半是青山半是湖知尔素多山水兴此回归去更来无  

送王闬归苏州  

深山穷谷没人来邂逅相逢眼渐开云鹤洞宫君未到夕阳防影防时回  

送人往防州  

莫叹乗轺道路賖髙楼日日望还家人到南康皆下泪唯君笑向此中花  

送僧往湖南  

闲出东林日影斜稻苗深浅映袈裟船到南湖风浪静可怜秋水照莲花  

送元使君自楚移越  

露冕行春向若耶野人怀惠欲移家东风二月淮阴郡唯见棠梨一树花  

移居深山  

不食黄精不采薇葛苗为带草为衣孤云更入深山去人绝音书雁自飞  

送王永二首  

君去春山谁共游鸟啼花落水空流如今送别临溪水他日相思来水头  

棉衣似热裌衣寒时景虽和春已阑诚知暂别那惆怅明日藤花独自防  

送别  

灞岸青门有敝庐昨来闻道半丘陌头空送长安使旧里无人可寄书  

送王贞  

清阳玉润复多才邂逅佳期过早梅槿花亦可浮杯上莫待东篱黄菊开  

送薛六暂游杨州  

志在乘轩鸣玉珂心期未快隐青萝广陵行路风尘合城郭新秋砧杵多  

送杨行元赴举  

晚渡防沟惜别离渐防烽火马行迟千钧何处穿杨叶二月长安折桂枝  

行营送人  

鞞鼓喧喧对古城独寻归鸟马蹄轻回来防覔莺飞处即是将军细桞营  

滑州送人先归  

河水氷消雁北飞寒衣未足又春衣自怜漂荡经年客送别千回独未归  

送濬上人  

木落前山霜路多手持寒锡送头陀眼防庭树梅花发不见诗人独咏歌  

髙邮送弟遇北游  

门临楚国舟船路易见行人易别离今日送君心最恨孤防水下又风吹  

送豆卢郎赴海陵  

烟波极目已沾襟路出东塘水更深防取海头秋草色一如江上别离心  

送女子  

青娥宛宛聚为裳乌鹊桥成别恨长惆怅梧桐非旧影不悲鸿鴈暂随阳  

酬道芬寄画松  

闻道鈆华学沈寜寒枝淅沥叶青青一株将比嚢中树若个年多有茯苓  

山翁持酒相访以画松酬之  

白社风霜惊暮年铜瓶桑落慰秋天怜君意厚留新画不着松枝当酒钱  

题潘师房  

渡水傍山寻绝壁白云飞处洞门开仙人来往行无迹石径春风长緑苔  

谢自然却还旧居  

仙侣招邀自有期九天升降五云随不知辞罢虚皇日更向人间住防时  

寄李俌  

挂却衣冠披薜荔世人应是笑狂愚年来渐觉髭须黒欲寄松花君用无  

赠头陁师  

少壮从戎马上飞雪山童子未缁衣秋山年长头陁处説我军前射虎归  

赠严四草屦  

轻微管蒯将何用容足偷安事颇同日入信陵宾舘静赠君闲歩月明中  

题刘偃荘  

何事退耕沧海畔闲防富贵白云飞门前种稻三回热县里官人四考归  

题黄陂夫人祠  

苍山云雨逐明神唯有香名万歳春东风三月黄陂水只见桃花不见人  

题道济上人房  

何处营求出世间心中无事即身闲门外水流风叶落唯将定性对前山  

梨树隂  

福庭人静少攀援雨露偏滋影易繁磊落紫香香亚树清隂满地昼当轩  

秋蝉声  

萧条旅舍客心惊断续僧房静又清借问蝉声何所为人家古寺两般声  

归山留别子侄二首  

车马驱驰人在世东西南北鹤随云莫言贫病无留别百代簪缨将付君  

不逐浮云不羡鱼杏花茅屋向阳居鹤鸣华表应传语鴈度霜天懒寄书  

与湛上人院画松  

水墨乍成岩下树摧残半隠洞中云猷公曾住天台寺阴雨猿声何处闻  

白沙宿窦常宅观妓  

杨子澄江映晚霞栁条垂岸一千家主人留客江边宿十月繁霜见杏花  

上已日县寮防集不遂驰赴  

踏青防竹共佳期春水晴山祓禊词独坐邮亭心欲醉樱桃落尽暮愁时  

怀张璪  

苔石苍苍临涧水阴风褭褭动松枝世间唯有张通防流向衡阳那得知  

与于中丞  

万顷荒林不敢防买山容足拟求安田园失计全芜没何处春风种蕙兰  

袁十五逺访山门  

僻居谋道不谋身避病桃源不避秦逺入青山何所见寒花满径白头人  

行营病中  

心许征南破敌归可言羸病卧戎衣迟迟不见怜弓箭惆怅秋鸿敢近飞  

合谿水涨寄敬山人  

共爱碧谿临水住相思来往践莓苔而今却欲嫌谿水雨涨春流隔往来  

不羡花  

惆怅朝阳午又斜剰栽桃李学仙家花开花落人如旧谁道容顔不及花  

醉后  

春草秋风老此身一瓢长醉任家贫醒来还爱浮萍草漂寄官河不属人  

题水洞二首  

桃花流出武陵洞梦想仙家云树春今防水入洞中去却是桃花源里人  

长防岩穴泉流出忽听悬泉入洞声莫摘山花抛水上花浮出洞世人惊  

代人村中悼亡二首  

花落茅檐转寂寥魂随暮雨此中销迩来庭桞无人折长得垂枝一万条  

虚室无人乳燕飞苍苔满地履痕稀庭前唯有蔷薇在花似残防叶似衣  

观猎三首  

梦非熊虎数年间驱尽豺狼宇宙闲传道单于闻校猎相期不敢过阴山  

日隐寒山猎未归鸣落羽雪霏霏梁园射尽南飞鴈淮楚人惊阳鸟啼  

松月东轩许独游深恩未报复淹留梁园日暮从公猎每过青山不举头  

画石  

苍藓千年粉绘传坚贞一片色犹全那知忽遇非常用不把分铢补上天  

咏双开莲花  

菡蓞新花晓并开浓防美笑面相隈西方采画嘉陵鸟早晚双飞池上来  

夜闻邻管  

何事霜天月满空鹂鶵百啭向春风邻家思妇更长短杨桞如丝在管中  

山中寄元二侍御二首  

心期汗漫卧云扄家计漂零水上萍桃李向秋雕落尽一枝松色独青青  

拖紫锵金济世才知君倚玉望三台深山穷谷无人到唯有狂愚独自来  

上崔十五老丈  

天汉乘槎可问津寂寥深景到无因防花独往寻诗客不为经时谒丈人  

袁徳师求画松  

柏偃松防势自分森梢古意出浮云如今眼暗画不得旧有三株持赠君  

早夏月夜问王开  

清风首夏夜犹寒嫩笋侵阶竹数竿君向苏台长见月不知何似此中防  

裴十六防即事  

主人能政讼庭闲帆影云峯户牖间每到夕阳岚翠近只言篱障倚前山  

春日行营即事  

风引双旌马首齐曹南战胜日平西为儒不解从戎事花落春深闻鼓鼙  

画树后呈濬师  

翔鳯边风十月寒苍山古木更摧残为君壁上画松柏劲雪严霜君试防  

吊从甥  

日晚河边访惸独衰桞寒芜绕茅屋儿童惊走报人来孀妇开门一声哭  

商山　　　　　　　　　　曹　松  

垂白商于原下住儿孙共死一身忙木弓未得长离手犹与官家射麝香  

题院僧松  

空山涧畔枯松树老对禅堂鳞甲身传是昔朝僧种着下头应有茯苓神  

已亥岁二首  

泽国江山入战图生民何计乐樵渔凭君莫话封侯事一将功成万骨枯  

波间一战百神愁两岸强兵过未休谁道沧江总无事近来长共血争流  

乱后入洪州西山  

寂寂阴谿水潄苔尘中将得苦吟来东峰道士如相问县尉而今不姓梅  

送僧入庐山  

若到江州二林寺遍逰应未出云霞庐山瀑布三千仞画破青霄始落斜  

江西逢僧  

闽地髙僧楚地逢伴逰蛮锡挂垂松白云逸性都无定才出双峰爱五峰  

钟陵寒食日郊外闲逰  

可怜时节足风情杏子粥香如冷无奈春风输旧火遍教人唤作山樱  

中秋对月  

无云世界秋三五共防蟾盘上海涯直到天头天尽处不曾私照一人家  

题李太尉平泉荘　　　　　汪　遵  

水泉花木好髙眠嵩少纵横满目前惆怅人间不平事今朝身在海南边  

战城南  

风沙刮地塞云愁平旦交锋晚未休白骨又霑新战血青天犹列旧旄头  

延平津  

三尺晶荧射斗牛岂随凡手报寃讐延平一旦为龙处防取风云布九州  

项亭  

不修仁徳合文明天道如何拟力争隔岸故乡归不得十年空负防山名  

乌江  

兵散弓残挫虎威单鎗匹马突重围英雄去尽羞容在防却江东不得归  

緑珠  

大扺花顔最怕秋南家歌歇北家愁从来几许如君貎不肯如君坠玉楼  

升迁桥  

汉朝卿相尽风云司马题桥众又闻何事不如杨徳意觧搜贤哲荐明君  

隋桞  

夹浪分堤万树余为迎龙舸到江都君防靖节髙眠处只向衡门种五株  

杨桞  

亚夫营畔桞蒙蒙隋主堤边四路通攀折赠君还有意翠眉轻嫩怕春风  

桐江  

光武重兴四海寜汉臣无不受浮荣严陵何事轻轩冕独向桐江钓月明  

招隐  

罢听泉声防鹿羣丈夫才策合匡君早携书劔离岩谷莫待蒲轮辗白云  

陈宫  

椒宫荒宴竟无疑倐忽山河尽入隋留得后庭亡国曲至今犹与酒家吹  

樊将军庙  

玉辇曾经隔楚营汉皇心怯拟休兵当时不得将军力日月湏分一半明  

东海  

漾舟雪浪映花顔徐福携将竟不还同作危时避秦客此行何似武陵滩  

昭君  

汉家天子镇寰瀛塞北羌人未罢兵猛将谋臣徒自贵蛾眉一笑塞尘清  

五湖  

已立平吴霸越功片帆髙飏五湖风不知战国官荣者谁似陶朱得始终  

渑池  

西秦北赵各称髙池上张筵列我曹何事君王亲击缶相如有劔可吹毛  

函谷闗  

脱祸东奔壮气摧马如飞电毂如雷当时若不听弹铗那得闗门半夜开  

咏酒二首  

九醖松醪一曲歌本图闲放飬天和后人不识前贤意破国亡家事甚多  

万事销沉向一杯竹门哑轧为风开秋宵睡足芭蕉雨又是江湖入梦来  

苍颉台  

观迹成文代结绳皇风儒教浩然兴几人从此休耕钓吟对长安雪夜灯  

听盛小丛歌赠崔侍御　　　李　纳  

绣衣奔命去情多南国佳人敛翠娥曾向教坊听国乐为君重唱盛丛歌  

奉和　　　　　　　　　　杨知言  

燕赵能歌有几人为花回雪似含嚬声随御史西归去谁伴文翁怨九春  

奉和　　　　　　　　　　封彦冲  

莲府才为緑水宾忽乗騘马入咸秦为君唱作西河调日暮偏伤去住人  

奉和　　　　　　　　　　卢　邺  

何郎戴廌别贤侯更吐歌珠宴庾楼莫道江南不同醉即陪舟檝上京逰  

奉和　　　　　　　　　　髙　湘  

谢安春渚饯袁宏千里仁风一扇清歌黛惨时方酩酊不知公子重飞觥  

奉和　　　　　　　　　　卢　溵  

乌台上客紫髯公共捧天书静镜中桃叶不湏歌白苎耶谿暮雨起樵风  

奉和　　　　　　　　　　崔元范  

羊公留宴岘山亭洛浦髙歌五夜情独向柏台为老吏可怜林木响余声  

思归寄灵彻　　　　　　　韦　丹  

王事纷纷无暇日浮生冉冉只如云已为平子归休计五老岩前必共闻  

荅澈公  

空山泉落松窻静闲地草生春日迟白髪渐多身未退依依常在永禅师  

## 万首唐人绝句卷四十三  

宋　洪迈　编  

七言  

题弋阳舘　　　　　　　　张　祜  

一叶飘然下弋阳残霞昏日树苍苍呉谿漫汗干将剑却是猿声断客肠  

题秀师影堂  

隂隂古寺山松下记得长明一熖灯尽日看山人不见影堂中是别来僧  

赠李修源  

岳阳新尉晓衙叅却是傍人意未甘昨夜与君思贾谊长沙犹在洞庭南  

州闻晓角  

寒耿稀星照碧霄月楼吹角夜江遥五更人起烟霜静一曲残声遍落潮  

元日仗  

文武千官嵗仗兵万方同轨奏升平上皇一御含元殿丹凤门开白日明  

连昌宫  

龙凤旌旗雨露飘玉楼吹断碧山遥宗上马太真去红树满园香自销  

正月十五夜灯  

千门开鎻万灯明正月中旬动帝京三百内人连袖舞一时天上着词声  

上已乐  

猩猩血防系头标天上齐声举画桡却是内人争意切六官红袖一时招  

千秋乐  

八月平时花蕚楼万方同乐是千秋倾城人看长竿出一技初成赵解愁  

春莺啭  

兴庆池南柳未开太真先把一枝梅内人已唱春莺啭花下傞傞软舞来  

大酺乐二首  

车驾东来值太平大酺三日洛阳城小儿一伎竿头绝天下呼传万嵗声  

紫陌酺归日欲斜红尘开路薛王家双鬟笑说楼前鼓两仗争轮好落花  

邠王小管  

虢国濳行韩国随宜春深院映花枝金舆逺幸无人见偷把邠王小管吹  

李谟笛  

平时东幸洛阳城天乐宫中夜彻明无奈李谟偷曲谱酒楼吹笛是新声  

寜哥来  

日映宫城雾半开太真帘下畏人猜黄翻绰指向西树不信寜哥回马来  

孟才人叹  

偶因歌态咏娇嚬传唱宫中十二春却为一声河满子下泉须吊旧才人  

邺中怀古  

邺中城下漳河水日夜东流莫记春肠断宫中望陵处不堪台上也无人  

读杜员外秋娘诗  

年少多情杜牧之风流仍作杜秋诗可知不是长门闭也得相如第一词  

杭州开元寺牡丹  

浓艶初开小药栏人人惆怅出长安风流却是钱塘寺不踏红尘见牡丹  

招画松石  

咫尺云山便出尘我生长日自因循慿君画取江南胜留向东斋伴老身  

平隂夏日作  

西来渐觉细尘红扰扰舟车路向东可惜夏天明月夜土山前面障南风  

赠处士  

小径上山山甚小每怜僧院笑僧襌人间莫道无难事二十年来已是  

邠娘羯鼔  

新教邠娘羯鼔成大酺初日最先呈冬儿指向贞贞说一曲干鸣两杖轻  

退宫人二首  

开元皇帝掌中怜流落人间二十年长说承天门上宴百官楼下拾金钱  

歌喉渐退出宫闱泣话伶官上许归犹说入时欢圣寿内人初着五方衣  

耍娘歌  

宜春花夜雪千枝妃子偷行上密随便唤耍娘歌一曲六宫生老是蛾眉  

悖拏儿舞  

春风南内百花时道唱梁州急遍吹揭手便拈金椀舞上皇惊笑悖拏儿  

题灵彻上人旧房  

寂寞空门支道林满堂诗板旧知音秋风吹叶古廊下一半绳牀灯影深  

晚秋潼关西门作  

日落寒郊烟物清古槐隂黑少人行关门西去华山色秦地东来河水声  

赠内人  

禁门宫树月痕过媚眼谁看宿燕窠斜拔玉钗灯影畔剔开红熖救飞蛾  

洛中作  

元和天子昔平戎惆怅金舆尚未通尽日洛桥闲处看秋风时节上阳宫  

折杨柳枝二首  

莫折官前杨柳枝宗曾向笛中吹伤心日暮烟霞起无限春愁生翠眉  

凝碧池边敛翠眉景阳楼下绾青丝那胜妃子朝元阁玉手和烟弄一枝  

华清宫四首  

风树离离月稍明九天龙气在华清宫门深鎻无人觉半夜云中羯鼔声  

天阙沉沉夜未央碧云仙曲舞霓裳一声玉笛向空尽月满骊山宫漏长  

红树萧萧阁半开上皇曾幸此宫来至今风俗骊山下村笛犹吹阿滥堆  

水绕宫墙处处声残红长緑露华清武皇一夕梦不觉十二玉楼空月明  

赠窦家小儿  

深緑衣裳小小人每来聴里解相亲天生合去云霄上一尺松栽已出尘  

聴崔侍御叶家歌  

宛罗重縠起歌筵活凤生花动碧烟一声吹断无人和触破秋云直上天  

长门怨  

日映宫墙柳色寒笙歌遥指碧云端珠鈆滴尽无心语强把花枝冷笑看  

读老庄  

等闲缉缀闲言语夸向时人唤作诗昨日偶拈庄老读万寻山上一毫厘  

偶题  

古来名下岂虚为李白颠狂自称时唯恨世间无贺老谪仙长在没人知  

丁已仲冬江上作  

南来驱马渡江濆消息前年此月闻唯是贾生先恸哭不堪天意重隂云  

别玉华仙侣  

绕舎烟霞为四邻寒泉白石日相亲尘机不尽住不得珍重玉山山上人  

汴上送客  

河流西下鴈南飞楚客相逄泪湿衣张翰思归何太切扁舟不住又东归  

邮亭残花  

云暗山横日欲斜邮亭下马对残花自从身逐征西府每到花时不在家  

秋时送郑侍御  

离鸿声怨碧云净楚瑟调髙清晓天尽日相看俱不语西风揺落数枝莲  

宿武牢关  

行人晓久徘徊不待鸡鸣未得开堪羡寒溪自无事潺潺一夜宿关来  

宿湓浦逄崔升  

江流不动月西沉南北行人万里心况是相逄鴈天夕星河寥落水云深  

京城寓懐  

三十年持一钓竿偶随书荐入长安由来不是求名者唯待春风看牡丹  

集灵台二首  

日光斜照集灵台红树花迎晓露开昨夜上皇新授箓太真含笑入帘来  

虢国夫人承主恩平明骑马入金门却嫌脂粉汚顔色淡扫蛾眉朝至尊  

感归  

行却江南路几千归来不把一文钱乡人笑我穷寒鬼还似襄阳孟浩然  

偶作  

徧识青霄路上人相逄秪是语逡巡可胜饮尽江南酒嵗月犹残李白身  

劝饮酒  

烧得硫黄漫学仙未胜长付酒家钱窦常不吃齐推药却在人间八十年  

阿防汤  

月照宫城红树芳緑窻灯影在雕梁金舆未到长生殿妃子偷寻阿防汤  

马嵬坡  

旌旗不整奈君何南去人稀北去多尘土已残香粉艶荔枝犹到马嵬坡  

太真香囊子  

蹙金妃子小花囊销耗胷前结旧香谁为君王重解得一生遗恨系心肠  

雨霖铃  

雨霖铃夜却归秦犹见张徽一曲新长说上皇和泪教月明南内更无人  

聴歌二首  

儿郎漫说转喉轻须待情来意自生只是眼前丝竹和大家声里唱新声  

十二年前边塞行坐中无语叹歌情不堪昨夜先垂泪西去阳关第一声  

聴筝  

十指纎纎玉笋红鴈行轻遏翠中分明似说长城苦水咽云寒一夜风  

王家琵琶  

金屑檀槽玉腕明子轻撚为多情只愁拍尽凉州破画出风雷是拨声  

李家柘枝  

红铅拂脸细腰人金绣罗衫软着身长恐舞时残拍尽却思云雨更无因  

楚州韦中丞箜篌  

千重钩鎻撼金铃万颗真珠泻玉瓶恰值满堂人欲醉甲光才触一时醒  

边上逢歌者  

垂老秋歌出塞庭遏云相付旧秦青少年翻掷新声尽却向人前侧耳聴  

聴李简上人吹芦管二首  

细芦僧管夜沉沉越鸟巴猿寄恨吟吹到耳边声尽处一条丝断碧云心  

月落江城树绕鸦一声芦管是天涯分明西国人来说赤佛堂西是汉家  

塞上闻笛  

一夜梅花笛里飞冷沙晴槛月光辉北风吹尽向何处髙入塞云燕鴈稀  

经旧游  

去年来送行人处依旧虫声古岸南斜日照谿云影断水葓花穗倒空潭  

东山寺  

寒色苍苍老柏风石苔清滑露光融半夜四山钟磬尽水精宫殿月玲珑  

峰顶寺  

月明如水山头寺仰面看天石上行夜半深廊人语定一枝松动鹤来声  

润州鹤林寺  

古寺名僧多异时道情虚遣俗情悲千年鹤在市朝变来去旧山人不知  

胜上人山房  

清昼房廊山半开一瓶新汲洒莓苔古松百尺始生叶飒飒风声天上来  

李夫人词  

延年不语望三星莫说夫人上涕零争奈世间惆怅在甘泉宫夜看图形  

金陵渡  

金陵津渡小山楼一宿行人自可愁潮落夜江斜月里两三星火是洲  

过隂陵  

壮士凄惶到山下行人惆怅上山头生前此路已迷失寂寞孤魂何处游  

纵游淮南  

十里长街市井连月明桥上看神仙人生只合扬州死襌智山光好墓田  

登乐游原  

几年诗酒滞江干水积云重思万端今日南方惆怅尽乐游原上见长安  

过石头城  

累累墟墓葬西原六代同归蔓草根唯是嵗华流尽处石头城下水千痕  

黄蜀葵  

名花八月嫩黄金色照书窻透竹林无奈羙人闲把嗅直疑檀口印中心  

杨花  

散乱随风处处匀庭前几日雪花新无端惹着潘郎鬓惊杀緑窻红粉人  

蔷薇花  

晓风抹尽燕支颗夜雨催成蜀锦机当昼开时正明媚故乡疑是买臣归  

戏顔郎中猎  

忽闻射猎出军城人着戎衣马带缨倒把角弓呈一箭满川狐兎当头行  

失鹭鸶　　　　　　　　　李归唐  

惜养从来歳月深开笼不见意沉吟也知祗在秋江上明月芦花何处寻  

伍相庙　　　　　　　　　常　雅  

苍苍古庙映林峦羃羃烟霞覆石坛精魄不知何处在威风犹入浙江寒  

赠玉箫　　　　　　　　　韦　臯  

黄雀衔来已数春别时畱醉赠佳人长江不见鱼书至为遣相思梦入秦  

题黄花驿　　　　　　　　薛　逢  

孤戍迢迢蜀路长鸟鸣山馆客思乡更看绝顶烟霞外数树花照夕阳  

凉州词  

昨夜蕃军报国讐沙州都防破凉州黄河九曲今归汉塞外纵横战血流  

观猎  

马缩寒毛鹰落臕角弓初暖箭新调平原尽无禽出竟日飜身望碧霄  

狼烟  

三道狼烟过碛来受降城上探旗开传声却报边无事自是官军入抄回  

侠少年  

緑眼鸧鹰踏锦韝五花騘马白貂裘往来三市无人识倒把金鞭上酒楼  

感塞  

满塞旌旗镇上游各分天子一方忧无因得见哥舒翰可惜西山十八州  

聴曹刚弹琵琶  

禁曲新飜下玉都四掁触五音殊不知天上弹多少金凤衔花尾半无  

定山寺  

十里松萝映碧苔一川晴色镜中开遥闻上界飜经处片片香云出院来  

梦入琼台　　　　　　　　许　瀍  

晓入瑶台露气清天风飞下歩虚声尘心未尽俗縁在十里下山空月明  

题襌窟寺　　　　　　　　陈季卿  

霜钟鸣时夕风急乱鸦又望寒林集此时辍棹悲且吟独对莲华一峰立  

咏篙水溅妓衣　　　　　　裴防余  

满额蛾黄金缕衣翠翘浮动玉钗垂从教水溅罗裙湿知道巫山行雨归  

浪淘沙二首　　　　　　　皇甫松  

滩头细草接踈林浪恶罾船半欲沉宿鹭眠洲非旧浦去年沙觜是江心  

蛮歌荳防北人愁松雨蒲风野艇秋浪起防防眠不得寒沙细细入江流  

## 万首唐人绝句卷四十四  

宋　洪迈　编  

七言  

赠少年　　　　　　　　　温庭筠  

江海相逄客恨多秋风叶下洞庭波酒酣夜别淮隂市月照髙楼一曲歌  

答段柯古见啁  

彩翰殊翁金缭绕一千二百逃飞鸟尾薪桥下未为痴暮雨朝云世间少  

弹筝人  

天宝年中事玉皇曾将新曲教宁王钿蝉金鴈皆零落一曲伊州泪万行  

瑶瑟怨  

冰簟银牀梦不成碧天如水夜云轻鴈声还向潇湘去十二楼中月自明  

夏中病痁作  

山鬼扬威正气愁便辞珍簟袭狐裘西一夕悲人事团扇无情不待秋  

元处士池上  

蓼穗茭丛思蟪蛄水萤江鸟满烟蒲愁红一片风前落池上秋波似五湖  

华隂韦氏林亭  

自有林亭不得闲陌尘宫树是非间终南秪在茅檐外别向人间防华山  

寄裴生乞钓钩  

一随菱棹谒王侯深愧移文负钓舟今日太湖风色好却将诗句乞鱼钩  

春日雨  

细雨蒙蒙入绛纱湖亭寒食孟珠家南朝漫自称流品宫体何曾为杏花  

洛阳  

巩树先春雪满枝上阳宫柳啭黄鹂桓谭未便忘西笑岂为长安有鳯池  

四老  

商于角里便成功一寸沉机万古同但得戚姬甘定分不应真有紫芝翁  

莲花  

緑塘揺灎接星津轧轧兰桡入白苹应为洛神波上袜至今莲蘂有香尘  

过吴景帝陵  

王气销来水淼茫岂能才与命相妨虚开直渎三千里青葢何曾到洛阳  

龙尾驿妇人图  

慢笑开元有幸臣直教天子到防尘今来防畵犹如此何况亲逄绝世人  

薛氏池垂钓  

池塘经雨更苍苍万防荷珠晓气凉朱瑀空偷御沟水锦鳞红尾属严光  

简同志  

开济犹来变盛衰五车才得号镃基留侯功业何容易一卷兵书作帝师  

赠郑徴君  

一抛兰棹逐燕鸿曾向江湖识谢公每到朱门还怅望故山多在畵屏中  

车驾西游因而有作  

宣曲长杨瑞气凝上林狐兎待秋鹰谁将词赋陪雕辇寂寞相如卧茂陵  

伤温徳彛  

昔年敌骑犯榆关一败龙城匹马还侯印不闻封李广他人丘垄似天山  

题端正树  

路傍佳树碧云愁曾侍金舆幸驿楼草木荣枯似人事緑隂寂寞汉陵秋  

题李相公勑赐锦屏风  

丰沛曾为社稷臣赐书名畵墨犹新几人同保山河誓独自栖栖九陌尘  

题友人居  

尽日松堂防畵图绮防岑寂似清都若教烟水无鸥鸟张翰何由到五湖  

蔡中郎  

古坟零落野花春闻说中郎有后身今日爱才非昔日枉抛心力作词人  

渭上题三首  

吕公荣达子陵归万古烟波绕钓矶桥上一通名利迹至今江鸟背人飞  

目极云霄思浩然风帆一片水连天轻桡便是东归路不肯忘机作钓船  

烟水何曾息世机暂时相向亦依依所嗟白首磻溪叟一下渔舟更不归  

经故翰林袁学士居  

劒逐惊波玉委尘谢安门下更何人西州城外花千树尽是羊昙醉后春  

题杜邠公林亭  

卓氏垆前金线柳隋家堤伴锦帆风贪为两地分霖雨不见池莲照水红  

赠张链师  

丹溪药尽变金骨清洛月寒吹玉笙他日隐居无访处碧桃花发水纵横  

河中紫极宫  

昔年曾伴玉真游毎到仙宫即是秋曼倩不归花落尽满丛烟露月当头  

夜防牡丹  

高低深浅一栏红把火殷勤照露丛希逸近来成懒病不能容易向春风  

宿城南亡友别墅  

水流花落叹浮生又伴游人宿杜城还似昔年残梦里透帘斜月独闻莺  

过分水岭  

溪水无情似有情入山三日得同行岭头便是分头处惜别潺湲一夜声  

鄠杜郊居  

槿篱芳暖近樵家垅麦青青一迳斜寂寞游人寒食后夜来风雨送梨花  

长安春晚二首  

曲江春半日迟迟正是王孙怅望时杏花落尽不归去江上东风吹柳丝  

四方无事太平年万象鲜明禁火前九重细雨惹春色轻染龙池杨柳烟  

三月十八日雪中作  

芍药蔷薇语早梅不知谁是艶阳才今朝领得东风意不复饶君雪里开  

咸阳值雨  

咸阳桥上雨如悬万防空蒙隔钓船还似洞庭春水色晚云将入岳阳天  

瑟瑟钗  

翠染冰轻透露光堕云孙寿有余香只应七夕回天浪添作湘妃泪两行  

南歌子词二首  

一尺深红胜麴尘天生旧物不如新合欢桃核终堪恨里许元来别有人  

井底防灯深烛伊共郎长行莫围棊珍珑骰子安红豆入骨相思知不知  

题石泉兰若　　　　　　　段成式  

矗竹为篱松作门石楠隂底借芳荪方袍近日少平叔注得逍遥无处论  

怯酒  

大白东西飞正狂新蒭石冻杂梅香诗中反语常回避尤怯花前唤索郎  

牛尊师宅防牡丹  

洞里仙春日更长翠丛风剪紫霞芳若为萧史通家客情愿扛壶入醉乡  

观碁  

闲对奕楸倾一壶黄羊枰上几成都他时谒帝铜池晓便赌宣城太守无  

题僧壁  

有僧支颊撚眉毫起就夕阳磨剃刀到此既知闲最乐俗心何啻九牛毛  

哭房处士  

独上黄坛几度盟印开龙渥喜丹成岂同叔夜终无分空向人间着养生  

呈轮上人  

虎到前头心不惊残阳择虱懒逄迎东林水石未胜此要假逺公方有名  

题谷隐兰若三首  

风惹闲云半谷隂岩西隐者醉相防草衰乍觉径增险叶尽却疑溪不深  

鸟啄灵鶵恋落晖村情山趣顿忘机丹成道士过门数叶尽寒猿下岭稀  

风带巢熊抝树声老僧相引入云行半坡新路畬才了一谷寒烟烧不成  

不赴光风亭夜饮  

井开屈膝见吴娃蛮蜡同心四照花姹女不愁难管领斩新铅里得黄牙  

嘲元中丞  

莺里花前选孟光东山逋客酒初狂素娥毕竟难防备烧得河车莫遣尝  

寄温飞卿牋纸  

三十六鳞充使时数畨犹得裹相思待将袍袄重抄了尽冩襄阳播掿词  

嘲飞卿七首  

曾见当垆一个人入时装束好腰身少年花蔕多芳思只向诗中冩取真  

醉袂几侵鱼子缬飘缨长罥鳯凰钗知君欲作闲情赋应愿将身作锦鞵  

翠蝶密偎金叉首青虫危泊玉钗梁愁生半额不开靥只为多情团扇郎  

柳烟梅雪隐青楼残日黄鹂语未休见说自能裁袙腹不知谁更着帩头  

愁机嬾织同心苣闷绣先描连理枝多少风流词句里愁中空咏早环诗  

燕支山色重能轻南阳水泽鬬分明不烦射雉先张翳自有琴中威鳯声  

半歳愁中镜似荷牵环撩鬓却须磨花前不复抱瓶渇月底还应琢刺歌  

柔卿解籍戏呈飞卿三首  

长担犊车初入门金牙新醖盈深罇良人为渍木粉遮却红腮交午痕  

最宜全幅碧鲛绡自襞春罗等舞腰未有长钱求邺锦且令裁取一团娇  

出意挑鬟一尺长金为钿鸟簇钗梁郁金种得花茸细添入春衫领里香  

戏高侍御七首  

百媚城中一个人紫罗垂手见精神青琴仙子长教示自小来来号阿真  

七尺髪犹三角梳玳牛独驾长檐车曾城自有三青鸟不要莲东双鲤鱼  

花恨红腰柳妒眉东邻墙短不曾窥犹怜最小分日奈许迎春得藕时  

自等腰身尺六彊两重危鬓尽钗长欲熏罗荐嫌龙脑须为防求石叶香  

别起青楼作几层斜阳慢卷辘轳防厌裁鱼子深红缬泥覔蜻蜓浅碧绫  

诈嫌嚼贝磨衣钝私带男钱压鬓低不独邯郸新嫁女四枝鬟上挿通犀  

可羡罗敷自有夫愁中漫捋白髭须豹钱騘子能擎举兼着连干许换无  

送僧二首  

形神不灭论初成爱马乘闲入帝京四十三年虚过了方知僧里有唐生  

想到头陀最上方桂隂犹认惠宗房因行恋烧归来晚下犹残一字香  

猿  

却忆书斋值晚晴挽枝闲啸激蝉清影沉巴峡夜岩色踪绝石塘寒濑声  

送穆郎中赴阙  

应念愁中恨索居骊歌声里且踟蹰若逄金马门前客为説虞卿乆著书  

题商山庙  

偶出云泉谒礼闱篇章曾沐汉皇知无谋静国东归去羞过商山四老祠  

折杨柳七首  

枝枝交影鎻长门嫰色曾沾雨露恩鳯辇不来春欲尽空留莺语到黄昏  

水殿年年占早芳柔条偏惹御炉香而今万乘多廵狩辇路无隂緑草长  

玉楼烟薄不胜芳金屋寒轻翠带长公子骅骝徃何处緑隂堪系紫游缰  

嫰叶初齐不耐寒风和时拂玉栏干君王去日曽攀折泣雨伤春翠黛残  

微黄才绽未成隂绣户朱帘相映深长恨早梅无赖极先将春色出前林  

隋家堤上已成尘汉将营邉不复春只向江南并塞北酒旗相伴惹行人  

陌上河邉千万枝怕寒愁雨尽低垂黄金穟短人多折已恨东风不展眉  

哭李羣玉  

酒里诗中三十年纵横唐突世喧喧明时不作祢衡死傲尽公卿归九泉  

汉宫词二首  

歌舞初承恩宠时六宫学妾畵蛾眉君王厌世妾头白闻唱歌声却泪垂  

二八能歌得进名人言选入便光荣岂知妃后多娇妬不许君前唱一声  

醉中吟  

只爱糟牀滴滴声长愁声绝又醒醒人间荣辱不常定唯有南山依旧青  

桃源僧舍防花  

前年帝里探春时寺寺名花我尽知今日长安已灰烬忍能南国对芳枝  

酬段柯古不赴夜饮　　　　元　繇  

玉树琼筵映彩霞澄波虚阁似仙家只縁存想归兰室不向光风防夜花  

防牡丹  

金蘂霞英叠防香初疑少女出兰房逡巡又是一年别寄语集仙呼索郎  

及第后宿平康里　　　　　郑合敬  

春来无处不闲行楚闰相防别有情好是五更残酒醒时时闻唤状头声  

黄陵庙词　　　　　　　　李　逺  

黄陵庙前莎草春黄陵女儿旧裙新轻舟小楫唱歌去水逺山长愁杀人  

春闺怨　　　　　　　　　李　频  

红粉女儿下羞畵眉夫壻陇西头自怨愁容长照镜悔教征戍覔封侯  

春日旅舍  

未识东西南北路青春白日坐销难如何一别故园后五度花开五处防  

吴门别主人  

早晚更防吴苑月小斋长忆落西不知明夜谁家见应照离人隔楚江  

自黔中归新安  

朝过春关辞北阙暮防戎幕向南巴却将仙桂东归去江月相随直到家  

过长江伤贾岛  

忽从一宦逺流离无罪无人子细知到得长江闻杜宇想君魂魄也相随  

客洛酬刘驾  

浮世总应相送老共君偏更逺行多此回不似前回别听尽离歌逐櫂歌  

和郑薰  

三四株松匝草亭便成彭泽柳为名莲峯隐去难辞阙浐水朝回与出城  

题钓台障子  

君家尽是我家山严子前台枕古湾却把钓竿终不可几时入海得鱼还  

自遣  

永拟东归把钓丝将行怱起半心疑青云道是不平地还有平人上得时  

寄曹邺  

终南山是枕前云禁鼓无因晓夜闻朝客秋来不朝日曲江西岸去寻君  

述怀  

望月疑无得桂縁春天又待到秋天杏花开与槐花落愁去愁来过几年  

愤题　　　　　　　　　　吴武陵  

雀儿来逐风高下视鹰鹯意气豪自谓能生千里翼黄昏依旧入蓬蒿  

## 万首唐人绝句卷四十五  

宋　洪迈　编  

七言  

移石盆　　　　　　　　　陆防  

移得龙防灔寒月轮初下白云端无人尽日澄心坐倒影新篁一两竿  

自遣诗二十二首  

五年重别旧山村树有交柯犊有孙更感卞峯顔色好晚云才散便当门  

雪下孤村淅淅鸣病魂无睡洒来清心揺秪待东晓长媿寒鸡第一声  

甫里先生未白头酒旗犹可战髙楼长鲸好鲙无因得乞取艅艎作钓舟  

花瀬蒙蒙紫气昏水邉山曲更容村终须拣取幽栖地老桂成双便作门  

长叹人间髪易华暗将心事许烟霞病来前约分明在药鼎书便是家  

醖得秋泉似玉容比于云液更应浓思量北海徐刘軰枉向人间号酒龙  

偶然擕稚防微波临水春寒一倍多便使笔精如逸少懒能书字换羣鵞  

数尺游丝堕碧空年年长是惹东风争知天上无人住亦有春愁鹤髪翁  

往古天高事茫争知灵媛不凄凉月娥如有相思泪秪待方诸寄两行  

本来云外寄闲身遂与溪云作主人一夜逆风愁四散晓来零落傍衣巾  

渊明不待公田熟乘兴先秋解印归我为余粮春未去到头谁是复谁非  

云拥根株抱石危斵来文似瘦蛟螭幽人带病愁朝起秪向春山尽日欹  

月澹花闲夜已深宋家微咏若遗音重思万古无人赏露湿清香独满襟  

南岸春田手自农往来横绝半江风有时不耐轻桡兴暂欲蓬山访洛公  

贤达垂竿小隠中我来眞作捕鱼翁前溪一夜春流急已学严滩下钓筒  

水国君王又姓萧风情由是冠前朝灵和殿下巴江柳十二楼前等翠条  

强梳蓬鬓整斜冠片烛光微夜思阑天意最饶惆怅事单楼分付与春寒  

无多药圃近南荣合有春苗次第生稚子不知名品上恐随春草鬬输嬴  

一溪随若下流春来无处不汀洲漪澜未碧蒲犹短不见鸳鸯正自由  

山下花明水上曛一桡青翰破霞文越人但爱风流客绣被何须属鄂君  

妍华须是占时生凖拟差肩不近情佳丽几时腰不细荆王辛苦致宫名  

羊偘多应自古豪解盘金矟置纎腰纵然此事敎双得不博溪田二顷苗  

石竹花  

曾防南朝畵国娃古罗衣上碎明霞而今莫共金钱鬬买却春风是此花  

闲吟  

闲吟料得三更尽始把孤灯背竹一夜西风髙浪起不敎归梦过寒江  

北渡  

江客柴门枕浪花鸣机寒橹任呕哑轻舟过去真堪畵惊起鸬鷀一阵斜  

夜泊咏栖鸿  

可怜霜月暂相依莫向衡阳起遂飞同是江天寒夜客羽毛单薄稻粱微  

早行  

冰寒孤棹触天文直是乘槎去问津纵使碧虚无限好客星名字也愁人  

景阳宫井  

古堞烟埋宫井树陈主吴姬堕泉处舜没苍梧万里云却不闻将二妃去  

江南二首  

便风船尾香秔熟细雨罾头赤鲤跳待得江餐闲望足日斜方动木兰桡  

村邉紫豆花垂次岸上红梨叶战初莫怪烟中重回首酒家青纻一行书  

溪思雨中  

雨映前山万句丝橹声冲碎似鸣机无端织得愁成段堪作骚人酒病衣  

江城夜泊  

漏移寒箭丁丁急月挂虚弓蔼蔼明此夜离魂堪射断更烦江笛两三声  

宫人斜  

草着愁烟似不春晚莺哀怨问行人须知一种埋香骨犹胜昭君作塞尘  

送棊客  

满目山川似势棊况当秋鴈正斜飞金门若召羊保赌取江东太守归  

汉宫词  

招灵阁上霓旌绝梁柏台中珠翠稠一身三十六宫夜露滴玉盘青桂秋  

上清  

玉林风露寂寥清仙妃对月闲吹笙新篁冷涩曲未尽细拂云枝栖鳯惊  

秋荷  

蒲茸承露有佳色茭叶束烟如效嚬盈盈一水不得渡冷翠遗香愁向人  

有别二首  

且将丝防系兰舟醉下烟汀减去愁江上有楼君莫上落花流水正东流  

池上已防莺舌黙云间应即鴈翰开唯愁别后当风立万树将秋入恨来  

病中晓思  

月堕霜西竹井寒辘轳丝冻下瓶难幽人病乆浑成渇愁见龙书一鼎干  

送友人之湖上  

故人溪上有渔舟竿倚风苹夜不収欲寄一凾聊问讯洪乔宁作置书邮  

寒日逄僧  

瘦胫高褰梵屧轻野塘风劲钖环鸣如何不向深山里坐拥闲云过一生  

冬柳  

柳汀斜对野人零落衰条傍晓江正是霜风飘断处寒鸥惊起一双双  

寄友人  

敬亭寒夜溪声里同聼先生讲太上得云梯不回首钓竿犹在五湖邉  

岛树  

波涛潄苦盘根浅风雨飘多着叶迟迥出孤烟残照里鹭鸶相对立髙枝  

头陀僧  

万峯围绕一峯深向此长修苦行心自扫雪中归鹿迹天明恐被猎人寻  

晚渡  

半波飞雨半波晴渔曲飘秋野调清各様莲船逗村去笠檐蓑袂有残声  

赠老僧二首  

枯貌自同霜里木余生唯指佛前灯少时冩得坐禅影今见问人何处僧  

自有家山供衲线不离溪曲取庵茆旧曾闻説林中鸟定后长来顶上巢  

忆山泉  

一夜寒声来梦里平明着屐到声邉心期盛夏重过此脱却荷衣石上眠  

白芙蓉  

澹然相对却成劳月染风裁个个高似説玉皇亲谪堕至今犹着水精袍  

严光钓台  

片帆竿外揖清风石立云孤万古中不是狂奴为故态仲华争得黒头公  

读陈拾遗集  

蓬颗何时与恨平蜀江衣带蜀山轻寻闻骑士枭黄祖自是无人祭祢衡  

吴宫怀古  

香径长洲尽棘丛奢云艶雨秪悲风吴王事事须亡国末必西施胜六宫  

方响  

击霜寒玉乱丁丁花底秋风拂坐生王母闲防汉天子满猗兰殿佩环声  

闺怨  

白褡行人又逺游日斜空上映花楼愁丝堕絮相逄着绊惹春风卒未休  

丁香  

江上悠悠人不问十年云外醉中身殷勤解却丁香结从放繁枝散诞春  

种蒲  

杜若溪邉手自移旋抽烟劒碧参差何时织得孤帆去悬向秋风访所思  

范蠡  

平吴专越祸胎深岂是功成有去心勾践不知嫌鸟喙归来犹自铸良金  

山僧二首  

山藓几重生草履涧泉长自满铜缾时将如意敲眠虎遣向林间坐聼经  

一夏不离苍岛上秋来频话石城南思归瀑布声前坐却把松枝拂旧庵  

上云乐  

青丝作笮桂为船白兎捣药虾蟇丸便浮天汉泊星渚回首笑君承露盘  

新秋杂题六首  

眠  

一簟临薤叶秋小帘风荡半离钩魂清雨急梦难到身在五湖波上头  

行  

寻人直到月坞北覔鹤便过云峯西只今犹有踈野调但绕莓苔风雨畦  

倚  

橘下凝情香染巾竹邉留思露揺身背烟垂手尽日立忆得山中无事人  

吟  

忆山揺膝石上晚怀古掉头溪畔凉有时得句一声发惊起鹭鸶和夕阳  

食  

日午空斋带睡痕水蔬山药荐盘餐林乌信我无机事长到而今下石盆  

坐  

偶避蝉声来隙地忽随鸿影入辽天闲僧不防寂寥意道学西方人坐禅  

新沙  

渤澥声中涨小堤官家知后海鸥知蓬莱有路敎人到应亦年年税紫芝  

邺宫词二首  

魏武平生不好香枫胶蕙炷洁宫房可知遗令非前事却有余薰在绣  

花飞蝶骇不愁人水殿云廊别置春晓日靓装千骑女白樱桃下紫纶巾  

古别  

仙人左手把长箭欲射日乌乌不栖何事离情畏明发一心唯恨汝南鸡  

髙道士  

峨眉道士风骨峻手把玉皇书一通东游借得琴髙鲤骑入蓬莱清浅中  

蔬食  

孔融不要留残脍庾悦无端恡子鵞香稻熟来秋菜嫰伴僧餐了聼云何  

寄逺  

缥梨花谢莺口吃黄犊少年人未归畵扇红相揜映独防斜月下帘衣  

山中僧  

手开一室翠微里日暮白云栖半间白云朝出天际去若比老僧云未闲  

洞宫秋夕  

浓霜打叶落地声南溪石泉细泠泠洞宫寂寞人不寐坐见月生云母屏  

连昌宫词二首  

金铺零落兽环空斜揜双扉细草中日暮鸟归宫树緑不闻鸦轧闭春风【`宫门`】  

草没苔封叠翠斜坠红千叶拥残霞年年直为秋霖苦滴防青珉隠起花【`阶`】  

怀宛陵旧游  

陵阳佳地昔年游谢朓青山李白楼唯有日斜溪上思酒旗风影落春流  

松石晓景图  

霜骨云根惨澹愁宿烟封着未全収将归与说文通后冩得松江岸上秋  

钓车  

小轮轻线妙无双曽伴幽人酒一缸洛客见时如有问辗烟冲雨过桐江  

漉酒巾  

静节高风不可攀此巾犹坠冻醪间偏宜雪夜山中戴认取时情与醉顔  

华阳巾  

莲花峯下得佳名云褐相兼上鹤翎须是古坛秋霁后静焚香炷礼寒星  

送琴客之建康  

蕙风杉露共泠泠三峡寒泉漱玉清君到南朝访遗事柳家双鎻旧知名  

白鹭  

雪然飞下立苍苔应伴江鸥拒我来见欲扁舟揺荡去倩君先作水云媒  

溪行  

晚天寒雨上滩时他已扬舲我尚迟自是樯低帆幅少溪风终不两般吹  

太湖叟  

细浆轻船买石归酒痕狼藉徧苔衣攻车战舰繁如织不肯回头问是非  

答友人  

荆卿雄骨化为尘燕市应无共饮人能脱鹔鹴来换酒五湖賖与一年春  

偶作  

酒信巧为缲病绪花音长作嫁愁媒也知愁病堪回避争奈流莺唤起来  

春思二首  

竹外麦烟愁漠漠短翅啼禽飞魄魄此时忆着千里人独坐支頥防花落  

江南酒熟清明天髙髙緑斾当风悬谁家无事少年子满面落花犹醉眠  

访僧不遇  

棹倚东林欲问禅逺公飞钖未应还防庄子弟相防笑何事空门亦有关  

谢山泉  

决决春泉出洞霞石壜封寄野人家草堂尽日留僧坐自向前溪摘茗芽  

洞宫夕  

月午山空桂花落华阳道士云衣薄石坛香散歩虚声杉露清泠滴栖鹤  

峡客行  

万仭峯排千劒束孤舟夜系峯头宿蛮溪雪坏蜀江倾灔滪朝来大如屋  

江邉  

江邉日晚潮烟上树里鸦鸦桔橰响无因得似灌园翁十畞春蔬一藜杖  

春夕樱桃园宴  

佳人芳树杂春蹊花外烟蒙月渐低几度艶歌清欲转流莺惊起不成栖  

松江早春  

柳下江餐待好风暂时还得狎渔翁一生无事烟波足唯有沙邉水勃公  

## 万首唐人绝句卷四十六  

宋　洪迈　编  

七言  

开元杂题七首　　　　　　陆防  

玉龙子  

何代竒工碾玉英细髯纎角尽雕成烟干雾悄君心苦风雨长随一掷声  

照夜白  

雪蚪轻歩如飞一练腾光透月旗应笑穆王抛万乘踏风鞭露向遥池  

汤泉  

暖殿流汤数十闲玉渠香细浪回环上皇初解云衣浴珠棹时敲瑟瑟山  

舞马  

月窟龙孙四百蹄骄骧轻歩应金鞞曲终似要君王宠回望红楼不敢嘶  

杂伎  

拜象驯犀角抵豪星丸霜劒出花高六官争近乘与望珠翠三千拥赭袍  

雪衣女  

嫩红钩曲雪花攅月殿栖时片影残自说夜来春梦恶学持金偈玉栏杆  

绣岭宫  

绣岭花残翠倚空碧牕瑶砌旧行宫闲乘小驷浓隂下时举金鞭半防风  

女坟湖【`呉王女之所`】  

水平波淡绕回塘鹤殉人沉万古伤应是离魂双不得至今沙上少鸳鸯  

秦伯庙  

故国城荒徳未荒年年椒奠湿中堂迩来父子争天下不信人问有让王  

闲居杂题五首  

鸣蜩早  

闲来倚杖柴门口乌下深枝啄晚虫周歩一池销半日十年听此鬓如蓬  

野态眞  

君如有意躭田里予亦无机向艺能心迹所便唯是直人间闻道最先憎  

松闲斟  

子山园静怜幽木公干词清咏荜门月上风微萧洒甚斗醪何惜置盈樽  

饮岩泉  

已甘茅洞三君食欠买桐江一朶山严子瀬高秋浪白水禽飞尽钓舟还  

当轩鹤  

自笑与人乖好尚田家山客共柴车干时未似栖庐雀鸟道闲防相尔书  

宿木兰院  

苦吟清漏迢迢极月过花西尚未眠犹忆故山歌警枕夜来呜咽似流泉  

胥门闲泛  

细桨轻桦下白苹故城花谢緑隂新岂知今日逃名士试问南塘着屧人  

蔷薇  

秾华自古不得乆况是倚春春已空更被夜来风雨恶满阶狼藉没多红  

春夕酒醒  

几年无事傍江湖醉倒黄公旧酒垆觉夜不知新月上满身花影倩人扶  

重台莲花  

水国烟乡足芰荷就中芳瑞比难过风情为与呉王近红蕚常教一倍多  

浮萍  

晓来风约半池明重叠侵沙緑罽成不用临池重相笑最无根叶是浮名  

白莲  

素蘤多防别艶欺此花眞合在瑶池还应有恨无人觉月晓风清欲堕时  

后池  

晓烟清露暗相和浴防浮鸥意绪多却是陈王词赋错枉将心事托微波  

初植松桂  

轩隂冉冉移斜日寒韵泠泠入晚风烟格月姿曽不改至今犹似在山中  

馆娃宫懐古五首  

三千虽衣水犀珠半夜夫差国暗屠犹有八人皆二八独教西子占亡呉  

一宫花渚漾涟漪俀堕鸦鬟出蠒眉可料坐中歌舞防便将残节拂降旗  

几多云榭倚青越焰烧来一片平此地最应沾恨血至今春草不匀生  

江色分明练绕台战防遥隔绮防开波神自厌荒淫主勾践楼船穏贴来  

寳袜香綦碎晓尘乱兵谁惜似花人伯劳应是精灵使犹向残阳泣暮春  

和寄韦校书  

万古风烟满故都清才搜括妙无余可中寄与芸香客便是江南地里书  

初冬偶作  

桐下空阶叠緑钱貂裘初绽拥高眠小炉低幌还遮掩酒滴灰香似去年  

虎丘寺西小溪闲泛三首  

树号相思枝拂地鸟语提壶声满溪云涯一里千万曲直是渔翁行也迷  

荒栁卧波浑似困宿云遮坞未全痴云情栁意萧萧防若问诸余总不知  

每逢孤屿一倚楫便欲狂歌同采薇任是烟萝中待月不妨歌枕扣船归  

钓侣二首  

一艇轻撶看晚涛接防抛下漉春醪相逄便倚蒹葭泊更唱菱歌擘蟹螯  

雨后沙虚古岸崩鱼梁移入乱云层归时月堕汀洲暗认得妻儿结网灯  

酬醉中寄酒二首  

酒痕衣上杂莓苔犹忆红螺一两杯正被绕篱荒菊笑日斜还有白衣来  

堦下饥禽啄嫩苔野人方倒病中杯寒蔬卖却还沽吃可有金貂换得来  

臯桥  

横绝春流架断虹凭栏犹思五噫风今来未必非梁孟却是无人继伯通  

答遗青防饭  

旧闻香积金仙食今见青精玉斧湌自笑镜中无骨録可能飞上紫云端  

酒病  

栁疎桐下晚牕明秪有微风为析酲唯欠白绡笼解散【`王俭髻名`】洛生闲咏两三声  

寒夜访袭美  

醉韵飘飘不可亲棹头吟侧华阳巾如能跂脚东牕下便是羲皇世上人  

玩金鸂防  

曽向溪邉泊暮云至今犹忆浪花羣不知镂羽凝防雾堪与鸳鸯觉后闻  

寒夜文燕张润卿不至  

细雨轻觞玉漏终上清词句落吟中松斋一夜懐贞白霜外空闻五粒风  

齐梁怨别  

寥寥缺月看将落檐外霜华染罗幕不知兰棹到何山应倚相思树邉泊  

药名离合夏日即事  

乘屐着来幽砌滑石甖煎得逺泉甘草堂秪待新秋景天色微凉酒半酣  

懐锡山药名离合二首  

鹤伴前溪裁白杏人来隂洞写枯松萝深境静日欲落石上未眠闻逺钟  

佳句成来谁不伏神丹偷去亦湏防风前莫怪携诗槀本是呉吟荡浆郎  

和懐鹿门县名离合二首  

云容覆枕无非白水色侵矶直是蓝田种紫芝飡可寿春来何事恋江南  

竹溪深处猿同宿松阁秋来客共登封迳古苔侵石鹿城中谁解访山僧  

天台国清寺  

峯带楼台天外立明河色近罘罳湿松间石上定僧寒半夜楢溪水声急  

帘  

枕映疎容晚尚欹秋烟脉脉雨微微逆风鄣燕寻常事不学人前尚妓衣  

翠碧  

红襟翠翰两参差径拂烟华上细枝春水渐生鱼易得莫辞风雨坐多时  

女坟湖　　　　　　　　　皮日休  

万贵千奢已寂寥可怜幽愤为谁娇须知韩重相思骨直在芙蓉向下消  

宿木兰院  

木兰院里双栖鹤长被金钲聒不眠今夜宿来还似尔到明无计梦云泉  

蔷薇  

浓似猩猩初染素轻于燕燕欲凌空可怜细丽难胜日照得深红作浅红  

春夕酒醒  

四才罢醉蛮奴酃醁余香在翠炉夜半醒来红蜡短一枝寒泪作瑚  

胥门闲泛  

青翰虚徐夏思清愁烟漠漠杏花平醉来欲把田田叶尽裹当时醒酒鲭  

重台莲花  

歌红婑媠力难任每叶头邉半米金可得教他水妃见两重元是一重心  

浮萍  

嫩似金脂飏似烟多情浑欲拥红莲明朝拟附南风信寄与湘妃作翠钿  

白莲  

但恐醍醐难竝洁秪应檐可齐香半埀金粉知何似静婉临溪照额黄  

后池  

细雨防珊眠鹭觉钿波悠漾竝鸳娇迩来防得荆王意秪为莲茎重细腰  

虎丘寺西小溪闲泛二首  

绝壑秪怜白羽傲穷溪唯觉锦鳞痴更深尚有通樵处或是秦人未可知  

高下不惊红翡翠浅深还碍白蔷薇船头繋个松根上欲待逄仙不拟归  

寒夜客见访  

世外为交不是亲醉吟俱岸白纶巾风清月白更三防未放华阳鹤上人  

答鲁望  

秦呉风俗昔难同唯有清才事事通刚恋水云归不得前身应是太湖公  

馆娃宫懐古五首  

绮阁飘香下太湖乱兵侵晓上姑蘓越王大冇堪羞处秪把西施赚得呉  

郑姐无言下玉墀夜来飞箭满罘罳越王定指高台笑却见当时金镂楣  

半夜娃宫作战场血腥犹杂宴时香西施不及烧残蜡犹为君王泣数行  

素袜虽遮未掩羞越兵犹怕伍员头呉王恨魄今如在秪合西施濑上游  

响屧廊中金玉歩采兰山上绮罗身不知水今何处溪月弯弯欲效嚬  

春夕陪樱桃园宴  

万树香飘水麝风蜡薫花雪尽成红夜深懽态状不得醉客圗开明月中  

松江早春  

松陵清浄雪消初见底新安恐未如穏凭船舷无一事分明数得鲙残鱼  

天竺寺桂子  

玉颗珊珊下月轮殿前拾得露华新至今不防夭中事应是姮娥掷与人  

初冬偶作  

豹皮茵下百余钱刘堕闲沽尽醉眠酒病校来无一事鹤亡松老似经年  

醉中寄鲁望一壶  

门巷寥寥空紫苔先生应渴解酲杯醉中不得亲相问故遣青州从事来  

军事院霜菊盛开上谏议  

金华千防晓霜凝独对壶觞又不能已过重阳三十日至今犹自待王  

悼鹤  

莫怪朝来泪满衣堕毛犹傍水花飞辽东旧事今千古却向人间令威  

寄韦校书  

二年疏放饱江潭水物山容尽足躭唯有故人怜未替欲封干鲙寄终南  

钓侣二首  

趰眠无事避风涛一斗霜鳞换浊醪惊怪儿童呼不得尽冲烟雨漉车螯  

严陵滩势似云崩钓具归来放石层烟浪溅蓬寒不睡更将枯蚌防渔灯  

醉中先起  

麝烟苒苒生银兎蜡泪涟涟滴绣闺舞防莫欺先醉去醒来还解騐金泥  

文燕招润卿  

飚御已应归杳眇博山犹自对氛氲不知入夜能来否红蜡先教刻五分  

酒病偶作  

郁林歩障昼遮明一注浓香养病酲何事晚来还欲饮隔墙闻卖蛤蜊声  

玩金鸂防  

镂羽雕毛迥出羣温黁飘出麝脐薫夜来曽吐红茵畔犹自溪邉睡不闻  

友人许惠酒以诗索之  

野客萧然访我家霜残白菊两三花子山病起无余事只望蒲台酒一车  

寒夜文燕润卿有期不至  

草堂虚洒待高眞不意清斋避世尘料得焚香无别事存心应待月夫人  

齐梁怨别  

芙蓉泣恨红鈆落一朶别时烟似幕鸳鸯刚解恼离心夜夜飞来棹邉泊  

晚秋吟  

东臯烟雨归耕日免去冠手刈禾火满酒炉诗在口今日无计奈侬何  

好诗景  

青盘香露倾荷女子墨风流更不言寺寺云萝堪度日京尘到死扑侯门  

醒闻桧  

解洗余酲晨半酒星星仙吹起云门耳根莫厌听佳木防尽山中寂静源  

寺钟暝  

百縁斗薮无尘土寸地章煌欲布金重击蒲牢唅山日防防烟树覩栖禽  

砌思歩  

襹襹古薜绷危石切切隂螀应晚田心事万端何处上少姨峯下旧云泉  

懐锡山药名离合二首  

暗窦养泉容决决明园防桂放亭亭厯山居处当天半夏里松风尽足听  

晓景半和山气白微香清浄杂纎云实头事是眠平石脑侧空林看鹿羣  

天台国清寺  

十里松门国清路饭猿台上菩提树怪来烟雨落暗天元是海风吹瀑布  

夏日即事药名离合三首  

季春人病抛芳杜仲夏溪波绕壊垣衣典浊醪身倚桂心中无事到云昏  

数曲急溪冲细竹叶舟来往尽能通草香石冷无辞逺志在天台一遇中  

桂叶似茸含露紫葛花如绶蘸溪黄连云更入幽深地骨録闲携相猎郎  

懐鹿门县名离合  

山瘦更培秋后桂溪澄闲数晚来鱼台前过防盈千百泉石无情不寄书  

十里松萝隂乱石门前幽事雨来新野霜浓处怜残菊潭上花闲不见人  

## 万首唐人绝句卷四十七  

宋　洪迈　编  

七言  

禁直寄崔员外　　　　　　郑　畋  

银台楼北蘂珠宫夐与人间路不同在省五更春睡侣早来分梦玉堂中  

初秋寓直三首  

晓星独挂结麟楼三殿风高药树秋玉笛数声飘不住问人依约在东头  

宿鸟翩翩落照微右台楼阁鎻重扉步廊无限金羁响应是诸司扈从归  

幽閤焚香万虑凝下帘胎息过禅僧玉堂分照无人后消尽金盆一椀冰  

夜景又作  

铃绦无响闭珠宫小閤凉添玉蘂风珍簟满牀明月到自疑身在五云中  

闻号  

陛兵偏近羽林营夜静仍传禁号声应笑执金双阙下近南犹隔两重城  

下直早出  

诸司人尽马蹄稀紫帕云竿九钉归偏觉右台清贵处榜悬金字射晴晖  

金銮坡上  

玉晨钟韵索清虚画防祥烟拱帝居极眼向南无限地緑烟深处认中书  

杪秋夜直  

蘂宫裁诏与宵分虽在青云忆白云待报君恩了归去山翁何急草移文  

酬隠珪舍人寄红烛  

蜜炬殷红昼不如且将归去照吾庐今来并得三般事灵运诗篇逸少书  

马嵬坡  

宗回马杨妃死云雨难忘日月新终是圣明天子事景阳宫井又何人  

禁直和人饮酒  

卉醴陀花物外香清浓标格胜椒浆我来尚有钧天防犹得金樽半日尝  

悼鹤　　　　　　　　　　李　縠  

道林曾访雪翎飞应悔庭除闭羽衣料得王恭披鹤氅倚吟犹待月中归  

醉中袭美先起戯赠  

休文虽即逃琼液阿骛还须掩玉闺月落金鸡一声后不知谁悔醉如泥  

和戏袭美醉中先起　　　　张　贲  

何事桃源路忽迷唯畱云雨怨空闺仙郎共许多情调莫遣重歌浊水泥  

送人西归  

孤云独鸟本无依江海重逢故旧稀杨柳渐疎芦苇白可堪斜日送君归  

偶约道流终乖文防答皮陆  

仙侣无何访蔡经两烦韶濩出彤庭人间若有登楼望应怪文星近客星  

和皮陆酒病偶作  

白编椰席镂冰明应助杨青解宿酲难继二贤金玉唱可怜空作断猿声  

悼鹤  

渥顶鲜毛品格驯莎庭闲暇重难羣无端日暮东风起飘散春空一片云  

和寒夜见访  

云孤鹤独且相亲仿效从他折角巾不用吴江叹留滞风姿俱是玉清人  

翫金鸂防  

翠羽红襟镂彩云双飞常笑白鸥羣谁怜化作雕金质从惜沉檀十里闻  

和袭美索友人酒　　　　　郑　璧  

乘兴闲来小谢家便裁诗句乞橊花邴原虽不无端醉也要临风从鹿车  

文燕润卿不至  

已知羽驾朝金阙不用烧兰望玉京应是易迁明月好玉皇留看舞双成  

惜花　　　　　　　　　　严　恽  

春光冉冉归何处更向花前把一杯尽日问花花不语为谁零落为谁开  

銮驾东回　　　　　　　　崔道融  

两川花捧御衣香万嵗山呼辇路长天子还从马嵬过别无惆怅似明皇  

钓鱼  

闲钓江鱼不钓名瓦瓯斟酒暮山青醉头倒向芦花里却笑无端犯客星  

西施  

苎萝山下如花女占得姑苏台上春一笑不能忘敌国五湖何处有功臣  

马嵬  

万乘凄凉蜀路归眼前珠翠与心违重华不是风流主湘水犹传泣二妃  

羯鼔  

华清宫里打撩声供奉丝簧束手听寂寞銮舆斜谷里是谁翻得雨淋铃  

寄李左司【`王季在台`】  

栢台兰省共清风鸣玉朝联夜被同肯信人间有兄弟一生长在别离中  

梅  

溪上寒梅初满枝夜来霜月透芳菲清光寂寞思无尽应待琴尊与解围  

天台陈逸人  

绝粒空山秋复春欲看沧海化成尘近抛三井更深去不怕虎狼唯怕人  

雪窦禅师  

雪窦峰前一派悬雪窦五月无炎天客尘半日洗欲尽师到白头林下禅  

溪上遇雨二首  

回塘雨脚如搔丝野禽不起沉鱼飞耕簑钓立取未暇秋田有望从淋漓  

坐看黒云衔猛雨喷洒前山此独晴忽经云雨在头上却是山前晚照明  

长门怨  

长门花泣一枝春争奈君恩别处新错把黄金买词赋相如自是薄情人  

秋夕  

自怜三十未西游傍水寻山过却秋一夜雨声多少事不思量尽到心头  

过隆中  

徳苍黄起卧龙鼎分天下一言中可怜蜀国关张后不见商量徐庶功  

关下  

百二山河壮帝畿关门何事更开迟应从漏却田文后每度闻鸡不免疑  

寒食客中有懐  

江上闻莺禁火时百花开尽栁依依故园兄弟别来乆应到清明犹望归  

溪夜  

积雪消来溪水寛满楼明月碎琅玕渔人抛得钓筒尽却放轻舟下急滩  

山居卧疾广利大师见访  

桐谷孙枝已上野人犹卧白云边九天飞锡应相诮三到行朝二十年  

村墅  

正月二月村墅闲余粮未乏人心寛南隣雨中揭屋笑酒熟数家来相看  

悲李拾遗二首  

故友从来匪石心谏多难得主恩深行朝半夜烟尘起晓殿吁嗟一镜沈  

天涯时有北来尘因话他人及故人也是先皇能罪已殿前频得触龙鳞  

题李将军传  

猿臂将军去似飞弯弓百步敌无遗汉文自与封侯得何必伤嗟不遇时  

酒醒  

酒醒拨剔残灰火多少凄凉在此中炉畔自斟还自醉竹窻深夜雪兼风  

郊居友人相访  

柴门深掩古城秋背郭縁溪一径幽不有小园新竹色君来那肯暂淹畱  

镜湖雪霁贻方干  

天外晓岚和雪望月中归棹带氷行相逢半醉吟诗苦应抵寒猿袅树声  

秋霁  

雨霁长空荡涤清逺山初出未知名夜来江上如钩月时有惊鱼掷浪声  

谢朱常侍寄贶蜀茶剡纸二首  

瑟瑟香尘瑟瑟泉惊风骤雨起寒烟一甄解却山中醉便觉身轻欲上天  

百幅轻明雪未融薛家凡纸漫深红不应防染闲言语留纪将军盖世功  

读杜紫微集  

紫微才调复知兵长觉风雷笔下生还有枉抛心力处多于五柳赋闲情  

寓题  

海上乘查便合仙若无仙骨未如船人间亦有支机石虚破声明到洞天  

寓吟集  

陶集篇篇皆有酒崔诗句句不无杯醉来已共身安约让却诗人作酒魁  

溪居即事  

篱外谁家不系船春风催入钓鱼湾小童疑是有村客急向柴门去却关  

鸡  

买得晨鸡共鸡语常时不用等闲鸣深山月黒风雨夜欲近晓天啼一声  

献浙江栁大夫  

属城甘雨几经春圣主全分付越人俗眼不知青贵江头争看碧油新  

杨栁枝词  

雾撚烟搓一索春年年长似染来新应须唤作风流线系得东西南北人  

楚懐王  

宫花一朶掌中开缓急翻为敌国媒六里青山天下笑张仪容昜去还来  

对早梅寄友人二首  

忆得前年君寄诗海边三见早梅词与君犹是海边客又见早梅花发时  

忆得去年有遗恨花前未醉到无花清芳一夜月通白先脱寒衣送酒家  

叹征人　　　　　　　　　高　骈  

心坚胆壮箭头亲十载沙场受苦辛力尽路傍行不得广张红斾是何人  

湘妃庙  

帝舜南廵去不还二妃幽怨水云间当时珠泪垂多少直到如今竹尚斑  

赴安南却寄台司  

曽驱万马上天山风去云回倾刻间今日海门南面事莫教还似鳯林关  

闺怨  

人世悲欢不可知夫君初破黒山归如今又献征南策早晚休缝带号衣  

马嵬驿  

玉顔虽掩马嵬尘寃气和烟鎻渭津蝉鬓不随銮驾去至今空感往来人  

宴犒蕃军有感  

蜀地恩留马嵬哭烟雨蒙蒙春草緑满眼由来是旧人那堪更奏梁州曲  

寓懐  

关山万里恨难销鐡马金鞭出塞遥为问昔时青海畔几人归到鳯林桥  

歩虚词  

青溪道士人不识上天下地鹤一只洞门深鎻碧牕寒滴露研朱防周易  

赠歌者二首  

酒满金船花满枝佳人立唱惨愁眉一声直入青云去多少悲欢起此时  

公子邀欢月满楼双成揭调唱伊州便从席上风沙起直待阳关水尽头  

入蜀  

万水千山音信希空劳魂梦到京畿漫天岭上频回首不见虞封泪满衣  

边城听角  

席防风起雁声秋陇水边沙满目愁三防五更吹欲尽不知曽白几人头  

渭川秋望寄右军王特进  

长川终日碧潺湲知道天河与地连凭寄两行朝阙泪愿随流入御沟泉  

山亭夏日  

緑树隂浓夏日长楼台倒影入池塘水精帘动微风起满架蔷薇一院香  

蜀路感懐  

蜀山苍翠陇云愁銮驾西巡防几州唯有萦回深涧水潺湲不改旧时流  

残春遣兴  

画舸轻桡栁色新摩河池上醉青春不辞不为青春醉只恐莺花也怪人  

春日招賔  

花枝如火酒如正好狂歌醉复醒对酒看花何处好延和阁下碧筠亭  

遇天威径  

豺狼坑尽却朝天战马休嘶瘴岭烟归路崄巇今坦荡一条千里直如  

对花呈幕中  

海棠初发去春枝首唱曽题七字诗今日能来花下饮不须频把使头旗  

寄题罗浮别业  

不将真性染埃尘为有烟霞伴此身带日长江好归信博罗山下碧桃春  

塞上曲二首  

二年边戍绝烟尘一曲河湾万恨新从此鳯林关外事不知谁是苦心人  

陇上征夫陇下魂死生同恨汉将军不知万里沙场苦空举平安火入云  

广陵宴次戏简幙賔  

一曲狂歌酒百分蛾眉画出月争新将军醉罢无余事乱把花枝折赠人  

安南送曹别勑归朝  

云水苍茫日欲収野烟深处鹧鸪愁知君万里朝天去为説征南已五秋  

对雪  

六出飞花入户时坐看青竹变琼枝如今好上高楼望盖尽人间恶路岐  

访隠者不遇  

落花流水认天台半醉闲吟独自来惆怅仙翁何处去满庭红杏碧桃开  

赴西川途经虢县作  

亚夫重过栁营门路指岷峨隔暮云红额少年遮道拜殷勤认得旧将军  

锦城写望  

蜀江波影碧悠悠四望烟花匝郡楼不防人家多少锦春来尽挂树梢头  

太公庙  

青山长在境长新寂寞持竿一水濵及得王师身已老不知辛苦为何人  

边方春兴  

草色青青栁色浓玉壷倾酒满金钟笙歌嘹亮随风去知尽关山第几重  

塞上寄家兄  

棣萼分张信使希几多乡泪湿征衣笳声未断肠先断万里云天鸟不飞  

写懐二首  

渔竿消日酒消愁一醉忘情万事休却恨韩彭兴汉室功成不向五湖游  

花满西园月满池笙歌揺曳画船移如今暗与心相约不动征旗动酒旗  

池上送春  

持竿闲坐思沉吟钓得江鳞出碧浔回首看花花欲尽可怜寥落送春心  

南征叙懐  

万里驱兵过海门此生今日报君恩回期直待烽烟静不遣征衣有泪痕  

风筝  

夜静声响碧空宫商信任往来风依稀似曲才堪听又被移将别调中  

平流园席上  

画舸摇烟水满塘栁丝轻软小桃香却縁龙节为萦绊好是狂时不得狂  

南诏途中　　　　　　　　杨奇鲲  

风里浪花吹又白雨中岚影洗还青江鸥聚处窻前见林狖啼时枕上听  

## 万首唐人绝句卷四十八  

宋　洪迈　编  

七言  

游嘉州后溪　　　　　　　　薛能  

山屐经过满迳踪隔溪遥见夕阳舂当时诸葛成何事只合终身作卧龙  

自讽  

千题万咏过三旬忘食贪魔作瘦人行处便吟君莫笑就中诗病不任春  

监郡犍为将归使府登楼寓题  

几日监临向蜀春错抛歌酒强忧人江楼一望西归去不负嘉州只负身  

过象耳山二首  

一色青松几万栽异香薫路带花开山门欲别心潜愿更到蜀中还到来  

到处逢山便欲登自疑身作住来僧徒行至此三千里不是有縁应不能  

圣灯  

莾莾空中稍稍灯坐看迷浊变清澄须知火尽烟无益一夜栏边说向僧  

过昌利观  

万仞云峯八石泉李君仙后更谁仙我来驻马人何问老栢无多不种田  

蜀路  

劒阁縁云拂斗魁疾风生树过龙媒前程憩罢知无益但是驽蹄亦到来  

山下偶作  

零雨霑山百草香树梢山顶尽斜阳横流巨石皆堪住何事无僧有石房  

伏牛山  

虎蹲峯状屈名牛落日连村好望秋不为时危耕不得一犂风雨便归休  

老圃堂  

邵平地接吾庐谷雨干时偶自锄昨日春风欺不在就牀吹落读残书  

春题  

柳莫摇摇花莫开此心因病亦成灰人生只有家园乐及取春农归去来  

并州寓懐  

人多知遇独难求人负知音独爱酬常恐此心无乐处枉称年少在并州  

中秋旅舍  

云卷庭虚月逗空一方秋草尽鸣虫是时兄弟正南北黄叶满阶来去风  

符亭二首【`以飞瀑结茅虽小甚胜`】  

符亭之地雅离羣万古悬泉一旦新若念农桑也如此县人应得似行人  

山如巫峡烟云好路似嘉祥水木清大抵游人总应爱就中难说是诗情  

秋夜聴琴  

十指宫商膝上秋七条丝动雨翛翛空堂半夜孤灯冷弹着郷心欲白头  

留别闗东旧游  

我去君留十载中未曽相见及花红他时住得君应老长短看花心不同  

赠出塞客  

出郊征骑逐飞埃此别未愁春未回寒叶夕阳投宿意芦闗门向逺河开  

秋溪独坐  

黄叶分飞砧上下白云零落马东西人生万意此端坐日暮水声流出溪  

蒲中霁后晚望  

河边霁色无人见身带春风立岸头浊水茫茫有何意日斜还向古蒲州  

宋氏林亭  

地湿莎青雨后天桃花红近竹林边行人本是农桑客记得春深欲种田  

云花寺寓居赠海岸上  

暂寄空门未是归上方林榭独儒衣吾师不语应相怪频惹街尘入寺飞  

闗中秋夕  

簟湿秋庭岳在烟露光明滑竹苍然何人意绪还相似鹤宿松枝月半天  

西县道中短亭二首  

风凉津湿共微微隔岸泉冲石窍飞争得巨灵从野性旧郷无此擘将归  

一瀑三峯赤日天路人才见便翛然谁能夜向山根宿凉月初生的有仙  

省试夜  

白莲千朶照廊明一片承平雅颂声更报第三条烛尽文昌风景画难成  

过骊山  

丹雘苍苍蔟背山路尘应满旧帘间宗不是偏行乐只为当时四海闲  

曲江醉题  

闲身行止属年华马上懐中尽落花狂徧曲江还醉卧觉来人静日西斜  

参军防新池  

帘外无尘胜物外墙根有竹似山根流泉不至客来久坐见新池落旧痕  

太原使院晚出  

青门无路入清朝滥作将军最下僚同舍尽归身独在晚风开印叶萧萧  

寒食日曲江  

曲水池边青草岸春风林下落花杯都门此日是寒食人去看多身独来  

盩厔官舍新竹  

心觉清凉体似吹满风轻撼叶垂垂无端种在幽闲地众鸟嫌寒鳯未知  

京中客舍闻筝  

十二三共五音每声如截逺人心当时向秀闻邻笛不是离家嵗月深  

铜雀台  

魏帝当时铜雀台黄花深映棘丛开人生富贵须回首此地岂无歌舞来  

寿安水馆  

地接山林兼有石天悬星月更无云惊鸥上树满池水瀺灂一声中夜闻  

雨后早发永寜  

春霖朝罢客西东马足泥声路未通独爱十峯最髙处一峯初日白云中  

宿仙游寺望月生峯  

公门身入洞门行出穽离笼似有情僧语夜凉云树黒月生峯上月初生  

秋题  

独坐东南见晓星白云微透泬寥清磷磷秋石堪僧坐一叶梧桐落半庭  

和友人寄懐  

从来行乐近来希蘧瑗知言与我违自是衰心不如旧非闗四十九年非  

子夜  

嫖姚家宴敌吴王子夜歌声满画堂此日相逢眉翠尽女真行李乞斋粮  

鴈  

肃肃雍雍义有余九天鸾鳯莫相踈唯应静向山窻过激发英雄夜读书  

和府帅相公  

竹映髙墙似傍山邹阳归后令威还君看将相才多少两首诗成七步间  

又和留山鸡  

五色文胜百鸟王相思兼绝寄芸香由来不是池中物鸡树归时即取将  

舟中酬杨中丞春早见寄  

锦楼春望忆丹楹更遇髙情说早莺江上境寒吟不得湿风梅雨满船轻  

寒食日题  

美人寒食事春风折尽青青赏尽红夜半无灯还有睡秋千悬在月明中  

杏花  

活色生香第一流手中移得近青楼谁知性终相负乱向春风笑不休  

黄蜀葵  

娇黄新嫰欲题诗尽日含毫有所思记得玉人初病起道家装束厌禳时  

春咏  

春来还似去年时手把花枝唱竹枝狂瘦未曽飡有味不縁中酒却縁诗  

赠欢娘【`七嵗善吹笙`】  

一束龙吟细竹枝青娥擎在手中吹当初纵使双成在不得如伊是小时  

戯瞻相  

失意蹉跎到旧游见吹杨柳便遮羞瞻相赵女休相拽不及人前诈摆头  

赠解诗歌人  

同有诗情自合亲不须歌调更含嚬朝天御史非韩夀莫窃香来带累人  

赠韦氏歌人二首  

管声凝发唱髙几人心地暗伤刀思量更有何堪比王母新开一树桃  

一曲新声惨画堂可能心事忆周郎朝来为客频开口绽尽桃花几许香  

加阶  

二年中散似嵇康此日无功换宠光唯有一般酬圣主胜于东晋是文章  

野园  

野园无鼓又无旗鞍马传杯用柳枝娇养翠娥无怕惧挿人头上任风吹  

郊亭  

郊亭宴罢欲回车满郭传呼调角初尚拥笙歌归未得笑娥扶着醉尚书  

老僧  

清瘦形容八十余瓠悬篱落似村居劝师莫羡人闲有幸是元无免破除  

僧窻  

不悟时机滞有余近来为事更乖踈朱轮皁盖蹉跎尽犹爱明窻好读书  

题平等院  

十里城中一院僧各持巾鉢事南能还应笑我功名客未解嫌官学大乗  

影灯夜二首  

偃王灯塔古徐州二十年来乐事休此日将军心似海四更身领万人游  

十万军城百万灯酥油香暖夜如烝红防满地烟光好只恐笙歌引上升  

许州旌节到作  

两地旌旗拥一身半縁伤旧半荣新州人若忆将军面写取雕堂报国真  

重游通波亭  

十年抛掷故园花最忆红桃竹外斜此日郊亭心乍喜败榆芳草似还家  

戯舸  

逺舸冲开一路萍岸傍偷上小茅亭游人莫覔杯盘分此地才应聚德星  

偶题  

到处吟兼上马吟总无愁恨自伤心无端梦得钧天乐尽觉宫商不是音  

折杨柳十首  

华清髙树出离宫南陌柔条带暖风谁见轻隂是良夜瀑泉声畔月明中  

洛桥晴影覆江船羌笛秋声湿塞烟闲想习池公宴罢水蒲风絮夕阳天  

嫰緑轻悬似缀旒路人遥见隔宫楼谁能更近丹墀种解播皇风入九州  

暖风晴日防浮埃废路新条发钧台处处轻隂可惆怅后人攀处古人栽  

潭上江边嫋嫋垂日髙风静絮相随青楼一树无人见正是女郎眠觉时  

汴水髙悬百万条风清两岸一时摇隋家力尽虚栽得无限春风属圣朝  

和风烟树九重城夹路春隂十万营唯向边头不堪望一株顦顇少人行  

外齐垂旭日初楼边轻暖好风徐游人莫道栽无益桃李清隂却不如  

众木犹寒独早青御沟桥畔曲江亭陶家旧日应如此一院青条緑绕防  

帐偃缨垂细复繁令人心想防家园风条月影皆堪重何事侯门爱树萱  

柳枝四首  

数首新诗带恨成柳丝牵我我伤情柔娥幸有腰支稳试踏吹声作唱声  

髙出军营逺映桥贼兵曽斫火曽烧风流性在终难改依旧春来万万条  

县依陶令想嫌迂营伴将军即大麤此日与君除万恨数篇风调更应无  

狂似纎腰嫰胜绵自多情态竟谁怜游人不折还堪恨抛向桥边与路边  

柳枝词五首  

朝阳晴照緑杨烟一别通波十七年应有旧枝无处覔万株风里卓旌旃  

晴垂芳态吐牙新雨摆轻条湿面春别有出墙髙数尺不知摇动是何人  

暖梳簮朶事登楼因挂垂杨立地愁牵防緑丝攀不及半空悬着玉搔头  

西园髙树后庭根处处寻芳有折痕终忆旧游桃叶舍一珠斜映竹篱门  

刘白苏台总近时当初章句是谁推纎腰舞尽春杨柳未有农家一首诗  

呉姬十首  

夜鎻重门昼亦监眼波娇利瘦岩岩偏怜不怕傍人笑自把春罗等舞衫  

龙麝薫多骨亦香因经寒食好风光何人画得天生态枕破施朱隔宿防  

滳滳春霖透荔枝笔题牋动手中垂天隂不得君王召嚬着青蛾作小诗  

钿合重盛绣结深昭阳初幸赐同心君知一夜恩多少明日宣教放德音  

退红香汗湿轻纱髙卷蚊厨独卧斜娇泪半垂珠不破恨君瞠折后庭花  

取次衣裳尽带珠别添龙脑裛罗年来寄与乡中伴杀尽春蚕税亦无  

画烛烧兰暖复迷殿帷深宻下银泥开门欲作侵晨散已是明朝日向西  

楼台重叠满天云殷殷鸣鼍世上闻此日杨花初似雪女儿管弄参军  

冠剪黄绡帔紫罗薄施鈆粉画青娥因将素手夸纎巧从此椒房宠更多  

身是三千第一名内家丛里独分明芙蓉殿上中元日水拍银台弄化生  

题于公花园  

含桃庄主后园深繁实初成静扫隂若使明年花可待应须恼破事花心  

登城  

偶作闲身上古城路人遥望不相惊无端将使逡巡至又作都头一队行  

好客  

好客连宵在醉乡蜡烟红暖胜春光谁人肯信山僧语寒雨唯煎治气汤  

赠普恭禅师  

一日迢迢每一飡我心难伏我无难南檐十月绳牀暖背卷真经向日看  

赠无表禅师  

笠戴圆隂楚地防磬敲清响蜀山铜秋来说偈寅朝殿爽爽杨枝满手风  

## 万首唐人绝句卷四十九  

宋　洪迈　编  

七言  

蚕妇　　　　　　　　　　　来鹄【`又作来鹏`】  

晓夕采桑多苦辛好花时节不闲身若教解爱繁华事冻杀黄金屋里人  

题庐山双劒峯  

倚天双劒古今闲三尺髙于四面山若使火云烧得动始应农器满人间  

云  

千形万象竟还空映水藏山片复重无限旱苗枯欲尽悠悠闲处作竒峯  

金钱花  

也无棱郭也无神露洗还同铸出新青帝若教花里用牡丹应是得钱人  

晓鸡  

黯黯严城罢鼓鼙数声相续出寒栖不嫌惊破纱窻梦却怕为妖半夜啼  

山中避难作  

山头烽火水边营鬼哭人悲夜夜声唯有碧天无一事日还西下月还明  

早春  

新歴才将半纸开小庭犹聚爆竿开偏憎杨柳难钤辖又惹东风意绪来  

鹭鸶  

袅丝翘足傍澄澜消尽年光伫思间若使见鱼无羡意向人姿态更应闲  

子规  

雨恨花愁同此寃啼时闻处正春繁千声万血谁哀尔争得如花笑不言  

新安官舍闲坐  

寂寞空阶草乱生簟凉风动若为情不知独坐闲多少看得蜘蛛结网成  

除夜  

事闗休戚已成空万里相思一夜中愁到晓鸡声绝后又将憔悴见春风  

游鱼  

弄萍隈荇思夷犹掉尾扬鬐逐慢流应怕碧岩岩下水浮藤如线月如钩  

鹦鹉  

色白还应及雪衣觜红毛緑语仍竒年年鎻在金笼里何似陇山闲处飞  

偶题二首  

近来灵鹊语何踈独凭栏干恨有殊一夜緑荷霜剪破赚他秋雨不成珠  

水边箕踞静书空欲解愁肠酒不浓可惜青天好雷雹只能驱趂懒蛟龙  

惜花  

东风渐急夕阳斜一树夭桃数日花为惜红芳今夜里不知和月落谁家  

洞庭隐  

髙卧洞庭三十春芰荷香里独垂纶莫嫌无事闲销日有事始怜无事人  

古劒池  

秋水莲花三四枝我来慷慨步迟迟不决浮云斩邪佞直成龙去欲何为  

上兴元严仆射　　　　　　欧阳詹  

推车阃外主恩新今日梁州草遍春玉色防鞍双节下扬兵百万路无尘  

送张中丞  

心诵隂符口不言风驱千骑出辕门孙呉去后无长防谁敌留侯直下孙  

覩亡友题诗处  

旧友亲题壁上诗伤看縁迹不縁词门前犹是长安道无复回车下笔时  

题秦岭  

南下斯须隔帝鄊北行一步掩南方悠悠烟景两边意蜀客秦人各防肠  

石臼岭寄严仆射  

鸟企虵盘地半天下窥千仭到浮烟因髙回望沾恩处认得梁州落日边  

经骆谷见野果有闽中悬壶子呈洪孺卿洪亦闽人  

青苞朱实忽离离得盈筐泪更垂上德同之岂无意故园山路一枝枝  

韦晤宅聴歌  

服制虹霓鬓似云萧郎屋里上清人等闲逐酒倾杯乐飞尽虹梁一夜尘  

闻嘉陵越鸟声呈林蕴  

正是闽中越鸟声几回留聴暗沾缨伤心激念君深浅共有离郷万里情  

送闻上人游嵩山  

二室峯峯昔愿游从云从鹤思悠悠丹梯石路君先去为上青冥最上头  

题僧房  

草席蒲团不扫尘松间石上似无人羣隂欲午钟声动自煮溪蔬养幻身  

山中老僧  

笑向来人话古时防牀竹杖自扶持秋深头冷不能剃白黒苍然髪到眉  

赠鲁山李明府  

外户通宵不闭闗抱孙弄子万家闲若将邑号称贤宰又是皇唐李鲁山  

泉州赴上都留别舍弟及故人  

天长地阔多岐路身即飞蓬共水萍疋马将驱岂容易弟兄亲故满离亭  

送张骠骑  

寳马雕弓金仆姑龙骧虎视出皇都扬鞭莫怪轻边外曽在渔阳敌万夫  

题梨岭  

南北风烟即异方连峯危栈倚苍苍哀猿咽水偏高处谁不沾衣望故乡  

秋夜寄僧  

尚被浮名诱此身今时谁与德为邻遥知是夜檀溪上月照千峯为一人  

观送  

何事悲酸涙满巾浮生共是北邙尘他时不见北山路死者还曽哭送人  

宿建溪  

一席眠还坐蛙噪萤飞夜未央僮仆舟人空寂寂隔帘微月入中仓  

题王明府郊亭  

日日郊亭启竹扉论桑劝穑是常机山城要得牛羊下方与农人分背归  

塞上行  

闻说戈兵欲利秋昨来投笔到营州骁雄已许将军用边塞无劳天子忧  

题别业  

千山江上背斜晖一径中峯见所归不信扁舟回在晚宿云先已到柴扉  

广陵登髙懐邵二  

簪茰泛菊俯平阡饮过三杯却惘然十嵗此辰同醉友登髙各处已三年  

题延平劒潭  

想象精灵欲见难通津一去水漫漫空余昔日凌霜色长与澄潭生昼寒  

晚泊漳州  

回峯叠嶂绕庭隅散防烟霜胜画图日暮华轩卷长箔太清云上对蓬壷  

赠严兵马使  

为鴈为鸿弟与兄如雕如鹗杰连英天旋地转烟云黒共鼓长风六合清  

除夜侍酒呈诸兄示舍弟  

莫叹明朝又一春相看堪共贵兹身悠悠寰宇同今夜膝下传杯有几人  

春日思归　　　　　　　　　王翰  

杨柳青青杏发花年光误客转思家不知湖上菱歌语防个春舟在若耶  

凉州词二首  

蒲萄美酒夜光杯欲饮琵琶马上催醉卧沙场君莫笑古来征战防人回  

秦中花鸟已应防塞外风沙犹自寒夜聴胡笳折杨柳教人气尽忆长安  

马嵬  

二百年来事逺闻从龙唯解尽如云张均兄弟今何在却是杨妃死报君  

初夏戯题  

长养薫风拂晓吹渐开荷芰落蔷薇青虫也学庄周梦化作南园蛱蝶飞  

路傍草  

楚甸秦原万里平谁教根向路傍生轻蹄绣毂长相蹋合是荣时不得荣  

蝴蝶三首  

不并难飞蠒里蛾有花芳处即经过天风相送轻飘去却笑蜘蛛漫织罗  

苒苒双双拂画栏佳人欲绣再三看莫欺翼短飞长近试就花间捉也难  

栩栩无因系得他野园荒径一何多不闻丝竹谁教舞应伏流莺为唱歌  

李夫人二首  

不望金舆到锦帷人间乐极即须悲若言要识愁中貎也似君恩日日衰  

招得香防爵少翁九华灯烛晓还空汉皇不及呉王乐且与西施死处同  

答黄校书来韵  

慈恩鴈塔参差牓杏苑鸎花次第游白日有愁犹可散青山髙卧况无愁  

无题  

买骨须求骐骥骨爱毛宜采鳯凰毛驽骀鷰雀堪何用仍向人前价数髙  

宿齐山僧舍　　　　　　　　张乔  

一宿经望白波晓随山月出烟萝若言不得南宗要长在禅牀事更多  

笛  

剪雨裁烟一节秋落梅杨柳曲中愁尊前暂借殷勤看明月曽闻向陇头  

长安赠猿  

挂月栖云向楚林取来全是为清音谁知系在黄金鎻翻畏侯家不敢吟  

渔者  

首戴圆荷髪不梳叶舟为宅水为居沙头聚首人如市钓得澄江一丈鱼  

宿潺湲亭  

走月流烟叠树西聴来愁甚聴猿啼防时御水声边住却梦潺湲宿此溪  

台城  

宫殿余基长草花景阳宫树噪村鸦云屯雉堞依然在空绕渔樵四五家  

寄山僧二首  

大道本来无所染白云那得有心期逺公独刻莲花漏犹向青山礼六时  

闲倚蒲团向日眠不能归老岳云边旧时僧侣无人在唯有长松见少年  

题上元许棠所任王昌龄防  

瑠璃堂里当时客久绝吟声继后尘百四十年庭树老如今重得见诗人  

自诮  

每到花时恨道穷一生光景半成空只应抱璞非良玉岂得年年不至公  

赠河南诗友  

山东令族玉无尘裁剪烟花笔下春不把瑶华借风月洛阳才子更何人  

寄惟扬故人  

离别河边绾柳条千山万水玉人遥月明记得相寻处城鎻东风十五桥  

孤云  

舒卷因风何所之碧天孤影势迟迟莫言长是无心物还有随龙作雨时  

咏棋子赠奕僧  

黒白谁能用入千回生死体方圆空门说得恒沙刼应笑终年为一先  

谷口作  

巴客青冥过岭尘雪崖交映一川春晴明采药寻源去必恐云深见异人  

寄弟  

故里行人战后踈青崖萍寄白云居那堪又是伤春日把得长安落第书  

春日有懐  

髙下寻花春景迟汾阳台榭白云诗看山懐古翻惆怅未胜遥传不到时  

宿洛都门  

山川马上度边禽一宿都门永夜吟客路不归秋又晚西风吹落洛阳砧  

鹭丝障子  

翦得机中如雪素画为江上带丝禽闲来相对茅堂下引出烟波万里心  

促织  

念尔无机自有情迎寒辛苦弄梭声椒房金屋何曽识偏向贫家壁下鸣  

宴边将  

一曲凉州今不清边风萧飒动江城坐中有老沙塲客横笛休吹塞上声  

阌乡卜居　　　　　　　　　呉融  

六载抽毫侍禁闱不堪多病决然归五陵年少如相问阿对泉头一布衣  

水调  

凿河千里走黄沙浮殿西来动日华可道新声是亡国且贪惆怅后庭花  

野庙  

古原荒庙掩莓苔何处喧喧鼔笛来日暮鸟鸣人散尽野风吹起纸钱灰  

小迳  

碍竹妨花一迳幽攀縁应对玉峯头若教须似康庄好便有髙车驷马忧  

楚事  

悲秋应亦抵伤春屈宋当年并楚臣何事从来好时节只将惆怅付词人  

华清宫三首  

中原无鹿海无波鳯辇鸾旗出幸多今日故宫归寂寞太平功业在山河  

四郊飞雪暗云端唯此宫中落旋干緑树碧檐相掩映无人知道外边寒  

渔阳烽火照函闗玉辇怱怱下此山一曲羽衣聴不尽至今遗恨水潺潺  

上巳日  

本学多情刘武威寻花傍水看春辉无端遇着伤心事赢得凄凉索漠归  

嘲妓　　　　　　　　　　　崔涯  

布袍披袄火烧氊纸补箜篌麻接弦更着一双皮屐子纥梯纥榻出门前  

嘲李湍湍  

黄昏不语不知行鼻似烟牕耳似铛独把象牙防挿鬓昆仑山上月初生  

重赠  

覔得黄骝鞁绣鞍善和坊里取湍湍扬州近日浑成差一朶能行白牡丹  

杂嘲二首  

二年不到宋家东阿母深居僻巷中含泪向人羞不语琵琶防倚屏风  

日暮迎来香阁中百年心事一宵同寒鸡鼓翼纱窻外已觉恩情逐晓风  

悼妓  

赤板桥西小竹篱槿花还似去年时淡黄衫子浑无色肠防丁香画雀儿  

别妻  

陇上流泉陇下分防肠呜咽不堪闻姮娥一入月宫去巫峡千秋空白云  

竹枝二首　　　　　　　　孙光宪  

门前春水白苹花岸上无人小艇斜商女经过江欲暮散抛残食饲神鸦  

乱绳千结绊人深越罗万丈表长寻杨柳在身垂意绪藕花落尽见莲心  

杨柳枝四首  

阊门风暖落花干飞遍江城雪不寒独有晚来临水驿闲人多凭赤栏干  

有池有榭即蒙蒙浸润翻成长养功恰似有人长防检着行排立向春风  

根柢虽然傍浊河无妨终日近笙歌金带谁堪比还共黄莺不较多  

万株枯槁怨亡隋似吊呉台各自垂好是淮隂明月里酒楼横笛不胜吹  

## 万首唐人绝句卷五十  

宋　洪迈　编  

七言  

咏灯　　　　　　　　　　　韩偓  

高在酒楼明锦幕逺随渔艇泊烟江古来幽怨皆销骨休向长门背雨牕  

逺廊  

浓烟隔帘玉漏泄斜灯照烛光参差绕廊倚槛更惆怅微雨轻寒花落时  

屐子  

六寸肤圆光致致白罗绣屉红托里南朝天子事风流却重金莲轻緑齿  

想得  

两重门里玉堂前寒食花枝月午天想得那人垂手立娇羞不肯上秋千  

闻雨  

香侵蔽膝夜寒轻闻雨伤春梦不成罗帐四垂红烛背玉钗敲着枕函声  

聮缀体  

院宇明秋日日长社前一鴈别辽阳陇头针线年年事不喜寒砧捣断肠  

夜深  

清江碧草两悠悠各自风流一种愁正是落花寒食雨夜深无伴倚空楼  

哭花  

曾愁香结破顔迟今见妖红委地时若是有情争不哭夜来风雨葬西施  

蜻蜓  

碧玉眼睛云母翅轻于粉蝶瘦于蜂坐来并拂波光舞可是殷勤恋蓼丛  

观鬬鸡  

何曾解报稲梁恩金距花冠气遏云白日枭鸱无意问唯将芥羽害同羣  

船头  

两岸緑芜齐似剪掩映灵山相向晚船头独立望长空日灔波光逼人眼  

寄禅师  

从无入有云峯聚已有还无电火销销聚本来皆是幻世间闲口漫嚣嚣  

已凉二首  

碧阑干外绣帘垂猩色屏风画折枝八尺龙须方锦褥已凉天气未寒时  

秋多却讶天凉早思倦翻嫌夜漏迟何处山川孤馆里向灯弯尽一双眉  

重游曲江  

鞭鞘乱拂暗伤情踪迹难寻露草青犹有玉轮曾碾处一秋水涨浮萍  

遥见  

悲歌泪湿淡燕脂闲立风吹金缕衣白玉堂东遥见后令人评泊画杨妃  

新秋  

一夜清风动扇愁背时容色入新秋桃花脸里汪汪泪忍到更深枕上流  

宫词  

绣屏斜立正销防侍女移灯掩殿门燕子不归花着雨春风应自怨黄昏  

踏青  

踏青防散欲归时金车久立频催上収裙整髻故迟留两防深心各惆怅  

寒食夜  

恻恻轻寒剪剪风杏花飘雪小桃红夜深斜搭秋千索楼阁朦胧细雨中  

松髻  

髻根慢玉钗垂指防庭花又过时坐乆暗生惆怅事映人匀却泪燕脂  

夏日  

庭树新隂叶未成玉阶人静下帘声相风不动乌龙睡时有幽禽自唤名  

江楼二首  

梦啼呜咽觉无语杳杳微微望烟浦楼空客散燕交飞江静帆稀日亭午  

鳀鱼苦笋香味新杨花酒旗三月春风光百计牵人老争那多情足病身  

新上头  

学梳蝉鬓试新裙消息佳期在此春为爱好多心转惑遍将冝称问傍人  

録旧诗有感  

缉缀小诗抄卷里寻思闲事到心头自吟自泣无人防肠断蓬山第一流  

中庭  

夜短睡迟慵早起日髙方始出纱窻中庭自摘青梅子先向钗头帯一防  

踪迹  

东乌西兎似车轮却笑桑田不复论唯有风光与踪迹思量长似暗销防  

日高  

朦胧犹认管声噤痄余寒酒半醒春暮日高帘半卷落花和雨满中庭  

夕阳  

花前酒泪临寒食醉里回头问夕阳不管相思人老尽朝朝容易下西墙  

过建溪  

长贪山水羡渔樵自笑扬鞭趂早朝今日建溪惊恐后李将军画也须烧  

秋雨内宴  

一带清风入画堂撼真珠箔碎玎珰更看槛外霏霏雨似劝须交醉玉觞  

僧影  

山色依然僧已亡竹间踈磬隔残阳智灯已灭余香烬犹自光明照十方  

旧馆  

前欢徃恨分明在酒兴诗情大半亡还是墙西紫荆树残花摘索映高塘  

中春忆赠  

年年长是阻佳期万种恩情只自知春色转添惆怅望似君花发两三枝  

半睡  

眉山暗淡向残灯一半云鬟坠枕棱四体着人娇欲泣自家揉损砑缭绫  

春恨  

残梦依依酒力余城头画角半啼乌平明未卷西楼幕院静时闻放鹿卢  

寄恨  

秦钗枉断长条玉蜀纸空留小字红死恨物情无会处莲花不肯嫁春风  

闺怨  

时光潜去暗凄凉懒对菱花晕晓妆初拆秋千人寂寞后园青草任他长  

深院  

鹅儿唼啑栀黄觜鳯子轻盈腻粉腰深院下帘人昼寝红蔷薇架映芭蕉  

痛忆  

信知尤物必牵情一顾难酬觉命轻曾把禅机销此病破除才尽又重生  

忍笑  

宫様梳头浅画眉晚来装饰更相冝水精鹦鹉钗头颤敛袂佯羞忍笑时  

气疾初愈  

疾愈身轻觉数通山无岚瘴海无风隂阳欲出隂精落天地包含紫气中  

偶见二首  

雾为襟袖玉为冠半似羞人半忍寒别易防难长自叹转身应取涙珠弹  

桃花脸薄难藏泪桂叶眉长易觉愁形迹未成当面笑几回擡眼又低头  

密意  

呵花贴鬓粘寒髪凝酥光透猩猩血经过洛水几多人唯有陈王见罗袜  

偶见  

秋千打困解罗裙指防醍醐酒一尊见客入来和笑走手搓梅子映中门  

寒食夜有寄  

风流大底是张张一度相思一断肠云薄月昏寒食夜隔帘微雨杏花香  

叹白菊  

正怜香雪披千片忽讶残霞覆一还似妖姬长年后酒酣防脸却微红  

侍宴  

蜂黄蝶粉两依依狎宴临春日正迟密防不教江令醉丽华微笑认皇慈  

秋霖夜忆家  

垂老何时见弟兄背灯愁泣到天明不知短髪能多少一滴秋霖白一茎  

曛黒  

古木侵天日已沉露华凉冷润衣襟江城曛黒人行绝唯有啼乌伴夜砧  

柳二首  

褭雨拖风不自持遍身无力向人垂玉纎折得遥相赠便似观音手里时  

一笼金线拂弯桥几被儿童损细腰无奈灵和标格在春来依旧褭长条  

晓日  

天际霞光入水中水中天际一时红直须日观三更后首送金乌上碧空  

醉着  

万里清江万里天一村桑柘一村烟渔翁醉着无人唤过午醒来雪满船  

家书后批【`家在登州`】  

四序风光总是愁鬓毛衰飒涕横流此书未到心先到想见孤城海岸头  

偶题  

俟时轻进固相妨实行丹心仗彼苍萧艾转肥兰蕙瘦可能天亦妬馨香  

净兴寺杜防  

一园红艶醉坡陁自地连梢蔟蒨罗蜀魄未归长滴血秪应偏滴此多  

翠碧鸟  

天长水逺网罗希保得重重翠羽衣挟弹小儿多害物劝君莫近五陵飞  

赠孙尊师  

齿如冰雪髪如黳几百年来醉似泥不共世人争得失卧床前有上天梯  

寓汀州闻郑左丞赴洛  

鬓惹新霜耳旧聋眼昏腰曲四支风交亲若要知形岚瘴烟中折臂翁  

荔枝三首  

遐方不许贡珍奇密诏唯教进荔枝汉武碧桃争比得枉令方朔号偷儿  

封开玉笼鸡冠澁叶衬金盘鹤顶鲜想得佳人微啓齿翠钗先取一防悬  

巧裁霞片裹神浆崖蜜天然有异香应是仙人金掌露结成冰入蒨罗囊  

尤溪道中  

水自潺湲日自斜尽无鸡犬有鸣鸦千村万落如寒食不见人烟空见花  

腾腾  

八年流落醉腾腾防检行藏喜不胜乌防素飡兼施药前生多恐是医僧  

赠友人  

莫嫌谈笑与经过却恐闲多病亦多若遣心中无一事不知争奈日长何  

中秋永夕奉寄杨学士  

鳞差甲子渐衰迟依旧年年困乱离八月夜长乡思切鬓边添得几茎丝  

清兴  

隂沉天气连翩醉摘索花枝撩峭寒拥鼻绕廊吟看雨不知遗却竹皮冠  

雷公  

闲人倚柱笑雷公又向深山霹怪松必若有苏天下意何如惊起武侯龙  

野塘  

侵晓乗凉偶独来不因鱼跃见萍开卷荷忽被微风触泻下清香露一杯  

访隐者遇醉  

晓入江村覔钓翁钓翁沉醉酒缸空夜来风起闲花落狼籍柴门鸟径中  

即目  

书墙暗记移花日洗瓮先知醖酒期须信闲人有忙事且来冲雨覔渔师  

寄邻庄道侣  

闻说经旬不啓关药牎谁伴醉开顔夜来雪压村前竹剰见溪南几尺山  

初赴期集  

轻寒着背雨凄凄九陌无尘未有泥还是平时旧滋味漫垂鞭袖过街西  

晚岸  

揭起青蓬上岸头野花和雨冷脩脩春江一夜无波浪校得行人分外愁  

仙山  

一炷心香洞府开偃松皴澁半莓苔水清无底山如削始有仙人骑鹤来  

过茂陵  

不悲霜露但伤春孝理何因感兆民景帝龙髯消息断异香空见李夫人  

曲江秋日  

斜烟缕缕鹭鸶栖藕叶枯香折野泥有个高僧似图画把经吟立水塘西  

流年  

三月伤心仍晦日一春多病更隂天雄豪亦有流年恨况是离防易黯然  

寄上兄长  

两地支离路八千襟懐凄怆鬓苍然乱来未必长团防其奈而今更长年  

两贤  

卖卜严将卖饼孙两贤髙趣恐难伦而今若有逃名者应被品流呼差人  

寳劒  

困极还应有日通难将粪土掩神踪但教出得丰城后不是延津亦化龙  

访卢秀才  

药诀棊经思致论桞腰莲脸本忘情频频强入风流坐酒肆应疑阮歩兵  

商山道中  

云横峭壁水平铺渡口人家日欲晡却忆徃年看粉本始知名有功夫  

招隐  

立意忘机机已生可能朝市污高情时人未防严陵志不钓鲈鱼只钓名  

雨村  

鴈行斜拂雨村楼帘下三更幕一钩倚柱不知身半湿黄昏独自未回头  

使风  

茶香睡觉心无事一卷黄庭在手中欹枕卷帘江万里舟人不语满帆风  

阻风  

平生情趣羡渔师此日烟江惬所思肥鳜香秔小艛艓断肠滋味阻风时  

并州  

戌旗青草接榆雨里并州四月寒谁防凭栏潜忍泪不胜天际似江干  

夏夜  

猛风飘电黒云生霎霎高林簇雨声夜乆雨休风又定断云流月却斜明  

栏干  

扫花虽恨夜来雨把酒却怜晴后寒吴质漫言愁得病当时犹不凭栏干  

驿楼  

流云溶溶水悠悠故郷千里空回头三更独凭栏干月泪满关山孤驿楼  

以海棠梨花一枝寄李员外  

二月春风澹荡时旅人虚对海棠梨不如寄与星去想得朝回正画眉  

游春引三首　　　　　　　　张碧  

句芒爱弄春风权开萌发翠无党偏句芒小女精神巧机罗杼绮满平川  

五陵年少轻薄客蛮锦花多春袖窄酌桂鸣金翫物华星蹄绣毂填香陌  

千条碧緑轻拖水金毛泣怕春江死万彚俱含造化恩见我春公无私理  

农父  

运锄耕斸侵星起陇畆丰盈满家喜到头禾黍属他人不知何处抛妻子  

古意  

銮舆不碾香尘灭更残三十六宫月手持纨扇独含情秋风吹落横波血  

## 万首唐人绝句卷五十一  

宋　洪迈　编  

七言  

看花　　　　　　　　　　　罗邺  

花开只恐看来迟及到愁如未看时家在楚乡身在蜀一年春色负归期  

桞絮  

处处东风扑晚阳轻轻醉粉落无香就中堪恨隋堤上曾惹龙舟舞鳯凰  

云  

纷纷霭霭遍江湖得路为霖岂合无莫使悠飏只如此帝乡还更援苍梧  

芳草  

曲江岸上天街里两地纵生车马多不是萋萋南浦见晚来烟雨半相和  

出都门  

青门春色一花开长到花时把酒杯自觉无家似潮水不知归处去还来  

水帘  

万防飞泉下白云似帘悬处望疑真若将此水为霖雨更胜长垂隔路尘  

赏春  

芳草和烟暖更青闲门要路一时生年年防检人间事唯有春风不世情  

叹平泉春  

生前几到此亭台寻叹投荒去不回若使春风防人意花枝尽合向南开  

长安春雨  

兼风飒飒洒皇州能滞轻寒与胜游半夜五侯池舘里美人惊起为花愁  

驾蜀回  

上皇西幸却归秦花木依然满禁春唯有贵妃歌舞地月明空殿鎻香尘  

河湟  

河湟何计绝烽烟免使征人更戍邉尽放农桑无一事遣教知有太平年  

闻子规  

蜀魄千年尚怨谁声声啼血向花枝满山明月东风夜正是愁人不寐时  

江帆  

别离不独恨蹄轮渡口风帆发更频何处青楼方凭槛半斜红日认归人  

望仙  

千金垒土望三山云鹤无踪羽卫还若说神仙求便得茂陵何事在人间  

放鹧鸪  

好倚青山与碧谿刺桐毛竹待防栖花时迁客伤离别莫向相思树上啼  

宫中二首  

芳草长含玉辇尘君王游幸此中频今朝别有承恩处鹦鹉飞来说似人  

虽然自小属梨园不识先皇玉殿门还是当时歌舞曲今来何处最承恩  

骊山  

风摇岩桂露闻香白鹿惊时出绕墙不向骊山鎻宫殿可知仙去是明皇  

梅花  

繁如瑞雪压枝开越岭吴溪免用栽却是五侯家未识春风不放过江来  

鴈  

早背严霜过戍楼又随寒日下河洲江南江北多离别忍报年年两地愁  

汴河  

炀帝开河鬼亦悲生民不独力空疲至今呜咽东流水似向清平怨昔时  

渡江有感  

岸落残红锦雉飞渡江船上夕阳微一枝犹负平生意归去何曾胜不归  

题终南山僧堂  

九衢终日见南山名利何人肯掩闗唯有吾师达眞理坐看双树老云间  

冬夕江上书事  

一带长谿渌浸门数声幽鸟啄云根松亭尽日唯空坐难得儒翁共讨论  

大散岭  

过徃长逄日色稀雪花如掌扑行衣岭头却望人来处特地身疑是鸟飞  

嘉陵江  

嘉陵南岸雨初收江似秋岚不煞流此地终朝有行客无人一为棹扁舟  

萤  

水殿清风玉户开飞光千防去还来无风无月长门夜偏到堦前防緑苔  

吴王古宫井二首  

古宫荒井曾平后见说耕人又凿开拾得玉钗镌勑字当时恩泽赐谁来  

含青薜荔随金甃碧砌磷磷生緑苔莫言数尺无波水曾与如花并照来  

黄河晓渡  

大河平野正竆秋羸马羸僮古渡头昨夜莲花下月隔帘相伴到明愁  

温泉  

一条春水漱莓苔几绕宗浴殿回此水贵妃曾照影不堪流入旧宫来  

秋怨  

梦断南窻啼晓乌新霜昨夜下庭梧不知帘外如珪月还照边城到晓无  

春过白遥岭  

鸟道穿云望峡遥羸蹄经病在岧嶤到来山下春将半上得林端雪未销  

叹别  

北来南去几时休人在光隂似箭流直待江山尽无路始应抛得别离愁  

送春  

欲别东风思黯然亦知春去有明年世间争那人先老更对残花一醉眠  

蜡烛  

暖香红防一时燃缇幕初垂月落天堪恨兰堂别离夜如珠似泪滴樽前  

子规　　　　　　　　　　　罗隐  

铜梁路逺草青青此恨那堪枕上听一种有寃犹可报不如衔石叠沧溟  

焚书坑  

千载遗踪一窖尘路傍耕者亦伤神祖龙筭事浑乖角将为诗书活得人  

始皇陵  

荒堆无草树无枝懒向行人问昔时六国英雄漫多事到头徐福是男儿  

浮云  

溶溶曵曵自舒张不向苍梧即帝乡莫道无心便无事也曾愁杀楚襄王  

早发  

北去南来无定居此生生计竟何如酷怜一觉平明睡长被鸡声恶破除  

香  

沉水良材食柏珍博山罏暖玉楼春怜君亦是无端物贪作馨香忘却身  

铜雀台二首  

强歌强舞竟难胜花落花开泪满缨只合当年伴君死免教憔悴望西陵  

台上年年掩翠娥台前高树夹漳河英雄亦到分香处能共常人校几多  

自遣  

得则高歌失却休多愁多恨亦悠悠今朝有酒今朝醉明日愁来明日愁  

鹦鹉  

莫恨雕笼翠羽残江南地暖陇西寒劝君不用分明语语得分明出转难  

竹下残雪  

墙下浓隂对此君小山尖险玉为羣夜来解冻风虽急不向寒城减一分  

西施二首  

家国兴亡自有时吴人何苦怨西施西施若解倾吴国越国亡来又是谁  

让高防伯开基日贤见延陵复命时未防子孙因底事解崇台榭为西施  

金钱花  

占得佳名绕树芳依依相伴向秋光若教此物堪收贮应被豪门尽斸将  

梅  

天赐胭脂一抺腮盘中磊落笛中哀虽然未得和羮便曾与将军止渴来  

炀帝陵  

入郭登桥出郭船红楼日日柳年年君王忍把平陈业只换雷塘数亩田  

马嵬陂  

佛屋前头野草春贵妃轻骨此为尘从来绝色知难得不破中原未是人  

隋堤柳  

夹岸依依千里遥路人回首认隋朝春风未借宣华意犹费工夫长柳条  

孟先生墓  

数歩荒榛接旧蹊寒江漠漠草萋萋鹿门黄土无多少恰到书生冢便低  

秦纪  

长策东边极海隅鼋鼍奔走鬼神趋怜君未到沙丘日肯信人间有死无  

柳二首  

灞岸晴来送别频相偎相倚不胜春自家飞絮犹无定争解垂丝绊路人  

一簇青烟鎻玉楼半埀栏畔半埀沟明年更有新条在绕乱春风卒未休  

王濬墓  

男儿未必尽英雄俱到时来命即通若使吴都由王气将军何处立殊功  

京中晚望  

心如野鹿迹如萍漫向人间性一灵徃事不知多少梦夜来和酒一时醒  

偶兴  

逐队随行二十春曲江池畔避车尘如今赢得将衰老闲看人问得意人  

题僧院  

日夜潮声送是非一回登眺一忘机怜师好事无人见不把兰牙染褐衣  

圉城偶作  

东望陈留日欲曛每因刀笔想夫君自从郭防碑铭后只见黄金不见文  

宿纪南驿  

防蹇南游忆楚朝隂风淅淅树萧萧不知无忌奸邪骨又作何山野葛苖  

偶题  

钟陵醉别十余春重见云隂掌上身我未成名君未嫁可能俱是不如人  

故都  

江南江北两风流一作迷津一拜侯至竟不如隋炀帝破家犹得到扬州  

寄窦处士二首  

兰亭醉客独知闻欲问平安隔海云不是金陵钱太守世间谁肻更容身  

鼇背楼台拂白榆此中槎客亦踟蹰牢山道士无仙骨却向人间作酒徒  

蜂  

不论平地与山尖无恨春光尽被占采得百花成蜜后不知辛苦为谁甜  

七夕  

月帐星房次第开两情唯恐晓光催时人不用穿针待没得心情送巧来  

罗敷水  

雉声角角野田春试驻征车问水滨数树枯桑虽不语思量应合识秦人  

严陵滩  

中都九鼎动英髦渔钓牛簑且遁逃世祖升遐夫子死原陵不及钓台高  

华清宫  

楼殿层层佳气多开元时节好笙歌也知道德胜尧舜争奈杨妃解笑何  

帘二首  

叠影重纹映画堂玉钩银烛共荧煌防应得见神仙在休下真珠十二行  

翡翠佳名世共稀玉堂高下巧相宜殷勤为嘱纎纎手卷上银钩莫放埀  

韦公子  

击箸狂歌惨别顔百年人事梦魂间李将军自嘉声在不得封侯亦是闲  

中秋不见月  

隂云薄暮上空虚此夕清光已破除只恐异时开霁后玉轮依旧养蟾蜍  

望思台  

芳草台邉魂不归野烟乔木弄残晖可怜高祖清平业留与闲人作是非  

鹭鸶  

斜阳澹澹柳隂隂风袅寒丝映水深不要向人夸洁白也知常有羡鱼心  

书淮隂侯传  

寒灯挑尽见遗尘试沥椒浆合有神莫恨高皇不终始灭秦谋项是何人  

竹  

篱外清隂接药栏晚风交戞碧琅玕子猷没后知音少粉节霜筠漫岁寒  

中秋夜戏酬顾道士　　　　　孙蜀  

不那此身偏爱月等闲看月即更深仙翁每被嫦娥使一度逄圆一夜吟  

赠薛瑶英　　　　　　　　　杨炎  

雪面澹娥天上女鳯箫鸾翅欲飞去玉钗翘碧歩无尘楚腰如柳不胜春  

题北方天王祠　　　　　　　刘山甫  

壊墙风雨几经春草色盈庭一座尘自是神明无感应盛衰何得却由人  

赠项斯　　　　　　　　　　杨敬之  

几度见诗诗緫好及观标格过于诗平生不解藏人善到处相逄说项斯  

过崔处士林亭　　　　　　　裴迪  

乔柯门里自成隂散髪窻中曾不簪逍遥且喜从吾事荣宠从来非我心  

酬王摩诘过林亭　　　　　　崔兴宗  

穷巷空林常闭关悠悠独卧对前山今朝忽枉嵇生驾倒屣开门遥解顔  

朝退望终南山　　　　　　　李拯  

紫宸朝罢缀鸳鸾丹鳯楼前驻马看唯有终南山色在晴明依旧满长安  

长门怨　　　　　　　　　　刘驾  

御泉长绕鳯凰楼只是恩波别处流闲揲舞衣归未得夜来砧杵六宫秋  

题画山水　　　　　　　　　杨汝士  

太华前是故乡路人遥指读书堂如今老大骑官马羞向关西道姓杨  

元夕【`前有二首`】　　　　　　　　　崔液  

今年春色胜常年此夜风光最可怜鳷鹊楼前新月望鳯凰台上寳灯燃  

金勒银鞍控紫骝玉轮朱幰驾青牛骖驔始似东城曲倐忽还来南陌头  

公子王孙意气骄不论相识也相邀最怜长袖风前弱更赏新弦暗里调  

星移汉转月将微露洒烟飘灯渐稀犹惜灯傍歌舞处踟蹰相顾不能归  

咏南岳径松　　　　　　　　狄焕  

一阵雨声归岳峤两条寒色下潇湘客吟晚景停孤棹僧踏清隂彻上方  

题鄜州相思铺　　　　　　　令狐挺  

谁把相思号此河塞垣车马徃来多只应自古征人泪洒向空川作逝波  

婢仆诗二首　　　　　　　　李昌符  

春娘爱上酒家楼不怕归迟总不忧推道那家娘子卧且留教住要梳头  

不论秋菊与春花个个能噇空腹茶无事莫教频入库一名闲物要些些  

谒华州李相不遇　　　　　　平曾  

老夫三日门前立珠箔银屏昼不开诗卷却抛书袋里匹如闲看华山来  

江西谒所知不遇　　　　　　刘鲁风  

万卷书生刘鲁风烟波千里谒文翁无钱乞与韩知客名纸毛生不为通  

## 万首唐人绝句卷五十二  

宋　洪迈　编  

七言  

比红儿诗　　　　　　　　罗　虬  

其一  

姓氏看侵尺五天芳名占断百花鲜马嵬好笑当时事虚赚明皇幸蜀川  

其二  

金谷园中花正繁坠楼从道感深恩齐奴恰是来东市不为红儿死更寃  

其三  

防却平阳为小怜周师百万战长川更教乞与红儿貌举国山河不直钱  

其四  

一曲都縁张丽华六宫齐唱后庭花若教比并红儿貌枉破当时国与家  

其五  

乐营门外栁如隂中有家人画阁深若是五陵公子见买时应不啻千金  

其六  

青丝髙绾石榴裙肠断当筵酒半醺置向汉宫图画里和戎应不数昭君  

其七  

斜凭栏干醉态新敛眸微盻不胜春当时若遇东昏主金叶莲花是此人  

其八  

匼匝千山与万山碧桃花下景长闲神仙得似红儿貌应免刘郎忆世间  

其九  

越山重叠越溪斜西子休怜解浣纱得似红儿今日貌肯教将去与夫差  

其十  

诏下人间选好花月眉云髻尽名家红儿若向当时见系臂先封第一纱  

十一  

锋镝纵横不敢看泪垂玉筯正汍澜应縁近似红儿貌始得深宫奉五官  

十二  

金缕浓熏百和香脸红眉黛入时防当时若向乔家见未敢将心在窈娘  

十三  

通宵甲帐散香尘汉帝精诚礼百神若见红儿醉中态也应休忆李夫人  

十四  

防得芙蓉出水新魏家公子信才人若教瞥见红儿貌不肯留情赋洛神  

十五  

芳姿不合并常人云在遥天玉在尘因事爱思荀奉倩一生闲坐枉伤神  

十六  

笔底如风思涌泉赋中休漫説婵娟红儿若在东家住不得登墙尔许年  

十七  

一抹浓红傍脸斜防成不语独攀花当时若是逢韩夀未必埋踪在贾家  

十八  

树袅西风日半沉地无人迹转伤心阿娇得似红儿貌不费长门买赋金  

十九  

五云髙捧紫金堂花下投壶侍玉皇从道世人都不识也应知有杜兰香  

二十  

戏水源头指旧踪当时一笑也难逢红儿若为回桃脸岂比连催举五峰  

二十一  

虢国夫人照夜玑若为求得与红儿醉和香态浓春里一树繁花偃绣帏  

二十二  

知有持盈玉叶冠剪云裁月照人寒若使红儿风貌戴直似瑶池防上看  

二十三  

明媚何曽让玉环破年几百花顔若教貌向南朝见定却梅防似等闲  

二十四  

世事悠悠未足称懒将闲事更争能自从命向红儿断不欲留心在裂缯  

二十五  

自隐新从梦里来岭云微歩下云台含情一向春风笑羞杀凡花尽不开  

二十六  

舍却青蛾换玉鞍古来公子苦无端莫言一疋追风马天骥牵来也不看  

二十七  

槛外花低瑞露浓梦魂惊觉晕春容凭君细看红儿貌最称严防待晓钟  

二十八  

薄罗轻剪越溪纹鵶翅低从两鬓分料得相如偷见面不应琴里挑文君  

二十九  

南国东邻各一时后来唯有杜红儿若教楚国宫人见羞把腰身并栁枝  

三十  

照耀金钗簇腻鬟见时直向画屛间黄姑阿母能判剖十斛明珠也是闲  

三十一  

轻小休夸似燕身生来占断紫宫春汉皇若遇红儿貌掌上无因着别人  

三十二  

鹦鹉娥如裛露红镜前眉様自深宫稍教得似红儿貌不嫁南朝沈侍中  

三十三  

拟将心地学安禅争奈红儿笑靥圆何物把来看比并野塘初绽一枝莲  

三十四  

浸草漂花绕槛香最怜穿度乐营墙殷勤留滞縁何事曽照红儿一面防  

三十五  

雕隂旧俗逞婵娟有个红儿赛洛川常笑世人多诳诞今朝自见火中莲  

三十六  

渡口诸侬乐未休竟陵西望路悠悠石城有个红儿貌两桨无因迎莫愁  

三十七  

谁向深山识大仙劝人山下引春泉定知不及红儿貌枉却工夫溉玉田  

三十八  

倾国倾城总绝伦红儿花下认真身十年东北看燕赵眼冷何曽见一人  

三十九  

今时自谓不谙知前代由来事见为一笑阳城人便惑何堪教见杜红儿  

四十  

京口喧喧百万人竞传河鼓谢星津奈花似雪争簪髻今日夭容是后身  

四十一  

青史书来未是真可知纎智却狂秦再三为谢齐王后要解连环别与人  

四十二  

绣帐鸳鸯对刺纹博山微暖麝微薫诗人若有红儿貌悔道当时月坠云  

四十三  

薄粉轻朱取次施大都端正亦相宜只如花下红儿态不借城中半额眉  

四十四  

防成浑欲认前朝金鳯双钗逐歩揺未必慕容宫里伴舞风歌月胜纎腰  

四十五  

琥珀钗成恩正深玉儿妖惑荡吾心莫教回首匀防靣始觉曽虚掷万金  

四十六  

自有闲花一面春脸檀眉黛一时新殷勤为报梁家妇休把啼防赚后人  

四十七  

轻梳小髻号慵来巧中君心不用媒可得红儿抛醉眼汉皇恩泽一时回  

四十八  

千里长江旦暮潮呉都风俗尚纎腰周郎若见红儿貌料得无心念小乔  

四十九  

月落潜奔暗解携本心谁道欲单栖还縁交甫非良偶不肯终身作羿妻  

五十  

汉皇曽识许飞琼写向人间作画屏昨日红儿帘下见大都相似更娉婷  

五十一  

魏帝休夸薛夜来雾绡红縠称身裁红儿秀发君知否倚槛繁花带露开  

五十二  

晓日雕梁燕语频见花难可比他人年年媚景归何处长作红儿靣上春  

五十三  

逗玉溅盆浴殿开邀恩先赐夜明苔红儿若是三千数多少芳心似死灰  

五十四  

画帘垂地紫金牀暗引羊车驻七香若是红儿此中住不劳烟篠洒宫廊  

五十五  

苏小轻匀一靣防便留名字着钱塘藏鵶门外诸年少不识红儿未是狂  

五十六  

一首长歌万恨来惹愁漂泊水难回崔徽有底多头靣费得微之尔许才  

五十七  

昔年黄阁识竒章爱説真珠似窈娘若是红儿夜深态便应休説绣衣裳  

五十八  

凤拆莺离恨转深此生难负百年心红儿若向隋朝见破镜无因更重寻  

五十九  

行绾秾云立驻轩我来犹爱不成寃当时若见红儿貌未必相形有此言  

六十  

总是红儿媚态新莫论千度笑争春任伊孙武心如鐡不办军前杀此人  

六十一  

暖塘争赴荡舟期行唱菱歌着艳词为问东山谢丞相可能诸妓胜红儿  

六十二  

呉兴皇后欲辞家泽国宫台展绛霞今日红儿貌倾国恐须真宰别开花  

六十三  

陌上行人歌黍离三千门客欲何之若教麤及红儿貌争肯楼前斩爱姫  

六十四  

休话如臯一笑时金中臆锦离披陋容枉把雕弓射射尽春禽未展眉  

六十五  

长恨西风送早秋低眉深念嫁牵牛若同人世长相对争作夫妻得到头  

六十六  

谢娘休漫逞风姿未必娉婷胜栁枝闻道只应嘲落絮何曽得似杜红儿  

六十七  

总传桃叶渡江时只为王家一首诗今日红儿自堪赋不须重唱旧来词  

六十八  

巫山洛浦本无情总为佳人便得名今日雕隂有神艳后来公子莫相轻  

六十九  

几抛云髻恨金墉泪洗花顔百战中应有红儿些子貌却言皇后长深宫  

七十  

倚槛还应有所思半开香阁见娇姿可中得似红儿貌若遇韩朋好杀伊  

七十一  

晓向纱窻与画眉镜中长欲助娇姿若教得似红儿貌走马章台任道迟  

七十二  

錬得霜华助翠钿相期朝谒玉皇前依稀有似红儿貌方得吹箫引上天  

七十三  

重门深掩几枝花未胜红儿莫太夸玉柄不能探物理可能虚上短辕车  

七十四  

前代休怜事可竒后来还出有光辉争知昼卧纱窻里不有神人覆玉衣  

七十五  

羽化尝闻赴九天只疑尘世是虚传自从一见红儿貌始信人间有谪仙  

七十六  

从道长陵小市东巧将花貌占春风红儿若是同时见未必伊先入紫宫  

七十七  

人间难免是深情命断红儿向此生何似前时李丞相枉抛身力为莺莺  

七十八  

凤舞香飘绣幕风暖穿驰道百花中还縁有似红儿貌始得迎将入汉宫  

七十九  

休道将军出世才尽驱诸妓下歌台都縁没个红儿貌致使轻敎后阁开  

八十  

冯媛须知住汉宫将身只是解当熊不闻有貌倾人国争得今朝更比红  

八十一  

能将一貌使人迷花艳何须上大堤踈属便同巫峡路洛川真是武陵溪  

八十二  

辞辇当时意可知宠深还恐宠先衰若教得似红儿貌占却君恩自不疑  

八十三  

三呉时俗重风光未见红儿一靣防好写妖娆与教看便应休更话真娘  

八十四  

波平楚泽浸星辰台上君王宴早春毕竟章华防中客冠缨虚绝为何人  

八十五  

红儿不向汉宫生便使双成漫得名疑是麻姑恼尘世暂教微步下层城  

八十六  

天碧轻纱只六铢宛风含露透肌肤便教汉曲争明媚应没心情更弄珠  

八十七  

共嗟含恨向衡阳方寸花牋寄沈郎不似红儿些子貌当时争得少年狂  

八十八  

浅色桃花亚短墙不因风起也闻香凝情尽日君知否还似红儿淡薄防  

八十九  

火色樱桃摘得初仙宫只有世间无凝情尽日君知否真似红儿口上朱  

九十  

宿雨初晴春日长入帘花气静难忘凝情尽日君知否真似红儿舞袖香  

九十一  

初月纎纎映碧池池波不动独看时凝情尽日君知否真似红儿罢舞眉  

九十二  

浓艳浓香雪压枝袅烟和露晓风吹红儿被掩防成后含笑无人独立时  

九十三  

楼上娇歌袅夜霜近来休数踏歌娘红儿慢唱伊州遍认取轻敲玉韵长  

九十四  

金粟防成扼臂环舞腰轻转瑞云间红儿生在开元末羞杀新丰谢阿蛮  

九十五  

君看红儿学醉防袴裁官缬砑裙长谁能更把闲心力比并当时武媚娘  

九十六  

栀子同心裛露垂折来深恐没人知花前醉客频相问不赠红儿赠阿谁  

九十七  

云开翡翠一双飞水上鸳鸯不暂离写向人间百般态与君题作比红诗  

九十八  

旧恨长懐不语中几回偷泪向春风还縁不及红儿貌却得生教入楚宫  

九十九  

一舸春深指鄂君好风从度水成纹越人若见红儿貌绣被应羞彻夜薫  

一百  

花落尘中玉堕泥香魂应上窈娘堤欲知此恨无穷处长倩城乌夜夜啼  

## 万首唐人绝句卷五十三  

宋　洪迈　编  

七言  

咏史诗　　　　　　　　　胡　曽  

乌江  

争帝图王势已倾八千兵散楚歌声乌江不是无船渡耻向东呉再起兵  

章华台  

茫茫衰草没章华因笑灵王昔好奢台土未干箫管绝可怜身死野人家  

细腰宫  

楚王辛苦战无功国破城荒霸业空唯有青春花上露至今犹泣细腰宫  

沙苑  

冯翊南边宿雾开行人一步一徘徊谁知此地凋残栁尽是髙欢败后栽  

石城  

古郢云开白雪楼汉江还绕石城流何人知道寥天月曽向朱门送莫愁  

荆山  

抱玉岩前桂叶稠碧谿寒水至今流空山落日猨声呌疑是荆人哭未休  

阳台  

楚国城池飒已空阳台云雨过无踪何人更有襄王梦寂寂巫山十二重  

居延  

漠漠平沙际碧天问人云此是居延停骖一顾犹魂断苏武争禁十九年  

沛宫  

汉髙辛苦事干戈帝业兴隆俊杰多犹恨四方无壮士还乡悲唱大风歌  

金谷园  

一自佳人坠玉楼繁华东逐洛河流唯余金谷园中树残日蝉声送客愁  

湘川  

虞舜南捐万乘君灵妃挥涕竹成纹不知精魄游何处落日潇湘空白云  

夷门  

六龙冉冉骤朝昏魏国贤才杳不存唯有侯嬴在时月夜来空自照夷门  

黄金台  

北乘羸马到燕然此地何人复礼贤欲问昭王无处所黄金台上草连天  

夷陵  

夷陵城阙倚朝云战败秦师纵火焚何事三千珠履客不能西御武安君  

汉江  

汉江一带碧流长两岸春风起緑杨借问胶船何处没欲停兰棹祀昭王  

苍梧  

有虞龙驾不西还空委箫韶洞壑间无计得知陵寝处愁云长满九疑山  

陈宫  

陈国机权未可涯如何后主恣娇奢不知即入宫中井犹自听吹玉树花  

南阳  

世乱英雄百战余孔明方此乐耕锄蜀王不自垂三顾争得先生出旧庐  

即墨  

即墨门开纵火牛燕师营里血波流圗存不得田单术齐国寻成一土丘  

渭濵  

岸草青青渭水流子牙曽此独垂钩当时未入非熊兆几向斜阳叹白头  

五湖  

东上髙山望五湘雪涛烟浪起天隅不知范蠡乘舟后更有功名继踵无  

易水  

一旦秦王马角生燕丹归北送荆卿行人欲识无穷恨听取东流易水声  

长平  

长平瓦震武安初赵卒俄成戏鼎鱼四十万人俱下世元戎何用读兵书  

西园  

月满西园夜未央金风不动邺天凉髙情公子多秋兴更领诗人入醉乡  

长沙  

江上南风起白苹长沙城郭异咸秦故乡犹自嫌卑湿何况当时赋鵩人  

圮桥  

庙筭张良独有余少年逃难下邳初逡廵不进泥中履争得先生一卷书  

铜雀台  

魏武龙舆逐逝波髙台空接望陵歌遏云声绝悲风起翻向罇前泣翠娥  

东晋  

石头城下浪崔嵬风起声疑出地雷何事符坚太相小欲投鞭防过江来  

呉江  

子胥今日委东流呉国明朝亦古丘大笑夫差诸将相更无人解守苏州  

函谷关  

寂寂函关鎻未开田文车马出秦来朱门不养三千客谁为鸡鸣得放回  

武关  

战国相持竟不休武关才掩楚王忧出门若取灵均语岂作咸阳一死囚  

垓下  

防山力尽霸图隳倚劒空歌不逝骓明月满营天似水那堪回首别虞姫  

郴县  

义帝南迁路入郴国亡身死乱山深不知埋恨穷泉后几度西陵片月沉  

东海  

东廵玉辇委泉台徐福楼船尚未回自是祖龙先下世不关无路到蓬莱  

故宜城  

武安南伐勒秦兵踈凿功将夏禹并谁谓长渠千载后水流犹入故宜城  

成都  

杜宇曽为蜀帝王化禽飞去旧城荒年年来呌桃花月似向春风诉国亡  

檀溪  

三月襄阳緑草齐王孙相引到檀溪的卢何处埋龙骨流水依前绕大堤  

青塜  

玉貌元期汉帝招谁知西嫁怨天骄至今青塜愁云起疑是佳人恨未销  

李陵台  

北入单于万里疆五千兵败滞穷荒英雄不伏蛮夷死更筑髙台望故乡  

河梁  

汉家英杰出皇都携手河梁话路隅不是子卿全大节也应低首拜单于  

轵道  

汉祖西来秉白旄子婴宗庙委波涛谁怜君有翻身术解向秦宫杀赵髙  

汉宫  

明妃逺嫁泣西风玉筯双垂出汉宫何事将军封万户却令红粉为和戎  

豫让桥  

豫让酬恩岁已深髙名不朽到如今年年桥上行人过谁有当时国士心  

华亭  

陆机西没洛阳城呉国春风草又青惆怅月中千岁鹤夜来犹为唳华亭  

东山  

五马南浮一化龙谢安入相此山空不知携妓重来日几树莺啼谷口风  

杀子谷  

举国贤良尽泪垂扶苏屈死树边时至今谷口泉呜咽犹似秦人恨李斯  

马陵  

坠叶萧萧九月天驱兵独过马陵前路傍古木虫书处记得将军破敌年  

玉门关  

西戎不敢过天山定逺功成白马闲半夜帐中停烛坐唯思生入玉门关  

滹沱河  

光武经营业未兴王郎兵革正凭陵须知后汉功臣力不及滹沱一片冰  

黄河  

博望沉埋不复旋黄河依旧水茫然防流欲共牛郎语只得灵槎送上天  

凤凰台  

秦娥一别凤凰台东入青防更不回空有玉箫千载后遗声时到世间来  

五丈原  

蜀相西驱十万来秋风原下久徘徊长星不为英雄住半夜流光落九垓  

平城  

汉帝西征防塞尘一朝围解议和亲当时已有吹毛劒何事无人杀奉春  

汴水  

千里长河一旦开亡隋波浪九天来锦帆未落干戈起惆怅龙舟更不回  

兰台宫  

迟迟春日满长空亡国离宫蔓草中宋玉不忧人事变从游那赋大王风  

金牛驿  

山岭千重拥蜀门成都别是一乾坤五丁不凿金牛路秦惠何由得并吞  

望思台  

太子衔寃去不回临臯从筑望思台至今汉武销魂处犹有悲风木上来  

邯郸  

晓入邯郸十里春东风吹下玉楼尘青娥莫怪频含笑记得当年失步人  

箕山  

寂寂箕山春复秋更无人到此溪头弃瓢岩畔中宵月千古空闻属许由  

防稽山  

越王兵败已山栖岂望全生出防稽何事夫差无逺虑更开罗网放鲸鲵  

不周山  

共工争帝力穷秋因此捐生触不周遂使世间多感客至今哀怨水东流  

虞坂  

悠悠虞坂路欹斜迟日和风簇野花未省孙阳身没后几多骐骥困盐车  

秦庭  

楚国君臣草莾间呉王戈甲未东还包胥不动咸阳哭争得秦兵出武关  

延平津  

延平津路水溶溶峭壁巍岑一万重昨夜七星潭底见分明神劒化为龙  

瑶池  

阿母瑶池宴穆王九天仙乐送琼浆漫矜八骏行如电归到人间国已亡  

铜柱  

一柱髙标险塞垣南蛮不敢犯中原功臣自合分茅土何事翻衔薏苡寃  

关西  

杨震幽魂下北邙关西踪迹遂荒凉四知美誉留人世应与乾坤共久长  

髙阳池  

古人未遇即衔杯所贵愁肠得酒开何事山公持玉节等闲深入醉乡来  

泸水  

五月驱兵入不毛月明泸水瘴烟髙誓将雄畧酬三顾岂惮征蛮七纵劳  

细栁营  

文帝銮舆劳北征条侯此地整严兵辕门不峻将军令今日争知细栁营  

叶县  

叶公丘墓已尘埃云矗崇墉亦半摧借问徃年龙见日几多风雨送将来  

杜邮  

自古功成祸亦侵武安寃向杜邮深五湖烟月无穷水何事迁延到陆沈  

柯亭  

一宿柯亭月满天笛亡人没事空传中郎在世无甄别争得名垂尔许年  

葛陂  

长房回到葛陂中人已登真竹化龙莫道神仙难顿学嵇生自是不遭逢  

博浪沙  

嬴政鲸吞六合秋削平天下虏诸侯山东不是无公子何事张良独报讐  

陇西  

乘春来到陇山西隗氏城荒碧草齐好笑王元不量力函关那受一丸泥  

白帝城  

蜀江一带向东倾江上巍峩白帝城自古山河归圣主子阳虚共汉家争  

牛渚  

温峤南归辍棹晨燃犀牛渚照通津谁知万丈洪流下更有朱衣跃马人  

朝歌  

长嗟墨翟少风流急管繁似冦讐若解闻韶知肉味朝歌欲到肯回头  

谷口  

一旦天真逐水流虎争龙战为诸侯子真独有烟霞趣谷口耕锄到白头  

武陵溪  

一溪春水彻云根流出桃花片片新若道长生是虚语洞中争得有秦人  

大泽  

白蛇初断路人通汉祖龙泉血刃红不是咸阳将瓦解素灵那哭月明中  

渑池  

日照荒城芳草新相如曽此挫强秦能令百二山河主便作罇前击缶人  

岘山  

晓日登临感晋臣古碑零落岘山春松间残露频频滴酷似当时堕泪人  

荥阳  

汉祖东征屈未伸荥阳失律纪生焚当时天下方龙战谁为将军作诔文  

长城  

祖舜宗尧自太平秦皇何事苦苍生不知祸起萧墙内虚筑防边万里城  

赤壁  

烈火西焚魏帝旗周郎开国虎争时交兵不假挥长劒已挫英雄百万师  

田横墓  

古墓崔嵬约路岐歌传薤露到今时也知不去朝黄屋秪为曽烹郦食其  

青门  

汉皇提劒灭咸秦亡国诸侯尽是臣唯有东陵守髙节青门甘作种人  

姑苏台  

呉王恃霸弃雄才贪向姑苏醉醁醅不觉钱塘江上月一宵西送越兵来  

息城  

息亡身入楚王家回首春风一靣花感旧不言长掩泪秪应翻恨有容华  

上蔡  

上蔡东门狡兎肥李斯何事忘南归功成不解谋生退直待云阳血染衣  

武昌  

王濬戈鋋发上流武昌鸿业土崩秋思量鐡鎻真儿戏谁为呉王画此筹  

鸿沟  

虎倦龙疲白刃秋两分天下指鸿沟项王不觉英雄挫欲向彭门醉玉楼  

褒城  

恃宠娇多得自由骊山举火戏诸侯秪知一笑倾人国不觉边尘满玉楼  

金陵  

侯景长驱十万人可怜梁武坐防尘生前不得空王力徒向金田自舍身  

洛阳  

石勒童年有战机洛阳长啸倚门时晋朝不是王夷甫大智何由得预知  

畨禺  

重冈复岭势崔嵬一卒当关万卒回不是大夫多辨説尉他争肯筑朝台  

汨罗  

襄王不用直臣筹放逐南来泽国秋自向波间葬鱼腹楚人徒倚济川舟  

彭泽  

英杰那堪屈下僚便栽门栁事萧条凤凰不共鸡争食莫怪先生懒折腰  

## 万首唐人绝句卷五十四  

宋　洪迈　编  

七言  

曲江春草　　　　　　　　郑　谷  

花落江隄簇暖烟雨余江色逺相连香轮莫辗青青破留与愁人一醉眠  

雪中偶题  

乱飘僧舍茶烟湿密洒歌楼酒力微江上晚来堪画处渔人披得一簑归  

题慈恩寺黙公院  

虽近曲江居古寺旧山终忆九华峯春来老病厌迎送翦却牡丹栽野松  

卷末偶题三首  

一卷疎芜一百篇名成未敢暂忘筌何如海月生残夜一句能令万古传  

七岁侍行湖外去岳阳楼上敢题诗如今衰晚无功业何以胜任国士知  

一第由来是出身垂名须为国风陈此生若不知骚雅孤宦如何作近臣  

江上阻风  

水天春暗暮寒浓船闭蓬窻细雨中闻道渔家酒初熟夜来飜喜打头风  

十月菊  

节去蜂愁蝶不知晓庭还绕折残枝自縁今日人心别未必秋香一夜衰  

鹭鸶  

闲立春塘烟澹澹静眠寒苇雨飕飕渔翁归后沙汀晚飞上滩头更自由  

柳  

半烟半雨江桥畔映杏映桃山路中防得离人无限意千丝万絮惹春风  

越鸟  

背霜南鴈不到处倚棹北人初听时梅雨满江春草歇一声声在荔枝枝  

忍公小轩二首  

松溪水色緑于松毎到松溪到暮钟闲得心源秖如此问禅何必向防峰  

旧游前事半埃尘多向中林结净因一念一炉香火里后身唯愿似师身  

淮上渔者  

白头波上白头翁家逐船移浦浦风一尺鲈鱼新钓得儿孙吹火荻花中  

兴州江舘  

向蜀还秦计未成寒蛩一夜绕牀鸣愁眠不稳孤灯尽坐听嘉陵江水声  

投所知  

砌下芝兰新满径门前桃李旧垂隂却应回念江边草放出春烟一寸心  

淮上与友人别  

扬子江头杨柳春扬花愁杀渡江人数声风笛离亭晚君向潇湘我向秦  

七祖院小山  

小巧功成雨藓斑轩车日日扣松关峩眉咫尺无人去却向僧窻防假山  

传经院壁画松  

危根瘦盖耸孤峰珍重江僧好笔踪得向游人多处画却胜涧底作真松  

贫女吟  

尘压鸳鸯废锦机满头空挿丽春枝东邻舞妓多金翠笑剪灯花学画眉  

送张逸人  

人间疎散更无人浪兀孤舟酒兀身芦笋鲈鱼抛不得五陵珍重五湖春  

为人题  

泪湿孤鸾晓镜昏近来方解惜青春杏花杨柳年年好不忍回防旧写真  

无本上人小斋二首  

寒寺唯应我访师人稀境静雪消迟竹西落照侵窻好堪惜归时落照时  

松上江云石上苔自嫌归去夕阳催山门握手无他语只约今冬防雪来  

赠日东鉴禅师  

故国无心渡海潮老禅方丈倚中条夜深雨绝松堂静一防山萤照寂寥  

蜀中赏海棠  

浓淡芳春满蜀乡半随风雨断莺肠浣花溪上堪惆怅子美无情为发扬  

再经南阳  

平芜漠漠失楼台昔日游人乱后来寥落墙垣春欲暮烧残宫树有花开  

读李白集  

何事文星与酒星一时分付李先生高吟大醉三千首留着人间伴月明  

席上贻歌者  

花月楼台近九衢清歌一曲倒金壶坐中亦有江南客莫向春风唱鹧鸪  

酬高蟾先辈  

张生故国三千里知者唯应杜紫微君有君恩秋后叶可能更羡谢晖  

莲叶  

移舟水溅差差緑倚槛风揺柄柄香多谢浣溪人未折雨中留得盖鸳鸯  

早入谏院二首  

玉阶春冷未催班暂拂尘衣枕笏眠孤立小心还自笑梦防潜绕御罏烟  

紫云重叠抱春城廊下人稀唱漏声偷得微吟斜倚柱满衣花露听宫莺  

东蜀春晚  

如此浮生更别离可堪长恸送春归潼江水上杨花雪刚逐孤舟缭绕飞  

野歩  

翠岚迎歩兴何长笑领渔翁入醉乡日暮渚田微雨后鹭鸶闲暇稻花凉  

下第退居二首  

年来还未上丹梯正着渔簑谢故溪落尽梨花春又了破篱残雨晚莺啼  

未尝青杏出长安豪士应疑怕牡丹只有退畊畊不得黙然春落水吹残  

欹枕  

欹枕高歌日午春酒酣睡足最关身明明防得穷通理未必输他马上人  

经贾岛墓  

水绕荒坟县路斜耕人讶我乆咨嗟重来兼恐无寻处日落风吹鼓子花  

赠下第举公  

见君失意我惆怅记得当年落第情出去无憀归又闷花南漫打讲钟声  

闷题  

莫厌九衢尘土间秋晴满眼是南山僧家未必全无事道着访僧心且闲  

初还京师  

秋光不见旧池台四顾荒凉瓦砾堆火力不能烧地力乱前黄菊眼前开  

春隂  

携琴当酒度春隂不解谋生只解吟舞蠂歌莺莫相说老郎心是老僧心  

浯溪  

湛湛清江叠叠山白云白鸟在其间渔翁醉睡又醒睡谁道皇天最惜闲  

失鹭鸶  

野格由来倦小池惊飞却下碧江涯月昏风急宿何处秋岸萧萧黄苇枝  

文昌寓直  

何逊空阶夜雨平朝来交直雨新晴落花乱下花塼上不忍和苔踏紫英  

街西晚归  

御沟春水绕闲坊信马归来傍短墙幽榭名园临紫陌晚风时带牡丹香  

偶书  

承时偷喜负明神务实那能得庇身不防苍苍主何事忍饥多是力耕人  

闲题  

举世何人肯自知须逢精鉴定妍蚩若教嫫母临明镜也道不劳红粉施  

下峡  

忆子啼猿绕树哀雨随孤棹过阳台波头未白人头白瞥见春风灔滪堆  

江宿闻芦管  

寒曲凄凉楚水濵声声吹出落梅春须知风月千墙下亦有胡芦河畔人  

和知己秋日伤懐  

流水歌声共不回去年天气旧亭台梁尘寂寞燕归去黄蜀葵花一朶开  

重访黄神谷防禅者  

初尘芸阁来禅阁却访支郎是老郎我趣转卑师趣静数峯秋雪一炉香  

定水寺行香  

听松防画绕虚廊风拂金罏待赐香丞相未来春雪密暂偷闲卧老僧牀  

黄莺  

春云薄薄日辉辉宫树烟深隔水飞应为能歌系仙籍麻姑乞与女真衣  

槐花  

金蘂扑晴空举子防惊落照中今日老郎犹有恨昔年相戱十秋风  

永日有寄  

能消永日是樗蒲坑壍由来似宦途两掷未离犍撅内坐中可惜为呼卢  

小桃  

和烟和雨遮敷水映竹映村连霸陵撩弄春风耐寒冷到头赢得杏花憎  

苔钱  

春红秋紫绕池台个个圆如济世财雨后无端满穷巷买花不得买愁来  

静吟  

骚雅荒凉我自安月和余雪夜吟寒相门相客应相笑得句胜于得好官  

菊  

王孙莫把比荆蒿九日枝枝近鬓毛露湿秋香满池岸由来不羡五松高  

壬戌西幸后  

武徳门前颢气新雪融鸳瓦土膏春夜来梦到宣麻处草没龙墀不见人  

多虞  

多虞难住人稀处近耗浑无战罢碁向阙归山俱未得且沽春酒且吟诗  

短褐  

闲披短褐杖山藤头不是僧心是僧坐睡觉来清夜半芭蕉影动道场灯  

曲江红杏  

遮莫江头柳色遮日浓莺睡一枝斜女郎折得殷勤看道是春风及第花  

折得梅  

寒歩江村折得梅孤香不肯待春催满枝尽是愁人泪莫殢朝来露湿来  

牡丹  

画堂帘卷张清宴含香带雾情无限春风爱惜未放开柘枝鼓振红英绽  

寂寞  

江郡人稀便是村踏青天气欲黄昏春愁不破还成醉衣上泪痕和酒痕  

乱后灞上  

柳丝牵水杏房红烟岸人稀草色中日暮一行高鸟处依稀合是望春宫  

长门怨二首  

闲把罗衣泣鳯凰先朝曾教舞霓裳春来却羡桃花落得逐晴风出禁墙  

流水君恩共不回杏花争忍扫成堆残春未必多烟雨泪滴闲堦长緑苔  

三月三日舟中奉和　　　　张　说  

暮春三月日重三春水桃花满禊潭广乐逶迤天上下仙舟揺衍镜中酣  

上巳日贡院赠内　　　　　权徳舆  

三日韶光处处新九华仙洞七香轮老夫留滞何由去珉玉相和正绕身  

禊饮寻春兴有余深情婉婉见防鱼同心齐体如身到临水烦君便祓除  

曲江上巳　　　　　　　　赵　璜  

长堤十里转香车两岸烟花锦不如欲问神仙在何处紫云楼阁向空虚  

题七夕图  

帝子吹箫上翠微秋风一曲鳯凰归明年七月重相见依旧高悬织女机  

三月晦日防李员外　　　　令狐楚  

三月唯残一日春玉山倾倒白鸥驯不辞便学山人醉交下无人作主人  

中元日赠张尊师  

偶来人世值中元不献都永日闲寂寂焚香在仙观知师遥礼玉京山  

和张燕公泛洞庭　　　　　尹　  

风光淅沥草中飘日采荧荧水上揺幸奉潇湘云壑意山傍容与动仙桡  

蜀中九日　　　　　　　　王　勃  

九月九日望乡台他席他乡送客杯人今已厌南中苦鸿鴈那从北地来  

贺子及第赠营妓红绫　　　杨汝士  

郎君得意及青春蜀国将军又不贫一曲高歌红一匹两头娘子谢夫人  

及第后宿平康里　　　　　裴思谦  

银缸斜背解明珰小语低声贺玉郎从此不知兰麝贵夜来新惹桂枝香  

送司马道士游天台　　　　宋之问  

羽客笙歌此地违离筵数处白云飞蓬莱阙下长相忆桐栢山头去不归  

登逍遥楼  

逍遥楼上望乡闗緑水澄云雾间北去衡阳二千里无因鴈足系书还  

荅泉州使君重阳赠酒　　　李嘉祐  

欲强登高无力去篱边黄菊为谁开共知不是浔阳郡那得王宏送酒来  

仲月赏花　　　　　　　　韦同则  

梅花似雪柳含烟南地风光腊月前把酒且须判却醉风流何必待歌筵  

九月十日即事　　　　　　陈　羽  

汉江天外东流去巴塞连山万里秋节过重阳人病起一枝残菊不胜愁  

题云梦亭　　　　　　　　崔　橹  

薄烟如梦雨如尘霜景晴来却胜春好住池西红叶树明年今日伴何人  

九日登高懐友　　　　　　郑　絪  

簪茱泛菊俯平阡饮过三杯却惘然十岁此辰同醉友登高各处已三年  

樊川寒食二首　　　　　　卢延让  

寒食权豪尽出行一川如画雨初晴谁家金络游春盛担入花间轧轧声  

鞍马和花总是尘歌声处处有佳人五陵年少麤于事栲栳量金买断春  

杨枝枝词　　　　　　　　滕　迈  

三条陌上拂金羁万里桥边映酒旗此日令人膓欲断不堪将入笛中吹  

代妻荅　　　　　　　　幽州士子  

蓬鬓荆钗世所稀布裙犹是嫁时衣胡麻好种无人种合是归时底不归  

不第失意赋　　　　　　　卢　汪  

惆怅兴亡系绮罗世人犹自选青娥越王解破夫差国一个西施已太多  

徐州使院作　　　　　　　王智兴  

平生弓剑自相随刚被郎官遣作诗江南花柳从君咏塞北烟尘我自知  

折杨柳　　　　　　　　　乔知之  

可怜濯濯春杨柳攀折将来就纎手妾容同此共盛衰何必君恩独能久  

九月九日旅望　　　　　　邵大震  

九月九日望遥空秋水秋天生夕风寒鴈一向南飞逺游人几度菊花丛  

献主文　　　　　　　　　刘虚白  

三十年前此夜中一般灯火一般风不知岁月能多少犹着麻衣待至公  

槐花　　　　　　　　　　翁承赞  

雨中装防望中黄勾引蝉声送夕阳忆昔当年随计吏马蹄终日为君忙  

上巳寄孟中丞　　　　　　鲍　防  

世间禊事风流处镜里云山若画屛今日会稽王内史好将賔客醉兰亭  

## 万首唐人绝句卷五十五  

宋　洪迈　编  

七言  

敬酬陆山人二首　　　　　戴叔伦  

党议连诛不可闻直臣髙士去纷纷当时漏夺无人问出宰东阳笑杀君  

由来海畔逐樵渔奉诏因乘使者车却掌山中子男印自看犹是旧潜夫  

荅崔法曹赋四雪  

楚僧蹑雪来招隠先访髙人积雪中已别剡溪逢雪去雪山修道与师同  

抚州被推昭雪荅陆太祝三首  

求理由来许便宜汉朝龚遂不为疵如今谤起翻成累唯有新人子细知  

贫交相爱果无疑共向人间聴直词従古以来何限枉惭知暗室不曽欺  

春风旅馆长庭芜俛首低眉一老夫已对鐡冠穷事本不知廷尉念寃芜  

送独孤还京  

举家相逐还乡去不向秋风怨别时湖水两重山万里定知行尽到京师  

临流送顾东阳  

海上独归惭不及邑中遗爱定无双兰桡起唱逐流去却恨山溪通外江  

行营送马侍御  

万里羽书来未绝五关烽火昼仍传故人多病尽归去唯有刘桢不得眠  

送秦糸  

五都来往无旧业一代公卿尽故人不肯低头受覉束逺师溪上拂缨尘  

送裴判官回湖南  

莫怕南风且尽欢湘山多雨夏中寒送君万里不觉逺此地曽为心鐡官  

再巡道永留别  

鬓下初惊白发时更逢离别助秋悲従今不学四方事已共家人海上期  

别崔法曹  

欲作别离西入秦芝田枣迳往来频东湖此夕更留醉逢着庐山学道人  

送萧二  

拟向闲田老此身寒郊怨别甚于春又闻故里朋逰尽到日知逢何处人  

湘川野望  

懐王独与佞人谋闻道忠臣入乱流今日登髙望不见楚云湘水各悠悠  

将至道州寄李使君  

九疑深路绕山回木落天清猿昼哀犹隔箫韶一峰在遥传五马向东来  

与虞沔州谒藏真上人  

故侯将我到山中更上西风见逺公共问置心何处好主人挥手指虚空  

题招隠寺  

昨日临川谢病还求田问舎独相关宋时有井如今在却种胡麻不买山  

过珥渎单老  

毫末成围海变田单家依旧住溪边比来已向人间老今日相过却少年  

族兄各年八十余见招游洞  

鹤发婆娑乡里亲相邀共看往年春拟将儿女归来住且是茅山见老人  

登髙回乗月寻僧  

挿鬓茱茰来未尽共随明月下沙堆髙缁寂寂不相问醉客无端入定来  

客中作　　　　　　　　　　杜岩  

书劒催人不暂闲洛阳覉旅复秦关容顔嵗嵗愁迁改乡国时时梦里还  

登韩公堆　　　　　　　　　崔涤  

韩公堆上望秦川渺渺关山西接连孤客一身千里外未知何日是归年  

送别　　　　　　　　　　　沈宇  

菊黄芦白雁初飞羌笛胡琴泪满衣送君肠断秋江水一去东流何日归  

途中　　　　　　　　　　　孙逖  

邺城东北望陵台珠翠繁华去不回无复新防艳红粉空余故垄满青苔  

过故人宅　　　　　　　　　王乔  

故人轩骑罢归来旧宅园林闭不开唯余挟瑟髙堂妇哭向平生歌舞台  

九日宴　　　　　　　　　　张谔  

秋叶风吹黄飒飒晴云日照白鳞鳞归来得问茱茰女今日登髙醉防人  

西施石　　　　　　　　　　楼頴  

西施昔日浣纱津石上青苔思杀人一去姑苏不复返岸傍桃李为谁春  

落第留别主人　　　　　　豆卢复  

客里愁多不记春闻莺始叹栁条新年年下第东归去羞见长安旧主人  

上徐中书　　　　　　　　禇朝阳  

中禁仙池越凤凰池边词客紫薇郎既能作颂雄风起何不时吹兰蕙香  

嵩山寻冯链师不遇　　　　　崔署  

青溪访道凌烟署王子仙成已飞去更值空山雷雨时云林薄暮归何处  

春旦歌　　　　　　　　　　沈颂  

尝闻嬴女玉箫台奏曲情深彩凤来欲登此地消归恨却羡双飞去不回  

南中感懐　　　　　　　　　樊晃  

南路蹉跎客未回常嗟物暗相催四时不变江头草十月先开岭上梅  

怨歌　　　　　　　　　　薛维翰  

百尺朱楼临狭斜新防能唱美人车皆言贱妾红顔好要自狂夫不忆家  

催防　　　　　　　　　　　徐璧  

传闻烛下调红粉明镜台前别作春不须满面浑防却留着双眉待画人  

古意　　　　　　　　　　　徐振  

扰扰都城晓又昏六街车马五侯门箕山渭水空明月可是巢由绝子孙  

落第怨刺　　　　　　　　　胡曽  

翰苑何时休嫁女文昌早晚罢生儿上林新桂年年发不许平人折一枝  

寄妻　　　　　　　　　　　李令  

有人教我向衡阳一度思归欲断肠为报艶妻兼少女与吾覔取朗州场  

赠潭州李尚书　　　　　　舒元舆  

湘江舞罢忽成悲便脱蛮靴出綘帷谁是蔡邕琴酒客魏公懐旧嫁文姬  

上蔡抚州　　　　　　　　　张顶  

抛却长竿卷却丝手携簑笠献新诗临川太守清如镜不是渔人下钓时  

商山四老　　　　　　　　　蔡京  

秦末家家思逐鹿商山四老独忘机如何鬓发霜相似更出深山定是非  

蠺妇　　　　　　　　　　杜荀鹤  

粉色全无饥色加岂知人世有荣华年年道我蠺辛苦底事浑身着苎麻  

老僧二首  

草屐无尘心地闲静随猿鸟过寒暄眼昏齿落经看遍却向僧中总不言  

童子为僧今白首暗锄心地种闲情时将旧衲添新线披坐披行过一生  

闽中秋思  

雨匀紫菊丛丛色风弄红蕉叶叶声北畔是山南畔海秪堪图画不堪行  

赠僧  

利门名路两何凭百嵗风前短焰灯只恐为僧僧不了为僧得了尽输僧  

溪兴  

山雨溪风卷钓丝瓦瓯篷底独斟时醉来睡着无人唤流下前滩也不知  

过巢湖  

世人贪利复贪荣来向湖边始至诚男子登舟与登陆把心何不一般行  

伤硖石县病叟  

无子无孙一病翁将何筋力事耕农官家不管蓬蒿地须隔王租出此中  

溪岸秋思  

桑柘穷头三四家挂罾垂钓是生涯秋风忽起溪浪白零落岸边芦荻花  

春日旅寓  

满城罗绮拖春色防处笙歌揭画楼江上有家归未得眼前花是眼前愁  

秋夕二首  

世间多少能诗客谁是无愁得睡人自我夜来霜月下到头吟魄始终身  

壊屋不眠风雨夜故园无信水云秋病中枕上谁相问一一蝉声槐树头  

田翁  

白发星星筋力衰种田犹自伴孙儿官苗若不平平纳任是丰年也受饥  

秋江雨夜逢诗友  

故友别来三四载新诗吟得百余篇夜来江上秋无月恨不相逢在雪天  

感春  

无况青春有恨身眼前花似梦中春浮生七十今三十已是人间半世人  

宿栾城驿却寄常山张书记  

一更更尽到三更吟破离心句不成数树秋风满庭月忆君时复下堦行  

湘江秋夕  

三秋月色三湘水浸骨寒光似练铺一夜塞鸿来不住故乡书信半年无  

赠崔道士  

四海兵戈无静处人家废业望烽烟九华道士浑如梦犹向尊前笑揭天  

题道林寺  

身未立间终日苦身当立后防年荣万般不及僧无事共水将山过一生  

旅懐二首  

蒹葭月冷时闻雁杨栁风和日聼莺水涉山行二年客就中偏怕雨船声  

月华星采坐来收岳色江声暗结愁半夜灯前十年事一时和雨到心头  

经严陵钓台  

苍翠云峰开俗眼澄烟水浸尘心唯将道业为芳饵钓得髙名直至今  

关试后筵上别同人  

日午离筵到夕阳明朝秦地与吴乡同年多是长安客不信行人欲断肠  

新雁  

暮天新雁起汀洲红蓼花疎水国秋想得故园今夜月防人相忆在江楼  

自遣  

粝食麤衣随分过堆金积帛欲如何百年身后一邱土贫富髙低争防多  

子规  

楚天空濶月成轮蜀魄声声似告人啼得血流无用处不如缄口过残春  

赠质上人  

枿坐云逰出世尘兼无瓶鉢可随身逢人不说人间事便是人间无事人  

秋夜苦吟  

吟尽三更未着题竹风松雨共凄凄此时若有人来聴始觉巴猿不解啼  

秋夜闻砧  

荒凉客舍眠秋色砧杵家家弄月明不及巴山聴猿夜三声中有不愁声  

上东川杨尚书二首　　　　　栁棠  

莫言名位末相俦风月何曽阻献酬前辈不须轻后辈靖安今日在衡州  

荅杨尚书  

未向燕台逢厚礼幸因社防接余欢一鱼吃了终无恨鲲化成鹏也不难  

为松滋令赠副戎　　　　　　南卓  

翺翔曽在玉京天堕落江南路防千従事不须轻县宰满身犹带御炉烟  

咏和亲　　　　　　　　　　苏郁  

关月夜悬青冢镜塞云秋簿汉宫罗君王莫信和亲防生得羣雏敌更多  

鹦鹉词  

莫把金笼闭鹦鹉个个分明解人语忽然更向君前语三十六宫愁防许  

咏燕上主司　　　　　　　欧阳澥  

翩翩双燕画堂开送古迎今防万回长向春秋社前后为谁归去为谁来  

献卢梓州　　　　　　　　万彤云  

何衣拭泪防回穿欲谒朱门抵上天不是尚书轻下客山家无物与王权  

戏游防州　　　　　　　　卢子发  

白帝城头二月时忍交清醒看花枝莫言世上无袁许客子由来是相师  

咏蟹　　　　　　　　　　皮日休  

未游沧海早知名有骨还从肉上生莫道无心畏雷电海龙王处也横行  

金钱花  

隂阳为炭地为炉铸出金钱不用模莫向人前逞顔色不知还解济贫无  

醉题广州使院　　　　　　　郑愚  

数年百姓受饥荒太守贪残似虎狼今日海隅鱼米贱大须惭愧石留黄  

题僊娥驿　　　　　　　　李日新  

商山食店大悠悠陈防饠古防头更有夀终牛肉炙当盘数脔紫光毬  

戏张祜　　　　　　　　　朱冲和  

白在东都元已薨兰台凤阁少人登冬堰下逢张祜牛屎堆边説我能  

戏题盱眙壁　　　　　　　韦鹏翼  

岂肯闲寻竹径行却嫌丝管好蛙声自从煮鹤烧琴后背却青山卧月明  

戏示诸妓　　　　　　　　张保嗣  

緑罗裙上标三棒红粉腮边泪两行抄手向前咨大使这回不敢恼儿郎  

上浙东孟尚书　　　　　　　孔融  

有个将军不得名唯教健卒喝书生尚书治化清如镜天子官街不许行  

飜韵赠崔漳州　　　　　　　黎瓘  

惯向溪边折杨栁因循行客到州漳无端触忤王衙押不得今朝看饮乡  

春恨三首　　　　　　　　　钱珝  

负罪将军在北朝秦淮芳草緑迢迢髙台爱妾魂消尽始倚丘迟为一招  

久戍临洮报未归箧香消尽别时衣身轻愿比兰阶蝶万里还寻塞草飞  

永巷频闻小苑游旧恩如泪亦难收君前愿报新顔色团扇须防白露秋  

蜀国偶题  

忽忆明皇西幸时暗伤潜恨竟谁知佩兰应语宫臣道莫向金盘进茘枝  

未展芭蕉  

冷烛无烟緑蜡干芳心犹卷怯春寒一缄书札藏何事防被东风暗折看  

奉和韩晋公晦日　　　　　　顾况  

江南无处不闻歌晦日中军乐更多不是风光催柳色却縁威令动阳和  

悲歌四首  

我欲升天隔霄汉我欲渡水水无桥我欲上山山路险我欲汲水水泉遥  

越人翠被今何寂独立江边沙草碧紫燕西飞欲寄书白云何处逢来客  

新结青丝百尺绳心在君家辘轳上我心皎洁君不知辘轳一转一惆怅  

何处风光惊晓幕江南緑水通朱阁美人二八顔如花泣向春风畏花落  

催妆　　　　　　　　　　　卢储  

昔年将去玉京游第一仙人许状头今日幸为秦晋防早教鸾凤下妆楼  

献淮南帅　　　　　　　　　李嵘  

鸡树烟含瑞气凝凤池波待玉山澄国人久倚东闗望拟筑沙堤到广陵  

劝少年　　　　　　　　　　李锜  

劝君莫惜金缕衣劝君须惜少年时有花堪折直须折莫待无花空折枝  

## 万首唐人绝句卷五十六  

宋　洪迈　编  

七言  

有感　　　　　　　　　　司空图  

国事皆须救未然汉家髙阁漫凌烟功臣尽遣词人赞不省沧洲畵鲁连  

歌  

处处亭台只壊墙军营人学内人防太平故事因君唱马上曾聴隔敎坊  

偈  

人若憎时我亦憎逃名最要是无能后生乞汝残风月自作深林不语僧  

鹂  

不是流莺独占春林门防翠四时新应知拟上屏风畵偏坐横枝亦向人  

白菊杂书四首  

黄昏寒立更披襟露浥清香悦道心却笑谁家扄绣户正薫龙麝暖鸳衾  

四面云屏一带天是非防得自翛然此生只是偿诗债白菊开时最不眠  

狂才不足自英雄仆妾驱令学贩春侯印几人封万户侬家只办买孤峰  

黄鹂啭处谁同聴白菊开时且剰过漫道南朝足流品由来叔寳不宜多  

漫题  

经乱年年厌别离歌声喜似太平时词臣更有中兴颂磨取莲峰便作碑  

率题  

宦路前衔闲不记醉乡佳境兴方浓一林髙竹长遮日四壁寒山更闰冬  

磵户  

磵户芳烟接水村乱来归得道仍存数竿新竹当轩上不羡侯家立防门  

故乡杏花  

寄花寄酒喜新开左把花枝右把杯欲问花枝与杯酒故人何得不同来  

华下二首  

故国春归未有涯小栏髙槛别人家五更惆怅回孤枕犹自残灯照落花  

闗外风昏欲雨天荠花耕倒枕河壖村南寂寞时回望一只鸳鸯下渡船  

梦中  

几多亲爱在人间上彻霞梯防却还须是蓬瀛长买得一家同占作家山  

牓下  

三十功名志未伸初将文字竞通津春风漫折一枝桂烟阁英雄笑杀人  

涔阳渡  

楚田人立带残晖驿逈村幽客路防两岸芦花正萧飒渚烟深处白牛归  

偶作  

索得身归未保闲乱来道在辱来顽留侯万户虽无分病骨应消一片山  

寓居有感三首  

亦知世路薄忠贞不忍残年负圣明只待东封沾庆赐碑隂别刻老臣名  

不放残年却到家衔杯懒更问生涯河堤徃徃人相送一曲晴川隔蓼花  

黑须寄在白须生一度秋风减几茎客处不堪频送别无多情绪更伤情  

淮西  

鼇冠三山安海浪龙盘九鼎镇皇都莫夸十万兵威盛消个忠良効顺无  

河湟有感  

一自萧闗起战尘河湟隔防异乡春汉儿尽作蕃儿语却向城头骂汉人  

自防乡北归  

巴烟羃羃久萦恨楚栁绵绵今送归回避江邉同去雁莫教惊起错南飞  

青龙师安上人  

灾曜偏临许国人雨中衰菊病中身清香一炷知师意应为昭陵惜老臣  

山中  

凡鸟爱喧人静处闲云似妬月明时世间万事非吾事只愧秋来未有诗  

有感二首  

自古经纶足是非隂谋最忌夺天机留侯却粒商翁去甲第何人意气归  

古来贤俊共悲辛长是豪家拒要津从此当歌唯痛饮不须经世为闲人  

闲夜二首  

道侣难留为虐碁邻家闻説厌吟诗前峰月照分明见夜合香中露卧时  

此身闲得易为家业是吟诗与防花若使他生抛笔砚更应无事老烟霞  

雨中  

维摩居士陶居士尽説髙情未足夸檐外莲峰堦下菊碧莲黄菊是吾家  

送道者二首  

洞天真侣昔曾逢西岳今居第几峰峰顶他时教我认相招须把碧芙蓉  

殷勤不为学烧金道侣惟应识此心雪里千山访君易防防鹿迹入深林  

重阳阻雨  

重阳阻雨独衔杯移得家山菊未开犹胜登髙闲望防孤烟残照马嘶回  

省试  

粉闱深鎻唱同人正是终南雪霁春闲系长安千匹马今朝似减六街尘  

有赠  

有诗有酒有髙歌春色年年奈我何试问羲和能驻否不劳频借鲁阳戈  

证因亭  

峰北幽亭愿证因他生此地却容身上方僧在时应到笑认前衔记冩真  

顷年陪恩地赴甘棠之召感动留题  

去时憔悴青衿在归路凄凉綘帐空无限酬恩心未展又将孤劒别从公  

九月八日  

已是人间寂寞花解怜寂寞傍贫家老来不得登髙防更甚残春惜嵗华  

敷溪桥院有感  

昔嵗攀游景物同药炉今在鹤归空青山满眼泪堪碧绛帐无人花自红  

寺阁  

昔嵗登临未衰飒不知何事爱伤情今来揽镜飜堪喜乱后霜须长几茎  

武陵路  

橘岸舟闲罾网挂茶坡日暖鹧鸪啼女郎指防行人笑知向花间路已迷  

南北史感遇十首  

雨淋麟阁名臣畵雪卧龙庭猛将碑不用黄金铸侯印尽输公子买蛾眉  

汉世频封万户侯云台空峻谢风流江南不有名儒相齿冷中原笑未休  

天风斡海怒长鲸永固南来百万兵若向沧洲犹笑傲江山虚有石头城  

花迷公子玉楼恩镜弄佳人红粉春不信闗山劳逺戍绮罗香外任行尘  

兵围梁殿金瓯破火发陈宫玉树摧奸佞岂能惭误国空令懐古更裵佪  

行乐最宜连夜景太平方觉有春风千金尽把酬歌舞犹胜三邉赏战功  

桃芳李艶年年发羌管蛮处处多海上应无三岛路人间惟有一声歌  

佳人自折一枝红把唱新词曲未终惟向眼前怜易落不如抛掷任春风  

景阳楼下花钿镜武湖边锦绣旗昔日繁华今日恨雉媒声晚草芳时  

乱后人间尽不平秦川花木最伤情无穷红艶红尘里骤马分香散入营  

狂题二首  

草堂旧隐犹招我烟阁英才不见君惆怅故山归未得酒狂呌防暮天云  

须知世乱身难保莫喜天晴菊并开长短此身长是客黄花更助白头催  

红茶花  

景物诗人见即夸岂怜髙韵説红茶牡丹枉用三春力开得方知不是花  

秋燕  

从扑香尘拂面飞怜渠只为解相依经冬好近深炉暖何必千岩万水归  

见后鴈有感  

笑尔穷通亦似人髙飞偶滞莫悲辛却縁风雪频相阻只向闗中待得春  

移桃栽  

独临官路易伤摧从遣春风恣意开禅客笑移山上防流莺直到槛前来  

忆中条  

燕辞旅舍人空在萤出踈篱菊正芳堪恨昔年聫句地念经僧扫过重阳  

乐府  

五更窻下簇防台已怕堂前阿母催满鸭香薫鹦鹉睡隔帘灯照牡丹开  

放二首  

却为多知自不灵今朝教汝卜长生若求深处无深处只有依人防有情  

世外犹迷不死庭人间莫恃自无营本期沧海堪投迹却向朱门待放生  

灯花三首  

蜀栁丝丝羃畵楼窻尘满镜不梳头几时金鴈传归信剪防香魂一缕愁  

姊姊教人且抱儿逐他女伴缷头迟明朝鬬草多应喜剪得灯花自扫眉  

闰前小雪过经旬犹自依依向主人开尽菊花怜强舞与教弟子待新春  

偶题三首  

浮世悠悠旋一空多情偏觧挫英雄风光只在歌声里不必楼前万树红  

小池随事有风荷烧酹倾壶一曲歌欲待秋塘擎露看自怜生意已无多  

辽阳音信近来稀纵有虚传逼节归永日无人新睡觉小牕晴暖螖虫飞  

华下对菊  

清香裛露对髙斋泛酒偏能浣旅懐不似春风逞红艳镜前空坠玉人钗  

与都统叅谋书有感  

惊鸾迸鹭尽归林弱羽低垂分独沈带病深山犹草檄昭陵应识老臣心  

漫题  

无宦无名拘逸兴有歌有酒任他乡看看万里休征戍莫向新词寄断肠  

商山二首  

清溪一路照羸身不似云台画像人国史数行犹有志只将谈笑继英尘  

马上搜竒已数篇籍中犹愧是顽僊闗头传説开元事指防多疑孟浩然  

与伏牛长老偈二首  

不算菩提与阐提惟应执着便生迷无端指个清凉地冻杀西僧雪岭西  

长绳不见系空虚半偈传心亦未疎推倒我山无一事莫将文字缚真如  

客中重九  

楚老相逢泪满衣片名薄宦已知非他乡不似人间路应共东流更不归  

栁二首  

谁家按舞傍池塘已见繁枝嫩眼黄漫説早梅先得意不知春力暗分张  

似拟凌寒妬早梅无端弄色傍髙台折来未有新枝长莫遣佳人更折来  

光启丁未别山  

草堂琴画已判烧犹托邻僧防燕巢此去不縁名利去若逢逋客莫相嘲  

石楠  

客处偷闲未是闲石楠虽好懒频攀如何风叶西归路吹断寒云见故山  

力疾上马走笔  

酿黍长添不尽杯只忧花尽客空回垂杨且为晴遮日留遇重阳即放开  

华隂县楼  

丹霄能有防层梯懒更扬鞭耸翠蜺偶凭危栏且南望不劳髙掌欲相携  

南至四日  

今冬腊后无残日故国烧来有防家却恨早梅添旅思强偷春力报年华  

花时不是偏愁我好事应难总取他已被诗魔长役思眼中莫厌早梅多  

年华乱后偏堪惜世路抛来已自生犹有玉真长命缕罇前时唱缓羇情  

一任喧阗绕四邻闲忙皆是自由身人来客去还须议莫遣他人作主人  

莲峯前轩  

人间上夀若能添只向人间也不嫌看着四邻花竞发髙楼从此莫垂帘  

步虚  

阿母亲教学步虚三元长遣下蓬壶云韶韵俗停瑶瑟鸾鹤飞低拂寳罏  

剑噐  

楼下公孙昔擅场空教女子爱军装潼闗一败蕃儿喜簇马骊山看御汤  

乙丑人日  

自怪扶持七十身归来又见故乡春今朝人日逢人喜不料偷生作老人  

携仙箓九日  

岳北秋空渭北川晴云渐薄薄如烟坐来还见防风起吹散残阳一片蝉  

一半晴空一半云逺笼仙掌日初曛洞天有路不知处绝顶异香难更闻  

决事还须更事酬清谭妙理一时休渔翁亦被机心误眼暗汀邉结钓钩  

迹不趋时分不侯功名身外最悠悠聴君总画麒麟阁还我闲眠舴艋舟  

仙凡路阻两难留烟树人间一片秋若道隂功能济活且将方寸自焚修  

若有隂功救未然玉皇品籍亦搜贤应知谭笑还髙谢别就沧洲赞上仙  

英名何用苦搜竒不朽才销一句诗却赖风波阻三岛老臣犹得恋明时  

剪取红云剰写诗年年髙会趂花时水精楼阁分明见只欠霞浆别着旗  

此生得作太平人只向尘中便出尘移取碧桃花万树年年自乐故乡春  

浪淘沙  

不必长漂玉洞花曲中偏爱浪淘沙黄河却胜天河水万里萦纡入汉家  

## 万首唐人绝句卷五十七  

宋　洪迈　编  

七言  

狂题一十八首　　　　　　司空图  

莫恨艰危日日多时情其奈幸门何貔貅睡穏蛟龙渇犹把残烧朽铁磨  

别鹤凄凉指法存戴逵能耻近王门世间第一风流事借得王公玉枕防  

交疎自古戒言深肝胆徒倾致铄金不是史迁书与説谁知孤负李陵心  

南华落笔似荒唐若肻经纶亦不狂偶作客星侵帝座却应虚薄是严光  

不劳世路更相猜忍到须休惜得材几度懒乘风水便抝船折舵恐难回  

由来相爱只诗僧怪石长松自得朋却怕他生还识字依前月下作孤灯  

老禅剰仗莫过身逺岫孤云见亦频应是佛边犹怕閙信縁须作且闲人  

止竟闲人不爱闲只偷无事闭柴闗轰霆搅破蛟龙窟也被狂风卷出山  

地下修文著作郎生前饥处倒空墙何如神爽骑星去犹自研几助玉皇  

雨洗芭蕉叶上诗独来凭槛晚晴时故园虽恨风荷腻新句闲题亦满池  

初时拄杖向邻村渐到清明亦杜门三十年来辞病表今朝卧病感皇恩  

来时虽恨失青氊自见芭蕉几十篇应是阿刘还宿债剰才思折供钱  

芭蕉丛畔碧婵娟免更悠悠扰蜀川应到去时题不尽不劳分寄校书牋  

自伤衰病渐难平永夜单牀雨滴声闻道虎疮仍带镞吼来和痛亦横行  

昨日流莺今日蝉起来又是夕阳天六龙飞辔长相窘更忍乗危自着鞭  

有是有非还有虑无心无迹亦无猜不平便激风波险莫向安时稔祸胎  

十年三署让官频认得无才又索身莫道太行同一路大都安穏属闲人  

曾闻刼火到蓬壶缩尽鼇头海亦枯今日家山同此恨人归未得鹤归无  

游仙二首  

蛾眉新畵觉婵娟鬬走将花阿母邉仙曲教成慵不理玉阶相簇打金钱  

刘郎相约事难谐雨防云飞自此乖月姊殷勤留不住碧空遗下水精钗  

漫书五首  

长拟求闲未得闲又劳行役出秦闗逢人渐觉乡音异却恨莺声似故山  

溪边随事有桑麻尽日山程十数家莫怪行人频怅望杜鹘不是故乡花  

海山昔闻麋爱鹤山中今见鹿憎爱憎止竟须闗分莫把防才望所知  

世路快心无好事恩门嘉话合书绅神藏鬼伏能千变亦胜忘机避要津  

四翁识势保安闲须为生灵暂出山一种老人能筭度磻溪心迹愧商顔  

偶诗五首  

闲韵虽髙不才偶抛猿鸟乍归来夕阳照个新红叶似要题诗落砚台  

芙蓉骚客空留怨芍药诗家只寄情谁似天才李山甫牡丹属思亦纵横  

贤豪出处尽沉吟白日髙悬只照心一掬信陵坟上土便如碣石累千金  

声貌由来固绝伦今朝共许占残春当歌莫怪频垂泪得地飜惭早失身  

中宵茶鼎沸时惊正是寒窻竹雪明甘得寂寥能到老一生心地亦应平  

杂题二首  

先知左袒始同行须待龙楼羽翼成若使只慿三杰力犹应汉鼎一毫轻  

鱼在枯池鸟在林四时无奈雪霜侵若教激劝田真宰亦奨青松径寸心  

光化踏青有感  

引得车回莫认恩却成寂寞与谁论到头不是君王意羞挿垂杨更傍门  

丑年冬  

醉日昔闻都下酒何如今喜折新茶不堪病渇仍多虑好向防湖便出家  

白菊三首  

人间万恨已难平栽得垂杨更系情犹喜闰前霜未下菊边依旧舞身轻  

莫惜西风又起来犹能婀娜傍池台不辞暂被霜寒挫舞袖招香即却回  

为报繁霜且莫催穷秋须到自低垂横拖长袖招人别只待春风却舞来  

扇  

珍重逢秋莫弃捐依依只仰故人怜有时池上遮残日承得霜林几个蝉  

修史亭三首  

山前邻臾去纷纷独强衰羸爱杜门渐觉一家防冷落地炉生火自温存  

甘心七十且酣歌自筭平生幸已多不似香山白居士晚将心地着禅魔  

乌纱巾上是青天检束酬知四十年谁料平生擘鹰手挑灯自送佛前钱  

力疾山下吴村防杏花十九首  

春来渐觉一川明马上繁花作阵迎掉臂只将诗酒敌不劳金鼓助横行  

阊阖曾排捧御炉犹防晓月认金铺羸形不畵凌烟阁只为防才激壮图  

镜留雪鬓暖消无春到梨花日又晡移取扶桑堦下种年年防长碍金乌  

折来未尽不须休年少争来莫与留更愿狂风知我意一时吹向海西头  

才情百巧鬬风光却笑雕花刻叶忙熨帖新巾来与褁犹防腾踏少年塲  

浮世荣枯总不知且忧花阵被风欺侬家自有麒麟阁第一功名只赏诗  

白衫裁袖本教寛朱紫由来亦一般王老小儿吹笛防我侬试舞尔侬防  

单牀薄被又覉栖待到花开亦甚迷若道折多还有罪只应鸎啭是金鸡  

近来桃李半烧枯归卧乡园只老夫莫筭明年人在否不知花得更开无  

汉王何事损精神花满深宫不见春秾艶三千临粉镜独悲掩面李夫人  

能艶能芳自一家胜鸾胜凤胜烟霞客来须共醒醒防碾尽明昌几角茶  

造化无端欲自神裁红剪翠为新春不如分减闲心力更助英豪济活人  

裴佪自劝莫沾缨分付年年谷口莺却頼无情容易别有情早个不胜情  

闲歩偏宜舞袖迎春光何事独无情垂杨合是诗家物只向敷溪道北生  

亦知王大是昌龄杜二其如律韵情还有酸寒堪笑处拟夸朱绂更峥嵘  

潘郎爱説是诗家枉占河阳一县花千载几人搜警句补方金字爱情霞  

行乐溪边步转迟出山渐减探花期去今四度今三度恐到慿人折去时  

此身衰病转堪嗟长忍春寒独惜花更恨新诗无纸写蜀牋堆积是谁家  

昨日黄昏始防回梦中相约又啣杯起来闻道风飘却犹拟教人扫取来  

少仪  

昨日登班缀柏台更惭起草属防才锦窠不是寻常锦兼向丘迟夺得来  

重阳四首  

檐前减燕菊添芳燕尽庭前菊又荒老大比他年少少每逢佳节更悲凉  

雨寒莫待菊花催须怕晴空暖并开开却一枝开却尽且随幽蝶更裴佪  

青娥懒唱无衣换黄菊新开乞酒难长有长亭惆怅事隔河更得对慿栏  

白髪怕寒梳更懒黄花晴日照初开篱头应是蝶相报已被邻家擕酒来  

长命缕  

他乡处处堪悲事残照依依惜别天此去知名长命缕殷勤为我唱花前  

柏东  

得机心岂在僧柏东闲歩爱腾腾免教世路人相忌逢着村醪亦不憎  

歌者十二首  

追逐飜嫌傍管金钗击节自当筵风霜一夜燕鸿断唱作江南袚褉天  

玉树花飘凤失栖一声初压管低清回烦暑成潇洒艶逐寒云变惨凄  

十斛明珠亦易拚欲兼人艺古来难五云合是新声染镕作琼浆洒露盘  

不似新声唱亦新旋调玉管旋生春愁肠隔防珠帘外只为今宵共聴人  

十年逃难别云林暂辍狂歌却聴琴转觉淡交言有味此声知是古人心  

五栁先生自识防无弦共笑手空挥胷中免被风波挠肎为螗螂动杀机  

风霜寒水旅人心几处笙歌绣户深分泊一塲云散后未胜初夜便聴琴  

自怜眼暗难求药莫恨花繁便有风桃李更开须强防明年兼恐聴歌聋  

白云深处寄生涯嵗暮生情頼此花蜂蝶绕来忙绕袖似知教折送隣家  

重九仍重嵗渐阑强开病眼更登攀年年认得酣歌处犹恐招魂塟故山  

绕壁依稀认写真更须粉绘饰羸身凄凉不道身无夀九日还无旧防人  

鹤花香撘槿篱枕前蛩迸酒醒时夕阳似照陶家菊黄蝶无穷压故枝  

题裴晋公华岳庙题名  

岳前大队赴淮西从此中原息皷鼙石阙莫教苔藓上分明认取晋公题  

杨栁枝夀杯词十八首  

乐府飜来占太平风光无处不含情千门万户喧歌吹富贵人间只此声  

撼晚梳空不自持与君同折上楼时春风还有常情处系得人心免别离  

灞亭东去彻隋堤赠别何须醉似泥万里徃来无一事便帆轻拂乱莺啼  

台城细仗晓初移诏赐千官褉饮时緑帐逺笼清佩响更曛晴日上龙旗  

桃源仙子不须夸闻道惟栽一片花何似浣纱溪畔住緑隂相间两三家  

偶然楼上卷珠帘徃徃长条拂枕函恰值小娥初学舞拟偷金缕押春衫  

池边影动散鸳鸯更引防风乱绣牀直待玉窻尘不起始应金鴈得成行  

稻畦分影向江村憔悴经霜只半存昨日流莺今不见乱萤飞出照黄昏  

客泪休沾汉水滨舞腰羞杀汉宫人狂风更与回烟箒扫尽繁花独占春  

游人莫叹易凋衰长乐荣枯自有期防取明年春意动更于何处最先知  

昔年行乐及芳时一上丹梯桂一枝笑问江头醉公子饶君满把麹尘丝  

渡头残照一行新独自依依向北人莫恨故乡千里逺眼中从此故乡春  

絮惹轻枝雪未飘小溪烟束带危桥邻家女伴频攀折不觉回身罥翠翘  

处处荣空百万枝一枝枝好更题诗隔城逺岫招行客便与朱楼当酒旗  

锦城分得映金沟两岸年年引胜游若似松篁须带雪人间何处认风流  

日暖津头絮已飞防防还是送春归莫言万绪牵愁思缉取长绳系落晖  

大堤时节近清明霞衬烟笼绕郡城好是梨花相映处更胜松雪日初晴  

圣主千年乐未央御沟金翠满垂杨年年织作升平字髙映南山献夀觞  

山鹊  

多惊本为好毛衣只頼人怜始却归众鸟自知顔色减妬他偏向眼前飞  

李居士  

髙居只在五峰前应是精灵降作贤万里无云惟一鹤乡中同防却升天【`灵一作星`】  

## 万首唐人绝句卷五十八  

宋　洪迈　编  

七言  

暮春对柳二首　　　　　　司空图  

萦愁惹恨奈杨花闭户垂帘亦满家恼得闲人作酒病刚湏又扑越溪茶  

洞中犹説看桃花轻絮狂飞自俗家正是阶前开逺信小娥旋拂碾新茶  

戊午三月晦二首  

随风逐浪剧蓬萍圆首何曾觧最灵笔砚近来多自弃不闗妖气暗文星  

牛夸棊品无勍敌谢占诗家作上流岂似小敷春水涨年年鸾鹤待仙舟  

偶书五首  

情知了得未如僧客处高楼莫强登莺也觧啼花也发不闗心事最堪憎  

自有池荷作扇揺不闗风动爱芭蕉只怜直上抽红蘂似我丹心向本朝  

曾看轻舟渡逺津无风着岸不经旬只縁命蹇湏知命却是人争阻得人  

上谷何曾觧有情有情人自惜君行证因池上今生愿的的他生作化生  

新店南原后夜程黄河风浪信难平渡头杨柳知人意为惹官船莫放行  

喜山鹊初归三首  

翠衿红嘴便知机乆避重罗穏处飞只为从来偏防惜前今贺主人归  

山中只是惜珍禽语不分明识尔心若使觧言天下事燕台今筑几千金  

阻他罗网到柴扉不奈偷仓雀转肥赖尔林塘添景趣剰留山果引教归  

虞乡北原  

泽北村贫烟火狞稚田冬旱倩牛耕老人惆怅逢人诉开尽黄花麦未金  

洛中三首  

秋风团扇未惊心笑看防台落叶侵绣鳯不教金缕暗青楼何处有寒砧  

不用频嗟世路难浮生各自系悲懽风霜一夜添覉思罗绮谁家待早寒  

燕巢空后谁相伴鸳被缝来不忍薫薄命敢辞长滴泪倡家未必肯留君  

寓笔  

年年镊鬓到花飘依旧花繁鬓易凋撩乱一塲人更恨春风谁道胜轻飚  

戏题试衫  

朝班尽説人宜紫洞府应无鹤着绯从此玉皇湏破例染霞裁赐地仙衣  

汴柳半枯因悲柳中隠  

行人莫叹前朝树已占河堤几百春惆怅题诗柳中隠柳衰犹在自无身  

上方  

花落更同悲木落莺声相续即蝉声荣枯了得无多事只是闲人漫系情  

寄王赞学  

黄卷不闗兼济美青山自保老闲身一行万里纎尘静可要张仪更入秦  

新节  

转悲新岁重于山不似轻鸥肯复还朱绂纵教金印换青云未胜白头闲  

自河西归山二首  

一水悠悠一叶危徃来长恨阻归期乡闗不是无华表自为多惊独上迟  

水濶风惊去路危孤舟欲上更迟迟鹤羣长绕三珠树不借闲人一只骑  

王官二首  

风荷似醉和花舞沙鸟无情伴客闲总是此中皆有恨更堪微雨半遮山  

荷塘烟罩小斋虚景物皆宜入画图尽日无人只高卧一双白鸟隔纱防  

贺翰林侍郎二首  

太白东归鹤背吟镜湖空在酒船沉今朝忽见银台事早晚重徴入翰林  

玉版徴书洞里看沈羲新拜侍郎官文星喜气连台曜圣主方知四海安  

寄三十三四舍人  

几年汶上约同游拟为莲峰别置楼今日鳯凰池畔客五千仞雪不回头  

纶阁有感  

风涛曾阻化鳞来谁料蓬瀛路却开欲去迟迟还自笑狂才应不是仙才  

寄薛起居  

小域新衔贺圣朝亦知蹇分巧难抛麤才自合无岐路不破工夫漫觧嘲  

古宫怨　　　　　　　　　王　建  

乱乌哑哑飞复啼宫头晨夕宫中栖吴王别殿绕江水后宫不开美人死  

祝鹊  

神鹊神鹊好言语行人早回多利我今庭中栽好树与汝作巢当报汝  

海人謡  

海人无家海里住采珠杀象为岁赋恶波横天山塞路未央宫中常满库  

两头纎纎  

两头纎纎青玉玦半白半黑头上髪腷腷膊膊春冰裂磊磊落落桃花结  

看碁  

彼此抽先局势平傍人道死的还生两邉对坐无言语尽日时闻下子声  

设酒寄独孤少府  

自看和酿一依方縁看松花色较黄不分君家新酒熟好诗収得被回将  

新授戒尼师  

新短方裙叠作棱听钟洗鉢绕青蝇自知戒相分明后先出坛塲礼大僧  

于宅看花  

小叶稠枝粉压摧暖风吹动鹤翎开若无别事为留难抛却贫家宿看来  

元太守同游七泉寺  

盘磴廻廊古塔深紫芝红药入云寻晚吹箫管秋山里引得狝猴出象林  

望定州寺  

回看佛阁青山半三四年前到上头省得老僧留不住重寻可更有因由  

道中寄杜书记  

西南东北暮天斜巴字江邉楚树花珍重荆州杜书记闲时多在广师家  

听琴  

无事此身离白云松风溪水不曾闻至心听着仙翁引今看青山围绕君  

赠陈评事  

识君虽向歌钟防説事不离云水间春夜酒醒长起坐灯前一纸洞庭山  

寄画松僧  

天香寺里古松僧不画枯松落石层最爱临江两三树水禽栖处觧无藤  

花褐裘  

对织芭蕉雪毳新长缝双袖窄裁身到头湏向邉城着消杀秋风称猎尘  

夜看美人宫棊  

宫棊布局不依经黒白分明子数停廵拾玉沙天汉晓犹残织女两三星  

上田仆射  

一方新地隔河烟曾接诸生听管却忆去年寒食会看花犹在水堂前  

楼前  

天寳年前勤政楼每年三日作千秋飞龙老马曾教舞闻着音声忽举头  

听雨  

半夏思家睡里愁雨声落落屋檐头照泥星出依前黒淹烂庭花不肯休  

冬至后招于秀才  

日近山红暖气新一阳先入御沟春闻闲立马重来此沐浴明年称意身  

送人归丹阳  

江城柳色海门烟欲到茅山始下船知道君家当瀑布菖蒲潭在草堂前  

春早闻莺  

侵黒行飞一两声春寒啭小未分明若教更觧诸余语应向宫花不惜情  

题石瓮寺  

天宫连内绕丹岩尘盖云间落数帆遥指上皇飜曲处百官题字满西嵌  

寄张博士  

春明门外作卑官病友经年不得看莫道长安近于日升天却易到城难  

太和公主和蕃  

塞黒云黄欲渡河风沙昧眼雪相和琵琶泪湿行声小断得人肠不在多  

旧宫人  

先帝旧宫宫女在乱丝犹挿鳯凰钗霓裳法曲浑抛却独自花间扫玉阶  

新晴后  

夏夜新晴星较少雨收残水入天河檐前着热衣裳坐风冷浑无扑火蛾  

寄薛涛校书  

万里桥邉女校书琵琶花里寄闲居扫眉才子无多少管领春风总不如  

长门烛  

秋夜牀前蜡烛微铜壶滴尽晓钟迟残光欲灭还吹着年少宫人不睡时  

乐府辞二十五首  

伊州歌五首　　　　　　盖嘉运  

秋风明月独离居荡子从戎十载余征人去日殷勤嘱归雁来时数寄书  

彤闱晓辟万鞍回玉辂春游薄晚开渭北清光揺草树南洲佳景入楼台  

千门今夜晓初晴万里天河彻帝京灿灿繁星驾秋色棱棱霜气韵钟声  

长安二月柳依依西出流沙路渐微阏氏山上春光少相府邉廷驿使稀  

三秋大漠冷溪山八月严霜变草顔卷斾风行宵渡碛衔枚电扫晓应还  

捉拍睦州  

西去轮台万里余故乡音耗日应踈陇山鹦鹉能言语为报闺人数寄书  

水调歌七首  

平沙落日大荒西陇上明星高复低孤山几处看烽火壮士连营鼓鼙  

猛将闗西意气多能骑骏马弄雕戈金鞍寳铗精神出倚笛新飜水调歌  

陇头一断气长秋举目萧条总是愁秪为征人多下泪年年添作断肠流  

细草河邉一雁飞黄龙闗里挂戎衣为受明王恩宠甚从事经年不复归  

昨夜邀欢出建章今朝徴赏度昭阳传声莫闭黄金屋为报先开白玉堂  

日晚笳声咽戍楼陇云漫漫水东流行人万里向西去满目闗山空自愁  

千年一遇圣明朝愿对君王舞细腰乍可当熊任生死谁能伴鳯上云霄  

凉州歌四首  

汉家宫里柳如丝上苑桃花连碧池圣夀已传千载酒天文更赏百僚诗  

朔风吹叶雁门秋万里烟尘昏戍楼征马长思青海北鸣笳夜听陇山头  

三秋陌上早霜飞羽猎平田浅草齐锦背苍鹰初出按五花騘马喂来肥  

鸳鸯殿里笙歌起翡翠楼前出舞人唤上紫微三五夕圣明万夀一千春  

突厥三台  

雁门山上雁初飞马邑栏中马正肥日昨山西逢驿使殷勤南北送征衣  

盖罗缝二首  

秦时明月汉时闗万里征人尚未还但使龙庭飞将在不教戎马度隂山  

音书杜绝白狼西桃李无顔黄鸟啼寒雁春深归去尽出门肠断草凄凄  

双带子  

私言切切谁人防海燕双飞绕画梁君学秋胡不相识妾亦无心去采桑  

渭州  

亭亭孤月照行舟寂寂长河万里流乡国不知何处是云山漠漠使人愁  

水鼓子  

雕弓白羽猎初回薄夜牛羊复下来梦水河邉秋草合黒山峰外阵云开  

钟西二首  

天邉物色更无春秪有牛羊与马羣谁家营里吹羌笛哀怨教人不忍闻  

岁去年来拜圣朝更无山阙对溪桥九门杨柳浑无半犹自千条与万条  

杂诗　　　　　　　　　　无名氏  

青天无云月如烛露泣梨花白如玉子规一夜啼到明美人独在空房宿  

空赐罗衣不赐恩一熏香后一消魂虽然舞袖何时舞长对春风挹泪防  

不洗残防并绣牀却嫌鹦鹉绣鸳鸯回针刺到双飞处忆着征人泪数行  

眼想心思梦里惊无人知我此时情不如池上鸳鸯鸟双宿双飞过一生  

一去辽阳系梦魂忽传征骑到中门纱不肯施红粉徒遣萧郎问泪防  

莺啼露冷酒初醒罨画楼西晓角鸣翠羽帐中人梦觉寳钗斜坠枕函声  

满目笙歌一叚空万般离恨总随风多情为谢残阳意与展晴霞片片红  

两心不语暗知情灯下裁缝月下行行到堦前知未睡夜深闻放剪刀声  

近寒食雨草萋萋着麦苖风柳映堤一是有家归未得杜鹃休向耳邉啼  

洛阳才子邻箫恨湘水佳人锦瑟愁今昔两成惆怅事临卭春尽暮江流  

浙江轻浪古悠悠望海楼吹望海愁莫怪乡心随魄断十年为客在他州  

数日相随两不忘郎心如妾妾如郎出门便是东西路把取红牋各断肠  

无定河邉暮笛声赫连台畔旅人情函闗归路千余里一夕秋风白髪生  

旧山虽在不闗身且向长安过暮春一树梨花一溪月不知今夜属何人  

花落长川草色青暮山重叠雨溟溟逢春便觉飘蓬苦今日分离一涕零  

## 万首唐人绝句卷五十九  

宋　洪迈　编  

七言  

穆天子传　　　　　　　　唐彦谦  

王母清歌玉琯悲瑶台应有再来期穆王不得重相见恐为无端哭盛姬  

楚天  

楚天遥望每长嚬宋玉襄王尽作尘不会瑶姬朝与暮更为云雨待何人  

寄徐山人  

一室清羸鹤体孤体和神莹爽氷壶呉中高士虽求死不那稽山有谢敷  

题宗人故帖  

所忠无处访相如风笈尘编迹尚余惟有孝标情最厚一编遗在茂陵书  

垂柳  

绊惹春风别有情世间谁敢鬭轻盈楚王江畔无端种饿损纎腰学不成  

登兴元城观烽火  

汉川城上角三呼防跸防邉列万夫褒姒塜前烽火起不知泉下破顔无  

邓艾庙  

昭烈遗黎死尚羞挥刀斫石恨醮周如何千载留遗庙血食巴山伴武侯  

曲江春望  

杏艶桃光夺晚霞乐游无庙有年华汉朝冠盖皆陵墓十里冝春汉苑花  

汉殿  

鸟去云飞意不通夜坛斜月转松风君王寂虑无消息却就闲人覔巨公  

贺李昌时禁苑新命  

振鹭翔鸾集禁闱玉堂珠树莹风仪不知新到灵和殿张绪何如柳一枝  

牡丹  

顔色无因饶锦綉馨香惟解掩兰荪那堪更被烟防蔽南国西施泣防魂  

罗江驿  

数枝髙柳带鸣鸦一树山橊自落花已是向来多泪眼短亭回首在天涯  

奏捷西蜀题沱江驿  

野客乘轺非所冝况将儒懦报戎机锦江不识临卭酒且免相如渇病归  

春蚤落英  

纷纷从此见花残转觉长绳繋日难楼上有愁春不浅小桃风雪凭栏干  

仲山  

千载遗踪寄薜萝沛中乡里汉山河长陵亦是闲丘垅异日谁知与仲多  

汉嗣  

汉嗣安危繋数君髙皇意决势难分张良口辨周昌吃同建储宫第一勋  

四老庙  

西汉储宫定不倾可能园绮胜良平举朝公将无全防借请闲人羽翼成  

南梁戯题汉髙庙  

数载从军似武夫今随戎捷气偏粗汉王若问何为者免道髙阳旧酒徒  

洛神  

人世仙家本自殊何须相见向中途惊鸿瞥过防龙去漫恼陈王一事无  

初秋到慈州冬首换绛牧  

秋杪方攀玉树枝隔年无计待春晖自嫌暂作仙城守不遂莺来共燕飞  

重经冯家旧里  

冯家旧宅闭柴闗脩竹犹存淗水湾应系星辰上天去不畱英骨人间  

克复后登安国寺阁  

千门万户鞠蒿藜防烬遗垣一望迷惆怅建章鸳瓦尽夜来空见玉绳低  

题防僧室  

何縁春恨贮离忧欲入空门万事休水月定中何所为也嚬眉黛托腮愁  

见炀帝寳帐  

汉文穷相作前王懢惜明珠不斗量翡翠绞鮹何所直千裨万接上书囊  

楼上偶题  

尘土无因狎隐沦青山一望每伤神可能前岭空乔木应有怀才抱器人  

亲仁里闻猿  

朱雀街东半夜惊楚魂和梦两徒清五更撩乱趋朝火满口尘埃亦数声  

闻李渎司勲下世  

异乡丹旐已飘扬一顾深知实未亡任被禇褒泉下笑重将北靣哭真长  

试夜题省廊桂  

麻衣穿穴两京尘十见东堂緑桂春今日竞飞扬叶箭魏舒休作画筹人  

竹风  

竹映风数阵斜旅人愁坐思无涯夜来畱得江湖梦全为干声似荻花  

长溪秋望  

柳短沙长溪水流雨微烟暝立溪头寒鸦闪闪山前去杜曲黄昏独自愁  

严子陵  

严陵情性是真狂抵触三公傲帝王不怕旧交称僣越唤它侯霸作君房  

北齐  

草草招携强据鞍周师乘胜莫回看背城肯战知虚实争奈人前忍笑难  

楚世家  

偏信由来惑是非一言邪佞脱危机张仪重入怀王手驷马安车却放归  

骊山道中  

月殿真妃下防烟渔阳追骑及汤泉君王指防新丰树几不亲畱七寳鞭  

韦曲  

欲冩愁肠愧不才多情练漉已低摧穷郊二月初离别独傍寒村嗅野梅  

黄子陂荷花  

十顷狂风撼麯尘縁堤照水露红新世间花气皆愁绝恰是莲香更恼人  

野行  

蝶恋晚花终未去鸥逢春水固难飞野人心地都无着伴蝶随鸥亦不归  

与徐温话别　　　　　　　方　干  

去去何时却见君悠悠烟水似天津明年今夜有明月不是今年看月人  

寒食日  

百花香气傍行人花底垂鞭日易醺野父不知寒食节穿林转壑自烧云  

出东阳道中作  

马首寒山黛色浓一重重尽一重重醉醒已在他人界犹忆东阳昨夜钟  

与陈长官  

枕上愁多百绪牵常时睡觉在溪前人间尽是交亲力莫道升沉总信天  

商明府家学方响  

葛溪鐡片梨园调耳底丁东十六声彭泽主人怜妙乐玉杯春暖许同倾  

别商明府  

许教门馆久踟蹰仲叔怀恩对玉壶惟有离心欲萌客望垂双泪不成珠  

赠杨长官  

直钩终日竟无鱼钟鼓声中与世踈若向湖邉访幽拙萧条四壁是闲居  

贻僧二首  

秋水一长见底涧松千尺不生枝人间学佛知多少净尽花心只有师  

四十年来多少人一分零落九成尘与师犹得重相见亦是枯株勉强春  

题画建溪图  

六幅轻绡画建溪刺桐花下路髙低分明记得曽行处秪欠猿声与鸟啼  

蜀中  

游子去游多不归春风酒味胜余时闲来却伴巴儿醉荳蔲花邉唱竹枝  

将归湖上畱别陜宰  

归去春山逗晚晴萦逥树石罅中行明时不是无知己自忆湖邉钓与耕  

题鲍处士壁  

水濶坐看千万里青芜盖地接天津襧衡莫爱山中静逸舎山多却碍人  

经旷禅师旧院  

谷鸟散啼如有恨庭花含笑似无情更名变貌难休息去去来来第几生  

江南闻新曲  

席上新声花下杯一声声被拍心催乐工不识长安道尽是书中寄曲来  

越中寄孙百篇二首  

上才乘醉到山隂日日篇成字字金镜水周围千万顷波澜倒防入君心  

锦价转髙花更巧能将旧手弄新梭从来一字为褒贬二十八言犹太多  

题飞来峰  

邃岩乔木夏藏寒床上云溪枕上看台殿渐多山更重却令飞去即应难  

过李羣玉故居  

讦直上书难遇主衔寃下世未成翁琴樽劒鹤随将去惟锁山斋一树风  

君不来  

逺路东西欲问谁寒来无处寄寒衣去时初种庭前树树已胜巢人未归  

送乡中故人  

少小与君情不踈聴君细话胜家书如今若到乡中去道我埀钩不钓鱼  

思江南  

昨日草枯今日青羁人又动故乡情夜来有梦登归路不到桐庐已及明  

别孙蜀  

呉越思君意易伤别君添我鬂邉霜由来淛水偏堪恨截防千山作两乡  

赠江上老人  

潭底锦鳞多识钓未投香饵即先知欲教鱼目无分别须学揉蓝染钓丝  

咏花二首  

狂心醉眼共徘徊一半先开笑未开此日不能偷折去蝴蜂直恐趂人来  

可怜妍艶正当时刚被狂风一夜吹今日流莺来旧处百般言语殢空枝  

路入金州江中作  

棹寻椒岸萦逥去数里时逢一两家知道从来贡金处江邉牧防亦披沙  

夜会郑氏林亭  

卷帘圆月照方塘坐久樽空竹有霜白犬风惊雁飞起犹能一一旋成行  

清平调词三首　　　　　　李　白  

云想衣裳花想容春风拂槛露华浓若非羣玉山头见会向瑶台月下逢  

一枝红艶露凝香云雨巫山枉防肠借问汉宫谁得似可怜飞燕在昭阳  

名花倾国两相欢长得君王带笑看解释春风无限恨沉香亭北倚栏干  

戯赠杜甫  

饭颗山前逢杜甫头戴笠子日卓午借问别来太瘦生总为从前作诗苦  

贺裴裕　　　　　　　　　李　  

曽随风水化凡鳞安上门前一字新闻道蜀江风景好不知何似杏园人  

逰秦别妻　　　　　　　　元　载  

年来谁不厌龙钟虽在侯门似不容看取海山寒翠树若遭霜霰到秦封  

怀旧　　　　　　　　　　李章武  

水不西归月暂圆令人怅望古城邉萧条明早分岐路知更相逢何嵗年  

戯经僧  

南宗尚许通方便何处心中更有经好去苾蒭云水畔何山松栢不青青  

送红绵酒　　　　　　　　冷朝阳  

采菱歌怨木兰舟送客魂消百尺楼还似洛妃乘雾去碧天无际水空流  

题马嵬驿　　　　　　　　狄归昌  

马嵬烟柳正依依重见銮舆幸蜀归泉下阿蛮应有语这回休更泥杨妃  

赠张神女　　　　　　　　沈　警  

义起曽厯许多年张硕凡得防时怜何意今人不如昔蹔来相见更无縁  

离歌  

直值行人心不平那冝万里阻闺情只今陇上分流水更泛从来鸣咽声  

题巫山庙　　　　　　　　繁　知  

忠州刺史令才子行到巫山必有诗为报髙唐神女道速排云雨清辞  

题邓仙客墓　　　　　　天峤逰人  

鹤老芝田鸡在笼上清那与俗尘同既言白日升仙去何事人间有殡宫  

舟行作　　　　　　　　衡山舟子  

野鹊滩西一棹孤月光遥接洞庭湖堪嗟逥雁峰前过望防家山一字无  

罢歙州赠交代　　　　　　李　擢  

经年理郡少欢娯为习干戈间饮徒今日临行尽交【`原阙`】  

## 万首唐人绝句卷六十  

宋　洪迈　编  

七言  

六朝咏史　　　　　　　　孙元晏  

呉黄金车  

分擘山河即渐开许昌基业已倾黄金车与斑斓耳早个须知入防来  

赤壁  

防猎书来举国惊秪应周鲁不教迎曹公一战奔波后赤壁功传万古名  

鲁肃指囷  

破产移家事亦难佐呉从此霸江山争教不立功勲得指出一囷如等闲  

甘寜斫营  

夜深偷入魏军营满寨惊忙火似星百口寳刀千匹绢也应消得与甘寜  

徐盛  

欲把江山鼎足分邢真衔册到江南当时将相谁堪重徐盛将军最不甘  

鲁肃  

斫案兴言断众疑鼎分从此定雄雌若无子敬心相似争得乌林破魏师  

武昌  

西塞山高截九垓防謡终日自相催武昌鱼美应难恋厯数须归建业来  

顾雍  

賛国经纶更有谁蔡公相叹亦相师贵为丞相封侯了归后家人总不知  

吕防  

防小家贫实可哀愿征行去志难囘不探虎穴求身逹争得人间富贵来  

介象  

好道君王遇亦难变通灵异几多般介先生有神仙术钓得鲈鱼在玉盘  

濡须坞  

风掲洪涛响若雷枕波为垒险相隈莫言有个濡须坞几度曹公失志回  

周防  

名与诸公又不同金疮痕在满身中不将御盖宣恩泽谁信将军别有功  

张纮  

东部张公与众殊共施经略賛全呉陈琳漫自称雄伯神气应须怯大巫  

太史慈  

圣徳招贤逺近知曹公心计却成欺陈韩昔日甞投汉岂是当归召得伊  

孙坚后  

委付张公翊圣材几将贤徳賛文台争教不霸江山得日月徴曾入梦来  

陆綂  

将军身殁有儿孤虎子为名教读书更向宫中教骑马感君恩重合何如  

青盖  

厯数将终势已摧不修君徳更堪哀被它青盖言相误元是须教入晋来  

晋七寳鞭  

天命须知岂偶然乱臣徒欲用兵权圣谟庙略还应别浑不消它七寳鞭  

廋恱鹅炙  

春暖江南景气新子鹅炙美就中珍廋家厨盛刘公困浑弗相贻也恼人  

谢  

百万兵来逼合肥谢为将统雄师旌旗首尾千余里浑不消它一局棊  

谢混  

尚主当初偶未成此时谁合更关情可怜谢混风华在千古翻传禁脔名  

陆玩  

陆公高论亦由谦让还慙未有功天下忠良人欲尽始应交我作三公  

王坦之  

晋祚安危只此行坦之何必苦忧惊谢公合定寰区在争遣当时事得成  

蒲葵扇  

抛舍东山岁月遥几施经略挫雄豪若非名徳喧寰宇争得蒲葵价数高  

王郎  

太尉门庭亦甚高王郎名重礼相饶自家妻父犹如此谁更逢君得折  

刘毅  

绕床堪壮喝卢声似鐡容仪众尽惊二十七人同举义几人全得旧功名  

王恭  

春风濯濯栁容仪鹤神心举世推可惜教君仗旄钺枉将心地托牢之  

谢公赌墅  

发遣将军欲去时略无情挠只贪棊自从乞与羊昙后赌墅功成更有谁  

符坚投棰  

投棰填江语未终谢安乘此立殊功三台星烂乾坤正且与张华死不同  

卫玠  

叔寳羊车海内稀山家女壻好风姿江东士女无端甚看杀玉人浑不知  

郭璞脱  

吟坐因思郭景纯每言穷逹似通神到头分命难移改解脱青与别人  

廋楼  

江州楼上月明中从事同登眺逺空玉树忽埋千载后有谁重此继清风  

新亭  

容易乘虚逼帝畿满江艛艣与旌旗卢循若解新亭上胜负还应未可知  

宋大岘  

大岘才过喜可知指空言己副心期公孙许防嗟无用天与南朝作霸基  

放宫人  

纳諌廷臣免犯顔自然恩可霸江山姚兴侍女方承宠放出宫闱若等闲  

借南苑  

人主词应不偶然几人曾说笑掀天不知南苑今何在借与张公三百年  

谢澹云霞友  

仗气凌人岂可亲只将范防是知闻縁何唤作云霞友却恐云霞未似君  

乌衣巷  

古迹荒基好叹嗟满川吟景只烟霞乌衣巷在何人住回首令人忆谢家  

袁粲  

负才尚气满朝知高卧闲吟见客稀独歩何人识袁尹白杨郊外醉方归  

刘伯龙  

位重何如不厌贫伯龙孤子只修身固知生计还湏有穷鬼临时也笑人  

王方平  

拂衣耕钓已多时江上山前乐可知着却貂裘将采药任它人唤作渔师  

黄罗  

戚属羣臣尽见防预忧身后又堪哀到头委付何曾是虚把罗襦与彦回  

谢朏  

谢家诸子尽兰香各震芳名满帝乡唯有千金更堪重只将高卧向齐王  

羊保  

运命将来各有期好官才阙即思之就中堪爱羊保偏受君王分外知  

齐谢朏  

解玺传呼诏侍中却来高卧岂踈慵此时忠节还希有堪羡君王特地容  

小儿执烛  

谢公情量已难量忠宋心诚岂暂忘执烛小儿浑放去略无言语与君王  

王僧祐  

肯与公卿作等伦澹然名徳只推君任它车骑来相访箫鼓盈庭似不闻  

王僧防  

位高名重不堪疑恳让仪同帝亦知不学常流争进取却忧门有二台司  

眀帝裹蒸  

至尊尊贵异人间御膳天厨岂等闲惜得裹蒸无用处不如安霸取江山  

郁林王  

强哀强惨亦从伊归到私庭喜可知喜字漫书三十六到头能得几多时  

何氏小山  

显逹何曾肯系心筑居郊外好园林赚它谢朏出山去赢得高名直至今  

王伦之  

豫章太守重词林图畵陈蕃与华歆更奠子将并孺子为君千载作知音  

潘妃  

曾歩金莲宠绝伦岂甘今日委埃尘玉儿还有懐恩处不肯将身嫁小臣  

王亮  

后见梁王未免哀奈何无计拯倾頺若教彼相颠扶得争遣眀公到此来  

梁分宫女  

涤荡齐宫法令新分张宫女二千人可怜无限如花貎重见世间桃李春  

马仙琕  

齐朝太守不甘降忠节当时动四方义士要教天下见且防君住待袁昻  

勍敌  

博闻天子重儒才特为皇华绮宴开今日方惊遇勍敌此人元自北朝来  

蔡撙  

紫茄白苋以为珍守任清真转更贫不饮呉兴郡中水古今能有几多人  

楚祠  

曾与萧侯醉玉杯此时神影尽倾頺莫云千古无灵圣也向西川助敌来  

谢朏小舆  

小舆升殿掌钧台不免无憀却忆囘应恨被它何误悔先容易出山来  

八关斋  

依凭金地甚防诚忍溺空王为圣明内殿设斋申祷祝岂无功徳及台城  

廋信  

苦心词赋向谁谈沦落周朝志岂甘可惜多才廋开府一生惆怅忆江南  

陈王僧辩  

彼此英雄各有名石头高卧拟争衡当时堪笑王僧辩待欲将心托圣眀  

武帝蚌盘  

金翠丝簧略不舒蚌盘清宴意何如岂知三阁繁华主解为君王妙破除  

虞居士  

苦谏将军緫不知几随烟熖作尘飞东山居士何人识唯有君王却许归  

姚察  

曾佐徐陵向北游剖陈疑事动名流却归掌选清何甚一疋花练不肯收  

宣帝伤将卒  

前后兵师战胜回百余城垒尽归来当时将卒应知感况得君王为举哀  

临春阁  

临春高阁上侵云风起香飘数里闻自是君王正沉醉岂知消息报隋军  

结绮阁  

结绮高冝眺海涯上凌丹汉拂云霞一千朱翠同居此争奈恩多属丽华  

望仙阁  

多少沉檀结筑成望仙为号倚青冥不知孔氏何形状醉得君王不解醒  

三阁  

三阁相通绮宴开数千朱翠绕周囘只知断送君王醉不道韩擒已到来  

狎客  

八宫妃尽赋篇章风掲歌声锦绣香选得十人为狎客有谁能解諌君王  

淮水  

文物衣冠尽入秦六朝繁盛忽埃尘自从淮水干枯后不见王家更有人  

江令宅  

不向南朝立谏名旧居基在事分明令人惆怅江中令只作篇章过一生  

后庭舞  

嬿婉回风态若飞丽华翘防玉为姿后庭一曲从教舞舞破江山君未知  

叙懐　　　　　　　　　张　蠙  

月里路从何处上江边身合几时归十年九陌寒风夜梦扫芦花絮客衣  

题嘉陵驿  

嘉陵路恶石和泥行到长亭日已西独倚栏干正惆怅海棠花里鹧鸪啼  

春夜二首　　　　　　　刘　驾  

一别杜陵归未期秪凭防梦接亲知近来欲睡兼难睡夜夜夜深闻子规  

几岁兵戈阻路岐忆山心切与心违时难何处披衷抱日日日斜空醉归  

郪中感旧  

顷年曾住此中来今日重防事可哀忆得几家欢宴处家家家业尽成灰  

晓登迎春阁  

未栉凭栏眺锦城烟笼万井二江明香风满阁花满树树树树梢啼晓莺  

白髭  

到处逢人求至药几回染了又成丝素丝易染髭难染墨翟当时合泣髭  

独坐吟  

客愁不尽夲如水草色含情更无已又觉春愁似草生何人种在情田里  

奉和春日翫雪  

北阙同云掩晓霞东风春雪满山家琼章定少千人和银树长开六出花  

和李秀才边庭四时怨　　　　卢　弼  

春  

春衣昨夜到榆关故国烟花想已残少妇不知归未得朝朝应上望夫山  

夏  

卢龙塞外草初肥鴈乳平芜晓不飞乡国近来音信断至今犹自着寒衣  

秋  

八月霜飞栁遍黄蓬根吹断鴈南翔陇头流水关山月泣上龙堆望故乡  

冬  

朔风吹雪透刀瘢饮马长城窟更寒半夜火来知有敌一时齐保贺兰山  

独坐懐非烟  

緑暗红藏起暝烟独将幽恨小庭前沉沉良夜与谁语星落银河月半天  

廻缄非烟  

见说伤情为见春想封蝉锦緑蛾嚬叩头与报烟卿道第一风流最损人  

赠非烟  

十洞三清虽路阻有心还得傍瑶台瑞香风引思深夜知是蕋宫仙驭来  

## 万首唐人绝句卷六十一  

宋　洪迈　编  

七言  

小游僊诗九十八首　　　　曹　唐  

玉箫金瑟发商声桑叶枯干海水清净扫蓬莱山上地畧游王母话长生  

其二  

上元元日豁明堂五帝望空拜玉皇万树琪花千圃药心知不敢輙形相  

其三  

骑龙重过玉溪头红叶还春碧水流省得壶中见天地壶中天地不曾秋  

其四  

真王未许乆从容立在花前别寗封手把玉箫头不举自愁如醉倚黄龙  

其五  

金殿无人鏁绛烟玉郎并不赏丹田白龙蹀躞难廻防争下红绡碧玉鞭  

其六  

洲草木不知黄甲子初开浩刼长无限万年年少女手攀红树满残阳  

其七  

宫阙重重闭玉林昆仑高辟彩云深黄龙掉尾引郎去使妾月明何处寻  

其八  

风满涂山玉蘂稀赤龙闲卧鹤东飞紫梨烂尽无人吃何事韩君去不归  

其九  

武帝徒劳厌暮年不曾清浄不精专上元少女绝还往满灶丹成白玉烟  

其十  

百辟朝回闭玉除露风清宴桂花踈西归使者骑金虎亸鞚垂鞭唱歩虚  

十一  

南斗阑北斗稀茅君夜着紫霞衣朝骑白马趂朝去凤押笙歌逐后飞  

十二  

焚香独自上天坛桂树风吹玉简寒长怕嵇康乏僊骨与将僊籍再寻看  

十三  

冰屋朱扉晓未开谁将金防扣琼台碧花红尾小僊子闲吠五云嗔客来  

十四  

酒酽春浓琼草齐真公欲散醉如泥朱轮轧轧入云去行到半天闻马嘶  

十五  

白石山中自有天竹花藤叶隔溪烟朝来洞口围棊了赌得青龙直几钱  

十六  

海水西飞照柏林青云斜倚锦云深水风暗入古山叶吹断歩虚清磬音  

十七  

玉诏新除沈侍郎便分茅土镇东方不知今夕游何处侍从皆骑白凤凰  

十八  

洞里烟霞无歇时洞中天地足金芝月明朗朗溪头树白发老人相对棊  

十九  

饥即飱霞闷即行一声长啸万山青穿花渡水来相访珍重多才阮歩兵  

二十  

东妃闲着翠霞裙自领笙歌出五云清思密谈谁第一不过邀取小茅君  

二十一  

月影悠悠秋树明露吹犀簟象牀轻嫔妃乆立帐门外暗笑夫人推酒声  

二十二  

九天天路入云长燕使何由到上方玉女暗来花下立手挼裙帯问昭王  

二十三  

玉皇赐妾紫衣裳交向桃源嫁阮郎烂煑琼花劝君吃恐君毛鬓暗成霜  

二十四  

花底休倾緑玉巵云中含笑向安期穷阳有数不知数大是人间年少儿  

二十五  

玉色雌龙金络头真妃骑出纵闲游昆仑山上桃花底一曲商歌天地秋  

二十六  

闲来洞口访刘君缓歩轻擡玉线裙细拍桃花掷流水更无言语倚彤云  

二十七  

西汉夫人下太虚九霞裙幅五云舆欲将碧字相教示自解盘囊出素书  

二十八  

天上鸡鸣海日红青腰侍女扫朱宫洗花烝叶滤清酒待与夫人邀五翁  

二十九  

汗漫真游实可竒人间天上与人知周王不信长生话空使苌碧泪垂  

三十  

青锦缝裳绿玉裆满身新带五云香闲依碧海攀鸾驾笑就苏君覔橘尝  

三十一  

鹤不西飞龙不行露干云破洞箫清少年僊子说闲事遥隔彩云闻笑声  

三十二  

洞里烟深木叶麤乗风使者降都隔花相见遥相贺擎出懐中赤玉符  

三十三  

芝蕙芸花烂漫春瑞香烟露湿衣巾玉童私地夸书札偷写云瑶暗赠人  

三十四  

天上邀来不肻来人间双鹤又空回秦皇汉武死何处海畔红桑花自开  

三十五  

紫羽麾幢下玉京却邀真母入三清白龙乆住浑相恋斜倚祥云不肻行  

三十六  

鹤呌风悲竹叶踈谁来五岭拜云俱人间肉马无轻歩踏破先生一卷书  

三十七  

夜降西坛宴已终花残月榭雾朦胧谁游八海门前过空洞一声风雨中  

三十八  

忘却教人鎻后宫还丹失尽玉壶空姮娥若不偷灵药争得长生在月中  

三十九  

旸谷先生下宴时月光初冷紫琼枝凄清金石揭天地事在世间人不知  

四十  

共爱初平住九霞焚香不出闭金华白羊成队难収拾吃尽溪头巨胜花  

四十一  

酒尽香残夜欲分青童拜问紫阳君月光悄悄笙歌逺马影龙声归五云  

四十二  

海树灵风吹彩烟丹陵朝客欲升天无央公子停鸾辔笑泥娇妃索玉鞭  

四十三  

八景风回五凤车昆仑山上看桃花若教使者沽春酒须覔余杭阿母家  

四十四  

叔卿遍览九天春不见人间故旧人怪得蓬莱山下水半成沙土半成尘  

四十五  

欲饮尊中云母浆月明花里合笙簧更教小柰将龙去便向金坛取阮郎  

四十六  

海上桃花千树开麻姑一去不知来辽东老鹤应慵堕教探桑田便不回  

四十七  

昨夜相邀宴杏坛等闲乘醉走青鸾红云塞路东风紧吹破芙蓉碧玉冠  

四十八  

云鹤防防去不分落花流水恨空存不知玉女无期信道与留门却闭门  

四十九  

采女平明受事回暗交丹契锦囊开欲书密诏防人见佯喝青虬使莫来  

五十  

太一元君昨夜过碧云高髻绾婆娑手擡玉防红于火敲断金鸾使唱歌  

五十一  

碧瓦彤轩月殿开九天花落瑞风来玉皇欲着红龙衮亲唤金妃下手裁  

五十二  

长房自贵解飞飜五色云中独闭门看却桑田欲成海不知还往几人存  

五十三  

赤龙停歩彩云飞共道真王海上归千岁红桃香破鼻玉盘盛出与金妃  

五十四  

碧海灵童夜到时徒劳相唤上琼池因循天子能闲事纵与青龙不解骑  

五十五  

且欲留君饮桂浆九天无事莫推忙青龙举歩行千里休道蓬莱归路长  

五十六  

侍女亲擎玉酒巵满巵倾酒劝安期等闲相别三千岁长忆水边分枣时  

五十七  

万岁蛾眉不解愁旋弹清瑟旋闲游忽闻下界笙箫曲斜倚红鸾笑不休  

五十八  

去住楼台一任风十三天洞暗相通行厨侍女炊何物满灶无烟玉炭红  

五十九  

风动闲天清桂隂水精帘外冷沉沉西妃少女多春思斜倚彤云尽日吟  

六十  

王母相留不放回偶然沉醉卧瑶台凭君与向萧郎道教着青龙取妾来  

六十一  

绛节笙歌绕殿飞紫皇欲到五云归细腰侍女瑶花外争向红房报玉妃  

六十二  

闻君新领八霞司此别相逢是几时妾有一觥云母酒请君终宴莫推辞  

六十三  

方士飞轩驻碧霞酒香风冷月初斜不知谁唱归春曲落尽溪头白玉花  

六十四  

方朔朝来到我家欲将灵树出丹霞三千年后知谁在拟种红桃待放花  

六十五  

水满桑田白日沉冻云干霰湿重隂辽东归客闲相过因话尧年雪更深  

六十六  

朝回相引看红鸾不觉风吹鹤氅偏好是兴来骑白鹤文妃为伴上重天  

六十七  

公子闲吟八景文花南拜别上阳君金鞭遥指玉清路龙影马嘶归五云  

六十八  

一百年中是一春不教日月輙移轮金鼇头上蓬莱殿唯有人间链骨人  

六十九  

笑擎云液紫瑶觥共请云和碧玉笙花下偶然吹一曲人间因识董双成  

七十  

东皇长女没多年从洗金芝到水边无事伴他棊一局等闲输却卖花钱  

七十一  

红草青林日半斜闲乘小凤出彤霞路寻故旧过西谷因得冰园一尺  

七十二  

树下星沉月欲高前溪水影湿龙毛洞天云冷玉花发公子尽披双锦袍  

七十三  

紫水风吹剑树寒水边年少下红鸾未知百一穷阳数畧请先生止的看  

七十四  

武皇含笑把金觥更请霓裳一两声防帐宫人最年少舞腰时挈绣裙轻  

七十五  

琼树扶踈压瑞烟玉皇朝客满花前东风小饮人皆醉短尾青龙枕水眠  

七十六  

彤阁钟鸣碧鹭飞皇君催熨紫霞衣丹房玉女心慵甚贪看投壶不肻归  

七十七  

昆仑山上自鸡啼羽客争升碧玉梯因驾五龙看较艺白鸾功用不如妻  

七十八  

沙野先生闭玉虚防香夜写紫微书供承童子闲无事教剉琼花喂白驴  

七十九  

云陇琼花满地香碧沙红水遍朱堂外人欲压长生籍拜请飞琼报玉皇  

八十  

玉洞长春风景鲜丈人私宴就芝田笙歌暂向花间尽便是人间一万年  

八十一  

青童传语便须回报道麻姑玉蘂开沧海成尘老闲事且乘龙鹤看花来  

八十二  

绛树彤云户半开守花童子怪人来青牛卧地吃琼草知道先生朝未回  

八十三  

石洞沙溪二十年向明杭日夜朝天白矾烟尽水银冷不觉小龙牀下眠  

八十四  

紫微深鎻敞丹轩太帝亲谈不死门从此百寮俱拜后走龙鞭虎下昆仑  

八十五  

云衫玉带好威仪三洞真人入奏时频看金鞭打龙角爲嗔西去上天迟  

八十六  

太子真娥相领行当天合曲玉箫清梨花新折东风软犹在缑山乐笑声  

八十七  

洞里月明琼树风画帘青室影朦胧香残酒冷玉妃睡不觉七真归海中  

八十八  

青苑红堂压瑞云月明闲宴九阳君不知昨夜谁先醉书破明霞八幅裙  

八十九  

东溟两度作尘飞一万年来防面稀千树梨花百壶酒共君论饮莫论诗  

九十  

沧海令抛即未能且縁鸾鹤立相仍蔡家新妇莫嫌少领取真珠三五升  

九十一  

溪影沉沙树影清人家皆踏五音行可怜三十六天路星月满空琼草青  

九十二  

北斗西风吹白榆穆公相笑夜投壶花前玉女来相问赌得青龙许赎无  

九十三  

九天王母皱蛾眉惆怅无言倚桂枝悔不长留穆天子任将妻妾住瑶池  

九十四  

暂随鳬伯纵闲游饮鹿因过翠水头宫殿寂寥人不见碧花菱角满潭秋  

九十五  

新授金书八素章玉皇教妾主扶桑与君一别三千岁却厌僊家日月长  

九十六  

八海风凉水影高上卿教制赤霜袍蛟丝玉线难裁割须借玉妃金剪刀  

九十七  

海上风来吹杏枝昆仑山上看花时红龙锦襜黄金勒不是元君不得骑  

九十八  

绛阙夫人下北方细环清佩响丁当攀花笑入春风里偷折红桃寄阮郎  

放猿　　　　　　　　　　吉师老  

放尔千山万里身野泉晴树好为邻啼时莫近潇湘岸明月孤舟有旅人  

鸳鸯  

江岛蒙蒙烟霭微緑芜深处刷毛衣渡头惊起一双去飞上文君旧锦机  

## 万首唐人绝句卷六十二  

宋　洪迈　编  

七言  

送日本僧归　　　　　　　　韦庄  

扶桑已在茫中家在扶桑东更东此去与师谁共到一船明月一帆风  

对酒  

何用岩栖隠姓名一壶春酹可忘形伯伦若有长生术应到如今醉未醒  

旧里  

满目墙垣春草深伤时伤事更伤心车轮马迹一时尽十二玉楼何处寻  

春愁  

自有春愁正断魂不堪芳草思王孙落花寂寂黄昏雨深夜无人独倚门  

鄜州寒食城外醉吟五首  

满街杨桞緑丝烟画出青春二月天好是隔帘花树动女郎撩乱送秋千  

雕隂寒食足逰人金凤罗衣湿麝薫肠断入城芳草路淡红香白一羣羣  

开元坡下日初斜拜扫归来走钿车可惜数枝红艶好不知今夜落谁家  

马骄风疾玉鞭长过去唯留一阵香闲客不须烧破眼好花皆属富家郎  

雨丝烟桞欲清明金屋人间暖凤笙永昼迢迢无一事隔街闻筑气毬声  

揺落  

揺落秋天酒易醒凄凄长是别离情黄昏倚柱不归去肠断緑荷风雨声  

令狐亭  

若非天上神仙宅须是人间将相家想得当时好风月管吹杀后庭花  

江上别李秀才二首  

千山红树万山云把酒相看日又曛一曲离歌两行泪更知何地再逄君  

前年相送灞陵春今日天涯各避秦莫向樽前惜沈醉与君俱是异乡人  

语松竹  

庭前芳草緑如袍堂上诗人欲二毛多病不禁秋寂寞雨风松竹暮骚骚  

姫人养蚕  

昔年爱笑蚕家妇今日辛勤自养蚕仍道不愁罗与绮女郎初解织桑篮  

东阳酒家赠别二首  

送君同上酒家楼酩酊飜成一笑休正是落花饶怅望醉乡前路莫回头  

天涯方叹异乡身又向天涯别故人明日五更孤店月醉醒何处各沾巾  

长干塘别徐茂才  

乱离时节别离轻别酒应须满满倾才喜相逢又相送有情争得似无情  

江行西望  

西望长安白日遥半年无事驻兰桡欲将张翰松江雨画作屏风寄鲍昭  

惊秋  

不向烟波狎钓舟强将文墨事儒邱长安十二槐花陌曾负秋风多少秋  

离筵诉酒  

感君情重惜分离送我殷勤酒满巵不是不能判酩酊却忧前路醉醒时  

题卢拾遗庄  

主父西逰去不归满溪春雨长春薇怪来马上诗情好破青山白鹭飞  

白牡丹  

闺中莫妬新妆妇陌上须惭傅粉郎昨夜月明浑似水入门唯觉一庭香  

题许浑诗卷  

江南才子许浑诗字字清新句句竒十斛明珠量不尽惠休虚作碧云词  

赠礼佛名者  

何用辛勤礼佛名我从无事到真庭寻思六祖传心印可是从来读藏经  

解维  

又解征帆落照中暮程还过秣陵东三年辛苦烟波里赢得风姿似钓翁  

雨霁池上作  

鹿巾藜杖葛衣轻雨歇池邉晚吹清正是今时江上好白鳞红稻紫莼羮  

古别离二首  

晴烟漠漠桞毵毵不那离情酒半酣更把马鞭云外指断肠春色在江南  

一生风月俱惆怅到处烟花恨别离止竟多情何处好少年长抱长年悲  

江亭酒醒  

别筵人散酒初醒江岸黄昏雨雪零满座绮罗皆不见觉来红烛背银屏  

棹亭驿小桃花  

当年此树正花开五马僊郎载酒来李白已亡工部死何人空伴玉山頽  

悯耕者  

何代何王不战争尽从离乱见清平如今暴骨多于土犹防乡兵作戍兵  

含山店梦觉作  

曾是流离惯别家等闲挥杖各天涯灯前一梦江南觉惆怅起来山月斜  

壶关道中作  

处处兵戈路不通却从山北去江东黄昏欲到壶关寨疋马寒嘶野草中  

金陵图二首  

谁为伤心画不成画人心逐世人情君防六幅南朝事老木寒云满故城  

江雨霏霏江草齐六朝如梦鸟空啼无情最是台城桞依旧烟笼十里堤  

送人游并汾  

风雨萧萧欲暮秋独携孤剑塞垣游如今敌骑方南牧莫过阴闗第一州  

江外思归  

年年春日异乡悲社曲黄莺可得知更被夕阳江岸上断肠烟柳一丝丝  

梦入闗  

梦中乘传过闗亭南望莲峯簇簇青马上正吟归去好觉来江月满前汀  

送人归上国  

送君江上日西斜泣向江边满树花若见青云旧相识为言流落在天涯  

闻春鸟  

雨时春鸟满江村还是长安旧日闻红杏花前应笑我我今憔悴亦羞君  

独鹤  

夕阳滩上立徘徊红蓼风前雪翅开应为不知栖宿处防囘飞去又飞来  

新栽竹  

寂寞阶前种此君绕栏吟罢却沾巾异乡流落谁相识唯有丛篁伴主人  

题酒家  

酒绿花红客爱诗落花春岸酒家旗寻思避世为逋客不醉长醒也是痴  

残花二首  

和烟和雨雪离披金蘂红须尚满枝十日笙歌一宵梦苎罗烟雨失西施  

江头沈醉泥斜晖却向花前恸哭归惆怅一年春又去碧云芳草两依依  

稻田  

浪波春稻满前坡极目连云防肥更被鹭鸶千防白披烟来入画屏飞  

燕来  

去歳辞巢别近邻今来空讶草堂新花间对语应相问不是村中旧主人  

倚柴扉  

防杖无言独倚闗如痴如醉梦魂间孤吟尽日何人防依约前山似故山  

七步廊  

杜门无计奈残阳更接檐前七步廊不羡东都丞相宅每行吟得好文章  

寄舍弟  

每吟富贵他人合不觉汍澜又湿衣万里日边乡树逺何年何路得同归  

仆者杨金  

半年辛苦葺荒居不独单寒腹亦虚努力且为田舍客他年为尔觅金鱼  

春陌二首  

满街芳草卓香车仙子门前白日斜肠断东风各囘首一枝春雪冻梅花  

嫩烟轻染柳丝黄句引花枝笑凭墙马上王孙莫囘首好风偏逐羽林郎  

中酒  

南邻酒熟爱相招蘸甲倾来绿满瓢一醉不知三日事任他童稚作渔樵  

暴雨  

江村入夏多雷雨晓作狂霖晩又晴波浪不知深防许南湖今与北湖平  

晏起  

尔来中酒起常迟卧看南山改旧诗开户日髙春寂寂数声啼鸟上花枝  

幽居春思  

绿映红藏江上村一声鸡犬似仙源闭门尽日无人到翠羽春禽满树喧  

思归引  

越鸟南翔雁北飞两乡云路各言归如何我是飘飘者独向江头恋钓矶  

与小女  

见人初解语呕哑不肯归眠恋小车一夜娇啼缘底事为嫌衣少缕金华  

虎迹  

白额频频夜到门水边踪迹渐成羣我今避世栖岩穴岩穴如何又见君  

买酒不得  

停樽待尔怪来迟手挈空瓶毷氉归满面春愁消不得更看溪鹭寂寥飞  

得故人书  

正向溪头自采苏青云忽得故人书殷勤问我归来否双阙而今画不如  

洪州送僧游福建  

八月风波似鼔鼙可堪波上各东西殷勤早作归来计莫恋猿声住建溪  

闻囘戈军  

上将鏖兵又去旋翠华巡幸已三年营中不用栽杨柳愿戴儒冠为控  

南邻公子  

南邻公子夜归声数炬银灯隔竹明醉凭马鬃扶不起更邀红袖出门迎  

赠野僧  

羡尔无知野性真乱搔蓬鬓笑看人闲冲暮雨骑牛去肯问中兴社稷臣  

伤富民犯酒没产【`自此改法不入财产`】  

谁氏园林一簇烟路人揺指尽长叹桑林稻泽今无主新犯香醪没入官  

感羣儿戏为阵  

已闻三世殁军营又见儿孙学战争见尔此言堪恸哭遣予何日望时平  

寻李书记不遇  

白云红树绕琅东夕鸟羣飞古道中仙吏不知何处隠山南山北雨蒙蒙  

题貂黄岭官亭  

散骑萧萧下太忙逺从吴防去陈仓斜风细雨江亭上尽日凭栏独望乡  

题樱桃树  

记得初开雪满枝和蜂和蝶带花移而今花落逰蜂去空作主人惆怅诗  

庭前菊  

为忆长安烂漫开我今移尔满庭栽红兰莫笑青青色曾向龙山泛酒来  

忆小女银娘  

睦州江上水门西荡桨扬帆各解携今日天涯夜深坐断肠偏忆阿银犁  

女仆阿汪  

念尔辛勤嵗已深乱离相失又相寻他年待我门如市报尔千金与万金  

河清县河亭  

由来多感莫凭髙竟日衷肠似有刀人事任成陵与谷大河东去自滔滔  

钟陵夜阑作  

钟陵风雪夜将深坐对寒江独苦吟流落天涯谁见问少卿应识子卿心  

宿蓬船  

夜来江雨宿蓬船卧聴淋泠不忍眠却忆紫防清调逸阻风中酒过年年  

和工部杨尚书重送　　　　　姚鹄  

桂枝攀得献庭闱何似空怀楚橘归好控扶揺早回首人人思看大鹏飞  

宫词　　　　　　　　　　长孙翺  

一道甘泉接御沟上皇行处不曾秋谁言水是无情物也到宫前咽不流  

题越王台　　　　　　　　　崔向  

越井冈头松柏老越王台上生秋草古墓多年无子孙牛羊践踏成官道  

十二月乐词　　　　　　　　李贺  

日脚澹光红洒洒薄霜不消桂枝下依稀和气解冬严已就长月辞长夜  

江上得芙蓉　　　　　　　崔希舟  

物触轻舟心自知风恬烟静月光防夜深江上添愁思拾得红蕖香惹衣  

赠韦氏女　　　　　　　　郑徳璘  

纎手垂钩对水红蕖秋色艶长江既能觧佩投交甫更有明珠乞一双  

吊江姝二首  

湖面征帆且莫吹浪花初绽月光辉沈潜暗想横波泪得共鲛人相对垂  

洞庭风软荻花秋新没青娥细浪愁泪滴白苹君不见月明江上有轻鸥  

讥张延赏　　　　　　　　　郭圆  

宣父从周又过秦昔贤谁少出风尘当时亦讶张延赏不识韦臯是贵人  

咏王大娘戴竿　　　　　　　刘晏  

楼前百戏竞争新唯有长竿妙入神谁谓绮罗翻有力犹自嫌轻更着人  

举子骑驴　　　　　　　　无名子  

今年敇下尽骑驴短冑长秋徧九衢清瘦儿郎犹自可就中愁杀郑昌图  

题西明院房  

姚家新壻是房郎未解芳顔意欲狂见説正调穿羽箭莫教射破寺家墙  

咏李逢吉取寒素  

元和天子丙申年三十三人同得僊袍似烂银文似锦相将白日上青天  

戏周顗　　　　　　　　浙西从事  

龙津掉尾十年劳声价当时鬭月髙唯有红妆回舞手似持双刄向猿猱  

答从事　　　　　　　　　　周顗  

十载文场敢惮劳宋都回鹢为风髙今朝甘被花枝笑任道尊前爱缚猱  

嘲郭凝素　　　　　　　　　朱泽  

三春桃李本无言苦被残阳鸟雀喧借问东邻効西子何如郭素拟王轩  

讥张濬阅牡丹　　　　　　　伶人  

位乖燮理致伤残四面墙垣不忍看正是花时堪下泪相公何必更追欢  

织锦人吟  

学织缭绫功末多乱拈机杼错抛梭莫教宫锦行家见把此文章笑杀他  

戏状元崔昭纬  

千里江山陪骥尾五更风水失龙鳞昨夜浣花溪上雨緑杨芳草为何人  

嘲陆畅　　　　　　　　元和内人  

十二层楼倚翠空凤鸾相对并梧桐双成走报监门卫莫使吴防入汉宫  

解嘲　　　　　　　　　　　陆畅  

粉面僊郎选圣朝偶逢秦女学吹箫须教翡翠闻王母不奈乌鸢噪鹊桥  

题牡丹  

一种芳菲出后庭却输桃李得佳名谁能为向天人説从此移根近太清  
