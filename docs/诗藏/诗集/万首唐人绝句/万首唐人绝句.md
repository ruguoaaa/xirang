---
title: 第3部分
index: true
icon: editor
order: 3
category:
  - 诗藏
  - 诗集
  - 万首唐人绝句
tag:
  - 钦定四库全书
  - 集部八
  - 总集类
  - 洪迈
  - 宋
---

## 万首唐人绝句卷六十三  

宋　洪迈　编  

七言  

东林寺寄包侍郎　　　　　　灵澈  

古殿清隂山木春池邉跂石一观身谁能来此焚香坐共作鑪峰二十人  

答徐广州四问  

童子出家无第行随师乞食遣称名长沙岂敢论年防绛老唯知甲子生  

答韦丹  

年老心闲无外事麻衣草座亦终身相逢尽道休官去林下何曾见一人  

答胡处士　　　　　　　　　皎然  

西山禅隠比来闻长道唯应我与君书上无名心忘却人间聚散似浮云  

答张乌程  

莫道谪官无主人秣陵才令日相亲前溪更有忘忧处荷叶田田间白苹  

酬张明府  

爱君诗思动禅心使我休吟待鹤吟更説郡中黄霸在朝朝无事许招寻  

酬祁判官  

嵗嵗湖南隠已成如何星使忽知名沙鸥惯逐无心客今日逢君不解惊  

舟行懐阎士和  

二月湖南春草徧横山渡口花如霰相思一日在孤舟空见归云两三片  

寄云门寺梵僧  

越山千万云门绝髙僧貌古还明月清朝扫石行道归林下眠禅防松雪  

戏呈吴凭  

世人不知心是道只言道在他方妙还如瞽者望长安长安在西向东笑  

李中丞水亭夜集  

佳人且莫吹参差正怜月色生酒巵山翁取醉岂关我自爱樽前白鹭鸶  

夜过康録事宅防兄弟  

爱君门馆夜来清琼树双枝是弟兄月在诗家偏足思风过客位更多情  

酬秦系戏赠二首  

正论禅寂忽狂歌莫是尘心颠倒多白足行花曾不染黄囊贮酒欲如何  

云林出定鸟未归松吹时飘雨沐衣石语花悲徒自诧吾心见境尽为非  

题秦系丽句亭  

独将诗教领诸生但爱青山不爱名满院竹声堪愈疾乱林花片足忘情  

题湖上草堂  

山居不买剡中山湖上千峰处处闲芳草白云留我住世人何事得相关  

送顾道士逰洞庭山  

见説洞庭无上路春游乱踏五灵芝含桃风起花狼籍正是僊翁棊散时  

青阳上人院説金陵故事  

君説南朝全盛日秣陵才子最多人十年秋色古池馆谁见齐王西邸春  

江上人禅居  

路入松声逺更竒山光水色共参差中峰禅寂一僧在坐对梁朝老桂枝  

题松  

为爱松声聴不足毎逢松树更忘还翛然此外更何事笑向闲云似我闲  

送侯秀才南逰  

芳草随君自有情不关山色与猿声为防严子滩头石曾忆题诗不著名  

送韦向之睦州谒使君  

才子南防多逺情闲舟荡漾任春行新安江色长如此何似新安太守清  

九月八日送萧少傅归洪州  

明日重阳今日归布防丝雨暮霏霏行过鹤渚知堪住家在龙沙意有违  

送皇甫曾侍御  

维舟若许暂从容送过重江不厌重霜简别来今始见雪山归去又难逢  

聴胡笳送人  

一奏胡笳客未停野僧还欲废禅聴难将此意临江别无限春风葭菼青  

江上送梁拾遗  

江上荻花飞雪花风吹撩乱满袈裟如今嵗晏无芳草独对离樽作物华  

送僧逰宣城  

楚山千里一僧行念尔初縁道未成莫向舒姑泉口泊此时呜咽易伤情  

送履上人还金陵  

携锡西山步緑莎禅心未了奈情何湘宫水寺清秋夜月落风悲松柏多  

送聦上人还广陵  

莫学休公学逺公了心还与我心同隋家古桞数株在防取人间万事空  

送洞庭维谅上人  

白云关我不关他此物留君情最多忆着春风生橘树归心不怕洞庭波  

送太祝侄之防吉访兄  

阮咸别曲四座愁赖是春风不是秋漫漫江帆访兄弟猿声防夜宿芦洲  

冬夜送人  

平明走马上村桥花落梅溪雪未消日短天寒愁送客楚山无限路迢迢  

送严上人  

初到人间栁始隂山书昨夜报春深朝朝花落防株树恼杀禅翁未证心  

送僧之扬州  

平明环锡向风轻正及隋堤栁色行知尔禅心还似我故宫春草肯伤情  

送李绎  

斜日悠扬在栁丝孤亭寂寂水逶迤谁堪别后行人尽唯有春风起路岐  

送僧之京师  

绵绵眇眇楚云繁万里西归望国门禅子初心易凄断秋风莫上少陵原  

送许丞还洛阳  

剡茗情来亦好斟空门一别肯沾襟悲风不动罢瑶轸忘却洛阳归客心  

送别  

闻説情人怨别情霜天淅沥在寒城长宵漫漫角声发禅子无心恨亦生  

送裴参军还下邳旧居  

北望烟霄骠骑营边烽无火楚天清此时千里思归客泗上春风得返耕  

送僧归富阳  

悠悠渺渺涉寒波故寺思归意若何长忆孤舟三二月春山偏赏富阳多  

送僧归洞庭  

从来湖上胜人间逺爱浮云独自还孤月空天见心地寥寥三境水中山  

送商季臯  

比来知尔有诗名莫恨东归学未成新丰有酒为我饮消取故园伤别情  

送邢台州  

海上名山属使君石桥琪树古来闻他时画出白团扇乞取天台一片云  

送柳蔡省叔  

东城南陌强经过怨别无心亦放歌明日阮公应问我闲云长在石门多  

赤松涧  

緑岸朦胧出见天晴沙厯厯水溅溅何处羽人长洗药残花无数逐流泉  

晚秋破山寺  

秋风落叶满空山古寺残灯石壁间昔日经行人去尽寒云夜夜自飞还  

释裴脩春愁  

蝶舞莺歌喜嵗芳桞丝袅袅蕙兰香江南春色共君防何事君心独自伤  

长安少年行  

翠楼春酒虾防陵长安少年皆共矜纷纷半醉緑槐道躞蹀花騘骄不胜  

春夜集陆处士居  

欲赏芳菲不待晨无情人访有情人西林岂是无清景只为忘情不记春  

王昭君  

自倚婵娟望主恩谁知美恶忽相飜黄金不买汉宫貌青冢空埋秦地魂  

铜雀妓  

强开尊酒向陵防忆得君王旧日欢不觉余歌悲自断非关艶曲转声难  

长门怨  

春风日日闭长门揺荡春心似梦魂若遣花开只笑妾不如桃李自无言  

投知己  

若为令忆洞庭春上有闲云可隠身无限白云山要买不知山价出何人  

塞下曲二首  

寒塞无因见落梅被人吹入笛声哀劳劳亭上春应度夜夜城南战未回  

都防今年破武威烟沙万里鸟空飞旌竿瀚海扫云出氊骑天山踏雪归  

送蜀僧　　　　　　　　　　清塞  

万里独行无弟子唯赍笻竹与檀龛防经更向吴中老应是山川似劔南  

送僧归南岳二首  

草屦初登南客船铜瓶犹贮北山泉衡阳旧寺秋归去门锁寒潭防树蝉  

衡阳一别十三春行脚同来有防人老大却思归故里当时未漆祖师身  

过僧竹院  

一生爱竹自未有毎到此房归不能髙人留宿话禅后寂寞雨堂空晓灯  

宿刘员外林亭  

独树倚亭新月入城墙里面鎻山多去年今夜还留宿坐见西风褭燕窠  

忆浔阳旧居兼感长孙郎中  

浔阳却到知何日此地今无旧使君长忆穷冬宿庐岳瀑泉氷折共僧闻  

雨后欲寻天目山　　　　　　灵一  

昨夜云生天井东春山一雨防回风林花并逐溪流下欲上龙池通不通  

看金陵图　　　　　　　　　齐已  

六朝图画战争多最是陈宫计数讹若爱苍生似歌舞隋皇自合耻干戈  

寄南岳秦禅师  

江头黙想坐禅峰白石山前万丈空山下猎人应不到雪深花鹿在庵中  

片云  

水底分明天上云可怜形影似吾身何妨舒作从龙势一雨吹消万里尘  

寄清溪道者  

万重千叠红霞嶂夜烛朝香白石龛常寄溪窻凭危槛看经影落古龙潭  

送胎发笔寄仁公  

内唯胎发外秋毫緑玉新裁管束牢老病手疼无那尔却资年少写风骚  

偶作寄王秘书  

七丝湘水秋深夜五字河桥日暮时借问秘书郎此意静弹髙咏有谁知  

谢惠纸  

烘焙防工成晓雪轻明百幅叠春氷何消才子题诗外分与能书贝叶僧  

答文胜大师  

才把文章干圣主便承恩泽换禅衣应嫌六祖空传衲只向曹溪永息机  

寄怀文英大师  

着紫袈裟名已贵吟红菡蓞价兼髙秋风曾忆相留处门对平湖满白涛  

怀道林  

四绝堂前万木秋碧参差影压湘流闲思宋杜题诗板一上凭栏到夜休  

辞主人四首  

放鹤  

华亭又复去芝田丹顶霜毛性可怜纵与乘轩终误主不如还放却辽天  

放猿  

堪忆春云十二峰野桃山杏摘香红王孙可念愁金鎻縦放断肠明月中  

放鹭鸶  

白苹红蓼碧江涯日暖双双立睡时愿掲金笼放归去却随沙鹤鬬轻丝  

放鹦鹉  

陇西苍巘结巢髙本为无人识翠毛今日笼中强言语乞归天外啄含桃  

城中怀山友  

春城来往桃李碧暖艶红香断消息吾徒自有山中邻白昼防心坐岚壁  

送人往长沙  

荆门归路指湖南千里风帆兴可谙好聴鹧鸪啼雨处木兰舟晚泊春潭  

偶题  

时事嬾言多忌讳野吟无主苦縦横君看三百篇章首何处分明着姓名  

赠琴客  

曾携五老峰前过防向双松石上弹此境此声谁更爱掀天羯鼓满长安  

勉吟僧  

万途万辙乱真源白昼劳形夜断魂忍着袈裟把名纸学他低折五侯门  

夏日城中作二首  

三面僧邻一面墙更无风路可吹凉他年舍此归何处青壁红霞裹石房  

竹低莎浅雨蒙蒙小槛幽暑月中有境牵怀人不会东林门外翠横空  

黙坐  

灯引飞蛾拂熖迷露淋栖鹤压枝低心坐睡蒲团穏梦到天台过剡溪  

水邉行  

身着袈裟手杖藤水邉行止不妨僧禽栖日落犹孤立隔浪秋山千万层  

翡翠  

水邉飞去青难辨竹里归来色一般磨吻鹰鹯莫相害白鸥鸿鹤满沙滩  

送藏休上人二首  

事遂鼎湖遗劔履时来渭水掷鱼竿欲知贤圣存亡道自向心机反覆防  

一枝霜雪未霑头争遣藏休肯便休学尽世间难学事始堪随处任虚舟  

幽斋  

幽院才容个小庭疎篁低短不堪情春来犹赖邻僧树时引流莺送好声  

赠念法华经僧  

万境心随一念平红芙蓉坼爱河清治经功力能如是任驾白牛安穏行  

对菊  

无艶无妖别有香栽多不为待重阳莫嫌醒眼相看过却是真心爱澹黄  

送惠空北逰  

君向岘阳逰圣境我将何事托多才丁宁堕泪碑前过写取斯文寄我来  

寄怀归州马判官  

三年为倅兴何长髙卧应多事少忙又见秋风霜裛树满山椒熟水云香  

观荷叶露珠  

霏防晓露成珠颗宛转田田未有风任器方圆性终在不妨飜覆落池中  

苦热中怀玉泉寺  

火云如烧接苍梧原野烟连大泽枯漫费葛衫葵扇力争禁泉石润肌肤  

折杨桞词四首  

凤楼髙映緑隂隂凝重多含雨露深莫谓一枝柔软力防曾牵破别离心  

馆娃宫畔响廊前依托吴王养翠烟劔去国亡台榭毁却随红树噪秋蝉  

侬低似中陶潜酒软极如伤宋玉风多谢将军绕营种翠中闲卓战旗红  

髙僧爱此遮江寺逰子伤残露野桥争似着行垂上苑碧桃红杏对揺揺  

答长沙丁秀才书  

月月便车奔帝阙年年贡士过荆台如何三度槐花落未见故人携卷来  

## 万首唐人绝句卷六十四  

宋　洪迈　编  

七言  

蝉二首　　　　　　　　　子　兰  

独蝉初唱古槐枝委曲悲凉断续迟雨后忽闻谁最苦异乡孤馆忆家时  

衰桞蝉吟旁浊河正当残日角声和防常不足少愁思此际闻时愁更多  

太平坊防裴郎中故宅  

不语凄凉无限情荒堦行尽又重行昔年此住何人在满地槐花秋草生  

登楼  

邉邑鸿声一例秋大波平日绕山流故人千里同明月尽夕无言空倚楼  

长安早秋  

风舞槐花落御沟终南山色入城秋门门走马徴兵急公子笙歌醉玉楼  

对雪  

密密无声坠碧空霏霏有韵舞微风幽人吟望搜辞处飘入牕来落砚中  

鹦鹉  

翠毛丹觜乍教时终日无憀似忆归近来偷解人言语乱向金笼説是非  

晚景  

池荷衰飒菊芬芳策杖吟诗上草堂满目暮云风卷尽郡楼寒角数声长  

长安伤春  

霜陨中春花半无狂游恣饮尽凶徒年年赏翫公卿辈今委沟塍骨渐枯  

河梁晚望二首  

水势滔滔不可量渔舟容昜泛沧浪连山翠霭笼沙溆白鹤翩翩下夕阳  

雨添一夜秋涛濶极目茫茫似接天不知龙物濳何处鱼跃蛙鸣满槛前  

悲长安  

何事天时祸未囘生灵愁悴若寒灰岂知万顷繁华地强半今为瓦砾堆  

千叶石榴花  

一朶花开千叶红开时又不借春风若教移在香闺畔定与佳人艶色同  

端午　　　　　　　　　　文　秀  

节分端午自谁言万古传闻自屈原堪笑楚江空渺渺不能洗得直臣寃  

寒食至郊外　　　　　　　云　表  

寒食悲防郭外春野田无处不伤神平原累累添新塜半是去年来哭人  

秋夜吟　　　　　　　　　尚　顔  

梧桐雨畔夜愁吟斗薮衣从藓色侵枉道一生无系着湘南山水别人防  

行次汉上　　　　　　　　　无本  

习家池沼草萋萋岚树光中信马蹄汉主庙前湘水碧一声风角夕阳低  

马嵬  

长川防处树青青孤驿危楼对翠屏一自玉皇惆怅后至今来往马蹄腥  

送友人之上都　　　　　　　法震  

玉帛招贤楚客稀猿啼相送武陵归湖头望入桃花去一片春防帯雨飞  

夜夜曲　　　　　　　　　　贯休  

蟪蛄切切风骚骚芙蓉喷香蟾蜍髙孤灯耿耿征妇劳更深扑落金错刀  

少年行  

锦衣鲜华手擎鹘闲行气貌多轻忽稼穑艰难总不知五帝三王是何物  

春晚书山家主人屋壁  

柴门寂寂黍饭馨山家烟火春雨晴庭花蒙蒙水泠泠小儿啼索树上莺  

深山逢老僧  

衲衣线麤心似月自把锄锄岗榾柮青石溪邉踏叶行数片云随两眉雪  

邉上作二首  

山无緑兮水无清风既毒兮沙亦腥健儿走马疾飞鸟聫翩射落云中声  

阵云忽向沙中起探得强兵过辽水堪叹防塞征戌儿未战已疑身是鬼  

将入庐山别僧二首  

喷岚堆黛塞寒碧牕前古雪如白石临岐约我来不来若来须拨红霞覔  

红豆树间滴红雨恋师不得依师住世情世界愁杀人锦绣谷中归舍去  

宿深村  

行行一宿深村里鸡犬丰年閙如市黄昏见客合家喜月下取鱼戽塘水  

别仙客  

巨鼇头缩飜仙翠蟠桃烂落珊瑚地浪溅霓旌湿鹏翅略别千年太容易  

樵叟  

樵父貌饥帯风雨自言一生苦寒暑檐头担个赤瓷甖斜阳独入蒙胧坞  

马上作  

桞暗花堤夕照红风清襟防辔璁珑行人莫讶频囘首家在凝岚一防中  

终南僧  

声利掀天竟不闻草衣木食度朝昏遥思山雪深一丈时有仙人来打门  

乞食老僧  

赤防榈笠眉毫垂拄楖栗杖行迟迟时人只施盂中饭心似白莲那得知  

秋归东阳临岐上三衢杜使君六首  

小谢清髙大谢才圣君令泰此方来一从到后长无事铃阁公庭满緑苔  

红锦帐中歌白雪乌皮几畔抚青英不知何物为心地赛却澄江彻底清  

谁报田中有黒虫一家斋戒减仙容分忧若也皆如此天下家家有剰舂  

忧民心切出冲炎禾稼如云喜气兼林下闲人亦何幸也随旌斾到银尖  

枯骨纵横遍水湄尽収为冡碧参差分明为报精灵辈好送旌旗到鳯池  

舍鲁依刘一片云好风吹去逺纎尘犹期明月清风夜来作西园第八人  

再游东林寺三首  

台殿参差耸瑞烟桂花飘雪水潺潺莫疑逺去无消息七万余年始半年  

宣旧辇残云湿耶舍孤坟落照迟有个山僧倚松睡恐人来取白猿儿  

玉像珠龛香阵横锦霞多傍石墙生辟蛇行者今何在花里唯闻鸩鸟声  

题兰江言上人院二首  

一生只着一麻衣道业还欺习彦威手把新诗説山梦石桥天柱雪霏霏  

只是危吟坐翠层门前岐路自崩腾青云名士时相问茶煮西瀑布氷  

书石壁禅居  

赤旃檀防六七级白菡蓞花三四枝禅客相逢劝归去此心能有防人知  

送友人游茅山  

茅真旧宅基犹在药灶苔深土尚殷君见道人凭与问大还还字若为还  

聼僧弹琴  

家近吴王古战城海风终日打樯声今朝乡思浑堆积琴上闻师大蟹行  

风琴  

至竟心为造化功一枝青竹四风寥寥防耳更深后如在缑山明月中  

庭橘  

蚁踏金苞四五株洞庭山上味何殊不缘松树称君子肻便甘人唤木奴  

落花  

蝶醉蜂痴一簇香绣葩红蔕堕残芳因嗟好徳人难得公子王孙尽断肠  

苦吟  

河薄星疎雪月孤松枝清气入肌肤因知好句胜金玉心极神劳特地无  

偶然作  

蝉声引出石中蛩寂寞门扄叶数重谁道思山心不切等闲画作两三  

招友人宿  

银地无尘金菊开紫梨红枣堕莓苔一秋水一轮月今夜故人来不来  

古战处  

鬼气苍黄棘叶红昔时人血此时风可怜极目无疆地曽落将军一阵中  

惜花　　　　　　　　　　张　泌  

蝶散莺啼尚数枝日斜风定更离披防多记得伤心事金谷楼前委地时  

寄人二首  

别梦依依到谢家小廊囘合曲栏斜多情只有春庭月犹为离人照落花  

酷怜风月为多情还到春时别恨生倚柱防思倍惆怅一场春梦不分明  

别李源　　　　　　　　天竺牧童  

三生石上旧精魂赏月吟风不要论惭愧情人逺相访此身虽异性长存  

身前身后事茫茫欲话因縁恐断肠吴越溪山防已遍却囘烟棹上瞿塘  

题法云寺防桧　　　　　方壶居士  

谢郎双桧緑于云昏晓浓隂色未分若并毫宫仙鹿迹定知髙峭不如君  

隋堤词  

尝忆江都大业秋曾随銮跸戏龙舟伤心一觉兴亡梦堤桞无情织世愁  

题紫微观　　　　　　　建业卜者  

昨日朝天过紫微醮坛风冷杏花稀碧桃泥我传消息何事人间更不归  

赠樊夫人　　　　　　　　裴　航  

同舟吴越犹懐思况遇天妃隔锦屏倘若玉京朝防去愿随鸾鹤入青防  

答裴航　　　　　　　　　樊夫人  

一饮琼浆百感生霜杵尽见云英蓝桥便是神仙窟何必﨑岖上玉京  

示毛女　　　　　　　　　芙蓉老人  

饵柏身轻叠嶂闲是非无意到人寰冠裳暂偹论人世一饷云游碧落间  

和　　　　　　　　　　　秦宫毛女  

谁知古是与今非闲蹑青霞绕翠微箫管秦楼应寂寞彩云空惹薜萝衣  

题慈恩防二首　　　　　　韦曲女仙  

黄子陂头好月明忘却华筵到晓行烟収山低翠黛横折得荷花逺恨生  

湖水团团夜如镜碧树红花相掩映北斗阑干移晓柄有似佳期常不定  

题玉壶　　　　　　　　南溟夫人  

来从一叶舟中来去向百花桥上去若到人间扣玉壶鸳鸯自解分明语  

赠封陟二首　　　　　　上元夫人  

谪居蓬岛别瑶池春媚烟花有所思为爱君心能洁白愿操箕箒奉屏帏  

防玉有夫皆得道刘纲兼室尽登仙君能子细窥朝露须逐云车拜洞天  

留别  

萧郎不顾鳯楼人云涩囘车泪脸新愁杀蓬瀛归去路难窥旧苑碧桃春  

题门右石上　　　　　　　王氏女  

翫水登山无足时诸仙频下聼琴诗此心不恋居人世唯见天邉双鹤飞  

静室歌　　　　　　　　　戚逍遥  

笑防沧海欲成尘王母花前别众真千载却归天上去一心珍重世间人  

送酒歌　　　　　　　　洛苑花神  

皎洁玉顔胜白雪况乃当年对芳月沈吟不敢怨春风自叹容华暗消歇  

绛衣披拂露盈盈淡染胭脂一朶轻自恨红顔留不住莫怨春风道薄情  

闲吟　　　　　　　　　君山老父  

湘中老人读黄老手援紫藟坐碧草春至不知湘水深日暮忘却巴陵道  

得仙诗　　　　　　　　　杨监真  

天教绝粒应精诚道启真心觉渐清云外仙歌笙管合花间风引步虚声  

飞鸟莫到人莫攀一隠十年不下山袖中短书谁为达华山道士卖药还  

日落焚香坐醮坛庭花露湿渐更阑净水仙童调玉液春宵羽客化金丹  

青童君　　　　　　　　　　神女  

月露飘飘星汉斜独行窈窕浮云车仙郎独邀青童君结情罗帐莲心花  

赠汉武帝　　　　　　　　　　王母  

珠露金风下界秋汉家陵树冷脩脩当时不得仙桃力防作浮尘飘陇头  

答王母　　　　　　　　　　汉武帝  

五十余年四海清自亲丹灶得长生若言尽是仙桃力防取神仙簿上名  

和　　　　　　　　　　　　王子晋  

月照骊山露泣花似悲先帝早升霞至今犹有长生鹿时绕温泉望翠华  

赋上清神女催　　　　　　　茅盈  

水精帐开银烛明风揺珠佩连云清休匀红粉餙花态早驾防鸾朝玉京  

席上赋　　　　　　　　　巢父  

三星在天银汉囘人间旦色东方来玉苖琼蕋亦宜夜莫使一花冲晓开  

题酒楼壁　　　　　　　　伊用昌  

此生生在此生先何事从不复已在淮南鸡犬后而今便在玉皇前  

醉吟　　　　　　　　　　许　碏  

阆苑花前是醉乡滔飜王母九霞觞羣仙拍手嫌轻薄谪向人间作酒狂【`滔以冉切`】  

题汉州西湖　　　　　　　严公弼  

西湖创置自房公心匠纵横造化同见説鳯池推独步高名何事滞川中  

题僧壁　　　　　　　　　韦　蟾  

一竹横檐挂净巾灶无烟火地无尘剃头未必知心法要且闲于名利人  

谑李汤题名  

渭水秦川拂眼明希仁何事寡诗情只应学得虞姫壻书字才能记姓名  

赠同年子何泽　　　　　　崔　公  

四十九年前及第同年唯有老夫存今日殷勤访吾子穏将鬐鬛上龙门  

赠高仆射　　　　　　　　李　洞  

征南破虏汉功臣提剑归来万里身闲倚陵云金柱防形容消瘦老于真  

席间咏琴客　　　　　　　崔　珏  

七条上五音寒此艺知音自古难唯有河南房次律始终怜得董庭兰  

献庐江牧　　　　　　　　曽　生  

拜玉亭间送客忙此时孤恨感离乡防思往嵗绝缨事肯向朱门泣夜长  

酬朱庆余　　　　　　　　张　籍  

越女新防出镜心自知明艳更沈吟齐纨未是人间贵一曲菱歌敌万金  

酒后谢陆防　　　　　　　崔　橹  

醉时颠蹶醒时羞麴蘖催人不自由尀耐一防穷相眼不堪花卉在前头  

书沧浪峡亭板　　　　　　郑仁表  

分陜东西路正长行人名利火燃汤路傍着个沧浪峡真是将闲搅撩忙  

悼亡妓　　　　　　　　　韦氏子  

惆怅金泥簇蝶裙春来犹见伴行云不教布施刚留得浑似知逢李少君  

赠韦自东　　　　　　大白山道士  

三秋稽颡叩真灵龙虎交时金液成绛雪既凝身可度蓬壶顶上彩云生  

## 万首唐人绝句卷六十五  

宋　洪迈　编  

七言  

酬人寄簟　　　　　　　　鱼机  

珍簟新铺翡翠楼澄玉水记方流惟应云宿情相似同向银床恨早秋  

和新及第悼亡  

一枝月桂和烟秀万树江桃帯雨红且醉尊前休怅望古来悲乐与今同  

秋思  

自叹多情是足愁况当风月满庭秋洞房偏与更声近夜夜灯前欲白头  

江行二首  

大江横抱武昌斜鹦鹉洲前户万家画舸春眠朝未足梦为蝴蝶也防花  

烟花已入鸬鷀港画舸犹题鹦鹉洲醉卧醒吟都不觉今朝惊在汉江头  

闻李端公埀钓囘  

无限荷香染暑衣阮郎何处防船归自慙不及鸳鸯佀犹得防防绕钓矶  

隠雾亭  

春花秋月入诗篇白日清宵是散仙空卷朱帘不曽下长移一榻对山眠  

重阳阻雨  

满庭黄菊离邉折两朶芙蓉镜里开落帽台前风雨阻不知何处醉金杯  

江陵愁望有寄  

枫叶千枝复万枝江桥掩映暮防迟忆君心似西江水日夜东流无歇时  

送别二首  

层城防夜惬心期不料仙乡有别离睡觉不嫌云去处残灯一盏野蛾飞  

水柔逐器知难定云出无心肯再归惆怅春风楚江暮鸳鸯一只失羣飞  

迎李员外　　　　　　　　薛　涛  

今日喜时闻鹊喜昨宵灯下拜灯花焚香出入迎潘岳不羡牵牛织女家  

送卢员外  

玉垒山前风雪夜锦官城北别离魂信陵公子如相问长向夷门感旧恩  

聼僧吹芦管  

晓蝉呜咽暮莺愁言语殷勤十指头罢阅梵书劳一防散随清磬泥清秋  

酬郭简州寄柑子  

霜防不让黄金色圆质仍含御史香何处同声情最异临川太守谢家郎  

上州主武相国二首  

落日重城夕雾収玳筵雕俎荐诸侯因令朗月当庭燎不使珠帘下玉钩  

东阁移尊绮席陈貂簪龙节更宜春军城画角三声歇云幕初埀红烛新  

忆荔枝  

传闻象郡隔南荒绛实丰肌不可忘近有青衣连楚水素浆还得类琼浆  

斛石山晓望寄吕侍御  

曦轮初转照仙扄旋擘烟岚上窅防不得晖同指防天涯苍翠漫青青  

斛石山书  

王家山水里图中意思都卢粉墨容今日忽登虚境望步揺冠翠一千  

寄辞  

菌阁芝楼窅霭中霞开深见玉皇宫紫阳天上神仙客称在人间立世功  

送姚员外  

万条江桞早秋枝袅地翻风色未衰欲折尔来将赠别莫教烟月两乡悲  

酬祝十三秀才  

浩思蓝山玉彩寒氷囊敲碎楚金盘诗家利器驰声久何用春闱榜下防  

别李郎中  

花落梧桐鳯别凰想登秦岭更凄凉安仁纵有诗将赋一半音词杂悼亡  

送扶錬师  

锦浦归舟巫峡云绿波迢雨纷纷山隂妙术人传久也説将鹅与右军  

摩诃池赠萧中丞  

昔以多能佐碧油今朝同泛旧仙舟凄凉逝水頽波逺唯有碑泉咽不流  

和李书记席上见赠  

翩翩射策东堂秀岂复相逢豁寸心可惜风光为谁丽万条丝桞翠烟深  

棠梨花和李太尉  

吴均蕙圃移嘉木正及东谿春雨时日晚莺啼何所为浅深红腻压繁枝  

酬文使君  

延英晓拜汉恩新五马腾骧九陌尘今日谢庭飞白雪巴歌不复旧阳春  

酬吴随君  

支公别墅接花扄买得前山总未经入户剡溪云水满髙斋咫尺蹑青冥  

酬李校书  

才游爱外身虽逺学茂区中事易闻自顾漳濵多病后空瞻遗翮舞青云  

赋凌云寺二首  

闻説凌云寺里苔风髙日近绝纤埃横云照染芙蓉壁是待诗人寳月来  

闻説凌云寺里花飞空绕磴逐江斜有时鎻得嫦娥镜缕出霞台五色霞  

九日遇雨二首  

万里惊颷朔气深江城萧索昼隂隂谁怜不得登山去可惜寒芳色似金  

茱萸秋节佳期阻金菊寒花满院香神女欲来知有意先令云雨暗池塘  

酬雍才贻巴峡图  

千叠云峯万顷湖白波分去绕荆吴感君识我枕流意重示瞿塘峡口图  

酬韦校书  

芸香误比荆山玉那似登科甲乙年淡地鲜风将绮思飘花散蕋媚青天  

上王尚书  

碧玉双幢白玉郎初辞天帝下扶桑手持云篆题新榜十万人家春日长  

和刘宾客玉蕣  

琼枝的皪露珊珊欲折如披霞彩寒闲拂朱房何所似縁山偏映日轮残  

江邉  

西风忽报燕防防人世心形两自降不为鱼肠有真诀谁能夜夜立清江  

赠苏三十中丞  

洛阳陌上烟轮气欲逐秋空系隼飞今日芝泥检徴诏别须台上振霜威  

和郭员外题万里桥  

万里桥头独越吟知凭文字写愁心纳侯风韵兼前事不止为舟也为霖  

送郑资州  

雨暗眉山江水流离人掩袂立髙楼双旌千骑骈东陌独有罗敷望上头  

江亭宴饯  

緑沼红泥物象幽范汪兼倅李并州离亭急管四更后不见车公心独愁  

海棠溪  

春教风景驻仙霞水面鱼身总帯花人世不思灵卉异竞将红缬染轻纱  

采莲舟  

风前一叶厌荷蕖觧报新秋又得鱼兎走乌驰人语静满溪红袂棹歌初  

菱荇沼  

水荇斜牵緑藻浮桞丝和叶卧清流何时得向溪头赏旋摘菱花旋泛舟  

金灯花  

栏邉不见蘘蘘叶砌下唯飜艶艶丛细视欲将何物比晓霞初叠赤城宫  

春郊游眺寄孙处士二首  

低头久立白蔷薇爱似零陵香惹衣何事碧鸡孙处士百劳东去燕西飞  

今朝纵目説芳菲夹缬笼裙绣地衣满防满头兼手把教人识是防花归  

酬杨供奉法师见招  

逺水长流洁复清雪牕髙卧与云平不嫌袁室无烟火惟笑商山有姓名  

试新服裁制初成三首  

紫阳宫里赐光绡仙雾防胧隔海遥霜兎毳寒氷蠒净嫦娥笑指织星桥  

九气分为九色霞五灵仙驭五云车春风因过东君舍偷様人间染百花  

长裾本是上清仪曾逐羣仙把玉芝毎到宫中歌舞防折腰齐唱步虚词  

寄张元夫  

前溪独立后溪行鹭识朱牕自不惊借问人间愁寂意伯牙弦绝已无声  

酬辛员外折花见遗  

青鸟东飞正落梅衔花满口下瑶台一枝为授殷勤意把向风前旋旋开  

赠逺二首  

芙蓉新落蜀山秋锦字开缄到是愁闺閤不知戎马事月髙还上望夫楼  

扰弱青蒲緑又齐春深花落塞前溪知君未转秦闗骑日照千门掩防啼  

送友人  

水国蒹葮夜有霜月寒山色共苍苍谁言千里似今夕离梦杳如关路长  

秋泉  

冷色初澄一帯烟幽声遥防十丝长来枕上牵情思不使愁人半夜眠  

题竹郎庙  

竹郎庙前多古木夕阳沉沉山更緑何处江村有笛声声声尽是迎郎曲  

桞絮  

二月桞花轻复微春风摇荡惹人衣他家本是无情物一向南飞又北飞  

赠杨蕴中【`死后作`】  

玉漏深长烟耿耿东墙西墙时见影月明牕外子规啼忍使孤魂愁夜永  

邉将二首　　　　　　　　裴羽仙【`夫征匈奴不归`】  

风卷平沙日欲曛狼烟遥认敌人羣李陵一战无归日望断遥天哭塞尘  

良人平昔逐蕃浑力战轻行出塞门从此不归成万古空留贱妾怨黄昏  

阖闾城懐古　　　　　　　裴　瑶  

五湖春水接遥天国破君亡不记年唯有妖娥曾舞处古台寂寞起愁烟  

独夜词　　　　　　　　　崔公逺  

晴天霜聚寒风急锦帐罗帏羞更入秦筝不复续断囘身掩泪挑灯立  

寄故人　　　　　　　　　张窈窕  

澹澹春风花落时不堪愁坐更相思无金可买长门赋有恨空吟团扇诗  

赠有思  

与君咫尺长离别遣妾容华为谁説夕望层城眼欲穿晓临明镜肠堪绝  

寄征人　　　　　　　　　　廉氏  

凄凄北风吹鸳被娟娟西月生蛾眉谁知独夜相思处泪滴寒塘蕙草时  

春闺怨　　　　　　　　　程长文  

绮陌香飘桞如线时光瞬息如流电良人何处事功名十载相思不相见  

怨诗二首　　　　　　　　姚月华  

春水悠悠春草緑对此思君泪相续羞将离恨向东风理尽春筝不成曲  

与君形影分胡越玉枕终年对离别登台北望烟雨深囘身泣向寥天月  

长门怨二首　　　　　　　刘　媛  

雨滴梧桐秋夜长愁心和雨到昭阳泪痕不学君恩断拭却千行更万行  

学画蛾眉独出羣当时人道便承恩经年不见君王靣花落黄昏空掩门  

赠张云容舞　　　　　　　杨贵妃  

罗袖动香香不已红蕖袅袅秋烟里轻云岭上乍摇风嫩桞池邉初拂水  

谢人送酒　　　　　　　孟昌期妻  

谢将清酒寄愁人澄澈香甘气味真好是緑牕风月夜一杯揺动满怀春  

夫下第　　　　　　杜羔妻刘氏  

良人的的有竒才何事年年被放囘如今妾靣羞君靣君到来时近夜来  

绝张生　　　　　　　　　崔莺莺  

自从消瘦减容光万转千囘懒下牀不为傍人羞不起为郎憔悴却羞郎  

夫入相寄姨妹　　　　元载妻王氏  

相国已随麟阁贵家风第一右丞诗笄年解笑鸣机妇耻见苏秦富贵时  

喻元载阻客  

楚水燕歌动画梁春兰重换舞衣裳公孙开閤招嘉客知道浮荣不久长  

燕子楼感事三首　　张建封妾眄眄  

楼上残灯伴晓霜独眠人起合欢牀相思一夜情多少地角天涯不是长  

北邙松栢鎻愁烟燕子楼头思悄然自埋剑履歌尘散红袖香消已十年  

适防鸿雁岳阳囘又覩禽逼社来瑶琴玉瑟无意绪任教蛛网任从灰  

和白舍人  

自守空楼敛恨眉形同春后牡丹枝舍人不防人深意讶道泉台不去随  

献陈陶处士　　　　　豫章莲花妓  

莲花为号玉为腮珍重尚书遣妾来处士不生巫峡梦虚劳神女下阳台  

题兴元明珠亭　　　　　京兆女子  

寂寥满地落花红独有离人万眼中囘首池塘更无语手弹珠泪与东风  

续韦蟾句　　　　　　　　武昌妓  

悲莫悲兮生别离登山临水送将归武昌无限新栽桞不见杨花扑靣飞  

寄欧阳詹　　　　　　　　太原妓  

自从别后减容光半是思郎半恨郎欲识旧来云髻様为奴开取缕金箱  

酬赵象　　　　　　　武氏妾非烟  

緑惨防蛾不自持只縁幽恨在新诗郎心应似琴心怨脉脉春情更泥谁  

答赵象独坐  

无力严装倚绣栊暗题蝉锦思难穷近来赢得伤春病桞弱花欹怯晓风  

寄怀  

画檐春燕须同宿兰浦双鸳肯独飞长恨桃源诸女伴等闲花里送郎归  

答赵象  

相思只怕不相识相见还愁却别君愿得化为松上鹤一防飞去入行云  

歌送酒　　　　　　　　　鲍生妾  

风飐荷珠难暂圆多情信有短因縁西楼今夜三更月还照离人泣断  

忆崔生　　　　　　　　　红绡妓  

深洞莺啼恨阮郎偷来花下醉珠珰碧云飘断音书绝空倚玉箫愁鳯凰  

赠段何　　　　　　　客户里女子  

乐广清羸经防年姹娘相托不论钱轻盈妙质归何处惆怅碧楼红玉钿  

赠沈警　　　　　　　张女娘仲妹  

洞箫响兮风生流清夜阑兮管遒长相思兮衡山曲心断绝兮秦陇头  

陇上云车不复居湘川斑竹泪沾余谁论衡山烟雾里空防雁足不传书  

## 万首唐人绝句卷六十六  

宋　洪迈　编  

七言  

十离诗上浙东元相公　　　薛书记  

犬离主  

驯扰朱门四五年毛香足净主人怜无端咬着亲情客不得红丝毯上眠  

笔离手  

越管宣毫始称情红牋纸上撒花琼都縁用久锋头尽不得羲之手里擎  

马离廐  

雪耳红毛浅碧蹄追风曾到日东西为惊玉貌郎君坠不得华轩更一嘶  

鹦鹉离笼  

陇西独自一孤身飞去飞来上锦絪都縁出语无方便不得笼中再唤人  

燕离窠  

出入朱门未忍抛主人常爱语交交衔泥秽汚珊瑚簟不得梁间更垒巢  

珠离掌  

皎洁圆明内外通清光似眼水晶宫都縁一防瑕相秽不得终宵在掌中  

鱼离池  

戯跃莲池四五秋常揺朱尾弄轮钩无端摆断芙蓉朶不得清波更一游  

鹰离主  

爪利如锋眼似铃平原捉兎称髙情无端窜向青云外不得君王手里擎  

竹离亭  

蓊郁新栽四五行常将劲节负秋霜为縁春笋鑚墙破不得埀阴覆玉堂  

镜离台  

铸防黄金镜始开初生三五月徘徊为遭无限尘防蔽不得华堂上玉台  

人日翫雪　　　　　　　　赵彦昭  

始见青云于律吕俄逢瑞雪应阳春今曰囘看上林树梅花栁絮一时新  

湖州贡焙看发新茶　　　　张文规  

鳯辇寻春半醉囘僊娥进水御帘开牡丹花笑金铺动传奏吴兴紫笋来  

项羽庙　　　　　　　　　李山甫  

为霸为王尽偶然有何羞见汉江船停分天下犹嫌少可要行人赠纸钱  

下第出春明门  

曾和秋雨驱愁入却向春风领恨囘深谢霸陵隄畔栁与人头上拂尘埃  

游侠儿  

好把雄姿浑世尘一塲闲事莫因循荆轲只为闲言语不与燕丹了得人  

望思台  

君父昏防死不囘漫将平地筑髙台九层黄土是何物销得向前寃恨来  

沧浪峡  

走毂飞蹄过此傍几人留意问沧浪烟波莫笑题名客为爱朝宗日夜忙  

代崇徽公主  

金钗坠地鬓堆云自别昭阳帝岂闻遣妾一身安社稷不知何处用将军  

栁十首  

灞岸江头腊雪消东风偷软入纎条春来不忍登楼望万架金丝着地娇  

受尽风霜得到春一条条是逐年新寻常送别无余事争忍攀将过与人  

长恨阳和也世情把香和艶与红英家家只是栽桃李独自无根到处生  

只为遮楼又拂桥被人摧折好枝条假饶张绪如今在湏把风流暗里销  

弱带低埀可自由傍他门户傍他楼金风不解相擡举露压烟欺直到秋  

终日堂前学画眉几人曾道胜花枝试看三月春残后门外清阴是阿谁  

也曾飞絮谢家庭从此风流别有名不是向人无用处一枝愁杀别离情  

从来只是爱花人杨栁何曾占得春多向客亭门外立与他迎送徃来尘  

强扶柔态酒难醒漠漠春风别有情公子王孙且相伴与君俱得几时荣  

无赖秋风斗且寒万条烟罩一时干游人若要春消息直向江头腊后看  

赠酒纠　　　　　　　　洛中举子  

少挿花枝少下筹须防女伴妬风流坐中若打占相令除却尚书莫防头  

赠红绡妓　　　　　　　　　崔生  

误到蓬莱顶上游明珰玉女动星眸朱扉半掩深宫月应照琼枝雪艶愁  

与徐兵曹酬献二首　桐庐神滕传嗣  

浦口潮来初淼漫莲舟揺飏采花难春心不惬空归去防待潮平更折看  

忽然湖上片云飞不觉舟中雨湿衣折得莲花浑忘却空将荷叶盖头归  

赠僧  

卓立不求名出家长懐片志在青霞今日英雄气冲盖谁能久坐寳莲花  

赠张无颇　　　　　　　广利王女  

羞解明珰寻汉渚但凭春梦访天涯红楼日暮莺飞去愁杀深宫落砌花  

燕语春泥堕锦筵情愁无意整花钿寒闺欹枕不成梦香炷金炉自袅烟  

霅溪神歌一首  

山势萦囘水脉分水光山色翠连云四时尽入诗人咏役杀吴兴栁使君  

赠萧郎　　　　　　　　洛浦神女  

玉筯凝腮忆魏宫朱丝一弄洗清风明晨追赏应愁寂沙渚烟消翠羽空  

织绡娘子  

织绡泉底少欢娱更劝萧郎尽酒壶愁见玉琴弹别鹤又将清泪滴真珠  

薄太后庙七首  

薄后  

月寝花宫得奉君至今犹媿管夫人汉家旧日笙歌处烟草几经秋复春  

王昭君  

雪里穹廷不见春汉衣虽旧泪常新如今最恨毛延夀爱把丹青错画人  

戚夫人  

自别汉宫休楚舞不施防粉恨君王无金岂得迎商叟吕氏何曾畏木强  

杨太真  

金钗堕地别君王红泪流珠满御牀云雨马嵬分散后骊宫不复舞霓裳  

潘妃  

秋月春风几度归江山犹是旧宫非东昏旧作莲花地空想曾披金缕衣  

緑珠  

此日人非昔日人笛声空怨赵王伦红残翠碎花楼下金谷千年更不春  

牛僧孺  

香风引到大罗天月地云阶拜洞仙共道人间惆怅事不知今夕是何年  

凭张立本女吟一首　　　髙侍郎  

危冠广袖楚宫装独步闲庭逐夜凉自把玉簪敲砌竹清歌一曲月如霜  

荅王轩　　　　　　　　苎萝川女  

妾自吴宫还越国素衣千载无人识当时心比金石坚今日为君坚不得  

书韦氏巾　　　　　　　　洞庭君  

昔日江头菱芡人防君数饮松醪春活君家室以为报珍重长沙郑徳璘  

赠马祖　　　　　　　　峡中白衣  

截竹为筒作笛吹鳯凰池上鳯凰飞劳君更向黔南去即是陶钧万类时  

湘妃庙女子四首  

渺渺三湘万里程泪篁幽石助芳贞孤云日断苍梧野不得攀龙到玉京  

碧杜红蘅缥缈香水丝弹月梦清凉峰峦一一俱相似九处堪疑百断肠  

玉辇金根去不囘湘川秋晚楚弦哀自从泣尽江篱血夜夜愁风怨雨来  

少将风月怨平湖见尽扶桑水到枯相约杏花坛上去画栏红子鬬樗蒱  

送张云容酒　　　　　　　萧鳯台  

脸花不绽几含幽今夕阳春独换秋我守孤烟无白日寒云岭上更添愁  

刘兰翘和  

幽谷啼莺整羽翰犀沈玉冷自长叹月华不忍扄泉户露滴松枝一夜寒  

云容和  

韶光不鉴分成尘曾饵金丹忽有神不意薛生携旧律独开幽谷一枝春  

薛昭和  

误入宫墙漏网人月华清洗玉阶尘自疑来到蓬山顶琼艶三枝半夜春  

寄夫周混　　　　　泉台客人韦璜  

早知离别切人心悔作从来恩爱深黄泉漠虽长逝白日屏帏还重寻  

幽寃诗　　　　　　　　　郑琼罗  

痛填心兮不能语寸肠断兮诉何处春生万物妾不生更恨香魂不相遇  

赠元载　　　　　　　　　无名人  

城东城西旧居处城里飞花乱如絮海燕衔泥欲下来屋里无人却飞去  

襄州举人一首  

流水涓涓芹努牙织乌西飞客还家荒村无人作寒食殡宫空对棠梨花  

巴陵古馆吟　　　　　　　老青衣  

爷娘送我青枫根不记青枫几囘落当时手刺衣上花今日为灰不堪着  

赠崔季衡　　　　　　　王使君女  

五原分袂真胡越燕拆莺离芳草竭年少烟花处处春北邙空恨清秋月  

荅女子　　　　　　　　　崔季衡  

莎草青青鴈欲归玉腮珠泪洒临岐云鬟飘去香风尽愁见莺啼红树枝  

五原女子一首  

云鬟消尽转蓬稀埋骨穷荒无所依牧马不嘶沙月白孤魂空逐鴈南飞  

示唐燕士　　　　　　九华山白衣  

涧水潺潺声不绝溪陇茫茫野花发自去自来人不知归时唯对空山月  

甘棠叟一首  

春草萋萋春水緑野棠开尽飘香玉绣岭宫前鹤髪人犹唱开元太平曲  

示顔濬　　　　　　　　　张丽华  

秋草荒台响夜蛬白杨凋尽减悲风防牋曾襞欺江总绮阁尘销玉树空  

同赋　　　　　　　　　　孔贵嫔  

寳阁排云称望僊五云髙艳拥朝天青溪犹有当时月应照琼花绽绮筵  

同赋　　　　　　　　　　赵防芳  

素魄初圎恨翠蛾繁华浓艶竟如何南朝唯有长江水依旧门前作逝波  

和　　　　　　　　　　　　顔濬  

箫管清吟怨丽华秋江寒月绮窻斜惭非后主题牋客得见临春阁上花  

同厐徳公望荆门　鹿门少年马绍隆  

千年故国嵗华奔一柱髙台已断魂唯有岘亭清夜月与君长啸学苏门  

忆荆南  

髙名宋玉遗闲丽作赋兰成绝盛才谁似辽东千嵗鹤倚天华表却归来  

金陵词　　　　　　　　故台城妓  

宫中细草香红湿宫内纎腰碧窻泣唯有虹梁春燕雏犹傍珠帘玉钩立  

耿将军守茔青衣一首  

独持巾栉掩闗小帐无人烛影残昔日罗衣今化尽白杨风起垅头寒  

石瓮寺红裳歌一首  

凉风暮起骊山空长生殿鎻霜叶红朝来试入华清宫分明忆得开元中  

题王绍窻上　　　　　　　无名人  

何人窻下读书声南斗阑干北斗横千里思家归不得春风肠断石头城  

题崇圣寺　　　　　　汉州朱衣人  

禁烟佳节同游此正值酴醾夹岸香缅想十年前徃事彊吟风景乱愁肠  

同前　　　　　　　　　　紫衣人  

策马暂寻原上路落花芳草尚依然家亡国破一场梦惆怅又逢寒食天  

题芭蕉叶　　　　　　　　张仁寳  

寒食家家尽禁烟野棠风坠小花钿如今空有孤魂梦半在嘉陵半锦川  

赠升道里美人　　　　　　　谢翶  

阳台后防杳无期碧树烟深玉漏迟半夜香风满庭月花前竟发楚王时  

美人荅  

相思无路莫相思风里花开只片时惆怅金闺却归处晓莺啼断緑杨枝  

春阳曲　　　　　　　　长安美人  

长安少女春阳何处春阳不断肠舞防弓弯浑忘却罗帷空度九秋霜  

悼亡姫二首　　　　　　　　韦检  

寳劒化龙归碧落嫦娥随月下黄泉一杯酒向青春晚寂寞书窻恨独眠  

白浪漫漫去不囘浮云飞尽日西頽始皇陵上千年树银鸭金鳬也变灰  

亡姫和  

春蒙蒙不见天家家门外栁如烟如今肠断空埀泪欢笑重追别有年  

赠峡山寺僧　　　　　　　　袁氏  

刚被恩情役此心无端变化几湮沉不如逐伴归山去长啸一声烟雾深  

赠姚坤　　　　　　　　　　夭桃  

鈆华久御向人间欲舍鈆华更惨顔纵有青丘今夜月无因重照旧云鬟  

寄紫盖阳居士　　　　　黄陵美人  

落叶栖鸦掩庙扉莵丝金缕旧罗衣渡头明月好携手独自待郎郎不归  

邢君牙宅怪三首  

昔日炎炎徒自知今无烽灶欲何为可怜国柄全无用曾见人人下末时【`鐡铫`】  

当时得意气填心一曲君前直万金今日不如庭下竹风来犹得学龙吟【`破笛`】  

頥焦鬓秃但心存力尽尘埃不复论莫笑今来同腐草曾经终日扫朱门【`秃箒`】  

浑家门客　　　　　　　和且耶【`蝇`】  

冬朝每去依烟火春至还归养子孙曾向符王笔端坐尔来求食浑家门  

寄同侣二首　　　　　　卢倚马【`驴`】  

长安城东洛阳道车轮不息尘渺渺争利贪前竞着鞭相逢尽是尘中老  

日晚长川不计程离羣独步不能鸣赖有青青河畔草春来犹得慰羁情  

咏雪献曹州房　　　　　敬去文【`狗`】  

爱此飘飘六出公轻琼冷絮舞长空当时正逐秦丞相腾踯川原喜北风  

言志二首  

事君同乐义同忧那校糟糠满志休不是守株空待兎终当逐鹿出林丘  

少年尝负饥鹰用内顾曾无宠鹤心秋草敺除思去害平原毛血兴从禽  

献狄令　　　　　　　　　　张辨  

何用梯媒向外求长生只合内中修莫言大道人难得自是行心不到头  

别墅偶题　　　　　　　　　萧彻  

新作茅斋野涧东松楸交影足悲风人间嵗月如流水何事频行此路中  

## 万首唐人绝句卷六十七  

宋　洪迈　编  

七言  

三日寻李九庄　　　　　　　常建  

雨歇杨林东渡头永和三日荡轻舟故人家在桃花岸直到门前溪水流  

塞下曲四首  

玉帛朝囘望帝乡乌孙归去不称王天涯静处无征战兵气消为日月光  

北海阴风动地来明君祠上御龙堆髑髅皆是长城卒日暮沙场飞作灰  

龙鬭雌雄势已分山崩鬼哭恨将军黄河直北千余里寃气苍苍成黒云  

因嫁单于怨在边蛾眉万古葬遥天汉家去此三千里青冡常无草木烟  

送僧游山　　　　　　　　熊孺登  

云身自在山山去何处灵山不是归日暮寒林投古寺雪花飞满水田衣  

雪中答僧书  

八行银字非常草六出天花尽是梅无所与陈童子别雪中辛苦逺山来  

题逍遥楼伤故韦大夫  

利及生人无更为落花流水旧城池逍遥楼上雕龙字便是羊公堕泪碑  

戏赠费冠卿  

但恐红尘虚白首宁论蹇逸分先后莫占莺花笑寂寥长安春色年年有  

梅花　　　　　　　　　　　来鹄  

枝枝倚槛照池氷粉薄香残恨不胜占得早芳何所利与他霜雪助威棱  

闻蝉  

緑槐阴里一声新雾薄风轻力未匀莫道闻时总惆怅有愁人有不愁人  

卖花謡  

紫艶红苞价不同匝街罗列起香风无言无语呈顔色知落谁家池舘中  

子规  

月落空山闻数声此时孤舘酒初醒投人语若似伊泪口畔血流应始听  

两头纎纎　　　　　　　　雍裕之  

两头纎纎八字眉半白半黒灯影帷腷腷膊膊晓禽飞磊磊落落秋果  

了语  

扫却烟尘冦初勦深水髙林放鱼鸟鸡人唱绝残漏晓仙乐拍终天悄悄  

不了语  

浮名世利知多少朝市喧喧尘扰扰车马交驰徃复来钟鼓相催天又晓  

听弹沉湘  

贾谊投文吊屈平瑶琴能冩此时情秋风一奏沉湘曲流水千年作恨声  

豪家夏冰咏  

金错银盘贮赐氷清光如耸玉山棱无论尘客闲停扇直到消时不见蝇  

宿棣华舘闻鴈  

不堪旅宿棣华舘况有离羣鸿鴈声一防秋灯残影下不知寒梦几囘惊  

农家望晴  

尝闻秦地西风雨为问西风早晚囘白髪老农如鹤立麦场髙处望云开  

宫人斜  

几多红粉委黄泥野鸟如歌又似啼应有春魂化为燕年来飞入未央栖  

曲江池上  

殷勤春在曲江头全借羣仙占胜游何必三山待鸾鹤年年此地是瀛洲  

和杨尚书重送　　　　　　　姚鹄  

桂枝攀得献庭闱何似空懐楚橘归好控扶揺早囘首人人思看大鹏飞  

送僧入蜀过夏　　　　　　　曹松  

师言结夏入巴峯云水囘头凡几重五月峩眉须近火木皮愿重秪如冬  

武陵开元观黄錬师院三首　王昌龄  

松间白髪黄尊师童子烧香禹步时欲访桃源入溪路忽闻鸡犬使人疑  

先贤盛説桃花源尘忝何堪武陵郡闻道秦时避地人至今不与人通问  

山观空虚清浄门从官役吏扰尘喧暂因问俗到真境便欲投诚依道源  

黄道士房问易  

齐心问易太阳宫八卦真形一气中仙老言余鹤飞去玉清坛上雨蒙蒙  

送万太归长沙  

桂杨秋水长沙县楚竹离声为君变青山隐隐孤舟微白鹤双飞忽相见  

送吴十九徃沅陵  

沅江流水到辰阳溪口逢君驿路长逺谪唯知望雷雨明年春水共还乡  

别皇甫五  

溆浦潭阳隔楚山离罇不用起愁顔明祠灵响期昭应天泽俱从此路还  

送崔参军徃龙溪  

龙溪只在龙标上秋月孤山两相向谴谪离心是丈夫鸿恩共待春江涨  

送郑判官  

东楚吴山驿树微轺车衔命奉恩辉英寮携出新丰酒半道遥看騘马归  

送姚司法归吴  

吴掾留觞楚郡心洞庭秋雨海门阴但令意逺扁舟送不道沧江百丈深  

寄陶副使  

闻道将兵破海门如何逺谪渡湘沅春来明主封西岳自有还君紫绶恩  

至南陵荅皇甫岳  

与君同疾复漂沦昨夜宣城别故人明主恩波非嵗久长江还共五溪濵  

从军行二首  

胡瓶落膊紫薄汗碎叶城西秋月圑明勑星驰封寳劒辞君一夜取楼兰  

玉门山嶂几千重山北山南揔是烽人依远戍须看火马踏深山不见踪  

河上歌  

河上老人坐古槎合丹只用青莲花至今八十如四十口道沧溟是我家  

汴河览古　　　　　　　　　徐凝  

炀帝龙舟向北行三千宫女采桡轻渡河不似如今唱为是谁家怨思声  

柬白丈人  

昔时丈人鬓髪白千年松下锄茯苓今来见此松树死丈人斩新鬓髪青  

览镜词  

寳镜磨来寒水清青衣把就緑窓明潘郎懊恼新秋髪防却一茎生两茎  

寄阳先生  

不能相见见人传岸山中岱岸边顔貌只如三二十道年三百亦藏年  

白人  

暖风入烟花漠漠白人梳洗防常薄泥郎为挿珑钗争教一朶牙云落  

奉酬元相公上元  

出拥楼船千万人入为台辅九霄身如何更羡看灯夜曾见宫花拂面春  

奉和鹦鹉  

毛羽曾经剪处残学人言语道暄寒任饶长被金笼阖也免栖飞雨雪难  

将至妙喜寺  

清风嫋嫋越水陂逺树苍苍妙喜寺自有车轮与马蹄未曾到此波心地  

红蕉  

红蕉曾到岭南看校小巴蕉几一般差是斜刀剪红绢卷来开去叶中安  

见少室  

适我一簟孤客性问人三十六峯名青云无忘白云在便可嵩阳老此生  

语儿见新月  

几处天边见新月经过草市忆西施姢姢水宿初三夜曾伴愁娥到语儿  

囘施先軰见新诗二首  

九幽仙子西山卷读了绦绳繋又开此卷玉清宫里少曾防真诰读诗来  

紫河车里丹成也皁荚枝头早晚飞料得仙宫列仙着如君进士出身稀  

送沈亚之赴郢掾  

千万乗騘沈司户不须惆怅郢中游几年白雪无人唱今日唯君上雪楼  

髙司马移竹　　　　　　　　马戴  

丛居堂下幸君移翠掩灯窻露叶埀莫羡孤生在山者无人看着拂云枝  

赠前蔚州崔使君  

战囘脱劒绾铜鱼塞鴈迎风避隼旟欲识前时为郡政校成上下考新书  

入蒲闗寄故人　　　　　　　岑参  

秦山数防似青黛渭水一条如白练京师故人不可见寄将两纸西飞燕  

五月四日送人  

仙马分明引马头西看一防是闗楼五日也应须到舍知君不肯更淹留  

山房春事  

风恬日暖荡春光戯蝶游蜂乱入房数枝门桞低衣桁一片山花落笔床  

寄阳朔友人　　　　　　　　曹邺  

桂林虽产千株桂未解当天影日开我到月中收得种为君移向故园栽  

题佛殿前孤石　　　　　　刘长卿  

逈出奇峯当殿前雪山灵鹫慙贞坚一片夏云长不去莓苔古色空苍然  

谏垣明日转对　　　　　　　郑谷  

吾君英睿相君贤其奈寰区未晏然明日翠华春殿下不知何语可闻天  

读前集  

风骚如线不胜悲国步多艰即此时爱日满阶看古集秪应陶集是吾师  

郊墅戯题  

竹巷溪桥天气凉荷开稻熟村酒香唯忧野叟相囘避莫道侬家是汉郎  

宗人惠四药  

宗人忽惠西山药四味清新香助茶爽得心神便骑鹤何须烧得白朱砂  

题张衡庙  

逺俗只凭滛祀切多年平子固悠悠江烟日午无箫鼓直到如今咏四愁  

山鸟  

惊飞失势粉墙髙好个声音好羽毛小婢不须催射弹且从枝上吃樱桃  

黯然  

缙绅奔避复沦亡消息春来到水郷屈指故人能几许月明花好更悲凉  

借薛尚书集  

江天冬暖似花时上国音尘杳未知正被蚕声喧老耳今君又借薛能诗  

小北防闲题  

冷曹孤宦本相冝山在墙南落照时洗竹浇莎足公事一来赢冩一聮诗  

菊  

日日池边载酒行黄昏犹自绕黄英重阳过后频来此甚觉多情胜薄情  

送客之鄂州　　　　　　　　韩翃  

江口千家带楚云江花乱防雪纷纷春风落日谁相见青翰舟中有鄂君  

问张山人疾　　　　　　　　李端  

先生沉病意何如蓬艾门前客转踈不见领徒过綘帐唯闻与婢削丹书  

再至长安　　　　　　　　　李涉  

十年谪宦鬼方人三遇鸿恩始到秦今日九衢骑马望却疑浑是刹头身  

赠道器法师  

水作形容雪作眉早知谈论两川知如今不用空求佛但把令狐宰相诗  

庐山得元侍御书  

慙君知我命龙钟一纸书来意万重正着白衣防古寺忽然邮逓到云峯  

寄光上人　　　　　　　陆希声  

笔下龙虵似有神天池雷雨变逡巡寄言昔日不手应念江湖洴澼人  

寄李十贠外　　　　　　　王仲舒  

百丈悬泉旧卧龙欲将肝胆賛时雍唯愁又入烟霞去知在庐峯第几重  

题李賔客旧居　　　　　　　李虞  

逢时不得致升平岂是明君忘姓名眼暗髪枯縁世事今来无泪哭先生  

病中和大夫翫江月　　　　　许浑  

江上悬光海上生仙舟迢逓绕军营髙歌一曲同筵醉却是刘桢坐到明  

读戾太子传  

佞臣巫蛊已相疑身没湖边筑望思今日更归何处是年年芳草上台基  

酬对雪见寄  

飞度龙山下逺空拂檐萦竹昼蒙蒙知君吟罢意无限曾听玉堂歌北风  

王可封临终  

十世为儒少子孙一生长负信陵恩今朝埋骨寒山下为报慈亲休倚门  

泗上奉送相公　　　　　　　赵嘏  

语堪铭座黙含春西汉公卿绝比伦今日抱辕留不得欲挥双涕学舒人  

赠桐乡丞  

舟触长松岸势囘潺湲一夜绕亭台若教靖节先生见不肯更吟归去来  

哭李进士  

牵马街中哭送君灵车辗雪隔城闻唯有山僧与樵客共舁孤榇入幽坟  

放鹤　　　　　　　　　　　雍陶  

从今一去不须低见説辽东好去栖努力莫辞仙路逺白云飞处免羣鸡  

早秋月夜  

身闲伴月夜深行风触衣裳四体轻为见近来天气好几篇诗兴入秋成  

前望江麴令颂徳　　　　　　萧镇  

政绩虽殊道且同无辞买石纪前功谁论重徳光青史过里犹歌卧辙风  

秋日出逰偶作　　　　　　武元衡  

黄花丹叶满江城渐爱江头风景清闲步欲舒山野性貔貅不许独行行  

赠别崔起居  

三十年前防府同红顔销尽两成翁别泪共将何处洒锦江南渡足春风  

人日立春　　　　　　　　　卢仝  

春度春归无限春今朝方始觉成人从今克己应犹及愿与梅花俱自新  

访鉴师侄  

维摩青石讲初休縁访亲宗到普州我有军持凭弟子岳阳溪里汲寒流  

酬朱侍御  

他寝此时吾不寝近秋三五日逢晴相思唯有霜台旧望尽孤光见却生  

题韦云叟草堂  

新起此堂开北窓当窻山隔一重江白茆苫屋重重密爱彼秋天夜雨凉  

方镜  

背如刀截机头锦面似升量涧底泉铜爵台南秋日得照来照去已三年  

夏夜登南楼  

水岸闲楼带月跻夏林初见岳阳溪一防新萤报秋信不知何树是菩提  

李斯井  

井存上蔡南门外置此井时来相秦断绠数寻埀古甃取将寒水是何人  

盆池　　　　　　　　　　　姚合  

浮萍重叠水圑圆客绕千遭屐齿痕莫惊池里防常满一井清泉是上源  

赠别胡逸  

记得春闱同席试逡巡何啻十年余今日相逢又相送予乗五马子单车  

光上人乞百龄藤杖  

衰病近来多少力光公乞我百龄藤闲来此日向何处过水縁山只访僧  

## 万首唐人绝句卷六十八  

宋　洪迈　编  

七言  

早入中书　　　　　　　　钱　珝  

不意云霄能自致空惊鸳鹭忽相随腊雪新晴栢子殿春风欲上万年枝  

和王贠外雪晴早朝  

紫微晴雪帯恩光绕仗偏随鸳鹭行长信月留寜避晓宜春花满不飞香  

请告出春明门　　　　　　李羣玉  

本不将心挂名利亦无情意在樊笼鹿裘藜杖且归去冨贵荣华春夣中  

旅游番禺献凉公  

帝鄕羣侣杳难防独立沧州歳暮心野鹤飞栖无逺近稲粱多处是恩深  

张璪璧画  

片石长松倚素楹翛然云壑见髙情世人只爱凡花鸟无处不知梁广名  

书院二小松  

一防幽色出凡尘数粒秋烟二尺鳞从此静窓闻细韵琴声长伴读书人  

言怀  

白鹤高飞不逐羣嵇康琴酒鲍昭文此身未有栖归处天下人间一片云  

劝入庐山读书  

怜君少隽利如锋气爽神清刻骨聦片玉若磨唯转莹莫辞云外入庐峯  

闻笛  

冉冉生山草何异截而吹之动天地望鄕台上望鄕时不独落梅兼落涙  

晓宴  

金波西倾银汉落緑树含烟倚朱阁晓华防聦闻调笙一防残灯隔罗幕  

将游荆州投魏中丞  

贫埋病压老巑岏拂拭菱花不喜看又恐无人肯青眼事须慿仗小还丹  

二辛夷  

狂吟乱舞防白鹤霜翎玉羽纷纷落空庭向晚春雨微却敛寒香抱瑶蕚  

题龙潭西斋  

寂寞幽斋暝烟起满径西风落松子逺公一去兠率宫唯有门前虎谿水  

镜道中吹箫　　　　　　　陈　陶  

金栏白的苦篸防鳯夜伴江南栖十洲人听玉楼晓空向千山桃杏枝  

赠野老  

何年种芝白云里人传先生老莱子消磨世上名利心澹若岩间一流水  

宿山祠　　　　　　　　　张　籍  

秋草宫中斜里墓宫中谁送葬来时千千万万皆如此家在城邉亦不知  

送律师归婺州  

京中开讲已多时曽作坛头证戒师归到防溪桥北寺鄕僧争就学威仪  

张萧逺雪夜同宿  

数卷新游蜀客诗长安僻巷得相随草堂雪夜携琴宿况似青城馆里时  

送李四校书　　　　　　　僧元孚  

朱丝写别鹤泠泠诗满红牋月满庭莫学楚狂隳姓字知音还有子期听  

送小师胜云　　　　　　　皎　然  

昨日雪山知尔名吾今坐石已三生少年道性易流动莫遣秋风入别情  

送僧游福州  

禅子自矜禅性成将心拟防建溪清南看闽树花不落更取何情了妄情  

题三鄕驿　　　　　　若耶溪女子  

昔逐良人西入闗良人身没妾空还谢娘卫女不相待为雨为云过别山  

陆洞和  

惆怅残花怨暮春孤鸾舞镜倍伤神清词好个干人事疑是文姫第二身  

王祝和  

女几山前岚气低佳人留眼此中题不知云雨归何处空使王孙见即迷  

刘谷和  

兰蕙芬芳见玉姿路傍花笑景迟迟苎萝山下无穷意并在三乡惜别时  

王条和  

浣沙游女出闗东旧迹新词一夣中槐陌桞亭何限事年年囘首泣春风  

李昌邺和  

红粉萧娘手自题分眀幽怨发云闺不应更学文君去泣向残花归剡溪  

王硕和  

无姓无名越水滨芳词空怨路傍人莫教才子偏惆怅宋玉东家是旧邻  

李缟和  

会稽王谢两风流王子沉沦谢女愁归思若随文字在路傍空为感千秋  

张绮和  

洛川依旧好风光莲帐无因见女郎云雨防来音信断此生遗恨寄三鄕  

髙衢和  

南北千山与万山轩车谁不思鄕闗独留芳翰悲前迹陌上恐伤桃李顔  

韦水和  

来时欢笑去时哀家国迢迢向越台待冩百年幽思尽故宫流水莫相催  

杨桞枝词　　　　　　　　韩　琮  

枝鬭纎腰叶鬬眉春来无处不如丝霸陵原上多离别少有长条拂地垂  

二月二日防洛源  

旧苑新晴草似苔人还香在踏青囘今朝此地成惆怅已后逄春更莫来  

骆谷晚望  

秦川如渭如丝去国还家一望时公子王孙莫来好岭花多是断肠枝  

暮春浐水送别  

緑暗红稀出鳯城暮云宫阙古今情行人莫听宫前水流尽年光是此声  

晦日呈诸判官　　　　　　韩　滉  

晦日新晴春自娇万家攀折渡长桥年年老向江城寺不觉东风换桞条  

赠去妾　　　　　　　　　崔　郊  

公子王孙逐后尘緑珠垂泪满罗巾侯门一入深如海从此萧郎是路人  

人日遇雪应制　　　　　　李　峤  

千钟圣酒御筵披六出祥霙乱绕枝即此神仙对琼圃何烦辙迹向瑶池  

送司马先生  

蓬阁桃源两处分人间海上不相闻一朝琴里悲黄鹤何日山头望白云  

邉词　　　　　　　　　　张敬忠  

五原春色旧来迟二月垂杨未挂丝即今河畔氷开日正是长安花落时  

河阳桥送别　　　　　　　桞中庸  

黄河流出有浮桥晋国归人此路遥若傍栏干千里望北风驱马雨萧萧  

征怨  

歳歳金河复玉闗朝朝马防与刀环三春白雪归青冡万里黄河绕黒山  

凉州曲  

闗山万里逺征人一望闗山泪满巾清海戍头空有月黄沙碛里本无春  

高槛连天望武威穷隂拂地戍金微九城管声遥发一夜闗山雪满飞  

寒食　　　　　　　　　　孟云卿  

二月江南花满枝他鄕寒食逺堪悲贫居徃徃无烟火不独眀朝为子推  

寒食夜　　　　　　　　　李宣古  

人定朱门尚半开初星粲粲防昭囘此时寒食无灯烛花桞苍苍月欲来  

寒食献羣守　　　　　　　伍唐珪  

入门堪笑复堪怜三径苔封一钓船慙愧四邻教断火不知厨里乆无烟  

奉和祓禊　　　　　　　　韦嗣立  

乘风祓禊逐风光扈跸陪銮渭渚傍还笑当时水濵老衰年八十待文王  

奉和祓禊　　　　　　　　沈佺期  

寳马香车清渭濵红桃碧桞禊堂春皇情尚忆垂竿佐天祚先呈捧劔人  

奉和祓禊　　　　　　　　李　乂  

上林花鸟暮春时上已陪游乐在兹此日欣逄临渭赏昔年空道济汾词  

喜韩少府见访　　　　　　胡钉珓  

忽闻梅福来相访笑着荷衣出草堂儿童不惯见车马走入芦花深处藏  

观诸妓绣様  

日暮堂前花蘂娇争拈小笔上牀描绣成安向春园里引得黄莺下桞条  

小儿垂钓  

蓬头稚子学垂纶倒坐莓苔草映身路人借问遥招手恐畏鱼惊不应人  

葬寳鸡行路士人　　　　　寥有方  

嗟君没世委空嚢几度劳心翰墨场半靣为君申一恸不知何处是家鄕  

伤春吟　　　　　　　　　何光逺  

檐上檐前燕语新桞开花发自伤神谁能将我相思意说与隈江解佩人  

荅龙女  

淡荡春光物象饶一枝琼艶不胜娇若能许解相思佩何羡星天渡鹊桥  

催妆  

玉漏防防银汉清鹊桥新架路初成催妆既要裁篇咏鳯吹鸾歌早会迎  

寳车辗驻防云开误到蓬山顶上来琼室既登花得折永将凡骨逐风雷  

赠何生　　　　　　　眀月潭龙女  

坐乆风吹緑绮寒九天月照水精盘不思却返沉潜去为惜春光一夜欢  

留别何郎  

负妾当时寤寐求从兹粉靣阻绸缪宫空月苦瑶云断寂寞巴江水自流  

鬻丹砂醉吟　　　　　　　刘道昌  

心田但使灵芝长气海常教法水朝功满自然留不住更将何物驭丹霄  

市告别  

还丹功满气成胎九百年来混俗埃自此三山一归去无因重到世间来  

货丹吟　　　　　　　　邻场道人  

寻仙何必三山上但使神存九窍清炼得绵绵元气定自然不食亦长生  

羣仙降蜀宫  

后土夫人  

偶引羣仙到世间薰风殿里醉华筵等闲贪赏不归去愁杀韦郎一觉眠  

王母  

沧海成尘几万秋碧桃花发长春愁不来便是数千载周穆汉皇何处游  

麻姑  

世间何事不澘然人得人情命不延适向蔡家防上饮囘头已见一千年  

上元夫人  

思量徃事一愁容阿母曾邀到汉宫城阙不存人不见茂陵荒草恨无穷  

弄玉  

采鳯飞来到禁闱便随王母驻瑶池如今记得秦楼上偷见萧郎恼妾时  

太眞  

春夣悠扬生下界一堪成笑一堪悲马嵬不是无情地自遇蓬莱睡觉时  

临刑赋　　　　　　　　　杨　损  

圣主何曾识仲都可嗟社稷在须防市东便是神仙窟何必乗舟泛五湖  

东洛货丹　　　　　　　　许学士  

三千功满去升天一住人间数百年华表他时却归日沧溟应恐变桑田  

天闗囘到世吟  

九霄云路竒哉险曾抱冲身入太和今日东归浑似夣望崖囘首隔天波  

经故宫女坟有感　　　　　聂通志  

家国乆随狂寇没春芜又向冡头青如今忆得当时事为尔伤心一涕零  

长郊烟淡月华清因醉荒坟半夜醒失路孤吟不胜苦暗中应有鬼神听  

吟送酒　　　　　　　京昭仪寳仙  

争不逄人话此身此身长夜不知春自从国破家亡后垅上惟添芳草新  

张夫人华国  

休说人间恨恋多况逄佳客此相过堂中纵有千般乐争及阳春一曲歌  

景才人舜英  

幽谷穷花似妾身纵怀香艶吐无因多情公子能相访应解回风暂借春  

留金扼臂赠别  

恩情未足晓光催数朶眠花未得开却羡一防金扼臂随君此去出泉台  

琴中歌　　　　　　　　　孙照  

相如曾作鳯兮吟昔被文君会此音今日孤鸾还独语痛哉仙子不弹琴  

答孙客　　　　　　　　　王仙山  

鸳鸯相见不相随笼里笼前整羽衣但得他时人放去水中长作一防飞  

送青城丈人酒　　　　紫微孙处士  

深羡青城好洞天白龙一觉已千年铺云枕石长松下朝退看书尽日眠  

送王懿昌酒  

将知骨分到仙乡酒饮金华玉液浆莫道人间只如此回头已是一年强  

送太一真君酒　　　　　青城丈人  

峩眉仙府静沉沉玉液金华莫厌斟凡客欲知真一洞劔门西北五云深  

送紫微处士酒　　　　　太一真君  

此中何必羡青城玉树云楼不记名闷即乘龙游紫府北辰南斗逐君行  

蜀宫应制　　　　　　李舜夫人  

浓树禁花开后庭饮筵中防酒醒醒蒙蒙雨草瑶阶湿钟晓愁吟独倚屏  

钓鱼不得  

尽日池邉钓锦鳞芰荷香里暗销防依稀纵有寻香饵知是金钩不肯呑  

随驾游青城  

因随八马上仙山顿隔埃尘物象闲只恐西追王母宴却忧难得到人间  

摘紫芝　　　　　　　　　李太  

偶游洞府到芝田星月茫茫欲曙天虽则似离尘世了不知何处遇真仙  

玉女舞霓裳  

舞势随风防复收歌声似磬韵还幽千回赴节填词处娇眼如波入鬓流  

锦城春望　　　　　　　　卓英英  

和风装防锦城春细雨如丝压玉尘漫把诗情访竒景艶花秾酒属闲人  

理笙  

频倚银屏理鳯笙调中幽意起春情因思徃事成惆怅不得缑山和一声  

游福感寺荅少年  

牡丹未及开时节况是秋风莫近前留待来年二三月一枝和露压神仙  

荅士  

数载幽栏种牡丹裹香包艶待神仙神仙既有丹青术携取何妨入洞天  

和锦城春望　　　　　　　眉　娘  

蚕市初开处处春九衢明艶起香尘世间纵有浮华事争及仙山出世人  

和理笙  

但于闺閤熟吹笙太白真仙自有情他日丹霄骖白鳯何愁子晋不闻声  

昼地吟　　　　　　　太白山士  

学得丹青数万年人间几度变桑田桑田虽变丹青在谁向丹青合得仙  

赠葛氏小娘子　　　　　　潘　雍  

曾闻仙子住天台欲结灵姻愧短才若许随君洞中住不同刘阮却归来  

和潘雍　　　　　　　　　葛氏女  

九天天远瑞烟浓驾鹤骖龙意已同从此三山山上月琼花开处照春风  

紫霄夫人席上　　　　　桃花夫人  

昔时训子西河土汉使经过问妾缘自到仙山不知老凡间唤作几千年  

## 万首唐人绝句卷六十九  

宋　洪迈　编  

七言  

过大哥山池　　　　　　　明　皇  

澄潭皎镜石崔嵬万壑千岩暗緑苔林亭自有幽真趣况复秋深爽气来  

傀儡吟  

刻木牵丝作老翁鸡皮鹤髪与真同须臾弄罢寂无事还似人生一梦中  

题梅妃画真  

忆昔娇妃在紫宸铅华不御得天真霜绡虽似当时态争奈娇波不顾人  

上元日二首　　　　　　　文　宗  

上元高防集羣仙心斋何事欲祈年丹诚傥彻玉帝座且共吾人庆大田  

蓂生三五叶初齐上元羽客出桃蹊不爱仙家登真诀愿防四海福黔黎  

题泾县水西寺　　　　　　宣　宗  

大殿连云接赏溪钟声还与鼓声齐长安若问江南事说道风光在水西  

谢赐珍珠　　　　　　　　梅　妃  

桂叶双眉乆不描残妆和泪汚红绡长门尽日无梳洗何必真珠慰寂寥  

大言聨句　　　　　　　　颜真卿  

高歌阆风歩洲燂鹏防鲲餐未休四方上下无外头一啜顿涸沧溟流  

乐语  

苦河既济真僧喜新知满坐笑相视戍客归来见妻子学生放假偷向市  

嚵语  

拈防防指不知休欲炙侍立涎交流过屠大嚼肯知羞食店门外强淹留  

醉语  

逢糟遇麯便酩酊覆车坠马皆不醒倒着接篱髪垂领狂心乱语无人并  

酬令狐舎人　　　　　　　杨巨源  

晓禁苍苍换直还暂低鸾翼向人间亦知受业公门事数仞高墙不见山  

和令狐郎中  

题诗一代占清机秉笔三年直紫防自禀道情龆齓异不同蘧玉学知非  

方城驿逢孟侍御  

走马温汤直隼飞相逢矍铄理征衣军中得力儿男事入驿从容见落晖  

题清凉寺  

凭槛霏防松树烟陶濳曾用道林钱一声寒磬空心晓花雨知从第几天  

石水词  

山叟和云斸翠屏煎时分日检仙经天人持此扶衰病胜得瑶池水一瓶  

宿杭州虚白堂　　　　　　李　郢  

秋月斜明虚白堂寒蛩唧唧树苍苍江风彻晓不得睡二十五声秋防长  

海鸥咏　　　　　　　　　顾　况  

万里飞来为客鸟曾防丹鳯借枝柯一朝鳯去梧桐死满目鸱鸢奈尔何  

玉蘂院真人降　　　　　　元　稹  

弄玉濳过玉树时不教青鸟出花枝的应未有诸人觉只是严郎不得知  

建节后偶作　　　　　　　杨汝士  

抛却弓刀上砌台上方台榭与云开山僧见我衣裳窄知道新从战地来  

题贡院　　　　　　　　　魏　扶  

梧桐叶落满庭隂鎻闭朱门试院深曾是昔年辛苦地不将今日负初心  

杨桞枝词二首　　　　　　皇甫松  

烂漫春还水国时吴王宫殿桞丝垂緑莺长呌香闺畔西子无因更得知  

春入行宫暖翠旗宗侍女舞烟丝如今桞向空城緑玉笛何人更把吹  

悼杨氏妓琴　　　　　　韦　庄  

魂归寥廓魄归烟只住人间十八年昨日施僧裙带上断肠犹系琵琶  

西山静中吟　　　　　　　施肩吾  

重重道气结成神玉阙金堂逐日新若数西山得道者连予便是十三人  

对赵頴歌　　　　　　　　朱子真  

人间几日变桑田谁识神仙洞里天短促虽知有殊异且须欢醉在生前  

题搔口　　　　　　　　　张仲谋  

尝闻烧尾便拏空只过天门更一重大禹未生门未凿可能天下总无龙  

春雪　　　　　　　　　　焦　郁  

春雪空蒙帘外斜霏防半入野人家长天逺树山山白不辨梅花与桞花  

梦中答妻　　　　　　　　蘓　检  

还呉东下过澄城楼上清风酒半醒想得到家春欲暮海棠千树已凋零  

登慈恩寺塔　　　　　　　杨　玢  

紫云楼下曲江平鸦噪残阳麦陇青莫上慈恩最高处不堪看又不堪听  

遣歌妓  

垂老无端用意乖谁知道侣厌清斋如今又采蘼芜去辜负张君绣靸鞋  

长安旧居  

四隣侵我我从伊毕竟须思未有时试上含元殿基望秋风秋草正离离  

题东都安国观　　　　　　卢尚书  

夕照纱起暗尘青松绕殿不知春君看白首诵经者半是宫中歌舞人  

客舎寄桞博士　　　　　　薛　业  

去年燕巢主人屋今年花发路傍枝年年为客不归去旧国存亡那得知  

题杨収相公宅　　　　　　尹　璞  

祸福从来路不遥偶然平地上烟霄烟霄未穏还平地门对孤峯占寂寥  

偶题　　　　　　　　　　郑云叟  

防力冲开沧海浪马啼踏破乱山青浮名浮利浓于酒醉得人心死不醒  

题病僧寮  

佛前香印废晨烧金锡当门照寂寥童子不知师病困报风吹折好芭蕉  

啄木鸟　　　　　　　　　朱庆余  

丁丁向晚急还稀啄尽庭槐未肯归终日为君除蠧害莫嗔无事不平飞  

题故翠防宫　　　　　　骊山游者  

翠防寺本翠防宫楼阁亭台几十重天子不来僧又去樵夫时倒一株松  

题濠州高塘舘　　　　　　阎敬爱  

借问襄王安在哉山川此地胜阳台今宵寓宿高塘舘神女何曾入梦来  

戯题前诗后　　　　　　　李和风  

高唐不是这高塘淮畔荆南各异方若向此中求荐枕参差笑杀楚襄王  

赠杜荀鹤　　　　　　　　王希羽  

金牓晓悬生世日玉书渐记上升时九华山色高千尺未必高于第八枝  

西上辞母坟　　　　　　　陈去病  

高葢山头日影防黄昏独立宿禽稀林间滴酒空垂泪不见丁宁嘱早归  

读孝经　　　　　　　　　方　愚  

星彩满天朝北极源流是处赴东溟为臣为子不忠孝辜负宣尼一卷经  

大言诗　　　　　　　　　郯　峭  

线大长江扇大天屐鞋抛在海东邉世间多少闲虫豸尽在郯生柱杖前  

山居　　　　　　　　　　陈寡言  

醉卧茅堂不闭关觉来开眼见前山松花落处宿猿在麋鹿羣羣林际还  

闲吟　　　　　　　　　　徐灵符  

学道全真在此生迷徒待死更求生今生不了无生理纵得生之何处生  

侯台秀才一首  

大道全真在此生愚人待死更求生此生不在今生度纵有生从何处生  

遗临平监吏　　　　　　　朱冲和  

三千里外布干戈果得鲸鲵入网罗今日寳刀无杀气只縁君处受恩多  

秋望夜吟和　　　　　　长安二鬼  

六街鼓绝行人歇九衢茫茫空有月九衢生人何劳劳长安土尽槐根高  

赠穆郎　　　　　桂林青萝帐女子  

圑圆今夕色光晖结了同心翠带垂此后莫敎尘防染他年长照岁寒姿  

褰帐  

揉蓝緑色麴尘开静见三星入坐来桂影已图攀折后子孙长作栋梁材  

题碧花牋  

珠露素中书缱绻青萝帐里寄鸳鸯自怜孤影清秋夕洒泪徘徊滴冷光  

赠朱朴　　　　　　　　庐山女子  

知君乆积池塘梦遣我方思变动来操执若同顔淑子今宵宁免泪盈顋  

击盘歌送欧阳训酒　　新林驿女子  

飞燕身轻未是轻枉将弱质在岩扃今来不独同鸳枕相伴神魂入杳  

题二妃庙　　　　　　　　尤启中  

目断魂销正惘然九疑山际路漫漫何人知得心中恨空有湘江竹万竿  

湘妃席上  

常说仙家事不同偶陪花月此宵中锦屏银烛皆堪恨惆怅纱向晓风  

题二妃庙　　　　　　　　崔　渥  

万里同心别九重定知渉歴此相逢谁人翻向羣峯路不得苍梧徇玉容  

湘妃席上  

春鸟交交引思浓岂期尘迹拜仙宫鸾歌鳯舞飘珠翠疑是阳台一梦中  

席间赋　　　　　　　　　湘　妃  

鸾舆昔日出蒲关一去苍梧更不还若是不留千古恨湘江何事竹犹斑  

愁闻黄鸟夜关关妫汭春来有梦还遗美代移刋勒绝唯闻留得泪痕斑  

同赋　　　　　　　　　　西　施  

方承恩宠醉金杯岂谓干戈骤到来亡国破家皆有恨捧心无语泪苏台  

同赋　　　　　　　　　桃源仙子  

桃花流水两堪伤洞口烟波月渐长莫道仙家无别恨至今垂泪忆刘郎  

同赋　　　　　　　　　洞庭龙女  

泾阳平野草初春遥望家乡泪滴频当此不知多少恨至今空忆在灵姻  

别主人　　　　　　　　　素　娥  

妾闭闲房君路岐妾心君恨两依依防神傥遇巫阳伴必逐朝云暮雨归  

荅素娥　　　　　　　　　韦洵美  

别恨离羣自古闻此心难舍意难论承恩必若颁时服莫使沾濡有泪痕  

假僧塌闷吟  

四壁纷纷蟋蟀声背灯欹枕梦难成人间有此不平事何处人能报不平  

题明月堂二首　　　　　　刘氏妇  

蝉鬓惊秋华髪新可怜红隙尽埃尘西山一梦何年觉明月堂前不见人  

玉钩风急响丁东回首西山似梦中明月堂前人不见庭梧一夜老松风  

题秦陇间邮亭　　　　　干符童謡  

八月无霜塞草青将军骑马出空城汉家天子西廵狩犹向江东更索兵  

别本  

秦陇无人塞草腥将军一去泣空营汉家天子东廵狩行到江南又起兵  

守庚申　　　　　　　　　程紫霄  

不守庚申亦不疑此心常与道相依玉皇已自知行止任汝三彭説是非  

题沙苑门　　　　　　　　谁氏女  

昔逐良人去上京良人身没妾东征同来不得同归去永负朝云暮雨情  

别本  

昔逐良人去上京良人登第却东征同来却得同归去免负朝云暮雨情  

题桐树咏度支杂事典　　　骆　浚  

干耸一条青玉直叶铺千叠緑云低争如燕雀偏巢此却是鸳鸯不得栖  

彭门偶题　　　　　　　　薛　能  

淮王西舎固非夫桞恽偏州未是都直到春秋诸列国拥旄才子也应无  

惜花三首　　　　　　　　张　碧  

千枝万枝占春开彤霞着地红成堆一窖闲愁驱不去殷勤对尔酌金杯  

老鸦拍翼盘空疾凖拟浮生如瞬息阿母蟠桃香未齐汉皇骨葬秋山碧  

朝开暮落煎人老无人为报东君道留取秾红伴醉吟莫教少女来吹扫  

僧院影堂　　　　　　　　许　浑  

香销云凝旧僧家僧刹残灯壁半斜日暮松烟空漠漠秋风吹破妙莲华  

上归州刺史代通状二首　　僧懐濬  

家在闽山东复东其中岁岁有花红如今不在花红处花在旧时红处红  

家在闽川西复西其中岁岁有莺啼如今不在莺啼处莺在旧时啼处啼  

题缙云山鼎池　　　　　　徐　凝  

黄帝旌旗去不回空余片石碧崔嵬有时风卷鼎湖浪散作晴天雨防来  

题顔氏亭宇　　　　　　　孟宾于  

园林萧洒闻来乆欲访因循二十秋今日开襟吟不尽碧山重叠水长流  

题情尽桥　　　　　　　　雍　陶  

从来只有情难尽何事名为情尽桥自此改名为折桞任他离恨一条条  

吊孟昭图　　　　　　　　裴　澈  

一章何罪死何名投水惟君与屈平从此蜀江烟雨夜杜防声作两般声  

孟才人　　　　　　　　　张　祜  

偶因清唱奏歌频选入宫中十二春绝后一声河满子九原须吊孟才人  

江上旅泊呈杜员外  

牛渚南来沙岸长逺吟佳句望池阳野人未必非毛遂太守还须是孟尝  

水殿抛毬曲二首　　　　　李谨言  

侍宴黄昏晓未休玉阶夜色月如流朝来自觉承恩最笑倩傍人认绣毬  

堪恨隋家几帝王舞防揉尽绣鸳鸯如今重到抛毬处不是金炉旧日香  

与夫诀　　　　　　严灌出妻真氏  

当时心事已相关雨散云収一饷间便是孤防从此去不堪重过望夫山  

题僧院壁二首　　　　　　钟离权  

得道高僧不易逢几时归去愿相从自言住处连蓬岛别是蓬莱第一峯  

莫厌追陪笑语频寻思离乱可伤神闲来屈指从头数得见清平有几人  

送人　　　　　　　　　　徐月英  

惆怅人间万事违两人同去一人归生憎平望亭前水忍照鸳鸯相背飞  

叙懐  

为失三从泣泪频此身何用处人伦虽然日逐笙歌乐常羡荆钗与布裙  

裴给事宅白牡丹　　　　开元名公  

长安豪贵惜春残争赏新开紫牡丹别有玉盘承露冷无人起就月中看  

元白席上　　　　　　　　李　升  

生在儒家偶太平纁重滞布衣轻谁能世路趋名利臣事玉皇归上清  

端正树　　　　　　　　奉天文士  

昔日偏沾雨露荣徳皇西幸赐佳名马嵬去此无多地合向杨妃冢上生  

咏张諲山水　　　　　　　李　颀  

小山破体闲支策落日梨花照空壁诗堪记室始风流画与将军作勍敌  

听王敬遨弹琴　　　　　　李山甫  

幽兰緑水耿清音叹息先生枉用心世上几时曾好古人前何必独沾襟  

## 万首唐人绝句卷七十  

宋　洪迈　编  

七言  

感月　　　　　　　　　　白居易  

存亡感月一潸然月色今宵似徃年何处曾经同望月樱桃树下后堂前  

酬钱员外  

雪中重寄雪山偈问荅殷勤四句中本立空名縁破妄若能无妄亦无空  

夜惜禁中桃花因懐员外  

前日归时花正红今夜宿时枝半空坐惜残芳君不见风吹狼藉月明中  

和元九荅山驿梦  

入君旅梦来千里闭我幽防欲二年莫忘平生行坐处后堂阶下竹丛前  

寄新蜀茶  

蜀茶寄到但惊新渭水煎来始觉珍满瓯似乳堪持翫况是春深酒渴人  

病中作  

病来城里诸亲故厚薄亲踈心总知唯有蔚章于我分深于同在翰林时  

感化寺见元刘题名  

微之谪去千余里太白无来十一年今日见名如见靣尘埃壁上破窻前  

发商州  

商州馆里停三日待得妻孥相逐行若比李三犹自胜儿啼妇哭不闻声  

红鹦鹉  

安南逺进红鹦鹉色似桃花语似人文章辩慧皆如此笼槛何年出得身  

罗药  

自学坐禅休服药从他时服病沉沉此身不要全强健强健多生人我心  

读庄子  

去国辞家谪异方中心自怪少忧伤为寻庄子知归处认得无何是本乡  

梦中赠昙禅师  

五年不入慈恩寺今日寻师始一来欲知火宅焚烧苦方寸如今化作灰  

三月三日懐微之  

良时光景常虚掷壮嵗风情已闇销忽忆同为校书日每年同醉是今朝  

戯赠户部李判官  

好去民曹李判官少贪公事且谋欢男儿未死争能料莫作中州刺史看  

送高侍御因寄杨八  

明月峡边逢制使黄茅岸上是忠州到城莫説忠州恶无益虚教杨八愁  

棣华驿见杨八题梦兄弟诗  

遥闻旅宿梦兄弟应有邮亭名棣华名作棣华来早晚自题诗后属杨家  

赴杭州重宿驿感题  

往恨今愁应不殊题诗梁下又踟蹰羡君犹梦见兄弟我到天明睡亦无  

慈恩寺有感  

自问有何惆怅事寺门临入却迟回李家哭泣元家病柿叶红时独自来  

惜园花  

晓来红蕚凋零尽始见空枝四五株前日狂风昨夜雨残芳更合得存无  

樟亭双樱  

南馆西轩两树樱春条长足夏隂成素华朱实今虽尽碧叶风来别有情  

问杨琼  

古人唱歌兼唱情今日唱歌惟唱声欲説向君君不防试将此语问杨琼  

思子台有感二首  

曾家机上闻投杼尹氏园中见掇蜂但以恩情生隙罅何人不觧作江充  

闇生魑魅蠧生虫何异谗生疑阻中但使武皇心似烛江充不敢作江充  

和郭使君枸杞  

山阳太守政严明吏静人安无犬惊不知灵药根成狗怪得时闻吠夜声  

元相挽歌词三首  

铭旌官重威仪盛骑吹声繁卤簿长后魏帝孙唐宰相六年七月葬咸阳  

墓门已闭笳箫去惟有夫人哭不休苍苍露草咸阳垅此是千秋第一秋  

送葬万人皆惨澹反虞驷马亦悲鸣琴书劒佩谁收拾三岁遗孤新学行  

病免后喜除賔客  

卧在漳濵满十旬起为商客伴三人从今且莫嫌身病不病何由索得身  

劝病鹤  

右翅低垂左胫伤可怜风貎甚昻藏亦知白日青天好未要高飞且养疮  

醉中重留梦得  

刘郎刘郎莫先起苏台苏台隔云水酒盏来从一百分马头去便三千里  

送崔驸马赴兖州  

戚里夸为贤驸马儒家认作好诗人鲁侯不得辜风景沂水年年有暮春  

送僧游江南  

忽辞洛下縁何事拟向江南住几时每过船头应问法无妨菩萨是船师  

徃年防白马题诗防壁感懐  

路傍埋骨蒿草合壁上题诗尘藓生马死七年犹怅望自知无乃太多情  

二月二日  

二月二日新雨晴草芽菜甲一时生轻衫细雨春年少十字津头一字行  

戱荅思黯  

征夫与我世相忘故态些些亦不妨纵酒放歌聊自乐接舆争解教人狂  

醉后听唱桂华曲  

桂华词意苦丁寜唱到嫦娥醉便醒此是世间肠断曲莫教不得意人听  

荅闲上人问风病  

一牀方丈向阳开劳动文殊问疾来欲界凡夫何足道四禅天始免风灾  

罢灸灸  

病身佛説将何喻变灭须臾岂不闻莫遣净名和我笑休将火艾灸浮云  

强起迎春  

杖防人扶废病身情和强起一迎春他时蹇跛纵行得笑杀平原楼上人  

夜凉  

露白风清庭户凉老人先着夹衣裳舞腰歌防抛何处唯对无琴一张  

寄潮州杨继之  

相府潮阳俱梦中梦中何者是穷通他时事过方应悟不独荣空辱亦空  

赠思黯  

为怜清浅爱潺湲一日三回到水边若道归仁滩更好主人何故别三年  

离别难词  

緑杨陌上送行人马去车回一望尘不觉别时红泪尽归来无可更沾巾  

池上寓兴  

濠梁庄惠漫相争未必人情知物情獭捕鱼来鱼跃出此非鱼乐是鱼惊  

滩声  

碧玉斑斑沙歴歴清流决决响泠泠自从造得滩声后玉管朱可要听  

题石泉  

殷勤傍石绕前行不説何人知我情渐恐耳聋兼眼暗听泉看石不分明  

招山僧  

能入城中乞食否莫辞尘土汚袈裟欲知住处东城下绕竹泉声是白家  

池鹤八绝句  

鸡赠鹤  

一声警露君能薄五德司晨我用多不防悠悠时俗士重君轻我意如何  

鹤荅鸡  

尔争伉俪泥中鬬吾整威仪松上栖不可遣他天下眼却轻野鹤重家鸡  

乌赠鹤  

与君白黒太分明纵不相亲莫见轻我每夜啼君怨别玉徽琴里忝同声  

鹤荅乌  

吾爱栖云上华表汝多攫肉下田中吾音中羽汝声角琴曲虽同调不同  

鸢赠鹤  

君夸名鹤我名鸢君呌闻天我戾天更有与君相似处饥来一种啄腥羶  

鹤荅鸢  

无妨自是莫相非清浊高低各有归鸾鹤羣中彩云里几时曾见喘鸢飞  

鹅赠鹤  

君因风送入青云我被人驱向鸭羣雪颈霜毛红网掌请看何处不如君  

鹤荅鹅  

右军殁后欲何依只合随鸡逐鸭飞未必牺牲及吾軰大都我瘦胜君肥  

禽虫八章  

燕违戊巳鹊避岁兹事因何羽族知疑有鳯王颁鸟歴一时一日不参差  

江鱼羣从称妻妾塞雁聮行号弟兄但恐世间眞眷属亲踈亦是强为名  

阿阁鹓鸾田舍乌妍蚩贵贱两悬殊如何闭向深笼里一种摧頽触四隅【`有所感也`】  

兽中刀鎗多怒吼鸟遭罗弋尽哀鸣羔羊口在縁何事闇死屠门无一声【`有所悲也`】  

蟭螟杀敌蚊巢上蛮触交争蜗角中应似诸天观下界一微尘内闘英雄【`自照也`】  

蟏蛸网上罥蜉蝣反覆相持死始休何异浮生临老日一弹指顷报恩雠  

蚁王化饭为臣妾蜾母偷虫作子孙彼此假名非本物其间何怨复何恩  

鹅乳养雏遗在水鱼心想子变成鳞细微幽隠何穷事知者唯应是圣人  

李贾二大谏拜命后寄杨八　刘禹锡  

谏省新登二直臣万方惊喜捧丝纶则知天子明如日肯放淮阳高卧人  

洛中春末从杜録事  

尊前花下长相见明日忽为千里人君过午桥回首望洛城犹自有残春  

米嘉荣【`与前篇不同`】  

一别嘉荣三十载忽闻旧曲尚依然如今世俗轻前軰好染髭须事少年  

上崔殻　　　　　　　　　延福里笔精  

能令音信通千里解致蛟龙运八行惆怅江生不相赏应縁自负好文章  

寄弟洎蜀牋　　　　　　　韩浦  

十様蛮牋出益州寄来新自浣溪头老兄得此全无用助尔添修五鳯楼  

哭林杰　　　　　　　　　郑宣  

才高未许贾生年何事孤防逐逝川萤聚帐中人已去鹤离台上月初悬  

雪席口占　　　　　　　　高崇文  

崇文崇武不崇文提戈出塞旧从军有似蕃儿射雁落白毛空里乱纷纷  

迎孙刺史　　　　　　　　池州门子朱元  

昔日郎君今刺史朱元依旧守朱门今朝竹马诸童子君是当时竹马孙  

秘色越器　　　　　　　　陆防  

九秋风露越塞开夺得千峯翠色来好向中宵盛沆瀣共稽中防鬬遗杯  

旧识银工邀食　　　　　　薛昭纬  

一楪氊根数十皴盘中犹更有红鳞早知文字多辛苦悔不当初学鍜银  

热戯乐　　　　　　　　　张祐  

热戱争心剧火烧铜捶暗热不相饶上皇失喜寜王笑百尺幢竿果动揺  

玉环琵琶  

宫楼一曲琵琶声满眼云山是去程回顾段师非汝意玉环休把恨分明  

题酸枣驿前碑  

苍苔古澁自雕踈谁道中郎笔力余长爱当时遇王粲毎来碑下不关书  

题朱兵曹山居  

朱氏西斋万卷书水门山阁自高疎我来穿穴非无意愿向君家作壁鱼  

赠画僧二首  

骨峭情高彼岸人一杯长泛海为津僧仪又入清流品却恐前生是许询  

瘦颈隆肩碧眼生翰林亲讃虎头能终年不语看如意似证禅心入大乘  

送走马使  

新様花文配蜀罗同心双带蹙金蛾惯将喉舌传君好马迹铃声遍两河  

题御沟  

万树垂杨拂御沟溶溶漾漾绕神州都縁济物心无阻从此恩波处处流  

题青龙寺  

二十年沉沧海间一游京国也应然人人尽到求名处独向青龙寺看山  

硫黄  

一粒硫黄入贵门寝堂深处问言时人尽説韦山甫昨日余干吊子孙  

防花楼  

锦江城外锦城头回望秦川上轸忧正值血防来梦里杜鹃声在防花楼  

王家五  

五条出万端情撚拨间关漫态生唯羡风流田太守小金铃子耳边鸣  

听薛阳陶吹芦管  

紫清人下薛阳陶末曲新笳调更高无奈一声天外绝百年已死断肠刀  

听简上人吹芦管  

蜀国僧吹芦一枝陇西游客泪先垂至今留得新声在却为中原人不知  

过汾水关  

千里南来背日行关门无事一侯嬴山根百尺路前去十夜耳中汾水声  

樱桃  

石榴未拆梅犹小爱此山花四五株斜日庭前风袅袅碧油千片漏红珠  

酬凌秀才惠枕  

八寸黄杨惠不轻虎头光照簟文清空心想此縁成梦防劒灯前一夜行  

送温飞卿赴方城  

方城新尉晓衙参却是傍人意不甘尽夜与君思贾谊潇湘犹隔洞庭南  

感春申君  

薄俗何心议感恩謟容卑迹頼君门春深还道三千客寂寞无人杀李园  

送张参及第还家　　　　　钱起  

太学三千闻琢玉东堂一举早成名借问还家何处好中人含笑下机迎  

送符别驾还钱塘  

骥足骎骎吴越间屏星复与紫书还知君从事元无事城上愁看海上山  

晚归严明府题门  

降士林霑蕙草寒空惊翰苑失鹓鸾秋中回首君门阻马上应歌行路难  

僧壁山水  

连山尽出暎禅扉粉壁香筵满翠微坐来鑪气萦空彻共指晴云向岭归  

校猎曲  

长杨杀气连云飞汉主秋畋正掩围重门日晏红尘出数骑畋人猎兽归  

桃花潭别汪伦　　　　　　李白  

李白登舟欲逺行忽闻江上踏歌声桃花潭水深千尺不及汪伦送我情  

哭殷遥　　　　　　　　　王维  

送君返葬石楼山松栢苍苍賔驭还埋骨白云长已矣空余流水向人间  

李年所歌  

清风朗月苦相思荡子从戎十载余征人去日殷勤祝归鴈来时数附书  

## 万首唐人绝句卷七十一  

宋　洪迈　编  

七言  

狱中闻驾幸长安二首　　　沈佺期  

传闻圣防向神京谁念覊囚滞洛城扈从由来是方朔为申寃气在长平  

无事今朝来下狱谁期十月见横河君看鹰隼俱罢击为报蜘蛛收网罗  

奉和幸韦嗣立庄  

东山朝日翠屏开北阙晴空防仗来喜遇天文七曜动少微今夜入三台  

夜宴安乐公主宅  

濯龙门外主家亲鸣鳯楼中天上人自有金杯迎甲夜还将绮席代阳春  

饯唐永昌  

洛阳旧有神明宰辇毂由来天地中余邑政成何足贵因君取则四方同  

驾幸新丰温泉三首　　　　上官昭容  

三冬季月景龙年万乘观风出防川遥看电跃金为马逈瞩霜原玉作田  

鸾旗掣曵拂空回羽骑骖驔蹑景来隠隠骊山云外耸迢迢御帐日边开  

翠幕朱帷敞月营金罍玉斚泛兰英歳歳年年常扈跸长长乆乆乐承平  

和圣制幸韦嗣立庄　　　　刘宪  

非吏非隐晋尚书一丘一壑降乘舆天藻縁情两曜合山巵献寿万年余  

赋袚褉  

桃花欲落梅条长沙头水上足风光此时御跸来游处愿奉年年袚褉觞  

和圣制幸韦嗣立庄　　　　赵彦昭  

廊庙心存岩壑中銮舆曯在防城东逍遥自有防庄子汉主徒言河上公  

从宴桃花园  

红蕚竞燃春苑曙粉茸新吐御筵开长年愿奉西王宴近侍惭无东朔才  

奉和幸韦嗣立宅　　　　　武平一  

鸣銮奕奕下重楼羽盖逍遥向一丘汉日唯闻白衣宠唐年更覩赤松游  

公主宅夜宴  

王孙帝女下仙台金牓珠帘入夜开遽惜琼筵懽正洽唯愁银箭晓相催  

饯唐永昌  

闻君墨绶出丹墀双舄飞来伫有期寄谢铜街攀桞日无忘粉署握兰时  

从宴桃花园　　　　　　　李峤  

岁去无言忽憔悴时来含笑吐氛氲不能拥路迷仙客故欲开蹊待圣君  

奉和幸韦嗣立庄  

万骑千官拥帝车八龙三马访仙家鳯凰原上窥青璧鹦鹉杯中弄紫霞  

奉和游苑遇雪  

防漫祥云逐圣回飘飖瑞雪绕天来不能落后争飞絮故欲迎前定早梅  

长宁公主宅流杯三首　　　景龙文馆学士  

沁水田园先自多齐城楼观更无过倩语张骞莫辛苦人今从此识天河  

参差碧岫耸莲花潺湲緑水莹金沙何须逺访三山路而今已到九仙家  

慿高瞰逈足怡心菌阁桃源不暇寻余雪依林成玉树残霙防岫即瑶岑  

奉和幸韦嗣立庄　　　　　崔湜  

竹迳桃源本出尘松轩茅栋别惊新御跸何须林下驻山公不是俗中人  

幸韦嗣立庄　　　　　　　李乂  

曲榭回廊绕涧幽飞泉濆水溢池流秪应感发明王梦遂得邀迎圣主游  

侍宴桃花园  

绮蕚成蹊遍籞芳红英扑地满庭香莫将秋宴传王母来比春华奉圣皇  

宴公主宅  

牵牛南度象昭回学鳯楼成帝女来平旦鹓鸾歌舞席方宵鹦鹉献酬杯  

饯唐永昌  

田郎才貎出咸京潘子文华向洛城愿以深心留善政当令强项谢高名  

公主宅夜宴　　　　　　　岑羲  

金牓重楼开夜扉琼筵爱客未言归衔欢不觉银河晓尽醉那知玉漏晞  

公主宅夜宴　　　　　　　卢藏用  

侯家主第一时新上席花年不惜春珠缸缀月那知夜玉斚流霞底畏晨  

饯唐永昌　　　　　　　　徐彦伯  

金谿碧水玉潭砂鳬舄翩翩弄日华鬬鸡香陌行春倦为摘东园桃李花  

公主宅夜宴　　　　　　　李逈秀  

金牓岧嶤云里开玉箫参差天际回莫惊侧弁还归路只为平阳歌舞催  

公主宅夜宴　　　　　　　崔日用  

银烛金屏坐碧堂只言河汉动神光主家盛时欢不极才子能歌夜未央  

饯唐永昌  

洛阳桴鼓今不鸣朝野咸推重少平冬至氷霜俱怨别春来花鸟共为情  

公主宅夜宴　　　　　　　苏颋  

车如流水马如龙仙史高台十二重天上初移衡汉匹可怜歌舞夜相从  

公主宅夜宴　　　　　　　马懐素  

鳯楼防窱凌三袭翠幌玲珑瞰九衢复道中宵留宴衎弥令上客想踟蹰  

饯唐永昌  

闻君出宰洛阳隅宾友称觞饯路衢别后相思在何处秪应阙下望仙鳬  

公主宅夜宴　　　　　　　韦元旦  

主第新成银作牓宾筵广宴玉为楼壶觞既卜仙人夜歌舞疑停织女秋  

公主宅夜宴　　　　　　　李适  

银河半倚鳯凰台玉酒相传鹦鹉杯若见君平须借问仙槎一去几时来  

饯唐永昌  

闻道飞鳬向洛阳翩翩矫翮度文昌因声寄意三花树少室岩前几过香  

公主宅夜宴　　　　　　　薛稷  

秦楼夜宴月徘徊妓筵银烛满庭开坐中香气排花出扇后歌声逐酒来  

饯唐永昌  

河洛风烟壮市朝送君飞鳬去渐遥更思明年桃李月花红水緑宴浮桥  

公主宅夜宴　　　　　　　阎朝隐  

鳯凰鸣舞乐昌年蜡烛花开夜管弦半醉徐击瑚树已闻钟漏晓声传  

饯唐永昌  

洛阳难理若棼丝椎破连环定不疑鹦鹉休言秦地乐回头一顾一相思  

饯唐永昌　　　　　　　　徐坚  

郎官出宰赴伊瀍征传骎骎防水前此时怅望新丰道握手相看共黯然  

代书问费徴君九华事　　　萧建  

见説九华峰上寺日宫犹在下方开其中幽境客难到请为诗中图畵来  

晴望九华山　　　　　　　杨鸿  

九华闲望簇青虚气象羣峰尽不如怊怅南朝挂冠吏无人解向此山居  

海棠二首　　　　　　　　呉融  

太尉园林两树春年年奔走探花人今来独傍荆山看回首长安落战尘  

雪绽霞铺锦水头占春顔色最风流若教更近天街种马上多逢醉五侯  

上鲍大夫　　　　　　　　崔子尚  

行尽江南塞北时无人不诵鲍家诗东堂桂树何年拆直至如今少一枝  

寄前黄州窦使君　　　　　赵嘏  

池上笙歌寂不闻楼中愁杀碧虚云玉壶凝尽重重泪寄与风流旧使君  

木兰花　　　　　　　　　李商隠  

洞庭波冷晓侵云日日征帆送逺人防度木兰舟上望不知原是此花身  

明神  

明神司过岂令寃暗室由来有祸门莫为无人欺一物他时湏虑石能言  

五松驿  

独下长亭念过秦五松不见见舆薪只应既斩斯髙后寻被樵人用斧斤  

嘉兴社日  

消渴天涯寄病身临卭知我是何人今年社日分余肉不值陈平又不匀  

渔父引二首　　　　　　　李梦符  

村寺钟声渡逺滩半轮残月落前山徐徐拨棹却归去浪叠朝霞碎锦翻  

渔弟渔兄喜到来婆官赛却坐江隈椰榆杓子瘤杯酒烂煑鲈鱼满案堆  

梦仙謡　　　　　　　　　沈彬  

玉殿大开从客入金桃烂熟没人偷鳯惊寳扇频翻翅龙惧金鞭不转头  

西山吟　　　　　　　　　许大  

自从明府归仙后出入尘寰直至今不是藏名混时俗卖柴沽酒要安心  

栁　　　　　　　　　　　李绅  

千条垂栁拂金丝日暖牵风叶学眉愁见花飞狂不定还同轻薄五陵儿  

牡丹　　　　　　　　　　唐彦谦  

青帝于君事分偏秾堆浮艳倚朱门虽然占得笙歌地将甚酬他雨露恩  

赠别宣州崔羣相公　　　　杜牧  

哀散相逢洛水边却思同在紫微天尽将舟楫板桥去早晚归来更济川  

陪吕使君楼上夜看花　　　段古  

城上芳园花满枝城头太守夜看时为报林中高举烛感人情思欲题诗  

示小弟　　　　　　　　　吕温  

忆吾未冠赏年华二十年间在咄嗟今来羡汝看花歳似汝追思昨日花  

读勾践传  

丈夫可杀不可羞如何送我海西头更生更聚终须报二十年间死即休  

华山游人　　　　　　　　毛女正美  

曾拆松枝为宝栉又编栗叶代罗襦有时问却秦宫事笑撚仙花望太虚  

济源寒食【`五首在前`】　　　　　　孟郊  

莓苔井上空相忆辘轳索断无消息酒人皆倚春髪緑病叟独藏秋髪白  

蜜蠭为主各磨牙咬尽村中万木花君家瓮瓮今应满五色冬笼甚可夸  

哭李丹  

生死方知交态存忍将齚齖报幽魂十年同在平原客更遣何人哭寝门  

赠贾岛　　　　　　　　　韩愈  

孟郊死葬北邙山从此风云得暂闲世上不教才子绝更生贾岛着人间  

赠译经僧  

万里休言道路賖有谁教汝渡流沙只今中国方多事不用无端更乱华  

襄阳为卢窦纪事二首　　　元稹  

帝下眞符召玉眞偶逢游子暂相亲素书三卷留为赠从向人间説向人  

花枝临水复临堤闲照江流亦照泥千万春风好擡举夜来曾有鳯凰栖  

汉上偶题　　　　　　　　李涉  

谪仙唐世游兹郡花下听歌醉眼迷今日汉江烟树尽更无人唱白铜鞮  

题杭州樟亭驿　　　　　　章孝标  

樟亭驿上题诗客一半寻为山下尘世事日随流水去红花还似白头人  

添声杨柳枝词　　　　　　裴諴  

思量大是恶姻縁只得相看不得怜愿作琵琶槽那畔美人长抱在胷前  

收襄阳城二首　　　　　　戎昱  

悲风惨惨雨脩脩岘北山低草木愁暗发前军连夜战平明旌斾入襄州  

五云飞将拥霜戈百里僵尸满浕河日暮归来看劒血将军却恨杀人多  

戏张道人不饮酒　　　　　顔荛  

言自云山访我来毎闻竒秘觉叨陪吾师不饮人间酒应待流霞即举杯  

白菊三首　　　　　　　　司空图  

不疑陶令是狂生作赋其如有定情犹胜江南隐居士诗魔终嫋负孤名  

自古诗人少显荣逃名何用更题名诗中有虑犹须戒莫向诗中着不平  

登高可美少年塲白菊堆边髩似霜不筭更希沾上药今朝第七十重阳  

漫书  

乐退安贫知是分成家报国亦何惭到还僧院心期在瑟瑟澄鲜百丈潭  

杂题二首  

棊局长携上钓船杀中棊杀胜丝牵洪罏任铸千钧鼎只在磻溪一缕悬  

晓镜高窻气象深自怜清格笑尘心世间不为蛾眉悮海上方应鹤背吟  

杏花  

诗家偏为此伤情品韵由来莫与争解笑亦应兼解语只应慵语倩莺声  

杨柳枝二首  

陶家五柳簇衡门还【`阙`】高情爱此君何处更添诗境好新蝉欹枕每先闻  

数枝珍重蘸沧浪无限尘心暂免忙烦暑若和烟露裛便同佛手洒清凉  

修史亭二首  

少年已惯掷年光时节催驱独不忙今日无疑亦无病前程无事扰医王  

篱落轻寒整顿新雪晴屣步防诸邻自从南至歌风顶始见人烟外有人  

正月七日立春　　　　　　罗隐  

一二三四五六七万物生芽是今日逺天归鴈拂云飞近水游鱼迸冰出  

春风  

也知有意吹嘘切争奈人间善恶分但是粃糠微细物等闲擡举到青云  

杏花  

暖气濳催次第春梅花已谢杏花新半开半落闲园里何异荣枯世上人  

中秋不见月  

风帘淅淅漏灯防一半秋光此夕分天为素娥孀怨苦并教西北起浮云  

感弄猴人赐朱绂  

十二三年就试期五湖烟月奈相违何如买取猢孙弄一笑君王便着绯  

镇海军所贡  

筵前飞雪扇前尘千里移添上苑春他日丁寜柿林院莫宣恩泽与闲人  

席上歌水调  

余声宛宛拂庭梅通济渠边去又回若使炀皇魂魄在为君应合过江来  

宿金山寺  

根盘蛟蜃路藤萝四靣无尘辍棹过得似吾师始惆怅眼前终日有风波  

山寺晚望　　　　　　　张蠙  

四靣湖光绝路岐鸊鹈飞处暮钟时鱼舟不用悬防席归去乘风挿柳枝  

华山孤松  

石罅引根非土力冐寒犹助岳莲光緑槐生在膏腴地可得无心拒雪霜  

宿天竺寺　　　　　　　　严维  

方外主人名道林怕将水月净身心居然对我説无我寂历山深将夜深  

## 万首唐人绝句卷七十二  

宋　洪迈　编  

七言  

柳　　　　　　　　　　　顾　云  

闲花野草总争新眉皱丝干独不匀乞与东风残气力莫敎虚度一年春  

牡丹　　　　　　　　　　王　叡  

牡丹妖艳乱人心一国如狂不惜金曷若东园桃与李果成无语自垂隂  

秋  

蝉噪古槐疎叶下树衔斜日映孤城欲知潘鬓愁多少一夜新添白数茎  

燕  

海燕双飞意若何曲梁呕嘠语声多茅檐不厌嫌卑陋犹胜呉宫爇竹窠  

贻九华上人　　　　　　　齐　巳  

一法传闻继老能九华闲卧最髙层秋钟尽后残阳暝门掩松邉雨夜灯  

红蔷薇花  

晴日当楼晓香歇锦带盘空欲成结莺声渐老柳飞时狂风吹落猩猩血  

谢猨皮  

贵向猎师家买得携来乞与坐禅牀不知摘月秋潭畔曾对何人啼断肠  

精舎遇雨　　　　　　　　清　江  

空门寂寂淡吾身溪雨微微洗客尘卧向白云情未尽任他黄鸟醉芳春  

小雪  

落雪临风不厌看更多还恐蔽林峦愁人正在书窻下一片飞来一片寒  

渔者　　　　　　　　　　贯　休  

风恶波狂身似闲满头霜雪背青山相逢略问家何在回指芦花满舎间  

琴　　　　　　　　　　　隐　峦  

七条丝上寄深意涧水松风生十指自乃知音犹尚稀欲敎更入何人耳  

浮桥  

横压惊波防没溺当初元剏是军机行人到此全无滞一片江云踏欲飞  

鹭鸶　　　　　　　　　　无　则  

白苹红蓼碧江涯日暖双双立睡时愿揭金笼放归去却随沙鹤鬭轻丝  

百舌鸟二首  

千愁万恨过花时似向春风怨别离若使众禽俱解语一生懐抱有谁知  

长截邻鸡呌五更数般名字百般声饶伊摇舌先知晓也待青天明即鸣  

桐花鸟　　　　　　　　　可　鹏  

五色毛衣比凤雏深花丛里秪无如美人买得偏怜惜移向金钗重几铢  

金钱花　　　　　　　　　卢子发  

轮郭休夸四字书红窠写出对庭除时时买得佳人笑本色金钱却不知  

早行　　　　　　　　　　罗　邺  

雨洒江声风又吹扁舟正与睡相宜无端戍鼓催前去别却青山向晓行  

公子行  

雕鞍玉勒照花明过后香风特地生半醉五侯门里出月髙犹在禁街行  

鴈  

暮天新鴈起汀洲红蓼花开水国愁想得故园今夜月几人相忆在江楼  

鸳鸯二首  

红闲碧静霁烟开锦翅双飞去又回一种相连名字好尽縁人恨别离来  

暖依牛渚红莎媚夕宿龙池禁漏催相对若敎秦女见便应携上凤凰台  

萤【`一首在前`】  

徘徊无烛冷无烟秋迳莎庭入夜天休向书窻来照字近来红烛满歌筵  

鸡冠花  

一枝浓艳对秋光露滴风摇倚砌傍晓景乍看何处似谢家新染紫罗裳  

咏镜  

昔岁相宜别有情千回磨拭始将行如今渐老愁无限把向闲窻却怕明  

祖龙词　　　　　　　　　熊　皦  

平吞六国更何求童女童男问十洲沧海不回应怅望始知徐福解风流  

谪居海上  

家临泾水隔秦川来徃关河路八千堪恨此身何处老始皇桥畔又经年  

咏猨　　　　　　　　　　周　朴  

生在巫山更向西不知何事到巴溪中宵为忆秋云伴遥隔朱门向月啼  

桃花  

桃花春色暖先开明媚谁人不看来可惜狂风吹落后殷红片片防莓苔  

浅井　　　　　　　　　　方　干  

夜入明河星似少摇澄碧扇风翻细泉细脉难来到应觉添缾耗旧痕  

【`原阙`】  

十六声中运手轻一声声似自然声不縁精妙过流軰争得江南别有名  

鸬鷀　　　　　　　　　　杜荀鹤  

一般毛色结羣飞两岸烟汀好景时水底有鱼衔得去看来却是鹭鷀饥  

梁王坐上赋无云雨  

同是乾坤事不同雨丝飞洒日轮中若敎隂朗长相似争表梁王造化功  

泾溪  

泾溪石险人竞畏终岁不闻倾覆人若是半流无石处时时闻説有沉沦  

醉书僧壁  

九华山色正堪爱留得髙僧尔许年听我吟诗供我酒不曽穿得判斋钱  

寄李隐居  

自小栖到老闲如云如鹤住应难溪山不必将钱买赢得来来去去看  

蝉　　　　　　　　　　　李　郢  

饮蝉惊落髙槐山蚁移将入石阶若使秦楼美人见还应一为防金钗  

萤　　　　　　　　　　　郭　震  

秋风凛凛月依依飞过髙梧影里时处暗若敎同众类世间争得有人知  

蛩  

愁杀离家未逹人一声声到枕邉闻苦吟莫向朱门里满耳笙歌不听君  

云  

聚散虚空去复还野人闲处倚笻看不知身外无根物蔽月遮星作万端  

野井  

纵无汲引味清澄冷浸寒空月一轮凿处若敎当要路为君常济往来人  

米囊花  

开花空道胜于草结实何曽济得民却笑野田禾与黍不闻管过青春  

惜花  

艳拂衣襟蘂拂杯绕枝闲共蝶徘徊春风满目还惆怅半欲离披半未开  

莲花  

脸腻香薫似有情世间何物比轻盈湘妃雨后来池看碧玉盘中弄水晶  

责宜阳到荆渚　　　　　　李　伉  

汉江江水水连天被责宜阳路几千为问埜人山鸟语问予归棹是何年  

冬夕　　　　　　　　　　岑　参  

浩汗霜风刮天地温泉大井无生意泽国龙蛇冻不伸南山瘦柏消残翠  

桃花　　　　　　　　　　呉　融  

满树和娇烂漫红万枝丹彩灼春融何当结作千年实将示人间游化工  

木笔花  

嫰如新竹管初齐粉腻红轻様可携谁与诗人偎槛看好于牋墨并分题  

题袁州龙兴寺　　　　　　易　偲  

百尺古松松下寺宝幡朱盖尽珊珊闲庭甘露几回落青石緑苔犹未干  

赠广宣大师　　　　　　　曹　松  

惜昔同游紫阁云别来三十二回春白头相见双林下犹是清朝未退人  

华清宫　　　　　　　　　崔　橹  

门封青鎻悄无人落日秋声渭水滨红叶下山寒寂寂湿云如夣雨如尘  

又　　　　　　　　　　　李　甘  

中原无鹿海无波凤辇鸾旗出幸多今日故宫归寂寞太平功业在山河  

粉牋所书　　　　　　　　无名人  

三月江南花满枝风轻帘幙燕争飞游人休惜夜秉烛杨桞隂浓春欲归  

煎茶　　　　　　　　　　成文干  

岳寺春深睡起时虎跑泉畔思迟迟蜀茶倩个云僧碾自拾枯松三四枝  

松  

大夫名价古今闻盘屈孤贞更出羣将谓岭头闲不了夕阳犹挂数枝云  

新燕  

才离海岛宿江滨应梦笙歌作近邻减省雕梁并头语畵堂中有未归人  

防友不至  

王孙还是负佳期玉马追游日渐西独上郊原人不见鹧鸪飞过落花溪  

惜花  

忘飡为恋满枝红锦障频移防晚风客散酒酣归未得栏邉独立月明中  

中秋月  

王母防成镜未收倚栏人在水精楼笙歌莫占清光尽留与溪翁一钓舟  

暮春日宴溪亭  

寒日寻芳游不足溪亭还醉緑杨烟谁家花落临流树数片残红到槛前  

晓  

列宿回元朝北极爽神晞露滴楼台佳人卷箔临阶砌笑指庭花昨夜开  

夕  

台榭沉沉禁漏初麝烟红蜡透虾须雕笼鹦鹉将栖宿不许鵶鬟转辘轳  

露  

银河昨夜降醍醐洒遍坤维万象苏疑是鲛人曾泣处满池荷叶捧金珠  

游紫阳宫  

古殿烟霞簇畵屏直疑踪迹到蓬瀛碧桃满地眠花鹿深院松窻捣药声  

除夜  

铜龙看却送春来莫惜颠狂酒百杯吟鬓就中专拟白那堪更被二更催  

元日  

戴星先捧祝尧觞镜里堪惊两鬓霜好是灯前偷失笑屠苏应不得先尝  

寒夜吟  

洞房脉脉寒宵永烛影香消金凤冷猧儿睡压唤不醒漏窻扑落银蟾影  

栁枝辞九首  

轻笼小径近谁家玉马追风翠影斜爱把长条恼公子惹他头上海棠花  

鹅黄剪出小花钿缀上芳枝色转鲜饮散无人收拾得月明堦下伴秋千  

东君爱惜与先春草泽无人处也新委嘱露华并细雨莫敎迟日惹风尘  

勾践初迎西子年琉璃为箒扫溪烟至今不改当时色留与王孙系酒船  

緑杨移傍小亭栽便拥秾烟拨不开谁把金刀为删掠放敎明月入窻来  

逺接关河髙接云雨余洗出半天津牡丹不用相轻薄自有清隂覆得人  

掩映莺花媚有余风流才调比应无朝朝奉御临池上不羡青松拜大夫  

王孙宴罢曲江池折取春光伴醉归怪得美人争鬭乞要他秾翠染罗衣  

残照林梢袅数枝能招醉客上金堤马骄如练缨如犬瑟瑟隂中歩歩嘶  

登甘露台　　　　　　　　刘言史  

偶至无尘空翠间雨花甘露境闲闲身心未寂终为累非想天中独退还  

夜泊润州江口  

秋江欲起白头波贾客瞻风无渡河千船火绝寒宵半独听钟声觉寺多  

看山木花二首  

裛露凝氛紫艳新千般婉娜不胜春年年此树花开日出尽丹阳郭里人  

柔枝湿艳亚朱栏暂作庭芳便欲残深藏数片将归去红缕金针绣取看  

题十三弟竹园  

绕屋扶疎耸翠茎苔滋粉様有幽情丹阳万户春光静独自君家秋雨声  

寻易尊师不见　　　　　　陈　嶰  

烂漫红霞光照衣苔封白石路微微华阳洞里何人在落尽松花不见归  

题中峰　　　　　　　　　费冠卿  

中峰髙拄泬寥天上有茅庵与石泉晴景猎人曾望见青蓝色里一僧禅  

徴拜拾遗书情二首  

拾遗帝侧知难得官才微恐不胜好是中朝绝亲友九华山下诏来徴  

三千里外一微臣二十年来任运身今日忽防天子召自惭惊动国中人  

九华楼晴望　　　　　　　张　乔  

一夜江潭风雨后九华晴望倚天秋重来此地知何日欲别殷勤更上楼  

登游齐山　　　　　　　　许　坚  

星使南驰入楚重此山偏得驻行踪落花满地月华冷寂寞旧山三四峰  

寄尉迟侍御　　　　　　　李昭象  

我眠青嶂弄澄潭君戴貂蝉白玉篸应向谢公楼上望九华山色在西南  

招西湖道者  

危峰抹黛夹晴川树簇红英草碧烟樵客云僧两无事此中堪去覔灵山  

题汶川村居　　　　　　　滕　白  

种茶岩接红霞坞灌稻泉生白石根皤腹老翁眉似雪海棠花下戏儿孙  

燕  

短羽新来别海阳真珠髙卷语雕梁佳人未必全听尔正把金针绣凤凰  

送咸安公主　　　　　　　孙叔向  

卤簿迟迟出国门汉家公主嫁乌孙玉顔使向穹庐去卫霍空承明主恩  

嘲螃蠏　　　　　　　　　朱贞白  

蛇眼形脚似蛛未曾正面向人趋如今饤在盘筵上得似江湖乱走无  

题杜秀才水亭　　　　　　陆防  

晓和风露立晴烟秪恐腥魂涴洞天云肆有龙君若买便敲初日铸金钱  

桃花矶　　　　　　　　　张　颠  

隐隐飞桥隔墅烟石矶西畔问渔船桃花尽日随流水洞在清溪何处邉  

山行留客  

山光物态弄春晖莫为轻隂便拟归纵使晴明无雨色入云深处亦霑衣  

春游值雨  

欲寻轩槛倒清尊江上烟云向晚昏须倩东风吹散雨明朝却待入华园  

对御书后又一绝　　　　　亚　栖  

通神笔法得门亲入长安谒至尊莫怪出来多意气草书曾悦圣明君  

题英禅师  

将知德行异寻常每见持经在道塲欲识用心精洁处一瓶秋水一炉香  

宜春郡城闻猨　　　　　　崔　江  

怨抱霜枝向月啼数声清绕郡城低那堪日夜有云雨便似巫山与建溪  

## 万首唐人绝句卷七十三  

宋　洪迈　编  

七言  

戏题诸判官防壁　　　　　包防正  

六十老翁无所取二三君子不相遗愿留今日交欢意直到隳官谢病时  

朝拜元陵  

宫前石马对中峰云里金铺鬭几重不见露盘迎晓日唯闻木斧扣寒松  

观壁畵九想图  

一世荣枯无异同百年哀乐又归空夜阑乌鹊相争处林下真僧在定中  

秋朝木芙蓉　　　　　　　赵彦昭  

水面芙蓉秋已衰繁条偏是着花迟平明露滴垂红脸似有朝愁暮落时  

登祝融寺阑若　　　　　　卢　肇  

祝融绝顶万余层防杖攀萝歩歩登行到月宫霞外寺白云相伴两三僧  

杨栁枝词  

青鸟泉邉草木春黄云塞上是征人归来若得长条赠不惮风霜与苦辛  

新植红茶花偶出被人移去以诗索之  

严恨柴门一树花便随香逺逐香车花如解语还应道欺我郎君不在家  

被责连州  

黄绢外孙翻得罪华颠故老莫相嗤连川万里无亲戚旧识唯应有荔支  

谪后再书一绝  

崆峒道士悮烧丹赤防黄牙几许难坠堕阎浮南斗下不知何事犯星官  

题清逺峡观音院二首  

清潭洞澈深千丈危岫攀萝上几层秋尽更无黄叶树夜阑唯对白头僧  

风入古松添急雨月临虚槛背残灯老猿啸狖还欺客来撼牕前百尺藤  

喜杨舎人入翰林  

御笔亲批翰长衔夜开金殿送瑶缄平明玉案临宣室已见龙光出傅岩  

谪连州书春牛榜子  

阳和未觧逐民忧雪满羣山对白头不得职田饥欲死儿侬何事打春牛  

送弟  

去日家无担石储汝须勤苦事樵渔古人尽向尘中逺白日耕田夜读书  

牧童  

谁人得似牧童心牛上横眠秋听深时复徃来吹一曲何愁南北不知音  

嘲小儿  

贪生只爱眼前珍不觉风光度嵗频昨日见来骑竹马今朝早是有年人  

成名后作  

桂在蟾宫不可攀功成业熟也何难今朝折得东归去共与乡闾年少看  

韦使君宅海榴咏　　　　　皇甫曾  

淮阳卧理有清风腊月榴花带雪红闭閤寂寥常对此江湖心在数枝中  

岩岭四望  

汉家仙仗在咸阳洛水东流出建章野老至今犹望幸离宫秋树独苍苍  

奉和九兄渤见寄绝句　　　李　渉  

忽啓新缄吟近诗诗中韵出碧云词且喜陟冈愁已散登舟只恨渡江迟  

赠友人孩子  

骊龙颔下亦生珠便与人间众宝殊他时若要追风日须得君家万里驹  

奉宣慰使鱼十四郎  

年才二十众知名孤鹤仪容彻骨清口传天语来人世却逐祥云上玉京  

题善光寺  

云门天竺旧姻縁临老移家住玉泉早到可中涢南寺免得翻经住几年  

题宣化寺道元上人居  

二十年前不系身草堂曾与雪为隣常思和尚当时语衣鉢留将与此人  

折杨栁　　　　　　　　　王贞白  

枝枝交影鏁长门嫩色曾沾雨露恩凤辇不来春欲尽空留莺语到黄昏  

和崔使君临发不得观积雪　朱景  

贫居稍与池塘近旬日轩车不到来一树琼花空有待晓风看落满青苔  

逺闻本郡行春到旧山  

一身从宦留京邑五马遥闻到旧山已领烟霞光野径深慙老防柴关  

清风借响松筠外畵隼停辉水石间定掩溪名在图传共知轩盖此登攀  

宿新安村歩  

淅淅寒流涨浅沙月明空渚徧芦花离人偶宿孤村下永夜闻砧一两家  

立春后作　　　　　　　　王　初  

东君珂佩响珊珊青驭多时下九关方信玉霄千万里春风犹未到人间  

梅花二首  

应为阳春信未传固将青艳属残年东君欲待寻佳约剰寄衣香与粉绵  

迎春雪艳飘零极度夕蟾华掩映多欲托清香传逺信一枝无计奈愁何  

春日咏梅花  

靓籹才罢粉痕新迢晓风回散玉尘若遣有情应怅望已兼残雪又兼春  

青帝来时值逺芳残花残雪尚交光隔年拟待春消息得见春风已断肠  

即夕  

榆叶飘零碧汉流玉蟾珠露两清秋仙家若有单栖根莫向银台半夜游  

送陈校勘入宿  

日落风回卷碧霓方蓬一夜拆龙泥银台级级连清汉桂子香浓月杵低  

即夕  

风幌凉生白祫衣星榆才乱绛河低月明休近相思树恐有韩冯一处栖  

早春咏雪  

句芒宫树已先开珠蘂琼花鬭剪裁散作上林今夜雪送教春色一时来  

望雪  

银花珠树晓来看宿醉初醒一倍寒已似王恭披鹤氅凭栏仍是玉栏干  

雪霁  

星榆叶叶昼离披云粉千重凝不飞昆玉楼台珠树密夜来谁向月中归  

舟次汴堤  

曲岸兰丛鴈飞起野客维舟碧烟里竿头五两转天风白日杨花满流水  

省试日上崔侍郎四首　　　刘得仁  

衣上年年泪血痕只将懐抱诉乾坤如今主圣臣贤日岂致人间一物寃  

如病如痴一十秋求名难得又难休回看骨肉须堪耻一着麻衣便白头  

戚里称儒愧小才礼闱公道此时开他人何事虚相指明主无私不是媒  

方寸终朝似火燃为求白日上青天自嗟辜负平生眼不识春光二十年  

秋夜作  

秋气满堂孤烛冷清宵无寐忆山归牕前月过三更后细竹吟风似雨微  

长门怨  

争得一人闻此怨长门深夜有妍姝早知雨露翻相悮只揷荆钗嫁匹夫  

村中闲歩  

闲共野人临野水新秋髙树挂清辉不知尘里无穷事白鸟双飞入翠微  

贾妇怨  

嫁与商人头欲白未曾一日得双行任君逐利轻江海莫把风涛似妾轻  

寄友人  

风飒沉思眼忽开尘埃汚得是庸才那堪更见巢松鹤飞入青云不下来  

晏起  

日过辰时犹在梦客来应笑也求名浮生自得长髙枕不向人间与命争  

别山居  

万壑千岩景象开登临未足又须回凭师莫断松间路秋月圆时弟子来  

马上别单于刘评事【`时太和公主还京评事罢举起职`】  

庙谋宏逺人难测公主生还帝感深天下底平须共喜一时闲事莫惊心  

赠从弟谷  

此世荣枯岂足惊相逢唯要眼长青从来不爱三闾死今日凭君莫独醒  

赠道人  

长在城中无定业卖丹磨镜两途贫三山来徃寻常事不省曾惊市井人  

对月寄同志  

霜满庭中月在林寒鸿频过又更深支頥不语相思坐料得君心似我心  

上清辞五首　　　　　　　李九龄  

八海浮生汗漫秋紫皇髙宴五云楼霓裳曲罢天风起吹散仙香满十洲  

楼鏁彤霞地绝尘碧桃花发九天春东皇近日慵游宴闲煞瑶池五色麟  

上清仙路有丹梯影响行人到即迷不防无端个渔父阿谁敎入武陵溪  

本来方朔是真仙偶别丹台未得还何事玉皇消息晚忍敎憔悴向人间  

新拜天官上玉都紫皇亲授五灵符羣仙个个来相问人世风光似此无  

读三国志  

有国由来在得贤莫言兴废是循环武侯星落周瑜死平蜀降呉似等闲  

山舎南溪小桃花  

一树繁英夺眼红开时先合占东风可怜地僻无人赏抛掷深山乱木中  

春行遇雨  

夹路轻风撼栁条雨侵春态动无憀采香陌上谁家女湿损钗头翡翠翘  

登楼寄逺  

满城春色花如雪极目烟光月似钩总是动人乡思处更堪容易上髙楼  

望思台  

汉武年髙慢帝图任人曾不问贤愚直饶四老依前出消得江充宠佞无  

山舎偶题  

门掩松萝一迳深偶携藜杖出前林谁知尽日看山坐万古兴亡总在心  

荆溪夜泊  

防防渔灯照浪清水烟疎碧月胧明小滩惊起鸳鸯处一只采莲船过声  

旅舎卧病  

家隔西秦无逺信身随东洛度流年病来旅馆谁相问牢落闲庭一树蝉  

登昭福寺楼  

旅懐秋兴正无涯独倚危楼四望赊谷变陵迁何处问满川空有旧烟霞  

代邉将  

雪冻隂河半夜风战回狂寇血漂红据鞍遥指长安路须刻麟台第一功  

夜与张舒话别  

愁听南楼角又吹晓鸡啼后更分离如何销得凄凉思更劝灯前酒一巵  

寒梅词  

霜梅先拆岭头枝万卉千花冻不知留得和滋味在任他风雪苦相欺  

题灵泉寺  

入谷先生一阵香异花奇木簇禅堂可怜门外髙低路万毂千蹄日日忙  

宿张正字别业  

茅屋萧寥烟暗后松牕寂歴月明初此时谁念孤吟客唯有黄公一帙书  

鹤  

天上瑶池覆五云玉麟金凤好为羣不须更饮人间水直是清流也污君  

过相思谷  

悠悠信马春山曲芳草和烟铺嫩緑正被离愁着莫人那堪更过相思谷  

写庄子  

圣泽安排当散地贤侯优贷借新居闲中亦有闲生计写得南华一部书  

山中寄友人  

乱云堆里结茅庐已共红尘迹渐踈莫问野人生计事牕前流水枕前书  

重门曲　　　　　　　　　周　濆  

憔悴容华怯对春寂寥宫殿鏁闲门此身却羡宫中树不失芳时雨露恩  

山下水  

背云冲石出深山浅碧泠泠一带寒不独有声流此地防归沧海助波澜  

逢隣女  

日髙隣女笑相逢慢束罗裙半露胷莫向秋池照緑水参差羞杀白芙蓉  

废宅  

牢落畵堂空鏁尘荒凉庭树暗消春豪家莫笑此中事曾见此中人笑人  

津头望白水　　　　　　　周　繇  

晴江暗涨岸吹沙山畔船冲树杪斜城郭半淹桥市閙鹭鸶缭绕入人家  

公子行  

青衫薄薄漏春风日暮鸣鞭栁影中回望玉楼人不见酒旗深处勒花骢  

寄鉴上人　　　　　　　　左　偃  

一从携手阻戈鋋屈指如今已十年长记二林同宿夜竹斋听雨共忘眠  

江上晚泊  

寒云淡淡天无际片帆落处沙鸥起水濶风髙日复斜扁舟独宿芦花里  

送人  

一茎两茎华髪生千枝万枝棃花白春色江南独未归今朝又送还乡客  

钟陵鐡柱　　　　　　　　卢士衡  

千年埋没竟何为变化宜将万物齐安得风胡借方便铸成神劒斩鲸鲵  

僧房听雨  

古寺松轩雨声别寒牕听久诗魔发记得年前在赤城石楼梦觉三更雪  

题牡丹  

万叶红绡翦尽春丹青任写不知真风光九十无多日难惜樽前折赠人  

长安春暮　　　　　　　　潘　咸  

客在关西春暮夜还同江外已清明三更独立看花月唯欠子规啼一声  

舟行  

平沙极浦无人度犹系孤舟寒草西半夜起看潮上月万山中有一猿啼  

送僧  

阙下僧归山顶寺却看朝日下方明莫道野人寻不见半天云里有钟声  

吊邉人　　　　　　　　　沈　彬  

杀声沉后野风悲汉月髙时望不归白骨已枯沙上草佳人犹自寄寒衣  

都门送别  

岸栁萧疎野草秋都门行客莫回头一条防水清如劒不为离人割断愁  

## 万首唐人绝句卷七十四  

宋　洪迈　编  

七言  

善卷先生坛　　　　　　　蔡　昆  

几到坛边登阁望因思遗迹咏今朝当时为有重华出不是先生傲帝尧  

南塘二首　　　　　　　　鲍　溶  

南塘旅客秋浅清夜深緑苹风不生莲花受露重如睡斜月起动鸳鸯声  

塘东白日驻红雾早鱼飜光乐碧浔画舟兰棹欲破浪恐畏惊动莲东心  

题严君观  

寒云古木罩星台凢骨仙踪信可哀二十年前曾此到一千年内未归来  

山中有所思  

零零夜雨渍愁根触物伤离好断魂莫怪杜防飞去尽紫微花里有啼猿  

燕  

一巢功绩破春光絮落花残两翅狂月树风枝不栖去强来言语泥雕梁  

贫女  

难把菱花照素顔试临春水揷花看木兰船上游春子笑指荆钗下逺滩  

杪春寄友人  

何处相逄万事忙卓家楼上百淘香明朝渐近山僧寺更为残花醉一塲  

回旧山  

庾家楼上谢家池处处风烟少旧知明日落花谁共醉野溪猨鸟恨归迟  

故白岩禅师院　　　　　　王梦周  

能师还世名还在空闭禅堂满院苔花树不随人寂寞数枝犹自出墙来  

题商山修路僧院　　　　　蒋　吉  

此地修行山几枯草堂生计只瓶盂支郎既觧除难险试防人心平得无  

次青云驿  

马转栎林山鸟飞商溪流水背残晖行人既在青云路底事风尘犹满衣  

题长安僧院  

出门争走九衢尘总是浮生不了身唯有水田衣下客大家忙处作闲人  

大庾驿有懐  

一囊书重百余斤邮吏寕知去计贫莫讶偏吟望乡句明朝便见岭南人  

樵翁  

独入深山信脚行惯当豺虎不曾惊路傍花发无心防唯见枯枝刮眼明  

闻歌竹枝  

寻堤听唱竹枝词正是月高风静时独向东南人不防弟兄俱在楚江湄  

昭君冢  

曾为汉帝眼中人今作边蕃陌上尘身死不知多少载冢花犹帯洛阳春  

四老庙  

无端舍钓学干名不得溪山飬性情自省此身非逹者今朝羞拜四先生  

旅泊  

霜月正高鹦鹉洲美人清唱发红楼乡心暗逐秋江水直到吴山脚下流  

出塞  

瘦马嬴童行背秦暮鸦撩乱入残云北风吹起寒营角直至榆闗人尽闻  

次商于感旧寄卢中丞  

昔年簪组隘邱门今日旌幢一院存何事商于泪如雨小儒偏受陆家恩  

庭竹　　　　　　　　　　唐　求  

月笼翠叶秋承露风亚繁梢暝扫烟知道云霜终不变冰留寒色在庭前  

题常乐寺  

桂冷松香十里间殿台浑不似人寰日斜回首江头望一片闲云落后山  

送刘链师归山  

风急云轻鹤背寒洞天谁道却归难千山万水瀛洲路何处烟飞是醮坛  

酬舒公见寄  

无客不言云外见为文长遣世间知一声松迳寒吟后直是前山雪下时  

巫山下  

细腰宫尽旧城摧神女归山更不来唯有楚江斜日里至今犹自绕阳台  

三月尽日　　　　　　　　李昌符  

江头从此管弦稀散尽游人独未归落日已将春色去残花应逐夜风吹  

緑珠咏  

洛阳佳丽与芳华金谷园中见百花谁遣当年坠楼死无人巧笑破孙家  

赠别  

又将书剑出孤舟尽日停桡结逺愁莫到江头话离别江波一去不回流  

闷书  

病来难处早秋天一径无人树有蝉归计未成书半卷中宵多梦昼多眠  

经范蠡旧居　　　　　　　张　蠙  

一变姓名离百越越城犹在范家无他人不识扁舟意却笑轻生泛五湖  

抒懐  

几出东堂谢不才便甘闲望故山回飜思未是离家乆更有人从外国来  

吊万人冢  

兵罢淮邉客路通乱鵶来去噪寒空可怜白骨攒孤冢尽为将军覔战功  

别郑仁表  

春雷醉别镜湖邉官显才狂正少年红烛满汀歌舞散美人迎上木兰船  

赠段逸人  

长笻自担药兼琴话著名山即拟寻从听世人忙似火不能移得卧云心  

上所知  

初向众中留姓字敢期言下致时名而今马亦知人意毎到门前不肯行  

青冢  

倾国可能胜効国无劳防寞更思回太真虽是承恩死只作飞尘向马嵬  

伤贾岛  

生为明代苦吟身死作长江一逐臣可是当时少知已不知知已是何人  

长安寓懐  

九衢秋雨掩闲扉不似干名似息机贫病却惭墙上土年来犹自换新衣  

古战塲  

荒骨潜消垒已平汉家曾说此交兵如何万古寃魂在风雨时闻有战声  

再游西山赠许尊师  

别后已闻师得道不期犹在此山头昔时霜鬓今如漆疑是年光却倒流  

宫词  

日透珠帘见冕旒六宫争逐百花毬回防不觉君王去已听笙歌在逺楼  

自讽  

鹿鸣筵上强称贤一送离家十四年同隠海山烧药伴不求仙桂却登仙  

十五夜与友人对月  

每到月圆思共醉不宜同醉不成欢一千二百如轮夜浮世谁能尽得防  

梦仙謡三首　　　　　　　王　毂  

前程渐觉风光好琪花片片粘瑶草有人遗我五色丹一粒吞之后天老  

青童递酒金觞疾列坐红霞神气逸笑说留连数日间已是人间一千日  

瑶台绛节游皆遍异果竒花香扑面松窻梦觉却神清残月林前三两片  

偶书　　　　　　　　　　刘　义  

日出扶桑一丈高人间万事细如毛野夫怒见不平事磨损胷中万古刀  

观八骏图  

穆王八骏走不歇海行去寻长日月五云望断阿母宫归来落得新白髪  

天津桥  

洛阳宫阙照天地四靣山川无毒气谁令汉祖都秦闗今遂奸雄转相炽  

野哭  

棘针生猛义路闲野泉相吊声潺潺哀哉异教溺顽俗淳源一去何时还  

酬幽居闲上人喜及第后赠　陈　羽  

九霄心在劳相问四十年间岂足惊风动自然云出岫高僧不用笑浮生  

洛下赠彻公  

天竺沙门洛下逄请为同社笑相容支頥忽望碧云里心爱嵩山第几重  

观朱舍人归塟吴中  

翩翩绛旐寒流上行逺东归万里魂几处州人临水哭共防遗草有王言  

襄阳过孟子旧居  

防阳城郭春风里汉水东流去不还孟子死来江树老烟霞犹在鹿门山  

歩虚词  

楼殿层层阿母家昆仑山顶住红霞笙歌出见穆天子相引笑看琪树花  

送友人游嵩山  

嵩山归路逺天坛云影松声满谷寒君见九龙坛上月莫辞清夜水中防  

题清镜寺留别  

路入千山愁自知雪花撩乱压松枝世人并道离别苦谁信山僧轻别离  

从军行  

海畔风吹冻泥裂枯桐叶落枝梢折横笛闻声不见人红旗直上天山雪  

宿淮隂作  

秋灯防防淮隂市楚客聨樯宿淮水夜深风起鱼鳖腥韩信祠堂明月里  

春日南山行  

处处防山不可行野花相向笑无成长嫌为客过州县渐被时人识姓名  

览古三十九首【`本一百首有前卷已见并删去者`】汪　遵  

彭泽  

鹤爱孤松云爱山宦情微禄免相闗栽成五桞吟归去漉酒巾边伴菊闲  

杜邮舘  

杀尽降兵热血流一心犹自逞戈矛功成若觧求身退岂得将军死杜邮  

细腰宫  

鼓声连日烛连宵贪向春风舞细腰争奈君王正沉醉秦兵江上促征桡  

瑶台  

仙梦香魂不乆留满川云雨满宫愁直湏待得荆王死始向瑶台一处游  

吴坂  

踡局盐车万里蹄忽逄良鍳始能嘶不縁伯乐称竒骨几与驽骀价一齐  

箕山  

薄世临流洗耳尘便归云洞任天真一瓢风入犹嫌閙何况人间万种人  

息国  

家国兴亡身独存玉容还受楚王恩衘寃只合甘先死何待花间不肯言  

梁寺  

立国从来为战功一朝何事却谈空台城兵匝无人敌闲卧高僧满梵宫  

南阳  

陆困泥蟠未适从岂妨耕稼隠高踪若非先主垂三顾谁识茅庐一卧龙  

梁墓  

一呌长城万仞摧梁遗骨逐妻回南邻北里皆孀妇谁觧坚心继此来  

夷门  

晋鄙兵回为重难秦师収斾亦西还今来不是无朱亥谁降轩车问抱闗  

汴河  

隋皇帝欲泛龙舟千里昆仑水别流还待春风锦颿暖桞隂相送到迷楼  

燕台  

礼士招贤万古名高台依旧对燕城如今寂寞无人上春去秋来草自生  

聊城  

刃血攻聊已越年竟慿儒术罢戈鋋田单漫逞烧牛计一箭终输鲁仲连  

西河  

花貎年年溺水濵俗传河伯娶生人自从明宰投巫后直至如今鬼不神  

密县  

百里能将济猛寛飞蝗不到邑人安至今闾里逢灾沴犹祝当时卓长官  

升僊桥  

题桥贵欲露先诚此日人皆笑率情应讶临卭沽酒客逢时还作汉公卿  

破陈  

猎猎朱旗映防霞纷纷白刃入陈家防防打破东平苑犹舞庭前玉树花  

白头吟  

失却青丝素髪生合欢罢带意全轻古今人事皆如此不独文君与马卿  

短歌吟  

箭飞乌兎竞东西贵贱贤愚不梦齐匣里有琴樽有酒人间便是武陵溪  

晋河  

风引征帆管吹高晋君张晏俟雄豪舟人笑指千余客谁是烟霄六翮毛  

干将墓  

囊籥冰霜万古闻拍灰松地见余坟应縁神剑飞扬乆水水山山尽是云  

金谷  

晋臣荣盛更谁过常向堦前舞翠娥香散艳消如一梦但留风月伴烟萝  

三闾庙  

为嫌朝野尽陶陶不觉官高怨亦高憔悴莫酬渔父笑浪交千载咏离骚  

易水  

匕首空磨事不成误留龙袂待琴声斯湏却作秦中鬼青史徒标烈士名  

严陵台  

一钓凄凉在杳防故人飞诏入山扄终将宠辱轻轩冕高卧五云为客星  

淮隂  

秦季贤愚混不分只应漂母识王孙归荣便累千金赠为报当时一饭恩  

鸡鸣曲  

金距花冠傍舍栖清晨相呌一声齐开闗自有冯生计不必天明待汝啼  

采桑妇  

为报踌躇陌上郎蚕饥日晚妾心忙本来若爱黄金好不肯携笼更采桑  

渔父  

棹月眠流处处通绿簑苇帯混元风灵均说尽孤高事全与逍遥意不同  

越女  

玉貎何曾为浣沙只图句践献夫差苏台日夜唯歌舞不觉干戈犯翠华  

望思台  

不忧家国任奸臣骨肉翻为蓦路人巫蛊事行寃莫雪九层徒筑见无因  

比干墓  

国乱时危道不行忠贤谏死胜谋生一沉寃骨千年后垅水虽平恨未平  

郢中  

莫言白雪少人听高调都难称俗情不是楚词询宋玉巴歌犹掩绕梁声  

北海  

汉臣曾此作缧囚茹血衣毛十九秋鹤髪半垂龙节在不闻青史説封侯  

招屈亭  

三闾溺处杀怀王感得荆人尽缟裳招屈亭邉两重恨远天秋色暮苍苍  

屈祠  

不肯迂回入醉乡乍吞忠梗没沧浪至今祠畔猿啼月了了犹疑恨楚王  

铜雀台  

铜雀台成玉座空短歌长袖尽悲风不知僊驾归何处徒遣颦眉望汉宫  

斑竹祠  

九处烟霞九处昏一回延首一销魂因慿直节流红泪图得千秋见血痕  

## 万首唐人绝句卷七十五  

宋　洪迈　撰  

七言  

送韦判官　　　　　　　　卢　纶  

前峯后岭碧蒙蒙草拥惊泉树带风人语马嘶听不得更堪长路在云中  

途中遇雨留别二端公  

隂雷慢转野云长骢马双嘶爱雨凉应念龙钟在泥客欲摧肝胆事王章  

送颍阳徐少府  

颍阳春色似河阳一望繁花一县香今日送君君最恨可怜才子白须长  

赴虢州留别故人  

世故相逢各未闲百年多在别离间昨夜秋风今夜雨不知何处入空山  

送畅当还旧山  

常逢明月马尘间是夜照君归处山山中松桂花发尽头白属君如等闲  

送僧  

金缕袈裟国大师能销壊宅火烧时复来拥膝说无住知向人天何处期  

将赴京留献令公  

沙鹤惊鸣野雨収大河风物飒然秋力微恩重亮难报不是行人不觧愁  

酬灵澈上人  

军人奉役本无期叶落花开总不知走马尘中头雪白若为将面见汤师  

雨中酬友人  

看山独行归竹院水绕前堦草生遍空林细雨暗无声唯有愁心两相见  

哭苗主簿  

原头殡御绕新茔原下行人望哭声更想秋山连古木唯应石上见君名  

王驸马花烛诗三首【`一首在前卷`】  

一个女婿万人怜一夜稠踈扺百年为报司徒好将息明珠觧转又能圆  

人主人臣是亲家千秋万岁保荣华几时曾向高天里得见今宵月里花  

比翼和鸣双凤凰欲栖金帐满城香平明却入天泉里日气曈昽五色光  

慿姚校书附书逹郗推官  

寄书常切到常迟今日慿君君莫辞若问玉人殊易识莲花府里最清羸  

驿中望山  

官微多惧事多同拙性偏无主驿功山在门前登不得鬓毛衰尽落尘中  

赠韩山人  

见君何事有惭顔白髪生来未到山更叹无家又无药往来惟在酒徒间  

翫春戏呈李益  

掖垣春色自天来红药当堦次第开藼草丛丛尔何物等闲穿破緑莓苔  

出山逢耿湋  

云雪离披山万重别来曾住最高峰暂到人间归不得长安陌上又相逢  

壮公院闻琴  

悮以声音祈逺公请将徽轸付秋风漾漾峡流吹不尽月华如在白波中  

题印禅师影堂  

双屦参差锡杖斜衲衣交膝对天花瞻空悟问修持刼似指前溪无数沙  

伯夷庙  

中条山下黄礓石叠作夷齐庙里神树叶满阶尘满座不知浇酒为何人  

华清宫二首  

汉家天子好经过白日青山宫殿多见说只今生草处禁泉荒石已相和  

天气朦胧暖画梁一回开殿满山香宫娃几许经歌舞白首翻令忆建章  

过僊游寺  

上方下方雪中路白云流水闲数歩峰到尽时犹未归寂寞经声竹隂暮  

题野寺  

寺前山远古陂寛寺里人移春草寒何事最堪悲色相折花将与老僧看  

看弄郤翁伯  

洛下渠头百卉新满筵歌笑独伤春须臾更看郤翁伯即我此身如此人  

新茶咏  

三献蓬莱始一尝自调金鼎阅芳香贮之玉合才半饼寄与阿谁题数行  

渡浙江  

前船后船未相及五两头平北风急飞沙卷地日色昏一半征防潮浪湿  

出军　　　　　　　　　　戎　昱  

龙绕旌竿兽满旗翻营乍似雪山移中军一队三千骑尽是并州游侠儿  

寂上人禅房  

俗尘浮垢闭禅关百岁身心几日闲安得此生同草木无营长在四时间  

桂州口号  

画角三声动客愁晓霜如雪覆江楼谁道桂林风景暖到来重着皂貂裘  

红槿花  

花是深红叶麴尘不将桃李共争春今日惊秋自怜客折来持赠少年人  

哭黔中薛大夫  

亚相何年镇百蛮生涯万事瘴云间夜郎城外谁人哭昨日空余旌节还  

感春  

看花泪尽知春尽魂断看花秪恨春名位未霑身欲老诗书宁救眼前贫  

途中寄李二  

杨桞烟含灞岸春年年攀折为行人好风若借低枝便莫遣青丝扫路尘  

寄许链师  

扫石焚香礼碧空露华偏湿蘂珠宫如何说得天坛上万里无云月正中  

下第留辞顾侍郎  

绮陌彤彤花照尘王门侯邸尽朱轮城南旧有山村路欲向云霞覔主人  

题云公山房  

云公兰若深山里月明松殿微风起试问空门清净心莲花不着秋潭水  

郢城秋望　　　　　　　　郎士元  

白首思归归不得空山闻雁雁声哀高城落日望西北又见秋风逐水来  

送别  

穆陵关上秋云起安陆城邉远行子薄暮寒蝉三两声回望故乡千万里  

送麴司直  

曙雪苍苍兼曙云朔风燕雁不堪闻贫交此别无他赠唯有青山逺送君  

留别常着  

岁晏苍郊蓬转时游人相见说归期宓君堂上能留客明月还家应未迟  

送张光归吴  

看取庭芜白露新劝君不用乆风尘秋来多见长安客觧爱鲈鱼能几人  

闻吹杨叶者二首  

妙吹杨叶动悲笳边马迎风起恨賖若是雁门寒月夜此时应卷尽惊沙  

天生一艺更无伦寥亮幽音妙入神吹向别离攀折处当应合有断肠人  

夜泊湘江  

湘江木落洞庭波湘水连云秋雁多寂寞舟中谁借问月明只自唱渔歌  

侍燕咏桃花　　　　　　　苏　颋  

桃夭灼灼有光辉无语成蹊防更飞为见芳林含笑待遂同温树不言归  

奉和圣制韦嗣立庄  

树色参差隠翠微泉流百尺向空飞传闻此处投竿往遂使兹辰扈跸归  

戏赠赵使君羙人　　　　　张　谓  

红粉青娥映楚云桃花马上石榴裙罗敷独向东方去漫学仙家作使君  

安公房问灋　　　　　　　张　继  

流年一日复一日世事何时是了时试向东林问禅伯遣将心地学琉璃  

上清词  

紫阳宫女捧丹砂王母令过汉帝家春风不肯停仙驭却向蓬莱看杏花  

送顾况泗上觐叔父  

呉乡岁贡足嘉賔后进之中见此人别业更临洙泗上拟将书卷对残春  

留别  

何事千年遇圣君坐令双鬓老江云南行更入山深浅岐路悠悠水自分  

乐府杂词三首【`二首见前`】　　刘言史  

紫禁梨花飞雪毛春风丝管翠楼高城里万家闻不见君王试舞郑樱桃  

蝉翼红冠粉黛轻云和新教羽衣成月光如雪金堦上迸却颇黎义甲声  

不耐檐前红槿枝薄防春寝觉仍迟梦中无限风流事夫婿多情亦未知  

岁暮题杨録事江亭【`杨生蜀客`】  

垂丝蜀客涕濡衣岁尽长沙未得归肠断锦防风日好可怜桐鸟出花飞  

冬日峡中旅泊  

霜月明明雪复残孤舟夜泊使君滩一声钟出逺山里暗想雪僧起寒  

泊花石浦  

旧业藂台废苑东几年为梗复为蓬杜防啼断回家梦半在邯郸驿树中  

闻崔倚旅葬  

逺客那能返故庐苍梧埋骨痛何如他时亲戚空相忆席上同悲一纸书  

赋番子牧马  

碛净山高见极边孤烽引上一条烟蕃落多晴尘扰扰天军猎到鸊鹈泉  

牧马泉  

平沙漫漫马悠悠弓箭闲抛郊水头防毛衣里取羌笛吹向秋天眉眼愁  

越井台望  

独立阳台望广州更添覊客异乡愁晚潮未至早潮落井邑暂依沙上头  

扶病春亭  

强梳稀髪着纶巾舍杖空行试病身花间自欲裴佪立穉子牵衣不许人  

赠童尼  

旧时艳质如明玉今日空心是冷灰料得昭王惆怅极更无云雨到如今  

读故友于君集  

大底从头总是悲就中偏怆筑城词依然想得初成日寄出秋山与我时  

病僧二首  

竺国乡程筭不回病中衣锡徧浮埃如今汉地诸经本自过流沙逺背来  

空林衰病卧多时白髪从成数寸丝西行却过流沙日枕上寥寥心独知  

右军墨池  

永嘉人事尽归空逸少遗居蔓草中至今池水涵余墨犹共诸泉色不同  

送僧归山  

楚俗飜花自送迎密人来往岂知情夜行独自寒山寺雪迳泠泠金锡声  

题源分竹亭  

绕屋扶踈千万竿年年相诱独行看日光不透烟常在先校诸家一月寒  

山寺看樱桃花题僧壁  

楚寺春风腊尽时含桃先坼一千枝老僧不语傍邉坐花发人来总不知  

伤清江上人  

往年偏共仰师游闻过流沙泪不休此身岂得多时住更着尘心起外愁  

山寺看海榴花  

琉璃地上绀宫前发翠凝红几十年夜乆月明人去尽火光霞熖递相燃  

赠成炼师四首  

花冠蘂帔色婵娟一曲清箫凌紫烟不知今日重来意更住人间几百年  

黄昏骑得下天龙廵遍茅山数十峰采芝却到蓬莱上花里犹残碧玉钟  

等闲何处得灵方丹脸云鬟日月长大罗过却三千岁更向人间魅阮郎  

曾随阿母汉宫斋凤驾龙軿列御堦当时白燕无寻处今日云鬟见玉钗  

上已日陪襄阳李尚书宴光风亭  

碧池萍嫩桞垂波绮席丝镛舞翠娥为报防稽亭上客永和应不胜元和  

奉酬  

闰余春草景沉沉褉饮风亭恣赏心红袖青娥留永夕汉隂宁肯羡山隂  

病中客散复言懐  

华髪离披卧满头暗虫衰草入乡愁枕前人去空庭暮又见芭蕉白露秋  

处州月夜穆中丞席和主人  

羌竹繁银烛红月光初出桞城东忽见隠侯裁一咏还须书向郡楼中  

寻花  

游春未足春将度访紫寻红少在家借问流莺与飞蝶更知何处有幽花  

赠陈长史妓【`本内宫人`】  

寳钿云和玉禁僊深含媚靥褭朱春风不怕君王恨引出幽花落外边  

题王况故居  

入巷萧条起悲绪儿女犹居旧贫处尘满空牀屋见天独作驴鸣一声去  

偶题  

迟日新防游冶娘盈盈防艇白莲塘掬水逺湿岸边郎红绡缕中玉钏光  

恸桞论  

孀妻栖戸仍无嗣欲访孤坟谁引至裴佪无处展哀情惟有衣襟知下泪  

夜入简子古城  

逺火荧荧聚寒鬼緑焰欲销还复起夜深风雪古城空行客衣襟汗如水  

桂江中题香顶台  

岧岧香积凌空翠天上名花落幽地老僧相对竟无言山鸟却呼诸佛字  

僧檐前独竹咏  

乱石田中寄孤本亭亭不住凌虚引欲以袈裟拂着来一边碧玉无轻粉  

送人随姊夫任云安令  

闲逐维私向武城北风青雀片时行孤防瞥过荆州岸认得瞿塘急浪声  

山中喜崔补阙见寻  

鹿袖青藜防耳巾潜夫岂觧拜朝臣白屋藜牀还共入山妻老大不羞人  

偶题三首  

金牓荣名俱失尽病身为庻更投魑春娥慢笑无愁色别向人家舞柘枝  

得罪除名谪海头惊心无暇与身愁中使不知何处住家书莫寄向春州  

嘉兴社日  

消渴天涯寄病身临卭知我是何人今年社日分余肉不值陈平又不均  

席上赠李尹  

伛偻山夫发似丝松间石上坐多时飘饮不曾看酒肆世人空笑亦何为  

弼公院问病  

一头细发两分丝卧见芭蕉白露滋欲令居士身无病直待众生苦尽时  

惜花  

年少共怜含露色老人偏惜委尘红如何遂得心中事毎要花时不厌风  

代番僧留别  

此地縁疎语未通归时老病去无穷定知不彻南天竺死在条支隂碛中  

桂江逢王使君旅衬归  

故人丹旐出南威少妇随丧哭渐归遥想北原新垅上日寒光浅小松稀  

## 万首唐人绝句卷一  

宋　洪迈　编  

五言  

寄髙彭州　　　　　　　　杜　甫  

百年已过半秋至转饥寒为问彭州牧何时救急难  

归雁  

东方万里客乱定几年归肠断江城雁髙髙正北飞  

即事  

百寳装腰带真珠络臂鞲笑时花近眼舞罢锦纒头  

绝句十二首  

江边踏青罢回首见旌旗风起春城暮髙楼鼔角悲迟日江山丽春风花草香泥融飞燕子沙暖睡鸳鸯江碧鸟逾白山青花欲燃今春看又过何日是归年蔼蔼花蘂乱飞飞蜂蝶多幽栖身嬾动客至欲如何日出篱东水云生舍北泥竹髙鸣翡翠沙僻舞鹍鸡凿井交防叶开渠断竹根扁舟轻袅缆小迳曲通村急雨捎溪足斜晖转树腰隔巢黄鸟竝飜藻白鱼跳舍下笋穿壁庭中藤刺檐地晴丝冉冉江白草纎纎江动月移石溪虚云傍花鸟栖知故道帆过宿谁家闻道巴山里春船正好行都将百年兴一望九江城水槛温江口茅堂石笋西移船先主庙洗药浣沙溪漫道春来好狂风大放颠吹花随水去飜却钓鱼船  

王録事许修草堂赀不到聊小诘  

为嗔王録事不寄草堂赀昨属愁春雨能忘欲漏时  

答郑十七郎  

雨后过畦润花残步屐迟把文惊小陆好客见当时  

复愁十二首  

人烟生处僻虎迹过新蹄野鹘飜窥草村船逆上溪钓艇収缗尽昬鸦接翅稀月生初学扇云细不成衣万国尚防寇故园今若何昔归相识少早已战场多身觉省郎在家须农事归年深荒草径老恐失柴扉金丝缕箭镞皂尾制旗竿一自风尘起犹嗟行路难外寇何曽盛干戈不肯休闾阎听小子谈话覔封侯贞观铜牙弩开元锦兽张花门小箭好此物弃沙场今日翔麟马先宜驾鼔车无劳问河北诸将觉荣华任转江淮粟休添苑圃兵由来貔虎士不满凤凰城江上亦秋色火云终不移巫山犹锦树南国且黄鹂每恨陶彭泽无钱对菊花如今九日至自觉酒须赊病减诗仍拙吟多意有余莫看江揔老犹被赏时鱼  

武侯庙  

遗庙丹青落空山草木长犹闻辞后主不复卧南阳  

八阵图  

功盖三分国名成八阵图江流石不转遗恨失吞吴  

相逢行　　　　　　　　　李　白  

相逢红尘内髙揖黄金鞭万户垂杨栁君家阿那边  

塞上曲三首  

大汉无中策匈奴犯渭桥五原秋草緑胡马一何骄命将征西极横行隂山侧燕支落汉家妇女无花色转战渡黄河休兵乐事多萧条清万里瀚海寂无波  

玉阶怨  

玉阶生白露夜久侵罗袜却下水精帘玲珑望秋月  

襄阳曲四首  

襄阳行乐处歌舞白铜鞮江城回緑水花月使人迷山公醉酒时酩酊襄阳下头上白接防倒着还骑马岘山临汉江水緑沙如雪上有堕泪碑青苔久磨灭且醉习家池莫看堕泪碑山公欲上马笑杀襄阳儿  

洛阳陌  

白玉谁家郎回车渡天津看花东陌上惊动洛阳人  

静夜思  

牀前看月光疑是地上霜举头望山月低头思故乡  

緑水曲  

緑水明秋月南湖采白苹荷花娇欲语愁杀荡舟人  

重忆贺监  

欲向江东去定将谁举杯稽山无贺老却棹酒船回  

题情深树寄象公  

肠断枝上猨泪添山下樽白云见我去亦为我飞飜  

送侄艮携二妓赴防稽戏有此赠  

携妓东山去春光半道催遥看二桃李防入镜中开  

送殷淑  

痛饮龙笻下灯青月复寒醉歌惊白鹭半夜起沙滩  

送陆判官往琵琶峡  

水国秋风夜殊非逺别时长安如梦里何日是归期  

留别金陵诸公  

食出野田美酒临逺水倾东流若未尽应见别离情  

别东林寺僧  

东林送客处月出白猨啼笑别庐山逺何烦过虎谿  

奔亡道中三首  

苏武天山上田横海岛边万重关塞断何日是归年亭伯去安在李陵降未归愁容变海色短服改朝衣谈笑三军却交游七贵疎仍留一只箭未射鲁连书  

田园言懐  

贾谊三年谪班超万里侯何如牵白犊饮水对清流  

纪南陵题五松山四首  

圣逹有去就潜光愚其色鱼与龙同池龙去鱼不测当时板筑辈岂知傅说情一朝和殷人光气为列星时命或大谬仲尼将奈何鸾鳯忽覆巢麒麟不来过山蔽鲁国有斧且无柯归来归去来宵济越洪波初出金门寻王侍御不遇咏壁上鹦鹉  

落羽辞金阙孤鸣托绣衣能言终见弃还向陇西飞  

醉题王汉阳防  

我似鹧鸪鸟南迁懒北飞时寻汉阳令取醉月中归  

秋浦歌十二首  

秋浦锦駞鸟人间天上稀山鸡羞渌水不敢照毛衣秋浦多白猨超腾若飞雪牵引条上儿饮弄水中月愁作秋浦客强看秋浦花山川如剡县风日似长沙醉上山公马寒歌寗戚牛空吟白石烂泪满黒貂裘秋浦千重岭水车岭最竒天倾欲堕石水拂寄生枝江祖一片石青天扫画屏题诗畱万古緑字锦苔生逻人横鸟道江祖出鱼梁水急舟行疾山花拂面香水如一匹练此地即平天耐可乘明月看花上酒船炉火照天地红星乱紫烟郎明月夜歌曲动寒川白髪三千丈縁愁似个长不知明镜里何处得秋霜秋浦田舍翁采鱼水中宿妻子张白鹇结罝映深竹桃波一步地了了语声闻阙与山僧别低头礼白云  

九日龙山饮  

九日龙山饮黄花笑逐臣醉看风落帽舞爱月畱人  

铜官山醉后绝句  

我爱铜官乐千年未拟还要须回舞袖拂尽五松山  

陪侍郎叔游洞庭醉后三首  

今日竹林宴我家贤侍郎三杯容小阮醉后发清狂船上齐桡乐湖心泛月归白鸥闲不去争拂酒筵飞刬却君山好平铺湘水流巴陵无限酒醉杀洞庭秋  

对雪献从兄虞城宰  

昨夜梁园雪弟寒兄不知庭前防玉树肠断忆连枝  

哭宣城善酿纪叟  

纪叟黄泉里还应酿老春夜台无晓日沽酒与何人  

王昭君  

昭君拂玉鞍上马啼红颊今日汉宫人明朝胡地妾  

杜陵  

南登杜陵上北望五陵间秋水明落日流光灭逺山  

观放白鹰  

八月边风高胡鹰白锦毛孤飞一片雪百里见秋毫  

白鹭鸶  

白鹭下秋水孤飞如坠霜心闲且未去独立沙洲傍  

独坐敬亭山  

众鸟高飞尽孤云去独闲相看两不厌只有敬亭山  

陪从祖济南太守泛鹤山湖三首  

初谓鹤山近宁知湖水遥此行殊访戴自可缓归桡湖阔数千里湖光揺碧山湖西正有月独送李膺还水入北湖去舟从南浦回遥看鹊山转却似送人来  

青溪半夜闻笛  

羌笛梅花引吴溪陇水清寒山秋浦月肠断玉关情  

夏日山中  

懒揺白羽扇裸袒青林中脱巾挂石壁露顶洒松风  

流夜郎题葵叶  

惭君能卫足叹我逺移根白日如分照还归守故园  

巴女词  

巴水急如箭巴船去若飞十月三千里郎行防嵗归  

越女词五首  

长干吴儿女眉目艶星月屐上足如霜不着鵶头袜吴儿多白晳好为荡舟剧卖眼掷春心折花调行客耶溪采莲女见客棹歌回笑入荷花去佯羞不出来东阳素足女防稽素舸郎相看月未堕白地断肝肠镜湖水如月耶溪女如雪新妆荡新波光景两竒绝  

怨情  

美人卷珠帘深坐嚬蛾眉但见泪痕湿不知心恨谁  

浣纱石上女  

玉靣耶溪女青蛾红粉妆一双金齿屐两足白如霜  

见韦叅军量移东阳  

潮水还归海流人却到吴相逢问愁苦泪尽日南珠  

## 万首唐人绝句卷二  

宋　洪迈　编  

五言  

莎栅聨句　　　　　　　　韩　愈  

冰溪时咽绝风枥方轩举此处不断肠定知无断处  

和虢州刘给事使君三堂二十一咏  

新亭  

湖上新亭好公来日出初水文浮枕簟瓦影防鱼  

流水  

汨汨几时休从春复到秋秪言池未满池满强交流  

竹洞  

竹洞何年有公初斫竹开洞门无鎻钥俗客不曾来  

月台  

南馆城隂阔东湖水气多直须台上看始奈月明何  

渚亭  

自有人知处那无歩往踪莫教安四壁面面看芙蓉  

竹溪  

蔼蔼溪流漫梢梢岸篠长穿沙碧簳浄落水紫苞香  

北湖  

闻说游湖棹寻常到此回应留醒心处凖拟醉时来  

花岛  

蜂蝶去纷纷香风隔岸闻欲知花岛处水上覔红云  

栁溪  

桞树谁人种行行夹岸高莫将条系防着处有蝉号  

西山  

新月迎宵挂晴云到晚留为遮西望眼终是懒回头  

竹迳  

无尘从不扫有鸟莫令弹若要添风月应除数百竿  

荷池  

风雨秋池上高荷葢水繁未谙鸣摵摵那似卷翻翻  

稻畦  

卦布畦堪数枝分水莫寻鱼肥知己秀鹤没觉初深  

栁巷  

桞巷还飞絮春余防许时吏人休报事公作送春诗  

花源  

源上花初发公应日日来丁宁红与紫切勿一时开  

北楼  

郡楼乘晓上尽日不能回晚色将秋至长风送月来  

镜潭  

非铸复非镕澄忽此逢鱼鰕不用避秪是照蛟龙  

孤屿  

朝游孤屿南暮戱孤屿北所以孤屿鸟与公尽相识  

方桥  

非阁复非船可居兼可过君欲问方桥方桥如此作  

梯桥  

乍似上青防初疑蹑菡蓞自无飞仙骨欲度何由敢  

月池  

寒池月下明新月池边曲若不妬清妍却成相映烛  

把酒  

扰扰驰名者谁能一日闲我来无伴侣把酒对南山  

嘲少年  

直把春偿酒都将命乞花秪知闲信马不觉误随车  

酬马侍郎寄酒  

一壶情所寄四句意能多秋到无诗酒其如月色何  

次峡石  

数日方离雪今朝又出山试慿高处望隐约见潼关  

入黄溪闻猿　　　　　　　栁宗元  

溪路千里曲哀猿何处鸣孤臣泪已尽虚作断肠声  

江雪  

千山鸟飞绝万径人踪灭孤舟簑笠翁独钓寒江雪  

春懐故园  

九鳸鸣已晚楚乡农事春悠悠故池水空待灌园人  

再上湘江  

好在湘江水今朝又上来不知从此去更遣几年回  

长沙驿  

海鹤一为别存亡三十秋今来数行泪独上驿南楼  

桂州北望  

幽径为谁开羙人城北来王程倘余暇一上子陵台  

登桞州峨山  

荒山秋日午独上意悠悠如何望乡处西北是融州  

三赠刘员外  

信书成自误经事渐知非今日临岐别何年待汝归  

荅  

年方伯玉早恨比四愁多防待休车骑相随出罻罗  

零陵早春  

问春从此去几日到秦原慿寄还乡梦殷勤入故园  

寓兴二首　　　　　　　　刘禹锡  

常谈即至理安事非常情寄语何平叔无为轻老生世途多礼数鹏鷃各逍遥何事陶彭泽抛官为折腰  

古调  

轩后初冠冕前旒为蔽明安知从复道然后见人情  

经檀道济故垒  

万里长城壊荒营野草秋秣陵多士女犹唱白符鸠  

君山懐古  

属车八十一此地阻长风千载威灵尽赭山寒水中  

敬酬防公见寄二首  

凄凉沃洲僧顦顇柴桑宰别来二十年唯余两心在越江千里镜越岭四时雪中有逍遥人夜深观水月  

戏和吕八郡内书懐  

文苑振金声循良冠百城不知今史氏何处列君名  

咏史二首  

骠骑非无势少卿终不去世道剧頽波我心如砥柱贾生明王道卫绾工车戱同遇汉文时何人居贵位  

庭竹  

露涤铅粉节风揺青玉枝依依似君子无地不相宜  

甘棠馆二首  

公馆似仙家池清竹径斜山禽忽惊起冲落半嵓花门前洛阳道门里桃源路尘土与烟霞其间十余歩  

饮酒看牡丹  

今日花前饮甘心醉数杯但愁花有语不为老人开  

纪南歌  

风烟纪南城尘土荆南路天寒多猎骑走上樊姬墓  

荆州歌二首  

渚宫杨桞暗麦城朝雉飞可怜踏青伴乘暖着轻衣今日好南风商旅相催发沙头樯竿上始见春江阔  

视刀环歌  

常恨言语浅不如人意深今朝两相视脉脉万重心  

三阁词四首  

贵人三阁上日晏未梳头不应有恨事娇甚却成愁珠箔曲琼钩子细见扬州北兵那得度浪语判悠悠沉香帖阁柱金缕画门楣囘首防幡下已见黍离离三人出眢井一身登槛车朱门漫临水不可见鲈鱼  

淮隂行五首  

簇簇淮隂市竹楼縁岸上好日起樯竿乌飞惊五两今日转舩头金乌指西北烟波与春草千里同一色舩头大铜镮摩挲光陈陈早早使风来沙头一眼认何物令侬羡羡郎船尾燕衘泥趂樯竿宿食长相见隔浦望行船头昻尾幰幰无奈晚菜时清淮春浪软  

浑侍中宅牡丹  

径尺千余朶人间有此花今朝见顔色更不向诸家  

秋风引  

何处秋风至萧萧送鴈羣朝来入庭树孤客最先闻  

桞花词三首  

开从緑条上散逐香风逺故取花落时悠扬占春晚轻飞不假风轻落不委地撩乱舞晴空发人无限思晴天黯黯雪来送青春暮无意似多情千家万家去  

路傍曲  

南山宿雨晴春入鳯凰城处处闻管无非送酒声  

纥那曲词二首  

杨栁欝青青竹枝无限情周即一回顾听唱纥那声踏曲兴无穷调同词不同愿郎千万寿长作主人翁  

伤段右丞  

江海多豪气朝廷有直声何言马蹄下一旦是佳城  

伤独孤舎人  

昔别一年少今悲防国华逺来同社燕不见早梅花  

伤厐京兆  

京兆归何处章台空暮尘可怜鸾镜下哭杀画眉人  

鄂渚留别李表臣  

高樯起行色促柱动离声欲问江深浅应如逺别情  

荅表臣赠别二首  

昔为瑶池侣飞舞集蓬莱今作江汉别风雪一裵回嘶马立未还行舟路将转江头暝色深挥袖依稀见  

始发鄂渚寄表臣二首  

祖帐管绝客帆西风生回车已不见犹听马嘶声晓发栁林戍遥城闻五鼓忆与故人眠此时犹晤语  

出鄂州界懐表臣二首  

离席一挥桮别愁今尚醉迟迟有情处却恨江帆驶梦觉疑连榻舟行忽千里不见黄鹤楼寒沙雪相似  

和游房公旧竹亭闻琴  

尚有竹间路永无綦下尘一闻流水曲重忆餐霞人和西川李尚书知与元武昌有旧逺示二篇【`来诗云元公令陈从事求蜀琴将以为寄而讣闻因陈生防葬`】  

如何赠琴日已是绝时无复双金报空余挂劔悲寳匣从此闭朱谁复调秪应随玉树同向土中销  

别苏州二首  

三载为吴郡临岐祖帐开虽非谢桀黠且为一裵回流水阊门外秋风吹桞条从来送客去今日自魂销  

罢和州游建康  

秋水清无力寒山暮多思官闲不计程徧上南朝寺  

九日登高  

世路山河险君门烟雾深年年上高处未省不伤心  

归信吟　　　　　　　　　孟　郊  

泪墨洒为书将寄万里亲书去魂亦去兀然空一身  

古怨  

试妾与君泪两处滴池水看取芙蓉花今年为谁死  

闺怨  

妾恨比斑竹下盘烦寃根有笋未出土中已含泪痕  

古意  

河边织女星河畔牵牛郎未得渡清浅相对遥相望  

乐府  

莲子不可得荷花生水中犹胜道傍桞无事荡春风  

再下第  

一夕九起嗟梦短不到家两度长安陌空将泪见花  

渭上思归  

独访千里信逈临千里河家在吴楚乡泪寄东南波  

朔方邀花伴  

边地春不足十里见一花及时须遨游日暮饶风沙  

看花  

独游终难醉挈榼徒经过闲花不觧语劝得酒无多  

过彭泽  

扬帆过彭泽舟人讶叹息不见种桞人霜风空寂歴  

旅行  

楚水结冰薄楚云为雪防野梅参差发旅榜逍遥归  

送柳淳  

青山临黄河下有长安道世上名利人相逢不知老  

## 万首唐人绝句卷三  

宋　洪迈　编  

五言  

禁中　　　　　　　　　　白居易  

门严九重静幽一室闲好是修心处何必在深山  

村雪夜坐  

南背灯坐风霰暗纷纷寂寞深村夜残鴈雪中闻  

友人夜访  

檐间清风簟松下明月杯幽意正如此况乃故人来  

北亭独宿  

悄悄壁下牀纱笼耿残烛夜半独眠觉疑在僧房宿  

晚望  

江城寒角动沙洲夕鸟还独在高亭上西南望逺山  

招东邻  

小榼二升酒新簟六尺牀能来夜话否池畔欲秋凉  

山下宿  

独到山下宿静向月中行何处水边碓夜舂云母声  

池畔二首  

结构池西廊防理池东树此意人不知欲为待月处持刀闲宻竹竹少风来多此意人不防欲令池有波  

禁中秋宿  

风翻来里幙雨冷通中枕耿耿背斜灯秋牀一人寝  

出关路  

山川函谷路尘土游子顔萧条去国意秋风生故关  

照镜  

皎皎青铜镜斑斑白丝鬓岂复更藏年实年君不信  

夜雨  

早蛩啼复歇残灯灭又明隔知夜雨芭蕉先有声  

秋夕  

叶声落如雨月色白似霜夜深方独卧谁为拂尘牀  

防雨夜行  

漠漠秋云起稍稍夜寒生自觉衣裳湿无防亦无声  

江楼闻砧  

江人授衣晚十月始闻砧一夕髙楼月万里故园心  

宿东林寺  

经灯熖短僧炉火气深索落庐山夜风雪宿东林  

夜雪  

已讶衾枕冷复见戸明夜深知雪重时闻折竹声  

忠州郡中  

乡路音信断山城日月迟欲知州近逺阶前摘荔枝  

盩厔县北楼望山  

一为趋走吏尘土不开顔辜负平生眼今朝始见山  

别韦苏州  

百年愁里过万感醉中来惆怅城西别愁眉两不开  

长安送桞大东归  

白社羁游伴青门逺别离浮名相引住归路不同归  

除夜宿洺州  

家寄关西住身为河北游萧条嵗除夜旅泊在洺州  

冬至夜懐湘灵  

艳质无由见寒衾不可亲何堪最长夜俱作独眠人  

凉夜有懐  

清风吹枕席白露湿衣裳好是相亲夜漏迟天气凉  

病中作  

乆为劳生事不学摄生道少年已病多此身岂堪老  

问淮水  

自嗟名利客扰扰在人间何事长淮水东流亦不闲  

宿樟亭驿  

夜半樟亭驿愁人起望乡月明何所见潮水白茫茫  

翰林中送独孤起居出院  

碧落留云住青放鹤还银台向南路从此到人间  

感髪落  

昔人愁头白谁知未白衰眼前应落尽无可变成丝  

禁中闻蛬  

悄悄禁门闭夜深无月明西独闇坐满耳新蛬声  

秋虫  

切切闇下喓喓深草里秋天思妇心雨夜愁人耳  

忆元九  

江陵道相思逺不知近来文卷里半是忆君诗  

昼卧  

抱枕无言语空房独悄然谁知尽日卧非病亦非眠  

有感  

绝与断丝犹有却续时唯有衷肠断无应续得期  

荅友问  

似玉童顔尽如霜病鬓新莫惊身顿老心更老于身  

村居  

门闭仍逢雪厨寒未起烟贫家重寥落半为日高眠  

早春  

雪散因和气冰开得暖光春销不得处唯有鬓边霜  

重寄元九  

萧散弓惊鴈分飞劔化龙悠悠天地内不死会相逢  

红藤杖  

交亲过浐别车马到江回唯有红藤杖相随万里来  

雨中题衰桞  

湿屈青条折寒飘黄叶多不知秋雨意更遣欲如何  

庾楼新嵗  

嵗时销旅貎风景触乡愁牢落江湖意新年上庾楼  

遗爱寺  

弄石临溪坐寻花绕寺行时时闻鸟语处处是泉声  

自悲  

火宅煎熬地霜松摧折身因知羣动内易死不过人  

问刘十九  

緑螘新醅酒红泥小火炉晚来天欲雪能饮一杯无  

醉中对红叶  

临风杪秋树对酒长年人醉貎如霜叶虽红不是春  

山中戏问韦侍御  

我抱栖云志君懐济世才常吟反招隠那得入山来  

龙昌寺荷池  

泠碧新秋水残红半破莲从来寥落意不似此池边  

商山路有感  

万里路长在六年身始归所经多旧馆大半主人非  

太平乐词二首  

嵗丰仍节俭时泰更销兵圣念长如此何忧不太平湛露浮尧酒薫风起舜歌愿同尧舜意所乐在人和  

小曲新词二首  

霁色鲜宫殿秋声脆管圣明千载乐嵗嵗似今年红裾明月夜碧簟早秋时好向昭阳宿天凉玉漏迟  

闺怨词三首  

朝憎莺百啭夜妬燕双栖不惯经春别唯知到晓啼珠箔笼寒月纱背晓灯夜来巾上泪一半是春冰关山征戍逺闺閤别离难苦战应憔悴寒衣不要寛  

南浦别  

南浦凄凄别西风嫋嫋秋一看肠一断好去莫回头  

吟元郎中白鬓诗兼饮雪水茶  

冷咏霜毛句闲尝雪水茶城中展眉处只是有元家  

寄王秘书  

霜菊花萎日风梧叶碎时怪来秋思苦縁咏秘书诗  

勤政楼西老桞  

半朽临风树多情立马人开元一株桞长庆二年春  

桞条词送别  

南陌伤心别东风满把春莫欺杨桞弱劝酒胜于人  

怨词  

夺宠心那惯寻思倚殿门不知移旧爱何处作新恩  

不睡  

熖短寒釭尽声长晓漏迟年衰自不睡不是守三尸  

宿阳城驿对月  

亲故寻回驾妻孥未出关鳯凰池上月送我过商山  

山泉煎茶  

坐酌泠泠水看煎瑟瑟尘无由持一盌寄与爱茶人  

吉祥寺见钱侍郎题名  

云雨三年别风波万里行秋心正萧索况见故人名  

城上  

城上咚咚鼓朝衙复晚衙为君慵不出落尽绕城花  

湖上夜饮  

郭外迎人月湖边醒酒风谁留使君饮红烛在舟中  

见李苏州示男阿武诗自感成咏  

遥羡青云里祥鸾正引雏自怜沧海畔老蚌不生珠  

题故元少尹集后  

黄壤讵知我白头徒忆君唯将老年泪一洒故人文  

九日代罗樊二妓招舒著作  

罗敷敛双袂樊姬献一杯不见舒员外秋菊为谁开  

逺师  

东宫白庻子南寺逺禅师何处遥相见心无一事时  

问逺师  

荤羶停夜食吟咏散秋懐笑问东林老诗应不破斋  

池西亭  

朱栏映晚树金魄落秋池还似钱塘夜西楼月出时  

访皇甫七  

上马行数里逢花倾一杯更无停泊处还是覔君来  

涂山寺独游  

野径行无伴僧房宿有期涂山来去熟唯是马蹄知  

逢旧  

久别偶相逢俱疑是梦中即今欢乐事放盏又成空  

恨词  

翠黛眉低敛红珠泪暗销从来恨人意不省似今朝  

池  

池晚莲芳谢秋竹意深更无人作伴唯对一张琴  

题周家歌者  

清如敲玉深圆似转簧一声肠一断能有几多肠  

萧庻子相过  

半日停车马何人在白家殷勤萧庻子爱酒不嫌茶  

酬裴相公见寄二绝  

习静心方泰劳生事渐希可怜安穏地舍此欲何归一双埀翅鹤数首觧嘲文緫是迂闲物争堪伴相君  

恨去年  

老去犹耽酒春来不着家去年来校晚不见洛阳花  

叹槿花  

朝荣殊可惜暮落实堪嗟若向花中比犹应胜眼花  

七年元日对酒五首  

庆吊经过懒逢迎拜跪迟不因时节日岂觉此身衰众老忧添嵗余衰喜入春年开第七秩屈指几多人三杯蓝尾酒一楪胶牙饧除却崔常侍无人共我争今朝吴与洛相忆一欣然梦得知君否俱过本命年同嵗崔何在同年杜又无应无藏避处只有且欢娱微之敦诗晦叔相次长逝岿然自伤因成二绝  

并失鹓鸾侣空留麋鹿身只应嵩洛下长作独游人长夜君先去残年我几何秋风满衫泪泉下故人多  

尝新酒忆晦叔二首  

樽里看无色杯中动有光自君抛我去此物共谁尝世上强欺弱人间醉胜醒自君抛我去此语更谁听  

寄李相公  

渐老只谋欢虽贫不要官唯求造化力试为驻春看  

池上二绝  

山僧对棋坐局上竹隂清映竹无人见时闻下子声小娃撑小艇偷采白莲回不觧藏踪迹浮萍一道开  

慿李睦州访徐凝山人  

郡守轻诗客乡人薄钓翁觧怜徐处士唯有李郎中  

赠结之  

欢爱今何在悲啼亦是空同为一夜夣共过十年中  

琴  

置琴曲机上慵坐但含情何烦故挥弄风弦自有声  

## 万首唐人绝句卷四  

宋　洪迈　编  

五言  

题李道士所居　　　　　　　岑参  

五粒松花酒双溪道士家唯求缩脚地乡路莫教赊  

见渭水思秦川  

渭水东流去何时到雍州慿添两行泪寄向故园流  

忆长安曲  

东望望长安正值日初出长安不可见喜见长安日  

灭敌曲  

都防新灭敌士马气亦麤萧条边塞净突兀天山孤  

题汾桥边柳【`曾居此郡十八年`】  

此地曾居住今来宛似归可怜汾上柳相见也依依  

题三防寺仓颉造字台  

野寺荒台晚寒天古木悲空阶有鸟迹犹似造书时  

九日思长安故园  

强欲登髙去无人送酒来遥怜故园菊应傍战场开  

叹白发  

白髪生偏速教人不奈何今朝两鬓上又较数茎多  

经陇头分水  

陇水何年有潺潺逼路旁东西流不歇曾断防人肠  

醉里送人赴西镇  

醉后未能别待醉方送君看君走马去直入火山云  

题城中髙居  

居住最髙处千家常眼前题诗饮酒后只对众峰眠  

戏题闗门  

来亦一布衣去亦一布衣羞见闗城吏还从旧路归  

答裴迪忆终南山　　　　　　王维  

淼淼寒流广苍苍秋雨晦君问终南山心知白云外  

闻裴迪吟诗戏赠  

猿吟一何苦愁朝复悲夕莫作巫峡声肠断秋江客  

赠韦穆  

与君青眼客共有白云心不向东山去自令春草深  

云溪杂题五首　鸟鸣涧  

人闲桂花落夜静春山空月出惊山鸟时鸣春涧中  

莲花坞  

日日采莲去洲长多暮归弄篙莫溅水畏湿红莲衣  

鸬鷀堰  

乍向红莲没复出青蒲飏独立何防防衔鱼古查上  

上平田  

朝耕上平田暮耕上平田借问问津者宁知沮溺贤  

萍池  

春池深且广防待轻舟囘靡靡绿萍合垂杨扫复开  

辋川二十首　孟城坳  

新家孟城口古木余衰柳来者复为谁空悲昔人有  

华子冈  

飞鸟去不穷连山复秋色上下华子冈惆怅情何极  

文杏馆  

文杏裁为梁香茅结为宇不知栋里云去作人间雨  

斤竹岭  

檀乐映空曲青翠漾涟漪暗入商山路樵人不可知  

鹿柴  

空山不见人但闻人语响反景入深林复照青苔上  

木兰柴  

秋山敛余照飞鸟逐前侣彩翠时分明夕岚无处所  

茱萸沜  

结实红且绿复如花更开山中倘留客置此茱萸杯  

宫槐陌  

仄径荫宫槐幽阴多绿苔譍门但迎扫畏有山僧来  

临湖亭  

轻舸迎仙客悠悠湖上来当轩对尊酒四面芙蓉开  

南垞  

轻舟南垞去北垞淼难即隔浦望人家遥遥不相识  

欹湖  

吹箫凌极浦日暮送夫君湖上一囘首青山卷白云  

柳浪  

分行接绮树倒影入清漪不学御沟上春风伤别离  

栾家濑  

飒飒秋雨中浅浅石溜泻跳波自相溅白鹭惊复下  

金屑泉  

日饮金屑泉少当千余嵗翠凤翔文螭羽节朝玉帝  

白石滩  

清浅白石滩绿蒲向堪把家住水东西浣沙明月下  

北垞  

北垞湖水北杂树映朱栏逶迤南川水明灭青林端  

竹里舘  

独坐幽篁里弹琴复长啸深林人不知明月来相照  

辛夷坞  

木末芙蓉花山中发红蕚涧户寂无人纷纷开且落  

漆园  

古人非傲吏自阙经世务偶寄一防官婆娑数株树  

椒园  

桂樽迎帝子杜若赠佳人椒浆奠瑶席欲下云中君  

送黎拾遗  

相送临髙台川原杳何极日暮飞鸟还行人去不息  

山中送别  

山中相送罢日暮掩柴扉春草明年绿王孙归不归  

别辋川别业  

依迟动车马惆怅出松萝忍别青山去其如绿水何  

山中寄弟妹  

山中多法侣禅诵自为羣城郭遥相望唯应见白云  

别崔九弟  

城隅一分手防日还相见山中有桂花莫待花如霰  

留别崔兴宗  

驻马欲分襟清寒御沟上前山景气佳独往还惆怅  

息夫人  

莫以今时宠难忘旧日恩看花满眼泪不共楚王言  

班婕妤三首  

玉窗萤影度金殿人声绝秋夜守罗帷孤灯耿不灭宫殿生秋草君王恩幸疎那堪闻凤吹门外度金舆怪来妆閤闭朝下不相迎总向春园里花间语笑声  

红牡丹  

绿艳闲且静红衣浅复深花心愁欲断春色岂知心  

左掖棃花咏  

闲洒阶边草轻随箔外风黄莺弄不足衔入未央宫  

相思  

红杏生南国秋来发故枝劝君休采撷此物最相思  

山茱萸  

朱实山下开清香寒更发幸与丛桂花窗前向秋月  

菩提寺禁示裴迪  

安得舍尘网拂衣辞世喧悠悠策藜杖归去桃花源  

杂咏三首  

家住孟津河门对孟津口常有江南船寄书家中否君自故乡来应知故乡事来日绮窗前寒梅着花未已见寒梅发复闻啼鸟声愁心视春草畏向玉堦生  

崔兴宗写真咏  

画君年少时如今君已老今时新识人知君旧时好  

哭孟襄阳  

故人不可见汉水日东流借问襄阳老江山空蔡州  

辋川遇雨忆终南山　　　　　裴迪  

积雨晦空曲平沙灭浮采辋水去悠悠南山复何在  

赋辋川孟城坳  

结庐古城下时登古城上古城非畴昔今人自来往  

华子冈  

落日松风起还家草露晞云光侵履迹山翠拂人衣  

文杏馆  

迢迢文杏馆跻攀日已屡南岭与北湖前看复囘顾  

斤竹岭  

明流纡且直绿篠密复深一径通山路行歌望旧岑  

鹿柴  

日夕见寒山便为独往客不知深林事但有麏麚迹  

木兰柴  

苍苍落日时鸟声乱溪水縁溪路转深幽兴何时已  

茱萸沜  

飘香乱椒桂布叶间栾檀云日虽囘照森沈犹自寒  

宫陌亭  

门前宫槐陌是向欹湖道秋来山雨多落叶无人扫  

临湖亭  

当轩弥滉漾孤月正徘徊谷口猿声发风传入户来  

南垞  

孤舟信风泊南垞湖水岸落日下崦嵫清波殊淼漫  

欹湖  

空濶湖水广青荧天色同舟一长啸四面来清风  

柳浪  

映池同一色逐吹散如丝结阴既得地何谢陶家时  

栾家濑  

潄声喧极浦沿涉向南津泛泛鳬鸥度时时欲近人  

金屑泉  

萦渟澹不流金碧如可拾迎晨含素华独往事朝汲  

白石滩  

跂石复临水弄波情未极日下川上寒浮云澹无色  

北垞  

南山北垞下结宇临欹湖每欲采樵去扁舟出菰蒲  

竹里馆  

来过竹里馆日与道相亲出入唯山鸟幽深无世人  

辛夷坞  

缘堤春草合王孙自留翫况有辛夷花色与芙蓉乱  

漆园  

好闲早成性果此皆宿诺今日漆园游还同庄叟乐  

椒园  

丹刺与人衣芳香留过客幸堪调鼎用愿君垂采摘  

送崔九  

归然深浅去须尽丘壑美莫学武陵人暂游桃源里  

杨子津　　　　　　　　　孟浩然  

北固临京口夷山近海滨江风白浪起愁杀渡头人  

北涧浮舟  

北涧流常满浮舟触处通沿洄自有趣何必五湖中  

春晓  

春眠不觉晓处处闻啼鸟夜来风雨声花落知多少  

问舟子  

向夕问舟子前程复防多湾头正堪泊淮里足风波  

檀溪寻故人  

花半成龙竹池分跃马溪田园人不见疑向洞中栖  

赠王九  

日暮田家逺山中勿久淹归人须早去稚子望陶潜  

洛中访袁拾遗不遇  

洛阳访才子江岭作流人闻访梅花早何如北地春  

寻菊花潭主人  

行至菊花潭村西日已斜主人登髙去鸡犬空在家  

蓟门看灯  

异俗非乡俗新年改故年蓟门看火树疑是烛龙然  

宿建徳江  

移舟泊烟渚日暮客愁新野旷天低树江清月近人  

戏主人  

客醉眠未起主人呼解酲已言鸡黍熟复説瓮头清  

洛阳道中  

珠弹繁华子金羁游侠人酒酣白日暮走马入红尘  

送朱大入秦  

游人五陵去宝剑直千金分手脱相赠平生一片心  

送友人之京  

君登青云去予望青山归云山从此别泪湿薜萝衣  

秋雁　　　　　　　　　　虞世南  

日暮霜风急羽翮转难任为有传书意聨翩入上林  

初晴应教  

初日明燕馆新溜满梁池归云半入岭残滴尚悬枝  

春夜  

春花月徘徊竹堂侵夜开惊鸟排林度风花入水来  

风　　　　　　　　　　　　李峤  

解落三秋叶能开二月花过江千尺浪入竹万竿斜  

## 万首唐人绝句卷五  

宋　洪迈　编  

五言  

江行无题一　　　　　　　　钱起  

倾酒向涟漪乘流东去时寸心同尺璧投此报冯夷  

二  

江曲全萦楚云氛半自秦岘山囘首望如别故闗人  

三  

浦烟函夜色冷日转秋旻自有沈碑石清光不照人  

四  

楚岸云空合楚城人不来只今谁善舞莫恨发阳台  

五  

行背青山郭吟当白露秋风流无屈宋空咏古荆州  

六  

晚来渔父喜罾重欲収迟恐有长江使金钱愿赎  

七  

去指龙沙路徒悬象魏心夜凉无逺梦不为偶闻砧  

八  

霁云疎有叶雨浪细无花穏放扁舟去江天自有涯  

九  

好日当秋半层波动旅肠已行千里外谁与共秋光  

十  

润色非东里官曹更建章宦游难自定来唤櫂船郎  

十一  

夜江清未晓徒惜月光沈不是因行乐堪伤老大心  

十二  

翳日多乔木维舟取束薪静听江叟语俱是厌兵人  

十三  

箭漏日初短汀烟草木衰雨余虽更绿不是采苹时  

十四  

山雨夜来涨喜鱼跳满江岸沙平欲尽埀蓼入船窗  

十五  

渚边新雁下舟上独凄凉俱是南来客怜君缀一行  

十六  

牵路缘江狭沙崩岸不平尽知行处险谁肯载时轻  

十七  

云密连江暗风斜着物鸣一杯真战将笑尔作愁兵  

十八  

柳拂斜开路篱边数户村可能还有意不掩向江门  

十九  

不识桓公渇徒吟子美诗江清唯独看心外更谁知  

二十  

憔悴异灵均非谗作逐臣如逢渔父问未是独醒人  

二十一  

水涵秋色静云带夕阳髙诗癖非吾病何妨吮短毫  

二十二  

登舟非古岸还似阻西陵箕伯无多少囘头讵不能  

二十三  

帆翅初张处云鹏怒翼同莫愁千里路自有到来风  

二十四  

悠云久无雨江燕社犹飞却笑舟中客今年未得归  

二十五  

佳节虽逢菊浮生正是萍故山何处望荒岸小长亭  

二十六  

行到楚江岸苍茫人正迷秖如秦塞逺格摘鹧鸪啼  

二十七  

月下江流静村荒人语稀鹭鸶虽有伴乃共影双飞  

二十八  

斗转月未落舟行夜已深有村知不逺风便数声砧  

二十九  

棹惊沙鸟迅飞溅夕阳波不顾鱼多处应防一目罗  

三十  

渐觉江天逺难逢故国书可能无往事空食鼎中鱼  

三十一  

岸草连荒色村声乐稔年晚晴初获稻闲却采莲船  

三十二  

滩浅争游鹭江清易见鱼怪来吟未足秋物欠红渠  

三十三  

蛩响依莎草萤飞透水烟夜凉谁咏史空泊运租船  

三十四  

睡穏叶舟轻风防浪不惊任君芦苇岸终夜动秋声  

三十五  

自念平生意曾期一郡符岂知因谪宦斑鬓入江湖  

三十六  

烟渚复烟渚画屏休画屏引愁天末去数防暮山青  

三十七  

水天凉夜月不是惜清光好物随人秘秦淮忆建康  

三十八  

古来多思客摇落恨江潭今日秋风至萧疎独沔南  

三十九  

映竹疑村好穿芦觉渚幽渐安无旷土姜芋当农収  

四十  

秋风动客心寂寂不成吟飞上危樯立啼莺报好音  

四十一  

见底髙秋水开怀万里天旅吟还有伴沙柳数枝蝉  

四十二  

九日自佳节扁舟无一杯曹园旧尊酒戏马忆髙台  

四十三  

兵火有余烬贫村才数家无人争晚渡残月下寒沙  

四十四  

渚禽菱芡足不向稻粱争静宿凉湾月应无失侣声  

四十五  

轻云未防霜树杪橘初黄信是知名物防风过水香  

四十六  

渺渺望天涯清涟浸赤霞难逢星汉使乌鹊日乘查  

四十七  

土旷深耕少江平逺钓多生平皆弃本金革竟如何  

四十八  

海月非常物等间不可寻披沙应有地浅处定无金  

四十九  

风晚冷飕飕芦花已白头旧来无叶寺堪忆玉京秋  

五十  

风好来无阵云闲去有宗钓歌无逺近应喜罢艨艟  

五十一  

吴疆连楚甸楚俗异吴乡漫把尊中物无人啄蠏匡  

五十二  

岸绿野烟逺江红斜照防撑开小渔艇应到月明归  

五十三  

雨余江始涨漾漾见流薪曽叹河中木斯言忆古人  

五十四  

叶舟维夏口烟野独行时不见头陁寺空怀幼妇碑  

五十五  

晚泊武昌岸津亭疎柳风数株曾手植好事忆陶公  

五十六  

坠露晚犹浓秋花不易逢涉江虽已晚髙树搴芙蓉  

五十七  

舟航依浦定星斗满江寒若比阴霾日何妨夜未阑  

五十八  

近戍离金落孤岑望火门唯将知命意潇洒向乾坤  

五十九  

丛菊生堤上此花长后时有人还采掇何必在春期  

六十  

夕景残霞落秋寒细雨晴短缨何用濯舟在月中行  

六十一  

垠坏满江水地坳生野塘晚荷人不折留此作秋香  

六十二  

左宦终何路摅怀亦自寛襞牋嘲白鹭无意喻枭鸾  

六十三  

楼空人不归云是去时衣黄鹤无心下长应笑令威  

六十四  

白帝朝惊浪寻阳暮映云等闲生险易世路只如君  

六十五  

橹慢开轻浪帆虚带白云客船虽狭小容得庾将军  

六十六  

风雨正甘寝云霓忽晚晴放歌虽自遣一岁又峥嵘  

六十七  

静看秋江水风防浪渐平人间驰竞处尘土自波成  

六十八  

风借帆方疾风囘櫂却迟较量人世事不校一毫厘  

六十九  

咫尺愁风雨匡庐不可登秖疑云雾窟犹有六朝僧  

七十  

幽思正迟迟沙边濯弄时自怜非博物犹未识鳬葵  

七十一  

曾有烟波客能歌西塞山落花唯待月一钓紫菱湾  

七十二  

千顷水纹细一拳岚影孤君山寒树绿曾过洞庭湖  

七十三  

光濶重湖水低斜逺雁行未曾无兴咏多谢沈东阳  

七十四  

晚菊绕江垒忽如开古屏莫言时节过白日有余馨  

七十五  

秋寒鹰隼健逐雀下云空知是江湖濶无心击塞鸿  

七十六  

日落长亭晚山门步障青可怜无酒分处处有旗亭  

七十七  

江草何多思冬青尚满洲谁能惊鵩鸟作赋为沙鸥  

七十八  

逺岸无行树经霜有伴红停船搜好句题叶赠江枫  

七十九  

身世比行舟无风亦暂休敢言终破浪唯愿穏乘流  

八十  

数畆苍苔石烟蒙鹤卵洲定因词客遇名字始风流  

八十一  

兴闲停桂楫路好过私门不负佳山水还开酒一樽  

八十二  

幽怀念烟水长恨隔龙沙今日滕王阁分明见落霞  

八十三  

短楫休敲桂孤根自驻萍自怜非剑气空向斗牛星  

八十四  

江流何渺渺怀古独依依渔父非贤者芦中但有机  

八十五  

髙浪如银屋江风一发时笔端降太白才大语终竒  

八十六  

细竹渔家路晴阳看结缯喜来邀客坐分与折腰菱  

八十七  

幸有烟波兴宁辞笔砚劳缘情无怨刺却似反离骚  

八十八  

平湖五百里江水想通波不奈扁舟去其如决计何  

八十九  

数逢云断处去岸映髙山身到韦江日应犹未得闲  

九十  

一湾斜照水三板顺风船未敢相邀钓劳生只自怜  

九十一  

江雨正霏防江村晚渡稀何曾妨钓艇更待得鱼归  

九十二  

沙上独行时吟情到楚词难将垂岸蓼盈把当江篱  

九十三  

新野旧楼名寻阳胜赏情照人长一色江月共凄清  

九十四  

愿饮西江水那吟北渚愁莫教留滞迹逺比蔡昭侯  

九十五  

湖口分江水东流独有情当时好风物谁伴谢宣城  

九十六  

寻阳江畔菊应似古来秋为问幽栖客吟时得酒不  

九十七  

髙峰有佳号千尺倚寒风若使鑪烟在犹应为上公  

九十八  

万木已清霜江边村事忙故溪黄稻熟一夜梦中香  

九十九  

楚水苦萦囘征帆落又开可缘非直路却有好风来  

一百  

逺谪嵗时晏暮江风雨寒仍愁系舟处惊梦近长滩  

## 万首唐人绝句卷六  

宋　洪迈　编  

五言  

蓝溪杂咏十二首　　　　　　钱起  

望山台  

望山登春台目尽趣难极晚景下平阡花际霞峰色  

板桥  

静宜樵隠度逺与车马隔有时行药来喜遇归山客  

石井  

片霞照仙井泉底桃花红那知幽石下不与武陵通  

古藤  

引蔓出云树垂轮覆巢鹤幽人对酒时苔上闲花落  

伺山径  

防转到青山数重度流水秦人入云去知向桃源里  

药圃  

春畦生百药花叶香初霁好日与光风偏来入丛蕙  

石上苔  

净与溪色连幽宜松雨滴谁知古石上不染世人迹  

竹间路  

暗归草堂静半入花源去有时载酒来不与清风遇  

东坡  

永日兴难忘掇芳春坡曲新晴花枝下爱此苔水绿  

石莲花  

幽石生芙蓉百花惭美色逺笑越溪女闻芳不可识  

潺湲声  

乱石跳素波寒声来防处飕飕瞑风起散出空林去  

松下雪  

虽因朔风至不向瑶台侧唯助苦寒松偏明后凋色  

赴章陵酬李卿赠别  

一官叨下秩九棘谢知音芳草文园路春愁满别心  

郎员外见寻不遇  

轩骑来相访渔樵悔晚归更怜谁露迹花里防墙衣  

逢侠者  

燕赵悲歌士相逢剧孟家寸心言不尽前路日将斜  

过故吕侍御宅  

不见承明客愁闻长乐钟马卿何早世汉主欲登封  

送杨著作归东海  

杨柳出闗色东行千里期酒酣暂轻别路逺始相思  

九日寄侄  

采菊偏相忆传香寄便风今朝竹林下莫使桂尊空  

崔逸人山亭  

药径深红藓山牕满翠防羡君花下醉胡蝶梦中飞  

宿洞口馆  

野竹通溪冷秋泉入户鸣乱来人不到寒草上阶生  

梨花  

艶净如笼月香寒未逐风桃花徒照地终被笑妖红  

感事三首　　　　　　　　　元稹  

为国谋羊舌从来不为身此心长自保终不学张陈自笑心何劣区区辨所寃伯仁虽到死终不向人言富贵年皆长风尘旧转稀白头方见绝遥为一霑衣  

题翰林东閤前小松  

檐碍脩鳞亚霜侵簇翠黄唯余入琴韵终待舜弦张  

西还  

悠悠洛阳梦郁郁灞陵树落日正西归逢君又东去  

与乐天同葬杓直  

元伯来相葬山涛誓抚孤不知他日事兼得似君无  

旅眠  

内外都无隔帷屏不复张夜眠兼客坐同在火炉牀  

合衣寝  

良夕背灯坐方成合衣寝酒醉夜未阑防囘颠倒枕  

竹簟  

竹簟衬成茵未忍都令卷忆昨初来日看君自施展  

牡丹二首  

簇蘂风频坏裁红雨更新眼看吹落地便别一年春繁绿阴全合衰红展渐难风光一擡举犹得暂时看  

象人  

被色空成象观空色异真自悲人是假那复假为人  

嵗日  

一日今年始一年前事空凄凉百年事应与一年同  

赠熊士登  

平生本多思况复老逢春今日梅花下他乡值故人  

夏阳亭临望  

望逺音书绝临川意绪长殷勤眼前水千里到河阳  

日髙睡  

隔世身如梦频来不为名怜君近南住时得到山行  

辋川  

世累为身累闲忙不自由殷勤辋川水何事出山流  

天坛归  

为结区中累因辞洞里花还来旧城郭烟火万人家  

雨后  

倦寝数残更孤灯暗又明竹梢余雨重时复拂帘惊  

晴日  

多病苦虚羸晴明强展睂读书心绪少闲卧日长时  

直台  

糜入神羊队乌惊海鹭眠仍教百余日迎送直防前  

行宫  

寥落古行宫宫花寂寞红白头宫女在闲坐説宗  

醉行  

秋风方索漠霜貌足睽携今日骑骢马街中醉踏泥  

指巡胡  

遣闷多慿酒公心只仰胡挺身唯直指无意独欺愚  

饮新酒  

闻君新酒熟况值菊花秋莫怪平生志图销尽日愁  

香毬  

顺俗唯团转居中莫动摇爱君心不测犹讶火长烧  

嘉陵水  

尔是无心水东流有恨无我心无説处也共尔何殊  

漫天岭赠僧  

五上两漫天因师懴业缘漫天无尽日浮世有穷年  

百牢闗  

天上无穷路生期七十间那堪九年内五度百牢闗  

二月十九日酬王十八全素  

君念世上川嗟子老瘴天那堪十日内又长白头年  

古筑城曲五解  

年年塞下丁长作出塞兵自从冒顿强官筑遮敌城筑城须努力城髙遮得贼但恐贼路多有城遮不得丁口传父口莫问城坚不平城被敌围汉劚城墙走因兹请休和敌骑往来过半疑兼半信筑城犹嵳峩筑城安敢烦愿听丁一言请筑鸿胪寺兼愁敌出闗  

逢雪宿芙蓉山　　　　　　刘长卿  

日暮苍山逺天寒白屋贫柴门闻犬吠风雪夜归人  

送客之闽中  

朝无寒士达家在旧山贫相送天涯里怜君更逺人  

赠秦系二首  

羣公谁让位五柳独知贫惆怅青山路烟霞老此人初迷武陵路复出孟尝门囘首江南岸青山与旧恩夜中对雪赠秦系时秦初与谢氏离婚谢氏在越  

月明花满地君自忆山阴谁遣因风起纷纷乱此心  

湘妃  

帝子不可见秋风来暮思婵娟湘江月千载空蛾眉  

斑竹  

苍梧千载后斑竹对湘沅欲识湘妃怨枝枝满泪痕  

春草宫怀古  

君王不可见芳草旧宫春犹带罗裙色青青向楚人  

正朝览镜  

憔悴逢新嵗芳菲见旧春朝来明镜里不忍白头人  

洲送李端公  

片帆何处去匹马独归迟惆怅江南北青山欲暮归  

送张十八归桐庐  

归人乘野艇带月过江邨正落寒潮水相随夜到门  

过白鹤观寻岑秀才不遇  

不知方外客何事鎻空房应向桃源里教他唤阮郎  

听弹琴  

冷冷七上静听松风寒古调虽自爱今人多不弹  

咏墙阴下葵  

此地常无日青青独在阴太阳偏不及非是未倾心  

入百丈涧见桃花晚开  

百丈深涧里过时花欲妍应缘地势下遂使春风偏  

送子婿往扬州四首  

渡口发梅花山中动泉脉芜城春草生君作扬州客半逻莺满树新年人独还落花逐流水共到茱萸湾雁还空渚在人去落潮翻临水独挥手残阳归掩门狎鸟携稚子钓鱼终老身殷勤嘱归客莫话桃源人  

寄龙山道士  

悠悠白云里独住青山客林下□焚香桂花同寂寂  

送方外上人  

孤云将野鹤岂向人间住莫买沃洲山时人已知处  

送灵澈  

苍苍竹林寺杳杳钟声晚荷笠带夕阳青山独归逺  

茱萸湾  

荒凉野店绝迢逓人烟逺苍苍古木中多是隋家苑  

赴楚州阻浅  

楚城今近逺积霭寒塘暮水浅舟且迟淮潮至何处  

江中对月  

空洲夕烟敛望月秋江里厯厯沙上人月中孤渡水  

平蕃曲三首  

吹角报蕃营囘军欲洗兵已教青海外自筑汉家城渺渺戍烟孤茫茫塞草枯陇头那用闭万里不防胡绝汉大军还平沙独戍闲空留一片石万古在燕山  

寻贺九不遇  

楚水日夜绿傍江春草深青青遥满目万里伤归心  

送友人  

对酒灞亭暮相看愁自深河边草已绿此别难为心  

送萧校书　　　　　　　　朱余庆  

马识青山路人随白浪船别君犹有泪学道漫经年  

宿道士观  

堂闭仙人影空坛月露初闲听道家子盥潄读灵书  

送陈标  

满酌劝童仆好随郎马蹄春风戒行李莫上白铜鞮  

重阳宴百花亭  

闲携九日酒共到百花亭醉里求诗境囘看岛屿青  

酬李躔侍郎  

此去非闗兴君行不当游无因两处马共饮一溪流  

别李侍御后却寄  

已作亭下别未忘灯下情吟多欲就枕更漏转分明  

天长路别朱大　　　　　　　李躔  

驿骑难随伴寻山半忆君苍崖残月路犹数过溪云  

酬朱大  

十夜郡城宿苦吟身未闲那堪西郭别雪路问看山  

雨后思湖上居　　　　　　　许浑  

前山风雨凉歇马坐埀杨何处芙蓉落南渠秋水香  

闻歌  

新秋管清时转遏云声曲尽不知处月髙风满城  

思天台山  

赤城云雪深山客负归心昨夜西斋宿月明琪树阴  

长安早春怀江南  

云月有归处故山清洛南如何一花发春梦徧江潭  

塞下  

夜战桑干北秦兵半不归朝来有乡信犹自寄征衣  

送客南归  

野寺薜萝晚官渠杨柳春归心已无限更送洞庭人  

## 万首唐人绝句卷七  

宋　洪迈　编  

五言  

嵩山夜还　　　　　　　　宋之问  

家住嵩山下好采旧山薇自省游泉石何曾不夜归  

湖上别鉴上人  

愿与道林近在意逍遥篇自有灵佳寺何用沃洲禅  

题鉴上人房二首  

落花双树积芳草一庭春玩之堪兴异何必见幽人晚入应真理经行尚未囘房中无俗物林下有青苔  

途中寒食  

马上逢寒食途中属暮春可怜江浦望不见洛桥人  

荅田徴君  

出游杳何处迟囘伊洛间归寝忽成梦宛在嵩丘山  

咏史　　　　　　　　　　　髙适  

尚有绨袍赠应怜范叔寒不知天下士犹作布衣看  

田家春望  

出门何所见春色满平芜可叹无知己髙阳一酒徒  

闲居  

柳色惊心事春风厌索居方知一杯酒犹胜百家书  

送兵至蓟北  

积雪与天回屯兵连塞愁谁知此行迈不为觅封侯  

封丘作  

州县才难适云山道欲穷揣摩惭黠吏栖隐谢愚公  

题张处士菜园  

耕地桑柘间地肥菜常熟为问葵藿资何如庙堂肉  

石宫四咏　　　　　　　　　元结  

石宫春雪白白雪宜苍苔拂雪践石径俗士谁能来石宫夏水寒寒水宜髙林逺风吹萝蔓野客熈清阴石宫秋气清清气宜山谷落叶逐霜风幽人爱松竹石宫冬日暖暖日宜温泉晨光静水雾逸者犹安眠  

将牛何处去二首【`叔闲叟甥直者长子`】  

将牛何处去耕破故城东相伴有田父相欢惟牧童将牛何处去耕破西阳城叔闲修农具直者伴我耕  

将船何处去二首【`叔静叟甥正者次子`】  

将船何处去钓彼大囘中叔静能鼔桡正者随弱翁将船何处去送客小囘南有时逢恶客还家亦少酣  

效何水部二首　　　　　　韦应物  

玉宇含清露香笼防轻烟应当结沈抱难从兹夕眠夕漏起遥怨虫响乱秋阴反覆相思字中有故人心  

期元侍御不至二首  

庭树忽已暗故人那不来秖应厌烦暑永月坐霜台官荣多所系闲居亦愆期髙阁犹相望青山欲暮时  

澧上醉题  

芳园知夕燕西郊已独还谁言不同赏俱是醉花间  

西郊  

山髙鸣过雨涧树落残花非闗春不待当由期自賖  

对月寄孔谏议  

思怀在云阙泊素守中林出处虽殊迹明月两知心  

赠李儋  

风光山郡少来看广陵春残花犹待客莫问意中人  

寄释子良史酒  

秋山僧冷病聊寄五三杯应泻山瓢里还寄此瓢来  

上皇三台  

不寐倦长更披衣出户行月寒秋竹冷风切夜窗声  

襃子卧病  

念子抱沉疾霜露变滁城独此髙牕下自然无世情  

寄璨师  

林院生夜色西廊上纱灯时忆长松下独坐一山僧  

寄卢陟  

柳叶遍寒塘晓霜凝髙阁累日此留连别来成寂寞  

宿永阳寄璨师  

遥知郡斋夜冻雪封松竹时有山僧来悬灯独自宿  

雪行  

浙沥覆寒骑飘飖暗川容行子郡城晓披云看杉松  

秋夜寄丘员外  

怀君属秋夜散步咏凉天山空松子落幽人应未眠  

入西斋示僧  

僧斋地虽密忘子迹要賖一来非问讯自是看山花  

赠丘员外  

迹与孤云逺心将野鹤俱那同石氏子每到府门趋  

赠旧识  

少年游太学负气蔑诸生蹉跎三十载今日海隅行  

寄淮上綦母三【`请去声作音佐`】  

满城怜傲吏终日赋新诗请报淮阴客春帆浪作期  

送房杭州  

专城未四十暂谪岂蹉跎风雨呉门夜恻怆别情多  

听江笛送陆侍御  

逺聼江上笛临觞一送君还愁独宿夜更向郡斋闻  

答宾  

斜月才鉴帷凝霜偏冷枕持情须耿耿故作单牀寝  

送丘员外归山居  

郡阁始嘉宴青山忆旧居为君量革履且愿住篮轝  

答崔都水  

深夜竹庭雪孤灯案上书不遇无为化谁复得闲居  

酬令狐司録善福精舍见赠  

野寺望山雪空斋对竹林我以养愚地生君道者心  

答赵氏生  

暂与云林别忽陪鸳鹭翔看山不得去知尔独相望  

答王卿送别  

去马嘶春草归人立夕阳元知数日别要使两情伤  

怀琅邪二释子  

白云埋大壑阴崖滴夜泉应居西石室月照山苍然  

话旧  

存亡三十载事过悉成空不惜霑衣泪并话一宵中  

阊门怀古  

独鸟下髙树遥知呉苑园凄凉千古事日暮倚阊门  

登楼  

兹楼日登眺流嵗暗蹉跎坐厌淮阴守秋山红树多  

善福寺阁  

残霞照髙阁清山出逺林晴明一登望潇洒此幽襟  

寒食后北楼作  

园林过新节风花乱髙阁遥闻击鼔声蹴踘军中乐  

西楼  

髙阁一长望故园何日归烟尘拥函谷秋雁过来稀  

夜望  

南楼夜已寂暗鸟动林间不见城郭事沈沈唯四山  

晚登郡阁  

怅然髙阁望已掩东城闗春风偏送桞夜景欲沈山  

咏玉  

乾坤有精物至宝无文章雕琢为世器真性一朝伤  

咏露珠  

秋行一滴露清夜坠天将来玉盘上不定始知圆  

咏水精  

映物随顔色含情无表里持来向明月的皪愁成水  

咏瑚  

绛树无花叶非石亦非琼世人何处得蓬莱石上生  

咏琉璃  

有色同寒冰无物隔纎尘象筵看不见堪将对玉人  

咏琥珀  

曾为老茯神本是寒松液蚊蚋落其中千年犹可觌  

咏晓  

军中始吹角城上河初落深沈犹隐帷晃朗先分阁  

咏夜  

明从何处去暗从何处来但觉年年老半是此中催  

咏声  

万物自生听大空恒寂寥还从静中起却向静中消  

野居书情  

世事日可见身名良蹉跎尚瞻白云岭聊作负薪歌  

郡斋卧疾  

香炉宿火灭兰灯宵影防秋斋独卧病谁与覆寒衣  

秋斋独宿  

山月皎如烛风霜时动竹夜半鸟惊栖窗闲人独宿  

秋夜  

髙阁渐凝露凉叶稍飘闱忆在南宫直夜长钟漏稀  

咏春雪  

徘徊轻雪意似惜艳阳时不悟风花冷翻令梅柳迟  

对残灯  

独照碧牕乆欲随寒烬灭幽人将遽眠解带翻成结  

紫荆花  

杂英纷已积含芳独暮春还如故园树忽忆故园人  

翫萤火  

时节变衰草物色近新秋度月影才敛绕竹光复流  

移海榴  

叶有苦寒色山中霜霰多虽此蒙阳景移根意若何  

题桐叶  

参差剪緑绮潇洒覆琼柯忆在沣东寺偏书此叶多  

池上  

郡中卧病久池上一来賖榆柳飘枯叶风雨倒横查  

西塞山  

势从千里奔直入江中断岚横秋塞雄地束惊流满  

夜闻独鸟啼  

失侣度山觅投林舍北啼今将独夜意偏知对影栖  

闻雁  

故园眇何处归思方悠防淮南秋雨夜髙斋闻雁来  

竹里迳　　　　　　　　司空文明  

幽迳行迹稀清阴苔色古萧萧风欲来乍似蓬山雨  

黄子陂  

岸芳春色晓水影夕阳防寂寂深烟里渔舟夜不归  

田鹤  

散下渚田中隐见菰蒲里哀鸣自相应欲作凌风起  

药园  

春园芳已遍绿蔓杂红英独有深山客时来辨药名  

石井  

苔色遍春石桐阴入寒井幽人独汲时先乐残阳影  

板桥  

横遮野水石前带荒村道来往见愁人清风柳阴好  

石莲花  

今逢石上生本自波中有红艳秋风里谁怜众芳后  

逺寺钟  

杳杳疎钟发月风清复引中宵独听之似与东林近  

松下雪  

不随晴野尽独向深松积落照入寒光偏能伴幽寂  

新柳  

全欺芳蕙晚似妒寒梅疾撩乱发青条春风来几日  

唐昌公主院防花  

遗殿空长闭乘鸾自不囘至今荒草上寥落旧花开  

别张赞  

今日山晴后残蝉菊发时发楼见秋色何处最相思  

晚思  

蛩余窗下月草湿阶前露晚景凄我衣秋风入何树  

留卢秦卿  

知有前期在难分此夜中无将故人酒不及石尤风  

金陵怀古  

辇路江枫暗宫朝野草春伤心庾开府老作北朝臣  

哭麴山人  

忆昔秋风起君曾叹逐臣何言芳草日自作九泉人  

下第　　　　　　　　　　　赵嘏  

南溪抱瓮客失意自怀羞晚路谁携手残春自白头  

到家  

童稚苦相问归来何太迟共谁争嵗月赢得鬓边丝  

春酿  

春酿正风流梨花莫问愁马卿思一醉不惜鹔鹴裘  

寒塘  

晓发梳临水寒塘坐见秋乡心正无限一雁度南楼  

## 万首唐人绝句卷八  

宋　洪迈　编  

五言  

夜还东溪　　　　　　　　　王绩  

石苔应可践丛枝幸易攀青溪归路直乘月夜歌还  

山中别李处士  

为向东溪道人来路渐赊山中春酒熟何处得停家  

初春  

春来日渐长醉客喜年光稍觉池亭好偏闻酒瓮香  

醉后  

阮籍醒时少陶潜醉日多百年何足度乘兴且长歌  

题酒店壁  

昨夜缾始尽今朝瓮即开梦中占梦罢还向酒家来  

戏题卜铺壁  

旦逐刘伶去宵随毕卓眠不应长卖卜须得杖头钱  

尝春酒  

野觞浮郑酌山酒漉陶巾但令千日醉何惜两三春  

独酌  

在生知防日无状逐空名不如多酿酒时向竹林倾  

秋夜喜遇王处士  

北场芸霍罢东臯刈黍归相逢秋月满更值夜萤飞  

山夜调琴  

促轸乘明月抽对白云从来山水韵不使俗人闻  

看酿酒  

六月调神麴正朝汲美泉从来作春酒未省不经年  

入长安咏秋蓬示辛学士  

遇坎聊知止逢风或未归孤根何处断轻叶强能飞  

辛答  

托根虽异所飘叶早相依因风若有便更共入云飞  

题酒店壁五首  

洛阳无大宅长安乏主人黄金消未尽秖为酒家贫竹叶连槽翠蒲桃带麴红相逢不令尽别后为谁空对酒但知饮逢人莫强牵倚垆便得睡横瓮足堪眠此日长昏饮非闗养性灵眼看人尽醉何忍独为醒有客须交饮无钱可别酤来时长道贳惭愧酒家壶  

他乡叙兴　　　　　　　　　王勃  

缀叶归烟晚乘花落照春边城琴酒处俱是越乡人  

夜兴  

野烟含夕渚山月照秋林还将中散兴来偶步兵琴  

临江二首  

泛泛东流水飞飞北上尘归骖将别棹俱是倦游人去骖嘶别路归櫂隠孤舟江臯木叶下应想故城秋  

江亭夜月送别二首  

江送巴南水山横塞北云津亭秋月夜谁见泣离羣乱烟笼碧砌飞月向南端寂寂离亭掩江山此夜寒  

别人四首  

久客逢余闰他乡别故人自然堪下泪谁忍望征尘江上风烟积山幽云雾多送君南浦外还望将如何桂条虽不驻兰筵幸未开林塘风月赏应待故人来霜华净天末雾色笼江际客子常畏人何为久留滞  

赠李十四四首  

野客思茅宇山人爱竹林琴樽唯待处风月自相寻小径偏宜草空庭不厌花平生谁与酒自得防仙家乱竹开三径飞花满四邻从来杨子宅别有尚人风筵调桂轸月径引藤杯直当花院里书斋望晓开  

早春野望  

江旷春潮白山长晓岫青他乡临睨极花柳映边亭  

山中  

长江悲已滞万里念将归况复髙风晚山山黄叶飞  

冬郊行望  

桂密岩花白棃疎林叶红江臯寒望尽归念断征蓬  

寒夜思友三首  

久别侵怀抱他乡变容色月夜调鸣琴相思此何极云间征思断月下归愁切鸿雁西南飞如何故人别朝朝翠山下夜夜苍江曲复此遥相思清樽湛芳渌  

始平晓息  

观阙长安近江山蜀路赊客行朝复夕无处是乡家  

扶风昼届离京浸逺  

帝里金茎去扶风石柱来山川殊未已行路方悠防  

普安建阴题壁  

江汉深无极梁岷不可攀山川云雾里游子何时还  

曲江池　　　　　　　　　卢照邻  

浮香绕曲岸圆影覆华池常恐秋风早飘零君不知  

临阶竹  

封霜连锦砌防露拂瑶阶聊将仪凤质暂与俗人谐  

含风蝉  

髙情临爽月急响送秋风独有危冠意还将衰鬓同  

浴浪鸟  

独舞依磐石羣飞动轻浪奋迅碧沙前长怀白云上  

葭川独泛  

倚櫂春江上横舟石岸前山瞑行人断迢迢独泛仙  

送元兄入蜀  

闗山客子路花柳帝王城此中一分手相顾怜无声  

宿武  

方池开晓色圆月下秋阴已乘千里兴还抚一琴  

二  

庭摇北风柳院绕南飞禽累宿恩方重穷秋叹不深  

九陇津集  

落落树阴紫澄澄水华碧复有翻飞禽徘徊疑曳舄  

登玉清  

绝顶横临日孤峯半倚天徘徊拜真老万里见风烟  

游昌化山精舍  

宝地乘峰出香台接汉髙稍觉真途近方知人事劳  

咏照　　　　　　　　　　骆宾王  

写月无芳桂照月有花菱不持光谢水翻将影学冰  

在军登城楼  

城下风威冷江中水气寒戎衣何日定歌舞入长安  

易水送人  

此地别燕丹壮士髪冲冠昔时人已没今日水犹寒  

挑灯杖  

禀质非贪热焦心岂惮熬终知不自润何处用脂膏  

咏尘  

凌波起罗袜含风染素衣别有知音调闻歌应自飞  

翫初月  

忌满光恒缺乘昏影渐流自能明似镜何用曲如钩  

和圣制函谷闗　　　　　　张九龄  

函谷虽云险黄河复已清圣心无所隔空此置闗城  

又渡潼闗  

隐嶙故城垒荒凉空戍楼在徳不在险方知王道休  

荅靳博士  

上苑春先入中园花尽开唯余幽径草尚待日光催  

照镜见白发  

宿昔青云志蹉跎白发年谁知明镜里形影自相怜  

自君之出矣  

自君之出矣不复理残机思君如满月夜夜减清辉  

贵公子夜阑曲　　　　　　　李贺  

褭褭沈水烟乌啼夜阑景曲沼芙蓉波腰围白玉冷  

马诗十六首  

龙脊贴连钱银蹄白踏烟无人识锦韂谁为铸金鞭忽忆周天子驱车上玉山鸣驺辞凤苑赤骥最承恩大漠沙如雪燕山月似钩何当金络脑恼走踏青秋西母酒将阑东王饭已干君王若燕去谁为拽车辕赤兔无人用当须吕布骑吾闻果下马羁策任蛮儿飂叔死怱怱如今不豢龙夜来霜压栈骏骨析西风内马赐宫人银韀刺骐驎年时盐坂上蹭蹬溘风尘批竹初攒耳桃花未上身他时须搅阵牵去借将军宝玦谁家子长闻侠骨香堆金买骏骨将送楚襄王香襆赭罗新盘龙蹙镫鳞囘看南陌上谁道不逢春不从桓公猎何能伏虎威一朝沟陇出看取拂云飞白铁剉青禾碪间落细莎世人怜小颈金埒畏长牙伯乐向前看旋毛生腹间只今掊白草何日蓦青山萧寺防经马元从竺国来空知有善相不解走章台汗血到王家随銮撼玉珂少君骑海上人见是青骡武帝爱神仙烧金得紫烟厩中皆肉马不解上青天  

昌谷读书示巴童  

虫响灯光薄宵寒药气浓君怜垂翅客辛苦尚相从  

巴童答  

巨鼻宜山褐厐睂入苦吟非君唱乐府谁识怨秋深  

代崔家送客  

行葢柳烟下马蹄白翩翩恐送行处尽何忍重扬鞭  

莫种树  

园中莫种树种树四时愁独睡南牀月今秋似去秋  

将发  

东牀卷席罢濩落将行去秋白遥遥空日满门前路  

塘上行  

藕花凉露湿花缺藕根涩飞下雌鸳鸯塘水声溘溘  

京城  

驱马出门意牢落长安心两事谁向道自作秋风吟  

玉真公主山居　　　　　　储光羲  

山北天泉苑山西凤女家不言沁园好独隠武陵花  

游湖  

竹吹留歌扇莲香入舞衣前溪多曲溆乘兴莫先归  

长安道二首  

西行一千里暝色生寒树暗闻歌吹声知是长安路鸣鞭过酒肆袨服游倡门百万一时尽含情无片言  

洛阳道五首  

洛水春冰开洛城春树绿朝看大道上落花乱马足大道直如髪春日佳气多五陵贵公子双双鸣玉珂春风二月时道旁柳堪把上枝覆宫阁下枝拂车马剧孟不知名千金买宝剑出入平津邸自言娇且艳洛水照千门千门碧空里少年不得志走马游新市  

江南曲四首  

绿江深见底髙浪直翻空惯是湖边住舟轻不畏风逐流牵荇叶沿岸摘芦苗为惜鸳鸯鸟轻轻动画桡日暮长江里相邀归渡头落花如有意来去逐船流隔江看树色沿月听歌声不是长干住那从此路行  

## 万首唐人绝句卷九  

宋　洪迈　编  

五言  

赠李唐山人　　　　　　　戴叔伦  

此意无所欲闭门风景迟柳条将白发相对共垂丝  

题秦隠君丽句亭  

北人归欲尽犹自住萧山闭户不曾出诗名满世间  

答孙常州见忆  

画鹢春风里超遥去若飞那能寄相忆不并子猷归  

送裴明州效南朝体  

湘水连湘水千波万浪中知郎未得去惭愧石尤风  

戏留顾明府  

江明雨初歇山暗云犹湿未可动归桡前程风浪急  

答崔载华  

文案日成堆愁睂拽不开偷归瓮间卧逢个楚狂来  

将赴行营劝客同醉  

丝管霜天夜烟尘淮水西明朝上征去相伴醉如泥  

夏夜江楼防别  

不作十日别烦君此相留两余江上月好醉竹间楼  

嵗除日追赴抚州辨对留别崔法曹  

上国杳未到流年忽复新囘车不自识君定送何人  

江馆防别  

离亭一防宿能有防人同莫以囘车泣前途不尽穷  

容州囘逢陆三别  

西南积水逺老病喜生归此地故人别空余泪满衣  

古意寄呈二侍郎  

夜光贮怀袖待报一顾恩日向江湖老此心谁为论  

送李大夫渡口阻风  

浪息定何时龙门到恐迟轻舟不敢渡空立望旌旗  

过三闾庙  

沅湘流不尽屈宋怨何深日暮秋烟起萧萧枫树林  

泊湘口  

湘山千岭树桂水九秋波露重猿声绝风清月色多  

赴抚州对奉酬崔法曹  

谤议不自辨亲朋那得知雨中驱马去非是独伤离  

游道林寺  

佳山路不逺俗侣到常稀及此烟霞暮相看复欲归  

后宫曲  

初入长门宫谓言君戏妾宁知秋风至吹尽庭前叶  

新别离  

手把杏花枝未曾经别离黄昏掩闗后寂寞心自知  

昭君词  

汉宫若逺近路在寒沙上到死不得归何人共南望  

劝陆三饮酒  

寒郊好天气劝酒莫辞频扰扰钟陵市何穷不醉人  

关山月  

月出照闗山秋风人未还清光无逺近乡泪半书间  

其二  

一雁过连营繁霜覆古城悲笳在何处半夜起边声  

寄外兄　　　　　　　　　　卢仝  

何处堪惆怅情亲不得亲兴宁楼上月辜负酒家春  

守嵗  

老来经节腊乐事甚悠悠不及儿童日都卢不解愁  

新月  

仙宫云箔卷露出玉帘钩清光无所赠相忆凤凰楼  

解闷  

人生都防日一半是离忧但有樽中物从他万事休  

忆酒寄刘侍郎  

爱酒如偷蜜憎醒似见刀君为麴糵主酒醒莫辞劳  

新蝉  

泉溜潜幽咽琴鸣乍往还长风剪不断还在树枝间  

村醉  

村醉黄昏归健倒三四五摩娑莓苔背嗔我惊尔不  

石让竹  

自顾掇不转何敢当主人竹弟有清风可以娱嘉宾  

竹答石  

竹弟谢石兄清风非所任随分有萧瑟实无坚重心  

酬徐公以新文见招  

昨夜霜明月果有清音生便与走相和愁闻寒玉声  

夜半步次古城　　　　　　　杨衡  

茫茫行复坐惟有古时城夜半无鸟雀花枝当月明  

边思  

苏武节旄尽李陵音信稀花当陇上发人向陇头归  

题花树  

都无看花意偶到树边来可怜枝上色一一为愁开  

宿吉祥寺寄庐山隐者  

凤鸣云外钟鹤宿千年松相思杳不见月出山重重  

老恨　　　　　　　　　　　刘乂  

风打杉雪残补书书不完懒学渭上翁辛苦把竹竿  

独饮  

尽饮调大羮自古无好手所以山中人兀兀但饮酒  

赠姚秀才小剑  

一条万古水向我手心流临行泻赠君勿荡细碎讐  

嘲荆卿  

白虹千里气颈血一剑义报恩不到头徒作轻生事  

与孟东野  

寒衣草木皮饥食草木根不为孟夫子岂识市井门  

爱碣石山  

碣石何青青挽我双眼睛爱尔多古峭不到山间行  

代牛言  

渇饮颍川水饿喘吴门月黄金如可种我力终不歇  

饿咏  

文王久不出贤士如土贱妻孥从饿死敢爱黄金篆  

和韦开州宿云寺　　　　　　张籍  

清净当深处虚明向逺开卷帘无俗客应只见云来  

桃坞  

春坞桃花发多将野客游日西殊未厌看望酒缸头  

竹岩  

独入千竿里缘岩踏石层笋头齐欲出更不许人登  

胡芦沼  

曲沼春流满新蒲映野鹅闲济朝饭后拄杖绕行多  

隐月岫  

月出深峯里清凉夏亦寒每嫌西落疾不得到明看  

琵琶台  

台上绿萝春闲登不待人每当休暇日着履戴巾  

梅溪  

自爱新梅好行寻一径斜不教人扫石恐扫落来花  

绣衣石榻  

山城无别味药草兼鱼果时到绣衣人同来石上坐  

茶岭  

紫芽连白蘂初向岭头生自看家人摘寻常触露行  

上士泉缾  

阶上一眼泉四边青石甃唯有防净僧添缾将盥漱  

流杯渠  

渌酒白螺杯随流去复囘似知人把处各向面前来  

盘石磴  

垒石盘空逺层层势不危不知行防匝得到上头时  

寄西峯僧  

松暗水涓涓夜凉人未眠西峯月犹在遥忆草堂前  

禅师  

独在西峯顶年年闭石房家中无子弟人到为焚香  

送逺客  

憔悴逺归客殷勤欲别杯九星坛下露防日见重来  

题晖禅师影堂  

早日欲参禅竟无相识缘道场今独到惆怅影堂前  

惜花  

山中春已晚处处见花稀明日来无尽林间宿不归  

泾州塞  

行到泾州塞唯闻差戍鼙道边双古堠犹记向安西  

岸花  

可怜岸边树红蘂发青条东风吹度水冲着木兰桡  

别子鹄  

离灯及晨辉行人起复思出门两相顾青山路透迤  

野中  

幕幕野田草草中牛羊道古墓无子孙白杨不得老  

和舍弟恭惜花　　　　　　　吕温  

去嵗无花看今年未看花更闻飘落尽走马向谁家  

浴后赠主人  

新浴振轻衣满堂寒月色主人有美酒况是曾相识  

吐蕃馆月夜  

三五穷荒月还应照北堂囘身向暗卧不忍见圆光  

题梁宣帝陵二首  

即讐终自翦覆国岂为雄假号孤城里何如在甬东祀夏功何薄尊周义不成凄凉庾信赋千载共伤情  

雪中送杨七  

愁云重拂地飞雪乱遥程莫虑前山暗归人眼自明  

衡州早春二首  

碧水何逶迤东风吹沙草烟波千万曲不辨嵩河道病肺不饮酒伤心不看花唯惊望乡处犹自隔长沙  

书怀寄刘连州  

朱邑何为者桐乡有古祠我心常所慕二郡老人知  

偶作二首  

栖栖复汲汲忽觉年四十今朝满衣泪不是伤春泣中夜兀然坐无言空涕洟丈夫志气事儿女安得知  

听笼中山鹊  

掩抑冲天意凄怆触笼音惊晓一闻处伤春千里心  

秋夜  

夜久叶露滴秋虫入户飞卧多骨髓冷起覆旧绵衣  

南涧  

野桂香满溪石沙寒覆水爱此南涧头一日潺潺里  

题柏岩禅师影堂  

山中砖塔闭松下影堂新恨不生前识今朝礼画身  

送人  

河亭収酒器语尽各西东囘首不相见行车秋雨中  

春意二首  

去日丁宁别情知寒食归缘逢好天气教熨看花衣谁是杏园主一枝临古岐从伤早春意乞取欲开枝  

早发汶南  

桥上车马发桥南烟树开青山斜不断迢递故乡来  

夜闻子规  

子规啼不歇到晓口应穿况是不眠夜声声在耳边  

四望驿松  

当初北涧别直至此亭中何意闻鞞耳听君枝上风  

江馆  

水面细风生菱歌慢慢声客亭临小市灯火夜妆明  

题江台驿  

水北金台路年年行客稀近闻天子使多取雁门归  

赠谪者  

何罪过长沙年年北望家重封岭头信一树海边花  

酬从侄借诗本  

眼暗没工夫慵来剪客须自看花様古称得少年无  

新嫁娘词三首  

邻家人不识牀上坐堆堆郎来傍门户满口索钱财锦帐两边横遮掩待娘行遣郎铺簟席相并拜亲情三日入防里洗手作羮汤未谙姑食性先遣小姑尝  

闻瀑布冰折　　　　　　　　马戴  

万仞冰梢折寒声投白云光摇山月堕我向石牀闻  

过亡友墓  

忆昨送君塟今看坟树髙寻思后期者只是益生劳  

白鹿原晚望  

浐曲雁飞下秦原人葬囘丘坟与城阙草树共尘埃  

秋思二首  

万木秋霖后孤山夕照余田园无嵗计寒近忆樵渔亭树霜霰满野塘鳬雁多蕙兰不可折楚老徒悲歌  

万神谷纪事  

霹雳振秋岳折松横洞门云龙忽变化但觉玉潭昏  

## 万首唐人绝句卷十  

宋　洪迈　编  

五言  

应制奉和潼闗　　　　　　　张説  

天徳平无外闗门东复西不将千里隔何用一丸泥  

奉裴中书酒  

西掖恩华降南宫命席阑讵知鸡树后更接凤池欢  

被使在蜀  

即今三伏尽尚自客临邛归途千里外秋月定相逢  

正朝摘梅  

蜀地寒犹暖正朝发早梅偏惊万里客已复半年来  

蜀道后期  

客心争日月来往预期程秋风不相待先至洛阳城  

广州江中作  

去国嵗方晏愁心转不堪离人与江水终日向西南  

江中遇客  

危石江中起孤云岭上还相逢皆得意何处是乡闗  

守嵗三首  

故嵗今宵尽新年明旦来愁心随斗柄东北望春囘夜风吹醉舞庭户对酣歌愁逐前年少欢迎今嵗多桃枝堪辟恶竹爆好惊眠歌舞留今夜犹言惜旧年  

岳州看黄叶  

白首看黄叶徂顔复防何空惭棠树下未有政成歌  

耗磨日饮  

上月今朝减流传耗磨辰还将不事事同醉俗中人  

九日游茱萸山三首  

家居洛阳下举目见嵩山刻作茱萸节情生造化间菊酒防山客萸囊系牧童路疑随大块心似问鸿蒙晚节欢重九髙山上五千醉中知偶圣梦里见寻仙  

伤妓人董氏四首  

董氏娇饶性多为窈窕名人随秋月落韵入捣衣声粉蘂粘妆簏金花喝翠条夜台无戏伴魂影向谁娇旧亭红粉阁宿处白云闗春日双飞去秋风独不还舞席沾残粉歌梁委旧尘独伤牕里月不见帐中人  

惜花　　　　　　　　　　施肩吾  

落尽万株红无人解系风今朝芳径里惆怅锦机空  

冲夜行  

夜行无月时古路多荒榛山鬼遥把火自照不照人  

夜愁曲  

歌者歌未绝愁人愁转增空把琅玕枝强挑无心灯  

杂古词五首  

可怜江北女惯唱江南曲摇荡木兰舟双鳬不成浴郎为匕上香妾作笼下灰归时即暖热去罢生尘埃夜裁鸳鸯绮朝织蒲桃绫欲试一寸心待逢三尺冰怜时鱼得水怨罢商与参不如山栀子却能结同心红顔感暮花白日同流水思君若孤灯一夜一心死  

幼女词  

幼女才六嵗未知巧与拙向夜在堂前学人拜新月  

买地词  

买地不惜钱为多芳桂丛所期在清凉坐起闻香风  

弋阳访古  

行逢葛溪水不见葛仙人空抛青竹杖呪作葛陂神  

幽居乐  

万籁不在耳寂寥心境清无妨数茎竹时有萧萧声  

湘川怀古  

湘水终日流湘妃昔时哭美色已成尘泪痕犹在竹  

秋山吟  

夜吟秋山上嫋嫋秋风归月色清且冷桂香落人衣  

寒衣  

三复招隐吟不知寒夜深看看西来月移到青天心  

湘竹词  

万古湘江竹无穷奈怨何年年长春笋只是泪痕多  

观花后游慈恩寺  

世事知难了应须问苦空羞将看花眼来入梵王宫  

乞巧词  

乞巧望星河双双并绮罗不嫌针眼小只道月明多  

不见来词  

乌鹊语千囘黄昏不见来漫教脂粉匣闭了又重开  

夜起来  

香销连理带尘覆合欢杯懒卧相思枕愁吟夜起来  

笑卿卿词  

笑向卿卿道躭书夜夜多出来看玉兔又欲过银河  

感遇词  

一种貌如仙人情要自偏罗敷有底好最得使君怜  

及第后夜访月仙子  

自喜寻幽夜新当及第年还将天上桂来访月中仙  

定情乐  

敢嗟君不怜自是命不谐着破三条裙却还双股钗  

其二  

感郎双条脱新破八幅绡不惜榆荚钱买人金步摇  

宿南一上人山房  

牕牖月色多坐卧禅心静青鬼来试人夜深弄灯影  

兰渚泊  

家在洞水西身作兰渚客天昼无纎云独坐空江碧  

经吴真君旧宅  

古仙炼丹处不测何嵗年至今空宅基时有五色烟  

古相思  

十访九不见甚于菖蒲花可怜云中月今夜堕我家  

瀑布  

豁开青防颠写出万丈泉如裁一条素白日悬秋天  

秋洞宿  

夜深秋洞里风雨报龙归何事触人睡不教蝴蝶飞  

醉后　　　　　　　　　　权徳舆  

美禄与贤人相逢自可亲愿将花柳月尽赏醉乡春  

和邵端公  

莫羡檐前柳春风独蚤归阳和次第发桃李更芳菲李韶州书论释氏州有能公遗迹诗以问之  

常日区中暇时闻象外言曹溪有宗防一为勘心源  

岭上逢久别者又别  

十年曾一别征路此相逢马首向何处夕阳千万峯  

敷水驿  

空见水名敷秦楼昔事无临风驻征驿聊复捋髭须  

次滕老庄  

征途无旅馆当昼喜逢君羸病仍留客朝朝扫白云  

江行四首　晓  

晓风摇五两残月映石壁稍稍曙光开片帆在空碧  

昼  

孤舟漾暧景独鹤下秋空安流正日昼净绿天无风  

晚  

古树夕阳尽空江暮霭秋寂寞扣舷坐独生千里愁  

夜  

猿声到枕上愁梦纷难理寂寂深夜寒清霜落秋水  

感南阳墓  

枯荄没古墓駮藓蔽丰碑向晚防风起如闻坐啸时  

春日雪酬潘侍郎  

酒杯春醉好飞雪晚庭闲久忆同前赏中秋对逺山  

相思树  

家逺江东道身对江南春空见相思树不见相思人  

九日  

重九共欢娱秋光景气殊他时头似雪还对插茱萸  

中书送敕赐斋馔戏酬  

常日毎齐眉今朝共解颐遥知大官膳应与众雏嬉  

敕赐长寿酒  

恩霑长夀酒归遗同心人满酌共君醉一杯千万春  

玉台体十首  

隠映罗衫薄轻盈玉腕圆相逢不肯语防笑画屏前知向辽东去由来防许愁破顔君莫怪娇小不禁羞楼上吹箫罢闺中刺绣阑佳期不可见尽日泪潺潺昼足珊瑚枕魂消玳瑁牀罗衣不忍着羞见绣鸳鸯君去期花时花时君不至檐前双燕飞落妾相思泪空闺灭烛夜罗幌独眠时泪尽肠欲断心知人不知秋风一夜至吹尽后庭花莫作经时别西邻是宋家独自披衣坐更深月露寒隔帘肠欲断争敢下阶看昨夜裙带解今朝蟢子飞铅华不可弃莫是槀砧归万里行人至深闺夜未眠双眉灯下扫不待镜台前  

江村夜归　　　　　　　　　项斯  

月落江村黑前邨人语稀防家深树里防火夜渔归  

送越僧  

静中无伴住今亦独随缘昨夜离空室焚香净去船  

金井怨　　　　　　　　　　曹邺  

西风吹急景美人照金井不见面上花却恨井中影  

庭草  

庭草根自浅造化无遗功低囘一寸心不敢怨春风  

怨诗二首  

美人如新花许嫁还独守岂无青铜镜终日自疑丑庭花已结子岩花犹弄色谁令生处逺用尽春风力  

自退  

寒女面如花空寂常对影况我不嫁容甘为缾堕井  

早起  

月堕沧浪西门开树无影此时归梦阑独立梧桐井  

思不见  

但见出门踪不见出门迹却笑山头女无端化为石  

读李斯传  

欺暗常不然欺明当自戮难将一人手掩得天下目  

古莫买妾行  

千扇不当路未似开一门若遣绿珠丑石家应尚存  

杂诫  

带香入鲍肆香气同鲍鱼未入犹可悟已入当何如  

乐府体  

莲子房房嫩菖蒲叶叶齐共结池中根不厌池中泥  

愁诗二首  

逺梦如水急白髪如草新归期待春至春至还送人涧草短短青山月朗朗明此夜目不掩屋头鸟啼声  

情诗三首  

东西是长江南北是官道牛羊不恋山只恋山中草阿娇生汉宫西施住南国专房莫相妬各自有顔色蛱蝶空中飞夭桃庭中春见他夫妇好有女初嫁人  

筑城三首  

郎有蘼芜心妾有芙蓉质不辞嫁与郎筑城无休日呜呜啄人鸦轧轧上城车力尽土不尽得归亦无家筑人非筑城围泰岂围我不知城上土化作宫中火  

甲第  

游人未入门花影出门前将军来此住十里无荒田  

望不来  

见花忆郎面常愿花色新为郎容貌好难好相似人  

入闗  

衡门亦无路何况入西秦灸病不得穴徒为采艾人  

## 万首唐人绝句卷十一  

宋　洪迈　编  

五言  

春首　　　　　　　　　　陈叔达  

雪花聨玉树冰彩散瑶池翔禽遥出没积翠逺参差  

初年  

和风起天露严气销冰井索索枝未柔厌厌漏犹永  

南行别弟　　　　　　　　韦承庆  

万里人南去三春雁北飞不知何嵗月得共尔同归  

晓发　　　　　　　　　　贺知章  

故乡杳无际江臯闻晓钟始见沙上鸟犹埋云外峯  

偶游主人园  

主人不相识偶坐为林泉莫漫愁酤酒囊中自有钱  

王昭君三首　　　　　　　东方虬  

汉道方全盛朝廷足武臣何须薄命妾辛苦事和亲揜涕辞丹凤衔悲向白龙单于浪惊喜非复旧时容边地无花草春来不自春自然衣带缓非是为腰身  

题灞池　　　　　　　　　王昌龄  

腰镰欲何之东园刈秋韭世事不复论悲歌和樵叟  

击磬老人  

双峯褐衣久一磬白睂长谁识野人意徒看春草芳  

题僧房  

棕榈花满院苔藓入闲房彼此名言绝空中闻异香  

送郭司仓  

映门淮水绿留骑主人心明月随良掾春潮夜夜深  

送李十五  

怨别秦楚深江中秋云起天长杳无隔月影在寒水  

送胡大  

荆门不堪别况乃潇湘秋何处遥望君江边明月楼  

送张四  

枫林已愁暮楚水复堪悲别后冷山月清猿无断时  

留别武陵田太守  

按剑行千里防躯感一言曾为大梁客不负信陵恩  

武陵田太守席送司马卢溪  

诸侯分楚郡饮饯五溪春山水清晖逺俱怜一逐臣  

从军行  

大将军出战白日暗榆闗三面黄金甲单于破胆还  

朝来曲  

日昃鸣珂动花连绣户春盘龙玉台镜唯待画睂人  

送谭八之桂林  

客心仍在楚江馆复临湘别意猨鸟外天寒桂水长  

惜春　　　　　　　　　　　李益  

畏老身今老逢春解惜春今年看花伴已少去年人  

听歌赤白桃李花  

赤白桃李花先皇在时曲欲向西宫唱西宫宫树绿  

江南曲  

嫁得瞿塘贾朝朝误妾期早知潮有信嫁与弄潮儿  

赠卢纶  

世故中年别余生此防同却将悲与病独对朗陵翁  

赠邢校书  

俱从四方事共防九秋中断蓬与落叶相值各因风  

照镜  

衰鬓临照镜将看却自疑惭君明似月照我白如丝  

路傍柳送人赴延州使府  

路傍一枝柳此路向延州延州在何处此路起边愁  

书院无厯日问路侍御六月大小  

野性迷尧厯松窗有道经故人为柱史为我数阶蓂  

见亡人题壁  

今日忆君处忆君君岂知空余暗尘字读罢泪仍垂  

军次阳城烽舍北流泉  

何地可澘然阳城烽树边今朝望乡客不饮北流泉  

天津桥南山中各题一句  

野坐分苔石山行绕菊丛云衣惹不破秋色望来空  

荅窦二曹长留酒还榼  

榼小非由榼星郎是酒星解酲元有数不用吓刘伶  

闻鸡  

胶胶司晨鸣报尔东方旭无事恋君轩今君重鳬鹄  

石楼山见月  

紫塞连年戍黄沙碛路穷故山今夜宿见月石楼中  

荅宣供奉问兰陵居  

居北有朝路居南无住人劳师问家第山色是南邻  

观射骑  

边头射雕将走马出中军逺见平原上翻身向暮云  

幽州  

征戍在桑干年年蓟水寒殷勤驿西路此去向长安  

听筝　　　　　　　　　　　李端  

鸣筝金粟柱素手玉房前欲得周郎顾时时误拂弦  

塞上曲  

雁塞日初晴胡闗雪复平危竿悬广漠古窦傍长城  

赠何兆  

文章似杨马风骨又清羸江汉君犹在英灵信未衰  

送人下第  

献防未得意驰车东出秦暮年千里客落日万家春  

妾薄命  

自从君弃妾憔悴不羞人唯余坏粉涙未免映衫匀  

送僧游春  

独将支遁去欲往戴颙家晴野人临水春山未发花  

晦日游曲江  

晦日同携手临流一望春可怜杨柳陌愁杀故乡人  

溪行逢雨与柳中庸  

日落众山昏萧萧暮雨繁那堪两处宿共听一声猿  

和张尹忆东篱菊  

传书报刘尹何事忆陶家若为篱边菊山中有此花  

秋日  

反照入闾巷愁来与谁语古道无人行秋风动禾黍  

幽居作  

山舍千年树江亭万里云囘潮迎伍相骤雨送湘君  

题云际寺故僧院  

白发悤悤色青山草草心逺公仍下世从此别东林  

观邻老栽松  

虽过老人宅不解老人心何事残阳里栽松欲待阴  

赠胡居士  

孔融过五十海内故人稀相府恩犹在知君未拂衣  

荐福寺送元伟  

送客攀花后寻僧坐竹时明朝莫囘望青草马行迟  

哭苗垂  

旧友无由见孤坟草欲长月斜邻笛尽车马出山阳  

客行赠人  

旅行虽别路日暮各思归欲下今朝泪知君亦湿衣  

芜城  

风吹城上树草没城边路城里月明时精灵自来去  

赠山老人  

白首独一身青山为四邻虽行故乡陌不见故乡人  

拜新月  

开帘见新月便即下阶拜细语人不闻北风吹裙带  

剑客　　　　　　　　　　　贾岛  

十年磨一剑霜刃未尝试今日把示君谁为不平事  

宿悬泉驿  

晓行沥水楼暮到悬泉驿林月值云遮山灯照愁寂  

绝句二首  

海底有明月圆于天上轮得之一寸光可买千里春中夜忽自起汲此百尺泉林木含白露星斗在青天  

咏韩氏二子  

千岩一尺壑八月十五夕清露堕桂花白鸟舞虚碧  

送别  

丈夫未得意行行且低睂素琴弹复弹防有知音知  

送客游江湖  

莫叹迢递分何如咫尺别江楼到夜登还见南台月  

对月  

九日不出门十日见黄菊灼灼尚繁英美人无消息  

寄令狐相公  

防杖驰山驿逢人问梓州长江那可到行客替生愁  

投李益  

四十归燕字千年外始吟已将书北岳不用比南金  

雨中怀友人  

对雨思君子尝茶近竹幽儒家邻古寺不到又逢秋  

寄逺  

家住锦水上身征辽海边十书九不到一到忽经年  

昆明池泛舟  

一枝青竹榜泛泛绿萍里不见钓鱼人渐入秋塘水  

续古　　　　　　　　　　　陈陶  

曾梦诸侯笑康囚议脱枷千根池里藕一朶火中花  

续古二十六首  

大尧登宝位麟凤焕宸居海曲霑恩泽还生比目鱼生值揖逊厯长歌东南春钓鼇年三十未见天子巡轩辕承化日羣凤戏池台大朴衰丧后仲尼生不来大道归孟门萧兰日争长想得巢居时碧江应无浪矻矻蓬舍下慕君麒麟阁笑杀王子乔寥天乘白鹤杳杳巫峡云悠悠汉江水愁杀防少年春风相忆地吴洲采芳客桂棹木兰船日晚欲有寄徘徊春凤前仙家风景晏浮世年华速邂逅汉武时蟠桃海东熟南国瑚树好裁天马鞭鱼龙不解语海曲空婵娟周穆恣游幸横天驱八龙宁知泰山下日日望登封秦国饶罗网中原绝麟凤万乘巡海囘鲍鱼空相送秦家无庙畧备敌续长城万姓陇头死中原荆棘生秦作东海桥中州鬼辛苦纵得跨蓬莱羣仙亦飞去隋炀弃中国龙舟巡海涯春风广陵死不见秦宫花范子相勾践灭吴成大勲虽然五湖去终媿磻溪云麟凤识翔蛰圣贤明卷舒哀防嵇叔夜智不及鶢鶋战地三尺骨将军一身贵自古若吊寃落花少于泪楚国千里旱土龙日已多九谷竟枯死好云闲嵯峨汉家三殿色恩泽若飘风今日黄金屋明朝长信宫秦王卷衣贵本是倡家子金殿一承恩貂蝉满乡里魏宫薛家女秀色倾三殿武帝鼎湖归一身似秋扇婵娟越机里织得双栖凤慰此殊世花金梭忽停弄学古三十载犹依白云居每览班超传令人慵读书雄剑久濩落夜吟秋风起不是嬾为龙此非延平水朝为杨柳色暮作芙蓉好春风若有情江山相逐老景龙临太极五凤当庭舞谁信壁间梭升天作云雨  

永嘉赠别  

芳草温阳客归心浙水西临风清桂檝防日白苹溪  

## 万首唐人绝句卷十二  

宋　洪迈　编  

五言  

太平词二首　　　　　　　王涯  

风俗今和厚君王在穆清行看采花曲尽是太阶平圣徳超千古皇威静四方苍生今息战无事觉时长  

游春曲二首  

万树江边杏新开一夜风满园深浅色照在绿波中上苑何穷树花开次第新香车与丝骑风静亦生尘  

送春词  

日日人空老年年春更归相欢在尊酒不用惜花飞  

塞上曲二首  

天骄逺塞行出鞘宝刀鸣定是酬恩日今朝觉命轻塞北常为敌边风已报秋平生多志气箭底觅封侯  

从军词二首  

旍甲从军久风云识阵难今朝拜韩信计日斩成安鷰颔多竒相狼头敢犯边寄言班定逺正是立功年  

陇上行  

负劒到边州鸣笳度陇头云黄知塞近草白见边秋  

闺人赠逺五首  

花眀绮陌春栁拂御沟新为报辽阳客流芳不待人逺戍功名薄幽闺年貌伤妆成对春树不语泪千行啼莺绿树深语燕雕梁晚不省出门行沙塲知近逺形影一朝别烟波千里分君看望君处祗是起行云洞房今夜月如练复如霜为照离人恨亭台到晓光  

宫中乐五首　　　　　　　令狐楚  

楚塞金陵靖巴山玉垒空万方无一事端拱大眀宫雪霁长杨苑冰开太液池宫中行乐日天下盛眀时栁色烟相似梨花雪不如春风真有意一一丽皇居月上宫花静烟含苑树深银台门已闭仙漏夜沈沈九重青琐闼百尺碧云楼眀月秋风起珠帘上玉钩  

游春词三首  

晓游临碧殿日上望春亭芳树罗仙仗青山展翠屏一夜好风吹新花一万枝风前调玉管花下簇金羁阊阖春风起蓬莱雪水消相将折杨栁争取最长条  

逺别离二首  

杨栁黄金穂梧桐碧玉枝春来消息防早晚是归期玳织黄金履金装翡翠篸畏人相借问不拟到城南  

长相思二首  

君行登陇上妾梦在闺中玉筯千行落银牀一半空防度春眠觉纱牕晓望迷朦胧残梦里独自在辽西  

从军行五首  

荒鸡隔水啼汗马逐风嘶终日随征斾何时罢鼔鼙孤心眠夜雪满眼是秋沙万里犹防塞三年不见家却望冰河阔前登雪岭髙征人防多在又拟战临洮朔风千里惊汉月五更眀纵有还家梦犹闻出塞声暮雪连青海隂霞覆白山可怜班定逺生入玉门闗  

思君恩三首  

小苑莺歌歇长门蝶舞多眼看春又去翠辇不曾过鸡鸣天汉晓莺语禁林春谁入巫山梦唯应洛水神紫禁香如雾青天月似霜云韶何处奏只是在昭阳  

王昭君  

锦车天外去毳幕云中开魏阙苍龙逺萧闗赤鴈哀仙娥今下嫁骄子自同和劒防归田尽牛羊绕塞多  

圣眀朝三首　　　　　　　张仲素  

玉帛殊方至歌钟比屋闻华夷今一贯同贺圣朝君海浪恬丹徼边尘静黑山从今万里外不复锁萧闗九陌祥烟合千春瑞月眀宫花将苑栁先发凤凰城  

宫中乐五首  

网戸交如绮纱窗薄似烟乐吹天上曲人是月中仙翠匣开寒镜珠钗挂步揺妆成祗畏晓更漏促春宵红果瑶池实金盘露井冰甘泉将避暑台殿晓光凝月采浮鸾殿砧声隔凤楼笙歌临水槛红烛乍迎秋竒树留寒翠神池结夕波黄山一夜雪渭水泻声多  

春游曲三首  

烟栁飞轻絮风榆落小钱蒙蒙百花里罗绮竞秋千骋望登香阁争髙下砌台林间踏青去席上寄牋来行乐三春节林花百和香当年重意气先占鬭鸡场  

春闺思三首  

雪尽萱抽叶风轻水变苔玉闗书信绝又见发焦梅袅袅城边栁青青陌上桑提笼忘采叶昨夜梦渔阳戴胜飞晴野凌澌下浊河春风楼上望谁见泪防多  

春江曲三首  

揺漾越江春相将采白苹归时不觉夜出浦月随人家寄征河岸征人几嵗游不如潮水信每日到沙头乗晓南湖去参差叠浪横前洲在何处霜里鴈嘤嘤  

晚日湖上寄所思　　　　　李华  

与君为近别不啻逺相思落日平湖上看山对此时  

寄从弟  

眼病身亦病浮生已半空迢迢千里月应与惠连同  

奉寄彭城公  

公子三千客人人愿报恩应怜抱闗者贫病老夷门  

咏项羽　　　　　　　　　于季子  

北伐虽全赵东归不王秦空歌拔山力羞作渡江人  

慈恩寺残春　　　　　　　耿湋  

双林花已尽叶色占残芳若问同游客高年最防肠  

秋夜  

高秋夜分后逺客鴈来时寂寂重门掩无人问所思  

早行  

匹马晓路归悠悠渭川道晴山向孤城秋日满白草  

左掖梨花　　　　　　　　丘为  

冷艳全欺雪余香乍入衣春风浑不定吹向玉阶飞  

奉酬韦应物　　　　　　　丘丹  

露滴梧叶鸣风秋桂花发中有学仙侣吹箫弄山月  

又酬赠  

乆作烟霞侣暂将簮组亲还同褚伯玉入馆忝州人  

聴江笛送陆侍御  

离樽闻夜笛寥亮入寒城月落车马彻凄恻主人情  

静夜相思　　　　　　　　李羣玉  

山空天籁寂水榭延轻凉浪定一浦月藕花闲自香  

桂州经佳人故居  

桂水依旧緑佳人本不还秪应随暮雨飞入九疑山  

放鱼  

早覔为龙去江湖莫漫游须知香饵下触口是铦钩  

莲叶  

根是泥中玉心承露下珠在君塘下种埋没任春蒲  

客愁二首  

客愁看栁色日日逐春深荡漾春风起谁知厯乱心客愁看栁色日日逐春长凭送湘流水绵绵入帝乡  

洞庭干二首  

借问蓬莱水谁逢清浅年伤心云梦泽嵗嵗作桑田朱宫紫具阙一旦作沙洲八月还平在鱼虾不用愁  

病起别主人  

益愧千金少情将一饭殊恨无泉客泪尽泣感恩珠  

火炉前坐  

孤灯照不寐风雨满西林多少闗心事书灰到夜深  

古词  

一合相思泪临江洒素秋碧波如防意却与向西流  

嘲卖药翁  

斸尽春山土辛勤卖药翁莫抛破笠子留作败天公  

伤小女  

哭尔春日短支頥长叹嗟不如半死树犹吐一枝花  

青鹢  

独立蒹葭雨低飞浦屿风须知毛色下莫入鹭鸶丛  

池塘晚景  

风荷珠露倾惊起睡防防月落池塘静金刀剪一声  

投从叔  

可惜出羣蹄毛焦乆卧泥孙阳如不顾骐骥向谁嘶  

恼自澄  

常闻天女防玉指散天花莫遣春风里红芳防架裟  

读贾谊传  

卑湿长沙地空抛出世才已齐生死理服鸟莫为灾  

寄人  

寄语双莲子须知用意深莫嫌一防苦便拟弃莲心  

寄韦秀才  

荆台兰渚客寥落共含情空馆相思夜孤灯照雨声  

春日寄友  

晴气熏樱蘂丰蒙雪满林请君三斗酒醉卧白罗岑  

题竹  

一顷含秋绿森风十万竿气吹朱夏转声扫碧霄寒  

怀初公  

不见休上人空伤碧云思何处开寳书秋风海光寺  

龙安寺佳人阿最歌八首  

团团眀月面冉冉栁枝腰未入鸳鸯被心长似火烧见面知何益闻名忆转深拳挛荷叶子未得展莲心欲摘不得摘如看波上花若教亲玉树情作蒹葭门路穿茶焙房门映竹烟防须随鹿女乞火到防前不是求心印都縁爱緑珠何须同泰寺然后始为奴既为金界客任改净人名愿扫琉璃地烧香过一生素腕撩金索轻红约翠纱不如栏下水终日见桃花第一龙宫女相怜是阿谁好鱼输獭尽白鹭镇长饥  

送人入金华　　　　　　严维  

眀月双溪水清风八咏楼少年为客处今日送君游  

城隍庙赛雨二首　　　　羊士谔  

零雨慰斯人斋心荐緑苹山风箫鼓响如祭敬亭神积润通千里推诚奠一巵回飊经画壁忽似偃云旗  

初移琪树  

爱此丘中物烟霜尽目看无穷白云意更助緑牎寒  

## 万首唐人绝句卷十三  

宋　洪迈　编  

五言  

郭隗　　　　　　　　　　陈子昂  

逄时独为贵厯代非无才隗君亦何幸遂起黄金台  

入峡苦风寄亲友  

故乡今日友欢防坐应同宁知巴峡路辛苦石尤风  

题田洗马桔橰  

望花长为客商山遂不归谁怜北陵客未息汉隂机  

古意  

白云苍梧来氲氲万里色闻君太平代栖泊灵台侧  

子夜四时歌　　　　　　　郭元振  

春歌二首  

青楼含日光緑池起风色赠子同心花殷勤此何极陌头杨栁枝已被春风吹妾心正防绝君懐那得知  

秋歌二首  

邀懽空伫立望美频回顾何时复采菱江中宻相遇辟恶茱萸囊延年菊花酒与子结绸缪丹心此何有  

冬歌二首  

北极严气升南至温风谢调丝竞短歌拂枕怜长夜帷横双翡翠被卷雨鸳鸯婉态不自得宛转君王牀  

王昭君  

闻有南河信传言杀画师始知君念重更肯惜娥眉  

春江曲  

江水春沈沈上有双竹林竹叶壊水色郎亦壊人心  

堂堂　　　　　　　　　　李义府  

懒整鸳鸯被羞褰玳瑁牀春风别有意宻处也寻香  

赋美人  

镂月成歌扇裁云作舞衣自怜回雪影好取洛川归  

咏乌  

日里飏朝彩琴中伴夜啼上林如许树不借一枝栖  

洛隄步月　　　　　　　　上官仪  

脉脉广川流驱马厯长洲鹊飞山月晓蝉噪野风秋  

塞下曲六首　　　　　　　卢　纶  

鹫翎金仆姑鷰尾绣蝥弧独立扬新令千营共一呼林暗草惊风将军夜引弓平明寻白羽没在石棱中月黒鴈飞高单于夜遁逃欲将轻骑逐大雪满弓刀野幕蔽琼筵羌戎贺劳旋醉和金甲舞雷鼔动山川调箭又呼鹰俱闻出世能奔狐将迸雉扫尽古丘陵亭亭七叶贵荡荡一隅清他日题麟阁唯应独不名  

天长地久词三首  

玉砌红花树香风不敢吹春光解天意偏发殿南枝虹桥千步廊半在水中央天子方消暑宫人重暮籹辞辇复当熊倾心奉上宫君王若看镜甘在众妃中  

妾薄命  

妾年初二八两度嫁狂夫薄命今犹在坚贞扫地无  

酬李益  

戚戚一西东十年今始同可怜歌酒夜相对两衰翁  

长门怨  

空宫古廊殿寒月落斜晖卧聴未央曲满箱歌舞衣  

春词  

北苑罗裙帯尘衢锦绣鞋醉眠芳树下半被落花埋  

山下泉　　　　　　　　　皇甫曽  

漾漾带山光澄澄倒林影那知石上喧却忆山中静  

题画帐二首　　　　　　　皇甫冉  

朝见巴山客暮见巴山客云防傥暂驻中路阳台夕湘水风日满楚山朝夕空连虽已见犹念长云中  

送王司直  

西塞云山逺东风道路长人心胜潮水相送过寻阳  

有懐  

旧国迷江树他乡近海门移家南渡久童稚解方言  

淮口寄赵员外  

欲逐淮潮上暂停渔子沟相望知不见终是屡回头  

初出沅江夜入湖  

放溜出江口回瞻松栝深不知舟中月那引湖间心  

渡汝水向大和山  

落日花攀折西南投一诚知秋水浅但怯无人踪  

月下作  

霜风惊度鴈月露皎疎林处处砧声发星河秋夜深  

逺山  

少室尽西鸣臯隐南面柴门纵复闗今日中见  

南涧  

上客各乗轩髙朋尽鸣玉寜知饮涧人自爱轻波渌  

山馆  

山馆长寂然闲云朝夕来空庭复何有落日照青苔  

倢伃春怨  

花枝绕建章鳯管出昭阳借问承恩者双蛾防许长  

秋怨  

长信多秋气昭阳借月华那堪闭永巷闻道选良家  

赠寄权三客舍  

南桥春日暮杨栁帯清渠不得同携手空城意有余  

望南山雪懐山寺普上人  

夜夜梦连宫无由见逺公朝来出门望知在雪山中  

病中对石竹花  

数防空阶下闲凝细雨中那能久相伴嗟尔滞秋风  

送人还剡中旧居  

海岸耕残雪溪沙钓夕阳家中何所有春草渐看长  

逺客  

行随新树深梦隔重山逺迢递风日间苍茫洲渚晚  

禁省梨花  

巧解迎人笑还能乱蝶飞春风时入户防片落朝衣  

送裴陟归常州  

夜雨频停棹秋风暗入衣见君常北望何事却南归  

洪泽馆壁见故礼部尚书题诗  

底事洪泽壁空留黄卷词年年淮水上行客不胜悲  

铜雀妓二首　　　　　　　崔道融  

严籹垂玉筯妙舞对清风无复君王顾春来起渐慵歌咽新翻曲香销旧赐衣陵园风雨暗不见六龙归  

春闺二首  

寒食月明雨落花香满泥佳人持锦字无鴈寄征西欲剪冝春字春寒入剪刀辽阳在何处莫望寄征袍  

访僧不遇  

寻僧已寂寞林下鎻山房松竹虽无语牵衣借晚凉  

田上  

雨足髙田白披蓑半夜耕人牛力俱尽东方殊未明  

月夕  

月上随人意人闲月更清朱楼髙百尺不见到天明  

槿花  

槿花不见夕一日一回新东风吹桃李须到明年春  

西施滩  

宰嚭亡呉国西施防恶名浣沙春水急似有不平声  

江上逢故人  

故里琴樽侣相逢近腊梅江村买一醉破泪却成咍  

牧竖  

牧竖逢蓑笠逢人气傲然卧牛吹短笛耕却傍溪田  

过农家  

欲羡农家子秋新看刈禾苏秦无负郭六印又如何  

江夕  

江心秋月白起柁信潮行蛟龙化为人半夜吹笛声  

春墅  

蛙声近过社农事忽已忙邻妇饷田归不见白花芳  

江村  

日暮片防落江村如有情独对沙上月满船人睡声  

拟乐府子夜四时歌四首  

呉子爱桃李月色不到地明朝欲看花六宫人不睡凉轩待月生暗里萤飞出低回不称意蛙鸣乱清瑟月色明如昼虫声入户多狂夫自不归满地无天河银缸照残梦零泪霑粉臆洞房犹自寒何况闗山北  

寄人二首  

花上断续雨江头来去风相思春欲尽未遣酒尊空澹澹长江水悠悠逺客情落花相与恨到地一无声  

江鸥  

白鸟波上栖见人懒飞起为有求鱼心不是恋江水  

春晚  

三月寒食时日色浓于酒落尽墙头花莺声隔原栁  

汉宫词  

独诏宫衣出天花落殿堂他人不敢妬垂泪向君王  

旅行  

少壮经勤苦衰年始浪游谁怜不手他处却封  

班婕妤  

宠极辞同辇恩深弃后宫自题秋扇后不敢怨春风  

有题  

十载元正酒相欢意转深自量麋鹿分只合在山林  

古树  

古树春风入阳和力太迟莫言生意尽更引万年枝  

春题二首  

青春未得意见花却如雠路逄白面郎醉挿花满头满眼桃李花愁人如不见别有惜花人东风莫吹散  

长安春  

长安牡丹开绣毂辗晴雷若使花长在人应看不回  

病起二首  

病起春已晚曵笻伤緑苔强攀庭树枝唤作花未开庭起绕庭除春泥粘屐齿如从万里来骨肉满面喜  

峡路  

清猿啼不住白水下来新八月莫为客夜长愁杀人  

长门怨  

长门春欲尽明月照花枝买得相如赋君恩不可移  

月夕有懐  

圆光照一海逺客在孤舟相忆无期见中宵独上楼  

夜泊九江  

夜泊江门外欢声月里楼明朝归去路犹隔洞庭秋  

寒食夜  

满地梨花白风吹碎月明大家寒食夜独贮望乡情  

归燕  

海燕频来去西人独滞留天边又相送膓防故园秋  

长安春  

珠箔映髙栁美人红袖埀忽闻半天语不见上楼时  

汉宫曲二首　　　　　　　韩翃  

骏马踏障泥红尘扑四蹄归时何太晚日照杏花西绣幙珊瑚钩香闺翡翠楼深情不肯道骄倚钿箜篌  

别离作　　　　　　　　　戎昱  

手把杏花枝未曾轻别离黄昏掩门后寂寞心自知  

赠薛瑶英　　　　　　　　贾至  

舞怯铢衣重笑疑桃脸开方知汉成帝虚筑避风台  

洛中有懐　　　　　　　　于武陵  

潺潺伊洛河寂寞隔恩波銮驾不东幸洛阳春草多  

送魏山田处士西游  

隂隂亭际闲相顾惨离颜一片云飞去嵯峨空魏山  

长春宫  

莫问古宫名古宫空古城唯应东去水不改旧时声  

高楼  

逺天明月出照此谁家楼上有罗衣裳凉风吹不秋  

欢酒  

劝君金镂巵满酌不须辞花发多风雨人生足别离  

## 万首唐人绝句卷十四  

宋　洪迈　编  

五言  

寒食下第　　　　　　　　武元衡  

桞挂九衢丝花飘万家雪如何憔悴人对此芳菲节  

途中即事  

南征复北还扰扰百年间自笑春尘里生涯不暂闲  

春日偶作  

纵横桃李枝淡荡春风吹羙人歌白纻万恨在蛾眉  

夏夜作  

夜久喧暂息池台惟月明无因驻清景日出事还生  

寒食日同陈六游山院  

年少轻行乐东城南陌头与君寂寞意共作草堂游  

喜遇刘二十八　　　　　　裴　度  

病来佳兴少老去旧游希笑语纵横作杯觞络绎飞  

送刘  

不归丹掖去铜竹漫云云唯喜因过我须知未贺君  

再送  

顷来多谑浪此夕任喧纷故态犹应在行期未要闻  

房公旧竹亭闻琴　　　　　李徳裕  

流水音长在青霞意不传独悲形觧后谁听广陵  

题罗浮石  

清景持芳菊凉天倚茂松名山何必去此地有羣峯  

无题  

松倚苍崖老兰临碧涧衰不劳隣舎笛吹起旧时悲  

题冠葢里  

偶来冠葢里媿是旧三公自喜无兵术轻裘上閟宫  

雪霁晨起  

雪覆寒溪竹风卷野田蓬四望无行迹谁怜孤老翁  

题竒石  

蕴玉抱清晖闲庭日萧洒块然天地间自是孤生者  

上张相公写旧唱和诗  

赋感邻人笛诗留夫子墙延年如有作应不用山王  

和晋公三首　　　　　　　李　绅  

鳯仪常欲附蚊力自知微愿假罇罍末膺门自此依貂蝉公独步鸳鹭我同羣挿羽先飞酒交锋便着文穷隂初莽苍离思渐氛氲残雪午桥岸斜阳伊水滨  

古风二首  

春种一粒粟秋成万颗子四海无闲田农夫犹饿死锄禾日当午汗滴禾下土谁知盘中飡粒粒皆辛苦  

题玉潭　　　　　　　　　独孤及  

碧玉徒强名冰壶难比徳唯当寂照心可并奫沦色  

春日归家　　　　　　　　李嘉祐  

自觉劳乡梦无人见客心空余庭草色日日伴愁襟  

逺寺钟  

踈钟何处来度竹兼拂水渐逐微风敛依依犹在耳  

白鹭  

江南渌水多顾影逗轻波终日秦云里山高奈若何  

乐府　　　　　　　　　　陆长源  

芙蓉初出水菡蓞露中花风吹着枯木无奈值空槎  

白铜鞮　　　　　　　　　徐　凝  

騕褭锦障泥楼头日又西留欢住不住素齿白铜鞮  

阳叛儿  

哀怨阳叛儿骀荡郎知否香死博山炉烟生白门桞  

春寒  

乱雪从教舞回风任听吹春寒能作底已被桞条欺  

庐山独夜  

寒空五老雪斜月九江云钟声知何处苍苍树里闻  

天台独夜  

银地秋月色石梁夜溪声谁知屐齿尽为破烟苔行  

送寒岩归士  

不挂丝纩衣归向寒岩栖寒岩风雪夜又过岩前溪  

送陈司马  

家寄茅洞中身游越城下宁知许长史不忆陈司马  

武夷山仙城  

武夷无上路毛径不通风欲共麻姑住仙城半在空  

避暑二首  

一株金染宻数畆碧鲜疎避暑临溪坐何妨直钓鱼斑多筒簟泠髪少角冠清避暑长林下寒蝉又有声  

浙西李尚书奏废滛昏庙  

传闻废滛祀万里静山陂欲慰灵均恨先烧靳尚祠  

酬相公再游云门寺  

逺羡五云路逶迤千骑回遗簮唯一去贵赏不重来  

杭州祝涛头二首  

不道沙堤尽犹欺石栈顽寄言飞白雪休去打青山倒打钱塘郭长驱白浪花吞吴休得也输却五千家  

晚春别　　　　　　　　　韩　琮  

晚日低霞绮晴山逺画眉青青河畔草不是望乡时  

衔鱼翠鸟　　　　　　　　杨巨源  

有意莲叶间瞥然下高树擘破得全鱼一防翠光去  

和郑相公寻宣上人不遇  

方寻莲境去又值竹房空几韵飘寒玉余清不在风  

题范阳金台驿  

六国唯求客千金遂筑台若令逢圣代憔悴郭生回  

耗磨日饮　　　　　　　　赵冬曦  

春来半月度俗忌一朝闲不酌他乡酒无堪对楚山  

长安秋望　　　　　　　　杜　牧  

楼倚霜树外镜天无一毫南山与秋色气势两相高  

独酌  

牎外正风雪拥炉开酒缸何如钓船雨蓬底睡秋江  

醉眠  

秋醪雨中熟寒斋落叶中幽人本多睡更酌一尊空  

不饮赠酒  

细筭人生事彭殇共一筹与愁争底事要尔作戈矛  

过田家宅  

安邑南门外谁家板筑高奉诚园里地墙缺见蓬蒿  

独桞  

含烟一株桞拂地揺风乆佳人不忍折怅望回纎手  

将赴湖州题亭菊  

陶菊手自种楚兰心有期遥知渡江日正是撷芳时  

折菊  

篱东菊径深折得自孤吟雨中衣半湿拥鼻自知心  

哭李给事中敏  

阳陵郭门外坡陁丈五坟九泉如结友兹地好埋君  

黄州竹迳  

竹冈蟠小迳屈折鬭虵来三年得归去知绕几千回  

题寺楼  

暮景千山雪春寒百尺楼独登还独下谁会我悠悠  

入松院小石  

雨滴珠玑碎苔生紫翠重故闗何日到且看小三峯  

送人游湖南  

贾傅松醪酒秋来美更香怜君片云思一棹去防湘  

筹笔驿  

邮亭寄人世人世寄邮亭何如自筹度鸿路有  

寄逺  

只影随惊雁单栖鎻画笼向春罗袖薄谁念舞台风  

送卢秀才  

春瀬与烟逺送君孤棹开潺湲如不改愁更钓鱼来  

醉题  

金镊洗霜鬓银觥敌露桃醉头扶不起三丈日还高  

山庄  

好鸟疑敲磬风蝉认轧筝脩篁与嘉树偏倚半岩生  

盆池  

凿破苍苔地偷他一片天白云生镜里明月落阶前  

有寄  

云濶烟深树江澄水浴秋羙人何处在明月万山头  

寄逺人  

终日求人卜回回道好音那时离别后入梦到如今  

别沈处士  

旧事参差梦新程迤逦秋故人如见忆时到寺东楼  

归家  

稚子牵衣问归来何太迟共谁争岁月赢得鬓成丝  

遣懐  

道防身还防时来命不来何当离城市高卧博山隈  

江楼  

独酌芳春酒登楼已半醺谁惊一行雁冲断过江云  

骕骦坂二首  

瑶池罢游宴良乐委尘沙遭遇不遭遇盐车与鼓车荆州一万里不如蒯易度仰首望飞鸣伊人何异趣  

忆鄱阳旧游　　　　　　　顾　况  

悠悠南国思夜向江南泊楚客肠断时月明枫子落  

梦后吟  

醉中还有梦身外已无心明镜唯知老青山何处深  

题灵山寺  

觉地本随身灵山重结因如何战鸟佛不化捕鱼人  

题元阳观旧读书房赠李范  

此观千年游此房千里宿还来旧防下更取君书读  

永嘉  

东瓯传旧俗风日江边好何处乐神声夷歌出烟岛  

青弋江  

凄清回泊夜沦波激石响村边草市桥月下罟师网  

听山鹧鸪  

谁家无春酒何处无春鸟夜宿桃花村踏歌接天晓  

临平坞杂题十三首  

山迳桞  

宛转若游丝浅深栽緑埯年年立春后即被啼莺占  

石上藤  

空山无鸟迹何物如人意委曲结绳文离披草书字  

薜荔庵  

薜荔作禅庵重叠庵边树空山径欲绝也有人知处  

芙蓉榭  

风摆莲衣干月背鸟巢寒文鱼翻乱叶翠羽上危栏  

欹松漪  

湛湛碧涟漪老松欹侧卧悠扬緑萝影下拂波纹破  

焙茶坞  

新茶已上焙旧架忧生醭旋旋续新烟呼儿劈寒木  

弹琴谷  

谷中谁弹琴琴响谷寂因君扣商调草虫惊暗壁  

白鹭汀  

靃靡汀草碧淋森鹭毛白夜起沙月中思量捕鱼防  

千松岭  

终日吟天风有时天籁止问渠何防意恐落凡人耳  

黄菊湾  

时菊凝晓露露华滴秋湾仙人酿酒熟醉里飞空山  

临平湖  

采藕平湖上藕泥封藕节船影入荷香莫冲莲柄折  

山春洞  

引烛踏仙泥时时乱乳燕不知何道士手把灵书卷  

石窦泉  

吹沙复喷石曲折仍圆旋野客潄流时杯粘落花片  

古仙坛  

逺山谁放烧疑是坛边醮仙人错下山拍手坛边笑  

题鄱阳萧寺  

不知何世界有处似南朝石路无人扫松门被火烧  

题山顶寺  

遥闻林下语知是经行所日暮香风时诸天散花雨  

天寳题壁  

五十余年别伶俜道不行却来书处在惆怅似前生  

哭李别驾  

故人行迹灭秋草向南悲不欲频回歩孀妻正哭时  

春雨不闻百舌  

百舌春来哑愁人共待晴不关秋水事饮恨亦无声  

惊雪　　　　　　　　　　陆　畅  

怪得北风急前庭如月辉天人寕许巧剪水作花飞  

闻早蝉  

落日早蝉急客心闻更愁一声来枕上梦里故园秋  

别刘端公  

连骑出都门秋蝉噪高桞落日辞故人自醉不关酒  

贞女墓　　　　　　　　　邵　谒  

生持节操心死作坚贞鬼至今坟上春草木无花卉  

送友人江行  

送君若浪水叠叠愁思起梦魂若月明相送秋江里  

瞽者叹  

我心岂不平我目自不明徒云备双足天下何由行  

## 万首唐人绝句卷十五  

宋　洪迈　编  

五言  

散关遇雪　　　　　　　　李商隐  

劒外从军逺无家与寄衣散闗三尺雪回梦梦鸳机  

乐游  

向晚意不适驱车登古原夕阳无限好只是近黄昏  

巴江栁  

巴江可惜栁栁色緑侵江好向金銮殿移隂入绮  

聴鼓  

城头叠鼓声城下暮江清欲问渔阳掺时无祢正平  

忆梅  

定定住天涯依依向物华寒梅最堪恨长作去年花  

漫成二首  

沈约怜何逊延年毁谢庄清新俱有得名誉底相伤雾夕咏芙蕖何郎得意初此时谁最赏沈范两尚书  

栁下暗记  

无奈巴南栁千条傍吹台更将黄映白拟作杏花媒  

妓席  

乐府闻桃叶人前道得无劝君书小字切莫唤官奴  

风  

撩钗盘孔雀恼带拂鸳鸯罗荐谁教近斋时锁洞房  

代应  

昨夜双钩败今朝百草输闗西狂小吏唯喝绕牀卢  

张亚子庙  

下马捧椒浆迎神白玉堂如何鐡如意独自与姚苌  

百果嘲樱桃  

珠实虽先熟琼莩纵早开流鸎犹故向争得讳含来  

荅  

众果莫相诮天生名品高何因古乐府唯有郑樱桃  

袜  

尝闻宓妃袜渡水欲生尘好借常娥着清秋踏月轮  

追代卢家人嘲堂内  

道却横波字人前莫漫羞只应同楚水长短入淮流  

天涯  

春日在天涯天涯日又斜莺啼如有泪为湿最高花  

早起  

风露澹清晨帘间独起人莺花啼又笑毕竟是谁春  

细雨  

帷飘白玉堂簟卷碧牙牀楚女当时意萧萧髪彩凉  

歌舞  

遏云歌响清囘雪舞腰轻只要君流盻君倾国自倾  

房君珊瑚散  

不见姮娥影清秋守月轮月中闲杵臼桂子捣成尘  

嘲樱桃  

朱实鸟含尽青楼人未归南园无限树独自叶如帏  

自况  

陶令弃官后仰眠书屋中谁将五斗米拟换北防风  

蝶  

孤蝶小徘徊翩翾粉翅开并应伤皎防频近雪中来  

夜意  

帘垂幕半卷枕冷被仍香如何为相忆防梦过潇湘  

李夫人二首  

一带不结心两股方安髻慙愧白茅人月没教星替剰结茱萸枝多擘秋莲的独自有波光防囊盛不得  

滞雨  

滞雨长安夜残灯独客愁故乡云水地归梦不宜秋  

微雨  

初随林霭动稍共夜凉分逼侵灯冷庭虚近水闻  

高花  

花将人共笑篱外露繁枝宋玉临江宅墙低不拟窥  

嘲桃  

无赖妖桃面平明露井东春风为开了却拟笑春风  

饯席重送从叔之梓州  

莫叹万重山君还我未还武关犹怅望何况百牢关  

栁枝五首  

花房与蜜脾蜂雄蛱蝶雌同时不同类那复更相思木是丁香树春条结始生玉作弹棊局中心亦不平嘉引蔓长碧玉冰寒浆东陵虽五色不忍值牙香栁枝井上蟠莲叶浦中干锦鳞与绣羽水陆有伤残畵屏绣步障物物自成双如何湖上望只见是鸳鸯  

戏赠张郎　　　　　　　　卢　象  

少妇石榴裙新妆白玉面能迷张公子不许时相见  

送别　　　　　　　　　　王之涣  

杨栁东门树青青夹御河近来攀折苦应为别离多  

登鹳雀楼  

白日依山尽黄河彻海流欲穷千里目更上一层楼  

长相思　　　　　　　　　张　继  

辽阳望河县白首无由见海上珊瑚枝年年寄春燕  

感懐  

调与时人背心将静者论终年帝城里不识五侯门  

挽歌　　　　　　　　　　于　鹄  

阴风吹黄蒿挽歌渡秋水车马却归城孤坟月眀里  

青楼曲　　　　　　　　　干　濆  

青楼临大道一上一囘老所思终不来极目伤春草  

古歌二首　　　　　　　　薛维翰  

美人怨何深含情倚金阁不嚬复不语红泪双双落美人闭红烛独坐裁新锦频放剪刀声夜寒知未寝  

送从弟赴上都　　　　　　刘　商  

车骑秦城逺囊装楚客贫月眀思逺道诗罢诉何人  

登相国寺阁  

晴日登临好春风各望家垂杨夹城路客思逐杨花  

酬濬上人采药见寄  

玉英期共采云岭独先过应得灵芝也诗情一倍多  

曲水寺枳实  

枳实绕僧房攀枝置药囊洞庭山上橘霜落也应黄  

酬问师  

虚空无处所髣髴似琉璃诗境何人到禅心又过诗  

殷秀才求诗  

倾葢见芳晴天琼树枝连城犹隠石唯有卞和知  

行营即事  

万姓厌干戈三边尚未和将军夸寳劒功在杀人多  

緑珠怨  

従来上台榭不敢倚阑干零落知成血高楼直下看  

古意  

达晓寝衣泠开帷霜露凝风吹昨夜泪一片枕前冰  

哭萧抡  

何处哭故人青门水如箭当时水头别従此不相见  

水亭　　　　　　　　　　裴夷直  

岁律行将变君恩竟未囘门前即潮水朝去暮常来  

扬州寄诸子  

千里隔烟波孤舟宿何处遥思耿不眠淮南夜风雨  

酬卢郎中游寺见招不遇  

偶出送山客不知游梵宫秋光古松下谁伴一仙翁  

寓言  

秋树却逢暖未凋能几时何须尚松桂摇动暂青枝  

唁人丧侍儿  

夜情何耿耿春恨草绵绵唯有常娥月从今照墓田  

席上夜别张主簿  

红烛剪还明緑尊添又满不愁前路长只畏今宵短  

方丈泉  

循涯不知浅见底似非深永日无波浪澄澄照我心  

晚望  

日下夕隂长前山凝积翠白鸟一行飞联联粉书字  

前山  

只谓一苍翠不知犹数重晚来云映处更见两三峯  

发交州日留题解錬师房  

乆喜房廊接今成道路賖明朝囘首处此地是天涯  

令和州买松  

好覔凌霜质仍须带雨栽须知剖竹日便是看松来  

题断金集后  

一览断金集再悲埋玉人牙千古绝珠泪万行新  

长安道　　　　　　　　　鞠信陵  

朱门映緑杨双阙抵通庄玉佩声逾逺红尘犹自香  

春懐旧游　　　　　　　　雍　陶  

吟想旧经过花时奈逺何别来长自见春梦入闗多  

离京城宿商山作  

山月吟声苦春风引思长无由及尘土犹帯杏花香  

秋馆雨夜  

夜雨空馆静幽人起徘徊长安醉眠客岂知新鴈来  

闻子规  

百鸟有啼时子规声不歇春寒四邻静独叫三更月  

懐无可上人  

山寺秋时后僧家夏满时清凉多古迹几处有新诗  

长安客感  

客泪如危叶长悬零落心况是悲愁日临风制不禁  

送客遥望  

别逺心更苦遥将目送君光华不可见孤鹤没秋云  

伤靡草  

靡草似客心年年亦先死无由伴花落暂得因风起  

木槿　　　　　　　　　　刘庭琦  

物情良可见人事不胜悲莫恃朝荣好君看暮落时  

别辋川　　　　　　　　　王　缙  

山月晓仍在林风凉不绝殷勤如有情惆怅令人别  

岭外守岁　　　　　　　　李福业  

冬去更筹尽春随斗柄囘寒暄一夜隔客鬓两年催  

碧玉歌　　　　　　　　　李　暇  

碧玉上宫妓出入千花林珠被玳瑁牀感郎情意深  

怨诗三首  

罗敷初总髻蕙芳正娇小月落始归船春眠恒着晓何处期郎游小苑花台间相忆不可见且复乘月还别前花照路别后露垂叶歌舞须及时如何坐悲妾  

访法通师不遇　　　　　　姚　合  

访师师不遇礼佛佛无言依旧将烦恼黄昏入宅门  

石碑  

荒田一片石文字满青苔不是逢闲客何人肯读来  

老马  

卧多扶不起唯向主人嘶惆怅东郊道秋来雨不泥  

鹤雏  

白毛生未足嶛峭丑于鸡每夜穿笼出捣衣砧上栖  

新菊  

黄金色未足摘取且新甞若待重阳日何时异众香  

春日游慈恩寺  

年长归何处青山未有家赏春无酒饮多看寺中花  

白鼻騧  

为底胡姬酒长来白鼻騧摘莲抛水上郎意在浮花  

送薛郎中往婺州  

我住浙江西君去浙江东日日心来往不畏浙江风  

和李舍人冬至日  

献夀人皆庆南山复北堂従今千万日此日又初长  

酬张郎中  

白髪年来尽沧江归去迟何当得携手松下静吟诗  

别杭州  

醉与江涛别江涛惜我游他年昏嫁了终路此江头  

秋中夜坐  

疎散永无事不眠常夜分月中松露滴风引鹤同闻  

长干曲四首　　　　　　　崔　颢  

君家何处住妾住在横塘停船暂借问或恐是同乡家临九江水来去九江侧同是长干人生小不相识下渚多风浪莲舟渐觉稀那能不相待独自逆潮归三江潮水急五湖风浪涌由来花性轻莫畏莲舟重  

## 万首唐人绝句卷十六  

宋　洪迈　编  

五言  

游昌化精舎　　　　　　　刘明献  

寳台侵汉逺金地接霞高何必游天外忻此契卢敖  

宫词二首　　　　　　　　张　祜  

故国三千里深宫二十年一声河满子双泪落君前自倚能歌日先皇掌上怜新声何处唱肠断李延年  

昭君怨二首  

万里边城逺千山行路难举头唯见日何处是长安汉庭无大议戎敌几先和莫羡倾城色昭君恨最多  

夕次竟陵  

南风吹五两日暮竟陵城肠断巴江月夜蝉何处声  

信州水亭  

南檐架短廊沙路白茫茫尽日不归处一庭栀子香  

苏小歌三首  

车轮不可遮马足不可练长怨十字街使郎心四散新人千里去故人千里来剪刀横眼底方觉泪难裁登山不愁峻涉海不愁深中擘庭前枣教郎见赤心  

树中草  

青青树中草托根非不危草生树却死荣枯君可知  

七里濑渔家  

七里垂钓叟还傍钓台居莫恨无名姓严陵不卖鱼  

读曲歌五首  

防中独自起帘外独自行愁见蜘蛛织寻思直到眀碓上米不舂防中丝罢络看渠驾去车定是无四角不见心相许徒云脚漫勤摘荷空摘叶是底采莲人防外山魈立知渠脚不多三更机底下摸着是谁梭郎去摘黄郎来收赤枣郎耕种麻地今作西舎道  

玉树后庭花  

轻车何草草独唱后庭花玉座谁为主徒悲张丽华  

莫愁乐  

侬居石城下郎到石城游自郎石城出长在石城头  

襄阳乐  

大堤花月夜长江春水流东风正上信春夜特来游  

自君之出矣  

自君之出矣万物看成古千寻葶苈枝争奈长长苦  

梦江南  

行吟洞庭句不见洞庭人尽日碧江梦江南红树春  

将离岳州留献徐员外  

高斋长对酒下客亦霑鱼不为江南去还来郡北居  

题彭泽卢明府新楼  

碧落新楼逈清池古树闲先贤尽为宰空看县南山  

赠禅师  

坐见三生事宗传一衲来已知无法说心向定中灰  

江南逢故人  

河洛多尘事江山半旧游春风故人夜又醉白苹洲  

松江懐古  

碧树呉洲逺青山震泽深无人踪范蠡烟水暮沉沉  

登鹳雀楼　　　　　　　　畅　当  

逈临飞鸟上高出世人间天势围平野河流入断山  

杂怨　　　　　　　　　　聂夷中  

良人昨日去明月又不圆别时各有泪零落青楼前  

乌夜啼  

众鸟各归枝乌乌尔不栖还应知妾恨故向緑啼  

起夜来  

念逺心如烧不觉中夜起桃花带露泛立在月眀里  

古别离  

欲别牵郎衣问郎游何处不恨归日迟莫向临卬去  

长安道  

此地无驻马夜中犹走轮所以路傍草少于衣上尘  

铜雀妓　　　　　　　　　朱　放  

恨唱歌声咽愁翻舞袖迟西陵日欲暮是妾断肠时  

自君之出矣　　　　　　　辛洪智  

自君之出矣吹绝无声思君如百草撩乱逐春生  

中书寓直　　　　　　　　杨师道  

云暗苍龙阙沉沉殊未开临凤凰沼飒飒雨声来  

送僧南游　　　　　　　　鲍　溶  

且攀隋宫栁莫惜江南春师有懐乡志未为无事人  

玉清坛  

上阳宫里女玉色楚人多西信无因得东游奈乐何  

酬江公见寄  

曾荅鴈门偈为怜同社人多慙惠休日偕得比阳春  

酬范侍御六首  

云髻凤文钿对君歌少年万金酬一醉莫惜十千钱玉管倾杯乐春园鬬草情野花无限意处处逐行人闻道山中酒一杯千日醒黄莺似传语劝酒太丁寜红袂歌声起因君始得闻黄昏小垂手与我驻浮云相劝醉年华莫醒春日斜春风宛陵道万里晋阳花岁日劝屠苏楚声山鹧鸪春风入君意千日不须臾  

山居  

窈窕垂涧萝蒙茸采葛花鸳鸯怜碧水照影舞金沙  

送灵一上人　　　　　　　陈　羽  

十年劳逺别一笑喜相逢又上青山去青山千万重  

乐府　　　　　　　　　　崔国辅  

朝日照红妆拟上铜雀台畵眉犹未了魏帝使人催  

采莲曲  

玉溆花红发金塘水碧流相逢畏相失并着采莲舟  

王孙游  

自与王孙别频看黄鸟飞应由春草误着处不成归  

妾薄命  

虽入秦帝宫不上秦帝床夜夜玉里与他卷罗裳  

王昭君  

汉使南还尽边庭妾独存紫台緜望绝秋草不堪论  

子夜冬歌  

寂寥抱寒心裁罗衣褧褧夜乆频挑灯霜寒剪刀冷  

襄阳曲二首  

蕙草娇红蕚时光舞碧鸡城中美年少相见白铜鞮少年襄阳地来往襄阳城城中轻薄子知妾解秦筝  

丽人曲  

红顔称绝代欲并真无侣独有镜中人由来自相许  

今别离  

送别未能旋相望连水口船行欲映舟几度急摇手  

小长干曲  

月暗送潮风相寻路不通菱歌唱不辍知在此塘中  

怨词二首  

楼前桃李疎池上芙蓉落织锦犹未成虫声入罗幕妾有罗衣裳秦王在时作为舞春风多秋来不堪着  

少年行  

遗却珊瑚鞭白马娇不行章台折杨栁春日路傍情  

中流曲  

归时日尚早更欲向芳洲渡口水流急回船不自由  

送韩十四被鲁王推迁往济南  

西候情何极南冠怨有余梁王虽好事不察狱中书  

渭水西别李仑  

陇外长亭堠山深古塞秋不知呜咽水何事向西流  

偶题　　　　　　　　　　商尧藩  

越女收龙眼蛮儿拾象牙长安千万里走马送家家  

贫女　　　　　　　　　　张　碧  

岂是昧容华岂不知机织自是生寒门良媒不相识  

幽思  

金炉烟霭微银缸残影灭出户独徘徊落花满明月  

题西施浣纱石　　　　　　胡幽正  

一朝入紫宫万古遗芳尘至今溪边花不敢娇青春  

归四明  

海色连四明仙舟去容易天籍岂辄问不是卑朝士  

李舎人惠家醖　　　　　　窦　牟  

禁鎻天浆嫩虞行夜日寒一瓢那可醉应遣试尝看  

草堂夜坐　　　　　　　　窦　羣  

匣中三尺劒天上少微星勿谓相去逺壮心曾不停  

观畵鹤  

华亭不相识卫国复谁知怅望冲天羽甘心任畵师  

游仙词　　　　　　　　　窦　巩  

海上神山緑溪边杏树红不知何处去月照玉楼空  

过二妃庙　　　　　　　　崔　涂  

残阳楚水畔独吊舜时人不及庙前草至今江上春  

送友人  

登高迎送逺春恨并依依不得沧洲信空看白鹤归  

防声  

烟外桡声逺天涯客梦囘争知江上客不是故乡来  

新成小亭月夜　　　　　　熊孺登  

已被月知处斩新风到来无人伴幽境多取木兰栽  

赠空禅师　　　　　　　　喻　鳬  

虎见修行乆松知夏腊高寒堂坐风雨暝目尚波涛  

西山寒日逢韦侍御  

獬廌霜中儿龙钟病后顔凄伤此身事风雪动江山  

偶题禅院  

无花地亦香有鹤松多直向北奚必孤山僧尽相识  

感寓  

江乡十年别京国累日同在客几多事俱付酒杯中  

晚思  

鹤下紫阁云沉沉翠微雨独坐正无言孤庄数声杵  

惊秋  

莺啭才间闗蝉鸣旋萧屑如何两鬓毛不作千枝雪  

赠桂林友人　　　　　　　李　频  

君家桂林下日伐桂林炊何事东堂桂年年待一枝  

题长孙桐树  

一去龙门侧千年凤影移空余剪圭处无复在孙枝  

渡汉江  

岭外音书绝经年复歴春近乡情更怯不敢问来人  

嵩山夜还  

家住东臯下好采旧山薇自省游泉石何曾不夜归  

长安感懐  

一第知何日全家待此身空将灞陵酒酌送向东人  

和友人落第将归感懐  

帝里无春意归山对物华即应来到日九陌踏槐花  

游蜀日简友人  

别来十二月去到漏天边不是因逢闰须知已隔年  

闻北兵入灵州二首  

河冰一夜合敌骑满灵州岁岁徴兵去徒防塞草秋见说灵州战沙中血不干将身归告急走马向长安  

终南山望余雪　　　　　　祖　咏  

终南隂岭秀积雪浮云端林表明霁色城中增暮寒  

防别王维　　　　　　　　崔兴宗  

驻马欲分襟清寒御沟上前山景气佳独往还惆怅  

地肺山春日　　　　　　　温庭筠  

苒苒花明岸涓涓水绕山几时抛俗事来共白云闲  

碧涧驿晓思  

香灯伴残梦楚国在天涯月落子规歇满庭山杏花  

敷水小桃  

敷水小桥东娟娟照露丛所嗟非胜地堪恨是春风  

哭李羣玉　　　　　　　　叚成式  

曾话黄陵事今为白日催老无儿女累谁哭到泉台  

金陵懐古　　　　　　　　司空文明  

辇路江枫暗宫潮野草春伤心庾开府老作北朝臣  

呉声子夜歌　　　　　　　薛竒重  

浄扫黄金阶飞霜皎如雪下帘弹箜篌不忍见秋月  

## 万首唐人绝句卷十七  

宋　洪迈　编  

五言【`原缺`】  

## 万首唐人绝句卷十八  

宋　洪迈　编  

五言  

中秋　　　　　　　　　　司空图  

闲吟秋景外万事觉悠悠此夜若无月一年虚过秋  

偶题  

水榭花繁处春情日午前鸟窥临槛镜马过隔墙鞭  

闲歩  

几处白烟断一川红树时坏桥侵辙水残照背村碑  

春中  

伏溜侵堦润繁花隔竹香娇莺方晓听无事过南塘  

独望  

緑树连村暗黄花出陌稀逺陂春草緑犹有水禽飞  

杂题  

孤枕闻莺起幽怀独悄然地融春力润花泛晓光鲜  

漫题三首  

乱后他乡节烧残故国春自怜垂白首犹伴踏青人齿落伤情乆心惊健忘频蜗庐经歳客蚕市异乡人率怕人书谨闲宜酒韵高山林若无虑名利不难逃  

河上二首  

惨惨日将暮驱羸独到庄沙痕傍墟落风色入牛羊新霁田园处夕阳禾黍明沙村平见水深巷有鸥声  

早朝  

白日新年好青春上国多街平双阙近尘起五云和  

即事二首  

茶爽添诗句天清莹道心只留鹤一只此外是空林御礼征竒防人心注盛时从来留振滞只待济临危  

永夜  

永夜疑无日危时只赖山旷怀休戚外孤迹是非间  

秦关  

形胜今虽在荒凉恨不穷虎狼秦国破狐兎汉陵空  

渡江  

秋江共僧渡乡泪滴船回一夜吴船夣家书立马开  

退居漫题七首  

花缺伤难缀莺喧奈细听惜春春已晚珍重草青青堤桞自绵绵幽人无恨牵只忧诗病发莫寄校书牋燕语曾来客花催欲别人莫愁春又过看着又新春身外都无事山中乆避喧破巢看乳燕留果待啼猿诗家通籍美工部与司勲高贾虽难敌微官偶胜君努力省前非人生上寿稀青云无直道暗室有危机燕拙营巢苦鱼贪触网惊岂縁身外事亦似我劳形  

即事九首  

宿雨川原霁凭高景物新陂痕侵牧马云影带耕人十年深隐地一雨太平心匣澁休看劒窻明复上琴明时那弃置多病自迟留踈磬和吟断残灯照卧幽衰鬓闲生少丹梯望觉危松须依石长鹤不傍人卑落叶频惊鹿连峯欲映雕此生诗病苦此病更萧条旅思又惊夏庭前长小松逺峯生贵气残月敛衰容林鸟频窥静家人亦笑慵旧居留稳枕归卧听秋钟华宇知难保烧来又却修只应巢燕惜未必主人留幽鸟穿篱去隣翁采药回云从潭底出花向佛前开  

松滋渡二首  

歩上短亭乆看回官渡船江乡宜晚霁楚老语丰年楚岫积乡思茫茫归路迷更堪斑竹驿初听鹧鸪啼  

华清宫  

帝业山河固离宫宴幸频岂知驱战马只是太平人  

牛头寺  

终南最佳处禅诵出青霄羣木澄幽寂疎烟泛寂寥  

感时上卢相  

兵待皇威振人随国歩安万方休望幸封岳始鸣銮  

乱后三首  

防乱家难保艰虞病懒医空将忧国泪犹拟洒丹墀流芳能几日惆怅又闻蝉行在多新贵幽栖独长年世事尝艰险僧居惯寂寥美香闻夜合清景见寅朝  

秋景  

景物皆难驻伤春复怨秋旋书红叶落拟画碧云收  

避乱  

乱离身偶在窜迹任浮沉虎暴荒居逈萤孤黒夜深  

长亭  

梅雨和乡泪终年共酒衣殷勤华表鹤羡尔亦曾归  

村西杏花二首  

薄腻力偏羸看看怆别时东风狂不惜西子病难医肌细分红脉香浓破紫苞无因留得翫争忍折来抛  

独坐  

幽径入桑麻坞西逢一家编篱薪带蠒补屋草和花  

借居  

借住郊园乆仍逢夏景新緑苔行屐穏黄鸟傍窻频  

重阳  

菊开犹阻雨蝶意切于人亦应知暮节不比惜残春  

偶书五首  

衰谢当何懴惟应悔壮图磬声花外远人影塔前孤色变莺雏长竿齐笋箨垂白头身偶在清夏景还移蜀画轻成妙吴娃狎共纎晚妆留拜月卷上水精帘独歩荒郊暮沉思远墅幽平生多少事弹指一时休掩谤知迎吠欺心见强顔有名人昜困无契债难还  

杂题九首  

病来胜未病名防便忘名今日甘爲客当时注愍征暑湿深山雨荒居破屋灯此生无懴处此去作高僧不须频怅望且喜脱喧嚣亦有终焉意陂南看稻苗楼带猿吟迥庭容鹤舞寛防书因阅画封药偶和丹宴罢论诗乆亭高拜表频岸香蕃舶月洲色海烟春驿歩堤萦阁军城鼓振桥鸥和湖鴈下雪隔岭梅飘带雪南山道和钟北阙明太平当共贺开化喝来声舴艋猿偷上蜻蜓燕竞飞樵香烧桂子苔湿挂莎衣溪涨渔家近烟收鸟道高松花飘可惜睡里洒离骚  

古乐府  

一叶随西风君行亦向东知妾飞书意无劳待早鸿  

有感  

灯影看须黒墙隂惜草青歳防悲物我同是冐霜萤  

休休亭  

且喜安能保那堪病更忧可怜藜杖者眞个种侯  

漫书二首  

剰欲逢花折须判冐雨频晴明开渐少莫怕湿新巾小蝶尔何竞追飞不惮劳远教羣雀见寜悟祸梯高  

歳尽二首  

明日添一歳端忧奈尔何冲寒出洞口犹校夕阳多莫话伤心事投春满鬓霜殷勤共尊酒今歳只残阳  

牡丹  

得地牡丹盛晓添龙麝香主人犹自惜锦幕防春霜  

乱后  

羽书传栈道风火隔乡关病眼那堪泣伤心不到闲  

春山  

可是武陵溪春芳着处迷花明催曙早云腻惹空低  

乐府  

寳马跋尘光双驰照路旁喧传报戚里明日幸长杨  

乱前上卢相  

寇黠虽多变兵骄即易乗犹须劳斥勿遣大河冰  

金谷园　　　　　　　　　曹　松  

当年歌舞时不説草离离今日歌舞尽满园秋露埀  

寒食日题杜防花  

一朶又一朶并开寒食时谁家不禁火总在此花枝  

春草  

不独满池塘夣中佳句香春风有余力引上古城墙  

春日东斋  

三庚到秋伏偶来松槛立热少清风多开门放山入  

南朝  

三篱盖驰道风烈一无取时见牧牛童嗔牛吃禾黍  

贺顾非熊及第　　　　　　刘得仁  

愚爲童稚时已解念君诗及得高科晚须逢圣主知  

述怀　　　　　　　　　　崔　橹  

白首成何事无欢可替悲空余酒中兴犹似少年时  

望归马　　　　　　　　　刘　驾  

东人望归马归马莲峯下莲峯与地平亦不更徴兵  

田西边  

刀劒作犂锄耕田古城下高秋黍稷多无地放羊马  

乐边人  

在乡身亦劳在边腹亦饱父兄若一处任向边头老  

筑台词  

前杵与后杵筑城功不住愿我筑更高得见秦皇墓  

秦娥  

秦娥十四五面白于指羞人夜采桑惊起戴胜鸟  

牧童  

牧童见客拜山果怀中落昼日驱牛归前溪风雨恶  

赏残花　　　　　　　　　纥于着  

零落多依草芳香散着人低檐一枝在犹占满堂春  

遇边使　　　　　　　　　卢　隐  

累年无的信毎夜夣边城防掩千行泪书封一尺情  

移住别友  

自到西川住唯君别有情常逢对门远又隔一重城  

堋口逢友人  

艰难别离乆中外往还深已改当时髪空余旧日心  

采莲女　　　　　　　　　霍　总  

舟中采莲女两两催妆梳闻早渡江去日高来起居  

边城桞　　　　　　　　　刘　皁  

一株新桞色十里断孤城爲近东西路长悬离别情  

江濵梅　　　　　　　　　王　适  

忽见寒梅树开花汉水濵不知春色早疑是弄珠人  

感事　　　　　　　　　　武　瓘  

花开蝶满枝花谢蝶还希唯有旧巢燕主人贫亦归  

江行　　　　　　　　　　桞中庸  

繁隂乍隐洲落叶初飞浦萧萧楚客帆暮入寒江雨  

别童叟　　　　　　　　　吴　筠  

平昔同邑里经年不相思今日成远别相对心凄其  

题缙云岭永望舘  

人惊此路险我爱山前深犹恐佳趣尽欲行且沉吟  

题山人所居  

故人住南郭邀我对芳樽欢畅日云暮不知城市喧  

## 万首唐人绝句卷十九  

宋　洪迈　编  

五言  

春情　　　　　　　　　　张起  

画閤余寒在新年旧燕归梅花犹带雪未得试春衣  

题嘉祥驿　　　　　　　　孟迟  

树顶烟微緑山根菊暗香何人独鞭马落日上嘉祥  

徐波渡  

晓月千重树春烟十里溪过来还过去此路不堪迷  

壮士吟  

壮士何曽悲悲即无回期如何易水上未歌泪先垂  

怀郑洎  

风兰舞幽香雨叶堕空滴美人来不来前山看向夕  

饮散呈主人  

夣觉笙歌散空堂寂寞秋更闻城角弄烟雨不胜愁  

即事  

乱世时偏促隂天日易昏无言搔白首憔悴倚东门  

勉儿子  

养尔逢多难常忧学已迟辟疆爲上相何必待从师  

春早  

闻莺才觉晓开户已知晴一带窻间日斜穿枕上明  

赠姫人  

莫恨红裙破休嫌白屋低请看京与洛谁在旧香闺  

寻人偶题　　　　　　　　邵眞  

日昃不复午落花难归树人生能几何莫猒相逢遇  

登岭望　　　　　　　　　许鼎  

淼淼三江水悠悠五岭间鴈来犹不度人去若爲还  

对月　　　　　　　　　　张乔  

盈缺青外东风万古吹何人种丹桂不长出轮枝  

题殿前桂叶　　　　　　　卢僎  

桂树生南海芳香隔逺山今朝天上见疑是月中攀  

南楼望  

去国三巴逺登楼万里春伤心江上客不是故乡人  

临川送别  

秋郊日半隐野树烟初映风水正萧条那堪动离咏  

途中  

抱玉三朝楚怀书十上秦年年洛阳陌花鸟弄归人  

小院　　　　　　　　　　唐彦谦  

小院无人夜烟斜月转明清宵易惆怅不必有离情  

春雪初霁杏花正芳月夜闲吟  

霁景明如练繁英杏正芳姮娥应有语悔共雪争光  

文惠宫人  

认得前家令宫人泪满裾不知梁佐命全是沈尚书  

赠窦尊师  

我爱窦高士弃官仍在家爲嫌勾漏令兼不要丹砂  

南海神词　　　　　　　　　高骈  

沧溟八千里今古畏波涛此日征南将安然渡万艘  

送春  

水浅鱼争跃花深鸟竞啼春光看欲尽判却醉如泥  

海翻  

几经人事变又见海涛翻徒起如山浪何曾洗至寃  

笻竹杖寄僧  

坚轻笻竹杖一枝有九节寄与沃州人闲歩青山月  

遣兴  

把盏非怜酒持竿不爲鱼唯应嵇叔夜似我性慵踈  

登芜城　　　　　　　　　储嗣宗  

昔人登此地丘垅已前悲今日又非昔春风能几时  

沧浪峡  

沧浪临古道道上石成尘自有沧浪峡谁爲无事人  

垓城  

百战未言非孤军惊夜围山河意气尽泪溅美人衣  

村月  

月午离南道前村半隐林田翁独归处乔麦露花深  

早春  

野树花初发空山独见时踟蹰历阳道乡思满南枝  

送春  

无语共春别细腰枝上红来年又相见还恐是愁中  

自君之出矣　　　　　　　雍裕之  

自君之出矣寳镜爲谁明思君如陇水长闻呜咽声  

锦　　　　　　　　　　　薛莹  

轧轧弄寒机功多力渐微惟忧机上锦不称舞人衣  

羡僧  

处世曾无着生前事尽非一缾兼一衲南北去如归  

秋日湖上  

落日五湖游烟波处处愁沉浮千古事谁与问东流  

寄旧山隐侣  

旧山诸隐沦身在若无身莫鎻白云路白云多悮人  

访武陵道者不遇  

花发鸟仍啼行行路欲迷二眞无问处虚度武陵溪  

江山闲望  

渺渺无穷尽风涛几日平年光与人事东去一声声  

满公房　　　　　　　　　綦毋潜  

世界莲华藏行人香火縁灯王照不尽中夜寂相传  

効崔国辅体四首　　　　　韩偓  

淡月照中庭海棠花自落独立俯闲阶风动秋千索酒力惹睡眸卤莽闻街鼓欲明花更寒东风打窻雨罗幕生春寒绣窻愁未眠南湖夜半雨应湿采莲船雨后碧苔院霜来红叶楼闲堦上斜日鹦鹉伴人愁  

半睡  

擡镜仍嫌重更衣又怕寒宵分未归帐半睡待郎看  

早归  

去是黄昏后归当朦胧时衣吟宿醉风露动相思  

两处  

楼上淡山横楼前沟水清怜山又怜水两处总牵情  

春闺二首  

愿结交加夣因倾防滟尊醒来情绪恶帘外正黄昏氲氲帐里香薄睡睡时防长吁解罗带怯见上空牀  

花时与钱尊师同醉【`在醴陵`】  

桥下浅深水竹间红白花酒仙同避世何用厌长沙  

从猎三首  

猎犬谙斜路宫嫔识画旗马前双兎走宣示羽林儿小镫狭秋鞘鞍轻妓细腰有时齐走马也学唱交交蹀躞巴驿骏陪鳃碧野鸡忽闻仙乐动赐酒玉偏提  

与僧  

江海扁舟客云山一食僧相逢两相语若个是南能  

野钓  

细雨桃花水轻沤逆浪飞风头归阻棹坐睡倚簑衣  

迎内子题庭花  

芍药斩新栽当庭数朶开东风与拘束留待细君来  

题奉国寺  

新秋夜何爽露下风转凄一磬竹窻外千灯花塔西  

题龙门寺  

窻灯林霭里门磬水声中更与龙花防罏烟满席风  

寄早梅　　　　　　　　　陆　开  

折梅逢驿使寄与陇头人江南无所有聊赠一枝春  

子夜冬歌　　　　　　　　薛　耀  

朔风扣羣木严霜凋百草借问月中人安得长不老  

感事　　　　　　　　　　高　蟾  

浊河从北下清洛向东流清浊皆如此何人不白头  

楚思  

叠浪与云急翠兰和意香风流化爲雨日暮下巫阳  

雪中  

金阁倚云开朱轩犯雪来三冬辛苦様天意似难裁  

道中有感  

一醉六十日一裘三十年年华经几日日日棹征鞭  

宋汴道中  

平野有千里居人无一家甲兵年正少日久戍天涯  

秋思  

天地太萧索山川何渺茫不堪星斗柄犹把歳寒量  

即事  

三年离水石一旦隠樵渔为问青云上何人识卷舒  

渔家  

野水千年在闲花一夕空近来浮世狭何似钓船中  

闲中  

风雨去愁晚关河归思凉西游无直气一夕九回膓  

归思  

紫府归期断芳洲别思迢黄金作人世只被歳寒消  

送王郎中  

惜别逺相送却成惆帐多独归回首处争奈暮山何  

感兴  

禾黍不旸艳竞栽桃李春翻令力耕者多作卖花人  

望湖亭  

湘水似伊水湘人非故人登临独无语风桞自摇春  

采桑  

晓陌携笼去桑林路隔淮何如闘百草赌取凤凰钗  

闷题  

落第春相困无心惜落花荆山归不得归得亦无家  

牡丹  

乱前看不足乱后眼偏明却得蓬蒿力遮藏见太平  

玉蘃花  

唐昌树已荒天意眷文昌晚入微风起春时雪满墙  

嘉陵  

细雨湿凄凄人稀江日西春膓已愁断不待子规啼  

山中即事　　　　　　　　郎士元  

入谷多春兴乗舟棹碧浔山云昨夜雨溪水晓来深  

正朝上左丞　　　　　　　杨重  

歳去愁终在春还命不来长吁问丞相东阁几时开  

雪　　　　　　　　　　　罗　隐  

尽道丰年瑞丰年事若何长安有贫者爲瑞不宜多  

寄陆鲁望  

龙楼李丞相昔歳仰高文黄阁今无主青山竟不焚  

登郭隗台　　　　　　　　皇甫松  

燕相谋在兹积金黄巍巍上者欲何顔使我千载悲  

塞上　　　　　　　　　　周　朴  

受降城必破回落陇头移蕃道北海北谋生今始知  

感寓　　　　　　　　　　杜荀鹤  

大海波涛浅小人方寸深海枯终见防人心不知心  

春闺怨  

朝喜花艳春暮悲花委尘不悲花落早悲妾似花身  

钓叟  

茅屋深湾里钓船横竹门经营衣食外犹得弄儿孙  

马上作  

五里复五里住时无住时日将家渐逺犹恨马行迟  

幽情　　　　　　　　　　李牧  

幽人惜春暮潭上折芳草佳期何时还欲寄千里道  

感事　　　　　　　　　　王　镣  

击石易得火扣人难动心今日朱门者曾恨朱门深  

罗唝曲六首　　　　　　　刘采春  

不喜秦淮水生憎江上船载儿夫壻去经歳又经年借问东园桞枯来得几年自无枝叶分莫怨太阳偏莫作商人妇金钗当卜钱朝朝江口望错忍几人船郍年离别日只道住桐庐桐庐人不见今得广州书昨日胜今日今年老去年黄河清有日白髪黒无縁昨日北风寒牵船浦里安潮来打防断揺橹始知难  

南歌子词三首　　　　　　裵　諴  

不知厨中丳争如炙里心井边银钏落展转恨还深不信长相忆擡头取问天风吹荷叶动无夜不揺莲簳蜡爲红烛知情不自由细丝斜结网争柰眼相钩  

## 万首唐人绝句卷二十  

宋　洪迈　编  

五言  

端午侍宴　　　　　　　　张说  

甘露垂天酒芝盘捧御书含丹希蝘蜓灰骨慕蟾蜍  

阳春曲  

芣苡生前径含桃落小园春心自揺荡百舌更多言  

估客乐  

海客乗天风将船逺行役譬如云中鸟一去无踪迹  

舍利佛  

金绳界寳地珍木防瑶池云间妙音奏天际法蠡吹  

摩多楼子  

从戎向边北逺行辞宻亲借问隂山还知塞上人  

乐府二首　　　　　　　　孟郊  

緑萍与荷叶同此一水中风吹荷叶在緑萍西复东莲花未开时苦心终日卷春水徒荡漾荷花未开展  

征妇怨三首  

良人昨日去明月又不圆别时各有泪零落青楼前生在丝萝下不识渔阳道良人自戍来夜夜夣中到渔阳千里道近如中门限中门逾有时渔阳长在眼  

金吾子　　　　　　　　　李益  

绣帐博山鑪银鞍冯子都黄昏莫攀折惊起欲栖乌  

鹧鸪词  

湘江斑竹枝锦翅鹧鸪飞处处湘云合郎从何处归  

立秋前一日览镜  

万事销身外生涯在镜中惟将满鬂雪明月对秋风  

代人乞花  

绣戸朝眠起开帘满地花春风解人意吹落妾西家  

上洛桥  

金谷园中桞春来似舞腰何堪好风景独上洛阳桥  

扬州怀古  

故国歌钟地长桥车马尘彭城阁边桞偏似不胜春  

水宿闻雁  

早雁忽爲双惊秋风水窻夜长人自起星月满空江  

扬州早雁  

江上三千雁年年过故宫可怜江上月偏照断根蓬  

下漏楼  

话旧今应逺逄春喜又悲看花行拭泪倍觉下楼迟  

过友人庄　　　　　　　　王维  

故人具鸡黍邀我至田家緑树村边合青山郭外斜  

过张女郎庙作含娇曲二首　沈警  

命啸无人啸含娇何处娇徘徊花上月空度可怜宵靡靡春风至微微春露轻可惜关山月还成无用明  

嘲赵郎中　　　　　　　　贺遂渉  

员外由来美郎中望不优宁知粉署里飜作土山头  

荅  

锦帐随情设金鑪任意薫唯愁员外置不应列星文  

赠桞先生　　　　　　　　僧皎然  

一见嵩山老吾生恨太迟问君年几许曾见上皇时  

酬李纾补阙  

不住东山寺云泉处处行近臣那得识禅客本无名  

湖南兰若  

未到无爲岸空怜不系舟东山白云意歳晚尚悠悠  

荅李兰  

天女来相试将花欲染衣禅心竟不起还捧旧花归  

法华寺望高赠如献上人  

色秋天见松声静夜闻影孤长不在行道入深云  

赠陆羽  

只将陶与谢终日可忘情不欲多相识逄人嬾道名  

留别阎士和  

不惯人间别多应忘别时逄山又逄水只却恐来迟  

浣纱女  

清浅白沙滩緑蒲尚堪把家住水东西浣纱明月下  

界石守风望天竺灵隐  

山顶东西寺江中旦暮潮归心不可到松路在青霄  

九日与陆处士饮茶  

九日山僧院东篱菊也黄俗人多泛酒谁解助茶香  

望逺邨  

林杪不可分水歩遥难辩一片山翠边依稀见邨逺  

惜暮景  

疎隂花不动片景松梢度夏日旧来长佳游何易暮  

待山月  

夜夜忆故人长教山月待今宵故人至山月知何在  

杂兴二首  

人生分已定富贵岂妄来不见海底泥飞上成尘埃吾道本无我未曾嫌世人如今到城市弥觉此心眞  

前溪作  

春歌已寂寂古水自涓涓徒误时人辈伤心作逝川  

偶作  

乐禅心自荡吾道不相妨独晤歌还笑谁言老更狂  

春陵登望  

西底空流水东垣但聚云最伤梅岭望花雪正纷纷  

寄朱兵曹  

独自听寒更寒更发还住一夜千万声几声到君处  

少年行二首　　　　　　　　贯休  

自拳五色毬迸入他人宅却捉苍头奴玉鞭打一百靣白如削玉猖狂曲江曲马上黄金鞍适来新赌得  

春野作  

大牛若耕田乳犊望似泣万事皆天意緑草头  

寒江上望  

荒岸烧未死白云痴不动极目无人行浪打取鱼笼  

怀故园　　　　　　　　　脩睦  

故园归未得此日意何伤独坐水边草水流春日长  

题天姥  

天台众峯外歳晚当寒空有时半不见崔嵬在云中  

逺公墓  

古墓石棱棱寒云晚景凝空悲虎溪月不见雁门僧  

城上吟　　　　　　　　　子兰  

古塜宻于草新坟侵古道城外无闲地城中人又老  

放鹭鸶　　　　　　　　　齐已  

洁白虽堪爱腥膻不奈何到头从所欲还汝旧沧波  

送僧游香山寺  

君到香山寺探幽莫损神且寻风雅主细看乐天眞  

扑满子  

秪爱满我腹争知满害身到头须扑破却散与他人  

风　　　　　　　　　　　薛涛  

猎蕙微风逺飘弦唳一声林梢明淅沥松径夜凄清  

宣上见示与诸公唱和  

许厠高齐唱涓泉定不知可怜谯记室流水满禅居  

蝉  

露涤音清逺风吹故叶齐声声似相接各在一枝栖  

月  

魄依钩様小扇逐汉机团细影将圆质人闲几处看  

池上双鳬  

双栖緑池上朝去暮飞还更忆将雏日同心莲叶间  

春望词四首  

花开不同赏花落不同悲欲问相思处花开花落时槛草结同心将以遗知音春愁正断绝春鸟复哀吟风花日将老佳期犹渺渺不结同心人空结同心草郍堪花满枝翻作两相思玉簮乗朝镜春风知不知  

陈情上韦令公  

闻道边城苦今来到始知羞将门下唱唱与垅头儿  

采桑　　　　　　　　郎大家宋氏  

春天南雁归日去西蚕逺妾思纷何极客游殊未返  

映水曲　　　　　　　范静妻沈氏  

轻鬓学浮云双蛾拟初月水澄正落钗萍开理垂发  

昭君叹二首  

早信丹青巧重货洛阳师千金买蝉鬓百万写蛾眉今朝犹汉地明旦入边关情寄南云反思逐北风还  

登楼曲  

慿高川陆近望逺阡陌多相思隔重岭相忆恨长河  

越城曲  

别怨凄歌响离啼湿舞衣愿假乌栖曲飜从南向飞  

当垆曲  

逶迤飞尘唱宛转绕牀声调弦可以进蛾眉画未成  

题洛苑梧叶上　　　　　明皇宫人  

一入深空里年年不见春聊题一片叶寄与有情人  

别本  

旧事悲秋扇新恩寄早春聊题一片叶将寄接流人  

同前　　　　　　　　　宣宗宫人  

流水何太急深宫尽日闲殷勤谢红叶好去到人间  

途中览镜　　　　　　　　徐九臯  

四海游长倦百年行半侵赖窥明镜里时见丈夫心  

湘中怨讽　　　　　　　　郑仆射  

青鹢苦幽独隔江相对稀夜寒芦叶雨空作一声归  

更着宴词　　　　　　　　沈询  

莫打南来雁从他向北飞打时双打取莫遣两分离  

芭蕉　　　　　　　　　　路徳延  

一种灵苗异天然体性虚叶如斜界纸心似倒抽书  

明月三五更　　　　　　崔氏莺莺  

待月西厢下迎风戸半开拂墙花影动疑是玉人来  

绝张生  

弃置今何道当时且自亲还将旧来意怜取眼前人  

伊川歌五首　　　　　　　盖嘉运  

闻道黄花戍频年不解兵可怜闺里月偏照汉家营千里东归客无心忆旧游挂帆游白水高枕到青州桂殿江乌对雕屏海燕重祗应多酿酒醉把乐高钟行乐三阳早芳菲二月春闺中红粉态陌上看花人君住孤山下烟深夜径长辕门度緑水防苑绕垂杨  

陆州歌七首  

分野中峯变隂晴众壑殊欲投人处宿隔浦问樵夫共得烟霞迳东归山水游萧萧望林夜寂寂坐中秋香气传空满籹花映薄红歌声天仗外舞态御楼中树发花如锦莺啼桞若丝更逄欢宴地愁见别离时明月照秋叶西风响夜砧彊言徒自乱徃事不堪寻坐对银缸晓停留玉筯痕君门常不见无处谢前恩晓月当窻满征人出塞迢画楼终日闭清管爲谁调  

水调歌二首  

双带仍分影同心巧结香不应频换彩意欲媚红籹闺烛无人影罗屛有夣魂近来音耗绝终日望君门  

凯乐歌三首  

破阵乐  

受律辞元首相将讨叛臣咸歌破阵乐共赏太平人  

贺圣欢  

四海皇风被千年徳水清戎衣更不着今日告功成  

君臣同庆乐  

主上开昌厯臣忠奉大猷君看偃革后便是太平秋  

题玉泉溪　　　　　　　湘驿女子  

红树醉秋色碧溪弹夜佳期不可风雨杳如年  

咏兎　　　　　　　　　　蘓颋  

兎子死兰弹持来挂竹竿试将明镜照何异月中看  

西鄙哥舒歌一首  

北斗七星高哥舒夜带刀至今窥牧马不敢过临洮  

## 万首唐人绝句卷二十一  

宋　洪迈　编  

五言  

乐府词二十二首  

长命女  

云送关西雨风传渭北秋孤灯然客夣寒杵捣乡愁  

一片子  

桞色青山映梨花雪鸟藏緑窻桃李下闲坐叹春芳  

甘州  

欲使传消息空书意不任寄君明月镜偏照故人心  

濮阳女  

雁来书不至月照独眠房贱妾多愁思不堪秋夜长  

山鹧鸪二首  

玉关征戍乆空闺人独愁寒露湿青苔别来蓬鬓秋人坐青楼晚莺语百花时愁多人自老膓断君不知  

浣纱女二首  

南陌春风早东邻去日斜千花开瑞锦香扑美人车长乐青门外宜春小苑东楼开万户上人向百花中  

戎浑  

风劲角弓鸣将军猎渭城草枯鹰眼疾雪尽马蹄轻  

墙头花  

蟋蟀鸣洞房梧桐落金井爲君裁舞衣天寒剪刀冷  

杨下采桑  

飞丝惹緑尘软叶对孤轮今朝入园去物色强看人  

胡渭川  

杨桞千寻色桃花一苑芳风吹入帘里唯有惹衣香  

金殿乐  

入夜秋砧动千门起四邻不縁楼上月应爲陇头人  

思归乐  

晚日催管春风入绮罗杏花如有意偏落舞衫多  

穆护砂  

玉管朝朝弄清歌日日新折花当驿路寄与陇头人  

昆仑子  

扬子谈经去淮王载酒歌醉来啼鸟换坐久落花多  

凉州歌  

开箧泪霑襦见君前日书夜台空寂寞犹是紫云车  

祓禊曲二首  

昨见春条緑那知秋叶黄蝉声犹未断寒雁已成行何处堪愁思花开长乐宫君王不重客泣泪向春风  

大酺乐  

泪滴珠难尽容残玉易销倘随明月去莫道夣魂遥  

长干曲  

逆浪故相邀菱舟不怕揺妾家杨子住便弄广陵潮  

于阗采花  

山川虽异所草木尚同春亦如溱洧地自有采花人  

蜀门与林蕴分路　　　　　欧阳詹  

村歩如延寿川原似福平无人相共识独自故乡情  

读周太公传  

论兵去商虐讲徳兴周道屠沽未遇时岂异兹川老  

秋灯　　　　　　　　　　王建  

向壁暖悠悠对帏寒寂寂斜照碧山圆松间一片石  

水精  

映色水不别向光月还度倾在荷叶中有人看是露  

香印  

闲坐烧香印满房松栢气火尽转分明青苔碑上字  

落叶  

陈緑向参差初红已重叠中庭新扫地绕池三两叶  

园果  

雨中梨果病每树无数个小儿出入看一半鸟啄破  

野菊  

晚艳出荒篱冷香着秋水忆向山中见伴虫石壁里  

荒园  

朝日满园霜牛冲篱落坏扫掠黄叶中时时一窠薤  

晚蝶  

粉翅嫰如水绕砌乍依风日高霜露解飞入菊花中  

小松  

小松初数尺未有直生枝闲即傍边立看多长却迟  

戏酬卢袐书  

芸香阁里人采摘御园春取此和仙药犹治老病身  

别自栽小树  

去年今日栽临去见花开好住守空院夜间人不来奉和元日赐羣臣栢叶　　　赵彦昭  

器乏雕梁器材非造厦材但将千歳叶常奉万年杯  

同前　　　　　　　　　　　李乂  

劲节凌霜劲芳心待歳芳能令益人寿非止麝全香  

同前　　　　　　　　　　武平一  

緑叶迎春緑寒枝歴歳寒愿持栢叶寿长奉万年欢  

酬崔法曹遗劒　　　　　　　戴叔伦  

临风脱佩劒相劝静烟尘自料无防力何由荅故人  

敬报孙常州二首  

衰病苦奔走未尝追旧游何言问憔悴此日驻方舟逺道曵故屐余春防高斋因言别离久得尽平生怀  

将赴东阳留上包谏议  

敝邑连山逺仙舟数刻同多惭屡回首前路在泥中  

荅崔法曹  

后会知不逺今欢亦愿留江天梅雨散况在月中楼  

问严居士易  

自公来问易不复待加年更有垂帘防遥知续草新年第二夜荅处上人宿玉芝观见寄  

阳春已三日防友闻昨夜可爱剡溪僧独寻陶景舍赴抚州对酬崔法曹晓灯离暗室五首  

雨落湿孤客心惊比栖鸟空阶夜滴繁相乱应到晓高会枣树宅清言莲社僧两乡同夜雨旅舘又无灯离字一首见第九卷  

离室雨初晦客程云斗暗方爲对吏人敢望邮童探纵酒常掷盏狂歌时入室离羣怨雨声幽抑方成疾  

又酬夜雨滴空堦五首  

知疑奸叟谤闲与情人话犹是别时灯不眠同此夜寒灯扬晓熖重屋惊春雨应想逺行人路逄泥泞阻灯光照虚屋雨影悬空壁一向檐下声逺来愁处滴楚僧话寂灭俗虑比虚空頼有残灯喻相传昏暗中雨声乱灯影明灭在空堦并枉五言赠知同万里怀  

同赋龙沙墅  

回转沙岸近欹斜林防重因君访遗迹此日见眞龙  

九月十日　　　　　　　　李白  

昨日登高罢今朝更举觞菊花何太若遭得两重阳  

夜集聨句　　　　　　　　顔眞卿  

寒花护月色坠叶占风音兹夕无尘虑高云共片心  

题慈恩塔　　　　　　　　荆叔  

汉国河山在秦陵草树深暮云千里色无处不伤心  

幽州元日　　　　　　　　张说  

今歳元日乐不谢去年春知向来心道谁爲昨夜人  

三月闺怨  

三月时将尽空房妾独居蛾眉愁自结鬓髪没情梳  

立秋　　　　　　　　　　刘言史  

兹晨戒流火商飚早已惊云天收夏色木叶动秋声  

夏至日作　　　　　　　　权徳舆  

璿枢无停运四序相错行寄言赫曦景今日一隂生  

剪防花　　　　　　　　　雍裕之  

敢竞桃李色自呈刀尺功蝶犹迷剪翠人岂辩裁红  

三月晦日送客  

野酌乱无廵送君兼送春明年春色至莫作未归人  

听琴　　　　　　　　　　王  

拂尘开按匣何事独颦眉古调俗不乐正声君自知  

对雨送人　　　　　　　　崔署  

别愁复兼雨别泪还如霰寄心海上云千里长相见  

赠李中华　　　　　　　　梁锽  

莫向嵩山去神仙多误人不如朝魏阙天子重贤臣  

晦日送穷三首　　　　　　姚合  

年年到此日沥酒拜街中万戸千门看无人不送穷送穷穷不去相泥欲何爲今日官家宅淹留又几时古人皆恨别此别恨销魂只是空相送年年不出门  

醉吟三首　　　　洪崖先生张蕴  

去歳无田种今春乏酒材从他花鸟笑佯醉卧楼台下调无人采高心又被瞠不知时俗意教我若爲人入市非求利过朝不爲名有时随俗物相伴且营营  

閠月七日　　　　　　　　王湾  

耿耿晓河微神仙此会稀今年七月闰应得两回归  

九日　　　　　　　　　　王勃  

九日重阳节开门有菊花不知来送酒若个是陶家  

嘲三月十八日雪　　　　　温庭筠  

三月雪连夜未应伤物华只縁春欲尽留着伴梨花  

寒食日戏赠李侍御　　　　卢延让  

十二街如市红尘咽不开洒蹄骢马汗没处看花来  

公子家  

种花满西园花发青楼道花下一禾生去之爲恶草  

田家二首【`后一首李绅亦有`】  

父耕原上田子斸山下荒六月禾未秀官家已修仓锄田当日午汗滴禾下土谁念盘中餐粒粒皆辛苦  

戏题莆田受杖染人壁　　　桞逄  

紫緑终朝染因何不识非莆田竹木贵背负十柴归重阳日陪元鲁山登北城留别　萧頴士  

山县绕古堞悠悠快登望雨余秋天高目尽无隐状绵连滍川逈杳眇鸦路深彭泽兴不浅临风动归心赖兹鸣琴暇傲睨倾菊酒人和歳已登从政复何有逺山十里竝一道衔长云青霞半落日混合疑晴曛渐闻惊栖羽坐叹清夜月中欢怆有违行子念明发仅能泯宠辱未免伤别离江湖不可忘风雨劳相思明时当盛才短伎安所设何日谢百里从君汉之澨  

九日进茱茰山五首　　　　徐行先  

家居洛城下举目见嵩山刻作茱茰节情生造化间黄花宜泛酒青岳好登高稽首明庭内心爲天下劳菊酒携山客茱茰系牧童路疑寻大块人似问鸿蒙九日重阳数三秋万寳成时来谒轩后罢去坐蓬瀛晚节欢重九高山上五千醉中知偶圣夣里见寻仙江令于长安归扬州九日赋　许敬宗  

心逐南云逝形随北鴈来故乡篱下菊今日几花开  

拟江令  

本逐征鸿去还随落叶来菊花应未满请待诗人开  

同前拟  

游人倦蓬转乡思逐鸿来偏想临潭菊芳蘂对谁开  

寄融上人　　　　　　　　皎然  

常爱西林寺池中月在时芭蕉一片叶书取寄吾师  

送灵澈  

我欲长生夣无心解伤别千里万里心只似眼前月  

逺意　　　　　　　　　　女郎梁琼  

脉脉长摅气微微不离心叩头从此去烦恼阿谁禁  

续父井梧吟　　　　　　　薛涛  

庭除一古桐耸榦入云中枝迎南北鸟叶送往来风  

## 万首唐人绝句卷二十二  

宋　洪迈　编  

五言  

状江南十二月景十二首  

鲍防  

江南孟春天荇叶大如钱白雪装梅树青袍似葑田  

谢良辅  

江南仲春天细雨色如烟疎为武昌柳布作石门泉  

严维  

江南季春天莼菜细如弦湖边草作径湖上叶如船  

贾弇  

江南孟夏天慈竹笋如编蜃气为楼阁蛙声作管弦  

樊珣  

江南仲夏天时雨下如川卢橘垂金弹甘蕉吐白莲  

范澄  

江南季夏天身热汗如泉蚊蚋成雷泽袈裟作水田  

郑防  

江南孟秋天稻花白如氊素腕惭新藕残籹妬晚烟  

沈仲昌  

江南仲秋天鱏鼻大如船雷是樟亭浪苔为界石钱  

刘蕃  

江南季秋天栗实大如拳枫叶红霞举芦花白浪穿  

谢良辅  

江南孟冬天荻穗软如绵緑绢芭蕉裂黄金橘柚悬  

吕渭  

江南仲冬天紫蔗节如鞭海将盐作雪山用火耕田  

丘丹  

江南季冬天红蟹大如湖水龙为镜鑪峰气作烟  

太原召侍臣守歳　　　　　太宗  

四时运灰琯一夕变冬春送寒余雪尽迎歳早梅新  

续薛令之　　　　　　　　明皇  

啄木觜距长鳯凰毛羽短若嫌松桂寒任逐桑榆暖  

潼闗口号  

河曲囘千里闗门限二京所嗟非恃徳设险致天平  

宫中题　　　　　　　　　文宗  

辇路生春草上林花发时凭髙何限意无复侍臣知  

夏日聨句【`下句柳公权`】  

人皆苦炎热我爱夏日长薫风自南来殿阁生微凉  

赠妇　　　　　　　　　　邻士  

吹火朱唇动添薪玉腕斜遥看烟里面大似雾中花  

戏膳部　　　　　　　　　张敬心  

有意嫌兵部专心取考功谁知脚蹭蹬却落省墙东  

题僧院二首　　　　　　　吕羣  

路行三蜀尽身及一阳生頼有残灯火相依坐到明社后辞巢燕霜前别蔕蓬愿为蝴蝶梦飞去覔闗中  

防诗　　　　　　　　　　李遐周  

燕市人皆去函闗马不归若逢山下鬼环上击罗衣  

题潞州壁　　　　　　　　僧普满  

此水连泾水双珠血满川青牛将赤虎还贺太平年  

同夫游秦　　　　　　　　元载妻王氏  

路扫饥寒迹天哀志气人休零离别泪携手入西秦  

送韦生酒　　　　　　　　鲍生妾  

白露湿庭砌素月临前轩此时去留恨含思独无言  

陈娇词　　　　　　　　　鹦鹉阿苏儿  

昔请马相如为作长门赋纵使费千金君王终不顾  

迎月二首　　　　　　　　水府真君  

日落烟水黯骊珠色岂昏寒光射万里霜缟遍千门玉魄东方开嫦娥逐影来洗心兼涤目光景游春台  

赠刘商　　　　　　　　　广陵道士  

无事到扬州相携上酒楼药囊为赠别千载更何求  

赠郭翰二首　　　　　　　织女  

河汉虽云阔三秋尚有期情人终已矣良会更何时朱阁临清汉琼宫结紫房佳期情在此只是防人膓  

荅二首　　　　　　　　　郭翰  

人世将天上由来不可期谁知一囘顾更作两相思赠枕犹香泽啼衣尚泪痕玉顔霄汉里空有往来魂  

五真导意五首  

马信真  

防劫澄烦思今身仅小成誓将云外隐不向世间行  

徐湛真  

绰约离尘世从容上太清云衣无绽日鹤驾没遥程  

郭修真  

华岳无三尺东瀛仅一杯入云骑彩鳯歌舞上蓬莱  

夏守真  

共作云山侣俱辞世界尘静思前日事抛却防年身  

杨敬真  

人世徒纷扰其生似蕣华谁言今夕里俛首视云霞  

游兠国　　　　　　　　张佐  

风暖景和异异香馥林塘登髙一长望信美非吾乡  

赠沈警镜　　　　　　　　张女郎  

忆昔窥寳镜相望看明月彼此俱照人莫令光影灭赠沈警金缕合欢结歌　　　小女郎  

心纒万结缕结缕防千囘结怨无穷极结心终不开  

别后篇  

飞牋报沈郎寻已到衡阳若存金石契风月两相望  

感懐示许汉阳　　　　　　洞庭龙女  

海门连洞庭每去三千里十载一归来辛苦潇湘水  

赠杨正伯　　　　　　　　女郎  

君子竟迷执无由逹情素明月海上山秋风独归去  

冢上荅唐太宗　　　　　　慕容垂  

我昔胜君昔君今胜我今荣华各异代何用苦追寻  

夜吟　　　　　　　　　　巴峡人  

秋径填黄叶寒崖露草根猿声一叫防客泪数重痕  

谢人致祭　　　　　　　　河湄枯骨  

我本邯郸士祗役死河濵不得家人哭劳君行路悲  

感巫州荠菜　　　　　　　髙力士  

两京作斤卖五溪无人采夷夏虽有殊气味终不改  

赠亡妻张氏　　　　　　　唐晅  

峄阳桐半死延津劒一沈如何宿昔内空负百年心  

荅二首　　　　　　　　　张氏  

不分殊幽显那堪异古今隂阳途自隔聚散两难心兰堦兎月斜银烛半含花自怜长夜客泉路以为家  

寄夫周混　　　　　　　　韦璜  

不得长相守青春夭蕣华旧游今永已泉路却为家  

题虎丘山上　　　　　　　幽独君  

幽明虽异路平昔忝工文欲知濳寐处山北两孤坟  

洋州舘亭吟　　　　　　　窦裕  

家依楚水岸身寄洋州舘望月独相思尘襟泪痕满  

梦赠沈苌浮云诗　　　　　陆凭  

虚虚复空空瞬息天地中假合成此像吾亦非吾躬  

悲吟呈李绩　　　　　　　韩弇  

我有敌国讐无人可为雪每至漳河头游魂自鸣咽  

赠李章武二首　　　　　　王氏妇  

河汉已倾斜神魂欲超越愿郎更囘抱终天从此诀昔辞懐后防今别便终天新悲与旧恨千古闭穷泉  

答王妇二首　　　　　　　李章武  

分从幽显隔岂谓有佳期宁辞重重别所叹去何之后期杳无约前恨已相寻别路无行信何因得寄心  

赠临淄县主　　　　　　　独孤穆  

金闺久无主罗袂坐生尘愿作吹箫伴同为骑鳯人  

答独孤穆　　　　　　　　县主  

朱轩下长路青草启孤坟犹胜阳台上空看朝暮云  

来家娘子歌一首  

平阳县中树久作广陵尘不意何郎至黄泉重见春  

述懐示祖价三首　　　　　商山孤舘书生  

家住驿北路百里无四邻往来不相问寂寂山家春南冈夜萧萧青松与白杨家人应有梦逺客已无肠寒草白露里乱山明月中是夕苦吟罢寒烛与君同  

独游家园　　　　　　　　万商妻孟氏  

可惜春时节依前独自游无端两行泪长秪对花流  

赋少年  

谁家少年儿心中暗自欺不道终不可可即恐郎知  

报孟氏　　　　　　　　　少年  

神女配张硕文君遇长卿逢时两相得聊足慰多情  

幽恨篇　　　　　　　　　安邑坊女子  

卜得上峡日秋天风浪多江陵一夜雨肠防木兰歌  

赠沈恭礼　　　　　　　　湖城女密陀僧  

黄帝上天时鼎湖元在兹七十二玉女化作黄金芝  

商舘聮句二首　　　　　　萧中郎  

秋月圆如镜秋风利似刀秋云轻比絮秋草细同毛山树髙髙影山花寂寂香山天遥歴歴山水急汤汤  

和郑郊吟　　　　　　　　陈蔡间冢中人  

冢上两竿竹风吹常袅袅下有百年人长眠不知晓  

寄兄　　　　　　　　　　李叔霁  

急作无期别沈寘恨有余长安虽不逺无信可传书  

梦中赠主　　　　　　　　崔暇妾  

莫以贞留妾从他理管弦容华难乆驻知得防多年  

梦寄夫　　　　　　　　　苏检妻  

楚水平如镜周回白鸟飞金陵防多地一去不知归  

题州牧防　　　　　　　　昌州鬼  

物类易迁变我行人不见珍重任彦思相别日已逺  

题户牖　　　　　　　　张不疑青衣金条  

幽室鎻妖艶无人兰蕙芳春风三十载不尽罗衣香  

谑陇城杜令二首　　　　　东柯院妖  

虽共蒿兰伴南朝有宗祖莫打緑袍人空中且歌舞堪怜木边土非儿不似女瘦马上髙山登临何自苦  

为杨稹歌　　　　　　　　石瓮寺红裳  

金殿不胜秋月斜石楼冷谁是相顾人褰帏吊孤影  

对牛虎吟　　　　　　　　甯茵  

晓读云水静夜吟山月髙焉能履虎尾岂用学牛刀  

南山将军班寅一首【`虎`】  

但得居林啸焉能当路蹲渡河何所适终是怯刘琨  

桃林处士班特一首【`牛`】  

无非怜寗戚终是怯庖丁若遇龚为守蹄涔向北溟  

摘萱草吟　　　　　　　　魏王池畔女子  

彼见是亡忧此看同腐草青山与白云方展我懐抱  

赠焦封　　　　　　　　　蜀道夫人  

妾失鸳鸾伴君方萍梗游少年懽酒后必恐苦相留  

送焦封  

鹊桥织女防也是不多时今日送君处羞言连理技  

酬夫人　　　　　　　　　焦封  

心常名宦外终不耻狂游悮入桃源里仙家争肻留  

留别  

但保同心结无劳织锦诗苏秦求富贵自有一囘时梦中唱送北人酒二首　　　张生妻  

切切夕风急露滋庭草湿良人去不囘焉知掩闺泣萤火穿白杨悲风入荒草疑是梦中游愁迷故园道  

歌送张生妻　　　　　　　长须人  

花前始相见花下又相送何必言梦中人生尽如梦  

赠内　　　　　　　　　　申屠澄  

一宦惭梅福三年愧孟光此情何所喻川上有鸳鸯  

妻答一首　　　　　　　真符女子  

琴瑟情虽重山林志自深常忧时节变辜负百年心  

铜駞坊柳二首　　　　　　柳藏经  

寒水停圆沼秋池满败荷杜门穷典籍所得事全多谁谓三才贵予观万化同心虚嫌食年老怯狂风  

梦人赠诗　　　　　　　　卢献卿  

上筑郊原古青山唯四邻扶防绕屋树寂寞独归人  

寄非烟　　　　　　　　　赵象  

一覩倾城貌尘心只自猜不随萧史去拟学阿兰来  

别酒主人　　　　　　　　山中客  

酒尽君莫沽壶干我当发城市多尘还山弄明月  

## 万首唐人绝句卷二十三  

宋　洪迈　编  

五言【`原缺`】  

## 万首唐人绝句卷二十四  

宋　洪迈　编  

五言【`原缺`】  

## 万首唐人绝句卷二十五  

宋　洪迈　编  

五言【`原缺`】  
