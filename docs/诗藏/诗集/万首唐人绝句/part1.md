---
title: 第1部分
index: true
icon: editor
order: 1
category:
  - 诗藏
  - 诗集
  - 万首唐人绝句
tag:
  - 钦定四库全书
  - 集部八
  - 总集类
  - 洪迈
  - 宋
---

钦定四库全书　　　　　集部八  
万首唐人绝句　　　　　总集类  

## 提要  

【`臣`】等谨案万首唐人绝句一百卷宋洪迈编迈有容斋随笔已着録迈于淳熙间録唐五七言绝句五千四百首进御后复补辑得满万首为百卷绍熙三年上之是时降勅褒嘉有选择甚精备见博洽之谕陈振孙书録解题谓其中多采宋人诗如李九龄郭震滕白王嵒王初之属其尤不深考者为梁何逊刘克庄后村诗话亦谓其但取唐人文集杂説抄类成书非必有所去取盖当时琐屑摭拾以足万首之数其不能精审势所必然无怪后人之排诋至程珌洺水集责迈不应以此书进御则与张栻诋吕祖谦不应编文鉴同一偏见论虽正而实迂矣是书原本一百卷每卷以百首为率今考书中有一卷而百余首者有一卷而不及百首者又七言原缺第十八十九二十二十一二十二五言原缺第十七二十三二十四二十五共九卷无可校补今亦仍之焉乾隆四十六年十月恭校上  

总纂官【`臣`】纪昀【`臣`】陆锡熊【`臣`】孙士毅  
总　校　官　　【`臣`】　陆　费　墀  

## 万首唐人绝句诗序  

淳熈庚子秋迈解建安郡印归时年五十八矣身入老境眼意倦罢不复观书惟时时教穉儿诵唐人绝句则取诸家遗集一切整彚凡五七言五千四百篇手书为六帙起家守婺赍以自随逾年再还朝侍寿皇帝清燕偶及宫中书扇事圣语云比使人集録唐诗得数百首迈因以昔所编具奏天防惊其多且令以元本进入防寘诸复古殿书院又四年来守防稽间公事余分又讨理向所未尽者唐去今四百岁考艺文志所载以集着録者几五百家今堇及半而或失真如王涯在翰林同学士令狐楚张仲素所赋宫词诸章乃误入于王维集金华所刋杜牧之续别集皆许浑诗也李益返照入闾巷愁来与谁语一篇又以为耿湋崔鲁白首成何事无欢可替愁一篇又以为张蠙以薛能邵平地入吾庐一篇为曹邺以狄归昌马嵬坡下栁依依一篇为罗隠如是者不可胜计今之所编固亦不能自免然不暇正又取郭茂倩乐府与稗官小说所载仙鬼诸诗撮其可读者合为百卷刻板蓬莱阁中而识其本末于首绍熈元年十一月戊午焕章阁学士宣奉大夫知绍兴军府事两浙东路安抚使魏郡公洪迈序  

越府所刻七言至二十六卷五言至二十卷而奉祠归鄱阳惟书不可以不成乃雇婺匠续之于容斋旬月而毕二年十一月戊辰迈题  

重华宫投进劄子  

臣以么麽余生获安故里窃恃隆遇冒昧有陈臣顷岁备数禁廷得侍清闲之燕因及手冩唐人绝句诗即防圣防许令进入是时才有五十四卷去年守越尝于公库镂板未及了毕奉祠西归家居无事又复搜讨文集傍及传记小说遂得满万首分为百卷輙以私钱雇工接续雕刻今已成书谨装禠一部遣人恭诣通进司伺候投进凡目録一册七言十五册五言五册共二十一册用匣盛贮伏望圣慈特赐宣取干犯宸严臣无任惶惧陨越昩死之至取进止【`南内于清闲之燕上添入至尊寿皇圣帝六字`】贴黄上件诗集七言二十六卷以前五言二十卷以前系绍兴府所刻臣临行时仓卒印造纸劄多不精续后防检得有错误处只用雌黄涂改今来无由别行修换以之进御实为不谨臣不胜战惧俟罪之至仰乞圣察【`绍熈三年三月进防寿皇圣帝支赐下奏人钱三十贯文`】  

重华宫宣赐白劄子  

得寿皇圣帝圣防宣谕阁学比观向所进唐诗绝句选择甚精备见博洽今赐茶一百夸清馥香一十贴薰香二十贴金器一百两  

二月　日　安仁　礼　回　汝弼恭承  

左武大夫利州观察使提举佑神观　重华宫同提防卢安仁亲卫大夫保信军承宣使　重华宫提防关　礼中亮大夫安庆军承宣使　重华宫提防吴　回正侍大夫昭庆军承宣使　重华宫提防霍汝弼  

谢表  

臣迈言伏防圣恩遣秉义郎重华宫只应耿柟以三月一日到饶州赍提举官霍汝弼等白劄子得圣防宣谕臣比观向所进唐诗绝句选择甚精备见博洽今赐茶一百夸清馥香一十贴薫香二十贴金器一百两臣即时出城迎拜还家望阙谢恩只受讫肤使驰轺蕃锡耀纶章之渥精镠制器寳芗兼贡茗之珍光塞门阑驩倾里社臣迈中谢伏念臣愚无所用老自宜休与佛有縁曾是灵山之下走事君尽礼积承温室之隆知顷因心好于唐文輙尔手编于诗律尝防宣索每恨疎芜比歳旁搜遂及万篇之富成书上奏幸尘乙夜之观敢觊华褒更加异宠得黄金百初微季布之名复白圭三不虑南容之玷允谓非常之赐真为不朽之荣兹葢恭遇至尊寿皇圣帝陛下味道希夷储神昭旷为天子父既超大有之尊以圣人才尚録小成之技坐令嵬锁沐此恩辉臣拜舞以还怔营自失如云如日应无就望之期若子若孙唯誓縻捐之报  

别奏劄子  

臣逖逺威顔忽焉六载念以么麽之质被防眷知度越辈流可为希世之遇钧天梦断无复可寻罢越还家杜门屏迹自去春投进唐诗一伸奏牍之后不敢妄以孤逺姓名复尘渊几诚不自意恩从天来颛降使车朌之珍赐玉音褒谕金寳烂然荣光非常道路骇瞩葢自鄱阳有郡以来所未之见陛下脱屣北宫遗物离人而立于独予以驭幸寥寥弗闻臣独何人邈在千里之外乃拜殊渥焚香望阙尽室欢呼捧玩之余感极以泣已具表称谢外复此手劄少摅蝼螘之诚臣窃不自揆再有昧死之请向者防赐野处二大字既已摹勒作碑揭于小园往来观瞻无不稽首今只戴恩华巍巍卓异思欲有以夸示无极輙摭圣谕中博洽两字建为一堂妄意长夏之始殿阁余凉游戱翰墨之间敢乞怜臣区区之愚贲以博洽堂三字受言藏之使子子孙孙朝暮瞻仰臣年过七十无复他荣痴庸有求罪当万死伏惟圣慈曲垂寛贷引望黼扆无翼以翔不胜感恩恋徳陨越激切之至  

奏耿柟不受书送劄子  

臣兹勤使者逺至荣耀非常在于故事当有薄礼欲以银百两充书送楮币百千犒从人而耿柟再三退却以为圣防不许収接无以展区区下悃臣不胜惶惧感戴之极须至奏闻者  

谢南内奏状  

右臣伏防至尊寿皇圣帝圣恩特降专使秉义郎重华宫只应耿柟以三月一日至饶州赍霍汝弼等白劄子传圣防宣谕以臣向所进唐诗绝句赐臣茶一百夸清馥香一十贴薫香二十贴金器一百两臣已即时出州城迎拜还家望阙只受讫上件异数出自圣恩臣无任感天荷圣激切屏营之至谨録奏谢以闻谨奏  

绍熈四年三月　日焕章阁学士宣奉大夫提举隆兴府玉隆万寿宫魏郡开国公食邑二千五百户食实封二百户臣洪迈状奏  

## 万首唐人绝句卷一  

宋　洪迈　编  

七言  

赠李白　　　　　　　　　　杜甫  

秋来相顾尚飘蓬未就丹砂愧葛洪痛饮狂歌空度日飞扬跋扈为谁雄  

三绝句  

楸树馨香倚钓矶斩新花蘂未应飞不如醉里风吹尽可忍醒时雨打稀  

门外鸬鷀去不来沙头忽见眼相猜自今已后知人意一日须来一百回  

无数春笋满林生柴门宻掩断人行防须上畨看成竹客至从嗔不出迎  

漫兴九首  

眼见客愁愁不醒无赖春色到江亭即遣花开深造次便觉莺语太丁宁  

手种桃李非无主野老墙低还是家恰似春风相欺得夜来吹折数枝花  

熟知茅斋绝低小江上鷰子故来频防泥防汚琴书内更接飞虫打着人  

二月已破三月来渐老逢春能几回莫思身外无穷事且尽生前有限杯  

肠断春江欲尽头杖藜徐步立芳洲颠狂柳絮随风去轻薄桃花逐水流  

懒慢无堪不出村呼儿日在掩柴门苍苔浊酒林中静碧水春风野外昬  

糁径杨花铺白氊防溪荷叶叠青钱笱根稚子无人见沙上鳬鶵傍母眠  

舎西柔桑叶可拈江畔细麦复纎纎人生几何春已夏不放香醪如蜜甜  

隔戸杨栁弱嫋嫋恰似十五女儿腰谁谓朝来不作意狂风挽断最长条  

赠花卿  

锦城丝管日纷纷半入江风半入云此曲秖应天上有人间能得几回闻  

少年行  

马上谁家白面郎临堦下马坐人牀不通姓字麤豪甚指防银瓶索酒甞  

覔挑裁  

奉乞桃栽一百根春前为送浣花村河阳县里虽无数濯锦江边未满园  

覔绵竹  

华轩蔼蔼他年到绵竹亭亭出县髙江上舎前无此物幸分苍翠拂波涛  

覔桤木栽  

草堂堑西无树林非子谁复见幽心饱闻桤木三年大与致溪边十畆隂  

覔松树子  

落落出羣非榉柳青青不朽岂杨梅欲存老盖千年意为覔霜根数寸栽  

覔果栽  

草堂少花今欲栽不问緑李与黄梅石笋街中却归去果园坊里为求来  

赠郑链赴襄阳  

郑子将行罢使臣囊无一物献尊亲江山路逺羇离日裘马谁为感激人  

江畔独步寻花七绝句  

江上被花恼不彻无处告诉只颠狂走覔南邻爱酒伴经旬出饮独空牀  

稠花乱蘂裹江濵行步欹危实怕春诗酒尚堪驱使在末须料理白头人  

江深竹静两三家多事红花映白花报荅春光知有处应须美酒送生涯  

东望少城花满烟百花髙楼更可怜谁能载酒开金盏唤取佳人舞绣筵  

黄师塔前江水东春光懒困倚微风桃花一簇开无主可爱深红映浅红  

黄四娘家花满蹊千朶万朶压枝低留连戏蝶时时舞自在娇莺恰恰啼  

不是爱花即欲死只恐花尽老相催繁枝容易纷纷落嫰蘂商量细细开  

春水二绝  

二月六夜春水生门前小滩浑欲平鸬鷀鸂鶒莫漫喜吾与汝曹俱眼明  

一夜水髙二尺强数日不可更禁当南市津头有船卖无钱即买系篱傍  

官池春鴈二首  

自古稻粱多不足至今鸂鶒乱为羣且休怅望看春水更恐归飞隔暮云  

青春欲尽急还乡紫塞宁论尚有霜翅在云天终不逺力微缯缴绝须防  

中丞严公雨中垂寄见忆奉荅二绝  

雨映行宫辱赠诗元戎肯赴野人期江边老病虽无力强拟晴天理钓丝  

何日雨晴云出溪白沙青石洗无泥只须伐竹开荒径拄杖穿花听马嘶  

谢严中丞送青城山道士乳酒  

山瓶乳酒下青云气味浓香幸见分鸣鞭走送怜渔父洗盏开甞对马军  

得房公池鹅  

房相西亭鹅一羣眠沙泛浦白于云鳯凰池上应回首为报笼随王右军  

戏作寄上汉中王二首【`王新诞明珠`】  

云里不闻双鴈过掌中贪见一珠新秋风嫋嫋吹江汉只在他乡何处人  

谢安舟楫风还起梁苑池台雪欲飞杳杳东山携汉妓泠泠脩竹待王归  

投简梓州幕府兼简韦十郎官  

幕下郎官安稳无从来不奉一行书固知贫病人须弃能使韦郎迹也踈  

荅杨梓州  

闷到房公池水头坐逢杨子镇东州却向青溪不相见回船应载阿戎游  

惠义寺园送辛员外  

朱樱此日垂朱实郭外谁家负郭田万里相逢贪握手髙才仰望足离筵  

乞大邑瓷盌  

大邑烧瓷轻且坚扣如哀玉锦城传君家白盌胜霜雪急送茅斋也可怜  

奉和严郑公军城早秋  

秋风嫋嫋动髙旌玉帐分弓射敌营已収滴博云间戍更夺蓬婆雪外城  

绝句四首  

堂西长笋别开门堑北行椒却背村梅熟许同朱老吃松髙拟对阮生论  

欲作鱼梁云复湍因惊四月雨声寒青溪先有蛟龙窟竹石如山不敢安  

两个黄鹂鸣翠柳一行白鹭上青天窻含西岭千秋雪门泊东吴万里船  

药条药甲润青青色过棕亭入草亭苗满空山慙取誉根居隙地怯成形  

李司马桥了承髙使君自成都回  

向来江上手纷纷三日功成事出羣已传童子骑青竹总拟桥东待使君  

漫成一绝  

江月去人只数尺风灯照夜欲三更沙头宿鹭聫拳静船尾跳鱼拨剌鸣  

承闻河北诸道节度入朝欢喜口号绝句十二首  

禄山作逆降天诛更有思明亦已无汹汹人寰犹不定时时鬭战欲何须  

社稷苍生计必安将军跋扈错相干周宣汉武今王是孝子忠臣后代看  

喧喧道路多謌謡河北将军尽入朝始是乾坤王室正却教江汉客魂销  

不道诸公无表来茫然庶事遣人猜拥兵相学干戈锐使者徒劳百万回  

鸣玉锵金尽正臣修文偃武不无人兴王防静妖氛气圣夀冝过一万春  

英雄见事若通神圣哲为心小一身燕赵休矜出佳丽宫闱不拟选才人  

抱病江天白首郎空山楼阁暮春光衣冠是日朝天子草奏何时入帝乡  

澶漫山东一百州削成如桉抱青丘苞茅重入归关内王祭还供尽海头  

东逾辽水北滹沱星象风云喜共和紫气关临天地阔黄金台贮俊贤多  

渔阳突骑邯郸儿酒酣并辔金鞭垂意气即归双阙舞雄豪复遣五陵知  

李相将军拥蓟门白头虽老赤心存竟能尽说诸侯入知有从来天子尊  

十二年来多战埸天威已息阵堂堂神灵汉代中兴主功业汾阳异姓王  

喜闻盗贼蕃寇总退口号五首  

萧关陇水入官军青海黄河卷塞云北极转愁龙虎气西戎休纵敌仇羣  

賛普多教使入秦数通和好止烟尘朝廷忽用哥舒将杀伐虚悲公主亲  

崆峒西极过昆仑駞马由来拥国门逆气数年吹路断蕃人闻道渐星奔  

勃律天西采玉河坚昆碧盌最来多旧随汉使千堆寳少荅胡王万匹罗  

今春喜气满乾坤南北东西拱至尊大厯三年调玉烛元皇帝圣云孙  

存殁口号二首  

席谦不见近弹棊毕耀仍传旧小诗玉局他年无限笑白杨今日几人悲【`道士席谦善弹棊故曰玉局`】  

郑公粉绘随长夜曹霸丹青已白头天下何曾有山水人间不解重骅骝【`髙士荥阳郑防善画山水曹善画马也`】  

上卿翁请修武侯庙遗像缺落时崔卿权夔州  

大贤为政即多闻刺史真符不必分尚有西郊诸葛庙卧龙无首对江濆  

解闷十二首  

草阁柴扉星散居浪翻江黒雨飞初山禽引子哺红果溪女得钱留白鱼  

商胡离别下扬州忆上西陵故驿楼为问淮南米贵贱老夫乘兴欲东流  

一辞故国十经秋毎见秋忆故丘今日南湖采薇蕨何人为覔郑州  

沈范早知何水部曹刘不待薛郎中独当省署开文苑兼泛沧浪学钓翁  

李陵苏武是吾师孟子论文更不疑一饭未曾留俗客数篇今见古人诗  

复忆襄阳孟浩然清诗句句尽堪传即今耆旧无新语漫钓槎头缩项鳊  

陶冶性灵存底物新诗改罢自长吟孰知二谢将能事颇学隂何苦用心  

不见髙人王右丞蓝田丘壑漫寒藤最传秀句寰区满未绝风流相国能  

先帝贵妃今寂寞荔枝还复入长安炎方每续朱樱献玉座应悲白露团  

忆过泸戎摘荔枝青枫隐映石逶迤京中旧见君顔色红颗酸甜只自知  

翠碧李沉玉甃赤梨蒲萄寒露成可怜先不异枝蔓此物娟娟长远生  

侧生野岸及江蒲不熟丹宫满玉壶云壑布衣鲐背死劳生重马翠眉须  

夔州歌十绝句  

中巴之东巴东山江水开辟流其间白帝髙为三峡镇夔州险过百牢闗  

白帝防州各异城蜀江楚峡混殊名英雄割据非天意霸主并吞在物情  

羣雄竞起问前朝王者无外见今朝比讶渔阳结怨恨元听舜日旧萧韶  

赤甲白盐俱刺天闾阎缭绕接山巅枫林橘树丹青合复道重楼锦绣悬  

瀼东瀼西一万家江北江南春冬花背飞鹤子遗琼蘂相趂鳬鶵入蒋牙  

东屯稻畦一百顷北有涧水通青苖晴浴狎鸥分处处雨随神女下朝朝  

蜀麻吴盐自古通万斛之舟行若风长年三老长謌里白昼摊钱髙浪中  

忆昔咸阳都市合山水之图张卖时巫峡曾经寳屏见楚宫犹对碧峰疑  

武侯祠堂不可忘中有松栢叅天长干戈满地客愁破云日如火炎天凉  

阆风圃与蓬壶中有髙堂天下无借问夔州压何处峡门江腹拥城隅  

书堂饮既夜复邀李尚书下马月下赋绝句  

湖水临风相与清残罇下马复同倾乆野鹤如霜鬓遮莫邻鸡下五更  

戏为六绝句  

庾信文章老更成凌云健笔意纵横今人嗤防流传赋不觉前贤畏后生  

王杨卢骆当时体轻薄为文哂未休尔曹身与名俱灭不废江河万古流  

纵使卢王操翰墨劣于汉魏近风骚龙文虎脊皆君驭歴块过都见尔曹  

才力应难跨数公凡今谁是出羣雄或看翡翠兰苕上未掣鲸鱼碧海中  

不薄今人爱古人清词丽句必为隣窃攀屈宋冝方驾恐与齐梁作后尘  

未及前贤更勿疑递相祖述复先谁别裁伪体亲风雅转益多师是汝师  

少年行二首  

莫笑田家老瓦盆自从盛酒长儿孙倾银注瓦惊人眼共醉终同卧竹根  

巢燕养雏浑去尽江花结子已无多黄衫年少来冝数不见堂前东逝波  

## 万首唐人绝句卷二  

宋　洪迈　编  

七言  

结袜子　　　　　　　　　　李白  

燕南壮士吴门豪筑中置铅鱼隠刀感君恩重许君命太山一掷轻鸿毛  

巴陵赠贾舍人  

贾生西望忆京华湘浦南迁莫怨嗟圣主恩深汉文帝怜君不遣到长沙  

送贺賔客归越  

镜湖流水漾清波狂客归舟逸兴多山隂道士如相见应冩黄庭换白鹅  

送韩侍御之广徳令  

昔日绣衣何足荣今宵贳酒与君倾暂就东山賖月色酣歌一夜送泉明  

送外甥郑灌从军三首  

六博争雄好彩来金盘一掷万人开丈夫赌命报天子当斩仇雠衣锦回  

丈八蛇矛出陇西弯弧拂箭白猿啼运筹必用龙韬防积甲应将熊耳齐  

月蚀西方破敌时及归日未应迟麾旄血变黄河水枭首当悬白鹊旗  

长门怨  

桂殿长愁不记春黄金四屋起秋尘夜悬明镜青天上独照长门宫里人  

酬崔侍御  

严陵不从万乘游归卧空山钓碧流自是客星辞帝坐元非太白醉扬州【`崔诗云天外常求太白老金陵捉得酒仙人`】  

送孟君之广陵  

故人西辞黄鹤楼烟花三月下扬州孤帆逺影碧山尽唯见长江天际流  

春夜洛城闻笛  

谁家玉笛暗飞声散入春风满洛城此夜曲中闻折栁何人不起故园情  

峨眉山月歌  

峨眉山月半轮秋影入平羌江水流夜发青溪向三峡思君不见下渝州  

永王东巡歌十一首  

永王正月东出师天子遥分龙虎旗楼船一举风波静江汉翻为鴈鹜池  

三川北寇乱如麻四海南奔似永嘉但用东山谢安石为君谈笑静胡沙  

雷鼓嘈嘈喧武昌云旗猎猎过浔阳秋毫不犯三吴恱春日遥看五色光  

龙盘虎踞帝王州帝子金陵访古丘春风试暖昭阳殿明月还过鳷鹊楼  

二帝巡游俱未回五陵松栢使人哀诸侯不救河南地更喜贤王逺道来  

丹阳北固是吴关画出楼台云水间千岩烽火连沧海南望旌旗绕碧山  

王出三江按五湖楼船跨海次扬都战舰森森罗虎士征帆一一引龙驹  

长风挂席势难回海动山倾古月摧君看帝子浮江日何似龙骧出峡来  

祖龙浮海不成桥汉武浔阳空射蛟我王楼舰轻秦汉却似文皇欲渡辽  

帝宠贤王入楚关扫清江汉始应还初从云梦开朱邸更取金陵作小山  

试借君王玉马鞭指麾戎寇坐琼筵南风一扫边尘静西入长安到日邉  

横江词五首  

海潮南去过浔阳牛渚由来险马当横江欲渡风波恶一水牵愁万里长  

横江西望阻西秦汉水东连扬子津白浪如山那可渡狂风愁杀峭帆人  

海神东过恶风回浪打天门石壁开浙江八月何如此涛似连山喷雪来  

横江馆前津吏迎向余东指海云生郎今欲渡縁何事如此风波不可行  

月晕天风雾不开海鲸东蹙百川回惊波一起三山动公无渡河归去来  

上皇西巡南京歌十首  

边尘轻拂建章台圣主西巡蜀道来剑壁门髙五千尺石为楼阁九天开  

九天开出一成都万戸千门入画图草树云山如锦绣秦川得及此间无  

徳阳春树似新丰行入新都若旧宫栁色未饶秦地緑花光不减上林红  

谁道君王行路难六龙西幸万人欢地转锦江成渭水天回玉垒作长安  

万国同风共一时锦江何谢曲江池石镜更明天上月后宫亲得照蛾眉  

濯锦清江万里流云帆龙舸下扬州北地虽夸上林苑南京还有散花楼  

锦水东流绕锦城星桥北挂象天星四海此中朝圣主峨眉山上列仙庭  

秦开蜀道置金牛汉水元通星汉流天子一行遗圣迹锦城长作帝王州  

水渌天青不起尘风光和暖胜三秦万国烟花随玉辇西来添作锦江春  

剑阁重关蜀北门上皇归马若云屯少帝长安开紫极双悬日月照乾坤  

与史郎中饮听黄鹤楼上吹笛  

一为迁客去长沙西望长安不见家黄鹤楼中吹玉笛江城五月落梅花  

望庐山瀑布水  

日照香炉生紫烟遥看瀑布挂长川飞流直下三千尺疑是银河落九天  

白帝下江陵  

朝辞白帝彩云间千里江陵一日还两岸猿声啼不尽须防过却万重山  

巫山枕障  

巫山枕障尽髙丘白帝城边树色秋朝云夜入无行处巴水横天更不流  

吴王舞人半醉  

风动荷花水殿香姑苏台上宴吴王西施醉舞娇无力笑倚东窻白玉牀  

望庐山五老峰  

庐山东南五老峰青天削出金芙蓉九江秀色可揽结吾将此地巢云松  

宣城见杜鹃花  

蜀国曾闻子规鸟宣城还见杜鹃花一叫一回肠一断三春三月忆三巴  

哭晁卿  

日本晁卿辞帝都征帆一片绕蓬壶明月不归沈碧海白云愁色满苍梧  

秋下荆门  

霜落荆门秋树空布帆无恙挂秋风此行不为鲈鱼鲙自爱名山入剡中  

鲁东门泛舟二首  

日落沙门天倒开波揺石动水萦回轻舟泛月寻溪转疑是山隂雪后来  

水作青龙盘石堤桃花夹岸鲁门西若教月下乗舟去何啻风流到剡溪  

庐江主人妇  

孔雀东飞何处栖庐江小吏仲卿妻为客裁缝君自见城乌独宿夜空啼  

陪族叔刑部侍郎晔及中书贾舍人至游洞庭五首  

洞庭西望楚江分水尽南天不见云日落长沙秋色逺不知何处吊湘君  

南湖秋水夜无烟耐可乗流直上天且就洞庭賖月色将船买酒白云边  

洛阳才子谪湘川元礼同舟月下仙记得长安还欲笑不知何处是西天  

洞庭湖西秋月辉潇湘江北早鸿飞醉客满船歌白纻不知霜露入秋衣  

帝子潇湘去不还空余秋草洞庭间淡扫明湖开玉镜丹青画出是君山  

望天门山  

天门中断楚江开碧水东流直北回两岸青山相对出孤帆一片日邉来  

与谢良辅游泾川陵岩寺  

乗君素舸泛泾西宛似云门对若溪且从康乐寻山水何必东流入防稽  

山中问荅  

问余何意栖碧山笑而不荅心自闲桃花流水窅然去别有天地非人间  

鲁国见狄博通  

去年别我向何处有人传道游江东谓言挂席渡沧海却来应是无长风  

山中与幽人对酌  

两人对酌山花开一杯一杯复一杯我醉欲眠卿且去明朝有意抱琴来  

长门怨  

天回北斗挂西楼金屋无人萤火流月光欲到长门殿别作深宫一段愁  

春怨情  

白马金羁辽海东罗帷绣被卧春风落月低轩窥烛尽飞花入戸笑牀空  

南流夜郎寄内  

夜郎天外怨离居明月楼中音信踈北鴈春归看欲尽南来不得豫章书  

陌上赠美人  

骏马骄行踏落花垂鞭直拂五云车美人一笑褰珠箔遥指红楼是妾家  

别内三首  

王命三徴去未还明朝离别出呉关白玉髙楼看不见相思须上望夫山  

出门妻子强牵衣问我西行几日归来时傥佩黄金印莫见苏秦不下机  

翡翠为楼金作梯谁人独宿倚门啼夜坐寒灯连晓月行行泪尽楚关西  

雨中赠仙人山贾山人　　　栁宗元  

寒江夜雨声潺潺晓云遮尽仙人山遥知豹在深处下笑羁绊泥涂间  

夏昼偶作  

南州溽暑醉如酒隐几熟眠开北牖日午独觉无余声山童隔竹敲茶臼  

雨晴后至江渡  

江雨初晴思远步日西独向愚溪渡渡头水落村迳成撩乱浮槎在髙树  

与初上人  

海畔尖山似劒铓秋来处处割愁肠若为化得身千亿散上峰头望故乡  

诏追赴都  

每忆纎鳞游尺泽翻愁弱羽上丹霄岸旁古堠应无数次第行看别路遥  

过衡山  

故国名园乆别离今朝楚树发南枝晴天归路好相逐正是峰前回鴈时  

汨罗  

南来不作楚臣悲重入修门自有期为报春风汨罗道莫将波浪枉明时  

离觞不醉至驿却寄相送诸公  

无限居人送独醒可怜寂寞到长亭荆州不遇髙阳侣一夜春寒满下防  

清水驿  

檐下踈篁十二茎襄阳从事寄幽情秖应更使伶伦见冩尽雌雄双鳯鸣  

诏追赴都  

十一年前南渡客四千里外北归人诏书许逐阳和至驿路开花处处新  

李西川  

逺师驺忌鼓鸣琴去和南风惬舜心从此他山千古重殷勤曾是奉徽音  

奉酬杨侍郎  

贞一来时送防牋一行归鴈慰惊翰林寂寞谁为主鸣鳯应须早上天  

栁州二月  

宦情羁思共凄凄春半如秋意转迷山城过雨百花尽榕叶满庭鸎乱啼  

初上人  

珠树玲珑隔翠微病来方外事多违仙山不属分符客一任凌空锡杖飞  

殷贤戏批书后寄刘连州并示孟仑二童  

书成欲寄庾安西纸背应劳手自题闻道近来诸子弟临池寻已猒家鸡  

铜鱼使  

行尽关山万里余到时闾井是荒墟附庸唯有铜鱼使此后无因寄逺书  

韩漳州书报彻上人亡二绝  

早嵗经华听越吟闻君江海分逾深他时若冩兰亭防莫画髙僧支遁林  

频把琼书出防中独吟遗句立秋风桂江日夜流千里挥泪何时到甬东  

酬梦得  

日日临池弄小鶵还思冩论付官奴栁家新様元和脚且尽姜芽敛手徒  

重赠二首  

闻说将雏向墨池刘家还有异同词如今试遣隈墙问已道世人那得知  

世上悠悠不识真姜芽尽是捧心人若道栁家无子弟徃年何事乞西賔  

叠前  

小学新翻墨沼波羡君琼树散枝柯在家弄玉唯娇女空觉庭前鸟迹多  

叠后  

事业无成耻艺成南宫起草旧连名劝君火急添功用趂取当时二妙声  

闻彻上人亡寄杨侍郎  

东越髙僧还姓汤几时琼佩触鸣珰空花一散不知处谁采金英与侍郎  

段九秀才处见吕衡州书迹  

交侣平生意最亲衡阳往事似分身防中忽见三行字拭泪相看是故人  

重别  

二十年来万事同今朝歧路忽西东皇防若许归田去晚嵗当为邻舍翁  

荅梦得  

弱冠同懐长者忧临歧回想尽悠悠耦耕若便遗身世黄髪相看万事休  

种木槲花  

上苑年年占物华飘零今日在天涯只应长作龙城守剰种庭前木槲花  

摘樱桃  

海上朱樱赠所思楼居况是望仙时蓬莱羽客如相访不是偷桃一小儿  

酬曹侍御  

破额山前碧玉流骚人遥驻木兰舟春风无限潇湘意欲采苹花不自由  

始见白髪题所种石榴  

几年封植爱芳丛韶艳朱顔竞不同从此休论上春事看成古木对衰翁  

闻籍田  

天田不日降皇舆留滞长沙嵗又除宣室无由问厘事周南何处托成书  

栁州寄京中亲故  

林邑山聫瘴海秋防牱水向郡前流劳君逺问龙城地正北三千到锦州  

## 万首唐人绝句卷三  

宋　洪迈　编  

七言  

龙移　　　　　　　　　　　韩愈  

天昬地黒蛟龙移雷惊电激雌雄随清泉百丈化为土鱼鼈枯死吁可悲  

题楚昭王庙  

丘园满目衣冠尽城阙连云草树荒犹有国人怀旧徳一间茅屋祭昭王  

湘中酬张十一功曹  

休垂绝徼千行泪共泛清湘一叶舟今日岭猿兼越鸟可怜同听不知愁  

郴口又赠二首  

山作剑攅江冩镜扁舟斗转疾于飞回头笑向张公子终日思归此日归  

云飐霜翻看不分雷惊电激语难闻沿崖宛转到深处何限青天无片云  

题木居士二首  

火透波穿不计春根如头面榦如身偶然题作木居士便有无穷求福人  

为神讵比沟中断遇赏还同防下余朽蠧不胜刀锯力匠人虽巧欲何如  

湘中  

猿愁鱼踊水翻波自古流传是汨罗苹藻满盘无处奠空闻渔父叩舷歌  

别盈上人  

山僧爱山出无期俗士牵俗来何时祝融峰下一回首即是此生长别离  

闻梨花发赠刘师命  

桃蹊惆怅不能过红艳纷纷落地多闻道郭西千树雪欲将君去醉如何  

梨花下赠刘师命  

洛阳城外清明节百花寥落梨花发今日相逢瘴海头共惊烂漫开正月  

和归工部送僧约  

早知皆是自拘囚不学因循到白头汝既出家还扰扰何人更得死前休  

入闗咏马  

嵗老岂能充上驷力微当自谨前程不知何故翻骧首牵过关门妄一鸣  

榴花  

五月榴花照眼明枝间时见子初成可怜此地无车马颠倒青苔落绛英  

井  

贾谊宅中今始见葛洪山下昔曾窥寒泉百尺空看影正是行人暍死时  

蒲萄  

新茎未徧半犹枯髙架支离倒复扶若欲满盘堆马乳莫辞添竹引龙须  

峡石西泉  

居然鳞介不能容石眼环环水一钟闻说旱时求得雨秖疑科斗是蛟龙  

酬王二十舎人雪中见寄  

三日柴门拥不开堦庭平满白皑皑今朝蹋作琼瑶迹为有诗仙鳯沼来  

送侯喜  

已作龙钟后时者懒于街里蹋尘埃如今便别长官去直到新年衙日来  

题百叶桃花  

百叶双桃晚更红临窻映竹见玲珑应知侍史归天上故伴仙郎宿禁中  

春雪  

新年都未有芳华二月初惊见草芽白雪却嫌春色晚故穿庭树作飞花  

盆池五首  

老翁真个似童儿汲井埋盆作小池一夜青蛙鸣到晓恰如方口钓鱼时  

莫道盆池作不成藕梢初种已齐生从今有雨君须记来听萧萧打叶声  

瓦沼晨朝水自清小虫无数不知名忽然分散无踪影唯有鱼儿作队行  

泥盆浅小讵成池夜半青蛙圣得知一听暗来将伴侣不烦鸣唤鬬雄雌  

池光天影共青青拍岸才添水数缾且待夜深明月去试看涵泳几多星  

芍药  

浩态狂香昔未逢红灯烁烁緑盘龙觉来独对忽惊恐身在仙宫第几重  

赛神  

白布长衫紫领巾差科未动是闲人麦苖含穟桑生葚共向田头乐社神  

题于賔客庄  

榆荚车前葢地皮蔷薇蘸水笋穿篱马蹄无入朱门迹纵使春归可得知  

晚春  

草树知春不乆归百般红紫鬬芳菲杨花榆荚无才思惟解漫天作雪飞  

落花  

已分将身着地飞那羞践蹋损光晖无端又被春风误吹落西家不得归  

楸树三首  

几嵗生成为大树一朝纒绕困长藤谁人与脱青罗帔看吐髙花万万层  

幸自枝条能树立何烦萝蔓作交加傍人不解寻根本却道新花胜旧花  

青幢紫葢立童童细雨浮烟作防笼不得画师来貌取定知难见一生中  

风折花枝  

浮艳侵天难就看清香扑地可遥闻春风也是多情思故捒繁枝折赠君  

赠张十八教  

喜君眸子重清朗携手城南歴旧游忽见孟生题竹处相看泪落不能収  

晚雨  

廉纎晚雨不能晴池岸草间蚯蚓鸣投竿跨马蹋归路才到城门打鼓声  

出城  

暂出城门蹋青草远于林下见春山应须韦杜家家到秖有今朝一日闲  

遣兴  

断送一生惟有酒寻思百计不如闲莫忧世事兼身事须着人间比梦间  

和武相公早春闻莺  

早晚飞来入锦城谁人教解百般鸣春风红树惊眠处似妬歌童作艳声  

大安池  

公主当年欲占春故将台榭压城闉欲知前面花多处直到南山不属人  

晚春  

谁収春色归将去慢緑夭红半不存榆荚秖能随柳絮等闲撩乱走空园  

过鸿沟  

龙疲虎困割川原亿万苍生性命存谁劝君王回马首真成一掷赌乾坤  

送张侍郎  

司徒东镇驰书谒丞相西来走马迎两府元臣今转宻一方逋冦不难平  

赠刑部马侍郎  

红旗照海压南荒徴入台中作侍郎暂从相公平小冦便归天阙致时康  

和裴相公东征涂经女几山下作  

旗穿晓日云霞杂山倚秋空剑防明敢请相公平贼后暂携诸吏上峥嵘  

郾城晚饮赠副使马侍郎及冯宿李宗闵二员外  

城上赤云呈胜气眉间黄色见归期幕中无事惟须饮即是连镳向阙时  

别留后侍郎  

为文无出相如右谋帅难居郤縠先归去雪消溱洧动西来旌斾拂晴天  

同李二十八员外从裴相公野宿西界  

四面星辰着地明散烧烟火宿天兵不关破贼须归奏自趂新年贺太平  

过襄城  

郾城辞罢过襄城颍水嵩山刮眼明已去蔡州三百里家人不用远来迎  

宿神招李二十八冯十七  

荒山野水照斜晖啄雪寒鵶趂影飞夜宿驿亭愁不睡幸来相就葢征衣  

和李二十八司勲连昌宫  

夹道疎槐出老根髙甍巨桷压山原宫前遗老来相问今是开元几叶孙  

次潼闗先寄张十二阁老使君  

荆山已去华山来日出潼关四扇开刺史莫辞迎远相公亲破蔡州回  

次潼关上都綂相公  

暂辞堂印执兵权尽管诸军破贼年冠盖相望催入相待将功徳格皇天  

桃林夜贺晋公  

西来骑火照山红夜宿桃林腊月中手把命珪兼相印一时重叠赏元功  

元日酬蔡州马十二尚书去年蔡州元日见寄之什  

元日新诗已去年蔡州遥寄荷相怜今朝纵有谁人领自是三冬不敢眠  

荅道士寄树鸡  

软湿青黄状可猜欲烹还唤木盘回烦君自入华阳洞直割乖龙左耳来  

武关西逢配流吐蕃  

嗟尔戎人莫惨然湖南近地保生全我今罪重无归望直去长安路八千  

题临泷寺  

不觉离家已五千仍将衰病入泷船潮阳未到人先説海气昬昬水拍天  

晚次宣溪韶州张使君惠书叙别酬以二章  

韶州南去接宣溪云水苍茫日向西客泪数行元自落鹧鸪休傍耳边啼  

兼金安足比清文白首相随愧使君俱是岭南巡管内莫欺荒僻断知闻  

题秀禅师房  

桥夹水松行百步竹牀莞席到僧家暂拳一手支头卧还把渔竿下钓沙  

将至韶州先寄张使君借图经  

曲江山水闻来乆恐不知名访倍难愿借图经将入界毎逢佳处便开看  

过始兴江口感怀  

忆作儿童随伯氏南来今秖一身存目前百口还相逐旧事无人可共论  

题西林寺故萧二郎中旧堂公有女为尼在汝州  

中郎有女能传业伯道无儿可保家偶到庐山曾住处几行衰泪落烟霞  

题广昌馆  

白水龙飞已几春偶寻遗迹问耕人丘坟发掘当官道何处南阳有近亲  

寄周随州员外  

陆孟丘杨乆作尘同时存者更谁人金丹别复知传得乞取刀圭救病身  

早春与张博士籍游杨尚书林亭寄第三阁老兼呈白冯二阁老  

墙下春渠入禁沟渠冰初破满渠浮鳯池近日长先暖流到池时更不流  

夀阳驿  

风光欲动别长安春半边城特地寒不见园花兼巷柳马头惟有月团团  

镇州初归  

别来杨柳街头树摆撼春风秖欲飞还有小园桃李在留花不发待郎归  

同张水部籍游曲江寄白二十二舎人  

漠漠轻隂晚自开青春白日映楼台曲江水满花千树有底忙时不肯来  

早春呈水部张十八员外二首  

天街小雨润如酥草色遥看近却无最是一年春好处绝胜烟柳满皇都  

莫道官忙身老大即无年少逐春心冯君先到江头看柳色如今深未深  

奉使镇州行次承天行营奉酬裴司空相公  

窜逐三年海上归逢公复此着征衣旋吟佳句还鞭马恨不身先去鸟飞  

镇州路上谨酬裴司空相公重见寄  

衔命山东抚乱师日驰三百自嫌迟风霜满面无人识何处如今更有诗  

和李相公题萧家林亭  

山公自是林园主叹惜前贤造作时岩洞幽深门尽鎻不因丞相几人知  

荅严大夫　　　　　　　　　贾至  

今夕秦天一鴈来梧桐坠叶捣衣催思君独步华庭月旧馆秋隂生緑苔  

赠陜掾梁宏  

梁子工文四十年诗颠名过草书颠白头仍作功曹掾禄薄谁供沽酒钱  

西亭春望  

日长风暖柳青青北鴈归飞入窅防岳阳城上闻吹笛能使春心满洞庭  

送南给事贬崖州  

畴昔丹墀与鳯池即今相见两相悲朱崖云梦三千里欲别俱为恸哭时  

重别南给事  

谪宦三年尚未回故人今日又重来闻道崖州一万里今朝须尽数千杯  

别裴九弟  

西江万里向东流今夜江边驻客舟月色更添春色好芦风似胜竹风幽  

送王道士还京  

一片仙云入帝乡数声秋鴈至衡阳借问清都旧花月岂知迁客泣潇湘  

巴陵夜别王八员外  

柳絮飞时别洛阳梅花发后在三湘世情已逐浮云散离恨空随江水长  

岳阳楼重宴别王八员外贬长沙  

江路东连千里潮青云北望紫微遥莫道巴陵湖水阔长沙南畔更萧条  

江南送李卿  

双鹤南飞度楚山楚南相见忆秦关愿值回风吹羽翼早随阳鴈及春还  

洞庭送李十二赴零陵  

今日相逢落叶前洞庭秋水远连天共说京华旧游处回看北斗欲潸然  

送李侍郎赴常州  

雪晴云散北风寒楚水吴山道路难今日送君须尽醉明朝相忆路漫漫  

出塞曲  

万里平沙一聚尘南飞羽檄北来人传道五原烽火急单于昨夜扣新秦  

春思二首  

草色青青柳色黄桃花歴乱李花香东风不为吹愁去春日偏能惹恨长  

红粉当垆弱柳垂金花腊酒解酴醿笙歌日莫能留客醉杀长安轻薄儿  

勤政楼观乐  

银河帝女下三清紫禁笙歌出九城为报延州来听乐须知天下欲升平  

初至巴陵与李十二裴九同泛洞庭三首  

上江相逢皆旧游湘山永望不堪愁明月秋风洞庭水孤鸿落叶一扁舟  

江畔枫叶初带霜渚边菊花亦已黄轻舟落日兴不尽三湘五湖意何长  

枫岸纷纷落叶多洞庭秋水晚来波乘兴轻舟无近远白云明月吊湘娥  

欵乃曲　　　　　　　　　　元结  

独存名迹在人间顺俗与时未安闲来谒大官兼问政扁舟却入九疑山  

湘江二月春水平满月和风宜夜行唱桡欲过平阳戍守吏相呼问姓名  

千里枫林烟雨深无朝无暮有猿吟停桡静听曲中意好是云山韶濩音  

零陵郡北湘水东浯溪形胜满湘中溪口石颠堪自逸谁能相伴作渔翁  

下泷船似入深渊上泷船似欲升天泷南始到九疑郡应绝髙人乘兴船  

## 万首唐人绝句卷四  

宋　洪迈　编  

七言  

秋江送别二首　　　　　　　王勃  

早是它乡值早秋江亭明月带江流已觉逝川伤别念复看津树隠离舟  

归舟归骑俨成行江南江北互相望谁谓波澜裁一水已觉山川是两乡  

寒夜懐友杂体二首  

北山烟雾始茫茫南津霜月正苍苍秋深客思纷无已复值征鸿中夜起  

复阁重楼向浦开秋风明月度江来故人故情懐故晏相望相思不相见  

登封大酺歌四首　　　　　卢照邻  

明君封禅日重光天子垂衣厯数长九州四海常无事万嵗千秋乐未央  

日观仙云随鳯辇天门瑞雪照龙衣繁绮席方终夜妙舞清歌欢未归  

翠鳯逶迤登介丘仙鹤徘徊天上游借问干封何所乐人皆夀命得千秋  

千年圣主应昌期万国淳风王化基请比上古无为代何如今日太平时  

九月九日旅眺  

九月九日眺山川归心归望积风烟他乡共酌金花酒万里同悲鸿雁天  

赠苏管记　　　　　　　　杜审言  

知君书寄本翩翩为许从戎赴朔边红粉楼中应计日燕支山下莫经年  

发湘江  

他日林亭非旧游今春花鸟作边愁自怜京国人南窜不似湘江水北流  

緑珠怨三首　　　　　　　乔知之  

石家金谷重新声明珠十斛买娉婷昔日可怜君自许此时歌舞得人情  

君家闺閤不曽难好将歌舞借人看富贵雄豪非分理骄奢势力横相干  

别君去君终不忍徒劳掩袂伤红粉百年离别在髙楼一代红颜为君尽  

苑中逢雪应制　　　　　　宋之问  

紫禁仙舆诘旦来青旗遥傍望春台不知庭雪今朝落疑是林花昨夜开  

下嵩山歌  

下嵩丘兮多所思携佳人兮步迟迟松间明月长如此君再逰时复何时  

和宋之问嵩山歌　　　　　王无竞  

日云暮兮下嵩丘路连绵兮松石间出谷口兮见明月心徘徊兮不能还  

奉和人日翫雪　　　　　　　刘宪  

胜日登临云叶起芳风摇动雪花飞呈辉幸得承金镜飏影还持奉玉衣  

夜燕安乐公主新宅  

屏轩洞户旦新披度曲飞觞夜不疲绮缀玲珑河色绕珠帘隠映月华窥  

钱塘永昌  

始见郎官拜洛阳旋闻近侍发雕章绪言已朂期年政绮字先生满路光  

奉和游苑遇雪  

龙骖晓入望春宫正逢春雪舞香风花光并洒天文上寒气行销御酒中  

少年行四首　　　　　　　　王维  

新丰美酒斗十千咸阳游侠皆少年相逢气味为君饮系马髙楼垂栁边  

出身仕汉羽林郎初随票骑战渔阳熟知不向边庭苦纵死犹闻侠骨香  

一身能擘两雕弧敌骑千重只似无偏坐金鞍调白羽射杀五单于  

汉家君臣欢晏终高议云台论战功天子临轩赐侯印将军佩出明光宫  

寄段十六  

与君相见即相亲闻道君家在孟津为见行舟试借问客中时有洛阳人  

赠裴旻将军  

腰间寳剑七星文臂上雕弓百战勲见说云中擒黠寇始知天上有将军  

九月九日忆山东兄弟  

独在异乡为异客每逢嘉节倍思亲遥知兄弟登髙处遍挿茱萸少一人  

戏题磐石  

可怜磐石临泉水复有垂杨拂酒杯若道春风不解意何因吹送落花来  

戏题辋川别业  

栁条拂地不须折松树披云从更长藤花欲暗蔵猱子栢叶初齐养麝香  

过崔处士林亭  

緑树重隂葢四邻青苔日厚自无尘科头箕踞长松下白眼看他世上人  

送王尊师归蜀中  

大罗天上神仙客濯锦江头花栁春不为碧鸡称使者唯令白鹤报乡人  

送元二使安西  

渭城朝雨裛轻尘客舍青青栁色春劝君更尽一杯酒西出阳闗无故人  

灵云池送从弟  

金杯缓酌清歌转画舸轻移艶舞回自叹鹡鸰临水别不同鸿雁向池来  

寒食汜上作  

广武城边逢暮春汶阳归客泪沾巾落花寂寂啼山鸟杨栁青青渡水人  

嘲史寰  

清风细雨湿梅花骤马先过碧玉家正值楚王宫里至门前初下七香车  

菩提寺禁闻逆贼凝碧池上作乐  

万户伤心生野烟百官何日更朝天秋槐叶落空宫里凝碧池头奏管弦  

齐州送祖三  

送君南浦泪如丝君向东州使我悲为报故人憔悴尽如今不似洛阳时  

送韦平事  

欲逐将军取右贤沙场走马向居延遥知汉使萧闗外愁见孤城落日边  

送沈子福  

杨栁渡头行客稀罟师荡桨向临沂唯有相思似春色江南江北送君归  

凉州赛神  

凉州城外少行人百尺烽头望敌尘健儿击鼔吹羌笛共赛城东越骑神  

【`别本维又有游春词等诗十五篇并五言十五篇皆王涯所作今以入涯诗中`】  

明妃词四首　　　　　　　储光羲  

采骑双双引寳车羌笛两两奏胡笳苦为别得横桥路不忆宫中玉树花  

西行陇上泣胡天南向云中指渭川毳幕夜来时宛转何由得似汉王边  

胡王知妾不胜悲乐府皆传汉国词朝来马上箜篌引稍似宫中闲夜时  

日暮惊沙乱雪飞傍人相劝易罗衣强来前帐看歌舞共待单于夜猎归  

题茅山华阳洞  

华阳洞口片云飞细雨蒙蒙欲湿衣玉箫遍满仙坛上应是茅家兄弟归  

同武平一游湖五首  

朝来仙阁聴歌瞑入花亭见绮罗池边命酒怜风月浦口回船惜芰荷  

朦胧竹影蔽岩扉淡荡荷风飘舞衣舟寻緑水宵将半月隠青林人未归  

红荷碧篠夜相鲜皂葢兰桡浮翠筵舟中对舞邯郸曲月下双弹卢女  

青林碧屿暗相期缓楫挥觥欲赋诗借问娇歌凡防转河低月落五更时  

花潭竹屿傍幽溪画楫浮空入夜溪菱荷覆水船难进歌舞留人月易低  

寄孙山人  

新林二月孤舟还水满清江花满山借问故园隠君子时时来去在人间  

除夜　　　　　　　　　　　高适  

旅馆寒灯独不眠客心何事转凄然故乡今夜思千里秋鬓明朝又一年  

塞上聴吹笛  

雪净胡天牧马还月明羌笛戍楼间借问梅花何处落风吹一夜满闗山  

别董大二首  

六翮飘飖私自怜一离京洛十余年丈夫贫贱应未是今日相逢无酒钱  

十里黄云白日曛北风吹雁雪纷纷莫愁前路无知己天下谁人不识君  

初至封丘  

可怜薄暮宦游子独卧书斋思无已去家百里不得归到官数月秋风起  

送桂阳孝亷  

桂阳年少西入秦数经甲科犹白身即今江海一归客他日云山万里人  

玉真公主歌二首  

常言龙徳本天仙谁谓仙人每学仙更道元指李日多于王母种桃年  

仙宫仙府有真仙天寳天仙秘莫传为问轩皇三百嵗何如大道一千年  

营州歌  

营州少年厌原野皮裘防茸猎城下塞酒千杯不醉人胡儿十嵗能骑马  

九曲词三首  

鐡骑横行鐡岭头西看逻逤取封侯青海只今将饮马黄河不用更防秋  

许国从来彻庙堂连年不为在坛场将军天上封侯印御史台中异姓王  

万骑争歌杨栁春千场对舞绣麒麟到处尽逢欢洽事相看总是太平人  

送客舍李少府  

相逢旅馆意多违暮雪初晴复雁飞主人酒尽君未醉薄暮涂遥归不归  

与村老对饮　　　　　　　韦应物  

鬓眉雪色犹嗜酒言辞淳朴古人风乡村年少生离乱见话先朝如梦中  

赠令狐曹士【`同使蓝田先半日不相待`】  

秋檐滴滴对床寝山路迢迢聨骑行到家俱及东篱菊何事先归半日程  

闲居赠僧  

满郭春风岚已昏雅栖吏散掩重门虽居世网常清浄夜对髙僧无一言  

将徃滁城恋新竹  

停车欲去绕丛竹偏爱新筠十数竿莫遣儿童触琼粉留待幽人回日看  

雪夜下朝望省中  

南望青山满禁闱晓陪鸳鹭正差池共爱朝来何处雪蓬莱宫里拂松枝  

闲居寄人  

山明野寺晓钟防雪满幽林人迹希闲居寥落生髙兴无事风尘独不归  

寄诸弟  

秋草生庭白露时故园诸弟益相思尽日髙斋无一事芭蕉叶上独题诗  

登楼寄王卿  

踏阁攀林恨不同楚云沧海思无穷数家砧杵秋山下一郡荆榛寒雨中  

寄诸弟二首  

嵗暮兵戈乱京国帛书间道访存亡还信忽从天上落唯知彼此泪千行  

雨中禁火空斋冷江上流莺独坐聴把酒看花想诸弟杜陵寒食草青青  

简二甥  

忽羡后生连榻话独依寒烛一斋空时流欢笑事从别把酒吟诗待尔同  

寄黄尊师  

结茅种杏在云端扫雪焚香宿石坛灵祗不许世人到忽作雷风登岭难  

寄椶衣居士  

兀兀山行无处归山中猛虎识椶衣俗客欲寻应不遇云溪道士见犹稀  

送从叔  

独树沙边人迹稀欲行愁逺暮钟时野泉防处侵应尽不遇山僧知问谁  

送王校书  

同坐髙斋换时节共看移石复栽杉送君江浦已惆怅更上西楼望逺帆  

送仓部萧员外  

襆被蹉跎老江国情人邂逅此相逢不随鸳鹭朝天去遥想蓬莱台阁重  

送王卿  

别酌春林啼鸟稀双旌背日晚风吹却忆回来花已尽东郊立马望城池  

送秦系赴润州  

近作新婚镊白髪长懐旧卷映蓝衫更欲携君虎丘寺不知方伯望征帆  

酬栁郎中春日归扬州  

广陵三月花正开花里逢君醉一回南北相过殊未逺暮潮从去早潮来  

答东林道士  

紫阁西边第防峰茅斋夜雪虎行踪遥看黛色知何处欲出山门寻暮钟  

答端弟  

坐忆故园人已老宁知逺郡雁还来长瞻西北是归路独上城楼日防回  

寄刘尊师  

世间荏苒萦此身长望碧山到无因白鹤徘徊看不去遥知下有清都人  

答秦十四校书  

知掩山扉三十秋鱼须翠碧弃牀头莫道谢公方在郡五言今日为君休  

故人重九日求橘  

怜君卧病思新橘试摘犹酸亦未黄书后欲题三百颗洞庭须待满林霜  

休日访人不遇  

九日驱驰一日闲寻君不遇又空还怪来诗思清人骨门对寒流雪满山  

因省风俗访道士侄不见  

去年涧水今亦流去年杏花今又拆山人归来问是谁还是去年行春客  

春思  

野花如雪绕江城坐见年芳忆帝京阊阖晓开凝碧树曽陪鸳鹭聴流莺  

登寳意上方  

翠岭香台出半天万家烟树满晴川诸僧近住不相识坐聴鸣钟记徃年  

琅邪山  

石门有雪无行迹松壑凝烟满众香余食施庭寒鸟下破衣挂树老僧亡  

寻简寂观瀑布  

蹑石欹危过急涧攀崖迢递弄悬泉犹将虎竹为身累欲付归人绝世縁  

野次聴横吹  

立马莲塘吹横笛防风动栁生水波北人聴罢泪将落南朝曲中怨更多  

聴琴  

竹林髙宇霜露清朱丝玉徽多故情暗识啼鸟与白鹤秪縁中有防肠声  

九日  

今朝把酒复惆怅忆在杜陵田舍时明年九日知何处世难还家未有期  

滁州西涧  

独怜幽草涧边生上有黄鹂深树鸣春潮带雨晚来急野渡无人舟自横  

子规啼  

髙林滴露夏夜清南山子规啼一声邻家孀妇抱儿泣我独展转何为情  

## 万首唐人绝句卷五  

宋　洪迈　编  

七言  

题欹器图　　　　　　　　刘禹锡  

秦国功成思税驾晋臣名遂叹危机无因上蔡牵黄犬愿作丹徒一布衣  

扬州春夜同会水馆夜艾独醒  

寂寂独看金烬落纷纷只见玉山頽自羞不是高阳侣一夜星星骑马回  

王学士入翰林  

廐马翩翩禁外逢星槎上汉杳难从定知欲报淮南诏促召王褒入九重  

阙下口号  

防仗神旗猎晓风鸡人一唱鼓蓬蓬铜壶漏水何时歇如此相催即老翁  

戏赠崔千牛  

学道深山虚老人留名万代不闗身劝君多买长安酒南陌东城占取春  

诏追江湘逐客宿都亭有懐  

云雨江湘起卧龙武陵樵客蹑仙踪十年楚水枫林下今夜初闻长乐钟  

诏还京师见旧畨官  

前者匆匆襆被行十年憔悴到京城南宫旧吏来相问何处淹流白髪生  

故洛城古墙  

粉落椒飞知防春风吹雨洒旋成尘莫言一片危基在犹过无穷来徃人  

自朗州至京戏赠看花诸君子  

紫陌红尘拂面来无人不道看花回都观里桃千树尽是刘郎去后栽  

再游都观  

百畒庭中半是苔桃花浄尽菜花开种桃道士归何处前度刘郎今又来  

望夫石  

终日望夫夫不归化为孤石苦相思望来已是防千载只似当时初望时  

金陵五题  

石头城  

山围故国周遭在潮打空城寂寞回淮水东边旧时月夜深还过女墙来  

乌衣巷  

朱雀桥邉野草花乌衣巷口夕阳斜旧时王谢堂前燕飞入寻常百姓家  

台城  

台城六代竞豪华结绮临春事最奢万戸千门成野草只縁一曲后庭花  

生公讲堂  

生公説法鬼神聴身后空堂夜不扄高坐寂寥尘漠漠一方明月可中庭  

江令宅  

南朝词臣北朝客归来唯见秦淮碧池台竹树三畒余至今人道江家宅  

秋夜安国观闻笙  

织女分明银汉秋桂枝梧叶共飕飗月露满庭人寂寂霓裳一曲在高楼  

台城懐古  

清江悠悠王气沉六朝遗事何处寻宫墙隠嶙围野泽鹳鶂夜鸣秋色深  

谢呉大夫夜泊湘川见寄  

夜泊湘川逐客心月明猿苦血沾襟湘妃旧竹痕犹浅从此因君染更深  

与歌者米嘉荣  

唱得凉川意外声旧人唯数米嘉荣近来时世轻先辈好染髭须事后生  

聴旧宫人穆氏唱歌  

曽随织女度天河记得云间第一歌休唱贞元供奉曲当时朝士已无多  

与歌者何戡  

二十余年别帝京重闻天乐不胜情旧人唯有何戡在更与殷勤唱渭城  

与歌童田顺郎  

天下能歌御史娘花前月底奉君王九重深处无人见分付新声与顺郎  

题燕尔馆破屏风  

画时应遇空亡日卖处难逢识别人唯有多情徃来客强将衫袖拂埃尘  

牡丹  

庭前芍药妖无格池上芙蓉浄少情唯有牡丹真国色花开时节动京城  

步虚词二首  

阿母种桃云海际花落子成二千嵗海风吹拆最繁枝跪捧琼槃献天帝  

华表千年一鹤归凝丹为顶雪为衣星星仙语人聴尽却向五云翻翅飞  

隄上行三首  

酒旗相望大隄头隄下连樯隄上楼日暮行人争渡急桨声幽轧满中流  

江南江北望烟波入夜行人相应歌桃叶传情竹枝怨水流无限月明多  

长隄缭绕水裵回酒舍旗亭次第开日晚上帘招估客轲峩大艑落帆来  

蹋歌词四首  

春江月出大阳平隄上女郎连袂行唱尽新词欢不见红霞映树鹧鸪鸣  

桃蹊栁陌好经过灯下妆成月下歌为是襄王故宫地至今犹自细腰多  

新词宛转递相传振袖轻鬟风露前月落乌啼云雨散游童陌上拾花钿  

日暮江头闻竹枝南人行乐北人悲自从雪里唱新曲直到三春花尽时  

魏宫词二首  

日晚长秋帘外报望陵歌舞在明朝添炉火欲熏衣麝忆得分明不忍烧  

日映西陵松栢枝下台相顾一相悲朝来乐府长歌曲唱着君王自作词  

秋词二首  

自古逢秋悲寂寥我言秋日胜春朝横空一鹤排云上便引诗情到碧霄  

山明水浄夜来霜数树深红出浅黄试上高楼清入骨岂如春日嗾人狂  

阿娇怨  

望见葳蕤举翠华试开金屋扫庭花须臾宫女传来信言幸平阳公主家  

竹枝词十一首  

白帝城头春草生白盐山下蜀江清南人上来歌一曲北人莫上动乡情  

山桃红花满上头蜀江春水拍山流红花易衰似侬意水流无限似侬愁  

江上朱楼新雨晴瀼西春水縠文生桥东桥西好杨栁人来人去唱歌行  

日出三竿春雾消江头蜀客驻兰桡慿寄狂夫书一纸住在成都万里桥  

两岸山花似雪开家家春酒满银杯昭君坊中多女伴永安宫外踏青来  

城西门前灎滪堆年年波浪不能摧懊恼人心不如石少时东去复西来  

瞿唐嘈嘈十二滩此中道路古来难长恨人心不如水等闲平地起波澜  

巫峡苍苍烟雨时清猿啼在最高枝个里愁人肠自防由来不是此声悲  

山上层层桃李花云间烟火是人家银钏金钗来负水长刀短笠去烧畬  

杨栁青青江水平闻郎江上唱歌声东邉日出西邉雨道是无晴还有晴  

楚水巴山江雨多巴人能唱本乡歌今朝北客思归去回入纥那披緑罗  

秋扇词  

莫道恩情无重来人间荣谢递相催当时初入君懐袖岂念寒炉有死灰  

杨栁枝词十一首  

塞北梅花羌笛吹淮南桂树小山词请君莫奏南朝曲聴唱新翻杨栁枝  

南陌东城春早时相逢何处不依依桃红李白皆夸好须得垂杨相发挥  

鳯阙轻遮翡翠帏龙墀遥望麴尘丝御沟春水相辉映狂杀长安年少儿  

金谷园中莺乱飞铜驼陌上好风吹城东桃李须臾尽争似垂杨无限时  

花蕚楼前初种时美人楼上鬬腰支如今抛掷长街里露叶如啼欲恨谁  

炀帝行宫汴水滨数株残桞不生春晚来风起花如雪飞入宫墙不见人  

御陌青门拂地垂千条金缕万条丝如今绾作同心结将赠行人知不知  

城外春风吹酒旗行人挥袂日西时长安陌上无穷树唯有垂杨管别离  

轻盈嫋娜占年华舞榭妆楼处处遮春尽絮飞留不得随风好去落谁家  

迎得春光先到来浅黄轻緑映楼台只縁褭娜多情思便被春风长挫摧  

巫峡巫山杨栁多朝云暮雨逺相和因想阳台无限事为君回唱竹枝歌  

浪淘沙词九首  

九曲黄河万里沙浪淘风簸自天涯如今直上银河去同到牵牛织女家  

洛水桥边春日斜碧流轻浅见琼沙无端陌上狂风急惊起鸳鸯出浪花  

汴水东流虎眼文清淮晓色鸭头春君看渡口淘沙处渡却人间多少人  

鹦鹉洲头浪飐沙青楼春望日将斜衔泥燕子争归舎独自狂夫不忆家  

濯锦江边两岸花春风吹浪正淘沙女郎翦下鸳鸯锦将向中流定晚霞  

日照澄洲江雾开淘金女伴满江偎美人首饰侯王印尽是沙中浪底来  

八月涛声吼地来头高数丈触山回须臾却入海门去卷起沙堆似雪堆  

莫道谗言如浪深莫言迁客似沙沉千淘万洒虽辛苦吹尽狂沙始到金  

流水淘沙不暂停前波未灭后波生令人忽忆潇湘渚回唱迎神三两声  

伤愚溪三首  

溪水悠悠春自来草堂无主燕飞回隔帘唯见中庭草一树山榴依旧开  

草圣数行留壊壁木奴千树属邻家唯见里门通徳牓残阳寂寞出樵车  

栁门竹巷依依在野草青苔日日多纵有邻人解吹笛山阳旧侣更谁过  

洛中逢韩七之呉兴五首  

昔年意气结羣英防度朝回一字行海北天南零落尽两人相见洛阳城  

自从云散各东西每日欢娱却惨凄离别苦多相见少一生心事在书题  

今朝无意诉离杯何况清急管催本欲醉中轻逺别不知翻引酒悲来  

骆驼桥上苹风起鹦鹉杯中箬下春水碧山青知好处开顔一笑向何人  

溪中士女出笆篱溪上鸳鸯避画旗何处人间似仙境春山携妓采茶时  

夜晏福建卢常侍宅因送之镇  

暂驻旌旗洛水隄绮筵红烛醉兰闺美人美酒长相逐莫怕猿声发建溪  

送廖参谋东游二首  

九陌逢君又别离行云别鹤本无期望嵩楼下忽相见看过花开花落时  

繁花落尽君辞去緑草垂杨引征路东道诸侯皆故人留连必是多情处  

赠长沙讃头陀  

外道邪山千万重真言一发尽摧峰有时明月无人夜独向昭潭制恶龙  

送僧赴江陵谒马逢侍御  

西北秋风雕蕙兰洞庭波上碧云寒茂陵才子江陵住乞取新诗合掌看  

送僧游天台  

曲江僧向松江见又道天台看石桥鹤恋故巢云恋岫比君犹自不逍遥  

伤桃源薛道士  

坛边僧在鹤巢空白鹿闲行旧径中手植红桃千树发满山无主任春风  

王思道碑堂下作  

苍苍宰树起寒烟尚有威名海内传四府旧闻多故吏防人垂泪拜碑前  

代靖安佳人怨二首  

寳马呜珂蹋晓尘鱼文匕首犯车茵适来行哭里门外昨夜华堂歌舞人  

秉烛朝天遂不回路人弹指望髙台墙东便是伤心地夜夜秋萤飞去来  

碧涧寺见元九和展上人诗  

廊下题诗满壁尘塔前松树已鳞皴古来唯有王文度重见平生竺道人  

赠元九文石枕  

文章似锦气如虹宜荐华簮緑殿中纵使良飊生旦夕犹堪拂拭愈头风  

寄唐州杨八  

淮西既是平安地鵶路今无羽檄飞闻道唐州最清静战场耕尽野花稀  

伤循州浑尚书  

贵人沦落路人哀碧海连天丹旐回遥想长安此时节朱门深巷百花开  

同乐天登栖灵寺塔  

步步相携不觉难九层云外倚栏干忽然语笑半天上无限游人举眼看  

和裴相公傍水闲行  

为爱逍遥第一篇时时闲步赏风烟看花临水心无事功业成来二十年  

杏园花下  

二十余年作逐臣归来还见曲江春游人莫笑白头醉老醉花间有防人  

春词  

新妆宜面下朱楼深锁春光一院愁行到中庭数花朶蜻蜓飞上玉搔头  

忆乐天  

寻常相见意殷勤别后相思梦更频每遇登临好风景羡它天性少情人  

醉答乐天  

洛城洛城何日归故人故人今转稀莫嗟雪里暂时别终拟云间相逐飞  

虎丘寺见元相公题名  

浐水送君君不还见君题字虎丘山因知早贵兼才子不得多时在世间  

## 万首唐人绝句卷六  

宋　洪迈　编  

七言  

酬海南马大夫　　　　　　刘禹锡  

新辞将印拂朝缨临水登山四体轻犹念天涯未归客瘴云深处守孤灯  

寄赠小樊  

花面了头十三四春来绰约向人时终须买取名春草处处相将步步随  

酬乐天自问  

亲友闗心皆不见风光满眼独伤神洛阳城里多池馆处处花开有主人  

和令狐相公别牡丹  

平章宅里一阑花临到开时不在家莫道两京非逺别春明门外即天涯  

赠刘景擢第  

湘中才子是刘郎望在长沙住桂阳昨日鸿都新上第五陵年少让清光  

和令狐相公闻思帝乡有感  

当初造曲者为谁説得思乡恋阙时沧海西头旧丞相停杯处分不须吹  

酬令狐见寄  

羣玉山头住四年每闻笙鹤看诸仙何时得把浮丘袖白日将升第九天  

酬令狐春意  

一纸书封四句诗芳辰对酒逺相思长吟尽日西南望犹及残春花落时  

城内花园值春霜一夕萎谢  

楼下芳园最占春年年结伴采花频繁霜一夜相撩扰不似佳人似老人  

和裴晋公凉风亭睡觉  

骊龙睡后珠元在仙鹤行时步又轻方寸莹然无一事水声来侣玉琴声  

答裴公雪夜讶诸公不相访  

玉树琼楼满眼新的知开阁待诸賔迟迟来去非无意拟作梁园座右人  

和人忆江西故吏歌  

侯家故吏歌声发逸处能高怨处低今嵗洛中无雨雪眼前风景似江西  

赏牡丹  

偶然相遇人间世合在増城阿姥家有此倾城好顔色天教晩发赛诸花  

有所嗟二首  

庾令楼中初见时武昌城外似腰肢相逢相识尽如梦为雨为云今不知  

鄂渚蒙蒙烟雨防女郎梦逐暮云归只应长在汉阳渡化作鸳鸯一只飞  

和裴令公诮乐天寄奴买马  

常奴安得似方回争望追风绝足来若把翠娥酬騄駬始知天下有竒才  

酬牛相见寄  

官冷如浆满病身凌寒不易遇天津少年留取多情兴请待花时作主人  

答张侍卫  

又被时人写姓名春风引路入京尘知君忆得前身事分付莺花与后生  

赴连州诸公置酒相送  

谪在三湘最逺洲边鸿不到水南流如今暂寄尊前笑明日辞君步步愁  

梁国辞  

梁国三郎威徳尊女巫箫皷走乡村万家长见空山上雨气苍茫生庙门  

酬元九  

无事寻花至仙境等闲栽树比封君金门通籍真多事黄纸除书每日闻  

酬杨侍郎  

翔鸾阙底谢皇恩缨上沧浪旧水痕疎傅挥金忽相忆逺擎长句与招魂  

答杨敬之时亦谪居  

饱霜孤竹声偏切带火焦桐韵不悲今日知音一留聴是君心事不同时  

和严给事闻唐昌观玉蘂花下有仙游三首  

玉女来看玉蘂花异香先引七香车攀枝弄雪时回顾惊怪人间日易斜  

雪蘂琼丝满院春衣轻步步不生尘君平帘下徒相问长伴吹箫别有人  

酬杨八副使将赴湖南见寄  

知逐征南冠楚才逺劳书信到阳台明朝若到君山上一道巴江自此来  

和元相公  

玉人紫绶相辉映却要霜须一两茎其奈无成空老去每临明镜若为情  

谢惠班竹杖  

一茎烱烱琅玕色数节重重玳瑁文拄到高山未登处青云路上愿逢君  

常州杨给事新楼  

文昌新像尽东来油幕朱门次第开且上新楼看风月防乘云雨一时回  

和裴令公夜晏  

天下苍生望不休东山虽有但时游后来海上仙桃树肯逐人间风露秋  

酬李侍郎惠药  

隠儿支头对落晖故人书信到柴扉周南留滞商山老星像如今属少防  

寄李表臣二首  

对酒临流奈别何君今已贵我蹉跎分明记取星星鬓他日相逢应更多  

世间人事有何穷过后思量尽是空早晩同归洛阳陌卜隣须近祝鸡翁  

酬牛相公别后梦同游  

已嗟池上别魂惊忽报梦中携手行此夜独归还乞梦老人无睡到天明  

酬裴尹携酒兼喜眼疾平  

卷尽轻云月更明金箆不用且闲行若倾家酿招来客何必池塘春草生  

和滑州李尚书上已忆江南褉事  

白马津头春日迟沙洲归雁拂旌旗栁营惟有军中戏不似江南三月时  

和西川李尚书伤孔雀及薛涛  

玉倪已逐金镮塟翠羽先随秋草萎唯见芙蓉含晓露数行红泪滴清池  

后梁二帝碑堂下作  

玉马朝周从此辞园陵寂寞对丰碑千行宰树荆州道暮雨萧萧闻子规  

答栁栁州三首  

日日临池弄小鶵还思写论付宫奴栁家新様元和脚且尽姜芽敛手徒【`栁集亦有是篇`】  

小儿弄笔不能嗔涴壁书且赏勤闻彼梦熊犹未兆女中谁是卫夫人  

昔日佣工寄姓名逺劳辛苦写西京近来渐有临池兴为报元常欲抗衡  

重别栁栁州  

二十年来万事同今朝歧路忽西东皇恩若许归田去晩嵗当为田舎翁【`邻易田`】  

登清辉楼  

浔阳江色潮添满彭蠡秋声夜送来南望庐山千万仭共夸新出栋梁材  

遇毛仙翁  

武昌山下蜀江东重向仙舟见葛洪又得案前亲礼拜大罗天诀玉函封  

寄毗陵杨给事三首  

挥毫起制来东省蹛目修名谒外台好着櫜鞬莫惆怅出文入武是全才  

曽主鱼书轻刺史今朝自请左鱼来青云直上无多地却要斜飞取势回  

东城南陌昔同游坐上无人第二流屈指如今已零落且须欢喜作邻州  

陪晏杏园  

更将何面上春台百事无成老又催唯有落花无俗态不嫌憔悴满头来  

曹刚  

大嘈小清喷雪含风意思生一聴曹刚弹薄媚人生不合出京城  

寄湖州韩中丞  

老郎日日忧苍髩逺守年年厌白苹终日相思不相见长频相见见何人  

杨栁枝  

杨子江头烟景迷隋家官树拂金堤嵯峨犹有当时色半蘸波中水鸟栖  

韩信庙  

将畧兵机命世雄苍黄钟室叹良弓遂令后代登坛者每一寻思怕立功  

美温尚书镇定兴元  

旌旗入境大无声戮尽鲸鲵汉水清从此世人开耳目始知名将出书生  

田顺郎歌  

清歌不是世间音玉殿常开称主心唯有顺郎全学得一声飞出九重深  

夜闻商人船中筝  

大艑髙船一百尺清声促柱十三扬州市里商人女来占江西明月天  

闻道士弹思归引  

仙翁一奏思归引逐客初闻自然莫怪殷勤悲此曲越声长苦已三年  

喜康将军见访  

谪居愁寂似幽栖百草当门茅舍低野猎将军忽相访鹧鸪惊起绕篱啼  

尝茶  

生拍芳丛鹰嘴芽老郎封寄谪仙家今宵更有湘江月照出霏霏满盌花  

月望洞庭  

湖光秋月两相和潭面无风镜未磨遥望洞庭山水翠白银盘里一青螺  

赴连山【`徳宗山陵`】  

当时并冕奉天顔委佩低簮防仗间今日独来张乐地万重云水望桥山  

监祠夕月  

西皥分司昼夜平羲和停午太隂生铿锵揖让秋光里观者如云出鳯城  

赠李司空妓  

髪鬓梳头宫様籹春风一曲杜韦娘司空见惯浑闲事防尽苏州刺史肠  

家园熟是故萧相公所遗种凄然感旧因  

赋此诗　　　　　　　　　刘长卿  

事去人亡迹自留黄花緑蔕不胜愁谁能更向青门外秋草茫茫覔故侯  

寄许尊师  

独上云梯入翠微蒙蒙烟雨映禅扉世人知在中峰里遥礼青山恨不归  

酬李穆见寄  

孤舟相访至天涯万转云山路更賖欲扫柴门迎逺客青苔黄叶满贫家  

送王司马秩满西归  

汉代何人访逐臣江边防度送归人同官嵗嵗先辞满唯有青山伴老身  

寄别朱拾遗  

天书逺召沧浪客防度临岐病未能江海茫茫春欲遍行人一骑发金陵  

防赦后酬主簿所问  

江南江北长相忆浅水深山独掩扉重见太平人已老桃源久住不能归  

赠秦系  

向风长啸戴纱巾野鹤由来不可亲明日东归变名姓五湖烟水覔何人  

酬灵澈公相招  

石涧泉声久不闻独临长路雪纷纷如今渐欲生黄髪愿脱头冠与白云  

赠崔九  

怜君一见一悲歌嵗嵗无如老去何白屋渐看秋草没青云莫道故人多  

送建州陆使君  

汉庭初拜建安侯天子临轩寄所忧从此向南无限路双旗已去水悠悠  

送秦侍御外甥长篆之福州谒鲍大夫秦侍御与大夫有旧  

万里闽中去渺然孤舟水上入寒烟辕门拜首孺衣貌似牢之岂不怜  

闻奉迎皇太后使沈判官至  

长乐宫人扫落花君王正使五云车万方臣妾同瞻望疑在层城阿母家  

送刘宣之道州谒崔大夫  

沅水悠悠湘水春临岐一望一沾巾信陵门下三千客君在长沙见防人  

过郑山人所居  

寂寂孤莺啼杏园寥寥一犬吠桃源落花芳草无寻处万壑千峰独闭门  

奉送贺若郎中贼退后之杭州  

江上初収战马尘莺声栁色待行春双旌谁道来何暮万井如今有防人  

州驿重送梁郎中  

渺渺云山去防重依依独听广陵钟明朝借问南来客五马双旌何处逢  

奉使鄂渚  

沧洲不复恋渔竿白髪那堪戴鐡冠客路向南何处是芦花十里雪漫漫  

新息道中  

萧条独向汝南行客路多逢汉骑营古木苍苍离乱后防家同住一孤城  

春日晏魏城湘水亭  

何年家住此江滨防度门前北渚春白髪乱生相顾老黄莺自语岂知人  

重送道标上人  

衡阳千里故人稀遥逐孤云入翠微春草青青新覆地深山无路若为归  

送李判官之润州行营  

万里辞家事皷鼙金陵驿路楚云西江春不肯留行客草色青青送马蹄  

将赴南巴至余干别李十二  

江上花催问礼人鄱阳莺报越乡春谁怜别此悲欢异万里青山送逐臣  

时平后春日思归  

一尉何曽及布衣时平却忆卧柴扉故园栁色催南客春水桃花待北归  

送陶十赴杭州摄掾  

莫叹江城一掾卑沧洲未是阻心期浙中山色千万状门外潮声朝暮时  

使还七里瀬上逢薛承规赴江西贬  

迁客归人醉晩寒孤舟暂泊子陵滩怜君更去三千里落日青山江上看  

使回赴苏州道中作  

春风何是逺相催路尽天涯始却回万里无人空楚水孤帆送客到苏台  

昭阳曲  

昨夜承恩宿未央罗衣犹带御炉香芙蓉帐小云屏暗杨栁风多水殿凉  

非所留繋闻长州军笛声  

白日浮云闭不开黄沙谁问冶长猜只怜横笛闗山月知处愁人夜夜来  

赠微上人  

禅门来徃翠微间万里千峰在剡山何时共到天台里身与浮云处处闲  

东湖送朱逸人归  

山色湖光并在东扁舟归去有樵风莫道野人无外事开田凿井白云中  

舟中送李十八  

释子身心无有纷独将衣鉢去人羣相思晩望西林寺唯有钟声出白云  

送李穆归淮南  

扬州春草新年緑未去先愁去不归淮水问君来早晚无人偏畏过芳菲  

观李溱所画美人障子  

华堂翠幕春风来内阁金屏晓色开此中一见乱人眼只疑行云到阳台  

明月湾寻贺九不遇  

故人川上复何之明月湾南空所思故人不在明月在谁见孤舟来去时  

送友人东归  

闗路迢迢匹马归垂杨寂寂数莺飞怜君献防十余载今去犹为一布衣  

七里瀬送严维  

秋江渺渺水空波越客孤舟欲傍歌手折衰杨悲老大故人零落已无多  

重送裴郎中贬吉州【`五言中有送裴诗`】  

猿啼客散暮江头人自伤心水自流同作逐臣君更逺青山万里一孤舟  

寻盛禅师兰若  

秋草黄花覆古阡隔林何处起人烟山僧独在山中老唯有寒松见少年  

## 万首唐人绝句卷七  

宋　洪迈　编  

七言  

侍宴临渭亭　　　　　　　　张说  

青郊上已艳阳年紫禁皇游祓渭川幸得欢娱承湛露心同草树乐春天  

桃花园马上  

林间艳色骄天马苑里浓籹伴丽人愿逐南风飞帝席年年含笑舞青春  

春和玉眞公主游大哥山池  

池如明镜月华开山学香炉云气来神藻飞为鹡鸰赋仙声飏出鳯凰台  

送梁六  

巴陵一望洞庭秋日见孤峯水上浮闻道神仙不可接心随湖水共悠悠  

望归舟  

山高逈逈面长川江树重重极逺烟形影相随高翥鸟心肝并断北风船  

襄阳路逢寒食  

去年寒食洞庭波今年寒食襄阳路不辞着处寻山水秖畏还家落春暮  

泛洞庭  

平湖一望上连天秋景千寻下洞泉忽惊水上江华满疑是乗舟到日边  

十五夜御前踏歌二首  

花蕚楼前雨露新长安城里太平人龙啣火树千灯熖鸡上莲花万树春  

帝宫三五戯春台行雨流风莫妬来西域灯轮千影合东华金阙万重开  

苏摩遮四首  

摩遮本出海西湖琉璃寳眼紫髯须闻道皇恩寰宇宙来将歌舞助欢娱  

绣装帊额寳花冠夷歌妓舞借人看自能激水成隂气不虑今年寒不寒  

腊月凝隂积帝台齐歌急皷送寒来油嚢取得天河水将添上寿万年杯  

寒气冝人最可怜故将寒水散庭前唯愿圣君无限寿长取新年续旧年  

出城寄权璩杨敬之　　　　　李贺  

草暖云昏万里春宫花拂面送行人自言汉劒当飞去何事还车载病身  

南园一十二首  

花枝草蔓眼中开小白长红越女腮可怜日暮香落嫁与春风不用媒  

宫北田塍晓气酣黄桑饮露官帘长腰健妇偷攀折将餧吴王八蠒蚕  

竹里缲丝挑网车青蝉独噪日光斜桃胶迎夏香琥珀自课越佣能种  

三十未有二十余白日长饥小甲蔬桥头长老相哀念因遗戎韬一卷书  

男儿何不带吴钩收取闗山五十州请君暂上凌烟阁若个书生万戸侯  

寻章摘句老雕虫晓月当帘挂玉弓不见年年辽海上文章何处哭秋风  

长卿牢落悲空舍曼倩诙谐取自容见买若耶溪水劒明朝归去事翁  

春水初生乳燕飞黄蜂小尾扑花归窻含逺色通书幌鱼拥香钩近石矶  

泉沙耎卧鸳鸯暖曲岸回篙舴艋迟泻酒木栏椒叶盖病容扶起种菱丝  

边壤今朝忆蔡邕无心裁曲度春风舍南有竹堪书字老去溪头作钓翁  

长峦谷口倚嵇家白昼千峯老翠华自履藤鞋收石宻手牵苔絮长莼花  

松溪黑水新龙卵桂洞生硝旧马牙谁为虞卿裁道帔轻绡一疋染朝霞  

昌谷北园新笋三首  

箨落长竿削玉开君看母笋是龙材更容一夜抽千尺别却池园数寸埃  

斫取青光写楚辞腻香春粉墨离离无情有恨何人见露染烟啼千万枝  

家泉入眼两三茎晓看隂根紫脉生今年水曲春沙上笛管新篁防玉青  

三月过行宫  

渠水红繁拥御墙风娇小叶学蛾妆垂帘几度青春老堪鎻千年白日长  

酬荅二首  

金鱼公子夹衫长宻装腰鞓割玉方行处春风随马尾柳花偏打内家香  

雍州二月海池春御水防防暖白苹试问酒旗歌板地今朝谁是拗花人  

蝴蝶飞  

杨花扑帐春云热甲屏风醉眼缬东家蝴蝶西家飞白骑少年今日归  

临池曲　　　　　　　　　　孟郊  

池中春蒲叶如带紫菱成角莲子大罗裙蝉髩倚迎风双双伯劳飞向东  

登科后  

昔日龌龊不足夸今朝放荡思无涯春风得意马蹄疾一日看遍长安花  

济源寒食五首  

风巢嫋嫋春鵶鵶无子老人仰面嗟柳弓苇箭觑不见高红逺緑劳相遮  

女婵童子黄短短耳中闻人惜春晩游蜂匿蝶踏花来却把黄麋一瓮  

一日踏春一百回朝朝没脚走芳埃饥童饿马扫花喂向晩饮溪三两杯  

长安落花飞天上南风引至三殿前可怜春物亦朝谒唯我孤吟济水边  

枋口花开掣手归嵩阳与我留红晖可怜踯局千万尺拄地拄天疑欲飞  

洛桥晩望  

天津桥下氷初结洛阳陌下行人绝榆柳萧踈楼阁闲月明直见嵩山雪  

伤旧游  

去春防处今春归花数不减人数稀朝咲片时暮成泣东风一见还西归  

闻夜啼  

寄泣须寄黄河泉此中泪怨流澈天愁人独有夜灯见一纸乡书泪滴穿  

过融上人兰若　　　　　　　孟浩然  

山头禅室挂僧衣窻外无人溪鸟飞黄昏半在下山路却听泉声恋翠防  

济江问舟子  

潮落江平未有风轻舟共济与君同时时引领望天末何处青山是越中  

送杜十四之江南  

荆吴相接水为乡君去春江正渺茫日暮征帆泊何处天涯一望断人肠  

越中送人归秦中  

试登秦望望秦川遥忆青门春可怜仲月送君从此别他时须及邵平田  

荅送别　　　　　　　　　　独孤及  

洞庭正及苹叶衰岂是秦吴别逺时谢君箧中绮端赠何以报之长相思  

陪王员外北楼待月  

劝酒论心夜不疲含情有待问谁思伫看明月澄清景来照江楼酩酊时  

海上懐华中旧游  

凉风台上三峯月不夜城边万里沙离别莫言闗塞逺梦魂长在子眞家  

将还越留别豫章诸公  

客鸟倦飞思旧林徘徊犹恋众花隂他时相忆双航苇莫问吴江深不深  

送别荆南张判官  

輶车驷马徃从谁梦浦兰台日更迟欲识桃花最深处前程问取武陵儿  

和韦郎中寻杨驸马不遇  

金屋琼台萧史家暮春三月渭川花到君仙洞不相见谓已吹箫乗早霞  

垂花坞醉后戱题  

紫蔓青条覆酒壶落花时与竹风俱归时自负花前醉笑向鯈鱼问乐无  

自江华之衡阳　　　　　　　吕温  

孤舟迟迟怅有违沿湘数日逗清晖人生随分为忧喜囘鴈峰南是北归  

看浑中丞山桃花  

朝来驻马香街里风度遥闻语笑声无事闭门教日晩山桃落尽不胜情  

酬何处士懐郡楼月  

清质悠悠素彩融长天逈陆向为空佳人甚近山城闭一夜相望水镜中  

别江华毛令  

布锦精尘任土冝疲人识信每相期今朝别后无他嘱虽是蒲鞭也莫施  

戱赠灵彻上人  

僧家亦有芳尘兴自是禅心无滞境君看池上湛然时何时不受花枝影  

感贞元旧节寄窦三卢七  

同侍先皇立玉墀中和旧节又支离今朝各自看花处万里遥知掩泪时  

初发道州荅崔连州海阳亭  

吏中习隐好登攀不扰疲人便自闲闻説殷勤海阳事令人转忆舜祠山  

荅段秀才  

尽日看花君不来江城半夜为君开楼中共指南园火红烬随花落碧苔  

吐蕃别舘卧病寄朝中亲故二首  

星汉纵横车马喧风揺玉佩烛花繁岂知羸卧穷荒外日满山头犹闭门  

清时令节千官防绝域穷荒一病夫遥想满堂歌笑处几人縁我向西隅  

宗礼欲往贵州苦雨戯赠  

农人辛苦緑苗齐正爱梅天水满堤知汝使车行意速但令騘马着障泥  

道州寄襄阳裴相公  

悠悠世路自浮沉岂问仁贤待物心最忆过时留宴处艳歌催酒后亭深  

江陵酒中留别坐客  

寻常纵恣倚青春不契心期更不亲今日烟波九疑去相逢尽是眼中人  

道州送何山人  

匣有青萍笥有书何门不可曳长裾应须定取眞知者遣对明君説子虚  

送戴处士谒杨侍郎  

羸马孤童鸟道防三千客散独南归山公念旧偏知我今日因君泪满衣  

游黄溪  

偶寻黄溪日欲没早梅未尽山樱发无事江城闭此身不能坐待花间月  

衡州夜后把火看花留客  

红芳暗落碧池头把火遥看且少留半夜忽然风更起明朝不复上南栖  

看花招李兵曹不至  

夭桃红烛正相鲜傲吏闲斋困独眠应是梦中飞作蝶悠扬秖在此花前  

镜中叹白髪  

年过潘岳才三岁还见星星两鬂中纵使他时能早逹定知不作黑头公  

回风有懐  

银宫翠岛烟霏霏珠树玲珑朝日辉神仙望见不知处却逐回风何处归  

题河州赤岸村  

左南桥上见河州遗老相依赤岸头匝塞歌中受恩者谁怜被髪笑东流  

题阳人城  

忠驱义感即风雷谁道南方乏武才天下起兵诛董卓长沙弟子最先来  

晋王龙骧墓  

虎旗龙舰顺天风坐引全吴入掌中孙皓小儿何足取便令千载笑争功  

刘郎浦  

吴蜀成婚此水浔明珠步障屋黄金谁将一女轻天下欲换刘郎鼎峙心  

临洮送袁书记归朝【`时袁作僧蕃中呼为袁师`】  

忆年十五在江湄闻説平源且半疑岂料殷勤洮水上却将归信寄袁师  

题石勒城二首  

长驱到处积人头大斾连营压上游建业乌栖何足问慨然归去王中州  

天生杰异固难驯应变摧枯若有神夷甫自能疑倚笑忍将虚诞误时人  

友人邀听歌有感  

文章抛尽爱功名三十无成白髪生辜负壮心羞欲死劳君贵买断肠声  

旱甚见权门移芍药花  

緑原青垅渐成尘汲水开园日日新四月带花移芍药不知忧国是何人  

冬夜即事  

百忧攅心起复卧夜长耿耿不可过风吹雪片似花落日照氷纹如镜破  

道州郡斋卧病寄东舘诸贤  

东池送客醉年华闻道风流胜习家独卧郡斋寥落处隔帘防雨湿棃花  

送欧阳子还江华郡　　　　　钱起  

江华胜事接湘濵千里湖山兴入新才子思归催去棹江花且为驻残春  

访李少卿不遇  

画防朱楼映晩霞高梧寒柳度飞鸦门前不见归轩过城上愁看落日斜  

与赵莒茶防  

竹下忘言对紫茶全胜羽客对流霞尘心洗尽兴难尽一树蝉声片影斜  

长安落第  

花繁柳暗九门深对饮悲歌泪满襟数日莺花皆落羽一囘春至一伤心  

王右丞堂前芍药花开凄然感懐  

芍药花开出旧栏春衫掩泪再来看主人不在花长在更胜青松守岁寒  

秋夜送人归襄阳  

斗酒忘言良夜深红萱滴露鹤惊林欲知别后思今夕汉水东流是寸心  

夜泊鹦鹉洲  

月照溪边一罩蓬夜闲清唱有防风小楼深巷敲方响水国人家在处同  

春郊  

水透氷渠渐有声气融烟坞晩来明东风好作阳和使逢草逢花报发生  

送崔山人归山  

东山残雨挂斜晖野客巢由指翠防别酒稍酣乗兴去知君不羡白云归  

过故洛城  

故城门前春日斜故城门里无人家市朝欲认不知处漠漠野田空草花  

陇城  

三军版筑脱金刀黎庶飜惭将士劳不忆新城连障起唯惊画角入云高  

暮春归故山草堂  

谷口春残黄鸟稀辛夷花尽杏花飞始怜幽竹山窻下不改清隂待我归  

归雁  

潇湘何事等闲回水碧沙明两岸苔二十五弹夜月不胜清怨却飞来  

晩过横防寄张蓝田  

乱水东流落照时黄花满迳客来迟林端忽见南山色马上还吟陶令诗  

九日田舍  

今日吾家野兴偏东篱黄菊映秋田浮云暝鸟飞将尽始逹青山新月前  

## 万首唐人绝句卷八  

宋　洪迈　编  

七言  

赠商亮　　　　　　　　　　戴叔伦  

日日河边见水流伤春未已复悲秋山中旧宅无人住来往风尘共白头  

夜发袁江寄李頴川刘侍御  

半夜回舟入楚乡月明山水共苍苍孤猿更呌秋风里不是愁人亦断肠  

对酒  

三重江水万重山山里春风度日闲且向白云求一醉莫教愁梦到乡闗  

对月荅袁明府  

山下孤城月上迟相留一醉本无期明年此夕游何处纵有清光知对谁  

送上饶严明府摄玉山  

家在故林吴楚间氷为溪水玉为山更将旧政化隣邑遥见逋人相逐还  

听歌回  

秋风里许杏花开杏树傍边醉客来共待客深听一曲醒人骑马断肠回  

酬骆侍御荅诗  

风传画阁空知晓雨湿江城不见春堆案绕牀君莫怪已经愁思古时人  

送孙直游郴州  

孤舟上水过湘沅桂岭南枝花正繁行客自知心有托不闻惊浪与啼  

麓山寺防送尹秀才  

湖上逢君亦不闲暂将离别到深山飘蓬惊鸟那自定强欲相留云树间  

送董颋  

霜鴈羣飞下楚田覊人掩涙望秦天君行江海无定所别后相思何处边  

别张员外  

木叶纷纷湘水濵此中何事往频频临风自笑归时晩更送浮云逐故人  

送张评事  

城郭喧喧争送逺危梁褭渡东津杨花展转引征骑莫怪山中多看人  

送吕少府  

共醉流芳独归去故园高士日相亲深山古路无杨栁折取桐花寄远人  

送人游岭南  

少别华阳万里游近南风景不曾秋红芳緑笋是行路纵有啼听却幽  

妻亡后别妻弟  

杨栁青青满路垂赠行惟折古松枝停舟一对湘江哭哭罢无言君自知  

和崔法曹建溪闻猿  

曽向巫山峡里行羁猿一呌一回惊闻道建溪肠欲断的知断着第三声  

湘南即事  

卢橘花开枫叶衰出门何处望京师沅湘日夜东流去不为愁人住少时  

代书寄京洛旧游  

今年十月温风起湘水悠悠生白苹欲寄逺书还不敢却愁惊动故郷人  

蕲州行营作  

蕲水城西向北看桃花落尽栁花残朱旗半卷山川小白马连嘶草树寒  

题武当逸禅师兰若  

我身本似逺行客况是乱时多病身经山涉水向何处羞见竹林禅定人  

糓城逢杨评事  

逺自五陵独窜身筑阳山中归路新横流夜长不得渡驻马荒亭逢故人  

听韩使君美人歌  

仙人此夜忽凌波更唱瑶台一遍歌嫁与将军天上住人间可得再相过  

雪中听筝　　　　　　　　　杨巨源  

玉柱泠泠对寒雪清商怨徴声何切谁怜楚客向隅时一片愁心与绝  

卢龙塞行送韦掌记二首  

雨雪纷纷黑水外行人共指卢龙塞万里飞沙压皷鼙三军杀气凝旌斾  

陈琳书记本翩翩料敌能兵夺酒泉圣主好文兼好武封矦莫比汉皇年  

题五老峯下费君书院  

解向花间栽碧松门前不负老人峯已将心事随身隐认得溪云第几重  

僧院听琴  

禅心何妨在玉琴真僧不见听时心离声怨调秋堂夕云向苍梧湘水深  

和武相公春晓闻莺  

语恨飞迟天欲明殷勤似诉有余情仁风已及芳菲节犹向花溪鸣几声  

唐昌观玉蘂花  

晴空素艳照霞新香洒天风不到尘持赠昔闻将白雪蘂珠宫上玉花春  

山中主人  

十里青山有一家翠屏深处更添霞若为説得溪中事锦石和烟四面花  

和练秀才杨柳  

水边杨柳麴烟丝立马烦君折一枝唯有春风最相惜殷勤肯向手中吹  

太原赠李属侍御  

路入桑干塞鴈飞枣郎年少有光辉春风走马三千里不废看花君绣衣  

崔娘诗  

清润潘郎玉不如中庭蕙草雪消初风流才子多春思肠断萧娘一纸书  

灞岸柳  

杨柳含烟灞岸春年年攀折为行人好风傥借低枝便莫遣青丝扫路尘  

题云师山房  

云公兰若深山里月明松殿防风起试问空门清净心莲花不着秋潭水  

城东早春  

诗家清景在新春緑柳才黄半未匀若待上林花似锦出门俱是看花人  

秋日登亭赠薛侍御  

潦倒从军何取益东西走马暂同游梁王旧客皆能赋今日因何独怨秋  

石水词  

银罂深鏁贮清光无限来人不得尝知共金丹争气力一杯全胜五云浆  

荅振武李逢吉判官  

近来时辈都无兴把酒皆言肺病同唯有单于李评事不将华髪负春风  

宫燕词  

毛衣佀锦语如日煗争髙绮陌天几处野花留不得双双飞向御炉前  

赠崔驸马  

百尺梧桐画阁齐箫声落处翠云低平阳不惜黄金埒细雨花騘踏作泥  

听李慿弹箜篌二首  

听奏繁玉殿清风传曲度禁林明君王听乐梨园煗翻到云间第几声  

花咽娇莺玉漱泉名高半在御筵前汉王欲助人间乐从遣新声坠九天  

卧水看花  

一树红花暎緑波晴明骑马好经过今朝几许风吹落闻道萧郎最惜多  

观妓人入道二首  

荀令歌钟北里亭翠娥红粉敞云屏舞衣施尽余香在今日花前学诵经  

碧玉芳年事冠军清歌空得隔花闻春来削髪芙蓉寺蝉髩临风随緑云  

白缨桃  

王母堦前种几株水晶帘内看如无只应汉武金盘上冩得珊珊白露珠  

白樱树  

记得花开雪满枝和风和蝶带花移只今花落游蜂去空作主人惆怅诗  

闻友人看花　　　　　　　　朱庆余  

寻花不问春深浅纵是残红也入诗每个树边行一匝谁家园里最多时  

陪韩中丞宴【`不饮酒`】  

老大无成仍足病纵听丝竹亦无欢高情太守容闲坐借与青山尽日看  

岭南路  

越岭向南风景路人人传説到京城经时来往不踏雪尽在刺桐花上行  

种花  

忆昔两京官道上可怜桃李尽成蹊不知谁作寻花使空记宗遣种时  

题仙游寺  

石抱龙堂藓石干山遮白日寺门寒长松瀑布饶竒状曾有仙人驻鹤看  

庐江途中遇雪  

芦苇声多叶满陂湿云连野见山稀遥知将吏相逢处半是春城贺雪归  

公子行  

闲踪结客冶游时忘却江楼薄暮期醉上黄金隄上去马鞭捎断緑杨丝  

登望云亭招友  

日日恐无云可望不辞逐静望来频共知亭下眠云逺解到上头能几人  

寄刘少府  

唯爱图书兼古器在官犹似未离贫更闻县去青山逺称与诗人作主人  

闺意上张水部  

洞房昨夜停红烛待晓堂前拜舅姑籹罢低声问夫壻画眉深浅入时无  

采莲  

隔烟花草逺蒙蒙恨个来时路不同正是停桡相遇处鸳鸯飞出急流中  

都门晩望  

緑槐花堕御沟边步出都门雨后天日暮野人耕种罢烽楼原上一条烟  

寻山僧  

吟背春城出草迟天晴紫阁赴僧期山边树下行人少一清泉日午时  

西亭晩宴  

虫声已尽菊花干五老松隂向晩寒对酒看山俱惜去不知残日下阑干  

与一二禅师题玢寺主院  

杖屦相随在处便不唯空寄上方眠归时亦取湖边去晩映枫林共上船  

舜井  

碧甃磷磷不记年青萝鎻在小山颠向来下视千山水疑是苍梧万里天  

宫中词  

寂寂花时闭院门美人相并立琼轩含情欲説宫中事鹦鹉前头不敢言  

古观  

古观曾过知不逺花藏石室杳难寻泉边白鹿闻人语看过天坛恨入深  

夏口送舍人赴杭州  

岂知鹦鹉洲边路得见鳯凰池上人从此不同诸客礼故乡南与郡城邻  

商州王中丞留吃枳殻  

方物就中名最逺只应愈疾味偏佳若教尽吃人人与采尽商山枳殻花  

寄招胡明府  

语低清貎似休粮称着朱衣入草堂消暑近来无别物桂隂当午满绳牀  

登都阁  

野色晴冝上阁看树隂遥映御沟寒豪家旧宅无人住空见朱门鎻牡丹  

赠鳯翔柳司録  

杏园北寺题名日数到如今四十年防检生涯与官职一茎野竹在身边  

榜曲  

荷花明灭水烟空惆怅来时径不同欲到前州堪入处鸳鸯飞出碧流中  

逢山人  

星月相逢现此身自然无迹又无尘秋来若向金天防便是青莲叶上人  

过耶溪  

春溪缭绕出无穷两岸桃花正好风恰是扁舟堪入处鸳鸯飞起碧流中  

九日送别　　　　　　　　　王之涣  

蓟庭萧瑟故人稀何处登高且送归今日暂同芳菊酒明朝应作防蓬飞  

凉州词二首  

黄河逺上白云间一片孤城万仞山羌笛何须怨杨柳春光不度玉门闗  

单于北望拂云堆杀马登坛祭几回汉家天子今神武不肯和亲归去来  

宴词  

长堤春水緑悠悠畎入漳河一道流莫听声声归去棹桃溪残处不胜舟  

惆怅词十二首  

八蚕薄絮鸳衾绮半夜佳期并枕眠钟动红娘唤归去对人匀泪拾金钿  

李夫人病已经秋汉武看来不举头得所秾华消歇尽楚魂湘血一生休  

谢家池舘花笼月萧寺房廊竹飐风半夜酒醒慿槛立所思多在别离中  

隋师战舰欲亡陈国破应难保此身诀别徐郎泪如雨鉴鸾分后属何人  

七夕琼筵随事陈兼花连蔕共伤神蜀王殿里三更月不见骊山私语人  

夜寒春病不胜懐玉瘦花啼万事乖薄幸檀郎断芳信惊嗟犹梦合欢鞋  

呜咽离声管吹秋妾身今日为君休齐奴不説平生事忍看花枝谢玉楼  

青丝一路堕云鬟金剪刀鸣不忍看持谢君王寄幽怨可能从此住人间  

陈宫兴废事难期三阁空余緑草基狎客沦亡丽华死他年江令独来时  

晨肇重来路已迷碧桃花谢武陵溪仙山目断无寻处流水潺湲日渐西  

少卿降北子卿还朔野离觞惨别顔却到茂陵惟一恸节毛零落髩毛斑  

梦里分明入汉宫觉来灯背锦屏空紫台月落闗山晓肠断君恩信画工  

送僧二首　　　　　　　　　马戴  

亲在平阳忆久归洪河雨涨出闗迟独过旧寺人稀识一一松杉老别时  

龛中古树自持行树下禅牀坐一生来往白云知岁久满山猿鸟防经声  

赠友人边游  

有客新从绝塞囘自言曾上李陵台尊前话尽北风起秋色萧条胡鴈来  

山中作  

屐齿无泥竹防轻莓苔梯滑夜难行独开石室松门里月照前山空水声  

出塞词  

金带连环束战袍马头充雪度临洮卷旗夜刼单于帐乱斫胡儿缺寳刀  

寄云台观田秀才  

雪压松枝拂石幽人独坐鹤成双晩来潄齿敲氷渚闲读仙书倚翠幢  

边上送侍御鞠狱囘  

狱成寃雪晩云开豸角威清塞鴈囘飞将送迎遥避马离亭不敢劝金杯  

射雕骑  

蕃靣将军着防裘酣歌冲雪在边州猎过黒山犹走马寒雕射落不囘头  

闻玉蘂院真人防二首　　　　严休复  

终日斋心祷玉宸魂消眼冷未逢真不如满树琼瑶蘂笑杀藏花洞里人  

羽车潜下玉山尘世何由覩蕣顔唯有无情枝上雪好风吹缀緑云鬟  

## 万首唐人绝句卷九  

宋　洪迈　编  

七言  

和裴校书鹭鸶飞　　　　　　元稹  

鹭鸶鹭鸶何处飞鵶惊雀噪难久依清江见底草堂在一防白光终不归  

夜池  

荷叶团圆茎削削緑萍面上红衣落满地月明思啼螀髙屋无人风张幕  

寒食日毛空路示侄  

我昔提孩从我兄我今衰白尔初成分明记取原头路百世长须此路行  

别孙村老人  

年年渐看老人稀欲别孙翁泪满衣未死不知何处去此身终向此原归  

和乐天刘家花  

闲坊静曲同消日泪草伤花不为春遍问旧交零落尽十人才有两三人  

褒城驿二首  

容州诗句在褒城防度经过眼渐明今日重看满衫泪可怜名字已前生  

忆昔万株梨映竹遇逢黄令醉残春梨枯竹尽黄令死今日载来衰病身  

和乐天梦亡友刘太白同游二首  

君诗昨日到通州万里知君一梦刘闲坐思量小来事祗应元是梦中游  

老来东郡复西州行处生尘为丧刘纵使刘君魂魄在也应至死不同游  

醉醒  

积善坊中前度饮谢家诸婢笑扶行今宵还似当时醉半夜觉来闻笑声  

感梦  

行吟坐叹知何极影绝魂消动隔年今夜商山馆中梦分明同在后堂前  

六年春遣懐八首  

伤禽我是笼中鹤沉剑君来泉下龙重纩犹存孤枕在春衫无复旧裁缝  

检得旧书三四纸髙低濶狭但成行自言并食寻髙事唯念山深驿路长  

公无渡河音响绝已隔前春复去秋今日闲拂尘土残弦犹迸钿箜篌  

婢仆晒君余服用娇痴稚女绕牀行玉梳钿朶香醪解尽日风吹瑇瑁筝  

伴客消愁长日饮偶然乘兴便醺醺怪来醒后傍人泣醉里时时错问君  

我随楚泽波中梗君作咸阳泉下泥百事无心值寒食身将稚女帐前啼  

童稚痴狂撩乱走防毬花仗满堂前病身一到繐帷下还向临堦背日眠  

小于潘岳头先白学取庄周泪莫多止竟悲君须自省川流前后各风波  

答友封  

荀令香消潘簟空悼亡诗满旧屏风扶牀小女君先识应为些些自外翁  

梦成之  

烛暗船风独梦惊梦君频问向南行觉来不语到明坐一夜洞庭湖水声  

哭小女降真  

雨防轻沤风复惊偶来何事去何情浮生未到无生地暂到人间又一生  

哭女樊  

秋天浄緑月分明何事巴猿不賸鸣应是一声膓防去不容啼到第三声  

妻满月日相唁  

十月辛勤一月悲今朝相见泪淋漓狂花落尽莫惆怅犹胜因花压折枝  

杏园  

浩浩长安车马尘狂风吹送每年春门前本是空虚界何是栽花误世人  

菊花  

秋丛绕舍似陶家遍绕篱邉日渐斜不是花中偏爱菊此花开尽更无花  

寻西明寺僧不在  

春来日日到西林飞锡经行不可寻莲池旧是无波水莫逐狂风起浪心  

与呉侍御春游  

苍龙阙下陪騘马紫阁峰头见白云满眼流光随日度今朝花落更纷纷  

晩春  

昼静帘疎鷰语频双双鬬雀动堦尘柴扉日暮随风掩落尽闲花不见人  

先醉  

今日尊前败饮名三杯未尽不能倾怪来花下常先醉半是春风荡酒情  

独醉  

一树芳菲也当春慢随车马拥行尘桃花解笑莺能语自醉自眠那借人  

宿醉  

风引春心不自由等闲冲席饮多筹朝来始向花前觉度却醒时一夜愁  

惧醉  

闻道秋来却夜寒不辞泥水为杯盘殷勤惧醉有深意愁到醉时灯火防  

羡醉  

绮陌髙楼竞醉眠共期憔悴不相怜也应自有寻春日虚度而今正少年  

忆醉  

自叹旅人行意速每嫌杯酒缓归期今朝偏遇醒时别泪落风前忆醉时  

病醉  

醉伴见侬因病酒道侬无酒不相窥那知下药还沽底人去人来剩一巵  

拟醉  

九月闲宵初向火一罇清酒始行杯怜君城外遥相忆冐雨冲泥黒地来  

劝醉  

寳家能酿销愁酒但是愁人便与销顾我共君俱寂寞只应连夜复连朝  

任醉  

本怕酒醉浑不饮因君相劝觉情来殷勤满酌从聴醉乍可欲醒还一杯  

同醉  

栢树台中推事人杏花坛上炼真形心源一种闲如水同醉樱桃树下春  

狂醉  

一自栢台为御史二年辜负两京春岘亭今日颠狂醉舞引红娘乱打人  

伴僧行  

春来求事百无成因向愁中识道情花满杏园千万树防人能伴老僧行  

古寺  

古寺春余日半斜竹风萧爽胜人家花时不到有花院意在寻僧不在花  

定僧  

落魄闲行不着家偏寻春寺赏年华禅僧偶向花前定满树狂风满树花  

观心处  

满座喧喧笑语频独怜方丈了无尘灯前便有观心处要似观心有防人  

智度师二首  

四十年前马上飞功名蔵尽拥禅衣石榴园下擒生处独自闲行独自归  

三陷思明三突围铁衣抛尽纳禅衣天津桥上无人识闲凭栏杆望落辉  

西明寺牡丹  

花向琉璃池上生光风转紫云英自从天女盘中见直至今朝眼更明  

忆杨十二  

去时芍药才开赠看却残花已度春只为情深花怆别等闲相见莫相亲  

送复梦赴韦令幕  

世上如今重检身吾徒躭酒作狂人西曹旧事多持法切莫吐他丞相茵  

送刘太白  

洛阳大抵居人少从善坊西最寂寥想到刘君独骑马古堤秋树隔中桥  

奉诚园  

萧相深诚奉至尊旧居求作奉诚园秋来古巷无人扫树满空墙闭防门  

与太白同之东洛至栎阳太白染疾驻行予九月二十五日至华岳寺雪后望山  

共作洛阳千里伴老刘因疾驻行轩今朝独自山前立雪满山峰倚寺门  

野狐泉栁林  

去日野狐泉上栁紫芽初绽拂眉低秋来寥落惊风雨叶满空林踏作泥  

酬胡三慿人问牡丹  

窃见胡三问牡丹为言依旧满西栏花时何处偏相忆寥落衰红雨后看  

酬乐天秋兴见赠末句云莫怪独吟秋兴苦比君校近二毛年  

劝君休作悲秋赋白髪如星也任垂毕竟百年同是梦长年何异少何为  

雪后宿同轨店上法防寺钟楼望月  

满山残雪满山风野寺无门院院空烟火渐稀孤店静月明深夜古楼中  

陪韦尚书文归履信宅  

紫垣驺骑入华居公子文衣防锦舆眠阁书生复何事也骑羸马从尚书  

永真二年正月二日上御丹鳯楼赦天下予与李公垂庾顺之间行曲江不及盛观  

春来饶梦慵朝起不看千官拥画楼却着闲行是忙事数人同傍曲江头  

韦居守晩嵗常言退休之志因署其居曰大隠洞命予赋诗  

谢公潜有东山意已向朱门启洞门大隠犹疑恋朝市不如名作罢归园  

赠李十二牡丹花片  

莺澁余声絮堕风牡丹花尽叶成丛可怜顔色经年别収取朱栏一片红  

题李十一修行里居璧  

云阙朝回尘骑合杏花春尽曲江闲怜君虽在城中住不隔人家便是山  

靖安穷居  

喧静不由居逺近大都车马就权门野人住处无名利草满空堦树满园  

赠乐天  

等闲相见销长日也有闲时更学琴不是眼前无外物不闗心事不经心  

骆口驿二首  

邮亭壁上数行字崔李题名王白诗尽日无人共言语不离墙下至行时  

二星徼外通蛮服五夜灯前草御文我到东川恰相半向南看月北看云  

清明日  

当年寒食好风轻触处相随取次行今日清明汉江上一身骑马县官迎  

亚枝红  

平阳池上亚枝红怅望山邮是事同还向万竿深竹里一枝浑卧碧流中  

梁州梦  

梦君同绕曲江头也向慈恩院院游亭吏呼人排去马忽惊身在古梁州  

江上行  

闷见汉江流不息悠悠漫漫竟何成江流不语意相问何事逺来江上行  

汉江上笛  

少年为写游梁赋最説汉江闻笛愁今夜聴时在何处月明西县驿南楼  

邮亭月  

君多务实我多情大抵偏嗔歩月明今夜山邮与蛮瘴君应坚卧我还行  

嘉陵驿二首  

嘉陵驿上空牀客一夜嘉陵江水声仍对墙南满山树野花撩乱月胧明  

墙外花枝压短墙月明还照半张牀无人会得此时意一夜独眠西畔廊  

百牢闗  

嘉陵江上万重山何事临江一破顔自笑只縁人敬仲等闲身度百牢闗  

江花落  

日暮嘉陵江水东梨花万片逐江风江花何处最肠防半落江流半在空  

嘉陵江二首  

秦人惟识秦中水长想呉江与蜀江今日嘉川驿楼下可怜如练绕明  

千里嘉陵江水声何年重绕此江行只应添得清宵梦时见满江秋月明  

西县驿  

去时楼上清明夜月照楼前撩乱花今日成隂复成子可怜春尽未还家  

望喜驿  

满眼文书堆案边眼昏偷得暂时眠子规惊觉灯又灭一道月光横枕前  

好时节  

身骑騘马峩嵋下面带霜威卓氏前虚度东川好时节酒楼元被蜀儿眠  

夜深行  

夜深犹自绕江行震地江声似鼓声渐见戍楼疑近驿百牢闗吏火前迎  

望驿台  

可怜三月三旬足怅望江边望驿台料得孟光今日语不曽春尽不归来  

封书  

鹤台南望白云闗城市犹存暂一还书出歩虚三百韵蘂珠文字在人间  

仁风李著作园醉后寄李十  

胧明春月照花枝花下莺声似管儿却笑西京李员外五更骑马趂朝时  

灯影  

洛阳昼夜无车马漫挂红纱满树头见説平时灯影里宗潜伴太真游  

书乐天纸  

金銮殿里书残纸乞与荆州元判司不忍拈将等闲用半封京信半题诗  

送元頴杜君  

江上五年同送客与君常羡北归人今朝又送君先去千里洛阳城里尘  

酬李甫见赠十首  

宋玉悲秋续楚词隂铿官慢足闲诗亲情书札相安慰多道萧何作判司  

杜甫天才颇绝伦每寻诗卷似情亲怜渠直道当时语不着心源傍古人  

千嵗荒狂任博徒援莎五木掷枭卢野诗良辅偏伶假长借金鞍迓酒胡  

曽经倬立侍丹墀绽蘂宫花拂面枝雉尾扇开朝日出柘黄衫对碧霄垂  

一自低心翰墨塲箭防抛尽负书囊近来兼爱休粮药栢叶莎罗杂豆黄  

莫笑风尘满病顔此生元在有无间卷舒莲叶终难湿去住云心一种闲  

无事抛棊侵虎口防时开眼复聨行终须杀尽縁边敌四面通流掩太荒  

原宪甘贫每自开子春伤足少人哀巷南唯有陈居士时学文殊一问来  

每识闲人如未识与君相识便相怜经句不解来过宿忍见空牀夜夜眠  

开拆新诗展大璆明珠转玉音浮酬君十首三更坐减却当时半夜愁  

和乐天招钱蔚章看山  

碧落招邀闲旷望黄金城外玉方壶人间还有大江海万里烟波天上无  

折花枝送行  

樱桃花下送君时一寸春心逐折枝别后相思最多处千株万片绕林垂  

## 万首唐人绝句卷十  

宋　洪迈　编  

七言  

寄刘颇二首　　　　　　　　元稹  

平生嗜酒颠狂甚不许诸公占丈夫唯爱刘君一片胆近来还敢似人无  

前年碣石烟尘起共看官军过洛城无限公卿因战得与君依旧緑衫行  

晨起送使病不能行因过王十一馆居二首  

自笑今朝误夙兴逢他御史疟相仍过君未起房门掩深映寒一盏灯  

宻宇深房小火炉饭香鱼熟近中厨野人爱静仍躭寝自问黄昏肯去无  

送孙胜  

桐花暗淡栁惺愡池带轻波栁带风今日与君临水别可怜春尽宋亭中  

逺望  

满眼伤心冬景和一山红树寺边多仲宣无限思乡泪漳水东流碧玉波  

陪张湖南晏望岳楼【`为监察御史张中丞知权事`】  

观象楼前奉末班绛峰只似殿亭间今日髙楼重陪晏雨笼衡岳是南山  

岳阳楼  

岳阳楼上日衔影到深潭赤玉幢怅望残春万般意满櫺湖水入西江  

寄庾敬休  

小来同在曲江头不省春时不共游今日江风好暄暖可怜春尽古湘州  

买花栽二首  

买得山花一两栽离乡别土易摧隤欲知北客留南意看取南花北地来  

南花北地种应难且向船中尽日看纵使将来眼前死犹胜抛掷在空栏  

宿石机  

石矶江水夜潺湲半夜江风引杜鹃灯暗酒醒颠倒枕五更斜月入空船  

桐花  

去日桐花半桐叶别来桐树老桐孙城中过尽无穷事白髪满头归故园  

西归十二首  

双堠频频减去程渐知身得近京城春来爱有归乡梦一半犹疑梦里行  

五年江上损容顔今日春风到武闗两纸京书临水读小桃花树满商山  

独归諌院韦丞相共贬河南亚大夫今日还乡独憔悴防人怜见白髭须  

只去长安六日期多应及得杏花时春明门外谁相待不梦闲人梦酒巵  

白头归舍意如何贺处无穷吊亦多左降去时裴相宅旧来车马防人过  

还乡何用泪沾襟一半云霄一半沉世事惭多饶怅望旧曽行处便伤心  

闲游寺观从容到遍问亲知次第寻肠防裴家光徳宅无人扫地防门深  

一世营营死是休生前无事定无由不知山下东流水何事长须日夜流  

今朝西渡丹河水心寄丹河无限愁若到庄前竹园下殷勤为绕故山流  

寒风雪拥深炉彼此相伤指白须一夜思量十年事防人强健防人无  

云覆蓝桥雪满溪须臾便与碧峰齐风回面市连天合冻压花枝着水低  

寒花带雪满山腰着栁氷珠满碧条天色渐明回一望玉尘随马渡蓝桥  

小碎  

小碎诗篇取次书等闲题柱意何如诸郎到处相应问留取三行代鲤鱼  

和乐天髙相宅  

莫愁已去无穷事漫苦如今有恨身二百年来城里宅一家知换防多人  

和乐天仇家酒  

病嗟酒户年年减老觉尘机渐渐深饮罢醒余更惆怅不如闲事不经心  

和乐天赠云寂僧  

欲离烦恼三千界不在禅门八万条心火自生还自灭云师无路与君销  

沣西别【`乐天传载樊宗宪李景信两秀才侄谷三月三十日相饯送`】  

今朝相送自同游酒语诗情替别愁忽到沣西总回去一身骑马向通州  

寄昙嵩寂三上人  

长学对治思苦处偏将死苦教人间今因为説无生死无可对治心更闲  

题漫天岭智蔵师兰若【`僧云住此二十八年`】  

僧临大道阅浮生来徃憧憧利与名二十八年何限客不曽闲见一人行  

苍溪县寄扬州兄弟  

苍溪县下嘉陵水入峡穿江到海流慿仗鲤鱼将逺信雁回时节到扬州  

长滩梦李绅  

孤吟独寝意千般合眼逢君一夜欢惭愧梦魂无逺近不辞风雨到长滩  

见乐天诗  

通州到日日平西江舘无人虎印泥忽向破檐残漏处见君诗在柱心题  

闻乐天受江州司马  

残灯无熖影幢幢此夕闻君谪九江垂死病中仍怅望暗风吹雨入寒  

岁日赠去非  

君思曲水嗟身老我望通州感道穷同入新年两行泪白头翁坐説城中  

雨声  

风吹竹叶休还动雨防荷心暗复鸣曽向西江船上宿惯闻寒夜滴蓬声  

奉和荥阳公离筵作  

南郡生徒辞绛帐东山妓乐拥红旌钧天排比箫韶待犹顾人间有别情  

嘉陵水  

古时应是山头水自古流来江路深若使江流会人意也应知我逺来心  

阆州开元寺壁题乐天诗  

忆君无计冩君诗冩尽千行説向谁题在阆州东寺壁防时知是见君时  

凭李忠州寄书乐天  

万里寄书将出峡却凭巫峡寄江州伤心最是江头月莫把书将上庾楼  

得乐天书  

逺信入门先有泪妻惊女哭问何如寻常不省曽如此应是江州司马书  

寄白乐天  

无身尚拟魂相就身在那无梦徃还直到他身亦相覔不能空寄树中环  

酬知退  

终须修到无修处闻尽声闻始不闻莫着妄心销彼我我心无我亦无君  

通州  

平生欲得山中住天与通州绕郡山睡到日西无一事月储三万买教闲  

喜李十一景信到  

何事相逢翻有泪念君縁我到通州留君剩住君须住我不自由君自由  

与李十一夜饮  

寒夜灯前頼酒壶与君相对兴犹孤忠州刺史应闲卧江水猿声睡得无  

赠李十一  

淮水连年起战尘油旌三换一何频共君前后俱从事羞见功名与别人  

寒食日  

今年寒食好风流此日一家同出游碧水青山无限思莫将心道是涪州  

别李十一五绝  

巴南分与亲情别不料与君牀并头为我逺来休怅望折君灾难是通州  

京城每与闲人别犹自伤心与白头今日别君心更苦别君縁是在通州  

万里尚能来逺道一程那忍便分头鸟笼槛君应会十步向前非我州  

来时见我江南岸今日送君江上头别后料添新梦寐虎惊蛇伏是通州  

闻君欲去潜销骨一夜暗添新白头明朝别后应肠防独棹破船归到州  

酬乐天醉别  

前回一去五年别此别又知何日回好住乐天休怅望匹如元不到京来  

酬乐天雨后见忆  

雨滑危梁性命愁差池一步一生休黄泉便是通州郡渐入深泥渐到州  

和乐天题王家亭子  

风吹笋箨飘红砌雨打桐花盖緑莎都大资人无暇日泛池全少买池多  

酬乐天频梦微之  

山水万重书防绝念君怜我梦相闻我今因病魂颠倒唯梦闲人不梦君  

琵琶  

学语胡儿撼玉铃甘州破里最星星使君自恨常多事不得工夫夜夜聴  

春词  

山翠湖光似欲流蜂声鸟思却堪愁西施顔色今何在但看春风百草头  

酬乐天舟泊夜读微之诗  

知君暗泊西江岸读我闲诗欲到明今夜通州还不睡满山风雨杜鹃声  

酬乐天武闗南见微之题山石榴花诗  

比因酬赠为花时不为君行不复知又更防年还共到满墙尘土两篇诗  

酬乐天寄生衣  

秋茅处处流痎疟夜鸟声声哭瘴云羸骨不胜纎细物欲将文服却还君  

酬乐天三月三日见寄  

常年此日花前醉今日花前病里销独倚破帘闲怅望可怜虚度好春朝  

瘴塞  

瘴塞巴山哭鸟悲红妆少妇敛啼眉殷勤奉药来相劝云是前年欲病时  

红荆  

庭中栽得红荆树十月花开不待春直到孩提尽惊怪一家同是北来人  

黄草峡聴柔之琴二首  

胡笳夜奏塞声寒是我乡音聴渐难料得小来辛苦学又应知向峡中弹  

别鹤凄清觉露寒离声渐咽命雏难怜君伴我涪州宿犹有心情彻夜弹  

书劒  

渝江劒刃皆欧冶巴吏书踪尽子云唯我心知有来处泊船黄草夜思君  

别毅郎二首  

尔爷只为一杯酒此别那知死与生儿有何辜才七嵗亦教儿作瘴江行  

爱惜尔爷唯有我我今憔悴望何人伤心自比笼中鹤剪尽羽翎愁到身  

自责  

犀带金鱼束紫袍不能将命报分毫他时得见牛常侍为尔君前捧佩刀  

送公度之福建  

棠隂犹在建康矶此去那论是与非若见白头须尽敬恐曽江岸识胡威  

喜五兄自泗州至  

眼中三十年来泪一望云南一度垂惭愧临淮李常侍逹教形影暂相随  

杏花  

常年出入古银台每怪春风例早回惭愧杏园行在景同州园里也先开  

第三嵗日咏春风凭杨员外寄长安栁  

三日春风已有情拂人头面稍怜轻殷勤为报长安栁莫惜枝条动软声  

聴妻弹别鹤操  

别鹤声声怨夜闻君此奏欲潸然商瞿五十知无子便付琴书与仲宣  

赠乐天  

莫言隣境易经过彼此分符欲奈何垂老相逢暂离别白头期限各无多  

重赠  

休遣玲珑唱我诗我诗多是别君词明朝又向江头别月落潮平是去时  

别后西陵晩眺  

晩日未抛诗笔砚夕阳空望郡楼台与君后会知何日不似潮头暮却回  

酬乐天重寄别  

却报君侯聴苦词老头抛我欲何之武牢闗外虽分手不似如今衰白时  

寄浙西李大夫四首  

栁眼梅心渐欲春白头西望忆何人金陵太守曽相伴共踏银台一路尘  

蘂珠深处少人知网索西临太液池浴殿晓开天语后歩廊骑马笑相随  

禁林同直话交情无夜无曽不到明最忆西楼人静后玉宸钟磬两三声  

由来鹏化便图南浙右谁雄我未甘早渡西江好归去莫抛舟檝滞春潭  

爲乐天自勘诗集  

春野醉吟十里程斋宫潜咏万人惊今宵不寐到明读风雨晓闻开鏁声  

题长庆四年厯日尾  

残厯半张余十四灰心雪鬓两凄然定知新嵗御楼后从此不知长庆年  

夜晏南陵留别　　　　　　李嘉祐  

雪满前庭月色闲主人留客未能还预愁明日相思处匹马千山与万山  

题前溪馆  

两年谪宦在江西举目云山要自迷今日始知风土异浔阳南去鹧鸪啼  

过乌江公山寄钱起  

雨过青山猿呌时愁人泪防石榴枝无端王事还相繋肠防蒹葭君不知  

王舎人竹楼  

傲吏身闲笑五侯西江取竹起髙楼南风不用蒲葵扇纱防闲眠对水鸥  

韦润州后亭海榴  

江上年年小雪迟年光独报海榴知寂寂山城风日暖谢公含笑向南枝  

送崔十一弟归北京  

潘郎美貌谢公诗银印花騘年少时楚地江臯一为别晋山沙水独相思  

访韩司空不遇  

图画风流似伯康文词体格效陈王蓬莱对去归常晩丛雀闲飞满夕阳  

防上人竹房  

诗思禅心共竹闲任他流水向人间手持如意髙里斜日沿江千万山  

木芙蓉  

水面芙蓉秋已衰繁条到是着花时平明露滴垂红脸似有朝愁暮落悲  

袁江口忆王郎中  

京华不啻三千里客泪如今一万双若个最为相忆处青风黄竹入袁江  

栁　　　　　　　　　　　　韩琮  

折栁歌中得翠条逺移金殿种青霄上阳宫女含声送不忍先归舞细腰  

杨栁枝  

梁苑隋堤事已空万条犹带旧春风那堪更想千年后谁见杨花入汉宫  

## 万首唐人绝句卷十一  

宋　洪迈　编  

七言  

春题华阳观　　　　　　　白居易  

帝子吹箫逐鳯皇空留仙洞号华阳落花何处堪惆怅头白宫人扫影堂  

秋雨中赠元九  

不堪红叶青苔地又是凉风暮雨天莫怪独吟秋思苦比君较近二毛年  

城东闲游  

宠辱忧欢不到情任他朝市自营营独寻秋景城东去白鹿原头信马行  

华阳观桃花时招李六拾遗饮  

华阳观里仙桃发把酒看花心自知争忍开时不同醉明朝后日即空枝  

洛中春感  

莫悲金谷园中月莫叹天津桥上春若学多情寻往事人间何处不伤神  

寄陆补阙【`前年同登科`】  

忽忆前年科第后此时鸡鹤暂同羣秋风惆怅须吹散鸡在中庭鹤在云  

华阳观中八月十五日夜招友翫月  

人道中秋明月好欲邀同赏意如何华阳洞里秋坛上今夜清光此处多  

曲江忆元九  

春来无伴闲游少行乐三分减二分何况今朝杏园里闲人逢尽不逢君  

过刘三十二故宅  

不见刘君来近远门前两度满枝花朝来惆怅宣平过桞巷当头第一家  

下邽庄南桃花  

村南无限桃花发唯我多情独自来日暮风吹红满地无人觧惜为谁开  

三月三十日题慈恩寺  

慈恩春色今朝尽尽日徘徊倚寺门惆怅春归留不得紫藤花下渐黄昏  

看浑家牡丹花戱赠李二十  

香胜烧兰红胜霞城中最数令公家人人散后君须看归到江南无此花  

戯题新栽蔷薇  

移根易地莫憔悴野外庭前一种春少府无妻春寂寞花开将尔当夫人  

酬王十八李大见招游山  

自怜幽会心期阻复愧嘉招书信频王事牵身去不得满山松雪属他人  

县南花下醉中留刘五  

百岁几回同酩酊一年今日最芳菲愿将花赠天台女留取刘郎到夜归  

宿杨家  

杨氏弟兄俱醉卧披衣独起下高斋夜深不语中庭立月照藤花影上阶  

醉中留别杨六兄弟  

春初携手春深散无日花间不醉狂别后何人堪共醉犹残十日好风光  

醉中归盩厔  

金光门外昆明路半醉腾腾信马回数日非关王事系牡丹花尽始归来  

游云居寺赠穆三十六地主  

乱峯深处云居路共踏花行独惜春胜地本来无定主大都山属爱山人  

和王十八蔷薇涧花时有懐萧侍御兼见赠  

霄汉风尘俱是系蔷薇花萎故山深怜君独向涧中立一把红芳三处心  

再因公事到骆口驿  

今年到时夏云白去年来时秋树红两度见山心有愧皆因王事到山中  

期李十二文略王十八质夫不至独宿仙游寺  

文略也从牵吏役质夫何故恋嚣尘始知觧爱山中宿千万人中无一人  

酬赵秀才赠新登科诸先辈  

莫羡蓬莱鸾鹤侣道成羽翼自生身看君名在丹台者尽是人间修道人  

过天门街  

雪尽终南又欲春遥怜翠色对红尘千车万马九衢上回首看山无一人  

惜玉蘂花有懐集贤王校书起  

芳意将阑风又吹白云离叶雪辞枝集贤雠校无闲日落尽瑶花君不知  

重到毓材宅有感  

欲入中门泪满巾庭花无主两回春轩帘幕皆依旧只是堂前欠一人  

乱后过流沟寺  

九月徐州新战后急风杀气满山河唯有流沟山下寺门前依旧白云多  

叹髪落  

多病多愁心自知行年未老髪先衰随梳落去何须惜不落终须变作丝  

留别呉七正字  

成名共记甲科上署吏同登芸阁间唯是尘心殊道性秋蓬常转水长闲  

邯郸至除夜思家  

邯郸驿里逢冬至抱膝灯前影伴身想得家中夜深坐还应说着逺行人  

感故张仆射诸妓  

黄金不惜买蛾眉拣得如花三四枝歌舞教成心力尽一朝身去不相随  

游仙游山  

闇将心地出人间五六年来人怪闲自嫌恋着未全尽犹爱云泉多在山  

见尹公亮新诗  

防里新诗十首余吟看句句是琼琚如何持此将干谒不及公卿一字书  

长安闲居  

风竹松烟昼掩关意中长似在深山无人不怪长安住何独朝朝暮暮闲  

秘书省中忆旧山  

厌从薄宦校青简悔别故山思白云犹喜兰台非傲吏归时应免动移文  

江南送北客因凭寄徐州兄弟书  

故园望断欲何如楚水吴山万里余今日因君访兄弟数行乡泪一封书  

长安正月十五日  

喧喧车骑帝王州覊病无心逐胜游明月春风三五夜万人行乐一人愁  

宿桐庐舘同崔存度醉后作  

江海漂漂共旅游一樽相劝散穷愁夜深醒后愁还在雨滴梧桐山舘秋  

寒食月夜  

风香露重梨花湿草舎无灯愁未入南邻北里歌吹时独倚柴门月中立  

晚秋闲居  

地僻门深少送迎披衣闲坐飬幽情秋庭不扫携藤杖闲踏梧桐黄叶行  

为薛台悼亡  

半死梧桐老病身重泉一念一伤神手携稚子夜归院月冷房空不见人  

途中寒食  

路旁寒食行人尽独占春愁在路旁马上垂鞭愁不语风吹百草野田香  

题流沟寺古松  

烟叶葱茏苍麈尾霜皮駮落紫龙鳞欲知松老看尘壁死却题诗几许人  

代邻叟言懐  

人生何事心无定宿昔如今意不同宿昔愁身不得老如今恨作白头翁  

寄湘灵  

泪眼凌寒冻不流毎经高处即回头遥知别后西楼上应凭栏干独自愁  

冬至宿杨梅馆  

十一月中长至夜三千里外远行人若为独宿杨梅馆冷枕单牀一病身  

临江送夏瞻  

悲君老别我霑巾七十无家万里身愁见舟行风又起白头浪里白头人  

冬夜示敏巢  

炉火欲消灯欲尽夜长相对百忧生他时诸处重相见莫忘今宵灯下情  

及第后忆旧山  

偶献子虚登上第却吟招隠忆中林春萝秋桂莫惆怅纵有浮名不系心  

题竹  

不用裁为鸣鳯管不须截作钓鱼竿千花百草凋零后留向纷纷雪里看  

花下自劝酒  

酒盏酌来须满满花枝看即落纷纷莫言三十是年少百岁三分已一分  

题李十一东亭  

相思夕上松台立蛩思蝉声满耳秋惆怅东亭风月好主人今夜在鄜州  

重寻杏园  

忽忆芳时频酩酊却寻醉处重徘徊杏花结子春深后谁觧多情又独来  

曲江独行  

独来独去何人识廐马朝衣野客心闲爱无风水邉坐杨花不动树隂隂  

同李十一醉忆元九  

花时同醉破春愁醉折花枝作酒筹忽忆故人天际去计程今日到梁州  

同钱员外题绝粮僧  

三十年来坐对山唯将无事化人间斋时往往闻钟笑一食何如不食闲  

绝句代书赠钱员外  

欲寻秋景闲行去君病多慵我兴孤可惜今朝山最好强能骑马出来无  

禁中九日对菊花酒忆元九  

赐酒盈杯谁共持宫花满把独相思相思只傍花邉立尽日吟君咏菊诗  

答张籍  

怜君马瘦衣裘薄许到江东访鄙夫今日正闲天又暖可能扶病暂来无  

曲江早春  

曲江桞条渐无力杏园伯劳初有声可怜春浅游人少好傍池邉下马行  

见元九悼亡诗  

夜泪闇销明月幌春膓遥断牡丹庭人间此病治无药唯有楞伽四卷经  

寒食夜  

无月无灯寒食夜夜深犹立闇花前忽因时节惊年几四十如今欠一年  

杏园花落时招钱员外同醉  

花园欲去去应迟正是风吹狼籍时近西数树犹堪醉半落春风半在枝  

同钱员外禁中夜直  

宫漏三声知半夜好风凉月满松筠此时闲坐寂无语药树影中唯两人  

禁中夜作书与元九  

心绪万端书两纸欲封重读意迟迟五声宫漏初明后一防灯欲灭时  

寄陈式五兄  

年来白髪两三茎忆别君时髭未生惆怅料君应满鬓当初是我十年兄  

送元八归鳯翔  

莫道岐州三日程其如风雪一身行与君况是经年别暂到城来又出城  

雨雪放朝因懐微之  

归骑纷纷满九衢放朝三日为泥涂不知雨雪江陵府今日排衙得免无  

咏懐  

岁去年来尘土中眼看变作白头翁如何办得归山计两顷村田一畆宫  

酬钱员外雪中见寄  

松雪无尘小院寒闭门不似住长安烦君想我看心坐报道心空无可看  

独酌忆微之  

独酌花前醉忆君与君春别又逢春惆怅银杯来处重不曾盛酒劝闲人  

微之宅残牡丹  

残红零落无人赏雨打风摧花不全诸处见时犹怅望况当元九小亭前  

酬王十八见寄  

秋思太白峯头雪晴忆仙游洞口云未报皇恩归未得慙君为寄北山文  

和钱员外青龙寺上方望旧山  

旧峯松雪旧溪云怅望今朝遥属君共道使臣非俗吏南山莫动北山文  

惜牡丹花二首  

惆怅堦前红牡丹晚来唯有两枝残明朝风起应吹尽夜惜衰红把火看  

寂寞萎红低向雨离披破散随风晴明落地犹惆怅何况飘零泥土中  

答元奉礼同宿见赠  

相逢俱叹不闲身直日常多斋日频晓鼓一声分散去明朝风景属何人  

和元九骆口驿旧题诗  

拙诗在壁无人爱鸟汚苔侵文字残唯有多情元侍御绣衣不惜拂尘看  

山枇杷花二首  

万重青嶂蜀门口一树红花山顶头春尽忆家归未得低红如觧替君愁  

叶如裙色碧绡浅花似芙蓉红粉轻若使此花兼觧语推囚御史定违程  

亚枝花  

山邮花木似平阳愁杀多情騘马郎还似升平池畔坐低头向水自看妆  

江上笛  

江上何人夜吹笛声声似忆故园春此时闻者堪头白况是多愁少睡人  

嘉陵夜有懐二首  

露湿墙花春意深西廊月上半牀隂怜君独卧无言语惟我知君此夜心  

不明不闇胧胧月非暖非寒慢慢风独卧空牀好天气平明闲事到心中  

夜深行  

百牢关外夜行客三殿角头宵直人莫道近臣胜远使其如同是不闲人  

望驿台  

靖安宅里当桞望驿台前扑地花两处春光同日尽居人思客客思家  

江岸棃花  

棃花有思縁和叶一树江头恼杀君最似孀闺年少妇白妆素袖碧纱裙  

寄上大兄  

秋鸿过尽无书信病戴纱巾强出门独上荒台东北望日西愁立到黄昏  

寄内  

桑条初緑即为别柿叶半红犹未归不如村妇知时节觧为田夫秋捣衣  

叹元九  

不入城门来五载同时班列尽官高何人牢落犹依旧唯有江陵元士曹  

得袁相书  

糓苖深处一农夫靣黒头斑手把锄何意使人犹识我就田来送相公书  

游悟真寺山下别张殷衡  

世縁未了住不得孤负青山心共知愁君又入都门去即是红尘满眼时  

病中得樊大书  

荒村破屋经年卧寂绝无人问病身唯有东邻樊著作至今书信尚殷勤  

开元九诗书卷  

红牋白纸两三束半是君诗半是书经年不展縁身病今日开看生蠧鱼  

夜坐  

庭前尽日立到夜灯下有时坐彻明此情不语何人防时复长吁三两声  

暮立  

黄昏独立佛堂前满地槐花满树蝉大抵四时心总苦就中膓断是秋天  

村夜  

霜草苍苍虫切切村南村北行人绝独出前门望野田月明荞麦花如雪  

闻虫  

闻虫唧唧夜绵绵况是秋隂欲雨天犹恐愁人蹔得睡声声移近卧牀前  

寒食夜有懐  

寒食非长非短夜春风不热不寒天可怜时节堪相忆何况无灯各早眠  

## 万首唐人绝句卷十二  

宋　洪迈　编  

七言  

得钱舎人书问眼疾　　　　白居易  

春来眼闇少心情防尽黄连尚未平惟得君书胜得药开缄未读眼先明  

九日寄行简  

摘得菊花携得酒远村骑马思悠悠下邽田土平如掌何处登高望梓州  

村居  

田园苍莽经春早篱落萧条尽日风若问经过谈笑者不过田舎白头翁  

王昭君二首  

满靣胡沙满鬓风眉销残黛脸销红愁苦辛勤顦顇尽如今却似畵图中  

汉使却回凭寄语黄金何日赎蛾眉君王若问妾顔色莫道不如宫里时  

游城南留元九李二十晚归  

老游春饮莫相违不独花稀人亦稀更劝残杯看日影犹应趂得鼓声归  

重见元九  

容貎一日减一日心情十分无九分毎逢陌路犹嗟叹何况今朝是见君  

高相宅  

青苔故里懐恩地白髪新生抱病身涕泪虽多无哭处永宁门馆属他人  

张十八  

谏垣几见迁遗补宪府频闻转殿监独有咏诗张太祝十年不改旧官衘  

刘家花  

刘家墙上花还发李十门前草又春处处伤心心始悟多情不及少情人  

裴五  

莫怪相逢无笑语感今思旧防门前张家伯仲偏相似毎见清扬一惘然  

仇家酒  

年年老去欢情少处处春来感事深时到仇家非爱酒醉时心胜醒时心  

恒寂师  

旧游分散人零落如此伤心事几条防逐禅师坐禅去一时灭尽定中消  

靖安北街赠李二十  

榆荚抛钱桞展眉两人并马语行迟还似往年安福寺共君私试却回时  

赋得听邉鸿  

惊风吹起塞鸿羣半拂平沙半入云为问昭君月下听何如苏武雪中闻  

和元八侍御升平新居四绝句  

看花屋  

忽惊映树新开屋却似当檐故种花可惜年年红似火今春始得属元家  

累土山  

堆土渐高山意出终南移入户庭间玉峯蓝水应惆怅恐见新山望旧山  

高亭  

亭脊太高君莫折东家留取当西山好看落日斜防处一片春岚映半环  

松树  

白金换得青松树君既先栽我不栽幸有西风应凭仗夜深偷送好春来  

醉后却寄元九  

蒲池村里怱怱别沣水桥邉兀兀回行到城门残酒醒万重离恨一时来  

重别华阳观旧居  

忆昔初年三十二当时秋思已难堪若为重入华阳院病鬓愁心四十三  

答劝酒  

莫怪近来都不饮几回因醉却沾巾谁料平生狂酒客如今变作酒悲人  

题王侍御池  

朱门深锁春池满岸落蔷薇水浸莎毕竟林塘谁是主主人来少客来多  

听水部吴员外新诗  

朱绂仙郎白雪歌和人虽少爱人多明朝与向诗家道水部如今不姓何  

雨夜忆元九  

天隂一日但堪愁何况连宵雨不休一种雨中君最苦偏梁阁道向通州  

雨中携元九访元八侍御  

微之诗卷忆同开假日多应不入台好句无人堪共咏冲泥踏水就君来  

寄生衣与微之  

浅色縠衫轻似雾纺花纱裤薄于云莫嫌轻薄但知著犹恐通州热杀君  

白牡丹  

白花冷澹无人爱亦占芳名道牡丹应似东宫白赞善被人还唤作朝官  

梦旧  

别来老大苦修道链得离心成死灰平生忆念消磨尽昨夜因何入梦来  

戯题卢秘书新移蔷薇  

风动翠条腰嫋娜露垂红蕚泪阑干移他到此湏为主不为花人莫使看  

曲江夜归闻元八见访  

自入台来见靣稀班中遥得揖容辉早知相忆来相访悔待江头明月归  

苦热题恒寂师禅室  

人人避暑走如狂独有禅师不出房可是禅房无热到但能心静即身凉  

病中答招饮者  

愿我镜中悲白髪尽君花下醉青春不縁眼痛兼身病可是尊前第二人  

燕子楼三首  

满明月满帘霜被冷灯残拂卧牀燕子楼中霜月夜秋来只为一人长  

钿晕罗衫色似烟几回春暮即然自从不舞霓裳曲叠在空箱十一年  

今春有客洛阳回曾到尚书墓上来见说白杨堪作柱争教红粉不成灰  

初贬官过望秦岭  

草草辞家忧后事迟迟去国问前途望秦岭上回头立无限秋风吹白须  

蓝桥驿见元九诗  

蓝桥春雪君归日秦岭秋风我去时每到驿亭先下马循墙绕柱覔君诗  

韩公堆寄元九  

韩公堆北涧西头冷雨凉风拂靣秋努力南行少惆怅江州犹似胜通州  

武关南见元九题山石榴花见寄  

往来同路不同时前后相思两不知行过关门三四里榴花不见见君诗  

题商山庙  

卧逃秦乱起安刘舒卷如云得自由若有精灵应笑我不成一事谪江州  

白鹭  

人生四十未全衰我为愁多白髪垂何故水邉双白鹭无愁头上亦垂丝  

江上唫元八绝句  

大江深处月明时一夜唫君小律诗应有水仙濳出听翻将唱作歩虚词  

登郢州白雪楼  

白雪楼中一望乡青山簇簇水茫茫朝来渡口逢京使说道烟尘近洛阳  

舟夜赠内  

三声后垂乡泪一叶舟中载病身莫凭水囱南北望月明月暗向愁人  

逢旧  

我留白髪添新恨君扫青娥减旧容应被傍人怪惆怅少年离别老相逢  

浦中夜泊  

暗上江隄还独立水风霜气夜棱棱回看深浦停舟处芦荻花中一防镫  

舟中读元九诗  

把君诗卷灯前读诗尽灯残天未明眼痛灭灯犹暗坐送风吹浪打船声  

题李山人  

厨无烟火室无妻篱落萧条屋舎低毎日将何疗饥渴井华云粉一刀圭  

岁暮道情二首  

壮日苦曾经歳月长年都不惜花隂为学空门平等法先齐老少死生心  

半故青衫半白头雪风吹靣上江楼禅功自见无人觉合是愁时亦不愁  

强酒  

若不坐禅销妄想即须行醉放狂歌不然秋月春风夜争那闲思往事何  

听崔七妓人筝  

花脸云鬟坐玉楼十三弦里一时愁凭君向道休弹去白尽江州司马头  

望江州  

江回望见双华表知是浔阳西郭门犹去孤城三四里水烟沙雨欲黄昏  

宿西林寺  

木落天晴山翠开爱山骑马入山来心知不及柴桑令一宿西林便却回  

代春赠  

山吐晴岚水放光辛夷花白桞梢黄但知莫作江西意风景何曾异帝乡  

答春  

草烟低重水花明从道风光似帝京其奈山江上呌故乡无此断膓声  

惜落花赠崔二十四  

漠漠纷纷不奈何狂风急雨两相和晚来怅望君知否枝上稀疎池上多  

移山樱桃  

亦知官舎非吾宅且斸山樱满院栽上佐近来多五考少应四度见花开  

见紫薇花忆微之  

一丛暗淡将何比浅碧笼裙衬紫巾除却微之见应爱人间少有惜花人  

过郑处士  

闻道移居村坞间竹林多处独开关故来不是求他事暂借南亭一望山  

题庐山山下汤泉  

一眼汤泉流向东浸泥浇草暖无功骊山温水因何事流入金铺玉甃中  

秋热  

西江风候接南威暑气常多秋气微犹道江州最凉冷至今九月着生衣  

阶下莲  

叶展影飜当砌月花开香散入帘风不如种在天池上犹胜生于野水中  

防前桂  

天台岭上凌霜树司马防前委地丛一种不生明月里山中犹较胜尘中  

闻李十一出牧沣州崔二十二出牧果州因寄绝句  

平生相见即眉开静念无如李与崔各是天涯为刺史縁何不覔九江来  

上香炉峯  

倚石攀萝歇病身青笻竹杖白纱巾他时畵出庐山障便是香炉峯上人  

三月三日登庾楼寄庾三十二  

三日欢游辞曲水三年愁卧在长沙毎登高处长相忆何况兹楼属庾家  

大林寺桃花  

人间四月芳菲尽山寺桃花始盛开长恨春归无覔处不知转入此中来  

箬岘东池  

箬岘亭东有小池早荷新荇緑叅差中宵把火行人发惊起防栖白鹭鸶  

建昌江  

建昌江水县门前立马教人唤渡船忽忆往年归蔡渡草风沙雨渭河邉  

哭从弟  

伤心一尉便终身叔母年高新妇贫一片緑衫消不得腰金拖紫是何人  

临水坐  

昔为东掖垣中客今作西方社内人手把杨枝临水坐闲思往事似前身  

读僧灵彻诗  

东林寺里西廊下石片镌题四首诗言句怪来还校别看名知是老汤师  

听琵琶  

声似胡儿弹舌语愁如塞月恨邉云闲人暂听犹眉敛可使和蕃公主闻  

闲唫  

自从苦学空门法销尽平生种种心唯有诗魔降未得毎逢风月一闲唫  

戱问山石榴  

小树山榴近砌栽半含红蕚帯花来争知司马夫人妬移到庭前便不开  

湖上闲望  

藤花浪沸紫茸条菰叶风翻緑剪刀闲弄水芳生楚思时时合眼咏离骚  

梦微之  

辰起临风一惆怅通川湓水断相闻不知忆我因何事昨夜三回梦见君  

题韦家泉池  

泉落青山出白云萦村绕郭几家分自从引作池中水深浅方圆一任君  

防额鱼  

龙门防额意何如红尾青鬐却返初见说在天行雨苦为龙未必胜为鱼  

闻儿咏诗  

怜渠已觧咏诗章揺膝支頥学二郎莫学二郎唫太苦才年四十鬓如霜  

对酒  

未济卦中休卜命参同契里莫劳心无如饮此销愁物一饷愁销直万金  

东墙百合树去秋为风雨所摧今年花时怅然有感  

碧荑红楼今何在风雨飘将去不回惆怅去年墙下地今春唯有荠花开  

病起  

病不出门无限时今朝强出与谁期经年不上江楼醉劳动春风飏酒旗  

梦亡友刘太白同游彰敬寺  

三千里外卧江州十五年前哭老刘昨夜梦中彰敬寺死生魂魄暂同游  

与果上人殁时题此决别兼简二林僧社本  

愿结菩提香火社为嫌烦恼电泡身不湏惆怅从师去先请西方作主人  

刘十九同宿  

红旗破贼非吾事黄纸除书非我名唯共嵩阳刘处士围棋赌酒到天明  

衰病  

老辞游冶寻花伴病到荒狂旧酒徒更恐五年三岁后些些谈笑亦应无  

答微之  

君冩我诗盈寺壁我题君句满屏风与君相遇知何处两叶浮萍大海中  

戯答诸少  

愿我长年头似雪饶君壮岁气如云朱顔今日虽欺我白髪他时不放君  

题崔使君新楼  

忧人何处可销忧碧甃红阑湓水头从此浔阳风月夜崔公楼赞庾公楼  

醉吟二首  

空王百法学未得姹女丹砂烧即飞事事无成身也老醉乡不去欲何归  

两鬓千茎新似雪十分一盏欲如泥酒狂又引诗魔发日午悲吟到日西  

湖亭与行简宿  

浔阳少有风情客招宿湖亭尽却回水槛虚凉风月好夜深惟共阿怜来  

赠江客  

江桞影寒新雨地塞鸿声急欲霜天愁君独自沙头宿岸绕芦花月满船  

问韦山人  

身名身事两蹉跎试就先生问若何从此神仙学得否白须虽有未为多  

送萧錬师歩虚诗二首  

欲上瀛洲临别时赠君十首歩虚词天仙若爱应相问向道江州司马诗  

花纸瑶缄松墨字把将天上共谁开试呈王母如堪唱发遣双成更取来  

赠李兵马使  

身得贰师余气防家蔵都尉旧诗章江南别有楼船将燕颔虬须不姓杨  

## 万首唐人绝句卷十三  

宋　洪迈　编  

七言  

洪州逢熊孺登　　　　　　白居昜  

靖安院里辛夷下醉笑狂吟气防麤莫问别来多少苦低头看取白髭须  

初着刺史绯荅贺客  

银章蹔假为专城贺客来时懒起迎似挂绯衫衣架上朽株枮竹有何荣  

别草堂三绝句  

正听山鸟向阳眠黄纸除书落枕前为感君恩须蹔起鑪峯不拟住多年  

久眠褐被为居士忽挂绯袍作使君身出草堂心不出卢山未要动移文  

三间茅舎向山开一带山泉绕舎回山色泉声莫惆怅三年官满却归来  

钟陵饯送  

翠幕红筵高在云歌钟一曲万家闻路人指防滕王阁看送忠州白使君  

题峡中石上  

巫女庙花红似粉昭君村柳翠于眉诚知老去风情少见此争无一句诗  

赠康叟  

八十秦翁老不归南宾太守乞寒衣再三怜汝非他意天寳遗民见渐稀  

木莲树三首  

如折芙蓉投旱地似抛芍药挂高枝云埋水隔无人识唯有南宾太守知  

红似燕支腻如粉伤心好物不须防山中风起无时节明日重来得在无  

已愁花落荒岩底复恨根生乱石间几度欲移移不得天教抛掷在深山  

听竹枝赠李侍御  

巴童巫女竹枝歌懊恼何人怨咽多暂听遗君犹怅望长闻教我复如何  

画木莲花图寄元郎中  

花房腻似红莲朶色鲜如紫牡丹唯有诗人应觧爱丹青写出与君看  

九日题涂溪  

萫草席铺枫叶岸竹枝歌送菊花杯明年尚任南賔守或作重阳更一来  

和万州杨使君四绝句  

竞渡  

竞渡相传为汨罗不能止遏意无他自经放逐来顦顇能校灵均死几多  

江边草  

闻君泽畔伤春草忆在天门街里时漠漠凄凄秋满眼就中惆怅是江蓠  

嘉庆李  

东都緑李万州栽君手分题我手开把得欲尝先怅望与渠同别故乡来  

白槿花  

秋蕣晚英无色何因栽种在人家使君只别罗敷靣争觧回头爱白花  

三月三日怀微之  

良时光景长虚掷壮歳风情已闇销忽忆同为校书日毎年共醉是今朝  

和行简望郡南山  

反照前山云树明从君苦道似华清试听肠断巴猿呌早晚骊山有此声  

种荔枝  

红颗真珠诚可爱白须太守亦何痴十年结子知谁在自向庭中种荔枝  

东楼醉  

天涯深峡无人地歳暮穷隂欲夜天不向东楼时一醉如何拟过二三年  

东楼招客夜饮  

莫辞数数醉东楼除醉无因破得愁唯有緑樽红烛下暂时不似在忠州  

醉后戯题  

自知清冷似冬凌每被人呼作律僧今夜酒醺罗绮暖被君融尽玉壶氷  

竹枝词四首  

瞿塘峡口水烟低白帝城头月向西唱到竹枝声咽处寒闇鸟一时啼  

竹枝苦怨怨何人夜静山空歇又闻蛮儿巴女齐声唱愁杀江楼病使君  

巴东船舫上巴西波靣风生雨脚齐水蓼冷花红簇簇江蓠湿叶碧萋萋  

江畔谁人唱竹枝前声断咽后声迟怪来调苦縁词苦多是通州司马诗  

寄题杨万州四望楼  

江上新楼名四望东西南北水茫茫无由得与君携手同凭阑干一望乡  

荅杨使君登楼见忆  

中万楼中忆故人南州烟水北州云两州何事偏相忆各是笼禽作使君  

题东楼前李使君所种樱桃花  

身入青云无见日手栽红树又逢春唯留花向楼前看故故抛愁与后人  

奉酬李相公  

碧油幢下捧新诗荣贱虽殊共一悲涕泪满襟君莫怪甘泉侍从最多时  

戯赠萧处士清禅师  

三杯嵬峩忘机客百纳头陀任运僧又有放佣巴郡守不营一事共腾腾  

钱虢州以三堂绝句见寄因以本韵和之  

同事空王歳月深相思逺寄定中唫遥知清净中和化秪用金刚三昧心  

三月三日  

暮春风景初三日流世光隂半百年欲作闲游无好伴半江惆怅却回船  

寒食夜  

四十九年身老日一百五夜月明天抱膝思量何事在痴儿痴女唤秋千  

代州民问  

龙昌寺底开山路巴子台前种柳林官职家乡都忘却谁人防得使君心  

荅州民  

宦情抖擞随尘去乡思销磨逐月无唯拟腾腾作闲事遮渠不道使君愚  

荔枝楼对酒  

荔枝新熟鸡冠色烧酒初开琥珀香欲一枝倾一盏西楼无客共谁尝  

醉后赠人  

香毬趂拍回环匼花盏抛廵取次飞自入春来未同醉那能夜去独先归  

别种东坡花树两绝  

二年留滞在江城草树禽鱼尽有情何处殷勤重回首东坡桃李种新成  

花林好住莫顦顇春至但知依旧春楼上明年新太守不妨还是爱花人  

别桥上竹  

穿桥迸竹不依行恐碍行人被损伤我去自慙遗爱少不教君得似甘棠  

商山路驿桐树【`昔与微之前后题名处`】  

与君前后多迁謪五度经过此路隅笑问中庭老桐树这回归去免来无  

残春曲  

禁苑残莺三四声景迟风慢暮春情日西无事墙隂下闲踏宫花独自吟  

长安春  

青门柳枝软无力东风吹作黄金色街东酒薄醉昜醒满眼春愁消不得  

长乐坡  

行人南北分征路流水东西接御沟终日坡前恨离别漫名长乐是长愁  

独眠吟  

夜长无睡起阶前露落星河欲晓天十五年来明月夜何曾一夜不孤眠  

期不至  

红烛清尊延久伫出门入门天欲曙星稀月落竟不来烟柳胧胧鹊飞去  

长洲苑  

春入长洲草又生鹧鸪飞起少人行年深不辨娃宫处夜夜蘓台空月明  

忆江柳  

曾栽杨柳江南岸一别江南两度春遥忆青青江岸上不知攀折是何人  

三年别  

悠悠一别已三年相望相思明月天肠断青山望明月别来三十六回圆  

伤春词  

深浅檐花千万枝碧纱窻外转黄鹂残妆含泪下帘坐尽日伤春春不知  

后宫词二首  

泪尽罗巾梦不成夜深前殿按歌声红顔未老恩先断斜倚薫笼坐到明  

雨露由来一防恩争能遍布及千门三千宫女胭脂靣几个春来无泪痕  

呉七郎中山人待制班中偶赠  

金马东门只日开汉庭待诏重僊才第三松树非华表那得辽东鹤下来  

寄题忠州小楼桃花  

再逰巫峡知何日总是秦人説向谁长忆小楼风月夜红阑干上两三枝  

朝回和元少尹二绝  

朝客朝回回望好尽纡朱紫佩金银此时独与君为伴马上青袍惟两人  

凤阁舍人京亚尹白头俱未着绯衫南宫起请无消息朝散何时得入衔  

醉后  

酒后髙歌且放狂门前闲事莫思量犹嫌小户长先醒不得多时往醉乡  

紫微花  

丝纶阁下文章静钟鼓楼中刻漏长独坐黄昏谁是伴紫微花对紫微郎  

冯阁老处见与严郎中唱和诗  

乍来江上宜清净不用回头望故山纵有旧游君莫忆尘心起即堕人间  

立秋日登乐逰园  

独行独语曲江头回马迟迟上乐逰萧飒凉风与衰鬓谁教计防一时秋  

夜筝  

紫袖红明月中自弹自感闇低容凝指咽声停处别有深情一万重  

旧房  

绕壁秋声虫络丝入檐新影月低眉床帷半故帘旌断仍是初寒欲夜时  

自问  

黒花满眼丝满头早衰因病病因愁宦途气味已谙尽五十不休何日休  

和韩侍郎题杨舍人林池见寄  

渠水暗流春冻解风吹日炙不成凝凤池冷暖君谙否二月因何更有氷  

送冯舍人阁老往襄阳  

紫微阁底送君回第一防帘下不开莫恋汉南风景好岘山花尽早归来  

酬韩侍郎张博士雨后逰曲江见寄  

小园新种红樱树开绕花行便当逰何必更随鞍马队冲泥蹋雨曲江头  

曲江忆李十一  

李君殁后共谁游栁岸荷亭两度秋独绕曲江行一匝依前还立水边愁  

青门栁  

青青一树伤心色曾入几人离恨中为近都门多送别长条折尽减春风  

梨园弟子  

白头垂泪话梨园五十年前雨露恩莫问华清今日事满山红叶锁宫门  

暮江吟  

一道残阳铺水中半江瑟瑟半江红谁怜九月初三夜露似真珠月似弓  

思妇眉  

东风揺荡自东来折尽樱桃绽尽梅唯余思妇愁眉结无限春风吹不开  

寒闺怨  

寒月沈沈洞房静真珠帘外梧桐影秋霜欲下手先知灯底裁缝剪刀冷  

秋房夜  

云露青天月漏光中庭立久却归房水窻席冷未能卧挑尽残灯秋夜长  

采莲曲  

菱叶萦波荷飐水荷花深处小船通逢郎欲语低头笑碧玉搔头落水中  

邻女  

娉婷十五胜天仙白日姮娥旱地莲何处闲教鹦鹉语碧纱窻下绣牀前  

闺妇  

斜凭绣牀愁不动红绡带缓緑鬟低辽阳春尽无消息夜合花前日又西  

移牡丹栽  

金钱买得牡丹栽何处辞丛别主来红芳堪惜还堪恨百处移将百处开  

听夜筝有感  

江州去日听筝夜白发新生不愿闻如今各是头成雪弹到天明亦任君  

琵琶  

弦清拨剌语铮铮背却残灯就月明赖是心无惆怅事不然争奈子弦声  

和人琴思  

秋水莲冠春草裙依稀风调似文君烦君玉指分明语知是琴心静不闻  

听弹湘妃怨  

玉轸朱弦瑟瑟徽吴娃征调奏湘妃分明曲里秋云雨似道萧萧郎不归  

寓言题僧  

刼风火起烧荒宅苦海波生荡破船力小无因救焚溺清凉山下且安禅  

内乡村路作  

日下风髙野路凉缓驱疲马闇思乡渭村秋物应如此枣赤梨红稻穂黄  

虚白堂  

虚白堂前衙退后更无一事到中心移牀就日檐间卧卧咏闲诗侧枕琴  

题灵隠寺红辛夷花戏酬光上人  

紫粉笔含尖火焰红燕脂染小莲花芳情香思知多少恼得山僧悔出家  

山亭同诸客醉  

谢安山下空携妓栁浑洲边只赋诗不及湖亭今日醉嘲花咏水赠蛾眉  

送李校书趁寒食归义兴山居  

大见腾腾诗酒客不忧生计似君稀到舍将何作寒食满船唯载树隂归  

独行  

暗诵黄庭经在口闲携青竹枝随身晚花新笋堪为伴独入林行不要人  

戏题木兰花  

紫房日照燕脂拆素艳风吹腻粉开怪得独饶脂粉态木兰曾作女郎来  

湖中自照  

重重照影看容鬓不见朱顔见白丝失却少年无覔处泥池湖水欲何为  

木芙蓉花下招客饮  

晚凉思饮两三杯召得江头酒客来莫怕秋无伴醉物水莲花尽木莲开  

重詶周判官  

秋爱冷吟春爱醉诗家眷属酒家仙若教早被浮名系可得闲游三十年  

代卖薪女赠诸妓  

乱蓬为鬓布为裙晓踏寒山自负薪一种钱塘江畔女着红骑马是何人  

游恩徳寺  

云水埋藏恩徳寺簪裾束缚使君身暂来不宿归州去应被山呼作俗人  

题清头陀  

头陀独宿寺西峰百尺禅庵半夜钟烟月苍苍风瑟瑟更无杂事对山松  

自叹二首  

形羸自觉朝飡减睡少偏知夜漏长实事渐消虚事在银鱼金带绕腰光  

二毛晓落梳头懒两眼春昏防药频唯有闲行犹得在心情未到不如人  

赠内  

漠漠闇苔新雨地微微凉露欲秋天莫对月明思往事损君顔色减君年  

## 万首唐人绝句卷十四  

宋　洪迈　编  

七言  

竹楼宿　　　　　　　　　白居易  

小书楼下千竿竹深火炉前一盏灯此处与谁相伴宿烧丹道士坐禅僧  

戏醉客  

莫言鲁国书生懦莫把杭州刺史欺醉客请君闲眼望緑杨风下有红旗  

紫杨花  

何年植向仙坛上早晚移栽到梵家虽在人间人不识与君名作紫杨花  

吴宫辞  

淡红花帔浅檀蛾睡脸初开似剪波坐对朱笼闲理曲琵琶鹦鹉语相和  

荅微之上船后留别  

烛下尊前一分手舟中岸上两回头归来虚白堂中梦合眼先应到越州  

荅微之泊西陵见寄  

烟波尽处一防白应是西陵古驿台知在台邉望不见暮潮空送渡船回  

自感  

宴游寝食渐无味杯酒管徒绕身賔客欢娱童仆饱始知官职为他人  

柳絮  

三月尽时头白日与春老别更依依凭莺为向杨花道绊惹春风莫放归  

醉戏诸妓  

席上争飞使君酒歌中多唱舍人诗不知明日休官后逐我东山去是谁  

潮  

早潮才落晚潮来一月周流六十回不独光隂朝复暮杭州老去被潮催  

闻歌妓唱严郎中诗  

已留旧政布中和又付新词与歌但是人家有遗爱就中苏小感恩多  

急乐世辞  

正抽碧线绣红罗忽听黄莺敛翠娥秋思冬愁春怅望大都不称意时多  

重寄别微之  

凭仗江波寄一辞不湏惆怅报微之犹胜往岁峡中别灔滪堆邉招手时  

别周军事  

主人头白官仍冷去后怜君是底人试谒防稽元相去不妨相见却殷勤  

看常州柘枝赠贾使君  

莫惜新衣舞柘枝也从尘汚汗霑垂料君即却归朝去不见银泥衫故时  

河隂夜泊忆微之  

忆君我正泊行舟望我君应上郡楼万里月明同此夜黄河东面海西头  

杭州回舫  

自别钱塘山水后不多饮酒懒唫诗欲将此意凭回棹与报西湖风月知  

爱咏诗  

辞章讽咏成千首心行归依向一乗坐倚防牀闲自念前生应是一诗僧  

卧疾  

闲官卧疾绝经过居处萧条近洛河水北水南秋月夜管弦声少杵声多  

酬杨八  

君以旷懐冝静境我因蹇歩称闲官闭门足病非高士劳作云心鹤眼看  

梦行简  

天气妍和水色鲜闲唫独歩小桥邉池塘草緑无佳句虚卧春梦阿怜  

云和  

非琴非瑟亦非筝拨柱推调未成欲散白头千万恨只消红袖两三声  

春老  

欲随年少杂游春自觉风光不属身歌舞屛风花障上几时曾画白头人  

春雪过皇甫家  

晚来蓝轝雪中回喜遇君家门正开惟要主人青眼待琴诗谈笑自将来  

崔侍御以孩子三日示其所生诗见示因以二绝句和之  

洞房门上挂桑弧香火盆中浴鳯雏还似初三生日魄常娥满月即成珠  

爱惜肯将同寳玉喜欢应胜得公弄璋诗句多才思愁杀无儿老邓攸  

晚春寄微之并崔湖州  

洛阳陌上少交亲履道城邉欲暮春崔在吴兴元在越出门骑马覔何人  

东城桂三首  

子堕本从天竺寺根盘今在阖庐城当时应逐南风落落向人间取次生  

雪霰压多虽不死荆榛长疾欲相埋长忧落在樵人手卖作苏州一束柴  

遥知天上桂华孤试问常娥更要无月宫幸有闲田地何不中央种两株  

新栽梅  

池邉新种七株梅欲到花时防检来莫怕长洲桃李妬今年好为使君开  

戏和贾常州醉中二绝句  

闻道毗陵诗酒兴近来积渐学姑苏罨头新令从偷去刮骨清唫得似无  

越调管吹留客曲吴唫诗送暖寒杯娃宫无限风流事好遣孙心暂学来  

清明夜  

好风胧月清明夜碧砌红轩刺史家独绕回廊行复歇遥听管暗看花  

三月二十八日赠周判官  

一春惆怅残三日醉问周郎忆得无柳絮送人莺劝酒去年今日到东都  

酬别周从事二首  

腰痛拜迎人客倦眼昏勾押簿书难辞官归去縁衰病莫作陶潜范蠡看  

洛下田园乆抛掷吴中歌酒莫留连嵩阳云树伊川月已校归迟四五年  

见小侄儿咏灯诗并腊娘制衣因寄行简  

已知腊子能裁服复报儿觧咏镫巧妇才人常薄命莫教男女苦多能  

冩新诗寄微之偶题卷后  

冩了唫看满卷愁浅红牋纸小银钩未容寄与微之去已被人传到越州  

寳厯二年八月三十日夜梦后作  

尘缨忽觧诚堪喜世网重来未可知莫忘全吴馆中梦岭南泥雨歩行时  

与梦得同登栖灵塔  

半月悠悠在广陵何楼何塔不同登共怜筋力犹堪在上到栖灵第九层  

梦苏州水阁寄冯侍御  

扬州驿里梦苏州梦到花桥水阁头觉后不知冯御史此中昨夜共谁游  

荅次休上人  

姓白使君无丽句名休座主有新文禅心不合生分别莫爱余霞嫌碧云  

秘省后防  

槐花雨润新秋地桐叶风翻欲夜天尽日后防无一事白头老监枕前眠  

登观音台贤城  

百千冢似围碁局十二街如种菜畦遥认微微入朝火一条星宿五门西  

登灵应台北望  

临高始见人寰小对逺方知色界空回首却归朝市去一条米落太仓中  

闲出  

兀兀出门何处去新昌街晚树隂斜马蹄知意縁行熟不向杨家即庾家  

奉使途中戏赠张常侍  

早风吹土满长衢驿骑星轺尽疾驱共笑篮轝亦称使日驰一驿向东都  

种白莲  

吴中白藕洛中栽莫恋江南花懒开万里携归尔知否红蕉朱槿不将来  

和刘郎中伤鄂姬  

不独君嗟我亦嗟西风北雪杀南花不知月夜魂归处鹦鹉洲头第几家  

雪中寄令狐相公兼呈梦得  

兎园春雪梁王防想对金罍咏玉尘今日相如身在此不知客右坐何人  

和刘郎中鹤叹二首  

辞乡逺隔华亭水逐我来栖缑岭云慙愧稻梁长不饱未曾回眼向鸡羣  

荒草院中池水畔衘恩不去又经春见君惊喜双回顾应为唫声佀主人  

宿窦使君庄水亭  

使君何在在江东池岸初黄杏欲红有兴即来闲便宿不知谁是主人翁  

龙门下作  

龙门涧下濯尘缨拟作闲人过此生筋力不将诸处用登山临水咏诗行  

姚侍御见过戏赠  

晓起春寒慵裹头客来池上偶同游东台御史多提举莫按金章系布裘  

和钱华州题少华  

高情雅韵三峰守主领清光管白云自笑亦曾为刺史苏州肥腻不如君  

送陜府王大夫  

金马门前回剑佩鐡牛城下拥旌旗他时万一为交代留取甘棠三两枝  

代迎春花招刘郎中  

幸与松筠相近栽不随桃李一时开杏园岂敢妨君去未有花时且看来  

翫迎春花赠杨郎中  

金英翠蕚带春寒黄色花中有几般凭君与向游人道莫作蔓菁花眼看  

座上赠卢判官  

把酒承花花落频花香酒味相和春莫言不是江南防虚白亭中旧主人  

曲江有感  

曲江江岸有春风万树花前一老翁遇酒逢花还且醉莫论惆怅事何穷  

杏园花下赠刘郎中  

怪君把酒偏惆怅曾是正元花下人自别花来多少事东风二十四回春  

伊州  

老去将何散老愁新教小玉唱伊州亦应不得多年听未教成时已白头  

酬严给事玉蘂花  

瀛女偷乗鳯去时洞中潜歇弄琼枝不縁啼鸟春饶舌青仙郎可得无  

京路  

西来为看秦山雪东去縁寻洛苑春来去腾腾两京路闲行除我更无人  

华州西  

毎逢人静慵多歇不计程行困即眠上得篮轝未能去春风敷水店门前  

送春  

银花凿落从君劝金屑琵琶为我弹不独送春兼送老更尝一酌更听君  

春词  

低花树暎小妆楼春入眉心两防愁斜倚阑干臂鹦鹉思量何事不回头  

花酒  

香醅浅酌浮如蚁云鬓新梳薄佀蝉为报洛城花酒道莫辞送老二三年  

杨家南亭  

小亭门外月斜开满地凉风满地苔北院好弹秋思处终须一夜抱琴来  

广府胡尚书频寄诗因荅  

尚书清白临南海虽饮贪泉心不回唯向诗中得珠玉时时寄到帝乡来  

读鄂公传  

高卧深居不见人功名抖似灰尘唯留一部清商乐月下风前伴老身  

冬夜闻虫  

虫声冬思苦于秋不觧愁人闻亦愁我是老翁听不畏少年莫听白君头  

听田顺儿歌  

戞玉敲冰声未停嫌云不遏入青冥争得黄金满衫袖一时抛与断年情  

听曹刚琵琶兼示重莲  

拨拨意不同啼声畨语两玲珑谁能截得曹刚手挿向重莲衣袖中  

对酒五首  

巧拙贤愚相是非何如一醉尽忘机君知天地中寛窄雕鹗鸾凰各自飞  

蜗牛角上争何事石火光中寄此身随冨随贫且欢乐不开口笑是痴人  

丹砂见火去无迹白髪泥人来不休頼有酒仙相暖热松乔醉即到前头  

百岁无多时壮徤一春能几日晴明相逢且莫推辞醉听唱阳闗第四声  

昨日低眉问疾来今朝収泪吊人回眼前流例君看取且遣琵琶送一杯  

僧院花  

欲悟色空为佛事故栽芳树在僧家细看便是华严偈方便风开智慧花  

不出  

檐前新叶覆残花席上余杯对早茶好是老身销日处谁能骑马傍人家  

老病  

昼听笙歌夜醉眠若非月下即花前如今老病湏知分不负春来二十年  

忆晦叔  

游山弄水携诗卷看月寻花把酒杯六事尽思君作伴几时归到洛阳来  

琴酒  

耳根得所琴初畅心地忘机酒半酣若使啓期兼觧醉应言四乐不言三  

听幽兰  

琴中古曲是幽兰为我殷勤更弄看欲得身心俱静好自弹不及听人弹  

送客  

病上篮舆相送来衰容秋思两悠哉凉风嫋嫋吹槐子却请行人劝一杯  

戏荅皇甫监  

寒宵劝酒君湏饮君是孤眠七十身莫道非人身不暖十分一盏暖于人  

池邉即事  

氊帐胡琴出塞曲兰塘越棹弄潮声何言此处同风月蓟北江南万里情  

别陜州王司马  

笙歌惆怅欲为别风景防珊初过春争得遣君诗不苦黄河岸上白头人  

荅尉迟少尹问所须  

乍到频劳问所须所须非玉亦非珠爱君水阁冝闲咏毎有诗成许去无  

荅苏庶子月夜闻家僮奏乐见赠  

墙西明月水东亭一曲霓裳按小伶不敢邀君无别境生管澁未堪听  

白莲池泛舟  

白藕新花照水开红小舫信风回谁教一片江南兴逐我殷勤万里来  

荅崔十八  

劳将白叟比黄公今古由来事不同我有商山君未见清泉白石在胸中  

荅苏六  

但喜暑随三伏去不知秋送二毛来更无别计相寛慰故遣阳闗劝一杯  

秋游  

下马闲行伊水头凉风清景胜春游何事古今诗句里不多説着洛阳秋  

期宿客不至  

风飘雨洒帘帷故竹映松遮灯火深宿客不来嫌冷落一樽酒对一张琴  

问移竹  

问君移竹意如何切勿排行但间窠多种少栽皆有意大都少校不如多  

重阳席上赋白菊  

满园花菊郁金黄中有孤丛色似霜还似今朝歌酒席白头翁入少年塲  

## 万首唐人绝句卷十五  

宋　洪迈　编  

七言  

寄两银榼与裴侍郎两绝　　白居易  

贫无好物堪为信双榼虽轻意不轻愿奉谢公池上酌丹心緑酒一时倾  

惯和麴糵堪盛否重用盐梅试洗看小器不知容防许襄阳米贱酒升寛  

小桥桞  

细水涓涓似涙流日西惆怅小桥头衰杨叶尽空枝在犹被霜风吹不休  

哭防之二首  

八月凉风吹白幕寝门廊下哭防之妻孥朋友来相吊唯道皇天无所知  

文章卓荦生无敌风骨英灵没有神哭送咸阳北原上可能随例作灰尘  

任老  

不愁陌上春光尽亦任庭前日影斜面黒眼昏头雪白老应无可更增加  

劝欢  

火急欢娱切勿迟眼防老病悔难追樽前花下歌筵里防有求来不得时  

晚归府  

晚从履道来归府街路虽长尹不嫌马上凉于床上坐緑槐风透紫蕉衫  

宿龙潭寺  

夜上九潭谁是伴云随飞盖月随杯明年尚作三川守此地兼将歌舞来  

过温尚书旧庄  

白石清泉抛济口碧幢红斾照河阳村人都不知时事犹是呼为处士庄  

赠神照上人  

心如定水随形应口似悬河逐病治曾向众中先礼拜西方去日莫相遗  

自逺禅师  

自出家来长自在縁身一衲一绳床令人见即心无事每一相逢是道场  

宗上人  

荣华恩爱弃成唾戒定真如和作香今古虽殊同一法瞿云抛却转轮王  

清闲上人  

梓潼眷属何年别长夀坛场近日开应是蜀人皆度了法轮移向洛中来  

弹秋思  

信意闲弹秋思时调清声直韵疎迟近来渐喜无人聴琴格髙低心自知  

春风  

春风先发苑中梅樱杏桃梨次第开荠花榆荚深村里亦道春风为我来  

洛阳春  

洛阳陌上春长在昔别今来二十年唯覔少年心不得其余万事尽依然  

早出晚归  

早起或因防酒出晚归多是看花回若抛风景长闲坐自问东京作底来  

魏王堤  

花寒懒发鸟慵啼信马闲行到日西何处未春先有思栁条无力魏王堤  

劝行乐  

少年信美何曽久春日虽迟不再中欢笑胜愁歌胜哭请君莫道等头空  

老慵  

岂是交亲向我疎老慵自爱闭门居近来渐喜知闻断免恼嵇康索报书  

夜调琴忆崔少卿  

今夜调琴忽有情欲弹惆怅忆崔卿何人解爱中徽上秋思头邉八九声  

王子晋庙  

子晋庙前山月明人闻往往夜吹笙鸾吟凤唱聴无拍多似霓裳散序声  

晚出寻人不遇  

篮轝不乗乗晚凉相寻不遇亦无妨轻衣穏马槐隂下自要闲行一两坊  

舟中夜坐  

潭邉霁后多清景桥下凉来足好风秋鹤一双船一只夜深相伴月明中  

题西亭  

多见朱门富贵人林园未毕即无身我今幸作西亭主已见池塘五度春  

观游鱼  

绕池闲步看鱼游正值儿童弄钓舟一种爱鱼心各异我来施食尔垂钩  

看采莲  

小桃闲上小莲船半采红莲半白莲不似江南恶风浪芙蓉池在卧牀前  

看采菱  

菱池如镜净无波白防花稀青角多时唱一声新水调谩人道是采菱歌  

夭老  

早世身如风里烛暮年髪似镜中丝谁人断得人间事少夭堪伤老又悲  

秋池  

洗浪清风透水霜水邉闲坐一绳床眼尘心垢见皆尽不是秋池是道场  

新雪二首  

不思北省烟霄地不忆南宫风月天唯忆静恭杨阁老小园新雪暖炉前  

不思朱雀街东鼓不忆青龙寺后钟唯忆夜深新雪后新昌台上七株松  

和防之在校书郎日过三乡  

三乡过日君年防今日君年五十余不独年催身亦变校书郎变作尚书  

和防之十七与君别及胧月花枝之咏  

别时十七今头白恼乱君心三十年垂老休吟花月句恐君更结后身縁  

疑梦二首  

莫惊宠辱虚忧喜莫计恩讐浪苦辛黄帝孔丘无处问安知不是梦中身  

鹿疑郑相终难辨蝶化庄生讵可知假使如今不是梦能长于梦防多时  

除夜  

病眼少眠非守嵗老心多感又临春火销灯尽天明后便是平头六十人  

府西池  

栁无气力枝先动池有波文氷尽开今日不知谁计防春风春水一时来  

府酒五绝  

变法  

自惭到府来周嵗惠爱威棱一事无唯是改张官酒法渐从浊水作醍醐  

招客  

日午防风且暮寒春风冷峭雪干残碧氊帐下红炉畔试为来甞一盏看  

辨味  

甘露太甜非正味醴泉虽洁不芳馨杯中此味何人别柔防之中有典刑  

自劝  

忆昔羁贫应举年脱衣典酒出江邉十千一斗犹賖饮何况官供不着钱  

谕妓  

烛泪夜粘桃叶袖酒痕香汚石榴裙莫辞辛苦供欢宴老后思量悔煞君  

履道居三首  

莫嫌地窄林亭小莫厌贫家活计防大有髙门锁寛宅主人到老不曽归  

东里素帷犹未彻南邻丹旐又新悬衡门蜗舍自惭愧収得身来已五年  

世事平分众所知何甞苦乐不相随唯余躭酒狂歌客只有乐时无苦时  

戏招诸客  

黄醅緑醑迎冬熟绛帐红炉逐夜开谁道洛中多逸客不将书唤不曾来  

将归  

欲去公门返野扉预思泉竹已依依更怜家醖迎春熟一瓮醍醐待我归  

睡觉  

官初罢后归来夜天欲明前睡觉时起坐思量更无事身心安乐复谁知  

感旧诗卷  

夜深吟罢一长吁老泪灯前湿白须二十年前旧诗卷十人酬和九人无  

凉风叹  

昨夜凉风又防然萤飘叶坠卧床前逢秋莫叹须知分已过潘安三十年  

送考功崔郎中赴阙  

称意新官又少年秋凉身健好朝天青云上了无多路却要徐驱穏着鞭  

闻歌者唱防之诗  

新诗绝笔声名歇旧卷生尘箧笥深时向歌中闻一句未容倾耳已伤心  

衰荷  

白露凋花花不残凉风吹叶叶初干无人解爱萧条境更绕衰藂一匝看  

池上送考功崔郎中兼别房窦二妓  

文昌列宿徴还日洛浦行云放散时鹓鹭上天花逐水无由再防白家池  

自问  

依仁台废悲风晚履信池荒宿草春自问老身骑马出洛阳城里竟何人  

秋夜聴髙调凉州  

楼上金风声渐月中银字韵初调促张柱吹髙管一曲凉州入泬寥  

香山寺二绝  

空门寂静老夫闲伴鸟随云往复还家醖满瓶书满架半移生计入香山  

爱风岩上攀松盖恋月潭邉住日棱且共云泉结縁境他生当作此山僧  

负春  

病来道士教调气老去山僧劝坐禅辜负春风杨栁曲去年断酒到今年  

春池上戏赠李郎中  

满池春水何人爱唯我回看指似君直似挼蓝新汁色与君南宅染罗裙  

木兰花  

腻如玉指涂朱粉光似金刀剪紫霞从此时时春梦里应添一树女郎花  

杨栁枝词八首  

六么水调家家唱白雪梅花处处吹古歌旧曲君休聴聴取新翻杨栁枝  

陶令门前四五树亚夫营里百千条何似东都正二月黄金枝映洛阳桥  

依依嫋嫋复青青勾引清风无限情白雪花繁空扑地緑丝条弱不胜鸎  

红板江桥青酒旗馆娃宫暖日斜时可怜雨歇东风定万树千条各自垂  

苏州杨栁任君夸更有钱塘胜馆娃若解多情寻小小緑杨深处是苏家  

苏家小女旧知名杨栁风前别有情剥条盘作银环様卷叶吹为玉笛声  

叶含浓露如啼眼枝嫋轻风似舞腰小树不禁攀折苦乞君留取两叄条  

人言桞叶似愁眉更有愁肠似栁丝柳丝挽断肠牵断彼此应无续得期  

浪淘沙词六首  

一泊沙来一泊去一重沙灭一重生相搅相淘无歇日防教山海一时平  

白浪茫茫与海连平沙浩浩四无邉暮去朝来淘不住遂令东海变桑田  

青草湖中万里程黄梅雨里一人行愁见滩头夜泊处风翻暗浪打船声  

借问江潮与海水何似君情与妾心相恨不如潮有信相思始觉海非深  

海底飞尘终有日山头化石岂无时谁道小郎抛小妇船头一去没回期  

随波逐浪到天涯迁客生还有防家却到帝乡重富贵请君莫忘浪淘沙  

问鹤  

乌鸢争食雀争窠独立池邉风雪多尽日踏氷翘一足不鸣不动意如何  

代鹤答  

鹰爪攫鸡鸡肋折鹘拳蹵鴈鴈头垂何如敛翅水邉立飞上云松栖穏枝  

少年问  

少年怪我问如何何事朝朝醉复歌号作乐天应不错忧愁时少乐时多  

问少年  

千首诗堆青玉案十分酒防白金盂回头却问诸年少作个狂夫得了无  

代林园戏赠【`裴侍中新修集贤宅成池馆甚盛数往防宴醉归自戏耳`】  

岂独西坊来往频偷闲处处作游人衡门虽是栖迟地不可终朝锁老身  

重戏答  

小水低亭自可亲大池髙馆不关身林园莫妬裴家好憎故怜新岂是人  

早秋登天宫寺阁赠诸客  

天宫阁上醉萧辰丝管闲聴酒慢巡为向凉风清景道今朝属我两三人  

醉游平泉  

狂歌箕踞酒樽前眼不看人面向天洛客最闲唯有我一年四度到平泉  

集贤池答侍中问  

主人晚入皇城宿问客徘徊何所须池月幸闲无用处今宵能借客游无  

和同州杨侍郎夸柘枝见寄  

细吟冯翊使君诗忆作余杭太守时君有一般输我事柘枝堪校十年迟  

冬日平泉路晚归  

山路难行日易斜烟村霜树欲栖鵶夜归不到应闲事热饮三杯即是家  

利仁北街作  

草色班班春雨晴利仁坊北面西行踟蹰立马縁何事认得张家歌吹声  

洛阳堰闲行  

洛阳堰上新晴日长夏门前欲暮春遇酒即沽逢树歇七年北地作闲人  

过永宁  

村杏野桃繁似雪行人不醉为谁开赖逢山县卢明府引我花前劝一杯  

罗敷水  

野店东头花落处一条流水号罗敷芳魂艶骨知何在春草茫茫墓亦无  

龙门送别皇甫泽州赴任韦山人南逰  

隼旟归洛知何日鹤驾还嵩莫过春惆怅香山云水冷明朝便是独逰人  

寄杨六侍郎  

西户最荣君好去左冯虽穏我慵来秋风一筯鲈鱼鲙张翰揺头唤不回  

即事  

重裘暖帽寛氊履小阁低深地炉身穏心安眠未起西京朝士得知无  

家园三绝  

沧浪峡水子陵滩路逺江深欲去难何似家池通小院卧房阶下插鱼竿  

篱下先生时得醉瓮间吏部暂偷眠何如家醖双鱼榼雪夜花时长在前  

鸳鸯怕捉竟难亲鹦鹉虽笼不着人何似家禽双白鹤闲行一歩亦随身  

## 万首唐人绝句卷十六  

宋　洪迈　编  

七言  

裴令公席上赠别梦得　　　白居易  

年老官髙多别离转难相见转难思雪销酒尽梁王起便是邹枚分散时  

寻春题诸家园林  

儿随年老欲何如兴遇春牵尚有余遥见人家花便入不论贵贱与亲疎  

笑春风兼赠李二十侍郎二绝  

树根雪尽催花发池岸氷销放草生唯有髩霜依旧白春风于我独无情  

道场斋戒今初毕酒伴欢娱久不同不把一杯来劝我无情亦得似春风  

奉和令公緑野堂种花  

緑野堂开占物华路人指道令公家令公桃李满天下何用堂前更种花  

寄明州于驸马使君三绝句  

有花有酒有笙歌其奈难逢亲故何近海饶风春雨足白须太守闷时多  

平阳音乐随都尉留滞三年在浙东吴越声邪无法用莫教偷入管弦中  

何郎小女歌喉好严老呼为一串珠海味腥咸损声气聼看犹得断肠无  

雨中聼琴者弹别鹤操  

双鹤分离一何苦连隂雨夜不堪闻莫教迁客孀妻聼嗟叹悲啼泥杀君  

香山避暑二绝  

六月滩声如猛雨香山楼北畅师房夜深起凭栏干立满耳潺湲满面凉  

纱巾草履竹疎衣晚下香山蹋翠薇一路凉风十八里卧乘篮轝睡中归  

赠谈客  

上客清谈何亹亹幽人闲思自寥寥请君休説长安事膝上风清琴正调  

初入香山院对月  

老住香山初到夜秋逢白月正圆时从今便是家山月试问清光知不知  

病中赠南邻覔酒  

头痛牙疼三日卧妻看煎药婢来扶今朝似校擡头语先问南邻有酒无  

晓眠后寄杨户部  

软绫腰褥薄绵被凉冷秋天穏暖身一觉晓眠殊有味无因寄与早朝人  

酬令公雪中见赠讶不与梦得同相访  

雪似鹅毛飞散乱人披鹤氅立徘徊邹生枚叟非无兴唯待梁王召即来  

杨六尚书新授东川节度代妻戏贺兄嫂二绝  

刘纲与妇共升仙防玉随夫亦上天何似沙哥领崔嫂碧油幢引向东川  

金花银椀饶君用罨画罗衣尽防裁覔得黔娄为妹壻可能空寄蜀茶来  

因梦得题公垂所寄蜡烛因寄公垂  

照梁初日光相似出水新莲艶不如却寄两条君领取明年双引入中书  

令公南庄花栁正盛欲偷一赏先寄二篇  

最忆楼花千万朶偏怜堤桞两三株拟提社酒携村妓擅入朱门莫怪无  

可惜亭台闲度日欲偷风景暂游春只愁花里鹥饶舌飞入宫城报主人  

和裴令公南荘  

陶庐僻陋那堪比谢墅幽闲不足攀何似嵩峯三十六长随申甫作家山  

宅西流水墙下小楼五绝  

伊水分来不自由无人觧爱为谁流家家抛向墙根底唯我栽莲起小楼  

水色波文何所似麴尘罗帯一条斜莫言罗帯春无主自置楼来属白家  

日灎水光揺素壁风飘树影拂朱栏皆言此处宜管试奏霓裳一曲看  

霓裳奏罢唱梁州红防斜翻翠黛愁应是遥闻胜近聼行人欲过尽囘头  

独醉还须得歌舞自娱何必要亲賔当时一部清商乐亦不长将乐外人  

送卢郎中赴河东裴令公幕  

别时暮雨洛桥岸到日凉风汾水波荀令见君应问我为言秋草闭门多  

戏和梦得答李侍郎诗有文星之句  

看题锦绣报琼瓌俱是天人第一才好遣文星守躔次亦须防有客星来  

何时得见十三待取无云有月天愿得金波明似镜镜中照出月中仙  

酬裴令公赠马相戏  

安石风流无奈何欲将赤骥换青娥不辞便送东山去临老何人与唱歌  

早春持斋  

正月晴和风景新纷纷已有醉游人帝城花笑长斋客二十年来负早春  

谢杨东川寄衣服  

年年衰老交游少处处萧条书信稀唯有巢兄不相忘春茶未断寄秋衣  

东城晚归  

一条笻杖悬龟榼双角吴童控马衔晚入东城谁识我短靴低防白蕉衫  

苏州故吏  

江南故吏别多久今日池邉识我无不独使君头似雪华亭鹤死白莲枯  

得杨湖州书  

岂独爱民兼爱客不唯能饮亦能文白苹洲上春传语桞使君输杨使君  

聼歌  

管妙清歌入云老人合眼醉醺醺诚知不及当年聼犹觉闻时胜不闻  

西楼独立  

身着白衣头似雪时时醉立小楼中路人囘头应相怪十一年来见此翁  

早春独登天宫阙  

天宫日暖阁门开独上迎春饮一杯无限游人遥怪我縁何最老最先来  

送苏州李使君二绝  

忆抛印绶辞吴郡衰病当时已有余今日贺君兼自喜入囘看换旧铜鱼  

馆娃宫声春日长乌鹊桥髙秋夜凉风月不知世人变奉君直似奉吴王  

长洲曲新词  

茂苑绮罗佳丽地女湖桃李艶阳时心奴已死胡容老后軰风流是阿谁  

春眠  

枕低被暖身安稳日照房中帐未开还有少年春气味时时蹔到睡中来  

病中五绝  

世间生老病相随此事心中久自知今日行年将七十犹须慙愧病来迟  

方寸成灰髩作丝假如强徤亦何为家无忧累身无事正是安闲好病时  

李君墓上松应拱元相池头竹尽枯多幸乐天今始病不知合要苦治无  

目昏畏寝即安眠足软方行便坐禅身作医王心是药不劳和扁到门前  

交亲不要苦相忧亦拟时时强出游但有心情何用脚陆乘肩舆水乘舟  

送嵩客  

登天临水分无期泉石烟霞今属谁君到嵩阳吟此句与教三十六峰知  

卖骆马  

五年花下醉骑行临卖囘头嘶一声项籍顾骓犹觧叹乐天别骆岂无情  

别桞枝  

两枝杨桞小楼中嫋娜多年伴醉翁明白放归归去后世间应不要春风  

嵗暮呈思黯  

嵗暮皤然一老夫十分流軰九分无莫嫌身病人扶侍犹胜无身可遣扶  

感苏州旧舫  

画梁朽折红窻破独立池邉尽日看守得苏州船舫烂此身争合不衰残  

戏礼经老僧  

香火一炉灯一盏白头夜礼佛名经何年饮着声闻酒直到如今醉未醒  

前有别桞枝绝句梦得继和云春尽桞絮飞留不得随风好去落谁家又复戏答  

桞老春深日又斜任他吹香别人家谁能更学孩童戏寻逐春风捉桞花  

五年秋病后独宿香山寺三绝句  

经年不到龙门寺今夜何人知我情还向畅师房里宿新秋月色旧滩声  

饮徒歌伴今何在雨散云飞尽不囘从此香山风月夜秪应长是一身来  

石盆泉畔石楼头十二年来尽夜游更过今年年七十假如无病亦宜休  

题香山新经堂招僧  

烟满秋堂月满庭香花漠漠磬泠泠谁能来此寻真谛白老新开一藏经  

早入皇城赠王留守仆射  

津桥残月晓沉沉风露凄清禁署深城桞宫槐漫揺落悲愁不到贵人心  

山下留别佛光和尚  

劳师送我下山行此别何人识此情我已七旬师九十当知后防在他生  

山中五绝句  

岭上云  

岭上白云朝未散田中青麦旱将枯自生自灭成何事能逐东风作雨无  

石上苔  

漠漠斑斑石上苔幽芳静緑绝纎埃路傍凡草荣遭遇曾得七香车辗来  

林下樗  

香檀文桂苦雕镌生理何曾得自全知有无材老樗否一枝不损尽天年  

涧中鱼  

海水桑田欲变时风涛翻覆沸天池鲸吞蛟闘波成血深涧游鱼乐不知  

洞中蝙蝠  

千年防化白蝙蝠黒洞深藏避网罗逺害全身诚得计一生幽暗又何如  

自戏三绝句  

心问身  

心问身云何泰然严冬暖被日髙眠放君快活知恩否不早朝来十一年  

身报心  

心是身王身是宫君今居在我宫中是君家舍君须爱何事论恩自説功  

心重答身  

因我踈慵休罢早遗君安乐嵗时多世间老苦人何限不放君闲奈我何  

病后喜过刘家  

忽忆前年初病后此生甘分不衔杯谁能料得今春事又向刘家饮酒来  

赠举之仆射  

鸡毬饧粥屡开筵谈笑讴吟间管一月三囘寒食防春光应不负今年  

卢尹贺梦得防中作  

病闻川守贺筵开起伴尚书饮一杯任意少年长笑我老人自覔老人来  

题朗之槐亭  

春风可惜无多日家醖唯残软半瓶犹望君归同一醉篮舁早晚入槐亭  

劝梦得酒  

谁人功尽麒麟阁何客新投魑魅乡两处荣枯君莫问残春更醉两三场  

过裴令公宅二绝句  

风吹杨桞出墙枝忆得同欢共醉时毎到集贤坊北过不曽一度不低眉  

梁王旧馆雪蒙蒙愁杀邹枚二老翁假使明朝深一尺亦无人到兎园中  

新涧亭  

烟萝初合涧新开闲上新亭日防囘老病归山应未得且移泉石就身来  

寄黔州马常侍  

闲看双节信为贵乐饮一杯谁与同可惜风情与心力五年抛掷在黔中  

雪暮偶与梦得同致仕裴賔客王尚书饮  

黄昏惨惨雪霏霏白首相欢醉不归四个老人三百嵗人间此防亦应稀  

听歌六绝句  

都子歌  

都子新歌有性灵一声格转已堪聴更听唱到嫦娥字犹有樊家旧典刑  

乐世  

管急声拍渐稠緑腰宛转曲终头诚知乐世声声乐老病人听未免愁  

水调  

五言一遍最殷勤调少情多似有因不防当时翻曲意此声肠防为何人  

想夫怜  

玉管朱莫急催容听歌送十分杯长爱夫怜第二句请君重唱夕阳开【`王石丞词云泰川一半夕阳开`】  

何满子  

世传满子是人名临就刑时曲始成一曲四词歌八叠从头便是防肠声  

闲眠  

暖牀斜卧日曛一觉闲眠百病销尽日一餐茶两椀更无所要到明朝  

南侍御以石相赠助成水声因以绝句谢之  

泉石磷磷声似琴闲眠静听洗尘心莫轻两片青苔石一夜潺湲直万金  

寒亭留客  

今朝闲坐石亭中炉火销残樽又空冷落若为留客住氷池霜竹雪髯翁  

新小滩  

石浅沙平流水寒水边斜挿一渔竿江南客见生乡思道似严陵七里滩  

卯饮  

短屏风掩卧牀头乌帽青氊白防裘卯饮一杯眠一觉世间何事不悠悠  

借杨六尚书太湖石  

借君片石意何如置向庭中慰索居毎就玉山倾一酌兴来如对醉尚书  

永丰坊园中垂桞  

一树春风千万枝嫩如金色软于丝永丰西角荒园里尽日无人属阿谁  

诏取永丰栁植禁苑感赋  

一树衰残委泥土双枝荣耀直天庭定知象今春后栁宿光中添雨星  

出斋日喜皇甫十早访  

三旬斋满欲衔杯平旦敲门门未开除却朝之携一榼的应不是别人来  

携酒往朗之庄居同饮  

慵中又少经过处别后都无劝酒人不挈一壶相就醉若为将老度残春  

客有説  

近有人从海上囘海山深处见楼台中有仙龛虚一室多传此待乐天来  

荅客説  

吾学空门非学仙恐君此説是虚传海山不是吾归处归即应归兠率天  

游赵村杏花  

赵村红杏毎年开十五年来防几囘七十三人难再到今春来是别花来  

戱问牛司徒  

抖薮尘缨捋白须半酣扶起问司徒不知诏下悬车后醉舞狂歌有例无  

喜裴涛尚书携诗见访  

忽闻扣户醉吟声不觉停杯倒屣迎共放诗狂同酒癖与君别是一亲情  

宿府西亭  

池上平桥桥下亭夜深睡觉上桥行白头老尹重来宿十五年前旧月明  

## 万首唐人绝句卷十七  

宋　洪迈　编  

七言  

怨诗　　　　　　　　　　张　汯  

去年离别雁初归今嵗裁缝萤已飞狂客未来音信断不知何处寄寒衣  

李仓曹宅夜饮　　　　　　王昌龄  

霜天留饮故情欢银烛金炉夜不寒欲问吴江别来意青山明月梦中防  

闺怨  

闺中少妇不知愁春日凝妆上翠楼忽见陌头杨桞色悔教夫壻覔封侯  

浣纱女  

钱塘江畔是谁家江上女儿金胜花吴王在时不得出今日公然来浣纱  

题朱錬师山房  

叩齿焚香出世尘斋坛鸣磬步虚人百花仙醖能留客一饭胡麻度防春  

聴流人水调子  

孤舟微月对风林分付鸣筝与客心岭色千重万重雨断収与泪痕深  

宴春源  

源向春城花几重江明深翠引诸峯与君醉失松溪路山馆寥寥传暝钟  

龙标野宴  

沅溪夏晚足凉风春酒相携就竹丛莫道歌愁逺谪青山明月不曽空  

观猎  

角鹰初下秋草稀鐡騘抛鞚去如飞少年猎得平原兎马后横梢意气归  

梁苑  

梁园秋竹古时烟城外风悲欲暮天万乘旌旗何处在平台賔客有谁怜  

送薛大赴安陆  

津头云雨暗湘山迁客离愁楚地顔遥送扁舟安陆郡天邉何处穆陵关  

别李浦之京  

故园今在覇陵西江畔逢君醉不迷小弟邻庄尚渔猎一封书寄数行啼  

萧驸马花烛  

青鸾飞入合欢宫紫鳯衔花出禁中可怜今夜千门里银汉星囘一道通  

甘泉歌  

乘舆执玉已登坛细草霑衣春殿寒昨夜云生拜初月万年甘露水晶盘  

旅望  

白花原头望京师黄河水流无尽时秋天旷野行人绝马首东来知是谁  

芙蓉楼送辛渐二首  

寒雨连江夜入吴平明送客楚山孤洛阳亲友如相问一片氷心在玉壶  

丹阳城南秋海隂丹阳城北楚云深髙楼送客不能醉寂寂寒江明月心  

重别李评事  

莫道秋江离别难舟船明日是长安吴姬缓舞留君醉随意青枫白露寒  

别陶副使归南海  

南越归人梦海楼广陵新月海亭秋寳刀留赠长相忆当取戈船万戸侯  

送狄宗亨  

秋在水清山暮蝉洛阳树色明臯烟送君归去愁不尽又惜空度凉风天  

送人归江夏  

寒天緑水楚云深莫道离忧迁逺心晓夕防防归鄂渚愁将孤月梦中寻  

送李五  

玉盌金罍倾送君江西日入起黄云扁舟乘月暂来去谁道沧浪吴楚分  

送十五舅  

深林秋水近日空归棹演漾清隂中夕浦离觞意何已草根寒露悲鸣虫  

留别郭八  

长亭竚马未能前井邑苍茫含莫烟醉别何须更惆怅囘头不语但垂鞭  

送窦七  

秋江月色傍林湫波上荧荧望一舟鄂渚轻防须早发江邉明月为君留  

巴陵送李十二  

揺拽巴陵洲渚分清江传语便风闻山长不见秋城色日暮蒹葭空水云  

送别魏二  

醉别江楼橘柚香江风引雨入船凉忆君遥在湘山月愁听清猿梦里长  

送裴图南  

黄河渡头归问津离家几日茱萸新漫道闺中飞破镜犹看陌上别行人  

留别司马太守  

辰阳太守念王孙逺谪沅溪何可论黄鹤青云当一举明珠吐着报君恩  

卢溪别人  

武陵溪口驻扁舟溪水随君向北流行到荆门上三峡莫将孤月对猿愁  

送程六  

冬夜觞离在五溪青云雪落鲙橙虀武冈前路看斜月片片舟中云向西  

送朱越  

逺别舟中蒋山暮君行举首燕城路蓟门秋月隠黄云期向金陵醉江树  

别辛渐  

别馆萧条风雨寒扁舟月色渡江看酒酣不识关西道却望春江云尚残  

采莲曲二首  

荷叶罗裙一色裁芙蓉向脸两邉开乱入池中看不见闻歌始觉有人来  

吴姫越艶楚王妃争防莲花水湿衣来时浦口花迎入采罢江头月送归  

送柴侍御  

沅水通流接武冈送君不觉有离伤青山一道同云雨明月何曽是两乡  

寄穆侍御出幽州  

一从恩谴渡潇湘塞北江南万里长莫道蓟门书信少雁飞犹得到衡阳  

西江寄越弟  

南浦逢君岭外还沅溪更逺洞庭山尧时恩泽如春雨梦里相逢共入关  

长信秋词五首  

金井梧桐秋叶黄珠帘不卷夜来霜熏笼玉枕无顔色卧聼南宫清漏长  

髙殿秋砧响夜阑霜深犹忆御衣寒银灯青裁缝歇还向金城明主看  

奉箒平明秋殿开且将团扇共徘徊玊顔不及寒鸦色犹带昭阳日影来  

真成薄命久寻思梦见君王觉后疑火照西宫知夜饮分明复道奉恩时  

长信宫中秋月明昭阳殿下捣衣声白露堂中细草迹红罗帐里不胜情  

西宫春怨  

西宫夜静百花香欲卷珠帘春恨长斜抱云和深见月朦胧树色隠昭阳  

西宫秋怨  

芙蓉不及美人妆水殿风来珠翠香却恨含情掩秋扇空悬明月待君王  

从军行五首  

烽火城西百尺楼黄昏独坐海风秋更吹笛关山月无那金闺万里愁  

琵琶起舞换新声总是关山离别情撩乱邉愁聼不尽高髙秋月照长城  

青海长云暗雪山孤城遥望玉门关黄沙百战穿金甲不破楼兰终不还  

秦时明月汉时关万里长征人未还但使龙城飞将在不教边马度隂山  

大漠风尘日色昏红旗半卷出辕门前军夜战洮河北已报生禽吐谷浑  

殿前曲三首  

昨夜风开露井桃未央前殿月轮高平阳歌舞新承宠帘外春寒赐锦袍  

贵人妆梳殿前催香风吹入殿后来仗引笙歌大宛马白莲花发照池台  

玉殿笙歌西殿头梨园弟子和凉州新声一段高楼月圣主千秋乐未休  

青楼怨  

香帏风动花入楼髙调鸣筝缓衣愁肠断关山不解説依依残月下帘钩  

青楼曲二首  

白马金鞍从武皇旌旗十万宿长杨楼头小妇鸣筝坐遥见飞尘入建章  

驰道杨花满御沟红妆谩绾上青楼金章紫绶千余骑夫壻朝囘初拜侯  

山中　　　　　　　　　　卢　纶  

饥拾松花渴饮泉偶从山后到山前阳陂软草厚如织因与鹿麛相伴眠  

与从弟同下第出关言别三首  

同作金门献赋人二年悲见故园春到阙不沾新雨露还家空帯旧风尘  

杂花飞尽桞隂隂官路逶迤緑草深对酒已成千里客望山空寄两乡心  

出关愁暮一沾裳满野蓬生古战场孤村树色昏残雨逺寺钟声帯夕阳  

逢病军人  

行多有病住无粮万里还乡未到乡蓬髩哀吟古城下不堪秋气入金疮  

村雨逢病叟  

防膝过頥项在肩四邻知姓不知年卧驱鸟雀惜禾黍犹恐诸孙无社钱  

崇福看花  

闻道山花如火红平生登寺已经风老僧无见亦无説应与看人心不同  

浑赞善东斋戏赠陈归  

长裾珠履飒轻尘间以琴书列上賔公子无雠可邀请侯嬴此坐是何人  

春日登楼有怀  

花正浓时人正愁逢花却欲替花羞年来笑伴皆归去今日晴明独上楼  

题玉真公主影堂  

夕照闲窻起暗尘青松鎻殿不知春君看白髪诵经者尽是宫中歌舞人  

西江看花  

红枝欲折紫枝殷隔水连宫不用攀防待长风吹落尽始能开眼向青山  

赠别李纷  

头白乗驴县市囊一囘言别泪千行儿孙满眼无归处唯到尊前是故乡  

古绝词二首  

残妆色浅髻鬟开笑映珠帘覻客来推醉唯知防花钿潘郎不敢使人催  

自拈裙帯结同心暖处偏知香气深爱捉狂夫问闲事不知歌舞用黄金  

宫中乐二首  

台殿云凉秋色防君王初赐六宫衣楼船泛罢归犹早行遣才人闘射飞  

云日呈祥礼物殊彤庭生献五单于塞垣万里无飞鸟可在邉城用郅都  

春日有怀  

桃李风多日欲隂伯劳飞处落花深贫居静久难逢信知隔春山不可寻  

驸马花烛  

万条银烛引天人十月长安半夜春步障三千无间断几多珠翠落香尘  

曲江春望三首  

菖蒲翻叶桞交枝暗上莲舟鸟不知更到无花最深处玉楼金殿影参差  

翠黛红妆畵鹢中共惊云色帯微风箫管曲长吹未尽花南水北雨蒙蒙  

泉声遍夜入芳洲拥沫吹花上碧流二月行人渐无路巢蜂乳燕满髙楼  

早梅  

一树寒梅白玉条临村路傍溪桥应縁近水花先发疑是经春雪未消  

采莲曲  

涔阳女儿花满头毵毵同泛木兰舟秋风日暮南湖里争唱菱歌不肯休  

塞上曲  

朔风略地烧连山碎叶孤城未下关山头烽子声声呌知是将军夜猎还  

征人归乡  

三月江城桞絮飞五年游客送人归故将别泪和乡泪今日阑干湿汝衣  

宿湘江  

九月湘江水漫流沙邉惟览月华秋金风浦上吹黄叶一夜纷纷满客舟  

戏赠张使君  

数载蹉跎罢缙绅五湖乘兴转迷津如今野客无家第醉处寻常是主人  

题宋玉亭  

宋玉亭前悲暮秋阳台路上雨痕収应縁此处人多别松竹萧萧也帯愁  

公安贾明府  

叶县门前江水深浅于羁客报恩心把君诗卷西归去一度相思一度吟  

过商山  

雨暗商山过客稀路傍孤店闭柴扉卸鞍良久茒檐下待得巴人樵采归  

早春雪中  

隂云万里昼漫漫愁坐关心事几般为报春风休下雪桞条初放不禁寒  

秋月二首  

江干入夜杵声秋百尺疎桐挂斗牛思苦自縁明月苦人愁不似月华愁  

秋宵月色胜春宵万里天涯静寂寥近来数夜飞霜重只畏婆娑树叶凋  

云安阻雨  

日长巴峡雨蒙蒙又説归州路未通游人不及西江水先得东流到渚宫  

霁雪  

风卷长空暮雪晴江烟洗尽桞条轻檐前数片无人扫又得书窻一夜明  

槿花  

自用金钱买槿栽二年方始得花开鲜红未许佳人见蝴蝶争知早到来  

湖南春日二首  

自怜春日客长沙江上无人转忆家光景却添乡思苦檐前数片落梅花  

三湘漂寓若流萍万里江乡隔洞庭羇客春来心欲碎东风莫遣桞条青  

移家别湖上亭  

好是春风湖上亭桞条藤蔓系离情黄莺久住浑相识欲别频啼四五声  

送零陵妓  

寳钿香蛾翡翠裙装成掩泣欲行云殷勤好取襄王意莫向阳台梦使君  

过东平军  

画角初鸣残照微营营鞍马往来稀相逢士卒皆垂泪八座朝天何日归  

塞下曲  

汉将归来边塞空旌旗初下玉关东高蹄战马三千匹落日平原秋草中  

湘南曲  

虞帝南游不复还翠娥幽怨水云间昨夜月明湘浦宿闺中珂佩度空山  

旅次寄湖南张郎中  

寒江近户慢流声竹影临窻乱月明归梦不知湖水濶夜来还到洛阳城  

## 万首唐人绝句卷十八  

宋　洪迈　编  

七言【`原缺`】  

## 万首唐人绝句卷十九  

宋　洪迈　编  

七言【`原缺`】  

## 万首唐人绝句卷二十  

宋　洪迈　编  

七言【`原缺`】  

## 万首唐人绝句卷二十一  

宋　洪迈　编  

七言【`原缺`】  

## 万首唐人绝句卷二十二  

宋　洪迈　编  

七言【`原缺`】  

## 万首唐人绝句卷二十三  

宋　洪迈　编  

七言  

送蜀客　　　　　　　　　　张籍  

蜀客南行祭碧鸡木绵花发锦江西山桥日晚行人少时见猩猩树上啼  

蛮中  

铜柱南边毒草春行人防日到金麟玉镮穿耳谁家女自抱琵琶迎海神  

赠道士  

茆山近别剡溪逢玉节青毛十二重自説年年上天去罗浮最近海边峯  

望平驿  

茫茫菰草平如地渺渺长堤曲似城日暮未知投宿处逢人更问向前程  

宿天竺寺寄灵隠僧  

夜向灵溪息此身风泉竹露浄衣尘月明石上堪同宿那作山南山北人  

送元绍  

春日同游漳水边如今重説恨绵绵天涯相见还离别客路秋风又防年  

美人宫棊  

红烛台前出翠娥海沙铺局巧相和趂行移手巡收尽数数看谁得最多  

蛮州  

瘴水蛮中入洞流人家多住竹棚头青山海上无城郭唯见松牌出象州  

送元宗简  

貂帽垂肩窄皂裘雪深骑马向西州暂时相见还相送却闭闲门依旧愁  

寄徐晦  

鄠陂鱼美酒偏浓不出琴斋见雪峰应胜昨来趋府日簿书牀上乱重重  

寄白学士  

自掌天书见客稀纵因休沐锁双扉防回扶病欲相访知向禁中归未归  

喜王六同宿  

十八年来恨别离唯同一宿咏新诗更相借问诗中语共説如今胜旧时  

题玉像堂  

玉毫不着世间尘辉相分明十八身入夜无烟灯更好堂中唯有转经人  

与贾岛闲游  

水北原南草色新雪消风暖不生尘城中车马应无数能解闲行有防人  

哭丘长史  

丘公已没故人稀欲过街西更访谁每到子城东路上忆君相逐入朝时  

哭孟寂  

曲江院里题名处十九人中最少年今日春光君不见杏花零落寺门前  

患眼  

三年患眼今年校免与风光便隔生咋日韩家后园里看花犹似未分明  

荅刘兢  

刘君久被时抛掷老向城中作选人昨日街西相近住每来存问老夫身  

赠华严寺僧  

一身依止荒闲院烛耀窻中有宿烟徧礼华严经里字不曽行到寺门前  

逢故人  

山东二十余年别今日相逢在上都説尽向来无限事相看摩捋白髭须  

送萧逺弟  

街里槐花傍马垂病身相送出门迟与君别后秋风夜作得新诗説向谁  

送辛少府  

才多不肯限容身老大诗章转更新选得天台山下住一家全作学仙人  

赠任道士  

长安多病无生计药铺医人乱索钱欲得定知身上事凭君为筭小行年  

招周居士  

闭门秋雨湿墙莎俗客来稀野思多已扫书堂安药灶山人作意早经过  

送许处士  

髙情自与俗人疎独向蓝溪选僻居防到白云长取醉不能窻下读闲书  

题杨秘书新居  

爱闲不向争名地宅在街西最静坊卷里诗过一千首白头新受秘书郎  

送晊师  

九星坛下煎茶别五老峯头觅寺居作得新诗旋相寄人来请莫达空书  

送僧往金山  

闻道溪隂山水好师行一一徧经过事须覔取堪居处若个溪头药最多  

寻徐道士  

寻师逺到晖天观竹院森森闭药房闻入静来经七日仙童檐下独焚香  

荅韦开州寄车前子  

开州午日车前子作药人皆道有神惭愧使君怜病眼三千余里寄闲人  

忆故州  

累石为山作野夫自收云药读仙书如今身是他州客每见青山忆旧居  

送客防蜀  

行尽青山到益州锦城楼下二江流杜家曽向此中住为到浣花溪水头  

送陆畅  

共踏长安街里尘吴州独作未归身贵门旧宅今谁住君过西塘与问人  

感春  

逺客悠悠任病身谁家池上又逢春明年各自东西去此地看花是别人  

赠李司议  

汉庭谁问投荒客十嵗天南着白衣秋草茫茫恶溪路岭头遥送北人归  

别客  

青山歴歴水悠悠今日相逢明月秋系马城边杨栁树为君沽酒暂淹留  

登楼寄胡家兄弟  

独上西楼尽日闲林烟演漾鸟蛮蛮谢家兄弟重城里不得同看雨后山  

荅刘明府  

身病多时又客居满城亲旧尽相疎可怜绛县刘明府犹解频频寄逺书  

酬藤杖  

病里出门行步迟喜君相赠古藤枝倚来自觉身生力每向傍人説得时  

法雄寺东楼  

汾河旧宅今为寺犹有当时歌舞楼四十年来车马客古槐深巷暮蝉愁  

寄故人  

静曲闲房病客居蝉声满树槿花疎故人祗在蓝田县强半年来不得书  

邻妇哭征夫  

双鬟初合便分离万里征夫不得随今日军回身独没去时鞍马别人骑  

和崔驸马闻蝉  

凤凰楼下多欢乐不觉秋风暮雨天应为昨来身暂病蝉声得到耳傍边  

看樱桃花  

昨日南园新雨后樱桃花发旧枝柯天明不待人同看绕树重重履迹多  

和郭明府县中防饮  

一樽清酒两人同好在街西水县中自恨病身相去逺此时闲坐对秋风  

唐兴观看花  

新红旧紫不相宜看觉从前两月迟更向同来诗客道明年到此莫过时  

九华观看花  

街西无数闲游处不似九华仙观中花里可怜池上景防回墙壁贮春风  

赠姚合  

丹凤门前向晓开千官相次入朝来唯君独走冲尘土下马桥边报直回  

寻时道士  

观里初晴竹树凉闲行共到最髙房昨来官罢无生计欲就师求断谷方  

同韩侍郎南溪夜赏  

喜作闲人得出城南溪两月逐君行忽闻新命须归去一夜船中语到明  

使行望悟真  

采玉峯连佛寺幽髙髙斜对驿门楼无端来去骑官马寸步教身不得游  

重阳日至峡道  

无限青山行已尽回看忽觉逺离家逢髙欲饮重阳酒山菊今朝未见花  

赠座客刘郎中  

忆昔君登南省日老夫犹是褐衣身谁知二十余年后来作学曹相替人  

唐兴观玉蘂仙二首  

千枝花里玉尘飞阿母宫中见亦稀应共诸仙鬭百草独来偷折一枝归  

九色云中紫凤车寻仙来到洞仙家飞轮回处无踪迹唯有班班满地花  

秋思  

洛阳城里见秋风欲作归书意万重复恐怱怱説不尽行人临发又开封  

忆逺  

行人犹未有归期万里初程日暮时唯爱门前双柳树枝枝叶叶不相离  

玉山馆  

长溪新雨色如泥野水隂云尽向西楚客天南行渐逺山山树里鹧鸪啼  

寄府吏  

野水寻花共作期今朝出郭不相随待君公事有闲日此地春风应过时  

凉州词三首  

边城暮雨雁飞低芦笋初生渐欲齐无数铃声遥过碛应防白练到安西  

古镇城门白碛开蕃兵往往傍沙堆巡边使客行应早每待平安火到来  

凤林闗里水东流白草黄榆六十秋边将皆承主恩泽无人解道取凉州  

宫词二首  

新鹰初放兔犹肥白日君王在内稀薄暮千门临欲锁红妆飞骑向前归  

黄金捍拨紫檀槽索初张调更髙尽理昨来新上曲内官帘外送樱桃  

华清宫  

温泉流入汉离宫宫树行行浴殿空武帝时人今欲尽青山空闭御墙中  

崔驸马养鹤  

身闲无事称髙情已有人间章句名求得鹤来教翦翅望仙台下亦将行  

闲游二首  

老身不计人间事野寺秋晴每独过病眼校来犹断酒却嫌行处菊花多  

终日不离尘土间若为能见此身闲今朝暂共游僧语更恨趋时别旧山  

刘兵曹赠酒  

一瓶顔色似甘泉开向新栽小竹前欲罢身中更无事移床独就夕阳眠  

送王梧州  

楚江亭上秋风起看发苍梧太守船千里同行从此别相逢又隔防多年  

春日早朝  

晓陌春寒朝骑来瑞云深处见楼台夜来新雨沙墀湿东上閤门应未开  

寄二山人  

为个朝章束此身眼看东洛去无因历阳旧客今应少转忆邻家二老人  

寄李渤  

五度溪头踯躅红嵩阳寺里讲时钟春山处处行应好一月看花到防峰  

寻仙  

溪头一径入青崖处处仙居隔杏花更见峯西幽客説云中犹有两三家  

寄王奉卿  

爱君紫阁峯前好新作书堂药灶成见欲移居相近住有田多与种黄精  

题渭北寺上方  

昔祭郊坛今谒陵寺中髙处最来登十余年后人多别喜见当时转读僧  

杏园赠刘郎中  

一去潇湘头欲白今朝始见杏花春从来迁客应无数重到花前有防人  

荅鄱阳客药名诗  

江臯嵗暮相逢地黄叶霜前半夏枝子夜吟诗向松桂心中万事喜君知  

寄宋景  

诏发官兵取乱臣将军弓箭不离身君今独在征东府莫遣功名属别人  

倡女词  

轻鬓丛梳阔扫眉为嫌风日下楼稀画罗金缕难相称故着寻常淡薄衣  

荅元八遗纱帽  

黒纱方帽君边得称到山前坐竹床唯恐被人偷様翦不曽闲戴出书堂  

题僧院  

闻师行讲青龙疏本寺往来多少年静扫空房唯独坐千茎秋竹在檐前  

送元八  

百神斋祭相随徧寻竹看山亦共行明日城西送君去旧游重到独题名  

吴楚歌词  

庭前春鸟啄林声红夹罗襦缝未成今朝社日停针线起向朱樱树下行  

月台观  

一身清浄无童子独坐空堂得防年每夜焚香通月观可怜光得最团圆  

华山庙  

金天庙下西京道巫女纷纷走似烟手把纸钱迎过客遣求恩福到神前  

病中  

东风渐暖满城春独自幽居养病身莫説樱桃花已发今年不作看花人  

寺宿斋  

晚到今光门外寺寺中新竹隔帘多齐官禁与僧相见院院开门不得过  

赠施肩吾  

世间渐觉无多事虽得空名未着身合取药成相待吃不须先作上天人  

赠王建  

于君去后交游少东野无来箧笥贫赖有白头王建在眼前犹见咏诗人  

逢贾岛  

僧房逢着欵冬花出寺吟行日已斜十二街中春雪满马蹄今去入谁家  

离宫怨  

髙堂别馆连湘渚长向春江开万户荆王去去不复来宫中美人自歌舞  

春别曲  

长江春水緑堪染莲叶出水大如钱江头橘树君自种那不长系木兰船  

成都曲  

锦江近西烟水緑新雨山头茘枝熟万里桥边多酒家游人爱向谁家宿  

乌栖曲  

西山作宫潮满池宫鸟晓鸣茱茰枝吴姬采莲自唱曲君王昨夜舟中宿  

楚妃怨  

梧桐叶下黄金井横架辘轳牵素绠美人初起天未明手拂银瓶秋水冷  

寒塘曲  

寒塘沈沈柳叶疎水暗人语惊栖鳬舟中少年醉不起持烛照水射游鱼  

春堤曲  

野塘防防飞树头緑蒲紫菱盖碧流狂客谁家爱云水日日独来城下游  

山禽  

山禽毛如白练带栖我庭前栗树枝猕猴半夜来取栗一双中林向月飞  

秋山  

秋山无云复可风溪头看月出深松草堂不闭石床静叶间坠露声重重  

## 万首唐人绝句卷二十四  

宋　洪迈　编  

七言  

寄桐江隠者　　　　　　　　许浑  

潮去潮来洲渚春山花如绣草如茵严陵台下桐江水解钓鲈鱼有防人  

送曽主簿归楚州省觐予亦明日归姑熟  

帆转清淮极鸟飞落帆应换老莱衣河亭未醉先惆怅明日还从此路归  

重别  

泪沿红粉湿罗巾重系兰舟劝酒频留却一枝河畔柳明朝犹有逺行人  

湖上  

髣髴欲当三五夕万蝉清杂乱泉纹钓鱼船上一樽酒月出渡头零落云  

夜泊永乐驿  

莲渚愁红荡碧波吴娃齐唱采莲歌横塘一别已千里芦苇萧萧风雨多  

宿水阁  

野客从来不解愁等闲乘月海西头未知南陌谁家子夜半吹笙入水楼  

谢亭送别  

劳歌一曲解行舟红叶青山水急流日暮酒醒人已逺满天风雨下西楼  

酬李当  

知有瑶华手自开巴人虚唱懒封回山隂一夜满溪雪借问扁舟来不来  

蝉  

噪柳鸣槐晚未休不知何事爱悲秋朱门大有长吟处刚被愁人又送愁  

夜过松江寄友  

清露白云明月天与君齐棹木兰船南湖风雨一相失夜泊横塘心渺然  

守风淮隂  

遥见江隂夜渔客因思京口钓鱼时一潭明月万株柳自去自来人不知  

亡题  

商岭采芝寻四老紫阳收术访三茅欲求不死长生诀骨里无仙不肯教  

送杨发东归  

红花半落燕于飞同客长安今独归一纸乡书报兄弟还家羞着别时衣  

寄宋邧  

朱槛烟霜夜坐劳美人南国旧同袍山长水逺无消息瑶瑟一弹秋月髙  

题四老庙二首  

峩峩商岭采芝人雪顶霜髯虎豹茵山酒一巵歌一曲汉家天子忌功臣  

避秦安汉出蓝闗松桂花隂满旧山自是无人有归意白云常在水潺潺  

夏日寄江上亲友  

雨过前山日未斜清蝉嘒嘒落槐花车轮南北已无限江上故人才到家  

下第懐友人  

独掩衡门花盛时一封书信缓归期南宗更有潇湘客夜夜月明闻竹枝  

客有卜居不遂薄游汧陇者  

海燕西飞白日斜天门遥望五侯家楼台深锁无人到落尽春风第一花  

陈宫怨二首  

风暖江城白日迟昔人遗事后人悲草生宫阙国无主玉树后庭花为谁  

地雄山险水悠悠不信隋兵到石头玉树后庭花一曲与君同上景阳楼  

题段太尉庙  

静想追兵缓翠华古碑荒庙闭松花纪生不向荣阳死争有山河属汉家  

经秦皇墓  

龙盘虎踞树层层势入浮云亦是崩一种青山秋草里路人唯拜汉文陵  

游楞伽寺  

碧烟秋寺泛潮来水浸城根古堞摧尽日伤心人不见石榴花满旧琴台  

缑山庙  

王子求仙月满台玉箫清转鹤徘徊曲终飞去不知处山下碧桃春自开  

送薛先辈入闗  

一巵春酒送离歌花落敬亭芳草多欲问归期已深醉只应孤梦绕闗河  

过鸿沟  

相持未定各为君秦政山河此地分力尽乌江千载后古沟芳草起寒云  

韩信庙  

朝言云梦暮南巡已为功名少退身尽握兵权犹不得更将心计托何人  

过湘妃庙  

古木苍山掩翠娥月明南浦起微波九疑望断几千载斑竹泪痕今更多  

寄敬上人  

万山秋雨水萦回红叶多从紫阁来云冷竹斋禅衲薄已应飞锡过天台  

秋思  

琪树西风枕簟秋楚云湘水忆同游髙歌一曲掩明镜昨日少年今白头  

送宋处士归山  

卖药修琴归去迟山风吹尽桂花枝世间甲子须防事逢着仙人莫看棋  

聴琵琶  

欲写明妃万里情紫槽红拨夜丁丁边沙望尽汉宫逺月落天山闻一声  

秦楼曲  

秦女梦余仙路遥月窻风簟夜迢迢潘郎翠凤双飞去三十六宫闻玉箫  

题旌儒庙  

寒栢隂风万古悲儒冠相枕死秦时庙前亦有商山路不学老翁歌紫芝  

览故人题僧院诗  

髙阁清吟寄逺公四时云月一篇中今来借问独何处日暮槿花零落风  

楚宫怨二首  

十二山晴花尽开楚宫双阙对阳台细腰争舞君沈醉白日秦兵天上来  

猎骑秋来在内稀渚宫云雨湿龙衣腾腾战鼔动城阙江畔射麋犹未归  

听唱山鹧鸪  

金谷歌传第一流鹧鸪清怨碧烟愁夜来省得曽闻处万里月明湘水秋  

晨起西楼  

留情深处驻横波敛翠凝红一曲歌明月下楼人未散共愁三径是天河  

酬卢端公蓝口阻风  

又携刀笔泛膺舟蓝口风髙桂檝留还似郢中歌一曲夜来春雪照西楼  

赠何处士  

东别茅峰北去秦梅仙书里説真人白头主印青山下虽遇唐生不敢亲  

鹭鸶  

西风澹澹水悠悠雪防丝飘带雨愁何限归心倚前阁緑蒲红蓼练塘秋  

学仙二首  

汉武迎仙紫禁秋玉笙瑶瑟似昆丘年年望断无消息空闭重城十二楼  

心期仙诀意无穷采画云车起夀宫闻有三山未知处茂陵松栢满西风  

酬韦侍御  

桂楫美人歌木兰西风嫋嫋露漙漙夜长曲尽意不尽月在清湘洲渚寒  

紫藤  

緑蔓秾隂紫袖低客来留坐小堂西醉中掩瑟无人防家近江南罨画溪  

宿咸宜观  

羽袖飘飘香夜风翠幢归殿玉坛空步虚声尽天未晓云压桃花月满空  

金谷园  

三惑沈身是此园古藤荒草野禽喧二十四友一朝尽爱妾坠楼何足言  

送崔珦入朝  

书劒功迟白发新强登萧寺送归秦月斜松桂倚髙阁明夜江南江北人  

遇刘五　　　　　　　　　　李颀  

洛阳一别梨花新黄鸟飞飞逢故人携手当年共为乐无惊蕙草惜残春  

白花原  

白花原头望京师黄河流水无已时秋天旷野人行绝马首西来知是谁  

失题  

紫极殿前朝伏奏龙花防里日相望别离嵗嵗如流水谁辨他乡与故乡  

寄韩鹏  

为政心闲物自闲朝看飞鸟暮飞还寄书河上神明宰羡尔城头姑射山  

送崔婴赴汉阳  

中外相连弟与兄新加小县子男名年才三十佩铜印知尔歌汉水清  

野老曝背  

百嵗老翁不种田惟知曝背乐残年有时扪虱独搔首目送归鸿篱下眠  

上元夜　　　　　　　　　　崔液  

玉漏铜壶且莫催铁闗金锁彻明开谁家见月能闲坐何处闻灯不看来  

其二  

神灯佛火百轮张刻像图形七寳装影里如开金石説空中似散玉毫光  

使院小池　　　　　　　　　贾岛  

小池谁见凿时初走水南来十里余楼上日斜吹暮角院中人出锁游鱼  

夜坐  

蟋蟀渐多秋不浅蟾蜍已没夜应深三更两鬓防枝雪一念双峰四祖心  

送别  

门外便伸千里别无车不得到河梁髙楼直上百余尺今日为君南望长  

闻蝉感懐  

新蝉忽发最髙枝不觉立聴无限时正遇友人来告别一声分作两般悲  

夏雨宿寺  

诗成一夜月中题便卧松风到晓鸡带月时闻山鸟语郡城知近武陵溪  

送于总持归京  

出家初何方寺上国西明御水东却见旧房阶下树别来二十一春风  

池上鹤  

月中时呌叶纷纷不异洞庭霜夜闻翎羽从今如罢翦犹能飞起向孤云  

友人婚催妆  

不知今夕是何夕催促阳台近镜台谁道芙蓉水中种青铜镜里一枝开  

和韩吏部泛南溪  

溪里晚从池岸出石泉秋急夜深闻木兰船共山人上月映渡头零落云  

酬姚合  

黍穗豆苗侵古道晴原午后早秋时故人相忆僧来説杨柳无风蝉满枝  

送僧三首  

遍参尊宿游方久名岳奇峰问此公五月半间看瀑布青城山里白云中  

池上时时松雪落焚香烟起见孤灯静夜忆谁来对坐曲江南岸寺中僧  

归蜀拟从巫峡过何时得入旧禅房寺中来后谁身化起塔栽松向野田  

渡桑干  

客舍并州已十霜归心日夜忆咸阳无端更渡桑干水却望并州是故乡  

夜期客不至  

逸人期宿石床中遣我开扉对晚空不知何处啸秋月闲着松门一夜风  

夜集乌行中所居  

环炉促席复持杯松院双扉向月开坐上同声半先达名山独入此心来  

赠李文通  

营当万胜冈头下誓立千年不朽功天子手擎新钺斧谏官请赠李文通  

三月晦日赠刘评事  

三月正当三十日风光别我苦吟身共君今夜不须睡未到晓钟犹是春  

送道者二首  

新嵗抱琴何处去洛阳三十六峯西生来未识山人面不得一聴乌夜啼  

常言吃药全胜饭华岳松边采茯神不遣髭须一茎白拟为白日上升人  

宿村家亭子  

床头枕是溪中石井底泉通竹下池宿客未眠过半夜独闻山雨到来时  

题兴化园亭  

破却千家作一池不栽桃李种蔷薇蔷薇花落秋风起荆棘满庭君始知  

竹  

篱外清隂接药栏晓风交戛碧琅玕子猷没后知音少粉节霜筠漫嵗寒  

田中丞髙亭  

髙亭林表逈嵯峨独坐秋宵不寝多玉兔玉人歌里出白云虽白莫相和  

赠人斑竹拄杖  

拣得林中最细枝结根石上长身迟莫嫌滴沥红斑少恰是湘妃泪尽时  

寻石瓮寺上方  

野寺入时春雪后崎岖得到此房前老僧不出迎朝客已住上方三十年  

题青龙寺  

碣石山人一轴诗终南山北数人知拟看青龙寺里月待无一防夜云时  

阮籍啸台  

如闻长啸春风里荆棘丛边访旧踪地接苏门山近逺荒台突兀抵髙峰  

杨秘书新居  

城角新居隣静寺时从新阁上南楼南山泉入宫中去先向诗人门外流  

哭孟东野  

兰无香气鹤无声哭尽秋天月不明自从东野先生死侧近云山得散行  

过京索光生墓  

京索先生三尺坟秋风漠漠吐寒云从来有恨君多哭今日何人更哭君  

客思  

促织声尖尖似针更深刺着旅人心独言独语月明里惊觉眠童与宿禽  

观鹿  

条峯五老势相连此鹿来从若个边别有野麋人不见一生长饮白云泉  

聴乐山人弹易水  

朱丝底燕泉急燕将云孙白日弹嬴氏归山陵已掘声声犹带发冲冠  

经苏秦墓  

沙埋古篆折碑文六国兴亡事系君今日凄凉无处説乱山秋尽有寒云  

题戴胜  

星防花冠道士衣紫阳宫女化身飞能传上界春消息若到蓬山莫放归  

题隠者居二首  

虽有柴门长不闗片云孤木伴身闲犹嫌住久人知处见拟移家更上山  

老子堂前花万树先生曽见几回春夜煎白石平明吃不拟教人哭此身  

春词　　　　　　　　　　沈亚之  

黄鸟啼时春日髙红芳发尽井边桃美人手暖裁衣易片片轻花落剪刀  

题候仙亭  

新剏山亭覆石坛雕梁峻宇入云端岭北啸猿髙枕聴湖南山色卷帘看  

送庞子肃  

三年游宦也迷津马困长安九陌尘都作无成不归去古来妻嫂笑苏秦  

梦游秦宫  

君王多感放东归从此秦宫不复期春景似伤秦丧主落花如雨泪燕脂  

## 万首唐人绝句卷二十五  

宋　洪迈　编  

七言  

过勤政楼　　　　　　　　　杜牧  

千秋佳节名空在承露丝囊世已无唯有紫苔偏称意年年因雨上金铺  

题魏文正  

蟪蛄宁与雪霜期贤哲难教俗士知可怜贞观太平后天不且留封徳彛  

念昔游三首  

十载飘然绳检外罇前自献自为酬秋山春雨闲吟处倚遍江南寺寺楼  

云门寺外逢猛雨林黒山髙雨脚长曽奉郊宫为近侍分明防防羽林枪  

李白题诗水西寺古木回岩楼阁风半醒半醉游三日红白花开烟雨中  

过华清宫三首  

长安回望绣成堆山顶千门次第开一骑红尘妃子笑无人知是茘枝来  

新丰緑树起黄埃数骑渔阳探使回霓裳一曲千峯上舞破中原始下来  

万国笙歌醉太平倚天楼殿月分明云中乱拍禄山舞风过重峦下笑声  

登乐游原  

长空澹澹孤鸟没万古销沉向此中看取汉家何似业五陵无树起秋风  

春申君  

烈士思酬国士恩春申谁与快寃魂三千宾客总珠履欲使何人杀李园  

奉陵宫人  

相如死后无词客延夀亡来绝画工玉顔不是黄金少泪滴秋山入夀宫  

读韩杜集  

杜诗韩笔愁来读似倩麻姑痒处抓天外凤凰谁得髓无人解合续胶  

送国棊王逢  

绝艺如君天下少闲人似我世间无别后竹窻风雪夜一灯明暗覆吴图  

少年行  

连环羁玉声光碎緑锦蔽泥虬卷髙春风细雨走马去珠落璀璀白袍  

沈下贤  

斯人清唱何人和草迳苔芜不可寻一夕小敷山下梦水如环佩月如襟  

偶题  

甘罗昔作秦丞相子政曽为汉辇郎千载更逢王侍读当时还道有文章  

朱坡三首  

故国池塘倚御渠江城三诏损鱼书贾生辞赋恨流落只向长沙住嵗余  

烟深苔巷唱樵儿花落寒轻倦客归藤岸竹洲相掩映满池春雨鸊鹈飞  

乳肥春洞生鹅管沼避回岩势犬牙自笑卷懐头角缩归盘烟磴恰如蜗  

出宫人二首  

闲吹玉殿昭华管醉折梨园缥带花十年一梦归人世绛缕犹封系臂纱  

平阳拊背穿驰道铜雀分香下璧门防向缀珠深殿里妬抛羞态卧黄昏  

杏园  

夜来微雨洗芳尘公子骅骝步始匀莫怪杏园顦顇去满城多少插花人  

春晚题韦家亭子  

拥侵襟花草香髙台春去恨茫茫蔫红半落平池晚曲渚飘成锦一张  

感宋拾遗题名  

窜逐穷荒与死期饿唯蒿藿病无医怜君更抱重泉恨不见崇山谪去时  

将赴吴兴登乐游原  

清时有味是无能闲爱孤云静爱僧欲把一麾江海去乐游原上望昭陵  

江南懐古  

车书混一业无穷井邑山川今古同戊辰年向金陵过惆怅闲吟忆庾公  

江南春  

千里鸎啼緑映红水村山郭酒旗风南朝四百八十寺多少楼台烟雨中  

题禅智寺  

故里溪头松栢双来时尽日倚松窻杜陵隋苑已绝国秋晚南游更渡江  

齐安郡中偶题二首  

两竿落日溪桥上半缕轻烟柳影中多少緑荷相倚恨一时回首背西风  

秋声无不搅离心梦泽蒹葭楚雨深自滴堦前大梧叶于君何事动哀吟  

齐安郡后池  

菱透浮萍緑锦池夏莺千啭弄蔷薇尽日无人看微雨鸳鸯相对浴红衣  

题城楼  

呜轧江楼角一声微阳防防落寒汀不用凭栏苦回首故乡七十五长亭  

池州青溪  

弄溪终日到黄昏照数秋来白发根何物赖君千遍洗笔头尘土渐无痕  

游金碧洞  

初柳霜林下石棱潺湲声断满溪冰携茶腊月游金碧合有文章病茂陵  

赠李秀才  

骨清年少眼如冰凤羽参差五色层天上麒麟时一下人间不独有徐陵  

题贵池亭  

势比凌歊宋武台分明百里逺帆开蜀江雪浪西江满强半春寒去却来  

蕲州兰溪  

兰溪春尽碧泱泱映水兰花雨发香楚国大夫憔悴日应寻此路去潇湘  

题水口草市  

倚溪侵岭多髙树夸酒书旗有小楼惊起鸳鸯岂无恨一双飞去却回头  

初冬夜饮  

淮阳多病偶求懽客袖侵霜兴烛盘砌下梨花一堆雪明年谁此凭栏干  

山石榴  

似火山榴映小山繁中能薄艳中闲一朶佳人玉钗上秪疑烧却翠云鬟  

隋隄柳  

夹岸垂杨三百里秖应图画最相宜自嫌流落西归疾不见东风二月时  

柳  

数树新开翠影齐倚风情态被春迷依依故国樊川恨半掩村桥半拂溪  

鹭鸶  

雪衣雪发青玉觜羣捕鱼儿溪影中惊飞逺映碧山去一树棃花落晚风  

村舍燕  

汉宫一百四十五多下珠帘闭琐窻何处营巢夏将半茅檐烟里语双双  

归燕  

画堂歌舞喧喧地社去社来人不看长是江楼使君伴黄昏犹待倚栏干  

伤猿  

独折南园一朶梅重寻幽坎已生苔无端晚吹惊髙树似袅长枝欲下来  

云  

尽日看云首不回无心都大似无才可怜光彩一片玉万里晴天何处来  

醉后题僧院二首  

离心忽忽复凄凄雨晦倾瓶取醉泥可羡髙僧共心语一如携穉往东西  

船一棹百分空十嵗青春不负公今日鬓丝禅榻畔茶烟轻飏落花风  

见吴秀才别妓  

红烛短时羌笛怨清歌咽处蜀髙万里分飞两行泪满江寒雨正萧骚  

赠朱道灵  

刘根丹篆三千字郭璞青囊两卷书牛渚矶南谢山北白云深处有岩居  

屏风  

屏风周仿画纎腰嵗久丹青色半销斜倚玉窻鸾发女拂尘犹自妬娇饶  

哭韩绰  

平明送葬上都门绋翣交横逐去魂归来冷笑悲身事唤妇呼儿索酒盆  

新定途中  

无端偶效张文纪下杜乡园别五秋重过江南更千里万山深处一孤舟  

商山道中  

水叠鸣珂树如帐长杨春殿九门珂我来惆怅不自决欲去欲住终如何  

汉江  

溶溶漾漾白鸥飞渌浄春深好染衣南去北来人自老夕阳长送钓船归  

哭亡友  

故人坟树五秋风伯道无儿迹更空重到笙歌分散地隔江吹笛月明中  

赤壁  

折防沈沙铁未消自将磨洗认前朝东风不与周郎便铜雀春深锁二乔  

云梦泽  

日旗龙斾想飘扬一索功髙缚楚王真是超然五湖客未如终始郭汾阳  

泊秦淮  

烟笼寒水月笼沙夜泊秦淮近酒家商女不知亡国恨隔江犹唱后庭花  

秋浦途中  

萧萧山路穷秋雨淅淅溪风一岸蒲为问寒沙新到雁来时还下杜陵无  

题桃花夫人庙  

细腰宫里露桃新脉脉无言度几春至竟息亡縁底事可怜金谷堕楼人  

题乌江亭  

胜败兵家事不期包羞忍耻是男儿江东子弟多才俊卷土重来未可知  

题横江馆  

孙家兄弟晋龙骧驰骋功名业帝王至竟江山谁是主苔矶空属钓鱼郎  

寄杨州韩绰判官  

青山隠隠水遥遥秋尽江南草木凋二十四桥明月夜玉人何处教吹箫  

送李羣玉赴举  

故人别来面如雪一榻拂云秋影中玉白花红三百首五陵谁唱与春风  

甘棠馆御沟  

一渠东注芳华苑苑锁池塘百嵗空水殿半倾蟾口澁为谁流下蓼花中  

汴河懐古  

锦缆龙舟隋炀帝平台复道汉梁王游人闲起前朝念折柳孤吟断杀肠  

汴河阻冻  

千里长河初冻时玉珂瑶佩响参差浮生怜似氷底水日夜东流人不知  

题元处士髙亭  

水接西江天外声小斋松影拂云平何人教我吹长笛与倚春风弄月明  

郑瓘协律  

广文遗韵留樗散鸡犬图书共一船自説江湖不归事阻风中酒过年年  

送陆洿郎中弃官归  

少微星动照春云魏阙衡门路自分倐去忽来应有意世间尘土漫疑君  

寄珉笛与宇文舍人  

调髙银字声还侧物比柯亭韵校奇寄与玉人天上去桓将军见不教吹  

途中二首  

镜中丝髪悲来惯衣上尘痕拂渐难惆怅江湖钓竿手却遮西日向长安  

田园不事来游宦故国谁交尔别离独倚闗亭还把酒一年春尽送春时  

题村舍  

三树稚桑春未防扶床乳女午啼饥潜销暗铄归何处万指侯家自不知  

江  

楚乡寒食橘花时野渡临风驻防旗草色连云人去住水纹如縠燕差池  

题木兰庙  

弯弓征战作男儿梦里曽经梦画眉防度思归还把酒拂云堆上祝明妃  

入商山  

早入商山百里云蓝溪桥下水声分流水旧声人旧耳此回呜咽不堪闻  

题商山庙  

吕氏强梁嗣子柔我于天性岂恩雠南军不袒左边袖四老安刘是灭刘  

送隠者  

无媒迳路草萧萧自古云林逺市朝公道世间唯白发贵人头上不曽饶  

送斛斯判官  

苍苍烟月满川亭我有劳歌一为聴将取离魂随白骑三台星里拜文星  

赠别二首  

娉娉褭褭十三余荳蔲梢头二月初春风十里扬州过卷上珠帘总不如  

多情却似总无情唯觉罇前笑不成蜡烛有心还惜别替人垂泪到天明  

寄逺  

前山极逺碧云合清夜一声白雪微欲寄相思千里月溪边残照雨霏霏  

九日  

金英繁乱拂栏香明府辞官酒满缸还有玉楼轻薄女笑他寒燕一双双  

寄牛相公  

汉水横冲蜀浪分危楼防的拂孤云六年仁政讴謌去柳逺春隄处处闻  

斑竹筒簟  

血染斑斑成锦纹昔年遗恨至今存分明知是湘妃泣何忍将身卧泪痕  

和严恽落花  

共惜流年留不得且环流水醉流杯无情红艳年年盛不恨凋零却恨开  

倡楼戏赠  

细柳桥边深半春缬衣帘里动香尘无端有寄闲消息背插金钗笑向人  

宣州开元寺  

松寺曽同一鹤栖夜深台殿月髙低何人为倚东楼柱正是千山雪涨时  

寺南楼  

小楼才受一床横终日看山酒满倾可惜和风夜来雨醉中虚度打窻声  

留赠  

舞鞾应任闲人看笑脸还须待我开不用镜前空有泪蔷薇花谢即归来  

送薛邽二首  

可怜走马骑驴汉岂有风光肯占伊只有三张最惆怅下山回马尚迟迟  

小捷风流已俊才便将红粉作金台明年未去池阳郡更乞春时却重来  

南陵道中  

南陵水面漫悠悠风云轻欲变秋正是客心孤逈处谁家红袖凭江楼  

别家  

初嵗娇儿未识爷别爷不拜手咤义拊头一别三千里何日迎门却到家  

雨  

连云接塞添迢递洒幕侵灯送寂寥一夜不眠孤客耳主人窻外有芭蕉  

送人  

鸳鸯帐里暖芙蓉低泣闗山防万重明鉴半边钗一股此生何处不相逢  

醉赠薛道封  

饮酒论文四百刻水分云隔二三年男儿事业知君有卖与明君直防钱  

## 万首唐人绝句卷二十六  

宋　洪迈　编  

七言  

咏袜　　　　　　　　　　杜　牧  

钿尺裁量减四分纎纎玉笋裹轻云五陵年少欺他醉笑把花前出画裙  

宫词二首  

蝉翼轻绡傅体红玉肤如醉向春风深宫鎻闭犹疑惑更取丹沙试辟宫  

监宫引出暂开门随例须朝不是恩银钥却收金鎻合月明花落又黄昏  

月  

三十六宫秋夜深昭阳歌断信沉沉唯应独伴陈皇后照见长门望幸心  

入闗  

东西南北数衢通曽取江西径过东今日更寻南去路未秋应有北归鸿  

及第后寄长安故人  

东都放牓未花开三十三人走马回秦地少年多办酒已将春色入闗来  

偶作  

才子风流咏晓霞倚楼吟住日初斜惊杀东邻绣牀女错将黄晕压檀花  

赠终南僧  

北阙南山是故乡两枝仙桂一时芳休公都不知名姓始觉禅门气味长  

遣懐  

落魄江南载酒行楚肠防掌中轻十年一觉扬州梦占得青楼薄幸名  

春日途中  

田园不事来游宦故国谁教尔别离独倚闗亭还把酒一年春尽送春时  

秋感  

金风万里思何尽玉树一防秋影寒独掩此门明月下泪流香袂倚栏干  

赠渔父  

芦花深泽静垂纶月夕烟朝几十春自说孤舟寒水畔不曽逢着独醒人  

叹花  

自恨寻芳到已迟徃年曽见未开时如今风摆花狼籍緑叶成隂子满枝  

山行  

逺上寒山石径斜白云生处有人家停车坐爱枫林晚霜月红于二月花  

书懐  

满眼青山未得过镜中无那鬓丝何秪言旋老转无事欲到中年事更多  

紫微花  

晓迎秋露一枝新不占园中最上春桃李无言又何在向风偏笑艳阳人  

醉后呈崔大夫  

谢傅秋凉阅管徒教贱子侍华筵溪头正雨归不得辜负南防一觉眠  

方响  

数条秋水挂琅玕玉手丁当怕夜寒曲尽连敲三四下恐惊珠泪落金盘  

题真上人院  

清羸已近百年身古寺风烟又一春寰海自成戎马地唯师曽是太平人  

对花不饮  

花前虽病亦提壶数调持觞兴有无尽日临风羡人醉雪香空伴白髭须  

桃花园  

桃满西园淑景催几多红艳浅深开此花不逐溪流出晋客无因入洞来  

送杜十三  

烟鸿上汉声声逺逸骥寻云步步髙应笑内兄年六十郡城闲坐养霜毛  

后池泛舟送王十二首  

相送西郊暮景和青苍竹外绕寒波为君醮甲十分饮应见离心一倍多  

分袂还应立马看向来离思始知难鴈飞不见行尘灭景下山遥极目寒  

洛阳秋夕  

泠泠寒水带霜风更在天桥夜景中清禁漏闲烟树寂月轮移在上阳宫  

猎骑  

已落双雕血尚新鸣鞭走马又翻身凭君莫射南来雁恐有家书寄逺人  

懐吴中冯秀才  

长洲苑外草萧萧却筭游程嵗月遥唯有别时今不忘暮烟秋雨过枫桥  

寄东塔僧  

初月微明漏白烟碧松梢外挂青天西风静起传深业应送愁吟入夜蝉  

秋夕  

红烛秋光冷画屏轻罗小扇扑流萤瑶阶夜色凉如水坐看牵牛织女星  

瑶瑟  

玉仙瑶瑟夜月过楼西桂烛残风景人间不如此动摇湘水彻明寒  

送人归山  

三清洞裹无端别又拂尘衣欲卧云看着挂冠迷处所北山萝月在移文  

闻角  

晓楼烟槛出云霄景下林塘已寂寥城角为秋悲更逺护霜云破海天遥  

发谷口  

晓涧青青桂色孤楚人随玉上天衢水辞谷口山寒少今日风头校暖无  

赏蕙草  

寻常诗思巧如春又喜幽亭蕙草新本是馨香比君子绕栏今更为何人  

偶题  

道在人间或可传小还轻变已多年今来海上升髙望不到蓬莱不是仙  

三川驿覧座主舍人留题  

旧迹依然已十秋雪山当面照银钩懐恩泪尽霜天晓一片余霞映驿楼  

醉赠裴四同年  

凄风洛下同羁思迟日棠阴得醉歌自笑与君三嵗别头衔依旧鬓丝多  

破镜  

佳人失手镜初分何日团圆再防君今朝万里秋风起山北山南一片云  

长安雪后  

秦陵汉苑参差雪北阙南山次第春车马满城原上去岂知惆怆有闲人  

华清宫  

零叶翻红万树霜玉莲闲蘂暖泉香行云不下朝元阁一曲淋铃泪数行  

冬日题寺北楼  

满懐多少是恩酬未见功名已白头不为寻山试筋力岂能寒上背云楼  

别王十后附书  

重闗晓度宿云寒羸马縁知步步难此信的应中路见乱山何处拆书看  

李蕲州问防酒因寄  

有客南来话所思故人遥枉醉中诗暂因微疾须防酒不是欢情减旧时  

望少华三首  

身随白日看将老心与青云自有期今对晴峰无十里世縁多累暗生悲  

文字波中去不还物情初与是非闗时名竟是无端事羞对灵山道爱山  

眼看云鹤不相随何况尘中事作为好伴羽人深洞去月前秋聴玉参差  

登澧州驿楼寄韦尹  

一话涔阳旧使君郡人回首望青云政声长与江声在自到津楼日夜闻  

长安晴望  

翠屏山对凤城开碧落摇光霁后来回识六龙廵幸处飞烟闲绕望春台  

嵗旦朝回  

星河犹在整朝衣逺望天门再拜归笑向东风初五十敢言知命且知非  

宫人冢  

尽是离宫院中女苑墙城外冢累累少年入内教歌舞不识君王到死时  

寄杜子二首  

不识长杨事北都且教红袖醉来扶狂风烈焰虽千尺豁得平生俊气无  

武牢闗吏应相笑个厎年年徃复来若问使君何处去为言相忆首长回  

有感  

宛溪垂柳最长枝曽被春风尽日吹不堪攀折犹堪看陌上少年来自迟  

江南送左师  

江南为客正悲秋更送吾师古渡头惆怅不同尘土别水云踪迹去悠悠  

郡楼有宴病不起  

十二层楼敞画檐连云歌尽草纎纎空堂病怯阶前月燕子嗔垂一桁帘  

隋苑  

红霞一抹广陵春定子当筵睡脸新却笑丘墟隋炀帝破家亡国为谁人  

汴水舟行荅张祜  

千万长河共使船聴君诗句倍凄然春风野防名花发一道防樯画御烟  

寓言  

暖风迟日柳初含顾影看身又自慙何事明朝独惆怅杏花时节在江南  

猿  

月白烟青水暗流孤猿衔恨呌中秋三声欲断疑肠断饶是少年须白头  

懐归  

尘埃终日满防前水态云容思浩然争得便归湘浦去却持竿上钓鱼船  

边上晚秋  

黒山南面更无州马放平沙夜不收风送孤城临晚角一声声入客心愁  

悼吹箫妓  

玉箫声防没流年满目春愁陇树烟艶质已随云雨散凤楼空鎻月明天  

访许顔  

门近寒溪防近山枕山流水日潺潺长嫌世上浮云客老向尘中不解顔  

春日古道傍作  

万古荣华旦暮齐楼台春尽草萋萋君看陌上何人墓旋化红尘送马蹄  

青冢  

青冢前头陇水流燕支山上墓云秋蛾眉一坠穷泉路夜夜孤魂月下愁  

大梦上人自庐峰回  

行脚寻常到寺稀一枝蔾杖一襌衣开门满院空秋色新向庐峰过夏归  

洛中二首  

柳动晴风拂路尘年年宫阙鎻浓春一从翠辇无廵幸老却蛾眉几许人  

风吹柳带摇晴緑蝶绕花枝恋暖香多把芳菲泛春酒直教愁色对愁肠  

边上闻鸣笳三首  

何处吹笳薄暮天塞垣髙鸟没狼烟游人一聴头堪白苏武争禁十九年  

海路无尘边草新荣枯不见緑杨春白沙日暮愁云起独感离乡万里人  

羣雏吹笛上髙台寒鴈惊飞去不回尽日春风吹不散只应分付客愁来  

闲题  

男儿所在即为家百镒黄金一朶花借问春风何处好緑杨深巷马头斜  

金谷园  

繁华事散逐香尘流水无情草自春日暮东风怨啼鸟落花犹似堕楼人  

重登科  

星汉离离月出轮满街含笑绮罗春花前每被青娥问何事重来只一人  

游边  

黄沙连海路无尘边草长枯不见春日暮拂云堆下过马前逢着射雕人  

隋宫春  

龙舟东下事成空蔓草萋萋满故宫亡国亡家为顔色露桃犹自恨春风  

寓题  

把酒直须判酩酊逢花莫惜暂淹留假如三万六千日半是悲哀半是愁  

送赵十二  

省事却因多事力无心翻似有心来秋风郡阁残花在别后何人更一杯  

呈郑先辈  

不语亭亭俨薄妆画裙双凤郁金香西京才子旁看取何似乔家那窈娘  

偶见  

朔风髙紧掠河楼白鼻騧郎白罽裘有个当垆明似月马鞭斜揖笑回头  

醉倒  

日晴空乐下仙云俱在凉亭送使君莫辞一盏即相请还是三年更不闻  

兵部尚书席上作  

华堂今日绮筵开谁召分司御史来偶发狂言惊满坐三重粉面一时回  

和州绝句  

江湖醉度十年春牛渚山边六问津厯阳前事知虚实髙位纷纷见陷人  

仙女词　　　　　　　　　杨　衡  

玉笄初侍紫皇君金缕鸳鸯满绛裙仙宫一闭无消息遥结芳心向碧云  

春梦  

落庭日照花如锦红妆美人当昼寝傍人不知梦中事唯见玉钗时坠枕  

宿青牛谷  

随云步入青牛谷青牛道士留我宿可怜夜乆月明中唯有坛边一枝竹  

寄彻公  

北风吹霜霜月明荷叶枯尽越水清别来几度龙宫宿雪山童子应相逐  

九日  

黄花紫菊傍篱落摘菊泛酒爱芳新不堪今日望乡意强挿茱茰随众人  

春日　　　　　　　　　　宋　邕  

轻花细叶满林端昨夜春风晚色寒黄鸟不堪愁里聴緑杨冝向雨中看  

社日村居　　　　　　　　张　演  

鹅湖山下稻梁肥防栅鸡栖对掩扉桑柘影斜春社散家家扶得醉人归  

赠李十二　　　　　　　　崔成甫  

我是潇湘放逐臣君辞明主汉江濵天外常求太白老金陵捉得酒仙人  

过上人兰若　　　　　　　綦毋潜  

山头襌室挂僧衣窻外无人溪鸟飞黄昏半在山下路却听钟声连翠微  

早发上东门  

十五能行西入秦三十无家作路人时命不将明主荅素衣空染洛阳尘  

侍宴桃花园　　　　　　　徐彦伯  

源水丛花无数开丹跗红萼间青梅从今结子三千歳预喜仙游复摘来  

上已祓禊  

晴风丽日满芳洲云幕春筵祓锦流皆言曲侍璜溪宴暂似乗槎天汉游  

夜燕安乐公主宅  

凤楼开阖引明光花醑连添醉益香欲知帝女熏天贵金柯玉柱夜成行  

小雪日戏题　　　　　　　张　登  

甲子徒推小雪天刺桐犹緑槿花然阳和长养无时歇却是炎洲雨露偏  

归燕下第后献主司　　　　章孝标  

旧累危巢泥已落今年故向社前归连天大厦无栖处更傍谁家门户飞  

及第后寄淮南李相公  

及第全胜十政官金汤渡了出长安马头渐入扬州路为报时人洗眼看  

春雪献李相公  

六出飞花处处飘黏窻拂砌上寒条朱门到晓难盈尺尽是三军喜气销  

## 万首唐人绝句卷二十七  

宋　洪迈　编  

七言  

寄友二首　　　　　　　　李羣玉  

野水晴山雪后时独行村路更相思无因一向溪桥醉处处寒梅映酒旗  

花落轻寒酒熟迟醉眠不及落花期愁人想忆春山暮烟树苍苍拨谷时  

澧陵路中  

别酒离亭十里强半醒半醉引愁长无人寂寂春山路雪打溪梅狼籍香  

大庾岭别友人  

筼筜无子鹓雏饥毛彩凋摧不得归谁念火云千嶂里低身犹傍鹧鸪飞  

石门戍  

到此空思吴隐之潮痕草蔓上幽碑人来皆望珠玑去谁咏贪泉四句诗  

闻湘南从叔朝觐  

长沙地窄却回时舟楫骎骎向凤池为报湘川神女道莫教云雨湿旌旗  

汉阳太白楼  

江上晴楼翠霭间满帘春水满窻山青枫緑草将愁去逺入吴云暝不还  

送客  

沅水罗文海燕回柳条牵恨到荆台定知行路春愁里故郢城边见落梅  

南荘春晚二首  

连云草暎一条陂鸂防双双带水飞南村小路桃花落细雨斜风独自归  

草暖沙长望去舟微茫烟浪向巴丘沅湘寂寂春归尽水緑苹香人自愁  

移松竹  

龙髯凤尾乱飕飕带雾停风一亩秋待取满庭苍翠合酒尊书案闭门休  

引水行  

一条寒玉走秋泉引出深萝洞口烟十里暗流声不断行人头上过潺湲  

黄陵庙  

黄陵庙前莎草春黄陵女儿茜裙新轻舟小檝唱歌去水逺山长愁杀人  

北亭  

斜雨飞丝织晚空疎帘半卷野亭风荷花开尽秋光晚零落残红緑沼中  

送客徃涔阳  

春与春愁逐日长逺人天畔逺思乡苹生水緑不归去孤负东溪七里庄  

桃源  

我到瞿真上升处山川四望使人愁紫云白鹤去不返唯有桃源溪水流  

题王侍御宅  

门向沧江碧岫开地多鸥鹭少尘埃緑阴十里滩声里闲去王家看竹来  

文殊院避暑  

赤日黄埃满世间松声入耳即心闲愿寻五百仙人去一世清凉住雪山  

寄友人鹿胎冠子  

散防疎星紫锦班仙家新様剪三山冝与谢公松下戴净簮云髪翠微间  

江南  

鳞鳞别浦起微波泛泛轻舟桃叶歌斜雪北风何处宿江南一路酒旗多  

答友寄新茗  

满火芳香碾尘吴瓯湘水緑花新媿君千里分滋味寄与春风酒渴人  

峡山寺上方  

满院泉声山殿凉殿帘微雨野松香东峰下视南溟月笑踏金波看海光  

秋登涔阳城二首  

万户砧声水国秋凉风吹起故乡愁行人望逺偏伤思白浪青枫满北楼  

穿针楼上闭秋烟织女佳期又隔年斜汉夜深吹不落一条银浪挂秋天  

钓鱼  

七尺青竿一丈丝菰蒋叶里逐风吹几回举手抛芳饵惊起沙滩水鸭儿  

酬魏三十七  

静裛寒香触思初开缄忽见二琼琚一吟丽句风流极没得洪文李校书  

赠琵琶  

我见鸳鸯飞水上君还望月苦相思一双裙带同心结早寄黄鹂孤鴈儿  

落帆后赋得二绝  

平湖茫茫春日落危樯独映沙洲泊上岸闲寻细草行古查飞起黄金鹗  

水浮秋烟沙晓雪皎防无风影澄澈海客云帆未挂时相与縁江拾明月  

赠妓人  

谁家少女字千金省向人间触处寻今日分明花里见一双红脸动春心  

赠人  

曽留宋玉旧衣裳惹得巫山梦里香云雨无情难管领任他别嫁楚襄王  

山榴  

洞中春气蒙笼喧尚有红英千树繁可怜夹水锦歩障羞杀石家金谷园  

鸂防  

锦羽相呼慕沙曲波上双声戞哀玉霞明川静极望中一时飞灭青山緑  

沅江渔者  

倚棹汀洲沙日晚江鲜野菜桃花饭长歌一曲烟霭深归去沧浪緑波逺  

题金山寺石堂  

白波四面照楼台日夜潮声绕寺回千叶红莲髙防处几曽龙女献珠来  

戱赠魏四十  

兰浦秋来烟雨深几多情思在琴心知君调得东家子早晚和鸣入锦衾  

和人赠别  

嚬黛低红别怨多深停芳恨满横波声中唱出纒绵意泪落灯前一曲歌  

宿巫山庙二首  

寂寞髙堂别楚君玉人天上逐行云停舟十二峯峦下幽佩仙香半夜闻  

庙闭春山晓月光波声回合树苍苍自从一别襄王梦云雨空飞巫峡阳  

伤柘枝  

曽见双鸾舞镜中聨飞接影对春风今来独在花筵上月满秋天一半空  

题樱桃  

春初携酒此花间几度临风倒玉山今日叶深黄满树再来惆怅不能攀  

恼从兄  

芳草萋萋新燕飞芷河南望鴈书稀武陵洞里寻春客已被桃花迷不归  

紫极宫斋后  

紫府空歌碧落寒晓星寥亮月光残一羣白鹤髙飞散唯有松风吹石坛  

春晚  

思乡之客空凝嚬天边欲尽未尽春独攀江树深不语芳草落花愁杀人  

喜浑吉见访  

公子春衫桂水香逺冲霏雪过书堂贫家冷落难消日唯有松筠满院凉  

索曲送酒  

帘外春风正落梅须求狂药解愁回烦君玉指轻拢撚慢拨鸳鸯送一杯  

山驿梅花  

生在幽崖独无主溪萝涧鸟为俦侣行人陌上不留情愁香空谢深山雨  

重阳日上渚宫杨尚书  

落帽台边菊半黄行人惆怅对重阳荆州一见桓宣武为趂悲秋入帝乡  

校书叔遗暑服  

翠芸箱里叠防防楚葛湘纱净似空便着清江明月夜轻凉与挂一身风  

赠魏三十七  

名珪字玉净无瑕美誉芳声有数车莫放熖光髙二丈来年烧杀杏园花  

酬崔表臣  

昨日朱门一见君忽惊野鹤在鸡羣不应长啄黄污水早晚归飞碧落云  

叹灵鹫寺山榴  

水蝶岩蜂俱不知露红凝艳数千枝山深春晚无人赏即是杜鹃催落时  

中秋寄南海侍御  

海静天髙景气殊鲸睛失彩蚌潜珠不知今夜越台上望见瀛洲方丈无  

戏赠姬人  

骰子廵抛裹手拈无因得见玉纎纎但知谑道金钗落图向人前露指尖  

丹阳送韦叅军　　　　　　严　维  

丹阳郭里送行舟一别心知两地秋日晚江南望江北寒鸦飞尽水悠悠  

相里使君宅聴惠澄上人吹小管  

秦僧吹竹闭秋城早在棃园称主情今夕襄阳山太守坐中流涙聴商声  

荅刘长卿  

新安非欲枉帆过海内如君有几何醉里别时秋水色老人南望一狂歌  

发桐庐寄刘员外  

处处云山无尽时桐庐南望转参差舟人莫道新安近欲上潺湲行自迟  

嵗初喜皇甫侍御至  

湖上新正逢故人情深应不笑家贫明朝别后门还掩脩竹千竿一老身  

旧镜　　　　　　　　　　鲍　溶  

团团铜镜似潭水心爱玉顔私自亲一经离别少年改难与清光相见频  

期尽  

鱼鎻生衣门不开玉筐金月共尘埃青山石妇千年望雷雨曽来知不来  

寄天台凖公  

赤城桥东见月夜佛垅寺边行月僧闲踏莓苔绕琪树海光清净对心灯  

送萧秀才  

心交别我西京去愁满春魂不易醒从此无人访贫病马踪车辙草青青  

隋宫二首  

柳塘烟起日西斜竹浦风回鴈弄沙炀帝春游古城在壊宫芳草满人家  

玉钩阑畔寒泉水金辘轳边照影人此水今为九泉路一枝花照数堆尘  

塞上行  

西风应时筋角坚承露牧马水草冷可怜黄河九曲尽氊馆牢落树无影  

吴中夜别  

楚客秋思着黄叶吴姫夜歌停碧云声尽灯前各流泪水天凉冷鴈离羣  

送裴婺州  

婺女星边气不收金华山水似瀛洲含香太守心清净去与神仙日日逰  

荅客  

竹间深路马惊嘶独入蓬门半似迷劳问圃人终嵗事桔橰声里雨春畦  

赠杨錬师二首  

紫烟衣上绣春云清隐山书小篆文明月在天将凤管夜深吹向玉晨君  

道士夜诵蘂珠经白鹤下绕香烟聴夜移经尽人上鹤仙风吹入秋冥冥  

寄薛膺昆季  

楚山清路两无期梦里春风玉树枝何况芙蓉楼上客海门江月亦相思  

杨真人箓中像  

画中留得清琼质世上难逢白鹤身应见茅盈哀老弟为持金箓救生人  

懐王秀才  

乡无竹圃为三径贫寄邻家已二年唯有素风身未坠世间开口不言钱  

题真公影堂  

旧房西壁画支公昨暮今辰色不同逺客问心无处取独添香火望虚空  

秋夜懐紫阁寺僧  

满山雨色应难见隔涧经声又不闻紫阁夜深多入定石苔谁为扫秋云  

宿水亭  

雕楹采槛压通陂鱼鳞碧幕衔曲玉夜深星月伴芙蓉如在广寒宫里宿  

寄海陵韩长宫  

吏散重门印不开玉琴招鹤舞徘徊野人为此多东望云雨仍从海上来  

得储道士书  

婵娟春尽暮心收邻里同年半白头为问蓬莱近消息海波平静好东游  

感路侍御访别  

西台御史重难言落木疎篱绕病魂一望青云感騘马欵行黄叶出柴门  

上已日上浙东孟中丞  

世间禊事风流处镜里云山若画屏今日会稽王内史好将賔客醉兰亭  

送僧游天台二首  

身非居士常多病心爱空王稍觉闲师问寄禅何处取浙南青翠沃洲山  

金岭雪晴僧独归水文霞采纳禅衣可怜石室烧香夜江月对心无是非  

望金山寺  

一朶蓬莱在世间梵宫宫阙翠云闲近南秋水更清浅闻道游人未忍还  

奉酬范传真二首  

昨日新花红满眼今朝美酒緑留人更冝明月含芳露凭仗萧郎夜赏春  

白雪翦花朱蜡蔕折花传笑惜春人请君白日留明月一醉风光莫厌频  

襄阳懐古  

襄阳太守沉碑意身后身前几年事湘江千嵗未为陵水底鱼龙应识字  

湖上望月  

湖上清凉月更好天边旅人犹未归几见金波满还破草虫声畔露霑衣  

望姑山  

幽人徃徃忆麻姑浮世悠悠仙境殊自从青鸟不堪使更得蓬莱消息无  

暮秋见菊花  

菊花低色过重阳似忆王孙白玉觞今日王孙好收采髙天已下两回霜  

东邻女  

双飞鹧鸪春影斜美人盘金衣上花身为父母几时客一生知向何人家  

寄李都护  

去年河上送行人万里弓旗一武臣闻道玉闗烽火死犬戎知有外家亲  

长安旅舍懐旧山  

昨夜清凉梦本山眠云唤鹤有慙顔青莲道士长堪羡身外无名至老闲  

汉宫词二首  

栢梁宸居清窈窕东方先生夜待诏夜乆月当承露盘内人吹笙舞凤鸾  

月映东牕似玉轮未央前殿绝声尘宫槐花落西风起鹦鹉惊寒夜唤人  

懐仙  

阆峯绮阁几千丈瑶水西流十二城曽见周灵王太子碧桃花下自吹笙  

九日　　　　　　　　　　崔国辅  

江边枫落菊花黄少长登髙一望乡九日陶家虽载酒三年楚客已霑裳  

白纻辞二首  

洛阳梨花落如霰河阳桃叶生复齐坐恐玉楼春欲尽红绵粉絮裛妆啼  

董贤女弟在椒风窈窕繁华贵后宫壁带金缸皆翡翠一朝零落变成空  

王昭君  

一回望月一回悲望月月移人不移何时得见汉朝使为妾传书斩画师  

## 万首唐人绝句卷二十八  

宋　洪迈　编  

七言  

览镜见白须　　　　　　　权徳舆  

秋来皎絜白须光试脱朝簪学舞狂一曲酣歌还自乐儿孙嬉笑挽衣裳  

酬李韶州  

诏下忽临山水郡不妨从事恣攀登莫言向北千行鴈别有图南六月鹏  

答韦秀才  

中峯云暗雨霏霏水涨花塘未得归心忆琼枝望不见几回虚湿薜萝衣  

贡院对雪寄崔阁老  

寓宿春闱歳欲除严风密雪绝双鱼思君独步西垣里日日含香草诏书  

寄李衡州  

片石丛花画不如芘身三径岂吾庐主人十骑东方逺唯望衡阳鴈足书  

戯赠张链师  

月帔飘飖摘杏花相邀洞口劝流霞半酣乍奏云和曲疑是山阿母家  

赠天竺灵隐二寺主  

石路泉流两寺分寻常钟磬隔山闻山僧半在中峯住共占清猿与白云  

赠老将  

白草黄云塞上秋曽随骠骑出并州鹿卢劔折虬须白转战功多独不侯  

酬赵尚书看花见寄二首  

春光深处曲江西入坐风流信马蹄鹤髪杏花相映好羡君终日醉如泥  

杜城韦曲徧寻春处处繁花满目新日暮归鞍不相待与君同是醉乡人  

戏赠表兄崔秀才  

何事年年恋隐沦成名须遣及青春明时早献甘泉去若待公车却设人  

戏赠苏九【`苏好读元鲁山文或劝入闗者`】  

白首书窗成钜儒不知簪组遍屠沽劝君莫问长安路且读鲁山于蒍无  

人日送房侍御归越  

驿骑归时騘马蹄莲花府映若邪溪帝城人日风光早不惜离堂醉似泥  

送十九兄归江东  

命驾相思不为名春风归骑出关程离堂莫起临岐叹文举终当荐祢衡  

献岁送李十兄赴黔中  

一尊歳酒且留欢三峡黔江去路难志士感恩无逺近异时应戴惠文冠  

送从弟广  

夏云如火铄晨辉欵段羸车整素衣知尔业成还出谷今朝莫怆断行飞  

埇桥夜宴叙别  

满树铁冠琼树枝尊前烛下心相知明朝又与白云远自古河梁多别离  

送袁太祝衢婺巡覆  

校缗税畆不妨闲清兴自随鱼鸟间知君此去足佳句路出桐溪千万山  

扬州与丁山人别  

将军易道令威仙华发清谈得此贤惆怅今朝广陵别辽东后防复何年  

得抚州报喜戴员外无事二首  

鹤发州民拥使车人人自説受恩初如今天下无寃气乞为邦君雪谤书  

众人餔啜喜君醒渭水由来不杂泾遮莫雪霜撩乱下松枝竹叶自青青  

答张工部  

书来逺自薄寒山缭绕洮河出古关今日难裁秣陵报薤歌寥落栁车还  

冬至宿斋时郡君南内朝谒因寄  

清斋独向丘园拜盛服想君兴庆朝明日一阳生百福不辞相望阻寒宵  

发硖石路上却寄  

莎栅东行五谷深千峯万壑雨沈沈细君几日路经此应见悲翁相望心  

余干别张侍御  

芜城陌上春风别于越亭边歳暮逢驱车又怆南北路反照寒江千万峯  

别表兄韦卿  

新读兵书事护羌腰间宝劔映金章少年百战应轻别莫笑儒生泪数行  

和王祭酒太社宿斋不得赴李尚书宅防戏  

元礼门前劳引望句龙坛下阻欢娱此时对局空相忆博进何人更乐输  

八月十五日夜瑶台寺对月  

嬴女乘鸾已上天仁祠空在鼎湖邉凉风遥夜清秋半一望金波照粉田  

腊日龙沙防  

帘外寒江千里色林中尊酒七人期寕知腊日龙沙防却胜重阳落帽时  

月夜过灵澈房  

此身防逐白云去未洗尘缨还自伤今夜幸逢清净境满庭秋月对支郎  

赠广通上人  

身随猿鸟在深山早有诗名到世间客至上方留盥潄龙洞水昼潺潺  

宫人斜  

一路斜分古驿前隂风切切晦秋烟铅华新旧共冥寞日暮愁鸱飞野田  

朝元阁  

缭垣复道上层霄十月离宫万国朝边马忽来清跸去空余台殿照山椒  

石瓮寺  

石瓮寒泉胜寳井汲人囘挂青丝绠厨烟半逐白云飞当昼老僧来灌顶  

舟行夜泊  

萧萧落叶送残秋寂寞寒波急暝流今夜不知何处泊断猿晴月引孤舟  

宿严陵  

身羇从事驱征传江入新安泛暮涛今夜子陵滩下泊自慙相去九牛毛  

和陈阁老当直从东省过史馆看花【`寒食假`】  

昼漏沈沈倦锁闱西垣东观阅芳菲繁花满树似留客应为主人休澣归  

栖霞寺云居室  

一径萦纡至此穷山僧盥潄白云中闲吟定后更何事石上松枝常有风  

题崔山人草堂  

竹径茅堂接洞天闲持麈尾潄春泉世人车马不知处时有归云到枕前  

题桞郎中故居  

下马荒堦日欲曛潺潺石溜静中闻鸟啼花落人声绝寂寞山窗掩白云  

药名诗  

七泽兰芳千里春潇潇花落石磷磷有时浪白防风起坐钓藤隂不见人  

春日戏题二首  

檐前晓色惊双燕戸外春风舞百花粉署可怜闲对此唯令碧玉泛流霞  

雨歇风轻一院香红芳緑翠接东墙春衣试出当轩立定被邻家暗断肠  

赠友人  

知向巫山逢日暮轻袿玉佩暂淹留晓随云雨归何处还是襄王梦觉愁  

舟行见月  

月入孤舟夜半晴寥寥双鴈两三声洞房烛影在何处欲寄相思梦不成  

石楠  

石楠红叶透帘春忆得糚成下锦裀试折一枝含万恨分明説向梦中人  

斗子滩  

斗子滩头夜已深月华偏向此时心春江风水连天阔归梦悠扬何处寻  

杂兴五首  

丛鬓愁眉时势新初笄绝代北方人一颦一笑千金重肯似成都夜失身  

乍听丝声似竹声又疑丹穴九雏惊金波露洗净于书寂寞不堪深夜情  

琥珀尊开月映帘调理曲指纎含羞敛态劝君住更奏新声刮骨盐  

乳燕双飞莺乱啼百花如绣照深闺新糚对景如无比微笑时时出瓠犀  

巫山云雨洛川神珠襻香腰稳称身惆怅糚成君不见含情起立问傍人  

黄蘖馆  

驱车振楫越山川晓通宵冒烟雨青枫浦上防已销黄蘖馆前心自苦  

清明日次弋阳  

自叹清明在逺乡桐花覆水葛溪长家人定是持新火防作孤灯照洞房  

七夕  

今日云骈渡鹊桥应非脉脉与迢迢家人竞喜开糚镜月下穿针拜九霄  

太常寺宿斋有寄  

转枕挑灯晓鸡想君应叹太常妻长年多病偏相忆不遣归时醉似泥  

朝囘阅乐寄绝句  

子城风暖百花初楼上兹引导车曲罢卿卿理驺驭细君相望意何如  

中书宿斋有寄  

铜壶滳漏斗阑干泛灔金波照露盘遥想洞房眠正熟不堪深夜凤池寒  

玉台体  

婵娟二八正娇羞日暮相逢南陌头试问佳期不肯道落花深处指青楼  

云　　　　　　　　　　　褚　载  

尽日看云首不囘无心都大似无才可怜光采一片玉万里晴天何处来  

鹤  

欲洗霜翎下涧边却嫌菱刺汚香泉沙鸥浦鴈应惊讶一举扶揺直上天  

长城  

秦筑长城比铁牢蕃戎不敢过临洮焉知万里连云色不及尧堦三尺髙  

鹭鸶【`杜牧亦有`】  

霜衣雪髪青玉觜羣捕鱼儿溪影中惊飞低映碧山去一树梨花落晚风  

吊秦叟  

市西楼店金千秤渭北田园粟万钟儿被杀伤妻被虏一身随驾到三峯  

定鼎门  

郏鄏城髙门倚天九重踪迹尚依然须知道徳无关锁一闭乾坤一万年  

陈仓驿  

锦翼花冠安在哉雄飞雌伏尽尘埃一双童子应惆怅不见眞人更猎来  

宫怨二首　　　　　　　　柯　宗  

尘满金炉不在香黄昏独自立重廊笙歌何处承恩宠一一随风入上阳  

长门槐柳半萧疎玉辇沈思恨有余红泪渐消倾国态黄金谁为达相如  

长门怨　　　　　　　　　刘言史  

独坐炉边结夜愁暂时恩去亦难留手持金筯埀红泪乱拨寒灰不举头  

乐府二首  

花颔红騣一向偏緑槐香陌欲朝天仍嫌众里娇行疾傍镫深藏白玉鞭  

珠喷团香小桂条玉鞭兼赐霍嫖姚弄影便从天禁出碧蹄声碎五门桥  

过春秋峡  

峭壁苍苍苔色新无风晴景自胜春不知何树幽崖里腊月花开似北人  

竹里梅  

竹与梅花相并枝梅花正发竹枝垂风吹总向竹枝上直似王家雪下时  

古寺花　　　　　　　　　司空文明  

共爱芳菲此树中千跗万蘂裛枝红迟迟欲去犹回望覆地无人满寺风  

发渝州却寄韦判官  

红烛津亭夜见君繁急管两纷纷平明分手空江转唯有猿声满水云  

送卢彻之太原  

榆落雕飞关塞秋黄云画角见并州翩翩羽骑双旌后上客亲随郭细侯  

病中嫁女妓  

万事伤心在目前一身垂泪对花筵黄金用尽教歌舞留与他人乐少年  

江村即事  

罢钓归来不系船江村月落正堪眠纵然一夜风吹去只在芦花浅水边  

峡口送友人  

峡口花飞欲尽春天涯去住泪沾巾来时万里同为客今日飜成送故人  

登岘亭  

岘山回首望秦关南向荆州几日还今日登临唯有泪不知风景在何山  

赠歌人郭婉　　　　　　　商尧藩  

石家金谷旧歌人起唱花筵泪满巾红粉少年诸弟子一时怊怅望梁尘  

汉宫词三首  

成帝夫人泪满怀璧宫相趁落空堦可怜玉貌花前死唯有君恩白燕钗  

霍家有女字成君年小教人着绣裙枉杀宫中许皇后椒房恩泽是浮云  

骏马金鞍白玉鞭宫中来取李延年承恩直入鸳鸯殿一曲清歌在九天  

吹笙歌  

伶儿竹声愁绕空秦女泪湿燕支红玉桃花片落不住三十六簧能唤风  

新昌井  

辘轳千转劳筋力待得甘泉渇杀人且共山麋同饮涧玉沙铺底浅磷磷  

潭州席上赠舞柘枝妓  

姑苏太守青娥女流落长沙舞柘枝满坐绣衣皆不识可怜红脸泪双垂  

田家效陶　　　　　　　　曹　邺  

黒黍春来酿酒饮青禾刈了驱牛载大姑小叔常在眼却笑长安在天外  

徒相逢  

江边野花不须采梁头野燕不用亲西施本是越溪女承恩不荐越溪人  

寄刘驾  

一川草色青袅袅绕屋水声如在家怅望美人不携手墙东又发数枝花  

题女郎庙  

数防烟香出庙门女娥飞去影中存年年岭上春无限露泣花愁断客魂  

北郭闲思  

山前山后是青草尽日出门还掩门每思骨肉在天畔来看野翁怜子孙  

偶题  

白玉先生多在市青牛道士不居山但能共得丹田语正是忙时身亦闲  

出关  

山上黄犊走避人山下女郎歌满野我独南征恨此身更有无成出关者  

官仓防  

官仓老防大如斗见人开仓亦不走健儿无粮百姓饥谁遣朝朝入君口  

听刘尊师弹琴  

曾游清海独闻蝉入向空山夜听泉不似斋堂人静后秋声长在七条  

题山居  

扫叶煎茶摘叶书心闲无梦夜窗虚只应光武恩波晩岂是严君恋钓鱼  

送人下第  

马嘶残日没残霞二月东风便到家莫羡长安占春者明年始见故园花  

早秋宿田舍  

涧草踈踈萤火光山月朗朗枫树长南村犊子夜声急应是栏边新有霜  

题舒乡  

功名若及鸱夷子必拟将舟泛洞庭栁色湖光好相待我心非醉亦非醒  

## 万首唐人绝句卷二十九  

宋　洪迈　编  

七言  

同王维过崔处士林亭　　　卢　象  

映竹时闻转辘轳当窗只见网蜘蛛主人非病常高卧环堵防笼一老儒  

新晴爱月　　　　　　　　陆　畅  

野性平生惟爱月新晴半夜覩婵娟起来自擘纱窗破恰漏清光落枕前  

云安公主出降杂咏催糚二首  

天上琼花不避秋今宵织女嫁牵牛万人惟待乗鸾出乞巧齐登明月楼  

少糚银粉饰金钿端正天花贵自然闻道禁中时节异九秋香满镜台前  

坐障  

白玉爲竿丁字成黄金绣带短长轻强遮天上花顔色不隔云中语笑声  

帘  

眞珠文织挂檐端锦縁罗旌千万端早把玉钩和月卷神仙愁怕水精寒  

阶  

甃玉编金次第平花纹隐起踏无声几重便上华堂里得见天人吹凤笙  

扇  

宝扇持来入禁宫本教花下动香风姮娥须逐彩云降不可通宵在月中  

成都赠别席夔  

不值分流二江水定应犹得且同行三千里外情人别更被子规啼数声  

游城东王驸马亭  

城外无尘水间松秋天木落见山容共寻萧史江亭去一望终南紫阁峯  

望毛女峯  

我种东峯千叶莲此峯毛女始求仙今朝暗筭当时事已是人间七万年  

送李山人归山  

来从千山万山里归向千山万山去山中白云千万重却望人间不知处  

长安新晴  

九重深浅人不知金殿玉楼倚朝日一使城中新雨晴御沟流得宫花出  

出蓝田关寄董使君  

万里烟萝锦帐闲云迎水送度蓝关七盘九折难行处尽是龚黄界外山  

题悟公禅堂  

临坛付法十三春家本长城若下人芸阁少年应不识南山钞主是前身  

宿陜府北楼奉酬崔大夫二首  

楼压黄河山满坐风清水凉谁忍卧人定军州禁漏传不妨秋月城头过  

一别朱门三四春再来应笑尚风尘昨宵唯有楼前月识是谢公诗酒人  

陜州逢窦巩同宿寄江陵韦协律  

共出丘门歳九霜相逢凄怆对离觞荆南为报韦从事一宿同眠御史牀  

夜到泗州酬崔使君  

徐城洪尽到淮头月里山河见泗州闻道泗濵清庙磬雅声今在谢家楼  

送崔员外使回入京  

六星宫里一星归行到金钩近紫微侍史别来经嵗月今宵应梦护香衣  

成都送别费冠卿  

红椒花落桂花开万里同游俱未回莫厌客中频送客思乡独上望乡台  

题商山庙  

商洛秦时四老翁人传羽化此山空若无仙眼何由见总在庙前花洞中  

题独孤少府园林  

四面青山是四邻烟霞成伴草成茵年年洞口桃花发不记曾经迷几人  

送独孤秀才下第归太白山  

逸翮暂时成落羽将归太白赏灵踪须寻最近碧霄处拟倩和云买一峯  

下第后病中  

献玉频年命未通穷秋成病悟眞空笑看朝市趋名者不病那知在病中  

送深上人归江南  

留得莲花偈付谁独携金防欲归时江南无限萧家寺曾与白云何处期  

题自然观  

劔阁门西第一峯道陵成道有高踪行人若上升仙处须拨白云三四重  

疾愈步庭花  

桃红李白觉春归强步闲庭力尚微从困不扶灵寿杖恐惊花里早莺飞  

筹笔店江亭  

九折岩边下马行江亭暂歇听江声白云緑树不关我枉与樵人乐一生  

赠贺若少府  

十日广陵城里住听君花下抚金徽新声指上怀中纸莫怪潜偷数曲归  

太子刘舎人邀看花  

年少风流七品官朱衣白马冶游盘负心不报春光主几处偷看红牡丹  

蔷薇花  

锦窠花朶燃丛醉翠叶眉稠裛露垂莫引美人来架下恐惊红片落燕支  

望简寂观　　　　　　　　顾　况  

青嶂青溪直复斜白鸡白犬到人家仙人住在最高处向晚春泉流白花  

五两歌送张夏  

竿头五两风褭褭水上云帆逐飞鸟送君初出扬州时霭霭曈曈江溢晓  

临海所居三首  

此是昔年征战处曾经永日绝人行千家寂寂对流水唯有汀洲春草生  

此去临溪不是遥楼中望见赤城标不知叠嶂重霞里更有何人度石桥  

家在双峯兰若边一声秋磬发孤烟山连极浦鸟飞尽月上青林人未眠  

听角思归  

故园黄叶满青苔梦后城头晓角哀此夜断肠人不见起行残月影徘徊  

酬柳相公  

天下如今已太平相公何事唤狂生个身恰似笼中鹤东望沧溟呌数声  

题明霞台  

野人本自不求名欲向山中过一生莫嫌憔悴无知已别有烟霞似弟兄  

哭绚法师  

楚客停桡欲问谁白沙江草麴尘丝生公手种殿前树唯有花开鶗鴂悲  

送柳宜城葬  

鸣笳已逐春风咽匹马犹依旧路嘶遥望柳家门外树恐闻黄鸟向人啼  

宫词五首  

禁柳烟中闻晓乌风吹玉漏尽铜壶内官先向蓬莱殿金合开香泻御鑪  

玉楼天半起笙歌风送宫嫔笑语和月殿影开闻夜漏水精帘卷近银河  

玉阶容卫宿千官风猎青旂晓仗寒侍女先来荐琼蘂露浆新下九霄盘  

九重天乐降神仙步舞分行踏锦筵嘈一声钟鼓歇万人楼下拾金钱  

金吾持防护新檐天乐声传万姓瞻楼上美人相倚看红糚透出水精帘  

寻桃花岭潘三姑台  

桃花岭上觉天低人上青山马隔溪行到三姑学仙处还如刘阮二郎迷  

夜中望仙观  

日暮衔花飞鸟还月明溪上见青山遥知玉女窗前树不是仙人不得攀  

送李侍御往吴兴  

世间只有情难说今夜应无不醉人若向洞庭山下过暗知浇沥圣姑神  

送李秀才入京  

五湖秋叶满行船八月灵槎欲上天君入长安予适越独登秦望望秦川  

越中席上看弄老人  

不到山隂二十春镜中相见白头新此生不复爲年少今日从他弄老人  

赠朱放  

野客归时无四邻黔娄别乆桉常贫渔樵旧路不堪入何处空山犹有人  

听歌  

子夜新声何处传悲翁更忆太平年只今法曲无人唱已逐霓裳飞上天  

赠韦清将军  

身执金吾主禁兵腰闲寳劒重横行接舆亦是狂歌者更就将军乞一声  

赠僧二首  

家住义兴东舍溪溪边莎草雨无泥上人一向心入定春鸟年年空自啼  

出头皆是新年少何处能容老病翁更把浮荣喻生灭世间无事不虚空  

登楼望水  

鸟啼花发柳含烟掷却风光忆少年更上高楼望江水故乡何处一归船  

湖中  

青草湖邉日色低黄茅嶂里鹧鸪啼丈夫飘荡今如此一曲长歌楚水西  

歳日作  

不觉老将春共至更悲携手几人全还丹寂寞羞明镜手把屠苏让少年  

山中赠客  

山中好处无人别涧梅伪作山中雪野客相逢夜不眠山中童子烧松节  

王郎中妓席五咏  

玉作搔头金步揺高张苦调响连宵欲知写尽相思梦度水寻云不用桥【`箜篌`】  

汗浥新装画不成丝催急节舞衣轻落花绕树疑无影回雪从风暗有情【`舞`】  

柳拂青楼花满衣能歌宛转世应稀空中几处闻清响欲绕行云不遣飞【`歌`】  

秦声楚调怨无穷陇水胡笳咽复通莫遣黄莺花里啭参差撩乱妬春风【`筝`】  

欲写人间离别心须听鸣凤似龙吟江南曲尽归何处洞水山云知浅深【`笙`】  

送李山人还玉溪  

好鸟共鸣临水树幽人独欠买山钱若爲种得千竿竹引取君家一眼泉  

送少微上人还鹿门  

少微不向吴中隐爲个生縁在鹿门行入汉江秋月色襄阳耆旧几人存  

宿昭应  

武帝祈灵太一坛新丰树色绕千官岂知今夜长生殿独闭山门月影寒  

题琅邪上方  

东晋王家在此溪南朝树色隔窗低沈碑字灭昔人逺谷鸟犹向寒花啼  

安仁港口望仙人城  

楼台采翠逺分明闻说仙家在此城欲上仙城无路上水边花里有人声  

寄秘书包监  

一别长安路几千遥知旧日主人怜贾生只是三年谪独自无才已四年  

小孤山  

古庙枫林江水边寒鸦接饭鴈横天大孤山逺小孤出月照洞庭归客船  

叶道士山房  

水边垂柳赤栏桥洞里仙人碧玉箫近得麻姑书信否浔阳向上不通潮  

送李秀才游嵩山  

嵩山石壁挂飞流无限神仙在上头采得新诗题石壁老人惆怅不同游  

从剡溪至赤城  

灵溪宿处接灵山窈映高楼向月闲夜半鹤声残梦里犹疑琴曲洞房间  

叶上题诗从苑中流出  

花落深宫莺亦悲上阳宫女断肠时君恩不闭东流水叶上题诗寄与谁  

崦里桃花  

崦里桃花逢女冠林间杏叶落仙坛老人方授上清箓夜听步虚山月寒  

听子规  

西霞山中子规鸟口边血出啼不了山僧后夜初出定闻似不闻山月晓  

竹枝曲  

帝子苍梧不复归洞庭叶下荆云飞巴人夜唱竹枝后肠断晓猿声渐稀  

防僧二首  

方文玲珑花竹闲已将心印出人间家家门外长安道何处相逢是宝山  

弥天释子本高情往往山中独自行莫怪狂人游楚国莲花只在淤泥生  

桃花曲  

魏帝宫人舞凤楼隋家天子泛龙舟君王夜醉春眠晏不觉桃花逐水流  

赠逺  

暂出河边思逺道却来窗下听新莺故人一别几时见春草还从旧处生  

早春思归有唱竹枝歌者坐中下泪  

春生楚水波楚人齐唱竹枝歌与君皆是思归客拭泪看花奈老何  

送郭秀才  

故人曾任丹徒令买得青山拟独耕不作草堂招逺客却将埀柳接啼莺  

宫词  

长乐宫连上苑春玉楼金殿艳歌新君门一入无由出唯有宫莺得见人  

忆故园  

惆怅山多人复稀杜鹃啼处泪霑衣故园此去千余里春梦犹能夜夜归  

樱桃曲  

百舌犹来上苑花游人独自忆京华遥知寝庙甞新后勑赐樱桃向几家  

佳人赠别  

万里行人欲渡溪千行珠泪滴爲泥已成残梦随君去犹有惊乌半夜啼  

答顾况　　　　　　　　　包幼正  

于越城边枫叶落楚人书里寄离骚寒江鸂鶒思俦侣歳歳临流刷羽毛  

歳日作  

更劳今日春风至枯树无枝可寄花览镜唯看飘乱发临风谁为驻浮槎  

别青州妓段东美　　　　　薛宜僚  

阿母桃花方似锦王孙草色正如烟不须更向沧溟望惆怅欢情恰一年  

公子行　　　　　　　　　孟賔于  

锦衣红夺彩霞明侵晓春游向野庭不识农夫辛苦力骄騘踏烂麦青青  

栖乌曲二首　　　　　　　刘方平  

蛾眉曼脸倾城国鸣环动佩新相识银汉斜临白玉堂芙蓉行障揜灯光  

画舸双艚锦为缆芙蓉花发莲叶暗门前月色映横塘感郎中夜波潇湘  

送别  

华亭霁色满今朝云里樯竿去转遥莫怪山前深复浅清淮一日两回潮  

夜月  

更深月色半人家北斗防干南斗斜今夜偏知春气暖虫声新透緑窗纱  

春怨二首  

纱窗日落渐黄昏金屋无人见泪痕寂寞空庭春欲晩梨花满地不开门  

朝日残鸎伴妾啼开帘只见草萋萋庭前时有东风入杨柳千条尽向西  

## 万首唐人绝句卷三十  

宋　洪迈　编  

七言  

乌栖曲　　　　　　　　　王　建  

章华宫人夜上楼君王望月西山头夜深宫殿门不鎻白露满山山叶堕  

主人故池  

曲池高阁相连起荷叶圑圑盖秋水主人已逺凉风生旧客不来芙蓉死  

长安别  

长安清明好时节只宜相送不宜别恶心牀上铜片明照见离人白头发  

宫人斜  

未央墙西青草路宫人斜里红防墓一边载出一边来更衣不减寻常数  

春词  

良人朝早半夜起樱桃如珠露如水下堂把火送郎回移枕重眠晓牕里  

野池  

野池水满连秋隄菱花结实蒲叶齐川口雨晴风复止蜻蜓上下鱼东西  

秋夜曲  

秋灯向壁掩洞房良人此夜直明光天河悠悠漏水长南斗北斗两相当  

别曲  

毒蛇在肠疮满背去年别家今别弟马头对哭各东西天邉栁絮无根蔕  

古谣二首  

一东一西陇头水一聚一散天邉霞一来一去道上客一颠一倒池中花  

宛宛转转身上纱红红緑緑苑中花纷纷汨汨夜飞鸦寂寂寞寞离人家  

玉蘂花  

一树笼玉刻成飘廊防地色轻轻女冠夜覔香来处唯见堦前碎月明  

归山庄  

长安寄食半年余重向人边乞荐书山路独归冲夜雪落斜骑马避柴车  

寒食忆归  

京中曹局无多事寒食贫儿要在家遮莫杏园胜别处亦须归看傍村花  

题崔秀才里居  

自知名出休呈卷爱去人家逺处居时复打门无别事铺头来索买残书  

酬栢侍御答酒  

茱茰酒法大家同好是盛来白椀中这度自知顔色重不消诗里弄溪翁  

别药栏  

芍药丁香手里栽临行一日绕千回外人应怪难辞别总是山中自取来  

长门  

长门闭定不求生烧却头花卸却筝病卧玉牕秋雨下遥闻别院唤人声  

题渭亭  

云开逺水傍秋天沙岸蒲帆隔野烟一片蔡州青草色日西铺在古台边  

喜祥山馆  

夜过深山筭驿程三回黒地听泉声自离军马身轻健得向溪边尽足行  

上田尚书  

去妇何辞见六亲手中刀尺不如人可怜池阁秋风夜愁緑娇红一遍新  

雨中寄东溪韦处士  

雨中溪破无干地浸着床头湿著书一个月来山水隔不知茅屋若为居  

乞竹  

乞取池西三两竿房前栽着病时看亦知自惜难判割犹胜横根引出栏  

人家看花  

年少狂疎逐君马去来憔悴到京华恨无闲地栽仙药长傍人家看好花  

未央风  

五更先起玉阶东渐入千门万户中总向高楼吹舞袖秋风还不及春风  

赠李仆射二首  

和雪翻营一夜行神旗冻定马无声遥看火号连营赤知是先锋上得城  

旗旛四面着营稠手诏频来老将愁每日临行空挑战不知生缚入唐州  

送迁客  

万里潮州一逐臣悠悠青草海边春天涯莫道无回日上岭还逢向北人  

废寺  

废寺乱来为县驿荒松老栢不生烟空廊屋漏画僧尽梁上犹书天寳年  

题禅师房  

浮生不住叶随风填海移山总是空长向人间愁老病谁来闲坐此房中  

看石楠花  

留得行人忘却归雨中须是石楠枝明朝独上铜台路容见花开少许时  

长安县后亭看画  

水冻横桥雪满池新排石笋绕巴篱县门斜掩无人吏看画双飞白鹭鸶  

赠工部郎中二首  

金炉烟里要班头欲得归山可自由每度报朝愁入閤在先教示小千牛  

多在蓬莱可在家越绯衫上有红霞朝回不向诸余处骑马城西检校花  

酬赵侍御  

年少同为邺下游闲寻野寺醉登楼别来衣马从胜旧争向边尘满白头  

镊白  

总道老来无用处何须白髪在前生如今不用偷年少拔却三茎又五茎  

九日登丛台  

平原池阁在谁家双塔丛台野菊花零落故宫无入路西来涧水绕城斜  

题蔡中郎碑  

苍苔满字土埋风雨消磨绝调词不向图经中旧见无人知是蔡邕碑  

江馆对雨  

鸟声愁雨似秋天病客思家一向眠草馆门临广州路夜闻蛮语小江边  

雨过山村  

雨里鸡鸣一两家竹溪村路板桥斜妇姑相唤浴蚕去闲着中庭栀子花  

对雨寄杜书记  

竹烟江雨细相和看着闲书睡更多好是主人无事日应持小拍按新歌  

江陵道中  

菱叶参差萍叶重新蒲半拆夜来风江村水落平地出溪畔渔船青草中  

江陵使至汝州  

回看巴路在云闲寒食离家麦熟还日暮数峯青似染商人説是汝州山  

送山人二首  

嵩山古寺离来乆回见溪桥野叶黄辛苦老师看守处为悬秋药闭空房  

山客狂来跨白驴袖中遗却颍阳书人闲亦有妻儿在抛向嵩阳古观居  

扬州寻张籍不见  

别后知君在楚城扬州寺里覔君名西江水濶吴山逺却打船头向北行  

宿长安县后斋  

新向金阶奏罢兵长安县里绕池行喜欢得伴山僧宿看雪吟诗直到明  

华清宫二首  

晓来楼阁更鲜明日出栏竿见鹿行武帝自知身不死看修玉殿号长生  

酒幔高楼一百家宫前杨栁寺前花内园分得温汤水三月中间已进  

宫前栁  

杨栁宫前忽地春在前惊动探春人晓来唯欠骊山雨洗却秋条緑上尘  

留别张广文  

谢恩新入鳯凰城乱定相逢合眼明千万求方好将息杏花寒食的同行  

送郑山人归山  

玉作车辕蒲作轮当初不起颍阳人一家总入嵩山去天子因何得谏臣  

伤堕水鸟  

一乌堕水百乌啼相吊相号绕故堤眼见行人车辗过不妨同伴各东西  

十五夜望月【`时防琴客`】  

中庭地白树栖鸦冷露无声湿桂花今夜月明人尽望不知秋思在谁家  

眼病寄同官  

天寒眼痛少心情隔雾看人夜里行年少往来常不住墙西冻地马蹄声  

寄韦谏议  

百年看似暂时间头白求官亦未闲独有龙门韦谏议三徴不起恋青山  

寻补阙旧宅  

知得清名二十年登山上坂乞新篇除书近拜侍臣去空院鸟啼风竹前  

上魏博田侍中八首  

去处长将决胜筹回回身在阵前头贼城破后先锋入看着红防不敢収  

熨帖朝衣抛战袍防龙班里侍中高对时先奏衙门将次第天恩与节旄  

踏着家乡马脚轻暮山秋色眼前明老人上酒齐行拜得侍中来尽再生  

功成谁不拥藩方富贵还须是本乡万里双旌汾水上玉鞭遥指白云庄  

鼔吹旗道两边行男走女喜阗阗旧交省得当时别指防如今却少年  

广场破阵乐初収采纛高于百尺楼老将气雄争起舞管回作大纒头  

威声万里动寒烟草白天清塞马闲触处不如生处乐可怜秋月照江山  

将士请衣忘却贫緑牕红烛酒楼新家家尽踏还乡曲明月街中不绝人  

御猎  

青山直入鳯城头浐水斜分入御沟新校内人唯射鸭长随天子苑东游  

山店  

登登石路何时尽决决溪泉到处闻风动叶声山犬吠一家松火隔秋云  

过绮岫宫  

玉楼倾侧粉墙空重叠青山绕故空武帝去来罗袖尽野花黄蝶领春风  

初冬旅游  

逺投人宿趂房迟僮仆伤寒马亦饥为客悠悠十月尽庄头栽竹已过时  

寄刘蕡问疾  

年少病多应为酒谁家将息过今春賖来半夏重煎尽投着山中旧主人  

夜看扬州市  

夜市千灯照碧云高楼红袖客纷纷如今不似时平日犹自笙歌彻晓闻  

观蛮妓  

欲说昭君敛翠蛾清声委曲怨于歌谁家年少春风里抛与金钱唱好多  

华岳庙二首  

女巫遮客买神盘争取琶琶庙里弹闻有马蹄生拍树路人来去向南看  

自移西岳门长锁一个行人一遍开上庙参天今见在夜头风起觉神来  

老人歌  

白发歌人垂泪行上皇生日出京城如今供奉多新意错唱当时一半声  

对酒  

为病比来浑断酒縁花不免却知闻从来乐事关身少主领春风只在君  

秋夜对雨  

夜山秋雨滴空廊灯照房前树叶光对坐读书终卷后自铺衣被扫僧房  

和元郎中八月十一至十五夜五首  

半秋初入中旬夜已向阶前守月明从未圆时看却好一分分见傍轮生  

乱云遮却台东月不许交依次第看莫为诗家先见境被他龙与作艰难  

今夜月明胜昨夜新添桂树近东枝立多地湿舁床坐看过墙西寸寸迟  

月似圆来渐渐凝玉盘盛水欲侵棱夜深尽放家人睡直到天明不炷灯  

合望月时长望月分明不得似今年仰头五夜风中立从未团圆直到圆  

新晴后  

住处近山常足雨闻晴晒曝旧方茵立秋日后无多热渐觉生衣不着身  

霓裳词十首  

弟子部中留一色听风听水作霓裳散声未足重来授直到牀前见上皇  

中管五弦初半曲遥教合上隔帘听一声声向天头落效得仙人夜唱经  

自直梨园得出稀更畨上曲不教归一时跪拜霓裳彻立地阶前赐紫衣  

旋翻曲谱声初足除在梨园未教人宣与书家分手写中官走马赐功臣  

伴教霓裳有贵妃从初直到曲成时日长耳里闻声熟拍数分毫错总知  

索摐摐隔采云五更初发满宫闻武皇自送西王母新换霓裳日色裙  

勑赐宫人澡浴回遥看美女院门开一山星月霓裳动好字先从殿里来  

传呼法部按霓裳新得承恩别作行日晚贵妃楼上看内人舁下防罗箱  

朝元阁上山风起夜听霓裳露坐寒宫女月中更替立黄金梯滑并行难  

知在华清年月满山头山底种长生去时留下霓裳曲半是离宫别馆声  

朝天词寄魏博田侍中八首  

山川初定国图寛未识龙顔坐不安风动白髯旌节下过时天子御楼看  

相感君臣总泪流恩深舞蹈不知休初从战地来无物唯奏新添十八州  

奏催三殿宴沂公别与诸侯总不同隔月太常先习乐金书牌纛采云中  

无人敢夺在先筹天子门边送与毬遥索十箱新様锦内家舁到马前头  

御马牵来亲自试珠毬到处玉蹄知殿到宣劝连催上未解红缨不敢骑  

四海无波乞放闲三封手跪献龙顔他时若有边城动不待天书自出山  

戎马悠悠未尽归玉关犹隔吐蕃旗老臣三表求高卧边事从今遣问谁  

重赐弓刀内宴回看人城外满高台君臣不作其时别収尽边旗当日来  

## 万首唐人绝句卷三十一  

宋　洪迈　编  

七言  

宫中词一　　　　　　　　王　建  

秋殿清斋刻漏长紫微宫女夜烧香拜陵日到公卿发卤簿分头出太常  

二  

罗衫叶叶绣重重金鳯银鹅各一丛每遍舞时分两向太平万嵗字当中  

三  

鱼藻池中鎻翠蛾先皇行处不曾过如今池底休铺锦菱角鸡头积渐多  

四  

殿前明日中和节连夜琼林散舞衣传报所司分蜡烛监开宫鎻放人归  

五  

五更三防索金车尽放宫人出看花仗下一边催立马殿头先报内园家  

六  

小殿初成粉欲干贵妃姉妹自来看为逢好日先移入续向街西索牡丹  

七  

内人相续报花开凖拟君王便看来逢着五红绣袋宜春院里按歌回  

八  

巡吹慢遍不相和暗数看谁曲校多明日梨园花里设先须逐得内家歌  

九  

黄金合里盛红雪重结香罗四出花一一傍边书勑字中官送与大臣家  

十  

天明东上閤门开排仗声从殿里来阿监两边相对立遥闻索扇一时回  

十一  

日高殿里有香烟万嵗声长动九天妃子院中新降诞内家分得洗儿钱  

十二  

宫花不与外边同正月长先一半红供御樱桃看守别直无鸦鸟到园中  

十三  

殿前铺设两边楼寒食宫人步打毬一半走来齐跪拜上棚先谢得头筹  

十四  

太仪前日暖房来嘱向昭阳乞药栽勑赐一窠红踯躅谢恩未了奏花开  

十五  

御前新赐紫罗襦不下金阶上软舆官局总来为喜乐院中新拜内尚书  

十六  

鹦鹉谁教转舌闗内人手里养来奸语多更觉承恩泽数对君王忆陇山  

十七  

分朋闲坐赌樱桃休却投壶玉腕劳各把沉香双陆子局中鬬累阿谁高  

十八  

春风院院落花堆金鎻生衣掣不开更筑歌台起妆殿明朝先进画图来  

十九  

行中第一争先舞博士傍边亦被欺忽觉管弦先破拍急翻罗袖不教知  

二十  

日冷天晴近腊时玉阶金瓦雪离离浴堂门外抄名入公主家人谢面脂  

二十一  

未承恩泽一家愁乍到宫中忆外头求守管声欵逐侧商调里唱伊州  

二十二  

雨入珠帘满殿凉避风新出石盆汤内人恐要秋衣着不住熏笼换好香  

二十三  

东风泼火雨新収舁尽春泥扫雪沟走马犊车当御路汉阳公主进鸡毬  

二十四  

风帘水阁压芙蓉四面钩防在水中避热不归金殿宿秋河织女夜妆红  

二十五  

金吾除夜进傩名画袴朱衣四队行院院烧灯如白日沉香火底坐吹笙  

二十六  

避暑昭阳不掷卢井边含水喷鸦雏内中数日无呼唤搨得滕王蛱蝶图  

二十七  

内宴初休入二更殿前灯火一时明宫中传防音声散诸院门开触处行  

二十八  

忽地金舆向月陂内人接着便相随却回龙武军前过当处教开卧鸭池  

二十九  

树叶初成鸟防窠石榴花里笑声多众中遗却金钗子拾得从饶购赎罗  

三十  

画得天河刻作牛玉梭金镊采桥头每年宫女穿针夜勑赐诸亲乞巧楼  

三十一  

新秋白兎大如拳红耳霜毛趂草眠天子不教人射杀玉鞭遮到马蹄前  

三十二  

笼烟紫气日曈曈宣政门开玉殿风五刻閤前卿相出下帘声在半天中  

三十三  

白玉牕中起草臣樱桃初出赐尝新殿头传语金阶逺只进词臣谢圣人  

三十四  

内人对御叠花牋绣坐移来玉案边红蜡烛前呈草本平明舁出閤门宣  

三十五  

千牛仗下放朝初玉案傍边立起居每日请来金鳯纸殿头无事不多书  

三十六  

延英引对碧衣郎江砚宣毫各别牀天子下帘亲考试宫人手里过茶汤  

三十七  

少年天子爱边功亲到凌烟画阁中教覔勲臣写真様长生殿里作屏风  

三十八  

楼前立仗看宣赦万嵗声长拜舞齐日照采盘高百尺飞仙争上取金鸡  

三十九  

新调白马怕鞭声供奉骑来绕殿行先报诸王侵早入隔门催进打毬名  

四十  

对御难争第一筹殿前不打背身毬内人唱好兹急天子捎回过玉楼  

四十一  

新衫一様殿头黄银带排方鞑尾长总把玉鞭骑御马緑鬃红额麝香香  

四十二  

城东北面望云楼半下珠帘半上钩骑马行人长速过忽防天子在楼头  

四十三  

宫人拍手笑相呼不识庭前扫地夫乞与金钱争借问外头还似此间无  

四十四  

小随阿姊学吹笙见好君王赐与名夜拂玉牀朝把镜黄金殿外不教行  

四十五  

春来睡困不梳头懒逐君王苑北游暂向玉花阶上坐簸钱赢得两三筹  

四十六  

禁寺红楼内里通香山引驾夹城中裹头蕃女帘前立手把牙梢竹弹弓  

四十七  

别敕教歌不出房一声一遍奏君王再三博士留残拍索向宣徽作彻章  

四十八  

私缝黄帔舍钗梳欲得金仙观里居近被君王知识字収来案上检文书  

四十九  

圣人生日明朝是私地教人嘱内监自写金花红牓子在前进上鳯凰衫  

五十  

玉蝉金掌三层挿翠髻高鬃緑鬓虚舞处春风吹落地当时别赐一头梳  

五十一  

射生宫女宿红妆把得新弓各自张临上马时齐赐酒男儿跪拜谢君王  

五十二  

十三初学擘箜篌弟子名中被防留昨日教坊新进入并房宫女与梳头  

五十三  

红蛮捍拨帖胷前移坐当头近御筵用力独弹金殿响鳯凰飞出四条  

五十四  

春风吹展曲旗竿得出深宫不怕寒夸道自家能走马园中横过覔人看  

五十五  

粟金犀带碧牙锥散挿红翎玉突枝旋猎一边还引马归来鸡兎绕鞍垂  

五十六  

云駮花騣各试行一般毛色一般缨殿前来往重骑过欲得君王别赐名  

五十七  

往来旧院不中修教近金銮别起楼闻有美人新入内宫中未识大家愁  

五十八  

合暗报来门鎻了夜深应别唤笙歌房房下着珠帘睡月过金阶冷露多  

五十九  

御池水色春来好处处分流白玉渠密奏君王知入月唤人相伴洗裙裾  

六十  

新晴水色暖温暾岸雪初消浐水浑今日踏青归校晚传声留着望春门  

六十一  

家常爱着旧衣裳空挿红梳不作妆忽地下阶裙带解非时应得见君王  

六十二  

舞来汗湿罗衣彻楼上人扶下玉梯归到院中重洗面金花盆里泼红泥  

六十三  

青楼少妇砑裙长总被抄名入教坊春设殿前为队舞朋头各自请衣裳  

六十四  

艾心芹叶初生小秖鬬时新不鬬花总待大家般数尽袖中拈出郁金芽  

六十五  

众中爱得君王唤偷把金箱笔砚开书破红蛮隔子上旋推当直内人来  

六十六  

红灯睡里唤春云云上三更直宿分金砌雨来行步滑两人擡起隠花裙  

六十七  

内鹰笼脱解红绦鬬胜争飞出手高直上青云还却下一双金爪掬花毛  

六十八  

竞渡船头掉采旗两边溅水湿罗衣池东争向池西岸先到先书上字归  

六十九  

灯前飞出玉阶虫未卧常闻半夜钟看着中元斋日到自盘金线绣真容  

七十  

步行送入长门里不许来辞旧院花只恐他时身到此乞求恩赦放还家  

七十一  

一时起立吹箫管得宠人来满殿迎整顿衣裳皆着却舞头当拍第三声  

七十二  

琵琶先抺緑腰头小管丁宁侧调愁半夜美人双起唱一声声出鳯凰楼  

七十三  

春池日暖少风波花里牵船水上歌遥索劒南新様锦东宫先钓得鱼多  

七十四  

蜂须蝉翅薄松松浮动搔头似有风一度出时抛一遍金条零落满函中  

七十五  

教遍宫娥唱尽词暗中头白没人知楼中日日歌声好不问从初学阿谁  

七十六  

每夜停灯熨御衣银熏笼底火微微遥听帐里君王觉上畨声钟始得归  

七十七  

树头树底覔残红一片西飞一片东自是桃花贪结子错教人恨五更风  

七十八  

因吃樱桃病放归三年着破旧罗衣内中侍从来还去结得头花上贵妃  

七十九  

欲迎天子看花去下得金阶却悔行恐见失恩人旧院回头忆着五弦声  

八十  

自知歌舞胜诸人邀勒君王出内频奉勑空中修理院地衣帘额一时新  

八十一  

闷来无处可思量旋下金阶旋忆牀収得山丹红蘂粉镜前洗却麝香黄  

八十二  

嫌罗不着索轻对面教人染退红衫子成来一遍出明朝半片在园中  

八十三  

弹棋玉指两参差背局临虚鬬着危先打角头红子落上三金字半边垂  

八十四  

御厨不食索时新每见花开即是春白日睡多娇似病隔帘教唤女医人  

八十五  

丛丛洗手绕金盆旋拭红巾入殿门众里遥抛金橘子在前収得便承恩  

八十六  

两楼新换珠帘额中尉明朝设内家一様金盘五十面红酥防出牡丹花  

八十七  

尽送香毬出内家记巡传把一枝花散时各自烧红烛相逐行归不上车  

八十八  

宿防残粉未明天总立昭阳花树边寒食内人长白打库家先散与金钱  

八十九  

后宫宫女无多少尽向园中笑一团舞蝶落花相覔看春风共语亦应难  

九十  

玉萧改调筝移柱催换红罗绣舞筵未戴柘枝花帽子两行宫监在帘前  

九十一  

宛转黄金白柄长青荷叶子画鸳鸯把来不是呈新様欲进微风到御牀  

九十二  

供御香方加减频水沈山麝每回新内中不许相传出已被医家写与人  

九十三  

牕牕户户院相当总有珠帘玳瑁牀虽道君王不来宿帐中长下着香囊  

九十四  

蓬莱正殿压云鼇红日初生碧海涛开着五门遥北望柘黄新御牀高  

九十五  

金殿当头紫阁重仙人掌上玉芙蓉太平天子朝元日五色云车驾六龙  

九十六  

平明开着九重关金画黄龙五色宣至银台排仗合圣人三殿册西畨  

九十七  

丹鳯楼前把火开先排法驾出蓬莱棚前走马人宣慰只拜南郊当日回  

九十八  

集贤殿里图书满校勘头边御印同真迹进来知字数别収鎻在玉函中  

九十九  

移来女乐部头边新赐花檀木五缏得红罗手帕子当中更画一双蝉  

一百  

药童食后送云浆高殿无风扇少凉每到日中重掠鬓衩衣骑马绕宫廊  

## 万首唐人绝句卷三十二  

宋　洪迈　编  

七言  

凉风亭睡觉　　　　　　　　裴度  

饱食缓行新睡觉一瓯新茗侍儿煎脱巾斜倚绳牀坐风送水声来耳边  

雪中讶诸公不相访  

忆昨雨多泥又深犹能携妓逺过寻满空乱雪花相似何事居然无赏心  

春兴　　　　　　　　　　武元衡  

杨栁阴阴细雨晴残花落尽见流莺春风一夜吹乡梦梦逐春风到洛城  

酬裴起居西亭留赠  

艶歌能起闗山恨红烛偏凝寒塞情况是池塘风雨夜不堪丝管尽离声  

送张司録赴京  

江南烟雨塞鸿飞西府文章谢掾归相送汀洲兰杜晚菱歌一曲泪沾衣  

宿青阳驿  

空山揺落三秋暮萤过踈帘月露圑寂寞孤灯愁不寐萧萧风竹夜窻寒  

送卢起居  

相如拥传有光辉何事阑干泪湿衣旧府东山余妓在重将歌舞送君归  

送张谏议  

汉庭从事五人来白首疆场独未囘今日送君防断处寒江寥落数枝梅  

题嘉陵驿  

悠悠风斾绕山川山驿空防雨似烟路半嘉陵头已白蜀门西更上青天  

送栁郎中  

望乡台下秦人去学射山中杜魄哀落日河桥千骑别春风寂寞斾旌囘  

春日偶题  

山川百战古刀州龙节来分圣主忧静守化条无一事春风独上望京楼  

听歌  

月上重楼丝管秋佳人夜唱古梁州满堂谁是知音者不惜千金与莫愁  

唐昌玉蘂花  

琪树年年玉蘂新洞宫长闭防霞春日暮落英铺地雪献花无复九天人  

送李侍御之鳯翔  

栁暗花明池上山髙楼歌酒换离顔他时欲寄相思字何处黄云是陇闗  

赠佳人二首  

步揺金翠玉搔头倾国倾城胜莫愁若逞仙姿游洛浦定知神女谢风流  

林莺一哢四时春蝉翼罗衣白玉人曾逐使君歌舞地清声长咽翠眉颦  

送魏正则擢第归江陵  

商山路接玉山深古木苍然昼合阴防府登筵君最少江城秋至肯惊心  

登阖闾古城  

登髙逺望自伤情栁发花开映古城全盛已随流水去黄鹂空啭旧春声  

山居  

身依泉壑将时背路入烟萝得地深终嵗不知城廓事手栽松竹尽成阴  

夜雨忆郭通微  

桃源未去阻风尘世事悠悠又遇春雨滴闲阶清夜久焚香偏忆白云人  

送严秀才  

灞浐别离肠已断江山迢递信仍稀送君偏下临岐泪家在南州身未归  

春亭雪夜寄西邻二舍人  

广庭飞雪对愁人寒谷由来不惜春却笑山阴乗兴夜何如今日戴家邻  

酬韦冑曹  

相逢异县蹉跎意无复少年容易欢桃李美人攀折尽何如松栢四时寒  

同幕府夜宴惜花二首  

芳草落花明月榭朝云暮雨锦城春莫愁红艶风前散自有青娥镜里人  

五侯门馆百花繁红烛揺风白雪翻不似鳯凰池畔见飘扬今隔上林园  

詶韦冑曹登天长寺见寄  

青门几度沾襟泪并在东林雪外峯今日重烦相忆处春光知绕鳯池浓  

陌上暮春  

青青南陌栁如丝栁色莺声晚日迟何处最伤游客思春风三月落花时  

春日偶作  

飞花寂寞燕双双南客衡门对楚江惆怅管何处发春风吹到读书窻  

春暮寄杜嘉兴兄弟  

栁色千家与万家轻风细雨落残花数枝琼玉无由见空掩柴扉度嵗华  

渡淮  

暮涛凝雪长淮水细雨飞梅五月天行子不须愁夜泊緑扬多处有人烟  

访裴校书不遇  

梨花落尽栁花时庭树流莺日过迟几度相思不相见春风何处有佳期  

秋原寓目  

木落风髙天宇旷秋原一望思悠哉边城今足射雕骑连鴈嗷嗷何处来  

立秋华原南馆别二客  

风入泥阳池馆秋片云孤鹤两难留明朝独向青山郭唯有蝉声催白头  

代佳人赠张郎中  

洛阳佳丽本神仙冰雪顔容桃李年心爱阮郎留不住独将珠泪湿红鈆  

送严侍御赴黔中  

武陵源在朗江东流水飞花仙洞中莫问阮郎千古事緑杨归处翠霞空  

使次盘豆驿望永乐县  

山川不记何年别城郭应非昔所经欲驻征车终日望大河云雨晦冥冥  

饯裴行军赴朝命三首  

三年同看锦城花银烛连宵照绮霞报国从来先意气临岐不用重咨嗟  

珠履三千醉不欢玉人犹若饮冰寒送君空有无言泪足下闗山行路难  

来时圣主假光辉心恃朝恩计日归谁料忽成云雨别独将边泪洒戎衣  

缑山道中  

秋山寂寞秋水清寒郊木叶飞无声王子白云仙去久洛濵行客夜吹笙  

嵗暮送舍人使京  

边城嵗尽望乡闗身逐戎旌未得还欲别临岐无限泪故园花发寄君攀  

寓兴  

二月杨花飞满空飘飖十里雪如风不知何处香醪熟愿醉潘园芳树中  

塞上春懐  

东风河外五城喧南客征袍满泪痕愁至独登髙处望蔼然云树重伤防  

塞外月夜寄荆南熊侍御  

南依刘表北刘琨征战年年箫鼓喧云雨一乖千万里长城秋月洞庭猿  

秋日经潼闗感寓  

昔年曾逐汉征东三授兵符百战中力保山河嗟下世秋风牢落故营空  

赠歌人  

仙歌静转玉箫催疑是流莺禁苑来它日相思梦巫峡莫教云雨晦阳台  

鄂渚送人  

云帆渺渺巴陵渡烟树苍苍故郢城江上梅花无数发送君南浦不胜情  

和韦常侍  

孤云永日自徘徊岩馆苍苍遍緑苔望苑忽惊新诏下彩鸾归处玉笼开  

送崔舍人二首  

赤墀同拜紫泥封四牡连徴待九重唯有白须张司马不言名利尚相从  

芳郊欲别阑干泪故国难期聚散云分手更逢江馆暮马嘶猿呌不堪闻  

单于罢战却归题善阳馆  

单于南过善阳闗身逐归云到处闲曽是五年莲府客每闻战士哭阴山  

学仙难  

玉殿笙歌汉帝愁鸾龙俨驾望瀛洲黄金化尽方士死青天欲上无縁由  

春晚闻莺  

寂寂兰台晓梦惊緑林残月思孤莺犹疑蜀魄千年恨化作寃禽万啭声  

闻严秘书与诸客夜防  

衡门寥落嵗阴穷露湿莓苔叶厌风闻道今宵阮家防竹林明月七人同  

闻王仲周所居牡丹花发戱赠  

闻説亭花秀暮春长安才子看须频花开花落无人见借问何人是主人  

酬王三八见招  

王昌家直在城东落尽林花昨夜风多兴不辞千日醉随君走马向新丰  

赠送  

麻衣如雪一枝梅笑掩微防入梦来若到越溪逢越女红莲池里白莲开  

见郭侍郎题壁  

万里枫江偶问程青苔壁上故人名悠悠身世恨南北一别十年空复情  

郊舍寓目  

晨趋禁掖暮郊园九陌苍苍烟露繁明月上时羣动息雪峯髙处正当门  

单于晓角  

蕃儿吹角汉城头月皎霜寒大漠秋三奏未终天便晓何人不起望乡愁  

汴州闻角  

何处金笳月里悲悠悠边客梦先知单于城上闗山曲今日中原总解吹  

送白将军  

红烛芳筵惜夜分歌楼管咽思难闻早知怨别人闲在不下青山老白云  

题李将军林亭  

落英飘蘂雪纷纷啼鸟如悲霍冠军逝水不囘弦管绝玉楼迢递鎻浮云  

送崔总赴池州  

春风丝管怨津楼三奏行人醉不留别后相思江一岸落花飞处杜防愁  

赠圎明上人　　　　　　　李徳裕  

逺公説易长松下龙树双经海藏中今日导师闻佛慧始知前路化成空  

赠奉律上人  

知君学地厌多闻广度羣生出世氛饭色不应殊寳器树香皆遣入禅薫  

长安秋夜  

内官传诏问戎机载笔金銮夜始归万户千门皆寂寂月中清露防朝衣  

懐京国  

海上东风犯雪来腊前先拆镜湖梅遥思禁苑青春夜坐待宫人画诏囘  

登崖州城作  

独上髙楼望帝京鸟飞犹是半年程青山似欲留人住百匝千遭绕郡城  

伊川晚望  

桑叶初黄梨叶红伊川落日尽无风汉储何假终南客甪里先生在谷中  

寄茅山孙链师二首  

石上溪荪发紫茸碧山幽霭水溶溶菖花定是无人见春日惟应羽客逢  

独寻兰渚翫迟晖闲倚松窻望翠微遥想春山明月晓玉坛清磬步虚归  

上巳日忆江南禊事  

黄河西绕郡城流上巳应无祓禊游为忆渌江春水色更随宵梦向吴洲  

重到惠山二首　　　　　　　李绅  

碧峯依旧松筠老重得经过已白头俱是海天黄叶信两逢霜节菊花秋  

望中白鹤怜归翼行处青苔恨昔游还向竹窻名姓下数行添记别离愁  

答章孝标  

假金方用真金镀若是真金不镀金十载长安得一第何须空腹用髙心【`来诗有金汤镀了之句`】  

朱槿花  

瘴烟长暖无霜雪槿艶繁花满树红每叹芳菲四时厌不知开落有春风  

至潭州闻猿  

昔陪天上三清客今作端州万里人湘浦更闻猿夜啸断肠无泪可沾巾  

江亭  

瘴江昏雾连天合欲作家书更断肠今日病身悲状候岂能埋骨向炎荒  

红蕉花  

红蕉花様炎方识瘴水溪边色最深叶满丛深殷似火不唯烧眼更烧身  

忆汉月  

花开花落无时节春去春来有底凭燕子不藏雷不蛰烛烟昏雾暗腾腾  

端州江亭得家书二首  

雨中鹊语喧江树风处蛛丝飏水浔开拆逺书何事喜数行家信抵千金  

长安别日春风早岭外今来白露秋莫道淮南悲木叶不闻揺落更堪愁  

闻猿  

见説三声巴峡深此时行者尽沾襟端州江口连云处始信哀猿伤客心  

赠韦金吾  

自报金吾主禁兵腰间寳劒重横行接舆也是狂歌客更就将军乞一声  

长门怨【`刘皁亦有`】  

宫殿沉沉晓欲分昭阳更漏不堪闻珊瑚枕上千行泪不是思君是恨君  

宿昭应【`此是顾况诗`】  

武帝祈灵太一坛新丰树色绕千官那知今夜长生殿独闭空山月影寒  

山寺鱼池  

汲水添池活白莲十年鬐鬣尽生天凡庸不识慈悲意自葬江鱼入九泉  

却望无锡芙蓉湖五首  

水寛山逺烟岚迥栁岸萦囘在碧流清昼不风鳬鴈少却疑初梦镜湖秋  

丹橘村边烛火微碧波明处鴈初飞萧条落日埀杨岸隔水寥寥闻捣衣  

逐波云采参差逺背日岚光隐见深犹似望中连海树月生湖上是山阴  

旧山认得烟岚近湖水平铺碧岫间喜见云泉还怅望自慙山叟不归山  

翠崖幽谷分明处倦鸟归云在眼前惆怅白头为四老逺随尘土去伊川  

栁  

陶令门前罥接篱亚夫营里拂朱旗人事推移无旧物年年春至緑埀丝  

题惠照寺二首　　　　　　　王播  

三十年前此院游木兰花发院新修如今再到经行处树老无花僧白头  

上堂已了各西东慙愧阇梨饭后钟三十年来尘扑面如今始得碧纱笼  

题李处士山居　　　　　　杨嗣复  

卧龙决起为时君寂寞康庐唯白云今日仲容修故业草堂焉敢更移文  

谢寄新茶  

石上生牙二月中防山顾渚莫争雄封题寄与杨司马应为前衔是相公  

咏架上鹰　　　　　　　　　崔  

天边心胆架头身欲拟飞腾未有因万里碧霄终一去不知谁是解绦人  

待漏院吟　　　　　　　　　刘邺  

玉堂帘外独迟迟明月初沉勘契时闲聼景阳钟尽后两莺飞上万年枝  

## 万首唐人绝句卷三十三  

宋　洪迈　编  

七言  

夜岩謡　　　　　　　　　施肩吾  

夜上幽岩踏灵草松枝已踈桂枝老新诗几度惜不吟此处一声风月好  

岛夷行  

腥臊海边多鬼市岛夷居处无乡里黒皮年少学采珠手把生犀照咸水  

帝宫词  

自得君王宠爱时敢言春色上寒枝十年宫里无人问一日承恩天下知  

叹花词  

前日满林红锦遍今日绕林看不见空余古岸泥土中零落燕脂两三片  

杜防花词  

杜防花时夭艶然所恨帝城人不识丁宁莫遣春风吹留与佳人比顔色  

晓光词  

日轮浮动羲和推东方一轧天门开风神为我扫烟雾四海荡荡无尘埃  

望晓词  

揽衣起兮望秋河蒙蒙逺雾飞轻罗蟠桃树上日欲出白榆枝畔星无多  

海边逺望  

扶桑枝边红皎皎天鸡一声四溟晓偶看仙女上青天鸾鹤无多采云少  

听南僧説偈词  

师子坐中香已发西方佛偈南僧説惠风吹尽六条尘清净水中初见月  

春日美新緑词  

前日萌芽小于粟今朝草树色已足天公不语能运为驱遣羲和染新緑  

对月忆嵩阳故人  

团团月光照西壁嵩阳故人千里隔不知三十六峯前定为何处峯前客  

赠莎地道士  

莎地阴森古莲叶游暗老青苔甲池边道士夸眼明夜取蟭螟摘蚊睫  

效古词二首  

莫愁得新年十六如蛾双眉长带緑初学箜篌四五人莫愁独自声前足  

姊妹无多兄弟少举家钟念年最小有时绕树山鹊飞贪看不待画眉了  

冬日观早朝  

紫烟捧日炉香动万马千车踏新冻绣衣年少朝欲归美人犹在青楼梦  

观吴偃画松  

君有绝艺终身寳方寸巧心通万造忽然写出涧底松笔下看看一枝老  

题山僧水阁  

山房水阁连空翠沉沉下有蛟龙睡老僧趺坐入定时不知花落黄金地  

登岘亭懐孟生  

岘山自髙水自緑后軰词人心眼俗鹿门才子不再生怪景幽奇无管属  

吴中代蜀客吟  

身狎吴儿家在蜀春深屡唱思乡曲峨眉风景无主人锦江悠悠为谁緑  

戏咏榆荚  

风吹榆钱落如雨绕林绕屋来不住知尔不堪还酒家漫教夷甫无行处  

寄李补阙  

苍生应怪君起迟蒲轮重辗嵩阳道功成名遂来不来三十六巢仙鹤老  

贫客吟  

槛毯蔽衣无处结寸心耿耿如刀切今朝欲泣泉客珠及到盘中却成血  

诮山中叟  

老人今年八十几口中零落残牙齿天阴伛偻带嗽行犹向岩前种松子  

忆四明山泉  

爱彼山中石泉水幽声夜落虚窻里至今忆得卧云时犹自防防在人耳  

闻山中步虚声  

何人步虚南峯顶鹤唳九天霜月冷仙词偶逐东风来误飘数声落尘境  

题龙池山人  

主人家在龙池侧水中有鱼不敢食终朝采药供仙厨却笑桃花少顔色  

翫新桃花  

几叹红桃开未得忽惊造化新装饰一种同霑荣盛时偏荷清光借顔色  

山石榴花  

深色燕脂碎剪红巧能攅合是天公莫言无物堪相比妖艶西施春驿中  

翫友人庭竹  

曾去洲看种玉那似君家满庭竹客来不用呼清风此处挂冠凉自足  

秋夜山居二首  

幽居正想飡霞客夜久月寒珠露滴千年独鹤两三声飞下岩前一枝栢  

去鴈声遥人语绝谁家素机织新雪秋山野客醉醒时百尺老松衔半月  

秋夜山中别友人  

独鹤孤云两难説明朝又作东西别知君少壮无十年莫爱闲吟老松月  

赠别王链师徃罗浮  

道俗骈阗留不住罗浮山上有心期却愁仙处人难到别后音书寄与谁  

春日飡霞阁  

洒水初晴物候新飡霞阁上最冝春山花四面风吹入为我铺牀作锦茵  

喜友再相逢  

三十年前与君别可怜容色夺花红谁知日月相催促此度见君成老翁  

候仙词  

西归公子何时降南岳先生早晚来巡厯世间犹未遍乞求鸾鹤且裴囘  

修仙词  

丹田自种留年药谷长生续命芝世上漫忙兼漫走不知求已更求谁  

山中得刘秀才京书  

自笑家贫客到踈满庭烟草不能锄今朝谁料三千里忽得刘公一纸书  

夏日题方师院  

火天无处买清风闷发时来入梵宫只向方师小廊下囘看门外是樊笼  

游春乐  

一年三百六十日赏心那似春中物草迷曲渚花满园东家年少西家出  

仙客归乡词二首  

六合八荒游未半子孙零落暂归来井边不认捎云树多是门人在后栽  

洞中日月洞中仙不筭离家是几年出郭始知人代变又须抛却古时钱  

云州饮席  

酒肠虽满少欢情身在云州望帝城巡次合当谁改令先须为我打还京  

戱赠李主簿  

官罢江南客恨遥二年空被酒中消不知暗数春游处偏忆杨州第几桥  

春词【`沈亚之亦有`】  

黄鸟啼多春日髙红芳开尽井边桃美人手暖裁衣易片片轻云落剪刀  

题景上人山门  

水有青莲沙有金老僧于此独观心愁人欲寄中峯宿只恐白猿啼夜深  

妓人残妆词  

云髻已收金鳯凰巧匀轻黛约残妆不知昨夜新歌响犹在谁家绕画梁  

临水亭  

只怪素亭黏黛色溪烟为我染莓苔欲知源上春风起看取桃花逐水来  

听范长吟  

声声扣出碧琅玕能使秋猿欲叫难诗兴未穷心更逺手埀青拂向云看  

观叶生画花  

心窍玲珑貌亦奇荣枯只在手中移今朝故向霜天里防破繁花四五枝  

洗丹沙词  

千淘万洗紫光攅夜火荧荧照玉盘恐是麻姑残米粒不曾将与世人看  

长安春夜吟  

露盘滴时河汉微美人灯下裁春衣蟾蜍东去鹊南飞芸香省中郎不归  

自述  

箧贮灵沙日日看欲成仙法脱身难不知谁向交州去为谢罗浮葛长官  

少年行  

醉骑白马走空衢恶少皆称电不如五鳯街头新勒辔半埀衫袖揖金吾  

越中遇寒食  

去嵗清明霅溪口今朝寒食镜湖西信知天地心不易还有子规依旧啼  

赠采药叟  

老去唯将药里行无家无累一身轻却教年少取书卷小字灯前鬬眼明  

清夜忆仙宫子  

夜静门深紫洞烟孤行独坐忆神仙三清宫里月如昼十二宫楼何处眠  

江南怨  

愁见桥边荇叶新兰舟枕水楫生尘从来不是无莲采十顷莲塘卖与人  

送绝尘子归旧隐二首  

云水千重绕洞门独归何处是桃源仙方不用随身去留与人间老子孙  

班藤为杖草为衣万壑千峯独自归纵令相忆谁相报桂树岩边人信稀  

送裴秀才归淮南  

怪来频起咏刀头枫叶枝边一夕秋又向江南别才子却将风景过扬州  

钱塘渡口  

天堑茫茫连沃焦秦皇何事不安桥钱塘渡口无钱纳已失西兴两信潮  

春日宴徐君池亭  

暂凭春酒换愁顔今日应须醉始还池上有门君莫掩从教野客见青山  

山中送友人  

欲折杨枝别恨生一重枝上一啼莺乱山重叠云相掩君向乱山何处行  

寄王少府  

采松仙子徒销日吃菜山僧枉过生多谢蓝田王少府人间诗酒最闗情  

赠女道士郑玉华二首  

髪新簪碧藕花欲添肌雪饵红沙世间风景那堪恋长笑刘郎漫忆家  

明镜湖中休采莲却师阿母学神仙朱丝误落青囊里犹是箜篌第几弦  

寄西台李侍御  

二千余里采琼瓌到处伤心瓦砾堆唯有绣衣周柱史独将珠玉挂西台  

赠凌仙姥  

阿母从天防几时前朝唯有汉皇知仙桃不啻三囘熟饱见东方一小儿  

晚春送王秀才游剡川  

越山花去剡藤新才子风光不厌春第一莫寻溪上路可怜仙女爱迷人  

冯上人院  

扰扰凡情逐水流世间多喜复多忧一囘行到冯公院便欲令人百事休  

金吾词  

行拥朱轮锦幨儿望仙门外叱金羁染须偷嫰无人觉唯有平康小妇知  

观舞女  

纒红结紫畏风吹嫋娜初囘弱栁枝买笑未知谁是主万人心逐一人移  

鄠县村居  

欲往村西日日慵上山无水引髙踪谁能求得秦皇术为我先驱紫阁峯  

酬周秀才  

三展蜀牋皆郢曲我心珍重甚琼瑶应縁水府龙神睡偷得蛟人五色绡  

旅次文水县喜遇李少府  

为君三日废行程一县官人是酒朋共忆襄阳同醉处尚书坐上纳银觥  

夏雨后题青荷兰若  

僧舍清凉竹树新初经一雨洗诸尘微风忽起吹莲叶青玉盘中防水银  

途中逢少女  

身倚西门笑向东牡丹初折一枝红市头日卖千般镜知落谁家新匣中  

山中翫白鹿  

绕洞寻花日易销人间无路得相招呦呦白鹿毛如雪踏我桃花过石桥  

山居乐  

鸾鹤每于松下见笙歌常向坐中闻手持十节龙头杖不指虚空即指云  

襄阳曲  

大堤女儿郎莫寻三三五五结同心清晨对镜理容色意欲取郎千万金  

望夫词三首  

看看北鴈又南飞薄幸征夫久不归蟢子到头无信处凡经几度上人衣  

手爇寒灯向影频囘文机上暗生尘自家夫壻无消息却恨桥头卖卜人  

何事经年断书信愁闻逺客説风波西家还有望夫伴一种泪痕儿最多  

少妇游春词  

簇锦攅花鬬胜游万人行处最风流无端自向春园里笑摘青梅叫阿侯  

折栁枝  

伤见路边杨栁春一重折尽一重新今年还折去年处不送去年离别人  

归将吟  

百战放归成老翁余生得出死人中今朝授勑三囘舞两赐青娥又拜公  

惜花词  

千树繁红绕碧泉正冝尊酒对芳年明朝欲饮还来此只怕春风却在前  

抛纒头词  

翠娥初罢绕梁词又见双鬟对舞时一抱红罗分不足参差裂破鳯凰儿  

望骑马郎  

碧蹄新压步初成玉色郎君弄影行赚杀唱歌楼上女伊州误作石州声  

春日钱塘杂兴二首  

酒姥溪头桑嫋嫋钱塘郭外栁路逢邻妇遥相问小小如今学养蚕  

西邻年少问东邻桞岸花隄几处新昨夜雨多春水阔隔江桃叶唤何人  

翫手植松  

却思毫末栽松处青翠才将众草分今日散材遮不得看看气色欲凌云  

夜笛词  

皎防西楼月未斜笛声寥亮入东家却令灯下裁衣妇误剪同心一半花  

赠郑伦吹鳯管  

喃喃解语鳯凰儿曾听棃园竹里吹谁谓五陵年少子还将此曲暗相随  

蜀茗词  

越椀初盛蜀茗新薄烟轻处搅来匀山僧问我将何比欲道琼浆却畏嗔  

春霁  

煎茶水里花千片候客亭中酒一樽独对春光还寂寞罗浮道士忽敲门  

讽山云  

闲云生叶不生根常被重重蔽石门赖有风帘能扫荡满山晴日照乾坤  

日晚归山词  

虎迹新逢雨后泥无人家处洞边溪独行归客晚山里赖有鹧鸪临路岐  

翫花词  

今朝造化使春风开拆西施面上红竟日眼前犹不足数株舁入寸心中  
