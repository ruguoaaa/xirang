---
title: 第1部分
index: true
icon: editor
order: 1
category:
  - 诗藏
  - 诗集
  - 粤西诗载
  - 粤西文载
  - 粤西丛载
tag:
  - 钦定四库全书
  - 集部八
  - 总集类
  - 汪森
  - 清
---

钦定四库全书　　　　　　集部八  
粤西诗载　　　　　　　　总集类  
粤西文载　　　　　　　　总集类  
粤西丛载　　　　　　　　总集类  

## 提要  

【`臣`】等谨案粤西诗载二十五卷粤西文载七十五卷粤西丛载三十卷  

国朝汪森撰森嘉兴人官广西桂林府通判其在粤时以广西志缺畧殊甚考据难资因取厯代诗文之有闗典故者详捜博采归田后复借朱彛尊家藏书荟萃订补共成诗载二十四卷附词一卷文载七十五卷又以纤小诸类不获入文者更辑为丛载三十卷其搜采殊见广备中间如録谢朓诗悮为晋人又唐郑愚蔡京授岭南节度使二制本文苑英华所引玉堂遗范之文初无撰人姓名乃讹玉堂为王堂此类亦颇有舛误然其体例明整所録碑版题咏之作多志乗所未备其文载中所分山川城郭官署学校书院宫室桥梁祠庙军功平蛮诸子目皆取其事之絶有闗系者故所收于形势扼塞控置得失兴废利诸大端纪録尤详洵能得其要领以视曹学佺全蜀艺文志赡富不及而谨严殆为胜之至丛载分为二十目所録虽颇近琐碎而遗文轶事有禆考证者悉已采辑无遗于一方文献亦有可借以徴信者焉乾隆四十四年四月恭校上  

总纂官【`臣`】纪昀【`臣`】陆锡熊【`臣`】孙士毅  
总　校　官【`臣`】陆　费　墀  

## 粤西诗载卷一  

桂林府通判汪森编  

四言  

喻猛歌【`汉和帝时苍梧太守喻猛以清白为治郡人颂之`】  

于惟苍梧交阯之域大汉唯宗逺以仁徳  

淳四年二月既望靖江守臣张某奉诏劝农于郊乃作熙熙阳春之诗二十四章四句以示父老俾告于其乡之人而歌之　【`宋`】张　栻  

熈熈阳春既发既舒翼翼南亩是展是图　嗟尔农夫各敬乃事往利尔器诫尔妇子　惟生在勤勤则及时惟时之趋时不尔违　祈祈甘雨膏我下土习习谷风和泽乃普　往即尔耕惟力之深往莳尔苗勿倦其耘于日于夕自遂自达尔心勿忘彼生孰遏　惟天之  

心矜我下民民不违天使尔有成　既穟既实既坚既好尔获既周先养尔老　保尔家室抚尔幼穉既迄有年复思嗣嵗　嗟尔父老其训其诫俾务于本惟土物爱　不念其本则越其思所思既越害斯百罹　嗟尔父老其告其喻尔之有生君实覆汝　尊君亲上其笃勿忘小心畏忌率于宪章　嗟尔父老教之孝悌孰无父母与其同气　反于尔心孰无爱敬即是而推乌往不顺　嗟尔父老勿替谆谆其未率从警厉其身　告以祸患其使知惧无俾蹉跌以蹈罪罟　惟国之法其垂使尔知避岂欲尔施　尔或自陷予疚予恫曷使予懐寘于尔衷　于赫圣王敷徳流泽布宣弗厪时予之责　咨尔父老助予念兹岂予之助报国是宜粤以今日劝相于郊乃作此诗以懋尔劳　咨尔父老尚演厥义其讽其歌于乡于里　俾一其心服我训言撃鼓坎坎自古有年  

傲暑栖霞洞　　　　　　　　　李彦弼  

嵌窦栖霞歊虚转杓左骖鸾翼右耳鳯箫爽排酷烈境邈氛嚣静者多妙于焉消揺  

浔州南山　　　　　　　　　　陈　谠  

天造其山在贵之阳二十四峰拔地峭刚其山维何如彼玉苍宅位于离火徳之祥南山何有有方其岩若堂甚夷若门者三穹者圜葢植者羽参石像天成匪凿匪劖陟彼山巅有洞益竒南北户通千里頫闚伊晋之洪采荣于斯丹飞井霤木润草滋昔我太宗云章下贲于皇仁庙奎文狎至岩处有辉神防孔閟丕昭圣朝声化逺暨南山不骞天子万年南山不朽天子万夀无量惟夀与天齐久小臣作诗永飏于后  

赠南溪郭显　　　　　　　　　栖霞子  

有宋开国几二百年金兵入汴衣冠南迁桂独宜人嵗无岚烟溪山之胜间出神仙沁源郭显志慕精専卜筑嵓下凿井耕田榜揭归云养真自然烧炼丹药徜徉林泉峨峨藓壁排空插天  

题水月洞　　　　　　　　　【`元`】陈　孚  

铁崖万仞鬼斧所凿长啸一声白云惊跃  

藤江雨中　　　　　　　　　【`明`】湛若水  

腊月既望我徂自藤云木翳翳零雨其防有山如防有石如城云餐雨立仆夫于征聨我兰舟与子同行念彼室处感兹靡寜  

爱日二首  

爱日叹时命也自广徂横且霾且雨仆夫告劳  

瞻彼爱日实慰我心自我室处天光下临我行千里弥月霾隂仆夫痡矣修途阻深我行不偶昊天何心爱日熈熈目撃我思于盘之子尔暄尔曦自我弥旬风雨凄凄我心忧矣阻于涂泥实命不偶昊天何私  

平南遣兴  

渔渊水深采芝云迷寄懐云水抗志髙栖严霜陨木归鸿背飞天寒日短途长行迟嵗云暮矣我心则悲神逰八极身囿两仪宇宙为旅万物为徒  

贺张总戎凯旋诗【`并序`】　　　　　潘　恩  

皇帝统极布昭文武薄于岭海罔不咸賔惟古田之夷负山保堑歴有嵗年敢扇枭风以张冦虐未驯声教廼十有五年春正月总戎三峰张君请于督府率旅徂征申命誓师冞入险阻斩获六十余人贼退守诸巢分命偏禆乘夜夹攻批亢捣虚燔烧积聚声震林木贼廼奔窜悉稽颡面缚愿纾残喘以比编氓君廼谕国徳威解缚还俘诸酋感泣要质明神永为外附于是籍其丁壮凡七千有竒分邑堡刋崖填谷道里通行夏四月癸卯旋师藩臬诸大夫咸嘉君绩属恩载笔纪其事廼撰诗一篇词义浅末不足揄扬厥美聊续凯章云尔  

有枭萃止于此丛棘昼伏宵鸣形也斯慝蠢兹苗民稔于恶徳亦共戴天尔心靡极厥心维何饕敓是宣黑齿发椎执弩张弮登山遡岭猿捷鸟旋掠我子女肆彼顽黄源之西啸聚渊薮积衅弥彰歴年滋久彼美将军志歼戎首率我征夫风神赳赳幕云起素甲日辉爰整轻鋭授以成规棱威遐奋电发飚飞诸嵓失据视险如夷廼剪荆榛廼焚巢穴震慑蛮酋请缨羁绁皦日中天矢言弗越进比诸华岭外有截在昔孔明七纵与擒庸蜀臣附寔惟攻心张侯举职曰敬曰谌慎厥终始允矣国琛  

## 粤西诗载卷二  

桂林府通判汪森编  

五言古  

将逰湘水寻句溪　　　　　　【`晋`】谢　朓  

既从陵阳钓挂鳞骖赤螭方寻桂水原谒帝苍山垂辰哉且未防乗景弄清漪瑟汨泻长淀潺湲赴两岐轻苹上靡靡杂石下离离寒草分花映戏鲔乘空移兴以暮秋月清霜落素枝鱼鸟余方翫缨緌君自縻及兹畅怀抱山川长若斯  

酌修仁水赋诗　　　　　　　【`梁`】范　云  

三枫何习习五渡何悠悠且饮修仁水不挹背邪流  

咏桂树  

南中有八树繁华无四时不识风霜苦安知零落期  

侍宴饯湘州刺史张续　　　　　庾肩吾  

洞庭资善政层城送逺离九歌扬妙曲八桂动芳枝雨足飞春殿云峰入夏池郢路方辽逺湘山转蔽亏何当好风日极望长沙垂  

南征　　　　　　　　　　　【`陈`】苏子卿  

一朝游桂水万里别长安故乡梦中近边愁酒上寛劒锋但须利戎衣不畏单南中地气暖少妇莫愁寒言离广府还望桂林去留怆然自述赠懐  

【`隋`】释逵  

标心之梵宇运想入仙洲婴痼乖同好沈情阻若抽叶落乍难聚情离不可收何日乘杯至详观演去流  

安辑岭表事平罢归　　　　　【`唐`】季　峤  

云端想京县帝乡如可见天涯望越台海路几悠哉六月飞鹏去三年瑞雉来境遥铜柱出山险石门开自我违瀍洛瞻途屡挥霍朝朝寒露多夜夜征衣薄白简承朝宪朱方抚夷落既天覆广且谕皇恩博皇恩溢外区憬俗咏来苏正朔臣天子坛塲拜老夫绛宫韬将略黄石寝兵符返斾收龙虎空营集鸟乌日落澄氛霭凭髙视衿带东瓯抗于越南斗临吴防春色绕边陲飞花出荒外卉服纷如积长川思逰客风生丹桂晩云起苍梧夕去舳舣清江归轩趋紫陌衣裳防百蛮琛賮委重闗不学金刀使空持寳劒还  

始安秋日　　　　　　　　　　宋之问  

桂林风景异秋似洛阳春晩霁江天好分明愁杀人卷云山碎日水粼粼世业事黄老妙年孤隠沦归欤卧沧海何物贵吾身  

下桂江县黎壁  

放溜觌前溆连山分上干江回云壁转天小雾峰攅吼沫跳急浪合流环峻滩敧杂出漩划缭绕避涡盘舟子怯桂水最云斯路难吾生抱忠信吟啸自安闲旦别已千嵗夜愁劳万端企予见夜月委曲破林峦潭旷竹烟尽洲香橘露团岂傲夙所好对之与俱欢思君罢琴酌泣此夜漫漫  

桂林黄潭舜祠  

虞帝廵百越相传葬九疑精灵游此地祠树日光辉禋祭忽羣望丹青图二妃神来兽率舞仙去鳯还飞日暝山气落江空潭霭微帝乡三万里乘彼白云归  

入鬼门闗　　　　　　　　　　沈佺期  

昔传瘴江路今到鬼门闗土地无人老流移几客还自从别京洛頽鬓与衰顔夕宿含沙里晨行冈路间马危千仞谷舟险万重湾问我投何地西南尽百蛮  

廵按自漓水南行　　　　　　　张九龄  

理棹虽云逺饮水寜有惜况乃佳山川怡然傲潭石竒峰岌前转茂树隈中积猿鸟声自呼风泉气相激目因诡容逆心与清晖涤纷吾谬执简行部将移檄即事聊独欢素懐岂兼适悠悠咏靡盬庶以穷日夕  

湘川新曲二首　　　　　　　　杜易简  

昭潭深无底橘洲浅而浮本欲凌波去翻为目成留愿君稍弭檝无令贱妾羞  

二八相招携采菱渡前谿弱腕随桡起纤腰向舸低自解防花笑憎闻染竹啼  

送任五之桂林　　　　　　　　王昌龄  

楚客醉孤舟越水将引棹山为两乡别月带千里貌羇谴同缯纶僻幽闻虎豹桂林寒色在苦节知所效  

赠别元十八协律　　　　　　　韩　愈  

英英桂林伯实惟文武特逺劳从事贤来吊逐臣色南裔多山海道里屡纡直风波无程期所忧动不测子行诚艰难我去未穷极临别且何言有泪不可拭  

势要情所重排斥则埃尘骨肉未免然又况四海人嶷嶷桂林伯矫矫义勇身生平所未识待我逾交亲遗我数幅书继以药物珍药物防瘴疠书劝养形神不知四罪地岂有再起辰穷途致感激肝胆还轮囷  

吊栁子厚　　　　　　　　　　刘禹锡  

元和乙未与故人栁子厚临湘水为别栁浮舟适栁州余登陆赴连州后五年余从故道出桂岭至前别处而君没于南中因赋以吊  

忆昨与故人湘江岸头别我马映林嘶君帆转山灭马嘶循故道帆灭如流电千里江蓠春故人今不见  

蛮子歌  

蛮语钩辀音蛮衣斑烂布熏狸掘沙鼠时节祖槃瓠忽逢乘马起恍若惊麕腰斧上髙山竟行无旧路送华隂尉张苕赴邕府使幕【`张即燕公之孙顷坐事除名`】  

昔忝南宫郎往来东观频尝披燕公传耸若窥三辰翊圣崇国本保贤正朝伦髙视缅今古清风夐无邻兰锜照通衢一家十朱轮酂国嗣矦絶为卿贵业贫夫子承大名少年振芳尘青袍仙掌下矫首陵烟旻公冶本非罪潘郎一为民风霜苦揺落坚白无缁磷一旦逢良时天光烛幽沦重为长裾客佐彼观风臣分野穷禹画人烟过虞巡不言此行逺所乐相知新雨起巫山阳鸟鸣湘水滨离筵出苍莽别曲多悲辛今朝一杯酒明日千里人从此孤舟去悠悠天海春  

越亭二十韵　　　　　　　　　元　晦  

乏才叨八使狥禄非三顾南服颁诏条东林证迷误未闻述职效偶脱嚣烦趣激水濬坳塘縁崖攲磴步西岩焕朝旭深壑囊宿雾颢气爽衣巾凉飔轻杖屦临髙神虑寂逺眺川原布孤帆逗汀烟翻鸦集江树独探洞府静怳若偓佺遇一瞬契真宗百年成妄故孱顔石户啓杳霭溪云度松籁韵宫商鸳甍势翔遡津梁危彴架济物虚舟渡环流驰羽觞金英妬妆嫭笳吟塞垒逈鸟噪空山暮怅望麋鹿心低徊车马路悬冠谢陶令褫佩懐疏傅遐想蜕缨緌徒惭防襦袴福盈祸之倚权胜道所恶何必栖禅关无言自防悟  

别鹤词送令狐校书之桂府　　　杨巨源  

海鹤一为别髙程方窅然影摇江汉路思结潇湘天皎然仰白日真姿栖紫烟含情九霄际顾侣五云前遐心属清渚凄响激朱弦招揺闻风雨迢逓各山川东南信多美防合当有年鹤飞唳防防此意竟何传  

送公孙器自桂林归蜀　　　　　杨　衡  

桂林浅复碧潺湲半露石将乘触物舟暂驻飞空锡蜀林异青眼蓬户髙朱防风度杳难寻云飘讵留迹旧户闲花草驯鸽傍檐隙挥手共忘怀日坠千山夕  

秋夜桂州宴送郑十九侍御  

秋至触物愁况当离别筵短歌销夜烛繁绪徧髙弦桂水舟始泛兰堂榻讵悬一杯既离阻三嵗奉周旋鸦噪更漏寂露濡风景鲜斯须不共此且为更留连  

桂州与陈羽念别  

惨戚损志抱因君时解顔重叹今夕念复在几夕间碧桂水连海苍梧云满山茫茫从此去何路入秦闗  

元岩　　　　　　　　　　　　李　渤  

元岩丽南溪新泉发幽色岩泉孕灵秀云烟纷崖壁斜峰信天插竒洞固神辟窈窕去未穷环廻势难极玊池似无水井昏不测仙户掩复开乳膏凝更滴丹砂有遗址石径无留迹南眺苍梧云北望洞庭客萧条风烟外爽朗形神寂若值浮丘翁从此谢尘役  

送萧绾之桂林　　　　　　　　李羣玉  

兰江佩兰人三弄兰江春尔为兰陵秀芳藻惊常伦粲粲鳯池裔一毛今再新竹花不给口憔悴清湘濵一朝南溟飞彩翮不可亲苍梧云水晩离思空凝颦我亦纵烟棹西浮彭蠡津丈夫未虎变落魄甘风尘大禹惜寸隂况我无才身流光销道路以此生嗟辛万里濶分袂相思杳难申桂水秋更碧寄书西上鳞  

城南野居寄知已　　　　　　　曹　邺  

奔走未到我在城如在村出门既无意岂如常闭门作诗二十载阙下名不闻无人为开口君子独有言身为苦寒士一笑亦感恩殷勤中途上勿使车无轮  

龙隠岩　　　　　　　　　　【`宋`】李师中  

春波饱微緑斗柄涵虚明方舟贯岩腹鵞鹳相酬鸣仰窥穹窿顶宛转百怪呈仅余鳞甲碎不见头角狞下闯清泠渊演迤万顷澄但同鱼鸟参勿遣蛟龙惊抉苔抚竒篆倚棹看题名三将标殊勋自与山不倾谁欤赘小筑政恐山灵嗔南洞更幽絶仙佛依峥嵘太虚可为室岂复资栾楹乳泉助茗椀中有氷雪清何须骖鸾去此即白玉京鼎来不速客抱琴忽逢迎爱此无弦曲岩溜同一声为君洗尘耳唤我诗魂醒祗恐白衣至好句亡由成  

南獠诗　　　　　　　　　　　欧阳修  

洪宋区夏广恢张际四维狂孽久不耸民物含春熈耆稚适所尚游泳光华时遽然摄提嵗南獠掠边陲余因叩村叟此事曷如斯初似却人问未语先涕垂收涕谢客问为客陈始基抚水有上源水浅山崄巇生民三千室聚此天一涯狠勇复轻脱性若鹿与麋男夫不耕凿刀兵动相随宜融两境上杀人取其赀因斯赳赳来此寇易为羁鼠窃及蚁聚近里焉敢窥势亦不久住官军来即驰景徳祥符后时移事亦移四辅哲且善天子仁又慈将军称招安兵非羽林儿龙江一牧拙逻骑材亦非威惠不兼深徒以官力欺智略仍复短从此难羁縻引兵卸甲岭部陈自参差锋镝殊未接士卒心先离奔走六吏死【`初在怀逺军卸甲岭杀伤范礼賔王崇班等六人落阵死`】明知国挫威自兹贼声震直冦融州湄县宇及民庐燬荡无孑遗利镞淬诸毒中肤无药医长刀断人股横尸满通逵妇人及孳产驱负足始归堂堂过城戍何人敢正窥外计削奏疏一一闻宸闱赫尔天斯怒选将兴王师精兵二万余猛毅如虎貔劒防凛秋霜旌棨闪朝曦八营与七萃岂得多于兹外统三路进小敌胡能为前驱已压境后军犹未知逶迤至蛮域但见空稻畦搜罗一月余不战师自罢荷戈莫言苦负粮深可悲哀哉都督邮无辜遭屠糜【`昭州都曹皇甫仅三人部粮入洞遭蛮贼掩杀及害夫力千余`】咤咋计不出还出招安辞半降半来拒蛮意犹狐疑厚以缯锦赠狙心诈为卑戎帐草草起贼戈蹑背挥我聆老叟言不觉颦双眉吮毫兼叠简占作南獠诗愿值采诗官一敷于彤墀  

送门人欧阳辟还桂林　　　　　梅圣俞  

客心如萌芽忽与春风动又随落花飞去作西江梦我家无梧桐安可久留鳯鳯巢在桂林鸣哺不得共无忘桂林荣举酒一以送  

藤州江下夜起对月赠邵道士　　苏　轼  

江月照我心江水洗我肝端如径寸珠堕此白玉盘我心本如此月满江不湍起舞者谁与莫作三人防峤南瘴疠地有此江月寒乃知天壤间何人不清安牀头有白酒盎若白露漙独醉还独醒夜气清漫漫仍呼邵道士取琴月下弹相将乘一叶夜下苍梧滩  

双松堂　　　　　　　　　　　黄庭坚  

文殊堂下松永日如鸣琴我登双松堂时步双松隂中有寂寞人安禅无古今  

独秀山读书岩　　　　　　　　沈　晦  

老鹤下辽天昂昂在林表霜毛临野人逸气秋天杳矫矫顔始安不受冠带绕清真自嵇阮一醉万事了读书空谷中生刍白驹皎神仙问防岈弓弯天宇小岂无素心人幽睡共清晓佻达在城阙钟磬出林杪试令栽桃李照海春嫋嫋长哦五君咏极目送飞鸟  

闻彦和过桂州　　　　　　　　邹　浩  

削迹投炎荒有吏督其后一州一易之稍缓辄訾诟所歴多官僚岂无亲且旧前车覆未遥不敢略回脰谁谓桂岭僧于君独勤厚沐浴君发肤澣濯君领防使君霜栢姿凛凛出尘雾真风絶顾瞻髙义激頽仆乃知世外情非复世间构呜呼君何忧时命不终缪  

饮桂州酒示柄  

好酒如好人虽久略不变炎凉互推移气味愈可见岂若茅柴浆多为众所贱举杯吾得师足以警闲燕  

仙宫岭  

晓云生岭端遮日成清隂炎氛遽辟易兴逸安能禁仙宫风尘表髙髙百千寻石路上曲折健足犹难任绰约两仙子双鬟坐沉吟巫觋意何许门窓藤蔓深樵叟向我言自古传至今去州五十里有峒郁森森陶家李家女年各胜巾衿恍惚若逢遇相与登﨑崯一朝作蝉蜕英魂不坠沉乡人共祠之彷佛来顾歆水旱祷辄应民吏同所钦此宫乃行宫春秋荐诚谋言已叟仙去四望祛烦襟荥山直南耸龙岳山朝壬越王连佛子宻山秀孤岑回环万峰峦插云皆玉簪滔滔两川流防合通梧浔渔舟糁木叶城郭几突黔虚徐韵长松飞鸣集珍禽须臾烟霭青遐迩浮祲祲变化纷见闻饮酒时一斟我罪贷五鼎我躯重千金虽居瘴疠乡肯使瘴疠侵囊衣完旧裾匣劒存新镡气聴谢耳力谁到无弦琴子期久防漠天地为知音中和王度新祈招咏愔愔赐环谅匪朝聊以写我心  

别昭州  

江山本无情别去亦何语向来爽气中食息三月许来非吾所求去非吾所御回首谢江山吾今若轻举  

题勾漏洞　　　　　　　　　　李　纲  

抱病卧云海夙夕负深恐寛恩聴旋归何啻丘岳重问津勾漏山散防寳圭洞羣峰罗翠屏环合无缺空石盘与丹灶遗迹可扪弄仙游感初心幽赏协清梦却来窥宸章寳气横防蝀真行杂草隶笔势极翔动大小飞白书飘洒萦舞鳯共惟睿知姿多能本天纵妙迹藏名山俾与万世共林峦增炳焕神物各防拥惜无深岩屋防覆示崇奉何当鸠良材为葺倾压栋妖氛不指狼中原戎马哄九庙未奠居臣子咸愤痛岂知炎荒中奎画得瞻讽至哉博大言粟麦固异种天帝及诸佛百神共妙供窃于翰藻间窥见神心用源流此中来基岑自兴宋稽首归琅函斐然成善颂  

题容州学育材堂  

治世崇儒术胶庠万宇临自从驰羽檄谁复念青衿贤守来南纪宏规肇泮林飞翚开讲席鼓箧拂书蟫采藻绣江水抚弦都峤岑潜消戎马气有懐飞鸮音洙泗道非逺朱张贤至今大器在东序追琢且南金常衮闽风变文翁蜀化深愿来逰学者仰副育材心  

屏风岩　　　　　　　　　　　张孝祥  

髙崖划天开仄径通乳穴隈堆青螺髻嵽嵲白玉阙外有虎豹蹲中恐蛟蜃蛰东萦俯雷电西出挟日月万壑来悲风六月不知热但觉骇心目未易记笔舌平生山水趣岭海最竒絶洞府二十四未厌屐齿折晚乃游此嵓余地比仆妾同来六七士嗜好颇相埒举酒酹山神慰汝久湮灭  

赠临桂石判官安民  

北城石先生欲唤不敢频坐上欠此客长懐渺无津南方鳯之徒瑞世五色文  

送林谦之司业出为桂路提刑　　杨万里  

两眼起宵坐搔首偶不欣孤念元无感懐我同社人昨日林先生抱经出成均初闻为渠喜忽悟谁我亲缅然记宿昔夜款水际门微月耿耿寂幽蛩慨凉新论诗煮豆粥粥熟天已晨先生补天手万象焉能春若非千载仰却要今世珍望门旧传业不在先生身雪前何有松燬中谅非碈论思尺有咫法去曾逡巡谁言我无耳老矣未有闻先生又舍我离别尚足云桂山玉笋立桂水罗带纹得句能寄似不须持岭云  

夀邕州赵守　　　　　　　　　崔与之  

大厦开朱明物态丰且硕薰弦发新奏生意转无极间气清而和融结赋有徳碧梧挺幽榦旷度漫九泽富哉学古胷仁义供服食浑朴希世珍外温而内直骅骝开道路声光日斯赫九关通籍初南来坠双舄片心清彻底杯水饯泥轼京兆入幕宾去天不盈尺佳最入聪纩行行陟文石邕为五管雄地控西南域専阃难其人弄印无以易袖却经纶手天边树牙防猩獠丛篁中深栖而屏息夜月照铜柱警囊声寂寂边人解带卧危地成乐国屏风御墨鲜早晩来召驿媿我朴樕才潦雾甘逺役题坐遇知己孤根费培植崧髙生申甫好语諠井陌碧油塞云端阻莫陪贺客歌咏淇澳诗清修如圭璧他年王班头苍髯而赤黻  

冰井　　　　　　　　　　　　任　诏  

驱车出东门弭节访氷井寺古栋宇倾碑折苔藓屏源泉池中生莹净可鉴影命僧旋汲之入口胜霜冷试烹白云茶碗面雪花映清泠涤烦襟润泽劳缾绠可以濯我缨悠然脱尘境  

送甘甥可大从定叟弟之桂林　　张　栻  

季也有行役我思独悠悠亲朋非不多子能从之逰挂席上湘水青山挟行舟篮舆问岭路政尔茘子秋人言桂林好颇复类中州近郊多胜概雉堞冠层楼待渠幕府暇时与同防搜吾子有令姿胷中富九流处世多龃龉但当付沧洲超然扩遐思讵可耳目谋愿为百錬刚莫作绕指柔昔人不吾欺子盍试反求预想他年归此地复绸缪刮目防二子一笑纾百忧  

七月旦日晚登湘南楼  

文书稍去眼日夕进微凉髙楼一徙倚清风为我长渔父防深樾归人度浮梁仰看河汉明俯视羣山苍平生防心处于此故难忘旧闻水东胜岩峦发天藏岂无一日暇勇往聊徜徉民瘼未渠补况敢懐乐康天边云物佳似复为雨祥秋成倘可期嵗晩或自强当从农家鼓一歴水云乡  

望后一日与客自水乡登湘南月色佳甚翌日用乡字韵简游诚之  

一雨五日余南州三伏凉唤客近方沼笑谈引杯长相将复登楼月色在屋梁念我懐百忧忽忽髪变苍及此少自舒觞咏未可忘孤光凛下照景妙无留藏沙边数白鹭欲下仍翔徉羣动亦自得如我四体康平生子游子虚白生吉祥官舍并楼居登临筋力强未可效王粲居然思故乡【`诚之所居正在楼旁自中夏以来每携书独登`】  

八月既望要详刑防漕游水东早饭碧虚徧观栖霞程曾龙隠诸岩晩酌松关放舟过水月洞月色佳甚逼夜分乃归赋此纪游  

漓江即湘江濈濈清见石其东列羣峰秋色碧复碧日出雾露收草径上逼侧凭栏揩望眼已足慰畴昔更窥嵓穴胜创见为惊惕如何数里间竒观相接迹寛同厦屋深划若巨灵擘日月逓光景风云变朝夕石桥几年成乳窦时一滴神龙旧隠处仰视多辟易蜕迹凛犹存隠隠印霜脊下有澄湫深余渡漱苍壁往者已仙去来者此其宅薄晩扣松闗风过声索索聊麾车骑退容我且散防却望訾家洲轻舫度前碛回首烟树林已复挂蟾魄宇旷净余滓羣物被光泽河洲寄遐思空岩皎虚白清辉可一规水色相激射天边与川上亭亭如合璧居然广寒游不用假六翮班坐依微澜晤赏共佳客因之想千载讵有今古隔箫鼓归夜防观者粲城陌往往罗杯柈班班见殽核谅因年嵗丰人意少舒适视尔意少舒于予亦忻怿  

清明后七日与客同为水东之游翌朝赋此  

平生山水癖妙处只自知夙约常寡味邂逅惬心期幅巾与藜杖安步随所之朅来坐官府颇觉此愿违城头望羣峰欲往类绊羁三春苦风雨晴日一伸眉沙边散车骑竹舆从呕咿独与三四客野服相追随亭髙俯空旷洞古探瓌竒悬崖隠日月幽壑蟠蛟螭涧水杂鸣佩松风发清吹兴来即倾酒语到亦论诗聊揩簿书眼赏此闲暇时所歴固未厌所感多余思昔逰木叶下今兹緑隂肥江山虽可识嵗月廼如驰素餐岂不念懐安敢云私归来耿不寐敧枕聴晨鸡  

题榕溪阁  

寒溪澹容与老木枝相樛其谁合二美名此景物幽太史昔南骛于焉曾少休想当下榻初清与耳目谋品题得要领亦有翰墨留我来访遗址密竹鸣钩辀稍令旧观复还与佳客逰树影散香篆水光泛茶瓯市声不到耳永日风飕飕所忻簿书隙有此足夷犹平生丘壑愿如痼不可瘳虽知等喧寂终觉静理优更思濯沧浪榕根浮小舟  

静江归舟中读书  

南风驾小雨羣山净如沐吾归及新凉所歴慰心目轧轧柔橹鸣卧见山起伏推枕意悠然还取我书读平生领解处于焉更三复老矣百念疎但欲斯境熟向来五岭游日力半吏牍小心了宦事终觉媿惸独世路自险夷人情费追逐翩翩孤飞翼息防望林麓  

张子真杨政光吴徳夫追路湘源赋此以别  

驱车出严闗触热归路长一雨羣物苏吾行亦清凉漓水自南去湘流正洋洋眷言二三友跋马勤送将萧然短长亭每语夜未央张子名家驹千里方腾骧杨郎岭中彦而能敛锋铓延陵旧所熟气味固难忘向来幕府逰三秀丽斋房居然出别语分袂楚粤乡人生防有别勿悲参与商独有赠言意临岐更平章风俗易移人宦途剧羊肠千钧有不守决去飞鸟翔要当勉自持诗书作金汤他年相防处刮目看增光为谢桂父老无泽留一方惟余石间字时与洗苔苍  

送端臣桂林先生兼简信叔帅座朱芾  

骖鸾碧玉林琢句白琼瑶人间埃尽星罗数分毫程公列仙长磊落粹露□玉厯发太和君同逍遥刻岩栖乌鸦陟巘透紫霄南风毋赋鵩即是宣室招  

次韵南轩先生榕溪阁【`阁山谷所名`】　　吴　儆  

绍圣用事臣党与纷相樛当代几忠良一朝咸黜幽太史坐直笔愈黜名愈休消长关否泰天意匪人谋累臣谁司城独为景物留当时西复南万里不停辀谁知百年定欲起九京逰积莽新陈迹寒泉荐氷瓯想当千骑临水木寒萧飕我公今伊傅兹焉少夷犹炎方凋瘵余公来今已瘳榕溪两甘棠千载谁劣优太史后凋松公如巨川舟  

## 粤西诗载卷三  

桂林府通判汪森编  

五言古  

八桂堂　　　　　　　　　　　孙　觌  

橘中隠商顔桑下防羽葆古人日已逺遗迹今未扫英英八桂林屹立表众草名随五栁传夀待三松倒南堂驻金节仗劒收蛮獠駪駪立万马猎猎卷千纛元戎领客来小摘羞涧藻醉缬乱繁花移来插晴昊  

七星岩  

十载污修门簪槖侍帝垣五云深莫窥众星拱以繁一坐犊背书身落海上村山川发余想钟鼓昔闻星图焕斗极两两错地文今日复何日乘槎造天阍日月起可挟参井立能扪谁当揭其柄为我酌瀛尊  

栖霞洞  

飞仙巢三山弱水环四溟谁知黄茅岭自有白玉京独曳一枝笻枝空上青防蟾飞堕八桂石陨化七星幽幽炬火然异状不可名垂天紫云葢插地翠羽屏已无俗士驾尚有迁客经敢言居夷陋妙絶冠平生  

来风亭  

万树张火伞千嶂卧烛龙彤云竟天起光坠九日红投老落蛮峤暍死愁吴侬风流贵公子一笑林下逢苍崕拆天罅中有万里风习习驾两腋飘飘落琼宫草木啸竽籁涧谷酣笙镛披我快哉襟谁能辨雌雄  

龙隠岩  

跳波触石喧古木抱崖拥老蛟厌泥蟠一笑作潭洞孤峰起崷崪哀壑浩呼汹腥风噤哇淫冻雨落毛氄凛凛白昼寒瘴发立尽耸旱气曛日黄缩爪但隂拱悠然四大海敛此一毛孔安得化为霖蕙叶有光宠  

曾公岩  

羣峰依天立万马屹不动风欹紫玉珂雨暗青丝鞚相君千里目渺渺孤鸿送披云觑天巧凿翠出岩洞中空贯长虹侧立剖大瓮宛宛卧石梁欲起时地控玉棺已上天甘棠有遗诵独余涧底泉时与幽人共  

西山超然亭  

厐区翳榛莽地瘴藏百怪西山何轩轩拔脚风尘外中萦一线蟠侧立两壁对旁连九疑髙逺控三湘大孤亭坐林杪俯见飞鸟背号弓泣二女御魅窜四罪谁云窘囚拘故自脱天械飘飘思凌云万里风雨防  

礲岩寺  

千松夹道直一水抱村流清絶小丛林绕舍竹脩脩老僧惯见客壊衲雪满头野果拆竒苞畦蔬剪新柔漂零五管去邂逅一笑留诗成写君壁记此梦中游  

虞氏隠居雷守虞沇避地桂林结茅江上万山环立二水交流游客过其下皆有忘归兴卜邻之意一首  

山色洗眼青遥见紫翠重江光照肌白靧作永雪容问谁三间茅散我九节笻江声过席上山影落杯中主人乐忘归卧聴鼓角雄防检屐齿痕斓斑尚苔封寂寂春萝月萧萧秋桂风何日赋归来庭柯抚孤松  

饮修仁茶  

烟云吐长崖风雨暗古县竹舆頳两肩弛担息微倦茗饮初一尝老父有芹献幽姿絶媚妩着齿得瞑昏昏嗜睡翁唤起风洒面亦有不平心尽从毛孔散  

题象守坐啸堂  

治国如烹鲜驭民如牧羊薰狐庐自焚投鼠器必伤曹侯百世师狱市寄全齐天下本无事庸人勿扰之危机蹈潜弩恶吏冠虓虎飞走岂不髙揺足堕网罟使君古太丘妙割无全牛班春千骑晓长啸万壑秋棠隂日转午风檐翠蛟舞问道舍葢公诵诗选何武渭水占熊罴万里笞羌夷试磨南山石更草中兴碑  

别象州陈守容徳  

三年客殊方荣悴不堪説迢迢家万里奄奄命一发使君古丈夫兴衰在缧絏平生风马牛旧职比鹣蟨欣然一笑粲破此百忧结皇恩下天扉泪泣孤臣血行厨洗玉盘载酒助欢悦庖珍问五鲭饼字炊十裂徙突今未黔班草尺一诀何须更秉烛端是梦中别  

发桂林刘帅立道同诸司出饯于甘棠渡口二首  

行尽海北天笑指湘南路使君载酒醪拥节东城驻前驱千纛直纵猎万人呼尘流翳白日十里映黄雾何人檝迎我一苇横江渡渺渺倦鸦翻相随归薄暮  

汹汹号万窍风吹海浑防防蔽一天瘴云埋日昏南荒底日所黄苇三家村谁云花解笑但有鸟能言谬恩解南冠归路首北辕酒行可以起稚子柴门  

清湘县郊外杂花盛开有懐石湖　范成大  

午行清湘县妍暖春事嘉柴荆闹桃李防防一川花故园岂少此愈此百倍加我寜不念归顾作失木鸦百年北窓凉安用天一涯君恩重乔岳敢计征路賖乡心与官身凿枘方聱牙橘柚走珍贡何如系匏明当复露奏天日临幽遐傥许清江使曳尾还污邪  

全守支耀卿饮饯七里倅杨仲宣复携具至深溪酌别且乞余书走笔作此兼寄耀卿  

店舍烟火寒尘沙亭堠逺嫣红糁芸緑春事亦已晚年芳去踆踆江水来衮衮故人潇湘逢留落一笑莞已张七里饮更出深溪饯草间艶红粉竹里趣厨传故意如许长由来共乡县愧我不能觞负此离歌啭别愁满天末不醉何由遣却忆支使君风前白波卷  

次韵陈仲思经属西峰观雪  

仙人漓江逰剪水冯夷宫宾友来邹枚寒辔揺冬珑起望天南陲玉沙满长风越人来省识把酒酹层空从来峤南北人谓将无同那知梁园霰飞入瑞露中幕府有清士寻僧上西峰六花信姢巧未及五字工我亦涤冰砚课虚贵新功莫嗤两臞儒毫端尚清丰  

六月十五日夜泛西湖风月温丽  

暮檥金潭追随今夕凉波纹挟月影揺荡舞船窓夜久西山髙松桂黯以苍长烟界岩腹浮空余劒铓棹夫三弄笛跳鱼翻素光我亦醉梦惊解缨濯沧浪多情芙蕖风嫋嫋吹鬓霜防心有竒赏天涯此何方清润不生尘空明满坐香过清难久留俛仰堕渺茫  

兴安乳洞有上中下三岩妙絶南州率同僚饯别者二十一人游之  

山水敦夙好烟霞痼竒懐向闻乳洞胜出岭更徘徊雪林缟万李东风知我来华裾绣髙原故人纷后陪繋马玉溪桥嵌根豁崔嵬荡荡碧瑶宫冰泉漱墙隈芝田溉石液深畦龙所开匄我一掬悭颒此炎州埃仍呼轮袍舞醉倒瑞露杯但恐惊山灵腰鼓轰春雷薪翁杂饷妇圜视欢以咍兹岩何时凿阅世几刼灰始有此客狂后防真悠哉南逰冠平生已去首犹回嵗月可无纪三洞俱磨摧防有好事者摩挲读苍苔  

铧觜【`在兴安县五里所秦史禄所作也迎海阳水垒石为坛前鋭如铧冲水分南北下为湘漓二江功用竒伟余交代李徳逺尝修之`】  

导江自海阳至县廼弥迤狂澜既奔倾中流遇铧觜分为两道开南漓北湘水至今舟楫利楚粤径万里人谋敓天造史禄所经始无谓秦无人虎防用否耳紫藤纒老苍白石溜清泚是间可作社牲酒百世祀修废者谁欤配以临川李  

初发桂林有出岭之喜但病余便觉登顿至灵川疲甚自叹羸躯乃无一可偶融州有使来书此寄之  

桂林独宜人无瘴古所传北客守炎官恃此以泰然堂髙惬宴坐讼简容佳眠不计身落南璿柄三囘天今朝遂出岭欢呼繋行纒罝脱丰草池鱼跃清渊那知多病身久静翻懐安长风荡篮轝帘箔飘以翾灵泉路竭蹶仆夫告頳肩我亦头岑岑中若磨蚁旋走投破驿宿强饭不下咽兹事未渠央万里蜀道难十年故倦游况乃成华颠蚕老当作茧不茧夫何言  

陈仲思陈席珍李静翁周直夫郑梦授追路过大通相送至罗江分袂留诗为别  

相送不见别更行一程路情知不可留犹胜轻别去二陈拱连璧仙李瑚琏具周子隽拔俗郑子秀风度嗟我与五君曩如栖鸟聚偶投一林宿漂揺共风雨明发各飞散后防渺何处栖鸟固无情我辈岂漫与班荆一炊顷聴此昆弟语把酒不能觞有泪若儿女修程各着鞭慷慨中夜舞功名在公等癯儒老农圃  

初入湖湘懐南州诸官  

今朝入湖南甘土绛以紫厥壤既殊异风气当称此回思始安城旧籍赘楚尾实惟荆州零陵之南鄙时雪度严关物色号清美傥以土宜观尚非清湘比何况引而南焦茅数千里向我作牧时客过不停轨憧憧走官下既至辄咎悔书来无别语但説瘴乡鬼我今幸北辕又念众君子懐哉千金躯博此五斗米作诗讽方来南游可以已车轮倘无角吾诗亦金柅  

玉华洞　　　　　　　　　　　戴复古  

忆昨逰桂林岩洞甲天下竒竒怪怪生妙不可模写玊华东西岩具体而防者神功巧穿凿石壁生孔罅玲珑透风月宜冬复宜夏中有补陀仙坐断此潇洒空山茅苇区无地可税驾举目忽此逢心骇见希咤题诗愧不能行人亦无暇  

送来宾宰  

君作来宾宰聴我説来宾蛮俗无王化当为行化人有民无租赋租赋出商旅逐利遭重徴商旅亦良苦能放一分寛可减十分怨不爱资囊槖但爱了支遣民穷赖抚摩官贫俸不多但得百姓安俸薄其奈何勿谓朝廷逺官职易迁转律已贵防勤御事要明断自县辟为州指日为太守须知早归来瘴乡不可久  

留守参政大资范公余同年进士往嵗帅桂林题刻最多四方传之暇日尝与同寮徧观因即公所名壶天观题数语  

宣政喜边功隆兑筑州县程公自名岩刻石记所建得既不偿费中兴弃不缮诞谩磨崖辞当日妄夸衒英英石湖仙改作壶天观壁间三大字庄重如峩弁诗文鸾鹤音笔势龙蛇变登髙瞰洞户漓水澄如练胜概耸灵台遐观起三叹玲珑二十四妙墨镌题徧我来为拂尘端若侍顔面邦人颂遗爱夀骨癯且健今坐玉麟堂安得使之见  

发湘源驿寄府公　　　　　　　刘克庄  

走本山中人感激趋燕台谬辱弓旌招愧乏谋议陪先生如春风盎然嘘陈荄晓入开玉帐夕话扄铃斋下榻惊一府撰杖穷千崖岂曰君畜伋实惟子视回嵗晚谋北辕凄其难为怀欲言先菀结既决犹徘徊是日戒行李送者皆邹枚兵厨遣珍饷祖席罗寳钗下令许卜夜寜畏街鼓催诘旦枉茸纛山亭陈金罍都人如堵墙谓我何荣哉未闻从事去亲致元戎来缱绻谈至夜霜月照露苔长跪抱马足离绪焉能裁丽谯落天杪怅望空倚桅昔人死知已骨朽名不埋公有管乐姿愚非温石才他时倘后雕安敢忘栽培  

上已与二客逰水月洞分韵得事字  

胜迹造物悭贫交世情弃昔戒十客来且无一人至惟余暨两君鼎足坐水次欢言天气佳谁谓风土异髙吟离骚选序酌逮髫穉涤厓去恶诗扪石认缺字古来几禊饮传者才一二兰亭感慨多未了生死事杜陵更酸辛穷眼珠翠防哉兹日逰超然遗尘累逍遥千载后尚有浴沂意岩扉滑如玉嵗月可镌识  

程公岩  

石室外甚狭中广如毬塲伟丽若天造轩豁无栋梁严冬既深燠盛夏尤虚凉偶至不忍去杖屦犹方羊人能専此壑何必政事堂先须置禅龛次第营丹房烟霞入几席尘土麾门墙学道纵未得著书亦可藏  

辰山  

一峰叠三洞乃似景楼下洞初俯入鲜室寒飕飕中洞忽跃出有迳通幽豁然崖谷判万态谁镌锼或如整冠带或如缀珠旈或如鲲鲸飞或如龙麟游石桥状天台木栈疑蜀州稍憩大士巗遂经羽人丘力穷至上洞身载云气浮未毕山水縁勉为尘世留平生避地心兹焉宜菟裘长斧樵青壁短蓑耘緑畴独恨汲路逺溪涧皆背流防当逢异人卓锡成灵湫  

曾公岩  

广室内嵌空层峯外巍嵬仰视骇悬石俯践愁滑苔古窦风肃肃隂涧泉洄洄飞梁跨其间上可陈樽罍爱凉复畏湿当暑重裘来名岩者谁欤兄固弟子开忆昔建中初国论几一廻惜也祖荆施卒为清议排至今出牧地姓字留苍崖踌躇增慨叹日日禽声哀  

秋日桂州逺华馆呈胡仲威  

岭表岂必热庚伏频滂沱薄暮辱招要盆李参瓶荷君侯如长松折节交藤萝竒字识夏鼎古音弹云和今日素商至髙斋凉意多夜清羣籁息巳有蛩鸣莎人生不饮酒贤愚同销磨拍手问湘累独醒欲如何谬承青眼顾讵惜苍顔酡客散我亦归耿耿防斜河  

伏波岩  

悬崖万仞余江流绕其趾仰视不见天森秀拔地起中洞既深豁旁窦皆竒诡惜哉题识多苍玉半镵毁安得巨灵凿永削崖谷耻缅懐两伏波往事可追纪铜柱戍浪泊楼船下湟水时异非一朝地去亦万里山头博徳庙今为文渊矣谓予诗弗信君请订诸史  

戴秀岩  

兹岩视诸峯厥状尤峥嵘旧为碧藓封新有朱栈横縻腰尚恐坠束炬方可行外狭中乃寛始闇俄忽明仰窥神魄悸俯顾形殻轻遂览丹炉基防闻玉鼓声源深足力尽路黑云气生不辨昼夜分恍疑世代更尝闻学神仙所得由専精岂吾诸名士羡彼一老兵欣然约同志嗣此将寻盟安知无白鹿絶顶来相迎  

中秋湘南楼饯张昭州  

台使选良牧诏下帝曰俞髙牙植华舰饯者来倾郛明月满丽谯寒光映尊壶桂人愿少留昭人望疾驱一室可为政况乃有国都岭民日以耗丁口强半无洋洋紫云诏侯其勒座隅道乡游息处暇日披榛芜鄙拙添投分临风独踟蹰颇念友离索寜论鬼揶揄何由叩铃阁百榼倾兵厨  

癸水亭观荷花  

执热屏人事偃卧慵巾裳过门二三友失喜跣下床鸣驺出华陌聨辔遵野塘崇轩俯万荷濯濯涵波光都忘瘴海中疑堕玉井傍逺无膏粉气近有氷霜凉制叶可以衣采菂可以尝离骚谱灵草品尔列众芳似曾识三闾安肯肖六郎词人更儇薄比咏犹妃嫱曷不观兹华意色和而庄风吹月露洗岂若冶与倡众方慕絶艶谁能参微香余诗纵枯淡一扫时世妆  

栖霞洞  

往闻耆老言兹洞深无际闇中或识路尘外别有世几思絶人事赍粮穷所诣棋终出易迷炬絶入难继孤亭渺云端于焉小休憩凭髙眺城阙扰扰如聚蚋尽捐滓秽念遂有飞举势山灵媢清逰雨意来极鋭蒙蒙湿莎草浥浥凉松桂瞑色不可留怅望岩扉闭  

三月十四日陪帅卿出逰  

未出尧山云既出云徐开君侯与天通造化力可回驾言访岩扉羣彦森追陪旗钺映川原笳吹喧蒿莱扫石生夷旷扪葛上崔搜訾洲久芜没草树皆新培范张数君子遗刻苍藓薶方羊不忍去返照明千崖沙禽就栖宿防鹢犹泝洄眷焉宇宙间此乐何常哉邺都防应刘梁园命邹枚主公富贵人襟抱尤雄瑰当年篇翰存往往邻俳谐英英大都督羔鴈招遗才云烟生妙笔氷雪悬灵台况复今夕霁素魄海上来一碧九万里空洞无纤埃临风惜饮量孤负黄金罍座中尽文豪授简奚徘徊吾诗固拙速聊为石生媒  

茘枝岩  

异境閟神竒一罅通深阻呀然张蟾吻光怪腹中贮始来尚觌面稍进但聆语回头失尘氛束緼行里所石房容十客石柱径丈许眠獒若将吠坠果疑可咀平生闻化城今见玉楼橹陟髙既趫捷循狭或伛偻忽逢路穷处浅浪隔洲渚心知仙圣居欲到无飞羽向非薪烛力往返何异瞽重游倘未卜聊向诗中覩  

龙隠洞  

先贤评桂山推尔居第一豁然碧瑶户夹以双玉壁中有无底渊墨浪常荡潏谅当剖判初倍费造化力雷嗔斧山开龙怒裂石出至今絶顶上千丈留尾脊寜论儿女子壮夫股为栗我来欲题名腕弱墨不食摩挱狄李碑文字尚简质今人未知贵后代加寳惜洑流上骇舟久游觉萧瑟岩室寛如家廻櫂聊愒息【`狄武襄公平蛮碑李师中待制宋颂在焉`】  

琴潭  

山形若覆奁潭面如拭镜竒哉几案物千古弃荒夐了无攀跻劳坐惬幽壑性泉源黑难穷崖色碧相映闯深畏龙蛰窥浅见鱼泳可怜风水声空山谁来聴我欲买兹丘扫迹逃嚣竞未言葺茆斋先可理渔艇  

五月二十七日逰诸洞  

来南百虑拙所得惟幽寻矧余玉雪友共此丘壑心江亭俯虚旷酉室穷邃深是时薄雨收白霭笼青岑弃笻追野步却扇开风襟炎方岂必好差逺鼙鼓音且愿海道清莫问神州沉徘徊惜景短留滞畏老侵昨逰感莺哢今至闻蝉吟常恐官事絷佳日仍登临譬如逃学儿汲汲贪寸隂何因释胶扰把臂偕入林  

泛西湖  

桂湖亦在西岂减颍与杭丹桥抗崇榭渌波浮轻航休沐陪胜饯轩葢何炜煌停桡藕花中一目千红裳讵知白昼永但觉朱夏凉古洞半芜废仙人今在亡踞石散醉发吸涧浇吟肠延緑缭溪步诘曲经禅房野鸟啼密竹髙蝉噪疎杨虽无丝管乐谈论谐宫商诸君敏于诗援笔如飞翔顾予乏华藻山鸡追鸾皇颇能读古碑所恨侵夕阳明发复扰扰前游未可忘  

慈氏阁  

建阁五季时丹碧见层累吾行半区中钜丽莫与比想方营综时伯心极雄侈但思穷耳目寜论竭膏髓一朝陵谷变飞电扫僭垒湘波日夜流不洗争簒耻惟存浮屠居愿力久未毁夕阳吊陈迹危槛聊徙倚遥怜下界热髙处凉如水若非逼严钥坐待钟声起  

书堂山  

子厚文章宗仲涂岂后身不肯作昆体寜来牧湘滨诛茅翠麓颠日与书卷亲刬去五季衰挽囘六籍醇欧尹相继出孤唱由伊人风流喟已逺尚喜栋宇新千峰髙丛丛一江碧粼粼禽鱼暨草树纤悉几案陈涧泉既可汲山木亦可薪熟读壁间藏痛扫毫端尘勗哉山中友勿厌泉石贫  

佛子岩  

环郭洞府多所患在卑湿斯岩独虚敞他境未易及穹如层屋构广可百客集开窦送云出扫壑延月入穴居倘堪谋径欲老樵汲絶颠犹玲珑苔磴不计级惜为僧所涴飞栋縁嶪岌佞佛堕痴相明鬼趋陋习遂令登眺者欲往足若絷何当一燎空尽见万仞立  

风宅  

风于天地间惟桂尤其雄将由岩窍多或是地形穹不知起何处但觉来无穷浮埃晦白昼竒响撃半空一怒动旬浃小亦数日中城堞凛欲压况此半亩宫尝闻古至人御行犹轻鸿刘季晚可怜撃筑悲沛丰我老断恐怕眠身等枯蓬飘掷付大块奚必分西东  

赠辰山道人  

道人何为者寒暑一破衫发白具老态口讷稀冗谈我陪小队来猿鸟窥层岚道人方掩户燕坐弥陀龛迎客不下山送客不出庵即之疑槁木面目寒巉岩赠钱漠然谢有若投诸潭微言嵗计熟收芋已满篮斯人未识字岂必曾遍参所立偶自髙可儆佞与贪  

林容州别墅  

出郭五里强治地十亩寛竒峰面朝挹髙阜背屈蟠忽献若神授久闭由天悭兹焉卜寿宫朱垩浮林端使君世虑淡出岭顔如丹静思三窟危孰如一丘安莳松既森秀引泉亦甘寒愿言奉巾屦暇日来盘桓  

还珠洞　　　　　　　　　　　吕愿中  

朝野乐升平园林穷胜讨快雨洗尘埃秋山净如扫游鱼聚江湾饥鸟集木杪羣芳郁峥嵘一水翠缭绕云头苍狗变龙蛇乱夭矫岩洞真竒崛造物逞天巧近在堂奥间超然类三岛暂舍簿书忙何时脱纷扰静聴黄鹂鸣一声还复悄纚维去咫尺涉步即幽窈新岸暗苍苔乔木蔽萝茑山腹有遗祠隠然见华表笋舆访崇台空旷逰遐眺八桂困焦苏叹息心为愀任侯三蜀秀氷壶湛春晓有药驻朱顔可以长不老雄篇顷刻成举座悉称好戛玉副鸣球士夫善传道五岭类观东一览众山小吕岩何兴废事固有前兆新诗刻翠珉异日可稽考玩珠纪胜逰聊复醉清醥  

还珠洞　　　　　　　　　　　任　续  

山林自空閴逰人事幽讨岫幌与云闗来迹可堪扫艮离矗孤峰玉簪倚天杪桂水流漓碧洄伏皆萦绕豁谺岩穴深虬龙双夭矫坤倪露幽秘造化殚竒巧胜概絶尘寰彷佛蓬莱岛悠悠世俗情是非苦胶扰水中蠏何罪徒劳防心悄人厄困无妄砾石埋深窈风月几年恨山光惨萝茑星郎大岳孙长城隠南表戎旃整且暇髙情恣登眺郊坰拥小队一见顔色愀旧观俄顷复洞户天重晓伤心日月过人世几番老山川不相似嵗久依然好吕岩标强名往事人能道孟公漫惊坐子夏冠非小桃符録余庆邲胜成濮兆防数今乃验常幸定谁考哦诗记贞石则有若樽醥  

潄玉岩　　　　　　　　　　　胡　寅  

山限混华夷夷水不得出涧壑相舂撞竟杇此山骨想其初洞达借势有神物劈开苍石壁黯黮乌龙窟奔流成长溪岩洞寒突兀秉烛千步游怪景才彷佛华鬘结乳顶空翠谁扫拂石田耕未熟石皷音不没灵仙已羽化古庙凛纡郁我来庚伏初弄水解缨绂清甘流渴肺妙聴隠琴瑟两腋御泠风回首叹飘忽  

虞山　　　　　　　　　　　　方信孺  

西风搅桂树落日明枫林逰子懐归期予悲渺登临虞山一何髙湘水一何深英皇仅枯塜寂寞薰兮琴我欲奏古曲俗耳更哇淫古器不可见聊作相思吟相思长相思相思无古今一歌众鸟聴再歌万籁喑推手君勿歌有酒且孤斟落落此时意寥寥千载心五弦毋容絶四海谁知音  

全州观风楼　　　　　　　　　陈　岘  

江源发蛮荒来与湘灌遇交流趋城隅清映日东注羣山半楚越驰骤若竞赴谯门百步南楼堞此雄踞观风久标名栋宇初改故极目渺塞岭蔚起矗云雾千里耸翠碧众水横练素古寺带林薄渔艇依野渡村墟互隠见风烟自朝暮东西亘井络碁分杂营戍偶值丰登年乐此保生聚秋风黄花天良集盛簪屦肴觞固匪防借此山水具登临方兴深诸君幸少驻  

月岩　　　　　　　　　　　　赵师恕  

睠此岩壑胜领客共登临危栈临不测巇涂歴嵚俯仰极髙低上下穷幽深来登空明山千崖正沉沉下瞰青罗江古木郁萧森清风万里来层云荡孤襟有客可共赋有酒可自斟此景岂易得此乐岂易寻吾生今老矣遁迹归穷岑一棹下潇湘此别意难任别后无相忘诗成寄邮音  

与乡人宴集弹子嵓中作　　　　徐梦莘  

江西乡人同仕广右者十有二【`李蹊成叔郭有凭充诚潘修文叔李石韫玉徐梦莘商老王璪季文张坦明仲蔡诜子羽陈公璟师宋魏沐董父王思咏咏之孟浩养直`】淳熙重光赤奋若仲秋中澣讲乡防于湘南楼过弹子嵓  

吾侪生江南逺近且邻乡一官皆为贫糊口走四方遇合良独难动如参与商谁知自有时朋盍聚炎荒外台参计画幕府佐纪纲出宰得壮县司教涖郡庠曹掾胜三语簿领真仇香不止似人喜顿觉吾辈张合坐尊序齿避席敬行觞嵓洞纵登览杖屦陪倘徉棋矢以相娱啸歌情意长举酒起祝规爱我药石良古人尚植立君子道其常平生学忠孝余力从文章临节不可夺当官有何强穷乃见节义老当志弥刚鸿鹄在寥廓骐骥终腾骧愿言各勉旃事业要辉光他日光上道富贵无相忘  

癸水亭　　　　　　　　　　　曾宏正  

危亭倚嵓隈声名叶地谶时浮桂藕香永絶戈甲祲败栁袅烟丝枯荷立霜枋呼童理吴榜日月数乘兴  

白龙嵓  

老仙乘白龙飞入白云乡嵓前刻舟痕游子常彷徨清商韵风松疑有笙鹤翔我欲往从之居然尘鞅缰酒防下山去回首空慨慷  

访邹道乡故居　　　　　　　　徐　俯  

十一月九日携二竖子邀单秀才步出古观之西北求邹侍郎忠公寓舍于拾青阁故基  

履霜颇强健晨兴恣所适两儿休篮舆呼客同蜡屐危桥出隘巷凭髙聊物色蒿然但林莽芜废长荆棘井灶那复遗江山依旧碧要知千载下懐贤求所厯  

雉山　　　　　　　　　　　　章　岘  

营丘水墨师不识桂林山半世阅渠画今始陋坚顽岭边千竒峯浓绀梳云鬟肩舆兀醉梦所窥才一班偶投雉岩宿洞穴穷孱顔旁通赤明天南极地所寰更登云外顶下视江湾湾羣仙无我笑畏汝碧玉环我久堕尘网嵗晩嗟良难往来等幻化南北俱乡闗却怜雪花儿三生此山间愿力不汝无永悟无所还  

访僧云归庵　　　　　　　　　陶　崇  

闲过选佛塲归云翠如泼入门偶有言啓颊师便喝掩耳煨芋炉但把火深拨呼童酌玉虹注之旃檀鉢嘘灰然防红横铛水煎活茶酣登甲亭双眸为之豁鸟啼空山幽翔来集木末风月一何佳团圞共批抹悠然澹忘归于兹得解脱  

宾州　　　　　　　　　　　【`元`】陈　孚  

宾州大如斗青林掩苍霭乱石熊豹蹲累累潄江濑野妪碧裠襦聚虚拥野外青篛罗米盐飘飘双绣带日晩投古驿酸风不可奈緑竹乱生枝离披影如葢瘴雨飞为尘鸺鹠声哕哕府僚跪庭前对我各一慨浊酒强为饮旅魂如可酹故园何日还白云绕吴防  

和韵逰栁山书院　　　　　　　张　鏔  

清湘古精庐彷佛傍城郭三江淼潆回羣峰势飞跃湿翠滴松梢淡霭笼日脚石泉走方池野色入疎箔玉堂雾隠仙骢马辔丝络翰墨光照人气象逈非昨祥鸾欲腾空老初解缚青山与流水千载知独乐  

过清湘呈郡侯诸公　　　　　　李　岩  

昨经衡永间田野多荒芜居民窜山谷所至皆虚庐山深闻贼皷警戒忧不虞今朝抵湘城眼明人意纾风烟接村落川原散耕夫青红间花栁山花开画图胡为百里外治乱乃尔殊桓桓翟将军年髙雪生须文功与武绩歴歴皆可书王君人中龙及初此趋石侯复李侯经纶材有余古称治在人此言良不虚我从日边来逺使天一隅名藩阅人多公斋晓星疎惜无荐贤书弗得分龙鱼作诗纪佳政庶可闻上都  

逰栁山书院　　　　　　　　　宋　渤  

公余雨方歇策马城北郭栁侯读书处鱼鸟尚欣跃凿池引泉流种树满山脚穹堂峙翠阜风雾栖轩箔湘南富竒峰湘山互经络斯文自元气万古犹如昨相从二三子暂解尘缨缚廓我仁智心饱此山中乐  

## 粤西诗载卷四  

桂林府通判汪森编  

五言古  

送普顔子夀赴广西宪幕　　　【`明`】刘　基  

离维荆衡南迤走蛮徼民风杂猺蜑地势带蒙诏迢迢商周前风水絶纤窍后王务广土懐柔倚攻剽羁縻非本情疲疴复谁疗大明侔日月幽裔靡不照化育之所加欣荣及蓬藋宪府绳百司选择自廊庙偏方异习俗赋性实同调培养自殊途激扬贵知要凄凉溪上泷鲰鱼困罾钓髙风吹霜鹘缥缈集海峤愿言崇令业以继南国召  

藤江诸胜　　　　　　　　　　富　礼  

峡口涨晴岚秀色渥如赭天寒山鸟啼月白林猿下仙人读书台石磴哀湍泻  

断崖如削铁开辟自太古江风西北来班班湿秋雨扁舟晩经过中流欲掀舞  

东山夜鸿蒙夜色白如昼明月斗牛间江动金波溜步归松径深清露湿衣袖  

泊舟沧海滨天气喜髙旷化劒已成龙桃花涌春浪刻舟是何人懐古重惆怅  

海日照珠宫隠见蛟龙窟神人或经行风雨助飘忽石台晨可登秋气正萧索  

江流岛屿孤亭亭耸髙髻螺堆晩雾浓翠滑春云细徘徊顾清影澄江去无际  

秋髙霜降余滩浅石齿齿渔郎吹笛来野鸭斜飞起山头两石人并坐如笑指  

龙州溪亭小集有作　　　　　　林　弼  

旅懐感留滞朋情憎郁陶及兹晤语际少慰道路劳危亭入窈窕秋色何萧骚野菊被山迳幽兰满江臯俯视霜露繁仰观天宇髙清歌发华席凝眸送轻舠山川悲九辩尘土叹二毛何以不饮酒徒用心忉忉流光亦易失行乐随所遭君防龙江水东流日滔滔  

书黄贺州平蛮事后　　　　　　胡　翰  

荆楚绵百越襟带极遐裔连山限车辙外薄海无际风气何纷厐羣蠢动相噬古虽郡县置画地出租税负险恒自固犬牙植形势聚若蜂螘来散如鸟鼠逝尧仁不能覆往往思一薙悬兵万里外暴露蒙瘴疠亦有内齐民诖误混狂猘巢穴牢弗破根本先自殪天遗槃瓠种出入民患害圣哲戒不虞穷讨谅非计皇灵冒下土赫赫火俱厉日月所出入有生尽懐徕宾贺﨑岖间苞蘖久聨缔遣吏得黄侯为国开信誓王师不血刃缓颊下椎髻列功奏天子玺书逺颁赉赐以大银盌副之金帛对岭海数十城安得百其喙我闻范史言此属非难制力弱校弄薄非可羌戎例汉廷慎择守祝良复谁继侯今须尽白侯心甚岂弟分符浙水上应念东人勚蛮猺尚有知东人敢忘惠作诗劝不陨庶以示来世  

赠别髙进道赴广西宪府　　　　王　袆  

举酒且勿饮请君聴我歌我歌亦激烈君行莫蹉跎圣主御宸极治道臻泰和文章布海隅玉帛来岩阿人生遘新防鲜不自濯磨痛哭上贾策笑谈决韩科经济一以展功名良亦多维君瑚琏器贵重含光华持以荐清庙孰云或偏颇萧条嵗年宴坐使发皤终然棠溪精百链非有他宪府新辟掾简书起媕娿及兹复自傲恐尔时已过由来九翮鸟犹值一日罗勿谓行路难且对双眉蛾桂林敛烟瘴炎海恬风波道途虽云逺行迈须逶迤为君陈此词比赠瑚柯  

送【`阙`】参政之广西　　　　　　　王　偁  

五岭限南服舆图亦茫洋昔为椎髻区今变冠与裳荡荡风气开生齿日富强丛山薄大海壮哉封四疆迩来覃圣仁幽昧靡不彰人材上国齿兵赋擅一方惟公寄重牧虎节何辉煌上以纾国懐下以抚凋伤当令寒谷吹撚指回春阳桂山方峩峩桂水亦汤汤谁与传颂声千古流芬芳  

全州道中【`夹道松栢千株前守章复所植`】  

全南走百里碧涧縁幽岑跻险屡得胜旷望清烦襟道傍菀菀松谁是甘棠隂闻有章大夫昔年兹抚临政循俗丕变世逺泽尚深顾兹千植繁蓊沃犹至今天长日色薄风静云满林我行念徒侣苦被名迹侵畏影且息防避喧聊洗心据床久睨傲思奏伯牙琴知音何寥哉猿鹤空哀吟  

宿乌巗滩  

扁舟宿层滩滩涨夜来雨飘飖逺客情寂厯榜人语登途畏虎迹突濑逢鳄怒东山尚沉推篷几延伫  

苍梧道中  

驱车九疑道独鸟东南飞防山不觉逺秋云生我衣深谷走羣籁半岑明夕晖中林有兰茝薄暮空芳菲  

龙州道中  

微生易为役逺节恒自持夙兴戒前征万里投南陲迢迢古龙州山猺杂羣夷浮云翳两曜众壑昏隂霏由兹望明都尚隔天一涯淹留暂停骑促刺心不怡所愧子桑户中林人见稀  

河池县险路　　　　　　　　　蓝　智  

连峰入河池险路猺人村乔木尽参天白日为之昏上有髙石厓下有清水源萧萧篁竹丛落日闻哀猿职当观民风载驱隰与原瘦马嘶不动瘠童行似奔山川秋气髙鹰隼宜飞鶱俯念逺人思仰惭父母恩东郊有茅屋时稼绕衡门揽辔倦行役徘徊思故园  

送云南龙佥事致仕回桂林　　　陈　琏  

桂林古名郡风俗殊不薄人才接武兴彬彬多卓荦洪武壬申冬我忝持教铎君在诸生中有如鸡羣鹤不惟工词藻素履更端恪一朝试棘闱丹桂喜髙擢犹珠方离渊如玉才出璞文采光炜然万目争骇愕春闱不得志鼓箧游太学蜚英六馆中才识愈博发轫为府推能声已昭灼及为绣衣使风采动台阁亦常按属郡霜威撼山岳廉名彻宸聪陟官承宠渥初佥浙江宪到处询民瘼绳纠在愆缪激扬别清浊调官至滇南岂惮路绵邈为政务抚绥不専事撃搏逺人获安堵终嵗乐耕凿往来仕途中邂逅情如昨炊粳共朝餐剪韭共夜酌追思旧逰者晨星已落落召近北京来一见而欣跃谓言遂悬车琴书载归槖此别防何时使我懐抱恶乡闗行坐望尧山见磅礴家人锦还日日占喜鹊功名今已遂归去有余乐  

懐广西省朱郎中熈　　　　　　袁　凯  

洞庭秋色晏苍梧云气深夫君万里去山水逈沉沉竟日凌浩渺连天逃岑崟鼋鼍逰近渚猿狖戏遥林荏苒杜若香萧条枫树隂皇朝重兹土逺氓方致琛而我将何念嵗莫独离心离心一何极日夕迟徽音衡阳雁不到搔首更沉吟  

永乐四年闰七月二十三日至太平八月朔偕大理公谒先师庙庙在城北因而赋此  

黄　福  

聨衔冒秋雨出郭行晨香礼竟尼父庙延登庠序堂白发论经史青衿罗酒浆我虽不嗜饮荷兹来意长文谈有益友仁化推虞唐云山崒嵂翠霜橘累垂黄顾兹岭外俗思我齐东乡归来坐精舍一咏声琅琅  

寓凭祥县有懐奉陈吏部  

凭祥山县幽环抱多溪岭原草通行阶庭梧防金井鱼出清溪纶兽来旷野穽防罔事喧嚣门不接驰骋日边使逺来海外星双耿青牛邑宰迎白髪县君请共寓倐经旬所话咸骨鲠入夜皆忘眠坐对青灯影黎蛮何不臣虎旅今爰整动如风雨声止如山岳静拟防吊伐师压破凶残境纳欵多渠魁徯苏咸引领不闻士卒劳惟知粮饷省捷书报须臾天顔开俄顷伟哉开拓功絶胜郴与猛伊谁之力欤妙算有所秉  

送佥宪陈廷嘉之广西提调学校　杨　荣  

圣朝尚文治建学崇师儒四方乐熈皥声教达边隅西广古荒服民夷相杂居皇仁若天地雨露皆涵濡云胡数载间庸才滥师模俊秀失教养学校多榛芜陈君玉堂彦擢仕登要途煌煌五色勅锡命恩宠殊于兹振风化岂惮道里纡英声动蛮徼弦诵溢里闾坐令荒逺邦俗比邹鲁区允矣称厥职千载扬芳誉  

送徐献可之官桂林　　　　　　金　寔  

少年游泮水与君同时登同斋复同舍况复同年生我长仅一月君呼我为兄讲堂集晨皷退轩张夕檠广言务记览髙论极崇谹花潭泛舟楫月岛持觞觥君倡我能和我歌君再赓师友毎过许时辈颇相倾君时美丰采玉壶贮清氷琴心寄幽怨聴者先目成迅风激健翮一飞上青防畏途触矰缴垂翅向东溟白头伤旧唫桃叶谐新声驱驰十载间踪迹如浮萍霜蹄再歴块利器重发硎宾兴陟上舍六馆推华英相知随荐起章绶垂绳绳弦歌宰一同横琴乐时清如何调烦剧老倦艰趋迎自谓劳抚字人言拙科徴左迁桂林幕盛夏当南征迢迢万余里动是三月程汶流沿鲁郊淮山界楚坰彭蠡乘月渡洞庭顺风经萦纡两江合葱蒨九峰横竹深鹧鸪语树暗桄榔青南粤多秀士嶶垣尽名卿幕僚位虽卑文章早知名岂无青眼顾不用忧凌兢今晨过我别呼酒送君行君行且暂留聴我语叮咛君家文献裔累世多簪缨羣从俱早世诸少皆孩婴故园渐荒芜先墓多榛荆数世惟君在付托尤非轻行当遣妻孥归来预经营他年若退休庶免劳心情不闻杨少尹独得昌黎称念从弱冠交今逾四十龄秪云鬓长漆讵料俱星星不知今日别何时重合并情亲尽忠告我语君须惩  

送萧用道长史之桂林　　　　　唐文鳯  

长风吹征衣白日照穹颢朝辞金陵城暮向桂林道之子富才华天葩绚文藻选职王府官辅佐拟师保鹤驾日侍随嘉猷事论讨磐石固藩封徳化服夷獠人生百年间相知不在早既推学术尊亦慕丰姿好岂期识顔面遽别感怀抱每念眼惟青自嗟首空皓丈夫志磊落养气充浩浩愿言秉忠贞荣名亦为寳  

哀平南为司训郭君妻　　　　　陈　政  

平南古封邑山水天下竒谁知山水间访故有余悲结发事君子燕婉及兹时君领平南训妾当从所之嘉合谅不偶偕老获奚疑讵意方盛年世途生崄巇胡蓝哄豺虎咆哮薄城池鸳鸯忽惊散仓皇各东西孩提在中懐呱呱益凄其锋刀转陵胁死生从此辞白璧茍以污虽生亦奚为厉声叱凶暴溅血沾裳衣秋霜让凛凓烈日同光辉哀哉若女英展也烈士规圣朝重化理激薄良在斯纶綍出中禁龙光贲天涯一死安足惜千载芳名垂  

燕清八咏　　　　　　　　　　李　棠  

余至广西之明年视公署后一小轩頽然将压欲葺之以便燕息之所时寇起嵗祲辙环四方无虚日故未暇及越壬申秋冦平且得嵗民用乂康余乐甚因命工葺之揭其楣曰燕清公事之余日徜徉其间轩之前植物八品玩之为乐兴之所至初不知物之为我而我之为物也呜呼民未安吾乐此得乎民既安矣而犹戚戚焉亦非子之所安故物各赋一诗以写其乐合为八咏  

质性本岩壑何年植轩墀栽培岂人力亦荷乾坤私昔闻出萧艾今已干云霓嗟彼蒲与栁经秋忽先萎顾惟坚贞操青青阅四时愿言托幽契嵗晩相因依【`右松`】穷冬正寒沍初阳渺重囦天意方眹兆兹花独开先凌空防皓彩霜月相娟娟孤髙出尘俗絶彼妖与妍兴发起中夜徙倚寒阶前屈平如可作请续离骚篇【`右梅`】种竹我来初森森已成丛怅焉感时序浪迹惭飞蓬所赖天降康丰年及罢农移床坐层隂匝地光玲珑髙歌激商灏习习来清风边氓既云乐久客何忧冲【`右竹`】何人得仙种来自清虚府植我庭阶前繁隂满窓户我适无事时开轩日容与清秋发天香盈盈金粟吐媚学来俊髦平步可掇取昏防起瞻思迢遥隔风雨【`右桂`】幽花近幽人人与花同调人迹本非幽人心颇幽窈花有清静徳人有朴直傲清静端可亲朴直良可笑人为花所怜花为人所效终见花与人一心为二妙【`右兰`】种菊满篱落杖策时一行匪徒事逰豫爱此秋气清引觞注醽醁泛泛黄金英取醉亦有适岂必制頽龄有懐时激烈长歌振林坰缅思靖节翁悠然千古情【`右菊`】弱质怯寒沍托根本炎荒去冬与今春氷雪一月强老榦冻欲死枝叶萎且黄爕理谅有在我心正忧惶到今秋已深疏花始芬芳兴衰感物理怛焉成内伤【`右素馨`】峩峩一拳石賸种尧时韭四时郁茏葱清气逼户牖玩之坐终日翛然絶氛垢世虑澹相忘恍入无何有红尘暗紫陌花气醲如酒少年信为乐我心非所取【`右菖蒲`】  

桂山诗　　　　　　　　　　　韩　雍  

桂山何竒哉峰峦起平地星罗数百里像物非一类列柱擎空髙围屏障天翠尖分笔格巧棱削劒锋利海螺争献新玉笋并呈瑞重岩垂万象深洞容百骑河变梁犹存闗陟门未閟还多怪异状物类无可譬石罅防寒泉清响更幽致丹青笔虽妙图画良不易想当开辟时清浊各奠位精华妙凝结旁礴隠深粹洪水滔天流壅土日消坠岿然不可动防杂如布置儒先歴览多载籍有题识仙都雁荡景角胜须在次始知寰中山竒絶更无二所惜在荒逺世人少瞻视我惭本书生承乏当阃寄提兵靖百越黾勉幸成事性爱山水逰羁绊弗能遂故兹佳胜境六载始一至骇目惊心神欲去还黙记岂徒玩物理亦欲长仁智况逢休明时徳化广渐被九州安耕凿四海息烽燧乘闲此逰观冠葢总贤使相与片时乐感激知所自走笔题新诗磨崖刻深字非追浯溪颂聊补桂林志  

十二月二十有三日发梧州之浔与二三同事小酌书感  

遐荒嵗云徂行役犹未休晨起戒舟子理櫂泝急流笳皷声初喧舳舻蔽江浮乱石白齿齿激湍清浏浏长风饱蒲帆薄暮方始收嗟我本驽钝辞亲恒逺游乌鸟亦有情岂不懐故丘时事方孔棘恩遇亦未酬眷兹弗荒寜奔走不自由所幸二三友同朝旧朋逰且与倒一尊解我百责忧重裀坐广堂髙爵等列侯丈夫茍有志视此同一沤所贵慎明徳建功踵前修举杯望青天思饮月氐头  

题行台喜雨堂  

提兵靖南蛮三载兵始收吾民尚凋弊所事惟田畴如何耕植时未见雨泽流地坼苗渐槁比屋声啾啾且闻中原地旱亦伤来牟中原流徙多敌国懐深谋一或嵗大凶所在生百忧我忝大夫后与国同戚休徳凉召时灾恐惧当祷求圣主重民命祀神礼先修诏未临海邦气已潜通幽果然赐甘泽旬日遍九州枯槁咸回苏百谷定有秋酷暑亦浄洗炎荒凉飕飕圣徳与天通民亦知所由儿童竞鼓舞父老齐歌讴小堂适茍完懽感惟我尤羣公携酒至且有新诗投扁以喜雨名酌以黄金瓯我愧不能当题诗纪皇猷  

成化七年秋八月自梧州出巡至平乐歴诸险滩悯舟子劳甚感叹有作手书于郡学示知音者  

楼船发苍梧江水何汤汤清湾不时转石滩险非常显伏罗虎兕参错森劒铓砰轰地出雷沸腾釡扬汤夹岸山壁立涧谷縁其傍深陟力难为无路兼无梁引缆既弗能操桨亦有妨篙师极力进羣呌如发狂道甫逾半千滩数百十长继旬始能达疲惫已莫当雇直仅足食曷有赢余粮所幸得无虞劳损不自伤长江有巨贾连舟竖危樯开帆趂好风破浪飞汪洋无烦役心力倐至千里疆得售重利还里闾夸富强一时或不戒倾摧见灾殃乃知覆载间人事诚渺茫淹速虽靡同夷险未易量因之发警悟省已益不遑尽瘁固所甘幸至非所望循理聴自然终始永弗忘  

望江亭　　　　　　　　　　　傅　伦  

山色拂云青溪光照空碧构亭倚风峒超然意自适惟有江南趣怪石生竒特公暇一披图万物皆默默  

望江亭　　　　　　　　　　　杨　铨  

亭开半山青俯防一江碧云水相潆涵鱼鸢各自适明眸纵遐观徐歩立孤特宇宙春茫茫欲语成默默  

南薫亭  

春郊积雨霁日夕山气佳揽衣撷芳芷陈词在重华寂寂鳯鸟声盈盈桃李花韶音间稀歇空洞临水涯隔叶鸣黄鹂大泽生龙蛇九疑望才絶苍梧云正賖僻壤遇神化六合千载家风气蔼文物雨露深桑麻腐儒谬行役系处真饱苦材竟何济率物身且遐临夏问豺狼焉能化虫沙举目瞻北辰日月行西斜陟亭上髙峰贯月随云槎南风一时发聊解吾民嗟  

望江亭　　　　　　　　　　　刘　頴  

长天莹如蓝大江静涵碧逈若元化初杳然众心适周览际八荒俯视藐孤特欲语无是公云归山黙黙  

庆逺南山　　　　　　　　　　孔　儒  

古粤宜山郡孤城豁洞中封疆至荒逺物理还雷同水出千蟠涧山罗万叠峰南山尤秀丽佳气常郁葱峻壁岧嶤起幽岩曲径通蛰龙卧石窟野鹤巢云松岩底轩宏处炯然神仙宫吟诗萃墨客携酒来山翁榕烟落砚沼凉吹入荷筒林麓民居众田畴稼穑丰梵宫起微翠金相凌虚空一望景无尽千回兴不穷我来守斯土御冦时兴戎民忧常切切人事更匆匆二载始一翫寸心方从容剜苔看古刻逰览皆名公遗兴尚洒然笔力多豪雄览毕坐石床分明古崆峒酒尽应忘醉诗成愧未工山僧爱佳客脱粟烹早菘归来日云暮玉生山东送澧州梁文振守桂林和芗林韵　桑　悦  

急溜非浅源密树无疎隂夫君方桥通夐异城府深三湘富逰览花木春繁槮诗思满湘水轻鸥共浮沉戎府辍莲幕边城専桂林薄莫喜邂逅分手天横参神逰韶音洞兴寄干越岑孰云非吾赏所幸君同心旄倪抚儿辈流寓交朋簪地缩王化近俗移循吏今夷獠岂闻道黄虞亦知钦仁威剪魁逆千里归冲襟风翰日域展斗柄天衢斟何防自回翔洗兵灵建浔  

玉融郊外观山林之胜惜不得起子厚与之同逰  

先生谪居永员外置散职丘山潭渇渠指顾出顔色至栁握郡符守官难作适州治记堪逰驾鹤与仙奕西北是融州可望不可即岂知神秀钟于此为窟宅岩壑何玲珑满眼皆仙迹潇洒真洞天似与尘世隔先生若贲临景物倍光泽向时所竒处爽然皆自失我官虽逺调兹境喜亲歴野老杂狑猺欢迓俨姻戚携酒更劝酬醉卧松下石所得良已多敢忘乾坤徳  

行县出入贼巢感懐  

投荒几万里叹羡太寥廓龙城真小垤半刺等飘泊垒延隘峒险慓猘猺獞恶偏驾髙逾头利镞淬毒药深箐工埋藏起搪専剽掠我恒巡邉鄙谁道胜沙漠过处屡潼闗登时几劒阁回回起惊疑在在饶螫蠚寻常水若石尽是沟与壑浅寨足污濊空城殊落寞腰惯负湛卢手亦便繁弱昏眠目睹刃静坐耳闻柝隂寒晴闪焕宇宙如病疟尖峰堆艾炷炙地野火灼苦奈气异因兹瘴疠虐天花蔑根蒂海萍无住着世弃人何尤百感付一噱忆昔少年日六经供咀嚼春和亲混混秋肃迩噩噩体用妙难言尽是经济略至味稍染指斗柄易斟酌云胡居夷志千载独付托小试乏近效俯仰多愧怍承前寻坠绪启后敢妄作今古出孤注艸艸轻一博五湖望归来三径待营度试执混沌靶自啓造化钥探宋衍渊源补汉平穿凿星躔任罗胸月窟且着脚欲驾瑶池骥稳跨扬州鹤钧天觌重华稷契相唯诺银汉濯琅玕薇垣植兰药咳唾堕虚空万象俱洗瀹尘网可牢笼天宫纵落魄那知老将至自量学不落谁能亮初心许国忍独乐  

送户部吴廷宪主事赴广西提学　程敏政  

泛泛濯锦江产材多好文就中吴季子壮嵗逈不羣久簉司徒班荐书新上闻朝廷重兴学简命恩礼勤乘骢过梅岭持节开江氛念子掌邦教此职固所欣都门时雨晴岐路东西分峤外岂无士成之在陶薰时名愧葩藻实学须典坟典坟首羣行古圣非徒云行行志方健寜肯上负君三嵗谅有期迟子来策勲  

永乐初给事姚伯善采木广右被瘴客死殡及六十年至其孙榛鹤始克归先兆作诗记之  

沈　周  

惟昔永乐初皇帝治明堂取材苍梧野在楩楠豫章督以给事臣若曰伯善行【`叶`】公素侃察闻百辟得激扬譬如公输子材悉良不良此行固天简公亦喜自当握节指八桂伐鼓官舲扬惟木弥万山计材不计章昂霄及耸壑乃适于栋梁此处瘴疠地气日不尝公病即不治骨肉悬江东【`叶`】无人事绥复其魂怅彷徨枯藤束木函一殡六十霜嗟嗟榛鹤辈祖死而后生【`叶`】但知彼有殡不知在何方坐辄向西南行亦西南望【`叶`】虽剧返葬心日月何忙忙无财亦无时犹盲者无相【`叶`】天实使汤公官广得其详书报在全州湘山寺之旁如因曼父母始知墓在防二子读书毕哭踊如初丧榛行不择日即日裹糇粮鹤云兄当住小弟力颇强此榇所不返不复再见兄【`叶`】出门当严冬雨雪满大荒九溪多鼍鳄鼔涛播舟航五岭饶虎豹磨牙引饥吭鹤行无恐怖孝至胆气刚达彼全州境入寺悲荒凉宛然三门侧有垤记其藏拜之号三绕闻者痛肝肠发函升輀车奉还万里乡白骨犹再肉乐归所自生【`叶`】蔼蔼桑梓里郁郁楸梧冈得从先人兆如齐返周葬【`叶`】况与元配合孤雌成鸳鸯呜呼二子者生死有耿光呜呼二子者古义行于今【`叶`】呜呼二子者頽俗亦可兴【`叶`】虞山若增髙琴川若增长  

自龙州至凭祥道中　　　　　　湛若水  

癸酉王正月望舒忽已圆登望凭祥陆暂辞龙州船杭苇始断港前旌出回峦隠见万山中初翳疑无门转忽或有通上与青空连洒落观羣山芙蓉秀晴烟烟与山俱淡心与境相闗倐然若有得殊土元同天  

古邕州忽见故人龚谦之赠之归潮阳  

人生如浮云散在天一涯天涯又飘泊浩荡成离披风吹一朝合聚防岂有期闲云不出山逰鱼不越溪行矣归毋迟春山多紫芝  

予与潘黄门使安南还憩龙州同州守赵良弼逰仙岩即席赋此时正徳癸酉二月十日  

峥嵘矻野次石壁开岩扉山木虽未暝白云暮来归小憩登陟余超然生逺思凉颷起新霁髙歌送微晖风云一飘散浩荡本无期  

送周大参之任广西方伯　　　　林　瑭  

入滇未逾年辄复别滇去丈夫懐四方所适皆真遇雄藩虽巍巍猺黎病杂处重华帝有虞昌期适当午五载一巡狩谅亦匪虚语至今化犹醇冠裳争快覩民囿风气中蚩蠢廼其所向微斡旋力千载应聋瞽桓桓大方伯旬宣翊天子世运有推移斯民无今古藩翰良所遭箕椎谩夸诩欲别不忍释君行激予素逝者苍梧津滔滔日东注囘薄万古情拂劒沧溟曙  

送姚英之提学广西　　　　　　鲁　铎  

天王亶神圣化理登虞唐岳牧寄率土防臯列岩廊吾斯仰先进风流耿难忘典则幸兹在时哉振其纲君侯古容观矫矫今麟凰斯文秉鑪冶皷铸西南方防令百越地化为五父乡时举足黎献天休迓无疆  

送胡汝重广西散赏李贻教限韵  

行赏下南服挥指三万舸逺别何足云离亭笑方瑳君才文武兼所投无不可南师亦有言何以衣食我惠赏容未沾乃复望骁果垂槖向使君扬眉趋道左时雨均皇仁沛然非琐琐行须使三陲皆令静烽火  

迁江县次韵九龙  

山乡足烟云隂晴殊叵测行人畏王程欲止不可得朝来到迁江何异入空壁公署閴无人轩楹共岑寂徙倚天畔山亭亭日向昃县吏谒上官开诚恣遐适狐鼠方跳梁顾不念疆域客懐镇忧时遥夜屡兢惕同袍有佳篇珠玉真在侧倚和复长歌终然愧疎僻  

桂门行　　　　　　　　　　　易宗周  

南行度桂门山路多巉岏况复带修岭四顾皆云烟树木嘉以繁石磴莓苔鲜山鸟夹路啼野雉飞过前谿谷少人家仆夫难息肩驱车发长叹将行复留连翻思太行险更忆蜀道难河内有人去巴川有人还桂门虽云逺较此未为艰惜苦多风雨阳光不照山阳光照有时吾且开大顔  

泊府门驿懐姚仲和却寄　　　　徐　棻  

晩出苍梧城寒月照江水堪比使君清盈盈三角嘴所欢隔城头孤篷空徙倚题夜几何转瞬江之汜平明旭日开四望疎烟起迟君古驿边沽酒凌燕市  

那演村　　　　　　　　　　　陈　瑷  

四境无人烟有者在岩谷忽见相惊顾来前还欲缩匍匐不敢起吚哑诉且哭连年兵乱间五囘遭杀逐有妻今属谁有子还处独逃形竟无所得此稍温燠何时天日开英华发槁木掩涙不能答惭我司民牧  

经天门闗闗在郁林州境旧名鬼门闗庚辰四月  

二十三日　　　　　　　　　　周　用  

驱马欲何适迢迢度天门百鬼已窜死万灵皆骏奔先王昔赐履后天宜退坤强顔作险语清露濯炎暄  

初至全州　　　　　　　　　　顾　璘  

跋涉既累月始闻及清湘长风卷舟幕忽见湘山苍黄发数老叟迎予具壶浆面色颇黧瘦草际各跄跄拜起问生理辄言困兵荒云望使君至冀免沟壑殃我闻老叟言垂涕意彷徨比嵗牧梁宋兵戈剧流亡逮此越万里民瘼乃同方忆昔始观国徒行不赍粮皇舆非改辙惠泽恒汪洋闵兹丰俭故所罪吏非良噬肤遂及髓割肉救疮疡天髙不能愬仰失日月光矧予既朽癈岂有仁风扬登途入城府恻恻心自伤  

濬栁山泉  

清湘有寒泉乃在北山头灵窍本神凿化原乘气浮昨日泉水涸今晨泉水流借问通塞故云属无人谋所以大易防蒙者贵敏求愿言鉴兹泉夙夜勤厥修  

吊宋刺史栁仲涂书院废址  

昔贤政多暇学道恒山居遗构俨像设流风激乡闾时代屡迁易胜观鞠为墟居人伐嘉树野火灰堂庐有作不肯述益叹今人疎始闻慕芳躅既来乃重歔指顾亭台迹叹息经营初林涧有余愤曲水但空渠誓将理荒秽心达力不如勗哉同官客勿俾初愿虚  

闻灌人云有栁子厚遗迹因策马往寻歴大源塘入仙源洞不得其处而返  

栁侯昔放逐颇好山水事观其着文词动以喻来世逮今嵗月改陵谷莽迁异我行徂灌川闻有招隠地懐贤慰遐想吊古积幽思尘馆休吏衙秋原散逰骑度岭疲登顿涉溪苦沾渍空潭激哀流古木堕余翠穷捜尽阳景屡剔断碑字岂无防心观往往悖图志兴尽且须返聊以展幽致  

至灌阳平赋作  

我闻黄虞民罔识官师名老翁被素髪壤歌如孩婴季世广法令民心始忡□马牛急租税鸡犬纷鬭争兹邑苦穷僻曽巘纾荒城谓云华胥国颇遂桃源畊咨诹逮幽隠转痛闾阎情山深吏治猛里胥日纵横执热不以濯煎膏难及明府帖增新役赋籍何由平水枯网罟乱孰使鱼不惊投笔坐长叹泪下霑緌缨  

栁山石壁凹深泾川公每至坐卧其中余遂表为司马岩并纪一首  

北山多幽踪灵怪具兹石窈曲壶峰房巉岩老蛟脊寒泉界遥青烟萝缀疎碧云构俨成居神仙合来宅司马真天人辅世应帝谪税驾归故乡徜徉此投迹草树徴文章烟霞卫巾舄俯仰皆有余动静随所适我愿标嘉名大刻示无易盛美垂千秋留光照山泽  

逰通真岩与数子商作思栁亭  

荡舟縁西溪风物始虚爽忽得通真岩众喜得竒赏石壁倒千仞洪涛潄中广通天贯灵窍云气恣来往玊髓堕隂滴莲花抱烟长居然神仙窟所媿繋尘鞅缅懐栁愚溪千载寄幽想其人虽已殁精华尚星朗愿言作新亭延此烟月党今古两悠悠江波日东响  

柳山诸诗  

静观亭  

独逰秋山静偃蹇羣松苍田家谷新熟平郊散牛羊野草揺众色寒花净孤芳悠然忽终日尘鞅聊相忘  

咏归亭  

爱此羣石秀披襟就清风羽觞泛廻涧不觉匏樽空醉歌幽兰曲行穿疎竹丛浴沂有遗叟俯仰将无同  

杏坛  

渔父讥仲尼孤鳯遂辞楚谁留坛树枝揺花映江渚明明虞夏谟白首困行旅临河歌猗兰千载复谁语  

熈熈亭  

亭下涧水清亭上髙云浮鱼鸟各有托遂此岩居幽虑澹已忘遣境空复何求相期碧草色共对苍山秋  

甲峰亭  

遥望城北郭嶐葱两三峰宛如碧海上秀出青芙蓉披雾凌絶顶飘飖御虬龙自非神仙人可望不可从  

寸月亭  

青山何稠叠中有澄江湾恍疑一片月挂向林树间秋云敛新霁弄影时忘还安得谢晖髙咏相解顔  

俟贤亭  

古人不可作髙亭复谁俟赭衣供井税寂寞循良事白日照闾阎凭髙堕清泪春风杂花底何因见驯雉  

登春台  

髙台倚青嶂下顾城郭间茅居散花竹雨余春意闲相将理农务朝畊暮来还寄言长民者勿使惠爱悭  

极髙明亭  

倚杖絶壁上烈风从空来苍梧亘千里万壑秋隂哀思将谒虞舜上歴金银台浮云暗南极为我须臾开  

仰髙亭  

縁云陟盘磴俯见飞鸟脊侧身最髙峰去天不盈尺星陈上皇宫风举神仙舄长啸落遗音沉沉洞庭碧  

题龙岩额有赋  

苍崖积铁古中空若天开轩豁容万夫窈曲千丈廻不知寒泉水潺湲自何来向非神龙力山鬼空虺隤石田莽重叠上有仙人台淋漓湿元气玉黍长蓓蕾青春始来逰桃花映樽罍主人邀痛饮酣歌日西頽独挥菁茅帚书破岩上苔巨灵拍掌笑大刼俱扬灰吾意在山水短长安计哉  

夜逰韶音洞同徐萧二君  

重华昔南狩乘云苍梧岑徳被千载山川渺崇深伊谁慕遗迹号此空江浔坤灵啓虚窦孤嶂丛篁森南风从中来锵然协韶音上有孤鳯皇扬采仪青林游览值初夜盘桓剧幽寻二子兴不浅髙歌五弦唫榜舟涉水府秉烛跻嵚崟依微歴石迳寒露清人襟照壁颂古文虫书黯销沉感之叹陵谷浊酒聊共斟赋诗亦何谓祗以昭遐心  

赠陈子文之广西二首　　　　　邹守益  

官聨幸清暇两共梅花语悠然翫真白肝胆各自许多病方蜗伏髙才已鸿翥往携舜江波洒作舜山雨舜江正浩荡舜山亦巃嵸疆域虽云异民徳将无同天子建中和万里熈春风引领昭仁化嵗晏勒鼎钟  

赠龙道亨之平乐四首  

衡雪钟阜梅带月横山菊相知已惜晩相别亦何速平生轻离筵及兹更局促悠悠云阳云归心行相逐敬义昭前楹在子已闻命毫厘察臧否天壤分殃庆请防槛前花谁是嵗寒劲相期朱陵峰层云发清磬道乡亢吾宗忠简昌吾乡昔年乘玉麟逰戯昭阳冈神交自千古形滞各一方迟子琼芳荐示我瑶华章坐啸筹边楼长吟天绘阁华夷皆赤子未用勤逺略圣王师放勲鱼鼈且咸若赠子长江水万里腾寥廓  

## 粤西诗载卷五  

桂林府通判汪森编  

五言古  

考胡致堂先生流寓吾全嵗月景仰不已遂形于  

诗　　　　　　　　　　　　蒋　冕  

先贤经歴处草木有辉光伟然千载士况为吾致堂任重且道逺抑隂更扶阳危言数十上惓惓为三纲忠直不少徇逺谪甘炎荒中年奉父命省家来清湘尝逰漱玉洞一饮累数觞酒半逸兴多挥毫扫琳琅至今木天上遗书尚秘藏手抄还口诵焄蒿见羮墙翘首仰名徳寤寐耿不忘何当奉公神俎豆临郡庠  

洮水名县最先  

零陵置郡初洮阳已为县自汉至隋唐湘源名始见湘本大于洮源深流亦逺洮非用武地名岂得先显物固贵有遭钜细无深辨  

梧州吕仙亭次韵酬薛佥宪子纯　潘希曾  

郁郁苍梧山髙髙吕仙台山川故无恙仙人去不回空余千嵗松根深茯苓埋当时鹤不见白云昼成堆故人拉我游一笑万里来兹晨属嵗暮瞻望徒徘徊宇宙难可穷人生亦劳哉谢君斗酒意临风渺予懐  

夜泊藤县次韵酬湛内翰  

泛舟苍梧来又泊藤江口去国万余里遥夜瞻北斗冉冉嵗月逝厥柄忽临丑银河注清浅经纬烂星宿低头閴无人图书陈左右残灯耿明灭炉烟细当牖正尔不能寐忧来欲皓首迢迢江湖心匪为行役久望眼不可极云山互纒纠中道欲何依赖兹同心友珠玉时见投缪戾亦予咎驽马逐骅骝竭力常恐后  

浔州东津驿书感  

沿回左江湄至止东津驿游子懐往事恻怆泪沾臆昔在景泰中蛮獠祸孔棘我祖宪府英提兵此驻节疆场赖敉寜蛇豨就俘馘王事诚辛勤营星陨中夕去今六十载相传犹仰徳嗟予小弱孙寡昧何所识王命使南交幸兹吊遗迹天涯嵗云暮寒风吹独立  

出镇南关【`闗外即安南境`】  

崔嵬分茅岭镇南扼雄闗持节始入交山路何郁盘乔林映前旌鸣驺歴层峦纶命自天下恩光回日南道路尽膜拜冠带争骏奔语言虽假译文物亦可观藐兹溟海壖声教古所渐  

龙州仙嵓次湛内翰韵  

烟霞霭平野孤岩敞幽扉仙人此脱屣千载鹤不归而我万里来矫首空遐思东风散防雨古木泛斜晖宾主聊尽欢一尊本无期  

寄严维中　　　　　　　　　　杨　慎  

美人在桂林贻我金琅玕髙情与逸思遥下青云端相去万余里黄鹄飞犹难湘滩何悠悠衡麓峭增盘撃汰浥清泚振衣凌巑岏竒观洞前古嘉藻留英翰壮逰轻路永逺别惊年单梦泽流澌解铃峰零露溥遵途返星驾防阙峨云冠伊予婴夙疾块然慕朋欢愧彼桑蓬志甘此藜藿安懐书重端绮佩言芬如兰始愿爱青华终期同嵗寒酬徳遂有述展歌情未殚  

劝古田诸生归学诗　　　　　　唐　胄  

依依古田县丛莽万山麓金甲初洗腥疮痍嗟未复菜圃学久鞠省寄空廪禄辔驭劳直指骄顽聊踡局适有良师来统归振新铎懐居久便利驱之鱼上竹念险业寜弃有懐痛欲哭感予甚不忍禁法难回曲治理政教并神圣贻猷画趋避情可任尹尉辜何独劳戒助骑卫穷乏假馆谷且勉为一行气壮心自豁劒仗氛妖开文光魍魉缩趋丈趂经横归告时休沐嗟唐吉安丞欢笑入夷落清歌与籥吹夷俗为变革化予夷未几遣子再入学蓝衫舞春风酋父侧笑跃今去大弦歌刁斗声应伏绕垣摆岭平取径都狼速笑歌长去来忠信无蛮貊忧戚天汝成居夷孔亦欲  

粤右督饷言懐　　　　　　　　汪必东  

永日劳不息中夜郁以思三旬摄吏篆六月逢王师议礼甫罢讼谈兵复奕棊折冲让才彦飞挽敢复辞所嗟钱谷理口舌难空施况引诸州籴遥供万灶炊较量悉升斗负荷穷耄倪火轮正骄亢羽檄仍纷驰经营一失理缓急将何裨号令茍不信焉能措鞭棰但知忧国急未暇轸农时反心良戚戚欲语复期期安得凯歌速燕喜续周诗  

雨中不获逰湘山同陈宋卿集湘臯书屋作  

黄　佐  

湘山韫竒秀浩然歌逺逰晞发思春阳众芳爱层丘星车夙言驾六辔一何柔密云翳扶木蜚雨洒道周亮无精神格皇穹浩悠悠弭节升公堂绮筵罗玉羞晤言获饱徳良友副所求弹冠谢荐达缓带成淹畱黄鹄拚拚飞所览在九州而我方永懐山川空阻修自非采兰杜何由结绸缪愿回烛龙照庶以写我忧  

栁州别王祯甫　　　　　　　　张　岳  

栁州越之西山川阻且修子来首冬节日月几回周旅馆夜共榻清言郁绸缪抚世嗟多岐语道无全牛歴歴见肝膈写我百端忧归途念有期为子戒行舟岂不惜离别壮志浩难留惊湍束重峡春鸟鸣钩辀子行应万里中道莫夷犹人生防聚散竚望心悠悠努力平生业嵗晩冀全收  

灵岩　　　　　　　　　　　　杜　琼  

广右百粤地胜概惟西融千峰连万岭一一摩苍穹闻有真仙嵓境界如崆峒周围五六里其中嵌而空中髙二十丈天造由洪蒙仰视俨云汉石色罗青红源溜从中来激响何玲珑清甘更冷冽一饮苏疲癃嵓前列竒观特立仙人峰髙髙凡几仞冠服如真容相传有所自化身鲤犹龙亘古不改色直与天地终所以张孝祥品第名益崇后来磨崖石刻字劳镌工邑令有贤佐裔出濂溪翁抚绥多惠政政暇寻幽踪览此发惊叹采入图经中锓梓布遐迩寄我来江东惜哉万里遥此境诚难通作诗刻嵓下我欲凌飞鸿  

乙未元日寓郁林　　　　　　　潘　恩  

翩翩客逰子逺道值嘉辰履端欣物泰区防旷同春黄道啓阊阖青阳厯大钧北山独于役炎荒非我邻岂伊风俗异况复嵗时新百龄悲过隙四十惭无闻椒酒忽在御俯仰益伤神  

过冯当世祠诗【`并序`】  

宋三元冯当世先生产于宜之龙水天门拜相山祖墓在焉幼流寓入藤有读书故址后贯籍武昌发解庆厯间与羣士计偕礼部赋无逸为元廷试赋葢轸象天地皆第一歴知枢宻院载我明一统志中好事者髙其名行转相传致私以为邦邑重遂紊其世焉或曰藤人或曰江夏人或曰鄂人广西通志因藤志误书曰藤人矣庆逺杨子梁之辨特详余行部感而赋诗俾刻诸祠壁以识时嘉靖甲午闰二月望日也  

三元瑚琏士頴异况无伦探竒抱荆璞声律薄苍旻钟灵自龙水混迹入镡津弱冠游武昌奏赋歴承明抡文迈时彦躧步振枫宸数龄秉枢要树立亦璘璘长才奄物化荣名代所珍谁谓千年下闾里乱其真世儒一夕死诘旦委蒿尘缅懐旷今昔寤寐揖风神公亦何常居东西南北人  

藤县途中夜行  

遥遥遡藤水波驶舟行迟平旦苍梧道日夕赤水湄滩声逺不絶修途郁以纡林端敛暝色川上暮猿啼千峰树如草寒月奏涟漪云浮羡飞鸟霜翼不同归对酒忽若梦耻为形迹拘  

栁城道中被火作  

山行留絶驿草墅竹为扉畴昧徙薪戒东风焚我居飘飏荡林木颠倒失裳衣徬徨岐路侧仰视夜何其微星暧光照西月敛余辉惊鸟不遑息喞喞鸣声悲人生岂不劳知命复何疑班荆憩野露流目朝曦  

庆逺道  

劳劳庆逺道恻恻叹尘寰隂云结龙水赤雾閟乌蛮野兽解人立居氓杂鸟谈寒暄倐忽异菵露昼参覃滞留岂吾土却马望乡闗乡闗不可极乡思复难攀春日何迟迟桑者亦闲闲栢舟惨无翼壮志逐风还  

正月五日予将往阳朔林佥宪世观追饯还珠洞  

赋五平诗言别　　　　　　　袁　袠  

青阳熈初春和颷披炎陬东征遑寜居星言浮兰舟朋僚悲分暌壶浆欣追逰攀萝升危岩观鱼临清流山收澄霄云帆停沧江鸥新禽鸣嘤嘤同声知相求谈腾芬芳深情谐绸缪良因金兰嬉非縁罍觥留行行辞嘉宾依依生离忧  

阳朔试诸生赋五仄五平诗  

振铎试粤壤升堂趋文儒角艺自古昔扬言由唐虞赫赫列圣典循循先师谟孰谓此逺僻皇风同疆隅朔邑壮以丽山川雄京都岂乏隽异士思齐游商徒絶谷产豫梓幽渠生蠙珠细物固若此何云吾人殊袠也瓮牖子樗栎惭疎迂一贯昧孔训多岐悲杨朱永叹道丧久谁当开迷途所贵造士者同心希苏湖  

逰勾漏洞　　　　　　　　　　程文徳  

昔闻勾漏令求之不可得我今谪居来縁何过斯国攒峰俨楼台环卫森戈防或如象马骖或似神人立纷纭尽物形纤巧状难悉披榛至洞门日午云犹墨登临邈汉宋隠见多遗迹更履探虚岈列炬穿深黑仰视怵鬼神左右争嗟咋暗堂目通牖滴乳尽成石幡幢何缤纷钟鼓堪轰撃恍惚非人世梯縁甘局蹐前驱忽阻水寻源未许入踟蹰还旧路洞口忽见日稚川竟何处烟霞自狼籍庶以慰竒观所志非黄白  

七星井【`上有心泉二大字`】　　　　　　　邝元乐  

一凿始涓涓再凿功乃完工人汲献我入口沉疴痊可以奉天子可以分百官郁民渴易饮且为解拳拳泠泠得我心孰测其渊源我心无所寄聊以寄兹泉  

桥阳懐古　　　　　　　　　　傅汝舟  

岑君寂寞久层城犹自雄山溪界内险耕织民间同泉溢留官井垣頽泯学宫谁知膺累勅庙食仗村翁  

南寜清风馆　　　　　　　　　郑豫夫  

宋家任安抚夏月纳新凉清风来台榭绮琴咏虞唐逸兴歇千载蜚声留一方謇余朗寜守词藻金石锵筑馆仍古迹浴徳烱天光撃筑卑汉辟披襟陋楚襄白日展邺卷素丝绍羔羊噫气生松壑轻颷满银牀飞花疑鳯舞拂竹似龙骧北窓卧靖节太上齐羲皇举扇障规尘还珠见孟尝有懐播南薰转令被八荒兆民翕偃草庶尹歌甘棠贤侯正风化荐剡腾庙廊么麽文章吏谬织天孙章惭匪宋玉赋几度结诗囊  

乌蛮滩　　　　　　　　　　　田汝成  

百粤信多险兹山复魁岸飞崿杳崚嶒悬流激湍涆嘈嘈惊沫纡齿齿矶灿征帆卷不舒鼓枻理犹断临深絶手援习坎发颠汗已伤千里心焉假百年观汔济畅余欢囘眸永前叹居易如有常侥幸非所翫澘然临长川谁能写幽痯  

苍梧别同行诸僚遂发左江涂次奉懐  

谢少南  

杪秋发桂滨美人挈予济初冬指邕管扁舟独南捩夹岸列佳木罅石出幽蕙炎景无阖冬生色竟弥嵗四序常殊因之百感繋安得同人心观物及荒裔  

朝防共一室夕分千里道晤言良不易为别胡草草南徼霜霰飞百卉肤色好陟岸搴芳桂浮艇拾流藻物态暂足娱孤愁忽而扫无因贻所欢飞云袅如缟  

清明日寓浔州寄邢侍御　　　　钱　薇  

东望铜鼓滩西临断藤峡停骖浔水上聊酬禁烟节与子共王事笑语每隔越长吟防云飞舞劒更杯酌岭粤天一涯旦暮聊自适寄语柱下史此时意何若  

题三浯水  

得到浯溪流遥瞻牛耳岭防云常覆防清泚自涵映地灵颇钟异冬温夏复冷沧海一潮汐此水三旋轸消盈从何始终古竟不紊旅人借甘饮居民得耕防慈阳粤名区浯溪据其胜胡不移中土竟尔滞西境瑶树相森罗香泉复滂喷吾为发幽潜芳声足后凭  

永福感懐  

羣山环周遭一水自渟坤舆逈盘薄秀拔由天成东障桂林郡南屏邕管城材官相森罗汗马嘶秋云御剽逞刀斧城头殷斾旌日暮风尘暗冲林闻血腥怪兹山水区而乏弦诵声兴起在教化抚循亮由人干戈岂难变南国本文明愿言解刀劒毋负此钟灵  

九月十六日全州公署对月　　　王宗沐  

前月当兹夕旅泊弋阳溪寒光堕白水人影怜相依兹夕憩湘山月白仍离离人地两俱逺困翼靡停枝回首望弋阳并州不可期秋蓬自南北问月何相随岂亦怜羁艰特与款清姿耿耿不就寐晃晃鉴緑帏平生倚双龙跋涉经边陲鴈门咫尺地突骑霜天驰杀人黑水上揺首不敢嗤此夕正警急谁为纾严围饮羽两飞箙鸣雄一长嘶酒酣还起舞男儿故瑰竒浩气夺月光流照为我迟铁甲殉铜柱南纪亦未夷因风语推毂虎陛方拊髀  

乌石山房　　　　　　　　　　吴时来  

滞雨蹐逰踪乍霁快清旷緑杨荡微烟白水欣初漾縁涧芳不歇依墙薜犹上塘陂浏暗渠步下时闻响林端见逺山四面围青嶂借此结吾庐愿言遂浩养  

粤西松树　　　　　　　　　　陈　暹  

苍苍庭下松躯榦硕以修才质讵不美郢匠弗见收凄风薄松枝鸣声何悲愀悲愀不可识无言以意诹炎荒土气湿宅宇材易蟊竹鸡久不鸣素蚁为冦雠所以梁栋姿弃置于林丘南橘北为枳土地职其由移之植徂徕山川邈且遒所期饱霜露歴歴春复秋流膏伏龙虎仙鼎终相求  

登粤山谒诸葛庙  

诸葛龙卧时闻达非所志三顾劳贤主出门答髙谊恢复虽未竟忠诚贯天地千载出师表何人不垂涕王公斯文宗今古若神契开山拟南阳庙建风化系伊余谒遗像维时适清霁蹑崖纵遐眺长风吹衣袂衡岳青防中洞庭一何细落日散余霞长空一鸟逝回舆下山阪惆怅白云际  

赠别全州四友　　　　　　　　汤　珍  

南州实楚壤湘水分洮阳兹惟五岭表带海襟蛮荒土风蔼清淑秀发人文昌济济多士美接迹参翺翔二唐本华胄崛起名相望经君流朗照邓子葆真光挹之信可亲测之愈汪洋絶羣峙鸾鹄炫目森璆琅投懐滥追厠披写何能忘云霄有程期行行去辙长缅增离析叹春色违河梁  

栁山书院　　　　　　　　　　徐　镛  

教灵秀区泉石带城郭云影与天光鸢飞共鱼跃道体叹无息阳春愧有脚公余适登览晴雾飞华箔肃容银台仙醇鲜自绎络西垂有豺狼汹汹犹忆昨指挥赖时英凶丑今尽缚时和民物熈兹逰亦后乐  

中秋全州　　　　　　　　　　董传策  

月色何皎皎客逰何草草秋当爽气分舟出湘山道溪光入夜明林影互回照篷底语声清一樽聊寄傲坐久境逾恬水月呈众妙我思古之人澹然观其窍俄聴林风来清猿山上叫翻令客思摧临风发长啸闗篷向宵阑天明梦一觉  

同惟修逰乌石岭  

我来乌石岭相对寳华峰眷言登髙丘环之方池中园林蔼东郭池面落殷红人徒欣衔杯四坐生春风悠然发歌啸真境将无同迟君汗漫逰闲来种青松  

青山构白云精舍  

谁结白云窝谁作青山主秋生江上风人向山中语邦君有好懐四牡肃至止而我雅好逰结庐聊得此髙冈抱平原背峰面江渚临眺豁景光良维醒心处前有混混泉清若氷壶注清泉注不舍脉脉润江树隔江带羣峰烟霞换晴雨堪舆自无垠山水互流峙中有逰山人观水领真趣所贵适逰思非必问我汝明时天地寛吾徒欣所遇顾望白云飞何当赋归去  

初抵朗寜  

游悰倦行役转盼无留竒眷言适戍境少憩索所宜始至稍涉览怃然恻疮痍郊原旷人徒委巷编荆篱聆音岂不然将无疲茧丝悬弧托遐想鞅掌夙支离感时迷触理服采缪陈规衔戾屏人绂荷殳涉天涯征途不遑处萍泛流风移俄介瓯骆氓乍逖幽并儿髙旻荡炎徼落英斐幽姿殊域匪思存瞻景弥凄其飘岚散嵓岫啼鴂戾江湄林霭变朝暮物情良若斯我戍靡归聘闇然销襟期飞篷且栖滞通观漫郁伊玉成宰量生全明辟慈薄衷矢贞献羲娥邈云驰向道欣当汲懐亲怅方岐明发秉斯心寥寥赋居夷  

青山纪逰【`有引`】  

余以戊午嵗晏来邕时忽早春遂泛小舟江上因访青山之胜挟人徒策足絶顶披襟当风坐汲清冷爰濯我缨神怡景防赋成纪逰一首贻诸好逰者共之  

飞逰絶寥廓日月忽居诸嵗晏爽幽抱借兹春光初条风薄林影江水流清渠暄气防动揺飘然置干旟沿洄乘小艇晴照郁以纡榜人逝烟涛鸣鸟翻扶疎俄顷维青山揽衣起踌躇舍筏遽登岸经觏无乃虚振迅恣瞻眺乍歴山之砠牧犊湿其耳萝径绕畦蔬纷敷荣卉木腾骧擢庄樗盘旋憩丛渚响濑泳悬鱼往闻欝江滨檀栾覆象胥芳饵丽腴罶垂钓饫羣渔歴栈罗夹岫灵境集□石门罄青碧雉堞盘浮屠偶逢负薪者避喧岂溺沮因之思隠沦沉寂遁声誉刼灰竟何营孤垅亭丘墟登兹发深省俛仰一欷歔大块吹噫气微茫觉离疏隂阳迭昏晓今古成空庐但令接佳胜无负此巾练局蹐等蠓蠛观游信超摅扑景閟希声遐瞩差朗谞敧胫蹑云蹻澄瞬挹广除崔巘临苍莽平野恍青徐崄侧徒为尔夷旷复自如结构厰茅茨悬崖罩几蘧荡胷罗四溟列座凌堪舆青螺暴氷绡霭错璠璵雨露之所润肥蕨甘可茹漂滉浸莓苔氛垢销森墟浮晖静无垠乳液融琪琚厥脉泠然注精英谅兹储道人顾相笑古有探灵且珍诡驭鸾骖履迹雕晶梳元化若在掌徙倚瞻比闾烟炉傍丹岑脩篠覆菑畬栖霞意自足奚必仙人居名流解防搜太清洗蟾蜍习静澹无为斯徒良可与蹇予造天役屏捐投嵚岖赋质厌机巧稍喜脱纷拏境以道为际心将时不徂庶几娱微赏安能曳长裾人徒欢追攀披豁谈诗书中有虬髯者风烟为先袪白也悦青山醉鞭华隂驴撼触罹神情形影怜駏驉飘蓬悠悠尔吾道从卷舒炎州驱豹雾云气蒸龙嘘恒纪迈流电茂育汝惟余班荆偕童冠萧骚洽进醵数酌聊沾醉兴适真有余汲泉修茗供冲襟潄寒滁长啸天地寛慷慨赋归欤欣悦悟名理谁能更拘予  

奎星冈纪逰  

崇冈防奎壁炎精散星堆昆仑垂一翅灵秀盘崔嵬层峦掩霄霭曲阜蒸烟垓作客思难任祗抱林丘懐暑气缓消夏之子欣追陪凉风披烦襟疎雨洗氛埃借之屏人嚣聊以倾山罍丹霞簇岑欝绣障潆莓苔鸣鸠集灌木鹿豕寝不猜宾朋罄交欢今古恣谐诙抗馆俨哲匠瞻眺一徘徊流光转衡纪代明互相催遗勋遡千载河汉森昭回精英谅兹在嵯峨阊阖开繄彼局炎熇奔湍逐喧豗荆榛委夹巷赫奕腐草莱沉浮歘超忽天壤拨芦灰览睇激孤啸掩抑商声哀萧闲鲜经觏我马虺以尵荒服轸中瘠翘楚淹良材傲吏罕所营飞舄凌瑶台振振错鞶劒翩翩溢麝煤追欢惬心赏言旋思悠哉虹渠翻倒景清汉月华来翛然响天籁因之结圣胎  

逰山篇【`有引`】  

夏月闻家君南来余喜不自禁预迟横槎江上舟出青山数友具酌抚景言懐羲和迭啓棹转而北情见乎辞  

严君驰逺道夙驾迎河津出郭瞩晴霰晨装束榜人良朋集中逵因之涉漪沦沙鹭偃江介兰鹢荡蒿垠晤言惬所期乗兴陟华嶟惠风吹幽崖炎光散髙旻嘉招罗野错欢然酒数廵蹇步息烟岩遐眺凌穹辰扪萝侧其足卷石开嶙峋古刹横圮植荆扉疏北邻翻思旷士懐感兹物化淳殊域差可覩况乃悟谷神虚中湛窟彪外茁丹菌不縁合并量万象谁陶钧佳者幽涧泉清泠注江滨挹之光鉴物濯之洁润身挥颊罄夷谈洗臆倾天真吾徒既离垢达观无嚣尘抚景防林木摩柯倚松筠嗟伊秉所操居易亦亨屯抽绪条枚披磴分玉珉延览不知疲徂景觌宵闉牛羊夕下来樵牧歌缤纷登舟发长啸落照浮朱轮澄潭泼疎网漉巾烹脩鳞敷襟倡微响协奏谐羣伦醉来俄成寝曙星耿寅宾征夫忽方戒独往行侁侁慇懃友生爱瞻依父子亲顾望南北途徘徊讵当陈  

韩中丞征蛮  

岭表古夷隩秦汉拓山河中代更叛服功收两伏波宋弱屡揺扇狄青胜算多我朝大一统内款开牂牁蛮丑近弗靖戎垒欝蹉跎岚冈吼兕象泷窟鸣鼋鼍皇命整厥部卷甲提天戈贼据大藤峡全师捣其窠先人夺人气迅速凌浮艖错谷窜佚豕丛篁上下坡饬罚士用命一鼓奋追呼疾驱出茘浦断藤冲盘涡阵似蟠蛇去锋如破竹过烈火燎柔毛扑灭无几何惟战威胜爱惟师克在和掠氓无妄杀残孽堪抚摩蠢兹蜂蚁屯椎跣同么麽匪邀万里伐赤子伤荐瘥乗鋭振皇灵宣慈起宿疴坐镇帖不哗戡乱借庙谟且上平蛮略无徒奏凯歌安边在择吏秉公罔偏颇近习私不逞服寀诫渔苛推恩众可结申法令无佗将士气自倍虎豹在山阿诸蛮慑且懐功伟守嵯峨勦抚倘无术调集谁能那愿终覃称徳永清秩南讹  

咏青山泉  

泉水濯人缨斯泉濯其志濯缨去外尘濯志安汝止泉水洗人耳斯泉洗其心洗耳驱外响洗心湛天真有源委大廓源清流不浊本来非物染无洗亦无濯  

逰白云精舍　　　　　　　　　徐　浦  

与君登青山凌风陟髙台青山望渺然白云空悠哉董君负道气持节遐方来饥飡石上松渴饮山中醅恬然澄外虑与物无诙谐有时发长啸清籁生八垓素愿祝升平君臣絶嫌猜眷兹严慈恩万里隔云埃临风懐独剧清夜肠欲摧引睇何杳茫崇峦接斗台因之寄逺眺匪以咏物裁斯台寓观戒精舍山之隈君暇时一登晴云天际开浮云暂防缀太虚自恢羡君拨云手望云意徘徊仆幸侍公逰兴洽日暮催骊驹不可攀愿言复追陪千古云间客白云台崔巍  

游茘浦鵞翎嵓　　　　　　　　张　楷  

谁谓劒阁险鵞翎险更竒谁谓齐云胜鵞翎胜与齐孤峰危峭壁小径通翠微着履穿云窦倚杖蹑崔嵬石门天自造一见惊且疑中有空洞天宛若神人池入谷复出谷犹有仙界遗禽鸟不到处虎豹不敢栖万山班若列万野坦如墀水旋环若带花嗅醉如泥上有龙津吐挂缀如琉璃隠隠月窟窝皎皎素娥眉疑是巫山女常与云雨期疑是玉台观上帝移来峙疑是蓬莱岛秦皇望断时疑是商山担四皓原采薇疑是庐山鹤欲度梁武骑疑是山鹿巅飞锡先来记云移山自若风急无寜枝洞口浮烟薄嵓深暑气微藤萝生壁藓红日照仙芝侃侃铭刻在载有贤人题整容式庄诵铿然天籁希临神一展拜恍然英爽依崖髙逈万丈蹑足天可梯此去云程近争有赤子啼金声鸣紫陌桴鼓续黄衣山叟出新茗老衲谈空已归云遂返驾疎雨湿征衣凛然一声震倏忽江雾迷何如赤松逰黄石神其机何如华岳登鬼谷呈其异何如承露台折有金茎绮何如仙人掌调有玉屑巵何如九疑上丹霄从可几何如烂柯山千古一局棊何如天目山湛湛玉泉池何如瀑布山泉沸勇如飞何如登云谷万山若转移何如白鹿洞朱陆辨支离何如天真山一觉悟天知嗟予初逝时行迈且靡靡登览兴便勃徘徊日已西尚须期达士重与拜希夷汝成王孙同逰独秀山因憩读书岩有忆顔延之  

【`有引`】　　　　　　　　　　　　俞安期  

山在郭中挺然拔起靖江宫殿盘绕其前下嵌深岩石榻便房延袤空敞葢顔延之为始安时诵读其中而五君咏亦勒壁焉  

八公奠淮南二别控楚郡逶迤非不遥崚嶒亦云峻何似兹山起亘霄亦千仞下属无坡陀上干若奋迅丹碧冠崇宫诘曲引修磴夐援垂絙行危蹑悬崖进下眺城微茫仰瞩天清映风连桂海深云引苍梧近既欣髙视情复协孤介性返息岩屋深窥临石榻净往见遗旧踪中疑隠仙径逺忆顔始安三复五君咏  

阳朔舟中怀张质卿太仆兼以所见述之短章二  

首　　　　　　　　　　　　何乔逺  

烦马去桂林劳舟指阳朔峰峦乱逺近日出映波緑澄潭碧于蓝白石净如玉日夕何所闻哀蝉噪暮壑居人感离长逰子伤别促君侯住东山髙旷凌云鹤日蒙携手欢采芝共幽独路岐空有赠风义难在目兴言咏短章秋天寄鸿鹄  

桂山饶灵异腾拏不可律指天尽孤峰插地皆石骨乳结密窠房澑文细垂髪方嶂拱若图尖崖仰似笔西峻擎宵晖东险遏朝日前观竒方端后顾秀未毕谁知越乡客轻桡从此出虽公始安人恐未穷荡潏题诗赠山中聊以豁初疾  

逰省春岩　　　　　　　　　　苏　濬  

昊天蔼旸谷轻飔何骀荡层峦郁嵚岑修岩平如掌寻云陟杳防但见林与莽中坐瞰前村飞禽时来往田父相叫呼渔翁亦两两野旷多古风山幽无尘鞅携手沧浪间不觉飞霞上  

逰龙隠洞  

鸟隠在丛林鱼隠不厌深更有苍龙隠杳然不可寻九霄恣飞扬九渊任浮沉我欲从之逰山水解人心玉露滴涓涓天籁发其音俗耳鍼且砭居然聴龙吟何必跨沧海对此且投簪  

逰风洞  

髙台受和风层云错如绮身在城闉中心在云林里北顾灿晨星南望长江沚山花纷欲然村童歌且止众鸟飞相呼清声入人耳归径浑欲迷涂穷意未已  

阳朔道中  

策蹇冒炎蒸征骖不遑息一入岩壑中羣峰相朝夕错落凑珠玑左右森如防孤柱兀然立去天不盈尺羽鳞穷变化丹青互相射微雨从东来飞云翠欲滴览涤烦襟采真神自怿邮亭一以憩峰光拥前席鸣蛙出中堂飞禽戏我侧【`时堂上数蛙并列`】餐云可忘饥啸风聊自适一枕山之巅悠悠何所迫  

北山为庆逺郡镇仲夏瘴暑庄守防可防邀饮絶顶以苏沈郁返自雪花窦复游东阁次白龙洞  

岳和声  

鞅掌积羁辰遐心在层壑干城自缓带欢然命山酌涉江石齿齿披林云漠漠蛇径失旧蹊天门得新凿半岭雪花窦清泠水可嚼循磴乃北转面江开混噩孤撑轶氛埃日月手搏度千峰衣带间俯瞰万家郭杰搆齐云端步虚招鹤缈与仙人期翩跹下阆阁劈裂愁苍青谽谺动飞攫蛰龙起隂雾飒沓烟萝嫋及此穷杳深谁能测垠鄂丹灶识火传玉井遘莲萼与子谢徽纆凌霄恍有托  

斥金歌　　　　　　　　　　　王　泳  

顷闻士民喜谈石梁郡伯却金者蒙则曰谓却非也作斥金诗以见志  

赫赫玉麟符节制绥四疆诸夷外作藩縻之以犬羊岭西数千里经画归职方一民一尺地莫敢越侵伤郡守古诸侯威徳何可当奈何自纳侮溃此中外防蛇豕俟隙动法行不及强狡狡岂无惧所恃金满筐堂堂足以临所失宠赂章割我赤子肉还以噉我肠来献千万金未损彼毫芒嗟嗟边鄙民不如中州厐户口借郡国身家委豺狼草木亦涕泪山溪皆疣疮仁者心恻恻无力拯毡乡司牧秦越民无乃大不祥汉徳昭版图王道严纪纲葛伯杀童子征师飨壶浆朝廷甚神武忍此民命戕窃闻父老言何事须张皇得良二千石飞缨系其羌天心甚仁爱抚我汉循良循良者谁欤岳牧涖黄堂金章明日月玉节凛氷霜闗西四畏知尼父一见刚褰帷布政令五马五龙骧贪泉不敢流越石见晶光诸酋蠢不悟如故包金尝自谓最珍重不屑此粃糠尘翳凂碔砆不得及珪璋泥滓溷行潦清河自汪洋至人所为寳不在白与黄一笑挥斥之狐媚夺魄藏归而戒生事自今慎无将小范初筹边西戎心胆惶昌黎着直节鳄鱼潜遁忙边民今有天渐次复耕桑藩篱拱堂奥鳞介奉冠裳乃知廉生威不怒以斧斨野人为此诗刻石山之阳  

赠庄得全太史使西粤　　　　　区大相  

别离良不易兹别何煌煌车徒盛意气衢路生辉光执手一相送送子玉河阳玉河清且涟中有双鸳鸯嬉游萍藻间将举更回翔将举欲何之云涉江与湘风云开赤社玉节凌朱方朝逰苍梧侧暮宿丹水傍但言皇泽逺寜恤道里长弦歌未终宴仆御已严装宵人竞荣宠君子慎周防归途倘见忆为采秋兰芳  

华隂道中答粤西督府杨济寰先生见寄  

何　白  

飞鸿度炎海遥带苍梧云口衔一书札锦囊五色文秦粤万余里题书寄遐想漓江片月来忽堕仙人掌予本沧浪叟放迹边城隅垂竿聊取适无心罥瑚夫子亦何意逺投明月珠仲举延南州度辽礼章掖千载复见君山林为动色风尘苦愁人归卧桃花津寸心如有防相忆烟萝春  

黎云野选部出补广西大防　　　项元淇  

汲黯乐禁密陈咸愤疎逖茍懐齐契心中外惟所适衡管属清通屏翰借材哲绾绶出承明改服谢朝列扬旌向岭表投传憩骆粤桂林秋不凋炎江冬亦热仰见孤鸢堕俯念双鴈别  

懐广西叅议沈公宠　　　　　　梅鼎祚  

大国有巨木亦复多贤士家皇既龙奋吴兴仍鳯跱乃峨柱后冠危言动朝市王灵遂改加弓旌复南指兰台多雄风苍梧白云起命驾早来旋流观在江汜时俗率故常何由遘君子  

汉上送程子乘之广西　　　　　吴宗儒  

江上故人别行舟怅明发延望苍梧云相思洞庭月尊酒不成欢乡心乱华发  

送郑孔肩任平乐二首　　　　　吴本泰  

潮之有昌黎栁之有愚溪异域阻风教贤达偶羁栖至今岩壑间文采流虹霓古人失意事今君盛名齐大邑新黄绶江枫逝青骊川陵美登陟琴鹤随所携民猺杂居地一朝吾道西金石振髙响蛮荒破重迷千载懐英人摩崖觅留题  

凉飚厉征衣落叶津亭暮寥廓浮云翔感士多不遇枳棘岂鸾栖百里非贤路酌言壮行色慷慨驱车去烽火照渔阳封疆颇多故顔阖知疲马荘生悲涸鲋矧兹瘴疠乡保障谁与固中泽无鸿雁清班即鸳鹭嗟我同心友脩程渺烟树安得万里辀随风共长骛  

游勾漏　　　　　　　　　　　杨于陛  

期月九行役勾漏日倭迟我欲吊句容风雨妒行期千载共臭味一脉转针磁书着内外篇防宗庄老师咫尺望罗浮投杖化葛陂丹砂亦寓言牀灶徒传竒既饶黄白术忍见苍赤危年年苦逋赋胡不起疮痍翁壻夸氷玉夫妻齐案眉破瓮炜脱难井冈艾相贻坠逢玉京子灸疣获波斯于今二广间灸疤靳药医鲍姑火传逺抱朴意未闚洞中余蝙蝠朝夕餐石脂差池蝙蝠飞下上繋吾思我犹凡之人仙凡宜有岐碣石韩青夫稚川复追随到处频接引磨崖勒丰碑  

七星山纪逰　　　　　　　　　无名氏  

瑰竒恣搜讨贝阙青瑶房方隘疑永巷俄敞如华堂玉梁窈浮溪琼户正当窓仙佛肖彷佛钟鼓鍧撃撞赑赑左顾狺狺欲吠厐丹灶俨亡恙芝田霭生香搏噬千怪聚绚烂五色光更无一尘涴但觉六月凉玲珑穿屡折诘曲通三湘神鬼若剜刻乾坤真混茫入如深夜暗出喜皦日光隔世惊瞬息异境难揣量  

## 粤西诗载卷六  

桂林府通判汪森编  

七言古  

四愁诗　　　　　　　　　　【`汉`】张　衡  

我所思兮在桂林欲往从之湘水深侧身南望涕沾襟美人赠我金琅玕何以报之双玉盘路逺莫致倚惆怅何为懐忧心烦伤  

陈临歌【`后汉陈临字子然为苍梧太守民有遗腹子报父仇捕得繋狱临伤其无子令其妻入狱遂产得男郡人歌之`】  

苍梧府君恵及死能令死人不絶嗣  

苍梧陈君恩广大令死罪囚有后代德参古贤天报施  

桂州三月三日　　　　　　　【`唐`】宋之问  

代业京华里逺投魑魅乡登髙望不极云海四茫茫伊昔承休盼曽为人所羡两朝赐顔色二纪陪逰宴昆明御宿侍龙媒伊阙天泉复几回西夏黄河水心剑东周清洛羽觞杯苑中落花扫还合河畔垂杨拨不开千春献夀多行乐柏梁和歌攀睿作赐金分帛奉恩辉风举云摇入紫微晨趋北阙鸣珂至夜出南宫把烛归载笔儒林多嵗月襆被文昌佐吴越越中山海髙且深兴来无处不登临永和九年刺海郡暮春三月醉山隂愚谓嬉逰长似昔不言流寓歘成今始安繁华旧风俗帐饮倾城沸江曲主人丝管清且悲客子肝肠断还续茘浦蘅皋万里余洛阳音信絶能疎故园今日应愁思曲水何能更袚除作伴谁怜合浦叶思归岂食桂江鱼不求汉使金囊赠愿得佳人锦字书  

送田少府贬苍梧　　　　　　　髙　适  

沈吟对迁客惆怅西南天昔为一官未得意今向万里令人怜念兹斗酒成睽间停舟叹君日将宴逺树应连北地春行人却羡南归雁丈夫穷达未可知看君不合长数竒江山到处堪乘兴杨柳青青那足悲  

长相思　　　　　　　　　　　刘　复  

长相思在桂林苍梧山逺潇湘深秋堂零落倚金瑟朱顔揺落随光隂长宵嘹唳鸿命侣河汉苍苍隔牛女宁知一水不可渡况复万山修且阻防丝织绮文双鸳昔时赠君君可怜何言一去瓶落井流尘歇灭金炉前  

入桂渚次砂牛石穴　　　　　　刘长卿  

扁舟傍归路日暮潇湘深湘水清见底楚云淡无心片帆落桂渚独夜依枫林枫林月出猿声苦桂渚天寒桂花吐此中无处不堪愁江客相看泪如雨  

江楼送太康郭主簿赴岭南  

对酒怜君安可论当官爱士如平原料钱用尽却为谤食客空多谁报恩万里孤舟向南越苍梧云中暮帆灭树色应无江北秋天涯尚见淮阳月驿路南随桂水流猿声不絶到蛮州青山落日那堪望谁见思君江上楼  

寄韦珩　　　　　　　　　　　柳宗元  

初拜柳州出东郊道旁相送皆贤豪回眸炫晃别羣玉独赴异域穿蓬蒿炎烟六月咽口鼻胸鸣肩举不可逃桂州西南又千里漓水鬭石麻兰髙隂森野葛交蔽日悬蛇结虺如蒲萄到官数宿贼满野缚壮杀老啼且号朝行夜坐设方略笼铜枹鼓手所操竒疮钉骨状如箭鬼手脱命争纎毫今年噬毒得霍疾支心搅腹防与刀迩来气少筋骨露苍白瀄汨盈颠毛君今矻矻又窜逐词赋已复穷诗骚神兵庙略频破冦四溟不日清风涛圣恩傥忽念行苇十年践踏久已劳幸因解网入鸟兽毕命江海终逰遨愿言未果身益老起望东北心慆慆  

伤歌行【`元和中杨凭贬临贺尉`】　　　　　　张　籍  

黄门诏下促收捕京兆尹系御史府出门无复部曲随亲戚相逢不容语辞成谪尉南海州受命不得须臾留身着青衫骑恶马东门之外无送者邮夫防吏急喧驱往往惊堕马蹄下长安里中荒大宅朱门已除十二防髙堂舞榭鏁管弦美人遥望东南天  

讽虞嫔诗【`并序　　　　　　　宋`】柳　开  

湘水道全州城下北走州之境又独能产筠竹成纹古书今俗通谓舜二妃溺于沅湘挥泪为竹斑者在此也复东南望九疑山才可百数里州岸佛寺傍有妃庙因讽妃事作七言十九句诗一章刻石留于妃庙中  

惟尧则天舜弗复诞妃罔极恩亭育遏宻无间血盈目南巡胡为泪染竹父轻夫重当何淑沅湘防筠烟莓覆凝纹叠斑殷郁郁猿縁鼯号钩转宿朋凄助惋声几哭賸疑下尤禹堙渎功充氏戴荷百禄重晖并耀难停毂元居不宁逝如逐悲啼负寃生莫卜卒颠沈澜逺昌族讴讼肇私归永福柔隂惨尅咎深速前睇九山排矗矗到今云顔愁可掬  

留题龙隠岩　　　　　　　　　李师中  

过江縁磴寻溪垠隠然絶壁天开门传云此处昔龙隠隂岩凛凛犹疑存风云已与时变防苔藓尚迹初潜痕嗟余出处不自重遇事轻发难为神  

吾谪海南子由雷州被命即行了不相知至梧乃闻尚在藤也旦夕当追及作此诗示之  

苏　轼  

九疑聨绵属衡湘苍梧独在天一方孤城吹角烟树里落日未落江苍茫幽人拊枕坐叹息我行忽至舜所藏江边父老能说子白须红颊如君长莫嫌琼雷隔云海圣恩尚许遥相望平生学道真实意岂与穷达俱存亡天其以我为箕子要使此意留要荒他年谁作舆地志海南万古真吾乡  

送人移知贺州　　　　　　　　曽　巩  

溪石胶船秋濑微南山巉空势峩巍风露气严花草绯天色防防初雁飞君子往守东南圻旟旝防错如翔翚象茜照地荣笏衣先后从何颀颀初君治县参德威吾人涵濡乐以肥念今夺去失所依出者遮行居者希我思羣公坐天围心与星斗争光辉荐贤缩否言无违迅若发石乘髙机何此茂器时所稀噤无一语为发挥敢作此什传王畿旦暮玺书来勑归  

和范信中寓居崇宁遇雨二首　　黄庭坚  

范侯来寻八桂路走避俗人如脱免衣囊夜雨寄禅家行潦升阶漂两屦遣闷闷不离眼前避愁愁已知人处庆公忧民苗未立旻公忧水水推去两禅有意开夀域嵗晚筑室当百堵他时无屋可藏身且作五里公超雾当年游侠成都路黄犬苍鹰伐狐兔二十始肯为儒生行寻丈人奉巾屦千江渺然万山阻抱衣一囊遍处处或持剑挂宰上回亦有酒罢壶中去昨来禅榻寄曲肱上雨傍风破环堵何时鲲化北溟波好在豹隠南山雾  

江月楼　　　　　　　　　　　秦　观  

仙翁看月三百秋江波日去月不流肯因炎尘瞑空濶真与江月同清幽苍梧云气眉山雨玉箫三弄无今古九天雨露蛰蛟龙琅玕长凭清虚府  

全州卷烟阁　　　　　　　　　王　巩  

长江萦村若练带晴岫挿天如画屏山青水秀两竒絶道人对此开禅扃红尘一防飞不到举手髙可摩天星  

除名　　　　　　　　　　　　邹　浩  

前年除名窜新州今年除名窜昭州我名无实浪自得坐此人间多怨讐恩深天地贷斧钺除之又除名不留虽然未即听逐便已觉此身民是俦裂冠毁冕散车马幅巾杖屦西南陬行者争道舍争席所向尔汝纷应酬洞山有语久弗契忽然一笑知来由我追我随非我患那用避如韩伯休  

留别张云立之【`立之昭士也`】  

来仙梦破知何处君今归去仙宫路江头舟楫岭头云曽许乘风邀月住倐然三载与君同信我此心如白鹭白鹭忘情亦有情君更情多无量数天绘亭前不忍分逺送我来欣进步霜凋万木见孤松顔色青青独如故湘南湘北旧光隂从此回头但烟雾得志轩前藕未花梅率小桃先已露与君同醉复同醒千顷池塘渺新霔好随鱼跃趂风雷飞上青天休反顾  

桂林二十四岩洞歌二首　　　　赵　防  

秦皇开郡为桂林古号名邦五岭隂山琢玉篸攒万叠江分罗带绕千寻青青四顾列羣山生自天工巧若玲珑拔地耸层秀峥嵘嵯峨星斗间其中有岩十二所伏波灵显存祠宇顔公读书窟室中叠防北山如列布何年龙隠冲霄去鳞鬛形模镵石路仙人刘公飞升时岩壁宛然遗旧题穿云仙迹次左右清虚道气多南谿白雉听经生人类萧寺丰碑有元记信知一性无不通石窦隂隂苔藓防西南中隠尤胜絶穿处得名因吕公曽公程公皆旧迹【`三公皆桂帅也`】遗爱在民传古昔沈沈岩谷有余光炎方胜概神难藏周回不逺郛郭下轮蹄追赏何忙忙  

宜人之地少陵诗阅玩前贤词意竒烂然五咏非虚语位压坤方占一维青青四顾列羣山生自天工巧若玲珑拔地耸层秀峥嵘嵯峨星斗间其中有洞十二所七星山下栖霞府日月华君显迹灵遇者当时郑冠卿归到人间已三载仙洞光隂时未改至今旧记传无穷岩蟠蛰闻白龙一澄碧寒潭莹水月圆明下翠峰枕城楼观环俯视緑鏁乔林春日媚秦碑柳记已难观漓水南流泛渺漫庆林巽穴风出华景髙明隠丹室西方虚秀贯山腰南华朝阳风景饶夕阳北牖通仙径白雀嘉莲池渌浄许多佳致卒难题留与词人赓雅咏客恵賔州竹簟甚佳取退之郑羣赠簟诗读之数  

过成古风云　　　　　　　　郑刚中  

卷送风漪光八赤竹新渐作琉璃色世人贵耳便贱目那知不抵蕲州笛年来媿汗常浃肤夏日自嫌污枕席有时追诵法曹句怅恨宗人不多得山斋置榻容一身君恵清凉到心骨门前客至莫见嗔老子解衣喧鼻息与曹圣延游风洞及七星观赋长句【`有序`】  

李彦弼  

宜春曹迈圣延庐陵李彦弼端臣凌商衢絶湍桴挟随车之霶润探空穴之薄肤于是云子瓯酪奴讨文囿之菁英研道枢之虚无恍契夫御冦之泠然歘翺乎寥阳之清都政和七载丁酉七月上瀚日  

文英子建声华烜少陵尝咏波澜濶遐流亹亹钟宜春观君紫芝真秀拔华山騄耳汗血孙奚取王良手刍秣骎骎凌厉追遗风胡为顿缨驰骆越谁嗟长庚有老裔壮龄直欲排紫闼初从附凤矫飞翔晚乃射虎躭疎豁强顔方喜安斗筲禀分何能块圭撮胸中琳琅茀埃自恧鈆锋乏破割时过西邻蕲发药霤引玉泉浇膝渇新商执矩蚤威令甘霔腾虚摧虐魃约君飘鳬泛沧漪背负青天【`阙`】夭阏风来空穴袭髪毛刷腋凉颷振絺葛泠然便拟子列游不待别起青苹末徐跻七星跐山椒杓魁敲虚状旋斡近君白雪热何有髙谈一激锥囊脱扳肩作者古蹊径余事篇章随击鉢盘跌不减二华君妙阅枯棋战挑捾光驺揺纵莫可留四序翩翩几箭筈顷看金柳流鸎鸣俄听玉露丛蝉聒清辉黙韵无弦琴乌用檀槽挥一抺我方骚愁愁到骨潜睨蠧蟫眉目繓徒操诗穷拥鼻吟【`阙`】或酒酣将月喝生平刚肠久已屈赖尔匹夫难志夺故交纷纭翺赤霄大钧播物昭穷达德尊一代元坎坷儒腐百年决粗粝南溟垂翅云翼收北防卧霜须捋病马犹期春草长涸鱼终需江水活君行趋觐长安日轶兴横秋畴可遏公卿倾风定援手鸿造机缄由一拨江湖要作逈相忘静言可笑相濡沫  

防亭倡和长句【`有序`】　　　　　　张　洵  

嘉祐中经略吴公及即伏波嵓之左以为亭名防漕使李公师中记之而镵于嵓之崖亭久埋废记亦湮灭绍圣改元龙图阁胡公宗回帅桂林宪使梁公出其家藏防亭记以观由是知其亭之详胡公斥基而新之遂为殊伟之雄观  

桂林山水冠衡湘防亭正在漓水旁清流洄洑波光髙崖古木争苍苍下有菱荷满横塘面面风来面面香新诗一咏酒一觞爽气浑如秋气凉酒阑嵓下踞胡牀汲泉煮茗沈烟长从容谈笑声琅琅水光山色増辉芒东山兰亭各一方风流兼追谢与王回头尘事皆茫茫为计不若行乐良恨我到此情难忘遥指白云思故乡  

和韵　　　　　　　　　　　　尚用之  

江亭胜概冠三湘仁智所乐皆其旁翠岫俯映青罗光上有乔木摩穹苍亭下川蕸覆银塘水面风来笑语香骚人相值喜飞觞雄辩清谈五月凉饮余相与坐方牀论文日暮兴何长佳篇疾读韵琅琅直疑星斗焕光芒格髙调古说竒方况复笔法追二王事业无穷叹茫茫丹铅防勘防非良与公致道心可忘浩歌直造无何乡  

和韵　　　　　　　　　　　　吕　源  

九溪漓水接潇湘万壑千嵓罗水旁七星髙耸生辉光连天一色皆苍苍倚江景物似钱塘况有万户新醅香古洞相对举清觞文渊遗迹徒悲凉安得石枕与藤牀梦想昔人风味长满车薏苡胜琳琅流传千载事微芒男儿生即志四方将军异代犹封王感时抚事心茫茫顾我岂有筹防良报国志愿不敢忘此身未暇归江乡  

和韵　　　　　　　　　　　　李　彦  

桂江缭绕通湖湘佳山四挿江之旁岚光滴翠漾波光防头秀木皆青苍谁人筑室枕西塘新荷敲风柄柄香君尝招我来携觞登临乐臆生清凉倐思伏波离空牀且及尊前饮兴长纷剧雄辩声何琅客传俗事江亭芒蛮歌蜑曲笑遐方应无梦怪楚襄王但惊嵗月去茫茫报国宜多为画良功名未白何时忘此心畴敢忆家乡  

和韵　　　　　　　　　　　　叶宗向  

我行几许逾沅湘直抵八桂漓水旁千山倒影揺溪光秀色不借草木苍兹亭构胜俯回塘野花风递罗绮香嵓前伏波航羽觞一洗尘思生清凉疑有仙人白玉牀壶中景逈日月长步此仙籁音琅琅世间名利真毫芒此景不独冠南方恨不筑室轻侯王回首尘迹空渺茫瞥去未必计非良其如樽酒情难忘恍然一梦五云乡  

谒陶唐帝庙词　　　　　　　　张　栻  

宋淳熈四年静江守臣张某既新陶唐帝祠以二月甲子率官属只谒祠下再拜稽首退而歌曰  

溪交流兮谷幽山作屏兮层丘木偃蹇兮枝相樛皇胡为兮于此留蔼冠佩兮充庭洁芳馨兮载陈纯衣兮在御东风吹兮物为春皇之仁兮其天四时叙兮何言出门兮四顾渺宇宙兮茫然  

乾道癸巳腊后二日桂林大雪尺余郡人云前此未省见也郭季勇机宜赋古风为贺次其韵  

范成大  

忆昔北征秋遇雪穹庐苦寒不堪说飞花如席暗燕然把酒悲歌度佳节健儿馆客类西河鐍户不容浮蚁泄当时已分餐氊莩宁复梦游炎岭热忽逐梅花行万里又与故山轻话别天公恐我愁瘴雾十日号风吹石裂同云乃肯度严闗一夜玉峰髙嵲老榕蓊宻最先缟穉竹枵虚时一折须知桂海接蓬瀛满目三山白银阙不管楼髙翠袖单但嫌酒浅金杯凸东郭先生履虽敝诗情却鬭氷壶洁归撚冻髭捜好句山馆青灯对明灭为怜协气到黄茅何止森森松柏恱丰年作守会饱暖羁宦思归自愁絶岂无菊径乐琴书亦有秫田供麴糵东冈雪后一犁春谁在陂头忆调燮  

虞帝庙迎送神乐歌词【`有序`】　　　朱　熹  

桂林郡虞帝庙迎送神乐歌者新安朱熹之所作也熹既为太守张侯栻纪其新宫之绩又作此歌以遗桂人使声于庙庭侑牲璧焉其词曰  

皇胡为兮山之幽翳长薄兮俯清流渺冀州兮何有眷兹土兮淹留　皇之仁兮如在子我民兮不穷以爱沛皇泽兮横流畅威灵兮无外　洁尊兮肥俎九歌兮韶舞嗟莫报兮皇之祐皇欲下兮俨相羊烈风雷兮暮雨  

右迎神三章二章四句一章五句  

虞之阳兮漓之浒皇降集兮巫屡舞桂酒湛兮瑶觞皇之归兮何许　龙驾兮天门羽旄兮缤纷俯故宫兮一嘅越宇宙兮无邻　无邻兮奈何七政协兮羣生嘉信功兮不宰犹彷佛兮山阿  

右送神三章章四句  

九日宴浮金亭　　　　　　　　赵宗德  

东山树何青青镡津水何泠泠茂树可防流水可听眉山夫子能解事却于水边树下搆危亭洪波浴日金错落瘴云不雨烟蒙溟风尘澒洞去天逺草木蓊鬰知地灵盘州为爱黄华节携我登临邀众客假令有酒多似藤江水岂能洗我胸中之鬰抑甘侯昆玉文武全倾盖交游五情热故人亦有许判官清政平生心似铁文采风流喻幕賔曽陪骢马清南越刘君元是薇省郎治民有道多筹防令簿懐才亦不羣芳名皆在斯文列儒林龚魏两茂学逸气直与青云接孟嘉落帽是何年防帻西风感前哲天荒地老事茫茫白髪无情满头雪醒时饮醉时歌尊前要使衰顔酡不饮奈此清兴何人生聚防能有几江海亲旧今无多  

游浔州南山　　　　　　　　　江邦佐  

南山特地森竒峰嶙峋惟石蟠虬龙巨灵夜半擘山腹幻出岩窦相玲珑隂阳石鏬滴琼液拂拂洞户生天风宸章炳焕神物防断碑零落苍苔封稚川飞升嵗月久丹灶灰冷留遗踪晓猿夜鹤自惊怨朝岚夕霭常溟蒙我来依守困朱墨欲寻胜概嗟无从公余乘兴一登览万像献状来无穷金茎濯露素秋节清凉不与世人同凭虚孤啸防巾帻收拾爽气归胸中俗驾自怜难久驻还作泠然御风去太息真仙杳不逢碧云暮合空凝竚跋余子夀所藏山谷书范孟博传　楼　钥  

山谷晚在宜州或求作字山谷问欲何书则曰惟先生之意山谷许以书范孟博传或谓南方无复书山谷曰平时好读此传遂黙诵而书之旧闻此说又知在上饶大夫家愿见不可余子夀来入判幕博记善属文偶谈及此又出摹本及尊公跋语始知其为先世旧物也为赋长句  

宜人初谓宜于人菜肚老人竟不振承天院记顾何罪一斥致死海南濵贤哉别驾眷迁客不恤罪罟深相亲攘攘不容处城闉夜遣二子从夫君一日携纸匄竒画引笔行墨生烟云南方无书可寻阅黙写此传终全文补亡三箧比安世偶熟此卷非张巡岩岩汝南范孟博清裁千载无比伦坡翁侍母曾启问百谪九死气自伸别驾去官公亦已身虽既衰笔有神我闻此书久欲见摹本尚尔况其真辍公清俸登坚珉可立懦夫羞佞臣  

送叶任道教授之官静江　　　　叶　适  

太学奏文夸第一国子先生里行立岭南梅花太枯澁花岂唤人人底急炉亭雪深呌孤鸿传书为愬明光宫云翻雨覆古来有不如堂堂金石守  

铧嘴　　　　　　　　　　　　刘克庄  

州传灵渠自秦始南引漓江会湘水楚山忧赭石畏鞭凿崖通堑三百里篙师安知有史禄割牲沈币祀渎鬼我兹阁舟懐若人要是天下竒男子只今渠废多人修嗟乎秦吏岂易訾  

秋髙亭　　　　　　　　　　　赵必愿  

秋空何太髙秋风何太清秋露何太皎秋月何太明秋山有素期秋水莫闲盟力此久病身试上髙髙亭上欲驾扶揺下欲跳清泠手持紫玉箫跨鹏或骑鲸时吹复时止霄壤随纵横回首天上人见我呼友生我言你能许我三百六旬无一日之不秋则吾亦许你从此为逍遥之朋  

礲岩　　　　　　　　　　　　林　岊  

尝闻仙人渡海术授以尺杖如飞龙凭虚闭目不敢瞬波涛汹涌喧天风兹岩山窟飞海防直扫一涧声何雄瞑行千步水入耳明探万壑云生胸嵚崖滴乳芝玉脆剜穴喷水莲腮红神仙缥缈在何许心平意定天为通此行况复匪逰戏出门借问春耕农  

楚南伟观楼　　　　　　　　　陈　岘  

平生足迹穷遐陬一麾更守湖湘州西接悬崖五溪曲南望渺极苍梧愁天涯牢落孰慰意千嶂倒影三江流千里脉络兹要防意趣端与江山投羣峰四绕立碧玉带映林薄如雕锼蚪蟠虎骤互起伏天作地涌非凡俦郊村依约半洲渚逺明天际来归舟湖南素号清絶地一旦呈露疑神谋作成英竒易旧观俗化逺与邹鲁侔寄语后来毋冺没共保佳致传千秋  

緑珠渡　　　　　　　　　　　徐　噩  

早出緑萝村晚过緑珠渡日落白州城草荒梁女墓江水流古今滔滔不相顾今人不见古时人依旧青山路如故  

全州南城　　　　　　　　　　冯　岵  

全州城南何壮观石崖为趾江为壕凌落渡江骑马去空蒙瘴雾漫绨袍逦迤过滩水小艇浮桐槽半渡急雨雪舟师失飞篙雨余山路水如注石齿荦确森戈刀马蹄转侧不得过有力如虎空皮毛地穷路尽处横絶青山髙褰衣扶杖蹑天险十步九顾愁猿猱长沙顿伏几百折背膂菌蠢盘鲸鳌马瘦人力倦野濶风怒号薄暮投宿驱湿厉析薪爨鼎烧村醪一杯酸澁不可咽平原督邮羞儿曹我行湖湘歴八郡政欲阅实宁辞劳才疎病懒事多废南山何日接蓬蒿清风明月共三友山猿野鹤来二豪一江春水澄葡萄芦花万顷眠渔舠  

梧州江上夜行　　　　　　　　白玉蟾  

云去云来几防星城头画鼓转三更草深萤聚浑成燐月暗鹤飞惟有声何处夜航鸣橹过沧江如镜烟半破忽然长啸惊沙鸥飞入前山不留个  

初至梧州  

夜半江风吹竹屋起挑寒灯怜影独荒鸡乱啼思转多黠防啸跃眠不熟旧曲情声觉悲凉故园心眼时断续何当牵犬臂苍鹰锦帽貂裘呼蹴踘  

七星山元楼栖霞之洞　　　【`元`】陈　孚  

悬崖挿天千尺余下有灵穴呀空虚势如瑶宫耸渠渠防萏浮动金芙蕖想当未判混沌初元气旁魄不得舒鬼斧凿裂苍﨑岖要令吞吐如蟾蜍浩浩大海东南潴洪涛荡激痕未除白乳滴结色雪如伏翼倒悬啄琼琚满洞云烟谁所嘘冷翠扑人湿衣裾直疑窍通昆仑墟十二玉楼钧天居日华月华佩璠璵天丁夹侍黄金舆翻然而下骑鲸鱼流铃似有声虚徐平生嗜山如狙南穷衡岳北医闾数年侍直承明庐章服政尔祠鶢鶋今朝偶捧紫泥书雕题鴂舌开象胥见山忽觉形蘧蘧三世热恼为之舒手攀古藤倚栟榈天风吹鬓寒萧疎山僧留我羮野蔬问我何时返樵渔人生六合一土苴胡能戚施与籧篨有江可钓田可畬便当箬笠随春锄冠卿何人堕泥淤郡邑鞭背生虫蛆日之夕矣吾归欤欲归更为山踌躇  

过邕州昆仑闗  

昨日过大林闗酸烟毒雾山复山今日过昆仑闗寒泉怒泻声潺潺道傍榕叶宻如织千柯万叶岩崖间怪藤倒悬一百尺霜雪不剥皮坚顽势如蛟螭夭矫下絶壑驻马侧视不敢攀老虺忽何来眼闪电光尾湾湾山童惊颤髪卓竪劝我急勒金鞍还因思狄天使貔貅夜度摧狂蛮上元灯火杳何处至今野烧痕斓斑我虽一书生袖有青丝纶誓将报天子肯避路险艰邕州南征士三万铁甲未解寒恫瘝我身七尺不能勇金符正尔羞苍顔铁鞭一挥出闗去孔雀飞下沧江湾  

邕州  

左江南下一千里中有交州堕鸢水右江西绕特磨来鳄鱼夜吼声如雷两江合流抱邕管莫冬气三春暖家家榕树青不凋桃李乱开野花满蝮蛇挂屋晚风急热雾如汤溅衣湿万人塜上蜑子眠三公亭下鲛人泣驿吏煎茶茱茰浓防榔口吐猩血红防然毛窍汗如雨病骨似觉收竒功平生所持一忠壮荒峤何殊玉堦上明年归泛两江船防酌清波洗炎瘴  

度摩云岭至思凌州  

嵯峨摩云岭石壁如梯绕天顶千年毒瘴鬰不消怒入老枫结丹瘿苍莽思凌州悬崖结屋如蜃楼寨门半掩刀槊健隠隠云际闻鸣牛奴獠下山健如虎口红如血面如土手捧椰浆跪马前山虺水虫间殽俎对此停鞭空自慨吾独何为在荒裔他年周京王防图愿借丹青写椎髻  

广西謡　　　　　　　　　　　傅与砺  

广西謡一何悲水泠泠山凄凄宁逢猺贼过莫逢官军来猺贼尚可死官军掠我妻与子  

八十里山行  

桂林之区猺贼杂处南有八十里之髙山絶天绵延开险阻贼人倚之作巢砦劫掠经年势还大官军收捕费供给主将逡巡竟何待居民近山昼夜愁四下行人皆白头况闻良家半为贼官府贪横仍诛求安得大聚边头兵甲铸田器尽锄山髙作平地髙山平猺贼毙  

狄武襄吟　　　　　　　　　　杨维桢  

賔州海月光团团剑花火树烧烂斑将军如内客未散防书已夺昆仑闗当时谏官疑武士岂知办贼遽如此于乎铜面将军今岂无世无丞相厐公甘老死  

王将军歌送瑞卿之茘浦巡简　　丁　复  

青天白日散五云酒酣起别王将军岭右湘源五千里君恩如天无逺迩百丈牵船上湘水苍梧九疑云旖旖茘浦更在云南头砦中小官君莫愁生猺亦是天所产赋予五性为人俦渠岂不知官好恶怒则猖狂喜还乐近日大官虎噉之骨肉可羮髓可酪我官我强民尔弱是乃不堪凶性作前年道州杀人去太守万户走无路贼去官归欢聚醑彼日那知有其故将军旧是广东使属州被患往相视此迹彼情知久矣今官况是猺之方山岩迫小官无房未足展仁化但用谨备防出入买卖无相妨往来见之等寻常殷勤趋庭使下拜喻以天子仁圣臣忠良  

送李光大之海北宪司书吏  

我闻徽之黄山秀之聚三十六峰比如故支而散去不可数周环纡余蛟凤舞瘠之为石天所斧真宰重惜保其故仙者不得开洞府李君乃生貌清古殷彛周鼎氷雪贮而有锦綉之肺腑丈夫用世当不负他年抱防上京去蓬莱宫深隔烟雾弱水三万不可度祭酒先生才见取慷慨登楼念乡土奉檄南归大江浒古木隂隂覆韦布御史殷勤再三顾叩之使言见平素小却黄堂掌书簿溷溷泥途塞中路白璧自持终不汚前年妖蟇月更吐天半秋风吹桂树炳豹文章堕羣瞽八月钱塘潮亦怒竟无愠色向人前但道命耶多谬误行台二十四松防众更竒之交爱防百鸟啾啾徒下处一鹗空中肆髙举宪司十道虞有罟纪纲庶政袪残蠧三在炎荒鼎而柱五羊八桂穷险阻棊分南北海为部民黎杂居性豺虎俗嗜相残躶负弩濵水而采名蜑户一从孟尝去合浦珠不更还逺无贾台官择人如善估以君政似王夷甫长干置家坐空窭遣佐绣衣苏病苦君今此行人共许还珠奚翅瞻三语夷齐有心当弗沮君其勗诸报明主道命之行泽施溥万钟之赐安厥予  

咏清湘八景【`有引`】　　　　　　　张　鏔  

湖南清絶尝于潇湘八景中见之天巧机縁具见于此谛观古人清絶之语信不诬也夫山川林麓楼观园刹从古胜概之地未尝不以吟咏垂重方来清湘云泉竹树景物清旷他郡罕有及者予三载于兹因修志颇得其详戏成八章题曰清湘八景虽未能步武前哲然彷佛画图或可为此郡佳话云  

柳山寸月  

石梯百褶云气间髯龙飞舞松声寒髙堂虚逈庭草緑一池天影浮琅玕山中寸月在何许人泊江湾清浅处更无圆缺任隂晴炯炯孤光自朝暮  

湘峡归云  

日轮不动塔影髙下视万井如秋毫片云飞来化为石竹光满地凉萧骚莓苔一迳山门古斜转山腰入花坞更乗颷驭登甲亭手拂丹霄快掀举  

盘石氷泉  

层崖连延峭如壁藓苔标作神仙宅紫霞缥缥楼观髙下有清江潄寒碧涓涓山溜声琳琅一浮动水花香身心洗尽万縁静顿觉天宇皆清凉  

华峰霁雾  

曙鸦飞尽疎钟鸣江云带雾笼晓晴羣山蒙迷总一色隠隐但见中峰青数家衡茅在丛薄时抚幽篁望城郭卖薪买米人未归且拂茶炉烧坠箨  

龙洞清溪  

灵岩如屋山势雄寒气赑屭神龙宫洞门隂深轩槛窄一湾流水涵青铜壁间大士面如玉寳盖圆光照空緑晚风吹衣生羽翰细认落花溪九曲  

礲岩飞瀑  

华鬘结顶空翠寒飞泉千尺流不干石田长春玉芝暖时有鸡犬窥还丹一圭岩窦随火入白昼惊闻鬼神泣有人飞驭凌星河蹴踏仙槎倚空立  

合江晓涨  

湿云压山山气低苇汀蒲渚迷东西三山水势互吞吐森森欲与层楼齐大艘行空帆力穏小舟如叶惊转鱼龙得意快腾骧天池万里风霆逺  

赤壁秋灯  

二妃庙荒倚汀树严城闭门人不渡驿楼叠鼓灯火明知有官船夜来去巉岩絶壁山尽头枯藤菌蠢蟠苍虬手携洞箫唤孤鹤西风拟继坡仙逰  

乳洞　　　　　　　　　　　　王思勤  

乳穴佳名久欣慕兹逰直与心期副今朝叶败七枝笻衰迟未觉攀跻苦湘南悬想碧云横桂岭遥瞻烟霭暮招提钟磬出幽深村野牛羊自来去忽闻流水响潺潺渐覩岩扄隔烟雾山溪蹑履乱﨑翠壁题名杂新故乍暌朱墨略官箴稍觉追随遽幽趣絶知官里少夷途始信闲中无窘步人生如此信可乐谁向康庄塞归路苦醉生前有限杯豁我胸中吟兴助早知富贵如浮云三叹归田不能赋  

伏波山歌　　　　　　　　　　张湖山  

桂林有山名伏波苍崖翠壁髙嵯峨山根隂峝透水府神奸物怪交防诃我来登山复寻峒直涉风浪攀藤萝无谁可问得名始赖有残碣堪摩挲为言新息昔事汉老矣矍铄犹操戈提师振旅蹴蛮国下潦上雾宁忧那仍闻薏苡能御瘴采之返载数骆駞一朝明珠肆谗口倒囊投弃兹山阿有云昔人捕鱼者龙宫窃入张网罗适遭老髯躭昼寝攫取明珠懐青蓑自知至寳世希有惟守可遗那归他守称贤侯不敢受亟命返璧毋蹉跎洞名还珠此二说无乃好事相传讹柳州使君老好古扁舟况此曽经过重来邂逅请停楫君看此事当如何使君无言若有得仰面长叹春风和肯将往事扰胸臆为我呼酒倾金荷明朝酒醒湘水上引防南去飞如梭  

尧山冬雪　　　　　　　　　　刘志行  

洪蒙一判天地晓万古兹山青未了朔南声教本一源大地图舆古无考防此来事逰戏剪水作花南到地腊前不识丰年瑞翻令粤犬云间吠  

舜洞秋风  

当年大驾巡南中薫兮时兮歌南风太音九奏凤凰集真与尘世开盲聋重华逺矣成飞仙湘灵洒泪秋风前天荒地老不可诘秋风满树凄寒蝉  

西峰晚照  

青松翠竹凝烟光画屏半已归苍茫牛羊归来尚有日日光倒射人影长昔人已逺不可返西山蕨薇春自香世间万事付一黙回头明月升东方  

东渡春澜  

一川晴日春溶溶小舟如叶随春风微波揺人影不定但见隔岸秋花红观澜老子喜忘归防心妙处难得知何人江上唤船急惊起白鹭翩翩飞  

訾洲烟雨  

渔翁披蓑侵暮归家家买鱼趂晚炊沙汀草树逺复近一簇两簇青防迷芦花深处歌竹枝人间风浪那得知明朝雨过杜若长定有采药仙人来  

桂岭晴岚  

青山山气薄日色似雾非雾云非云我疑玉烟吹不断化作老桂香氤氲仙人振衣千仞冈对花酌酒传琼觞一觞一咏声铿锵吐出字字天葩香  

青碧上方  

上方无云下方雨便有天上人间分漫空寳华沾不住俯拾瑶草闻清芬金仙毎以浄业故独占琼楼最髙处欲抛尘刼从之逰山下苍生正辛苦  

栖霞真境  

丹霞翠壁非人间中有金鼎丹九还非云非烟烂有色常与紫气浮闗钟声敲破仙家梦又挟飞霞跨鸾凤世间风雨那得知我欲随之尘业重  

## 粤西诗载卷七  

桂林府通判汪森编  

七言古  

舜洞秋风　　　　　　　　　【`明`】严震直  

隠隠重华洞玲珑倚翠峦西风吹我衣八月生昼寒遥知南巡日銮舆此盘桓逝思阜民财五弦琴一弹至今江上流水声声声呜咽鸣前滩  

尧山冬雪  

朔风从天来吹堕遥空雪洒向尧山顶相看最竒絶银河髙挿玉芙蓉上界纡开白银阙安南驿骑如星驰正是天寒嵗暮时明朝却过桂阳岭一路琼花衬马蹄  

西峰晚照  

桂阳之山青茏防落日照耀金芙蓉炊烟漠漠满林麓鸡犬声隔平原中何当蹑飞云却上众山顶举头遥望大明宫不觉天风袭衣冷  

东渡春澜  

东门有长渡緑涨如葡萄官櫂数往来小舟亦轻操渡头日落行人语歇马停鞭恐迟暮皇华使节照中流长啸一声惊白鹭  

訾洲烟雨  

訾洲人家隔烟雨訾洲树色青无数山中朗读柳子文涧底空闻樵客语樵客语行人稀棃花千株寒食后落日负薪花下归  

桂岭晴岚  

峩峩桂阳岭髙出南斗上岚蒸雾洒翠不干玉削芙蓉一千丈中有采樵者伐木声丁丁红尘满身得暂洗歇马坐来聊细听  

青碧上方  

佛塔双岧嶤下瞰玻瓈洲煌煌耀金碧梵宫居上头山中木鲸时一吼山下行人隔林薮安南使客此经过且为君王祝天夀  

栖霞真境  

栖霞有真境逺在桂林间春风洞中瑶草緑桃花满树春斑斑羣峰拔地几千尺上有楼台耀金碧兴来直欲一登临王事有程留不得  

题重修灵渠卷　　　　　　　　吴　勤  

渼潭之流抵灵川秦人凿渠通水利累石为堤列陡门中江一水分为二北曰湘流达洞庭南下苍梧归海澨秦汉而后至于今千百余年几兴废我朝洪武丙子冬绣衣御史逺乗骢奉命重修董斯役规画晨夜勤丹衷万夫云防争趋事咄嗟指掌收成功甃就陡门三十六长堤屹立如崇墉青山环绕湘江曲龙母祠前春水緑舟航来往是通津灌溉良田万顷足白云攀桂架舆梁千秋峡路无倾覆朝廷兴利实为民严公执法惟忠勤岂但寛仁称使者疏通练达真良臣归来奏节承殊渥晋秩尚书縻好爵缙绅满卷赠雄文予笔髙歌写新作  

留题湘江寺　　　　　　　　　杨　基  

潇湘县前山绕城緑隂满地闻流莺入门下马松径湿椶榈花开春雨晴山僧知我携客至身披袈裟下榻迎汲泉敲火煮新茗茶香鼎洁泉甘清龛灯照佛佛像古舍利五色真身明黄金布地孔翠帐幡盖聨络皆珠琼飞来巨石卧青兕以爪扣击成金声十年足迹走万里福地往往迷榛荆兹山信是无量夀百千万刼完不倾乃知愿力自广大天神守防邪魔惊我来作礼绕三匝寳花如雪天乐鸣便从真如入妙觉岂有世网能相撄同行僚友二三辈劝我写石留芳名他年老眼得再覩风雨剥落莓苔生  

湘筠辞　　　　　　　　　　　胡　翰  

湘之山兮西迤湘之水兮东骛何箘辂兮孔多望不极兮湘之浦帝子去兮云中俾夫人兮延伫曽莫树兮椒兰又莫槛兮蘅杜载雨兮载隂滔滔乎谁与度将以遗子兮琅玕抱幽贞兮永固  

七星岩　　　　　　　　　　　陈　琏  

六丁何年开翠岑穹窿石室髙千寻烟生丹灶人常在花落碧桃春又深倚岩懐古成浩叹扫壁题诗还独吟日华月华去已逺玉笛谁能传妙音  

过苍梧峡　　　　　　　　　　解　缙  

广西下来滩复滩三百六十长短湾潭心緑水缓悠悠长湾短湾凝不流涓涓千尺净见底隔防空行鱼曳尾忽然路絶山势回峡石水声如怒雷石齿凿凿森鲸牙龙腾虎跃鸾回车我行已过正月半一夜水生浮汉槎龙潜虎伏杳不见但见满江圆浪花浪花飞雪卷万瓦船下髙滩疾如马浪船起向空中击举舵齐桡不容力舟师持篙眼如虎指住石头轻一掷直下水痕奔箭急老稚忧懐行感泣齿声剥剥叩神灵抛纸烧香齐起立为言水浅仅容舠下滩失手争纤毫水声怒起两崖迫撇旋指顾下洪涛龙君水伯似相晓此水不大亦不小烧楮沥酒谢神功好似春逰在灵沼翻思初下象鼻山怕问行人多苦烦惊心乐水昭平驿虑患防危不暂闲忽见苍梧山下日耳闻莺语自间闗岂知平地风波恶何处安流不险艰此心常似初来日三峡沧溟任往还  

采桑化石　　　　　　　　　　彭　清  

朝采桑暮采桑采桑那得盈顷筐桑芽初萌才似粟隣姑把蚕试新浴侬家蚕早未成眠隣家已卖新丝钱羞将辛苦与人语妾命自知蚕叶比道上何人紫花骢掷金携玉言从容坚持素志不我变将身化作青芙蓉千秋万载江边立风雨淋漓如诉泣我来此地收遗氓秉笔修词重叹息  

书台朗诵  

在昔有渔舟结缆石崖下上有读书声朗朗起清夜诘旦登其处其人已仙去兹事几千秋欲穷无所据我乗一叶泛东流曽于台畔成淹留月明散步不能舍但见林木交苍翠啼猿愁防兮展卷情益壮慷慨歌声篷底放玉宇髙悬万籁沈川灵为我増惆怅  

云凌斑竹  

云凌斑竹何斑斑云是玉环幼时泪挥洒防缀成斓斒迩来千有百余载犹自脍炙于人寰天生异质何颠倒父母生兮不自保两传俱属姓杨家此事朦胧于莫考至今杨山麓苍翠交林木凤不下兮鸾不栖只作肩舆人目  

南山秋色  

青山青云青欲断青山缺处云为幔人家深住隖东头刚被云遮一多半山兮云兮画莫成须臾霞起如赤城鸿茫秋色渺无际何人能识浮丘生岩巅桂子香飘落岩下砧声终夜作青女初传今令丁琪树芳隂竟年落玲珑日照玛瑙紫黯淡露消芙蓉死鹤飞归歴魄光皓素漠漠开溟滓八峰屼峙当轩洞府宛似人间天林枫掩映红绡帐丛菊灿烂黄金钱平生好竒爱名山此去彷佛庐山比试携短笛扣山扄身在岭南图画里  

风俗謡　　　　　　　　　　　王　清  

平南虽瘴地风俗犹可观千家烟火合百里封疆寛男务耕耘女务织弦歌里巷多儒冠我时承恩镇南粤分符两度来征伐旗影朝飞蛇岭云鼔声夜落乌江月乌江月落刁斗鸣拔劒起舞秋风生安得貔貅千万士一扫蛮峒烟尘清倒挽天河洗兵甲长使斯民歌太平  

送胡孟时之官桂藩校理　　　　胡　悌  

江皋酌酒与君别翠拂河桥柳堪折君归相见能几时岐路分携寸心热君才卓荦多文章早承丹诏朝帝乡一官赞理佐方面宫袍露浥薇花香喜君昼锦还桑梓恋恋绨袍在知已戴笠乗车古道傍剪烛炊香夜里垂髫论文如弟兄羡君独步青云行渥洼神驹春水见丹穴彩凤朝阳鸣嗟予落魄蓬双鬂自笑送人长作郡锦轴诗成醉后题玉壶酒满沙头尽公家程期不可留送君直上珠海头潮迎画鹢飞去棹花近船生别愁薇垣赞理摅经济氷鉴秋光杳无际他年考绩还经过花底淋漓共君醉  

题王知事苍梧亲舍图　　　　　杨　荥  

苍梧之山髙崔嵬苍梧之水青于苔朝云卷雨凝不散化为五采天边来知君揽结入肺腑绮语藻词生笔下一从泮水乐优防声名早已登天府朅来闽藩今几年元戎幕下开红莲庭闱道逺不可见披图展玩心悬悬苍梧遥遥几千里引睇沅湘隔烟水慈亲鹤髪双鬓皤倚门日日长如此忠孝由来难两全嗟君心事谁能怜丈夫有才誓许国要令事业垂简编我时趋京赴西掖因君此图情转剧相思应在玉堂中明月满帘天咫尺  

逰湘山寺　　　　　　　　　　文　渊  

春深按节湘南州观风晓作湘山逰一湾流水溪桥小万树长松野径幽古寺巍巍倚苍翠林外鸟声娱客意撞钟击鼓迎入殿大众和尚齐懴悔妙明塔下无量师庄严法相如生时无色界天去说法阎浮世界留真姿灵草正满地白云自来去询之登甲亭烟岚杳无处罗浮一片石飞来知几年上结真空坛下分卓锡泉竚立巅崖人莫测可隘九州瞻八极胸中百万江湖忧笑指蓬莱归未得  

赠赵征夷凯还京师　　　　　　韩　雍  

桓桓将军赵征夷人中豪杰军中师一朝拜命佩金印提兵百万来边陲边陲蛮夷流毒乆保险为巢争死守将军奋甲独先登百万雄兵谁敢后阵前号令雷风奔日色昼暝天为昏马蹄溅干茘江水剑锋斫断藤山根兔窜狐奔弥百越网罗处处无疎缺坐看羣丑尽成灰万里妖氛一时灭将军振旅归柳营黄童白叟皆欢迎自言生长乱离久不图便见时承平人言将军有神力杀气棱棱厌羣贼贼中遥望畏如神狄青铜面何须饰藤山磨崖纪厥功贼党不敢窥其中从兹两广正疆界马援铜柱翻成空将军伟烈超今古马援狄青何足数圣主才无南顾忧锡封定见分茅土赞军台老不知兵却喜心同见功成题诗送君凯还去天涯万里难为情成化三年春予驻师梧江之浒截竹为杙以障土阶未几竹复生者三十有三本枝叶茂宻森森可爱从事诸君为予作亭题曰瑞竹予因作诗纪之  

此君之性难移植移植从来皆有术子美曽言六月栽庭坚亦说须辰日醉迷之日移更嘉非时鲜得抽萌芽如何斧斤斫断挿江浒又见枝叶生枯槎化工生物非无为异物非妖即为瑞此君素有君子操草木之妖难比类天兵煌煌南越平边民垂死皆更生江湖必有弃置君子起相与戮力匡文明坤轴气尽回天心真厌乱生贤济民兆已彰不信百蛮犹敢叛君不见广陵芍药金带围世无此种人称希嘉祐诸贤应兆起太平勳业流光辉作诗示我同心人世间有事皆可为鞠躬尽瘁答明主勿俾前贤専美于当时  

送平江陈总兵  

伟哉伟哉陈将军少年学武兼学文养成大才袭封爵一出便见超同羣登坛小试万人帅克効勤劳守亷介简在宸衷任愈隆开府苍梧膺大拜来临百粤气益充号令所在皆成功蛮夷畏威不敢起始知世有真英雄迩闻漕运法多弊况复河干盘剥费积债年年无计偿贫军狼狈空吁气羣情却忆令祖翁当时开创河运通将军家法必有得逺期步武收功同廷臣闻此交章荐仰荷圣聪専倚眷才看征诏下岭南已动欢声满淮甸人情望公大有为公行到日先何施扫除旧习在正已讲求良法须从宜楼船遥遥泛秋水明月流光照行李道傍拥送千万人谁不沾巾重称美锦衣玉节过南京旋除宿草拜先茔茔前有祠泣且告誓图克肖延家声君不见萧何闗中给馈饷元功位次先诸将又不见宼恂河内转运足丹青画像云台上丈夫富贵何足言要使蛮夷慕风望  

成化七年冬户部主事李君士美奉玺书清财赋于两广廉而有为严而不苛贤声闻于朝即有员外郎之擢君感激益励凡两广二十郡之地冐暑雨冲瘴毒早夜兼程遍歴无遗所至人不敢干以私而捜剔奸蠧无能隠蔽绳之以法仓庾肃清亦未尝执已见以及非辜诚才徳兼优之君子可重也于其归赋诗送之兼致予意  

岭海穷冬变风色瘴烟灭尽梅花白行台日长羽书简载酒逺送朝天客客乃人曹粉署郎早登科甲随班行作官今已八九载共夸节操非寻常昨捧天书下南越两度嵗华犹未歇马蹄踏遍瘴乡云所至无人敢私谒千仓万箱总较量寸丝尺缕无遗忘两藩财赋清似水英声先已蜚嵓廊圣明因此知才器特进一官员外置逺大从今未可量好与皇家图济利国朝财赋取最寛可堪水溢兼旱干东南已嗟民力竭西北更苦供输难司徒年来亦难处左区石画劳心绪君还有防莫惮言报国须当以身许  

平断藤峡【`有引`】  

成化元年冬予与太监卢公陈公凌公总戎赵公少司徒薛公同奉命统兵征两广兵戎所加势如破竹不旬日而断藤峡已平贼党尽诛武功告成题以示后  

人言断藤峡险峻天下少我视断藤峡培塿一拳小蜂屯蚁聚百万家跣足蓬头尽猺獠数十年来肆猖獗二广生民苦骚扰五征不克势益张处处孤城未能保圣皇当天赫然怒选将提兵奉天讨内外羣公总豪杰百万精兵雄矫矫共言困守非良图必欲长驱且深捣雷霆砰訇鬼神怒几日羣山尽倾倒百錬钢刀破新竹万里长风振枯槁岩居穴处皆荡焚瘴雾烟尘都迅扫积尸如山血如川诛锄只许留襁褓窜狐奔网罗宻我军追戮如芟草大藤根株悉已断五岭封疆真再造振旅班师防柳营黄童白叟迎遮道自言固望来苏久不图便见成功蚤从今水陆是通衢来去行人免迂绕有田可耕山可樵共享承平永安好圣皇睿算天助顺羣公整顿南荒了丰功伟绩万古传附骥成名愧台老广西藩司照磨李景旸孝思卷　　倪　敬  

朝听风木鸣夕望孤云飞云飞木鸣总伤悲髙堂人去不复归人不归今几载痛念深恩泪频洒亲兮生我我有成我欲养亲亲不在辽天白鹤何时来霜林月落啼乌哀愁心一寸成百结愁肠一日还九回沧溟有时枯白石有时烂此情緜緜无时忘直与天长兼地逺  

送吴司训父还桂林　　　　　　王　越  

昨从桂林来今从石城去东风万里一孤舟江水江云留不住留不住可奈何劝君满饮金叵罗酒酣耳热听我歌乃歌之曰父薄宦情兮髙蹈子分师席兮善教父子久不相见兮时以书报既见而乐兮如梦忽觉云胡又别兮父子相告子愿养亲兮功名奚足道父云显亲兮口体奚足较父如是兮训之忠子如是兮心之孝忠孝人之大本兮岂独吾儒之所好当杏花之零落兮言还许茘子之丹兮可到老我亦思故乡兮未归君再与之防否兮难料聊歌此以送君兮揽明月而长啸  

傅节女吟　　　　　　　　　　黎　暹  

柳折懐水风花落懐山雨潘家之妻傅家女年少良人死羁旅旅魂依依旅骨归抱骨长号骨无语骨无语萧萧后园树园树枝头不得死归来死向深闺里许君心还君身生同枕死同坟夫亡见烈妇国破识忠臣如何宋代贾余庆视弃君王如路人  

拒贼行　　　　　　　　　　　钱　溥  

古藤逆行四十里白马浦头急如矢挽舟方渡十二矶蛮贼已屯山树里兠鍪海战纷如云出船仰望疑我军髙张强弩发毒矢始信贼势来成羣柴公楼船盛旗帜贼欲先登岂无计弸然七矢伤四人众皆错愕将焉避赖公挥刃督其进善射复数陈勇士徘徊且却向中流脱此虎口良不易是时官军满哨船逺视胜负不敢前头哨闻风已赴水后哨看贼登山巅贼初凌晨刼村落满船铜铅意殊乐忽遇防樯蔽防来竟寻生路将船泊我军有一统率者勦絶其后解诸缚忍使媚女并幼男盻盻青天去从恶计不出此心茫然贼反小视来侵虐亲身目覩尚如此道路传闻谁复许寄与征夷大总兵将士勇怯当先取  

送嘉禾伍公矩归桂林兼问讯海盐张靖之  

丘　濬  

平生故人伍公矩少年学文今学武胸中豪气文心豪境变情迁宁少沮酒酣耳热歌乌乌手执如意击玉壶兴来拔剑为我舞电光熻歘云披敷仰天大噱向人语顾侬岂是哙等伍笔端一万丈虹霓胸次三千嵗今古忆年二十三十时风中快鹘囊中锥广寒紫桂白手斫滇池緑骏赤脚骑奉天殿下丹墀底顷刻云烟生满纸璚林宴罢马如飞一辔穿花三十里功名富贵皆等闲致身承明殊不难觅得一州如斗大又被秋风摧紫兰瑶篸玉笋山如画静倚韬钤意闲暇尧山祠下拜放勲干羽两阶祈日化绛灌之武隋陆文今人未必下古人长筹入手一运转溪山失险鬼不神李广数竒顔驷老弢弓束书寻旧道英雄回首即神仙忙处人多闲处少青天浩荡云渺茫吴山髙兮粤水长南归若见张给事引杯烧烛歌我送行章我亦头颅如雪白毎忆故人心恻恻明当防棹过嘉兴看劒捡书话畴昔  

送进士蒋升得告还全州  

平生故人河西宰宦辙所至多遗爱用才不尽庆有余天意分明禄有在二子食报非偶然一日声名播中外大者如麒麟头角定趾无非仁小者如凤凰胸臆羽翮咸成章奉天殿前试制防文彩翩翩声赫赫人家得一已为多同气聨芳更竒特仲也读书簉中秘饮食坐卧皆文字伯兮赐告荣故乡周旋举动皆恩光人生生子有如此地下有灵应亦喜升兮升兮今汝归归拜先茔为致辞后死故人无恙在钟情还似有生时  

昆仑闗乐府　　　　　　　　　李东阳  

昆仑闗头战骨枯龙衣染血红糢糊军中喧言老侬死不是彼侬焉有此将军贵实不尚功世上焉有将军忠君不见汉王一赦军中守武将纷纷皆借口  

麦黄歌　　　　　　　　　　　包　裕  

大麦黄小麦黄家家男妇登麦场老者看家壮者出旋挑野菜煮羮汤男女刈不辞劳麦场堆积如陵髙烹鸡打饼荐先祖沽酒擎罇娱父母舞者舞兮歌者歌胥言收获今颇多忽闻官府里胥至征讨夫钱征夏税须臾算尽无孑遗老稚含悲欲诉谁共夸今嵗麦秋好孰知反得一日饱好将民隠达圣朝撙节财用寛征徭古来民足君须足莫使民有逃亡屋  

赠桂林刘孝子本　　　　　　　张　骏  

谁谓天不明有目能窥孝子情谁谓地不灵有心能种孝子名吁嗟桂林刘孝子欲使天地俱长生蚤嵗趋庭学诗礼堂上白头甘滫瀡发迹巍科都美官龙勅恩颁紫泥玺衔哀归讣白云庐麻衣露肘头不梳瘦骨如荄面如墨青松自植草自锄落日寒烟锁枯木野狖山猿相向哭手持丧礼一编书口不成章眼能读可怜植物如有知莲花并蔕开荒池缟素亭亭裛朝露欲语不语双含悲莲子不成莲叶老莓苔满地无人扫酸风苦雨墓门前灵根秀出三芝草牧竖樵丁时往来忽见鬰郁尘襟开共言孝感有如此歌诵遥闻都宪台于时藩臬众夫子目覩征祥心溢喜交章入奏动冕旒诏许华坊耀闾里我生旌表三义门一饭不敢忘君恩臣子相期两无愧忠孝由来同一源况是堂堂大明世礼乐衣冠尧舜治浇漓风俗尽还醇白叟黄童饱仁义君不见天有目地有心公道了然无古今竹帛声光照天地海岳与尔同髙深  

至柳郡写懐　　　　　　　　　桑　恱  

忆昔宗元留口语罪人方渡湘漓水我生自少知贵重垂老投荒六千里自衡抵桂歴险滩寄命蛟龙吞吐里又闻到郡路梗塞带累妻孥愁欲死桂林地主与别驾深感豫先寻屋宇老妻借住且安穏钗钏权宜易薪米总戎相厚发军符捧檄独行岂得已各堡严兵争防送满地干戈人似蚁右江分宪防庵公下士倾身众莫比予为属吏防爱厚永福庭叅尽欢喜接哨将军金子容舞剑雪花随地起随行健儿经百战贼众闻名自披靡庆逺太守先赴任水中青雀途騄駬牛摆滩头获生擒长绳反接牵回市儿童争欲噉其肉黄鹞入笼亡爪嘴各营夜閧不成寐何况雨声清滴耳明朝行到海湾浦大帽随风去如矢子容呼作落帽洲叹息官军殱于此【`去嵗长沙衡州官军戍此地多被杀`】深定江边险煞人浅濑戋戋石齿齿崖前朱草官吏血商贾叠尸嵓谷底匝山先锋特揺手似报箐中诸贼徙林深埋伏难尽捜首过还防截其尾晓度旌旗筋竹岭众贺今朝保四体洛容县里召魂魄对酒狂歌聊复尔郡堂清冷似僧舍边境深难立纲纪离城十里是生獞通衢处处生荆杞打村刼路闻暗熟里半居民存有几叅戎守备日筹画据险贼巢难尽洗孔子居夷岂兵革大舜格苖舞干羽此意汪洋似海深愚生安得窥涯涘毎逢村老善告语天子仁恩浃遐迩昔年捣破断藤峡十寨九空皆自取尔传吏语归告戒镕剑为犁事耘耔举头似颔心不然习俗为非是生理常闻老子之流沙玉融何曽枉仙趾嵓中结乳为写真幢盖前头印其履如何化俗不化夷平盗何能传法防象台白云袅成象我欲乗之询太始当时不降犬羊种百粤道路平如砥古屏水冷结幽亭三月笙歌赏桃李生人何故隂气杂中州亦不纯君子若令四海尽雍和化外瞻天如尺只天公果肯答因由但愿银河下双鲤  

夏日收粮有感二首  

柳州五月开军仓大家小户仍纳粮白粲如珠堆满场府君监督当防量汗珠垂垂日当午天孙锦裳汚尘土君不见邯郸才人嫁为厮养卒妇遗事千年传乐府妇女持箕来逐逐毎言某堆杂粞谷府官听信令飏粒粒圆齐方上仓青蚨入手手先软掀弄明欺府官眼防筹上簿人憧憧粞谷还入原堆中呜呼世间此弊那能革安得南海观音手眼俱千只  

逰老君洞  

隂阳无端更去留世间盛福难全收古人一麾耻外郡今我半刺来边州到官未久出按县满眼猺獞森戈矛谁知造化默相补玉融山水何清幽苍崖翠壁老君洞健非巧宦能兼逰万年乳成滴白柱一卷溪畔眠青牛真仙遗迹览不尽散髪坐石临清流洒然形质已自失欲酿溟涬觞浮丘襟懐浩浩隘八极身外何物非轻沤数声长啸下山去几防白云天际头  

赍榜謡  

上司出榜安獞猺军民激变法不饶为头最禁打烟灶狼虎身上捜脂膏市人得榜心独快竹筒束缚青丝带昻昻意气似领敕借马星驰下村寨倚官托势情万千笼鸡沽酒相后先水间一棒没痛痒户户又科赍榜钱夷人文字何曽识乡老落来遮屋壁  

长命草  

龙城山中长命草采采黄花顔色好悬崖挂壁常发生朝暮搬移不枯槁嵗寒独见栢与松非时欲植难为功争如此草出凡质浄洗尘土根虚空世间物变无不有杵地成羊树生酒  

龙门滩歌　　　　　　　　　　陈　禄  

懐城三月龙门滩飞流仰视髙于山神鱼泝流西北上到此扬鬐如等闲一声雷三汲浪电光横掣三千丈眼中灵变难为状顷刻风云九天上  

苍梧席间呈谢大叅叚都阃　　　陈献章  

苍梧城中三日雨晓坐肩舆辞两府叅西藩者谢大夫枉与叚侯同出祖麻衣搭飒滥西席对坐一文兼一武三人相逢岂易得一金便作华筵主酒酣拥面回仙亭立马苍茫别容与  

平南謡　　　　　　　　　　　张　瑄  

平南县前江急流平南郭里人烟稠孤垣虽与贼隣境民贫固守恒无忧驱我成城者谁子攫取官钱大半归盗心觊觎民心离髙垒深沟举难持妻孥戮辱不足嗟独怜累及贫民家江水不能流恨去荒烟白草啼寒鸦贪墨败类亦自败将谓成家反成害呜呼慢藏永为愚者戒  

抚猺歌　　　　　　　　　　　　区　昌  

何年政令苛且烦我民弃业投深山弓刀杂居夷与蛮欲悔无路何由还天子仁明照八垓有如妍媸临镜台不以刑威夺恩爱故遣县令勤招来勤招来意甚长捐尔刀与鎗饰尔巾与裳挈尔妻儿复尔土乡尔田尔庄尔稼尔桑我蠲尔差除尔粮尔不悛兮尔自戕尔尚归来来莫迟我有赏犒防尔私尔尚归来来莫疑我心诚信天所知防扶老幼登县门享我红酒及牛豚尔老有子子有孙同防夀域同天恩  

劝农歌  

东城春气和氤氲袭农蓑停尔耒与鉏听我劝农歌民生百艺农为好上天养人谷为寳深耕易耨贵及时我劝我农休草草我农务本慎勿猜细民衣食何由来天子在上耕籍田田头把耒犹三推土膏既肥雨新足转头还见黄云熟狼籍登场男女喜先输官粮免催督免催督家亦充黄鸡白酒里社同县令劝农还庆农击节为尔歌年丰  

断峡藤　　　　　　　　　　　程敏政  

广西猺人自大藤峡蔓于东入雷亷髙肇四州遣师讨之寇平作断峡藤  

断峡藤克蛮峤破顽隂发灵曜薄海四隅皇德冒蕞尔丑背声教皇人旅兴珍尔暴蛇豕平防屡告山殷殷波浩浩舟车来岭南道清二广睿谋造  

答邕州别驾邓诚之　　　　　　湛若水  

美人昔别藤江湄藤江山前云满溪翳门闗外春草萋王孙王孙归不归  

龙州诗二首  

龙之山不兴雨云山中之人不可以论乌用如城屹髙旻秪可以障南氛  

龙之水亦流束荆水阳之氓不可以情乌用如堑流南溟惟可以洗甲兵  

送孔宪副赴广西　　　　　　　吴　寛  

十年大夫官亦荣萧然被服仍儒生胸中自有万人敌何劳擐甲兼操兵岭南羣蛮首猖獗干戈满眼尸纵横连民窜伏遍荒野髙州残破余空城是时君来作民牧仰天誓欲安黎氓身骑羸马从孱卒瘴岭恶谿循数程羣蛮望见遥相惊我来惟仗信与诚片言开谕才脱口马前罗拜咸输情腰悬木牌悉听命手断药矢谁违盟弱男寡妇免系累山谷日昏犹哭声惟连惟髙我守令汝獞汝猺吾父兄军中主帅骄心萌谓此已降皆可刑独将一身保万口迄今军旅休南征君于异类且有德斯民眷眷能相倾祝良张乔世重见人物信是吴中英外台迁擢终借寇上国追随争识荆同乡数聆情话好偏怪不肯夸功成迩来用兵贵神速【`时有威宁海之袭`】下僚旋踵登公卿以君累嵗出死力有司岂合先知名迢迢桂管古所置领檄再作西南行投荒歴险自无怨公道借借防时评竒功聊尔録一二碑文敢拟淮西平  

洮水行　　　　　　　　　　　蒋　冕  

英徒破走长沙国吴臣诳诱亡奔越汉军追击至湘中布兵大破洮南北史记髙皇十二年特书本纪司马迁汉将不因来此胜区区洮水名谁传后来武帝建吾邑遂以洮阳定疆域由汉相沿直至隋阅歴年华几千百洮水东流营水西九疑山与楚云齐咫尺舂陵路非逺寻源我欲遡濓溪  

古塔滩　　　　　　　　　　　鲁　铎  

古塔滩注山洼飞湍屈曲如奔蛇中流恶石故激怒跳珠溅雪纷交加锵锵争走万甲士刺刺倒露千狼牙官舟一叶百夫挽安危祗与毫厘差我时攀嵓过絶壁四顾莫非猿所家倦来坐石却俯看握拳吐舌生咨嗟九龙山史好竒甚哦诗但道山水嘉更嗔来日舍舟去磨崖不及亲镌挝  

全州古松歌　　　　　　　　　严　嵩  

全州古松大道边白昼暝色行苍烟谿回路转不知数直至兴安隂接连蛟龙拏空势欲舞往往呼号作风雨大枝曲铁小枝盘偃蹇突怒如相忤时复一株罹樵斧槎牙无枝形独古谁栽此松经几禩国初太守名犹记胜迹曽留学士题繁隂长与行人憩松风泠泠山寂寥松月皎皎明青宵遥想山中风月下定有鹤仙吹玉箫  

粤西曲　　　　　　　　　　　顾　璘  

白豕兮黄羊竹挺挺兮茎方顾异物兮心潜伤我何为兮客殊方北风吹衣兮思故乡  

湘山寺同客作  

一麾迢递天南头名山颇惬平生逰日饱中列岫色更起防杖穷岩幽窈曲烟霞入空翠招邀不识神灵意自从窜逐得逍遥始叹风尘昔防昧升堂笑问无量师尔住青山今几时翻经愿从弟子列洗鉢愧乏头陀姿诛茅小乞岩前地痛饮狂歌日来去听法闲看虎伏时懐乡莫近猿啼处幽花细竹俱堪怜烧丹服药期长年费公未启王屋鼎华老谬语天池泉神仙渺茫竟难测古往今来岂终极但愿道路风波平江上故园防即得  

湘江行寄孟侍御  

逐臣逺系湘江上散髪行歌日悲壮郡门江水急东流廨宇山云作炎瘴去年花发悲阳春今嵗花开更泥人种不及青门客懐橘空思白髪亲少年意气干云起中路摧藏乃如此徒劳呕血走风尘不救折腰临督史桂林夫子旧同心献玉君门共陆沈千首楚歌犹跌宕一瓢顔巷自萧森春风闭户意何如遥遣娇儿奉素书倘防大府明公檄莫惜荒城使者车  

同海阳舒教谕登湘山絶顶因赠别  

兀坐不快意起登湘山头九疑峥嵘忽到眼洞庭湘浦遥争流盘空苍磴路险絶四月爽气疑清秋波涛微茫指南海彷佛十二仙人楼欲行更止魂惕栗声动河汉惊牵牛舒君好竒更豪宕攀援絶壁枝撑幽拂拭苔花坐崖石把酒长笑观潮州下窥城郭弹丸小但听两耳风飕飗西瞻苍梧吊虞舜满江泪竹湘灵愁尉佗孤坟竟谁是纷纷白草埋荒丘忆昔楼船下南粤连天雪甲横戈矛只今陵谷已非昔况乃杨仆诸王侯古今成败等翻掌天地逆旅俱蜉蝣与君且醉苍玉瓯对面但喜莫复忧明朝解缆灵川水却望湘山思旧逰  

谢平乐张太守恵莲花酒  

暮冬雪寒风飘飘湘城冻酒甜如蜜倾杯欲饮复推去空对江山坐终日漓江太守神仙人双罂逺致莲花春开轩晓起试三爵顿洗百斛胸中尘髙歌梁甫曲脱却渊明巾眼前万事底须问且从烂醉陶吾真  

顾全州见邀江水涨不能赴　　　孟　洋  

桂林山深昼啼鹬一春三见红日出鸣雷达曙雨浪浪洪潦平阶仍入室江间波浪蛟螭翻鲤鱼安得窥龙门渡头行子立惆怅徒系扁舟不可上美人只在水一方百遡千回道转长雨中空见枇杷落飞尽杨花更断肠  

湘水歌【`并序`】  

我闻越人去国见形似而喜仲尼适齐闻韶乐而叹岂不以希音难遇良晤靡常也哉昔东桥直道谪守湘州贱子多辜放流桂郡惭非郭李之俦窃幸同舟竟等参商之迹仍悲各处顾卿懋涵东桥公之子也乃乙亥正月浮游桂林将命若翁下迎贱子明悟若神才华如海素质资于庭训青年迈乎等夷造霸容仪岂数令狐之儿过戎良久敢谓嗣宗之鉴窃附古人托交小友宵谈以希旦夕逰而自朝兴绪云长辞气锋出冠服生洞壑之光题咏尽江山之丽气孚趣同兰深胶合此岂徒见似之喜闻乐而叹者哉呜呼飘蓬踪迹不可以常折柳心情孰不云苦烟渺而碧芜逺花霏霏而黄鸟鸣迎落日以举觞逐征云而解缆矧余一枝之栖未安万里之心常系惆怅临江徘徊送逺卿亦莫赖余复何堪维兹倾城贤士洎吾在门小子咸覩翔凤之姿各赠登仙之咏余亦作歌并序诸首用酬君子青琼之章敢辞鄙人白豕之诮乎  

湘水緑色波弥弥石树参差岸烟起芳洲兰叶揺香风日暮千林万花紫春无鸿雁随阳和昼见猕防挂薜萝谷深疑有秦人住泽畔时闻渔父歌独爱苏吴顾虎头谪官五马来湘州郡中无事常髙卧忽复乗舟泛碧流酬邀明月不知返曲奏阳春恒寡酬神简郎君更清出小顾阿髦谁甲乙陈荀王谢久尘埃君家一门皆俊才班扬已去苏李死气运文章喜再回德星逺向庭闱聚堂上春隂覆瑶树柳山云物春更嘉翠竹寒泉啼鸟哗昔人尚有读书屋君复题诗蹑紫霞  

送平乐李太守致仕还汝阳  

桂水生炎雨湘山暗夏云他乡一见面明日复离羣垂杨万缕萦愁思芳草萋萋尔何意须臾日暮孤帆开别酒千钟那得醉昔乘五马中原来今日还乗五马归神明太守有髙誉奔趋白首奚为哉君不见秦时丞相显泣顾中儿忆黄犬君不见汉代淮隂强后车仰叹良弓藏曾参杀人惑慈母董龙谁敢呼鸡狗樊笼一跃天地寛荣辱纵横我何有怜君鬓髪犹未丝五湖三径将安归清泉白石沧洲梦赤日红尘谁是非吾州山水连君县我住君还泪如线揺揺旌盖过吾闾我有双亲君得见  

左州元恶就擒州印复还偶成口号  

邓　炳  

何物痴儿胆如斗敢取铜符独悬肘效尤武仲要鲁君僭拟平卢袭留后冒姓已步卫青尘御人更出黄巾右逋逃相继遗妻孥耕锄无数荒菑亩庐舍满眼麋鹿场牛羊絶迹蘼芜薮讐深恒作林甫迁计穷惟事檀公走辕门军令应加诛边境夷情宜善诱寛柔已示再生恩迷瞀不惩难逭咎悬赏感激勇士心面缚立致壶城口身卧桁杨悔莫追罪服上刑甘自受兵不血刃俄成功印失中书仍复旧黔驴逞技将谁欺穴防抱金竟奚有窟中狡免终难藏釡里逰鱼宁复久寄言奸宄休喧豗逆竖叛藩咸授首  

## 粤西诗载卷八  

桂林府通判汪森编  

七言古  

永阳看山　　　　　　　　　　杨　斆  

痴人最爱山常恨看不足铨官置我山县中那知正中吾之欲三槌衙鼓罢庭院真幽独文书连月稀印匣经旬束頽然隠几情不舒鹤氅华阳出门屋但见逺山缥缈螺子青近山参差铜花緑峻峰如削挿苍穹悬崖似坠压坤轴层峦叠嶂攒碧莲瀑布悬泉垂白玉石者幻砌烦神工土者坡陀间修竹一髙一下虬龙行一蹲一踞熊罴伏或如鸾或如鸑或如天马行空聊驻足岫出云兮去为霖云归岫兮暗林木文禽来往似依屏麋鹿攸驯类家畜殊形异状世岂多晴雨昏朝皆可目方期半岭舒清啸已着芒鞋歴云麓踞白石兮呼清风抚长松兮矙幽谷选杖履兮登絶顶喜西方兮在所瞩望美人兮不来使我心兮伤触山兮山兮酹汝酒一巵僻处遐荒空自竒呼童泚笔聊题破定有知音相继之  

招民词　　　　　　　　　　　陈　瑷  

民归来新皇雨泽遍九垓官府恤民如恤孩去逆效顺毋疑猜  

民归来几遭摽掠空众财今得抚安无后灾生意还从勤里回  

民归来室庐或火或倾頽増新葺旧亦易哉翦茅伐竹皆尔材  

民归来二年不种田芜莱因风一火俱成灰春来雨足禾易栽  

民归来旧业抛荒真可哀苎麻根在不须栽只用勤勤芟草莱  

横州道中见日光识喜　　　　　潘希曽  

苍梧南来一千里扁舟牵挽穷山水蛮烟瘴雨动浃旬长昼防防无午已防夫泥涂簔作衣青蕉裹饭不疗饥萧条行李润生醭寂寞炊灶寒无辉愁予兀坐蓬下忽覩阳光射云罅千林生色岚雾开须臾变幻疑昏夜人言此方风土乖冬雨苦久晴颇佳乍晴不堪还乍热郁蒸疠气生隂厓我望青天再下拜太阳髙照元无外蕞尔遐荒特可怜覆盆何碍乾坤大  

送同寅章朴庵谪判苍梧　　　　万　镗  

章朴庵目近视髪低垂衣冠不诡流俗宜胸藏天下竒郁如翠竹苍梧出涧壑脱去千葩万卉之尘姿精金在镕玉藏璞欲名其器人莫能知利刃发硎盘错解文辞落笔风云随西台声价迈等夷防驽厉钝真吾师世事巧与人参差一朝逺适梧水涯立马相看欲发迟察君顔面无几微退之道显潮州谪防峡曽裨杜老诗贤哲从来毎若此造化有意非吾欺枫山先生家法在请以予言归质之行道奚论身逺迩济时岂问官崇卑甘雨覃敷瘴烟洗文星焕发宿雾披吾皇明见万里外逺臣进拔宁终遗庙堂采取作梁栋霄汉飞腾见羽仪愿言此去加防持晨餐夕寝无愆时慰我苍茫云树思  

金瓯完　　　　　　　　　　　戴　钦  

金瓯完皇图寛炎天桂岭皆衣冠臣赳赳师桓桓秉王猷孰于盘时雨降民大懽海不波狼胆寒明珠翡翠来长安地平天成帝业难小臣撰颂万世大观  

题桂南阅秀送陈掌教　　　　　夏良胜  

莆阳十年磨桂斧旴江十年樵桂楚锋霜落手眼星光桂林一入争先覩莫惜桂林小君用知君借与桂林重状元峰头应有人明逺楼中学臧梦君不见张曲江柳愚溪宜城寄迹君须知万金不爱打碑楮都付来人公是非又不见思骏马买骏骨许多朽瘠封洼窟孙阳一上黄金台桃花叱拨惊驽骀明年俊乂纾忠懐随君傧防升尧阶  

剑歌行发桂林作　　　　　　　黄　佐  

对酒剑歌行路难墨云当天凝作山渇龙怒卷海涛立空林防防如人入跳珠白雨腾间回看平陆皆成滩仆夫戒予行莫急仓皇中道何嗟及停车拱极之飞楼紫骝不嘶旌斾愁踆乌扬光忽垂地驿吏冲泥亦来至翼予乗霁上前途斧薪作糜勤仆夫逡巡饭罢出林薄麦雉引雏鸣角角  

都城引送陈七表兄之横浦  

都城十月尘如山朔风吹雪行路难侵晨我已驾马出薄暮始随栖鸟还下马入门见兄到张灯与兄拂巾帽三年不得奉顔色一觞且共开懐抱兄之大父我外翁声价昔震蓬莱宫家有图书出秘府兄能取次藏胸中此时吐露惟衷欵笑谈衮衮良夜短促膝翻愁朱火尽萤忽见金波满相看本是同根生世态悠悠安足评天涯未易输肝肺海内谁云皆弟兄我随玉节别兄去荆门梦结烟中树陇头两见秋云飞又向都城得相聚都城阁道从天开虎豹为闗鸾凤台簪缨无数不敢到兄以材贤长往来兄辞家乆常思母天遣为丞向横浦万树梅花导板舆一水何曽隔乡土兄今十月出都城风景如前非合并孤舟明日河桥路微雨萧萧无限情  

送洪方伯玉方之任广西　　　　程　旦  

东风吹云日杲杲金马闗西春色早垂杨嫋嫋拂长亭芳草萋萋迷古道古道长亭日送行垂杨芳草总含情歌声婉丽春莺啭酒色依微縁蚁清酒香歌艶人如堵鲁阳挥戈日亭午长空浩浩片云飞故国中原渺何许故国思归未得归故人临别重凄其忆昔相逢京路陌花间倾盖披襟期金鞭白马玉河旁六街九陌翼华廊粉署春风陪燕集金门晓日接鹓行鹓行瞥眼嗟分翼君在江南我江北十载相望参与商朅来一笑头俱白头白何妨眼更青滇南握手慰平生壮心激烈犹如昔异域交情久益倾交乆终期依玉树百年宁耐暌嘉晤鸴鸠祗自抢枋榆鹍鹏忽已翔天路天路遥遥那可追中年再别情尤悲瘴雾茫茫迷道乌鸢跕跕入蛮溪道蛮溪下桂林武水泠泠非毒滛象郡西来通象译龙江南去听龙吟使君自是人中英从知百粤惮严明折冲千里惟樽俎作镇西南仗典刑欢声载道歌霖雨况复南征已罢兵南征兵罢日悠悠逍遥楼上逍遥游帝心简在虚前席伫望归来壮逺猷勲业终看铭寳鼎姓名行见覆金瓯蹇予五载滞边州去住空遗猿鹤羞君过辰沅定相忆扁舟予亦下湘流  

藤江　　　　　　　　　　　　李　纯  

天光晓辟东山隂洲屿欲没天沈沈桃花已随夜雨尽海鸥不知春水深失穴蛟龙触山怒此际神惊危砥柱柳边舟渡浪停时人行未负斜阳暮  

龙巷石  

巉石粼粼巨江北凌风欲渡鬐鬛赤贝宫清泪湿罗衣复道西风留辙迹露肥苔藓磐石幽天光揺落云不流晚凉洒扫石上月一丝长系江声秋  

河池太守行哀故年友江陵何二南  

孙羽侯  

河池太守归去来青天皎月章华台江鱼作鲙松醪酒银筝锦瑟聊追陪休言金谷繁华逝且共柴桑酩酊回流觞借草乐相乐登髙吊古一徘徊蝇营忍逐人间去鵩赋还成谪宦哀蔡邕有女书堪读伯道无儿天岂猜粤人之南蜀西极炙鸡絮酒填蒿莱居者酸心行者哭富贵于我何有哉即今都官享厚禄石渠金屋平明开轰雷掣电岂不畏一旦没世同尘埃又况朱门生子饶不肖金堆玉积等浮灰惟有岘山碑堕泪千秋万嵗其崔嵬  

郁林行为何别驾赋　　　　　　刘黄裳  

汉家象郡出炎洲百粤梅花放岭头宣威铜柱溪蛮靖罢诏珠崖海客愁茫茫月色苍梧路使君按节三苗度回首帆揺淮海波褰帷人识牂牁树圣朝文物浄华夷帝简循良刺九垂贤名别驾不辞逺手将雨露骖文狸猿声细细惊湘瑟桂树团团拜舜祠日望九疑云片片回雁峰头音信断鹅毛鸡骨嵗时新桂水人来书寄便更有文身作土民翠羽瑚多贵珍何郎自是中原最遥弄清风洒海尘  

合江　　　　　　　　　　　　黄　晖  

鸣颷萧瑟痴云低鹧鸪声断春日西狂雷彻底吼到晓百川沸与三江齐中流却羡鳌足穏一任旋波虎眼转仙客船如天上坐笑指银河路不逺  

三华山  

金翎拍海山鸟鸣寒光拂曙天欲晴溟蒙瑞霭洒霏翠仰视不见华峰青须臾卷幔山林薄傍柳萦花绕城郭南山豹藏已久文彩斑斑变龙箨  

宿灵川呈诸同事　　　　　　　郑　鹏  

偶来寄宿灵川城眼前野景宜野情白云防山晓未起苍苔绣石秋还明独行忽见碧潭影一曲儗荅沧浪声宦途流转无定在翻怜聚散如浮萍  

送唐佥事之广西　　　　　　　马汝骥  

青门柳条春欲还锦帆孤飞不可攀问君抗手将何适五岭蛮荒途路艰君子本自朱崖秀画省年来看草奏一朝斧钺出青霄万里氷霜生白昼楚山盘郁天越野南连轸翼星暇日褰帷更词赋双鱼须寄子云亭桂岭吟送汪斋佥宪北上　　　潘　恩  

桂岭峥嵘纷挿天星岩石洞罗葱芊诸峰空翠浄如拭钟乳丹砂凝素烟湘流若带通云雾三江七泽遥吞吐越地犹传榜枻歌江潭亦着沧浪赋送君髙歌酌君酒袭袭松风生户牖临觞调笑拂吴钩倚劒防欷动南斗八月燕山天气清君行定入凤凰城扶揺万里横修翼早晚瑶台听凤鸣鸾羽差池怜逺道缄情天末音声杳去去还期嵩洛间盈盈共折金光草  

漓山篇  

漓山嶻嶭天门黒巨灵决石波涛急水怒翻惊霹雳飞舟行时讶虬龙立天吴挥霍魍魉骄冯夷错愕鲛人泣渫云洑雨相因依下潦上雾何时晞即看猿狖啼榛莽况有乌鸢下石圻人生踪迹伤萍梗对此澘然赋式微身后荣名那复道丈夫挂冠苦不早鸥鸟相忘海上翁紫芝髙卧南山老  

鸣冈亭歌  

凤山壁立桂江傍层崖列嶂遥相望芙蓉万叠披云锦影落昭潭涵翠光突兀孤亭开壮观凉飔飘忽烟岚散白日相辉石镜明青天不动琪花灿朝阳桐树发新枝琅玕琼蘂多华滋苍梧龙去不再返楚狂之论令心悲饥凤威垂羞鸟雀焉能促刺争葵藿髙翔九采离尘纷音比箫韶满寥廓  

三峰歌  

桂山削出金芙蓉紫云碧草浮青空中峰委蛇若凤举左右离立盘双龙矫矫将军廊庙姿英声四十动南维星河光揺夜谈劒羽帐风清日赋诗树立竒勲还自许髙山争雄气如虎千载应传马伏波朱方铜柱髙嵯峨  

吊张将军  

漓江漰沛山嶻嶭险地豺狼横生孽将军怒贼五岳倾髪指危冠心激烈鲁阳麾日黄云悲手提蛇矛佩明玦变生流矢壮士摧残崖碧染苌血总戎彯节江之湄洛口勋名侈竒絶探毛索羽薮泽空将军有儿身不灭  

桂濵图为张司业子阳题　　　　廖道南  

桂林之山桂濵水澂潭激浪灵光紫风洞幽隂竹月斜星岩隠映萝烟起玉堂仙人人中龙张仲孝友称豪雄丘壑情多劳逺梦江湖忧切悬孤忠忆从卜筑山水旁漓源清浅环草堂独秀峰回万马骤相思江合双蛟翔秋深桂花满山树白石团团白日暮开径频栖松菊隂沿溪还宿芙蓉露向来射防入长安翾飞直奋青云端平仲才华蔚虎豹孟阳词藻聨鸳鸾石室兰台校经史缥囊彤管穷终始刘向编摩独苦心扬雄寂寞探防怜予迂野缔交盟披图示我何分明湘流在粤潇在楚天地于人似有情吁嗟乎桂濵自有白龙洞鄂渚亦有黄鹤楼黄鹤髙飞江汉逺白龙夭矫烟云浮君为白龙吟我为黄鹤歌郁仪结驎奈尔何丈夫有志各努力无令嵗晚空蹉跎  

荒五岭　　　　　　　　　　　袁　袠  

荒五岭抵南交抚黔氓扰夷獠猺獞和瘴疠消越裳来重译遥明珠翡翠贡天朝文犀瑇瑁海贾可招幅员万里仰唐尧  

南中作效髙达夫体  

仆本横塘一渔父钓竿三尺常为伍白首惟堪老布衣折腰岂愿趋官府自从天子放归吴茅屋荒凉住五湖穷巷杜门辞俗客薄田糊口着潜夫谁知世事如翻手公车误荐收枯朽富贵功名笑等闲东西南北劳奔走桂林卑湿已难论象郡炎蒸愁杀人身在瘴乡生是寄路逢蛮贼死为邻由来青紫非吾意封侯拜相英雄事裹革都无少壮心荷锄且狥烟霞志浮海居夷愧孔丘茹芝饮水更何忧明朝拂袖还山去鸿鹄防防不可求  

九日虞山宴集短歌行　　　　　杨本仁  

髙天急景万山隂重华古祠秋萧森云卷夕风月正南碧空如扫江沈沈把酒都懐帝子灵扪河欲写苍梧心桂海无霜雁不来黄华紫萸触客襟无那髙歌落木篇露华髯影秋千寻此时何人不尽觞横笛未断清猿吟九疑圣人在何处耳中恍惚闻韶音回首中原嵩少北龙光正引重华岑将军拨劒促归去眼底幽并起万虑粤中歌送沈嵎谷还西粤幕府　　蔡汝楠  

箫鼓发通津搴舟遇故人故人充省使来自粤溪濵早嵗青袍同里闬适粤经年不相见落日他时频梦思春风此日増欢恋忆昔明庭征士时东南贵胄聚京圻不随主父纡边防便学髙犒晋师绾鱼衣綉长安陌谁是湘西逺行客骚人胜事古来多为问湘中定若何苍梧白云深杳杳朱袖云和真缥缈江临桂水暮猿愁岭过熊飞秋雁少防树森沈古洞寒诸溪回合万峰攒平洲堪赋苹花白古庙犹看茘子丹迩来征战连炎海贡锦飞蒭竞填委驰逐宁违幽素懐栖迟不觉星霜改可堪舟楫暂时同西归余亦向江东也知桃杏栽天上且敛声华赴幕中  

冬雷行　　　　　　　　　　　谢少南  

季冬六日次辛丑亢阳回骄北风吼云氛蔽天朔气应震叠霆车走雷部乍疑漓江连陡倾又如风洞崩其口檐明灭下掣电屋瓦腾凌激翻斗仓皇筹鼓报四更揽衣起坐百感生由来天地贵藏用太和保合嵗乃成秖今才见一阳复龙潜蛟蛰韬元精雷乎胡此出地奋骇怒宣泄何当平迁人刁骚散华髪三年泥翮滞西粤徼域兵戈漫有期朝廷礼乐元无阙自秋天旱不收禾被野即看多战骨忧时苦叹宫庾空忍令苍生受颠越今夕何夕仍闻雷眉宇愁封未肯开晶荧自剔短檠焰促戚遍画寒炉灰奴鼾不奈唤骤醒顾影无语徒徘徊鸡声咿喔发逺舍东牖复送朝曦来  

抵阳朔有作代柬西石侍郎　　　钱　嶶  

履新七日漓江征采鹢已指阳朔城回峦叠嶂视无路忽然一转溪途明鲸甲狼烟杂金鼓峦氛蜑雾昏山程峰上何所见咆哮猛虎如掣电江外何所闻四野凄怆哀猿鸣此亦皇图入国籍毒瘴絶险何愁人观风万里乗槎客露冕行春消剑防春风嘘之俗自醇喜见梅花骄雪白渔蓑举网得鱼烹樵父刈薪坐云碧吁嗟人生在自得天南地北奚足惜政行民化乃可慰防毫纵挥怡昕夕万象昭回属匠手墨池落花浮琥珀我欲报之愧琼瑶对景舒词达胸臆  

江行见两防诸山如舞代柬阳川侍御  

漓江桂楫棹歌催暂解尘氛授酒杯忽覩葱青环两防谁拈山色入帘来怪哉江水不东向潺潺南泻苍梧台使君何日柳州驾吊古懐贤独相托我欲生翼从君游山川环隔安能跨楚粤长途几千里碧梧翠竹夹江汜早见垂垂一树白知是岭梅先放蕊安得折来与君赏醉舞浩歌月初上金罍相劝不知尽胜地韶光两相并悠然一笑忽下帘星槎犹滞罗田隈  

殷司马平广西宼歌　　　　　　王世贞  

殷公文武邦之桢不学渊源空有名一嵗再迁中执法兼提六管岭南兵如云鹅鹳排千舰五色神羊暎百城征南将军不穿札渡泸相公单白帢军声雷动细柳营杀气霜凋大藤峡任是蛮烟开羽扇还留汉雨浇金甲狼兵锦韝綉蝥弧夺得生猺换酒沽早知不杀称神武悔自跳踉作后夫处处春田催布谷朝朝列肆唤提壶千秋获嘉县重覩伏波不得骄铜柱漓水滩和铙吹声郁林花满旌旗路遥望苍梧云正苍是公功成勒铭处  

乌蛮滩　　　　　　　　　　　张佳  

乌蛮滩前石齿齿盘涡转地惊涛起险絶空传灔滪堆估客帆樯愁欲死万里江源异域来右出夜郎左交趾青天赤日云四垂跕跕飞鸢堕深水我本西梁逺道人瘴乡奔逐胡为尔停舟一奠伏波祠丹茘黄蕉前致词英雄心事无今古神物风云各有时铜柱功名傥难就泽车欵叚随所之  

送马明府叔明之桂林灵川　　　沈明臣  

荆云揺白苍梧秋茘江水渌天如油鄂侯青雀渺何所翠被榜人空越讴茜裙莎草黄陵女舜庙尧山怨春雨旧泪犹斑新竹枝今月空悬古时树九疑崔嵬白云间洞庭风起波连山极目蛮天帝子怨断肠芳草王孙还明珠晓溅鲛人室哀弦夜鼓湘灵瑟往事千年不可知青削芙蓉天外出重江聨岚带青萝瘴烟毒雾浮牂牁荒荒日落獠人洞夷舞蛮讴奈若何使君铜章亸绶汉室循良推卓茂不辞五斗迎督邮宁为丹砂乞勾漏终日鸣琴不下堂屏风定取列星郎静窥案牍榕隂緑退食公庭蕉子黄秋髙雁断衡阳晚万里题书莫辞懒故人江阁楚天髙政成无事须强饭  

送陈子文之官广西　　　　　　张时彻  

城中月明齐击鼓城头日出朝树羽驷马驰驱南楚云岭猿长啸炎交雨道傍三月柳如旌攀折殷勤送子行白水苍梧天万里登临不厌伏波城  

吕光禄席上送崇安丘尹之任柳城  

黄姬水  

都城一月春风颠仰天缩脚闭户眠海门片雾吞江柳散作千山万山雨积隂黯黯翳空林饿乌白昼啼愁霖裹饭子桑谁过牖垆头赖饮知章酒酒畔欣逢闽越豪自言夙昔神交乆一官憔悴家更贫往往新诗播人口伟哉光禄大厦材九列之望隆三台乘骢风凛长洲苑东瓯初试栽花满同是公门桃李枝余今已作沟中断廿载重逢鬓各丝后来防面安可期徘徊日夕情何极衔杯屡换青山色惜别当时已然骊驹今复在门前龙城路绕衡阳外总有音书雁莫传  

送友人之苍梧　　　　　　　　屠应埈  

朔风萧萧雪作花晓月半璧浮银沙清辉可赠不可掬琼瑶散漫随行车上林柳条寒未茁五岭梅花春正賖苍梧烟暖夜成雾浔阳水明朝绚霞岐路向君稽首别遥缄椒醑讯重华  

送陈贡士刺上思州　　　　　　唐顺之  

陈生磊磊众所羡十年不遇空弹剑本朝谈笑取公卿岂意逡巡向州县忆从少小负才华飘飖逸思凌防霞谢朓诗篇差可拟子云笔札焉足夸终然献玉遭双刖安事读书盈五车朅来奔走长安陌人世纷纷笑落魄髙歌白石夫谁知用尽黄金徒自惜富贵浮云不可求且复低眉从薄逰南望桂林云气深瘴雨蛮烟多毒淫不辞炎海千重路试取氷壶一片心  

可菊为苍梧吴子赋　　　　　　佘世亨  

苍梧美人事幽独庭除手植千茎菊飡英酌酒避俗喧笑傲南山无宠辱适尔羣芳揺落时氤氲红白蔼东篱间将白眼看尘世长和渊明归去辞  

火烟石　　　　　　　　　　　吴时来  

火烟隔江双巨石十仞僻立江之侧何处渔翁来收钓举刀砍水水为赤刀尖初闪岩石裂刀背才翻江水咽至今岩石如纸平挥毫我欲洒沧瀛摩崕不借鲁公笔跪石恐为蟠溪吟忆昨防□生烦忧毎望沧海登髙丘横河跨海徒梦想十洲三神难竟逰即今系舸且沈浮坐向岩头招白鸥白鸥问我谁氏子岂亦吕梁观者水铜柱燕然各有投何如散髪弄扁舟  

粤西山水歌　　　　　　　　　　董传防  

粤西山水甲天下蜀中险絶此其亚泷涛飞出水晶宫龙齿潺湲舟底窄仰视流水一窍通众石尖尖撑太空烟岚直罩星斗落目中半是参天峰峰势参天江欲泻悬崖缥缈灵根射削如玉笋秋不凋突如长鎗锋倒挂岩洞玲珑何太竒訇然中开峙两仪疑有神斧凿其穴牵连秘诡光陆离飞云孤峙控西楚灵鹫盘旋鸟猿舞游览纵横不记名大者人传可歴数桂林城标风洞山石壁巉岩大窟圜七星岩带龙渊起隠山六洞间开顔江边复有还珠洞象鼻之山江势涌从此直下漓江来两涯山石弥江缝江滩闪出鲸鲵踪歴落滩声石可舂昭平南渡龙门险苍梧瘴没云山重浔阳水析藤江浦乌蛮滩遥那可渡诸滩卷出邕管平昆仑西接柳庆路闻道柳庆路﨑岖峭然天险土荒芜竒山拔出洞常裂江道半塞蛮张弧行人操戈出城郭虽有山川难自乐两江左右风不殊炎蒸蛇豕谁运画忆昔秦汉开边寰宋家设镇中险艰伏波铜柱标南极武襄勲在昆仑闗我朝韩公断藤峡桓桓中丞兴庙略诸蛮竦息不敢哗后来府江还着脚思田倡乱姚公徂新建抚定降卢苏借兵威平八寨后三十年来冦渐多吁嗟粤山徒耸突江流不转山露骨狼烟日夜起江波谁云灵气钟厥物我来逺戍作逐臣全生仰沐天王恩殊方岂怪风土恶却忆髙堂髪人登临怅然百感集游子长带风尘色山自髙髙水自流那堪慰解离人臆披擐不辨马牛呼犹向江山强自娱兹逰竒絶恐难记我作斯歌当画图  

青山歌  

青山髙千峰石笋挿层霄青山下江水平铺村影射青山小卷石嶙峋竹啼鸟青山大五象星罗吹响籁青山晴波光万顷盘蛇城青山雨烟霭微茫罩松树青山风蛟龙吼怒凌长空青山月青螺一防银盘突青山暝渔歌欸乃揺江铃青山晓玉露瀼瀼断林杪青山清一股泉飞石上声青山四时尝不老逰子天涯觉春好我携春色上山来山花片片迎春开仙人云盖飘亭子泉水之清洵且美我爱泉清濯我缨白云袅袅衔杯生披云直上昆仑顶鞭龙一决翻沧溟却洗尘氛破炎昊路上行人怨芳草  

响泉歌【`有引`】  

有仙客携琴上青山余因招致亭中面泉而鼓之厥声泠然清也听之者飘飘有凌虚之想爰为作响泉歌歌不择韵随口而成  

春烟澹荡江波平山石扶揺亭子横有客携琴山上行招致方外同登瀛坐来转爱春景明二仪悬光白日晴原泉混混毓山灵客将振羽逰沧溟临亭和弦戛以铿春风一曲响泉琴听之使我心神清忽然万木皆春声落花游丝如有情林间好鸟相和鸣逰鱼出听大乐成髙山流水传遗音觉时触处道心生堪作羲皇世上人  

昆仑歌【`送顾侍御一贯出巡`】  

昆仑山髙控西粤飞蟠千丈何竒絶青峰突出破大荒赤螭夭矫森石骨气核横攒玉碎圆岩泉湾泻珠流沫怪树枯藤挂老崖云屏叠断蚺蛇穴山精啸风瘴作雨箐篁飒防岚烟掣桄榔枝暗瑚拳茘子花班鹧鸪舌阳和偏落四时花郁蒸不梦三冬雪凉燠我惊变晓昏亭午日髙云乍拨羲景依微荡緑鬟蛮疆一望迷丘垤泷练疑摩峭壁牙窍天欲堕盘江髪星躔翼轸古隘闗邕管西迤领方接明都铜柱镇华夷汴宋丑侬犹宰割经略曾标京观雄竒兵一夜闗南夺至今马狄并髙勲八寨还嗣新建烈沧屿不改戎机销羣狙跳梁谁式遏弥原荒顿转流移生齿难繁声教濶使君行部踏春来春光缥缈薫飚发绣斧擎翻瘴岭霞花骢嘶控皇华节霜姿只饱苜蓿餐满道清风洗炎热飘萧万里载驰驱今古兴懐猺吹彻我戍徒惭白面生君巡自忆丹穹阙相逢且莫夸壮游好向明时树宏业振衣八极被九垓俯视昆仑成一撮  

湘山寺无量夀佛示寂龛  

禅家洗心守空寂寺藏犹衔不朽骨众人竞逐法王身谁知性去无灵均大化不生亦不灭隂阳变合真活泼从来尘刼即菩提莫向浮生空自迷  

全州大雨【`有引`】  

八月十六日过全州将渡兴安斗时乆不雨斗苦涸惟修遂议登陆业戒人徒矣余怯瘦骨艰行且谓旱久当雨坚舟以待是夜果大雨明旦发舟殊防惟修顾谓曰我夜祷雨随应余笑曰君欲洗路尘耶雨乃为我济舟耳漫援笔记之  

海阳山断湘离口何年凿引成巨斗歴陟千级慎启封我欲渡之苦旱久吴郎此际遽担簦独怯病骨犹难守缆结枯槎夜向分风雷忽作龙大吼俄顷灵泽翻天瓢大江小江鲛石走晓来江浪平秋烟捩柁似飞欢举酒忆昔韩公开岳云精诚岂复干穹佑雨乎雨乎端为谁应遣苍生年大有  

殷石汀学宪邀逰风洞山  

岩石髙飞挿南斗中开大窍风雷吼风雷吼作苍烟横曲磴遥撑削壁平使君携我蹑霄步飘发羣峰惊指顾下瞰漓江湃石流猺吹猿啸客心愁桂林山水秋自好临觞那用伤懐抱  

舟甫泊防乘兴便登青山  

九月五日发漓江十月五日来此邦登临率尔憩山木逰揽飘然凌石泷赤干扶疏禽聒聒白岩潇飒泉淙淙挥舄走从苍莽上拔剑坐令鲸鲵降时有清风散烟雾人无雅赋开敦厐白云飞扬望可极浩荡春风秖满腔  

节妇謡为朱母赋  

嗟哉中媾古难哲况也粤徼谁当旌有伟硕人贞以静吾采謡者扬其声邓家处子朱家妇相夫以礼无晨鸣那期遘闵孀居早誓不重胶鸾匹盟厥孤呱呱方五嵗躬操绩枲课学成贫也坚持俭也适足不履阈遗世情即今秉节三十载吾友其子朱明卿闇然好修敦古道絶迹闗白肩编氓贤书髙领迟仕版菽水不厌攻韩檠猗今令母往哲妇吾闻邓族推乡评亦有邓室孀一纪庶几追母并蜚英卭怍褊衷钦妇烈逝者白寀妻氷清尚存斯母振闺范击节泪堕逐臣缨斯歌或借警偷俗嗟尔生不负天非求名嗟尔生不负天非求名【`举人白寀妻亦贞节妇`】  

青山风雨同何李二生泛舟出横槎因成口号  

春风吹破青山色春雨茫茫江草碧江涛涌出白莲花沙树流云走相射云中一榜蓬恢恢中有仙人天上来神逰八极那可识榜声揺曵天光开山中居民怪相语只今江上多风雨借问郎今渡何处侬亦从之采兰去仙人大笑防双瞳采兰尔若能相从吾呼江上雨师为尔扫江雨吾呼山中风伯为尔驱山风  

桄榔行  

吾闻南中之产殊不俗乍来此处看桄榔孤根崫起大于抱挺然中立摩天光瘦如削壁不枝蔓劲如精铁突踉跄皎如玉树揺银海青如琅玕千尺强盘节萧疎散角叶清风吹作虬龙翔厥包综宻木惟乔厥实累累森相望掀髯夹茎攀其实【`桄榔子赤如瑚本草谓之马防榔食之解瘴气`】瑚错落泻石梁餐之坐令瘴烟消仙人赤脚神飞扬厥综缚之韧不裂【`综韧可作绠广人以缚巨舶`】巨川行迈济舟航厥木采之刮弩干舍矢如破成穿杨仰披广厦承雨露作箸借之堪筹王约之棱尺灿镇纸卓然不倚称端方柄之戈矛激流电斵之拄杖借扶匡矫矫苍藤鞭巨石飞星走纷裂裳【`木坚可碎石`】异哉骨鲠振风概斗尔难攀【`木形壁立采者毎縁竹而上`】直以刚髙标炎海秋复春梓人材之罕不臧况乃澹然无染破脂韦黄中通理有文章其华不露其中虚独行虽峻无他肠复有苍茫微妙不饥药【`中有黄粉可作饭噉之不饥`】黄精之饭胜膏梁曝日蒸之甘且馥令人顔色美好夀而康吁嗟此物何为者风流曽恼苏大郎【`东坡尝以桄榔杖寄张文潜`】折简曵杖谁禁当我来坐啸桄榔旁翛然击节抽扶桑手摩苍壁睨天柱放歌无乃瘦而狂翻令柔曼失倾意嗟尔桄榔生慨慷嗟尔桄榔生慨慷  

七星山　　　　　　　　　　　卢仲佃  

七星之秀伊何者岩峭空旷县壶天扪萝援藤上半脊梵宫斜立生青烟主人倒屣出迎客把炬照路寻石室室中玲珑开八座天髙卷呼幻日杖履逍遥解冠服萧然物外人如玉仰看太液流石涎石柱根根垂玉烛一山一空曲复曲令人四顾想黄鹄山中棋砰敲石声超超城市为蓬瀛逺水入望盘緑墅半空苍石啼黄莺笑傲尽日酒杯错人生何用微名缚洞口独立俯空壑四顾寥寥天地濶醉来呼童寻别洞且向青山觉大梦纡回屈曲入地中洞门谁着白云封从此穿洞尚三里夏日洞隂尽积水洞中变幻状万千无能入洞采竒美洞门髙处昻石鲤青首黄鳞谁所使下有屹石成昻龙鱼龙飞跃海山宫入山未深情未已直待冬清穷到底手探月窟攀天根足跨石龙采米耳目轩豁得未曽下视尘寰皆敝履但得名山纵竒探何用五湖追范蠡  

阅镇峡堡次韩襄毅韵　　　　　陈宗防  

前七十年藤峡勦韩公之功真絶少后七十年弩滩平蔡公之功亦非小滩连峡险反侧多倐忽黎民倐夷獠攻城刼寨寡宁日老稚晨昏不相保忆从宪庙初登年蛮獠称兵正云扰韩公被命震天下力抵浮言决征讨文臣武将一时聚整整堂堂复强矫层嶙已见应机开双髻从来乘虚捣须臾列盗尽俘灭万姓稽呼角崩倒雷轰决裂破昏晦雨溢淋漓沃焦稿平开戍垒江流通窟鲸波静如扫丁男始出把犁锄妇子才嬉懐乳褓自从韩公奉凯还营垒又见生秃草碧滩滩寇复猖獗据险负固称天造筹边念切司马忧分兵亟上浔阳道一朝夷寇复殱决抚散余徒櫜弓早戍楼重立镇江郭郭外新民渐驯扰若教防御尽如今百粤封疆百年好吁嗟乎韩公往矣蔡公归西土歌思思未了巡行愧乏靖边猷伸纸裁诗惭二老  

## 粤西诗载卷九  

桂林府通判汪森编  

七言古  

藩使乔公招陪学宪刘公饮漓山阁上醉归作歌  

爰记其事　　　　　　　　　张鸣鳯  

乔公爱士复爱奇傍岩置酒新春时风狂欲撼山顶堕涛怒难撑崖脚危娇莺当树不敢顾大鱼窥人似相忤恰愁阁折潭更深那畏貂穿寒已屡公方离席眺前川宪使凭阑指顾间乍喜羣峰凌暮霭忽惊片月度澄湾此时然烛呼五白酒酣忘却风波剧留连且待须臾懽礼数安知许多隔不见从来谢傅贤遭风啸咏海中船两公襟度亦如此应恕张生醉后颠  

自木龙渡浮江而下过还珠感伏波之事作还珠歌  

渡头水深百余尺洞门落照涵波碧人言下有支机石定是织绡之渊客徃徃珠光谢旁碛误道曽倾浮海舶梁松小儿口多螫朱勃书生讼徒剧将军心事随已白帝舅列侯何赫赫悲哉巧舌铦如防况复孤臣屡经谪呼儿把酒酹烟波歌以还珠感今昔  

栖霞篇【`并序`】　　　　　　　　　俞安期  

栖霞篇为栖霞洞作洞在七星山半七峰参错离列洞亦迂曲盘旋葢穿亘七星而行其腹中约七八里辽逺奥防玮怪万象启堂皇支栌柱中有佛老二像羽则鸿鹄介则龟龙毛属则麟鳞属则鲤屏帐斿幢璆石鼓钟花卉珍异咸是膏乳所成为桂诸岩洞之冠张羽王志桂胜尝首誉之以乏班张左陆盛藻发其灵秘仅有宋季诸作为憾余以退之汝成二王孙导游摭其实际加饰鄙辞组为斯篇殆得十二虽不类汉晋诸公制颇拾唐初四子之遗羽王其稍能释憾否耶  

桂海纪殊域桂林啓神坰山水竭嘉赞岩窦侈图经中有羣峰列斗象上摹七曜成山形神斤鬼斧构灵窟绿涂碧缀开仙庭灵窟仙庭非一所隂深独有栖霞府到如天表叩明堂入似星躔穿广宇麒麟吞吐黄金铺龙鹄盘回苍玉柱毬场舞榭各经途旋室倾宫频改戸改户经途透紫烟平原旷薮何延绵朱泥鑪冶链药地珠沙阡术分区田紫葢挺芝芝九榦綘雪成丹丹九还琼实青柯积乳液瑶荑碧叶滋膏泉乳液膏泉结奇傀变态缤纷难具拟谁谓雕屏百堵非竸言黼帐千重是回头毛宝左顾龟振鬛琴高上翔鲤东渡神僧趺宝莲西行道士归仙李别有璆琳列虡县帝庭乐器罗钧天华幢九华导飚驾采斿七采迎云軿孤上金茎承露起并垂玉笋排空连南游万里躭奇客秉燎窥临每惊魄仙偶难逢日月华王孙到共烟霞癖顾影疑过綘气居起名恍瑶台籍讵信青山寂寞区翻藏圃繁华宅  

海阳三异谣  

丁令君民子育老防熈熈覆华屋淳风舒徐扇邦域致有嘉祥感羽族咄哉白雉何太驯引雏饮啄游西牧丁令君理寃牍洞开圜扉放疑狱怨气纷纭防邦国致有嘉祥感鳞族咄哉盆鲤亦有神化作飞龙脱鱼服丁令君去害马孰敢依冯城社下暴夫驱走出提封猛兽惊啼防郊野咄哉猛虎迟渡河杨干寺前遭鬼打  

陈望父别驾邀饮苍梧酒纪以短歌  

浔州别驾武陆客迁官归来舟最轻欝林之石载一片苍梧缥清仍数甖甖中浸以桑寄生粤中此酒古有声味如甘露微带冽色似玉乳还加清碧沉一盏才倾后芳液流涎满吾口多粘太淡殊厌斟萍实伤甘不思剖兰生百末法不存余之所嗜差可论安家二泉之新酿魏郡易水之上尊二酒轻滑亦足比意外风味宁相似新丰平乐传纷纷一斗十千浪言耳  

苍梧行送沈道徴参知  

九疑南去苍梧丘重华巡后归中州牛女北来野垂尽郁黔南防江分流地连五岭多岩窦雨旸寒燠称殊候九月惟看月似霜一冬不断花如绣由来风气稍杂夷跣行鼻饮还蹲跠女儿昼挂金钱舞娈童夜捧芦笙吹更有猺人便骑射轻生每猎孤城下赋税宁来大国供衣裳未习明王化分藩此去今属君虎牙髙建苍梧云车书试使通化外万里安事铜船军  

黄使君邀饮榴隂亭以余不得醉欲倩白将军为犄角戏成短歌  

昭州太守太无事荷锄手辟衙东地艺疏种树复灌花千片鲜霞错青翠我来痛饮榴隂亭光如九枝围夜屏苍梧缥清恰所好但愿在地为酒星对君潇洒大快意百觚千钟不得醉惊谓酒城不易攻欲乞将军出飞骑君不见汉时落魄髙阳生酒徒胆气纵复横舌下齐城七十二谁言不及淮隂兵  

题上林春色卷　　　　　　　　闗与张  

上林邑胜如何上有大明万仞之髙山下有澄江一带之清波游人不敢陟飞鸟不得过古木参天不知数但见白云终日防苍萝思邻八角环其后古渌镆鎁列其前县治屹然当中央层峦怪壁郁嵯峨南阳有卧龙十年在隆中一朝祥云集扶摇直上太清宫上帝命尔龙乗云下九重簸击沧溟十万里复挽三湘洞庭之湖水南逾五岭入苍梧遥望上林而至止上林久旱望甘霖甘霖不至民何心云一起兮枯槁生云再起兮龙再唫云三起兮四郊足云四起兮膏泽深轰雷聚石魍魉奔洪崖下泷泻飞湍和风鼓处庭花茂甘雨来时径草春春色僻饶上林苑野老行过粤水滨雨师风伯安其位勾芒上天告上帝上帝谓龙功不细余将命尔游天庭坐令四海沾天惠  

题上林春色卷　　　　　　　　王一岳  

独龙驾驭扶桑晓一掬阳和嘘四表海上炎州紫瘴消上林春色増多少琪花瑶草鬭婵娟美兽珍禽侈品藻康衢击壤乐陶陶鼓箧鸣弦春皥皥或从水底锄青云或向星前犂七宝或横短笛牛背吹或擕巵酒花边倒千家似入华胥国八里如登蓬丈岛凭谁剰得此春光都道县官殊絶好刑轻赋省法不苛宼息年丰吏不噪五年幸有生民乐今日欢迎春梦捣吁嗟有此安乐郊恨我当年来不早世间何处觅龚黄岭表从今歌洞獠玉屏此日姓名题堂防千年天地老慙非山斗自支頥幸与骅骝同一皁诗新几欲鸣盛美才乏相如殊草草  

上林吏隠歌  

五岭由来炎瘴方上林之地更幽僻雨霰防蒙扫不开四壁寒蛩声唧唧萧条茅屋两三间竹树烟村五六七层峦叠翠矗青霄云徃云来蔽白日参天老树虬龙蟠涧里猿悲月夕山中野老不记年只看山花为嵗厯妇持筐篚夫锄犂南亩东墟各努力陌头春色嵗华新男女行歌两抛掷蓬头跣足去来忙猺獞持戈当路侧我挽江流洗瘴氛拔劒指天山破裂千厓豺虎永濳消尽扫蛮尘归统一昔时射策谒金门鹏运九天搏两翼谁知塌羽落大荒驽乗只堪充下枥遥瞻溪表紫流霞粤鄙微躯抱忠赤公余闲暇碧槐亭笑领清风卧松石有时后圃看奴锄篱菊莲池随意植忽听林间野鸟鸣逶迤小径苍苔湿举头闽峤白云横鹡鸰原头胡寂寂纵有兰芽阶下生奚似彩舞堂前席我歌吏隠且奈何长啸一声天地碧  

和上林王邑侯吏隠歌　　　　谢　忠  

州县拆裂有分土闾阎无民非赤子张官置吏欲何为只欲斯民尽安堵上林僻在粤岭西民风古陋言侏烟瘴防蒙山水恶峰峦嵂峝崖巇北望长安虽万里尽属皇明一统里溥天之下皆王臣林民岂是蛮夷比田可耕兮塘可渔工商樵牧总相宜比邻烟火亦相接家家稻谷多赢余迩来颇为征输苦况复猺蛮肆掠掳烟村鸡犬渐萧条庐井田园间荒芜我侯崛起闽粤中才名冠世气如虹一朝脱屣登云路直欲乗风步紫宫无何捧檄入城郭鋭志为民除残蠧干将一试虎狼驯霖雨一施禾黍渥百年积宼蛮瘴消八里生灵颂声作郎星尚拟作台星鸾刀且作牛刀握枳棘岂为鸾鳯栖龚黄须入循良轴髙堂戏彩时或违异日褒封荣亦足底事年来式作歌重歌吏隠将为何百里岂能伸骏足应为余闲笑傲多顾余岂是烟霞侣説来吏隠犹堪拟庭槐日永自交花檐鹊春丛空对语青衿逐月不徃还课画何尝汚片纸既无案牍一劳神更何豕亥相咨啓晓起偏饶抱膝吟午过何妨未梳洗有时登眺南薰楼有时濯足澄江浒有时清梦羲皇上有时燕笑松隂底尸素林庠四载齐笑余吏隠真何比自惭无计附防鸿天涯闲防成龙钟几欲挂冠向神武谁知未拟开筠笼何时获展飞腾翅两意憧憧正犹豫山城秋宇雨蒙蒙倐荷中涓持玉至开缄诵读海天空敬缀俚词赓佳句  

傅氏节妇歌　　　　　　　　　云上行  

潘郎妻傅姓女潘郎事远游空房谁为主傅为妇潘为郎客途郎已死空负骨还乡当时家贫且无嗣白骨萧萧胡足恃抱骨恸絶几复苏终求缢死从其夫从容就缢真难事岂为愤激而捐躯乃知恸欲絶生死已先决不忍称未亡惟期葬同穴天上芳魂翼比飞地下遗骸玊联洁哀怨无劳枝上鹃知心尽有坟头月月照鹃啼年复年万古纲常日在天世间谩説好男子屈指几如此妇贤妇节臣忠事一体秉彛好徳心同然君不见挽歌哀些昔连篇至今青史盛流传又不见迩来国家重名节史臣每采陈金阙不徒锡奠与构祠宅里表扬崇绰楔吁嗟乎山可頺水可竭此妇身可亡此妇之名不可灭  

游南山　　　　　　　　　　　谭　耀  

南山之髙髙百丈白云俯兮飞鸟仰何年造物辟穹窿别有世界如壶中钟乳千秋悬絶壁古磬万斤挂残栎流云石佛半天开双鲤三清相对立孔道萦纡昼窅防不妨秉烛折腰行行过翠微眺阡陌回首山城烟火隔抠衣服摄碧凌层大风为洗凡衿尘客子追随苦未得传经石蹬仍留羣须臾传入宜仙府奚僮掷石类挝鼓鼓韵钟声相应长笙簧何事奏当塲客来漫游知者少尘心飞尽蘧芦表踉蹡日哺骇猿防浩唱一声山鬼栖开樽对客无尔汝欲倩青萍挂夕晖  

全州道傍官松歌　　　　　　　何乔远  

全州官路何逶迤十里五里松参差间桐攒梓相撑薄穿云参天互蔽亏氷霜一道遏骄阳笙簧两径吹流飔鳞甲老为赤铁色茑萝挂作青蚨枝共言官树不敢伐或有剥蚀无枯皮昔余京师宦六年心爱此树常攀搴报国寺前葆葢团显灵官里虬龙颠天寿山中最参爽原庙闷密无繇前谁如此树看不絶行人客子心俱便借问此松何年有国初种者章太守古人为政重精详津梁涂巷皆纪纲蔽芾遗思今则亡斤斧且得非时伤呜呼斤斧非时伤我行大江以南不见楩楠与豫章  

瞻鹤洞歌【`有序`】  

宗大王孙所居洞故名仙鹤以其先侯之号易为瞻鹤觞我其中命余歌之  

桂林诸山多幽奇城内已足歌采芝风洞华景饶云谷清泉白石何离离顾此夷显人共得东家歌管西家嬉宗大君侯居城北平生文雅甘槖落一吟一啸在清林前山后山绕茅屋忽从座客见我诗齿颊若不忘我为延我屋角一古洞觞我恣我随所宜此洞空心一石喉玲珑防窱通上头梯空穿瞑忽髙出悬栏虚牖如云浮告我洞名故仙鹤昔人画形于此琢吾父好之以自况我用今名易兹壑层穹厚地一生悲急树号风岂在目呜呼鹤乎鹤乎何处归千古独有丁令威君侯日夜想音徽载魄通精总不违虽无城郭看是非梦里飞鸣或有裳与缟衣  

勾漏歌　　　　　　　　　　　苏　濬  

息马山之曲春草萋以绿白云何意出层颠千峰万峰自相属数声鸡犬空中闻百丈蛟螭岩际宿山前老叟向余歌嘲风弄月谁羁束欲访山翁何处寻笑指松间一茒屋当年葛令安在哉片片烟霞出空谷幽枝堪挂竹皮冠清溪不碍荷芰服珠玑芝田俨相向鳯管龙笙断复续莫问丹砂事有无一醉山中万事足  

王将军出镇粤西歌　　　　　　呉道南  

汉室标铜柱宋庭纪武襄君今出镇地即此旧封疆方今四表风尘静体壮还须察脉病域中露布暂纾驰海上风帆难预定念轸边陲思鼓鼙特命将军镇粤西北门锁钥虽云急南国干城未可稽美材南金并竹箭文武元猷兹复见双虬斗气贯长虹三矢天山飞掣电矧乃诗书郤縠俦何事周南久滞留先几炳炳占祥怪良将拳拳副眷求羊城数载新营垒八桂旌旗仍复尔绨袍胡床曹国华缓带轻裘羊叔子谩讶琉球日本依折冲樽爼望攸归中国不虞扬海汛南人犹自慑天威竚看托重燕然塞勒石标名勲可再回朝燕喜赐彤弓维时孝友侯谁在  

朗吟亭　　　　　　　　　　　管大勲  

北风摇荡江云飞与客登山叩石扉寒鸦枯木少人迹青蛇宝劒长八尺朝从北海过洞庭暮扫苍烟吹石壁吸尽三江无一滴坐看二仪自阖辟世人滔滔名利间不如遗落归深山山中自有仙家乐渇时甘露饥胡麻兴来醉卧松根石寤觉长天秋一碧吁嗟乎吕仙吕仙何处寻环佩飘飘只朗吟  

探奇行送尔律出牧宜州　　　　陆鸣和  

春风慨然忽揽辔天下澄清行素志万里驱驰歴百蛮置身险峻何倾陂人嫌君道直如故把羊肠试一还岂知君心淡如水百折不回常清泚防看风义振遐荒敦修礼乐诗书香雍雍铸就清和境宁复知身在异乡异乡风土信何如由来西粤号崎岖危峰拔地藏岩洞自古探奇喜下车奇生防内何可既火齐木难未足贵漫夸威鳯与祥麟琪树琼花亦空蔚惟兹崒嵂崄巘之奇形偏惬幽磊落之胜气况多贝阙更瑶房丹灶芝田仙路长防捜应得紫青味呼吸将通圃堂君不见昔日南海鲍大守徃来罗浮双燕偶又不见东方曼倩生遨游紫海暨蓬瀛云岭霞巅荡胷目裒罗光怪谱金牍瓌丽齐驱马子长栁家记述犹賸腹采奇探竒意飞动鹤背翩翩真足控京毂风尘他自饶烟峦沆瀣吾堪弄弄罢还来傍紫宸翻然一笑宜州梦  

石梁豹变歌　　　　　　　　　张自谔  

香林书院甫成宜山孙明府更名石梁而适有文豹来院傍为庄备戎格之以献敬赋  

石梁主人龙水客石梁书院龙谿脉一脉斯文千古传主人直逼苏黄格黄从苏出逺来宜天遣涪翁作世师荣辱都遗谈性命执经满戸墨盈池妙絶此翁提后觉太守丹霞承此学山谷祠崇庙貎新藻句迎神云汉倬竒哉霞翁矫如龙绪余及物真治躬神游八极不可从至今徒令想流风龙谿故业谁还宗五百年来待岳公地因瑞石傍云峰讲堂寝室构于中石梁名院孙明府识仁名堂石梁主识仁堂上识主人石梁美号堪千古经营更有守戎庄军令公严计日量萧尹思恩遥助力顿教草昧起明光三公同事若天使石梁公得托终始此日公来主石梁喜动诸生随玉趾仁风当坐共秋清时雨更番化欲倾主人徳爱真君子献豹何期应此盟大夫华国文原蔚飞将登坛看足贵程度还如亷吏操南山雾隠余全未休夸勇剽势犹螭却与丰狐患有皮节着羔裘宜用饰一斑今向管中窥石梁歌歌豹变俨然温厉是主人齐鲁至道归书院  

望苍梧　　　　　　　　　　　区大相  

白云游兮苍梧山连卷兮路﨑岖日黯黯兮昼多雾巗防嶆兮鬼啸怒樛萝蓊郁兮塞徃路我欲从之脩且阻鶗鴂兮空山帝子去兮不还道逺兮何极不能随之兮泪霑臆涉湘臯兮绿潭悲洞庭兮芳夕疎篁兮斑斑山含怨兮水含忆步逺冈兮不见蹇夷犹兮难即望苍梧兮白云隔千里兮思君抚瑶瑟兮寄幽怨采杜蘅兮愁氛氲  

望八桂  

桂树生兮山南沐云兮防芳潭擢脩茎兮幽霭布芳叶兮夕岚发华滋兮秋风翔羣羽兮鹓鸿既拔萃兮髙岭复灌生兮冬扬芬兮素节含真兮嘉月有美人兮伤离擥岩桂兮为期信怀芳兮自保又久要兮申之去不来兮来不采芳寂寂兮欲谁待嘉树茂兮岩闲桂父淹留兮徃还登楼兮长咏望八树兮杳难攀  

太白楼读王恒叔诗慨然有作因忆天台旧游刘忠父陈大期皆化为异物时恒叔以司谏外补  

粤西观察　　　　　　　　　何　白  

任城落照平芜夕起酹椒浆呼李白朱甍缥瓦照城闉鸟外防防逺天碧荒碑断碣卧林林剥落龟趺黯无色孤光忽迸夕郎诗差似寒山一片石忆昔寻君过赤城烟涛鼔柁窥东瀛天低海树残霞明瀑流喧豗河汉倾华顶秀出擢紫清海日欲上天鸡鸣手翳紫芝笑披拂璚台石室相萦郁龙嘘窅壑石潭寒虎啸空林山月出酒酣起舞歌呜呜激赏绕牀敲唾壶剧语蝉联不知曙门前杨栁闻嗁乌我骑白鹿还江渚君向金门谒明主谔谔翻令世不容一官逺渡鹅翎浦袖里空畱三载书云中难寄西飞羽陈生刘生倐为鬼抚事悲歌泪如雨我闻八桂邻夷窟劲弩长弓好驰突抚绥须用出羣材绣斧烦君开百粤伏波铜柱炯未磨洗兵应惜蛮王血念兹夙夕同心期侧身万里令人悲清溪重来亦惆怅长江怪底名相思过眼勋名亦如此迟回莫待车生耳早晩相将双阙间采真共链金鹅蘂  

玉主行　　　　　　　　　　　郭正域  

闽人林某豪侠士惑志于京倡刘氏倾囊金纳之资斧顿尽逾时以贫故劝刘且归刘哭誓死不再嫁林别去商于岭西刘死京邸林闻之匍匐归痛哭刻玉为主题曰刘氏之魂后系以断肠曲一首语甚凄楚朝夕置怀袖每以示诸交游后复挟数十金之岭西过大江舟师故大盗杀之沉其尸适闽人某为郡司理故习林事一夜梦妇人来诉寃诘旦斥羣吏索盗获玉主司理大惊求林尸江中如生遂尽捕羣盗百余家江上以宁此玉主之所以报林也异哉予友叶进卿传其事予为歌之  

燕城明月照倡家双双好鸟报侠邪刘姬十五顔如玉羞杀燕城万树花门外紫驑骄叱拨院中绿栁鬭昏鸦画就蛾眉同逺岫傅将轻粉赛明霞袅袅金莲笼绣袜纎纎玉手拨琵琶歌喉宛转风前度人道千金才一顾防毬无数任频抛费尽纒头不得住林郎倜傥七闽客倒箧倾囊凭一掷松月萧疎拟性情玉山磊落为标格明珠满斛买名姝奚论黄金与白璧三星耿耿夜迢迢结就同心两脉脉爇暖金炉透锦衾掩上琼牕褰襞积挂却流苏露合欢恼杀鸣鸡惊寝席愿比文鸳两翼红不念青蚨双手白年年暮暮复朝朝费尽神钱不可招玉壶一破难储水翠鸟髙飞肯顾巢长叹灯前一杯酒莫以红顔持敝帚山前好问买臣妻风流肯落杨枝后刘姬双泪如红雨誓死如归真自许宁为玉碎响璘防肯效萍飘无定所欢闻大笑更何求感卿义重心良苦大舸明朝泛五湖燕山楚水又苍梧千金手在防还聚一寸心存去不孤担簦一去秋闺冷明河夜夜拖金井辘轳一转一含愁银瓶落下垂空绠臂间破碎玉连环房中焚却相思枕落花不顾条上心孤鸾空死镜中影渺渺芳魂逐玉郎客邸闻之真断肠苍茫星月关山逺黯淡衣裳粉黛香归来痛哭茹荼毒纵有千金难再续重泉何以寄悲愁觅得昆山一片玉前冩芳卿小字名复题肠断悲哀曲出门系在绿绮裳入门藏在青罗褥相将南北更西东行行苦雨又凄风天涯共踏王孙草一似衔芦随断鸿买舟逺向粤西路日沉瘴海青天暮鹧鸪啼罢鬼车来四望枫林起黄雾舟师原是绿林豪叱咤腰间出宝刀血沉碧半江水魂作胥山万里涛苍梧使者七闽才儿戏曽同竹马来郡斋夜半醒不寐恍惚如闻窈窕哀蹒跚摇曳不成步唧唧切切如泣诉朦胧玉貎未分明似语无声总不平诘朝惊起问羣吏天道神明似有情楼头鼓响传行马伐鼔鸣钲捜四野怕有赤丸暴客多能无白昼杀人者黄昏鬼哭大江头含寃宁是妇人也逻卒仓忙锁贼奴魋头枭眼狠而粗阶下片言情自吐不俟囊头五木呼贼奴住在山之谷检出昆山一片玉前冩芳卿小字名后题肠断悲愁曲使君惯见眼糢糊咄嗟此物何为乎夙昔少年同里闬钟情曽有酒家胡试向江头问水滨鼍室蛟宫出故人水底炎天经半月头颅面貎俨平生玉山磊落依然在松月萧疎尚有真使君痛哭停丹笔覆盆之下青天出缚尽贼奴几百家霹雳虚空惊白日从此江头犬不闻妖氛防尽无愁云分明晓梦寃魂出死别吞声上帝闻昔日玉顔今玉主今日报仇昔报恩  

桂岭守嵗效李长吉体　　　　　王士性  

街鼔逢逢催晓急家家椒柏春风集倾盘剪胜百事新昨夜神荼烬中泣朝行紫海暮归疾母道经年儿半日儿女催人擕老至百年转盼须臾事苍梧梦断紫筠斑石堕湘流去不还无计圣贤能守此年年草色自江关坐来兼忆麻姑别东海飞尘白如雪  

谒栁栁州祠墓  

天宝贞元人已死千年大业竟谁是手提大冶铸乾坤后来共説河东氏并辔中原有几人愈也角立河之滨百川却障狂澜折风雨延津防有神解道河清苦难俟瞥惊白日风尘起去国投荒十二年驱鳄开云八千里魅魍蛟螭作比邻强开闇就阳春耐可呼天作知已讵知天意难具论刻物肖形神理在尺管畴令握真宰尔曹自取造化忌夭死炎荒托蓬防侯死较先韩较后罗池之碑及韩手敖氏春秋鬼不饥桐乡丘陇人应守浔水南流即旧津黄蕉丹茘伏犹新手披蔓草荒祠下余亦东西落魄人  

吊刘参军蕡墓  

刘参军独鹗啾啾百鸟羣长铗倚天气吐云巫咸不下霄汉逺泪断杞国人无闻欲抉霾曀上天门虎豹狺狺坐九阍玉女投壶笑方剧众星争月光犹繁且招龙比游地下万里投荒奄堕马湘流东去鵩南来长沙吊原君泣贾生惭借劒阻尚方死愿裹尸弃中野雄虺封狐任九头魂招不来粤山赭刘参军青山瘴疠多风雨化碧啼鹃一坏土土偶何知便是君请看生气摩灵氛  

栖霞洞  

伏波山前桂树林伏波山下漓江深八桂扫天不见影七星堕地成瑶岑倒植云根覆地肺瞥然有洞窥江心上列星枢悬法象下刳石脉倚崟嵚束炬照天行白日噫气淅沥吹衣襟龙门千尺鲤跃天关三叠頳霞沉寒岩六月不知暑处处钟乳如悬针湘灵合掌布袋笑狮象骆驼争献琛金山琼海势荡潏万古石髓堆至今更有怪石乱相蹲禅牀不动禅房隂岩缝突出巨灵手杖底似闻钟梵音幽壑风生虎豹踞寒潭水冽蛟龙吟飞走万灵无不有首垂鼯鼠绿蝌蚪苍萝髙挂日月昏颠崖中断风雷吼乍见明星出海树惊起栖鹘号鬼母何年六甲操神符手弄双蛇开戸牖岂是娲皇炼石处石裂天倾逗江口区区三十六洞天索遍道书藏二酉谁为遗此落人间夜夜流霞光射斗  

玉主行　　　　　　　　　　　徐　  

林丙卿福清人生平倜傥好游侠邪遇当意挥千金不顾刘姬鳯台者年十五有声教坊贵游争慕之姬不与狎一见丙卿驩甚托以终身丙卿破数百金纳为妾久之丙卿游呉越间道闻姬死恸哭几絶疾驰抵燕日夜哀痛刻玉为主提携不去左右为赋长短句题玉上曰入时倒郎怀出时对郎面随郎南北复东西芳草天涯堪绕遍胜写丹青图胜妆水月殿玉魄与香魂都在此一片愿作巫山枕畔云愿作卢家梁上燕莫似生前轻别离教人看作班妃扇嵗丁酉丙卿去燕复游西粤僦舟东下为舟人陈亚三所杀沉其尸于江掠其赀以去苍梧林司理丙卿友也半夜忽见妇人称寃状因呼逻卒严捕御人者卒搜亚三槖得玉主司理大惊穷索余党伏辜求得尸顔面如生肌肉不损观者异之叶太史传其事余为作玉主行  

燕山幻出蛾眉质翠羽鸣珰金屈膝就中百万倚门倡若个轻盈称第一倾城少女长刘家十五妖娆未破到处名姬羞粉黛一时佳冶避铅华樱唇半启飘金缕百啭娇喉莺乍乳间拂朱弦奏鳯凰时抛红豆调鹦鹉对客闲参湖上禅桃花重制蜀中笺芙蓉学绣相思枕榆荚羞看买笑钱五陵侠客纷无数争进千金求一顾妾貎虽同解语花妾心已作沾泥絮风流闽海説林郎年年曽登游冶场黄金尽买纒头锦赢得声名遍教坊明珠欲换娉婷女金谷园中贮歌舞满眼无人荷目成刘姬一见心相许结束驩然出侠邪九枝银烛七香车鸳鸯忽比双飞翼菡萏俄开并蒂花珊瑚宝玦流苏帐蜀锦紫丝萦步幛占断春风嵗复年秦筝赵瑟搊相傍可怜行乐在须臾夫壻长游入五湖膏沐懒施云鬓乱空牀独守夜灯孤春花秋月无情去误妾佳期等闲度婉意柔情孰与伸千愁万恨凭谁诉明河耿耿路迢迢望絶音书叹寂寥红颊每于愁处损朱顔多向暗中凋思君不见令人老栁叶双眉昼慵扫香魂渺渺落黄泉玉骨累累瘗芳草人传消息五湖西夫壻伤情掩面啼碧沼游鱼比目雕梁飞燕失双栖哀弦声断丝难续死别生离成一哭沉思无计表深情售得连城旧明玉磨砻朗润复辉光赋得悲哀句短长中间自镂芳卿字未下金刀先断肠锦囊装贮殷勤记镇日重重牢系臂东西南北但身随旦夕何曽暂相离携向苍梧万里游逢人开取泪先流鹧鸪呌月悲长夜蛤蚧鸣风感素秋江头忽遇探丸客化作杜鹃归不得黄昏野魅泣精灵暮雨游燐啼怨魄玊主漂零何处归芳魂长绕粤江飞夜台饮恨重相见朽骨含寃事已非苍梧司理眠官阁忽覩仙姬来绰约含怨含颦若有词半羞半怯如相托索索隂风毛骨寒分明环佩韵珊渐听鸣咽声初逺起视星河漏欲残心知非幻仍非梦定有幽魂抱深痛防线缝裾获赭衣骤看玉主神惊动由来此物属林郎刻玉题诗为悼亡珍藏久识依怀袖流落何因在异乡伤心细向公庭鞫旧鬼呼哀新鬼哭始觉孤身入虎牙更悲侠骨填鱼腹讵信蛟龙不忍吞随波逐浪几朝昏千秋重阅曹旴事九辩难招屈子魂吁嗟此事何竒絶名姓从兹播西粤真回白日照重泉果有严霜飞六月片玉堪将恩遇酬生死肝胆在红楼方知白璧能伸恨不独青萍解报雠  

答赠粤西大将军王宛委见怀之作宛委书来有怀将母思吏隠白门故云　　　范鳯翼  

我所相思在西粤万里驰书嵗三发桂林茘水隔蛮烟离尤空付天边月各天相照肝胆真子孝臣忠交一身臣义安逃天地外何得妬我江湖人顷复贻我琅玕字启函尽説心头事铜柱功名若等闲三山二水思仙吏虽复名成燕石勲老臣何忍负吾君正提阃外熊罴旅莫问山中猿鹤羣  

游桂林诸山　　　　　　　　　呉钟峦  

我昔游黄山其竒不可説中无块土纯以石称絶烟霞犹秘丘壑间未若粤西诸峰岩洞竒竒怪怪忽从平地设洪荒开辟何许久千载风流栁州栁我亦来兹八桂堂萧条异代夫岂偶跋涉山崖与水滨朝朝暮暮思湘云果然一见快知已各各突兀崛强不肯逶迤卑伏下与培垒羣从来山水多画图十日五日常不孤至此如旗如鼓如屏如扇如簪如笔罗列几案丹青无长松短松郁盈望近郊石流可搴裳桃李正开沐霖雨土膏已发农渐忙四顾喜得未曽有咄咄逼人人骇走却还再拜问山灵山灵唯唯复否否世间诸见目为障遂使平竒见两相见竒见惯竒不竒竒中见平亦竒状何如仙人空中有楼阁徃来乗云驾云鹤下视竒平不足论手揽星辰坐碧落五丁仰见欲颠仆移山西来绕榕树纷纷乱坠压奔流冲击喷薄滩声怒洞门深黝若室屋石乳飱之可辟谷壮哉雄视漓水滨风波何必嗟沉沦世眼躭躭注金玉解得看山有几人芙蓉朶朶锦片片千回万回无数转峩峩独秀镇王宫苍翠丹黄扑顔面七星叠彩竒未已愈出愈竒难肖拟疑是神游非想天凭虚可勺银汉水伏波试劒呼俊杰延之读书此怡悦昔人见赏杜陵翁地逺繁绕只藏拙五岳欲周今老矣一官半局非吾意对此嶙峋差防怀飞扬呌笑偏生致山灵何不将石鞭尽驱百蛮就擒捕使我覩所未覩经未经山灵谓呉生六合之内六合之外竒怪无穷无尽尔安知  

张义姑辞　　　　　　　　　　陈继儒  

有雏有雏六嵗而孤无怙无恃如委道涂张氏垂絶可奈何可奈何义哉姑处子不嫁之死靡他不愿为鳯凰翺翔井边梧不愿为鸳鸯游戏水中蒲但愿雏长成身作白头乌青春逝清夜徂抱兄子泪血枯尔寒我襦尔饥我餔授尔句读爱尔发肤娶妇生儿美且都孤儿活不知无母室女老不知有夫险哉一缕千钧扶程婴李善何难乎吁嘘兮巾帼男子粉黛妖狐汝独不闻桂林张义姑  

经略台怀古　　　　　　　　　区龙祯  

越南西去古铜开牂牁之水何年至别有绣江绕故台台自开元间树帜南屏矗矗都峤君大容虎踞并超羣划成千古英雄地徃事升沉怅夕曛骆驼坝龙巷军九派滙师武臣当年节钺知谁在五筦芳名今尚闻间有漫叟为元氏轻裘缓带羊叔子文章已擅盛唐名南海泱泱分赐履忽忆莲湖面面亭风流易尽恶芳芷行尘不隔茘枝红杨湾尚在杨妃死地灵人杰总一时销越歇晋千江里由来荒裔亦无常一枰碁局等同戏倐忽游移数百秋山城辽絶如斗寄人风遐想京洛遗炙踝文身差可异变闽化蜀总何人海滨邹鲁宁殊地曽不见濯缨石钓鱼台千年人去鹤归来南山壁立还相对江流不尽遡复洄勋名几度成消长徙倚城头玉漏催  

濯缨石  

江边一片石何人向濯缨只见江边石不见石上亭怪哉此石贞如沆不在沧浪在烟瘴太华莲岳未许扳罗浮日观差同尚岂谓生来自他山不用为错宁为砀缥缨纡绶等闲看谁缨谁足宜无妄臣门纵如市臣心终如水卭反隔芳洲牵情随葛藟瞿塘灔滪大如斗宁知此石亦中流寄语沙棠维楫者放歌石上一虚舟  

栖霞洞　　　　　　　　　　　曽日章  

栖霞七峝相钩环回视八桂为名山日华月华不可见髙风万古应难攀篴声吹彻空蒙里仙酒何人识甘旨偶遇樵者得佳名碧空之乐真无已秋香桂子风萧飕我陪内侍成遨游题诗洞口纪嵗月应与鸾鹤千年畱  

题勾漏洞　　　　　　　　　　尹崇珂  

我生本有山水趣妄想忽落利名间簪绅缚人等羁绁嵗晚不觉两鬓斑牢落离家知几载问我蹭蹬何当还驱车道出勾漏洞寻真访隠聊开顔丹灶刀圭岂易得止恐石髓成坚顽云霞抹空覆圣境钟磬发响鸣深山仙踪流传在指顾扪萝上石谁能攀人求丹砂得白石仙分应无那得餐  

## 粤西诗载卷十  

桂林府通判汪森编  

五言律  

过蛮洞　　　　　　　　　　【`唐`】宋之问  

越岭千重合蛮谿十里斜竹迷樵子径萍匝钓人家林暗交枫叶园香覆橘花谁怜在荒外孤赏足云霞  

自湘水南行　　　　　　　　　张九龄  

落日催行舫逶迟洲渚间谁云有拘役乗此更休闲暝色生前浦清晖发近山中流澹容与唯爱鸟飞还  

送岳州李十从军桂州　　　　　张　説  

送客之江上其人美且才风波万里濶故旧十年来劒防蛟随断弓张鸟自摧杨桥书落落驿马定先回  

送邢桂州　　　　　　　　　　王　维  

铙吹喧京口风波下洞庭赭圻将赤岸击汰复扬舲月落江湖白潮来天地青明珠归合浦应逐使臣星  

题梧州陈司马山斋　　　　　　孟浩然  

南国无霜霰连年对物华青林暗换叶红蘂欲开花春去无山鸟秋来见海槎流芳虽可悦防自泣长沙  

寄杨五桂州谭　　　　　　　　杜　甫  

五岭皆炎热宜人独桂林梅花万里外雪片一冬深闻此寛相忆为邦复好音江边送孙楚逺附白头吟送裴二十七端公使岭南　　刘长卿  

苍梧万里路空见白云来逺国知何在怜君去未回桂林无落叶梅岭自花开陆贾千年后谁看朝汉台  

送独孤判官赴岭南  

伏波初树羽待尔静川鳞岭海看飞鸟天涯问逺人苍梧云里夕青草嶂中春遥想文身国迎舟拜使臣  

送李判官赴桂林幕　　　　　　钱　起  

欲知儒道贵逢掖见诸侯且感千金诺宁辞万里游鴈飞侵瘴逺桂水出云流坐惜离居晩相思绿蕙秋  

桂林腊夜　　　　　　　　　　戎　昱  

坐到三更尽归仍万里賖雪深偏傍竹寒梦不离家晓角分残漏孤灯落碎花三年随骠骑辛苦向天涯  

桂州嵗暮  

歳暮天涯客寒窓欲晓时君恩空自感乡思梦先知重谊人愁别惊栖鹊恋枝不堪楼上角南向海风吹  

宿桂州江亭呈康端公  

独向东亭坐三更待月开萤光入竹去水影过江来露滴千家静年流一叶催龙钟万里客正合故人哀  

桂州西山登髙上陆大夫  

髙登西山上髙处更堪愁野菊他乡酒芦花满眼秋风烟连象郡兄弟客荆州早晚朝天去亲随定逺侯  

桂城早秋  

逺客惊秋早江天夜露新满庭惟有月空馆更何人卜命知身贱伤时舞劒频猿鸣曽下泪可是为忧贫  

再赴桂州先寄李大夫  

玷玉甘长弃朱门喜再游过因谗后重恩合死前酬养骥须怜瘦栽松莫厌秋今朝两行泪一半血和流  

赠宜阳张使君  

暂作宜阳客深知太守贤政移千里俗人戴两重天旧郭多新室闲坡尽辟田傥令黄霸在今日耻同年  

送李审之桂州谒中丞叔　　　　戴叔伦  

知音不可遇才子向天涯逺水下山急孤舟上路赊乱云收暮雨杂树落秋花到日应文防风流胜阮家  

过柳州  

地尽江南戌山分桂北林火云三月合石路九疑深暗谷随风过危桥共鸟寻羁魂已愁絶不复待猿吟  

种柳戏题　　　　　　　　　　柳宗元  

柳州柳刺史种柳柳江边谈笑为故事推移成昔年垂隂当覆地耸榦防参天好作思人树惭无惠化传酬徐二中丞普宁郡内池馆即事见寄  

鹓鸿念旧行虚馆对芳塘落日明朱槛繁花照羽觞泉归沧海近树入楚山长荣贱俱为累相期在故乡  

送桂州严大夫　　　　　　　　韩　愈  

苍苍森八桂兹地在湘南江作青罗带山如碧玊篸戸多输翠羽家自种黄柑逺胜登仙去飞鸾不假骖  

送人之临桂　　　　　　　　　张　籍  

旌斾过湘潭幽竒得遍探莎城百粤北荇路九疑南有地多生桂无时不养蚕听歌难辨曲风俗自相谙  

送南客  

行路雨翛翛青山尽海头天涯人去逺岭北水空流夜市连铜柱巢居属象州来时旧相识谁向日南游  

送严大夫赴桂州　　　　　　　白居易  

地压坤方重官兼宪府雄桂林无瘴气栢署有清风山水衙门外旌旗艛艓中大夫应絶席诗酒与谁同  

走笔赠许玖赴桂州命　　　　　张　祜  

桂林真重徳莲幕借殊才直气自消瘴逺心无暂灰劒棱丛石险箭激乱流回莫説雁不到长江鱼尽来  

游东观　　　　　　　　　　　张　固  

岩岫碧孱顔灵踪若可攀楼台烟霭外松竹翠微间玉液寒深洞秋光秀逺山凭君指归路何处是人寰  

南中　　　　　　　　　　　　王　建  

天南多鸟声州县半芜城野市依蛮姓山村逐水名瘴烟沙上起燐火雨中生独有求珠客年年入海行  

桂岭  

岭头分界堠一半属湘潭水驿门旗出山蛮洞主参辟邪犀角重解酒茘枝甘莫道中华逺安南更有南  

桂林路中作　　　　　　　　　李商隠  

地暖无秋色江晴有暮晖空余蝉嘒嘒犹向客依依村小犬相防沙平僧独归欲成西北望又见鹧鸪飞  

桂林即事  

城窄山将压江寛地共浮西南通絶域东北有髙楼神防青枫岸龙移白石湫殊乡近河祷箫鼓不曾休  

昭州  

桂水春犹早昭州日正西虎当官路鬭猿上驿楼啼绳烂金沙井松干乳峒梯乡音殊可骇仍有醉如泥  

哭刘司戸蕡  

路有论寃谪言皆在中兴空闻迁贾谊不待相孙江濶惟回首天髙但抚膺去年相送地春雪满黄陵  

又二首  

离居星嵗易失望死生分酒瓮凝余桂书籖冷旧芸江风吹鴈急山木带蝉曛一叫千回首天髙不为闻有美扶皇运无谁荐直言已为秦逐客复作楚寃魂湓浦应分派荆江有会源并将添恨泪一洒问乾坤  

异俗二首【`自注时从事岭南`】  

鬼疟朝朝避春寒夜夜添未惊雷破柱不报水齐檐虎箭侵肤毒鱼钩刺骨铦鸟言成谍诈多是恨彤襜戸尽悬秦网家多事越巫未曾容獭祭只是纵猪都防对连鳌饵搜求缚虎符贾生兼事鬼不信有洪炉  

送戴端州赴容州　　　　　　　陈　羽  

分命诸侯重葳蕤绣服香八蛮治险阻千骑踏繁霜山断旌旗出天清劒佩光还将小戴礼逺出化南方  

蛮家　　　　　　　　　　　　项　斯  

领得卖珠钱还归铜柱边看儿调小象打鼓试新船醉后眠神树耕时语瘴烟不逢寒便老相问莫知年  

苍梧云气  

何年画作愁漠漠便难收数防山能逺平铺水不流湿连湘竹暮浓葢舜坟秋亦有思归客看来尽白头  

海南送韦七使君赴象州　　　　陈　陶  

一鹗韦公子新恩领郡符岛夷通茘浦龙节过苍梧地里金城近天涯玉树孤圣朝朱绂贵从此展雄图  

桂州经佳人故居　　　　　　　李羣玉  

种树人何在攀枝空叹嗟人无重见日树有每年花旧院雀声暮半庭春景斜东风不知恨满地落余霞送曹郎中南归时南中用军　　　李　洞  

桂水净和天南归似谪仙系绦轻象笏买布接蛮船海气蒸鼙软江风激箭偏罢郎吟乱里帝远岂知贤  

送容州唐中丞赴镇　　　　　　张　泌  

交趾同星座龙泉佩斗文烧香翠羽帐看舞郁金裙鹢首冲泷浪犀渠拂岭云莫教铜柱北只说马将军  

寄湘中郑明府　　　　　　　　黄　滔  

县与白云连沧洲况县前岩僧同夜坐江月看秋圆琴拂莎庭石茶担乳洞泉莫耽云水兴疲俗待君痊  

次梧州却寄永州使君　　　　　周　朴  

随风身不定今夜在苍梧客泪有时有猿声无处无潮添瘴海濶烟拂粤山孤却忆零陵住吟诗半玉壶  

全州冬月陪太守游池　　　　　僧无可  

残腊雪纷纷林间起送君苦吟行逈野投迹向寒云絶顶晴多去幽泉冻不闻唯应草堂寺髙枕脱人羣  

磐石　　　　　　　　　　　【`宋`】柳　开  

古寺耸山椒公堂去不遥寻僧忘俗虑盘道出尘嚣疎箔卷烟雾明眸望泬寥渔翁江上立指我在云霄逓中得先之兄书取邕钦宜柳归约十二月到此年节已近未闻来朝寄奉　　　李师中  

我在漓江上君行瘴海浔因劳南去梦暂望北归心别后年华改新来雨露深凭栏望书信一字抵千金逺宦良多感新来更可悲春随斗柄动人自海边归仆马疲劳甚郊原雨水时经旬不得信凭槛又吟诗  

题太空子隠居【`刘仲逺自号太空子`】  

可道非常道真空本不空荒郊自生草闲地又栽松无欲更何虑有为终必穷风云上天去老子信犹龙  

昭潭十爱　　　　　　　　　　梅　挚  

我爱昭州水湘漓共一源本无污泥滓去有棹歌諠沃野藤溪道浮琛玉海门有时新雨涨多半是君恩我爱昭州士平居富塾庠兴贤尊汉诏论秀美周乡艺苑蒲开堞书堂缥结囊蟾宫前后进一一手间香我爱昭州观裁基压大溪一楼云驻隠双表鹤归迷金剜先朝语鸾惊旧使题皇恩新雨露祈福为蒸黎我爱昭州寺东西占景开门临九峰列僧自五天来讲次花飘席斋余鸟下台万民共行乐终防首慵迥我爱昭州路优游不险﨑九疑通舜野八桂绕秦祠亭堠相望处渔樵有让时政无牙虎鬭莫信义山诗我爱昭州角鸣呼右郡衙万愁萦桂水一曲咀梅花调古湘云叶声干岭月斜今愁并古恨吹起落谁家我爱昭州月闲宵入绮楼凉生茘浦树冷熨桂江秋朱戸千家启浮云万里收谁夸魏公子飞上邺门游我爱昭州乐供官不在多薰风齐乐圣淑气且宣和谒庙知神格铺筵喜客过声边无一事对酒谩高歌我爱昭州酒千家不禁烧缥醪一爵举瘴雾四时消红叶和云踏青帘傍水招化浓民自醉鼔腹日歌尧我爱昭州果西东此擅珍茘枝登宴美桂子荐盘新映树珠含影承牙玉溜津二年游宦乐满腹岭南春  

北牖洞　　　　　　　　　　　孙　抗  

旧驻东方骑因题北牖名来须风作御去认斗为城日气晚方到云收寒易生予心匪游衍拱北振华缨  

白雀洞  

禽贵羽毛洁地怜岩壑幽名非华隂冻景似秀林秋不覩书尘继空惊嵗月遒何如颍川鳯千古冠缇油  

南华洞  

峭径入苍烟他山尽一拳上盘朱鸟翼中寓漆园仙清可携壶赏凉堪拂石眼九疑生接境曽此按薰弦  

朝阳洞  

险絶信天开春萝防古苔不愁云影闭先得日光来片石充碁局凉坡递酒杯东风偏着意草木烂成堆  

嘉莲洞  

地应连海眼终古蓄寒泉四列青苍壁双开菡蓞莲已嗟真赏去犹讶昔香传未媿东林下霜葩社众贤  

夕阳洞  

尘寰虽未逺颢气觉偏滋日落鸟归处秋高风劲时吟余下天籁坐久凛氷肌信是栖幽境凉蟾照履綦  

送容州杜秘丞　　　　　　　　余　靖  

宦满一舟归高怀背俗驰家藏唯翰墨民政在声诗【`秀氏陈生为诗言政甚详`】气劲秋霜并吟多夜月知知贤无路荐何以报明时  

过清湘　　　　　　　　　　　陶　弼  

岭开蛮壤断此地下湘川绿水纹如染丹风色欲然瘴消还爱酒兵解尚忧边故里谁相访孤帆出晓烟  

霞溪驿  

歌声野色中人乐嵗时丰暑雨隂晴杂秋田早晚同岭云无烈日江树足凉风自指乡山语前村有路通  

二妃庙  

溪上龙蛇屋萧条帝女祠竹痕当日泪山色后人疑古服霞流绮新妆月献眉楚民无水旱箫鼓谢神禧  

题兴安县石灰铺壁  

马度严关口生归喜复嗟天文离卷舌人影背含沙江势一再曲梅梢三四花登高休问路云际是吾家  

再至阳朔  

五管新多事轻车屡徃还勤劳成白发故旧是青山树色才分楚江声未出蛮自惭迎少无惠及孤鳏  

送临桂令戴若纳出广  

五岭生还少无辞酒满觞共经边寇事先出瘴烟乡楚树蝉声早湖天日影凉此行休问路宫阙斗杓旁  

送桂林余靖侍郎移帅长沙  

戈船不用兵鼔角下湘灵草歇初春雨天回奉使星江莼波上紫楚水望中青欲转湖湘去家山在洞庭  

送阳朔尉王翊还东海  

劳生如岭水岭尽忽分流草色湘中路潮声海上洲少孤家有法宦薄鬓先秋我亦嗟贫病相期江汉游  

寄阳朔上官凝明府  

岭上一挥手蛮村花又疎闲思昨夜梦胜得旧年书地志烟岚里官资州县初诗成好相寄江水接灵渠  

寄桂帅赵待制  

一纸降书落天恩宠作州旧疆分海界新额上城楼古塞南唐诏荒祠蜀式侯前朝声地自是北人愁  

寄阳朔尉辅臣  

将斧征蛮嵗儒冠破贼初日边呈瑞气夜半得降书许国心非浅封侯望已疎相逢感秋病眷眷旧溪鱼  

栏蛮山  

西去万重山兹峰独限蛮天生贼多计民赖汝为关设险数州地防危一日间守边须以道絶顶可跻攀  

永平寨道中  

叠嶂深千里穷边今一隅北风家信息南斗客程途岭势频开合猿声乍有无过溪人语笑隔岸戍烟孤  

送吕涛典狱之梧州  

峡口苍梧县城依南斗魁江潭海潮上地热火山来草没嘉鱼穴云封拜表台到应无狱讼荳蔻酒频开  

容管  

一年勾漏守寻尽洞中天佛记卢藏用仙坛葛稚川醒心西驿水烧眼碧池莲我岂无新事诗碑与酒泉【`自注郡有勾漏白石都峤等山所谓三洞天也卢藏用太云寺记石高丈二尺西驿韦丹建阁下有石泉并记后唐李复作池植莲数万`】  

南宁昆仑台  

落照古城隅边风动隼旟久闲忘战略多病熟医书白发随年短新情与世疎桃花春水暖谁钓旧溪鱼  

早登昆仑台望戎兵北归  

春风归未得默坐废台间居易衷肠结安仁两鬓斑蜂衔新蘂去燕引旧雏还帐下谁更戍旌旗出乱山  

南城台  

江国家书少秋台闲草生无人来逺渡尽日上高城落照悬鱼市孤烟起戍营东篱故园菊又向酒中倾  

南宁昆仑关  

关路下昆仑蛮封迤分春光偏着草雨意不离云俗异君修徳时平将用文临溪照绿水老鬓雪纷纷  

三公台落成饮其上  

北原乔木外三将旧屯营草没金锤迹山应玉管声路随关地起江背瘴天倾异日谁相继来书第四名  

那霸泉  

昔年观地志此水出牂牁断岸深无底平流暗起波感恩来客少射影短孤多未老诸蛮在楼船空再过  

罗秀山  

寻山入罗秀旋结草堂居花露生缾水松风落架书闻猿得句后见月出行初此夕云林下无因梦使车  

防仙嵓  

寂寂长防洞涓涓潄玉泉鳯箫闻夜半鹤驭认云边煑茗寻安老披蓑访稚川于中得消息何用买山钱  

思明府明江  

几年来瘴外此夜宿溪中照枕残鸡月吹灯落叶风卢循犹伪国杨仆已衰翁起戴寒星去前村烧影红  

和石灰铺壁间韵　　　　　　　王枢密  

时事遽如水无言只浩嗟三年避兵火万里走尘沙御瘴犹须酒伤春不问花茫茫云水地何处可为家  

送向综通判桂州　　　　　　　范仲淹  

通籍三公后监州五岭深欲知明主意将慰逺人心嵗计多藏药舟行不废琴归书清白最宁问橐中金  

挽桂林戴别乗敦常　　　　　　蔡　襄  

杖履何年别松杉古道傍城山秋月尽南岭暮云长古调愁难合孤根老易伤欲将数行泪重至郑公乡  

畅岩　　　　　　　　　　　　姚嗣宗  

石作峒房势水随人意流两岩长溅雨五月便惊秋此景多深趣吾心真乐游山翁中宿酒欲醉五更头  

詶桂林从叔　　　　　　　　　贺　铸  

江到三湘尽山围八桂深龙蛇寒不蛰雾露昼多隂迢递驰梅信殷勤访竹林淮南风土美留滞亦何心  

能仁寺　　　　　　　　　　　黄庭坚  

招提古山岛掩映碧江心钟叩苹风逺僧禅水月深鹤归门外浴龙向槛边吟每遣遗诗者毋忘拨棹寻  

挽邹忠公　　　　　　　　　　杨　时  

一伏青蒲上三年瘴海滨泉甘不出戸客至岂无神报国心常在知恩志未伸追怀垂絶语空有泪盈巾  

龙兴观有感　　　　　　　　　邹　浩  

自罢龙兴节人间几嵗穷偶观尘榜暗追感御炉穹万事遗高躅三清肃下风钧天在何许犹兾梦魂通见鲁直题陶商翁碑后有感【`碑在兴安石灰铺`】  

石上犹新墨忘情亦叹嗟殊恩但归骨冷迹尚平沙愿力消尘垢瞻依盛寳花人间几行泪空洒玉川家  

容南道中　　　　　　　　　　李　纲  

路入容南境风烟自一方山空云冉冉春动水茫茫紫府丹砂秘幽村碧树芳萧然有佳致作个是炎荒  

訾家洲　　　　　　　　　　　张孝祥  

一雨便清凉风回百草香云山米家画水竹辋川庄僧赋蠲新帖墙榛斩旧行归韀乗晩霁空翠满轻  

过灵川  

尘沙行半日烟火是灵川县只三家市渠通大斛船官空无现俸税重有荒田太息王郎子栖迟欲四年  

湘山留别　　　　　　　　　　折彦质  

寓久浑忘客临行是别家途穷身更怯秋老鬓先华生计黄茅合归期碧海赊湘山今夜雨留我意无涯  

湘山　　　　　　　　　　　　韩　驹  

湘南第一境山水足娱人塔占飞来石僧留过去身云泉苍壁曙竹树绛园春羡尔安禅客翛然不受尘  

刘仙嵓　　　　　　　　　　　曹　辅  

石嶝仙岩路登临莫倦攀乱泉归万壑一目尽千山嶂雨收云后松风吹莫还道人今不见无处觅关  

闻冦至初去柳州　　　　　　　曾　几  

剥啄谁敲戸苍茫客抱衾只看人似蚁共道贼如林两岸侔千里扁舟抵万金病夫乗下恋万一有佳音  

叠防岩登越亭　　　　　　　　朱晞顔  

不到越亭久榴花今已红江流寒泻玉山色翠浮空百越薰风里三湘夕照中行藏仗忠信六合本同风  

送丁怀忠教授象州　　　　　　陈傅良  

二毛羇旅久一饭瘴乡轻把酒时相属令人意自平校官无簿领帅阃甚声名所恨防防雨梅天不肯明  

仲春过阳亭　　　　　　　　　张　栻  

亭古危临岸林幽巧近城烟容随雨住花片着溪清春事已如许客怀谁与倾亭前几株树满意欲敷荣  

尧庙  

明祀崇千载荒山拱万灵揷天巉絶壁飞瀑下空庭绘事存淳古真风寄杳防苹蘩何以廌帝徳日惟馨  

送但能之守浔州  

循吏古犹少岭民今未苏丁宁烦诏旨推择得吾徒根本谁深念诗书计不迂惟应敦此意岂但应斯须  

送陈仲思叅佐广右幕府  

旧説桂林好君今幕府游江山资暇日梅雪类吾州煑海何多説安边更预谋政应勤婉画不用赋离忧  

寄赵漕  

想得昭潭上儿童夹道迎皇华今日使竹马旧时情梅蘂冬前折山光雨后清使君桃李客当为驻车旌  

防亭二首　　　　　　　　　　孙　觌  

小筑三间足雄包万象并遥波通极浦落日抱孤城小语千岩应长歌百蛰惊坐看衣履上漠漠晩云生落拓诗酒畔疎慵粥饭僧荡胸开逺抱拄颊见高棱鸟倦犹闻语蛟寒正可罾一区如可卜吾不愧陈登  

九日次献花铺【`李卫公贬海外道过象江蛮女献花于此`】  

古路三义口青裙两髻丫更无陶令菊空想卫公花破屋堆黄叶清江缭白沙殷勤邀一醉蜑酒压棃楂  

珠塘【`未至清湘二十里`】　　　　　　　　范成大  

林茂鸟乌急坡长驴防鸣坐轝犹足痹负笈想肩頳废庙藤遮合危桥竹织成路傍行役苦随处有柴荆  

宿清湘城外田家  

驱马力犹强就牀身始疲浮浮云拂帐潏潏水鸣篱未熟灯前梦闲寻道上诗湘中多夜雨客枕最先知  

红荳蔻花  

绿叶焦心展红苞竹箨披贯珠垂宝络剪防倒鸾枝且入花栏品休论药裹宜南方草木状为尔首题诗  

宿深溪驿  

北戸书频到南云鴈不飞试评骑马路何似钓鱼矶击柝黄茅店篝灯白板扉故园桑柘暖亦有稻粱肥观静江山水呈陈鲁叟漕使　　　戴复古  

桂林佳絶处人道胜匡庐山好石骨露洞多嵓腹虚峥嵘势相敌温厚气无余可惜登临地春风草木疎昨者登梅岭兹来入桂林相从万里外不负一生心湖上千峰立樽前十客吟讥评到泉石吾敢望知音  

送湘漕赵蹈中寺丞移宪江东  

持节复持节因循霜鬓侵盛衰关大数豪杰负初心宇宙虚长算江湖寄短吟番阳秋水濶湘浦未为深  

融州东楼　　　　　　　　　　陈　藻  

灯火无蛮市江山绕暗城渔舟关柝响野烧日头生雨濶千村暝天髙一月行夜楼多好景都不碍隂晴  

全州　　　　　　　　　　　　刘克庄  

寂寂全州路家家荻竹扉呉僧留塔在过客入城稀传舍临清泚官亭占翠微沙头泊船者多自岭南归  

严关新洞  

羽客初寻见因于此葺庐未能平险峻先拟架空虚磴路樵相引山名尉自书看来临驿道未必有仙居  

訾家洲  

来访唐时事荒洲暮霭青徧生新草棘难认旧池亭毁记期无主存祠怕有灵今人轻古迹此地少曽经  

初游水东诸洞次同游韵二首  

桂山前未到今日是初游招鹤登青巘呼龙俯碧湫深溪通秉炬小窦劣容舟岂敢轻题咏同官尽柳刘旧闻嵓洞胜欲徃自髫年耸秀过灵隠幽深似善权远环州堞外近献屋檐边傥有登临约时时愿执鞭  

尧庙  

帝与天同大天存帝亦存桑麻通絶徼箫鼔出深村水至孤亭合山居列岫尊尚余玉阶意樵牧践篱籓  

舜庙  

粤俗人知帝遗祠古至今青山花寂寂朱戸柏森森雨打荒碑缺苔封石洞深曽闻张侍讲来此看韶音  

清惠庙  

来访古祠宫迢迢过水东一条溪不断数里竹方通巫拜分余胙商行祷顺风妆楼空百尺半仆夕阳中  

翛然亭  

每到栏干畔徘徊暮始还为怜邻水寺尽见隔城山墙缭青苔里舟藏绿树间松扉宜步月只是限重闗  

篸带亭  

上到青林杪凭栏尽桂州千峰环野立一水抱城流沙际分渔艇烟中见寺楼不知垂去客更得几回游  

送陈鲁叟使君赴广西漕  

阖郡留无计匆匆夺父师使君三月政遗老百年思逺宦生华发轻载旧碑海山应有恨未得谢公诗  

送赵叔愚赴浔州理掾  

未奉三雍对聊为五筦行乡书逾岭少诗思入湘清逺宦身差穏中州事日生向来几离别此别最关情  

哭桂州谭戸录二首  

读过书皆记非惟善属文有名登进士无命作参军白发行秋暑青山殓瘴云可怜膏火下虚费一生勤胸次有千年囊中乏一钱客来论旅殡官为顾归船通徳梳新髻童乌拾旧编伤心邻巷里废宅锁寒烟  

寄云林杨少云自衡之桂　　　　邹登龙  

问讯杨夫子经年客异乡南浮湘水逺西望楚长天五岭梅花发孤城草色荒白云遥满目曷久住炎方  

龙隠岩　　　　　　　　　　　方信孺  

石门元不锁岩屋本无基九夏花犹在千年树倒垂僧闲方定起客到每归迟甚欲眠蓬叶沿崖续断碑  

苍梧即事　　　　　　　　　　谢　孚  

近岸江声急孤舟下杳防峡泉飞暴雨滩石走羣星水有潇湘色猿同巴蜀听令人思舜徳一望九疑青  

游东观　　　　　　　　　　　吕愿中  

郊原同按辔杖履陟青防山色混林樾溪光照斗星姥峰高揷防兔径曲穿庭孤鴈一声逺千嵓特送青  

题西山　　　　　　　　　　　曽宏正  

足倦尚跻攀南来第一山撑空列拂阁耸孱顔莫作炎山看浑疑鴈荡间输他痴衲子终老白云关阃相可翁先生偕王人有湖山游获侍坐先生有  

诗辄用韵　　　　　　　　　丰　  

西郊陪衮绣云步入千山行乐五星聚浮生半日闲寻棊枫叶下载酒藕花间谭笑长城在何人敢度关  

题西山　　　　　　　　　　　李曽伯  

玉笋环星拱青螺带雾披山为天下胜境占岭南竒援笔难穷者凭栏尽目之不因无世累筑室在于斯余再牧桂之明年实开庆改元上命三衢柴士表视边隘竣事将还夏六月二十一日约宪仓四明丰兵帅汪光朱广用符离朱焕载酒千山观访招隠过仙奕感今懐昔风物固亡恙也时火伞张空水花蘸碧相与徜徉其间清不受暑得四十字  

自从来岭峤岂暇访湖山缇骑行边了戎旗防戍闲相看羣玉外一笑六郎间回首西风静何愁老汉关淳祐庚戌因劝农来白龙洞淂四十字是日微风扇和轻云阁雨千峰翠滴四野緑秀林禽对语春意骀荡无极徜徉乆之缓辔而去  

老龙昔未蜕尝蛰此山中霖雨春畴足风云夜壑空两崖高下倚一径往来通不愿千金剂惟祈百谷丰  

挽钝斋先生许象州　　　　　　　李昴英  

家学存斋授渊源自晦庵【`存斋公伯祖也晦庵为名斋且为之记`】魁文行海内师道重天南衔得氷条一州才刀梦三芳名却千载俎豆拜祠龛  

义重人谁及高风有古人已田分友子【`友人林司法初筮西广终于官妻子贫先生割已田赡之`】黎事保羁臣【`顔郡守羁广西先生以经干告身保荐顔起废抚定黎峒有功朝廷嘉之授琼筦守`】抱负耕莘志依稀陋巷仁丹青遗像在难写道心真  

丈席即之温终身佩一言栋梁失安定山斗惨寒门恸矣心丧重凄然手泽存江声助悲些莫返大夫魂  

灵岩　　　　　　　　　　　　吕　源  

忆别老君洞今逾二十年从来持汉节又复冒蛮烟风物总仍旧霜髯徒自怜不如归去好趣办五湖船  

弹丸山　　　　　　　　　　　陈　谠  

地逈山竒怪神仙喜穴居百云剜洞巧五石补天余商野幽人梦周南太史书心乎爱丘壑胜概一踌躇  

过梧州　　　　　　　　　　　易　谦  

城空花烂熳楼向雨潇条毒草春生瘴蛮江晩上潮鱼肥堪把钓鳯去不闻韶万里双持节恩波頼圣朝  

逍遥楼　　　　　　　　　　　建都思  

逍遥留古迹胜景浩无穷雾锁山城市烟藏水府宫峰峦霄汉外栋宇画图中百草丛深绿羣花绽浅红  

湘山寺　　　　　　　　　　　雷隠翁  

何代梵王宫轩牕阚碧峰虚庭苍藓匝一径白云封石涧吞寒竹嵓猿答暮钟能令吟赏者不倦徃来重  

柳州道中　　　　　　　　　【`元`】陈　孚  

五岭炎蒸苦征夫各阵行荒哉秦象郡痛矣柳龙城水毒人多病烟昏马易惊里闾凋瘵甚边将莫言兵  

度三花岭  

絶壁三千丈荒烟八九家黄茅青草瘴黒质白章蛇橄榄高悬子芭蕉倒吐花岭头一回首何处是京华  

桂林　　　　　　　　　　　　傅与砺  

桂林南望逺山路与云连浅水清涵石攅峰乱刺天干戈仍嵗月瘴疠接风烟蛮寇何能定边氓亦可怜  

送巩志道桂林宪使  

宪使才名旧南迁嵗月迟湘中独发夜岭外早行时暑雨过榕树凉风起桂枝殊方慎寝食莫遣鬓成丝相见嗟已晩湘知情独真一生多好僻终嵗少言贫岂是轻微禄只应念老亲送君徒怅望心迹不堪陈五岭连鸟府羣贤列绣衣闭门文史足巡郡简书稀日月明丹徼风霜满翠微时时念疎逺吾道亦光辉  

梧州嘉鱼亭  

舟楫回沙驿旌旗驻郡亭江通五管白天落九疑青此日瞻云气谁家见客星军需昼夜急寇盗几时宁  

宾州  

过岭冬犹热绿山夜未宁树残兵后赭草发烧余青西寇迷仙雾南人使星民居日稀少惟见短长亭  

答别龙州萧从事韶  

北极丝纶下南陲政化通灵槎浮度斗瘴草偃随风殊俗难为别清谈喜屡同驰驱不可住心切大明宫使节明金虎腰弓偃画蛇蛮夷趋号令原隰见光华边树犹含绿江梅久放花忆君依幕府何日定还家  

还闻柳州破道阻将泝江  

交阯方通使宾州忽被围还闻山路塞径就水程归上府空金椀前军老铁衣谁能平政化不事总戎机  

别静江文学诸公  

乍见先愁去将行未忍分字期归后寄歌畏别时闻驿树过春雨江船隔夜云驱驰念吾弟羽翼待诸君  

和智礼部早发兴安  

早发兴安道人瞻奉使槎雨来鸣近树云去落谁家解缆眠看竹哦诗坐煑茶归程足幽意莫向市朝哗  

仙李洞　　　　　　　　　　　詹士龙  

八桂栖霞洞穹然自浑成丰隆昭艮静空洞合离明壁隠龙潜滑脂凝鳜尾清仙灵杳何许登眺畅幽情  

书堂山　　　　　　　　　　　陆　垕  

何年柳使君开此读书林天地三江逺烟云一径深高山仰圣道流水静人心伊昔从游乐遗风尚可寻  

发横浦之永淳县　　　　　　　范　椁  

急桨开晨涨孤尊已夕阳水光排峡静洲势背城长太史才无敌将军义不忘感伤今嵗月淹泊愧沧浪  

逍遥楼　　　　　　　　　　　巴图尔丹  

身世云霄上飘然思不穷晴山排翠闼暮霭閟琳宫牧笛残云外渔歌落照中蓬莱凝望眼隠隠海霞红  

老人岩　　　　　　　　　　　伊　噜  

几年混元境曽见绣衣游刻石俯丹井题名瞰碧流我来寻古迹鱼跃上扁舟还是夙缘否真仙微防头  

逍遥楼次韵　　　　　　　　　呉伯寅  

危楼天欲半登览兴何穷云锁昆仑塞星环太乙宫江山图画里宾主笑谈中回首严城暮千门日影红  

七星岩　　　　　　　　　　　李　弼  

乗兴上东山天风拂壮顔七星连地脉一窍透天关鹤何年去丹炉尽日闲我因厌尘俗到此不知还  

## 粤西诗载卷十一  

桂林府通判汪森编  

五言律  

梧州道中　　　　　　　　　【`明`】严震直  

候吏动征斾船牕曙色明冠缨凌海气书劒带潮声击楫花迎笑扬帆鸟不惊行行天上坐江汉自澄清  

渡绣水取道赴高州　　　　　　刘　崧  

日出城乌起风高驿马鸣山从云际起人在树间行溪罟穷深捕畬刀废薄耕见人茅屋好浑欲愧平生  

憩金鸡驿亭  

绿云上驿亭春色正防防千树棠棃白满山蕉叶青碧潭开匣镜秀壁拥帷屏尚説容州逺舟行未可停  

下马  

下马度嵚崟千溪复万林含沙疑鬼箭飞草畏蜞鍼火种通猺俗山歌杂獠音逢迎暂投息起坐剧愁心  

发梧江驿　　　　　　　　　　韩守益  

早发梧江驿新晴宿雨收暖风寒食后啼鸟绿隂稠到处停兰棹逢人问象州隄防多鼠盗终夜整戈矛  

怀逺县  

治平今日有因得逺人怀一水牂牁逺千山翡翠开竹祠依涧壑县郭半云霾我正询民瘼苗顽莫浪猜  

谒罗池庙  

尝闻柳州柳今到柳州城谒庙双旌去看碑百感生逺人严祠典遗像着高名庭树参天绿神来瘴疠清  

迁江县  

驻马迁江郭悬旌映落霞山危开八寨县小只三家望望依前戍呜呜起暮笳晩凉生廨宇中夜梦京华  

苍梧即事　　　　　　　　　　林　弼  

驻马苍梧野云烟半杳防荒林虞舜庙斜日吕仙亭城枕三江险山连百越青长歌舒逸兴激烈振林坰  

送曾主簿之平乐　　　　　　　高　启  

路出桂江东乡音想未通蛇飞山苦雾鹏运海多风木魅长欺客花蛮少学农县防何处在椰叶晚隂中  

乐川官舍　　　　　　　　　　习　韶  

岭海南天逺西风独倚阑清秋蓬鬓短昨夜井梧寒书札云边梦江流物外观南山松桂子一一报平安  

邕州　　　　　　　　　　　　王　偁  

五管推名郡双江接上游人家蛮雾晓山雨瘴烟秋逺客谁青眼殊方易白头今宵南极外分野望牵牛  

送沙子进赴禄州别驾  

客舍酒初香都门柳色黄一官仍别驾万里赴炎荒江路猿声早山城榕叶凉逺人劳抚字且勿厌殊方  

浮大江之广西途中作　　　　　蓝　智  

惨淡西门别苍茫广海行微风孤棹逺落日大江清鴈带还家梦云留恋阙情悲歌一回首出处念浮生  

宿阳朔山寺  

晚景孤村僻松门试一登秋山黄叶雨古寺白头僧坏壁穿新竹空牀覆旧藤宦情与禅意寂寞共寒灯  

宿苏桥驿  

桂岭愁人地梅花嵗暮天孤云寒雨外独鸟暝钟前牢落空双鬓驱驰又一年观风愧无补为客记山川  

柳州道中  

穷荒持宪节侵晓防征骖落月千峰外清霜五岭南草寒初息瘴林曙欲浮岚巡歴知无补艰难颇自谙  

柳城道中  

霜气晚凄凄荒冈恐路迷孤云桂岭北落日柳城西地暖蛇虫出林昏鸟雀栖蛮乡经战伐问俗愧遗黎  

恭城县  

十室黄茅邑千峰红叶村喧卑蛮俗异质朴古风存鸡犬连猺洞牛羊到县门残年歴荒徼遥布圣明恩  

过云洞岭  

路出千林逈山连五岭遥石崖悬度栈野树卧通桥涧饮犹防蛊畬耕尽属猺夕阳驱瘦马鬓影漫萧萧  

柳城县  

青山入县庭小邑但荒城竹覆茅茨冷江涵石壁清草虫当戸坠水鸟上阶行问俗知无事松风一舸轻  

出云藤驿  

又出云藤峡扁舟更向东地蒸秋有瘴江濶夜多风旅梦惊啼狖乡心托断鸿天涯看月色不与故园同  

来宾县晓发  

宦游同逆旅侵晓逐征途空馆残灯小长江落月孤邻鸡催去马城柝起栖乌物色兼人事匆匆嵗月徂  

怀川晚立  

清川绕县衙小立共汀沙暝色催归鸟春愁对落花江湖频恋阙风雨更思家出处成何事惟添两鬓华  

晚立怀友  

野旷行人絶林空坠叶闻客愁当落日诗思入寒云草暗防蛇毒山昏过虎羣梅花万里道嵗晚正思君宿贺州黄家洞瑞嵓寺清溪茅屋悠然有故山之景  

怪石分羣壑清溪共几家衡门防鸡犬古寺入桑麻薄宦知无补浮生信有涯白鸥蓝涧曲春水绕桃花  

雨中同孟原佥宪登嘉鱼亭  

高阁流莺外荒城驻马前江寒三月雨春老百蛮天折柳悲横笛飞花落钓船乾坤总羇旅把酒意茫然  

送胡元节广西宪使　　　　　　杨士竒  

骢马赤茸秋临岐嘶未休朝廷用儒雅风纪得才猷天逺三湘外霜含八桂秋贪渔嗟薄俗表率在名流  

送友人广西省亲　　　　　　　张　珒  

壮志在游遨宁亲岂惮劳水经湘浦濶山入桂林高柳色迷兰棹花香入茜袍东风吹别曲离思满江臯  

赠郁林州判　　　　　　　　　金防孜  

郁林渺何许逺在海西头念子有行色离情逐宦游晓云随防斾夜月引仙舟好为宣王化从容展壮猷  

出鬼门关　　　　　　　　　朱　琳  

北流仍在望喜出鬼门关自幸身无恙从教鬓已斑昔人多不返今我独生还回首琼山县昏昏瘴雾间  

西山　　　　　　　　　　　　万　霁  

数里西山路千家夕照村霞光回树杪山影倒云根吏少空庭舍人归附郭门地偏风俗好鸡犬任黄昏  

仙李洞　　　　　　　　　　　陈　辉  

岩何太古洞穴更虚明宇宙初开辟山峰已孕精萦纡随地转磅礴自天成此日同登眺吟余思倍清  

阳朔东岭　　　　　　　　　　何　佐  

我爱阳川好朝霞绚岭东九光期逺嶂五色丽晴空初拟祥云并还疑绛锦同海风吹不断常伴日轮红  

长生涌翠　　　　　　　　　　梁能定  

长生多占胜叠嶂触眉低匝地青茵布连天翠羽齐脩篁常濯濯瑶草日萋萋几度春容媚花香衬马蹄  

鵞翎应祷  

鵞嵓多爽垲洞口最玲珑隠隠霜翎起涓涓石乳钟有神孚应祷无衲寄行踪反复登哦咏人在翠华中  

青山晩照  

青山如列防一带势崔嵬落照纷纷去斜晖冉冉来江中渔棹急途畔客心催迢递层隂起山猿处处哀  

猫岭朝霞  

猫岭高如峙阳乌每上迟翠华铺玉案光彩绚金机郁郁天门蕊菲菲絶顶摛须臾收敛去应与白云齐  

南津晩渡　　　　　　　　　　岑　方  

南津官渡逈天晩起苍烟负担客争路立沙人待船风波无定日衣食足何年借问营营者谁谋早济川  

鳌头山　　　　　　　　　　　钱　溥  

江上蟠桃石雄吞北郭陲中擎天一柱独障水东驰霖雨多需望风云每防持凭谁一防化高跃向天池  

青连山  

万叠山如障城头翠作围玉龙随瀑挂鹤伴云归谢屐游难遍陶篱见亦稀倚栏看不厌岚翠湿人衣  

白云洞  

野外寻仙迹云封古洞幽碧桃时在涧瑶草不知秋道路通三岛烟霞占一丘有无谁可必明月自悠悠  

陇口樵归  

青山几樵者荷担出林墟夕照归鸦后秋风冷叶初烂余王质斧读尽买臣书伐木歌声里应当为起予  

山寺僧灯  

只园全盛日深夜佛前灯影乱星千防光摇月几层续传心境破寂照怪渊澄欲问叅禅事嗟今已不能  

石门渔唱　　　　　　　　　　黄　谏  

向晩孤城北渔歌起石门声从苹末起逺向耳边闻烟浦灯光烂沙汀笑语喧谁知嵓濑叟不肯恋华勋  

绿树神湫  

隔江深涧底榕叶郁青青神物深潜处清泉自有灵惠能苏万卉势欲卷南溟村洞祈年者时来倒醁  

南津晩渡　　　　　　　　　　董应轸  

夕阳芳树外一叶泊清湾争渡村夫健讙呼土语蛮未闻供役去尽道趂墟还载月芦花渚蓑衣一梦闲  

笔架晴岚　　　　　　　　　　　郑宗维  

羣峰恒吐气非雾亦非烟练净嵓前石光浮雨后天鹤归遥认树豹隠不知年合作文明兆英才笔似椽送刘渊赴任南宁府佐渊尝从予学先任亷州同  

知　　　　　　　　　　　　　刘定之  

梧江南去近佐治古邕城琢玉当年学还珠迩日名携家无后虑报国有前程时复尝椰酒同僚话至情  

送张布政文昌庆圣节毕还任广西  

持宪陞藩牧名驰楚越乡朝天伸敬爱绕电际休祥鸣佩寒辞蓟飞舸暖溯湘莫言淹外寄宠召入岩廊成化七年春二月十有八日余与总镇太监陈公总兵官平江伯陈公视耀武扬威关二公留款庆林寺寺前山坡之上其平如掌下临长江旁列茂树众登览为之跃然喜胜地之偶得感二公之情而慨念时事遂及西师不觉浩然兴发因作一诗书贻寺僧同游者参议王孟育冯文纲也  

韩　雍  

严关阅初遍下马憩禅林树覆连天幕泉鸣隔涧琴忧民成老疾报国喜同心闻道西征急何时听防音  

送龙州樊使君　　　　　　　　　王　越  

万里龙州路防防烟雾深山峰迎去马野烧隔平林地逺官无法民丰橐有金相思明月夜愁听几猿吟挽全州蒋隠君友人蒋良之父　　丘　濬  

高人厌世氛一夕敛天真花落闲庭晩鸟啼空谷春药囊余旧剂茶灶冷香尘埋玉湘江上悲风起白苹  

和广西呉宪副　　　　　　　　　李承箕  

我本楚狂人荆州此识君云山还昨梦世路与人分短褐曽嫌丑虚名自愧闻兼金数字至高义激浮云无民不清静有吏与歌讴古调何人防明公是此流长风破巨浪孤影落虚舟独倚阑干月几回明逺楼绣斧昭州路开荒透密萝隂符兼老子劒术漏荆轲竹防新氓舍烟消旧獠窝傥余经略此不惜重经过桂林守梁文振闻予调柳遣人邀迎至永几千里视落落不相存顾者相去逺甚人回作诗致谢  

桑　悦  

为客开怀处邦君在桂林看人相冷面走价逺迎心雪洞篇章净漓江道义深缁衣诗久废千古只如今  

游南山　　　　　　　　　　　甘　泉  

石室开神斧鸿蒙景尚新扳绿入岩洞仰视见嶙峋野鸟鸣高树花开笑暮春丹炉烟灶冷应説二仙人  

藤江　　　　　　　　　　　　黄　镐  

藤江行几日不见有人烟两岸山如壁中流水似鸟啼深树里船系急滩边遥望容城路凄凉思怆然  

治已酉行人差广右　　　　　丁养浩  

授职居燕北承差出广南过时须自检在处即为安莫説炎凉事休夸冷热官平心凭造物立向静中看  

送方文晬省父归柳州　　　　　蒋　冕  

万里频悬梦高堂九十翁养能荣一日官不换三公衣舞花前豸门迎柳外骢平反多少狱一笑醉春风借问龙城路何人骢马归灵椿荣寿域宫锦制春衣事为乡邦重恩添草木辉移忠应有训莫恋故山薇  

适然亭　　　　　　　　　　　郑　岳  

隙地才寻丈锄荒构此亭轩临一水碧帘卷数峰青竹笋穿阶出蝉声隔座听画长公事少恍若在林坰  

送节推曽良忠之苍梧　　　　　叶元玉  

天涯岐路别何处是苍梧梅岭蛮烟净藤江月色孤狱清闲狴犴波静息天呉莫叹炎方逺乾坤亦版图  

伏牛岭　　　　　　　　　　　章　拯  

落日度牛岭归禽相与还云吞山一半路没水中间村落多称寨行人每怯蛮羣黎入版籍嗟尔一何艰  

苏桥驿次韵九龙山史　　　　　鲁　铎  

驻节漓江驿寒灯共夜深一年长至日万里故园心客路妨清赏夷风入短吟君才吾避地行复重鸡林  

过大关  

大关惟线路蹑磴上崔嵬云触车檐起泉从树杪来寒轻花继续湿积藓毰毸逺道逢竒胜奚囊取次开  

思笼驿见萤  

不省南荒地穷冬尚有萤草中初讶火山外复疑星寒暑今难信乖常自合经少陵如见汝愁思益难胜  

上林道中  

山路竒还险肩舆阻复通有时疑堕井忽地欲凌空襟袖云中气旌旗树里风独怜寒暖候不与故园同  

昆仑关  

路出昆仑上中林不见天巢卑幽鸟防树老怪藤纒空翠疑成滴隂崖戒近边前驱知不逺觱篥隔苍烟宿陆川学荒陋甚矣慨而有作时上司不至者六  

十年　　　　　　　　　　　周　用  

五纪公巡少十科人望孤鳣堂犹倚席雉堞不弧白石未堪煑黄猩亦解呼高轩且珍重檐雨湿流苏庚辰四月二十二日谒陶忠烈祠是夜梦青天白日心无愧遂次前韵足成  

白日心无愧清朝节更孤裹尸余马革赍志毕桑弧庙貎犹生气穷泉不可呼麒麟如可画接席汉臣苏  

正徳庚辰四月二十七日广西进兵  

先防犹天幸悬军势不孤膏脂饶粟帛老弱戒弧五月方诛戮三苗复啸呼未闻尧舜日亦复望来苏  

自覃村至陆川县颇涉荒险  

百折但途淖隂厓行色孤驱车防断石射鬼诧张弧浅薄嗟何补颠危痛欲呼陆川今夜雨容我梦姑苏  

望勾漏山  

令尹宜勾漏丹砂道未孤漫寻烧药灶不用射狼弧紫气游龙逺青林啅雀呼何人能吏隠吾亦念吾苏  

赴南宁谒诸部使　　　　　　　邓　炳  

部使期交集先声着督邮书随人共至船与水争流嵓岫烟生暝炎荒夜作秋安边三五防容可备咨诹  

新庄道中  

惯作周流客新庄几度过泉声寒泻玉山影绿摇波江曲添程路风和送棹歌独怜渔父拙罛网避鼋鼍送邹参议敏行之广西二首　　　徐　问  

晓日动行节离情满客杯秋分晋陵路呉尽越王台桂水蛮江入苍梧毒雾开极知行省贵天遣出凡材防转金绯重君来尺五天衣冠通桂岭舟楫带湘川海舶千家市春畬万井烟相思谁更切书寄北风前  

龙门驿  

险仄漓江峡龙门驿路通军麾沙水上春色瘴烟中深树埋豺虎穷荒絶鴈鸿天山勋亦壮吾欲挂雕弓  

怀黄提学才伯按节梧州将弃官归  

叔度风流逺漓江复见君频年少知已长日念离羣碧月潭前水苍梧岭上云何时还促驾深酌细论文  

送王先辈纳言归柳州　　　　　祝允明  

携将柳州劒独下潇湘船千里景千变一山诗一篇离桥梅子雨归棹桂花烟重防云霄上大都才二年  

赠柳州桂二守　　　　　　　　严　嵩  

南登桂岭道却上楚乡舟赋就江蓠晩书回旅鴈秋山形攅劒防方语杂旃裘好种江边柳还将惠化留  

喻大行宗之静藩祭葬别赠  

宗藩勤防典汉使下彤墀云捧青霄节山开碧殿祠桂江题句胜藤浦系舟迟闻有慈帏别重歌四牡诗  

送李正郎之广右提学  

冠盖三春别云山百粤程草齐疑碍马花暖欲啼莺简擢儒台重迟回省署清相知谁复似不尽送君情  

题风洞  

宁知岩洞古平临阛阓中梵阁开丹鹫仙梯蹑彩虹遥峰晴吐雾隂磴静含风安能赋招隠来扳幽桂丛  

题虞山庙  

重华千载后遗庙在南夷想薰风奏庭思鳯鸟仪断碑苔藓合幽洞薜萝垂髣髴移仙驾乗云度九疑  

虞山宴别  

腊二十五日发桂林方伯何君宪使宗君玺大参彭君夔宪副张君祐陈君伯献都帅戴君仪王君继善偕饯虞山庙之南薰亭上既谒庙乃宴乃徃观于庙后之韶音洞既醉赋诗留别诸君子  

山隠韶音洞江横舜帝祠旌旄勤出饯嵓石借题诗客路春梅色湘洲碧草辞都忘去程暮留赏更传巵赠言纷授简祖席逈临城奉使怜遐域羣公荷别情漓波经地险桂树向冬荣胜防知难再相思一寄声  

全州嵗夜  

殊俗聊相值空堂谁与同灯明深雪里嵗尽漏声中野暗孤城柝庭高古树风频年逺为客此夕意何穷  

赠靖江王孙　　　　　　　　　顾　璘  

大雅诗书志高情洞壑居风流宜鹤氅云气绕鸾舆摛辞过梁宋召客得应徐投簪吾未老犹可曳长裾紫阁投朱绂青山卧白云鳯笙留秘曲鸿宝枕灵文近得临卭客飘然思不羣时传古洞赋为我洗尘氛  

将赴灌阳  

累嵗倦行役兹晨仍灌川路危纒岭脊草盛隠人肩逐客穷愁地荒城大有年不才寛罪谴何以报皇天  

入金盆山访唐孝子  

旧闻刲股事今见结庐情笃行关风俗残躯效死生秋原双泪苦春草寸心倾独夜悲风切偏闻宰树声秋日观风地青山五马庄荒庐依大塜乌鸟泣衰杨孝子人伦重高贤世绪昌磨崖传故事林壑借余光  

访仙源洞得道人蒋馨故栖石题  

水曲桃花暗灵岩信有仙虫书留古洞鹤驾去何年白犬眠金灶苍龙饮玉泉愧非嵇叔夜来此莫空旋  

小泛得黄楼诸山之胜  

不奈城中役重寻水上游秋光俱白舫山翠忽黄楼竹覆溪门净云藏石洞幽诛茅饶野意留语报沙鸥  

雪霁登湘山露胜亭  

胜地意何限新晴还独过众山残雪满孤嶂烈风多浪迹留岩壑幽襟到薜萝俗尘休见染欲此问维摩  

春日磐石江上  

歴歴春山色留人坐不归空园花自发芳草雉争飞多病怀乡切端居出郭稀尘冠将白首无乃负渔矶  

饮柳山上  

白日空山静青春结驷来江横羣水合野濶万峰开柳子弦歌室章公射饮台并余芳草色黙黙对衔杯把酒高台畔青山落案前飞花三月雨垂柳万株烟胜地堪吾醉清风愧昔贤尘缨何处濯深涧有寒泉  

月牙岩　　　　　　　　　　　孟　洋  

天设岩须古月牙名自今树低千岸转洞敞万峰侵冠服承云丽笙歌落涧深南州真胜概北客此登临  

同顾刺史游柳山  

昔慕柳侯迹今逢顾守游山形盘野壑树色动江流城郭登台暮风烟倚阁秋不须松下酌深坐已忘忧  

答黄横州  

汉苑同游客分飞已十年封书横岭北洒泪桂江边辛苦仍州郡飘零独简编天涯春色暮寂寞万峰连  

怀顾全州　　　　　　　　　　蔡　羽  

忆别长沙客犹惊帝里尘霜飞两地月草结百蛮春旧赋传鹦鹉新诗得素鳞东归红日近直道岂难伸  

顾子谪全州遇赠二首　　　　　李梦阳  

楚城悲远望君去更悠悠十月逢南鴈章江况北流寒沙带宿莽霜月下孤舟明发湘东路应添吊屈愁苍梧遗舜迹白云秋气愁君得人文地相传是此州山连夜郎密瘴入桂林秋独有思亲泪非缘逐客流  

送顾华玉谪全州　　　　　　　何景明  

白日春城暮孤云天际隂君行万里外予意一何深夏拟浮湘水秋应到桂林衡阳去不逺莫使鴈书沉  

得顾华玉全州书兼知望之消息  

地北一为别天南真可哀同时万里去隔嵗一书来水濶蛟龙出山深杜若开相思有词赋愁絶并登台  

赠别顾华玉谪全州　　　　　　孙一元  

桂岭经行处泉声日夜潺飞蛇晴挂树毒雾昼沉山去国鸣孤楫传诗到百蛮柳侯读书处遗像沅湘间  

宿布村　　　　　　　　　　　潘希曽  

泥涂日已夕草阁雨犹寒美睡方知倦羁栖自鲜欢泉声回涧底花气蔼林端徃路还何许沉沉夜欲阑南宁太平之间岩石竒絶累日玩之不厌  

两崖回石壁悦玩意忘疲混沌何人凿玲珑一世竒累累鼎象物隠隠画藏诗絶顶云昏处惟应仙鹤知  

题阳朔县　　　　　　　　　　王　臣  

山城极清秀彷佛武陵源黄叶飞江路青山到郭门田中禾本立墙角豆花存坐待梧桐月披襟共客论  

送夏大行奉哀诏使南纪　　　　王廷陈  

我亦天涯客看君万里行浮湘迁史迹喻蜀马卿情云气苍梧野枫林白帝城壮游兹不忝海内早知名  

兴安道中　　　　　　　　　　汪必东  

问县古兴安观山秀郁盘松浮萝葢逺石溜涧泉寒陟闸平分浸湘漓此发端放舟沿两岸花草入牕看  

灵川道中  

晓日灵川道春风逺使旌山迎来雨色石过转泉声细涧桃红杳高原稼绿平人家多隔树疑在武陵行  

过阳朔  

路经阳朔县避瘴日轮高万石攒如笋羣峰拔不毛问民多土著移习半酋豪前问田州计临风思独劳  

过平南  

西粤得平南观风足美谈水光明晓练山色逺晴岚稼穑田中半弦歌巷什三秪怜戎马地赋索日难堪  

驻浔州  

三峡闻藤断双流见桂平牂牁通象逺勾漏出龙清何事虚开府频年少住氓萧条驻藩节回首愧干城  

驻宾州  

长驱来宦辙逺徼入宾州地接龙荒贡途通象服邮民风今不陋王泽故常流何为田禽鸷偏烦士马搜  

驻荒田  

野憩得荒田烦襟一洒然树封村落僻草构驿亭妍骤雨收炎瘴微风度晩蝉夜凉清梦足忽忘在遐边  

驻南宁  

西粤观诸郡南宁亦首风正音前汉叶竒货左江通铜柱勲名后金城礼信中其如夷壤接常嵗事征戎  

兴安道中遣兴　　　　　　　　戴　钦  

不是天涯子谁知行路难高江吞地转翠嶂倚云蟠斗口牵肠曲龙塘照胆寒万重烟树外何处望长安  

项贡士之任苍梧　　　　　　　张　璧  

八桂重苍梧君才信不诬两藩都防地百里幅员图荒箐乱初定穷阎贫未苏抚摩宣帝泽声誉彻天衢  

过象州　　　　　　　　　　　蒋山卿  

秦皇开象郡兹事已千年台古埋秋草城荒起暮烟江天云漠漠石岭月娟娟万里惭漂泊因风怀昔贤  

送呉司训擢罗城教谕　　　　　陈　琛  

对花呼酒数留客索诗频谈笑真惊座风流逈出尘车圆何择地春好总宜人闻説罗城柳年来亦转新  

送章以道之梧州　　　　　　　钱公琦  

君行就逺道我泪洒东风易别三春酒难逢百粤鸿壮怀依短劒浪迹任飞蓬后夜苍梧月相思有梦通  

赠别章评事归靖江　　　　　　黄　佐  

抗疎甘南谪知君不负丞离情江上树聚首驿前灯幽谷歌鸣鸟天池息大鹏扁舟泛明月回首梦毘陵  

灵川寄怀  

性拙嗟无侣交深赖有君襟期珠海月去住桂山云黄屋匡扶切苍生轸念勤灵川烟雨里忧乐梦希文  

兴安道中  

放浪沧洲客迟回桂水春密云虚碍马芳草逺随人野濶啼莺树山多佩犊民戍歌愁听汝荒服几时新  

游南山　　　　　　　　　　　刘　节  

故事兰亭旧游踪石洞新神工开混沌地轴耸嶙峋云防千山雨花明万树春探竒因吊古都属咏归人  

鼓架浮晴　　　　　　　　　　张　宪  

三峰如鼎峙一井碧涟时翠色晴方好红妆雨亦竒不闻传漏鼔惟可豁愁眉僻性耽泉石徃来无定期  

乌蛮滩上晓发　　　　　　　　向　锦  

威武神祠下钟残曙色分疎帘透初日危岭堕秋云江满滩声穏风高鹤泪闻身为万里客独徃更谁羣  

酬袁永之【`书自阳朔寄来`】　　　　　　　杨　慎  

书到滇隂日封题阳朔春同心虽异县未面已通神骏发高岑后鸿裁寿新【`永之近着皇明献实`】伊予嗟暮耋颙子掞天宸  

太平学舍八首　　　　　　　　张　岳  

吾道江河水文章奎壁精寒光无楚越清润足缾絶徼兵戈少青衿弦诵鸣新秋占气应产紫芝荣空城抱静碧太宇逼青葱谁谓经无用人知圣可同三千压戎马万丈吐霓虹所志谅能逺殷勤戒篆虫陈良称楚璧姜相擅南金文物动千古风流越在今洞犀箭砺镞习羽鹘低林莫遣流光迈负君头上簪声教千年运春秋一亩宫明禋荐绿藻遗响拂丝桐地逺人多朴中孚物自融乗桴非有托兹意郁冲冲文豹能藏霖翠毛亦自珍如何寒潭水翻翳后车尘经纬精微在步趋礼法陈前贤心最苦直指竟非真迂濶元吾道旴睢是吏师谁能朱墨暇更理鸢鱼辞春雨满芸阁天声防岛夷岂无分竹者感叹良在兹春秋讥猾夏秦汉事边功攘斥非无术微言自不同圣心堙反袂霸气漫隮蝀振防首遐轨多岐幸勿讧徃嵗谬文柄抡材上泽宫迂疎成汛爱弃逐任飘蓬舟楫一身逺关河万里通重来多旧意朗咏舞雩风  

和可斋凭祥途中即事  

昨晩犹孤棹今朝独木桥千峰旌斾逺万里鬓容消归鸟入云定残花过雨飘交南消息近客意自潇潇  

和可斋饮驻仙亭  

亭隂青翠篠树影摇青枫偶此殊方会翛然满槛风棊敲静夜子月挂下弓不为流连饮天涯任转蓬  

罗丛岩　　　　　　　　　　　王　清  

凿破金鳌背虚明一窍通洞天尘世外楼阁画图中水冷猿啼月山空鹤泪风闲来足觞咏不必叹途穷  

青山废寺览古　　　　　　　　陈　瑾  

石壁题名遍云封古磴斜蜂衔争嫩蕊鹿卧借寒花水碓犹舂雪松房半宿霞岩前僧定处占作野人家  

龙江舟中感赋  

石尽江流缓舟行片月随村舂茅店急野径竹房攲腰折缘何事橐垂不自知琴中山水意差可对钟期  

白鹤山　　　　　　　　　　　莫　鲁  

峻嶒迎羽翰顾影萃山灵竒骨孤峰瘦霜毫絶顶轻九臯风欲静午夜月犹明千载悬归思栖迟若有情  

送田啓东都帅广西　　　　　　孙　堪  

迢迢之象郡望望隔燕云暂展图南翼真空冀北羣胸藏龙虎略劒拂斗牛文万古留铜柱相期早防勲  

赴梧诸寅饯别阻风夜泊　　　　屠　侨  

别筵才十里潮落海珠宫欲挽无高岸相持有逆风苍茫孤夜泊想念一樽同新问交州道山川五岭中  

昭州道中二首　　　　　　　　潘　恩  

舟移桂岭外人泊暮江濆百越炎蒸地千山虎豹羣虚明涵洞月狼籍防溪云何处征歌发愁予不可闻干旌从逺道忠信涉危湍猿挂苍梧晓鼍鸣白日寒江山怜独客簪笏笑微官无奈归与兴裁诗强自寛  

过伏波祠二首  

伊余来絶徼至此伏波祠石转滩声急峰围日色迟乌嵓云正绕青草瘴应悲北望天门阻南征羽翼垂晓月谢云林槎江深百寻泉飞春作雨瘴逺昼生隂理棹艰超越乗流叹滞淫怀兹靡盬赋复恻武溪吟  

三洲嵓次韩襄毅  

虚无分地窍融结妙天工玊笋悬云上丹鳞起洞中神钲鸣石细灵鼓震波洪缑氏山头鹤飘飘下碧空十二月重至浔州复值立春日桃李竞开  

浔水重来地还逢烂熳春桃花频送客瘴岭未归人兴逐苍云尽愁将白发新故园松菊冷吾爱若为邻  

象矶  

危滩延竹缆铦石瞰虚舟雾气晴还湿岚光午未收悲歌怜独徃指顾忆同俦镇日如相约双来水畔鸥  

过检篙滩答金之乗佥宪二首  

巨灵蹠高掌激羽泻危滩谁谓乗流意将无行路难凄凉五岭道惆怅一枝安况复逢迟暮那堪草色丹峻峡缘崖尽轻鳬引浪长蛟龙乱云雾山水动文章目极芳华歇愁经晩桂香烦君慰寂寞琬琰照江乡  

送丘止山之任柳城  

高才淹枳棘出宰叹蹉跎鳯岭双鳬去龙江一鴈过宦游致身逺文翰取名多知尔弹琴睱流传白云歌  

寄寄亭二首  

劳劳江海梦寄寄水云亭菰米浮波白萸房着子青光隂嗟过客踪迹信飘萍独坐秋风里焚香入杳防假息风尘外无论日月徂笋穿邻地竹树借晩巢乌寓目花三径凭虚酒一壶浮名那复道何处老濳夫  

道林寺次之乗韵  

卓锡当山麓招提控水东我来聊偃息尘去悟真空鹤踏珠花灿龙翻贝叶红蒲团焚柏子香引隔帘风  

登思恩筹边楼　　　　　　　　呉　赴  

高压郡西珹筹边不浪名江山三面敌鸡犬几家声败堞烟中静危桥竹外明公余一登眺触处尽诗情  

送人谪全湘　　　　　　　　　袁　袠  

百粤文身俗华风近若何沅湘秋鴈少岭峤夜猿多访古过铜柱怀贤吊汨罗南中饶瘴疠去矣慎风波  

虞山别藩臬诸寅长三首  

桂岭不可见虞祠聊暂留肠因去国断泪以别知流柳绿迷征骑山青隠戍楼异时怀此地应向梦中游祖道空相送骊歌不可闻自缘忧病骨非敢负明君官路清朝雨江帆杳暮云依依更执手去住惜离羣疏傅尝辞绶梅公亦挂冠高风今已逺直道古来难笠泽莼堪茹柴桑菊可餐人生各有志何用恋微官  

自柳至平乐书所见五首  

象郡极萧条宾州颇沃饶趂虚多丑女互市半良猺箬裹槟榔贵花妆茉莉娇輶轩叨使者异俗采风谣邕管真堪赋江南恐不如橘奴金弹密茘子水晶虚海错羞方物山蕉入野蔬无论宝玉贱鱼米自宜居藤峡韩丞绩昆仑狄帅功左江仍略定八寨未全通舞劒狼家健弯弧逹舍雄卢苏谁养寇何事枉姚公郁白方言似浔梧瘴气赊蚺蛇晴挂树射蜮昼含沙屋覆湘君竹山红蜀帝花夷坚收未尽博物待张华昭平滩险恶最险是龙头药弩弦齐彀铜刀鞘屡抽红巾翻把隘白昼竞钩舟傥得山韩将狐羣岂足忧  

谒刘贤良祠  

高树临流水空庭澹夕阳万言翻下第三黜竟投荒事业存青史英灵俨白杨古来称屈者不独一贤良  

谒柳词  

罗地非昔日柳庙亦荒頺秋草重门闭寒花独树开文章真命世今古孰怜才猿鹤如相诉松风晩更哀  

宾州逢马侍御君卿  

同作炎荒客嗟君未赐环丹心恋北阙白首老南蛮嵗月杯中酒田园洛下山圣朝无弃物早召贾生还  

乌蛮滩  

滩説乌蛮险今来异昔闻江流清似镜山瘴白于云铜柱瞻遗烈丛祠表懋勲伏波如可作谈笑扫妖氛  

苍梧作  

气候南荒异苍梧湿更饶山云晴忽雨江雾夜连朝病与炎俱剧愁随瘴不消故乡那可望桂岭已迢迢  

昭潭见雪  

五岭传无雪三冬喜见花霰喧牕竹响絮卷朔风斜腊已辞梅萼春先报柳芽谁怜僵卧者犹自滞天涯  
