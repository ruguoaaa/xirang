---
title: 第3部分
index: true
icon: editor
order: 3
category:
  - 诗藏
  - 诗集
  - 粤西诗载
  - 粤西文载
  - 粤西丛载
tag:
  - 钦定四库全书
  - 集部八
  - 总集类
  - 汪森
  - 清
---

## 粤西诗载卷二十一  

桂林府通判汪森编  

五言絶句  

送谭八之桂林　　　　　　　【`唐`】王昌龄  

客心仍在楚江馆复临湘别意猿鸟外天寒桂水长  

峨山　　　　　　　　　　　　栁宗元  

荒山秋日午独上意悠悠如何望郷处西北是融州桂州北望秦驿手开竹径至钓矶留待徐容州  

幽径为谁开美人城北来王程傥余暇一上子陵台  

鬼门关　　　　　　　　　　　李徳裕  

一去一万里千知千不还崖州在何处生度鬼门关  

题寳积山　　　　　　　　　　元　晦  

石静如开镜山高若耸莲笋竿抽玉管花蔓缀金钿  

桂州经佳人故居　　　　　　　李羣玉  

桂水依旧緑佳人今不还祗应随暮雨飞入九疑山  

送友人之桂林　　　　　　　　李　频  

君居桂林下日伐桂林炊何事东台树年年待一枝  

容州回一首送陆三　　　　　　戴叔伦  

西南积水逺老病喜生归此地故人别空余泪满衣  

连理荔枝　　　　　　　　　【`宋`】宋神宗  

大理丞梁世基横州人宅生连理荔枝  

横浦江南岸梁家间世贤一株连理木五月荔枝天  

沦漪阁　　　　　　　　　　　陶　弼  

谈笑沦漪阁藤花竹叶间易醒江上酒难画雨中山  

屏障山  

名山爱阳朔平陆逼峯峦郡境尖中折人家缺处安  

丹灶山  

羽客朝元地遗坛古树中炼成丹灶在骑去鹤巢空  

藤江　　　　　　　　　　　　苏　轼  

系舟藤城下弄月镡江滨江月夜夜好云山朝朝新  

光华亭　　　　　　　　　　　秦　观  

霞通海天曙月来东山白共是凭栏人谁足当秋色  

七星山　　　　　　　　　　　张孝祥  

朝游七星岩暮上千山观东西两竒絶势略岭海半  

揭帝塘  

山月半池白水风终夜凉蛙声作鼓吹荷芰制衣裳  

北牖洞　　　　　　　　　　　吕愿中  

南窻聊寄傲北牖有凉风岩洞幽深处结茅容老翁  

濯缨亭　　　　　　　　　　　折彦质  

澄练正萦槛高屏近拥门偏宜云惨淡更好月黄昏  

平南濯缨亭　　　　　　　　　张　栻  

芙蓉岂不好濯濯清涟漪采之不盈把惆怅暮忘饥  

七里店口占　　　　　　　　　范成大  

分手暮江寒徘徊立马看寻常相见易倍觉别离难  

题静江　　　　　　　　　　　陈　藻  

桂林多洞府疑是馆羣仙四野皆平地千峰直上天  

题西山　　　　　　　　　　　李曾伯  

看我登峰顶谁将荆棘披路从林外入洞向水中竒  

鹊一首　　　　　　　　　　　刘克庄  

久不闻乌鹊朝来噪不休殊乡无喜事应为买归舟  

白石山　　　　　　　　　　　叶原贺  

云梯连石磴香树锁松关林壑疑无路神仙别有山  

浔州寒亭　　　　　　　　　　姚嗣宗  

井邑倦炎酷西岩境独清人皆有凉意亭遂得寒名  

桂水五千里二首　　　　　　【`元`】杨维祯  

桂水五千里潇湘雨气空衡山七十二望见女英峰桂水五千里南风大府开象王新贡入鲛女送珠来  

流杯桥　　　　　　　　　　　余　观  

曲水分山隂舆梁胜溱洧一脉见高风驷马安足取  

注玉泉  

云蒸昆山液月浸蓝田英临风咽沆瀣满腹珠玑鸣  

桂山泉  

寒蟾窥玉甃老兎遗香酥化为银河水一沃炎海枯  

藤江　　　　　　　　　　　【`明`】富　礼  

泊舟沧江滨天气喜高旷化劒已成龙桃李涌春涨  

北流舟上怀故人　　　　　　　黄　福  

昨酬东岸酒今泛北流船回首泸江逺令人思惘然  

过苍梧  

一棹抵苍梧西山日欲晡鱼羮催仆啜蛇酒入城沽  

送人回广西  

海口春光早沙头栁色新满斟交阯酒逺送桂林人  

南山秋色　　　　　　　　　　孔　镛  

悠然见南山逺含秋色爽谁拨白云开芙蓉清万丈  

勾漏丹砂  

葛洪仙已去谁更识丹砂洞门春寂寂开遍碧桃花  

云凌斑竹  

云凌竹防痕岂是玉环泪君不见潇湘斑斑同一类  

濯缨石  

晚上濯缨亭泉石供吟眺不闻孺子歌日落鱼收钓  

采桑化石  

桑女徒自伤化作青青石云鬟懒不梳长向江边立  

书台朗诵  

渔郎闻读书声落烟波里日出不见人芳名遗古史  

负薪登仙  

二子樵都峤一啸闻碧落不意半落梅乃是万年药  

钟鬭龙潭  

一勺水之多钟龙何角力我来觅仙踪潭空漾清碧  

仙李洞  

洞门栖彩霞晚晴朝作雨我欲饱餐之长生能有几游湘山寺小诗书遗寺僧觉静　　蒋　冕  

孤塔望中青钟声隔烟树朝暮见云飞不见云归处【`寺有庵名云归`】  

何处来笙竽风自松林过老禅寂无闻日午犹高卧山色自古今鸟声时上下我来豁尘襟恍疑在图画杖藜叩禅扉来坐松下石嚣寂已两忘何苦分心迹自白石先垄扫松游龙隐岩书五小诗刻石上  

罗水绕岩前西来却东去从古至如今昼夜流不住谢却软红尘踏此烟霞路山灵莫笑人我已来两度年年拜先垄路出石燕冈不知咫尺地幽境此中藏【`石燕冈去嵓仅数十歩`】  

幽胜在路傍徃来懵不识牧叟与樵夫眠坐如衽席樵牧日在山可识山中趣欲覔尘外踪往哉随杖履  

送张吉迁梧州守二首　　　　　陈献章  

甲兵满一船江门来访别赠君欲何言笑把梅花折少年恣行游老病徒拘缀送君今夜心还到苍梧别  

送李子长往梧州谒张太守二首  

春棹去江门泝流焉汲汲防笔烟外山归来看懐集不闻端别驾敬士如子长问道苍梧下登歌刺史堂  

全州引路松三首　　　　　　　鲁　铎  

万松官道傍莫知所从始吁嗟松上鹤阅人亦多矣我欲抚长松前驱忽相警自笑乗槎游亦解杀风景终日听松风彷佛连天浪却疑奉使身真坐浮槎上  

又以偶来松树下为韵五首  

平生爱松风耳中不常有于今终日听清缘谅非偶我欲哦松下官程苦见催幸闻归去路还向此中来常常多异梦矫矫见羣龙岁晩谁原破全州引路松国初章太守手泽尚如故道傍十万松个个甘棠树我有读书台宜冬不宜夏缩地如可传安此虬枝下  

临桂道中渔者  

危滩若奔雷江鱼正贪上顺水飞渔船斜下拦江网  

千秋峡阻风  

无风还觉风有风安可过况当大风时自分终日坐  

府江舟中四首  

急雨翻盆下危滩倒海来篙师须戮力虎穴正堪猜花底琼泉落云中碧树交祗疑仙所宅谁遣贼为巢滩从雷劈过胆落骨还惊浪打船上真成动地声野堡明弓刀风船激笳鼔畏涂不成眠更听江边雨  

永淳县  

孤城倚江山居然擅清爽瘴乡眼初明肩舆雨中上  

妳子山  

千秋峡口山宛然露双乳却怪山中云白衣在何许  

广西风土四首　　　　　　　　徐　问  

北风施顽隂风急便成雨月无三日晴蜗牛上台庑山石不出云岩空树根贴未知秋去时春风下黄叶青草瘴连天夷獠窥断口尽日不逢人孤军避还守山上结茅庐山下旧沟洫农人不在田猺人且耕植  

全州道中　　　　　　　　　　严　嵩  

梅花千树雪松叶万溪云湘源行日日頼尔洒尘氛  

苍梧即事　　　　　　　　　　徐　棻  

山色连苍汉江流绕郡城往来横渡口强半广州声出郭无车马扶桡有女郎已看浮桂水犹指渡浔阳经行七百里凭聎万千山不信他郷逺才过双树间当杯酣寄酒汲井漱氷泉咫尺违勾漏空令懐稚川旌旗沿岸出薏苡逐车来矍铄铜船将营荒半草莱诛茅临水曲编竹住溪流歌舞春城暮烟花自一州舟车头防少泉货尾衔归关吏无多事看山到落晖一水狂奔马三江不辨牛寒涛六七月半没系龙洲残栋烟犹紫頽垣烬尚封相逢悲烂额愁对祝融峰扼险开雄镇当关借重臣几番貔虎士更戍往还频乱竹斑凝砌疎梧翠满庭月明湘水上谁起帝妃灵地僻乌啼树庭空吏放衙西河言偃室惟种碧桃花  

兴安陡江口号　　　　　　　　顾　璘  

江擘山头出舟骑石背行问君縁个事辛苦作南征  

湘山杂诗  

古塔境  

古塔已千载白骨为黄金寒灯耿不灭照见西来心  

云归庵  

松林有茅宇白云还往来山僧爱云好柴门夜长开  

飞来石  

谁骑苍鸾来啄破苔花碧经年不归去化作山头石  

甲亭  

不信湘中好江山天下稀如何万里客终岁澹忘归  

卓锡泉  

老禅卓锡处石上泉犹清红尘不相染唯有苍苔生  

玉虹泉  

一条寒泉色迤穿石下秋雨何处晴犹余白虹挂  

法华泉  

寂寂空山深荒泉四时冷惟余月明夜山猿弄孤影  

通洞  

下窥杳无极仰视白日微山人把火入照见石燕飞  

狮岩  

绿草断行迹鍧然石门开分明洞天里不遇仙人回  

露胜亭  

高亭行处尽逺岫望中微日月开禅观云霞防客衣  

归自灌阳望湘山口占  

十日别湘山见如故人面何况石头城是侬旧郷县  

寄顾全州　　　　　　　　　　陈　沂  

曲浦湘云暮幽篁楚雨秋愁心寄鸿雁烦尔过衡州  

凌山驿次湛内翰四首　　　　　潘希曾  

隂雨忽开霁江云散晓霞日升林影动一径见山家喜树晴光艶澄江春水深渔翁坐晒网顾妇作蛮音风日春来好江村蔼众芳檐暄嬉妇子陇夕下牛羊南裔行将尽荒村仅自存萧条村里驿日午不开门  

兴安道中见杜鹃花有感　　　　袁　袠  

杜鹃啼已老杜鹃花尚开昔从此山去今见此花回  

登月华洞寄藩臬诸公  

晨登月华洞洞口云微微桂岭杳何处孤心云共飞  

平乐舟中　　　　　　　　　　方静  

羽扇难挥暑素衣行欲缁如何桂岭表日挂云帆为  

大龙潭　　　　　　　　　　　张　翀  

山下清泉出人间白发来闲云如可卧何必问蓬莱隐山有六洞毎洞名皆唐人书所题徧造其下为  

赋五字絶句六首　　　　　　　　张鸣凤朝阳  

六洞尽玲珑栖真定在东晨光将紫气还绕白阳翁  

白雀  

瑞羽去已久深岩名不灭遥思千载人风素何高洁  

嘉莲  

岩潭廻合处可望不可入欲摘同心花傍崖长伫立  

夕阳  

烟际度归樵明灭不可辨返照射西岩潭光映东巘  

南华  

昔人此采莲今日此栽稻踌躇桑海间笑问南华老  

北牖  

岩偏驻日石榻但眠云圣世辞家隐何惭巢许羣同张羽王晩酌漓山盘石上　　　俞安期  

小饮坐磐石石气夕复昏渔灯照江水见我石上樽  

刘仙岩十咏为张质卿赋【`并序`】  

刘仙岩仙人刘仲逺所居抵山之半入户旋返而上登者为升真洞仲逺链真冲举咸在兹焉左下有坪质卿因故址搆阁曰通明为上帝行在又左考室曰栩栩半嵌岩中中设几榻以供燕寝又左由别道上曰穿云岩又左为仙迹岩足迹宛然趾轮可辨传谓仲逺所示出岩稍左有石方平径五笏余可设弈具曰弈石下临絶壑斵石阑之又上而左有石高出下削上寛曰凌风台又左行鸟道数十百趾三峰特上峙如鼎足中有土坪搆阁曰山鼎北有一阙下瞩南谿延眺城郭比出羣山篸防竝列复折而右履巑岏门数十百趾有石突出亭冠其颠曰县居复右行数十百趾左右折而上最高得石坪类若九成入二十余笏横亘数十笏背负絶巘下临升真南出诸峰举伏趾下度可搆楼十二楹质卿欣然将有事焉豫名日中天楼异日待安期羡门之属同为游处之所命余各赋短篇纪之总得十首  

升真洞  

石关磬折登仙客链形处北户吐烟飚时为上征驭  

通明阁  

丹阁拟绛晨窿穹挂岩际羽卫蔽山来月中下羣帝  

栩栩室  

丈石岩之阿髙眠我忘汝仙仙梦里身微风自飞举  

穿云岩  

岩行穿白云岩卧借白云到来岩下客即是云中君  

仙迹岩  

刘仙住岩下足迹留石间谅非斧斤力不类潘吾山  

弈石  

石面五笏平恰称围棊坐误敎傍立人樵柯烂几个  

凌风台  

凌竞百尺台近瞰仙灵宅恒虑逐风移人指飞来石  

山鼎阁  

三峰列作丛孤阁出其里奚待燔名香烟华日浮紫  

县居  

翘然石上居宛尔空中现高接绛霄丛下捧苍云片  

中天楼  

天半缀飞楼应如化宫化毎好居人龙鸾息骖驾  

桂林岩洞杂咏  

昔人谓桂林山水甲天下非以岩洞胜乎岁甲午余度岭日与桂人士游宴江山其峭壁削成鋭峰攒列固云竒矣然有山俱石有石俱空一山之间至函数洞或辟山巅或次水际或突窍幽廻或髙敞朗彻瑶浆葩石竖立倒县罔不骇目悚神恍惚若幻凡此数十计咸又彚列郭以内外不数里间葢桂若岩洞之薮信宇内不复更有也窃以游宴有咏仅举其概而岩洞诡异岂遑备陈乃取诸洞夙被名称者各作小引缀以短章至有被名称而足迹未至足迹既至而蔑有名称与夫被名称而非娴雅及别有专咏者咸不及已  

水月洞  

漓山东北如石梁跨江门出水上阳江合漓水南去分贯洞中  

洞户引江流南下清弥弥月过影孤沉潜虬抱珠起  

雉岩  

雉山欲翔岩启北麓石门屈曲入复数丈出登髙台漓水当臆  

雉举山形髙蛇蟠岩径曲临台见春江百折岩扄绿  

风洞  

洞腹深广如橐籥然积气噫风时出其户当之震悚竖发粟肌  

深窦贯隂崖寒飚生不絶县泉石罅垂炎月吹成雪  

冷水岩  

石门低压碧涧中横直渡飞梁壁窦更下过此虚旷北逹栖霞  

屏风岩  

两壁莹洁如琉璃屏钟乳森然神雕鬼琢  

空岩多寒风壁列如屏曲苔石纷倒垂琉璃掩苍玉  

玩珠岩  

岩嵌洑波扄垂石柱室有石纹宛然二龙圆晕如珠适直所向  

石柱支岩门珠晕嵌岩室竞攫两蛟龙疑向廻波出  

韶音洞  

舜山之麓石穴虚明北牖爰临清江来绕水石发响日奏箫韶  

石牖次江潭琮琤发灵异水乐谐古音率舞鱼龙至  

华景洞  

髙扉广厦榱柱交加文绿涂金绚烂惊目  

石扇划烟堂四壁涂青翠葩乳拥华榱翻成佳丽地  

岩  

石关北向阳曜寡临井玉池昏莫可测  

舍舟南谿南穿岩北山北白石夜微明井昼深黒  

白龙洞  

上高下广石室防深凝乳延贯其上若蜕龙骨  

曲折叩清寒风雨藏灵窟白石结瑶浆具如龙首骨  

隐山六洞诗【`有序`】  

在昔诸洞得水增观西湖既陆洞壑亦枯往侈名称未厌余意既读韦呉二记想其湖池台榭之盛葢不胜陵迁谷变之慨焉  

朝阳洞  

云窦玲珑开石浆涓滴洒晚来含日华垂垂雨犹下  

南华洞  

石室山之阳灵泉湛湛挹寒气动飒然时有薰风入  

夕阳洞  

石窟呺然深风出濯烟雾西林返照来凉隂纳疎树  

北牖洞  

乱石骋瑰姿隂霞结深翳凉风留醉眠自奬羲皇世  

白雀洞  

昔人献神雀洞名适见取皜皜仙防飞犹疑下霜羽  

嘉莲洞  

灵洞被嘉称神膏效其诡倒缀紫芙蓉同心复骈蕊  

舟行自桂林至昭州杂述六首  

日出江雾低苍凉泛江水岸岸人趂墟滩滩渔入市深潭夹峻壁白日青湍多波心浮沫动下识游犀过拔地复刺天千山若羽簉何山非石峰何峰无岩窦大山如鹏骞小山如鹫舞孤峰斜奋头连峰曲张羽怪姿更万端异形尽羣变纷纷最好山多阳朔县三百六十滩悬沫飞如撒晩计晨发初已过一百八  

罗丛岩　　　　　　　　　　　陈　中  

矗矗山光映团团树影重断猿啼午夜孤鹤唳秋风  

浔江　　　　　　　　　　　　刘长吾  

秋风黄叶树夜月白苹花古渡经行少平郊入望赊  

氷井寺　　　　　　　　　　　苏　濬  

云色倚层层斜阳对老僧相看无限意惟有玉壶氷  

铜鼔  

莫辨雌雄色犹闻风雨声年年春草緑何处伏波营六言  

宁浦书六首　　　　　　　　【`宋`】秦　观  

挥汗读书不已人皆怪我何求我岂更求荣达日长聊以消忧  

鱼稻有如淮右溪山宛类江南自是迁臣多病非干此地烟岚  

南土四时尽热愁人日夜俱长安得此身作石一齐忘了家郷  

洛邑太师奄谢龙川仆射云亡他日岿然独在不知谁似灵光  

身与杖藜为二对月和景成三骨肉未知消息人生到此何堪  

寒暑更三十同归灭尽无疑纵复玉关生入何殊死葬邉陲  

龙隐岩　　　　　　　　　　　方信孺  

曾榜武夷九曲何如桂岭七星水石小容螭【`阙`】烟云长带龙腥  

次韵景云苍梧往复杂诗六首　【`明`】陈献章  

崖收矮日寂淡江带翠烟轻浮来往扁舟闲转悦城古木槎头  

白日村前布狗黄茅山里钩辀诗人吟偏适意估客歌为消愁  

朝辞白土低岸晩泊和尚髙冈樵唱云边细路渔家石角轻航  

云木幽疑絶境江流东见通津苍梧逺寻仙侣端溪颇恨情人  

天地安排蓑笠江湖放浪渔船或者天随是我斜风细雨前川  

学得脱胎换骨何须东走西奔宇宙滞形骸内未免恋恋儿孙  

拜栁山先垅后坐率性堂志感　　蒋　冕  

五十年前此地先君擕我登临今日重来感恸绕坟松桧成林  

昔我先君葬日四山风雨凄迷彻夜燐光遍地不分逺近髙低【`我先君葬栁山寸月亭右葬之夕大风雨不止自山至城北门外遍地皆燐其光煜煜然青也不知何异冕官春坊时尝因郊斋宿东朝房偶与馆长圭峰罗公谈及圭峰谓其邑栢崖大宗伯先世葬其曾祖亦有此异葢吉徴也`】  

漓江口田家  

查卧横侵汲道崖倾半没枫潭落日射鱼矶上闲时种豆山南  

## 粤西诗载卷二十二  

桂林府通判汪森编  

七言絶句  

登逍遥楼　　　　　　　　　【`唐`】宋之问  

逍遥楼上望乡闗緑水澄云雾间北去衡阳二千里无因雁足系书还  

栁州暑中作　　　　　　　　　柳宗元  

南州溽暑醉如酒凭几独眠开北牖日午睡觉无余声山童隔竹敲茶臼  

酬浩初上人欲登仙人山见贻  

珠树玲珑隔翠微病来方外事多违仙山不属分符客一任凌空锡杖飞  

雨中赠仙人山贾山人  

寒江夜雨声潺潺晓云遮尽仙人山遥知豹在深处下笑羁绊泥涂间  

柳州二月榕叶落尽偶题  

宦情羇思共凄凄春半如秋意转迷山城过雨百花尽榕叶满庭鸎乱啼  

柳州寄京中亲故  

林邑山连瘴海秋牂牁水向郡前流劳君远问龙城地正北三千到锦州  

曹侍御过象县见寄  

破额山前碧玉流骚人遥驻木兰舟春风无限潇湘意欲采苹花不自由  

湘中酬张十一功曹　　　　　　韩　愈  

休垂絶徼千行泪共泛清湘一叶舟今日岭猿兼越鸟可怜同听不知愁  

蛮中　　　　　　　　　　　　张　籍  

铜柱南边毒草春行人几日到金麟玉环穿耳谁家女自抱琵琶迎海神  

瘴水蛮江入洞流人家多住竹棚头青山海上无城郭惟见松排出象州  

送梧州王使君  

楚江亭上秋风起看发苍梧太守船千里同行从此别相逢又隔几多年  

桂江中题香顶台　　　　　　　刘言史  

岧岧香积凌空翠天上名花落幽地老僧相对竟无言山鸟却呼诸佛字  

桂江逢王使君旅榇归  

故人丹旐出南威少妇随丧哭渐归遥想北源新垅上日光寒浅水松稀  

独秀山　　　　　　　　　　　张　固  

孤峯不与众山俦直入青云势未休防得乾坤融结意擎天一柱在南州  

桂州口号　　　　　　　　　　戎　昱  

画角三声动客愁晓霜如雪覆江楼谁道桂林风景暖到来重着早貂裘  

留别南溪　　　　　　　　　　李　渤  

长叹春泉去不回我今此去更难来欲知别后留情处手种岩花次第开  

如云不厌苍梧逺似鴈逢春又北归惟有隠山溪上月年年相望两依依  

宿灌阳县　　　　　　　　　　戴叔伦  

十月江边芦叶飞灌阳滩冷上舟迟今朝未遇高风便还与沙鸥宿水湄  

寄桂帅　　　　　　　　　　　刘宗  

碧幢仁施合洪钧桂树林前倍得春莫恋此时好风景磻溪不是钓鱼人  

寄阳朔友人　　　　　　　　　曹　邺  

桂林虽产千株桂未解当天影日开我到月中收得种为君移向故园栽  

老圃堂  

邵平地接吾庐谷雨干时手自锄昨日春风欺不在就牀吹落读残书  

西郎山  

西郎何事面西方欲防东郎隔大江自古明良时一遇东郎未防恨斜阳  

东郎山  

东郎矻立向东方翘首朝朝太阳一片丹心存万古谁云坐处是遐荒  

广福岩  

天地以来自融结方广高深无丈尺书言不尽画难成留与人间作竒特  

东洲  

江城隔水是东洲浑是金鳌水上浮万顷頺波分泻去一洲千古砥中流  

寄桂府杨中丞　　　　　　　　赵　嘏  

遥闻桂水绕城隅城上江山满画图为问訾家洲上月清秋拟许醉狂无  

訾洲宴游　　　　　　　　　　杨汉公  

桂林云物昼漫漫雨里花开雨里残惟有今朝好风景樱桃含笑柳眉攒  

訾家洲　　　　　　　　　　　欧阳賔  

旧业分明桂水头人归业尽水空流春风日暮江头立不见渔人有钓舟  

陶潜彭泽五株栁潘岳河阳一县花两处争如阳朔好碧莲峯里住人家  

题华岩洞石壁　　　　　　　　无名氏  

岩前流水无人渡洞口碧桃花自开东望蓬莱三万里等闲归去等闲来  

送人之苍梧　　　　　　　　【`宋`】林　逋  

侧身南望但依依片蓆乗风去似飞莫谓苍梧在天末帝乡看逐白云归  

过严闗有感　　　　　　　　　李师中  

大抵孤忠报国难古今共是一长叹玉闗还路春无緑定逺归来鬓已班  

四年岭外得生还自顾无功但愧顔欲识君恩至深处严闗便是玉门闗  

留题龙隐岩  

轩冕傥来仍假借功名难立更因循非才不系苍生望收取林泉自在身  

赠韩迥  

未衰前已得悬车骨立清风八十余松竹最宜贫宅舍江山偏照白髭须  

栖霞洞　　　　　　　　　　　孙　抗  

寛逾城阙峻瑶魁万壑吟风四壁苔不独云霞可招隐溪流长送落花来  

寒山　　　　　　　　　　　　余　靖  

空翠纷纷冷不流风云长是防灵湫山神鞭起龙行雨散作炎州六月秋  

谢邕倅王寺丞惠韩柳碑文  

南方异产足珠珍薏苡兴防不忍闻一见知君清白莭箧中惟贮色丝文  

思栁亭　　　　　　　　　　　陶　弼  

罗池刺史寡尘缘画防墙头筑望仙黄鹤与谁同一去碧桃无主又千年  

桂林  

青罗江水碧连山城在山光水色间莫道宜人惟桂郡骖鸾客至只思还  

题顺应庙  

白崖山下古松青暂卷牙旗谒庙灵见说昆仑闗北畔曽将草木作人形  

荔浦莫鎁闗  

三任边州六往还此时才入莫鎁闗访僧莫道无闲事手指青山口问山  

邕州  

南极诸蛮傲典刑斗门时复见飞星君王仁恕将军老五十溪州六万丁  

邕州城  

夜半孤城百尺台乱虫声里一尊开忧边日绕南云下恋阙心随北斗回  

郁林鼔角楼  

去嵗同登画角城诸蛮未灭夜谈兵五更将吏知人意吹作梅花塞外声  

寄郁林郡守姚道【`阙`】  

越裳济海喜天田五叶戈船不渡兵尧舜逺方皆乐国汉唐诸将本书生  

柑子堂  

子厚才名甲有唐谪官分得荔支香罗池水尽黄柑死独有空碑在画堂  

灵岩  

溪僧过此説山公游遍真仙洞府中乳石崖边得灵草可能封裹寄衰翁  

仙影山  

月带星冠映碧虚逺看虽有近还无瑶池玉女双双过遗下羣仙聚饮图  

安城即事二首  

往嵗传闻南诏檄近时方筑伏波城安城太守知边计菡萏花中阅水兵  

金鼓声防剑防收使君回上雅歌楼樽前一阕清商曲销尽穷边万里愁  

送沈生昆弟随侍之博白四絶句　张方平  

炎方景象异中原海气昏昏杂瘴烟今日遐荒成雅俗薰风南播自妫弦  

不须南浦怀消黯好过西山访隠沦比到岭时应近腊相思可寄一枝春  

东连海道彻扶桑北望神臯斗柄旁两处音尘杳难接征鸿嵗只到衡阳  

夕阳疎苇暮江湄秋色萧萧动客思自恃严君领州去岂同骚客梦边时  

畅岩怀古　　　　　　　　　　姚嗣宗  

寒谷长留九秋气畅岩别是一壶天清风不动名犹在还继宣尼出圣贤  

吴容州仲一挽词　　　　　　　蔡　襄  

竹屋绳桥自有村半山箫笛不堪闻碑前更问何年月为借容州旧使君  

过桂州　　　　　　　　　　　黄庭坚  

桂岭环城如雁宕平地苍山忽嵯峨李成不生郭熈死柰此百嶂千峯何  

过全州访朱德父  

万里潇湘一故人白头亲老尚悬鹑环家但有千竿竹望月空耕一畆芹  

镡江即事  

闭门觅句陈无已对客挥毫秦少游正是不知温饱味西风吹泪古藤州  

滑石泉　　　　　　　　　　　邹　浩  

马头今日度严闗十九年前去复还惟有流泉声似旧凭防重聴响潺潺  

桂州紫极观主求亭名名曰转斗而示此句  

转降适斗藏初九上清宻语谁知有七星峯顶紫霞前占得辉光常不朽  

过雉山  

客睡当年记雉山杜鹃声切枕难安今朝归向山头过不见杜鹃空梦残  

苾蒭曽向定中观谓我南迁便可还过了三年方语騐聊将一笑谢禅闗  

画山  

几年密与画山邻今日归航驻水滨天亦有心酬我愿敛云收雾日光新  

三峯濶展映天长大巧由来未易量我欲移归殿前去万年千载对君王  

扫成屏障几千春洗雨吹风转更明应是天工醉时笔重重粉墨尚纵横  

阳朔路  

云里峰峦千万重中间一路与天通新阳已约为前导回我车轮朝帝宫  

斗米滩【`滩在桂州南六十里俗传古有僧自逺来者近桂人也舟泝滩不可上余粮一斗食之既尽乃登山望故乡化而为石至今絶顶有石如僧立之状`】  

粥饭都来一斗粮滩前吃了倍苍黄把如立作山头石何似急行归故乡  

捍门山  

扬子江头舟楫回海门山对润州开故乡归去六千里先入捍门山里来  

移居昭州  

广南东西四十州瘴疠莫与新昭侔我身多病亦多戹陛下仁同天地流  

日日闻人说桂州桂州朝夕遂经由自怜罪大当逾岭深荷皇恩不逺投  

忠孝从来不两全两无忠孝倍堪怜自新有路君恩重犹冀他时不愧天  

平乐来仙阁  

仙宫岭下来仙阁太守更名为我来来既有时归有日飘然从此御风回  

清华阁  

泉石清华世莫知萧然无是亦无非二年于此陪鸥鹭收得闲中勲业归  

道傍妇  

长插双钗低系裙手持青繖歩如云忽然退傍芭蕉立元是前头逢伯君【`昭妇谓伯公叔公为伯君叔君`】  

题义明定慧庵  

结草依山名定慧于此防心第一义鑪香深炷席帘垂老僧不见庵外事  

修仁茶  

味如橄榄久方回初苦终甘要得知不但炎荒能已疾擕归北地亦相宜  

岭南州县接湖南处处烹煎极口谈北苑春芽虽絶品不能消鬲御烟岚  

龙凤新团出帝家南人不顾自煎茶夜光明月真投暗怅望长安天一涯  

广南四时摄养括子【`元祐中知郁林州左朝散郎何与狷所撰印以施人人遵用之无不安泰`】  

仁者存心固不同四时括子广西东蒙恩归去虽无用留作韦戒我躬  

栩栩轩【`邻居王子正秀才求轩名为取庄子所谓栩栩者名之示以絶句`】  

不知觉梦不知忧物与心事事休此是道人真境界西家分得亦同游  

送择老赴桂州龙华防  

罪大投身瘴疠乡亲年老矣重难防龙华防上诸贤圣为爇精诚一炷香  

纪梦  

十二夜梦孙梦臣报予已有赐还之命后三日梦臣有简来云昨夜梦予遣人谕以得移信州岂偶然哉  

梦如符节自然合吉事有开期必先天地无私人主圣孤臣从此望归田  

风前火烈逢真玉雪后大寒见老松擕得此心归北去与君无处不相逢  

幽居不许穿云到寳阁仍防破晓登多少从来疑着处一齐分付打包僧  

留别龙城山主怀义  

阳朔千山复万山最深山处是松闗新诗吟罢无余事一片真心云共闲  

仙阁龙城一望间毎来过我不知还汀鸥犹集栏干外应怪从今气象闲  

好事如师岂易逢不辞趼足访行踪挥残麈尾知难再目断碧莲峯外峯  

青天无碍本来同休向江边动别容师似碧潭吾似月东西南北总相逢  

三车黄叶止儿啼一句何人妙得知今日为师重说破满轩风静月明时  

留别兴安唐叟元老推官  

天绘亭边三载梦石灰铺里一时情个中不是同参得胸次峥嵘何日平  

次韵和仁仲滑石铺泉轩  

长官心事古人前碧玉峯峦碧玉泉洗出北归烟瘴眼光明欣覩太平年  

假寐灵川报恩寺  

故人犹在驿亭边暂向云房借榻眠漏泄祖师多少意松声都到小前  

戏灵川令王洵仁仲  

长官贪着祖师禅有甚心情问我船一只逃归两只破谩凭江槛望灵川  

道阳朔山水尤竒絶旧传为天下第一非虚语也  

赋二絶　　　　　　　　　　李　纲  

溪山此地蔼佳名雨洗烟岚分外青却恨征鞍太匆遽无因一上万云亭  

赋诗曽送谪仙人垂老翻游到海滨梦幻去来何日了空将白眼看嶙峋  

山月驿闻子规次韵  

春枕梦回孤馆悄世故萦心愁不了山深夜闻子规啼残月满天未晓  

过北流县八里游勾漏观  

百里仙山气象雄参差峰岫翠成丛云骈鹤驭今何处丹灶依然洞穴中  

葛翁求令为丹砂今我来从海上槎秪恐山灵嫌俗驾未容归客卧烟霞  

羽人相导把霓旌窈窕松林露气清不用逢迎同贵客暂来花院聴棋声  

甑山　　　　　　　　　　　　郭祥正  

贺州城西丹甑山一亭遥插紫云间龙墀让防名犹在鹤驭临风去不还  

风洞　　　　　　　　　　　张孝祥  

山入乌蛮连越嶲天开斗野对珠宫应怜桂海长炎热乞与清凉万窍风  

古秦城  

堑山湮谷北防胡南筑坚城更逺图桂海氷天尘不动那知陇上有耕夫  

登七星岩  

魁杓歴歴控云岚地濶天虚万象涵不与天公管喉舌犹堪岳立镇湘南  

欣欣亭　　　　　　　　　　　王　巩  

清湘北郭崇冈路松竹年来定几围我亦临淮筑新宅与君万里对柴扉  

游刘道人岩　　　　　　　　　曹　辅  

故老能将旧事传仙翁踪迹尚依然方知物外壶中景隠隠烟霞有洞天  

古秦城  

海穷山尽尚南征髀肉消残只自惊回首长安八千里此中那得有秦城  

同欧阳晦夫邂逅游风洞  

一水羣峯翠若堆洞天终日鼔风雷毎怀絶境超然处却与幽人偶尔来  

江夏别鲁直送之宜州　　　　　潘大临  

翰墨精神全魏汉文章波澜似春秋可是中州着不得江南已逺更宜州  

试双井茶追忆山谷先生　　　　徐得之  

先生老作宜州鬼谁与一瓯同注汤至今捧着双井椀犹带是翁书传香  

贺州作【`政和间毛衷知贺州有惠政任满将归值方腊乱遂家焉`】  

毛　衷  

几年宦迹浪江湖到此功名心已无独上高楼翘首望江郎山下白云孤  

留题雉山　　　　　　　　　　尚用之  

座下闻经本至诚改头易面悟前身信知大道无难事一念真如雉化人  

题雉山院　　　　　　　　　　蔡　瑗  

白雉闻经向此山转身来伴老僧闲大都见善能开悟天上人间任往还  

伏波岩　　　　　　　　　　　宗道传  

铜柱威声凛百蛮肯贪稛载溷溪山无人为起文渊问端的珠还薏苡回  

和陶弼思柳亭韵　　　　　　　韦　旻  

白云靉靉结姻縁半夜镆鎁舞醉仙五百年来得书记罗洪溪畔浴沂年  

雉山　　　　　　　　　　　　章　岘  

晴溪几曲转澄湾朝憩龙岩晩雉山林叟野人休笑我平生所得是官闲  

刘仙岩和曹子方韵　　　　　　梁子美  

神仙灵异古今传穷理修真本自然遗址宛存疑谷口苍崖乔木耸青天  

元信自浔洲遣朋尊以明彻氷壶名酒作二十八  

言谢之　　　　　　　　　　郑刚中  

是翁明彻一尘无养就江心秋月孤自就相从杯酒里岂惟今日见氷壶  

全州尹氏观　　　　　　　　　折彦质  

当门悬泉一线白绕屋稻田千畆青未论茯苓能解垢且教月色满空庭  

全州尹氏观　　　　　　　　　邹埜夫  

不嫁当年似薄情一朝跨鹤上青防人间有女能如此羞杀天边织女星  

避地浔州　　　　　　　　　　曽　几  

鸡犬图书同一舸老夫荡浆儿扶柁浔江一系欲生根梦下湖南向江左  

龙隠岩　　　　　　　　　　　朱晞顔  

圣主龙飞已在天洞中犹有老龙眠便须尽吸西江水霈作商霖大有年  

韶音洞  

曽按薰天一方扫除民愠变清凉遗音凛凛犹闻耳不独当年味可忘  

滑石泉　　　　　　　　　　　胡舜陟  

奔走尘沙五十程泉声今夜响泠泠明朝画鼔催征骑不使行人仔细聴  

题静江府枕流亭  

平生壮志在燕然投老南征未息肩鼷防发机端可笑暂休戎马弄潺湲  

登七星山　　　　　　　　　　张　维  

列岫凌虚滃翠岚泷澄彻七星涵嵓瞻好向西湖着飞去何妨自岭南  

自乌石渡湘思去嵗与朱元晦林择之偕行讲论  

之乐赋此　　　　　　　　　　张　栻  

朝来一舸渡湘水山色横秋真可怜忽忆去年聮骑客沙边搔首意茫然  

韩廷玉筑亭于官舍之旁园中故多梅防有飞雪予因题其扁曰梅雪葢取少陵诗语而刘公贡父送刘长官掌广西机宜尝用此事有雪片梅花五岭春之句今廷玉适为此官于以名亭防  

其宜也亭边花木多吾弟定叟旧植故于首章及之  

城隂一径自深窈花木成行菊绕篱细说当时经始事梦回春草费相思  

南州要是梅开早北客廵檐偏眼明一夜飞花来防缀新亭而复得佳名  

眼底风光正自佳滞留何必叹天涯日长况是文书省且与闲吟对落花  

立春日禊亭偶成  

律回嵗晩氷霜少春到人间草木知便觉眼前生意满东风吹水绿差差  

题雉山禊亭  

一曲清江正可怜隔江新竹露娟娟好风成我曲肱梦起看飞云度碧天  

月岩　　　　　　　　　　　　吴　儆  

题诗山寺不胜多人力争如造物何安得短篷岩下瀬长看清影照寒波  

次桂州二首　　　　　　　　　孙　觌  

过岭逢人问象州瘴烟如海蹴天浮三闾逐客何时到八桂宜人且少休  

江上烟云翠作堆倚天青壁鴈飞回神州一望三千里不是南迁肯独来  

清湘驿送王栁州南归二絶　　　范成大  

南归北去路茫茫不是行人也断肠可惜湘江春夜月落花时节照离觞  

我已兼程无脚力君犹追路有襟期从今月下共花下谁复醉吟先和诗  

喜雪示桂人  

腊云同云岭外稀南人北客尽冬衣从今老杜诗犹信梅片飞时雪也飞  

深溪铺中二絶追路寄呈元将仲显二使君  

贺州归去栁州还分路千山与万山把酒故人都别尽今朝真个出阳闗  

秪有南风卷路尘断无南客送车轮故人合在潇湘见却向潇湘别故人  

次韵赵飬民碧虚坐上  

已将山色染眉黛更挽江波添酒罍珍重江山劝人醉笑人骑马惺惺廻  

碧虚席上得赵养民运使寄诗约今晩可归次韵迓之  

偶携尊酒上孱顔忽忆行人瘴雾间便好来分苍石坐已教不锁翠云闗  

大通界首驿  

愚悃无华敢自欺寸诚珍重吏民知东风重倚庭前树送别人情似到时  

怀桂林所思亭  

篸山竒絶送归时曽榜新亭号所思桂水秪今湘水外他年空有四愁诗  

罗山  

岭北初程分外贪惊心犹自怯晴岚如何花木湘江上也有黄芽似岭南  

甘棠驿  

万里三年醉岭梅东风刮地白头廻心劳政拙无遗爱惭向甘棠驿里来  

灵泉【`驿后有龙惠泉`】  

泉螭无语笑经过欲拊防鳏奈拙何孤奉明恩虽出岭欢顔终少汗顔多  

严闗【`或谓之炎闗桂人守险处朔雪多不入闗闗内外风气迥殊人以为南北之限也`】  

回看瘴岭已无忧尚有严闗限北州裹饭长歌闗外去车如飞电马如流  

与郑少融赵养民二使者访古訾家洲归憩松闗二君欲助力兴废戏书此付长老善良民当疏头  

飘飘竹雨润轻裘嫋嫋松风系小舟安得从容兴废手越人重上訾家洲  

送许耀卿监丞同年赴静江倅四絶  

南国春深鴈欲回湘江花浪一帆开知君不为骖鸾去直为渊明五斗来  

罗带江流碧玉峯旧游如梦一星终烦披藓石寻题字定有人能记此翁  

鴈塔交新比断金故人嵗晩更情深只今不隔同年靣想见青云异日心  

官涂真有上竿鱼玉笋飜乗别驾车闻道留行有公论从今日日看除书  

送洪季扬分教横州兼呈丁帅　　刘　宰  

仕有为贫难择地志将及物要乗时青山入手南中去此意惟应我軰知  

五百人中占上游四千里外客诸南中赖有贤方伯处我应须胜自谋  

融州西楼望山　　　　　　　　陈　藻  

西楼门外数峯青合看芙蓉展看屏回首东郊晴日出千人跃马上天庭  

融州除夜寄福清刘九兄  

腊月牂牁三十日相思觅句上谯楼遥知今夜柴炉防说我无家更逺游  

融州望乡  

故国来来八十程登楼迷却桂州城望乡不分千山隔上趂金乌日里行  

冬日融州絶句  

四只渔船叩板门几家茅屋长儿孙天寒水浅江成路地僻人稀郭赛村  

余融州生日  

牂牁相遇说长年一在公堂一洞天清逺史君黄石老西周柱史混元仙  

过桂平  

岭南大半尚鸿荒城壁空坚草莽长忽到浔州江上饮喜他风物近吾乡  

过象州  

都无一物作生涯坊巷萧条有几家料得寒梅应怅恨满城开作寂寥花  

别融州  

两年为客忆乡闗樽酒何时别此间今日移舟出城市多情却恋眼中山  

谒罗池庙  

友人余子畏尝以诗戏余尾聮云我合焚香夜深坐等君头白栁州来后余有东寜之役过栁州界谓前诗应于此矣及泛江东还谒罗池庙乃知行止前定  

平生不作罗池梦今日还来谒柳祠忽忆故人曽得句鬼神先我七年知  

炎闗　　　　　　　　　　　　刘克庄  

闗北闗南气分雪飞不过古来云若非曽发看山愿老大何因入瘴云  

秦城  

缺甓残砖无处寻当年出此虑尤深君王自向沙丘死何必区区戍桂林  

乳洞  

千峯梦里向崔嵬不记青鞋走几回天恐锦囊犹欠阙又添乳洞入诗来  

见方云台题壁诗次韵  

寄书迢逓梦参差毎见留题慰所思不论驲亭僧寺里有山水处有君诗  

题霞溪驿  

一溪春水弄晴沙荡様轻风舞落花此去洞源知有路夕阳西下半天霞  

榕溪阁【`山谷南迁维舟榕下`】  

榕声竹影一溪风迁客曽来繋短篷我与竹君俱晩出两榕犹及识涪翁  

榕台二絶  

拔地髙崖如鐡色拂天老树作寒声他年记宿榕台夜便是南归第一程  

囊无金累贫如故镜里丝生老奈何一事尚堪夸北客来时诗少去时多  

山观  

来瞻石像看唐碑一径苍松映碧漪闻说宋公曽住此寄声过客细吟诗  

禊亭  

年年春草上亭基父老犹能说左司寂寞当时修禊处一间老屋两残碑  

刘仙岩  

絶顶来寻链药踪老仙端的是吾宗寄声月白风清夜定许相期第几峯  

再游栖霞洞  

直路幽隂侧路明玉为墙壁雪为城慇懃报有诗翁到万一仙人肯出迎  

桂州春日五絶句  

眼边桃李过匆匆镜里衰顔岂再红久觉胃寒疎建焙新因血热戒郫筒  

歩入西风不见人数声涧鸟自啼春下山欲与唐碑语先遣奴兵细拂尘  

归到城门欲发更马头惟有暮鸦迎小窓了却观书课几首残诗旋补成  

老懒何心更出嬉闭门终日读陶诗湘南二月花如扫却是扶疎绕屋时  

晓风细细雨斜斜僝僽书生屋角花想见水南僧寺里一株落尽病山茶  

湘中口占三首  

少年裘马事轻狂晩看梅花到瘴乡一色海风吹靣黒免教人谤作何郎  

船头吹火卢仝婢马后肩书颖士奴安得世间名画手写余出岭泛湘图  

津吏沙头立指呼放舟出镇要州符书生行李堪搜检薏苡明珠一例无  

嘉莲洞　　　　　　　　　　　吕愿中  

羃羃烟云锁洞闗旁开六户类连环芙蓉未是仙家瑞更约同登太华山  

朝阳洞  

半世观山鬓已皤欲求钓艇老渔簑杖藜又过烟霞洞闻说当年烂斧柯  

白雀洞  

洞中石燕何长生白雀何因浪得名无限好山难买得世间奚用孔方兄  

夕阳洞  

怪底浮屠不宿桑直搜岩窦意徜徉洞中日月未尝老何事仙家有夕阳  

南华洞  

乳崖深峭水淙幽六夏来游俨似秋安得蘧蘧一觉梦倚岩栩栩访庄周  

假守睢阳吕愿中叔防机宜祥符刘襄子思通守鄱阳朱良弼国辅经属建安陈廷杰朝彦因祈晴乗兴游中隠嵓留题以记胜游  

坎止流行但信縁峤南风景异山川偶因乗兴穿山腹始悟壶中别有天  

刘仙岩  

平湖小队出郊墟尽日登临据隼旟闻道仙人尸假去尚应犹学世间书  

题元岩  

崒嵂倚空蹲怪石轮囷夹道卧长松白龙应已冲天去岩窦岿然有故踪  

敬和经畧直阁侍丞丈赠刘升之蛰嵓之作二首  

唐　弼  

古人事业不闗书圣处工夫咏舞雩窈窕嵓居辱题品南阳端有卧龙无  

倚天寒碧鎻嵌空咫尺丹霄有路通莫向明时缩头角风雨只在笑谈中  

游龙隠嵓二首　　　　　　　　张叔信  

几年鳞甲蛰清渊一旦飞腾石自穿遗迹漫存离旧隠定应衔雨去朝天  

洞口嵓髙着数椽湫灵聴法防金仙腾身一跃天池后云雾于今尚滃然  

九龙山　　　　　　　　　　　张自明  

轻隂漠漠晓春天草路铺茵柳似氊闲访龙君话行色云平深洞水平川  

庆逺白龙洞  

白龙洞口白龙台一俯南天眼豁开苍壁漫题三数字后人还笑我曽来  

笔山　　　　　　　　　　　　陶　崇  

晩来设色霞成绮秋至回文鴈作行借问墨池何处是一江环绕漱琳琅  

欣欣亭【`在全州`】　　　　　　　　李大异  

门外青山收暮雨林间归路出行人鹧鸪劝我早归去拟斫钓筒收紫筠  

雨露汪洋四海春岭南岭北多归人朝中贤士罕过此莫惜青钱呼白鳞  

赠刘升之蛰龙嵓　　　　　　　胡　槻  

东望尧山西舜宫山人名姓不求通蛰嵓侧畔蘧庐子即是巢由住个中  

龙隠岩　　　　　　　　　　　陈　岘  

烟萝深锁非凡境泉石相逢似故人归认落花犹恐误天风为我隔嚣尘  

依緑亭  

修林平沼久荒埃招领春风一笑回浄扫莓苔分径岸賸添桃李结亭台  

全州礲岩  

泉流萦带戛氷玉石壁深窈寒侵衣开凿应劳造化力窟宅如待灵仙归  

白石山　　　　　　　　　　　张志道  

山似游龙势欲奔山中有路透天阍峯峦常带烟霞色洞穴浑无斧凿瘝  

郁林郡城　　　　　　　　　　廖德明  

荒烟漠漠双江上往事悠悠古戍孤春到偏临青草渡梦中犹记白鸥湖  

鹅翎山【`一曰娥英`】　　　　　　　　　甘叔异  

俗谓鹅翎未必然娥英恐是古时传溪声流尽苍梧泪斑竹林中闻杜鹃  

浔州行部　　　　　　　　　　曹亨伯  

冬来行部驾轺车一日之间气殊朝服驼裘暮挥扇未知岚嶂得全无  

绮川亭　　　　　　　　　　　杨　志  

一緑浄沧浪水千朶红稠菡蓞花病眼纷纷何所思江天落日散余霞  

兴安乳洞　　　　　　　　　　陆　诜  

深沉三洞启真都万乳千葩状絶殊驰驿方朝金阙去涤尘来饮碧琳腴  

横州古鉢山　　　　　　　　　徐安国  

羣岭中推古鉢尊山川罗列掌中存亭台突兀圣婆庙丘垤逶迤山子村  

横州寳华山  

秀出城南号寳华翠微深处衲僧家百年台殿归煨烬一迳苍苔防落花  

横州龙池  

为谷为陵事已非灵源滙泽发光辉有时风雨连村暗夜半龙游古鉢归  

横浦  

暑风披拂瘴烟收独倚危楼豁逺眸万叠山围城堞古一湾江抱海槎浮  

全州出郊即事　　　　　　　　朱子恭  

水满牛耕犊后随早田大半已翻犁趂时浸谷清明近次第秧针緑又齐  

经行阡陌日迟迟桑柘才方吐緑枝只为峭寒交节晩村家却是拂蚕时  

招义驿  

霜林红叶衬桐花路转崖根百尺斜霁日断云成徙倚湘南秋尽未还家  

湘山寺　　　　　　　　　　　陈崇古  

三月行途泥溅裳倦投山寺憩僧房道人休设伊蒲供只乞清心一瓣香  

龙隠岩　　　　　　　　　　　张　金  

何年此地蛰飞龙石壁蜿蜒尚有踪为报龙公莫贪睡郡人于尔卜丰凶  

题蒋诗翁故居　　　　　　　　郑防龙  

诗翁仙去旧坛荒云满空山花自香老尽游人春不问杜鹃声里几斜阳  

凤巢山　　　　　　　　　　　王子宣  

古邑荒凉瞰小溪青山髙与白云齐凤凰飞去巢阿阁未肯重来觅故栖  

凤凰飞去聴箫韶燕雀羣飞想见嘲记取旧时栖止处莫教鹰隼误来巢  

雉山　　　　　　　　　　　　黄　照  

为爱空门息世机儒衣不着着僧衣渊鱼林鸟已闻法更待当年瑞雉归  

过全州　　　　　　　　　　　陶　金  

南北东西几万峯郡城如画在图中何人裁断湘妃竹半蘸秋江作钓筒  

自合浦还清湘寄虚中弟　　　　陈　瓘  

三年已絶生还望一日天恩到海涯路过清湘犹间濶当时何不住长沙  

行彻天涯万里山月明方照海珠还瘴乡来往浑闲事聊为清湘一破顔  

曽近沧溟看飓风波涛有尽海无穷四年陈迹今何在坐对湘云豁晩空  

瘴海只将梅作雪湘山今见麦为春晴空有月当如旧岭北山南总照人  

与全州崇寜断臂和尚  

少年得髓几人知想见当年断臂时此是湘山大知识衡门堪继防昌师  

横浦　　　　　　　　　　　　贾成之  

横槎三月江如束风浪萦纡接天緑郡楼新创插云飞尽日江山对双目  

夀阳山　　　　　　　　　　　石仲元  

平原翠削万琼瑰顿辔尘沙眼暂开文网牵人寕底急未妨特特看山来  

湘山寺　　　　　　　　　　　陈【`阙名`】  

自笑文书度日忙拂缨时亦为徜徉禅翠拥琅玕浄茶罢心清一缕香  

夏云　　　　　　　　　　　　僧奉恕  

如峯如火复如绵飞过微隂落槛前大地生灵干欲死不成霖雨漫遮天【`时相章惇谪雷州经游南山恕咏此讥之`】  

白石山　　　　　　　　　　　无名氏  

祥云矗矗玉峯髙瑶草香烟醉碧桃声断铁箫归鹤驭长风空壑锁松涛  

题灵鹫山石壁  

跨鹤曽来不记年洞中流水碧依然紫箫吹彻无人问万里西风月满天  

尧山　　　　　　　　　　　【`元`】吕思诚  

尧山絶秀岭南天雪压林岚飘素烟髙倚暮云屏掩翠半消晴日玉开田  

平乐政平楼  

漓江江上古昭州一带孤城有此楼雪防山容檐外立月将波影槛前流  

过鬼门闗　　　　　　　　　别多喇卜丹  

雷阳任满郁林还过了千山及万山但愿人心平似水不须惆怅鬼门闗  

灵川县观桂林山　　　　　　　陈　孚  

碧波洗出万云鬟堆满残阳紫翠间三世眼根修得到天教尽见桂州山  

盘石山  

悬崖千仞鐡崔嵬势似飞虬卷海来我见只疑山欲跃马蹄不敢蹴青苔  

自永福县过八十里山  

下山如井上如梯乱石嵯岈割马蹄正是行人行不得鹧鸪更在隔林啼  

过牂牁江  

青草风吹毒雾腥交州何在海溟溟牂牁已恨天涯逺又过牂牁十二程  

思明州元日  

去年元日歩瀛州兽舞天墀拜冕旒山驿今朝一樽酒微臣身在岭南州  

三雏掌上玉娉婷拂晓呕哑语到明今日乱山孤枕上耳边忽似有啼声  

思明州五首  

风吹蛮雨滴芭蕉杵臼敲残夜寂寥习得孤灯牀榻畔思明州里过元宵  

手捧槟榔染蛤灰峒中妇女趂虚来蓬头赤脚无铅粉只有风吹锦带开  

鹿酒香浓犬彘肥黄茅冈上纸钱飞一声鼓絶长鎗立又是蛮巫祭鬼归  

毒虫含弩满汀沙荒草深眠十丈蛇遥望天边红似火瘴云飞落木棉花  

刺竹丛丛苦笋生山禽无数不知名元宵已似春深后龙眼花开蛤蚧鸣  

江州【`在谿洞`】  

司马琵琶昔日歌天涯流落事如何若行今日江州路应是青衫泪更多  

老母越南垂白发病妻燕北寄黄昏瘴烟蛮雨交州客三处相思一梦魂  

广西即事二首　　　　　　　　传与砺  

南镇干戈日夜陈西山寇盗出犹频荒村百里无烟火闻道官军更杀人  

比嵗供输不自聊祗今氛防未全消陈前将士须殊死莫倚功多气转骄  

正月二十四日至寳圭驿是北流县自此遵陆指  

郁林矣　　　　　　　　　　范　梈  

逺辞金阙碧云端泝尽夷江未到官回鴈峯南更千里是行谁为报平安  

贵县南山　　　　　　　　　　秦　俨  

二十四峯图画里九千余里宦游中满川禾黍无豺虎便是南行奉使功  

刘仙岩　　　　　　　　　　　刘　质  

峭壁玲珑倚碧穹白云仙去石崖空刘郎今日重来此一笑青山万壑风  

吕公岩　　　　　　　　　　　梁　遗  

松涵云景竹生烟松竹深藏小洞天读罢黄庭观鹤舞更于何处觅神仙  

游中隠山　　　　　　　　　　郭思诚  

访隠寻幽缓着鞭梅花初试小春天孤峯上下分三洞一水萦纡溉万田  

育德亭　　　　　　　　　　　李　兴  

峯头泉飞六月凉东南賔主曲流觞松隂宻叶清如许诗酒开懐兴更长  

西湖　　　　　　　　　　　　江文叔  

桂林佳丽冠羣城父老从来不识兵南峤昔虽多胜概西湖今独擅佳名  

藤江　　　　　　　　　　　　麦　澂  

桃花浪暖锦鳞肥白发渔翁罢钓归柳底系船篷底坐满前鸥鹭已忘机  

鸭滩  

中流乱石水交加滚滚寒声带雪花霜月不随流水去只将秋色伴渔家  

龙骧山  

东山云敛碧天开月色苍茫海上来风露满空清似洗一庭花影转瑶台  

石壁山  

千尺丹崖石削平波光倒树碍云行何当借我烟霞榻卧听泉声看月明  

赤水峡  

水气初升云气浮山林不辨鸟声幽天风吹入三竿日草木依然水绕州  

谷山  

层峦叠翠瘴江湄水色林光云起时云鹤自闲春自老个中风月几人知  

## 粤西诗载卷二十三  

桂林府通判汪森编  

七言絶句  

代简广西参政刘允中　　　　【`明`】张以寜  

五岭宜人独桂林梅花雪片一冬深遥知华省文书暇饱看竒峰碧玉簪  

中秋游清湘书院　　　　　　　严震直  

天风飘送桂香来景入中秋懐抱开谁谓越南无好景清湘彷佛小蓬莱  

游湘山寺  

一带山峦耸碧霄梵王宫殿压重鳌我来试踏烟霞境满耳松声响翠涛  

飞鸾桥逺眺  

桥上飞鸾对釡山祖师无复到人间演经台上花如雪惹得天神互徃还  

栖霞洞  

寻真不觉到天台洞里桃花树树开试问华君去何处定骑鸾鹤上蓬莱  

全州遣兴  

两岸青山列翠屏竹篙轻击浪花生虽然滩险浑无惧却爱波光彻底清  

独秀山  

爱此青青独秀峰天开一朶玉芙蓉四山屏列俱相拱永镇皇家帝子宫  

刘仙岩  

刘仙家住碧嵓中云雾防防虎啸风羽化却思归去好更于何处觅崆峒  

观音峰洞  

叠防岩中宿雾收巍巍遗像瞰江流东州亦有潮音洞小白花开满地秋  

七星嵓  

栖霞真境路迢迢洞里乾坤闷寂寥鹤驾不知何处去应陪阿母宴蟠桃  

筑兴安堤  

塘陡经营筑版初皇恩旁沛海南隅民田自此多沾溉安享丰年乐有余  

平乐道中  

篷底髙眠兴寂寥昭潭冈畔水迢迢风霜两鬓浑如雪只有丹心不肯销  

泊梧州  

夜泊梧州江水邉九疑山下水连天南廵帝辇今何在万壑松萝鎻翠烟  

苍梧舜庙  

大舜南廵竟不还至今遗庙落空山南薫亭上琴中意都在蛮烟瘴雨间  

过梧州懐广西佥宪王子啓胡子祺时分按各郡  

刘　崧  

苍梧浦口暂停舟闻在浔州与贺州无限好山云雾里为君惆怅一回头  

至容州将赴北流闻陆川道梗题綉江亭  

都峤山前望北流丹砂勾漏若为求陆川更在浮云外落日旌旗生逺愁  

宿胡塘村  

南上荒郊路欲迷数家茆屋背清溪夜深月落千峰暗时有山禽树上啼  

粉壁道中  

树杪髙崖尽插天岩腰坠石半侵田火烧山木防平路骑马乱行江水邉  

龙州十首　　　　　　　　　　林　弼  

龙州入夏多风雨山路无时一尺泥今日开门喜晴霁洞云片片度前溪  

山蕉木柰野葡萄佛指香圆人面桃更有波罗甜似蜜氷盘初荐尺余髙  

草阁柴扉傍竹开峒官留客意徘徊盘遮蕉叶携殽至瓮贮筠笼送酒来  

峒丁峒妇皆髙髻白纻裁衫青布裙客至柴门共深揖一时男女竟谁分  

千山万山皆戴石十日九日长出云水防夜啼人不见峡猿莫啸客偏闻  

近水刺桐知驿舎倚山毛竹即人家趂虚野妇沽甜酒客溪童捧辣茶  

架岩凿壁作巢居隠约晴云碧树疏水枧枝枝横槛似禾囷个个小亭如  

白沙青石小溪清鱼入疎罾艇子轻谩说南荒风景异此时真似剡中行  

林塘幽窈隔桑村风磴﨑岖接石门雨过茅茨忘赤日云深篁桂易黄昏  

龙州溪洞极南邉鸡犬桑麻自一天流水桃花今有路何须更觅武陵仙  

登月江楼【`仙人槎浦也`】　　　　　　　王　偁  

朝来一上月江楼江雨长涵瘴水流望防钓槎人已逺青山防防是邕州  

浔州驿  

客里浔阳暂泊舟驿楼官树晩烟稠多情误作琵琶梦惊觉蛮天瘴雨秋  

左江録似友人  

左江江水日潺湲鸟语莎裳住百蛮莫道天涯应在此交州更隔万重山  

癸丑元夕柳州见梅忆泽　　　　蓝　智  

忽见繁花乱客愁东风寂寞古龙州故园穉子无消息坐对寒江月满楼  

过全州　　　　　　　　　　　解　缙  

陶生嵓畔草青青唐介坟前江水声两岸鹧鸪啼不尽画船挝鼓到全城  

全城三面临湘水扑地闾阎百姓家溪女晩来争渡处满船荷叶乱荷花  

清湘书院何年起共说湘州柳仲涂想见臯比弦诵处云迷山鸟自相呼  

国朝太守章君复种得青松夹路长夏日行人多驻马全州一万树甘棠  

过清湘  

自到灵川日日晴客懐清梦绕神京兴安渠下斗初渇一夜雨来新水生  

湘山寺二首  

湘山寺起会昌年台殿参差碧嶂连须鬓苍然无量佛一灯常照泬寥天  

湘山五百石罗汉鬼斧雕钻极怪竒无事冷然钟磬响满山风雨下来时  

兴安渠  

石渠南北引湘漓分水塘深不作堤若是秦人多二纪锦帆直是到天涯  

灵川发舟  

百丈山头雨乍晴灵川江上水初生薰风隔嵗如相约两度吹船上玉京  

赴广西  

多情为我谢彭郎采石江深似渭阳相聚六年如梦过不如昨夜一更长  

马王阁  

显庆塔中藏舎利塔前芳草自霏防山僧坐倚杨梅树独对朝阳补衲衣  

临桂宣圣书院  

临桂学前花草香文宣书院旧宫墙闲时水洗残碑读犹有骊珠五色光  

轩辕道士三湘隠广汉先生百世师防度乱离遗碣在势连星象镇坤维  

桂林大墟  

大墟江上芦田寺百尺清潭万竹围柳店积薪晨防后獞人苳叶裹盐归  

赠桂林蘓桥驿夏驿丞  

防官自古重英贤孔子当初为乗田况是太平邉报少蘓桥驿里枕书眠  

阳朔  

阳朔县中城北寺人传曹邺旧时居年深寺废无人住惟有石嵓名读书  

阳朔江城据石头唐碑犹在枕寒流素王庙貌城闉上晓日苍苍照画楼  

上北流四首  

窦家寨前朝雨晴思罗港内水初生杨梅果熟春欲暮荳蔻花开鸠乱鸣  

金鸡驿前津吏迎金鸡嵓下江水声金鸡飞上九天去惟有空嵓余旧名  

双镜驿前双小洲年年于此竞龙舟翻思夺锦青天上河汉江声共北流  

三月藤江听子防桐花细雨湿征衣遥知乡里逢寒食处处人间上冢归  

罗池庙  

子厚文章迈汉唐可怜祠宇半荒凉罗池水涸荷应败惟有穹碑照夕阳  

送友之田州  

鳯凰台下笑分携南望龙河入广西到日想应相忆处青山两岸听猿啼  

送人徃田州  

都城二月忽逢君为道南行路入云邉境也知民待乆莫言客里惜离羣  

思眀州太子泉  

思眀江上涩如灰太子泉甘玉一杯见説马跑非异事渥洼原自产龙媒  

马跑前头曙色开溪邉遥见白云回汲泉摇动天邉月天上银河欲下来  

太子泉头数举杯镇南营垒尚崔嵬当年假道来交趾此地曽经玉节回  

龙州  

龙州百尺石为城万户层楼树色青举网得鱼沽美酒满船眀月棹歌声  

波罗蜜树满城闉铜鼓声喧夜赛神黄防葛衣虚市客青裙锦带冶游人  

交州出到龙州路瘴雨荒烟泣鹧鸪始信玉关长闭好欲将封事赞皇图  

广源江水緑于苔缭绕龙州学字回惟见七源江水浊常时风雨彻天来  

广西漓水舟中　　　　　　　　黄　福  

旷海汪汪尚不波小滩汹汹待如何我多篙子如龙虎销得船头防棹歌  

全州舟中作  

万里西风一棹轻那堪滩水作波声虽然险不如巫峡不到天池不肯平  

送陈文叔分教融州　　　　　　赵　廸  

别来三载一相逢百越云山意万重回雁峰寒霜月晓客懐犹梦帝城钟  

凯歌十首【`时韩雍破断藤峡贼`】　　　　　　丘　濬  

红日中天万国明戴盆魑魅尚偷生神机睿略如天运一怒能教岭峤平  

三军奋勇气横秋石裂烟消水不流一夜山灵惊失险回头不见九层楼  

万山矗矗石层层千仞穹崕百尺藤朝野传闻总惊讶将军直是解飞腾  

防音晓日奏龙墀圣主当轩亦解頥借问古人谁得似汉家充国宋家琦  

山韩未足谓竒勋此日都输马服君怪得成功如反掌元戎能武又能文  

今日军中又一韩功成只在笑谈间由来名下无虚士従此威声振百蛮  

水陆舟车处处通三军饱食不妨农相逢尽道兵威壮谁识萧何转运功  

十年坐待虺成蛇骨满空山草满家一阵凯风吹地动荆榛转眼即桑麻  

千载崭嵓一旦平山无瘴疠鬼无灵记功片石那能尽两广苍生口似铭  

此防今无古未闻两阶舞羽待回军尚方旧铸封侯印史馆新书靖逺勋  

同前题八首　　　　　　　　　夏时正  

十万雄师下九天摧锋破敌更无前扫清岚雾风随马射落旄头月应  

指麾肃肃靖辕门至计如神不可论大将晓犹屯细柳偏师夜已夺昆仑  

防报时时奏羽书烝民战后乐耕渔万方和会归王会不复通言用象胥  

貔虎桓桓十万精风霆震荡不流行一时扫尽千山瘴更借甘霖为洗兵  

楼船笳鼓送回军壮气骄腾拂晓云便拟麒麟写生面更从彞鼎勒竒勋  

羽扇纶巾有雅容轻裘缓带也雍雍等闲了却平蛮事拾取通侯万户封  

龙飞淮甸驭羣防开国元勲尽上公唯有西平好孙子撃鹅破蔡取竒功  

剪灭妖氛若燎毛谋深不用虎龙韬封侯取印君家物请看先公旧战袍  

乌江  

山束平川小路斜不成村落两三家分明画出桃源景只欠流溪泛落霞  

次凯歌韵十首  

天遣贤才翊圣明二三豪杰应期生要令夷夏归熈皥岭海区区不足平  

杀气凄然凛若秋积尸和血蔽江流贼中情伪常先得不待筹邉百尺楼  

丹崖万仞石棱层到处夷巢复防藤露布未曽呈草稿防音都下已喧腾  

中丞衔命出龙墀五筦呻吟渐解頥报到蛮酋相戒饬六军都统是韩琦  

大将推诚集大勋盗符耻效信陵君共夸今日平蛮策不数相如喻蜀文  

防藤峡似隔三韩猺獠橧巢缥缈间一旦天兵焚荡尽固应不战詟诸蛮  

水陆间关转运通多方区画不妨农试将汉史従头读只有萧何第一功  

山无豺虎道无蛇猺獞相参百姓家昔日髙原皆灌莽如今多半艺桑麻  

大藤已防峡山平逺仗天威荷宠灵不用铙歌歌盛美纪功自有太常铭  

圣主临轩防上闻便输内帑劳三军命圭相印金书劵先册平蛮第一勋  

次凯歌韵十首　　　　　　　　夏　埙  

星斗光寒剑防明猩鼯无地可逃生峡山自昔如天险周道从今似砥平  

蔽野旌旗鼓角秋将军元是伏波流自縁威令风霜肃消尽蛟涎与蜃楼  

直上危峰防百层长刀斫防万年藤一时气焰掀天地云净烟消川沸腾  

防多俘馘献丹墀中外喧传笑脱頥只恐史官书不尽神功又刻向贞琦  

不是贪他盖世勋一心只欲报眀君牙旗两月临遐峤便是平蛮露布文  

笼霄卷雾古称韩况与安阳伯仲间共待为霖遍天下军功岂独震南蛮  

险险平夷塞塞通足兵足食兼三农木牛流马都休説记取当年转运功  

将军袖里有青蛇一跃能全百万家不是封侯酬不得金书銕劵照黄麻  

百怪千幽一削平西风长夜泣山灵歌谣万口称功徳不数燕然旧勒名  

一曲铙歌逺近闻翩翩旌斾拥回军也知黄阁论功处都让征蛮策上勋  

次凯歌韵十首　　　　　　　　冯　定  

圣主临朝日月明逺除邉患念苍生三军奋勇驱狐兎两广于今乐太平  

肘悬金印气横秋大将名居第一流千里瘴烟都扫尽傍山无复起层楼  

山势崔嵬防百层藤藏妖怪树遮藤一朝藤防民安业疠气全消瑞气腾  

官军振旅觐龙墀挂却雕弓暂捧頥共说古今贤将相谁知充国与韩琦  

金刀白羽策功勋下为生灵上报君威武逺追唐李靖声华不减宋希文  

明朝将相宋朝韩文武威名伯仲间谁谓当时服西夏难如今日定南蛮  

冦平三广路相通复业居人尽务农月满柳营笳鼓歇羽林歌酒夜论功  

将军神剑本青蛇灭尽凶渠百万家昨日九天沾宠渥鳯衔丹诏出黄麻  

两广氛埃乆未平一朝雷雨动山灵擒蛮若问功多少请看悬崕石上铭  

半载功成世罕闻英防真迈古将军云邉玉勒初回骑天上灵台早防勋  

次凯歌韵十首　　　　　　　　王　祐  

上将金戈耀日明扫除炎瘴慰苍生献俘北阙旋师旅按堵南人歌太平  

奏凯班师得胜秋鸣笳横槊泝中流赋成未献明光殿飞梦先朝五鳯楼  

乱峰蛮寨起棱层蟠地参天有怪藤欲防百围谁上得将军龙马解飞腾  

星邮飞防奏彤墀欢动天顔笑满頥标柱不须夸马援安邉今复见韩琦  

百战谁当第一勋众中不伐独推君堂堂胆气偏能武落落才华更赡文  

共説军中有一韩坐驱西贼指挥间功成未许留南越圣虑应劳定百蛮  

隂崖穷谷路齐通到处蛮猺尽务农不是司徒善安辑谁成良将靖邉功  

旗翻初日动龙蛇归骑翩翩指帝家不独秋霜剪荆棘还施春雨长桑麻  

藤峡灰山一鼓平逺夷无不畏威灵后人欲问当时事试看穹崖石上铭  

谈笑行师昔未闻秋毫无犯肃回军云台拟续丹青笔岭海争夸不世勋  

次凯歌韵集古十首　　　　　　钟　箎  

刀弓千骑銕衣明【`韦蟾`】战士军前死生【`髙逹夫`】海宇自今无战伐【`邓伯言`】熈熈春物见升平【`曹元龙`】  

袖中剑气尚横秋【`周权`】文武全才第一流【`杜隰`】天子圣神思旧徳【`唐介`】上方拟筑望英楼【`刘改之`】  

七里清滩映石层【`胡曽`】一朝纒绕困长藤【`韩昌黎`】能挥寳剑除妖魅【`邓伯言`】星斗光芒万丈腾【`贝琼`】  

遥看朱绂拜丹墀【`虞集`】解得诸公一解頥【`邓伯言`】麾下赖君才并入【`杜甫`】汉家充国宋家琦【`丘翰林`】  

经纶真足致华勋【`熊直`】万嵗千秋奉圣君【`王维`】九域舆图今混一【`杨载`】五云日下防龙文【`虞集`】  

庙廊题字可无韩【`林和靖`】旌斾逶迤碣石间【`髙达夫`】两地山川分节制【`武元衡`】数行烟树接荆蛮【`崔珏`】  

铜柱烟消百粤通【`掲轨`】肯销金甲事春浓【`杜甫`】皇纲整肃奸邪逺【`许穆`】今代麒麟第一功【`上官伯圭`】  

粗豪袖里有青蛇九域于今总一家【`张翥`】北狄西戎谈笑了【`蘓轼`】五云深处听宣麻【`林元凯`】  

更愿年丰乐太平【`朱子`】选贤按察救生灵【`谢叠山`】浅薄将何称献纳【`皇甫冉`】风谣纪徳重镌铭【`释来复`】  

羽檄交驰日夕闻【`王摩诘`】鸣笳叠鼓拥回军【`岑参`】归朝奏对龙顔喜【`张徽`】玉检丹书防上勲【`危山`】  

送陈东之之广右　　　　　　　张　琦  

髙灯夜语正堪闻白发青山又送君岭树不能遮望眼直随飞雁入南云  

闻左时翊陞广西布政因画碧梧秋月图以寄  

张　寜  

碧梧原头秋水清碧梧原上月华眀故人风度全相似萧索西湖别夜情  

灌阳通真岩　　　　　　　　　龙　澄  

灵岩幽邃自天开翠壁丹崖玉作台秋月照人清似水更于何处问蓬莱  

师入桂林屡防志喜【`成化元年九月`】　　　韩　雍  

旌旗才指桂林途五发偏师五献俘从此皇威清岭海不劳民吏望来蘓  

游风洞  

成化四年春南冦既平予自苍梧移师驻桂林二月十有三日镇守太监王公置酒邀予偕总戎都督欧公游风洞酒既防题此刻石以传  

万里天风过此中百蛮烟瘴扫除空华阳白鹿徒多景争及光明一窍功  

漓江舟中拨闷【`桂林至苍梧江也`】  

六月漓江上桂林炎风暑雨思难禁也知衰体宜调养可柰君恩责望深  

砰湃湍流防百湾防蒙云树万重山楼船独坐羽书静谩检戎韬消日闲  

八月六日发苍梧至桂林大雾蔽江  

喧天鼓吹引麾幢黒雾蒙蒙蔽大江自信真诚能辟瘴家僮不用闭船窓  

人说瘴乡投窜地我游七载幸无虞此心不负朝廷托应有神眀防贱躯  

桂江鲫鱼甚巨且美食之有作  

桂江霜鲫长如许絶似松江一尺鲈鲫美终非故乡物临风长啸忆三呉  

桂江舟行见各山畬田广开蛮方残孽持兵供役夹道拜迎视往年处处益多喜而有作  

蛮方流刼防经年饱食何尝肯力田今日自知勤穑事畬田处处满山巅  

夹江山獠数年前日夜藏踪截过船今仗皇威已心服持兵供役满江邉  

柳州二月　　　　　　　　　　王　越  

飘泊南荒易惨凄满庭芳草緑烟迷杜宇不知人思苦数声时向耳邉啼  

闻陶宪长在梧州更帷箔以诗戏之  

刘大夏  

平生最怕说参商今日懐人在异乡五夜梦回情切处梧州更短广州长  

题平乐梁大尹都亭别意卷　　　李承箕  

苍梧抵平乐数百里髙山大林峒猺出没长钩毒矢杀人如麻龙门适当三州之中多填华人有罪者于此而镇之文武才官其庶矣乎卷中诸作俱不及此防以诗  

平乐逺接苍梧烟峒獠白昼争戈鋋中间公有龙门计直道未能辞独贤  

游洞賔祠　　　　　　　　　　桑　悦  

逺従东海到苍梧我道回仙是故吾手弄圆圈堪一笑蚊蝇睫上洞庭湖  

寓氷井寺遣兴三首  

郡南数里有蘓山坡老当年暂还此地山名宜属我漫亭曾寄一春闲【`氷井上建漫泉亭四山如画无名苍梧守张侯克修谓予曰先生作此诗非王介甫争墩之意耶予应之曰介甫争谢公之墩予不争长公之山特与造化比例耳闻者大笑`】百花开到野蔷薇岭外春光未尽归一阵斜风墙角起蜻蜓吹得着天飞  

欝蒸如火雨来遅扰扰蚊蝇得意时亭上游丝千百尺悠扬不会网虫儿  

柳州大水  

十日十夜雨不休龙城水欲女墙流东市撑船过西市不知撞破防烟楼  

沉香崖  

石壁髙悬海外香满盂江水贡穹苍欲分一瓣参虞舜衔下应须紫鳯凰  

观湘漓分流寄竹窓民竒民育民秀诸堂兄弟  

海阳一水化湘漓南北分流各有期同可怜成隔絶三溟即有会同时  

谒刘贤良庙  

制策通篇忤贵臣危言出口已忘身当时得意真萤爝星斗名悬下第人  

玉融郊行二首  

乱山苍翠野人家小雨丝丝润杏花谁似东君最公道逺分春色到天涯  

青山两岸夹通津流水桃花玉洞春知是邉城难乆住天将佳景故留人  

予将去柳军民士夫之家不忍别乃刋予像以留以为异日可配享柳子厚庙予又重柳人知予二人也前桃源令计君从善且以诗见赠为和其韵  

众军以木刻吾真千百分明是化身他日罗池还祀我休言祸福解惊人  

懐逺道中  

蓬蒿没马路通身在野真为草莽臣莫道先生无武备前驱负弩尽蛮人  

按行懐逺峒民村出小男女歌舞相迎男谓之罗汉女谓之女仔  

牵裳跳跃舞婆娑罗汉吹笙女仔歌犹胜李陵闻北乐身沦异域感伤多  

复谒刘贤良祠  

鸦蚁相忘子夺时却将枝土覆君尸【`世传蕡谪柳州司户因醉坠马而死家人视之鸦衔枝蚁运士已覆其半矣`】天公薄相真堪笑志士偏令异物知  

苍梧寄陈庸时馆浔州　　　　　陈献章  

山形西上水东流独泛长江十日舟无翼可随飞鸟去相思时复到浔州  

谢东山恵广西酒  

月下花前舞影欹桂江酒美独斟时眼前莫道都忘却也向东山有报诗  

赠宗凡汝学使广西还  

驷马行行西复东一鞭腾破雪千重寒梅初放一枝白间破江南无数红  

入清江遇雨　　　　　　　　　黄　镐  

千章乔木拂云齐一径松隂路欲迷泥滑草深行不得满山风雨鹧鸪啼  

送黄司训　　　　　　　　　　邵　寳  

春江緑净带晴烟晓发苍梧万里船酒尽长亭宾客散有人极目楚南天  

象鼻山　　　　　　　　　　　孔　镛  

象鼻分眀饮玉河西风一吸水应多青山自是多竒骨白日相看不厌多  

刘仙岩  

古峒门深百尺寛石嵓题咏暗苔斑细寻仙子烧仙处池满流泉浸月寒  

鬭鸡山  

巧石如鸡欲鬬时昻冠相距水东西红罗纒颈何曽见老杀青山不敢啼  

桂林诸葛亭  

寳积山巅诸葛亭澄清百粤仗威灵登临一笑天风至吹散狼烟万里清  

湘山寺　　　　　　　　　　　何　经  

湘山古渡横西州东风舣棹相追游长松防个伴嵓老緑水一凝涧流  

寄唐大绅【`有序`】　　　　　　　　蒋　冕  

予初游郡庠时与陈君君锡唐君大绅数徃来君锡家近栢观大绅世居豆滩而寓舎在郡城东门内咫尺予家故予三人暇日得以従容晤语于其间后君锡登宏治庚戌进士第未仕而卒大绅以贡士官柳州之来賔县学训导数嵗致其事而归独予窃禄逾涯乞休未遂今扈从南来留滞旧都偶与乡人谈及大绅闻其仕虽不得意而知时识变勇于求退精力强健放情山水间心甚适也因漫笔书小诗三章寄之予且北上当恳恳祈恩万一得赐骸骨归湘中与大绅軰指某丘某水以寻旧游之处盖将有日君锡有弟曰君重今亦以汀州通守家居大绅其以予言告之君重亦未必不以为然也  

湘水门东栢观中髫年来徃防人同眼前乆已无陈子【`谓君锡进士也`】我与君今亦老翁  

建水南邉是豆滩君家占防好峰峦十年不遇双鱼便一字无因得问安  

我寓金陵偶忆君打窓风雨不堪闻清时未遂投簪愿回首湘南是白云  

将北上留题湘臯别业  

防年杖屦草莱间不谓匆匆别故山湘北湘南春草遍鹧鸪啼处雨斑斑  

登湘山寺古塔漫题  

轻烟漠漠草茸茸峭壁悬崖一迳通日暮东风春雨细竒花犹发旧年丛  

题湘山僧舎壁  

柴扉无事昼长扄老衲焚香独诵经入定浃旬才出定不知芳草满前庭  

送唐楷还灌阳  

释之黄覇汉名贤功业千秋照简编谁信当时初入仕也将金谷去输邉【`楷以输粟入太学`】  

蒸衡江上忆聨舟多少风涛入壮游直到新河始分手防宵清话浣离忧【`三四年前楷与予聨舟北上`】  

羡子南归灌水阳归时为我问清湘江臯花竹知无恙应待悬车理钓航  

东渡湘江半日程有村昭义最知名君家占防村中胜山似屏风水似城【`昭义在灌水西湘水东唐氏世居于此`】  

梦中絶句　　　　　　　　　　王守仁  

此予十五嵗时梦中所作今拜伏波祠宛如梦中兹行殆有不偶然者因识其事于此  

卷甲归来马伏波早年兵法鬓毛皤云埋铜柱雷轰折六字题诗尚不磨  

分水岭　　　　　　　　　　　鲁　铎  

一道原泉却两支右为湘水左为滩谁知万里分流去到海还应有会时  

阳朔道中志喜三首  

府江忧贼复惊滩十日真成行路难一笑开篷望阳朔縁江况得好山看  

夹岸青山映碧滩滩清山好画应难斜阳盘礴掀篷坐目骇神惊不尽看  

辍饭支頥看翠防人间应见此山稀无従学得王维手画取千峰万壑归  

白沙滩壁嶂竒絶殆不可画次九龙韵  

丹崖翠嶂映清流天趣无穷到客舟他日画图逢马夏也应无足注双眸  

蓬莱滩  

蓬莱何处此名滩小岛中流激怒湍若道仙舟通弱水従今脱踪未应难  

赌命滩  

迢迢行路不辞难万里还过赌命滩不为简书催使节肯将身向此中  

横州  

来迎官吏说横州遥立苍崖石上头也欲乘髙闲縦目黄昏风雨暗江楼  

乌蛮滩  

遡风冲雨下乌蛮千里江行说此滩自信滩神能识我水工舟子合相安  

左江  

舟行百里防重滩几案欹倾坐不安谩掩篷窓终日卧好山无数未成看  

入南交关  

寒雨黄昏渐有声停骖坡垒欲三更使臣分得天瓢水一洗南交瘴疠清  

送顾使君华玉赴全州　　　　　严　嵩  

呉客孤帆楚水涯碧云千里度长沙湘山独夜看眀月莫听猿声易忆家  

湘山寺  

湘山台殿翠防连石塔栖身坐俨然祗树天移兜率境金镫焰续会昌年  

云岚坐涌嵓扉暝薜荔行遮塔迳斜两日炎荒病如洗湘山寺里见梅花  

过盘石太守华玉赋诗处  

盘石江上雨潇潇行客双旌匹马遥醉起题诗临峭壁令人却忆顾东桥  

兴安县  

兴安城郭枕髙丘湘漓水分南北流万里桥头风雪暮不知何地望神州【`城西有万黒桥昔人以京师至此万里因名`】  

破屋古松喧夕籁逺峰寒雾起层隂梅花两岸湘漓水嵗晚相随到桂林  

次韵兴安县　　　　　　　　　黄　珪  

路傍花向马头放亭外柳垂池上隂愁絶寒崖人不到可怜啼鸟度前林  

华山　　　　　　　　　　　　顾　璘  

众壑行云递有无灌江清影照人孤题诗寄向王摩诘乞写华山对面图  

湘南二月大雪戏作春雪歌  

桂岭长年冬欝蒸湘江今嵗积春氷北人饮酒歌黄竹愁杀桃花与葛藤  

二月雪花飞楚关浑如李白对燕山秪愁晓日融城湿讵惜飞花罥鬓班  

山郭桃花且未红扑檐柳絮太匆匆山公久醉浑颠倒不记湘南二月中  

四野荒云接地齐雪花如掌下寒溪招邀白鹭翩翩舞孤负黄鹂恰恰啼  

绕郭千峰玉作台连林素缬尽妆梅同谁跨马腰弓箭山口盘旋射鹿来  

南方食麦胜食土瓦砾不救饥肠苦今年春雪如陇西蒸饵家家作端午  

覆釡山  

城中遥望碧氤氲拟作浮空一片云来上峰头看气象分眀平对玉宸君  

天低石角云长拥风掠岩腰树半摧秋气忽寒髙隼避午隂时合老龙回  

紫盖浮空万岭低秋风扶策上丹梯金仙莫厌红尘客只借烟霞一夜栖  

送鲊孟侍御孟有歌罢无鱼之句因嘲之  

广文今在桂林居徒壁曽无儋石储我儗封筒遥送鲊君母弹铗更歌鱼  

广西有作　　　　　　　　　　丁养浩  

东风交广此行廵琴鹤归来不是贫珎重一囊清誉在凭谁为我献穹宸  

浔州　　　　　　　　　　　　向　锦  

西山日落蛮烟起南浦波生越客归百雉荒城倚孤棹一钩凉月对秋衣  

湘山寺　　　　　　　　　　　邓廷瓒  

湘山古寺未曽游创建应如防百秋寄语山中无量佛全州风景即郴州  

书阳朔分司壁　　　　　　　　王　臣  

烟岚冉冉湿人衣但见穿林翠羽飞我看青山只如此山灵应叹乆忘归  

宿湘山寺戏呈顾刺史　　　　　孟　洋  

湘寺风光秋更幽湘州刺史复同游鸣钟落日醉归去独客松房清夜愁  

寄李平乐觅莲酒二首  

常闻平乐莲花白絶胜云安麯米春万里索居愁逐客一尊遥慰赖乡人  

才道莲花即美名风光仍喜圣人清他乡欲醉无沽直安得千壶一日倾  

平南曲六首赠中丞秦公  

黄昏烽火动邉疆一夜猺儿满桂阳劲弩长标当虎穴垂髫赤脚绕羊肠  

中丞仗钺出湘闗虎将熊师指顾间筹防早従帷幄定旌旗不待羽书还  

江夜虹霓拂劔锋蛮天霜雪净军容蛟螭逺走三湘去瘴疠全消五盖峰  

伐鼓鸣金唱凯歌夷方従此息干戈且看铜柱髙千尺不是当年马伏波  

金殿传呼赐锦袍汉庭今喜得萧曹即知生象开麟阁已见恩波浴鳯毛  

江草霏霏江水流青萍不用买黄牛桄榔树下闻樵语天子今无南顾忧  

唐仁夫出使广西四首　　　　　邉　贡  

碧衣黄简照青春宠宴传呼出尚珍辞罢阁门东上马道傍罗列拜番臣  

楼船风景入春多铙吹声中故里过两岸緑杨隂不防隔江知是柳州河  

手捧鸾书下九天恩光初到墓门前山川不改孤儿恨风木萧萧似徃年  

十年知巳一绨袍万里南云望雨劳待得眀年好春日牡丹花里旌旄  

安南歌送沈使君　　　　　　　徐祯卿  

乌蛮滩上烟水声伏波庙前秋月眀夜半津人挽舟上蛮歌偏动望乡情  

昭州歌二首　　　　　　　　　蒋山卿  

帝子南廵竟不还湘妃遗恨竹留斑日暮苍梧白云逺不知何处是虞山  

西行防日防人烟眀月千山响杜鹃试上越王台上望潇湘秋色满南天  

## 粤西诗载卷二十四  

桂林府通判汪森编  

七言絶句  

送林仲頴赴马平　　　　　　　郑善夫  

东浮淮海三千水南过罗浮四百峰知尔欲寻勾漏令会看鸡犬白云中  

送人之郁林二首  

苍梧之峰云万盘下控牂牁连百蛮莫道蛮方非近地日南南是汉关山  

郁林东下对扶桑黒雾沉山日晕黄鹧鸪啼上桄榔树一寸乡心万里长  

南溪古渡【`懐集`】　　　　　　　　李　瀚  

西堤杨柳酒帘风来者纷纷去莫穷记得南河归路晚水邉停骑落霞红  

笔架文峰  

云墨蒙蒙半未开三峰呈秀学宫来也知笔架髙如许定有撑天拄地才  

燕岭樵歌  

名利营营奈尔何白云随担且髙歌神仙人世应难遇莫怕观棊易烂柯  

龙湾渔笛  

龙湾闻説有龙藏一水波澄镜面光向晩数声烟外笛可能荣辱到渔郎  

沙田春雨  

春风吹雨徧山溪林外催耕不住啼丰歉在天勤在我禳田何用费豚蹄  

石井寒泉  

何年神斧斵青冥石骨流来一清不为行人济炎渇千秋巢许亦虚名  

塔山晓霁  

禅林清与塔山清况复西风一雨晴何物令人发深省白云深处一钟声  

佛灯晚晴  

依约禅关入定钟佛前灯火隔疎松山僧深夜睡不着更借寒光照鉢龙  

眀山仙镜【`上林`】　　　　　　　　冯徳让  

叠翠凝光曜九天四时花卉自争妍个中仙子名卢大留得髙名万古传  

思邻隠迹  

矍铄邻翁肯自痴盘桓山涧许多时耕云钓月痕犹在千古令人梦寐思  

扶风笔架  

天地何年铸此山竒峰七八耸云间形如笔架安千古多少行人着眼看  

镆铘劔光  

昔年将帅百蛮收泥劔光芒射斗牛刚被行人收拾去镆铘名起防千秋  

龙潭致雨  

一江流势若龙碧潭云鎻雨蒙蒙民田万顷皆饶洽不用登临握太空  

马浦奔雷  

江水东流竟不回波涛汹涌若奔雷当年渇饮将军骑踏破青青万里苔  

澄江浴日  

日出扶桑万里眀碧天无雾晓云晴波涵光影终朝漾好景谁云不可情  

古渌浮蓝  

今古滔滔一流星移物换防千秋拖蓝拽緑无穷趣渔父西岩自白头  

过横州吊秦少防二絶句　　　　湛若水  

南洲咫尺水盈盈水绕南洲洲绕城试问海棠香不防城南桥下吊先生  

辞章汉魏风同逺文翰蘓黄许共能对客挥毫还意气海棠花下卧烟藤【`逺者逺于古也`】  

送萧元章赴柳州别驾  

柳州江上柳千垂柳子当年手自培到时若见思人树五马风流别驾追  

湘山寺　　　　　　　　　　　凌　震  

平生漫説湘山録今日湘山寺里行是否茫茫何处问秪应偶合乆知名  

送郭太史勿斋使广西　　　　　夏　言  

玉堂使者下鸾坡桂水漓江今不波眀到南藩开帝勅百蛮齐唱太平歌  

答毛东塘  

瘴雨蛮烟万里开海邦民物覩春台不须更立分茅柱重译今看入贡来  

赠陈思慎守上思州  

鳯凰山势入龙州曲曲眀江绕郡流莫聴啼猿惊絶域伏波铜柱壮千秋  

别王通判罢官还柳州  

使君节操如氷玉不媿灵峰与葛溪春日送君溪水上相思遥隔楚冈西  

七年恵政书难尽满耳惟闻慈母名圣主劳心重民牧野翁挥涕送君行  

谒伏波祠　　　　　　　　　　陈大濩  

乌蛮滩上伏波祠公昔征蛮此驻师闻说交人见铜柱至今犹怯汉旌旗  

浔州白石山　　　　　　　　　杨子春  

晓防沆瀣夕餐霞更挽天浆咽月华日午道人犹未起香风吹老古松花  

藤江　　　　　　　　　　　　李全善  

桃花春尽雨声中汹涌波涛浪拍空鸥鸟不知江逺近徃来相趂白头翁  

庆逺北山　　　　　　　　　　刘　裴  

当年回首烂柯山世态消磨一局间陆叟已仙枰尚在洞门深鎻白云闲  

送季藩太守赴河池州　　　　　朱　衮  

重华奚自苍梧狩龚遂何能渤海牛一绾郡章并二美可教五马去淹留  

同程松谿游氷井寺八首　　　　潘　恩氷井寺道中  

小坐肩舆歴翠防云光摇曳上春衣忽看坠叶従风举疑是山头秋燕飞  

谒韩襄毅祠  

韩祠突兀江之干江风浏浏江水寒漫采苹香荐幽思恍如纷乗翔云端  

吕仙祠  

羽翼髙飞控九关遨游白日下尘寰西风一劔云归洞祗有天声落树间  

氷井亭  

灵泉谁凿当年井胜地犹传漫叟名日暮懐人空徙倚寒花缭戻野云生  

飞翠亭松谿携酒至  

方渠水碧斜侵槛古木根横曲抱台况有琼巵传竹叶坐看飞翠袭莓苔  

拱日亭  

越水燕山万里长髙亭徙倚永相望欲知游子悬情处为识葵心仰帝王  

东湖书院  

云深不见尚书履院古空遗緑野诗驻马那堪回首望寒风萧瑟助予思  

先月栏  

亭侧清波春渺茫天中玉兎夜生光何当假翼扶摇外唤取仙娥捣药尝  

题普济桥　　　　　　　　　　呉　赴  

路绕平田水绕堤草虫晴戏野禽啼石桥斜日林塘晩絶似肩舆过竹溪  

过官塘  

四野隂霾一夜清风花烟柳报新晴横塘渺渺仓庚急黄犊家家带雨耕  

桃花水　　　　　　　　　　　李　科  

桃花水口带扶桑千树晴霞映水光闻道郎官似潘岳只疑懐集是河阳  

拱日亭　　　　　　　　　　　程文徳  

一尊更上孤亭酌万里同悬拱日心莫道浮云能乆蔽従来天际有余隂  

初至苍梧二首  

万里苍梧云水深瘴烟笼日画常隂江南有客何縁到自是当年弧矢心  

苍梧自合栖丹鳯凡鸟何縁亦此来回首五云天正北校书曽上鳯凰台  

岭表书院谕诸生　　　　　　　陶　谐  

星河欲午初醒地旦书须防作用戕试看梧山山上木可容斤斧与牛羊  

射石曽闻能没羽奕棊犹戒欲援弓莫凭笔砚穷文字个里机关要解通  

送沈仲文佥宪广西二首　　　　黄姬水  

霜简炎州逺戒骖龙城天上拥峰岚长江西去防千里行尽潇湘更向南  

由来教蜀有文翁吏事经生本自同会见僰僮迎法驾谁云象卉隔皇风  

昭平舟中答梧守　　　　　　　许应元  

留欢自缓尚书期数聚从他太史知故人有酒不教醉何处相逢是醉时  

従来樗散合沧洲讵薄当年万户侯为问茂宏勤略后防时却上泛湖舟  

阮驾部广西调兵至留都　　　　王　问  

去嵗髙秋逺调兵瓦家新到秣陵城金戈铁驷云间出万里鹏沙一日平  

虎舰横江会十连灵旗猎猎鼓阗阗已沉铁鎻环沧海更遣飞狼下日邉  

永福道中　　　　　　　　　　谢少南  

秋日登涂菊朶新忙中嵗月客中身归来蛮鼓村村发道迓湘南嵗底春  

府江杂言  

蛮烟不雨似云浓白日隂隂惨澹中炎气薫人冬亦暖不知何地春风  

石滩激浪殷成雷轻舸飘飘曲折开水楼达舎横矛立山洞猺人负弩回  

冬炎卉木未萧条暂倚篷窓旅况销树架緑垂君子蔓崖林红破美人蕉  

水落荒洲近客船弯环苦竹剧钩连风雷不到崖前木防穴多岐有嵗年  

隘口分弓号摆滩领班人戴白鹇冠莫言南徼无氷雪映日戈眀水帐寒  

落日官军举号齐雕戈画盾障山谿不嫌铜斗通宵撃却厌班鸡半岭啼  

堪惊节与时违短晷犹能驻暖晖腊月采花争自发冬天江燕亦违飞  

柳江逢涨  

桂滩如带支流少一夕涨生江遽浑夜来天末见掣电定有狂歌辟海门  

逗风浊浪迎船立云脚浸江无四涯悬崖古藤漫须引截竹长篙空尔为  

孤舟恰遇懐襄日岭树夤縁曲曲过颇拟横枝频剪伐不知刋木定如何  

柳江见石石可数俄涨污流如镜昏疑是黄河骤南徙桂阳西去不通源  

徃时临岸观江涨今日沿洄意颇殊赖是风波惊自惯不随舟子漫嗟吁  

南寜台中见梅  

已驱行斾复遅留风定香沉院转幽不觉对花生朔气却疑飞雪到炎州  

再过柳江  

一嵗烟江两度航炎风寒雨送流光篷窓怕见澄波影偏照行人鬓里霜  

右江舟中二首　　　　　　　　钱　薇  

万里风霜粤峤邉还惊触暑瘴江烟语音举目浑无解惆怅呉云看逺天  

旅泊天南已自怜况堪多病更年年闲鸥飞向横塘晚羡尔忘机自在縁  

漓江偶成二首  

深浅澄潭水不平轻舟触险未须惊人心自有羊肠路莫漫相猜谿上行  

年来尘迹似飘篷夹岸青山到处同满前云物皆春意却在扁舟自在中  

书山枣驿二首  

凄雨刚风山路艰白云满径竹苍然平生不作韶华想日接氷霜意总便  

粤峤相迎接楚山盘云无际万松间鹤声呖呖翔空外总在乾坤心自闲  

题髙梧栖鳯卷冒君宰梧州属邑梧人拟之鳯绘  

图集题漫赋二絶归之　　　　孙　陞  

防翮遥从碧汉翔云抟千仞下梧冈嗈嗈声向朝阳发始识人间有鳯凰  

九苞灵瑞结成姿五色文章绚作衣仙质娉婷异凡鸟従知不恋稻粱肥  

入广登山角驿楼　　　　　　　吕希周  

漓水漓山兴不同白云晴日对秋风山楼徙倚长空静全楚雄图指顾甲  

宿松风亭道六洞诸山叠旧韵二首  

松风万壑响秋深烛烛眀星夜未沉游子披衣成独坐寒螀无数起阶隂  

岑崟山势控髙深道胜谁能自陆沉遥忆征夫来万里乱峰双杵急秋隂  

灵川夜驰寄谢张总兵  

寒月髙髙草露浓纎云不动避霜风戎蛮戢戢私相语谁许嫖姚奏上功  

林刺史柳山言别  

猎猎寒飚向暮征柳山尊酒对愁倾慇懃回首全州路衰草和烟不尽情  

答李侍御惟贞时方按柳州　　　王世贞  

瘴色惊霜一马骢故人谁似李端公柳州垂柳应无数心在襄西落木中  

郧岭春初雪不残柳江风物已堪观莫言岭表无他寄蕉寔能黄荔子丹  

送人解官还岭西　　　　　　　顾可乆  

深林大谷老君岩江海风涛此解帆自有云霞共媮乐従居何用觅彭咸  

闻张羽王调为王官乃投簪还桂林为赋一絶  

沈眀臣  

九谪驱驰路转赊左官今更下长沙拂衣归去轻如叶云白苍梧万里家  

题伏波庙壁　　　　　　　　　翁　溥  

功成士死万艘沉贝锦谁眀薏苡心千载南中旧时笛至今犹怨武谿深  

赠呼总戌镇广右　　　　　　　王应钟  

鲸鱼万里海天清六寨年来渐息兵圣主不教闲老将黄金别勅付西征  

摐金伐鼓御辕门卷甲轻驰向贼屯大似武襄张宴夜潜师已报夺昆仑  

柳州二月榕叶尽落偶题　　　　陈　贽  

山城春尽意凄凄迢递秦关望去迷雨后满庭榕叶落不堪时听越禽啼  

蛮中  

蛮溪雨过叶皆流落日猩猩啼树头髙竹乱藤茅屋小不知村落属何州  

过燕石　　　　　　　　　　　陈绍功  

当年飞燕化为石千古乌衣迹不磨知尔炎凉无异态拂云终日照青波  

题浔郡圃卧斋  

堂叅罢设景萧疎日费公家五斗储将母不求甘防奉亲栽隙地有佳蔬  

闭户翛然不看书朝来弹铗食无鱼呼童且共灌园去不着衣冠即野夫  

郡斋半畆即花田烟雨来时翠色鲜更有清香敷满座寜须睡鸭喷沉烟  

手栽花木满栏干山鸟偷窥下羽翰解得此时同乐意留芳更与后人传  

送唐太守令子元殊还桂林　　　李　坚  

桂林西望隔长沙独秀峰前是子家老我旧游情眷眷毎思岩洞晓栖霞  

青山杂兴十首　　　　　　　　董传策  

春风迷目渺蒹葭村落飘零感物华试听老农愁向説频年烽火调狼家  

古城缥缈射晴濠经略当年走智髙戎丑祗今愁絶徼可堪赤子困锥刀  

纨袴骄子拥牙旗狂寇生狞卧不知追截恨令竒计失羁人中夜抚长髀【`辛酉秋事`】  

黠酋供帐拟流官达舎操戈寳藏干诡射熟猺愁絶甲军储接济右江难【`邕人困此`】  

开拓功成两伏波南天不改汉山河幽栖博得春如许漫倚孤亭赓九歌  

马退山横郭背豪茅亭曽记柳仪曹白云屏落青峰障自媿无才仆命骚【`马退山名柳子有茅亭记`】  

万叠晴烟客望孤莺花懒逐世情娯振衣却上云深处直北依防是帝都  

豹深藏泽雾寒岩飚厯落罩层湍就中应有天书在闻说皇华访道难【`诏遣两御史访丹书`】  

闽南百万没妖氛多难谁怜兴化军皇极即今筹一统愿持金鉴献明君【`时闻闽寇破兴化城朝廷方新三殿`】  

云落澄江鱼埠津春深丙穴正愁人洞天怕有渔郎问散髪扁舟掣钓纶  

食苦瓜  

东山戌忆敦瓜苦南徼瓜尝苦味严凉颊顿回炎海梦却怜迁客乆忘甜  

访客啜防榔  

急脚蛮奴髻半斜客来提榼手双叉防榔擎出斑斓片灰白蒌青当献茶【`邕人以青蒌叶白灰和槟榔啜之客至盛榼以献谓之代茶`】  

噉王皮果  

碧树离离金弹垂膏凝甘露嚼来竒木奴秋色珍如许那似香飘溽暑枝  

寄橄防  

波斯荐翠味回甘岭树秋髙拂瘴岚记得呉都曽有赋锡甑密缄到江南【`邕橄防最佳名波斯种法用锡甑之虽寄逺不损`】  

咏蕉子  

蕉子垂垂结阵黄緑枝风扇迥凝香生憎膏腻甜于密消得幽人在异乡  

噉荔枝二首  

铁干婆娑落子红方苞剥出水晶笼炎荒正惹长卿渇却噉琼浆半洗空  

南风醺落出墙枝丹渥罗囊玉露披博得风流瘦吟骨蘓郎曾写黒猿诗  

观音蕉  

蕉树従来叶扇青却擎丹萼大于缾观音禅性元贞静那得猩猩染数层  

了哥  

笼里清音奈若何衣朱吻慧无过秦楼鹦鹉休相妒瘴暖声声叫了哥  

人面子  

翠里团囊顔带酡个中甘味夹酸涡只縁人面看来好支膝秋风却睡魔  

奶头菓  

流火辉辉树欲垂青林披落綘囊竒趂虚担却行娘瘦好采枝头哺乳儿【`邕人谓市为虚诸村妇荷担入市谓之趂虚`】  

九层皮  

栗怯香滋薯怯竒蒸来皮裹裹层皮饶君露底元无膏怪得包蔵肉太肥  

水泡果  

花放金丝香袅林弹垂松穰核抛心南人不识林檎味却认池邉水泡侵  

枸橼【`枸橼大柚也南中多此品乃独无橙`】  

斗落南林香满枝酿成风致错尖披却消一味呉江梦秋压黄橙胜柚皮  

寄曝蕉  

曝来绀颗瘦于肠石蜜酿膏罍贮香漫忆秋风半摇落頳虬飞出傍江乡  

经海棠书院有怀呉惟修  

淮海秦观瘴海祠风流异代亦堪悲故人防别横槎去客意凄其漫咏诗  

游鳯凰岩戏题  

清时鳯鸟今何处荒徼空留鳯鸟名防问帝廷仪上瑞髙山流水自双清  

下南山有木若嵓箕坐眺江偶成一絶  

石嵓花作木嵓开脉脉江流半印苔箕踞一枝浑不语清风吹彻渡喧来  

游故李员外剡曲池亭  

幽园点出数椽虚剡曲风生水竹居亭上狎鸥休缀语游心元已失鸢鱼【`亭名狎鸥`】  

唧唧虫声阁阁蛙为谁零落为谁哗黄杨厄闰秋无主犹遣薫风扇物华  

游呉家庄有懐呉尚书公二首  

絶尘孤介铁肝肠园自苍凉水自香尘刼苦磨心不死清风偏得世流芳  

谁云瘴徼物钟灵人似先生照汗青松栢嵗寒应不改任渠蒲柳望秋零  

龙桥古渡【`鬰林`】　　　　　　　　邝元乐  

鳌头浪涌金沙碧江国飞虹瑞气摇发泄地灵知有待使君题作瑞龙桥  

白石洞天  

萧萧松叶下秋山金鼎蟠龙紫雾间白石煮来秋欲暮不知笙鹤防时还  

瓯池春暖  

西瓯池上蛟龙窟龙气成云水自波蛟龙飞上九天去春水茫茫奈若何  

鳯岭秋清  

鳯凰岭上鳯凰栖鳯凰飞去岭云低商飇万里松涛急空有芳名天与齐  

壶关春色【`太平`】　　　　　　　　杨　鳯  

曲曲山城绕流水巍巍雄据百二雉壶关别自有乾坤生意都従人事美  

笔架晴岚  

叠嶂丛中献竒异乾坤秀气南荒萃岚光时作防霞红不是巫山云雨意  

青连叠嶂  

数里青山如碧落参差逺近映楼阁连城佳木匪长春霜雪不经色不恶  

丽水归龙  

逝水滔滔望东注石龙为砥转头顾防时风雨暗空来乘此飞腾上云路  

白云仙洞  

玉洞云深不知处琼花瑶草自芳吐仙人一去不复廻鬼物烦呵空守防  

緑树神湫  

隂隂夏木覆密叶下有灵泉清且洁泉可浴兮树可风烦襟一洗净如雪  

山寺僧灯  

古刹依山地偏颇沙门夜静无人鎻佛灯漏影出疎櫺望逺犹疑鬼放火  

石门渔唱  

斜日石门眀逺郭渔舟防防烟波落数声款乃天地寛宠辱无惊多少乐  

南津晩渡  

扰扰红尘行役子长途日暮犹未止沙头独立唤船来两岸青山暝烟起  

陇口樵妇  

无媒径路多草石妾苦一肩为谁役出山撞遇溪邉翁放下且谈先天易  

会仙台　　　　　　　　　　　李广圃  

柯烂仙人乆不来洞门云鎻向谁开嵓花自解知心语犹伴天风到石台  

懐集笔架山　　　　　　　　　黎　暹  

长虹为笔云为墨尽向三峯笔架来午夜东南奎壁见始知文运自天开  

勾漏山　　　　　　　　　　　杨际熈  

葛令何曽采药来其如选胜化罗浮洞门不鎻霞光迥丹灶无烟古木秋  

南楼夜饮感兴　　　　　　　　周邦瑞  

夜半孤城百尺台乱防声里一樽开古渌镆铘堪淬砺智诚飞出白云来【`智诚乃韦厥隠处罗洪弓白云先生隠处`】  

送王洪阳光禄册封靖江四首　　于慎行  

亲函玉节到炎洲万里名山不厌游一自舆图开百粤蛮中今列内诸侯  

余寒马上试春衣四月杨花扑面飞行过故园应怅望荒郊无树蕨苖稀  

衡阳秋色暮云深湘水南来是桂林七十二峰青未了刺桐花里鹧鸪吟  

南海西分驿路长红尘飞惹汉宫香奚囊自有眀珠在不带千金陆贾装  

赠粤帅刘参佐　　　　　　　　李维桢  

驱除狸獠鎻严关白羽纶巾幕府闲上日马人麾下拜城头指说伏波山  

铜柱天南插汉标象胥重译百蛮朝彤弓卢矢承恩日勾漏寻仙路不遥  

钓鱼台　　　　　　　　　　　梁允瑶  

四尺长竿十尺丝石潭深处白鱼肥炎荒不到春山雪谩着羊裘坐钓矶  

大庙峡　　　　　　　　　　　梁允玳  

羣山耸翠鎻中流古庙隂隂古木秋可是地灵关福泽香烟潭影日悠悠  

道士嵓  

得道真人去不回空余嵓洞向崔嵬雀飞兎走悬丹灶栖鹬衔巢嵗嵗来  

珠投石【`又名诸仙石`】  

跨鹤诸仙汗漫游长羊已向石中投孟尝合浦还无术象罔当年索未周  

雉山谿送王公恒叔往端州　　　张鸣鳯  

莫嗟辛苦更南行千里端州是水程夹岸林岚秋扫尽枕邉无数碧峰眀  

江上饯俞羡长  

杏花村里觅余芳弹子溪头把饯觞笑倩美人牵客袂莫教流水促分张  

上石西州　　　　　　　　　　呉尔施  

黄茅为宇竹为门斗米肩豚浊酒尊欲向此中停信宿俄传交趾掠前村  

防处人烟覆短墙山多未许牧牛羊頽祠蔓草无香火惟见残碑枕夕阳  

百万当年事逺征髙标铜柱伏波营受降城下徘徊乆能得将军日再生  

马跑相传旧有泉行人消渇欲流涎缾中携得家园茗太子亭邉竹火煎  

舟经秦渠即景作　　　　　　　俞安期  

秦渠曲曲学三巴离立千峰插地斜宛转中间穿水去孤舟长绕碧莲花  

初出漓江  

桂楫轻舟下粤关谁言岭外客行艰髙眠翻爱漓江路枕底涛声枕上山  

过相思江有懐  

水字相思若有神汤汤日夜苦南行防波欲托江妃梦那得东廻过楚城  

南溪古渡【`懐集`】　　　　　　　　林春茂  

緑树红楼倒水濵懐溪如带即通津惊飞鸟鹊归来晩噪却喧喧趂渡人  

笔架文峰  

三峰峭列出云中壮丽天开学士宫石架笔花含雨润应钟才俊气如虹  

燕岭樵歌  

白云不防出山阿樵子生涯逐晓过日落平沙人影散隔林犹听担头歌  

龙湾渔笛  

波光防灔此龙湾野艇鱼竿任徃还芦笛数声山月上世间名利可相关  

沙田春雨  

漠漠平田事水耕满天花雨到春倾新畬何事催田介铚艾奄观百谷成  

石井寒泉  

清冽泉源一线通不须甃砌自神功懐川只在尧封里作息应多撃壤风  

塔山晓翠  

天胜山前寳刹开本来净土絶尘埃乍离苦海何能悟月落钟声唤醒来  

佛灯晓晴  

竹外禅关色界空青莲趺坐一灯红在天月色长如水共照迷人暗宅中  

水月洞吟　　　　　　　　　　蘓　濬  

云门忽散芙蓉色叠嶂凌烟天咫尺流澌隠隠青黛光一樽独对水天碧  

洞口桃花纷如雪流水汤汤风发发氷心一片玉壶中欲跨沧洲钓海月  

最喜山中吏人少月落波空昏复晓数杯村酒数声歌满树东风催啼鸟  

苍梧君子亭漫咏  

防朶田田出水时风吹一夜满瑶池主人载酒来相问唱彻莲歌鸟不知  

水色苍苍上翠防独怜仙子欵柴扉云鬟珠履娇无语拾得瑶华带月归  

秋声何处急悲笳一曲歌残遍落霞独坐长亭听不尽满天风雨滴黄花  

倚槛秋光散客情樽前波净一身轻寒亭鎻尽白云色留得残红听雨声  

杨柳枝四首送屠博士之岭南　　王穉登  

呉门柳枝青插天枝枝含雨叶含烟柳枝空长无丁用难繋夫君青雀船  

三秋桂岭猿声急八月衡阳鴈影疎不愁听猿能下涙只愁无鴈可传书  

岭南猿声梅萼齐江南蝉声柳拂堤折梅不如折柳怨聴蝉却似聴猿啼  

九疑山前云雾沉二妃祠下竹森森竹枝不及江南柳竹枝涙浅柳枝深  

张义姑　　　　　　　　　　　叶向髙  

楼船十万赴南征一夕星沉汉将营见说遗孤三尺在防人殉节似程婴  

桃李深闺正及时长敎公子怨佳期谁言侠骨非红粉辛苦如存赵氏儿  

夜雨寒灯自防纑空留一线荅劳劬只今彤管新褒在千载人间説义姑  

红顔何处掩芳魂朱绂于今重将门犹忆当年凄絶处萧萧风雨泣王孙  

岭外送客平乐下第　　　　　　汤显祖  

南行三十六滩泷依旧龙门得化龙别有清湘起愁色踏歌人望九疑峰  

思州午火  

逐客思州一饭沾伏波盘笋见纎纎炎风不遣春销尽二月桃花綘雪盐  

石城送蜀客梧州  

春到回龙傍郁林乱藤烟月送猿吟鹃声莫更逢三月销尽同乡九折心  

送袁生谒南寜郡  

白髪孤游铜柱西瘴来江影似虹霓千山落月无人语榕树萧萧倒挂啼  

送武陵陈判之郁林  

乡树秦人隔几重郁江秋暖衣芙蓉参差人面能人语怕是猩猩树底逢  

送林贵县  

苍梧猿防泣湘君人向清浔逗日曛直下寳江眀月影能开二十四峰云  

即事送钱晋眀游西粤归长兴  

梅岭归来三月三春衣连雾洗昭潭还家恰尽相思苦少妇迎门説二蚕  

玉茗离觞又一年越江初过雨茶烟亦知天绘亭中月长照溪头罨画船  

冲天嵓　　　　　　　　　　　陈宗衮  

怪石唅呀似虎蹲耽耽俯视向黄昏若教李广当时见一射还应没矢痕  

白石山泉　　　　　　　　　　杨大节  

脉脉源头何处寻石中流出自鸣琴多应大士轻敲锡留与人间洗寸心  

白石纪兴  

乘兴磨崖十八年漫将名姓立岩前山灵自有生花笔倩我狂书塞洞天  

富川犀泉　　　　　　　　　　周　祈  

蹄涔半畆欲生烟何处灵源语可传不是南荒投足到人间谁信有犀泉  

府江纪事八首　　　　　　　　管大勲  

两崖矗矗插云霄峡口轰轰沸海潮春暖龙吟常作雨一时妖祲喜全消  

夹岸屯兵俨列星楼船原是伏波营空山叠叠旌旗落流水湾湾刁斗鸣  

雷霹滩前鼍鼓喧柳营冈畔角声繁维舟烟雨更残夜忽聴従军乐可言  

昔时京观筑鲸鲵此际军容壮虎罴江上扬防风肃肃营中校猎日迟迟  

按堡休兵据上游天威无复及南陬白盐彩鹢时时渡急峡髙滩穏穏浮  

崖端蒙密半诛夷乞食狐狙狡莫施贼穴百年成坦道天兵还有尽销时  

一畨时雨洗金戈雪浪风涛杀气多穷岛逋猺惊胆落满江舟子唱蛮歌  

百粤春光异昔年共推儒雅足筹邉圣眀威徳元无外坐使炎荒息瘴烟  

濯缨石　　　　　　　　　　　区龙祯  

澹月防茫江畔行游人能道濯缨名却从逝水东流去空付沧浪一清  

伏波祠　　　　　　　　　　　文　琰  

柱石竒勲耀日星云台何事不书名祠前一曲东流水昼夜奔波閙不平  

题白马岩　　　　　　　　　　王　绩  

苍壁半空常见马澄十丈鎻藏龙纷纷避地无人到岂是仙嵓不尔容  

石罅悬云乳溜凝层层洞穴尽天成祗縁地僻游人少龙隠诸岩浪得名  

郁林道中　　　　　　　　　　陈　鸿  

茫茫新水拍沙堤四月应无杜宇啼记得驿程来日路五千余里欝林西  

送汪倅之梧州　　　　　　　　黄惟楫  

春深瘴疠乱烟霏涨海南浮驿路防解道苍梧云影在可能早送客防归  

龙亷孺户部转饷关中归途暂住广陵便还西粤  

二首　　　　　　　　　　　范鳯翼  

转饷邉州万里余归途拥传似相如怪来紫气防关满昨日新停使者车  

楚粤犹然天地间此行何事惨离顔梦君应到浔江上遮莫千山与万山  

芙蓉亭　　　　　　　　　　　刘　泽  

芙蓉池上小亭幽翠竹青松映碧流幸遇太平无事日举杯相对属贤侯  

献花铺  

宦裕南迁瘴海涯路逢仙女献山花平泉公子伤春处惟有东风吹草芽  

紫水流霞　　　　　　　　　　杨于陛  

紫气淋漓映紫防槛泉觱沸俨通犀临流徙倚时挥麈误认吾家洗墨池  

题寒山  

寒山一脉绕南流絶顶源头有洞湫五月却销炎火热可能三伏是三秋  

题防石  

炎荒之地有寒山更有陆公一片石朝夕徃还唯丈亲米颠下拜我尤癖  

従岩口入洞　　　　　　　　　梦鸟子  

斗絶穹窿一穴通石牀钟乳鬬玲珑浪游已透灵仙窟不用逢人叹转篷  

寄衣【`宜山呉某妻邓氏夫以罪被逮赴省邓以衣寄之作一絶`】　邓　氏  

欲寄寒衣上帝都连宵裁剪眼糢糊可怜寛窄无人试涙逐西风洒去途  

## 粤西诗载卷二十五  

桂林府通判汪森编  

词  

菩萨蛮【`桂林　　　　　　　　宋题别`】李师中  

子规啼破城楼月画船晓载笙歌发两岸荔枝红万家烟雨中　佳人相对泣泪下罗衣湿从此信音稀岭南无雁飞  

定风波【`王巩从东坡游尝坐轼党贬賔州酒税坡既北归出侍儿柔奴劝坡酒坡问柔奴岭南应是不好柔奴曰此心安处便是吾乡坡因缀定风波词`】　蘓　轼  

谁羡人间琢玉郎天教乞与防酥娘自作清歌传皓齿风起雪飞炎海变清凉　万里归来顔愈少笑时犹带岭梅香试问岭南应不好却道此心安处是吾乡  

【`阙　　题海棠桥祝生宅`】　　　　　　　秦　观  

唤起一声人悄衾冷梦寒窓晓瘴雨过海棠春色又添多少　社瓮酿成防笑半缺椰瓢共臽觉倾倒急投牀醉乡广大人间小  

好事近【`梦中作`】  

春路雨添花花动一山春色行到小溪深处有黄鹂千百　飞云当面化龙蛇夭矫转空碧醉卧古藤隂下了不知南北【`观自横州徙雷州放还至藤州梦中作此辞时已病是日偶为客述之因索水水至不能饮笑视之而卒`】  

蓦山溪【`至宜州作寄赠陈湘`】　　　　　　　黄庭坚  

稠花乱蕋【`一作叶`】到处撩人醉林下有孤芳不怱忽成蹊桃李今年风雨莫送防肠红斜枝倚风尘里不带尘风气　防嗔又喜约略知春味江上一帆愁梦犹寻歌梁舞地如今对酒不似那回时书谩【`一作罢`】写梦来空只有相思是  

青玉案【`至宜州次韵上酬七兄`】  

烟中一线来时路极目送归鸿去第四阳关云不度山胡新啭子防言语正在人愁处忧能损性休朝莫忆我当年醉时句【`旧诗云我自只如常日醉满川风月替人愁`】渡水穿云心已许暮年光景小轩南浦同卷西山雨  

西江月【`崇寜甲申遇恵洪上人于湘中洪作长短句见赠云大厦吞风吐月小舟坐水眠空雾窓春色翠如葱睡起云涛正拥徃事回头笑处此生弹指声中玉牋佳句敏惊鸿闻道衡阳价重次韵酬之时余方谪宜阳而洪归分寜龙安`】  

月侧金盆堕水雁回醉墨书空君诗秀色雨园葱想见衲衣寒拥　蚁穴梦魂人世杨花踪迹风中莫将社燕等秋鸿处处春山翠重  

虞美人【`宜州见梅作`】  

天涯也有江南信梅破知春近夜防风细得香迟不道晓来开遍向南枝　玉台弄粉花应妒飘到睂心住平生个里愿杯深去国十年老尽少年心  

千秋嵗【`少游得谪尝梦中作词云醉卧古藤隂下了不知南北竟以元符庚辰死于藤州光华亭上崇寜甲申庭坚窜宜州道过衡阳覧其遗墨始追和其千秋嵗词`】  

苑邉花外记得同朝退飞骑轧鸣珂碎齐歌云绕扇赵舞风回带严鼓断杯盘狼籍犹相对　洒泪谁能会醉卧藤隂盖人已去词空在兎园髙宴悄虎观英游改重感慨波涛万顷珠沉海  

酹江月【`乙未中元自柳州过白莲`】　　　　　　赵师侠  

晓风清暑映湖光如练山光如染十里荷花香满路飞葢斜欹妆面一叶扁舟数声柔橹陡觉红尘逺六桥三塔恍然图画中见　因念当日三贤两山佳处应也经行遍琢月吟风无限句景物随人俱显贺监风流元真清致我亦情非浅渔蓑投老利名何用深羡  

浣溪沙【`柳州作`】　　　　　　　　　王安石  

宫缬悭裁翡翠轻文犀松串水晶眀飐风新样称娉婷带笑缓摇春笋细障羞斜映逺山横玉肌无汗暗香  

清  

临江仙【`贺州刘师忠家隔帘聴琵琶`】  

风拨鹍弦鸣夜永直疑人在浔阳轻云薄雾隔新妆但闻儿女语倐忽变轩昻　且看金泥花那面指痕防印红桑防多余防与真香移船犹自可卷箔又何妨  

卜算子【`柳州作`】  

燕尾道冠儿蝉翼生衫子欹枕看书卧北窓簟展潇湘水　团扇弄薫风皓质添凉意谁与文君作粉真只此莲花是  

生查子【`柳州作`】  

春纱蜂赶梅宫扇鸾开翅防折聚香风一撚生秋意摇摇云母轻袅袅璚枝细莫解玉连环怕作风飞起  

武陵春【`藤州江月楼`】　　　　　　　　向　镐  

长记酒醒人散后风月满江楼楼外烟波万顷秋髙槛冷飕飕　想见云鬟香雾湿斜坠玉搔头两处相思一様愁休更照鄜州  

临江仙【`再到桂林`】  

瘦损东阳縁底事离愁别恨难禁夜长谁共拥孤衾来时青盼在今已二毛侵　流水青山依旧是兰桡徃事空寻一番风雨又春深桃花都落尽赢得是清隂乱后此身何计是翠防深处柴扉即今双鬓已如丝虚名将底用真意在鸱夷　治国无谋归去好衡门犹可栖迟不妨沉醉典春衣人生行乐耳须富贵何时  

沁园春【`送辛幼安弟赴桂林官`】　　　　　　刘　过  

天下稼轩文章有弟【`阙`】看来迟正三齐盗起两河民散势倾上国泛泛如巵猛士云飞狂猺灰灭机会之来人共知何为者望桂林西去一骑星驰　离筵不用多悲唤红袖佳人分藕丝种万柑千户梅花万里等闲游戏毕竟男儿入幕来南筹邉如北翻覆手髙来去棊公余且尽玉簪朱履倩米元晖  

沁园春【`送孙季蕃吊方漕西归`】　　　　　　刘克庄  

嵗暮天寒一剑飘然幅巾衣裘尽緑云鸟道跻攀絶顶拍天鲸浸笑傲中流畴昔竒君紫髯铁面生子当如孙仲谋争知道向中年犹未建节封侯　南来万里何求因感慨桥公成逺游叹名姫骏马都成昨梦只鸡斗酒谁吊新丘天地无情功名有命千古英雄只麽休平生客独羊昙一个洒涙西州  

西江月【`韩亨道席上次方孚若韵`】　　　　　　郭应祥  

送我匆匆行色赖君衮衮名章徳星今夜聚清湘岂羡瀛州方丈　賔醉须教主醉更长不怕杯长鳯鸣端合在朝阳飞诏来従天上  

西江月【`再游龙隠嵓追和陶商翁韵`】　　　　　方信孺  

碧洞青崖着雨红泉白石生寒朅来十日九湖山人笑元郎太漫　絶壑偏宜叠鼓夕阳休唤归鞍兹防未必胜骖鸾聊作湘南公案  

木兰花慢【`寄桂林通判叶夷仲`】　　　　　　陈徳武  

自淮扬别后一回首又穷年叹蓬逐旋颷叶随流水星散维垣来【`阙`】忽闻归兴岂苍天故意要储贤云漫凌司马赋风偏动李膺船　梅窓夜月见修妍骏辔忆钱连命画桨溪流篮舆山郭囊锦诗篇休辞嵗寒逺道对松篁莫慰寂寥邉尘榻谁为我下酒杯惟待君传  

一春看又尽问何日是归年望五岭重关九疑叠翠满目藩垣苍梧防时舣棹许论文高义仰英贤夜坐残花影月朝盼尽柳隂船　天台山水世间妍天姥赤城连好収拾兰庄白云深处咏卜居篇重寻旧游莺燕恐无心待雁夕阳邉声迹今犹密迩蛮牋莫厌频传  

望海潮【`二调寄别浔郡曽教谕子振李训导宗深`】  

南官一载西流万里离懐孰不伤情富贵邯郸雨云巫峡回头一梦空惊谁辱又谁荣问昔时道徳今日功名楚水呉山向来多少送和迎　长安古道长亭叹马蹄不住车辙难停薇老首阳芝深商谷时遥雾拥云平此意已羞评但金缄白云锦佩青萍采竹昆仑有时吹作鳯凰鸣  

祖觞东馆移舟南渡江天云树离离盘谷渔樵舞雩风咏渇心常望云霓知与故人齐念翼残犹铩足蹶还羁百折江流峡水鸟助孤栖　防回梦绕山西耐疎篷夜雨惊枕晨鸡对无声诗哦有声画仪形已见端倪回首暮云迷又桐飞金井燕落乌衣有意相思双鳞乗羽莫教迟  

满庭芳【`有序　　　　　　　　眀`】韩　雍  

防审总兵官平江伯陈公志坚胄出簪缨业承韬略抱非凡之逺志挺出类之雄才肃将眀命已平百粤蛮人简在宸复总三军漕运光价日髙于阃外欢声雷动于淮南克继家声足当国计是用修词为贺  

庆衍防襄贤追庄敏天生一代忠良早膺封拜承命下南荒尽展六韬三略收蛮人尽数归王守家法清贫如故四海姓名香　圣眀忧国计简司漕运特授金章总水兵百万作镇淮阳定缵先公勲业足京储永固封疆还拟进六师大帅丹悃佐吾皇  

沁园春【`送赵掌教先生广西主考`】　　　　　　王　越  

广右开科逺劳使者来聘先生看灯下朱衣巷中白雪寸心公道两眼光眀杜牧当魁刘防可防山斗尊崇在此行好男子拟登春榜允协文衡　故人莫问归程且倚银瓶酒满倾正水涨云深日长天濶槐花雨霁杨柳风清小队红旗新词彩帐燕雀惊飞鼓角声邮亭上殷勤把袂不为离情  

念奴娇【`登仙奕山作和东坡韵`】　　　　　　桑　悦  

龙城老倅覧宇宙了无竒物两屐秋云仙奕表好是丹崖翠壁谁卷闲峰尽收叠嶂化作红炉雪眼空一望中州多少英杰　慨想今古滔滔长生秘蕴防人能发刘项当年争气处数防流萤眀灭五岳难寻三山何在搔乱麒麟髪叹何时得会羣仙同嚼眀月  

喜迁莺【`为梧州士大夫送郡侯张克修防帐作`】  

苍梧云卷望禹贡星分尧天日逺政事龚黄兵机颇牧天地君侯推选人怨今朝行速又道当初来晩真个是昼栖有雉夜鸣无犬　迁转接武旧日防龙平地跻通显整顿三纲调和万象功业宜昭彤管吟罢风生台阁朝退香浮禁苑人空上大容层岭大云絶巘  

桃源忆故人【`送田州张通判赴任`】　　　　　蒋　冕  

嘉靖五年两广抚按官太子少保左都御史慈溪姚公监察御史临川刘君等奏革田州府土官请设流官守贰如内地藩宪诸君佥议府通判非全州张同知华不可盖以其才干素着抚处尤宜故也议既定将其职名以闻适张力陈有疾不果既而桂林府通判梧州府推官皆缺员于是抚按聨疏于朝以华及藤县孙典史懋二人名上懋先任广东按察副使奉勅整饬清逺兵备以诖误谪官于藤部院台谏论救荐举前后不知凡防疏张获与孙偕荐不可谓偶然也疏下吏部时孙已因少师邃庵杨公奏量移弋阳桂判梧推皆不果补田州通判之缺遂以张补之与抚按初意正相合舆论咸以为宜张字子寔徳安之随州人由龙虎卫经厯被荐同知全州在任九年抚按官旌异者四奬励者十最后交荐遂有今擢观交荐疏谓其勤慎通敏政誉昭闻乆厯年嵗备谙土情则其平生居官持身概可见矣子寔累乞休致上官皆不聴其去今被台檄促之赴任吾乡士大夫不忍遽与之别也相率求徴赠言予老病不能文聊寔録荐剡而櫽拈小词二阅以张之子寔在吾州留意学校凡有修葺皆为经乆计桥梁道路多所缮治至于逐恶獞归于故巢以除州民之害为虑尤逺予先兄大司徒梅轩先生尝谓其此举得江统徙戎之遗意有识君子皆韪其言今之徃倅田州充其平日所志其经画必有可观疾驱莅任以副抚按藩宪保荐委任之盛心以趂功名之会庶防不负超擢宠命勿更以病辞为一已私便图可也  

十年奔走湘江路手种甘棠无数嵗乆清隂遍布老稚防遮防　田州郡倅今催赴争道此来何暮赤子嗷嗷待哺两手勤摩拊  

柳梢青  

此去荒陬变刀为犊化劔为牛赤子龙蛇荆榛刬尽满眼锄耰　呻吟尽变歌讴渐衣冠彷佛中州羣黎乐业涵濡圣化万载千秋  

临江仙【`送沈太守入觐`】  

吾全州太守沈侯伯诚循例述职京师乡里大夫士谓侯以铨试第一人来为吾州守莅任才五年廵按御史嘉其贤能而旌荐之已三见于章疏矣方今圣眀在御寤寐才贤侯陛见之后铨部既面考其政迹又据廵按荐章而覆议之以闻于朝或中或外髙等之擢可计日竢也吾州之黧老稚齿安得复蒙侯之恵泽于乆逺乎故于侯之将行也莫不怅然惜之相率来谂于予欲予以其意载之文词以着侯之美予老且病不能别有所论譔也就诸大夫士之意而演填宋人小词二阕复焉俾以致之于侯眀日侯亦诣予辞谢不敢当予曰侯勿庸过谦为也前乎侯而为守于吾州者非无其人也尝有御史三人相继廵按而皆旌荐如侯今日者乎非侯政迹素美其何能致此也侯之兹行觐礼既举果以闾阎疾苦悉意上陈如予小词所云者当路大臣知侯能究心民事使侯得终恵吾州之民增秩赐金还侯旧任如汉家故事则才贤之擢于朝廷恵泽之覃于黎庶将不两得哉既相与言之遂以其言登于防轴用为侯赠焉  

万里山川来作守敢云地瘠民贫催科抚字两艰辛穷檐茅屋下无事不关身　鸣佩春风趋玉陛九重应赐咨询遐陬民瘼细敷陈愿分涓滴水涸辙活枯鳞  

谒金门【`同上`】  

春入觐白叟黄童争问恵泽恐难终敝郡吾侪能不恨宵旰旁求才俊穹秩崇阶无悋去去鹏程看奋迅台  

省荣登进  

浣溪沙【`州学师生送沈太守朝京兼谢其修学`】  

吾州太守沈侯之入觐于京也予既诺吾乡士夫之请书鄙文小词以送之矣州学师生复谒予恳恳求言谓沈侯自莅任以来留心学校既修眀伦堂与东西斋居及诸生学舎焕然一新又以灵星门外两旁墙垣旧用土筑者不足为经乆计皆用甎易之南北数十丈甃砌坚致先絫山石为基上又覆以瓦既成壁立矢直自逺望之宛如城堵观者盖莫不啧啧称叹谓为前此所未有也侯之有功学校如此先生忍靳一言不表章之以为后人劝哉予以师生之言义不可夺也遂不厌其复书小词一阕谢侯且以送其行云  

孔庙门前石作墙眀伦修葺似新堂黉宫従此益辉煌不是君侯崇教化頽垣壊栋日荒凉采芹谁继鲁人  

章  

青玉案【`送汤中丞`】　　　　　　　　周　用  

太防昨夜辉南纪望望楼船渡湘水公作长城真足倚新秋离思五云回首百粤风谣美　双龙宛宛裁黄纸霖雨横施防千里入奏天顔应有喜蓬莱殿里鳯凰池上早聴尚书履  

一丛花【`湘南见池上梅花作二首`】　　　　　　顾　璘  

东风花发小池邉移种是何年江南旧日看花处更回首多少山川聊折一枝瓦瓶斜插惆怅早春天  

凌波何处见铢衣池畔月眀时春风莫作颠狂态好堪耐璚雪葳蕤楼上笛残陇头书逺人在楚云西  

诉衷情【`桂林徐伯川屡约不至有词见寄作此荅之`】  

瑶笺新调写乌丝字字说相思传闻防度来也又盼过落花时　停画舫驻金覊枉参差干天何事仸雨兰风故误佳期  

念奴娇【`湘山怀古`】  

振衣嵂洗长空初过一天新雨万壑千峰争耸秀犹有防云吞吐扑地闾阎横江城郭总是闲尘土寺前松桧让渠曽见今古　漫说衡岳廵游郁林开拓身后还谁主泪竹斑斑空洒血玉辇而今何处水底灵均江邉刺史蔓草埋荒宇举觞浮白竟须烂醉休语  

临江仙【`送同寅章朴庵出判苍梧`】　　　　　　万　镗  

忆昨秋台眀月夜朱丝共写焦桐无情却自恨东风翻吹成别调离思欲摩空　酒尽沙头分袂也依依逺树云笼苍梧望防没飞鸿行人回首处梅雨正空蒙  

沁园春【`贺张静峰总督两广`】　　　　　　　夏　言  

山入五羊江通八桂仗钺临戎正贡篚新来交蛮面革楼船才返黎冦功成栢府丰裁辕门号令南仲威存北伐名况一时三移节镇两转中丞　大江月白风清伫相送旌旄岭外行念诸葛沉机南人慑服仲淹英略西贼闻惊天子中兴庙谟神武直挽天河洗甲兵早归朝更将经济报荅升平  

浣溪沙【`送费推官之岭南二首`】  

莫厌西南道路长丈夫膂力正方刚之官仍买过家航桂岭春烟笼橡槲鹅溪秋水防桄榔怜君青鬓坐黄  

堂  

宫漏沉沉夏日长雨余殿阁昼生凉南风防送苑荷香草阁抛书携白日竹牀欹枕聴沧浪梦魂时复到江  

乡  

鹊桥仙【`送冐子尹兴业`】　　　　　　　　崔　桐  

灯火江城笙歌锦席暂驻层霄使节曾买燕醪别鳯台柳条纎那堪又折　桂海云长梧峰天渺去去双鳬隔越好种桃花满县香旧家声氷清玊洁  

玉烛新【`赠萧都宪平古田`】　　　　　　刘　节  

太平开盛晏喜鼓吹铙歌凯旋忻忭王师节钺应无敌说甚天山三箭蛮猺恶獞尽翦戮草焚禽狝天声震胆落魂飞何劳转征鏖战　诸公文武全才看操縦神机威权大展羽书露布遥献防玊阶金殿圣顔欢悦颁爵赏倍増恒典标姓字铜柱崔巍万年光显  

## 粤西文载卷一  

桂林府通判汪森编  

赋  

南越木槿赋　　　　　　　【`陈`】江　总  

日及多名蕤宾肇生东方记乎夕死郭璞赞以朝荣潘文体其夏盛嵇赋悯其秋零此则京华之丽木非于越之舜英南中斩草众花之寳雅什未名骚人失藻雨来翠润露歇红燥叠萼疑檠低茎若倒朝霞映日殊未妍瑚照水定非鲜千叶芙蓉讵相似百枝灯花复羞燃暂欲寄根对沧海大愿移华列绮钱井上桃虫难可杂庭中桂蠧岂见怜乃为歌曰啼妆梁冀妇红妆荡子家若持花并笑宜笑不胜花赵女垂金珥燕姬插寳珈谁知红槿艶无因寄狭邪徒令万里道攀折自咨嗟  

白鹦鹉赋　　　　　　　　【`唐`】王　维  

若夫名依西域族本南海同朱喙之清音变绿衣于素彩惟兹鸟之可贵谅其美之斯在尔其入翫于人见珍竒质狎兰房之妓女去桂林之云日易乔枝以罗袖代危巢以琼室慕侣方逺依人永毕托言语而虽通顾形影之非匹经过珠网出入金铺单鸣无应只影长孤偶白鹇于池侧对皓鹤于庭隅愁混色而难辨愿知名而自呼明心有识怀恩何极芳树絶想雕梁抚翼时衔花而不言每投人以方息慧性孤禀雅容非饰含火徳之明辉被金方之正色至如海燕呈瑞有玉箧之可依山鸡学舞向寳镜而知归皆羽毛之伟丽奉日月之光辉岂怜兹鸟地逺形微色凌防质彩夺缯衣深笼久闭乔木长违傥见借其羽翼与迁莺而共飞  

越人献驯象赋　　　　　　　杜　甫  

倬彼驯象毛羣所推特禀灵于荒徼思入贡于昌期岂不以献我今辰自林邑而来者稽之旧史在成康而纪之一则识王者之无外一则见遐方之不遗茍形瓌之足伟孰路逺之云辞于是出丰草去长林殊狒狒之被格异猩猩之就擒厉其容也故兽伏我力和其性也故人知我心作蛮方之贡为上国之琛万国标竒名已驰于魏阙千年表庆价实越于南金况乘之便习或讹或立动髙足以巍峨引修臯而嘘吸尘随踪而忽起水将饮而回入牙栉比而掺掺眼星翻而熠熠中黄虽勇力不能加仓舒信竒知之莫及服我后之皁栈光有唐之域邑驱之则百兽风驰翫之则万夫云集故其威容足尚筋力殊壮轮囷而重若旄丘赑屭而髙如巨防执燧奔战牵钩委贶遇之者或惊骇而反行觇之者或披靡而遥望何斯象之刚克兼美义之不忒惧有齿而焚躯故全身而利国纵使牛能任重马有报徳徒久困于轮辕又每伤于衔勒岂如我邈自逺藩来朝至尊辞桂林之小郡入阊阖之通门负名闻之籍籍守驯扰以存诚幸投之于刍藁岂敢昧于君恩  

斑竹笔管赋【`并序`】　　　　　　李徳裕  

予寓居于郊外精舍有湘中守赠以斑竹笔管竒彩烂然爱玩不足因为小赋以报之  

山合沓兮潇湘曲水潺湲兮出幽谷缘层岭兮茂竒篠夹澄澜兮耸修竹鹧鸪起兮钩辀白猿悲兮断续实璀璨兮来凤根联延兮倚鹿往者二妃不从独处兹岑望苍梧兮日远抚瑶瑟兮怨深洒思泪兮珠已尽染翠茎兮苔更侵何精诚之感物遂散漫于幽林爰有良牧采之嵓趾表贞节于苦寒见虚心于君子始裁截以成管因天姿而具美疑贝锦之濯波似余霞之散绮自我遂初块然岩中泰初忧而絶笔殷浩黙而书空忽有客以赠鲤遂起予以雕虫念楚人之所赋实周时之变风昔汉代方侈增其炳焕缀明珠以为柙饰文犀以为玩徒有贵于繁华竟何资于藻翰曾不知择美于江潭访竒于湘岸况乃彩笔有炜列于诗人周得之以操牍张得之以书绅维兹物之日用与造化而齐均方寳此以终老永躬耕乎典坟  

倚门望子赋　　　　　　【`五代`】梁　嵩  

苍苍茫茫道远倚倚望望情伤念荡子之久别投慈心于远方渺渺何之动幽怀于眷恋滔滔不返向上国以观光当其截发投师操心托迹遥望帝都俯登紫陌囓臂于衞国门前题柱于升仙桥侧担簦日久希寸禄以资荣负米程遥仗何人而请益征轮篷断别骑尘飞睇盼睠睠凝思依依欲歴而既升云路遥怜而独倚柴扉汨没难明我则每晨昏而怅望宗支有托汝曷无早晩以言归常旷望于烟霄每凄凉于蓬荜杳杳兮故乡寂寂兮旧室防行鴈阵空来万里家书难述水声遽惊怀古之思别恨惟对秋风之夕眷恋徘徊愁心靡开抑郁之情恒自切湮沦之事有谁哀驾一苇于津涯诚难去矣听孤鸿于碧落得不悲哉想彼淹留伤予离索踌躇兮不止优游乎何托盈庭之萱草徒荣满眼之芦花自落杨朱陌上萧条而恨泪澘澘汉武台边宛转而残霞漠漠恨陆海之髙深念行役以难寻忆昔伯俞之志宁无泣杖之心见月而常怜独坐闻蛩而每忆寒吟动兹怀土之思惟凭蜀魄触尔还乡之计暗托秋砧嗟夫峨峨仲丘殷勤士子献书之数复何如干禄之心防时止遣我日日望红尘未见此心终未已【`嵩平南人仕南汉刘防防多苛政嵩求去因献此赋防即命归奉母`】  

桂林中秋赋【`并序　　　　　宋`】范成大  

乾道癸已中秋湘南楼月色佳甚病起不觞客又祈雨蔬食清坐默数年来九遇此夕皆不常其处乙酉值三馆丙戌与严子文游松江有来嵗复防之约丁亥又以薄遽走阳羡与周子充遇于罨畵溪上戊子守括苍已丑以经筵内宿庚寅出使次于睢阳辛卯出西掖泊舟吴兴门外壬辰始归石湖而今复逾岭叹此生之役役次其事而赋之  

登湘南以独夜兮挹訾州之横烟绛霄艶其光景兮涌冰镜于苍巅怅旻宇之佳节兮并四者其良难矧吾生之漂泊兮寄蘧庐于八埏九得秋而九徙兮靡一枝之能安上瀛州而瀑饮兮当作噩之初元旋水宿于垂虹兮滉金碧之浮天克后期而竟爽兮忽罨畵之沧湾既戊子而守括兮摘少微于楼兰丑寓直于玉堂兮听宫漏之清圆再西风而北征兮清笳咽于夜阑迨返斾之期月兮放苕霅之归船幸故嵗之还吴兮带夕晖而灌园甘土偶之遇雨兮就一丘而考槃今又飘飘而桂海兮宾望舒于南躔访农圃之昨梦兮杳征路之三千月亦随予而四方矣不择地而婵娟谅素娥之我咍兮老色涴于朱顔【`阙`】观月之曩见兮炯不动而超然适病余而闭阁兮屏危柱与哀弦复讼风而闵雨兮谢鼎食之芳鲜閴清斋而晤叹兮惊足迹之间闗谁识为此驱逐兮岂不坐夫微官知明年之何处兮莞一笑而无眠  

乳牀赋　　　　　　　　　　梁安世  

吴中以水为乡岭南以石为州厥惟桂林岩空穴幽玲珑嵯峨磊落雕锼欲縻绳而篝火窘粮絶而道悠石有脉其何来泉春夏而渗流积久而凝附赘垂疣或撃斯钟或振斯裘或莲斯葩或笋斯抽或胡而龙或脊而牛或象之嗅或鼋之浮或麟其角或马其驺或跃而鱼或攀而防或粲金星或罗珍羞或肺而支或臂而瘤或釡之隆或囊之投或溜而塍或叠而丘或凿圭窦或层岑楼或贾犀贝或农锄耰或士冠缨或兵兜鍪或下上而相续或中阙而未周稽本草之乳牀特精觕之不侔尔抑尝以嵗而计之十万年而盈寸度寻丈之积累嵗合逾于千万肇开辟而距今邈春秋其防换蜡屐之士倐来亟散讶泉乳之能坚若朝菌之暮旦孰知顽矿天理密运自立于岱能言于晋望夫而化殒星而镇生公谈妙而防头初平叱羊而争进凡如劒如佩如绅如弁如拱而侍如坐而眄既具人之形体葢阅世而默见吾将灰心槁质孱顔畔岸兀坐嵌岩之侧观融液之流转自分及丈十百而羡髙低联属枉擎台建小留矦济北之遇玩蓬莱六鳌之抃俾磨崖刻畵之子孙当语之以老人大父之贵贱虽葢倾而舆穿戴一姓之奄甸傥谓瘴乡之不可久居夫岂知处夷险而其志不变者邪  

融县真仙亭赋　　　　　　　　易　祓  

奔走嵓之崒嵂兮歴磴道之委蛇慨曩日之层濶兮访危亭于故基乃芟乃削兮乃询我寄锤钧于心宰兮付匠石以成规奂翚阑以云浮兮殆与古以为期猗欤异哉物与人之相求兮每扞格而难逢茍襟度之弗宏兮彼将隂伏而缄封何前节而后麾兮曾莫表其遗踪倐楚歌之噭咷兮乃指顾于从容匪斯亭之杰特兮羌丘壑于心胷试登临而偶步兮绍昔人之胜游仰徐瞻于峭壁兮俯独瞰于湍流旁于一人之彷佛兮俨冠服以清幽恍陈前之万象兮森舞凤以腾虬宜斯亭之对峙兮若将迎而献酬融州之民兮尔裳尔衣从公于亭兮公不我违公朝而往兮山泽乎其晴晖公暮而返兮烟霞霭乎其霏微乐其药于吾民兮非公其谁与归故曰天地鬼神之所秘兮不以古今为存亡也纷宇庙之万有兮于人实为之低昂也鉴达人之大观兮固将羞昆仑而隘八荒也敛经纶于方寸兮聊杖履以徜徉也使后登斯楼而怀感兮此吾融州太守之甘棠也  

梧州南薰楼赋【`并序　　　　明`】富　礼  

洪武癸丑礼佥宪广西分司梧郡是年至梧徧歴所属州县越明年甲寅春三月始克毕事复还至梧与宪使何文通李源道同登谯楼阅郡志见前记郡防者三人焉曰莫日龙曰陈楠生曰思诚吕公在前代文章政事籍籍可考其名楼曰南薰于兹郡甚称适时初夏薰风南来仰圣徳之如天嘉生民之休息乃为之赋其辞曰扬州之域牛女之墟火山峨峨是为苍梧客有登谯楼而容与览风景而踟踌喜四民之乐业感万物之昭苏俄而薰风南来新凉如水披襟当之悠然而喜顾谓同行二人者曰思昔有妫御极重华协徳海隅苍生顺帝之则居于深宫袗衣鼓琴载歌南风以和民心是风也起自离宫入于坎穴徘徊绿水之滨宛转青苹之末度茅茨而轻云不飞拂土阶而纤尘如抹于斯之时戸无疵疠之民家无夭札之子鼓腹而游者忘匮乏之虞含哺而嬉者絶忧愁之思帝于是省方南巡言至于梧防二后属飞防前驱鸾鸣和应风随帝车梧也何幸重瞳屡顾出作入息恐帝之去物换星移去古既逺而执热愿濯惟古之思蛇鬬龙争鲸吞虎噬桂林象郡之区尉佗都老之裔厯汉唐宋至于前代不识此风者以亿万计圣皇致治驾唐轶虞皇风熙熙徧于九区宜南薰之长养还淳朴于古初俾濮鈆祝栗之天泰远邠国之地悉囿于覆帱之中同归于发育之内岂特苍梧之民薰而为比屋可封之俗化而为野无遗贤之士乎礼以布衣钦承明诏持宪广西分司岭峤既竣事而言旋登斯楼而瞻眺风飘飘而吹衣望午门于天表欲乘风而归去候纶音之宣召维予三人实同行役愿托斯文写诸屋壁倘郡守之增修庶有徴于翰墨已而舟人告行云帆千尺觉南风之袭人尚凉生于几席  

大成乐赋【`并序`】　　　　　　　陈　琏  

洪武壬申予典敎桂林越明年季冬朝廷颁雅乐至因命熟于乐者分敎诸生不逾月有成明年春丁祭八音克谐六佾整肃神人以和时观听者咸相与叹赏以为圣朝盛事予惟在昔帝王制作之美必有铺张盛功歌咏休烈者矧今圣明御宇崇尚斯文典章礼乐之懿诚足夸前代而冠百王予忝司敎铎亲覩盛事不揆庸陋为大成乐赋一通方之古人之作终有余愧然区区忠爱之诚固有不能自已者其辞曰  

于赫明圣徳冠百王奉天承运统有万方立人极扶纪纲颁正朔朝明堂禁网疎濶刑书审详振文风于九有施化雨于八荒灾沴不作嵗时丰穰景星耀而泰阶平虹霓见而日月光醴泉芝草不足为瑞庆云甘露不足为祥首兴文敎礼我素王悼礼乐之废坠欲制作而未遑阅厯有年始见更张尔乃载命太常爰稽古式乐作大成舞用六佾惟精惟美弗疎弗迫惟尔百司恪恭乃职于是采嶰谷之竹出泗滨之石择文梓之良材拣孤桐之美质旁搜金革广聚胶漆众材适备羣功协力所作伊何钟磬琴瑟箫鼔柷敔埙篪笙笛惟武有具亦既整饬辉煌旌麾左右勺翟告成功于九重动欢声于百辟天子曰嘉锡以雅名载颁矦泮如勅奉行惟桂有学嵗年屡更弦歌洋洋不减武城适雅乐之颁至当甲戌之上丁将祭之日天朗气晶乃设簨簴宿悬于庭暨于行事风云不兴庭燎煇煇众星荧荧岳牧承祀极其精诚佩玉锵锵冠履盈盈篚帛式陈牲醴惟馨麾幡斯举众乐皆鸣喤喤乎箫韶之音嗈嗈乎鸾凤之声调隂阳之律吕分宫徴之浊清舞蹈迭举登歌载升合止有节既和且平是以观听者莫不神领而意防心开而目明不惟感于人心实能格于神灵岂非妙拊撃之条理而集众音之大成也邪矧我素王挺生东鲁祖述尧舜宪章文武允为帝王之师作我斯文之祖仰圣徳之巍巍为累朝之褒异始于髙皇元帝之时次及建武延光之际三牲之祀起于西晋太牢之设见于后魏惟北齐之显祖亦克遵于古制大兴于李唐之朝尤盛于宋元之世礼器既全乐器亦备非惟諡号之极其尊崇而封爵亦延及其后裔古称成均首善之地庙学有严祀享弗替瞻翠华之层临聆玉音之屡至虽万乘之至尊亦礼奠而致祭岂非以道不以功以徳不以位邪今圣明在御车书防同制礼超前代之盛作乐成太平之功是以文敎聿兴孔道尊崇跻斯民于仁夀致四海于时雍葢将登五帝而并三王又岂汉唐宋元区区者之足比隆哉  

重修灵渠赋【`并序`】　　　　　　顔　皥  

桂林之兴安有灵渠秦史禄之所治也汉时马援修之有明丽天天子修水利以便民于是尚书严公奉命复修之至数月而功成焉天子嘉之士大夫皆为文以纪其事子遂为之赋曰  

鸿蒙浩兮初分山川阻兮昆仑哀炎荒之万里兮矗海山之云屯千嵓万壑之奔流兮防渼潭而为湫神人决灵渠而东之兮入三湘而下流何天荒而地老兮殆不免于陵谷当我明之疆理兮靡一事而弗勗惟使相之任重兮奉明诏而东行置子马兮江臯扬吾舟兮洞庭集万夫于农暇兮爰濬治而得经方惊涛之汹涌兮浩汤汤而不息于是叠云根于万钧立陡门之三十束微波之盈盈泻寒流于一碧挂长虹于九天横银河于东壁遂舟航之往来使公私而便益余波流润兮溉万顷之芝田横梁架道兮厯千古而弗颠追史禄之功既有传于往日载防波之力亦何愧于当年伟使相之成绩展宏才之经纶弗怠于事不劳其民宜有光于史册表丹心之忠勤复为之歌曰兴安之山兮苍苍灵渠之水兮洋洋此邦之民兮乐且康颂公之徳兮山髙水长  

芝轩赋【`并序　轩在督府堂后`】　　　　　胡　荣  

都宪韩公总治两广开府苍梧之嵗有芝七茎产于行台东池之上遂作轩揭名志瑞应于方来谨稽载籍有曰芝生于土土气和则芝草生又曰王者慈仁则有芝草生矣荣忝职文学侍公左右目覩斯瑞因为赋颂之其辞曰  

天地函和秀气肇敷挺生灵草嘉瑞珍符蕴日星之精采承雨露之滋濡炳五色兮焕烂濯六英兮郁如土质纯而茎紫金蘂错而柯朱翳开府之台榭绚翠草之庭除丛兰发其芬馥緑竹增其清虚葩层绮而晨结辉夺霞而晩舒岂载培而载植抑不根而不株异众芳之开落谅有荣而无枯閟幽香于奥室美君子兮与居于是考厥攸感由公总宪纲纪藩翰绥辑宇县展才卓荦修政罔倦文士俎豆之陈武将牙旗之建咸简能而黜否倐懦立而顽劝熄狼烽之飞焰底民居于永奠虽抑情以奉诏亦罔极之为恋肆穹兮降监锡无疆兮佑眷因物产以表祥俾治平之日见公乃名轩以芝休徴用章词林兴颂歌声洋洋非云溢美爰罄揄扬矧公志之谦抑归感召于吾皇览商顔之采茹殆隐逸之所藏彼光之服食亦既涉乎渺茫若昔炎汉元封之始甘泉之官聿荐芝房神爵纪元函徳之殿金芝煌煌兹故应君之忠孝大昭信史之耿光再稽列传古有孝子曰韦曰杨天监其诚庐于墓傍亦有邵宰化行新昌天亦监之芝草为祥斯有善行之徴厯千载而流芳丕惟今日主圣臣贤仁风义泽遐布旁宣声歌所暨周于八埏两间和气充洽厐全故有芝草惟时产焉肃闻当宁惕然恐惧不侈祥瑞恒省灾异方且放珍禽屏竒技隆孝养谨时祀恤穷民罢瘝吏期五糓之丰登书大有以表嵗诚罔后世之虚文而懋式前王之祗畏公亦仰体宸衷在位靖共咨询咨度采菲采葑靡奸弗远靡徳弗崇一夫不获引咎责躬俨古人兮维则复防古之淳风兹葢元首股肱同寅协恭允克致中和赞化育平泰阶调玉烛将覩麒麟凤凰萃于郊薮醴泉甘露降于宫囿必有太史抽毫据事特书纪一时之灵瑞同兹轩而悠久  

防赋　　　　　　　　　　　桑　悦  

桑子出倅龙城眇焉羁旅斜日沉山离羣索处酸风撼屋以长鸣苦雨滴檐而似语各妻孥于一方违君亲于万里澹孤灯而照影抱百忧以延伫梁间壁孔忽然有声肃肃谷谷呦呦嘤嘤俨若号猿倐若啼婴是羣防之变怪岂畸人之可听须臾就枕结阵杂沓轰屏震案偷餐浪唼温禺渡合罗而车骑啁啾王寻败昆阳而人畜糅踏使我寝焉而惊梦焉而愕隍中不迷难寻列子之鹿园内未经奚化庄周之蜨呜呼噫嘻尔生何为噏烟载尔雅之篇穴处纪禹贡之书翻瓮搅黄山谷之夜眠戴冠兆霍子孟之族诛曾子将歌而莫搏淮南轻举而被驱所以其形甚微诗咏其硕春秋纪异牛角被食子瞻谓之曰黠元明名之曰剧危侠客之是中枉飞鸾之受吓迁徙不常今古共恶坏永某物栁子厚文之鉴戒穿公家墉于公异宣于露布是非吾行之独遭乃尔所行之有素生育甚繁羽鳞间化渴何妨兮饮河巢可憎兮托社叹防贵之莫寻伟活褥之无价诛之不可胜诛纵之亦何所顾借也邪吾将收视返听兑聪塞明穴隙重熏衣笥牢扄自治严密外物孰撄小非大患众亦难胜无可奈何付之冥冥  

游花石岩赋　　　　　　　　黄　宣  

于烁怀阳秀石峙嵥盘错苍梧枕輢交粤挺黄之丽象跨岭海而横越乘标引峰连绵嵑嶱体爽硙以屹防纷郁郁以纚列或防嵬兮而岝防或嵣防兮而嶃□或嶜岑兮嶚刺以参差或嶙峋兮嵝峮而断絶或下平衍而旷荡或上谽谺而嶻嶭于东则青江浡潏荡其胷于南则赤水浟湙涌其穴其岩则有四门洞瞩从横﨑崛嵬崷怪崪俨若天阙芝房无以奓阆风不能劣于前则有冲天石窦上泊幽炫燿虹蜺干斗射牛云鸟穿飞曾莫知其攀游于旁则有坂坻巑岏而成巘状若蕖莲旖旎太华竞秀争妍游女弄竒于若邪之曲耕父扬光于清泠之渊于右则有北面齐岳双峰峻峍隆崇岿峗丰冠山之朱堂盘纡玲珑俨员峤之璚室尔乃开白云之庄披素书之帙藤帘云幌霏霏映日圆池生明曲若新月邈乎哉洵宜望之无际恬矣哉葢流盼而靡一至若青防回薄巍巍银表道人兮羽化云女兮嫽嫋金鵞石鱼兮时不散龙鼎珠兮沈不晓凄乎云淹兮神何竒溢乎水潏兮泽奚小尔乃登嶕峣览遐逖披巉岩眺诸石则有决若奔骤类天马之腾空宛若游龙俨巨鳌之立极或前横若削而笔耸或后赴若敌而劒掷或蓊若云门而靉叇或覆若洪钟而仆仄或连若累空而辐辏或散若蹲踞而远埴美哉茂丽临望广矣竒矣众备难覩记矣于是乃列寺营址栖楼于后东西胶葛南北騈复雕奕镂采异出竒构于是乃崇基表刹金彩玉璞施不舍之坛结无縁之阁掩室摩偈演勿照之真明杜口毗邪通息言之妙觉夫然后九衢之草千芳四照之花万灼崖谷共清地景交逴于是同廛并井都人女士袨服靓妆杂沓云纚蹑臯峦以驰骛荡神情之旷美恨百年之迅度目丰容之难似追穹舆之无尽识蜉蝣之防遇于是有朱轮鼎贵傧从奕奕陈诗采风飞觞举白澹忘怀乎纷务畅游倪于瞬息于是有真之子轻妙之容攀云巍之石室寻霞举之仙舄仰葱翠以延脰恣遨游以髙适此则花石洞之梗概世得为雄羡者也若夫悟晖韶而叶绮感艳节而花燃杂好鸟之流声释机情于鱼筌翫盈虚于物化掞奥义于琼篇绿草萋而送春朱樱荐而迎夏爱晨风之弄旭厌夜黄之噪夜闲踟蹰于月观喜澹荡于风榭搜泬防以魂揺托沈骚而赋写人安得而不怀余安能以自黙乎客曰若吾子之言大都能道其要妙所谓殚究于前闻发防于未觉矣盍为竟其説焉遂乱曰辽廓万有天地宅兮崱屴兹石恢竒怪兮鸿荒无传谁斧凿兮岩岩具瞻洵俯仰兮苞光灵曜施莫厚兮必有伟人代相符兮斐辞知谬美赞侑兮  

送远赋  

出国门之莽苍兮渺长路之悠悠泝江潭以遄征兮将从役乎炎州伐菌桂以为楫兮刳贞松而为舟驱湘渔以方之兮要尼父与之同浮获予心之所安兮虽颠隮其何悔茍调剂之中制兮噉荼堇以为美缅修名之有则兮非矫饰之可希指九皇以矢心兮百神下而察之冀皇路之无颇兮何顾乎予之中私遗绵力以佗效兮奚芥蔕乎崇卑嗟青春之凝沍兮属戒行而淫雨风披离而熛怒兮云触石而游宇潢潦滉瀁以弥望兮泥淖纵横而淤沮心一日而九驰兮车欲发而龃龉友生瞻望而野泣兮厯桂醑而留连青衿遮道而攀辕兮足顿地而呼天怀徳义之渗漉兮固去而不能舍也兰蕙远而逾馨兮岂惜夫知者之寡也凤凰跱乎丹丘兮余音嘹唳而振八极贤哲耿介而抗行兮四海尚其明式众增羡而侈美兮予独濳悲而于邑俾余躬之昭昭兮宁均戴乎白日乱曰桂棹夷犹越南荒兮防防江流经旧邦兮登甘献醇承北堂兮善以为寳乐何央兮抉幽展屈惠彼方兮皇鉴其昭道将昌兮鸿名骏烈允无疆兮  

灵渠赋【`并序`】　　　　　　　　方　升  

广西古百粤地旧无河道舟楫不通秦时史禄始凿山导水名曰灵渠地属兴安至唐李渤复立陡门三十有六视水之消长而开闭焉自是人无负戴之苦而得灌溉之利矣临川方生为之赋曰  

繄百粤之故地耸千仞之层峦犬牙交广之域襟带湖湘之间右走瓯骆左控荆蛮入岭首邑曰惟兴安氓虽杂于猺獠士则习于衣冠井画区分膏腴千顷星罗棊布村落防团商贾叹羊肠之曲屈众人忧旱魃之雕钻田畴龟坼而莫救道途蛆虾之惟囏赖嬴秦之史禄凿碣石之巑岏爰辟灵渠乃转漕运至唐李渤益加疏濬陡三十六开闭同闸河之规模堤百千寻延袤恍长城之步仞舟楫既通货物交进遂使天下之旅重可轻而远可近水利既周稼穑膏润但见一邑之民旱不干而贫不困热者濯之若愈疾疚渴者饮之若恋良醖是以亘古至今取之不穷而用之不尽其利也博其源也长滥觞于海阳之麓潴滙于分水之塘澄涵滢浩淼汪洋春风苹藻之緑夏日芰荷之香金波漾月素练凝霜渔歌欵乃帆影飘飏宜乎骚人墨客之题咏而达官君子之徜徉也其来也有自其去也有方南则达于两广北则会于三湘由是雕题文身之国鴃舌螺髻之乡毕献琛而奉防见重译而来王羽毛鳞介珠玑犀象海错山珍千形万状皆得乘长风破巨浪登金门而进皇上也若乃众流之会千流万派萦回百折如环如带漾波灔之参差响秋声之澎湃司之者有武弁之士役之者有戍卒之辈两岸之山岧岧峣峣巨石峙千秋之峡长虹驾万里之桥圣殿髙于白雪之峰寳塔冲乎碧落之霄舟车辐辏阛阓喧嚣邑治斯建政令出焉学校斯设敎化施焉处士之岩防窱而隐其后状元之峰竒嵂而卓其前宜其成万寳而聚百货钟英杰而产才贤若宋之唐则唐介丘养浩唐彪功名烜赫圭组蝉联迨及我朝治敎休明人文宣朗曰赵曰秦若唐若蒋科名烜赫圭组相望是皆沐圣化之涵濡而当时之所尚也思昔李冰堰江注水于蜀郡苏轼筑堤灌田于浙东葢其所为之善虽滋一时之利岂若兹渠之建克成万世之功顾愚生之庆幸逢昭代之时雍覩灵渠之润泽喜民物之雍容洒长笺之翰墨陋小技之雕虫奠皇图于巩固濡圣泽于无穷乱曰渠之水兮波汤汤溉稼穑兮通舟航献琛防兮进明王产贤才兮佐庙廊沾圣泽兮及八荒緜国祚兮天地长  

南游赋　　　　　　　　　　田汝诚  

嵗次阉茂月旅夷则厯日戊寅七夕令节田子将祗役桂林藐焉异域戒行李辞严君展茔宅谢娅姻供怅南浦弭楫西津廼喟然叹曰迢迢畏途险矣隘矣佻佻征夫厪矣惫矣夫运有穷通事有顺逆安土敦仁谓之迪吉故度徳量能中外以秩者君之制也委身陈力夷险无择者臣之义也猥经术之寡昧兮滥防名于盛时效涓埃于一纪兮俶沿牒而登资王程檄其孔棘兮谊不可乎稍留遂扬舲以遄往兮讯南纪而远游阙庭闱之定省兮眷桑梓之绸缪虽慰亲以强笑哀凭心其曷瘳路尸饔而负米曾受杖于耔尊叱驭以驰阪峤絶裾而忘家伊数贤之异趣兮予惟三复乎白华景孔门之崇孝兮何百行之能加陟五云以骋望兮散予心之郁伊禹穴蔚其对涘兮微河洛而永思辑瑞帛以会计兮防风后而防诛孔斥怪而不语兮胡辩骨之専车俄瑶山之岝兮突秋江之怒涛乍翺翔以徐进终踔以弥髙束赭峡而訇礚薄赤亭以消摇陵广斥而云布迫枝汜而熊咆来不知其所吐兮去莫测其所韬将堪舆之噫吸兮畴胥怒之能招降层岑而即舸兮御鱼浦之绪风淹定山以回眺兮眄凤岭于冥蒙旦予发于浙汭夕倚櫂于桐庐防文涟以瀹茗芼翠荇以为茹山川郁其盘骩兮信圣之储胥揽予缨之纚纚兮濯严光之灵濑悟入幕而输忱曾不屈其鲠概体肥遯以居贞处久约而能泰希巢许之遐踪何狂奴之故态指太末以西迈兮厯姑蔑之榛墟丁吴越之龙鬭兮悉率赋而从之践茹胆以勗恚媪持葛以作丝借蠡种之夹辅竟澡耻于防稽何六千之肤敏复假虹于妖姬贵乎圣贤之持满兮履薄冰以自持彼何忲而淫佚兮少康祀其忽诸怅览古犹未厌兮增羁怀之永叹泝行飇以催发兮纷不假乎盘桓释余桡于瀫浒总余辔于常山路威夷兮木杪风飘萧兮云端感新秋之策策悲故国之漫漫望玉斗之峨峰骛铅溪之修渚云冉冉以归吴人栖栖而泊楚乱彭蠡之汪洋兮康郎岿其在睹哂伪汉之草窃兮规潢池以跋扈皇祖赫以龙飞兮蒙不肯乎为所鼓蛙怒于鲸波灰万舰于一炬先扶揺以鹰抟后仓皇以防沮属四防之承平兮杭一苇以安流帆翩翩兮贾客罛濊濊兮渔舟搴杜蘅兮幽溆狎凫鴈兮中洲沐膏泽而咏勤苦兮喟太息以夷犹防长风以鹄举聊戢翼于洪都肃南州之髙士吊黄垆以束刍蕃秉钧而少通兮矫姱节于頽波既下榻以承间兮胡不规之以中和处明夷而用晦兮知其无可奈也互标榜以危言兮亦吾党之过也诵古牒其多愍兮予姑顺途以徜徉披劒池之荒壤睇牛斗之余光金川洌以维缓玉笥骏以髙骧慨神物之恍惚兮仙之迹复已渺茫握椒醑而叩螺阜兮谒忠节之祠宫嘉赵宋之多士兮每登庸乎兹邦文子褎然而首举兮值宗社之颠倾恸赤县之草莽扶黄屋于沧溟灵亦知天坏之不可支兮要苌以为正竭余力始就絷兮滨九死而峥嵘誓成仁而取义兮佩圣训之孔明复灵歌以激烈兮涕淫淫其缘缨犯皇恐余上兮亦灵颠沛之所履水瀑以下濑兮撃危矶之齿齿类马之腾波象濳牛之伏渚沫沸沸兮霑衣风泠泠兮送予将感灵而助予兮瞥予济乎惊湍予既不难于利涉兮履习坎而愈安晞庾岭之偃蹇兮路回回以造天石侧叠以霞駮木夭矫以虬蟠憩中坐而神掉俯浚谷以颠汗豁崇闗以閜兮严不可乎径度通重海以来庭纳八蛮之賨赋辇犀象而匦珠翠兮归上国而布濩嗟曲江之人杰兮炜相业于开元辟兹闗以怀远兮峻故里之藩垣衣冠俨其世祀兮览遗编而增欷赋白羽以寄讽兮窥细徳之险微予之言既艰于纳牖兮抱殷忧于长离板上帝以丧乱兮悔违弼其何追乘凌江而下遡兮接南海之洪波忆当年之浪迹兮冐赫羲以流槎涉朱垠之浩涆跋赤峤之嵯峨疲精神于夙夜兮冀青衿之速化遵半涂而削迹兮虽式谷其则那予亦知迂疎之为患兮耿愤世而嫉邪虽忤时以多口兮剖心肾其无他掠端州以左转兮讯孝肃之遗黎却片石而弗橐兮孰贪泉之能淄浔江流离而东下兮蹇子舟以薄磷梧山巃嵸以隗防兮路陂陀而逾峻逆漓水以上浮兮入大荒之修坰山参差以缭绕兮冗不知其所名峰刺天兮防立滩湱石兮雷轰雾霮防以下浥云滃渤以长蒸猩猿哀以夜啸虎豹羣而昼行划绿林以唐突兮孰有戎之敢撄何兹川之塞阨兮余百里而无人心屏营兮逾剧途邅回兮益屯禹胼胝以荒度兮旷戎索而弗理降芈楚以肇封兮挽筚路以略启王制阂而未被兮讵文徳之能敉忍羇旅以伶俜兮惕二亲之遗体超阳朔而北诣兮及桂林之崇墉控五岭之上游兮镇百粤而为邦洞重闉以方轨兮壮屏翰之军容其中则朱门赫赩文甍扣阈植防鸣钟皇宗是国次则街衢直闾闬蝉联五方服贾列队居廛扶舆毓秀绂冕比肩于前则连山崷崪界以重江酾清泻浊环隂抱阳经凃枝术贯穿越裳扼要领而南下若建瓴于穹堂于后则培以衡岳枕以尧阜纶络荆潭盘宗笃厚九疑缤纷以布翼三湘回带以澄浏于西则山奔水导分湘别漓发源月竁莫测端倪引牂牁之洪派委下属于番禺于东则两江迤逦与海通波飞艘络绎鬻贩鱼鹾泮散夷落北走湘湖□四郊而容与兮庶斯域之可居乡心惙其勃发兮衷昡曜其犹初佐旬宣以赋命兮媿实约而名虚驽骇驾而恋枥兮思抱影于空庐远父母而弗谷兮陟屺岵而涟如孰有翼之可假兮愿一觌夫里闾魂展转以达旦兮宦情索其日淡乞骸骨而返初服兮疏欲陈而未敢择官而仕岂臣心兮顾私衷之寡欢倾肝胆而孰谅兮丛谤詈予以避难第抑志以就列兮顺时命而即安奉简书以从事兮又怵瘝旷之为患乱曰大易有训幼所怀兮消息盈虚与时偕兮困亨而贞反诸已兮永终知敝慎厥始兮死生富贵命在天兮释躁寡怨维永年兮达人大观眇四海兮雄飞雌伏安以待兮欣戚异感途所经兮歌以永言舒旅情兮忠信笃敬慎身修兮虽之夷狄终无尤兮  

远游赋【`并序`】　　　　　　　　袁　袠  

余弱冠登朝读书中秘继官刑曹调武选武库灾编戍湖州赦归防荐起为南武选迁职方署员外郎寻有广西之命昔孔子欲居九夷不以为陋广西古百粤也今海内同轨且余既仕矣安敢以远辞乎爰作远游赋以述事抒情焉其辞曰  

沐鸿施于嘉运兮擢遗仄于樊丘曳华緌以登进兮践旧京而嬉游幸朝野之无事兮肆驩虞而靡忧谢文墨之填委兮稽图牒以谘捜差谷旦以休息兮爰啸侣以集俦升北山以遐眺兮遡大江而榜舟或阅武于广塲兮或祓禊于清流寻废兴于六代兮仰骏业于皇猷念无荒之有戒兮信佚乐而不偷乏佐时之竒略兮竟投裔于僻陬骇顔驷之厐眉兮怪冯唐之白首叹滞淹于更生兮笑浮沉之扬叟羞子安之巧宦兮防良史之讥丑伟潘仁之拙政兮赋闲居而不朽众捷径以窘步兮固余顔之所厚独修姱以委顺兮谅余心之所取茍贪婪以竞进兮宁坎防以自守昔孔圣之周流兮居九夷而弗陋洵展禽之直道兮遭三黜而无咎顾樗栎之非材兮虽弃捐其何有奉简书以畏忌兮戒仆夫而启行出檇李之下邑兮游临安之故城痛越霸既不终兮宋社又以圯崩肃阳矦以先驱兮遵浙水以扬舲感钱镠之雄武兮提尺劒以纵横悼伍胥之忠愤兮浮鸱夷以陨身忽怒涛之山立兮俨白马以耀灵沿桐江以容与兮憩严濑之澄清蹑髙台以长啸兮怀哲人之典刑于是芳嵗将徂冬告毕雨蒙蒙其下淫兮雪霏霏以萧瑟防雾曀以冥冥兮同云暧其无色鴈而南翔兮日忽忽其西匿坐修夜之难旦兮步列星以太息绎甯戚之曩歌兮材士顑颔而失职心侘傺以纡轸兮思絓结而瞀惑水泉涸其不流兮石巉嵓而阻塞既儃徊以川浮兮复﨑岖而山陟野萧条而无人兮兽蹲躅以屏迹愁车殆而马烦兮汨吾朝征而夕于役形枯槁以饥渴兮精消铄而内蚀魂瀁以逾佚兮涕浪浪而霑臆抚壮年之不居兮耻修名之未立于是厯瓯粤观豫章攀杰阁于江渚兮咏玮辞以徬徨帝子不可作兮王生亦已沦亡睇彭蠡之巨浸兮追鸿伐于髙皇想湖水之尽赤兮殪元凶于大黄翦鲸鲵于溟渤兮陋钜鹿与昆阳谒羣忠于丛祠兮覩丹青之耿光甄孙许之壮烈兮实后先以相望咸致命以竭节兮终身灭以名扬越临江以信宿兮瞩玉笥之崇冈侈降禅于汉武兮钦登封之閟藏忽献嵗以发春兮回青阳于幽谷鸟嘤鸣其相和兮丽冬荣之嘉木悲去乡其日远兮时反顾以蜷局魏牟皇皇以恋阙兮嗣宗涂穷而恸哭何贤哲之逹观兮犹委心于荣辱讽龙蛇之至言兮励浮云以自勗耸韩庙于袁疆兮哀逢辰之不淑黜百家以述圣兮排二氏以箴俗虽驯鳄以开云兮卒罹殃而粤逐吊楚累于江潭兮披骚经而三复椒兰妒而搆谗兮嫉蛾眉而謡诼怨灵修之不化兮伤郢都之倾覆式彭咸以自靖兮葬汨罗之鱼腹涉长沙以夙驾兮嗟贾生之夭年遭汉文之殊遇兮何卒困乎绛灌之巧言辟宣室以徒召兮赋鵩鸟而自怜挺异才以命世兮竟赍志于重泉乱衡阳之洪河兮厉沅湘之大川览吴楚之上游兮极耳目之伟观瞻栁矦于永郊兮荐蘩茝以羞筵世溷浊而壅塞兮纷妒忌以蔽贤慨四子之一辙兮差异代而同患士不遇以永叹兮谅自古而已然望朱垠以俶装兮指象郡而骧轨肆流目于南疑兮怅重华之野死苍梧曼曼以在望兮悼二妃于江之汜山巃嵸以造天兮岚昏昏而昼起桂树丛生于嵓阿兮春炎炎其若暑壤滨海以沮洳兮土垫湿而恒雨猺狫□以伺人兮或雕题而黑齿蝮蛇蓁蓁于中林兮蜮含沙于渊水雄虺九首以觺觺兮封狐捷而千里何此邦之炎瘴兮固蛮族之所止徴禹迹之所不到兮检职方而未序诧汉帝之喜功兮肇开拓而疆理猗皇风之泰昌兮界昆吾以为宇包五岭以作藩兮括百粤以置吏朝越裳以重译兮抚交州而即叙眇余躬之陋微兮敷文敎于兹隅戾泮宫以振铎兮选青衿之秀儒惧圣远而言湮兮病曲学之支离列四科以作人兮愧五敎之未施凭丘坟以頥志兮寄弦歌以自娱闻老之适戎兮讲道徳之虚防庄遁于漆园兮驰放言以恣睢虞卿穷而亡聊兮犹发愤以著书茍斯文之未丧兮窃希志于前规吾将笼今古以骋骛兮掇罔象之珠乱曰去乡远游心不乐兮自冬徂春将焉薄兮炎州卑湿风土恶兮魑魅昼出瘴疠作兮狐死首丘不忘故兮代马北风尚知慕兮世不我知羌谁愬兮归欤归欤娱竹素兮  

游中隐山赋【`并序`】　　　　　　俞安期  

余厯览防内岩洞率多幽奥杳冥入必需燎其不需燎者复促局亡竒未有如中隐之洞博敞寥朗瓌谲幻化复阁层楼上下相直云精蘂石琼乳琅华毕态矜竒并陈在瞩者矣夫桂称七星栖霞为冠讵不防深玮丽艶目惊魂顾其冞阻既艰涉厯易困一濡游足罔胥后期至若陟降威夷广衢坦道雕堂华馆砥室旋房坐匪张灯行无秉烛若逍遥天表出入潭居累禩经年蔑有怠厌者则余于兹有不容毕赞焉爰因汝成退之二王孙之导游也乃为赋以记之其辞曰  

擥余辔以游敖兮经桂林之西牧越层冈以招余览兮旷膴膴之平陆睇孤岑之嵲屼兮石嶒以上矗亿峰峦遥环衞兮曾不坡连而坂属王孙申申其谓余兮兹寔镂锼乎亭毒眇一拳之耿介兮函石室之二六参欣欣其载驰兮聿乃戾乎南麓望岩扄上下以相沓兮若增楼之穹窿覆捷猎而重注兮基复叠以卑崇岂县居之承乎云墉兮殆井榦之起乎汉宫相峻壁之直削兮虑奚途之可通循下成以东行兮戴县厓之玲珑转石闗之显敞兮恍苍龙之巍阙路修夷其若砥兮孰揆之以水臬进百步而始折兮歘北戸之髙豁欣先后之通朗兮悟来往之相逹信劲风之借道兮何郁云之可泄琅葩舒以騈垂兮琼液凝而连缀纷瓌怪之多端兮毕旅陈而昈列拾瑶而乘飇兮出修门以上征步云埓之髙衢兮吾将复乎西行呀扉之隂翳兮入裵徊以周经度重壁之西偏兮臻鬯逹之南荣怪须臾之厪力兮胡骤及乎仙庭雕宫之爣阆兮俨帝所之髙营奥旋室之翼翼兮焕阳榭之昌明写虹蜃之环宇兮拟阊阖之夐门玉柱扶以隆崛兮榱棁承而纵横文兽负隅而欲屈兮彩虬绕桷而若惊云霞绘以駮错兮翠涂宇而晶荧緜广野以延睐兮宛太渟之灵丘亘回谿以下绕兮缩青瑶之津流峰防攒而刀立兮邈羽衞之四周眷卉木之葱蒨兮移瑶林琪苑于神洲始怳怳于目遇兮复回惑于心谋允神明之来凭兮度轻举之所游谛视察其乃悟兮即始望之增楼乱曰帝之下都畴或宅兮羽轩风驷乃可息兮繄余何人获登陟兮肇作斯颂播无斁兮  

漫泉亭赋【`并序　　　　　　　阙`】　洙  

漫泉唐元子漫叟所铭冰泉也去今七百余年泉湮铭石废亦其宜矣然铭字尽泐独元子官名尚存若冥护然者吁亦异矣哉今御史大夫昆山叶公重元子仁政箴有官君子以啓廸民敎作废而易名葢非细故也公又纪文于石而亭覆其上洙为之赋义无他取亦同归于贤元子而申警在位焉耳其辞曰  

天与贞良七叶中唐令闻令望漫叟漫郎繄大厯之初载驻玉节于南荒谕蛮酋而王化洽绥八州而民事康爰顾以瞻曰此边土政虽少纾俗或未煦乃驾輶车乃厯险阻乃采风謡以问疾苦于时苍梧东漓水北地辟脉泱泱涓涓盈盈湙湙注醴泉之芳溶溜石髓之香液滙六月之甘寒贮两涵之深碧挹之而杯勺冰澌歃也而齿牙霜刺青飇飒兮凄容睿月湛其流魄斯嫓洁于襜帷又鉴荣于棨防心尔醒兮澄源热斯濯兮疏泽于是俯而叹仰而兴泆休泳美命名曰冰代坚贞于星魄绎雅思以镌铭穹负兮屹屹蟠螭纽兮亭亭丽林谷兮凤鸾翥烛天壤兮奎章明虽星移以物换愈境胜而地灵火山畏滋而收焰疾疫饮润而攸宁亭累废而累植卒毁烁于遐龄圣明盛世用贤致理尽岭海之疮痍出弼巫之徳履象冠兮峨峨绣衣兮炜炜曰抚曰巡于泉至止莽四瞻兮就湮碑一角兮无防洗蜗篆于苏青剔蚓文于苔紫固皆残蚀之无余仅存官名于元子噫吁嘻殆天乎哉光有唐而钦庶位表桢榦于贤才撷忠贞而偃蹇庇民物而劳来耿遗文之光焰恍诵读以增怀今复全名于毁石夫岂人力之能为矧于泉而固丘泽之俨在抑兹州而又仁爱之所为忍置焉而不治于以慰遗黎之永思乃鸠而工乃斵而木爰葺爰营纪勒贞玉易漫于冰兮人政之洁浮于泉兹泉以亭兮葢因泉以覆兹屋庶登斯亭也曰元子也仁明之牧而观斯泉也昔冰寒于水今冰凛于人宁不涤烦洗熇引后兮光明所系兮匪独敦民敎兮警士风夫岂适观游兮而于斯取繇乱曰有唐元子贤也哲兮皆溷浊波乃独洁兮受命南绥驻玉节兮嗜泉甘寒曰冰冽兮刻以铭诗溥莫竭兮后百千年石残缺兮不有君子泽其替帖兮易名覆亭匪资游辙兮尔古尔今民杌陧兮契仁于斯庶咥咥兮凡百有官佩章曳兮履亭诵文啮冰于热兮岂惟泉时渫兮去吾民忧永忘惙惙兮  

## 粤西文载卷二  

桂林府通判汪森编  

制勅  

宣慰岭南制　　　　　　　【`唐`】常　衮  

勅理天下者先务于远安本人情者必令其上逹或刑罚不中徳信未孚则生怨咨是有申谕朕以服岭之表方隅之大南尽百越専制万里择将置守常亦难之至于遐遗屡有明诫俾施惠政以恤疲人而长吏议法不平作威以逞因其猜阻陷我忠良冯季康何如瑛等南方右旅累代纯臣协其义烈之心积有艰危之効惑于所虐用其刑无状致辟遂生边患朕自托人上毎劳日昃法天地之生成父母之慈爱闻此滥罚惕然疚怀寻亦辨明特令昭雪如闻溪洞尚有纷扰哀我士庶劳于甲兵岂不求安良有以已所以更谋良帅先用旧徳兼御史大夫徐浩厯典中外长于抚绥素所亲信俾其镇辑冬之首当至彼方必能大布风化永清麾管仍命尚书比部员外郎莫藏用往岭南宣慰问以疾苦吊以死丧其季康等遇害之家躬自存抚切加赡恤务令得所以慰遗孤其军州所有结聚明申中旨悬示大信但能归附即是平人岂唯复业安居当以随才命职兼至桂州宣慰应水旱所损或须蠲免宜与观察商量处置勉膺朝寄以称朕怀  

杨凭临贺县尉诏　　　　　　　唐宪宗  

杨凭顷在先朝委以藩镇累更选用位列大官近者宪司奏劾暴扬前事计钱累万曾不报闻防蔽之罪于何逃责又营建居室制度过差侈靡之风伤我俭徳以其自尹京邑人颇怀之将议刑书是加愍恻宜从遐谴以诫百僚  

授卢戡桂府副使制　　　　　　白居易  

勅藩方之命采寮虽得以上朝廷亦择其可者而授之至于升副车首宾席自非才贤孰允佳选戡行义有闻积学多识去于荣进乐在闲放以是为请宜乎得人由山立而下或以吏能发为官业或以词藻蔚彼隽髦各从所适之宜以广用人之路银章赤绂耀彼华筵  

授路贯等桂州判官制  

勅藩隅之重委以侯伯军民之要掌在宾寮贯等以文行修身以智谋从事任防问澄清之务抚华夷错杂之人俾其乂安实左参赞宜及宠命以光所从  

授严謩桂管观察使制  

勅汉置部刺史掌奉诏条糺吏葢今观察使职耳桂林秦郡也东控海岭右扼蛮荒自隋迄今不改戎府地远则权重俗殊则理难驯而化之非才不能朝议大夫前守秘书监骁骑尉赐紫金鱼袋严謩尝守商洛刺黔巫州郡县道谧然安理是能用寛猛相济之政抚夷夏杂居之人故也迹其往郊式在南邦况尔操行端和文学精茂宾寺书府善于其官勉副前言伫申后命  

授郑亚桂府观察使制　　　　崔　嘏  

勅地连五岭川束三江真千里之奥区杂华夷之阜壤静则可理动而难安思得长才以绥裔俗求于佥论多曰汝谐给事中郑亚识洞古今清惟端愿富三冬之精学控六变之雄文早升甲乙之科雅有词华之誉周旋彩署堂堂表题柱之荣纠正霜台肃肃有埋轮之志人推长者时许多能洎入赞黄枢起居青弥缝阙漏衮职以之无遗参酌宪章国典由其益振朕方理道志切恵人精求防问于洁清奉已宜思于简俭无以地远而忽其簿书无以官尊而怠于统驭将斯富庶必在严明承我宠荣勉思报效  

授李鍼邕州节度使制　　　　崔　逺  

门下汉之上将或委登坛古之万夫用期观政所以典礼素难于方面佥谐遂举于宠章我有勲劳岂恡恩擢具官某秉节持重抱器谦明既熟戎韬兼通军制拂青萍之出匣百链无前整紫燕之追风千金莫对感激而雷霆助顺训齐而貔武增雄爰自先朝荐逢多难功烈昭著金石无渝且闻宿衞之忠亦着载驰之效每切尽瘁于十年爰用陟明于一志乃睠邕部实惟旧藩接服岭之要冲连络越之奥壤付兹重寄繄尔雄才尔当清以临人和而驭众善施条敎动慰蒸黎苏我疲封伫成乐土爰峻保安之秩式崇镇抚之名往惟钦哉勿怠丕训  

授裴诒监察御史里行桂管支使等制  

杜　牧  

勅守臣有司上言请士皆曰诒等士旅之中有政事科名清防公谨尝经职守众称有才古人于一饭之恩尚有杀身以报之者况于知已得不勉之  

授孙徳昭安南都防靖江军节度使制  

吴　融  

门下夫捍大患者必见危授命立竒功者乃知防其神茍非愤激于义形于色则安能彰明大节果毅一时正垂象以回天决浮云而出日惟人所至何代无才既得忠贤卓然超异宜加宠数用激人伦具官孙徳昭河右英才山西劲气通白猿之劒术得女之兵符振迹和门登名勇爵非义不服惟忠是图克扬羽衞之事功罔坠先人之职业朕衅生不测祸起非常储皇因逆党胁从大寳为渠魁摇动万乘忧辱兆民震惊尔能首倡义师力扶王室率貔武于重城之内戮鲸鲵于两观之间出予榛棘之前复我当阳之位今则皇纲反正天性如初议臣诚则冠彼羣伦语将略则髙于一代是用授之旄钺帖以钧衡既鱼保傅之崇仍益井田之广阶升一品职重六卿诚谓殊荣未酬忠力勉图终始用保休光  

授石善支镇武节度使滕从克邕州节度使制  

陆　扆  

门下朔野雄藩地临于强卤海滨巨屏境接于诸蛮茍非威略不足以镇宁非恵和不足以绥抚其有久传留务具着能名雅擅分阃之才宜赐登坛之命具官石善支夙知边事素练戎韬骅骝骋风无逺不适具官滕从克早习兵机常怀忠欸豪曹出匣其鋭难当而能誓建功名克遵纪律洎膺试用咸务恪恭封疆远惮其威声溪洞每怀其信义固可以静兹絶塞阜彼遐陬使风烟罢惊于北陲琛賮远臻于中土方肩重任宜洽优恩俾真旌钺之权同任藩宣之寄或荣迁端揆或晋秩秋官勉竭厥诚贰则有辟  

授郑愚岭南节度使制　　　　王　堂  

门下朕推毂求材登坛命将每于边远尤属贤能况邕南地介蛮乡甫新戎号外虞连嵗疮痍焚刼之余上将开藩兵甲缮完之始中权所寄慎固尤难用回壤接之仁往整泽竭之旅具官郑愚价髙东序气茂南薫挺超卓之竒名蕴精刚之利器词源独涌其波澜经笥莫穷其韬略贮自郗堂搴秀俭府华署谏垣联翩羽翰郎曹史馆洋溢声光益部播戎率之功商岭着条刺之迹博洽强志居无流心远略精能动有余地日者着其业用委以察防果能宣布恵和讲求利病才报下车之政已苏阖境之人发为歌謡流满道路朕以朗宁地分零桂兵控夷蛮将以重城镇于两江壮服岭于西道俾崇旄节用固疆陲而属统驭有乖拊循生变戎章既失城守已离宜得通敏之材以敷劳徕之旨是用辍于邻部授以军旄载观易地之能俾服扬旌之贵既帅节仍长宪台勉承顾遇之荣伫覩辑柔之绩  

授蔡京岭南西道节度使制  

门下天赋全材所以登将坛而衞王室国有令典所以举吏能而惩慢官其有学业优长理行彰显则宜赐殊常之命行不次之迁乃崇徳报功之旨也朝散大夫权知太仆卿充荆襄已南宣慰安抚使上柱国赐紫金鱼袋蔡京学富缣缃文含组绣识略甚远智能出羣本于孤贞济以勤恪骅骝躞蹀向天路以无疑雕鹗腾凌入云程而不返早以丰艺陟于髙科周旋宦途振举官业白笔而获闻峻节拥朱轮而克播清风班资既崇闻望弥重去嵗藩臣失守蛮寇犯边永令遐长莫穷根本用尔竒事申子至怀目前而情伪皆分言下而安危可决运深谋而御敌宁远裔以成勲适及回车召于便殿敷陈之际备得机宜浣吾忧勤赖尔忠荩遂以月卿之秩俾酬星使之劳爰借变通更资宣抚载图嘉绩用洽忧思朕念海滨而南邕为重地城临瓯骆俗本剽轻居常则委经略之权有事则付节度之任是用改其旧号建以新军一时之荣千古无对尔其颁恵养以驭众示寛严以训兵济活乡闾保安谿洞貂冠近侍之首乌府亚相之尊也当此权位宜如之何呜呼特举徽章真谓殊渥茍或失职吾何望焉勉于奉公勿以为喜  

谕宜州蛮界人户诏　　　　【`宋`】宋太宗  

朕托兆庶之上处司牧之重照临所暨抚养是均矧于遐陬尤所轸虑昨以知宜州事侯汀失于绥辑恣其侵牟致兹边夷起为寇盗侵骚闾里防刘士庶及兴师而讨伐乃畏威而窜伏朕以兴戎召衅责由于汀爰举国章削其官秩汝等所宜体予含垢革乃前非安土厚生保境延世嬉我至化是为永图或尚恣于陆梁当尽剿其族类  

广南西路提防刑狱虞部郎中李永徳可金部  

郎中　　　　　　　　　　　余　靖  

勅某夫天下狱讼多矣専付郡县之吏则恐郁滞而不伸尽俟朝廷之报又虑填委而为累必择明察总其纲领以尔尝守一郡而寛猛得要俾察庶狱而按视必精果当厥职而民无怨讟结其成课升之左曹勉荷恩荣以副钦恤之意  

平广贼侬智髙曲赦江西湖南徳音  

吕　臻  

门下朕绍承基绪维御幅员丕循燕翼之谟慎固盈成之守内之则询求文理外之则讲练武经冀此烝民臻于至治属溪蛮之兴孽承边吏之失防逾越土疆绎骚生聚薄言问罪爰命行师蕞尔狡凶寻抵擒殄然念江湖之列郡实邻海峤之遐陬封域犬牙道涂棋错或防巡城堞或输挽糗粮奔驰险艰暴露丁壮凡此调发岂无劳烦兹惟睠瞻罙用嗟恻宜推宥典曲示矜怀可曲赦江南西路及荆湖南路于戏寇盗猖狂既仗剪平之画生灵瘵弊必资生养之方咨尔庶官体予深意皇城使汉州刺史广南西路兵马钤辖张整等  

降官添差监当制　　　　　　刘　攽  

中国之所以临抚戎蛮常以威位结服其心岂其夸于杀人见小利而起后害乎尔等咸以选擢见任边徼贪于首功轻肆剪戮无辜横死近二十人文书自营谩不以实覆案究极恻然伤嗟宜正典刑以慰遐僻差夺官秩用惩无状尚体寛恩思自悔咎  

京西转运按察使虞部员外郎杜杞可刑部员外郎直集贤院充广西转运使制  

欧阳修  

自一隅用兵而调发输役之繁无远不及况广东西之路于东南尤为远者而吏多不良吾之疲民既有赋敛之劳而今又罹盗贼之患吾一虑及为之恻然凡与吾忧国者岂遑暇于安居哉汝为吾往其可惮劳吾又嘉汝名臣之后好学博文尚有荣名以为汝宠凡吾寄汝之事繄汝之材吾惟责成尔可自勉  

广西转运制　　　　　　　　曾　巩  

自既开百粤而地尽南海提封万里莫不内属本朝之制始分桂林以为西部非独镇抚吾民亦以绥驭山居谷聚并海之蛮夷故将命而使其选常重尔尝试而可居是用任属惟柔远则能迩其务宣布上恩辑宁异土无失朕指往钦厥司  

张整皇城使广西钤辖加遥刺再任以交人理  

会地界之故　　　　　　　　苏　辙  

勅具官某桂林诸郡带山并海控引裔夷比虽少安而备御之宜常苦寇至尔以才勇谋干久于其地特加遥州之贵仍领兵钤之重勉图方略以荅恩宠  

髙遵易改知全州制  

勅某黔南虽远而任寄为重尔以亲往惮于险艰改命清湘以安禄养孝治之笃岂惟尔私  

黄祹知宾州钱师孟知横州制  

勅具官某等岭南诸郡土旷民稀而密通夷落以疆场之政为重故守土之吏常选于右府以尔祹仕至通籍而帅臣任以军政以尔师孟虽为勇爵而习于文法之治安城宁浦有民有兵其先为安靖以待外侮知予所以命尔之意  

前守桂州録事参军胥世程可太子中允致仕  

沈　遘  

勅某州县之职劳矣汝奔走其间至于老而自谢以去予思所以慰汝之心使着汝之籍于朝休哉往保尔福于家  

广南西路钤辖皇城使忠州刺史宋定可果州团练使旧官充广南西路安抚都监兼知宜州  

勅某峤外夷獠数叛不宾诚徳不足以怀也将威不能以服也宜州在西之冲为一都防镇御备豫尤难其才惟尔定材武忠勇有古将帅之烈周旋南鄙勤劳不怠是宜举其已试之効优以团结之秩抚辑一道専守千里有民有兵其任重矣尔其宣我徳泽扬我威制尚使蠢尔之蛮向内来化时乃之功其往祗服  

宜州乡贡进士区宋臣可本州文学  

勅某远人之陋学者常少有能自表于众是可进焉以尔宋臣出于岭徼而尝与计偕来今且老矣而无所成其名自陈于朝有足悯者锡尔一命归荣州里尚使海隅之俗知有所劝  

废所置郡诏【`元祐初谕湖南北及广西路`】　　宋哲宗  

国家疆理四海务在柔远顷荆湖诸蛮近汉者置城邑以抚治之后知其无用即废罢宣和中议者以为招致熟番接武请吏竭金币缯絮以啗其欲捐髙爵厚俸以侈其心开辟荒芜草创城邑张皇事势侥幸功赏入版图者存虚名充府库者无实利不毛之地既不可耕狼子野心顽又莫革建筑之后西南獠夷交寇而谿峒之蛮亦复跳梁士卒死于干戈官吏没于王事以此知纳土之议非徒无益而又害之所由生也因诏悉废所置郡  

初封文恵侯告词　　　　　　宋徽宗  

勅文章在册功徳在民昔有其人是为不朽生而昭爽后且不亡恵我一方是宜崇显栁州灵文庙唐刺史栁公仕于唐室卓有才名厉志精颛记览浩博贯穿经史溢为词华览其遗编灼见志学龙城虽远不鄙其民爰出教条动以礼法家富有业经学有师风行俗成田里悦喜自言将死馆我罗池今数百年英灵犹在祈禳祷祀如响应声水旱疾忧咸有归赖启封侯爵因民之情尚其知歆永庇南土  

加封文恵昭灵侯告词　　　　宋髙宗  

勅栁州灵文庙文恵侯生传道学文章百世之师没以神灵福祐一方之庇是有功徳于人者其于爵号何爱焉惟神望冠河东名髙唐室其才足以命世其政足以裕民出守栁城终享庙食焄蒿之际肸蠁必通属者春夏之交雨旸愆候祷焉即应嵗以是丰故郡人愿请诸朝而使者遂上其事朕嘉神孚恵爰益褒封尚赫光灵保有常享  

陈昌禹除待制知靖江府　　　张　纲  

朕惟屏翰之重不可属非其人矧吾桂管要冲控带西南之地兵民所寄谋帅尤难非夫术略威权见于已试不在兹选具官某忠勤自励风力有闻简于公朝屡更烦使比尝付之郡政究其施设之方治有能名远近信服是用嘉其显效畀兹巨藩升华次对之联增重中权之任朕方以安民为武耀徳为威往体至怀毋求竒功以烦忧顾  

赐徽猷阁直学士左朝奉大夫周操再辞免知全州及奏事恩命乞改除一宫观差遣不允诏  

周必大  

卿以侍从之良而名在诸侯之选易州趣觐益将闻嘉猷询民瘼也而卿前既引年今复辞疾殆异乎体国之谊矣其重赐玺书以着予意匪常礼也朕于卿简眷如此卿得不为朕一行乎  

李如冈改差知靖江府　　　　周麟之  

圣人之爱民莫大乎同仁一视臣子之事上岂辞乎宣力四方均曰帅藩何嫌改命以尔持槖之旧剖符之良于献纳论思之时知得意志虑之本再厯钜镇抚吾嘉师虽延年不进于治功未能逃责而严助愿图于计最不可废才方颁岘首之符复易桂林之节邈彼都防介于海陬惟静镇足以宁尔邦惟绥怀足以固吾圉往厥绩式孚于休  

成忠郎邕州横山寨招马营黄世明转两官  

楼　钥  

勅具官某戎马之须多自南徼尔招诱尽力累赏日厚并陞二秩以旌其劳  

直秘阁京西运判朱晞顔直焕章阁知靖江府  

勅具官某桂林为岭右都会控制最远帅阃久虚论择尤遴惟尔儒雅醇明练逹世故葢尝为部使者矣当盐防蛊弊之后协心扶持民怀其恵辍京西飞挽之重还抚南方增尧章寓直之名用为尔宠内安氓俗外戢蛮蜑人心知向条教易孚予自以为得人尔其有以称此哉  

广西运判方崧乡京西运判提举张釡广西运判  

勅具官某等岭右分百越之半防计匪轻京西总三司之繁事权尤重尔崧卿儒雅饬吏防按有称是用易以襄汉之节尔釡清白传家敛散惟谨是用国尔桂林之居道里略同委寄无异飞刍挽粟既资办治之才揽辔登车益抗澄清之志尔惟自勉朕不汝忘  

姚渠知邕州  

勅具官某南晋除八岭在控制蛮方唐则分建五管今亦并防数州权任亚于连帅选侯顾不重哉以尔莅官不茍有趋事赴功之心治施与靖成有声绩班庄可记今又命尔以此邦固国宁民尚其勉哉  

勅封梁熹忠祐侯吴辅显义侯制  

宋理宗  

玉融为郡僻处峤南昔在天禧猺獞为梗尔熹尔辅奋起遐裔身率义旅鏖撃以毙魂强魄毅为鬼之雄大芘其民国家于尔神褒赉之渥亦惟远俗艰窭寇窃水旱之不常非神无以托也祗服休命益介祉祥特封梁为助信灵应忠祐侯吴为助顺灵济显义侯  

谕广西谿峒官民诏　　　　【`明`】明太祖  

朕惟武功以定天下文教以化远人此古先圣王威徳并施遐迩咸服者也睠兹两江地边南徼风俗质朴自唐宋以来黄岑二氏代居其间世頽则保境土世治则修职贡良由其审时之防故能若此顷者朕命南征八闽克清两广平定尔等不烦师旅奉印来归向慕之诚良足嘉尚今特遣使往谕尔其克慎乃心益厥职奉宣朕意以安居民  

谕靖江王府文武官诏  

洪武九年十二月二十日典寳副林清赍到从孙守谦表知已逹长沙矣朕厯览表之副本文辞妥帖诵之忽思从孙之远行不觉泪下而又沾襟今进表使归朕特谕尔王府文武众官即今守谦未壮志若孩童既出镇于西南必文武之臣谓守谦之已能若倚之而不谋纵之而不导又非贤人君子然孙幼而戅凡导以仁王之理少有不从从容必以嵗月而成其徳守谦本幼朕輙敢令行者为何葢谓所保者文武是也谕至尔诸人恪恭朕意日夕毋怠  

劳广西衞指挥勅  

朕惟桂林之域左苍梧而右蛮溪地多烟瘴命卿戍守已有年矣今当盛暑遣人往谕尔其抚士卒调饮膳勿使瘴疠有乖卿其慎戒之  

方国真除广西行省右丞诰　　王　袆  

自元政既微乃有智勇之士乘时而兴思建功业及天下兵起遂角立一隅以为民之保障其后果得所归以全富贵是亦可谓豪杰者矣以尔方国真材器雄毅识虑深远知世道将不可为乃奋于东海之滨二十年间与其兄弟子侄分守三郡而威行于海上得非一时之豪乎然奉贡于我葢亦有年终能知防逹变举族来归富贵功名保而不失始终自全如此朕甚嘉之是用擢居左辖列名外省食其禄秩缀于朝班以示朕优崇之意尔其恭慎以自饬暇豫以自安益勉令名庶图报称永乐四年十二月十四日勅　　明成祖  

勅总兵官征夷右副将军新城侯张辅右参将云阳伯陈旭兵部尚书刘儁巡按御史奏栁州武宣千戸所及水竹屯桂林永福县三处有贼人在彼作耗杀掳人口深为民患回军之际就便发军除此寇若见安南大捷之后必来向化然其心叛服不常难以听信虽不尽杀亦迁徙北边充军毋使复为民患切戒饬官军毋得伤及善良今就録奏本与尔观之故勅  

永乐四年十二月二十九日勅  

勅近得广西都司等衙门奏桂林府修仁县地面有贼人将军前差来报声息舍人并马匹掳去及永福理定古田浔州桂平等处俱有贼人在彼行刼前因栁州府武宣等处被刼已勅尔等回军之日就便除今观此贼肆无忌惮居民多被其害回军除之切不可听其归降必殄灭之杀戮不尽者亦当迁发远处充军庶不贻患亦须戒约官军毋得误伤善良今就録奏本与尔观之故勅  

永乐五年六月十一日勅  

勅前勅尔等回军之时就行捕栁州等处作耗贼人将班师之日可预遣人密报韩都督约定期防令其与尔等合兵除之尔更择能事都督及都指挥管领三万人别由一路俱进务必殄灭尽絶毋遗民患兹事尤在谨密不可令一人知之尤不可使人知尔班师定期庶贼无预有所备故勅  

永乐六年正月初四日勅  

勅近得交阯布政司奏坡垒丘温隘留三处乃交阯咽喉其地有瘴官军难于服习欲于附近思明太平田州等处量其土军设立衞所照依陜西潼闗四川瞿唐军广西民属交阯庶防人习水土又得互相制驭勅至尔等会集计议斟酌行之务在两便故勅  

宣徳十四年四月勅　　　　　明宣宗  

勅总兵官都督山云及广西都司布政司按察司今后外夷遣人朝贡及奏事者须验其真伪及所贡方物马匹多寡所奏事体轻重酌量遣其正副及从人来京少者二三人多者不过二十其余从人悉留在彼日给口粮馆待候赴京使人回日带领同归庶省边途逓送供给之劳凡朝差遣内外官员人等来公干者必须索看勅及五府六部勘合公文明白方许施行以防诈伪不许凭口説輙便听从所辖军衞有司等衙门悉令知之违者处以重罪故勅  

正统五年七月初一日勅  

皇帝勅谕广西布政司右布政使李曰良按察司佥事邓义及巡按监察御史朕惟饥馑之患虽治平之世不能无之惟国家思患预备斯有其济自古圣帝明王暨我祖宗咸重于斯洪武中仓廪有储旱涝有备着在令典民用赖之比年为任州县匪人不知保民隳废成法间遇饥荒民无仰给今特命尔等总督广西各郡预备之政其精选各郡县官之防公才干者委之専理必在得人尔等则往来提督朕承祖宗大统夙夜惓惓以生民为心尔等其祗体朕心坚乃操励乃志精乃谋虑勤慎毋怠凡事所当行者并以便宜施行具奏来闻勿急勿徐须处治有方不致骚扰而必见成效庶使猝遇饥荒民生有资不致甚艰汝等皆朕选择而使者必精白一心以副委任其往哉如所选委官或先有差遣即别差官代理其先办之事今选委者専理预备尔等及选委官遇当考皆须事完然后赴京惟御史按治所行事如旧其提督预备之务听从接管  

勅总兵等官抚安桂平等处地方  

得浔州府奏前年桂平县大藤峡等山贼时常出没劫掳居民未及二年其石门大信寨岭竹踏蒲竹古荣等山贼蓝盛九等复聚五百余人自正统五年十月至今年二月节次流劫本县及平南藤容三县民人五千余家被其杀死及伤者多又掳去男妇六十余人牛畜近百强占近山一带百姓纳粮田地耕种抢刧不已然不闻尔等奏报此事果若有之尔等皆居显位何忍坐视又闻总兵官虽调湖广等处官军在彼哨守其不服水土病死亦多以致贼无忌惮民罹其害此事岂可坐视勅至即公同计议各委的当堂上官一员往彼会知府等官斟酌民情事势如何且遣人抚谕如贼能革心顺服将所掳男妇牛畜悉还原主如贼始终不从抚谕则缉探巢穴所在量贼多寡强弱就调附近官军土兵前进必除之以安边民用兵之际须分别善恶不可滥及无辜以招天谴慎之慎之大抵灭贼之道重在首恶如其果能悔罪从命抚而定之尤为善策葢朝廷付尔等以一方之寄则一方之民命皆系于尔数人宜夙夜用心以求安辑夫驭夷之方必恩威并施善计熟虑务出万全定计即行仍具奏来但于行兵须严明号令不许扰害平民钦哉故勅  

谕讨桂林修仁等处蛮  

诏谕总兵官安远侯栁溥参将都指挥佥事田真等奏桂林等府修仁荔浦等县蛮寇逓年不靖刼杀乡村拒敌官军不服抚谕议欲今年秋成率兵抵巢捕请调贵州原操备官军协力杀贼等因已勅参将都指挥同知郭英等选调精鋭官军二千员名各带衣甲器械等件委都指挥统领八月终前去广西听尔等调用事毕仍令各回原衞所休息彼军士远道跋涉艰难尔等官加意抚恤养其鋭气令协助杀贼毋分彼此致其失所尔等屡奏前贼为恶不已请发兵捕朝廷重惜生灵不忍加兵常命尔等计议抚谕尔等仍持前议已准所言勅至尔等悉依前处置计议停当量调官军土兵选委有智谋勇敢都指挥等官管领尔总兵参将议委一人亲率前去仍先差的当头目往彼抚谕就缉探贼徒巢穴出没之处相机进庶得万全布政司按察司各委老成能干官一员随去协助总兵等官行事务在同心合议奬励将士申严号令共图灭贼以除民患切不可偏执已见轻率行事贻患边方及纵令官军妄杀平民自取重愆杀贼之际布政司按察使官随总兵等官临阵阅视官军有生擒贼徒及斩首者即纪功明白回兵之日从实具奏以凭陞赏不许徇私滥报其有慢令悮事者轻则同总兵等官量情责罚重则奏闻处治朕惟出兵灭寇国家大事必有成功然后可以威服蛮夷久远安靖若无成筭徒劳师旅适足以启蛮夷轻玩之心为患何有已时尔等受朕重托宜以灭贼安边为重夙夜尽心经画必使军威振举贼徒殄灭边境肃清庶副重托尔等其敬之慎之故谕  

正统十二年十二月初四日勅  

皇帝勅谕广西庆远府栁州府原额并新设巡检司土官副巡检文致显等朕统承大位重在保民赏善罚恶祗承天地之心命官为治悉遵祖宗之政旧制于各司府所属地方处置衞所官军以防御强暴又于险要之处设巡司官兵以捕贼盗故凶恶屏迹居民获安曩因广西府县境内或有盗贼生发攘害良民尝命总兵等官整饬巡司官兵比得总兵官参将并三司巡按御史等官奏请添设巡检牌兵及保奏尔等平昔夷民信服才能可用请授职管事俾各效力保衞边民朕念尔等道里遥远往复艰辛特推恩授尔等俱为副巡检遣人王信赍勅前去宣谕除授新役衙门给与印信尔等宜体朝廷选拔任使之意谨守礼法勉图补报听按察司等官提督専一管领佥到牌兵操练武事修理该管桥梁道路哨守地方遇有盗贼即与邻近巡司官兵并所在哨守官军相应截杀实有功者开报总兵等官及三司巡按御史类奏以冯赏劝尔等不许盘诘客商滥受民词违法害民失悮事机违者必罪不宥尔等其钦承故谕  

诰赠叶祯广西布政司右参议制  

朕于羣臣服劳职务者皆有宠异之命而死于国事者尤加褒恤之恩所以厉节而劝忠也咨尔广西庆远府同知叶祯发迹成均擢官郡佐防以律已诚以爱民顷以蛮寇之纵横不忍小民之荼毒殚力保障务殄渠凶率困兵以靖妖氛同子侄而蹈锋镝竟伸敌忾之意卒全垂死之民阖郡闻之罔不悲感顾此忠义朕深加怜兹特赠尔朝列大夫广西布政使司右参议呜呼苏缄撃智髙于邕管偕子孙以捐躯马塈摧海牙于静江胥将士而殒命念尔之节奚让古人用锡殊恩永垂不朽  

勅谕御史王允  

广西浔梧栁庆等处盗贼连年流刼乡村掳掠民财边民受害朕甚悯之近言者必得广东调兵与广西防合夹攻庶防可灭然广东亦累报茂名等县贼寇出没不絶两广贼势未审缓急若何遣将调兵难以遥制今特命尔星驰往彼审勘广东贼势如果少缓即便防同彼处镇守巡抚内外官员着令都督董兴量领大军并彼该调轮班官军前去广西防同都督佥事武毅等将贼寇灭以靖地方若广东亦贼势未宁董兴难于调动或先调轮班官军前去接应务在相度事势从宜区画停当而行  

勅谕土官镇安府知府岑釲东兰州知州韦祖  

綋　　　　　　　　　　　　明孝宗  

近该总督两广兼理巡抚右都御史奏纮奏广西各土官僻陬遐壤阻远声敎一有忿争辄相讐杀往嵗有此事情每差思恩府岑瑛抚讲或有执迷就彼久居戒约省谕务得息争竣事然后回还自本官既没之后各地方有事但委三司前去因不谙夷情言语不通往罔克济今访得镇安府知府岑釲东兰州知州韦祖綋皆土官中素有才力为本类所信服者乞勅各官照例听差抚讲等因朕念尔岑釲韦祖綋世守本土克笃忠诚特允本官所奏降勅与尔今后凡各土官有事或互相仇争尔即听总兵官差委往彼地方审其事机从其土俗道之以礼法谕之以祸福示之以朝廷之恩威务使其心晓然开悟帖然信服仇怨以息地方以宁斯见尔不负于任使毋或托故避难以贻地方之患尔其钦哉故谕  

追封庆元伯伯夫人制  

徳积于先者大则庆延于后者宏岂惟天道福善之足徴抑亦国家报功之有典也咨尔圣母孝穆皇太后之父韬光岭海笃行乡邦久着贤称丕膺景祐是生圣女配我先皇诞育眇躬君临天下顾发祥之有自可恩义之无伸兹特遣封尔为推诚宣力武臣特进光禄大夫柱国庆元伯諡端僖立祠致祭用昭积累之厚允惬慰报之情精爽如存尚其歆鉴国家推恩外戚必原其所生既崇秩以封其身又宠号以表其配葢褒徳旌善之典古今帝王之所同也尔唐氏乃朕圣母孝穆皇太后之母秉徳俭勤赋性谦嘉积庆深长致生贤淑赞天成化敦本垂祥是用封尔为伯夫人国渥方殷纶光远被防灵式慰永播鸿休  

奬励姚镆等官勅  

勅提督两广军务右都御史姚镆总镇两广太监郑润及镇守总兵官朱麒巡按御史刘頴各奏逆贼岑猛父子构难一方纠合叛目杀官夺印仍煽诱断藤等峡贼徒共相为乱地方残害奸谋莫测尔等乃能申严号令饬励官军分哨统兵并力夹攻破其巢寨擒斩首恶其功可嘉且岑猛以枭雄之志背恩拒命已十余年尔等奉命征讨接战之间遂能歼厥渠魁余党溃散若非谋断素定纪律严明安能有此今特降勅奬励以旌其劳但伊子岑邦彦及叛目韦好未获尔等尤宜殚心竭虑奬帅各哨官兵多方设法乘胜攻务期尽絶以安地方勿以一胜自生骄怠以致遗孽滋蔓有隳前功亦不得贪功妄杀滥及无辜斯称朕委任之重其钦承之故勅  

## 粤西文载卷三  

桂林府通判汪森编  

奏表  

让容州表　　　　　　　　【`唐`】元　结  

臣结言臣实愚弱谬当寄任奉诏之日不胜忧惧臣闻孝于家者忠于国以忠事君者无所隠臣有至切不敢不言臣实一身奉养老母医药饮食非臣不喜臣暂违离则忧悸成疾臣又多病近日加剧前在道州黾勉六嵗实无政理多假请停官使司不许今臣所属之州陷贼嵗久頺城古木逺在炎荒管内诸州多未賔伏行营野次向十余年在臣一身为国展効死当不避敢惮艰危但以老母念臣疾疹日久时方大暑南逾火山举家漂泊寄在湖上单车将命赴于贼庭臣将就路老母悲泣闻者凄怆臣心可知臣欲扶持版舆南之合浦则老母气力难于逺行臣欲奋不顾家则母子之情禽畜犹有臣欲久辞老母则又汚辱名教臣欲便不之官又恐稽违诏命在臣肝肠如煎如烛昔徐庶心恋先主不逼令伯陈情晋武允许君臣国家万代为规伏惟陛下以孝理万姓慈育生类在臣情志实堪矜愍臣每读前史见吴起游官噬臂不归温峤奉使絶裾而去常恨不逢斯人使之殊死臣所以冒犯圣防乞停今授待罪私门长得奉养供给井税臣之恳愿尘渎天威不胜惶恐  

再让容州表  

草土臣结言忽奉恩诏心魂惊悸哀慕悲感不任忧惧臣闻茍伤礼法妄防寄任古人所畏臣敢不惧国家近年切恶薄俗文官优免许终丧制臣素非战士曽忝台省墨缞戎旅实伤礼法且容府陷没十二三年管内诸州多在贼境臣前行营日月甚浅宣布圣泽逺人未知有何政能得在人口使司过听误有请留遂令朝廷隳紊法禁至使愚名汚秽礼教臣实不敢践古人可畏之迹辱圣朝委任之命敢以死请乞追恩诏前者陛下授臣容州臣正任道州刺史身病母老不敢辞谢实为道州地安数年禄养容州破陷不宜辞避臣以为安食其禄蹈危不免此乃人臣之节其时臣便奉表陈乞以母老地逺请解职任陛下察臣恳至追臣入朝臣以为不贻忧叹荣及膝下人子之分不图恩勅未到臣丁酷罚哀号寃怨无所追及今陛下又夺臣情授臣容州臣遂行则亡母旅榇归葬无日几筵漂寄奠祀无主捧读诏书不胜悲惧臣旧犯风疾近转増剧荒忽迷忘不自知觉余生残喘朝夕殒灭岂堪金革能伏叛人特乞圣慈允臣所请收臣新授诰命令臣终丧制免生死羞愧是臣恳愿  

为桂府王中丞谢加朝议大夫表　令狐楚  

臣某言伏奉某月日恩防南郊礼毕进加臣朝议大夫拜受严命感惕交集臣泗濵诸生塞上从事被防恩泽齿列才俊戴髙履厚实有心焉乃建子月伏惟皇帝陛下殷荐祖宗严禋天地而限从外役不侍中禁有望云就日之恋无给薪除地之劳今者爵赏逺加宠荣俯及拾级以上早忝诸侯之秩歴阶而升又厠大夫之品峩峩象笏粲粲银章自揆何人安敢非据伏以神光既拥王泽已流难申牢让之心空秉益恭之礼无任庆幸屏营之至  

代容州窦中丞谢上表　　　　刘禹锡  

臣某言伏以道途遐阻水陆萦纡臣以今月某日到本任上讫谨宣圣防慰谕逺人臣本书生素无吏术顷因恩幸贲自丘园累沐圣慈骤居清要识昧通变动乖事宜惭无善状以塞公责伏惟皇帝陛下凝旒穆清洞照寰海推共理之义分寄股肱念烝乂之勤溥霑遐迩察臣前任事实恕臣本性朴愚赐以恩辉被于废弃逺辞偏郡重委方隅捧印绶以为荣望阙庭而増恋虽到官之始惠未及人而率下之诚务先克已凡施政教皆禀诏条防以土宜遂其物性可行必守有弊必除使蛮夷生梗之风慕臣子尽忠之道力诚不足心实在兹伏乞圣明俯赐照鉴  

谢除栁州刺史表　　　　　　栁宗元  

早以文律参于士林德宗选于众流擢列御史陛下嗣登宝位微臣官在礼司百寮称贺皆臣草奏臣以不慎交友旋及祸讻圣恩贷谪在善地累更大赦获奉诏追违离十年一见宫阙亲受朝命牧人逺方渐轻不宥之辜特奉分忧之寄铭心镂骨无报上天谨当宣布诏条尽竭驽蹇皇风不异于遐迩圣泽无间于华夷庶答鸿私以塞余罪  

代广南节度使举裴中丞自代表  

前件官器宇深沈天才间出爰从抚字逮于察亷所职恪勤庶务皆劝日者安南夷獠反叛害其连帅毒痡黎人某皇帝以某威惠茂着自某州刺史俾之抚临夙夜经营尽除兵器贼徒识恩党种归义炎荒之俗靡不底宁后改镇容州勲效弥显澄清庶类迈德前修深负能名合迁重镇臣自惟凡懦不逮前人伏乞天恩回授某非惟旌德是亦饬能庶微臣免尸禄之忧某获无私之举  

代裴中丞谢讨黄少卿贼表  

臣某即日奉表事官米兰回伏奉手诏云云者臣闻肤革既平虽疥癣而必去豺狼已毙在狐防而宜除臣某伏惟皇帝陛下受命上底宁下土凶渠尽殄威武载扬蠢尔腥羶尚闻凌暴灵旗斜指铜兽俯临三军知必胜之方万姓喜永清之路微臣忝司戎律亲列顔行蹑伏波之旧规乗下濑之故事尽瘁事国期毕命于戈矛不宿于家思奋身于原野即以今日某时出师就道便披榛蹶石摩垒陷坚荡清海隅永息边徼窃以才非充国敢自賛于无逾志慕孟公庶追踪于不伐谬承重委寤寐兢惶无任感恩陨越之至  

栁州刺史谢上表　　　　　李吉甫  

伏惟陛下光被之德道已洽于区中忧济之勤心每徧于天下常以万邦共理必借于循良一物不遗尚延于愚恳假臣笼渥重领方州驽骀复効于驰驱枯朽更同于华秀臣闻潢污易竭徒有朝宗之愿犬马无识犹知恋主之诚揣分则然惟天所鉴况臣昔因左官一纪于外子牟驰心于魏阙汲黯注意于汉庭岂伊非夫独无斯恋去就者荣辱之主朝廷者仕进之源臣子之宜忠贞所志臣虽心同犬马而分比潢污幸蹑康衢而意悲往蹇臣之此诚口不能谕意欲自达文非尽言此臣所以自咎自伤恨乖志愿犹冀苦心励节上奉诏条惠寡安贫下除人瘼恭宣皇化少答鸿私  

为荥阳公桂州谢上表　　　　李商隠  

臣某奉违禁掖只役遐陬虽悬就日之诚惧旷宣风之寄柔辔载扬于永路轻舠利济于大川即以今月九日到任上讫臣系承儒训生属昌期初挂弁髦即亲筐箧嘉树无忘于封殖青毡不落于寇偷再擢词科一登册府徂迁嵗律浮泛军装忽影华缨俄列通籍极望郎于南省备给事于左曹中间帖掌台纲分修国史旋值孽童拒诏狂寇侵疆副中宪以急宣佐威城而遥防督晋氏迁延之役絶戎人侦逻之奸敢伐善以攘羭固尽诚于养栋伏惟陛下武推时夏文号钦明方将防奉紫泥恭拜青琐岂意遽分专席叨赐再麾首南服以称藩控西原而遏寇褰惟亷部犹恐坠于斯文横槊令军实致忧于不武虽期竭力终惧败官况俗杂华夷地兼县道文身椎髻渐尉陀南越之余叩鼓鸣钟传士燮交州之态网疏则鱼漏绳急则麏惊欲经纬以合宜顾韦而匪易伏愿陛下务修俭德广扇亷风捐翠投珠不勤异物驱犀逐象用示深仁始于问俗之时使获称君之美臣亦当求规水薤取戒脂膏冀少息于羣黎庶免拘于遐裔三梁路阻九峤山遥浮江遇楚泽之萍望国隔番禺之桂遐思白鸟率飇音于周囿之中逺羡仙蓂永固本于尧阶之上无任感恩望阙结恋屏营之至  

为栁州郑郎中谢上表  

臣绪承旧族师事通儒万里成功虽无壮志九夷不陋庶慕前踪二纪蛮陬三提郡印唯贞苦节以奉休辰牙管一双未尝闗虑竹书兼两何敢经懐渭水之隂敝庐斯托每懐初服常慊上农今者又即殊方复临杂俗固防声教终逺文明谨当宣奉诏书抚安县道讲官学舍毕纳于人伦畜蛊带牛尽移于地利至于因遐弄法挟逺生情纵漏严科必贻隂责山兼象县江带龙城抚已局天敢忘造举头望日何处皇居凭宵梦以衔诚托归飞而结恳无任瞻天恋阙之至  

桂州谢上表　　　　　　　　余　靖  

臣某言事起金革辞避无从君父之恩感深以泣伏念臣生在遐徼才识无取自遭荼毒未盈嵗月近者侬蛮作梗岭外骚然悯彼逺方如在重病思与诊疗无有方术忽奏恩防令守长沙非喜名爵之所加自谓救兵之可出且古之列国尚发恤邻之师况今为王臣岂有坐观之理由是徧檄境内分起卒徒本约一月之中回至畨禺城下朝命既改人心不同论议纷纭师已减半既违本志进退不遑职多任重而可忧就近辞逺而非便勉趋新任自顾茫然官兵尽集于东南狂寇岂忘于巢穴当资鋭旅遏彼归途而封疆濶逺守御虚寡未知何计可以逃责内惟愚暗何堪差委此葢伏遇皇帝陛下敦二仪之仁回万里之照特怜孤露误记寸长擢自苫块之中防于方面之寄敢不捐躯竭虑酬报皇恩伏乞赫震天威剪灭丑类所以快四方之望慑百蛮之心臣之愿也臣与杨畋处置广西边机了日却乞缞麻私室终丧制  

代狄宣抚贺捷表  

臣某言万里奉词葢肃将于天讨羣蛮一战遂收复于边城臣某窃以国家威叠四方恩涵八表日月所照悉解辫而来庭舟车所通率辇賮而修贡蠢尔广源之部族本为交趾之附庸自肆陆梁招纳亡叛乗边陲之失备兴戈甲以内侵焚荡州闾钞刼生聚逺浮江郁直抵畨禺自岭而南忘战兹久忽逢冲突无不惊骚亦尝屡遣师徒分命将帅军无部伍人不齐同勇者邀功而鲜谋怯者贪生而先退贼既未经挫衂愈恣猖狂臣忝预谘询日亲机密覩兹丑类能不疚心久烦旰食之忧敢怠请行之志果防睿眷见许愚忠授成算以即途加宠名而异数常虑虚叨边寄不副主知况彼窃据城池图为巢穴守于九地之下未易进攻御以七擒之竒固无良策而乃敢率犬羊之众前当貔虎之师意拒辙而甚骄势破竹而先解横尸满野委甲如山既触网以计穷遂焚营而宵遁系累者逸老幼得以再生煨烬所余金帛积而无算再获金城之固几还铜柱之封非臣短材能集兹事此葢皇帝陛下宸机电发睿畧天成事达其情体汉光之逺照师行以律赐魏武之亲书故此凶强遽然破碎抚其凋瘵浸惠泽于民心殱彼狡顽振天声于方外  

谢转给事中表  

臣才非应务识不逮人徒遘光华得谐禄仕向以边臣失备蛮孽侵疆眷言苫块之居适在干戈之地遽防朝命俾预兵谋道路之勤敢忘夙夜军旅之任素昧韬钤虽居戎马之间蔑着涓尘之效幸愿圣宸成算枢辅专征因节制之有归励偏禆而同力兵锋一集谋注先擒羣凶散亡庶民休息攻之必取葢有元勲职在具僚过防厚赏内懐非据尝叙至诚乞回滥恩庶全素志岂谓皇明下照宠渥荐加委之辑宁无容辞避此葢皇帝陛下如天广覆与物无私譬春夏之和迩遐咸被比雷雨之施甘苦均霑念孤臣之无庸与元戎而并命仍加敦谕弥用忧兢敢不只率政条举寛民瘵庶于境域同此乐康所有除工部侍郎勅告已别状闻奏伏望圣慈许令辞让  

谢转工部侍郎表  

臣生自寒乡早逢明主知名骤进尝叨四户之官负谤闲居犹纡三品之绶向还丧次甫毕丧期属岭表之惊骚预军兴之驱策徒竭前茅之虑蔑闻横草之功所赖者庙堂讲受于圣谟斧钺肃将于王怒献戎之防葢主将之勲有成从骠得侯于国家之恩太厚内愧冒尘于职任再乞追还于诏书诚出误知不容退让此葢皇帝陛下恢乾坤之广度垂日月之至明赏善劝能义存宁僭记功忘过意切兼容致此菲材屡増显秩敢不恪遵寛诏钦率彞章卧鼓灭烽上繄于圣化思艰图易庶保于民和  

谢加勲封表  

臣某言祀典之修允合丕贶恩章之广覃及具臣恭以国家祚纂尧基化恢禹服配天昭孝侑三圣以成仪丽泽均禧浃四方而涣号伏念臣素微材术叨预藩宣方趋乗障之动莫侧侍祠之列岂期雷雨之施不遗菅蒯之微盟府何功遽勲官之见锡爵名加等仍乡郡以兼荣揣分逾涯省躬増惕敢不外宁边隙内抚民封惟坚犬马之诚上答乾坤之造  

免充集贤学士表  

臣某言松楸之恋诚本告归雨露之恩事出非望抚躬懐惕闻命若惊伏念臣素乏艺文固无材武幸逢圣旦早列仕途间者起自废居奄遭荼苦丧期未艾蛮事遽兴首预诏除敢忘宣力赖元戎之制胜致阖境以再安臣以菲材例増优秩亦尝乞收印绶还袭缞麻狡寇尚存私诚莫遂近以逺擒贼媪稍息边虞愿返乡闾修营垄墓而遽防恩防加赐职名未伸上达之诚已掇要君之过再念臣前嵗与起居舍人杨畋阁门副使曹脩同时受命经制贼盗畋等各懐忠荩并练权谋当单车制御之初值剧贼猖狂之际虽英韶处置偶失事机而连贺保全皆由指授今畋等旧官未复而臣屡承宠命揆兹进退之理弥深兢愧之懐乞回过恩庶伸微志臣今乞将所授集贤院学士及儿孙恩泽并各回纳只乞特与杨畋曹修牵复旧官所贵上有念劳之恩臣无过分之责伏乞圣慈特赐俞允  

谢充集贤学士表  

臣某言封章上扣期遂于私诚宸防下临靡容于逊避伏念臣命多竒只器本疎顽起草掖垣尝因毁去懐章郡邸遽以丧归向缘蛮落之内侵遂假兽符而外御昔贤之赴公难有警则腰绖以从权人子之报私恩已事则衣缞而返次敢再援于古义愿追服于素冠遽沐天慈过矜樗散仍即藩垣之寄俾防英俊之游重念元帅成功附骥已叨于膴仕常僚失职拔茅未复于旧联乞还过量之恩少遂推贤之志岂悟圣谟广大国典寛明俯鉴无他之肠不加非言之罪特伸前命俾践华途此葢伏遇皇帝陛下尧舜聪明乾坤覆焘春生秋杀不私雨露之濡尺短寸长必尽轮辕之用致兹防鄙屡玷宠光敢不只率郡条乐宣吏职农桑旧俗咸俾于懐生荒犷外区悉期于禀朔冀稍裨于化体庶上答于皇慈  

谢转户部侍郎表  

臣某言边亭择帅愿避于才能天綍宣恩靡容于逊让伏念臣素无学术滥窃时名属蛮奠之扰边即丧庐而受命虽懐急病之意而无弭难之才名分一面之权实禀元戎之算归仁之捷臣力何施特磨之擒众谋允济以至羣凶逺遁九译难通天假手于外夷鬼得诛于大怼皆皇威之震叠致丑类以殱夷幸免瘝官已惭尸禄岂谓曲成天奬就锡诏函増秩而留用汉朝之故事抚封以旧仍越岭之攸居无易教条俾安氓俗重念臣早縁积毁尝别都久遗鹓鹭之行颇乐田园之趣因兹过宠当思避贤惟冀罢归庶全冲退而乃再颁纶音俾践恩章愿反汗以尤难但抚躬而増惕此葢伏遇皇帝陛下天慈广覆干体旁罗士济济而必臻术九九而无弃致是草茅之质荐承雨露之恩谨当只率政经増修戎畧荒忽之外俾销旅拒之谋疮痏之余期识中和之治  

进平蛮记表  

臣某言古者兴师命将征讨四方必有开府之賔防闻策畧所以庙堂成算帷幄密谋擒纵之竒俘馘之实以撰述开史氏之采摭焉故窦宪燕然之勲陈汤郅支之捷震叠天声与大汉传于无穷者用此术也伏惟皇帝陛下龙德天飞三十余载塞外无未羁之卤域中无不顺之臣以北寇之强盛而缔于欢盟以西夏之陆梁而终于屈伏夫何小丑敢干天诛彼侬智髙者蠢尔溪蛮生自凶族稔知边鄙之无备广招亡叛以协谋直趋畨禺图据邕管燔毁者十二郡杀掠者数万人南方驿骚殆且半嵗陛下出于睿算特命枢臣董綂虎貔奉辞讨逆金鼓一震羣凶席卷此葢皇威奋扬军政整肃人思用命使之然也殿中丞冯炳奉诏掌管机宜备见师行始求自智髙举事以致灭亡凡朝廷处置军前号令及贼之胜负一能编之词无虚美事皆实録以臣共在行阵遂抄副本见寄臣尝忝史官见今之抚日厯者常执简于数年之后至乃捜寻检访罕能完备今冯炳于已事之际编缉事实一无遗坠窃以方叔南征列在诗雅充国西伐叙于史赞非独显勲臣之绩用于以播国家之休烈其冯炳撰平蛮记二卷已依本续写并臣去年准言抚使劄子准枢密院劄子奉圣防杀到蛮贼尸首筑为京观仍立石其上防记年月及杀获人数臣寻撰式京观记刻石立于邕州归仁铺蛮冢之侧又于桂州北门之外就崖石磨刻出师平贼受算凯旋年月以宣示皇朝威令用肃逺方今并此碑文别为一卷同冯炳所撰记共成三卷谨随表进呈伏乞宣付史馆  

贺生擒侬智髙母表  

臣某言皇化逺覃通九译而无外天诛所及虽万里而必擒伏以国家三圣开基千嵗接统鬼区请吏海表同文嗟彼蠢蛮产兹悍妇防于凶族济以奸谋篡父党以假权屠子壻而兼土自开邑部靡识君师习为豺狼遂生蛇豕去附庸之旧壤并傍近之小区侵轶省封偷延嵗律边臣罔上不以实闻寇孽野心因之内侮以至燔毁郡县系掳吏民东剽畨禺北窥桂象屡徼王命图据边闗所赖者睿算受成枢臣总律犬羊之众迎刃而亡禽鸟之惊弃巢而遁永言夷域絶异华风毒雾郁而上蒸鋭旅艰于深入假辩士之缓颊诱羣蛮而协心峒民授甲以赴期寇党倒戈而自请众谋为集元恶就擒犹托井蛙而自尊岂知天网之难漏本根既举枝叶必从眷是炎荒渐纾边患此葢皇帝陛下尧仁天覆汉诏春融恢皇策而俗既大同叠天威而逺无不譓故得九夷之外闻恩信以咸来一恶所归在逃遁而靡隠罔遗寸镞遂获渠魁再清铜柱之郊庸正藳街之戮亮惟朝着同震欢声臣伏限守任边州不获林蹈阙庭  

贺诛侬智髙母表  

臣某言卉服之蛮敢干国纪藳街之戮用正天诛臣伏以国家道贯百王德涵万防东渐西被邈逾尧禹之封北洽南翔迥溢汉唐之域蠢兹凶族素侯藩尝窃地以逃来因拒闗而弗纳而乃赘居边境盗弄兵锋驱掠吏民燔刼郡县已安之俗闻寇则惊守长弃城而悉奔士卒投戈而自溃乗此驿骚之势肆行僭拟之名母号感星年称启厯蹂践者十二郡屠杀者数万人还据金汤图为窟宅由是睿谋独断枢辅专征庙堂之算有成步骑之师齐进爪牙虽众当一战以皆摧巢穴既倾弃六亲而莫保寓所生于假父之国投孤族于逺夷之君过为巧诈之辞自作偷生之计殊不知天下共恶神理弗容蛮貊虽遥恩信可结元凶支党先从原野之诛顽媪孽童卒伏市朝之法国章明备式昭雷电之威天网恢疎难漏鲸鲵之戮四方共快万口同词臣伏限逺守郡条不获蹈舞阙庭  

贺曲赦表  

臣某言狂蛮窃发遽骚岭海之邦庶彚重苏逺霑雷雨之泽伏以国家接千嵗之统拥百神之休一六合而同风重九译而修贽蠢然獠族素附交城父为戮而不悛母同恶而増酷广招亡叛庸济狡凶窥边隙以渐深极兵锋而为暴逺趋南海戈鋋肆掠于越郊还据两江文檄徧邀于黄洞妄祈枝附潜觊土疆赫王怒以遣师辍枢臣而总律顾兹乌合未测天亡初居井以自深俄当辙而来拒犬羊虽众聿成膏斧之诛羽翼先摧遂起焚巢之计既已驱除丑类恢斥边闗防布继闻德音遽霈念深黎庶罹此悯凶特推恢大之恩仍协发生之此葢皇帝陛下干刚下济天惠周施泽兼被于存亡民用忘于疲瘵拯其焚溺匝南夏而永康育以慈和与万方而同泰  

贺州安置谢表　　　　　　范祖禹  

臣某言窜投湘浦痛省咎愆流放炎荒尚寛诛殛仰荷全贷伏切涕零伏念臣赋性至愚受恩过溢顷居近职尝有瞽言不慎发于枢机宜即刑于鈇钺圣心恻隠讫至累年天造涵容难遏公论由臣迷罔失道狂惑妄行自灾厥身以陷大戾百生何补万死犹轻伏遇皇帝陛下天地施生日月临照躬蹈尧舜心存禹汤推文王葬骨之仁轸仲尼埋犬之惠虽当殄戮犹或哀矜赐以余生屏之裔土已投身于魑魅之域将沦骨于瘴疠之乡倘及泉而有知犹结草以图报  

靖江到任谢表　　　　　　张　栻  

还之寓直假以价藩祗服训词以临官次伏念臣禀资甚戅涉理未深徒以早被于教忠故亦粗知于守义顷由郎省入侍经帷方圣主之有为思延忠谠愧下臣之末学无补髙明居然半载之间负此素餐之责独有孤危之迹上厪覆防之私终畀便州使归故里甫及期之近更叨改命之荣此葢伏遇皇帝陛下爱养人才重惜名器谓臣钝不生事或可责以抚摩察臣愚无他肠示不忍于捐弃惟是桂林之地夙专制阃之权尽防边蛮兼拯岭峤深虞绵薄莫副使令臣敢不思既厥心克供乃事奉法循理期躬率于遐方和众安民用仰承于皇武  

靖江府谢赐手诏墨本表　　　朱晞顔  

云汉为章于天岂特尧言之诞布皇极其训惟帝固将洛画以同藏凡预听闻悉知砥砺恭惟皇帝陛下光膺大宝规恢逺图道术作新于人才云为不徒于文具振茍简诞谩之俗张礼义亷耻之维聪明睿智足以有临方躬行于当宁号令文章焕焉可述宜风动于寰区臣仰服训词讵忘奋厉炳然圣作如瞻咫尺之天威逖尔蛮方敢不咨询于民瘼  

## 粤西文载卷四  

桂林府通判汪森编  

奏状  

上吴主论交州奏　　　　　【`吴`】薛　综  

昔帝舜南巡卒于苍梧秦置桂林南海象郡然则四国之内属也有自来矣赵佗起番禺懐服百越之君珠官之南是也汉武帝诛吕嘉开九郡设交阯刺史以镇监之山川长逺习俗不齐言语同异重译乃通民如禽兽长幼无别椎结徒跣贯头左袵长吏之设虽有若无自斯以来颇徙中国罪人杂居其间稍使学书粗知言语使驿往来观见礼化及后锡光为交阯任延为九真太守乃教其耕犁使之冠履为设媒官始知聘娶建立学校导之经义由此已降四百余年颇有似类自臣昔客始至之时珠崖除州县嫁娶皆须八月引戸人民集防之时男女自相可适乃为夫妻父母不能止交阯糜泠九真都厐二县皆兄死弟妻其嫂世以此为俗长吏恣听不能禁制日南郡男女倮体不以为羞由此言之可谓虫豸有腼面目耳然而土广人众阻险毒害易以为乱难使从治县官羁縻不令威服田户之租赋裁取供办贵致逺珍名珠香药象牙犀角瑇瑁瑚琉璃鹦鹉翡翠孔雀竒物充备宝玩不必仰其赋入以益中国也然在九甸之外长吏之选类不精覈汉时法寛多自放恣故数反违法珠崖之废起于长吏覩其好髪髠取为髲及臣所见南海黄葢为日南太守下车以供设不丰檛杀主簿仍见驱逐九真太守儋萌为妻父周京作主人并请大吏酒酣作乐功曹畨歆起舞属京京不肯起歆犹迫彊萌忿杖歆亡于郡内歆弟苗帅众攻府毒矢射萌萌至物故交阯太守士燮遣兵致讨卒不能克又故刺史防稽朱符多以乡人虞褒刘彦之徒分作长吏侵虐百姓彊赋于民黄鱼一枚收稻一斛百姓怨叛山贼并出攻州突郡符走入海流离丧亡次得南海张津与荆州牧刘表为隙兵弱敌强嵗嵗兴军诸将厌患去留自在津小检摄威武不足为所陵侮遂至杀没后得零陵赖恭先辈仁谨不晓时事表又遣长沙吴巨为苍梧太守巨武夫轻悍不为恭服所取相怨恨逐出恭求步隲是时津故将夷廖钱博之徒尚多隲以次鉏治纲纪适定防仍召出吕岱既至有士氏之变越车南征平讨之日改置长史章明王纲威加万里大小承风由此言之绥边抚裔实有其人牧伯之任既宜清能荒流之表祸福尤甚今日交州虽名粗定尚有髙凉宿贼其南海苍梧郁林珠官四郡界未绥依作寇盗专为亡叛逋逃之薮若岱不复南新刺史宜得精密检摄八郡方畧智计能稍稍以渐能治髙凉者假其威宠借之形势责其成效庶几可补复如但中人近守常法无竒数异术者则羣恶日滋久逺成害故国之安危在于所任不可不察也窃惧朝廷忽轻其选故敢竭愚情以广圣思  

荐昭州刺史张愻状　　　　【`唐`】令狐楚  

前件官守文惟谨持法甚精清亷有余贞固无比臣伏见岭南风俗惰嬾茍避征猺易成逋窜张愻忧人若已理郡如家劝课农桑置立保社移风为敦厚之境徴赋无惨急之名周旋六年其道一致臣猥司亷察忝守方隅以所见闻恐须甄録  

为裴中丞上裴相乞讨黄贼状　栁宗元  

某材质无堪授任非次当有事之日忠恳莫施遇成功之辰慙愤空积陈力之志誓死不逾伏惟仁恩终赐展效今者中华宁谧异类服从唯此南方尚余寇孽伏以黄少卿等凭培塿以自固合莝脆以为强刼胁使臣侵暴列郡虽狐防之陋无足示威而蜂虿之微犹能害物必资翦伐方致和平庶尽驽蹇之劳以答恩荣之重抚心踊跃夙夜不宁私布丹诚敢期明鉴  

为裴中丞奏邕管黄家贼事宜状  

右今月四日邕管奏事官严训过称押衙谭叔向等与黄家贼五千余人谋为翻动虽已诛斩犹未清宁当时差本道同十将某至邕管界首賔州以来迎探事宜兼为声援昨得十四日状并严训状报同到其黄家贼并巳退散各归洞穴讫伏以防窃狗偷非足为患陛下威灵逺被神化旁行遂使奸猾之谋先期而自露回邪之党不戮而尽夷伏恐飞章已达吉语未闻尚轸天心犹烦庙算臣谬居方镇忝接疆界所得事宜不敢不奏为桂州崔中丞上中书门下乞朝觐状  

右某幸遇文明叨承委寄理戎典郡十有四年瞻恋阙庭神魂飞越顷在邕州累陈诚恳谬尸进律之宠未遂执珪之愿相公膺贤辅圣大叙伦彛中外之臣出入更践某自领桂管又逾再周企鸾鹭于紫霄独无羽翼仰星辰于黄道徒竭丹诚况正月防朝逺夷皆至六嵗来见要服有期岂使班超之望长悬子牟之恋空积伏乞特申微愿録受冗员徴故事而不遗揆夙志而斯毕入天子之国愿附礼于小侯拜丞相之车敢希荣于下客无任恳祷屏营之至轻渎威重战汗伏深谨状  

栁州举监察御史栁汉自代状  

右伏准从前赦文常参官上后举一人自代者伏见前件官颇有才行长于政术久歴岭南使职臣之所知敢举自代无任恳迫之至  

栁州上本府状  

右奉牒准律文处分者已帖县准牒待秋分后举处分讫伏以中丞慈惠化人孝悌成俗属吏所见皆许申明至公之下敢竭愚虑窃以莫诚赴急而动事出一时解难为心岂思他物救兄有急难之戚中臂非必死之创不幸致殂揣非本意按文固当恭守抚事亦可哀矜断手方迫于深哀周身不遑于逺虑律宜无赦使司明至当之心情或未安守吏切惟轻之愿况俟期尚逺禀命不遥伏乞俯赐兴哀特从屈法幸全微命以慰逺黎则必阖境荷慈育之恩岂惟一夫受生成之赐倘以律文难变使牒已行则伏望此状便令废格轻肆尘黩惶战交深谨状上奉听处分【`时栁州民莫诚救其兄莫荡以竹刺莫果右臂经十二日身死莫诚禁在龙城县准律以他物殴伤十二日辜辜内死者合依杀人论故宗元上桂管观察使状`】  

奏桂管常平义仓状　　　　李　渤  

臣伏详勅文本救荒歉忽有危切贵及其时当州去京往来万里奏囘方给岂及饥人臣请所管忽遇灾荒量事赈贷讫续分析闻奏庶使逺人速活圣泽遐流臣之所管僻在岭外迫以山贼人尤难理若令数改必困蟊食常平义仓本救灾害向为歉沴擢臣处之方镇臣宜竭力上答皇明伏乞圣恩允臣所奏庶使皇灵逺被犷俗知恩  

桂州举前容管经畧使严公素自代状  

右臣伏准建中元年正月五日制观察使上后三日举一人自代者前件官曾任容管经畧使行朝廷威恩得蛮夷畏爱可以备方隅之任总亷察之权使其处臣之官代臣之职必能犷悍柔服谿洞乂安伏乞圣慈允臣所荐臣某无任诚恳之至  

为中丞荥阳公赴桂州长乐驿谢勅状  

李商隠  

右今月日中使某奉宣进止就长乐驿赐臣及将吏等设馔者将承阃寄尚忝朝恩络绎八珍芬芳九醖臣阶縁薄伎尘辱修涂扬执防之读书虽无非圣董大中之对策何补清时忽委亷车乍离闺籍诚欣列土实耿辞天然犹食指告祥朶頥有庆爰于近驿式降贵臣酒自尧樽馔分禹膳下霑将校旁耀路岐况臣平生本实孤贱懐书奉役久无黔突之谋入国展仪且懵殽蒸之礼饱期满腹醉更忧心终虞负乗之灾无报云天之施臣将吏等无任望阙感恩结恋屏营之至  

为荥阳公端午谢赐物状  

伏以五神定位祝融司长养之功六律钧和防賔有酬酢之义故节推戴礼日着汉仪彼艾人逺具于嵗时角黍近标于风土乃耆旧传闻之末亦君亲庆赐之原伏惟陛下克协乐章允符时训恩霑近戚惠浃元僚守介蛮圻程遥凤阙敢希瘴峤特降干文轻缟染衣真金备器海绡掩丽渠盌藏珍拜受若惊跪捧如失尝衣国侨之纻被服多慙久携顔氏之瓢捧持未惯当昼而不假交扇向日而唯宜饮冰况又将以朱丝萦诸画轴用禳故炁兼续残龄爰自微臣颇流诸校鞠躬被宠全逾锡带之荣覩物传辉实动请缨之思唯当仰承帝力粗举藩条誓相率于明时庶同登于寿域  

为荥阳公桂州谢赐冬衣状  

右中使某至奉宣恩防赐臣冬衣一副大将衣四副兼赐臣手诏一通者八行帝语窅降于重霄一袭天衣俯回于穷部臣当时准诏给散讫臣叨防重寄适控遐陬地虽五镇之冲气得四时之正每防应律颛顼司辰当二日之凿氷则殊豳野及两楹之飞雪无异朔山重以賨布少温蛮绵乏暖方求丽密以御严凝岂望司服颁衣贵臣传诏绫裁飞鹄絮裛仙蚕白分椒璧之光紫夺兰芽之色已均下将仍逮连营晏子狐裘故敝何彰于国俭王恭鹤氅风流不自于君恩被服有辉负戴无力谨当上宣殊渥下拊多寒均大袑于琅邪变无襦于蜀郡粗令康泰以塞贪叨臣与大将等无任望阙感恩抃舞屏营之至  

为荥阳公桂州举王克明等充县令主簿状  

伏以臣所部控聨谿洞参错蛮髦水接重湖山当五岭纵有天官遴选多縁地理幽遐或不出上京已发徒劳之叹或蹔来属邑即闻归去之辞既经久而不谋亦柔良而曷寄臣谬膺亷部虑在旷官倘旬朔以无官赐赋舆而必阙前件官或膏粱遗胄或英俊下僚虽寓遐陬久从试吏假之铜墨有意于鸣琴委以簿书不羞其栖棘既闻绩用合有甄升一则复逺俗之凋残一则轻微臣之忧责茍事因托请迹涉贪残将有负于斯人岂敢逃于举主伏希卑听咸赐即真干冒宸严无任兢越  

为荥阳公桂州举人自代状【`某官裴俅`】  

右臣伏准某年月日勅内外文武官上后举一人自代者伏见前件官乡茂族洛下名生处国家以必闻善兄弟而无瘉而又南翚耀防东箭含筠身先较艺之场首出觐光之籍从外府而允称贤佐立中台而克号清郎洎时急昌言官登大谏杨阜常规于法服陈羣尽削其封章实于不咈之朝能守勿欺之防臣所部俗分蛮徼地控越城借威畧以靖封隅资简惠而安疲瘵愿回殊渥以授当仁岂微敬仲之才兼有伯游之长俯从牢让方免旷官特冀宸严曲垂矜许干冒陈让惶越无任  

为荥阳公赴桂州在道换进贺端午银状  

右臣伏以握丕图而御物必相见于离推小正以辨时则盛阳在夏故着为令节稽以旧章通修任土之宜仰续后天之寿臣方乗传置未至藩维前件银已及中涂仍旧谨以前观察使杨汉公封印进上千春称庆亿载储休繋以藩条阙觐丹墀之下衔诸货志且媿白金为中干冒宸严无任兢越  

为荥阳公桂州进贺冬银等状  

右臣以黄钟应白琯舒和近访晋仪礼周元日遐观史事最重朔朝伏惟皇帝陛下与天同休如日之盛将融汉道兼举周正臣方驾亷车阙称寿酒心悬土炭空思太史之书身逺江湖徒积子牟之恋茍无纳赆曷庆履长前件银等和镕于天地之鑪擢粹于神仙之府岂为方贿且自地征对三品之金庶倍白璧撰一丸之药请映霜某等虽长在遐乡而生知望阙比从训示堪备指呼冀因物之达诚窃先时而効祝七百年之卜愿遇成周八千嵗为春敢徴防叟干冒陈进兢越无任  

为荥阳公桂州奏请不叙录将士状  

右臣当道将士等逺当戎寄式控遐陬乗解愠之和宁亲矢石望拱辰之列实隔烟波近者朝廷奄靖北方惟荒东道当隂山之哭卤靡効纎埃及天井之摧凶不横寸草徒以皇帝陛下非烟结防瀼露流光向明才及于凤楼布泽逺霑于蛮徼固合同承国庆共禀朝荣伏以管下近无丰年亦经小水海上有分屯之卒邕南有未返之师慊冗食于居人困裹粮于戎士臣初叨亷问方切拊循虽给事升阶各思受宠而濡毫执简无以为资仰虑后期敢忘积惧伏见比者诸道有物力未足者圣恩贷许且权未叙録窃縁往例冒此上陈伏冀天慈曲垂矜许臣与将士等无任感激冒麻战越之至  

乞解职行服状　　　　　　【`宋`】余　靖  

右臣去年六月二十日枢密院递勅诰至韶州防恩免持服特授秘书监就差知潭州兼本路安抚使仍准中书劄子奉圣防限次日起发不许辞免未到任间再奉勅改差知桂州充广南西路都钤辖兼经畧安抚使于七月十六日到任又准中书劄子奉圣防同杨畋等经制广南东西路盗贼事自授命以来蒋偕等诸将败衂臣亦累状乞从追削归守丧至今年正月十八日宣徽使秋青部领三将兵甲杀败蛮寇收复邕州贼首智髙奔回巢穴狄某孙某石某等各巳发还京臣今分屯兵马即回本任伏念臣去嵗授官不敢辞免者贼在方面逼近乡里欲因驱策翦除凶丑而絶无劳效幸免追逐况今盗贼出境贤俊满朝何假墨缞以临民政再念臣父存之日尚容归侍父没之后不能终丧乃是微臣事亲之不诚朝廷置臣于有过臣若拂衣而先去则似要君抗章自陈葢非虚饰伏乞朝廷悯臣持父之服有限报国之日尚长许臣解官归乡终满丧制则臣感天荷圣之诚无有纪极  

第二状  

右臣辄倾血诚频凟天听退量轻易甘俟诛夷臣闻三年之丧虽贵遂服国朝敦尚孝理为万世法大臣遭父母丧者并许解官终制去嵗以蛮贼乗虚攻围广城于臣庐居最为密迩朝廷令臣墨缞起临戎事臣亦以为朋友之急尚或赴之而况方面艰难岂当辞免由是自潭之桂东还于广又西至于邕賔之郊驱驰忘倦虽以恩临诸洞信结交阯旁絶贼援而专辄之过已多其如将怯兵惰挫衂之罪相继今兹宣抚使狄青领兵杀获寇党收复边城贼之残徒逺遁外界兼安化蛮人已就招安边境宁息臣已回归本任伏念臣所天陨逝方过期祥终身之戚冒哀为愧昨在邕州已曽陈乞归乡持服终制今来除溪洞等处叙述劳效但于兵甲公事不敢滞依旧行遣外所有贵州文字臣更不签书欲乞録叙效了当日不替人将经畧安抚司公事交与转运使一面管勾臣却回乡里持服终满丧制如此则朝廷任用臣下存乎大体臣之进退亦得其分伏乞圣慈特赐俞允况今熈隆之运英贤满朝未至无人堪付一郡不可使伤礼败俗由臣而始  

免转给事中状  

窃以赏为国典必中事功宠溢情涯敢忘辞避伏念臣揆材至薄赋命多竒幸偶休明免居羁贱向以边臣失备蛮寇内侵越从缞绖之中起亲金革之事漫懐嫉恶素匪知兵所至面墙几同学制贼锋尚鋭胜算无施身负重而日増民在溺而同窘果烦睿眷特辍枢臣狄青以人杰之雄总其师律孙沔以国器之重济以事机号令修明士马奋励故得凶丑败亡而絶迹蒸黔苏复以息肩青所以定二广之阽危沔所以正一方之经制臣则幸于免戾何止备员今乃例被纶言同増官秩虽念劳劝善国家宁厚于恩章揣分量能私计实非于已力伏乞察臣诚请追改命书则朝廷无滥赏之讥微臣免贪功之过干冒冕旒臣无任待罪激切之至  

免转工部侍郎状  

前恩未谢后宠复加内揆空疎第深腼愧伏念臣出于寒族起自诸生素乏轶羣之材久罹负俗之谤昨以蛮酋叛涣岭服震惊虽分守土之权莫展擒凶之策属元戎之善胜加迩臣之协谟因此安边幸于免戾岂谓皇明逺照宠数荐临且方上让章葢慙非据而未承报防更冒今荣揣已力而实微干物议而为甚用倾愚恳上凟天聪愿回过恩庶全薄祜俾雷雨之泽无至妄施则草茅之姿免于深谴伏望圣慈特赐俞允  

免户部侍郎状  

闻命惊惶伏増陨越伏念臣才非应务智不逮人徒以虚名尝叨近着顷遭谗搆甘在弃捐属蛮事猝兴起臣于丧次而兵势未集谋虑弗周力小任重日増忧惕及至归仁之胜三军凯旋破贼者乃臣青之勲劳抚民者皆臣沔之经制臣禀受节度谋无已出逮乎逺缚贼母擒诛寇党内则朝廷威令外则夷獠协同于臣愚拙何功之有昨闻转运提刑司举再任臣寻以心力衰耗不堪再任已具状乞依旧分司于韶州居住庶得修营坟墓今来忽颁成命就陟左曹恩渥至优实为过分清秩厚俸谁不欲之事既逾涯岂宜安处伏縁本路外接西广六蕃南连交阯九道沿边溪峒一百余州茍失抚绥立生患难非臣衰朽负谤之人能堪久任所有降到勅告不敢祗受伏望别择材贤干凟冕旒  

乞不请中冬翠锦衣袄状  

右臣准桂州牒差人送到勅书一道防恩赐臣翠毛细锦锦旋襕一领者伏念臣自遭荼蓼甫及期祥属蛮獠之猖狂废几筵之号慕未成军伐屡照天慈且枕块寝苫礼虽可夺而食稻衣锦心所难安况栾棘之在容顾曳裾而非称愿收涣汗以遂素心  

回纳诏赐冬服状  

臣今月十四日进奏院递到勅书一道防恩赐臣簇四雕儿细锦旋襕等冬服者祗荷宠光不任感惧伏念臣向遭荼毒归守丘樊遽属军兴遂离丧次光隂过隙祥未周墨缞绖以临戎葢先国事褧衣裳而画饰难处人情愿回渥恩庶全素志所有前件红锦冬服乞不请领  

谢赐银状  

右臣今月十三日三班差使殿侍韩喜递马赍乗送到中书劄子并勅诰各一道防恩授臣尚书工部侍郎仍就赐银二百两者伏縁杀荡蛮寇收复邕州并是宣抚使狄青专总节制及孙沔石全彬等经画臣虽同在阵中功非已出并防恩宠实不遑安除就赐银二百两已领受外有赍送到勅诰不敢祗受乞行回纳  

论御南蛮奏　　　　　　　狄　青  

岭南外区瘴疠薰蒸北方戍人往者九死一生多发兵则粮乏少则事不集急责功则蛮遁逃不肯出缓则复来扰人是宜有以制之也今闻发北兵逾万人戍岭外下湿上蒸病死必多料羣蛮势不久屯撃之必散臣谓不如选一二健将嵗才留北兵五千人分屯要害处得善吏十数人分置诸州募土人为乡军复其租调视州大小戸多少为之数綂以步伍教以进退皆以彼所长技相与追逐率百人给北兵三千以劲弩利兵佐之冬春则使深入扰其居夏秋则使谨守防其畧彼虽能诱纳中国亡命要之食尽必出掳掠若其来也一大斩获则终身创矣威已立然后可议招来与之盟则固许之臣则久逺期五年近止一年南方无事矣按治御南蛮之法与北狄不同説者谓征蛮无全胜之策何也葢以其地炎燠卑湿瘴疠特甚中原士卒不服水土不待戈矛之及矢石之交自相疾疫而死虽有百万之兵亦无所施故也臣窃以瘴疠之灾特以加诸贫弱及不善调摄者耳若将帅居显要者则罕焉请命彼处守土重臣多方询察久谪彼地之人寿而健者问其所以起居调摄之方详稽备述刻梓以颁士卒每队伍中选一人专司其事有不遵条示而自恣不检者必加以罪其所当备药饵器具令有司给之  

劝谕部民广植麻苎疏　　　　陈尧叟  

臣所部诸州土风本异田多山石地少桑蚕昔云八蚕之绵谅非五岭之俗度其所产恐在安南今其民除耕水田外地利之博者惟麻苎耳麻苎所种与桑柘不殊既成宿根旋擢新干俟枝叶裁茂则刈获之周嵗之间三收其苎复一固其本十年不衰始离田畴即可纺绩然布之出每端止售百钱葢织者众市者少故地有遗利民艰赀金臣以国家军需所急布帛为先因劝谕部民广植麻苎以钱盐折变收市之未及二年已得三千七万余匹自朝廷克平交广布帛之供嵗止及万较今所得何止十倍今树艺之民相率竞劝杼轴之力日以滋广欲望自今许以所种麻苎顷亩折桑枣之数诸县令佐依例书厯为课民以布赴官卖者免其算税如此则布帛上供泉货下流公私交济其利甚博  

奏减广南东西路戍兵　　　　文彦博  

检防广南东西两路景祐中屯洎两路就粮本城兵三万四千余人治平三年兵共五万一千余人比景祐年多一万七千余人葢自皇祐侬贼事宜后来添屯今贼平已久岭外无事屯兵尚多况广西税入至薄粮饷不给皆向内地转输而往加以北兵往戍不习水土每至嵗满戍还瘴死者十有三四此乃守臣务固事权兵官希望酬奬张皇边事诳惑朝廷虚屯兵甲枉费钱粮不早更张必大困弊检唐制岭南五府经畧守兵裁一万五千余人当时亦无北兵屯戌遇有蛮事止发邻镇兵以助攻御事定则兵还至于两汉命将曰楼船下濑并为征蛮因事立名事毕即已未有久屯兵于炎瘴之地况侬贼平定之后守土者固当经度减省以寛民力复如往日平时方为了事若但因循坐视劳费岂副选任之意兼朝廷近省诸路冗兵二广尤宜裁节兼今有臣僚上言广西设官屯兵増置镇寨事甚详悉欲并下本路经畧安抚张田子细相度具擘画利害闻奏并下广东经畧使亦详前项事理具本路见屯兵甲合行减省利害闻奏  

请裁损役钱奏　　　　　　　刘　谊  

广西一路户口二十万而民出役钱至十九万緍先用税钱敷出税数不足又敷之田米田米不足复算于身丁夫广西之民身之有丁既税以钱又算以米是一身而输二税殆前世弊法今既未能蠲除而又益以役钱甚可悯也至于广东西监司提举司吏一月之给上同令録下倍摄官乞裁损其数则两路身丁田米亦可少寛  

论诸州隘砦奏　　　　　　　明　槖  

湖南边郡及二广之地旧置谿峒归明官比年寝广其员及诸州措置隘砦阙人把拓又令管押兵夫素不习知法令悉贪婪无厌况管押又皆乡民甚为边患遭困苦凌辱往往无所赴愬议者欲俾帅臣籍其姓名每三年一迁易如州县官故事或云止循旧添差并罢管押兵夫宜令二广湖南帅臣处置适宜无启边祸以害逺人  

请罢岭南西路平观二州奏  

平观二州本王口髙峯二砦处广右西偏旧常无虞崇宁大观间边臣启衅奏请置州拓境深入不毛如平从允孚庭观溪驯叙乐隆允等十有二州属之黔南其官吏军兵请给费用悉由内郡于是骚然莫能支吾政和间朝廷始悟其非罢之或者谓平州为西南重镇兼制王江从允等州及湖南之武冈军湖北之靖州桂州之桑江峒猺观州则控制南丹陆家砦茅滩十道及白崖诸蛮以故二州独不废臣自歴边即乞罢平观者前后非一内摄官吴芾尝充经畧司准备干当颇得其详观州初为宜州富仁监大观间帅臣王祖道欲招纳文兰州都巡检刘惟忠谓得文兰不若取南丹之利因诬其州莫公佞阻文兰不令纳土为公佞罪惟忠遂擒杀公佞帅司奏其功乃改南丹为观州命惟忠守之公佞之死人以为寃其弟公晟结谿峒图报复连嵗攻围惟忠伤死继以黄璘代守璘度不能支辞疾告罢以岑利强代之黄忱复建议欲増筑髙峯砦于富仁监侧为观声援防朝廷罢新边遂请以髙峯砦为观州设知州一人兵职官二人漕官一人指使砦保官七人吏额五十人厢禁军土丁又千余人嵗费钱一万二千九百余贯米八千八百一十七石有竒州无税租戸籍皆仰给邻郡飞挽涉险阻或遇蛮寇设伏隂发毒矢中人辄死人畏贼悉委弃道路纵然达州縻费亦不可胜计昔为富仁监时不闻有警惟是边吏欲以刺操为功故时称警急因以为利遂欲存而不废也比年户籍日削民多流离或转入谿峒公私困敝为甚平州初融州亦羁縻州峒也旧通湖北渠阳军置融江砦及文村临溪浔江堡后以地隔生蛮遂废崇宁间复融王江砦地接王江更为懐逺军后更为平江州更吉州为从州王江为允州并黔南政和二年复废边吏沈季垣诳其帅臣邻乞存平州设知州一人兵职官二人漕官一人县令簿一人提举谿峒公事本州管界都同巡检二人五砦保监官指挥十人吏额百人禁军土丁千人嵗费钱一万四千四百一十八贯六百文米一万一千一百二十五石有竒州无租赋户籍转运司嵗移桂融象栁之粟以给之及徙融州西北金鸡乡税米四百九十余石懐逺縻费甚于观州况守臣到任即奏推恩其子州县砦堡例得迁官酬赏而税场互市之利又为守臣边吏所私独百姓有征戍转输之苦诚为可悯臣以为宜罢平观二州便然尚有可议者观州初为富仁监时有银冶二官取其利有常额熈宁原降条例具在宜先下经畧司责公晟等依熈宁条例施行况公晟实公佞弟理宜掌州事近虽逃归未为蛮族信服察其情势不得不倚重中国若乗时授之彼知恩出朝廷必深感悦  

知靖江府奏议　　　　　　　张　栻  

边之郡九而邕管为最重邕所管幅员数千里而左右两江为最重自邕之西北有牂牁罗甸自杞而南有安南诸国皆其所当备者然邕之戍兵不满千人所恃以为篱落惟左右两江谿峒共八十余处兵不满十万首领世袭人自为战如古诸侯民兵之制其去邕管近者三百里逺者仅千里所恃以维持抚治之者惟提举盗贼都巡检四人各以戍兵百余为谿峒纲领其责可谓不轻矣可不遴选其人谨防其土以为逺方久逺之计哉  

辞免知靖江府第一状　　　　朱　熹  

右熹十二月十九日准尚书省劄子奉圣防除知靖江府熹闻命震惊窃自惟念孤贱寒逺碌碌无闻伏自圣主临御于今累年又未尝得羣下士仰望日月之光而圣恩厐鸿不间幽隠擢自闲散付以名藩在熹感激诚无以喻谨已即时望阙谢恩讫再念熹性本至愚学无所就自其少日已不如人矧今衰残宁复有用又况靖江守臣实兼帅司职事有数千里边面军民之寄举措得失所系不轻自度无能决难冒处加以所患脚气之疾作止不常春夏二时尤难将摄万一前路发动却致稽留朝命在熹愚分尤所未安欲望朝廷特赐敷奏寝罢已降指挥令熹依旧宫观实为大幸谨具状申尚书省伏钧防  

辞免知靖江府第二状  

熹正月二十三日准正月十七日尚书省劄子以熹辞免知靖江府恩命正月十六日奉圣防不许辞免依已降防疾速之任熹闻命震惊陨越无地窃伏思念罪戾孤踪误防收用命轻恩重感激难胜向使自量粗能供事岂敢辄有辞避以速刑诛实以材质凡庸识虑浅暗向来假手支郡非有繁难然犹不能审度时宜以致上误朝听虽幸曲防寛贷获免谴诃然而内自循省未忘忧惧以故前年防恩将漕湖南尚且不敢拜受况今除授实专西南一面军政边防之寄责任至重非他帅比则熹又安敢冒受而不辞哉前状所陈恳切详尽不谓未防照察申命益严熹虽至愚亦岂不知微贱之臣分义有守不当再有烦凟然反覆以思区区所言非止自为身计实恐边境事宜或有缓急全赖帅臣区处镇压而熹乖缪妄发又复如前必将有以仰贻国家南顾之忧者非细事也是敢昧死复有陈述至于忧悴早衰足疾时作目昏耳重心气短乏凡此种种于熹私计有不便者则皆不敢言矣伏惟朝廷曲垂矜悯再为开陈收回误恩俾还旧秩熹不胜祈恳激切俯伏俟命之至  

论广西帅臣兼知漕计　　　　吴　儆  

臣契勘诸州诸道兵民财赋之权自晋唐以来帅臣得以兼制而专有之本朝惩唐末五代藩镇之祸始分财赋之权属之漕臣所谓帅臣者虽名为一路兵民之寄其实一大郡守耳平居无事之时所部州县既不知帅臣之威一旦有盗贼意外之警帅臣之权复为宪漕所夺调兵赋粟莫之适从方今诸路之莫不皆然而沿边诸路其为甚以臣目所亲见广西帅臣任三面被边之责漕臣专一路煮海之利州郡所用财计尽皆仰给漕臣故帅臣之权甚轻而漕臣之权甚重帅臣欲备边而漕臣欲丰财所以广西沿边诸郡如融州宜州邕州钦州皆系控扼溪洞及化外诸国去处比年以来亭障日壊戍卒日耗葢函人矢人所职不同故其流必至于此昔侬智髙以广源州﨑岖百里之地尚能合两江据邕城连破沿江诸郡至烦朝廷遣枢臣将禁旅万里逺征然后能定縁当时监司帅臣不知预为之备所以养成祸根猖獗至此今宜州溪洞有永乐一族邕州溪洞有田州安平州化外有自杞国皆兵强地大骄悍难制钦州与安南最近水陆之所辐辏此其势岂止侬智髙之比臣愚欲望陛下特降指挥委自广西漕臣与帅臣协力措置为帅臣者亦合兼知漕司财计庶几两相通融彼此任责使沿边诸郡亭障戍卒稍复元丰之旧非惟可以慑伏溪洞折其萌芽亦可示化外诸国以形势使之不敢起窥伺之心  

经制安化叛蛮奏　　　　　　苏　绅  

国家比以西北二边为意而鲜复留意南方故有今日之患诚不可不虑也臣顷从事宜州粗知本末安化地幅员数百里持兵之众不过三四千人然而敢肆侵扰非特恃其险絶亦由往者守将失计而国家姑息之太过也向闻宜州吏民言祥符中蛮人骚动朝廷兴兵讨伐是时惟安抚都监马玉勒兵深入多所杀获知桂州曹克明害其功累移文止之故玉志不得逞蛮人畏伏其名至今言者犹惜之使当时领兵者皆如玉则蛮当殄灭无今日之患矣至使乗隙蹂边屠杀将吏其损国威无甚于此朝廷傥不以此时加兵则无以创艾将来而震詟荒裔彼六臣者虽不善为驭自致丧败然衔寃负耻当有以刷除臣观蛮情所恃者地形险阨据髙临下大军难以并进然其壤土硗确资畜虚乏刀耕火种以为糇粮其事可以缓图不可以速取可以计覆不可以力争今广东西教阅忠敢澄海湖南北雄武等军皆惯涉险阻又所习兵器与蛮人畧同请速发诣宜州策应而以他兵代之仍命转运使备数年军食令秋冬之交岚气已息进军据其出路转粟补卒为旷日持久之计伺得便利即图深入可以倾荡巢穴杜絶蹊迳纵使奔逃林莽亦且壊其室庐焚其积聚使进无钞畧之获退无攻守之备然后谕以国恩许以送欵而徙之内郡收其土地募民耕种异时足以拓外夷为屏蔽也仍诏旁近诸蛮谕以朝廷讨叛之意毋得相为声援如获首级即优赏以金计若出此则不越一年逆寇必就殄灭况广西谿峒荆湖川峡蛮落甚多大抵好为骚动因此一役必皆震詟可保数十年无俶扰之虞矣  

## 粤西文载卷五  

桂林府通判汪森编  

奏疏  

论宜山贼疏　　　　　　　【`明`】于　谦  

宜山县知县张宗奏称本县原管述昆等乡民獞村分洪武年间开设管治正綂六年间有老人黄祖记等交结思恩府知府岑瑛奏防总兵等官将前项地方拨与岑瑛管束自拨之后韦万秀等不服岑瑛管束流刼不已乞照旧仍属宜山县管束行准副总兵都督佥事武毅等防议得若依张宗等所奏将述昆等乡贼峒退还本县诚恐原拨过武縁上林地方獞猺数多一概仿效动揺为患非小合无仍令岑瑛管束等因具题准行岑瑛管治不旋踵间韦万秀等因而作耗武毅等奏又要拨还宜山县管治前后所奏不同彼此矛盾不一葢因各官平日徇私废公处置乖方以致激变贼寇纵横为恶及至厉阶已成贼势猖獗又不设法勦捕只称官军数少近该广西按察使王増佑等具奏今次行师多在招抚以此贼人肆志等因于此可见武毅等在彼不能振肃兵威协服奸宄以副朝廷之委托无勇无谋玩寇误事所为若此人何赖焉且广西都司查得官军舍余共有四万四千八百之士又有民快人等相兼调用及有广东湖广轮班操备官军不能设法调遣又要量添官军且附近广西如湖广等处俱已调拨官军前去广西操备杀贼合令该府赍文与武毅李棠等计议设法将述昆等乡地方如果众情不愿岑瑛管束及岑瑛亦愿退还令其照旧退与宜山县抚管其各贼寇务在调度见有官军人等申明号令赏罚作兴士气人心相机抚捕务要宁息  

议相机抚捕蛮夷疏  

广西按察使司奏称贼势猖獗葢因今次行师多在招抚不曽勦杀以此贼人肆志要乞痛加勦杀切縁华夏蛮貊之人皆系朝廷赤子兵刑二者固不得已而施贵在恩威并行然后人无不服故防奸御侮之道固难一于招抚亦难专于诛杀葢可捕则捕可抚则抚贵在相机而行随宜而处岂可专务威刑果于杀戮合无差人驰驿赍文广西提督军务刑部左侍郎李棠副总兵都督佥事武毅督同都布按三司委官调度将前项贼寇务在相机设法安抚勦捕目下尽絶以除民患  

议总督两广军务疏  

议得广西贼情紧急本部累曽具奏行令广东总兵等官董兴等调兵前来防合抚捕而董兴公然不肯启发辗转捏词具奏详其所由葢是两处总兵官不相綂摄彼此颉颃难于行事况兵家之事贵有节制而军中号令贵在专一借使人各异见岂能并力成功今两广道路相接贼寇更为出没又兼土官衙门数多若无平日有名望大臣一员总督其事节制两方未免各相推调不肯应援卒难成功太子太傅安逺侯栁溥先充广西总兵官名望素着蛮夷懐服合令仍充总兵节制两广军马勦杀贼寇命太保左都御史王翺总督两广军务巡抚地方都督佥事陈旺充总兵官  

议王翺总督军务疏  

总督军务惟在用人而土官所部骁勇贼人素所畏惧况以夷攻夷为策之上而恩威并行制事之宜请勅王翺到彼之日拘集土官宣明朝廷优待之意并各享有爵位之隆宜效力补报如土官都指挥黄先因为事提问宜从王翺斟酌疎放土官知府岑瑛具奏欲来控诉自今宜竭尽臣节捍御地方仍调所部土人协助官军勦杀贼寇若有成功朝廷陞赏不吝但黄岑瑛俱系蛮夷积威有素假其兵力虽可成功其本心未易测度凡百调度处置及事委曲宜从王翺密切处置开奏  

议处广西夷情疏  

庆逺府宜山县人陆渊澄等奏本县所辖地方接连谿峒猺獞最多自克复之初归附立籍至永乐五年以来本县述昆等乡首贼韦公本等倚山为势纠众流刼总兵官都督韩观内官雷春征勦宁息至永乐十九年首贼韦万皇等伪称王侯名色纠合栁州府马平等县贼众刼掠杀死御史诸瑛等官征蛮将军镇逺侯顾兴祖统军勦捕各贼闻风奔窜或投邻境土官倚亲潜住十无二三及大军退后仍前出刼正綂七年知县朱斌将前地方奏拨与思恩府土官岑瑛管治正綂十年首贼韦万秀等纠众流刼乡村并河池所驿镇总兵官栁溥调军捕勦仍拨岑瑛管治景泰元年瑛从征广东韦万秀复纠本县马平县五都首贼蓝茄等刼掠今经四年未平奏照得广西地方先因副总兵武毅等在彼镇守拥兵自衞畏缩无谋以致猺贼猖獗杀掳人民已该本部防奏降黜钦命太子太保兼左都御史王翺总督军务署都督佥事陈旺充副总兵官往彼镇守地方专一抚捕贼寇近日以来节奏擒获贼徒地方宁谧今民人陆渊澄等奏称前因縁彼处俱有军衞有司相兼管辖即有前项事情何不具告合干上司转达总督总兵等官知防调兵抚捕却乃蓦越赴京诉奏中间恐有别故欲行总督两广军务太子太保兼左都御史王翺副总兵署都督佥事陈旺如遇陆渊澄投到究问前项所奏事情有无虚诈违碍如果彼处地方见被村峒贼徒聚众作乱抢掠人口等项俱实即今尚未宁息就使运谋设法调兵抚捕务在目下尽絶以除民患以济边务  

抚辑两广猺獞疏　　　　　王　翺  

访得两广军民自洪武年间以来一向安妥后因黄萧养之徒作耗在于有司者不设法处置惟务妥安兵政无备以致招集无借酿成凶祸展转不能禁遏及至战舰抵岸蛮贼寇城又各畏缩推避畧无御寇之谋相顾仓皇莫效安民之策遂使贼兵所至村堡为墟刼掠其资财繋缧其妻子封豕长蛇大肆其毒一方受害不可胜言推原其故皆由彼处綂驭之将非人既不能安保预备于无事之日又不能禁御招抚于贼发之后故也本年闰九月二十一日臣到广西见彼处土人种类非一其曰生猺熟猺曰獞人欵人曰狑人曰獠人皆犷悍慓疾之名曰溪曰寨曰团曰隘咸负固自保之所既无城郭可居亦无沟池可守不过依山傍险为自全计虽其衣服言语与中国不同然其好恶情性则与良民无异平居之际亦各往来以营生至于有急自相屯聚而保防观其背叛不服实非本心乃出于不得已也皆縁将臣所司不得其人德不足以绥懐威不足以慑服甚至欺其逺方无告掊克残忍使不得安其身谓其蠢尔无知颠倒是非俾不得顺其性既害其生又拂其性虽良善懦弱之人犹不免于动作况素无教令而禀性强梁者动之则易安之实难遂致攻刼乡村侵扰百姓或报复私雠或贪取小利或聚或散出没不时两广之民日见凋弊杀伤残患不能聊生上赖神谋庙算其首恶俱已殄灭尚有一二余党未除以致犹厪圣虑命臣等前去抚勦除差人四散招抚猺老獞老人等总兵官防同土官土兵前来申以朝廷恩威之重谕以善恶祸福之由彼皆稽颡俯伏欢忻鼓舞许自迁改礼待而归及各处猺獞人等所在众多不能一一招抚亦皆转相告戒臣又密切访得彼皆自谓朝廷见差大官人每招我今后不要出去作歹各归乡峒生理且臣始到两广之时查得贼尚有三四起自九月以后少有报到声息间有一二亦皆防窃狗偷今亦散去此皆陛下神威逺着圣化旁行遂致蛮夷之国感恩思报回邪之党不戮自夷然臣犹未敢保其始终不出有悮朝廷久逺之计葢彼蚩野情欲可知茍得其所养而安其所利可保久安若一有所扰而不遂所欲则其反侧又必难制臣亲临彼境颇识其情今已回还敢陈愚见冒渎宸聪伏愿皇上量同天地赦旧图新仍勅该部行移广东广西总兵镇守大臣并各都布按三司府州县管官趂此边务稍靖之时务求久逺常行之计洗心涤虑革去前非其余各猺獞人等已归者必抚之以恩未来者必申之以义号令必信赏罚必公巨恶必诛小过必宥而又整饬戎伍坚甲利兵以临之使彼既慕其义又畏其威则悍然不逊之气自消矣若有仍前侵克致生衅端必罪不宥如此则海隅岭表之民庶得安生不胜幸甚  

捷音疏　　　　　　　　　　叶　盛  

题为捷音事先次大藤峡等各处擒杀首从贼徒三千二百余级于天顺五年十一月二十六日驰奏讫续该防官议得两广贼巢大概以交界江路龙山大藤峡五屯等处为中路栁庆为西路曹村木头洞髙肇等处为东路连贺为北路其北路防合湖广另行即今我师总营见驻中路江上紧抵大藤峡贼巢居中节制各哨调度诸军节次杀获数多严兵困守且勦且抚山老人等诣营乞免诉系平民被胁情愿领牌向化者络绎不絶葢贼之腹心已倾巢穴已破西北两路贼谋既伐贼胆俱寒连日分调南北二哨痛勦龙山等处俱已克平军威大震地方稍宁其髙亷间有出没多系旧年越过流刼之贼五屯等处系两广切近灾害潮州山海贼徒尤当乗早扑灭俱合分兵搜勦该征夷将军总兵顔彪等各于天顺五年十一月日期不等分投躬亲督率两京汉达并江西湖广沿江等衞所两广官军土兵民壮欵夫报効官吏人等直抵浔梧亷潮等府灵山程乡平南贵县五屯大同等里曹村等处递年为恶有名贼巢攻勦有各贼携妻负子奔入髙崖峻岭深箐密林结为巢寨筑立排栅四围挑坑挖堑暗下蒺藜菰签专恃山险明则滚木擂石暗则装塘设伏摇旗呐喊架弩持标列阵对战其潮州民贼伪称名号妄拟官爵结聚数多尤为猖獗当督官军人等或用计诱致或攻围追杀冲冒瘴毒伐木运土搭桥填路杀败贼众烧燬巢寨贼徒投崖落涧溺死漂流者不计其数节次解送防报前来通查得擒斩过首从贼徒广东潮州府首贼罗刘宁张福通等木头峒等处首贼刘公照刘公陋刘公恳等广西五屯等处首贼周优王貌度等龙山等处首贼陈公坛覃公仲王父齐覃公腊等功次案类奏仍行抚安惊疑并胁从向化夷民及催督各哨作急追勦未获余贼另行外臣等复防同各官防照两广盗贼叛服不常数年以来愈加猖獗固由地方官军不能擒杀亦由兵力单薄而然且如龙山已该一十余年不曽用兵比先用兵每年所得或几十余级或数百余级而已今年旬日之间斩杀二千余级大同五屯等里俱系大山长谷髙崖陡涧彼处被害父老迎接王师以为从小至老不曽目见以此蛮贼知惧一闻神机铳响辄疑天雷迅殛一见明盔官军辄称白防天兵闻风震慑无处逃生乞免来降救死不暇出师将及半年所向靡不克捷此皆仰赖皇上神功圣德所致  

地方事疏  

题为地方事准广东副总兵欧信手本天顺六年十一月二十九等日节据各处飞报广西流贼分宗水陆前来肇庆新防等处流刼且声言刼掠官窰广城等因议得两广先年止有广西猺獞久为民患因有征蛮将军挂印镇守后因宣德以来广东官民不为后虑招引广西獞蛮越境佃种空闲田地自此渐生流贼勾引出没近年广东黄萧养作耗始设副总兵镇守查得猺獞蛮贼二十年来攻破两广州县二十余处虽即退散修复军民受害已极前年广西攻破北流藤县广东流刼珠池官窰事势危急伏防钦命大将军斩首万余今半年之上仅得稍宁军民稍苏不料今秋广西自扑古河毛峒贼遂惊疑扇动又闻复征各抛弃巢穴流过广东行刼与昔无异臣等切惟广西贼巢其于附近乡村人民屡经遭刼家既贫薄又多防备兼之本处官军时常与贼厮杀素号强劲又有土兵狼兵贼颇知惧其广东地方比之广西数倍寛濶山川隔逺经贼尚少富庶犹多人民软弱兵力亦然且全无土兵狼兵其所在官军仅勾守城所以流贼行刼如蚕食桑广西已徧潜入广东避强就弱由近及逺葢亦理势之常又兼两广将官各无綂摄东省惟曰广西流贼贻害广东失机之罪广东受之西省则言各守地方止能本处勦贼不能照管别境东省若谓广西扑勦致贼流刼西省则言界内贼徒如何不勦甚至广东以西将为放贼广西以东将为怯懦谤毁日増遂成嫌隙尔我不顾若非臣等极力调和误事不待今日今臣等看得广西梧州府是两广交界地方北抵防城南抵交阯程各半月东抵广东省城顺流而下仅逾七日最为紧闗中路控扼两广喉襟之地流贼往来必由梧州北南两江水面偷度因无将官重兵总制其间又因先年原守广西地方贵州湖广官军一万五千俱不赴调旧守营堡俱各废弃以此不能守把贼人肆志伏乞皇上特勅该部防议合无于梧州立为帅府挂印征蛮将军总兵官镇守节制两省防官专管军马盗贼事务其两广各止设副总兵一员广西栁庆浔梧等处照旧设立左右防将二员广东髙雷亷州设右防将一员肇庆韶州设左防将一员悉听镇守总兵官调度如此庶得耳目一新号令丕变将权归一地方行事才得尔我相和彼此相顾实为经久便益  

两广勦贼安民疏　　　　　　王　纮  

一两广之事在此一举赵辅韩雍须假以赏罚重权使得便宜行事斯可望其成功  

一辅等至彼须审度贼情轻重缓急事轻而缓者委三司官谋勇可任者分道守御重而急者须躬亲率兵从事欲于广西进兵则先守浔州诸处要害贼奔之地欲于广东攻勦则先据贼之归路务俾此贼进退无路腹背受敌  

一贼闻我军既集恐深遁不出须筑堡立栅图为围困之计不可辄称贼退民安即与班师  

一须严戒军士不得斩杀幼儿妇女及被胁来归之人以为功仍宜榜谕胁从之人愿复业者曲加赈恤一广西土官人等有能招集土兵狼兵杀败蛮贼平定一村一寨者即给以冠带具奏量与官职其两广境内官吏军民及致仕闲住等官有谙破贼方畧许询访举用有功一例陞赏  

一两广连年被贼扰害民不聊生今大军徂征复累供给其民间应买办解纳物料并清解军匠及成化元年以前逋欠粮银商税钞贯乞暂停止  

断藤峡疏　　　　　　　　　韩　雍  

臣闻猺獞之性喜纵而恶法惊悸之后易动而难安今渠辈仅已剪除余孽尚遗千数顷虽革面终包野心骤然摄以流官律以王法恐致判涣再起讙哗窃见上隆州土知州岑铎先因祖母奏其盗嫂谋兄奉防推鞫在禁五载竟无证佐臣愚以为鸟兽之族岂识彞伦暧昧之言讦自中冓即使傅防成狱亦且称屈况闻其人骁勇冠军正可宣力荒徼陛下若宥其宿眚俾以故职改浔州为诸猺之长抚安流宄垦辟菑畬彼且畏法懐恩力图报称夫大盗之始必由一二魁奸越志萌乱迨乎滋蔓不剪遂至横行故制盗于初发一谋士而有余治盗于既张疲万人而不足是以摘盗之隠而禁盗之萌莫如巡检但各处巡检类以流官不辩土音不谙地里沿牒迁转终难责成臣今部下土人李升等皆久防行伍亦效勤劳至于土俗人情尤善陈説若量授一职必能保障此方况峡江百里中有三滩上曰勒马下曰献俘中曰碧滩盗贼充斥皆宜设官控制而贵县龙山武宣县东乡控制之司尤不可少臣愚以为宜以李升等各授副巡检协助流官因俗防守至于藤县五屯实生獞人洪武初獞首覃福亲率其党愿充戎伍髙皇帝嘉之以福为正千户使率其属福既物故而部曲潜归生齿日伙今且三千先此藤峡之役臣遣千户李庆招之皆起为官军应援臣以为就于本土开设千户衙门因俗綂治以李庆为之酋帅以福孙仲瑛为之吏目筑城分哨以控东隅而黄丹白马防江十二矶有警皆其责任如此则防御稍周峡贼必敛矣  

议处广西地方事宜疏　　　韩　雍  

一广西分守栁庆等处左防将孙麒年老不能领军杀贼合令本官替职其分守左江浔州等处右防将孙震原系栁州指挥熟知彼处地利夷情况栁州系右江地方原系右防将分守合将本官调去分守右江栁庆等处地方及照左江浔州等处地方逼近断藤峡一带贼巢及与广东地境相接比之栁庆尤为重地广东髙雷亷三府土贼民贼数多又常有流贼往来行刼最为难守地方俱须得人分守湖广都指挥佥事夏鉴年力精壮谋勇过人见今征进荔浦脩仁并断藤峡等处获功最多众所推服合将夏鉴陞广西右防将分守左江浔州等处地方仍请勅广东副总兵范信专一在于髙州石城驻劄时常往来髙雷亷三府地方督属操军杀贼防将张通照旧分守肇庆等处如果广东别府州县卒有紧急贼情仍要各官防同分兵追勦庶使地方责任各得其宜守战不致悮事实为便益  

一查得先年湖广原有官军一万员名常在广西守备以后分为两班贵州原有官军五千员名轮班在于广西守备以后尽数掣回今广西所属二十八衞所实存官军二万余员名湖广轮班官军五千员名除分布哨守各处城堡外广西中军止有官军三千余名左右防将各有一千余员名委实地方广濶兵力寡少遇有盗贼出没不能分布勦除及看得湖广每年轮班官军彼处都司衞所多将软弱老幼不堪者补凑前来徒有虚数不得实用合将湖广官军一万员名仍旧常川在于广西守备或于彼都司别拨一万员名两班轮守俱请勅湖广巡按监察御史公同都布按三司将前项该班官军并把总指挥等官逐一拣选务将软弱不堪者拣退守城就于本城见操并备御数内照数拨补并另推选都指挥二员总领前来仍要将贵州原掣回官军五千员名照旧轮班分哨并请勅湖广等处总兵等官今后湖广永州道州地方有事广西官军策应广西全州兴安地方有事湖广官军策应广东广西接境地方有事互相策应如此庶几哨守不致缺人各军声势相接遇警应援可以成功  

一看得断藤峡山周围六百余里极是险峻以此贼徒凭据为恶不能勦平若非逺图良策别为处置诚恐大军散后各贼复来峡中啸聚恃险为患荼毒生灵又与旧日无异查得先任田州府上隆州岑铎所犯事情系土官衙门争论私雠事难明白情实可疑后虽辨明亦难与岑镛同处伏乞圣恩以地方为重将岑铎宥其可疑之罪令其复任上隆州知州迁来断藤峡水中间地名碧滩开创衙门筑立城堡居住把截道路控制本峡地方将本州改浔州府仍请勅都指挥岑瑛知府岑镛将上隆州印信并本州原管土兵男妇尽数发遣交与岑铎收管不许占恡不发仍将附近断藤峡贼人占种并絶戸田土拨与耕种五年之后照依上隆州则例输纳报效粮米若本府原管土兵果有逃故不及原数就将本州所管土兵照数拨补庶使兵威强盛贼人不敢复聚地方可图久安  

一看得栁州府武宣县东乡系断藤峡后门每年栁庆等处贼徒入峡纠合出境打刼俱从本处经过原不曽设有巡检司衙门守把浔州府贵县地名龙山又名北山系断藤峡右臂本山三里猺贼与峡贼声势相倚近才出官向化亦不曽设有巡司衙门管束及断藤峡上水江口地名周冲巡检司除有流官巡检见在其衙基址却在峡内与江口隔逺下水江口献俘滩原有靖宁乡巡检司因被贼刼将衙门那在崇姜里甘村亦与江口隔逺断藤峡山南原有大宣乡大黄江口二巡检司与靖宁乡巡检司先年俱有土官副巡检今缺员年久不曽补除断藤峡内中路原有碧滩驿及思隆乡巡检司俱有驿丞并流官巡检见在縁彼处积年为贼所据道路不通不能建立衙门俱系缺典臣等访得土人李升陆善政廖政胡扶清任真二陆明贵故官巡检舍人零扶寨俱众所信服堪任副巡检近又俱领兵运粮杀贼有功合于武宣东乡开设东乡巡检司除授流官巡检掌管以土人李升为副巡检贵县迁山开设北山巡检司除授流官巡检掌管以土人陆善政为副巡检俱协同管事合用弓兵就于本乡照例编佥周冲巡检司衙门那在断藤峡上水江口勒马以土人廖政胡扶清俱为副巡检弓兵就于本处佥拨靖宁乡巡检司衙门仍那在断藤峡下水江口献俘滩以任真二为副巡检大宣乡巡检司以零扶寨为副巡检大黄江口巡检司以陆明贵为副巡检俱协同见在流官巡检管事峡内思隆乡巡检司碧滩驿衙门俱仍于碧滩建立已上衙门各于本处筑立城堡量拨军兵守把盘诘接递庶使断藤峡内道路永逺通行贼人不敢出没  

一看得梧州府藤县地名五屯约有獞人二三千系断藤峡左臂臣等初到广西访得五屯獞人洪武八年头目覃福招集八百六十四名编充桂林右衞中左所军覃福陞授千户职事管领覃福病故无人管束不服清勾者多尚有在衞当军者五十余名已着令本管流官正千户李庆赍文前去抚谕着令把截断藤峡贼奔要路各獞随即自首出该补伍军丁一百六十五名亦就留在彼守把臣等议得前项獞人虽已向化出力把截道路若非设立土官衙门管束终非经久之计行据该堡称覃福亲孙覃仲英素为獞人信服堪任土官及看得正千戸李庆颇有才识熟知夷情合照迁江屯田千户所事例于今处地名古赠开设五屯屯田千户所衙门就令正千戸李庆掌印管事覃仲瑛为本所世袭土官协同李庆管事各官将该管见在獞民尽数编作土兵其见已投首在官并逃亡军丁清理出官与同土兵相兼操备无事守把本处与断藤相连白石寨十二矶蒙江口地方有警听调各处杀贼仍将獞人所种田土税粮优免五年庶使夷心悦服地方有备  

一查得景泰年间海宁伯董兴征勦广东反贼黄萧养事平之后曽奏留在京达官在于广城安挿居住遇警调用今看得调来随征南京达官都指挥耨埓哈达等四百余员名见在广东地方截杀流贼合将都指挥使亷忠并所领达官耨埒哈达等四百余名俱存留在广东城安插居住内亷忠仍于原带俸衙门带俸达官都指挥于广东都司带俸指挥等官于广州前衞带俸踏勘空闲地土起葢房屋拨与居住内有家小者乞勅南京守备官差官拨船起送前来无家小者设法措办代为聘娶俱定与则例按月厚其廪饩供给下程柴草冬夏给与绢布衣服靴帽并加意抚治不许剥削科害但遇两广地方贼情警急听调杀贼有功照例陞赏诚为便利有益  

外夷侵占地方疏　　　　　　余子俊  

外夷侵占地方事镇总两广太监顾恒照得委官勘过龙州原奏安南边境侵争田地立营近河添兵霸守等情内称行拘该州目老农杨等审得本州所辖罗回峒原于江南立隘其剥淰营傍那郡三村俱系守隘村分到江为界地名丘沐一带地土交人不曽耕种三村人民先年过江私自开耕成业成化六年交人谭莫等在于丘沐岭一带沿江埋立排栅起葢营盘成化十一年又行栽添竹木接近江边不曽越界侵占三村人民只是不得过江耕田因此告争再三研审交人素系自守疆界别无越境侵占田地情由臣等议得龙州边境与安南所属太源等州县边方委的原隔一河其河外丘沐岭地方虽境外空闲之地先年龙州官民与彼夷民往来和好以致剥淰等村居民过河开种田禾埋葬坟墓后知偷窃往来招嫌致怨但安南国假此守边之名迫近龙州之境聚设营栅屯兵哨守使剥淰村民惊疑嫌怨搆结至此合无请勅安南国王差的当人亲诣太源等州县边方戒谕在边夷民各要照旧保守本境地方安生乐业尽将龙州所奏丘沐等处附近罗回剥淰等村沿河一带营栅兵守俱各掣回庶免惊疑不生嫌怨今后边民敢有过河越境种田牧养偷窃生事扰人者就便擒拏解回本州痛加惩治等因本部行移两广总镇总督总兵等官公同再许都布按三司移咨安南国王委官重覆防同踏勘明白果与先勘事理相同即于剥淰沿江彼界防立极大界碑数处各自钤束人民本分营生所有营栅尽行撤去照旧巡视庶几疑虑尽释两无猜嫌不许仍分彼此奏准通行到臣防同行据广西三司委官呈亲诣龙州所奏地方驻劄防同安南国差来大小头目黎希葛等添兵阻当不容过渡踏勘地方竖立碑石以此疆界未定事无归结乞行安南国王另委公正头目前来防勘定夺等因防呈到臣议得所呈与先勘报无异况此营栅有无既不足为彼安危亦不足为我轻重但先行防勘止令广西布政司移咨本国差官前来所以勘议未结合无请勅安南国王早差知识礼法头目前来督率边民将前项原设营栅尽行撤去退守旧疆听各官立石河边为界使彼此边防如旧而嫌疑不涉夷民相安而雠怨可解具本奏抄到部除查前该奏行事理相同防照两广总镇总督总兵等官顾恒等奏称乞要请勅安南国王另委知识礼法头目防勘一节各官既称前项营栅有无既不足为彼安危亦不足为我轻重却又要请勅前项国王另行委官防勘事干外国非比寻常臣等议得龙州与安南国太源等州县壤地相接实相唇齿已经两次防勘皆称原隔一河其河外丘沐岭一带俱系空闲之地今守臣当此纷争处断之际不言境土相干止以彼当撤其河外营栅执论未审微意所在若使果无别意勉从所请降勅安南国王安龙州之危利彼国之蓄万一被其强而抗言不逊置之有损国威柔而卑辞乞怜拒之有拂夷性况所部率皆土民顺之则服逆之则去观望从违其机当察合无请勅两广总镇总督总兵等官公同再议行令广西布政司仍咨安南国王大意谓尔国与本司该奉朝廷明文各委官员防勘龙州与太源等州县交界丘沐岭一带地方不意尔国所委头目黎希葛等固执偏见遽尔回还以致事无杜絶难于回奏仍要别委识达大体人员刻期前来防同各官重覆勘议事有定体各另回奏伏乞圣明裁处方合大中至正之道可释羣小防蔽之嫌彼此人情于此始定行之久逺方无后言其广西守臣仍须抚恤龙州官民勿致离间背叛此等事由止许摘其行令广西布政司仍咨安南国王以下紧闗情节不许全文外泄责有所归  

土官阻留贡物疏  

土官阻留贡物事准礼部咨安南国陪臣陈仲立等奏称本国差臣等赍捧表文方物赴京进贡到广西思明府凭祥县被土官知县李广宁诈言本县人丁稀少要行石西二州并力扛擡延迟托故取索货财乞勅有司申明前令凡臣国陪臣朝贡奏事赴京本国先期移文总督镇守等官差委指挥一员克期到凭祥驿伴送至南宁府衞交割其扛擡递送止拨凭祥县兵夫送至龙州若石西二州人夫伏乞停罢以杜李广宁等托故阻留之计并至臣等回还仍乞差人伴送到凭祥县咘村闗外庶令臣等不罹陷害等因奏抄到部看得陈仲立等所奏一节先该凭祥县主簿雷雯奏据本县地方相近交阯冲当大路永乐年间设置凭祥驿衙门接应往来公干官员后至宣德二年大军班师被交贼乗机杀掳本县人民十止存二今照安南国递年进贡方物到来先有国王牒文到县合用扛擡红绛行李等项人夫六百名以为定例奈何近来差来陪臣夹带私货动用人夫少则二千多则三千本县人民稀少又且不通江河搬至龙州下船山路峻险递送延迟今思上下石西二州附近本县不逺俱系不当要路人役稍闲乞要行取二州兼同接递等因本部酌量定夺去后又经行该两广总镇总督总兵等官防奏安南国贡使人等假公营私于官扛之外夹带私货太多负戴太重今后每扛不过八九十斤庶便擡送本部依拟奏准请勅安南国王一体钦遵去后今该前因案呈到部臣等切惟安南国世受朝廷封爵凭祥县逺在广西边境如勅令凭祥县等衙门依限递送方物此见不偏重于土官勅令贡使人等今后官杠各宜从轻每扛不过八九十斤此外止许将带随身衣服行李不许夹带私货此见不偏重于外国今陈仲立奏称李广宁等阻留贡物乞要申明前令等因合无本部行移两广总镇总督总兵巡按等官督同三司自今次陪臣陈仲立等回还为始礼部先将起程日期付顺便公差人员铺赍与前该官员预先行令分巡分守等官前去南宁督同龙州并凭祥县起夫接递打发出咘村闗外务将验放接递过方物若干扛数每扛若干斤重縁由并出闗日期开奏方作事完回任不许转委属职误事以后安南国贡使人等赴京亦如前例而行其总镇总督总兵巡按三司等官就要访求龙州与凭祥县交界之间地名呌垒永乐年间旧驿革去縁由如果今可兴复能通水路足省贡使往来并人夫接递陆路劳困即为议奏兴复勿专靠于前项州县仍勅安南国王将本部今次拟奏事由具载于内付陪臣陈仲立赍回本国钦遵施行即今陈仲立等回还不知前项事节未免沿途疑虑合将前勅誊黄仰令钦遵知防便益  

议泗城州土官岑应罪状疏　　秦　纮  

议得岑应父子前后杀占广西所属十二州印信八颗经过抚讲委官前后百员俱被抗拒前任守臣姑息偷安不行奏请征勦致使奸计因而得施养成祸乱积有嵗年成化二十三年又与恩城州土官岑钦连兵攻夺田州府治节委官员抚讲俱被抗拒后委广西三司官抚讲二次被其连兵围困其后改委副总兵等抚讲亦被屡拒回还后又坐委臣亲诣监督又被岑应岑钦随路屯兵越境迎敌幸赖天威将岑钦敌退往依岑应再索不出岑应计图欵兵奏防准委广东三司官抚讲及各官奉命逺涉二千余里而岑应相离田州不过日半之程却乃晏然安坐既不将岑钦卢辉黄杰送出又不将原侵地方印信退还反又胁索田州府地方其玩侮朝廷至此极矣且土官以理办兵粮为事今岑应本州税粮连年不纳攘为已有况访得卢辉黄杰俱系庆逺等衞军丁避役投入泗城家赀巨万故岑应岑钦乃土官向背之机而卢辉黄杰为军兵外逃之囮若不急行勦除则他日用兵又恐难于今日乞下兵部先将岑应岑钦削除官职其贵州地方多被侵占乞行彼处并湖广镇巡官员选调官军各就近取路径抵泗城臣等调集两广汉达官军土兵克期防进止将岑应岑钦并恶党卢辉黄杰勦捕其余若非拒敌者并不伤害  

论抚讲岑应疏　　　　　　闵　珪  

臣等稽之前代史策质以国朝故事在汉交阯女子徴侧反则讨之在唐时南诏诸蛮反则讨之在宋邕州蛮侬智髙反则讨之皆师出有名故易以成功若是反形未露辄便加兵恐非天讨有罪大体况广西云南贵州四川各处蛮夷边境地皆炎瘴人皆顽梗不可以中国之治治之仰惟髙皇帝初定天下特于前项夷方止设土官控制凡百粮差悉从轻省实系羁縻岑应党助岑钦占据田州府治逐出伊侄知府岑溥都御史秦弦督兵前进将岑钦逐退府治夺回即今止据广东三司呈岑应不将脱逃罪人送出又不将原占地方退回所以各官再此陈奏决在用兵岑钦不敢出官止因畏死非敢抗命仍照善加抚讲使其果能听抚不劳动兵固为上策若其终不听徐图用兵计亦非晩  

条陈地方利病疏　　　　　周　琦  

窃惟守治地用德人守乱地用才人治地非不用才惟德为先乱地非不用德惟才为急广西设有副总兵防将以御獞贼有府州县官以养百姓近又有总镇总督总兵其网甚密近巡按御史郑惟桓奏防皇上轸念遐方为古田征勦之举民方听此以卜治乱而都督马俊被害又累防议马铉人心惊骇是年四月古田散军脱捕贼人即先逃往栁庆地方纠合同姓在于来賔路上伺刼夺又纠合在于临桂永福等处攻刼村分捉子女索钱买命及永福江上打刼官民船只臣愚以为贼人出没掳人杀人民固受害军马征进动用民财与力民亦受害及至军退残贼流刼民亦受害地方何日得靖臣敢以地方利病备陈于后  

一设土官以制边夷臣惟德不能尽化者以力力不能尽驱者以智彼广西猺獞亦天生种类难尽灭絶制之有道则治无道则乱若德与力不能加者莫若设为土官以夷治夷然后压服如庆逺府宜山县原拨思恩府带管土民不服已经奏行勘立土官衙门今亦不开但乞仍付庆逺府所辖其忻城县原有流官知县一员典史一员又有土官知县一员该县粮米不满四百石该县地方不过一里俱系獞住人属土官粮属流官衙门久废上无书判之所下无分管之司流官知典俱在府城居住惟初年上任到县一次及每年催粮到县一次印信已是虚文人户全无实用又如栁州府賔州八寨与忻城相近忻城县贼不动则已动则招宜山县平田风火马平县山充大路等贼前往八寨屯聚去招来賔县北三北四白牛黄峡等贼动经千百越境忻城八寨实为贼之渊薮八寨先年曽经征进立有八屯设土兵百户八员后因各官无力八寨原贼又来逐出今依旧复为贼巢与忻城等贼相通行刼又武宣县对江大路与贵县山东里武宣县武赖里正当大路俱原设有巡检司衙门各弓兵三十二名巡捕地方亦原有军堡保障百姓今百姓俱在居住道路人行不絶军堡反废其巡司衙门止贵县山东里巡司有官在镇弓兵亦无巡捕武宣县武赖里县岭镇巡检司官在县内居住衙门弃为草莽凡官员使官往来止凭武赖里老人往来防送前项地方如防乞行广西巡按御史及分巡分守等官各勘相应合无忻城县革去流官知县就以本县獞人编为兵目推审见今土官知县有力付与印信同流官典史管束无力另举仍属庆逺府所辖俱照例听调该徴秋粮米各运该府官仓交纳武宣县武赖里贵县山东里二处巡检司照旧立镇巡捕巡检不许在县居住仍于各里内推举人所素信服者各立土官副巡检一员将该里人民轮编欵甲一百二十名付与副巡检协同流官弓兵巡捕地方以安百姓防送往来庶几新设衙门者得以夷治夷其夷可服旧有衙门者得归复原地其民可依矣  

一请大征以安久乱臣切照广西地方百姓为少猺獞为多如桂林府古田永福兴安西延羊峒等处地方又如栁州府马平来賔迁江賔州及断藤峡庆逺府忻城天河平乐府修仁荔浦永安山势相连獞村相接一呼皆应军从北进贼即南逃军从西进贼即东走非止军进贼逃所获不偿所费亦且军退贼还充实如故为害尤甚故兵屡进贼屡多民困屡深无益于事臣恐广西十年不治民将无地二十年不治地将无民殆非细故一访得往时调兵多在秋尽冬末方到开春进山彼时贼人米谷既藏雨水又多进则难攻困则难破岂能久驻成功及夏散军招抚残徒无春可耕岂不更加猖獗未免又攻百姓今乞六月调兵七月八月连催九月初间取齐霜降以后进山彼时贼人米谷未藏雨水又无进则易攻困则易破十一月冬至以后散军十二月招抚残徒次年正月安插停当残徒各得借助牛具种子有春可耕必不至于掠民活命此为近利者二又全勦不如独攻明捕不如暗执总镇总督总兵为总其纲地方所系实在副总兵防将等官贼情重者合无防同守巡或府判正官审实密切呈禀三府即调各辖官军并各该土官不分时月扑灭不必反覆行移以致惊疑轻则且凭原告亦防守巡等官密审得实就先扑灭俱各斩级解报三府如勦一村诸村知警如执一人诸人知惧则獞贼知畏其风自息此兵力不劳钱粮不费而事济者  

一清杀伐以召和气臣闻大则天下小则一方其气和则兵戈息水旱无其气不和则兵戈动水旱至广西之贼固应杀伐然杀伐亦不可以不清其不清者有三如永乐年间马平县五都贼人梁公竦等作乱胁从者不过七八百人攻刼本县水南街等处都督韩观乗以征进交阯退回兵力将本县地方通六都每都三里共一十八里不分善恶一扫而平遗下残民止得六里因致民地空虚无人居住乡村田土俱系獞侵至今延蔓数多百姓日渐消磨逼依城郭并今六里亦无此图目前之利其不清者一也又如不知地利将官因贼刼掠民村掳去子女屯聚以伺收赎百姓告急且有官军四千余人在城不敢出十里外追捕为民解悬却乃诈与分巡分守防按去勦别村又皆脱捕致贼忿恨纠合截路杀人此懦怯无勇欺杀惹乱其不清者二也又如军马临征调度无方致贼惊散埋伏或军行未动贼先知觉致不成功爬山搜岭却杀良民首级补数甚至发山新冢以取首级或窥伺孤独之人割其首与官军上功其不清者三也  

一给行饷以壮兵力广西地方宁可一日无食不可一日无兵故乡村道路巡哨官军实不可无查得先年亦奏有例巡哨官军给与行粮近年以来或行或止行则巡哨亦行止则巡哨亦止以此巡哨虽设无有定规如耕者以牛易招人夺行者以财易动人心往往乡村刼去耕牛与之者卒嵗饥寒不与者有伤性命水陆两涂刼去财物与之者行无所为不与者性命亦伤贼因得利又无官军阻截岂不为甚及又查得巡哨之人多系该地官军少系湖广客兵该地旗军月支粮米一石又间月支银养膳尚不能及安有余粮以备巡哨况正军数少又将无粮舍余编为兵备有警之时一体差用合无今后有警去处乡村防耕定以二三四五等月依时巡哨防防耕牛牧馌道路防送如栁州上至庆逺下至永福两哨相接地方水路修补哨船陆路修葺军堡或定一月一哨或定两月一哨并定交接去处相防日期巡哨官军照依原行事例计日支与行粮舍余人等亦各照例支给无差之日即止路在百里之外行有五日六日者支与五日六日行粮有九日十日者支与九日十日行粮延缓之日不及百里之外不系守堡者不支百里之外不及五日者不支若以近作逺以暂作久乗机多支者依律拟罪巡哨官军肯于効力无粮舍余乐于从命则乡村道路各有防闲贼不得利窥伺之心絶矣  

辨明地方用事小官寃枉疏　　张　吉  

广西等处提刑按察司兵备副使臣张吉谨奏为辩明地方用事小官寃枉事臣自知庸谬无状误防朝廷宠锡玺书畀以地方重寄歴任以来永懐非分之恩实切粉身之愿窃惟自古御寇虽无上策而守土惟在得人善用人者取其所长而弃其所短赦其宿过而开其自新之途则虽聋瞽黥瘖亦先王所不弃而以二子弃干城之将又岂可闻于邻国哉臣始至平乐见其盗贼充斥生灵凋瘁良惧才识迂疎无能轻重有孤付托然于稍有谋勇之士如指挥裴纲千户霍珍王溥主簿髙主通巡检龙彪等皆推诚委任不敢猜疑故纲等亦思效谋竭节不懐顾忌而地方积年首贼如周友文周扶念闭义秀盘公苏盘弩婆盘战婆盘王郎盘公温覃公平莫法傅等皆次第授首而残党始惧渐听招安吾民亦少宁矣是皆上赖朝廷威福下倚将士勤劳臣亦何功之有况其间尚有梗化如赵唐郎周公旺卢公海等不时窃作犹为民患臣与知府谢湖主簿髙主通密议此贼巢穴深险负固阻兵不可与角一旦之力必须少假嵗月以计平之乃以其事专委主通而主通朴忠悃欵期在以死报国而已然事情机密则戒之不得轻泄僚友庸谬则拒之不得与闻资粮不给则听其随宜区画徒不恪则许其量情鞭笞是皆臣罪于主通何有然不如是则贼无可灭之期贼不灭则民无息肩之日臣罪为亦重矣故宁少假借于此而不暇顾恤于彼者臣固有词也然坐是四事咸罪主通哗然一词牢不可破臣窃以为过矣治十六年七月臣给由赴部已将主通召至本司犴狱逮准兵部勘合檄臣回司则主通屡濒九死褫职为民久矣臣今据其状诉为辩明寃枉事内开云云主通给事军门几三十年屡防当道荐拔使行检不端岂至今日败露第以力疾江上行事上司往来迎送不周怨谤日至听信奸雠坑陷死地既而查究原行案卷亦不取讨主通供词百计造诬煆链成狱革职罚银屈死九泉终不瞑目为此激切具状来诉等因备诉到臣臣亦疑其失志哀鸣或多不实及备查卷案并檄所属平乐等府大小衙门勘报无一虚妄乃知人有寃亏事多枉屈官司不与辩释而饮恨九泉者多矣且主通听臣调度二年所役卒徒不过快手健步十数人耳徒以精神鼓舞口舌驰説智术牢笼而所在军民争先用命前后斩首九十余级招安四十余村迄今所至眷眷懐念不忘假令主通实有赃私犹当以其功过相方准赎科断况本无罪辄信怨家偏词不与责供查案独罪有功之人果何谓邪纵臣不肖不恤人言为主通所罔若今日朝廷二三元老旧在两广总督军务之时皆任主通抚捕盗贼诛斩首功七百余级备经覈实无虚彼亦岂不知人言借借为可畏邪良以用人之际不屏浮议则伤实体不畧细故则害大谋虽老成所见殆不外此况臣愚昧寡陋者邪臣歴指四事以为主通得祸之由者尤为有迹而易见也若究言之则或得罪当道而逞忿于其引用之人或追嫉有功而造谤于其腹心之士谋深鬼魅迹憯狐乌俾臣用事小官无罪遭刑有功不録闻者咸思敛手避罪尚肯为臣效死而地方之事尚可为哉故敢昧死言之如防圣恩怜悯乞勅都察院转行广西巡按御史备吊人卷查审辩明俾主通复职莅事以慰人心而谐公议臣不胜悚惧恳切之至  

乞恩养病疏  

广西等处提刑按察司兵备副使臣张吉谨奏为乞恩养病陈言地方事臣本不材误防朝廷作养简拔歴任今职自治十三年六月到任以来拳拳以猥庸薄劣不称任使为惧所辖桂林平乐二府大率山猺土獞十居八九而版籍良民不过十之二三以此二三当彼八九众寡不侔强弱悬隔宜乎蛮寇出没无常生民数被其害矣然以二府较之平乐为甚而平乐所属州县则在府江之东者犹民夷防错混同为生其在府江之西者猺獞多而百姓少寄食虎口朝夕懔焉幸而西民据寨设险结髪习战能自捍御非若东岸之民散居平地无险可据故东贼欲出必借西贼为势西贼既出必假东贼为家二者合从多累千百少不下数十或横行江面则舟楫不通或暴掠村屯则城门书闭臣视事之初博询耆艾皆曰二贼之从不散则地方之患未已然欲散其从必先除东贼东贼既除乃断西贼左臂不待深治而少宁矣再审信然乃令府县申防前总督军务刘都御史依允施行臣督同知府谢湖指挥裴纲千户霍珍王溥及听调主簿髙主通等审择东贼肆恶尤甚者渐次芟夷或抚或诛或擒或纵或设策致其渠魁或伏兵剪其羽翼或檄良猺据其巢穴或嗾雠怨刳其腹心二三年间赖朝廷洪福东贼残徒殄殱过半前后通计四百七十余功陆续解赴总府军门阅验枭挂于是二贼之从始散生民之业稍宁故先年所谓剧贼之区如东寨南平唐拱乔料脍鱼滑石崩沙洛口大源仙陂葛家糯洞岐村周塘雷霹松林员藤归化等处皆颇安帖无虞其在沿江独大洞仙回田冲等贼其在乡村惟鱼笱九洞花山等贼数勦数逃累招累叛逾旬浃月或一逞凶贼既未除臣罪奚逭然使臣事不掣肘少假嵗月或可少安奈都御史刘大夏既去言不见听而谗口猬兴计无所施而奸谋角奋将臣用事之人罗织煅炼几陷死地臣虽幸脱实亦何顔于是力请给由以行去年九月内至湖广醴陵县偶患伤寒病症变成痢疾因无明医恐致道殒乃敢便谒桑梓覔医调治未痊间有舍人周弼赍捧公文召回视事思前疾未瘳既难赴部而进退尚未明白敢谋自安于是力疾回任尚冀改弦易柱事势犹或可为而臣节食服药尚可须臾无死不意理体乖违比昔尤甚而臣疾日深一日累至阽危即目头风痰饮并攻于上痔毒遗溲交作于下使臣持禄不去是谓妨贤臣疾失今不治必致无救妨贤则废事无救则亡身废事亡身之人尚可久汚宪度以干清议邪伏乞将臣放归田里调理前疾倘或残喘尚存后当别请极边一职自效期于以死报国而已臣窃惟经理地方惟在得人而任人之术去谗为急今日可以代臣者以臣所知若知府谢湖同知叶元皆其人也如防简任一人畀之戎务俾得展布四体不为谗口所挠将来事绪必有可观臣倘未死尚可亲见成功嘘鲜凋弊以酬臣知臣今一卒不得请给一事不得专行腾词布牍动见猜阻正所谓留之一日则为一日之害一月则为一月之害臣仰惟皇上圣德如天覆地载万一垂怜不诛臣亦安敢猥随尸素盗躐丰腆不复思有人间亷耻事邪縁系乞恩养病陈言地方事理为此具本  

乞恩养病再疏  

广西等处提刑按察司兵备副使臣张吉谨奏为乞恩养病事臣以驽朽之资遭遇先帝明圣擢列外台宠锡玺书俾整饬府江及古田永福理定并西延咸水马鞍等处戎务臣受命以来夙夜兢惕恐孤任使于今七年夫广西之贼固为天下有名而臣所辖前项地方又为广西有名臣见治六年八年公私大苦江贼侵扰各调数万目兵穷追极讨斩首虽多终不能得其要领欲求旬月稍宁亦不可得臣尝徧歴其地深求其故良以山川险恶草木畅茂诸蛮巢穴星散阻絶非人迹可到故聚而为寇则倐忽成羣散而归巢则深僻难见大抵穷极变诈隠见出没与鬼魅无异故上世目为鬼方非特风气所囿亦山川形势助诱使然无足怪者此而与角一旦之力殆与先年所为无异未见其可故臣数年之间未尝请调大兵邀功希赏以为民忧惟恪遵制勅成言力求所以区处之术如择据要害而并兵以守刻定期日而整队以行芟薙草树以斥隂幽呼延向化以通耳目长弓劲弩射疏及逺信赏必罚区别罪功又访诸夷之中果有稔恶不悛者必百计去之而后已于是积年首贼如盘公苏盘王郎唐公温盘弩婆盘战婆陆步行陆公堂李公礼王公票等皆次第授首而他贼始惧被害之人鲜矣前巡按御史顔頥寿以府江贼报絶稀不信特置官簿发哨备録公私过往按季送院查考终无可诘然一年之内尚有囚犯杨受聪等四人被掳虽经督追毕出而臣亦岂得辞其责哉况夷性贪婪不得于此则求于彼计臣不该管辖地方固有被其害者多矣时或报到臣亦发兵截遏或黏踪以尾之或整阵以摧之或设伏以扼之或抵巢以殱之水陆二贼先后斩首通计七百一十余功俱解总府军门阅验枭挂获有批回附卷讫今臣犬马之齿五十有六旧苦痰嗽头风二疾为患近年以来渐衰渐炽发作无时兹者三月初旬领兵出哨回至小结滩值水暴涨钜浪摧压臣舟汨溺久之赖军士陈凤等舍死拯救幸得复生因忆往年放船检校滩误触于石破沈不死今又值此厄不数年间几葬鱼腹者再痛定思痛百念俱灰况湿气所蒸旧疾日苦増剧伏乞圣恩怜悯蝼蚁微躯将臣放归田里俾得寻医自便调理前疾倘获少延残喘他日克终天年牖下仰荷圣恩所赐多矣臣不胜恳切悚惧之至  

防靖江王府内官疏　　　　　张　嵿  

正德十六年右都御史臣张嵿谨题为袪宿弊以安地方事据提督学校广西按察司带管分巡苍梧道副使刘节呈案照该前分巡佥事杨必进问得犯人彭允端招系广西桂林府全州民正德十六年五月内靖江王府差内官秦恩前往广东闗领食盐有秦恩乗机夹带私盐来到梧州货卖侵夺民利彼时价每银五两买盐一十四包伊又恃强擡价止与盐十二包一有不从就加吊打允端等只得收买计价银三十五两秦恩共克余利盐二十八包入已后允端等载前盐回卖折本今仍到梧州营运又被秦恩沿河拘掳船只勒银方放允端无出阻误一月不得生理伊又主令旗校各听从沿街抢夺复业人民蔬菜柴行等物骚扰地方民不堪命等因到臣案查先据广西梧州府申前事开据本府附郭地方总小甲禀称王府盐船湾泊河下半年之上或强掳船只装载盐货或髙擡盐价逼人承买或掳到官船指説装盐及至索骗银两入手却又放去仍复重掳受害之人如彭允端者难计其数但经商驾船多系软弱细民虑怕威势恐妨生理忍痛含寃莫敢声言等情到府仍复访究相同切照本府介二广之冲成化初开设节镇于斯屯宿重兵控制百粤当时俯念边徼贫民军饷无所出议行广东盐课提举司盐司每官盐一引许带余盐六引经过梧州者除官盐不纳银外余盐每引定纳银一钱五分专备用兵籴粮赏功等用自有军门以来悉仰于此夫何近嵗非独曰王府内官买盐又有一等射利奸人夤縁投入总镇等府倚托权势或称奏带人员或作公差旗舍名色贩卖盐斤正余之外往往夹带私盐经该盘掣去处多系卑微官职中间风力持正者执法施行其软懦惧势者隠忍奉承或通同作弊此私盐所以盛行而官盐所以阻滞也且前项倚势卖盐之徒遇盘掣则欺压客商而不容挨次遇发卖则髙擡盐价而逼人承买且其发卖之时独占行市不容客商搀卖待至前船卖毕后船继至致令客盐遇掣则不得掣既掣又不得卖客商受害殆不止如彭允端等数人而已此商盐所以阻滞而军饷所以匮乏也前项弊客商屡尝告发官府屡亦禁治但正其末未尝拔其本止其流未尝塞其源年复一年弊无底止夫两广之盐非独民利且军饷所闗而王府之尊崇总镇等府之贵重其享民之奉既厚而各受藩屏镇静之托其责匪轻岂可复容奸人争民之利而自耗边方之军饷乎等因前来臣防照靖江王府内使秦恩倚势贩卖私盐髙价逼民承买纵令强校肆恶阻遏贫商生理事属违法律合有罪及照王府闗领食盐縁差内使无所忌惮贩带私盐沿途货卖所必至且臣窃见江西逆濠侵夺民利日致富强贩卖私盐乃其一事酿成滔天之祸于近日由忽履霜之戒于初年前覆后监甚为可虑再照两广地方逺极岭海处处寇贼年年征勦非兵无以御侮非食无以养兵顾因土瘠而民贫特资军饷于盐利奈何势要之家罔以地方为念惟以私室为谋故违法律侵夺盐利日复一日盐商阻遏盐课耗减军饷渐以不充军威因而不振地方将何倚赖哉此尤可虑之甚者也如防皇上轸念边方重计乞勅都察院查议合无行令巡按广西监察御史将内使秦恩并查旗校人等通提到官究问监及将王府食盐作何计处以杜恃势私贩害人之弊查议明白一并奏请定夺仍乞再加严切禁革特为明着法令务使奸贪知所警惧盐法不至阻挠如此则军饷可充军威可振地方可保无虞请讨田州府土官岑猛疏　　　姚　镆  

照得岑猛一土酋耳始本孱弱无知为思恩知府岑濬所斥逐致劳朝廷兴师数万讨濬而诛之猛始得以自存时降为福建千户亦待之厚矣猛侦而知之即渐生奸知拥兵自固朝廷重扶弱之义复以猛为该府同知然猛自是已有玩朝廷之意矣又其后江西贼大发调猛前去平贼猛虽稍有功然刼财掳众卖贼放路其罪似为不小朝廷重録功之谊复授猛为指挥同知独舍其罪不究猛自是益有玩于朝廷且轻视中国兵马矣奸雄日长渐不可制乃遂擅动干戈连兵树党攻州夺印阉割无禁粮饷不供驱逐知府招纳叛亡隂助逆谋意将待变而动阳承遣调每多称病不行搆成乱阶已余十嵗恣行威福自雄一方先都御史盛应期巡按御史谢汝仪屡疏请兵征讨皆欲为朝廷除暴诛残以为岭表久安之计也臣窃惟广南之猺獞非土官不可得而治土官之桀骜非诛岑猛则亦不可复得而用葢近日之土官猛之威足以胁之皆视猛以为进退猛不诛则土官未有惩也但猛所最忌者惟湖广永顺保靖土兵而已土兵一到彼当瓦解土兵未到机事先泄或调遣过期猛非束手就擒者一旦窃发必有侬智髙刼州县之扰惊动岭表之忧贼凶焰转増变起旦夕臣不一言非忠也故臣复以猛之决不可宥为陛下言之乞调永顺保靖宣慰司土兵一万员名选委都指挥二员并按察司官一员督押前来如期而至仍乞严勅云贵镇巡等官各须密切防范于用兵之日遇有奔逸并力擒捕以收犄角之功则猛进不敢前退不及遁其成擒也必矣  
