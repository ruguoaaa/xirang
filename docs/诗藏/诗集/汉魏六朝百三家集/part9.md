---
title: 第9部分
index: true
icon: editor
order: 9
category:
  - 诗藏
  - 诗集
  - 汉魏六朝百三家集
tag:
  - 钦定四库全书
  - 集部八
  - 总集类
  - 张溥
  - 明
---

## 汉魏六朝百三家集卷五十四目录

张协集  

目录  

赋  

洛褉赋  

都蔗赋  

安石榴赋  

元武馆赋  

登北邙赋  

铭  

泰阿劒铭  

文身刀铭  

把刀铭  

长铗铭  

短铗铭  

霜陌刀铭  

手防铭  

七  

七命  

诗  

咏史  

杂诗  

其二  

其三  

其四  

其五  

其六  

其七  

其八  

其九  

其十  

杂诗  

逰仙  

## 汉魏六朝百三家集卷五十四  

明　张溥　辑  

晋张协集  

赋  

洛褉赋  

夫何三春之令月嘉天气之氤氲和风穆以布畅百卉晔而敷芬川流淸泠以汪濊原隰葱翠以龙鳞游鱼瀺灂于渌波元鸟鼔翼于高云美节庆之动物悦羣生之乐欣故新服之既成将褉除于水滨于是搢绅先生啸俦命友携朋接党冠童八九主希孔孟宾慕顔柳临涯咏唫濯足挥手乃至都人士女奕奕祁祁车驾岬嵑充溢中逵粉葩翕习缘阿被湄振袖生风接衽成帏若夫权戚之家豪侈之族采骑齐镳华轮方毂青葢云浮参差相属集乎长洲之浦曜乎洛川之曲遂乃停舆蕙渚税驾兰田朱幔虹舒翠幕蜺连罗樽列爵周以长筵于是布椒醑荐柔嘉祈休吉蠲百疴潄淸源以涤秽兮揽绿藻之纎柯浮素妆【`一作卯`】以蔽水洒元醪于中河  

都蔗赋  

若乃九秋良期【`一作朝`】元酎初出黄华浮觞酣饮累日挫斯蔗而疗渇共潄醴而含蜜淸滋津于紫梨流液丰于朱橘择苏妙而不逮何况沙棠与椰实  

安石榴赋  

攷艸木于方志覧华实于园畴穷陆产于苞贡嗟英奇于石榴耀灵葩于三春缀霜滋于九秋尔乃飞龙啓节扬飚扇埃含和泽以滋生鬰敷萌以挺栽倾柯远擢沉根下盘繁茎篠宻丰干林攅挥长枝以扬绿披翠叶以吐丹流晖俯散葩仰照烂若百枝并燃爀如烽燧俱燎皦如朝日晃若笼烛晞绛防于扶桑接朱光于若木尔乃赪蕚挺蔕金牙承蕤荫佳人之髻发窈窕之素姿游女一顾倾城无盐化为南威于是天汉西流辰角南倾芳寔垒落月满亏虚爰采爰收乃剖乃坼内怜幽以含紫外滴沥以霞赤柔肤氷洁凝光玉莹漼如氷碎若珠迸含淸泠之温润信和神以理性  

武馆赋  

尔乃地势夷敞既膏且腴环以翠林带以赤渠寻厥先之攸基寔张氏之旧墟何魏后之周覧遂筑馆而起庐既号武是曰石楼于是崇墉四匝丰厦诡谲烂若丹霞皎如素雪璀璨皓华珰四垂接栋连阿崥嵑参差朱户青铺幽闼秘闺于是高楼特起竦峙岧嶤飞甍四注上槩浮霄直亭亭以孤立迎千里之清飚阳扉南啓隂轩北达春牖左开秋右豁仰眎云根俯临天末木则楸梓夹路翁蔚如林洪干十围修之百寻【`阙`】  

登北邙赋  

陟峦邱之升逶迤之修岅廻余车于峻岭聊送目于四远灵岳鬰以造天连岗【`一作罔`】岩以蹇产伊洛混而东流帝居赫以崇显山川汩其常兮万物化而代转何天地之难穷悼人生之危浅叹白日之西頽兮哀世路之多蹇于是徘徊絶岭踟蹰歩趾前瞻狼山却闚大坯东眺虎牢西睨熊耳邪亘天际旁极万里莽眼以芒昧谅羣形之难纪临千仞而俯防似游身于云霓抚长风以延伫想凌天而举翮瞻冠葢之【`一作以`】悠悠覩商旅之接枙尔乃地势窊隆邱墟陂陁坟陇防垒棊布星罗松林椮映以攅列木搜寥而振柯壮汉氏之所营望五陵之嵬峩防乱起而啓壤【`一作败壊`】僮防登而作歌  

铭  

泰阿劒铭  

防阿之劒世载【`一作济`】其美淬以淸波砺【`一作敛`】以越砥如玉斯曜若影在水不运自肃率土从轨  

文身刀铭  

寳刀既成穷理尽妙繁文波流光电照  

把刀铭  

奕奕名金昆吾遗璞裁为把刀利亚切玉时文斯含精内烛威助虽化武不可黩  

长铗铭  

五才竝建金作明威长铗陆离弭凶防违素刅霜厉溢景横飞  

短铗铭  

器用多品诡制殊观亦有短铗淸晖截烂昔在先朝戢兵静乱惟皇寳之优而弗玩  

露陌刀铭  

露陌在服威灵远振遵养时晦曜德崇信  

手防铭  

锬锬雄防淬金链刚名配越防用过干将严锋劲柲摛锷耀芒【`柲御覧作校`】  

七  

七命  

冲漠公子含华隐耀嘉遯龙蟠【`文选作盘`】超【`文选作翫`】世高蹈游心于浩然玩志乎众妙絶景乎大荒之遐阻吞响乎幽山之穷奥于是徇华大夫闻而造焉乃整【`善本作勑`】云辂骖飞黄越奔沙辗流霜凌扶摇之风蹑坚氷之津旌拂霄堮轨出苍垠天淸泠而无霞野旷朗而无尘临重岫而揽辔顾石室而轮遂适冲漠公子之所居其居也峥嵘幽蔼萧瑟虚溟海浑濩涌其后嶰谷防嶆张其前寻竹竦茎荫其壑百籁羣鸣笼【`文选作聋`】其山冲飚发而日飞砾起而丽【`一作洒非`】天于是登絶巘遡长风陈辨惑之辞命公子于岩中曰葢闻圣人不卷道而背时智士不遗身而匿迹生必耀华名于玉牒殁则勒洪伐于金册今公子违世陆沉避地独窜有生之懽灭资父之义废愁洽百年苦溢千岁何异促鳞之游汀泞短羽之栖翳荟今将荣子以天人之大寳悦子以纵性之至娱穷地而游中天而居倾四海之欢殚九州之腴鑚屈毂之瓠解疏属之拘子欲之乎公子曰大夫不遗来萃荒外虽在不敏敬听佳话  

大夫曰寒山之桐出自太防含黄钟以吐榦据苍岑而孤生既乃琼巘嶒崚金岸崥崹左当风谷右临云谿上无凌虚之巢下无跖实之蹊摇刖峻挺茗邈嶕【`文选作苕`】峣晞三春之溢露遡九秋之鸣飚云【`一作雰`】雪写其根霏霜【`一作云`】封其条木既繁而后绿艸未素而先凋于是构云梯陟峥嵘翦蕤宾之阳柯剖大吕之隂茎营匠斵其朴伶伦均其声器举乐奏促调高张音朗号钟韵淸绕梁追逸响于八风采奇律于归昌啓中黄之妙【`文选作少`】宫发蓐收之变商若乃防火西頽暄气初收飞霜迎节高风送秋覉旅怀土之徒流宕百罹之俦【`文选作畴`】抚促柱则酸鼻挥危则涕流若乃追淸哇赴严节奏緑【`一作渌`】水吐白雪激楚流风结悲蓂荚之朝落悼望舒之夕缺防嫠为之擗摽孀老为之呜咽王子拂缨而倾耳六马嘘天而仰秣此葢音曲之至妙子岂能从我而听之乎公子曰余病未能也  

大夫曰兰宫秘宇雕堂绮栊云屏烂汗【`一作旰`】琼璧青葱应门八袭旋台九重表以百常之阙圜以万雉之墉尔乃峣榭迎风秀出中天翠观岑青彤【`文选作雕`】阁霞连长翼临【`一作陵非`】云飞陛凌山望玉防而结极承倒景而开轩赪素炳焕枌栱嵯峨隂虬负檐阳马承阿错以瑶英镂以金华方疏含秀圆井吐葩重殿叠起交绮对榥幽堂昼宻明室夜朗焦螟飞而生风尺蠖动而成响若乃目厌常玩体倦帷幄携公子而双游时娱观于林麓登翠阜临丹谷华艸锦繁飞采星烛阳叶春靑隂条秋绿华实代新承意恣观【`一作欢`】仰折神虈俯采朝兰遡惠风于蘅薄眷椒涂于瑶坛尔乃浮三翼戏中沚潜鳃惊翰起沈丝结飞矰理挂归翮于赤霄之表出华鳞于紫潭【`善本作渊`】之里然后纵櫂【`五臣作棹`】随风弭楫乗波吟孤竹拊云和渊【`一作川`】客唱淮南之曲榜人奏采菱之歌歌曰乗鳬【`一作鹢`】舟兮为水嬉临芳洲兮拔云芝乐以忘戚游以卒时穷夜为日毕岁为期此葢宴居之浩丽子岂能从我而处之乎公子曰余病未能也  

大夫曰若乃白商素节月既授衣天凝地闭风厉霜飞柔条夕劲宻叶晨稀将因气以效杀临金郊而讲师尔乃列轻武整戎刚建云髦啓雄芒驾红阳之飞鷰骖唐公之骕骦屯羽队于外林纵轻翼于中荒尔乃张脩罠布飞羉【`一作罗`】陵黄岑挂青峦画长壑以为限带流谿以为关既乃内无防蹊外无漏迹叩钲数【`一作散`】校举麾旌获彀金机驰鸣镝翦刚豪落劲翮车【`一作连非`】骑竞骛骈武齐辙翕忽挥霍云廻风声动响飞形移景发举戈林竦挥锋电灭仰倾云巢俯殚地穴乃有圆文之豜【`善作□`】班题之豵【`一作`】鼓鬛风生怒目电暰口齩霜刅足拨飞锋齀林蹶石扣拔幽丛于是飞黄奋鋭贲育【`一作石`】逞技蹙封狶偾【`一作防疑讹`】冯豕拉甝虪挫獬廌句爪摧锯牙捭澜漫狼藉倾榛倒壑殒胔挂山僵踣掩泽薮为毛林隰为丹薄于是撤围顿罔卷斾收鸢虞人数兽林衡计鲜论最犒勤息马韬肴驷连镳酒驾方轩千钟电釂万燧星繁陵阜霑流膏谿谷厌芳烟欢极乐殚廻节而旋此亦畋游之壮观子岂能从我而为之乎公子曰余病未能也  

大夫曰楚之阳劒欧冶所营邪谿之铤赤山之精销逾羊头镤越鍜成乃链乃铄万辟千灌丰隆奋椎飞廉扇炭神器化成阳文阴缦既乃【`善本无既乃二字`】流绮星连浮彩艶发光如散电质如耀雪霜锷水凝氷刅露洁形冠豪曹名珍巨阙指郑则三军白首麾晋则千里流血岂徒水截蛟龙【`一作鸿`】陆洒奔驷断浮翮以为工絶重甲而称利云尔而已哉若其灵寳则舒辟无方奇锋异模形震薛烛光骇风胡价兼三乡声贵二都或驰名倾秦或夜飞去吴是以功冠万载威曜无穷挥之者无前拥之者身雄可以从服九国横制八戎爪牙景附函夏承风此葢希世之神兵子岂能从我而服之乎公子曰余病未能也  

大夫曰天骥之骏逸态超越禀气灵渊受精皎月眸瞷黑照元防绀发沬如挥红汗如振血秦青不能识其众尺方堙不能覩其若灭尔乃巾云轩践朝雾赴春衢整秋御虬踊螭腾麟超龙翥望山载奔视林载赴气盛怒发星飞电骇志陵九州势越四海影不及形尘不暇起浮箭未移再践千里尔乃逾天垠越地隔过汗漫之所不游蹑章亥之所未迹阳乌为之顿羽夸父为之投策斯葢天下之儁乗子岂能从我而御之乎公子曰余病未能也  

大夫曰大梁之黍琼山之禾唐稷播其根农帝尝其华尔乃六禽殊珍四膳异肴穷海之错极陆之毛伊公防鼎庖丁【`一作子`】挥刀味重九沸和兼勺药晨鳬露鹄霜鵽黄雀圜按星乱方丈华错封熊之蹯翰音之跖鷰髀猩唇髦残象白灵渊之莱黄之鲐丹穴之鹨元豹之胎燀以秋橙酷以春梅接以商王之箸承以帝辛之杯范公之鳞出自九溪頳尾丹鳃紫翼青鬐尔乃命支离飞双锷红肌绮散素肤雪落娄子之毫【`文选作豪`】不能厠其细秋蝉之翼不能拟其薄繁肴既阕亦有嘉【`一作寒`】羞商山之果汉皋之楱【`一作榛`】析防眼之房剖椰子之殻芳防万选承意代奏乃有荆南乌程豫北竹叶浮蚁星沸飞华蓱接石尝其味仪氏进其法倾罍一朝可以流湎千日单醪投川可使三军告防斯人神之所歆羡观听之所炜晔也子岂能强起而御之乎公子曰躭爽口之馔甘腊毒之味服腐肠之药御亡国之器虽子大夫之所荣顾亦吾人之所畏余病未能也  

大夫曰葢有晋之融皇风也金华啓徴大人有作继明代照配天光宅其基德也隆于姬公之处岐其垂仁也富乎有殷之在毫南箕之风不能畅其化离毕之云无以丰其泽皇道焕炳【`一作昭焕`】帝载缉熈导气以乐宣德以诗【`文选作语`】教淸于云官之世政【`一作治`】穆乎鸟纪之时王猷四塞函夏谧寕【`一作静`】丹防投烽靑徼释警却马于粪车之辕铭德于昆吴之鼎羣氓反素时文【`一作人`】载郁耕父推畔渔防让陆樵夫耻危冠之饰舆台笑短后之服六合时邕巍巍荡荡龆巷歌黄髪击壤解羲皇之绳错陶唐之象若乃华裔之夷流荒之貊语不传于輶轩地不被乎正朔莫不骏奔稽颡委质重译于时昆蚑感惠无思不扰苑戏九尾之禽囿栖三足之乌鸣鳯在林伙于黄帝之园有龙游渊盈于孔甲之沼万物烟煴天地交防义怀靡内化感无外林无被褐山无韦带皆象刻于百工兆发乎灵蔡缙绅济济轩冕蔼蔼功与造化争流德与二仪比大言未终公子蹶然而兴曰鄙夫固陋守兹【`文选作此`】狂狷葢理有毁之而争寳之讼解言有怒之而齐王之疾痊向子诱我以聋耳之乐栖我以蔀家之屋田游驰荡利刅骏足既老氏之攸戒非吾人之所欲故靡得而应子至闻皇风载韪时圣道淳举实为秋摛藻为春下有可封之人【`一作民`】上有大哉之君余虽不敏请寻【`一作从`】后尘  

诗  

【`诗品云张协诗其源出于王粲文体华净少病累又巧构形似之言雄于潘岳靡于太冲风流调达实旷代之高手词采葱蒨音韵铿锵使人味之亹亹不倦　诗谱云逐句鍜链辞工制率`】咏史  

昔在西京时朝野多欢娱蔼蔼东都门羣公祖二疎朱轩曜金城供帐临长衢达人知止足遗荣忽如无抽簮解朝衣散髪归海隅行人为陨涕贤哉此大【`文选作丈`】夫挥金乐当年岁暮不留储顾谓四座賔多财为累愚淸风激万代名与天壤俱咄此蝉冕客君绅宜见书  

杂诗  

秋夜凉风起淸气荡暄浊蜻蛚吟堦下飞蛾拂明烛君子从远役佳人守茕独离居几何时鑚燧忽改木房栊无行迹庭艸萋以绿靑苔依空墙蜘蛛网四屋感物多所怀沈忧结心曲  

其二  

大火流坤维白日驰西陆浮阳映翠林飚扇绿竹飞雨洒朝兰轻露栖丛菊龙蛰暄气凝天高万物肃弱条不重结芳蕤岂再馥人生瀛海内忽如鸟过目川上之叹逝前修以自朂  

其三  

金风扇素节丹霞啓隂期腾云似涌烟宻雨如散丝寒花发黄采【`一作彩`】秋艸含绿滋闲居玩万物离羣恋【`一作念`】所思案无萧氏牍庭无贡公綦高尚遗王侯道积是成基至人不婴物余风足染时  

其四  

朝霞迎白日丹气临旸【`一作汤`】谷翳翳结繁云森森散雨足轻风摧劲艸凝霜竦高木宻叶日夜疎丛林森如束畴昔叹时迟晚节悲年促岁暮怀百忧将从季主卜  

其五  

昔我资章甫聊以适诸越行行入幽荒欧【`一作瓯`】骆从祝髪穷年非所用此货将安设瓴甋夸璵璠鱼目笑明月不见郢中歌能否居然别阳春无和者巴人皆下节流俗多昏迷此理谁能察  

其六  

朝登鲁阳关狭路峭且深流涧万余丈围木数千寻咆虎响穷山鸣鹤聒空林凄风为我啸百籁坐自吟感物多思情在险易常心朅来戒不虞挺辔越飞岑王阳驱九折周文走岑崟经阻贵勿迟此理着来今  

其七  

此乡非吾地此郭非吾城羇旅无定心翩翩如悬旌出覩军马阵入闻鞞鼓声常惧羽檄飞神武一朝征长铗鸣鞘中烽火列边亭舍我衡门衣更被缦胡缨畴昔懐防志帷幕窃所经何必操干戈堂上有奇兵折冲樽爼间制胜在两楹巧迟不足称拙速乃垂名  

其八  

述职投边城覉束戎旅间下车如昨日望舒四五圆借问此何时胡蝶飞南园流波恋旧浦行云思故山闽越衣文胡马愿度燕风土【`文选作土风`】安所习由来有固然  

其九  

结宇穷冈曲耦耕幽薮阴荒庭寂以闲幽【`一作山`】岫峭且深凄风起东谷有渰兴南岑虽无箕毕期肤寸自成霖泽雉登垄雊寒猿拥条吟溪壑无人迹荒楚鬰萧森投耒循岸垂时闻樵采音重基可拟志渊可比心养真尚无为道胜贵陆沈游思竹素园寄辞翰墨林  

其十  

墨蜧跃重渊商羊儛野庭飞廉应南箕丰隆迎号屏云根临八极雨足洒四溟霖沥过二旬散漫亚九龄阶下伏泉涌堂上水衣生洪潦浩方割人懐昏垫情沈液潄陈根绿叶腐秋茎里无曲突烟路无行轮声环堵自頽毁垣闾不隐形尺烬重寻桂红粒贵瑶琼君子守固穷在约不爽贞虽荣田方赠慙为沟壑名取志于陵子比足【`一作之`】黔娄生【`此首江淹杂拟所为张黄门苦雨者也`】  

杂诗  

太昊啓东节春郊礼靑祗鹰化日夜分雷动寒暑离飞泽洗冬条浮飚解春澌采虹缨高云文虬鸣隂池冲气扇九垠苍生衍四垂时至万寳成化周天地移  

游仙  

峥嵘元圃深嵯峨天岭峭亭馆笼云构脩梁流三曜兰葩葢岭披淸风缘隟啸  

## 汉魏六朝百三家集卷五十五目录

晋刘琨集题词  

晋刘司空集十卷在宋时已多缺误今日欲覩全书未可得也越石兄弟与石崇贾谧友善金谷文咏秘书唱和诗赋岂尽无传顾廼奔走乱离仅存书表想其当日执槊倚盾笔不得止劲气直辞薄霄汉推此志也屈平沅湘荆卿易水其同声耶晋元渡江无心北伐越石再三上表辞虽劝进义切复讐读者茍有胸腹能无慷慨以彼雄才结盟戎狄扬旌幽并身死而复生国危而复安间患差跌不病驱驰及同盟见疑命穷幽絷子谅文懦坐观其毙为之君者孝非子胥为之友者仁非鲁连慇懃赠诗送哀而已夫汉贼不灭诸葛出师二圣未还武穆鞠旅二臣忠贞表悬天壤上下其间中有越石追鞭祖生投书卢子英雄失援西狩兴悲予尝感中夜荒鸡月明淸啸抑覧是集彷佛其如有闻乎  

目录  

表  

上怀帝请粮表  

上愍帝谢录功表  

上愍帝请北伐表  

劝进元帝表  

又  

又  

又  

牋  

与丞相牋  

又  

又  

又  

又  

上太子牋  

与丞相牋  

又  

又  

答晋王睿牋  

书  

答太傅府书  

又  

答卢谌书  

遗石勒书  

又  

与亲故书  

与兄子南兖州刺史演书  

又  

与兄弟书  

书  

与叚匹防书  

盟文  

与叚匹防盟文  

诔  

散骑常侍刘府君诔  

诗  

答卢谌八首  

其一  

其二  

其三  

其四  

其五  

其六  

其七  

其八  

重赠卢谌  

扶风歌  

胡姬年十五  

## 汉魏六朝百三家集卷五十五  

明　张溥　辑  

晋刘琨集  

表  

上怀帝请粮表  

臣以顽蔽志望有限因缘际会遂忝过任九月末得发道险山峻胡寇塞路辄以少击众冐险而进顿伏艰危辛苦备尝即日达壶口关臣自涉州疆目覩困乏流移四散十不存二擕老扶弱不絶于路及其在者鬻妻卖子生相捐弃死亡委厄白骨横野哀呼之声感伤和气羣胡数万周匝四山动足遇掠开目覩寇唯有壶关可得告籴而此二道九州之险数人当路则百夫不敢进公私往反没丧者多婴守穷城不得薪采耕牛既尽又乏田器以臣愚短当此至难忧如循环不遑寝食臣伏思此州虽云边朔实迩皇畿南通河内东连司冀北捍殊俗西御强虏是劲弓良马勇士精骑之所出也当须委输乃全其命今上尚书请此州糓五百万斛绢五百万匹绵五百万斤愿陛下时出臣表速见听处  

上愍帝谢录功表  

陛下略臣大愆录臣小善猥蒙天恩光授殊宠显以蝉冕之荣崇以上将之位伏省诏书五情飞越臣闻晋文以郤縠为元帅而定覇功高祖以韩信为大将而成王业咸有敦诗阅礼之德戎昭果毅之威故能振丰功于荆南拓洪基于河北况臣凡陋拟踪前哲俯惧折鼎虑在覆餗昔曹沫三北而收功于柯盟冯异垂翅而奋翼于渑池皆能因败为成以功补过陛下宥过之恩已隆而臣自新之善不立臣虽不逮预闻前训恭让之节臣犹庻几所以冐承宠命者实欲没身报国辄死自效要以致命冦尽其臣节至于宠荣之施非言辞所谢又谒者史兰殿中中郎王春等继至奉诏臣俯寻圣防伏纸饮泪臣闻夷险流行古今代有灵厌皇德曾未悔祸蚁狄纵毒于神州夷裔肆虐于上国七庙阙禋祀之享百官丧彝伦之序梓宫沦辱山陵未兆率土永慕思同考妣陛下龙姿日茂叡质弥光升区宇于既頽崇社稷于已替四海之内肇有上下九服之萌复覩典制伏惟陛下蒙尘于外越在秦郊蒸尝之敬在心桑梓之心未克臣备位歴年才质驽下邱山之衅已彰毫厘之效未着顷以时宜权假位号竟无殪戎之绩而有负乗之累当肆刑书以明黜陟是以臣前表上闻敢缘愚欵乞奉先朝之班苟存偏师之职赦其三败之愆收其一功之用得骋志虏快意大逆虽身膏野艸无恨黄垆陛下偏恩过隆曲蒙擢拔遂授上将位兼常伯征讨之务得从事宜拜命惊惶五情战悸惧于陨越以为朝羞昔申胥不徇伯举而成公壻之勳伍贠不从城父而济入郢之庸臣虽顽凶无觊古人其于披坚执鋭致身寇讐所谓天地之施羣生莫谢不胜受恩至深谨拜表陈闻  

上愍帝请北伐表  

逆胡刘聪敢率犬羊冯陵辇毂人神发愤遐迩奋怒伏省诏书相国南阳王保太尉凉州刺史轨纠合二州同恤王室冠军将军允防军将军綝总齐六军戮力国难王旅大捷俘馘千计旌旗首于晋路金鼓振于河曲崤函无防刘之惊汧陇有安业之庆斯诚宗庙社稷陛下神武之所致含气之类莫不引领况臣之心能无踊跃臣前表当与鲜卑猗卢尅今年三月都会平阳会匈羯石勒以三月三日径掩蓟城大司马博陵公浚受其伪和为勒所虏勒势转盛欲来袭臣城坞骇惧志在自守又猗卢国内欲生奸谋幸卢警虑寻皆诛灭遂使南北顾虑用愆成举臣所以泣血宵吟扼腕长叹者也勒据襄国与臣隔山寇骑朝发夕及臣城同恶相求其徒实繁自东北八州勒灭其七先朝所授存者唯臣是以勒朝谋夕虑以图臣为计闚伺间隙寇抄相寻戎士不得解甲百姓不得在野天网虽张灵泽未及唯臣孑然与冦为伍自守则稽聪之谋进讨则勒袭其后进退唯谷首尾狼狈徒怀愤踊力不从愿惭怖征营痛心疾首形留所在神驰冦庭秋谷既登胡马已肥前锋诸军并有至者臣当首啓戎行身先士卒臣与二虏势不并立聪勒不枭臣无归志庻慿陛下威灵使防意展获然后陨首谢国没而无恨  

劝进元帝表  

否防之运古今迭有宗子有明德曷常不由多难以隆中兴故猃狁残周以啓宣王巨猾窃汉乃发光武陛下天授至德聪明神武劳谦恭巳卑以自牧体伯禽经营之诚行公旦吐握之事上崇勤王之义下垂庇民之量收罗俊乂任贤以能绥爰陜东化流无外戎狄荒服请事率职重译纳贡不远万里功高德邵遐迩归心况陛下道迈大宗勳莫与二且以亲以贤义实兼之是以琨敢缘天文人事征祥之应昧死上事以奉尊号愿陛下无常心以羣心为心忘其身以万物为公则宗庙蒸尝不替于今逆虏逋寇一讨而灭无负于天下无愧于七后矣  

又表  

臣闻台宿在天实承辰极股肱虽卑同体元首臣负乗前朝过充三吏国之崇替有与忧喜臣闻德合两仪者固以四海为公智周万物者不以一身为私舜禹揖让以陟帝位汤武征伐以济时难彼四王者遘会不同登受有异至夫外已存物忧世遗躬其致一也期于爱民治国应变合道以为天下利而已矣况宗庙是陛下之宗庙百姓是大晋之百姓耶陛下若忽七庙之重拒天人之心絶而不继困而不拯则宗庙不歆其禋祀羣生无所措其手足矣况臣班具臣之列荷累世之恩上怀国家之綂俯絶乌鸟之情者哉昔伍员发怒手挞平王之墓灌夫慷慨身搴吴濞之旗皆能宣其臣节摅其私忿戮尸斩将存亡罔恨臣诚无若人之才实有此人之愤苟得上慿天威展其防効虽陨九泉犹以明白  

又表  

陛下之躬执谦光允恭克让俛从吏议示总万机而荡旷之诏开自新之路海隅渐惠朔南暨声有生之伦咸被嘉庆陛下量包宇宙明侔三辰灵秪稽应华戎同戴加以王室中防邦基将絶遗民元元属命陛下陛下以德则无所与让言事固所负荷诚宜遗小礼存大务援据图录居正宸极上副祖宗之心下一兆庻之望臣闻必也正名前圣大之春秋传曰名以出信名苟不正则事有不从信苟不立则礼义或愆乃载籍之明诫开塞之所由也  

又表  

臣闻天生烝民树之以君所以对越天地司牧黎元圣帝明王鍳其若此知天地不可以无飨故屈其身以奉之知黎元不可以无主故不得已而临之社稷时难则戚藩定其倾郊庙或替则宗哲纂其祀所以宏振遐风式固万世自元康已来艰祸繁兴永嘉之际氛厉弥昏宸极失御登遐丑裔国家之危有若缀旒天不悔祸大灾荐臻国未忘难寇害寻兴逆胡刘曜纵逸西都主上幽劫复沉虏庭神器流离再寻荒逆臣每覧史籍观之前载厄运之极古今未有在食土之毛含气之类莫不叩心絶气行号巷哭况臣荷宠三世位厠鼎司承问震惶精爽飞越臣闻昏明迭用否防相济天命虽改歴数有归或多难以固邦国或隐忧以啓圣明是以齐有无知之祸而小白为五伯之长晋有骊姬之难而重耳主诸侯之盟陛下元德通于神明圣姿合于两仪应命世之期绍千载之运符瑞之表天人有征中兴之兆图防垂典自京畿殒防九服崩离陛下抚宁江左奄有旧吴柔服以德伐叛以刑抗明威以慑不类仗大顺以肃宇内纯化既敷则率土宅心义风既畅则遐方企踵昔少康之隆夏训以为美谈宣王之兴周诗以为休咏况茂勳格于皇天淸晖光于四海苍生颙然莫不欣戴声敎所加愿为臣妾者哉且宣皇之唯有陛下亿兆攸归曾无与二天祚大晋必将有主主晋祀者非陛下而谁是以迩无异言远无异望讴歌者无不吟咏徽猷狱讼者无不思于圣德天地之际既交华裔之情允洽一角之兽连理之木以为休征者葢有百数冠带之伦要荒之众不谋而同辞者动以万计是以臣等敢考天地之心因函夏之趣昧死上尊号愿陛下存舜禹至公之情狭巢由矫抗之节以社稷为务不以小行为先以黔首为忧不以克让为事上以慰宗庙乃顾之怀下以释普天倾首之望臣闻尊位不可久虚万机不可久旷虚之一日则尊位以殆旷之浃长则万机以乱陛下虽欲逡廵其若宗庙何其若百姓何  

牋  

与丞相牋  

不得进军者实困无食残民鸟散拥髪徒跣录召之日皆披林而至衣服蓝缕木弓一张荆矢十发编草盛粮不盈二日夏则桑椹冬则萱豆视此哀叹使人气索恐孙呉韩白犹或难之况以琨怯弱凡才而当率此以殄强冦  

又与丞相牋  

昔车骑感猗防救州之勳表以代郡封防为代公见听时大驾在长安会値戎事道路不通竟未施行卢以封事见托琨实为表上追述车骑前意即蒙听许遣兼谒者仆射拜卢赐印及符册浚以此见责戎狄封华郡诚为失礼然葢以救弊耳亦犹浚先以辽西封务勿尘此礼之失浚实啓之浚遂与卢争代郡举为所破纷错之由始结于此雁门郡有五县在陉北卢新并尘官国甚强盛从琨求陉北地以竝遣三万余家散在五县间既非所制又于琨残弱之计得相聚集未为失宜既徙陉北五县着陉南卢因移颇侵逼浚西陲围塞诸军营浚不复见恕危弱而见罪责  

又  

琨硕身竭辞北和猗卢遂引大众躬啓戎行即具白太傅切陈愚见取贼之计聪宜时讨勒不可纵而宰相意异所虑不同更忧苟晞冯嵩之徒而稽二冦之诛遣使节抑挫臣鋭气臣即解甲遣虏众归国  

又  

【`通鉴怀帝永嘉五年七月王浚立皇太子`】  

浚设坛塲有所建立称皇太子  

又  

【`通鉴永嘉五年九月刘粲杀南阳王摸`】  

平昌以九月遇祸世子时鎭陇右故得无恙  

上太子牋  

【`太子为秦王邺即愍帝　通鉴永嘉六年七月高乔郝聿以晋阳降汉晋书刘琨传属厐醇降于聪雁门乌丸复反琨亲出御之刘粲乗虚袭取晋阳`】  

聪以七月十六日复决计送死臣即自东下率中山常山之卒竝合乐平上党诸军未旋之间而晋阳倾溃【`考异云十六国春秋亦云琨收兵常山本传误也`】  

与丞相牋  

【`建兴元年琅琊王睿用郄鍳为兖州建兴元年十一月壬寅朔与丞相笺`】  

焦求虽出塞乡有文武胆干茍晞用为陈畱太守独在河南距当石勒抚绥有方琨以求行贝兖州刺史后闻苟公以李述为兖州以素论门望不可与求同日而论至于胆干可以处危权一时之用李述亦不能及求而王元年少便欲共讨求琨以求已与搆隙便召还而州界民物甚不安服述二千石及文武大姓连遣信使求刺史是以遣兄子演代求领兖州事往年春正月遣诣邺至是斩王桑走赵固【`云　云`】今勒据襄国逼近邺城故今演转南演今住在廪邱而李述郄鍳并欲争兖州或云为苟公所用或云为明公所用大冦未殄而自共寻干戈此亦大溃也辄勑演谨自守而已  

又  

传长安消息主上是秦王  

又  

致裘一领亦达其情耳  

答晋王睿牋  

谨当躬自执佩馘截二虏  

书  

答太傅府书【`怀帝永嘉二年`】  

僣遣使驿离间其部落渊遂怖惧一大于南奔蒲子杂虏归降万有余落【`资治通鉴考异云按时渊彊琨弱岂因畏琨而徙都葢琨为自大之辞史因承以为实耳一大有脱误`】  

又  

聪弥一上党厐惇不能御【`一上下有脱误`】  

安居走利韩逼授书封田之败黄肃不还浃辰之间名将仍殄  

即重遣江陶都尉张倚领上党太守疾据襄垣续遣鹰扬将军赵拟梁余都尉李茂与倚并力轻行衣袭贼捐弃辎车宵遁而退追寻讨截获三分之二当聪弥之未走乌丸刘虎搆为变逆西招白部遣使致任称臣于渊残州困弱内外受敌辄背聪而讨虎自四月八日攻围  

答卢谌书  

琨顿首损书及诗备辛酸之苦言畅经通之远防执玩反覆不能释手慨然以悲欢然以喜昔在少壮未尝捡括远慕老庄之齐物近嘉阮生之放旷怪厚薄何从而生哀乐何繇而至自顷辀张困于逆乱国破家亡亲友凋残块然独立则哀愤两集负杖行吟则百忧俱至时复相与举觞对膝破涕为笑排终身之积惨求数刻之暂欢譬繇疾疢弥年而欲一丸销之其可得乎夫才生于世世实须才和氏之璧焉得独曜于郢握夜光之珠何得专玩于随掌天下之寳固当与天下共之但分拆之日不能不怅恨耳然后知耼周之为虚诞嗣宗之为妄作也昔騄骥倚辀于吴阪长鸣于良乐知与不知也百里奚愚于虞而智于秦遇与不遇也今君遇之矣朂之而已不复属意于文二十余年矣久废则无次想必欲其一反故称指送一篇适足以彰来诗之益美耳琨顿首顿首  

遗石勒书  

【`初勒被鬻平原与母王相失及刘聪署勒领并州刺史幽州牧琨遣张儒送王于勒遗勒书勒报书遗琨名马珍寳厚宾其使谢归以絶之`】  

将军发迹河南席卷兖豫饮马江淮折冲汉沔虽自古名将未足为喻所以攻城而不有其人略地而不有其土翕尔云合忽复星散将军岂知其然哉存亡决在得主成败要在所附得主则为义兵附逆则为贼众义兵虽败而功业必成贼众虽尅而终归殄灭昔赤眉黄巾横逸宇宙所以一旦败亡者正以兵出无名聚而为乱将军以天挺之质威振宇内择有德而推崇随时望而归之勳义堂堂长享遐贵背聪则祸除向主则福至采纳往诲翻然改图天下不足定螘寇不足扫今相授侍中持节车骑大将军领防匈奴中郎将襄城郡公摠内外之任兼华夷之号显封大郡以表殊能将军其受之副远近之望也自古以来诚无戎人以为帝王者至于名臣建功业者则有之矣今之迟想葢以天下大乱当须雄才遥闻将军攻城野战合于机神虽不视兵书闇与孙吴同契所谓生而知之者上学而知之者次但得精骑五千以将军之才何向不摧至心实事皆张儒所具  

同前  

将军诞禀雄姿勇略自然大呼于纷扰之中奋臂于骇乱之际发迹河朔席卷兖豫饮马江沔折冲淮汉自古名将未足为喩所以攻城而不有其民略地而不有其土聚徒百万而莫为已用翕尔云合忽复星散周流天下而无容足之地百战百胜而无尺寸之功将军岂知然乎存亡决在得主成败要在所附得主则为义兵附逆则为贼众义兵虽败而功业必成贼众虽尅而终殄灭者也赤眉盛于东海黄巾连带三州张昌李辰僣逆荆豫或拥众百万横逆宇内所以一旦败亡正以兵出无名聚而为乱刘聪父子戎狄凡十乗衅肆毒冦虐人神煞父害弟偸窃位号自古及今岂有聪比而可以正天下者乎况将军明鍳灼然所宜悬了者也况附聪之弊渐以彰著资财不为已用名位不可得守有若晨霜秋露雰雾之气虽朝凝而夕消暂见而寻没也今将军附贼而望为民主不亦难乎  

与亲故书  

吾枕戈待旦志枭逆虏常恐祖生先吾着鞭耳  

与兄子南兖州刺史演书  

【`演字始仁琨兄左长史舆之子为都督后将军被害`】  

前得安州干姜一斤桂一斤黄芩一斤皆所须也吾体中溃闷常仰真茶汝可信信置之  

又  

前得安州干茶二斤姜一斤桂一斤皆所须也吾体中烦闷恒假真茶汝可信信致之  

与兄弟书  

单于便欲得碧汝不可不捡送  

书  

胆识坚定临难无苟免之意  

与叚匹防书  

与公同盟志奬王室仰慿威力庻雪国家之耻若儿书宻达亦终不以一子之故负公忘义也  

盟文  

与叚匹防盟文  

天不静晋难集上邦四方豪杰是焉扇动乃慿陵于诸夏俾天子播越震荡罔有攸底二虏交侵区夏将泯神人乏主苍生无归百罹备臻死防相枕肌肤润于锋镝骸骨曝于艸莽千里无烟火之庐列城有兵旷之邑兹所以痛心疾首仰诉皇穹者也臣琨蒙国宠灵叨窃台岳臣防世效忠节忝荷公辅大惧丑类猾夏王旅殒首防元尽其臣礼古先哲王贻厥后训所以翼戴天子敦序同好者莫不临之以神明结之以盟誓故齐桓会于邵陵而羣后加恭晋文盟于践土而诸侯兹顺如臣等介在遐鄙而与主相去逈辽是以敢干先典刑牲歃血自今日既盟之后皆尽忠竭节以剪夷二寇有加难于防琨必救加难于琨防亦如之缱绻齐契披布胸怀书功金石藏于王府有渝此盟亡其宗族俾坠军旅无其遗育  

诔  

散骑常侍刘府君诔  

爰自上叶帝尧之堂堂汉祖豁豁高韵茂载孝景克绍前训穆矣靖王开国作鎭惟祖惟父乃光有晋积行累仁世笃忠顺是用感和诞育奇儁淑质英挺金声玉振嗟乎君侯仍寝斯疾命不可延中牟殒卒冲颷摧华阆风雕实如可赎兮人百其质存若烛龙衘曜没若庭燎俱灭搢绅頽范于高模邦国弥悴于陨哲  

诗  

答卢谌八首  

其一  

厄运初遘阳爻在六乾象栋倾坤仪舟覆横厉纠纷羣妖竞逐火燎神州洪流华域彼黍离离彼稷育育哀我皇晋痛心在目  

其二  

天地无心万物同涂祸淫莫验福善则虚逆有全邑义无完都英蘂夏落毒卉冬敷如彼玉韫椟毁诸刍狗之谈其最得乎  

其三  

咨余软弱弗克负荷愆衅仍彰荣宠屡加威之不建祸延凶播忠陨于国孝愆于家斯罪之积如彼山河斯衅之深终莫能磨  

其四  

郁穆旧姻嬿婉新婚不虑其败唯义是敦裹粮擕弱匍匐星奔未辍尔驾已隳【`五臣作堕`】我门二族偕覆三孽竝根长惭旧孤永负寃魂  

其五  

亭亭孤榦独生无伴绿叶繁缛柔条修罕朝采尔实夕捋尔竿竿翠丰寻逸珠盈椀实消我忧忧急用缓逝将去矣庭虚情满  

其六  

虚满伊何兰桂移植茂彼春林瘁此秋棘有鸟翻飞不遑休息匪桐不栖匪竹不食永戢东羽翰抚西翼我之敬之废欢辍职  

其七  

音以赏奏味以殊珍文以明言言以畅神之子之往四美不臻澄醪覆觞丝竹生尘素卷莫啓幄无谈宾既孤我德又阙我邻  

其八  

光光叚生出幽迁乔资忠履信武烈文昭旌弓骍骍舆马翘翘乃奋长縻是辔是镳何以赠子竭心公朝何以叙怀引领长谣  

重赠卢谌  

握中有悬璧本自荆山璆惟彼太公望昔在渭滨叟邓生何感激千里来相求白登幸曲逆【`音句遇`】鸿门赖留侯重耳任五贤小白相射钩茍能隆二伯安问党与讐中夜抚枕叹想与数子游吾衰久矣夫何其不梦周谁云圣达节知命故不忧宣尼悲获麟西狩涕孔邱功业未及建夕阳忽西流时哉不我与去乎若云浮朱实陨劲风繁英落素秋狭路倾华【`一作车`】葢骇驷摧双辀何意百链钢化为绕指柔  

扶风歌  

朝发广莫门暮宿丹水山左手弯繁弱右手挥龙渊顾瞻望宫阙俯仰御飞轩据鞍长叹息泪下如流泉系马长松下发鞍高岳头烈烈悲风起泠泠涧水流挥手长相谢哽咽不能言浮云为我结归【`五臣作飞`】鸟为我旋去家日已远安知存与亡慷慨穷林中抱膝独摧藏麋鹿游我前猴戏我侧资粮既乏尽薇蕨安可食揽辔命徒侣吟啸絶岩中君子道防矣夫子故【`一作固`】有穷惟昔李骞期寄在匈奴庭忠信反获罪汉武不见明我欲竟此曲此曲悲且长弃置勿重陈重陈令心伤  

胡姬年十五  

虹梁照晓日渌水泛香莲如何十五少含笑酒垆前花将面自许人共影相怜囘头堪百万价重为时年  

## 汉魏六朝百三家集卷五十六目录

晋郭璞集题词  

神僊传言郭河东得兵解之道今为水僊伯其然与否吾不敢知亦足见烈士殉义虽死可生乱臣贼子不能杀也景纯才学见重明帝埓于温峤庾亮余谓其抗节王敦赞成大事匡国之志峤可庶几亮安敢班哉双栢鹊巢越城伍伯絶命之期先知之矣犹然解髪衔刀祈祥幽秽非茍求活欲观须防得一当以报国家耳陈迹蚤亡呼之为福景纯亦纵酒色自灭精神李陵惜死若所耻也负豫让之忠蹈嵇生之祸岂非天乎阮嗣宗厌苦司马以狂自晦彼亦无可如何不得已而逃为酒人景纯则非无术以处敦者也令桓彝不窥裸袒生命不尽日中勤王之师义当先驱其取敦也犹庐江主人家婢尔南冈断头遗文弥烈今读其集直臣谏诤神灵博物无不有也如斯人而不谓之仙乎不可得已  

目录  

赋  

南郊赋  

江赋  

巫咸山赋  

登百尺楼赋  

盐池赋  

井赋  

流寓赋  

蜜蜂赋  

又  

蚍蜉赋  

疏  

省刑疏  

日有黒气疏  

皇孙生请布泽疏  

平刑疏  

弹任谷疏  

禁荻疏  

表  

辞尚书表  

序  

山海经序  

尔雅序  

方言序  

设难  

客傲  

哀防文  

晋元帝哀防文  

## 汉魏六朝百三家集卷五十六  

明　张溥　辑  

晋郭璞集  

赋  

南郊赋  

于是时惟青阳日在方旭我后将受命灵坛乃改歩而鸣玉升金轩抚太仆扬六辔齐八騄列五幡于一元兮靡日月乎黄屋矫陵乌以侦兮整豹尾于后属武骑仡以清道被练焕以波烛尔乃造旷场戾坛庭百寮山立万乘云萦延祝史肆玉牲登圆丘揖太清礼羣望告皇灵天澄其气日朗其精飞亷鼓舞于八维兮丰隆击节于九防祝融穆以肃侍兮阳侯澹以中停于是司烜戒燧火烈具炳宗皇祖而配祀増孝思之惟永郊寰之内区域之外雕题卉服被髪左带骏奔在坛不期而防峩峩羣辟蚩蚩黎庶翘懐圣猷思我王度事崇其简服尚其素化无不融万物自鼓振西北之絶维隆东南之挠柱廓清紫衢电扫神宇风马桂林抗旌琳圃五岳不足以显其勳九韶不足以赞其舞飨骇鬼方声振丘陇倒影望风龙汉企踵烂若列星之环辰咸云腾而海涌此盖和气旁通罗濳总自然之感鼓而遂动  

江赋  

咨五才之并用寔水德之灵长惟岷山之导江初发源乎滥觞聿经始于洛沫拢万川乎巴梁冲巫峡以迅激跻江津而起涨极量而海运状滔天以淼茫总括汉泗兼包淮湘并吞沅澧汲引沮漳源二分于崌崃流九派乎浔阳鼓洪涛于赤防沦余波乎柴桑纲络羣流商防涓浍表神委于江都混流宗而东防注五湖以漫漭灌三江而漰沛滈汗六州之域经营炎景之外所以作限于华夷壮天地之崄介呼吸万里吐纳灵潮自然往复或夕或朝激逸势以前驱乃鼓怒而作涛峨嵋为泉阳之掲玉垒作东别之标衡霍磊落以连镇巫庐嵬崫而比峤协灵通气濆薄相陶流风蒸雷腾虹扬霄出信阳而长迈淙大壑与沃焦若乃巴东之峡夏后防凿絶岸万丈壁立赮駮虎牙嵥以屹崒荆门阙竦而磐礴圆渊九回以悬腾湓流雷呴而电激骇浪暴洒惊波飞薄迅澓増浇涌湍叠跃砯岩鼓作漰湱□灂防防溃濩泧漷潏湟淴泱防防防防漩澴荥瀯渨防濆瀑溭淢浕涢龙鳞结络碧沙瀢而往来巨石硉矹以前却濳演之所汨淈奔溜之所磢错厓隒为之泐嵃碕岭为之嵒崿幽涧积岨礐硞防礭若乃曽潭之府灵湖之渊澄澹汪洸防滉囦汯泂澋涒邻防潾混瀚灦涣流映扬焆溟漭湎汗汗沺沺察之无象寻之无边气滃浡以雾杳时郁律其如烟类肧浑之未凝象太极之构天长波浃渫峻湍崔嵬盘涡谷转凌涛山頽阳侯砐硪以岸起洪澜涴演而云回峾沦溛瀤乍浥乍堆豃如地裂豁若天开触曲厓以萦绕骇崩浪而相礧鼓防窟以漰渤乃湓涌而驾隈鱼则江豚海狶叔鲔王鳣防鰊鲉鲮鳐鯩鲢或鹿觡象鼻或虎状龙顔鳞甲鏙错焕烂锦斑扬鬐掉尾喷浪飞唌排流呼哈随波游延或爆采以晃渊或吓鳃乎岩间介鲸乘涛以出入鯼鮆顺时而往还尔其水物怪错则有濳鹄鱼牛虎蛟钩虵蜦鲎蝞鲼王珧海月土肉石华三蝬江鹦螺蜁蜗璅蛣腹蟹水母目虾紫蚢如渠洪蚶专车琼蚌晞曜以莹珠石应节而扬葩蜛蠩森衰以垂翘蛎磈磥而碨防或泛潋于潮波或混沦乎泥沙若乃龙鲤一角竒鸧九头有鼈三足有六眸赪蟞胏跃而吐玑文磬鸣以孕璆防防拂翼而掣耀神蜧蝹蜦以沈游马腾波以嘘蹀水兕雷咆乎阳侯渊客筑室于岩底鲛人构馆于悬流雹布余粮星离沙镜青纶竞紏缛组争映紫菜荧以丛被緑苔鬖髿乎研上石防防茏以盖屿萍实时出而漂泳其下则有金矿丹砾云精爥银珕珋璿瑰水碧濳瑉鸣石列于阳渚浮磬肆乎隂滨或颎彩轻涟或焆曜崖邻林无不溽岸无不津其羽族也则有晨鹄天鸡鴢鷔鸥阳鸟爰翔于以月千类万声自相喧聒濯翮防风鼓翅翽挥弄洒珠拊拂瀑沫集若霞布散如云豁产毻积羽往来勃碣橉稹薄于浔涘栛梿森岭而罗峯桃枝筼筜实繁有丛葭蒲云蔓防以兰红扬皜毦擢紫茸荫潭隩被长江繁蔚芳蓠隐蔼水松涯灌芊萰濳荟葱茏鲮鯥□局于垠隒防獭睒瞲乎厱空迅蜼临虚以骋巧孤登危而雍容防防翘踛于夕阳鸳雏弄翮乎山东因岐成渚触涧开渠潄壑生浦区别作湖磴之以瀿瀷渫之以尾闾标之以翠翳泛之以游菰播匪蓺之芒种挺自然之嘉蔬鳞被菱荷攒布水蓏翘茎瀵蘂濯颖散裹随风猗萎与波潭沲流光濳映景炎霞火其旁则有云梦雷池彭蠡青草具区洮滆朱浐丹漅极望数百沆瀁皛溔爰有包山洞庭巴陵地道濳逵旁通幽岫窈窕金精玉英瑱其里瑶珠怪石綷其表骊虬摎其址梢云冠其防海童之所巡游琴高之所灵矫氷夷倚浪以傲睨江妃含嚬而眇抚凌波而鳬跃吸翠霞而夭矫若乃宇宙澄寂八风不翔舟子于是搦棹涉人于是檥榜漂飞云运艅艎舳舻相属万里连樯泝洄沿流或渔或商赴交益投幽浪竭南极穷东荒尔乃□雰防于清旭觇五两之动静长风颹以増扇广莫防而气整徐而不防疾而不猛鼓防迅越防涨截泂凌波纵柂电往杳溟防如晨霞孤征眇若云翼絶岭倐忽数百千里俄顷飞亷无以睎其踪渠黄不能企其景于是芦人渔子摈落江山衣则羽褐食惟蔬鱻栫淀为涔夹潨罗筌筩洒连锋罾防比船或挥轮于悬碕或中濑而横旋忽忘夕而宵归咏采菱以叩舷傲自足于一呕寻风波以穷年尔乃域之以盘岩豁之以洞壑防之以沲汜鼓之以朝夕川流之所归凑云雾之所蒸液珍怪之所化产傀竒之所窟宅纳隐沦之列真挺异人乎精魄播灵润于千里越岱宗之触石及其谲变儵怳符祥非一动应无方感事而出经纪天地错综人术妙不可尽之于言事不可穷之于笔若乃岷精垂曜于东井阳侯遯形乎大波竒相得道而宅神乃协灵爽于湘娥骇黄龙之负舟识伯禹之仰嗟壮荆飞之擒蛟终成气乎太阿悍要离之图庆在中流而推戈悲灵均之任石叹渔父之櫂歌想周穆之济师驱八骏于鼋鼍感交甫之丧佩慜神使之婴罗焕大块之流形混万尽于一科保不亏而永固禀元气于灵和考川渎之妙观实莫着于江河  

巫咸山赋【`有序`】  

盖巫咸者寔以鸿术为帝尧医生为上公死为贵神岂封斯山而因以名之乎  

伊巫咸之名山崛孤停而嵥峙体岑峭以隆頽冠崇岭以峻起配华霍以助镇致灵润乎百里尔乃寒泉悬涌浚湍流带林薄丛笼幽蔚隠蔼八风之所归起游鸟之所喧防濳瑕回扬兰茝回翔鹓集凌鷮鹪翳禽鸟栖阳以晨鸣熊虎窟阴而夕防  

登百尺楼赋  

在青阳之季月登百尺以高观嘉斯游之可娯乃老氏之所叹抚凌槛以遥想乃目极而肆运情眇然以思逺怅自失而濳愠瞻禹台之隆崫竒巫咸之孤峙美盐池之滉污蒸紫雰而霞起异傅岩之幽人神介山之伯子揖首阳之二老招鬼谷之隐士嗟王室之蠢蠢方构怨而极武哀神器之迁浪指缀旒以譬主雄防列于廊板戎马鸣乎讲柱寤苕华而増恠叹飞驷之过户陟兹楼以旷眺情慨尔而懐古  

盐池赋  

水润下以作咸莫斯盐之最灵傍峻岳以发源池茫尔而海渟嗟液之濳洞羌莫知其所生状委虵其若汉流漫漫以漭漭吁凿凿以粲粲色皜然而雪朗扬赤波之焕烂光旴旴以晃晃隆阳映而不焦洪涔沃而不长磊崔碓锷剡棊方玉润膏津雪白凌冈粲如散玺焕若布璋烂然汉明晃尔霞赤望之绛承即之雪积翠涂内映赪液外羃动而愈生损而滋益若乃煎海铄泉或冻或漉所赡不过一乡所营不过钟斛饴戎见珍于西邻火井擅竒乎巴濮岂若兹池之所产带神邑之名岳吸灵润于河汾总膏液乎浍涑  

井赋  

益作井龙登天凿后土洞黄泉濳源洊臻潏潏涓涓幽溟圆渟濙洞深尔乃冠玉槛甃鳞错鼓辘轳挥劲索飞轻裾之缤纷手争骛而互搦长缧委虵以曽萦兮瑶瓮龙腾而洒激乃回澄以静映状冏然而镜灼挹之不损停之不溢莫察其源动而愈出信润下而德施壮邑移以不改独星陈于丘墟兮越百代而犹在守虚静以澹兮不东流而注海气雾集以杳防兮声雷骇而漰灂  

流寓赋  

戒鸡晨而星发至猗氏而方晓观屋落之隳残顾但见乎丘枣嗟城池之不固何人物之希少越南山之高岭修焦丘之微路骇斯径之峻絶感王阳而增惧诘朝发于解池辰中暨乎河北思此县之旧名盖曩日之魏国咏诗人之流歌信风土之俭刻背兹邑之迥逝何险难之多厯望陜城于南涯存虢氏之疆埸实我姓之攸出邈有懐乎乃迹陟函谷之高关壮斯势之险固过王成之丘墉想谷洛之合鬬恶王灵之壅流竒子乔之轻举游华辇而永懐乃凭轼以寓目思文公之所营盖成周之墟域  

蜜蜂赋  

嗟品物之蠢蠢惟贞虫之明族有丛琐之细蜂亦防名于羽属近浮游于园荟逺翺翔乎林谷爰翔爰集蓬转颷回纷纭雪乱混池云頽景翳曜灵响迅风雷尔乃援之雀下林天井青松冠谷赤萝绣岭无花不纒无陈不省吮琼液于悬峰吸赮津乎晨景于是回骛林篁经营堂窟繁布金房叠搆玉室咀嚼华滋酿以为蜜自然灵化莫识其术散似甘露凝如割肪冰鲜玉润髓滑兰香百药须之以谐龢扁鹊得之而术良尔乃察其所安视其所托恒据中而虞难营翠微而结落徽号明于羽族阍衞固乎管籥诛戮峻于鈇钺招徴速乎羽檄集不谋而同期动不安而齐约  

又  

穷味之美极甜之长百果须以谐和灵娥御以艶顔  

蚍蜉赋  

惟洪陶之万殊赋羣形而遍洒物莫微于昆虫属莫贱乎蝼蚁淫淫奕奕交错往来行无遗迹骛不动埃迅雷震而不骇激风发而不动虎贲比而不慑龙剑挥而不恐乃吞舟而是制无小大与轻重因无心以致力果有象乎大勇出竒胶于九真流赪液其如血饰人士之丧具在四隅而交结济齐国之穷师由山东之高垤感萌阳以濳出将知水而封穴伊斯虫之愚昧乃先识而似悊  

防  

省刑防  

臣闻春秋之义贵元慎始故分至启闭以观云物所以显天人之綂存休咎之征臣不揆浅见辄依岁首粗有所占卦得解之既济按爻论思方渉春木王龙德之时而为废水之气来见乘加升阳未布隆阴仍积坎为法象刑狱所丽变坎加离厥象不烛以义推之皆为刑狱殷繁理者有壅滥又去年十二月二十九日太白蚀月月者属坎羣阴之府所以照察幽情以佐太阳精者也太白金行之星而来犯之天意若曰形理失中自壊其所以为法者也臣术学庸近不练内事卦理所及敢不尽言又去秋以来沉雨跨年虽无金家渉火之祥然亦是刑狱充溢怨叹之气所致往建兴四年十二月中行丞相令史淳于伯刑于市而血逆流长标伯者小人虽罪在未允何足感动灵变致若斯之恠邪明皇天所以保祐金家子爱陛下屡见灾异殷勤无已陛下宜侧身思惧以应灵谴皇极之讁事不虚降不然恐将来必有愆阳苦雨之灾崩震薄蚀之变狂狡蠢戾之妖以益陛下旰食之劳也臣谨寻按旧经尚书有五事供御之术京房易传有消复之救所以缘咎而致庆因异而迈政故木不生庭太戊无以隆雉不鸣鼎武丁不为宗夫寅畏者所以飨福怠慠者所以招患此自然之符应不可不察也按解卦繇云君子以赦过宥罪既济云思患而豫防之臣愚以为宜发哀矜之诏引在予之责荡除瑕衅赞阳布惠使幽毙之人应苍生以悦育否滞之气随谷风而纾散此亦寄时事以制用借开塞而曲成者也臣窃观陛下贞明仁恕体之自然天假其祚奄有区夏启重光于已昧廓四祖之遐武祥灵表瑞人鬼献谋应天顺时殆不尚此然陛下即位以来中兴之化未阐虽躬综万几劳逾日昃泽未加于羣生声教未被乎宇宙臣主未宁于上黔细未辑于下鸿鴈之咏不兴康衢之歌不作者何也仗道之情未着而任刑之风先彰经国之畧未震而轨物之迹屡迁夫法令不一则人情惑职次数改则觊觎生官方不审则粃政作惩劝不明则善恶浑此有国者之所慎也臣窃为陛下惜之夫以区区之曹参犹能遵盖公之一言倚清静以镇俗寄市狱以容非德音不忘流咏于今汉之中宗聪悟独断可谓令主然厉意刑名用亏纯德老子以礼为忠信之薄况刑又是礼之糟粕者乎夫无为而为之不宰以宰之固陛下之所体者也耻其君不为尧舜者亦岂惟古人是以敢肆狂瞽不隠其懐若臣言可采或所以为尘露之益若不足采所以广听纳之门愿陛下少留神鉴赐察臣言  

日有黒气防  

臣以顽昧近者冒陈所见陛下不遗狂言事防御省伏读圣诏欢惧交战臣前云升阳未布隆阴仍积坎为法象刑狱所丽变坎加离厥象不烛疑将来必有薄蚀之变也此月四日日出山六七丈精光濳暗而色都赤中有异物大如鸡子又有青黒之气共相搏击良乆方解按时在岁首纯阳之日月在癸亥全阴之位而有此异殆元首供御之义不显消复之理不着之所致也计去微臣所陈未及一月而便有此变益明皇天留情陛下恳恳之致也往年岁末太白蚀月今在岁始日有咎讁曾未数旬大眚再见日月告衅见惧诗人无曰天高其鉴不逺故宋景言善荧惑退次光武宁乱嘑沲结冰此明天人之悬符有若形影之相应应之以德则休祥臻酬之以怠则咎征作陛下宜恭承灵谴敬天之怒施沛然之恩谐同之化上所以允塞天意下所以弭息羣谤臣闻人之多幸国之不幸赦不宜数实如圣防臣愚以为子产知铸刑书非政事之善然不得不作者须以救弊故也今之宜赦理亦如之随时之宜亦圣人所善者此国家大信之要诚非微臣所得干豫今圣朝明哲思谋猷方辟四门以亮采访舆诵于羣小防臣蒙珥笔朝末而可不竭诚尽规哉  

皇孙生请布泽防  

有道之君未尝不以危自持乱世之主未尝不以安自居故存而不忘亡者三代之所以兴也亡而自以为存者三季之所以废也是以古之令主开纳忠谠以弼其违标显功直用攻其失至乃闻一善则拜见规诚则惧何者盖不私其身处天下以至公也臣窃惟陛下符运至着勳业至大而中兴之祚不隆圣敬之风未跻者殆由法令太明刑教太峻故水至清则无鱼政至察则众乖此自然之势也臣去春启事以囹圄充斥阴阳不和推之卦理宜因郊祀作赦以荡涤瑕秽不然将来必有愆阳苦雨之灾崩震薄蚀之变狂狡蠢戾之妖其后月余日果薄鬭去秋以来诸郡并有暴雨水皆洪潦岁用无年适闻呉兴复欲有搆妄者咎徴渐成臣甚恶之顷者以来役赋转重狱犴日结百姓困扰甘乱者多小人愚崄共相扇惑虽势无所至然不可不虑微洪范传君道亏则日蚀人愤怨则水涌溢阴气积则下代上此微理濳应巳着实于事者也假令臣遂不幸谬中必贻陛下侧席之忧今皇孙载育天固灵基黔首颙颙实望惠润又歳涉午位金家所忌宜于此时崇恩布泽则火气濳消灾谴不生矣陛下上承天意下顺物情可因皇孙之庆大赦天下然后明罚勑法以肃理官克厌天心慰塞人事兆庶幸甚祯祥必臻矣臣今所陈蹔而省之或未允圣防久而寻之终亮臣诚若所启上合愿陛下勿以臣身废臣之言臣言无隐而陛下纳之适所以显君明臣直之义耳  

平刑防  

臣闻上古象刑而民不犯中古明刑以致刑措故立刑以禁刑立杀以去杀重之以死所以求其生峻之以刑所以轻其死死由于法轻生存乎法重此立防之成标也然则刑无轻重用之唯平非平法之为难思在断之为难是以子臯行戮刖者忘痛释之典刑民无怨色何者积之于诚也按癸酉诏书之防专为边城实之裔土济当时一切之用非为经逺之法亦是中夏全平之时威御足指控制故可得行之矣欲役无頼子弟驱不逞之人聚之于空荒四维之地将以扞固牧圉未见其利也且滨接鲸猾宻迩奸薮退未絶其丘窟之顾进无以塞其逋逃之门五流三居诚古之犯刑论之于今事实难行且律令以跨三代歴载所遵未易轻改者也是以刑法不专则名幸者兴政令骤变则人志无系子产患其如此故矫先王议事之制而立刑书之辟皆所以弼民心而正羣惑者也  

弹任谷防  

任谷所为妖异无有因由陛下鉴广览欲知其情状引之禁内供给安处臣闻为国以礼正不闻以竒邪所听惟人故神降之吉陛下简黙居正动遵典刑按周礼竒服怪人不入宫况谷妖诡怪人之甚者而登讲肄之堂宻迩殿省之侧尘防日月秽乱天聼臣之私情窃所以不取也陛下若以谷信为神灵所凭者则应敬而逺之夫神聪明正直接以人事若以谷为妖蛊诈妄者则当投畀裔土不宜令防近紫闱若以谷或是神祗告谴为国作眚者则当克已修礼以弭其妖不宜令谷安然自容肆其邪变也臣愚以为阴阳陶蒸变化万端亦是狐狸魍魉慿陵作慝愿陛下采臣愚懐特遣谷出臣以人乏忝荷史任敢忘直笔惟义是规  

禁荻防  

不宜禁荻地礼云名山大泽不封葢欲以民通财共利不独专之也  

表  

辞尚书表  

今当以劣弱之质充督责之官以无用之才管繁剧之任  

序  

山海经序  

世之览山海经者皆以其闳诞迂夸多竒怪俶傥之言莫不疑马尝试论之曰庄生有云人之所知莫若其所不知吾于山海经见之矣夫以宇宙之寥廓羣生之纷纭阴阳之煦蒸万殊之区分精气浑淆自相濆薄游魂灵恠触象而构流形于山川丽状于木石者恶可胜言乎然则总其所以乖鼓之于一响成其所以变混之于一象世之所谓异未知其所以异世之所谓不异未知其所以不异何者物不自异待我而后异异果在我非物异也故胡人见布而疑黂越人见而骇毳夫所习见而竒所希闻此人情之常蔽也今略举可以明之者阳火出于冰水阴鼠生于炎山而俗之论者莫之或恠及谈山海经所载而咸恠之是不恠所可恠而恠所不可恠也不恠所可恠则几于无恠矣恠所不可恠则未始有可恠也夫能然所不可不可所不可然则理无不然矣案汲郡竹书及穆天子传穆王西征见西王母执璧帛之好献锦组之属穆王享王母于瑶池之上赋诗往来辞义可观遂袭昆仑之丘游轩辕之宫眺钟山之岭玩帝者之寳勒石王母之山纪迹圃之上乃取其嘉木艳草竒鸟恠兽玉石珍瑰之器金膏烛银之寳归而殖养之于中国穆王驾八骏之乘右服盗骊左骖騄耳造父为御犇戎为右万里长骛以周歴四荒名山大川靡不登济东升大人之堂西燕王母之庐南轹鼋鼍之梁北蹑积羽之衢穷欢极娯然后旋归案史记説穆王得盗骊騄耳骅骝之骥使造父御之以西巡守见西王母乐而忘归亦与竹书同左传曰穆王欲肆其心使天下皆有车辙马迹焉竹书所载则是其事也而谯周之徒足为通识瑰儒而雅不平此验之史考以着其妄司马迁叙大宛传亦云自张骞使大夏之后穷河源恶覩所谓昆仑者乎至禹本纪山海经所有怪物余不敢言也不亦悲乎若竹书不濳出于千载以作征于今日者则山海之言其几乎废矣若乃东方生晓毕方之名刘子政辨盗械之尸王颀访两面之客海民获长臂之衣精验濳効絶代悬符于戱羣惑者亦可以少寤乎是故圣皇原化以极变象物以应恠鉴无滞赜曲尽幽情神焉廋哉神焉廋哉葢此书跨世七代歴载三千虽暂显于汉而寻亦寝废其山川名号所在多有舛谬与今不同师训莫传遂将湮泯道之所存俗之所丧悲夫余有惧焉故为之创传疏其壅阂辟其茀芜领其致标其洞渉庶几令逸文不坠于世竒言不絶于今夏后之迹靡刋于将来八荒之事有闻于后裔不亦可乎夫蘙荟之翔叵以论垂天之凌蹄涔之游无以知绛虬之腾钧天之庭岂伶人之所蹑无航之津岂苍兕之所渉非天下之至通难与言山海之义矣呜呼达观博物之客其鉴之哉  

尔雅序  

夫尔雅者所以通诂训之指归叙诗人之兴咏总絶代之离词辨同实而殊号者也诚九流之津渉六艺之钤键学览者之潭奥摛翰者之华苑也若乃可以博物不惑多识于鸟兽草木之名者莫近于尔雅尔雅者葢兴于中古隆于汉氏豹鼠既辨其业亦显英儒赡闻之士洪笔丽藻之客靡不钦玩耽味为之义训璞不揆梼昧少而习焉沈研钻极二九载矣虽注者十余然犹未详备并多纷谬有所漏略是以复缀集异闻防稡旧説考方国之语采謡俗之志错综樊孙博关羣言剟其瑕砾搴其萧稂事有隐滞援据征之其所易了阙而不论别为音图用袪未寤辄复拥篲清道企望尘躅者以将来君子为亦有渉乎此也  

方言序  

葢闻方言之作出乎輶轩之使所以巡游万国采览异言车轨之所交人迹之所蹈靡不毕载以为奏籍周秦之季其业隳废莫有存者曁乎扬生沉淡其志歴载构缀乃就斯文是以三五之篇着而独鉴之功显故可不出戸庭而坐照四表不劳畴咨而物来能名考九服之逸言标六代之絶语类摛词之指韵明乖途而同致辨章风謡而区分曲通万殊而不杂真洽见之竒书不刋之硕记也余少玩雅训旁味方言复为之解触事广之演其未及摘其谬漏庶以燕石之瑜补琬琰之瑕俾后之瞻渉者可以广寤多闻尔  

设难  

客傲  

客傲郭生曰玉以兼城为寳士以知名为贤明月不妄映兰葩岂虚鲜今足下既以拔文秀于丛荟防弱根于庆云陵扶揺而竦翮挥清澜以濯鳞而响不彻于九臯价不登乎千金傲岸荣悴之际颉颃龙鱼之间进不为谐隠退不为放言无沈防之韵而希风乎严光徒费思于钻咏摹洞林乎连山尚何名乎夫攀骊龙之髯抚翠禽之毛者而不得絶霞肆跨天津者未之前闻也郭生粲然而笑曰鹪鹩不可与论云翼井蛙难与量海鼇虽然将祛子之惑讯以未悟其可乎乃者地维中絶干光坠采皇运暂回廓祚淮海龙德时乘羣才云骇蔼若邓林之防逸翰烂若溟海之纳奔涛不烦咨嗟之访不假蒲帛之招羁九有之竒骏咸总之于一朝岂惟丰沛之英南阳之豪昆吾挺锋骕骦轩髦梓竞敷兰荑争翘嘤声冠于伐木援类繁乎防茅是以水无浪士岩无幽人刈兰不暇防桂不给安事错薪乎且夫窟泉之濳不思云翚熈氷之采不羡旭晞混光曜于埃蔼者亦曷愿沧浪之深秋阳之映乎登降纷于九五沦涌悬乎龙津蚓蛾以不才陆稿蟒虵以腾骛暴鳞连城之寳藏于褐里三秀虽艳糜于丽采香恶乎芬贾恶乎在是以不尘不防不骊不骍支离其神萧悴其形形废则神王迹麄而名生体全者为牺至独者不孤傲俗者不得以自得黙觉者不足以渉无故不恢心而形遗不外累而智丧无岩穴而防寂无江湖而放浪悟不以应机洞鉴不以昭旷不物物我我不是是非非忘意非我意得意非我懐寄羣籁乎无象域万殊于一归不寿殇子不夭彭涓不壮秋毫不小太山蚊防与天地齐流蜉蝣与大椿齿年然一阖一开两仪之迹一冲一溢悬象之节涣沍期于寒暑凋蔚耍乎春秋青阳之翠秀龙豹之委頴骏狼之长晖陆之短景故臯壤为悲欣之府蝴蝶为物化之器矣夫欣黎黄之音者不颦蟪蛄之吟豁云台之观者必閟带索之欢纵蹈而咏采荠拥璧而叹抱关战机心以外物不能得意于一悟往复于嗟叹安可与言乐天者乎若乃庄周偃蹇于漆园老莱婆娑于林窟严平澄漠于尘肆梅真隐沦乎市卒梁生吟啸而矫迹焦先混沌而槁杌阮公昏酣而卖傲翟叟遯形以倐忽吾不几韵于数贤故寂然玩此员防与智骨  

哀防文  

晋元帝哀防文  

永惟殿宇之廓寂悲彛奠之莫歆感鸾辂之晏驾哀衮裘之委衿痛圣躬之遐往长沦景于太阴乃作防曰王之不极百六作艰鸮集琼林鲸跃神渊懐愍失据海覆岳颠蠢蠢六合罔不倒悬灵庆有底见龙在田谁其极哉我后先天大人承运重明继作抚征淮海骏命再廓仁风旁靡神化濳铄处冲思挹居简行约圣敬日迈心逾漠用物与能总揽羣略林无滞才山无遗错恩靡不懐化靡不被茫茫海域欵塞慕义万里同尘罔匪王隶熈熈遗黎莫知其寄括终宇宙混同天地曰功永年曰德庆隆奈何氛厉奄集圣躬大业未恢皇龄未中天憯其景昆頽其崇防防小子藐藐孤冲靡天何戴靡地何凭恍惚极慕若存若终蔑焉无闻廓焉长寂聆音靡睎瞻顔失觌穷号曷诉叩心谁告何悲之哀何痛之酷呜呼我皇逢天之戚呜呼哀哉眇然升遐即安室煌煌火龙赫赫朱韠终焉永濳曷其有出明训长絶小子何述望阜增歔临崩恸栗哀兼陟方痛过遏宻灵爽安之反真复质永合元漠终始得一  

## 汉魏六朝百三家集卷五十七目录

晋郭璞集  

目录  

赞  

山海经图赞  

桂  

迷谷  

狌狌  

水玉  

白猿  

鹿蜀  

鯥  

类  

猼  

祝荼草旋鸺鱼  

灌灌鸟赤鱬  

鴸鸟  

猾褢  

长右彘  

防稽山  

防  

犀  

兕  

象  

纂雕瞿如鸟虎蛟  

鳯  

育隧谷  

鱄鱼颙鸟  

白防【`以上南山`】  

羬羊  

太华山  

肥遗蛇  

防渠赤鷩鸟文茎木鴖鸟  

流赭  

豪彘  

黄雚草肥遗鸟嚣兽  

槖  

桃枝  

杜衡  

蓇容草边谿兽栎鸟  

礜石  

如  

鹦防  

数斯鸟兽鸓鸟  

鸾鸟  

鳬徯鸟朱厌兽  

蛮蛮  

丹木玉膏  

瑾瑜玉  

钟山之子鼓钦防  

鳐鱼  

神英招  

榣木  

昆仑丘  

神陆吾  

土蝼兽钦原鸟  

沙棠  

鹑鸟沙棠实薲草  

神长乘  

西王母  

积石  

白帝少昊  

狰  

毕方  

文贝  

天狗  

三青鸟  

江疑獓兽鸟  

神耆童  

帝江  

獂兽鵸防鸟  

当扈  

白狼  

白虎  

駮  

神□蛮蛮髯遗鱼  

櫰木  

鸟鼠同穴山  

魮鱼  

丹木  

穷竒兽蠃鱼孰湖兽  

鳋鱼【`以上西山`】  

水马  

儵鱼  

防疏兽鵸防鸟何罗鱼  

孟槐  

鳛鳛鱼  

槖驼  

耳鼠  

幽鴳  

寓鸟孟极足訾兽  

防鸟  

诸犍兽白鵺竦斯鸟  

磁石  

旄牛  

长蛇  

山  

窫窳诸懐兽防鱼肥遗蛇  

鮆鱼  

狍鸮  

狕闾马独  

  

居暨兽嚣鸟三桑  

防兽  

天马  

鶌居  

飞防  

防防象蛇父鱼  

酸与  

鸪黄鸟  

精卫  

防防罴九兽大蛇【`以上北山`】  

鳙鳙鱼从从兽防鼠  

防防  

狪狪  

堪防鱼軨軨兽  

珠蟞鱼  

犰狳  

狸力兽胡鸟  

朱獳  

獙獙蠪蚳兽絜钩鸟  

峳峳  

蠵  

妴胡精精兽鮯鮯鱼  

猲狙兽鬿雀  

芑木  

茈鱼薄鱼  

合窳  

当康兽防鱼  

蜚【`以上东山`】  

桃林  

鸣石  

旋人鱼修辟  

帝台棋  

若华乌酸草  

防草  

山膏兽黄棘  

三足  

嘉荣  

天楄牛伤文兽防鱼  

帝休  

泰室  

栯木  

草  

鹖鸟  

鸣蛇化蛇  

赤铜  

神熏池  

神武罗  

鴢鸟  

荀草  

马腹兽飞鱼  

神泰逢  

葪栢  

橘櫾  

  

鲛鱼  

鸩鸟  

椒  

神围计蒙渉  

岷山  

防牛  

猍山  

狼雍和兽  

蜼  

熊穴  

跂踵  

蛟  

神耕父  

九钟  

婴勺  

獜  

帝台浆  

狙如  

帝女桑  

梁渠即闻兽防鵌鸟  

神于儿  

神二女  

飞蛇【`以上中山`】  

自此山来虫为蛇蛇号为鱼  

羽民国  

神人二八  

讙头国  

厌火国  

三珠树  

臷国  

贯胸交胫攴舌国  

不死国  

凿齿国  

三首国  

焦侥国  

长臂国  

狄山帝尧塟于阳帝喾塟于阴  

视肉  

南方祝融【`以上海外南经图`】  

夏后启  

三身国一臂国  

竒肱国  

形天  

女祭女戚  

防鸟鸟  

丈夫国  

女丑尸  

巫咸  

并封  

女子国  

轩辕国  

乘黄  

灭蒙鸟大运山雄常树  

龙鱼  

西方蓐收【`以上海外西经图`】  

无防国  

烛龙  

一目国  

柔利国  

共工臣相柳  

深目国  

聂耳国  

夸父  

寻木  

跂踵国  

欧丝野  

无肠国  

平丘  

騊駼  

北方禺彊【`以上海外北经图`】  

君子国  

天呉  

九尾狐  

竪亥  

十日  

毛民国  

黒齿国雨师妾股国劳民国  

东方勾芒【`以上海外　经图`】  

枭阳  

狌狌  

夏后启臣孟涂  

建木  

氐人  

巴蛇【`以上海内南经图`】  

贰负臣危  

流黄酆氏国  

大泽方百里  

流沙  

木禾  

开明  

文玉玗琪树  

不死树  

甘水圣木  

窫窳  

服常琅玕树【`以上海内西经图`】  

吉良  

蛇巫山鬼神蜪犬羣帝台大蜂朱蛾  

阘非据比尸祙戎  

驺虞  

氷夷  

王子夜尸  

宵明烛光  

列姑射山大蟹陵鱼  

蓬莱山【`以上海内北经图`】  

郁州  

韩雁始鸠雷泽神琅琊台  

竪沙居繇埻端玺防国  

大江北江南江浙江庐淮湘汉蒙温颍汝泾渭白沅贑泗郁肄潢洛汾沁济潦虖沱漳水【`以上海内东经图`】  

封豕  

鼯鼠  

弱水  

都广之野  

猩猩  

若木  

翡翠  

欵冬  

鬼草  

蟒蛇  

枳首蛇  

防鱼  

飞鱼  

焦尧【`以上补遗`】  

释天地图赞  

星图赞  

炎山赞  

笔赞  

赞  

蚌赞  

蝉赞  

萤火赞  

芣苢赞  

杜若赞  

芙蓉赞  

麻赞  

珪赞  

尺蠖赞  

菊赞  

萍赞  

卷施赞  

螳蜋赞  

麟赞  

比肩兽赞  

鼎赞  

金银赞  

柚赞  

梧桐赞  

燕赞  

马赞  

貔赞  

鼮鼠赞  

鼷鼠赞  

鼫鼠赞  

记  

迁州记【`缺`】  

诗  

赠温峤  

游仙诗【`十四首`】  

赠潘尼  

春  

夏  

别  

题墓诗  

## 汉魏六朝百三家集卷五十七  

明　张溥　辑  

晋郭璞集  

南山经圗赞  

桂  

桂生南裔拔萃岑岭广莫熈葩凌霜津颍气王百药森然云挺  

迷谷  

爰有竒树产自招揺厥华流光上映垂霄佩之不惑濳有灵标  

狌狌  

狌狌似防走立行伏櫰木挺力少辛明目蜚廉迅足岂食斯肉  

水玉  

水玉沐浴濳映洞渊赤松是服灵蜕乘烟吐纳六气升降九天  

白猿  

白猿肆巧繇基抚弓应眄而号神有先中数如循环其妙无穷  

鹿蜀  

鹿蜀之兽马质虎文攘首吟鸣矫足腾羣佩其皮尾子孙如云  

鯥  

鱼号曰鯥处不在水厥状如牛鸟翼蛇尾随时隐见倚乎生死  

类  

类之为兽一体兼二近取诸身用不假器窈窕是佩不知妬忌  

猼  

猼似羊眼反在背视之则竒推之无怪若欲不恐厥皮可佩  

祝荼草旋鱼  

祝荼嘉草食之不饥鸟首虺尾其名旋六足三翅竝翚  

灌灌鸟赤鱬  

厥声如诃厥形如鸠佩之辨惑出自青丘赤鱬之物鱼身人头  

鴸鸟  

彗星横天鲸鱼死浪鴸鸣于邑贤士见放厥理至微言之无况  

猾褢  

猾褢之兽见则兴役膺政而出匪乱不适天下有道幽形匿迹  

长右彘  

长右四耳厥状如防实为水祥见则横流彘虎其身厥尾如牛  

防稽山  

禹徂防稽爰朝羣臣不防是讨乃戮长人玉匮表夏石勒秦  

防  

有兽无口其名曰防害气不入厥体无间至理之尽出乎自然  

犀  

犀头如猪形兼牛质角则倂三分身互出鼓鼻生风壮气隘溢  

兕  

兕推壮兽似牛青黑力无不倾自焚以革及充武备角助文徳  

象  

象实魁梧体巨貎诡肉兼十牛目不逾豕望头如尾动若丘徙  

纂雕瞿如鸟虎蛟  

纂雕有角声若儿号瞿如三手厥状似防鱼身蛇尾是谓虎蛟  

鳯  

鳯皇灵鸟实冠羽羣八象其体五徳其文羽翼来仪应我圣君  

育隧谷  

育隧之谷爰含凯风青阳旣谢气应祝融炎雰是扇以散郁隆  

鱄鱼颙鸟  

颙鸟栖林鱄鱼处渊俱为旱征灾延普天测之无象厥数推  

白防  

白防睾苏其汁如饴食之辟谷味有余滋逍遥忘劳穷生尽期  

西山经图赞  

羬羊  

月氏之羊其类在野厥髙六尺尾亦如马何以审之事见尔雅  

太华山  

华岳灵峻削成四方爰有神女是挹玉浆其谁逰之龙驾云裳  

肥遗蛇  

肥遗为物与灾合契鼓翼阳山以表亢厉桑林旣祷倐忽濳逝  

防渠赤鷩鸟文茎木鴖鸟  

防渠已殃赤鷩辟火文茎愈聋是则嘉果鴖亦卫灾厥形惟麽  

流赭  

沙则濳流亦有运赭于以求铁趋在其下蠲牛之疠作采于社  

豪彘  

刚鬛之族号曰豪彘毛如攒锥中有激矢厥体兼资自为牝牡  

黄雚草肥遗鸟嚣兽  

浴疾之草厥子赭赤肥遗似鹑其肉已疫嚣兽长臂为物好掷  

槖  

有似人靣一脚孤立性与时反冬出夏蛰带其羽毛迅雷不入  

桃枝  

嶓冢美竹厥号桃枝丛薄幽蔼从容郁猗簟以安寝杖以扶危  

杜衡  

狌狌犇人杜衡走马理固须因体亦有假足骏在感安事御者  

蓇容草邉谿兽栎鸟  

有华无实蓇容之树邉谿类狗皮厌妖蛊黑文赤翁鸟愈隐痔  

礜石  

禀气方舛错理微礜石杀防蚕食而肥物性虽反齐之一归  

如  

如之兽鹿状四角马足人手其尾则白貎兼三形攀木縁石  

鹦防  

鹦防慧鸟青羽赤喙四指中分行则以觜自贻伊笼见幽坐趾  

数斯鸟兽鸓鸟  

数斯人脚厥状似鸱兽大眼有鸟名鸓两头四足翔若合飞  

鸾鸟  

鸾翔女牀鳯出丹穴拊翼相和以应圣哲击石靡咏韶音其絶  

鳬徯鸟朱厌兽  

鳬徯朱厌见则有兵类异感同理不虚行推之自然厥数难明  

蛮蛮  

比翼之鸟似鳬青赤虽云一形气同体隔延颈离鸟翻飞合翮  

丹木玉膏  

丹木炜沸沸玉膏黄轩是服遂攀龙豪眇然升遐羣下乌号  

瑾瑜玉  

钟山之寳爰有玉华光彩流映气如虹霞君子是佩象徳闲邪  

钟山之子鼔钦防  

钦防及鼓是杀祖江帝乃戮之昆仑之东二子皆化矫翼亦同  

鳐鱼  

见则邑穰厥名曰鳐经营二海矫翼闲霄唯味之竒见叹伊庖  

神英招  

槐江之山英招是主巡逰四海抚翼云儛实惟帝囿有谓圃  

榣木  

榣惟灵树爰生若木重根増驾流光防烛食之灵化荣名仙録  

昆仑丘  

昆仑月精水之灵府惟帝下都西姥之宇嵥然中峙号曰天柱  

神陆吾  

肩吾得一以处昆仑开明是对司帝之门吐纳灵气熊熊魂魂  

土蝼兽钦原鸟  

土蝼食人四角似羊钦原类蜂大如鸳鸯触物则毙其锐难当  

沙棠  

安得沙棠制为龙舟泛彼沧海眇然遐逰聊以逍遥任波去畱  

鹑鸟沙棠实薲草  

司帝百服其鸟名鹑沙棠之实惟果是珍爰有竒菜厥号曰薲  

神长乘  

九徳之气是生长乘人状豹尾其神则凝妙物自濳世无得称  

西王母  

天帝之女蓬髪虎顔穆王执贽赋诗交欢韵外之事难以具言  

积石  

积石之中实生重河夏后是导石门涌波珍物斯备比竒昆阿  

白帝少昊  

少昊之帝号曰金天磈氏之宫亦在此山是司日入其景则圎  

狰  

章峩之山竒怪所宅有兽似豹厥色惟赤五尾一角鸣如击石  

毕方  

毕方赤文离精是炳旱则髙翔鼓翼阳景集乃流灾火不炎正  

文贝  

先民有作贝为货贵以文彩贾以小大简则易资犯而不过  

天狗  

干麻不长天狗不大厥质虽小禳灾除害气之相旺在乎食带  

三青鸟  

山名三危青鸟所憩徃来昆仑王母是隶穆王西征旋轸斯地  

江疑獓兽鸟  

江疑所居风云是濳兽有獓毛如披蓑鸟一头厥身则兼  

神耆童  

颛顼之子嗣作火正铿锵其鸣声如钟磬处于騩山唯灵之盛  

帝江  

质则混沌神则旁通自然灵照聼不以聪强为之名曰惟帝江  

獂兽鵸防鸟  

鵸防三头獂兽三尾俱御不祥消凶辟眯君子服之不逢不韪  

当扈  

鸟飞以翼当扈则须废多任少沛然有余轮运于毂至用在无  

白狼  

矫矫白狼有道则逰应符变质乃衔灵钩惟徳是适出殷见周  

白虎  

甝□之虎仁而有猛其质载皓其文载炳应徳而扰止我交境  

駮  

駮惟马类实畜之英腾髦骧首嘘天雷鸣气无不凌吞虎辟兵  

神魑蛮蛮髯遗鱼  

其音如吟一脚人面防身鼈头厥号曰蛮目如马耳食厌妖变  

櫰木  

櫰之为木厥形似梿若能长服拔树排山力则有之夀亦宜然  

鸟防同穴山  

防□二虫类同归聚不以方或走或飞不然之然难以理推  

魮鱼  

形如覆铫包玉含珠有而不积泄以尾闾闇与道会可谓竒鱼  

丹木  

爰有丹木生彼洧盘厥实如其味甘酸蠲疴辟火用竒桂兰  

穷竒兽蠃鱼孰湖兽  

穷竒如牛猬毛自表蒙水之蠃匪鱼伊鸟孰湖之兽见人则抱  

鳋鱼  

物以感应亦不数动壮士挺剑气激白虹鳋鱼濳渊出则邑悚  

北山经图赞  

水马  

马寔龙精爰出水类渥洼之骏是灵是瑞昔在夏后亦有何驷  

儵鱼  

涸和损平莫惨于忧诗咏萱草带山则儵壑焉遗岱聊以盘逰  

防疏兽鵸防鸟何罗鱼  

厌火之兽厥名防疏有鸟自化号曰鵸防一头十身何罗之鱼  

孟槐  

孟槐似貆其豪则赤列象畏兽凶邪是辟气之相胜莫见其迹  

鳛鳛鱼  

鼓翮一挥十翼翩翻厥鸣如鹊鳞在羽端是谓怪鱼食之辟燔  

槖驼  

驼惟竒畜肉鞍是被迅景流沙显功絶地濳识泉源微乎其智  

耳防  

蹠实以足排虚以羽翘尾飜飞竒哉耳防厥皮惟良百毒是御  

幽鴳  

幽鴳似防俾愚作智触物则笑见人佯睡好用小慧终是婴系  

寓鸟孟极足訾兽  

防而傅翼厥声如羊孟极似豹或倚无良见人则呼号曰足訾  

防鸟  

毛如雌雉朋翔羣下飞则笼日集则蔽野肉验鍼石不劳补写  

诸犍兽白鵺竦斯鸟  

诸犍善咤行则衔尾白鵺竦斯厥状如雉见人则跳头文如绣  

磁石  

磁石吸鐡瑇瑁取芥气有濳感数亦防会物之相投出乎意外【`瑇瑁一作琥珀`】  

旄牛  

牛充兵机兼之者旄冠于旌鼓为军之标匪肉致灾亦毛之招  

长蛇  

长蛇百寻厥鬛如彘飞羣走类靡不吞噬极物之恶尽毒之厉  

山  

山之兽见人欢谑厥性善投行如矢激是惟气精出则风作【`谑一作虎`】  

窫窳诸怀兽防鱼肥遗蛇  

窫窳诸怀是则害人防之为状羊鳞黑文肥遗之蛇一头两身  

鮆鱼  

阳鉴动日土蛇致宵微哉鮆鱼食则不骄物在所感其用无标  

狍鸮  

狍鸮贪惏其目在腋食人未尽还自龈割图形妙鼎是谓不若  

狕闾马独  

有兽如豹厥文惟缛闾善跃崄马一角虎状马尾号曰独  

  

御暍之鸟厥名昏明是互昼隐夜觌物贵应用安事鸾鹄  

居曁兽嚣鸟三桑  

居曁豚鸣如彚赤毛四翼一目其名曰嚣三桑无枝厥树唯髙  

防兽  

防兽四角马尾有距渉歴归山腾崄跃岨厥貎惟竒如是旋舞  

天马  

龙冯云游腾蛇假雾未若天马自然翥有理悬运天机濳御  

鶌居  

鶌居如乌青身黄足食之不饥可以辟谷内厥唯珍配彼丹木  

飞鼠  

或以尾翔或以髯凌飞鼠鼓翰翛然皆腾用无常所惟神是冯  

防防象蛇父鱼  

有鸟善惊名曰防防象蛇似雉自生子孙父鱼首厥体如豚  

酸与  

景山有鸟禀形殊类厥状如蛇脚二翼四见则色恐食之不醉  

鸪黄鸟  

鸪之鸟食之不瞧爰有黄鸟其鸣自呌妇人是服矫情易操  

精卫  

炎帝之女化为精卫沈形东海灵爽西迈乃衔木石以塡波害  

防防罴九兽大蛇  

防防似羊眼在耳后窍生尾上号曰罴九幽都之山大蛇牛呴  

东山经图赞  

鳙鳙鱼兽防防  

鱼号鳙鳙如牛虎駮之状似狗六脚防防如鸡见则旱涸  

防防  

防防蛇状振翼洒光凭波腾逝出入江湘见则岁旱是维火祥  

狪狪  

蚌则含珠兽胡不可狪狪如豚被褐怀祸患难无繇招之自我  

堪防鱼軨軨兽  

堪防軨軨殊气同占见则洪水天下昏垫岂伊妄降亦应图防  

珠蟞鱼  

澧水之鲜形如浮肺体兼三才以货贾害厥用既多何以自卫  

犰狳  

犰狳之兽见人佯眠与灾协气出则无年此岂能为归之于天  

狸力兽胡鸟  

狸力胡或飞或伏是惟土祥出兴功筑长城之役同集秦域  

朱獳  

朱獳无竒见则色骇通感靡诚维数所在因事而作未始无待  

獙獙蠪蚳兽絜钩鸟  

獙獙如狐有翼不飞九尾虎爪号曰蠪蚳絜钩似鳬见则民悲  

峳峳  

治在得贤亡由失人峳峳之来乃致狡賔归之防应谁见其津  

蠵  

水圆四十濳源溢沸灵爰处掉尾养气庄生是感挥竿傲贵  

妴胡精精兽鮯鮯鱼  

妴胡之状似麋鱼眼精精如牛以尾自辨鮯鮯所濳厥深无限  

猲狙兽鬿雀  

猲狙狡兽鬿雀恶鸟或狼其体或虎其爪安用甲兵扰之以道  

芑木  

马维刚骏涂之芑汁不劳孙阳自然闲习厥术无方理有濳执  

茈鱼薄鱼  

有鱼十身蘼芜其臭食之和体气不下溜薄之跃渊是维灾候  

合窳  

猪身人面号曰合窳厥性贪残物为不咀至阴之精见则水雨  

当康兽防鱼  

当康如豚见则岁穰防鱼鸟翼飞乃流光以出殊应或灾或祥  

蜚  

蜚则灾兽跂踵厉深防所经渉竭水槁林禀气自然体此殃淫  

中山经图赞  

桃林  

桃林之谷实惟塞野武王克商休牛风马阨越三涂作崄西夏  

鸣石  

金石同类濳响是韫击之雷骇厥声逺闻茍以数通气无不运  

旋人鱼修辟  

声如破木号曰旋修辟似黾厥鸣如防人鱼类防出于洛伊  

帝防棋  

茫茫帝台维灵之贵爰有石棋五彩焕蔚觞祷百神以和天气  

若华乌酸草  

疗疟之草厥实如乌酸之叶三成黄华可以为毒不畏蚖蛇  

防草  

防草黄华实如莵丝君子是佩人服媚之帝女所化其理难思  

山膏兽黄棘  

山膏如豚厥性好骂黄棘是食匪子匪化虽无贞操理同不嫁  

三足  

造物维均靡偏靡颇少不为短长不为多贲能三足何异鼋鼍  

嘉荣  

霆维天精动心骇目曷以御之嘉荣是服所正者神用口肠腹  

天楄牛伤文兽防鱼  

牛伤鎭气天楄弭噎文兽如蜂枝尾反舌防鱼赤斑处于逵穴  

帝休  

帝休之树厥枝交对竦本少室曾阴云防君子服之匪怒伊爱  

泰室  

嵩维岳宗华岱恒衡气通天汉神洞幽明巍然中立众山之英【`天汉一作元漠`】  

栯木  

爰有嘉树厥名曰栯薄言采之窈窕是服君子维欢家无反目  

草  

草赤茎实如蘡薁食之益智忽不自觉殆齐生知功竒于学  

鹖鸟  

鹖之为鸟同羣相为畸类被侵虽死不避毛饰武士兼厉以义  

鸣蛇化蛇  

鸣化二蛇同类异状拂翼俱逰腾波漂浪见则竝灾或滛或亢  

赤铜  

昆吾之山名铜所在切玉如泥火炙有彩尸子所叹验之彼宰【`彼一作汲`】  

神熏池  

泰逢虎尾武罗人面熏池之神厥状不见爰有美玉河林如蒨  

神武罗  

有神武罗细腰白齿声如鸣佩以鐻贯耳司帝宻都是宜女子  

鴢鸟  

鴢鸟似鳬翠羽朱目旣丽其形亦竒其肉妇女是食子孙繁育  

荀草  

荀草赤实厥状如菅妇人服之练色易顔夏姫是艶厥媚三迁  

马腹兽飞鱼  

马腹之物人面似虎飞鱼如豚赤文无羽食之辟兵不畏雷鼓  

神泰逢  

神号泰逢好游山阳濯足九州出入流光天气是动孔甲迷惶  

葪栢  

葪栢白华厥子如丹实肥变气食之忘寒物随所染墨子所叹  

橘櫾  

厥包橘櫾竒者维甘朱实金鲜叶蒨翠蓝灵均是咏以为美谈  

  

大騩之山爰有苹草青华白实食之无夭虽不增龄可以穷老  

鲛鱼  

鱼之别属厥号曰鲛珠皮毒尾匪鳞匪毛可以错角兼饰劒刀  

鸩鸟  

蝮维毒魁鸩鸟是噉拂翼鸣林草瘁木惨羽行隐戮厥罚难犯  

椒  

椒之灌植实繁有伦拂颖霑霜朱实芬辛服之不已洞见通神【`伦一本作榛`】  

神围计蒙渉  

渉三脚围虎爪计蒙龙首独禀异表升降风雨茫茫  

岷山  

岷山之精上络东井始出一勺终致淼防作纪南夏天清地静  

防牛  

西南巨牛出自江岷体若垂云肉盈千钧虽有逸力难以挥轮  

崃山  

卭崃峻崄其坂九折王阳逡巡王尊逞节殷有三仁汉称二哲  

狼雍和兽  

狼之出兵不外击雍和作恐乃流疫同恶殊灾气各有适  

蜼  

寓属之才莫过于蜼雨则自悬塞鼻以尾厥形虽随列象宗彛  

熊穴  

熊山有穴神人是出与彼石鼓象殊应一祥虽先见厥事非吉  

跂踵  

青耕御疫跂踵降灾物之相反各以气来见则民咨实为病媒  

蛟  

匪蛇匪龙鳞彩炳焕腾跃波涛蜿蜒江汉汉武饮羽飞佽叠断  

神耕父  

清泠之水在乎山顶耕父是游流光洒景黔首祀禜以弭灾眚  

九钟  

峣崩泾竭麟鬬日薄九钟将鸣凌霜乃落气之相应触感而作  

婴勺  

支离之山有鸟似鹊白身赤眼厥尾如勺维彼有斗不可以酌  

獜  

有兽虎爪厥号曰獜好自跳扑鼓甲振奋若食其肉不觉风迅  

帝台浆  

帝台之水饮蠲心病灵府是涤和神养性食可逍遥濯髪浴泳  

狙如  

狙如微虫厥体无害见则师兴两阵交防物之所感焉有小大  

帝女桑  

爰有洪桑生濵沦潭厥围五丈枝相交参园客是采帝女所蚕  

梁渠即闻兽防鵌鸟  

梁渠致兵即起灾防鵌辟火物各有能闻之见大风乃来  

神于儿  

于儿如人蛇头有两常游江渊见于洞广乍濳乍出神光惚恍  

神二女  

神之二女爰宅洞庭游化五江惚恍窈防号曰夫人是维湘灵  

飞蛇  

腾蛇配龙因雾而跃虽欲登天云罢陆莫材非所任难以乆托  

海外南经图赞  

自此山来虫为蛇蛇号为鱼  

贱无定贡贵无常珍物不自物名物由人万事皆然岂伊蛇鳞  

羽民国  

鸟喙长颊羽生则卵矫翼而翔龙飞不逺人维倮属何状之反  

神人二八  

羽民之东有神司夜二八连臂自相羁驾昼隐宵出诡时沦化  

讙头国  

讙国鸟喙行则仗羽濳于海濵维食防秬实维嘉谷所谓濡黍  

厌火国  

有人兽体厥状怪谲吐络炎精火随气烈推之无竒理有不热  

三珠树  

三珠所生赤水之际翘叶栢竦美壮若彗濯彩丹波自相霞映  

臷国  

不蚕不丝不稼不穑百兽率儛羣鸟拊翼是号臷民自然衣食  

贯胸交胫支舌国  

铄金洪鑪洒成万品造物无私各任所禀归于曲成是见兆朕  

不死国  

有人爰处员邱之上赤泉驻年神木养命禀此遐龄悠悠无竟  

凿齿国  

凿齿人类实有杰牙猛越九婴害过长蛇尧乃命羿毙之寿华  

三首国  

虽云一气呼吸异道观则俱见食则皆饱物形自周造化非巧  

焦侥国  

羣籁舛吹气有万殊大人三丈焦侥尺余混之一归此亦侨如  

长臂国  

双肱三尺体如巾人彼曷为者长臂之民修脚是负捕鱼海濵  

狄山帝尧葬于阳帝喾葬于阴  

圣徳广被物无不怀爰乃殂落封墓表哀异类犹然矧乃华黎  

视肉  

聚肉有眼而无肠胃与彼马勃颇相髣髴奇在不尽食人薄味  

南方祝融  

祝融火神云驾龙骖气御朱明正阳是含作配炎帝列位于南  

海外西经图赞  

夏后啓  

筮御飞龙果儛九代云融是挥玉璜是佩对扬帝徳禀天灵诲  

三身国一臂国  

品物流行以散混沌増不为多减不为损厥变难原请寻其本  

竒肱国  

妙哉工巧竒肱之人因风搆思制为飞轮凌頽遂轨帝汤是賔  

形天  

争神不胜为帝所戮遂厥形天脐口乳目仍挥干戚虽化不服  

女祭女戚  

彼姝者子谁氏二女曷为水间操鱼持爼厥俪安在离羣逸处  

防鸟鸟  

有鸟青黄号曰防与妖防合所集防至类则枭鹠厥状难媚  

丈夫国  

阴有偏化阳无产理丈夫之国王孟是始感灵所通桑石无子  

女丑尸  

十日竝熯女丑以毙暴于山阿挥袖自翳彼美谁子逢天之厉  

巫咸  

羣有十巫巫咸所綂经技是搜术艺是综采药灵山随时登降  

并封  

龙过无头并封连载物状相乖如骥分背数得自通寻之愈阂  

女子国  

简狄有吞姜嫄有履女子之国浴于黄水乃娠乃字生男则死  

轩辕国  

轩辕之人承天之祐冬不袭衣夏不扇暑犹气之和家为彭祖  

乘黄  

飞黄竒骏乘之难老揣角轻腾忽若龙矫实鉴有徳乃集厥皁  

灭防鸟大运山雄常树  

青质赤尾号曰灭蒙大运之山百仭三重雄常之树应徳而通  

龙鱼  

龙鱼一角似狸处陵俟时而出神圣攸乘飞骛九域乘云上升  

西方蓐收  

蓐收金神白毛虎爪珥蛇执钺专司无道立号西阿恭行天讨  

海外北经图赞  

无防国  

万物相传非子则根无防因心构肉生魂所以能然尊形者存  

烛龙  

天缺西北龙衔火精气为寒暑眼作昏明身长千里可谓至神  

一目国  

苍四不多此一不少于野防瞽洞见无表形逰逆旅所贵维眇  

柔利国  

柔利之人曲脚反肘子求之容方此无丑所贵者神形于何有  

共工臣相栁  

共工之臣号曰相栁禀此奇表蛇身九首恃力桀暴终禽夏后  

深目国  

深目类胡但胡絶缩轩辕道降欵塞归服穿胸长脚同防异族  

聂耳国  

聂耳之国海渚是县雕虎斯使奇物毕见形有相须手不离面  

夸父  

神哉夸父难以理寻倾沙逐目遯形邓林触类而化应无常心  

寻木  

眇眇寻木生于河邉疎枝千里上干云天垂阴四极下葢虞渊  

跂踵国  

厥形虽大斯脚则企跳歩雀踊踵不阂地应徳而臻欵塞归义  

欧丝野  

女子鲛人体近蚕蚌出珠匪甲吐丝匪蛹化出无方物岂有种  

无肠国  

无肠之人厥体维洞心实灵府余则外用得一自全理无不共  

平丘  

两山之闲丘号曰平爰有遗玉骏马维青视肉甘华奇果所生  

騊駼  

騊駼野骏产自北域交颈相摩分背翘陆虽有孙阳终不能服  

北方禺彊  

禺彊水神靣色黧黒乘龙践蛇凌云附翼灵一防立于此极  

海外东经图赞  

君子国  

东方气仁国有君子薰华是食雕虎是使雅好礼让委蛇论理  

天呉  

眈眈水伯号曰谷神八头十尾人靣虎身龙据两川威无不震  

九尾狐  

青丘奇兽九尾之狐有道翔见出则衔书作瑞周文以标灵符  

竖亥  

禹命竖亥青丘之北东尽太远西穷邠国步履宇宙以明灵徳  

十日  

十日竝出草木焦枯羿乃控仰落阳乌可谓洞感天人悬符  

毛民国  

牢悲海鸟西子骇麋或贵穴倮或尊裳衣物我相倾孰了是非  

黒齿国雨师妾股国劳民国  

阳谷之山国号黑齿雨师之妾以蛇挂耳股食防劳民黑趾  

东方勾芒  

有神人面身鸟素服衔帝之命锡龄秦穆皇天无亲行善有福  

海内南经图赞  

枭阳  

髴髴怪兽被髪操竹获人则笑唇蔽其目终亦号咷反为我戮  

狌狌  

狌狌之状形乍如犬厥性识徃为物警辨以酒招灾自诒缨罥  

夏后啓臣孟涂  

孟涂司巴聼讼是非厥理有曲血乃见衣所请灵断呜呼神微  

建木  

爰有建木黄实紫柯皮如蛇缨叶有素罗絶荫弱水异人则过  

氐人  

炎帝之苗实生氐人死则复苏厥身为鳞云南是托浮游天津  

巴蛇  

象实巨兽有蛇吞之越出其骨三年为期厥大何如屈生是疑  

海内西经图赞  

贰负臣危  

汉击磐石其中则危刘生是识羣臣莫知可谓博物山海乃奇  

流黄鄷氏国  

城围三百连河比栋动是尘昏烝气雾重焉得游之以遨以纵  

大泽方百里  

地号积羽厥方百里羣鸟云集鼓翅雷起穆王旋轸爰荣騄耳  

流沙  

天限内外分以流沙经带西极颓塘委蛇注于黑水永溺余波  

木禾  

昆仑之阳鸿鹭之阿爰有嘉谷号曰木禾匪植匪艺自然灵播  

开明  

开明天兽禀兹干精虎身人面表此桀形瞪视昆山威慑百灵  

文玉玗琪树  

文玉玗琪方以类丛翠叶猗萎丹柯玲珑玉光争焕彩艳火龙  

不死树  

万物暂见人生如寄不死之树寿蔽天地请药西姥乌得如羿  

甘水圣木  

醴泉睿木养灵尽性増气之和祛神之防何必生知然后为圣  

窫窳  

窫窳无罪见害贰负帝命羣巫操药夹守遂沦溺渊变为龙首  

服常琅玕树  

服常琅玕昆山竒树丹实珠离绿叶碧布三头是伺递望递顾  

海内北经图赞  

吉良  

金精朱鬛龙行骏跱拾节鸿鹜尘不及起是谓吉良释圣牖里  

蛇巫山鬼神蜪犬羣帝台大蜂朱蛾  

蛇巫之山有人操杯鬼神蜪犬主为妖灾大蜂朱蛾羣帝之台  

阘非据比尸祙戎  

人面兽身是谓阘非被髪折颈据比之尸戎三其角祙竖其睂  

驺虞  

怪兽五彩尾防于身矫足千里儵忽若神是谓驺虞诗叹其仁  

氷夷  

禀华之精练食八石乘龙隐沦往来海若是谓水仙号曰河伯  

王子夜尸  

子夜之尸体分成七离不为疏合不为宻茍以神御形归于一  

宵明烛光  

水有佳人宵明烛光流燿河湄禀此奇祥维舜二女别处一方  

列姑射山大蟹陵鱼  

姑射之山寔栖神人大蟹千里亦有陵鳞旷哉溟海含怪藏珍  

蓬莱山  

蓬莱之山玉碧构林金台云馆皜哉兽禽实维灵府玉主甘心  

海内东经图赞  

郁州  

南极之山越处东海不行而至不动而改维神所运物无常在  

韩鴈始鸠雷泽神琅琊台  

韩鴈始鸠在海之州雷泽之神鼔腹优游琅琊嶕峣邈若云楼  

竖沙居繇埻端玺防国  

防沙居繇埻端玺防沙漠之乡絶地之馆或羁于秦或賔于汉  

大江北江南江浙江庐淮湘汉蒙温颍汝泾渭白沅贑泗郁肄潢洛汾沁济潦虖沱漳水  

川渎交错涣澜流带通濳润下经营华外殊出同归混之东防【`交一作绮`】  

补遗  

封豕  

有物贪婪号曰封豕荐食无厌肆其残毁羿乃饮羽献帝效伎  

鼯防  

鼯之为鼠食烟栖林载飞载乳乍兽乍禽皮借孕妇人为大任  

弱水  

弱出昆山鸿毛是沈北沦流沙南暎火林惟水之奇莫测其深  

都广之野  

都广之野珍怪所聚爰有羔谷鸾歌鳯舞后稷托终乐哉斯土  

猩猩  

能言之兽是谓猩猩厥状似防号音若嘤自然知徃颇测物情  

若木  

若木之生昆山是濵朱华电照碧叶玉津食之灵知为力为神  

翡翠  

翠雀麋鸟越在南海羽不供用肉不足宰怀璧其罪贾害以采  

欵冬  

吹万不同阳煦阴蒸欵冬之生擢頴坚氷物休所安焉知涣凝  

鬼草  

焉得鬼草是树是萟服之不忧乐天仪世如彼滚舟任波流滞  

蟒蛇  

蠢蠢万生咸以类长惟蛇之君是谓巨蟒小则数寻大或百丈  

枳首蛇  

防称一足蛇则二首少不知无多不觉有虽资天然无异骈拇  

防鱼  

防之为状半鸟半鳞形如鸡鲤食之已疣  

飞鱼  

飞鱼如豚赤文无羽服之不雷可以御兵  

焦尧  

焦尧极麽靖人唯小四体具足须眉才了  

赞  

释天地图赞  

祭地肆瘗郊天致烟气升太一精沦九泉至敬不文明德惟鲜  

星圗赞  

茫茫地理灿烂天文四灵垂象万类羣分眇观六沴咎征惟君  

炎山赞  

木含阳气精构则燃焚之无尽是生火山理见乎微其妙在传  

笔赞  

上古结绳易以书契经纬天地错综羣萟日用不知功葢万世  

赞  

天生神物十朋之或游于火或游于蓍虽云类殊象二一归亹亹致用极数尽几  

蚌赞  

万物变蜕其理无方雀雉之化含珠怀珰与月盈亏协气晦望  

蝉赞  

虫之精絜可贵惟蝉濳蜕弃秽饮露恒鲜万物皆化人胡不然  

萤火赞  

熠燿宵行虫之防么出自腐草烟若散漂物之相喣孰知其陶  

芣苢赞  

车前之草别名芣苢王防之云其实如李名之相乱在乎疑似  

杜若赞  

蘼芜善草乱之蛇牀不陨其实自别以芳佞人似智巧言如簧  

芙容赞  

芙容丽草一曰泽芝泛叶云布映波赮熈伯阳是食飨比灵期  

麻赞  

草皮之良莫贵于麻用无不给服无不加至物在迩求之好遐  

珪赞  

玉作五瑞辩章有国君子鸣佩亦以表德永观厥祭时惟文则  

尺蠖赞  

贵有可贱贱有可珍嗟兹尺蠖体此屈伸论配龙蛇见叹圣人  

菊赞  

菊名白精布华月仙客薄采何忧华髪  

萍赞  

萍之在水犹卉植地靡见其布漠尔鳞被物无常托孰知所寄  

卷施赞  

卷施之草防心不死屈平嘉之讽咏以比取类虽迩兴有逺旨  

螳螂赞  

螳蜋飞虫挥斧奋臂当辙不回可践可避勇士致毙厉之以义  

麟赞  

麟惟灵兽与麏同体智在隐踪仁表不抵孰为来哉宣尼挥涕  

比肩兽赞  

蟨与岠虚乍兎乍防长短相济彼我俱举有若自然同心共膂  

鼎赞  

九牧贡金鼎出夏后和味养贤以无化有赫赫三事鉴干覆餗  

金银赞  

惟金三品扬越作贡五材之珍是谓国用务经军农爰及雕弄  

柚赞  

厥包橘柚精者曰甘实染繁霜叶鲜翠蓝屈生嘉叹以为美谈  

梧桐赞  

桐实嘉木鳯凰所栖爰伐琴瑟八音克谐歌以永言噰噰喈喈  

燕赞  

燕燕于飞瑞娥以卵玉爰发圣敬日逺商人是颂咏之管  

马赞  

马出明精祖自天驷十闲六种各有名类三才五御驽骏异辔  

貔赞  

书称猛士如虎如貔貔葢豹属亦曰执夷白狐之云似是而非  

鼮防赞  

有防豹彩厥号为鼮汉朝莫知郎中能名赏以束帛雅业遂盛  

鼷防赞  

小鼠曰鼷实有螫毒乃食郊牛不恭是告厥谴惟明征乎其觉  

鼫鼠赞  

五能之防技无所执应气而化翻飞鴽集诗人歌之无食我粒  

诗  

赠温峤  

人亦有言松竹有林及尔臭味异苔同岑言以忘得交以淡成匪同伊和惟我与生尔神余契我怀子情携手一豁安知尘防  

游仙诗十四首  

京华游侠窟山林隐遯栖朱门何足荣未若托蓬莱临源挹清波陵冈掇丹荑灵谿可濳盘安事登云梯漆园有傲吏莱氏有逸妻进则龙见退为触藩羝髙风尘外长揖谢夷齐  

青溪千余仭中有一道士云生梁栋间风出户里借问此何谁云是鬼谷子翘迹企颍阳临河思洗耳阊阖西南来濳波涣鳞起灵妃顾我笑粲然启玉齿蹇修时不存要之将谁使  

翡翠戯兰苕容色更相鲜緑萝结髙林蒙笼葢一山中有防寂士静啸抚清放情凌霄外嚼蘂挹飞泉赤松临上游驾鸿乘紫烟左挹浮丘袖右拍洪崖肩借问蜉蝣辈宁知鹤年  

六龙安可顿运流有代谢时变感人思已秋复愿夏淮海变微禽吾生独不化虽欲腾丹谿云螭非我驾愧无鲁阳徳回日向三舎临川哀年迈抚心独悲咤  

逸翮思拂霄迅足羡逺游清源无增澜安得运吞舟珪璋虽特逹明月难闇投濳頴怨青阳陵苕哀素秋悲来恻丹心零泪缘缨流  

杂县寓鲁门风暖将为灾吞舟涌海底髙浪驾蓬莱神僊排云出但见金银台陵阳挹丹溜容成挥玉杯姮娥扬妙音洪崖颔其頥升降随长烟飘飖戯九垓奇龄迈五龙千嵗方婴孩燕昭无灵气汉武非仙才  

晦朔如循环月盈已复魄蓐收清西陆朱羲将由白寒露拂陵苕女萝辞松柏蕣荣不终朝蜉蝣岂见夕圆丘有奇草钟山出灵液王孙列八珍安期錬五石长揖当途人去来山林客  

旸谷吐灵曜扶桑森千丈朱霞升东山朝日何晃朗回风流曲櫺幽室发逸响悠然心永怀眇尔自遐想仰思举云翼延首矫玉掌啸傲遗世罗纵情任独往明道虽若昧其中有妙象希贤宜励徳羡鱼当结  

采药游名山将以救年頽呼吸玉滋液妙气盈胸懐登仙抚龙驷迅驾乘奔雷鳞裳逐电曜云盖随风回手顿羲和辔足蹈阊阖开东海犹蹄涔昆仑若蚁堆遐邈防茫中俯视令人哀  

璇台冠昆岭西海滨招揺琼林笼藻映碧树疏英翘丹泉漂朱沬黒水鼓涛寻仙万余日今乃见子乔振髪晞翠霞解褐被绛绡总辔临少广盘虬舞云轺永偕帝乡侣千龄共逍遥  

登岳采五芝渉涧将六草散发荡溜终年不华皓四渎流如泪五岳罗若垤寻我青云友永与时人絶静叹亦何念悲此妙龄逝在世无千月命如秋叶蔕兰生蓬芭间荣曜常幽翳  

纵酒蒙汜滨结驾寻木末翘手攀金梯飞步登玉阙左顾拥方目右眷极朱髪  

赠潘尼  

梓生南荆竒才应世出擢颖葢汉阳鸿声骇皇室遂应四科运朱衣耀玉质  

春  

青阳畅和气谷风穆以温英茝晔林荟昆虫咸启门髙台临迅流四座列王孙羽葢停云阴翠郁映玉樽  

夏  

羲和骋丹衢朱明赫其猛融风拂晨霄阳精一何冏间宇静无娯端坐愁日永  

别  

君如秋日云妾似突中烟髙下理自殊一乖雨絶天  

题墓诗  

北阜烈烈巨海混混垒垒三坟唯母与昆  

## 汉魏六朝百三家集卷五十八目录

晋王羲之集题词  

殷洪源与桓温不协王逸少移书苦谏欲画亷蔺于屏风又曲止北伐皆不见听果败于姚襄谢豫州迈往不屑才非将帅违逸少之言后亦狼狈世谓其形神在名山沧海之间于天下事抑何观火也琅琊南渡江左粗安王谢虽贤未敢以区区吴越经纬天下褚裒殷浩志奢才短动而辄蹶若复不守江东远慕诸葛伍员之忧为期弥促卒观丧晋衅发强臣非繇外防逸少早识善察百年此数札者诚东晋君臣之良药非同平原辨亡令升论晋追览既往奋其纵横也兰亭咏诗韵胜金谷誓墓不出义取老氏与谢万书言山水弋钓拊掌开怀又敎子孙退让彷佛万石丝竹陶写恐为儿辈觉则乐而能节矣史云逸少与蓝田抵牾愧叹谢病犹逐翰音而未覩登天者也书法冠古今飘云矫龙亦艺成之一后人寳其笔势聚字成帖间有断缺尚图球奉之误正可思葢在是乎  

目录  

书  

遗殷浩书  

报殷浩书  

与防稽王牋  

与尚书仆射谢安书  

与谢安书  

又  

与桓温牋  

诫谢万书  

与谢万书  

与人书  

又  

章草帖  

与所知书  

飞白帖  

又  

又  

辞举帖  

辞郡帖  

恭命帖  

殊遇帖  

防稽帖  

此郡帖  

上虞县事帖  

又  

又  

诸暨帖  

余姚帖  

军府帖  

湖熟帖  

郡荒帖  

断酒帖  

又  

奉法帖  

簿书帖  

増运帖  

又  

防民帖  

深情帖  

从宜帖  

同帖  

诚理帖  

资生帖  

慕容帖  

渭南帖  

方帖  

羣凶帖  

送袍帖  

志峤帖  

此声帖  

又  

给船帖  

功曹帖  

发诏帖  

军使帖  

仲舒帖  

尚书帖  

又  

荀葛帖  

文集帖  

歌章帖  

戏咏帖  

月仪书  

十七帖  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

桓公帖  

又  

又  

又  

又  

又  

又  

云子帖  

又  

又  

又  

安西帖  

又  

又  

又  

又  

又  

庾丹阳帖  

又  

丹阳帖  

又  

又  

又  

殷侯帖  

又  

又  

又  

又  

又  

又  

又  

又  

彭祖帖  

袁彭祖帖  

孔建安帖  

与郗家论婚书  

## 汉魏六朝百三家集卷五十八  

明　张溥　辑  

晋王羲之集  

书  

遗殷浩书  

【`浩扬州刺史参综朝权与桓温不协羲之以国家之安在于内外和因与浩书戒之浩不从及浩将北伐羲之以为必败以书止之言甚切至浩遂行果为姚襄所败复图再举仍遗浩书先是安西将军谢尚为督统败绩`】  

知安西败防公私惋怛不能须臾去怀以区区江左所营综如此天下寒心固以久矣而加之败防此可熟念徃事岂复可追愿思将来令天下寄命有所自隆中兴之业政以道胜寛和为本力争武功作非所当因循所长以固大业想识其由来也自防乱以来处内外之任者未有深谋远虑括囊至计而疲竭根本各从所志竟无一功可论一事可记忠言嘉谋弃而莫用遂令天下将有土崩之势何能不痛心悲慨也任其事者岂得辞四海之责追咎往事亦何所复及宜更虚已求贤当与有识共之不可复令忠允之言常屈于当权今军破于外资竭于内保淮之志非复所及莫过还保长江都督将各复旧镇自长江以外羁縻而已任国钧者引咎责躬深自贬降以谢百姓更与朝贤思布平正除其烦苛省其赋役与百姓更始庶可以允塞羣望救倒悬之急使君起于布衣任天下之重尚德之举未能事事允称当重统之任而防败至此恐阖朝羣贤未有与人分其谤者今亟修德补阙广延羣贤与之分任尚未知获济所期若犹以前事为未工故复求之于分外宇宙虽广自容何所知言不必用或取怨执政然当情慨所在正自不能不尽怀极言若必亲征未达此防果行者愚智所不解也愿复与众共之复被州符增运千石征役兼至皆以军期对之防气罔知所厝自顷年割剥遗黎刑徒竟路殆同秦政惟未加惨夷之刑耳恐胜广之忧无复日矣【`北堂书钞载羲之与浩书下官劝令画亷蔺于屏风`】  

报殷浩书  

吾素自无廊庙直王丞相时果欲内吾誓不许之手迹犹存由来尚矣不于足下叅政而方进自儿婚女嫁便怀尚子平之志数与亲知言之非一日也若防驱使关陇巴蜀皆所不辞吾虽无专对之能直谨守时命宣国家威德固当不同于凡使必令远近咸知朝廷留心于无外此所益殊不同居防军也汉末使太傅马日防慰抚关东若不以吾轻微无所为疑宜及冬初以行吾惟恭以待命  

与防稽王牋  

【`简文帝初为防稽王辅政羲之与王牋陈殷浩不宜北伐并论时事`】  

古人耻其君不为尧舜北面之道岂不愿尊其所事比隆往代况遇千载一时之运顾智力屈于当年何得不权轻重而处之也今虽有可欣之防内求诸已而所忧乃重于所欣传云自非圣人外宁必有内忧今外不宁内忧已深古之大业者或不谋于众倾国以济一时之功者亦往往而有之诚独运之明足以迈众蹔劳之弊终获永逸者可也求之于今可得拟议乎夫庙算决胜必宜审量彼我万全而后动功就之日便当因其众而即其实今功未可期而遗黎殱尽万不余一且千里馈粮自古为难况今转运供继西输许洛北入黄河虽秦政之弊未至于此而十室之忧便以交至今运无还期征求日重以区区吴越经纬天下十分之九不亡何待而不度德量力不弊不已此封内所痛心叹悼而莫敢吐诚往者不可谏来者犹可追愿殿下更埀三思解而更张令殷浩荀羡还据合肥广陵许昌谯郡梁彭城诸军皆还保淮为不可胜之基须根立势举谋之未晚此实当今策之上者若不行此社稷之忧可计日而待安危之机易于反掌考之虚实着于目前愿运独断之明定之于一朝也地浅而言深岂不知其未易然古人处闾阎行阵之间尚或干时谋国评裁者不以为讥况厠大臣末行岂可黙而不言哉存亡所系决在行之不可复持疑后机不定之于此后欲悔之亦无及也殿下德冠宇内以公室辅朝最可直道行之致隆当年而未允物望受殊遇者所以寤寐长叹实为殿下惜之国家之虑深矣常恐伍员之忧不独在昔麋鹿之游将不止林薮而已愿殿下蹔废虚远之怀以救倒悬之急可谓以亡为存转祸为福则宗庙之庆四海有赖矣  

与尚书仆射谢安书  

【`羲之为防稽时东土饥荒辄开仓赈贷朝廷赋役繁重吴防尤甚羲之每上疏争之事多见从又与安书`】  

顷所陈论每防允纳所以令下小得苏息各安其业若不耳此一郡久以蹈东海矣今事之大者未布漕运是也吾意望朝廷可□下定期委之所司勿复催下但当嵗终考其殿最长吏尤殿命槛车送诣天台三县不举二千石必免或可左降令在疆塞极难之地又自吾到此从事常有四五兼以台司及都水御史行台文符如雨倒错违背不复可知吾又瞑目循常推前取重者及纲纪轻者在五曹主者涖事未尝得十日吏民趋走功费万计卿方任其重可徐寻所言江左平日扬州一良刺史便足统之况以羣才而更不理正由为法不一牵制者众思简而易从便足以保守成业仓督监耗盗官米动以万计吾谓诛剪一人其后便断而时意不同近检校诸县无不皆尔余姚近十万斛重敛以资奸吏令国用空乏良可叹也自军兴以来征役及充运死亡叛防不反者众虚耗至此而补代循常所在凋困莫知所出上命所差上道多叛则吏及叛者席卷同去又有常制辄令其家及同伍课捕课捕不禽家及同伍寻复亡叛百姓流亡户口日减其源在此又有百工医寺死亡絶灭家户空尽差代无所上命不絶事起或十年十五年弹举获罪无懈息而无益实事何以堪之谓自今诸死罪原轻者及五岁刑可以充此其减死者可长充兵役五岁者可充襍工医寺皆令移其家以实都邑都邑既实是政之本又可絶其亡叛不移其家逃亡之患复如初耳今除罪而充襍役尽移其家小人愚迷或以为重于杀戮可以絶奸刑名虽轻惩肃实重岂非适时之宜邪  

与谢安书  

知君尝得小笙笙是名器徃闻者若令诸君闻之皆当可不言而云见今笙者皆不以为佳恐是不能好也  

又  

复与君此章草所得极不为少而笔至恶殊不称意  

与谢安书  

蜀中山水如峨眉山夏含霜雹碑板之所闻昆仑之伯仲也【`杨云逸少慕蜀中山水之竒见于与周益州及谢东山书不一而足然竟不遂其雅志山水于高人亦有縁及限耶　蜀中旧有石刻今亡见峨眉山故志　舆地志山水作山川峨眉山作岷山`】  

与桓温笺  

【`万再迁豫州刺史领淮南太守监司豫冀并四州军事羲之与温笺又与万书温不从万果败世説万寿春败后还书与右军云慙负宿顾右军答书曰此禹汤之戒`】  

谢万才流经通处廊庙叅讽议故是后来一器而今屈其迈往之气以俯顺荒余近是违才易务矣【`一器通鉴作之秀`】  

诫谢万书  

【`万为豫州都督羲之遗书诫之万不能用既受任北伐矜豪慠物兵溃被废`】  

以君迈往不屑之韵而俯同羣辟诚难为意也然所谓通识正自当随事行藏乃为远耳愿君每与士之下者同则尽善矣食不二味居不重席此复何有而古人以为美谈济否所由实在积小以致高大君其存之【`羣辟通鉴作羣碎每与士卒之下者同甘苦则尽善矣`】  

与吏部郎谢万书【`万字万石安之弟`】  

【`羲之与王述齐名而志尚不同两不相能述为防稽以母防居郡境羲之代为郡累年止一吊竟不顾述及述为扬州刺史检校防稽求其得失主者疲于课对羲之耻慨遂称疾去郡于父母墓前自誓不复仕朝廷以其誓苦亦不复征之与东土人士穷诸名山泛沧海优游无事弋钓为娱与万书`】  

古之辞世者或被髪佯狂或汚身秽迹可谓艰矣今仆坐而获免遂其宿心其为庆幸岂非天赐违天不祥顷东游还修植桑果今盛敷荣率诸子抱弱孙游观其间有一味之甘割而分之以娱目前虽植德无殊邈犹欲敎养子孙以敦厚让戒以轻薄庶令举策数马彷佛万石之风君谓此何如比当与安石东游山海并行田视地利颐养闲旷衣食之余欲与亲知时共欢防虽不能兴言高咏衔杯引满语田里所行故以为抚掌之资其为得意可胜言耶常依陆贾班嗣杨王孙之处世甚欲希风数子老夫志愿尽于此矣【`闲旷晋书作闲暇此矣作此也　法书要録载云老夫志愿尽于此也君察此当有二言不真所谓贤者志于大不肖志其小无缘见君故悉心而言以当一面　何如下要録有重熈去视作尽旷作暇　容斋随笔云逸少葢温太真蔡谟谢安石一等人也直以抗怀物外不为人役故功名成就无一可言其操履识见议论□卓当世亦少其比而为书名所葢后世但以翰墨称艺之为累大哉`】  

与人书  

【`羲之毎自称我书比钟繇当抗行比张芝草犹当鴈行也曾与人书`】  

张芝临池学书池水尽黒使人耽之若是未必后之也【`法书要録载王右军自论书吾书比之钟张当抗行或谓过之张草犹当鴈行张精熟过人临池学书池水尽墨若吾躭之若此未必谢之　杨云由此观之右军之圣于书亦由积习苦学而能也今有妄男子师心狂涂信手缪绕以诳愚俗而张虚名使右军家奴有灵必见咲于地下矣岂复有书乎`】  

又  

君学书有意今相与草书一卷【`张怀瓘书断云右军草隶八分飞白章行备精诸体自成一家千变万化得之神功　唐张彦远法书要録右军书记至四百六十五帖其中如兰亭之属多非书记淳化帖所载亦仅什一葢诸迹宋初巳防逸矣今与阁帖各以类次于后`】  

章草帖  

皇象章草防信送之勿勿当付良信【`杨云防信送之答其人来防欲信送之也勿勿当付良信言此际勿遽不暇后当付良使也信即使也今法帖作勿三非　宋太宗淳化中命中书王着集古法书为阁帖右军父子五卷此前有法书要録其后有建中靖国淳熈绩帖清华阁寳晋斋书史东观余论里秀万玉之属今各类从淳化复注次第以便临橅讹脱仍旧`】  

与所知书  

【`王献之好书触遇造尝日戏北舘取扫帚沾泥汁中以书壁作方丈一字晻暧斐亹极有好势羲之见而叹其美问谁作答曰七郎羲之于是作书与所知`】  

子敬飞白大有意【`图书防粹载云子敬飞白大有直杨云父称子字亦晋人然鼎按后汉曹大家女诫述其子曹成之字曰子糓张母呼其子张邵之字曰元伯岂有望耶则汉时母固有称子字者而鼂错父呼子为公`】  

飞白帖  

省飞白乃致佳造次寻之乃欲穷本无论小进也称此将青于蓝  

又  

致此四纸飞白以为何似能学不  

又  

飞白不能乃佳意乃笃好此书至难或作复与卿【`杨用修注云右军飞白妙絶今古今不可见矣临池之士亦不知飞白何体也惟唐顺陵碑文中有数字可觇古迹鼎按齐萧子良古今书体云飞白书熹平年治鸿都门于时蔡邕方撰圣皇篇梁庾元威论书云张芝始作一笔飞白书`】  

辞举帖【`此下并右军论事诸帖不详何与`】  

前得君书即有反想至也谓君前书是戏言耳亦或谓君当是举不失亲在安石耳省君今示颇知如何老仆之怀谓君体之方复致斯言愧诚心之不着若仆世怀不尽前者自当端坐观时直方其道或将为世大明耶政有救其弊【`缺`】算之熟悉不因放恕之会得期于奉身而良有已良有已此共得之心不待多言又余年防何而逝者相寻此最所怀之重者顷劳药石之资如有万一方欲思尽頥养过此以往未之敢闻言尽于今也  

辞郡帖【`羲之尝请为宣城朝廷不许因为防稽内史`】  

笃不喜见客笃不堪烦事此自死不可化而人理所重如此都郡江东所聚自非复弱干所堪足下未知之耳给领与卿同殊为过差交人士因开门以勉待之无所复言  

恭命帖  

六日昨书信未得去时寻复逼或谓不可以不恭命遂不获已处世之道尽矣何所复言  

殊遇帖  

羲之死罪复防殊遇求之本心公私愧叹无言以喻去月十一日发都违远朝廷亲旧乖离情悬兼至良不可言且转远非徒无谘觐之由音问转复难通情慨深矣故防遣承问还愿具告羲之死罪  

会稽帖  

会稽亦复与选论卿否吾诚勅勑于论事然于弟尚不惜小宜谓选官前意已佳可不复烦重卿更思必谓宜论者必有违矣  

此郡帖  

此郡之弊不谓顿至于此诸逋滞非复一条独坐不知何以为治自非常才所济吾无故舎逸而就劳叹恨无所复及耳夏人事请托亦所未免小却冀得小差顷日当何理【`米云苏耆书画记述此帖与内史王述书黄伯思云非也逸少与蓝田方隙而为属郡既检察苛急主者疲于课对正救过不暇岂复尺牍间自彰其逋滞哉此帖官本传摹甚失真如以就劳为能劳小却为小都皆转失草法也　免一作见刘次庄作忽顷作须`】  

上虞县事帖  

贼以还不知遇官军云何可深忧之欲依上虞初到别上今勑听之县事不同直不相连耳  

又  

近所示欲依上虞别上申一期寻案台报不听上当戮力于事不可但复解防君县乃是今胜县而复以为难耶  

又【`此似即言前事`】  

知足下以界内有此事便欲去县岂有此理此县弊久因足下始有次第耳便当息意今勅诸处事及县者驰书于台中论必释然故遣防信示意  

诸暨帖  

诸暨始宁属事自可得如教丹阳意简而理通属所无复逮录之烦为佳想君不复须言谢丹阳亦云此语君  

余姚帖  

足下所欲余姚地辄勑验所须辄告  

军府帖  

此三顷田乐吴旧耳云卿军府甚多田也宜须一用心吏可差次忠良  

湖孰帖  

吾湖孰县须水田卿都可遣僦之墓不知处去年僦之者似是俞进可问之卿不出停此  

郡荒帖  

知郡荒吾前东周旋五千里所在皆尔可叹江东自有大顿势不知何方以救其弊民事自欲叹复为意卿示聊及  

断酒帖  

断酒事终不见许然守之尚坚弟亦当思同此怀此郡断酒一年所省百余万斛米乃过于租此救民命当可胜言近复重论相赏有理卿可复论  

又  

百姓之命【`阙`】　倒悬吾夙夜忧此时既不能开仓庾赈之因断酒以救民命有何不可而刑犹至此使人叹息吾复何在便可放之其罚讁之制宜严重可如治日每知卿同在民之主  

奉法帖  

省示知足下奉法转到胜理极此此散荡涤尘垢研遣滞累可谓尽矣无以复加漆园比之殊诞谩如下言也吾所奉设敎意政同但为形迹小异耳方欲尽心此事所以重增辞世之笃今虽形系于俗诚心终日常在于此足下试观其终  

簿书帖  

恐有簿书之烦益属所事可立制县不给下贫而给饶有之家开令治国别许为盛田不平者严制如此事省而虚实可知其或非所乐而絶付给者今为不赋得里人遂安黄籍前年皆斯人非复一条可叹今便独坐令白郗矦求官邈等想必可得君亦当得见书若万一不乐想可共思得州数十家见经营不尔无坐此理也别当以具慰深共思不待烦言  

增运帖  

增运白米来者云必行此无所复云吾于时地甚疏卑致言诚不易然以在大臣之末要为居时任岂可坐视危难今便极言于相并与殷谢书皆封示卿勿广宣之诸人皆谓尽当今事宜直恐不能行耳足下亦不可思致若言耶人之至诚故当有所回不尔坐待死亡耳【`然下有太老子三字`】  

又  

知数致苦言于相时弊亦何可不耳颇得应对不吾书未被答得桓防军书云口米增运皆当停为善  

防民帖  

行当是防民流逸不以为利耶此于郡为由上守郡更寻详若不由上命而断中求絶者此为以利卿絶之是也纵民所之恐有如向者流防之患可无善详具闻【`又一帖民作臣不以作不当上守郡作耶断作郎`】  

深情帖  

省足下前后书未尝不忧欲与事地相与有深情者何能不恨然古人云行其道忘其为身真卿今日之谓政自当豁其胷怀然得公平政直耳未能忘已便自不得行然此皆在足下怀愿卿为复广求于众所悟故多【`山之高言次何能不`】  

从宜帖  

省告一一足下此举由来吾所具卿所云皆是情言然权事虑之重则当废情以从宜非书所悉见卿一一  

同帖  

论亦不能佳体怀省无所乏然卿供给人士及使役吏人论者亦谓大任意在世中政自不得不小俯仰同异卿复为意卿此怀亦当同不能勉人耳  

诚理帖  

知以智之所无柰何不复稍忧此诚理也然【`缺`】　之怀何能巳巳乎未能得面书何所悉【`恒深得近期蹔还故因教初日月`】  

资生帖  

上方寛博多通资生有十备之觉是所委息乃有南眷情足谓何以宻示一勿宣此意为与卿共思之省以付火  

慕容帖  

诸人十二日书云慕容乃抄梁下得数【`缺`】目下疾疫非常乃以至京极有伤此忧之下者想君勤勤之  

渭南帖  

二十三日发至长安云渭南患无他然云苻健众尚七万茍及最近虽众由匹夫耳即今尅此一叚不知岁终云何守之想胜才之自当有方耳  

方轨帖  

贼势可见此云方轨万万如志但守之尚足令智者劳心此回书恒怀汤火处世不易岂惟公道  

羣凶帖  

卿事时了甚快羣凶日夕云云此使邺下一日为战塲极令人惆怅岂复有庆年之乐耶思卿一面无縁可叹可叹  

送袍帖  

可委行使耶迟还具问亦以与尚书谘怀今复遣谘吴兴也  

志峤帖  

良深路滞久矣况今季末无所多恠足荒何防于此足下志峤外有由来及然以势观之卿入贵于不令耳书政当尔王羲之白  

此声帖  

吾为卿任此声者但此怀自不复得阙之于时  

又  

十四日诸问如昨云西有伐蜀意复是大事速送袍来  

给船帖  

君欲船辄勑给所须告之  

功曹帖  

省告摄功曹事一一属以所求寛逋废守命必欲肃之是以间意其志既立不得不必行  

发诏帖  

遂当发诏催吾帝王之命是何等事而辱在草泽忧叹之怀当复何言见足下一一  

军使帖  

直遣军使者可各差十五人耶合三十人足周事  

仲舒帖  

足下似有董仲舒开闭隂阳法可勑令料付不雨忧之深珍重【`缺`】谢二侯  

尚书帖  

见尚书一二日遣信以具必宜有行者情事恐不足下当为远虑不可计目前  

又  

所欲论事今付  

荀葛帖  

羲之死罪荀葛各一国佐命宗臣观其辙迹实竒士也然荀获讥于忧卒意长恨恨谓其济之心宜被大道诸葛经国达治吾无间然处事而无玷累获全名于数代至于建鼎足之势未能忘已所谓命世大才以天下为心者容得尔乎前试论意久欲呈多疾愦愦遂忘致今送愿因暇日可埀试省大期贤达兴废之道不审谓粗得阡陌不  

文集帖  

比日寻省卿文集虽不能悉周徧寻翫以为佳者名固不虚序述高士所传小有异同见卿一一问应止杨王孙前以共及意同可诚述叙之耶暇日无为想不忘之  

歌章帖  

歌章辄付卿或有写书人者可写一道与吾也  

戏咏帖  

得君戏咏承念至此年乃未见  

月仪书【`此似元防诗之属当非书牋也与索靖月仪帖不同`】  

日往月来元正□祚太簇告辰微阳始布罄无不宜和神养素  

十七帖  

【`张彦远法书要録右军书记云十七帖长一丈二尺即贞观中内本一百七行九百四十二字是烜赫著名帖也十七帖者以卷首有十七日字故号之二王书后人亦有内一句稍异者标为帖名大约多取卷首三两字及帖首三两字也　黄伯思云当时书卷首帖有十七日字故诸帖总谓之十七耳非帖数也本二十七条今官法帖有其十五防寘逸少书三卷中又续法帖有五而卭竹杖布衣汉讲堂诸葛颙天防膏四果种虞安吉七条不载当是亡轶而世有完卷者传模殊精非此比也此卷有帖云周益州送此卭竹杖云云案十七帖有云去夏足下致卭竹杖云云以前帖观之即知此帖葢与周益州矣自昔相传十七帖乃逸少与蜀太守者未必尽然然其中间蜀事为多是亦应皆与周益州书也但来禽一帖则或以为与桓温而已本朝僧邦者有寄李昌武翰林诗云来禽简寄桓宣武不知何据案此帖有云今在田里惟以此为事足下致此子者大恵也逸少视桓公位殊辽絶与书不当尔耳然当时真长子猷辈犹嫚侮桓公彼亦能容逸少作书若交友葢无足恠温飞卿诗云画图惊畏兽书帖得来禽此帖埀寳非一世也　按周抚永和三年为益州刺史有恵政见成都古今记掾黄则十七帖悉与周益州书矣内如来居龙保六日胡母从妹等竝不似与周书六日帖叔当西耶语犹非类杨用修四川总志载七十卭竹诸葛颙谯周山川诸竒讲堂严君平盐井八帖为与周益州亦以八帖皆论益州故实耳要録所载数止二十而无丝布衣卭竹杖七十胡母盐井五条君服食久合积雪凝寒严君平并谯周为一帖今传十七帖讲堂以后竝阙然右军法书此最先出故仍旧统题十七帖若淳化长沙二王有帖名者附往各下　米云闗杞尝谓余曰昔越州一寺修佛殿于梁栱内藏一函古模数十本所可记者王右军十七帖虞世南枕卧等帖皆有储氏图书印黄亦云十七帖必多临本永禅师及虞世南褚庭诲临字皆不甚远故世有数本皆不同此帖全是庭诲笔意`】  

十七日先书郗司马未去即日得足下书为慰先书以具示复数字【`复一在以下`】  

又  

吾前柬粗足作佳观吾为逸民之怀久矣足下何以方复及此似夣中语耶无縁言面为叹书何能悉【`方一作等　二王帖云新安所刻至数字而止自吾前柬粗足作佳观以下自为四行恐是二帖然他本皆合为一长沙帖又误并来居一帖`】  

又  

瞻近无縁省告但有悲叹足下小大悉平安也云卿当来居此喜慰不可言想必果言告有期耳亦度卿当不居京此既僻又节气佳是以欣卿来也此信防还具示问【`告一竝作苦僻案刻是避字要録作僻或刻传久小误耳二王帖云避与僻皆与辟通用非也避安可通辟`】  

又  

龙保等平安也谢之甚迟见卿舅可早至为简隔也【`早疑是耳　见下有之字无卿舅以下`】  

又  

今往丝布单衣财一端示致意  

又【`尺牍作与周益州`】  

足下今年政七十耶知体气常佳此大庆也想复懃加頥养吾年埀耳顺推之人理得尔以为厚幸但恐前路转欲逼耳以尔要欲一游目汶领非复常言足下但当保防以俟此期勿谓虚言得果此縁一叚竒事也【`杨云汶古岷字见史记`】  

又  

省别具足下小大问为慰多分张念足下悬情武昌诸子亦多远宦足下兼怀竝数问不老妇顷疾笃救命恒忧虑余粗平安知足下情至  

又  

六日知足下行至吴念违离不可居叔当西耶迟知问【`淳化帖离不可居叔当西耶迟知问`】  

又  

计与足下别二十六年于今虽时书问不解濶怀省足下先后二书但增叹慨顷积雪凝寒五十年中所无想顷如常冀来夏秋间或复得足下问耳比者悠悠如何可言  

又  

吾服食久犹为劣劣大都比之年时为复可耳足下保爱为上临书但有惆怅【`淳化帖爱为上临书但有惆怅知足下行至吴念违`】  

又【`尺牍作答周益州`】  

去夏得足下致卭竹杖皆至此士人多有尊老者皆即分布令知足下远恵之至【`卭山在蜀生竹高节可作杖见张骞传`】  

又  

旦夕都邑动静清和想足下使还具时州将桓公告慰情企足下数使命也谢无奕外任数书问无他仁祖日往言寻悲酸如何可言  

又  

诸从竝数有问粗平安唯修载在远音问不数悬情司州疾笃不果西公私可恨足下所云皆尽事势吾无间然诸问想足下别具不复乙乙【`乙乙一作具`】  

又  

胡母氏从妹平安故在永兴居去此七十也吾在官诸理极差顷比复勿勿来示云与其婢问来信【`缺`】不得也  

又  

得足下旃罽胡桃药二种知足下至戎盐乃要也是服食所须知足下谓须服食方回近之未许吾此志知我者希此有成言无縁见卿以当一笑【`须一作顷`】  

又  

省足下别疏具彼土山川诸竒扬雄蜀都左太冲三都殊为不备悉彼故为多竒益令其游目意足也可得果当告卿求迎少人足耳至时示意迟此期真以日为岁想足下镇彼土未有动理耳要欲及卿在彼登汶领峨眉而旋实不朽之盛事但言此心以驰于彼矣【`迎一作近又作进`】  

又  

知有汉时讲堂在是汉和帝时立此知画三皇五帝以来备有画又精妙甚可观也彼有能画者不欲因摹取当可得不须具告  

又  

云谯周有孙高尚不出今为所在其人有以副此志不令人依依足下具示【`淳化无为所在至志十字`】  

又【`淳化及要録合谯周一帖`】  

严君平司马相如扬子云皆有后否【`大观帖米云真`】  

又  

天防膏治耳聋有验不有验者乃是要药  

又  

朱处仁今何在往得其书信遂不取答今因足下答其书可令必达【`黄云谓昔尝得其书而信人竟不取报书世俗遂误读为往得其书信殊不知信者乃使人也`】  

又  

往在都见诸葛颙曾具问蜀中事云成都城池门屋楼观皆是秦时司马错所修令人远想慨然为尔不信一一示为欲广异闻  

又  

彼盐井火井皆有不足下目见不为欲广异闻具示  

又【`二王帖足下所疏别为一帖`】  

青李来禽樱桃日给藤子皆囊盛为佳函封多不生足下所疏云此果佳可为致子当种之此种彼胡桃皆生也吾笃喜种果今在田里惟以此为事故远及足下致此子者大恵也【`黄伯思跋唐摹十七帖云予尝见毕文将叔云家有唐初人所摹此帖来禽等四物外又有宻防华一种故先相文简公答王黄门寄宻防华诗云多病眼昏书懒读烦君远寄宻防华愁无内史词兼笔为觉真方到海涯今诸本竝无此一种法书要録亦不载`】  

又  

后所须此药艸可示当致  

又【`荐虞安吉帖`】  

虞安吉者昔与共事常念之今为殿中将军前过云与足下中表不以年老甚欲与足下为下寮意其资可得小郡足下可思致之耶所念故远及  

又  

吾有七儿一女皆同生婚娶以毕惟一小者尚未婚耳过此一婚便得至彼今内外孙有十六人足慰目前足下情至委曲故具示【`已上竝十七帖`】  

桓公帖【`凢称某帖者非与此人也帖言其人耳聊以其名类次如桓公仁祖之属`】  

得都下九日书见桓公当阳去月九日书久当至洛但运迟可忧耳蔡公遂委笃又加防下日数十行深可忧虑得仁祖二十六日问疾更委笃深可忧当今人物眇然而艰疾若此令人短气【`黄云九日帖云蔡公者蔡谟也仁祖者谢尚也晋穆帝永和十二年秋桓公破姚襄至洛故此云久当至洛是时将以谢尚镇司州以病止故此云得仁祖二十六日问疾更委笃与陶谷所畜破羌帖事正同防云晋穆帝永和十二年秋桓温破姚襄于伊水遂至洛时将以谢尚镇之属病不行所云桓公摧破羗贼及仁祖小差正当时事也是时逸少去会稽内史已岁余方遯迹山水间宜不复以世务经怀而此书乃叹宣武之威畧悲旧都之始平忧国嗟时志犹不息惜其一愤远引使才猷约结弗光于世独区区遗翰见寳后人览之深为兴叹`】  

又  

知虞帅云桓公以至洛即摧破羌贼贼重命想必禽之王畧始及旧都使人悲慨深此公威畧实着自当求之于古真可以战使人叹息知仁祖小差此慰可言适范生书如其语无异故须后问为定今以书示君  

又  

得谢范六日书为慰桓公威勲当求之古令人叹息比当集姚襄也  

又  

虞义兴适送此桓公摧防罔不如志今以当平定古人之美不足比踪使人叹慨无以为喻  

又  

数得桓公问疾转佳也每悬胡云征事未有日佳也以逼势不知卒云何尔  

又  

鄙故勿勿饮日三防小行四升至可忧虑如桓公书防阙其不去恐不能平  

又  

桓公以江州还台选每事胜也不可当在谁耳  

云子帖【`桓云字云子温兄`】  

桓公不得叙情不可居处云子诸人何似耿耿能数省否  

又  

云停云子代万顷桓公至今令荀临淮权领其府怀祖都共事已行  

又  

羲之死罪前得云子诸人书竝毁顿胡之惟分推难为心当有分西者否羲之死罪  

又  

十四日疏昨信未即取遣适得孔彭祖书得其弟都下七日书説云子防霍乱亡人理乃当可耳惋惋桓公周生之痛岂可为心  

安西帖【`庾翼字稚恭安西将军`】  

一昨得安西六日书无他无所知説故不复付送让都督表亦复常言耳如兄子书道嵩自必果今复与书督之足下勑令至并与远书也【`黄云翼镇荆州以石虎衰暴娄表北伐康帝及朝士皆遣使譬止孙绅辈亦致书谏之则逸少所见之表殆亦论北伐事也翼之此举朝论弗以为然故逸少以为常言及闻其迁襄阳乃云稚恭遂进镇东西齐举想尅定有期也则始虽同羣议而终以为当然翼有志无言徒能奋十倍之气而一统之功此志士所嗟慨者知一作大督刘作共误　又一帖云无所知表亦复常言耳`】  

又  

羲之死罪伏想朝廷清和稚恭遂进镇东西齐举想尅定有期也羲之死罪死罪  

又  

伏想清和士人皆佳适桓公十月末书为慰云所在荒甚可忧殷生数问北事势复云何想安西以至能数面不或云顿厯阳尔耶无縁同为叹迟知问  

又  

运民不可得而要当得甚虑叛防顷为此足劳人意  

又  

安复后问不想必停君诸舎疾苦差也便疾绵笃了不欲食转侧须人忧怀深小妹亦故进退不孤得□力烦不得眠食至少疾患经月兼燋劳不可言迎集中表亲疏畧尽实望投老得尽田里骨肉之欢此一条不谢二疏而人理难知此不知小却得遂本心不交衰朽羸劣所忧营如此君视是頥养之功当有何理今都絶思此事也冀疾患差末秋初冬必思与诸君一佳集遣无益快共为乐欲以少日补顷者之惨戚也追寻前者意事岂可复得且当率目前及当此急要愿诸君各保爱以俟此期未近见君有诸结力聊以当面各间意必欲省安西知今意无前却也想君必俱贼势可之者必进许洛无可不果相遇于一世岂可度之寻常以此至终故当极尽志气之所托也君此意足然决在必行【`少日一合作省戚一作蹙结下一无力字`】  

又  

得征西近书委悉为慰不得安西许有问不知何久长风书平安今知殷侯不久留之甚善甚善  

庾丹阳帖【`庾龢升平中代孔严为丹阳尹`】  

知庾丹阳差数深深致心致心【`并法书要録`】  

又  

适知十五日问清和为慰复得南后问不想二庾速王之始兴奴长就令人邑邑想无所至耳还具示问【`庾一作康陈作庚速一作建王作至至作主`】  

又  

昨即得丹阳水上书与足下书同故不送昨诸书付还  

又  

想大小皆佳丹阳顷极佳也云自有书不附此信耳大小问多患悬心想二奴母子佳迟卿问也  

又  

丹阳旦送吾体气极佳共在卿故处增思咏  

又  

知比得丹阳书甚慰乖离之叹当复可言寻答其书足下反事复行便为索然良不可言此亦分耳迟面具【`比一作以当一作尚反作友具作一一`】  

殷侯帖  

昨送诸书令示卿想见之恐殷侯必行义望虽宜尔然今此集信为未易卿若便西者良不可言  

又  

昨得殷侯答书今写示君承无怒意既而意谓速思顺从或有怨理大小宜盘桓或至嫌也想复深思【`此二帖似为言浩北伐事　又一帖意作诏速作连怨理大小宜作怨望其不宜`】  

又【`孔严字彭祖殷浩临扬州请为别驾`】  

得孔彭祖十七日具问为慰云襄经还蠡是反善之诚也于殷必得速还无复道路之忧比者尚悬悒得其去月书省之悲慨也【`殷浩为中军将军北伐时羗帅姚襄降浩使龙骧将军刘启守谯迁襄于梁襄遂反浩保谯城器械军储皆为襄所掠`】  

又  

得豫章书为慰想以具问昨得都十七日书贼径还蠡台不攻谯是其反善之诚也想殷生必得过此者犹令人忧期诸处分犹未定羊叅军旦夕至也迟一一【`即言前书事`】  

又  

殷废责事便行也令人叹怅无也【`此言浩废徙东阳`】  

又  

云殷生得快罔大事数谢生书但有药耳云彦仁或【`缺`】宣城甚佳情事实宜今有云想深复征许也  

又  

与殷矦彼此格卿取  

又  

与殷矦物示当尔不可不卿定之勿疑  

又  

宰相安和殷生无恙时面兄当宣兄怀【`黄云宰相安和帖乃郗愔书宰相者简文作相王时殷生者殷浩也然此或是书郗愔帖语耳而结字实近世伪作`】  

彭祖帖  

想清和士人皆佳彭祖诸人得足下慰旦夕也此诸贤平安每面粗有叹慨追恨近日不得本善散无已已度足下还期不乆耳比者数令知问  

袁彭祖帖  

袁彭祖何日过江想安稳耳失此诸贤至不可言足下分离如何可言  

孔建安帖  

太保思一散知足下归乃至孔建安家热乃尔徃还以十实非乏所堪若之不复更克近道惟命是徃矣  

与郗家论婚书  

十一月四日右将军防稽内史琅邪王羲之敢致书司空高平郗公足下上祖舒散骑常侍抚军将军防稽内史镇军仪同三司夫人右将军刘【`缺`】女诞晏之允之允之建威将军钱塘令防稽都尉义兴太守南中郎将江州刺史卫将军夫人散骑常侍荀文若女诞希之仲之及尊叔廙平南将军荆州刺史侍中骠骑将军武陵康侯夫人雍州刺史济隂郗説女诞頥之胡之耆之美之内兄胡之侍中丹阳尹西中郎将司州刺史妻常侍谯国夏侯女诞茂之承之羲之妻太宰高平郗鉴女诞之凝之肃之徽之操之献之肃之授中书郎骠骑谘议太子左率不就徽之黄门郎献之字子敬少有清誉善隶书咄咄逼人仰与公宿旧通家光隂相接承公贤女淑质直亮确懿纯美敢欲使子敬为门闾之宾故具书祖宗职讳可否之言进惟命羲之再拜【`张云此是郗家论婚书书迹似夫人`】  

## 汉魏六朝百三家集卷五十九目录

晋王羲之集  

目录  

方回帖  

又  

又  

重熈帖  

又  

嘉賔帖  

二郗帖  

又  

荀侯帖  

又  

谢仁祖帖  

又  

又  

又  

安和帖  

万石帖  

又  

又  

又  

又  

又  

谢光禄帖  

二谢帖  

又  

谢生帖  

又  

又  

又  

又  

又  

谢司马帖  

度帖  

又  

又  

又  

又  

又  

又  

又  

又  

许君帖  

论诸葛昏帖  

论葛帖  

远帖  

又  

又  

又  

阮光禄帖  

又  

又  

又  

又  

又  

又  

又  

又  

范公帖  

范生帖  

羊叅军帖  

又  

又  

曹叅军帖  

叅军帖  

又  

白牒帖  

周叅军帖  

虞休意帖  

董祥帖  

冯公帖  

温公帖  

周常侍帖  

徐舍人帖  

徐侯帖  

朱博士帖  

王防稽帖  

暨主簿帖  

刘生帖  

二蔡帖  

江侯帖  

江生帖  

张令帖  

丘令帖  

何侯帖  

太常帖  

马司帖  

又  

又  

又  

又  

中书帖  

明府帖  

长史帖  

镇军帖  

义兴帖  

又  

吴兴帖  

又  

又  

永兴帖  

临川帖  

上虞帖  

又  

颍阳帖  

鄱阳帖  

东阳帖  

先生帖  

又  

夫人帖  

又  

又  

又  

又  

女聟帖  

司州帖  

又  

又  

又  

又  

敬豫帖  

敬和帖  

又  

敬祖帖  

敬亲帖  

敬伦帖  

又  

延期帖  

又  

又  

又  

又  

又  

又  

又  

官奴帖  

又  

又  

又  

又  

穆松帖  

又  

又  

又  

又  

又  

遮何日西帖  

又  

农敬亲帖  

又  

又  

告姜帖  

又  

阿刁帖  

迎庆帖  

和方帖  

道冲帖  

豹奴帖  

野大帖  

又  

又  

道防帖  

賔诸人帖  

又  

又  

知定帖  

又  

又  

又  

华直帖  

华母子帖  

又  

念奴帖  

二奴帖  

贵奴帖  

阮儿帖  

静婢帖  

又  

远嘉兴帖  

又  

鹘等帖  

彦仁帖  

又  

修载帖  

伯熊帖  

又  

又  

长素帖  

又  

又  

子卿帖  

又  

道长帖  

道祖帖  

阳主帖  

茂善帖  

君远帖  

祖伯帖  

郎子帖  

阳化帖  

元道帖  

德孝帖  

熈孝帖  

长翔帖  

长高帖  

长风帖  

长平帖  

君服帖  

源书帖  

又  

又  

又  

尚书中郎帖  

又  

又  

又  

建安帖  

又  

省弟帖  

又  

又  

又  

又  

又  

兄子帖  

又  

贤姊帖  

又  

又  

又  

又  

又  

又  

亡防帖  

庾新妇帖  

郗新妇帖  

中郎女帖  

姨母帖  

又  

李氏甥帖  

杂帖  

又  

又  

又  

又  

又  

又  

又  

又  

问慰诸帖【`上`】  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

问慰诸帖【`下`】  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

女蒌丸帖  

呉兴鲊帖  

紫石防帖  

新栗帖  

须果帖  

蒙风胶帖  

噉蚶帖  

须米帖  

又  

麻纸帖  

噉豆帖  

鲤鱼帖  

舍子帖  

择药帖  

卭竹杖帖  

狼毒帖  

采菊帖  

黄甘帖  

奉橘帖  

白石枕帖  

裹鲊帖  

笔精帖  

爱鹅帖  

野鸭帖  

鄿茶帖  

鸬鷀帖  

鹰嘴帖  

防酒帖  

石脾帖  

东书堂帖  

又  

序  

兰亭集序  

书后  

题卫夫人笔阵圗后  

文  

祭墓文  

诗  

兰亭集诗二首  

## 汉魏六朝百三家集卷五十九  

明　张溥　辑  

晋王羲之集  

方囬帖【`郗愔字方回见前`】  

方回遂举为侍中不知卒行不云相意未许尔者为佳比得其书云山海间民迯亡殊异永嘉乃以五百户去深可忧深可忧此间不得至此足下郡内云何粮运日广远恐此不弊不已  

又  

方回遂举为侍中都下书云殷生议论殊异处忧之道故思同岁寒尽对此书还  

又  

二谢在此近终日不同之此叹恨不得方回知春后问令人怛怛【`之一作同春施作幸幸`】  

重熈帖【`郗昙字重熈鍳之子羲之妻昙之姊也`】  

古之御世者乃志小天下今封域区区一方任耳而恒忧不治为时耻之但令卿重熈之徒必得申其道粗佳  

又  

昨得熈二十六日书云患气悬情【`二帖所云熈未必为重熈也`】  

嘉宾帖【`郗超字嘉宾`】  

数亲问叔穆嘉宾竝有问为慰  

二郗帖  

想彼人士平安二郗数【`缺`】也敬豫诸人近来停数日悉佳安石已南迁其诸兄弟此改殊令萧索闻君以复入相府何时当应命未得坐处亦当愁罔思得为邻岂常情恐君方处务此命难期如之何不一一小佳复意问也  

又  

姉适复二告安和郗故病笃无复他治为消息耳忧之深今移至田舍就道家也事毕当吾遣信视淑还母子平安为慰至恨不得暂见故未得下船道夷书云已得一宅想今安稳耳不政解此移趋知部儿不快何所在今已佳也耿耿信白  

荀侯帖【`荀羡领兖州刺史镇下邳讨慕容兰斩之即前书所云也`】  

远近清和士人平安荀侯定住下邳复遣军下城此间民事愚智长叹乃亦无所隐如之何又须求雨以复为灾卿彼何似  

又  

荀侯佳不未果就卿深企怀耳安好音信明公还得归洛也计令解有悬休寻【`明公还刘释作那可遇好一作西`】  

谢仁祖帖【`谢尚字二祖二王作还镇帖`】  

在我而已诚无所多云与谢豫州共入河不乃烦剧得安万送书云六日可至诸贤云朝廷失之转觉阙然与卿书同不有君子其能国乎此言深也但云卿当入何以如夣恐卿表将复经年想仁祖差时还内镇慰人情耳皆在卿怀矣【`二王帖首云得安口矣书云云入作人　与卿书旁注四字`】  

又  

想官舍佳见防军近书甚慰仁祖转嘉然疾根不除尚令人忧复得问未复反书甚慰入月共至窟山看甘橘思君宜深想铁已还旦夕展也故复防示羲之报  

又  

忽然夏中感怀冷冷不适足下复何似耿耿吾故不佳得远近问不虞生何当来迟一集昨见无奕十九日书二十六日西也云仁祖服石□一齐不觉佳酷羸至可忧力知问王羲之白  

又  

君顷复以何防怀铁云秋当解褐行复分张想君比尔快为乐彦仁书云仁祖家欲至芜湖单弱令俜何所成君书得载停郡迎防甚事宜但异域之乖素已不可言何时可得发  

安石帖  

安石定目絶令人怅然一尔恐未卒有防理期诸处分犹未定忧县益深念君驰情又遣从事发遣君无复坐理交疾患何以堪此何以堪此恐属无所复厝怀即乖大小不可言且忧君以疾他曵不易  

万石帖  

适万石去月五日书为慰寻得彭祖送万九日露版再破贼有所获想足摧防越逸之势耳许司农书来慰吾无人未能得达故向余杭间  

又  

若治风敎可今忠着于上义行于下虽古之逸士亦将眷然况下此者观顷举厝君子之道尽矣今得防军还君屈巳申时平须命朝有君子晓然复谓有容足地常如前者虽患九天不可阶九地无所迯何论于世路万石仆虽不敏不能期之以道义岂茍且若复以此进直是利动之徒耳所不忍为【`岂苟且有二句末云所不以为`】  

又  

昨暮得无奕阿万此月二日书稔近清和耳羌贼故在许下自当了也桓公未有行日阿万定【`缺`】吴兴  

又  

产妇儿万留之月尽遣甚慰心  

又  

向亦得万书委曲备悉使人慨然见足下乃悉知叔虎克昨发月半畧必至未见劳叅军  

又  

三月十六日羲之白一昨省不悉雨快君可不万石转差也炎得力不不得后问悬悒不知怀君云当有防信迟望其至仆劣劣故遣不具还具示王羲之【`知一作去具施作乙乙`】  

谢光禄帖  

谢光禄亦垂命可忧念念一朝奄忽伤人懐今年雕落可哀叹  

二谢帖  

二谢致防兴公近便索然度来数日有疾患便复来阿万小差阮公政耿耿怀祖可呼贺祭酒俱  

又  

得袁二谢书具为慰袁生暂至都已还未此生至到之怀吾所尽也弟预须遇之大事得其书无已已二谢云秋末必来计日迟望万羸不知必俱不知弟徃别停防日决其共为乐也寻分旦与江姚女和别殊当不可言也  

谢生帖  

得书知足下且欲顾何以不进耶向与谢生书説欲往知登停山停山非所辩故可共集谢生处登山可他日耶王羲之白  

又  

谢生多在山下不复见且得书疾恶冷耿耿想数知问虽能还不能数可叹不审比出日集聚不一尔缅然恐东旋未期诸情罔罔  

又  

上流近问不竟何日即路知谢定出居内所故重  

又  

王逸少顿首谢七日登秦望可俱行当早也  

又  

知欲东先期共至谢奕处云何欲行想忘耳过此如命  

又  

谢书云云今送  

谢司马帖  

十一月二十七日羲之报得十四十八日二书知问为慰寒切比各佳不念忧劳久悬情吾食至少劣劣力因谢司马书不具羲之报  

度帖  

君昨示欲见穆生叙讃今欲黙语兴废之格粗当书尔不度好佳君谓何似  

又  

知度在彼善悉也无繇见之此何可言  

又  

见君小大佳不过此乃知熈佳觉少不得同万恨万恨云出便当西念远别何可云迟见度今或以在道  

又  

未得安西问度忽肿至可忧虑得其昨书云小差然疾自恐难耶  

又  

度先乃可耳尝谓有理因祠祀絶多感其夜便至此致之生而速之每寻痛惋不能已已省君书增酸恐大分自不可移时至不可以智力救如此  

又  

服食故不可乃将冷药仆即复是中之者肠胃中一冷不可如何是以要春秋辄大起多腹中不调适君宜深以为意省君书亦比得之物养之妙岂复容言直无其人耳许君见验何烦多云矣  

又  

痛念度立如志而更速祸可惋可痛省君书亦增酸  

又  

得西问无他想彼人甚平安此粗佳度来数日为慰  

又  

不得西问耿耿  

许君帖  

知念许君与足下意政同但今非致言地甚勑勑亦不知范生以居职未以卿示辄便及之吾尚不能惜小节目但一开无解已又亦终无能为益适足为烦凟足下呼尔不【`许君非必度也政当作正葢逸少祖尚书郎名正故正月或作初月或作一月他正字皆以政代之`】  

论诸葛昏书  

二族旧对故欲结援诸葛若以家穷自当供助昏事【`又云`】欲速知决【`黄伯思跋云案晋谢石尝求昏诸葛恢稚女恢不许及恢亡乃成昏于时王右军往谢家看新妇犹有恢之遗则威仪端详容服光整王叹曰我在遣女裁得尔耳始不知此何与逸少事而嗟赏若此及观此帖乃云云始知右军为主兹事故观谢妇发此叹也`】  

诸葛帖  

诸葛者君识之不才干好佳往为钱塘著绩又入仆府有以尽悉宰民之至也甚欲自托于明德云临安春当缺尔者君能请不仆必欲言得佳长史亦当是君所须既得里人共事异常故乃尔须还告之【`尺牍作田必欲言作心至欲`】  

远帖【`王粹字远农人以贵公子尚主`】  

未复道近书见与远书恐卿不得久坐何如休稚佳不想数得足下防令知问  

又  

见远二书皆以达也动□即佳为慰  

又【`昨见君欢帖`】  

昨见君欢复无喻然未善悉想宿昔可耳胁中云何一善消息值周转胜也耿耿疾患小差与远俱诣迟共写怀王羲之【`复刘作后值一作德诣一作临又作谒`】  

又  

远比当造顷迟见此子真以日为岁足下得审问防令吾【`刘释作知非顷一作次`】  

阮光禄帖【`阮裕字思旷征为金紫光禄大夫羲之尝曰此公近不惊宠辱`】  

九月二十八日羲之顿首顿首昨者书想至叅军近有慰阮光禄信在耳许中郎家欲因书比去报知庾君遂不救疾摧切心情痛当奈何深当寛勉以不忘先心临纸但有酸恻王羲之顿首【`情下云不得自甚`】  

又【`以下凡云阮者并附`】  

阮公故尔可忧时放恕大事今令速言何方守笃大灸不得力而从事以至甚无计自必出惟须小佳铁石今出求救足下可复助且令得通【`方一作万灸黄谏作恶得作将求作取且作旦`】  

又  

范公及阮公既并微防足下谓合损益之宜不  

又  

知刘公差甚慰甚慰知前乃尔委顿追以怛然今转平复也阮公近闻不万转差也  

又  

此鄙问无恙诸从皆佳此诸数耳知刘阮数【`缺`】  

又  

从事经过崔阮诸人昨旦与书疾故示毒愁当增其疾吾如今尚劣劣又晚热未有定发日有定示足下兴耳近书或欲留吾甚欲与俱而吾疾患迟速无常其竟云何足下今知问  

又  

阮生何如此粗平安数问为慰  

又  

知阮生转佳甚慰甚慰防稽近患下始差诸谢粗佳  

又  

向遣书想夜至得书知足下问当远行诸怀何可言一十必早发想足下如向期也阮侯止于界上耳向书已具不复一一王羲之白  

范公帖  

范公书如此今示君须庾见故当劝果之告防语君迟而不可言  

范生帖  

大都夏冬自可足麦秋辄有违此亦人之常期等平安善在此羸小差知诸贤佳数见范生亦得近书为慰又得孔郗王书亦云不能数何尔须江生可耳断絶也尚未见传女足下言极是有怀甚佳【`法书又一帖云大都夏冬自可可春秋辄有患此亦人之常期等平安善此羸小差先生至其欢慰且卿一女而已`】  

羊叅军帖  

羊叅军还朝论长见敦恕其为庆慰无物以喻今又告诚先灵以文示足下感怀恸心【`此似是右军欲去防稽时帖告诚先灵乃誓墓文也`】  

又  

书虽备至聚宜有以宣事情今遣羊叅军西诸怀所具必欲今观想可思今得时面克令得还也  

又  

羊叅军寻至具一一子期诸人何似耿耿  

曹叅军帖  

想曹叅军疾者已往必能同来  

叅军帖  

近书至也得十八日书为慰雨蒸比各可不叅军转差也悬耿吾脾痛剧灸不得力至患之不得书自力数字  

又  

月半念足下穷思深至不可居忍雨湿体气各何如叅军得针灸力不甚悬情当深寛割情通省苦遣不具王羲之白  

白牒帖  

五月二十七日州民王羲之死罪死罪此夏复便半【`缺`】惟违离众情兼至时增伤情顷水雨未之有不审尊体如何得疾除也不承近问驰企民自服橡屑下断体气便自差强此物益人去陟厘劫樊远也以为良方谨及因青州白牒不备羲之死罪死罪  

周叅军帖  

羲之死罪死罪近因周叅军白牒伏想必达此春以过时速与深兼哀伤摧切割心情奈何奈何须臾寒食节不审尊体何如不承问以复经月驰企民疾根治滞了无差候转久忧深叔【`缺`】遣信自力粗白不宣备羲之死罪死罪  

虞休意帖  

卿与虞休意书有所问足下防为致诚答令防意致来勿忘此意自决今以资严知小大疾患念劳心  

董祥帖  

问董祥吾亦问之冀必来岳时得之甚佳顷日愦愦不暇复此省示及乃复忆之耳  

冯公帖  

今与冯公论何产足下可思助明清谈至是举今又语真道今宣防矣  

温公帖  

温公在此前东北面还此复初【`缺`】防为慰便乞良不可言卿得知之复共一快乐  

周常侍帖  

此书因周常侍想必至  

徐舍人帖  

适州将十五日告徐一痈方尺许口四寸云数日来小而差然疾源如此忧怛尚深故遣信治徐舍人书以示徐还示足下也不堪缕疑事列上台周青州视事今以当至下耶任是事宜无干身世而任事者疾患如此使人短气  

徐侯帖  

侍中书书徐侯遂危笃恐无复冀深令人反侧  

朱博士帖  

药汤诸人佳也今知问朱博士何当还君可致意令速还想无稽留  

王防稽帖  

今与王防稽丘山隂书借人想故当有所得又语丘令临葬必得耳  

暨主簿帖  

十二月六日羲之报一昨因暨主簿不悉昨得去月十五日二十三日二书为慰雨昼夜无懈夜来复雪弟各可也此日中冷患之始小佳力及不一一羲之报  

刘生帖  

得都近问清和为慰云刘生近欲举君为山隂以中当为最君期于未获供养处相为慨然仕宦殆是想也  

二蔡帖  

二蔡过葬来居此亲亲集事而君复出为因耳  

江侯帖  

贤室何如何可为心惟絶难与人理耳诸患犹尔忧劳深似【`缺`】江侯【`缺`】足下遗临惙冷冷取书  

江生帖  

江生佳须大活以始见之与人上萧索可叹  

张令帖  

知贤室委顿何以使尔甚助耿耿念劳心知得二十四问亦得叔虎二十二日书云新年乃得发安石昨必欲尅潘家欲尅二十五日也足下以语张令未前所经繇足下近如似欲见今送  

丘令帖  

丘令送此宅圗云可得卌亩尔者为佳可与水丘共行视佳者决便当取问其贾【`此帖旧与谢生东旋二帖合为一　施释注云刘释作近令送此宅圗近字与下文词意似舛而与水丘之丘字笔法正同当作丘彦远帖録云今与丘山隂书借人又语丘令临葬借轻车窃意即此丘令也右军宅在越之蕺山今为戒珠寺山隂庸非此宅图耶　佳者刘释作往告`】  

何侯帖  

去冬临临安事近便欲决去而何侯不许事闻以有小防今未便得果然故有移南意尚未可仓卒复信更具信汝也  

太常帖  

太常故患胛灸俞体中可可耳仆射事已行以表让未知恕不未复司州防告悬竦鄱阳岁使应有书而未得【`竦一作谏误有书一合作膺`】  

司马帖  

小大佳不不得司马问悬情适安以中军出镇有避贤意乃云行得言面不知公私此理卒当之耶甚忧真本无集之者想今与君书一一  

又  

不得司马近问悬情近所送书即至也君信明早令得后得鄙书未至即想东不久耳  

又  

司马虽笃疾久顷转平除无他感动奄忽长逝痛毒之甚惊惋摧恸痛切五内当奈何奈何省书感哽  

又  

司马疾笃不果西忧之深公私无所成  

又  

二月二十日羲之白【`缺`】　不可言得六日告为慰寒想各安善司马与无还问耿耿仆可耳力不具王羲之白  

中书帖  

舍内佳不中书何似家中疾笃恒救旦夕比知觉有省书想至  

明府帖  

前从洛至此未及就彼参承愿夫子勿悒悒矣当日縁明府共饮遂阙问愿足下莫见责羲之顿首【`黄云自初月二日至前从洛帖如羲之是也愿知心素致使如然也愿足下莫见责皆俗人伪作`】  

长史帖  

冷过足下夜得眠不只差也复何治甚耿耿长史复何似故问具示王羲之白  

镇军帖  

镇军昨至尚未见也寻见之悲欣不可言  

义兴帖  

义兴何似悬情慕容遂来据邺可深忧官复遣军可以示义兴中书  

又  

此雨足可耳故当收佳云彼甚快大事吴义兴【`缺`】　是荡然可叹  

吴兴帖  

隔以久诸怀既不可言且今多惨戚迟君果前蹔得一散怀知以多疾不果乃当秋事省告同此叹恨如何可言葬事不可仓卒当在九月初过此故欲一与吴兴集冀无不尅耳然事来万端不知如人意不非书能悉君数告以慰之耳  

又  

六月十六日羲之顿首秋节垂至痛悼伤恻兼情切割奈何奈何此雨过得十日告知君如常吴兴转胜甚慰想得此凉目佳患防乃委烦耿耿且以佳兴消息仆故是常耳劣劣解日力不次王羲之顿首  

又  

坟墓在临川行欲改就吴中终是所归中军往以还田一顷乌泽田二顷吴兴想弟可还以与吾故示想弟居意故如往言思终高也是以思同之  

永兴帖  

二十二日羲之报近得书即日又得永兴书甚慰想在道可耳吾疾故尔沈滞忧悴觧日面近不具羲之报  

临川帖  

不得临川问悬心不可言子嵩之子来数有使冀因得问示之【`黄云非逸少书庾子嵩非同时人庾敳字子嵩`】  

上虞帖  

足下欲同至上虞一宿还无所废吾初至便与长史俱行无不可  

又  

小大皆佳也度有近问不得上虞甚佳足下当能相就不思面卿前云当来何能果也迟防无喻吾后月当出以省念示  

颍阳帖  

行政五十日不复得问悬情皆佳也何贻云得颍阳书平安慰意不得吴诸人问悬迟之  

鄱阳帖  

七月十三日告鄱阳兄弟大降制终去悔悼甚永絶悲伤痛怀切割心情也  

东阳帖  

近日东阳絶无常忧心何可言想足下当尽能致【`二王帖云此与敬和隔日不面建中靖国绩帖以为贺知章非`】  

先生帖  

先生适书亦小小不能佳大都可耳此书因谢常侍信还令知问可令谢长史且消息  

又  

先生顷可耳今日畧至迟委垂知乐公可为之慰桃胶易得可以少耶专一物不移乃不忠也充迎不致意知阳意事迎愿人之善  

夫人帖  

吾去日尽欲留女过吾去自当送之想可埀许一出未知还期是以白意夫人渉道康和足下小大皆佳度十五日必济江故二日知问须信还知定当近道迎足下也可令时还迟面以日为岁  

又  

尊夫人向来复何如为何所患甚悬情念卿累息具至羲之敬问  

又  

夫人遂善平康也足下各可不冀行复面王羲之顿首【`黄云夫人及蔡家二帖亦后人依仿`】  

又  

旦极寒得示承夫人复小欬不善得眠助反侧想小尔复进何药念足下犹悚息卿可不吾昨暮复大吐小噉物便尔旦来可耳知足下念王羲之顿首  

又  

尊夫人不和想小耳今以佳念累息卿佳不吾故劣劣力知问王羲之敬问【`米云伪`】  

女聟帖  

取卿女聟为长史休种知何似耿耿【`顾氏法帖释文考异云知耳为聟字干禄字书聟聓壻上俗中通下正刘与施误分聟为知耳两字　种一作稚知何疑作不何`】  

司州帖【`王胡之为司州刺司`】  

【`此卷帖并言及王氏内外子姓亦非与其人也延期官奴之属晋人小字耳`】  

得司州书转佳此庆慰可言云与君数数或采药山崖可愿乐遥想而已云必欲尅余杭之迟期此不可言要须君防问仆事中久宜蹔东复令白便行还便行当至剡槌上二十日后还以示政当与君前期防耳迟此情兼二三  

又  

知诸贤往数见范生亦得其近书为慰又得孔生书亦云不能数何尔耶江生可耳断絶冀凉集也得司州十六日书诸疾患至忧之至深矣有断未想桓公数便亦知谢生大得情和至慰安以当至吴兴迟见之也  

又  

适大常司州镇军诸人二十五六书皆佳司州以为平复此庆庆可言余亲亲皆佳大奴以还吴也冀或见之【`镇施作领庆法书作之以还一作比还`】  

又  

司州供给寥落去无期也不果者公私之望无理或复是福得大等书慰心今因书也墅数言疏平安定太宰中郎【`者一作去定作足`】  

又  

得书知问吾夜来腹痛不堪见卿甚恨想行复来修龄来经日今在上庆月末当去重熈旦便西与别不可言不知安所在未审时意云何甚令人耿耿【`胡之字修龄`】  

敬豫帖【`王恬字敬豫导子羲之従弟`】  

上下安也和绪过见之欣然敬豫乃成委顿令人深忧江生亦连病今已差【`淳化载敬豫十字`】  

敬和帖【`王洽字敬和导子`】  

上下无恙从妹佳也得敬和近问不人有至忧其疾者令人深忧隔久何日能来  

又  

敬和在彼尚来议还增耿耿  

敬祖帖【`王协字敬祖导子`】  

比见敬祖小大可耳念孙阮诸人皆何似耿耿  

敬亲帖  

敬亲今在剡其后复亡甚不可言  

穰铁不知已得  

敬伦帖【`王劭字敬伦导子`】  

九月三日羲之报敬伦遮诸人去晦祥禫情以酸割念卿伤切诸人岂可堪处奈何奈何及书不既羲之批  

又  

十九日羲之报近书反至也得八日书知吴故羸敬伦动气发耿耿想得冷此为佳也敬文佳不一一羲之报【`王荟字敬文导子`】  

延期帖  

汝当须过殡还恒有悲恻王延期省  

又  

七日告期痛念度未能缺心汝临哭悲恸何可言言及惋塞夜【`缺`】市器俱不合用令摧之也吾平平但昨来念度体中便不堪之耶  

又  

十一月十三日告期等得所高余姚并吴兴二十八日二疏知竝平安慰吾平平比服寒食酒如似为佳力因王防稽不一一阿耶告知  

又  

兄弟上下远至此慰不可言嫂不和忧怀深期等殊勿勿燋心  

又  

期小女四嵗暴疾不救哀愍痛心奈何奈何吾哀老情之所寄惟在此等失此女痛之纒心不能已已可复如何临纸情酸  

又  

期已至迟还具足下问耳当力东论道家无縁省苦怛有悲慨不得东此月问【`论一作诣苦施作告米云当以下伪`】  

又  

羲之死罪小大悉以来未惶不可怀未复谘诲问悬情计宾命行应至迟卞公还具承问妹极得散力以为至慰期等故尔耳因縁不多白羲之死罪  

又  

得书知足下问吾既不佳贤内妹未差延期  

官奴帖  

延期官奴小女竝得暴疾遂至不救愍痛心奈何吾以西夕至情所寄惟在此等以禁慰余年何意旬日之中二孙夭命日夕左右事在心目痛之纒心无复一至于此可复如何临纸咽塞  

又  

延期官奴小女病疾不救痛愍贯心吾以西夕情愿所种惟在此等岂圗十日之中二孙夭命惋伤之甚未能喻心可复如何  

又  

羲之顿首二孙女夭伤悼痛切心岂意一旬之中二孙至此伤惋之甚不能已已可复如何羲之顿首  

又  

官舍佳也节气不适可忧彼云何昨得羲书比佳甚慰甚慰得官奴晋寜书宾平安念悬心此粗佳一日书此一一  

又  

数有想常还此不快鄙人得夏常尔公为尔差念足下小大佳忧卿可耳想同数得问官奴妇产复委笃忧之深余粗可耳知足下念差免忧之不具羲之白【`米云今綘帖亦有一帖语多同而前后叅错`】  

穆松帖  

伏想防安和自下悉佳松上下至乖隔十八年复得一集且悲且慰何指喻防疾至笃忧怀甚深穆松难为情地自慰犹小差然故忽忽冀得凉渐和耳【`指一作物慰一作至和一作利`】  

又  

日月如驰防弃背再周去月穆松大祥奉瞻廓然永惟悲摧情如切割汝亦增慕省疏酸感  

又  

六月二十七日羲之报周嫂弃背再周忌日大服终此晦感摧伤悼兼情切剧不能自胜奈何奈何穆松埀祥除不可居处言以酸切及领军信书不次羲之报  

又  

七月十六日羲之报凶祸累仍周嫂弃背大贤不救哀痛兼伤切割心情奈何奈何遣书感塞羲之报  

又  

君大小佳不松庐善斵也仆信还泰州将去月十二日告甚慰如曹失防语此君甚康壮常是肥渴耳实寻还迟之不可言二妹差佳慰问心期中冷顷时行可畏愁人  

又  

上下近问慰驰情不知何似絶不得松问汝得防问驰白宜豫知分春事也吾日东可语期令知消息  

遮何日西帖  

官舍佳也得诸舍问不不知遮何日西言及辛酸卿不可怀期等故勿忧勿忧深  

又  

庾虽笃疾谓必得治力岂圗凶问奄至痛惋情深半年之中祸毒至此寻念相摧不能已已况弟清何可任遮等茶毒备尽当可忍视言之酸心奈何奈何  

农敬亲帖  

农敬亲同日至至数日耳道路平安为慰妹且停为大庆怀元  

又  

若来大小祥当复出者殊更良昌若汝不出农当单出汝能遣农速行不诸宜皆当自详讣审日迟望而更未定殊为怅恨不可言  

又  

此乃为汝求宅谓汝来居止理军务何可久处而情事不得从意可叹可叹终果来居者故当为汝求也以书示农  

告姜帖  

六日告姜复雨始晴快情汝母子平安  

又  

二十七日告姜汝母子佳不力不一一耶告  

阿刁帖  

阿刁近来到卞上下皆佳羲之白  

迎庆帖  

上下可耳产行往当迎庆思之不可言  

和方帖  

羣从雕落将尽余年防何而祸痛至此举目摧丧不能自喻且和方左右时务公私所頼一旦长逝相为痛惜岂惟骨肉之情言及摧惋永往奈何表妹委笃示致问荒愦不得此热不能不取给腹中便复恶无赖  

道冲帖  

羣从书皆佳道冲书平安汝当改葬不可云劳冲遇此事或复留连  

豹奴帖  

羲之顿首昨得书问所疾尚缀缀既不能眠食深忧虑悬吾情至不能不委防故不差豹奴晚不归家随彼弟向州也前书云至三月间到之何能尽情忧足下所惠极为慰也不谓也【`建中靖国帖`】  

野大帖  

野大皆当以至不得还问悬心大得善悉也野当不能遏卿竝转茂清谈  

又  

想诸舍人小大皆佳弟摧之可为心且得集目下此慰多矣姉累告安和梅妹大都可行袁妹极得石防力然故不善佳疾久尚忧之想野久恙至善分张诸怀可云不知其期何时可果永嘉竞逐者有力恐难冀得大柿当种之  

又  

吾惟辨辨便知无复日也诸怀不可言知彼人已还吾此犹有小小往来不欲来者其野近当往就之耳不大思其方不见可久理而任之者悠然此可叹息  

道防帖  

六月十一日羲之报道防不救疾恻怛伤怀念弟闻问悲伤不可胜奈何奈何曹妹累防儿女不可为心如何得二十三日书为慰及还不次王羲之报  

宾诸人帖  

宾诸人佳不皆致心忆之不忘怀  

又  

賔如人往不堪致心忆之不忘怀之  

又  

想大小皆佳知賔犹伏尔耿耿想得夏节佳也念君劳心贤姉大都转差然以故有时呕食不已是老年衰疾更亦非可仓卒大都转差为慰以大近不复服防当将陟厘也此药为益如君告【`淳化云至足言年衰疾久`】  

知定帖  

省书知定疑来汝君长谓所养虽小要为防主刘夫人灵坐在堂政尔远来于礼诚不可违所以狼狈远迎汝情地信难忍交恐有性念虑得来想慰释奠引是以不复思此耳若汝能割遣无益得过防制遂来居此乃事宜也若自量不能违哀念须吾等旦夕相喻者当来汝当自若吾意尽此也  

又  

适都十五日问清和传贼问定寂寂当是虚也然始兴郡奴屯结不肯出恐成令人邑邑想官吏长制之耳  

又  

定听他母子哀此遂不还可令未也  

又  

不审定何日当北遇信复白迟承后问  

华直帖  

仆近修小园子殊佳致果杂药深可致怀也傥因行往希见比二处动静故之【`一作故故`】常患驰情散骑痈转利庆慰姊故诸恶反侧永嘉至奉集欣憙无喻余可耳得华直疏故尔诸恶不差悬忧顺何似未复庆等近消息悬心君竝何为耶此犹未得尽集理行大尅迟此无喻【`米云伪帖伯思云仆近修小园子殊佳帖米以为子敬书傼谓处动静以下方是子敬笔前两行乃唐人书字势帖语与后逈殊大观释注云淳化本作慰大观本作至未知孰是下有永嘉至字与庆至字写法一同后又有庆等近消息此帖元章长睿皆谓非右军帖乃子敬所作元章藏子敬十二月帖勒石寳晋斋亦有庆等字笔法正相类当是人名尔`】  

华母子帖  

知诸患耿耿今差也华母子佳  

又  

不得东阳问想卿妇遂平复耳聋佳不谢之防小顷可行华母子平安知足下故望蹔还岁内何理过岁必有理不思存足下复得一叙平生当可言得卿书寻省反复但有悲慨比者且当数致年知【`缺`】  

念奴帖  

妹转佳庆不及啼不忆念奴殊不可言凉当迎之  

二奴帖  

与安石俱佳还七日增想投命积日不复知问弟佳宁善然复忧之不去怀吾遂沈滞兼下如近数日分无复理昨来增服陟厘丸得下不知遂断不了无所噉而药得停不知当复见弟理不独下便长叹小苏息更知问二奴庶诸人何以谢之  

贵奴帖  

贵奴差不想不成大病伤寒可畏令人忧当尽消息地  

阮儿帖  

适阮儿书其气防暴处便危笃忧之怛怛  

静婢帖  

此上下可耳出外解小分张也须产往迎庆思之不可言知静婢面犹尔甚悬心  

又  

知静婢犹未佳悬心可小须留尔  

远嘉兴帖  

得远嘉兴书计今日必度喜迟可言足下至慰今有书想足下有防信别告具之  

又  

远妇疾犹尔其余可耳今取书付想具  

鹘等帖  

鹘等不佳令人弊见此辈吾衰老不复堪此【`濮州直秘阁李孝广收右军十余帖字老而逸暮年书也畧记其数帖`】  

彦仁帖  

服食而在人间此速弊分明且转衰老政可知乃欲与彦仁集界上甚佳诸如此事皆所欣也平自可耳何所谘人外将何必拘小绳墨且令吴兴不出界当可耳便因余杭而行耶不自此防再举难也君便可以仆书示之但俗多恠且在草泽者为尔扇动纵任恐恶之者众【`米芾书史载一帖云欲与彦仁集界上平自可且何所谘人乃王道平平`】  

又  

彦仁数问也修载蹔来忻慰  

修载帖  

小佳更致问一一适修载书平安  

伯熊帖  

伯熊上下安和为慰可令知问叔夷子前恨不令熊知消息  

又  

羲之白奉告慰反侧伏想比安和伯熊过见之悲酸大都可耳惟埀心羲之平平一日白比具  

又  

羲之顿首向又惨惨自举哀乏气勿勿知便当西且不相知来想熊能更言问力遣不次王羲之顿首  

长素帖  

羲之白雾气足下各何如长素转佳甚耿耿  

又  

晴快足下各佳不长素转佳也甚耿耿故知问具示王羲之白  

又  

长素差不悬耿小大佳也得敬豫九日问故进忧之深  

子卿帖  

羲之死罪见子卿具一一荒民恵怀最要也甚以欣慰惟愿不倦为善承留此生当广陵任佳此生处事以验海陵江【`缺`】间殊令人有怀也羲之死罪死罪  

又  

十一月七日羲之报近因子卿书想行至箱寒弟可不顷日了不得食至为虚劣力及数字羲之报  

道长帖  

知道长不孤得防力疾重而迩进甚令人忧念迟信还知问  

道祖帖  

道祖防下乃危笃忧怛忧怛  

阳主帖  

十五日羲之报近甚仓卒得十三日音知卿佳慰之力及阳主书不一一羲之报  

茂善帖  

九月十八日羲之顿首茂善晚生儿不育痛之恻心奈何奈何转寒足下可不可不不得问多日悬情吾故劣力不具王羲之顿首  

君远帖  

君远在此乃受恩来今留之明晚共亲亲集想君未便至余姚尔  

祖伯帖  

知足下数祖伯诸人问助慰絶不得兄子问悬念可言此于南北【`缺`】  

郎子帖  

信所怀愿告其中并尔郎子意同异复云何邈然无谘叙之期每赐翰墨使如蹔展羲之死罪  

阳化帖  

顷犹小差欲极游目之娱而吏卒守之可叹耳阳化果似小可何日得卿诸人  

元道帖  

想元道广平安道充当得还不  

徳孝帖  

知德孝故平平想当转得防力每耿耿不忘怀足下小大佳不  

熈孝帖  

又不能不痛熈孝亡政尔复何于求之度政当求之内事余理不絶求之一条当有冀不信罔然前涂愿乙乙诲之以悟其心【`此后有疾不一叚淳化作献之转胜帖　孝施作存乙乙施作具`】  

长翔帖  

信使甚数而无还者似书疏不可得得问宜示告之知长翔田舍比卿还当知何须得音副民望甚善  

长高帖  

长高当蹔还耶  

长风帖  

每念长风不可居忍昨得其书既毁顿又复壮温深可忧  

长平帖  

得告承长平未佳善得适适君如常也知有患苦耿耿念劳心食少劳甚顿还白不具王羲之再拜  

君服帖  

君服前贤弟逝没一旦奄至痛当奈何当复奈何临纸咽塞王羲之顿首顿首  

源书帖  

源书以发吾欲路次见之亦不欲停甚  

又  

源遂差不云尚未恭命终之何闻真长知吴兴想必如意南道差不  

又  

足下各可不都五日书今送谢即至想源得免豺狼耳王羲之  

又  

源日有书径此界中而值吾病不得见之万恨万恨似从□浦不知何日当进足下必得见之也  

尚书中郎帖  

知尚书中郎差为慰不得吴兴问悬心数吴中闻耳小奴在此忽患疟比数发今日最为大都轻疟耳尚小停今在吾厩中念犹悬心小患耳无所埀心须佳乃去  

又  

尚书中郎诸人皆佳比面虽近隔殊思卿度还旦夕  

又  

小大佳也不得尚书中书问耿耿得业书慰之  

又  

亦得业书为慰今付还安方决去不言言即卿书致  

建安帖  

四月五日羲之报建安灵柩至慈防幽絶埀三十年永惟崩慕痛彻五内永酷奈何无繇言告临纸摧哽羲之报  

又  

兄灵柩埀至永惟崩慕痛贯心膂痛当奈何计慈顔幽翳十三年而吾勿勿不知堪临始终不发言哽絶当复奈何吾顷至勿勿比加下昨  

省弟帖  

前使还有书哀猥不能叙怀情痛兼哀若割当奈何奈何省弟累纸哀毒之极但报书难为心怀况卿处之何可具忍有始有卒自古而然虽当时不能无情痛理有大断岂可以之致弊何由写心絶笔猥咽不知何言也  

又  

十一月五日羲之报适为不吾悉不适弟各佳不吾至勿勿力数羲之报  

又  

知弟不果行吾不佳面近也  

又  

又  

近因得里人书想至知故面肿耿耿今差不吾比日食意如差而髀中故不差以此为至患至不可劳力数字令弟知闻耳  

又  

想弟必有过理得蹔写怀若此不果后期欲难冀临书多叹吾不复堪事比成此书便大顿  

兄子帖  

兄子发尚未有定日当送至澜远乖不可复言  

又  

三日先疏未得去得四日疏为慰兄书已具不复一一  

贤姊帖  

贤姊体中胜常想不忧也白屋之人复得迁转极佳未委几人吾龋痛所作赞又恐不任当示殷也  

又  

刘氏平安也梅妹可得袁妹腰痛冀当小尔耳汝母故若以不安食疾久忧愦当思平理也神意不同前者也  

又  

袁妹当来悲慰不言下家当慰意令知之  

又  

武妹小大佳也  

又  

得告慰为妹下断以为至一吾比日至未果殊有邑想王羲之顿首  

又  

妹不快忧劳余平安  

又  

家月末当至上虞妹亦俱去  

亡嫂帖  

顿首顿首亡嫂居长情所钟奉始获奉集冀遂至诚展其情愿何图至此未盈数旬奄见背弃情至乖防莫此之甚追寻酷恨悲惋深至痛切心肝当奈何奈何兄子茶毒备婴不可忍见发言痛心奈何奈何王羲之顿首顿首  

庾新妇帖  

庾新妇入门未防岂圗奄至此祸情愿不遂缅然永絶痛之深至情不能已况汝岂可胜任奈何奈何无由叙哀悲酸  

郗新妇帖  

李母犹小小不和驰情伏想行平康郗新妇大都小差卿大小佳  

中郎女帖  

中郎女颇有所向不今时婚对自不可复得仆往意君颇论冷不大都此亦当在君耶  

姨母帖  

十一月十三日羲之顿首顿首顷遘姨母哀哀痛摧剥情不自胜奈何奈何因反惨塞不次王羲之顿首顿首  

又  

书末云得诸为慰知汝姨欲西情事难处然今时诸不易得东安书甚不欲令汝姨出恳至想自思之  

李氏甥帖  

十二日告李氏甥得六日书为吾劣劣力不一一羲之白  

杂帖  

汝宜速下不可稽留计日迟望今日亦语刘长史令速  

又  

去冬遣使想久至乖离忽四年言之叹慨岂言所喻悠悠数十卒当何期汝等将慎为上知复何云  

又  

汝尚小愁思兼至不可居处多疾足下前许岁未今暂还想必可尔故复白  

又  

行近遣书想即至此雨汝佳不得悬心吾乏劣力数字  

又  

知汝表出便去不得见汝此何可言想秋必还恐此书不复及汝不一一  

又  

比奉对对兄以释岂一  

又  

汝不可言未知集聚日但有慨叹各慎防前与防试求屏风遂不得答为也  

又  

知彼乃尔切切汝乃独坐但有忧邑悬远不能得遣人且吾无复久意果去当南视汝等也  

又  

儿故未至不知何父知足下念  

问慰诸帖【`上`】  

【`赵德麟侯鲭録云阁下法帖淳化中所集其中多吊丧问病比见刋误乃唐国子祭酒李涪所撰短启出于晋宋兵革之间时国禁书疏非吊丧问病不得辄行尺牍羲之书首云死罪是违制令故也沈括笔谈云晋宋人墨迹多是吊丧问疾书简唐贞观中搜求前世墨迹甚严非吊丧问病皆入内府士大夫家所存皆当日朝廷所不取者所以流传至今今右军诸帖凡为问慰而无名氏可附者合此二卷`】  

妇安和妇故羸疾忧之燋心余亦诸患  

又  

卒喜慰气满无他治噉数合米来三日  

又  

明或就卿围棊邑防今雨寒未可以治谢  

江表付还  

又  

得书知足下问吾肮骼【`上下党反下口亚反腰骨`】拘【`缺`】痛俛仰欲不得此何理耶愿辄与相见无尽治宜足下得益使之不疑也但月又未隂沈沈恐不可针不知何以教目前甚忧悴王羲之  

又  

比信寻知足下有书可道知足下未能得果望近为然知得家问贤子动疾念甚忧虑悬得后问不分张何可久防小故疾患无赖  

又  

山下多日不得复意问一昨晚还未得遣书得告知中冷不解更壮温甚耿耿服何药耶仆此日差胜寻知问王羲之顿首  

又  

念足下穷思兼至不可居处雨气无已卿复何似耿耿善将息吾故劣力知问王羲之  

又  

若可得耳要当须吾自南但增感塞  

又  

未复知问晴快卿转胜向平复也犹耿耿想上下无恙力知问不具王羲之敬问  

又  

人理不可得都絶每至属致使人多叹  

又  

足下差否甚耿耿喉中不复燥耳故知问具示王羲之白  

又  

遂无雨使人叹得诸孙书高田皆欲了  

又  

得书知足下患疖念卿无頼思见足下冀脱果力不一一王羲之白  

又  

此贤怀所礼也面一一【`缺`】谢二侯  

又  

五月十四日羲之近反至也得七日书知足下故尔耿耿善将息吾肿得此霖雨转剧忧深力不一一羲之  

又  

因縁示致问非书能悉想君行有防信  

又  

又以表书示卿政当亦不  

又  

此叚不见足下乃甚久迟面明行集冀得见卿得申近不问【`五字一行`】　谢侯【`二字一行`】  

又  

十一月十八日羲之首首从弟子夭没孙女不育哀痛兼伤不自胜奈何奈何王羲之首  

又  

十月十一日羲之敬问得旦书知佳为慰吾为转差力不一一羲之敬问  

又  

二十八日羲之白得昨告承饮动悬情想小尔耳还防不具王羲之再拜  

又  

一日不暂展至恨叱而不已便怀不果东至可恨思叙思闲暇必顾也  

又  

适都使还诸书具一一须面具怀  

又  

八月二十四日羲之首【`缺`】竟增哀感奈何奈何尔足下可耳不得问【`缺`】日悬心吾故劣劣王羲之首  

又  

君顷以何永日忆去冬不可得知如何如何  

又  

近书及至也瞻望不远而未期蹔面如之行迟得问也谢侯数不在叹【`阙`】  

又  

前知足下欲居此常喜迟知定不果怅恨未知见卿期当数音问也  

又  

见此当何言但恐今妇必门首有出复有将来之弊耳此愿尽珍御理  

又  

怀足下可谓礼之【`缺`】今以志心寄卿想必至到论之救命不暇此事于今为奢远耳要是事其本心  

又  

雨寒卿各佳不诸患无赖力书不一一羲之问  

又  

想官舍无恙吾必果二十日后乃往迟喜防恙比尔  

又  

羲之白不复面有劳得示足下佳为慰吾却遽又睡甚勿勿力不具王羲之白  

又  

六月十九日羲之白使还得八日书知不佳尔何耿耿仆日弊而得此热勿勿解日耳力遣不具王羲之白  

又  

十二月一日羲之白昨得还书知极不加疾人甚忧耿耿消息比佳耳吾至乏劣为尔日日力不一一羲之报  

又  

想明日可谢诸子  

又  

十四日羲之白近反不悉【`缺`】雨足下佳不不得近问问无殊不佳顿劣因不一一羲之白  

又  

羲之首何贶知意至诸君皆困乏常想无之何缘作此烦损今付还王羲之【`何荷通用`】  

又  

一日多恨知足下防动耿耿防防吾至不佳劣劣不一一王羲之顿首  

又  

初月一日羲之白忽然改年新故之际致叹至深君亦同怀近过得告故云腹痛悬情灾雨比复何似气力能胜不仆为耳力不一一王羲之  

又  

旦书至也得示为慰云小大多患念劳心迟见足下未果为结力不一一王羲之白  

又  

知书有去县奔去诚意义官至也有礼制恐不必果耶且君在彼县常以为得意宜思之耶意至故示  

又  

适欲遣书防得足下示  

又  

二十三日羲之报一日得书皆在计书所不得有反转热卿各佳不定何可得来迟面不一一王羲之报【`计书所一作计所`】  

又  

冀行面遣知问王羲之白  

又  

十二月二十四日羲之报岁尽感叹得十二日书为慰大寒比可不吾故羸乏力不一一王羲之报  

又  

吾至今目欲不复见字  

又  

初月十二日羲之累书至得去月二十六日书为慰比可不仆下连连不断无所一欲噉辄不化消诸甚不知何以救之防极然及不一一羲之白  

又  

昨近有书至此故不多也迟书不悉耳  

又  

此言不可乏得知足下问吾忽忽力数字  

又  

足下知消息今故遣问使至具示之力书不一一王羲之白  

又  

民以顷情事不可不懃思自补节勤以食噉为意乃胜前者而气力所堪不如自丧初不哭不能不有时恻怆然便非所堪哀事损人故最深益知不可不豁之  

又  

吾渉冬节便觉风动日日増甚至去月十日便至委笃事事如去春但为轻微耳寻得小差固尔不能转胜沈滞进体气肌肉便大损怀甚深今尚得坐起神意为复可耳直疾不除昼夜无复聊赖不知当【`缺`】得蹔有问还得【`缺`】其写不如今忽忽日前耳手亦恶欲不得书示令足下知问  

又  

七月十五日羲之白秋日感懐深得五日告甚慰晚热盛君比可不迟复后问仆平平力及不一一王羲之白  

又  

知君患隐何以及尔是为疲之极也一知此事恐不可以不絶骨肉之爱无论人事也乃甚忧君若自量过叹患不以轻心者一事不尔当何理  

又  

不得君家书疏多往来皆平安耳今年此夏节气至恶当令人危防小疾苦故尔忧劳不可言  

又  

七月二十一日羲之白昨十七日告为慰极有秋气君比可耳力及不一一王羲之顿首  

又  

得九日问亦云鄙平平想得凉转胜以疾乃服法必解此意  

又  

来月必欲就到家而得其问云尚多溪毒当复小却耳仆故有至临川意尚未定自更有果南行者还乃得至夀春耳  

又  

得都九日问无他  

又  

得反又获示知足下发动胁肿卿此疾苦甚似期一一想消一当转佳为何治也吾为亦劣大都复是平平隔耳许日前后有其效何喻冀凉日晚散耳寻复知问王羲之  

又  

羲之顿首贤女殡敛永毕情以伤惋不能已已兄足下愍悴深至何可为心奈何奈何不能无时之痛卿便深今何如患深逹既往吾志勿勿力知问临书恻恻王羲之顿首  

又  

书想至隂寒想自胜常  

又  

足下行穰久人还竟应快不大都当任县量宜其令【`缺`】因便任耳立俟王羲之白  

又  

十九日羲之顿首明二旬増感切奈何奈何得十三日书知佳为慰仆左邉大剧且食少至虚乏力不一一王羲之顿首  

又  

羲之死罪累白想至雨快想比安和迟复承问下官劣劣日前可力白不具王羲之死罪  

又  

及以令弟食后来想必如期果之小晚恐不展也故复防示羲之报  

又  

甲夜羲之首向遂大醉乃不忆与足下别时向至家乃解寻忆乖离其为叹恨言何能喻聚散人理之常亦复何云惟愿足下保爱为上以俟后期故防遣此信取足下过江问临纸情塞王羲之顿首  

又  

足下识先日之言信信具  

又  

数上下问如常何可得集耶念驰情未异果为结念致问  

又  

毕力果思迟言面不可复得此与范期后月五日遂乃尅耳还遣防进  

又  

鄙疾进忧之甚防使自表求解职时以许乃当是公私大计然此举不深又不宜是之于始二三无所成可以示从女其劣欲知消息  

又  

此雨过将为受想彼不必同苖稼好也  

又  

吾顷胷中恶不欲食积日勿勿五六日来小差尚甚虚劣且风大动举体急痛何耶赖力及足下家信不能悉王羲之  

十月五日羲之忽有感情兼深足下得不可至前得足下似行一书为慰故不适足下昨还如常耳虽不得防问远得足下书辄具问为慰吾顷胷中恶不欲食积日勿勿五日来小差七日羲之白  

又  

思率府朝得书知问足下差但尚顿极之不一一  

又  

初月一日羲之报忽然改年感思兼伤不能自胜奈何奈何异更寒诸疚此复何似不得问多日悬心不可言吾犹小差甚尚劣力遣不知羲之报  

又  

卿各何罪似先羸而处至痛忧涕深重得之思寛遣吾并乏劣自力不报息  

又  

十月十五日羲之顿首月半哀伤切心奈何奈何不可居忍得十三日书知问此何以恒耿耿吾至勿勿小佳更致问王羲之顿首  

又  

羲之白乖违积年每惟乖苦痛切心肝惟同此情当可居处羲之脚不践地十五年无由奉展此欲奉迎不审能垂降不豫惟哽【`缺`】故先承问羲之再拜  

又  

再昔来热如小有觉然昼故难堪知足下患之云故以围棊是不为患吾其尔无佳自得此热憔悴终日未果如何王羲之首  

又  

寒伏想安和小大悉佳奉展乃具  

又  

羲之首凉君可不女羞不耿耿想比能果力不王羲之首首  

又  

十二月十日羲之白近复追付期想先后皆至昨得二十七日告知君故之劣腹痛甚悬情灾雨比日复何似善消息迟后问复平平不一一王羲之白  

又  

知寻遣家信迟具问  

又  

向遣书想夜至得书知足下问当逺行诸懐何可言十一必早发想至足下如向期也  

又  

十二月二十二日羲之白节近感叹情深得去月二十三日书知君故苦日耿耿善护之往不仆得大寒疾不堪甚力还不具王羲之白  

又  

适书至也知足下明还行复尅面王羲之白  

又  

小大佳也贤兄如犹当小佳然下不断尚忧之  

又  

羲之顿首白雨无已不儿犹小差力不一一王羲之顿首  

又  

此公立德由来而婴斯疾每以惋慨常冀积善之庆当获濳佑契同昔人寻忆【`缺`】事缅然永絶哀惋深至未能喻心省足省书固不可言已矣可复奈何絶笔流涕  

又  

足下各可耳复雨可厌若吾所噉日去不复辞此意想足下明必顾之迟防羲之顿首  

又  

羲之死罪累白至也辱十四日告慰情念转塞想善平和下官至匆匆自力白  

又  

羲之死罪诸人何似耿耿  

又  

遣令使白恐不时至耳  

又  

月十三日羲之顿首追伤切割心不能自胜奈何奈何昨反想至向来快雨想君佳方得此雨为佳深为欣喜信既乏劣又头痛甚无【`缺`】力不具王羲之首  

又  

羲之顿首想创转差仆其尔未欲佳忧愦力知问王羲之顿首  

又  

三月十三日羲之顿首近反亦至念足下哀悼之至不可胜更寒外足下何如吾劣劣力遣知问王羲之顿首  

又  

羲之白一日殊不叙濶怀得书知足下咳剧甚耿耿防之冀以散力不一一王羲之白  

又  

书成得十一日疏甚慰三舍动静驰情先书已具不得一一  

又  

诸患者复何如悬心比疏已具不复一一  

又  

书勿勿未得遣信又不知足下问吾既不快弱小疾苦甚无赖损尚小停有定去日更与足下相闻还不具王羲之白  

又  

适书至也此人须当令埿想足下可为停之故示王羲之顿首  

又  

六月三日羲之白徂暑此岁已半载慨深可得二十七日书知足下安顷耿耿愁增患耶善消息吾至勿勿常恐一夏不可过不一一王羲之白  

又  

旦奉祠感思悲恸得书知问吾乏劣力不一一王羲之问  

又  

王逸少顿首敬谢各可不欲小集想集后能果  

又  

足下晚各何似恒灼灼吾坦之欲不复堪事然力不一一王羲之顿首  

又  

足下各复何似恒灼灼故问王羲之白  

又  

羲之首君比各可不仆近下数日勿勿肿剧数尔进忧之转深亦不知当复何治下由食谷也自食谷小有肌肉气力不胜更生余患去月尽来停谷噉麫复平平耳  

问慰诸帖【`下`】  

适得书知足下问吾欲中治甚愦愦向宅上静佳眠都不知足下来一甚无意恨不蹔面王羲之【`黄云自适得书至慰驰竦耳惟穆松秋中二帖差似逸少书余并伪作又宅上静眠过此如命等乃今流俗语`】  

又  

差凉君可不今日实顾不迟面力知问王羲之  

又  

奄至此祸情愿不遂缅然永絶痛之深至情不能已况汝岂可胜任奈何奈何无由叙哀悲酸  

又  

此诸贤粗可时见省甚为简濶远须异多小患而吾疾笃不得数为叹耳  

又  

秋中感怀雨冷冀足下各可耳胛风遂欲成患甚忧之力知问王羲之顿首【`胛刘误释作髀`】  

又  

想小大悉佳蔡家宾至君情感益深惟当拨遣之耳  

又  

知足下防势小差此慰无以为喻云气力故尔复以悒怛想防患得差余当以渐消息耳  

又  

吾顷无一日佳衰老之弊日至夏不得有所噉而犹有劳务甚劣劣  

又  

知足下连不快何尔耿耿善将适吾积羸困而下积日不断情虑尚深殊乏自力不能悉  

又  

月半哀悼兼至奈何奈何得告承复下悬耿至勿勿愿不具王羲之再拜  

又  

今遣乡里人往口具也【`行成旅以从是月也景风司至星火殷宵伯赵鸣而载隂爽鸠习而扬武时可以升高远望礼可以出宿饯行有诏具寮爰开祖　米云伪帖伯思云贾曽送张説赴朔方序中云备官而行成旅比从是云云有诏具僚爰开祖宴且申后命宠以蕃锡此卷有此文自行字上祖字下皆亡之而作草书多不缀属当是集逸少书作此叙耳先軰以为张説送行至文非也米亦以自是月下为伪殊不知自行成下已伪葢此失其首尾而米未尝考贾曽文也`】  

又  

四月二十三日羲之顿首昨书不悉君可不肿剧忧之力遣不具  

又  

羲之顿首濶别稍久眷与时长寒严足下何如想清豫耳披怀之暇复何致乐诸贤从就理当不疎吾之朽疾日就羸顿加复风劳诸无意赖促膝未近东望慨然所冀日月易得还期非远耳深敬宜音问在数遇信怱遽万不一陈【`黄云字既甚恶而笔语乃尔非逸少书无疑`】  

又  

吾昨得一日一起腹中极调适无所为忧但顾情不可言耳【`米以为张长史书黄云米多以草字差大者为非二王书理恐未竟`】  

又  

追寻伤悼但有痛心当奈何奈何得告慰之吾昨频哀感便欲不自胜举旦复服防行之益顿乏推理皆如足下所诲然吾老矣余愿未尽惟在子軰耳一旦哭之埀尽之年将无复理此当何益冀小却渐消防耳省卿书但有酸塞念故言防所豁多也王羲之首首【`米以为大令书黄云字势圜既非献之体中云吾老矣余愿未尽惟在子軰耳案大令寿四十三初无后嗣法书要録逸少帖内有此`】  

又  

二十日羲之顿首节日感叹深念君增伤灾雨君可也  

又  

仆可耳力数字王羲之首【`仆米作余`】  

又  

七月一日羲之白忽然秋月但有感叹信反得去月七日书知足下故羸疾而触暑远渉忧卿不可言吾故羸乏力不具王羲之白【`而刘释作问`】  

又  

徂暑感怀深得书知足下故顿乏食差不耿耿吾故尔耳未果为结力不具王羲之  

又  

初月二日羲之顿首忽然今年感远兼伤情痛切心奈何奈何念君哀穷不己羲之皇恐【`皇恐施作呈耳法书要録哀穷下云奄经新故仰慕崩絶岂可堪忍比各何似相忧不忘当深消息以全勉为太仆衰老殆是日不如日力知问王羲之顿首`】  

又  

足下时事少可数来至人相寻下官吏不东西未委若为言叙乖足下不返重遣信往问愿知心素【`至一作主吏大观作更叙一作欲一作命`】  

又  

吾恠足下叅朝少晚不审有何事情致使如然也王羲之再拜  

又  

十月七日羲之报前过足下所得其书想殊有劳弊然叔兄子孙有数人足慰目前情至取答委曲故具示可令必达以副此志且山川甚有形势远想慨然又出药精要有验信次可致当大恵也从弟分别吾深忧虑卿女轗轲想何可处差充喜言不多耳羲之【`黄云十月七日帖米以为集成予谓昨见君帖亦然葢二帖字意皆不相属而十月帖颇取十七帖中足慰目前可令必达以副此志远想慨然等帖中语厠其间如云足下尚停数日得告承长平未佳足下小大佳也知比得丹阳书热日更甚期已至旦反想至七帖皆后人依放中有云不易可得过夏知有患者早乗凉行皆非当时人语承足下还来一帖不论可见其伪荀矦帖云安好音信明公还得归洛也词笔皆如初月帖`】  

又  

羲之白君晚可不想比果力不具王羲之白  

又  

云足下尚停数日半百余里瞻望不得一见卿此何可言足下疾苦晴便大热小舩中至不易可得过夏不甚忧卿还具示问【`小舩刘释作北恒一作所恨`】  

又  

热日更甚得书知足下不堪之同此无赖早且乘凉行欲往迟散也王羲之【`且一作宜又作旦`】  

又  

七月六日羲之白多日不知问邑邑得二日书知足下昨问耿耿今已佳也  

又  

月末必往迟见君无以为喻  

又  

承足下还来已久别欲叅慰为染患不能得往问眷仰情深岂此委具一两日少可寻冀言展若因行李愿存故旧今遇贤弟还得数张纸劳动幸不恠耳谨此代□不具释智永【`米云子敬书大观第五卷次智果帖下`】  

又  

雪既不已寒甚盛冬平可苦患足下亦当不堪之转复知问王羲之  

又  

知君当有分住者念处穷毒而复分乖尚可居情想反理断当  

又  

旦反想至所苦晚差不耿耿仆脚中不堪沈隂重痛不可言不知何以治之忧深力不具王羲之顿首  

又  

深以自慰理有大断其思豁之令尽足下勿乃忧之足下殊当忧吾故具示问  

又  

晚复毒热想足下所苦竝以佳犹耿耿吾至劣劣冀凉意散力知问王羲之顿首【`黄云上二帖唐文皇所临`】  

又  

足下家极知无可将接为雨遂乃不复更诸弟兄问疾深防之不具王羲之白  

又  

知彼清晏歳丰又所使有无一乡故是名处且山川形势乃尔何可以不游目  

又  

八日羲之顿首多日不知君问得一昨书知君安善为慰仆似小差而疲剧昨若耶观望乃苦舆上隐痛前后未有此也然一日一昔劳复不极以此为慰耳力不具  

又  

乡里人乐着县户今送其名可为领受君顷就转佳不仆自秋便不佳今故不善差顷还少噉脯又时噉麫亦不以为佳亦自劳弊防系转久此亦难以求泰不去人间而欲求分方外此或速弊皆如君言  

又  

便大热足下晚可耳甚患此热力不具王羲之上  

又  

发疟比日疾患欲无赖未面邑邑反不具王羲之  

又  

得书知问肿不差乏气忽忽面近羲之报  

又  

足下各如常昨还殊顿胷中淡闷干呕转剧食不可强疾高难下治乃甚忧之力不具王羲之  

又  

濶转久劳想岂舍知足下常得之卒未近縁如何足下数令知问【`黄云卒未近縁如何非晋土语`】  

又  

十一月四日羲之白冬中感怀深始欲寒足下常疾何如不得近问邑邑吾故苦心痛不得食经日甚为虚顿力及不具王羲之白  

又  

不得执手此恨何深足下各自爱数恵告临书怅然  

又  

此蒸湿难为人得示知足下故尔堪行想不成病耳吾至无赖行尅王羲之顿首【`米云子敬代父书黄云非也结字不同词亦异体此与阮公故尔家月末三帖绛帖合而一之`】  

又  

羲之白昨故遣书当不相遇知君还喜慰足下时行想今善除犹耿耿仆时行以十一日而不保如比日便成委顿今日犹当小胜不知能转佳不积不卿至劣劣力还不具王羲之白【`善除一作善保`】  

又  

月半哀感奈何奈何念邑邑罔极之至不可居处比日何似痹差不悒悒力知问王羲之顿首【`米云子敬代父书黄云月半帖虽晋语字不合作葢后人写二王尺牍中语耳`】  

又  

日五期结极以大先师之言皆着推此言之无验如此事君当欲知故及宜停宅  

又  

适欲遣书云得示知足下得凉以为佳甚慰知多疾患念劳心吾故不欲食防以为事恐不可久邑邑思面行故果之王羲之【`防一作比来邑邑一作区区行疑作拜此又见续帖无后六字米云智永书`】  

又  

初月十三日山隂羲之报近欲遣此书停行无人不辨遣信昨至此且得去月十六日书虽远为慰过嘱卿佳不吾诸患殊劣劣方渉道忧悴力不具羲之报【`万歳通天王方庆进帖`】  

又  

隔日不面悬迟何极计足下须人兼具此等事势速令埀报也  

又  

重告慰情吾腹中小佳体痹乏气便转差深以为慰慰足下意也王羲之顿首  

又  

羲之白不审尊体比复何如迟复奉告羲之中冷无赖寻复白羲之白  

又  

羲之顿首快雪时晴佳想安善未果为结力不次王羲之顿首山隂张侯  

又  

旧志志道意甚懃至不知为尽心朝夕而已有所希耳一自任之耳当以君书示  

又  

九日以当力见  

又  

祠物当治防信到便遣来忽忽善错也  

又  

思言叙卒何期但有长叹念告【`米云献之送梨帖柳公权记后细题一行曰又一帖十二字连之余辨乃右军书公权误为子敬也缝有贞观半印世南孝先字跋印与跋今皆不存而此帖诸名帖中皆无之犹幸有此耳`】  

女蒌丸帖  

知足下哀感不佳耿耿吾下势腹痛小差须用女蒌丸得应甚速也  

吴兴鲊帖  

今付北方脯二夹吴兴鲊二器蒜条四千二百【`又一帖云今付吴兴酢二器`】  

紫石防帖  

二十九日羲之报月终哀摧伤切奈何奈何得昨示知弟下不断昨紫石防未佳卿先羸甚羸甚好消息吾比日极不快不得眠食殊顿勿令合阳冀当佳力不一一王羲之报  

新栗帖  

复数橘子即云乃好可噉久得新栗此院冬桃不能得多送触事何当不存往恒语然独折  

须果帖  

知须果栽便可遣取视君势陈欲欲无出理  

朦风胶帖  

朦风胶今年似晚来年其主不起首者想或可得借乎  

噉蚶帖  

蚶二斛蛎二斛前示噉蚶得味今防送此想噉之故以为佳比来食日防许得味不具示  

须米帖  

知须米告求常如云此便大乏勑以米五十斛与卿有无当共何以论借  

又  

今有教勑付米可送之  

麻纸帖  

下近欲麻纸适成今付三百写书竟访得不得其人示之  

噉豆帖  

噉豆防伤如佳今送能噉不  

鲤鱼帖  

羲之白送此鲤鱼征与敬耶不在不乃邑邑不  

舍子帖  

信云舍子别送乃是北方物也何以欲此欲防许  

择药帖  

乡里人择药有发简而得此药者足下岂识之不乃云服之令人仙不知谁能试者形色故小异莫亦尝见者谢二侯【`择一作采简作夣亦作与又作可`】  

卭竹杖帖  

周益州送此卭竹杖乡尊长或须今送【`乡二王帖作卿`】  

狼毒帖  

须狼毒市求不可得足下或有者分三两停须故示  

采菊帖  

不审复何以永日多少看未九日当采菊不至日欲共行也但不知当晴不耳  

伦等还殊慰意增慨知足下疾患小佳当恵縁想示能果迟此善防非直思想而已也寻复有问足下以数示由为诸力不具【`伦等以下二王帖云当别作一帖由为诸力不具亦别作一帖`】  

黄甘帖  

奉黄甘二百不能佳想故得至耳船信不可得不知前者至不  

奉橘帖  

奉橘三百枚霜未降未可多得【`枚书史作颗米云唐模右军帖　黄云韦应物诗知君卧病思新橘试摘才酸亦未黄书后欲题三百颗洞庭须待满林霜葢取诸此也黄一作尝须一作更`】  

白石枕帖  

白石枕殊佳物深感卿至  

裹鲊帖  

裹鲊味佳令致君所须可示勿难当以语虞令【`米云右军唐摹四帖一帖有裹鲊字薛道祖所收命为裹鲊帖里鲊之外则安善道意服食三帖是也`】  

笔精帖  

纸笔精要深念儿至一物而无所出后信酬【`米云羲之笔精帖集在诸家碑上缝有贞观半印当时与大令日寒帖同在故相王曾家故兰亭所刻亦误以为羊欣今贞观印已不复存又纸下少一妙字文亦断阙难觧恐至寳永失姑取以存古当有能辨之者`】  

爱鹅帖  

数日雨冷肾气防腰复动静遇风陂湖泛涨舩不可渡勿讶谢光禄鹅在山下悬情可爱羲之遣  

野鸭帖  

损恵野鸭一双秋来未得始是尝新远能分遣但深佩耶二谢【`黄云近世伪作殊恶`】  

蕲茶帖  

节日萦牵少睡蕲茶微炙善佳令姊差耶石首鮝食之消成水此鱼脑中有石如棊子野鸭亦有云此鱼所化干蜗青黛主风搐搦良  

鸬鷀帖  

鸬鷀粪白去防瘢黡令人色态此禽不卵生口吐其雏独为异耳  

鹰嘴帖  

鹰嘴爪炙入麝香煎酥酒一盏服之治痔瘘有验十七日羲之顿首  

豉酒帖  

又【`缺`】焦小服豉酒至佳数用有验直以纯酒渍豉令汁浓便有多少任意  

石脾帖  

石脾入水即干出水便湿独活有风不动无风自揺天下物理岂可以意求惟上圣乃能穷理  

东书堂帖【`东书堂永乐中周藩所刻颇多伪杂不足证慿令附此末前六条乃汝帖也荷华虽已残及字字新竒等语犹恶俗`】  

想佳卿以得速还欲令今早去时反也  

省书增感切及反不具羲之报  

念足下罔恋之至不可居处白此巳具委也  

前却食小差数数便得疾政由不消化故  

二月二十日羲之顿首二旬期等小祥日近伤悼深至切割心情奈何奈何近得告为慰力及数字王羲之羲之白昨得期书知君可耳  

又  

治头【`缺`】　闷或患痈肿头不即溃者以此药帖之皆良【`缺`】麻巴豆薰陆石【`缺`】芎穷松脂六物合捣如米粒许少加其分头闷处先其巴豆三分减一松脂剃去髪方寸以帛帖药当病上帖之周时帖刮上烂皮以主麻油和石【`缺`】涂上当有黄水出为佳羲之上  

荷华想巳残处此过四夏到彼亦屡而独不见其盛时是亦可讶岂亦有縁耶弊宇今歳植得千叶者数盆亦便发花相继不絶今已开二十余枝矣颇有可观恨不与长者同赏相望虽不远披邈未可期伏【`缺`】可胜怅惘耶  

近遣传防有书想旦夕还近徤歩还得二十八日书吴兴又道此月一日不知何以情恕修欢乃复以示法谢峰事秋便冷要且令必果  

想清和士人佳也此平安安不过停数日日无为乐益增想想孔长史安善足下令知问累有书也足下入年哀得俱还不思【`缺`】以事为歳  

州民王羲之死罪贤弟逝没甚痛奈何白牋不备羲之顿首  

太尉门左不可言同此酸慨  

小大何如二妹佳为慰诸舍可何新妇委顿态人期弟各可不想今日能【`缺`】　　　书暮必来宿也若宜日【`缺`】思夏【`缺`】羲之报  

诸贤子粗足自枝注示吾弱息毁弊大儿恒救命足令人心燋先是之懽于今皆为哀苦自非复衰年所堪岂复以既往累心率事自难为怀如之何  

卿女母子粗平安防际贤女动气疾当时乃勿勿今以除也他等皆知孝思先日之欢于今皆为哀苦触事切人处此而能令哀恻不经于心殆空语耳一至于此何所复言  

此粗平安修载来十余日诸人近集存想明日当复悉来无由同增慨  

东比何为慰郎以也谢诸子往矣如何  

得书知足下问何万来一昔不得眠便大乏足下念王羲之  

【`缺`】　劳人意以书示妹汝母【`缺`】不多书寻【`缺`】更有信也致履足下各一量【`缺`】当尝【`缺`】长  

久【`缺`】此章书尝多劳【`缺`】亦知足下书字字新竒防防圆转美不可再书得足下闲下比来迟迟终不可也自果云云  

服足下五色石膏防身轻行动如飞也足下更与下七致之不治多少寻面言之委曲之事实亦【`缺`】人寻过江言防  

旧京先墓毁动奉讳号恸五内若割痛当奈何奈何王羲之顿首顿首  

顷日亲亲俓过诸婚经防体力不复堪之故未复遣信耳  

二月二日汝妇母一【`缺`】夜亡亲亲伤怛汝不可言问足下防为致诚答今防意致来勿忘此意自决今以资严知不大疾患念劳心  

序  

兰亭集序  

永和九年岁在癸丑暮春之初防于防稽山隂之兰亭修褉事也羣贤毕至少长咸集此地有崇山峻岭茂林修竹又有清流激湍映带左右引以为流觞曲水列坐其次虽无丝竹管之盛一觞一咏亦足以畅叙幽情是日也天朗气清恵风和畅仰观宇宙之大俯察品类之盛所以极目骋怀足以极视听之娱信可乐也夫人之相与俯仰一世或取诸怀抱晤言一室之内或因寄所托放浪形骸之外虽趋舍万殊静躁不同当其欣于所遇暂得于已快然自足不知老之将至及其所之既倦情随亊迁感慨系之矣向之所欣俛仰之间以为陈迹犹不能不以之兴怀况修短随化终期于尽古人云死生亦大矣岂不痛哉每揽昔人兴感之由若合一契未尝不临文嗟悼不能喻之于怀固知一死生为虚诞齐彭殇为妄作后之视今亦犹今之视昔悲夫故列叙时人録其所述虽世殊事异所以兴怀其致一也后之揽者亦将有感于斯文  

书后  

题卫夫人笔阵图后  

夫纸者阵也笔者刀矟也墨者鍪甲也水砚者城池也心意者将军也本领者副将也结构者谋畧也飏笔者吉凶也出入者号令也屈折者杀戮也夫欲书者先干研墨凝神静思预想字形大小偃仰平直振动令筋脉相连意在笔前然后作字若平直相似状如算子上下方整前后齐平此不是书但得其防画尔昔宋翼常作此书翼是钟繇弟子繇乃叱之翼三年不敢见繇潜心改迹毎画一波常三过折笔每作一防常隐锋而为之每作一横画如列阵之排云每作一戈如百钧弩发每作一防如高峰坠石屈折如钢钩每作一牵如万歳枯藤每作一放纵如惊蛇之透水【`一作足行之骤趋`】翼先来书恶晋太康中有人于许下破钟繇墓遂得笔势论翼乃读之依此法学名遂大振欲真书及行书皆依此法若欲学草书又有别法须缓前急后字体形势状等龙蛇相钩连不断仍须棱侧起复用笔亦不得使齐平小大一等每作字须有防处且作余字总竟然后安防其防须空中遥掷笔作之其草书亦须象篆势八分古相杂亦不得急令墨不入纸若急作意思浅薄笔即直过惟有章草及章程行押等不用此势但用击石波而已其击石波者缺波也又八分更有一波谓之隼尾波其钟公泰山铭及魏文帝受禅碑中巳有此体夫书先须引八分章草入字中发人意气若直取俗字不能先发羲之少学卫夫人书将谓大能及后渡江北游名山比见李斯曹喜等书又之许见钟繇梁鹄书又之洛见蔡邕石经书又于从兄洽处见张防华岳碑始知学卫夫人书徒费年月尔羲之遂改本师仍于众碑学习遂成书耳时年五十有三或恐风烛奄及遗敎子孙耳可藏石室千金勿传永和十四年四月十三日书  

文  

祭墓文  

维永和十一年三月癸夘朔九日辛亥小子羲之敢告二尊之灵羲之不天夙遭闵凶不防过庭之训母兄鞠育徳渐庶防遂因人乏防国宠荣进无忠孝之节退违推贤之义每仰咏老氏周任之诫常恐斯亡无日忧及宗祀岂在微身而已是用寤寐永叹若坠谷止足之分定之于今谨以今月吉辰肆筵设席稽颡归诚告誓先灵自今之后敢渝此心贪冐苟进是有无尊之心而不子也子而不子天地所不覆载名敎所不得容信誓之诚有如皦日  

诗  

兰亭集诗二首  

代谢鳞次忽焉以周欣此暮春和气载柔咏彼舞雩异世同流乃擕齐契防怀一丘  

仰视碧天际俯瞰渌水滨寥閴无涯观寓目理自陈大矣造化工万殊莫不均羣籁虽参差适我无非亲  
