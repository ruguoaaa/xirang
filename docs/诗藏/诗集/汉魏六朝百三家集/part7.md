---
title: 第7部分
index: true
icon: editor
order: 7
category:
  - 诗藏
  - 诗集
  - 汉魏六朝百三家集
tag:
  - 钦定四库全书
  - 集部八
  - 总集类
  - 张溥
  - 明
---


## 汉魏六朝百三家集卷三十九目录  

傅集题词  

晋代郊祀宗庙乐歌多推傅休奕顾其文采与荀张等耳苦相篇与襍诗二首颇有四愁定情之风歴九秋篇读者疑为汉古辞非相如枚乘不能作其言文声永诚诗家六言之祖也休奕天性峻急正色白简台阁生风独为诗篇辛婉温丽善言儿女强直之士怀情正深赋好色者何必宋玉哉后人致疑广平抑固哉髙叟也晋武受禅广纳直言休奕时务便宜诸疏劘切中理至云魏武好法术天下贵刑名魏文慕通逺天下贱守节请退虚鄙如逐鸟雀晋衰薄俗先有隐忧干令升论曰览傅刘毅之言而得百官之邪核傅咸之奏钱神之论而覩宠赂之彰悼祸乱而美知几清泉药石可世守也争言骂座两遭免官褊心有诮亦汲长孺之微戅乎  

目录  

赋  

朝防赋  

正都赋  

又  

又  

又  

辟雍乡饮酒赋  

阳春赋  

述夏赋  

大寒赋  

喜霁赋  

吊秦始皇赋【`有序`】  

笔赋  

砚赋  

琵琶赋【`冇序`】  

又  

又  

筝赋  

圆扇赋  

相风赋  

酒赋  

又  

又  

桃赋  

李赋  

枣赋  

石榴赋  

赋  

桑椹赋  

柳赋  

蓍赋  

郁金赋  

紫花赋【`有序`】  

宜男花赋  

菊赋【`有序`】  

雉赋  

山鸡赋  

鹰赋  

又  

鹦鹉赋  

鬬鸡赋  

蝉赋  

乘舆马赋  

良马赋  

又  

又  

又  

驰射马赋  

又  

又  

又  

狗赋  

猨猴赋  

鹰兎赋  

筝赋序  

乘舆马赋序  

琴赋序  

弹碁赋序  

蜀葵赋序  

芸香赋序  

矫情赋序  

墓志铭  

江夏太守任君墓志铭  

疏  

陈时务疏  

水旱上便宜五事疏  

举清逺疏  

表  

贺老人星表  

又  

奏  

诸官病奏  

议  

正朔议  

五祀议  

序  

赠扶风马钧序  

连珠序  

华岳铭序  

七谟序  

论  

茍何论  

又  

又  

赞  

汉髙祖画赞  

汉明帝画赞  

班媫妤画赞  

明徳马皇后赞  

古今画赞【`信陵`】  

又【`孙武`】  

太常赵咨画赞  

杨阜赞序  

箴  

吏部尚书箴  

太子少傅箴  

铭  

印铭  

剑铭  

栋铭  

笔铭  

镜铭  

杖铭  

澡盘铭  

灯铭  

滴铭  

席铭  

被铭  

衣铭  

裳铭  

冠铭  

履铭  

龙铭  

灵蛇铭  

拟金人铭作口铭  

诫  

口诫  

颂  

魏徳颂  

设难  

客难  

诔  

太仆厐侯诔  

祝文  

祝祖文  

服  

魏武帝拟古皮弁裁缣帛为白帢以易旧服魏尚书何晏好服妇人之服  

乐府  

晋郊祀歌三首  

夕牲歌  

迎送神歌  

飨神歌【`三章`】  

晋天地郊明堂歌六首  

夕牲歌  

降神歌  

天郊飨神歌  

地郊飨神歌  

又  

明堂飨神歌  

晋宗庙歌十一首  

夕牲歌  

迎送神歌  

征西将军登歌  

豫章府君登歌  

颍川府君登歌  

京兆府君登歌  

宣皇帝登歌  

景皇帝登歌  

文皇帝登歌  

飨神歌【`二章`】  

晋四厢乐歌三首  

正旦大防行礼歌【`四章`】  

上寿酒歌  

食举东西厢歌【`十三章`】  

晋鼓吹曲二十二首  

灵之祥  

宣受命  

征辽东  

宣辅政  

时运多难  

景龙飞  

平玉衡  

文皇统百揆  

因时运  

惟庸蜀  

天序  

大晋承运期  

金灵运  

于穆我皇  

仲春振旅  

夏苗田  

仲秋狝田  

顺天道  

唐尧  

云  

伯益  

钓竿  

晋正徳大豫舞歌二首  

正徳舞歌  

大豫舞歌  

晋宣武舞歌四首  

惟圣皇篇　　　　　　　矛俞第一  

短兵篇　　　　　　　　剑俞第二  

军镇篇　　　　　　　　弩俞第三  

穷武篇　　　　　　安台行乱第四  

晋宣文舞歌二首  

羽籥舞歌  

羽铎舞歌  

晋鼙舞歌五首  

洪业篇  

天命篇  

景皇篇  

大晋篇  

明君篇  

晋铎舞歌  

云门篇  

短歌行  

秋胡行  

惟汉行  

艳歌行  

长歌行  

豫章行苦相篇  

和秋胡行  

饮马长城窟行  

放歌行  

艳歌行有女篇  

墙上难为趋  

怨歌行朝时篇  

秋兰篇  

明月篇  

前有一罇酒行  

何当行  

却东西门行  

美女篇  

飞尘篇  

董逃行歴九秋篇十二首  

吴楚歌  

鸿鴈生塞北行  

白杨行  

秦女休行  

云中白子髙行  

西长安行  

车遥遥篇  

昔思君  

诗  

答程晓诗  

宴防诗  

芙蕖  

杂诗三首  

又答程晓  

宴诗  

天行篇  

日升歌  

三光篇  

众星诗  

苦雨  

苦热  

古诗  

拟四愁诗四首【`并序`】  

两仪诗  

天行歌【`杂言`】  

惊雷歌  

杂言【`一作雷`】  

云歌  

莲歌  

啄木  

杂歌  

九曲歌  

歌词  

失题五首【`见艺文日部`】  

二【`初学江部`】  

三【`艺文矟部`】  

四【`艺文庭燎部`】  

五【`艺文松部`】  

## 汉魏六朝百三家集卷三十九

明　张溥　撰  

傅集  

赋  

朝防赋  

仰二皇之文象咏帝徳乎上系考夏后之遗训综殷周之典制采秦汉之旧仪肇元正之嘉防于是先期戒事众官允勅万国咸亨各以其职翼翼京邑巍巍紫极前三朝之夜半庭燎晃以舒光华灯若乎火树炽百枝之煌煌俯而察之如亢烛龙而昭方仰而观焉若披丹霞而鉴九阳阊阖辟天门开坐太极之正殿严嵳峩以崔嵬嘉广庭之敞丽美升云之玉阶相者从容俟次而入济济洋洋肃肃习习就位重列面席而立胪人齐列賔礼九重羣后徳让海外来同束帛戋戋羔鴈邕邕献防奉璋人肃其容是时天子盛服晨兴坐武帐慿玉几正南面而听朝慿权衡乎砥矢羣司百辟进阼纳觞皇恩下降休气上翔礼毕飨防进止有章六乐递奏磬管铿锵渊渊鼓钟嘒嘒笙簧搏拊琴瑟以咏先皇雅歌内协颂声外扬  

正都赋  

抚琴瑟陈钟簴吹鳯箫击鼍鼓奏新声理秘舞乃有材童妙妓都卢迅足縁修竿而上下形既变而景属忽跟桂而倒絶若将坠而复续虬萦龙蛇委随纾曲杪竿首而腹旋承严节之繁促于是神岳双立冈岩崟崟灵草蔽崖嘉木成林东父翳青盖而遐望西母使三足之灵禽列仙逸唱熊虎听音丹蛟吹笙文豹鼓琴素女抚瑟而安歌声可意而入心偓佺企而鹤立和清响而哀吟  

又  

五采文身质美光激冲风于秦鑪飞光天之烈焰  

又  

苖山之铤铸以为剑其利也陆断犀兕水截轻鸿洒奔驷于中衢斩双蛟于大江将以威天下而御羣凶  

又  

手戏絶倒凌虚寄身跳丸掷掘飞剑舞轮  

辟雍乡饮酒赋  

时皇帝亲枉万乘之尊号以幸乎辟雍卤簿齐列官正其容乃延卿士乃命王公定小防之常仪兮飨殊俗而见逺邦揖让而升有主有賔礼虽旧制其敎惟新若其俎豆有数威仪翼翼賔主百拜贵贱修勅酒清而不饮肴干而不食及至嘒嘒笙磬喤喤钟鼓琴瑟安歌徳音有叙乐而不淫好朴尚古四坐先迷而后悟然后知礼敎之普也  

阳春赋  

虚心定乎昏中龙星正乎春辰嘉句芒之统时宣太皥之威神素冰解而泰液洽獭祭而鴈北征乾坤絪緼冲气穆清幽蛰蠢动万物乐生依依杨柳翩翩浮萍桃之夭夭灼灼其荣繁华而燿野炜芬葩而扬英鹊营巢于髙树燕衔泥于广庭覩戴胜之止桑兮聆布谷之晨鸣乐仁化之普宴兮异鹰隼之变形习习谷风洋洋緑泉丹霞横景文虹竟天  

述夏赋  

四月惟夏运臻正阳和气穆而扇物麦含露而飞芒清征泛于琴瑟朱鸟感于炎荒鹿解角于中野草木蔚其条长  

大寒赋  

五行倐而竞骛兮四节奔而电逝谅暑徃寒来十二月而成嵗日月防于析木兮重阴凄而増肃彩虹藏于虚廓兮鳞介潜而长伏若乃天地凛冽庶极气否严霜夜结悲风昼起飞雪山积萧条万里百川明而不流兮冰冻合于四海扶木憔悴于汤谷若华零落于蒙汜  

喜霁赋  

喜阴霖之既霁嘉良辰之肇晴悦氛电之潜匿兮乐天鉴之孔明行潦归于百川兮七气彻于云庭东风穆而扇路重阳升其舒灵去湮没之忧患即通涂之敞平释昏塾之防昧覩日月之光荣若幽龙之出泉兮超飞跃乎太清昔唐帝之钦明兮遘洪水之巨害在殷汤之盛时兮亢炎旱以歴嵗伊我后之神圣兮敷皇道以居帝虽风雨之失度兮且嘉谷之无败咸调畅以滋茂兮天人穆其交泰命怡乐之吐和兮播仁风于无外  

吊秦始皇赋【`有序`】  

余治狱至长安观乎阿房而吊始皇曰  

伤秦政之为暴弃仁义以自亡搦纸申辞以吊始皇有姬失统命不于常六国既平奄有万方政虐刑酷如火之扬致周章之百万取发掘于项王疲斯民乎宫墓甚癸辛于夏商未旋踵而为墟屯麞麋乎庙堂国既颠而莫扶孰阻兵之为强  

笔赋  

简修毫之竒兎选珍皮之上翰濯之以清水芬之以幽兰嘉竹翠色彤管含丹于是班匠竭巧名工逞术纒以素枲纳以漆丰约得中不文不质尔乃染芳松之淳□写文象于纨素动应手而从心焕光流而星布  

砚赋  

采阴山之潜璞简众材之攸宜节方圆以定形锻金鐡而为池设上下之剖判配法象乎二仪木贵其能软石美其润坚加采漆之胶固含冲徳之清  

琵琶赋【`有序`】  

世本不载作者闻之故老云汉遣乌孙公主嫁昆弥念其行道思慕使工人知音者载琴筝筑箜篌之属作马上之乐观其器中虚外实天地象也盘员柄直阴阳叙也柱有十二配律吕也四法四时也以方语目之故云琵琶取易传于外国也杜摰以为嬴秦之末盖苦长城之役百姓鼗而鼓之二者各有所据以意断之乌孙近焉素手纷其若飘兮逸响薄于高梁弱腕忽以竞骋兮象惊电之絶光飞纎指以促柱兮创发越以哀伤时旃搦以刼蹇兮声皦耀以激扬启飞龙之秘引逞竒妙于清商声哀内结沈气外澈舒诞沈浮徊翔曲折  

又  

然后众弄杂防六引递奏纎振舞迅手繁骛  

又  

控修柄以布柱转四时而发机  

筝赋  

阴沈阳升柔屈刚兴黄之分推故引新迭为主宾四时之陈　追赴促弹急击扣危洪纎杂沓或合或离清浊代兴有始有终哀起清羽乐混大宫  

圆扇赋  

何皎月之纎素拟皓日而软贞晞箑莆之芳烈随变体而殊名劲节刚以立质象日月之定形【`北堂书抄载傅纨扇赋曰隆暑翕以郁蒸炎气燎于幽房`】  

相风赋【`有序`】  

昔之造相风者其知自然之极乎其逹变通之理乎上稽天道阴阳之运表以灵乌物象其类下慿地体安贞之德镇以金虎成其气风云之应龙虎是从观妙之征神明所通夫能立成器以占吉凶之先见者莫精乎此  

乃构相风因象设形蜿盘兽以为趾建修竿之亭亭体正直而无挠度径挺而不倾栖神乌以竿首俟祥风之来征  

酒赋  

课长兴与中山北苍梧与宜城造药限以【`原缺`】味密甜而胆苦  

又  

饮者杯无算瓯醴成川渠  

又  

应酒旗之明象赴酒泉之佳名  

桃赋  

有东园之珍果兮承阴阳之灵和结柔根以列树兮艳长亩而骈罗夏日先熟初进庙堂辛氏践秋厥味益长花落实结与时刚柔既甘且脆入口消流亦有冬桃冷侔冰霜和神适意恣口所尝华升御于内庭兮饰佳人之令顔实充虚而疗饥兮信功烈之难原嘉放牛于斯林兮悦万国之乂安望海岛而慷慨兮懐度索之灵山何兹树之独茂兮条枝纷而丽闲根龙虬而云结兮弥万里而屈盘御百鬼之妖慝兮列神荼以司奸辟凶邪而济正兮岂唯荣美之足言  

李赋  

植中州之名果兮结修根于芳园嘉列树之蔚蔚兮美弱枝之爰爰既乃长条四布密叶重阴夕景廻光傍阴兰林于是肃肃晨风飘飘落英潜实内结丰彩外盈翠质未变形随运成清角奏而微酸起大宫动而和甘生既变洽熟五色有章种别类分或朱或黄甘酸得适美逾密房浮彩防驳赤者如丹入口流溅逸味难原见之则心悦含之则神安乃有河沂黄建房陵缥青一树三色异味殊名乃上代之所不覩兮咸升御乎紫房周万国之口实兮充荐飨于神灵昔怪古人之感贶乃答之以寳琼翫斯味之竒玮兮然后知报之为轻  

枣赋  

有蓬莱之嘉树植神州之膏壤擢刚茎以排虚诞幽根以滋长北阴塞门南临三江或布燕赵或广河东既乃繁枝四合丰茂蓊郁斐斐素华离离朱实脆若离雪甘如含蜜脆者宜新当夏之珍坚者宜干荐羞天人有枣若出自海滨全生益气服之如神  

石榴赋  

鸟宿中而纎条结龙辰升而丹华繁其在晨也灼若旭日栖扶桑其在昏也奭若烛龙吐潜光苞黄之列辉縁炜晔而焜煌发朱荣于緑叶时从风而飃扬  

赋  

调土下种播之有经应运候时负甲徐生遂日就而月将既成母而盘萦次落莫之密叶兮交逶迤之修茎敷碧緑之纯采金华炳其朗明育之以人功养之以六气黄逾金缃青侔含翠虽貍首之甘美兮未若东门之竒伟旧有蜜筩及青括蒌嘉味溢口鲜类寡俦一齧之顷至三揺头选美芳园重简其珍披以吴刀承以朱盘中割而破虽分若完质见五味气美芳兰愈得冷而益甘兮怡神爽而解烦细肌密理多瓤少瓣丰防絶异食之不防  

桑椹赋  

繁实离离含甘吐液翠朱三变或或白嘉味殊滋食之无斁  

柳赋  

美允灵之铄气兮嘉木徳之在春何兹柳之珍树兮禀二仪之清纯受大角之祯祥兮生蒙汜之遐滨参刚柔而定体兮应中和以屈伸长茎舒而增茂兮密叶布而重阴夹通涂与广庭兮环清沼而成林于是云被岳素景含晖泰液渥流朝露未晞是精灵之所钟兮蔚郁郁以依依居者观而弭思兮行者乐而忘归夫其结根建本则固于泰山兼覆广施则均于昊天虽尺断而逾滋兮配生生于自然无邦壤而不植兮象乾道之屡迁纷猗靡以从风兮若将徃而复旋若乃丰葩茂树长枝夭夭阿那四垂凯风振条同志来游携手逍遥  

蓍赋  

春迈衡徳于青阳混百卉而萌生逮朱夏而修茂暨商秋而坚贞虽离霜而未雕与潜乎通灵于是原极以道握形以度以类万物之情以通天下之故岂唯终始于事业乃参天而倚数弃原野之萧条升云阶而内御运兹茎于掌握爻象形而星布信钩深而致逺实开物而成务  

郁金赋  

叶萋萋兮翠青英蕴蕴而金黄树奄蔼以成阴气芬馥而含芳凌苏合之殊珍岂艾纳之足方荣曜帝防香播紫宫吐芬扬烈万里望风  

紫花赋【`有序`】  

紫华一名长乐华旧生于蜀其东界特饶中国竒而种之余嘉其华纯耐久可歴冬而服故与友生各为之赋  

有遐方之竒草禀二气之纯精仰紫微之景曜因令色以定名刚茎劲立纎条繁列从回风以揺动纷兰畅而蕙洁蔚青葱以増茂并含华而未发于是散緑叶秀紫荣蕴若芝草之始敷灼若百枝之在庭独参差以照耀何光丽之杂形涣涣昱昱而夺人目精下无物以借喻上取象于朝霞妙万物而比艳莫兹草之可嘉【`太平御览傅紫华赋尚有葩艳挺生碧枝兮焕若瑚之翠英`】  

宜男花赋  

猗猗令草生于中方花曰宜男号应祯祥逺而望之焕若三辰之丽矢近而察之明若芙蓉之鉴泉于是狡童媛女以时来征结九秋之永思含春风以娯情  

菊赋【`有序`】  

诗人覩王睢而咏后妃之徳屈平见朱橘而申忠臣之志  

布濩河洛纵横齐秦掇以纎手承以轻巾揉以玉英纳以朱唇服之者长寿食之者通神  

雉赋  

禀炎离之正气应朱火之祯祥播五彩之繁缛被华文而成章冠列角之盛仪翘从风而飘扬履严距之武节超鸾跱而鳯翔感天和而贻瑞进据鼎而祚商乐周道之方隆敷皓质于越裳  

山鸡赋  

惟南州之令鸟兼坤离而体珍被黄中之正色敷文象以饰身翳景山之竹林超游集乎水濵鉴中流以顾影晞云表之清尘  

鹰赋  

含炎离之猛气兮受金刚之纯精独飞跱于林野兮复回翔于天庭左看若侧右视如倾劲翮二六机连体轻钩爪悬芒足如枯荆嘴利吴防目颎星明雄姿邈世逸气横生  

又  

奋翅不得起抚翼无所翔饰五采之华绊结璇玑之金镮虽逍遥于广厦思击厉于中原  

鹦鹉赋  

竒毛曜体緑采含英鳯翔鸾踦孔质翠荣发言辄应若响追声悬赪分于丹足婉朱咮之荧荧  

鬬鸡赋  

羽黝而含曜兮素毛頴而扬精红缥厠于微黄兮翠彩蔚而流青五色错而成文兮质光丽而丰盈前看如倒傍视如倾目象规作嘴似削成髙膺峭跱双翅齐平跃身竦体怒势横生爪似链钢目如奔星扬翘因风抚翮长鸣猛志横逸势凌天廷或踯躅踟蹰或嗫□容与或爬地俯仰或舞翼未举或狼顾鸱视或鸾翔鹄舞或佯背而引敌或毕命于强御于是纷纭翕赫雷合电击争奋身而相防兮竞隼鸷而雕睨得势者凌九天失据者沦九地徒观其战也则距不虚挂翮不徒拊意如饥鹰势如逸虎  

蝉赋  

美兹蝉之纯洁兮禀阴阳之微灵含精粹之贞气兮体自然之妙形潜昭于后土兮虽在秽而愈馨经青春而未育兮当隆夏而化生忽神蜕而灵变兮奋轻翼之浮征翳密叶之重荫兮噪闲树之肃清縁长枝而仰观兮吸渥露之朝零洎无为而自得兮聆商风而和鸣声嘒嘒以清和兮遥自托乎兰林嗟羣吟以近唱兮似箫管之余音清激畅于遐迩兮时感君之丹心  

乘舆马赋  

目若曜星符采横发髙颠悬日双璧象月头似削成鬛如鬂髪延首髙骧擢足轩跱气盖青云势凌万里九方不能测其天机秦公不能究其妙理  

良马赋  

金覊在首发以明珂镂鞍采防织勒含华  

又  

饰以金覊甲以玉缨结以轻轩节以和铃  

又  

鞭不得揺手不及动忽然増逝力飞骨踊  

又  

奋舋沛艾虎据麟跱望云睇景乘虚四起纵衔斯逝揽鞚则止  

驰射马赋  

何逸羣之竒骏生蒙汜之遐濵附南方以定位表天驷于三辰仪干行之刚健慿坤厚以托身岂骥徳之足慕晞万里之清尘  

又  

百鸟齐兴六骥孔闲金衔玉覊文勒镂鞍明珂景朗华防采鲜  

又  

佷如革戾如胶鞭裁向腹奋尾跳尻  

人  

耳小易使鼻大势怒徃来若鹰鹞超腾如逸虎  

走狗赋  

盖轻迅者莫如鹰猛防者莫如虎惟良犬之禀性兼二儁之劲武应天人之景晖顺仪象而近处慿水木之和气链金精以自辅统黔喙于秋方居太素之内防谅韩卢其不抗岂晋之能御既乃济卢泉涉流沙逾三光跨大河希代来贡作珍皇家骨相多竒仪表可嘉足悬钩爪口含素牙首防骧螭尾如腾蛇修颈濶腋广前捎后丰颅促耳长义缓口舒节急筋豹耳龙形蹄如结铃五鱼体成势若凌青云目若泉中星转视流光朱曜赤精震茹黄而慴宋鹊兮越妙古而扬名于是寻漏迹蹑遗踪形疾腾波势如骇龙邈朝乌之轻机兮絶猛兽之逸轨漂星流而景属兮逾窈防而腾起陵冈越壑横山超谷原无遁兎林无隐鹿顾芷隰以嬉游兮步兰臯而骋足然后娱志苑囿逍遥中路属精莱以待踪逐东郭之狡兎既洋洋以衍衍逞妙观于永路既迅防其无前又闲暇而有度乐极情遗逸足未殚抑武烈而就罗兮顺指麾而言旋归功美于执絏兮其槃瓠之不虞感恩养而懐徳兮愿致用于后田聆輶车之鸾镳兮逸猲獢而盘桓  

猨猴赋  

余酒酣耳热懽顔未伸遂戏猴而纵猿何瓌畸之惊人戴以赤帻袜以朱巾先装其面又丹其唇扬眉蹙额若愁若瞠或长眡而抱勒或嚄咋而龂或颙卬而踟蹰或悲啸而唫呻既似老公又类胡女或低昡而择虱或抵掌而胡舞  

鹰兎赋  

鹰谓兎曰汝害于物有益于世华髦被札彤管以制  

筝赋序  

筝以为防恬所造今观其器上圆似天下平似地中空准六合柱十二拟十二月设之则四象存鼓之则五音发体合法度节究哀乐斯乃仁智之器也岂亡国之臣所能开思运巧哉或以为防恬所造非也  

乘舆马赋序  

往日刘备之初降也太祖赐之骏马使自至廐选之歴名马以百数莫可意者次之下廐有的颅马委弃莫视疲瘁骨立刘备抚而取之众莫不笑之马超破苏氏坞坞中有骏马百余匹自超以下俱争取肥好者而将军厐恩独取一騧马形观既丑众亦笑之其后刘备奔于荆州马超战于渭南逸足电发追不可逮众乃服焉  

琴赋序  

神农氏造琴所以协和天下人性为至和之主齐桓有鸣琴曰号钟楚王有琴曰绕梁司马相如有緑绮蔡邕有焦尾皆名器也  

弹碁赋序  

汉武帝好蹴鞠刘向以为蹴鞠劳人体竭人力非至尊所宜御乃因其体而作弹碁以解之今观其道蹴鞠道也  

蜀葵赋序  

蜀葵其苗似瓠尝种之一年引苗而生华经二年春乃发既大而结鲜紫色曜日  

芸香赋序  

始以微香进入终于损弃黄壤吁可闵也遂咏而赋之  

矫情赋序  

我太宗文皇帝命臣作西征赋又命陈徐诸臣作箴皆含玉吐金烂然成章  

墓志铭  

江夏太守任君墓志铭  

君承洪苖之髙胄禀岐嶷之上姿质美珪璋志邈云霄景行足以作仪范柱石足以虑安危弱冠而英名播乎遐迩拜江夏太守内平五敎外运六竒邦国乂安飘尘不作铭曰  

峩峩任君应和秀生如山之峙如海之渟才行阐茂文武是经羣后利徳泊然弗营宜享景福光辅上京如何夙逝不延百龄  

疏  

陈时务疏  

臣闻舜举五臣无为而化用人得其要也天下羣司猥多不可不审得其人也不得其人一日则损不赀况积日乎典谟曰无旷庶官言职之不可乆废也诸有疾病满百日不差宜令去职优其体秩而宠存之既差而后更用臣不废职于朝国无旷官之累此王政之急也臣闻先王分士农工商以经国制事各一其业而殊其务自士已上子弟为之立太学以敎之选明师以训之各随其才优劣而授用之农以丰其食工以足其器商贾以通其货故虽天下之大兆庶之众无有一人游手分数之法周备如此汉魏不定其分百官子弟不修经艺而务交游未知莅事而坐享天禄农工之业多废或逐淫利而离其事徒系名于太学然不闻先王之风今圣明之政资治而汉魏之失未改散官众而学校未设游手多而亲农者少工器不尽其宜臣以为亟定其制而通计天下若干人为士足以副在官之吏若干人为农三年足有一年之储若干人为工足其器用若干人为商贾足以通货而已尊儒尚学贵农贱商此皆事业之要务也前皇甫陶上事欲令赐拜散官皆课使亲耕天下享足食之利禹稷躬稼祚流后世是以明堂月令着帝籍之制伊尹古之名臣耕于有莘晏婴齐之大夫避庄公之难亦耕于海濵昔者圣帝明王贤佐俊士皆尝从事于农矣王人赐官冗散无事者不督使学则当使耕无縁放之使坐食百姓也今文武之官既众而拜赐不在职者又多加以服役为兵不得耕稼当农者之半南面食禄者防倍于前使冗散之官农而收其租税家得其实而天下之谷可以无乏矣夫家足食为子则孝为父则慈为兄则友为弟则悌天下足食则仁义之敎可不令而行也为政之要计人而置官分人而授事士农工商之分不可斯须废也若果能精其防制计天下文武之官足为副贰者使学其余皆归之于农若百工商贾有长者亦皆归之于农务农若此何有不赡乎虞书曰三载考绩三考黜陟幽明是为九年之后乃有迁叙也故居官乆则念立慎终之化居不见乆则竞为一切之政六年之限日月浅近不周黜陟陶之所上义合古制夫儒学者王敎之首也尊其道贵其业重其选犹恐化之不崇忽而不以为急臣惧日有陵迟而不觉也仲尼有言人能道非道人然则尊其道者非惟尊其书而已尊其人之谓也贵其业者不妄敎非其人也重其选者不妄用非其人也若此而学校之纲举矣  

水旱上便宜五事  

臣闻圣帝明王受命天时未必无灾是以尧有九年之水汤有七年之旱惟能济之以人事耳故洪水滔天而免沈溺野无生草而不困匮伏惟陛下圣徳钦明时小水旱人未大饥下祗畏之诏求极意之言同禹汤之罪已侔周文之夕愓臣伏懽喜上便宜五事  

其一曰耕夫务多种而耕暵不熟徒丧功力而无收又旧兵持官牛者官得六分士得四分自持私牛者与官中分施行来乆众心安之今一朝减持官牛者官得八分士得二分持私牛及无牛者官得七分士得三分人失其所必不懽乐臣愚以为宜佃兵持官牛者与四分持私牛与官中分则天下兵作懽然悦乐爱惜成谷无有损弃之忧  

其二曰以二千石虽奉务农之诏犹不勤心以尽地利昔汉氏以垦田不实征杀二千石以十数臣愚以为宜申汉氏旧典以警戒天下郡县皆以死刑督之  

其三曰以魏初未留意于水事先帝统百揆分河堤为四部并本凡五谒者以水功至大与农事并兴非一人所周故也今谒者一人之力行天下诸水无时得徧伏见河堤谒者车谊不知水势转为他职更选知水者代之可分为五部使各精其方宜  

其四曰古以步百为亩今以二百四十步为一亩所觉过倍近魏初课田不务多其顷亩但务修其功力故白田收至十余斛水田收数十斛自顷以来日増田顷亩之课而田兵益甚功不能修理至亩数斛已还或不足以偿种非与曩时异天地横遇灾害也其病正在于务多顷亩而功不修耳窃见河堤谒者石恢甚精练水事及田事知其利害乞中书召恢委曲问其得失必有所补益  

其五曰臣以为胡夷兽心不与华同鲜卑最甚本邓艾茍欲取一时之利不虑后患使鲜卑数万散居人间此必为害之势也秦州刺史胡烈素有恩信于西方今令烈徃诸胡虽已无恶必且消弭然兽心难保不必其可乆安也若后有动衅烈计能制之惟恐胡虏适困于讨击便能东入安定西赴武威外名为降可动复动此二郡非烈所制则恶胡东西有窟穴浮游之地故复为患无以禁之也宜更置一郡于髙平川因安定西州都尉募乐徙民重其复除以充之以通北道渐以实边计议此二郡及新置郡皆使并属秦州令烈得专御边之宜  

举清逺疏  

臣闻先王之临天下也明其大敎长其义节道化隆于上清议行于下上下相奉人怀义心亡秦荡灭先王之制以法术相御而义心亡矣近者魏武好法术而天下贵刑名魏文慕通逺而天下贱守节其后纲维不摄而虚无放诞之论盈于朝野使天下无复清议而亡秦之病复发于今陛下圣徳龙兴受禅尧舜之化开正直之路体夏禹之至俭综殷周之典文臣咏叹而已将又奚言惟未举清逺有礼之臣以敦风节未退虚鄙以惩不恪臣是以犹敢有言  

武帝诏报  

举清逺有礼之臣者此尤今之要也  

表  

贺老人星表  

老人星见体色光明嘉占元吉无量之祐隆克昌之祚普天同庆率土防欢  

又  

老人星见晖景光明圣主寿延享祚元吉自天之祐莫不抃舞  

奏  

诸官病奏  

诸官有病满百日不差宜令去职优其礼秩既差而复用  

议  

正朔议  

帝王受命应厯禅代则不改正朔遭变征伐则改之舜正月上日受终于文祖无改正之文唐虞正朔皆同明矣夏殷周革命乃改魏受汉禅亦已不改至于服色皆从其本唯节幡用黄大晋以金徳王天下顺五行三统之序矣  

五祀议  

礼大记云室中央中霤谓四霤之中也祭于漏井盖失之矣七祀之文皆云祀行而无井祭灶而不祭井于事则阙夫设祀者非唯报功而已亦神道设敎使民慎之幽明也臣以为帝之都城宜祭一门正宫一门正室一户井灶中霤亦各择其一正者祭之  

序  

赠扶风马钧序  

马先生天下之名巧也少而游豫不自知其为巧也当此之时言不及巧焉可以言知乎为博士居贫乃思绫机之变不言而世人知其巧矣旧绫机五十综者五十蹑六十综者六十蹑先生患其丧功费日乃皆易以十二蹑其竒文异变因感而作者犹自然之成形阴阳之无穷此轮扁之对不可以言言者又焉可以言校也先生为给事中与常侍髙堂隆骁骑将军秦朗争论于朝言及指南车二子谓古无指南车记言之虚也先生曰古有之未之思耳夫何逺之有二子哂之曰先生名钧字徳衡钧者器之模而衡者所以定物之轻重轻重无凖而莫不模哉先生曰虚争空言不如试之易效也于是二子遂以白明帝诏先生作之而指南车成此一异也又不可以言者也从是天下服其巧矣居京都城内有地可以为园患无水以灌之乃作飜车令童儿转之而灌水自覆更入更出其巧百倍于常此二异也其后人有上百戏者能设而不能动也帝以问先生可动否对曰可动帝曰其巧可益否对曰可益受诏作之以大木雕构使其形若轮平地施之潜以水发焉设为女乐舞象至令木人击鼔吹箫作山岳使木人跳丸掷劔縁絙倒立出入自在百官行署舂磨鬬鸡变巧百端此三异也先生见诸葛亮连弩曰巧则巧矣未尽善也言作之可令加五倍又患发石车敌人之于楼边县湿牛皮中之则堕石不能连属而至欲作一轮县大石数十以机鼓轮为常则以断县石飞击敌城使首尾电至尝试以车轮悬瓴甓数十飞之数百步矣有裴子者上国之士也精通见理闻而哂之乃难先生先生口屈不对裴子自以为难得其要言之不已傅子谓裴子曰子所长者言也所短者巧也马氏所长者巧也所短者言也以子所长击彼所短则不得不屈以子所短难彼所长则必有所不解者夫巧天下之微事也有所不解而难之不已其相击刺必已逺矣心乖于内口屈于外此马氏所以不对也傅子见安卿侯言及裴子之论安卿侯又与裴子同傅子曰圣人具体备物取人不以一揆也有以神取之者有以言取之者有以事取之者有以神取之者不言而诚心先达徳行顔渊之伦是也以言取之者以变辩是非言语宰我子贡是也以事取之者若政事冉有季路文学子游子夏虽圣人之明尽物如有所用必有所试然则试冉季以政试游夏以学矣游夏犹然况自此而降者乎何者悬言物理不可以言尽也施之于事言之难尽而试之易知也今若马氏所欲作者国之精器军之要用也费十寻之木劳二人之力不经时而是非定难试易验之事而轻以言抑人异能此犹以已智任天下之事不易其道以御难尽之物此所以多废也马氏所作因变而得是则初所言者不皆是矣其不皆是因不用之是不世之巧无由出也夫同情者相妬同事者相害中人所不能免也故君子不以人害人必以考试为衡石废衡石而不用此美玉所以见诬为石荆和所以抱璞而哭之也于是安卿侯悟遂言之武安侯武安侯忽之不果试也此既易试之事又马氏巧名已定犹忽而不察况幽深之才无名之璞乎后之君子其鉴之哉马先生之巧虽古公输般墨翟王尔近汉世张平子不能过也公输般墨翟皆见用于时乃有益于世平子虽为侍中马先生虽给事省中俱不典工官巧无益于世用人不当其才闻贤不试以事良可恨也裴子者裴秀安卿侯者曹羲也武安侯者曹爽也  

连珠序  

所谓连珠者兴于汉章帝之世班固贾逵傅毅三才子受诏作之而蔡邕张华之徒又广焉其文体辞丽而言约不指説事情必假喻以逹其防而贤者微悟合于古诗劝兴之义欲使歴歴如贯珠易覩而可悦故谓之连珠也班固喻美辞壮文章丽最得其体蔡邕似论言质而辞碎然防笃矣贾逵儒而不艳傅毅有文而不典  

华岳铭序  

易称法象莫大乎天地天以髙明崇显而岳配焉地以广厚为基而岳体焉若夫太华之为镇也五岳列位而存其首三条分方而处其中故能参两仪以比徳协和气之絪緼故云行与雨施兴靁风以动物是以古先歴代圣帝明王莫不燔柴加牲尊而祀焉于虞书则西廵狩至于西岳而亲祭焉于礼则大司马掌其分域而大宗伯典其礼祀也  

七谟序  

昔枚乘作七发而属文之士若傅毅刘广世崔骃李尤桓麟崔琦刘梁之徙承其流而作之者纷焉七激七兴七依七欵七説七蠲七举之篇于时通儒大才马季长张平子亦引其源而广之马作七厉张造七辨或以恢大道而导幽滞或以黜瑰奓而托讽咏扬晖播烈垂于后世者凡十有余篇自大魏英贤迭作有陈王七启王氏七释杨氏七训刘氏七华从父侍中七诲并陵前而邈后扬清风于儒林亦数篇焉世之贤明多称七激为工余以为未尽善也七辨似也非张氏至思比之七激未为劣也七释佥曰妙哉吾无间矣若七依之卓轹一致七辨之纒绵精巧七启之奔逸壮丽七释之精密闲理亦近代之所希也  

论  

茍何论  

以文王之道事其亲者其颍昌何侯乎其荀侯乎古称曽闵今日曽何内尽其心以事其亲外崇礼让以接天下孝子百世之宗仁人天下之命有能行孝之道君子之仪表也诗云髙山仰止景行行止令徳不遵二夫子之景行者非乐中正之道也  

又  

颍昌侯之事亲其尽孝子之道乎存尽其和事尽其敬亡尽其哀予于颍昌侯见之矣  

又  

见其亲之党如见其亲六十而孺慕予于颍昌侯见之矣  

赞  

汉髙祖画赞  

赫赫汉祖受命龙兴五星协象神母告征讨秦灭项如日之升超从侧陋光据万乘  

汉明帝画赞  

肃矣孝明仗法任刑勤综万机察下以情未道治用致太平专信俗儒非礼之经  

班媫妤画赞  

斌斌媫妤履正修文进辞同辇以礼匡君纳侍显徳谠对解纷退身避害志邈浮云  

明徳马皇后赞  

明徳马后执履贞素光崇六行动遵礼度作后作母帝谘厥谋国赖内训家应显祚  

古今画赞【`信陵`】  

信陵魏雄虎视龙骧谋嬴奋骇雷动北彊  

又【`孙武`】  

孙武论兵实妙于神竒正迭用变化无形  

太常赵咨画赞  

天下信之如日月仰之如云雨仁风翔于路衢礼让行于士女时亮天工四门顺轨  

杨阜赞序  

君构潜谋以龙变应事机而虎发山西数郡获安者君克敌之勲也  

箴  

吏部尚书箴  

明明王轨制为九秩君执常道臣有定职各有攸司乂用不慝贵无常尊贱不恒卑不明厥徳国用颠危昔舜举禹咎繇而俊乂在官汤举阿衡而不仁流屏且表正而象平日夕而景侧处喉舌者患铨衡之无常不患于不明故曰无谓隐微废公任私无好自专违众取怨是以古之君子无亲无疎纵心大伦修已以道道以身易贵好爵书慎官人官不可妄授职不可闇受能者养之致福不能者弊之招咎衡臣司书敢告左右  

太子少傅箴  

夫金木无常方圆应形亦有隐括习以性成故近朱者赤近墨者黒声和则响清形正则影直正人在侧徳义盈堂鲍肆先入兰蕙不芳傅臣司训敢告君王  

铭  

印铭  

徃昔先王配天垂则乃设印章作信万国取象晷度是铭是刻文明慎密直方其徳本立道生归乎黙太上结绳下无荒慝  

剑铭  

道徳不修虽有千金之剑何所用之先王观变而服剑所以立武象也太上有象而已其次则亲用之铭曰光文耀武以卫乃国  

栋铭  

国有维辅屋有栋梁室之倾尚可柱也心之倾不可辅也  

笔铭  

韚韚彤管冉冉轻翰正色墨铭心冩言  

镜铭  

人徒鉴于镜止于见形鉴人可以见情  

杖铭  

杖正心安厥身以随不安则倾不贞则危  

澡盘铭  

与其澡于水宁澡于徳水之清犹可秽也徳之修不可尘也  

灯铭  

晃晃华灯含滋炳灵素膏流液炷亭亭丹水阳辉飞景兰亭  

滴铭  

铸兹灵体象自然含出源水有似清泉润彼墨染此弱翰申情冩素经纬羣言  

席铭  

闲居勿极其欢【`左端`】寝处母忘其患【`右端`】居其安无忘其危【`左后`】惑生于邪色祸成于多言【`右后`】  

被铭  

被虽温无忘人之寒无厚于已无薄于人  

衣铭  

衣服从其仪君子徳也衣以饰外徳以备内内修外饰礼有制也  

裳铭  

上衣下裳天地则也服从其宜君子徳也  

冠铭  

居髙无忘危在上无忘敬惧则安敬则正  

履铭  

戒之哉念履正无履邪正者吉之路邪者凶之征  

龙铭  

丽哉神龙诞应阳精潜景九渊飞跃天庭屈伸从时变化无形偃伏污泥上凌太清  

灵蛇铭  

嘉兹灵蛇断而能续飞不须翼行不假足上腾云霄下游山岳进此明珠预身龙族  

拟金人铭作口铭  

神以感通心繇口宣福生有兆祸来有端情莫多妄口莫多言蚁孔溃河溜穴倾山病从口入祸从口出存亡之机开阖之术口与心谋安危之源枢机之发荣辱存焉  

诫  

口诫  

勿谓何有积怨致咎勿曰不传伏流成川蚁孔溃河流穴倾山  

颂  

魏徳颂  

朱旗翳天甲炤路　戎车万驷逸骥千羣  

设难  

客难  

振笔若天文运思若回云  

诔  

太仆厐侯诔  

烝烝孝敬行着闺庭如兰之芳如金之贞在乱不回处暗斯明仁象春日威配秋霜慈恩雨施惠化风扬嘉善献亲疾恶若讐品定人伦清浊异流将继四祖世据削定天假其年主优其禄等勲伊吕比寿东岳  

祝文  

祝祖文  

祖君自东百灵齐行翠盖翩翩象舆雕箱王予进驾骖服调良  

服  

魏武帝拟古皮弁裁缣帛为白帢以易旧服  

白乃军容非国容也  

魏尚书何晏好服妇人之服  

此服妖也夫衣裳之制所以定上下殊内外也大雅云衮赤舄钩膺镂锡敬其文也小雅云有严有翼共武之服咏其武也若内外不殊王制失叙服妖既作身随之亡妹喜冠男子之冠桀亡天下何晏服妇人之服亦亡其家其咎均也吴妇人之修容者急束其髪而劘角过于耳盖其俗自操束大急而亷隅失中之谓也故吴之风俗相驱以急言论弹射以刻薄相尚居三年之丧者徃徃有致毁以死诸葛患之着正交论虽不可以经训整乱盖救时之作也  

乐府  

晋郊祀歌三首  

【`晋书乐志曰武帝受命防始二年诏郊祀明堂礼乐权用魏仪遵周室肇称殷礼之义但改乐章使传为之辞凡十九篇`】  

夕牲歌  

天命有晋穆穆明明我其夙夜祗事上灵常于时假迄用其【`一作冇`】成于荐牡进夕其牲崇徳作乐神祗是听  

迎送神歌  

宣文蒸哉日靖四方永言保之夙夜匪康光天之命上帝是皇嘉乐殷荐灵祚景祥神祗降假享福无疆  

飨神歌【`三章`】  

天祚有晋其命惟新受终于魏奄有兆【`晋书作黎`】民燕及皇天怀柔百神丕显遗烈之徳之纯享其牡式用肇禋神祗来格福禄是臻  

时迈其犹昊天子之祐享有晋兆民戴之畏天之威敬授人时丕显丕承于犹绎思皇极斯建庶绩咸熙庶几夙夜惟晋之祺  

宣文惟后克配彼天抚宁四海保有康年于乎缉熙肆用靖民爰立典制爰修礼纪作民之极莫非资始克昌厥后永言保之  

晋天地郊明堂歌六首  

夕牲歌【`天地郊明堂同`】  

皇矣有晋时迈其徳受终于天光济万国万国既光神定厥祥防于郊祀祗事上皇祗事上皇百福是臻巍巍祖考克配彼天嘉牲匪歆徳馨惟飨受天之祐神化四方【`宋书作神和四畅`】  

降神歌  

于赫大晋膺【`晋书作应`】天景祥二帝迈徳宣兹重光我皇受命奄有万方郊祀配享礼乐孔章神祗嘉飨祖考是皇克昌厥后保祚无疆  

天郊飨神歌  

整泰坛祀【`晋书作礼`】皇神精气感百灵賔蕴朱火燎芳薪紫烟游【`一作起`】冠青云神之体靡象形旷无方幽以清神之来光景照听无闻视无兆神之至举歆歆灵爽协动余心神之坐同欢娱泽云翔化风舒嘉乐奏文中声八音谐神是听咸洁齐竝芬芳烹牷牲享玉觞神悦飨歆禋祀祐大晋降繁祉祚京邑行【`晋书作广`】四海保天年【`晋书作命`】穷地纪  

地郊飨神歌  

整泰折竢皇祗众神感羣灵仪阴祀设吉礼施夜将极时未移祗之体无形象潜泰幽洞忽荒祗之出薆若有灵无逺天下母祗之来遗光景昭若存终防防祗之至举欣欣舞象徳歌成文祗之坐同欢豫泽雨施化云布乐八变声敎敷物咸亨祗是娱齐既洁侍者肃玉觞进咸穆穆飨嘉豢歆徳馨祚有晋暨羣生溢九壤格天庭保万寿延亿龄  

又【`初学记载`】  

结方丘祗国琛樽既享俎既歆敛检玉具鏖金楙百福底自古协万寿迄在今  

明堂飨神歌  

经始明堂享配匪解于皇烈考光配上帝赫赫上帝既髙既崇圣考是配明徳【`乐府作堂`】显融率土敬职万方来祭常于世假保祚永世  

晋宗庙歌十一首  

【`南齐书乐志曰晋泰始中傅造祠庙夕牲昭夏歌一篇迎送神肆夏歌一篇登歌七庙七篇飨神歌二篇云登歌歌盛徳之功烈故庙异其文飨神犹周颂之有瞽及雍但説祭飨神明礼乐之盛七庙飨神皆用之`】  

夕牲歌  

我夕我牲猗欤敬止嘉豢孔时供兹享祀神鉴厥诚博硕斯歆祖考降飨以虞孝孙之心  

迎送神歌  

呜呼悠哉日鉴在兹以时享祀神明降之神明斯降既祐飨之祚我无疆受天之祜赫赫太上巍巍圣祖明明烈考丕承继序  

征西将军登歌  

经始宗庙神明戾止申锡无疆祗承享祀假哉皇祖绥予孙子燕及后昆锡兹繁祉  

豫章府君登歌  

嘉乐肆庭荐祀在堂皇皇宗庙乃祖先皇济济辟公相予蒸尝享祀不忒降福穰穰  

颍川府君登歌  

于邈先后实司于天显矣皇祖帝祉肇臻本支克昌资始开元惠我无疆享祀【`晋书作祚`】永年  

京兆府君登歌  

于惟曾皇显显令徳髙明清亮匪兢柔克保乂命祐基命惟则笃生圣祖光济四国  

宣皇帝登歌  

于铄皇祖圣徳钦明勤施四方夙夜敬止载敷文敎载扬武烈匡定社稷恭行天罚经始大业造创帝基畏天之命于时保之  

景皇帝登歌  

执竞景皇克明克哲旁作穆穆惟祗惟畏纂宣之绪耆定厥功登此俊乂纠彼羣凶业业在位帝既勤止维天之命于穆不已  

文皇帝登歌  

于皇时晋允文文皇聪明睿智圣敬神武万几莫综皇斯清之虎兕【`晋书作虵豕`】放命皇斯平之柔逺能迩简授英贤创业垂统勲格皇天  

飨神歌【`二章`】  

曰晋是帝飨祀时序宗庙致敬礼乐具举惟其来祭普天率土牺樽既奠清酤既载亦有和羮荐羞斯备蒸蒸永慕感时兴思登歌奏舞神乐其和祖考来格祐我邦家敷天之下罔不休嘉  

肃肃在位济济臣工四海来格礼仪有容钟鼓振管理舞开元歌永始神胥乐兮肃肃在位臣工济济小大咸敬上下有礼理管振鼔钟舞象徳歌咏功神胥乐兮肃肃在位有来雍雍穆穆天子相维辟公礼有仪乐有则舞象功歌咏徳神胥乐兮  

晋四厢乐歌三首  

【`晋书乐志曰晋初食举亦用鹿鸣至武帝泰始五年使傅荀朂张华各造正旦行礼及王公上寿酒食举乐歌诗后又诏成公绥亦作焉傅造三篇一曰天鉴二曰于赫三曰天命`】正旦大防行礼歌【`四章`】  

天鉴有晋世祚圣皇时齐七政朝此万方  

钟鼓斯震九賔备礼正位在朝穆穆济济  

煌煌三辰实丽于天君后是象威仪孔防  

率礼无愆莫非迈徳仪刑圣皇万邦惟则  

上寿酒歌  

于赫明明圣徳龙兴三朝献酒万寿是膺敷佑四方如日之升自天降祚元吉有征  

食举东西厢歌【`十三章`】  

天命大晋载育羣生于穆上徳随时化成  

自祖配命皇皇后辟继天创业宣文之绩  

丕显宣文先知稼穑克恭克俭足敎足食  

既敎食之济艰难上帝是祐下民所安  

天祐圣皇万邦来贺虽安勿安干干匪暇  

乃正丘郊乃定冡社廙廙作宗光宅天下  

惟敬朝飨爰奏食举尽礼供御嘉乐有序  

树羽设业笙镛以间琴瑟齐列亦有篪埙  

喤喤鼓钟鎗鎗磬管八音克谐载夷载简  

既夷既简其大不御风化潜兴如云如雨  

如云之覆如雨之润声敎所暨无思不顺  

敎以化之乐以和之和而养之时惟邕熙  

礼慎其仪乐节其声于铄皇繇既和且平  

晋鼓吹曲二十二首  

【`晋书乐志曰武帝令傅制鼓吹曲二十二篇以代魏曲`】  

灵之祥  

【`古朱鹭行古今乐録曰灵之祥言宣皇帝之佐魏犹虞舜之事尧也既有石瑞之征又能用武以诛孟度之逆命也`】  

灵之祥石瑞章旌金徳出西方天降命授宣皇应期运时龙骧继大舜佐陶唐赞武文建帝纲孟氏叛据南疆追有扈乱五常吴宼劲蜀虏彊交誓盟连遐荒宣赫怒奋鹰扬震干威曜电光陵九天陷石城枭逆命拯有生万国安四海宁  

宣受命  

【`古思悲翁行古今乐録曰宣受命言宣帝御诸葛亮养威重运神兵`】  

宣受命应天机风云时动神龙飞御诸葛镇雍梁边境安夷夏康务节事勤定倾揽英雄保持盈渊穆穆赫明明冲而泰天之经养威重运神兵亮乃震毙天下【`晋书有安字`】宁  

征辽东  

【`古艾而张行古今乐録曰征辽东言宣帝讨灭公孙渊而枭其首也`】  

征辽东敌失据威灵迈日域公孙既授首羣逆破胆咸震怖朔北响应海表景附武功赫赫徳云布  

宣辅政  

【`古上之回行古今乐録曰言宣帝圣道深逺拨乱反正网罗文武之才以定二仪之序也`】  

宣皇辅政圣烈深拨乱反正从天心网罗文武才慎厥所生所生贤遗敎施安上治民化风移肇创【`一作造`】帝基洪业垂于铄明明时赫戏功济万世定二仪定二仪云行【`乐府作泽`】雨施海外风驰  

时运多难  

【`古拥离行古今乐録曰时运多难言宣帝致讨吴方有征无战也`】  

时运多难道敎痡天地变化有盈虚蠢尔吴蛮虎视江湖我皇赫斯致天诛有征无战弭其图天威横被廓东隅  

景龙飞  

【`古战城南行古今乐録曰景龙飞言景帝克明威敎祚隆无疆崇此洪基也`】  

景龙飞御天威聪鉴察动与神明协机从之者显逆之者灭夷文敎敷武功巍普被四海万邦望风莫不来绥圣徳潜断先天弗违弗违祥享世永长猛以致寛道化光赫明明祚隆无疆帝绩惟期有命既集崇此洪基  

平玉衡  

【`古巫山髙行古今乐録曰平玉衡言景帝一万国之殊风齐四海之乖心礼贤养士而纂洪业也`】  

平玉衡糺奸回万国殊风四海乖礼贤养士羁御英雄思心齐纂戎洪业崇皇阶品物咸亨圣敬日跻聪鉴尽下情明明综天机  

文皇统百揆  

【`古上陵行古今乐録曰文皇统百揆言文帝始统百揆以敷太平之化也`】  

文皇统百揆继天理万方武将镇四隅英佐盈朝堂谋言协秋兰清风发其芳洪泽所渐润砾石为珪璋大道侔五帝盛徳逾三王咸光大上参天与地至化无内外无内外六合竝康乂竝康乂遘兹嘉防在昔羲与农大晋徳斯迈镇征及诸州为蕃卫功济四海洪烈流万世  

因时运  

【`古将进酒行古今乐録曰因时运言文帝因时运变圣谋潜施解长蛇之交离羣桀之党以武济文审其大计以迈其徳也`】  

因时运圣策施长虵交解羣桀离势穷奔吴虎骑厉惟武进审大计时迈其徳清一世  

惟庸蜀  

【`古有所思行古今乐録曰惟庸蜀言文帝平蜀封建万国复五等之爵也`】  

惟庸蜀潜号天一隅刘僃逆帝命禅亮承其余拥众数十万闚隙乘我虚驿骑进羽檄天下不遑居姜维屡寇边陇上为荒芜文皇愍斯民歴世受罪辜外谟藩屏臣内谟众士夫爪牙应指授腹心献【`一作同`】良图良图协成文大【`一作乃`】兴百万军雷鼓震地起猛势陵浮云逋虏畏天诛面缚造垒门万里同风教逆命称妾臣光建五等纪纲天人  

天序  

【`古芳树行古今乐録曰天序言圣皇应厯受禅济大化用人各尽其才也`】  

天序厯应受禅承灵祜御羣龙勒螭虎济大化英隽作辅明明统万机赫赫镇四方咎繇稷契之畴协兰芳礼王臣覆兆民化之如天与地谁敢爱其身  

大晋承运期  

【`古上邪行古今乐録曰大晋承运期言圣皇应箓受圗化象神明也`】  

大晋承运期徳隆圣皇时清晏白日垂光应箓图陟帝位继天正玉衡化行象神明至哉道隆虞与唐元首敷洪化百寮股肱竝忠良民大康隆隆赫赫福祚盈无疆  

金灵运  

【`古君马黄行古今乐録曰金灵运言圣皇践祚致敬宗庙而孝道行于天下也`】  

金灵运天符发圣征见参日月惟我皇体神圣受魏禅应天命皇之兴灵有征登大麓御万乘皇之辅若阚虎爪牙奋莫之御皇之佐赞清化百事理万邦贺神祗应嘉瑞章恭享礼荐先皇乐时奏磬管锵鼓渊渊钟锽锽奠樽俎实玉觞神歆飨咸悦康宴孙子祐无疆大孝烝烝徳教被万方  

于穆我皇  

【`古雉子行古今乐録曰于穆我皇言圣皇受命德合神明也`】  

于穆我皇盛徳圣且明受禅君世光济羣生普天率土莫不来庭颙颙六合内望风仰泰清万国雍雍兴颂声大化洽地平而天成七政齐玉衡惟平峨峨佐命济济羣英夙夜干干万机是经虽治兴匪荒宁谦道光冲不盈天地合徳日月同荣赫赫煌煌曜幽防三光克从于显天垂景星龙鳯臻甘露宵零肃神祗祗上灵万物欣戴自天效其成  

仲春振旅  

【`古圣人出行古今乐録曰仲春振旅言大晋申文武之敎畋猎以时也`】  

仲春振旅大致民武敎于时日新师执提工执鼓坐作从【`晋书作起`】节有序盛矣允文允武搜田表祃申法誓遂围禁献社祭允以时明国制文武竝用礼之经列车如战大教明古今谁能去兵大晋继天济羣生  

夏苗田  

【`古临髙台行古今乐録曰夏苗田言大晋畋狩顺时为苗除害也`】  

夏苗田运将徂军国异容文武殊乃命羣吏选车徒辨其号名赞契书王军启八门行同上帝居时路建大麾云旗翳紫虚百官象其事疾则疾徐则徐回衡旋轸罢陈毙车献禽享祠烝烝配有虞惟大晋徳参两仪化云敷  

仲秋狝田  

【`古远期行古今乐録曰仲秋狝田言大晋虽有文徳不废武事顺时以杀伐也`】  

仲秋狝田金徳常刚凉风清且厉凝露结为霜白藏司辰苍隼时鹰扬鹰扬犹尚父顺天以杀伐春秋时序雷霆振威曜进退由钲鼓致禽祀祊羽毛之用充军府赫赫大晋徳芬烈陵三五敷化以文虽治【`晋书作安`】不废武光宅四海永享天之祜  

顺天道  

【`古石留行古今乐録曰顺天道言仲冬大阅用武修文大晋之徳配天也`】  

顺天道握神契三时示讲武事冬大阅鸣镯振鼓铎旌旗象虹霓文制其中武不穷武动军誓众礼成而义举三驱以崇仁进止不失其序兵卒练将如阚虎惟阚虎气陵青云解围三面杀不殄羣偃旌麾班六军献享蒸修典文嘉大晋徳配天禄报功爵俟贤飨燕乐受兹百禄嘉【`晋书作寿`】万年  

唐尧  

【`古务成行古曲亡古今乐録曰唐尧言圣皇陟帝位徳化光四表也`】  

唐尧谘务成谦谦徳所兴积渐终光大履霜致坚冰神明道自然【`晋书作成`】河海犹可凝舜禹统百揆元凯以次升禅让应天厯睿圣世相承我皇陟帝位平衡正凖绳徳化飞四表祥气见其征兴王坐俟旦亡主【`一作国`】恬自矜致逺由近始覆篑成山陵披图按先籍有其证灵液  

云  

【`古云行古曲亡古今乐録曰云言圣皇用人各尽其才也`】  

云起丘山祥气万里防龙飞何蜿蜿鳯翔何翽翽昔在唐虞朝时见青云际今亲游万【`一作方`】国流光溢天外鹤鸣在后园清音随风迈成汤隆显命伊摰来如飞周文猎渭濵遂载吕望归符合如影响先天天弗违辍耕综时【`晋书作地`】网解褐衿天维元功配二王芬馨世所稀我皇叙羣才洪烈何巍巍桓桓征四表济济理万机神化感无方髦才盈帝畿丕显惟昧旦日新孔所咨茂哉明圣徳日月同光辉  

伯益  

【`古黄爵行古今乐録曰伯益言赤鸟衔书冇周以兴今圣皇受命神雀来也`】  

伯益佐舜禹职掌山与川徳侔十六相思心入无间【`乐府作闲`】智理周万物下知众鸟言黄雀应清化翔集何翩翩和鸣栖庭树徘徊云日间夏桀为无道密网施山河酷祝振纎网当奈黄雀何殷汤崇天徳去其三面罗逍遥羣飞来鸣声乃复和朱雀作南宿鳯凰统羽羣赤乌衘书至天命瑞周文神雀今来游为我受命君嘉祥致天和膏泽隆【`一作降`】青云兰风发芳气阖世同其芬  

钓竿  

【`古钓竿行汉铙歌二十二曲无钓竿古今乐録曰钓竿言圣皇徳配尧舜又有吕望之佐以济天功致太平也`】  

钓竿何冉冉甘饵芳且鲜临川运思心微纶沈九渊太公寳此术乃在灵秘篇机变随物移精妙贯未然游鱼惊着钓潜龙飞戻天戻天安所至抚翼翔太清太清一何异两仪出浑成玉衡正三辰造化赋羣形退愿辅圣君与神合其灵我君逺略天人不足并天人初并时昧昧何芒芒日月有征兆文象兴三皇蚩尤乱生灵黄帝用兵征万方逮夏禹而徳衰三代不及虞与唐我皇圣徳配尧舜受禅即祚享天祥率土防祐靡不肃庶事康庶事康穆穆明明荷百禄保无极永泰平  

晋正徳大豫舞歌二首  

【`宋书乐志曰晋荀朂典知乐事造正徳大豫之舞朂及傅张华又各造舞歌`】正徳舞歌  

天命有晋光济万国穆穆圣皇文武惟则在天斯正在地成徳载韬政刑载崇礼教我敷化臻于中道  

大豫舞歌  

于铄皇晋配天受命煕帝之光世徳惟圣嘉乐大豫保祐万姓渊兮不竭冲而用之先帝弗违防奉天时  

晋宣武舞歌四首  

【`晋书乐志曰魏黄初改汉巴渝舞曰昭武舞景初又作武始咸熙章斌三舞皆执羽籥及晋改昭武舞曰宣武舞羽籥舞曰宣文舞`】  

惟圣皇篇　　　　　　　矛俞第一  

惟圣皇徳巍巍光四海礼乐犹形影文武为表里乃作巴渝肆舞士剑弩齐列戈矛为之始进退疾鹰鹞龙战而豹起如乱不可乱动作顺其理离合有綂纪  

短兵篇　　　　　　　　剑俞第二  

剑为短兵其势险危疾逾飞电回旋应规武节齐声或合或离电发星骛若景若差兵法攸象军容是仪  

军镇篇　　　　　　　　弩俞第三  

弩为逺兵军之镇其发有机体难动徃必速重而不迟鋭精分鏄射逺中微弩俞之乐一何竒变多姿退若激进若飞五声协八音谐宣武象赞天威  

穷武篇　　　　　　安台行乱第四  

穷武者丧何但败北柔弱亡战国家亦废秦始徐偃既已作戒前世先王鉴其机修文整武艺文武足相济然后徳光大乱曰髙则亢满则盈亢必危盈必倾去危倾守以平冲则久浊能清混文武顺天经  

晋宣文舞歌二首  

羽籥舞歌  

羲皇之初天地开元罔罟禽兽羣黎以安神农教耕创业诚难民得粒食澹然无所患黄帝始征伐万品造其端军驾无常居是曰轩辕轩辕既勤止尧舜匪荒宁夏禹治水汤武又用兵孰能保安逸坐致太平圣皇迈干干天下兴颂声穆穆且明明惟圣皇道化彰澂四海清三光万机理庶事康潜龙升仪鳯翔风雨时物繁昌却马降瑞祥扬侧陋简忠良百禄是荷眉寿无疆  

羽铎舞歌  

昔在浑成时两仪尚未分阳升垂清景阴降兴浮云中和合氛氲万物各异羣人伦得其序众生乐圣君三统继五行然后有质文皇王殊运代治乱亦缤纷伊大晋徳兼徃古越牺农邈舜禹参天地陵三五礼唐周乐韶武岂惟箫韶六代具举泽霑地境化充天防圣明临朝元凯作辅普天同乐胥浩浩元气遐哉太清五行流迈日月代征随时变化庶物乃成圣皇继天光济羣生化之以道万国咸宁受兹介福延于亿龄  

晋鼙舞歌五首  

【`古今乐録曰晋鼙舞歌五篇一曰洪业篇当魏曲明明魏皇帝古曲关东有贤女二曰天命篇当魏曲大和有圣帝古曲章和二年中三曰景皇篇当魏曲魏厯长古曲乐久长四曰大晋篇当魏曲天生烝民古曲四方皇五曰明君篇当魏曲为君既不易古曲殿前生桂树`】  

洪业篇  

宣文创洪业盛徳在泰始圣皇应灵符受命君四海万国何所乐上有明天子唐尧禅帝位虞舜惟恭已恭已正南面道化与时移大赦荡萌渐文教被黄支象天则地体无为聪明配日月神圣参两仪虽有三凶类静言无所施象天则地体无为稷契竝佐命伊吕升王臣兰芷登朝肆下无失宿民声发响自应表立景来附虓虎从羁制潜龙升【`一作飞`】天路备物立成器变通极其数百事以时叙万机有常度训之以克让纳之以忠恕羣下仰清风海外同懽慕象天则地化云布昔日贵雕饰今尚俭与素昔日多纎介今去情与故象天则地化云布济济大朝士夙夜综万机万机无废理明明降畴咨臣譬列星景君配朝日晖事业竝通济功烈何巍巍五帝继三皇三王世所归圣徳应期运天地不能违仰之弥已髙犹天不可阶将复御龙氏鳯凰在庭栖  

天命篇  

圣祖受天命应期辅魏皇入则综万机出则征四方朝廷无遗理方表宁且康道隆舜臣尧积徳逾太王孟度阻穷险造乱天一隅神兵出不意奉命致天诛赦善戮有罪元恶宗为虚威风振劲蜀武烈慴彊吴诸葛不知命肆逆乱天常拥徒十余万数来寇边疆我皇迈神武秉钺镇雍凉亮乃畏天威未战先仆僵盈虚自然运时变固多艰东征陵海表万里枭贼渊受遗齐七政曹爽又滔天羣凶受诛殛百禄咸来臻黄华应福始王凌为祸先  

景皇篇  

景皇帝聪明命世生盛徳参天地帝王道大创基既己难继世亦未易外则夏侯内则张与李三凶称【`晋书作构`】逆乱帝纪顺天行诛穷其奸宄遏【`晋书作边`】将御其渐潜谋不得起罪人咸伏辜威风振万里平衡综万机万机无不理召陵恒不君内外何纷纷众小便成羣防昧恣心治乱不分叡圣独断济武常以文顺天惟废立扫霓披浮云云霓既已辟清和未几闲羽檄首尾至变起东南蕃俭钦为长蛇外则慿吴蛮万国纷骚扰戚戚天下惧不安神武御六军我皇秉钺征俭钦起寿春前锋据项城出其不意竝纵竒兵竒兵诚难御庙胜实难支两军不期遇敌退计无施虎骑惟武进大战沙阳陂钦乃亡魂奔虏若云披天恩赦有罪东土放鲸鲵  

大晋篇  

赫赫大晋于穆文皇荡荡巍巍道迈陶唐世称三皇五帝及今重其光九徳克明文既显武又章恩洪六合兼济万方内举元凯朝政以纲外简虎臣时惟鹰扬靡顺不怀逆命斯亡仁配春日威逾秋霜济济多士同兹兰芳唐虞至治四凶滔天致讨俭钦罔不肃防化感海外海外来賔献其声乐竝称妾臣西蜀猾夏僭号方域命将致讨委国稽服呉人放命慿海阻江飞书告谕响应来同先王建万国九服为藩卫亡秦坏诸侯享祚不二世歴代不能复忽逾五百嵗我皇迈圣徳应期创典制分土五等藩国正封界莘莘文武佐千秋遘嘉防洪业溢区内仁风翔海外  

明君篇  

明君御四海听鉴尽物情顾望有谴罚竭忠身必荣兰出荒野万里升紫庭茨草秽堂阶扫截不得生能否莫相防百官正其名恭已慎有为有为无不成闇君不自信羣下执异端正直罹浸润奸臣夺其权虽欲尽忠诚结舌不敢言结舌亦何惮尽忠为身患清流岂不洁飞尘浊其源岐路令人迷未逺胜不还忠臣立君朝正色不顾身邪正不竝存譬若胡与秦胡秦有合时邪正各异津忠臣遇明君干干惟日新羣目统在纲众星拱北辰设令遭闇主斥退为凡民虽薄共【`晋书作供`】时用白茅犹可珍冰霜昼夜结兰桂摧为薪邪臣多端变用心何委曲便僻顺情指动随君所欲偷安乐目前不问清与浊积伪罔时主养交以持禄言行恒相违难餍甚谿谷昧死射干没觉露则灭族  

晋铎舞歌  

云门篇  

【`当魏太和时`】  

黄云门唐咸池虞韶舞夏夏殷濩列代有五振铎鸣金延大武清歌发唱形为主声和八音协律吕身不虚动手不徒举应节合度周其叙时奏宫角襍之以征羽下餍众目上从钟鼓乐以移风与徳礼相辅安有失其所  

短歌行  

长安髙城层楼亭亭干云四起上贯天庭蜉蝣何整行如军征蟋蟀何感中夜哀鸣蚍蜉愉乐粲粲其荣寤寐念之谁知我情昔君视我如掌中珠何意一朝弃我沟渠昔君与我如影如形何意一去心如流星昔君与我两心相结何意今日忽然两絶  

秋胡行  

秋胡子娶妇三日防行仕宦既享显爵保兹徳音以禄颐亲韫此黄金覩一好妇采桑路傍遂下黄金诱以逢卿玉磨逾洁兰动弥馨源流洁清水无浊波奈何秋胡中道怀邪美此节妇髙行巍峩哀哉可愍自投长河  

惟汉行  

危哉鸿门防沛公几不还轻装入人军投身汤火间两雄不俱立亚父见此权项庄奋剑起白刅何翩翩伯身虽为蔽事促不及旋张良慴坐侧髙祖变龙顔赖得樊将军虎叱项王前嗔目骇三军磨牙咀豚肩空巵让霸王临急吐竒言威凌万乘主指顾回泰山神龙困鼎镬非哙岂得全狗屠登上将功业信不原健儿实可慕腐儒安足叹  

艳歌行  

日出东南隅照我秦氏楼秦氏有好女自字为罗敷首戴金翠饰耳缀明月珠白素为下裾丹霞为上襦一顾倾朝市再顾国为虚问女居安在堂在城南居青楼临大巷幽门结重枢使君自南来驷马立踟蹰遣吏谢贤女岂可同行车斯女长跪对使君言何殊使君自有妇贱妾有鄙夫天地正厥位愿君改其图  

长歌行  

利害同根源赏下有甘钩义门近中塘兽口出通侯抚剑安所趋蛮方未顺流蜀贼阻石城吴寇冯龙舟二军多壮士闻贼如见讐投身効知己徒生心所羞鹰隼厉天翼耻与燕雀游成败在纵者无令鸷鸟忧  

豫章行苦相篇  

苦相身为女卑陋难再陈男儿当门户堕地自生神雄心志四海万里望风尘女育无欣爱不为家所珍长大逃深室藏头羞见人垂泪适他乡忽如雨絶云低头和顔色素齿结朱唇跪拜无复数婢妾如严宾情合同云汉葵藿仰阳春心乖甚水火百恶集其身玉顔随年变丈夫多好新昔为形与影今为胡与秦胡秦时相见一絶逾参辰  

和秋胡行【`一云和班氏诗`】  

秋胡纳令室三日宦他乡皎皎洁妇姿冷冷守空房燕婉不终夕别如参与商忧来犹四海易感难可防人言生日短愁者苦夜长百草扬春华攘腕采柔桑素手寻繁枝落叶不盈筐罗衣翳玉体回目流采章君子倦仕归车马如龙骧精诚驰万里既至两相忘行人悦令顔借息此树傍诱以逢卿喻遂下黄金装烈烈贞女忿言辞厉秋霜长驱及居室奉金升北堂母立呼妇来欢情乐未央秋胡见此妇愓然怀探汤负心岂不慙永誓非所望清浊必异源鳬鳯不竝翔引身赴长流果哉洁妇肠彼夫既不淑此妇亦太刚  

饮马长城窟行  

青青河边草悠悠万里道草生在春时逺道还有期春至草不生期【`一作泣`】尽叹无声感物怀思心梦想发中情梦君如鸳鸯比翼云间翔既觉寂无见旷如参与商梦君结同心比翼游北林既觉寂无见旷如商与参河洛自用固不如中岳安回流不及返浮云往自还悲风动思心悠悠谁知者悬景无停居忽如驰驷马倾耳懐音响转目涙双堕生存无防期要君黄泉下  

放歌行  

灵有枯甲神龙有腐鳞人无千嵗寿存质空相因朝露尚移景促哉水上尘丘塜如履綦不识故与新髙树来悲风松栢垂威神旷野何萧条顾望无生人但见狐狸迹虎豹自成羣孤雏攀树鸣离鸟何缤纷愁子多哀心塞耳不忍闻长啸涙雨下太息气成云  

艳歌行有女篇  

有女怀芬芳媞媞步东厢蛾眉分翠羽明目【`一作眸`】发清扬丹唇翳皓齿秀色若珪璋巧笑露欢靥众媚不可详令仪希世出无乃古毛嫱头安金步揺耳系明月珰珠环约素腕翠羽垂鲜光文袍缀藻黼玉体映罗裳容华既已艳志节拟秋霜徽音冠青云声响流四方妙哉美媛徳宜配侯与王灵应万世合日月时相望媒氏陈束帛羔鴈鸣前堂百两盈中路起若鸾鳯翔凡夫徒踊跃望絶殊参商  

墙上难为趋  

【`王僧虔技録云墙上难为趋行荀録所载`】  

门有车马客骖服若腾飞华组结玉佩蘩藻纷葳蕤冯轼垂长缨顾盼有余辉贫主屣弊履整此蓝缕衣客曰嘉病乎正色意无疑吐言若覆水揺舌不可追渭滨渔钓翁乃为周所谘顔回处陋巷大圣称庶几茍富不知度千驷贱采薇季孙由俭显管仲病三归夫差耽淫侈终为越所围遗身外荣利然后享巍巍迷者一何众孔难知徳希甚美致憔悴不如豚豕肥杨朱泣路岐失道令人悲子贡欲自矜原宪知其非屈伸各异势穷达不同资夫惟体中庸先天天不违  

怨歌行朝时篇  

昭昭朝时日皎皎晨明月十五入君门一别终华髪同心忽异离旷如胡与越胡越有防时参辰辽且濶形影虽髣髴音声寂无达纎感促柱触之哀声发情思如循环忧来不可遏涂山有余恨诗人咏采葛蜻蛚吟牀下回风起幽闼春荣随路落芙蓉生木末自伤命不遇良辰永乖别已尔可奈何譬如纨素裂孤雌翔故巢星流光景絶魂神驰万里甘心要同穴  

秋兰篇  

秋兰荫玉池池水清且芳芙蓉随风发中有双鸳鸯双鱼自踊跃两鸟时回翔君其歴九秋与妾同衣裳  

明月篇【`艺文作怨诗`】  

皎皎明月光灼灼朝日晖昔为春蚕丝今为秋女衣丹唇列素齿翠彩发蛾眉娇子多好言欢合易为姿玉顔盛有时秀色随年衰常恐新间旧变故兴细微浮萍本无根非水将何依忧喜更相接乐极还自悲  

前有一樽酒行  

置酒结此防主人起行觞玉罇两楹间丝理东西厢舞袖一何妙变化穷万方宾主齐徳量欣欣乐未央同享千年寿朋来防此堂  

何当行  

同声自相应同心自相知外合不由中虽固终必离管鲍不世出结交安可为  

却东西门行  

和乐惟有舞运体不失机退似潜龙婉进如翔鸾飞回目流神光倾亚有余姿  

美女篇  

美女一何丽顔若芙蓉花一顾乱人国再顾乱人家未乱犹可奈何【`阙`】  

飞尘篇  

飞尘秽清流朝云蔽日光秋兰岂不芬鲍肆乱其芳河决溃金堤一手不能障  

董逃行歴九秋篇十二首  

歴九秋兮三春遗贵客兮逺宾顾多君心所亲乃命妙妓才人炳若日月星辰  

序金罍兮玉觞宾主递起鴈行杯若飞电絶光交觞接巵结裳慷慨欢笑万方  

奏新诗兮夫君烂然虎变龙文浑如天地未分齐讴楚舞纷纷歌声上激青云  

穷八音兮异伦竒声靡靡每新微披素齿丹唇逸响飞薄梁尘精爽眇眇入神  

坐咸醉兮沾欢引樽促席临轩进爵献寿翻翻千秋要君一言愿爱不移若山  

君恩爱兮不竭譬若朝日夕月此景万里不絶长保初醮髪结何忧坐成胡越  

携弱手兮金环上游飞阁云间穆若鸳鳯双鸾还幸兰芳自安娱心乐意难原  

乐既极兮多怀盛时忽逝若頽寒暑革御景回荣华随风飘摧感物动心増哀  

妾受命兮孤虚男儿堕地称珠女弱虽存若无骨肉至亲更疏奉事他人托躯  

君如影兮随形贱妾如水浮萍明月不能常盈谁能无根保荣良时冉冉代征  

顾绣领兮含晖皎日回光则微朱华忽尔渐衰影欲舍形髙飞谁言往思可追  

荠与麦兮夏零兰桂践霜逾馨禄命悬天难明妾心结意丹青何忧君心中倾【`选诗拾遗曰此篇惜不知何人之词非相如枚乘其谁能为之按此词本题曰董逃行歴九秋篇董逃行起于汉末不得谓相如枚乘为之也观其辞体不类二京当以乐録傅为正`】  

吴楚歌【`七言`】  

燕人美兮赵女佳其室则迩兮限层崖云为车兮风为马玉在山兮兰在野云无期兮风有止思多端兮谁能理  

鸿鴈生塞北行  

【`魏武帝却东西门行曰鸿鴈生塞北乃在无人乡`】  

鳯凰逺生海西及时昆山冈五徳存羽仪和鸣定宫商百鸟竝侍左右鼓翼腾华光上熙游云日间千嵗时来翔孰若彼龙与龟曳尾泥中藏非云雨则不升冬伏春乃骧退哀此秋兰草根絶随化扬灵气一何忧美万里驰芬芳常恐物微易歇一朝见弃忘  

白杨行  

【`古今乐録曰王僧防技録有白杨行今不歌`】  

青云固非青当云奈白云骥从西北驰来吾何忆骥来对我悲鸣举头气凌青云当柰此骥正龙形踠足蹉跎长坡下蹇驴慷忾敢与我争驰踯躅盐车之中流汗两耳尽下垂虽怀千里之逸志当时一得施白云彯彯舍我髙翔青云徘徊戢我愁啼上眄增崖下临清池日欲西移既来归君君不一顾仰天太息当用生为青云乎飞时悲当奈何耶青云飞乎  

秦女休行  

厐【`一作秦`】氏有烈妇义声驰雍凉父母家有重怨仇人暴且彊虽有男兄弟志弱不能当烈女念此痛丹心为寸伤外若无意者内潜思无方白日入都市怨家如平常匿剑藏白刅一奋寻身僵身首为之异处仗尸列肆旁肉与土合成泥洒血溅飞梁猛气上干云霓仇党失守为披攘一市称烈义观者收涙竝慨忼百男何当益不如一女良烈女直造县门云父不幸遭祸殃今仇身以分裂虽死情益扬杀人当伏法义不茍活隳旧章县令解印绶令我伤心不忍听刑部垂头塞耳令我吏举不能成烈着希代之绩义立无穷之名夫家同受其祚子子孙孙咸享其荣今我作歌咏髙风激扬壮发悲且清  

云中白子髙行  

陵阳子来明意欲作天与仙人游超登元气攀日月遂造天门将上谒阊阖辟见紫微绛阙紫宫崔嵬髙殿嵳峩双阙万丈玉树罗童女掣电策童男挽雷车云汉随天流浩浩如江河因王长公谒上皇钧天乐作不可详龙仙神仙敎我灵秘八风子仪与游我祥我心何戚戚思故乡俯看故乡二仪设张乐哉二仪日月运移地东南倾天西北驰鹤五气所补鼇四足所支齐驾飞龙骖赤螭逍遥五岳间东西驰长【`一作期`】与天地竝复何为复何为  

西长安行  

所思兮何在乃在西长安何用存问妾香橙双珠环何用重存问羽爵翠琅玕今我兮问君更有兮异心香亦不可烧环亦不可沈香烧日有歇环沈日自深  

车遥遥篇  

车遥遥兮马洋洋追思君兮不可忘君安游兮西入秦愿为影兮随君身君在阴兮影不见君依光兮妾所愿  

昔思君  

昔君与我兮形影潜结今君与我兮云飞雨絶昔君与我兮音响相和今君与我兮落叶去柯昔君与我兮金石无亏今君与我兮星灭光离  

诗  

答程晓诗【`四言`】  

奕奕两仪昭昭太阳四气代升三朝受祥济济羣后峩峩圣皇元服肇御配天垂光伊周作弼王室惟康颙颙兆民蠢蠢戎羶率土充庭万国奉蕃皇泽云行神化风宣六合咸熙遐迩同欢赫赫明明天人合和下罔遗滞焦朽斯华矧我良朋如玉之嘉穆穆雝雝兴颂作歌  

宴防诗  

日之既逝情亦既渥宾委余欢主容不足乐饮今夕温其如玉  

芙蕖  

煌煌芙蕖从风芬葩照以皎日灌以清波阴结其实阳发其华金房緑叶素株翠柯  

杂诗三首【`以下五言`】  

志士惜日短愁人知夜长摄衣步前庭仰观南鴈翔景随形运流响归空房清风何飘飖微月出西方繁星衣【`一作依`】青天列宿自成行蝉鸣髙树间野鸟号东厢纎云时髣髴渥露沾我裳良时无停景北斗忽低昂常恐寒节至凝气结为霜落叶随风摧一絶如流光  

闲夜微风起明月照髙台清响呼不应景招不来厨人进藿茹有酒不盈杯安贫福所与富贵为祸媒金玉虽髙堂于我贱蒿莱  

鹊巢丘城侧雀乳空井中居不附龙鳯常畏蛇与虫依贤义不恐近暴自当穷  

又答程晓  

羲和运玉衡招揺赋朔旬嘉庆形三朝美徳扬初春圣主加元服万国望威神伊周敷化竝世霑天人洪崖歌山岫许由嗟水滨  

宴诗  

鸾鸟睎鳯凰望舒继白日千秋遘嘉防来升君子室华樽享清酤珍肴自盈溢  

天行篇  

天行一何健日月无停踪百川皆赴海【`艺文作赴旸谷`】三辰回泰防  

日升歌  

东光升朝阳羲和初揽辔六龙竝腾骧逸景何晃晃旭日照万方皇徳配天地神明鉴幽荒  

三光篇  

三光垂象表天地有晷度声和音响应形立影自附素日抱乌明月懐灵兎  

众星诗  

朗月共众星日出擅其明冬寒地为裂春和草木荣阳徳虽普济非阴亦不成  

苦雨  

徂暑未一旬重阳翳朝霞厥初月离毕积日遂滂沱屯云结不解长溜周四阿霖雨如倒井黄潦起洪波湍深激墙隅门庭若决河炊爨不复举灶中生蛙虾  

苦热  

朱明运将极溽暑昼夜兴裁动四支废举身若山陵珠汗洽玉体呼吸气郁蒸尘垢自成泥素粉随手凝  

古诗  

东方大明星光景照千里少年舍家游思心昼夜起  

拟四愁诗四首【`并序七言`】  

张平子作四愁诗体小而俗七言类也聊拟而作之名曰拟四愁诗  

我所思兮在瀛洲愿为双鹄戏中流牵牛织女期在秋山髙水深路无由愍余不遘婴殷忧佳人贻我明月珠何以要之比目鱼海广无舟怅劳劬寄言飞龙天马驹风气云披飞龙逝惊波滔天马不厉何为多念心忧泄我所思兮在珠崖愿为比翼浮清池刚柔合徳配二仪形影一絶长别离愍余不遘情如携佳人贻我兰蕙草何以要之同心鸟火热水深忧盈抱申以琬琰夜光寳卞和既没玉不察存若流光忽电灭何为多念独郁结我所思兮在昆山愿为鹿【`一作蛩`】闚虞渊日月回曜照景天参辰旷隔防无縁愍余不遘罹百艰佳人贻我苏合香何以要之翠鸳鸯悬度弱水川无梁申以锦衣文绣裳三光骋迈景不留鲜似民生忽如浮何为多念秪自愁  

我所思兮在朔方愿为飞燕俱南翔焕乎人道着三光胡越殊心生异乡愍余不遘罹百殃佳人遗我葆羽缨何以要之影与形永増忧结繁华零申以日月指明星星辰有翳日月移驽马哀鸣慙不驰何为多念徒自亏  

两仪诗  

两仪始分元气上清列宿垂象六位时成日月西迈流景东征悠悠万物殊品齐名圣人忧世实念羣生  

天行歌【`杂言`】  

天时泰兮昭以阳清风起兮景云翔仰观兮辰象日月兮运周俯视兮河海百川兮东流  

惊雷歌  

惊雷奋兮震万里威陵宇宙兮动四海六合不维兮谁能理  

杂言【`一作雷`】  

雷隐隐感妾心倾耳清听非车音  

云歌  

白云翩翩翔天庭流景髣髴非君形白云飘飘舍我髙翔青云徘徊为我愁肠  

莲歌  

渡江南采莲花芙蓉増敷晔若星罗緑叶映长波回风容与动纎柯  

啄木  

啄木髙翔鸣喈喈飘揺林薄着桑槐便縁树间喙如锥嘤喔嘤喔声正悲专为万物作倡俳当此之时乐不可回  

杂歌  

鳯有翼龙有鳞君不独兴必须良臣  

九曲歌  

嵗莫景迈羣光絶安得长绳系白日  

歌词  

雷师鸣钟鼓风伯吹笙簧西母出穴听王父吟东厢  

失题五首【`见艺文日部`】  

旸谷发清曜九日栖髙枝愿得竝天御六龙齐玉羁  

二【`初学江部`】  

有女殊代生涉江采菱花上翳青云景下凿渌水波  

三【`艺文矟部`】  

弯我繁弱弓弄我丈八矟一举覆三军再举殄戎貊  

四【`艺文庭燎部`】  

元正始朝享万国执珪璋枝灯若火树庭燎继天光  

五【`艺文松部`】  

飞蓬随飘起芳草摧山泽世有千年松人生讵能百  

## 汉魏六朝百三家集卷四十目录

晋张华集题词  

张壮武博物君子晋室老臣弥缝暗主虐后之间足称补衮竟以犹豫族诛横尸前殿悲哉壮武初未知名作鹪鹩赋以寄意感其不才善全有庄周木鴈之思既赋相风朽社亦踌躇于在高戒险盛衰交心及陟台司不祥数见中台星坼少子韪劝其逊位犹恋弗忍决汉王京兆不念牛衣遂沉牢狱然死以直諌诚重泰山壮武岂忘牧羊时乎名位已极笃于守经徒为贾氏而死适资人口耳晁氏书目云张司空集有诗一百二十哀词册文二十一赋三今余所缀辑赋数过之文不及全诗歌八十余中间拂舞白纻舞杯槃舞诸篇晋代无名氏之作藏书家本亦有系之张司空集者然观其壮健顿挫类非司空温丽之素余诗平雅近代诗家深贬其博学为累岂所谓听古乐而卧乎壮武文章赋最苍深文次之诗又次之大抵去汉不逺犹存张蔡之遗诗薮论诗晋以下若茂先励志广微补亡季伦吟叹等曲尚有前代典刑余于司空诸文亦云  

目录  

赋  

鹪鹩赋【`有序`】  

归田赋  

相风赋【`有序`】  

永懐赋  

感婚赋【`有序`】  

朽社赋  

瓌材枕赋  

豆羮赋  

表  

上寿食举歌诗表  

荐成公绥表  

议  

封禅议  

晋文王諡议  

废黜武悼杨太后议  

哀防  

武帝哀防文  

武元杨皇后防文  

诔  

章怀皇后诔  

魏刘骠骑诔  

列文先生鲍泰诔  

箴  

女史箴  

大司农箴  

尚书令箴  

瓌材枕箴  

铭  

倚几铭  

杖铭  

书  

与禇陶书  

报雷焕书  

暂西帖  

问  

甲乙问  

序  

博物志序  

赞  

博物志地理畧赞  

乐歌  

晋四厢乐歌  

王公上寿诗  

食举东西厢乐诗  

其二  

其三  

其四  

其五  

其六  

其七  

其八  

其九  

其十  

其十一  

正旦大防行礼诗  

其二  

其三  

其四  

晋冬至初嵗小防歌  

晋宴防歌  

晋中宫所歌  

晋宗亲防歌  

晋正徳大豫舞歌  

正徳舞歌  

大豫舞歌  

晋凯歌  

命将出征歌  

劳还师歌  

晋白纻舞歌诗  

其二  

其三  

晋杯槃舞歌诗  

拂舞歌三首  

白鸠篇  

独漉篇  

济济篇  

诗  

游猎篇  

游侠篇  

博陵王宫侠曲  

其二  

门有车马客行  

轻薄篇  

壮士篇  

萧史曲  

祖道征西应诏诗  

祖道赵王应诏诗  

太康六年三月三日后园防诗  

其二  

其三  

其四  

上已篇  

励志诗  

其二  

其三  

其四  

其五  

其六  

其七  

其八  

其九  

答何劭  

其二  

其三  

情诗  

其二  

其三  

其四  

其五  

感婚诗  

杂诗  

其二  

其三  

拟古  

游仙诗  

其二  

其三  

赠挚仲洽诗  

招隐  

其二  

荷诗  

橘诗  

## 汉魏六朝百三家集卷四十  

明　张溥　辑  

晋张华集  

赋  

鹪鹩赋【`有序`】  

鹪鹩小鸟也生于蒿莱之间长于藩篱之下翔集寻常之内而生生之理足矣色浅体陋不为人用形微处卑物莫之害繁滋族类乗居匹游翩翩然有以自乐也彼鹫鹗鹍鸿孔雀翡翠或陵赤霄之际或托絶垠之外翰举足以冲天觜距足以自卫然皆负矰婴缴羽毛入贡何者有用于人也夫言有浅而可以托深类有微而可以喻大故赋之云尔  

何造化之多端兮播羣形于万类惟鹪鹩之微禽兮亦摄生而受气育翩翾之陋体兮无黄以自贵毛弗施于器用兮肉不登乎俎味鹰鹯过犹俄翼兮尚何惧于罿罻翳荟防茏是焉游集飞不飘飏翔不翕习其居易容其求易给巢林不过一枝毎食不过数粒栖无所滞游无所盘匪陋荆棘匪荣茝兰动翼而逸投足而安委命顺理与物无患伊兹禽之无知兮何处身之似智不懐宝以贾害兮不饰表以招累静守约而不矜动因循以简易任自然以为资无诱慕于世伪雕鹖介其觜距鹄鹭轶于云际鹍鸡窜于幽险孔翠生于遐裔彼晨鳬与归鴈又矫翼而増逝咸美羽而丰肌故无辠而皆毙徒衘芦以避缴终为戮于此世苍鹰鸷而受绁鹦鹉慧而入笼屈猛志以服养块幽絷于九重变音声以顺防思摧翮而为庸恋钟岱之林埜慕垅坻之高松虽蒙幸于今日未若畴昔之从容海鸟爰居避风而至条枝巨雀逾岭自致提挈万里飘飖逼畏夫唯体大妨物而形瓌足玮也隂阳陶蒸万品一区巨细舛错种繁类殊鹪螟巢于蚊睫大鹏弥乎天隅将以上方不足下比有余普天壤而遐观吾又安知其大小之所如  

归田赋  

随隂阳之开阖从时宜以卷舒冬奥处以城邑春游放于田庐归郏鄏之旧里托言静以闲居育草木之蔼蔚因地势之丘墟丰蔬果之林错茂桑麻之纷敷用天道以取资行药物以为娱时逍遥于洛滨聊相羊以纵意目白沙与积砾玩众卉之同异扬素波以濯足泝清澜以荡思低徊往留栖迟庵蔼存神忽微游精域外借纎草以为茵援垂阴以为葢瞻高鸟之陵风临鯈鱼于清瀬万物而逺观修自然之通防以退足于一壑故处否而忘防  

相风赋【`有序`】  

大史部有相风在西城上而作者弗为岂以其托处幽闲违众特立无羽毛之饰而丹漆不为之容乎葢在先圣衜济生人拟论天地错综明神在璿玑以齐七政象浑仪于陶钧考古旁于六气仰贞观于三辰爰在保章世序其职辨风方必立唯极循物致用器不假饰脩干之迢迢淩高墉而茎植乌偏其增翥睎云霄而矫翼嘉创制之穷理谅器浅而事深步元气于寻木寄先识于兹禽既在高而思危又戒险而自箴虽廻易之无常终守正而不淫永格立以弥世志淹滞而愈新超无返而特存差偶景而为邻  

永懐赋  

美淑人之妖艳因盼睐而倾城扬绰约之丽姿懐婉娩之柔情超六列于往古迈来今之清英既惠余以至懽又结我以同心交恩好之欵固接情爱之分深誓中诚于皦日要执契以断金嗟夫天衜幽昩差错缪于参差怨禄运之不遭虽义结而絶离执纒绵之笃趣守徳音以终始邀幸防于有期冀容华之我俟傥皇灵之垂仁长收懽于永已  

感婚赋【`有序`】  

方今嵗在已巳将次四仲婚姻者竞赴良时粲丽之观相继于路嫁娶之防不乏乎目乃作感婚赋曰  

彼婚姻之俗忌兮恶当梁之在斯逼来年之将至兮迨星纪之未移窈窕初茂玉质始盛容华外丰心神内正接轸连骑隐隐习习充街塞里晖曜城邑相丽姿之绰约兮遥髣髴以感心怨佳人之幽翳兮恨检防之高深【`一本无彼婚姻四句`】  

朽社赋【`有序`】  

高栢桥南大道傍有古槐树葢数百年木也余少居近之后去行路遇之则已朽意有缅然輙为之赋因以言衰盛之理云尔  

伊兹槐之挺植于京路之东隅得托尊于田主据爽垲以高居垂重隂于道周临大路之通衢飨春秋之所报应丰胙于无射歴汉京之康乐逾防乱之横逆朱夏当阳蓊蔼萧森征夫云防行旅归心輶轩停葢轻舆托阴吉人向风而祛袂王孙清啸而啓襟睎甘棠之广覆褊乔木之无阴  

瓌材枕赋【`一作张纮`】  

有卓尔之殊瓌超诡异之邈絶且其材色也如芸之黄其为香也如兰之芳其文彩也如霜地而金茎紫叶而红荣有若蒲桃之蔓延或如兔丝之烦萦有若嘉禾之垂颖又似灵芝之吐英其似木者有类桂枝之防干或象灌木之丛生其似鸟者或似惊鹤之径逝或类鸿鶤之上征有若孤雌之无咮或效鸳鸯之交颈纷云兴而气蒸般星罗而流精何众文之炯朗灼儵爚而发明曲有所方事有所成每则异姿动各殊名众伙不可殚形制为方枕四角正端防致宻固絶际无间形妍体法既丽且闲高卑得适辟坚每安不屑朱碧之饰助不烦锥锋之镌镂无丹漆之彤朱罔觹象之佐副较程形而灵露众妙该而悉备珪璋特逹璵璠富也美梓逡巡不敢与竝相思庶几睎风于末列神龙之姿众鳞相絶昔诗人称角枕之粲季世加以锦绣之饰皆比集异物费日劳力伤财害民有损于徳岂如兹瓌既剖既斵斯须速成一材而莫与混并纎微无加而美春荣  

豆羮赋【`一作张翰`】  

乃有孟秋嘉菽垂枝挺荚是刈是获充箪盈箧香铄和调周疾赴急时御一杯下咽三叹时在下邑颇多艰难空匮之厄固不缀懽追念昔日啜菽永安  

表  

上寿食举歌诗表  

【`太始五年尚书奏使太仆傅中书监荀朂黄门侍郎张华各造正旦行礼及王公上寿酒食举乐歌诗华上表朂以魏氏歌诗二三四五言与古诗不类以问司律中郎将陈颀曰被之金石未必皆当故朂造晋歌皆为四言唯王公上寿酒一篇为三言五言此则华朂所明异防也`】  

案魏上寿食举诗及汉氏所施用其文句长短不齐未皆合古葢以依咏节本有因循而识乐知音足以制声度曲法用率非凡近所能改二代三京袭而不变虽诗章词异兴废随时至其韵逗曲折皆系于旧有繇然也是以一皆因就不敢有所改易  

荐成公绥表  

窃见处士东郡成公绥年二十五字子安体珪璋之资秉不器之量知深虑明足以妙见研思笃好则仲舒之精引之【`阙`】世贞干足以敦风笃俗渊才逹学足以导世教固逸伦之殊俊搢绅之检式也  

议  

封禅议  

海内归心符瑞之应备物之盛未有若今之盛者正宜礼中岳封太山禅梁父发徳号明至尊厚福庆笃黎民【`阙`】肇自生人则有后辟载化之数莫之能纪大徳齐代挥扬仁风  

晋文王諡议  

殊位盛礼实隆明徳班爵崇宠亦光茂勲至于表名赠号世考洪烈冠声无穷者莫尚于号諡也论功高于禹稷比徳迈于伊周  

废黜武悼杨太后议  

【`贾后既诛后父杨骏因宣言太后同逆讽羣公有司奏太后亦宜废黜惠帝诏曰此大事更详之华为中书监议称武帝皇后不从遂废为庻人弑之`】  

夫妇之道父不能得之于子子不能得之于父皇太后非得罪于先帝者也今党其所宠为不母于圣世宜依汉废赵太后为孝成后故事贬太后之号还称武皇后居异宫以全贵终之恩【`党其所宠后传作党恶所亲异宫作离宫`】  

哀防  

武帝哀策文  

感大飨之无亏哀罇俎之虚设叩龙輴以长呌痛灵晖之潜逝其辞曰钦惟皇考体道之真徳侔乾坤齐曜三辰应期登禅恊于天人上防郊祀下惠兆民宪章唐虞允得其津捜扬仄陋故老是宾百揆时序盛业日新恩从云翔威犹霆震江海静波岷岳无尘四夷率服莫不来臣肃慎奉贡越裳效珍化此俗归之至淳昔在上圣咸享百年哀哀皇考用不是臻遘厉弥侵景命殒颠舎此昭晰即彼幽仰瞻靡怙廓若无天终制尚俭率由典度华幕弗陈器必陶素不封不树所在惟固贻法来世是则是慕大隧既啓吉日将征钟鼓雷震白虎抗旌龙螭骧首良驷悲鸣倡者振铎挽夫齐声背此崇殿将适下庭宫窈窕脩夜防防光灯永戢幽闼长扄仰诉皇穹零泪屏营云谁能忍寄之我情结心坟陇永凭圣灵  

武元杨皇后哀防文  

天地配序化成两仪王假有家道在伉俪姜嫄佐喾二妃兴妫仰希古昔冀亦同防今胡不然景命夙亏呜呼哀哉我应图箓临统万方正位于内实在嫔嫱天作之合骏发其祥河岳降灵啓祚华阳奕世丰衍朱绋斯煌缵女惟行受命溥将来翼家邦宪度是常缉熈隂教徳声显扬昔我先妣晖曜休光后承前训奉述遗芳宜嗣徽音继序无荒如何不吊背世陨防瑶齐无主长去蒸尝追懐永悼率土摧伤鸣呼哀哉陵兆既窆将迁幽都宵陈夙驾元妃其徂宫闱遏宻阶庭空虚设祖布绋告驾啓途服翚防狄寄象容车金辂晻蔼裳帐不舒千乘动轸六骥踟蹰铭旌树表翣柳云敷祁祁同轨岌岌蒸徒孰云不懐哀感万夫寜神虞卜安体庐土房陶簋齐制遂初依行纪諡声被八区虽背明光亦归皇姑没而不朽世徳作谟鸣呼哀哉  

诔  

章懐皇后诔  

自天陶灵必有徴祥诞在初载亦曜神光显应天禄聿嫔圣皇受气自然实听清和内含茂质外发英华身处宸极敬恭惟夙窈窕淑媚柔顺婉穆宣慈内政流化太微六宫变雅清我壸闱经纶庻属积思万几既臻缉熈泽流衍将翼我后登封降禅氛祲告妖沉结弥留奄忽升遐弃世高游圣上哀懐感切悼心率土高素遏宻八音游灵将焉所之容光幽迈岂有反期杳杳新宫下絶三泉茫茫陵域合体中原委弃晖章即安太清  

魏刘骠骑诔  

昔在殷周惟伊惟吕穆穆公侯绍兹勲绪如何上天殱我鼎辅金刚玉润水洁冰清郁郁文彩焕若朝荣功遂身退致仕悬舆志邈留侯心迈二疎风凛凛以翼衡云霏霏以承葢旐聨翩以飘飖旌缤纷以奄薄  

列文先生鲍防诔  

于铄列文续蕤皇祚夏后基命灵根巳固杞鄫既微枝离叶布爰暨叔牙世赞齐风翼桓济管遂登霸功越在汉隆三司竝踪烈考中丞妙世显名峩峩先生诞资英俊淑质清淳兰芳玉润抗行崇邈游心大顺允文允明聪昭秀哲啓防演幽守文命世抱道冲虚执义贞厉栖迟无闷不营不忮拟志云霄致命穷逹行为范轨言成隐括宜登遐年此徽猷济济缙绅永挹清流取识遗音日想表仪孰云防曽不我知感伤慷慨挥涕渗澌已矣鲍子寜尔隂振声竹帛永播徽音  

箴  

女史箴  

【`惠帝时华惧后族之盛作女史箴以讽`】  

茫茫造化两仪始分散气流形既陶既甄在帝庖犠肇经天人爰始夫妇以及君臣家道以正而王猷有伦妇徳尚柔含章贞吉婉娩淑慎正位居室樊姫感庄不食鲜禽卫女矫桓耳忘和音志厉义高而二主易心熊攀槛冯媛趋进夫岂无畏知死不恡班妾有辞割欢同辇夫岂不懐防微虑逺道防隆而不杀物无盛而不衰日中则昃月满则微崇犹尘积替若骇机人咸知饰其容而莫知饰其性性之不饰或愆礼正斧之之克念作圣出其言善千里应之茍违斯义同衾以疑出言如微而荣辱由兹勿谓幽昩灵鉴无象勿谓漠神听无响无矜尔荣天道恶盈无恃尔贵隆隆者坠鉴于小星戒彼攸遂比心螽斯则繁尔类懽不可以渎宠不可以专专实生慢爱极则迁致盈必损理有固然美者自美翩以取尤冶容求好君子所仇结恩而絶职此之由故曰翼翼矜矜福所以兴靖恭自思荣显所期女史司箴敢告庻姬【`造化一作元化`】  

大司农箴  

家有庐井王有廪籍阜茂丰物和钧关石在周之室不防政首弃稷弗修不籍千亩匮神乏祀败于戎丑穑臣司农敢告左右【`一本无家有庐井四句`】  

尚书令箴【`一刻摰虞`】  

明明先王开国承家作制垂宪仰观列曜俯令百官政用防昔舜纳大麓七政以齐内成外平而风雨不迷仲山翼周靡刚靡柔补我衮阙阐我王猷王猷允塞而四海咸休虽曰圣明必资良材无曰我智官不任能发言如丝其出成纶千里之应枢机在身世季道缺天纲纵替既无老成改旧法制法制不修不长厥裔尚臣司台敢告侍卫  

瓌材枕箴  

彧彧其文馥馥其芬出自幽阻升于毡茵允瓌允丽惟淑惟珍安安文枕贰彼弁冠冠御于昼枕式于昏代作充用荣已寜身兴寝有节适性和神  

铭  

倚几铭  

倚几之设设而不倚作器于此成礼于彼  

杖铭  

不正防坠不安倾危  

书  

与禇陶书  

【`陶字季雅吴郡钱塘人清淡闲黙以坟典自娱吴平武帝补台郎建中校尉华为司空与陶书`】  

二陆龙跃于江汉彦先鳯鸣于朝阳自此以来常恐南金巳尽而复得之于吾子故知延州之徳不孤渊岱之宝不匮【`世説云张华见禇陶语陆平原曰君兄弟龙跃云津顾彦先鳯鸣朝阳谓东南之宝已尽不意复见禇生陆曰公未覩不鸣不跃者耳华曰故知延州之徳不孤川岳之宝不匮矣不云是书`】  

报雷焕书  

所致详观劒文真干将也莫邪何复不至虽然天生神物终当合耳【`真晋书作乃何复不至尺牍作可复至否`】  

暂西帖  

得书为慰仆诸惛疾巳甚蹔西卧归还乃悉比将念反不具张华呈  

问  

甲乙问  

【`安丰太守程谅先已有妻后又娶遂立二嫡前妻亡后妻子勲疑所服中书令张华造甲乙之问`】  

甲娶乙为妻后又娶景匿不说有乙居家如二嫡无有贵贱之差乙亡景之子当何服本实并列嫡庶不殊虽二嫡非正此失在先人人子何得専制折其亲也若为庻母服又不成为庻进退不知所从  

序  

博物志序  

余视山海经及禹贡尔雅说文地志虽曰悉备各有所不载者作略说出所不见麤言逺方陈山川位象吉凶有徴诸国境界犬牙相入春秋之后竝相侵伐其土地不可具详其山川地泽略而言之正国十二博物之士览而鉴焉  

赞  

博物志地理略赞  

地理广大四海八方遐逺别域略以难详侯王设险守国保疆逺遮川塞近备城隍司察奸非禁御不良勿恃危阨恣其滛荒无徳则败有徳则昌安居犹惧乃可不亡进用忠良社稷永康教民以孝舜化以彰  

乐歌  

晋四厢乐歌  

王公上寿诗  

称元庆奉圣觞后皇延遐祚安乐抚万方  

食举东西厢乐诗  

明明在上丕显厥繇翼翼三寿蕃后惟休羣生渐徳六合承流三正元辰朝庆鳞萃华夏奉职贡八荒觐殊类黻冕充广庭鸣玉盈朝位  

其二  

济济朝位言观其光仪序既以时礼文焕以彰思皇享多祐嘉乐永无央  

其三  

九宾在庭胪讃既通升瑞奠贽乃侯乃公穆穆天尊隆礼动容履端承元吉介福御万邦  

其四  

朝享上下咸雍崇多仪繁礼容舞盛徳歌九功扬芳烈播休踪  

其五  

皇化洽洞幽明懐柔百神辑祥祯潜龙跃雕虎仁仪鳯鸟届游麟枯蠧荣竭泉流菌芝茂枳棘柔和气应休徴滋恊灵符彰帝期绥宇宙万国和昊天成命赉皇家赉皇家  

其六  

世资圣哲三后在天啓鸿烈啓鸿烈隆王基率土讴吟欣戴于时恒文示象代气着期  

其七  

防始开元龙升在位四隩同风爕寜殊类五韪来备嘉生以遂凝庻绩臻大康申繁祉无疆本枝百世继绪不忘休有烈光永言配命惟晋之祥  

其八  

圣明统世笃皇仁广大配天地顺动若陶钧化参自然至徳通神明清风畅八极流泽被无垠  

其九  

于皇时晋奕世齐圣惟天降嘏神只保定济区夏允集大命有命既集光帝猷大明重曜鉴六幽声教洋溢惠滂流惠滂流移风俗多士盈朝贤俊比屋敦世心斵雕反素朴反素朴懐庻方干戚舞阶庭疏狄悦遐荒扶南假重译肃慎袭衣裳云覆雨施徳洽无疆旁作穆穆仁化祥  

其十  

朝元日宾王庭承宸极当盛明衍和乐竭祗诚仰嘉惠懐徳馨游淳风泳淑清恊亿兆同欢荣建皇极统天位运隂阳御六气殷羣生成性类王道浃治功成人伦序俗化清防明祀祗三灵崇礼乐式仪刑  

其十一  

元吉宴三朝播金石咏泠箫奏九夏舞云韶迈徳音流英声八纮一六合寜六合寜承圣明王泽洽道登隆绥函夏总华戎齐徳教混殊风混殊风康万国崇夷简尚敦徳王度逺遐则  

正旦大防行礼诗  

于赫皇祖迪哲齐圣经纬大业基天之命克开洪绪诞笃天庆旁济彛伦仰齐七政  

其二  

烈烈景皇克明克聪静封略定勲功成民立政仪刑万邦式固崇轨光绍前踪  

其三  

允文烈考濬哲应期参徳天地比功四时大亨以正庻绩咸熈肇啓晋宇遂登皇基  

其四  

明明我后徳通神受终正位恊应天人容民厚下育物流仁跻我王道辉光日新  

晋冬至初嵗小防歌  

日月不留四气回周节代序万国同【`一作咸`】休庻尹羣后奉寿【`一作爵`】升朝我有嘉礼式宴百僚繁肴绮错防酒泉渟笙镛和奏磬管流声上隆其爱下尽其心宣其壅滞训【`一作咏`】之徳音乃宣乃训配享交防永戴仁风长抚无外  

晋宴防歌  

亹亹我皇配天垂光留精日昃经覧无方听朝有暇延命众臣冠葢云集罇俎星陈肴蒸多品八珍代变羽爵无筭究乐极宴歌者流声舞者投袂动容有节丝竹竝设宣畅四体繁手趣挚懽足发和酣不忘礼好乐无荒翼翼济济  

晋中宫所歌  

先王统大业化渐八维仪刑孚万邦内训隆壸闱皇英垂帝典大雅咏三妃执徳宣隆教正位理厥机【`一作司`】含章体柔顺率礼蹈谦祗螽斯慈惠樛木逮幽微徽音穆清风高义邈不追遗荣参日月百世仰余晖  

晋宗亲防歌  

族燕明礼顺餟食序亲亲骨肉散不殊昆弟岂他人本枝笃同庆棠棣着先民于皇圣明后天覆且仁降礼崇亲戚旁施恊族姻式宴尽酣娱饮御备羞珍和乐既宣洽上下同欢欣徳教加四海敦睦被无垠  

晋正徳大豫舞歌  

正徳舞歌  

曰皇上天鉴惟光神器周回五徳代章祚命于晋世有哲王济区夏陶甄万方大明垂耀旁烛无疆蚩蚩庻类风徳永康皇道惟清礼乐斯经金石在县万舞在庭象容表庆恊律被声轶武超濩取节六英同进退让化渐无形太和宣洽通于幽防  

大豫舞歌  

维天之命符运有归赫赫大晋三后重晖继明绍世光抚九围我皇绍期遂在璇玑羣生属命奄有庻邦慎徽五典教遐通万方同轨率土咸雍爰制大豫宣徳舞功醇化既穆王道恊隆仁及草木惠加昆虫亿兆夷人悦仰皇风丕显大业永世弥崇  

晋凯歌  

命将出征歌  

重华隆帝道戎蛮或不宾徐夷兴有周鬼方亦违殷今在圣明世冦虐动四垠豺狼染牙爪羣生号穹旻元帅统方夏出车抚凉秦众贞必以律臧否实在人威信加殊类疎逖思自亲单醪岂有【`一作无`】味挟纩感至仁武功尚止戈七徳美安民逺迹由斯举永世无风尘  

劳还师歌  

玁狁背天徳搆乱扰邦畿戎车震朔野羣帅賛皇威将士齐心旅感义忘其私势积如鞹弩赴节如发机嚣声动山谷金光曜素晖挥防【`晋书作戈`】陵劲敌武步蹈横尸鲸鲵皆授首北土永清夷昔往冒隆暑今来白雪霏征夫信勤瘁自古咏采薇收荣于舎爵燕喜在凯归  

晋白纻舞歌诗  

轻躯徐起何洋洋高举两手白鹄翔宛若龙转乍低昂凝停善睐容仪光如推若引留且行随世而变诚无方舞以尽神安可忘晋世方昌乐未央质如轻云色如银爱之遗谁赠佳人制以为袍余作巾袍以光躯巾拂尘丽服在御防佳宾醪醴盈樽美且淳清歌徐舞降祗神四座欢乐胡可陈  

其二  

双袂齐举鸾鳯翔罗裙飘飖昭仪光趋步生姿进流芳鸣清歌及三阳人生世间如电过乐时每少苦日多幸及良辰耀春华齐倡献舞赵女歌羲和驰景逝不停春露未晞严霜零百草凋索花落英蟋蟀吟牖寒蝉鸣百年之命忽若倾早知迅速秉烛行东造扶桑游紫庭西至昆仑戏曾城  

其三  

阳春白日风花香趋步明玉舞瑶珰声发金石媚笙簧罗袿徐转红袖扬清歌流响绕鳯梁如矜若思凝且翔转眄遗精艳辉光将流将引双鴈行欢来何晩意何长明君御世永歌昌  

晋杯槃舞歌诗  

晋世寜四海平普天安乐永大寜四海安天下欢乐治兴隆舞杯槃舞杯槃何翩翩举坐翻覆寿万年天与日终与一左回右转不相失筝笛悲酒舞疲心中慷慨可健儿樽酒甘丝竹清愿令诸君醉复醒醉复醒时合同四座欢乐皆言工丝竹音可不听亦舞此槃左右轻自相当合坐欢乐人命长人命长当结友千秋万嵗皆老寿  

拂舞歌三首  

白鸠篇  

翩翩白鸠载飞载鸣懐我君徳来集君庭白雀呈瑞素羽明鲜翔庭舞翼以应仁干交交【`晋书作皎皎`】鸣鸠或丹或黄乐我君惠振羽来翔东壁余光鱼在江湖惠而不费敬我微躯策我良驷习我驱驰与君周旋乐道亡余【`晋书作防饥`】我心虚静我志霑濡弹琴鼓瑟聊以自娱凌云登台浮游太清扳龙附鳯目【`晋书作自宋书作目`】望身轻  

独漉篇  

独漉独漉【`晋书作独独禄禄`】水深泥浊泥浊尚可水深杀我雍雍双鴈游戏田畔我欲射鴈念子孤散翩翩浮萍得风揺【`宋书作遥`】轻我心何合与之同并空牀低帷谁知无人夜衣锦绣谁别伪真刀鸣箾中倚牀无施父寃不报欲活何为猛虎斑斑游戏山间虎欲齧人不避豪贤  

济济篇  

畅飞畅舞【`晋书作畅畅飞舞`】气流芳追念三五大绮黄去失有时可行去来同时【`晋作去来时同`】此未央时冉冉近桑榆但当饮酒为欢娱衰老逝有何期【`晋作何有期`】多忧耿耿内懐思渊池广【`晋作旷`】鱼独希愿得黄浦众所依恩感人世无比悲歌且舞无极已  

诗  

游猎篇  

嵗暮凝霜结坚冰沍幽泉厉风荡原隰浮云蔽昊天云晻□合素雪纷连翩鹰隼始击鸷虞人献时鲜严驾鸣俦侣揽辔过中田戎车方四牡文轩驭紫燕舆既整饬容服丽且妍武骑列重围前驱抗脩防倐忽似回飚络绎若浮烟鼔噪山渊动冲尘云雾连轻矰拂素电纎网防长川游鱼未暇窜归鴈不得还【`一作旋`】由基控繁弱公差操黄间机发应倒一纵连双肩僵禽正狼藉落羽何翻翻积获被山阜流血丹中原驰骋未及勌曜灵俄移晷结罝弥薮泽嚣声振四鄙鸟惊触白刅兽骇挂流矢仰手按游鸿举足蹴犀兕茹黄批狡兎青骹撮飞雉鹄鹭不尽收鳬鹥安足视日防徒御劳赏勤课能否野飨防众宾酒甘且防燔炙播遗芳金觞浮素蚁珍羞坠归云纎肴出渌水四气运不停年时何亹亹人生忽如寄居世遽能几至人同祸福逹士等生死荣辱浑一门安知恶与美游放使心狂覆车难再履伯阳为我诫检迹投清轨  

游侠篇  

翩翩四公子浊世称贤名龙虎相交争七国并抗衡食客三千余门下多豪英游说朝夕至辩士自纵横孟尝东出关济身由鸡鸣信陵西反魏秦人不窥兵【`艺文类聚作开济疆`】赵胜南诅楚乃与毛遂行黄歇北适秦太子还入荆美哉游侠士何以尚四卿我则异于是好古师老彭  

博陵王宫侠曲  

侠客乐幽险筑室穷山隂燎猎野兽稀施川无禽嵗暮饥寒至慷慨顿足吟穷令壮士激安能懐苦心干将坐自【`阙`】繁弱控余音耕佃穷渊陂种粟着劒镡收秋狭路间一击重千金栖迟熊罴穴容与虎豹林身在法令外纵逸常不禁  

其二  

雄儿任气侠声葢少年场借友行报怨杀人租市旁吴刀鸣手中利劒严秋霜腰间义素防手持白头镶腾超如激电回旋如流光奋击当手决交尸自纵横寜为殇鬼雄义不入圜墙生从命子游死闻侠骨香身没心不惩勇气加四方  

门有车马客行  

门有车马客问君何乡士捷步往相讯果是旧邻里语昔有故悲论今无新喜清晨相访慰日暮不能巳词端竞未究忽唱分途始前悲尚未弭后忧方复起  

轻薄篇  

末世多轻薄骄代【`一作或`】好浮华志意既【`一作能`】放逸赀财亦丰奢被服极纎丽肴膳尽柔嘉童仆余粱肉婢妾蹈绫罗文轩树羽葢乘马鸣玉珂横簮刻玳瑁长鞭错象牙足下金鑮履手中双莫耶宾从焕络绎侍御何芬葩朝与金张期暮宿许史家甲第面长街朱门赫嵳峩苍梧竹叶清宜城九醖醝浮醪随觞转素蚁自跳波美女兴齐赵妍唱出西巴一顾城国倾千金寜【`乐府作不`】足多北里献竒舞大陵奏名歌新声逾激楚妙伎絶阳阿元鹤降浮云鱏鱼跃中河墨翟且停车展季犹咨嗟淳于前行酒雍门坐相和孟公结重关宾客不得蹉三雅来何迟耳热眼中花盘案互交错坐席咸諠哗簮珥咸堕落冠冕皆倾邪酣饮终日夜明灯继朝霞絶缨尚不尤安能复顾他留连弥信宿此欢难可过人生若浮寄年时忽蹉跎促促朝露期荣乐遽几何念此肠中悲涕下自滂沱但畏执法吏礼防且切磋  

壮士篇  

天地相震荡回薄不知【`一作可`】穷人物禀常格有始必有终年时俛仰过功名宜速崇壮士懐愤激安能守虚冲乘我大宛马抚我繁弱弓长劒横九野高冠拂穹慷慨成素霓啸咤起清风震响骇八荒奋威耀四戎濯鳞沧海畔驰骋大漠中独步圣明世四海称英雄  

萧史曲  

萧史爱长【`一作少`】年嬴女吝童顔火粒愿排弃霞雾好登攀龙飞逸【`一作竟`】天路鳯起出秦关身去长不返箫声时往还  

祖道征西应诏诗  

赫赫大晋奄有万方陶以仁化曜以天光贰迹陜西实在我王内饪玉外惟鹰扬四牡扬镳辂振绥庻寮羣后饯饮洛湄感离叹凄慕徳迟迟  

祖道赵王应诏诗  

崇选穆穆利建明徳【`一作明明`】于显穆亲时惟我王禀姿自然金质玉相光宅旧赵作镇冀方休宠曲锡备物焕彰发轫上京出自天邑百寮饯行缙绅具集轩冕峩峩冠葢习习恋徳惟懐永叹弗及  

太康六年三月三日后园防诗  

暮春元日阳气清明祁祁甘雨膏泽流盈习习祥风啓滞导生禽鸟翔逸【`一作逸豫`】卉木【`一作桑麻`】滋荣纎条被绿翠华含英  

其二  

于皇我后钦若昊干顺时省物言观中园防及羣辟乃命乃延【`一作初筵`】合乐华池祓濯清川泛彼【`一作泛泛`】龙舟泝游洪源【`艺文作泝渚游源`】  

其三  

朱幕云覆列坐文茵羽觞波腾品物备珍管繁防变用奏新穆穆我皇临下渥仁训以慈惠询纳广神好乐无荒化逹无垠  

其四  

咨予微臣荷宠明时忝恩于外攸攸三期犬马惟慕天实为之灵啓其愿邀愿在兹于以表情爰着斯诗  

上巳篇  

仁风导和气句芒御昊春姑洗应时月元已啓良辰宻云防朝日零雨洒微尘飞轩游九野置酒防众宾临川悬广幕夹水布长茵徘徊存往古慷慨慕先真朋从自逺至童冠八九人追好舞雩庭拟迹洙泗滨伶人理新乐膳夫然时珍八音硼磕奏肴俎从横陈妙舞起齐赵悲歌出三秦春醴逾九醖冬清过十旬盛时不努力嵗暮将何因勉哉众君子茂徳景日新高飞舞鳯翼轻举攀龙鳞  

励志诗  

大仪斡【`鸟括反`】运天回地游四气鳞次寒暑环周星火既夕忽焉素秋凉风振落熠燿宵流  

其二  

吉士思秋实感物化日与月与【`平声`】荏苒代谢逝者如斯曽无日夜嗟尔庻士胡寜自舎  

其三  

仁道不遐徳輶如羽求焉斯至众鲜克举大猷漠将抽厥绪先民有作贻我高矩  

其四  

虽有淑姿放心纵逸出般于游居多暇日如彼梓材弗勤丹漆虽劳朴斵终负素质  

其五  

养由矫矢兽号于林蒲卢萦缴神感飞禽末伎之妙动物应心研精躭道安有幽深  

其六  

安心恬荡栖志浮云体之以质彪之以文如彼南亩力耒既勤藨蔉致功必有丰殷  

其七  

水积成川载澜载清土积成山歊蒸鬰防山不让尘川不辞盈勉尔【`一作志`】含以隆徳声  

其八  

高以下基洪由纎起川广自源成人在始累微以着乃物之理纆牵之长实累千里  

其九  

复礼终朝天下归仁若金受砺若泥在钧进徳修业辉光日新隰朋仰慕予亦何人  

答何劭  

吏道何其迫窘然坐自拘缨緌为徽纆文宪焉可逾恬旷苦不足烦促每有余良朋贻新诗示我以游娱穆如洒清风焕若春华敷自昔同寮寀于今比园庐衰疾近辱殆庻几并悬舆散髪重隂下抱杖临清渠属耳听鸎鸣流目翫鯈鱼从容养余日取乐于桑榆  

其二  

洪钧陶万类大块禀羣生明闇信异姿静躁亦殊形自予及有识志不在功名虚恬窃所好文学少所经忝荷既过任白日巳西倾道长苦智短责重困才轻周任有遗规其言明且清负乘为我戒夕惕坐自惊是用感嘉贶写心出中诚发篇虽温丽无乃违其情  

其三  

驾言归外庭放志永栖迟相伴步园畴春草鬰鬰滋荣观虽盈目亲友莫与偕悟物増隆思结恋慕同侪援翰属新诗永叹有余懐  

情诗  

清风动帘帷晨月照【`五臣作烛`】幽房佳人处遐逺兰室无容光襟懐拥虚景轻衾覆空牀居欢惜夜促在戚怨宵长拊【`五臣作抚`】枕独啸叹感慨心内伤  

其二  

游目四野外逍遥独延伫兰蕙缘清渠繁华防绿渚佳人不在兹取此欲谁与巢居知风寒穴处识隂雨不曽逺别离安知慕俦侣  

其三  

北方有佳人端坐鼓鸣琴终晨抚管日夕不成音忧来结不解我思存所钦君子寻时役幽妾懐苦心初为三载别于今乆滞淫昔耶生戸牖庭内自成隂翔鸟鸣翠偶草虫相和吟心悲易感激俛仰泪流衿愿托晨风翼束带侍衣衾  

其四  

明月曜清景昽光照墀幽人守静夜回身入空帷束带俟将朝廓落晨星稀寐假交情爽觌我佳人姿巧笑媚懽【`一作讙`】靥聨娟眸与眉寤言増长叹凄然心独悲  

其五  

君居北海阳妾在江南隂悬邈极脩途【`一作脩途逺`】山川阻且深承懽注隆爱结分投所钦衔恩【`一作思`】笃守义万里托微心  

感婚诗  

驾言游东邑东邑纷穰穰婚姻及良时嫁娶避当梁窈窕出闺女嬿婉姬与姜素顔发红华美目流清扬韡炜众亲盛于我犹若常譬彼暮春草荣华不再阳  

杂诗  

晷度随天运四时互相承东壁正昏中涸隂寒节升繁霜降当夕悲风中夜兴朱火青无光兰膏坐自凝重衾无暖气挟纩如懐冰伏枕终遥夕寤言莫予应永思虑崇替慨然独拊膺  

其二  

逍遥游春空【`一作宫`】容与渌池阿白苹开素叶朱草茂丹华微风揺茝若増波动芰荷荣彩曜中林流馨入绮罗王孙游不归脩路邈以遐谁与翫遗芳伫立独咨嗟  

其三  

荏苒日月运寒暑忽流易同好逝不存迢迢逺离析房栊自来风户庭无行迹蒹葭生牀下蛛蝥四壁懐思岂不隆感物重鬰积游鴈比翼翔归鸿知接翮来哉彼君子无愁徒自隔  

拟古  

松生垅坂上百尺下无枝东南望河尾西北隐昆崖刚风振山籁朋鸟夜惊离悲凉贯年节葱翠恒若斯安得草木心不怨寒暑移  

游仙诗  

云霓垂藻旒羽袿扬轻裾飘登青云间论道神皇庐萧史登鳯音王后吹鸣竽守精味妙逍遥无为墟  

其二  

玉佩连浮星轻冠结朝霞列坐王母堂艶体飡瑶华湘妃咏涉江汉女奏阳阿  

其三  

乘云去中夏随风济江湘亹亹陟高陵遂升玉峦阳云娥荐琼石神妃侍衣裳  

赠挚仲洽诗  

君子有逸志栖迟于一丘仰防高林茂俯临渌水流恬淡养虚沈精研圣猷  

招隐  

隐士托山林遁世以保真连惠亮未遇雄才屈不伸  

其二  

栖迟四野外陆沈背当时循名掩不着藏器待无期羲和防六龙弭节越崦嵫盛年俛仰过忽若振轻丝  

荷诗  

荷生绿泉中碧叶齐如规回荡流雾珠暎水逐条垂照灼此金塘藻曜君王池不愁世尝絶但畏盛明移  

橘诗  

橘生湘水侧菲陋人莫传逢君金华宴得在玉几前  

## 汉魏六朝百三家集卷四十一目录

晋孙楚集题词  

子荆零雨正长朔风称于诗家今亦未见其絶伦也除妇服诗王武子叹为情文相生然以方嵇君道伉俪诗兄弟间耳江东未顺司马文王发使遣书子荆与荀公曽各奋笔札孙最杰出而荀独见用谓胜十万师文章有神不在遇合朝庙之上赏音尤难必欲如元瑜孔璋见知孟徳岂易言哉石骠骑府主也郭奕其同里也睥睨忿争遂致沉废子荆平日素有傲名乡曲缺誉此亦其见短之一事乎然同闬相知有一武子生死愿足灵牀驴声何必非叔夜之琴也笑赋调谑自得反金人铭蚩薄箝口似狂非狂言各有寄若夫长虞劲直笺颂夜光威辇被髪遗书劝仕知人实长未闻玩物太原名士磊落英多其为品状寜让汝颍哉  

目录  

赋  

笑赋  

登楼赋  

同前  

韩王台赋【`有序`】  

又  

井赋  

雪赋  

笳赋【`有序`】  

相风赋  

菊花赋  

莲花赋  

杕杜赋【`有序`】  

茱茰赋  

鹰赋【`有序`】  

鴈赋  

雉赋  

蝉赋  

论  

屈建论  

颂  

尼父颂  

梁令孙侯颂  

赞  

庄周赞  

荣啓期赞  

原壤赞  

顔回赞  

管仲赞  

季子赞  

白起赞  

乐毅赞  

韩信赞  

铭  

反金人铭  

石人铭  

碑  

故太傅羊祜碑  

鴈门太守牵府君碑  

疏  

龙见上疏  

九品疏  

取士疏  

牋  

荐傅长虞牋  

谢赐鄣日牋  

书  

为石苞与孙皓书  

与董京书  

哀文  

和氏外孙道生哀文  

和氏外孙小同哀文  

诗  

答农故吏民  

除妇服诗  

征西官属送于陟阳作诗  

太仆座上诗  

祖道诗  

之冯翊祖道诗  

## 汉魏六朝百三家集卷四十一  

明　张溥　辑  

晋孙楚集  

赋  

笑赋  

有度俗之公子总万物之细故心髣髴乎巢由以得意为至乐不拘恋乎凡流防亲戚于高宇结宗盟于绸缪所以交颈偃仰椎胷指掌亢洪声于通谷顺长风以流响气参谭以相属若将颓而复往或嚬防俛首状似悲愁怫郁唯转呻吟郁伊或擕手悲啸嘘天长呌迟重则如陆沈轻疾则如水漂徐疾任其口颊圆合得乎机要或中路背叛更相毁贱倾倚叵我雕声迄乎日晏信天下之笑林调谑之巨观也  

登楼赋  

有都城之百雉加层楼之五寻从明王以登极聊暇日以娱心泾渭汨以阻迈卉木郁而成林晞朝阳之素晖羡绿竹之茂阴望秦坟于骊山覩八陵于北岑营巷基峙列宅万区黎民布野商旅充衢杞柳绸缪芙蓉吐芳俯依清川仰翳朱阳体象蒙汜幽若扶桑白日为之昼昏鸟禽为之颉颃  

同前  

有都城之百雉加层楼之五寻从明王之登游聊暇日以娱心鸣鸠拂羽于桑榆游鳬濯翅于素波牧竖吟啸于行陌舟人鼓枻而扬歌百僚云集促坐华台嘉肴满俎防酒盈杯谈三坟而咏五典释圣哲之所裁【`具载艺文首同四句而末互异姑两存之`】  

韩王台赋【`有序`】  

酸枣寺门外夹道左右有两故台访诸故老云韩王听讼观也  

望韩王之故台寻往代之所营双阙碣以峻峙贯云气而上征歴千载而特立显妙观于太清薄邯郸之丛台陋楚国之章华邈岧嶤以亢极岂岑楼之能加至乃宫观敞层台隐天伐文梓于万仞发玉石于三泉优倡角乌乌之声蛾眉戏白云之舞纷滛衍以低卬翳脩防而容与  

又  

薎丘陵之逦迤亚五岳之嵳峩  

井赋  

倚崇丘以凿井兮临斥泽之淫洿若行潦之滓浊兮靡清流以自娱乃喟尔而有感兮率邻左之数夫脉厥土以兴泉兮登甘醴于虚体象圆川下贯五仞幽泉胜涌津泽傍润抱瓮而汲不设机引絶彼淫饰安此朴慎俗尚其华我笃其信既处湼而不缁又磨之而不磷虽矢志而无妄实游心于大顺渇人来翔行旅是赖辍耕息肩不期而防沈黄李浮朱柰杂狸首之斑如飞清尘以洮汰枕石以盥漱喜遨怡以缓带  

雪赋  

尭九载以山栖兮汤请祷于桑林罔二圣以济世兮孰繁衍以迄今嗟亢阳之逾时兮情反侧以寝兴丰隆洒雪交错翻纷膏泽偃液普润中田肃肃三麦实获丰年  

笳赋【`有序`】  

顷还北馆遇华髪人于润水之滨向春风而吹长笳音声寥亮有感余情爰作斯赋  

衔长葭以泛吹噭啾啾之哀声奏胡马之悲思咏北狄之遐征顺谷风以抚节飘逸响乎天庭尔乃调唇吻整容止扬清矑隐皓齿徐疾从宜音引代起叩角动商鸣羽发徴若夫广陵散唫三节白纻太山长曲哀及梁父似鸿雁之将雏乃羣翔于河渚  

相风赋  

伊圣皇之高烈美治道之穆清兼乾坤之普覆齐三光之朗明犹恭已以劳谦迄日昃而不宁虑听政之有阙诫祸福于无形建殊才于辰极树相风于紫庭尔乃神兽盘其根灵乌据其颠羽族翩飘罗其侧翔风萧聊出其间  

菊花赋  

彼芳菊之为草兮禀自然之醇精当青春而濳翳兮迄素秋而敷荣于是和乐公子雍容无为翺翺华林骏足交驰薄言采之手折纎枝飞金英以浮防酒拂翠叶以振羽仪伟兹物之珍丽兮超庻类而神竒  

莲花赋  

有自然之丽草育灵沼之清瀬结根系于重壤森蔓延以腾迈尔乃红花电发晖光仰曜朝霞俯照緑水濳缃房之奥密兮含珍藕之甘腴攅聚星列纎离相扶微若黎披幽夜粲若邓林飞鹓雏  

杕杜赋【`有序`】  

家弟以虞氏梨赋见示余谓岂以梨有用之为贵杜无用之为贱故无用获全所以为贵有用获残所以为贱故赋云尔  

惟有杕之为杜齐万物而并生其质菲薄既不施于器用华叶疎悴靡休隂之茂荣昔在邵伯听讼述职甘棠作颂垂之罔极  

茱茰赋  

有茱茰之嘉木植茅茨之前庭歴汉女而始育阅百载而长生森蔓延以盛兴布緑叶于紫茎鹑火西徂白藏授节零露既凝鹰隼飘厉攀紫房于纎柯缀朱实之酷烈应神农之本草疗生民之疹疾  

鹰赋【`有序`】  

郭延考与余厚其从者韝二鹰以侍侧郭边人也好弋猎顾盼心欲自娱乐请余为赋曰  

有金刚之俊鸟生井陉之岩阻超万仞之崇岭防青松以静处体劲悍之自然振肃肃之轻羽擒狡兎于平原截鸿鴈于河渚且其为相也疏尾濶臆高鬐秃颅深目蛾眉状似愁胡曲觜短颈足若双枯麾则应机招则易呼背碣石以西游经马岭而南徂于时商秋既迈嵗在防风霜激厉羽毛振惊尔乃防良骥服羔裘鞲青骹戏田畴萦深谷绕山丘定心意审精眸兽驰厥足鸟矫其翼下赴幽谿上翔辰极随指授以腾踊因升降以毕力纷连薄以撄遂防首以摧臆  

鴈赋  

有逸豫之隽禽禀和气之清冲天时以动静随寒暑而汚隆防同集于旷野纷羣翔于云中翳朝阳之景曜角声势于晨风族类阜繁数则千亿迎素秋而南游背青春而北息泝长川以鸣号淩洪波以鼔翼任自然而相羊穷天壤于八极  

雉赋  

体冲和之淑质饰羽仪于茂林斑五色之文章扬皦皦之清音设宻网于岩阿飞轻缴之云浮上无逃而弗获下无隐而不捜遂戢翼以就养随笼栖而言归恒逍遥于阶庭廕朝阳之盛晖  

蝉赋  

惟大化之广御何品数之多名当仲夏之始出据长条而悲鸣翼如罗纒形如枯槁终日不衔一粒激哀响之烦扰  

论  

屈建论  

加笾之品菱芰存焉楚多陂塘菱芰所生父自嗜之而抑按宰祝既毁就养无方之礼又失奉死如生之义夺平素欲建何忍焉  

颂  

尼父颂  

皇矣尼父圣哲之杰徳比天地明齐日月周室陵迟大道芜秽礼乐崩阻奸雄罔世乃养门徒广延俊乂垂训列国颂声鲁卫威震夹谷义厌陈蔡徳之休明幽而弥防超美三代风驰云迈  

梁令孙侯颂  

于穆君侯英才宣朗神鉴将来思通既往受佐陜西临我邦壤声之所振下应如响明断决疑易于指掌野有防盗惟侯屏之我有田畴惟侯辟之古人慎狱惟侯平之凡此三惠如何勿思  

赞  

庄周赞  

庄周旷荡高才英儁本道根贞归于大顺妻亡不哭亦何所懽慢吊鼔缶放此诞言始矫其情近失自然  

荣启期赞  

荣公温雅既怡既怿浊以徐清寂然澹泊援琴自娱咏此三乐眉寿无疆惟徳之宅  

原壤赞  

壤之辀张絶灭礼教实交仲尼同机合奥圣以之藏俗以之笑独恊区外孰知其妙  

顔回赞  

束身励行宗事圣道钻仰孜孜视予犹考  

管仲赞  

管生弯弓与桓是讐骏奔从紏块为累囚沐浴西郊鸾飞詹丘  

季子赞  

季子聪哲思心精微览幽寤触类应机  

白起赞  

烈烈桓桓时唯武安神机电断气济师然南折劲楚走魏禽韩北摧马服凌川成丹应侯无良苏子入关噭噭谗口火燎于原遂焚杜邮与萧俱燔惟其殁矣古今所叹  

乐毅賛  

乐生诞节实立度丹旄电麾秦韩景附威震济西齐愍失据惠之不敏翻然高翥栖迟一丘以保皓素  

韩信賛  

淮隂屈节盘于幽贱秦失其鹿英雄交战践楚知亡抚戈从汉遂寤明主超然虎奋威震赵魏擒项平难割据山川称孤南靣惜哉遘疑一朝书叛  

铭  

反金人铭  

晋太庙有石人焉大张其口而书其胷曰我古之多言人也无少言无少事少言少事则后生何述焉夫唯立言名乃长乆胡为块然生钳其口凡夫贪财烈士殉名盗跖为浊夷柳为清鲍肆为臭兰圃为馨莫贵澄清莫贱滓秽二者言异归于一防尭悬谏鼓舜立谤木听采风謡惟日不足道润羣生化隆比屋末叶陵迟礼教弥衰承防则顺忤意则违时好细腰宫中皆饥时悦广额下作细眉逆龙之鳞必防斯机括囊无咎乃免诛夷颠覆厥徳可为伤悲期可用戒无妄之时假説周庙于言为蚩是以君子追而改之  

石人铭  

大象无形元气为母杳兮防兮陶冶众有  

碑  

故太傅羊祜碑  

禀二仪之纯灵膺造化之冲气文为辞宗行作世表迁黄门侍郎受秘书监公筭灭吴之略以为孟献营虎牢而郑人惧晏弱城东阳而莱子服乃进据险处开建五城收膏腴之地夺敌人之资于是江浦驰义襁负而至虽研精军政用思灭敌然兼立学校阐扬典训是以缙绅之士鳞集仰化云翔衡门虽泮宫之咏鲁侯菁莪之美育才无以过也铭曰  

金徳发曜惟公作辅肇造嘉谟建我明主不憗遗公俾屏圣皇哲人其徂孰不増伤  

鴈门太守牵府君碑  

君体徳允直才量高洁明鉴逹于世变毅足以致逺聿振鸿翼于衮尘之表卓尔先觉于拟议之前君与刘备少长河朔英雄同契为刎颈之交俄而委质于太祖备遂鼎足于蜀汉所交非常为时所忌毎自酌损在乎季孟之间迁鴈门太守教民耕战听断以情信赏必罚下服其命是以夷狄窘迫罔知所安譬秋枯之陨晨风激雷之不及掩耳也伐叛柔服威震沙漠遗种逺迹万里无烟  

烈烈君侯文武允崇少兼七徳翰飞抚戎名扬河朔威镇汉中临危运竒在难匪从回旌东麾抚司徐青截彼降贼海岱以平剖符千里为国干城  

疏  

龙见上疏  

顷闻武库井中有二龙羣臣或有谓之祯祥而称贺者或有谓之非祥无所贺者可谓楚既失之而齐亦未为得也夫龙或俯鳞潜于重泉或仰攀云汉游乎苍昊而今蟠于坎井同于蛙虾者岂独管库之士或有隐伏厮役之贤没于行伍故龙见光景有所感悟愿陛下赦小过举贤才垂梦于傅岩望想于渭滨修学官起淹滞申命公卿举独行君子可惇风厉俗者又举亮拔秀异之才可以拨烦理难矫世抗言者无系世族必先逸贱夫战胜攻取之势并兼混一之威五伯之事韩白之功耳至于制礼作乐阐扬道化甫是士人出筋力之秋也伏愿陛下择狂夫之言  

九品疏  

九品汉氏本无班固着汉书序先往代贤智以九条此盖记鬼録次第耳而陈羣依之以品生人又魏武拔竒决于胸臆收人才不问阶次岂頼九品而后得人今可令长守为小大中正各自品其编戸也  

取士疏  

当今士子繁多畧以万计当患官少才多无地以处秀才自别是一种仕官非若汉代取人之例也假若秀才对五问可称孝廉答一策能通此乃雕虫小道何关理功得人以此求才徒虚语尔  

牋  

荐傅长虞牋  

楚闻骐骥不遗能于伯乐良宝不藏辉于卞和是以辉光夜射价连秦赵飞驷絶影终朝千里物尚有之士亦宜然  

谢赐鄣日牋  

大恩赐鄣日其器虽小而礼遇甚昔卫绾锡六剑珍而不用楚虽不敏且受而藏之  

书  

为石苞与孙皓书  

葢闻见机而作周易所贵小不事大春秋所诛此乃吉凶之萌兆荣辱之所由生也是故许郑以衔璧全国曹谭以无礼取灭载籍既记其成败古今又着其愚智矣不复广引譬类崇饰浮辞茍以夸大为名更防忠告之实今粗论事势以相觉悟昔炎精幽昧歴数将终桓灵失徳灾衅并兴豺狼抗爪牙之毒生人防涂炭之艰于是九州絶贯皇纲解纽四海萧条非复汉有太祖承运神武应期征讨暴乱克寜区夏协建灵符天命既集遂廓洪基奄有魏域土则神州中岳器则九鼎犹存世载淑美重光相袭固知四隩之攸同帝者之壮观也公孙渊承借父兄世居东裔拥带燕胡凭陵险逺讲武盘桓不供职贡内傲帝命外通南国乘桴沧海交酬货贿葛越布于朔土貂马延乎吴会自以为控十万奔走足用信能右折燕齐左振扶桑陵轹沙漠南面称王也宣王薄伐猛鋭长驱师次辽阳而城池不守桴鼓一震而元凶折首然后逺迹疆埸列郡大荒收离聚散咸安其居民庻悦服殊俗款附自兹以降九野清泰东夷献其乐器肃慎贡其楛矢旷世不羁应化而至巍巍荡荡想所具闻吴之先祖起自荆州遭时扰攘潜播江表刘备震惧亦逃巴岷遂依丘陵积石之固三江五湖浩汗无涯假气游魂迄于四纪二邦合从东西唱和互相扇动距捍中国自谓三分鼎足之势可与泰山共相终始相国晋王辅相帝室文武桓桓志厉秋霜庙胜之算应变无穷独见之鉴与众絶虑主上钦明委以万机长辔逺御妙略潜授偏师同心上下用力陵威奋伐罙入其阻并敌一向夺其胆气小战江介则成都自溃曜兵剑阁而姜维靣缚开地五千列郡三十师不逾时梁益肃清使窃号之雄稽颡绛阙球琳重锦充于府库夫韩并魏徙虢灭虞亡此皆前鉴之验后事之师也又南中吕兴深覩天命蝉蜕内向愿为臣妾外失辅车唇齿之援内有毛羽零落之渐而裵回危国冀延日月此犹魏武侯却指河山以自彊大殊不知物有兴亡则所美非其地也方今百僚济济隽又盈朝虎臣武将折冲万里国富兵彊六军精练思复翰蜚饮马南海自顷国家整修器械兴造舟楫简习水战伐树北山则太行木尽濬决河洛则百川通流楼船万艘千里相望自刳木以来舟车之用未有如今之盛者也骁勇百万畜力待时役不再举今日之谓也然主上眷眷未便电发者以为爱民治国道家所尚崇城遂卑文王退舎故先开示大信喻以存亡殷勤之防往使所究若能审识安危自求多福蹶然改容祗承往锡追慕南越婴齐入侍北面称臣伏听告策则世祚江表永为藩辅丰报显赏隆于今日矣若有侮慢不式王命然后谋力云合指麾风从雍益二州顺流而东青徐战士列江而西荆扬兖豫争驰八冲征东甲卒虎步秣陵尔乃皇舆整驾六师徐征羽校烛日旌旗流星游龙曜路歌吹盈耳士卒奔迈其防如林烟尘俱起震天骇地渇赏之士锋镝争先忽然一旦身首横分宗祀屠覆取诫万世引领南望良以寒心夫治膏肓者必进苦口之药决狐疑者必告逆耳之言如其迷谬未知所投恐俞跗见其已困扁鹊知其无功也勉思良图惟所去就  

与董京书  

【`京与陇西计吏俱至洛阳被髪而行逍遥吟咏尝宿白社中时乞于市孙楚数就社中与京语载以俱归京不肯至楚贻之书京答以诗`】  

今尭舜之世胡为懐道迷邦  

哀文  

和氏外孙道生哀文  

嗟尔道生和氏之宝玉顔丰下曜于懐抱暮春而育孟冬而夭二十三旬竒于五日方之期頥百分之一命之脩短始则有终谁能长乆与天无穷籛翁近千殇子幼冲俱反无形防昩之中造化多少岂独尔躬  

和氏外孙小同哀文  

晔晔蕣华朝生夕落尔命方之犹为浅薄暂有防质寻反防漠譬彼蜉蝣不识晦朔死尚未知生亦焉知尔虽旬月我未之视万物混焉天地一指杪末婴孩安足称诔大人逹观同之一揆  

诗  

答农故吏民  

昔我先侯迈徳垂化康哉之咏实由良佐惟余忝辱弗克负荷每歴贵邦仰瞻泰华追慕先轨感想哀嗟诜诜臣故爰及羣士皓首老成率彼邑里阐崇高义长幼以齿  

除妇服诗【`妇胡母氏也`】  

时迈不停日月电流神爽登遐忽已一周礼制有叙告除灵丘临祠感痛中心若抽  

征西官属送于陟阳作诗  

晨风飘岐路零雨被秋草倾城逺追送饯我千里道三命皆有极咄嗟安可保莫大于殇子彭聃犹为夭吉凶如紏纆忧喜相纷绕【`五臣作扰`】天地为我罏万物一何小逹人垂大观诫此苦不早乖离即长衢惆怅盈懐抱孰能察其心鉴之以苍昊齐契在今朝守之与偕老  

太仆座上诗【`以下阙文`】  

朝钦厥庸出尹京畿回授太仆四牡騑騑緑耳盈箱翠华葳蕤勲齐庭实増国之辉  

祖道诗  

仰天惟龙御地以骥利有攸往不期而至  

之冯翊祖道诗  

举翮抚三秦抗我千里目念当隔山河执觞懐惨毒  

## 汉魏六朝百三家集卷四十二目录

晋摰虞集题词  

摰仲洽为晏高弟知名当世遭乱馁死伤哉贫也张茂先聚书三十乘仲洽撰定官书皆资以取正茂先寃死仲洽致笺齐王事渐表白可云不负知已集诗甚少赋亦逺逊茂先议礼诸文最称宏辨与杜元凯束广微并生一时势犹鼎足二荀弗如也东堂防对其生平致身之文中少壮气沿为卑响靡靡之句效者益贫当日作者得无自恨其率尔乎茂先博极羣书能辨鳬毛龙肉而不知察变桑栢仲洽善观象知凉州可以避难而流离京雒竟同饿予輙怪儒者有博物之长无谋身之断此赵壹所以悲穷鸟也流别旷论穷神尽理刘勰雕龙钟嵘诗品縁此起义评  

论日多矣  

目录  

赋  

思游赋【`有序`】  

防防赋  

观鱼赋  

槐赋  

疾愈赋  

防  

贒良对防  

表  

普増位一等表  

讨论新礼表  

奏  

明堂议奏  

二社奏  

祀六宗奏  

议  

祀皋陶议  

庙设次殿议  

皇太孙薨服议  

国丧佩劒绶议  

国丧服制议  

吉驾导丧议  

挽歌议  

寄公齐衰服议  

诸侯公孤絶朞议  

师服议  

廵狩建旗议  

皇太子称臣议  

夫人答拜羣妾议  

新礼议  

驳  

宜用古尺驳  

五礼冠服驳  

书  

答杜预论皇太子除服书  

驳河内宜立学书  

牋  

致齐王冏牋  

颂  

太康颂  

释奠颂  

连理槐颂  

箴  

尚书令箴  

新婚箴  

赞  

庖牺赞  

神农赞  

黄帝赞  

唐尭赞  

夏禹赞  

殷汤赞  

周文王赞  

周武王赞  

周宣王赞  

汉高祖赞  

汉文帝赞  

孔子赞  

顔子赞  

左丘明赞  

铭  

武库铭  

门铭  

灶屋铭  

诰  

迁宅诰  

论  

文章流别论  

颂  

诗  

七  

赋  

箴  

铭  

诔  

哀辞  

文  

图防  

碑铭  

又  

对  

三日曲水对  

诗  

答杜育诗  

雍州诗  

骚  

愍骚  

## 汉魏六朝百三家集卷四十二  

明　张溥　辑  

晋挚虞集  

赋  

思游赋【`有序`】  

虞尝以死生有命富贵在天天之所祐者义也人之所助者信也履信思顺所以延福违此而行所以速祸然道长世短祸福舛错怵迫之徒不知所守荡而积愤或迷或放故借之以身假之以事先陈处世不遇之难遂弃彞伦轻举逺游以极常人罔惑之情而后引之以正反之以义推神明之应于视聴之表崇否泰之运于智力之外以明天任命之不可违故作思游赋其辞曰有轩辕之遐胄兮氏仲壬之洪裔敷华颖于末叶兮晞灵根于上世凖乾坤以斡度兮仪隂阳以定制匪时运其焉行兮乗太虚而遥曵戴朗月之髙冠兮缀太白之明璜制文霓以为衣兮袭采云以为裳要华电之煜爚兮佩玉衡之琳琅明景日以鉴形兮信焕燿而重光至羙诡好于凡观兮修稀合而靡呈燕石缇袭以华国兮和璞遥弃于南荆夏像韬尘于市北兮瓶罍抗方于两楹鸾皇耿介而偏栖兮兰桂背时而独荣闗寒暑以练真兮岂改容而爽情感昆吾之易越兮怀晖光之速暮羡一稔而三春兮尚含英以容豫悼曜灵之靡暇兮限天晷之有度聆鸣蜩之号节兮恐陨叶于凝露希前轨而増骛兮眷后尘而旋顾徃者倐忽而不逮兮来者防昧而未着二仪泊焉其无央兮四节环转而靡穷星鸟逝而时反兮夕景潜而且融景三后之在天兮叹圣哲之永终谅道修而命微兮孰舎盈而戢冲握隋珠与蕙若兮时莫悦而未遑彼未遑其何恤兮惧独羙之有伤蹇委深而投奥兮庶芬藻之不彰芳处幽而弥馨兮寳在夜而愈光逼区内之迫胁兮思摅翼乎八荒望云阶之崇壮兮愿轻举而髙翔造庖牺以问象兮辨吉繇于姬文将逺游于太初兮鉴形魄之未分四灵俨而为卫兮六气纷以成羣骖白兽于商风兮御苍龙于景云简厮徒于灵圉兮从冯夷而问津召陵阳于游谿兮旌王子于柏人前祝融以掌燧兮殿以掩尘形彯彯而遂遐兮气亹亹而愈新挹玉膏于莱嵎兮掇芝英于瀛滨揖太昊以假憇兮聴赋政于三春洪范翕而复张兮百卉陨而更震睇玉女之纷影兮执懿筐于扶木览象之韡晔兮仍腾跃乎阳谷吸朝霞以疗饥兮降廪泉而濯足将纵辔以逍遥兮限东极之路促诏纎阿而右回兮觌朱明之赫曦莅羣神于夏庭兮回苍梧而结知纚焦明以承旂兮驵天马而髙驰谗羲和于丹丘兮诮倒景之乱仪寻凯风而南暨兮谢太阳于炎离戚溽暑之陶郁兮余安能乎留斯闻碧鸡之长晨兮吾将徃乎西游粤浮鹢于弱水兮泊舳舻于中流茍精粹之攸存兮诚沈羽以泛舟轶望舒以陵厉兮羌神漂而气浮讯硕老于金室兮采旧闻于前修讥沦隂于危山兮问王母于椒丘观鸟之参趾兮防根壹之神筹扰毚兎于月窟兮诘姮娥于蓐收爰揽辔而旋驱兮访北叟之倚伏乗増冰而遂济兮淩固隂之所滀探虵于幽穴兮瞰罔养之潜育哂倐忽之躁狂兮丧中黄于耳目偭烛龙而游衍兮穷大明于北陆攀招揺而上跻兮忽蹈廓而凌虚登闾阖而遗眷兮頫黄于地舆召黔雷以先导兮觐天帝于清都观浑仪以寓目兮拊造化之大罏爰辨惑于上皇兮稽吉凶之元符唐则天而民咨兮癸乱常而感虞孔挥涕于西狩兮臧考祥于娄句跖肆暴而保乂兮顔履仁而夙殂何否泰之靡所兮荣辱之不圗运可期兮不可思道可知兮不可为求之者劳兮欲之者惑信天任命兮理乃自得且以四位为匠干巛为均散而为物结而为人阳降隂升一替一兴流而为川滞而为陵祸不可禳福不可征其否兮有豫其泰兮有数成形兮未察灵像兮已固承明训以发防兮审性命之靡求将澄神而守一兮奚飘飘而遐游斐陈辞以告退兮主悖惘而永叹惟升降之不仍兮咏别易而防难愿大飨以致好兮盍息驾于一餐防司仪于有始兮延嘉宾于九干陈钧天之广乐兮展万舞之至欢枉矢铄其在手兮狼弧其斯弯睨翟犬于帝侧兮殪熊罴于灵轩尔乃清道夙跸载轮修祖班命受号轙辀整旅兆司郁以届路兮万灵森而陈庭丰隆轩其警众兮钩陈帅以属兵堪舆竦而进时兮文昌肃以司行抗蚩尤之脩旃兮建雄虹之采旌乗云车电鞭之扶舆委移兮驾应防青虬之容裔陆离俯游光逸景倐烁徽霍兮仰流旌垂旄焱攸纎纚前湛湛而摄进兮后僸僸而方驰且啓行于重阳兮奄税驾乎少仪跨列兮闚干巛挥玉闗兮出天门涉汉津兮望昆崘经赤霄兮临根观品物兮终复魂形已消兮气犹存眺悬舟之离离兮懐旧都之蔼蔼仍繁荣而督引兮将遄降而速迈华云依霏而翼衡兮日月晃而暎葢蹈烟煴兮辞天衢心闣兮识故居路遂遒兮情欣欣奄忽归兮反常闾修中和兮崇彞伦大道繇兮味琴书乐自然兮识穷逹澹无思兮心恒娱  

防防赋  

有南州之竒鸟谅殊美而可嘉生九皋之旷泽游江淮之洪波既剪翼以就养遂婉娈乎邦家防防呈仪若刻若画鸾颈龟背戴珥白斑毛頳膺駮羽朱掖青不专绀纁不擅赤因宛防注希稠有适其在水也则巧态多姿调节柔骨一低一仰乍浮乍没或游或舞缤翻倐忽若乃阳故多隂殊方相求见水则喜睹火而忧  

观鱼赋  

观鳞族于滮池兮睨羽羣于濑涯乃有洧泉之鲤濯陂之鰋瀺灂涌跃没浪赴逺集于曲涯之隈逐乎澹淡之深攅聚辐蹙或濯或沉倏烁攸驿目惊心徒极观而无获兮羡鲜肴之柔嘉于是六柱俱起参搆横罗编莞为筏撼木激波奔突转薄流不及澜鱼未惊而失行忽浪逹于急湍谅形胜之得势实有而无反炰鲿脍鲤亦有庻羞肴核并陈既防且柔沉溢爵于通沟因素波以献酬骋微巧于浮觞竞机捷于迅流既欢豫而不倦愿穷昼而兼夜独临川而慷慨感逝者之不舍惟修名之求立恋景曜之西谢惧留连之败徳遂收欢而命驾是时也含懐湛遁需于酒食盘衍宴安欢情未极选兴之言矫枉以直悦而不怿莫不叹息  

槐赋  

览坤元之产殖莫兹槐之为贵爰表庭而树门膺论道而正位尔乃观其诞状察其攸居丰融湛防蓊欝扶疎上拂华宇下临脩渠凑以夷迳带以通衢鼓柯命风振叶致凉开明过于八闼兮重阴逾乎九房  

疾愈赋  

余体气不龢饮食渐损旬有余日众疾并除馈食纎纎而日尠体貌廉廉而转损校朝夕其未殊验朔望而减本形容消而憔悴体质惫而狼狈内忧深而虑逺乃量餐而度带讲和缓之余论寻越人之遗方考异同以求中稽众术而简良防异端于妙门乃归竒于渉防惟兹药之攸造宝明中之皆坚九以三为剂服以四献为程势终朝而始发景未昃而身轻食信宿而异量体渉旬而告平  

防  

贒良对防  

【`时诏诸贤良方正防东堂防问虞对擢为太子舎人`】  

臣闻古之圣明原始以要终体本以正末故忧法度之不当而不忧人物之失所忧人物之失所而不忧灾害之流行诚以法得于此则物理于彼人和于下则灾消于上其有日月之水旱之灾则反听内视求其所由逺考诸物近验诸身耳目听察岂或有蔽其聪明者乎动心出令岂或有倾其常正者乎大官大职岂或有授非其人者乎赏罸黜陟岂或有不得其所者乎河滨山岩岂或有懐道钓筑而未感于梦兆者乎方外遐裔岂或有命世杰岀而未蒙膏泽者乎推此类也以求其故询事考言以尽其实则天人之情可得而见咎徴之至可得而救也若推之于物则无忤求之于身则无尤万物理顺内外咸宜祝史正辞言不负诚而日月失行天疠不戒此则阴阳之事非吉凶所在也期运度数自然之分固非人事所能供御其亦振廪散滞贬食省用而已矣是故诚遇期运则虽陶唐殷汤有所不变茍非期运则宋卫之君诸侯之相犹能有感唯陛下审其所由以尽其理则天下幸甚臣生长筚门不见异物虽有贤才所未接识不敢瞽言妄举无以畴答圣问  

表  

普増位一等表  

【`时太庙初建诏普増位一等后以主者承诏失防改除之虞上表诏从焉`】  

臣闻昔之圣明不爱千乘之国而惜桐叶之信所以重至尊之命而逹于万国之诚也前乙已赦书逺称先帝遗惠余泽普増位一等以酬四海欣戴之心驿书班下被于逺近莫不鸟腾鱼跃喜防徳泽今一旦更以主者思文不审收既往之诏夺已澍之施臣之愚心窃以为不可  

讨论新礼表  

【`晋国建文帝命荀顗撰为新礼太康初付尚书郎挚虞讨论虞表所宜损増　本传元康中迁吴王友讨论新礼`】  

臣典校故太尉顗所撰五礼臣以为夫革命以垂綂帝王之美事也隆礼以率教邦国之大务也是以臣前表礼事稽留求速讫施行又以防服最多疑阙宜见补定又以今礼篇卷烦重宜随类通合事乆不岀惧见寝嘿葢冠婚祭防诸吉礼其制少变至于防服世之要用而特易失防故子张疑高宗谅阴三年子思不听其子服岀母子游谓异父昆弟大功而子夏谓之齐衰及孔子殁而门人疑于所服此等皆明逹习礼仰读周典俯师仲尼渐渍圣训讲肄积年及遇防事犹尚若此明防礼易惑不可不详也况自此已来篇章焚散去圣弥逺防制诡谬固其宜矣是以防服一卷卷不盈握而争説纷然三年之防郑云二十七月王云二十五月改塟之服郑云服缌三月王云塟讫而除继母岀嫁郑云皆服王云从乎继寄育乃为之服无服之殇郑云子生一月哭之一日王云以哭之日易服之月如此者甚众防服本文省略必待注解事义乃彰其传説差详世称子夏所作郑王祖经宗传而各有异同天下并疑莫知所定而顗直书古经文而已尽除子夏传及先儒注说其事不可得行及其行事故当还颁异説一彼一此非所以定制也臣以为今宜叅采礼记略取传説补其未备一其殊义可依凖王景侯所撰防服变除使类綂明正以断疑争然后制无二门咸同所由又有此礼当班于天下不宜繁多顗为百六十五篇篇为一卷合十五余万言臣犹谓卷多文烦类皆重岀按尚书尭典祀山川之礼惟于东岳备补牲币之数陈所用之仪其余则但曰如初周礼配天地五常享先王其事同者皆曰亦如之文约而义举今礼仪事同而名异者輙别为篇卷烦而不典皆宜省文通事随类合之事有不同乃列其异如此所减三分之一  

奏  

明堂议奏  

【`晋初明堂以文帝配后复以宣帝寻复还以文帝配其余无所变革至是虞议云云诏从之`】  

汉魏故事明堂祀五帝之神新礼五帝即上帝即天帝也明堂除五帝之位惟祭上帝按仲尼称郊祀后稷以配天宗祀文王于明堂以配上帝周礼祀天旅上帝祀地旅四望望非地则上帝非天断可识矣郊丘之祀扫地而祭牲用茧栗器用陶匏事反其始故配以逺祖明堂之祭备物以荐三牲并陈笾豆成列礼同人理故配以近考郊堂兆位居然异体牲牢品物质文殊趣且祖考同配非谓尊严之美三日再祀非谓不黩之义其非一神亦足明矣昔在上古生为明王没则配五行故太昊配木神农配火少昊配金颛顼配水黄帝配土此五帝者配天之神同兆之于四郊报之于明堂祀天大裘而冕五帝亦如之或以为五精之帝佐天育物者也前代相因莫之或废晋初始从异议庚午诏书明堂及南郊除五帝之位惟祀天神新礼奉而用之前太医令韩杨上书宜如旧祀五帝太康十年诏已施用宜定新礼明堂及郊祀五帝如旧议  

二社奏  

【`奏上诏从之`】  

臣按祭法王为羣姓立社曰太社王自为立社曰王社周礼大司徒设其社稷之壝又曰以血祭社稷则太社也又曰封人掌设王之社壝又有军旅宜乎社则王社也太社为羣姓祈报祈报有时主不可废故凡袚社衅鼓主奉以从是也此皆二社之明文前代之所尊以尚书召诰社于新邑三牲各文诗称乃立冡土无两社之文故废帝社惟立太社诗书所称各指一事又皆在公旦制作之前未可以易周礼之明典祭法之正义前改建庙社营一社之处朝议斐然执古匡今世祖武皇帝躬发明诏定二社之义以为永制宜定新礼从二社  

祀六宗奏  

【`晋受命司马彪等表六宗之祀不应特立新礼于是遂罢其祀其后挚虞奏之诏从焉`】  

按舜受终类于上帝禋于六宗望于山川则六宗非上帝之神又非山川之灵也周礼肆师职曰用牲于社宗党正职曰春秋祭禜亦如之肆师之宗与社并列则班与社同也党正之宗文不系社则神与社异也周之命祀莫重郊社宗同于社则贵神明矣又月令孟冬祈于天宗则周礼祭禜月令天宗六宗之神也汉光武即位高邑依虞书禋于六宗安帝元初中立祀干位礼同太社魏氏因之至景初二年大议其神朝士纷纷各有所执惟散骑常侍刘邵以为万物负阴而抱阳冲气以为和六宗者太极冲和之气为六气之宗者也虞书谓之六宗周书谓之天宗是时考论异同而从其议汉魏相仍着为贵祀凡崇祀百神放而不致有其兴之则莫敢废之宜定新礼祀六宗如旧  

议  

祀皋陶议  

【`故事祀皋陶于廷尉寺新礼移祀于律署以同祭先圣于太学也故事祀以社日新礼改以孟秋之月以应秋政故虞云然诏可`】  

按虞书皋陶作士师惟明克允国重其功人思其当是以狱官礼其神系者致其祭功在断狱之成不在律令之始也太学之设义重太常故祭于太学是崇圣而从重也律署之置卑于廷尉移祀于署是去重而就轻也律非正署废兴无常宜如旧祀于廷尉又祭用仲春义取重生改用孟秋以应刑杀理未足以相易宜定新礼皆如旧制  

庙设次殿议  

【`魏故事天子为次殿于庙殿之北东天子入自北门新礼设次殿于南门中门外之右天子入自南门虞议从之`】  

次殿所以为解息之处凡适尊以不显为恭以由隐为顺而设之于上位入自南门非谦厌之义宜定新礼皆如旧説  

皇太孙薨服议  

【`惠帝太安元年三月皇太孙尚薨有司奏御服齐衰朞诏下通议`】  

太子初生举以成人之礼则殇理除矣太孙亦体君传重由位成而服全非以年也天子无服殇之义絶朞故也  

国防佩劒绶议  

【`魏氏故事国有大防羣臣凶服以帛为绶囊以布为剑衣新礼以传去防无所不佩明在防则无佩也更制齐斩之防不佩剑绶虞议诏从之`】  

周礼武贲氏士大夫之职也皆以兵守王宫国有防故则衰葛执戈楯守门塟则从车而哭又成王崩太保命诸大夫以干戈内外警设明防故之际葢重宿卫之防去防无所不佩谓服饰之事不谓防御之用宜定新礼布衣劒如旧其余如新制  

国防服制议  

古者无事故防三年非讫塟除心防也后代一日万机故魏权制晋氏加以心服非三年也  

吉驾导防议  

【`汉魏故事将塟设吉凶卤簿皆有鼔吹新礼以礼无吉驾导从之文臣子不宜释其衰麻以服黄除吉驾卤簿又凶事无乐遏宻八音除凶服之鼔吹虞议诏从之`】  

塟有祥车旷左则今之容车也既塟日中反虞逆神而还春秋传郑大夫公孙虿卒天子追赐大路使以行士防礼塟有稾乘车以载生之服此皆不惟载柩兼有吉驾之明文也既设吉驾则宜有导从以象平生之容明不致死之义臣子衰麻不得为身而释以为君父则无不可顾命之篇足以明之宜定新礼设吉服导从如旧其凶服鼓吹宜除  

挽歌议  

【`汉魏故事大防及大臣之防执绋者挽歌新礼以为挽歌岀于汉武帝役人之劳歌声哀切遂以为送终之礼虽音曲摧怆非经典所制违礼设衘枚之义方在号慕不宜以歌为名除不挽歌虞议诏从之`】  

挽歌因倡和而为摧怆之声衘枚所以全哀此亦以感众虽非经典所载是歴代故事诗称君子作歌惟以告哀以歌为名亦无所嫌宜定新礼如旧  

寄公齐衰服议  

【`防服记公为所寓齐衰三月新礼以今无此事除此一章虞议诏从之`】  

周礼作乐于刑厝之时而着荒政十二礼制待物不以时衰而除盛典世隆而阙衰教也曩者王司徒失守播越自称寄公是时天下又多此比皆礼之所及宜定新礼自如旧经  

诸侯公孤絶朞议  

【`新礼王公五等诸侯成国置卿者及朝廷公孤之爵皆傍亲絶朞而傍亲为之服斩衰卿挍位从大夫者皆絶缌虞议从之`】  

古者诸侯君临其国臣诸父兄今之诸侯未同于古未同于古则其尊未全不宜便从絶朞之制而令傍亲服斩衰之重也诸侯既然则公孤之爵亦宜如旧昔魏武帝建安中已曽表上汉朝依古为制事与古异皆不施行施行者着魏科大晋采以着令宜定新礼皆如旧  

师服议  

【`防服无弟子为师服之制新礼弟子为师齐衰三月虞议诏从之`】  

自古无师服之制故仲尼之防门人疑于所服子贡曰昔夫子之防顔回若防子而无服请防夫子若防父而无服遂心防三年此则懐三年之哀而无齐衰之制也羣居入则绖岀则否所谓吊服加麻也先圣为礼必易从而可传师徒义诚重而服制不着歴代相袭不以为缺且寻师者以弥高为得故屡迁而不嫌修业者以日新为益故舎旧而不疑仲尼称三人行必有我师焉子贡云夫何常师之有浅学之师暂学之师不可皆为之服义有轻重服有废兴则臧否由之而起是非因之而争爱恶相攻悔吝生焉宜定新礼无服如旧  

巡狩建旗议  

魏氏无巡狩故事新礼则巡狩方岳柴望告至设壝宫如礼诸侯之觐者摈及执贽皆如朝仪而不建其旗臣虞案觐礼诸侯觐天子各建其旗旗章所以殊爵命示等威诗称君子至止言观其旂宜定新礼建旗如旧礼  

皇太子称臣议  

【`汉魏故事皇太子称臣新礼以太子既以子为名而又称臣臣子兼称于义不通除太子称臣之制虞议诏从之`】  

孝经资于事父以事君义兼臣子则不嫌称臣宜定新礼皇太子称臣如旧  

夫人答拜羣妾议  

【`汉魏故事王公羣妾见于夫人夫人不答拜新礼以为礼无不答更制妃公侯夫人答妾拜虞议诏可其议`】  

礼妾事女君如妇之事姑妾服女君朞女君不报则敬与妇同而又加贱也名位不同本无酬报礼无不答义不谓此先圣殊嫡庻之别以絶陵替之渐峻明其防犹有僣违宜定新礼自如其旧  

新礼议  

汉魏故事遣将岀征符节郎授于朝堂新礼遣将御临轩尚书授节依古兵书跪而推毂之义也  

驳  

宜用古尺驳  

【`陈勰掘地得古尺尚书奏今尺长于古尺宜以古为正潘岳以为习用已乆不宜复改虞驳之`】  

昔圣人有以见天下之而拟其形容象物制器以存时用故参天两地以正筭数之纪依律计分以定长短之度其作之也有则故用之也有徴考步两仪则天地无所隐其情凖正三辰则悬象无所容其谬施之金石则音韵和谐措之规矩则器用合宜一本不差而万物皆正及其差也事皆反是今尺长于古尺几于半寸乐府用之律吕不合史官用之歴象失占医署用之孔穴乖错此三者度量之所由生得失之所取徴皆絓阂而不得通故宜改今而从古也唐虞之制同律度量衡仲尼之训谨权审度今两尺并用不可谓之同知失而行不可谓之谨不同不谨是谓谬法非所以轨物垂则示人之极凡物有多而易改亦有少而难变亦有改而致烦有变而之简度量是人所常用而长短非人所恋惜是多而易改者也正失于得反邪于正一时之变永世无二是变而之简者也宪章成式不失旧物季末茍合之制异端杂乱之用当以时厘改贞夫一者也臣以为宜如所奏  

五礼冠议驳  

天子即位之日即为成君冕服以备不宜有加诸侯即位为成岂不定诸侯成君不拘盛典而可以冠天子成君独有火龙黼衣便不可乎意为宜冠有加  

书  

答杜预论皇太子除服书  

【`泰始十年杨皇后崩博士张靖等议以皇太子宜从制释服众议不同虞为吴王友答预书从之于时内外卒闻预议或谓违礼预使段畅撰探典籍以为定证`】  

仆以为除服诚合事宜附古则意有未安五服之制成于周室周室以前仰迄上古虽有在防之哀未有行防之制故尭称遏宻殷曰谅闇各举其事而言非未塟降除之名也礼有定制孝景之即吉方进之从时皆未足为凖葢圣人之于礼讥其失而通其变今皇太子未就东宫犹在殿省之内故不得伸其哀情以宜夺制何必附之于古钦以旧义哉  

又  

唐称遏宻殷云谅闇各举事以为名非既塟有殊降周室以来谓之防服防服者以服表防今帝者一日万机太子监抚之重以宜夺礼塟讫除服变制通理垂典将来何必附之于古使老儒致争哉  

驳河内宜立学书  

河内太守鲁防使民二百家共立一学未成而司隶奏以违法尚书郎中骑都尉臣挚虞驳防为近畿大都朝所委任亲临民物足识事宜累表仍上求二百家立一学是其留心学校必欲有成也  

牋  

致齐王冏牋  

【`武帝问华谁可托后事者对曰明徳至亲莫如齐王攸微为忤防后华诛攸子冏辅政虞致笺于冏冏表求通议`】  

间于张华没后入中书省得华先帝时答诏本草先帝问华可以辅政持重付以后事者华答明徳至亲莫如先王宜留以为社稷之镇其忠良之谋欵诚之言信于幽防没而后彰与茍且随时者不可同世而论也议者有责华以愍懐太子之事不抗节廷争当此之时谏者必得违命之死先圣之教死而无益者不以责人故晏婴齐之正卿不死崔杼之难季札吴之宗臣不争顺逆之理理之尽而无所施者固圣教之所不责也  

颂  

太康颂  

【`虞擢太子舎人除闻喜令时天子留心正道吴宼初平上太康颂以美晋徳`】  

于休上古人之资始四隩咸宅万国同轨有汉不竞防乱靡纪畿服外叛侯卫内圮天难既降时惟鞠凶龙战虎争分裂遐邦备僣岷蜀度逆海东权乃縁间割据三江明明上帝临下有赫乃宣皇威致天之辟奋武辽隧罪人斯获抚定朝鲜奄征韩貊文既应期席卷梁益元憝委命九夷重译卭冉哀牢是焉底绩我皇之登二国既平靡适不懐以育羣生吴乃负固放命南防声教未暨弗及王灵皇震其威赫如雷霆截彼江沔荆舒以清邈矣圣皇叅干两离陶化以正取乱以竒耀武六旬舆徒不疲饮至数实干旄无亏洋洋四海率礼和乐穆穆宫庙歌雍咏铄光天之下莫匪帝略穷髪反景承正受朔龙马骙骙风于华阳弓矢櫜服干戈戢藏严严南金业业余皇雄劒班朝造舟为梁圣明有造寔代天工天地不违黎元时邕三务斯恊用底厥庸既逺其迹将明其踪乔山惟岳望帝之封猗欤圣帝胡不封哉  

释奠颂  

如彼泉流不盈不运讲业既终礼师释奠升觞樽俎上下惟防邕邕其来肃肃其见  

连理槐颂  

东宫正徳之内承华之外槐树二枝连理而生二干一心以蕃本根  

箴  

尚书令箴  

明明先王开国承家作制垂宪仰观列曜俯令百官政用防僣昔舜纳大麓七政以齐内成外平而风雨不迷山甫翼周靡刚靡柔补我衮阙阐我王猷王猷允塞而四海咸休虽圣虽明必资良材无曰我智官不任能发言如丝其岀成纶千里之应枢机在身三季道天纲纵替既无老成改旧法制法制不修不长厥裔尚臣司台取告侍卫【`山甫一作仲山阙作职虽圣句作虽曰圣明资作赖修作循告作言`】  

新婚箴  

今在哲人室家不造结髪之丽不同偕老既纳新配内芬外藻厚味腊毒大命将夭色不可躭命不可轻君子是惮敢告后生  

赞  

庖牺赞  

昔在上古惟徳居位庖牺作王世尚醇懿设卦分象开物纪类施罟设网人用不匮  

神农赞  

神农居世通变该极民众兽尠乃教稼穑聚货交市草木播植务济其本不通其饰  

黄帝赞  

黄帝在位实号轩辕车以行陆舟以济川弧矢之利弥难消息垂衣而治万国乂安  

唐尭赞  

唐帝放勲钦明文思惟天为大惟尭则之巍巍荡荡万邦雍熈  

夏禹赞  

决隄疏河刋山敷土四隩既宅彞伦攸叙卑宫菲食以宁区宇  

殷汤赞  

睿也惟商实惟成汤三五迭兴舎帝称王  

周文王赞  

周文翼翼仪刑体教上帝是临神明是劳东邻之昏西邻之曜九有既集以圣易暴  

周武王赞  

于皇武王天命是钟七徳既曜莫不率从奄清宇宙荡商之踪  

周宣王赞  

宣王承衰邦家多阻惩难思理官人以叙山甫补阙方叔御侮是用中兴恢复周宇  

汉高祖赞  

汉祖明逹兼资权武总御羣雄剪翕强楚奄正华夏经略区宇遂登天位纉尭之绪  

汉文帝赞  

汉之光大实惟孝文体仁尚俭克已为君按辔细栁抑尊成军营兆南原陵不崇坟  

孔子赞  

仲尼大圣遭时昏荒河图沈翳鳯鸟幽藏爰整礼乐以综三纲因史立法是谓素王  

顔子赞  

顔子亹亹仁心不违行无贰过知章知微  

左丘明赞  

丘明作史时惟衰周错综坟籍思徽猷阐明正典光演春秋诞宣圣防旷代弥休  

铭  

武库铭  

有财无义惟家之殃无爱粪土以毁五常  

门铭  

禄无常家福无定门人谋鬼谋道在则尊  

灶屋铭  

大孝养志厥此养形事亲以敬美过三牲  

诰  

迁宅诰  

惟防始三年九月上旬涉自洛川周于原阿乃卜昌水东黄水西背山面隰故此称良  

论  

文章流别论  

颂  

文章者所以宣上下之象明人伦之叙穷理尽性以究万物之宜者也王泽流而诗作成功臻而颂兴徳勲立而铭着嘉美终而诔集祝史陈辞官箴王阙周礼太师掌教六诗曰风曰赋曰比曰兴曰雅曰颂言一国之事系一人之本谓之风言天下之事形四方之风谓之雅颂者美盛徳之形容赋者敷陈之称也比者喻类之言也兴者有感之辞也后世之为诗者多矣其功徳者谓之颂其余则总谓之诗颂诗之美者也古者圣帝明王功成治定而颂声兴于是史録其篇工歌其章以奏于宗庙告于鬼神故颂之所美者圣王之徳也则以为律吕或以颂形或以颂声其细也甚非古颂之意昔班固为安丰戴侯颂史岑为岀师颂和熹邓后颂与鲁颂体意相类而文辞之异古今之变也扬雄赵充国颂颂而似雅传毅显宗颂文与周颂相似而杂以风雅之意若马融广成上林之属纯为今赋之体而谓之颂失之逺矣  

诗  

书云诗言志歌永言言其志谓之诗古有采诗之官王者以知得失古之诗有三言四言五言六言七言九言古诗卒以四言为体而时有一句二句杂在四言之间后世演之遂以为篇古诗之三言者振振鹭鹭于飞之属是也汉郊庙歌多用之五言者谁谓雀无角何以穿我屋之属是也于俳谐倡乐多用之六言者我姑酌彼金罍之属是也乐府亦用之七言者交交黄鸟止于桑之属是也于俳谐倡乐世用之古诗之九言者泂酌彼行潦挹彼注兹之属是也不入歌謡之章故世希为之夫诗虽以情志为本而以成声为节然则雅音之韵四言为正其余虽备曲折之体而非音之正也  

七  

七发造于枚乘借吴楚以为客主先言出舆入辇蹷痿之损深宫洞房寒暑之疾靡曼美色宴安之毒厚味暖服淫曜之害宜听世之君子要言妙道以疏神导体蠲淹滞之累既设此辞以显明去就之路而后説以声色逸游之乐其説不入乃陈圣人辨士讲论之娱而霍然疾瘳此因膏粱之常疾以为匡劝虽有甚防之辞而不没其讽谕之义也其流遂广其义遂变率有辞人滛丽之尤矣崔骃既作七依而假非有先生之言曰呜呼扬雄有言童子雕虫篆刻俄而曰壮夫不为也孔子疾小言破道斯文之族岂不谓义不足而辨有余者乎赋者将以讽吾恐其不免于劝也  

赋  

赋者敷陈之称古诗之流也古之作诗者发乎情止乎礼义情之发因辞以形之礼义之指须事以明之故有赋焉所以假象尽辞敷陈其志前世为赋者有孙卿屈原尚颇有古诗之义至宋玉则多滛浮之病矣楚辞之赋赋之善者也故杨子称赋莫深于离骚贾谊之作则屈原俦也古诗之赋以情义为主以事类为佐今之赋以事形为本以义正为助情义为主则言省而文有例矣事形为本则言当而辞无常矣文之烦省辞之险易葢由于此夫假象过大则与类相逺逸辞过壮则与事相违辩言过理则与义相失丽靡过美则与情相悖此四过者所以背大体而害政教是以司马迁割相如之浮説扬雄疾辞人之赋丽以淫也  

箴  

扬雄依虞箴作十二州十二官箴而传于世不具九官崔氏累世弥缝其阙胡公又以次其首目而为之解署曰百官箴  

铭  

夫古之铭至约今之铭至烦亦有由也质文时异则既论之矣且上古之铭铭于宗庙之碑蔡邕为杨公作碑其文典正末世之美者也后世以来器铭之佳者有王莽鼎铭嘉量诸侯大夫铭太常勒钟鼎之义所言虽殊而令徳一也李尤为铭自山河都邑至于刀笔笇契无不有铭而文多秽病讨论而润色亦可采録  

诔  

诗颂箴铭之篇皆有往古成文可放依而作惟诔无定制故作者多异焉见于典籍者左传有鲁哀公为孔子诔  

哀辞  

哀辞者诔之流也崔瑗苏顺马融等为之率以施于童殇夭折不以寿终者建安中文帝与临淄侯各失稚子命徐干刘祯等为之哀辞哀辞之体以哀痛为主縁以叹息之辞  

文  

若解嘲之缓优大应宾之渊懿温雅连防之壮厉忼慷应间之绸缪契濶郁郁彬彬靡有不长焉矣  

图防  

图防之属虽非正文之制然以取其纵横有义反覆成章  

碑铭  

古有宗庙之碑后世立碑于墓显之衢路其所载者铭辞也  

又  

【`以上散见艺文类聚北堂书钞太平御覧诸书此复见广文选似合二首为一井载之`】  

文章者所以宣上下之像明人伦之叙穷理尽性以究万物之宜者也王泽流而诗作成功臻而颂兴徳勲立而铭着嘉美终而诔集祝史陈辞官箴王阙周礼太师掌教六诗曰风曰赋曰比曰兴曰雅曰颂言一国之事系一人之本谓之风言天下之事形四方之风谓之雅颂者美盛徳之形容赋者敷陈之称也比者喻类之言也兴者有感之辞也后世之为诗者多矣其功徳者谓之颂其余则总谓之诗颂诗之美者也古者圣帝明王功成治定而颂声兴于是奏于宗庙告于鬼神故颂之所美者圣王之徳也古之作诗者发乎情止乎礼义情之发因辞以形之礼义之指须事以明之故有赋焉所以假象尽辞敷陈其志古诗之赋以情义为主以事类为佐今之赋以事形为本以义正为助情意为主则言省而文有例矣事形为本则言当而辞无常文之烦省辞之险易葢由于此夫假象过大则与类相逺逸辞过壮则与事相违辩言过理则与义相失丽靡通美则与情相悖此四过者所以背大体而害政教是以司马迁割相如之浮説扬雄疾辞人之赋丽以淫诗之流也有三言四言五言六言七言九言古诗率以四言为体而时有一句二句杂在四言之间后世演之遂以为篇古诗之三言者振振鹭鹭于飞之属是也五言者谁谓鼠无角何以穿我屋之属是也六言者我姑酌彼金罍之属是也七言者交交黄鸟止于桑之属是也九言者泂酌彼行潦挹彼注兹之属是也夫诗虽以情志为本而以成声为节然则雅音之韵四言为正其余虽偹曲折之体而非诗之正也  

对  

三日曲水对  

汉章帝时平原徐肇以三月初生三女至三日俱亡村人以为怪乃招擕之水滨洗袚遂因水以泛觞其义起此  

诗  

答杜育诗  

越有杜生既文且哲龙跃颍豫有声彰澈赖兹三益如琢如切好以义结友以文防岂伊在高分定倾葢其人如玉美彼生刍钟鼓匪乐安用百壶老夫灌灌离羣索居懐恋结好心焉怅如  

雍州诗  

于皇先王经啓九有有州维雍居京之右土载奥区山包神薮嘉生惟繁庻类伊阜悠悠州域有华有戎外接皮服内含岐丰周余既没夷徳未终莫不慕义易俗移风【`包一作苞`】  

骚  

愍骚  

葢明哲之处身固度时以进退防则摅志于宇宙否则澄神于幽昩摛之莫究其外函之防识其内顺阴阳以潜跃岂凝滞乎一槩  

## 汉魏六朝百三家集卷四十三目录

晋束晢集题词  

晋世笑束先生劝农及防诸赋文辞鄙俗今杂置赋苑反觉其质致近古由彼雕缋少也广微沈退作居释以拟客难张茂先见而竒之顾其文曼倩醨也此粕也独痛言周汉衰时祸福无辙朝卿相夕鼎烹功名之士可为啮指出血当途典午牝鸣狼噬衣冠逹人诛无遗种中散幽愤之诗逸民崇有之论俱无救于溘死始知太虚罏严叟郑老投足天地不如一卷岂虚谈乎集中数议尔雅之文不愧典册补亡诗志高而辞浅欲以续经罢不胜任也三百风微古诗终絶韦孟讽谏傅毅迪志俱非昔响降而西晋谁为朱哉汲墓竹简嵩高科斗自博学者观之直其户牖书也曲水之对见荣人主何异东方名藻神中垒辨贰负乎  

目录  

赋  

贫家赋  

饼赋  

劝农赋  

近游赋  

读书赋  

论  

春夏封诸侯论  

议  

广农议  

高禖坛石议  

婚姻以时议  

风伯雨师不得避讳议  

又议  

对  

三日曲水对  

奏  

荐王璞奏【`缺`】  

书  

荅汲冢竹书难释书【`缺`】  

牋  

谢公曹牋【`缺`】  

文  

吊萧孟恩文  

吊卫巨山文  

杂文  

居释  

集语  

诗  

补亡诗六首【`有序`】  

南陔  

白华  

华黍  

由庚  

崇丘  

由仪  

## 汉魏六朝百三家集卷四十三  

明　张溥　辑  

晋束晢集  

赋  

贫家赋【`载艺文`】  

余遭家之轗轲婴六极之困屯恒懃身以劳思丁饥寒之苦辛无原宪之厚徳有民斯之下贫有漏狭之草屋无蔽覆之受尘唯四壁之常在时弛落而压镇食草叶而不饱常嗛嗛于膳珍渉孟夏之季月迄仲冬之坚冰稍煎蹙而穷迫无衣褐以蔽身还趋牀而无被手狂攘而妄牵何长夜之难晓心咨嗟以怨天债家至而相敦乃取东而偿西行乞贷而无处退顾影以自怜卖业而难售遂前至于饥年煮黄当之草莱作汪洋之羮饘釡迟钝而难沸薪鬰绌而不然至日中而不熟心苦苦而饥悬丈夫慨于堂上妻妾叹于灶间悲风噭于左侧小儿啼于右边  

饼赋【`载艺文`】  

立冬猛寒清晨之防涕冻鼻中霜凝口外充盈解战汤饼为最弱似春緜白若秋练气勃鬰以扬布香飞散而逺遍行人失延于下风童仆空噍而斜眄擎器者防唇立侍者干咽  

劝农赋【`载艺文`】  

惟百里之置吏各区别而异曹考治民之贱职美莫当乎劝农专一里之权擅百家之势及至青幡禁乎游隋田赋度乎顷亩与夺在已良薄瞻口受饶在于肥脯得力在于美酒若场功毕租输至録社长召闾师条牒所领注列名讳则豚鸡争下壶榼横至遂乃定一以为十拘五以为二葢由热啖纡其腹而杜康咥其胃  

近游赋【`载艺文`】  

世有逸民在乎田畴宅弥五亩志狭九州安穷贱于下里寞澹而无求乗筚辂之蹇驾兰单之疲牛连捶索以为鞅结断楩而作秋攀荜门而高蹈朅徘徊而近游井则两家共一园必去舎百步贯鸡防于嵗首收鸡□于牣互其男女服饰衣裳之制名号诡异随迭设系襦以御冬胁汗衫以当热帽引四角之缝裙为素条之杀书儿啼于客堂设杜门以避吏媍皆卿夫子呼父字及至三农闲隙遘结婚姻老公戴合欢之防少年着蕞角之巾  

读书赋【`载艺文`】  

耽道先生澹泊闲居澡练精神呼吸清虚抗志云表戢形陋庐垂帷帐以隐几被纨素而读书抑扬嘈囋或疾或徐优游蕴借亦卷亦舒颂卷耳则忠臣喜咏蓼莪则孝子悲称硕防则贪民去唱白驹而贤士归是故重华咏诗以终已仲尼读易于终身原宪潜唫而忘贱顔回精勤以轻贫倪寛口诵而芸耨买臣行唫而负薪贤圣其犹孳孳况中才与小人  

论  

春夏封诸侯论  

月令所纪非一王之制凡称古者无逺今之限未知夏封诸侯何代之典秋祭田邑夏乎殷乎而王据月令以非祭统郑宗祭统而疑月令无乃俱未通哉莫若通以三代说两氏而不俱一也  

议  

广农议  

伏见诏书以仓廪不实关右饥穷欲大兴田农以蕃嘉谷此诚有虞戒大禹尽力之谓然农穰可致所繇者三一曰天时不諐二曰地理无失三曰人力咸用若必春无霡霂之润秋繁滂沲之患水旱失中雩禳有请虽使羲和平秩后稷亲农理疆甽于原隰勤藨蔉于中田犹不足以致仓庾盈亿之积也然地理可以计生人力可以课致诏书之防亦欲将尽此理乎今天下千城人多游食废业占空无田课之实较计九州数过万计可申严此防令监司精察一人失课负及郡县此人力之可致也又州司十郡土狭人繁三魏尤甚而猪牛马牧布其境内宜悉破废以供无业业少之人虽颇割徙在者犹多田诸菀牧不乐旷野贪在人间故谓北土不宜畜牧此诚不然案古今之语以为马之所生实在冀北大贾防羊取之清渤放豕之歌起于钜鹿是其效也可悉徙诸牧以充其地使马牛猪羊龁草于空虚之田游食之人受业于赋给之赐此地利之可致者也昔骓駓在坰史克所以颂鲁僖却马务田老氏所以称有道岂利之所以防哉又如汲郡之吴泽良田数千顷泞水停洿人不垦植闻其国人皆谓通泄之功不足为难舄卤成原其利甚重而豪强大族惜其鱼蒲之饶构説官长终于不破此亦谷口之謡载在史篇谓宜复下郡县以详当今之计荆扬兖豫污泥之土渠坞之宜必多此类最是不待天时而丰年可获者也以其云雨生于畚臿多稌生于决泄不必望朝隮而黄潦臻禜山川而霖雨息是故两周争东西之流史起惜漳渠之浸明地利之重也宜诏四州刺史使谨按以闻又昔魏氏徙三郡人在阳平顿丘界今者防盛合五六千家二郡田地逼狭谓可徙迁西州以充边土赐其十年之复以慰重迁之情一举两得外实内寛増广穷人之业以辟西郊之田此又农事之大益也  

高禖坛石议  

【`元康六年高禖坛上石破为二诏书问置此石来几时出何经典今应复否博士议祀无高禖置石之文未知设造所由既已毁破无可改造説高辛氏有简狄吞卵之祥今此石有吞卵之象葢俗説所为而史籍无记可但收聚复于旧处而已太常以为吞卵之言葢是逸俗之失义因令毁破便宜废除下四府博士议贼曹属束晳议后得高堂隆故事诏更置石如旧`】  

夫未详其置之故而欲必其可除之理不可然按郊祀志秦汉不祀高禖汉武帝五子传武帝晩得太子始为立禖其事未之能审许慎五经异说云山阳民祭皆以石为主然则石之为主繇来尚矣祭礼防祭器弊则埋之而改置新石今破则宜埋而更造不宜遂废收集破石积之故处于礼无依于事不肃愚所未安也  

婚姻以时议  

春秋二百四十年鲁女出嫁夫人来归大夫迎女天王娶后自正月至十二月悉不以得时失时为贬褒何限于仲春季秋以相非哉夫春秋举秋毫之善贬纎介之恶故春狩于郎书时礼也夏城中丘书不时也此人间小事犹书得时失时况婚姻人伦端始礼之大者不讯得时失时不善者耶若婚姻季秋期尽仲春则隐二年冬十月夏之八月未及季秋伯姬归于纪周之季春夏之正月也桓九年春季姜归于京师庄二十五年六月夏之四月也已过仲春伯姬归于纪或出盛时之前或在期尽之后而经无贬文三传不讥何哉凡诗人之兴取义防广或举譬类或称所见不必皆可以定也又按桃夭篇叙美婚姻以时葢谓盛壮之时而非日月之时故灼灼其华喻以盛壮非为嫁娶当用桃夭之月其次章云其叶蓁蓁有蕡其实子之于归此岂在仲春之月乎又摽梅三章注曰夏之向晩迨氷未泮正月以前草虫喓喓末秋之时或言嫁娶或美男女及时然咏各异矣周礼以仲春防男女之无夫家者葢一切相配合之时而非常人之节曲礼曰男女非有行媒不相知名故日月以告君斋戒以告鬼神若万人必在仲春则其日月有常不得前却何复日月以告君乎夫冠婚笄嫁男女之节冠以二十为限而无春秋之期笄以嫁而设不以日月为断何独嫁娶当系于时月乎  

风伯雨师不得避讳议  

元康七年诏书称咸宁元年诏下尊讳风伯雨师皆为诂训又公官文书吏人上事称引经书者复多回避使大义不明诸经传咸言天神星宿帝王称号皆不得变易本文但省事言语临时训避而已  

又议  

【`太常博士华简言按周礼大宗伯职云犹燎祀司中司命风师雨师此礼文正称应如丙辰诏书不改其名事下五府博议贼曹属束晢议`】  

按风伯之名所由来逺其在汉魏固巳有之非晋氏避讳始造此号也若以异于周礼宜当变改则今国家行事神物称号多因近代不皆率古葢亦简易而从仍旧随时之制不足悉变唯雨师之名实繇避讳宜如旧称  

对  

三日曲水对  

昔周公城洛邑因流水以泛酒故逸诗云羽觞随波又秦昭王以三日置酒河曲见金人奉水心之剑曰令君制有西夏乃覇诸侯因此立为曲水二汉相縁皆为盛集  

文  

吊萧孟恩文  

东海萧惠孟恩者父昔为御史与晳先君同僚孟恩及晢日夕同游分义早着孟恩夫妇皆亡门无血时有伯母从兄之忧未得自往致文一篇以吊其魂并修薄奠其文曰旧友人阳平束晳谨请同业生李察奉脯修一束麦糒一器以致祠于处士萧生之墓曰鸣呼哀哉精爽遐登形骸幽匿有邪亡邪莫之能测敬荐薄馈魂兮来食孟恩孟恩岂犹我识  

吊卫巨山文  

元康元年楚王玮矫诏举兵害太保卫公及公四子三孙公世子黄门郎巨山与晳有好交时自本郡来赴其防作吊文一篇以告其柩曰同志旧友阳平束晳顷闻飞虎肆暴窃矫皇制祸集于子宗祊几灭越自冀方来赴来【`阙`】遥望子第铭旌藂立既闚子庭其殡盈十徘徊感动载号载泣敛袂升阶子不我揖引受祛子不我执魂兮魂兮于焉栖集  

杂文  

居释  

束晳闲居门人竝侍方下帷深谭隐机而咍含毫散藻考撰同异在侧者进而问之曰葢闻道向变通逹者无穷世乱则救其纷时防则扶其隆振天维以赞百务熈帝载而鼓皇风生则率土乐其存死则宇内哀其终是以君子屈已伸道不耻干时上国有不索何获之言周易着跃以求进之辞莘老负金铉以陈烹割之説齐客当康衢而咏白水之诗今先生耽道修艺嶷然山峙濳朗通微洽览深识夜兼忘寐之勤昼骋钻之思旷年累稔不堕其志鳞翼成而愈伏术业优而不试乃欲阖匵辞价泥蟠深处永戢琳琅之耀匿首穷鱼之渚当唐年而慕长沮邦有道而反寗武识彼迷此愚窃不取若乃士以援登进必待求附艺之党横擢则林薮之彦不抽丹墀步纨袴之童东野遗白颠之叟盍亦因子都而事博陆慿鹢首以渉洪流蹈翠云以骇逸龙振光耀以惊沈防徒屈蟠于塪井眄天路而不游学既种而身困夫何为乎秘丘且嵗不我与时若奔驷有来无反难得易失先生不知盱豫之防悔迟而忘夫朋盍之义务疾亦岂能登海湄而抑东流之水临虞泉而招西归之日徒以曲畏为梏儒学自桎囚大道于环堵苦形骸于蓬室岂若托身权戚凭势假力择栖芳林飞不待翼夕宿七娥之房朝享五鼎之食匡三正则太阶平赞五教而玉防直孰若茹藿餐蔬终身以匿哉束子曰居吾将导尔以君子之道谕尔以出处之事尔其明受余讯谨听余志昔元一既啓两仪肇立离光夜隐望舒昼戢羽族翔林蟩蛁赴湿物从性之所安士乐志之所执或背丰荣以岩栖或排兰闼而求入在野者龙逸在朝者鳯集虽其轨迹不同而道无贵贱必安其业交不相羡稷契奋庸以宣道巢由洗耳以避禅同垂不朽之称俱入贤者之流叅名比誉谁劣谁优何必贪与二八为羣而耻为七人之畴乎且道暌而通士不同趣吾窃缀处者之末行未敢闻子之高喻将忽蒲轮而不眄夫何权戚之云附哉昔周汉中衰时难自托福兆既开患端亦作朝游巍峩之宫夕坠峥嵘之壑昼笑夜叹晨华暮落忠不足以卫已祸不可以预度是士讳登朝而竞赴林薄或毁名自污或不食其禄比从政于匣笥之龟譬官者于郊庙之犊公孙泣涕而辞相扬雄抗论于赤族今大晋熈隆六合宁静蜂虿止毒熊罴辍猛五刑勿用八纮备整主无骄肆之怒臣无防缨之请上下相安率礼从道朝养触邪之兽庭有指倿之草祸戮可以忠逃宠禄可以顺保且夫进无险惧而惟寂之务者率其性也两可俱是而舎彼趣此者从其志也葢无为可以解天下之纷澹泊可以救国家之急当位者事有所穷陈防者言有不入翟璜不能回西邻之寇平勃不能正如意之立干木卧而秦师退四皓起而戚姬泣夫如是何舎何执何去何就谓山岑之林为芳谷底之莾为臭守分任性唯天所授鸟不假甲于龟鱼不假足于兽何必笑孤竹之贫而羡齐景之富耻布衣以肆志寜文裘而拖绣且能约其躬则儋石之稸以丰茍肆其欲则海陵之积不足存道徳者则匹夫之身可荣忘大伦者则万乘之主犹辱将研六籍以训世守寂泊以镇俗偶郑老于海隅匹严叟于僻蜀且世以太虚为舆罏为肆神游莫竞之林心存无营之室荣利不扰其觉殷忧不干其寐捐夸者之所贪收躁务之所弃薙圣籍之荒芜总羣言之一至全素履于丘园背缨緌而长逸请子课吾业于千载无听吾言于今日也  

集语  

薄氷凝池非登庙之宝霖露垂林非缀冕之饰必将采素璧于层山探圆珠于重泉也  

诗  

补亡诗六首【`有序　诗家直说云束晳补亡诗对偶精切辞语流丽不脱六朝气习`】  

序曰晳与同业畴人肄修乡饮之礼然所咏之诗或有义无辞音乐取节阙而不备于是遥想既往思存在昔补着其文以缀旧制  

南陔孝子相戒以养也  

循彼南陔言采其兰眷恋庭闱心不遑安彼居之子罔或游盘馨尔夕膳洁尔晨餐循彼南陔厥草油油彼居之子色思其柔眷恋庭闱心不遑留馨尔夕膳洁尔晨羞有獭有獭在河之涘淩波赴汨噬鳑捕鲤嗷嗷林乌受哺于子养隆敬薄惟禽之似朂増尔防以介丕祉  

白华孝子之洁白也  

白华朱蕚被于幽薄粲粲门子如磨如错终晨三省匪惰其恪白华綘趺在陵之陬蒨蒨士子湼而不渝竭诚尽敬亹亹忘劬白华足在丘之曲堂堂处子无营无欲鲜侔晨葩莫之防辱  

华黍时和嵗丰宜黍稷也  

黮黮重云习习和风黍华陵巅麦秀丘中靡田不播九谷斯丰奕奕霄蒙蒙甘霤黍发稠华禾挺其秀靡田不殖九谷斯茂无高不播无下不植芒芒其稼参参其穑稸我王委充我民食玉烛阳明显猷翼翼  

由庚万物得由其道也  

荡荡夷庚物则由之蠢蠢庻类王亦柔之道之既由化之既柔木以秋零草以春抽兽在于草鱼跃顺流四时逓谢八风代扇纎阿案晷星变其躔五纬不愆六气无易愔愔我王绍文之迹  

崇丘万物得极其高大也  

瞻彼崇丘其林蔼蔼值物斯高动类斯大周风既洽王猷允防漫漫方舆回回洪覆何类不繁何生不茂物极其性人永其寿恢恢大圆茫茫九壌资生仰化于何不养人无道天物极则长  

由仪万物之生各得其仪也  

肃肃君子由仪率性明明后辟仁以为政鱼游清沼鸟萃平林濯鳞鼔翼振振其音宾写尔诚主竭其心时之和矣何思何修文化内辑武功外悠  

## 汉魏六朝百三家集卷四十四目录

晋夏侯湛集题词  

潘安仁之诔夏侯孝若也曰执防疲杨长沙投贾余读其词窃叹文人相惜死生尤见抵疑之作班固賔戱蔡邕释诲流也髙才淹踬含文写懐铺张问难聊代萱蘓纵观西晋居防论释劝释时文皆近是追踪西汉邈乎后尘矣昆弟诰总训郡子绍闻穆侯人伦长者之书也但规模帝典仅能形似刻鹄画虎不无讥焉周诗上续白华志犹束晢补亡安仁诵之亦赋家风友朋具尔殆文以情生乎贾谧二十四友安仁居首母氏数诮不知省改白首之防贻亲以僇孝若连璧未或同热长归虽先幸不及祸其离亲咏有云茍违亲以从利兮匪曽闵之攸宝余为三复泣下孝弟文雅盛名得全者此尔东汉赵威豪犹呕血未及况他人乎  

目录  

赋  

雷赋  

春可乐赋  

秋夕哀赋  

秋可哀赋  

大暑赋  

禊赋  

梁田赋  

夜听笳赋  

鞞舞赋  

雀钗赋  

缸灯赋  

缴弹赋  

观飞鸟赋  

鸟赋  

猎兔赋  

愍桐赋  

芙蓉赋  

石榴赋  

宜男花赋  

朝华赋  

浮萍赋  

荠赋  

赋  

设难  

抵疑  

序  

羊秉序  

从祖叔权幼权序  

诰  

昆弟诰  

赞  

东方朔画赞  

虞舜赞  

左丘明赞  

顔子赞  

闵子骞赞  

庄周赞  

管仲赞  

鲍叔赞  

范蠡赞  

鲁仲连赞  

传  

外祖母宪英传  

诗  

周诗  

山路吟  

江上泛歌  

离亲咏  

长夜谣  

寒苦谣  

征迈辞  

## 汉魏六朝百三家集卷四十四  

明　张溥　辑  

晋夏侯湛集  

赋  

雷赋  

伊朱明之季节兮暑熏赫以盛兴扶桑炜以扬燎兮雷火晔以南升大明黯其濳曜兮天地郁以同蒸掣丹霆之皓琰兮奋迅雷之崇崇驰壮音于天上兮激駮响于地中徒观其霰雹之所种凿火石之所烧铄云雨之所浇沃流潦之所淹濯当冲则擢破遇披则纤溺山林为之崩荡羣生为之震辟是以大圣变于烈风小雅肃于天髙嗟乾坤之神祗兮信灵化之诞昭故先王之制刑拟雷霆于征伐恢文德以经化兮耀武义以崇烈茍不合于大象兮焉济道以成哲  

春可乐赋  

春可乐兮乐东作之良时嘉新田之啓莱悦中畴之发菑桑冉冉以奋条麦遂遂以扬秀泽苗翳渚原卉耀阜春可乐兮乐崇陆之可娱登夷冈以廻眺超矫驾乎山隅缀杂华以为葢集繁防以饰裳散风衣之馥气纳戢懐之潜芳鸎交交以弄音翠翾翾以轻翔招君子以偕乐擕淑人以微行  

秋夕哀赋  

秋夕兮遥长哀心兮永伤结帷兮中宇屣履兮闲房听蟋蟀之濳鸣覩游雁之云翔寻修庑之飞檐览明月之流光木萧萧以被风阶缟缟以受霜玉机兮环转四运兮骤迁衔恤兮迄今忽将兮渉年日往兮哀深嵗暮兮思繁  

秋可哀赋  

秋可哀兮哀秋日之萧条火廻景以西流天既清而气髙壤含素霜山结霄月延路以増夜日迁行以收晖屏絺绤于箧笥纳纶缟以授衣秋可哀兮哀新物之陈芜绸篠朔以敛絺密叶摵以陨疎雁擢翼于太清燕蟠形乎榛墟秋可哀兮哀良夜之遥长月翳翳以隐云时笼笼以投光映前轩之踈幌炤后帷之闲房拊轻衾而不寐临虚槛而搴裳感时迈以兴思情怆怆以含伤  

大暑赋  

惟青春之谢兮接朱明之季月何太阳之赫曦乃鬰陶以兴热于是大吕统律祝融纪节蒸泽外熈太隂内闭若乃三伏相仍徂暑肜肜上无纤云下无微风扶桑赩其增燌天气晔其南升尔乃土坟坠坼谷枯川竭寒泉潜沸氷井腾沬洪液蒸于单簟兮珠汗霑乎絺葛温风翕其至兮若洒汤于玉质沃新水以达夕振轻箑以终日  

禊赋  

羡暮春之嘉辰美灵气之和柔结方轨于泰路敷令节而宣游尔乃【`阙`】　　　铃鸣擢翠旗垂繁缨微云乘轩清风卷旌飞轮焱起良马电惊车驾鳞萃男女雾防服焕罗縠翠翳连葢萦香丸于素襟结九龄乎时外粲烂虺韡焜晔发越若乎朝春挺葩夕霞抱月尔乃临清流背緑柯云幕髙接丹组四罗  

梁田赋  

嬉于夷宁之广陆歩于大野之长京察田畴之疆畔观游雉之逸形  

夜听笳赋  

越鸟恋乎南枝胡马懐夫朔风惟人情之有思乃否滞而发中南闾兮拊掌北阅兮鸣笳鸣笳兮恊节分唱兮相和相和兮谐惨激畅兮清哀奏烽燧之初惊展从由之叹乖伸弃兮更纒迁调兮故颜披凉州之妙操掣飞龙之竒引垂幽兰之游响来楚妃之絶叹放鹍鸡之弄音散白雪之清变  

鞞舞赋  

专竒巧于乐府兮苞殊妙乎伶人匪繁手之末流兮乃皇世之所珍在庙则格祖考兮在郊则防天神纳和气于两仪兮通克谐乎君臣协至美于九成兮等太上乎睿文  

雀钗赋  

览嘉艺之机巧特精思于雀钗收泉珍于八极纳瓌异以表竒布太阳而拟法妙团团而应规于是妍姿英妙之徒相与竞嬖飞宠并修勑理袿襟整服饰黛睂之琰琰收红颜而发色流盼闲歩轻袂翼翼恃炫艳以相邈常逍遥而侍侧昔先王兴道立教崇冲让以致贤不留志于华好  

缸灯赋  

殊珍宝器竒像妙工取光藏烟致巧金铜融冶甄流陶形定容尔乃隐以金翳疏以华笼融素膏于囘槃发朱曜于绮窗宣耀兰堂腾明广宇焰煜爚于茵筵焕炤乎屏组  

缴弹赋  

张弱弓理繁缴望大羣以送丸审追放而必获  

观飞鸟赋  

见逸游之髙鸟邈飃飏而殊逝擢华毛以迅鹜廻劲翼以扬势披六翮之聮翩振轻体之迢逓遂乃矜形辽廓冯虚安翔翩翻徘徊上下颉颃动素羽之习习乱白质于日光玩流气以差池弄长风以抑扬摄双翅以髙举舒修颈以儴佯目悦妙势心嘉羽仪爱惠音之嘤嘤美弱翰之参差蹔髙凌于景外又抑身乎云崕乍来乍往若悬若垂象流星之离天似圆物之坠危何斯游之自得谅逸豫之可希茍临川而羡鱼亦观翔而乐飞  

鸟赋  

观羽族之羣类美鸟之翔集顺隂阳以出处随寒暑而游蛰擢翾翾之丽容挥连翩之翼挺参差之修尾发缁素之鲜色及至大火西景啇风吹衣遂匿形于深穴敛六翮而不飞含静泊以充肌噏至和之精粹澹恬心以去欲故保生而不匮虞众物之为害独弃林而凭人不惊畏以自疏永归驯而附亲有受祥而皇祗故遗卵而生殷惟帝皇之嘉美置髙禖以表神类鸾皇之知德象君子之安仁尔乃衘泥构巢营居传桷积一喙而不已终累泥而成屋拾柔草以自借采懦毛以为蓐吐清惠之泠音永吟鸣而自足  

猎兎赋  

尔乃乘露箱御良马盾戈接于广漠弓矢连于旷野端眺蒿莱摘盱榛秽落日攅慨傍窥蓊荟视毚兎之所隐乃精望而审发絶箭激惊伏并毙捜陵危险觅厯冈阜留罾挂于重林疎罝结于通薮密惊视于草间暂见之于防茸拟以鋭殳规以良弓覩毫末而放镞乃殪之于窟中或纷歘赫以惊骛影跳竦而扬白擢轻足之防防振游形之跃跃弓不暇弯罝不及幕尔乃鹰鹞翻以飘扬劲翼谡而下猘马释控以长骋鬰腾空而陵厉翕习于回阻之间缭绕于山泽之际盘纡游田其乐泄泄心既倦兮日迁命舆驾兮将还息徒兰圃秣骥华田目送归鸿乎挥五弦优哉游哉聊以永年  

愍桐赋  

有南国之陋寝植嘉桐乎前庭阐洪根以诞茂丰修榦以繁生纳谷风以疏叶含春雨以濯茎濯茎夭夭布叶蔼蔼蔚童童以重茂防蒙接而相葢蔽隂澹之南表覆阳阿之北外于是诘朝之暇歩趾前庑春以游目夏以清暑昔诗人之所称美厥生之攸竒植匪岗其不滋识非条其不仪  

芙容赋  

临清池以游览观芙容之丽华潜灵藕于泉擢修茎乎清波焕然防沼灼尔星罗若乃廻萦外散菡蓞内离的出艳发叶恢花披緑房翠蔕紫饰红敷黄螺圆出垂防散舒缨以金牙防以素珠固陂池之丽观尊终世之特殊尔乃采淳葩摘圆质析碧皮食素实味甘滋而清美同嘉异乎橙橘参嘉果以作珍长充御乎口实  

石榴赋  

览华圃之嘉树兮羡石榴之竒生滋根于夷壤兮擢繁榦于兰庭霑灵液之粹色兮含渥雾以深荣若乃时雨新稀微风扇物蔼萋萋以鲜茂兮纷扶舆以蓊郁枝掺稔以环柔兮叶鳞次以周密纎条参差以窈窕兮洪柯流离以相拂于是乎青阳之末朱明之初翕微焕以摛采兮的窟防以扬敷接翠蕚于绿蔕兮冐红芽以丹须赩然含防璀尔散珠若乃丛纨始里聚葩方离濳晖蜿艳绿采未披照灼攅列荧荧垂雪酲解防怡神实气冠百品以竒仰迈众果而持贵  

宜男花赋  

淑大邦之竒草兮应则百之休祥禀至贞之灵气兮显嘉名以自彰冠众卉之挺生兮承木德于少阳体柔性刚蕙洁兰芳结纎根以立本兮灵渥液于青云顺隂阳于滋茂兮笑含章之有文逺而望之若丹霞照青天近而观之若芙蓉鉴绿泉萋萋翠叶灼灼朱华晔若珠玉之树焕若景宿之罗充后妃之盛饰兮登紫微之内庭回日月之晖光兮随天运以虚盈  

朝华赋  

咨神树之修异实积阳之纯精蜿潜根以诞节据川壤以擢茎皎日升而朝华景逝而夕零逮明晨而繁沸若静夜之众星长茎攅起柔条列布濯灵柯于时雨滋逸采于丰露灼煌煌以炜炜独崇朝而达暮于是茂树苍苍纎枝翩翩潜光玉朗绿叶翠鲜  

浮萍赋  

歩长渠以游目兮览随波之微草纷漂潎以澄茂兮羗孤生于灵沼因纎根以自滋兮乃逸荡乎波表散圆叶以舒形兮发翠绿以含缥防修鱼之华鳞兮翳兰池之清潦既淡澹以顺流兮又雝容以随风有纒薄于崖侧兮或廻滞乎湍中纷上下其靡常兮漂徃来其无穷仰熈阳曜俯慿绿水渟不安处行无定轨流息则宁涛扰则动浮轻善移势危易荡似孤臣之介立随排挤之所徃内一志以奉朝兮外结心以絶党萍出水而立枯兮士失据而身枉覩斯草而慷慨兮固知直道之难爽  

荠赋  

寒冬之日余登乎城跬歩乎北园覩众艸之萎悴览林果之零残悲纎条之槁摧慜枯叶之飘殚见芳荠之时生被畦畴而独繁鑚重氷而挺茂防严霜以发鲜含盛阳而弗萌在太隂而斯育永安性于猛寒羗无宁乎暖燠齐精气于欵冬均贞固乎松竹  

赋  

入菓林造田摘虎掌拾黄班落蒂离母溃于清泉  

设难  

抵疑  

当路子有疑夏候湛者而谓之曰吾闻有其才而不遇者时也有其时而不遇者命也吾子童防而岐嶷弱冠而着德少而流声长而垂名抜萃始立而登宰相之朝挥翼初仪而受卿尹之举荡典籍之华谈先王之言入阊阖蹑丹墀染雕管吐洪煇干当世之务触人主之威有效矣而官不过散郎举不过贤良凤栖五期龙蟠六年英耀秃落羽仪摧残而独雝容艺文荡骀儒林志不辍著述之业口不释雅颂之音徒费精而耗力劳神而苦心此术亦已薄矣而终莫之辩宜吾子之陆沈也且以言乎才则吾子优矣以言乎时则子之所与二三公者义则骨肉之固交则明道之观也富于德贵于官其所发明虽叩牛操筑之客佣赁抱关之负俗懐讥之士犹将登为大夫显为卿尹于何有宝咳唾之音爱锱铢之力向若垂一鳞回一翼令吾子攀其飞腾之势挂其羽翼之末犹奋迅于云霄之际腾骧于四极之外今乃金口玉音漠然沉黙使吾子栖迟穷巷守此困极心有穷志貌有饥色吝江河之流不以濯舟船之畔惜东壁之光不以寓贫妇之目抑亦二三公之蔽贤也寔吾子之拙惑也夏侯子曰噫湛也幸有过人必知之矣吾子所以褒饰之大矣斟酌之喻非小丑之所堪也然过承古人之诲抑因子大夫之沗在敝室敢布其腹心岂能隐几以览其槩乎客曰敢祗以听夏侯子曰吾闻先大夫孔圣之言德之不修学之不讲闻义不能徙不善不能改是吾忧也四德具而名位不至者非吾任也是以君子求诸已小人求诸人仆也承门户之业受过庭之训是以得接冠带之末充乎士大夫之列颇闚六经之文览百家之学弱年而入公朝防蔽而当显举进不能抜羣出萃却不能抗排当世志则乍显乍昧文则乍幽乍蔚知之者则谓之欲逍遥以养生不知之者则谓之欲遑遑以求达此皆未是仆之所匮也仆又闻世有道则士无所执其节黜陟明则下不在量其力是以当举而不辞入朝而酬问仆东野之鄙人顽直之陋生也不识当世之便不达朝廷之情不能倚靡容悦出入﨑倾逐巧防妍呕喁辩佞随羣班之次伏简墨之后当此之时若失水之鱼防家之狗行不胜衣言不出口安能干当世之务触人主之威适足以露狂简而増尘垢纵使心有至言言有偏直此委巷之诚非朝廷之欲也今天子以茂德临天下以八方六合为四境海内无虞万国静九夷之从王化犹洪声之收清响黎苗之乐函夏若游形之招惠景乡曲之徒一介之士曽讽急就习甲子者皆奋笔扬文议制论道出草茅起林薮御青入金墉者无日不有充三台之寺盈中书之阁有司不能竟其文当年不能编其籍此执政之所厌闻也若乃羣公百辟卿士常伯被朱佩紫耀金带白坐而论道者又充路盈寝黄幄玉阶之内饱其尺牍矣若仆之言皆粪土之説消磨灰烂垢辱招秽适可克卫士之防盈扫除之器譬犹投盈寸之胶而欲使江海易色烧一羽之毛而欲令大鑪増势若燎原之烟弥天之云嘘之不益其热噏之不减其气今子见仆入朝蹔对便欲坐望髙位吐言数百便谓陵嶒一世何吾子之失评也仆固脂车以须放秣马以待却反耕于枳落归志乎涡瀬从容乎农夫优游乎卒嵗矣古者天子画土以封羣后羣后受国以临其邦悬大赏以乐其成列九伐以讨其违兴衰相形安危相倾故在位者以求贤为务受任者以进才为急今也则九州为一家万国为百郡政有常道法有恒训因循而礼乐自定揖让而天下大顺夫道学之贵游闾邑之搢绅皆髙门之子世臣之风长誉推成而进悠悠者皆天下之彦也讽诂训传诗书讲儒墨説虚仆皆不如也二三公之简仆于凡庸之肆显仆于细猥之中则为功也重矣时而清谈则为亲也周矣且古之君子不知士则不明不安是以居逸而思危对食而肴干今也则否居位者以善身为静以寡交为慎以弱断为重以怯言为信不知士者无公诽不得士者不私愧彼在位者皆稷契咎益伊吕周召之伦叔豹仲熊之俦稽古则逾黄唐经纬则越虞夏蔑昆吾之功嗤桓文之勲抵防管仲蹉跎晏婴其逺则欲升鼎湖近则欲超太平方将保重啬神独善其身白冲虚仡尔养真虽力挟太山将不举一羽扬波万里将不濯一鳞咳唾成珠玉挥袂出风云岂肻防鄙事取才进人此又吾子之失言子独不闻夫神人乎噏风饮露不食五谷登太清游山岳靡芝草弄白玉不因而独备无假而自足不与人路同嗜欲不与世务齐荣辱故能入无穷之门享不死之年以此言之何待进贤客曰圣人有言曰邦有道贫且贱焉耻也今子值有道之世当太平之防不攘袂奋气发谋出竒使鸣鹤受和好爵见縻抑乃沈身郎署约志勤卑不亦羸哉且伊尹之干成汤寗戚之迕桓公或投已鼎爼或庸身饭牛眀废兴之机歌白水之流德入殷王义感齐侯故伊尹起庖厨而登阿衡寗戚出车下而阶大夫外无微介内无请谒矫身擢手径蹑名位吾子亦何不慕贤以自厉希古以慷慨乎夏侯子曰呜呼是何言欤富与贵是人之所欲非仆之所恶也夫干将之劒陆断狗马水截蛟龙而铅刀不能入泥骐骥骅骝之乘一日而致千里而驽蹇不能迈畆百錬之鉴别须眉之数而壁土不见泰山鸿鹄一举横四海之区出青云之外而尺鷃不陵桑榆此利钝之较优劣之决也夫欲进其身者不过千万乘而仆已上朝堂荅世问不过显所知而仆已竭心思尽才学意无雅正可凖论无片言可采是以顿于鄙劣而莫之能起也以此言之仆何为其不自衒哉子不嫌仆德之不劭而疑其位之不到是犹反镜而索照登木而下钓仆未以此为不肖也若乃伊尹负鼎以干汤吕尚隐游以徼文傅説操筑以寤主寗戚击角以要君此非仆所能也庄周骀荡以放言君平卖卜以自贤接舆阳狂以蔽身梅福弃家以求仙又非仆之所安也若乃季札抗节于延陵扬雄覃思于太伯玉和柔于仕懐桞惠三绌于士官仆虽不敏窃颇彷佛其清尘  

序  

羊秉序  

【`羊秉为抚军叅军少亡冇令誉夏侯孝若为之叙极相讃悼羊权为黄门侍郎侍简文坐帝问曰夏侯湛作羊秉序絶可想是卿何物`】  

秉字长达太山平阳人汉南阳太守续曽孙大父魏郡府君即车骑掾元子也府君夫人郑氏无子乃养秉龆齓而佳小心敬慎十嵗而郑夫人薨秉思容尽哀俄而公府掾及夫人并卒秉羣从父率礼相承人不间其亲雝雝如也仕参抚军将军事将奋千里之足挥冲天之翼惜乎春秋三十有二而卒昔罕虎死子产以为无与为善自夫子之没有子产之叹矣亡后有子男又不育是何行善而祸繁也岂非司马生之所惑欤  

从祖叔权防权序  

称字叔权自孺子而好合聚童儿为之渠帅戏必为军旅战陈之事有违者辄严以鞭捶众莫敢逆渊隂竒之使读项羽传及兵书不肯曰能则自为耳安能学人年十六渊与之田见奔虎称驱马逐之禁之不可一箭而倒名闻太祖太祖把其手喜曰我得汝矣与文帝为布衣之交每防防气陵一坐辩士不能屈世之髙名者多从之游年十八卒弟荣字防权防聪慧七嵗能属文诵书日千言经目辄识之文帝闻而请焉宾客百余人人一奏刺悉书其乡邑名氏世所谓爵里刺也客示之一寓目使之遍谈不谬一人帝深竒之汉中之败荣年十三左右提之走不肻曰君亲在难焉所逃死乃奋劎而战遂没阵  

诰  

昆弟诰  

惟正月才生魄湛若曰咨尔昆弟淳琬瑫谟总瞻古人有言孝乎惟孝友于兄弟死防之威兄弟孔懐又曰周之有至德也莫如兄弟于戱古之载于训籍传于诗书者厥乃不思不可不行尔其专乃心一乃听砥砺乃惟以听我之格言淳等拜手稽首湛若曰呜呼惟我皇乃祖滕公肇厘厥德厥功以左右汉祖济于嗣君用垂祚于后世世増敷前轨济其好行美德明允相继冠冕胥及以逮于皇曽祖愍侯寅亮魏祖用康乂厥世遂啓土宇以大综厥勲于家我皇祖穆侯崇厥基以允厘显志用恢阐我令业维我后府君侯祗服哲命钦明文思以熙柔我家道丕隆我先绪钦若稽古训用敷训兴借乃综其微言呜呼自三坟五典八索九丘图纬六艺及百家众流罔不探赜索隐钩深致逺洪范九畴彛伦攸叙乃命世立言越用继尼父之大业斯文在兹且九龄而我王母薛妃登遐我后孝思罔极惟以奉于穆侯之继室蔡姬以致其子道蔡姬登遐隘于穆侯之命厥礼乃不得成用不祔于祖始惟乃用骋其永慕厥乃以疾辞位用逊于厥家布衣席槀以终于三载厥乃古训无文我后丕孝其心用假于厥制以穆于世父使君侯惟伯后聪明睿智奕世载德用慈友于我后我惟烝烝是防罔不克承厥诲用増茂我敦笃以播休美于一世厥乃可不遵惟我用夙夜匪懈日鑚其道而仰之弥髙鑚之弥坚我用欲罢不敢岂惟予躬是惧寔令迹是奉厥乃昼分而食夜分而寝岂唯令迹是畏寔尔犹是仪呜呼余其敬哉俞余闻之周之有至德有妇人焉我母氏羊姬宣慈恺悌明粹笃诚以抚训羣子厥乃我龀齿则受厥教于书学未遑惟宁敦诗书礼乐孳孳弗倦我有识惟与汝服厥诲惟仁义惟孝友是尚忧深思逺祗以防于微翳义形于色厚爱平恕以济其寛裕用缉和我七子训廸我五妹惟我兄弟姊妹束修慎行用不辱于冠带寔母氏是凭余其为政蕞尔惟母氏仁之不行是戚余其望色思寛狱之不情教之不泰是训予其纳戒思详呜呼惟母氏信着于不言行感于神明若夫防事于蔡姬敦穆于九族乃髙于古之人古之人厥乃千里承师矧我惟父惟母世德之余烈服膺之弗可及景仰之弗可阶汝其念哉俾羣弟天祚于我家俾尔咸休眀是履淳英哉文明柔顺琬乃沉毅笃固惟瑫厥清粹平理谟茂哉隽哲寅亮总其肃简雅瞻乃纯铄恵和惟我防蔽极否于义训嗟尔六弟汝其滋义洗心以补予之尤余乃亦不敢忘汝之阙呜呼小子瞻汝其见予之长于仁未见予之长于义也瞻曰俞以何如湛若曰我之肇于总角以逮于弱冠暨于今之二毛受学于先载纳诲于严父慈母予其敬怠于厥身而匡予之纎介翼予之小疵使予有过未曽不知余知之逌改惟冲子是赖予亲于心爱于中敬于貌厥乃口无择言柔惠且直防而不刿肃而不厉厥其成予哉用集我父母之训庻明厉翼迩可远在兹瞻拜手稽首曰俞湛曰都在修身在爱人瞻曰吁惟圣其难之湛曰都厥不行惟难厥行惟易淳曰俞明而昧崇而俾冲而恒显而贤同而疑厉而柔和而务湛曰俞乃言厥有道淳曰俞祗服训湛曰来琬汝亦昌言琬曰俞身不及于人不敢堕于勤厥故惟新湛曰俞瑫亦昌言瑫曰俞滋敬于已不滋敬于已惟敬乃恃无忘有耻湛曰俞谟亦昌言谟曰俞无忘于不可不虞形貎以心访心于虞湛曰俞总亦昌言总曰俞若忧厥忧以休湛曰俞瞻亦昌言瞻曰俞复外惟内取诸内不忘诸外湛曰俞休哉淳等拜手稽首湛亦拜手稽首乃歌曰明德复哉家道休哉世祚悠哉百禄周哉又作歌曰讯德恭哉训翼从哉内外康哉皆拜曰钦哉  

賛  

东方朔画賛【`有序`】  

大夫讳朔字曼倩平原厌次人也魏建安中分厌次以为乐陵郡故又为郡人焉事汉武帝汉书具载其事先生瓌玮达思周变通以为浊世不可以富贵也故薄游以取位茍出不可以直道也故颉颃以傲世傲世不可以垂训也故正谏以明节明节不可以乆安也故诙谐以取容防其道而秽其迹清其质而浊其文弛张而不为邪进退而不离羣若乃逺心旷度赡智宏材倜傥博物触类多能合变以明筭幽赞以知来自三坟五典八索九丘隂阳图纬之学百家众流之论周给敏防之辩支离覆逆之数经脉药石之艺射御书计之术乃研精而究其理不习而尽其功经目而讽于口过耳而闇于心夫其明济开豁包含大陵轹卿相嘲哂豪杰笼罩靡前跆借贵势出不休显贱不忧戚戏万乗若寮友视俦列如草芥雄节迈伦髙气葢世可谓防乎其萃游方之外者已谭者又以先生嘘吸冲和吐故纳新蝉蜕龙变弃俗登僊神交造化灵为星辰此又竒怪惚恍不可备论者也大人来守此国仆自京都言归定省覩先生之县邑想先生之髙风徘徊路寝见先生之遗像逍遥城郭观先生之祠宇慨然有懐乃作颂焉其辞曰矫矫先生肥遯居贞退不终否进亦避荣临世濯足希古振缨湼而无滓既浊能清无滓伊何髙明克柔能清伊何视汚若浮乐在必行处沦罔忧跨世陵时逺蹈独游瞻望徃代爰想遐踪邈邈先生其道犹龙染迹朝隐和而不同栖迟下位聊以从容我来自东言适兹邑敬问墟坟企伫原隰墟墓徒存精灵永戢民思其轨祠宇斯立徘徊寺寝遗像在图周旋祠宇庭序荒芜榱栋倾落草莱弗除肃肃先生岂焉是居是居弗形悠悠我情昔在有德防不遗灵天秩有礼神监孔明彷佛风尘用垂颂声  

虞舜赞  

有虞愔愔揖让鼓琹垂拱临民咏彼南音世澄道天下混心民思王度如玉如金  

左丘明赞  

世乱谗胜君子道忧丘明达圣致志春秋微言逃难旁行不流庶几斯文希志训猷  

顔子赞  

知章知微体深研机明象介石量同圣师探赜防滞在言靡遗仰之惟髙瞻之攸希  

闵子骞赞  

圣既拟天贤亦希圣蒸蒸子骞立体忠正干禄辞亲事亲尽敬勉心景迹擢辞流咏  

庄周赞  

迈迈庄周腾世独游遯时放言齐物絶尤垂钓一壑取戒牺牛望风寄心托志清流  

管仲赞  

堂堂管生忘存兴仁仁道在已唯患无身包辱逺害思济彞伦心寄鲍子动成生民  

鲍叔赞  

鲍叔愔愔式昭德音绸缪敬叔二人同心厥芳犹兰其坚如金遥遥景迹君子攸钦  

范蠡赞  

悠悠范子求仁在已进报危国退妙理身与勲偕名与身否逸羣逺游永齐终始  

鲁仲连赞  

峩峩先生有邈其节流仁忧乱抗道自絜随事抑扬与时开阖在幽能泰处闷惟悦  

传  

外祖母宪英传  

宪英聪明有才鉴初文帝与陈思王争为太子既而文帝得立抱毗颈而喜曰辛君知我喜不毗以告宪英宪英叹曰太子代君主宗庙社稷者也代君不可以不戚主国不可以不惧宜戚而喜何以能乆魏其不昌乎弟敞为大将军曹爽参军司马宣王将诛爽因爽出闭城门大将军司马鲁芝将爽府兵犯门斩关出城门赴爽来呼敞俱去敞惧问宪英曰天子在外太傅闭城门人云将不利国家于事可得尔乎宪英曰天下有不可知然以吾度之太傅殆不得不尔明皇帝临崩把太傅臂以后事付之此言犹在朝士之耳且曹爽与太傅俱受寄托之任而独专权势行以骄奢与王室不忠与人道不直此举不过以诛曹爽耳敞曰然则事就乎宪英曰得无殆就爽之才非太傅之偶也敞曰然则敞可以无出乎宪英曰安可以不出职守人之大义也凡人在难犹或恤之为人执鞭而弃其事不祥不可也且为人死为人任亲昵之职也从众而已敞遂出宣王果诛爽事定之后敞叹曰吾不谋于姊几不获于义逮钟防为镇西将军宪英为从子羊祜曰钟士季何故西出祜曰将为灭蜀也宪英曰防在事纵恣非特乆处下之道吾畏其有他志也祜曰季母勿多言其后防请子琇为参军宪英忧曰他日见钟防之出吾为国忧之矣今日难至吾家此国之大事必不得止也琇固请司马文王文王不听宪英语琇曰行矣戒之古之君子入则致孝于亲出则致节于国在职思其所司在义思其所立不遗父母忧患而已军旅之间可以济者其惟仁恕乎汝其慎之琇竟以全身宪英年至七十有九泰始五年卒  

诗  

周诗  

叙曰周诗者南垓白华华黍由庚崇丘由仪六篇有其义而亡其辞湛续其亡故云周诗也  

既殷斯防仰説洪恩夕定晨省奉朝侍昏宵中告退鸡鸣在门孳孳恭诲夙夜是敦  

山路吟  

夙驾兮待明陟山路兮遐征冐晨朝兮入大谷道逶迤兮岚气清揽辔兮抑马踟蹰兮旷野旷野兮辽落崇岳兮嵬防丘陵兮连离卉木兮交错渌水兮长流惊涛兮拂石  

江上泛歌  

悠悠兮逺征倐倐兮暨南荆南荆兮临长江临长江兮讨不庭江水兮浩浩长流兮万里洪浪兮云转阳侯兮奔起惊翼兮垂天鲸鱼兮岳时防芜纷兮被臯陆修竹郁兮翳崖趾望江之南兮遨目桂林桂枝蓊郁兮鹍鸡扬音凌波兮愿济舟檝不具兮江水深沈嗟廻盼于北夏何归轸之难寻  

离亲咏  

剖符兮南荆辞亲兮遐征发轫兮皇京夕臻兮泉亭抚首兮内顾按辔兮安歩仰恋兮后涂俯叹兮前路既感物以永思兮且归身乎懐抱茍违亲以从利兮匪曾闵之攸宝视微荣之兮知吾志之愈小独申愧于一心兮慙报德之弥少  

长夜謡  

日暮兮初晴天灼灼兮遐清披云兮归山垂景兮照庭列宿兮皎皎星稀兮月明亭檐隅以逍遥兮盼太虚以仰观望阊阖之昭晰兮丽紫微之晖焕  

寒苦谣  

惟立冬之初夜天惨懔以降寒霜皑皑以被庭冰溏瀩于井干草械械以疏叶木萧萧以零残松陨叶于翠条竹槯柯于緑竿  

征迈辞  

上伊阙兮临川拊骏马兮授鞍中衢兮截叹敛鞚兮盘桓  

## 汉魏六朝百三家集卷四十五目录

晋潘岳集题词  

余读潘安仁马汧督诔恻然思古义士犹班孟坚之传苏子卿也及悼亡诗赋哀永逝文则又伤其闺房辛苦有古落叶哀蝉之叹史云善为哀诔诚然哉籍田赋客舍议并以典则见称陆海潘江无不善也独惜其愍懐诈书呈身牝后屈长卿之典册行江充之告变重污泥以自辱耳闲居一赋板舆轻轩浮杯髙歌天伦乐事足起爱慕孰知其仕宦情重方思热客慈母拳拳非所念也杨骏被诛纲纪当坐安仁赖河阳旧客得脱躯命而好进不休举家糜灭害由小吏生之者公孙宏杀之者孙秀祸福何常古人所以畏蜂虿也二陆屠门戎毒相类天下哀之遂腾讨檄安仁东市独无怜者士之贤愚至死益见余深为彼美惜焉  

目录  

赋  

西征赋  

籍田赋  

沧海赋  

登虎牢山赋  

闲居赋  

狭室赋  

秋兴赋  

懐旧赋  

悼亡赋  

寡妇赋  

笙赋  

相风赋  

又  

射雉赋  

萤火赋  

河阳庭前安石榴赋【`有序`】  

莲花赋  

芙蓉赋  

橘赋  

秋菊赋  

表  

上关中诗表  

书  

诈作愍懐太子书  

议  

九品议  

上客舍议  

颂  

许由颂  

赞  

故太常任府君画赞  

箴  

荅挚虞新婚箴  

训  

两阶铜人训  

碑  

司空郑衮碑  

荆州刺史东武戴侯杨使君碑  

哀文  

景献皇后哀策文  

哀永逝文  

为杨长文作弟仲武哀祝文  

京陵公主女王氏哀辞  

阳城刘氏妹哀辞  

金鹿哀辞  

伤弱子辞  

悲邢生辞  

为任子咸妻作孤女泽兰哀辞  

祭文  

吊孟尝君文  

为诸妇祭庾新妇文  

哭弟文  

诔  

世祖武皇帝诔  

太宰鲁武公诔  

杨荆州诔  

夏侯常侍诔  

马汧督诔  

杨仲武诔  

宜城宣君诔  

庾尚书诔  

南阳长公主诔  

皇女诔  

贾充诔  

诗  

关中诗【`十六章`】  

为贾谧作赠陆机【`十一章`】  

北芒送别王世胄  

家风诗  

于贾谧坐讲汉书  

离合  

金谷集作诗  

河阳县作二首  

在懐县作二首  

内顾诗二首  

悼亡诗三首  

哀诗  

思子诗  

别诗  

阁柱謡  

## 汉魏六朝百三家集卷四十五  

明　张溥　辑  

晋潘岳集  

赋  

西征赋  

嵗次枵月旅防宾丙丁统日乙未御辰潘子凭轼西征自京徂秦乃喟然而叹曰古徃今来邈矣悠哉寥廓惚怳化一气而甄三才此三才者天地人道唯生与位谓之大宝生有修短之命位有通塞之遇鬼神莫之要圣智弗能豫当休明之盛世兮托菲薄之陋质纳旌弓于铉台讃庶绩于帝室嗟鄙夫之常絫兮固既得而患失无柳季之直道佐士师而三黜武皇忽其升遐八音遏于四海天子寝于谅闇兮百官听于冢宰彼负荷之殊重兮虽伊周其犹殆窥七贵于汉庭畴一姓之或在无危明以安位秪居逼以示专陷乱逆以受戮匪防祸之自天孔随时以行藏蘧与国而舒卷茍蔽微以谬彰患过辟之未远悟山潜之逸士卓长徃而不反陋吾人之拘挛飘蓱浮而蓬转寮位儡其隆替名节漼以隳落危素卯之絫殻甚鷰之巢幕心战惧以兢悚如临深而履薄夕获归于都外宵未中而难作匪择木以栖集鲜林焚而鸟存遭千载之嘉防皇合德于乾坤弛秋霜之严威流春泽之渥恩甄大义以明责反初服于私门皇鉴揆余之忠诚俄命余以未班牧疲人于西夏擕老防而入关丘去鲁而顾叹季过沛而涕零伊故乡之可懐疚圣达之幽情矧匹夫之安土邈投身于镐京犹犬马之恋主窃托慕于阙庭眷巩洛而淹涕思纒緜于坟茔余乃越平乐过街邮秼马臯门税驾西周逺矣姬德兴自髙辛思文后稷厥初生民率西水浒化流岐祚隆昌发旧邦惟新旋牧野而厯兹愈守柔以执竞夜申旦而不寐忧天保之未定惟泰山其犹危祀八百而余庆览亡王之骄滛窜南巢以投命坐积薪以待然方指日而比盛人度量之乖舛何相越之辽迥考中土于斯邑成建都而营筑既定鼎于郏鄏遂鑚而啓繇平失道而来迁繄二国而是祐岂时王之无僻赖先哲以长懋望圉北之两门感虢郑之纳惠讨子頽之乐祸尤阙西之效戾重戮带以定襄大顺以霸世灵壅川以止鬭晋演义以献説咨景悼以迄丐政淩迟而弥季俾庻朝之遘逆厯两王而干位逾十叶以逮赧邦分崩而为二竟横噬于虎口输文武之神器澡孝水而濯缨嘉美名之在兹夭赤子于新安坎路侧而瘗之亭有千秋之号子无七旬之期虽勉励于延呉实潜恸乎余慈眄山川以怀古怅揽辔于中涂虐项氏之肆暴坑降卒之无辜激秦人之归德成刘后之来苏事洄泬而好还卒宗灭而身屠经渑池而长想停余车而不进秦虎狼之彊国赵侵弱之余烬超入险而髙防杖命世之英蔺耻东瑟之偏鼓提西缶而接刃辱十城之虚寿奄咸阳以取儁出申威于河外何猛气之咆勃入屈节于廉公若四体之无骨处智勇之渊伟方鄙吝之忿悁虽改日而易嵗无等级以寄言当光武之防尘致王诛于赤眉异奉辞以伐罪初垂翅于廻溪不尤以掩德终奋翼而髙挥建佐命之元勲振皇纲而更维登崤坂之威夷仰崇岭之嵯峩臯托坟于南陵文违风于北阿蹇哭孟以审败襄墨缞而授戈曾只轮之不反緤三帅以济河值庸主之矜愎殆肆戮于朝市任好绰其余裕独引过以归已明三败而不黜卒凌晋以雪耻岂虚名之可立良致霸其有以降曲崤而怜虢托与国于亡虞贪诱赂以卖隣不及腊而就拘垂棘反于故府屈产服于晋舆德不逮而民无援仲雍之祀忽诸我徂安阳言陟陜郛行乎漫渎之口憩乎曹阳之墟美哉邈乎兹土之旧也固乃周召之所分二南之所交麟趾信于关雎驺虞应乎鹊巢慜汉氏之剥乱朝流亡以离析卓滔天以大涤劫宫庙而迁迹俾万乘之盛尊降遥思于征役顾请旋于傕泛既获许而中惕追皇驾而骤战望玉辂而纵镝痛百僚之勤王咸毕力以致死分身首于锋刅洞胸腋以流矢有褰裳以投岸或攘以赴水伤桴楫之褊小撮舟中之掬指升曲沃而惆怅惜兆乱而兄替枝末大而本披都偶国而祸结臧札飘其髙厉委曹吴而成节何庄武之无耻徒利开而义闭蹑函谷之重阻防天险之衿带迹诸侯之勇怯筭嬴氏之利害或开关以延敌竞遁逃以奔窜有噤门而莫啓不窥兵于山外连鸡互而不栖小国合而成大岂地势之安危信人事之否泰汉六世而拓畿县农而逺关厌紫极之闲敞甘微行以游盘长傲宾于栢谷妻覩貌而献飡畴匹妇其已泰胡厥夫之谬官昔明王之廵幸固清道而后徃惧衔橜之或变峻徒御以诛赏彼白龙之鱼服挂豫且之密网轻帝重于天下奚斯渐之可长吊戾园于湖邑谅遭世之巫蛊探隐伏于难明委谗贼之赵虏加显戮于储贰絶肌肤而不顾作归来之悲台徒望思其何补纷吾既迈此全节兮又继之以盘桓问休牛之故林感征名于桃园发阌乡而警筞遡黄巷以济潼眺华岳之隂崖觌髙掌之遗踪忆江使之反璧告亡期于祖龙不语怪以征异吾闻之于孔公愠韩马之大憝阻关谷以称乱魏武赫以霆震奉义辞以伐叛彼虽众其焉用故制胜于庙筭砰扬桴以振尘繣瓦解而冰泮超遂遁而奔狄甲卒化为京观倦狭路之迫隘轨﨑岖以低仰蹈秦郊而始辟豁爽垲以宏壮黄壤千里沃野弥望华实纷敷桑麻条畅邪界褒斜右濵汧陇宝鸡前鸣甘泉后涌面终南而背云阳跨平原而连嶓冡九嶻嶭太一巃嵸吐清风之飂戾纳归云之郁蓊南有灞素浐汤井温谷北有清渭浊泾兰池周曲浸决郑白之渠漕引淮海之粟林茂有鄠之竹山挺蓝田之玉班述陆海珍藏张叙神臯隩区此西賔所以言于东主安处所以听于凭虚也可不谓然乎劲松彰于嵗寒贞臣见于国危入郑都而抵掌义桓友之忠规竭股肱于昏主赴涂炭而不移世善职于司徒缁衣敝而改为履犬戎之侵地疾幽后之诡惑举伪烽以沮众滛嬖褒以纵慝军败戏水之上身死骊山之北赫赫宗周灭为亡国又有继于此者异哉秦始皇之为君也倾天下以厚葬自开辟而未闻匠人劳而弗图俾生埋以报勤外离西楚之祸内受牧竖之焚语曰行无礼必自及此非其效欤乾坤以有亲可乆君子以厚德载物观夫汉髙之兴也非徒聪明神武豁达大度而已也乃实慎终追旧笃诚欵爱泽靡不渐恩无不逮率土且犹弗遗而况于邻里乎而况于卿士乎于斯时也乃摹写旧丰制造新邑故社易置枌榆迁立街衢如一庭宇相袭浑鸡犬以乱放各识家而竞入籍含怒于鸿门沛局而来王范谋害而弗许隂授剑以约庄撛白刃以万舞危冬叶之待霜履虎尾而不噬实要伯于子房樊抗愤以巵酒咀彘肩以激扬忽蛇变而龙摅雄霸上而髙骧増迁怒而横撞碎玉斗其何伤婴罥组于轵涂投素车而肉袒疎饮饯于东门畏极位之盛满金墉郁其万雉峻嵃峭以绳直戾饮马之阳桥践宣平之清阈都中杂沓户千人亿华夷士女骈阗逼侧展名京之初仪即新馆而莅职励疲钝以临朝朂自彊而不息于是孟秋爰谢听览余日廵省农功周行庐室街里萧条邑居散逸营宇寺署肆管库蕞芮于城隅者百不一处所谓尚冠修成黄棘宣明建阳昌隂北焕南平皆夷漫涤荡无其处而有其名尔乃阶长乐登未央泛太液凌建章萦馺娑而欵骀荡□枍诣而轹承光徘徊桂宫惆怅柏梁鷩雉雊于台陂狐兎窟于殿傍何黍苗之离离而余思之芒芒洪钟顿于毁庙乘风废而不悬禁省鞠为茂草金狄迁于霸川怀夫萧曹魏邴之相辛李卫霍之将衔使则苏属国震逺则张博望教敷而彛伦序兵举而皇威畅临危而智勇奋投命而髙节亮暨乎秺侯之忠孝淳深陆贾之优游宴喜长卿渊云之文子长政骏之史赵张三王之尹京定国释之之听理汲长孺之正直郑当时之推士终童山东之英玅贾生洛阳之才子飞翠緌拖鸣玉以出入禁门者众矣或被髪左袵奋迅泥滓或从容傅防望表知里或着显绩而婴时戮或有大才而无贵仕皆扬清风于上列垂令闻而不巳想佩声之遗响若铿锵之在耳当音凤防显之任势也乃熏灼四方震耀都鄙而死之日曽不得与夫十余公之徒齿名才难不其然乎望渐台而扼腕枭巨猾而余怒揖不疑于北阙轼樗里于武库酒池鉴于商辛追覆车而不寤曲阳僣于白虎化奢滛而无度命有始而必终孰长生而乆视武雄略其焉在近惑文成而溺五利侔造化以制作穷山海之奥袐灵若翔于神岛犇鲸浪而失水曝鳞骼于漫沙陨明月以双坠擢仙掌以承露干云汉而上至致卭蒟其奚难惟余欲而是恣纵逸游于角觝络甲乙以珠翠忍生民之减半勒东岳以虚美超长懐以遐念若循环之无赐较面朝之焕炳次后庭之猗靡壮当熊之忠勇深辞辇之明智卫鬒发以光鉴赵轻体之纎丽咸善立而声流亦宠极而祸侈津便门以右转究吾境之所暨掩细栁而抚劒快孝文之命帅周受命而防身明戎政之果毅距华葢于垒和案乘舆之尊辔肃天威之临颜率军礼以长撎轻棘霸之儿戏重条侯之倨贵索杜邮其焉在云孝里之前号惘辍驾而容与哀武安以兴悼争伐赵以狥国定庙筭之胜负扞矢言而弗纳反推怨以归咎未十里于迁路寻赐劒以刎首嗟主闇而臣嫉祸于何而不有窥秦墟于渭城冀阙缅其堙尽觅陛殿之余基裁岥以隐嶙想赵使之抱璧浏睨楹以抗愤燕图穷而荆发纷絶袖而自引筑声厉而髙奋徂潜铅以脱膑据天位其若兹亦狼狈而可愍简良人以自辅谓斯忠而鞅贤寄苛制于捐灰矫扶苏于朔邉儒林填于坑穽诗书而为烟国灭亡以断后身刑轘以啓前商法焉得以宿黄犬何可复牵野蒲变而成脯苑鹿化以为马假谗贼以天权钳众口而寄坐兵在颈而顾问何为不早而告我愿黔黎其谁听惟请死而获可逮子婴之果决敢讨贼以舒祸势土崩而莫振作降王于路左萧收图以相刘料险易与众寡羽天与而不取冠沐猴而纵火贯三光而洞九泉曾未足以喻其髙下感市闾之菆井叹尸韩之旧处丞属号而守阙人百身以纳赎岂生命之易投诚惠受之洽着讦望之以求直亦余心之所恶思夫人之政术实干时之良具茍明法以释憾不爱才以成务大体以髙贵非所望于萧傅造长山而慷慨伟龙颜之英主胸中豁其洞开羣善凑而必举存威格乎天区亡坟掘而莫御临掩坎而絫抃歩毁垣以延伫越安陵而无讥谅惠声之寂寞吊爰丝之正议伏梁劒于东郭讯景皇于阳丘奚信谗而矜谑殒吴嗣于局下葢发怒于一博成七国之称乱翻助逆以诛错恨过听之无讨兹沮善而劝恶呰孝元于渭茔执奄尹以明贬褒夫君之善行废园邑以崇俭过延门而责成忠何辜而为戮陷社稷之王章俾幽死而莫鞠忕滛嬖之凶忍勦皇统之孕育张舅氏之奸渐贻汉宗以倾覆刺哀主于义域僣天爵于髙安欲法尧而承禅永终古而不刋瞰康园之孤坟悲平后之专絜殃厥父之簒逆防汉耻而不雪激义诚而引决赴丹熖以明节投宫火而焦糜从灰熛而俱灭骛横桥而旋轸厯弊邑之南垂门礠石而梁木兰兮构阿房之屈竒疏南山以表阙倬樊川以激池役鬼佣其犹否矧人力之所为工徒斵而未息义兵纷以交驰宗祧汚而为沼岂斯宇之独隳由伪新之九庙夸宗虞而祖黄驱吁嗟而妖临捜佞哀以拜郎诵六艺以饰奸焚诗书而面墙心不则于德义虽异术而同亡宗孝宣于乐游绍衰绪以中兴不获事于敬养尽加隆于园陵兆惟奉明邑号千人讯诸故老造自帝询隐王母之非命纵声乐以娱神虽靡率于旧典亦观过而知仁慿髙望之阳隈体川陆之汚隆开襟乎清暑之馆游目乎五柞之宫交渠引漕激湍生风乃有昆明池乎其中其池则汤汤汗汗滉瀁弥漫浩如河汉日月丽天出入乎东西旦似旸谷夕类虞渊昔豫章之名宇披流而特起仪景星于天汉对牛女以双峙图万载而不倾奄摧落于十纪擢百寻之层观今数仞之余址振鹭于飞鳬跃鸿渐乘云颉颃随流澹淡瀺灂惊波唼喋菱芡华莲烂于緑沼青蕃蔚乎翠防伊兹池之肇穿肄水战于荒服志勤逺以极武良无邀于后福而菜蔬芼实水物惟错乃有赡乎原陆在皇代而物土故毁之而又复凡厥寮司既富而教咸帅贫惰同整檝棹收罟课获引缴举效鳏夫有室愁民以乐徒观其鼓柂廻轮洒钩投网垂饵出入挺扠来徃纤经连白鸣桹厉响贯鳃尾掣三牵两于是弛青鲲于网钜解頳鲤于黏徽华鲂跃鳞素鱮扬鬐饔人缕切鸾刀若飞应刅落爼靃靃霏霏红鲜纷其初载賔旅竦而迟御既餐服以属厌泊恬静以无欲廻小人之腹为君子之虑尔乃端策拂茵弹冠振衣徘徊酆鄗如渴如饥心翘勤以仰止不加敬而自祗岂三圣之敢梦窃十乱之或希经始灵台成之不日惟鄗及酆仍京其室庶民子来神降之吉积德延祚莫贰其一永惟此邦云谁之识越可略闻而难臻其极子嬴锄以借父训秦法而着色耕让畔以闲田沾姬化而生棘苏张喜而诈骋虞芮愧而讼息由此观之士无常俗而教有定式上之迁下犹钧之埏埴虽五方杂防风流溷淆惰农好利不昬作劳密迩猃狁戎马生郊而制者必割实存操刀人之升降随政隆防伏信则莫不用情无欲则赏之不窃虽智不能理明不能察信此心也庻免夫戻如其礼乐以俟来哲  

籍田赋  

伊晋之四年正月丁未皇帝亲率羣后籍于千畆之甸礼也于是乃使甸师清畿野庐扫路封人壝宫掌舍设枑青坛蔚其岳立兮翠幙黕以云布结崇基之灵址兮啓四涂之广阼沃野坟腴膏壤平砥清洛浊渠引流激水遐阡绳直迩陌如矢防犗服于缥轭兮绀辕缀于黛耜俨储驾于防左兮俟万乘之躬履百僚先置位以职分自上下下具惟命臣袭春服之萋萋兮接游车之辚辚微风生于轻幰兮纎埃起于朱轮森奉章以阶列兮望皇轩而肃震若湛露之晞朝阳兮众星之拱北辰也于是前驱鱼丽属车鳞萃阊阖洞啓参涂方驷常伯陪乘太仆秉辔后妃献穜稑之种司农撰播殖之器挈壶掌升降之节宫正设门闾之跸天子乃御玉辇防华葢冲牙铮鎗绡纨綷防金根照耀以烱晃兮龙骥腾骧而沛艾表朱于离坎飞青缟于震兑中黄晔以发晖兮方防纷其繁防五辂鸣銮九旗扬斾琼钑入蘂云罕晻蔼箫管嘲以啾嘈兮鼓鞞硡隐以砰礚笋虡嶷以轩翥兮洪钟越乎区外震震塡塡尘骛连天以幸乎籍田蝉冕频以灼灼兮碧色肃其芊芊似夜光之剖荆璞兮若茂松之依山巅也于是我皇乃降灵坛抚御耦坻场染屦洪縻在手三推而舍庶人终畆贵贱以班或五或九于斯时也居靡都鄙民无华裔长防杂遝以交集士女颁斌而咸戾被褐振裾垂髫总防蹑踵侧肩掎裳连袂黄尘为之四合兮阳光为之潜翳动容发音而观者莫不抃舞乎康衢讴吟乎圣世情欣乐乎昬作兮虑尽力乎树艺靡推督而常勤兮莫之课而自励躬先劳以悦使兮岂严刑而猛制哉有邑老田父或进而称曰葢损益随时理有常然髙以下为基民以食为天正其末者端其本善其后者愼其先夫九土之宜弗任四人之务不一野有菜蔬之色朝靡代耕之秩无储稸以虞灾徙望嵗以自毕三季之衰皆此物也今圣上昧旦丕显夕惕若栗图匮于丰防俭于逸钦哉钦哉惟谷之恤展三时之务致仓廪于盈溢固尧汤之用心而存救之要术也若乃庙祧有事祝宗诹日簠簋普淖则此之自实缩鬯萧茅又于是乎出黍稷馨香防酒嘉栗宜其民和年登而神降之吉也古人有言曰圣人之德无以加于孝乎夫孝者天地之性人之所由灵也昔者明王以孝理天下其或继之者鲜哉希矣逮我皇晋实光斯道仪刑孚于万国爱敬尽于祖考故躬稼以供粢盛所以致孝也劝穑以足百姓所以固本也能本而孝盛德大业至矣哉此一役也而二美具焉不亦逺乎不亦重乎敢作颂曰思乐甸畿薄采其茅大君戾止言借其农其农三推万方以祗耨我公田实及我私我簠斯盛我簋斯齐我仓如陵我庾如坻念兹在兹永言孝思民力普存祝史正辞神祗攸歆逸豫无期一人有庆兆民頼之  

沧海赋  

徒观其状也则汤汤荡荡澜漫形沈流沬千里悬水万丈测之莫量其深望之不见其广无逺不集靡幽不通羣谿俱息万流来同含三河而纳四渎朝五湖而夕九江隂霖则兴云降雨阳霁则吐霞曜日煮水而盐成剖蚌而珠出其中有蓬莱名岳青丘竒山阜陵别岛防环其间其山则崔嵬崒嵯峩降屈披沧流以特起擢崇基而秀出其鱼则有吞舟鲸鲵鰞鱡龙须蜂目豺口狸斑雉躯恠体异名不可胜图其虫兽则素蛟丹虬元灵鼍脩鼋巨鼈紫贝螣虵螭蚴虬赤龙焚蕴迁体改角推旧纳新举扶揺以抗翼泛阳侯以濯鳞其禽鸟则鸥鸿鹔鹴鴐鹅防防朱背炜缥翠葱青详察波浪之来往遍听奔激之音响力势之所廻薄润泽之所弥广信普天之极大横率土而莫两  

登虎牢山赋  

辞京辇兮遥迈将逺游兮东夏朝发轫兮帝墉夕结轨兮中野凭脩坂兮停车临寒泉兮饮马眷故乡之辽隔思纡轸以郁陶步玉趾以升降凌泛水兮登虎牢览河洛之二川眺成平之双臯崇岭骉以崔崒幽谷豁以窙寥路逶迤以迫隘林廓落以萧条尔乃仰防嘉木俯借芳卉青烟郁其相望栋宇懔以鳞萃彼登山而临水固先喆之所哀矧去乡而离家邈长辞而逺乖望归云以叹息肠一日而九廻良劳者之咏事爰寄言以表懐  

闲居赋  

岳尝读汲黯传至司马安四至九卿而良史题之以巧宦之目未尝不慨然废书而叹曰嗟乎巧诚有之拙亦宜然顾常以为士之生也非至圣无轨微妙通者则必立功立事効当年之用是以资忠履信以进德脩辞立诚以居业仆少窃乡曲之誉沗司空太尉之命所奉之主即太尉鲁武公其人也举秀才为郎逮事世祖武皇帝为河阳懐令尚书郎廷尉平今天子谅闇之际领太傅主簿府主诛除名为民俄而复官除长安令迁博士未召拜亲疾輙去官阅自弱冠渉乎知命之年八徙官而一进阶再免一除名一不拜职迁者三而已矣虽通塞有遇抑亦拙者之效也昔通人和长舆之论余也固谓拙于用多称多则吾岂敢言拙信而有徴方今俊乂在官百工惟时拙者可以絶意乎宠荣之事矣太夫人在堂有羸老之疾尚何能违膝下色养而屑屑从斗筲之役乎于是览止足之分庶浮云之志筑室种树逍遥自得池沼足以渔钓春税足以代耕灌园鬻蔬以供朝夕之膳牧羊酤酪以俟伏腊之费孝乎惟孝友于兄弟此亦拙者之为政也乃作闲居之赋以歌事遂情焉其辞曰  

傲坟素之长圃步先哲之髙衢虽吾颜之云厚犹内愧于寗蘧有道吾不仕无道吾不愚何巧智之不足而拙艰之有余也于是而闲居于洛之涘身齐逸民名缀下士陪京泝伊面郊后市浮梁黝以径度灵台杰其髙峙窥天文之秘奥究人事之终始其西则有元戎禁营幙緑徽谿子巨黍异絭同机礮石雷骇激矢防飞以先啓行曜我皇威其东则有明堂辟雍清穆敞闲环林萦映圆海廻渊聿追孝以严父宗文考以配天祗圣敬以明顺养更老以崇年若乃背冬渉春隂谢阳施天子有事于柴燎以郊祖而展义张钧天之广乐备千乘之万骑服振振以齐管啾啾而并吹煌煌乎隐隐乎兹礼容之壮观而王制之巨丽也两学齐列双宇如一右延国胄左纳良逸祁祁生徒济济儒术或升之堂或入之室教无常师道在则是故髦士投绂名王懐玺训若风行应如草靡此里仁所以为美孟母所以三徙也爰定我居筑室穿池长杨映沼芳枳树篱游鳞瀺灂菡蓞敷披竹木蓊蔼灵果参差张公大谷之梨梁侯乌椑之柿周文弱枝之枣房陵朱仲之李靡不毕殖三桃表樱胡之别二柰曜丹白之色石榴蒲萄之珍磊落蔓衍乎其侧梅杏郁棣之属繁荣丽藻之饰华实照烂言所不能极也菜则葱韮蒜芋青笋紫姜堇荠甘防蓼荽芬芳蘘荷依隂时藿向阳緑葵含露白薤负霜于是凛秋暑熈春寒徃微雨新晴六合清朗太夫人乃御板舆升轻轩逺览王畿近周家园体以行和药以劳宣常膳载加旧疴有痊席长筵列孙子柳垂隂车结轨陆摘紫房水挂頳鲤或宴于林或禊于汜昆弟斑白儿童稚齿称万寿以献觞咸一惧而一喜寿觞举慈顔和浮杯乐饮丝竹骈罗顿足起舞抗音髙歌人生安乐孰知其他求已而自省信用薄而才劣奉周任之格言敢陈力而就列几陋身之不保尚奚拟于明哲仰众玅而絶思终优游以养拙  

狭室赋  

厯甲第以游观旋陋巷而言归伊余馆之褊狭良穷弊而极微閤寥戾以互掩门﨑岖而外扉室侧户以攅楹檐接柜而交榱当祝融之御节炽朱明之隆暑沸体惄其如铄珠汗挥其如雨若乃重隂晦防天威震曜汉潦沸腾丛溜奔激臼灶为之沉溺器用为之浮漂彼处贫而不怨嗟生民之攸难匪广厦之足荣有切身之近患青阳萌而畏暑白藏兆而惧寒独味道而不闷喟然向其时叹  

秋兴赋  

晋十有四年余春秋三十有二始见二毛以太尉掾兼虎贲中郎将寓直于散骑之省髙阁连云阳景罕曜珥蝉冕而袭纨绮之士此焉游处仆野人也偃息不过茅屋茂林之下谈话不过农夫田父之客摄官承乏猥厠朝列夙兴晏寝匪遑底宁譬犹池鱼笼鸟而有江湖山薮之思于是染翰操纸慨然而赋于时秋也故以秋兴命篇其辞曰  

四运忽其代序兮万物纷以廻薄览花莳之时育兮察盛衰之所托感冬索而春敷嗟夏茂而秋落虽末士之荣悴兮伊人情之美恶善乎宋玉之言曰悲哉秋之为气萧瑟兮草木揺落而变衰憀栗兮若在逺行登山临水送将归夫送归懐慕徒之恋兮逺行有羇旅之愤临川感流以叹逝兮登山懐逺以悼近彼四慼之疚心兮遭一涂其难忍嗟秋日之可哀兮良无愁而不尽野有归鷰隰有翔隼游氛朝兴槁叶夕殒于旹乃屏轻箑释纎絺借莞蒻御袷衣庭树摵以洒落劲风戾而吹帷蝉嘒嘒以寒吟雁飘飘而南飞天晃朗以弥髙日悠阳而浸微何微阳之短晷觉凉夜之方永月朣胧以含光兮露凄清以凝冷熠燿粲于阶闼兮蟋蟀鸣乎轩屏听离鸿之晨吟望流火之余景宵耿介而不寐兮独展转于华省悟时嵗之遒尽兮慨俛首而自省班鬓髟以承弁兮素髪飒以垂领仰羣儁之逸轨兮攀云汉以游骋登春台之熈熈珥金貂之烱烱茍趋舍之殊途兮庸讵识其躁静闻至人之休风兮齐天地于一指彼知安而忘危兮固出生而入死行投趾于容迹兮殆不践而获底阙侧足以及泉兮虽猴猿而不履祀骨于宗祧兮思反身于緑水且敛袵以归来兮忽投绂以髙厉耕东皋之沃壤兮输黍稷之余税泉涌湍于石间兮菊扬芳乎崖澨澡秋水之涓涓兮玩游鯈之潎潎逍遥乎山川之阿放旷乎人间之世优哉游哉聊以卒嵗  

懐旧赋  

余十二而获见于父友东武戴侯杨君始见知名遂申之以婚姻而道元公嗣亦隆世亲之爱不幸短命父子凋殒余既有私艰且寻役于外不厯嵩丘之山者九年于兹矣今而经焉慨然懐旧乃作赋曰  

啓开阳而朝迈济清洛以径度晨风凄以激冷夕雪暠以掩路辙含氷以灭轨水渐轫以凝沍涂艰屯其难进日晼晩而将暮仰晞归云俯镜泉流前曕太室傍眺嵩丘东武托焉建茔啓畴岩岩双表列列行楸望彼楸矣感于予思既兴慕于戴侯亦悼元而哀嗣坟累累以接陇栢森森以攒植何逝没之相寻曽旧草之未异余总角而获见承戴侯之清尘名余以国士眷余以嘉姻自祖考而隆好逮二子而世亲观擕手以偕老庻报徳之有隣今九载而一来【`五臣作来归`】空馆閴其无人陈荄被于堂除旧圃化而为薪歩庭庑以徘徊涕流而霑巾宵展转而不寐骤长叹以达晨独郁结其谁语聊缀思于斯文  

悼亡赋  

伊良嫔之初降几二纪以迄兹遭两门之不造僃荼毒而尝之婴生艰之至极又薄命而早终含芬华之芳烈翩零落而从风神飘忽而不反形安得而乆安袭时服于遗质表鈆华于余顔问筮宾之何期宵过兮而参阑讵几时而见之目眷恋以相属听辙人之唱筹来声呌以连续闻冬夜之恒长何此夕之一促且伉俪之片合垂明哲乎嘉礼茍此义之不谬乃全身之半体吾闻防礼之在妻谓制重而哀轻既履氷而知寒吾今信其缘情夕既昏兮朝既清延尔族兮临后庭入空室兮望灵座帷飘飘兮灯荧荧灯荧荧兮如故帷飘飘兮若存物未改兮人已化馈生尘兮酒停樽春风兮泮水初阳兮戒温逝逍遥兮浸远嗟焭焭兮孤魂  

寡妇赋  

乐安任子咸有韬世之量与余少而欢焉虽兄弟之爱无以加也不幸弱冠而终良友既没何痛如之其妻又吾姨也少防父母适人而所天又殒孤女藐焉始孩斯亦生民之至囏而荼毒之极哀也昔阮瑀既没魏文悼之竝命知旧作寡妇之赋余遂拟之以作叙其孤寡之心焉其辞曰  

嗟余生之不造兮哀天难之匪忱少伶俜而偏孤兮痛忉怛以摧心览寒泉之遗叹兮咏蓼莪之余音情长慼以永慕兮思弥逺而逾深伊女子之有行兮爰奉嫔于髙族承庆云之光覆兮荷君子之惠渥顾葛藟之蔓延兮托微茎于樛木惧身微而施重兮若履氷而临谷遵义方之明训兮宪女史之典戒奉蒸尝以效顺兮供洒扫以弥载彼诗人之攸叹兮徒愿言而心痗何遭命之竒薄兮遘天祸之未悔荣华其始茂兮良人忽以捐背静阖门以穷居兮块焭独而靡依易锦茵以苫席兮代罗帱以素帷命阿保而就列兮览巾箑以舒悲口呜咽以失声兮泪横迸而霑衣愁烦寃其谁告兮提孤孩于坐侧时暧暧以向昏兮日杳杳以西匿雀羣飞而赴楹兮鸡登栖而敛翼归空馆而自怜兮抚衾禂而叹息思纒绵以瞀乱兮心摧伤以怆恻曜灵晔而遄迈兮四节运而推移天凝露以降霜兮木叶落而陨枝仰神宇之寥寥兮瞻灵衣之披披幽悲于堂隅兮进独拜于牀垂耳倾想于畴昔兮目彷佛乎平素虽防防而罔觌兮犹依依以慿附痛存亡之殊制兮将迁神而安厝龙轜俨其星驾兮飞旐翩以啓路轮按轨以徐进兮马悲鸣而局顾潜灵邈其不反兮殷忧结而靡诉晞形影于几筵兮驰精爽于丘墓自仲秋而在疚兮逾履霜以践氷雪霏霏而骤落兮风浏浏而夙兴霤泠泠而夜下兮水【`五臣作氷非`】溓溓以微凝意惚怳以迁越兮神一夕而九升庻浸逺而哀降兮情恻恻而弥甚愿假夣以通灵兮目烱烱而不寝夜漫漫以悠悠兮寒凄凄以凛凛气愤薄而乗胸兮涕交横而流枕亡魂逝而永逺兮时嵗忽其遒尽容貎儡以顿顇兮左右凄其相慜感三良之殉秦兮甘捐生而自引鞠稚子于懐抱兮嗟低徊而不忍独指景而心誓兮虽形存而志殒重曰仰皇穹兮叹息私自怜兮何极省微身兮孤弱顾稚子兮未识如渉川兮无梁若凌虚兮失翼上瞻兮遗像下临兮泉壤窈防兮潜翳心存兮目想奉灵坐兮肃清愬空宇兮旷朗廓孤立兮顾影块独言兮听响顾影兮伤摧听响兮増哀遥逝兮逾逺缅邈兮长乖四节流兮忽代序嵗云暮兮日西頽霜被庭兮风入室夜既分兮星汉廻梦良人兮来游若阊阖兮洞开怛惊悟兮无闻超惝怳兮恸懐恸懐兮柰何言陟兮山阿墓门兮肃肃脩陇兮峩峩孤鸟嘤嘤兮悲鸣长松萋萋兮振柯哀郁结兮交集泪横流兮滂沱蹈共姜兮明誓咏栢舟兮清歌终归骨兮山足存慿托兮余华要吾君兮同穴之死矢兮靡他  

笙赋  

河汾之宝有曲沃之悬匏焉邹鲁之珍有汶阳之孤篠焉若乃緜蔓纷敷之丽浸润灵液之滋隅隈夷险之势禽鸟翔集之嬉固众作者之所详余可得而略之也徒视其制器也则审洪纤面短长生簳裁熟簧设宫分羽经征列商泄之反谧厌焉乃扬管攅罗而表列音要玅而含清各守一以司应统大魁以为笙基黄钟以举韵望仪凤以擢形写皇翼以挿羽摹鸾音以厉声如鸟斯企翾翾跂跂明珠在咮若衘若垂脩檛内辟余箫外逶骈田猎攦魻鲽参差于是乃有始泰终约前荣后悴激愤于今贱永懐乎故贵众满堂而饮酒独向隅而掩涙援鸣笙而将吹先嗢哕以理气初雍容以安暇中佛郁以怫防终嵬峩以蹇谔又飒遝而繁沸罔浪孟以惆怅若欲絶而复肆懰憿籴以奔邀似将放而中匮愀怆恻淢虺韡煜熠泛滛泛艶霅岌岌或案衍夷靡或竦勇剽急或既徃不反或已出复入徘徊布濩涣洐葺袭舞既蹈而中辍节将抚而不及乐声发而尽室欢悲音奏而列坐泣纤翮以震幽簧越上筩而通下管应吹噏以徃来随抑扬以虚满勃慷慨以憀亮顾踌躇以舒缓辍张女之哀弹流广陵之名散咏园桃之夭夭歌枣下之纂纂歌曰枣下纂纂朱实离离宛其死矣化为枯枝人生不能以行乐死何以虚諡为尔乃引飞龙鸣鹍鸡双鸿翔白鹤飞子乔轻举明君懐归荆王喟其长吟楚妃叹而増悲夫其凄唳辛酸嘤嘤关关若离鸿之鸣子也含防啴谐雍雍喈喈若羣雏之从母也郁捋劫悟宏融裔哇咬嘲壹何察慧诀厉悄切又何磬折若夫时阳初暖临川送离酒酣徒扰乐阕日移疎客始阑主人微疲弛弦韬籥彻埙屛篪尔乃促中筵擕友生解严顔擢幽情披黄苞以授甘倾缥瓷以酌醽光歧俨其偕列双凤嘈以和鸣晋野悚而投琴况齐瑟与秦筝新声变曲竒韵横逸萦纒歌鼔网罗钟律烂熠爚以放艳郁蓬勃以气出秋风咏于燕路天光重于朝日大不逾宫细不羽唱发章夏导扬韶武恊和陈宋混一齐楚迩不逼而逺无携声成文而节有叙彼政有失得而化以醇薄乐所以移风于善亦所以易俗于恶故丝竹之器未改而桑濮之流已作惟簧也能研羣声之清惟笙也能总众清之林卫无所措其邪郑无所容其滛非天下之和乐不易之德音其孰能与于此乎  

相风赋  

混元恍其初判二气变而无穷动靡微而不兆象有始而必终思先天而不违立成器以相风栖灵乌于帝庭似月离乎紫宫飞轻羽于竿杪若鸾翔乎云中广莫兴而习坎景风发而遡离阊阖扬而曲指明庻起而东移  

又  

采脩竹于层城厯寒暑而靡凋踞神兽于下趾栖灵乌于上标  

射雉赋  

渉青林以游览兮乐羽族之羣飞聿采毛之英丽兮有五色之名翚厉耿介之专心兮奓雄艳之姱姿廵丘陵以经略兮画坟衍而分畿于是青阳告谢朱明肇授靡木不滋无草不茂初茎蔚其曜新陈柯摵以改旧天泱泱以垂云泉涓涓而吐澑麦渐渐以擢芒雉鷕鷕而朝雊眄箱笼以掲骄睨骁媒之变态奋劲骹以角搓瞵悍目以旁睐莺绮翼而頳挝灼绣颈而衮背郁轩翥以余怒思长鸣以效能尔乃搫场拄翳停僮防翠緑栢参差文翮鳞次萧森繁茂婉转轻利料戾以彻鉴表厌蹑以密致恐吾游之晏起虑原禽之罕至甘疲心于企想分倦目以寓视何调翰之乔桀邈畴类而殊才扇举而清呌野闻声而应媒褰微罟以长眺已踉蹡而徐来摛朱冠之赩赫敷藻翰之陪鳃首药緑素身拕黼绘青秋莎靡丹臆兰綷或蹶或啄时行时止斑尾扬翘双角特起良游呃喔引之规里应叱愕立擢身竦峙捧黄闲以密彀属刚罫以潜拟倒禽纷以迸落机声振而未巳山鷩悍害猋迅已甚越壑淩岑飞鸣薄廪鲸牙低镞心平望审毛体摧落霍若碎锦逸羣之儁擅场挟两栎雌妬异倐来忽徃忌上风之餮切畏映日之傥朗屏发布而累息徒心烦而伎懩伊义鸟之应机啾擭地以厉响彼聆音而迳进忽交距以接壤彤盈以羙发纷首颓而臆仰或乃崇坟夷靡农不易垅稊菽丛糅翳荟菶茸鸣雄振羽依于其冢防降丘以驰敌虽形隐而草动瞻挺穟之倾掉意淰跃以振踊暾出苗以入场愈情骇而神悚望黡合而翳晶雉脥肩而旋踵俽余志之精鋭拟青颅而防项亦有目不歩体邪眺旁剔靡闻而惊无见自防周环廻复缭绕盘辟戾翳旋把萦随所厯彳亍中辍馥焉中镝前重膺傍截叠翮若夫多疑少决胆劣心狷内无固守出不交战来若处子去如激电闚防叶幎厯乍见于是计分铢啇逺迩揆悬刀骋絶伎如□如轩不髙不埤当咮値胸裂膆破觜夷险殊地驯麤异变妟不暇食夕不告勌昔贾氏之如臯始觧顔于一箭丑夫为之改貌憾妻为之释怨彼游田之致获咸乘危以驰鹜何斯艺之安逸嗟禽从其已豫清道而行择地而住尾饰镳而在服肉登爼而永御岂唯皂此焉君举若乃耽盘流遁放心不移忘其身恤司其雄雌乐而无节端操或亏此则老氏之所诫而君子之所不为  

萤火赋  

喜熠燿之精将与众类乎超殊东山感而増叹行士慨而懐忧翔太隂之昧抱夜光以清游颎若飞电之宵逝嘒似移星之云流动集阳晖灼如隋珠熠熠荧荧若丹英之照葩飘飘颎颎若流金之在沙载飞载止光色孔嘉无声无臭明影畅遐歃朝霞于旷野庇一叶之垂柯无干欲于万物岂顾恤于网罗至夫重隂之夕风雨晦暝万物惑翩翩独征竒姿燎朗在隂益荣犹贤哲之处时时昏昧而道明若兰香之在幽越群臭而弥馨随隂阳以飘飘非饮食之是营问螽斯之无忌希夷惠之清贞羡微虫之琦玮援彩笔以为铭  

河阳庭前安石榴赋【`有序`】  

石榴者天下之竒树九州之名果也是以属文之士叙而赋之  

仰天路而髙睇顾隣国以相望位莫微于宰邑馆莫陋于河阳虽小县陋馆可以遨游实有嘉木曰安石榴脩条外畅荣干内樛扶疎偃蹇冉弱纷柔于是暮春告谢朱夏戒初新茎擢润膏叶垂腴曾华晔以先起含荣其方敷丹晖缀于朱房缃的防乎红须煌煌炜炜熠爚委累似琉璃之栖邓林若瑚之映緑水光明燐烂含丹耀紫味滋芳神色丽琼蘂遥而望之焕若隋珠擢重渊详而察之灼若列星出云间千房同模千子如一御渇疗饥解酲止疾既乃攅乎狭庭载阨载褊土阶无等肩墙惟浅壁衣苍苔瓦被驳藓处悴而荣在幽弥显其华可玩其实可珍羞于王公荐于鬼神岂伊仄陋用渝厥贞菓犹如之而况于人  

莲花赋  

伟泽之普衍嘉植物之并敷游莫美于春台华莫盛于芙蕖于是惠风动冲气和眄清池翫莲花舒緑叶挺纎阿结緑房列红葩仰含清液俯濯素波修柯婀娜柔茎苒蒻流风徐转廻波微激其望之也晔若皦日烛昆山其即之也晃若盈尺映蓝田  

芙蓉赋  

防兰池之丰沼育沃野之上腴课众荣而比观焕卓荦而独殊狎猎云布窋咤星罗光拟烛龙色夺朝霞丹煇拂红飞须垂的纷披赩赫散焕熠爚流芬赋采风靡云旋布濩磊落蔓衍夭闲发清阳而増媚润白玉而加鲜  

橘赋  

余斋前橘树冬夏再熟聊为赋云尔  

嗟嘉卉之芬华信氛氲而芬馥既蓊茸而萎蕤且参差而橚矗已郁郁而冬茂亦离离而夏熟至如广命宾客厯览游观三清既设百味星烂炫熀乎玉案照曜于金盘故成都美其家园江陵重其千树既见称于陆言亦标名乎马赋  

秋菊赋  

垂采炜于芙蓉流芳越乎兰林游女望荣而巧笑鹓雏遥集而弄音若乃真人采其实王母接其葩或克虚而养气或増妖而扬娥既延期以永夀又蠲疾而弭疴  

表  

上关中诗表  

诏臣作关中诗輙奉诏竭愚作诗一篇案汉记孝明时防羗校尉窦林上降顚岸以为豪岸兄颠吾复降问事状林对前后两屈坐诬罔下狱齐万年编户属为日乆矣而死生异辞必有诡谬故引证喻以惩不恪  

书  

诈作愍懐太子书  

陛下宜自了不自了吾当入了之中宫又宜速自了不了吾当手了之并谢妃共要尅期而两发勿疑犹豫致后患茹毛饮血于三辰之下皇天许当扫除患害立道文为王蒋为内主愿成当三牲祠北君大赦天下要疏如律令  

议  

九品议  

天生烝民而树之君使司牧之勿失其性君不独治于是乎建牧立监陈其辅佐故曰天工人其代之然则髙官厚禄非明崇贤所以兴治卑位下役非为鄙愚所以供职虽或开荣辱之门有争竞之弊而百王莫之能易者此道不可以二故也方今天下隆平四海攸同荐贤达善各以类进夫观民宣化为治之本虽实小邑犹须其人又中正之身优劣悬殊茍知人者智则不知者谬矣莫如达官各举其属方岳九列朝所取信郡守虽轻有刺史存举之当否实司其事考绩累名施黜陟焉进贤受赏不进贤甘戮沮劝既明则人自为谋庻公道大行而私谒息矣  

上客舍议  

谨按逆旅乆矣其所由来行者赖以顿止居者薄收其直交易贸迁各得其所官无役赋因人成利惠加百姓而公无末费语曰许由辞帝尧之命而舍于逆旅春秋外传曰晋阳处父过寗戚于逆旅魏武皇帝亦以为宜其诗曰逆旅整设以通啇贾然则自尧到今未有不得客舍之法唯啇鞅尤之此固非圣世所言也乃今四海防同九服纳贡八方翼翼公私满路近畿辐辏客舍亦稠冬有温庐夏有凉防刍秣成行器用取给疲牛必投乘凉近进发楅写鞍皆有所聒又诸刦盗皆起于逈絶而止乎人众十里萧条则奸轨生心连陌接馆则寇情震慑且闻声有救已发有追不救有罪不追有戮禁暴捕亡恒有司存凡此皆客舍之益而官防之所乏也又行者贪路告籴炊防皆以昏晨盛夏昼热又兼星夜既限早闭不及攡门或避晩关迸逐路隅祗是慢藏诲盗之原茍以客舍多败法教官守棘防独复何人彼河桥孟津解劵输钱髙第督察数入校出品郎两岸相检犹惧或失之故悬以禄利许以功报今贱吏疲人独专防税管开闭之权借不校之势此道路之蠧奸利所殖也率厯代之旧俗获行留之懽心使客舍洒扫以待征旅择家而息岂非众庻颙颙之望  

颂  

许由颂  

邈哉许公执真履贞辞尧天下抱朴隐形川停岳峙澹泊无营栖迟髙山与世靡争虚薄忝任来宰斯城愧无惠化豹产之政峩峩治所乐慕景名登箕逍遥来过墓庭逼于时宪倾筐不盈恨无防酒奠公之灵死而不朽公其有荣聊述雅美扬公馨声  

赞  

故太常任府君画赞  

堂堂我君鉴象开庆逸徳宣猷含真履素味道无闷守终纯固弓舆爰集抚翼清举翰飞公庭龙升天路初长方国流化千里遂管秘籍辨章旧史入登常伯出作卿士外内惟允庶绩咸理中节日新令闻不已济济儒林翼翼国子  

箴  

荅摰虞新婚箴  

先王制礼随时为正俯从企及岂乖物性女无二归男有再聘女实存色男实存德德在居正色在不惑新旧兼义申理得然性情之际诚难处心君子过虑爰献明箴防微测显文丽防深敬纳嘉诲敢酬德音  

训  

两阶铜人训  

言之有臧托乎多士言之不臧絶之由已无曰莫传宣于四海无曰莫闻响振万里枢机之发荣辱之徴怨岂在大纤介是兴  

碑  

司空郑衮碑  

陈谟台阶翼和鼎实显绩成于台省清风畅于所莅故能老安少懐逺至迩亲凡厥缙绅之士所以挹酌洪流含咀英芳者犹旱苗之仰膏雨湛露之晞朝阳也铭曰于铄元侯则天垂象操岳峻宇量深广允恭克让宣哲清朗有始有卒可大可乆言由忠信行履孝友光光金貂再冠其首赫赫皇符仍折其部义格皇穹德冠羣后清风显烈没而不朽  

荆州刺史东武戴侯杨使君碑  

肇字季初荣阳人封东武伯薨谥曰戴君诞保灵和继期载德宣哲清朗直道髙尚若乃嘉号推贤博爱济众邦党服其义而缙绅慕其风于时文后厯数在躬相国幕府实允华夏九德咸事俊乂在官成君名器纳字参军宏略被于南国美化行乎江汉西陵之役悬军深入亲薄冦垒躬行天诛既而救兵不进粮尽道穷因乃怃然廻虑殿其众而返虽为法受黜勲庸未崇而天下伏其勇世主思其忠  

哀文  

景献皇后哀策文  

于穆先后俪皇恊运世宗之德化光用俭礼峻任姒隆周后亦母晋终温且惠其仪淑慎既慎其仪克明礼教抚翼齐藩训成操其慈有威不舒不暴乃家乃邦是则是效嗟余艰屯仍遭不造靡恃惟妣景命弗保心之云痛痛贯穹昊袭筮之良辰启幽房之濳整武驾之隆牡结龙辀之缟驷望旂常而崩摧披輼辌以増欷口呜咽以失声目横迸以洒泪邈两絶于宫闱长无觌于彷佛  

哀永逝文  

启夕兮宵兴悲絶绪兮莫承俄龙轜兮门侧嗟俟时兮将升嫂侄兮慞惶慈姑兮垂矜闻鸡鸣兮戒朝咸惊号兮抚膺逝日长兮生年浅忧患众兮欢乐鲜彼遥思兮离居叹河广兮宋逺今柰何兮一举邈终天兮不反尽余哀兮祖之晨扬明燎兮援灵輴撤房帷兮席庭筵举酹觞兮造永迁凄切兮増欷俯仰兮挥泪想孤魂兮眷旧宇视倐忽兮若髣髴徒髣髴兮在虑靡耳目兮一遇停驾兮淹留徘徊兮故处周求兮何获引身兮当去去华辇兮初迈马廻首兮旋斾风泠泠兮入帷云霏霏兮承葢鸟俛翼兮忘林鱼仰沬兮失濑怅怅兮迟迟遵吉路兮凶归思其人兮已灭览余迹兮未夷昔同涂兮今异世忆旧欢兮増新悲谓原隰兮无畔谓川流兮无岸望山兮寥廓临水兮浩汗视天日兮苍茫面邑里兮萧散匪外物兮或改固欢哀兮情换嗟濳隧兮既敞将送形兮长徃委兰房兮繁华袭穷泉兮朽壤中慕呌兮擗摽之子降兮宅兆抚灵榇兮诀幽房棺防防兮埏窈窈户阖兮灯灭夜何时兮复晓归反哭兮殡宫声有止兮哀无终是乎非乎何遑趣一遇兮目中既遇目兮无兆曾寤寐兮弗梦既顾瞻兮家道长寄心兮尔躬重曰已矣此葢新哀之情然耳渠懐之其几何庶无愧兮庄子  

为杨长文作弟仲武哀祝文  

悠悠上天我独何辜祖考早世昆弟幼孤备尝艰毒同集蓼荼父兮生我过庭靡闻母兮鞠我宁一苦辛日顾日复我弟我身竝自垂发越于成人濬哲聪朗纯粹温良烈烈清风邦族之望母氏劬劳庶尔之报彼苍者天子何不吊歼我令弟穷泉是造无父何怙无弟何友焭焭此身哀哀慈母烦寃痛毒抚心思咎哀尔薄祐逢家多阻弱冠未室盛年絶绪防庭寥廓庐位无主防防长夜窈窈宇当复何时见我仲武于以祔之于其王父魂而有灵神其宁处  

京陵公主女王氏哀辞  

猗欤公子季女惟王生自洪胄禀兹义方盼倩粲丽窈窕淑良如彼春兰吐葩含芳葩以霜陨芳以歇尽彼苍者天胡宁斯忍曾未弱笄无疾而陨官朝震惊靡人不愍嗟尔母氏劬劳抚鞠恩斯勤斯是长是育帷屏媚子奄离顾复哀无废心涕不辍目于以祖之于掖庭闺于以送之陵岗崔嵬仆马廻眷旗旐旋飞夕阳失映晴鸟忘归皎皎宵月载盈载微防防公子一徃不追长夜无旦孤魂曷依  

阳城刘氏妹哀辞  

鸟鸣于柏鸟号于荆徘徊踯躅立闻其声相彼羽族矧伊人情叩心长呌痛我同生诞育圣善发竒稚齿如彼名驹昻昻千里刘氏懐宝未曜隋和伊予轻弱弗克负荷禄微于朝贮匮于家俾我令妹勤俭备加羞罕御器服靡华抚膺恨毒逝矣柰何哀哀母氏蒸蒸圣慈震动擗摽何痛如之魂而有灵岂不慕思嗟哉往矣当复何时  

金鹿哀辞  

嗟我金鹿天姿特挺鬒发凝肤蛾眉蛴领柔情和防朗心聪警呜呼上天胡忍我门良嫔短世令子夭昏既披我干又剪我根块如瘣木枯荄独存捐子中野遵我归路将反如疑廻首长顾  

伤弱子辞  

予之长安次于新安千秋亭而弱子夭感嬴愽之哀乃伤之曰  

柰何兮弱子邈弃尔兮丘林还眺兮坟瘗草莽莽兮木森森伊邃世之遐胄逮祖考之永延咨吾家之不嗣一适之未甄仰崇堂之遗搆若无津而渉川叶落永离覆水不收赤子何辜罪我之由  

悲邢生辞  

周文王之苗裔予元舅之洪胄厉操确其不防乡誉着而且就玅邦畿而髙察雄州闾以擢秀茂实畅矣而休名未衍其财至贫其位至贱而死之日奔者盈庭停予车而在郊抚灵榇以増悲瞻轜容而想像曾无觌乎余辉送子兮境垂永诀兮路岐一别兮长絶尽哀兮告离  

为任子咸妻作孤女泽兰哀辞  

泽兰者任子咸之女也渉三龄未没衰而殒余闻而悲之遂为其母辞  

茫茫造化爰启英淑猗猗泽兰应灵诞育鬒发蛾眉巧笑美目顔耀荣苕华茂时菊如金之精如兰之馨淑质弥畅聪慧日新朝夕顾复夙夜尽勤彼苍者天哀此矜人胡宁不惠忍予身俾尔婴孺微命弗振俯览衾襚仰诉穹旻弱子在懐既生不遂存靡托躬没无遗类耳存遗响目想余顔寝席伏枕摧心割肝相彼鸟矣和鸣嘤嘤矧伊兰子音影防防彷徨丘陇徒倚坟茔  

祭文  

吊孟尝君文  

人罔贵贱士无真伪延入如归望賔若企出握秦机入专齐政右盼而嬴强左顾而田竞且以造化为水天地为舟乐则齐喜哀则同忧岂区区之国而大邦是谋琐琐之身而名利是求畏首畏尾东奔西囚志挠于木偶命悬于狐裘  

为诸妇祭庾新妇文  

濳形幽榇宁神旧宇室虚风生牀尘帷举自我不见载离寒暑虽则乖隔哀亦时叙启殡今夕祖行明朝雨絶华庭埃灭大宵俪执箕箒偕奉夕朝髣髴未行顾瞻弗获伏膺饮泪感今懐昔懐昔伊何祁祁娣姒感今伊何防防吾子形未废目音犹在耳  

哭弟文  

视不见兮听不闻逝日逺兮忧弥殷终皓首兮何时忘情楚恻兮常苦辛  

诔  

世祖武皇帝诔  

粤若稽古帝皇诞受休命作我晋室赫赫文皇配天竝日大行龙飞创制改物沉恩汪濊流泽洋溢上齐七政下绥万邦四门穆穆五典克从惟清缉熈于变时雍爱尽事亲教加百姓于丧过哀在祭余敬后蚕冕服躬籍粢盛六代毕奏九功咸咏行敦醇朴思贯玅莅政瑞位临朝光曜胄子入学辟雍宗礼国老恂恂贵游济济莫孝匪子莫悌匪弟化自外明训法以礼犷彼呉楚称乱三代世厯五伪年几百载边垂防刘王化阻阂羽檄星驰钲鼓日戒帝御羣帅奉辞夺旅腹心庭争爪牙疑沮天监独照圣策乃举朝服济江止戈曜武野无交兵役不淹月僭号归命稽颡晋阙邪界蛮流傍纳百越表闾旌善德音爰发虞人献箴周书垂诰酒惧其彞兽戒其冒于我大行纵心所好动不逾矩性与道奥厌厌酣饮乐不辨顔桓桓振旅田无游盘我德如风民应如兰靡不夙夜无敢宴安务农望嵗时或不稔小心翼翼恤民以甚御坐不怡撤膳赈廪西流垂精南金抑施永言孝思天经地义问谁赞事英彦髦士问谁翼侍博物君子濳明神鉴从众屈已道济羣生为而不恃先天弗违后天降时万物熈熈懐而慕思颙颙缙绅不谋同辞岩岩岱宗想望翠旗恭惟大行功成不居议寝封禅心栖冲虚策告不足太平有余七十二君方之蔑如思乐天德等寿嵩华如何寝疾背世登遐迁幸梓宫孤我邦家筮既袭吉日惟良永指太极宁神峻阳群后僻踊长诀輼辌圣灵斯顾岂伊不伤家无逺迩邦靡小大四海供职同轨毕防茫茫原野亭亭素葢缟辂解驾白虎弭斾龙輴即定闼载扄如天斯崩如地斯倾哀哀庶寮防防自愍彼苍者天胡宁斯忍圣君不返我独旋轸  

太宰鲁武公诔  

昻昻公侯实天诞育八元斯九五臣兹六揜讨逆节折冲江湖走钦擒俭枭诞弊呉公于出征爰整其旅垒未越郊麾不及举秦凉获乂西戎即叙他人之贤譬彼丘陵邈矣公侯如日之升泰山其颓寝疾不兴遐迩曷仰社稷焉慿生则荣易终哀实难靡不春华鲜克嵗寒于呼公陨率土含酸赵防望诸列国同伤秦亡蹇叔舂者不相桃李不言下自成行德之休明没能弥彰  

杨荆州诔【`有序`】  

维咸宁元年夏四月乙丑晋故折冲将军荆州刺史东武戴侯荥阳杨使君薨呜呼哀哉夫天子建国诸侯立家选贤与能政是以和周赖尚父殷慿太阿矫矫杨侯晋之爪牙忠节克明茂绩维嘉将宏王畧肃清荒遐降年不永首未华衘恨没世命也柰何呜呼哀哉自古在昔有生必死身没名垂先哲所韪行以号彰德以述美敢托旒旗爰作斯诔其辞曰  

邈矣逺祖系自有周昭穆繁昌枝庶分流族始伯乔氏出杨侯奕世丕显允廸大猷天厌汉德龙战未分伊君祖考方事之殷鸟则择木臣亦简君投心外朝策名委身奋跃渊涂跨腾风云或统骁骑或据领军笃生戴侯茂德继期纂戎洪绪克构堂基弱冠味道无竞惟时孝实蒸蒸友亦怡怡多才丰蓺彊记洽闻目睇毫末心筭无垠草兼善尺牍必足不辍行手不释文翰动若飞纸落如云学优则仕乃从王政散璞发辉临轵作令化行邑里惠洽百姓越登司官肃我朝命惟此大理国之宪章君莅其任视民如伤庶狱明慎刑辟端详听参臯吕称侔于张改授农政于彼野王仓盈庾亿国富兵彊煌煌文后鸿渐晋室君以兼资参戎作弼用锡土宇膺兹显秩青社白茅赤朱其绂魏氏顺天圣皇受终烈烈杨侯实统禁戎司管阊阖清我帝宫苛慝不作穆如和风谓督勲劳班命弥崇茫茫海岱化未周滔滔江汉疆场分流秉文兼武时惟杨侯既守东莞乃牧荆州折冲万里对扬王休闻善若惊疾恶如讐示威示德以伐以柔吴夷凶侈伪师畏逼将乘讐衅席卷南极继褰粮尽神谋不忒君子之过引曲推直如彼日月有时则食负执其咎功让其力亦既旋斾为法受黜退守丘茔杜门不出游目典坟纵心儒术祁祁缙绅升堂入室靡事不咨无疑不质位贬道行身穷志逸弗虑弗图乃寝乃疾昊天不吊景命其卒呜呼哀哉子囊佐楚遗言城郢史鱼谏卫以尸显政伊君临终不忘忠敬寝伏床蓐念在朝廷朝达其辞夕陨其命圣王嗟悼宠赠衾襚诔德策勲考终定谥羣辟动懐邦族挥涙孤嗣在疚寮属含悴赴者同哀路人増欷呜呼哀哉余以顽蔽覆露重隂仰追先考执友之心俯感知已识达之深承讳忉怛涕泪霑襟岂忘载奔忧病是沈在疾不省于亡不临举声増恸哀有余音呜呼哀哉  

夏侯常侍诔  

夏侯湛字孝若谯国谯人也少知名弱冠辟太尉府掾贤良方正征为太子舍人尚书郎野王令中书郎南阳相家艰乞还顷之选为太子仆未就命而世祖崩天子以为散骑常侍从班列也春秋四十有九元康元年夏五月壬辰寝疾卒于延熹里第呜呼哀哉乃作诔曰禹锡珪实曰文命克明克圣光啓夏政其在于汉迈勲惟婴思儒业小大双名显祖曜徳牧兖及荆父守淮岱治亦有声英英夫子灼灼其儁飞辩摛藻华繁玉振如彼随和发彩流润如彼锦缋列素防绚人见其表莫测其里徒谓吾生文胜则史心照神交唯我与子且厯少长逮观终始子之承亲孝齐闵参子之友悌和如琹琴事君直道与朋信心虽实唱髙犹赏尔音弱冠厉翼羽仪初升公弓既招皇舆乃征内赞两宫外宰黎蒸忠节允着清风载兴泱彼乐都宠子惟王设官建辅玅简邦良用取防舌相尔南阳惠训不倦视人如伤乃眷北顾辞禄延熹余亦偃息无事明时畴昔之游二纪于兹班白擕手何叹如之居吾语汝众实胜寡人恶儁异俗疵文雅执防疲杨长沙投贾无谓尔髙耻居物下子乃洗然变色易容慨然叹曰道固不同为人由已匪我求防谁毁谁誉何去何从莫湼匪缁莫磨匪磷子独正色居屈志申虽不尔以犹致其身献替尽规媚兹一人谠言忠谋世祖是嘉将仆储皇奉辔承华先朝末命圣烈显加入侍帝闼出光厥家我闻积善神降之吉宜享遐纪长保天秩如何斯人而有斯疾曾未知命中年陨卒呜呼哀哉惟尔之存匪爵而贵甘食美服重兼味临终遗誓永锡尔类敛以时袭殡不简器谁能防俗生尽其养孰是养生而薄其葬渊哉若人纵心条畅杰操明达困而弥亮柩辂既祖容体长归存亡永诀逝者不追望子旧车览尔遗衣愊抑失声迸涕交挥非子为恸吾恸为谁呜呼哀哉日徃月来暑退寒袭零露霑凝劲风凄急惨尔其伤念我良执适子素馆抚孤相泣前思未弭后感仍集积悲满懐逝矣安及呜呼哀哉  

马汧督诔  

惟元康七年秋九月十五日晋故督守关中侯扶风马君卒呜呼哀哉初雍部之内属反未弭而编户之氐又肆逆焉虽王旅致讨终于殄灭而蜂虿有毒骤失小利俾百姓流亡频于涂炭建威防元于好畤州伯宵遯乎大谿若夫偏师裨将之陨首覆军者葢以十数剖符专城纡青拖墨之司奔走失其守者相望于境秦陇之僭巩更为魁既已袭汧而馆其县子以尔之身介乎重围之里率寡弱之众据十雉之城羣氐如猬毛而起四面雨射城中城中凿穴而处负户而汲木石将尽樵蘓乏竭刍荛罄絶于是乎发梁栋而用之以铁鏁机关既纵礧而又升焉防陈焦之麦柿梠桷之松用能薪刍不匮人畜取给青烟傍起枥马长鸣凶丑骇而疑惧乃阙地而攻子命穴浚壍寘壶镭瓶甒以侦之将穿城响作因焚穬火薫之濳氐歼焉乆之安西之救至竟免虎口之厄全数百万石之积文契书于幕府圣朝畴咨进以显秩殊以幢葢之制而州之有司乃以私数口谷数十斛考讯吏兵以槚楚之辞连之大将军屡抗其疏曰敦固守孤城独当羣寇以少御众载离寒暑临危奋节保谷全城而雍州从事忌敦勲效极推小疵非所以褒奬元功宜解敦禁劾假授诏书遽许而子固以下狱发愤而卒也朝廷闻而伤之策书曰皇帝咨故督守关中侯马敦忠勇果毅率属有方固守孤城危逼获济宠秩未加不幸防亡朕用悼焉今追赠牙门将军印绶祠以少牢魂而有灵嘉兹宠荣然洁士之闻秽其庸致思乎若乃下吏之肆其噤害则皆妬之徒也嗟乎妬之欺善抑亦贸首之讐也语曰或戒其子慎无为善言固可以若是悲夫昔乘丘之战县贲父御鲁庄公马惊败绩贲父曰他日未尝败绩而今败绩是无勇也遂死之圉人浴马有流矢在白肉公曰非其罪也乃诔之汉明帝时有司马叔持者白日于都市手劒父讐视死如归亦命史臣班固为之诔然则忠孝义烈之流慷慨非命而死者缀辞之士未之或遗也天子既已策而赠之微臣托乎旧史之末敢阙其文哉乃作诔曰  

知人未易人未易知嗟兹马生位末名卑西戎猾夏乃奋其竒保此汧城救我边危彼边奚危城小粟富子以身而裁其守兵无加卫墉不増筑婪婪羣狄豺虎竞逐巩更恣睢濳跱官寺齐万虓阚震惊台司声势沸腾种落煽炽旌旗电舒戈矛林植彤珠星流飞矢雨集惴惴士女号天以泣防麦而炊负户以汲累卵之危倒悬之急马生爰发在险弥亮精贯白日猛烈秋霜棱威可厉懦夫克壮霑恩抚循寒士挟纩蠢蠢犬羊阻众陵寡濳隧密攻九地之下惬惬穷城气若无假昔命悬天今也惟马惟此马生才博智赡侦以瓶壶以长壍锸未见锋火以起熖薫尸满窟掊穴以敛木石匮竭萁秆空虚瞷然马生傲若有余梁为柿松为刍守不乏械枥有鸣驹哀哀建威身伏斧质悠悠烈将覆军防器戎释我徒显诛我帅以生易死畴克不二圣朝西顾关右震惶分我汧庾化为寇粮实赖夫子思謩弥长咸使有勇致命知方我虽未学闻之前典十世宥能表墓旌善思人爱树甘棠勿翦矧乃君子功深疑浅两造未具储葢鲜孰是勲庸而不获免猾哉部司其心反侧斵善害能丑正恶直牧人逶迤自公退食闻秽鹰扬曾不戢翼忘尔大劳猜尔小利茍莫开懐于何不至慨慨马生硠硠髙致发愤囹圄没而犹眡呜呼哀哉安平出竒破齐克完张孟运筹危赵获安汧人赖子犹彼谈单如何吝嫉揺之笔端倾仓可赏矧云私粟狄可颁况曰家仆剔子双贯以三木功存汧城身死汧狱凡尔同围心焉摧剥扶老防幼街号巷哭呜呼哀哉明明天子旌以殊恩光光宠赠乃牙其门司勲班爵亦兆后昆死而有灵庶慰寃魂呜呼哀哉  

杨仲武诔  

杨经字仲武荥阳宛陵人也中领军肃侯之曽孙荆州刺史戴侯之孙东武康侯之子也八嵗防父其母郑氏光禄勲密陵成侯之元女操行甚髙恤养幼孤以保乂夫家而免诸艰难戴侯康侯多所论著又善草之蓺子以玅年之秀固能综览义防而轨式模范矣虽舅氏隆盛而孤贫守约心安陋巷体服菲薄余甚竒之若乃清才隽茂盛徳日新吾见其进未见其已也既借三叶世亲之恩而子之姑予之伉俪焉徃嵗卒于德宫里防服周次绸缪累月茍人必有心此亦欵诚之至也不幸短命春秋二十九元康九年夏五月已亥卒呜呼哀哉乃作诔曰  

伊子之先奕叶熈隆惟祖惟曾载扬休风显考康侯无禄早终名器虽光勲业未融笃生吾子诞茂淑姿克岐克防知章知微钩深探赜味道研几匪直也人邦家之辉子之遘闵曾未齓髫如彼危根当此冲飚德之休明靡幽不乔弱冠流芳儁声清劭尔舅惟荣尔宗惟瘁幼秉殊操违丰安匮撰録先训俾无陨坠旧文新蓺罔不必肄潘扬之穆有自来矣矧乃今日慎终如始尔休尔戚如实在已视予犹父不得犹子敬亦既笃爱亦既深虽殊其年实同厥心日昃景西望子朝隂如何短折背世湮沈呜呼哀哉寝疾弥留守兹孝友临命忘身顾恋慈母哀哀慈母痛心疾首噭噭同生凄凄诸舅春兰擢茎方茂其华荆宝挺璞将剖于和含芳委曜毁璧摧柯呜呼仲武痛哉柰何德宫之艰同次外寝惟我与尔对筵接枕自时迄今曾未盈稔姑侄继陨何痛斯甚呜呼哀哉披帙散书屡覩遗文有造有冩或草或真执玩周复想见其人纸劳于手涕霑于巾筮既袭埏隧既开痛矣扬子与世长乖朝济洛川夕次山隈归鸟颉颃行云徘徊临穴永诀抚榇尽哀遗形莫绍增恸余懐魂兮往矣梁木实摧呜呼哀哉  

宜城宣君诔  

行成于已名生于人考终定谥实曰宣君祝宗莅事卿相奉引轻车整驾介士列阵鸾辂依容輼车升榇  

庾尚书诔  

寛而能懐威而不猛化行如形民应如影曀曀虚坐翩翩幕几席生尘空馆寥廓  

南阳长公主诔  

昔唐女嫔妫书叙厘降之美周姬适齐诗咏肃雍之歌汉之新野以节义垂号千载伊晋之献主以聪明睿智考终定谥兹可谓母仪纯备迈踪古烈者已惜乎不永背世湮沈爰托素旂式章徽音  

主之诞育既纂洪胄德之休明亦固天授思心婉娈淑质纯茂母仪不忒内则靡疚肇自弱笄有馥其芬言告言归作合于荀在贵思降处逸能勤上防诸姑傍接支嫔内谐闺阈外和族姻终温且惠淑慎其身积善余庆啓兹名励以惠肃诲以柔顺主实体化不言而信二子遵式匪严而峻于穆献后奕代熈盛重作大司黎牧火正国之仁姑家之慈母天道辅贤宜享遐寿如何短命曽不华首寝疾弗兴繁荣摧朽呜呼哀哉容车戒路祖奠在庭騑骖踌躇服马悲鸣皇舆亲临望旗失声列辟咸起洒泪霑缨呜呼哀哉既次墓门降柩升輴灵衣从风素幕生尘明燎守夜竦绋俟晨噭噭遗嗣焭焭孤臣号无废音涕不辍巾  

皇女诔  

厥初在鞠玉盾华繁发脩曜蛾眉连娟清颅横流明眸朗鲜迎时夙智望嵗能言亦既免懐提携紫庭聪惠机警授色应声亹亹其进好曰之经辞令容止闲于幼龄猗猗春兰柔条含芳落英雕矣从风飘扬玅好弱媛窈窕淑良孰是人斯而离斯殃灵殡既祖次此暴庐披览遗物徘徊旧居手泽未改领腻如初孤魂遐逝存亡永殊呜呼哀哉  

贾充诔  

年逾知命位极人臣家无余禄贵而食贫  

诗  

关中诗【`十六章`】  

【`元康六年氐贼齐万年于关中反乱既平帝命诸臣作关中诗`】  

于皇时晋受命既固三祖在天圣皇绍祚德博化光刑简枉错微火不戒延我寳库  

蠢尔戎狄狡焉思肆虞我国眚窥我利器岳牧虑殊威懐理二将无专策兵不素肄  

翘翘赵王请徒三万朝议惟疑未逞斯愿桓桓梁征髙牙乃建旗葢相望偏师作援  

虎视耽耽威彼好畤素甲日曜幕云起谁其继之夏侯卿士惟系惟处别营棊跱  

夫岂无谋戎士承平守有完郛战无全兵锋交卒奔孰免孟明飞檄秦郊告败上京  

周殉师令身膏氐斧人之云亡贞节克举卢播违命投畀朔土为法受恶谁谓荼苦  

哀此黎元无罪无辜肝脑涂地白骨交衢夫行妻寡父出子孤俾我晋民化为狄俘  

乱离斯瘼日月其稔天子是矜旰食宴寝主忧臣劳孰不祗懔愧无献纳尸素以甚  

皇赫斯怒爰整精鋭命彼上谷指日遄逝亲奉成规棱威遐厉首陷中亭扬声万计  

兵固诡道先声后实闻之有司以万为一纣之不善我未之必虚皛湳德缪彰甲吉  

雍门不啓陈汧危偪观遂虎奋感恩输力重围克解危城载色岂曰无过功亦不测  

情固万端于何不有纷纭齐万亦孔之丑曰纳其降曰枭其首畴真可掩孰伪可乆  

既征尔辞既蔽尔讼当乃明实否则证空好爵既縻显戮亦从不见窦林伏尸汉邦  

周人之诗寔曰采薇北难猃狁西患昆夷以古况今何足曜威徒愍斯民我心伤悲  

斯民如何荼毒于秦师旅既加饥馑是因疫疠滛行荆棘成榛绛阳之粟浮于渭濵  

明明天子视民如伤申命羣司保尔封疆靡暴于众无陵于疆惴惴寡弱如熈春阳  

为贾谧作赠陆机【`十一章`】  

肇自初创二仪絪緼粤有生民伏羲始君结绳阐化八象成文芒芒九有区域以分  

神农更王轩辕承纪画野离疆爰封众子夏既袭宗周继祀绵绵瓞六国互峙  

彊秦兼并呑灭四隅子婴面榇汉祖膺图灵献微弱在湼则渝三雄鼎足孙啓南呉  

南吴伊何僣号称王大晋统天仁风遐扬伪孙衔璧奉土归疆婉婉长离凌江而翔  

长离云谁咨尔陆生鹤鸣九臯犹载厥声况乃海隅播名上京爰应旌招抚翼宰庭  

储皇之选实简惟良英英朱鸾来自南冈曜藻崇正冕丹裳如彼兰蕙载采其芳  

藩岳作镇辅我京室旋反桑梓帝弟作弼或云国宦清涂攸失吾子洗然恬淡自逸  

廊庙惟清俊乂是延擢应嘉举自国而迁齐辔羣龙光赞纳言优游省闼珥笔华轩  

昔余与子缱绻东朝虽礼以賔情通友僚嬉娱丝竹抚鞞舞韶修日朗月擕手逍遥  

自我离羣二周于今虽简其面分着情深子其超矣实慰我心发言为诗俟望好音  

欲崇其髙必重其层立德之柄莫匪安恒在南称甘度北则橙崇子锋頴不頽不崩  

北芒送别王世胄  

朱□既扬四辔既整驾言饯行告离芒岭情有迁延日无余影廻辕南翔心焉北骋  

家风诗  

绾发绾发髪亦鬒止日祗日祗敬亦慎止靡专靡有受之父母鸣鹤匪和析薪弗荷隐忧孔疚我堂靡构义方既训家道頴頴岂敢荒宁一日三省  

于贾谧坐讲汉书  

治道在儒儒由人显允鲁侯文质彬彬笔下摛藻席上敷珍前疑惟辨旧史惟新惟新尔史既辨尔疑延我寮友讲此微辞  

离合  

佃渔始化人民穴处意守醇扑音应律吕桑梓被原卉木在野钖鸾未设金石弗举害咎蠲消吉德流普谿谷可安奚作栋宇嫣然以憙焉惧外侮熈神委命已求多祜叹彼季未口出择语谁能黙识言防厥所垄畆之谚龙濳岩阻尠义崇乱少长失叙  

金谷集作诗  

王生和鼎实石子镇海沂亲友各言迈中心怅有违何以叙离思擕手游郊畿朝发晋京阳夕次金谷湄廻谿萦曲阻峻阪路威夷緑池泛淡淡青栁何依依滥泉龙鳞澜【`一作涧`】激波连珠挥前庭树沙棠后园植乌椑灵囿繁石【`善作若`】榴茂林列芳梨饮至临华沼迁坐登隆坻醴染朱顔但愬杯行迟杨桴抚灵鼓箫管清且悲春荣谁不慕【`五臣作耀`】嵗寒良独希投分寄石友白首同所归  

河阳县作二首  

微身轻蝉翼弱冠忝嘉招在疚妨贤路再升上宰朝猥荷公叔举连陪厠王寮长啸归东山拥耒耨时苗幽谷茂纎葛峻岩敷荣条落英陨林趾飞茎秀陵乔卑髙亦何常升降在一朝徒恨良时防小人道遂消譬如野田蓬斡流随风飘昔倦都邑游今掌河朔徭登城眷南顾凯风扬微绡洪流何浩荡修芒郁岧嶤谁谓晋京逺室迩身实辽谁谓邑宰轻令名患不劭人生天地间百年孰能要歘如敲石火瞥若截道飚齐都无遗声桐乡有余謡福谦在纯约害盈由矜骄虽无君人德视民庻不恌  

日夕隂云起登城望洪河川气冒山岭惊湍激岩阿归鴈暎兰畤【`五臣作洔`】游鱼动圆波鸣蝉厉寒音时菊耀秋华引领望京室南路在伐柯大厦【`五臣作夏`】缅无觌崇芒郁嵯峨总总都邑人扰扰俗化讹依水类浮萍寄松似悬萝朱博纠舒慢楚风被琅邪曲蓬何以直托身以丛麻黔黎竟何常政成在民和位同单父邑愧无子贱歌岂敢陋微官但恐沗所荷  

在懐县作二首  

南陆迎修景朱明送末垂初伏启新节隆暑方赫曦朝想庆云兴夕迟白日移挥汗辞中宇登城临清池凉飚自逺集轻襟随风吹灵囿耀华果通衢列髙椅瓞蔓长苞姜芋纷广畦稻栽肃芊芊黍苗何离离虚薄乏时用位微名日卑驱役宰两邑政绩竟无施自我违京辇四载迄于斯噐非廊庙姿屡出固其宜徒懐越鸟志眷恋想南枝  

春秋代迁逝四运纷可喜宠辱易不惊恋本难为思我来冰未泮时暑忽隆炽感此还期淹叹彼年往驶登城望郊甸游目厯朝寺小国寡民务终日寂无事白水过庭激緑槐夹门植信美非吾土祗搅懐归志眷然顾巩洛山川邈离异愿言旋旧乡畏此简书忌祗奉社稷守恪居处职司  

内顾诗二首  

静居懐所欢登城望四泽春草郁青青桑柘何奕奕芳林振朱荣渌水激素石初征氷未泮忽焉袗絺绤漫漫三千里迢迢逺行客驰情恋朱顔寸隂过盈尺夜愁极清晨朝悲终日夕山川信悠永愿言良弗获引领讯归期沈思不可释  

独悲安所慕人生若朝露绵邈寄絶域眷恋想平素尔情既来追我心亦还顾形体隔不达精爽交中路不见山下松隆冬不易故不见涧边栢嵗寒守一度无谓希见疎在逺分弥固  

悼亡诗三首  

荏苒冬春谢寒暑忽流易之子归穷泉重壤永幽隔私懐谁克从淹留亦何益僶俛防朝命廻心反初役望庐思其人入室想所厯帏屏无髣髴翰墨有余迹流芳未及歇遗挂犹在壁怅怳如或存周遑忡惊惕如彼翰林鸟双栖一朝只如彼游川鱼比目中路析春风縁隟来晨霤承檐滴寝息何时忘沉忧日盈积庻几有时衰庄缶犹可击  

皎皎窻中月照我室南端清商应秋至溽暑随节防凛凛凉风升始觉夏衾单岂曰无重纩谁与同嵗寒嵗寒无与同朗月何胧胧展转盻枕席长簟竟牀空牀空委清尘室虚来悲风独无李氏灵髣髴覩尔容抚衿长叹息不觉涕霑胸霑胸安能已悲懐从中起寝兴目存形遗音犹在耳上惭东门吴下愧防庄子赋诗欲言志此志难具纪命也可奈何长戚自令鄙  

曜灵运天机四节代迁逝凄凄朝露凝烈烈夕风厉奈何悼淑俪仪容永潜翳念此如昨日谁知已卒嵗改服从朝政哀心寄私制茵帱张故房朔望临尔祭尔祭讵几时朔望忽复尽衾裳一毁撤千载不复引亹亹朞月周戚戚弥相愍悲懐感物来泣涕应情陨驾言陟东阜望坟思纡轸徘徊墟墓间欲去复不忍徘徊不忍去徙倚歩踟蹰落叶委埏侧枯荄带坟隅孤魂独防防安知灵与无投心遵朝命挥涕强就车谁谓帝宫逺路极悲有余  

哀诗  

漼如叶落树邈若雨絶天雨絶有归云叶落何时连山气冒冈岭长风鼔松栢堂虚闻鸟声室暗如日夕昼愁奄逮昏夜思忽终昔展转独悲穷泣下沾枕席人居天地间飘若逺行客先后讵能几谁能弊金石  

思子诗  

造化甄品物天地代虚盈奈何念稚子懐竒陨幼龄追想存髣髴感道伤中情一往何时还千载不复生  

别诗  

【`王堪为成都王军司马岳送至北邙别作诗`】  

微微发肤受之父母峩峩王矦中外之首子亲伊姑我父唯舅  

阁柱谣  

阁东有大牛王济鞅裴楷秋和峤刺促不得休  

【`世説作和峤鞅裴楷秋王济剔嬲不得休云`】  
