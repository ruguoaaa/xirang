---
title: 第8部分
index: true
icon: editor
order: 8
category:
  - 诗藏
  - 诗集
  - 汉魏六朝百三家集
tag:
  - 钦定四库全书
  - 集部八
  - 总集类
  - 张溥
  - 明
---

## 汉魏六朝百三家集卷四十六目录

晋傅咸集题词  

傅休奕刚峻少容贵显当世老而不折时晋运方兴天子虚已老成喉舌可以无恙若长虞所处国艰甫殷惩杨氏执政之萌规汝南辅相之失劾按惊人荣终司直道而行若是多福鲍子都诸葛少季无其遇也傅氏诸赋不尚绮丽长虞短篇时见正性治狱明意赋云吏砥身以存公古有死而无柔一生骨鲠风尚显白厯官威严条申职掌御史作箴汲生共朂司布教卧虎立名彼其之子邦之司直斯人有焉休奕四部六録文集百余湮阙者多长虞著述不富传文亦与父埒为彪为固不能短长其间七经诗中毛诗一首虽集句托始无关言志与尚书同寮诗则告诫臣仆有孚盈缶韦孟在邹家风不坠矣  

目录  

赋  

申懐赋【`有序`】  

感别赋【`有序`】  

明意赋【`冇序`】  

小语赋  

喜雨赋【`有序`】  

患雨赋  

感凉赋【`有序`】  

神泉赋【`有序`】  

登芒赋【`有序`】  

卞和画像赋【`有序`】  

玉赋【`有序`】  

镜赋  

扇赋  

羽扇赋【`有序`】  

狗脊扇赋  

纸赋  

相风赋【`有序`】  

污巵赋【`有序`】  

栉赋【`冇序`】  

烛赋【`有序`】  

桑树赋【`有序`】  

梧桐赋  

欵冬花赋【`有序`】  

又  

舜华赋【`有序`】  

芸香赋【`有序`】  

凤赋【`有序`】  

鹦鹉赋  

燕赋【`有序`】  

班鸠赋【`有序`】  

萤火赋【`有序`】  

黏蝉赋【`有序`】  

鸣蜩赋  

叩头虫赋【`有序`】  

青蝇赋  

蜉蝣赋【`有序`】  

疏  

应诏陈言疏  

表  

驳改社表  

重论立社表  

兼司隶表  

左丞表  

理李含表  

又  

凉州表  

奏  

请贬荀恺奏  

劾夏侯承奏  

劾夏侯骏事  

劾王戎奏  

劾王戎等奏  

特进执璧奏  

奏事  

又  

上书  

禁奢上书  

陈选举上书  

明司隶职掌上书  

牋  

与汝南王牋  

教  

司隶教  

又  

又  

草  

相谕草  

书  

与太傅杨骏书  

与汝王亮书  

又谏汝南王书  

荅杨济书  

又荅杨济书  

荅李斌书  

尺牍  

荅曹志  

颂  

皇太子释奠颂  

箴  

御史中丞箴  

铭  

犀钩铭【`有序`】  

杖铭  

烛铭  

扇铭  

碑铭  

中郎将曹府君碑铭  

诔  

襄邑侯诔  

诗  

孝经诗【`二章`】  

论语诗【`二章`】  

毛诗诗【`二章`】  

周易诗  

周官诗【`二章`】  

左传诗  

与尚书同僚诗  

赠褚武良诗  

赠崔伏二郎诗  

荅潘尼诗【`并序`】  

荅栾诗【`并序`】  

赠建平太守李叔龙  

赠何劭王济【`并序`】  

赠太尉司马虞显机  

失题二首  

## 汉魏六朝百三家集卷四十六  

明　张溥　辑  

晋傅咸集  

赋  

申懐赋【`冇序`】  

余自咸宁谬为众论所许补太子洗马才不称职而意常惘然作申懐赋  

何天施之普厠瓦砾于琼瑛备东宫之妙选奉储君之圣明穆穆清禁济济羣英鸾翔凤集羽仪上京芬芳并发我秽其馨德音光宣我累厥声岂伊不媿顾影慙形虽自百于陨越惧恩隆而命轻命既轻而才下谅无补于明时塞贤哲之显路而尘损之日滋匪耽荣而忘替实结恋之有违忍厚顔于寮类甘获戾而受讥不悟皇恩之弥崇授大县乎近畿畿云近而防逺情眷眷而含悲悲恻兼懐忧虑寔深雍可南面千载希心微微小子斯之莫任莫斯之任求任在我将反初服毕志训雅尽乌鸟之至情竭欢敬于膝下进抗防以归诚退抽簮而脂车庶所乞之克从永收迹于蓬庐  

感别赋【`有序`】  

友人鲁庶叔雅量济思心辽逺余自少与之相长情相亲爱有如同生其后选太子洗马俄而谬防朝私猥沗斯职虽惧不称而喜得与此子同班共事天下之遇未有若此周旋三载鲁生迁尚书郎虽别不逺而情甚怅恨退作兹赋云尔  

嘉天地之交泰美万物之防通悦朋友之攸摄慕管鲍之遐踪退以文而防友钦公子之清尘信同声之相应意未冩而情亲誓稚好之龆齓分绸缪而日新兰蕙含芬有时而馨龙骥踠足有时而征乾道变化时惟大明峩峩睦友载扬厥声降圣宰之旌招曜羽仪之上京赞唐虞之嘉运超飞跃乎太清佩银璜于帝侧拖紫艾于天庭瞻宸极之眇眇喜吾子之宠荣无荆玉之夜观猥齐景于夜光敢有觊于斯举欣与子而并翔天启其愿自忝苹蘩防则同游长则同班同心厥职其臭如兰庻绩未凝圣朝畴咨显佐纳言先综万机出顺景而为偶入閴然而无依歩虚宇以低回想宴笑之余晖意纒绵而弥结泪雨面而霑衣  

明意赋【`有序`】  

侍御史傅咸奉诏治狱作赋用明意云  

含悾欵以弥载令栖迟以淹留吏砥身以存公古有死而无柔彼背正以从邪我没世而是尤敷肾肠以为効兮岂文饰之足脩感恩输命心口自灭加我数年竭力効节春秋既不吾与日月忽其不屈周道兮如砥吉人兮是由材曲兮枉桡朽木兮难抽  

小语赋  

楚襄王登阳云之台景差唐勒宋玉侍王曰能为小语者处上位景差曰么蔑之子形难为象晨登蚁垤薄暮不上朝炊半粒昼复得酿烹一小虱饱于乡党唐勒曰攀蚊髯附蚋翼我自谓重彼不极邂逅有急相切逼于针孔以自匿宋玉曰折薛足以为櫂舫粒糠而为舟将逺游以遐览越蝉溺以横浮若渉海之无涯惧湮没于洪流弥数旬而汔济陟虮蚁之崇丘未升半而九息何时达乎杪头  

喜雨赋【`有序`】  

泰始九年自春不雨以渉夏节草木共燃百姓以尧有九年之水汤有七年之旱恐遭斯运并有惧心圣皇劳虑分使祈祷徧于羣望余以太子洗马兼司徒请雨百辟莅事三朝而大雨降退作斯赋  

祝融炽景羲和警辔亢阳火愤野无生类悠悠亿兆同兹惨悴伊我皇之仁德兮配焘育于二仪屡刻躬而勤政分广请祷于灵祗孰谓天髙其听不辽孰谓神逺厥应孔昭絜斋致防于兹三朝隂欝怫而腾起阳庵薆而自消飞廉扇谷风之翼翼灵岳兴庆云之飘飖遂乃重隂四防溟邈无垠方中降雨亘夜迄今生我百谷粒我蒸民昔洪水滔天于唐尧之朝亢旱为灾于殷汤之世下民其咨莫能俾乂厯稔九七仅免斯害犹以畴咨为美谭躬祷为勋伐  

患雨赋  

夫何逺寓之多懐患淫雨之有经自流火以迄今厯九旬而无宁庻太清之垂曜覩日月之光明云乍披而旋合霤暂辍而复零将收雷之要月弃嘉谷于已成前渴焉而不降后患之而弗晴惟二仪之神化奚水旱之有并汤亢阳于七载兮尧洪泛乎九龄天道且犹若兹况人事之不平  

感凉赋【`有序`】  

盛夏困于炎热热甚不过旬日而复自凉以时之凉命亲友曲防作赋云尔  

践朱明之中月暑欝隆以肇兴赫融融以弥炽乃沸海而焦陵兽伏于幽林兮鸟垂翼而弗升汗珠陨于玉体兮粉附身而沾凝于是景云晨敷曜灵濳光隂气聿升凯风载扬忽轻箑于坐隅兮思暖服于兰房  

神泉赋【`有序`】  

余所居庭前有涌泉在夏则冷渉冬而温温则水物冬生冷则氷可以过每夏游之不知嵗之有暑耳  

惟兹神泉厥理难原在冬则温既夏则寒混混洋洋载清载澜遂乃坛以文石树之栁杞密叶云覆重防蔽沚气泠泠以含凉风肃肃而恒起于时朱明纪运旭日驰光欝欝隆暑赫赫太阳盥玉体于素波身凄焉而自清不知天时之有暑忽谓繁霜之陨庭逮至旻秋既逝司寒骋节六合萧条严霜凛冽河洛辍流太隂凝结彼溰溰而含冻此灼灼而含热緑竹猗猗荇藻青青是托斯茂是殖斯荣  

登芒赋【`有序`】  

左光禄大夫济北侯荀公前防元妃及失令子葬于西芒有以感懐而作斯赋  

何天道之难忱信厥命之靡常匪彼生之不辰亦大夫之多殃惟济北之初载夙遘旻而逢罹兴瓜瓞之绵绵飞英声以风驰庻家道之克昌永保祚于螽斯愠无妄之为灾怨上皇之有违在德门之方隆乃降厉于元妃兰房閴其无主众孤焭而莫依孔临川以永叹赵有感于九原览登芒之哀赋谅圣贤之同情  

卞和画像赋【`有序`】  

先画卞和之像者虽其事在素定见其涕血残刖之形情以凄然至臧文仲知桞下惠之贤而不与立卞和自刖以相证相去逺矣戏画其像于卞子之防特赤其面以示犹有慙色辞曰  

惟年命之遒短速流光之有经疾没世而不称贵立身而扬名既铭勒于钟鼎又图像于丹青览光烈之攸画覩卞子之容形泣泉流以雨下洒血面而瀐缨痛两趾之双刖心恻凄以伤情虽髪肤之不毁觉害仁以偷生向厥趾之不刖孰夜光之见明人之不同爰自在昔臧知栁而不进和残躯以证璧  

玉赋【`有序`】  

易称干为玉玉之美与天合德其在玉藻仲尼论之备矣非复鄙文所可称述  

万物资生玉禀其精体干之刚配天之清故能珍嘉在昔实用罔极夫岂君子之是比葢乃王度之所式其为美也若此当其濳光荆野抱璞未理众视之以为石独见知于卞子旷千载以遐弃倐一旦而见齿为有国之伟宝礼神祗于明祀岂连城之足云嘉遭遇乎知已知已之不可遇譬河清之难俟既巳若此谁亦泣血而刖趾  

镜赋  

顺隂位于西裔采秋金之刚精醮祝融以致防命欧冶而是营希日月之光烈仪厥象乎曜灵清邈明水景若朝阳不将不迎应物无方不有心于好丑而众形其必详同实録于良史随善恶而是彰猗猗淑媛峩峩后妃眷春荣之零悴惧玉颜之有衰盼清扬而自镜竞崇姱以相晖若乃云髻乱于首頳黛渝于色设有乏于斯器兮孰厥貌之能饰与喑瞽而同昧兮近有面而不识君子知貌之不可以不饰则内省而自箴既见前而虑后则祗畏于幽深察明明之待莹则以此而洗心暏目观之有瑕则稽训于儒绅夫然尚何厥容之有慢而厥思之有滛  

扇赋  

天道行而不息四节代以相寻背青春之令月践朱夏于斯今热融融以太甚孰赫赫之可任汗珠陨以外流气郁结而内沈庻凯风之自南竞清啸而启衿怨微飇之不兴恨乔木之无隂揺轻扇之苒弱手才动而心心取于卷握尚何希乎北林下济亿兆上宁侯王是曰安众清暑作凉防贵幸于斯时无日夜而有忘谓洪恩之可固终靡敝于君旁火星忽以西流悲风起乎金商秋日凄凄白露为霜体敛然以思暖御轻裘于温房猥弃我其若遗去玉手而濳藏君背故而向新非余身之无良哀徒劳而靡报独懐怨于一方  

羽扇赋【`有序`】  

吴人截鸟翼而揺风既胜于方圆二扇而中国莫有生意灭吴之后翕然贵之其辞曰  

凤凰于飞翽翽其羽况灵体以遐翔匪六翮其焉举感扇扬之兴风宜收之以清暑彼安众之云妙差剖篾于毫缕体荏苒以轻弱侔缟素于齐鲁此因资以为用不假裁于规矩虽靡饰于容好亦差池而有序上比列于南箕下等美于萐莆【`北堂书钞傅咸羽扇赋云炽九日之隆赫然髙燎于扶桑热熈天而灼地沸巨海而成汤`】  

狗脊扇赋  

葢卑以自居君子之经孤寡不谷王侯修名尚不媿狗脊之为号亦焉顾九华之妙形  

纸赋  

葢世有质文则理有损益故礼随时变而器与事易既作契以代结绳兮又造纸以当防犹纯俭之从宜亦唯变而是适夫其为物厥美可珍防方有则体洁性真含章蕴藻实好斯文取彼之淑以为已新揽之则舒舍之则卷可屈可伸能幽能显若乃六亲乖方离羣索居鳞鸿附便援笔飞书冩情于万里精思于一隅  

相风赋【`有序`】  

相风之赋葢以冨矣然辞义大同唯中书张令以太史相风独无文饰故特赋之太仆寺丞武君賔树一竹于前庭其上颇有枢机挿以鸡毛于以占事知来与彼无异斯乃简易之至有殊太史相风张氏之赋非其至也籊籊竹竿在武之庭厥用自然既脩且贞挿羽其首丹漆弗营经之营之不日而成  

污巵赋【`有序`】  

人有遗余琉璃巵者小儿窃弄堕之不洁意既惜之又感物之污辱乃防其所以为宝况君子行身而可以有玷乎  

有金商之玮宝禀干刚之淳精叹春晖之定色越冬氷之至清爰甄陶以成器逞异域之殊形猥防身于丑秽岂厥美之不惜与觞杓之长辞曾瓦匜之不若  

栉赋【`有序`】  

大才治世犹栉之理发也理发不可无栉治世不可无才赋曰  

我嘉兹栉恶乱好理一发不顺实以为耻虽日用而匪懈不告劳而自已茍以理而委任期竭力而没齿  

烛赋【`有序`】  

余治狱至长安在逺多懐与同行夜饮以忘愁顾帷烛之自焚以致用亦有杀身以成仁矣赋曰  

葢泰清垂象匪日不光向晦入防匪火不彰故六龙衔烛于北极九日登曜于扶桑日中则昃月亏则望时迈靡停昼不于常背三接之昭昭即旋开之有伤何逺寓之多懐患冬夜之悠长独耿耿而不寐待鸡鸣之未央徒伏枕以展转起燃烛于闲房扬丹辉之炜炽朱熖之煌煌俾幽夜而作昼继列景乎朝阳慨顾景以増叹孰斯愁之可忘嘉湛露之愔愔遂命樽而设觞尔乃延僚属酌醇清讲三坟论五经髙谈既倦引满行盈乐饮今夕寔慰我情  

桑树赋【`有序`】  

世祖昔为中垒将军于直庐种桑一株迄今三十余年其茂盛不衰皇太子入朝以此庐为便坐赋曰  

伊兹树之侥幸防生生之渥惠降皇躬以斯植遂茂于圣世厥茂伊何其大连寻脩柯逺扬洪条梢槮布繁枝之沃若播密叶以垂隂防华防而作凉清隆暑之难任以厥树之巨伟登九日于朝阳且积小以髙大生合抱于毫芒犹帝道之将升亦累德以弥光汤躬祷于斯林用获雨而兴商惟皇晋之基命爰于斯而发祥从皇储于斯馆物无改于平生心恻切以兴思思有感于圣明步徬徨以周览庶髣髴于仪形  

梧桐赋  

美诗人之攸贵兮览梧桐乎朝阳蔚菶菶以萋萋兮郁株列而成行夹二门以骈罗作馆防之表章  

欵冬花赋【`有序`】  

余曾逐禽登于北山于时仲冬之月也氷凌盈谷积雪被崖顾见欵冬炜然始敷赋曰  

惟兹竒卉欵冬而生原厥物之载育禀淳粹之至精用能托体固隂利此坚贞恶朱紫之相夺患居众之易倾在万物之并作故韬华而弗逞逮皆死以枯槁独保质而全形  

又  

华艶春晖既丽且殊以坚氷为膏壤吸霜雪以自濡非天然之真贵曷能弥寒暑而不渝  

舜华赋【`有序`】  

嘉其日新之美故种之前庭而为之赋  

览中唐之竒树禀冲粹之至精应青春而敷蘖逮朱夏而诞英布夭夭之纎枝发灼灼之殊荣红葩紫蒂翠叶素茎含晖吐曜烂若列星朝阳照灼以舒晖逸藻采粲而光明罄天壤而莫俪何菱华之足荣  

芸香赋【`有序`】  

先君作芸香赋词美髙丽有覩斯卉蔚茂馨香同游使余为序  

携昵友以逍遥兮览伟草之敷英慕君子之覆兮超托躯于朱庭俯引泽于丹壤兮仰汲润于泰清繁兹緑蕊茂此翠茎叶芟蓰以纎折兮枝婀娜以迥萦象春松之含曜兮郁蓊蔚以葱青  

凤赋【`有序`】  

鹪鹩赋者广武张侯之所造也以其形微处卑物莫之害也而余以为物生则有害有害而能免所以贵乎才智也夫鹪鹩既无智足贵亦祸害未免免乎祸害者其唯仪凤也辞曰  

仰天文以弥观兮览神象乎太清伊仪凤之诞育兮禀朱行之淳清故能体该众妙徳备五灵秽维尘之纷浊兮患俗网之易婴心眇眇其悠逺兮意飘飘以遐征翔寥廓以轻举兮淩清霄而絶形若乃龙飞九五时惟大明阐隆正道既和且平感圣化而来仪兮赞箫韶于九成随时宜以行藏兮谅出处之有经岂以美而贾害兮固以徳而见荣旷千载而莫覩兮忽翻尔而来庭应龙至兮庶有感于斯诚而君子之是忽兮赋微物以申情虽绮靡之可翫兮悲志大之所营敢砥钝于末踪兮别瓦砾于瑶琼  

鹦鹉赋  

有金商之竒鸟处垅坻之髙松谓崇峻之可固然以慧而入笼披丹唇以授音亦寻响而应声眄明眸以承顔侧聪耳而有听口才发而轻和宻晷景而随形言无徃而不复似探幽而测防自嘉智于君子足取爱而扬名  

燕赋【`有序`】  

有言燕今年巢在此明岁故复来者其将逝翦爪识之其后果至焉  

燕燕于飞差池其羽何诗人之是兴信进止之有序秋背隂以龙濳春晞阳而凤举随时宜以行藏似君子之出处恶焚巢之凶丑患林野之多阻谅鸟兽之难羣非斯人而谁与惟里仁之为美托君子之堂防逮来春而复旋意眷眷而懐旧一委身乃无余岂改适而更赴  

班鸠赋【`有序`】  

庭楸蔚然成林闲居无为有时游之顾见班鸠音声可悦于是捕而畜之既以驯扰出之于笼无何失去后时时一来飞翔殆如有恋聊为之赋  

集茂树之防蔚登弱枝以容与体郁郁以敷文音邕邕而有序情钦乐而是悦遂笼之于前防尔乃饮以神泉食之稻粱朝憩椒涂夕宿兰房时连翩于庭阿见飞燕之颉颃慨感物而哀鸣声楚切以懐伤仰华林而矫翼纷憎逝而髙翔  

萤火赋【`有序`】  

余曽独处夜不能寐顾见萤火遂有感于是执以自照而为之赋其辞曰  

潜空馆之寂寂兮意遥遥而靡宁夜耿耿而不寐兮忧悄悄而伤情哀斯火之湮灭兮近腐草而化生感诗人之悠懐兮览熠燿于前庭不以姿质之鄙薄兮欲増辉乎太清虽无补于日月兮期自照于陋形当朝阳而戢景兮必宵昧而是征进不竞于天光兮退在晦而能明谅有似于贤臣兮于疎外而尽诚盖物小而喻大兮固作者之所旌假乃光而尔炽兮庶有表乎洁贞  

黏蝉赋【`有序`】  

樱桃为树则多隂为果则先熟故种之于防事之前时以盛暑逍遥其下有蝉鸣焉仰而见之聊命黏取以弄小儿退惟当蝉之得意于斯树不知黏之将至亦犹人之得意于富贵而不虞祸之将来也  

有嘉果之珍树蔚覆于我庭在赫赫之隆暑独肃肃而自清遂寓目以周览见鸣蜩于纎枝翳翠叶以长吟信厥乐之在斯茍得意于所欢曽徃黏之莫知匪尔命之适薄坐偷安而忘危嗟悠悠之躭宠请兹览以自规  

鸣蜩赋  

有嘒嘒之鸣蜩于台府之髙槐物处隂而自惨奚厥声之可哀秋日凄凄兮感时逝之若頽曷时逝之是感兮感年岁之我催孰知命之不忧咏梁木之有摧生世忽兮如寓求富贵于不回且明明以在公惟忠谠之是与佚履道之坦坦登髙衢以自栖  

叩头虫赋【`有序`】  

叩头虫虫之微细者然教之辄叩头人以其叩头伤不祥故莫之害也  

葢齿以刚克而尽舌存以其能柔强梁者不得其死执雌者物莫之讐无咎生于惕厉悔恡来亦有由仲尼唯诺于阳虎所以解纷而免尤韩信非为懦儿出胯下而不羞何兹虫之多畏人才触而叩头犯而不校谁与为讐人不我害我亦无忧彼螳蜋之举斧岂患祸之能御此谦卑以自牧乃无害之可贾将斯文之焉贵贵不逺而取譬虽不能触类是长且书绅以自示防一日而三省恒局蹐以祗畏然后可以防自天祐之吉无不利  

青蝇赋  

幸从容以闲居且游心于典经览诗人之有造刺青蝇之营营无纎芥之微用信作害之不轻既反白而为黒恒懐蛆以自盈秽美玉之鲜洁槖嘉肴之芳馨满堂室之薨薨孰闺宇之得情  

蜉蝣赋【`有序`】  

读诗至蜉蝣感其虽朝生暮死而能脩其翼可以有兴遂赋之  

有生之薄是曰蜉蝣育微微之陋质羌采采而自脩不识晦朔无意春秋取足一日尚又何求戏停淹而委余何必江湖而是游  

疏  

应诏陈言疏  

陛下处至尊之位而脩布衣之事亲览万几劳心日昃在昔帝王躬自菲薄以利天下未有逾陛下也然泰始开元以暨于今十有五年矣而军国未丰百姓不赡一嵗不登便有菜色者诚由官众事殷复除猥滥蚕食者多而亲农者少也臣以顽疎谬忝近职每见圣诏以百姓饥馑为虑无能云补伏用慙恧敢不自竭以对天问旧都督有四今并监军乃盈于十夏禹敷土分为九州今之刺史几向一倍户口比汉十分之一而置郡县更多空校才门无益宿卫而虚立军府动有百数五等诸侯复坐置官属诸所宠给皆生于百姓一夫不农有受其饥今之不农不可胜计纵使五稼普收仅足相接暂有灾患便不继赡以为当今之急先并官省事静事息役上下用心惟农是务也  

表  

驳改社表  

【`太康九年改建宗庙而社稷坛与庙俱徙乃诏曰社实一神其并二社之祀`】  

祭法二社各有其义天子尊事郊庙故冕而躬耕耕也者所以重孝享之粢盛致殷荐于上帝也谷梁传曰天子亲耕以供粢盛亲耕谓自报自为立社者为借而报也国以人为本人以谷为命故又为百姓立社而祈报焉事异报殊此社之所以有二也王景侯之论王社亦谓春祈借田秋而报之也其论太社则曰王者布下圻内为百姓立之谓之太社不自立之于京师也景侯此论据祭法大夫以下成羣立社曰置社景侯解曰今之里社是也景侯解祭法则以置社为人间之社矣而别论复以太社为人间之社未晓此防也大社天子为人而祀故称天子社郊特牲曰天子太社必受霜露风雨夫以羣姓之众王者通为立社故称太社若夫置社其数不一葢以里所为名左氏传盟于清丘之社是也人间之社既已不称太矣若复不立之京都当安所立乎祭法又曰王为羣姓立七祀自为立七祀言自为者自为而祀也为羣姓者为羣姓而祀也太社与七祀其文正等説者穷此因云坟籍但有五祀无七祀也按祭五祀国之大祀七者小祀周礼所云祭凡小祀则墨冕之属也景侯解大厉曰如周杜伯鬼有所归乃不为厉今云无二社者称景侯祭法不谓无二则曰口传无其文也夫以景侯之明拟议而后为解而欲以口论除明文如此非但二社当是思惟景侯之后解亦未易除也前被勑尚书召诰社于新邑唯一太牢不二社之明义也按郊特牲曰社稷太牢必援一牢之文以明社之无二则稷无牲矣説者则曰举社以明稷何独不可举一以明二国之大事在祀与戎若有过而除之不若过而存之况存之有义而除之无据乎周礼封人掌设社壝无稷字今帝社无稷葢出于此然国主社稷故经传动称社稷周礼王祭社稷则絺冕此王社有稷之文也封人设壝之无稷字説者以为略文从可知也谓宜仍旧立二社而加立帝社之稷  

重论立社表  

【`时成粲议称景侯论太社不立京都欲破郑氏学咸重表`】  

如粲之论景侯之解文以此坏大雅云乃立冢土毛公解曰冡土太社也景侯解诗即用此説禹贡惟土五色景侯解曰王者取五色土为太社封四方诸侯各别其方色王者覆四方也如此太社复为立京都也不知此论从何出而与解乖上违经记明文下坏景侯之解臣虽顽蔽少长学问不能黙已谨复续上  

兼司表  

臣既驽弱不胜重任加在哀疚假息日阕陛下过意授非所堪披露丹欵归穷上闻谬诏既徃终然无改臣虽不能灭身以全礼教义无腼然虚忝隆宠前受严诏视事之日私心自誓陨越为报以货赂流行所宜深絶切勑都官以此为先而经弥日月未有所得斯由陛下有以奬厉虑于愚戅将必死系故自掩捡以避其锋耳在职有日既无赫然之举又不应垂翅人谁复惮故光禄大夫刘毅为司声震内外逺近清肃非徒毅有王臣匪躬之节亦由所奏见从威风得伸也  

左丞表  

左丞职轻事重以贱制贵所以难居臣以闇劣猥忝斯任愧于不称惧罪之及夙夜惶恐寝食无宁  

理李含表  

臣州秦国郎中令始平李含忠公清正才经世务实有史鱼秉直之风虽以此不能协和流俗然其名行峻厉不可得掩二郡并举孝防异行尚书郭奕临州含寒门少年而奕超为别驾大保卫瓘辟含为掾每语臣曰李世容当为晋匪躬之臣秦王之薨悲恸感人百僚防防皆所目见也今以含俯就王制谓之背戚居荣夺其中正天王之朝既不除藩国之防既而除藩国欲同不除乃当责引尊凖卑非所宜言耳今天朝吉于上欲令藩国服于下此为藩国之义隆天天朝之礼薄也又云诸王公皆终防礼宁尽乃叙明以防制宜隆务在敦重也夫宁尽乃叙明以哀其病耳异于天朝制使终防未见斯文国制既而除既除而祔爰自汉魏迄于圣晋文皇升遐武帝崩殂世祖过哀陛下毁顿衔疚谅闇以终三年率土臣妾岂无攀慕遂服之心实以国制不可而逾故于既不敢不除天王之防释除于上藩国之臣独遂于下此不可安复以秦王无后含应为防主而王防既除而祔则应吉祭因曰王未有庙主不应除服秦王始封无所连祔灵主所居即便为庙不问国制云何而以无庙为贬以含今日之所行移博士使案礼文必也放勋之殂遏密三载世祖之崩数旬即吉引古绳今阖世有贬何但李含不应除服今也无贬王制故也圣上谅闇哀声不辍股肱近侍犹宜心防不宜便行婚娶欢乐之事而莫云者岂不以大制不可而曲邪且前以含有王防上为差代尚书勑王日在近讫含应摄职不听差代讫含犹踌躇司徒屡罚访问趣含摄职而随击之此为台勑府符防含于恶若谓台府为伤教义则当据正不正符勑唯含是贬含之困踬尚足惜乎国制不可偏耳又含自以陇西人虽户属始平非所综悉自初见使为中正反覆言辞説非始平国人不宜为中正后为郎中令又自以选官引台府为比以让常山太守苏韶辞意恳切形于文墨含之固让乃在王未薨之前后踌躇穷于对罚而摄职耳臣从弟祗为州都督意在欲隆风教议含已过不良之人遂相扇动冀挟名义法外致案足有所邀中正厐腾便削含品臣虽无祁大夫之德见含为腾所侮谨表以闻乞朝廷以时博议无令腾得妄弄刀尺【`李含为秦国郎中令司徒选含领始平中正秦王东薨含依台仪葬讫除防尚书奏含不应除防咸上表理之`】  

又  

臣以为国之大制不可而偏秦国郎中令李含承尚书之勅奉防服之命既除服而中正厐腾无所据仗贬含品三等谓此未値汉魏以来施行之制具以表闻未审朝廷当云何腾等之论以秦王无后前又有诏以此谓含不应除服愚谓诸侯之制不得异于天朝就秦王有嗣于制亦自应除且秦王无后乃前有诏朝野莫不闻知而尚书下勅讫含自应摄职不应差代寻举为台郎又司徒摘罚访问催含摄职如此台府亦皆谓含既应除也相是纯臣羣臣之首奏令含释服亦无余疑至于含除便独为罪窃谓有负于情臣之在事小大欲尽使在优崇况国之大制当垂将来心所不安而不敷冩谨重以闻乞中书见诘犹百虑当一得也  

凉州表  

凉州民先办靴从军之物然后作衣  

奏  

请贬荀恺奏  

死防之戚兄弟孔怀同堂亡陨方在信宿圣恩矜悯听使临防诏未下而便以行造急谄媚之敬无友于之情宜加显贬以隆风教  

劾夏侯承奏  

少府夏侯承取官田立私屋近小人委以家计令工匠窃盗官物附益于私所营唯利丑问充斥大臣秽浊无以为训  

劾夏侯骏事  

令史张济案行城东见有新立屋间筣笓障二十丈推问是少府夏侯骏所作请免骏官  

劾王戎奏  

书称三载考绩三考黜陟幽明今内外羣官居职未期而戎奏还既未定其优劣且送故迎新相望道路巧诈由生伤农害政戎不仰依尧舜典谟而驱动浮华亏败风俗非徒无益乃有大损宜免戎官以敦风俗  

劾王戎等奏  

戎备位台辅兼掌选举不能谧静风俗以凝庶绩至令人心倾动开张浮竞中郎李重李义不相匡正请免戎等官  

特进执璧奏  

公品第一执珪坐侍臣之上特进品第二执皮帛坐侍臣之下以有旧制今啓特进宜执璧继公  

奏事  

尚书旧奏给介士二百人人给大铜口刀各一枚  

又  

司中丞得糺太子而不得糺尚书臣所未譬朝廷无亦易之  

上书  

禁奢上书  

臣以为谷帛难生而用之不节无缘不匮故先王之化天下食肉衣帛皆有其制窃谓奢侈之费甚于天灾古者尧有茅茨今之百姓竞丰其屋古者臣无玉食今之贾竖皆厌粱肉古者后妃乃有殊饰今之婢妾被服绫罗古者大夫乃不徒行今之贱乘轻驱肥古者人稠地狭而有储蓄由于节也今者土广人稀而患不足由于奢也欲时之俭当诘其奢奢不见诘转相髙尚昔毛玠为吏部尚书时无敢好衣美食者魏武帝叹曰孤之法不如毛尚书今使诸部用心各如毛玠风俗之移在不难矣  

陈选举上书  

臣咸以为夫兴化之要在于官人才非一流职有不同譬诸林木洪纎枉直各有攸施故明扬逮于仄陋畴咨无拘内外之任内外之任出处随宜中间选用惟内是隆外举既颓复多节目竞内薄外遂成风俗此弊诚宜亟革之当内外通塞无所偏耳既使通塞无偏若选用不平有以深责责之茍深无忧不平也且胶柱不可以调瑟况乎官人而可以限乎伏思所限者以防选用不能出人不能出人当随事而制无须限法法之有限其于致逺无乃泥乎或谓不制其法以何为责臣闻刑惩小人义责君子君子之责在心不在限也正始中任何晏以选举内外之众职各得其才粲然之美于斯可观如此非徒御之以限法之所致乃委任之由也委任之惧甚于限法是法之失非已之尤尤不在已责之无惧所谓齐之以刑人免而无耻者也茍委任之一则虑罪之及二则惧致怨谤已快则朝野称咏不善则众恶是归此之战战孰与倚限法以茍免乎  

明司职掌上书  

按令御史中丞督司百僚皇太子以下其在行马内有违法宪者弹纠之虽在行马外而监司不纠亦得奏之如令之文行马之内有违法宪谓禁防之事耳宫内禁防外司不得而行故专施中丞今道路桥梁不脩鬬讼屠沽不絶如此之比中丞推责州坐即令所谓行马内语施于禁防既云中丞督司百僚矣何复説行马之内乎既云百僚而不得复説行马之内者内外众官谓之百僚则通内外矣司所以不复説行马内外者禁防之事已于中丞説之故也中丞司俱纠皇太子以下则共对司内外矣不为中丞专司内百僚司专司外百僚自有中丞司以来更互奏内外众官惟所纠得无内外之限也而结一旦横挫臣臣前所以不罗缕者冀因结奏得从私愿也今既所愿不从而勑云但为过耳非所不及也以此见原臣忝司直之任宜当正已率人若其有过不敢受原是以申陈其愚司与中丞俱共纠皇太子以下则从皇太子以下无所不纠也得纠皇太子而不得纠尚书臣之闇塞既所未譬皇太子为在行马之内耶皇太子在行马之内而得纠之尚书在行马之内而不以纠无有此理此理灼然而结以此挫臣臣可无恨耳其于观听无乃有怪邪臣识石公前在殿上脱衣为司荀恺所奏先帝不以为非于时莫谓侵官今臣裁纠尚书而当有罪乎  

牋  

与汝南王牋  

卫伯舆贵妃兄子诚有才章应作防郎然未得东宫官属东宫官属前患杨骏亲里塞路今有伯舆复越某作郎一犬吠形羣犬吠声惧于羣吠遂至叵听  

教  

司教  

司校尉旧号卧虎诚以举纲而万目理提领而众毛顺  

又  

闻南方有蜀妪作茶粥卖之廉事毁其器具使无为卖饼于市而禁茶粥以困老姥独何哉  

又  

屠牛酤酒凿钱作锡皆有损害  

草  

相谕草  

黄纸故事铺不上皆取急与自顷多废輙皆移病前门自今以后尚书铺上不扝急【`扝音乌引也又音枯`】  

书  

与太傅杨骏书  

【`咸为尚书左丞惠帝即位骏辅政咸言于骏`】  

事与世变礼随时宜谅闇之不行尚矣由世道弥薄权不可假故虽斩焉在疚而躬览万几也逮至汉文以天下体大服重难乆遂制既葬而除世祖武皇帝虽大孝烝烝亦从时释服制心防三年至于万几之事则有不遑今圣上欲委政于公谅闇自居此虽谦让之心而天下未以为善天下未以为善者以亿兆颙颙戴仰宸极听于冢宰惧天光有蔽人心既已若此而明公处之固未为易也窃谓山陵之事既毕明公当思隆替之宜周公圣人犹不免谤以此推之周公之任既未易而处况圣上春秋非成王之年乎得意忘言言未易尽茍明公有以察其悾欵言岂在多  

与汝南王亮书  

【`亮辅政为大宰欲取悦众论诛杨骏之功督将侯者千八十一人咸为御史中丞致书`】  

咸以为太甲成王年在防防故有伊周之事圣人且犹不免疑况臣既不圣主非孺子而可以行伊周之事乎上在谅闇听于冢宰而杨骏无状便作伊周自谓居天下之安所以至死其罪既不可胜亦是殿下所见骏之见讨发自天聪孟观李肇与知密防耳至于论功当归美于上观等已数千戸县侯圣上以骏死莫不欣悦故论功宁厚以叙其欢心此羣下所宜以实裁量而遂扇动东安封王孟李郡公余侯伯子男既妄有加复又三等超迁此之熏赫震动天地自古以来封赏未有若此者也无功而厚赏莫不乐国有祸祸起当复有大功也人而乐祸其可极乎作此者皆由东安公谓殿下至止当有以正之正之以道众亦何所怒乎众之所怒在于不平耳而今皆更倍论莫不失望咸之愚冗不惟失望而已窃以为忧又讨骏之时殿下在外实所不综今欲委重故令殿下论功论功之事实未易可处莫若坐观得失有居正之事宜也【`殿中郎孟观李肇构杨太后父骏于贾后废骏而东安公繇率众讨骏进封东安王`】  

又谏汝南王书  

【`咸复以亮辅政专权又谏之`】  

杨骏有震主之威委任亲戚此天下所以諠哗今之处重宜反此失谓宜静黙頥神有大得失乃维持之自非大事一皆抑遣比四造诣及经过尊门冠葢车马塡塞街衢此之翕习既宜弥息又夏侯长容奉使为先帝请命祈祷无感先帝崩背宜自咎责而自求请命之劳而公以为少府私窃之论云长容则公之姻故至于此一犬吠形羣犬吠声惧于羣吠遂至叵听也咸之为人不能面从而有后言尝触杨骏几为身祸况于殿下而当有惜徃从驾殿下见语卿不识韩非逆鳞之言耶而歘摩天子逆鳞自知所陈诚頟頟触猛兽之须耳所以敢言庶殿下当识其不胜区区前摩天子逆鳞欲以尽忠今触猛兽之须非欲为恶必将以此见恕  

答杨济书  

卫公云酒色之杀人此甚于作直坐酒色死人不为悔乃畏以直致祸此由心不直正欲以茍且为明哲耳自古以直致祸者当自矫枉过直或不忠允欲以亢厉为声故致忿耳安有悾悾为忠益而当见疾乎  

又答杨济书  

违距上命稽停招罸退思此罪在于不测才加贬黜用战悸何复以杖重为剧小人不德所好惟酒宜于养疮可数致也  

答李斌书  

吾作左丞未几而已吾为京兆虽心知此为不合然是家乡亲里自愿便从俗耳时足下问吾当去不吾答鹦鹉子言阿安乐今到阿安乐何为不去  

尺牍  

答曹志  

英气泉涌逸藻波腾  

颂  

皇太子释奠颂  

蒸蒸皇储既睿且聪神而明之夫岂发防谦以制礼靡事不恭企兹良辰卜近于中乃脩嘉荐于国之雍敬享先师以酬圣功亹亹皇储希心阙里光光舆服穆穆容止秪奉圣灵躬承明祀济济儒生侁侁胄子清酒千觞匪宴斯喜欣道之自今以始  

箴  

御史中丞箴  

百官之箴以箴王阙余承先君之踪窃位宪台惧有忝累垂翼之责且造斯箴以自朂励不云自箴而云御史中丞箴者凡为御史中丞欲通以箴之也  

煌煌天文众星是环爰立执法其晖有焕执宪之纲秉国之宪鹰扬虎视肃清违慢謇謇匪躬是曰王臣既直其道爰顾其身身之不顾孰有弗震邦国若否山甫是明焉用彼相莫扶其倾淮南构逆实惮汲生赫赫有国可无忠贞忧责有在绳亦必直良农耘秽勿使能植无礼是逐安惜翅翼嗟尔庶寮各敬乃职无为罚先无怙厥力怨及朋友无慙于色得罪天子内省有恧是用作箴惟以自勑  

铭  

犀钩铭【`有序`】  

世称骇鸡之犀闻之父常侍曰犀之美者有光鸡见影而惊故曰骇鸡有以此钩见遗者乃为之铭  

兽曰犀处自林麓食惟棘刺林兼五肉【`阙`】或有神表露以角含精吐英望如华烛置之荒野禽兽莫触  

杖铭  

嘉兹竒竹质劲体直立比髙节示世矜式  

烛铭  

煌煌丹烛熖熖飞光取则景龙拟象扶桑照彼夜炳若朝阳焚形监世无隐不彰  

扇铭  

武都太守房仲发遗扇无以报为铭以识之云  

行藏惟时孔顔齐轨  

碑铭  

中郎将曹府君碑铭  

伊公立朝雅然正色既侍皇帷谠言常则  

诔  

襄邑侯诔  

言研其几文艶春兰  

诗  

孝经诗【`二章`】  

立身行道始于事亲上下无怨不恶于人【`一作不敢恶人`】孝无终始不离其身三者备矣以临其民  

以孝事君不离令名进思尽忠义则不争匡救其恶灾害不生孝悌之至通于神明  

论语诗【`二章`】  

守死善道磨而不磷直哉史鱼可谓大臣见危授命能致其身  

克已复礼学优则仕富贵在天为仁由已以道事君死而后已  

毛诗诗【`二章`】  

无将大车维尘冥冥济济多士文王以宁显允君子大猷是经  

聿脩厥德令终有俶勉尔遯思我言维服盗言孔甘其何能淑谗人罔极有腼面目  

周易诗  

卑以自牧谦尊而光进德脩业既有典常晖光日新照于四方小人勿用君子道长  

周官诗【`二章`】  

惟王建国【`一作极`】设官分职进贤兴功取诸【`初学作时文`】易直除其不蠲无敢反侧以德诏爵允臻其极  

辨其可任以告于正掌其戒禁治其政令各脩乃职以听王命  

左传诗  

事君之礼敢不尽情敬奉德义树之风声昭德塞违不陨其名死而利国以为已荣兹心不爽忠而能力不为利防古之遗直威黜不端勿使能植  

与尚书同僚诗  

非望之宠谬加于已猥授非据奄司万里煌煌朱轩服骥骖騄晔晔初星肃肃臣仆晖光显赫众目所属斯之弗称匪荣伊辱质弱尚父受任鹰扬德非樊仲王命是将百城或违无能有匡一州之矜将弛其纲得意忘言言在意后夫惟神交可以长乆我心之孚有盈于缶与子偕老岂曰执手出司万【`一作百`】里牧彼朔濵服冕乘轩六辔既均威风先迈百城肃震  

赠禇武良诗  

爰暨于禇惟晋之祯肇振凤翼羽仪上京聿作喉舌纳言紫庭光赞帝道敷皇之明方任之重实在江扬乃授旄钺宣曜威灵悠悠遐迈东夏于征  

赠崔伏二郎诗  

英妙之选二生之授颙颙两城欢德之茂君子所居九夷非陋无狭百里而不垂覆人之好我赠我清诗示我周行心与道期诚发自中义形于辞古人辞谠岂不尔思  

荅潘尼诗【`并序`】  

司州秀才潘正叔识通才髙以文学温雅为博士余性直而处清论褒贬之任作诗以见规虽褒饰之举非所敢闻而斐灿之辞良可乐也答之虽不足以相训报所谓盍各言志也  

贻我妙文繁春之荣匪荣期尚乃新其声吉甫作颂有馥其馨寔由樊仲其德克明授此瓦砾厠彼瑶琼贶非其喻闻宠若惊  

荅栾诗【`并序`】  

安乐令栾太傅钜平侯羊公辟未就而公薨后应司州之命举秀才博文通济之士余失和于府当换为防军司马赋诗见赠答之云尔  

钜平作宰是贵是钦弓旌仍招嘉命胥寻鸾凤养仪戢翼幽林未附雅调以和韶音钜平遐逝厉志弥深肃肃京司清风裁迈乃延羣彦龙集凤防亦既斯降万里有頼声发响应好结倾葢  

赠建平太守李叔龙  

道兴化实在良守悠悠建平皇泽未流朝选于众乃子之授南荆注望心乎克副  

赠何劭王济【`并序`】  

朗陵公何敬祖咸之从内兄国子祭酒王武子咸从姑之外孙也竝以明德见重于世咸亲之重之情犹同生义则师友何公既登侍中武子俄而亦作二贤相得甚欢咸亦庆之然自恨闇劣虽愿其缱绻而从之末由厯试无效且有家艰心存目替赋诗申懐以贻之云尔  

日月光太清列宿曜紫微赫赫大晋朝明明辟皇闱吾兄既凤翔王子亦龙飞双鸾逰兰渚二离扬清晖携手升玉阶竝坐侍丹帷金珰缀惠文煌煌发令姿斯荣非攸庶缱绻情所希岂不企髙踪麟趾邈难追临川靡芳饵何为守空坻槁叶待风飘逝将与君违违君能无恋尸素当言归归身蓬荜庐乐道以忘饥进则无云补退则恤其私但愿隆美王度日清夷  

赠太尉司马虞显机  

帝崇元淑妙选其属命之是佐增衮之缛  

失题  

奕奕恒山作镇冀方伊赵建国在岳之阳  

失题【`见初学露部`】  

零露濬江海飞尘崇山岳过谬佐台辅安能任鼎餗  

## 汉魏六朝百三家集卷四十七目录

潘尼集题词  

史称潘正叔著论究人道之纲裁箴悬乗舆之鉴此二文者非徒龙甲鳯毛亦其生平所以自立也元康荐乱八王鬬争从父安仁一门罹酷正叔知几归扫坟墓后得封公显职寿终坞壁当安仁初任河阳赠诗祖道美其天姿刑僇之后树碑纪事増恸覆醢其于叔父情笃犹中郎也存没异路荣辱天壤逃死须臾之间垂声三王之际至今诵闲居者笑黄门之干没读安身者重太常之居正人物短长亦悬祸福泉下嘿嘿乌谁雌雄即有不平能更收召魂魄抗睂争列哉傅长虞防定九品正叔作诗规之其为人也无诡随其为文也无戏谑大致类然若琴有八分之书赋着琉璃之盌适文人余韵也  

目录  

赋  

东武馆赋【`有序`】  

西道赋  

又  

怀退赋  

武库赋  

钓赋  

火赋  

苦雨赋  

琉璃椀赋  

瑇瑁椀赋  

扇赋  

石榴赋  

桑树赋  

芙蓉赋  

鼈赋【`有引`】  

朝菌赋序  

颂  

释奠颂【`有序`】  

后园颂  

箴  

乗舆箴【`有序`】  

论  

安身论  

序  

送二李郎诗序  

铭  

戴侍中铭  

碑  

益州刺史杨恭侯碑  

给事黄门侍郎潘君碑  

诗  

七月七日侍皇太子宴圃  

赠陆机出为吴王郎中令【`六章`】  

答陆士衡  

答傅咸诗【`并序`】  

皇太子集应令  

皇太子社  

三月三日洛水作  

赠河阳诗  

赠侍御史王元贶  

赠长安令刘正伯  

赠陇西太守张正治  

赠荥阳太守吴子仲  

答杨士安  

送卢景宣  

迎大驾  

逸民吟  

释奠诗  

送大将军掾卢晏  

赠汲郡太守李茂彦  

赠刘佐  

## 汉魏六朝百三家集卷四十七  

明　张溥　辑  

潘尼集  

赋  

东武馆赋【`有序`】  

东武馆者葢东武阳侯之馆也俄而迁居谓余曰吾将老焉故有终焉之心而无移易之志子且为我赋之嘉大雅之洪操美明哲之保身惩都邑之迫险厌里巷之嚣尘慕古公之胥宇羡孟氏之审隣将迁居于爽垲乃投迹于里仁前则行旅四凑通衢交防水泛轻舟陆方羽葢后则崇山崔嵬茂林幽蔼弥望逺覧滉瀁夷泰表里山河出入襟带若乃濳流旁注飞渠脉散芙蓉映渚灵芝蔽岸于是逍遥灵沼游豫华林弯弓抚弹娱志荡心栝不空纵纶不茍沈游鳞双跃落羽相寻膳夫进俎虞人献鲜春醴九酝嘉豆百随波泝流乍往乍旋  

西道赋  

异山河之岨阨倦关谷之盘纡车低佪于濳轨马侘傺于险涂狗肘还勾羊角互戾葂窟连投十数亿计石子之涧坎埳之穴支体为之危竦形骸为之疲曵此亦行者之艰难覊旅之困敝若其名坂则羊肠美人成臯黄马回波激浪飞沙飘瓦马则顿踬狼傍虺頺黄牛则体疲力竭损食丧肤□蹄穿领摩髋脱躯  

又  

道深地狭坂峭轨长轮舆颠覆人马仆僵  

懐退赋  

伊畴昔之懐愤思天飞以逺迹望循涂而投轨遡翔风以理翮冀云雾之可凭希天路之开辟何时愿之多违奄就覉以服役困吴坂之峻岨畏盐车之严策嗟游处之弗遇奚郁悒之难任背宇宙之寥廓罗网罟之重深常屏气以敛迹焉游豫以娱心傅释板以亮殷望投竿而相姬穷独善以全质达兼利以济时聃安志于柱史由抗迹于嵩箕理殊涂而同归虽百虑其何思敢因虚以托谈遂逡廵而造辞  

武库赋  

若夫大刀寳劒旷世絶殊炼质于昆吾之灶定形于薛烛之罏  

钓赋  

抗余志于浮云乐余身于蓬庐寻渭濵之逺迹且游钓以自娱左援脩竹右纵飞纶金钩厉钜甘饵埀芬众鲲奔涌游鳞横集触饵见擒值钩被执长缴缤纷轻竿翕熠云往颷驰光飞电入曜灵未及惊策葢已获其数十且夫燔炙之鲜煎熬之味百品千变殊芳异气随心适好不可胜纪乃命宰夫脍此潜鲤名工习巧飞刀逞伎电剖星流芒散缕解随风离锷连翩雪累西戎之蒜南夷之姜醎酸调适齐和有方红麺之饭糅以菰粱五味道洽余气芬芳和神安体易思难忘  

火赋  

览天人之至周嘉火徳之为贵含太阳之灵晖体淳刚之正气先圣仰观通神悟灵穷物尽数研几至精形生于未兆声发于无象尽之不得其根听之不闻其响来则莫见其迹去则不知其往似大道之未离而元气之灏瀁故能博赡羣生资育万类盛而不暴施而不费其变无方其用不匮钻燧造火陶冶羣形恊和五味革变羶腥酒醴烹饪于斯获成尔乃狄牙典膳百品既陈和羮酋醳防酒醲醇烹鼋煑鼍灼臛鳞若乃流金化石铄鐡融铜造制戎器以戒不恭砥链兵械整饰军容四海康乂邉境无寇韬弓戢劒解甲释胄销镝为耒铸戈为耨战士反于耕农戎马放乎外廐及至焚野燎原一火赫曦林木摧拉沙粒并糜腾光絶览云散电披遂及冲风激扬炎光奔逸烟四合云蒸雾萃山陵为之崩弛川泽为之涌沸去若风驱疾如电逝芬纶纡转倐忽横厉萧条长空野无孑遗无隰不灰无坰不毙震响达乎八防流光烛乎四裔榛芜既除九野谧清荡枝瘁于凛秋来春而改生其扬声发怒则雷电之威也明照逺鍳则日月之晖也甄陶品物则造化之制也济育羣生则天地之恵也是以上圣人拟火以制礼郑侨据猛以立政功用关乎古今勲绩着乎百姓  

苦雨赋  

气触石而结蒸兮云肤合而仰浮雨纷射而下注兮潦波涌而横流岂信宿之云多乃逾月而成霖瞻中唐之浩汗听长霤之涔涔始蒙瀎而徐坠终滂沛而难禁悲列宿之匿景悼太阳之幽沈云暂披而骤合雨乍息而亟零旦漎漎以达暮夜淋淋以极明鼋鼍逰于门闼蛙虾嬉乎中庭惧二源之并合畏黔首之为鱼处者含瘁于穷巷行者叹息于长衢  

琉璃椀赋  

览方贡之彼珍玮兹椀之独竒济流沙之絶险越葱岭之峻危其由来也阻逺其所托也幽深据重峦之亿仞临洪溪之万寻接玉树以琼瑶邻沙棠与碧林瞻阆风之崔嵬顾圃之萧森于是逰西极望大防歴钟山闚烛龙觐王母访仙童取琉璃之攸华诏旷世之良工纂仪以取象准三辰以定容光映日曜圆盛月盈纎瑕罔丽飞尘靡停灼烁旁烛表里相形凝霜不足方其防澄水不能喻其清刚过金石劲励琼玉磨之不磷涅之不浊举兹椀以酬賔荣密坐之曲宴流景炯晃以内澈清醴瑶琰而外见  

瑇瑁椀赋  

有瑇瑁之竒寳亦同旅于介虫下法川以矩夷上拟干而规隆或歩趾于清源或掉尾于泥中随隂阳以濳跃与龙乎齐风包神藏智备体兼才高下斯处水陆皆能文若绮波背负蓬莱尔乃遐夷效珍越裳贡职横海万里逾岭千亿挺璞荒峦摛藻辰极光曜炫晃昭烂熻赩嘉斯寳之兼美料众珍而靡对文不烦于错采不假乎藻缋岂翡翠之足俪胡犀象之能逮  

扇赋  

夫器有经粗用有踈密安众以方为体五明以圆为质或托形于竹素或取固于胶漆方圆应于规矩制度由于防墨始显用于荒蛮终表竒于上国  

石榴赋  

安石榴者天下之竒树九州之名果是以属文之士或叙而赋之葢感时而骋思覩物而兴辞余迁旧宇爰造新居前临旷泽却背清渠实有斯树植于堂隅华实并丽滋味亦殊可以乐志可以充虚朱芳赫奕红蕚参差含英吐秀乍合乍披遥而望之焕若隋珠耀重川详而察之灼若列宿出云间湘涯二后汉川逰女携类命畴逍遥避暑托斯树以栖迟遡祥风而容与尔乃擢纎手兮舒皓腕罗防靡分流芳散披緑叶于脩条缀朱华兮弱干岂金翠之足珍寔兹葩之可翫商秋授气収华敛实千房同蔕十子如一缤纷磊落垂光耀质滋味浸液馨香流溢  

桑树赋  

从明储以省膳憇便房以偃息观兹树之特伟感先皇之攸植蔚萧森以四射邈洪佣而端直尔乃徘徊周览俯仰逍遥俛睨灵根上眺脩条洞芳泉于九壤含溢露于清霄倚増城之飞观拂绮窻之疏寮下迢逓以极望上扶疏而参差匪众鸟之攸萃相皇鸾之羽仪理有微而至显道有隠而应期岂皇晋之贞瑞兆先见而啓兹起寻抱于纎毫崇万篑于始基  

芙蓉赋  

或擢茎以髙立似雕辇之翠葢或委波而布体拟连璧之攒防  

鼈赋【`有序`】  

皇太子逰于圃遂命钓鱼有得鼈而献之者令侍臣赋之  

翩衔钓以振掉吁骇人而可恶既颠坠于岩岸方盘跚而雅步或延首以鹤顾或顿足而鹰距或曵尾于涂中或缩头于殻里若乃秋水暴骇百川沸流有东海之巨鼈乃负山而吞舟  

朝菌赋序  

朝菌者葢朝华而暮落世谓之木槿或谓之日及诗人以为舜华宣尼以为朝菌其物向晨而结建明而布见阳而盛终日而殒不以其异乎何名之多也  

颂  

释奠颂【`有序`】  

元康元年冬十二月上以皇太子富于春秋而人道之始莫先于孝悌初命讲孝经于崇政殿实应天纵生知之量防言奥义发自圣问业终而体达至三年春闰月将有事于上庠释奠于先师礼也越二十四日丙申侍祠者既齐舆驾次于太学太傅在前少傅在后恂恂乎保训之道宫臣毕从三率备卫济济乎肃翼赞之敬乃扫坛为殿悬幕为宫夫子位于西序顔回侍于北墉宗伯掌礼司仪辨位二学儒官搢绅先生之徒垂缨佩玉规行矩步者皆端委而陪于堂下以待执事之命设樽篚于两楹之闲陈罍洗于阼阶之左几筵既布钟悬既列我后乃躬拜俯之勤资在三之义谦光之美弥劭阙里之教克崇穆穆焉邕邕焉真先王之徽典不刋之美业允不可替已于是牲馈之事既终享献之礼已毕释衣御春服弛斋禁反故式天子乃命内外羣司百辟卿士蕃王三事至于学徒国子咸来观礼我后皆延而与之燕金石箫管之音八佾六代之舞铿锵闛閤般辟俛仰可以澂神涤欲移风易俗者罔不毕奏抑淫哇屏郑卫逺佞邪释巧辩是日也人无愚智路无逺迩离乡越国扶老携幼不期而俱萃皆延颈以视倾耳以听希道慕业洗心革志想洙泗之风歌来苏之恵然后知居室之善着应乎千里之外不言之化洋溢于九有之内于熈乎若典固皇代之壮观万载之一防也尼昔忝礼官尝闻俎豆今厠末列亲覩盛美瀐渍徽猷沐浴芳润不知手舞口咏窃作颂一篇义近辞陋不足测盛徳之形容光圣明之遐度其辞曰  

三元迭运五徳代徽黄精既亢素灵乃晖有皇承天造我晋畿祚以大寳登以龙飞宣基诞命景熈遐绪三分自文受终惟武席卷要蛮荡定荒阻道济羣生化流率土后帝承式丕隆曽构奄有万方光宅宇宙笃生上嗣继期挺秀圣敬日跻濬哲闳茂留精儒术敦阅古训遵道让齿降心下问铺以金声光以玉润如日之升如干之运乃延台保乃命学臣圣容穆穆侍讲訚訚抽演防言啓发道真探幽穷赜温故知新讲业既终精义既研崇圣重师卜日告奠陈其三牢引其四县既戒既式乃盥乃荐恂恂孔圣百王攸希亹亹顔生好学无违曰皇储后体神合机兆吉先见知来洞防济济二宫蔼蔼庶寮俊乂鳞萃髦士盈朝如彼和肆莫匪琼瑶如彼仪鳯乐我云韶琼瑶谁剖四门洞开云韶奚乐神人允谐蝉冕耀庭细佩振阶徳以谦光仁以恩懐我酒惟清我肴惟馨舞以六代歌以九成莘莘胄子祁祁学生洗心自百观国之荣学犹莳苗化若偃草博我以文我以道万邦蝉蜕矧乃俊造钻蚌莹珠剖石摛藻丝匪黄水罔方圆引之斯流染之斯鲜若金受范若埴在甄上好如云下效如川昔在周兴王化之始曰文曰武时惟世子今我皇储济圣通理缉熈重光于穆不巳于穆伊何思文哲后媚兹一人实副元首孝洽家邦光照九有纯嘏自晋永世昌阜防防下臣过充近侍猥蹑风云鸾龙是厠身藻芳流目玩盛事竭诚作颂祗咏圣志  

后园颂  

芒芒在昔悠悠结绳太朴未散化霑凝羲皇继踵三代相承五徳更王文质迭兴天命匪谌祐谦辅信乃眷我皇光有大晋应期纳祚天人是顺和气四充恵泽旁润神祗告祥四灵效质防龙升云仪鳯翳日甘露晨流醴泉涌溢华夏既宁八荒静谧人亦有言我何以休乃延卿士从皇以游长筵逺布广幕四周嘉肴惟芳防酒思柔岩岩峻岳汤汤流翔鸟鼓翼防鱼载浮明明天子肃肃庶官文士济济武夫桓桓讲艺华林肄射后园威仪既具弓矢斯闲恂恂谦徳穆穆圣顔赐以晏饮诏以话言黍稷既登货财既丰仁风潜运皇化弥隆征夫释甲战士罢戎遐夷慕义絶域望风无或慢易在始虑终无或安逸在盈思冲  

箴  

乘舆箴  

易称有天地然后有人伦有父子然后有君臣传曰大者天地其次君臣然君臣父子之道天地人伦之本未有以先之者也故天生蒸人而树之君使司牧之将以导羣生之性而理万物之情岂以宠一人之身极无量之欲如斯而已哉夫古之为君者无欲而至公故有茅茨土阶之俭而后之为君有欲而自利故有瑶台琼室之侈无欲者天下共推之有欲者天下共争之推之之极虽禅代犹脱屣争之之极虽刼杀而不避故曰天下非一人之天下乃天下之天下安可求而得辞而已者乎夫脩诸已而化诸人出乎迩而见乎逺者言行之谓也故人主所患莫甚于不知其过而所美莫美于好闻其过若有君于此而曰予必无过唯其言而莫之违斯孔子所谓其庶几乎一言而丧国者也葢君子之过如日月之蚀过也人皆见之更也人皆仰之虽以尧舜汤武之盛必有诽谤之木敢谏之鼔盘杅之铭无讳之史所以闲其邪僻而纳诸正道其自维持如此之备故箴规之兴将以救过补阙然犹依违讽喻使言之者无罪闻之者足以自诫先儒既援古义举内外之殊而高祖亦序六官论成败之要义正辞约又尽善矣自虞人箴以至于百官非唯规其所司诚欲人主斟酌其得失焉春秋传曰命百官箴王阙则亦天子之事也尼以为王者膺受命之期当神器之运总万机而抚四海简羣才而审所授孜孜于得人汲汲于闻过虽廷争面折犹将祈请而求焉至于箴规谏之顺者曷为独阙之哉是以不量其学陋思浅因负担之余尝试撰而述之不敢斥至尊之号故以乘舆目篇葢帝王之事至大而古今之变至众文繁而义诡意局而辞野将欲希企前贤髣髴崇轨譬犹丘坻之望华岱恒星之系日月也其不逮明矣颂曰  

元元遂初芒芒太始清浊同流黄错跱上下弗形尊卑靡纪赫胥悠哉大庭尚矣皇极啓建两仪旣分彞伦永序万邦已纷国事明王家奉严君各有攸尊德用不勤羲农已降暨于夏殷或禅或传乃质乃文太上无名下知有之仁义不存而人归孝慈无为无执何欲何思忠信之薄礼刑实滋旣誉旣畏以侮以欺作誓作盟而人始叛疑煌煌四海蔼蔼万乗匪誓焉凭左辅右弼前疑后丞一日万机业业兢兢夫出其言善则千里是应而莫余违亦丧邦有徴枢机之动式以废兴殷监不逺若之何勿徴且厚味腊毒丰屋生灾辛作璇室而夏兴瑶台糟丘酒池象筯玉杯厥肴伊何龙肝豹胎惟此哲妇职为乱阶殷用丧师夏亦不恢是以帝尧在位茅茨不翦周文日昃昧旦丕显夫德輶如毛而或举之者鲜故汤有慙德武未尽善下世道衰末俗化浅耽乐逸游荒淫沈湎不式古训而好是佞辩不遵王路而覆车是践成败之效载在先典匪唯陵夷厥世用殄故曰树君如之何将人是司牧视之犹伤而知其寒燠故能抚之斯柔而敦之斯睦无逺不怀靡思不服夫岂厌纵一人而玩其耳目内迷声色外荒驰逐不脩政事而终于颠覆昔唐氏授舜舜亦命禹受终纳祖丕承天序放桀惟汤尅殷伊武故禅代非一姓社稷无常主四岳三涂九州之阻彭蠡洞庭殷商之旅虞夏之隆非由尺土而纣之百尅卒于絶绪故王者无亲唯在择人倾葢惟旧白首乃新望由钓夫伊起有莘负鼎鼓刀而谋合圣神夫岂借官左右而取介近臣葢有国有家者莫云我聪或此面从莫谓我智听受未易甘言美疢尠不为累由夷逃宠逺于脱屣奈何人主位极则侈知人则哲惟帝所难唐朝旣泰四族作奸周室旣隆而管蔡不防匪我二圣孰弭斯患若九德咸受儁乂在官君非臣莫治臣非君莫安故书美康哉而易贵金兰有皇司国敢告纳言  

论  

安身论  

葢崇德莫大乎安身安身莫尚乎存正存正莫重乎无私无私莫深乎寡欲是以君子安其身而后动易其心而后语定其交而后求笃其志而后行然则动者吉凶之端也语者荣辱之主也求者利病之几也行者安危之决也故君子不妄动也动必适其道不徒语也语必经于理不茍求也求必造于义不虚行也行必由于正夫然用能免或系之凶享自天之祐故身不安则殆言不从则悖交不审则惑行不笃则危四者行乎中则患忧接于外矣忧患之接必生于自私而兴于有欲自私者不能成其私有欲者不能济其欲理之至也欲茍不济能无争乎私茍不从能无伐乎人人自私家家有欲众欲并争羣私交伐争则乱之萌也伐则怨之府也怨乱旣构危害及之得不惧乎然弃本要末之徒知进忘退之士莫不饰才锐智抽锋擢颖倾侧乎势利之交驰骋乎当涂之务朝有弹冠之朋野有结绶之友党与炽于前荣名扇其后握权则赴者鳞集失宠则散者瓦觧求利则托刎颈之懽争路则构刻骨之隙于是浮伪波腾曲辩云沸寒暑殊声朝夕异价驽蹇希奔放之迹铅刀竞一割之用至于爱恶相攻与夺交战诽谤噂沓毁誉纵横君子务能小人伐技风頺于上俗弊于下祸结而恨争之不彊患至而悔伐之未辩大者倾国丧家次则覆身灭祀其故何邪岂不始于私欲而终于争伐哉君子则不然知自私之害公也然后外其身知有欲之伤德也故逺絶荣利知争竞之遘灾也故犯而不校知好伐之招怨也故有功而不德安身而不为私故身正而私全慎言而不适欲故言济而欲从定交而不求益故交立而益厚谨行而不求名故行成而名美止则立乎无私之域行则由乎不争之涂必将通天下之理而济万物之性天下犹我故与天下同其欲已犹万物故与万物同其利夫能保其安者非谓崇生生之厚而躭逸豫之乐也不忘危而已有其进者非谓穷贵宠之荣而借名位之重也不忘退而已存其治者非谓严刑政之威而明司察之禁也不忘乱而已故寝蓬室隐陋巷披短褐茹藜藿环堵而居易衣而出茍存乎道非不安也虽坐华殿载文轩服黼绣御方丈重门而处成列而行不得与之齐荣用天时分地利甘布衣安薮泽沾体涂足耕而后食茍崇乎德非不进也虽居高位飨重禄执权衡握机秘功葢当时势侔人主不得与之比逸遗意虑没才智忘肝胆弃形器貎若无能志若不及茍正乎心非不治也虽繁计防广术艺审刑名峻法制文辩流离议论絶世不得与之争功故安也者安乎道者也进也者进乎德者也治也者治乎心者也未有安身而不能保国家进德而不能处富贵治心而不能治万物者也然思危所以求安虑退所以能进惧乱所以保治戒亡所以获存也若乃弱志虚心旷神逺致徙倚乎不拔之根浮游乎无垠之外不自贵于物而物宗焉不自重于人而人敬焉可亲而不可慢也可尊而不可逺也亲之如不足天下莫之能狎也举之如易胜而当世莫之能困也达则济其道而不荣也穷则善其身而不闷也用则立于上而非争也舎则藏于下而非让也夫荣之所不能动者则辱之所不能加也利之所不能劝者则害之所不能婴也誉之所不能益者则毁之所不能损也今之学者诚能释自私之心塞有欲之求杜交争之原去矜伐之态动则行乎至通之路静则入乎大顺之门泰则翔乎寥廓之宇否则沦乎浑之泉邪气不能干其度外物不能扰其神哀乐不能荡其守死生不能易其真而以造化为工匠天地为陶钧名位为糟粕势利为埃尘治其内而不饰其外求诸已而不假诸人忠肃以奉上爱敬以事亲可以御一体可以牧万民可以处富贵可以居贱贫经盛衰而不改则庶几乎能安身矣  

序  

赠二李郎诗序  

元康六年尚书吏部郎汝南李光彦迁汲郡太守都亭矦江夏李茂曽迁平阳太守此二子皆弱冠知名歴职显要旬月之间继踵名郡离俭剧之勤就放旷之逸枕鸣琴以俟逺致离别之际各斐然赋诗  

铭  

戴侍中铭  

雅论博逸藻波腾  

碑  

益州刺史杨恭侯碑  

君干灵之醇德挺一世之殊量禀天然不渝之操体兰石芳坚之质夫其器膺济知能周达穷不怨否显不矜泰履行则为模楷吐言则成隐括德实充于内而光华发乎外也君发迹州国委质明主自景皇帝摄政文皇帝继业值天下多虞疆未静以君先帝所拔怀宝后时而深达逺识有经国之量故为腹心谋臣而监度政事焉君出则简练熊罴职司是图入则从容讽议尽规帷幄其所以进可替否决疑定防者皆言効于旣往而事简于帝心君再临司官三抚名郡方将宣文徳以来逺建武功于所牧铭曰  

天生蒸民有类有则诞育恭表应期秀特文兼六行武备七德忠肃毅柔嘉温克机事无瑕临疑不惑我谋旣精我化旣清泽流河朔勲着王庭西南未夷侯其是宁上天不惠早世濳灵  

给事黄门侍郎潘君碑  

君遇孙秀之难□门受祸故门生感覆醢以增恸乃树碑以纪事  

诗  

七月七日侍皇太子宴圃  

商风初授辰火微流朱明送夏少昊迎秋嘉禾茂园芳草被畴于时我后以豫以游  

赠陆机出为吴王郎中令【`六章`】  

东南之美曩惟延州显允陆生于今尠【`五臣作鲜`】俦振鳞南海濯翼清流婆娑翰林容与坟丘  

玉以瑜润随以光融乃渐上京羽【`善作乃`】仪储宫玩尔清藻味尔芳风泳之弥广挹之弥冲  

昆山何有有瑶有珉及尔同僚具惟近臣予渉素秋子登青春愧无老成厠彼日新  

祁祁大邦惟桑惟梓穆穆伊人南国之纪帝曰尔谐惟王卿士俯偻从命奚恤奚喜  

我车旣巾我马旣秣星陈夙驾载脂载辖婉娈二宫徘徊殿闼醪澄莫飨孰慰饥渇  

昔子忝私贻我蕙兰今子徂东何以赠旃寸晷惟宝岂无璵璠彼美陆生可与晤言  

答陆士衡  

顾兹蓬蔚厠根兰陂膏泽虽均华不足披逮春不茂未秋先萎子濯鳞翼我挫羽仪愿言难常载合载离昔游禁闼祗畏夕惕今放丘园纵心夷易口咏新诗目玩文迹予志耕圃尔勤王役慙无琬琰以詶尺璧  

答傅咸诗【`并序`】  

司徒左长史傅长虞防定九品左长史宜得其才屈为此职执天下清议宰割百国而长虞性直而行或有不堪余与之亲作诗以规焉  

悠悠羣吏非子不整嗷嗷众议非子不靖忽荷畧纽握纲提领矫矫贞臣惟国之屏  

皇太子集应令  

圣朝命方岳爪牙司北邻皇储延笃爱设饯送逺賔谁应今日宴具惟廊庙臣置酒宣猷庭击鼓灵沼濵羽觞飞醽醁芳馔备竒珍巴渝二八奏妙舞鼓铎振长袪【`一作袂`】生回飚曲裾扬轻尘  

皇太子社  

太簇恊青阳履端发嵗首孟月渉初旬吉日唯上酉我后迩天休设社祈遐耉  

三月三日洛水作  

晷运无穷已时逝焉可追斗酒足为欢临川胡独悲暮春春服成百草敷英防聊为三日游方驾结龙旂廊庙多豪俊都邑有艳姿朱轩荫兰臯翠幙映洛湄临崖濯素手步水搴轻衣沈钩出比目举弋落双飞羽觞乘波进素俎随【`初学作逐`】流归  

赠河阳诗【`叔潘岳为河阳令`】  

虙生化单父子竒莅东阿桐乡建遗烈武城播歌逸骥腾夷路潜龙跃洪波弱冠步鼎铉旣立宰三河流声馥秋兰摛藻艳春华徒美天姿茂岂谓人爵多  

赠侍御史王元贶  

昆山积琼玉广厦构众材游鳞萃灵沼抚翼希天阶膏兰孰为消济治由贤能王侯厌崇礼回迹清宪台蠖屈固小往龙翔乃大来恊心毘圣世毕力讃康哉  

赠长安令刘正伯  

游鸾慿太虚腾鳞托浮霄过防嘉时防假翼陵扶摇疲惫克时乏及余再同僚并迹侍储宫携手登皇朝刘侯抚西都迈绩参豹乔德厚化必深政明奸自消万寻由积篑千里一步超尔其骋逸轨逺涂固可要  

赠陇西太守张正治  

二八由唐显周以多士隆羣灵感韶运理翤应翔风张生拔幽华苹蘩登二宫未几振朱锦剖符抚西戎及子仍同僚赠言贻尔躬威刑有时用唯德可令终  

赠荥阳太守吴子仲  

大晋盛得人储宫畜髦士吴侯降高质剖符授千里垂覆岂他乡回光临桑梓寮类感岐路黎庶思知耻老氏逾小鳞曹参寄狱市无谓敝邑陋覆篑由兹起  

答杨士安  

逝将辞储宫栖迟集南畿不悮百里贱徒惜年志衰踌躇顾城阙怨恋慕端闱俊德贻妙诗敷藻发清徽媿彼褒崇过感此岐路悲  

送卢景宣  

杨朱焉所哭岐路重别离屈原何伤悲生离情独哀知命虽无忧仓卒意低徊叹气从中发洒泪随襟頽九重不常键阊阖有时开愧无贮衣献贻言取诸怀  

迎大驾  

南山郁岑崟洛川迅且急青松荫脩岭緑蘩被广隰朝日顺长涂夕暮无所集归云乗幰浮凄风寻帷入道逢深识士举手对吾揖世故尚未夷崤函方崄澁狐狸夹两辕豺狼当路立翔鳯婴笼槛骐骥见维絷俎豆昔尝闻军旅素未习且少停君驾徐待干戈戢  

逸民吟  

我顾傲世自遗舒志六合由巢是追沐浴洪池羽衣陟彼名山采此芝薇朝云靉叇行露未晞游鱼羣戏翔鸟双飞逍遥博观日晏忘归嗟哉四士从我者谁  

释奠诗  

敦书请业研几通理尊师重道释奠崇祀德成教伦孰云不祉  

送大将军掾卢晏  

赠物虽陋薄识意在忘言琼琚尚交好桃李贵往还萧艾茍见纳贻我以芳兰  

赠汲郡太守李茂彦  

离索何惆怅后防未可希河朔贵相忘岐路安足悲  

赠刘佐  

要言将谁苦聊以贻友生念我二三贤规我无隐情  

## 汉魏六朝百三家集卷四十八目录

晋陆机集题词  

陆氏为吴世臣士衡才冠当世国亡主辱颠沛图济成则张子房败则姜伯约斯其人也俯首入洛竟縻晋爵身事仇讐而欲髙语英雄难矣太康末年衅乱日作士衡豫诛贾谧佹得通侯俗人谓福君子谓祸赵王诛死羁囚廷尉秋风尊鲈可早决几复恋成都活命之恩遭孟玖青蝇之譛黑幰告梦白帢受刑画狱自投其谁戚哉张茂先博物君子昧于知止身族分灭前车不逺同堪痛哭然寃结乱朝文悬万载吊魏武而老奸掩袂赋豪土而骄王防魄辨亡怀宗国之忧五等陈建侯之利北海以后一人而巳排沙简金兴公造喻子患才多司空叹美尚属轻今贱目非深知平原者也  

目录  

赋  

文赋  

遂志赋  

祖徳赋  

述先赋  

思亲赋  

别赋  

怀土赋  

思归赋  

行思赋  

感时赋  

叹逝赋  

愍思赋  

述思赋  

大暮赋  

感丘赋  

又  

列僊赋  

凌霄赋  

幽人赋  

应嘉赋  

豪士赋  

浮云赋  

白云赋  

鼓吹赋  

又  

漏刻赋  

羽扇赋  

桑赋  

赋  

鳖赋  

表  

谢平原内史表  

荐贺循郭讷表  

见原后谢表  

荐张畅表  

牋  

与赵王伦荐戴渊牋  

同前  

至洛与成都王颍牋  

书  

与弟云书四首  

又  

又  

又  

七  

七征  

连珠  

演连珠五十首  

论  

五等诸侯论  

辨亡论上  

辨亡论下  

议  

大田议  

颂  

汉髙祖功臣颂  

賛  

孔子賛  

王子乔賛  

箴  

丞相箴  

策文  

策秀才文六首  

又  

又  

又  

又  

又  

传  

顾谭传  

碑  

晋平西将军孝侯周处碑  

诔  

呉大帝诔  

愍怀太子诔  

呉大司马陆公诔  

呉贞献处士陆君诔  

吊文  

吊魏武帝文  

吊蔡邕文  

哀辞  

呉大司马陆公少女哀辞  

## 汉魏六朝百三家集卷四十八  

明　张溥　辑  

晋陆机集  

赋  

文赋【`有序`】  

余每观才士之所作窃有以得其用心夫其放言遣辞良多变矣妍蚩好恶可得而言每自属文尤见其情恒患意不称物文不逮意盖非知之难能之难也故作文赋以述先士之盛藻因论作文之利害所由他日殆可谓曲尽其妙至于操斧伐柯虽取则不逺若夫随手之变良难以辞逮盖所能言者具于此云尔  

伫中区以览颐情志于典坟遵四时以叹逝瞻万物而思纷悲落叶于劲秋喜柔条于芳春心懔懔以怀霜志而临云咏世徳之骏烈诵先人之清芬游文章之林府嘉丽藻之彬彬慨投篇而援笔聊宣之乎斯文其始也皆收视反听耽思傍讯精骛八极心游万仞其致也情瞳眬而弥鲜物昭晰而互进倾羣言之沥液潄六艺之芳润浮天渊以安流濯下泉而濳浸于是沈辞怫悦若游鱼衔钩而出重渊之深浮藻聨翩若翰鸟缨缴而坠层云之峻收百世之阙文采千载之遗韵谢朝华于已披啓夕秀于未振观古今于须防抚四海于一瞬然后选义按部考辞就班抱景者咸仰怀响者毕弹或因枝以振叶或防波以讨源或本隐以之显或求易而得难或虎变而兽扰或龙见而鸟澜或妥帖而易施或岨峿而不安罄澄心以凝思众虑而为言笼天地于形内挫万物于笔端始踯躅于燥吻终流离于濡翰理扶质以立榦文垂条而结繁信情貌之不差故每变而在顔思涉乐其必笑方言哀而已叹或操觚以率尔或含毫而邈然伊兹事之可乐固圣贤之所钦课虚无以责有叩寂寞而求音函緜邈于尺素吐滂沛乎寸心言恢之而弥广思按之而逾深播芳防之馥馥发青条之森森粲风飞而飚竪郁云起乎翰林体有万殊物无一量纷纭挥霍形难为状辞程才以效伎意司契而为匠在有无而僶俛当浅深而不让虽离方而遯圆期穷形而尽相故夫夸目者尚奢惬心者贵当言穷者无隘论违者唯旷诗縁情而绮靡赋体物而浏亮碑披文以相质诔纒緜而凄怆铭博约而温润箴顿挫而清壮颂优游以彬蔚论精微而朗畅奏平彻以闲雅説炜而谲诳虽区分之在兹亦禁邪而制放要辞达而理举故无取乎冗长其为物也多姿其为体也屡迁其防意也尚巧其遣言也贵妍暨音声之迭代若五色之相宣虽逝止之无常固﨑锜之难便荀达变而识次犹开流以纳泉如失机而后防常操末以续巅谬黄之秩叙故淟涊而不鲜或仰逼于先条或俯侵于后章或辞害而理比或言顺而义妨离之则双美合之则两伤考殿最于锱铢定去留于毫芒茍铨衡之所裁固应绳其必当或文繁理富而意不措适极无两致尽不可益立片言而居要乃一篇之警策虽众辞之有条必待兹而效绩亮功多而累寡故取足而不易或藻思绮合清丽芊眠炳若缛绣凄若繁必所拟之不殊乃暗合乎曩篇虽杼轴于予怀怵他人之我先茍伤亷而愆义亦虽爱而必捐或苕发颖竪离众絶致形不可逐响难为系块孤立而特峙非常音之所纬心牢落而无偶意徘徊而不能揥石韫玉而山晖水怀珠而川媚彼榛楛之勿翦亦防荣于集翠缀下里于白雪吾亦济夫所伟或托言于短韵对穷迹而孤兴俯寂寞而无友仰寥廓而莫承譬偏之独张含清唱而靡应或寄辞于瘁音言徒靡而弗华混妍蚩而成体累良质而为瑕象下管之偏疾故虽应而不和或遗理以存异徒寻虚以逐微言寡情而鲜爱辞浮漂而不归犹么而徽急故虽和而不悲或犇放以谐合务嘈囋而妖冶徒悦目而偶俗固声髙而曲下寤防露与桑间又虽悲而不雅或清虚以婉约每除烦而去滥阙大羮之遗味同朱之清汜虽一唱而三叹固既雅而不艳若夫丰约之裁俯仰之形因宜适变曲有微情或言拙而喻巧或理朴而词轻或袭故而弥新或防浊而更清或览之而必察或研之而后精譬犹舞者赴节以投袂歌者应而遣声是盖轮扁所不得言故亦非华説之所能精普辞条与文律良余膺之所服练世情之常尤识前修之所淑虽濬发于巧心或受嗤于拙目彼璚敷与玉藻若中原之有菽同槖籥之罔穷与天地乎并育虽纷蔼于此世嗟不盈于予掬患挈瓶之屡空病昌言之难属故踸踔于短韵放庸音以足曲恒遗恨以终篇岂怀盈而自足惧防尘于叩缶顾取笑乎鸣玉若夫感应之防通塞之纪来不可遏去不可止藏若景防行犹响起方夭机之骏利夫何纷而不理思风发于胷臆言泉流于唇齿纷葳蕤以馺遝唯毫素之所拟文徽徽以溢目音泠泠以盈耳及其六情底滞志往神留兀若枯木豁若涸流揽营魂以探颐顿精爽而自求理翳翳而愈伏思轧轧其若抽是以或竭情而多悔或率意而寡尤虽兹物之在我非余力之所勠故时抚空怀而自惋吾未识夫开塞之所由也伊兹文之为用固众理之所因恢万里使无阂通亿载而为津俯贻则于来叶仰观象于古人济文武于将坠宣风声于不泯涂无逺而不弥理无微而弗纶配霑润于云雨象变化乎鬼神被金石而徳广流管而日新  

遂志赋【`有序`】  

昔崔篆作诗以明道述志而冯衍又作显志赋班固作幽通赋皆相依仿焉张衡思蔡邕表张叔哀系此前世之可得言者也崔氏简而有情显志壮而泛滥哀系俗而时靡表雅而微素思精练而和惠欲丽前人而优游清典漏幽通矣班生彬彬切而不绞哀而不怨矣崔蔡冲虚温敏雅之属也衍抑扬顿挫怨之徒也岂亦穷达异事而声为情变乎余备托作者之末聊复用心马  

武定鼎于洛汭胡受瑞于汝坟繇鸣鳯于百祀啓敬仲乎方震茍天光之所照岂舜族其必陈厌禋祀于故墟飨禴祭于东邻祢八叶而松茂舞九韶乎降神系姜叟于海曲表沧流于逺震仰前踪之緜邈岂孤人之能冑匪世禄之敢怀伤兹堂之不搆理或暌而后合道有夷而弗顺传栖嵓而神交伊荷鼎以自进萧绸缪于丰沛故攀龙而先跃陈顿委于楚魏亦凌霄以自濯伍被刑而伏剑魏和戎而拥乐彼殊涂而并致此同川而偏溺祸无景而易逢福有时而难学惟万物之运动虽纷纠而相袭随性类以曲成故圆行而方立要信心而委命援前修以自程拟遗迹于成轨咏新曲于故声任穷达以逝止亦进仕而退耕庶斯言之不渝抱耿介以成名  

祖徳赋  

咨时文之懿祖膺降神之灵曜栖九徳以道振风烈以增劭彼刘公之矫矫固云网之逸禽既凭形以傲物谅傅翼而栖林伊我公之秀武思无幽而弗昶形鲜烈于怀霜泽温惠乎挟纩收希世之洪防固山谷而为量西夏坦其无尘帝命赫而大壮登具瞻于太阶濯长缨乎天汉解戎衣以髙揖正端冕而大观戢灵武于既曜恢时文于未焕腾絶风以逸骛庶遐踪于公旦  

述先赋  

仰先后之显烈懿晖祚之允辑应逺期于己旷昭前光于未戢抱朗节以遐慕振竒迹而峻立在虐臣之贪祸据西山而作违招长毂于河畔饮冀马乎江湄顿云网而濳泳挥神戈而外临敌罔隆而弗夷逆无微而不禽茂徳韡其既休元勲而洊举龙衮服于太阶配三台乎其所是故其生也荣虽万物咸被其仁其亡也哀虽天网犹失其纲婴国命以逝止亮身没而呉亡  

思亲赋  

悲桑梓之悠旷愧蒸尝之弗营指南云以寄欵望归风而効诚年嵗俄其聿暮明星烂而将清回飚肃以长赴零雪纷其下穨羡纎枝之在榦悼落叶之去枝存顾复之遗志感明发之所怀居辞安而厌苦养引约而摧丰忘天命之晚暮愿鞠子之速融兄琼芳而蕙茂弟兰发而玉晖感瑰姿之晚就痛慈景之先违天步悠长人道短矣异途同归无早晚矣  

别赋  

伊公子之可怀悲永别之局期悼同居之无乐曾不逾乎一朞经春秋之寒暑常戚戚而不怡登九层而修观超临逺以相思  

怀土赋【`有序`】  

余去家渐久怀土弥笃方思之殷何物不感曲街委巷罔不兴咏水泉草木咸足悲焉故述斯赋  

背故都之沃衍适新邑之丘墟遵黄川以葺宇被苍林而卜居悼孤生之已晏恨亲没之何速排虚房而永念想遗尘其如玉緜邈而莫觏徒伫立其焉属感亡景于存没惋隤年于拱木悲顾盻而有余思俯仰而自足留兹情于江介寄瘁貌于河曲玩通川以悠想抚征辔而踯躅伊命驾之徒勤惨归途之良难愍栖乌于南枝吊离禽于别山念庭树以悟怀忆路草以解顔甘堇荼于饴芘缔萧艾其如兰神何寝而不梦形何兴而不言  

思归赋【`有序`】  

余以元康六年冬取急归而王师外征职典中兵与闻军政惧兵革未息宿愿有违怀归之思愤而成篇节运代序四时相推寒风肃杀白露霑衣嗟行迈之弥留感时逝而怀悲彼离思之在人恒戚戚而无欢悲缘情以自诱忧触物而生端画辍食而发愤宵假寐而兴言羡归鸿以矫首挹谷风而如兰嵗靡靡而薄暮心悠悠而增楚风霏霏而入室响泠泠而愁予既遨游乎川沚亦改驾乎山林伊我思之沉郁怆感物而增深叹随风而上逝涕承缨而下寻冀王事之暇豫庶归宁之有时候凉风而警策指孟冬而为期愿灵晖之促景恒立表以望之  

行思赋  

背洛浦之遥遥浮广川之裔裔遵河曲以悠逺观通流之所会啓石门而东萦防汴渠其如带托飘风之习习冐沉云之蔼蔼商秋肃其发节云沛而埀隂凉风凄其薄体零雨郁而下淫覩川禽之遵渚看山鸟之归林挥清波以濯羽翳緑叶而弄音行弥久而情劳途愈近而思深羡品物以独感悲绸缪而在心嗟逝官之永久年荏苒而厯兹越河山而托景四载而逺期孰归宁之弗乐独抱感而弗怡  

感时赋  

悲夫冬之为气亦何憯懔以萧索天悠悠其弥髙雾郁郁而四幕夜緜邈其难终日晼晚而易落敷层云之葳防坠零雪之挥霍冰冽冽而寝兴风谡谡而妄作鸣枯条之冷冷飞落叶之漠漠山崆巄以含瘁川蜲蛇而抱涸望八极以曭漭普宇宙而寥廓伊天时之方惨曷万物之能欢鱼徴徴而求偶兽岳岳而相攒猨长啸于林杪鸟髙鸣于云端矧余情之含瘁恒覩物而增酸厯四时之迭感悲此嵗之已寒抚伤怀以呜咽望永路而泛澜  

叹逝赋【`冇序`】  

昔每闻长老追计平生同时亲故或雕落已尽或仅有存者余年方四十而懿亲戚属亡多存寡昵交密友亦不半在或所曾共游一涂同宴一室十年之内索然已尽以是思哀哀可知矣乃为赋曰  

伊天地之运流纷升降而相袭日望空以骏驱节循虚而警立嗟人生之短期孰长年之能执时飘忽其不再老晼晚其将及怼琼蘂之无征恨朝霞之难挹望旸谷以企予惜此景之屡戢悲夫川阅水以成川水滔滔而日度世阅人而为世人冉冉而行暮人何世而弗新世何人之能故野每春其必华草无朝而遗露经终古而常然率品物其如素譬日及之在条恒虽尽而不悟虽不悟而可悲心惆焉而自伤亮造化之若兹吾安取夫久长痛灵根之夙殒怨具尔之多丧悼堂构之颓瘁愍城阙之丘荒亲弥懿其已逝交何戚而不亡咨余命之方殆何视天之茫茫伤怀凄其多念蹙貌瘁而鲜欢幽情发而成绪滞思叩而兴端惨此世之无乐咏在昔而为言居充堂而愆宇行连驾而比轩弥年时其讵几夫何往而不残或防邈而既尽或寥廓而仅半信松茂而栢悦嗟芝焚而蕙叹茍性命之弗殊岂同波而异澜瞻前轨之既覆知此路之良难啓四体而深悼惧兹形之将然毒娯情之寡方怨感目之多顔谅多顔之感目神何适而获怡寻平生于响像览前物而怀之步寒林以凄恻翫春翘而有思触万物以生悲叹同节而异时年弥往而念广涂薄暮而意迮亲落落而日稀友靡靡而愈索顾旧要于遗存得十一于千百乐隤心其如忘哀缘情而来宅托未契于后生余将老而为客然后弭节安怀妙思天造精浮神沦忽在世表寤大暮之同寐何矜晚以怨早指彼日之方除岂兹情之足搅感秋华于衰木瘁零露于丰草在殷忧而弗违夫何云乎识道将颐天地之大徳遗圣人之洪寳解心累于末迹聊优游以娯老  

愍思赋【`有序`】  

予屡抱孔怀之痛而奄复丧同生娣衔恤哀伤一载之间而丧制便过故作此赋以纾惨恻之感  

时方至其倐忽嵗既去其晼晚乐来日之有继伤頽年之莫纂览万物以澄念怨伯娣之已逺寻遗尘之思长瞻日月之何短升降乎阶际顾盻兮屏营云承宇兮蔼蔼风入室兮泠泠仆从为我悲孤鸟为我鸣  

述思赋  

情易感于己揽思难戢于未忘嗟伊思之且尔夫何往而弗臧骇中心于同气分戚貌于异方寒鸟悲而饶音衰林愁而寡色嗟余情之屡伤负大悲之无力茍彼涂之信险恐此日之行昃亮相见之几何又离居而别域观尺景以伤悲抚寸心而凄恻  

大暮赋【`有序`】  

夫死生是得失之大者故乐莫甚焉哀莫深焉使死而有知乎安知其不如生如遂无知耶又何生之足恋故极言其哀而终之以达庶以开夫近俗云  

夫何天地之辽濶而人生之不可久长日引月而并陨时维嵗而俱丧知自壮而得老体自老而得亡顾黄垆之杳杳悲泉路之翳翳挫千乘犹一毫当何数乎智慧徒假愿于须臾指夕景而为誓忽呼吸而不振奄神徂而形毙顾万物而遗恨收百虑而长逝于是六亲云起姻族如林争涂淹泪望门举音敷幄席以悠想陈备物而虞灵仰寥廓而无见俯寂寞而无声肴饛饛其不毁酒湛湛而每盈屯送客于山足伏埏道而哭之扄幽户以大毕诉阙而长辞归无涂兮往不反年弥去兮逝弥逺弥逺兮日隔无涂兮曷因庭树兮叶落暮草兮根陈  

感丘赋  

泛轻舟于西川背京室而电飞遵伊洛之坻渚防黄河之曲湄覩墟墓于山梁托崇山以自绥见兆域之蔼蔼罗魁封之累累于是徘徊洛涯弭节河干伫盻留心慨尔遗叹仰终古以逺念穷万绪乎其端伊人生之寄世犹水草乎山河应甄陶以嵗改顺通川而日过尔乃申舟人以遂往横大川而有悲伤年命之倐忽怨天步之不几虽履信而思顺曾何足以保兹普天壤其弗免宁吾人之所辞愿灵根之晚坠指嵗暮而为期  

又  

生矜迹于当世死同宅乎一丘翳形骸以下沦兮漂营魂而上浮随隂阳以融冶托山原以为畴妍媸混而为一孰云识其所修必代以逺览兮夫何徇乎区陬  

列僊赋  

夫何列僊妙超摄生乎世表因自然以为基仰造化而闻道性冲虚以易足年缅邈其难老尔乃呼翕九阳抱一含元引新吐故云饮露飡违品物以长盻妙羣生而为言尔其嘉防之仇息宴游栖则昌客弄玉洛宓江妃观百化于神区觐天皇于紫微过太华以息驾越流沙而来归  

凌霄赋  

挟至道之容微狭流俗之纷沮飏余节以逺模风扶摇而相予削陋迹于分丘省游僊而投轨凯情累以遂济岂时俗之云阻判烟云之腾跃半天步而无旅咏凌霄之飘飘永终焉而弗悔昊苍焕而运流日月飜其代序下霄房之靡迄卜良晨而复举陟瑶台以投辔步玉除而容与  

幽人赋  

世有幽人渔钓乎渚弹云冕以辞世披霄褐而延伫是以物外莫得窥其奥举世不足扬其波劲秋不能雕其叶芳春不能发其华超尘防以絶绪岂世网之能加  

应嘉赋【`有序`】  

友人有作嘉遁赋与余者作赋应之号曰应嘉云傲世公子体逸怀遐意邈澄霄神夷静波仰羣轨以遥企顿骏羽以婆娑寄冲气于大象解心累于世罗袭三闾之竒服咏南荣之清歌濯下泉于浚涧泝凯风于卷阿指千秋以厉响俟寂寞之来和怀前修之彷佛觌幽人乎所过抱景以独寐含清风而寤语发兰音以清唱操玉怀而喻予于是葺宇中陵筑室河曲轨絶千途而门瞻百族假妙道以达观考贲而贞卜茍形骸之可忘岂投簮其必谷方介丘于尺阜托云林乎一木伫鸣条以招风聆哀音其如玉穷览物以尽齿将弭迹于余足  

豪士赋【`有序`】  

夫立徳之基有常而建功之路不一何则循心以为量者存乎我因物以成务者系乎彼存夫我者隆杀止乎其域系乎物者丰约唯所遭遇落叶俟微风以陨而风之力盖寡孟尝遭雍门以泣而琴之感以末何者欲陨之叶无所假烈风将坠之泣不足繁哀响也是故茍时啓于天理尽于民庸夫可以济圣贤之功斗筲可以定烈士之业故曰才不半古而功已倍之盖得之于时势也厯观古今徼一时之功而居伊周之位者有矣夫我之自我智士犹婴其累物之相物昆虫皆有此情夫以自我之量而挟非常之勲神器晖其顾盻万物随其俯仰心玩居常之安耳饱从防之説岂识乎功在身外任出才表者哉且好荣恶辱有生之所大期忌盈害上鬼神犹且不免人主操其常柄天下服其大节故曰天可雠乎而时有袨服荷防立乎庙门之下援旗誓众奋于阡陌之上况乎代主制命自下裁物者哉广树恩不足以敌怨勤兴利不足以补害故曰代大匠斵者必伤其手且夫政由寗氏忠臣所为慷慨祭则寡人人主所不久堪是以君奭鞅鞅不悦公旦之举髙平师师侧目博陆之势而成王不遣嫌吝于怀宣帝若负芒刺于背非其然者欤嗟乎光于四表徳莫富焉王曰叔父亲莫昵焉登帝天位功莫厚焉守节没齿忠莫至焉而倾侧颠沛仅而自全则伊生抱明允以婴戮文子怀忠敬而齿剑固其所也因斯以言夫以笃圣穆亲如彼之懿大徳至忠如此之盛尚不能取信于人主之怀止谤于众多之口过此以往恶覩其可安危之理断可识矣又况乎饕大名以冐道家之忌运短才而易圣哲所难者哉身危由于势过而不知去势以求安祸积起于宠盛而不知辞宠以招福见百姓之谋己则申宫警守以崇不畜之威惧万民之不服则严刑峻制以贾伤心之怨然后威穷乎震主而怨行乎上下众心日陊危机将发而方偃仰瞪眄谓足以夸世笑古人之未工忘己事之己拙知曩勲之可矜暗成败之有防是以事穷运尽必于颠仆风起尘合而祸至常酷也圣人忌功名之过己恶宠禄逾量盖为此也夫恶欲之大端贤愚所共有而游子徇髙位于生前志士思埀名于身后受生之分唯此而已夫盖世之业名莫大焉震主之势位莫盛焉率意无违欲莫顺焉借使伊人颇览天道知尽不可益盈难久持超然自引髙揖而退则巍巍之盛仰邈前贤洋洋之风俯冠来籍而大欲不乏于身至乐无愆乎旧节弥効而徳弥广身愈逸而名愈劭此之不为彼之必昧然后河海之迹堙为穷流一篑之衅积成山岳名编凶顽之条身厌荼毒之痛岂不谬哉故聊赋焉庶使百世少有寤云  

世有豪士兮遭国颠沛摄穷运之归期当众通之所防茍时至而理尽譬摧枯而振败因天地以运动恒才而功大于是礼极上典服尽晖崇仪北辰以葺宇实兰室而桂宫抚玉衡于枢极运万物乎掌中伊天道之刚健犹时至而必諐日罔中而弗昃月何盈而不阙袭覆车之危轨笑前乘之去穴若知险而退止趋归蕃而自戢推璇玑以长谢顾万物而髙揖讫浮云以迈志岂咎之能集挤为山以自陨叹祸至于何及  

浮云赋  

有轻虚之艳象无实体之真形厚厥本初浮沉混并六律籥应八风时迈隂触石甘泽霶霈势不崇朝覆彼无外若层台髙观重楼叠阁或如钟首之郁律乍似寒门之寥廓金柯分玉叶散緑翘明嵓英焕鸾翔鳯翥鸿惊鹤奋鲸鲵泝波鲛鳄冲遁朱丝乱纪罗袿失领飞僊凌虚随风游聘有若芙蓉羣披蕣华总防车渠绕理玛瑙缛文  

白云赋  

摅神景于八幽合洪化乎烟煴充宇宙以播象协元气而齐勲发愤灵石擢性洪流兴曜曾泉升迹融丘盈八纮以余愤虽弥天其未泄岂假期于迁晷遇崇朝而倐忽红蘃发而菡蓞金翘援而合葩神收鬼化弼性违序鸟殊类而比栖兽异迹而同处蛟引翳而并濳龙攀鸿而双举鸾舞角以轩罢鸷企翮而延伫长城曲蜿采阁相扶耸瑶台之嶻嶭构琼闼之离娄雄虹矫而垂天翠鸟轩而扶日  

鼓吹赋  

原鼓吹之伊始盖禀命于黄轩播威灵于兹乐亮圣器而成文骋逸气而愤壮绕烦手乎曲折舒飘飖以遐洞卷徘徊其如结及其悲唱流音彷徨依违合欢嚼弄乍数乍稀音踯躅于唇吻舌将舒而复回鼓砰砰以轻投箫嘈嘈而微吟咏悲翁之流思怨髙台之难临顾穹谷以含哀仰归云而落音节应气以舒卷响随风而浮沉马顿迹而增鸣士嚬蹙而霑襟若乃巡郊泽戏野坰奏君马咏南城惨巫山之遐险欢芳树之可荣  

又  

宫备众声体僚君器饰声成文雕音作蔚响以形分曲以和缀放嘉乐于防通宣万变于触类适清响以定奏期要妙于丰防邈拊抟之所管务戞厯之为最  

漏刻赋  

伟圣人之制器妙万物而为基形罔隆而弗包理何逺而不之寸管俯而隂阳效其诚尺表仰而日月与之期鸟悬而八风以情应玉衡立而天地不能欺既穷神以尽化又设漏以考时尔乃挈金壶以南罗藏幽水而北戢拟洪杀于编钟顺卑髙而为级激悬泉以逺射跨飞途而遥集伏隂虫以承波吞恒流其如挹是故来象神造去犹鬼幻因势相引乘灵自荐口纳胸吐水无滞咽形微独蠒之绪逝若垂天之电偕四时以合最指昏明乎无殿笼八极于千分度昼夜乎一箭抱百刻以骏浮仰胡人而利见夫其立体也简而効绩也诚其假物也粗而致用也精积水不过一钟导流不过一筳而用天者因其敏分地者頼其平征听者假其察贞观者借其明考计厯之濳虑测日月之幽情信探颐之妙术虽无神其若灵  

羽扇赋  

昔楚襄王防于章台之上山西与河右诸侯在焉大夫宋玉唐勒侍皆操白鹤之羽以为扇诸侯掩麈尾而笑襄王不悦宋玉趋而进曰敢问诸侯何笑诸侯曰昔者武王览造扇于前而五明安众庶繁于后各有托于方圆盖受则于甫舍兹器而不用顾奚取于鸟羽宋玉曰夫创始者恒朴而饬终者必妍是故烹饪起于热石玉辂基于椎轮安众方而气散五明圆而风烦未若兹羽之为丽固体俊而用鲜彼凌霄之伟鸟播鲜辉之轻蒨隐九臯以鳯鸣游芳田而龙见丑灵而逺期超长年而久眄累怀璧于美羽挫千载乎一箭委曲体以受制奏双翅而为扇则其布翮也差洪细秩长短稠不逼稀不简于是镂巨兽之齿裁竒木之干宪灵朴于造化审贞则而妙观移圆根于正体因天秩乎旧贯鸟不能别其是非人莫敢分其真赝翩姗姗以微振风以埀婉妙自然以为言故不积而能散其执手也安其应物也诚其招风也利其播气也平混贵贱而一节风无往而不清诸侯曰善宋玉遂言曰伊兹羽之骏敏似南箕之啓扉垂皓曜之奕奕含鲜风之微微襄王仰而拊节诸侯伏而引非皆委扇于楚庭执鸟羽而言归属唐勒而为之辞曰  

伊鲜禽之令羽夫何翩翩与反寒暑于一掌之末廻八风乎六翮之杪  

桑赋  

皇太子便坐盖本将军直庐也初世祖武皇帝为中垒将军植桑一株世更二代年渐三纪扶踈丰衍抑有瑰异焉  

夫何佳树之洪丽超托居乎紫庭罗万根以下洞矫千条而上征岂民黎之能植乃世武之所营故其形瑰族类体艳众木黄中爽理滋荣烦缛緑叶兴而盈尺崇条蔓而层寻希太极以延峙映承明而广临革飞鸮之流响想鸣鸟之遗音唯厯数之有纪恒依物以表徳岂神明之所相将我皇之先识夸百世而勿剪超长年以永植  

瓜赋  

佳哉之为徳邈众果而莫贤殷中和之淳祐播滋荣于甫田背芳春以初载迎朱夏而自延奋修系之莫莫迈秀瓞之绵绵赴广武以长蔓粲烟接以云连感佳时而促节防惠露而增鲜若乃纷敷杂错郁悦婆娑发彼适此迭相经过煕朗日以熠燿扇和风其如波有葛蔂之覃及相椒聊之众多发金荣于秀翘结玉实于柔柯蔽翠景以自育缀修茎而星罗夫其种族类数则有括蒌定桃黄防白傅金文密筩小青太斑骭素椀貍首虎蹯东陵出于秦谷桂髓起于巫山五色比象殊形异端或济貌以表内或惠心而丑顔或摅文而抱緑或披素而怀丹气洪细而俱芬体修短而必圆芳郁烈其充堂味穷理而不防徳济于饥渇道殷流乎贵贱若夫濯以寒水淬以夏凌越气外敛温液密凝体犹握虚离若剖冰  

鼈赋【`有序`】  

皇太子幸于钓台渔人献鼈命侍臣作赋  

其状也穷脊运胁甲四周遁方圆于规矩徒广狭以妨循盈尺而脚寸又取具于指掌鼻尝气而忌脂耳无听而受响是以栖居多逼出处寡便尾不副首足不运身于是从容泽畔肆志汪洋朝戏兰渚夕息中塘越髙波以燕逸窜洪流而潜藏咀蕙兰之芳荄翳华藕之埀房  

表  

谢平原内史表  

陪臣陆机言今月九日魏郡太守遣兼丞张含赍板诏书印绶假臣为平原内史拜受祗竦莫知所裁臣机顿首死罪死罪臣本呉人出自敌国世无先臣宣力之效才非丘园耿介之秀皇泽广被惠济无逺擢自羣萃累防荣进入朝九载厯官有六身登三阁宦成两宫服冕乘轩仰齿贵游振景防迹顾邈同列施重山岳义足灰没遭国颠沛无节可纪虽防旷荡臣独何顔俛首顿膝忧媿若厉而横为故齐王冏所见枉陷诬臣与众人共作禅文幽执囹圄当为诛始臣之微诚不负天地仓卒之际虑有逼廹乃与弟云及散骑侍郎袁瑜中书侍郎冯熊尚书右丞崔基廷尉正顾荣汝隂太守曹武思所以获免隂防避﨑岖自列片言只字不闗其间事踪笔迹皆可推校而一朝翻然更以为罪蕞尔之生尚不足区区本怀实有可悲畏逼天威即罪惟谨钳口结舌不敢上诉所天莫大之衅日经圣听肝血之诚终不一闻所以临难慷慨而不能不恨恨者唯此而己重防陛下恺悌之宥囘霜收电使不陨越复得扶老携防生出狱戸怀金拖紫退就散辈感恩惟咎五情震悼局天蹐地若无所容不悟日月之明遂埀曲照云雨之泽播及朽瘁忘臣弱才身无足采哀臣零落罪有可察荀削丹书得夷平民则尘洗天波谤絶众口臣之始望尚未至是猥辱大命显授符虎使春枯之条更与秋兰垂芳陆沉之羽复与翔鸿抚翼虽安国免徒起纡青组张敞亡命坐致朱轩方臣所荷未足为泰岂臣防垢含吝所宜忝窃非臣毁宗夷族所能上报喜惧参并悲慙哽结拘守常宪当便道之官不得束身犇走稽颡城阙瞻系天衢驰心辇毂臣不胜屏荣延仰谨拜表以闻  

荐贺循郭讷表  

伏见武康令贺循徳量防茂才鉴清逺服膺道素风操凝峻厯试二城刑政肃穆前蒸阳令郭讷风度简旷器识朗防通济敏悟才足干事循守下县编名凡悴讷归家巷栖迟有年皆出自新邦朝无知己居在遐外志不自营年时倐忽而邈无阶绪实州党愚智所为恨恨臣等伏思台郎所以使州州有人非徒以均分显路惠及外州而己诚以庶土殊风四方异俗壅隔之害逺国益甚至于荆扬二州户各数十万今扬州无郎而荆州江南乃无一人为京城职者诚非圣朝待四方之本心至于才望资品循可尚书郎讷可太子洗马舍人此乃众望所积非但企及清涂茍充方选也谨条资品乞防简察【`呉志顾荣陆机陆云荐贺循表其后云臣等并以凡才累授饰进被服恩泽忝豫朝末知良士后时而守局无言惧有蔽贤之咎是以不胜愚管谨冐死表闻`】  

见原后谢表  

【`赵王伦以陆士衡为中书侍郎齐王收士衡付廷尉出后谢表`】  

臣以职在中书制命所出而臣本以笔札见知辞不获己乃诈发内妹丧出就弟云哭泣受吊片言只字文不闗其间  

荐张畅表  

伏见司徒下谏议大夫张畅除当为豫州内史丞畅才思清敏志节贞励秉心立操早有名誉其年时旧比多厯郡守惟畅陵迟未齿而佐下蕃遂蹈碎独于畅名实损愚以为宜解举试以近县  

牒  

与赵王伦荐戴渊牋  

盖闻繁弱登御然后髙墉之功显孤竹在肆然后降神之曲成是以髙世之主必假逺迩之器蕴匮之才思托大音之和伏见处士广陵戴若思年三十清冲履道徳量允塞思理足以研幽才鉴足以辩物安穷乐志无风尘之慕砥节立行有井渫之洁诚东南之遗寳宰朝之竒璞也若得托迹康衢则能结轨骥騄曜质廊庙必能垂光璵璠矣惟明公垂神采察不使忠允之言以人而废  

同前【`出虞预晋书与今本稍异今并载之`】  

盖闻繁弱登御然后髙墉之功显孤竹在肆然后降神之曲成伏见处士戴渊砥节立行有井渫之洁安穷乐志无风尘之慕诚东南之遗寳朝廷之贵璞也若得寄迹康衢必能结轨骥騄耀质廊庙必能垂光瑜璠夫枯岸之民果于输珠润山之客烈于贡玉盖明暗呈形则庸识所甄也  

至洛与成都王頴牋  

王室多故祸难存有羊之乘宠凶竖専记朝政奸臣贼子是为比周皇甫商同恶相求共为乱阶至令天子飘飖甚于赘旒伏惟明公匡济之举义命方宣元戎既啓风威电赫机以驽闇文武寡施猥防横授委任外阃辄承严教董率诸军惟力是视  

书  

与弟云书  

仁寿殿前有大方铜镜髙五尺余广三尺二寸立着庭中向之便写人形体了了亦恠也  

又  

天渊池南角有果各作一株无处不有纵横成行一果之间辄作一堂【`又云天渊池养山鸡甚可嬉`】  

又  

监徒武库建始殿诸房中见有两足候真恠物也【`又听讼观东作百尺许廊屋`】  

又  

此间有一伧父欲作三都赋须其成以覆酒瓮耳  

七  

七征  

虚子耽性冲素雍容泊弃时俗而弗徇甘渔钓于一壑乃有通微大夫怨皇居之失寳伤鸿誓之后闻策黄于榛险凭穴嵓而放言通微大夫曰竒膳玉食穷滋致丰简牺羽族考牲毛宗俯出沉鲔仰落归鸿剖柔胎于孕豹宰潜肝乎豢龙拾朝阳之遗卵纳丹穴之飞凰神宰竒稔嘉禾之穗含滋发馨素頴玉鋭灼若皓雪之頽云皎若明珠之积缁匮素虮踊而瀺灂滋芬溢而相徽味虽浓而弗爽气既惠而复竒介景福于眉寿裕温克乎齐圣子能飨之乎通微大夫曰丰居华殿竒搆磊落万宇云覆千楹林错仰绥瑰木俯积瑌石敷延袤之广庑矫凌霄之髙阁秀清晖乎云表腾藻防之奕奕珍观清榭岳立连行云阶飞陞仰陟穹苍耸浮柱而虬立施飞檐以龙翔囘房旋室缀珠袭玉图畵神仙延祐承福悬闼髙达长廊廻属于是登渐台理俊音镜沚望长林逐狡兽弋轻禽览壮艺以悦观聆和乐而怡心子能居之乎通微大夫曰金石谐而齐响埙箎恊而和鸣于是才人进羽籥弁被藻袭俯萦领以鸿归仰矫首而鹤立激长歌于丹唇发铿锵乎柔木合清商以絶节挥流征而赴曲奏南荆之髙叹咏易水之清角尔乃覩蛾眉之羣丽容既都而又闲矫纎腰以逐节顿皓足于鼓盘舒妍晖以妖韶若陵危之未安通微大夫曰盖闻沫北有采唐之思淇上有送予之叹闗雎以寤寐为戚溱洧以谑浪为欢若夫妖嫔艳女搜羣擢俊穆藻仪于令表茂当年之柔嫚罄妍防之约绰体每变而增闲秀芳蕤其愉愉若余頴之可飡若夫灵晷潜祖顔退羽觞升清琴厉因清明以宣诚流徽睇而授爱纎手挥而鸣佩铿华衿被则芳尘萃子其纳之乎通微大夫曰涂有殊而一致业有殊而名约各因姿以效绩期寄响于天人也孰与显竒踪于万邦抚六辔而髙游瞰八宇以摅眄齐清风乎诸侯言成否泰气作温凉弭侵略于强暴综坠纪乎危邦子岂不愿斯之雍容乎通微大夫曰明主应期抚民以徳配仁风于黄唐齐威灵乎宸极彛伦幸序庶绩咸乂荡流风于雍俗给天民乎齐泰是以灵感而表应嘉神繁而毕觌舞唐庭之来仪鸣岐阳之鸑鷟应天监之休命荷神听之介福然圣主达持盈之寳术寤经国之在贤各毕荣于分局期赞化于大钧吾子岂不欲縻好爵于天宇显列业乎帝臣欤虚子作而言曰甚哉鄙人之惑也犹穷绳自逸于井干凭河盗本于黄川钦至论敷敝衽谨闻命于王孙  

连珠  

演连珠五十首  

臣闻日薄星穹天所以纪物山盈川冲后地所以播气五行错而致用四时违而成嵗是以百官恪居以赴八音之离明君执契以要克谐之防  

臣闻任重于力才尽则困用广于器应博则凶是以物胜权而衡殆形过镜则照穷故明王程才以效业贞臣底力而辞丰  

臣闻髦俊之才世所希乏丘园之秀因时则扬是以大人基命不擢才于后土明主聿兴不降佐于昊苍臣闻世之所遗未为非寳主之所珍不必适治是以俊乂之薮希防翘车之招金碧之嵓必辱凤举之使臣闻禄放于宠非隆家之举官私于亲非兴邦之选是以三卿世及东国多衰弊之政五侯并轨西京有陵夷之运臣闻灵辉朝觏称物纳照时风夕洒程形赋音是以至道之行万类取足于世大化既洽百姓无匮于心臣闻顿网探渊不能招龙振纲罗云不必招鳯是以巢箕之叟不眄丘园之币洗渭之民不发傅嵓之梦臣闻鉴之积也无厚而照有重渊之深目之察也有畔而眡周天壤之际何则应事以精不以形造物以神不以器是以万邦凯乐非悦钟鼓之娯天下归仁非感玉帛之惠  

臣闻积实虽微必动于物崇虚虽广不能移心是以都人冶容不悦西施之影乘马班如不辍太山之隂臣闻应物有方居难则易藏器在身所乏者时是以充堂之芳非幽兰所难绕梁之音实萦所思  

臣闻智周通塞不为时穷才经夷险不为世屈是以凌颷之羽不求反风曜夜之目不思倒日  

臣闻忠臣率志不谋其报贞士发愤期在明贤是以柳庄黜殡非贪衍之赏禽息碎首岂要先茅之田臣闻利眼临云不能埀照朗璞防垢不能吐晖是以明哲之君时有蔽壅之累俊乂之臣屡抱后时之悲臣闻郁烈之芳出于委灰繁防之音生于絶是以贞女要名于没世烈士赴节于当年  

臣闻良宰谋朝不必借威贞臣卫主修身则足是以三晋之强屈于齐堂之爼千乘之势弱于阳门之哭臣闻赴曲之音洪细入韵蹈节之容俯仰依咏是以言茍适事精粗可施士茍适道修短可命  

臣闻因云洒润则芬泽易流乘风载响则音徽自逺是以徳教俟物而济荣名縁时而显  

臣闻览影偶质不能解独指迹慕逺无救于迟是以循虚器者非应物之具玩空言者非致治之机  

臣闻钻燧吐火以续谷之晷挥翮生风而继飞亷之功是以物有微而毗着事有而助洪  

臣闻春风朝煦萧艾蒙其温秋霜宵坠芝蕙被其凉是以威以齐物为肃徳以普济为  

臣闻性之所期贵贱同量理之所极卑髙一归是以准月禀水不能加凉晞日引火不必增辉  

臣闻巧尽于器习数则贯道系于神人亡则防是以轮匠肆目不乏奚仲之妙瞽史清耳而无伶伦之察臣闻絶节髙唱非凡耳所悲肆义芳讯非庸听所善是以南荆有寡和之歌东野有不释之辨  

臣闻寻烟染芬薫息犹芳征音录响操终则絶何则垂于世者可继止乎身者难结是以晏之风恒存动神之化已防  

臣闻托闇藏形不为巧密倚智隐情不足自匿是以重光发藻寻虚捕景大人贞观探心昭忒  

臣闻披云看霄则天文清澄风观水则川流平是以四族放而唐劭二臣诛而楚宁  

臣闻音以比耳为美色以悦目为欢是以众听所倾非假北里之操万夫婉娈非俟西子之顔故圣人随世以擢佐明主因时而命官  

臣闻出乎身者非假物所隆牵乎时者非克己所最是以利尽万物不能叡童昏之心徳表生民不能救栖遑之辱  

臣闻动循定检天有可察应无常节身或难照是以望景揆日盈数可期抚臆论心有时而谬  

臣闻倾耳求音眡优听苦澄心徇物形逸神劳是以天殊其数虽同方不能分其慼理塞其通则并质不能共其休  

臣闻遯世之士非受瓠之性幽居之女非无懐春之情是以名胜欲故偶影之操矜穷愈达故凌霄之节厉臣闻听极于音不慕钧天之乐身足于防不假垂天之云是以蒲密之黎遗时雍之世丰沛之士忘桓拨之君臣闻飞辔西顿则离朱与蒙瞍收察悬景东秀则夜光与碔砆匿耀是以才换世则俱困功偶时而并劭臣闻示应于近逺有可察托验于显微或可包是以寸管下傃天地不能以气欺尺表逆立日月不能以形逃臣闻有常音故曲终则改镜无畜影故触形则照是以虚己应物必究千变之容挟情适事不观万殊之妙臣闻柷敔希声以谐金石之和鼓踈击以节繁之契是以经治必宣其通图物恒审其防  

臣闻目无常音之察耳无照景之神故在乎我者不诛之于己存乎物者不求备于人  

臣闻放身而居体逸则安肆口而食属厌则充是以王鲔登爼不假吞波之鱼兰膏停室不思衔烛之龙臣闻冲波安流则龙舟不能以漂震风洞发则夏屋有时而倾何则牵乎动则静凝系乎静则动贞是以淫风大行贞女防冶容之诲淳化殷流盗跖挟曾史之情臣闻达之所服贵有或遗穷之所接贱而必寻是以江汉之君悲其坠屦少原之妇哭其亡簮  

臣闻触非其类虽疾不应感以其方虽微则顺是以商颷漂山不兴盈尺之云谷风乘条必降弥天之润故闇于治者唱繁而和寡审乎物者力约而功峻  

臣闻烟出于火非火之和情生于性非性之适故火壮则烟微性充则情约是以殷墟有感物之悲周京无伫立之迹  

臣闻适物之技俯仰异用应事之器通塞异任是以鸟栖云而缴飞鱼藏渊而网沉贲鼔密而含响朗笛踈而吐音  

臣闻理之所守势所常夺道之所闭权所必开是以生重于利故据图无挥剑之痛义重于身故临川有投迹之哀  

臣闻图形于影未尽纎丽之容察火于灰不覩洪赫之烈是以问道存乎其人观物必造其质  

臣闻通于变者用约而利博明其要者器浅而应是以天地之颐该于六位万殊之曲穷于五弦  

臣闻情见于物虽逺犹踈神藏于形虽近则密是以仪天步晷而修短可量临渊揆水而浅深难察  

臣闻虐暑熏天不减坚冰之寒涸隂凝地无累陵火之热是以吞纵之强不能反蹈海之志漂卤之威不能降西山之节  

臣闻理之所开力所常达数之所塞威有必穷是以烈火流金不能焚景沉寒凝海不能结风  

臣闻足于性者天损不能入贞于期者时累不能淫是以迅风陵雨不谬晨禽之察劲隂杀节不凋寒木之心  

论  

五等诸侯论  

夫体国经野先王所慎创制垂基思隆后叶然而经略不同长世异术五等之制始于黄唐郡县之治创自秦汉得失成败备在典谟是以其详可得而言夫先王知帝业至重天下至旷旷不可以偏制重不可以独任任重必于借力制旷终乎因人故设官分职所以轻其任也并建五长所以其制也于是乎立其封疆之典裁其亲踈之宜使万国相维以成磐石之固宗庶杂居而定维城之业又有以见绥世之长御识人情之大方知其为人不如厚己利物不如图身安上在于悦下为己在乎利人故易曰悦以使民民忘其劳孙卿曰不利而利之不如利而后利之之利也是以分天下以厚乐而己得与之同忧飨天下以丰利而我得与之共害利博则恩笃乐逺则忧深故诸侯享食土之实万国受世及之祚矣夫然则南面之君各务其治九服之民知有定主上之子爱于是乎生下之体信于是乎结世治足以敦风道衰足以御暴故强毅之国不能擅一时之势雄俊之士无所寄霸国之志然后国安由万邦之思治主尊赖羣后之图身譬犹众目营方则天网自昶四体辞难而心膂获乂三代所以直道四王所以隆业也夫盛衰隆敝理所固有教之废兴系乎其人原法期于必凉明道有时而闇故世及之制敝于强御厚下之典漏于末折侵弱之衅遘自三季陵夷之祸终于七雄昔者成汤亲照夏后之鉴公旦目涉商人之戒文貭相济损益有物故五等之礼不革于时封畛之制有隆焉尔者岂玩二王之祸而闇经世之算乎固知百世非可悬御善制不能无敝而侵弱之辱愈于殄祀土崩之困痛于陵夷也是以经始权其多福虑终取其少祸非谓侯伯无可乱之符郡县非致治之具也故国忧赖其释位主弱凭其翼戴及承微积敝王室遂卑犹保名位祚垂后嗣皇统幽而不辍神器否而必存者岂非置势使之然欤降及亡秦弃道任术惩周之失自矜其得寻斧始于所庇制国昩于弱下国庆独飨其利主忧莫与其害虽速亡趣乱不必一道颠沛之衅实由孤立是盖思五等之小怨忘经国之大徳知陵夷之可患闇土崩之为痛也周之不兢有自来矣国乏令主十有余世然片言勤王诸侯必应一朝振矜逺国先叛故强晋收其请隧之图暴楚顿其观鼎之志岂刘项之能闚闗胜广之敢号泽哉借使秦人因循周制虽则无道有与共弊覆灭之祸岂在曩日汉矫秦枉大啓侯王境土逾溢不遵旧典故贾生忧其危晁错痛其乱是以诸侯阻其国家之富凭其士民之力势足者反疾土狭者逆迟六臣犯其弱纲七子冲其漏网皇祖夷于黥徒西京病于东帝是盖过正之灾而非建侯之累也然吕氏之难朝士外顾宋昌策汉必称诸侯逮至中叶忌其失节割削宗子有名无实天下旷然复袭亡秦之轨矣是以五侯作威不忌万邦新都袭汉易于拾遗也光武中兴纂隆皇统而犹遵覆车之遗辙养丧家之宿疾仅及数世奸轨充斥卒有强臣専朝则天下风靡一夫纵横则城池自夷岂不危哉在周之衰难兴王室放命者七臣干位者三子嗣王委其九鼎凶族据其天邑钲震于阃宇锋镝流乎绛阙然祸止畿甸害不覃及天下晏然以治待乱是以宣王兴于共和襄惠振于晋郑岂若二汉阶闼蹔扰而四海己沸孽臣朝入而九服夕乱哉逺惟王莽簒逆之事近览董卓擅权之际亿兆悼心愚智同痛然周以之存汉以之亡夫何故哉岂世乏曩时之臣士无匡合之志欤盖逺绩屈于时异雄心挫于卑势尔故烈士扼腕终委冦雠之手中人变节以助虐国之桀虽复时有鸠合同志以谋王室然上非奥主下皆市人师旅无先定之班君臣无相保之志是以义兵云合无救刼弑之祸民望未改而已见大汉之灭矣或以诸侯世位不必常全昏主暴君有时比迹故五等所以多乱今之牧守皆以官方庸能虽或失之其得固多故郡县易以为治夫徳之休明黜陟日用长率连属咸述其职而淫昏之君无所容过何恠其不治哉故先代有以之兴矣茍或衰陵百度自悖鬻官之吏以货凖才则贪残之萌皆如羣后也安在其不乱哉故后王有以之废矣且要而言之五等之君为己思治郡县之长为利图物何以征之盖企及进取士子之常志修已安民良士之所希及夫进取之情鋭而安民之誉迟是故侵百姓以利己者在位所不惮损实事以养名者官长所夙夜也君无卒嵗之图臣挟一时之志五等则不然知国为己土众皆我民民安已受其利国伤家婴其病故前人欲以垂后后嗣思其堂构为上无茍且之心羣下知胶固之义使其并贤居治则功有厚薄两愚处乱则过有深浅然则探八代之制几可以一理贯秦汉之典殆可以一言蔽矣  

辨亡论上  

昔汉氏失御奸臣窃命祸基京畿毒徧宇内皇纲弛紊王室遂卑于是羣雄蜂骇义兵四合呉武烈皇帝慷慨下国电发荆南权畧纷纭忠勇伯世威棱则夷羿震荡兵交则丑虏授馘遂扫清宗祊蒸禋皇祖于时云兴之将带州飚起之师跨邑哮之羣风驱熊罴之众雾集虽兵以义合同盟戮力然皆苞藏祸心阻兵怙乱或师无谋律防威稔冦忠规武节未有如此其著者也武烈既没长沙桓王逸才命世弱冠秀发招揽遗老与之述业神兵东驱奋寡犯众攻无坚城之将战无交锋之虏诛叛柔服而江外底定饬法修师则威徳翕赫宾礼名贤而张昭为之雄交御豪俊而周瑜为之杰彼二君子皆敏而多竒雅达而聪哲故同方者以类附等契者以气集而江东盖多士矣将北伐诸华诛鉏干纪旋皇舆于夷庚反帝座乎紫闼挟天子以令诸侯清天步而归旧物戎车既次羣雄侧目大业未就中世而殒用集我大皇帝以竒踪袭于逸轨睿心因于令图从政咨于故实播宪稽乎遗风而加之以笃固申之以节俭畴咨俊茂好谋善断束帛旅于丘园旌命交于涂巷故豪彦寻声而响臻志士希光而景骛异人辐辏猛士如林于是张昭为师傅周瑜陆公鲁肃吕防之畴入为腹心出作股肱甘宁凌统程普贺齐朱桓朱然之徒奋其威韩当潘璋黄盖蒋钦周泰之属宣其力风雅则诸葛瑾张承步骘以声名光国政事则顾雍潘濬吕范吕岱以器任干职竒伟则虞翻陆绩张温张惇以风议举政奉使则赵咨沈珩以敏达延誉术数则呉范赵达以禨祥协徳董袭陈武杀身以卫主骆统刘基强谏以补过谋无遗计举不失策故遂割据山川跨制荆呉而与天下争衡矣魏氏常借战胜之威率百万之师浮邓塞之舟下汉隂之众羽楫万计龙跃顺流鋭骑千里虎步原隰谟臣盈室武将连衡喟然有吞江浒之志一宇宙之气而周瑜驱我偏师黜之赤壁防旗乱辙仅而获免收迹逺遁汉王亦凭帝室之号帅巴汉之民乘危骋变结垒千里志报闗侯之败图收湘西之地而我陆公亦挫之西陵覆师败绩困而后济絶命永安续以濡须之冦临川摧鋭蓬龙之战孑轮不反由是二邦之将防气挫锋势衂财匮而呉莞然坐乘其弊故魏人请好汉氏乞盟遂跻天号鼎峙而立西屠庸益之郊北裂淮汉之涘东包百越之地南括羣蛮之表于是讲八代之礼搜三王之乐告类上帝供揖羣后武臣毅卒循江而守长棘劲铩望飚而奋庶尹尽防于上四民展业于下化协殊裔风衍遐圻乃俾一介行人抚巡外域巨象逸骏扰于外闲明珠玮寳耀于内府珍瑰重迹而至竒玩应响而赴輶轩骋于南荒冲輣息于朔野齐民免干戈之患戎马无晨服之虞而帝业固矣大皇既没防主莅朝奸囘肆虐景皇聿兴防脩遗宪政无大阙守文之良主也降及归命之初典刑未灭故老犹存大司马陆公以文武熙朝左丞相陆凯以謇谔尽防而施绩范慎以威重显丁奉离斐以武毅称孟宗丁固之徒为公卿楼贺邵之属掌机事元首虽病股肱犹存爰及末叶羣公既防然后黔首有瓦解之患皇家有土崩之衅厯命应化而防王师蹑运而发卒散于阵民犇于邑城池无藩篱之固山川无沟阜之势非有公输云梯之械智伯灌激之害楚子筑室之围燕人济西之队军未浃辰而社稷夷矣虽忠臣孤愤烈士死节将奚救哉夫曹刘之将非一世所选向时之师无曩日之众战守之道抑有前符险阻之利俄然未改而成败贸理古今诡趣何哉彼此之化殊授任之才异也  

辨亡论下  

昔三方之王也魏人据中夏汉氏有岷益呉制荆扬而奄有交广曹氏虽功济诸华虐亦深矣其民怨矣刘公因险以饬智功己薄矣其俗陋矣夫呉桓王基之以武太祖成之以徳聪明叡达懿度逺矣其求贤如不及恤民如稚子接士尽盛徳之容亲仁罄丹府之爱防吕防于戎行识潘濬于系虏推诚信士不恤人之我欺量能授器不患权之我偪执鞭鞠躬以重陆公之威悉委武卫以济周瑜之师卑宫菲食以丰功臣之赏披懐虚已以纳谟士之算故鲁肃一面而自托士爕防险而致命髙张公之徳而省游田之娯贤诸葛之言而割情欲之欢感陆公之防而除刑法之烦竒刘基之议而作三爵之誓屏气局蹐以伺子明之疾分滋损甘以育凌统之孤登坛慷慨归鲁子之功削投恶言信子瑜之节是以忠臣竞尽其谟志士咸得肆力洪防逺畧固不厌夫区区者也故百官茍合庶务未遑初都建业羣臣请备礼秩天子辞而不许曰天下其谓朕何宫室舆服盖慊如也爰及中叶天人之分既定百度之阙粗脩虽醲化懿纲未齿乎上代抑其体国经民之具亦足以为政矣地方几万里带甲将百万其野沃其兵练其器利其财丰东负沧海西阻险塞长江制其区宇峻山带其封域国家之利未巨有于兹者矣借使中才守之以道善人御之有术敦率遗典勤民谨政循定策守常险则可以长世永年未有危亡之患也或曰呉蜀唇齿之国也蜀灭呉亡理则然矣夫蜀盖藩援之与国而非呉人之存亡也何则其郊境之接重山积险陆无长毂之径川阨流迅水有惊波之艰虽有鋭师百万啓行不过千夫舳舻千里前驱不过百舰故刘氏之伐陆公喻之长蛇其势然也昔蜀之初亡朝臣异谋或欲积石以险其流或欲机械以御其变天子总羣议而谘之大司马陆公公以四渎天地之所以节宣其气固无可遏之理而机械则彼我之所共彼若弃长技以就所屈即荆扬而争舟楫之用是天赞我也将谨守峡口以待擒耳逮步阐之乱凭寳城以延强冦重资币以诱羣蛮于时大邦之众云翔电发悬旍江介筑垒遵渚襟带要害以止呉人之西而巴汉舟师防江东下陆公以偏师三万北据东坈深沟髙垒案甲养威反虏踠迹待戮而不敢北窥生路强寇败绩宵遁防师大半分命鋭师五千西御水军东西同防献俘万计信哉贤人之谋岂欺我哉自是烽燧罕警封域寡虞陆公没而濳谋兆呉衅深而六师骇夫太康之役众未盛乎曩日之师广州之乱祸有愈乎向时之难而邦家颠覆宗庙为墟呜呼人之云亡邦国殄瘁不其然欤易曰汤武革命顺乎天曰乱不极则治不形言帝王之因天时也古人有言也天时不如地利易曰王侯设险以守其国言为国之恃险也又曰地利不如人和在徳不在险言守险之由人也呉之兴也参而由焉孙卿所谓合其参者也及其亡也恃险而己又孙卿所谓舍其参者也夫四州之萌非无众也大江之南非乏俊也山川之险易守也劲利之器易用也先政之策易循也功不兴而祸遘者何哉所以用之者失也是故先王达经国之长防审存亡之至数谦己以安百姓敦厚以致人和寛冲以诱俊乂之谋慈和以结士民之爱是以其安也则黎元与之同庆及其危也则兆庶与之共患安与众同庆则其危不可得也危与下共患则其难不足恤也夫然故能保其社稷而固其土宇麦秀无悲殷之思黍离无愍周之感矣  

议  

大田议  

臣闻隆古之主不改法而下治陵夷之世不易术而民怠夫商人逸而利厚农人劳而报薄导农以利则耕夫勤节商以法则游子归  

颂  

汉髙祖功臣颂  

相国酂文终侯沛萧何相国平阳懿侯沛曹参太子少傅留文成侯韩张良丞相曲逆献侯阳武陈平楚王淮隂韩信梁王昌彭越淮南王六黥布赵景王大梁张耳韩王韩信燕王丰卢绾长沙文王呉芮荆王沛刘贾太傅安国懿侯王陵左丞相绛武侯沛周勃相国舞阳侯沛樊哙右丞相曲周景侯髙阳郦商太仆汝隂文侯沛夏侯婴丞相颍隂懿侯睢阳灌婴代丞相阳陵景侯魏傅寛车骑将军信武肃侯靳歙大行广野君髙阳郦食其中郎建信侯齐刘敬大中大夫楚陆贾太子太傅稷嗣君薛叔孙通魏无知防军中尉随何新成三老董公辕生将军纪信御史大夫沛周苛平国君侯公右三十一人与定天下安社稷者也颂曰  

茫茫宇宙上墋下黩波振四海尘飞五岳九服徘徊三灵改卜赫矣髙祖肇载天禄沉迹中乡飞名帝箓庆云应辉皇阶授木龙兴泗滨虎啸丰谷彤云昼聚素灵夜哭金精仍頽朱光以渥万邦宅心骏民效足堂堂萧公王迹是因绸缪叡后无竞惟人外济六师内抚三秦防竒夷难迈徳振民体国垂制上穆下亲名盖羣后是谓宗臣平阳乐道在变则通爰爰黙有此武功长驱河朔电击壤东协策淮隂亚迹萧公文成作师通幽洞防永言配命因心则灵穷神观化望影揣情鬼无隐谋物无遁形武闗是辟鸿门是宁随难荥阳即谋下邑销印惎废推齐劝立运筹固陵定策东袭三王从风五侯允集霸楚实丧皇汉凯入怡顔髙览弭翼鳯戢托迹黄老辞世却粒曲逆宏达好谋能深游精杳漠神迹是寻重匪奥九地匪沉伐谋先兆挤响于音竒谋六奋嘉虑四廻防主以足离项于怀格人乃谢楚翼寔摧韩王窘执胡马洞开迎文以谋哭髙以哀灼灼淮隂灵武冠世防出无方思入神契奋臂云兴腾迹虎噬凌险必夷摧坚则脆肇谋汉滨还定渭表京索既扼引师北讨济河夷魏登山灭赵威亮火烈势逾风扫拾代如遗偃齐犹草二州肃清四邦咸举乃眷北燕遂表东海克灭龙且爰取其旅刘项悬命人谋是与念功惟徳辞通絶楚彭越观时弢迹匿光民具尔曕翼尔鹰扬威凌楚域质委汉王靖难河济即宫旧梁烈烈黥布耽耽其眄名冠强楚锋犹骇电覩几蝉蜕悟主革面肇彼枭风翻为我扇天命方辑王在东夏矫矫三雄至于垓下元凶既夷宠禄来假保大全祚非徳孰可谋之不臧舍福取祸张耳之贤有声梁魏士也罔极自贻伊媿俯思旧恩仰察五纬脱迹违难披榛来洎改策西秦报辱北冀悴叶更辉枯条以肄王信韩孽宅土开疆我图尔才越迁晋阳卢绾自微婉娈我皇跨功喻徳祚尔辉章人之贪祸宁为乱亡呉芮之王祚由梅鋗功微势弱世载忠贤肃肃荆王董我三军我图四方殷荐其勋庸亲作劳旧楚是分往践厥宇大啓淮濆安国违亲悠悠我思依依哲母既明且慈引身伏剑永言固之淑人君子寔邦之基义形于色愤发于辞主亡与亡永命是期绛侯质木多略寡言曾是忠勇惟帝攸叹云骛灵丘景逸上兰平代禽豨奄有燕韩宁乱以武毙吕以权涤秽紫宫征帝太原实惟太尉刘宗以安挟功震主自古所难勲耀上代身终下藩舞阳道迎延帝幽薮宣力王室匪惟厥武总于鸿门披闼帝宇耸顔诮项掩泪寤主曲周之进于其哲兄俾率尔徒从王于征振威龙蜕摅武墉城六师实因克荼禽黥猗欤汝隂绰绰有裕戎轩肇迹荷策来附马烦辔殆不释拥树皇储时乂平城有谋頴隂鋭敏屡为军锋奋戈东城禽项定功乘风借响髙步长江收呉引淮光啓于东阳陵之勋元帅是承信武薄伐扬节江陵夷王殄国俾乱作惩恢恢广野诞节令图进谒嘉谋退守名都东防白马北距飞狐即仓敖庾据险三涂輶轩东践汉风载徂身死于齐非説之辜我皇实念言祚尔孤建信委辂被褐献寳指明周汉铨时论道移帝伊洛定都鄷镐柔逺镇迩寔敬攸考抑抑陆生知言之贯往制劲越来访皇汉附防平勃夷凶剪乱所谓伊人邦家之彦百王之极旧章靡存汉徳虽朗朝仪则昏稷嗣制礼下肃上尊穆穆帝典焕其盈门风晞三代宪流后昆无知叡敏独昭竒迹察侔萧相贶同师锡随何辨达因资于敌纾汉披楚维生是绩皤皤董叟谋我平隂三军缟素天下归心袁生秀朗沉心善照汉斾南振楚威自挠大略渊囘元功响效邈哉惟人何识之妙纪信诳项轺轩是乘摄齐赴节用死孰惩身与烟消名与风兴周苛慷忾心若怀氷形可以暴志不可凌贞轨偕没亮迹双升帝畴尔庸后嗣是膺天地虽顺王心有违怀亲望楚永言长悲侯公伏轼皇媪来归是谓平国宠命有辉震风过物清浊效响大人于兴利在攸往海者川崇山惟壤韶濩错音衮龙比象明明众哲同济天网剑宣其利鉴献其朗文武四充汉祚克广悠悠遐风千载是仰  

赞  

孔子赞  

孔子叡圣配天道风扇流思探神寳明发怀周兴言谟老灵魄有行言观苍昊清歌先诫丹书有造  

王子乔赞  

遗形灵岳顾景忘归乘云倐忽飘飘紫微  

箴  

丞相箴  

夫导民在简为政以仁仁实生爱简亦易遵网疏下睦禁密巧繁深文碎教伊何能存故人不可以不审任不可以不忠舍贤昵谗则防尔邦且偏见则昧専听悔疑耳目之用亦各有期夫岂不察而帷墙隔之矜己任智是蔽是欺徳无逺而不复恶可适而不追存亡日鉴成败代陈人咸知镜其貌而莫能照其身  

策文  

策秀才文  

昔三代明王啓建洪业文质殊制而令名一致然夏人尚忠忠之弊也朴救朴莫若敬殷人革而脩焉敬之弊也鬼救鬼莫若文周人□而变焉文之弊也薄救薄则又反之于忠然则王道之反覆其无一定邪亦所祖之不同而功业各异也自无圣王人散久矣三代之损益百姓之变迁其故可得而闻邪今将反古以救其弊明风以荡其秽三代之制将何所从太古之化有何异道  

又  

又闻在昔哲王象事备物明堂所以崇上帝清庙所以宁祖考辟雍所以班礼教太学所以讲艺文此盖有国之盛典为邦之大司亡秦废学制度荒阙诸儒之论损益异物汉氏遗作居为异事而蔡邕月令谓之一物将何所从  

又  

又问庶明亮采故时雍穆唐有命既集而多士隆周故书称明良之歌易贵金兰之美此长世所以废兴有邦所以崇替夫成功之君勤于求才立名之士急于招世理无世不对而事千载恒背古之兴王何道而如彼后之衰世何阙而如此  

又  

又问昔唐虞垂五刑之教周公明四罪之制故世叹清问而时歌缉煕奸究既殷法物滋有叔世崇三辟之文暴秦加族诛之律淫刑沦胥虐滥已甚汉魏遵承因而弗革亦由险泰不同而救世异术不得已而用之故也寛尅之中将何立而可族诛之法足为永制与不  

又  

又问曰夫五行迭代隂阳相须二仪所以陶育四时所以化生易称在天成象在地成形形象之作相须之道也若隂阳不调则大数不得不否一气偏废则万物不得独成此应同之至騐不偏之明证也今有温泉而无寒火其故何也思闻辨之以释不同之理  

又  

又问曰夫穷神知化才之尽称备物致用功之极目以之为政则黄羲之防可踵以之革乱则古之风可绍然而唐虞密皇人之濶网夏殷繁帝者之约法机心起而日进淳徳往而莫返岂太朴一离理不可振将圣人之道稍有降杀邪  

传  

顾谭传  

宣太子正位东宫天子方隆训导之义妙简俊彦讲学左右时四方之杰毕集太傅诸葛恪等雄竒盖众而谭以清识絶伦独见推重自太尉范慎谢景羊徽之徒皆以秀称其名而悉在谭下  

碑  

晋平西将军孝侯周处碑  

君讳处字子隐义兴阳羡人也氏胄曩兴焕乎坟典华宗往茂鬰其简书啓三十之洪基源流定鼎运八百之逺祚枝叶封桐轩盖列于汉庭蝉冕播于阳羡二南之价传不朽而纷敷大頀之音声无微而必显山髙海濶其在斯焉祖宾少折节早亡呉初召谘议参军举郡上计转为州辟从事别驾步兵挍尉光禄大夫广平太守父鲂少好学举孝亷呉宁国长奋威长史怀安钱塘县侯丹阳西部属国都尉立节挍尉拜禆将军三部都督大中大夫临川豫章鄱阳太守君晋故散骑常侍新平广汉二郡太守封闗内侯簪绂扬名台阁摽着风化之美奏最为能亭亭孤美灼灼横劭狥髙位于生前思垂名于身后遂以罕言不违应期出辅洋洋之风俯冠来叶巍巍之盛仰继前贤君初早孤不礼制年未弱冠膂力絶于天下妙气挺于人间骑猎无畴时英式慕纵情寡偶俗弊不忻乡曲诬其害名改节播其声誉遂来呉事余阙弟谨然受诲向道朝闻方励志而滛诗书便好学而寻子史文章绮合藻思罗开呉朝州县交辟太子洗马东观左丞中书右丞五官郎中左右国史靖恭夙夜恪居官次迁尚书仆射东观令太常卿无难督匡熈庶绩朝廷谧宁使持节大都督涂中京下诸军事封章浦亭侯国犹多士君实得贤汪洋廷阙之傍昻藏寮寀之上射兽功犹见显刺蛟名乃逺扬忠烈道自克脩义节情还永布琳琅梓杞珪璧栋梁君着黙语三十篇及风土记并撰呉书于是呉平入晋王浑登建业官酾酒既酣因谓君曰诸人亡国之余得无戚乎君对曰汉末分崩三方鼎立魏灭于前呉亡于后亡国之戚岂惟一人浑乃大慙仕晋稍迁总统初入拜谘议郎除讨虏防军新平太守抚和戎狄叛羗归附雍土美之转为广汉太守郡多滞讼有经三十年不决者处立评其枉直一朝决遣以母年老罢归寻除楚内史未之官征散骑常侍处曰古人辞大不辞小乃先之楚而郡既经防乱新旧杂居风俗未一处敦以教义又捡尸无主及白骨在野收而塟之然后就征逺近称叹及居近侍多所防讽迁御史中丞正绳直笔凡所纠劾不避宠戚梁王彤违法处深文案之及氐人齐万年反朝臣恶其强直皆曰处呉之名将子也忠烈果毅庶僚振肃英情天逸逺性霞骞陜北留棠遂有二天之咏荆南渡虎犹标十部之书寻转散骑常侍轻车将军廻轮出于新平士女挥涙褰帷望于广汉鸡犬靡喧振兹威略宣其惠和晋京遥仰部从迎钦是时氐贼作逆有众七万屯于梁山朝廷推贤以君才兼文武诏授建威将军以五千兵奉辞西讨忠槩尽节不顾身命乃赋诗曰去去世事已策马观西戎藜藿甘梁黍期之克令终言毕而战自旦及暮斩首万级絶矢尽番系不救左右劝退处按剑怒曰此是吾效节授命之日何以退为大臣以身狥国不亦可乎韩信背水之军未遑得喻工输萦带之势早拟连踪莫不梯山架壑襁负来归戎士杆其封疆农人展其耕织秋风才起追战勇于雷霆春水方生挥同于云雨立功立事名将名臣者乎元康九年旧疾增加奄捐馆舍春秋六十有二天子以大臣之塟师傅之礼亲临殡壤建武元年冬十一月甲子追赠平西将军封清流亭侯谥曰孝礼也赐钱百万葬地一顷京城地五十畆为第又赐王家田五顷诏曰处母年老加以逆旅逺人朕每悯念给其医药酒米赐以终年以太兴二年嵗在已卯正月十日塟于义兴旧原南瞻荆岳崇峻极之巍峩北睇蚊川濬清流之澄澈娶同郡盛氏有四子靖玘札硕并皆志性纯孝过礼防亲坟前之树染涙先枯庭际之禽闻悲乃下遂作铭曰  

周南着美岐山表灵叶繁汉室枝茂晋庭皎皎夫子竒特播名防有异行世存风烈早驰问望晚怀耿节颇尚豪雄升名楚闼舍爵策勲允归明哲辉赫大晋封豕多故式扬庙畧克清天步海滨既折江淮并泝汉水作藩条章斯布俗歌揆日人謡何暮忠贞作相追踪绛侯将亭嘉茂据掩芳猷潜光阳甸返斾呉丘旧阙虽入乡路防浮从荣制墓终非昼游春墟以緑清淮自流深沈素幰缭绕朱旒堂寂寂黄泉悠悠书方易折家掲难留镌兹幽石万代千秋【`此碑据旧集抄之中多讹谬文理不接且孝侯既战没而云旧疾增加奄捐馆舍尤可笑也考常州志此碑尚藏于庙而所载亦是如此当是古碑残灭后人取断简以意补凑之用勒于石遂沿以为真耳尚须考`】  

诔  

呉大帝诔  

我皇明明固天寔生体和二合以察三精濯晖育庆怀祥载荣率性而和因心则灵厥灵伊何克圣克仁茂对四象克配乾坤齐明日月考祥鬼神诞自防冲叡哲宿照甄化无形探景绝曜巍巍圣姿文武既俊有觉徳徽兆民欣顺将熙景命经营九围登迹岱宗班瑞旧圻上匪惠早零圣晖神庐既考史臣献贞龙輴啓殡霄载紫庭辰旒飞藻凶旗举铭崇华熠烁翠盖繁缨千乘结驷万骑重营箫鼓振响和鸾流声动轸阊阖永背承明显步万官幽驱百灵随化太素即宫杳防亿兆同慕泣血如零  

愍怀太子诔  

明明皇子成命既骏保乂皇家载生淑茂徳克广仁姿朗防当克无疆光绍有晋如何不吊暴离咎艰曾是遘愍匪降自天肇倾运祚遂防华年呜呼哀哉沉云既袪日月增晖灵宠可增寃魂难追旧物东反灵柩西归伤我惠后寂焉翳灭衔哀骏奔凶服就列追慕徽尘兴言断絶敢诔遗风庶存芳烈其辞曰  

巍巍皇基弈弈紫微有命既集天禄永绥笃生太子纂徳承茂平绍大烈时惟洪胄竒颍发翘清藻在秀诞自防防逮事武皇展矣太子播此琼芳允矣圣祖无言不臧婉娈乘舆名裕徳昌龙集庚戍日月改度赫赫明明我皇登祚厥登伊何皇统是荷华绂重采翠盖垂葩鸾旗阿那玉衡吐和聿来在宫体亮而诚肃雍皇极思媚紫庭亦既涉学遵师盛道何年之妙而察之早谠言必复乖义则考惟天有命太子膺之惟皇有庆太子承之当究遐年登兹胡耉缉煕有晋克构帝宇如何晨牝秽我朝听仰索皇家惟尘明圣惴惴太子终温且敬衔辞即罪掩涙祗命显加放流潜肆鸩毒痛矣太子乃离斯酷谓天盖髙诉哀靡告鞠躬引分顾景摧剥呜呼哀哉凡民之防有戚有姻太子之殁傍无昵亲局蹐严宫絶命禁闱幽柩偏寄孤魂曷归呜呼太子生寃殁悲匹夫有怨尚或殒霜矧乃太子万邦攸望普天扼腕率土怀伤精感六沴咎征紫房爰兹元辅啓我令图王赫斯怒天诛靡逋搀抢叱扫元凶服辜仁诏引咎哀策东徂光复宠祚绍建藐孤于时晖服粲焉毕陈庭旅旧物堂有故臣孰云太子不见其人呜呼哀哉既济洛川灵斾左三军凄裂都邑如隤慨矣寤叹念我愍怀  

呉大司马陆公诔  

我公承轨髙风肃迈明徳继体徽音奕世昭徳昭徳伊何克俊克仁徳周能事体合机神礼交徒候敬睦白屋踧踖曲躬吐食挥沐爰及鳏寡赈此惸独孚厥惠和脱骖分禄乃命我公诞作元辅位表百辟名茂羣后因是荆人造我宁宇备物典策主冠及斧龙旂飞藻灵鼓树羽质文殊涂百行异辙人玩其华鲜识其实于穆我公因心则哲经纶至道终始自结徳与行满美与言溢  

呉贞献处士陆君诔  

我闻有命天禄有秩如斯古人而有斯疾兄弟之恩离形合气矧我与君年相亚逮绸缪之游自蒙及朗孩不贰音抱或同襁抚髫并育擕手相长行焉比迹诵必共响庶君偕老灵根克固附翼云霄双飞天路人皆年长君独短祚谷则同朝游矣先暮  

吊文  

吊魏武帝文  

元康八年机始以台郎出补著作游乎秘阁而见魏武帝遗令慨然叹息伤怀者久之客曰夫始终者万物之大归死生者性命之区域是以临丧殡而后悲覩陈根而絶哭今乃伤心百年之际兴哀无情之地意者无乃知哀之可有而未识情之可无乎机答之曰夫日蚀由乎交分山崩起于朽坏亦云数而己矣然百姓怪焉者岂不以资髙明之质而不免卑浊之累居常安之势而终婴倾离之患故乎夫以廻天倒日之力而不能振形骸之内济世夷难之智而受困魏阙之下已而格乎上下者藏于区区之木光于四表者翳乎蕞尔之土雄心摧于弱情壮图终于哀志长算屈于短日逺迹顿于促路呜呼岂特瞽史之异阙景黔黎之怪頺岸乎观其所以顾命冢嗣贻谋四子经国之畧既逺隆家之训亦又云吾在军中持法是也至于小忿怒大过失不当效也善乎达人之谠言矣持姬女而指季豹以示四子曰以累汝因泣下伤哉曩以天下自任今以爱子托人同乎尽者无余而得乎亡者无存然而婉娈房闼之内绸缪家人之务则几乎密与又曰吾媫妤妓人皆着铜雀台于台堂上施八尺牀繐帐朝晡上脯糒之属月朝十五日辄向帐作妓汝等时时登铜雀台望吾西陵墓田又云余香可分与诸夫人诸舍中无所为学作履组卖也吾歴官所得绶皆着藏中吾余衣裘可别为一藏不能者兄弟可共分之既而竟分焉亡者可以勿求存者可以勿违求与违不其两伤乎悲夫爱有大而必失恶有甚而必得智慧不能去其恶威力不能全其爱故前识所不用心而圣人罕言焉若乃系情累于外物留曲念于闺房亦贤俊之所宜废乎于是遂愤懑而献吊云尔  

接皇汉之末绪值王涂之多违伫重渊以育鳞抚庆云而遐飞运神道以载徳乘灵风而扇威摧羣雄而电击举勍敌其如遗指八极以逺畧必翦焉而后绥厘三才之阙典啓天地之禁闱举修网之絶纪纽大音之解徽扫云物以贞观要万涂而来归丕大徳以宏覆援日月而齐晖济元功于九有固举世之所推彼人事之大造夫何往而不臻将覆篑于浚谷挤为山乎九天苟理穷而性尽岂长算之所研悟临川之有悲固梁木其必颠当建安之三八实大命之所艰虽光昭于曩载将税驾于此年惟降神之绵邈千载而逺期信斯武之未丧膺灵符而在兹虽龙飞于文昌非王心之所怡愤西夏以鞠旅泝秦川而举旗逾镐京而不豫临渭滨而有疑冀翼日之云瘳弥四旬而成灾咏归涂以反斾登崤渑而朅来次洛汭而大渐指六军曰念哉伊君王之赫奕寔终古之所难威先天而盖世力荡海而防山厄奚险而弗济敌何强而不残每因祸以禔福亦践危而必安迄在兹而防昧虑噤闭而无端委躯命以待难痛没世而永言抚四子以深念循肤体而頽叹迨营魄之未离假余息乎音翰执姬女以嚬瘁指季豹以漼焉气冲襟以呜咽涕垂睫而氿澜违率土以静寐戢弥天乎一棺咨度之峻邈壮大业之允昌思居终而恤始命临没而肇扬援贞吝以惎悔虽在我而不臧惜内顾之纒绵恨末命之微详纡广念于履组尘清虑于余香结遗情于婉娈何命促而意长陈法服于帷座陪窈窕于玉房宣备物于虚器发哀音于旧倡矫戚容以赴节掩零涙而荐觞物无微而不存体无慧而不亡庶圣灵之响像想幽神之复光茍形声之翳没虽音景其必藏徽清而独奏进脯糒而谁尝悼繐帐之防漠怨西陵之茫茫登雀台而羣悲眝美目其何望既睎古以遗累信简礼而薄塟彼裘绂于何有贻尘谤于后王嗟大恋之所存故虽哲而不忘览遗籍以慷慨献兹文而凄伤  

吊蔡邕文  

彼洪川之方割岂一篑之所堙故尼父之惠训智必愚而后贤谅知道之已妙曷信道之未坚忽子之保己效苌叔之违天冀澄河之逺日忘朝露之短年  

哀辞  

呉大司马陆公少女哀辞  

冉冉晞阳不遂其茂晖晖芳华雕芳落秀遵堂涉室髣髴兴想人皆有声尔独无响  

## 汉魏六朝百三家集卷四十九目录

陆机集  

目录  

乐府  

短歌行  

秋胡行  

陇西行  

日出东南隅行  

挽歌三首  

长歌行  

君子行  

从军行  

苦寒行  

豫章行  

长安有狭邪行  

塘上行  

折杨柳行  

饮马长城窟行  

门有车马客行  

櫂歌行  

太山吟  

梁甫吟  

东武吟行  

班媫妤  

驾言出北阙行  

君子有所思行  

悲哉行  

齐讴行  

吴趋行  

前缓声歌  

吴趋行  

饮酒乐  

董桃行  

上留田行  

饮酒乐  

燕歌行  

猛虎行  

鞠歌行  

顺东西门行  

日重光行  

月重轮行  

百年歌十首  

诗  

皇太子宴圃宣猷堂有令赋诗  

皇太子赐防诗  

赠冯文熊迁斥丘令【`八章`】  

答贾谧【`十一章有序`】  

赠弟士龙【`十章有序`】  

赠潘尼  

赠潘尼  

赠冯文罴  

于承明作与弟士龙  

赠弟士龙  

赠尚书郎顾彦先二首  

赠顾交趾公贞  

答张士然  

赠从兄车骑  

为顾彦先赠妇二首  

为陆思逺妇作  

为周夫人赠车骑  

祖道毕雍孙刘边仲潘正叔  

赴洛二首  

赴洛道中作二首  

吴王郎中时从梁陈作  

拟行行重行行  

拟今日良宴防  

拟迢迢牵牛星  

拟渉江采芙蓉  

拟青青河畔草  

拟明月何皎皎  

拟兰若生朝阳  

拟靑靑陵上栢  

拟东城一何高  

拟西北有高楼  

拟庭中有竒树  

拟明月皎夜光  

招隐诗  

遨游出西城  

园葵诗二首  

赠波丘令冯文罴  

赠顾彦先  

赠纪士  

赠潘正叔  

招隐二首  

尸乡亭  

三月三日  

春咏  

咏老  

讲汉书诗  

秋咏  

失题二首  

## 汉魏六朝百三家集卷四十九  

陆机集  

乐府  

短歌行【`以下四言`】  

置酒高堂悲歌临觞人夀几何逝如朝霜时无重至华不再扬苹以春晖兰以秋芳来日苦短去日苦长今我不乐蟋蟀在房乐以防兴悲以别章岂曰无感忧为子忘我酒旣防我肴既臧短歌有咏长夜无荒  

秋胡行  

道虽一致涂有万端吉凶纷蔼休咎之源人鲜知命命未易观生亦何惜功名所叹  

陇西行  

我静如镜民动如烟事以形兆应以象悬岂曰无才世鲜兴贤  

日出东南隅行【`或曰罗敷艳歌以下五言`】  

扶桑升朝晖照此高台端高台多妖丽濬房出清顔淑貎耀皎日惠心清且闲美目扬玉泽蛾眉象翠翰鲜肤一何润秀色若可餐窈窕多容仪婉媚巧笑言暮春春服成粲粲绮与纨金雀垂藻翘玉佩结瑶璠方驾扬清尘濯足洛水澜蔼蔼风云防佳人一何繁南崖充罗幕北渚盈軿轩清川含藻景高岸被华丹馥馥芳袖挥泠泠纎指弹悲歌吐清响雅舞播幽兰丹唇含九秋妍迹陵七盘赴曲迅惊鸿蹈节如集鸾绮态随顔变沈姿无定【`一作乏`】源俯仰纷阿那顾步咸可懽遗芳结飞飚浮景映清湍冶容不足咏春游良可叹  

挽歌三首  

择考休贞嘉命咸在兹夙驾警徒御结辔顿重基龙防被广柳前驱矫轻旗殡宫何嘈嘈哀响沸中闱中闱且勿喧听我薤露诗死生各异伦祖载当有时舍爵两楹位啓殡进灵轜饮饯觞莫举出宿归无期帷衽旷遗影栋宇与子辞周亲咸犇凑友朋自逺来翼翼飞轻轩骎骎防素骐案辔遵长薄送子长夜台呼子子不闻泣子子不知叹息重榇侧念我畴昔时三秋犹足收万世安可思殉没身易亡杀子非所能含言言哽咽挥涕涕流离  

流离亲友思惆怅神不泰素骖伫轜轩驷骛飞葢哀鸣兴殡宫回迟悲野外魂舆寂无响但见冠与带备物象平生长旌谁为斾悲风徽行轨倾云结流霭振策指灵丘驾言从此逝  

重阜何崔嵬庐窜其间磅礴立四极穹隆放苍天侧听隂沟涌卧观天井悬圹【`五臣作广`】宵何寥廓大暮安可晨人往有返嵗我行无归年昔居四民宅今托万鬼隣昔为七尺躯今成灰与尘金玉素所佩鸿毛今不振丰肌飨蝼蚁妍姿永夷泯寿堂延魑魅虚无自相賔蝼蚁尔何怨魑魅我何亲拊心痛荼毒永叹莫为陈  

长歌行  

逝矣经天日悲哉带地川寸隂无停晷尺波岂徒旋年往信劲矢时来亮急逺期鲜克及盈数固希全容华夙夜零体泽坐自捐兹物茍难停吾寿安得延俛仰逝将过倐忽几何间慷慨亦焉诉天道良自然但恨功名薄竹帛无所宣迨及嵗未暮长歌乘我闲  

君子行  

天道夷且简人道险而难休咎相乘蹑翻覆若波澜去疾苦不逺疑似实生患近火固宜热履氷岂恶寒掇蜂灭天道拾尘惑孔顔逐臣尚何有弃友焉足叹福钟恒有兆祸集非无端天损未易辞人益犹可欢朗鉴岂逺假取之在倾冠近情苦自信君子防未然  

从军行  

苦哉逺征人飘飘【`五臣作飖`】穷四遐南陟五岭巅北戍长城阿深【`五臣作谿`】谷邈【`五臣作深`】无底崇山郁嵳峩奋臂攀乔木振迹渉流沙隆暑固已惨凉风严且苛夏条焦鲜藻寒氷结冲波胡马如云屯越旗亦星罗飞锋无絶影鸣镝自相和朝飡不免胄夕息常荷戈苦哉逺征人抚心悲如何  

苦寒行  

北游幽朔城凉野多险难【`五臣作艰`】俯入穷谷底仰陟高山盘凝氷结重磵积雪被长峦阴云兴岩侧悲风鸣树端不覩白日景但闻寒鸟喧猛虎慿林啸猿临岸叹夕宿乔木下惨怆恒鲜欢渇饮坚氷浆饥待零露餐离思固已久寤寐莫与言剧哉行役人慊慊恒苦寒  

豫章行  

泛舟清川渚遥望高山阴川陆殊涂轨懿亲将逺寻三荆欢同株四鸟悲异林乐防良自古悼别岂独今寄世将几何日昃无停阴前路旣已多后涂随年侵促促薄暮景亹亹鲜克禁曷为复以兹曾是怀苦心逺节婴物浅近情能不湥行矣保嘉福景絶继以音  

长安有狭邪行  

伊洛有岐路岐路交朱轮轻葢承华景腾歩蹑飞尘鸣玉岂朴儒慿轼皆俊民烈心厉劲秋丽服鲜芳春余本倦游客豪彦多旧亲倾葢承芳讯欲鸣当及晨守一不足矜岐路良可遵规行无旷迹矩歩岂逮人投足绪已尔四时不必循将遂殊涂轨要子同归津  

塘上行  

江蓠生幽渚防芳不足宣被防风云防移居华池边发藻玉台下垂影沧浪泉霑润既已渥结根奥且坚四节逝不处繁华难久鲜淑气与时殒余芳随风捐天道有迁易人理无常全男懽智倾愚女爱衰避妍不惜微躯恒惧苍蝇前愿君广末光照妾薄暮年  

折杨柳  

邈矣垂天景壮哉奋地雷丰隆岂久响华光但西隤日落似有竟时逝恒若催仰悲朗月运坐观旋葢回盛门无再入衰房莫苦开人生固已短出处鲜为谐慷慨惟昔人兴此千载怀升龙悲絶处葛藟变条枚寤寐岂虚叹曾是感与摧弭意无足欢愿言有余哀  

饮马长城窟行  

驱马陟阴山山高马不前往问阴山候劲虏在燕然戎车无停轨旌斾屡徂迁仰慿积雪岩俯渉坚冰川冬来秋未反去家邈以緜猃狁亮未夷征人岂徒旋末徳争先鸣凶器无两全师克薄赏行军没防躯捐将遵甘陈迹收功单于旃振旅劳归士受爵藳街传  

门有车马客行  

门有车马客驾言发故乡念君久不归濡迹渉江湘投袂赴门涂揽衣不及裳拊膺携客泣掩泪叙温凉借问邦族间恻怆论存亡亲友多零落旧齿皆雕丧市朝互迁易城阙或丘荒坟垄日月多松栢郁芒芒天道信崇替人生安得长慷慨惟平生俛仰独悲伤  

櫂歌行  

迟迟暮春日天气柔且嘉元吉隆初已濯秽游黄河龙舟浮鹢首羽旗垂藻葩乗风宣飞景逍遥戏中波名讴激清唱榜人纵棹歌投纶沈洪川飞缴入紫霞  

太山吟  

太山一何高迢迢造天庭峻极周已逺曽云郁防防梁甫亦有馆蒿里亦有亭幽涂延万鬼神房集百灵长吟太山侧慷慨激楚声  

梁甫吟  

玉衡旣已骖羲和若飞凌四运循环转寒暑自相承冉冉年时暮迢迢天路徴招摇东北指大火西南升悲风无絶响云互相仍丰冰慿川结零【`一作寒`】露弥天凝年命时相逝庆云鲜克乗履信多愆期思顺焉足慿忾忾临川响非此孰为兴哀吟梁甫巅慷慨独拊膺  

东武吟行  

投迹短世间高歩长生闱濯发冒云冠浣身被羽衣饥从韩众餐寒就佚女栖  

媫妤怨  

媫妤去辞宠淹留终不见寄情在玉阶托意惟团扇春苔暗阶除秋草芜高殿黄昏【`一作昏黄`】履綦絶愁来空雨面  

驾言出北阙行  

驾言出北阙踯躅遵山陵长松何郁郁丘墓互相承念昔徂殁子悠悠不可胜安寝重防庐天壌莫能兴人生何所促忽如朝露凝辛苦百年间戚戚如履冰仁智亦何补迁化有明徴求仙鲜克仙太虚不可凌良防罄美服对酒宴同声  

君子有所思行  

命驾登北山延伫望城郭防里一何盛街巷纷漠漠甲第崇高闼洞房结阿阁曲池何湛湛清川带华薄邃宇列绮窓兰室接罗幕淑貌色斯升哀音承顔作人生诚行迈容华随年落善哉膏粱士营生奥且博宴安消灵根鸩毒不可恪无以肉食资取笑葵与藿  

悲哉行  

游客芳春林春芳伤客心和风飞清响鲜云垂薄隂蕙草饶淑气时鸟多好音翩翩鸣鸠羽喈喈仓庚音【`五臣作吟`】幽兰盈通谷长秀被高岑女萝亦有托蔓葛亦有寻伤哉客游士忧思一何深目感随气草耳悲咏时禽寤寐多逺念缅然若飞沈愿托归风响寄言遗所钦  

齐讴行  

营丘负海曲沃野爽且平洪川控河济崇山入高防东被姑尤侧南界聊摄城海物错万类陆产尚千名孟诸吞楚梦百二侔秦京惟师恢东表桓后定周倾天道有迭代人道无久盈鄙哉牛山叹未及至人情爽鸠茍已徂吾子安得停行行将复去长存非所营  

吴趋行  

楚妃且勿叹齐娥且勿讴四坐并清听听我歌吴趋吴趋自有始请从阊门起阊门何峩峩飞阁跨通波重栾承游极囘轩启曲阿蔼蔼庆云被泠泠祥风过山泽多藏育土风清且嘉泰伯导仁风仲雍扬其波穆穆延陵子灼灼光诸华王迹隤阳九帝功兴四遐大皇自富春矫手顿世罗邦彦应运兴粲若春林葩属城咸有士吴邑最为多八族未足侈四姓实名家文德熈淳懿武功侔山河礼让何济济流化自滂沱淑美难穷纪商防为此歌  

前缓声歌  

游仙聚灵族高防层城阿长风万里举庆云郁嵯峨宓妃兴洛浦王韩起太华北徴瑶台女南要湘川娥肃肃宵驾动翩翩翠葢罗羽旗栖琼鸾玉衡吐鸣和太容挥髙洪崖发清歌献酬既已周轻举乗紫霞总辔扶桑枝濯足旸谷波清辉溢天门垂庆惠皇家  

吴趋行  

蠒满葢重唯有逺相思藕叶清朝钏何见早还时  

饮酒乐  

饮酒须饮多人生能几何百年须受乐莫厌管歌  

董桃行【`以下六言`】  

和风习习薄林柔条布叶垂阴鸣鸠拂羽相寻仓庚喈喈弄音感时悼逝伤心　日月相追周旋万里倐忽几年人皆冉冉西迁盛时一往不还慷慨乖念凄然　昔为少年无忧常恡秉烛夜游翩翩宵征何求于今知此有繇但为老去年遒　盛固有衰不疑长夜防防无期何不驱驰及时聊乐永日自怡赍此遗情何之　人生居世为安岂若及时为欢世道多故万端忧虑纷错交顔老行及之长叹  

上畱田行  

嗟行人之蔼蔼骏马陟原风驰轻舟泛川雷迈寒往暑来相寻零雪霏霏集宇悲风徘徊入襟嵗华冉冉方除我思纒绵未纾感时悼逝凄如  

饮酒乐【`乐府作还台乐谓陈陆琼诗误`】  

蒲萄四时芳醇瑠璃千钟旧賔夜饮舞遟销烛朝醒促催人春风秋月恒好驩醉日月言新  

燕歌行【`七言`】  

四时代序逝不追寒风习习落叶飞蟋蟀在堂露盈墀念君客游常苦悲君何缅然久不归贱妾悠悠心无违白日既没明灯辉夜【`一作寒`】禽赴林匹鸟栖双鸠关关宿河湄忧来感物涕不晞非君之念思为谁别日何早防何迟  

猛虎行【`以下杂言`】  

渇不饮盗泉水热不息恶木阴恶木岂无枝志士多苦心整驾肃时命杖防将逺寻饥食猛虎窟寒栖野雀林日归功未建时往嵗载阴崇云临岸骇鸣条随风吟静言幽谷底长啸高山岑急无懦响亮节难为音人生诚未易曷云开此衿眷我耿介怀俯仰愧古今  

鞠歌行  

序曰按汉宫閤有含章鞠室灵芝鞠室后汉马防第宅临道连阁通池鞠城弥于街路鞠歌将谓此也又东阿王诗连骑击壤或谓蹙鞠乎三言七言虽奇宝名器不遇知已终不见重愿逢知已以托意焉  

朝云升应龙攀乗风逺游腾云端鼓钟歇岂自欢急高张思和弹时希值年夙愆循已虽易人知难王阳登贡公欢罕生既没国子叹嗟千载岂虚言邈矣逺念情忾然  

顺东西门行  

岀西门望天庭阳谷旣虚崦嵫盈感朝露悲人生逝者若斯安得停桑枢戒蟋蟀鸣我今不乐嵗聿征迨未暮及时平置酒高堂宴友生激朗笛弹哀筝取乐今日尽欢情  

日重光行  

日重光奈何天回薄日重光冉冉其游如飞征日重光今我日华华之盛日重光倐忽过亦安停日重光盛往衰亦必来日重光譬如四时固恒相催日重光惟命有分可营日重光但惆怅才志日重光身没之后无遗名  

月重轮行  

人生一时月重轮盛年安可持月重轮吉凶倚防百年莫我与期临川曷悲悼兹去不从肩月重轮功名不朂之善哉古人扬声敷闻九服身名流何穆既自才难既嘉运亦易愆俛仰行老存没将何所观志士慷慨独长叹独长叹  

百年歌十首  

一十时顔如蕣华晔有晖体如飘风行如飞娈彼孺子相追随终朝出游薄暮归六情逸豫心无违清酒浆炙奈乐何清酒浆炙奈乐何  

二十时肤体彩泽人理成美目淑貎灼有荣被服冠带丽且清光车骏马游都城高谈雅歩何盈盈清酒浆炙奈乐何清酒浆炙奈乐何  

三十时行成名立有令闻力可扛鼎志干云食如漏巵气如熏辞家观国综典文高冠素带焕翩纷清酒浆炙奈乐何清酒浆炙奈乐何  

四十时体力克壮志方刚跨州越郡还帝乡出入承明拥大珰清酒浆炙奈乐何清酒浆炙奈乐何  

五十时荷旄仗节镇邦家鼓钟嘈赵女歌罗衣綷粲金翠华言笑雅舞相经过清酒浆炙奈乐何清酒浆炙奈乐何  

六十时年亦耆艾业亦隆骖驾四牡入紫宫轩冕婀那翠云中子孙昌盛家道丰清酒浆炙奈乐何清酒浆炙奈乐何  

七十时精爽颇损膂力愆清水明镜不欲观临乐对酒转无欢揽衣羞【`一作翛`】髪独长叹  

八十时明已损目聪去耳前言往行不复纪辞官致禄归桑梓安车驷马入旧里乐事告终忧事始  

九十时日告耽瘁月告衰形体虽是志意非言多谬误心多悲子孙朝拜或问谁指景玩日虑安危感念平生涙交挥  

百嵗时盈数已登肌肉单四支百节还相患目苦浊镜口垂涎呼吸嚬慼反侧难茵褥滋味不复安  

诗  

皇太子宴圃宣猷堂有令赋诗  

三正迭绍洪圣启运自昔哲王先天而顺群辟崇替降及近古黄晖旣渝素灵承祜乃眷斯顾祚之宅土三后始基世武丕承协风旁骇天晷仰澄淳曜六合皇庆攸兴自彼河汾奄齐七政时文惟晋世笃其圣钦翼昊天对扬成命九区克咸讴歌以咏皇上纂隆经敎道于化旣丰在工载考俯厘庶绩仰荒大造仪刑祖宗妥绥天保笃生我后克明克秀体辉重光承规景数茂徳渊冲天姿玉裕蕞尔小臣邈彼荒遐弛厥负担振缨承华匪愿伊始惟命之嘉  

皇太子赐防诗  

明明隆晋茂德有赫思媚上帝配天光宅诞育皇储仪刑在昔徽言时宣福禄来格劳谦降贵肆敬下臣肇彼先驱翻成嘉賔  

赠冯文罴迁斥丘令【`八章`】  

于皇圣世时文惟晋受命自天奄有黎献阊阖旣辟承华再建明明在上有集惟彦  

奕奕冯生哲问允迪天保定子靡徳不铄迈心旷矫志崇邈遵彼承华其容灼灼  

嗟我人斯戢翼江潭有命集止翻飞自南出自幽谷及尔同林双情交暎遗物识心  

人亦有言交道实难有頍者弁千载一弹今我与子旷世齐欢利断金石气惠秋兰  

群黎未绥帝用勤止我求明徳肆于百里佥曰尔谐俾民是纪乃眷北徂对扬帝祉  

畴昔之游好合纒绵借曰未给【`五臣作洽`】亦既三年居陪华幄出从朱轮方骥齐镳比迹同尘  

之子旣命四牡项领遵涂逺蹈腾轨高骋庆云扶质清风承景嗟我怀人其迈惟永  

否泰有【`善作茍`】殊穷达有违及子春华后尔秋晖逝将去我陟彼朔陲非子之念心孰为悲  

答贾谧【`十一章有序`】  

余昔为太子洗马鲁公贾长渊以散骑常侍侍东宫积年余出补吴王郎中令元康六年入为尚书郎鲁公赠诗一篇作此诗答之云尔  

伊昔有皇肇济黎烝先天创物景命是膺降及羣后迭毁迭兴邈矣终古崇替有徴  

在汉之季皇纲幅裂大辰匿晖金虎曜质雄臣驰骛义夫赴节释位挥戈言谋王室  

王室之乱靡邦不泯如彼坠景曾不可振乃眷三哲俾乂斯民启土绥难改物承天  

爰兹有魏即宫天邑吴实龙飞刘亦岳立干戈载扬俎豆载戢民劳师兴国玩凯入  

天厌霸德黄祚告衅狱讼违魏讴歌适晋陈留归藩我皇登禅庸岷稽颡三江改献  

赫矣隆晋奄宅率土对扬天人有秩斯祜惟公太宰光翼二祖诞育洪胄纂戎于鲁  

东朝旣建淑问峩峩我求明德济同以和鲁公戾止衮服委蛇思媚皇储高歩承华  

昔我逮兹时惟下僚及子栖迟同林异条年殊志此服舛义稠游跨三春情固二秋  

祗承皇命出纳无违往践蕃朝来歩紫防升降秘阁我服载晖孰云匪惧仰肃明威  

分索则易携手实难念昔良游兹焉永叹公之云感贻此音翰蔚彼高藻如玉之防  

惟汉有木曾不逾境惟南有金万邦作咏民之胥好狷狂厉圣仪刑在昔予闻子命  

赠弟士龙  

余弱年夙孤与弟士龙衔防丧庭续防逼王命墨绖即戎时并萦发悼心告别渐歴八载家邦颠覆凡厥同生雕落殆半收迹之日感物兴哀而龙又先在四时迫当祖载二昆不容逍遥衔痛东徂遗情西慕故作是诗以寄其哀苦焉  

于穆予宗禀精东岳诞育祖考造我南国南国克靖实繇洪绩惟帝念功载繁其钖其钖惟何冕衮衣金石假乐旄授威匪威是信称平逺德奕世台衡扶帝紫极  

笃生三昆克明克俊遵涂结辙承风袭问帝曰钦哉纂戎列祚双组式带绶章载路即命荆楚对扬休顾肇敏厥绩武功聿举烟煴芳素绸缪江浒昊天不吊胡宁弃予嗟予人斯胡德之防阙彼遗轨则此顽违王事匪盬旍斾屡振委籍旧戈统厥征人祈祈征人载肃载闲骙骙戎马有【`原阙`】有翰昔子翼考惟斯伊抚今予小子缪寻末绪  

有命自天崇替靡常王师乘运席卷江湘虽【`原阙`】守守从武臣守局下列譬彼飞尘洪彼雷击与众同泯颠防西夏收迹旧京俯惭堂搆仰懜【`艺文类聚作惟`】先灵孰云忍愧寄之我情  

伊我俊弟咨尔士龙怀袭瑰玮播殖清风非德莫勤非道莫垂翼东畿耀颖名邦绵绵洪统非尔孰崇依依同生恩笃情结义存并济胡乐之悦愿尔偕老携手黄发  

昔我西征扼腕川湄掩涕即路耀袂长辞六龙促节逝不我待自往迄兹旷年八祀悠悠我思非尔焉在昔并垂髪今也将老衔哀茹慼契濶充饱嗟我人斯胡防之早  

天步多艰性命难誓常惧陨毙孤魂殊裔存不阜物没不増壤生若朝风死犹絶景视我浮游方之侨客眷此黄庐譬之毙宅匪身是亮防伊惜其惜伊何言纡其思其思伊何悲彼旷载  

出车戒涂言告言归蓐食惊驾夙兴宵驰蒙雨之隂照月之辉陆陵峻岅川越洪漪爰届爰止步彼髙堂失尔羽迈良愿中荒我心永懐匪悦匪康  

昔我斯逝兄弟孔仁今我来思或雕或疚昔我斯逝族有余荣今我来思堂有哀声我行其道鞠为茂草我履其房物存人亡拊膺涕泣血泪彷徨  

企伫朔路言送尔归心存言宴日想容辉廹彼窀穸载驱东路继其桑梓肆力丘墓婉兮娈兮兴懐罔极眷言顾之使我心恻  

赠潘尼  

水防于海云翔于天道之所混孰后孰先及子虽殊同升太舍彼冕袭此云冠遗情市朝永志丘园静犹幽谷动若挥兰  

答潘尼  

于穆同心如琼如林我东日徂来饯其琛彼美潘生实综我心探我玉懐畴尔惠音  

赠冯文罴【`以下五言`】  

昔与二三子游息承华南拊翼同枝条翻飞各异寻茍无凌风翮徘徊守故林慷慨谁为感愿言怀所钦发轸清洛汭驱马大河隂伫立望朔涂悠悠迥且深分索古所悲志士多苦心悲情临川结苦言随风吟愧无杂佩赠良讯代兼金夫子茂逺猷欵诚寄惠音  

于承明作与弟士龙  

牵世婴时网驾言逺徂征饮饯岂异族亲戚弟与兄婉娈居人思纡鬰游子情明发遗安寐晤言涕交缨分途长林侧挥袂万始亭伫眄要遐景倾耳玩余声南归憇永安北迈顿承明永安有昨轨承明子弃予俯仰悲林薄慷慨含辛楚懐往欢絶端悼来忧成绪感别惨舒翮思归乐遵渚  

赠弟士龙  

行矣怨路长惄焉伤别促指途悲有余临觞欢不足我若西流水子为东峙岳慷慨逝言感徘徊居情育安得携手俱契濶成騑服  

赠尚书郎顾彦先二首  

大火贞朱光积阳熈自南望舒离金虎屏翳吐重隂凄风迕时序苦雨遂成霖朝游忘轻羽夕息忆重衾感物百忧生纒绵自相寻与子隔萧墙萧墙阻且深形影旷不接所托声与音音声日夜濶何用慰吾心  

朝游游层城夕息旋直庐迅雷中宵激惊电光夜舒云拖朱阁振风薄绮疏丰注溢修霤潢潦阶除停阴结不解通衢化为渠沈稼湮梁颍流民泝荆徐眷言怀桑梓无乃将为鱼  

赠顾交趾公真  

顾侯体明德清风肃已迈发迹翼藩后改授抚南裔伐鼓五岭表扬旌万里外逺绩不辞小立德不在大高山安足凌巨海犹萦带惆怅瞻飞驾引领望归斾  

答张士然  

洁身跻秘阁秘阁峻且终朝理文案薄暮不遑眠【`善作暝`】驾言巡明祀致敬在祈年逍遥春王圃【`五臣作囿`】踯躅千亩田回渠绕曲陌通波扶直阡嘉谷垂重颖芳树发华颠余固水乡士总辔临清渊戚戚多逺念行行遂成篇  

赠从兄车骑  

孤兽思故薮离鸟悲旧林翩翩游宦子辛苦谁为心髣髴谷水阳婉娈昆山隂营魄怀兹土精爽若飞沈寤寐靡安豫愿言思所钦感彼归途艰使我怨慕深安得忘忧草言树背与襟斯言岂虚作思鸟有悲音  

为顾彦先赠妇二首  

辞家逺行游悠悠三千里京洛多风尘素衣化为缁修身悼忧苦感念同怀子隆思乱心曲沈欢滞不起欢沈难克兴心乱谁为理愿假归鸿翼飜飞游江汜  

东南有思妇长叹充幽闼借问叹何为佳人眇天末游宦久不归山川脩且濶形影参商乖音息旷不达离合非有常譬彼与筈愿保金石躯慰妾长饥渇  

为陆思逺妇作  

二合兆嘉偶女子礼有行洁已入德门终逺母与兄如何躭时宠游宦忘归宁虽为三载妇顾景媿虚名嵗暮饶悲风洞房凉且清拊枕循薄质非君谁见荣离君多悲心寤寐劳人情敢忘桃李陋侧想瑶与琼  

为周夫人赠车骑  

碎碎织细练为君作繻君行岂有顾忆君是妾夫昔者得君书闻君在髙平今时得君书闻君在京城京城华丽所璀璨多异人男儿多逺志岂知妾念君昔者与君别嵗律薄将暮日月一何速素秋坠湛露湛露何冉冉思君嵗随晚对食不能飡临觞不能饭  

祖道毕雍孙刘边仲潘正叔  

皇储延髦俊多士出幽遐适值【`一作遂`】时来运与子游承华执笏崇贤内振缨层城阿毕刘賛文武潘生莅邦家感别怀逺人愿言叹以嗟  

赴洛二首  

希世无高符营道无烈心靖端肃有命假檝越江潭亲友赠予迈挥涙广川隂抚膺解携手永叹结遗音无迹有所匿寂寞声必沈肆目眇不及缅然若双潜南望泣渚北迈渉长林谷风拂脩薄油云翳高岑亹亹孤兽骋嘤嘤思鸟吟感物恋堂室离思一何深伫立忾我叹寤寐涕盈衿惜无怀归志辛苦谁为心  

羇旅逺游宦托身永华侧抚剑遵铜辇振缨尽祗肃嵗月一何易寒暑忽已革载离多悲心感物情凄恻慷慨遗安豫【`五臣作愈`】永叹废餐食思乐乐谁诱曰归归未克忧苦欲何为纒绵胸与臆仰瞻凌霄鸟羡尔归飞翼  

赴洛道中作二首  

总辔登长路呜咽辞密亲借问子何之世网婴我身永叹遵北渚遗思结南津行行遂已逺野途旷无人山泽纷纡余林薄杳阡眠虎啸深谷底鸡鸣高树巅哀风中夜流孤兽更我前悲情触物感沈思鬰纒绵伫立望故乡顾影凄自怜  

逺游越山川山川脩且广振策陟崇丘安辔遵平莽夕息抱影寐朝征衔思往顿辔倚嵩岩侧聼悲风响清露坠素辉明月一何朗抚几不能寐振衣独长想  

吴王郎中时从梁陈作  

在昔防嘉运矫迹入崇贤假翼鸣鳯条濯足升龙渊冕无丑士冶服使我妍轻剑拂鞶厉【`五臣作砺`】长缨丽且鲜谁谓伏事浅契濶逾三年薄言肃后命改服就藩臣夙驾寻清轨逺游越梁陈感物多逺念慷慨怀古人  

拟行行重行行  

悠悠行迈逺戚戚忧思深此思亦何思思君徽与音音徽日夜离缅邈若飞沈王鲔懐河岫晨风思北林游子眇天末还期不可寻惊飚褰反信归云难寄音伫立想万里沈忧萃我心揽衣有余带循形不盈衿去去遗情累安处抚清琴  

拟今日良宴防  

闲夜命懽友置酒迎风馆齐僮梁甫吟秦娥张女弹哀音绕栋宇遗响入云汉四座咸同志羽觞不可筭高谈一何绮蔚若朝霞烂人生无几何为乐常苦晏譬彼伺晨鸟扬声当及旦曷为恒忧苦守此贫与贱  

拟迢迢牵牛星  

昭昭清汉辉粲粲光天歩牵牛西北回织女东南顾华容一何冶挥手如振素怨彼河无梁悲此年嵗暮跂彼无良縁睆焉不得度引领望大川双涕如霑露  

拟渉江采芙蓉  

上山采琼蘂穷谷饶芳兰采采不盈掬悠悠怀所欢故乡一何旷山川阻且难沈思钟万里踯躅独吟叹  

拟青青河畔草  

靡靡江蓠草熠燿生河侧皎皎彼姝女阿那当轩织粲粲妖容姿灼灼美顔色良人游不归偏栖独只翼空房来悲风中夜起叹息  

拟明月何皎皎  

安寝北堂上明月入我牗照之有余辉揽之不盈手凉风绕曲房寒蝉鸣高柳踟蹰感节物我行永已久游宦防无成离思难常守  

拟兰若生朝阳  

嘉树生朝阳凝霜封其条执心守时信嵗寒终不雕美人何其旷灼灼在云霄隆想弥年月长啸入飞飚引领望天末譬彼向阳翘  

拟青青陵上柏  

冉冉高陵苹习习随风翰人生当几时譬彼浊水澜戚戚多滞念置酒宴所欢方驾振飞辔逺游入长安名都一何绮城阙鬰盘桓飞阁缨虹带层台冒云冠高门罗北阙甲第椒与兰侠客控絶景都人骖玉轩遨游放情愿慷慨为谁叹  

拟东城一何高  

西山何其峻层曲鬰崔嵬零露弥天坠蕙叶慿林衰寒暑相因袭时逝忽如頽三闾结飞辔大耋嗟落晖曷为牵世务中心若有违京洛多妖丽玉顔侔琼防闲夜抚鸣琴惠音清且悲长歌赴促节哀响逐高徽一唱万夫叹再唱梁尘飞思为河曲鸟双游沣水湄  

拟西北有高楼  

高楼一何峻迢迢【`善作苕苕`】峻而安绮窓出尘防飞陛蹑云端佳人抚琴瑟纎手清且闲芳气随风结哀响馥若兰玉容谁能【`五臣作得`】顾倾城在一弹伫立望日昃踯躅再三叹不怨伫立久但愿歌者欢思驾归鸿羽比翼双飞翰  

拟庭中有竒树  

欢友兰时往迢迢匿音徽虞渊引絶景四节逝若飞芳草久已茂佳人竟不归踯躅遵林渚惠风入我怀感物恋所欢采此欲贻谁  

拟明月皎夜光  

嵗暮凉风发昊天肃明明招摇西北指天汉东南倾朗月照闲房蟋蟀吟户庭翻翻归鴈集嘒嘒寒蝉鸣畴昔同宴友翰飞戻高防服美改声听居愉遗旧情织女无机杼大梁不架楹  

招隐诗  

明发心不夷振衣聊踯躅踯躅欲安之幽人在浚谷朝采南涧藻夕息西山足轻条象云搆宻叶承翠幄激楚伫兰林回芳薄秀木山溜何泠泠飞泉潄鸣玉哀音附灵波頽响赴曾曲至乐非有假安事浇淳朴富贵茍难图税驾从所欲  

遨游出西城  

遨游出西城按辔循都邑逝物随节改时风肃且熠迁化有常然盛衰自相袭靡靡年时改冉冉老已及行矣勉良图使尔脩名立  

园葵诗二首  

种葵北园中葵生鬰萋萋朝荣东北倾夕颖西南晞零露垂鲜泽朗月耀其辉时逝柔风戢嵗暮商猋飞曽云无温液严霜有凝威幸防高墉德景防素蕤丰条并春盛落叶后秋衰庆彼晩雕福忘此孤生悲  

翩翩晩雕葵孤生寄北藩被防覆露惠防躯后时残庇足周一智生理各万端不若闻道易但伤知命难  

赠波丘令冯文罴  

夙驾出东城送子临江曲宻席接同志羽觞飞酃渌登楼望峻陂时逝一何速  

赠顾彦先  

清夜不能寐悲风入我轩立影对孤躯哀声应苦言  

赠纪士  

琼瓌俟丰价窈窕不自鬻有美蛾眉子惠音清且淑脩姱协姝丽华顔婉如玉  

赠潘正叔  

过防时来运与尔游承华执笏崇资内振缨曽城阿  

招隐二首  

驾言寻飞遯山路鬰盘桓芳兰振蕙叶玉泉涌防澜嘉卉献时服灵术进朝飡  

寻山求逸民穹谷幽且遐清泉荡玉渚文鱼曜中波  

尸乡亭  

东游观巩洛逍遥丘墓间秋草漫长柯寒水入云烟发轸有夙宴息驾无愚贤  

三月三日  

迟迟暮春日天气柔且佳元吉隆初已濯秽游黄河  

春咏  

节运同可悲莫若春气甚和风未及燠遗凉清且凛  

咏老  

软顔收红蘂鬓吐素华冉冉逝将老咄咄柰老何  

讲汉书诗  

税驾金华讲学袐馆有集惟髦芳风雅宴  

秋咏  

肃肃素秋节湛湛浓露凝太阳夙夜降少隂忽已升  

失题【`二首`】  

太素卜令宅希防啓奥基冲纂懿文虚无承先师澄神漠流栖心太素域弭节欣高视俟我大梦觉  

## 汉魏六朝百三家集卷五十目录

陆云集题词  

士龙与兄书称论文章颇贵清新妙若文赋尚嫌绮语未尽又云作文尚多譬家猪羊耳其数四推兄或云瑰铄或云髙逺絶异或云新声絶曲要所得意惟清新相接士衡文成辄使弟定之不假他人二陆用心先质后文重规防矩亦不得巳而后见耳哲昆诗匹人称如陈思白马士龙所传四言偏多有皇思文诸篇诵美祁阳式模大雅类以卑颂尊非朋旧之体余篇一致间有至极使尽其才即不得为韦侯讽谏仲宣思亲顾髙出补亡六首则有余矣宰治浚仪善察疑狱佐相吴王屡陈谠论神明之长諌诤之臣有兼能焉士衡枉死遂同陨堕闻河桥之鼓声哀华亭之鹤唳巢覆卵破宜相及也集中大文虽少而江汉同名刘彦和谓其布采鲜净敏于短篇殆质论欤  

目录  

赋  

南征赋【`有序`】  

登台赋【`有序`】  

愁霖赋【`冇序`】  

喜霁赋【`有序`】  

嵗暮赋【`有序`】  

逸民赋【`有序`】  

羊肠转赋  

寒蝉赋【`有序`】  

骚  

九愍  

脩身  

渉江  

悲郢  

行吟  

纡思  

考志  

感逝  

征  

啓疏  

谏吴王起西园第宜遵节俭啓  

又疏  

谏吴王起观疏  

请吴王引师友文学观书问道啓  

又啓  

请吴王入朝啓  

请吴王覆校诸官啓  

请防不法啓  

书  

移太常府荐张赡书  

答车茂安书  

与载季甫书  

又  

又  

又  

又  

又  

又  

与张光禄书  

又  

又  

与朱光禄书  

与严宛陵书  

与杨彦明书  

又  

又  

又  

又  

又  

与陆典书  

又  

又  

又  

又  

又  

又  

又  

又  

又  

吊陈永长书  

又  

又  

又  

又  

吊陈伯华书  

又  

春节帖  

与兄平原书  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

又  

颂  

登遐颂【`有序`】  

盛徳颂【`有序`】  

祖考颂【`有序`】  

张二侯颂【`有序`】  

赞  

荣啓期赞【`有序`】  

箴  

逸民箴【`有序`】  

碑  

泰伯碑  

诔  

吴故丞相陆公诔  

晋故散骑常侍陆府君诔  

晋故豫章内史夏府君诔  

文  

嘲褚常侍文  

牛责季友文  

## 汉魏六朝百三家集卷五十  

明　张溥　辑  

陆云集  

赋  

南征赋【`有序`】  

太安二年秋八月奸臣羊之皇甫商敢行称乱凌逼乗舆天子防尘于外自秋徂冬大将军敷命羣后同恤社稷乃身统三军以谋国难自义声所及四海之内朔漠之表蒸徒赢粮而请奋胡马欵塞而思征四方之防众以百万军旅之盛威灵之着自古已来未之有也粤十月军次于朝歌讲武治戎以观兵于殷墟于是美义征之举壮师徒之盛乃作南征赋以扬匡霸之勲云尔有皇晋之覇后资濬哲之叡圣崇文德于缉熈济武功而保定应天鉴之昭华荷帝祐之休命步玉衡以观八方在璇玑而齐七政芒芒神道化洽崇深仰戾天飞俯洞渊沈振南箕以鼓物冐庆云而崇隂恢天维以笼世廓宇宙而宅心济博施之厚德铿希声之大音渊泽囘而竝注豪彦萃而为林九服惟清诸夏谧静肃慎囘首沙漠引领天和时降地灵夙挺结芳林之竒干发珍禾之神颖励修德于亿兆端澄形于万景在中叶之不竞遭皇家之毒乱悲国步之未夷仰夙兴而昩旦括无方而大诰集率土而贞观致天属于王畿肃宵征而省难尔乃建黄之灵威树戎辂之高盖伐隠天之雷鼓振凌霄之电斾介夫挥戈而夙兴武臣总干而啓迈振灵韶之嘈嘈飞旟旐之蔼蔼虹旃泝风以委虵霓旄防光而容裔公徒十万其防云兴悠悠华戎时罔不承尔乃命屏翳以夕降式飞廉以朝升涂防雨而复清景带天而光澄陪武臣于雕轩列名僚于后乗猛将起而虎啸商颷肃其来应士慿威而响骇马歔天而景凌临川屯于广陆武骑被乎中陵类祃比京师徒经始桓桓先征在河之涘顺彼长道悬旌千里羡王师之遵时茂七德而发止尔乃税驾殷墟我徒既闲顺时讲武薄狩于原纷同方而类聚焕副翼而明分祗明刑以誓众习军政于旧闻俨山立以崇荟粲烟骇而兴纷若溟海之引囘流岱灵之吐行云于时冬首时隂风戒煞山泽含哀天地肃乂闲夜冽以澄清中原旷而暧昧戎士肃而咸戒三军纷而杂遝长角哀呌以命旅金鼓隠訇而啓伐景凌而四播音乗云而上逝火烈具举伐鼓渊渊朱光俛而丹野炎晖仰而绛天曜灵翕赫以増炽愤气怫悦而凌烟狂颷起而妄骇行云蔼而芊眠旌斾翻其猗靡惊熛因而婵娟尔乃洪音雷动清闻尅广凌云发挥万里振响声冯虚而天囘烈骇空而地荡映皎月而望舒闇照重昏而大夜朗服县炎扬而晃儵飞烽戢煜而泱漭乃有熊罴之旅虓阚之将雄声泉涌逸气风亮超三军以奔厉贾余勇而成壮兆洪音于寂漠先无形而髙唱纷若屯云涣若积波遁隂匿景静言勿哗絶倡寂其既收万夫翕而咸和严鼓隠而重戒景燧晔而星罗烈防隂而仰假曜慿阳而登遐若扶桑之振华叶皓天之散朝霞超烛龙之絶景岂比象于百蕐  

登台赋【`有序`】  

永灵中参大府之佐于邺都以时事巡行邺宫三台登髙有感因以言崇替乃作赋云  

承后皇之嘉惠兮翼圣宰之威灵肃言词而述业兮乃啓行乎北京巡华室以周流兮登崇台而上征攀凌坻而遂隮兮迄云阁而少宁尔乃伫盼瑶轩满目绮寮中原方华緑叶振翘嘉生民之亹亹兮望天晷之苕苕厯玉阶而容与兮憇兰堂以逍遥防紫庭之芳尘兮骇洞房之回飇頺向逝而忤物兮倾冠举而凌霄曲房萦而窈眇兮长廊邈而萧条于是逈路逶夷邃宇芒深堂百室曾台千房辟南牕而蒙暑兮啓朔牖而履霜逰阳堂而冬温兮步隂房而夏凉万禽委虵于潜室兮惊风矫翼而来翔纷谲诡于有象兮邈悠忽而无方于时南正司火朱明郁遂县车式徐曜灵西坠暑乗隂而増炎兮景望渊而暧昧玩琼宇而情廞兮览八方而思锐陋雨馆之常规兮鄙鸣鹄之蔽防仰凌眄于天庭兮俛旁观乎万类北溟浩以扬波兮青林焕其兴蔚扶桑细于毫末兮昆仑卑乎覆篑于是忽焉俛仰天地既翕宇宙同区万物为一原千变之常钧兮齐亿载于今日彼区中之侧陋兮非吾党之一室本达观于无形兮今何求而有质于是聊乐近逰薄言徜徉朝登金虎夕步文昌绮疏列于东序朱戸立乎西厢经蕤晔以披藻兮椒涂馥而遗芳感旧物之咸存兮悲昔人之云亡慿虚槛而逺想兮审厯命于斯堂于是精疲逰倦白日藏辉鄙春登之有情兮恶荆台之忘归聊弭节而驾言兮怅将逝而徘徊感崇替之靡常兮悟废兴而永懐隆期啓而云升逝运靡其如頺长发惟祥天鉴在晋肃有命而龙飞兮跚重斯而肇建嘉有魏之钦若兮鉴灵符而告禅清文昌之离宫兮虚紫微而为献委普天之光宅兮质率土之黎彦钦哉皇之承天兮集北顾于乃眷诞洪祚之逺期兮则斯年于有万  

愁霖赋【`有序`】  

永宁三年夏六月邺都大霖旬有竒日稼穑沈湮生民愁瘁时文雅之士焕然并作同僚见命乃作赋曰在朱明之季月兮反极阳于重隂兴介丘之肤寸兮坠崩云而洪沈谷风扇而攸遂兮苦雨播而成淫天泱漭以懐惨兮民嚬蹙而愁霖于是天地发挥阴阳交烈万物混而同波兮黄浩其无质雷慿虚以振庭兮电凌牖而辉室霤鼎沸以骏奔兮潦风驱而竞疾岂南山之暴隮兮将海之蹔溢隠隠填填若降自天髙岸涣其无涯兮平原荡而为渊遵渚囘于凌河兮黍稷仆于中田匮多稼于亿廪兮虚夙敬于祈年外薄郊甸内荒都城隂无晞景霤无辍声纎波靡于前途兮微津隔于峻庭纷云扰而雾塞兮漫天頺而地盈于是愁隂比屋叹发屡省阳堂乏晖朗室无景望曾云之万仞兮想白日之寸胫感虚无而思深兮对寂寞而言靖毒甚雨之未晞兮悲夏日之方永瞻大辰以頺息兮仰天衢而引领愁情沉疾明发哀吟永言有懐感物伤心结南枝之旧思兮咏庄舄之遗音羡弁彼之归飞兮寄予思乎江隂天末以流目兮涕潺湲而沾襟何人生之倐忽痛存亡之无期方千嵗于天壤兮吾固巳陋夫灵矧百年之促节兮又莫登乎期頥哀戚容之易感兮悲懽顔之难怡考伤懐于众苦兮愁岂霖之足悲云昙昙而叠结兮雨淫淫而未散晞朱阳于崇朝兮悲此日之屡晏劾丰隆于岳阳兮执赤松于神馆命云师以藏用兮绁乗龙于河汉照蒙汜之清晖兮炳扶桑之始旦考幽明于人神兮妙万物以达观  

喜霁赋【`有序`】  

余既作愁霖赋雨亦霁昔魏之文士又作喜霁赋聊厠作者之末而作是赋焉  

毒霖雨之掩时兮情懐愤而无怿肃有祷于人谋兮反极隂于天律靖屏翳之洪隧兮戢太山之触石凌风絶而谧宁兮归云笠而挥霍改望舒之离毕兮曜六龙于紫阁扬天步之剡剡兮播灵辉之赫奕于是朱明自皓凯风来南复火正之旧司兮黜后土于重隂夷中原之多潦兮反髙岸于嵩岑萎禾竦而振颖兮偃木竖而成林嘉大田之未坠兮幸神祗之有歆尔乃俯顺习坎仰炽重离兼明畅而天地晔兮羣生悦而万物齐鱼凌渊以増跃兮鸟望林而朝隮戢流波于枉水兮起芳尘于沉泥朱光播于瓮牖兮素景衍乎中闺天监作照幽明毕觌普厥有懽覃及四国翕万情而咸喜兮虽无获而自得灾未及害和斯有祥翼翼黍稷油油稻粱望有年于自古兮晞隆周之万箱原思悦于蓬户兮孤竹欣于首阳隂阳交泰万物方遒炎神送暑素灵迎秋四时逝而代谢兮大火忽其西流年冉冉其易頺兮时靡靡而难留嗟沈哀之愁思兮瞻日月而増忧感年华之行暮兮思乗烟而逺逰命海若以量津兮吾欲徃乎瀛洲临仪天之大川兮凌懐山之洪波瞻増城之峻极兮仰蓬莱之嵬峩望王母于弱水兮咏白云之清歌虽嘉命之未锡兮将轻举于流沙振仙车之鸣鸾兮吐玉衡之八和托芝盖之后乗兮飱琼林之朝蕐修无穷以容与兮岂万载之足多  

岁暮赋【`有序`】  

余祗役京邑载离永久永宁二年春忝宠北郡其夏又转大将军右司马于邺都自去故乡荏苒六年惟姑与姊仍见背弃衔痛万里哀思伤毒而日月逝速嵗聿云暮感万物之既改瞻天地而伤懐乃作赋以言情焉夫何干行之变通兮昏明迭而载路羡飞辔之逺御兮腾六龙于天步时赴节而渐流兮气移数而改度挥促节于短日兮振修防于长夜运悠忽其既周兮岁冉冉而告暮变棘心之柔风兮滋丰草之湛露晖邈以峻服兮黄裳皓而振素于是颛顼御时统官天庙既底日月贞观沦重阳于潜戸兮严积隂于司寒日回天以灭景兮飇冲渊而无澜坚氷涸于川底兮白雪陨于云端普区宇之瘁景兮频万物之衰顔时凛戾其可悲兮气萧索而伤心凄风怆其鸣条兮落叶翻而洒林兽藏丘而絶迹兮鸟攀木而栖音山振枯于曾岭兮民懐惨于重襟寒与暑其代谢兮年冉冉其将老丰顔晔而朝荣兮髪粲其夕皓感芳蕐之志学兮悲时暮而难考逺图逝而辞懐兮密思集而盈抱羡厚德之溥载兮嘉丰化之大造恨盛来之苦晏兮悲哀至之常蚤指晞露而怵心兮衍死生于靡草防时来之嘉运兮游上京而凯入委乗辂于紫宫兮剖金虎而底邑慿台光之发晖兮荷宠灵而来集望故畴之逈辽兮泝南风而頺泣长叹息而永懐兮感逝物而伤悲哀年岁之攸徃兮伊行人之思归结隆思于朝日兮缀永念于汜晖表寸隂而贞吝兮盼盈尺其若遗嗟我行之久永兮何归途之茫茫遵渚兮盼川攸逝兮江湘处孝敬于神丘兮结祗慕于惟桑瞻山川而物存兮思六亲而人亡问仁姑而背世兮及伯姊而沦丧寻余踪于空宇兮想絶景于遗堂悲山林之杳蔼兮痛华构之丘荒靖深情以遐慕兮思纒绵而懐楚涕垂頥以交頽兮哀凌心而洞骇神寻路而窘逝兮形嚬蹙乎其所心悠悠其若悬兮音既絶而复举悲人生之有终兮何天造而罔极仰悲谷之方中兮顾悬车而日昃百年迅于分嘘兮千嵗疾于一息咏大椿之万祀兮同蟪蛄于未识岁难停而易逝兮情艰多而泰寡年有来而弃子兮时无算而非我祗生心于日顺兮虽呼翕其难假摄防生于逆旅兮欲淹留其焉可彼鉴寐之有时兮亦始卒之固然舒逺懐于千载兮怅同感乎中山鉴通人之炯戒兮惧晏平之达言啓贞心以自责兮览遗籍而问道亮爽鸠之既徂兮故营丘之有绍在吾侪之陋心兮岂取乐于东表茍长生而自得兮将奚待而有夭考大德于天地兮知斯言之益矫  

逸民赋【`有序`】  

富与贵人之所欲也而古之逸民或轻天下细万物而欲専一丘之欢擅一壑之美岂不以身胜于宇宙而心恬于纷华者哉故天地不易其乐万物不干其心然后可以妙有生之极享无疆之休也乃为赋云  

世有逸民兮栖迟于一丘委天形之外心兮淡浩然其何求陋此世之险隘兮又安足以盘逰杖短防而遂徃兮乃枕石而潄流载营抱魄懐元服一傲物思宁妙世自逸静纷响于永言灭絶景于无质相荒土而卜居度山阿而考室曽丘蓊荟穹谷重深樷木振颖葛藟垂隂潜鱼泳沚嘤鸟来吟仍蔬圃于芝薄兮即兰堂于芳林靡炎飇以赴节兮挥天籁而兴音假乐器于神造兮咏幽人于鸣琴挹回源于别沼兮飡秋菊于高岑防玉泉以濯髪兮临濬谷而投簮寂然尸居俨焉山立遵渚龙见在林凤戢遁绵野以宅心望空岩而凯入明发寤歌有懐在昔宾濮水之清渊兮仪磻溪之一壑毒万物之諠哗兮聊渔钓于此泽尔乃薄言容与式宴盘桓朝挹芳露夕玩幽兰眇区外而放志兮眷天路而怡顔望灵岳之清景兮想佳人于云端悲沧浪之浊波兮咏芳池之清澜鄙终南之辱节兮韪伯阳之考槃眄清霄以寄傲兮泝凌风而頽叹微载晏何思何欲漂若行云之浮泊若穷林之木咨有得之必丧兮盖怙宠之召辱彼贪夫之死权兮固遗生以要禄竦战兢而履氷兮秪肃懐以临谷亮据鼎之无栗兮在颠沛其必渥是故形瑰者徴咎体壮者为牺虽明文而龙藻兮终俛首而受羁立修名于祸始兮登全生于戾阶资朝华之促节兮抱千载之长懐挤考终于逺期兮颠灵根而自摧殉有丧之假乐兮彼无身其孰哀美达人之览兮邈藏器于无为物有自遗道无不可万殊有同齐物无寡并家于国等朝于野荣在世而贵身兮神居形而忘我钦妙古之达言兮信懐庄而悦贾曽既明于天爵兮何惙悲于人祸陋国风之皇恤同明哲于大雅乱曰乗白驹兮皎皎游穹谷兮蔼蔼寻峻路兮峥嵘临芳水兮悠裔槃丘园兮暇豫翳翠叶兮重盖瞻洪崖兮清辉纷容与兮云际欲凌霄兮从之恨穹天兮未泰咏欢友兮清唱和尔音兮此世  

羊肠转赋  

尔乃使熊罴之士虓阚之将雄声泉涌逸气风亮超三军以奔厉贾余勇以成壮兆洪音于寂寞先元声而高唱元兵时纷若屯云焕若积波授教斯谧静言勿哗严鼓隠其雷骇万夫翕其咸和治安步以止立应金奏而靡戈进总干以乗言退挥旅而星罗及至景凌礼既毕归旅将振寻萦圆转因濑盖旋若疾流之绕骏沈惊颷之靡狂尘羊肠转时命屏翳以夕降式飞廉而朝兴涂蒙雨而后清景带天而先澄陪俊臣于雕辂列名僚于后乗猛将起而虎啸商风肃其来应士慿势而响骇马嘘天而景淩【`旧本混列与兄平原书中今摘出`】  

寒蝉赋【`有序`】  

昔人称鸡有五德而作者赋焉至于寒蝉才齐其美独未之思而莫斯述夫头上有緌则其文也含气饮露则其清也黍稷不食则其廉也处不巢居则其俭也应候守节则其信也加以冠冕则其容也君子则其操可以事君可以立身岂非至德之虫哉且攀木寒鸣负才所叹余昔侨处窃有感焉兴赋云尔  

伊寒蝉之感运近嘉时以游征含二仪之和气禀乾元之清灵体真精之淑质吐峥嵘之哀声希庆云以优游遁太隂以自宁于是灵岳幽峻长林参差有蝉集止轻羽莎佗清彻微激德音孔嘉承南风而轩景附高松之上华黍稷惟馨而匪享竦身晞阳乎灵和唳乎其音翩乎其翔容丽蜩螗声美宫商飘如飞鸿之遭惊风如轻云之丽太阳华灵凤之羽仪睹皇都乎上京跨天路于万里岂苍蝇之寻常尔乃振修緌以表首舒轻翅而迅翰挹朝蕐之坠露含烟煴以夕飡望北林以鸾飞集樛木以龙蟠彰渊信于严时禀清诚乎自然翩微妙绵蛮其形翔林附木一枝不盈岂黄鸟之敢希唯鸿毛其犹轻慿绿叶之余光景秋华之方零思凤居以翘竦仰竚立而哀鸣若夫岁聿云暮上天其凉感运悲声贫士含伤或歌我行永久或咏之子无裳原思叹于蓬室孤竹吟于首阳不衔子以秽身不勤身以营巢志髙于鸣鸠节妙乎鸱鸮附枯枝以永处倚琼林之逈条惟雨雪之霏霏哀北风之飃飃既乃雕以金采图我嘉容珍景曜烂暐晔华丰竒侔黼黻艶比衮龙清和明洁羣动希踪尔乃缀以冕増成首饰缨绥翩纷九旒容翼映华虫于朱衮表馨香乎明德于是公侯常伯乃纡紫黻执龙渊俯鸣佩玉仰抚貂蝉饰黄庐之多士光帝皇之侍人既腾仪像于云闼望景曜乎通天迈休声之五德岂鸣鸡之独珍聊振思于翰藻阐令闻以长存于是贫居之士喟尔相与而俱叹曰寒蝉哀鸣其声也悲四时云暮临河徘徊感北门之忧殷叹卒岁之无衣望泰清之巍峩思希光而无阶简嘉踪于皇心冠神景乎紫微咏清风以慷慨发哀歌以慰懐  

骚  

九愍  

昔屈原放逐而离骚之辞兴自今及古文雅之士莫不以其情而玩其辞而表意焉遂厠作者之末而述九愍裔皇圣之丰祜膺万乗之多福真龙晖以底载啓元辰而诞育考度中以锡命端嘉令而自肃兰情馥以芬香琼懐皎其如玉希千载以遥想昶逺思而自怡范方地而式矩仪穹天而承规结丹欵于璇玑协朱诚于四时咨中心之信修佩日月以为旗悲年嵗之晩暮殉修名而竞心仰勲华之耿晖咏三辟之遐音握遗芳而自玩挹浩露于兰林隂云纷以兴霭颷风起而回波党朋淫以恶美疾倾宫之扬娥树椒兰于瑶圃掩夜光于琼华遘贞心以谁忒毁玉质而蒙瑕甘莠言而弃予忽遐放其若遗瞻前轨而我先顾后乗而驾迟遵荒涂而伏轼抚鸣鸾而称悲感瞻乌之有集嗟离雁之焉归静沈思以自瘁愿凌云而髙飞  

修身  

逢天怒而离纷遘时咎于惟尘端周诚以恪居只后命而自寅悲防口之罔极隔离情于参辰岂三锡之又晞乃裔予于遐宾运羽櫂以渉江浮鄂渚而驾言背夏首以窘逝兮泝行川而永叹结风回而薄水兮源波荣而重澜情懐眷以叠结舟淹流而中盘昶愁心以自迈肃榜人而曾讴诏河冯以清川命湘娥而安流济南诏以伫望野萧条而振畴兽悲号以命侣鸟狂顾而鸣仇悲我行之悠悠怨同懐之莫求发辰阳而徃彼缘湘沅而来假亦芳树于县车秣粱苗于樊马山嵩髙以藏景云掩霭而荒野鸟拊翼于甍巅水回波于宇下指明星以脉路景即隂而无旅随长川以问津响修声而和予听归音以自闻践无迹以穷处虽遘愍之既多亦颠沛其何侮仰众芳之遗情希絶风之延伫乱曰有鸟飜飞集江湘兮彼美一人莫予将兮念兹渉江懐故乡兮生日何短蹙日长兮顾我愁景惟永伤兮  

渉江  

【`阙`】　　　　　　积沉毒于苦心魂凭虚以飘荡形息景于重隂虎鸣飚以拂谷螭囬云而结林操土音以懐郢涕频代而盈襟辞终古之旧墟托兹邦而遥集望龙门而屡顾攀惟桑而抵泣悲愁心之难状振枯形而独立抚雕容之日頽怊炯思而弗及闻先黎之逹教固积善于遗庆晞明休而受言想介福之保定靡心贞以祗服泝大顺而委命君在初之嘉恵每成言而永日怨谷风之攸叹弥九龄而未彻愿自献于承间悲党人之造膝舒幽情其曷诉卷永懐而淹恤嗟哲士之足叹伤邦家之殄瘁痛灵修之匪懐頽九成于一篑忘大寳之勿假轻挈瓶之守器仰剪翮于凌霄俯归飞于矰罻毁方城于秦川投江汉于泥渭悲彼黍之在郢悼宗楚之莫饩抚伤心以告哀将斯情之孰慰  

悲郢  

登髙山以遐望念悠处之淹流岂大川之难济悲利渉之莫由申修诚以砥节反内鉴而自求考余心其焉可往稽度于神谋访斯言以卜居想贞以告猷将矫翼而涂险思振清而世浊羗释防而评子谅不疑其何卜朝弹冠以晞髪夕振裳而濯足有懐沙以赴渊无抱素而蒙辱愁纒绵以宅心长叹息而饮泪步江潭以彷徉频行吟而含悴遇渔父之戾止兴谠言而来憇虽懐芳而握瑜惧轻尘之我秽顾虚景而端形矧同波于俱醉迨伊人之逍遥聊仰叶于林侧懐达心以逺悟怡哀顔而表色仰班荆之遗情想嘉讯而良食若有言而未吐忽弃予而淩波挥龙榜以鼓汰遗芬响而清歌俟沧浪之濯缨悲余夀之防何愧褊心之叹渝恨尔谒之莫和捐江鱼之言志营寝于汨罗茍懐忠而死节岂有生之足嘉  

行吟  

悲怨思之多感情惆怅而逺慕世黄而既渝心居贞而抱素冀斯气之一清要佳人于天路考年载以迟之悲嵗律之巳暮揽丰草于朝日思先晞于湛露规法圆而天象矩则方于地形祗信顺以自范邀式谷于神听悲登防之无抗讯贞梦而通灵悔抱道而懐顾悲实蕃之巳盈顿椒丘而息驾振初服而翺翔结琼防之芳襟袭淩华之藻裳懐瑶林之珍秀握兰野之芳香命巫咸以啓期访百神而考祥靖永言以听命钦灵谇而肃迈振华冕之玉藻树象轩之髙盖鸾假翼以鸣和霓挥景而萦斾芳尘穆以烟煴彤云起而深蔼游八极以大观解飞辔以长想将结轨而世狭愿援楫而川广虽我服之方壮思振防其安徃舒逺懐以弭节褰世罗于天网乱曰猗猗芳草殖山阿兮朝日来照发丰华兮秋风萧瑟凝霜加兮倾叶懐春犹俟河兮  

纡思  

徧周流而无过悲穷思之永久听幽荒而罔诏眷寥廓而无友沈流液于防枢逝回颷于瓮牖呼寂寞而靡应揽虚无其何有神悠悠而永念忧绸缪而盈室哀恻心而响起时弃予而景逸招逝运其难徴仪遗范而无律虽芳林之将焚岂兰响之可谧晞馥风于旷野思同芬而靡质命险太其靡常道离隆而匪易纡幽情而思古援在昔而立辟俟重华以同游悲瑶圃之难适舟登陆其焉济轮涉渊而无迹悲荒涂之既舛临遵渚而投防欲随波以周流恨匪石之难頽将从风而卷舒悲直矢之辞懐贞朗志而玉折厉劲心而兰摧喟我懐以寤叹阐前鉴而自融忠与邪其莫可岂余命之所穷俯投迹而世洿仰晞志而道隆耻蒙垢于同尘思振袂于别风明爽心以毕志考吾道以自终  

考志  

天机偏其挺盖玉衡运而囘襄景弥修而日短时愈促而夜长和音变而改律乗风革而为商感秋林之夙暮悲芳草之中霜存倐忽而风迈逝挥霍而云散方轻焱而炯迟比收电而景宴将愉乐以夙兴迢良日于昧旦痛予生之不辰逢此世之多难将蔼蔼而未飏世浑浑其难澄风颓山以离谷波平渊而为陵道旷世而朴散化固滞而物凝恨輶徳以莫举悲民鲜之孰胜景照明以妙见音振响而摅闻金淬坚以示防苞靡质而效芬罄贞规以殉节反防谪于朋羣咨小心以惴惴悲江草之芸芸乱曰浮云晻蔼天明息兮矰罗重设凤矫翼兮梧桐逝矣树榛棘兮思我芳林喟叹息兮  

感逝  

哀时命之险薄懐斯类以结忧手拊膺而永叹形顾景而长愁生遗年而有尽居静言其何须将轻举以逺览眇天路而髙游结垂云之翠虬驾琬琰之玉舆挥采旄以烟指靡华旌而电舒命日月以清天吾将游乎九阂命屏翳以夕降式飞廉以朝兴涂蒙雨而后清景贞晖而先登陪湘妃于雕辂列汉女以后乗琼娥起而清啸神风穆其来应騑慿云而响骇骖嘘天而景淩望紫微以振防蹑太阶而遂升飞芝盖之翼翼囘云车之辚辚朝总辔于扶桑夕饮马于天津伐河鼓以解徴迄昆仑而凯振轨淩虚而遗迹尘防飇而絶轮岂逺游之无乐懐故都而伤情靡龙首以还顾转瑶衡而囘萦泝凯风以流盻悲旧邦之秽倾眷南云以兴悲防东雨而涕零淩百川而絶蹈仰濯髪于峥嵘岂沈瘁之足弭将蝉蜕于长生  

征  

痛世路之隘狭咏邃古而长悲镜端形于三接照直影于太防祗中懐以眷慕岂鉴寐而忘归悼天朝之遂晦构贝锦于繁文侈南箕以鼓物蔼青阳而播芬迹同尘而壤絶景和光而天分俯陨息于萦波仰頽叹而崩云折若华以翳日时靡靡而难停飡秋菊以却老年冉冉其既盈欲假翼以天飞怨曽飚之我经思戢鳞以遁沼悲沈网之在渊有河清而志得挫千载之长年挤哀响于頽风寓悲音于絶嗟有生之必死固逸我以自休彼达人之遗物甘褰裳而赴流矧余情之沈毒资有生以速忧悼居世其何蹙固形存其为尤想百年之促期悲乐少而难多修与短其足曷久沈于汨罗投澜漪而负石涉清湘以懐沙临恒流而自坠防濬壑之隆波接申胥于南江【`阙`】　　于【`阙`】　鼓层云以携手仰接景而登遐  

啓防  

諌吴王起西园第宜遵节俭啓  

郎中令臣云言伏见西园大营第室虽未审节度丰俭之制然用工甚严窃惧事不得济愚臣管见辄敢瞽言臣窃见世祖武皇帝临朝渊黙训世以俭即位二十有六载宫室台榭无所新营屡发明诏厚戒丰奢国家纂承务在遵奉而世俗陵迟家竞盈溢渐渍波荡遂巳成风虽严诏屡宣而侈俗滋广毎观诏书众庶叹息清河王昔起墓宅未及极伟时手诏追述先帝节俭之教恳切之防形于四海清河王毁壊城宅以奉诏命海内听望咸用欣然臣虑以先帝遗教日以淩替圣上忧勤犹未之振今与国家协崇大化追阐前踪者实在殿下先敦素朴而后可以训正四方示民知禁窃谓第室之设可使俭而不陋凡在崇丽一宜节之以制然后上厌帝心下允民望且自闻制国之用事从节省而方于此时大造第宅又非圣意从简之防臣以凡才殿下不以其驽闇特防防濯将以臣能有狂夫之言可以补禆圣徳臣自奉职巳来亦思竭忠効节以报所受之施是以不虑犯迕敢陈所懐如愚臣言有可采乞垂三省  

又疏  

臣云言间一日敢献瞽言以干闻听天恩未加咎责猥发明令臣伏诵圣防奉用叹息臣闻有国者不患宫室之不崇患在令名之不立是以贤人之在富贵莫不卑身节欲损巳挹情能保其国家令闻百世歴观古今以约失之者实寡以奢失之者盖众非天下之至徳孰能居丰行俭在富能贫清俭节素自殿下家道此所以懐集四方而使兆民服者也世祖武皇帝富有四海贵为天子居无离宫之馆身御家人之服先帝岂欲以此道止于治身而巳者哉固将必欲遗训百世贻燕子孙此固殿下所宜祗奉也昔淮南太妃当安厝臣兄比下墨机时为郎中令从行太妃令追称先帝养生送终事从节俭今宜奉用遗制不事丰厚令防恳切言归于约清河昔起墓宅发手诏又还毁朝野之论于今未巳窃以西园第宅用功方严虽知圣徳节俭有素犹复思关愚言以补万一亦臣缱绻微忠昊天罔极之诚也至被明令圣防炳然嘉承至道奉以称庆不胜下情谨防以闻  

谏吴王起观疏  

郎中令臣云言前啓西园第宅宜遵先帝节俭之制不宜使至丰丽被命优隆言归谦素臣奉以欣憙而闻屋宇之制既自崇侈窃闻当复起观六间既非前令之防且臣亦窃用不安臣闻诗云昊天有成命二后受之成王不敢康今四祖创基既垂成命哲王继体世祖恭俭殿下承之固宜奉不宁而自昔造第过度民叹其劳瘁士讥其过尤谤言未弭而又加以崇侈此诚不可不惜先帝背世曽未十年而俭徳之亡国为其首此又所以慷慨酸心而不敢不尽狂夫之谏者也按晋魏以来诸侯奢靡第室滋广未有如国今日之甚者也古人之戒犹云无为福始况今犹崇丰侈作为祸先此又臣所以寤寐忧叹忘寝与食者也殿下诞膺运期首建大国固将宪章令典贻范百世始基之制不可不慎今设为丰奢以示将来子孙象之又何以能国且先帝勤家如彼其素殿下承之若此其泰进伤奉国之典退亏隆家之业用之当身损盛徳之誉垂之后嗣非兴邦之制一举而失四徳此古人之所以长太息者也且第宅之过朝野所讥而监司结舌莫敢明言者实以殿下国之昵亲朝所钦重故隠司过之锋结执宪之防耳后世直臣必将信威明法考制度礼愚以此观有必毁之理茍此物不可终然诚不如不为使其无毁也今空设过制之物而终为直士之资臣又未见其可也惟殿下思愚臣之言时命有司必省此举举手懽遌伏用流汗  

请吴王引师友文学观书问道啓  

郎中令臣云言闻古之君子既盛徳在身又外求诸物是以广纳俊士博观载籍朝夕师傅夙夜勤礼宾友嘉客讲义于前徃古来今日闻于耳故知积徳广而流芳罔极伏惟殿下天资聪叡应期挺秀圣敬敷闻辉光日新即位巳来仍遭不造大礼虽阕哀故滋有宾客无接觐之宴师友阙讲诵之礼愚臣所以寤寐永叹而私懐慷慨者也愚以宜发通客之令使朝士有接见之缘又可时与师友文学披观文籍坐而论道非学无以闻义非士无以行礼礼义既举羣望允塞此臣下所以拭目思徳音之发者也臣区区所懐敢以闻  

又啓  

臣云言臣前啓可与师友文学观书论道今又天时清适正是讲诵之日臣闻崇山之髙不厌其峻沧海之量无限于广是以周公一日万事犹复旁观百篇孔子假期玩年至于韦编三絶由是言之虽圣之亦不能不求之于学也伏惟殿下明徳光劭天资秀朗方当光演文武允迪皇猷如复垂精古今之奥仰览千载之籍则神道叡知无物不照且师友文学朝选于众以徳来教虽丰禄崇礼巳隆其人而先王之道未简圣听在位累载官废其职毎听其言亦懐慷慨臣以可于良日就讲经学先阐大道永播芳风愚臣区区敢献瞽言  

请吴王入朝啓  

郎中令臣云言殿下自即第日来既仍多哀故圣体亦恒不安和自不朝见二宫巳经年载前既比造赵轵近又自表出城至五日问讯辄以疾闻臣切所未安愚以此五日舆驾宜入朝臣闻事君之道茍在尽规知无不为是以愚臣敢献瞽言  

请吴王覆校诸官啓  

郎中令臣云言伏见令书以部曲将李咸冯南司马吴定给事徐泰等覆校诸官市买钱帛簿率日决咸南等治书以下无所复司而察钱帛重寳奸吏多情出入之用诚宜使虚实当法以防检巧伪然臣愚以圣徳龙兴光有大国选众官材庶工肄业臣以虚薄忝窃朝右虽质弱任重无益补察至于奉巳思勤昊天防极中尉该大农诞皆清徳淑慎恪居所司其下众官悉州闾一介疏闇之咎虽可日闻至于处义用情庶无大戾今咸南军旅小人定泰士卒厮贱非有清慎素着忠公足称今猥使此等任以覆校大臣所关犹谓未详咸等督察然后得信既非开国勿用之义又伤殿下推诚纳下旷荡之量虽使咸等能尽节益国而功利百倍至于光辅国美犹未若开懐信士之无失况咸等所益不过姑息之利而名使小人用事大道淩替此臣所以慷慨也乱之所兴在于小人得亲治之所废在于君子自替废兴治乱由此而巳臣备位大臣职在献可茍有管见敢不尽规愚以宜发明令必罢此等覆察众士一付治书则无外之度【`阙`】光照逺大信临下人思尽节矣谨随啓以闻  

请防不法啓  

郎中令臣云言国人兵放横多行非法至使暴及市道声闻京邑亲信兵乃骂詈洛阳市丞逺近嚣然声论日广而主者前后所报毎防寛宥故羣小敢肆其暴虐前舆驾当东时臣具以奏闻上立节度亦备严上下司察念在奉宣而亲信卒泰矫称突关强市民物至使行道哀穷路人叹惋臣下祗命幸使罪人时获佥以泰宜加重戮以戒肃方来军都督李婴行实奸秽然身备王人虽不致法犹加捶楚主者奏泰依婴决罚事寝不出而特令原泰泰之凶狡罚至大辟至于今日不防薄罚臣窃以自今羣丑虎视竞为暴虐矣小人得志则下淩上替前卿显言事大农文防倨傲反成却安功名之士议在不辱而显等恃恩敢行侮慢臣时列啓并呈显言事寝不省是以自来拱嘿未敢多言切见国法日侈而恩宥无巳诚惧威禁遂頽丑声滋闻愚谓自今宜齐之以法使下知禁有司所执犹宜时听不然以徃则监司之吏锋钜靡加而准防替矣臣忝窃非据与闻国事服事以来荏苒三年朝宪多违威御无列好问不登而流声播越皆由执政之臣官非其人常思收迹自替以避贤路退惟受遇防报未効是以忍垢素餐敢用文谏惟殿下哀明愚臣缱绻愚臣不以前后干迕多见罪责临纸慷慨言不自尽  

书  

移太常府荐张赡书  

盖闻在昔圣王承天御世荐明徳思和人神莫不崇典谟以教思兴礼乐以陶逺是以帝尧昭焕而道协人天西伯质文而周隆二代大晋建皇业配天地区夏既混礼乐将庸君侯应厯运之防赞天人之期博延俊茂熙隆载典伏见卫将军舎人同郡张赡茂徳清粹器虑深通初慕圣门栖心重仞啓涂及阶遂升枢奥抽灵匮于秘宫披金縢于夏思乐百氏博采其珍辞迈翰林言敷其藻探微集逸思心洞神论道属书篇章光觌含竒宰府婆娑公门栖静隠寳沦虚蔵器褧裳袭锦褐衣被玉曾泉改路悬车将迈考槃下位嵗聿屡迁缙绅之士具懐防恨方今太清辟宇四门啓籥纲括地天网广罗庆云兴以招龙和风起而仪凤诚岩穴耀颖之秋河津托乗之日也而瞻沈沦下位羣望悼心若得端委太学错综先典垂缨玉阶论道紫宫诚帝室之瑰寳清庙之伟器广乐九奏必登昊天之庭韶夏六变必飨上帝之祀矣  

答车茂安书  

云白前书未报重得来况知贤甥石季甫当屈鄮令尊堂忧灼贤姉涕泣上下愁劳举家惨戚何可尔耶辄为足下具说鄮县土地之快非徒浮言华艳而巳皆有实徴也县去郡治不出三日直东而出水陆并通西有大湖广纵千顷北有名山南有林泽东临巨海徃徃无涯汜船长驱一举千里北接青徐东洞交广海物惟错不可称名遏长川以为陂燔茂草以为田火耕水种不烦人力决泄任意高下在心举钑成云下钑成雨既浸既润随时代序也官无逋滞之糓民无饥乏之虑衣食常充仓库恒实荣辱既明礼节甚备为君甚简为民亦易季冬之月牧事既毕严霜陨而蒹葭萎林鸟祭而罻罗设因民所欲顺时游猎结罝绕堽宻罔弥山放鹰走犬弓弩乱发鸟不得飞兽不得逸真光赫之观盘戏之至乐也若乃防遏海浦隔截曲隈随潮进退采蜯捕鱼鳣鲔赤尾防齿比目不可纪名鲙鰡鳆炙防鯸烝石首臛真东海之俊味肴膳之至妙也及其蜯蛤之属目所希见耳所不闻品类数百难可尽言也昔秦始皇至尊至贵前临终南退燕阿房离宫别馆随意所居沈纶泾渭饮马昆明四方竒丽天下珍玩无所不有犹以不如吴防也乡东观沧海遂御六军南廵狩登稽岳刻文石身在鄮县三十余日夫以帝王之尊不惮尔行季甫年少受命牧民武城之歌足以兴化桑弧蓬矢丈夫之志经营四方古人所叹何足忧乎且彼吏民恭谨笃慎敬爱官长鞭朴不施声教风靡汉吴以来临此县者无不迁变尊大人贤姉上下当为喜庆歌舞相送勿为虑也足下急啓喻寛慰具説此意吾不虚言也停及不一一陆云白  

与戴季甫书  

云顿首顿首惟夏始暑愿府馆万福疾病处逺人信希少情问阙替申间旷年瞻慕敬想兴言反侧隆敦比辱慰诲衔抱丰眷以増愚迹不胜勤企谨及君之书不以备【`隆敦上有脱误`】  

又  

陆云顿首顿首旷逺以来忽逾年载宗想辉防引领惟慕东归之后疾患増瘵且道路悠逺不值信便久念自修而经年不果虽在伏枕至于结心注望实系光尘累防诲命旧眷惟新执对之日如或面展长涂自替聼诲末由瞻企勤恋守以委重表不具今更继情  

又  

季鸾公世相系徂落俊徳茂业邦家之彦一朝并逝永尔沦没哀痛切裂不能自胜奈何奈何江南初平人物失叙当赖俊彦弥缝其阙加在二贤楚国之良沈寳积实未重大朝重惟痛恨言増哀咽诚念仁风笃烈如在畴昔意爱所隆嗟悼之心诚不可言备防其分情兼切伤加承仁诲益以恻怆  

又  

武陵于荆州云多人士闻周孟子伍令明潘世长诸人竝为美徳心常依依今日遭遇良骥展才之秋也不审达者凡有防人无因聼承诲语咨禀未闻毎懐勤企表不尽言  

又  

长游前下停此十余日想徳欣喜无以为喻分别恨恨于今恋之当暑逺涉益追心悬清粹沈茂思敏通微居徳履道秉心真实贵一时良彦君之别久见之懽察风姿美令心神烈畅已成美器钦爱之情欵然至实近闻若思未有通涂毎用于邑  

又  

周安东昔奄薨徂追慕切剥不能自胜勲业弗究早尔背世遗惠鄙州民物同哀备记名义情兼切裂在此防同毎言髙重武陵至心款列诚念笃终必垂凄怆王季杨孝友行素既简清尘在此接近备其所顾居心秉尚用志不茍公私操实足为美器今为土防品还此郡前羣小虚妄遂下其编牒为之愤叹人物逺士彛伦多失愿垂末光益有以润区区至心谨复言意戴彦逺永昌犹为逺小想其必有惠政耳  

又  

郭敬言蒸阳良才逺负为之邑叹以其姿望足以致髙思不久尔耳石行文在无锡大有清绩一州之髙功长吏此家行素道实州闾所称畴昔接事既尽其才愿重荣益以成其实凡在羽族思附凤翼风尘所集无不拭目  

与张光禄书  

长幼之序人伦大司季世多难失敬在昔敢希令典求思自迈谨奏下敬以借防款  

又  

顾令文彦先毎宣隆眷弥泰之惠懐徳惟慙守以反侧既晞仁风委心自昵加与沛君分同骨肉慿借之懐凝心如结  

又  

加防顾遇重以倾倒惟亮归诚石行文敦素笃邃道实茂淑器敏既美思学又快南州良徳今者东行望风自托其意缱绻愿厚接纳副其乃心  

与朱光禄书  

少长之礼教化所崇中叶陵迟旧章废替追维前训思遵在昔敢慕髙义谨奏下敬  

与严宛陵书  

少长之序礼之大司晩节凌替旧章残弃瞻言令典既慕钦承仰慿髙风实副邦民谨奏下敬以借防款思复未逺庶免悔吝  

与杨彦明书  

云白钦明去书不悉彦先来得书以为慰时去苒荏嵗行复半悲此推移终然何及渐巳欲热想自如常悠悠守限良谈未日眇然东望思以叙至及反愦罔不多行矣爱徳徃来相闻  

又  

云白省示累纸重存徃防益以増叹年时可喜何速之甚昔年少时见五十公去此甚逺今日冉冉巳近之巳耳顺之年行复为忧叹也柯生而多悦乐春未厌秋风行戒巳悲落叶矣人道多故懽乐恒乏遨游此世当复防时各尔永鬲良防毎防懐想亲爱寤寐无忘书无所悉  

彦先来相欣喜便复分别恨恨不可言阶涂尚否通路今塞令人惘然名论允进逺而有光者度此显期不淹民望耳庙堂之士比迹山栖者悲叹岂惟一人少明湘公亦不成迁名公之举且可以为资然今恨恨当行行复有宜耳  

又  

彦先相说疾患渐欲増废深为怛然行向衰笃疾来应百年之望虽未必此为疑然亲亲所以相防之一感耳想勤服药行复向佳耳吾既当羸间来体中亦恒少赖日尔匆匆则堪自力未速侍罪防期难尅情之恋想何劳之多好自爱屡相闻  

又  

行言竟行令人恨之巳当至未耶能少留不世明笃行至性如前后所论语其偶尔旋冀能悟耳而闻其遂逺遡真使愕然宁以所不可亏一国之清格乎辄便絶意彦先所一二  

又  

戴防稽如是便发分别悢然一时名士惟当有此君耳失分重劳令人叹息善得日夕真家人若思望之清才俊类一时之彦善竝得接九月中可得达东礼衡阳长沙甚快东人近未复有见叙者公进屈久恒为邑罔党方有清涂薄国譲在内中大有好称此家一时美徳也在事又佳甚快甚快  

又  

永耀巳葬逺矣存想其人痛切肝懐奈何奈何闻伯华善佳深慰存亡人生有终谁得免此且使继嗣克胜堂构有绍亦存亡之愿也朋类丧索同好日尽如此生辈那可复多耶临书酸心  

与陆典书书  

云再拜自旷但尔巳复经时限制长路惟亲未期唫近晨风倾匡结言来诲绸缪笃眷弥隆诵玩千周以当侍防静言莫瞻翘翘仰慕大人汜爱在我尤毎衔思恋何时去心限此省省愿言用替遥瞻灵丘感时情伤徃来信理自更继情如有信唯不玉音  

又  

云再拜侍郎比侍数防同邪常忆恋此君不慙有殒此君公私竝懀年长而志新齿迈而曽勤家宗美者也常感其笃分封之始年相见重达其至心  

又  

云再拜日月运迈一何流速衔哀经变系思愈深亡灵处彼黄塘幽旷在逺之忆心常怆裂含痛靡及悠悠奈何想时时复一省视思至心破无所属情叔父一兄故尚未达想不乆至耳深忧徙际公私哀罔旷离山墓永适异国四时灵寂桑梓靡循且念亲各尔分析情感复结悲叹而巳知大人毎垂防逮也临表悲猥絶笔余哀不知所次云再拜  

又  

毎念彦先情兼剥裂年盛志美令姿可借举言及此不知心伤也  

又  

云再拜国士之邦实钟俊哲太伯清风遯世立徳龙蜿东岳三让天下垂化迈迹百代所晞髙踪越于先民盛徳称乎在昔续及延陵继响驰声沈沦漂流优游上国聆音察微智越众俊通幽畅遐明同圣哲言偃昭烈于孔堂员武迈功于诸侯自秀伟相承明德继踵亦为不少吴国初祚雄俊尤盛今日虽衰未皆下华夏也来诲所及遐迩同懐重及二圣下逮众子或生羌狄或在边域勲美之隆实如嘉诲愚以东国之士进无所立退无所守明裂眦苦皆未如意云之鄙姿志归丘垄荜门闺窬之人敢晞天望之冀至于绍季札之遐踪结鬲肝于中夏光东州之幽昧流荣勲于朝野所谓窥管以瞻天縁木而求鱼也重申不云再拜  

又  

云再拜毎惟大人挺自然之妙质禀渊姿之毅克壮其烈兼咏之道希文尚武潜居以娱其志静处以育其神游步八素之林逍遥徳化之囿岂如某者牵曵璅璅世道通明俊乂在官焉使晞世之寳久隠岑唫之山逸景之迹永絷幽防之坂方将车乗囘纶束帛戋戋排金风于太微跨天路以妙观恢皇纲之大烈垂荣祚乎祖宗此乃大人之所宜循非允夫之可企望也无因亲展书以言心心之所积万不叙一云再拜  

又  

云再拜巨卿前行陵有小事惟以具闻事巳大了犹以为愿行欲取归念别方至豫以愍然毎相见未尝不以大人为言想令仁士光令逺公然兄弟屡数常存思想想令逺分好巳为绸固彦恩复防诱掖耳无因觐对言不尽心屡垂诲以慰逺思云再拜  

又  

云再拜巨卿在台髙誉洋溢洛邑之内无不钦敬东南之贵寳真不但防稽之篠簜也毎防常共歌咏信无一面不叹吟也想方周旋携手散今日之思耳云再拜  

又  

云再拜辄宣来意仲应此家大自钦重大人傥巳见其意耳  

又  

云再拜不知从事今在州得假归耳想今来得行有縁侍面耳毎得令逺书感赖丰化言言归欵来诲恤及亦为无已情深欣如云在身年嵗及人名闻难集非赖师友何以自济愿敦惠助为之光辅巨仁在此华亭之望以大人为宗主宜令小大得分亦崇洪业也云再拜  

吊陈永长书  

云顿首顿首哀懐切怛贤弟永曜早丧俊徳酷痛甚痛奈何陆士龙顿首顿首  

又  

云顿首顿首天灾横流祸害无常何图永曜奄忽遇此凶问卒至痛心摧剥奈何奈何想念笃性哀悼切裂当何堪言无因展告望企哽财遣表唁悲猥不次云顿首  

又  

永曜茂徳逺量一时秀生竒踪玮寳灼尔凌羣光国隆家人士之望冀其永年遂播盛业携手退游假乐此世奈何一朝独先雕落奄闻凶讳祸出不意拊心痛楚肝懐如割奈何奈何岂况至性何可为心临书鲠塞投笔伤情  

又  

与永曜相得便结愿好契濶分爱恩同至亲慿烈三益终始所愿中间离别但尔累年结想之懐梦寐防佛何图忽尔便成永隔哀心恸楚不能自胜痛当奈何奈何义在奔驰牵役万里至心不叙东望贵舎雨泪霑襟今遣吏并进薄祭不得临哀追増切裂幸损至念书重不知所言  

又  

永曜素自彊徤了不知有此患险戏之灾遂不可救岂惟贵门独丧重寳此贤之殒邦家以瘁情分异他痛心殊深巳矣逺矣可复奈何追想遗规不去心目悠悠无期哀至悲裂不知何言可以言知酷楚而巳  

吊陈伯华书  

大君逺资髙数世之瑰玮当光裕大业茂垂勲名奈何日朝早尔丧坠自闻凶讳痛心割裂追惟哀摧肝心破剥痛当奈何奈何相念夙年奄婴哀艰扳慕不及当何为心牵役逺路无因奔驰东望灵宇五情哽咽割切哀慕书重感猥不次  

又  

昔与大君分义欵笃弥隆之爱恩加兄弟慿此烈好要以始卒何图大君独先早世逺闻讣问若丧四体拊心恸楚肝心如割奈何奈何岂况至性当何可言今遣吏恭集薄祭不得临丧以叙悲苦计往人到贵舎之日挥涕而巳投笔歔欷  

春节帖  

三月十六日云白春节余不适得示知足下平安为思面未知何由如何信数之及卿既清邃可之经髙言人叹之当令征南取之也  

书  

与兄平原书  

一日案行并视曹公器物牀荐席具寒夏被七枚介帻如吴帻平天冠逺游冠具在严器方七八寸髙四寸余中无鬲如吴小人严具状刷腻处尚可识疏枇剔齿纎綖皆在拭目黄絮二在垢垢黒目泪所沾洿手衣卧笼挽蒲棋局书箱亦在奏案大小五枚书车又作岐案以卧视书扇如吴扇要扇亦在书箱想兄识彦髙书箱甚似之笔亦如吴笔砚亦尔书刀五枚琉璃笔一枚所希闻景初三年七月刘媫妤折之见此期复使人怅然有感处器物皆素今送邺宫大尺间数前巳白其繐帐及望墓田处是清河时台上诸竒变无方常欲问曹公使贼得上台而公但以变谲因旋避之若焚台当云何此公似亦不能止文昌殿北有阁道去殿文内中在东殿东便属陈留王内不可得见也【`案魏武帝于汉为相不得有媫妤又景初是魏明帝年如此则文帝物也与曹公器玩同处故致舛杂矣`】  

又  

一日上三台曹公蔵石墨数十万片云烧此消复可用然烟中人不知兄颇见之不今送二螺  

又【`此书旧误接前二螺下作一篇今正之`】  

省曹公遗事天下多意长才乃当尔作弊屋向百年于今正平夷塘乃不可得壊便以斧斫之耳尔定以知吏称其职民安其业也  

又  

近日复案行曹公器物取其剔齿纎一个今以送兄  

又  

兄于道有古方泉其铭如此不审兄颇曽见此书种稷不近因鲁引以问秘书中谨啓【`旧接今送一篇疑兄上有脱误`】  

又  

云再拜前省皇甫士安髙士传复作逸民赋今复送之如欲报称久不作文多不悦泽兄为小润色之可成佳物愿必留意四言五言非所长颇能作赋为欲作十篇许小者以为一分生于愁思遂复文诲欲得云论间在在郡纷纷有所钩定言语流行防絶欲更定之而了不可以思虑今自好丑不可视想冬下体中佳能定之耳兄文章巳自行天下多少无所在且用思困人亦不事复及以此自劳役间居恐复不能不愿当自消息谨啓  

又  

云再拜祠堂颂巳得省兄文不复稍论常佳然了不见出语意谓非兄文之休者前后读兄文一再过便上口语省此文虽未大精然了无所识然此文甚自难事同又相似益不古皆新绮用此巳自为洋洋耳答少明诗亦未为妙省之如不悲苦无恻然伤心言今重复精之一日见正叔与兄读古五言诗此生叹息欲得之谨啓  

又  

云再拜二祖颂甚为髙伟云作虽时有一佳语见兄作又欲成贫俭家无缘当致兄此谦辞又云亦复不以茍自退耳然意故复谓之微多民不辍叹一句谓可省武烈未得有吴説桓王之事而云建其孤恐太祖不得为桓王之孙云前作此颂及信以白兄作游仙诗故自能刘氏颂极佳但无出言耳二颂不减复过所望如此巳欲觧此公之半岁暮赋甚欲成之而不可自用得此百数十字今送不知于诸赋者不罢少不想少佳成当送到洛陈琳大荒甚极自云作必过之想终能自果耳谨啓【`二陆集并不见二祖颂刘氏颂游僊诗惟嵗暮赋耳所失多矣`】  

又  

云再拜兵真凶事生来初不见习顷观之正自使人意恶羊肠转时极佳问人皆不解何以作此转虽云欲相泄恐此正自取好耳説之不能工愿兄试一説之张义元答员渊之囘流昆仑吐河不体正自似急水中山石间是人谓囘转者但言之辞不工耳不知此中语于诸赋中何如  

又  

顷日极匆匆病一十当出畧通日在马上此不可谐又恐信不及兄今以因休祖致又力作无锡书极无赖甚不备具如是更白问于中  

又  

云再拜省诸赋皆有髙言絶典不可复言顷有事复不大快凡得再三视耳其未精仓卒未能为之次第省述思赋深情至言实为清妙恐故复未得为兄赋之最兄文自为雄非累日精防卒不可得言文赋甚有辞绮语颇多文适多体便欲不清不审兄呼尔不咏徳颂甚复尽美省之恻然扇赋腹中愈首尾发头一而不快言乌云龙见如有不体感逝赋愈前恐故当小不然一至不复减漏赋可谓清工兄顿作尔多文而新竒乃尔真令人怖不当复道作文谨啓  

又  

云再拜祠堂赞甚巳尽美不与昔同既此不容多説又皆一事非兄亦不可得见吊少明殊复胜前吊蔡君清妙不可言汉功臣颂甚美恐吊蔡君故当为最使云作文好恶为当又可成耳至于定兄文惟兄亦恕其无遗情而不自尽耳丞相赞云披结散纷辞中原不清利兄巳自作铭此但颂实事耳亦谓可如兄意直说事而巳右当复属文于引便当书前铭耳谨啓  

又  

云再拜诲欲定吴书云昔尝巳商之兄此真不朽事恐不与十分好书同是出千载事兄作必自与昔人相去辩亡则巳是过秦对事求当可得耳陈夀吴书有魏赐九锡文及分天下文吴书不载又有严陆诸君传今当写送兄体中佳者可并思诸应作传及作引甚单常欲引之未得兄所作引甚好云方欲更作引述思赋傥自竭厉然云意皆巳尽不知本复何言方当积思思有利钝如兄所赋恐不可须愿兄且以示伯声兄弟  

又【`旧与前书合为一篇语意不贯今拆为二`】  

前日观习先欲作讲武赋因欲逺言大体欲献之大将军才不便作大文得少许家语不知此可出不故钞以白兄若兄意谓此可成者欲试成之大文难作庶可以为关雎之见微谨啓  

又  

云再拜徃日论文先辞而后情尚洁而不取悦泽尝忆兄道张公父子论文实欲自得今日便欲宗其言兄文章之髙逺絶异不可复称言然犹皆欲微多但清新相接不以此为病耳若复令小省恐其妙欲不见可复称极不审兄犹以为尔不茂曹碑皆自是蔡氏碑之上者比视蔡氏数十碑殊多不及言亦自清美愚以无疑不存三祖赞不可闻武帝赞如欲管管流泽有以常相称美如不史愿更视之小跛防而悦奕为尽理云今意视文乃好清省欲无以尚意之至此乃出自然张公在者必罢必复以此见调不知九愍不多不当小减九悲九愁连日钞除所去甚多才本不精正自极此愿兄小为之定一字两字出之便欲得迟望不言谨啓  

又  

云再拜仲宣文如兄言实得张公力如子桓书亦自不乃重之兄诗多胜其思亲耳登楼赋无乃烦感丘其吊夷齐辞不为伟兄二吊自美之但其呵二子小工正当以此言为髙文耳文中有于是尔乃于转句诚佳然得不用之益快有故不如无又于文句中自可不用之便少亦常云四言转句以四句为佳徃曽以兄七羡回烦手而沈哀结上两句为孤今更视定自有不应用时期当尔复以为不快故前多有所去喜霁俯烦习均吊诚重离此下重得如此语为佳思不得其韵愿兄为益之谨啓  

又  

云再拜尝闻汤仲叹九歌昔读楚辞意不大爱之顷日视之实自清絶滔滔故自是识者古今来为如此种文此为宗矣视九章时有善语大类是秽文不难举意视九歌便自归谢絶思兄常欲其作诗文独未作此曹语若消息小佳愿兄可试作之兄复不作者恐此文独单行千载间尝谓此曹语不好视九歌正自可叹息王褒作九懐亦极佳恐犹自继真盛称九辩意甚不爱  

又  

云再拜顷得张公封禅事平平耳不及李氏其文无比恐非其所作欲见此公刘氏世颂有信愿付云顷又为辅吴奋威作颂欲愈前颂然意并不以快遣信当送九愍三赋脱然谓可举意假彼颂便有怯处想无又间便可耳大类不便作四言五言谨啓  

又  

云再拜诲二赋佳久不复作文又不复视文章都自无次第文章既自可羡且解愁忘忧但作之不工烦劳而弃力故久絶意耳在此悲思视书不能解前作二篇后为复欲有所作以慰小思虑便大顿极不知何以乃尔前登城门意有懐作登台赋极未能成而崔君苗作之聊复成前意不能令佳而羸瘁累日犹云愈前二赋不审兄平之云何愿小有损益一字两字不敢望多音楚愿兄便定之兄音与献彦之属皆愿仲宣须赋献与服繁张公语云云兄文故自楚须作文为思昔所识文乃视兄作诔又令结使说音耳兄所撰愿且可付之此有书者更校善书送信还望之谨啓  

又  

云再拜疏成髙作未得去省登遐传因作登遐颂须臾便成视之复谓可行今并送之尚未定刋及比信今更有何所损益后八人了无事合防之才得二篇耳索度是淫鬼无缘在此中故不可作颂愁邑忽欲复作文临时辄自云佳小久报不能视为此故息意文欲定前于用功夫大小文随了为以解愁作尔今视所作不谓乃极更不自信恐年时间复捐弃之徒自困苦尔兄小加润色便欲可出极不苦作文但无新竒而体力甚困瘁耳谨索幼安在此令之草今住一不呼作工谨啓  

又  

云再拜诲颂兄乃以为佳甚以自慰文章当贵经纬如谓后颂语如漂漂故谓如小胜耳九愍如兄所诲亦殊过望云意自谓当不如三赋情难非体中所长欲徧周流云意亦谓为佳耳然不云其愈于与渔父吾今多少有所定及所欲去留粗尔今送本徃不审能胜故不意亦殊未以为了南去转逺洛中匆匆少暇愿兄勑所遣留为当尔可须来不佳思虑益处未能补所欲去彻与察皆不与日韵思惟不能得愿赐此一字云作文如兄所论巳过所望况乃敢当今兄有张蔡之懐得此乃懐怖也谨啓  

又  

云再拜诲嵗暮如兄所诲云意亦如前啓情言深至述思自难希毎忆常侍自论文为当复自力耳云意呼发头但当小不如复耳兄乃不好者试当更思之所诲云文所比愁霖喜霁之徒实有可尔者登楼名髙恐未可越尔杨四公黄胡颂恐此不得见比闻兄此诲若有喜惧交集祖徳颂无大谏语耳然靡靡清工用辞纬泽亦未易恐兄末熟视之耳兄文方当日多但文实无贵于为多多而如兄文者人不厌其多也屡视诸故时文皆有恨文体成尔然新声故自难复过九悲多好语可耽咏但小不韵耳皆巳行天下天下人归髙如此亦可不复更耳兄作大赋必好意精时故愿兄作数大文近日视子安赋亦对之叹息絶工矣兄诲又尔故自是髙手谨啓  

又  

云再拜蔡氏所长惟铭颂耳铭之善者亦复数篇其余平平耳兄诗赋自与絶域不当稍与比校张公昔亦云兄新声多之不同也典当故为未及彦藏亦云尔又古今兄文所未得与校者亦惟兄所道数都赋耳其余虽有小胜负大都自皆为雄耳张公父子亦语云兄文过子安子安诸赋兄复不皆过其便可可不与供论云谓兄作二京必传无疑久劝兄为耳又思三都世人巳作是语触类长之能事可见幽通宾戏之徒自难作宾戏客语可为耳答之甚未易东方士所不得全其髙名颇有答极谨啓  

又  

云再拜诲九愍如所勑此自未定然云意自谓故当是近所作上近者意又谓其与渔父相见以下尽篇为佳谓兄必许此条而渊意呼作脱可行耳至兄惟以此为快不知云论文何以当与兄意作如此异此是情文但本少情而颇能作汜説耳又见作九者多不祖宗原意而自作一家説惟兄説与渔父相见又不大委曲尽其意云以原流放惟见此一人当为致其义深自谓佳愿兄可试更视与渔父相见时语亦无他异附情而言恐此故胜渊兄意所谓不善愿疏勑其处绪亦欲成之令出意莫更感如恶所在以兄文云犹时有所能得言云前后所作谨啓  

又  

云再拜诲前二赋佳视之行巳复不如初昔文自无可成蔵之甚宻而为复漏显世欲为益者岂有谓之不善而不为懐此不成意想兄巳得懐之耳有作文惟尚多而家多猪羊之徒作蝉赋二千余言隠士赋三千余言既无藻伟体都自不似事文章实自不当多古今之能为新声絶曲者无又过兄兄徃日文虽多瑰铄至于文体实不如今日间在洛有所视巳当报而比更隆以今意观文见此真更以为不尽善文罴云故日向人叹兄文人终来同殆以此为病张公文无他异正自清省无烦长作文正尔自复佳兄文章巳显一世亦不足复多自困苦适欲白兄可因今清静尽定昔日文但当钩除差易为功力诲巳定敬长诔意当闇与兄合云久絶意于文章由前日见敦之后而作文解愁聊复作数篇为复欲有所为以忘忧贫家佳物便欲尽但有钱谷复羞出之而体中殊不可以思虑腹立满背便热亦诚可悲间视大荒传欲作大荒赋既自难工又是大赋恐交自困絶异徃经比干墓怅然欲吊之无又即意又事业【`阙`】  

又  

云再拜张公箴诔自过五言诗耳但云自不便五言诗由巳而言耳泰诔自不及士祚诔兄丞相箴小多不如女史清约耳恐兄无缘思于此意犹云何而兄乃有髙论更复无意云故日不作文而常少张公文今所作兄辄复云过之得作此公辈便可斐然有所谢故自为不及诸碑箴辈甚极不足与校歌亦平平彼见人赞叙者当与令伯论吴百官次第公卿名伯畧尽识少交当具顷作颂及吴事有怆然且公传未成诸人所作多不尽理兄作之公私并叙且又非常业从云兄来作之今畧巳成甚复可惜事少功夫亦易耳犹可得五十卷谨啓【`梅禹金云彼见以下疑别一篇`】  

又  

义髙家事正当付令文耳弟彦长昔作吴事云三十卷可令钦求谨啓  

又  

云再拜吴书是大业既可垂不朽且非兄述此一国事遂亦失兄诸列人皆是名士不知姚公足为作传不可着儒林中耳不大识唐子正事愚谓常侍便可连于尚书传下书定自难云少作书至今不能令成日见其不易前数卷为时有佳语近来意亦殊巳莫莫犹当一定之恐不全此七卷无意复望増欲作文章六七纸卷十分可令皆如今所作辈为复差徒尔文章诚不用多茍卷必佳便谓此为足今见已向四卷比五十可得成但恐胸中成尔恐兄胷疾必述作人故计兄凡着此之自损胷中无缘不病作书犹差易赞叙亦复无防年嵗限之犹当小复谨啓  

又  

云再拜一日防公大钦欣命坐者皆赋诸诗了不作备此日又病极得思惟立草复不为乃仓卒退还犹复多少有所定犹不副意与颂虽同体然佳不如颂不解此意可以不逺去当祖道似当复作诗搆作此一篇至积思复欲不如前仓卒时不知为可存录不诸诗未出别写送逺诗极佳中静作亦佳张魏郡作急就诗公甚笑燕王亦似不复祖道逺巳作为存耳兄园葵诗清工然犹复非兄诗妙者云诗亦惟为彼一语如佳先巳先得便自委顿欲更作之昔如巳身先此篇诗了不复防佛识有此语此语于常言为佳谨啓  

又  

云再拜久不复作文了无复次第真昔屡闻周侯至论前比霖雨此下人亦作愁霖赋好丑见敦又因人见督自愁惨又了无复意此家勤勤难违之亦复毒此雨忧邑聊作之因以言哀思又作喜霁今送云作为易得耳穷不好故都絶意此间人呼作者皆休故不得有所送不审此何成巳出之故为存不弃耳谨啓  

又  

云再拜一日视伯喈祖徳颂亦以述作宜褒扬祖考为先聊复作此颂今送之愿兄为损益之欲令省而正自辄多欲无可如省碑文通大悦愉有似赋愚谓小复质之为佳前作此颂书之行欲遣信以白兄昨闻有贼消息愁愦无赖既冀又然又巳成书聊以付信耳寻得李宠劝封禅草信自有才颇多烦长耳令送间人又有张公所作巳令写别送临纸罔罔不知所言谨啓  

又  

近得洛消息滕永适去二十日书彦先访为骠骑司马又云似未成巳访难解耳敬属司马防军此间复夫之恨不得与周旋戴允治见访大司马谨啓  

又  

云再拜君苗文天才中亦少尔然自复能作文云惟见其登台赋及诗颂作愁霖赋极佳颇仿云云所如多恐故当在二人后然未究见其文见兄文辄云欲烧笔砚以为此故不喜出之曹志苗之妇公其妇及儿皆能作文顷借其释询二十七卷当欲百余纸写之不知兄尽有不李氏云雪与列韵曹便复不用人亦复云曹不可用者音自难得正谨啓  

又  

云再拜令送君苗登台赋为佳手笔云复更定复胜此不知能愈之不其人推能兄文不可言作文百余卷不肯出之视仲宣赋集初述征登楼前耶甚佳其余平平不得言情处此贤文正自欲不茂不审兄呼尔不真亦云兄文当作宣辈宣得此巍巍耳愁霖喜霁殊自委顿恐此都自易胜谨啓  

又  

云再拜诲颂兄意乃以为佳甚以自慰今易上韵不知差前不不佳者愿兄小为损益令定下云灵斾电挥因兄见许意遂不恪不知可作蔡氏祖徳颂比不景猷有蔡氏文四十余卷小者六七纸大者数十纸文章亦足为多然其可贵者故复是常所文耳云顷不佳思虑胸腹如鼔夜不便眠了不可又以有意兄不佳文章巳足垂不朽不足又多谨啓  

又  

云再拜稽邵周弼并处事不值免诏甚切甚念之悚息胡光禄亡宿士可痛含邠还云滔中书散骑并缺是其才不知何以乃古之谨啓  

又  

云再拜顷哀思更力成嵗暮赋适且毕犹未大定自呼前后所未有是云文之絶无又忆兄常云文后成者恒谓之佳贞小尔恐数自后转不如今且欲寄之既未大定又恐此信至兄巳发当因着洛谨啓  

又  

云再拜兄前表甚有深情逺防可耽味髙文也兄文虽复自相为作多少然无不为髙体中不快不足复以自劳役耳前集兄文为二十卷适讫一十当黄之书不工纸又恶恨不精谨啓  

颂  

登遐颂  

夫死生存亡二理之巳然者也而世有神仙登遐之言千嵗不死之夀其详固难得而精矣列仙之道作者既集而登遐未有焉荘周有言我试妄言之子试妄听之彼之有无盖难以理求我之妄听顾可以言寄之遂为颂云尔  

【`郊间人　　王子乔　　洛孔仲尼　　九疑仙人　大胜山上女`】  

【`李少君　　梅福　　　张招左元放　　刘根　　　黄伯严`】  

【`费长房　　何女子　　焦生鲜卑务尘　韩众　　　夷门子`】  

【`林阳子　　任作子鬼谷子`】  

渊哉郊间懐寳采薪媚兹伯阳常道是夤俯翼游周携手入秦遗物执一妙世頥神思我流浩若无津王乔渊嘿遂志潜辉遗形灵岳顾景忘归娈彼有传与尔翻飞承云鯈忽飘飖紫微洛妙识饥饵神頴在隂鯈逝即阳无景逍遥北岳凌霄引领挥雾昊天合神自靖孔丘大圣配天道风扇流思探神寳明发懐周兴言谟老灵魄有行言观苍昊清歌先试丹书有造茫茫九疑登晖太素有汉登闻神具尔顾发彼灵丘聿来载步贻我则歌永扬遐祚大胜之娥厥犹翼翼降宫有和纳符帝侧挥杖指辰絶音頽息苕苕右在彼峻极少君善祠怡尔丰顔俯视刘汉仰接姜桓式宴安期巨枣为餐神光攸徃后来其叹在汉之衰頽火炎精梅公指景有皇遗形逝彼文辞胥此洞庭神辉絶景岂外北防张招澄精妙思芒则是神物错综徽章乃幽乃显若存若亡因形则变倐忽无方生在清纯放情昧在物渊沈沂虚攸遂清酒一壶百朋具醉有命集止乗龙来萃载见君子言观其蔚刘根登嵩遗世盘桓形委服容口厌琼兰挹彼呼翕为尔朝餐景絶岩穴光茂云端伯严志道飜飞自南北食中岳练形嵩岑奔星凌顔朱光垂隂云精九【`阙`】握耀盈襟长房有懐承师问道防险洪海晞心浩将登蓬莱祚尔难老嘉命既锡如何勿考逝矣何女芳灵既雕安寝曽丘逝魂清霄丧魄载营大墓崇朝玉趾再步于焉逍遥焦生卜居在河之东皓襟解带嘉卉结容頥神太素淑思冲在彼黄堂明道固穷北狄务尘在彼沙漠含神自頥静居有恪自彼王庭聿来伊洛天子命之载见紫阁卫矣终化灵毛扬葩慎尔贞心神祉来荷靡靡夷门体道含真飡茹灵卉凌云頥神林阳饵车明视聪耳壮子既飡步晞千里任化凯入轻云挥止移形善变载坐载起悠悠鬼谷永言潜止要终有集资生无始绸缪方平在彼二子芬响兰挥有来盈耳  

盛徳颂  

余行经泗水髙帝昔为亭长于此瞻望山川意有慨然遂奏章以通情焉并为之颂云尔  

晋太子舎人粪土臣云稽首再拜上书皇帝陛下臣云顿首死罪伏惟陛下绍轩辕之叡哲越三代之髙踪膺有圣之景蕴生民之上畧秦政肆虐渐舋生民在昔上帝乃眷多方肃雍寳命鉴民顾天思文叡圣以宅神器六合焱驾八荒星错企皇居于阿房犄逸鹿于九野谋猷回遹天人匪祚乃薾斯国授汉于西京是以先绍五纬章太素神母哀号底命丹野九垓辟授命之符钧天清建皇之鉴陛下螭蟠泗水龙跃下亭庆云徘徊紫尘熠烁皇威肇于防蛇神武基于丰沛掩四缑以盖天廓谟以辟宇华宫山蔵玉堂海防云盖景隂金门林蔚拔足崇长揖之宾吐飱纳献规之客猷上通徳辉下济仰翰云禽俯跃鱼鲂是以四海之内莫不企景岳以接羣望广川而鳞集乗山涉水视险若夷奔波阙廷思効死节乃鸣鸾在衡奔骥服辂良平凤栖信布虎据豪雄凌暴于外竒谟补阙乎内威谋兼陈智勇毕効乃凌河海河海无梁乃仆髙山岳华不重三秦席卷项籍灰分逋虏雾散遗寇云彻泛时雨以清天洒狂尘以肃地【`阙`】　　辔于舟舆竦峻盖于苍昊功济宇宙徳被羣生天人允嘉民神协爱厯数在身有命将集而陛下犹复允执髙让成功靡有普天归徳羣后固请然后谒天皇于圜丘巡万乗于帝室率土离暴秦之乱臣妾防有道之惠戎羌蛮夷之墟雕趾肃慎之国莫非帝臣巍巍荡荡盖天临地自啓辟以来有皇之美未有若圣功之着盛者也臣云顿首顿首死罪死罪臣以鄙倍文武无施忝宠本朝承乏下位而臣遘愍自西徂东行迈攸止路经泗水伏见史臣班固撰録圣功窃承陛下扶桑始照天晖未融之日尝临御此川于是即命舟人弭檝水沚瞻仰山川旧物不替永惟圣辉罔识所慿逺眺迩企感物兴哀终懐靡及拊心遐慕臣命违千载之运身生四百之外恨不得役力圣明之鉴寓目风尘之防挥戈前队待罪下军抽锋咸阳之关提项籍之领痛心自悼不知所裁行役之臣牵制朝宪虽懐彷徨王事靡盬肃将言迈实衘罔极臣闻游魂变化神道无方虽圣灵登遐降陟在天连光五精流辉太一或冀神舆降观薄狩五服时迈玉辂言巡兹邑是以下臣仰瞻紫宫俯要恍惚愚情振荡靡审所如不胜延颈紫微结心阊阖之情谨住水滨拜章陈愚臣云诚惶诚恐顿首顿首死罪死罪稽首以闻臣云言臣闻歌咏所以宣成功之烈诗颂所以美盛徳之容是以闻其声则重华之道弥新存其操则文王之容可覩永惟陛下圣徳丰化比隆前代元勲茂功超踪在昔故诗歌之所依咏金石之所揄扬者也臣谨上盛徳颂一篇虽不足以仰度天髙伏测地厚实献狂夫区区之情臣云云云晋太子舎人臣陆云上于皇汉祖纂胄有唐平章在昔文思百王丹辉栖列火精幽光爰兹圣绪頽维弛纲灵曜熠烁隮景扶桑则天未坠重规旻苍其规伊何横干作峻厥徳不回矩地能顺慿河拓景襄岳殷韵龙章炯伟虎质硕变有秦不竞罔极黔首震惊予师思防神主上帝曰咨天鉴有赫乃眷伊汉此惟予宅明明圣皇既受帝祉云腾下邑风骇泗水仰镜天文五纬同晷俯察云符神母爰止思文圣王克广克遐威灵羣桀徳润诸华爰祀天人天人攸嘉爰辑蒸徒蒸徒旣和旣和旣顺乃矢徳音丰沛之旅其防如林朱旗虹超彤斾电防推师萧曹抚剑高吟元戎薄伐时罔不龛凌波川溃肆野陆沈咸阳克殄既系秦后峩峩阿房乃清帝宇穆穆圣皇天保攸定有项畔换不式王命王命既愆黜我西土于铄王师遵时匪怒爰赫乗舋席卷三夏啴啴戎轩矫矫乗马燮伐强楚至于垓下天诛薄曜暴籍授首区夏既混宇宙防乂肃肃帝居巍巍神器有皇于登是临天位绣文于裳组华于黻明明天子有穆其容至止锵锵相维辟公宣声路寝发号紫宫颁此恺悌以畜万邦思乐皇庆协于时雍琴瑟在御大予舞功越裳委贽肃慎来王明明圣皇开国乗制分圭祚劳河山命誓礼律克彰典文垂艺有汉恢恢疏罔不替圣功克明九方孔安良宰内干武臣外闲渐泽冀域沾被戎蛮连光太素万载不刋  

祖考颂  

云之世族承黄虞之苗绪裔灵根之遗芳用能枝播千条頴振万叶繁衍固于三代飨祀存乎百世岂非皇庆之积祐神明之殷祥者哉在周之衰有妫之后将育于姜而贞发鸣凤之兆周史表观国之繇故能光宇营丘奄有东海支庶蕃庑而祚昌大矣遭世多难子孙荡析逐于南土烈祖丞相卲侯显考大司马武侯明徳叡哲沈雄特秀固上天所以继迹前期惠成顾者也是以有吴云兴而卲侯龙见遂风腾海堣电防荆楚运筹制胜底定经畧文徳光宣武功四克乃作台衡以御于王政天纲与先代比隆义问与前修接响固所谓汪洋浩浩不世出者哉武侯以光逺之度袭重规之范宣朗之明照曽晖之景故寅亮枢极则万物淳曜缉熙有邦而宇内恪居及至中叶乱曰虎臣绥援既集而大难时弭德济封域之内威扬函夏之表遂仍世作宰焜耀祖业车实袭轨裘不改带元勲昺于光国洪烈着于隆家考徳计功比之前代未有茂于此者也是以小子敢慕徽猷钦述芳烈虽不足以当朱之一唱发清庙之三叹盖尔臣子之遗恩罔极之所处也乃作颂曰  

悠悠圣绪上帝是临世笃其猷于显徽音神风徃播福禄来寻灵根既茂万叶垂林繁盛海嵎頴宁汉隂既曰宁止芳祐允淑乃步斯淳降神有陆赫矣二公应期载育明明邵侯允哲允谋叡心昭徳淑问宣猷如日之升如川之至炎精既頽黄辉昺焕光宅海邦大造江汉王于出征二公斯难长驱致届九有有判咸黜防丑区域宁晏天禄未终大命有集卜食东夏元既袭聿来故宫作蕃旧邑公徒斯振帝旅凯入于变时雍神道经始肃肃九命永言徽止公拜稽首对天子猗欤盛欤邵侯有作我考纂戎爰究爰度逺除寻轨崇基式廓昭明有家祖庙奕奕中叶虎臣称乱西秦灵斾电挥伐鼓霆震防朝哀举征不浃辰遐风逺扫万里无尘有族斯祐念功在兹衮衣之宜遂作上司台光増朗方险载夷穆矣晖章有吴之旗我祖我考受言藏之晔晔藻裳再命同服騑騑四牡二世方毂分珪比瑞天秩底禄公堂峻趾华构重屋昔在二伊于殷有声在汉之兴亦曰韦平惟祖惟考履贞大亨邈彼披阳追踪阿衡骏惠雨施景润云行洋洋化功济其民风驰海表光被岳滨二后重规世有哲人肃雍硕响万载是振  

张二侯颂【`有序`】  

张氏之先盖少昊氏之苗裔也其在春秋晋徳方休而张老延誉爰暨有汉文成佐命于初基司空扬声于末叶流长祚逺世不乏侯辅吴将军文侯遭季末云扰遂避难于东有吴之兴实为谋主桓王即世援建太祖知命审于将萌先识镜于未兆遂作上将辅成王业立朝无不易之方正色有犯顔之亮固所谓蹇蹇王臣古之遗直者也奋威将军定侯明徳光逺轨量济文敏足以华国威畧足以振众重规继体而大业晖崇故休祚频繁宠灵仍世天秩之体弥彰而毁盈之心兹冲用能保宠固世考终硕问盖竹帛之所光宣咏歌之所揄扬也乃作颂曰  

烈文逺祖肇自上皇金天淳曜遂济穷桑真人有作飞龙在天留侯载见阶云自渊即谋神造啓运妙有汉再命度邑于东其在中叶诞育司空邈矣唐陵有恭斯庸宁行盈止世笃天禄神之听思俾我戬谷繁过芳祐底之洪族洪族既昌再惠音徽于穆二侯仍世双飞堂堂辅吴仰抑奋威如龙之跃如凤之辉薄言戾止在彼紫微金卯纷若四海畔换文侯乃顾妙世达观逝彼涂方度兹江汉鸣飞遵海聿来有乱遭家不造殱我明圣桓后肇扬侯承末命皇大烝哉天保末定匪侯防度宗绪孰正帝整我旅外薄四荒命作惟师时惟鹰扬遂登上将亮彼大皇底邑胙土命珪有璋蹇蹇我侯明发宿夜袭彼遗直兴言有謩聿怀来忠王室之故猗欤定侯只服清曜奕奕琼范玉润淑貌渊徃蔵朗思来照曽是徽章再世被荷庸勲开国明道隆家苾苾其芬淑问扬和有蔚其文如林之华皇矣帝祚受言既崇女有行作合储宫条延延紫极頴衍皇灵舋舋定侯在盈思冲只宠戒益永懐慎终重光并曜播我芳风  

赞  

荣啓期赞  

荣啓期者周时人也值衰世之季末当王道颓凌遂隠居穷处遗物求巳泝懐妙之门求意希微之域天子不得而臣诸侯不得而友行年九十被裘鼓琴而歌孔子过之问曰先生何乐答曰吾乐甚多天生万物惟人为贵吾得为人矣是一乐也以男为贵吾又得为男是二乐也或皆不免于襁褓而吾行年九十是三乐也夫贫者士之常也死固命之终也居常待终当何忧乎孔子聼其音为之三日悲常被裘帯索行吟于路曰吾着裘者何求带索者何索遂放志一丘灭景榛薮居真思乐之林利涉忘忧之沼以卒其天年荣华溢世不足以盈其心万物兼陈不足以易其乐絶景云霄之表濯志北溟之津岂非天真至素体正含和者哉友人有图其象者命为之赞其辞曰  

芒芒至道天啓德心自昔逸民遁志山林邈矣先生如龙之潜夷明收察灭迹在隂傲世求已遗物自钦景遯琼煇响和絶音恋彼丘园研道之微思乐寒泉薄采春蕤鸣清泛抚节髙徽有圣戾止永言伤悲天造草昧负道实嘉于铄先生既体斯和熊罴作祥黄髪皤皤耽此三乐遗彼世华翼翼彼路行吟以游的的黻冕陋我轻裘永脱乱世受言一丘媚兹常道聊以忘忧  

箴  

逸民箴  

余昔为逸民赋大将军掾何道彦大府之俊才也作反逸民赋盛称官人以美宠禄之华靡伟名位之大寳斐然其可观也夫名者实之宾位者物之寄穷髙有必颠之郄溢美有大恶之尤可不慎哉故为逸民箴以戒反正焉  

浩浩太素制为两仪经始君臣朝有俊弼野有逸民各有攸届而后品物有伦在昔后帝齐物达观赏不假爵敎不示劝号諡莫设而生黎淳晏降迄中古黄象可观而唐文有焕乃雕乃藻太朴既散朴之既散万百熈心形为宠放神为利淫有翘者车命彼在林是故懐玉丧寳而被褐解襟恬亡智生与世或竞匪智无鉴匪心伊镜芒芒禹迹鞠为涂径惟是毎懐偏陂反正正反于宠既尸干禄相协厥居而丰其屋禄之既尸刑为尔司屋之既丰丧家于宫故非据之灾戒之在防人皆知存之为存而莫知得之为丧荣犹振頴坠若頽荒咎自専宠福在循墙是故保其安者常危而忘其存者不亡无休尔荣身寔亲名无谓尔崇神期好冲戒彼覆餗冐此栋隆慎微如显乃保身以终自古在昔逸民有作相彼宇宙方之委舄夫岂无不休而好是冲漠是故名利之灾至人攸恪谓予未信无宁监于桑霍天明既畏神道无亲善在求巳庆由积仁无念尔本聿修厥淳执盈如虚乃反天真逸民司正敢告官人  

碑  

泰伯碑  

夫至仁至徳垂风垂化内修训范外陶氓俗百年之教淳道载凝而百年既终遗爱斯轸莫不肃防寝庙著名金石遗其后昆聿遵前典是以禹堂既毁増饰丹青尧碑载焚重覩刋勒泰伯膺庆二仪协灵七曜志轻天下慈深万物脱屣岐周克让之风斯举端委扬越衣冠之俗载成重以仲雍扬波延陵蹈节民习敦厚俗懐忠信忧深思逺千载遗风美哉洋洋致足观也昔沧洲遁迹箕山辞位志守幽优不越樽俎犹以称首髙节标名徃代岂若吾君之子义结民心狱讼载归讴歌屡请能舎玉舆之贵永袭皮冠之迹悠然独徃信无徳而称焉吴啓金车晋迁紫盖寔号帝郷爰是天邑若乃忠人入国凄怆生悲殉义希风懦夫立志  

诔  

吴故丞相陆公诔  

惟赤乌八年二月粤乙卯吴故使持节郢州牧左都防丞相江陵郡侯陆公薨呜呼哀哉皇朝迭绍成命昊天圣王作矣世有哲臣观监在吴乃降斯神思皇我后应运对扬頴秀若华景逸扶桑龙辉紫极凤鸣玉堂举旗清阻奋钺夷荒悠结沈维峻极公纲将抚逺绩括地九围皇淳爽泰昊旻疾威生民如何哲人其頽登灵在天遗音播徽敢扬元勲表之素旂乃作诔曰  

濬哲我祖时文峻徳粹纳真清休载式本承庆辉骏惠罔极申锡多祜本支千亿芳条达防灵根茂植根条伊何苗黄裔舜长发有祥贻我祚晋神明之绪实蕃瑰隽和音嗣世不替硕彦明鉴在下降命上我公初载天嘏之纯重光纳照璇玑授铨仰仪乔岳俯濯洪川清辉秀颖云翘映晨肇彼岐嶷允迪天真先心则智率意斯仁秉彛清昧体灵协神神休载铄九徳兼和挹晖茂朴丰淳镇华景峻凌髙源涌波造辰竦隆弥海廓遐光备既淳逸轨爰超闳网包荒景灵渥耀山林岳秀天光乃照穷化机神探赜众妙骇尘氛埃澄响清肖恢渊博量腾崄峻邵振纲宇表登轨絶蹈厥初蔵器栖蟠海岳披藻昆仑濯秀旸谷沈辉熈茂清尘熠铄含章在渊发挥龙跃时伏阳九承干之衰有皇于井玉轩徘徊爰兹赫奕需期云飞天步皇舆载见太微华堂诞基委虵自阶鼎辉既隮嘉命乃集和美未饪宰物下邑康年屡登惠风时协在防无颇于教斯辑金虎觌精戎车孔肆神器播越天人释位有命在兹帝思元帅委弁总干振翼虎噬威灵既授六军有序乃誓我众乃整我旅神干山立雄旗电举悬旌汜阳即戎江浒我后日敬上帝临予靖端夙夜匪宁匪处经始绵绵滂沱惟海乃干中军入作内辅公侯陟降在帝左右闗羽滔天作霾西土帝曰将军整尔熊虎赫赫明明皇舆出祖龙舟照渊旟旐映野铺敦江濆仍执丑虏荆南既集方崄未夷天子命我抚之西垂公侯戾止威神缉熙防刘作虐思辑子来妖旍北靡搴尔雄旗犷彼羣蛮祁祁遗黎柔逺能和薄言绥之方隅肃清烈文隽武舎爵明堂册勲天府天子曰咨我图乃功锡尔青土建侯于东开国名墟光宅海邦分圭作寳轩辂以庸既受帝祐公用加大驷铁孔阜元戎杳蔼淑旂飞藻绥章承盖振我辉灵四方于迈刘王负险寇我西隣公侯赫怒干戈啓陈金钺镜日云旗绛天凌冈襄岳沈维括渊元王陨难鲸鲵坠鳞戎漠时殪方域清尘曹休东逾我疆斯越帝简厥佐将命其杰乃俾我公啓行警伐江汉之浒天子授钺揖帝整旅隠尔霆发桓桓神诛震惊魏方我公矫矫虎视元戎截彼丑旅效此武功武功既彰天威薄曜灵武震华边垂清暴振旅凯入王假有庙假庙伊何本膺宠祚土田陪敦四牡载路出饯于郊此惟予顾礼嘉嵩髙乐和湛露改容肃至倾盖宠步鞶带翩纷珍裘阿那区宇惟宁繁遏帝祉于穆畴咨敷奏多士将庸元辅相维天子佥曰公侯宜有爰止绣裳缛藻衮带重紫遂虚上司命公登宰帝曰丞相朕嘉君徳以兹轩冕徃践乃职宣尔叡心维皇协极邦国若否四方尔式公拜稽首钦翼明圣乃御玑衡仰徽七政只恪丕显无易惟命巍巍天邑惟清四门公侯作弼焕炳星文重辉炽景协风烟煴百神秩祀兆献思淳克谐庶尹遂成帝勲时雍既济王途克广仪刑我度轨物垂象后遐施归崇防惠仰茂徳栖音广问沈响洪范逺迪猷洞深灵泽崇薮天险垂隂翰飞乐崄渊蟠泳沈泽丰泉丘润博云林遭世大过彛伦靡肃亹亹公侯思维雅俗发愤戎衣永言礼乐被分敦化荷戈思学体仁长物御礼熙国叡鉴擢微辉镜璞戒危膏粱收俊白屋五品时训民神攸铄我有焕文如曜如辰何以崇之匪阐伊人我有烈武如震如霆何以将之保大丰年思景业熙世登民克壮硕老秉钺河津祉祚勿引早世幽神仰慕遗徽寤辟忧殷呜呼哀哉永惟我公克明徳心纷蔼芳和被之惠林公侯没矣孰嗣徽音名存体逝徳懋形潜民之秉思好是讴吟呜呼哀哉惟帝念功宠命光大考諡典谟崇荣协泰安宫载考我公于迈轜轩啓涂先驱警斾哀风结舆遗思冯盖舎此休明即彼重蔼攀慕靡及永恋光爱呜呼哀哉  

晋故散骑常侍陆府君诔  

惟太康五年夏四月丙申晋故散骑常侍吴郡陆君卒呜呼哀哉天降纯嘏诞育俊乂才雄九奥徳钟三懿应运继期显微阐昧特恢大猷雍化熙世昊天不吊奄忽零坠呜呼哀哉朝陨棠榦邦丧国辉帝钦遗烈士咏清机思经皇心痛浃民懐挥泪充邑惜恸盈畿敢述洪迹于兹素旂其辞曰  

于穆皇源时惟诞权舆有妫爰帝暨王徽音接响丕祚克昌干鉴南眷诞降我祖显考尚书纳言帝宇正命惟允铨衡攸序笃生常侍固天所隆祚以灵粹陶以惠风道协体禀徳与性钟叡心逺畅渊思遐通瞻言潜览克哲克聪躭精遐奥肆志篇章仰咨遗训思齐曩踪摛光啓晦微言是纲错综羣艺精微毫芒显允闲姿既明且伟敦叙汜爱经徳纪义契濶邦族是综是纬博约以礼陈锡载施雍雍闺闱克谐由仁率礼崇化色养寜亲九族和睦徳被宗姻猗猗髦俊祁祁缙绅鑚仰明范挹道希尘恺悌裕惠化是振潜机宻畅靡幽不甄濯以清波权以明铃旌善板筑刋秽紫辰邦无媮幸灵不牟真沐浴源风移俗纯仪徳邹甸比化泗滨耀畧初辉既升末融爰莅扬邑作尹名邦密迩帝畿大东小东宣敷五教敞化以崇徴无坠命兴无废功帝钦良政民懐穆风粤稽旧章率由典刑考绩三载绌幽陟明超践皇闼纡组垂缨奕世纳言帝衡以平本崇曩烈堂构克荣征鼙屡振干戈未戢乃秉雄防徴戎东邑四牡徂征威徳以立爰守防稽青绂既袭帝曰钦哉畴咨羣后改授显服屯骑是抚雍容皇甸综文经武时值大过士爽其徳防惟常侍髙明柔直履氷察霜沦心逺测春存三季形志于色频顣厄运载离咎慝靖亨思顺曹氏匪革投弁释绂浩思东岳遁世无闷清源是濯馥风弥馨明徽载铄皇途既辟天罔诞张运在九五违崄即康猗欤髙懿避风逺臧帝降大命丘园是扬裨将天邑舒藻旧京佥曰休哉昭徳塞违乃升常伯补阙拾遗振缨紫极摅光太微奕奕冕熠熠貂珰仰耀皇维俯映明堂舆振鸣鸾体佩琮璜居徳弥冲虽休匪康既跚君宿未跱鼎辰将陟太阶载育民皇灵靡顾大命奄臻厉防弥留儵忽頽湮呜呼哀哉黄河难澄梁木易荒圣贤絶景希世齐光岂曰徒生实维天纲于铄常侍本徳昭仁俯铿瑶响仰缀玉振其在克壮自蹇乗屯凤翳灵条龙窜秘泉收逋匿耀洪畧陶緼虽蹑嘉运托景风云瑰光既耀灵寳未阐弗虑皇图衔恨徂迁呜呼哀哉江河慕海丘陵乐山于惟君徳齐圣广渊羣彦景附渐化濯真盖以崇严函以裕渊西徂华源负泽慕尘幽萌潜畅滞思赖振六言六行匪君不肃五有三无匪君不极衡准失平匪君不直方荣遐邈匪君不式君其永没民其焉则结思遗爱惟哀允恻呜呼哀哉仲尼丧鲁孺慕失声国侨殒郑邦无竽笙实惟常侍徽懿克明恩懐士心信结民情闻者巷泣赴者风征八音辍响献酢弗营羽檝翳川轻驾盈庭挥袂云蔼殒泪雨零呜呼哀哉伊惟平生袭宠荷辉恺乐承明桑梓犹哀聿懐震丘言告言归明徳逺烛虑防以吉虽则荣泰存亡是防爰筑新邑经始匪日眷懐不虞宁衬斯室王事靡盬皇畿是旋鸣和吉徃曽未浃辰震斾凶归辉景长泯痛感皇祗哀普四民呜呼哀哉穆穆天子昭明有融乃命王人礼宪是崇赐以归赙荣以赠终冠盖南徂映族辉邦日薄南陆辰次天汉防协贞灵域载判明器既庇神道巳羡县象未登明星有烂轩车微动执绋同赞永弃髙厦黄庐是馆宁彼昏昧荒此辉粲幽房长键修夜靡旦翼翼轻盖翩翩丹旂龙章舒藻旟旐有辉轜轮轇结驷徘徊人谁弗思靡思匪哀援扎心楚投翰余悲呜呼哀哉  

晋故豫章内史夏府君诔  

惟永宁元年五月二十五日晋故豫章内史夏府君卒呜呼哀哉干鉴育俊崇兹大猷景灵垂祐黄精协符濯踪浩素阐志流熙光圣代迈勲九区哀彼造化殂命不均既褒斯美兹遐年祁祁缙绅泣涕流连故作斯诔着之不泯其辞曰  

于穆府君逺祖弥光功济黎献泽洽八荒披图承禅袭化轩唐洪风既振遐曜休煌越殷自周绍膺遗祉亮节三恪侯服千祀悠悠讫兹徽烈不巳奕世本厥美是纪惟神隆庆笃生府君祐秀朗晖景烟煴诞载丰美俊頴夙繁性与体和孝友穆融防兹君亲姻族睦崇情广褒诱品物虚躬安仁履素接旧以冲澄鉴博映哲思惟文沦心众妙洞志灵源探幽判疑沈欲焱分甄滞羣秘义犹一贯崇规邈世体道而盘瞻言先机蔚藻腾翰处约由厚交顺于顔文武未坠君惟克修百行殊揆君望斯周栖义初九戢冀洪条琼辉四灼景问绸缪在昔我国元首载哲假寐俟旦思庸俊逸旃检髙麾体亦秩秩仪刑栁惠庶绩惟穆既穆其绩英风弥邵天子有命曽是在朝频繁帏幄祗承皇曜神以测幽明以逺照目难识夷观崄改蹈譬彼清鉴莫尘其操五纪迭御载隆载倾南岳頺镇防辉素灵瑾瑜迁寳投迹上京兆萌未缉皇圣攸嗟韦临猗氏接被郇瑕道之以礼育之以和齐俗拯弊民靡不嘉振我翰音洋铄诸华明明皇储叡哲时招奋厥河浒矫足云霄俄轩阙徽英扬飚光灼东朝髦士攸希媚兹一人亦既翰飞委蛇华阁陟降太微讷言賛事渊裕徘徊习习和风惟穆惟宣亦曰武昌厥俗允新我后有命爰授俊臣君子云顾义在安亲秉文共武言抚旧京仰肃慈顔俯熙典刑移彼滞污泮宫时荣众否斯济飞鸮革声春翘晞景振鹭在庭髙墉未奋遭兹闵防频顣泣血三载以终哀响未歇台命朝隆厥命伊何俾守南裔匪曰是屯托身虚槩巾车既脂驾言将逝彛伦惟清路逼其序君之于逺乃恢斯绪思彼众逸言寻厥楚暮瞻丰林晨看渊水濯奇以翘披途导轨彼湘之东地崄俗危明徳审罚替幽崇仪严不式刑仁扶物施威和咸振泽被遐畿皇道御世与民靡偏敷彼惠政济此未均思一黔首濯溉义渊揖望皇命修翮徊翔循彼江濆乃眷豫章观风树政徳音允张洪化既摅礼乐克昌闲非秋厉惠淑春阳广命俊乂惟弓与旃丘园靡滞鸾骥慿轩岂方伊类捉发躬勤震我声教迈向惟殷君化大扬自北而南君泽本沃河汉载咸庆辉云廕埿润川渐将配皇宿登景具瞻昊天不吊乃降兹厉髙禄未融防焱中燧寝疾弥留大命陨坠邦家不纪沈哀结世呜呼哀哉式玩遗美君实克明懐光畅幽晞发结清体徳秉真审行居贞屈曵蹈机与世靡矜天命棐谌唯仁则延任道委分亮曰斯然孰云府君不闻其言永懐载念忧心孔艰曰兄曰弟笃爱纒绵晞光继轨参融鸿振今君何之背世遐湮同生拊膺号哀瘁身眇眇孤微过庭曷遵天何忍斯于何之臻自君初迈既夷且荣今君反矣素旂垂铭虽光百辟托晷灵民恸于显神旅于防物从人感辕马失征飘风悼响潜鱼仰惊丰霄防防众羽徊鸣呜呼哀哉瞻彼日月嵗聿云夕寒暑穷化四辰交错日考三从案辔长薄蔼矣轜轩脱驾窀穸背荣孤世宁神大漠丘陵竦防閤闼寥窙寤摽惟哀心摧涕潵呜呼哀哉咨予与君恩亲之微蒙恤于昔投缨澜猗思周弱志永庇惠辉如何府君昭景长违愿言永眷载伤载悲昔我经年逝彼川路进阙趋奔退违陵墓仰瞻灵丘俯増永慕恻剥肝懐哀其曷厝呜呼哀哉  

文  

嘲禇常侍文  

六年正月以临川府丞禇为常侍君子谓吴于是乎能官人官人国之所废兴也古之兴王唯贤是与吕望渔钓而周王枉驾戚扣角而齐王忘寐委斯徒而縻好爵释短褐而服龙章姬姜之族非无人也亲昵之爱非无懐也取彼庸贱之徒登之佐臣之列故九贤翼世而有命既集五子佐时匡霸以济夫唯能官人之所由也禇氏大夫之常佐逺邦之贱司才则邵矣官实陋矣而拔出羣萃超升阶闼虽文王登师桓公取佐亦何以加之诗曰济济多士文王以宁言官人得才也禇常侍闻之喜曰君子之言岂虚也哉吾得此足矣君子谓禇常侍于是乎不谦谦也者致敬以存其位者也谦之不存徳无柄矣世之治也君子自以为不足故撙节以求役于礼敬让以求安于仁世之乱也在位者自以为有余故爵丰而求更厚位隆而欲复广世之治乱恒由此作今禇侯蝉蜕槁木鹄鸣玉堂不庶防夙夜允集众誉而意充于一善心盈于自足足则无求盈则无戒不求则善逺之无戒则恶来之亦何以为君子哉诗云战战兢兢如临深渊慎之至也禇常侍闻是言也惧谓之昌言也而拜之君子曰禇侯其几矣闻善而喜过又应之惧嘉服义之贤而拜谠言之辱规同禹迹义均罪巳君子哉吴无君子斯焉取斯  

牛责季友文  

天造草昧万物化淳类族殊品莫同乎人令子履方象以矩地戴圆规以仪天该芳灵之款素挺协气于皓故神穷来哲思洞无间踊翰则愤凌洪波吐辞则辨解连环子何不絶渊而跃照日之光使颖秀旸谷景溢扶桑俯经见龙之辉仰集天人之堂维子之服既而素今子之滞年时云暮而冕不易物车不改度子何不使貂左饵华蝉右顾令牛朝服青轩夕驾轺辂望紫微而风行践兰涂而安步而﨑岖陇坂息驾郊牧玉容含楚孤牛在疾何子崇道与徳而遗贵与冨之甚哉日月逝矣嵗聿其暮嗟乎季友盛时可惜迨良期于风柔竞悲飚于叶落陈谠言于洪范图遗形于霄阁使景絶而音流芬身荐而荣赫奕子如不能建功以及时予请迹于桃林之薄  

## 汉魏六朝百三家集卷五十一目录

晋陆云集  

目录  

诗  

大将军宴防被命作诗【`六章`】  

征西大将军京陵王公防射堂皇太子见命作此诗【`六章`】  

太尉王公以九锡命大将军让公将还京邑祖饯赠此诗【`六章`】  

大安二年夏四月大将军出祖王羊二公于城南堂皇被命作此诗【`六章`】  

从事中郎张彦明为中防军【`六章`】  

赠汲郡太守【`八章有序`】  

赠顾骠骑二首  

有皇【`八章有引`】  

思文【`八章有引`】  

赠鄱阳府君张仲膺【`五章`】  

赠顾彦先【`五章`】  

答顾秀才【`五章`】  

答大将军祭酒顾令文【`五章`】  

答吴王上将顾处微【`九章`】  

赠顾尚书  

答兄平原  

赠郑曼季四首  

谷风【`五章有序`】  

鸣鹤【`四章有序`】  

南衡【`五章有序`】  

高冈【`四章`】  

答孙显世【`十章`】  

失题【`八章`】  

失题【`六章`】  

失题  

失题  

答兄平原  

答张士然  

为顾彦先赠妇徃返四首  

芙蕖  

## 汉魏六朝百三家集卷五十一  

明　张溥　辑  

晋陆云集  

诗  

大将军宴防被命作诗【`六章`】  

皇皇帝祜诞隆骏命四祖正家天禄保定叡哲惟晋世有明圣如彼日月万景攸正  

巍巍明圣道隆自天则明分爽观象洞陵风叶纪絶辉照渊肃雍往播福禄来臻  

在昔奸臣称乱紫微神风潜骇有赫兹威灵旗树斾如电斯挥致天之届于河之沂有命再集皇舆凯归颓纲既振品物咸秩神道见素遗华反质辰晷重光协风应律函夏无尘海外有谧  

芒芒宇宙天地交泰王在华堂式宴嘉防晖峻朗翠云崇蔼冕弁振缨藻服【`五臣作火`】垂带  

祁祁臣僚有来雍雍薄言载考承顔下风俯觌嘉客仰瞻玉容施巳唯约于礼斯丰天锡难老如岳之崇征西大将军京陵王公防射堂皇太子见命作此诗【`六章`】  

芒芒太极化烟煴頽形成器凌象垂文大钧造物庶类羣分先识经始实综彛伦  

惟岳隆周生甫及申天鉴在晋祚之降神邈矣遐风茂徳有邻永言配命惟晋之镇  

厥镇伊何实干心膂文教内辅武功外御淮方未靖帝曰攸序公于出征奄有南浦  

南海既宾爰戢干戈桃林释驾天马婆娑象齿南金来格皇家絶音协徽宇宙告和  

纲峻极天网既纮文武方升允兹兼我我髙夏有肃其凉公侯戾止騄骥龙骧善问如林在防锵锵祝融御节火正缉熈凯风徘徊万物欣时秩秩初筵薄言在兹嘉福介祜万夀无期  

太尉王公以九锡命大将军让公将还京邑祖饯赠此诗【`六章`】  

烈文辟公时惟哲王阐纵絶期平显幽光内实慎徽缉熈有藏出糺方慝间督不扬髙山峻极天造芒芒天子念功大典光备肃肃王命宰臣莅事穆矣渊让遗功遂志思我逺猷徽音孰嗣  

后命既灵王人返斾兴言出祖饮饯于迈旍旐泱泱轺轩蔼蔼和风弭尘清晖映盖  

思乐中陵言观其川公王戾止有车辚辚伊谁云飨我有嘉宾羽觞举醻酢尔征人  

悠悠征人四牡騑騑发轸北京振防紫微昔乃云来春林方辉嵗亦暮止之子言归道途兴恋伏载称徽圣泽既渥嘉防愔愔庭旅钟鼔堂有瑟琴飞辔清晖扶桑移隂视景祗慕挥袂沾襟娈彼同栖悲尔异林我有旨酒以歌以吟  

大安二年夏四月大将军出祖王羊二公于城南堂皇被命作此诗【`六章`】  

时文唯晋天祚有祥圣宰作弼受言既臧有赫斯庸勲格昊苍景物台晖栋隆玉堂  

惟帝思庸大兴光迪圣敬逺跻神道邈思媚三灵诞膺天笃嘉命既辱王人言告  

翼翼王人言告惟慕公舆驾言乃眷斯顾华旂飞藻鸣鸾振路騑騑驷牡嘘天载步  

我有髙厦如云斯荟雕轩戾止薄言嘉防问谁在宴惟俊惟乂丰俎殷荐献酬交泰  

悠悠昊天南正兴言朱明有晔万叶翠繁昌云垂天凯风熈顔王臣在此贻宴于懽  

悬象西頽虞渊纳景嘉乐未晞严驾巳整行矣征人身乖路永飞骖顾懐华蝉引领遗思北京结辔台省  

从事中郎张彦明为中防军【`六章`】  

思文有圣叡哲配天功济生黎道合上休命发挥有集惟贤哲彼寤宿澄此在渊  

济济多士实播令闻王曰钦哉余嘉乃勲徽音孔硕惠尔风云穆此芳烈肇扬清芬  

肃肃庶僚袨服宠晖肇彼桃虫假翼翻飞出抚邦家入翔紫微有命既集愿言永违  

思乐华堂云构崇基公王有酒薄言飨之景曜徽芒芳风咏时宴尔宾傧具乐于兹  

亹亹我王丰恩允臧我客戾止饮酒公堂自彼下僚聿来有光悲矣永言指途逝将形违殿闼景附华房开国承家勿用小人今我圣宰实蕃斯仁凌渊龙跃披林凤振正直既好嘉礼式陈振我逺徳归于时民  

赠汲郡太守【`八章有序`】  

奚世都为汲郡太守客将之官大将军崇贤之徳既逺而厚下之恩又隆非此离析有感圣皇既防引见又宴于后园感鹿鸣之宴乐咏鱼藻之凯歌而作是诗  

于穆皇晋豪俊实蕃天网振维有圣贞观鸣鸟在林良骏即闲萃彼俊乂时亮庶官  

抑抑奚生天笃其淳芳頴兰辉琼光玉振沈机照物妙思考神思我善问观徳古人  

善问伊何惠音孔昭肇允衡门翻飞宰朝肃雍芳林芬响淩霄穆矣和风育尔清休  

亦既有试出宰邦家之子于行民固讴歌风澄俗俭化静世波芒芒既庶且乐于和  

我有好爵既成尔服入赞崇华遂登帷幄时文圣宰天祚方谷朔风徽止鸿渐云岳  

悠悠斯民三代直道我求明徳惟奚攸考缉熈晖章天禄来保惠心无竞丰化有造  

乐只君子茂徳攸绥嗟我懐人式是言归聿言来集如翼斯挥曰予不惠照尔清晖  

职思既殊亦各有司念我同僚悲尔异事之子之逺悠悠我思虽无赠之歌以言志  

赠顾骠骑二首  

有皇【`八章有引`】  

有皇美祁阳也祁阳秉文之士骏发其声故能明照有吴入显乎晋国人美之故作是诗焉  

有皇大晋时文宪章规天有光矩地无疆神笃斯祜本显克昌载生之隽实惟祁阳哲问宣猷考茂其相于铄祁阳诞钟天笃清辉龙见猷渊嘿沈机响骇幽神广觌和以同人归物时育有大恶盈谦以自牧思我懿范万民来服  

吴未丧师天秩有庸渊哉若人弱冠休风俯翼黄门以徳来忠端秀蕃后正色储宫徽音铄頴邈矣遐踪粤惟南纪旧邦匪歆委弁释位如龙之潜考盘穷谷假乐丰林子虽蔵器钟鼔有音惠风徃敬庆问来寻济济元公相惟天子明明辟王思隆多士帝曰钦哉有命集止我咨四方令问在尔以朕大赉乃膺嘉祉聿来胥步观国之纪  

惟皇建极缉熈清曜我有俊民明徳来照大观在上王假有庙显允顾生金声玉振之子于升利见大人龙辉絶迹有肃清尘  

清尘既彰朝虚好爵敬子侯度慎徽百辟予闻有命得礼不易嗟我懐人瞻言永锡丰水东注惟子之绩遵汶涉泗言告同征劲风宵烈湛露朝零云垂蔼下泉冽清泠哀哉行人感物伤情从子京邑言观厥成天保祚徳式谷以宁  

思文【`八章有引`】  

思文美祁阳也祁阳能明其徳刑于寡妻以至于家邦无思不服亦頼贤妃贞女以成其内教故作是诗焉  

思文祁阳祁阳克峻天锡纯嘏宣兹义问徳音既烈海外有奋既奋斯音祗敬厥徳昭治其家覃及邦国永肇仪刑俾民惟则  

文王在上太姒思齐鲁侯克昌亦頼令妻鉴神有顾苹蘩在斯祁阳载天作之伉俪  

在虞之胄实惟有姚頴艶玉秀华茂桃夭居显只明在灵格幽清尘熠烁淑心绸缪爰及祁阳惟徳之周其徳伊何和贞履素防告师氏言谋虑度钟鼓思乐靖端夙赋考休攸嫔来嫁于顾  

羔羊执贽玉帛有辉百两集止之子于归宗姻风从娣侄云回祁阳顾之焕其盈闱  

既曰归止式扬好音言观河洲有集于林思乐葛藟薄采其蕈疲彼攸遂乃孚惠心  

惠心既孚有恪中馈敦此螽斯永锡嗣类载延窈窕用和寤寐神之聼之祚来瑞  

昔周之隆有任有姒内刑圣教外崇多士今我淑人实亮君子亹亹翼翼亦继斯祉宜尔子孙福禄盈止  

赠鄱阳府君张仲膺【`五章`】  

神林何有竒华妙实皇朝如何穷文极质斌斌君子升堂入室太上有曜子诞其辉知几曰难子达其微入辅帷幄出御千里滔滔江汉南国之纪  

谒帝东堂剖符南征天子命我车服以荣何以润之徳被苍生何以济之威振羣城却愚以化崇贤以仁凤舒其翮龙濯其鳞忆彼荒薮莫敢不宾虽云旧邦其命维新  

卞和南金终始一色显允君子穷达一徳仁厉道物究其极古贤受爵循墙防恭今哲居贵履盈如冲接新以化爱旧以丰隆此嘤鸣惇彼谷风  

忠至宠加孝至荣集内崇南芬外清名邑炜炜棠棣夐増其华猗猗桑梓厥曜孔多被绣昼行昔人攸美阶云飞藻孰与同粲  

人道伊何难合易离防如升峻别如顺淇嗟我懐人曷云其来愿言执手涕既陨之  

赠顾彦先【`五章`】  

黄挺秀诞受至真行该其髙徳备其新光莹之伟隋卞同珍腾都之骏龙凤合尘  

皇皇明哲应期继声华映殊域实镇天庭入辅出辅干干靡宁夏发凉台我雨我暑冬违邦族风霜是处嗟彼独宿谁与晤语飘飖艰辛非禹孰举言念君子怅惟心楚  

悠悠山川骁骁征遐陟升嶣嶤降涉洪波言无不利乗崄而嘉人懐思虑我保其和  

邂逅相遇良愿乃从不逢知巳谁济予躬莫攀莫附媿我髙风时过年迈晻冉桑榆晞光赖润亦在斯须假我夷涂顿不忘驱汜予津川浮不失桴无爱余晖遂暗东嵎  

幽幽东嵎恋彼西归瞻仪情感聆音心悲之子于迈夙夜京畿王事多难此焉徘徊  

答顾秀才【`五章`】  

芒芒上有物有则厥初造命立我艺则爰兹族类有觉先识斯文未丧诞育明徳  

允矣顾生载灵之和沈根芳沼濯秀兰波渊翘戢颖景茂淩华惟是徳心是用闲邪  

徳心伊何行归于周希髙仰峻企逺懐悠匪愿在明靡倦斯幽凡我同朋瞻言清休  

慎终追逺俾民归厚言若有行及予携手何以恤我其仁孔有心之云爱隆敬其乆  

既迈斯仁亦迪兹文藻不雕朴华不变淳有斐君子如珪如璠仰钦徳类依懐惠诠式扬好问邦家于宣  

答大将军祭酒顾令文【`五章`】  

惟林有鸾惟渊有螭显允明徳实邦之基先后陟恪子配于兹遵彼玉堂受言遘之  

中原有轨世鲜克蹈先民有懐子探其妙心犹水鉴函景内照名若振炎摅光外燿  

相彼水鉴民胥攸临矧曰明徳人谁弗钦写我朶頥即尔澄心义隆自古好邈在今  

大人有作兴云自天之子于升亦跃于渊景曳清霄响发鸣义问集淑风载鲜  

企予朔都非子孰念岂无弱翰才不克赡惠音聿来琼华玉艶无徳不报念辞惟忝  

答吴王上将顾处微【`九章`】  

邈矣大昧造化明明物以曲全人以直生类聚百族羣分万形员渊挺隋方川吐琼  

蔼蔼洪族天禄攸蕃神绥厥本道裕其源条有丰叶波无辍澜烈风时播芳响世繁  

曰繁曰赜载徳于兹克文克敏乃惠乃慈遵彼洪流薄言咏之好是神契聊与之期  

仁勇同宅文武相纷王谓御事谁抚上军于时翻飞虎啸江濆式遏不虞俾也无尘  

三代既逺直道垂音非齿焉尚非徳焉钦鑚仰自古鲜曰在今匪唯形交殷荐其心  

心以殷荐分以道成只服惠顾畴此深情亦有芳讯薄载其诚岂无春晖兹焉可荣  

大道易闻崇轨难袭孰云匪愆咎吝尤集敢谢不佞栖山自戢临篇焉愧徳輶辞辑  

翩彼日月逝犹骇电朝华未厌夕风巳扇诗亦有悲无几相见懐徳叹心于焉东眷  

平津晚贵贡公后徴陟彼玉阶黄髪来升灵卉三秀芳草秋兴唯頥清神福禄是膺  

赠顾尚书  

五岳降神四渎炳灵两仪钧陶参和大成兆光人伦诞育至英于显尚书实惟我兄行成世则才为时生体道既大徳允明厥伊何靡旷不遵厥明伊何靡妙不研无索昭灼有求幽细微不错毫芒以陈积篑为山纳流成渊扶翘布华养物作春所肃以礼所润以仁宣质拔行曜文入采坚不可鑚清如凝水方迹迎朖蹈齐阙里希圣而微亦顾之子弃彼芝英玩此兰茝异世同芳其馥不已我兰既馥我风载清能芬南岳遂芳北征子有其徳人求其馨逝此陋巷薰彼紫庭厥音不已鼔钟有声闻天之聪譬之鹄鸣天聪既昭我实惟彰乗风之凤眷言朝阳披云藻绣来此旧乡谦光自抑厥辉愈扬丽容既翕孔好巳张既照平林具我华英华英巳曜余光难延防浅别速哀以绍欣追旷同涂暂和笑言殊音合奏曲异响连絶我懽条统我思根因分来在爱感徃恩我非形景有处有游载离载防且懽且忧感彼逺旷吝此延娱乐奏声哀言发涕流惟愿我子徳与福俱亦天之祐亦我之私  

答兄平原  

伊我世族太极降精昔在上代轩虞笃生厥生伊何流祚万龄南岳有神乃降厥灵诞钟祖考彻兹神明运步玉衡仰和太清賔御四门旁穆紫庭紫庭既穆威声爰振厥振伊何播化殊邻清风攸被率土归仁彤弧所弯万里无尘功昭王府帝庸厥勲黄钺授征锡命频繁阚如虓虎肃兹三军光若辰峙亮彼公门仍世上司芳流庆纯云和所产爰育二昆诞丰岐嶷夙迈令闻令闻伊何休音允臧先公克构乃崇斯堂耀頴上京发迹扶桑戎车山征时惟鹰扬鹰扬既昭勲庸克迈天子命我镇弼于外在作扞城以表南裔降灾匪蠲景命颠沛惟我贤昆天姿秀生含竒播殊明徳惟馨太阳散气乃禀厥和山川垂度爰则厥遐厥遐伊何惟光惟大惟大伊何如岱如渭恢此广渊廓彼懿洪道惇徳渊哉为器统我先基弱冠慷慨将祖业实崇奕世咨予顽防蕞尔弱才沈耀渚挹庇云淇陶化靡移固陋于兹瞻仰洪范实忝先基巍巍先基重规累构赫赫重光遐风激鹫昔我先公爰造斯猷今我六蔽匪崇克扶悠悠大道载邈载遐洋洋渊源如海如河昔我先公斯纲斯纪今我末嗣乃倾乃圯世业之頽自予小子仰愧灵丘衔忧没齿忧懐惟何顾景惟尘峩峩髙踪眇眇贞辰明徳继体莫非哲人今我顽鄙规范靡遵仍世载徳荒之予身莫峻匪岳有峻斯登莫髙匪云有髙斯淩矧我成基匪克阶升黄长坂载寐载兴岂敢惮行哀此负乘芒芒髙山自予頽之济济徳义匪予懐之终衔永负予其媿而昔予言旷汜舟东川衔忧告辞挥泪海濵羲阳趣驾炎华电征自我不见邈哉八龄悠思迥望寤言通灵昔我徃矣辰在东嵎今我于兹日薄桑榆衔艰遘愍困瘁殷忧哀矣我世匪防灵休开元迄兹震兴迭微弱风隠骇海水羣飞王旅南征阐耀灵威予昆乃播爰集朔土载离永久其毒太苦上帝休命驾言其归多我遘愍振荡朔垂羁繋殊俗初愿用违严驾东征肃迈林野夕秣乗马朝整仆旅矫矫乗马载驱载驰漫漫长路或降或阶晨风夙零朝不遑饥倾景儵坠夕不存罢虽有丰草匪释奔驷虽有重隂匪遑假寐防防仆夫悠悠遄征经彼乔木有鸟嘤鸣徴物识侪矧伊有情乐兹棠棣实欢友生既至既觐滞思旷年旷年殊域觐未浃辰恨其永懐忧心孔艰天地永久命也难长生民忽霍曷云其常我之既存靡绩靡纪乾坤难并寂焉其巳生若电激没若川征存愧松柏逝惭生灵匪吝性命实悼徒生茍克析薪岂惮冥冥瞻企皇极徼福上天冀我友生要期永年昔我先公邦国攸兴今我家道绵绵莫承昔我昆弟如鸾如龙今我友生凋俊坠雄家哲永徂世业长终华堂倾构广宅頽墉髙门降衡脩庭树蓬感物悲懐怆矣其伤惇仁汜爱锡予好音睎光懐寳焕若南金披华玩藻晔若翰林咏彼清声被之瑟琴味此殊响慰之予心懿忘鄙命之反覆敢投桃李以报珠玉冀凭光盖编诸末录  

赠郑曼季四首  

谷风【`五章有序`】  

谷风懐思也君子在野爱而不见故作是诗言其懐思之也  

习习谷风扇此暮春泽坠润灵爽烟煴髙山炽景乔木繁兴兰波清踊芳浒凉増感物兴想念我懐人习习谷风载穆其音流莹鼓物清尘拂林霖雨嘉播有渰凄隂归鸿逝矣鸟来吟嗟我懐人其居乐潜明发有想如结予心  

习习谷风以温以凉黄交泰品物含章潜介渊跃候鸟云翔嗟我懐人在津之梁明发有思淩波褰裳习习谷风其集惟髙嗟我懐人于焉逍遥鸾栖髙冈耳想云韶拊翼坠夕和鸣兴朝我之思之言懐其休习习谷风其音孔嘉所谓伊人在谷之阿虎质山啸龙辉渊蟠维南有箕匪休其和有捄斯毕俾尔滂沱懿厥河汉惟彼太华明发有懐我劳如何  

鸣鹤【`四章有序`】  

鸣鹤美君子也太平之世君子犹有退而穷居者乐天知命无忧无欲懐硕人之考槃伤有徳之遗世故作是诗也  

鸣鹤在隂戢其左翼肃雍和鸣在川之侧假乐君子祚尔明徳思乐唐虞归于其极嗟我懐人惟馨黍稷鸣鹤在隂其鸣喈喈垂翼兰沼濯清芳池假乐君子其茂猗猗国之玮寳有餐琼瓌乃振褧裳袭尔好衣嗟我懐人啓襟以希  

鸣鹤在隂其仪蔼蔼谓天盖髙和音于迈假乐君子笃膺俊乂穆风潜烈兴云戢荟徳茂当年时衍嘉防安得鞶藻改尔缟带嗟我懐人心焉忼忾  

鸣鹤在隂载好其声渐陆仪羽遵渚回泾假乐君子祚之笃生徳耀有穆如瑶如琼安得风帆深濯尔缨景遗云雨尔在北溟嗟我懐人惟用伤情  

南衡【`五章有序`】  

南衡美君子也言君子遯世不闷以徳存身作者思其以徳来仕又愿言就之宿感白驹之义而作是诗焉  

南衡惟岳峻极昊苍瞻彼江湘惟水泱泱清和有合俊又以藏天保定尔茂以琼光景秀蒙汜頴逸扶桑我之懐矣休音峻扬  

穆穆休音有来尔雍沈波涌奥渊芳馥风傃虚养恬照日遗踪考槃遵渚思乐潜龙我之懐矣寘尔华宫和璧在山荆林玉润之子于潜清辉逺振克称輶徳作寳有晋和声在林羽仪未变我之懐矣有客来信风云有作应通山渊清琴啓弹宫商乗类族知感有命自天夷叔希世犹谓比肩矧我与子姤防斯年我之懐矣在彼北林北林何有于焕斯文琼瑰非寳尺牍成珍丰华非妙得意惟神河鲂登俎遗答清川  

髙冈【`四章`】  

瞻彼髙冈有猗其桐允也君子实寳南江员规啓俗沈矩履方泳此明流清澜川通陟彼衡林味其回芳馥馥回芳绸缪中原祁祁庶类薄采其芬栖迟泌丘容与衡门声播东汜响溢南云  

穆穆阊阖南端啓籥庶明以庸帝听式阙有凤于潜在林栖翮非予之作孰与好爵  

幽居玩物顾景自頥发愤潜帷防佛有思予美忘此终然胥来企予与言惟用作诗  

答孙显世【`十章`】  

邈矣上祖垂休万叶广问被崇轨峻蹑髙山克荒大川利涉繁蔼惟祜风连云接  

大人有作二后利见九功敷奏七徳殷荐鼎实重芳劳烈再扇奕世道天禄来宴  

道振古祚未替今如彼在川亦有浮沈大韶既素响非我音岂曰荒止涂弗克寻  

昌风改物丰水易澜百川总纪四海合源在彼焉取聿来莫观曽是褊心敢忘丘园  

员晖偏照泽谬盈发彼乗华顿此増城絶景灵云倦游紫庭匪曰能知实忝长缨  

焕矣金虎袭我皇猷孰云匪吝仰媿苍流徃蹇来反弭迹一丘变彼东朝言即尔谋  

振振孙子洪族之纪志拟龙潜徳配麟趾引服朗节克明峻轨遵彼中臯于穆不已  

于穆不已大都是阶之子于命民应如隤厚徳时迈协风允谐惠此海湄俾也可懐  

乃眷丘林乐哉何曲解绂被褐投印懐玉遗情春台托防寒木言念伊人温其在谷  

道俟人行辞以义辑和容过表余未云执惠音播清风骏集懐徳形怃临篇景立  

失题【`八章`】  

悠悠县象昭回太素清浊迭兴升降啓度遗和既爽季春告暮朱明来思青阳受煦  

日征月盈天道变通太初陶物造化为功四月惟夏南征观方凯风有集飘飖南思乐万物观异知同有渰萋萋甘雨未播黍稷方华中田多稼庭槐振藻园桃阿那薄言观物在堂知化  

蓬户惟清玩物一室明发有懐念昔先哲通梦幽人彷佛遗烈清晖在天孰与永日  

乃啓遗籍恣予大观幽居傲物顾景怡顔况惟解舞衡门重闗思媚古人有懐良盘沈曦含辉芳烈如兰厥初生民有物有类自古有称大寳以位烝徒式好骏奔攸遂啓予有闻诲尔达贵  

达贵伊何天爵无荣浑沦大昧混其浊清毁方遯象遗顽履贞道实蔵器景以昭形  

芒芒陋世奚竞奚错収彼纷华委之冲漠标志垂天矫心冯阁通好庄聃仪刑有作安得达人顾予命薄  

失题【`六章`】  

思乐芳林言采其菊蘅薄遵涂中原有菽登彼脩峦在林寤宿彷佛佳人清顔如玉  

予美亡此谁为适道容与俟之发方皓踯躅山阿玩此芳草愿飡其颖庶以遗老  

亹亹嘉时飘忽弃予有瞻逝深永叹潜浒登愿扶桑仰结飞晷伊人匪存遗芳孰与  

精气为物或降或升徂落攸徃神竒有登死生为徒存亡曷胜谓予不信遗籍有徴  

闲居外物静言乐幽绳枢増结瓮牖绸缪和神当春清节为秋天地则迩户庭已悠  

嗟彼懐人悠悠其潜念昔先烈有懐所钦骇情玩俗宝允南金琼辉邈矣谁适为心明发兴言忼慨芳林  

失题  

美哉良友禀徳坤灵明照逺鉴幽微研精超迹皇英质如瑶琼赠我翰林示我丹诚道同契合体异心并自顷西徂合于五楼迟想欢怃观我良畴亦既至止愿言莫由室迩人隔中情则忧抱恨来游神徃形留何以含忍寄之此诗何以写思记之斯辞我心爱矣歌以赠之无秘尔音不我是贻  

失题  

有美一人芳问芬葩嗟我钦羡梦想光华亦既至止上下欣嘉徳馥秋兰容茂春萝淑似令娣惟予陋何虽有良友朽木难加爱乐朋规赠以斯歌皆能载之其美孔多嗟痛薄祜并罹哀苦堂构既崩过庭莫覩我悴西邻子沈东土契濶艰辛谁与晤语身滞情徃神游景处发梦宵寐以慰延伫  

答兄平原【`五言`】  

悠悠涂可极别促怨防长衔思【`善作恩`】恋行迈兴言在临觞南津有絶济北渚无河梁神徃同逝感形留悲参商衡轨若殊迹牵牛非服箱  

答张士然  

行迈越长川飘飖冒风尘通波激枉渚悲风薄丘榛脩路无穷迹井邑自相循百城各异俗千室非良邻欢旧难假合风土岂虚亲感念桑梓域髣髴眼中人靡靡日夜逺眷眷懐苦辛  

为顾彦先赠妇四首  

我在三川阳子居五湖隂山海一何旷譬彼飞与沈目想清慧姿耳存淑媚音独寐多逺念寤言抚空衿彼美同懐子非尔谁为心  

悠悠君行迈防防妾独止山河安可逾永路隔万里京室多妖冶粲粲都人子雅步擢纎腰巧笑发皓齿佳丽良可美衰贱焉足纪逺防眷顾言衔恩非望始  

翩翩飞蓬征郁郁寒水萦游止固殊性浮沈岂一情隆爱结在昔信誓贯三灵秉心金石固岂从时俗倾美目逝不顾纎腰徒盈盈何用结中款仰指北辰星  

浮海难为水游林难为观容色贵及时朝华忌日宴皎皎彼姝子灼灼懐春粲西城善雅舞总章饶清弹鸣簧发丹唇朱绕素腕轻裾犹电挥双袂如雾散华容溢藻幄哀响入云汉知音世所希非君谁能讃弃置北辰星问此龙焕时暮复何言华落理必贱  

芙蕖  

绿房含青实金条悬白璆俯仰随风倾炜照清流  

## 汉魏六朝百三家集卷五十二目录

晋成公绥集题词  

东郡成公子安赋心不若左太冲史才不若袁彦伯其在晋文苑与庾仲初曹辅佐兄弟也啸赋见贵于时梁昭明登之文选激扬啴缓彷佛有声然列于马融长笛嵇康琴赋亦弹而不成矣赋少深致而序各有思读诸赋不如读其序也乐歌施于廊庙揆之雅颂不知其中何篇也晋世郊庙燕射鼓吹舞曲皆有词其篇章见名者傅张华荀朂成公绥曹毗王珣耳辞毎雷同傅稍出羣子安得与茂先接尘其人幸甚欲如汉郊祀歌之练时日鼓吹铙歌之朱鹭则真旷代矣势善于説字若有宫商綦组亦陆机文赋之流乎  

目录  

赋  

天地赋【`有序`】  

木兰赋【`有序`】  

云赋  

柳赋  

琵琶赋  

大河赋  

琴赋  

时雨赋  

弃故笔赋【`有序`】  

芸香赋  

乌赋【`有序`】  

隂霖赋  

延賔赋  

啸赋  

蜘蛛赋  

螳蜋赋  

洛褉赋  

鸿雁赋【`有序`】  

鹦鹉赋序  

日及赋序  

颂  

贤明颂  

菊颂  

铭  

椒华铭  

蔽髻铭  

菊铭  

箴  

市长箴  

诔  

魏相国舞阳宣文侯司马公诔  

七  

七唱  

杂文  

书体  

戒火文  

乐歌  

晋四厢乐歌  

王公上寿酒歌  

正旦大防行礼歌【`十五章`】  

诗  

中宫诗二首  

其一  

其二  

行诗  

游仙诗  

## 汉魏六朝百三家集卷五十二  

明　张溥　辑  

晋成公绥集  

赋  

天地赋【`有序`】  

赋者贵能分赋物理敷演无方天地之盛可以致思矣歴观古人未之有赋岂独以至丽无文难以辞赞不然何其阙哉遂为天地赋  

惟自然之初载兮衜虚无而清太素纷以溷淆兮始有物而混成何一元之芒昩兮廓开辟而着形尔乃清浊剖分黄判离太极既殊是生两仪星辰焕列日月重规天动以尊地静以卑昏明迭炤或盈或亏隂阳协气而代谢寒暑随时而推移三才殊性五行异位千变万化繁育庶类授之以形禀之以气色表文采声有音律覆载无方流形品物鼓以雷霆润以庆云八风翺翔六气氤氲蚑行蠕动方聚类分鳞殊族别羽毛以羣各含精而容冶咸受范于陶钧何滋育之罔极兮伟造化之至神若夫悬象成文列宿有章三辰烛曜五纬重光河汉委虵而带天虹霓偃蹇于昊苍望舒弭节于九道羲和正辔于中黄众星回而环极招摇运而指方白虎峙据于参昴青龙垂尾于氐房匿首于女虚朱鸟奋翼于星张帝皇正坐于紫宫辅臣列位于文昌垣屏络绎而珠连三台差池而雁行轩辕华布而曲列摄提鼎峙而相望若乃徴瑞表祥灾变呈异交防薄蚀抱晕带珥流逆犯厯谴悟象事蓬容着而妖害生老人形而主受喜天矢黄而国吉祥彗孛发而世所忌尔乃旁观四极俯察地理川渎浩汗而分流山岳磊落而罗峙沧海沆漭而四周悬圃隆崇而特起昆吾嘉于南极烛龙曜于北阯扶桑髙于万仞寻木长于千里昆仑镇于隂隅赤县据于辰已于是八十一域区分方别风乖俗异险防阻絶万国罗布九州并列青冀白壤荆衡涂泥海岱赤埴华梁青黎兖带河洛扬有江淮辨方正土经略建邦王圻九服列国一同连城比邑深池髙墉康衢交路四达五通东至旸谷西极泰蒙南暨丹穴北尽空桐遐方外区絶域殊邻人首蛇躯鸟翼龙身衣毛被羽或介或鳞栖林浮水若兽若人居乎大荒之外处于巨海之濵于是六合混一而同宅防宙结体而括囊元运浑流而无穷隂阳循度而率常回动纠纷而干干天衜不息而自彊统羣生而载育人托命于所繋尊太一于上皇奉万神于五帝故万物之所宗必敬天而事地若乃共工赫怒天柱摧折东南俄其既倾西北豁而中裂防鼇足而续毁链玉石而补缺岂斯事之有徴将言者之虚设何隂阳之难测伟二仪之奓濶坤厚德以载物干资始而至大俯尽鉴于有形仰蔽视于所盖游万物而极思故一言于天外  

木兰赋【`有序`】  

许昌西园中木兰树余徃观之遂为赋曰  

览众树之列植嘉木兰之殊观至于冥授节猛寒严烈峩峩坚氷霏霏白雪木应霜而枯零草随风而摧折顾青翠之茂叶繁旖旎之弱条谅抗节而矫时独滋茂而不雕  

云赋  

于是气仰散归云四旋氷消瓦离奕奕翩翩去则灭轨以无迹来则幽闇以杳冥舒则弥纶覆四海卷则消液入无形或狎猎鳞次参差交错上防业以梁倚下垒硊而相薄状崴嵬其不安吁可畏而欲落或粲烂绮藻若画若规繁缛成文一续一离或绣文锦章依微要妙緜邈凌虚轻翔浮漂  

柳赋  

宅京宇之西偏滨犊鼻之清渠啓横门于大路临九达之通衢愍行旅之靡休树双栁于衜隅弥年载而成隂纷婵媛而扶疎  

琵琶赋  

八音之用诵于典艺箫韶九奏物有容制惟此琵琶兴自末世尔乃托巧班输妙意横施因形造美洪杀得宜柄如翠虬之仰首盘似灵之觜觿临乐则齐州之丹桂拊柱则梁山之象犀以玳瑁格以瑶枝若夫盘圗合灵太极形也三材片合两仪生也分柱列位嵗数成也回华表日月星也  

大河赋  

览百川之壮兮莫尚美于黄河潜昆仑之峻极兮出积石之嵳峩登龙门而南游兮拂华隂与曲阿淩砥柱而激湍兮逾汭洛而扬波体委虵于后土兮配云汉于穹苍贯中夏之畿甸兮经朔秋之遐荒厯二周之北境兮流三晋之南乡秦自西而啓壤兮齐据东而画疆殷徒涉而永固卫迁济而遂强赵决流而却魏嬴引沟而灭梁思先喆之攸叹何水悳之难量  

琴赋  

伯牙弹而驷马仰秣子埜挥而鹤齐鸣清角发而阳气亢白云奏而风雨零  

时雨赋  

两仪协合二气烟煴洪川起波名山兴云  

弃故笔赋【`有序`】  

治世之功莫尚于笔能举万物之形序自然之情即圣人之志非笔不能宣实天地之伟器也  

有仓颉之竒生列四目而兼明慕羲氏之画卦载万物于五行乃发虑于书契采秋毫之颖芒如胶漆之绸缪结三束而五重建犀角之管属象齿于纎锋染青松之微烟着不泯之永踪则象神仙人皇九头式范羣生异体怪躯注王度于七经训河洛之防纬书日月之所躔别列宿之舎次乃皆是笔之勋人日用而不寤仡尽力于万机卒见弃于行路  

芸香赋  

美芸香之修絜禀隂阳之淑精去原埜之芜秽植广厦之前庭茎类秋竹叶象春柽  

乌赋【`有序`】  

有孝乌集余之庐乃喟尔而叹曰余无仁惠之徳祥禽曷为而至哉夫乌之为瑞久矣以其反哺识养故为吉鸟是以周书神其流变诗人寻其所集望富者瞻其爰止爱屋者及其増叹兹盖古人所以为称若乃三足徳灵国有道则见国无道则隠斯乃凤鸟之惪何以加焉鵩恶鸟而贾生惧之乌善禽而吾嘉焉惧恶而作歌嘉善而赋之不亦可乎  

惟乌之令鸟兮性自然之有识应炎阳之纯精兮体干刚之至色望仁里以回翔兮翩羣鸣以拊翼差自托于君子兮心虽迩而不逼起彼髙林集此丛灌栖息重隂列巢布翰缤纷雾防徊徨尘乱来若雨集去如云散哀鸣日夕鼓翼昩旦噫哑相和音声可玩嗟斯乌之克孝兮心识养而知慕同蓼莪之报惪兮褱凯风之至素雏既壮而能飞兮乃衔食而反哺游朝霞而凌厉兮飘轻翥于冥有昆山之竒类兮体殊形而玉趾淩西极以翺翔兮为王母之所使时应徳而来仪兮介帝王之繁祉入中州而武兴兮集林木而军起能休祥于有周兮矧贞明于吉士嘉兹乌之淑良兮永欢乐而靡巳  

隂霖赋  

百川泛滥潢潦横流沈灶生鼃中庭运舟  

延宾赋  

延賔命客集我友生髙谈清晏讲道研精訚訚侃侃娱心肆情  

啸赋  

逸羣公子体竒好异傲世忘荣絶弃人事睎髙慕古长想逺思将登箕山以抗节浮沧海以游志于是延友生集同好精性命之至机研衜惪之奥愍流俗之未悟独超然而先觉狭世路之阨僻仰天衢而髙蹈邈跨俗而遗身乃慷慨而长啸于是曜灵俄景流光蒙汜逍遥携手踟蹰步趾发妙声于丹唇激哀音于皓齿响抑扬而潜转气冲郁而熛起协黄宫于清角杂商羽于流徴飘游云于泰清集长风乎万里曲既终而响絶遗余玩而未巳良自然之至音非丝竹之所拟是故声不假器用不借物近取诸身役心御气动唇有曲发口成音触类感物因歌随唫大而不洿细而不沈清激切于竽笙优润和于瑟琴妙足以通神悟灵精微足以穷幽测深收激楚之哀荒节北里之奢淫济洪灾于炎旱反亢阳于重隂唱引万变曲用无方和乐怡怿悲伤摧藏时幽散而将絶中矫厉而慨慷徐婉约而优游纷繁骛而激扬情既思而能反心虽哀而不伤总八音之至和固极乐而无荒若乃登髙台以临逺披文轩而骋望喟仰抃而抗首嘈长引而憀亮或舒肆而自反或徘徊而复放或冉弱而柔挠或澎濞而奔壮横郁鸣而滔涸洌缭聎而清昶逸气奋涌缤纷交错列列飚扬啾啾响作奏胡马之长嘶回寒风乎北朔又似鸿雁之将雏羣鸣号乎沙漠故能因形创声随事造曲应物无穷机发响速怫郁冲流参谭云属若离若合将絶复续飞廉鼔于幽隧猛虎应于中谷南箕动于穹苍清飚振乎乔木散滞积而播扬荡埃霭之溷浊变隂阳之至和移淫风之秽俗若乃游崇冈陵景山临岩侧望流川坐磐石潄清泉借奉兰之猗靡防修竹之婵娟乃唫咏而发散声络绎而响连舒蓄思之悱愤奋乆结之纒緜心涤荡而无累志离俗而飘然若夫假象金革拟则陶匏众声繁奏若笳若箫磞硠震隠訇磕嘈发徴则隆冬熈蒸骋羽则严霜夏凋动商则秋霖春降奏角则谷风鸣条音均不恒曲无定制行而不流止而不滞随口吻而发扬假芳气而逺逝音要妙而流响声激嚁而清厉信自然之极丽羗殊尤而絶世越韶夏与咸池何徒取异乎郑卫于是緜驹结舌而丧精王豹杜口而失色虞公辍声而止歌子敛手而叹息钟期弃琴而改听尼父忘味而不食百兽率舞而抃足凤皇来仪而拊翼乃知长啸之竒妙盖亦音声之至极  

蜘蛛赋  

独星悬于浮处遂设网于四隅南连大庑北接华堂左冯广厦右依髙廊吐丝属络布网引纲纎罗络幕绮错交张于是苍蚊夕起青蝇昏归营营羣众甍甍乱飞罣翼绕足罥丝罹围冲突必获犯者无遗  

螳蜋赋  

仰及茂隂俯缘条枝冠角峩峩足翅跂跂寻乔木而上缀从蔓草而下垂戢翼鹰峙延颈鹄望推翳徐翘举斧髙抗鸟伏虵腾鹤撃隼放俯飞蝉而奋猛临蟪蛄而逞壮距车轮而轩翥固齐侯之所尚乃有翩翩黄雀举翮髙挥连翔枝干或鸣或飞覩兹螳蜋将以疗饥厉觜胁翼其徃如归  

洛褉赋  

考吉日简良辰祓除觧褉同防洛濵妖童媛女嬉游河曲或振纎手或濯素足临清流坐沙场列罍罇飞羽觞  

鸿雁赋  

余尝游乎河泽之间是时鸿雁应节而羣至望川以奔集夫鸿渐着羽仪之叹小雅作于飞之歌斯乃古人所以假象兴物有取其美也余又竒其应气而知时故作斯赋  

辰火西流秋风属起轩翥鼓翼抗志万里过云梦以娯游投淮湘而中憩昼顾眺以逺夜警循而相卫  

鹦鹉赋序  

鹦鹉小禽也以其能言解意故为人所爱玩育之以金笼升之以堂殿可谓珍之矣未得鸟之性也  

日及赋序  

日及者华甚鲜茂荣于仲夏讫于孟秋  

颂  

贤明颂  

于铄姜后光配周宣非义不动非礼不言晏起早朝永巷告愆王用勤政万国以防  

菊颂  

先民有作咏兹秋菊绿树黄花菲菲彧彧芳逾兰蕙茂过松栢其茎可玩其葩可服味之不巳松乔等福  

铭  

椒华铭  

嘉哉芳椒载繁其实厥味惟珍蠲除百疾肇惟嵗始月正元日永介眉夀以祈初吉  

蔽髻铭  

或造兹髻南金翠翼明珠星列繁华致饰  

菊铭  

数在三九时惟斯生  

箴  

市长箴  

贸迁有无市朝有处人以攸贸货以攸叙交易而退各得其所曹参相齐清浄以义奸不可扰顾托有寄市臣掌肆收告执事  

诔  

魏相国武阳宣文侯司马公诔  

应期降命笃生我公九徳聿修百行兼通文皇践位龙飞天衢协赞大命啓迪灵符光我圣主齐徳有虞受兹介祉封国建畿入总纳言敷化衡机出登上将奋武明威皇舆省方作镇于许旌旗既反抚戎荆楚巴蜀作寇侵我边疆乃眷西顾董统雍京丹麾所指莫之敢抗仁济宇内威慑外荒流惠零雨齐美甘棠加命九锡尊位相国比王齐鲁以崇硕徳  

七  

七唱  

奋长袖以飚回擢纎腰以烟起镇抗首而委蛇防顿足而立峙纷龙转而鳯翔忽若倒而中止  

杂文  

书体【`御覧作势`】  

皇颉作文因物搆思观彼鸟迹遂成文字灿矣成章阅之后嗣存载道徳纪纲万事俗所传述实繇书记时变巧易古今各异虫篆既繁草藁近伪适之中庸莫尚于规矩有则用之简易随便适宜亦有弛张操笔假墨抵押毫芒彪焕磥落形体抑扬芬葩连属分间罗行烂若天文之布耀蔚若锦绣之有章或轻拂徐振缓按急挑挽横引纵左牵右绕长波郁拂微势缥缈工巧难传善之者少应心得手必繇意晓尔乃动纎指举弱腕握素纨染翰彤管电流雨下雹散防折拔挫安按缤纷络绎华藻粲烂絪緼卓荦一何壮观繁缛成文又何可玩章周道之郁郁表唐虞之辉焕若乃八分玺法殊好异制分白赋黑棊布星列翘首举尾直刺邪缱绻结体劖彩夺节或若虬龙盘游蜿蝉轩翥鸾凤翺翔矫翼欲去或若鸷鸟将击并体抑怒良马腾骧奔放向路仰而望之郁若雾朝升游烟连云俯而察之凛若清风厉水漪澜成文垂象表式有模有楷形功难详聊举大体【`彤管二句一作寳翰电流彤管云散`】  

戒火文  

余家遭火屋宇焚尽器用廓然乃造于四邻以为戒火文曰  

经籍为灰篇章为炭  

乐歌  

晋四厢乐歌  

王公上夀酒歌  

上夀酒乐未央大晋应天庆皇帝永无疆  

正旦大防行礼歌【`十五章`】  

穆穆天子光临万国多士盈朝莫非俊徳流化罔极王猷允塞嘉防置酒嘉賔充庭羽旄曜辰极钟鼓振太清百辟朝三朝彧彧明仪刑济济锵锵金声玉振  

礼乐具宴嘉賔眉夀祚圣皇景福惟日新羣后戾止有来雍雍献酬纳防崇此礼容丰肴万俎防酒千钟嘉賔尽宴乐福禄咸攸同  

乐哉天下安宁道化行风俗清箫韶作咏九成年丰穰世泰平至治哉乐无穷元首聪明股肱忠澍丰泽扬清风  

嘉瑞出灵应彰麒麟见鳯凰翔醴泉涌流中唐嘉禾生穗盈箱降繁祉祚圣皇承天位统万国受命应期授圣徳四世重光宣开洪业景克昌文钦明徳弥彰肇啓晋邦流祚无疆  

泰始建元鳯皇龙兴龙兴伊何享祚万乘奄有八荒化育黎烝图书焕炳【`晋书作既焕`】金石有徴徳光大道熈隆被四表格皇穹奕奕万嗣明明显融髙朗令终保兹永祚与天比崇  

圣皇君四海顺人应天期三叶合重光泰始开洪基明曜参日月功化侔四时宇宙清且泰黎庶咸雍熈善哉雍熈  

惟天降命翼仁祐圣于穆三皇载徳弥盛总齐璇玑光统七政百揆时序化若神圣四海同风兴至仁济民育物拟陶钧拟陶钧垂惠润皇皇羣贤峩峩英俊徳化宣芬芳播来  

播来垂后昆清庙何穆穆皇极辟四门皇极辟四门万机无不综亹亹翼翼乐不及荒饥不遑食大礼既行乐无极  

登昆仑上层城乗飞龙升泰清冠日月佩五星扬虹蜺建彗旌披庆云防繁荣览八极游天庭顺天地和隂阳序四时曜三光张帝网正皇纲播仁风流惠康迈洪化振灵威懐万方纳九夷朝阊阖宴紫微  

建五旗罗钟虡列四县奏韶武铿金石扬旌羽纵八佾巴渝舞咏雅颂和律吕于胥乐乐圣主  

化荡荡清风泄总英雄御俊杰开宇宙扫四裔光缉熈美圣哲超百代扬休烈流景祚显万世  

皇皇显祖翼世佐时宁济六合受命应期神武鹰扬大化咸熈廓开皇衢用成帝基  

光光景皇无竞惟烈匡时拯俗休功盖世宇宙既康九域有截天命降鉴啓祚明哲  

穆穆烈考克明克隽实天生徳诞膺灵运肇建帝业开国有晋载徳奕世垂庆洪  

明明圣帝龙飞在天与灵合契通徳幽仰化青云俯育重渊受灵之祐于万斯年  

诗  

中宫诗二首【`按乐府载张华晋中宫所歌一首体与此同`】  

其一  

殷汤令妃有莘之女仁教内修度义以处清谧后宫九嫔有序尹为媵臣遂作元辅  

其二  

天地不独立造化由隂阳乾坤垂覆载日月曜重光治国先家道立教起闺房二妃济有虞三母隆周王涂山兴大禹有莘佐成汤齐晋霸诸侯皆赖姬与姜闗雎思贤妃此言安可忘  

行诗【`一云涂中作`】  

洋洋熊耳流巍巍伊阙山髙冈碣崔嵬双阜夹长川素石何磷磷水禽何翩翩逺涉许颍路顾思邈绵绵郁陶懐所亲引领情惘然  

游仙诗  

盛年无几时奄忽行欲老那得赤松子从学度世道西入华隂山求得神芝草珠玉犹戴土何惜千金寳但愿垂无穷与君长相保  

## 汉魏六朝百三家集卷五十三目录

晋张载张协集题词  

晋代文人有二陆三张之称三张者孟阳载景阳协季阳亢也季阳才藻不逮二昆文不甚显孟阳蒙汜司延誉景阳七命举世称工安平棣华名岂虚得然揆其防趣语亦犹人不能不远惭枚叔近媿平原也劒阁一铭文章典则礲石蜀山古今荣遇景阳文稍让兄而诗独劲出葢二张齐驱诗文之间互有长短若论才家庭则伯难为兄仲难为弟矣二子守道嫉众贪位高尚之怀每形诗咏时或疵其之尚白及观二凤齐倾金谷并陨华亭上蔡嗟呼叹晚然后知达人蚤识长謡二疏高歌招隐所以能自脱于巫山之火也  

目录  

赋  

蒙汜池赋  

叙行赋  

酃酒赋  

扇赋  

安石榴赋  

论  

论  

颂  

平吴颂  

铭  

劒阁铭  

洪池陂铭  

首铭  

诗  

登成都白莵楼  

赠虞显度  

招隐诗  

七哀诗  

其一  

其二  

霖雨  

拟四愁诗  

其一  

其二  

其三  

其四  

述怀诗  

失题  

又  

又  

## 汉魏六朝百三家集卷五十三  

明　张溥　辑  

晋张载集  

赋  

蒙汜池赋  

丽华池之湛澹开重壌以停源激通渠于千金承纒洛之长川挹洪流之汪濊包素濑之寒泉旣乃北通醴泉东入紫宫左面九市右带阆风周墉建乎其表洋波乎其中幽渎傍集潜流独注仰承河汉吐纳云雾缘以采石葅以嘉树水禽育而万品珍鱼产而无数苍苔泛滥条修无榦绿叶覆水元隂夹防红莲炜而秀出繁葩赩以焕烂游龙曜翼而上征翔凤因仪而下观想白日之纳光覩洪晖之皓旰于是天子乗玉辇时遨游排金门出千秋造绿池镜淸流翳华葢以逍遥揽鱼钓之所收纎绪挂而鳣鲔来芳饵沉而鰋鲤浮丰伙逾于巨壑信可乐以忘忧  

叙行赋  

岁大荒之孟夏余将往乎蜀都脂轻车而秣马循路轨以西徂朝发轫于京防兮夕予宿于糓洛践有周之旧墟陟邱荒以寥廓讃王孙于北门问九鼎于东郭寔公目之所卜曷斯水之濆薄入函谷而长驱歴新安之西阜行逶迤以登降渉二崤之重阻经嵚岑之险巇想姬文之避雨出潼关以逝仰华岳之崔嵬动大禹之疏导豁龙门之洞开舍予车以歩趾玩卉木之璀错翳靑青之长松防肃肃之高柞缘阻岑之絶崖蹈偏梁之悬阁石壁立以切天岌瑰其欲落超阳平而越白水稍幽薆以深乗重峦之百层转木末于九岑浮云起于毂下零雨集于麓林上昭昧以青阳下杳防而昼阴闻山鸟之晨鸣听元猿之夜唫虽处者之所乐嗟寂寞而愁予心造劔阁之崇关路盘曲以晻蔼山峥嵘以峻狭仰青天其如带兼习坎之重固形束隘以要害岂乾坤之分域将隔絶乎内外  

酃酒赋  

惟贤圣之兴作贵垂功而不泯加康狄之先识亦应天而顺人拟酒旂于象造甘醴以頥神虽贤愚之同好似大化之齐均物无往而不变独居旧而弥新经盛衰而无废歴百代而作珍若乃中山冬啓醇酎秋发长安春御洛浪夏设漂蚁萍布分香酷烈播殊美于圣载信人神之所悦末闻珍酒出于湘东既丕显于皇都乃潜沦于吴邦往逢天地之否运今遭六合之开通播殊美于圣代宣至味而大同匪徒法用之穷理信泉壤之所钟故其为酒也殊功絶伦三事既节五齐必均造酿在秋告成在春备味滋和体色淳淸宣御神志导气养形遣忧消患适性顺情言之者嘉其防美味之者弃事忘荣于是纠合同好以遨以游嘉宾云会矩坐四周设金樽于南楹酌浮觞以施流备鲜肴以绮进错时膳之珍羞礼义攸序是献是酬赪顔既发溢思凯休德音晏晏宏此徽猷咸德至以自足愿栖迟于一邱于是懽乐既洽日薄西隅主称湛露宾歌骊驹仆夫整马言旋其居乃冯轼以廻轨骋轻驷于通衢反衡门以隐迹覧前圣之典谟感夏禹之防防悟仪氏之见疏鍳往事而作戒罔非酒而惟愆哀秦穆之既醉纎良人而弃贤嘉卫武之能悔着屡舞于初筵察成败于往古垂将来于兹篇  

扇赋  

有翔云之素鸟体自然之至洁飘缟羽于淸霄拟妙姿于白雪俯濯素于河汉仰晞光于日月双趾蹶而腾虚六翮挥而风厉于是傲世公子俶傥踔跞遗物独出乐此天爵飞蒲氏之修蟠萦子余之纎缴弋翔防之鹍鸡连王子之白鹤裁轻翼以为扇发淸风于劲翮若乃捜竒选妙絶色寡双鹄质皦鲜元的点锋修短虽异而光彩齐同故易称可以为仪诗美肃肃之容是以停之如栖鹄挥之如惊鸿飘缨蕤于轩幌发晖曜于羣龙夫裂素制圆剖竹为方五明起于名都九华兴于上京  

安石榴赋  

有石榴之竒树肇结根于西海仰靑春以啓萌晞希夏以发采辉光垂緑擢干曜鲜熻若羣翡俱栖烂若百枝并然焕乎郁郁焜乎煌煌仰映淸霄俯烛兰堂似西极之若木譬东谷之扶桑于是天节移龙火西夕流风晨激行露朝白紫房既熟赪肤自坼剖之则珠散含之则氷释  

论  

论  

夫贤人君子将立天下之功成天下之名非遇其时曷由致之哉故尝试论之殷汤无鸣条之事则伊尹有莘之匹夫也周武无牧野之阵则吕牙渭滨之钓翁也若兹之类不可胜纪葢声发响应形动影从时平则才伏世乱则奇用岂不信欤设使秦莽脩三王之法时致隆平则汉祖泗上之徤吏光武舂陵之侠客耳况乎附丽者哉故当其有事也则足非千里不入于舆刅非斩鸿不韬于鞘是以驽蹇望风而退顽钝未试而废及其无事也则牛骥共牢利钝齐列而无长涂犀革以决之此离朱与瞽者同眂之説也处守平之世而欲建殊常之勳居太平之际而吐违俗之谋此欲却步而登山鬻章甫于越也汉文帝见李广而叹曰惜子不遇当高祖时万户侯岂足道哉故智无所运其筹勇无所奋其气则勇怯一也才无所骋其能辨无所展其説则顽慧均也是以吴榜越船不能无水而浮青虬赤螭不能无云而飞故和璧之在荆山隋珠之潜重川非遇其人焉有连城之价照车之名乎靑骹繁霜絷于笼中何以效其撮东郭于鞲下也白猨元豹藏于灵槛何以知其接垂条于千仞也孱夫与乌获讼力非龙文赤鼎无以明之葢聂政与荆卿争勇非强秦之威孰能辨之故饿夫庸抱关屠钓之伦一旦而都卿相之位建金石之号者或有怀顔孟之术抱伊管之略没世而不齿者此言有事之世易为功无为之时难为名也若斯湮灭而不称曾不足以多説况夫庸庸之徒少有不得意者则自以为枉伏莫不饰小辨立小善以偶时结朋党聚虚誉以驱俗进之无补于时退之无损于化而世主相与雷同齐口吹而喣之岂不哀哉今士循常习故规行矩步积阶级累阀阅碌碌然以取世资若夫魁梧儁杰卓跞俶傥之徒直将伏死嵚岑之下安能与歩骤共争道里乎至如轩冕黻班之士苟不能匡化辅政佐时益世而徒俯仰取容要荣求利厚自封之资丰私家之积此沐猴而冠耳尚焉足道哉  

颂  

平吴颂【`并序`】  

闻之前志尧有丹水之阵舜有三苖之诛此圣帝明王平暴静乱未有不用兵而制之也夫太上成功非颂不显情动于中非言不彰猃狁旣攘出车以兴淮夷既平江汉用作斯故先典之明志不刋之美事乌可阙欤遂作颂曰  

上哉仁圣曰惟皇晋光泽四表继天垂帝道焕于唐尧义声邈乎虞舜蠢尔鲸吴慿山阻水肆虐播毒而作豺虺菁茅阙而不贡越裳替其白雉正九伐之明典申号令之旧章布亘地之长罗振天之修纲制征期于一朝并箕驱而幕张尔乃援丹阳之峻壁屠西陵之高墉日不移晷羣丑率从望会稽而振铎临吴地而奋旅众军竞趣烽颷具举挫其轻鋭走其守御  

铭  

劒阁铭  

岩岩梁山积石峨峨远属荆衡近缀岷嶓南通卭僰北达褎斜狭过彭碣高逾嵩华惟蜀之门作固作鎭是曰劒阁壁立千仞穷地之险极路之峻世浊则逆道淸斯顺闭由往汉开自有晋秦得百二并吞诸侯齐得十二田生献筹矧兹狭隘土之外区一人荷防万夫趦趄形胜之地非亲勿居昔在武侯中流而喜山河之固见屈呉起兴实在德险亦难恃洞庭孟门二国不祀自古迄今天命匪易慿阻作昏鲜不败绩公孙旣灭刘氏衘璧覆车之轨无或重迹勒铭山阿敢告梁益  

洪池陂铭  

开源东注出自城池鱼鳖炽殖水鸟盈涯菱藕狎獦秔稻连畦渐台中起列馆参差惟水泱泱厥大难訾  

匕首铭  

先民造制戒豫惟详匕首之设应速用近既不忽备亦无轻忿利以形彰功以道隐  

诗  

登成都白莵楼  

重城结曲阿飞宇起层楼【`一作区`】累栋出云表峣临太虚高轩啓朱扉望畅八隅西瞻岷山岭嵯峨似荆巫蹲鸱蔽地生原隰殖嘉蔬虽遇尧汤世民食恒有余鬰鬰少城中岌岌百族居街术纷绮错高甍夹长衢借问杨子宅想见长卿庐程卓累千金骄侈拟五侯门有连骑客翠带腰吴钩鼎食随时进百和妙且殊披林采秋橘临江钓春鱼黑子过龙醢果馔逾蟹蝑芳茶冠六淸溢味播九区人生茍安乐兹土聊可娱  

赠虞显度  

畴昔协兰芳缱绻在华年嘉好结平素分着寮友前谓得终遐日绸缪永周旋吾子遭不造遘闵丁忧艰俾我失良朋谁与吐话言一日为三秋岁况乃三年离居一何濶结思如川  

招隐诗  

出处虽殊涂居然有轻易山林无悔恡人闲实多累鹓雏翔穷防蒲且不能视鹳鹭遵皋渚数为矰所系隐显虽在心彼我共一地不见巫山火芝艾岂相离去来捐时俗超然辞世伪得意在邱中安事愚与智  

七哀诗二首  

北芒【`一作邙`】何垒垒高陵有四五借问谁家坟皆云汉世主恭文遥相望原陵鬰膴膴季世【`一作叶`】丧乱起贼盗如豺虎毁壤过一坏便房啓幽户珠柙【`一作匣`】离玉体珍寳见剽虏园寝化为墟周墉无遗堵蒙茏荆棘生蹊迳登童狐兎窟其中芜秽不复埽頽陇并垦发萌营农圃昔为万乘君今为邱中土感彼雍门言凄怆哀今【`一作往`】古  

其二  

秋风吐商气萧瑟扫前林阳鸟【`一作乌`】收和响寒蝉无余音白露中【`一作朝`】夜结木落柯条森朱光驰北陆浮景忽西沉顾望无所见唯覩松栢阴肃肃高桐枝翩翩栖孤禽仰听离鸿鸣俯闻蜻蛚吟哀人易感伤触物增悲心邱陇日已远纒绵弥思深忧来令髪白谁云愁可任裴徊向长风泪下沾衣襟  

霖雨  

霖雨余旬朔蒙昧日夜坠何以解愁怀置酒招亲类啾啾丝竹作伶人奏奇秘悲歌结流风逸响秋气  

拟四愁诗四首  

我所思兮在南巢欲往从之巫山高登崖远望涕泗交我之怀矣心伤劳佳人遗我笥中布何以赠之流黄素愿因飘风超远路终然莫致增永慕  

其二  

我所思兮在朔湄欲往从之白雪飞登崖远望涕泗頽【`一作垂`】我之怀矣心伤悲佳人遗我云中翮何以报之连城璧愿因归鸿超遐翮终然莫致增永积  

其三  

我所思兮在陇原欲往从之隔太山登崖远望涕泗涟我之怀矣心伤烦佳人遗我双角端何以赠之雕玉环愿因行云超重峦终然莫致增永叹  

其四  

我所思兮在营州欲往从之路阻修登崖远望涕泗流我之懐矣心伤忧佳人遗我绿绮琴何以赠之双南金愿因流波超重深终然莫致增永吟  

述怀诗  

跋踄山川千里告辞杨子哭岐墨氏感丝云乖雨絶心乎怆而  

失题  

江南都蔗醸液丰沛三巴黄甘州素柰凡此素品殊美絶快渇者所思铭之常带  

同前  

白日随天暾暾圆如规踊跃汤谷中上登扶桑枝  

同前  

气力渐哀损髩髪终以皓昔为春月华今为秋日艸  
