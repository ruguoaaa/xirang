---
title: 第10部分
index: true
icon: editor
order: 10
category:
  - 诗藏
  - 诗集
  - 汉魏六朝百三家集
tag:
  - 钦定四库全书
  - 集部八
  - 总集类
  - 张溥
  - 明
---

## 汉魏六朝百三家集卷六十目录

晋王献之集题词  

右军七子五人知名子猷子敬尤称不羁子敬先亡子猷直上灵牀悲叹人琴亦顿絶徂化友于情深携手地下鹡鸰之诗于此増重子敬生平少过其临没自懴者惟与郗道茂离婚耳别妻一帖俯仰呜咽既笃伉俪何不为宋大夫之却湖阳乎身尚公主女为帝后乌衣贵游宠荣过盛独惜年命不长门无男子五福在天文人当之固难有全理也桃叶歌词江南盛传其答歌则緑珠懊侬翾风怨诗之类也子敬通昏帝胄豪贵自喜复纒绵妾侍发其讴吟中书风流上掩季伦但无顔对郗姉耳法书简帖间有伪书翰墨足传字贵尺璧大文絶少独表明安石言得其平较之挚虞理茂先卢谌讼越石并晋室阳秋矣  

目录  

书帖  

辞中令书  

与郗超论袁宏书  

度帖  

又  

鄱阳帖  

又  

又  

铁石帖  

又  

徳远帖  

祖希帖  

授衣帖  

衞军帖  

府君帖  

领军帖  

防军帖  

冠军帖  

又  

别郗氏妻  

与兄徽之书  

岁终帖  

礜石帖  

又  

违远帖  

廿九帖  

又  

鹅还帖  

又  

又  

又  

散情帖  

使君帖  

承姑帖  

阿姑帖  

东阳帖  

敬祖帖  

永嘉帖  

又  

天寳帖  

仲宗帖  

黄门帖  

秀顺帖  

静婢帖  

豹奴帖  

江州帖  

二妺帖  

诸女帖  

阮新妇帖  

又  

郗新妇帖  

范新妇帖  

新妇帖  

慰意帖  

东近诸帖  

又  

又  

又  

又  

又  

又  

又  

相过帖  

夏日帖  

慕容帖  

薄冷帖  

益部帖  

思恋帖  

转胜帖  

消息帖  

集聚帖  

近豫帖  

复面帖  

西问帖  

月终帖  

安和帖  

余杭帖  

晴快帖  

珍重帖  

尊体何如帖  

中秋帖  

日寒帖  

南中佳音帖  

白鲊帖  

服黄芪帖  

汤酒帖  

鸭头丸帖  

服油帖  

送梨帖  

镜湖帖  

疏  

明谢安忠勲疏  

表  

啓琅琊王为中书监表  

又  

墓志  

保母志  

诗  

桃叶歌【`二首`】  

## 汉魏六朝百三家集卷六十  

明　张溥　辑  

晋王献之集  

书帖  

辞中令书【`献之自吴兴内史征拜中书令`】  

外出谓公私可安耳勲赏既凑亦巳息望但使明公不遗有防不忘亦何忧便馁耶民志不慕高情不忘荣恳恳祈诉惟愿离今任余无所择伏度朝恩不过存愍故旧使蓬莤与兰蕙齐荣耳明诏爰发恩巳被矣荣实厚矣必何须拜而治顺许而弛今日君臣之际差可得适愿乐也若民有纎芥少裨圣化亦当求自策効而能临殊宠必欲免耶思之实熟万无此理古来亦未有量力而致深罪者蔡司徒立帝主于御牀诏驿数反其不祗顺正止于免黜耳此外希不矜体者违命诚为深愆曲从实复过此伏度天海容纳必当哀许仰凭仁眷惟愿垂救动成尘秽转难为顔乃欲觐谒忽患齿痛疼惨无赖语迫罔知所厝冒复启诉谨草上呈罄竭欵实谓为麄尽一豪虚矫神明殛之若民可作尚书令而使四海推懕者亦人谁不堪勲徳盖世尚当有让况民凡鄙而可冦窃耶王懐祖先辈名流作此职可谓佥允桓宣武窥尚书门犹言此中无人固知当之未易也齿既不便弥不自宣故寄之翰墨益增繁忤饥渴还防愿不作悠悠常诲耳献之死罪州民王献之呈  

与郗超论袁宏书  

【`宏为吏部郎献之与超书`】  

彦伯已入殊足顿兴往之气故知捶挞自难为人冀小却当复差耳【`巳入尺牍作巳久误王敬美云足窥子敬狭中`】  

度帖  

度时往来以此为慰兴公使适还数日具都下问人情所忧良可叹息诸从数问龄前来经日极为差云仁祖欲请为军司不知行不【`从一作贤　黄云度时来一帖米以为无名人作仆谓此真晋人语但笔势疎缓多失落耳谓大令书则非葢中云仁祖欲请为军司案献之以晋孝武太元十一年年四十三卒谢尚于穆帝升平元年卒时献之方年十三请军司又在升平前大令是时才十许歳安得巳作书论时事殆是穆帝时他人书度何来迟亦此类`】  

又【`二王作使还帖`】  

度何来迟深令人忧悬耶常谓有理因祠监多感足下共事甚善然所造极难想足下每思先后卿岂须言亲亲不巳意耳安石停此过半日犹得一宿送近道所以致叹何物喻之一十当浦阳诸怀儿不可言且不复得卿送有诸叹今此贪上道【`淳化误摹何物一行在前送近一行在后　常淳化作当卿二王帖作公贪一作奕黄云亦似逸少语张长史辈伪作`】  

鄱阳帖  

献之白不谓鄱阳一门艰故至此追寻悲惋益不自胜奈何奈何政坐视其灭尽使人悲熟赖子高在此不尔无可成献之【`熟尺牍作热不尔作下尔误`】  

又【`二王作散骑帖`】  

鄱阳书停诸舍便有月未具散骑书知情至草草未发遣奉去月余承妇等复不能差深忧虑耳  

又  

鄱阳归乡承修东转有理吾贤毕欲事必俟胜欢慰于怀耶吾终权宜至承今年饥馑仰惟年支都乏絶不谓乖又至于此耶吾脚尚未差极忧也  

铁石帖  

近与铁石共书令致之想久逹不得君问以复经月悬情岂可言顷更寒不适颇有时气君顷各可耳迟防问仆大都小佳然疾根聚在右髀脚重痛不得转动左脚又肿疾候极是不佳幸食眠意事为复可可冀非臓病耳  

又【`二王作散还帖`】  

知鐡石前往快作乐诸君善处世一达于当年不复过此仆端坐将百日为尸居解日耳不知那得一散怀何其相思之深临书意塞【`二王帖云东坡诗有巳将鐡石充逸少之句葢坡疑以为殷鐡石故云按诗注殷鐡石梁人非及与右军父子同时今所谓与鐡石共书岂两子张耶`】  

徳逺帖  

前告先以陈事意必是更有家信未知斯説见徳远书所致人耶何可足下今耶【`下今施作卒念`】  

祖希帖【`张字祖希`】  

知祖希佳为慰慰数不得书其云至水门増深欵之  

授衣帖  

献之罪授衣诸感悲情伏惟哀慕兼恸痛毒难居见徐儁并使君书承比极胜但承此凶问当复大顿耳比日忧驰无复意不审尊体云何脚气及耳痛得此哀号何如先大恶时灸创特不堪此不乃为患眠食几许使君今地实难为识然所以为识政在此耳当今可复使不万全不愿其以多筭难易得之便自可令不为因絫耳比者忉怛当不可言当不可言献之罪  

衞军帖  

衞军犹未平和而哀劳殊未得尽消息理常以不宁仆射得散力甚慰表解台职不知得恕不复冠军告悬企【`复一作后`】  

府君帖【`二王作极热帖`】  

献之白极热敬惟府君此月内得书来时几得问希此消息极闷闷军中复如何患脓不能溃意甚无赖君有好药必时复与府中多少极济事耶【`黄云极热敬惟府君帖云来时几得问希此消息极闷闷又云意甚无赖君有好药云云极济事耶又服油帖云不至絶艰辛也皆近世俗言字势亦不至佳非王氏帖明甚`】  

领军帖  

还此今有书何以至不知诸舍故多患念劳以今差也得领军书故在风丹杨书常疾动耿耿亦云得鄱阳近书为慰丹杨疾者不果来甚怅恨【`云一作足`】  

防军帖  

东家尚未欲下李防军无政日有此议能自来此方寸无使闻上极不妙之事献之顿首  

冠军帖  

委曲前书具想胜常也诸人悉何如承冠军定入计今向达都汝奉见欣庆但恐停日不多耳  

又  

承冠军故尔不觉转胜灸无所觉忧驰深汝燋悚可言【`又一帖憔防可耳`】  

别郗氏妻【`郗昙女名道茂`】  

【`献之初娶郗氏女为秘书丞尚新安公主及献之遇疾道家上章法应首过对曰不觉余事惟忆与郗家离婚　王氏谱咸宁中尚余姚公主　黄云奉对帖当是与郗家离婚也郗氏自太尉鍳后为江左名族其姓读如絺绣之絺而世人以俗书郗字作郄因读为却诜之却非也却诜乃晋大夫却縠之防郗鍳乃汉御史大夫郗虑之后在原既异音读逈殊亦近代氏族及小学二家之学不讲故也陆鲁望博古矣其诗云一叚清香染郗郎亦误读也`】  

虽奉对积年可以为尽日之欢常苦不尽触类之畅方欲与姊极当年之足以之偕老岂谓乖别至此诸怀怅塞实深当复何繇日夕见姊耶俯仰悲咽实无已无已唯当絶气耳【`俯仰施作纒绵当一作常`】  

与兄徽之书  

兄伯萧索寡防遇酒则酣畅忘反乃自可矜  

嵗终帖  

献之白节过岁终众感纒心伏惟同之奉月初告承极不平复头眼半体恒恶兄告説姊故殊黄瘦忧驰可言寒切不审尊体复何如眠食转进不气力渐复耳迟复防告献之故尔献之【`一作先`】  

礜石帖  

献之白兄静息应佳何以复小恶耶伏想此消息理尽转胜耳礜石深是可疑事兄憙服散辄发癕势为积乃不易愿复更思献之惟赖消息内外极生冷而心腹中恒无他此一事是差但疾源不除自不得佳论事当随宜思之也献之白【`势一作热为积尺牍作为治　黄云散者寒食散之类散中葢用礜石是性极热有毒故云深可疑也刘表在荆州与王粲登障山见一冈不生百草粲曰此必古冢其人在世服生礜石热蒸出外故草木焦灭凿看果礜石满茔又今洛水冬月不冰古人谓之温洛下亦有礜石今取此石置瓮水中水亦不冰又鹳伏卵以助暖气其烈酷如此固不宜饵服子敬之语实然聊附于此　又云赖消息内外极生冷内外二字本行防注故字差小而昧者摹填着行中非也当依本为胜诸帖中此例甚多如十七帖中远想慨然孔琳之帖恨恨脚中转剧等字本皆侧注后人摹以入行`】  

又【`姊性旧合礜石为一帖`】  

姊性纒绵触事殊当不可献之方当长愁耳  

违逺帖  

吾十一日发吴兴违逺兄姊感恋无喻庆等别不可言比奉告故多患姊经感极顿忧驰益深适谘议十六日告风疾故尔反侧余可行未东动静不宁吾宜速呉与丞别兄进犹恋防劳亦极恶驰情二女晩生皆佳未复华姜疏比来得直疏故恶故足当视华也汝儿女并可不【`吾一作五`】  

廿九帖  

廿九日献之白昨遂不奉恨深体中复何如弟甚顿勿勿不具献之再拜【`黄云此近世人语非子敬书　二王帖云黄以为昨遂不奉恨深帖有秦汉篆笔中令自言故自不同真不虚尔书中有相劳苦语极佳读之了不可解者当笺素败逸观其可读者知其尔尔　奉下一有别怅二字`】  

又  

献之白承姊故常恶不审得春气复何如冬驰情余安和至宁此故耳献之白  

鵞还帖【`二王作诸舍帖淳化及二王帖鹅还云云并合上为一今按其刻鹅还原提作行首则此当别为一帖王氏尺牍以鹅还鹅差名鹅还帖而无崇虚一条今并仍鹅还之名其旧名各附注诸舍亦载于前`】  

诸舍复何如吾家多患忧面以问慰情不知可耳承永嘉比复患下上下诸疾患乃尔燋驰岂可懐不审今复何如防即平和耳贞寿不成病不【`忧一作望`】  

又  

鹅还慰姊意今己尝向发分张诸懐可言殊尝复忧悬婢腹痛见差不刘家疾患即差秀已还也【`已尝陈作已当`】  

又【`二王作庆至帖`】  

庆等已至也鹅差不甚悬心宜道寻去奴定西诸分张少言【`道一作还一作送`】  

又【`鹅羣帖`】  

献之等再拜不审海盐诸舍上下动静比复常忧之姊告无他事崇虚刘道士鹅羣竝复归也献之等当须向彼谢之献之等再拜【`盐刘作监须一作便误　黄云鹅者王氏子姓之小字耳犹袁羊顾虎之类或以此鵞即逸少所爱之鵞甚可鄙笑又帖云崇虚刘道士鵞羣并复归也献之寄须向彼谢之亦非当时尺牍体葢以大令父逸少尝书道德经换鵞而山隂昙村道士举羣赠之故以此事傅防作是帖耳案崇虚馆乃宋明帝泰始四年建子敬晋人何得已称之又按魏收释老志太和十五年诏立道家寺宇于桑干之隂名崇虚寺去晋愈逺矣　王云此乃黄长睿东观余论而杨引为已辨亦可笑也然书家颇重鵞羣帖按此明载法帖辩误不必余论　二王帖注黄云右军写经换鵞时子敬尚幼少未必能作此简好事者为之耳如贞观初杨师道辈可作此字恐不其然人之善书葢有自幼天成者况子敬耶　米云伪`】  

散情帖  

献之白不审疾得损未极忧及更能出入未前书云至于散情防疾苦疗得所深喜慰想必为问敬和晩际似差耶诸舍也能向诸弟各也  

使君帖  

防等承更恶不审顷痊复不必须散时终得力耶此药甚佳想姉举体不能行履服遂差安西且无恙府君属有和稀久滞行路同人絶得此心故当携其长防诣汝上下知彼骆驿有书示不足以慰吾意耶冬间必欲至足下所居承使君明练不谓渐有胜也君数集聚然其大都可耳吾止于月半间耶【`黄云嫂等帖亦非大令书　诣一作诸数一作阙可耳作可可`】  

承姑帖  

献之白承姑比日复小进退其尔不得一极和忧悚犹深不审以服散未必得力耳比驎相闻故云恶悬懐使君数得书也【`以一作比`】  

阿姑帖【`二王作平安帖`】  

近奉阿姑告知平安极慰人意献之遂不堪暑气力恒惙恐是恶风大都将息近似小却  

东阳帖  

不审阿姨所患得差否极令悬恻想东阳诸妹当复平安不审顷者情事渐差耶彼郡今载甚不能佳不知早晩至当遂至郡深相望  

敬祖帖  

敬祖日夕还山隂与严使君闻颇多嵗月今属天寒拟适逺为当奈何奈何尔岂不令念姊逺路不能追求耳【`君刘作知误`】  

永嘉帖  

愿余上下安和知婢日夕疏慰意育故羸悬心倪比健也适奉永嘉去月十一日动静故常患不宁诸女无复消息献之  

又  

育等可不转思见之知恩慕不中  

天寳帖  

白东告具天寳疾患问何其仓卒乏子孙当欣伦早成家以此娯上下岂谓奄失此女愍惜深至恻切心怀防哀念当可为心情愿不可保使人惋惋悲政当随事豁之耳嫂先积弊复有此痛心不审不乃恶不甚以忧驰眠食复多少愿遣无益尽消息理  

仲宗帖  

一月廿九日告仲宗奉世诸儿祸变无常  

黄门帖  

黄门陨背哀痛摧剥不自胜任奈何奈何及书感塞父姑告【`黄门兄徽之也　黄云亦王氏帖而非大令书`】  

秀顺帖  

何必不耳企迟此大都如常秀顺至慰意顺心痛委顿焦劳  

静婢帖  

诸舍不能集防深哽塞仰料静婢自常不和知从事甚简致此佳也  

豹奴帖  

豹奴此月惟省一书亦不足慰怀深悉足下情素耳【`豹刘作歝误桓嗣小字豹奴王氏甥故二王帖中时及之`】  

江州帖  

知汝决欲来下是至愿然嫂当得供养冀郡固有理若宣城琅琊不果南有空缺可作者此信还具白当与在事论为不可须留者便可决作来下记也上方大枋想汝不过数枋足彼故当足合偶此耳人方当麄足不果耳可白吾当辨桓江州助汝此不托得遣人船迎汝当具东攻枋三四吾小可者当自力无湖迎汝故可得五六十人小枋诸谢当有便是见今当语之大理尽此信还一一白胛痛不可堪而比作书欲不能成之【`淳化帖四十云吾当托桓江州助汝吾此不辨得遣人船迎汝当具东攻枋三四吾小可者当自力无湖迎汝故可得五六十人小枋诸谢当有便是见今当语之大理尽此信还具白胛痛可堪而以作书絶欲不可识　黄辩云吾当托桓江州助汝帖米以为张长史书虽未必然要非大令书也桉此帖不至恶但纵任近俗无晋世清韵真非大令书殊不知亦写右军帖词耳张彦逺右军帖録有此语此卷亡其半续帖逸少部中有前叚结字殊应模矩葢王氏子弟临逸少书胜此逺矣　二王帖云桉法书要録此帖前有知汝欲来等数十字内吾字作五字不可识作不能成之乃在逸少帖中当以彦逺为是王着以逸少无大草书故置献之帖中耳　攻刘施作改可者黄谏作云无湖刘作无御迎諌作仰小枋谏作小杨皆非　当有下六十帖多一有字`】  

二妹帖  

忽动小行多昼夜十三四起所去多又风不差脚更肿转欲书疏自不可已惟絶叹于人理耳二妹复平平昨来山下差静岐当还【`岐一作政`】  

诸女帖  

想彼悉佳汝复见诸女不此近下故尔耳【`近一作上`】  

阮新妇帖【`一帖下后有君白二字`】  

诸女无日事悬心阮新妇何日至慰妹目下  

又  

阮新妇勉身得雄甚善散骑殊常憙也【`常陈作当`】  

郗新妇帖  

令外甥欲问郗新妇更笃忧虑深【`令一作念欲一作知`】  

范新妇帖  

谢范新妇得【`阙`】富春过诸道路安隐甚慰悬心比日凉即至平安也上下集聚欣庆也华等佳不小婢比小下大都可耳新妇舍其行更怜之不可言范新妇省【`米云余收子敬范新妇唐模帖题诗曰正观欵书丈二纸不许儿竒专父美而绛帖误以为右军　东书堂帖佳不后云自新妇母子去寂漠难言思子辈不可言`】  

新妇帖  

新妇服地黄汤来似减眠食尚未佳忧悬不去心君等前所论事想必及谢生未还何尔进退不可解吾当书问也【`何一作可`】  

慰意帖  

得诸慰意吾故冀恶寻视汝又告  

东近诸帖  

未复东近动静驰情昨即遣行为不至耶  

又  

二十三日献之问得十九日书之间后何如吾故劣力不一一王献之问  

又  

向闻游诸悬作今退念时事【`缺`】覧之后复慨然  

又  

五月十二日献之白节过感怀深至念痛伤难胜得五日告知君转胜甚慰甚慰雨过此复何如想消息日平复也谨仆近暴不佳如恶气当时极恶赖即退耳故虚劣勿勿还不多王献之白  

又  

思想转思省告知君亦同如今未知面期近远此慨可言惟深保爱数音问寻故防取君消息  

又  

信明还东有还书愿送来已今分明至着都上  

又  

慰之吾故沈思见之故想时能问疾得来先报之不能得自致者防取车王献之答  

又  

献之白奉承问近雪寒患面疼肿脚中更急痛兼少下甚驰情转和佳不审尊体复何如得此诸患小差不复思何如幸能复散故镇益久药何以不更将之迟寻复防若献之弊于淡飰饮得春风气惛乱言故欲热复食酒为腹可耳献之白  

相过帖  

相过终无复日凄切在心未尝蹔拨一日临坐目想胜风但有感恸当复如何常谓人之相得古今洞尽此处殆无恨于怀但痛神理与此而穷耳尽此感深殆无防处常恨况相遇之难而乖其所同省告不觉浐流既已往矣亦复何言献之【`黄云相过无复日借匪献之韵自可赏`】  

夏日帖  

夏日感思兼悼切割心怀痛当奈何奈何得思道书慰意薄热汝比各可不吾并故诸恶劳益勿勿献之白疏  

慕容帖  

慕容有易赖意耶【`米云无名人伪`】  

薄冷帖  

薄冷足下沈痼已经嵗月岂宜触此寒耶人生禀气各有攸处想示消息【`薄冷益部二帖米以为欧率更书`】  

益部帖【`黄云借陈寿所着益部耆旧传也`】  

益部耆旧传今送想催驱写取耳慎不可过淹留吾去月从孙家求信次尔频为乱反侧大佳栁六恵言可常饵亦觉有益耳  

思恋帖  

献之白思恋转不可言瞻近而未得奉见但有叹息迟诸信还具动静献之白【`信一作攸又作作`】  

转胜帖【`黄云疾不至分张语类江表人`】  

疾不退潜处当日深岂可以常理待之此岂常忧【`阙`】不审食复何如饥色可可所堪转胜复以此慰驰竦耳【`羲之有此帖潜处作潜损当作亦当`】  

消息帖  

消息亦不可不恒精以经心向秋冷疾下亦应防也献之下断来恒患头项痛复小尔耳【`项施作顶`】  

集聚帖  

省前书故有集聚意当能果不足下小大佳不闻官前逼遣足下甚急想以相体恕耳足下兄子已至广州耶当有得集理不念悬心也耳  

近豫帖  

白承舍内分违近豫遂就难以喻通济理献之白  

复面帖  

复面悲积蕃首以不佳耿耿仆近动散委顿虽转折犹惙然发止尚以未定日冀以言首力还不复耳【`黄云复面悲积宋齐人语`】  

西问帖  

得西问不宼复云何令人邑邑具示【`宼刘释作寖`】  

月终帖  

献之言月终伏惟哀伤不可任不审尊体诸患复何如悚息谨言疏不备献之言【`西问月终米云皆伪`】  

安和帖  

献之白奉别告承安和庆慰极冷不审尊体复何如献之比日如复小胜因夜行忽复下如欲作防今服药尽温燥理冀当可耳然异极都不得复小失和卿恶亦不得妄近生冷体气顿至此令人絶叹行有佳酒便服【`何如一作何必卿黄谏作已行陈作何酒刘作治　大观帖此下有献之二字施谓别用摹入此帖者`】  

余杭帖  

献之白思恋触事弥至献之既欲过余杭州将若比还京必视之来月十左右便当发奉见无复日比告可喻愿复尽珍重理献之白【`见刘作兄`】  

晴快帖  

再拜夏节近感思深惟穷号崩絶不可忍处晴怏不审体中何似食噉复多少甚驰情不审诸舍复何如未复西动静不宁此多患反侧愿深寛勉故承问【`多一作知`】  

珍重帖  

思恋无徃不慰省告对之悲塞未知何日复得奉见何以喻此心惟愿尽珍重理迟此信反复知动静  

尊体何如帖  

献之白不审尊体复何如昨夜眠多少愿尽寛喻理忧驰可复言若得消息者献之【`者刘作告一作去`】  

中秋帖  

十二月割至不中秋不复不得想未复还恸理为即甚省如何然胜人何庆等庆等大军  

日寒帖  

日寒凉得告承诸恶【`阙`】　复灸极尝惨痛悲灼仆病正自不差疾久自【`阙`】目深悲企甚积既惨塞居疾系以罪黜二三不出职门近疑所叙似不【`阙`】益企恨秋牵借请有人当复叙耳【`米云日寒帖后有两行谢安批所谓批后为答也唐太宗不收献之帖上刮去不次献之白字谓之羊欣以应募而兰亭帖亦以为羊欣书`】  

南中佳音帖  

南中佳音一一小慰解数月也吾甚忧虑卿君何如耶献之  

白鲊帖  

适得元直二十三日疏送白鲊今送十裹似并犹堪噉献之白  

服黄芪帖  

承服肾气丸故以为佳献之比服黄芪甚懃平平耳亦欲至十齐当可知【`齐剂通用刘释作斋误`】  

汤酒帖  

得书为慰吾先夜遂大得服汤酒诸治渐折故顿极难劳知足下便去不得靣别怏恨深保爱临书増怀王献之【`怏一作怅`】  

鸭头丸帖  

鸭头丸故不佳明当必集当与君相见  

服油帖  

服油得力更能停噉麫只五六日停也不至絶艰辛也足下明当必果想即日如何深相忆  

送梨帖  

今送梨三百颗晚雪殊不能佳【`淳熙所刻及赐书堂皆右军米以为大令`】  

镜湖帖  

镜湖澄澈清流泻注山川之美使人应接不暇【`王右军云每行山隂道上如镜中游与此可互观父子高致如此　王云按世説称子敬云不言尺牍`】  

疏  

明谢安忠勲疏  

故太傅臣安少振风道誉滋溢弱冠遐栖则契齐箕皓应运释褐而王猷允塞及至载宣威灵强猾消殄功勲既融投韨髙让且服事先帝眷隆布衣陛下践阼阳秋尚富尽心竭智以辅圣明考其潜跃始终事情缱绻实大晋之隽辅义笃于曩臣矣伏惟陛下留心宗臣澄神于省察  

表  

启琅琊王为中书监表  

中书重职掌诏命当否是寄自大晋建国常令宰相参领中兴以来益重其任故非轻才所可独任也  

又  

中书职掌诏命非轻才所能独任自晋建国尝命宰相参领中兴以来益重其任故能王言弥徽徳音四塞者也  

墓志  

保母志  

琅琊王献之保母姓李名意如广汉人也在母家志行髙秀归王氏柔顺恭勤善属文能草书解释老防趣年七十兴宁三年嵗在乙丑二月六日无疾而终仲冬季望塟防稽山隂之黄阏冈下殉以曲水小砚交螭方壶树双松于墓上立贞石而志之悲夫后八百余载知献之保母宫于兹土者尚焉  

诗  

桃叶歌二首  

【`古今乐録云桃叶歌晋王子敬所作也桃叶子敬妾縁于笃爱所以歌之　隋书五行志曰陈时江南盛歌王献之桃叶词桃叶复桃叶渡江不用檝但渡无所苦我自迎接汝后隋晋王广伐陈置将桃叶山下及韩擒虎渡江大将任蛮奴至新亭以北军之应`】  

桃叶复桃叶渡江不用檝但渡无所苦我自来迎接【`艺文作我自迎接汝`】  

桃叶复桃叶桃树连桃根相怜两乐事独使我殷勤【`艺文作纒绵`】  

## 汉魏六朝百三家集卷六十一目录

晋孙绰集题词  

东晋佛乗文人孙兴公最有名然喻道论云佛十二部经其四部专以劝孝道贤论以天竺七僧方竹林七贤指悉近儒非濡首彼法长徃不返者也桓大司马欲移都洛阳众莫敢谏兴公抗表论列文辞甚伟斯时进言固难于娄敬之说汉高也振袖举笏郏鄏无恙一封事足不朽矣天台赋自命金石抑其佳句不过赤城瀑布耳遂初林阜足薄华幕葢远咏老庄萧条高寄其素志也赋云乎哉表哀诗哀号防极欲继蓼莪即若祖除妇服诗未若其闗道义系人伦也碧玉二歌亦胡姬十五桃叶渡江之类未免有情正谓此尔右军兰亭雅集兴公与兄承公各有诗篇一吟一咏诚非许掾所及褚王郗庾穹碑载文岂好谀墓哉具体先哲或中郎之羽翮也  

目录  

赋  

天台山赋【`有序`】  

望海赋  

遂初赋序  

疏  

谏移都洛阳疏  

为功曹参军驳事牋  

论  

喻道论  

序  

兰亭集后序  

碑  

太尉庾亮碑  

太傅褚裒碑  

丞相王导碑  

太宰郗鉴碑  

司空庾冰碑  

颍州府君碑  

铭  

太平山铭  

漏刻铭  

樽铭  

颂  

聘士徐君墓颂【`有序`】  

赞  

贺司空循像赞  

孔松杨像赞  

某太常碑赞  

老子赞  

商丘子赞  

原宪赞  

道壹赞  

释道安赞  

康僧防赞  

诔  

庾公诔  

王长史诔  

诗  

表哀诗【`并序`】  

三月三日  

兰亭集诗二首  

秋日  

情人碧玉歌二首  

## 汉魏六朝百三家集卷六十一  

明　张漙　辑  

晋孙绰集  

赋  

天台山赋【`有序`】  

天台山者葢山岳之神秀也涉海则有方丈蓬莱登陆则有四明天台皆圣之所游化灵仙之所窟宅夫其峻极之状嘉祥之美穷山海之瓌富尽人神之壮丽矣所以不列于五岳阙载于常典者岂不以所立防奥其路幽迥或倒景于重溟或匿峯于千岭始经魑魅之涂卒践无人之境举世罕能登陟王者莫由禋祀故事絶于常篇名标于竒纪然图像之兴岂虚也哉非夫遗世翫道絶粒茹芝者焉能轻举而宅之非夫逺寄防搜笃信通神者何肯遥想而存之余所以驰神运思昼咏宵兴俛仰之间若已再升者也方解缨络永托兹岭不任吟想之至聊奋藻以散怀  

太虚辽廓而无阂运自然之妙有融而为川渎结而为山阜嗟台岳之所竒挺实神明之所扶持防牛宿以曜峯托灵越以正基结根弥于华岱直指高于九疑应配天于唐典齐峻极于周诗邈彼絶域幽防窈窕近智者以守见而不之之者以路絶而莫晓哂夏虫之疑冰整轻翮而思矫理无隐而不彰啓二竒以示兆赤城霞起而建标瀑布飞流以界道覩灵验而遂徂忽乎吾之将行仍羽人于丹丘寻不死之福庭茍台岭之可攀亦何羡于层城释域中之常恋畅超然之高情被毛褐之森森振金策之铃铃披荒榛之防茏陟峭崿之峥嵘济楢溪而直进落五界而迅征跨穹隆之悬磴临万丈之絶防践莓苔之滑石抟壁立之翠屏揽樛木之长萝援葛藟之飞茎虽一冒于垂堂乃永存乎长生必契诚于幽昧履重险而逾平既克隮于九折路威夷而脩通恣心目之寥朗任缓步之从容借萋萋之纎草防落落之长松觌翔鸾之裔裔听鸣凤之嗈嗈过灵溪而一濯疏烦想于心胷荡遗尘于旋流发五葢之游防追羲农之絶轨蹑二老之踪陟降信宿迄于仙都双阙云竦以夹路琼台中天而悬居珠阁玲珑于林间玉堂隂映于高隅彤云斐亹以翼櫺皦日炯晃于绮疏八桂森挺以凌霜五芝含秀而晨敷惠风伫芳于阳林醴泉涌溜于隂渠建木灭景于千寻琪树璀璨而垂珠王乔控鹤以冲天应真飞锡以蹑虚骋神变之挥霍忽出有而入无于是游览既周体静心闲害马巳去世事都捐投刃皆虚目牛无全凝思幽岩朗咏长川尔乃羲和亭午游气高褰法鼓琅以振响众音馥以扬烟肆觐天宗爰集通仙挹以玉之膏潄以华池之泉散以象外之説畅以无生之篇悟遣有之不尽觉渉无之有间泯色空以合迹忽即有而得释二名之同出消一无于三幡恣语乐以终日等寂黙于不言浑万象以防观兀同体于自然  

望海赋  

五湖同浸九江丛溉抱河含济吞淮纳泗南控沅湘西引泾渭洲渚迢递以疏属岛屿绵邈以牢罗植崔嵬之碣石搆穹隆之牂牁奥之府重仞之房鳞彚万殊甲产无方包隋珠衔夜光瑇瑁熠烁以泳游蟕蠵焕烂以映涨虚贝含素而表紫蠳螺络丹而帯缃青甲芬飚以微扇木杳以舒芳其卉木则渌苔石髪蔓以流绵紫茎菎综解以被渚华组依波而锦披翠纶扇风而绣举长鲸岳立以截浪虭防扬鬐以排流巨鼇赑屃以冠山乌鳠呼翕以吞舟鹏为羽杰鲲称介豪翼遮半天背负重霄举翰则宇宙生风抗鳞则四渎起涛考万川以周览亮天地之综纬弥纶八荒亘帯九地昏明注之而不溢尾闾泄之而不匮若乃惟馨陈祈祝不愧言或适于东或适于西商客齐畅潮流往还各资顺势双帆同悬倐如骕骅背驰挐如交集轻轩  

遂初赋序  

余少慕老庄之道仰其风流久矣却感于陵贤妻之言怅然悟之乃经始东山建五亩之宅帯长阜倚茂林孰与坐华幕击钟鼓者同年而语其乐哉  

疏  

諌移都洛阳疏  

伏见征西大将军臣温表便当躬率三军讨除二寇荡涤河渭清洒旧京然后神旗电舒朝服济江反皇居于中土正玉衡于天极斯超世之宏图千载之盛事然臣之所怀窃有未安以为帝王之兴莫不借地利人和以造功业贵能以义平暴因而抚之怀愍不造沦胥秦京遂令胡戎交侵神州絶纲土崩之衅诚由道丧然中夏荡荡一时横流百郡千城曾无完郛者何哉亦以地不可守投奔有所故也天祚未革中宗龙飞非惟信顺协于天人而已实赖万里长江画而守之耳易称王公设险以守其国险之时义大矣哉斯巳然之明效也今作胜谈自当任道而遗险校实量分不得不保小以固存自丧乱已来六十余年苍生殄灭百不遗一河洛丘墟函夏萧条井堙木刋阡陌夷灭生理茫茫永无依归播流江表已经数世存者长子老孙亡者丘陇成行虽北风之思感其素心目前之哀实为交切若迁都旋轸之日中兴五陵即复缅成遐域泰山之安既难以理保烝烝之思岂不纒于圣心哉温今此举诚欲大览始终为国逺图向无山陵之急亦未首决大谋独任天下之至难也今发愤忘食忠慨亮到凢在有心孰不致感而百姓震骇同怀危惧者岂不以反旧之乐賖而趣死之忧促哉何者植根于江外数十年矣一朝防之顿驱踧于空荒之地提挈万里逾险浮深离坟墓弃生业富者无三年之粮贫者无一飱之饭田宅不可复售舟车无从而得舍安乐之国适习乱之乡出必安之地就累卵之危将顿仆道涂飘溺江川仅有达者夫国以人为本疾寇所以为人众丧而宼除亦安所取裁此仁者所宜哀矜国家所宜深虑也且古今帝王之都岂有常所时隆则宅中而图大势屈则遵养以待防使徳不可胜家有三年之积然后始可谋太平之事耳今天时人事有未至者矣一朝欲一宇宙无乃顿而难举乎臣之愚计以为且可更遣一将有威名资实者先镇洛阳于陵所筑二垒以奉卫山陵埽平梁许清一河南运漕之路既通然后尽力于开垦广田积谷渐为徙者之资如此贼见亡征势必远窜如其迷逆不化复欲送死南北诸军风驰电赴若身手之救痛痒率然之应首尾山陵既固中夏小康陛下且端委紫极增修徳政躬行汉文简朴之事去小惠节防费审官人练甲兵以养士灭宼为先十年行之无使隳废则贫者殖其财怯者充其勇人知天徳赴死如归以此致政犹运诸掌握何故舍百胜之长理举天下而一掷哉陛下春秋方富温克壮其猷君臣相与养徳业括嚢无咎岂不快乎今温唱高议圣朝互同臣以轻微独献管见出言之难实在今日而臣区区必闻天听者窃以无讳之朝狂瞽进説刍荛之谋圣贤所察所以不胜至忧触冒干陈若陛下垂神温少畱意岂非屈于一人而允亿兆之愿哉如以干忤罪大欲加显戮使丹诚上达退受刑诛虽没泉壤尸且不朽  

为功曹参军驳事牋  

纲纪居管辖之任以糺司外内驳议弹射诚无所拘然亦有所以献可替否举直违枉者也  

论  

喻道论  

或有疑至道者喻之曰夫六合遐邈庶类殷充千变万化浑然无端是以有方之识各期所见鳞介之物不达皋壤之事毛羽之族不识流浪之势自得于窞井者则怪游溟之量翻翥于数仞者则疑冲天之力纒束世教之内肆观周孔之迹谓至徳穷于尧舜微言尽乎老易焉复覩夫方外之妙趣寰中之照乎悲夫章甫之委裸俗韶夏之弃鄙俚至眞絶于漫习大道废于曲士也若穷迷而不迁者非辞喻之所感试明其防庶乎有悟于其闻者焉夫佛也者体道者也道也者导物者也应感顺通无为而无不为者也无为故虚寂自然无不为故神化万物万物之秉卑髙不同故训教之术或精或麤悟上识则举其宗本不顺者得殃放酒者罗刑婬者必罚盗者扺罪三辟五刑犯则无赦此王者之常制宰牧之所司也若圣王御世百司明达则向之罪人必见穷测无逃刑之地矣使奸恶者不得容其私则国无违民而贤善之流必见旌叙矣且君明臣公世清理治犹能令善恶得所曲直不滥况神明所莅无逺近幽聪明正直罚恶祐善者哉故毫厘之功锱铢之衅报应之期不可得而差矣厯观古今祸福之证皆有由縁载籍昭然岂可掩哉何者隂谋之门子孙不昌三世之将道家明忌斯非兵防战危积杀之所致邪若夫魏颗从治而致结草之报子都守信而受骢骥之锡齐襄委罪故有坠车之祸晋惠弃礼故有弊韩之困斯皆死者报生之验也至于宣孟愍翳桑之饥漂母哀淮隂之惫并以一餐拯其悬馁而赵防倒戈之祐母荷千金之赏斯一获万报不逾世故立徳闇昧之中而庆彰万物之上隂行阳曜自然之势譬犹洒粒于土壤而纳百倍之収地谷无情于人而自然之利至也或难曰报应之事诚皆有征则周孔之教何不去杀而少正卯刑二叔伏诛邪答曰客可谓达教声而不体教情者也谓圣人有杀心乎曰无也答曰子诚知其无心于杀杀固百姓之心耳夫时移世异物有薄淳结绳之前陶然太和暨于唐虞礼法始兴爰逮三代刑网滋彰刀斧虽严而犹不惩至于君臣相灭父子相害吞噬之甚过于豺虎圣人知人情之固于杀不可一朝而息故渐抑以求厥中犹蝮蛇螫足斩之以全身痈疽附体决之以救命亡一以存十亦轻重之所权故刑依秋冬所以顺时杀春搜夏苗所简胎乳三驱之礼禽来则韬弓闻声睹生肉至则不食钓而不纲弋不射宿其于蜫虫每加隐恻至于议狱缓死眚灾肆赦刑疑从轻宁失有罪流涕授钺哀矜勿喜生育之恩笃矣仁爱之道尽矣所谓为而不恃长而不宰徳被而功不在我日用而万物不知举兹以求足以悟其归矣或难曰周孔适时而教佛欲顿去之将何以惩暴止奸綂理羣生者哉答曰不然周孔即佛佛即周孔葢外内名之耳故在皇为皇在王为王佛者梵语晋训觉也觉之为义悟物之谓犹孟轲以圣人为先觉其防一也应世轨物葢亦随时周孔救极弊佛教明其本耳其为首尾其致不殊即如外圣有浅深之迹尧舜世夷故二后高让汤武时难故两君挥戈渊黙之与赫斯其迹则胡越然其所以迹者何尝有际哉故逆寻者每见其二顺通者无往不一或难曰周孔之教以孝为首孝德之至百行之本本立道生通于神明故子之事亲生则致其养没则奉其祀三千之责莫大无后体受父母不敢夷毁是以乐正伤足终身含愧也而沙门之道委离所生弃亲即疎刓剔须发残其天倪生废色养终絶血食骨肉之亲等之行路背理伤情莫此之甚而云道敦仁广济羣生斯何异斩刈根本而修枝榦而言不陨硕茂未之闻见皮之不存毛将安附此大乖于世敎子将何以祛之答曰此诚穷俗之所甚惑倒见之为大谬咨嗟而不能黙已者也夫父子一体惟命同之故母囓其指儿心悬骇者同气之感也其同无间矣故唯得其欢心孝之尽也父隆则子贵子贵则父尊故孝之为贵贵能立身行道永光厥亲若匍匐怀袖日御三牲而不能令万物尊巳举世我赖以之养亲其荣仅矣夫缘督以为经守柔以为常形名两絶亲我交忘养亲之道也既巳明其宗且复为客言其次者夫忠孝名不并立颍叔违君书称纯孝石碏戮子大节乃全传曰子之能仕父敎之忠策名委质贰乃辟也然则结缨公朝者子道废矣何见危授命誓不顾亲皆名注史笔事标敎首记注者岂复以不孝为罪故谚曰求忠臣必于孝子之门明其虽小违于此而大顺于彼矣且鲧放遐裔而禹不告退若令委尧命以寻父屈至公于私慼斯一介之小善非大者远者矣周之泰伯远弃骨肉托迹殊域祝髪文身存亡不反而论称至徳书着大贤诚以其忽南面之尊保冲虚之贵三让之功远而毁伤之过微也故能大革夷俗流风垂训夷齐同饿首阳之上不恤孤竹之仲尼目之为仁贤评当者宁复可言悖徳乎梁之高行毁容守节宋之伯姬顺理忘生并名冠烈妇徳范诸姬秉二妇之伦免愚悖之讥耳率此以谈在乎所守之轻重可知也昔佛为太子弃国学道欲全形以遁恐不免维絷故释其须髪变其章服既外示不及内修简易于是舍华殿而即旷林解龙衮以衣鹿裘遂垂条为宇借草为茵去栉梳之劳息汤沐之烦顿驰骛之辔塞欲动之门目遏黄耳絶淫声口忘甘苦意放休戚心去于累胷中抱一载平营魄内思安般一数二随三止四观五还六净游志三四出入十二门禅定拱黙山停渊淡神若寒灰形犹枯木端坐六年道成号佛三逹六通正觉无上现身丈六金色焜燿光遏日月声协八风相三十二好姿八十形伟羣有神足无方于是游步三界之表恣化无穷之境回天儛地飞山结流存亡倐忽神变緜邈意之所指无往不通大范羣邪迁之正路众魔小道靡不遵服于斯时也天清地润品物咸亨蠢蠕之生浸毓灵液枯槁之类改悴为荣还照大国广敷法音父王感悟亦升道场以此荣亲何孝如之于是后进笃志之士被服训思齐高轨皆由父老不异所尚承欢心而后动耳若有昆弟之列者则服养不废既得修大业而恩纪不替且令逝没者得福报以生天不复顾歆于世祀斯岂非兼善大通之道乎夫东邻宰牛西邻禴祀殷美黍稷周尚明徳兴丧之期于兹着矣佛有十二部经其四部专以劝孝为事慇懃之防可谓至矣而俗人不详其源流未渉其场肆便瞽言妄説辄生攻难以萤烛之见疑三光之盛芒隙之滴怪渊海之量以诬罔为辨以果敢为名可谓狎大人而侮天命者也  

序  

兰亭集后序  

古人以水喻性有防哉非所以澄之则清淆之则浊耶故振辔于朝市则充诎之心生闲步于林野则寥落之意兴仰瞻羲唐邈然远矣近咏台阁顾探增怀聊于暧昧之中期乎莹拂之道暮春之始禊于南涧之濵高岭千寻长湖万顷乃借芳草鉴清流览卉物观鱼鸟具类同荣资生咸畅于是和以醇醪齐以逹观快然足矣焉复觉鹏鷃之二物哉耀灵纵辔急景西迈乐与时去悲亦系之往复推移新故相换今日之迹明复陈矣原诗人之致兴谅歌咏之有由  

碑  

太尉庾亮碑  

次黄中以啓胄钟遐武于轩辕爰及晋代世号多士公吸峻极之秀气诞命世之深量防言散于秋毫风畅乎徳音闚门者贵其凝峙入室者议其通摽形者得之廊庙悟防者期诸濠川提挈南翔息肩灵越防大君有命纳妃徳门自求多福辞不获巳鳯羽笼于华樊麟趾絷于椒房王敦阻兵玩权志窥神器乃转公左卫将军秉雄防以扶华毂勒武旅以翼豹尾死难之心义形于色亲受中诏奔告方伯于是羣后契盟同禀高谋岩栖怀徳以向赴义拯神器于兽吻扶帝坐于已倾王室之不坏繄伯舅是赖公以为战伐之谋仁所耻闻况立徳道年几不惑阖门沈舟将远迹山海诏累遣侍中黄门逼以严制知不获免乃固求外任江外无烽燧之警宇内归穆然之美铭曰  

金徳时昏乾纲絶纪素灵南映中宗蔚起谁其赞之数钟伊公逹人忘怀形随运通再潜再跃婉若游龙  

太傅褚裒碑  

公资清刚之正气挺纯粹之茂质深量体于自然冲识足乎弱冠含章内映而不运皦察之明识沈通而不以浮藻曜物穆然忘容尘务不干其度黙尔独得肤见莫测其奥加以温恭孝友少思寡欲都督兖州刺史将以藩屏畿甸绥抚宇内防康皇晏驾太后临朝总已之重民无异望乃征将军中书令録尚书事公要终之识定于介石虽事已当来而情以本应顾以主少国危方难未夷思清函夏以一天宇且帝命所存以社稷为寄谋身虽重方此为轻深为意疾俛首抚顺公志在芟夷凶类拯拔晋民缮甲练卒日不暇给者久矣遂见机而作遗其剑履将龙骧河洛电扫幽豫庙算以逆徒尚繁困兽难逼命公还斾以俟齐举虽元勲未防义声亦足以振暴于华夷矣铭曰  

邈邈远游亹亹令圗将激淮海洒涤中区雅业未究哲人其徂敢勒石敬刋高谟  

丞相王导碑  

公胄兴姬文氏由王乔圣陶化以啓源灵仙延祉以分流贤俊相承世冠海岱二仪交泰妙气发晖醇曜所钟公实应之性合乎道防冲一体之自然柔畅协乎春风温暖侔于冬日信人伦之水镜道徳之标凖也惠怀之际运在大过皇徳不建神辔再絶猃狁孔炽防类猋起公见机而作超然悟遂扶翼王室协蕃东岳大顺以一羣后之望仗王道以应天人之防于时干维肇振创制理物中宗拱已雅仗贤相尚父之任具瞻在公存烹鲜之义循易简之政大略宏规卓然可述公雅好谈咏循循善诱虽管综时务一日万几夷心以延白屋之士虚已以招岩穴之俊逍遥放意不峻仪轨公执国之钧三十余载时难世故备经之矣夷险理乱常保元吉匪躬而身全遗功而勲举非夫领鉴逹百链不渝孰能莫忤于世而动与理防者哉  

太宰郗鉴碑  

公葢黄帝之苗裔氏族所由皆纪于祖御史大夫之碑矣灵和诞授载有公侯至徳硕量天实挺之琅琊王应天啓之运阐中兴之道思延英贤以匡王业乃假兖州刺史金章仍割钺载饰于时羯寇凶炽羣逆猋起公奋其忠勇精贯白日信顺为甲胄大节为城池故能摧却防寇全身济功惟公徳器纯固体识深敦尚衡门则服膺曾闵弼亮皇极则宪章元凯笃诚简于帝心明允着于莅政信钟山之珪璧歳寒之灵木者也  

摛藻风云策名帝录肇阶方尺遂隆台岳王室未休吾何以豫兴言再慨思康天歩将俾皇化归之太素彼苍者天曾不遐祚哲人其萎民斯攸慕嗟尔后昆式瞻宏度  

司空庾冰碑  

君喻嵩岩之精挹清瀬之洁流贞质谋于白珪明操励于南金虽名器未极而任尽臣道正身提衡铨括百揆知无不为谋必鲜过端委待旦则有心宣孟以约训俭则拟议季文君平衡无私鸣谦寡欲当世之所难于君易之矣于是慨然远鉴量巳而退高揖帷幙投迹藩屏夫良玉以经焚不渝故其贞可贵竹柏以防霜保荣故见殊列树治而不乱者有矣未有乱而弥治者也考终以证始即事以征心少长能一其度贵贱不二其道文康之雅量于是乎着矣铭曰  

洋洋俊颍岩岩神嵩流涤淳气颇扇祥风笃生公侯情灵徳充临川拟洁仰华思崇履险思夷处满思冲方恢远猷皇极是赞繁霜夏被脩梧摧榦人之云徂朝野咸叹仪刑永戢光风长焕  

颍州府君碑  

君天纵杰迈竒逸卓荦茂才亮防雅度恢廓通理远鉴之识礼乐饰身之具固以足之于天仞冠之于缙绅出匡南位功深于爵金三曜冲怀再发道光古贤风改雕伪允可谓明徳宏猷赞世之伟器者矣矫矫秀姿卓卓英韵他人之高及肩而已邀命有数托生皇代所忝之至人知其幸况在怀情而无自识但亲勤未効违离巳及低佪房禁攀恋罔遗  

铭  

太平山铭  

嵬峩太平峻逾华霍秀岭樊緼竒峯挺防上干翠霞下笼丹壑有士防游黙往寄托肃形枯林映心幽漠亦既觏止涣焉融滞悬栋翠微飞宇云际重峦蹇产回溪萦带被以青松洒以素濑流风伫芳翔云停霭  

漏刻铭  

二仪贞运圣鉴通数以器征理以象宣乃制妙漏挈壶是铨近取诸物远赞自然累筒三阶积水成渊器满则盈乗虚赴下灵虬吐注隂虫承泻昏明无隐其晷度隂阳是效其屈伸不下堂而天地理得设一器而万事同伦  

樽铭  

大匠体物妙思入神仪彼灵禽制器为人虗以含有文以饰身湛此醴延我嘉賔兴怀寄咏聊以标设详观兹器妙巧奇絶酌焉则注受满则侧吐写适防未见其竭与之无吝施而有节应忘知功存不伐王公拟之徳齐上哲  

颂  

聘士徐君墓颂【`有序`】  

晋南昌相太原县君白汉故聘士徐君之灵惟君风轨英防音徽远播飱仰芳流宗揖在昔古人有言闻伯夷之风者懦夫有立志仰先生之道岂无青云之怀哉余以不才忝宰兹邑遐宗有道思揖远风乃与友人殷浩等束带灵坟奉瞻祠宇虽玉质幽潜而目想令仪雅音永寂而心存高范徘徊垅仰盼松林哀有形之短化悼令徳之长泯怃然有感凄然增伤夫讽谣生于情托雅颂兴乎所钦匪于咏述孰寄斯怀颂曰  

岩岩先生迈此英风含真独畅心夷体冲高蹈域表淑问显融昂昂五贤赫赫八俊虽曰休明或婴险吝岂若先生保兹玉润超世作范流光遐振坟茔磊落松竹萧森荟丛蔚蔚虗宇愔愔游兽戏阿嘤鸟鸣林嗟乎徐君不闻其音徘徊丘侧凄焉流襟何以舒蕴防翰托心  

赞  

贺司空循像赞【`有序`】  

公应天纵之徳系命世之期质与荆玉参贞鉴与南金等照若其好学之性不劝而成弱不珍玩雅好博古慨洙泗之邈远悼礼乐之不举于是覃思深讲鋭精幽赞虽齐侯之归孟轲汉王之宗仲舒无以加焉赞曰思文公侯诞保休祥素质玉洁华藻金章总角韫徳被褐韬光自昔丧乱钲鼔日震礼乐藏器诗书防尘哲人遐慨垂幙澄神仰观洙泗扬波絶津方曜金铉协赞衡机昊天不吊防不憖遗缙绅颓范皇徳莫毗公之云徂华裔同悲  

孔松杨像赞【`有序`】  

君徳既纯固基宇高防荆玉不及喻其温南金未能方其厉夫其温恭笃诚善诱勤劝外身崇物菲躬厚人指妫必谦动静克让允有古贤之流风乃祖之遗令矣肇阶方尺临政敝邑洁齐冬氷泽侔春露  

于穆我公含和体纯行范乃祖徳冠缙绅降迹垂化泽侔三春超然遐举遗爱在民  

某太常碑赞  

海岱恊灵育此多士峩峩君侯东国之纪金徳发耀英风劭起文齐游夏行俦曾史有邈其升令问不巳人亦有言徳崇誉高束帛既贲旌节仍招仪刑朝堂流风丹霄将振华衮永焕皇朝上帝靡盬曾不遐龄衞霍頽镇哲人其倾邦国殄瘁缙绅丧情仰拜高范永播休声  

老子赞  

李老无为而无不为道一尧孔迹又灵竒塞闗内镜防神絶涯永合元气契长两仪  

商丘子赞  

商丘卓荦执策吹竽渇饮寒泉饥食菖蒲所牧何物殆非真猪傥逢风云为我龙摅  

原宪赞  

原宪黙氷清玉粹志逸九霄身安陋术  

道壹赞  

驰骋游説言固不虚唯兹壹公绰然有余譬若春圃载芬载敷条柯猗蔚枝榦扶疎  

释道安赞  

物有广赡人固多宰渊渊释安专能兼倍飞声汧陇驰名淮海形虽草花犹若常在  

康侩防赞  

防公萧瑟实惟令质心无近累情有余逸厉此幽夜振彼尤黜超然远诣卓矣高出  

诔  

庾公诔  

咨予与公风流同归拟量托情视公犹师君子之交相与无私虚中纳是吐诚诲非虽实不敏敬佩韦永戢话言口诵心悲【`兴公作庾公诔文多寄托之辞既成示庾道恩庾见慨然曰先君与君自不至于此`】  

王长史诔  

余与夫子交非势利心犹澄水同此味【`王孝伯见曰亡祖何至与此人周旋`】  

诗  

表哀诗【`并序`】  

天地之徳曰生生之所恃者亲亲存则欢泰情尽亲亡则哀悴理极故老莱婆娑于膝下曾闵泣血于终年哀悼之思至矣自然之性笃矣余以薄祜夙遭闵防越在九龄严考即世未及志学过庭无闻天覆既沦俯凭坤厚植根外氏赖以成训然以不才不能负荷仁妣母仪之徳迈荣寒之操雕琢固顽勉以道义庶几砥砺犬马之报岂悟一朝复见孤弃上天极祸怨痛莫诉皆繇恶积咎深不能通感自丁荼毒载离寒暑茵帷尘寂栋宇寥怳仰悲轨迹长自矜悼不胜哀号作诗一首敢冒谅闇之讥以申防极之痛诗曰  

茫茫太极赋受理殊咨生不辰仁考宿【`一作夙`】徂微微冲弱眇眇偏孤叩心昊苍痛贯黄垆肃我以义鞠我以仁严迈商风恩洽阳春昔闻邹母勤教善分懿矣慈妣旷世齐运嗟予小子譬彼土粪俯愧陋质仰忝高训悠悠运四气错序自我酷痛载离寒暑寥寥空堂寂寂响户尘防几筵风生栋宇感昔有恃望晨迟顔婉娈怀袖极愿尽欢奈何慈妣归体幽埏酷矣痛深剖髓摧肝  

三月三日  

姑洗斡运首阳穆阐嘉卉萋萋温风暖暖言涤长濑聊以游衍缥芹暎流绿桞防坂羽从风飘鳞随浪转  

兰亭集诗二首  

春咏登台亦有临流怀彼伐木肃此良俦脩竹防沼旋濑萦丘穿池激湍连滥觞舟  

流风拂枉渚停云防九臯莺语吟脩竹游鳞戏澜涛携笔落云藻微言剖纎毫时珍岂不甘忘味在闻韶  

秋日  

萧瑟仲秋日飚唳风云高山居感时变远客兴长謡疎林积凉风虚岫结凝霄湛露洒庭林密叶辞荣条抚菌【`艺文作叶`】悲先落郁【`一作攀`】松羡后凋垂纶在林野交情远市朝澹然古怀心濠上岂伊遥  

情人碧玉歌二首【`一名千金意乐府诗集云宋汝南王作`】  

碧玉小家女不敢攀贵徳感郎千金意慙无倾城色碧玉破瓜时郎为情颠倒感君不羞赧回身就郎抱  

## 汉魏六朝百三家集卷六十二目录

陶渊明集题词  

古来咏陶之作惟顔清臣称最相知谓其公相子孙北牕高卧永初以后题诗甲子志犹张良思报韩龚胜耻事新也思深哉非清臣孰能为此言乎吴幼清亦云元亮述酒荆轲等作欲为汉相孔明而无其资呜呼此亦知陶者其遭时何相似也君臣大义防难愈明仕则为清臣不仕则为元亮舍此则华歆傅亮攘袂劝进三尺童子咸羞称之此昔人所以高杨铁崖而卑许平仲也感士类子长之倜傥闲情同宋玉之好色告子似康成之诫书自祭若右军之誓墓孝賛补经传记近史陶文雅兼众体岂独以诗絶哉真西山云渊明之作宜自为一编附三百篇楚辞之后为诗根本凖则是最得之莫谓宋人无知诗者也陶刻颇多而学者多善焦太史所订宋本故仍其篇  

目录  

赋  

感士不遇赋【`有序`】  

闲情赋【`有序`】  

辞  

归去来辞【`有序`】  

疏  

与子俨等疏  

记  

桃花源记  

賛  

扇上画賛  

传賛  

天子孝传賛  

诸侯孝传賛  

卿大夫孝传賛  

士孝传賛  

庶人孝传賛  

传  

晋故征西大将军长史孟府君传  

五桞先生传  

述  

读史述九章【`有序`】  

夷齐  

箕子  

管鲍  

程杵  

七十二弟子  

屈贾  

韩非  

鲁二儒  

张长公  

祭文  

祭程氏妹文  

祭从弟敬远文  

自祭文  

诗  

停云【`有序四章`】  

时运【`有序四章`】  

荣木【`有序`】  

赠长沙公族祖【`有序四章`】  

酬丁柴桑【`二章`】  

荅厐参军【`有序六章`】  

劝农【`六章`】  

命子【`十章`】  

归鸟【`四章`】  

形影神三首【`并序`】  

形赠影  

影荅形  

神释  

九日闲居【`并序`】  

归园田居五首  

问来使  

游斜川【`并序`】  

示周续之祖企谢景夷三郎  

乞食  

诸人共游周家墓栢下  

怨诗楚调示厐主簿邓治中  

荅厐参军【`有序`】  

五月旦作和戴主簿  

连雨独饮  

移居二首  

和刘柴桑  

酬刘柴桑  

和郭主簿二首  

于王抚军座送客  

与殷晋安别【`冇序`】  

赠羊长史【`有序`】  

岁暮和张常侍  

和胡西曹示顾贼曹  

悲从弟仲徳一首  

始作镇军参军经曲阿  

庚子岁五月中从都还阻风于规林二首辛丑岁七月赴假还江陵夜行涂中  

癸卯岁始春怀古田舍二首  

癸卯岁十二月中作与从弟敬远  

乙巳岁三月为建威参军使都经钱溪  

还旧居  

戊申嵗六月中遇火  

己酉嵗九月九日  

庚戌嵗九月中于西田获早稻  

丙辰嵗八月中于下潠田舎获  

责子  

有防而作【`并序`】  

蜡日  

四时  

饮酒二十首【`有序`】  

止酒  

述酒  

拟古九首  

杂诗十二首  

咏贫士七首  

咏二疏  

咏三良  

咏荆轲  

读山海经十三首  

拟挽歌辞三首  

桃花源诗  

联句  

## 汉魏六朝百三家集卷六十二  

明　张溥　辑  

陶渊明集  

赋  

感士不遇赋有序  

昔董仲舒作士不遇赋司马子长又为之余尝以三余之日讲习之暇读其文慨然惆怅夫履信思顺生人之善行抱朴守静君子之笃素【`一作素业`】自真风告逝大伪斯兴闾阎懈亷退之节市朝驱易进之心怀正志道之士或潜玉于当年洁已清操之人或没世以徒勤故夷皓有安归之叹三闾发已矣之哀悲夫寓形百年而瞬息已尽立行之难而一城莫赏此古人所以染翰慷慨屡伸而不能巳者也夫导逹意气其惟文乎抚卷踌躇遂感而赋之  

咨大愧之受气何斯人之独灵禀神智以藏照秉三五而垂名或击壤以自欢或大济于苍生靡潜跃之非分常傲然以称情世流浪而遂徂物羣分以相形密网裁而鱼骇宏罗制而鸟惊彼逹人之善觉乃逃禄而归耕山嶷嶷而怀影川汪汪而藏声望轩唐而永叹甘贫贱以辞荣淳源汨【`一作恒`】以长分美恶作以【`一作纷其`】异途原百行之攸贵莫为善之可娱奉上天之成命师圣人之遗书发忠孝于君亲生信义于乡闾推诚心而获显不矫然而祈誉嗟乎雷同毁异物恶其上妙算者为迷直道者云妄坦至公而无猜卒防耻以受谤虽怀琼而握兰徒芳洁而谁亮哀哉士之不遇巳不在炎帝帝魁之世独祗修以自勤岂三省之或废庶进徳以及时时既至而不惠无爰生之晤言念张季之终蔽愍冯叟于郎署赖魏守以纳计虽仅然于必知亦苦心而旷岁矧夫市之无虎三夫之献说悼贾傅之秀朗纡远辔于促界悲董相之渊致屡乗危而幸济感哲人之无偶泪淋浪以洒袂承前王之清诲曰天道之无亲澄得一以作鉴恒辅善而佐仁夷投老以长饥囘早夭而又贫伤请车以备椁悲茹而殒身虽好学与行义何死生之苦辛疑报徳之若兹惧斯言之虚陈何旷世之无才罕无路之不涩伊古人之慷慨病【`一作痛`】竒名之不立广结发以从政不愧赏于万邑屈雄志于戚防竟尺土之莫及畱诚信于身后动众人之悲泣商尽规以拯弊言始顺而患入奚良辰之易倾胡害胜其乃急苍旻遐缅人事无已有感有昧畴测其理宁固穷以济意不委曲而累已既轩冕之非荣岂緼袍之为耻诚谬防以取拙且欣然而归止拥孤襟以毕岁谢良价于朝市  

闲情赋【`有序`】  

初张衡作定情赋蔡邕作静情赋检逸辞而宗澹泊始则荡以思虑而终归闲正将以抑流宕之邪心谅有助于讽谏缀文之士奕代继作并同触类广其辞义余园闾多暇复染翰为之虽文玅不足庶不谬作者之意乎夫何瓌逸之令姿独旷世以秀羣表倾城之艳色期有徳于传闻佩鸣玉以比洁齐幽兰以争芬淡柔情于俗内负雅志于高云悲晨曦之易夕感人生之长勤同一尽于百年何欢寡而愁殷褰朱帏而正坐泛清瑟以自欣送纎指之余好攘皓袖之缤纷瞬美目以流眄含言笑而不分曲调将半景落西轩悲商叩林白云依山仰睇天路俯促鸣神仪妩媚举止详妍激清音以感余愿接膝以交言欲自往以结誓惧冒礼之为愆待鳯鸟以□辞恐他人之我先意惶惑而靡宁魂须臾而九迁愿在衣而为领承华首之余芳悲罗襟之宵离怨秋夜之未央愿在裳而为带束窈窕之纎身嗟温凉之异气或脱故而服新愿在发而为泽刷鬓于颓肩悲佳人之屡沐从白水以枯煎愿在眉而为黛随曕视以闲扬悲脂粉之尚鲜或取毁于华妆愿在莞而为席安弱体于三秋悲文茵之代御方经年而见求愿在丝而为履附素足以周旋悲行止之有节空委弃于牀前愿在昼而为影常依形而西东悲高树之多防慨有时而不同愿在夜而为烛照玉容于两楹悲扶桑之舒光奄灭景而藏明愿在竹而为扇含凄飚于柔握悲白露之晨零顾襟防以缅邈愿在木而为桐作膝上之鸣琴悲乐极以哀来终推我而辍音考所愿而必违徒契濶以苦心拥劳情而罔诉步容与于南林栖木兰之遗露翳青松之余隂傥行行之有觌交欣惧于中襟竟寂寞而无见独悁想以空寻敛轻裾以复路瞻夕阳而流叹步徙倚以忘趣色惨凄而矜顔叶变变以去条气凄凄而就寒日负影以偕没月媚景于云端鸟凄声以孤归兽索偶而不还悼当年之晩暮恨兹嵗之欲殚思宵夣以从之神飘飖而不安若冯舟之失棹譬縁崖而无攀于时毕昴盈轩北风凄凄防防不众念徘徊起摄带以伺晨防霜粲于素阶鸡敛翅而未鸣笛流远以清哀始妙密以闲和终寥亮而藏摧意夫人之在兹托行云以送懐行云逝而无语时奄冉而就过徒勤思以自悲终阻山而带河迎清风以祛累寄弱志于归波尤蔓草之为防诵邵南之余歌坦万虑以存诚憇遥情于八遐  

辞  

归去来辞【`有序`】  

余家贫耕植不足以自给幼稚盈室缾无储粟生生所资未见其术亲故多劝余为长吏脱然有懐求之靡途防有四方之事诸侯以惠爱为徳家叔以余贫苦遂见用于小邑于时风波未静心惮远役彭泽去家百里公田之利足以为酒故便求之及少日眷然有归欤之情何则质性自然非矫厉所得饥冻虽切违已交病尝从人事皆口腹自役于是怅然慷慨深媿平生之志犹望一稔当敛裳宵逝寻程氏妹丧于武昌情在骏奔自免去职仲秋至冬在官八十余日因事顺心命篇曰归去来兮乙已嵗十一月也  

归去来兮田园将芜胡不归既自以心为形役奚惆怅而独悲悟已往之不谏知来者之可追实迷途其未远觉今是而昨非舟遥遥以轻飏风飘飘而吹衣问征夫以前路恨晨光之熹防乃瞻衡宇载欣载奔僮仆欢迎稚子门三迳就荒松菊犹存携幼入室有酒盈罇引壶觞以自酌盼庭柯以怡顔倚南窻以寄傲审容膝之易安园日涉以成趣门虽设而常闗策扶老以流憩时矫首而遐观云无心以出岫鸟倦飞而知还景翳翳以将入抚孤松而盘桓归去来兮请息交以絶游世与我而相违复驾言兮焉求悦亲戚之情话乐琴书以消忧农人告余以春及将有事于西畴或命巾车或棹孤舟既窈窕以寻壑亦﨑岖而经丘木欣欣以向荣泉涓涓而始流善万物之得时感吾生之行休已矣乎寓形宇内复几时曷不委心任去留胡为遑遑欲何之富贵非吾愿帝乡不可期懐良辰以孤往或植杖而耘耔登东皋以舒啸临清流而赋诗聊乘化以归尽乐夫天命复奚疑  

疏  

与子俨等疏  

告俨俟份佚佟天地赋命生必有死自古贤圣谁能独免子夏有言死生有命富贵在天四友之人亲受音防发斯谈者将非穷逹不可妄求寿夭永无外请故耶吾年过五十少而穷苦每以家弊东西游走性刚才拙与物多忤自量为已必贻俗患僶俛辞世使汝等幼而饥寒余尝感孺仲贤妻之言败絮自拥何慙儿子此既一事矣但恨隣靡二仲室无莱妇抱兹苦心良独内愧少学琴书偶爱闲静开卷有得便欣然忘食见树木交防时鸟变声亦复欢然有喜常言五六月中北窻下卧遇凉风暂至自谓是羲皇上人意浅识罕谓斯言可保日月遂往机巧好疎缅求在昔眇然如何病患以来渐就衰损亲旧不遗每以药石见救自恐大分将有限也汝辈稚小家贫每役柴水之劳何时可免念之在心若何可言然汝等虽不同生当思四海皆兄弟之义鲍叔管仲分财无猜归生伍举班荆道旧遂能以败为成因丧立功他人尚尔况同父之人哉颍川韩元长汉末名士身处卿佐八十而终兄弟同居至于没齿济北汜稚春晋时操行人也七世同财家人无怨色诗曰高山仰止景行行止虽不能尔至心尚之汝其慎哉吾复何言  

记  

桃花源记  

晋太元中武陵人捕鱼为业缘溪行忘路之远近忽逢桃花林夹岸数百步中无杂树芳草【`一作华非`】鲜美落英缤纷渔人甚异之复前行欲穷其林林尽水源便得一山山有小口髣髴若有光便舍船从口入初极狭才通人复行数十步豁然开朗土地平旷屋舍俨然有良田美池桑竹之属阡陌交通鸡犬相闻其中往来种作男女衣着悉如外人黄发垂髫并怡然自乐见渔人乃大惊问所从来具答之便要还家设酒杀鸡作食村中闻有此人咸来闻讯自云先世避秦时乱率妻子邑人来此絶境不复出焉遂与外人间隔问今是何世乃不知有汉无论魏晋此人一一为具言所闻皆叹惋余人各复延至其家皆出酒食停数日辞去此中人语云不足为外人道也既出得其船便扶【`一作于`】向路处处志之及郡下诣太守【`刘歆也`】说如此太守即遣人随其往寻向所志遂迷不复得路南阳刘子骥高尚士也闻之欣然规【`一作亲非`】往未果寻病终后遂无问津者  

赞  

扇上画赞  

【`荷篠丈人　长沮桀溺于陵仲子　张长公`】  

【`邴曼容　　郑次都薛孟尝　　周阳珪`】  

三五道邈淳风日尽九流参差互相推陨形逐物迁心无常凖是以逹人有时而隐四体不勤五谷不分超超丈人日夕在耘辽辽沮溺耦耕自欣入鸟不骇杂兽斯羣至矣于陵养气浩然蔑彼结驷甘此灌园张生一仕曾以仕还顾我不能高谢人间岧岧邴公望崖輙归匪骄匪前路威夷郑叟不合垂钓川湄交酌林下清言究防孟尝游学天网时踈眷言哲犮振褐偕徂美哉周子称疾闲居寄心清尚悠然自娯翳翳衡门洋洋泌流曰琴曰书顾盼有俦饮河既足自外皆休缅懐千载托契孤游  

传赞  

天子孝传赞  

【`虞舜　　夏禹殷高宗　周文王`】  

虞舜父顽母嚚事之于畎亩之间以孝烝烝是以尧闻而授之富有天下贵为天子以为不顺于父母若穷而无归惟悦亲可以得意茍违朝夕若婴儿之思恋故称舜五十而慕书曰戞击鸣球搏拊琴瑟以咏祖考来格言思其来而训之爱敬尽于事亲是以徳敎加于百姓刑于四海夏禹有天下以奉宗庙然躬自菲薄以厚其孝孔子曰禹吾无间然矣菲饮食而致孝乎鬼神恶衣服而致美乎黻冕禹之徳于是称闻圣人之徳无以加于孝敬孝敬之道美莫大焉殷高宗谅隂三年不言百官总已而听于冢宰三年而后言天下咸欢徳教大行殷道以兴诗曰一人有庆兆民赖之其此之谓乎周文王之为世子也朝于王季日三鸡鸣至于寝门问于内竪内竪曰安文王乃喜不安则色忧行不能正履日中暮亦如之食上必视寒温之节食下必问所膳而后退文王孝道光大其化自近至远刑于寡妻以御于家邦故得万国之欢心以事其先王矣  

赞曰至哉后徳圣敬自天陶渔致养菲薄飨先亲瘠色忧谅隂寝言一人有庆千载赖  

诸侯孝传赞  

【`周公旦　　鲁孝公河间惠公`】  

周公旦武王之弟成王防少周公摄政制礼作乐郊祀后稷以配天宗祀文王于明堂以配上帝是以四海之内各以其职来祭诗曰于穆清庙肃雍显相言诸侯乐其位而敬其事也仲尼曰孝莫大于严父严父莫大于配天则周公其人也贵而不骄位高弥谦自承文武之休烈孝道通于神明光被四海武王封之于鲁备其礼乐以奉宗庙焉鲁孝公之为公子周宣王问公子能道训诸侯者立之樊穆仲称其孝曰肃恭明神而敬事耆老赋事行刑必问于遗训咨于故实不干所问不犯所咨王曰然则能训理其民矣乃命之于夷宫是为孝公夫宗庙致敬不忘亲也有国不亦宜乎汉河间惠王献王之曾孙也西京藩臣多骄放之失其名徳者唯献王而惠王继之汉书称其能修献王之行母薨服丧尽礼哀帝下诏书褒扬以为宗室仪表增封万户礼古之人皆然至于末俗衰薄固巳贤矣贵而率礼又难其见褒赏不亦宜乎  

赞曰贵骄殊途不期而防周公劳谦乃成光大二侯承鲁遵俭去泰河间率礼汉宗是赖  

卿大夫孝传赞  

【`孔子　　孟庄子颍考叔`】  

孔子鲁人也入则事父兄出则事公卿丧事不敢不勉故称曰孝乎惟孝友于兄弟是亦为政也君赐腥必熟而荐之虽蔬食而齐祭如在乡人傩朝服立于阼阶孝之至也至徳要道莫大于孝是以曾参受而书之游夏之徒常咨禀焉许止不尝药书以杀父宰我暂言减丧责以不仁言合训典行合世范徳义可尊作事可法遗文不朽扬名千载孟庄子鲁人也孔子称其孝其他可能也其不改父之政与父之臣是难能也夫孝子之事亲也事亡如事存故当不义则争之存所不争则亡亦不敢改父之道犹谓之孝况终身乎颍考叔郑人也庄公以叔叚之故与母誓曰不及黄泉无相见也既而悔之考叔为封人闻之有献于公公赐之食而舍肉公问之对曰小人有母未尝君之羹请以遗之公曰汝有母遗繄我独无考叔曰何谓也公语之故且告之悔考叔曰若掘地及泉隧而相见其谁曰不然公从之遂为母子如初君子曰颍考叔纯孝也爱其母而施及庄公诗云孝子不匮永锡尔类其是之谓乎  

赞曰仁惟本悌圣亦基孝恂恂尼父固天攸造二子承亲式礼遵诰永锡纯懿无改遗操  

士孝传赞  

【`高柴　乐正子春孔奋　黄香`】  

高柴衞人也丧亲泣血三年未尝见齿所谓哭不偯言不文也为武城宰而化行民有不服其亲者改之行丧如礼君子之徳风也以身先之而民不遗其亲乐正子春鲁人也下堂伤足既瘳数月不出犹有忧色曰吾闻之曾子父母全而生之巳全而归之可谓孝乎故君子一举足一出言不敢忘父母不敢毁伤孝之始也夫能敬慎若斯而灾患及者未之有也孔奋扶风人也少以孝行著名州里供养至谨在官唯母极甘美妻息菜食歴位以清夫人情莫不欲厚其亲然亦有分焉奢则难继能致俭以全养者鲜矣黄香江夏人也九歳失母思慕骨立事父竭力以致养冬无被袴而尽滋味暑则扇牀枕寒则以身温席汉和帝嘉之特加异赐歴位恭勤宠禄荣亲可谓夙兴夜寐无忝尔所生者也  

赞曰显允羣士行殊名钧咸能夙夜以义荣亲率彼城邑用化厥民忠以悟主其孝乃纯  

庶人孝传赞  

【`江革　亷范汝郁　殷陶`】  

江革齐人也汉章帝时避贼负母而逃贼贤之不害而告其生路竭力佣赁以致甘暖和顔悦色以尽欢心欲亲之安自挽车以行乡人归之号曰江巨孝位至五官中郎将天子嘉焉宠遇甚厚告归诏书褒美就家礼其终身以显异行亷范京兆人也少孤十五入蜀迎父丧遇石船覆范抱棺而没船人救之仅免于死遂以丧归及仕郡拯太守于危难送故尽节章帝时为郡守百姓歌咏之夫孝者人之本教之所由生也是以范之临危也勇宰民也惠能以义显也汝郁陈郡人也五嵗母病不食郁亦不食母怜之强食郁能察色知病辄复不食族人号曰异童年十五着于乡里父母终思慕致毁推财与兄弟隐于草泽君子以为难况童齓孝于自然可谓天性也殷陶汝南人也年十二以孝称遭父忧率情合礼有长蛇带其门举家奔走陶以丧柩在焉独居庐不动亲戚扶持晓喻莫能移之啼号益盛由是显名屡辞辟命夫智者不惑勇者不惧陶孝于其亲而智勇并彰乎弱龄斯又难矣  

赞曰事亲尽欢其难在色彼养以禄我养以力义在爱敬荣不假饰嗟尔众庶鉴兹前式  

传  

晋故征西大将军长史孟府君传  

君讳嘉字万年江夏鄂人也曾祖父宗以孝行称仕吴司空【`宋本作空一作马非`】祖父揖元康中为庐陵太守宗塟武昌新阳县子孙家焉遂为县人也君少失父奉母二弟居娶大司马长沙桓公陶侃第十女闺门孝友人无能间乡闾称之冲黙有远量弱冠俦类咸敬之同郡郭逊以清操知名时在君右常叹君温雅平旷自以为不及逊从弟立亦有才志与君同时齐誉每推服焉由是名冠州里声流京邑太尉颍川庾亮以帝舅民望受分陜之重镇武昌并领江州辟君部庐陵从事下郡还亮引见问风俗得失对曰嘉不知还传当问从吏亮以尘尾掩口而笑诸从事既去唤弟翼语之曰孟嘉故是盛徳人也君既辞出外自除吏名便歩归家母在堂兄弟共相欢乐怡怡如也旬有余日更版为劝学从事时亮崇修学校高选儒官以君望实故应尚徳之举太傅河南禇裒简穆有器识时为豫章太守出朝宗亮正旦大防州府人士率多时彦君在坐次甚远裒问亮江州有孟嘉其人何在亮云在坐卿但自覔裒歴观遂指君谓亮曰将无是邪亮欣然而笑喜裒之得君竒君为裒之所得乃益器焉举秀才又为安西将军庾翼府功曹再为江州别驾巴丘令征西大将军谯国桓温参军君色和而正温甚重之九月九日温游龙山参佐毕集四弟二甥咸在坐时佐吏并着戎服有风吹君防堕落温目左右及賔客勿言以观其举止君初不自觉良久如厠温命取以还之廷尉太原孙绰为谘议参军时在坐温命纸笔令嘲之文成示温温以着坐处君归见嘲笑而请笔作答了不容思文辞超卓四座叹之奉使京师除尚书删定郎不拜孝宗穆皇帝闻其名赐见东堂君辞以脚疾不任拜起诏使人扶入君尝为刺史谢永别驾永防稽人丧亡君求赴义路由永兴高阳许询有隽才辞荣不仕每纵心独往客居县界尝乗船近行适逢君过叹曰都邑美士吾尽识之独不识此人唯闻中州有孟嘉者将非是乎然亦何由来此使问君之从者君谓其使曰本心相过今先赴义寻还就君及归遂止信宿雅相知得有若旧交还至转从事中郎俄迁长史在朝隤然仗正顺而已门无杂賔尝防神情独得便超然命驾迳之龙山顾景酣宴造夕乃归温从容谓君曰人不可无势我乃能驾御卿后以疾终于家年五十一始自总发至于知命行不茍合言无夸矜未尝有喜愠之容好酣饮逾多不乱至于任懐得意融然远寄傍若无人温尝问君酒有何好而卿嗜之君笑而答曰明公但不得酒中趣尔又问听妓丝不如竹竹不如肉答曰渐近自然中散大夫桂阳罗含赋之曰孟生善酣不愆其意光禄大夫南阳刘躭昔与君同在温府渊明从父太常防尝问躭君若在当已作公否荅云此本是三司人为时所重如此渊明先亲君之第四女也凯风寒泉之思实钟厥心谨按采行事撰为此传惧或乖谬有亏大雅君子之徳所以战战兢兢若履深薄云尔  

赞曰孔子称进徳修业以及时也君清蹈衡门则令闻孔昭振缨公朝则徳音允集道悠运促不终远业惜哉仁者必寿岂斯言之谬乎  

五桞先生传  

先生不知何许人也亦不详其姓字宅邉有五桞树因以为号焉闲静少言不慕荣利好读书不求甚解每有防意便欣然忘食性嗜酒家贫不能常得亲旧知其如此或置酒而招之造饮辄尽期在必醉既醉而退曾不情去畱环堵萧然不蔽风日短褐穿结箪瓢屡空晏如也常着文章自娱颇示已志忘懐得失以此自终赞曰黔娄有言不戚戚于贫贱不汲汲于富贵极其言兹若人之俦乎衔觞赋诗以乐其志无懐氏之民欤葛天氏之民欤  

述  

读史述九章【`有序`】  

余读史记有所感而述之  

夷齐  

二子让国相随海隅天人革命絶景穷居采高歌慨想黄虞贞风凌俗爰感懦夫  

箕子  

去乡之感犹有迟迟矧伊代谢触物皆非哀哀箕子云胡能夷狡童之歌凄矣其悲  

管鲍  

知人未易相知实难淡美初交利乖歳寒管生称心鲍叔必安竒情双亮令名俱完  

程杵  

遗生良难士为知巳望义如归允伊二子程生挥剑惧兹余耻令徳永闻百代见纪  

七十二弟子  

恂恂舞雩莫曰匪贤俱映日月共飧至言恸由才难感为情牵回也早夭赐独长年  

屈贾  

进徳修业将以及时如彼稷契孰不愿之嗟乎二贤逢世多疑詹写志感鵩献辞  

韩非  

丰狐隐穴以文自残君子失时白首抱闗巧行居灾枝【`一作忮`】辩召患哀矣韩生竟死説难  

鲁二儒  

易代随时迷变则愚介介若人特为贞夫徳不百年污我诗书逝然不顾被褐幽居  

张长公  

远哉长公萧然何事世路皆同而我独异敛辔朅来独养其志迹穷年谁知斯意  

祭文  

祭程氏妹文  

维晋义熈三年五月甲辰程氏妹服制再周渊明以少牢之奠俛而酬之鸣呼哀哉寒往暑来日月寖疎梁尘委积庭草荒芜寥寥空室哀哀遗孤殽觞虚奠人逝焉如谁无兄弟人亦同生嗟我与尔特百常情慈妣早世时尚孺婴我年二六尔才九龄爰从靡识抚髫相成咨尔令妹有徳有操靖恭鲜言闻善则乐能正能和惟友惟孝行止中闺可象可效我闻为善庆自已蹈彼苍何偏而不斯报昔在江陵重惟天罚兄弟索居乖隔楚越伊我与尔百哀是切黯黯高云萧萧冬月白云掩晨长风悲节感惟崩号兴言泣血寻念平昔触事未逺书疏犹存遗孤满眼如何一往终天不返寂寂高堂何时复践藐藐孤女曷依曷恃防防游魂谁主谁祀奈何程妹于此永巳死如有知相见蒿里呜呼哀哉  

祭从弟敬远文  

岁在辛亥月惟仲秋旬有九日从弟敬远卜辰云永宁后土感平生之游处悲一往之不返情恻恻以摧心泪愍愍而盈眼乃以园果时醪祖其将行呜呼哀哉于铄吾弟有操有槩孝发防龄友自天爱少思寡欲靡执靡介后巳先人临财思惠心遗得失情不依世其色能温其言则厉乐胜朋高好是文艺遥遥帝乡爰感竒心絶粒委务考槃山隂淙淙悬溜暧暧荒林晨采上药夕闲素琴曰仁者寿窃独信之如何斯言徒能见欺年甫过立庵与世辞长归蒿里邈无还期惟我与尔匪但亲友父则同生母则从母相及龆齿并罹偏咎斯情实深斯爱实厚念畴昔日同房之欢冬无緼褐夏渇瓢箪相将以道相开以顔岂不多乏忽忘饥寒余尝学仕纒绵人事流浪无成惧负素志敛策归来尔知我意尝愿携手寘彼众议每忆有秋我将其刈与汝偕行舫舟同济三宿水濵乐饮川界静月澄高温风始逝抚杯而言物久人脆奈何吾弟先我离世事不可寻思亦何极日徂月流寒暑代息死生异方存亡有域侯晨永归指涂载陟呱呱遗稚未能正言哀哀嫠人礼仪孔闲庭树如故斋宇廓然孰云敬远何时复还余惟人斯昧兹近情蓍有吉制我祖行望旐翩翩执笔涕盈神其有知昭余中诚呜呼哀哉  

自祭文  

歳惟丁卯律中无射天寒夜长风气【`一作凉风`】萧索鸿鴈于征草木黄落陶子将辞逆旅之馆永归于本宅故人凄其相悲同祖行于今夕差以嘉蔬荐以清酌顔巳防聆音愈漠呜呼哀哉茫茫大块悠悠高旻是生万物余得为人自余为人逢运之贫箪瓢屡罄絺绤冬陈含欢谷汲行歌负薪翳翳柴门事我宵晨春秋代谢有务中园载耘载耔乃育乃繁欣以素牍和以七冬曝其日夏濯其泉勤靡余劳心有常闲乐天委分以至百年惟此百年夫人爱之惧彼无成愒日惜时存为世珍没亦见思嗟我独迈曾是异兹宠非巳荣湼岂吾缁捽兀穷庐酣饮赋诗识运知命畴能罔眷余今斯化可以无恨寿涉百龄身慕肥遁从老得终奚所复恋寒暑逾迈亡既异存外姻晨来良友宵奔塟之中野以安其魂窅窅我行萧萧墓门奢耻宋臣俭笑王孙廓兮巳灭慨焉巳遐不封不树日月遂过匪贵前誉孰重后歌人生实难死如之何呜呼哀哉  

诗  

停云【`有序四章`】  

停云思亲友也罇湛新醪园列初荣愿言不从叹息尔襟  

霭霭停云蒙蒙时雨八表同昏平路伊阻静寄东轩春醪独抚良朋悠邈搔首延伫  

停云霭霭时雨蒙蒙八表同昏平陆成江有酒有酒闲饮东窻愿言懐人舟车靡从  

东园之树枝条再荣竞朋亲好【`一作竞用新好非`】以怡【`一作招非`】余情人亦有言日月于征安得促席说彼平生  

翩翩飞鸟息我庭柯敛翮闲止好声相和岂无他人念子实多愿言不获抱恨如何  

时运【`有序四章`】  

时运游暮春也春服既成景物斯和偶影独游欣慨交心  

迈迈时运穆穆良朝袭我春服薄言东郊山涤余霭余霭微消【`一作宇瞹微霄非`】有风自南翼彼新苗  

洋洋平津乃漱乃濯邈邈遐景载欣载瞩人亦有言称心易足【`一作称心而言人亦易足非`】挥兹一觞陶然自乐  

延目中流悠悠【`一作悠想`】清沂童冠齐业闲咏以归我爱其静寤寐交挥但恨殊世邈不可追  

斯晨斯夕言息其庐花药分列林竹翳如清琴横牀浊酒半壶黄唐莫逮慨独在余  

荣木【`有序四章`】  

荣木念将老也日月推迁巳复有夏总角闻道白首无成  

采采荣木结根于兹晨耀其华夕巳丧之人生若寄顦顇有时静言孔念中心怅而  

采采荣木于兹托根防华朝起慨暮不存贞脆由人祸福无门匪道曷依匪善奚敦  

嗟余小子禀兹固陋徂年既流业不增旧志彼不舍安此日富我之懐矣怛然内疚  

先师遗训余岂云坠四十无闻斯不足畏脂我名【`一作行非`】车防我名骥千里虽遥孰敢不至  

赠长沙公族祖【`有序四章`】  

长沙公于余为族祖同出大司马昭穆既逺巳为路人经过浔阳临别赠此  

同源分流人易世疎慨然寤叹念兹厥初礼服遂悠歳往月徂感彼行路眷然踌躇  

于穆令族允构斯【`一作新非`】堂谐气冬暄【`一作辉非`】映懐圭璋爰采春花载警秋霜我曰钦哉实宗之光  

伊余云遘在长忘同笑言未久逝焉西东遥遥三湘防防九江山川阻逺行李时通  

何以写心贻此话言进篑虽微终焉为山敬哉离人临路凄然欵襟或辽音问其先  

酬丁柴桑【`二章`】  

有客有客爰来爰止秉直司聪于惠百里飡胜如归矜善若始【`矜善一作聆音`】  

匪惟也谐屡有良游【`一作由非`】载言载聎以写我忧放欢一遇既醉还休实欣心期方从我游  

答厐防军【`有序六章`】  

厐为卫军防军从江陵使上都过浔阳见赠  

衡门之下有琴有书载弹载咏爰得我娱岂无他好乐是幽居朝为灌园夕偃蓬庐  

人之所寳尚或未珍不有同好云胡以亲我求良友实觏懐人懽心孔洽栋宇惟【`一作为非`】邻  

伊余懐人欣徳孜孜我有防酒与汝乐之乃陈好言乃着新诗一日不见如何不思  

嘉游未斁誓将离分送尔于路衔觞无欣依依旧楚邈邈西云之子之逺良话曷闻  

昔我云别仓庚载鸣今也遇之霰雪飘零大藩有命作使上京岂忘宴安王事靡宁  

惨惨寒日肃肃其风翩彼方舟容裔江中朂哉征人在始思终敬兹良辰以保尔躬  

劝农【`六章`】  

悠悠上古厥初生人傲然自足抱朴含真智巧既萌资待靡因谁其赡之实赖哲人  

哲人伊何时为后稷赡之伊何实曰播殖舜既躬耕禹亦稼穑逺若周典八政始食  

熙熙令音猗猗原陆卉木防荣和风清穆纷纷士女趋时竞逐桑妇宵征农夫野宿  

气节易过和泽难久冀缺携俪沮溺结耦相彼贤逹犹勤垄亩矧伊众庶曳裾拱手  

民生在勤勤则不匮宴安自逸嵗莫奚冀儋石不储饥寒交至顾尔俦列能不懐愧  

孔耽道徳樊须是鄙董乐琴书田园不履若能超然投迹高轨敢不敛袵敬赞徳美  

命子【`十章`】  

悠悠我祖爰自陶唐邈为虞賔厯世垂光御龙勤夏豕韦翼商穆穆司徒厥族以昌  

纷纷战国漠漠衰周鳯隐于林幽人在丘逸虬绕云奔鲸骇流天集有汉眷余愍侯  

于赫愍侯运当攀龙抚劒夙【`一作风`】迈显兹武功书誓山河啓土开封亹亹丞相允迪前踪  

浑浑长源蔚蔚洪柯羣川载导众条载罗时有语黙运因隆窊在我中晋业融长沙  

桓桓长沙伊勲伊徳天子畴我专征南国功遂辞归临宠不忒孰谓斯心而可近得  

肃矣我祖慎终如始直方二台惠和千里于皇仁考澹焉虚止寄迹风云防【`一作寘非`】兹愠喜  

嗟余寡陋瞻望弗及顾惭华鬓负影只立三千之罪无后为急【`一作复其急非`】我诚念哉呱闻尔泣  

卜云嘉日占亦良时名汝曰俨字汝求思温恭朝夕念兹在兹尚想孔伋庶其企而  

厉夜生子遽而永火凡百有心奚特于我既见其生实欲其可人亦有言斯情无假  

日居月诸渐免于孩福不虚至祸亦易来夙兴夜寐愿尔斯才尔之不才亦巳焉哉  

归鸟【`四章`】  

翼翼归鸟晨去于林逺之八表近憩云岑和风不洽翻翮求心顾俦相鸣景庇清隂  

翼翼归鸟载翔载飞虽不懐游见林情依遇云颉颃相鸣而归遐路诚悠性爱无遗  

翼翼归鸟驯林徘徊岂思天路欣反旧栖虽无昔侣众声毎谐日夕气清悠然其懐  

翼翼归鸟戢羽寒条游不旷林宿则森标晨风清兴好音时交矰缴奚施已倦安劳  

形影神三首【`并序`】  

贵贱贤愚莫不营营以惜生斯甚惑焉故极陈形影之苦言神辨自然以释之好事君子共取其心焉  

形赠影  

天地长不没山川无改时草木得常理霜露荣【`一作惟非`】悴之谓人最灵智独复不如兹适见在世中奄去靡归期奚觉无一人亲识岂相思但余平生物举目情凄洏我无腾化术必尔不复疑愿君取吾言得酒莫茍辞  

影荅形  

存生不可言衞生每苦拙诚愿游昆华邈然兹道絶与子相遇来未尝异悲悦憩防若暂乖止日终不别此同既难常黯尔俱时灭身没名亦尽念之五情热立善有遗爱胡为不自竭酒云能消忧方此讵不劣  

神释  

大钧无私力万理自森着人为三才中岂不以我故与君虽异物生而相依附结托善恶同安得不相语三皇大圣人今复在何处彭祖爱【`一作寿非`】永年欲留不得住老少同一死贤愚无复数日醉或能忘将非促龄具立善常所欣谁当为汝誉甚念伤吾生正宜委运去纵浪大化中不喜亦不惧应尽便须尽无复独多虑  

九日闲居一首【`并序`】  

余闲居爱重九之名秋菊盈园而持醪靡由空服九华寄懐于言  

世短意常多斯人乐久生日月依辰至举俗爱其名露凄暄风息气澈天象明往燕无遗影来鴈有余声酒能祛百虑菊解【`一作为非`】制頽龄如何蓬庐士空视时运倾尘爵耻虚罍寒华徒自荣敛襟独闲谣缅焉起深情栖迟固多娱淹留岂无成  

归园田居五首  

少无适俗韵性本爱丘山误落尘网中一去三十年羁鸟恋旧林池鱼思故渊开荒南野【`一作亩非`】际守拙归园田方宅十余亩草屋八九间榆栁防后檐【`一作园非`】桃李罗堂前暧暧逺人村依依墟里烟狗吠深巷中鸡鸣桑树颠户庭无尘杂虚室有余闲久在樊笼里复得返自然野外罕人事穷巷寡轮鞅白日掩荆扉虚室【`一作对酒`】絶尘想时复墟曲中【`一作里人`】披草【`一作披衣`】共来往相见无杂言但道桑麻长桑麻日已长我土日已广常恐霜霰至零落同草莽  

种豆南山下草盛豆苗稀晨兴理荒秽带月荷锄归道狭草木长夕露霑我衣衣霑不足惜但使愿无违久去山泽游浪莽林野娯试携子侄辈披榛歩荒墟徘徊丘垅间依依昔人居井灶有遗处桑竹残朽株【`一作树木残根株非`】借问采薪者此人皆焉如薪者向我言死后无复余一世异朝市此语真不虚人生似幻化终当归空【`一作虚非`】无  

怅恨独防还﨑岖厯榛曲山涧清且浅可【`一作遇非`】以濯吾足漉我新熟酒只鸡招近属【`一作非`】日入室中闇荆薪代明烛欢来苦夕短已复至天旭  

问来使一首  

尔从山中来早晩发天目我屋南窻下今生几丛菊蔷薇叶已抽秋兰气当馥归去来山中山中酒应熟  

游斜川一首【`并序`】  

辛丑正月五日天气澄和风物闲美与二三邻曲同游斜川临长流望层城鲂鲤跃鳞于将夕水鸥乘和以翻飞彼南阜者名实旧矣不复乃为嗟叹若夫层城傍无依接独秀中臯遥想灵山有爱嘉名欣对不足率尔赋诗悲日月之遂往悼吾年之不留各疏年纪乡里以记其时日  

开歳倏五十【`一作日非`】吾生行归休念之动中懐及辰为兹游气和天惟澄班坐依逺流弱湍驰文鲂闲谷矫鸣鸥逈泽散游目缅然睇层丘虽微九重秀顾瞻无匹俦提壶接賔侣引满更献酬未知从今去当复如此否中肠【`一作觞非`】纵遥情忘彼千载忧且极今朝乐明日非所求  

示周续之祖企谢景夷三郎一首  

负疴頽檐下终日无一欣药石有时闲念我意中人相去不寻常道路邈何【`一作无非`】因周生述孔业祖谢响然臻道丧向千载今朝复斯闻马队非讲肆校书亦已勤老夫有所爱思与尔为邻愿言诲诸子从我颍水濵  

乞食一首  

饥来驱我去不知竟何之行行至斯里叩门拙言辞主人解余意遗赠岂虚来谈谐终日夕觞至辄倾杯情欣新知欢兴言遂赋诗感子漂母惠愧我非韩才衘戢知何谢防报以相贻  

诸人共游周家墓栢下  

今日天气佳清吹与鸣弹感彼栢下人安得不为欢清歌散新声緑酒开芳顔未知明日事余襟良已殚  

怨诗楚调示厐主簿邓治中  

天道幽且逺鬼神茫昧然结发念善事僶俛六九年弱冠逢世阻始室丧其偏炎火屡焚如螟蜮恣中田风雨纵横至收敛不盈防夏日抱长【`一作长抱`】饥寒夜无被眠造夕思鸡鸣及晨愿乌迁在巳何怨天离忧凄目前吁嗟身后名于我若浮烟慷慨独悲歌钟期信为贤  

答厐参军【`有序`】  

三复来贶欲罢不能自尔邻曲冬春再交欵然良对忽成旧游俗谚云数面成亲□况情过此者乎人事好乖便当语离杨公所叹岂惟长悲吾抱疾多年不复为文本既不丰复老病继之辄依周孔往复之义且为别后相思之资  

相知何必旧倾葢定前言有客赏我趣每每顾林园谈谐无俗调所说圣人篇或有数防酒闲饮自欢然我实幽居士无复东西縁物新人惟旧弱毫多所宣情懐万里外形迹滞江山君其爱体素来防在何年  

五月旦作和戴主簿  

虚舟纵逸棹回复遂无穷发嵗始俛仰星纪奄将中明两萃时物【`一作南牕罕悴物非`】北林荣且丰神渊写时雨晨色奏景风既来孰不去人理固有终居常待其尽曲肱岂伤冲迁化或夷险肆志无窊隆即事如巳高何必升华嵩  

连雨独饮  

运生防归尽终古谓之然世间有松乔于今定何间故老赠余酒乃言饮得仙试酌百情逺重觞忽忘天天岂去此哉任真无所先云鹤有竒翼八表须臾还自我抱兹独僶俛四十年形骸久已化心在复何言  

移居二首  

昔欲居南村非为卜其宅闻多素心人乐与数晨夕懐此颇有年今日从兹役庐何必广取足蔽牀席邻曲时时来抗言谈在昔竒文共欣赏疑义相与析  

春秋多佳日登高赋新诗过门更相呼有酒斟酌之农务各自归闲暇辄相思相思则披衣言笑无厌时此理将不胜无为忽去兹衣食当须几【`一作纪非`】力耕吾不欺  

和刘柴桑  

山泽久见招胡事乃踌躇直为亲旧故未忍言索居良辰入竒懐挈杖还西庐荒涂无归人时时见废墟茅茨已就治新畴复应畬谷风转凄薄春醪解饥劬弱女虽非男慰情良胜无栖栖世中事嵗月共相疎耕织称其用过此奚所须去去百年外身名同翳如  

酬刘柴桑  

穷居寡人用时忘四运周空【`一作榈非`】庭多落叶慨然知已秋新葵郁北牖嘉穟眷【`一作飬非`】南畴今我不为乐知有来嵗不命室携童弱良日登逺游  

和郭主薄二首  

霭霭堂前林中夏贮清隂凯风因时来回飚开我襟息交逝开卧坐起弄书琴【`一作息交游闲业卧起弄书琴非`】园蔬有余滋旧谷犹储今营巳良有极过足非所钦春秫作美酒酒熟吾自斟弱子戏我侧学语未成音此事真复乐聊用忘华簮遥遥望白云懐古一何深  

和泽周三春清凉素【`一作华非`】秋节露凝无游氛天髙风景澈陵岑耸逸峯遥瞻皆竒絶芳菊开林耀青松冠岩列懐此贞秀姿卓为霜下杰衔觞念幽人千载抚尔诀检素不获展厌厌竟良月  

于王抚军座送客  

秋日凄且厉百卉具巳腓爰以履霜节登高饯将归寒气冒山泽游云倐无依洲渚思缅邈风水互乖违瞻夕欣良防离言聿云悲晨鸟暮来还悬崖敛余辉逝【`一作游非`】止判殊路旋驾怅迟迟目送回舟逺情随万化遗  

与殷晋安别【`有序`】  

殷先作晋安南府长史掾因居浔阳后作太尉参军移家东下作此以赠  

游好非久长一遇尽殷勤信宿酬清话益复知为亲去嵗家南里薄作少时邻负杖肆游从淹畱忘宵晨语黙自殊势亦知当乖分未谓事巳及兴言在兹春飘飘西来风悠悠东去云山川千里外言笑难为因良才不隐世江湖多贱贫脱有经过便念来存故人  

赠羊长史【`有序`】  

左军羊长史衔使秦川作此与之  

愚生三季后慨然念黄虞得知千载外正赖古人书贤圣留余迹事事在中都岂忘游心目闗河不可逾九域甫巳一逝将理舟舆闻君当先迈负疴不获俱路若经商山为我少踌躇多谢绮与角精爽今何如紫芝谁复采深谷久应芜驷马无贳患贫贱有交娯清謡结心曲人乖运见疎拥懐累代下言尽意不舒  

嵗暮和张常侍  

市朝凄旧人骤骥感悲泉明旦非今日嵗暮余何言素顔敛光润白发一巳防濶哉秦穆谈旅力岂未愆向夕长风起寒云没西山冽冽气遂严纷纷飞鸟还民生鲜常在矧伊愁苦纒屡阙清酤至无以乐当年穷通靡攸虑顦顇由化迁抚已有深懐履运増慨然  

和胡西曹示顾贼曹  

防賔五月中清朝起南飔不驶亦不迟飘飘吹我衣重云蔽白日闲雨纷微微流目视西园荣紫葵于今甚可爱奈何当复衰【`一作当乐行复衰非`】感物愿及时每恨靡所挥悠悠待秋稼寥落将賖迟逸想不可淹猖狂独长悲  

悲从弟仲徳一首  

衔哀过旧宅悲泪应心零借问为谁悲懐人在九防礼服名羣从恩爱若同生门前执手时何意尔先倾在数竟未免为山不及成慈母沈哀疚二才数龄双位委空馆朝夕无哭声流尘集虚坐宿草旅前庭阶除旷游迹园林独余情翳然乗化去终天不复形迟迟将囘步恻恻悲襟【`一作衿涕`】盈  

始作镇军参军经曲阿  

弱龄寄事外委懐在琴书被褐欣自得屡空常晏如时来茍防防婉娈【`一作踠辔`】憇通衢投策命晨装暂与田园疎眇眇孤舟逝緜緜归思纡我行岂不遥登陟千里余目倦川涂异心念山泽居望云慙高鸟临水愧游鱼真想初在襟谁谓形迹拘聊且慿化迁终返班生庐  

庚子嵗五月中从都还阻风于规林二首  

行行循归路计日望蒨居一欣侍温顔再喜见友于鼔棹路﨑曲指景限西隅江山岂不险归子念前涂凯风负我心戢枻守穷湖高莽眇无界夏木独森疎谁言客舟逺近瞻百里余延目识南岭空难将焉如  

自古叹行役我今始知之山川一何旷巽坎难与期崩浪防天响长风无息时久游恋所生如何淹在兹静念园林好人间良可辞当年讵有几纵心复何疑  

辛丑嵗七月赴假还江陵夜行涂中  

闲居三十载遂与尘事防诗书孰宿好林园无俗情如何舍此去遥遥至南荆叩枻新秋月临流别友生凉风起将夕夜景湛虚明昭昭天宇濶皛皛川上平懐役不遑寐中宵尚孤征商歌非吾事依依在耦耕投冠旋旧墟不为好爵萦养真衡茅下庶以善自名  

癸卯嵗始春懐古田舍二首  

在昔闻南亩当年竟未践屡空既有人春兴岂自免夙晨装吾驾啓涂情巳缅鸟弄欢新节冷风送余善【`一作鸟弄新节冷风送余寒善`】寒竹【`一作草非`】被荒蹊地为罕【`一作幽非`】人逺是以植杖翁悠然不复返即理愧通识所保讵乃浅  

先师有遗训忧道不忧贫瞻望邈难逮转欲患【`一作志非`】长勤秉耒欢时务解顔劝农人平畴交逺风良苗亦懐新虽未量嵗功即事多所欣耕种有时息行者无问津日入相与归壶浆劳近邻长吟掩柴门聊为陇亩民  

癸卯嵗十二月中作与从弟敬逺  

寝迹衡门下邈与世相絶顾盼莫谁知荆扉昼常闭【`必结切`】凄凄嵗暮风翳翳经夕【`一作日非`】雪倾耳无希声在目皓巳洁劲气侵襟袖箪瓢谢屡设萧索空宇中了无一可悦厯览千载书时时见遗烈高操非所攀谬【`一作深非`】得固穷节平津茍不由栖迟讵为拙寄意一言外兹契谁能别  

乙巳嵗三月为建威参军使都经钱溪  

我不践斯境嵗月好巳积晨夕看山川事事悉如昔微雨洗高林清飚矫云翮眷彼品物存义风都未隔伊余何为者勉励从兹役一形似有制素襟不可易园田日夣想安得久离析终懐在归【`一作壑非`】舟谅哉宜【`一作负非`】霜栢  

还旧居  

畴昔家上京六【`一作十非`】载去还归今日始复来恻怆多所悲阡陌不移旧邑屋或时非履歴周故居隣老罕复遗步步寻往迹有处特依依流幻百年中寒暑日相推常恐大化尽气力不及衰拨置且莫念一觞聊可挥  

戊申嵗六月中遇火  

草庐寄穷巷甘以辞华轩正夏长风急林室顿烧燔一宅无遗宇舫舟防门前迢迢新秋夕亭亭月将圆果菜始复生惊鸟尚未还中宵竚遥念一盼周九天总发抱孤介【`一作念非`】奄出四十年形迹慿化往灵府长独闲贞刚自有质玉石乃非坚仰想东户时余粮宿中田鼔腹无所思朝起暮归眠既巳不遇兹且遂灌我园  

已酉嵗九月九日  

靡靡秋巳夕凄凄风露交蔓草不复荣园木空自凋清气澄余滓杳然天界高哀蝉无留【`一作归非`】响丛【`一作燕非`】鴈鸣云霄万物相寻绎人生岂不劳从古皆有役念之中心焦何以称我情浊酒且自陶千载非所知聊以永今朝  

庚戌嵗九月中于西田获早稻  

人生归有道衣食固其端孰是都不营而以求自安开春理常业嵗功聊可观晨出肆微勤日入负耒【`一作未非`】还山中饶霜露风气亦先寒田家岂不苦弗获辞此难四体诚巳疲庶无异患干盥濯息檐下斗酒散襟【`一作劬非`】顔遥遥沮溺心千载乃相闗但愿长如此躬耕非所叹  

丙辰嵗八月中于下潠田舍获  

贫居依【`一作事非`】稼穑戮力东林隈不言春作苦常恐负所懐司田眷有秋寄声与我谐饥者欢初饱束带候鸣鸡杨檝越平湖泛随清壑回郁郁荒山里猿声闲且哀悲风爱静夜【`一作夜静非`】林鸟喜晨开曰余作此来三四星火頽姿年逰巳老其事未云乖遥谢荷蓧翁聊得从君栖  

责子  

白发被两鬓肌肤不复实虽有五男儿总不好纸笔阿舒巳二八懒惰故无匹阿宣行志学而不爱文术雍端年十三不识六与七通子垂九龄但觅梨与栗天运茍如此且进杯中物  

有防而作【`并序`】  

旧谷既没新谷未登颇为老农而值年灾日月尚悠为患未巳登岁之功既不可希朝夕所资烟火裁通旬日巳来始念饥乏嵗云夕矣慨然永懐今我不述后生何闻哉  

弱年逢家乏老至更长饥菽麦实所羡孰敢慕甘肥惄如亚九饭当暑厌寒衣嵗月将欲暮如何辛苦悲常善粥者心深恨防袂非嗟来何足吝徒没空自遗斯滥岂彼志固穷夙所归馁也已矣夫在昔余多师  

蜡日  

风雪送余运无妨时巳和梅柳夹门植一条有佳花我唱尔言得酒中适何多未能明多少章山有竒歌  

四时  

春水满四泽夏云多竒峯秋月扬明晖冬岭秀孤松  

饮酒二十首【`有序`】  

余闲居寡欢兼此夜巳长偶有名酒无夕不饮顾影独尽忽焉复醉既醉之后辄题数句自娱纸墨遂多辞无诠次聊命故人书之以为欢笑尔  

衰荣无定在彼此更共之邵生田中宁似东陵时寒暑有代谢人道每如兹逹人解其防【`一作趣非`】逝将不复疑忽与一觞酒日夕欢相持  

积善云有报夷叔在【`一作饥非`】西山善恶茍不应何事空立言九十行带索饥寒况当年不赖固穷节百世当谁传道丧向千载人人惜其情有酒不肯饮但顾世间名所以贵我身岂不在一生一生复能几倐如流电惊鼎鼎百年内持此欲何成  

栖栖失羣鸟日暮犹独飞徘徊无定止夜夜声转悲厉响思清晨逺去何所依【`一作厉响思清逺去来何依依非`】因值孤生松敛翮遥来归劲风无荣木此防独不衰托身巳得所千载不相违  

结庐在人境而无车马喧问君何能尔心逺地自偏采菊东篱下悠然见南山山气日夕佳飞鸟相与还此中有真意欲辩巳忘言  

行止千万端谁知非与是是非茍相形雷同共誉毁三季多此事逹士似不尔咄咄俗中愚【`一作恶非`】且当从黄绮秋菊有佳色裛露掇其英泛此忘忧物逺我遗世情一觞虽【`一作聊非`】独进杯尽壶自倾日入羣动息归鸟趣林鸣啸傲东轩下聊复得此生  

青松在东园众草没其姿疑霜殄异类卓然见高枝连林人不觉独树众乃竒提壶挂寒柯逺望时复为吾生夣幻间何事绁尘羁  

清晨闻叩门倒裳往自开问子为谁欤田父有好懐壶浆逺见候疑我与时乖防缕茆檐下未足为高栖一世皆尚同愿君汨其泥深感父老言禀气寡所谐纡辔诚可学违巳讵非迷且共欢此饮吾驾不可囘  

在昔曾逺逰直去东海隅道路回且长风波阻【`一作起非`】中涂此行谁使然似为饥所驱倾身营一饱少许便有余恐此非名计息驾归闲居  

顔生称为仁荣公言有道屡空不获年长饥至于老虽留身后名一生亦枯槁死去何所知称心固为好客【`一作各非`】养千金躯临化消其寳裸何必恶人当解意表长公曾一仕壮节忽失时杜门不复出终身与世辞仲理归大泽高风始在【`一作如`】兹一往便当已何为复狐疑去去当奚道世俗久相欺摆落悠悠谈请从余所之有客常同止取舍邈异境一士长独醉一夫终年醒醒醉还相笑发言各不领规规一何愚兀傲差若頴寄言酣中客日没独何炳【`一作烛当秉非`】  

故人赏我趣挈壶相与至班荆坐松下数酌巳复醉父老杂乱言觞酌失行次不觉知有我安知物为贵悠悠迷所畱酒中有深味  

贫居乏人工灌木荒余宅班班有翔鸟寂寂无行迹宇宙何悠悠【`一作一何悠非`】人生少至百嵗月相从过【`一作催逼非`】髩边早已白若不委穷逹素抱深可惜  

少年罕人事游好在六经行行向不惑淹留遂【`一作□非`】无成竟抱穷苦节饥寒饱所更敝庐交悲风荒草没前庭披褐守长夜晨鸡不肯鸣孟公不在兹终以翳吾情幽兰生前庭舍薫待清风脱然至见别萧艾中行行失故路任道或能通觉悟当念还鸟尽废良弓  

子云性嗜酒家贫无由得时赖好事人载醪祛所惑觞来为之尽是谘无不塞有时不肯言岂不在伐国仁者用其心何尝失显黙  

畴昔苦长饥投耒去学仕将养不得节冻馁固纒巳是时向立年志意多所耻遂尽介然分拂衣【`一作终死非`】归田里冉冉星气流亭亭复一纪世路廓悠悠杨朱【`一作生非`】所以止虽无挥金事浊酒聊可恃  

羲农去我久举世少复真汲汲鲁中叟弥缝使其淳鳯鸟虽不至礼乐暂得新洙泗辍微响漂流逮狂秦诗书复何罪一朝成灰尘区区诸老翁为事诚殷勤如何絶世下六籍无一亲终日驰车走不见所问津若复不快饮空负头上巾但恨多谬误君当恕醉人  

止酒  

居止次城邑逍遥自闲止坐止高防下步止荜门里好味止园葵大懽止稚子平生不止酒止酒情无喜暮止不安寝晨止不能起日日欲止之营卫止不理徒知止不乐未信【`一作知非`】止利巳始觉止为善今朝真止矣从此一止去将止扶桑涘清顔止宿容奚止千万祀  

述酒  

重离照南陆鸣鸟声相闻秋草虽未黄融风久巳分素砾皛修渚南岳无余云豫章抗高门重华固灵坟流泪抱中叹倾耳聼司晨神州献佳粟西灵为我驯诸梁董师旅羊胜丧其身山阳归下国成名犹不勤卜生善斯牧安乐不为君平生去旧京峡中纳遗薰双陵甫云育三趾显竒文王子爱清吹日中翔河汾朱公练九齿闲居离世纷峩峩西岭内偃息常所亲天容自永固彭殇非等伦  

拟古九首  

荣荣窻下兰密密堂前栁初与君别时不谓行当久出门万里客中道逢嘉友未言心相醉不在接杯酒兰枯栁亦衰遂令此言负【`一作时没身还朽非`】多谢诸少年相知不忠【`一作相非`】厚意气倾人命离隔复何有  

辞家夙严驾当往志无终问君今何行非商复非戎闻有田子春节义为士雄斯人久巳死乡里习其风生有高世名既没传无穷不学狂【`一作驱非`】驰子直在百年中仲春遘时雨始雷发东隅众蛰各潜骇草木从横【`一作此非`】舒翩翩新来燕双双入我庐先巢故尚在相将还旧居自从分别来门庭日荒芜我心固匪石君情定何如迢迢百尺楼分明望四荒暮作归云宅朝为飞鸟堂山河满目中平原转茫茫古时功名士慷慨争此场一旦百嵗后相与还北邙松栢为人伐高坟互低昻頽基无遗主游魂在何方荣华诚足贵亦复可怜伤  

东方有一士被服常不完三旬九遇食十年着一冠辛苦无此比常有好容顔我欲观其人晨去越河闗青松夹路生白云宿檐端知我故来意取琴为我弹上惊别鹤下操孤鸾愿畱就君住从今至嵗寒  

苍苍谷中树冬夏常如兹年年见霜雪谁谓不知时厌闻世上语结友到临淄稷下多谈士指彼决吾疑装束既有日巳与家人辞行行停出门还坐更自思不怨道里长但畏人我欺万一不合意永为世笑嗤【`一作之非`】伊懐难具道为君作此诗  

日暮天无云春风扇微和佳人美清夜逹曙酣且歌歌竟长叹息持此感人多皎皎云间月灼灼叶中华岂无一时好不久当如何  

少时壮且厉抚劒独行游谁言行游近张掖至幽州饥食首阳薇渇饮易水流不见相知人惟见古时丘路边两高坟伯牙与庄周此士难再得吾行欲何求  

种桑长江边三年望当采枝条始欲茂忽值山河改柯叶自摧折根株浮沧海春蚕既无食寒衣欲谁待本不植高原今日复何悔  

杂诗十二首  

人生无根蔕飘如陌上尘分散逐风转此巳非常身落地为【`一作流落成非`】兄弟何必骨肉亲得欢当作乐斗酒聚比邻盛年不重来一日难再晨及时当勉励嵗月不待人白日沦西河素月出东岭遥遥万里辉荡荡空中景风来入房户夜中枕席冷气变悟时易不眠知夕永欲言无予和挥杯欢孤影日月掷人去有志不获骋念此懐悲凄终晓不能静  

荣华虽久居盛衰不可量昔为三春蕖今作秋莲房严霜结野草枯悴未遽央日月还复周【`一作有环周非`】我去不再阳眷眷往昔时忆此断人肠  

丈夫志四海我愿不知老亲戚共一处子孙还相保觞肆朝日罇中酒不燥缓带尽欢娱起晚眠常早孰若当世士氷炭满懐抱百年归【`一作埽非`】丘垄用此空名道忆我少壮时无乐自欣豫猛志逸四海骞翮思逺翥荏苒岁月頽此心稍巳去值欢无复娱每每多忧虑气力渐衰损转觉日不如壑舟无须臾引我不得住前涂当几许未知止泊处古人惜寸隂念此使人惧  

昔闻长者言掩耳每不喜奈何五十年忽巳亲此事求我盛年欢一毫无复意去去转欲逺此生难【`一作岂非`】再值倾家持【`一作时非`】作乐竟此嵗月驶有子不留金何用身后置  

日月不肯迟四时相催迫寒风拂枯条落叶掩长陌弱质与【`一作兴非`】运頽鬓早巳白素标挿人头前涂渐就窄家为逆旅舍我如当去客去去欲何之南山有旧宅代耕本非望所业在田桑躬亲未曾替寒馁常糟糠岂期过满腹但愿饱粳粮御冬足大布麤絺以应阳政尔不能得哀哉亦可伤人皆尽获宜拙生失其方理也可奈何且为陶一觞  

遥遥从羁役一心处两端掩泪泛东逝顺流追时迁日没星与昴势翳西山巅萧条隔天涯惆怅念常飡慷慨思南归路遐无由縁闗染难亏替絶音寄斯篇  

闲居执荡志时驶不可稽驱役无停息轩裳逝东崖沈隂拟薫麝寒气激我懐嵗月有常御我来淹巳弥慷慨忆绸缪此情久巳离荏苒经十载暂为人所羁庭宇翳余木倐忽日月亏  

我行未云逺回顾惨风凉春燕应节起高飞拂尘梁邉鴈悲无所代谢归北乡离鹍鸣清池涉暑经秋霜愁人难为辞遥遥春夜长  

嫋嫋松标崖婉娈柔童子年始三五间乔柯何可倚【`一作柯条何滓滓又作华柯真可寄`】养色含津气粲然有心理  

咏贫士七首  

万族各有托孤云独无依暧暧空中灭何时见余晖朝霞开宿雾众鸟相与飞迟迟出林翮未夕复来归【`一作巳复归非`】量力守故辙岂不寒与饥知音茍不存巳矣何所悲凄厉嵗云暮拥【`一作短非`】褐曝前轩南圃无遗秀枯条盈北园倾壶絶余沥闚灶不见烟诗书塞座外日昃不遑研间居非陈厄窃有愠见言何巳慰吾懐赖古多此贤以荣叟老带索欣然方弹琴原生纳决履清歌畅商【`一作高非`】音重华去我久贫士世相寻敝襟不掩肘藜羮常乏斟岂忘袭轻裘茍得非所钦赐也徒能辩乃不见吾心安贫守贱者自古有黔娄好爵吾不萦厚馈吾不酬一旦寿命尽敝服仍【`一作蔽覆乃非`】不周岂不知其极非道故无忧从来将千载未复见斯俦朝与仁义生夕死复何求袁安困积雪邈然不可干阮公见钱入即日弃其官刍藁有常温采莒足朝飡岂不实辛苦所惧非饥寒贫富常交战道胜无戚【`一作厚非`】顔至徳冠邦闾清节映西闗仲蔚爱穷居绕宅生蒿蓬翳然絶交游赋诗颇能工举世无知者【`一作音非`】止有一刘龚此士胡独然实由罕所同介焉安其业所乐非穷通人事固以拙聊得长相从昔在黄子防弹冠佐名州一朝辞吏归清贫畧难俦年饥感仁妻泣涕向我流丈夫虽有志固为儿女忧惠孙一晤叹腆赠竟莫酬谁云固穷难邈哉此前修  

咏二疏  

大象转四时功成者自去借问衰周来几人得其趣游目汉庭中二疏复此举高啸返旧居长揖储君傅钱送倾皇朝华轩盈道路离别情所悲余荣何足顾事胜感行人贤哉岂常誉厌厌闾里欢所营非近务促席延故老挥觞道平素问金终寄心清言晓未悟放意乐余年遑恤身后虑谁云其人亡久而道弥着  

咏三良  

弹冠乗通津但惧时我遗服勤尽嵗月常恐功愈微忠情谬获露遂为君所私出则陪文舆八必侍舟帷箴规向巳从讣议初无亏一朝长逝后愿言同此归厚恩固难忘君命安可违临穴罔迟疑投义志攸希荆棘笼高坟黄鸟声正悲良人不可赎然霑我衣  

咏荆轲  

燕丹善养士志在报强嬴招集百夫良嵗暮得荆卿君子死知巳提劒出燕京素骥鸣广陌慷慨送我行雄髪指危冠猛气冲长缨饮饯易水上四坐列羣英渐离击悲筑宋意唱高声萧萧哀风逝淡淡寒波生商音更流涕羽奏壮士惊心知去不归且有后世名登车何时顾飞葢入秦庭凌厉越万里逶迤过千城图穷事自至豪主正怔营惜哉剑术疎竒功遂不成其人虽巳没千载有余情【`一作斯人久巳没千载有深情`】  

读山海经十三首  

孟夏草木长绕屋树扶疎众鸟欣有托吾亦爱吾庐既耕亦巳种时还读我书穷巷隔深辙颇回故人车欢言【`一作然`】酌春酒摘我园中蔬微雨从东来好风与之俱泛览周王传流观山海图俯仰终宇宙不乐复何如玉台【`一作堂非`】凌霞秀王母怡妙顔天地共俱生不知几何年灵化无穷巳馆宇非一山高酣发新谣宁效俗中言迢递槐江岭是谓圃丘西南望昆墟【`一作仑非`】光气难与俦亭亭明玕照落落清瑶流恨不及周穆托乗一来游舟木生何许乃在峚山阳黄花复朱实食之夀命长白玉凝素液瑾瑜发竒光岂伊君子寳见重我轩黄翩翩三青鸟毛色竒可怜朝为王母使暮归三危山我欲因此鸟具向王母言在世无所须惟酒与长年逍遥芜皋上杳然望扶木洪柯百万寻森散覆旸谷灵人侍丹池朝朝为日浴神景一登天何幽不见烛粲粲三珠树寄生赤水隂亭亭凌风桂八榦共成林灵鳯抚云舞神鸾调玉音虽非世上寳爰得王母心自古皆有没何人得灵长不死复不老万嵗如平常赤泉给我饮员丘足我粮方与三辰游夀考岂渠央夸父诞宏志乃与日竞走俱至虞渊下似若无胜负神力既殊妙倾河焉足有余迹寄邓林功竟在身后精卫衔微木将以填枪海刑天舞干戚猛志故常在同物既无虑化去不复悔徒设在昔心良晨讵可待巨猾肆威暴钦防违帝防窫窳强能变祖江遂独死明明上天鉴为恶不可履长枯固巳剧鵕鹗岂足恃鸼鹅【`当作防鴸`】见城邑其国有放士念彼懐王世当时数来止青丘有竒鸟自言独见尔本为迷者生不以喻君子岩岩显朝市帝者慎用才何以废共鲧重华为之来仲父献诚言姜公乃见猜临没告饥渇当复何及哉  

拟挽歌辞三首  

有生必有死早终非命促昨暮同为人今旦在鬼録魂气散何之枯形寄空木娇儿索父啼良友抚我哭得失不复知是非安能觉千秋万嵗后谁知荣与辱但恨在世时饮酒不得足  

在昔无酒饮今旦【`一作但`】湛空觞春醪生浮蚁何时更能尝殽案盈我前亲旧哭我傍欲语口无音欲视眼无光昔在高堂寝今宿荒草乡一朝出门去归来夜未央荒草何茫茫白杨亦萧萧严霜九月中送我出逺郊四面无人居高坟正嶣嶤马为仰天鸣风为自萧条【`一作鸟为动哀鸣林为结风飚`】幽室一巳闭千年不复朝千年不复朝贤逹无奈何向来相送人各自还其家亲戚或余悲他人亦巳歌死去何所道托体同山阿  

桃花源诗  

嬴氏乱天纪贤者避其世黄绮之商山伊人亦云逝在迹浸复湮来迳遂芜废相命肄农耕日入从所憩桑竹垂余防菽稷随时艺春蠺收长丝秋熟靡王税荒路暧交通鸡犬互鸣吠俎豆犹古法衣裳无新制童孺纵行歌斑白欢游诣草荣识节和木衰知风厉虽无纪厯志四时自成嵗怡然有余乐于何劳智慧竒纵隐五百一朝敞神界淳薄既异源旋复还幽蔽借问游方士焉测尘嚣外愿言蹑轻风高举寻吾契  

聨句  

鸣鴈乗风飞去去当何极念彼穷居士如何不叹息【`渊明`】虽欲腾九万扶揺竟何力逺招王子乔云驾庶可【`愔之`】顾侣正徘徊离离翔天侧霜落不切肌徒爱双飞翼【`循之`】高柯擢条榦逺眺同天色思絶庆未看徒使生迷惑【`渊明`】  

## 汉魏六朝百三家集卷六十三目录

何承天集题词  

谢晦起兵拒宋文东海何承天为画计谋造表檄晦败自归徼恩全宥复赋性刚褊侮慢同列天子谘访疑义辄戒使者善候顔色恐逢彼怒斯人竟得老夀亦幸耳礼论三百卷久亡不传今所存者仅有安边论宋书称为博而且笃晋世郭钦江统疏论徙戎显名方防此亦其支流也厯数最精大畧微见于表奏犹恨未全杂议出刑入礼原诸忠恕为汉廷平或所优乎逹性论申权教析报应与顔光禄宗居士反覆送难皆儒者中正之言王道荡荡姬释无殊何必别门建旌刘项博战也鼔吹铙歌十五篇造于晋义熙时家居私撰上升乐志遂能前抗韦昭木赋心澹泊则郭璞蚍蜉类耳仰思周天旁辨威斗当口闳览博物卒未或先东海云  

目录  

赋  

木赋  

表  

上厯新法表  

议  

厯议  

陈满罪议  

尹嘉罪议  

薄代公等补兵议  

孔邈名议  

丁况等久丧不葬议  

奏  

请改漏刻奏  

议公主服母奏  

论  

安边论【`有表`】  

逹性论  

论王蕃浑天体  

又  

论祠武帝于建始殿  

论立诸葛亮庙  

论旄头  

论郊祀不设乐  

又  

问  

报应问  

书  

答顔永嘉书  

重答顔永嘉书  

与宗居士论释慧琳白黑论书  

又答宗居士书  

重答宗居士书  

答江氏问  

颂  

上白鸠颂【`有表`】  

社颂  

释奠颂  

赞  

天赞  

地赞  

诗  

鼔吹铙歌十五首  

朱路篇  

思悲公篇  

雍离篇  

战城南篇  

巫山高篇  

上陵者篇  

将进酒篇  

君马篇  

芳树篇  

有所思篇  

雉子游原泽篇  

上邪篇  

临高台篇  

逺期篇  

石流篇  

## 汉魏六朝百三家集卷六十三  

明　张溥　辑  

何承天集  

赋  

木赋  

美中州之嘉树表闲冶之丽姿结灵根以诞秀倾朝日以扬辉擢丛柯之冉冉布翠叶而蕤葳惟兹木之在林亦超类而独劭方朝华而繁实比沙棠而有耀当大厦之方隆愧惟榦之纎挠岂隐朴以幸全固呈才而不效离用众而获宁永端已以励操愿佳人之予投思同归以托好顾卫风之攸珍虽琼琚而匪报  

表  

上厯新法表  

臣授性顽惰少所闗解自昔防年颇好厯数躭情注意迄于白首臣亡舅故秘书监徐广素善其事有既往七曜厯每记其得失自太和至泰元之末四十许年臣因比嵗考挍至今又四十载故其疎密差防皆可知也夫圆极常动七曜运行离合去来虽有定势以新故相涉自然有毫末之差连日累嵗积微成著是以虞书着钦若之典周易明治厯之训言当顺天以求合非为合以验天也汉代杂清台以昏明中星课日所在虽不可见月盈则蚀必当其冲以月推日则躔次可知焉舍易而不为役心于难事此臣所不解也尧典云日永星火以正仲夏今季夏则火中又宵中星虚以殷仲秋今季秋则虚中尔来二千七百余年以中星捡之所差二十七八度则尧冬令至日在须女十度左右也汉之太初厯冬至在牵牛初后汉四分及魏景初法同在斗二十一臣以月蚀捡之则景初今之冬至应在斗十七又史官受诏以土圭测景考挍二至差三日有余从来积嵗及交州所上捡其增减亦相符验然则今之二至非天之二至也天之南日在斗十三四矣此则十九年七闰数微多差复改法易章则用筭滋繁宜当随时迁革以取其合案后汉志春分日长秋分日短差过半刻寻二分在二至之间而有长短因识春分近夏至故长秋分近冬至故短也杨伟不悟即用之上厯表云自古及今凡诸厯数皆未能竝已之妙何此不晓亦何以云是故臣更建元嘉厯以六百八为一纪半之为度法七十五为室分以建寅之月为嵗首雨水为气初以诸法闰余一之嵗为章首冬至从上三日五时日之所在移旧四度又月有迟疾合朔月蚀不在朔望亦非厯意也故元嘉皆以盈缩定其小余以正朔望之日伏惟陛下允迪圣哲先天不违劬劳庶政寅亮鸿业究渊思于往籍探妙防于未闻穷神知化罔不该览是以愚臣欣遇盛明効其管穴伏愿以臣所上元嘉法下史官考其疏密若谬有可采庶或补正以备万分  

议  

厯议  

夫厯数之术若心所不达虽复通人前识无救其为敝也是以多厯年嵗未能有定四分于天出三百年而益一日积代不悟徒云建厯之本必先立元假言防纬遂闗治乱此之为蔽亦巳甚矣刘歆三綂法尤复疏阔方于四分六千余年又益一日扬雄心惑其説采为太班固谓之最密着于汉志司彪因曰自太初元年始用三綂厯施行百有余年曾不忆刘歆之生不逮太初二三君子言厯几乎不知而妄言欤  

陈满罪议  

狱贵情断疑则从轻昔惊汉文帝乗舆马者张释之劾以犯跸罪止罚金何者明其无心于惊马也故不以乗舆之重加以异制今满意在射鸟非有心于中人按律过误伤人三嵗刑况不伤乎微罚可也  

尹嘉罪议  

被府宣令普议尹嘉大辟事称法吏葛滕籖母告子不孝欲杀者许之法云谓违犯教令敬恭有亏父母欲杀皆许之其所告惟取信于所求而许之谨寻事原心嘉母辞自求质钱为子还责嘉虽亏犯教义而熊无请杀之辞熊求所以生之而今杀之非随所求之谓始以不孝为劾终于和卖结刑倚防两端母子俱罪滕籖法文为非其条嘉所存者大理在难申但明教爰发矜其愚蔽夫明徳慎罚文王所以恤下议狱缓死中孚所以垂化言情则母为子隐语敬则礼所不及今舍乞宥之评依请杀之条责敬恭之节于饥寒之诚非罚疑从轻宁失有罪之谓也愚以谓降嘉之死以普春泽之恩赦熊之愆以明子隐之宜则蒲亭虽陋可比徳于盛明豚鱼微物不独遗于今化  

薄代公等补兵议  

寻刦制同籍期亲补兵大功不在例妇人三从既嫁从夫夫死从子今道举为刦若其叔尚存制应补讁妻子营居固其宜也但为刦之时叔父已没代公道生竝是从弟大功之亲不合补讁今若以叔母为期亲令代公随母补兵既违大功不讁之制又失妇人三从之道繇于主者守期亲之文不辨男女之异逺嫌畏负以生疑惧非圣朝恤刑之防谓代公等母子竝宜见原  

孔邈名议  

既没之名不合奏者非有它义正嫌于近不祥尔奏事一郤动经嵗时盛明之世事从简易曲嫌细忌皆应荡除  

丁况等久丧不葬议  

礼所云还葬当谓荒俭一时故许其称财而不求僃丁况三家数年中葬辄无棺榇实繇浅情薄恩同于禽兽者尔窃以为丁寳等同伍积年未尝劝之以义绳之以法十六年冬既无新科又未申明旧制有何严切歘然相紏或繇邻曲分争以兴此言如闻在东诸处比例既多江西淮北尤为不少若但讁此三人殆无整肃开其一端则互相恐动里伍县司竞为奸利财赂既逞狱讼必防惧亏圣明烹鲜之美臣愚谓况等三家且可勿问因此附定制防若民人葬不如法同伍当即纠言三年除服之后不得追相告列于事为宜  

奏  

请改漏刻奏  

上尚书今既改用元嘉厯刻漏与先不同宜应改革按景初厯春分日长秋分日短相承所用漏刻冬至后昼漏率长于冬至前且长短增减进退无渐非唯先法不精亦各传写谬误今二至二分各据其正则至之前后无复差异更增损旧刻参以晷影删定为经改用二十五箭请台勒漏郎将考騐施用  

议公主服母奏  

【`元嘉二十三年白衣领御史中丞何承天奏诏叔敬白衣领职余如奏`】  

尚书刺海盐公主所生母蒋美人丧海盐公主先离婚今应成服撰仪注参详宜下二学礼官博士议公主所服轻重太学博士顾雅议今既咸用士礼便宜同齐衰削杖布带疎履期礼毕心丧三年博士周野王议又云今诸王公主咸用士礼谯王衡阳王为所生太妃皆居重服则公主情礼亦宜家中期服为允其博士庾邃之顔测殷明王渊之四人同雅议何惔王罗云二人同野王议如所上台案今之诸王虽行士礼是施于傍亲及自已以下至于为帝王所厌犹一依古典又永初三年九月符修议亡广徳三主以余尊所厌犹服大功海盐公主体自宸极当上厌至尊岂得遂服防据经传正文并引事例依源责失而博士顾雅周野王等捍不肯帖方称自有宋以来皇子蕃王皆无厌降同之士礼着于故事缌功之服不废于末戚顾独贬于所生是申其所轻夺其所重夺其所重岂縁情之谓台伏寻圣朝受终于晋凡所施行莫不上礼文兼用晋事又太元中晋恭帝时为皇子服其所生陈氏练冠縓縁此则前代施行故事谨依礼文者也又广徳三公主为所生母符修仪服大功此先君余尊之所废者也元嘉十三年第七皇子不服曹媫妤止于麻衣此厌乎至尊者也博士既不据古又不依今背违施行见事而多作浮辞自衞乃云五帝之时三王之季又言长子去斩衰除禫杖皆是古礼不少今世博士虽复引此诸条无救于失又诘台云蕃国得遂其私情此义出何经记臣案南谯衡阳太妃竝受朝命为国小君是以二王得遂其服岂可为美人比例寻蕃王得遂者圣朝之所许也皇子公主不得申者繇有厌而然也台登重更责失制不得过十日而复不詶答既被催摄二三日甫输怗辞虽理屈事穷犹闻义耻服臣闻丧纪有制礼之大经降杀攸宜家国旧典古之诸侯众子犹以尊厌况在王室而欲同之士庶此之僻谬不俟言而显太常统寺曾不研却所谓同乎失者亦未得之宜加裁正明国典谨案太学博士顾雅国子助教周野王博士王罗云顔测殷明何惔王渊之前博士迁员外散骑侍郎庾邃之等咸防抽饰备位前疑既不谨守旧文又不审据前准遂上背经典下违故事率意妄作自造礼章太常臣叔敬位居宗伯问礼所司腾述往反了无研却混同兹失亦宜及咎请以见事竝免今所居官解野王领国子助教雅野王初立议乖舛中执捍愆失未违十日之限虽起一事合成三愆罗云掌押捍失三人加禁固五年  

论  

上安边论【`冇表`】  

伏见北藩上事虏犯青兖天慈降鉴矜此黎元博逮羣策经纶戎政臣以愚陋预闻访及窃寻猃狁告难爰自上古有周之盛南仲出车汉氏方隆衞霍宣力虽饮马瀚海扬旍祁连事难役繁天下骚动委兴负海赀及舟车凶狡倔强未肯受弱得失报复裁不相补宣帝末年值其乖乱推亡固存始获稽服自晋丧中原戎狄侵扰百余年间未暇以北虏为念大宋启祚两燿灵武而懐徳畏威用自欵纳陛下临御以来羁縻遵养十余年中贡译不絶去岁三王出镇思振逺图兽心易骇遂生猜惧背违信约深搆携隙贪祸恣毒无因自反恐烽熢之警必自此始臣素庸懦才不经武率其管窥谨撰安边论意极浅末惧无可采若得询之朝列辨覈同异庶或开引羣虑研尽众谋短长毕陈当否可见  

汉世言备匈奴之防不过二科武夫尽征伐之谋儒生讲和亲之约课其所言互有逺志加塞漠之外胡敌掣肘必未能摧锋引日规自开张当繇往年冀土之民附化者众二州临境三王出藩经畧既张宏图将举士女延望华夷慕义故昧于小利且自矜侈外示余力内坚伪众今若务存遵养许其自新虽未可羁致北阙犹足镇静边境然和亲事重当尽庙笇诚非愚短所能究言若追踪衞霍瀚海之志时事不等致功亦殊寇虽习战未久又全据燕赵跨带秦魏山河之险终古如一自非大田淮泗内实青徐使民有赢储野有积谷然后分命方召总率虎旅精卒十万使一举荡夷则不足稍勤王师以劳天下何以言之今遗黎习乱志在偷安非皆耻为左袵逺慕冠冕徒以残害剥辱视息无寄故繦负归国先后相寻虏既不能挍胜循理攻城畧地而轻兵掩袭急在驱残是其所以速怨召祸灭亡之日今若遣兵追讨报其侵暴大翦幽冀屠城破邑则圣朝爱育黎元方济之以道若但欲抚其归附伐罪吊民则骏马奔不肯来征徒兴巨费无损于彼复竒兵深入杀敌破军茍陵患未尽则困兽思鬭报复之役将遂无巳斯秦汉之末防轮台之所悔也安边固守于计为长臣以安边之计备在史防李牧言其端严尤申其要大畧举矣曹孙之霸才均智敌江淮之间不居各数百里魏舍合肥退保新城江陵移民南涘濡须之戍家停羡溪及夷陵之屯民夷散杂晋宣王以为宜从江南以北岸曹爽不许果亡祖中此皆前代之殷鉴也何者斥堠之郊非畜牧之地非耕桑之邑故坚壁清野以俟其来整甲缮兵以乗其敝虽时有古今势有强弱保民全境不出此涂要而归之有四一曰移逺就近二曰浚复城隍三曰纂偶车牛四曰计丁课仗良守疆其田土骁帅振其风畧搜猎宣其号令俎豆训其亷耻县爵以縻之设禁以威之徭税有程寛猛相济比及十载民知义方然后简将授竒扬旌云朔风卷河冀电埽嵩恒燕弧折郤代马摧足秦首斩其右臂吴蹄絶其左肩铭功于燕然之阿飨徒于金微之曲宼虽乱亡有征昧弱易取若天时人事或未尽符抑锐俟机宜审其筭若边戍未增星居布野勤惰异教贫富殊资疆埸之民多懐彼此虏在去就不根本业难可驱率易在振荡又狡虏之性食肉衣皮以驰骋为仪容以游猎为南亩非有车舆之安宫室之衞栉风沐雨不以为劳露宿草寝维其常性胜则竞利败不羞彼来或骤而此已奔疲且今春逾济既获其利乗胜忸未虞天诛比及秋末容更送死猋骑蚁聚轻兵鸟集竝践禾稼焚爇闾井虽边将多畧未审何以御之若盛师连屯废农必众驰车奔驿起役必迟散金行赏损费必大换土客戍怨旷必防孰若因民所居竝修农战无动众之劳有扞衞之实其为利害优劣相县也一曰移逺就近以实内地今青兖旧民冀州新附在界首者二万家此寇之资也今悉河内徙青州民移东莱平昌北海诸郡太山以南南至下邳左沭右沂田良野沃西阻兰陵北阨大岘四塞之内其号险固民性重迁闇于图始无虏之时喜生咨怨今新被钞掠余惧未息若晓示安危居以乐土宜其歌忭就路视迁如归二曰浚复城隍以增阻防旧秋冬收敛民人入保所以警备暴客使防衞有素也古之城池处处皆有今虽颓毁犹可修治粗计戸数量其所容新徙之家悉着城内假其经用为之闾伍纳稼筑场还在一处妇子守家长吏为师丁夫匹妇春夏佃牧寇至之时一城千室堪战之士不下二千其余羸弱犹能登陴鼔噪十则围之兵家旧说战士二干足抗羣虏三万矣三曰纂偶车牛以饰戎械计千家之资不下五百耦牛为车五百两参合钩连以卫其众设使城不可固平行趋险贼所不能干既巳族居易可捡括号令先明民知夙戒有急征发信宿可聚四曰计丁课仗勿使有阙千家之邑战士二千随其便能各自有仗素所服习铭刻繇已还保输之于库出行请以自衞弓榦利鐡民不办得者官以渐充之数年之内军用粗备矣臣闻军国异容施于封畿之内兵农竝修在于疆埸之表攻守之宜皆因其习任其勇怯山陵川陆之形寒暑温凉之气各繇本性易则害生是故戍申作师逺屯清济功费既重嗟怨亦深以臣料之未若即用彼众之易也管子治齐寄令在民商君为秦设以耕战终申威定覇行其志业非茍任强实繇有数梁用卒其邦自灭齐用技击厥众亦离汉魏以来兹制渐絶搜田非复先王之礼治兵徒逞耳目之欲有急之日民不知战至乃广延赏募奉以厚秩发遽奔救天下骚然方伯刺史拱手坐听自无经畧唯望朝廷遣军此皆忘战之害不教之失也今移民实内浚治城隍族居聚处课其骑射长吏简试差品能不甲科上第渐就优别明其勲才表言州郡如此则屯部有常不迁其业内防老弱外通官涂朋曹素定同忧等乐情由习亲艺因事着昼战见貌足相识夜战闻声足相救斯教战之一隅先哲之遗术论者必以古城荒毁难可修复今不谓顿便加功整丽如旧但欲先定民营其闾术墉壑存者因而即之其有毁缺权时栅断足以御彼轻兵防遏游骑假以方将渐就只立车牛之赋课仗之宜攻守所资军国之要今因民所利导而率之耕农之器为府库之寳田蚕之氓兼城之用千家总倍旅之兵万户具全军之众兵强而敌不戒国富而民不劳比于优复队伍坐食廪粮者不可同年而较矣今承平来久边令弛纵弓簳利鐡既不都断往嵗弃甲垂二十年课其所住理应消壊谓宜申明旧科严加禁塞诸商贾往来幢队挟藏者皆以军法治之又畍上严立闗杜废闲蹊城保之境诸所课仗竝加雕镌别造程式若有遗镞亡刄及私为窃盗者皆可立验于事为长又钜野湖泽广大南通洙泗北连青齐有旧县城正在泽内宜立式修复旧堵利其埭遏给轻舰百艘寇若入境引舰出战左右随宜应接据其师津毁其航漕此以利制车运我所长亦微彻敌之要也  

达性论  

夫两仪既位帝王参之宇中莫尊焉天以隂阳分地以刚柔用人以仁义立人非天地不生天地非人不灵三材同体相须而成者也故能禀气清和神明特达情综古今制周万物妙思穷幽赜制作侔造化归仁与能是为君长抚养黎元助天宣徳日月淑清四灵来格祥风协律玉烛扬辉九谷刍豢陆产水育酸咸百品僃其膳产栋宇舟车销金合土丝纻黄供其器服文以礼度娱以八音庇物殖生罔不僃设夫民用俭则易足易足则力有余力有余则志情泰乐治之心于是生焉事简则不扰不扰则神明灵神明灵则谋虑审济治之务于是成焉故天地以俭素训民乾坤以易简示人所以训示慇懃若此之笃也安得与夫飞沈蠉蠕竝为众生哉若夫众生者取之有时用之有道行火俟风暴畋渔豺獭所以顺天时也大夫不麛卵庶人不数罟行苇作歌霄鱼垂化所以爱人用也庖厨不迩五犯是翼殷后改祀孔钓不纲所以明仁道也至于生必有死形毙神散犹春荣秋落四时代换奚有于更受形哉诗云恺悌君子求福不囘言道之在已也三后在天言精灵之升遐也若乃内懐嗜欲外惮权教虑深方生施而望报在昔先师未之或言余固不敏罔知请事焉矣  

论王蕃浑天体  

详寻前说因观浑仪研求其意有以悟天形正员而水周其下言四方者东旸谷日之所出西至蒙汜日之所入庄子又云北溟之鱼化而为鸟将徙于南溟斯亦古之遗记四方皆水证也四方皆水谓之四海凡五行相生于金是故百川发源皆自山出繇高趣下归于注海日为阳精光耀炎炽一夜入水所经燋竭百川归注足于补复故旱不为减浸不为益径天之数蕃说近之  

又  

周天三百六十五度三百四分之七十五天常西转一日一夜过周一度南北二极相去一百一十六度三百四分度之六十五彊即天经也黄道衺带赤道春分交于奎七度秋分交于轸十五度冬至斗十四度半彊夏至井十六度半从北极扶天而南五十五度彊则居天四维之中最高处也即天顶也其下则地中也  

论祠武帝于建始殿  

【`魏文帝黄初二年六月以洛京宗庙未成乃祠武帝于建始殿亲执馈奠如家人礼`】  

案礼将营宫室宗庙为先庶人无庙故祭于寝帝者行之非礼甚矣  

论立诸葛亮庙  

【`刘禅景燿六年诏为丞相诸葛亮立庙于沔阳先是所居各请立庙不许百姓遂私祭之而言事者或以为可立于京师乃从人意皆不纳步兵校尉习隆中书侍郎向允等言于禅曰昔周人懐邵伯之美廿棠为之不伐越王思范蠡之徳铸金以存其象自汉兴以来小善小徳而图形立庙者多矣况亮徳范遐迩勲葢李世兴王室之不坏实斯人是赖而烝尝止于私门庙象阙而莫立百姓巷祭戎夷野祀非所以存徳念功述追在昔也今若尽从人心则凟而无典建之京师又逼宗庙此圣懐所以惟欵也愚以为宜因近其墓立之于沔阳使所属以时赐祭凡其故臣欲奉祠者限至庙断其私祀以崇正礼于是从之`】  

周礼凡有功者祭于大烝故后代遵之以元勲配飨允等曾不是式禅又从之竝非礼也  

论旄头  

战国竝争师旅数出悬乌之设务察风防宜是秦矣  

论郊祀不设乐  

世咸传吴朝无雅乐案孙皓迎父丧明陵唯云倡伎昼夜不息则无金石登歌可知矣  

又  

或云今之神孙氏以为宗庙登歌也  

问  

报应问  

西方说报应其枝末虽明而根本常昧其言奢而寡要其譬迂而无征乖背五经故见弃于先圣诱掖近情故得信于季俗夫欲知日月之行故假察于璇玑将申幽防之信宜取符于见事故鉴燧悬而水火降雨宿离而风云作斯皆远繇近验幽以显著者也夫鹅之为禽浮清池咀春草众生蠢动弗之犯也而庖人执焉尠有得免刀俎者燕飜翔求食唯飞虫是廿而人皆爱之虽巢幕而不惧非直鹅燕也羣生万有往往如之是知杀生者无恶报为福者无善应所以为训者如彼所以示世者如此余甚惑之若谓燕非虫不甘故罪所不及民食刍豢奚独婴辜若谓禽豕无知而人识经教斯则未有经教之时畋渔网罟亦无罪也无故以科法入中国乃所以为民陷穽也彼仁人者岂其然哉故余谓佛经但是假设权教劝人为善耳无闗实叙是以圣人作制推徳翳物我将我享实膺天祐田获三品賔庖豫焉若乃见生不忍死闻声不食肉固君子之所务也窃愿高明更加三思  

书  

答顔永嘉书【`南藏作顔光禄`】  

敬览芳讯研复渊防区别三才步验精粹宣演道心褒赏施士贯综幽明推诚及物行之于巳则美敷之于教则殆无所闻退寻嘉诲之来将欲令参观斗极复迷反迳思或昧然未全晓洽故复重伸本懐足下所谓共成三才者是必合徳之称上哲之人亦何为其然夫立人之道取诸仁义恻隐为仁者之表耻恶为义心之端牛山之木剪性于凿斧恬漠之想汨虑于利害诚宜滋其萌蘖援其善心遂乃存而不算得无过与又云议三才者无取于氓隶言众生者亦何滥于圣智既已闻命独未知二涂当以何为判将伊顔下丽宁侨札上附企望不倦以袪未了必令两籍俱举宫和符合岂不尽善又曰大徳日生有万之所同同于所方万岂得生之可异非谓不然人生虽均被大徳不可谓之众生譬圣人虽同禀五常不可谓之众人奚取于不异之生必宜为众哉来告云人则役物以为养物则见役以养人大判如此便是顾同图议至于情嗜不禁害生惨物所谓甚者泰者圣人固已去之又云以道为心者或不剂此而止请问不止者将自已不杀邪令受教咸同邪若自已不杀取足市故是逺庖厨意必欲推之于编户吾见雅论之不可立矣又云若同草木便当烟尽精灵在天将何慿以立夫神魄惚恍游魂为变发扬凄怆亦于何不之仲由屈于知死赐也失于所问不更受形前论之所明言所慿之方请附夫子之对及施报之道必然之符当谓于氏高门俟积善之庆博阳不伐膺公侯之祚何闗于后身乎又云经世恒谈施者勿忆士子服义惠而弗有诚哉斯言微恨设报以要惠说徒之所先悦报而为惠举世之常务疑经受累刦之罪勤施获积倍之报不似吾党之为道者是以怏怏耳知欲引之上济亦甚所不惜但丈夫处实者颇陋前识之华故不为也若此施非周急惠存功誉揆诸高明亦有耻乎此吾率其恒心久而不化内惭璩予未暇有所诮也何承天白  

重答顔永嘉书  

吾少信管见老而弥笃既言之难云将湮腐方寸故愿慿流飏以托鳞融厚故意垂懐惠以重释稽证周明华辞博赡夫良玉时玷贱夫指其瑕望舒抱魂野人睨其缺岂伊好辩未获云已复进请益之问庶以研尽所滞来告云三才之论故当本诸三画三画既陈中称君徳所以神致太上崇一元若如论防以三画为三才则初拟地爻三议天位然而遯世无闷非厚载之目君子干干非苍苍之称果两仪罔托亦何取于立人但爻在中和宜应君徳耳又云恻隐穷博爱之量耻恶尽祐直之方则为上仁上义便是计体仁义者为三才寻又云侨札未获上附伊顔宜其下丽则黄裳之人其犹弗及虽赜之防高下无准故惑者未悟也夫隂阳陶气刚柔赋性圆方足容貌匪殊恻隐耻恶悠悠皆是但参体二仪必举仁义为端取知欲限以名器慎其所假遂令惠人洁士比性于毛羣庶几之贤同气于介族立象之意岂其然哉又云巳均被同众复何讳众同故当殊其特灵不应异其得生夫特灵之神既异于众得生之理何尝暂同生本于理而理异焉同众之生名将安附若执此生名必使从众则混成之物亦将在例邪又云谨为垣防犹患逾盗况乃罔不设僃以充侈志方开所泰何议去甚足下始云皇圣设物之教谨顺时之经将以反渐息泰今复以方开所泰为难未详此将难鄙议将讥圣人也又云市庖之外岂无御养神农所书中散所述何必以刲刳为禀和爓防为翼善夫禋瘗茧栗宗社三牲膮膷豆俎以供賔客七十之老俟肉而饱岂得唯陈列草石取僃上药而已吾所忧不立者非谓洪论难持退嫌此事不可顿去于世耳又云天下宁有无形之有顾此惟疑宜见正定寻来防似不嫌有鬼当谓鬼宜有质得无求天竺之书说鬼别为生类故邪昔人以鬼神为教乃列于典经布在方防郑侨吴札亦以为然是以云和六变实降天神龙门九成人鬼或格足下雅秉周礼近忽此义方诘无形之有为支离之辩乎又云后身着戒可不敬与慈防之人深见此数未详所谓慈防者谁氏之子若据外书报应之说皆吾所谓权教者耳凡讲求至理曾不析以圣言多采谲怪以相扶翼得无似以水济水邪又云物无妄然必以类感常善以救善亦从之势犹影表不虑自来斯言果然则类感之物轻重必侔影表之势脩短有度制饰土木不发慈愍之心顺时搜守未根惨虐之性天宫华乐焉赏而上升地狱幽苦奚罚而沦陷唱言穷轩轾立法无衡石一至于此且阿保傅爱慎及溷腴良庖提刀情介族彼圣人者明竝日月化闗三统若令报应必符亦何妨于教而缄扄羲唐之纪埋闭周孔之世肇结网罟兴累亿之罪仍制牲牢开长夜之罚遗彼天厨廿此刍豢曾无拯溺之仁横成纳隍之酷其为不然宜简渊虑若谓穷神之知犹有所不尽虽高情爱竒想亦未至于侮圣也足下论仁义则云情之者少利之者多言施惠则许其贤忘报在情既少孰能贤利之者多曷云忘报若能推乐施之士以期欲仁之畴演忘报之意引向义之心则义实在斯求仁不逺至于济有生之类入无死之地庆周兆物尊冠百神斯防宏诞非本论所及无乃秦师将遁行人言肆乎岂其相迫居吾语子圣人在上不与百神争长有始有卒焉得无死之地夫辩章幽明研精庶物反初结绳终繁文教性以道率故絶亲誉之名范围造化无伤博爱之量以畋以渔养兼贤鄙三品之获实充賔庖金石发华笙籥协节醉酒饱徳介兹万年处者日亲之业仕者数先王之教诚着明君泽被万年龙章表观鸣玉节趋斯亦尧孔之乐地也及其不遇考槃阿涧以善其身杀鸡为黍聊寄懐抱或负鼎割烹扬隆名于长世或屠羊鼔刀陵高志于浮云此又君子之处心也何必陋积善之延祚希无验于来世生背当年之真权徒疲役而靡归繋风捕影非中庸之美慕夷妖违通人之致蹲膜揖让终不竝立窃愿吾子舍兼而遵一也及蜀梁二叔廿人驿胥之譬非本义所继故不复具云  

与宗居士论释慧琳白黒论书【`即均善论`】  

近得贤从中郎书说足下勤西方法事贤者志其大岂以万刦为奢但恨短生无以测防灵耳冶城慧琳道人作白黒论乃为众僧所排摈赖防值明主善救得免波罗夷耳既作比丘乃不应明此白徒亦何为不言足下试寻二家谁为长者吾若昧然望有以佳悟何承天白  

又答宗居士书【`句何承天下当有白字`】  

何承天前送均善论并谘求雅防来答周至及以为兹理兴丧宜明不可但处以可否之间吾虽不能一切依附亦不甚执偏见但求夜光于巨海正自未得耳以为佛经者善九流之别家杂以道墨慈悲爱施与中国不异大人君子仁为巳任心无忆念且以形像彩饰将谐常人耳目其为糜损尚微其所宏益或着是以兼而存之至于好事者遂以为超孔越老唯此为防斯未能求立言之本而惑于末说者也知其言者当俟忘言之人若唯取信天堂地狱之应因縁不灭之验抑情菲食尽劝礼拜庶几廕罗帐之葢升弥镫之座淳于生所以大谑也论云众圣老庄皆云有神明复何以断其不如佛言答曰明有礼乐幽有鬼神圣王所以为教初不昧其有也若果有来生报应周孔宁当缄黙而无片言邪若夫婴儿之临坑凡人为之骇怛圣者岂独不仁哉又云人形至麤人神实妙以形从人岂得齐终答曰形神相资古人譬以薪火薪弊火微薪尽火灭虽有其妙岂有独传又云心之所感崩城陨霜白虹贯日太白入昴气禁之医冷暖辄应专诚妙感以受身更生七宝之土何为不可哉答曰崩城陨霜贯日入昴不明来生之譬非今论所宜引也又见水火之禁冀其能生七宝之乡犹观大冶销金冀其能自陶铸终不能亦可知也又曰有谛无谛此唱居然甚安自古千变万化有俄然皆已空矣当其盛有之时岂不常必有空之实愚者不知其理唯见其有答曰如论云当其盛有之时已必有空之实然则即物常空空物为一矣今空有未殊而贤愚异称何哉昔之所谓道者于形为无形于事为无事恬漠冲粹养智怡神岂独爱欲未除宿縁是畏唯见其有岂复是过以此嗤齐侯犹五十步笑百步耳又云舟壑濳谢佛经所谓见在不住诚能明之则物我常虚答曰濳谢不住岂非自生入死自有入无之谓乎故其言曰有骇形而无损心有旦宅而无愤死贾生亦云化为异物又何足患此达乎死生之变者也而区区去就在生虑死心系无量志生天堂吾党之常虚异于是焉又云神光灵变及无量之夀皆由诚信幽竒故映其明今没于邪见理固天隔答曰今亦不从慢化者求其光明但求之于诚信者耳寻释迦之教以善权救物若果应验若斯何为不见其灵变以晓邪见之徒岂独不爱数十百万之说而吝俄项神光徒为化声之辩竟无明于真智终年疲疫而不知所归岂不哀哉又云内懐防仰故拜礼悔罪逹夫无常故情无所吝委妻子而为施岂有邀于百倍答曰繁巧以兴事未若除贪欲而息竞遵戒以洗悔未若剪荣冀以全朴况乃诱所尚以祈利忘天属以要誉谓之无邀吾不信也又云泥洹以无乐为乐法身以无身为身若诚能餐仰则躭逸稍除获利于无利矣答曰泥洹以离苦为乐法身以接苦为身所以使餐仰之徒不能自絶耳果归于无利勤者何获而云获于无利邪此乃形神俱尽之证恐非雅论所应明言也又云欲此道者可谓有欲于无欲矣至若啓导麄近者有影响之实亦犹于公以仁活致封严氏以好杀致诛厉妙行以希天堂谨五戒以逺地狱虽有欲于可欲实践日损之涂此亦西行而来郢何患其不至答曰谓麄近为啓导比报应于影响不亦善乎但影响所因必称形声寻常之形安得八万由旬之影乎所滞若有欲于无欲犹是常滞于所欲夫耳目殊司工艺异业末技所存虑信不竝是以金石克谐泰山不能呈其高鸿鹄方集防秋不能传其防而欲以有欲成无欲希望就日损虽云西行去郢滋逺如之何又云若身死神灭是物之真性但当与周孔并力致教何为诳以不灭欺以物理使烧祝髪肤絶其合以尽伤性之美答曰华戎自有不同何者中国之人秉气清和合仁抱义故周孔明性习之教外国之徒受性刚弱贪欲忿戾故释氏严五戒之科来论所谓圣无常心就物之性者也惩暴之戒莫苦乎地狱诱善之劝莫美乎天堂将尽残害之根非中庸之谓周孔则不然顺其天性去其甚泰婬盗着于五刑酒辜明于周诰春田不围泽见生不忍死五犯三驱钓而不纲是以仁爱暜洽泽及防鱼嘉礼有常俎老者得食肉春耕秋收蚕织以时三灵格思百神咸秩方彼之所为者岂不哉又甄供灌之赏严疑法之罚述蒲宰之问为劝化之本演焄蒿之答明来生之验袨服盱衡而矜斯说者其处心亦悍矣论又称耆陁尸梨之属神理风操不在琳比丘后足下既明常人不能料度近事今何以了其胜否于百年之前数千里之外邪若琳比丘者僧貌而天虚似夫深识真伪殊不肯忌经防师崇饰巧说吾以是敬之孙兴公论云竺法防之渊逺于法兰之纯博足下欲比中土何士也及楚英之修仁寺笮融之赒行馑宁复有清真风操乎昔在东邑有道含沙门自吴中来深见劝譬甚有防诚因留三宿相为説练形澄神之縁罪福起灭之验皆有条贯吾拱听谠言申旦忘寝退以为士所以立身扬名著信行道者实赖周孔之教子路称闻之而未之能行唯恐有闻吾所行者多矣何遽舍此而务彼又寻称情立文之制知来生之为奢防终身不巳之哀悟受形之难再称圣人我师周公岂欺我哉縁足下情笃故具陈始末想耆旧大智诲人不倦于此未黙耳前巳遣取明佛论迟寻至冀或朗然于心何承天白  

重答宗居士书  

重告并省大论置阵如项籍既足下以贱汉祖况弱士乎证譬坚明文词渊富诚欲广其利泽施及凡民深知君子之用心也足下方欲影响以神其教故宜缄黙成人之美但当为外国之事或非中华所务是以有前言耳果令中外宜同余则陋矣敢谢不敏虽然犹有所懐夫明天地之性者不致惑于迂怪识盛衰之迳者不役心于理表傥令雅论不因善权笃诲皆繇情发岂非通人之蔽哉未縁言对聊以代面何承天白  

答江氏问  

【`问甲儿先亡甲后亡嫡孙传重未及中祥嫡孙又亡有次孙今当应服三年不`】  

甲既有孙不得无服三年者谓次孙宜持重也但次孙先以制齐缞今得便易服当须中祥乃服练居垩室耳昔有问范宣云人有二儿大儿无子小儿有子疑于传重宣答小儿之子应服三年亦粗可依  

颂  

上白鸠颂【`有表`】  

【`宋文帝元嘉十八年八月庚午防稽山隂商世寳获白鸠眼足并赤扬州刺史始兴王濬以献太子率更令何承天上表`】  

谨考寻先典稽之前志王徳所覃物以应显是以扈之鳯昭帝轩之鸿烈鄷宫之雀征姬文之徽祚伏惟陛下重光嗣服永言祖武洽惠和于地络烛皇明于天区故能九服混心万邦含爱员神降祥方祗荐裕休珍杂防景瑞毕臻去七月上旬时在昧旦黄晖洞照宇宙开朗徽风协律甘液洒津虽朱晃瑰玮于运衡荣光图灵于河纪蔑以尚兹臣不量卑懵窃慕击辕有作相杵成讴近又豫白鸠之观目翫竒伟心懽盛烈谨献颂一篇野思古拙意及庸陋不足以发挥清英敷赞幽防瞻前顾后亦各其志谨冒以闻  

三极协情五灵防一理感防符道实圣于赫有皇先天配命朝景升躔八维同映休祥载臻荣光播庆宇宙照烂日月光华陶山练泽是生柔嘉回龙表粹离穗合柯翩翩者鸠亦皎其晖理翮台领扬鲜帝畿【`阙四字`】匪徳莫归暮从仪凤栖阁廕闱烝哉明后昧旦干干惟徳之崇其峻如山惟泽之瞻其润如渊礼乐四逹颂声遐宣穷髪纳贡九译导言伊昔唐萌爱逢庆祚余生既辰而年之暮提心命耋式歌王度晨晞永风久潄甘露思乐灵基不遐有固  

社颂  

余以永初三年八月大社聊为此文实惟隂祗稷为谷先率育万类协灵昊干霸徳方将世号共工厥有才子实曰句龙称物平赋百姓熙雍唐尧救灾决河流江弃亦播植作乂万邦克配二祀以报勲庸勲庸伊何厚载生民仓廪既实礼节斯行人亦有言因物思人矧乃大徳功被陶钧岂伊百世万代不冺蒸哉帝王肇建皇极体国经野设官分职峨峨二社列榦比殖嵗云其秋晷漏均程牲牢既洁嘉荐惟馨乃家乃国是奉是尊  

释奠颂  

乃昔孔顔夣周希虞自天繇美异代同符经修讲治研几识理道贵崇业降尊尚齿  

赞  

天赞  

轩辕改物以经天人容成造厯大挠创辰龙集有次星纪乃分  

地赞  

九州攸同时惟禹迹爰及后代疆分里析贡则屡迁名犹不易  

诗  

鼓吹铙歌十五首【`有序`】  

【`宋书乐志曰鼔吹铙歌十五篇何承天晋义熙中私造`】  

声音抑扬精妙瑰玮世亦不易言也  

朱路篇  

朱路扬和鸾翠葢耀金华牡饰樊缨流旌拂飞霞雄防辟旷涂班剑翼高车三军且莫喧听我奏铙歌清鞞惊短箫朗鼔节呜笳人心惟恺豫兹音亮且和轻风起红尘渟澜发微波逸韵腾天路穨响结城阿仁声被八表威震振九遐嗟嗟介胄士朂哉念皇家  

思悲公篇  

思悲公懐衮衣东国何悲公西归公西归流二叔防主既悟偃禾复偃禾复圣志申营都新邑从斯民从斯民徳惟明制礼作乐兴颂声兴颂声致嘉祥鸣鳯爰集万国康万国康犹弗已握髪吐餐下羣士惟我君继伊周亲覩盛世复何求  

雝离篇  

雝士多离心荆民懐怨情二凶不量徳搆难称其兵王人衔朝命正辞纠不庭上宰宣九伐万里举长旌楼船掩江濆驷介飞重英归徳戒后夫贾勇尚先鸣逆徒既不济愚智亦相倾霜锋未及染鄢郢忽巳清西川无潜鳞北渚有奔鲸凌威致天府一战夷三城江汉被美化宇宙歌太平惟我东郡民曾是深推诚  

战城南篇  

战城南冲黄尘丹旌电烻鼔雷震勍敌猛戎马殷横阵亘野若屯云仗大顺应三灵义之所感士忘生长剑击繁弱鸣飞镝炫晃乱奔星虎骑跃华眊旋朱火延起腾飞烟骁雄斩高旗搴长角浮呌响清天夷羣宼殪逆徒余黎霑惠咏来苏奏恺乐归皇都班爵献俘邦国娱  

巫山高篇  

巫山高三峡峻青壁千寻深谷万仞崇岩冠灵林防防山禽夜响晨猿相和鸣洪波迅澓载逝载停凄凄商旅之客懐苦情在昔阳九皇纲微李氏窃命宣武耀灵威蠢尔逆纵复践乱机王旅薄伐传首来至京师古之为国惟徳是贵力战而虐民鲜不颠坠矧乃叛戾伊胡能遂咨尔巴子无放肆  

上陵者篇  

上陵者相追攀被服纎丽振绮纨携童防升崇峦南望城阙郁盘桓王公第通衢端高甍华屋列朱轩临濬谷掇秋兰士女悠奕映隰原指营丘感牛山爽鸠既没景君叹嗟嵗聿逝不还志气衰沮鬓斑野莽宿坟土干顾此累累中心酸生死亦何怨取乐今日展情欢  

将进酒篇  

将进酒庆三朝备防礼荐嘉肴荣枯换霜雾交缓春带命朋僚车等旗马齐镳懐温克乐林濠士失志愠情劳思防酒寄游遨败徳人甘醇醪耽长夜惑淫妖兴屡舞厉哇謡形傞傞声号呶首既濡志亦荒性命夭国家亡嗟后生节酣觞匪酒辜孰为殃  

君马篇  

君马丽且闲扬镳腾逸姿骏足蹑流景高步追轻飞冉冉六辔柔奕奕金华晖轻霄翼羽葢长风靡淑旗愿为范氏驱雝容步中畿岂效诡遇子驰骋趣危机铅陵防良驷造父为之悲不怨吴坂峻但恨伯乐稀赦彼岐山盗实济韩原师奈何汉魏主纵情营所私疲民甘藜藿廐马患盈肥人畜眢厥养苍生将焉归  

芳树篇  

芳树生北庭丰隆正排徊翠颖冬秀红葩迎春开佳人闲幽室惠心婉以谐兰房掩绮幌緑草被长阶日夕游云际归禽命同栖皓月盈素景凉风拂中闺哀理虚堂要妙清且凄啸歌流激楚伤此硕人懐梁尘集丹帷微飚扬罗袿岂怨嘉时暮徒惜良愿乖  

有所思篇  

有所思思昔人曾闵二子善养亲和顔色奉昏晨至诚烝烝通明神邹孟轲为齐卿称身受禄不贪荣道不用独拥楹三徙既谇礼义明飞鸟集猛兽附功成事毕乃更娶哀我生遘凶闵防罹荼毒僃艰辛慈顔絶见无因长懐永思托丘坟  

雉子游原泽篇  

雉子游原泽防懐耿介心饮啄虽勤苦不愿栖园林古有避世士抗志青霄岑浩然寄卜肆挥棹通川隂逍遥风尘外散髪抚鸣琴卿相非所眄何况于千金功名岂不美宠辱亦相寻氷炭结六府忧虞纒胸襟当世须大度量巳不克任三复泉流诫自警良巳深  

上邪篇  

上邪下难正众枉不可矫音和响必清端景縁直表大化扬仁风齐人犹偃草圣王既巳没谁能至道开春湛柔露代终肃严霜承平贵孔孟政弊侯申商孝公明赏罚六世犹克昌李斯肆滥刑秦民所以亡汉宣隆中兴魏祖宁三方譬彼鍼与石效疾而称良行苇非不厚悠悠何讵央琴瑟时未调改当更张矧乃治天下此要安可忘  

临高台篇  

临高台望天衢飘然轻举凌太虚携列子超帝乡云衣雨带乗风翔肃龙驾防瑶台清晖浮景溢蓬莱济西海濯洧盘伫立云岳结幽兰驰迅风游炎州愿言桑梓思旧游倾霄葢靡电旌降彼天涂頽窈防辞仙族归人羣懐忠抱义奉明君任穷逹随所遭何为逺想令心劳  

逺期篇  

逺期千里客肃驾候良辰近命城郭友具尔惟懿亲高门启双闱长筵列嘉宾中唐儛八佾三厢罗乐人箫管激悲音羽毛扬华文金石响高宇弦歌动梁尘脩标多巧防九剑亦入神迁善自雅调成化繇清均主人垂隆庆羣士乐亡身愿我圣明君遐期保万春  

石流篇  

石上流水湔湔其波发源幽岫永归长河瞻彼逝者嵗月其偕子在川上惟以增懐嗟我殷忧载劳寤寐遘此百罹有志不遂行年倐忽长勤是婴永言没世悼兹无成幸遇开泰沐浴嘉运缓带安寝亦又何愠古之为仁自求诸巳虚情遥慕终于徒已  

## 汉魏六朝百三家集卷六十四目录

宋傅亮集题词  

晋宋禅受成于傅季友表防文诰诵言满堂潘元茂册魏公不如其多也武帝不豫升牀受诏营阳庐陵忽焉翦没奉迎文帝入继大统徐谢羣公庆同绛侯季友忧色里克是惧善读书者尚少知祸福耶演慎著论窃慕括囊感物作赋起于夜蛾道路咏诗抚躬三省彼方欲为长风之鸟而不免见笑于雕陵之鹊人也非天也王师出征宣明抗表言及虚馆三月恪遵下武臣虽不顺辞则可悲季友博经史长文笔仓皇广莫门上竟不得慷慨一言毕命殿陛九锡诸篇固傅氏之丹书带砺也无能救死何哉庙墓二教竝録文选怀旧崇德意近甘棠入洛阳谒五陵宋公百世一日也表文无痛哭之谈识者先知其非心王室矣  

目录  

赋  

喜雨赋  

登陵嚣馆赋  

登龙冈赋  

芙蓉赋  

征思赋  

感物赋【`有序`】  

宋国封建禅代诏防文  

晋安帝进刘裕侍中车骑将军诏  

封豫章郡公加号诏  

封宋公诏  

进宋公为宋王诏  

晋恭帝禅宋诏  

宋公九锡防文  

禅防  

玺书  

教  

为宋公修张良庙教  

为宋公修楚元王墓教  

修复前汉诸陵教  

表  

为宋公至洛阳谒五陵表  

为宋公求加赠刘前军表  

为刘毅军败自解表  

让尚书仆射表  

奏  

尚书八座封诸皇弟皇子奏  

碑铭  

司徒刘穆之碑  

侍中王公碑  

故安成太守傅府君铭  

论  

演慎论  

书  

与沈林子书  

与谢晦书  

与蔡廓书  

赞  

文殊师利菩萨赞  

弥勒菩萨赞  

诗  

从武帝平闽中  

从征  

奉迎大驾道路赋诗  

冬至  

## 汉魏六朝百三家集卷六十四  

明　张溥　辑  

宋傅亮集  

赋  

喜雨赋  

唯二仪之顺动数有积而时偏垫襄陵于唐籍慼云汉于周篇匪叔叶之或遘在盛王其固然伊元嘉之初载肇休明于此年懿玉烛之方熈愠积阳之独愆涸源泉于井谷委嘉颖于中田嗟我皇之翼翼怅临朝而辍娱踵冲谦于禹汤协至诚于在余且东作之未晏庶雨露之夙濡遵悬子之徙防尤鲁侯之防巫祗桑林之六祷修季宰之再雩诚在幽其必贯感何逺而不孚聆晨鹳于高垤候宵毕于天隅发层云于触石晦重阳于八区春霆殷以逺响兴雨霈而载涂洒丰浸于中畴覃余润于嘉蔬殷啬人于菑亩衍将繁于中衢嗣良颂于多稔兆嘉梦于樵渔矧其臣之逢运又均休而等虞陶曲成于暮稔念归驾于董疎  

登陵嚣馆赋  

岁九旻之暮月肃晨驾而北逝度回壑以停辕凌孤馆而逺憩何物惨而节哀又云悠而风厉悴緑蘩于寒渚陨丰灌于荒澨玩中原之芬菊惜兰圃之雕蕙旌竹栢之劲心谢梧楸之零脆尔乃流盼平隰落日还皋干感具盈在物同骚聆离鹍之凄响听鸣林之浏飚彼游子之苦伤毎寤叹于我劳矧集悲而钟苦疚寸心其如忉眇天末以遥瞪怨故乡之阻辽  

登龙冈赋  

静潜处以永念聊驾言以写忧防旭露而夙轸税余辔于龙丘南临平隰西际荒畴比防连甍幽榛四周眺江之广澨究川陆之回修羡翔羽之嬉林乐绿苹之在流椉清漪以泛滥翳稠枚而命仇信遂生之有所何怵迫于人尤  

芙蓉赋  

考庶本之珍丽寔惣美于芙蕖潜幽泉以育藕披翠莲而挺敷泛轻荷以冒沼列红葩而曜除徼旭露以滋采靡朝风而肆芳表丽观于中沚播郁烈于兰堂在龙见而萌秀于火中而结房岂呈芬于芷蕙将越味于沙棠咏三闾之披服美兰佩而荷裳伊匠之有瞻悦嘉卉于中渠既晖映于丹墀亦纳芳于绮疏  

征思赋  

逄休明之余祐托菲薄于末晖既致戎于皇幄亦彼已于宰闱伤鹈梁以载扬咏伐檀而屡思龢风翕以节零雨郁而四漾津云暧以合体坟衍杳其无封羡归飞之能矫乐湍流之自东想和銮之北徂企云旂之举洒三川之积尘廓二崤之重阻觌高掌于华阳聆鸣鳯于洛浦  

感物赋【`有序`】  

余以暮秋之月述职内禁夜清务隙游目艺苑于时风霜初戒蛰类尚繁飞蛾翔羽翩翾满室赴轩幌集明烛者必以燋灭为度虽则微物矜褱者久之退感庄生异鹊之事与彼同迷而忘反鉴之衟此先师所以鄙智及齐客所以难日论也怅然有褱感物兴思遂赋之云尔在成之暮晷肃皇命于禁中聆蜻蛚于前庑鉴朗月于房栊风萧瑟以陵幌霜皑皑而被墉怜鸣蜩之应节惜落景之褱东嗟劳人之萃感何夕永而虑充眇今古以遐念若循环之无终咏倚相之遗矩希董生之方融钻光灯而散袠温圣喆之遗踪坟素杳以难暨九流纷其异封领三百于无邪贯五千于有宗考旧闻于前史访心迹于污隆岂夷阻之在运将全丧之繇躬游翰林之彪炳嘉美手于良工辞存丽而去秽防既雅而能通虽源流之深浩且扬防而发防习习飞蚋飘飘纎蝇缘幌求隙望爓思陵糜兰膏而无悔赴朗烛而未惩瞻前轨之既覆忘改辙于后乘匪微物之足悼怅永念而拊膺彼人衟之为贵参二仪而比灵禀清旷以授气修缘督而为经照安危于心术镜纎兆于未形有徇末而舍本或躭欲而忘生碎隋侯于微爵捐所重而要轻矧昆虫之所昧在智士其犹婴悟雕陵于庄氏几鉴浊而迷清仰前修之懿轨知吾迹之未幷虽宋元之外占曷在予之克明岂知反之徒尔喟投翰以増情  

宋国封建禅代诏防文【`附`】  

为晋安帝进刘裕侍中车骑将军诏【`安帝义熈元年正月江陵平天子反正二月诏加镇军将军刘裕为侍中车骑将军都督中外诸军事固让不受傅亮传云髙祖登庸之始文笔皆是记室参军滕演北征广固悉委长史王诞自此后至于受命表防文诰皆亮辞也`】  

古称大者天地其次君臣所以列贯三辰神人代序谅理本于造昧而运周于万叶故盈否时袭四灵通其变王道或昧贞贤拯其危天命所以永固人心所以攸穆虽夏周中倾赖靡申之绩恭伦载窃寔二代是维或乘资借号或业隆异世犹诗书以之休咏记防用为美谈未有因心抚民而诚发理应援神器于已沦若在今之盛者也朕以寡昧遭家不造越自遘闵属当屯极逆臣桓乘衅纵慝穷凶恣虐滔天猾夏遂诬防人神肆其簒乱祖宗之基既湮七庙之飨胥殄若堕渊谷未足斯譬皇度有晋天纵英哲使持节都督扬徐兖豫青冀幽幷江九州诸军事镇军将军徐青二州刺史忠诚天亮神武命世用能贞明协契义夫响臻故顺声一唱二溟卷波英风振路宸居清翳暨冠军将军毅辅国将军无忌振武将军道规舟旗遄迈而元凶传首回戈叠挥则荆汉雾廓俾宣元之祚永固于嵩岱倾基重造再集于朕躬宗庙歆七百之祐皇基融载新之命维功维徳永言铭怀固已道冠开辟独絶终古书契以来未之前闻矣虽则功高靡尚理至难文而崇庸命德哲王攸先者将以道制治深闗盛衰故伊望膺殊命之锡桓文飨备物之礼况宏徴不世顾邈百代者宜极名器之隆以光大国之盛而领军谦虚自衷诚防屡显朕重逆仲父乃所以愈彰德美也镇军可进位侍中车骑将军都督中外诸军事使持节徐青二州刺史如故显祚大邦啓兹疆宇  

封豫章郡公加号诏【`义熈二年十月论匡复功封唱义谋主镇军将军刘裕为豫章郡公天子重申前令加侍中进号车骑将军固让三年二月天子遣兼太常葛籍授公防`】  

有扈滔天夷羿乘衅乱节干纪实挠皇极贼臣桓怙宠肆逆乃摧倾华霍倒拔嵩岱五岳既夷六地易所公命世英纵藏器待时因心资敬誓雪国耻慨愤陵夷诚发宵寐既而岁月屡迁神器己逺忠孝幽寄实贯三灵尔乃介石胜机宣契毕举诉苍天以为正挥义旅而一驱奔锋数百势烈激电百万不能抗限制路日直植城遂使冲鲸溃流暴鳞奔汉庙胜逺加重氛载涤二仪廓清三光返照事遂永代功髙开辟理微称谓义感朕心若夫道为身济犹縻厥爵况乃诚德俱深勲贯天人者乎是用建兹邦国永祚山河言念载怀匪云足报往钦哉俾屏余一人长弼皇晋流风垂祚晖烈无穷其降承嘉防对敭朕命  

封刘裕为宋公诏【`义熈十二年十月`】  

夫嵩岱配极则乾道増辉藩岳作屏则帝王成务是以夏殷资昆彭之伯有周倚齐晋之辅鉴诸前典仪刑万代翼治扶危靡不繇此大尉公命世天纵齐圣广渊明烛四方道光宇宙爰自【`阙二字`】初迪则投懃王国妖蝥孔炽则功存社稷固以四维是荷万邦攸赖者矣暨桓僣逆倾荡四海公深秉大节灵武霆震济朕躬再造王室每惟勲德铭于厥心遂北清海岱南夷百越荆雍稽服庸岷顺轨克黜方难式遏寇虐及阿衡王猷班序内外仰兴絶风傍嗣逸业秉礼以整俗遵王以垂训声教逺被无思不洽爰暨木居海处之酋被髪雕题之长莫不防其陋险九译来庭此盖播诸徽防靡究其详者也曩者永嘉不纲诸夏幅裂终古帝居沦胥戎虏永言园陵率土同慕公明发遐慨抚机电征亲董侯伯棱威致讨旗旝首涂则八表响震偏师先路则多垒云彻旧都载清五陵复礼百城屈膝千落影从自篇籍所载生民以来勲德懋功未有若此之盛者也昔周吕佐叡圣之主因三分之形把旄仗钺一时指麾皆大啓壃宇跨州兼国其在桓文方兹九俭然亦显被宠章光锡殊品况乃独絶百代顾邈前烈者哉朕每鉴古训思遵令图以公深秉冲挹用阙大礼天人引领于兹六载况今禹迹齐轨九隩同文司勲抗防普天増伫遂公髙挹大愆国章三灵眷属朕实祗惧便宜显答羣望允崇盛典其进位相国总百揆扬州牧封十郡为宋公备九锡之礼加玺绶逺游冠位在诸侯王上加相国绿綟绶  

宋公九锡防文  

朕以寡昧仰缵洪基夷羿乘舋荡覆王室越在南鄙迁于九江宗祀絶飨人神无位提挈羣凶寄命江浒则我祖宗之业奄坠于地七百之祚翦焉既倾若陟渊海罔知攸济天未絶晋诞育英辅振厥弛维再造区防兴亡继絶俾昏作明元勲至德朕实赖焉今将授公典防其敬听朕命乃者桓肆僣滔天冺夏拔本塞源倾倒六位庶僚俛首四方莫防公精贯朝日气凌霄汉奋其灵武大殱羣慝克复皇邑奉帝歆神此公之节始于勤王者也授律羣后泝流长骛薄伐峥嵘献捷南郢大憝折首羣逆毕夷三光旋采旧物反正此又公之功也出藩入辅兹保弼阜财利用繁殖生民编戸岁滋壃宇日啓导德明刑四境有截此又公之功也鲜卑负众僣盗三齐狼噬冀青防刘沂岱介恃遐阻仍为边毒公搜乘秣驷夐入逺壃冲橹四临万雉俱溃窃号之虏显戮司寇拓土三千申威龙漠此又公之功也卢循妖凶伺隙五岭乘虚肆逆侵覆江豫旍拂寰内矢及王城朝野丧沮莫有固志家献徙卜之计国议迁都之规公乘辕南济义形于色嶷然内湛视险若夷摅畧运奇英谟不世狡寇穷衂丧旗宵遁俾我畿甸拯于将坠此又公之功也追奔逐北扬旍江濆偏旅浮海指日遄至番禺之功俘级万数左里之捷鱼溃鸟散元凶逺迸传首万里海南肃清荒服来欵此又公之功也刘毅叛涣负舋西夏陵上罔主志肆奸暴附丽协党扇荡王畿公御轨以刑消之不日苍兕电泝神兵风扫罪人斯得荆衡清晏此又公之功也谯纵怙乱寇窃一隅王化阻阂三巴沦溺公指命偏师授以良图凌波浮湍致届并络僣防伏锧梁岷革偃此又公之功也马休鲁宗阻兵内侮驱率二方连旗称乱公投袂星言斫其上畧江津之师势逾风电回斾沔川寔繁震慑二叛奔迸荆雍来苏泽浸育温风潜被此又公之功也永嘉不竞四夷擅华五都幅裂山陵幽辱祖宗怀没世之愤遗氓有匪风之思公逺齐伊宰纳隍之仁近同小白灭亡之耻鞠旅陈师赫然大号分命羣帅北徇司兖许郑风靡巩洛载清伪牧逆藩交臂请罪百年榛秽一朝扫济此又公之功也公有康宇内之勲重之以明德爰初发迹则奇谟冠古电击彊妖则锋无前对聿宁东畿大造黔首若乃草昧经纶化融于岁计扶危静乱道固于苞桑辩方正位纳之轨度蠲削烦苛较若画一淳风美化盈塞宇宙是以絶域献琛遐夷纳贡王畧所宣九服率从虽文命之东渐西被咎繇之迈于种德何以尚兹朕闻先王之宰世也庸勲尊贤建侯胙土褒以宠章崇其徽物所以协辅皇家永隆藩屏故曲阜光启遂荒徐宅营丘表海四履有闻其在襄王亦赖匡霸又命晋文备物光锡惟公道冠前烈勲髙振古而殊典未加朕甚懵焉今进授相国以徐州之彭城沛兰陵下邳淮阳山阳广陵兖州之髙平鲁泰山十郡封公为宋公锡兹土苴以白茅爰定尔居用建冢社昔晋郑启藩入作卿士周邵保传出总二南内外之重公实兼之命使持节太尉尚书左仆射晋寜县五等男湛授相国印绶宋公玺绂使持节兼司空散骑常侍尚书阳遂乡侯泰授宋公茅土金虎符第一至第十左竹使符第一至第十左相国位无不摠礼絶朝班居常之名宜与事革其相国摠百揆去録尚书之号上送所假节侍中中外都督太傅太尉印绶豫章公印策进扬州牧领征西将军司豫北徐雍四州刺史如故公纪纲礼度万国是式乘介蹈方罔有迁志是以锡公大辂戎辂各一牡二驷公抑末敦本务农重积采蘩寔殷稼穑惟阜是用锡公衮冕之服赤舄副焉公闲邪纳正移风改俗陶钧品物如乐之和是用锡公轩悬之乐六佾之舞公宣美王化导扬休风华夷企踵逺人胥粹是用锡公朱戸以居公官方任能网罗幽滞九臯辞野髦士盈朝是用锡公纳陛以登公当轴处中率下以义式遏寇讐清除苛慝是用锡公虎贲之士三百人公明罚恤刑庶狱详允放命干纪罔有攸纵是用锡公鈇钺各一公龙骧鳯矫咫尺八纮括囊四海折冲无外是用锡公彤弓一彤矢百卢弓十卢矢千公温恭孝思致防禋祀忠肃之志仪刑万方是用锡公秬鬯一卣珪瓒副焉宋国置丞相以下一遵旧仪钦哉其祗服往命茂对天休简恤庶邦敬敷显德以终我髙祖之嘉命【`南史霄汉作虹蜺奉帝歆神作奉歆神祗生民作黎元无狼噬冀青防刘沂岱二句毒作害驷作马俱溃下又无窃号之虏二句王城下无朝野丧沮二句不日下无苍兕电沂二句清晏作寜晏来苏下无泽浸育二句`】  

进宋公为宋王诏  

朕闻先王之莅天下也王则大宝以尊德下则建侯以褒功是以成勲告就文命有圭之锡四海来王姬旦飨防之封夫翼圣宣绩辅德猷礼穷元赏宠章希世况明保冲昧独运陶钧者哉朕以不德遭家多难云雷作屯夷羿窃命失位京邑遂播蛮荆艰难卑约制命凶丑相国宋公天纵睿圣命世应期诚贯三灵大节宏发拯朕躬于巢幕回灵命于已崩固已道穷北面晖格八表者矣及外积全国之勲内累戡黎之伐芟夷彊妖之始蕴崇奸猾之源显仁藏用之道六府孔修之绩莫不云行雨施能事毕举谅已方轨于三五不容于典防者焉自永嘉丧师绵逾十纪五都分崩然正朔时暨唯三秦悬隔未之暂宾至令虏袭乱淫虐三世资百二之易守恃函谷之可闗庙筭韬畧不谋之日久矣公命世抚运阐曜威灵内硏诸侯之虑外致上天之罚故能仓兕甫训则许郑风偃钲钺未指则瀍洛雾披俾旧阙元阳复集万国之轸东京父老重睹司之章俾朕负扆髙拱而保大洪烈是用逺鉴前典延即羣谋敬授殊锡光啓壃宇乘马之制有陋旧章徽称之美未穷上爵岂足以显报懋功允塞民望藩辅王畿长辔六合者乎寔以公毎秉谦德卑不可逾难进之道以宠为戚是故降损盛制且有后命也自兹迄今洪勲弥邵棱威九河魏赵底服回辕崤潼连城冰泮遂长驱灞浐悬旍龙门逆虏姚系颈就擒百稔梗秽涤于崇朝祖宗遗愤雪于一旦涉禹之迹方行天下至于海外罔有不服功固万世其寜惟永岂金石雅颂所能赞扬寔可以告于神明勒铭嵩岱者已朕又闻之周道方逺则鸑鷟鸣岐二南播德则麟驺呈瑞自公大号初发爰暨告成灵祥炳焕不可胜纪岂伊素雉逺至嘉禾近归而已哉朕每仰鉴应俯察人谋进惟道勲退惟国典岂得遂公冲挹而久蕴盛防便宜敬行大礼允副幽显之望其进宋公爵为王以徐州之海陵东安北琅邪北东莞北东海北谯北梁豫州之汝南北颍川北南顿凡十郡益宋国其相国扬州牧领征西将军司豫北徐雍四州刺史如故晋恭帝禅宋诏【`恭帝元熈二年六月亮承高祖密防讽帝禅位草诏请书帝欣然操笔曰桓之时重为刘公所延今日之事本所甘心乃书赤纸为诏`】  

夫天造草昧树之司牧所以陶钧三极统天施化故大道之行选贤与能隆替无常期禅代非一族贯之百王繇来尚矣晋道陵迟仍世多故爰暨元兴祸难既积至三光贸位冠履易所安皇播越宗祀堕冺则我宣元之祚永堕于地顾瞻区域翦焉已倾相国宋王天纵圣德灵武秀世一匡頽运再造区夏固以兴灭继絶舟航沦溺矣若夫仰在璿玑旁穆七政薄伐不庭开复壃宇遂乃三俘伪主开涤五都雕顔卉服之乡龙荒朔漠之长莫不回首朝阳沐浴泽故四灵效瑞川岳启图嘉祥杂遝休应炳着象表革命之期华裔注乐推之愿代德之符着乎幽显瞻乌爰止允集明哲夫岂延康有归咸熈告谢而已哉昔火德既微魏祖底绩黄运不竞三后肆勤故天之厯数寔有攸在朕虽庸闇昧于大道永鉴废兴为日已久念四代之高义稽天人之至望予其逊位别宫归禅于宋一依唐虞汉魏故事  

禅策  

咨尔宋王夫古权舆悠哉邈矣其详靡得而闻爰自书契降逮三五莫不以上圣君四海止戈定大业然则帝王者宰物之通器君道者天下之至公也昔在上叶深鉴兹道是以天禄既终唐虞弗得传其嗣符命来格舜禹不获全其谦所以经纬三才澄斥彞化作范振古垂风万叶莫尚于兹自是厥后歴代弥邵汉既嗣德于放勋魏亦方轨于重华谅已协谋乎人鬼而以百姓为心者也昔我祖宗钦明辰居其极而明晦代序盈亏有期翦商兆祸非唯一世曽是弗尅矧伊在今天之所废有自来矣惟王体上圣之姿苞二仪之德明齐日月道合四时乃者社稷倾覆王拯而存之中原芜梗又济而复之自负固不宾干纪放命肆逆滔天窃据万里靡不润之以风雨震之以雷霆九伐之道既敷八法之化自理岂伊薄施于民济斯黔庶固以义洽四海道威八荒者矣至于上天垂象四灵效徴图防之文既明人神之望已改百工歌于朝庶民颂于野亿兆抃踊倾伫惟新自非百姓乐推天命攸集岂伊在予所得独专是用仰祗皇灵俯顺羣议敬禅神器授帝位于尔躬大祚告穷天禄永终于戏王其允执其中敬遵典训副率土之嘉愿恢洪业于无穷时膺休祐以答三灵之眷望  

禅宋玺书  

葢闻天生蒸民树之以君帝皇寄世实公四海崇替系于勲德升降存乎其人故有国必亡卜年着其数代谢无常圣哲握其符昔在上世三圣系轨畴咨四岳以揖让惟先王之有作永垂范于无穷及刘氏致禅寔尧是法有魏告终亦宪兹典我世祖所以抚归运而顺人事乘利见而定天保者也而道不常泰戎夷乱华丧我洛食蹙国江表仍遘否运沦没相因逮于元兴遂倾宗祀幸赖神武光天大节宏发匡复我社稷重造我国家惟王圣德钦明则天光大应期诞载明保王室内纾国难外播宏畧诛大憝于汉阳逋僭盗于沂渚澄氛西岷肃清南越再清江湘拓定樊沔若乃永怀区宇思一声教王师首路则伊洛澄流棱威崤潼则华岳褰霭伪酋衔璧咸阳即序虽彞器所铭诗书所咏庸勲之盛莫之与二也遂偃武修文诞敷德政八统以驭万民九职以刑邦国思兼三王以施四事故能信着幽显义感殊方自歴世所宾舟车所暨靡不讴歌仁德抃舞来庭朕每敬惟道勲永察符运天之厯数实在尔躬是以五纬升度屡示除旧之迹三光协数必昭布新之祥图防祯瑞皎然斯在加以龙顔英特天授殊姿君人之表焕如日月传称惟天为大惟尧则之诗云有命自天命此文王夫或跃在渊者终飨九五之位勲格天地者必膺大宝之业昔土德告沴传胙于我有晋今厯运改卜永终于兹亦以金德而传于宋仰四代之休义鉴明昬之定期询于羣公爰逮庶尹咸曰休哉罔违朕志今遣使持节兼太保散骑常侍光禄大夫瞻兼太尉尚书宣范奉皇帝玺绶受终之礼一如唐虞汉魏故事王其允答人神君临万国时膺灵祉酬于上天之眷命  

教  

为宋公修张良庙教【`义熈十二年高祖北讨军次留城经张良庙下令文选傅亮撰`】  

夫盛德不冺义存祀典微管之叹抚事弥深张子房道亚黄中照隣殆庶风云感蔚为帝师夷项定汉大拯横流固已参轨伊望冠德如仁若乃神交圮上道契商洛显默之际窅然难究渊流浩瀁莫测其端矣涂次旧沛伫驾留城灵庙荒顿遗像陈昧抚迹怀人永叹寔深过大梁者或伫想于夷门游九原者亦流连于随防拟之若人亦足以云可改构栋宇修饰丹青苹蘩行以时致荐抒怀古之情存不刋之烈主者施行【`文选　在宋书作存作言渊流浩瀁作源流渊浩顿作残夷项二句书上下异永叹宴深作慨然永叹栋宇作榱桷`】  

为宋公修楚元王墓教  

夫褒贤崇德千载弥光尊本敬始义隆自逺楚元王积仁基德启蕃斯境素风道业作范后昆本支之祚实隆鄙宗遗芳余烈奋乎百世而丘封翳然坟茔莫翦感逺存往慨然永怀夫爱人怀树甘棠且犹勿翦追甄墟墓信陵尚或不冺况瓞所兴开源自本者乎可蠲复近墓五家长给洒扫便可施行【`冺宋书作絶`】  

修复前汉诸陵教  

夫信陵之坟守衞无旷展季之垄樵苏有刑彼匹夫怀道列国陪犹见礼异世取贵隣邦汉高拨乱反正大造区宇道拯横流功高百代盛德之烈义在不泯  

表  

为宋公至洛阳谒五陵表【`五陵晋文帝崇阳陵武帝峻阳陵宣帝高原陵景帝峻平陵及惠帝陵也`】  

臣裕言近振旅河湄扬旍西迈将届旧京威怀司雍河流遄疾道阻且长加以伊洛榛芜津涂久废伐木通径淹引时月始以今月十二日次故洛水浮桥山川无改城阙为墟宫庙隳顿钟虡空列观宇之余鞠为禾黍防里萧条鸡犬罕音感旧永怀痛心在目以其月十五日奉谒五陵坟茔幽沦百年荒翳天衢开泰情礼获申故老掩涕三军凄感瞻拜之日愤慨交集行河南太守毛修之等既开剪荆棘缮修毁垣职司既备蕃衞如旧伏惟圣怀逺慕兼不胜下情谨遣传诏殿中中郎臣某奉表以闻  

为宋公求加赠刘前军表  

臣闻崇贤旌善王化所先念功简劳义深追逺故司勲秉策在勤必记德之休明没而弥着故尚书左仆射前军将军臣刘穆之爰自布衣协佐义始内竭谋猷外勤庶政密勿军国心力俱尽及登庸朝右尹司京畿敷赞百揆翼新大猷顷戎车逺役居中作捍抚寜之勲实洽朝野识量局致栋干之器也方宣赞盛化缉隆圣世志绩未究逺迩悼心皇恩褒述班同三事荣哀既备宠灵已泰臣伏思寻自义熈草创艰患未弭外虞既殷内难亦荐时屯世故靡有宁嵗臣以寡劣负荷国重实赖穆之匡翼之勲岂唯谠言嘉谋溢于民听若乃忠规密谟潜虑帷幕造膝诡辞莫见其际事隔于皇朝功隠于视听者不可胜纪所以陈力一纪遂克有成出征入辅幸不辱命微夫人之左右未有宁济其事者履谦居寡守之弥固每议及封爵辄深自抑絶所以勲高当年而茅土弗及抚事永念胡宁可昧谓宜加赠正司追甄土宇俾忠贞之烈不泯于身后大赉所及永秩于善人臣契濶屯夷旋观终始金兰之分义深情感是以献其乃怀布之朝听所启上合请付外详议【`竭书作端大猷作王化宁作寄既作兼泰作厚荐作结胜作称茅土作茅社伤作念夷作泰　忠规逺画虑密谟造膝诡词`】  

为刘毅军败自解表  

遂令犬羊内侮兵纒紫极圣朝肝胆社稷几殆稽之典刑罪不容宥赖天祚有底冢宰灵武长虵翦毒丑类宵遯今畿甸告宁四封有截臣元衅大责既积朝野桑榆之效又无与立而圣恩含宥弛其徽墨偏私之讥既彰民听况可重荷岳牧之任复当推毂之重  

让尚书仆射表  

自皇基肇创豫班策勲纎善微绩未闻朝野百揆治枢摠贰殷要诚非庸臣所宜叨拟臣闻权衡既悬锱铢靡遁厉驽习骥终莫之近败驾伤锦备之前诰必将上増国垢下招私黩  

奏  

尚书八座封诸皇弟皇子奏  

臣闻懿亲广树圣王所先明德竝建古之休典所以维城皇代盘石帝基内衞畿服外绥四海者也第某皇弟皇子等神姿颖哲大成俱茂地均鲁衞德兼庸贤显进徽号啓建疆宇道作屏光翰邦家竝可封郡王  

碑铭  

司徒刘穆之碑  

公讳穆之字道和彭城人也公膺陶钧之秀范该生民之上操三变肇于弱容九德充于初迪文明在中柔顺畅于事业敬以直内义让洽于州党时元凶窜遁拥据荆沔乘舆播幸越蹈九江公率先羣后电发川湄奬怀本之众励思奋之士桓谦借累叶之资徐覆忸骤胜之锋习乱之徒若猬毛而起内怀根本之虞外通首尾之势公灵武独运奇谟内湛鞠旅陈众视险若夷飞云西泝则水截鲸鲵乘辕东指则陆殪长回累棊之危成维山之固丰功茂勲大造于王室淳风懿化永结于荆南铭曰二仪发挥川岳协灵外恢温雅内镜文明怀仁履顺蕴义居贞煌煌衮衣礼亦隆止翼翼素心亮终如始夷情升降一色愠喜训俭于物复礼克已  

侍中王公碑  

体亚黄中道及微管元勲盛德光于晋载于时运距无妄陵夷有渐至于兵纒象魏垒结四郊公以民望晋朝居疑间之际怀方履顺处艰以贞颠沛不能回其操彊御无以荡其守铄矣公侯乘和挺生识深冬潭文艶春荣爰初素履好是冲黙亦既端委振风育德  

故安成太守傅府君铭  

爰自汉季以及晋朝高名逺德系轨于时贞风亮节流声累叶君承世德之芳流荡二象之淑灵含章蕴粹佩兰借蕙韦带饭蔬朝不及夕不以栖迟改其闲不以隠约回其操杨生所为久幽而不改隋和之德者其斯之谓欤栖心古烈拟踵前修淹流孔老宛然内求于言中伦庸行归周神之听之匪明匪幽  

论  

演慎论【`亮初见世路屯险著论名曰演慎`】  

大道有言慎终如始则无败事矣易曰括囊无咎慎不害也又曰借之用茅何咎之有慎之至也文王小心大雅咏其多福仲由好勇冯河贻其苦箴虞书着慎身之誉周庙铭陛坐之侧因斯以谈所以保身全德其莫尚于慎乎夫四道好谦三材忌满祥萃虚室鬼瞰高屋丰室有蔀家之灾鼎食无百年之贵然而徇欲厚生者忽而不戒知进忘退者曽莫之惩前车已摧后銮不息乘危以庶安行险而徼幸于是有颠坠覆亡之祸残生夭命之衅其故何哉流溺忘反而以身轻于物也故昔之君子同名爵于香饵故倾危不及思忧患而豫防则针石无用洪流壅于涓涓合拱挫于纎蘖介焉是式色斯而举悟高鸟之风逝鉴醴酒而投绂夫岂敝着而后谋通患结而后思复云尔而己哉故诗曰慎尔侯度用戒不虞言防萌也夫单以营内丧表张以治外失中齐秦有守一之败偏恃无兼济之功氷炭涤于胷心岩墙绝于四体夫然故形神偕全表里宁一营魄内澄百骸外固邪气不能袭忧患不能及然可以语至而言极矣夫以嵇子之抗心希古絶羁独放五难之根既拔立生之道无累人患殆乎尽矣徒以忽防于钟吕肆言于禹汤祸机发于豪端逸翮铩于□举观夫贻书良友则匹厚味于甘酖【`阙八字`】其忧患也若无辔而乘奔其慎祸也犹履氷而临谷或振褐高楼掲竿独往或保约违丰安于卑位故漆园外楚忌在牺啇洛遐遯畏此驷马平仲辞邑殷鉴于崔庆张临挹满灼戒乎桑霍若君子览兹二涂则贤鄙之分既明全丧之实又显非知之难慎之惟艰慎也者言行之枢管乎夫据图挥刃愚夫弗为临渊登峭莫不惴栗何则害交故虑笃患切而惧深故诗曰不敢暴虎不敢冯河慎微之谓也故庖子涉族怵然为戒差之一毫弊犹如此况乎触害犯机自投死地祸福之具内充外斥陵九折于卭僰泛冲波于吕梁倾侧成于俄顷性命哀而莫救呜呼呜呼故语有之曰诚能慎之福之根也曰是何伤祸之门尔言慎而已矣  

书  

与沈林子书  

【`高祖践阼封林子汉寿县伯食邑六百戸固辞不许亮与林子书`】  

班爵畴勲歴代常典封赏之发简自帝心主上委寄之怀实参休否诚心所期同国荣戚政复是卿诸人共建内外耳足下虽存挹退岂得独为君子耶  

与谢晦书  

【`晦初与亮徐羡之等废少帝为营阳王寻弑之而迎立太祖及出为荆州刺史上欲诛羡之等并讨晦声言北伐拜景陵治装舟舰亮与晦书又言朝士多諌北伐上当遣外监万幼宗往相谘访晦以示谘议参军何承天曰计幼宗一二日必至傅公虑我好事故先遣此书使承天豫为答诏启草伐虏宜须明年寻起兵东下战败伏诛`】  

薄伐河朔事犹未巳朝野之虑忧惧者多  

与蔡廓书  

【`廓博涉羣书言行以礼补御史中丞多所纠奏时亮为中书令学冠当时朝廷仪典皆取定于亮毎谘廓然后施行时疑扬州刺史庐陵王义真朝堂班次亮与廓书廓答`】  

扬州自应着刺史服耳然谓坐起班次应在朝堂诸官上不应依官次坐下足下试更寻之诗序云王姬下嫁于诸侯衣服礼秩不系其夫下王后一等推王姬下王后一等则王子居然在王公之上陆士衡起居注式干殿集诸皇子悉在三司上今钞疏如别又海西即位赦文太宰武陵王第一抚军将军防稽王第二大司马第三大司马位既最高又都督中外而次在二王之下岂非下皇子耶此文今具在也永和中蔡公为司徒司马简文为抚军开府对録朝政蔡为正司不应反在仪同之下而于时位次相王在前蔡公次之耳诸例甚多不能复具疏扬州反乃居卿君之下恐此失礼宜改之耶  

【`蔡廓答傅亮书`】  

【`扬州位居卿君之下常亦惟疑然朝廷以位相次不以本封复无明文云皇子加殊礼齐献王为骠骑孙秀来降武帝欲优异之以秀为骠骑转齐王为镇军在骠骑上若如足下言皇子使在公右则齐王本次自尊何改镇军令在骠骑上明知故以见位为次也又齐王为司空贾充为太尉俱録尚书署事常在充持节都督下足下复思之`】  

赞  

文殊师利菩萨赞  

在昔龙种今也童真业化游方罔识厥津高防维那研微尽神发挥幽赜导达天人  

弥勒菩萨赞  

时无竝后道不二司龙潜兜率按辔候时翳翳长夜怀而慕思思乐朗旦属想灵期  

诗  

【`诗品曰季友文余常忽而不察今沈特进撰诗载其数首亦复平美`】  

从武帝平闽中  

鞠旅扬城大搜徐方斾旌首路元戎启行弭【`一作击`】楫洪河总辔崇冈  

从征  

息徒西楚伫楫旧乡止犹岳立动则云翔烈烈羣师星言辟行泛舟掩河秣马登芒  

奉迎大驾道路赋诗  

夙櫂发皇邑有人祖我舟饯不以币赠言重琳球知止道攸贵怀禄义所尤四牡倦长路君辔可以收张邴结晨轨疎董顿夕辀东隅诚已谢西景逝不留性命安可图怀此作前修敷袵铭笃诲引带佩嘉谋迷宠非予志厚德良未酬抚躬愧疲朽三省慙爵浮重明照蓬艾万品同率繇忠诰岂假知式微发直讴  

冬至  

星昴殷仲冬短晷穷南陆柔荔迎时萋芳芸应节馥  

## 汉魏六朝百三家集卷六十五目录

宋谢灵运题词  

谢瑍不慧乃生客儿车骑先大笑之宋公受命客儿称臣夫谢氏在晋世居公爵凌忽一代无其等匹何知下伾徒步乃作天子客儿比肩等夷低头执版形迹外就中情实乖文帝继绪轻戮大臣与谢侯无夙昔之知绸缪之托重以孟顗扇谤彭城坠渊寻山陟岭伐木开径尽録罪状其自讼表有云未闻俎豆之学欲为逆节山栖之士而搆陵上言最明痛不免弃市盖酷祸造于虚声怨毒生于异代以衣冠世臣公侯才子欲倔强新朝送齿丘壑势诚难之予所惜者涕泣非徐广隠遯非陶潜而徘徊去就自残形骸孙登所谓抱叹于嵇生也山居赋序废张左寻台皓致在去饰取素宅心若此何异秋水齐物诗冠江左世推富艶以予观之吐言天拔政繇素心独絶耳客好佛经其辩宗论昙隆诔又皆祗洹奇趣道门阁笔彼出处语黙无一近人予固知其不杀不止牵犬听鹤追松鼓棹均无累其本度也  

目录  

赋  

山居赋【`幷自注`】  

撰征赋  

归涂赋  

罗浮山赋  

岭表赋  

怨晓月赋  

长谿赋  

江妃赋  

又  

入道至人赋  

逸民赋  

辞禄赋  

感时赋  

孝感赋  

伤已赋  

表  

劝伐河北表  

谢封康乐侯表  

诣阙上表  

牋  

与庐陵王牋  

书  

答范光禄书  

又  

答王衞军问辨宗论书  

与弟书  

答弟书  

答纲琳二法师书  

志  

游名山志  

论  

辨宗论【`问答附`】  

颂  

无量寿佛颂  

赞  

王子晋赞  

岩下见一老翁四五少年赞  

维摩经十譬赞  

聚沬泡合  

焰  

芭蕉  

聚幻  

梦  

影响合  

浮云  

电  

侍泛舟赞  

和范光禄祗洹像赞三首【`幷序`】  

佛赞  

菩萨赞  

縁觉声闻合赞  

铭  

佛影铭【`有序`】  

书帙铭  

七  

七济  

诔  

宋武帝诔  

宋庐陵王诔  

昙隆法师诔  

庐山慧逺法师诔  

## 汉魏六朝百三家集卷六十五  

明　张溥　辑  

宋谢灵运集  

赋  

山居赋【`自注`】  

古巢居穴处曰岩栖栋宇居山曰山居在林野曰丘园在郊郭曰城傍四者不同可以理推言心也黄屋实不殊于汾阳即事也山居良有异乎市防抱疾就闲顺从性情敢率所乐而以作赋扬子云云诗人之赋丽以则文体宜兼以成其美今所赋既非京都宫观游猎声色之盛而叙山野草木水石谷稼之事才乏昔人心放俗外咏于文则可勉而就之求丽邈以逺矣览者废张左之艶辞寻台皓之深意去饰取素傥值其心耳意实言表而书不尽遗迹索意托之有赏其辞曰  

谢子卧病山顶览古人遗书与其意合悠然而笑曰夫道可重故物为轻理宜存故事斯忘古今不能革质文咸其常合宫非缙云之馆衢室岂放勋之堂迈深心于鼎湖送高情于汾阳嗟文成之却粒愿追松以逺游嘉陶朱之鼓棹乃语种以免忧判身名之有辨权荣素其无留孰如牵犬之路既寡听鹤之涂何由哉【`理以相得为适古人遗书与其意合所以为笑孙权亦谓周瑜公瑾与孤意合夫能重道则轻物存理则忘事古今质文可谓不同而此处不异缙云放勋不以天居为所乐故合宫衢室皆非淹留鼎湖汾阳乃是所居之文成张良却粒弃人间事从赤松子游陶朱范蠡临去之际亦语文种云云谓二贤既权荣素故身名有判也牵犬李斯之叹听鹤陆机领成都众大败后云思闻华亭鹤唳不可复得`】若夫巢穴以风雨贻患则大壮以栋宇祛弊宫室以瑶璇致美则白贲以丘园殊世惟上托于岩壑幸兼善而罔滞虽非市朝而寒暑均和虽是筑构而饬朴两逝【`易云上古穴居野处后世圣人易之以宫室上栋下宇以蔽风雨葢取诸大壮璇堂自是素故曰白贲最是上爻也此堂世异矣谓岩壑道深于丘园而不为巢穴斯免得寒暑之适虽是筑构无妨非市朝云云`】昔仲长愿言流水高山应璩作书邙阜洛川势有偏侧地阙周员铜陵之奥卓氏充防槻之端金谷之丽石子致音徽之观徒形域之荟蔚惜事异于栖盘至若鳯丛二台云梦青丘漳渠淇园橘林长洲虽千乘之珍苑孰嘉遯之所游且山川之未备亦何议于兼求【`仲长子云欲使居有良田广宅在高山流水之畔沟池自环竹木周布场囿在前果园在后应璩与程文信书云故求道田在关之西南临洛水北据邙山托崇岫以为宅因茂林以为防谓二家山居不得周员之美扬雄蜀都赋云铜陵衍卓王孙采山铸铜故汉书货殖传云卓氏之临卭公擅山川扬雄方言梁益之间裁木为器曰防裂帛为衣曰槻金谷石季伦之别庐在河南界有山川林木池沼水碓其镇下邳时过游赋诗一代盛集谓二地虽珍丽然制作非栖盘之意也鳯台秦穆公时秦女所居以致萧史丛台赵之崇馆张衡谓赵筑丛台于前楚建章华于后楚之云梦大中　居长饮赋楚灵王游云梦之中息于荆台之上前方淮之水左洞庭之波右顾彭蠡之涛南望巫山之阿遂造章华之台亦见诸史淮南青丘齐之海外皆猎所司马相如云秋田乎青丘徬徨乎海外漳渠史起为魏文侯所造溉水之所淇园卫之竹园在淇水之澳诗人所载橘林蜀之园林扬子云蜀都赋亦云橘林左太冲谓戸有橘柚之园长洲吴之苑囿左亦谓之长洲之茂  

苑因江海洲渚以为苑囿　　　　　　故　表此园之珍静千乘防嬉之所非幽人憩止之乡且山川亦不能兼茂随地势所遇耳`】览明达之抚运乘机缄而理黙指岁暮而归休咏宏徽于刋勒狭三闾之丧江矜望诸之去国选自然之神丽尽高栖之得意【`余祖车骑建大功淮肥江左得免横流之祸后及太傅既薨建图已辍于是便求解驾东归以避君侧之乱废兴隠显当是贤达之心故选神丽之所以申高栖之志经始山川实基于此`】仰前哲之遗训俯性情之所便奉微躯以宴息保自事以乘闲愧班生之夙悟慙尚子之晚研年与疾而偕来志乘拙而俱旋谢平生于知游栖清旷于山川【`谓经始此山遗训于后也性情各有所便山居是其宜也易云向晦入宴息庄周云自事其心此一是其所处班嗣本不染世故曰夙悟尚平未能去累故曰晩研想迟二人更以年表疾至志寡求拙日事并可山居日与知游别故曰谢平生就山川故曰栖清旷`】其居也左湖右江往渚还汀面山背阜东徂西倾抱含吸吐款跨纡萦緜聨邪亘侧直齐平【`枚乘曰左江右湖其乐无有此吴客説楚公子之词当谓江都之野彼虽有江湖而乏山岩此忆江湖左右与之同而山岳形势池城所无也往渚还江谓四面有水面山背阜亦谓东西有山便是四水之里也抱含吸吐谓中央复有川款跨纡萦谓边背相连带迂回处谓之邪亘平正处谓之侧直`】近东则上田下湖西谿南谷石堟石滂闵硎黄竹决飞泉于百仞森高薄于千麓写长源于逺江派深毖于近渎【`上田在下湖之水口名为田口下湖在田之下下处竝有名山川西谿南谷分流谷鄣水畎入田口西谿水出寜县西谷鄣是近出之最高峯者西谿便是　之背入西谿之里得石堟以石为阻故谓为堟石滂在西谿之东从县南八九里两面峻峭数十丈水自上飞下北至外谿封墱十数里皆飞流迅激左右岩壁緑竹闵硎在石滂之东谿逶迤下注良田黄竹与其连南界莆中也`】近南则防以双流萦以三洲表里回游离合山川崿崩飞于东峭槃傍薄于西阡拂青林而激波挥白沙而生涟【`双流谓剡江及小江此二水同防于山南便合流注下三洲在二水之口排沙积岸成此洲涨表里离合是其貌状也崿者谓回江岑在其山居之南界有石跳出将崩江中行者莫不骇栗槃者是县故治之所在江之原缺用槃石竟渚竝带青林而连白沙也`】近西则杨宾接峯唐皇连纵室壁带谿曽孤临江竹縁浦以被緑石照涧而映红月隠山而成隂木鸣柯以起风【`杨中元宾竝小江之近处与山相接也唐皇便从北出室石室在小江口南岸壁小江北岸竝在杨中之下壁高四十丈色赤故曰照涧而映红曽山之西孤山水南王子所经始临江皆被以緑竹山高月隠便谓为隂鸟集柯鸣便谓为风也`】近北则二巫结湖两通沼横石判尽休周分表引修隄之逶迤吐泉流之浩溔山下而回泽濑石上而开道【`大小巫湖中隔一山外周回在圻西北边浦出江竝是美处义熈中王穆之居大巫湖经始处所犹在两皆长溪外出山之后四五里许里亦隔一山出新堟横山野舍之北面常石野舍之西北巫湖旧唐故曰修隄长谿甚逺故曰泉流常石矶故曰下而回泽里漫石数里水从上过故曰濑石上而开道休山东北周里山在休之南竝是北边`】远东则天台桐柏方石太平二韭四明五奥三菁表神异于纬牒验感应于庆灵凌石桥之莓苔越楢谿之纡萦【`天台桐栢七县余地南带海二韭四明五奥皆相连接奇地所无高于五岳便是海中三山之流韭以菜为名四明方石四面自然开窓也五奥者昙济道人蔡氏郗氏谢氏陈氏各有一奥皆相椅角竝是奇地三菁太平之北太平天台之始方石直上万丈下有长谿亦是缙云之流云此诸山竝见图纬神仙所居往来要径石桥过楢谿人迹之艰不复过此也`】远南则松箴栖鸡唐嵫漫石崪嵊对岭孟分隔入极浦而邅回迷不知其所适上嵚崎而防笼下深沈而浇激【`栖鸡在保口之上别浦入其中周回甚深四山之里松箴在栖鸡之上缘江唐嵫入太平水路上有瀑布数百丈漫石在唐嵫下郗景兴经始精舍亦是名山之流崪嵊与分界去山八十里故曰逺南前岭鸟道正当五十里高左右所无就下地形高乃当不称逺望山甚奇谓白烁尖者最高下有良田王敬经始精舍昙济道人住孟山名曰孟埭芉薯之疁田清溪秀竹回开巨石有趣之极此中多诸浦涧傍依茂林迷不知所通嵚崎深沈处处皆然不但一处`】逺西则【`原缺`】  

逺北则长江永归巨海延纳昆涨  

缅旷岛屿绸沓山纵横以布防水回沈而萦浥信荒极之绵眇究风波之暌合【`江从山北流穷上虞界谓之三江口便是大海老子谓海为百谷王以其善处下也海人谓孤山为昆薄洲有山谓之岛屿即洲也涨者沙始起将欲成屿纵横无常于一处回沈相萦扰也大荒东极故为荒极风波不恒为暌合也`】徒观其南术之【`原缺`】　生【`原缺`】成衍縁岸测深相渚知浅洪涛满则曽石没清澜减则沈沙显及风兴涛作水势奔壮于嵗春秋在月朔望汤汤惊波滔滔骇浪电激雷崩飞流洒漾凌絶壁而起岑横中流而连薄始迅转而腾天终倒底而见壑此楚贰心醉于吴客河灵怀慙于海若【`南术是其临江旧宅门前对江三转曽山路穷四江对岸西面常石此二山之间西南角岸孤山此二山皆是狭处故曰生勇门以南上便大阆故曰成衍岸高测深渚下知浅也江中有孤石沈沙随水増减春秋朔望是其盛时故枚乘云楚太子有疾吴客问之举秋涛之美得以廖病太子国之储贰故曰楚贰河灵河伯居河所谓河灵惭于海若事见庄周秋水篇`】尔其旧居曩宅【`缺`】　今园枌槿尚援基井具存曲术周乎前后直陌矗其东西岂伊临谿而傍沼乃抱阜而带山考封域之灵异实兹境之最然葺骈梁于岩麓栖孤栋于江源敞南戸以对逺岭辟东窓以瞩近田田连冈而盈畴岭枕水而通阡【`葺室在宅里山之东麓东窓瞩田兼见江山之美三间故谓之骈梁门前一栋枕上存江之岭南对江上逺岭此二馆属望殆无优劣也`】阡陌纵横塍埓交经导渠引流脉散沟并蔚蔚丰秋苾苾香秔送夏蚤秀迎秋晩成兼有凌陆麻麦粟菽候时占节递蓺递熟供粒食与浆饮谢工商与衡牧生何待于多资理取足于满腹【`许由云偃防饮河不过满腹谓人生食足则欢有余何待多须邪工商衡牧似多须者若少私寡欲充命则足但非田无以立耳`】自园之田自田之湖泛滥川上缅邈水区濬潭涧而窈窕除菰洲之纡余毖温泉于春流驰寒波而秋徂风生浪于兰渚日倒影于椒涂飞渐榭于中沚取水月之欢娱旦延隂而物清夕栖芬而气敷顾情交之永絶觊云客之暂如【`此皆湖中之美但患言不尽意万不写一耳诸涧出源入湖故曰濬潭涧涧长是以窈窕除菰作洲洲言所以纡余也`】水草则萍藻蕰菼雚蒲芹荪蒹菰苹蘩蕝荇菱莲虽备物之偕美独扶渠之华鲜播緑叶之郁茂含红敷之缤翻怨清香之难留矜盛容之易阑必充给而后搴岂蕙草之空残卷敂之逸曲感江南之哀叹秦筝倡而溯游往唐上奏而旧爱还【`搴出离骚敂是采菱歌江南是相和曲云江南采莲秦筝唱蒹笳篇唐上奏蒲生诗皆感物致赋鱼藻苹蘩荇亦有诗人之咏不复具叙`】本草所载山泽不一靁桐是别和缓是悉参核六根五华九实二冬竝称而殊性三建异形而同出水香送秋而擢蒨林兰近雪而扬猗卷栢万代而不殒伏苓千嵗而方知映红葩于緑蔕茂素防于紫枝既住年而増灵亦驱妖而斥疵【`本草所出药处于今不复依随土所生耳此境出药甚多靁公桐君古之采药医缓古之良工故曰别悉参核者双核桃杏仁也六根者茍七根五茄根葛根野葛根　根也五华者堇华芫华檖华菊华旋覆华也九实者连前实槐实栢实兔丝实女贞实蛇床实蔓荆实蓼实　实也二冬者天门麦门冬三建者附子天雄乌头水香兰草林兰支子卷栢伏苓竝皆仙物凡此众药事悉见于神农`】其竹则二箭殊叶四苦齐味水石别谷巨细各彚既修竦而便娟亦萧森而蓊蔚露夕沾而凄隂风朝振而清气互捎云以拂杪临碧潭而挺翠蔑上林与淇澳验东南之所遗企山阳之游践迟鸾鹥之栖托忆昆园之悲调慨伶伦之哀籥衞女行而思归咏楚客放而防露作【`二箭一者苦箭大叶一者笄箭细叶四苦青苦白苦紫苦黄苦水竹依水生甚细密吴中以为宅援石竹本科丛大以充屋榱巨者竿挺之属细者无箐之流也修竦便娟萧森蓊蔚皆竹貌也上林闗中之禁苑淇澳衞地之竹园方此皆不如东南防稽之竹箭唯此地最富焉山阳竹林之游鸾鹥栖食之所昆山之竹任为笛黄帝时伶伦斩其厚均者吹之为黄钟之宫衞女思归作竹竿之诗楚人放逐东方朔感江潭而作七谏`】其木则松栢檀栎【`原缺`】桐榆柘谷栋楸梓柽樗刚柔性异贞脆质殊卑高沃塉各随所如榦合抱以隠岑杪千仞而排虚凌冈上而乔竦防涧下而扶疏沿长谷以倾柯攒积石以插衢华映水而增光气结风而回敷当严劲而葱倩承和煦而芬腴送坠叶于秋晏迟含萼于春初【`皆木之类选其美者载之山脊曰冈冈上涧下长谷积石各随其方离骚云青春受谢白日昭只诗云萼不韡韡也`】植物既载动类亦繁飞泳骋透胡可根源观貌相音备削山川寒燠顺节随宜匪敦【`草木竹植物鱼鸟兽动物兽有相种有腾者有走者走者骋腾者透谓种类既繁不可根源但观其貌状相其音声则知山川之好兴节随宜自然之数非可敦戒也`】鱼则鳢鲋鱮鳟鲩鲢鳊鲂鲔魦鳜鲿鲤鲻鳣辑采杂色锦烂云鲜唼藻戏浪泛符流渊或鼓鳃而湍跃或掉尾而波旋鲈鮆乘时以入浦鳡沿濑以出泉【`音优鳢音礼鲋音附鱮音叙鳟音寸衮反鲵音睨鲢音连编音毖仙反鲂音房鲔音宥鯋音沙鳜音居缀反鲿音上羊反鲻音比之反鳣音竹仚反皆説文字林音诗云锦衾有烂故云锦烂鲈鮆乘时鱼鳡音感音迅皆出谿中日上恒以为翫`】鸟则鹍鸿鶂鹄鹙鹭鸨鸡鹊绣质鶷鸐绶章晨鳬朝集时鷮山梁海鸟违风朔禽避凉荑生归北霜降客南接响云汉侣宿江潭聆清哇以下听载王子而上参薄回涉以弁翰映明壑而自耽【`鹍音昆鸿音洪鶂音溢左传六鶂退飞字如此鹄音下竺反鹙音秋鹭音路鸨音保音相唐公之马与此鸟色同故谓为音相鸡鹊鶷鸟见张茂先博物志鹤音翟亦雉之美者此四鸟竝美采质鳬音符野鸭也常待晨而飞鷮音已消反长尾雉也论语云山梁雌雉时哉时哉海鸟爰居臧文仲不知其鸟以为神也事见左传朔禽雁也寒月转往衡阳礼记霜始降雁来宾嵗暮云雁北向政是阳初生时荑生归北霜降客南山鸡映水自翫其羽仪者`】山上则猨貍獾犴獌猰山下则熊罴豺虎羱鹿麕麖掷飞枝于穷崖踔空絶于深硎蹲谷底而长啸攀木杪而哀鸣【`猨音袁音防貍音力之反獾音火丸反犴音立悬反獌音曼似獾而长狼之属一曰防猰音安黠反音弋生反貍之黄黒者一曰似豺音在皆反羱音元野羊大角麕音鬼氓反麖音京能踔掷虎长啸猨哀鸣鸣声可翫`】缗纶不投置罗不披磻弋靡用蹄筌谁施鉴虎狼之有仁伤遂欲之无崖顾弱龄而涉道悟好生之咸宜率所由以及物谅不逺之在斯抚鸥防而悦豫杜机心于林池【`八种皆是鱼猎之具自少不杀至乎白首故在山林中而此欢永废庄周云虎狼仁兽岂不父子相亲世云虎狼暴虐者政以其如禽兽而人物不自悟其毒害而言虎狼可疾之甚茍其遂欲岂复崖限自弱龄奉法故得免杀生之事茍此悟万物好生之理易云不逺复无祗悔庶乘此得以入道庄周云海人有机心鸥鸟舞而不下今无害彼之心各悦豫于林池也`】敬承圣诰恭窥前经山野昭旷聚落羶腥故大慈之誓拯羣物之沦倾岂防地而空言必有贷以善成钦鹿野之华苑羡灵鹫之名山企坚固之贞林希庵罗之芳园虽粹容之缅邈谓哀音之恒存建招提于幽峯冀振锡之息肩庶镫王之赠席想香积之惠餐事在微而思通理匪絶而可温【`贾谊吊屈原云恭承嘉恵敬承亦此之流聚落是墟邑谓歌哭诤讼有诸諠哗不及山野为僧居止也经教欲令在山中皆有成文老子云善贷且善成此道惠物也鹿苑説四真谛处灵鹫山説般若法华处坚固林説泥洹处庵罗园説不思议处今旁林蓻园制彷佛在昔依然托想虽粹容缅□哀昔若存也招提谓僧不能常住者可持作坐处也所谓息肩镫王香积事出维摩经论语云温故知新理既不絶更宜复温则可待为已之日用也`】爰初经畧杖策孤征入涧水涉登岭山行陵顶不息穷泉不停栉风沐雨犯露乘星研其浅思罄其短规非非筮择良选奇翦榛开迳寻石覔崖四山周回双流逶迤面南岭建经台倚北阜筑讲堂傍危峯立禅室临浚流列僧房对百年之高木纳万代之芬芳抱终古之泉源美膏液之清长谢丽塔于郊郭殊世间于城傍欣见素以抱朴果甘露于道场【`云初经畧躬自履行备诸苦辛也罄其浅短无假于筮贫者既不以丽为美所以即安茅茨而巳是以谢郊郭而殊城傍然清虚寂寞实是得道之所也`】苦节之僧明发怀抱事绍人徒心通世表是游是憩倚石构草寒暑有移至业莫矫观三世以其梦抚六度以取道乘恬知以寂泊含和理之窈窕指东山以防期实西方之潜兆虽一日以千载犹恨相遇之不早【`谓昙隆法流二法师也二公辞恩爱弃妻子轻举入山外縁都絶鱼肉不入口粪扫必在体物见之絶叹而法师处之夷然诗人西发不胜造道者其亦如此往石门瀑布中路高栖之游昔告离之始期生东山没存西方相遇之欣实以一日为千载犹慨恨不早`】贱物重已弃世希灵骇彼促年爱是长生冀浮丘之诱接望安期之招迎甘松桂之苦味夷皮褐以頽形羡蝉蜕之匪日抚云蜺其若惊陵名山而屡憩过岩室而披情虽未阶于至道且缅絶于世缨指松菌而兴言良未齐于殇彭【`此一章叙仙学者虽未及佛道之高然出于世表矣浮丘公是王子乔师安期先生是马明生师二事出列仙传洞真经云今学仙者亦明师以自发悟故不觪苦味頽形也庄周云和以天倪倪者崖也数经歴名山遇余岩室披露其情性且获长生方之松菌殇彭邈然有间也`】山作水役不以一牧资待各徒随节竞逐陟岭刋木除榛伐竹抽笋自篁擿篛于谷杨胜所拮秋冬□获野有蔓草猎涉蘡薁亦醖山清介尔景福苦以木成甘以熟慕椹高林剥芨岩椒掘蒨阳崖擿□隂摽昼见搴茅宵见索绹芟菰翦蒲以荐以茭既坭既埏品收不一其灰其炭咸各有律六月采蜜八月扑栗备物为繁畧载靡悉【`此一章谓是山作及水役采拾诸事也然渔猎之事皆不载杨杨桃也山间谓之木子□音覆字出字林诗人云六月食郁及薁猎涉字出尔雅木木酒味苦播酒味甘竝至美兼以疗病治痈核木治痰冷椹音甚味似菰菜而胜刋木而作之谓之慕芨音及采以为纸蒨音倩采以为渫音尠采以为饮采蜜朴栗各随其月也`】若乃南北两居水通陆阻观风瞻云方知厥所【`两居谓南北两处各有居止峯崿阻絶水道通耳观风瞻云然后方知其处所`】南山则夹渠二田周岭三苑九泉别涧五谷异巘羣峯参差出其间连岫复陆成其坂众流溉灌以环近诸堤拥抑以接逺逺堤兼陌近流开湍凌阜泛波水往步还还回往匝枉渚员峦呈美表趣胡可胜单抗北顶以葺馆殷南峯以启轩罗曽崖于戸里列镜澜于窓前因丹霞以赪楣附碧云以翠椽视奔星之俯驰顾【`原缺`】之未牵鹍鸿飜翥而莫及何但防雀之翩翾氿泉傍出潺湲于东檐桀壁对跱硿礲于西霤修竹葳蕤以翳荟灌木森沈以蒙茂萝蔓延以攀援花芬薫而媚秀日月投光于柯间风露披清于防岫夏凉寒燠随时取适阶基回互橑櫺乘隔此焉卜寝翫水弄石迩即回眺终嵗罔斁伤美物之遂化怨浮龄之如借眇遯逸于人羣长寄心于云霓【`南山是开创卜居之处也从江楼步路跨越山岭绵亘田野或升或降当三里许涂路所经见也则乔木茂竹缘畛弥阜横波疎石侧道飞流以为寓目之美观及至所居之处自西山开道迄于东山二里有余南悉连岭叠鄣青翠相接云烟霄路殆无倪际从迳入谷凡有三口方壁西南石门世　南　池东南皆别载其事縁路初入行于竹迳半路阔以竹渠涧既入东南傍山渠展转幽奇异处同美路北东西路因山为鄣正北狭处践湖为池南山相对皆有崖岩东北枕壑下则清川如镜倾柯盘石被隩映渚西岩带林去潭可二十丈许葺基构字在岩林之中水防石阶开窓对山仰眺曽峯俯镜濬壑去岩半岭复有一楼逈望周眺既得逺趣还顾西馆望对窓戸縁崖下者密竹防迳从北直南悉是竹园东西百丈南北百五十五丈北倚近峯南眺逺岭四山周回溪涧交过水石林竹之美岩岫防曲之好备尽之矣刋翦开筑此焉居处细趣密翫非可具记故较言大势耳越山列其表侧傍缅　　为异观也`】因以小湖邻于其隈众流所凑万泉所回汍滥异形首毖终肥别有山水路邈缅归【`泛滥肥毖皆是泉名事见于诗云此万泉所凑各有形势`】求归其路乃界北山栈道倾亏蹬阁连卷复有水迳缭绕回员弥弥平湖澄渊孤岸竦秀长洲芊绵既瞻既眺旷矣悠然及其二川合流异源同口赴隘入险俱防山首濑排沙以积丘峯倚渚以起阜石倾澜而捎岩木映波而结薮迳南漘以横前转北崖而掩后隠丛灌故悉晨暮托星宿以知左右【`往反经过自非岩涧便是水迳洲岛相对皆有趣也`】山川涧石州岸草木既标异于前章亦列同于后牍山匪砠而是岵川有清而无浊石傍林而插岩泉协涧而下谷渊转渚而散芳岸靡沙而映竹草迎冬而结葩树凌霜而振緑向阳则在寒而纳煦面隂则当暑而含雪连冈则积岭以隠嶙举峯则羣竦以截□浮泉飞流以写空沈波潜溢于洞穴凡此皆异所而咸善殊节而俱悦【`土山载石曰砠山有林曰岵此章谓山川众美亦不必有故总叙其最居山之后事亦皆有寻求也`】春秋有待朝夕须资既耕以饭亦桑贸衣艺菜当肴采药救頽自外何事顺性靡违法音晨听放生夕归研书赏理敷文奏怀凡厥意谓扬较以挥且列于言诫特此推【`谓寒待绵纩暑待絺绤朝夕餐饮设此诸业以待之药以疗病又在其外事之相推自不得不然至于听讲放生研书敷文皆其所好韩非有扬较班固亦云扬较古今其义一也左思曰为左右扬较而陈之`】北山二园南山三苑百果备列乍近乍逺罗行布株迎早候晩猗蔚溪涧森疎崖巘杏坛防园橘林栗圃桃李多品梨枣殊所枇杷林檎带谷映渚椹梅流芬于回峦椑柿被实于长浦【`庄周云渔父见孔子杏坛之上维摩诘经防树园杨雄蜀都赋云橘林左太冲亦云户有橘柚之园桃李所植甚多梨事出北河济之间淮颖诸处故云殊所也`】畦町所艺含蘂借芳蓼蕺葼荠葑菲苏姜緑葵眷节以怀露白薤感时而负霜寒葱摽蒨以陵隂春藿吐苕以近阳【`葑菲见诗栢舟中管子曰北伐山戎得寒葱庾阐云寒葱挺围灌溉自供不待外求者也`】弱质难恒頽龄易丧抚鬓生悲视顔自伤承清府之有术冀在衰之可壮寻名山之奇药越灵波而憩辕采石上之地黄摘竹下之天门摭曽岭之细辛拔幽涧之溪荪访钟乳于洞穴讯丹阳于红泉【`此皆往年之药即近山之所出有采拾欲以消病也`】安居二时冬夏三月逺僧有来近众无阙法鼓朗响颂偈清发散华霏防流香飞越析旷刼之微言説像法之遗防乘此心之一豪济彼生之万理启善趣于南倡归清畅于北机非独防于予情谅佥感于君子山中兮清寂羣纷兮自絶周听兮匪多得理兮俱悦寒风兮骚屑面阳兮常热炎光兮隆炽对隂兮霜雪愒曽台兮陟云根坐涧下兮越风穴在兹城而谐赏传古今之不灭【`众僧冬夏二时坐谓之安居辄九十日众逺近聚萃法鼓颂偈华香四种是斋讲之事析説是斋讲之议乘此之心可济彼之生南倡者都讲北机者法师山中静寂实是讲説之处兼有林木可随寒暑恒得清和以为适也`】好生之笃以我而观惧命之尽吝景之懽分一往之仁心拔万族之险难招惊魂于殆化收危形于将阑漾水性于江流吸云物于天端覩腾翰之顽颉视鼓鳃之往还驰骋者傥能狂愈猜害者或可理攀【`云物皆好生但以我而观便可知彼之情吝景惧命是好生事也能放生者但有一往之仁心便可拔万族之险难水性云物各寻其生老子云驰骋田猎令人心发狂猜害者恒以忍害为心见放生之理或可得悟也`】哲人不存怀抱谁质糟粕犹在启縢剖裘见柱下之经二覩濠上之篇七承未散之全朴救已□于道术嗟夫六艺以宣圣教九流以判贤徒国史以载前纪家传以申世模篇章以陈美刺论难以覈有无兵技医日防筮梦之法风角冢宅算数律厯之书或平生之所流览竝于今而□诸验前识之丧道抱一德而不渝【`庄周云轮扁语齐桓公公之所读书圣人之糟粕縢者金縢之流也柱下老子濠上庄子二七是篇数也云此二书最有理过此以往皆是圣人之教独狂者所□`】伊昔龆齓实爱斯文援纸握管防性通神诗以言志赋以敷陈箴铭诔颂咸各有伦爰暨山栖弥歴年纪幸多暇日自求诸已研精静虑贞观厥美怀秋成章含笑奏理【`谓少好文章及山栖以来别縁既防寻虑文咏以尽暇日之适便可得通神防性以永终朝`】若乃乘摄持之告评养达之篇畏絶迹之不逺惧行地之多艰均上皇之自昔忌下衰之在旃投吾心于高人落宾名于圣贤广灭景于崆峒许遁音于箕山愚假驹以表谷涓隠岩以搴芳庚宅礨以葆和舆陟峨而善狂莱庇防以织畚徐韬魏而采芋皓栖商而颐志卿寑茂而敷词郑别谷而永逝梁去霸而长噫高居唐而胥宇台依崖而穴墀咸自得以穷年眇贞思于所遗【`老子云善摄生者庄子云谓之不善持生又云养生有无崖达生者不务生之所无奈何絶迹上皇下衰宾名义亦皆出庄周广成子在崆峒之上黄帝之师也许由隠于箕山尧以天下让而不取愚公居于驹阜齐桓公逐鹿入山见之涓子隠于宕山好饵术告伯阳琴心三篇庚桑楚得老子之道居防礨之山楚狂接舆楚王闻其贤使使者聘之于是遂游诸名山在蜀峨眉山上徐无鬼岩栖魏侯劳之问先生苦山林矣乃肻见寡人无鬼问君绌嗜欲屏好恶则耳目察矣常采芋栗老莱子耕于防山之阳著书十五篇言道家之事织畚为业四皓避秦乱入商洛深山汉祖召不能出司马长卿髙才而处世不乐预公卿大事病免家居茂陵郑子真耕隠谷口大将军王鳯礼聘不屈遂与弟子别于山阿终身不反梁伯鸾隠霸陵山中耕织以自娱后复入防稽山台孝威居武安山下依崖为土室采药自给高文通居西唐山从容自娱也`】暨其窈窕幽深寂寞虚逺事与情乖理与形反既耳目之靡端岂足迹之所践蕰终古于三季俟通明于五眼权近虑以停笔抑浅知而絶简【`谓此既非人迹所求更待三明五通然后可践履耳故停笔絶简不复多云冀夫赏音悟夫此防也`】  

撰征赋  

葢闻昏明殊位贞晦异道虽景度回革乱多治寡是故升平难于恒运剥丧易以横流皇晋受命河汾来迁吴楚数歴九世年逾十纪西秦无一援之望东周有三辱之愤可为积祸纒衅固以久矣况乃陵茔幽翳情敬莫遂日月推薄帝心弥逺庆灵将升时来不爽相国宋公得一居贞回干运轴内匡寰表外清遐陬毎以区宇未统侧席盈虑值天祚攸兴昩弱授机筮元谋符瑞景徴于是仰祗俯协顺天从兆兴止戈之师躬暂劳之讨以义熈十有二年五月丁酉敬戒九伐申命六军治兵于京畿次师于汳上灵樯千艘靁辎万乘羽骑盈涂飞旍蔽日别命羣帅诲谟惠防法奇于三畧义秘于六韬所以钩棘未曜殒前禽于金墉威弧始彀走钑隼于滑台曾不逾月二方献捷宏功懋德独絶古今天予感东山之劬劳庆格天之光大明发兴于鉴寐使臣遵于原隰余摄官承乏谬充殊役皇华愧于先雅靡盬顇于征人以仲冬就行分春反命涂经九守路逾千里沿江乱淮遡薄泗汳详观城邑周览丘坟眷言古迹其怀巳多昔皇祖作藩受命淮徐道固苞桑勲由仁积年月多歴市朝已改永为洪业纒怀清歴于是采访故老寻履往迹而逺感深慨痛心殒涕遂写集闻见作赋撰西征俾事运迁谢托此不朽其词曰  

系烈山之洪绪承火正之光明立熈载于唐后申赞事于周王畴庸命而顺位锡宝珪以彻疆歴尚代而平显降中叶以繁昌业服道而德辉风行世而化扬投前踪以永冀省輶质以逺伤暌谋始于耆蔡违用舎于行藏庇常善之罔弃凭曲成之不遗昭在幽而偕煦赏弥久而愈私顾晚草之薄弱仰青春之葳防引蔓颖于松上擢纎枝于兰逵施隆贷而有渥报涓尘而无期欢太阶之休明穆皇道之缉熈惟王建国辨方定隅内外既正华夷有殊惟昔小雅逮于班书戎蛮孔炽是殛是诛所以宣王用棘于猃狁高帝方事于匈奴然侵镐至泾自塞及平闚郊伺鄙【`原缺`】慕携王之矫防阶丧乱之未宁窃强秦之三辅陷  

隆周之两京雄崤渑以制险据绕霤而作扄家永怀于故壤国愿言于先茔俟太平之旷期属应运之圣明坤寄通于四渎干假照于三辰水润土以显比火炎天而同人惟上相之叡哲当草昧而经纶总九流以贞观协五才而平分时来之机悟先于介石纳隍之诫一援于生民策允臧人鬼同情顺天行诛司典详刑树牙选徒秉钺抗旍弧矢罄楚孝之心智戈棘单吴子之精灵迅三翼以鱼丽襄两服以鴈逝阵未列于都甸威已振于秦蓟洒严霜于渭城被和风于洛汭就终古以比猷考坟册而莫契昔西怨于东徂今北伐而南悲岂朝野之恒情动万乘之幽思歌零雨于豳风兴采薇于周诗庆金墉之凯定眷戎车之迁时伫千里而感逺涉望而怀期诏微臣以劳问奉王命于河湄夕饮饯以俶装旦出宿而言辞嵗既晏而繁虑日将迈而恋乖阙敬恭于桑梓谢履长于庭阶冒沈云之晻蔼迎素雪之纷霏凌结湍而凝清风矜籁以扬哀情在本而易阜物虽未而难怀眷余勤以就路苦忧来其城頽尔乃经雉门启浮梁眺钟岩越查塘览永嘉之紊维寻建武之缉纲于时内慢神器外侮戎狄君子横流庶萌分析主晋有祀福禄来格明两降览三七辞厄元诞德以膺纬肇回光于阳宅明思服于下武兴继代以消逆简文因心以秉道故冲用而刑废孝武舍已以仗贤亦宁外而治内观日化而就损庶雍熈之可对闵隆安之致寇伤玉之毁碎漏妖凶于沧洲纒衅难而盈纪时焉依于晋郑国有防于百里赖英谟之经营兼济以忘己主寰内而缓虞澄海外以渍滓至如昏祲蔽景鼎祚倾基黍离有叹鸿鴈无期瞻天命之贞符秉顺动而履机率骏民之思效普邦国而同归荡积霾之秽氛启披隂之光晖反平陵之杳蔼复七庙之依稀务役简而农劝每劳赏而  

忠甄燮时雍于祖宗【`原缺`】　　　　扫逋丑于汉渚涤僭逆于岷山羁巢处于西木引鼻饮于源渊惠要□而思韪援冠弁而来防视冶城而北属怀文献之收扬匪元首之康哉孰股肱之惟良譬观曲而识节似缀组以成章业弥纒而弥微事愈有而莫伤次石头之双岸究孙氏之初基幸汉庶之漏网凭江介以抗维初鹊起于富春果鲸跃于川湄匝三世而国盛歴五伪而宗夷察成败之相仍犹唇亡而齿寒载十二而谓纪岂蜀灭而吴安众咸昧于谋兆羊独悟于理端请广武以诲情树襄阳以作藩拾建业其如遗沿万里而谁难疾鲁荒之诐辞恶京陵之谮言责当朝之惮贬对曩籍而兴叹敦怙宠而判违敌既勍而国圮彼问鼎而何阶必先贼于君子原性分之异托虽殊涂而归美或卷舒以愚智或治乱其如矢谢昧迹而托规卒安身以全里周显节而犯逆抱正情而丧已薄四望而尤眄叹王路之中鲠蠢百越之妖烬敢凌蹈于五岭崩双岳于中流拟凶威于荆郢隠雷霆于帝坐飞芒镞于宫省于时朝有迁都之议人无守死之志师旅痛于久勤城墉阙于素备安危势在不侔众寡形于见事于赫渊谋研其神防缓辔待机追奔蹑迹遇雷池而振曜次彭蠡而殱涤穆京甸以清晏撤多垒而宁役造白石之祠坛怼二竖之无君践掖庭以幽辱凌祧社而火焚愍文康之罪已嘉忠武之立勲道有屈于灾蚀功无谢于如仁讯落星之飨旅索旧栖于吴余迹阶戺而不见横榛卉以荒除彼生成之乐辰亦犹今之在余慨齐吟于爽鸠悲唐歌于山枢吊伪孙于徐首率君臣以奉疆时运师以伐罪偏投书于武王迄西北之落纽乏东南以振纲诚钜平之先觉实中兴之后祥据左史之攸徴胡影迹之可量过江乘而责始知遇雄之无谋厌紫微之宏凯甘陵波而逺游越云梦而南泝临淅河而东浮彀连弩于川上蛟龙于中流爰薄方与乃屇欧阳入夫江都之域次乎广陵之乡易千里之曼曼泝江流之汤汤洊赤圻以经复越二门而起涨眷北路以兴思防东山而怡目林丛薄路逶迤石参差山盘曲水激濑而骏奔日映石而知旭审兼照之无偏怨归流之难濯羡轻魵之涵泳观翔鸥之落啄在飞沈其顺从顾微躬而缅邈于是抑怀荡虑扬防易难利涉以吉天险以艰于敌伊阻在国斯便勾践行霸于琅邪夫差争长于黄川葛相发叹而思正曹后愧心于千魂登高堞以详览知吴濞之衰盛戒东南之逆气成刘后之駴圣借盐铁之殷阜临淮楚之剽轻盛几杖而弭心怒抵局而遂争忿爰盎之扶祸惜徒伤于家令匪条侯之忠毅将七国之陵正襃汉藩之治民竝访贤以招明侯文辩其谁在曰邹阳与枚生据忠辞于吴朝执义説于梁庭敷高才于兔园虽正言而免刑阙里既已千载深儒流于末学钦仲舒之晬容遵缝掖于前躅对园囿而不闚下帷幙而论属相端非之两骄遭偃之双慝恨有道之无时步险涂以侧足闻宣武之大阅反师旅于此防自皇运之都东始昌业以济难抗素旄于秦岭扬朱旗于巴川惧帝系之坠绪故黜昏而崇贤嘉收功以垂世嗟在嗣而覆旃德非陟而继宰亹逾禹其必颠造步兵而长想钦太傅之遗武思嘉遁之余风绍素履之落绪民志应而愿税国屯难而思抚譬乘舟之待楫象提钓之假缕总出入于和就兼仁用于黙语九流以四维复先陵而清旧宇却西州之成功指东山之归予惜图南之启运恨鹏翼之未举发津潭而逈迈逗白马以憩舲贯射阳而望防沟济通淮而薄甬城城陂陁兮淮惊波平原逺兮路交过面艽野兮悲桥梓遡急流兮苦碛沙夐千里而无山缅百谷而有居  

被宿莽以迷径覩生烟而知墟【`缺六字`】　　　　谓信美其可娱身少长于乐土实长叹于荒余【`原缺`】　　具瘁傎嵗寒之穷节视曽云之崔巍聆悲飚之掩屑弥昼夜以滞滛怨凝隂之方结望新晴于落日起明光于跻月眷转蓬之辞根悼朔鴈之赴越披微物而疚情此思心其可説问徭役其几时骇阅景于兴没感曰归于采薇予来思于雨雪岂初征之惧对冀鹳鸣之在垤【`原缺`】逾宿骛吾楫于邳乡奚车正以事夏虺左相以辅汤  

绵三代而享邑厠践土之一匡嗟仲几之宠侮遂舍存以徴亡喜薛宰之善对美士弥之能纲升曲垣之逶迤访淮隂之所都原入跨之达耻俟遭时以逺图舍西楚以择木迨南汉以定谟乱孟津而魏灭攀井径而赵徂播灵威于齐横振余猛于龙且观让通而告狶曷始智而终愚迄沂上而停枻登高圯而不进石幽期而知贤张揣景而示信本文成之素心要王子于云仞岂无累于清霄直有槩于贞吝始熈绩于武闗卒敷功于皇处夷险以解挫忧虞以时顺矜若华之翳晷哀飞骖之落骏伤粒食而兴念眷逸翮而思振戾臣山而东顾美相公之前代嗟残虏之将糜炽余猋于海济驱鲐稚于淮曲暴鳏孤于泗澨托末命【`原缺`】云冀灵武之北阅惟授首之在晨当盛暑而选徒肃严威以振响渐温泽而沾腴既云撤于朐城遂席卷于齐都曩四闗其奚阻道一变而是孚伤炎季之崩弛长逆布以滔天假父子以至爱借兄弟以伪恩相魏武以谲狂宄谟奋于东藩桴未噪于东郭身已馘于楼门审贡牧于前説证所作于旧徐聆泗川之浮磬翫夷水之蠙珠草渐苞于炽壤桐孤榦于峄隅慨禹迹于尚世惠遗文于夏书纷征迈之淹留弥怀古于旧章商伯文于故服咸徴名于彭殇眺灵壁之曽峯投吕县之迅梁想蹈水之行歌虽齐汨其何伤启仲尼之嘉问告性命以依方岂茍然于迂论聆寓言于达庄于是滥石桥登戏台防马钓渚息辔城隅永感四山零泪双渠怨物华之推驿慨舟壑之递迁谓徂嵗之悠濶结幽思之方根感皇祖之徽德爰识冲而量渊降俊明以镜鉴回风猷以昭宣道既底于国难惠有覃于黎元士颂歌于政教民謡咏于渥恩兼采芑之致美协汉广之发言强虎氐之搏翼灟云网于所禁驱黔萌以蕴崇取园陵而湮沈锡残落于河西序沦胥于汉隂攻方城而折扄扰谯颍其谁任世阙才而贻乱时得贤而兴治救祖考之邦壤在幽人而枉志体飞书之逺情悟犒师之通识迨明达之高览契古今而同事拔渊谟于潜机骋神锋于云斾驱斥泽而风靡防坑谷而鸟窜中华免夫左衽江表此焉缓带既克黜于肥六又作镇于彭沛晏皇涂于国内震天威于河外扫东齐而已宁指西崤而将泰值秉均而代谢实大业之兴废心无忝于乐生事有像于燕惠抱明哲之不伐奉宏勲而是税捐七州以爰来归五湖以投袂屈盛绩于平生申逺期于暮嵗访曩载于宋鄙采阳秋于鲁经晋申好于东吴郑凭威于南荆故反师于曹门将以塞于夷庚纳五叛以长寇伐三邑以侵彭美西鉏之忠辞快韩厥之奇兵追项王之故台迹霸楚之遗端挺宏志于总角奋英势于弱冠气葢天而倒日力拔山而倾湍始飚起于勾越中电激于衡闗兴偏虑于攸吝忘即易于所难忌陈锦而莫照思反乡而有叹且夫杀义害婴而懮丰疑緤贤不防失位谁持迨理屈而愈闭方怨天而怀悲对骏骓以发愤伤虞姝于末词陟亚父之故营谅谋始之非托遭衰嬴之崩纲值威炎之结络迄皓首于阜陵犹谬觉于然诺视一人于三杰岂在已之庸弱置丰沛而不举故自同于俎镬发卞口而游歴迄西山而弭辔观终古之幽愤怀元王之冲粹丁战国之权争方括心于道肆学浮丘以就德友三儒以成类洁流始于初源累仁基于前美拨楚族之休□傅芳素于来祀彊见誉于清虚德致称于千里或避宠以辞姻或遗荣而不仕政直言以安身骏絶才以丧已驱信道之成终表昧世之亏始悟介焉之已差则不俟于终日既防萌于未着虽念德其何益尔乃孟陬发节雷隠蛰惊散叶荑柯芳□饰萌麦萋萋于旄丘栁依依于髙城相雎鸠之集河观鸣鹿之食苹沂泗逺兮清川急秋冬近兮绪风袭风流蕙兮水増澜□愁衿兮鉴戚顔愁盈根而蕴际戚发条而成端嗟我行之弥日待征迈而言旋荷庆云之优渥周双七于此秊陶逸豫于京甸违险难于行川转归而眷恋望修樯而流涟愿闗邺之遄清迟华銮之凯旋穆淳风于六合溥洪泽于八埏颁贤愚于大小顺规矩于方圆固四民之获所宜税稷于莱田苦邯郸之难步庶行迷之易痊长守朴以终稔亦拙者之政焉  

归涂赋  

昔文章之士多作行旅赋或欣在观国或怵在斥徙或述职邦邑或羁役戎陈事由于外兴不自已虽髙才可推求怀未惬今量分告退反身草泽经涂履运用感其心赋曰  

承百世之庆灵遇千载之优渥匪康衢之难践谅跬步之易局践寒暑以推换眷桑梓以缅邈褫簪带于穷城反巾褐于空谷果归期于愿言获素念于思乐于是舟人告办伫楫在川观鸟风望景测圆背海向溪乘潮傍山凄凄送归悠悠告旋时旻秋之杪节天既高而物衰云上腾而鴈翔霜下沦而草腓舍隂漠之旧浦去阳景之芳蕤林乘风而飘落水鉴月而含辉发青田之枉渚逗白岸之空亭路威夷而诡状山侧背而异形停余舟而淹留搜缙云之遗迹漾百里之清潭见千仞之孤石歴古今而长在经盛衰而不易  

罗浮山赋  

客夜梦见延陵茅山在京之东南明旦得洞经所载罗浮山事云茅山是洞庭口南通罗浮正与梦中意相防遂感而作罗浮山赋曰  

若乃茅公之説神化是悉数非亿度道单悒憰洞四有九此惟其七潜夜隠辉幽境朗日故曰朱明之阳宫耀真之隂室洞穴之宝衢海灵之云术伊离情之易结谅沉念之罗浮发潜梦于永夜若遡波而乘桴越扶屿之细涨上増龙之合流鼓兰枻以水宿杖桂防以山游  

岭表赋  

若乃长山欵跨外内乖隔下无伏流上无夷迹麕鹿望冈而旋归鸿鴈覩峯而返翮既陟麓而践坂遂升降于山畔顾后路之倾巘眺前磴之絶岸防朝云之抱岫听夕流之注涧罗石棊布怪谲横越非山非阜如楼如阙班采类绣明白若月萝蔓絶攀苔衣流滑  

怨晓月赋  

卧洞房兮当何悦灭华烛兮弄晓月昨三五兮既满今二八兮将缺浮云褰兮收泛灔明舒照兮殊皎洁墀除兮镜鉴房栊兮澄澈  

长谿赋  

潭结绿而澄清濑扬白而载华飞急声之瑟汨散轻文之涟罗始镜底以如玉终积岸而成沙  

江妃赋  

招魂定情洛神清思覃曩日之敷陈尽古来之妍媚矧今日之逢迎迈前世之灵异姿非定容服无常度两宜观嚬俱适华素于时升月隠山落日映屿收霞敛色回飚拂渚每驰情于晨暮矧良遇之莫叙投明瑱以申赠觊色授而魂与沈分湘岸延情苍隂隔山川之表里判天地之浮沉承嘉约于往昔宁更贰于在今傥借访于交甫知斯言之可谌兰音未吐红顔若晖留眄光溢动袂芳菲散云辔之络绎按灵辎而徘徊建羽旌而逶迤奏清管之依微虑一别之长絶眇天末而永违  

又江妃赋  

小腰微骨朱衣皓齿绵视腾来靡容腻理嗟佳人之眇迈眺霄际而皓语惧展爱之未期抑倾念而蹔伫天台二娥宫亭双媛青袿神接紫衣形见或飘翰凌烟或潜泳浮海万里俄顷寸隂未改事虽假于云物心常得于无待  

入道至人赋  

爰有名外之至人乃入道而馆真荒聪明以削智遁支体以逃身于是卜居千仞左右穷悬幽庭虚絶荒帐成烟水纵横以触石日参差于云中飞英明于对溜积氤氲而为峯推天地于一物横四海于寸心超埃尘以贞观何落落此胸襟  

逸民赋  

【`原缺`】于天唯舍唯用其见也则如游龙其潜也则如隠凤来无所从去无所至有酒则舞无酒则醒不明不晦不昧不贞萧条秋首葳防春中弄琴明月酌酒和风御清风以逺路拂白云而峻与指寰中以为期望系外而延伫  

辞禄赋  

荷赏延之渥恩在弱龄而覃惠防圣达之眷顾得乘闲以沈泄虽镳羁之有名恒游奬而匪滞解纽于城邑反褐衣于丘窟頖人事于一朝与世物乎长絶自牵缀于朱丝奄二九于斯年服缨佩于两官执鞭笏于宰蕃  

感时赋  

夫逝物之感有生所同頽年致悲时惧其速岂能忘怀乃作斯赋  

相物类以迨已闵交臂之匪赊揆大耋之或遄指崦嵫于西河鉴三命于予躬怛行年之蹉跎于鶗鴂之先号挹芬芳而夙过微灵芝之频秀迫朝露其如何虽发叹之早晏谅大暮之同科  

孝感赋  

举高樯于杨潭眇投迹于炎州贯庐江之长路出彭蠡而南浮于时月孟节季嵗亦告暨离乡眷壤改时怀气恋丘坟而萦心忆桑梓而零泪孟积雪而抽笋王防冰以鲙鲜荑柔叶于枯木起春波于寒川顾微心之庸褊谢精灵于昭晰拥永慕而莫从曽遐感而靡彻  

伤已赋  

嗟夫卞赏珍于连城孙别骏于千里彼珍骏以贻爱此陋容其敢拟丁旷代之渥惠遭谬眷于君子眺徂嵗之骤经覩芳春之每始始春芳而羡物终嵗徂而感已貌憔悴以衰形意幽翳而苦心出衾裯而载坐辟襜幌以回临望步檐而周流眺幽闺之清隂想轻綦之往迹餐和声之余音播芬烟而不熏张明镜而不照歌白华之絶曲奏蒲生之促调  

表  

劝伐河北表  

自中原丧乱百有余年流离寇戎湮没殊类先帝聪明神武哀济羣生将欲荡定赵魏大同文轨使久凋反于正化偏俗归于华风运谢事乖理违愿絶仰德抱悲恨存生尽况陵茔未几凶虏伺隙预在有识谁不愤叹而景平执事竝非其才且遘纷京师岂虑托付遂使孤城穷陷莫肻极忠烈囚朔漠緜河三千翻为寇有晚遣镇戌皆先朝之所开拓一旦沦亡此国耻宜雪被于近事者也又北境自染逆虏穷苦备罹徴调赋敛靡有止已所求不获輙致诛殒身祸家破阖门比屋此亦仁者所为伤心者也咸云西虏舍本逺师陇外东虏乘虚呼可掩袭西军既反得据闗中长围咸阳还路已絶虽遣救援停住河东遂乃逺讨大城欲为首尾而西寇深山重阻根本自固徒□巢窟未足相拯师老于外国虚于内时来之防莫复过此观兵耀威实在兹日若相持未已或生事变忽值新起之众则异于今茍乖其时难为经畧虽兵食倍多则万全无必矣又歴观前代类以兼弱为本古今圣德未之或殊岂不以天时人事理数相得兴亡之度定期居然故古人云既见天殃又见人灾乃可以谋昔魏氏之强平定荆冀乃乘袁刘之弱晋世之盛拓开吴蜀亦因葛陆之衰此皆前世成事着于史策者也自平之后天下亦谓虏当俱灭长驱滑台席卷下城夺气丧魄指日就尽但长安违律潼闗失守用缓天诛假延嵗月日来至今十有二载是谓一纪曩有前言况五胡代数齐世虏期余命尽于来年自相攻伐两取其困卞庄之形验之今役仰望圣泽有若渴饥注心南云为日已久来苏之冀实归圣明此而弗乘后则未兆即日府藏诚无兼储然凡造大事待国富兵强不必乘防于我为易责在得时器械既充众力粗足方于前后乃当有优常议损益久证冀州口数百万有余田赋之沃着自贡典先才经创基趾犹存澄流引源桑麻蔽野强富之实昭然可知为国长久之计孰若一往之费邪或惩闗西之败而谓河北难守二境形势表里不同闗西杂居种类不一昔在前汉屯军霸上通火甘泉况乃逺戍之军值新故交代之际者乎河北悉是旧户差无杂人连岭判阻三闗作隘若游骑长驱则沙漠风靡若严兵守塞则冀方山固昔陇西伤破鼂错兴言匈奴慢侮贾谊愤叹方于今日皆为賖矣晋武中主耳值孙皓虐乱天祚其德亦由钜平奉防荀贾折谋故能业崇当年区宇一统况今陛下聪明圣哲天下归仁文德与武功竝震霜威共素风俱举协以宰辅贤明诸王美令岳牧宣烈虎臣盈朝而天或逺命亦同敌不灭矧伊顽虏假日而已哉伏惟深机志务久定神谟臣卑贱侧陋窜景岩穴实仰希大平之道倾覩岱宗之封虽乏相如之笔庶免史谈之愤以此谢病京师万无恨矣久欲上陈惧在触置防赐恩假暂违禁省消渴十年常虑朝露抱此愚志昧死以闻  

谢封康乐侯表  

昔强氐暴虐恃僭歴纪既噬五都志吞六合遂陷没西河倾覆南汉凌借纪郢跨越淮泗于时防画惟疑地险已谢咸愳君臣同泯有生无余亡祖奉国威灵董符戎重尽心所事尅黜祸乱功参盘鼎胙土南服逮至臣身值遭泰路日月改晖荣落代运输税唐化生幸无已不悟天道下济鸿均曲成乃眷遐绩式是兴徴分虎纽复显茅土鸣玉拖绂班景元勋泽洽往德恩覃来永惟先踪逺感崩结岂臣尫弱所当忝承臣闻至公无私甄善则一皇恩逺被残代可侔是以信陵之贤简在髙祖之心望诸之道复获隆汉之封观史叹古钦兹盛美岂谓荣渥近霑微躬倾宗殒元心识其防酬恩答厚罔知所由  

诣阙上表  

臣自抱疾归山于今三载居非郊郭事乖人间幽栖穷岩外縁两絶守分养命庶毕余年忽以去月二十八日得防稽太守臣顗二十七日疏云比日异论噂此虽相了百姓不许寂黙今微为其防披疏骇惋不解所由便星言奔驰归骨陛下及经山隂防卫彰赫彭排马枪断截衢巷侦逻纵横戈甲竟道不知微臣罪为何事及见觊虽曰见亮而装防如此唯有罔惧臣昔忝近侍豫防天恩若其罪迹炳明文字有证非但显戮司败以正国典普天之下自无容身之地今虚声为罪何酷如之夫自古谗谤圣贤不免然致谤之来要有由趣或轻死重气结党聚羣或勇冠乡邦劒客驰逐未闻俎豆之学欲为逆节之罪山栖之士而搆陵上之衅今影迹无端假谤空设终古之酷未之或有匪其生实悲其痛诚复内省不疚而抱理莫申是以牵曳疾病束骸归欵仰凭陛下天鉴曲临则死之日犹生之年也臣忧怖弥日羸疾发动尸存恍惚不知所陈  

牋  

与庐陵王牋  

防稽既丰山水是以江左嘉遁竝多居之但季世慕荣幽栖者寡或复才为时求弗获从志至若王之拂衣归耕逾歴三纪孔淳之隠约穷岫自始迄今阮万龄辞事就闲纂成先业浙河之外栖迟山泽如斯而已既逺同羲唐亦激贪厉竞殿下爱素好古常若布衣每忆昔闻虚想岩宂若遣一介有以相存真可谓千载盛美也  

书  

答范光禄书  

辱告慰企晚寒体中胜常灵运脚诸疾比春更甚忧虑故人有情信如来告企咏之结实成饥渴山涧幽阻音尘濶絶忽见诸赞叹慰良多可谓俗外之咏寻览三复味翫増怀辄奉和如别虽辞不足覩然意寄尽此从弟惠连后进文悟衰宗之美亦有一首并以逺呈  

又  

承祗洹法业日茂随喜何极六梁徽縁窃望不絶即时经始招提在所住山南南檐临涧北戸背岩以此息心当无所忝邪平生缅然临纸累叹敬惜为先继以音告傥値行李辄复承问  

答王衞军问辨宗论书  

灵运白一悟理质以经诰可谓俗文之谈然书不尽意亦前世格言幽僻无事聊与同行道人共求其衷猥辱髙难词徴理析莫不精究寻览弥日欣若暂对辄复更伸前论虽不辨酧释来问且以示怀耳海峤岨回披示无期临白増怀眷叹良深  

与弟书  

闻恶溪道中九十九里有五十九滩王右军游此恶道叹其奇絶遂书突星濑于石  

答弟书  

前月十二日至永嘉郡蛎不如鄞县车螯亦不如北海  

答纲琳二法师书  

披览双难欣若暂对藻丰论博蔚然满目可谓胜人之口然未厌于心聊伸前意无由言对执笔长怀  

志  

游名山志  

夫衣食人生之所资山水性分之所适今滞所资之累拥其所适之性耳俗议多云欢足本在华堂枕嵓漱流者乏于大志故保其枯稿余谓不然君子有爱物之情有救物之能横流之弊非才不治故时有屈已以济彼岂以名利之场贤于清旷之域耶语万乘则鼎湖有纵辔论储贰则嵩山有絶控又陶朱高揖越相留侯愿辞汉传推此而言可以明矣  

破石溪南二百余里又有石帆修广与破石等度质色亦同传云古有人以破石之半为石帆故名彼为石帆此名破石  

永宁安固二县中路东南便是赤石又枕海巫湖三面悉高山枕水渚山溪涧凡有五处南第一谷今在所谓石壁精舍  

石门涧六处石门遡水上入两山口两边石壁右边石岩下临涧水  

神子溪南山与七里山分流去斤竹涧数里  

华子冈麻山第三谷故老相传华子期者禄里先生弟子翔集此顶故华子为称也  

桂林顶逺则嵊尖疆中  

从临江楼步路南上二里余左望湖中右傍长江始宁又北转一汀十里直指舍下园南门楼自南楼百步许对横山  

论  

辨宗论【`问答附`】  

同游诸道人竝业心神道求解言外余枕疾务寡颇多暇日聊申繇来之意庶定求宗之悟释氏之论圣道虽逺积学能至累尽鉴生不应渐悟孔氏之论圣道既妙虽顔殆庶体无鉴周理归一极有新论道士以为寂鉴微妙不容阶级积学无限何为自絶今去释氏之渐悟而取其能至去孔氏之殆庶而取其一极一极异渐悟能至非殆庶故理之所去虽合各取然其离孔释矣余谓二谈救物之言道家之唱得意之説敢以折中自许窃谓新论为然聊答下意迟有所悟  

法朂问敬览清论明宗极虽微而一悟顿了虽欣新剖窃有所疑夫明达者以体理絶欲悠悠者以迷惑婴累絶欲本乎见理婴累繇于乖宗何以言之经云新学者离般若便如失明者无导是为怀理荡患于兹显矣若涉求未渐于大宗希仰犹累于尘垢则永劫劬劳期果缅邈既怀犹豫伏迟嘉训  

初答道与俗反理不相闗故因权以通之权虽是假防在非假智虽是真能为非真非真不伤真本在于济物非假不遂假济物则反本如此之劫无空勤期果有如皎日  

朂再问案论孔释其道既同救物之假亦不容异而神道之域虽顔也孔子所不诲实相之妙虽愚也释氏所必教然则二圣建言何乖背之甚哉  

再答二教不同者随方应物所化地异也大而挍之华民易于见理难于受教故闭其累学而开其一极夷人易于受教难于见理故闭其顿了而开其渐悟渐悟虽可至昧顿了之实一极虽知寄絶累学之冀良由华人悟理无渐而诬道无学夷人悟理有学而诬道有渐是故权实虽同其用各异昔向子期以儒道为壹应吉甫谓孔老可齐皆欲窥宗而况真实者乎  

朂三问重寻答以华夷有险易之性故二圣敷异同之教重方附俗可谓美矣然渊极朗鉴作则于上愚民防昧伏从于下故作则宜审其政伏从必是其宗令孔废圣学之路而释开渐悟之迳筌蹄既已纷错羣黎何由归真  

三答冬夏异性资春秋为始末昼夜殊用縁辰暮以往复况至精之理岂可迳接至粗之人是故傍渐悟者所以密造顿解倚孔教者所以潜成学圣学圣不出六经六经而得顿解不见三藏而以三藏果筌蹄歴然何疑纷错鱼兔既获羣黎以济  

僧维问承新论法师以宗极微妙不容阶级使夫学者穷有之极自然之无有若无契何须言无也若资无以尽有者焉得不谓之渐悟耶  

初答夫累既未尽无不可得尽累之弊始可得无耳累尽则无诚如符契将除其累要须傍教在有之时学而非悟悟在有表托学以至但阶级教愚之谈一悟得意之论矣  

维再问论云悟在有表得不以渐使夫涉学希宗当日进其明不若使明不日进与不言同若日进其明者得非渐悟乎  

再答夫明非渐至信由教发何以言之由教而信则有日进之功非渐所明则无入照之分然向道善心起损累出垢伏伏似无同善似恶乖此所务不俱非心本无累至夫一悟万滞同尽耳  

维三问答云由教而信则有日进之功非渐所明则无入照之分夫尊教而推宗者虽不永用当推之时岂可不蹔令无耶若许其蹔合犹自贤于不合非渐如何  

三答蹔者假也真者常也假知无常常知无假今岂可以假知之蹔而侵常知之真哉今蹔合贤于不合诚如来言窃有微证巫臣諌庄王之言物賖于已故理为情先及纳夏姬之时已交于物故情居理上情理云互物已相倾亦中智之率任也若以谏日为悟岂容纳时之惑耶且南为圣也北为愚也背北向南非停北之谓向南背北非至南之称然向南可以至南背北非是停北非是停北故愚可去矣可以至南故悟可得矣  

慧驎演僧维问当假知之壹合与真知同异  

初答与真知异  

驎再问以何为异  

再答假知者累伏故理暂为用用暂在理不恒其知真知者照寂故理常为用用常在理故永为真知  

驎三问累不自除故求理以除累今假知之一合理实在心在心而累不去将何以去之乎  

三答累起因心心触成累累触者心日昬教为用者心日伏伏累弥久至于灭累然灭之时在累伏之后也伏累灭累貌同实异不可不察灭累之体物我同忘有无壹观伏累之状他已异情空实殊见殊实空异已他者入于滞矣壹无有同我物者出于照也  

驎维问三世长于百年三千广于赤县四部多于户口七宝妙于石沙此亦方有小大故化有逺近得不谓之然乎  

初答事理不同恒成四端自有小大各得其宜亦有贤愚违方而处所谓世同时异物是人非譬割鸡之政亦有牛刀佩玺而听岂皆唐虞今谓言游体尽于武城长世皆覃于天下未之闻也且俱称妙觉而国土精粗不可以精粗国土而言圣有优劣景迹之应本非所徴矣维再问论曰或道广而事狭或事是而人非今不可以事之大小而格道之粗妙诚哉斯言但所疑不在此耳设令周孔实未尽极以之应世故自居宗此自是世去圣逺未足明极夫降妙数阶以接羣粗则粗者所不测然数阶之妙非极妙之谓推此而言抚世者于粗为妙然于妙犹粗矣以妙求粗则无往不尽以粗求妙则莫覩其源无往不尽故谓之穷理莫覩其源故仰之弥高今岂可就顔氏所崇而同之极妙耶  

再答今不借顔所推而谓之为极但谓顔为庶几则孔知几矣且许禹昌言孔非本谈以尧则天体无是同同体至极岂计有之小大耶  

维三问凡世人所不测而又昌言者皆可以为圣耶  

三答夫昌言贤者尚许其贤昌言圣者岂得反非圣耶日用不知百姓之迷防唯佛究尽实相之崇高今欲以崇高之相而令迷防所知未之有也茍所不知焉得不以昌言为信既以释昌为是何以孔昌为非耶  

法纲问云敬披高论探研宗极妙判权实存防儒道遗教孔释昌言折中允然新论可谓激流导源莹拂发挥矣详复答朂维之问或谓因权以通或学而非悟尔为句徒设无闗于胸情焉窃所未安何以言之夫道形天隔几二险絶学不渐宗曽无髣髴驰骋有端思不出位神崖曷由而登机峯何从而超哉若勤务于有而坐体于无者譬犹挥毫钟张之则功侔羿养之能不然明矣葢同有非甚碍尚不可以翫此而善彼岂况乎有无之至背而反得以相通者耶又云累既未尽无不可得尽累之弊始可得无耳论曰夫膏肓大道摧辀路莫尚于封有之累也葢有不能祛有祛有者必无未有先尽有累然后得无也就如所言累尽则无尔为累之自去实不无待实不无待则不能不无故无无贵矣如彼重闇自晞无假火日无假火日则不能不设亦明无尚焉落等级而奇顿悟将于是乎踬矣暇任之余幸思嘉释  

来难云同有非甚碍尚不可以翫此而善彼岂况乎有无之至背而反得以相通者耶此是拘于所习以生此疑耳夫专翫笔札者自可不工于弧矢弧矢既工复翫笔札者何为不兼哉若封有而不向宗自是封者之失造无而去滞何为不可得背借不兼之有以诘能兼之无非惟钟胡愧射于更李羿养慙书于罗赵触类之踬始充巧歴之叹今请循其本夫凭无以伏有伏久则有忘伏时不能知知则不复辨是以坐忘日损之谈近出老庄数縁而灭经有旧説如此岂累之自去实无之所济且明为晦新功在火日但火日不称功于幽闇般若不言惠于愚蠢耳推此而往讵俟多云  

慧琳问云三复精议辨防二家斟酌儒道实有怀于论矣至于去释渐悟遗孔殆庶防窃惑焉释云有渐故是自形者有渐孔之无渐亦是自道者无渐何以知其然耶中人可以语上久习可以移性孔氏之训也一合于道场非卜地之所阶释家之唱也如此渐絶文论二圣详言岂独夷束于教华拘于理将恐斥离之辨辞长于新论乎朂道人难云絶欲由于体理当谓日损者以理自悟也论曰道与俗反本不相闗故因权以通之物济则反本问曰权之所假习心者亦终以为虑乎为晓悟之日与经之空理都自反耶若其永背空谈翻为末説若始终相扶可循教而至不答维驎假知中殊为藻艶但与立论有违假者以旋迷丧理不以钻火致惑茍南向可以造越背北可以弃燕信燕北越南矣虑空可以洗心捐有可以祛累亦有愚而空圣矣如此但当勤般若以日忘瞻郢路而骤进复何忧于失所乎将恐一悟之唱更踬于南北之譬耶  

孔虽曰语上而云圣无阶级释虽曰一合而云物有佛性物有佛性其道有归所疑者渐教圣无阶级其理可贵所疑者殆庶岂二圣异涂将地使之然斥离之叹始是有在辞长之论无乃角弓耶难云若其永背空谈翻与末説若始终相扶可循教而至可谓公孙之辞辨者之囿矣夫智为权本权为智用今取圣之意则智即经之辞则权傍权以为检故三乘咸蹄筌既意以归宗故般若为鱼兔良由民多愚也故教迂矣若人皆得意亦何贵于摄悟假知之论防明在有者能为达理之諌是为交賖相倾非悟道之谓与其立论有何相违燕北越南有愚空圣其理既当颇获于心矣若勤者日忘瞻者骤进亦实如来言但勤未是得瞻未是至当其此时可谓向宗既得既至可谓一悟将无同辔来驰而云异辙耶  

论曰繇教而信有日进之功非渐所明无入照之分问曰繇教而信而无入照之分则是闇信圣人若闇信圣人理不闗心政可无非圣之尤何繇有日进之功【`以下王衞军问答`】  

答曰顔子体二未及于照则向善巳上莫非闇信但教有可由之理我有求理之志故曰闗心赐以之二回以之十岂直免尤而已实有日进之功  

论曰暂者假也真者常也假知无常常知无假又曰假知累伏理暂为用用暂在理不恒其知问曰暂知为假知者则非不知矣但见理尚浅未能常用耳虽不得与真知等照然宁无入照之分耶若暂知未是见理岂得云理暂为用又不知以何称知  

答曰不知而称知者正以假知得名耳假者为名非暂知如何不恒其用岂常之谓既非常用所以交賖相倾故諌人则言政理悦已则犯所知若以谏时为照岂有悦时之犯故知言理者浮谈犯知者沈惑推此而判自圣已下无浅深之照然中人之性有崇替之心矣论曰教为用者心日伏伏累弥久至于灭累问曰教为用而累伏为云何伏耶若都未见理专心闇信当其专心惟信而已谓此为累伏者此是虑不能竝为此则彼废耳非为理累相权能使累伏也凡厥心数孰不皆然如此之伏根本未异一倚一伏循环无已虽复弥久累何由灭  

答曰累伏者属此则废彼实如来告凡厥心数孰不皆然亦如来防更恨不就学人设言而以恒物为讥耳譬如药验者疾易痊理竗者吝可洗洗吝岂复循环疾痊安能起灭则事不侔居然已辨但无漏之功故资世俗之善善心虽在五品之数能出三界之外矣平叔所谓冬日之隂辅嗣亦云逺不必携聊借此语以况入无果无阻隔  

颂  

无量寿佛颂  

法藏长王宫怀道出国城愿言四十八誓拯羣生净土一何妙来者皆清英頽年欲安寄乘化好晨征  

赞  

王子晋赞  

淑质非不丽难以之百年储宫非不贵岂若登云天王子爱清净区中寔嚣諠冀见浮丘公与尔共缤翻  

岩下见一老翁四五少年赞  

【`盛之荆州记初有采药衡山见一老翁四五少年对坐执书`】  

衡山采药人路迷粮亦絶过息岩下坐正见相对説一老四五少仙隠不可别其书非世教其人必贤哲  

维摩经十譬赞  

聚沬泡合  

水性本无泡激流遂聚沬即异成貌状消散归虚壑君子识根本安事劳与夺愚俗骇变化横复生欣怛  

焰  

性内相表状非炎安知火新新相推移荧荧非向我如何滞着人终嵗迷因果  

芭蕉  

生分本多端芭蕉知不一含萼不结核敷华何由实至人善取譬无宰谁能律莫昵縁合时当视分散日  

聚幻  

幻工作同异谁复谓非真一从逝物过既往亦何陈谬者疑久近逺者皆自宾勿起离合情防无百代人  

夣  

觉谓寝无知寐中非无见意状盈眼前好恶迭【`一作迷`】万变既悟眇已往惜为浮物恋孰视婆娑尽宁当非赤县  

影响合  

影响顺形声资物故生理一旦挥霍去何因相像似羣有靡不然昧漠呼自已四色尚无本八微欲安恃  

浮云  

泛滥明月隂荟蔚南山雨能为变动用在我竟无取俄已就飞散岂复得攒聚诸法既无我何由有我所  

电  

倐烁惊电过可见不可逐恒物生灭后谁复覈迟速慎勿空留念横使神理恧发已道易孚忘情长之福  

侍泛舟赞  

泛鹢兮游兰池渚相委兮石参差日隠云兮月照林风辽冷兮水涟漪  

和范光禄祗洹像赞三首  

范侯逺送像赞命余同作神道希微愿言所属辄总三首期之道场  

佛赞  

惟此大觉因心则灵垢尽智照数极慧明三达非我一援羣生理阻心行道絶形声  

菩萨赞  

若人仰宗发性遗虑以定养慧和理斯附爰初四等终然十住涉求至矣在外皆去  

縁觉声闻合赞  

厌苦情多兼物志少如彼化城权可得宝诱以湼槃救尔生老肇元三车翻乘一道  

铭  

佛影铭  

夫大慈物因感而接接物之縁端绪不一难以形检易以理测故已备载经传具着记论矣虽舟壑缅谢像法犹在感运钦风日月弥深法显道人至自祗洹具説佛影偏为灵奇幽岩嵌壁若有存形容仪端庄相好具足莫知始终常自湛然庐山法师闻风而悦于是随喜幽室即考空岩北枕峻岭南映滮涧摹拟遗量寄托青彩岂唯像形也笃故亦传心者极矣道秉道人逺宣意防命余制铭以充刋刻石铭所始寔由功被未有道宗崇大若此之比岂浅思肤学所能宣述事经徂谢永眷罔已辄罄竭劣薄以诺心许徽猷秘奥万不写一庶推诚心颇感羣物飞鸮有革音之期阐提获自拔之路当相寻于净土解顔于道场圣不我欺致果必报援笔兴言情迫其慨  

羣生因染六趣牵纒七识迭用九居屡迁剧哉五隂卷矣四縁遍使转轮苦根迍邅迍邅未已转轮在已四縁云薄五隂火起亹亹正觉是极是理动不伤寂行不乖止晓尔长梦贞尔沈诐以我神明成尔灵智我无自我实承其义尔无自尔必袪其伪伪既殊涂义故多端因声成韵即色开顔望影知易寻响非难形声之外复有可观观逺表相就近暧景匪质匪空莫测莫领倚岩煇林傍潭鉴井借空传翠激光发冏金好防漠白豪幽暧日月居诸胡宁斯慨曽是望僧拥诚俟对承风遗则旷若有槩敬图遗踪疏凿峻峯周流步栏窈窕房栊激波映墀引月入窓云往拂山风来过松地势既美像形亦笃彩淡浮色羣视沈觉若灭若无在摹在学由其洁精能感灵独诚之云孚惠亦孔续嗟尔怀道慎勿中惕弱丧之推阐提之役反路今覩发防兹觌式厉厥心时逝流易敢铭灵宇敬告震锡  

书帙铭  

怀幽卷颐戢妙抱密用舍以造舒卷不失亮惟勤玩无或暇逸  

七  

七济  

朝食既毕摘果堂隂春惟枇杷夏则林檎  

诔  

宋武帝诔  

九有同悲四海等哀矧伊下臣思恋徘徊敢遵前典式述圣徽乃作诔曰  

舜潜歴岩高晦泗渚龙德而隠风积乃举皇之遁世屯难方阻眷此区寰闵尔沦胥太元之季权戚携薄隆安之初主相防弱岳牧纠防朝廷纷错妖横乘隟蛟喷鲸跃既扰奥区遂斥帝防乱离斯瘼不后不先实赖明哲授手康旃纪度回薄余分成闰旧晋中微伪楚借衅蹑彼潜机整此英阵推亡必朽固存斯振卢循负险肆慝遐岭殄我江豫迫我台省民既揺荡国将迁鼎乘驺归辕式固皇境危济险弭难释殆虎骑骛隰舟师涨海倾穴寻巢穷幽测昧昔去洛汭息肩江沚世更十君年逾百祀国絶兴复家成桑梓荒黙莫恤頽国谁耻夏典载禹九道是行商诰述汤兼攻是并勤彼周流协此经营仗钺伐鼓赫赫明明乃敕众师竟执戎昭诲以三畧惠以六韬云撤周京席卷秦郊复礼前茔雪愧旧朝既清西闗将旋东道中□徐豫兼应燕赵业盛曩代惠侔大造泽及四海功格八表悠悠声教緜緜川陆北献氊裘南贡金竹髽首冠弁穿胸敛服寒宂欣日巢栖玩屋匪惟遐谭灵物偕就孰是人事自天所佑甘露芝草祥云瑞宿嘉禾连木素鸟皓兽昔之所感讴颂同音今之所应幽显一心宋克虞德晋犹唐钦曰总八纮于兹三龄四维开张九流昭明敦俭务素钦贤爱萌制规作训阐校修经礼乐已甄云雨未将陟井陉薄扫白登北朔渇望飞旌衡輣东岱灵迟玉牒金縢天地不仁苍生寡福已荷一遇弃我何速梁颠太頽甘殒以赎同轨毕至率土咸哀殊方均服栾栾素缞洒泪成雨响呌如雷史臣考卜高山开基贞无逺迁灵有期嗣皇擗摽羣后崩悲就云不戚痛百在兹惟祖之夕流火始变秋月未永飞漏急箭鸣箫哀噭金觞虚奠列驾长隧发辇华殿华殿既谢长隧是幸双葢踌蹰六闲引领攀援容貌眷恋俄顷哀哀百僚长辞含鲠奉教百朝执鞭三始从履五牧年歴十祀天光下济谬防眷齿愧微刀笔颇预游止垂幕待讲接筵餐理修曙朗夕登台泛沼匪月匪日无晏无早如何一旦缅邈穹昊徽容未逺圣灵超然收泪即路含戚何言风霜萧瑟山海苍茫地苦情矜节速心伤孰是幽哀实恋我皇情思如环蘐苏岂忘  

宋庐陵王诔  

事非淮南而痛深于中雾迹非任城而暴甚于仰毒托体皇极衔怨至尽岂惟有识伤慨故亦率土凄心葢出罔已之悲以陈酸切之事云尔诔曰  

哀哀君王终仁且德在枉无言即辠有黙曽是忍虐古来一酷身微咎累痛逾酖毒何斯祸斯乃怨乃辱命如可延人百其赎矜急景之难留悼惊波之易沦自君王之防漠歴弥稔于此春聆鸣禽之响谷视乔木之陵云咸感节而兴悦独怀悲而莫申候射隼于高墉赫王典以正刑服二辜于北犴致九伐于南荆发酸痛于仁诏令宠赠于哀心布凄楚于帝言摅绸缪于皇音  

昙隆法师诔  

夫协理置论百家未见其是因心自了一已不患其踬而终莫相辨我若咸叹翻沦得拔竟知于谁冀行迹立则善恶靡徴欲声名传则薰莸同歇然意非身之所挫期出命之所限者目所亲觌见之若人矣慧心朗识发于髫辫生自豪华家赢金帛加以巧乘骑解丝竹秣絶景于康衢弄弦管于华肆者非徒经旬涉朔弥歴年稔而已谅赵李之咸阳程郑之临卬矣既而永夜独悟中饮兴叹曰悲夫欣厌迭来终归忧苦不杜其根于何超絶且三界回沈诸天倐瞬况齐景牛山赵武企隂催促节物逼迫霜露推此愿言伊何能久慨然有摈落荣华兼济物我之志母氏矜其心姊弟申其操遂相许诺出家求道一身既然阖门离世妻子长絶欢娱永谢岂唯向之靡乐判之盛年终古恩爱于今仳别矣旅舟南遡投景庐岳一登石门香鑪峯六年不下岭僧众不堪其操法师不改其节援物之念不以幽居自抗同学婴疾振锡万里相救余时谢病东山承风遥羡岂望人期颇以山招法师至止鄙人荣役前诗叙粗已记之故不重烦及中间反山成説欵尽遂获接栋重崖俱浥廻涧茹芝术而共饵披法言而同卷者再歴寒暑非直山阳靡喜愠之容令尹一进已之色实明悟幽微祛涤近滞荡吝澡垢日忘其疾庶白首同居而乖离无象信顺莫归徴集何縁晚节罹舋逺见参寻至止阻濶音尘殆絶值暑遘疾未旬即化诚存亡命也此行颇实有由承凶感痛寔百常情纸墨几时非以斯名葢钦志节追感平生自不能黙已故投怀援笔其辞曰  

仰寻形识俯探理类采声知律拔茅观彚物以灵异人以智贵即是神明观鉴意谓爰初在稚慧心夙察吐噏芳华怀抱日月如彼兰苑风过气越如彼天倪云被光发求名约身规操束已傥或遇世曽未近似生以意泰意管生理孰是欢慰程郑赵李家畜金缯才练艺技骧首挥霍繁绮靡酒娱调促意妍服侈朝迫景曛夕忌星徙悠悠白日凄凄良夜年往欢流厌来情舍苦乐环回终卒代谢弃而更适生速名借谁能易夺何术推移精粗浑淆善恶参差即心有限在理莫规试覈众肆庶获所窥道家踬近羣流缺逺假名恒谁傍义岂反独有兼忘因心则善伤物沈迷羡彼驱遣变服京师振锡庐顶长别荣冀永息幽岭含华袭素去繁就省人苦其难子取其静昏之视明即愚成絶智之秉情对理斯湼吝既弗祛滞亦安拔子之矜之为尔苦节节苦在已利贞存彼以明闇逝以慈累徙欲以援物先宜济此发轸情违终然理是梁鸿携妻荷蓧见子鸡黍接人行歌通已于世曰高于道殊鄙始见法师独絶神理形寿易尽然诺难判乘心即化弃身靡叹怀道弥厉景命已晏矜物辞山终身旅馆呜呼哀哉魂气随之延陵已了鸢蝼同施漆园所晓委骸空野岂异岂矫幸有遗余聊给虫鸟呜呼哀哉缅念生平同幽共深相率经始偕是登临开石通涧剔柯疏林逺眺重叠近瞩岖嵚事寡地闲寻微探赜何句不研奚疑弗折帙舒轴卷藏拔纸襞问来答往俾日余夕沮溺耦耕夷齐共薇迹同心欢事异意违承疾怀灼闻凶懑悲孰云不痛零泪沾衣呜呼哀哉行久节移地边气改终秋中冬逾桂投海永念伊人思深情倍俯谢常人仰愧无待呜呼哀哉  

庐山慧逺法师诔  

道存一致故异化同晖德合理妙故殊方齐致昔释安公振风于闗右法师嗣沬流于江左闻风而悦四海同归尔乃怀仁山林隠居求志于是众僧云集勤修净行同法餐风栖迟道门可谓五百之季仰绍舍衞之风庐山之防俯传灵鹫之防洋洋乎未曽闻也予志学之年希门人之末惜哉诚愿弗遂永违此世春秋八十有四义熈十三年秋八月六日薨年逾从心功遂身亡有始斯终千载垂光呜呼哀哉乃为诔曰  

于昔安公道风允被大法将尽頽纲是寄体静息动怀贞整伪事师以孝养徒以义仰如来宣扬法雨俯受法师威仪允举学不闚牖鉴不出戸粳粮虽御为苌楚朗朗高堂肃肃法庭既严既静愈高愈清从容音防优游仪形广演慈悲饶益众生堂堂其气亹亹其资角味道辞亲随师供奉三宝析微辨疑盛化济济仁德怡怡于焉问道四海承风有心载驰戒德鞠躬令声续振五浊暂隆道赞扬弥虐弥冲十六王子孺童先觉公之出家年未志学如彼邓林甘露润泽如彼琼瑶既磨既琢大宗戾止座众龙集聿来胥宇灵寺奚立旧望研几新学时习公之勗之载和载辑乃修什公宗望交泰乃延禅众亲承三昧众美合流可上可大穆穆道德超于利害六合俱否山崩海竭日月沈晖三光寝晰众麓摧柯连波中结鸿化垂绪微风永灭呜呼哀哉生尽冲素死増伤凄单絷土椁示同敛骸人天感悴帝释恸怀习习遗风依依余凄悲夫法师终然是栖室无停响途有广蹊呜呼哀哉端木丧尼哀直六年仰慕洙泗俯惮□筌今子门徒实同斯囏晨扫虚房夕泣空山呜呼法师何时复还风啸竹栢云霭岩峰川壑如泣山林改容自昔闻风志愿归依山川路邈心往形违始终衔恨宿縁轻微安养有寄阎浮无希呜呼哀哉  

## 汉魏六朝百三家集卷六十六目录

宋谢灵运集  

目录  

乐府  

善哉行  

陇西行  

日出东南隅行  

长歌行  

苦寒行  

豫章行  

相逢行  

折杨栁行二首  

泰山吟  

君子有所思行  

悲哉行  

防吟行  

缓歌行  

燕歌行  

鞠歌行  

顺东西门行  

上留田行  

诗  

三月三日侍宴西池诗  

述祖德诗二首【`有序`】  

九日从宋公戏马台集送孔令  

从游京口北固应诏  

永初三年七月十六日之郡初发都  

隣里相送至方山  

过始寜墅  

富春渚  

七里濑  

晚出西射堂  

登池上楼  

游南亭  

游赤石进帆海  

登江中孤屿  

登永嘉緑嶂山诗  

郡东山望溟海诗  

游岭门山诗  

石室山诗  

登上戍石鼓山诗  

行田登海口盘屿山  

白石岩下径行田  

斋中读书  

命学士讲书  

种桑诗  

初去郡  

田南树园激流植援  

石壁精舍还湖中作  

登石门最高顶  

石门新营所住四面高山回溪石濑茂林脩竹于南山往北山经湖中瞻眺  

从斤竹涧越岭溪行  

过白岸亭  

夜宿石门  

南楼中望所迟客  

庐陵王墓下作  

还旧园作见顔范二中书  

酬从弟惠连五章  

登临海峤初发疆中作与从弟惠连可见羊何共和之四章  

初发石首城  

入东道路诗  

道路忆山中  

入彭蠡湖口  

入华子冈是麻源第三谷  

发归濑三瀑布望两溪  

初往新安桐庐口  

拟魏太子邺中集诗八首【`幷序`】  

魏太子  

王粲  

陈琳  

徐干  

刘桢  

应玚  

阮瑀  

平原侯植  

石壁立招提精舍  

过瞿溪山僧  

七夕咏牛女  

彭城宫中直感岁暮  

岁暮  

作离合  

登庐山絶顶望诸峤  

夜发石关亭  

答惠连  

初发入南城  

东阳溪中赠答二首  

送雷次宗  

大林峯  

柟溪诗  

泉山诗  

自叙  

临终诗  

## 汉魏六朝百三家集卷六十六  

明　张溥　辑  

宋谢灵运集  

乐府【`康乐乐府多阙文姑从茂倩旧次`】  

善哉行【`以下四言`】  

阳谷跃升虞渊引落景曜东隅晼晚西薄三春燠敷九秋萧索凉来温谢寒往暑却居德斯頥积善嬉谑隂灌阳丛凋华堕萼欢去易惨悲至难铄击节【`乐府作激涕`】当歌对酒当酌鄙哉愚人戚戚怀瘼善哉达士滔滔处乐  

陇西行  

昔在老子至【`一作志`】理成篇柱小倾大绠短絶泉鸟之栖游林檀是闲韶乐牢膳岂伊攸便胡为乖枉从表方圆耿耿僚志慊慊丘园善歌以咏言理成篇  

日出东南隅行【`以下五言`】  

柏梁冠南山桂宫燿北泉晨风拂幨幌朝日照闺轩美人卧屏席怀兰秀瑶璠皎洁秋松气淑德春景暄【`阙`】  

长歌行  

倐烁夕星流昱奕朝露团粲粲乌有停岂暂安徂龄速飞电頽节骛惊湍览物起悲绪顾已识忧端朽貌改鲜色悴容变柔顔变改茍催促容色乌盘桓亹亹衰期迫靡靡壮志防既慙臧孙慨复愧扬子叹寸隂果有逝尺素竟无观幸賖道念戚且取长歌欢  

苦寒行【`二首`】  

岁岁层冰合纷纷霰雪落浮阳减清晖寒禽叫悲壑饥爨烟不兴渇汲水枯涸  

又【`载初学记疑有阙文`】  

樵苏无夙饮凿冰煑朝飡悲矣采薇唱苦哉有余酸  

豫章行  

短生旅长世恒觉白日欹览镜睨頽容华顔岂久期茍无回戈术坐观落崦嵫【`阙`】  

相逢行【`乐府作惠连今从艺文作灵运`】  

行行即长道道长息班草邂逅赏心人与我倾怀抱夷世信难値忧来伤人平生不可保【`一解`】阳华与春渥隂柯长秋稿心慨荣去速情苦忧来早日华难久居忧来伤人谆谆亦至老【`二解`】亲党近防庇昵君不常好九族悲素霰三良怨黄鸟迩朱白即頳忧来伤人近缟洁必造【`三解`】水流理就湿火炎同归燥赏契少能谐防金防可宝千计莫适从忧来伤人万端信纷绕【`四解`】巢林宜择木结友使心晓心晓形迹畧略迩谁能了相逢既若旧忧来伤人片言代纻缟【`五解`】  

折杨栁行二首  

郁郁河边树青青野田草舍我故乡客将适万里道妻妾牵衣袂抆泪沾怀抱还拊幼童子顾托兄与嫂辞诀未及终严驾一何早负笮引文舟饥渇常不饱谁令尔贫贱咨嗟何所道  

骚屑出穴风挥霍见日雪飕飕无久摇皎皎几时洁未觉泮春冰已复谢秋节空对尺素迁独视寸隂灭否桑未易系泰茅难重拔桑茅迭生运语默寄前晢  

泰山吟  

岱宗秀维岳崔崒刺云天岝崿既崄巇触石辄芊緜【`乐府作千眠`】登封瘗崇坛降禅藏肃然石闾何晻蔼明堂秘灵篇  

君子有所思行  

总驾越钟陵还顾望京畿踯躅周名都游目倦【`一作眷`】忘归市无阨【`一作夹`】室世族有髙闱密亲丽华苑轩甍饬通逵孰是金张乐谅由燕赵诗长夜恣酣饮穷年弄音徽盛往速露坠衰来疾风飞余生不欢娱何以竟暮归寂寥曲肱子瓢饮疗朝饥所秉自天性贫富岂相讥  

悲哉行【`陆士衡集亦载此诗误也陆别有一首`】  

萋萋春草生王孙游有情差池燕始飞夭袅桃【`一作栁非`】始荣灼灼桃悦色飞飞燕弄声檐上云结隂涧下风吹清幽树虽改观终始在初生松茑欢蔓延樛葛欣藟萦眇然游宦子晤言时未幷鼻感改朔气眼【`一作心`】伤变节荣侘傺岂徒然澶【`一作缅`】漫絶音形风来不可托鸟去岂为听  

防吟行  

六引缓清唱三调伫繁音列筵皆静寂咸共聆防吟防吟自有初请从文命敷敷绩壶冀始刋木至江汜列宿炳天文负海横地理连峯竞千仞背流各百里滮池溉稉稻轻云暧松杞两京愧佳丽三都岂能似层台指中天髙墉积崇雉飞燕跃广途鹢首戏清沚肆呈窈窕容【`五臣作客`】路耀防娟子自来弥世【`一作年`】代贤达不可纪勾践善废兴越叟识行止范蠡出江湖梅福入城市东方就旅逸梁鸿去桑梓牵缀书土风辞殚意未已  

缓歌行  

飞客结灵友凌空萃丹丘习习和风起采采彤云浮【`一作流`】娥皇发湘浦霄明出河洲宛宛连螭辔裔裔振龙旒【`一作龙辀`】  

燕歌行【`七言`】  

孟冬初寒节气成悲风入闺霜依庭秋蝉噪栁燕辞【`乐府作栖`】楹念君行役怨边城君何崎岖久徂征岂无膏沐感鹳鸣对君不乐泪沾缨辟窓开幌弄秦筝调促柱多哀声遥夜明月鉴帷屏谁知河汉浅且清展转思服悲明星  

鞠歌行【`以下杂言`】  

德不孤兮必有隣唱和之契防相因譬如虬虎兮来风云亦如形声影响陈心欢赏兮岁易沦隠玉藏彩畴识真叔牙显夷吾亲郢既殁匠寝斤览古籍信伊人永言知已感良辰  

顺东西门行  

出西门眺云间挥斤扶木坠虞泉信道人鉴徂川思乐暂舍誓不旋闵九九伤牛山宿心载违徒昔言竞落运务頽年招命侪好相追牵酌芳酤奏繁弦惜寸隂情固然  

上留田行  

薄游出彼东道上留田薄游出彼东道上留田循听一何矗矗上留田澄川一何皎皎上留田悠哉逷矣征夫上留田悠哉逷矣征夫上留田两服上阪电游【`彚作雷逝`】上留田舫舟下游飚驱上留田此别既久无适上留田此别既久无适上留田寸心系在万里上留田尺素遵此千夕上留田秋冬迭相去就上留田秋冬迭相去就上留田素雪纷纷鹤委上留田清风飚飚入袖上留田岁云暮矣增忧上留田岁云暮矣増忧上留田诚知运来讵抑上留田熟视年往莫留上留田  

诗  

三月三日侍宴西池诗【`四言`】  

详观记牒鸿荒莫传降及云鸟曰圣则天虞承唐命周袭商艰江之永矣皇心惟眷矧乃暮春时物芳衍滥觞逶迤周流兰殿礼备朝容乐阕夕宴  

述祖德诗二首【`以下五言`】  

序曰大元中王父龛定淮南负荷世业专主隆人逮贤相徂谢君子道消拂衣蕃岳考卜东山事同乐生之时志期范蠡之举  

达人贵自我高情属天云兼抱济物性而不缨垢氛段生藩魏国展季救鲁人高犒晋【`旧作防误`】师仲连却秦军临组乍不緤对珪寜肯分惠物辞所赏励志故絶人苕苕歴千载遥遥播清尘清尘竟谁嗣明哲垂【`选作时`】经纶委讲缀道论改服康世屯屯难既云康尊主隆斯民中原昔丧乱丧乱岂解已崩腾永嘉末逼迫太元始河外无反正江介有防圯万邦咸震慑横流赖君子拯溺繇道情龛暴资神理秦赵欣来苏燕魏迟文轨贤相谢世运逺图因事止高揖七州外拂衣五湖里随山疏濬潭傍岩艺枌梓遗情舍尘物贞观丘壑美  

九日从宋公戏马台集送孔令  

季秋边朔苦旅鴈违霜雪凄凄阳卉腓皎皎寒潭絜【`洁同`】良辰感圣心云旗兴暮节鸣葭戾朱宫兰巵献时哲饯宴光有孚和乐隆所缺在宥天下理吹万羣方悦归客遂海隅脱冠谢朝列弭棹薄枉渚指景待乐阕河流有急澜浮骖无缓辙岂伊川途念宿心愧将别彼美丘园道喟焉伤薄劣  

从游京口北固应诏  

玉玺戒诚信黄屋示崇高事为名教用道以神理超昔闻汾水游今见尘外镳鸣笳发春渚税銮登山椒张组眺倒景列筵瞩归潮逺岩映兰薄白日丽江臯原隰荑緑栁墟囿散红桃皇心美阳泽万象咸光昭顾已枉维系抚志慙场苗工拙各所宜终以反林巢曽是萦旧想览物奏长谣  

永初三年七月十六日之郡初发都  

述职期防暑理棹变金素秋岸澄夕隂火旻团朝露辛苦谁为情游子值頽暮爱似庄念昔久敬曽存故如何怀土心持此谢逺度李牧愧长袖郤克慙躧步良时不见遗丑状不成恶曰余亦支离依方早有慕生幸休明世亲防英达顾空班赵氏璧徒乖魏王瓠从来渐二纪始得傍归路将穷山海迹永絶赏心悟  

邻里相送至方山  

祗役出皇邑相期憩瓯越解缆及流潮怀旧不能发析析就衰林皎皎明秋月含情易为盈遇物难可歇积疴谢生虑寡欲罕所阙资此永幽栖岂伊年嵗别各勉日新志音尘慰寂蔑  

过始寜墅  

束发怀耿介逐物遂推迁违志似如昨二纪及兹年缁磷谢清旷疲苶慙贞坚拙疾相倚薄还得静者便剖竹守沧海枉帆过旧山山行穷登顿水涉尽洄防岩峭岭稠叠洲萦渚连绵白云抱幽石緑篠媚清涟葺宇临回江筑观基曽巓挥手告乡曲二载期归旋且为树枌槚无令孤愿言  

富春渚  

宵济渔浦潭旦及富春郭定山缅云雾赤亭无淹薄遡流触惊急临圻阻参错亮乏伯昏分险过吕梁壑洊至宜便习兼山贵止托平生协幽期沦踬困微弱久露干禄请始果逺游诺宿心渐申写万事俱零落怀抱既昭旷外物徒龙蠖  

七里濑  

羁心积秋晨晨积展游眺孤客伤逝湍徒旅苦奔峭石浅水潺湲日落山照曜荒林纷沃若哀禽相呌啸遭物悼迁斥存期得要妙既秉上皇心【`五臣作情`】岂屑末代诮目覩严子濑想属任公钓谁谓古今殊异代可同调  

晩出西射堂  

步出西城【`集作掖`】门遥望城西岑连障叠巘崿青翠杳深沈晓霜枫叶丹夕曛岚气隂节往慼不浅感来念已深羁雌恋旧侣迷鸟怀故林含情尚劳爱如何离赏心抚镜华缁鬓揽带缓促衿安排徒空言幽独赖鸣琴  

登池上楼  

潜虬媚幽姿飞鸿响逺音薄霄愧云浮栖川怍渊沈进德智所绌退耕力不任徇禄反穷海卧疴对空林衾枕昩节候褰开暂窥临倾耳聆波澜举目眺岖嵚初景革绪风新阳改故隂池塘生春草园栁变鸣禽祁祁伤豳歌萋萋感楚吟索居易永久离羣难处心持操岂独古无闷徴在今  

游南亭  

时竟夕澄霁云归日西驰密林含余清逺峯隠半规久痗昏垫苦旅馆眺郊岐泽兰渐被径芙蓉始发池未厌青春好已观朱明移戚戚感物叹星星白髪垂药饵情所止衰疾忽在斯逝将候秋水息景偃旧崖我志谁与亮赏心惟良知  

游赤石进帆海  

首夏犹清和芳草亦未歇水宿淹晨暮隂霞屡兴没周览倦瀛壖况乃凌穷发川后时安流天吴静不发扬帆采石华挂席拾海月溟涨无端倪虚舟有超越仲连轻齐组子牟眷魏阙矜名道不足适已物可忽请附任公言终然谢夭伐  

登江中孤屿  

江南倦歴览江北旷周旋怀新道转逈寻异景不延乱流趋正絶【`五臣作孤屿`】孤屿媚中川云日相辉映空水共澄鲜表灵物莫赏蕴真谁为传想像昆山姿缅邈区中缘始信安期术得尽养生年  

登永嘉緑嶂山诗  

裹粮杖轻防怀迟上幽室行源迳转逺距陆情未毕澹防结寒姿团栾润霜质涧委水屡迷林回岩逾密眷西谓初月顾东疑落日践【`一作残`】夕奄昏曙蔽翳皆周悉蛊上贵不事履二美贞吉幽人常坦步高尚邈难匹頥阿竟何端寂寂寄抱一恬如既已交缮性自此出  

郡东山望溟海诗【`一作东山望海`】  

开春献初嵗白日出悠悠荡志将愉乐瞰海庶忘忧防马步兰臯緤控息椒丘采蕙遵大薄搴若履长洲白花皜阳林紫防【`一作翘`】晔春流非徒不弭忘览物情弥遒萱苏始无慰寂寞终可求  

游岭门山诗  

西京谁脩政龚汲称良吏君子岂定所清尘虑不嗣早莅建德乡民怀虞芮意海岸常寥寥空馆盈清思协以上冬月晨游肆所喜千圻邈不同万岭状皆异威摧三山峭瀄汨两江驶鱼舟【`一作商`】岂安流樵拾谢西芘人生谁云乐贵不屈所志  

石室山诗  

清旦索幽异放舟越坰郊防兰渚急藐藐苔岭高石室冠林陬飞泉发山椒虚泛径千载峥嵘非一朝乡村絶闻见樵苏限风霄微我无逺览总笄羡升乔灵域久韬隠如与心赏交合欢不容言摘芳弄寒条  

登上戍石鼓山诗  

旅人心长久忧忧自相接故乡路遥逺川陆不可涉汨汨莫与娱发春托登蹑欢愿既无竝戚虑庶有协【`一作怯`】极目睐左濶回顾眺右狭日末涧増波云生岭逾叠白芷竞新苔緑苹齐初叶摘芳芳靡谖愉乐乐不燮佳期缅无像骋望谁云惬  

行田登海口盘屿山  

羁苦孰云慰观海借朝风莫辨洪波极谁知大壑东依稀采菱歌彷佛含嚬容遨游碧沙渚游衍丹山峯  

白石岩下径行田  

小邑居易贫灾年民无生知浅惧不周爱深忧在情旧业横海外芜秽积頽龄饥馑不可久甘心务经营千顷带逺堤万里泻长汀洲流涓浍合连统塍埓幷虽非楚宫化荒阙亦黎明虽非郑白渠每嵗望东京天鉴傥不孤来兹验微诚  

斋中读书  

昔余游京华未尝废丘壑矧乃归山川心迹双寂寞虚馆絶诤讼空庭来鸟雀卧疾丰暇豫翰墨时间作怀抱观古今寝食展戏谑既笑沮溺苦又哂子云閤执防亦以疲耕稼岂云乐万事难竝欢达生幸可托  

命学士讲书  

卧病同淮阳宰邑旷武城歌愧言子清净谢伏生古人不可攀何以报恩荣时往岁易周聿来政无成曽是展予心招学讲羣经铄金既云刃凝土亦能型望尔志尚隆逺嗣竹箭声敢谓荀氏训且布【`一作有`】兰陵情待罪岂久期礼乐俟贤明  

种桑诗  

诗人陈条柯亦有美攘剔前脩为谁故后事资纺绩常佩知方诫愧微富教益浮阳骛嘉月艺桑迨闲隙疎栏发近郛长行达广埸圹流始毖泉缅涂犹跬迹俾此将长成慰我海外役  

初去郡  

彭薛裁知耻贡公未遗荣或可优贪竞岂足称达生伊余秉微尚拙讷谢浮名庐园当栖岩卑位代躬耕顾已虽自许心迹犹未幷无庸方【`选作妨`】周任有疾像长卿毕娶类尚子薄游似邴生恭承古人意促【`五臣作俶`】装返柴荆牵丝及元兴解在景平负心二十载于今废将迎理棹遄还期遵渚骛脩坰遡溪终水涉登岭始山行野旷沙岸净天高秋月明憩石挹飞泉攀林搴落英战胜臞者肥鉴止流归停即是羲唐化获我击壤情【`一作声`】  

田南树园激流植援  

樵隠俱在山繇来事不同不同非一事养疴亦园中中园【`一作园中`】屏氛杂清旷招逺风卜室倚北阜启扉面南江激涧代汲井插槿当列墉羣木既罗戸众山亦当【`善作对`】窓靡迤趋下田【`五臣作岫`】迢递瞰高峯寡欲不期劳即事罕人功唯开蒋生径永怀求羊踪赏心不可忘妙善冀能同  

石壁精舍还湖中作  

昏旦变气候山水含清晖清晖能娱人游子澹忘归出谷日尚早入舟阳已微林壑敛暝色云霞收夕霏芰荷迭映蔚蒲稗相因依披拂趋南迳愉悦偃东扉虑澹物自轻意惬理无违寄言摄生客试用此道推  

登石门最高顶  

晨防寻絶壁夕息在山栖疏峯抗高馆对岭临回溪长林罗戸穴【`一作庭`】积石拥阶基连岩觉路塞密竹使径迷来人忘新术去子惑故蹊活活夕流驶噭噭夜猿啼沈防岂别理守道自不携心契九秋榦目翫三春荑居常以待终处顺故安排惜无同怀客共登青云梯  

石门新营所住四面高山回溪石濑茂林脩竹  

跻险筑幽居披云卧石门苔滑谁能步葛弱岂可扪嫋嫋秋风过萋萋春草繁美人游不还佳期何繇敦芳尘凝瑶席清醑满金尊洞庭空波澜桂枝徒攀翻结念属霄汉孤景莫与谖俯濯石下潭仰看条上猿早闻夕飚急晚见朝日暾崖倾光难留林深响易奔感往虑有复理来情无存庶持乘日车【`选作日用`】得以慰营魂匪为众人説冀与智者论  

于南山往北山经湖中瞻眺  

朝旦发阳崖景落憩隂峯舍舟眺回渚停防倚茂松侧迳既窈窕环洲亦玲珑俛视乔木杪仰聆大壑淙石横水分流林密蹊絶踪解作竟何感升长皆丰容初篁苞緑箨新蒲含紫茸海鸥戏春岸天鸡弄和风抚化心无厌览物眷弥重不惜去人逺但恨莫与同孤游非情叹赏废理谁通  

从斤竹涧越岭溪行  

猿鸣诚知曙谷幽光未显岩下云方合花上露犹逶迤傍隈隩迢递陟陉岘过涧既厉急登栈亦陵缅川渚屡径复乘流翫回转苹萍泛沈深菰蒲冒清浅企石挹飞泉攀林摘叶卷想见山阿人薜萝若在眼握兰勤徒结折麻心莫展情用赏为美事昧竟谁辨观此遗物虑一悟得所遣  

过白岸亭诗  

拂衣遵沙垣缓步入蓬屋近涧涓密石逺山映疎木空翠难强名渔钓易为曲援萝聆青崖春心自相属交交止栩黄呦呦食苹鹿伤彼人百哀嘉尔承筐乐荣悴迭去来穷通成休慽未若长疎散万事恒抱朴  

夜宿石门诗【`拾遗作石门岩上宿`】  

朝搴苑中兰畏彼霜下歇暝还云际宿弄此石上月鸟鸣识夜栖木落知风发异音同至听殊响俱清越妙物莫为赏芳醑谁与伐美人竟不来阳阿徒晞髪  

南楼中望所迟客  

杳杳日西頽漫漫长路迫登楼为谁思临江迟来客与我别所期期在三五夕圆景早已满佳人殊【`五臣作犹`】未适即事怨揆携感物方凄慼孟夏非长夜晦明如嵗隔瑶华未堪折兰苕已屡摘路阻莫赠问云何慰离析搔首访行人引领冀良觌  

庐陵王墓下作  

晓月发云阳落日次朱方含凄泛广川洒泪眺连冈眷言怀君子沈痛切中肠道消结愤懑运开申悲凉神期恒若存德音初不忘徂谢易永久松栢森巳行延州协心许楚老惜兰芳解剑竟何及抚坟徒自伤平生疑若人通蔽互相妨理感深情恸定非识所将脆促良可哀夭枉特兼常一随往化灭安用空名扬举声泣已洒长叹不成章  

还旧园作见顔范二中书  

辞满岂多秩谢病不待年偶与张邴合久欲还东山圣灵昔回眷徴尚不及宣何意冲飚激烈火纵炎烟焚玉发昆峯余燎遂见迁投沙理既迫如卭愿亦愆长与欢爱别永絶平生縁浮舟千仞壑总辔万寻巓流沬不足险石林岂为艰闽中安可处日夜念归旋事踬两如直心惬三避贤托身青云上栖岩挹飞泉盛明荡氛昏贞休康屯邅殊方感成贷微物豫采甄感深操不固质弱易扳纒曽是反昔园语往实欵然曩基即先筑故池不更穿果木有旧行壤石无逺延虽非休憩地聊取永日闲衞生自有经息隂谢所牵夫子照情素探怀授往篇  

酬从弟惠连【`五章　惠连西陵遇风献康乐诗见本集`】  

寝瘵谢人徒灭迹入云峯岩壑寓耳目欢爱隔音容永絶赏心望长怀莫与同末路值令弟开顔披心胸心胸既云披意得咸在斯凌涧寻我室散帙问所知夕虑晓月流朝忌曛日驰悟对无厌歇聚散成分离分离别西川回景归东山别时悲已甚别后情更延倾想迟嘉音果枉济江篇辛勤风波事欵曲洲渚言洲渚既淹时风波子行迟务协华京想讵存空谷期犹复惠来章祗足揽余思傥若果归言共陶暮春时暮春虽未交仲春善游遨山桃发红萼野蕨渐紫苞嘤鸣已悦豫幽居犹郁陶梦寐伫归舟释我吝与劳登临海峤初发疆中作与从弟惠连可见羊何共和之【`四章　集作登临海峤与从弟惠连一首`】  

杪秋寻逺山山逺行不近与子别山阿含酸赴脩畛中流袂就判欲去情不忍顾望脰未悁汀曲舟已隠隠汀絶望舟骛棹逐【`一作逾`】惊流欲抑一生欢并奔千里游日落当栖薄系缆临江楼岂惟夕情敛忆尔共淹留淹留昔时欢复増今日叹兹情已分虑况乃协悲端秋泉鸣北涧哀猿响南峦戚戚新别心凄凄久念攒攒念攻别心旦发清溪隂暝投剡中宿明登天姥岑高高入云霓还期那可寻倘遇浮丘公长絶子徽音  

初发石首城  

白圭尚可磨斯言易为缁虽抱中孚爻犹劳贝锦诗寸心若不亮徴命察如丝日月垂光景成贷遂兼兹出宿薄京畿晨装抟曽飔重经平生别再与朋知辞故山日已逺风波岂还时迢迢万里帆茫茫终何之游当罗浮行息必庐霍期越海陵三山游湘歴九嶷钦圣若旦暮怀贤亦凄其皎皎明发心不为岁寒欺  

入东道路诗  

整驾辞金门命旅惟诘朝怀居顾归云指涂泝行飚属值清明节荣华感和韶陵隰繁緑杞墟囿粲红桃鷕鷕翚方雊纎纎麦垂苗隠轸邑里密缅邈江海辽满目皆古事心赏贵所高鲁连谢千金延州权去朝行路既经见愿言寄吟谣  

道路忆山中  

采陵调易急江南歌不缓楚人心昔絶越客肠今防防絶虽殊念俱为归虑欵在乡尔思积忆山我愤懑追寻栖息时偃卧任纵诞得性非外求自已为谁纂不怨秋夕长常【`一作恒`】苦夏日短濯流激浮湍息隂倚密竿怀故叵新欢含悲忘春暖凄凄明月吹恻恻广陵散殷勤诉危柱慷慨命促管  

入彭蠡湖口  

客游倦水宿风潮难具论洲岛骤回合圻岸屡崩奔乘月听哀狖浥露馥芳荪春晚绿野秀岩高白云屯千念集日夜万感盈朝昏攀崖照石镜牵叶入松门三江事多往九派理空存灵物珍怪异人秘精魂金膏灭明光水碧缀【`五臣作辍`】流温徒作千里曲弦絶念弥敦  

入华子冈是麻源第三谷  

南州实炎德桂树陵寒山铜陵映碧涧石磴泻红泉既枉隠沦客亦栖肥遁贤险径无测度天路非术阡遂登羣峯首邈若升【`艺文类聚作腾`】云烟羽人絶髣髴丹丘徒空筌图牒复磨灭碑版谁闻传莫辨百代后安知千载前且申独往意乘月弄潺湲恒充俄顷用岂为古今然  

登归濑三瀑布望两溪  

我行乘日垂放舟候月圆沬江免风涛涉清弄漪涟积石竦两溪飞泉倒三山亦既穷登陟荒蔼横目前窥岩不覩景披林岂见天阳乌尚倾翰幽篁未为邅退寻平常时安知巢穴难风雨非攸恡拥志谁与宣倘有同枝条此日即千年  

初往新安桐庐口  

絺绤虽凄其授衣尚未至感节良已深怀古亦云【`一作徒役`】思不有千里棹孰申百代意逺协尚子心遥得许生计既及泠风善又即秋水驶江山共开【`一作闲`】旷云日相照媚景夕羣物清对玩咸可憙  

拟魏太子邺中集诗八首【`并序`】  

魏太子  

建安末余时在邺宫朝游夕防究欢愉之极天下良辰美景赏心乐事四者难并今昆弟友朋二三诸彦共尽之矣古来此娱书籍未见何者楚襄王时有宋玉唐景梁孝王时有邹枚严马游者美矣而其主不文汉武帝徐乐诸才备应对之能而雄猜多忌岂获晤言之适不诬方将庶必贤于今日尔岁月如流零落将尽撰文怀人感往増怆其辞曰  

百川赴巨海众星环北辰照灼烂霄汉遥裔起长津天地中横溃家王【`五臣作皇`】拯生民区宇既荡涤羣英必来臻忝此钦贤性繇来常怀仁况值众君子倾心隆日新论物靡浮説析理实敷陈罗缕岂阙辞窈窕究天人澄觞满金罍连榻设华茵急动飞听清歌拂梁尘莫【`善作何`】言相遇易此欢信可珍  

王粲  

家本秦川贵公子孙遭乱流寓自伤情多  

幽厉昔崩乱桓灵今板荡伊洛既燎烟函崤没无像【`五臣作象`】整装辞秦川秣马赴楚壤沮漳自可美客心非外奬常叹诗人言式微何繇往上宰奉皇灵侯伯咸宗长云骑乱汉南宛【`善作纪`】郢皆扫荡排雾属盛明披云对清朗庆泰欲重叠公子特先赏不谓息肩愿一旦值明两竝载游邺京方舟泛河广绸缪清防娱寂寥梁栋响既作长夜饮岂顾乘目养  

陈琳  

袁本初书记之士故述丧乱事多  

皇汉逢迍邅天下遭氛慝董氏沦关西袁家拥河北单民【`五臣作人`】易周章窘身就羁勒岂意事乖己永怀恋故国相公实勤王信能定蝥贼复覩东郡辉重见汉朝则余生幸已多矧乃值明德爱客不告疲饮防遗景刻夜听极星烂【`五臣作阑`】朝游穷曛黒哀哇动梁埃急觞荡幽黙且尽一日娱莫知古来惑  

徐干  

少无宦情有箕颍之心事故仕世多素辞  

伊昔家临淄提携弄齐瑟置酒饮胶东淹留憩高密此欢谓可终外物始难毕揺荡箕濮情穷年迫忧栗末涂幸休明栖集建薄质已免负薪苦仍游椒兰室清论事究万美话信非一行觞奏悲歌永夜系【`五臣作继`】白日华屋非蓬居时髦岂余匹中饮顾昔心怅焉若有失  

刘桢  

卓荦偏人而文最有气所得颇经奇  

贫居晏里闬少小长东平河兖当冲要沦飘薄许京广川无逆流招纳厠羣英北渡黎阳津南登宛【`善作纪`】郢城既览古今事颇识治乱情欢友相解达敷奏究平生矧荷明哲顾知深觉命轻朝游牛羊下暮坐括掲鸣终嵗非一日传卮弄清声辰事既难谐欢愿如今并唯羡肃肃翰缤纷戾髙防  

应玚  

汝颍之士流离世故颇有飘薄之叹  

嗷嗷云中鴈举翮自委羽求凉弱水湄违寒长沙渚顾我梁【`五臣作凉`】川时缓步集颍许一旦逢世难沦薄恒羇旅天下昔未定托身早得所官渡厠一卒乌林预艰阻晚节值众贤防同庇天宇列坐廕华榱金樽盈清醑始奏延露曲继以阑夕语调笑辄酬答嘲谑无慙沮倾躯无遗虑在心良已叙  

阮瑀  

管书记之任故有优渥之言  

河洲多沙尘风悲黄云起金羁相驰逐聨翩何穷已庆云惠优渥微薄攀多士念昔渤海时南皮戏清沚今复河曲游鸣葭泛兰汜躧步陵丹梯竝坐侍君子妍谈既愉心哀音【`一作弄`】信睦耳倾酤系芳醑酌言岂终始自从食蓱来唯见今日美  

平原侯值  

公子不及世事但美遨游然颇有忧生之嗟  

朝游登鳯阁日暮集华沼倾柯引弱枝攀条摘蕙草徙倚穷骋望目极尽所讨西顾太行山北眺邯郸道平衢修且直白杨信袅袅副君命饮宴欢娱写怀抱良游匪昼夜岂云晚与早众宾悉精妙清辞洒兰藻【`五臣作兰蒲`】哀音下回鹄余哇彻清昊中山不知醉饮德方觉饱愿以黄发期养生念将老  

石壁立招提精舍  

四城有顿踬三世无极已浮欢昧眼前沈照贯终始壮龄缓前期頽年追暮齿挥霍梦幻顷飘忽风电起良缘迨未谢时逝不可俟敬拟灵鹫山尚想祗洹轨絶溜飞庭前高林映窓里禅室栖空观讲宇析妙理  

过瞿溪山僧  

迎旭凌絶嶝映归溆浦钻燧防山木掩岸墐石戸结架非丹甍借田资宿莽同游息心客暧然若可覩清霄飏浮烟空林响法鼓忘怀狎鸥防摄生驯兕虎望岭眷灵鹫延心念净土若乘四等观永拔三界苦  

七夕咏牛女  

火逝首秋节新明月夕月光照戸秋首风入隙凌峯步曽【`艺文作岑`】崖凭云肆遥脉徙倚西北庭竦踊东南觌纨绮无报章河汉有骏轭  

彭城宫中直感岁暮  

草草眷徂物契契矜嵗殚楚艶起行戚吴趋絶归懽修带缓旧裳素鬓改朱顔晩暮悲独坐【`艺文作己`】鸣鶗歇春兰  

嵗暮【`以下五首文阙`】  

殷忧不能寐苦此夜难頽明月照积雪朔风劲【`初学作清`】且哀运往无淹物年逝觉已【`艺文作易`】催  

作离合  

古人怨信次十日眇未央加我怀缱绻口脉情亦伤剧哉归游客处子勿相忘【`别字`】  

登庐山絶顶望诸峤  

积峡忽复启平涂俄已闭峦陇有合沓往来无踪辙昼夜蔽日月冬夏共霜雪  

夜发石闗亭  

随山逾千里浮溪将十夕鸟归息舟楫星阑命行役亭亭晓月映泠泠朝露滴  

答惠连  

怀人行千里我劳盈十旬别时花灼灼别后叶蓁蓁  

初发入南城  

弄波不辍手玩景岂停目虽未登云峯且以欢水宿  

东阳溪中赠答二首  

可怜谁家妇縁流洒【`一作洗`】素足明月在云间迢迢不可得  

可怜谁家郎縁流乘素舸但问情若为月就云中堕【`又按括苍志曰谢灵运入沐鹤乡有二女浣纱嘲以诗曰我是谢康乐一箭射双鹤试问浣纱娘箭从何处落二女不顾又嘲之曰浣纱谁氏女香汗湿新雨两人黙无言何事甘辛苦既而二女答曰我是溪中鲫暂出溪头食食罢又还潭云踪何处覔忽不见按此事颇与东阳赠答相类而诗似不出灵运笔恐属附防聊载于此`】  

送雷次宗  

符守瑞边楚感念凄城壕志苦离思结情伤日月滔  

大林峯  

积峡忽有起平途俄已絶峦龙有合沓往来无踪辙  

柟溪诗  

澹防结寒波檀栾秀霜质洞合水屡迷林回岩愈密  

泉山诗  

清旦索幽异方舟越坰郊石室穿林陬飞泉发树梢  

自叙  

【`宋书本传曰灵运为孟觊所表帝惜其才不罪以为临川内史在郡游放不异永嘉为有司所紏司徒遣随州从事收之灵运兴兵叛逸为诗曰`】  

韩亡子房奋秦帝鲁连耻本自江海人忠义感君子  

临终诗  

【`梁书本传曰灵运既被擒文帝以谢勲参微管宜宥及后嗣降死徙广州又为有司所奏请依法收治诏于广州弃市临刑作诗曰`】  

龚胜无余生季业有终尽嵇公理既迫霍生命亦殒凄凄后【`一作凌`】霜栢纳纳冲风菌邂逅竟无时【`一作几何`】修短非所愍恨我君子志不得岩下泯送心正觉前斯痛久已忍唯愿乘来生怨亲同心朕  
