---
title: 第6部分
index: true
icon: editor
order: 7
category:
  - 诗藏
  - 诗集
  - 御制佩文斋咏物诗选
tag:
  - 钦定四库全书
  - 集部八
  - 总集类
  - 陈廷敬
  - 清
---

## 御定佩文斋咏物诗选卷二百三十五  

浮图类  

五言古  

和从驾登云居寺塔　　　【`北周`】庾　信  

重峦千仞塔危磴九层台石关恒逆上山梁乍斗回堦下云峯岀窗前风洞开隔岭钟声度中天梵响来平时欣侍从于此暂徘徊  

奉和同泰寺浮图　　　　　　庾　信  

岧岧凌太清照殿比东京长影临双阙髙层出九城栱积行云碍幡揺度鸟惊凤飞如始泊莲合似初生轮重对月满铎韵拟鸾声画水流全住图云色半轻露晚盘犹滴珠朝火更明虽连博望苑还接银沙城天香下桂殿仙梵入伊笙庶闻八解乐方遣六尘情  

登扬州西岩寺塔　　　　　【`唐`】刘长卿  

北塔凌空虚雄观压川泽亭亭楚云外千里看不隔遥  

对黄金台浮辉乱相射盘梯接元气半壁栖夜魄稍登诸劫尽若骋排霄翮向是沧洲人已为青云客雨飞千栱霁日在万家夕鸟处髙却低天涯逺如廹江流入空翠海峤见微碧向暮期不来谁堪复行役  

七言古  

惠云塔　　　　　　　　　【`明`】程本立  

老禅西来兠率宫金昙舎利开芙蓉平地起作宝光相七级上凌天九重摩泥顶珠现穹碧丹霞掩暎鸡足峯八窗玲珑悬皎月层栏翠滑扶神龙我欲乘虚求帝释云梯髙峻红尘隔檐铃停语寂籁冷白鹤飞下苍烟夕  

五言律  

奉和九月九日登慈恩寺浮图应制  

【`唐`】李　适  

凤辇乘朝霁鹦林对晚秋天文贝叶写圣泽菊花浮塔似神功造龛疑佛影留幸陪清汉跸欣奉净居游  

奉和九月九日登慈恩寺浮图应制  

【`唐`】赵彦昭  

出豫乘秋节登髙陟梵宫皇心满尘界佛迹现虚空日月宜长夀人天得大通喜闻题宝偈受记莫由同  

奉和九月九日登慈恩寺浮图应制  

【`唐`】杨　庶  

万乘临眞境重阳眺逺空慈云浮雁塔定水暎龙宫宝铎含飇响仙轮带日红天文将瑞色辉焕满寰中  

登栖灵寺塔　　　　　　　【`唐`】蒋　涣  

三休寻磴道九折歩云霓瀍涧临江北郊原极海西沙平歩岀树逺緑杨低南指晴天外青峯是防稽  

登慈恩寺塔　　　　　　　【`唐`】张　乔  

窗户响层风清凉碧落中世人来往别烟景古今同列岫横秦断长河极塞空斜阳越乡思天末见归鸿  

保叔塔　　　　　　　　　【`元`】钱惟善  

金刹天开画铁檐风语铃野云秋共白江树晚逾青凿屋岩藏雨黏崖石坠星下看湖上客歌吹正沈  

报恩寺塔　　　　　　　　【`明`】蔡汝楠  

宝塔中天构君王奠镐年皇图香界合海气凤楼悬万岭开江左千门倚日边南山留作镇长见法轮圆  

五言排律  

登总持寺浮图　　　　　　【`唐`】孟浩然  

半空跻宝塔晴望尽京华竹绕渭川遍山连上苑斜四门开帝宅阡陌俯人家累劫从初地为童忆聚沙一窥功德见弥益道心加坐觉诸天近空香送落花  

秋日登扬州西灵塔　　　　【`唐`】李　白  

宝塔凌苍苍登攀览四荒顶髙元气合标出海云长万象分空界三天接画梁水摇金刹影日动火珠光鸟拂琼帘度霞连绣栱张目随征路断心逐去防扬露浴梧楸白霜催橘柚黄玉毫如可见于此照迷方  

七言律  

题慈恩寺浮图　　　　　　【`唐`】章八元  

十层突兀在虚空四十门开面面风却怪鸟飞平地上自惊人语半天中回梯暗踏如穿洞絶顶初攀似出笼落日凤城佳气合满城春树雨蒙蒙  

题雁塔　　　　　　　　　【`唐`】许　玫  

宝轮金地压人寰独坐苍冥启玉关北岭风烟开魏阙南山气象鎻商顔灞陵车马垂杨里京国城池落照间暂放尘心游物外六街钟鼓又催还  

福州开元寺塔　　　　　　【`唐`】周　朴  

开元寺里七重塔遥对方山影拟齐杂俗人看离世界孤髙僧上觉天低惟堪片片紫霞暎不与蒙蒙白雾迷心若无私罗汉在参差免向日虹西  

七言絶句  

与梦得同登栖灵塔　　　　【`唐`】白居易  

半月悠悠在广陵何楼何塔不同登共怜筋力犹堪在上到栖灵第九层  

塔顶　　　　　　　　　　【`元`】郭　钰  

塔顶新晴独自登画栏髙倚十三层不知眼界髙多少地上行人似冻蝇  

## 御定佩文斋咏物诗选卷二百三十六  

僧家杂类  

五言古  

饭覆釡山僧　　　　　　　【`唐`】王　维  

晚知清净理日与人群疎将候逺山僧先期扫敝庐果从云峯里顾我蓬蒿居借草饭松屑焚香看道书燃灯昼欲尽鸣磬夜方初一悟寂为乐此生闲有余思归何必深身世犹空虚  

七言古【`附长短句`】  

锡杖歌送明楚上人归佛川　【`唐`】皇甫曾  

上人逺自西天至头陀行遍南朝寺口飜贝叶古字经手持金策声泠泠防法防身惟振锡石濑云溪深寂寂乍来松径风露寒遥暎霜天月成魄后夜空山禅诵时寥寥挂在松树枝眞法常传心不住东西南北随縁路佛川此去何时回应眞莫便游天台  

智逹上人水晶念珠歌　　　【`唐`】欧阳詹  

水已清清中不易当其精精华极何宜更复加磨拭良工磨拭成贯珠澄洞澈看如无星辉月耀莫之逾骇鸡照乘徒称殊上人念佛泛真谛一佛一珠以为记既指其珠当佛身亦欲珠眀像佛智咨董母访朱公得之玓瓅群竒中龙龛鹫岭长随躬朝自手持纎掌透夜来月照红绦空穷川极陆难为宝孰说车渠将玛瑙连连寒溜下隂轩荧荧露垂秋草皎晶晶彰煌煌陆离电烻纷不常凌眸晕目生光芒我来借问修行术数日殷勤羡兹物上人视日授微言心净如斯即是佛  

五言律  

秋夜北上精舎观体如师梵　【`唐`】刘长卿  

焚香奏仙呗向夕遍空山清切兼秋逺威仪对月闲静分岩响答散逐海潮还幸得风吹去随人到世间  

饭僧　　　　　　　　　　【`唐`】王　建  

别屋炊香饭薰辛不入家温泉调葛麪净手摘藤花蒲鲊除青叶芹虀帯紫芽愿师常伴食消气有姜茶送志宏沙弥赴上元受戒　　【`唐`】僧皎然  

不肯资章甫胜衣被木兰今随秣陵信欲及蔡州坛野寺钟声逺春山戒足寒归来次第学应见后心难  

五言排律  

过卢四员外宅看饭僧共题七韵  

【`唐`】王　维  

三贤异七贤青眼慕青莲乞饭从香积裁衣学水田上人飞锡杖檀越施金钱趺坐檐前日焚香竹下烟寒空法云地秋色净居天身逐因縁法心过次第禅不须愁日暮自有一灯燃  

七言律  

宿莹公禅房闻梵　　　　　【`唐`】李　颀  

花宫仙梵逺微微月隠髙城钟漏稀夜动霜林惊落叶晓闻天籁发清机萧条已入寒空静飒防仍随秋雨飞始觉浮生无住着顿令心地欲皈依  

奉和开元寺佛鉢　　　　　【`唐`】陆龟蒙  

空王初受逞神功四鉢须防现一重持次想添香积饭覆时应带歩罗钟光寒好照金毛鹿响静堪降白耳龙从此宝函香里见不烦西去诣灵峯  

开元寺佛鉢诗　　　　　　【`唐`】皮日休  

帝青石作绿氷姿曾得金人手自持拘律厨过斋散后提罗花下洗来时乳麋味断中天觉麦麨香消大劫知从此共君亲顶戴斜风应不等闲吹  

水晶念珠　　　　　　　　【`唐`】曹　松  

等量红缕贯晶荧尽道匀圆别未胜凿断玉潭盈尺水琢成金地两条氷轮时只恐星侵佛挂处常疑露滴僧几度夜深寻不着琉璃为殿月为灯  

开元寺石鉢　　　　　　　【`明`】髙　启  

宝石当年琢帝青浮波不异木杯轻传灵已歴干陀国乞食曾来舎卫城渔父得时初献洗法王在日每擎行寺僧见客休频出恐有藏龙此内惊  

七言絶句  

清闲上人【`自蜀入洛于长　　唐夀寺说法度人`】白居易  

梓潼眷属何年别长寿坛塲近日开应是蜀人皆度了法轮移向洛中来  

定水寺行香　　　　　　　【`唐`】郑　谷  

听松看画绕虚廊风拂金炉待赐香丞相未来春雪宻暂偷闲卧老僧牀  

和闻梵　　　　　　　　　【`明`】曹学佺  

山下层层起暮烟山中一防佛灯然僧家功课如常事只有朝昬无嵗年  

## 御定佩文斋咏物诗选卷二百三十七  

仙观类  

五言古  

和鲍常侍龙川馆　　　　　【`梁`】元　帝  

珍台接闲馆迢逓山之旁多解三真术俱善四明方玉题书仙篆金牓烛神光桂影侵檐进藤枝绕槛长苔衣随溜转梅气入风香  

游匡山简寂馆　　　　　　【`陈`】张正见  

三梁磵本絶千仞路犹通即此神山内银牓映仙宫镜似临峰月流如饮涧虹幽桂无斜影深松有劲风惟当逺人望知在白云中  

和梁武陵王遥望道馆　　【`北周`】萧　防  

神境流精阙仙居紫翠房今有寻真地迤逦丽通庄九柱含虬重三台饰夜光金辉碧海桃玉笈紫书方拂筵青鸟集吹箫白凤翔履归堪是燕石在讵非羊烟霞四  

照蕊风月五名香于兹喜临眺愿得假霓裳  

过藏矜道馆　　　　　　【`北周`】王　褎  

松古无年月鹄去复来归石壁藤为路山窓云作扉  

至老子庙应诏　　　　　【`北周`】庾　信  

虚无推驭辨寥廓本乗蜺三门临苦县九井对灵谿盛丹湏竹节量药用刀圭石似临卭芋芝如封禅泥防毛新鹄小盘根古树低野戍孤烟起春山百鸟啼路有三千别途经七圣迷唯当别闗吏直向流沙西  

入道士馆　　　　　　　　　庾　信  

金华开八景玉洞上三危云袍白鹤度风管鳯凰吹野衣缝蕙叶山巾篸笋皮何必淮南馆淹留攀桂枝  

游清都观寻沈道士　　　　【`唐`】凌　敬  

聊排灵琐闼徐歩入清都青谿防寂士思狥道枢十芒生药笥七焰发丹炉缥袠桐君箓朱书王母符宫槐散緑穗日槿落青柎矫去龙门鹤飞来叶县鳬凌风自可御安事廹中区方追羽衣侣从此得珠  

游清都观寻沈道士得清字　【`唐`】许敬宗  

幽人蹈箕頴方士访蓬瀛岂若逢真气齐契体无名既诠众妙理聊畅逺游情纵心驰贝阙怡神想玉京或命余杭酒时听洛濵笙风衢通阆苑星使下层城蕙帐晨飇动芝房夕露清方叶栖迟趣于此听钟声  

秋日仙游观赠道士　　　　【`唐`】王　勃  

石图分帝宇银牒洞灵宫回丹萦岫室复翠上岩栊雾浓金灶静云暗玉坛空野花常捧露山叶自吟风林泉明月在诗酒故人同待余逢石髓从尔命飞鸿  

游清都观寻沈道士得仙字　【`唐`】刘孝孙  

纷吾因暇豫行乐极留连寻真谒紫府披雾觌青天缅懐金阙外遐想玉京前飞轩俯松柏抗殿接云烟滔滔清夏景嘒嘒早秋蝉横琴对危石酌醴临寒泉聊袪尘俗累寜希龟鹤年无劳生羽翼自可狎神仙  

至嵩阳观　　　　　　　　【`唐`】储光羲  

真人上清室乃在中峰前花雾生玉井霓裳画列仙念兹宫故宇多此地新泉松柏有清隂薜萝亦自妍一闻歩虚子又话逍遥篇忽若在云汉风中意泠然  

述防圣观　　　　　　　　　储光羲  

一山尽天苑一峰开道宫道花飞羽卫天鸟游云空玉殿俯水春旗揺素风夹门小松柏覆井新梧桐自昔太仙下乃知元化功神皇作桂馆此意与天通  

题应圣观　　　　　　　　　储光羲  

空中望小山山下见余雪皎皎河汉女在兹养真骨登门骇天书启籥问仙诀池光揺水雾灯色连松月合防起花台折草成玉节天鸡弄白羽王母垂髪北有上年宫一路在云霓上心方向道时复朝金阙  

昭圣观　　　　　　　　　　储光羲  

主家隐谿口微路入花源数日朝青阁彩云犹在门防楼夹一殿玉女侍丹元扶橑尽蟠木歩櫩多画幡新松引天籁小柏绕山樊坐弄竹隂逺行随谿水喧石池辨春色林兽知人言未逐凤凰去真宫在此原  

宿天台桐柏观　　　　　　【`唐`】孟浩然  

海行信风帆夕宿逗云岛缅寻沧洲趣近爱赤城好扪萝亦践苔辍棹恣穷讨息隂憩桐柏采秀寻芝艸鹤唳清露垂鸡鸣信潮早愿言解缨绂从此去烦恼髙歩陵四明元踪得三老纷吾逺游意学彼长生道日夕望三山云涛空浩浩  

自紫阳观至华阳洞宿侯尊师草堂简同游李  

延年　　　　　　　　　【`唐`】刘长卿  

石门媚烟景句曲盘江甸南向佳气浓数峰遥隐见渐临华阳口云路入葱蒨七曜悬洞宫五云抱仙殿银函竟谁发金液徒堪荐千载空桃花秦人深不见东谿喜相遇贞白如防面青鸟来去闲红霞朝夕变一从换仙骨万里乗飞电萝月延歩虚松花醉闲宴幽人即长往茂宰应交战明发归琴堂知君懒为县  

宿简寂观　　　　　　　　【`唐`】白居易  

岩白云尚屯林红叶初陨秋光引闲歩不知身逺近夕投灵洞宿卧觉尘机泯名利心既忘市朝梦亦尽暂来尚如此况乃终身隐何以疗夜饥一匙云母粉  

游华山云台观　　　　　　【`唐`】孟　郊  

华岳独灵异草木恒新鲜山尽五色石水无一色泉仙酒不醉人仙芝皆延年夜闻明星馆时韵女萝弦敬兹不能寐焚柏吟道篇  

西上经灵寳观　　　　　　　孟　郊  

道士无白髪语音灵泉清青松多夀色白石恒夜明放歩霁霞起振衣华风生真文秘中顶寳气浮四楹一片古闗路万里今人行上仙不可见驱策徒西征  

上真观　　　　　　　　　【`唐`】陆龟蒙  

尝闻升三清真有上中下官居乗佩服一一自相亚霄裙或霞粲侍女忽玉姹坐进金碧腴去驰飇歘驾今来上真观恍若心灵讶秪恐暂神游又疑新羽化风余撼朱草云破生瑶榭望极觉波平行虚信烟借闲开飞龟帙静倚宿凤架俗状既防遗尘冠聊以卸人间方大火此境无朱夏松葢防日车泉绅拖天罅穷幽不知倦复息芝园舍锵佩引凉姿焚香礼遥夜无情走声利有志依闲暇何处好迎僧希将石楼借  

冬日天目西峰张链师所居　【`唐`】僧皎然  

采薪逢野泉渐见栖闲所坎坎山上声幽幽林中语仙卿何代隐乡服言亦楚开氷洗药苖扫雪山侣零叶聚败篱幽花积寒渚冥冥孤鹤性天外思轻举  

青城山丈人观　　　　　　【`宋`】文　同  

群峰垂碧光下拥岷仙家神皇被金巾坐领五帝衙威灵摄真境俗语不敢哗精心叩殊庭俯首仰紫华愿言凤罗盟毕世驱尘邪循奉蕊珠戒期之飞太霞  

天仓山威仪观　　　　　　　文　同  

群峰削琼瑶老藓抺古緑应朝大岷去簪笏俨相逐珠宫秘仙仗锦笈藏寳箓上帝此为仓其田堪种玉  

宿武夷观妙堂　　　　　　【`宋`】朱　子  

隂霭除已尽山深夜还冷独卧一斋空不眠思耿耿闲来生道心妄遣慕真境稽首仰髙灵尘缘誓当屏  

其二  

清晨叩髙殿缓歩绕虚廊斋心启真秘焚香散十方岀门恋仙境仰首云峰苍踌蹰野水际顿将尘虑忘  

大涤洞天　　　　　　　　【`宋`】林景熈  

九锁絶人寰一嶂耸天柱自从开辟来着此洞天古竒石千万姿元不费神斧帝敕守六丁山防孰敢侮白书中冥冥游者必持炬或绚若霞敷或蹙若波诡或竪若旌幢或悬若钟鼓或虎而踞或凤而趐舞异状纷献酬清音起击拊不知金堂仙恍惚在何许褰衣下侧迳层岚结琼乳迳极罅转深幽潭蓄风雨劣容童防入恐触蛟龙怒凛乎不可留长啸岀岩户  

金华观　　　　　　　　　【`元`】呉师道  

春晏践宿期云间陟髙岑获从胜友俱遂此物外心月窟探万仞临渊测重隂盘坐白石台长啸青栎林莫探虚皇居急雨含萧森松风飞淙合终夜凄笙琴何防发孤咏千载同遗音  

琼林台为薛元卿赋　　　　【`元`】甘　立  

西山有崇台上与云气通仙人紫霞佩导以防青童逍遥琪树林盘礴瑶华官积石象县圃连岑搆空同纚纚驻朝景泠泠度天风丹凤刷仪羽綘节飘曈昽矫首不可及灭没凌飞鸿愿言授灵药与世无终穷  

毛公坛　　　　　　　　　【`明`】髙　启  

欲观汉坛符东上缥缈峰葛花堕寒露夕饮清心胸月岀太湖水鹤鸣空涧松真境乆寂寥苍苔閟灵踪尝闻緑毛叟变化犹神龙世人岂得见偶许樵夫逢攀隂力易疲探元志难从归岀白云外空闻仙观钟  

初夏过寜真道院　　　　　【`明`】杨　基  

偶来髙树下独坐青苔石涧雨落余霏衣裳淡生碧道因微物悟理向言析习静自无营何妨处嚣寂  

春日游真常观　　　　　　【`明`】杨训文  

携琴偶独来寻幽入芳树林深鸟声寂坐乆淡忘虑振衣下崇冈斜阳在归路  

七言古  

宿无为观　　　　　　　　【`唐`】元　结  

九疑山深几千里峰谷﨑岖人不到山中旧有仙姥家十里飞泉绕丹灶如今道士三四人茹芝链玉学轻身霓裳羽葢傍临壑飘飘似欲来云鹤  

题醴陵玉仙观歌　　　　　【`唐`】僧防国  

王乔一去空仙观白云至今凝不散星垣松殿几千秋往往笙歌下天半瀑布西行过石桥黄精采根还采苖路逢一人擎药椀松花夜雨风吹满又言家住在东坡白犬相随邀我过南山石上有棊局曽使樵夫烂斧柯  

毛公坛福地　　　　　　　【`宋`】范成大  

松萝滴翠白昼隂七十二峰中最深緑毛仙翁已仙去惟有石坛留竹坞竹隂扫坛石槎牙汉时风雨生藓花山中笙鹤尚遗响湖外人烟惊嵗华道人眸子照秋色邀我分山筑丹室驱丁役甲莫儿嬉渇饮隐泉饥饵术  

七真山洞云观　　　　　　【`元`】程钜夫  

七真之山白云里綘闗神宫半空起祁君有志于君成更赐雄材自天予东临沧海西昆仑森森翠节排天门三更日射芙蓉色六月石挂氷霜防山头髣髴清虚府洞底隂岑太行路青苔能识六龙车明月长悬万年树峰盘涧复气絪緼瑶艸金芝日日新君王自有长生药端拱无为万国春  

游呉山紫阳庵　　　　　　【`元`】萨都拉  

天风吹我登鼇峰大山小山石玲珑赤霞日烘紫玛瑙白露夜滴青芙蓉飘绡云起穿石屋石上凉风吹紫竹挂冠何日赋归来煮茗篝灯洞中宿  

鹤林诗　　　　　　　　　【`明`】刘　刚  

鹤林羽士金门客旧辟丹房炼琼液手栽千树虬髯松坐对两山虎头石白云昼静豁岩扉湿翠满堦生紫芝瑶琴自奏涧湍响银河直挂瀑泉飞鼎炉存火烹铅汞灵药成苖几时种皓鹤翎梳雪翳林碧桃花落霞飘洞琳宫蕊阙想蓬莱疉嶂连峰紫翠堆丹光穿壁如红日应有仙人骑鹤来  

分得九仙观送刘司务之天官  

【`明`】赵　廸  

青山一迳连花竹瑶宫璚馆依林麓昔云兄弟九仙人跨鲤成仙岩下宿仙人一去竟不来落叶行迹空苍苔石窓无人白云冷药炉有火芙蓉开春林不辨武陵处隂崖尚忆瑶池路仙乐时闻太乙宫翠禽声起勾陈树鸦浴池边日未斜洞门流水秦人家湖光占处知残雨山色晴中见落花朝来送君即倾葢离筵适与群仙防仙人吹笙期子来碧桃花下应相待  

五言律  

游灵公观　　　　　　　　【`唐`】骆賔王  

灵峰标胜境神府枕通川玉殿斜连汉金堂逈架烟断风疎晚竹流水切寒弦别有青门外空懐县圃仙  

岳馆　　　　　　　　　　【`唐`】沈佺期  

洞壑仙人馆孤峰玉女台空蒙朝气合窈窕夕阳开流涧含轻雨虚岩应薄雷正逢鸾与鹤歌舞岀天来  

幸白鹿观应制　　　　　　　沈佺期  

紫凤真人府斑龙太上家天流芝葢下山转桂旂斜圣藻垂寒露仙杯落晚霞惟应问王母桃作几时花  

幸白鹿观应制　　　　　　【`唐`】李　峤  

驻跸三天路回旃万仞谿真庭群帝飨洞府百灵栖玉酒仙垆岀金方暗壁题伫看青鸟入还陟紫云梯  

幸白鹿观应制　　　　　　【`唐`】苏　颋  

碧虚清吹下蔼蔼入仙宫松磴攀云絶花源接涧空受符邀羽使传诀驻香童讵似闲居日徒闻有顺风  

幸白鹿观应制　　　　　　【`唐`】崔　湜  

御旗探紫箓仙仗辟丹丘捧药芝童下焚香桂女留鸾歌无嵗月鹤语记春秋臣朔真何幸常陪汉武游  

幸白鹿观应制　　　　　　【`唐`】徐彦伯  

凤舆乗八景龟箓向三仙日月移平地云霞缀小天金童擎紫药玉女献青莲花洞留宸赏还旗绕夕烟  

幸白鹿观应制　　　　　　【`唐`】李　乂  

制跸乘骊阜回舆指凤京南山四皓谒西岳两童迎云幄临县圃霞杯荐赤城神明近兹地何事往蓬瀛  

奉和幸白鹿观应制　　　　【`唐`】武平一  

玉府凌三曜金坛驻六龙防旒悬倒景羽葢偃乔松县圃灵芝秀华池瑞液浓谬因霑舜渥长愿奉尧封  

春日登金华观　　　　　　【`唐`】陈子昻  

白玉仙台古丹丘别望遥山川乱云日楼榭入烟霄鹤舞千年树虹飞百尺桥还逢赤松子天路坐相邀  

过方尊师院　　　　　　　【`唐`】綦母濳  

羽客北山寻艸堂松迳深养神宗示法得道不知心洞户逢防履寥天有一琴更登圃上仍种杏成林  

寻雍尊师隐居　　　　　　【`唐`】李　白  

群峭碧摩天逍遥不记年拨云寻古道倚树听流泉花暖青牛卧松髙白鹤眠语来江色暮独自下寒烟  

清明日宴梅道士房　　　　【`唐`】孟浩然  

林卧愁春尽褰帷揽物华忽逢青鸟使邀入赤松家金灶初开火仙桃正发花童顔若可驻何惜醉流霞  

游精思观题山房　　　　　　孟浩然  

误入花源里初怜竹径深方知仙子宅未有世人寻舞鹤过闲砌飞猿啸密林渐通妙理深得坐忘心  

玉台观　　　　　　　　　【`唐`】杜　甫  

浩劫因王造平台访古游防云箫史驻文字鲁恭留宫阙通群帝乾坤到十洲人传有笙鹤时过北山头  

苑外至龙兴院作　　　　　【`唐`】储光羲  

朝游天苑外忽见法筵开山势当空岀云隂满地来疎钟清月殿幽梵静花台日暮香林下飘飘仙歩回奉和华清宫观行香应制　　【`唐`】崔国辅  

天子藻珠宫楼台碧落通豫游皆汗漫斋处即崆峒云物三光里君臣一气中道言何所说寳歴自无穷  

开元观遇张侍御　　　　　【`唐`】钱　起  

碧落忘归处佳期不厌逢晚凉生玉井新暑避烟松欲醉流霞酌还醒度竹钟更怜琪树下歴歴见遥峰  

过包尊师山院　　　　　　【`唐`】刘长卿  

卖药曽相识吹箫此复闻杏花谁是主桂树独留君潄玉临丹井围棋访白云道经今为写不虑惜鵞群  

宿洞灵观　　　　　　　　【`唐`】皇甫冉  

孤烟灵洞逺积雪满山寒松柏凌髙殿莓苔封古坛客来清夜乆仙去白云残明日开金箓焚香更沐兰  

云阳观寄袁稠　　　　　　【`唐`】李　端  

花洞晚隂隂仙坛隔杏林潄泉春谷冷捣药夜窓深石上开仙酌松间对玉琴戴家谿北住雪后去相寻  

不食仙姑山房　　　　　　【`唐`】张　籍  

寂寂花枝里草堂惟素琴因山曽改眼见客不言心月岀谿路静鹤鸣云树深丹砂如可学便欲住幽林  

同萧链师宿太一庙　　　　【`唐`】李　益  

微月空山曙春祠谒少君落花坛上拂流水洞中闻酒引芝童奠香余桂子焚鹤飞将羽节遥向赤城分  

游天柱观　　　　　　　　【`唐`】李　郢  

听钟到灵观仙子喜相寻茅洞几千载水声寒至今读碑丹井上坐石涧亭隂清兴未云尽烟霞生夕林  

游玉芝观　　　　　　　　【`唐`】李群玉  

寻仙向玉清独倚雪初晴木落寒郊逈烟开疉嶂明片云盘鹤影孤磬杂松声且共探理归途月未生  

玉芝观　　　　　　　　　【`唐`】周　贺  

四面山萝合空堂画老仙蠧根停雪水曲角积茶烟道至心机尽宵清琴韵全暂来还又去未得坐经年  

谒仙观　　　　　　　　　【`唐`】马　戴  

我生求羽化斋沐造仙居葛蔓没丹井石函盛道书寒松多偃侧灵洞徧清虚一就泉西饮云中采药蔬  

其二  

山空蕙气香乳管岀云房愿值壶中客亲传肘后方三更礼星斗寸匕服丹霜黙坐树隂下仙经横石牀  

同庄秀才宿镇星观　　　　　马　戴  

的的星河落霑苔复洒松湿光微泛草石翠淡揺峰野观云和月秋城漏间钟知君亲此境九陌少相逢  

宿阳台观　　　　　　　　　马　戴  

玉洞仙何在炉香客自焚醮坛围古木石磬响寒云曙月孤霞映悬流峭壁分心知人世隔坐与鹤为群  

终南白鹤观　　　　　　　【`唐`】郑　谷  

歩歩景通真门前众水分柽萝诸洞合钟磬上清闻古木千寻雪寒山万丈云终期扫坛级来事紫阳君  

寄李校书游简寂观　　　　【`唐`】黄　滔  

古观云谿上孤懐永夜中梧桐四更雨山水一庭风诗得如何句仙游最胜宫却愁逢羽客相与入烟空  

题许仙师院　　　　　　　【`唐`】韦　庄  

地古多乔木游人到且吟院开金鏁涩门映緑篁深山色不离眼鹤声长在琴往来谁与熟乳鹿住前林  

同僧宿道者院　　　　　　【`唐`】李　洞  

携文过水宿拂席四廊尘坠果敲楼瓦髙萤映鹤身防灯吹叶火谈佛悟山人尽有栖霞志好谋三教邻  

灵谿观　　　　　　　　　【`唐`】刘昭禹  

鼇海西边地宵吟景象寛云开孤月上瀑喷一山寒人异髪常緑草灵秋不干无由此栖息魂梦在长安  

宿玉箫宫　　　　　　　　【`唐`】储嗣宗  

尘飞不到空露湿翠微宫鹤影石桥月箫声松殿风緑毛辞世女白髪入壶翁借问烧丹处桃花几徧红  

宿天柱观　　　　　　　　【`唐`】僧灵一  

石室初投宿仙翁幸见容花源随水见洞府过山逢泉涌阶前地云生户外峰中宵自入定非是欲防龙  

和明道人宿山寺　　　　　【`宋`】徐　铉  

闻道经行处山前与水阳磬声深小院灯影迥髙房落宿依楼角归云拥殿廊羡师闲未得早起逐班行晚憩白鹤庙寄句容张少府　　徐　铉  

日入林初静山空暑更寒泉鸣细岩窦鹤唳眇云端拂榻安碁局焚香戴道冠望君如不见终夕凭阑干  

题鹤鸣化上清宫　　　　　【`宋`】文　同  

秘宇压孱顔飞梯上屈盘清流抱山合乔木夹云寒地古芝英拆岩秋石乳干飇轮游底处空自立层坛栖霞观观在麻岭之下　　　【`宋`】孙　觌  

云表朝飞屐松残晚驻鞍破扉连白板槁顶系黄冠径雨喧风箨汀沙立露翰小窓牀坐好对此百忧寛  

延禧观　　　　　　　　　【`宋`】赵师秀  

寂寞古仙宫松林常有风鹤毛兼叶下井气与云同背日苔砖紫多年粉壁红相传陶县令曽住此山中  

题信州先天观图　　　　　【`元`】杨　载  

四围山不断状若碧芙蓉谷逺含风细崖深下露浓茂林藏虎豹隂洞伏蛟龙恍惚神人防浮空羽葢重  

题先天观图　　　　　　　【`元`】掲傒斯  

闻说先天观重重絶壁环鸟啼青嶂里花落白云间樵子能长啸居人识大还洞门无处认惟有水潺湲  

玉虚宫　　　　　　　　　【`元`】纳　延  

楼观回深巷松枝夹路低拾薪供早防抱瓮灌春畦经向琅函读诗从古鼎题白须张道士送客过桃谿  

云谿真观　　　　　　　　【`元`】雅勒呼  

真馆云谿上孤髙逼太清江山环几席星斗拂檐楹树古成龙去篁疎作凤鸣仙游始可接我欲谢尘缨与索编修士岩访马学士伯庸于蓬莱馆因观  

藤花　　　　　　　　　【`元`】黄清老  

昔访蓬莱馆春烹芍药芽重来寻竹迳乆坐落藤花君欲鸣瑶瑟予将拾紫霞鹤吟知雨近留宿白云家寄题林虑山赵链师精舍　　【`明`】朱珵尭  

壶闗跨天党中有地仙乡曲磴悬星斗危峰度石梁泉声当户落药气入云香何日同真隐来寻岀世方  

寻天台李道士斋　　　　　【`明`】周　忱  

瑶草迷行迳丹台近赤城山川遥在望鸡犬不闻声谷静松花落桥横涧水鸣云间防鹤下疑听紫鸾笙  

夏日游道观　　　　　　　【`明`】薛　蕙  

隔竹窥丹洞临池坐碧沙翠杯寒玉水石盌浄云芽展簟来风色吹笙上月华休论河朔饮讵似醉流霞  

元真观　　　　　　　　　【`明`】皇甫濂  

列馆成恬旷埀轩坐息机未须人境逺已觉世尘违筠密秋生院花残日背扉谁将示冲漠予意正忘归  

五言排律  

为赵法师别造精院过院赋诗  

【`唐`】明　皇  

宗师心物外为道运虚舟不恋岩泉赏来从宫禁游探元知几嵗习静更宜秋烟树辨朝色风湍闻夜流坐朝繁听览寻胜在清幽欲广无为化因兹庶可求  

和刘侍郎入隆唐观　　　　【`唐`】杨　炯  

福地隂阳合仙都日月开山川临四险城树隐三台伏槛排云岀飞轩绕涧回参差凌倒影潇洒轶浮埃百果珠为实群峰锦作苔悬萝暗凝雾瀑布响成雷方士烧丹液真人泛玉杯还如问桃水更似得蓬莱汉帝求仙日相如作赋才自然金石奏何必上天台  

和辅先入昊天观　　　　　　杨　炯  

遁甲爰皇里星占太乙宫天门开奕奕佳气郁葱葱碧落三干外黄图四海中邑居环若水城闗抵新丰玉槛昆仑侧金枢地轴东上真朝北斗元始咏南风汉后祠五帝淮王礼八公道书编竹简灵液灌梧桐艸茂琼堦緑花繁寳树红石楼纷似画地境淼如空桑海年应积桃源路不穷黄轩若有问三月住崆峒  

晚秋陪崔阁老张秘监苖考功同游昊天观  

【`唐`】权徳舆  

方驾游何许仙源去似归萦回留胜赏潇洒岀尘机泛菊贤人至烧丹姹女飞歩虚清晚籁隐几吸晨晖竹迳琅玕合芝田沆瀣晞银钩三洞字瑶笥六铢衣丽句翻红药佳期限紫薇徒然一相望郢曲和应稀  

圣真观刘真师院十韵　　　【`唐`】罗　隐  

帘下严君卦窓间少室峰摄生门已尽混迹世犹逢山薮师王烈簪缨友戴颙鱼挑介象鲙饭吐葛蜂紫饱埀新椹黄轻堕小松尘埃金谷路楼阁上阳钟野鹤鸢肩寄仙书鸟爪封支牀龟纵老取箭鹤何慵别乆曽牵念闲来肻厌重尚余青竹在试为剪成龙  

题何仙人大隐阁　　　　　【`宋`】蔡　襄  

万井连交道中天敞静轩由来隐市全胜贲丘园目极无留赏心闲不避喧沼光揺屋动花艶岀栏繁雨霁山容静潮生海气昏幽人披彩槛永日对芳樽素业名家乆通医奥义存丹图环八卦仙诀遁三元造化今为友欢欣本聚门应须超世累宴坐此忘言  

七言律  

玉台观　　　　　　　　　【`唐`】杜　甫  

中天积翠玉台遥上帝髙居綘节朝遂有冯夷来击鼓始知嬴女善吹箫江光隐见鼋鼍窟石势参差乌鹊桥更有红顔生羽翰便应黄髪老渔樵  

题茅山李尊师山居　　　　【`唐`】秦　系  

天师百嵗少如童不到山中竟不逢洗药每临新瀑水歩虚时上最髙峰篱间五月留残雪石上千年防怪松此去人寰今逺近回看云壑一重重  

同游仙游观　　　　　　　【`唐`】韩　翃  

仙台初见五城楼风物凄清宿雨收山色遥连秦树晚砧声近报汉宫秋疎松影落空坛静细草春香小洞幽何用别寻方外去人间亦自有丹丘  

延平天庆观　　　　　　　【`唐`】王　初  

劒化江边緑构新层台不染玉梯尘千章隐篆标龙阁一曲空歌防凤钧岚气湿衣云叶暁天香飘户月枝春盟金早晚闻仙语学种三芝伴羽人  

宿题天坛观　　　　　　　【`唐`】刘　沧  

沐发清斋宿洞宫桂花松韵满岩风紫霞暁色秋山霁碧落寒光霜月空华表鹤声天外迥蓬莱仙界海门通冥心一悟虚无理寂寞珠象防中  

再游姑苏玉芝观　　　　　【`唐`】许　浑  

髙梧一叶下秋初迢逓重廊旧寄居月过碧窓今夜酒雨昏红壁去年书玉池露冷芙蓉浅琼树风髙薜荔疎从此扁舟更东去仙翁应笑为鲈鱼  

题青城山范贤观　　　　　【`唐`】唐　球  

数里縁山不厌难为寻真诀问黄冠苔铺翠防仙桥滑松织香梢古道寒昼傍緑畦薅嫩玉夜开红灶撚新丹钟声已断泉声在风动瑶花月满坛  

四月十五道室书事寄袭羙　【`唐`】陆龟防  

乌饭新炊芼臛香道家斋日以为常月苖杯举存三洞云蕊函开叩九章一掬阳泉堪作雨数铢秋石欲成霜可中值着雷平信为觅闲眠苦竹牀  

和四月十五日道室书事　　【`唐`】皮日休  

望朝斋戒是寻常静启金根第几章竹叶饮为甘露色莲花鲊作肉芝香松膏背日凝云磴丹粉经年染石牀剰欲与君同此志顽仙惟恐鬓成霜  

寄题玉霄峰叶涵象尊师所居　皮日休  

青防向上玉霄峰元始先生戴紫蓉暁案琼文光洞壑夜坛香气惹杉松闲迎仙客来为鹤静噀灵符去是龙仔细扪心无偃骨欲随师去肯相容  

寄题罗浮轩辕先生所居　　　皮日休  

乱峰四百三十二欲问徴君何处寻红翠数声瑶室响真檀一炷石楼深山都遣负沽来酒樵客容看化后金从此谒师知不逺求官先有葛洪心  

寄题镜岩周尊师所居　　　　皮日休  

八十余年住镜岩鹿皮巾下雪髟髟牀寒不奈云萦枕经润何妨乳滴函饮涧猿回窥絶洞縁梯人歇倚危杉如何计吏穷于鸟欲望仙都一举帆  

题龙瑞观兼呈徐尊师　　　【`唐`】方　干  

或雨或云常不定地灵云雨自无时世人莫识神方字仙鸟偏栖药树枝逺壑度年如晦暝隂谿入夜有凌凘此中唯有师知我未得寻师即梦师  

登升元阁　　　　　　　　【`唐`】李建勲  

登髙始觉太虚寛白雪须知唱和难云度琐窓金牓湿月移珠箔水精寒九天星象帘前见六代城池直下观唯有上层人未到金乌飞过拂阑干  

桐柏观　　　　　　　　　【`唐`】周　朴  

东南一境清心目有此千峰挿翠微人在下方冲月上鹤从髙处破烟飞岩深水落寒侵骨门静花开色照衣欲识蓬莱今便是更于何处学忘机  

安国寺随驾幸兴唐观应制　【`唐`】僧广宣  

东林何殿是西邻禅客垣墙接羽人万乗游仙宗有道三车引路本无尘初传寳诀长生术已证金刚不壊身两地同修天上事共瞻鸾鹤重来廵  

题紫阳观　　　　　　　　【`宋`】徐　铉  

南朝名士富仙才追歩东乡遂不回丹井自深桐暗老祠宫长在鹤频来岩边桂树攀仍倚洞口桃花落复开惆怅霓裳太平事一函真迹链昭台  

留题延生观后山上小堂　　【`宋`】苏　轼  

谿山愈好意无厌上到巉巉第几尖深谷野禽毛羽怪上方仙子鬓眉纎不惭弄玉骑丹凤应逐嫦娥驾老蟾涧艸岩花自无主晚来蝴蝶入疎帘  

游龙瑞宫次程公韵　　　　【`宋`】秦　观  

灵祠真馆閟山隈形势相髙对越台莓径翠依屏上转藕花红绕鉴中开鹤衔寳箭排烟去龙防金书带雨来夹道万星攒骑火满城争看使君回  

青城山防庆建福宫　　　　【`宋`】范成大  

墨诏东来汹驿传璇题金榜照山川祥开圣代千秋节响动仙都九室天触石涌云埋紫逻流金飞火烛苍巅秪应老宅厐眉客长记新宫锡号年  

孙真人庵　　　　　　　　　范成大  

何处仙翁旧隐居青莲巉絶似蓬壶云深未到淘朱洞雨小先寻炼药炉涧下艸香疑可饵林间虎伏试教呼闲身尽办供薪水定肯分山一半无  

题东山道院　　　　　　　【`宋`】徐　玑  

古院嵌石作层緑苔芳艸近郊坰谿流偶到门前合山色偏来竹里青静与黄蜂通户牖闲将白鸟共沙汀道人亦有能琴者一曲清徽最可听  

紫泽观　　　　　　　　　【`宋`】刘克庄  

修持尽是女黄冠自小辞家学住山帘影静埀斜日里磬声徐岀落花间祭星緑简亲书字避客青衣密掩闗最爱粉墙堪试笔苦无才思又空还  

玉清宫与赵达夫鲜于枢聨句  

【`元`】白　珽  

巾子峰头檥钓船【`达夫`】初阳台上坐鸣弦岀云髙树明残日【`珽`】过雨苍苔细泉絶俗谁能继遐躅【`枢`】凌空我欲学飞仙【`达夫`】还家正恐乡人问【`珽`】化鹤重来知几年【`枢`】  

宿曲阳仙馆　　　　　　　【`元`】萨都拉  

天际三峰横紫烟山前山后尽芝田楼台木末疑无路鸡犬云中半是仙白石经年皆化玉青松尽日只闻泉曲林三馆幽深处一夜重楼听雨眠  

同呉郎饮道院　　　　　　　萨都拉  

三月江南飞栁花松间童子脸如霞旋酤采石仙人酒来访山隂道士家落日下城人影散东风吹马防檐斜呉郎今夜孤舟渡回首江心月半沙  

游清谿道院　　　　　　　　萨都拉  

旧游淮水东边月髙照升龙道士家丹灶火光穿树木石坛幡影走龙蛇虾须卷夜收云气仙掌擎秋泻露华天外松风吹鹤梦珂佩隔青霞  

先天观　　　　　　　　　【`元`】陈　旅  

龙虎山南古涧阿幽人住处白云多千林总种三珠树百亩曽收五色禾丹鼎夜光迎海日石船秋影接天河环中异趣知谁防我欲穷源过碧萝  

县圃为上清周道士赋　　　【`元`】纳　延  

县圃云深路茫神仙飞佩隔扶桑碧桃开尽春谿涨白鹤归来海月凉岩溜涓涓鸣石窦松花细细落琴牀明年我亦山中去賸采瑶芝满药囊  

寄题天台杨道士素轩　　　【`元`】呉景奎  

梨云漠漠防幽扄宴坐防观内景清风露洗秋生灏白雪霜惊暁空明琼楼奏乐霓裳冷缑岭吹笙鹤羽轻窓户玲珑人寂寂碧桃花下歩虚声  

牧斋真人华阳道院　　　　【`元`】呉全节  

鼇载三峰拥客查采真访古意无涯云山夜雨棠梨树宇宙春风棣萼花龙洞逺分丹井水鹤松髙映赤城霞宗师应帝光前绪仙舘新开第一家  

元妙观　　　　　　　　　　呉全节  

榴皮书壁走龙蛇池上芭蕉又见花北阙恩承新雨露西湖光动旧烟霞春风日长都树秋水星回碧汉查修月功成三万户蕊珠宫里诵南华  

冲佑万年宫　　　　　　　　呉全节  

武夷天赐万年宫云隔蓬莱梦已通玉防煌煌镌石壁擢歌隐隐度谿风帆归海国春潮緑市俯星邨晚照红不用广寒修月斧奎章大笔纪成功  

繁禧观　　　　　　　　　　呉全节  

门前流水泛桃花回首蓬山别一家曽把金茎餐沆瀣闲挥玉麈看琵琶火存丹鼎春长好卷掩黄庭日欲斜心与江湖天共逺大开瀛海驻吾槎  

崇禧观　　　　　　　　　　呉全节  

曲林古观水西流天遣皇华驷玉虬髙士逺分龙虎派哲人乆伴凤凰游楼台山色三峰暁池馆泉声五月秋云案凝香浮洞府坐令和气蔼丹丘  

道人延翠轩　　　　　　　【`明`】王　恭  

山水婵娟扫黛屛清晖迢逓到柴扃云归独树天边小雪罢孤峰鸟外青寒藓带花侵卷幔野泉流叶近闲庭浮生只解人间事未得从师种茯苓  

紫虚观　　　　　　　　　【`明`】张　璨  

紫虚坛上鹤成群碧洞灵芝产石根云引昼隂归竹坞水流春色岀花源药炉伏火仙留诀茶灶生烟客到门欲就上清传寳箓未知何日谢尘喧  

宿云开堂　　　　　　　　【`明`】顾　璘  

难逢魏母彩鸾车聊试弥明石鼎茶翠羽金支云缥缈紫厓丹洞石防岈五峰黛色消晴雪万木灵晖散晚霞愿借防公鹤羽月明骑上太清家  

道塲纪事　　　　　　　　【`明`】张　治  

黄发真人戴玉冠身骑金虎佩苍鸾俯窥日月行丹极贪礼星辰拜石坛旛影一庭仙掌浄钟声万户防云寒朝元初罢千官下碧宇沈沈夜未阑  

题林屋洞天　　　　　　　【`明`】僧徳祥  

群山包水水包山金作芙蓉玉作环洞里有天通五岳山中无地着三班白云彷佛鸡初唱碧海迢遥鹤又还可惜桃花有凡骨年年随浪岀人间  

五言絶句  

题井陉防谿李道士所居　　【`唐`】岑　参  

五粒松花酒防谿道士家惟求缩却地乡路莫教赊  

宿道士观　　　　　　　　【`唐`】朱庆余  

堂闭仙人影空坛月露初闲听道家子盥潄读灵书  

古仙坛　　　　　　　　　【`元`】虞　集  

逺山谁放烧疑是坛边醮仙人错下山拍手坛边笑  

毛公坛　　　　　　　　　【`明`】葛一龙  

此公得道处山骨何其清草木日与习毛羽自然生  

七言絶句  

题朱錬师山房　　　　　　【`唐`】王昌龄  

叩齿焚香岀世尘斋坛鸣磬歩虚人百花仙酝能留客一饭胡麻度几春  

题茅山华阳洞　　　　　　【`唐`】储光羲  

华阳洞口片云飞细雨蒙蒙欲湿衣玉箫徧满仙坛上应是茅家兄弟归  

题蒋道士房　　　　　　　【`唐`】皇甫冉  

轩窓缥缈起烟霞诵诀存思白日斜闻道昆仑有仙籍何时青鸟送丹砂  

题张道士山居　　　　　　【`唐`】秦　系  

盘石垂萝即是家回头犹看五枝花松间寂寂无烟火应服朝来一片霞  

望简寂观　　　　　　　　【`唐`】顾　况  

青嶂青谿直复斜白鸡白犬到人家仙人住在最髙处向晚春泉流白花  

题叶道士山房　　　　　　　顾　况  

水边垂栁赤栏桥洞里仙人碧玉箫近得麻姑书信否浔阳江上不通潮  

题自然观　　　　　　　　【`唐`】陆　畅  

劒阁门西第一峰道陵成道有髙踪行人若上升仙处须拨白云三四重  

紫极宫斋后　　　　　　　【`唐`】李群玉  

紫府空歌碧落寒暁星寥亮月光残一群白鹤髙飞散唯有松风扫石坛  

游洞灵观　　　　　　　　【`唐`】陈　羽  

初访西城李少君独行深入洞天云风吹青桂寒花落香绕仙坛处处闻  

悟真院　　　　　　　　　　【`宋`】王安石  

野水纵横潄屋除午窓残梦鸟相呼春风日日吹香草山北山南路欲无  

题石门奉真观　　　　　　　【`宋`】刘　宰  

疉嶂为屏石作门隂云漠漠雨昏昏清游到晚不知去要上峰头望晓暾  

马坊冷大师清真道院　　　　【`金`】元好问  

枯蒲折苇障清湾十里风荷指顾间安得西湖展江手乱铺云锦浸青山  

题天夀观清隐山房　　　　　【`元`】仇　逺  

紫极秋声竹满轩一尘飞不涴琴樽白云自逐秋风去卧看君山嬾岀门  

题庐山太平宫　　　　　　【`元`】苏尔约蘓哈雅  

山上清风山下尘碧沙流水浅如春不知松外谁敲月惊醒南华梦里人  

游防仙宫　　　　　　　　【`元`】萨都拉  

霏霏凉露湿瑶台半夜吹箫月下来山外春风将雨过满庭撩乱碧桃开  

题吕城葛观　　　　　　　　萨都拉  

吕公城下葛仙家洞府春深锁暮霞过客不知天畔月小风吹落凤仙花  

紫阳道士冯友直与余同宿菌阁次日余过元符宫友直同僧安上人入五云观因以寄之  

萨都拉  

道人采药岀山迟菌阁秋髙袭羽衣半夜忽闻孤鹤唳五云相伴一僧归  

憩奉真道院　　　　　　　　萨都拉  

落花风飏歩虚声翠艸芝烂熳生过客不知春早晚午窓晴日睡闻莺  

春日镇阳栁谿道院　　　　　萨都拉  

城外青谿岀洞门道人归去日长曛栁花满地无人扫隔水遥看是白云  

张道士山房　　　　　　　【`明`】储　巏  

徙倚诗成午照余仙家宫府半楼居醉来也有回仙兴自擘黄柑蘸酒书  

石湖小天台同陆生施生兄弟  

【`明`】王叔承  

石桥流水碧生凉潭树埀隂百尺长一片晚霞生谷口羽衣如在赤城梁  

## 御定佩文斋咏物诗选卷二百三十八  

仙类  

四言古  

飞龙篇　　　　　　　　　【`魏`】曹　植  

晨游泰山云雾窈窕忽逢二童顔色鲜好乗彼白鹿手翳芝草我知真人长跪问道西登玉台金楼复道授我仙药神皇所造教我服食还精补脑夀同金石永世难老  

五言古  

长歌行　　　　　　　　　【`汉`】阙　名  

仙人骑白鹿发短耳何长导我上太华揽芝获赤幢来到主人门奉药一玉箱主人服此药身体日康强发白复更黑延年夀命长  

五游篇　　　　　　　　　【`魏`】曹　植  

九州不足歩愿得凌云翔逍遥八纮外游目歴遐荒披  

我丹霞衣袭我素霓裳华葢芬晻蔼六龙仰天骧曜灵未移景倏忽造昊苍阊阖启丹扉防阙曜朱光徘徊文昌殿登陟太微堂上帝休西櫺群后集东厢带我琼瑶佩潄我沆瀣浆踟蹰玩灵芝徙倚弄华芳王子奉仙药羡门进竒方服食享遐纪延夀保无疆  

游仙诗　　　　　　　　　【`晋`】郭　璞  

青谿千余仞中有一道士云生梁栋间风岀窓户里借问此何谁云是鬼谷子翘迹企颍阳临河思洗耳阊阖西南来濳波涣鳞起灵妃顾我笑粲然启玉齿蹇修时不存要之将谁使  

其二  

翡翠戏兰苕容色更相鲜緑萝结髙林蒙茏葢一山中有防寂士静啸抚清弦放情凌霄外嚼蕊挹飞泉赤松临上游驾虹乗紫烟左挹浮丘袖右拍洪崖肩借问蜉蝣軰寜知龟鹤年  

其三  

旸谷吐灵曜扶桑森万丈朱霞升东山朝日何晃朗回风流曲櫺幽室发逸响悠然心永懐眇尔自遐想仰思举云翼延首矫玉掌啸傲遗世罗纵情任独往明道虽若昧其中有妙象希贤宜励徳羡鱼当结网  

其四  

璇台冠昆岭西海濵招揺琼林笼藻映碧树疏英翘丹泉漂朱沫黑水鼓涛寻仙万余日今乃见子乔振髪晞翠霞解褐被綘绡总辔临少广盘虬舞云轺永偕帝乡侣千龄共逍遥  

游仙诗　　　　　　　　　【`晋`】庾　阐  

卭疏链石髓赤松潄水玉凭烟眇封子流浪挥元俗崆峒临北户昆吾眇南陆层霄映紫芝濳涧泛丹菊昆仑涌五河八流萦地轴  

读山海经　　　　　　　　【`晋`】陶　濳  

玉台凌霞秀王母怡妙顔天地共俱生不知几何年灵化无穷已馆宇非一山髙酣发新謡寜效俗中言  

游仙诗　　　　　　　　　【`齐`】袁　彖  

羽客宴瑶宫旌葢乍舒设王子洛浦来湘娥洞庭发长引逐清风髙歌送奔月并驭排帝闼连吹入天阙万古一方春千霜岂二发  

游仙诗　　　　　　　　　【`齐`】王　融  

献歳和风起日岀东南隅凤旍乱烟道龙驾溢云区结赏自员峤移防乃方壶金巵浮水翠玉斚挹泉珠徒用霜露改终然天地俱  

其二  

湘沅有兰芷汨吾欲南征遗佩岀长浦举袂望増城朱霞拂绮树白云照金楹五芝多秀色八桂常冬荣弭节且夷与参差闻凤笙  

升仙篇　　　　　　　　　【`梁`】简文帝  

少室堪求道明光可学仙丹缯碧林宇緑玉黄金篇云车了无辙风马讵须鞭灵桃恒可饵几回三千年  

和竟陵王游仙诗　　　　　【`梁`】沈　约  

夭矫乗綘仙螭衣方陆离玉銮隐云雾溶溶纷上驰瑶台风不息赤水正涟漪峥嵘元圃上聊攀琼树枝  

郭农璞游仙　　　　　　【`梁`】江　淹  

崦山多灵艸海濵饶竒石偃蹇寻青云隐沦驻精魄道人读丹经方士錬玉液朱霞入窓牖曜灵照空隙傲睨摘木芝凌波采水碧眇然万里游矫掌望烟客永得安期术岂愁蒙汜迫  

云山赞　　　　　　　　　　江　淹隂长生  

隂君惜灵骨珪璧讵为寳日夜名山侧果得金丹道忧伤永不至光顔如碧草若渡西海时致意三青鸟  

秦女  

青琴既旷世緑珠亦絶群犹不及秦女十五乗防云璧质人不见琼光俗讵闻愿使洛灵往为我道竒芬  

咏得神仙　　　　　　　　【`陈`】隂　铿  

罗浮银是殿瀛洲玉作堂朝游云暂起夕饵菊恒香聊持履成燕戏以石为羊洪崖与松子乗羽就周王  

奉和赵王游仙　　　　　【`北周`】庾　信  

藏山还采药有道得从师京兆陈安世成都李意期玉京传相鹤太乙授飞龟白石香新芋青泥羙熟芝山精逢照镜樵客值围棋石纹如碎锦藤苖似乱丝蓬莱在何处汉后欲遥祠  

英才言聚赋得升天行　　　【`隋`】僧慧浄  

驭风过阆苑控鹤下瀛洲欲采三芝秀先从千仞游驾凤吟虚管乗槎泛浅流颓龄一已驻方验大椿秋  

懐仙　　　　　　　　　　【`唐`】王　勃  

鹤岑有竒径麟洲富仙家紫泉潄珠液岩列丹葩常希披尘网眇然登云车鸾情极霄汉凤想疲烟霞道存蓬瀛近意惬朝市賖无为坐惆怅虚此江上华  

玉真仙人辞　　　　　　　【`唐`】李　白  

玉真之仙人时往太华峰清晨鸣天鼓飇歘腾防龙弄电不辍手行云本无踪几时入少室王母应相逄仙谷遇毛女意知是秦宫人　【`唐`】常　建  

谿口水石浅泠泠明药丛入谿防峰峻松栝疎幽风垂岭枝嫋嫋翳泉花蒙蒙夤縁霁人目路尽心弥通盘石横阳崖前临殊未穷回潭清云影弥漫长天空水边一神女千歳为玉童羽毛经汉代珠翠逃秦宫目觌神已寓鹤飞言未终祈君青云秘愿谒黄仙翁尝以耕玉田龙鸣西顶中金梯与天接几日来相逢  

宿五度谿仙人得道处　　　　常　建  

五度谿上花生根依两崖二月寻片云愿宿秦人家上见悬崖峻下见白水湍仙人弹棋处石上青萝盘无处求玉童翳翳惟林峦前谿遇新月聊取玉琴弹  

懐尹真人　　　　　　　　【`唐`】鲍　溶  

万里疉嶂翠一心浮云闲羽人杏花发倚树红琼顔流水杳防外女萝隂防间却思人间世多故不可扳青鸟飞难逺春云晴不还但恐五云车山中复有山  

求仙曲　　　　　　　　　【`唐`】孟　郊  

仙教生为门仙宗静为根持心若妄求服食安足论铲惑有灵药饵真成本源自当岀尘网驭凤登昆仑  

游仙　　　　　　　　　　【`唐`】贾　岛  

借得孤鹤骑髙近金乌飞掬河洗老貎照月生光辉天中鹤路直天尽鹤一息归来不骑鹤身自有羽翼若人无仙骨芝木无烦食  

题洪厓先生像卷　　　　　【`元`】钱　选  

神驾驭景飇太虚时总辔元道不可分直悟天人际群从皆成仙玩世不记年何当事神游许我笑拍肩  

钧天曲　　　　　　　　　【`明`】朱成泳  

飞游郁罗境稽首东王公开轩临法座置酒燕灵宫紫云歌玉女琼浆酌金童挥刀麟脯细入筯鸾膏空凤箫声嫋嫋鼍鼓鸣逄逢投壶起天笑吹律回春融燕罢百神散乐阕万舞终归来倚余醉凭虚驭刚风  

游仙　　　　　　　　　　【`明`】刘　基  

日月如过翼瞬息春已秋何不学神仙缥缈凌虚游雷霆以为舆虹蜺以为辀清晨登阆风薄暮宿不周长啸曽城巅濯足翠水流俯视八极内扰扰飞蜉蝣  

仙人篇　　　　　　　　　【`明`】黄　肃  

翩翩骑白鹿言上泰山顶俯观浮世中不见百年影道逢古时人緑发被两领授我采药诀延年保夀命我闻再拜跪问是何方求抚我挟我肘与我上天游天上多桂树枝叶何修修折取忽盈筥馨香霑我裘何因入君袖道路长悠悠  

七言古【`附长短句`】  

巴謡歌　　　　　　　　　【`秦`】阙　名  

神仙得者茅初成驾龙上升入太清时下洲戏赤城继世而往在我盈帝若学之腊嘉平  

王子乔　　　　　　　　【`北魏`】髙　允  

王少卿王少卿超升飞龙翔天庭遗仪景云汉酬光骛电逝忽若浮骑日月从列星跨腾八廓逾杳防寻元气岀天门穷览有无究道根  

元丹丘歌　　　　　　　　【`唐`】李　白  

元丹丘爱神仙朝饮颍水之清流暮还嵩岑之紫烟三十六峰长周旋长周旋蹑星虹身骑飞龙耳生风横江跨海与天通我知尔游心无穷  

神仙曲　　　　　　　　　【`唐`】李　贺  

碧峰海面藏灵书上帝拣作仙人居清明笑语闻空虚闲乗巨浪骑鲸鱼春罗书字邀王母共宴红楼最深处鹤羽冲风过海迟不如却使青龙去犹疑王母不相许垂雾娃鬟更传语  

玉华仙子歌　　　　　　　【`唐`】李康成  

紫阳仙子名玉华珠盘承露饵丹砂转态凝情五云里娇顔千嵗芙蓉花紫阳防女矜无数遥见玉叶皆掩嫭髙堂初日不成姸落渚流风徒自怜璇阶霓绮阁碧题霜罗幕仙娥桂树长自春王母桃花未尝落上元夫人賔上清深宫寂歴厌层城解佩空怜郑交甫吹箫不逐许飞琼溶溶紫庭歩瀛台路兰陵贵士谢相逢济北书生尚回顾沧洲傲吏爱金丹清心回望云之端羽葢霓裳一相识传情写念长无极长无极永相随攀霄歴金阙防影下瑶池夕宿紫府云母帐朝餐县圃昆仑芝不学兰香中道絶却教青鸟报相思  

思琴髙　　　　　　　　　【`唐`】鲍　溶  

琴仙人得仙去万古钓龙空有处我持曲钩思白鱼仙谿緑浄涵空虚天钧踪迹无遗余焼香寄影在岩树东礼海日鸡鸣初  

水仙謡　　　　　　　　　【`唐`】温庭筠  

水客夜骑红鲤鱼赤鸾防鹤蓬瀛书轻尘不起雨新霁万里孤光含碧虚露魄冠轻见云发寒丝七炷香泉咽夜深天碧乱山姿光碎平波满船月  

句曲山朝真词　　　　　　【`唐`】陆龟蒙  

九华磬答寒泉急十絶幡揺翠微湿司命旍旌未下来焚香抱简凝神立残星下照霓襟冷缺月才分鹤轮影空洞灵章发一声春来万壑烟花醒  

郭忠恕夏山仙馆　　　　　【`元`】呉　镇  

苍崖过雨流青玉万朶芙蓉红间緑松枝揺动碧帘风兰舟徐度回塘曲画阁朱楼设翠褕银牀氷簟上流苏羙人绣倦频来往仙侣长吟聊自娯羽扇不挥尘不到博山麝脑香犹袅新蝉惊破北窓眠幽禽啼断林间巧竹烟浮翠荐龙团树影当庭映日圆晚来两两寻幽客应识谿声六月寒图中景物非人世如此丹青谁得似屈指流传四百年宣和赏识标忠恕人间何处无炎歊火云照耀未能消髙斋展对殊未已一片凉飔落素绡  

题刘阮天台图　　　　　　【`明`】徐　庸  

白云苍霭迷行路水复山重不知处行过磵谷有人家忽见东风万桃树芳香艶态娱青春花间得遇娉婷人五铢衣薄卷烟雾笑语便觉情相亲神仙虽遇终离别千古佳名自传说天台山水至今存桃源望断空明月  

五言律  

观内懐仙　　　　　　　　【`唐`】王　勃  

玉架残书隐金坛旧迹迷牵花寻紫涧歩叶下清谿琼浆犹类乳石髓尚如泥自能成羽翼何必仰云梯  

八仙迳　　　　　　　　　　王　勃  

柰园欣八正松岩访九仙援萝窥雾术攀桂俯云阡代北鸾骖至辽西鹤骑旋终希脱尘网连翼下芝田  

游仙　　　　　　　　　　【`唐`】王贞白  

我家三岛上洞户枕波涛醉背云屛卧谁知海日髙露香红玉树风绽碧蟠桃悔与神仙别思归梦钓鼇  

酬王尊师仙游　　　　　　【`明`】王　英  

翠水三山路微茫见十洲月临珠斗逈云度綘河流露气生鼇背箫声岀凤楼惭无学仙分得伴赤松游  

其二  

漠漠层霄外寥寥太乙居苍龙翊飞葢白鹿挽行车翡翠瑶台树云霞玉洞书何因蹑天路探讨极元虚  

其三  

羽节飘揺转霓旌汗漫游红光飞赤鲤紫气度靑牛月上芙蓉馆风回莲叶舟遥怜徐福軰入海访瀛洲  

游仙诗　　　　　　　　　【`明`】罗　颀  

幽径赤城颠松萝九曲连千林喧药杵一嶂起茶烟深窦源通海层岩树隐天携琴就猿鹤同种玉峰田  

五言排律  

游仙　　　　　　　　　　【`唐`】王　绩  

上月芝兰径中岩紫翠房金壶新练乳玉釡始煎香六局黄公术三门赤帝方吹沙聊作鸟动石试为羊缑氏还程促瀛洲防日长谁知北岩下延首咏霓裳  

缑山月夜闻王子晋吹笙　　【`唐`】钟　辂  

月满缑山夜风传子晋笙初闻盈谷逺渐听入云清杳异人间曲遥分鹤上情孤鸾惊欲舞万籁寂无声此夕留烟驾何时返玉京惟愁音响絶晓色岀都城  

七言律  

赠毛仙翁　　　　　　　　【`唐`】王　起  

氷霜肌骨称童年羽驾何由到俗间丹灶化金留秘诀仙宫潄玉叩元闗壶中世界青天近洞口烟霞白日闲若许随师去尘网愿陪鸾鹤向三山  

赠毛仙翁　　　　　　　　【`唐`】沈传师  

安期何事岀云烟为把仙方与世传只向人间称百嵗谁知洞里过千年靑牛到日迎方朔丹灶开时共稚川更说桃源更深处异花长占四时天  

梦仙　　　　　　　　　　【`唐`】顶　斯  

昨宵魂梦到仙津得见蓬山不老人云叶许裁成野服玉浆教吃润愁身红楼近月宜寒水緑杏揺风占古春次第引看行未遍浮光牵入世间尘  

穆王防王母于九光流霞馆　【`唐`】曹　唐  

桑叶扶疎闭日华穆王邀命防流霞霓旌着地云初驻金奏掀天月欲斜歌咽细风吹粉蕊饮余清露湿瑶砂不知白马红缰解偷吃东田碧玉花  

汉武帝将西王母下防　　　曹　唐  

昆仑凝想最髙峰王母来乗五色龙歌听紫鸾犹缥缈语来青鸟许从容风回水落三清月漏苦霜传五夜钟树影悠悠花悄悄若闻箫管是行踪  

汉武帝于宫中防西王母　　　曹　唐  

鼇岫云低太乙坛武皇斋洁不胜欢长生碧字期亲署延夀丹泉许细看劒佩有声宫树静星河无影禁花寒秋风褭褭月朗朗玉女清歌一夜阑  

王逺防麻姑蔡经宅　　　　　曹　唐  

好风吹树杏花香花下真人道姓王大篆龙蛇随笔札小天星斗满衣裳闲抛南极归期晚笑指东溟饮兴长要唤麻姑同一醉使人沽酒向余杭  

刘阮洞中遇仙子　　　　　　曹　唐  

天和树色霭苍苍霞重岚深路茫云窦满山无鸟雀水声沿涧有笙簧碧沙洞里乾坤别红树枝前日月长愿得花间有人岀不令仙犬吠刘郎  

紫河张休真　　　　　　　　曹　唐  

琪树扶疎压瑞烟玉皇朝客满花前山川到处成三月丝竹经时即万年树石防茫初缩地杯盘狼籍未朝天东风小饮人皆醉从听黄龙枕水眠  

梦仙　　　　　　　　　　【`唐`】韩　偓  

紫霄宫阙五云芝九级坛前再拜时鹤舞鹿眠春艸逺山髙水阔夕阳迟每嗟阮肇归何速深羡张骞去不疑澡练纯阳功力在此心惟有玉皇知  

卢鸿仙山台榭图　　　　　【`元`】邓文原  

仙都围合碧云笼洞口绯桃着雨秾丹阙春深巢翡翠朱扉风暖岀芙蓉壶公不负三山约向子终期五岳逢野鹤一声山馆寂倚阑长听水淙淙  

升龙观夜烧香印上有吕洞宾老树精  

【`元`】萨都拉  

兰风吹动吕仙影老树槎牙吐暮秋夜静药炉丹火现月明神劒夜光浮已知浩气无穷尽不到心灰未肯休铁笛一声吹雪散碧云飞过岳阳楼  

陆探微员峤仙游　　　　　【`元`】呉　镇  

梅阁重重翠绕遮时时云气飐平沙千峰树色藏朝雨百道江声送晚霞洞古数留仙子迹谿回深防羽人家遨游毎忆无尘地咫尺仍堪阅歳华  

卢鸿仙山台榭　　　　　　　呉　镇  

尘踪何得此中游无数青山绕殿头炉篆浮烟朝霭霭谿云连树晚油油花香曲径群麛聚芸芷平田独鹤游欲识仙家真乐处一泓清濑四山秋  

梦仙　　　　　　　　　　【`元`】呉景奎  

紫鸾邀梦到仙家结佩相逢萼緑华翠勺细倾千日酒蜺旌斜挿五云车飞琼鬓影含清雾弄玉箫声隔彩霞杜宇无情惊觉后月防犹在碧桃花  

钟子炼丹　　　　　　　　【`明`】太　祖  

翠微髙处渺青烟知子机藏辟谷坚丹鼎铅砂勤火谿云岩谷傲松年潭龙掣雹深渊底崖虎生风逈洞边径已苔蒙人未履昻霄足蹑斗牛天  

写韵轩　　　　　　　　　【`明`】朱梦炎  

掌籍江河误泄机几年谪降学书痴晴窓滴露花揺席午夜挥毫月满帷绾得春风留凤带画残秋水照蛾眉从今了却人间事一曲鸾箫跨虎吹  

五言絶句  

懐仙　　　　　　　　　　【`唐`】陆龟蒙  

闻道阳都女连娟耳细长自非黄犊客不得到云房  

其二  

神烛光华丽灵袪羽翼生已传餐玉粒犹自买云英  

仙人　　　　　　　　　　【`宋`】文　同  

头梳三角髻余发散垂腰时伴秦楼女月明吹紫箫  

六言絶句  

杂咏　　　　　　　　　　【`元`】郭　翼  

朝汲橘泉丹井暮耕蕙圃芝田肘后长生有诀一笑曽许相传  

七言絶句  

上清词　　　　　　　　　【`唐`】张　继  

紫阳宫女捧丹砂王母令过汉帝家春风不肯停仙驭却向蓬莱看杏花  

寻仙　　　　　　　　　　【`唐`】张　籍  

谿头一径入青崖处处仙居隔杏花更见峰西幽客说云中犹有两三家  

和州守侍郎缑山题仙庙　　【`唐`】徐　凝  

王子缑山石殿明白家诗句咏吹笙安知散席人间曲不是寥天鹤上声  

清夜忆仙宫子　　　　　　【`唐`】施肩吾  

夜静门深紫洞烟孤行独坐忆神仙三清宫里月如昼十二琼楼何处眠  

仙翁词　　　　　　　　　　施肩吾  

世间无逺可为游六合朝行夕已周坛上夜深风雨静小仙乗月系苍虬  

偶题　　　　　　　　　　【`唐`】杜　牧  

道在人间或可传小还轻变已多年今来海上升髙望不到蓬莱不是仙  

赠女仙　　　　　　　　　【`唐`】赵　嘏  

水思云情小凤仙月涵花态语如弦不因金骨三清客谁识呉州有洞天  

朝元引　　　　　　　　　【`唐`】陈　陶  

帝烛荧煌下九天蓬莱宫晓玉炉烟无央鸾凤随金母来贺薰风一万年  

小游仙诗　　　　　　　　【`唐`】曹　唐  

南斗阑北斗稀茅君夜着紫霞衣朝骑白鹿趂朝去凤押笙歌逐后飞  

其二  

洞里烟霞无歇时洞中天地足金芝月明朗朗谿头树白发老人相对棋  

其三  

青锦缝裳緑玉珰满身新带五云香闲依碧海攀鸾驾笑就苏君觅橘尝  

其四  

八景风回五凤车昆仑山上看桃花若教使者沽春酒须觅余杭阿母家  

其五  

太乙元君昨夜过碧云髙髻绾婆娑手擡玉策红于火敲断金鸾使唱歌  

其六  

碧瓦彤轩月殿开九天花落瑞风来玉皇欲着红龙衮亲唤金妃下手裁  

其七  

綘节笙歌绕殿飞紫皇欲到五云归细腰侍女瑶花外争向红房报玉妃  

其八  

公子闲吟八景文花南拜别上阳君金鞭遥指玉清路龙影马嘶归五云  

其九  

红艸青林日半斜闲乗小凤岀彤霞略寻旧路过西国因得氷园一尺  

其十  

青苑红堂压瑞云月明闲宴九阳君不知昨夜谁先醉书破明霞八幅裙  

其十一  

海上风来吹杏枝昆仑山上看花时红龙锦韂黄金勒不是元君不得骑  

携仙箓　　　　　　　　　【`唐`】司空图  

一半晴空一半云逺笼仙掌日初曛洞天有路不知处絶顶异香难更闻  

仙山　　　　　　　　　　【`唐`】韩　偓  

一炷心香洞府开偃松皴涩半莓苔水清无底山如削始有仙人跨鹤来  

梦仙謡　　　　　　　　　【`唐`】王　毂  

前程渐觉风光好琪花片片粘瑶草有人遗我五色丹一粒吞之后天老  

其二  

青童递酒金觞疾列坐红霞神气逸笑说留连数日间已是人间一千日  

其三  

瑶台綘节游皆遍异果竒花香扑面松窗梦觉却神清残月林前三两片  

上清词　　　　　　　　　　【`唐`】李九龄  

新拜天官上玉都紫皇亲授五灵符群仙个个来相问人世风光似此无  

得仙诗　　　　　　　　　　【`唐`】杨监真  

日落焚香坐醮坛庭花露湿渐更阑浄水仙童调玉液春宵羽客化金丹  

画秦宫人【`宫人字玉姜秦时逃入山是　宋为毛女汉魏间人犹见之`】谢　翺  

结艸为衣类鹤翎初来一味服黄精宫莺几处衔花岀犹向山中认得声  

右丞文献公所画张果像　　【`金`】张行中  

古来人物画为难惊见仙公树石间莫把丹青名右相太平勲业在人寰  

题醉王母图　　　　　　　【`元`】胡长孺  

宴罢瑶池醉不任仙人那有世人心良工欲写无言意自托丹青作酒箴  

郭忠恕万松仙馆图　　　　【`元`】呉　镇  

参差琳馆碧山齐云拥疎松望欲迷野老忘机自来去忽惊麋鹿各东西  

郭忠恕万松仙馆图　　　　【`元`】黄公望  

琳堂掩映万松齐絶壑寒云望不迷为听水流翻破寂轻袍重过短墙西  

郭忠恕仙峰春色图　　　　　黄公望  

闻道仙家有玉楼翠厓丹壁绕芳洲寻春拟约啇岩叟一度花开十度游  

其二  

仙人原自爱蓬莱瑶草金芝次第开款乃櫂歌靑雀舫逍遥响屧凤凰台  

其三  

春泉防防流青玉晚岫层层障碧云习静仙居忘日月不知谁是紫阳君  

黄荃花谿仙舫图　　　　　　黄公望  

花发枝头水涨谿仙舟犹泊武陵隄重重楼阁仙云卷无数青峰出竹西  

游仙词　　　　　　　　　【`元`】郭　翼  

银流万里海云东只泛灵查上碧空仙女蹋歌星影里老龙吹笛浪花中  

其二  

白鹤下啄瑶草青道士夜读神农经问之长生有寳诀授以松根千歳苓  

其三  

谿水流香饭熟麻洞中千树玉桃花金盘日日飞仙供勅赐安期海上  

其四  

麟洲宫殿五云髙夜赴瑶池宴碧桃借得仙人红尾凤月中飞影拂波涛  

小游仙　　　　　　　　　【`元`】杨维桢  

日落海门吹凤匏须臾海水沸如炮船头处女来听曲知是洞庭千歳蛟  

其二  

西湖仙人莲叶舟又见石山移海流老龙卷水青天去小朶莲花共上游  

游赤松　　　　　　　　　【`元`】金　涓  

枕石听流梦未安碧云萝薜古祠寒夜深鸾鹤群仙过人在青松月下看  

仙人词　　　　　　　　　【`明`】刘　基  

玉府仙人氷雪姿生来即遣侍瑶池五云隔断尘凡路说着人间总不知  

小游仙　　　　　　　　　【`明`】王　泽  

中山千日酒初醒却爱都夜景清起坐天门吹玉笛月中珠树起秋声  

小游仙　　　　　　　　　【`明`】张　羽  

洞口春泉潄碧沙楼台彷佛蔡经家赤鸾衔得金盘子掷向窗前树树花  

其二  

晞发扶桑露气新三花树底坐调笙到门解说长生理只有茅家好弟兄  

其三  

朝游碧海不骑鱼凤引霓旌鹤引车吟得歩虚谁解和归来闲倩少霞书  

小游仙词　　　　　　　　【`明`】镏　涣  

玉京侍宴返瑶池西母金舆九凤帏小队旌幢三十六龙声马影隔云飞  

续游仙诗　　　　　　　　【`明`】马　洪  

玉板金花阔幅笺朝来次第散群仙紫皇勅遣誊真诰第一人书第一篇  

其二  

玉案珠帘翡翠屏焚香夜诵蕊珠经月明鸾背飞琼过少驻花隂带笑听  

游仙词　　　　　　　　　【`明`】张　泰  

十二琼楼丽紫清银河隔座泻秋声翠鸾扶起瑶台月人在仙家第五城  

其二  

海风吹绉蔚蓝天山涌芙蓉月涌莲对对凌波尘袜小相逢多是水中仙  

其三  

鹤笙鸾驾隔苍烟天上那知更有天不向九霄歌白雪怕人知是小诗仙  

其四  

金阙西厢玉案前众中谁是掌书仙欲披小劵支风月借与琅函五色牋  

拟杨铁崖小游仙　　　　　【`明`】王鸿儒  

方壶员峤月初生海色如银万顷明一片防云当面堕东华童子召飞琼  

其二  

一别良常歳月赊茅君相念寄瑶华五云阁史无人换犹是当年蔡少霞  

小游仙　　　　　　　　　【`明`】桑　恱  

胸藏星宿是天文暗坐光腾五岳云侵晓清都挥彩笔欲书制诰赐茅君  

其二  

仙班济济侍宸官袖拂红云跨彩鸾笑约玉皇香案吏禹余宫里借花看  

仙居吟　　　　　　　　　【`明`】张　金  

寻常不到山前路洞口闲云尽日封时有听经童子至不知身是石潭龙  

追和张外史游仙诗　　　　【`明`】余　善  

谿头流水饭胡麻曽折璚林第一花欲识道人藏密处一壶天地小于瓜  

## 御定佩文斋咏物诗选卷二百三十九  

道士类  

五言古  

贻韦链师　　　　　　　　【`唐`】储光羲  

精思莫知日意静如空虚三鸟自来去九光遥卷舒新池近天井玉宇停云车余亦苦山路洗心祈道书  

越中逢天台太乙子　　　　【`唐`】孟浩然  

仙穴逢羽人停舻向前拜问余渉风水何处逺行迈登陆寻天台顺流下呉防兹山夙所尚安得闻灵怪上逼青天髙俯临沧海大鸡鸣见日出常觌仙人斾徃来赤城中逍遥白云外莓苔异人间瀑布当空界福庭长自然华顶旧称防永此从之游何当济所届  

与王昌龄宴黄道士房　　　　孟浩然  

归来卧青山常梦游清都漆园有傲吏惠好在招呼书幌神仙箓画屏山海图酌霞复对此宛似入蓬壶  

题卢道士房　　　　　　　【`唐`】李　颀  

秋砧响落木共坐茅君家惟见两童子林前汲井华空坛静白日神鼎飞丹砂尘尾拂霜草金铃揺霁霞上章人世隔看奕桐隂斜稽首开仙要黄精堪饵花  

寄全椒山中道士　　　　　【`唐`】韦应物  

今朝郡斋冷忽念山中客涧底束荆薪归来煮白石欲持一樽酒逺慰风雨夕落叶满空山何处寻行迹  

寻华山云台观道士　　　　【`唐`】钱　起  

秋日西山明胜趣引孤防桃源数曲尽洞口两岸坼还从罔象来忽得仙灵宅霓裳谁之子霞酌能止客残阳在翠防擕手更登歴林行拂烟雨谿望乱金碧飞鸟下天窗袅松际云壁少寻元踪逺宛入寥天寂愿言葛仙翁终年炼玉液  

山中访道者　　　　　　　【`唐`】于　鹄  

触烟入谿口岸岸惟柽栎其中尽碧流十里不通屐出林山始转絶径縁峭壁把藤借行势侧足凭石脉防牙断行处光滑猿猱迹忽然风景异乃到神仙宅天晴茅屋头残云蒸气白隔窗梳髪声久立闻吹笛抱琴出门来不顾人间客山院不洒扫四时自虚寂落叶埋长松出地才数尺曽读上清经知注长生籍愿示不老方何山有琼液  

送萧链师入四明山　　　　【`唐`】孟　郊  

闲于独鹤心大于髙松年迥出万物表髙栖四明巅千寻直裂峯百尺倒泻泉绛雪为我饭白云为我田静言不语俗灵踪时歩天  

送李尊师元　　　　　　　　孟　郊  

口诵碧简文身是青霞君头冠两片月肩披一条云松骨轻自飞鹤心髙不群  

送道士　　　　　　　　　　孟　郊  

千年山上行山上无遗踪一日人间逰六合人皆逢自有意中侣白云徒相从  

别尹链师　　　　　　　　【`唐`】李群玉  

吾家五千言至道悬日月若非凾闗令谁注流沙说多君飞升志机悟独超防学道玉笥山烧丹白云穴南穷衡疑秀采药歴幽絶夜卧瀑布风朝行碧岩雪洞宫四百日玉籍恣探阅徒以菌蟪姿缅攀修真诀尘笼罩浮世遐志空飞越一罢棊酒欢离情满寥泬愿骑紫盖鹤早向黄金阙城市不可留尘埃秽仙骨  

山中道者　　　　　　　　【`唐`】苏　拯  

笻杖六尺许坐石流泉所举头看古松似对仙鹤语是时天气清四迥无尘侣顾我笑相迎知有丹砂异  

寄邓道士　　　　　　　　【`宋`】苏　轼  

一杯罗浮春逺饷采薇客遥知独酌罢醉卧松下石幽人不可见清啸闻月夕聊戏庵中人空飞本无迹  

送许尊师还大涤洞　　　　【`明`】张　羽  

青山九锁处白髪一龛居清斋诵黄老不阅世间书餐霞食真气对月礼空虚暂来流水地应与孤云疎遥知还山日仙坛春草余  

寄琪林黄道士　　　　　　【`明`】孙　蕡  

雨絶天景佳前荣树光緑遥怜采芝侣逺在春山曲琴歌久已断酒赋何由续有约今夕同开樽扫茅屋  

七言古【`附长短句`】  

望龙山懐道士许法棱　　　【`唐`】刘长卿  

心惆怅望龙山云之际鸟独还悬崖絶壁防千丈绿萝嫋嫋不可攀龙山髙谁能践灵原中苍翠晚岚烟瀑水如向人终日迢迢空在眼中有一人披霓裳诵经山顶餐琼浆空林闲坐独焚香真官列侍俨成行朝入青霄礼玉堂夜扫白云眠石牀桃花洞里居人满桂树山中住日长龙山髙髙遥相望  

赠别华隂道士　　　　　　【`唐`】韩　翃  

紫府先生旧同学腰垂彤管贮灵药耻论方士小还丹好饮仙人太元酪芙蓉山顶玉池西一室平临万仭溪昼洒瑶台五云湿夜行金烛七星齐回身暂下青冥里方外相寻有知已卖鲊市中何许人钓鱼坐上谁家子青青百草云台春烟驾霓裳白角巾露叶独归仙掌去防风片雨谢时人  

送戴真人归越　　　　　　【`元`】虞　集  

戴先生日饮五斗醉不得再饮一石不肯眠昨从桃源来両防携风烟长安道上小儿女拍手拦道呼神仙马如游龙花如雨蹴蹋春秋作朝暮东方不作窗间戏上帝还令海邉去海边玉虹夜不收贝宫珠阙皆蛟虬芝田玉树久相待天上老仙那肯留戴先生鉴湖之水三千丈不可以鉴可以酿明朝亦脱锦袍去与汝酣歌钓船上  

和韵三茆山呈张伯雨外史　【`元`】萨都拉  

碧桃花落蓬莱宫银屏甲帐围春风氷帘卷水玉堂静白露滴月银牀空仙人夜酌九霞酒手握北斗倾尊中梧枝落影鳯凰语幽韵仿佛临苍穹伐毛洗髓天地老火鼎夜出芙蓉红呼龙洞口种瑶草采药忽遇松间童茒君自骑一虎去犹闻珂佩声丁东武华山人三载别緑袍赤杖苍髯翁淮南江上复相见落日澹澹天无穷明朝稽首渡江去楚水清浅银河通  

御制山水图歌赐长春真人刘渊然归南京  

【`明`】宣　宗  

东华之东湛明景彩霞环绕蓬莱境琼枝瑶草春不穷丹光夜动黄金鼎渊然老仙崆峒客万里归来此栖息手持如意青芙蓉两脸潮红头雪白头上玉琢冠身中云绣衣朝朝飞神驭炁超汗漫直上太清朝紫防腰间腾龙双寳劒秋水光晶寒潋滟啸风呼霆作霖雨屡注仙瓢苏下土功成敛用归希夷元天至道本无为眼看民患忍坐视恤人亦体天之慈旦来谢别何悤悤骑鹤径度江之东江东龙盘虎踞五云表钟山翠接三茅峯茅家兄弟青冥上白日骖鸾定相访还来赤松子亦有安期生上朝南极夀昌星好山好水清且明西方出金桃南斗斟云液长生有曲舞且歌年过广成千二百  

赠丘老师　　　　　　　　【`明`】髙　啓  

长春之孙自仙骨防有蟠桃食遗核平生不学烧汞方唾视黄金等何物满城谁识旧庚桑白髪人中似鹤长时上髙楼惟独醉榴皮书破壁尘香  

洞虚道院访鹤山道士　　　【`明`】王　问  

洞虚清寒十二时绛楼帘幕镇长垂庭中槭槭卷风叶玉露凋落青梧枝身骑飞龙逐流电闻君受法通明殿万里云霄鹤一声夜静归来月如练  

五言律  

寄天台司马道士　　　　　【`唐`】崔　湜  

闻有三元客祈仙九转成人间白云返天上赤龙迎尚惜金芝晚仍攀琪树荣何年缑岭上一谢洛阳城  

寄天台司马道士　　　　　【`唐`】张　说  

世上求真客天台去不还传闻有仙要梦寐在兹山朱阙青霞断瑶堂紫月闲何时枉飞鹤笙吹接人间奉饯髙尊师如贵道士传道箓毕归北海  

【`唐`】李　白  

道隐不可见灵书藏洞天吾师四万刧歴世递相传别杖留青竹行歌蹑紫烟离心无逺近长在玉京悬  

寻洪尊师不遇　　　　　　【`唐`】刘长卿  

古木无人地来寻羽客家道书堆玉案仙帔叠青霞鹤老难知嵗梅寒未作花山中不相见何处化丹砂  

寻南谿常道士　　　　　　　刘长卿  

一路经行处莓苔见屐痕白云依静渚青草闭闲门过雨看松色随山到水源谿花与禅意相对亦忘言  

寻贾尊师　　　　　　　　【`唐`】卢　纶  

玉洞秦时客焚香暎緑萝新传左慈诀曾与右军鵞井臼隂苔遍方书古字多成都今日雨曽与酒相和  

赠月谿羽士　　　　　　　【`唐`】戴叔伦  

月明谿水上谁识歩虚声夜静金波冷风防玉练平自知尘梦逺一洗道心清更弄瑶笙罢秋空鹤又鸣  

赠道者　　　　　　　　　【`唐`】朱庆余  

独住神仙境门当瀑布开地多临水石行不惹尘埃风起松花落琴鸣鹤翅防还归九霄上时有故人来  

山中道士　　　　　　　　【`唐`】贾　岛  

头髪梳千下休粮带瘦容飬雏成大鹤种子作髙松白石通宵煮寒泉尽日舂不曽离隐处那得世人逄  

灵都观李道士　　　　　　【`唐`】张　籍  

山观雨来静绕房琼草春素书天上字花洞古时人泥灶煮灵液扫坛朝玉真防防游阆苑青节自随身  

赠王道士　　　　　　　　【`唐`】于　鹄  

去寻常不出门似絶人行牀下石苔满屋头秋草生学琴寒月短写易晚窗明惟到黄昏后谿中闻磬声  

送秦链师　　　　　　　　【`唐`】李群玉  

紫府静沈沈松轩思别吟水流宁有意云泛本无心锦洞桃花逺青山竹叶深不因时卖药何路更相寻  

送王道士　　　　　　　　【`唐`】马　戴  

真人俄整舄双鹤屡飞翔恐入壶中住须传肘后方霓裳云气润石径术苖香一去何时见仙家日月长  

送道友入天台山作　　　　　马　戴  

却忆天台去移居海岛空观寒琪树碧雪浅石桥通潄齿飞泉外餐霞早境中终期赤城里披氅与君同  

赠王尊师　　　　　　　　【`唐`】刘得仁  

为道常日损尊师修此心挂肩黄布被穿髪白蒿簪符札灵砂字弦弹古素琴囊中常有药防土亦成金  

赠道者　　　　　　　　　【`唐`】唐　球  

披霞带鹿胎嵗月不能催饭把琪花煮衣将藕叶裁鹤从归日飬松是小时栽往往樵人见谿边洗药来  

逢道者神和子　　　　　　【`唐`】王　毂  

珍重神和子闻名五十年童顔终不改绿髪尚依然酒里消闲日人间作散仙长生如可慕相逐隐林泉  

赠聂尊师　　　　　　　　【`唐`】杜荀鹤  

诗道皆仙分求之不可求非闗从小学应是数生修蟾桂云梯折鼇山鹤驾游他年两成事堪喜是邻州  

送喻錬师归茅山　　　　　【`唐`】李建勲  

休粮知几载脸色似桃红半醉离尘去单衣行雪中水声茅洞晓云影石房空莫学秦时客音书便不通  

遇道者　　　　　　　　　【`唐`】张　蠙  

数里白云峯身轻无履踪故寻多不见偶到即相逢古井生灵水髙坛出异松聊防杏花酌便似换顔容  

山寺喜道者至　　　　　　【`唐`】僧贯休  

闰年春过后山寺始花开还有无心者闲寻此境来鸟幽声忽断茶好味重囘知住南岩久冥心坐緑苔  

宿休庵用徳功壁间韵赠陈道人  

【`宋`】朱　子  

暮入千峯里寒栖一草庵室连丹灶暖厨引石泉甘尘虑纷难到神光暧内含非君有道气孤絶讵能堪  

送倪道士之庐山　　　　　【`宋`】赵师秀  

近方辞地肺本自住天台有鹤相同出无云作伴囘道房随处借诗板逐时开又説庐山去闲看瀑布来  

赠熊錬师　　　　　　　　【`宋`】翁　卷  

松边自掩扉卖药罢方归教客认仙草笑人求紫衣惜琴眠处放翫易语时稀见说沅砂贱闲身去欲飞  

修真院访崔道士　　　　　【`宋`】真山民  

竹扉苍藓墙林下小丹房风定香烟直月斜帘影长防茶泉味别防易露痕香安得栖尘外求师却老方  

初夏访刘道士　　　　　　　真山民  

白云随杖履伴我到山房暑薄疑天别林深见路长术芝皆道味花竹亦诗香更待荷花后来分半榻凉  

赠杨洞天道人　　　　　　【`元`】马祖常  

我自不入俗君今又欲仙鸟啼百花里屋住万山邉密树云难过空潭月易圎题诗秋卷了为说小行年  

寄题汪道士草亭　　　　　【`元`】虞　集  

飞白妙娉婷新题照草亭仙遗相鹤法客借换鵞经雾雨归悬黍风云防茯苓遥知春昼永深坐飬黄庭  

寄王道士宗晋　　　　　　【`元`】倪　瓒  

王君旧隐地闻更结茅茨鹤氅春裁苎鵞群雪泛池时歌緑水曲不负碧山期夜雨生芳草令人起梦思  

懐王道士　　　　　　　　【`明`】袁　凯  

宣城王道士爱着芰荷衣一自清江别三年白雁飞酒徒随处有沽客向来稀防忆青城夜狂歌不肯归  

送吕道士　　　　　　　　【`明`】张　羽  

石室无人住归心似鹤轻山君驱虎去童子报丹成玉窦凭龙守芝田借雨耕懐君明月夜遥聼歩虚声  

寄方壶道人　　　　　　　【`明`】詹　同  

海上神仙馆天邉处士星卧云歌酒徳对雨着茶经石洞龙嘘气松巢鹤坠翎都将金玉句一一写空青  

五言排律  

赠焦道士　　　　　　　　【`唐`】王　维  

海上游三岛淮南预八公坐知千里外跳向一壶中缩地朝珠阙行天使玉童饮人聊割酒送客乍分风天老能行气吾师不飬空谢君徒雀跃无可问鸿蒙  

赠东岳焦链师　　　　　　　王　维  

先生千嵗余五岳遍曽居遥识齐侯鼎新过王母庐不能师孔墨何事问长沮玉管时来鳯铜盘即钓鱼耸身空里语明目夜中书自有还丹术时论太素初频防露版诏时降软轮车山静泉逾响松髙枝转疎搘颐问樵客世上复何如  

逢牛尊师　　　　　　　　【`明`】林　鸿  

道逢牛道士把酒醉云房龙问壶中诀人传肘后方久知凫是舄更指石为羊遣兴聊题翰无言但括囊秋星明劔气夜月让丹光酣饮从倾倒神游极混茫别情波归路树苍苍又櫂扁舟去寻云到草堂  

七言律  

送方尊师归嵩山　　　　　【`唐`】王　维  

仙官欲住九龙潭旄节朱轓倚石龛山压天中半天上洞穿江底出江南瀑布松杉常带雨夕阳彩翠忽成岚借问迎来双白鹤已曽衡岳送苏躭  

送张道士归茅山谒李尊师　【`唐`】皇甫冉  

向山独有一人行近洞应逢双鹤迎常以素书传弟子还因白石号先生无穷杏树何年种防许芝田带月耕师事少君年嵗久欲随旄节徃层城  

题嵩阳焦道士石壁　　　　【`唐`】钱　起  

三峯花畔碧堂悬锦里真人此得仙玉体才飞西蜀雨霓裳欲向大罗仙防云不散烧丹灶白鹿时藏种玉田幸入桃源因出世方期丹诀一延年  

赠韩道士　　　　　　　　【`唐`】戴叔伦  

日暮秋风吹野花上清归客意无涯桃源寂寂烟霞闭天路悠悠星汉斜还似世人生白髪定知僊骨变黄芽东城南陌频相见应是壶中别有家  

赠道士　　　　　　　　　【`唐`】李　端  

姓氏不书髙士传形神自得逸人风已传花洞将秦接更指茅山与蜀通嬾説嵗年齐绛老甘为乡曲号涪翁终朝卖药无人识敝服徒行入市中  

赠东岳张錬师　　　　　　【`唐`】刘禹锡  

东岳真人张链师髙情雅淡世间稀堪为列女书青简久事元君住翠防金缕机中抛锦字玉清潭上着霓衣云衢不要吹箫伴只拟乗鸾独自飞  

送胡链师归王屋　　　　　【`唐`】张　籍  

王阳峯下学长生洞府仙乡已有名独戴熊须冠暂出惟将鹤尾扇同行炼成云母休炊防召得雷公当吏兵却到瑶坛上头宿应闻空里歩虗声  

寻郭道士不遇　　　　　　【`唐`】白居易  

郡中乞假来相访洞里朝元去不逢看院秖留双白鹤入门惟见一青松药炉有火丹应伏云碓无人水自舂欲问参同契中事更期何日得相从  

寻赵尊师不遇　　　　　　【`唐`】姚　鹄  

羽客朝元昼掩扉林中一径雪中防松隂绕院鹤相对山色满楼人未归尽日独思风驭返寥天防望野云飞凭髙目断无消息自醉自吟愁落晖  

赠道者　　　　　　　　　【`唐`】刘　威  

五云深处有真仙嵗月催多却少年入郭不知今世事卖丹犹覔古时钱闲寻白鹿眠瑶草暗摘红桃去洞天时向人间深夜坐鬼神长在药囊边  

赠道者　　　　　　　　　【`唐`】刘　沧  

真趣淡然居物外忘机多是隐天台停灯深夜看仙箓拂石髙秋坐钓台卖药故人湘水别入檐栖鸟旧山来无因朝市知名姓地僻衡门对岳开  

赠道士　　　　　　　　　【`唐`】禇　载  

簪星曳月下蓬壶曽见东臯种白榆六甲威灵藏瑞检五龙雷电绕霜都惟教鹤探丹丘信不使人窥太乙炉闻说葛陂风浪恶许骑青鹿从行无  

华山李链师所居　　　　　【`唐`】皮日休  

麻姑古貎上仙才谪向莲峯管玉台瑞气染衣金液启香烟暎面紫文开孤云尽日方离洞双鹤移时只有苔深夜寂寥存想歇月天时下草堂来  

送羽人王锡归罗浮　　　　【`唐`】曹　唐  

风前整顿紫荷巾常向罗浮保飬神石磴倚天行带月铁桥通海入无尘龙蛇出洞闲邀雨犀象眠花不避人防爱葛洪寻药处露苖烟蘂满山春  

赠道人　　　　　　　　　【`唐`】曹　松  

住山因以福为庭便向山中隐姓名阆苑驾将雕羽去洞天赢得緑毛生日边肠胃餐霞火月里肌肤饮露英顾我从来断浮浊拟驱鸡犬上三清  

龙潭张道者　　　　　　　【`唐`】伍　乔  

碧洞幽岩独息心时人何路得相寻飬生不説凭诸药适意惟闻在一琴石径扫稀山藓合竹轩开晚野云深他年功就期飞去应笑吾徒多苦吟  

贻庐山清谿观王尊师　　　【`唐`】李　中  

霞帔星冠复杖藜积年修链住灵溪松轩睡觉冷云起石磴坐来春日西采药毎寻岩径逺弹琴常到月轮低鼎中龙虎功成后海上三山去不迷  

赠王道者　　　　　　　　　李　中  

混俗从教鬓似银世人无分得相亲槎流海上波涛阔酒满壶中天地春功就不看丹灶火性闲时拂玉琴尘仙家变化谁能测只恐洪崖是此身  

赠钟尊师游茅山　　　　　　李　中  

笻杖担琴背俗尘路寻茅岭有谁群仙翁物外应相遇灵药壶中必许分香入肌肤花洞酒冷侵魂梦石牀云伊余亦有朝修志异日遨游愿见君  

寄西华黄錬师　　　　　　【`唐`】罗　隐  

西华有路入中华依约山川认永嘉羽客昔时留篠簜故人今又种烟霞坛髙已降三清鹤海近因通八月槎盛事两般君总得老莱衣服戴颙家  

赠奚道士　　　　　　　　【`宋`】徐　铉  

奚生曽有洞天期犹傍天坛摘紫芝处世自能心混沌全真谁见徳支离玉霄壁闭人长在金鼎功成俗未知他日飇轮谒茅许愿同鸡犬去相随  

寄茅山温尊师　　　　　　【`宋`】赵师秀  

防度题诗寄入山不知何处得书看莓苔石上秋吟苦星斗坛中夜拜寒鹤改新名呼未至碑逄断刻打应难忆师毎欲寻师去芝术栽成自可餐  

赠玉隆刘道士　　　　　　【`宋`】刘克荘  

观中曽访老黄冠尔尚为童立醮坛新染氅衣披得称旧泥丹灶岀来寒诗非易作须勤读琴亦难精莫废弹忆上洪崖题瀑布因游试为拂尘看  

送戴道士住天台　　　　　【`元`】程钜夫  

君承恩命住天台万壑千峯绕绛台门外霞川浮溟涬杯中云海接蓬莱时同野鹤看桃去或领山猿采药回三十年前吾亦到旧题应入白云堆  

访李真人不遇　　　　　　【`元`】虞　集  

退朝花底佩去访真人晓出闗芳草欲迷行径古长松深防歩廊闲苍龙挟雨探瑶简白鹿穿云致玉环如到天坛看月影定知清露满人间  

送薛元卿归龙虎山　　　　【`元`】杨　载  

金门诏下羽人归欲向山中采蕨薇琥珀悬崖松树老琅玕倚涧竹根稀髙岩蓄雨星辰湿古石悬云径路防飬性可无轩冕累游尘元不涴仙衣  

送王真人北上代刘宗师　　【`元`】萨都拉  

玉佩丁东下界闻天风吹动碧霞裙刘郎跨鹤游三岛王子吹笙到五云洞府夜光传玉印石坛月黒礼茅君若逢天上呉夫子应问丹砂炼防分  

送上清道士李士賔归山　　【`元`】张　翥  

归去青谿防易窗仙林如子世难双丹藏虎豹千山雪劒度鱼龙万里江别洞苔花分石路古坛松子落岩淙道人不用寻烟火术煎经冬正满缸  

赠天台李錬师　　　　　　【`元`】贡师泰  

翠蛟青鳯下晴空家住天台第几重嵗久松肪成琥珀夜深丹气出芙蓉仙童奏简骑文虎太乙悬旗起绛龙昨夜从师到天上故山还着白云封  

赠仙居散人　　　　　　　　贡师泰  

青山四靣玉嵳峩中有山人隐薜萝细雨闲门芳草满防风深涧落花多童窥丹灶时惊鹤客写黄庭欲换鵞我亦平生爱疎散春来应许谢朝珂  

送袁道士　　　　　　　　【`元`】王士熙  

轩辕云裔越公家学道青山防嵗华仙覔安期曽授枣诗成湘子觧开花金砂拟炼长生药银海初囘逺使槎二十四岩明月夜箫声何处落烟霞  

送赵虚一降香至南海庐山防稽  

【`元`】薛　汉  

天香分下殿西头处士今乗使者驺曽是骑麟参北斗真成跨鹤过扬州山中五老应相识海上三神亦易求勾越东南仙柱观神光依旧贯林丘  

赠松崖道士　　　　　　　【`元`】周　权  

名山歴遍气飘浮面带风霜雪满头碧涧寒通丹井曙青松影落石潭秋布袍洗药香犹湿砂釜藏茶火自留笑问阆风何处是追游还许借青牛  

别章链师　　　　　　　　【`元`】倪　瓒  

方舟共济春江阔访我寒烟菰苇中鼓柁斜冲薲叶雨钩帘半怯杏花风仙人坛上芝应碧玉女窗中桃未红拟趂轻帆数来徃缥壶不惜酒如空  

寄赠皇厓坛刘链师　　　　【`元`】郭　钰  

神仙宫馆近青冥紫翠峯峦开画屏日射水晶江石白云封琥珀岭松青虎司丹鼎知留诀鹤立瑶坛聼说经相约安期今夕至灵风遥想满虚櫺  

送秦东海法师游上清　　　【`明`】王　嘏  

为爱仙山絶世氛苍苔寂寞路难分白羊嵗久浑疑石琼树春深半是云洗药泉香龙蜕骨吹箫台防鹤成群隐文秘诀无人识我欲相从一问君  

送赵一阳真士归霅上　　　【`明`】周　砥  

渺渺晴湖白鹭飞青山迢递夕岚防闲操桂楫云生腋欲采芙蓉露满衣紫翠房深丹灶暖松杉秋静鹤巢稀明年去覔封君逹应驾青牛説息机  

过龙虎山　　　　　　　　【`明`】甘　瑾  

素书一束展经纶世业留侯异等伦紫府群仙天上籍碧桃流水洞中春吹箫嬴女台留鳯送酒麻姑脯劈麟看取歩虚朝帝所夜防飞佩近星辰  

赠鹤林周元初尊师　　　　【`明`】孙　蕡  

物外逍遥月鼎翁先生早嵗得相从榴皮画壁成黄鹤竹叶书符化緑龙天女时闻苍水佩世人空拜蘂珠峯神游倘遂烟霞约便觧朝衣问赤松  

寄张心湛天师　　　　　　【`明`】王穉登  

青鸟音书久寂寥霓旌去入鳯城遥身披一品麟衣坐手捧三公象简朝长乐花深容曵履未央月出许吹箫不须更上蓬莱颂清静无为祝帝尧  

七言排律  

赠竺链师　　　　　　　　【`元`】宋　旡  

姓疑干竺古先生霞外幽栖近四明履斗星移冠劒影歩虚风引佩环声蘂宫夜唤青鸾降花洞朝骑白鹿行长使芝童看药灶为眈琼液过蓬瀛鹤传仙语归华表鱼寄丹书上赤城怪石醉中拈笔画险棊静里按图争玉桃窃惯容留种瑶草寻多尽识名缩地日擕龙作杖卧云时约鳯吹笙海边定与安期遇闗上当逢尹喜迎我本翠寒山道士相随便欲采黄精  

五言絶句  

访武陵道者不遇　　　　　【`唐`】薛　莹  

花发鸟仍啼行行路欲迷二真无问处虚度武陵溪  

赠道者　　　　　　　　　【`唐`】马　戴  

深居白云穴静注赤松经徃徃龙潭上焚香礼斗星  

题道士青山白云图　　　　【`明`】张以宁  

仙馆白云封青山第防重道人时化鹤巢向防髙松  

其二  

行到谿源尽青山无俗氛道人拈铁笛吹起满川云  

其三  

只道谿源尽遥闻钟磬音却寻流水去行尽白云深  

七言絶句  

送司马道士游天台　　　　【`唐`】宋之问  

羽客笙歌此地违离筵散处白云飞蓬莱阙下长相忆桐柏山头去不归  

河上歌　　　　　　　　　【`唐`】韩　翃  

河上老人坐古槎合丹只用青莲花至今八十如四十口道沧溟是我家  

寄许链师　　　　　　　　【`唐`】戎　昱  

扫石焚香礼碧空露华偏湿蘂珠宫如何説得天坛上万里无云月正中  

赠成链师　　　　　　　　【`唐`】刘言史  

花冠蘂帔色婵娟一曲清箫凌紫烟不知今日重来意更住人间防百年  

寻徐道士　　　　　　　　【`唐`】张　籍  

寻师逺到晖天观竹院森森闭药房闻入静来经七日仙童檐下独焚香  

赠道士　　　　　　　　　　张　籍  

茅山近别剡谿逢玉节青旄十二重自说年年上天去罗浮最近海邉峯  

同张錬师谿行　　　　　　【`唐`】施肩吾  

青谿道士紫霞巾洞里仙家旧是邻毎见桃花逐流水无囘不忆武陵人  

员峤先生　　　　　　　　【`唐`】徐　凝  

员峤先生无白髪海烟深处采青芝逢人借问陶唐主欲进氷蚕五色丝  

寄茅山孙链师　　　　　　【`唐`】李徳裕  

独寻兰渚翫迟晖闲倚松窗望翠防遥想春山明月晓玉坛清磬歩虚归  

送张道者　　　　　　　　【`唐`】贾　岛  

新嵗抱琴何处去洛阳三十六峯西生来未识山人面不得一听乌夜啼  

赠朱道灵　　　　　　　　【`唐`】杜　牧  

刘根丹篆三千字郭璞青囊两卷书牛渚矶南谢山北白云深处有岩居  

访刘君　　　　　　　　　【`唐`】裴夷直  

扰扰驰蹄又走轮五更飞尽九衢尘灵芝老观深松院还有斋时未起人  

赠张链师　　　　　　　　【`唐`】温庭筠  

丹谿药尽变金骨清洛月寒吹玉笙他日隐居无访处碧桃花发水纵横  

髙道士　　　　　　　　　【`唐`】陆龟防  

峩嵋道士风骨峻手把玉皇书一通东游借得琴髙鲤骑入蓬莱清浅中  

送道者　　　　　　　　　【`唐`】司空图  

洞天真侣昔曽逢西岳今居第防峯峯顶他时敎我认相招须把碧芙蓉  

其二  

殷勤不为学烧金道侣惟应识此心雪里千山访君易防防鹿迹入深林  

赠孙仁本尊师　　　　　　【`唐`】韩　偓  

齿如氷雪髪如黳防百年来醉似泥不共世人争得失卧牀前有上天梯  

送虞道士　　　　　　　　【`唐`】李　中  

烟霞聚散通三岛星斗分明在一壶笑说余杭沽酒去蔡家重要防麻姑  

访洞神宫邵道者不遇　　　　李　中  

闲来仙观问希夷云满星坛水满池羽客不知何处去洞前花落立多时  

招西洞道者　　　　　　　【`唐`】李昭象  

危峯抹黛夹晴川树簇红英草碧烟樵客云僧两无事此中堪去覔灵仙  

寻易尊师不遇　　　　　　【`唐`】陈　嶰  

烂熳红霞光照衣苔封白石路防防华阳洞里人何在落尽松花不见归  

寄清谿道者　　　　　　　【`唐`】僧齐已  

万重千叠红霞嶂夜烛朝香白石龛常寄谿窗凭危槛看经影落古龙潭  

送魏道士　　　　　　　　【`宋`】张　咏  

江上萧萧木叶飞天台狂客杖藜归莫嫌俗吏勤相顾曽是嵩阳旧掩扉  

山中道士　　　　　　　　【`宋`】谢　翺  

山中道士服朝霞二十修行别故家留客一杯清苦蜜蜂房知是近梅花  

留赠丹阳王錬师　　　　　【`金`】元好问  

敝尽貂裘白髪新京华旅食记前身仙翁相见休相笑同是邯郸枕上人  

访刘道士　　　　　　　　【`元`】朱徳润  

云林深处翠防多石室春深长薜萝当代衣冠正髙贵不须闲诵采薇歌  

访道士　　　　　　　　　【`明`】廖孔说  

露草烟林断客行竹扉昼掩对髙城道人不爱人天供消受秋空鹤一声  

## 御定佩文斋咏物诗选卷二百四十  

歩虚词类  

五言古  

道士歩虚词　　　　　　【`北周`】庾　信  

凝真天地表絶想寂寥前有象犹虚豁忘形本自然开经壬子嵗值道甲申年回云随舞曲流水逐歌弦石髓香如饭芝房脆似莲停鸾防瑶水归路上鸿天  

其二  

东明九芝盖北烛五云车飘飖入倒景出没上烟霞春泉下玉霤青鸟向金华汉帝看桃核齐侯问枣花上元应送酒来向蔡经家  

其三  

归心游太极回向入无名五香芬紫府千灯照赤城鳯林采珠实龙山种玉荣夏簧三舌响春钟九乳鸣綘河应逺别黄鹄来相迎  

五言律  

歩虚词　　　　　　　　　【`唐`】顾　况  

防歩游三洞清心礼七真飞符超羽翼焚火醮星辰残药沾鸡犬灵香出鳯麟壶中无窄处愿得一容身  

歩虚词　　　　　　　　　【`唐`】呉　筠  

紫府与洲谁来物外游无烦骑白鹿不用驾青牛金化顔应驻云飞鬓不秋仍闻碧海上更用玉为楼  

其二  

玉树杂金花天河织女家月邀丹鳯舄风送紫鸾车雾縠笼绡带云屏列锦霞瑶台千万里不觉徃来賖  

歩虚词　　　　　　　　　【`唐`】韦渠牟  

鸾鹤共徘徊仙官使者催香花三洞启风雨百神来鳯篆文初定龙泥印已开何须生羽翼始得上瑶台  

其二  

上帝求仙使真符取玉郎三才闲布象二景郁生光骑吏排龙虎笙歌奏鳯凰天髙人不见暗入白云乡  

歩虚词　　　　　　　　　【`宋`】徐　铉  

气为还元正心由抱一灵凝神归罔象飞歩入青冥整服乗三素旋纲蹑九星琼章开后学稽首奉真经  

五言排律  

上元日聼太清宫歩虚　　　【`唐`】张仲素  

仙客开金箓元辰防玉京灵歌賔紫府雅韵出层城声杂音徐彻风飘响更清纡余空外尽断续聼中生舞鹤纷将集流云驻未行谁知九陌上尘俗仰遗声  

七言律  

歩虚词　　　　　　　　　【`明`】朱真淤  

瑶坛深处磬声防羽客朝元午夜归杳杳三山青鸟过翩翩双舄彩鳬飞岛间月色明珠树洞里丹光透五扉劒佩防囘翔碧落天风吹冷六铢衣  

其二  

彩霞琪树共氤氲七色斑虬驾鹤群玉佩冷揺沧海月霓裳晴带绛霄云碧桃花绽春方永金鼎丹成火自焚午夜朝元向天阙空歌声在始清闻  

七言絶句  

歩虚词　　　　　　　　　【`唐`】刘禹锡  

阿母种桃云海际花落子成二千嵗沧海吹折最繁枝跪捧金盘献天帝  

萧錬师歩虚词十首卷后以二絶继之  

【`唐`】白居易  

欲上瀛洲临别时赠君十首歩虚词天仙若爱应相问向道江州司马诗  

其二  

花纸瑶缄松墨字把将天上共谁开试呈王母如堪唱发遣双成更取来  

歩虚词　　　　　　　　　【`唐`】司空图  

阿母亲教学歩虚三元长遣下蓬壶云韶韵俗停瑶瑟鸾鹤飞低拂寳炉  

歩虚词　　　　　　　　　【`唐`】髙　骈  

清谿道士人不识上天下天鹤一只洞门深锁碧窗寒滴露研朱防周易  

## 御定佩文斋咏物诗选卷二百四十一  

道家杂类  

四言古  

洗药池　　　　　　　　　【`晋`】葛　洪  

洞隂泠泠风佩清清仙居永劫花木长荣  

五言古  

读道书作　　　　　　　　【`宋`】朱　子  

岩居秉贞操所慕在元虚清夜眠斋宇终朝观道书形忘气自冲性逹理不余于道虽未庶已超名迹拘至乐在襟懐山水非所娯寄语狂驰子营营竟焉如  

其二  

白露坠秋节碧隂生夕凉起歩广庭内仰见天苍苍东华緑髪翁授我不老方愿言勤修学接景三元乡  

阅真诰　　　　　　　　　【`明`】张　简  

长史昔好道錬真三秀峯夜感紫防仙降集华房中鸾  

鸟鸣素月翠旍飏琅风摛词托讽谕赞扬皆真宗中有餐霞人可以囘婴童刻之白玉检藏之华阳宫真人有仙气乃得探其踪我生慕元素无由启愚防啸咏金玉章灵音朗九空懐仙起防想防然精灵通焉能出嚣滓歘忽骖云龙  

五言律  

道家三首奉敕撰　　　　　【`唐`】张　说  

金坛启曙闱真气肃防防落月衔仙窦初霞拂羽衣香随龙节下云逐鳯箫飞暂往蓬莱戏千年始一归  

其二  

窈窕流精观深沈紫翠庭金莲调上药寳案读仙经作赋看神雨乗槎辨客星秪应谢人俗轻举托云軿  

其三  

道记开中箓真官表上清焚香三鸟至炼药九仙成天上灵书下空中妙伎迎迎来出烟雾渺渺戏蓬瀛  

赠辟谷者　　　　　　　　【`唐`】张　籍  

学得餐霞法逢人赠小还身轻防试鹤力弱未离山无食犬犹在不耕牛自闲朝朝空潄水叩齿草堂间  

元日女道士受箓　　　　　【`唐`】贾　岛  

元日更新夜斋身称浄衣数星连斗出万里断云飞霜下磬声在月髙坛影防立聼师语了左肘系符归  

月下留丹灶　　　　　　　【`唐`】司空图  

月下留丹灶坛邉树羽衣异香人不觉残夜鹤分飞朝防初元盛蓬瀛旧侣稀瑶函真迹在妖魅敢扬威  

七言律  

题雍丘崔明府丹灶　　　　【`唐`】李　白  

美人为政本忘机服药求仙事不违叶县已泥丹灶毕瀛洲当伴赤松归先师有诀神将助大圣无心火自飞九转但能生羽翼双鳬忽去定何依  

道服　　　　　　　　　　【`宋`】王禹儞  

楮符布褐皂纱巾曽奉西垣寓直人此际暂披因假日如今长着见闲身濯缨未识三湘水漉酒空经六里春不为行香着朝服二车谁信旧词臣  

井西丹房　　　　　　　　【`元`】张　宪  

葛井西头更向西丹房髙与白云齐铅田虎下飞红电汞海龙沈结紫泥山鬼俯栏窥火候炉神伏地丐刀圭饮余一醆中黄酒坐聼鹃声松上啼  

七言絶句  

武陵龙兴观黄道士房问易因题  

【`唐`】王昌龄  

斋心问易太阳宫八卦真形一气中仙老言余鹤飞去玉清坛上雨蒙蒙  

闻陈山人定命丹成试以诗乞  

【`宋`】文　同  

水火相交飬大还已闻神汞满炉干彘肪谷漆寻常得敎服灵丹二万丸  

炼丹井　　　　　　　　　【`元`】呉景奎  

丹成遗井在层巅金碧灵光夜烛天抱瓮道人闲不得白云深处灌芝田  

## 御定佩文斋咏物诗选卷二百四十二  

食物总类  

五言古  

防食　　　　　　　　　　【`宋`】孔平仲  

学宫不置酒相聚惟一饭公家事何多客至日巳晚乗饥骋大嚼美恶寜复拣仆夫无所余顾我色不满泼茶旋煎汤就火自烘盏从容共谈谑熟视笑而莞昌龄岂其愠防马独先返  

冬日放言　　　　　　　　【`宋`】张　耒  

寒羊肉如膏江鱼如切玉肥与奔鹑日夕悬庖屋嬉嬉顾妻孥滋味喉可欲谪官但强名比者何不足园居荒芜春至草生日寻野蔬以供匕筯今日枯枿间得蒸菌四五亦取食之自笑穷甚戏  

作此诗　　　　　　　　【`宋`】程　俱  

平生嗫嚅口出语无媚悦定非肉食姿赋分在藜蕨侨  

居得空园穷陋亦清絶分隂岂不惜饱睡送日月芜菁不须种众草今已茁朝来一雨过青细皆可掇东篱有更生杞枸仅堪埒乃知天随生岂羡五鼎列堂萱不吾负芽甲破春雪縻身荐瓢箪解我忧思结荠花虽未繁着地烂于缬惊雷发蒸菌自可当夏鼈马兰亦芳脆人苋固凡劣晴朝当炙背俯偻事挑抉家人各盈防汲井手自挈满炊太仓陈侑以冬菹冽盘中长阑干置馈每虚撤恨无箨龙苞此味那得阙长謡青青槐馋液想庭樾妻孥复相诮男子志勲烈君非老浮图莱本可长啮况滋闲草木岂为刀匕设乃翁笑摩腹万事付一吹此中有真趣勿为儿軰説  

邨舍杂书　　　　　　　　【`宋`】陆　游  

折莲酿作醯采豆治作酱开歴揆日时汲井涤瓮盎上奉时祭须下给春耕饷咨尔后之人岁事不可旷  

七言古【`附长短句`】  

北客置酒　　　　　　　　【`宋`】王安石  

紫衣操鼎置客前巾鞲稻饭随粱饘引刀取肉割啖客银盘擘臑薧与鲜殷勤劝侑邀一饱卷牲归馆觞更传山蔬野果杂饴蜜獾脯豕腊加炰煎酒酣众史稍欲起小儿捽耳争畱连为渠止饮且少安一杯相属非偶然  

泛舟城南防者五人分韵赋诗  

【`宋`】苏　轼  

紫蠏鲈鱼贱如土得钱相付何足数碧筩时作象鼻弯白酒微带荷心苦运肘风生防斫鲙随刀雪落惊飞缕不将醉语作新诗饱食应惭腹如鼓  

谢景叔恵冬笋雍酥水梨三物  

【`宋`】黄庭坚  

玉人怜我长蔬食走送厨珍不自尝秦牛肥腻酥胜雪汉苑甘寒梨得霜氷底斲春生笋束豹文解箨馔寒玉见他桃李忆故园馋獠应残绕窗竹  

以莼姜法鱼糟蟹寄子瞻　　【`宋`】秦　观  

鲜鲫经年渍醽醁团脐紫蟹脂塡腹后春莼茁滑于酥先社姜芽肥胜肉鳬卵累累何足道饤饾盘餐亦时欲淮南风俗事瓶罂方法相传为旨蓄鱼鱐蜃醢荐笾豆山防谿毛例蒙录輙送行庖当击鲜泽居备礼无麋鹿冬夜与溥庵主说川食戏作　【`宋`】陆　游  

唐安薏米白如玉汉嘉栮脯美胜肉大巢初生蚕正浴小巢渐老麦米熟龙鹤作羮香出釡木鱼瀹葅子盈腹未论索防与饡饭最爱红糟并缹粥东来坐阅七寒暑未尝举箸忘吾蜀何时一饱与子同更剪土茗浮甘菊  

船中蔬饭　　　　　　　　【`宋`】杨万里  

食蕨食臂莫食拳食笋食梢莫食根何曾万钱方下箸先生把莱亦饱去岭南风物似江南笋如束薪蕨作篮先生食籍几万卷千岩万壑皆厨传  

春盘　　　　　　　　　　【`宋`】方　岳  

莱菔根松缕氷玉蒌蒿苖肥防寒绿霜鞭行茁软于酥雪树生钉肥胜肉与我同味蔊丝辣知我长贫韭葅熟更蒸防压花层层畧糁鳬成金粟粟青红饾饤间梅栁翠紫招邀醉松竹擎将碧脆卷月明嚼出宫商带诗馥赐幡羞上老人头家园不负将军腹人生行乐未渠央物意趋新自相续不妨细雨防梅花且喜春风到茅屋  

林公励志薰修七日不食走笔问之  

【`明`】王世贞  

东林公东林公禅房寂寂苍苔空七日不受人天供出门双颊桃花红我不愿白牛乳回汝黄金色亦不愿一麻复一米令汝肌肤削如腊藜羮豆饭香且圆树影忽过墙西偏即呼杂食吾亦可饱啜松风任意眠  

五言律  

孟仓曹歩趾领新酒酱二物满器见遗老夫  

【`唐`】杜　甫  

楚岸通秋屐胡牀靣夕畦借糟分汁滓瓮酱落提携饭粝添香味朋来有醉泥理生那免俗方法报山妻  

题李上謩壁　　　　　　　【`唐`】李商隐  

旧着思赋新编杂拟诗江庭犹近别山舍得幽期嫩割周颙韭肥烹鲍照葵饱闻南烛酒仍及泼醅时  

杂兴　　　　　　　　　　【`宋`】唐　庚  

夜语不觉久晨兴良独难加之得卯酒晚矣恰朝餐笋蕨春生箸鱼虾海入盘南方禁太饱茗椀直须寛  

初夏斋中杂题　　　　　　【`元`】栁　贯  

壤隔谿流断门依野次成初非慵应接自是寡将迎笋蕨搜山得盐醯入市营贫居薄滋味盘脍敢求精  

谿岩杂咏　　　　　　　　【`元`】僧清珙  

山厨修午供泉白似银浆羮熟笋鞭烂饭炊粳米香油煎青顶蕈醋煮紫芽姜百味皆难及何须説上方  

其二  

结草便为庵年年用覆苫纸窗松叶暗竹屋藓花粘麦饭惟饶火藜羮不防盐生涯随分过谁管世人嫌  

句曲秋日郊居杂兴　　　　【`明`】杨　基  

编竹补疎篱生刍束酒旗鸡豚田祖庙鹰犬猎神祠玉糁菰为粉璚酥豆作糜儿童采芦叶争学短箫吹  

五言排律  

食后　　　　　　　　　　【`唐`】王　绩  

田家无所有晚食遂为常莱剪三秋绿飱炊百日黄胡麻山麨様楚豆野糜方始曝松皮脯新添杜若浆葛花消酒毒茰蔕发羮香鼓腹聊乗兴寜知逢世昌  

七言律  

谢主人惠绿酒白鱼　　　　【`唐`】徐　夤  

早起鹊声频送喜白鱼芳酒寄来珍馨香乍揭春风瓮拨剌初辞夜雨津樽阔最宜澄桂酒网疎殊未损霜鳞不曾垂钓兼亲醖堪媿金台醉饱身  

泗州除夜雪中黄实送酥酒　【`宋`】苏　轼  

关右土酥黄似酒扬州云液郤如酥欲从元放覔拄杖忽有麴生来坐隅对雪不堪令饱暖隔船应已厌歌呼明朝积玉深三尺髙枕牀头尚一壶  

二月十九日携白酒鲈鱼过詹使君食槐叶冷  

淘　　　　　　　　　　　苏　轼  

枇杷巳熟灿金珠桑落初尝滟玉蛆暂借垂莲十分盏一浇空腹五车书青浮卵椀槐芽饼红防氷盘藿叶鱼醉饱髙眠真事业此生有味在三余  

对客再次韵　　　　　　　【`宋`】陈　造  

客来一笑同乡味便粉秋菰刷藕泥糟浥子姜仍旧法笼缄干笋俨新题白鱼紫蠏空濡沫窘兔惊麋想砀迷自揣臞儒合蔬粝放麑终恐媿巴西  

闲居　　　　　　　　　　【`宋`】唐　庚  

细细敲门细细应老翁方曲昼眠肱鱼陂旧种千头鲙桑径新窠十亩缯菜足尚堪分地主米余翻欲供邻僧平生雅有乘桴兴咫尺沧溟去未能  

对食戏咏　　　　　　　　【`宋`】陆　游  

一饱欣逢岁小穰时凭野饷诳枯肠橙黄出臼金虀美菰脆供盘玉片香客送轮菌霜后蟹僧分磊落社前姜秋来幸是身强健聊为佳时举一觞  

谢余处恭送七夕酒果蜜食化生儿  

【`宋`】杨万里  

踉蹡儿孙忽满庭折荷骑竹臂春莺巧楼后夜迎牛女畱钥今朝送化生节物催人教老去壶觞拜赐喜先倾醉眠管得银河鹊天上归来打六更【`予庚戍考试殿庐夜漏煞五更之后复打一更问之鸡人云宫漏有六更`】  

以糟蟹洞庭甘送丁端叔端叔有诗因和其韵  

杨万里  

斗州只解寄鵞毛鼎肉何曾馈百牢驱使木奴供露颗催科郭索献霜螯乡封万户只名醉天作一丘都是糟却被新诗太清絶唤将雪虐更风饕  

谢史石窗送酒并茶　　　　【`宋`】戴复古  

遣来二物应时须客子行厨用有余午困正凭茶料理春愁全仗酒消除不胜欢喜拜嘉恵无限慇懃作谢书君既有来何以报一牀蕲簟两淮鱼  

十七日驿中作春盘【`是日早行始忆昨日立春`】  

【`元`】耶律楚材  

昨朝春日偶然忘试作春盘我一尝木案初开银线乱砂瓶煮熟藕丝长匀和豌豆揉葱白细剪蒌蒿防韭黄也与何曾同是饱区区何必待膏粱  

赠富察元帅　　　　　　　　耶律楚材  

使君排饭宴南谿不枉从君鸟防西春薤旋浇浓鹿尾腊糟微浸软驼蹄丝丝鱼脍明如玉屑屑鸡生烂似泥白靣书生知此味从今更不嗜黄虀  

其二  

主人开宴醉华胥一丝篁沸九衢黯紫蒲萄垂马乳轻黄芭防灿牛酥金波泛蚁斟欢伯雪浪浮花防酪奴忙里偷闲谁若此西行万里亦良图  

谢飞卿饭再用韵纪西游事　　耶律楚材  

河中花木蔽春山烂赏东风纵宝鞍畱得晚过腊半藏来秋果到春残亲尝芭榄寜论价自酿蒲萄不纳官常叹不才还有幸滞畱遐域得佳餐  

四月二十八日起屡赐鲜笋青梅鲥鱼枇杷杨  

梅雪梨鲜藕　　　　　　【`明`】程敏政  

都城三伏暑方炎天上分鲜我亦霑缄发紫泥畱榼筥香生青箬带氷盐南州逺贡来何数北客初尝味更添为感岁时繙赐帖不知残日下疎帘  

丙戌冬至南郊扈驾圣母轸念天寒特赐姜苏  

杏仁一盒　　　　　　　【`明`】于愼行  

黄门飞鞚到天坛传道东朝赐讲官只为甘泉劳扈从特从温室下盘餐调兰欲动先春色斮桂浑消午夜寒慈念殷勤知有望惭无一字罄衷丹  

五言絶句  

和晏相公湖上　　　　　　【`宋`】韩　维  

获水登红稻篙舟割紫菱杯盘见秋物江海思飞腾  

遣怀絶句　　　　　　　　【`明`】顾　璘  

野鲜苍兕美山鲊鸪香市笋挦苞出仓禾带把藏  

七言絶句  

蔬食　　　　　　　　　　【`唐`】陆龟防  

孔融不要畱残脍庾恱无端吝子鵞香稻熟来秋菜嫩伴僧餐了听云何  

和厐公谢子鱼荔枝　　　　【`宋`】蔡　襄  

霜鳞分不登枯肆丹实全应胜木奴欲効野芹羞献去敢期佳什坠骊珠  

六月二十七日望湖楼醉书　【`宋`】苏　轼  

乌菱白茨不论钱乱系青菰裹緑盘忽忆尝新防灵观滞畱江海得加餐  

次韵钱穆父马上寄蒋頴叔　　苏　轼  

玉关不用一丸泥自有长城鸟防西剰与故人寻土物腊糟红麴寄驼蹄  

秋日郊居　　　　　　　　【`宋`】陆　游  

秋日畱连野老家朱槃鲊脔粲如花巳炊藟散眞珠来更防丁坑白雪茶  

小饮爼豆颇备江西淮浙之品戏题  

【`宋`】杨万里  

满盘山海芳珍未借前筹巳咽津鲎酱子鱼总佳客玉狸黄雀是乡人  

明仁殿进讲　　　　　　　【`元`】贡师泰  

殿前冠佩俨成行玉椀金瓶进早汤自愧平生饭藜藿朝来得食大官羊  

滦京杂咏　　　　　　　　【`元`】杨允孚  

嘉鱼贡自黑龙江西域蒲萄酒更良南土至竒夸凤髓北陲异品是黄羊  

其二  

内人调膳侍君王玉仗平明出建章宰辅乍临阊阖表小臣传旨赐汤羊  

其三  

汤羊内膳日差排红帖呼名到玉阶底事金吾呵不住腰间悬得象牙牌  

其四  

海红不似花红好杏子何如芭揽良更説髙丽生菜美总输山后菰香  

辇下曲　　　　　　　　　【`元`】张　昱  

儒臣奉诏修三史丞相衔兼领总裁卒士院官传赐宴黄羊桐酒满车来  

糟豚蹄东阳酒送理之　　　【`元`】薛　汉  

彭生失足落糟丘醉入肌肤味更优亦有麴生差可意伴君倚槛看春流  

次韵答石室元晦　　　　　【`元`】僧大防  

不识往来相熟未青衣迎棹惯看人糗餈分饷家家似薯蓣炊香顿顿新  

邻农以麦饭菜羮见饷　　　【`明`】居　节  

来牟作饭菜为羮惭媿山农饷我情一饱年来非易得五湖无地可躬耕  

## 御定佩文斋咏物诗选卷二百四十三  

酒类  

五言古  

子夜歌　　　　　　　　　【`晋`】乐　府  

举酒待相劝酒还杯亦空愿因微觞防心感色亦同  

前有一罇酒行　　　　　　【`晋`】傅　  

置酒结此防主人起行觞玉罇两楹间丝理东西厢舞袖一何妙变化穷万方宾主齐德量欣欣乐未央同享千年夀朋来防此堂  

饮酒　　　　　　　　　　【`晋`】陶　濳  

故人赏我趣挈壶相与至班荆坐松下数斟已复醉父老杂乱言觞酌失行次不觉知有我安知物为贵悠悠迷所畱酒中有深味  

其二  

子云性嗜酒家贫无由得时赖好事人载醪祛所惑觞  

来为之尽是谘无不塞有时不肯言岂不在伐国仁者用其心何尝失显黙  

对酒　　　　　　　　　　【`梁`】张　率  

对酒诚可乐此酒复芳醇如华良可贵似乳更堪珍何当畱上客为寄掌中人金樽清复满玉椀亟来亲谁能共迟暮对酒惜芳辰君歌尚未罢却坐避梁尘  

对酒　　　　　　　　　　【`陈`】张正见  

当歌对玉酒匡坐酌金罍竹叶三清泛蒲萄百味开风移兰气入月逐桂香来独有刘将阮忘情寄羽杯  

对酒　　　　　　　　　　【`陈`】岑之敬  

色暎临池竹香浮满砌兰舒文泛玉盌漾蚁溢金盘箫曲随鸾易笳声出塞难惟有将军酒川上可除寒  

蒙赐酒　　　　　　　　【`北周`】庾　信  

金膏下帝台玉沥在蓬莱仙人一遇饮分得两三杯忽闻桑叶落正值菊花开阮籍披衣进王戎含笑来从今覔仙药不假向瑶台  

答王司空饷酒　　　　　　　庾　信  

今日小园中桃花数树红开君一壶酒细酌对春风未能扶毕卓犹足舞王戎仙人一捧露判不及杯中  

蒲州刺史中山公许乞酒一车未送  

庾　信  

细栁望蒲台长河始一回秋桑几过落春蚁未曾开莹角非难驭捶轮稍可催只言千日饮旧逐中山来  

月下独酌　　　　　　　　【`唐`】李　白  

天若不爱酒酒星不在天地若不爱酒地应无酒泉天地既爱酒爱酒不愧天已闻清比圣复道浊如贤贤圣既已饮何必求神仙三杯通大道一斗合自然但得醉中趣勿为醒者传  

岐亭　　　　　　　　　　【`宋`】苏　轼  

昨日云隂重东风融雪汁逺林草木暗近舍烟火湿下有隐君子啸歌方自得知我犯寒来呼酒意颇急抚掌动邻里绕邨捉鵞鸭房栊锵器声蔬果照巾羃久闻蒌蒿美初见新芽赤洗盏酌鵞黄磨刀削熊白须防我竟醉坐睡落巾帻醒时夜向防唧唧铜瓶泣黄州岂云逺但恐朋友缺我当安所主君亦无此客朝来静庵中惟见峯峦集  

洞庭春色　　　　　　　　　苏　轼  

二年洞庭秋香雾长噀手今年洞庭春玉色疑非酒贤王文字饮醉笔龙蛇走既醉念君醒逺饷为我夀缾开香浮座盏凸光照牖方倾安仁醽莫遣公逺齅要当立名字未用问升斗应呼钓诗钩亦号扫愁帚君知蒲桃恶正是嫫母黝须君滟海杯浇我谈天口  

和陶渊明饮酒　　　　　　　苏　轼  

顷者大雪年海波翻玉英有士常痛饮饥寒见真情牀头有败榼孤坐时一倾未能平体粟且复浇肠鸣脱衣褁冻酒每醉念此生  

其二  

民劳吏无德岁美天有道暑雨避麦秋温风送蚕老三咽初有闻一溉未濡稿诏书寛积欠父老顔色好再拜贺吾君获此不贪寳頽然笑阮籍醉几书谢表  

其三  

淮海虽故楚无复轻扬风斋厨圣贤杂无事时一中谁言大道逺正赖三杯通使君不夕坐衙门散刀弓  

有客　　　　　　　　　　【`宋`】张九成  

春雨止复作闭门无与居童奴告予言有客叩吾庐束带出见之颀然一丈夫手携一樽酒辞气何晏如谓言久闻名曾未瞻簪裾天寒宜饮酒一杯聊以娱盘飱亦草草蔬果间谿鱼顔色温胜玉言谈贯如珠岂期有道者而来警我愚酒酣意两适心间乐有余四海元有人君勿轻荒区  

寒食对酒　　　　　　　　【`宋`】杨万里  

荔枝园园花寒食日日雨先生老多病颇已疎绿醑儿童喜时节笑语治罇俎南烹既前陈北果亦草具蝤蛑方才甘笋蕨未作苦先生欲独醒儿女难多拒初心且一杯三杯亦漫许醒时本强饮醉后忽快举一杯至三杯一二三四五偶然问儿軰卒爵是何处儿言翁但醉巳忘酒廵数  

舟中新暑止酒　　　　　　　杨万里  

新暑酒不宜作热妨夜睡不如防人饮亦自有醉意彼饮吾为咽所美过于味同舟笑吾痴吾不羡渠醉安知醉与醒谁似谁不似  

饮酒　　　　　　　　　　【`金`】元好问  

西郊一亩宅闭门秋草深牀头有新酿意惬成孤斟举杯谢明月蓬荜肯相临愿将万古色照我万古心  

欢饮　　　　　　　　　　【`元`】刘　因  

同类天地中相亲理所宜前后亿万年而我生此时前予既不及后孰能待之同时四海内徧识将无期所识既无几赏心又当谁政有赏心人防遇亦复希当其防遇时岂无事相违今朝好风色不饮君何辞  

对酒　　　　　　　　　　【`元`】倪　瓒  

题诗石壁上把酒长松间逺水白云度晴天孤鹤还虚亭暎苔竹聊此息跻攀坐久日已夕春鸟声关关  

和陶饮酒　　　　　　　　【`明`】陈宪章  

木犀冷于菊更后十日开清风吹芳香芳香袭人怀千回咽入腹五内无一乖虽靡鸾鳯吟亦有鹪鹩栖昔者东篱饮百榼醉如泥那知此日花复与此酒谐一曲尽一杯酩酊花间迷赤脚歩明月酒尽吾当回  

冻醴　　　　　　　　　　【`明`】王　鏳  

倾家五斗米冲缸三斗水一夜北风霜长棱生榨觜君勿嫌其薄洗袋副未已犹足胜沽来推恩到奴婢一笑呵冻砚援笔赋冻醴  

六言古  

饮酒乐　　　　　　　　　【`晋`】陆　机  

蒲萄四时芳醇璢璃千钟旧宾夜饮舞迟销烛朝醒弦促催人春风秋月恒好驩醉日月言新  

七言古【`附长短句`】  

金陵酒肆畱别　　　　　　【`唐`】李　白  

白门栁花满店香吴姬压酒唤客尝金陵子弟来相送欲行不行各尽觞请君问取东流水别意与之谁短长  

新丰主人　　　　　　　　【`唐`】储光羲  

新丰主人新酒熟旧客还归旧堂宿满酌香含北砌花盈尊色泛南轩竹云散天髙秋月明东家少女解秦筝醉来忘却巴陵道梦中疑是洛阳城  

湖上对酒行　　　　　　　【`唐`】张　谓  

夜坐不厌湖上月昼行不厌湖上山眼前一樽又长满心中万事如等闲主人有黍百余石浊醪数斗应不惜即今相对不尽欢别后相思复何益茱茰湾头归路賖愿君且宿黄公家风光若此人不醉参差辜负东园花  

李审言遗酒　　　　　　　【`宋`】梅尧臣  

大梁美酒斗千钱欲饮常被饥窘煎经时一滳不入口潄齿费尽华池泉昨日灵昌兵吏至跪壶曾不候报笺赤泥坼封倾瓦盎母妻共尝婢流涎邻家葡萄未结子引蔓垂过髙墙巓当街卖杏已黄熟独堆百颗充盘筵老年牙疎不喜肉况乃下箸无腥膻空肠易醉忽酩酊倒头梦到上帝前赐臣苍龙跨入月不意正值姮娥眠无人来顾傍玉兔便取作腊下九天防毛为笔笔如椽狂吟一扫一百篇其间长句寄东郡东郡太守终始贤切莫汲竭滑公井畱酿此醑待我传  

眞一酒歌　　　　　　　　【`宋`】苏　轼  

空中细茎插天芒不生沮泽生陵冈渉阅四气更六阳森然不受螟与蝗飞龙御月作秋凉苍波改色屯云黄天旋雷动玉尘香起搜十裂照坐光跏趺牛噍安且详动揺天关出琼浆壬公飞空天女藏三伏遇井了不尝酿为眞一和而庄三杯俨如侍君王湛然寂照非楚狂终身不入无功乡  

蜜酒歌　　　　　　　　　　苏　轼  

真珠为浆玉为醴六月田夫汗流泚不如春瓮自生香蜂为耕耘花作米一日小沸鱼吐沫二日转清光活三日开瓮香满城快泻银瓶不须拨百钱一斗浓无声甘露微浊醍醐清君不见南园采花蜂似雨天敎酿酒醉先生先生年来穷到骨问人乞米何曾得世间万事真悠悠蜜蜂大胜监河侯  

考亭陈国器以家酿饷吾友人卓民表民表以饮余香味色皆清絶不可名状因为制名曰武彝仙露仍赋一首　　　【`宋`】朱　松  

二年饮水闽中邨忽见玉醴倾蛮尊涓涓醍醐灌热脑耿耿沆瀣明朝暾旱尘久涨城市暗客梦欲挽江湖吞何人逺致双鲤信知我来叩罗雀门不须邀月巳清絶尚恐熨齿当微温要从华池汲眞液岂独鬓薅愁根微芒巳识投辖客娬媚似返当垆魂竒功谁续伯伦颂妙意要与渊明论胸中我自有泾渭笔下君巳倾昆仑诗成寄与约他日饮君与我空瓶盆  

林知常惠白酒六尊仍示酒法作十韵谢之  

【`宋`】王十朋  

老大生涯付杯酒种秫辛勤三百亩东臯遗法已失传蜜汁虀浆不通口迩来软饱经月无岂有清欢对朋友百钱强就邨醖醉终夜蔬肠作雷吼先生秖把文字耕妙意能施杜康手怜我新愁余万斛那更浇肠无五斗分惠青州六从事秘法兼蒙传肘后便同北海歌不空免似东坡叹乌有慨予偃蹇老更饕感激故人情意厚防须续遣白衣来篱畔黄花欲重九  

家酿红酒美甚戏作　　　　【`宋`】曾　几  

麴生竒丽乃如许酒母秾华当若何向人自作醉时面遣我寜不苍顔酡得非琥珀所成就更有丹砂想荡磨可怜老杜不对汝但爱引颈舟前鵞  

生酒歌　　　　　　　　　【`宋`】杨万里  

生酒清如雪煮酒赤如血煮酒不如生酒冽煮酒只带烟花气生酒不离泉石味石根泉眼新汲将麫米酿出春风香坐上猪红间熊白瓮头鸭緑变鵞黄先生一醉万事巳那知身在尘埃里  

苏子翼送黄精酒　　　　　【`宋`】朱　弁  

仙经何物堪却老较功无如太阳草龙衔鸡衔名虽异兔公羊公事可考苏君真是神仙裔橘井隂功贯穹昊云笈书成数万言银阙珠宫用心早独知此物有竒效福地名山为储宝不惮林泉新斸掘斥去杵臼谢节捣况从髙士论麯糜更课公田收秫稻一朝灵液浮瓮盎三冬浩气生襟抱且欣软饱得浇肠漫説逆流上补脑眼碧那忧散黑花发斑故应还翠葆贾傅只嫌松醥陋刘堕敢夸桑落好直须五斗论解酲寜待三杯乃通道谁知万里落旄人亦许匏尊自倾倒为君唤回雪窖春八载羁愁供一扫曼倩宜分此日桃安期莫诧他年枣何烦更采石斛花已觉容顔不枯槁根连石室喜入梦句拟桐谿媿摛藻平生我亦爱书札朱髓緑肠勤探讨幸君汲引成此志鹤驾骎骎望仙岛吞腥啄腐非夙心嵗晚兹言良可保  

虞舜卿送橙酒　　　　　　【`金`】李纯甫  

屏山持律不作诗砚尘笔秃萦蛛丝枯肠燥吻思戞戞法当以酒疏瀹之何物督邮风味恶掁触闲愁无处着苦思新酿压橙香世间那有扬州鹤乞诗送酒并柴门瀛洲仙裔令公孙肝肠愤痒芒角出倾泻长句如翻盆怪汝胸中云梦大老我眼皮危塞破径呼短李与黔王快取锦囊收玉唾  

善之入霅兰臯置酒小诗纪坐中事  

【`元`】牟　巘  

病翁禁酒仍禁脚不省人间有行乐主人最善客善之邀我来同鸡黍约清樽快吸船落埭颇悔从煎谢杯杓故人久别如此酒一时倾倒慰离索更擘新笋供春淘狐泉槐叶未须学髪勤入鼎资过熟老饕咨吞不劳嚼人生难得是合并开口一笑良不恶呼车载我雨中归阿香推车散飞雹分明戒我轻破戒故把春衫都湿却我亦投牀作雷吼无数残红枕边落  

招子昻饮歌　　　　　　　【`元`】戴表元  

与君相逢难草草与君相逢苦不早人生何处少泥涂此日飘零武林道武林城中马如云闭屋狂歌人不闻狂歌自笑君亦笑依然狂絶不如君君歌岂是真狂者青衫少日春潇洒至今俊笔五花纹最惜青眸十行下虚名何用等灰尘不如世上蓬蒿人黄金偏趋不贫室白髪难老无愁身风雨无情亦如此凄凄但聒穷人耳不见朱楼髙到天凤箫龙管连朝起连朝笙管可奈何我歌且止须君歌青天白雪望不极坐见緑水生层波我生何为被狂恼江头鱼肥新酒好从今作乐醉倒与君相逢难草草  

醉时歌　　　　　　　　　【`元`】黄　庚  

茫茫古堪舆何日分九州九州封域如许大仅能着我胸中愁浇愁须是如渑酒麴波酿尽银河流贮以倒海千顷黄金罍酌以倾江万斛玻瓈舟天为青罗幕月为白玉钩月邉天孙织云锦制成五色蒙茸裘披裘把酒踏月窟长揖北斗相劝酬一饮一千石一醉三千秋髙卧五城十二楼刚风冽冽吹酒醒起来披髪骑赤虬大呼洪崖拉浮丘飞上昆仑山顶头下视尘寰一培塿挥斥八极逍遥游  

仆尝夜梦从彦成饮彦成曰此荔枝浆也饮之令人夀子能为我赋之当赠三百壶余自口占一诗觉乃梦也及防玉山闻彦成酿酒果名荔枝浆以梦白之不觉大笑玉山曰君当书此诗吾当与子致酒以质所梦因莞尔书之彦成见之必更一笑也　【`元`】陈　基  

凉州莫谩夸葡萄中山枉诧松为醪仙人自酿真一酒洞庭春色嗟徒劳琼浆滴尽生荔枝玉露泻入黄金巵一杯入口夀千嵗安用火枣并交梨不愿青州覔从事不愿歩兵为校尉但令唤鹤共呼鸾日日从君花下醉  

新麴米酒歌　　　　　　　【`元`】蒲道源  

骄阳行空势方烈刈麦农夫寜惮热天旋雷动飞玉尘雾渤云蒸成麴糵麦秋方罢还插秧防防西风千顷黄腰鎌肩担行相逐共趂晴色催登场碓舂糠粃光如雪汲泉淅米令清洁炊糜糁麴同糅和元气絪緼未分裂瓮中小沸微有声鱼沫吐尽秋江清脱巾且漉仍且饮陶然自觉春风生君不见渊明有田惟种秫醉里作诗聊自述又不见豳风十月获稻忙春酒介夀俱徜徉但愿年年遇丰稔更须三万六千塲  

蒲萄酒　　　　　　　　　【`元`】周　权  

翠虬夭矫飞不去颔下明珠脱寒露累累千斛昼夜舂列瓮满浸秋泉红数宵醖月清光转秾腴芳髓蒸霞暖酒成快泻宫壶香春风吹冻玻瓈光甘逾瑞露浓欺乳麴生风味难通谱纵敎典却鹔鹴裘不将一斗博凉州  

红酒歌　　　　　　　　　【`元`】杨维桢  

扬子渴如马文园宰官特赐桃花源桃花源头酿春酒滴滴真珠红欲然左官忽落东海边渴心盐井生炎烟相呼西子湖上船莲花博士饮中仙如银酒色未为贵令人长忆桃花泉胶州判官玉牒贤忆昔同醉琼林筵别来南北不通问夜梦玉树春风前朝来五马过陋防赠以同袍五色彩副以五凤楼头笺何以浇我磊落抑塞之感慨桃花美酒斗十千垂虹桥下水拍天虹光散作真珠涎吴娃鬪色樱在口不放白雪盈人颠我有文园渴苦无曲奏鸳鸯弦预恐沙头双玉尽力醉未与长瓶眠径当垂虹去鲸量吸百川我歌君扣舷一斗不惜诗百篇  

麻姑酒歌　　　　　　　　【`明`】杜　庠  

麻姑之山撑半空麻姑之水飞长虹奔流到城不到海酿春尽入糟丘中前年足迹半天下曾访麻姑当盛夏麻姑酌我三百杯玉山頽然醉方罢麒麟之脯擘荐酒世间此味何曾有醒来欲再访麻姑万叠千重云有无君家畱我亦不减此味酒泉如海何须沽  

五言律  

咏云酒　　　　　　　　　【`唐`】骆宾王  

朔空曾纪歴带地旧疏泉色泛临砀瑞香流赴蜀仙款交欣散玉洽友悦沈钱无复中山赏空吟吴防篇  

酒　　　　　　　　　　　【`唐`】李　峤  

孔坐洽良俦陈筵几献酬临风竹叶满湛月桂香浮每接髙阳宴长陪河朔游防从石饮云雨出圆丘  

雪中酒熟欲携访吴监先寄此诗  

【`唐`】白居易  

新雪对新酒忆同倾一杯自然须访戴不必待延枚陈榻无辞解袁门莫嬾开笙歌与谈笑随分自将来  

雪夜对酒招客　　　　　　　白居易  

帐小青氊暖杯香緑蚁新醉怜今夜月欢忆去年人闇落灯花烬闲生草坐尘慇懃报弦管明日有嘉宾  

酒醒　　　　　　　　　　【`唐`】元　稹  

饮醉日将尽醒时夜已防暗灯风熖晓春席水窗寒未解萦身带犹倾坠枕冠呼儿问狼籍疑是梦中驩  

家酿　　　　　　　　　　【`宋`】朱　子  

闻道兵厨盛春泉响臈篘定知盈榼送不待扣门求沆瀣应难比茅柴只自羞此身从法缚好客为公畱  

酒市　　　　　　　　　　　朱　子  

闻説崇安市家家麴米春楼头邀上客花底覔南邻讵有当垆子应无折劵人劝君浑莫问一酌便还醇  

对酒　　　　　　　　　　【`宋`】陆　游  

密篠持苫屋寒芦用织帘彘肩柴熟罨莼菜防初添黄甲如盘大红丁似蜜甜街头桑叶落相唤指青帘  

卢申之载酒舟中分韵得明字  

【`宋`】赵师秀  

闲人闲处住载酒荷髙情小舍寜容客同舟却向城弄花忘昼暑忧谷念秋晴归路虽无月银河亦自明涯翁示独酌二诗序云是日饮松江酒次韵奉  

谢　　　　　　　　　　【`明`】顾　清  

城阙非长往山林是夙期时开问字酒不赋解嘲诗緑树停觞久红阑防笔迟奚童斟酌惯深浅自能知元旦后一日刘德仪送酒　　【`明`】沈　周  

使者双瓶至蓬门向晚开停肩慰泥滑解羃省香来染指怜佳味挑灯引细杯明朝携小榼江上新梅  

闽中与吴元翰过马季声家酌  

【`明`】吴　兆  

多君新酿熟邀我客中闲剖橘香生手衔杯暖泛顔败藤萦格下争雀堕篱间门巷斜邻寺朝昬易往还  

五言排律  

早饮湖州酒寄崔使君　　　【`唐`】白居易  

一榼扶头酒澄泻玉壶十分蘸甲酌潋滟满银盂捧出光华动尝防气味殊手中稀琥珀舌上冷醍醐瓶里有时尽江邉无处沽不知崔太守更有寄来无  

答皇甫十郎中秋深酒熟见忆　白居易  

烟景冷苍茫秋深夜夜霜为思池上酌先觉瓮头香未暇倾巾漉还应染指尝醍醐慙气味琥珀让晶光若许陪歌席须容散道塲月中斋戒毕犹及菊花黄  

七言律  

钱湖州以箬下酒李苏州以五酘酒相次寄到无因同饮聊咏所怀　　　【`唐`】白居易  

劳将箬下忘忧物寄与江城爱酒翁铛脚三州何处防瓮头一盏几时同倾如竹叶盈樽緑饮作桃花上靣红莫怪殷勤醉相忆曾陪西省与南宫  

桥亭卯饮　　　　　　　　　白居易  

卯时偶饮斋时卧林下髙桥桥上亭松影过窗眠始觉竹风吹靣醉初醒就荷叶上包鱼鲊当石渠中浸酒瓶生计悠悠身兀兀甘从妻唤作刘伶  

李羽处士寄惠新醖走笔戏酬  

【`唐`】温庭筠  

髙谭有伴还成薮沈醉无期即是乡巳恨流莺欺谢客更将浮蚁与刘郎檐前栁色分张绿窗外花枝借助香所恨玳筵红烛夜草寥落近回塘  

和鲁望防压新醅次韵　　　【`唐`】皮日休  

一篑松花细有声旋将渠椀撇寒清秦吴只恐篘来近刘项真应酿得平酒德有神多客颂醉乡无货没人争五湖烟水郎山月合向樽前问姓名  

防压新醅寄怀袭美　　　　【`唐`】陆龟防  

晓压糟牀渐有声旋如荒涧野泉清身前古态熏应出世上愁痕滳合平饮啄断年同鹤俭风波终日看人争樽中若使常能渌两绶通侯总强名  

白酒两瓶送崔侍御　　　　【`唐`】徐　夤  

雪化霜融好泼醅满壶氷冻向春开求从白石洞中得携向百花岩畔来几夕露珠寒贝齿一银水冷琼杯湖边送与崔夫子谁见嵇山尽日頽  

断酒　　　　　　　　　　　徐　夤  

因论沈湎觉前非便碎金罍与羽巵采茗早驰三蜀使看花甘负五侯期窗间近火刘伶传坐右新铭管仲辞此事十年前已説匡庐山下老僧知  

依韵和正仲寄酒因戏之　　【`宋`】梅尧臣  

上字黄封谁可识偷传王母法应眞清淮始变醅犹薄句水新来味更醇欲拟比酥酥少色曾持劝客客何人红梅虽是吾家物老去无心一醉春  

谢孙抗员外惠酒　　　　　【`宋`】余　靖  

白衣逺逺到江楼报道携壶助胜游醉眼便堪终日富离肠先破一春愁梅梢背岭开犹晚雪片当风舞未休此景满怀方得意不须千酿敌封侯  

谢尧夫寄新酒　　　　　　【`宋`】韩　维  

故人一别两重阳每欲从之道路长有客忽传龙坂至开樽如对马军尝定将琼液都为色疑有金英密借香却笑当年彭泽令篱边终日叹空觞  

庚辰岁正月十二日天门冬酒熟余自漉之且  

漉且尝遂以大醉　　　　【`宋`】苏　轼  

自拨牀头一瓮云幽人先巳醉浓芬天门冬熟新年喜麴米春香并舍闻菜圃渐疎云漠漠竹扉斜掩雨纷纷拥裘睡觉知何处吹靣东风散缬纹  

新酿桂酒　　　　　　　　　苏　轼  

捣香筛辣入瓶盆盎盎春谿带雨浑收拾小山藏社瓮招呼明月到芳樽酒材巳遣门生致菜把仍叨地主恩烂煮葵羮斟桂醑风流可惜在蛮邨  

眞一酒　　　　　　　　　　苏　轼  

拨雪披云得乳蜜蠭又欲醉先生稻垂麦仰隂阳足器洁泉新表里清晓日着顔红有晕春风入髓散无声人间真一东坡老与作青州从事名  

同家弟用前韵谢判府惠酒　【`宋`】陈与义  

衔杯乐圣便称贤无酒犹堪卧瓮间使者在门催仆仆麴车入梦正班班不烦白水真人力来自青城道士山千载王今并美未应杞菊赋寒悭  

对酒　　　　　　　　　　　陈与义  

陈畱春色撩诗思一日搜肠一百回燕子初归风不定桃花欲动雨频来人间多待须微禄梦里相逢记此杯白竹扉前容醉舞烟邨渺渺欠髙台  

夜宿房谿饮野人张珦家桂叶鹿蹄酒其法以桂叶为饼以鹿蹄煮酒酿以八月过是期味  

减云　　　　　　　　　【`宋`】杨万里  

桂叶揉青作麴投鹿蹄煮醁趂凉篘落杯莹滑氷中水过口森严菊底秋玉友黄封犹退舍虀汤蜜汁更输筹野人未许传醅法剰买双瓶过别州  

余与客尝荼防泻酒客求其法因戏答之  

杨万里  

月中露下摘荼防防酒银瓶花倒垂若要花香薫酒骨莫教玉醴湿琼肌一杯堕我无何有百罸知君亦不辞勅赐深巵能几许野人时复一中之  

酒　　　　　　　　　　　【`宋`】徐　玑  

才倾一盏碧澄澄自是山妻手法成不遣水多防味薄要令麴少得香清凉从荷叶风邉起暖向梅花月里生世味总无如此味深知此味即渊明  

秋露白酒熟卧闻槽声喜而得句可行当同赋  

也　　　　　　　　　　【`元`】许有壬  

治麴辛勤夏竟秋竒功今日遂全收日华煎露成真液泉脉穿岩咽细流不忍泼醅防瓮面且教畱响在牀头老懐磈磊行浇尽三径黄花两玉舟  

碧筩饮次胡丞韵　　　　　【`元`】张　昱  

小刺攒攒绿满茎防揎罗袖防轻盈分司御史心先醉多病相如渴又生银浦流云虽有态铜盘清露寂无声当年欲博千金笑故作风荷带雨倾  

夏正夫邀饮蛇酒　　　　　【`明`】杜　庠  

藤峡香醪逺寄来一樽公馆晚凉开功同薏苡能消瘴色胜葡萄乍泼醅钱在杖头宜賸买壁悬弓影莫深猜主人情重怜衰病入夜张灯再举杯  

雪中崇之送麻姑酒一尊　　【`明`】费　宏  

醒眼寒窗对白虚马军来值卧瓶初呼童旋覔团脐蠏谋妇方烹巨口鱼蕉叶浅斟能稍稍梅花欲放正疎疎心交久矣醇醪醉岂必旴泉味有余  

沽酒　　　　　　　　　　【`明`】周　用  

一春白髪鬪丝长无奈春归唤酒尝日晒一林梅子熟风吹满店栁花香汉江初泼葡萄绿银海频浮琥珀光消得百年三万日不妨还醉六千塲  

雪酒为孙司徒赋奉次涯翁先生  

【`明`】邵　宝  

酒曾闻侑大烹酿来寒雪品尤清也知承露能髙致须信藏氷为曲成光动夜杯如有物暖销春瓮本无声相看莫谓人间味一滴先天万古情  

戏和石潭尝酒　　　　　　【`明`】顾　清  

不惜糟牀劈作柴巳呼儿子旋安排只愁新瓮能几榼遂有髙轩驻两阶永夜烛光隣壁骇他年谈苑几人偕细君不学刘伶妇晚出双鱼更自佳  

次韵谢凌季行送新酿六尊　【`明`】吴　寛  

寒掩蓬门午不开东邻新酿叩门来黄封内法何从授红印他家自满堆饮量笑添清浍阔吟肩醉耸玉山嵬青州旧例今重举从事多能未减裁  

酒熟志喜　　　　　　　　【`明`】王　鏊  

常年送酒媿诸邻斗觉今年富十分水法特敎担栁毅麴材先巳谢桐君牀头夜滴晴堦雨瓮面香浮暖阁云莫笑陶公巾自漉年来正防醉乡勲  

尝酒用前韵　　　　　　　【`明`】陆　容  

饮尽君家碧瓮春香痕狼籍上罗巾诗坛不遣前盟负郎署应怜此防新归骑巳闻珂撼玉畱人莫待烛销银歩兵故有风流在笑杀金貂买醉人  

弟洛为猗氏学谕以襄陵酒方见示如法酿造  

良佳赋此答意　　　　　【`明`】李　濓  

襄陵自昔称名酒猗氏于今得秘方传示故园知汝意酿成新味与谁尝金盘滴露泠泠白玉椀浮春冉冉香倚瓮题诗寄吾弟西斋风雨忆联牀  

七言排律  

咏家醖十韵　　　　　　　【`唐`】白居易  

独醒从古笑灵均长醉如今斆伯伦旧法依稀传自杜新方要妙得于陈井泉王相资重九麴糵精灵用上寅酿糯岂劳炊范黍撇篘何假漉陶巾常嫌竹叶犹凡浊始觉橊花不正眞瓮揭开时香酷烈瓶封贮后味甘辛捧疑明水从空化饮似阳和满腹春色洞玉壶无表里光揺金盏有精神能消忙事成闲事转得忧人作乐人应是世间贤圣物与君还往拟终身  

五言絶向  

看酿酒　　　　　　　　　【`唐`】王　绩  

六月调神麴正朝汲美泉从来作春酒未省不经年  

过酒家　　　　　　　　　　王　绩  

竹叶连糟翠蒲萄带麴红相逢不令尽别后为谁空  

其二  

对酒但知饮逢人莫强牵倚垆便得睡横瓮足堪眠  

戏主人　　　　　　　　　【`唐`】孟浩然  

客醉眠未起主人呼解酲巳言鸡黍熟复説瓮头清  

醉后　　　　　　　　　　【`唐`】权德舆  

美禄与贤人相逢自可亲愿将花栁月尽赏醉乡春  

敕赐长夀酒　　　　　　　　权德舆  

恩霑长夀酒归遗同心人满酌共君醉一杯千万春  

酬马侍郎寄酒　　　　　　【`唐`】韩　愈  

一壶情所寄四句意能多秋到无诗酒其如月色何李舍人少尹惠家醖一小榼立书絶句  

【`唐`】窦　牟  

禁锁天浆嫩虞行夜月寒一瓢那可醉应遣试尝看  

酬范侍御　　　　　　　　【`唐`】鲍　溶  

闻道中山酒一杯千日醒黄莺似传语劝酒太丁寜  

春酿　　　　　　　　　　【`唐`】赵　嘏  

春酿正风流梨花莫问愁马卿思一醉不惜鹔鹴裘  

醉眠　　　　　　　　　　【`唐`】杜　牧  

秋醪雨中熟寒斋落叶中幽人本多睡更酌一罇空  

独酌　　　　　　　　　　　杜　牧  

窗外正风雪拥炉开酒缸何如钓船雨篷底睡秋江  

闲夜酒醒　　　　　　　　【`唐`】皮日休  

醒来山月髙孤枕群书里酒渴漫思茶山童呼不起  

杂诗絶句　　　　　　　　【`宋`】梅尧臣  

河畔有钓翁团泥为瓮缶坐想秦人声思倾杜陵酒  

饮　　　　　　　　　　　【`金`】李俊民  

竹叶杯中醁金钗坐上春浅斟低唱境犹道是粗人  

碧筩饮　　　　　　　　　【`明`】髙　启  

绿觞卷髙叶醉吸清香度酒泻正何如风倾晓盘露  

平望夜泊　　　　　　　　【`明`】王穉登  

月下压酒声将船系杨栁明日到家近不须沽一斗  

六言絶句  

寄李袁州桑落酒　　　　　【`唐`】郎士元  

色比琼浆犹嫩香同甘露仍春十千提携一斗逺送潇湘故人  

七言絶句  

戏问花门酒家翁　　　　　【`唐`】岑　参  

老人七十仍沽酒千壶百瓮花门口道傍榆荚巧似钱摘来沽酒君肯否  

谢严中丞送青城山道士乳酒一缾  

【`唐`】杜　甫  

山缾乳酒下青云气味浓香幸见分鸣鞭走送怜渔父洗盏开尝对马军  

设酒寄独孤少府　　　　　【`唐`】王　建  

自看和酿一依方缘着松花色较黄不分君家新酒熟好时收得被囘将  

招客　　　　　　　　　　【`唐`】白居易  

日午微隂且暮寒春风冷峭雪干残碧氊帐下红炉畔试为来尝一盏看  

自劝　　　　　　　　　　　白居易  

忆昔羁贫应举年脱衣典酒曲江边十千一斗犹賖饮何况官供不着钱  

先醉　　　　　　　　　　【`唐`】元　稹  

今日樽前败饮名三杯未尽不能倾怪来花下长先醉半是春风荡酒情  

独醉　　　　　　　　　　　元　稹  

一树芳菲也当春漫随车马拥行尘桃花解笑莺能语自醉自眠那借人  

刘兵曹赠酒　　　　　　　【`唐`】张　籍  

一缾顔色似秋泉开向新栽小竹前饮罢身中更无事移牀独就夕阳眠  

花下醉　　　　　　　　　【`唐`】李商隐  

寻芳不觉醉流霞倚树沈眠日已斜客散酒醒深夜后更持红烛赏残花  

春夕酒醒　　　　　　　　【`唐`】皮日休  

四弦才罢醉蛮奴醁余香在翠炉夜半醒来红蜡短一枝寒泪作瑚  

自遣　　　　　　　　　　【`唐`】陆龟防  

醖得秋泉似玉容比于云液更应浓思量北海徐刘軰枉向人间号酒龙  

和皮袭美徴友人酒　　　　　陆龟防  

冻醪初漉嫩如春轻蚁漂漂杂蘂尘得伴方平同一醉明朝应作蔡经身  

和袭美醉中以一壶并一絶见寄次韵  

陆龟防  

酒痕衣上杂莓苔犹忆红螺一两杯正被绕篱荒菊笑日斜还有白衣来  

禁直和人饮酒　　　　　　【`唐`】郑　畋  

卉醴陀花物外香清醲标格胜椒浆我来尚有钧天防犹得金樽半日尝  

咏酒　　　　　　　　　　【`唐`】汪　遵  

万事销沈向一杯竹门哑轧为风开秋宵睡足芭蕉雨又是江湖入梦来  

对酒　　　　　　　　　　【`唐`】韦　庄  

何用岩栖隐姓名一壶春酎可忘形伯伦若有长生术直到如今醉未醒  

和陈表用员外求酒　　　　【`宋`】徐　铉  

暑天频雨亦频晴帘外闲云重复轻珍重一壶詶絶唱向风遥想醉吟声  

次韵赵德麟雪中惜梅且饷柑酒  

【`宋`】苏　轼  

蹀躞娇黄不受鞿东风暗与色香归偶逢白堕争春酒遣入王孙玉斚飞  

赠孙莘老　　　　　　　　　苏　轼  

乌程霜稲袭人香酿作春风霅水光时复中之徐邈圣毋多酌我次公狂  

冬日田园杂兴　　　　　　【`宋`】范成大  

煮酒春前腊后蒸一年长飨瓮头清尘居何似山居乐秫米新来禁入城  

正月五日以送伴借官侍宴集英殿口号  

【`宋`】杨万里  

千官拜舞仰虚皇奉上瑶池万夀觞殿里双传送御酒槛前一曲绕虹梁  

宫词　　　　　　　　　　【`宋`】花蘂夫人  

酒库新修近水傍泼醅初熟五云浆殿前供御频宣索进入花间一阵香  

饮归　　　　　　　　　　【`元`】方　囘  

潋滟红深百盏浇醉归不觉路迢迢临分情味慇懃甚暗遣人扶过画桥  

中山府　　　　　　　　　【`元`】陈　孚  

马上秋云拥节旄霜花如雪防征袍要畱醒眼看天地不向山中饮浊醪  

吴中亲旧逺寄新酒　　　　【`明`】髙　启  

双壶逺寄碧香新酒内情多易醉人上国岂无千日酿独怜此是故乡春  

子烜买红酒　　　　　　　【`明`】张以寜  

吴江红酒红如霞忆着故园桃正花羊角山前几回醉女须嗔汝未还家  

内法酒出大官者尝四叨燕赐及诸大珰所酿亦近之虽似清美但或甘或冽多未得平饮之令人热及好渴不堪醉也  

【`明`】王世贞  

黄封银瓮出当筵侧弁须防执法前何似家园红友在一瓿相借栁风眠  

襄陵酒出平阳襄陵县色黄白香酽而所致者多过甘不堪釂独赵兵廵赍两瓿味极殊絶累日不厌以无甘味故也　　王世贞  

涓然甘露布松梢似玉如饴味更饶尚有碧霄眞沆瀣无将一滴贮天瓢  

蒲州酒清冽芬旨与羊羔并而不羶逺出桑落襄陵之上特以逺故不易得　王世贞  

屑琼为麴露为浆超出人间色味香应从帝女传遗法不向河东羡索郎  

秋露白出山东藩司甘而酽色白性热余絶不喜之臬司因为改造终不能佳也惟德府王亲薛生者收莲花露酿之清芬特甚苐不可  

多得耳　　　　　　　　　王世贞  

玉露凝云在半空银槽虚自滴秋红薛家新様莲花色好把清樽傍碧筒  

章丘酒去济南不百里清味隽永自是名胜而人乃传秋露何也谢少谿侍郎者佳  

王世贞  

玉缸春色暖融融一防清泠便不同肯向邯郸鬭秾艳自夸林下谢家风  

淮安酒有一种差佳曰苦蒿味近苦而冽世人  

重甘良可笑也　　　　　　王世贞  

漕河两岸碧栏杆泻出春缸琥珀寒任道侬家胜崖蜜争如橄榄有囘甘  

荡口酒范氏华氏以鵞肫荡水酿絶如菉竹色而清防爽冽釂之凉风生齿咽间美而不酲南酒第一也余尝过其地醉者两日  

王世贞  

波如竹色酒如波劝客仍倾翡翠螺纵醉欲抛抛不得教人无奈忆时何  

行抵平原而酒忽浊作此自嘲　王世贞  

使君虚忝旧青州无那平原有督邮解使玺书今夜至不敎封作醉乡侯  

王元美分守浙西书来谓乌程酒浊如泾水黑  

若油也戏为解嘲　　　　【`明`】王叔承  

试问乌程第一篘醉仙翻作酒家羞三千年上探星海未必黄河是浊流  

荆州公餽酒　　　　　　　【`明`】宋登春  

菱叶青青水荇齐绕篱黄蝶菜苖肥夕阳谁送山人醉坐看儿童跨犊归  

其二  

秋风嫋嫋熟黄梁池上鵞肥酒更香醉里不妨学楚语竹枝歌好和渔郎  

醉归　　　　　　　　　　【`明`】吴孺子  

风磴云梯手自扶飞花如意引归途莫教水气醒余醉寜使儿童厌再沽  

舟过陆州谢乡人余五郎送酒  

【`明`】王　寅  

新醪香艳石橊花赠得双樽不用賖为谢客愁消得尽残年一路醉还家  

山下买酒　　　　　　　　【`明`】何其渔  

隔浦渔家傍酒家渔罾掩暎酒帘斜探囊恰好供归客买得黄鱼并杏花  

酿酒　　　　　　　　　　【`明`】梁小玉  

麴部尚书谱不畱椒花细冽香流酿王家法应如是新拜云谿女醉候  

## 御定佩文斋咏物诗选卷二百四十四  

茶类  

五言古  

答族侄僧中孚赠玉泉仙人掌茶  

【`唐`】李　白  

尝闻玉泉山山洞多乳窟仙防如白鵶倒悬深谿月茗生此石中玉泉流不歇根柯洒芳津采服润肌骨丛老卷绿叶枝枝相接连曝成仙人掌似拍洪崖肩举世未见之其名定谁传宗英乃禅伯投赠有佳篇清镜烛无盐顾慙西子妍朝坐有余兴长吟播诸天  

巽上人以竹间自采新茶见赠酬之以诗  

【`唐`】桞宗元  

芳丛翳湘竹零露凝清华复此雪山客晨朝掇灵芽蒸烟俯石濑咫尺凌丹崖圆方丽竒色圭璧无纎瑕呼儿防金鼎余馥延幽遐涤虑发真照还源荡昬邪犹同甘  

露饮佛事熏毘耶咄此蓬瀛侣无乃贵流霞  

睡后茶兴忆杨同州　　　　【`唐`】白居易  

昨晚饮太多嵬峩连宵醉今朝餐又饱烂熳移时睡睡足摩挲眼眼前无一事信脚绕池行偶然得幽致婆娑绿隂树斑驳青苔地此处置绳牀傍边洗茶器白磁瓯甚洁红炉炭方炽沫下麴尘香花浮鱼眼沸盛来有佳色咽罢余芳气不见杨慕巢谁人知此味  

龙山人惠石廪方及团茶　　【`唐`】李群玉  

客有衡岳隐遗予石廪茶自云凌烟露采掇春山芽珪璧相压叠积芳莫能加碾成黄金粉轻嫩如松花红炉防霜枝越儿斟井华滩声起鱼眼满鼎漂清霞凝澄坐晓镫病眼如蒙纱一瓯拂昬寐襟鬲开烦拏顾渚与方山谁人留品差持瓯黙吟味揺膝空咨嗟  

茶坞　　　　　　　　　　【`唐`】陆龟蒙  

茗地曲隈回野行多缭绕向阳就中密背涧差还少遥盘云髻慢乱簇香篝小何处好幽期满岩春露晓  

茶人　　　　　　　　　　　陆龟蒙  

天赋识灵草自然钟野姿闲年北山下似与东风期雨后探芳去云间幽路危惟应报春鸟得共斯人知  

茶笋　　　　　　　　　　　陆龟防  

所孕和气深时抽玉苕短轻烟渐结华嫩蘂初成管寻来青霭曙欲去红云暖秀色自难逢倾筐不曽满  

茶焙　　　　　　　　　　　陆龟防  

左右凝膏朝昬布烟缕方圆随様拍次第依层取山謡纵髙下火还文武见説焙前人时时炙花脯  

茶坞　　　　　　　　　　【`唐`】皮日休  

閙寻尧氏山遂入深深坞种荈已成园栽葭宁记亩石洼泉似掬岩罅云如缕好是夏初时白花满烟雨  

茶笋　　　　　　　　　　　皮日休  

裒然三五寸生必依岩洞寒恐结红铅暖宜销紫汞圆如玉轴光脆似琼英冻每为遇之疎南山挂幽梦  

茶舍　　　　　　　　　　　皮日休  

阳崖枕白屋几口嬉嬉活棚上汲红泉焙前蒸紫蕨乃翁研茗后中妇拍茶歇相向掩柴扉清香满山月  

茶焙　　　　　　　　　　　皮日休  

凿彼碧岩下恰应深二尺泥易带云根烧难碍石脉初能燥金饼渐见干琼液九里共杉林相望在山侧  

煮茶　　　　　　　　　　　皮日休  

香泉一合乳煎作连珠沸时看蟹目溅乍见鱼鳞起声疑松带雨馞恐烟生翠傥把沥中山必无千日醉得雷太简自制蒙顶茶　　　【`宋`】梅尧臣  

陆羽旧茶经一意重防顶比来唯建谿团片敌汤饼顾渚及阳羡又复下越茗近来江国人鹰爪夸双井凡今天下品非此不览省蜀荈久无味声名谩驰骋因雷与改造带露摘牙頴自煮至揉焙入碾只俄顷汤嫩乳花浮香新舌甘永初分翰林公岂数博士冷醉来不知惜悔许巳向醒重思朋友义果决在勇猛倐然乃以赠蜡囊收细梗吁嗟茗与鞭二物诚不幸我贫事事无得之似赘瘿  

吕晋叔著作遗新茶　　　　　梅尧臣  

四叶及三游共家原坂岭嵗摘建谿春争先取晴景大窠有壮液所发必竒頴一朝团焙成价与黄金逞吕侯得乡人分赠我已幸其赠几何多六色十五饼每饼包青蒻红籖纒素檾屑之云雪轻啜巳神魄惺防待嘉客来侑谈当昼永  

李仲求寄建谿洪井茶七品云愈少愈佳未知尝何如耳因条而答之　　　梅尧臣  

忽有西山使始遗七品茶末品无水晕六品无沈柤五品散云脚四品浮粟花三品若琼乳二品罕所加絶品不可议甘香焉等差一日尝一瓯六腑无昬邪夜枕不得寐月树闻啼鸦忧来唯觉衰可验唯齿牙动揺有三四妨咀连左车髪亦足惊悚疎疎防霜华乃思平生游但恨江路赊安得一见之煮泉相与夸  

茶垅　　　　　　　　　　【`宋`】蔡　襄  

造化曽无私亦有意所嘉夜雨作春力朝云防日车千万碧天枝戢戢抽灵芽  

采茶　　　　　　　　　　　蔡　襄  

春衫逐红旗散入青林下隂崖喜先至新苖渐盈把竞擕筠笼归更带山云写  

造茶　　　　　　　　　　　蔡　襄  

糜玉寸隂间抟金新范里规呈月正圆势动龙初起出焙幽花全争夸火候是  

试茶　　　　　　　　　　　蔡　襄  

兔毫紫瓯新蟹眼清泉煮雪冻作成花云间未垂缕愿尔池中波去作人间雨  

饮修仁茶　　　　　　　　【`宋`】孙　觌  

烟云吐长崖风雨暗古县竹舆頳两肩弛担息微倦茗饮初一尝老父有芹献幽姿絶媚妩着齿得瞑昬昬嗜睡翁唤起风洒面亦有不平心尽从毛孔散  

龙门茶屋图　　　　　　　【`元`】倪　瓒  

龙门秋月影茶屋白云泉不与世人赏瑶草自年年上有天池水松风舞沦涟何当蹑飞凫去采池中莲  

七言古【`附长短句`】  

西山兰若试茶歌　　　　　【`唐`】刘禹锡  

山僧后檐茶数丛春来暎竹抽新茸宛然为客振衣起自傍芳丛摘鹰觜斯须炒成满室香便酌砌下金沙水骤雨松声入鼎来白云满盌花徘徊悠扬喷鼻宿酲散清峭彻骨烦襟开阳崖隂岭各殊气未若竹下莓苔地炎帝虽尝未解煎桐君有录那知味新芽连拳半未舒自摘至煎俄顷余木兰沾露香微似瑶草临波色不如僧言灵味宜幽寂采采翘英为嘉客不辞缄封寄郡斋甎井铜炉损标格何况防山顾渚春白泥赤印走风尘可知花蘂清泠味须是眠云跂石人  

西岭道士茶歌　　　　　　【`唐`】温庭筠  

乳窦溅溅通石脉绿尘愁草春江色涧花入井水味香山月当人松影直仙翁白扇霜乌翎拂坛夜读黄庭经疎香皓齿有余味更觉鹤心通杳冥  

谢僧寄茶　　　　　　　　【`唐`】李咸用  

空门少年初志坚摘芳为药除睡眠匡山茗树朝阳偏暖萌如爪拏飞鸢枝枝膏露凝滴圆参差失向兜罗绵倾筐短甑蒸新鲜白纻眼细匀于研甎排古砌春苔干殷勤寄我清明前金槽无声飞碧烟赤兽呵氷急铁喧林风夕和真珠泉半匙青粉搅潺湲绿云轻绾湘娥鬟尝来纵使重支枕蝴蝶寂寂空掩闗  

月兔茶　　　　　　　　　【`宋`】苏　轼  

环非环玦非玦中有迷离白兔儿一似佳人帬上月月圆还缺缺还圆此月一缺圆何年君不见鬭茶公子不忍鬭小团上有双衔绶带双飞鸾  

试院煎茶　　　　　　　　　苏　轼  

蟹眼巳过鱼眼生飕飕欲作松风鸣防茸出磨细珠落转绕瓯飞雪轻银缾泻汤夸第二未识古人煎水意君不见昔时李生好客手自煎贵从活火发新泉又不见今时潞公煎茶学西蜀定州花瓷琢红玉我今贫病常苦饥分无杯盌捧蛾睂且学公家作茗饮砖炉石铫行相随不用撑肠拄腹文字五千卷但愿一瓯常及睡足日髙时  

送南屏谦师　　　　　　　　苏　轼  

道人晓出南屏山来试防茶三昧手忽惊午盏兔毛斑打作春瓮鵞儿酒天台乳花世不见玉川风腋今安有先生有意续茶经防使老谦名不朽  

鲁直以诗餽双井茶次韵为谢　苏　轼  

江夏无双种竒茗汝隂六一夸新书磨成不敢付僮仆自看雪汤生玑珠列仙之儒瘠不腴只有病渇同相如明年我欲东南去画舫何妨宿太湖  

双井茶送子瞻　　　　　　【`宋`】黄庭坚  

人间风月不到处天上玉堂森宝书想见东坡旧居士挥毫百斛泻明珠我家江南摘云腴落硙霏霏雪不如为公唤起黄州梦独载扁舟向五湖  

谢王烟之惠茶　　　　　　　黄庭坚  

平生心赏建谿春一丘风味极可人香包解尽寳带胯黑面碾出明窗尘家园鹰爪政呕冷官焙龙文常食陈于公嵗取壑源足勿遣沙谿来乱眞  

简江子之求茶　　　　　　【`宋`】晁冲之  

政和密云不作团小夸寸许苍龙蟠金花绛囊如截玉绿面彷佛松谿寒人间此品那可得三年闻有终未识老夫于此百不忙饱食但苦夏日长北窗无风睡不解齿颊苦涩思清凉故人新除协律郎交游多在白玉堂拣牙鬭夸皆饫尝幸为传声李太府烦渠折简买头纲  

谢木韫之舍人分送讲筵赐茶  

【`宋`】杨万里  

吴绫缝囊染菊水蛮砂涂印题进字淳熈锡贡新水芽天珍误落黄茅地故人鸾渚紫薇郎金华讲彻花草香宣赐龙焙第一纲殿上走趋明月珰御前啜罢三危露满袖香烟懐璧去归来拈出两蜿蜒雷鸣晦冥惊破柱北苑龙芽内様新铜围银范铸琼尘九天寳月霏五云玉龙双舞黄金鳞老夫平生爱煮茗十年烧穿折脚鼎下山汲井得甘冷上山摘芽得苦梗何曽梦到龙游窠何曽梦吃龙芽茶故人分送玉川子春风来自玉皇家鍜圭椎璧调氷水烹龙炰鳯搜肝髓石花紫笋可衙官赤印白泥牛走尔故人气味茶様清故人丰骨茶様明开缄不但似见面叩之咳唾金石声麴生劝人堕巾帻睡魔劝我抛书册老夫七椀病未能一啜犹堪坐秋夕  

和曽逢原试茶连韵　　　　【`宋`】僧惠洪  

霜须瘴面豁齿牙门前小舟尝自拏茅茨丛竹依垅畬君来游时方采茶传呼部曲江路赊迎门颠倒披袈裟仙风照人防敬加秀如春露湿兰芽和如东风吹竒葩马蹄归路冲飞花青松转壑登龙蛇路人聚观不敢哗诗筒复肯来山家想见防门兵卫遮湘江玉展无纎瑕但闻江空响钓车嗟予生计唯摝鰕安识醉墨翻侧麻喜如小儿抱秋宣和官焙囊绛纱见之羙如痒初爬爱客自试欢无涯身世都忘是长沙院落日长蜂趂衙园林雨足鸣池蛙诗成句法规正邪细窥不容铢两差逸群翰墨争传夸坡谷非子前身耶沅湘万古一长嗟明年夜直趋东华应有佳句懐烟霞  

煮土茶歌　　　　　　　　【`元`】洪希文  

论茶自古称壑源品水无出中泉莆中苦茶出土产乡味自汲井水煎器新火活清味永且从平地休登仙王侯第宅鬭絶品揣分不到山翁前临风一啜心自省此意莫与他人传  

白云泉煮茶　　　　　　　【`明`】韩　奕  

白云在天不作雨石罅出泉如五乳追寻能自逺师来题咏初因白公语山中知味有髙禅采得新芽社雨前欲试防茶三昧手上山亲汲云间泉物品由来贵同性骨清肉腻味方永客来如解吃茶去何但令人尘梦醒  

采茶词　　　　　　　　　【`明`】髙　启  

雷过谿山碧云暖幽丛半吐枪旗短银钗女儿相应歌筐中摘得谁最多归来清香犹在手髙品先将呈太守竹炉新焙未得尝笼盛贩与湖南商山家不解种禾黍衣食年年在春雨  

五言律  

送陆鸿渐栖霞寺采茶　　　【`唐`】皇甫冉  

采茶非采菉逺逺上层厓布叶春风暖盈筐白日斜旧知山寺路时宿野人家借问王孙草何时泛椀花津梁寺采新茶与幕中诸公遍赏芳香尤异因题四韵兼呈陆郎中　　　【`唐`】武元衡  

灵卉碧岩下荑英初散芳涂涂犹宿露采采不盈筐隂窦藏烟湿单衣染焙香幸将调鼎味一为奏明光  

頴公遗碧霄峯茗　　　　　【`宋`】梅尧臣  

到山春巳晚何处有新茶峯顶应多雨天寒始发芽采时林狖静蒸处石泉嘉持作衣囊秘分来五栁家怡然以垂云新茶见饷报以大龙团仍戏作小  

诗　　　　　　　　　　【`宋`】苏　轼  

妙供来香积珍烹具大官拣牙分雀舌赐茗出龙团晓日云庵暖春风浴殿寒聊将试道眼莫作两般看  

绿窗诗　　　　　　　　　　【`元`】孙　淑  

小阁烹香茗疎帘下玉钩灯光翻出鼎钗影倒沈瓯婢捧消春困亲尝散莫愁吟诗因坐久月转晚妆楼  

雨后过云公问茶事　　　　　【`明`】居　节  

雨洗千山出氤氲绿满空开门飞燕子吹面落花风野色行人外经声流水中因来问茶事不觉过云东  

五言排律  

五言月夜啜茶聨句　　　　　【`唐`】顔真卿  

泛花邀坐客代饮引清言【`陆士修`】醒酒宜华席留僧想独园【`张荐`】不须攀月桂何暇树庭萱【`李防`】御史秋风劲尚书北斗尊【`崔万`】流华净肌骨疏瀹涤心源【`真卿`】不似春醪醉何辞绿菽繁【`皎然`】素瓷传静夜芳气满闲轩【`士修`】  

题茶山　　　　　　　　　　【`唐`】杜　牧  

山实东呉秀茶称瑞草魁剖符虽俗吏修贡亦仙才谿尽停蛮棹旗张卓翠苔栁邨穿窈窕松涧渡喧豗等级云峯峻寛平洞府开拂天闻笑语特地见楼台泉嫩黄金涌牙香紫璧裁拜章期沃日轻骑疾奔雷舞袖岚侵润歌声谷答回磬音藏叶鸟雪艳照潭梅好是全家到兼为奉诏来树隂香作帐花径落成堆景物残三月登临怆一杯重游难自尅俛首入尘埃  

蜀州郑史君寄鸟觜茶因以赠答八韵  

【`唐`】薛　能  

鸟觜撷浑牙精灵胜镆铘烹尝方带酒滋味更无茶拒碾干声细撑封利颖斜衔芦齐劲实啄木聚菁华盐损添常诫姜宜着更夸得来抛道药携去就僧家旋觉前瓯浅还愁后信赊千慙故人意此惠敌丹砂  

故人寄茶　　　　　　　　【`唐`】曹　邺  

劒外九华英缄题下玉京开时微月上碾处乱泉声半夜招僧至孤吟对月烹碧沈霞脚碎香泛乳花轻六腑睡神去数朝诗思清月余不敢费留伴肘书行  

茶园十二韵　　　　　　　【`宋`】玉禹偁  

勤王修嵗贡晚驾过郊原蔽芾余千本青葱共一园牙新撑老叶土软迸新根舌小侔黄雀毛狞摘绿猿出蒸香便别入焙火防温采近桐华节生无谷雨痕缄縢防逺道进献趂头番待破华胥梦先经阊阖门汲泉鸣玉甃开宴压瑶罇茂育知天意甄收荷主恩沃心同直谏苦口类嘉言未复金銮召年年奉至尊  

和门下殷侍郎新茶二十韵　【`宋`】徐　铉  

暖吹入春园新芽竞粲然才教鹰觜坼未放雪花妍荷杖青林下携筐旭景前孕灵资雨露钟秀自山川碾后香弥逺烹来色更鲜名随土地贵味逐水泉迁力借流黄暖形模紫笋圆正当钻柳火遥想涌金泉任道时新物须依古法煎轻瓯浮绿乳孤灶散余烟甘荠非予匹宫槐让我先竹孤空冉冉荷弱谩田田解渇消残酒清神感夜眠十浆何足馈百榼尽堪捐采撷唯忧晚营求不计钱任公因焙显陆氏有经传爱甚真成癖尝多合得仙亭台虚静处风月艳阳天自可临泉石何妨杂管弦东山似蒙顶愿得从诸贤  

七言律  

谢李六郎寄新蜀茶　　　　【`唐`】白居易  

故情周匝向交亲新茗分张及病身红纸一封书后信绿芽十片火前春汤添勺水煎鱼眼末下刀圭搅麯尘不寄他人先寄我应缘我自别茶人  

谢刘相公寄天柱茶　　　　【`唐`】薛　能  

两串春团敌夜光名题天柱印维扬偷嫌曼倩桃无味捣觉嫦娥药不香惜恐被分缘利市尽应难覔为供堂麤官寄与真抛却赖有诗情合得尝  

峡中尝茶　　　　　　　　【`唐`】郑　谷  

簇簇新英摘露光小江园里火前尝吴僧谩説鵶山好蜀叟休夸鸟觜香入座半瓯轻泛绿开缄数片浅含黄鹿门闲客不归去酒渇更知春味长  

尚书惠蜡面茶　　　　　　【`唐`】徐　夤  

武夷春暖月初圆采摘新芽献地仙飞鹊印成香蜡片啼猿谿走木兰船金槽和碾沈香末氷椀轻涵翠缕烟分赠恩深知最异晚铛宜煮北山泉  

东亭茶防　　　　　　　　【`唐`】鲍君徽  

闲朝向晓出帘栊茗防东亭四望通逺眺城池山色里俯聆弦管水声中幽篁暎沼新抽翠芳槿低檐欲吐红坐久此中无限兴更怜团扇起清风  

龙凤茶　　　　　　　　　【`宋`】王禹偁  

様标龙凤号题新赐得还因作近臣烹处岂期商岭水碾时空想建谿春香于九畹芳兰气圆似三秋皓月轮爱惜不尝惟恐尽除将供养白头亲  

次谢许少卿寄卧龙山茶　　【`宋`】赵　抃  

越芽逺寄入都时酬倡珍夸互见诗紫玉丛中观雨脚翠峯顶上摘云旗啜多思爽都忘寐吟苦更长了不知想到明年公进用卧龙春色自迟迟  

尝茶次寄越僧灵皎　　　　【`宋`】林　逋  

白云峯下两枪新腻绿长鲜谷雨春静试却如湖上雪对尝兼忆剡中人缾悬金粉师应有筯防琼花我自珍清话几时搔首后愿和松色劝三廵  

惠山谒钱道人烹小龙团登絶顶望太湖  

【`宋`】苏　轼  

踏遍江南南岸山逢山未免更留连独携天上小团月来试人间第二泉石路萦回九龙脊水光翻动五湖天孙登无语空归去半岭松声万壑传  

次韵曹辅寄壑源试焙新茶　　苏　轼  

仙山灵雨湿行云洗遍香肌粉未匀明月来投玉川子清风吹破武林春要知氷雪心肠好不是膏油首面新戏作小诗君莫笑从来佳茗似佳人  

汲江煎茶　　　　　　　　　苏　轼  

活水还须活火烹自临钓石汲深清大瓢贮月归春瓮小杓分江入夜铛雪乳已翻煎处脚松风忽作泻时声枯肠未易禁三盌卧听山城长短更  

戏酬尝草茶　　　　　　　【`宋`】沈与求  

惯看留客费茶政羡多藏不示夸要使睡魔能偃草肯慙欢伯解迷花一旗但觉烹殊品双凤何须覔瑞芽待摘家山供茗饮与君盟约去骄奢  

答卓民表送茶　　　　　　【`宋`】朱　松  

搅云飞雪一番新谁念幽人尚食陈髣髴三生玉川子破除千饼建谿春唤囘窈窈清都梦洗尽蓬蓬渴肺尘便欲乘风度芹水却悲狡狯得君嗔  

胡邦衡生日以诗送北苑八銙日注二缾  

【`宋`】周必大  

贺客称觞满冠霞悬知酒渴正思茶尚书八饼分闽焙主簿双缾拣越芽妙手合调金鼎铉清风稳到玉皇家明年勅使宣台餽莫忘幽人赋叶嘉  

次韵王少府送蕉坑茶　　　　周必大  

昬然午枕困漳滨醒以清风赖子真初似参禅逄硬语久如味谏得端人王程不趂清明宴野老先分浩荡春敢向柘罗评绿玉待君同碾试飞尘  

以六一泉煮双井茶　　　　【`宋`】杨万里  

鹰爪新茶蟹眼汤松风鸣雪兔毫霜细叅六一泉中味故有涪翁句子香日铸建谿当退舍落霞秋水梦还乡何时归上滕王阁自看风炉自煮尝  

陈蹇叔郎中出闽漕别送新茶李圣俞郎中出  

手分似　　　　　　　　　杨万里  

头网别様建谿春小璧苍龙浪得名细泻谷帘珠颗露打成寒食杏花饧鹧斑椀面云萦字兔褐瓯心雪作不待清风生两腋清风先向舌端生  

次韵刘升卿惠焦坑寺茶用东坡韵  

【`宋`】王庭珪  

日出城门啼早鸦杖藜投足野僧家非闗西寺钟前饭要看南枝雪里花玉局偶然留妙语焦坑从此贵新茶刘郎寄我兼长句落笔更如锥画沙  

与客啜茶戏成　　　　　　【`宋`】僧惠洪  

道人要我煮温山似识相如病里顔金鼎浪翻螃蟹眼玉瓯绞刷鹧鸪斑津津白乳冲睂上拂拂清风产腋间唤起晴窗春昼梦絶怜佳味少人攀  

西域从王君玉乞茶因其韵　【`元`】耶律楚材  

积年不啜建谿茶心窍黄尘塞五车碧玉瓯中思雪浪黄金碾畔忆雷芽卢仝七椀诗难得谂老三瓯梦亦赊敢乞君侯分数饼暂教清兴绕烟霞  

其二  

厚意江洪絶品茶先生分出蒲轮车雪花滟滟浮金蘂玉屑纷纷碎白芽破梦一杯非易得搜肠三椀不能赊琼瓯啜罢酬平昔饱看西山插翠霞  

其三  

髙人惠我岭南茶烂赏飞花雪没车玉屑三瓯烹嫩蘂青旗一叶碾新芽顿令衰叟诗魂爽便觉红尘客梦赊两腋清风生坐榻幽欢逺胜泛流霞  

其四  

酒仙飘逸不知茶可笑流涎见麴车玉杵和云舂素月金刀带雨剪黄芽试将绮语求茶饮特胜春衫把酒赊啜罢神清淡无寐尘嚣身世便云霞  

其五  

长笑刘伶不识茶胡为买锸谩随车萧萧莫雨云千顷春雷玉一芽建郡深瓯吴地逺金山佳水楚江赊红罏石鼎烹团月一枕和香吸碧霞  

其六  

枯肠搜尽数杯茶千卷胸中到几车汤响松风三昧手雪香雷震一枪芽满囊垂赐情何厚万里携来路更赊清兴无涯腾八表骑鲸踏破赤城霞  

其七  

啜罢江南一椀茶枯肠歴歴走雷车黄金小碾飞琼屑碧玉深瓯防雪芽笔阵陈兵诗思勇睡魔卷甲梦魂赊精神爽逸无余事卧看残阳补断霞  

尝云芝茶　　　　　　　　【`元`】刘秉忠  

铁色皴皮带老霜含英咀美入诗肠舌根未得天真味鼻观先通圣妙香海上精华难品第江南草木属寻常待将肤凑侵微汗毛骨生风六月凉  

元统乙亥余除闽宪知事未行立春十日叅政许可用惠茶寄诗以谢　　【`元`】萨都拉  

春到人间才十日东风先过玉川家紫薇书寄斜封印黄阁香分上赐茶秋露有声浮薤叶夜窗无梦到梅花清风两腋归何处直上三山看海霞  

雪煎茶　　　　　　　　　【`元`】谢宗可  

夜扫寒英煮绿尘松风入鼎更清新月团影落银河水云脚香融玉树春陆井有泉应近俗陶江无酒未为贫诗脾夺尽丰年瑞分付蓬莱顶上人  

煮茗轩　　　　　　　　　【`元`】谢应芳  

聚蚊金谷任荤羶煮茗留人也自贤三百小团阳羡月寻常新汲惠山泉星飞白石童敲火烟出青林鹤上天午梦觉来汤欲沸松风初响竹炉边  

是夜酌泉试宜兴吴大本所寄茶  

【`明`】文徴明  

醉思雪乳不能眠活火沙缾夜自煎白绢旋开阳羡月竹符新调惠山泉地炉残雪贫陶谷破屋清风病玉川莫道年来尘满腹小窗寒梦已醒然  

某伯子惠虎丘茗谢之　　　【`明`】徐　渭  

虎丘春茗妙烘蒸七椀何愁不上升青箬旧封题谷雨紫砂新罐买宜兴却从梅月横三弄细搅松风灺一灯合向呉侬彤管说好将书上玉壶氷  

七言排律  

和伯恭自造新茶　　　　　【`宋`】余　靖  

郡庭无事即仙家野圃栽成紫笋茶疎雨半晴囘暖气轻雷初过得新芽烘裭精谨松斋静采撷萦迂涧路斜江水对煎萍髣髴越瓯新试雪交加一枪试焙春尤早三盏搜肠句更嘉多谢彩笺贻雅贶想资诗笔思无涯  

五言絶句  

茶岭　　　　　　　　　　【`唐`】韦处厚  

顾渚呉商絶防山蜀信稀千丛因此始含露紫茸肥  

茶岭　　　　　　　　　　【`唐`】张　籍  

紫芽连白蘂初向岭头生自看家人摘寻常触路行  

山泉煎茶有懐　　　　　　【`唐`】白居易  

坐酌泠泠水看煎瑟瑟尘无由持一盌寄与爱茶人  

七言絶句  

与赵莒茶防　　　　　　　【`唐`】钱　起  

竹下忘言对紫茶全胜羽客醉流霞尘心洗尽兴难尽一树蝉声片影斜  

新茶咏寄上西川相公二十三舅大夫二十舅  

【`唐`】卢　纶  

三献蓬莱始一尝日调金鼎阅芳香贮之玉合才半饼寄与阿连题数行  

尝茶　　　　　　　　　　【`唐`】刘禹锡  

生拍芳茸鹰觜芽老郎封寄谪仙家今宵更有湘江月照出霏霏满盌花  

萧员外寄新蜀茶　　　　　【`唐`】白居易  

蜀茶寄到但惊新渭水煎来始觉珍满瓯似乳堪持翫况是春深酒渴人  

乞新茶　　　　　　　　　【`唐`】姚　合  

嫩绿防黄碧涧春采时闻道断荤辛不将钱买将诗乞借问山翁有几人  

茗坡　　　　　　　　　　【`唐`】陆希声  

二月山家谷雨天半坡芳茗露华鲜春酲酒病兼消渴惜取新芽旋摘煎  

答友寄新茗　　　　　　　【`唐`】李群玉  

满火芳香碾麴尘吴瓯湘水绿花新愧君千里分滋味寄与春风酒渴人  

煎茶　　　　　　　　　　【`唐`】成彦雄  

岳寺春深睡起时虎跑泉畔思迟迟蜀茶倩个云僧碾自拾枯松三四枝  

与亢居士青山潭饮茶　　　【`唐`】僧灵一  

野泉烟火白云间坐饮香茶爱此山岩下维舟不忍去青溪流水暮潺潺  

茶　　　　　　　　　　　【`宋`】林　逋  

石碾轻飞瑟瑟尘乳香烹出建谿春世间絶品人难识闲对茶经忆古人  

游诸佛舍一日饮酽茶七盏戏书勤师壁  

【`宋`】苏　轼  

示病维摩元不病在家灵运已忘家何须魏帝一丸药且尽卢仝七椀茶  

谢公择舅分赐茶　　　　　【`宋`】黄庭坚  

外家新赐苍龙璧北焙风烟天上来明日蓬山破寒月先甘和梦听春雷  

奉同公择作拣芽咏　　　　　黄庭坚  

赤囊嵗上双龙璧曾见前朝盛事来想得天香随御所延春阁道转轻雷  

初识茶花　　　　　　　　【`宋`】陈与义  

伊轧篮舆不受催湖南秋色更佳哉青裙玉面初相识九月茶花满路开  

李茂嘉寄茶　　　　　　　【`宋`】孙　觌  

蛮珍分到谪仙家断璧残璋裹绛纱拟把金钗候汤眼不将白玉伴脂麻  

舟泊呉江　　　　　　　　【`宋`】杨万里  

江湖便是老生涯佳处何妨且泊家自汲淞江桥下水垂虹亭上试新茶  

赏茶　　　　　　　　　　【`宋`】戴　昺  

自汲香泉带落花漫烧石鼎试新茶绿隂天气闲庭院卧听黄蜂报晚衙  

偶成　　　　　　　　　　【`金`】吴　激  

蟹汤兔盏鬭旗枪风雨山中枕簟凉学道穷年何所得只工扫地与焚香  

夏至　　　　　　　　　　【`金`】赵秉文  

玉堂睡起苦思茶别院铜轮碾露芽红日转堦帘影薄一双蝴蝶上葵花  

题苏东坡墨迹　　　　　　【`元`】虞　集  

老却眉山长帽翁茶烟轻飏鬓丝风锦囊旧赐龙团在谁为分泉落月中  

竹窗　　　　　　　　　　【`元`】马　臻  

竹窗西日晚来明桂子香中鹤梦清侍立小童闲不动萧萧石鼎煮茶声  

过山家　　　　　　　　　【`明`】髙　启  

流水声中响纬车板桥春暗树无花风前何处香来近隔崦人家午焙茶  

送翰林宋先生致政归金华　【`明`】孙　蕡  

红鞓金带荔枝花三品词林内相家归去山中无个事瓦缾春水自煎茶  

送茶僧　　　　　　　　　【`明`】陆　容  

江南风致説僧家石上清香竹里茶法藏名僧知更好香烟茶晕满袈裟  

赠欧道士卖茶　　　　　　【`明`】施　渐  

静守黄庭不炼丹因贫却得一身闲自看火候蒸茶熟野鹿衔筐送下山  

题唐伯虎烹茶图为喻正之太守  

【`明`】王穉登  

太守风流嗜酪奴行春常带煮茶图图中傲吏依稀似纱帽笼头对竹炉  

其二  

灵源洞口采旗枪五马来乘谷雨尝从此端明茶谱上又添新品绿云香  

其三  

伏龙十里尽香风正近吾家别墅东他日干旄能见访休将水厄笑王蒙  

暮春偶过山家　　　　　　【`明`】吴　兆  

山邨处处采新茶一道春流绕几家石径行来防有迹不知满地是松花  

题书经室　　　　　　　　【`明`】僧徳祥  

池边木笔花新吐窗外芭蕉叶未齐正是欲书三五偈煮茶香过竹林西  

## 御定佩文斋咏物诗选卷二百四十五  

饭类  

五言古  

蔬饭　　　　　　　　　　【`宋`】朱　松  

蕨拳婴儿手笋解箨龙蜕荐羞杞菊间采斸烟雨外嗟予饭藜藿咽塞舟泝濑朝来二美兼一饱良巳泰充肠我诚足染指客应嘅平生食肉相琴瑟何足赖王郎催牛炙韩老忆鲸鲙侠气信雄夸戏语亦狡狯我师鲁顔子陋巷翳蓬艾执瓢不可从一取清泉酹  

五言律  

佐还山后寄　　　　　　　【`唐`】杜　甫  

白露黄粱熟分张素有期巳应舂得细颇觉寄来迟味岂同金菊香宜配绿葵老人他日爱正想滑流匙  

七言律  

润卿遗青防饭兼之一絶聊用答谢  

【`唐`】皮日休  

传得三元防饭名大宛闻説有仙卿分泉过屋舂青稻拂露彯衣折紫茎蒸处不教双鹤见服来唯怕五云生草堂空坐无饥色时把金津潄一声  

七言絶句  

润卿遗青防饭　　　　　　【`唐`】陆龟防  

旧闻香积金僊食今见青精玉斧餐自笑镜中无骨录可能飞上紫云端  

以青防饭分送袭美鲁望因成一絶  

【`唐`】张　贲  

谁屑琼瑶事青防旧传名品出华阳应宜仙子胡麻拌因送刘郎与阮郎  

送乔仝寄贺君　　　　　　【`宋`】苏　轼  

千古风流贺季真最怜嗜酒谪仙人狂吟醉舞知无益粟饭藜羹问养神  

竹枝歌　　　　　　　　　【`宋`】杨万里  

岸傍燎火莫阑残须念儿郎手脚寒更把绿荷包热饭前头不怕上髙滩  

武陵庄　　　　　　　　　【`明`】沈明臣  

青精作饭紫莼羹饱后防吟水上行不道空山曾有寺隔谿风送午钟声  

## 御定佩文斋咏物诗选卷二百四十六  

粥类  

五言古  

吃茗粥作　　　　　　　　【`唐`】储光羲  

当昼暑气盛鸟雀静不飞念君髙梧隂复解山中衣数片逺云度曾不蔽炎晖淹留膳茶粥共我饭蕨薇敝庐既不逺日暮徐徐归  

七言古【`附长短句`】  

豆粥　　　　　　　　　　【`宋`】苏　轼  

君不见滹沱流凘车折轴公孙仓黄奉豆粥湿薪破灶自燎衣饥寒顿解刘文叔又不见金谷敲氷草木春帐下烹煎皆美人萍虀豆粥不传法咄嗟而办石季伦干戈未解身如寄声色相纒心巳醉身心颠倒自不知更识人间有真味岂如江头千顷雪色芦茅檐出没晨烟孤地碓舂秔光似玉沙瓶煮豆软如酥我老此身无着  

处卖书来问东家住卧听鸡鸣粥熟时蓬头曵履君家去  

口数粥行　　　　　　　　【`宋`】范成大  

家家腊月二十五淅米如珠和豆煮大杓撩铛分口数疫鬼闻香走无处锼姜屑桂浇蔗糖滑甘无比胜黄粱全家团栾罢晚饭在逺行人亦留分襁中孩子强教尝余波溥霑获与臧新元叶气调玉烛天行巳过来万福物无疵厉年谷熟长向腊残分豆粥  

豆粥　　　　　　　　　　【`宋`】僧惠洪  

出碓新秔明玉粒落丛小豆枫叶赤井花洗秔勿去箕沙缾煮豆须弥日五更锅面沤起灭秋沼隆隆疎雨集急除烈熖看徐搅豆才亦趂洄涡入须防大杓传净瓮浪寒不兴色如栗食余偏称地炉眠白灰红火光蒙密金谷宾朋怪咄嗟蒌亭君臣相记忆我今万事不知他但觉铜缾蚯蚓泣  

七言律  

食茯苓粥　　　　　　　　【`明`】周　砥  

荷镢穿云得茯苓作糜从此谢吞腥斋厨自启添松火香韵初浮满竹庭时忆紫芝歌旧曲尚寻黄独制颓龄今晨暂辍青精饭与洁方坛味玉经  

七言絶句  

评事翁寄赐饧粥走笔为答　【`唐`】李商隐  

粥香饧白杏花天省对流莺坐绮筵今日寄来春巳老凤楼迢递忆秋千  

戏郑秀才　　　　　　　　【`金`】刘　勲  

张老豆新频见饷郑家米凿不须赊客来粥熟吾能办要与齐奴鬭咄嗟  

滦京杂咏　　　　　　　　【`元`】杨允孚  

狼山山下晓风酸掩面佳人半怯寒倚户殷勤唤尝粥正宜倦客宿征鞍【`俗卖豆粥`】  

## 御定佩文斋咏物诗选卷二百四十七  

麫类  

五言古  

槐叶冷淘　　　　　　　　【`唐`】杜　甫  

青青髙槐叶采掇付中厨新麫来近市汁滓宛相俱入鼎资过熟加餐愁欲无碧鲜俱照筯香饭兼苞芦经齿冷于雪劝人投比珠愿随金騕褭走置锦屠苏路逺思恐泥兴深终不渝献芹则小小荐藻明区区万里露寒殿开氷清玉壶君王纳凉晚此味亦时须  

甘菊冷淘　　　　　　　　【`宋`】王禹偁  

经年厌粱肉颇觉道气浑孟春致斋戒勅厨惟素飱淮南地甚暖甘菊生篱根长芽触土膏小叶弄晴暾采采忽盈把洗去朝露防俸麫新且细溲牢如玉墩随刀落银缕煮投寒泉盆杂此青青色芳香敌兰荪一举无孑遗空媿越盌存解衣露其腹稚子为我扪饱慙广文郑  

饥谢鲁山元况我草泽士藜藿供朝昬谬因事笔砚名通金马门官供政事食久直紫薇垣谁言谪滁上吾族饱且温既无甘防庆焉用味品烦子美重槐叶直欲献至尊起予有遗韵甫也可与言  

七言古  

傅家麫食行　　　　　　　【`明`】程敏政  

傅家麫食天下工制法来自东山东美如甘酥色莹雪一凷入口心神融旁人未许窥炙釡素手每自开蒸笼侯鲭尚食固多品此味或恐无专功并洛人家亦精办敛手未敢来争雄主人官属司徒公好客往往尊罍同我虽北人本南产饥肠不受饼饵充惟到君家不须劝大嚼颇惧氷盘空膝前新生两小童大者巳解呼乃翁愿君饤饾常加丰待我醉携双防中  

五言律  

籸麫　　　　　　　　　　【`元`】许有壬  

坡逺花全白霜轻实便黄杵头麸退墨硙齿雪流香玉叶翻盘薄银丝出漏长元宵贮膏火蒸墨笑南乡  

七言絶句  

房陵　　　　　　　　　　【`宋`】陈　造  

夏田少雨富来牟多雨何妨穑事秋巳戒日供皮子麫更教晚稻饱霜收  

## 御定佩文斋咏物诗选卷二百四十八  

糕类  

七言古  

谢韩干送丝糕　　　　　　【`宋`】陈　造  

玉颗莹澈珠就磋吴乡早秔莫计过无乃风露秀结异移种昆仑之木禾国家厨妇一百枝三舂九淅付重罗银丝千寻忽萦积中疎外洁生槎挼扶桑仙蚕大如盎线之本供织女梭怳惊万啄鬬新巧罥作氷茸雪网窠即今拟形供食事纎手幻出千絇多倒甑入筯第三絶色香兼味皆可歌周官賔祭珍餈饵有此复具理则那诗翁物色及粔籹得此来前当见诃鲙盘漫诧金缕饤汤饼徒夸银线窝琼酥玉腻信非匹胡麻崖蜜仍相和感君泛爱记衰朽囘首一笑分余波腐儒口实长作累馋防之名定不磨金山别去毎挂梦老眼复见还双摩婪酣得饱问便腹如汝平生相负何更从公子乞方法日当饫之老涧薖买田二顷不种秫未怕酒客来操戈  

七言律  

九日陪诸阁老食赐糕次谢授经韵  

【`明`】髙　启  

叨陪讲席按词曹晓禁霜花防素袍院贮图书西掖静云连宫殿北山髙故园莫忆黄花酒内府初尝赤枣糕最爱凤毛今复见便令池上一挥毫  

七言絶句  

滦京杂咏　　　　　　　　【`元`】杨允孚  

葡萄万斛压香醪华屋神仙意气豪酬节凉糕犹末品内家先防小绒縧  

## 御定佩文斋咏物诗选卷二百四十九  

饼类  

七言律  

乙亥元日十峯饮师邵东斋出予家桂饼师邵有诗自墙上递至次韵奉答  

【`明`】顾　清  

宝钿和露压金英为趂秋光一日成月殿有人留素影花林无物称佳名携来不觉乡闗逺吟罢犹令客梦清茗盌酒杯皆可意好将新嵗作传生【`唐人嵗首饮酒名传生`】  

七言絶句  

寄胡饼与杨万州　　　　　【`唐`】白居易  

胡麻饼様学京都麫脆油香新出炉寄与饥馋杨大使尝看得似辅兴无  

对食戏作　　　　　　　　【`宋`】陆　游  

春前腊后物华催时伴儿曹把酒杯蒸饼犹能十字裂馄饨那得五般来  

题扇与周干臣　　　　　　【`元`】虞　集  

玉叠松花蜜饼香龙珠星颗露盘凉遥知环碧楼中坐翠竹苍松夏日长  

## 御定佩文斋咏物诗选卷二百五十  

馔类  

五言律  

慕容承携素馔见过　　　　【`唐`】王　维  

纱防乌皮几间居懒赋诗门看五栁识年算六身知灵夀君王赐雕胡弟子炊空劳酒食馔持底解人颐  

七言律  

丁丑五月大旱雩祷上斋居御讲颁赐素蔬一  

盒　　　　　　　　　　【`明`】于慎行  

云汉忧歌嵗事艰桑林防祷圣心殚祈年不辍金华讲减膳犹分玉筯餐始见仙盘疑泛露却尝寳馔是调兰崇朝肤寸纡宸想霖雨应腾四野欢  

五言絶句  

中书送敕赐斋馔戏酬内　　【`唐`】权徳舆  

常日每齐眉今朝共解颐遥知大官膳应与众雏嬉  

七言絶句  

滦京杂咏　　　　　　　　【`元`】杨允孚  

御馔官厨不较余金门掌膳意勤如更分光禄缾中酒烂醉归时月上初  

## 御定佩文斋咏物诗选卷二百五十一  

酥类  

七言絶句  

刘监仓家煎米粉作饼子余云为甚酥潘邠老家造逡廵酒余饮之云莫作醋错着水来否后数日余携家饮郊外因作小诗戏刘公求  

之　　　　　　　　　　【`宋`】苏　轼  

野饮花间百物无杖头惟挂一葫芦巳倾潘子错着水更覔君家为甚酥  

寄顔经略羊酥　　　　　　【`元`】贡师泰  

三山五月尚清寒新滴羊酥冻玉柈何物风流可相称兔豪花瀹水龙团  

滦京杂咏　　　　　　　　【`元`】杨允孚  

营盘风软净无沙乳饼羊酥当啜茶底事燕支山下女生平马上惯琵琶  

## 御定佩文斋咏物诗选卷二百五十二  

乳类  

五言古  

咏有人乞牛舌乳不付因饷槟榔诗  

【`梁`】刘孝绰  

陈乳何能贵烂舌不成珍空持渝皓齿非但污丹唇别有无枝实曾要湛上人羞比朱樱熟讵易紫梨津莫言蔕中久当看心里新防芳虽不足含咀愿相亲  

七言律  

寄贾抟霄乞马乳　　　　　【`元`】耶律楚材  

天马西来酿玉浆革囊倾处酒防香长沙莫吝西江水文举休空北海觞浅白痛思琼液冷防甘酷爱蔗浆凉茂陵要洒尘心渴愿得朝朝赐我尝  

五言絶句  

乳饼　　　　　　　　　　【`宋`】朱　子  

清朝荐疏盘乳鉢有真味不用精琼糜无劳烂羊胃  

## 御定佩文斋咏物诗选卷二百五十三  

羮类  

五言古  

狄韶州煮蔓菁芦菔羮　　　【`宋`】苏　轼  

我昔在田间寒庖有珍烹常支折脚鼎自煮花蔓菁中年失此味想象如隔生谁知南岳老解作东坡羮中有芦菔根尚含晓露清勿语贵公子从渠嗜羶腥龙福寺煮东坡羹戏作　　　【`宋`】朱　弁  

山寺解尘鞅谿边有防行手摘诸葛菜自煮东坡羹虽无锦绣肠亦饱风露清钩帘坐扪腹落日千峯明  

食菜羹示何道士　　　　　【`宋`】僧惠洪  

穷冬海道絶瘴雨晴墟里何以知嵗丰未卯炊烟起先生清梦囘科髻方隐几獠奴拾堕薪发防羹藷米饱霜阔叶菘近水繁花荠都卢深注汤米烂菜自美椎门醉道士一笑欲染指诫勿加酸醎云恐壊至味分尝果超  

絶玉糁那可比鲜肥增恶欲腥荤耗道气毕生啜此羹自可老儋耳录以寄徐闻阿同应笑喜  

七言古  

戏督濳亨作春羹　　　　　【`宋`】邹　浩  

先生家中余玉粒粉以为饼陪春羹春羹品物谢时味江流暖泛园中英晴窗对案忽举首径走长须呼友生襄阳大夫腹如鼎一筯九牛犹未盈欢然放筯即过我自叹珍庖逾大烹且言初意亦在我属我府事留西城先生饭不饭俗客若苦转盼相倒倾东风雕刻物物好槎头缩颈尾不頳药苖蔬甲破土出似与米齐争功名应怜十载瘦藜苋为我一除饥肠鸣  

莼羹歌　　　　　　　　　【`明`】李流芳  

怪我生长居江东不识江东莼菜美今年四月来西湖西湖莼生满湖水朝朝暮暮来采莼西湖城中无一人西湖莼菜萧山卖千担万担湘湖濵吾友数人偏好事时呼轻舠致此味柔花嫩叶出水新小摘轻淹杂生气防施姜桂犹清真未下盐豉已髙贵吾家平头解烹煮间出新意殊可喜一朝能作千里羹顿使吾徒揺食指琉璃盌盛碧玉光五味纷错生馨香出盘四座已叹息举筯不敢争先尝浅斟细嚼意未足指防杯盘恋余馥但知脆滑利齿牙不觉清虚累口腹血肉腥臊草木苦此味超然离品目京师黄芽软如酥家园燕笋白于玉差堪与汝为执友菁根杞苖皆臣仆君不见区区芋魁亦遭遇西湖莼生人不顾季鹰之后有吾徒此物千年免沈锢君为我饮我作歌得此十斗不足多世人耳食不贵近更须逺挹湘湖波  

七言律  

食蛤蜊米脯羹　　　　　　【`宋`】杨万里  

倾来百颗恰盈奁剥作杯羹未属厌莫遣下盐伤正味不曾着蜜若为甜雪揩玉质全身莹金缘氷钿半缕纎更淅香秔轻糁却发挥风韵十分添  

菜羹　　　　　　　　　　【`元`】洪希文  

雨后过畦嫩甲长士夫此味未能忘筠笼采撷朝晡供土锉烹熬雨露香盐豉匀调仍防露香粳细旋加姜老饕赋好人争诵唤醒欧生为洗狂  

七言絶句  

过子忽出新意以山芋作玉糁羹色香味皆竒絶天上酥陀则不可知人间决无此味也  

【`宋`】苏　轼  

香似龙涎仍酽白味如牛乳更全清莫将南海金虀脍轻比东坡玉糁羹  

素羹　　　　　　　　　　【`宋`】范成大  

氊芋凝酥敌少城土藷割玉胜南京合和二物归藜糁新法侬家骨董羹  

东坡羹　　　　　　　　　【`宋`】僧惠洪  

分外浓甘黄竹笋自然防苦紫藤心东坡铛内相容摄乞与馋禅掉舌寻  

岭南杂咏　　　　　　　　【`明`】汪广洋  

吉贝衣单木屐轻晚凉门外踏新晴相逢故旧无多语解説边炉骨董羹  

## 御定佩文斋咏物诗选卷二百五十四  

汤类  

七言絶句  

归宜兴留题竹西寺　　　　【`宋`】苏　轼  

道人劝饮鸡苏水童子能煎莺粟汤暂借藤牀与瓦枕莫教孤负竹风凉  

邹松滋寄苦竹泉橙麴莲子汤  

【`宋`】黄庭坚  

松滋县西竹林寺苦竹林中甘井泉巴人漫説虾蟇焙试裹春芽来就煎  

其二  

天将金阙真黄色借与洞庭霜后橙松滋解作逡廵麴压倒江南好事僧  

其三  

新收千百秋莲菂剥尽红衣捣玉霜不假参同成气味跳珠椀里绿荷香  

赠别徐监观　　　　　　　【`宋`】葛长庚  

晓来自防素馨汤两朶莲花隔宿香夜醉至今犹未醒荔枝取次对枯肠  

## 御定佩文斋咏物诗选卷二百五十五  

糖霜类  

七言律  

糖霜　　　　　　　　　　【`元`】洪希文  

春余甘蔗榨为浆色美鵞儿浅浅黄金掌飞仙承瑞露板桥行客履新霜携来巳见坚氷渐嚼过谁传餐玉方输与雪堂老居士牙盘玛瑙妙称扬  

七言絶句  

答梓州雍熈长老寄糖霜　　【`宋`】黄庭坚  

逺寄蔗浆知有味胜于崔子水晶盐正宗扫地从谁説我舌犹能及鼻尖  

## 御定佩文斋咏物诗选卷二百五十六  

食物杂类  

五言古  

谢张泰伯惠黄雀鲊　　　　【`宋`】黄庭坚  

去家十二年黄雀悭下筯笑开张侯盘汤饼始有助蜀王煎藙法醢以羊彘兔麦饼薄于纸含浆和醎酢秋霜落场谷一一挟蠒絮残飞蒿艾间入网輙万数烹煎宜老稚罂缶烦爱防南包解京师至尊所珍御玉盘登百十睥睨轻桂蠧五侯哕豢豹见谓美无度濒河饭食浆葅已佳茹谁言风沙中乡味入供具坐令亲馔甘更使客得与蒲隂虽穷僻勉作三年住愿公且安乐分寄尚能屡  

次圣与小儿啖虎脯篇　　　【`宋`】刘　宰  

折臂最小儿骨耸颡防广弗说螺蛳小可以吞大象那敢谓其然且幸日稍长顾似陶家郎智识殊不爽强令  

侍师席跳踉绕函丈胡能辨滋味舍鱼取熊掌但见蔬果列攫取如技痒嘉餽得虎脔新猎出林莽对之懒下筯杀气犹可想呼儿食之既睥睨尚来往饕餮我所羞跌荡或称赏服猛岂渠能过奬谢吾党深惭如敝箒有误千金享  

菽乳　　　　　　　　　　【`明`】孙　作  

淮南信佳士思仙筑髙台八老变童顔鸿寳枕中开异方营齐味数度真琦瑰作羹传世人令我忆蓬莱茹荤厌葱韭此物乃呈才戎菽来南山清漪浣浮埃转身一旋磨流膏入盆罍大釡气浮浮小眼汤洄洄顷待晴浪翻坐见雪花皑青盐化液卤绛蜡窜烟煤霍霍磨昆吾白玉大片裁烹煎适吾口不为老齿摧蒸豚亦何为人乳圣所哀万钱同一饱斯言匪俳诙  

七言古【`附长短句`】  

长林令卫象饧丝结歌　　　【`唐`】司空曙  

主人雕盘盘素丝寒女眷眷墨子悲乃言假使饧为之八珍重防失顔色手援玉筯不敢持始状芙蓉出新水仰坼重衣倾万蘂又如合欢交乱枝红茸向暮花参差吴蚕络蠒抽尚絶细缕纎毫看欲灭雪髪羞垂倭堕鬟绣囊畏并茱茰结我爱此丝巧妙絶世间无为君作歌陈座隅  

安州老人食蜜歌　　　　　【`宋`】苏　轼  

安州老人心似铁老人心肝小儿舌不食五谷惟食蜜笑指蜜蜂作檀越蜜中有诗人不知千花百草争含姿老人咀嚼时一吐还引世间痴小儿小儿得诗如得蜜蜜中有药治百疾正当狂走捉风时一笑看诗百忧失东坡先生取人亷几人相欢几人嫌恰似饮茶甘苦杂不如食蜜中边甜因君寄与双龙饼镜空一照双龙影三呉六月水如汤老人心似双龙井  

谢崔致君饷天花　　　　　【`宋`】朱　弁  

三年北馔饱羶荤佳蔬颇忆江南味地菜方为九夏珍天花忽从五台至崔侯胸中散千卷金瓯名相传云裔爱山亦如谢康乐得此携归岂容易应念使馆久寂寥分饷明明见深意堆盘初见瑶草瘦鸣齿稍觉琼枝脆树鸡湿烂慙扣门桑蛾青黄漫趋市赤城菌子立万钉今日因君不知贵乖龙耳仅免一割沙门业巳通三世偃戈息民未有术虽复加餐祗增媿云山去此纵不逺口腹何容更相累报君此诗永为好捧腹一笑万事置李圣俞郎中求吾家江西黄雀醝法戏作醝经  

遗之　　　　　　　　　【`宋`】杨万里  

江夏无双小道士一丘一壑长避世裁云缝雾作羽衣芦花柳绵当裘袂身骑鸿鹄太液池脚踏金蟇攀桂枝渴饮南阳菊潭水饥啄蓝田栗玉芝今年天田秋大熟紫皇遣刈神仓谷一双鳬雁堕云罗夜随弋人卧茅屋卖身不直程将军却与彭越俱防勲解衣戏入玉壶底壶中别是一乾坤水精盐山两岐麦身在椒兰众香国玉条脱下澡凝脂金叵罗中酌琼液平生学仙不学禅刳心洗髓糟牀边诸公俎豆惊四筵犹得留侯借筯前昔为飞仙今酒仙更入太史滑稽篇  

呉春卿饷腊猪肉戏作古句　　杨万里  

老夫畏热饭不能先生馈肉香倾城霜刀削下黄水精月斧斫出红松明君家猪红腊前作是时雪后吴山脚公子彭生初解防糟丘挽上凌烟阁却将一脔配两螯世间真有扬州鹤  

谢亲戚寄黄雀　　　　　　　杨万里  

万金家书寄中庭牍背仍题双掩并不知千里寄底物白泥红印三十缾甆缾浅染茱茰紫心知亲賔寄乡味印泥未开出馋水印泥一开香扑鼻江西山间黄羽衣纯绵被体白如脂偶然一念堕世网身插两翼那能飞误蒙诸公相俎豆月里花边一杯酒先生与渠元不疎两年眼底不见渠端能访我荆谿曲愿借前筹酌酃渌  

蜂儿榧歌　　　　　　　　【`宋`】叶　适  

平林常榧啖俚蛮玉山之产升金盘其中一树断崖立石乳防根多嵗寒形嫌蜂儿尚麤率味嫌蜂儿少标律昔日取急欲髙比今我细论翻下匹世间异物难并兼百年不许赢栽添余甘何为满地涩荔子正复漫天甜浮云变化嗟俯仰灵芝醴泉成独往后来空向玉山求坐对蜂儿还想象  

五言律  

酬崔御史送熊掌　　　　　【`元`】虞　集  

熊掌来东国分甘到老夫鸾刀寒断节翠釡暖柔肤兔脱中山醢鱼藏丙穴腴藜肠浑未厌玉食恐时须  

七言律  

袭美以巨鱼之半见分因以酬谢  

【`唐`】陆龟蒙  

谁与春江上信鱼可怜霜刃截来初鳞隳似撤骚人屋腹断疑伤逺客书避网几跳山影破逆风曾蹙浪花虚今朝最是家童喜免泥荒畦掇野蔬  

邦衡再送二诗一和为甚酥二和牛尾狸  

【`宋`】周必大  

金谷烹煎岂我徒磨舂争语夜阑厨六年不赐汤官饵除日犹分刺史酥小惠无多真画饼大篇有味胜清醐遥知发幂烘堂处不见蒸鵞只瓠壶  

其二  

追迹犹应怨猎徒截肪何敢恨庖防脍鲈湖上曾夸玉煮豆缾中未是酥伴食偏宜十字饼先驱正頼一巵醐却因玉面新名字肠断元正白兽壶  

鹿尾　　　　　　　　　　【`元`】耶律楚材  

銮舆秋狝猎南冈鹿尾分甘赐尚方浓色殷殷红玉髓微香馥馥紫琼浆韭花酷辣同葱薤芥屑差辛类桂姜何似氊根蘸浓液邀将诗客大家尝  

糟鱼　　　　　　　　　　【`元`】王　恽  

霜刀截断玉腴芳暖贮银罂酿粉浆锦尾带頳传内品金盘堆雪喜初尝解酲未减黄柑美隽味能欺紫蠏香一筯餍余乘醉卧梦横沧海听鸣榔  

琉璃肺　　　　　　　　　　王　恽  

击鲜为具乐朋簪辣品流馨涨绿沈犀筯喜辛忘海味霜刀争割快牛心四筵谈屑霏余烈一缕氷浆濯素襟胜过屠门矜大嚼梦云飞绕蹛林深  

粉丸　　　　　　　　　　【`明`】吴　寛  

净淘细碾玉霏霏万颗完成素手稀须上轻圆真易拂腹中磊磈更堪围不劳刘裕呼方旋若使陈平食更肥既饱有人频咳唾席间往往落珠玑  

油防　　　　　　　　　　　吴　寛  

腻滑津津色未干聊因佳节助杯盘画图莫使依寒具书信何劳送月团曾见范公登杂记独逢吴客劝加餐当筵一嚼夸甘美老大无成忆胆丸  

以灯圆饷陆太仆　　　　　【`明`】顾　清  

三五新正忆故园屑云糜玉閙春盘小奴解作江南意逺客都忘嵗暮寒梅欲鬭圆忙着子雪如争巧故成团玉厓太仆真清吏莫认明珠按劒看  

赐鲜鲥鱼　　　　　　　　【`明`】于慎行  

六月鲥鱼带雪寒三千江路到长安尧防未进银刀鲙汉阙先分玉露盘赐比群卿恩巳重颁随元老遇犹难迟囘退食慙无补仙馔年年领大官  

五言絶句  

豆腐　　　　　　　　　　【`宋`】朱　子  

种豆豆苖稀力竭心巳腐早知淮王术安坐获泉布  

七言絶句  

寒具　　　　　　　　　　【`宋`】苏　轼  

纎手槎来玉数寻碧油轻蘸嫩黄深夜来春睡浓于酒压褊佳人纒臂金  

醉中信笔作　　　　　　　【`宋`】陆　游  

今朝卖谷得青钱自出街头买彘肩草火燎来香满屋未容下筯已流涎  

荷包鲊　　　　　　　　　【`宋`】宋伯仁  

买得荷包酒旋沽荷包惜不是鲈鱼鲈鱼不见张翰軰白向沧波隐处居  

圆子　　　　　　　　　　【`宋`】朱淑真  

轻圆絶胜鸡头肉滑腻偏宜蟹眼汤纵可风流无处説已输汤饼试何郎  

引奏后即事　　　　　　　【`明`】蔡　羽  

金华筵罢退从容小仗穿花听午钟五色伞中黄帕羃大官初进紫驼峯  

## 御定佩文斋咏物诗选卷二百五十七  

谷类  

四言古  

禾　　　　　　　　　　　【`魏`】曹　植  

猗猗嘉禾惟谷之精其洪盈箱协穗殊茎昔生周朝今植魏庭献之庙堂以昭祖灵  

谷　　　　　　　　　　　　曹　植  

于穆圣皇仁畅惠渥辞献减膳以服鳏独和气致祥时雨渗漉野草萌变化成嘉谷  

华黍　　　　　　　　　　【`晋`】束　晳  

黮黮重云习习和风黍华陵顚麦秀丘中靡田不播九谷斯丰奕奕青霄蒙蒙甘霤黍发稠华禾挺其秀靡田不植九谷斯茂无髙不播无下不植芒芒其稼参参其穑稸我王委充我民食玉烛阳明显猷翼翼  

庭前植稻苗赞　　　　　　【`晋`】湛方生  

蒨蒨嘉苗离离阶侧弱叶繁蔚圎株疎植清流津根轻露濯色  

五言古  

行官张望补稻畦水归　　　【`唐`】杜　甫  

东屯大江北百顷平若案六月青稻多千畦碧泉乱挿秧适云已引澑加溉灌更仆往方塘决渠当断防公私各地着浸润无天旱主守问家臣分明见谿畔芊芊炯翠羽剡剡生银汉鸥鸟镜里来闗山雪边看秋菰成黑米精凿传白粲玉粒足晨炊红鲜任霞散终然添旅食作苦期壮观遗穗及众多我仓戒滋蔓  

遣兴　　　　　　　　　　　杜　甫  

丰年孰云迟甘泽不在早耕田秋雨足禾黍已映道春苗九月交顔色同日老劝汝衡门士勿悲尚枯槁时来展材力先后无丑好但讶鹿皮翁忘机对芳草  

东坡　　　　　　　　　　【`宋`】苏　轼  

种稻清明前乐事我能数毛空暗春泽鍼水闻好语分秧及初夏渐喜风叶举月明看露上一一珠垂缕秋来霜穗重顚倒相撑拄但闻畦垅间蚱蜢如风雨新舂便入甑玉粒照筐筥我久食官仓红腐等泥土行当知此味口腹已吾许  

籴米　　　　　　　　　　　苏　轼  

籴米买束薪百物资之市不缘耕樵得饱食殊少味再拜请邦君愿受一防地知非笑昨梦食力免内愧春秧几时花夏稗忽已穟怅然抚耒耜谁复识此意  

看刈禾　　　　　　　　　【`明`】髙　启  

农工亦云劳此日始告成往获安可后相催及秋晴父子俱在田札札镰有声黄云渐收尽旷望空郊平日入负担归讴歌道中行鸟雀亦群喜下啄飞且鸣今年幸稍丰私廪各已盈如何有贫妇拾穗犹惸惸  

七言古【`附长短句`】  

乌盐角行　　　　　　　　【`宋`】戴复古  

凤箫鼍鼓龙须笛夜宴华堂醉春色艶歌妙舞荡人心但有欢娯别无益何如邨落卷桐吹能使时人知稼穑邨南邨北声相续青郊雨后耕黄犊一声催得大麦黄一声换得新秧绿人言此角只儿戏孰识古人吹角意田家作劳多怨咨故假声音召和气吹此角起东作吹此角田家乐此角上与邹子之律同宫商合钟吕形甚朴声甚古一吹寒谷生禾黍  

杜伯渊送新米　　　　　　【`明`】杨　基  

山人送我山田米粒粒如霜新可喜雨舂风播落红芒照眼如珠絶糠粃饥肠欲食未敢炊未及秋尝羞祖祢忆我春来歳方旱焦穂萎苗将槁矣不意兹晨见精□此寳更将何物比终歳勤劳农可念不耕而食余堪耻归买淞江雪色鲈持向髙堂奉甘防  

五言律  

茅堂检校收稻　　　　　　【`唐`】杜　甫  

香稻三秋末平田百顷间喜无多屋宇幸不碍云山御裌侵寒气尝新破旅顔红鲜终日有玉粒未吾悭  

暂往白帝复还东屯　　　　　杜　甫  

复作归田去犹残获稻功筑塲怜穴蚁拾穗许邨童落杵光辉白除芒子粒红加餐可扶老仓庾慰飘蓬  

与诸公同出城观稼　　　　【`唐`】白居易  

老尹醉醺醺来随年少群不忧头似雪但喜稼如云歳望千仓积秋怜五谷分何人知帝力尧舜正为君  

田舍　　　　　　　　　　【`明`】李　玮  

广陌度秋风田家门巷同藤花金一色豆荚箸双红穮蓘存生理篝车见歳功茅柴新酿得逼社醉南翁  

观稻　　　　　　　　　　【`明`】石　沆  

稻水千区映邨烟几处斜冷风低起树轻浪细浮花鸟雀深深圃鳬鹥浅浅沙社歌声不絶于此见年华  

五言排律  

秋稼如云　　　　　　　　【`唐`】蒋　防  

肆目如云处三田大有秋葱茏初满墅散漫正盈畴稍混从龙势空同触石幽紫芒纷羃羃青野澹油油始惬仓箱望终无灭裂忧西成知不逺雨露复何酬  

嘉禾合颖　　　　　　　　【`唐`】孟　简  

玉烛将成歳封人亦自歌八方霑圣泽异亩发嘉禾共秀芳何逺连茎瑞且多颖低甘露滴影乱惠风过表稔由神化为祥识气和因知兴嗣歳王道旧无颇  

太和戊申歳大有年诏赐百寮出城观稼谨书  

盛事以俟采诗　　　　　【`唐`】白居易  

清晨承诏命丰歳阅田闾膏雨抽苗足凉风吐穗初早禾黄错落晚稻緑扶疎好入诗家咏宜令史馆书散为万姓食堆作九年储莫道如云稼今秋云不如  

嘉禾合颖　　　　　　　　【`唐`】阙　名  

天祚皇王徳神呈瑞谷嘉盛时苗特秀证道叶方华气转腾佳色云披映早霞薫风浮合颖湛露净祥花六穗垂兼倒孤茎嫋复斜影同唐叔献称庆比周家  

七言律  

西明寺威公盆池新稻　　　【`唐`】唐彦谦  

为笑江南种稻时露蝉鸣后雨霏霏莲盆积润分畦小藻井垂隂擢秀稀得地又生金粟界结根仍对水田衣支公尚有三吴思更使幽人忆钓矶  

六月六日雨后过岳庙游从封寺观稼席上  

【`宋`】韩　琦  

暑雨频经信宿休近郊方出释潜忧虽妨麦始三停获且见苗知一半收神岳怖民藏电雹老松凭寺偃蛟虬佳游况遇从丰防好饬千仓待有秋  

观稼　　　　　　　　　　　韩　琦  

一夕甘滋起瘁田陡回灾沴作丰年便晴惟恐禾生耳将熟偏宜谷捺弮云退不畱驱旱迹气清浑露已秋天老翁岂独同民乐更觉诗豪似有权  

端孺籴米龙川得粳糯数十斛以归作诗调之  

【`宋`】唐　庚  

倒拔孤舟入瘴烟归来百斛泻丰年炊香未数神江白酿滑偏宜佛迹泉饱去定知频梦与醉中何至便妨禅凭君为比长安米看直公车牍几千  

丹阳道中观稼　　　　　　【`元`】张　雨  

行遍山东黄叶邨纵横草路细难分荒鸡户暗蟏蛸月落鴈天粘防防云下泽车傍悬酒榼延陵祠畔读碑文空山更觅牛羊径入兽依然不乱群  

秋获喜晴　　　　　　　　【`明`】黄　佐  

农事初成乐事繁即看云水接平原巾车道上黄迷垄社鼓声中绿满尊十里断霞明鴈鹜半林斜照散鸡豚丰年有愿缘忧国击壤今闻到处邨  

米花　　　　　　　　　　【`明`】盛　彧  

吴下孛娄传旧俗人间儿女卜清时釡香云阵冲花瓣火烈春声绕竹枝翻笑絶粮惊雨粟还疑煮豆泣然萁一年休咎何湏问且醉樽前金屈巵  

七言絶句  

禾熟　　　　　　　　　　【`宋`】孔平仲  

百里西风禾黍香鸣泉落窦谷登塲老牛粗了耕耘债齧草坡头卧夕阳  

房陵　　　　　　　　　　【`宋`】陈　造  

夏田少雨富来牟多雨何妨穑事秋已戒日供皮子麪更教晚稻饱霜收  

早行　　　　　　　　　　【`宋`】陈与义  

露侵驼褐晓寒轻星斗阑干分外明寂寞小桥和梦过稻田深处草虫鸣  

丰年謡　　　　　　　　　【`宋`】王　炎  

满箔春蚕得茧丝家家机杼换新衣五风十雨天时好又见西郊稻秫肥  

其二  

洞丁猺户尽归耕篁竹无人弄寸兵要识二天恩德广黄云千里见秋成  

其三  

睡鸭陂塘水漫流离离禾稼满平畴共言官府催科缓饱饭浑家百不忧  

东门外观刈熟民间租米船相衔入城喜作  

【`宋`】范成大  

潮到灵桥绿绕船海边力穑屡丰年淡青山色深黄稻恰似胥门九月天  

春日田园杂兴　　　　　　　范成大  

吉日初开种稻包南山雷动雨连宵今年不欠秧田水新涨看看拍小桥  

晚春田园杂兴　　　　　　　范成大  

湔裠水满菉苹洲上巳微寒懒出游薄暮蛙声连晓閙今年田稻十分秋  

秋日田园杂兴　　　　　　　范成大  

秋来只怕雨垂垂甲子无云万事宜获稻毕工随晒谷直须晴到入仓时  

其二　　　　　　　　　　　范成大  

新筑场泥镜面平家家打稻趂霜晴笑歌声里轻雷动一夜连耞响到明  

书馆即事　　　　　　　　【`元`】黄　庚  

烟拖野色入书窗一畈平田隔草塘暮雨初收新水满藕花香杂稻花香  

一峰云外庵　　　　　　　【`元`】僧惟则  

平田水语稻花香半解罗衣受晚凉景物双清秋正好乱山云外又斜阳  

秋日即事诗三章送元辅张罗山【`录一  

明`】世　宗  

拂暑金风动衮裳满天商吹送新凉农家万宝收成后十里遥闻禾黍香  

送汪伯昭游白门伯昭将自京口至栖霞寺因忆旧游走笔得四絶【`录一　明`】李流芳  

紫藤峰下麓公房松户隂隂岭月凉若到都门宜晓骑姚坊廿里稻花香  

## 御定佩文斋咏物诗选卷二百五十八  

麦类  

五言古  

耕图　　　　　　　　　　【`元`】赵孟頫  

仲夏苦雨干二麦先后熟南风吹垅亩惠气散清淑是为农夫庆所望实其腹酤酒醉比邻语笑声满屋纷然收获罢髙廪起相属有周成王业后稷播百谷皇天贻来牟长世自兹卜愿言仍歳稔四海尽防福  

久麦　　　　　　　　　　【`明`】陶望龄  

久麦化蝴蝶蝶化宁自识翅粉渐凌乱须觜好妆饰无端梦为周夸言大鹏翼著书一何困矢口谈道徳当其梦觉时栩栩亦暂适莫信梦中言前身一腐麦  

七言古  

刈麦行　　　　　　　　　【`宋`】戴复古  

腰镰上垅刈黄云东家西家麦满门前邨寡妇拾滞穗  

饘粥有余炊饼饵我闻淮南麦最多麦田今嵗无干戈饱饭不知征战苦生长此方眞乐土  

打麦词　　　　　　　　　【`明`】髙　启  

雉雏髙飞夏风暖行割黄云随手断疎茎短若牛尾垂去冬无雪不相宜塲头负归日色白穗落连耞声拍拍呼儿打晒当及晴雨来怕有飞蛾生卧驱鸟雀非爱惜明年好收从尔食  

五言排律  

麦穗两岐　　　　　　　　【`唐`】郑　畋  

圣虑忧千顷嘉苗荐两岐如云方表盛成穗更标竒瑞露纵横滴祥风左右吹讴謡连上苑化日逼平陂史册书堪重丹青画更宜愿依连理树俱作万年枝  

余瑞麦　　　　　　　　　【`唐`】张　聿  

瑞麦生尧日芃芃雨露偏两岐分更合异亩頴仍连冀获明王庆宁惟太守贤仁风吹靡靡甘雨长芊芊圣徳应多稔皇家配有年已闻天下泰谁为济西田  

七言律  

麦　　　　　　　　　　　【`明`】申时行  

芃芃秀色挺来牟片片黄云似水流风作跳波时隐见雨添新涨乍沈浮晴畦锦漾千层瀫寒垅涛生四月秋却怪狂澜频起陆漫教文伟赋中愁  

七言絶句  

初夏即事　　　　　　　　【`宋`】王安石  

石梁茅屋有湾碕流水溅溅度两陂晴日暖风生麦气绿隂幽草胜花时  

其二  

荷叶初圎笋渐抽东坡南荡正堪游无端垅上翛翛麦横起风寒占作秋  

莫田　　　　　　　　　　【`宋`】刘子翚  

打麦逢逢上莫田儿童拾穟笑争先市头米价新来贱一醉瓷瓯五六钱  

初夏　　　　　　　　　　【`宋`】范成大  

晴丝千尺挽韶光百舌无声燕子忙永日屋头槐影暗微风扇里麦花香  

初四日东郊观麦苗　　　　　范成大  

去歳秋霖麦下迟腊残一雪润无泥相将饱吃滹沱饭来听林间快活啼  

春日田园杂兴　　　　　　　范成大  

髙田二麦接山青傍水低田绿未耕桃杏满邨春似锦踏歌椎鼔过清明  

夏日田园杂兴　　　　　　　范成大  

二麦俱收斗百钱田家唤作小丰年饼炉饭甑无饥色接到西风熟稻天  

秋晓出郊　　　　　　　　【`宋`】杨万里  

初日新寒正晓霞残山胜水稍人家霜红半脸金婴子雪白一川荞麦花  

江山道中蚕麦大熟　　　　　杨万里  

黄云割路几肩归紫玉炊香一饭肥却破麦田秧晚稻未教水牯卧斜晖  

麦　　　　　　　　　　　　杨万里  

无边绿锦织云机全幅青罗作地衣此是农家眞富贵雪花销尽麦苗肥  

行郊外　　　　　　　　　【`元`】张养浩  

云驳疎隂漏日华昽昽晨色散林鸦马前怪底犹明月路转满川荞麦花  

九日省舅氏郭西独行因书所见  

【`元`】曹伯启  

浩浩隂风酿宿霾道边佛刹记曽来荞花不识秋光老犹向桑隂密处开  

喜晴　　　　　　　　　　【`元`】杨　载  

檐外喧喧鹊报晴夕阳犹照小窗明回舟更倚南风顺要听田家打麦声  

絶句　　　　　　　　　　【`明`】刘　基  

槐叶隂隂覆短墙微风细雨麦秋凉如何一歳三春景不及闲窗午梦长  

送别叔铭出顺承门　　　　【`明`】鐂　崧  

送客出城秋已凉太行南上楚天长顺承门外斜阳里荞麦花开似故乡  

怀友　　　　　　　　　　【`明`】僧徳祥  

湖草青青上客舟辛夷花老麦初秋一春多少怀人梦半在乡山雨外楼  

## 御定佩文斋咏物诗选卷二百五十九  

蔬菜类  

五言古  

雨后行菜　　　　　　　　【`宋`】苏　轼  

梦回闻雨声喜我菜甲长平明江路湿并岸飞两桨天公真富有乳膏泻黄壤霜根一蕃滋风叶渐俯仰未任筐筥载已作杯桉想艰难生理窄一味敢专飨小摘饭山僧清安寄深赏芥蓝如菌蕈脆芙牙颊响白菘类羔豚冒土出蹯掌谁能视火候小灶当自养  

元修菜【`并序`】　　　　　　　　苏　轼菜之美者有吾乡之巢故人巢元修嗜之余亦嗜之元修云使孔北海见当复云吾家菜耶因谓之元修菜余去乡十有五年思而不可得元修适自蜀来见余于黄乃作诗使归致其子而种之东坡之下云  

彼美君家菜铺田绿茸茸荳荚圆且小槐芽细而丰种之秋雨余擢秀繁霜中欲花而未萼一一如青虫是时青裠女采撷何悤悤烝之复湘之香色蔚其饛防酒下盐豉缕橙芼姜葱那知鸡与豚但觉放筯空春尽苗叶老耕翻烟雨丛润随甘泽化暖作青泥融始终不我负力与粪壤同我老忘家舍楚音变儿童此物独娬媚终年系余胷君归致其子囊盛勿函封张骞移苜蓿适用如葵菘马援载薏苡罗生等蒿蓬悬知东坡下塉卤化千钟长使齐安民指此説两翁  

食煮菜简吕居仁　　　　　【`宋`】韩　驹  

晓谒吕公子解带浮屠宫畱我具朝餐唤奴求晚菘洗箸防盐豉鸣刀芼姜葱俄顷香馥坐雨声传鼎中方观翠浪涌忽变黄云浓争贪歙鉢暖不觉定盌空忆登金山顶僧饭与此同还家不能学空费烹调功硬恐动牙颊冷愁伤肺胷君独得其妙堪持饷衰翁异时闻豪气爱客行庖丰殷勤故煮菜知我林下风人生各有道防蓄用御冬今我无所营枵腹何由充岂惟台无餽菜把尚不防念当勤致此亦足慰途穷  

种菜　　　　　　　　　　【`宋`】刘子翚  

傍舍植柔蔬携锄理荒秽桔橰勤俯仰一雨功百倍朝来绿映土新叶揺肺肺牛羊勿践畦肉食屠尔辈  

谢马善卿送菜　　　　　　【`明`】孙　作  

尝欣食菜美自谓肉不过今晨齿颊间屡咽安敢唾持粱囓肥鲜野蔌谁当课使君可怜人异味谙小大我本江南樵酸寒羮不和空肠转藜苋粝粟连穅□雨韭春割苗霜菘秋饤座羊蹄酿防蓄蒲歜杂细剉芋魁掘地底茭首洗泥科木鱼三百头竹笋一万个朝湘出山防夕煮吹烟锉堆盘青黄具入口生涩奈以兹媚盘餐颇复如君作采之谅有时蒸或躬自佐白盐防葱橙红椒罗臼磨蔗饧质剂调酽醯芳辛破香饭炊屡熟宿酒酲方饿鵞掌推不受鼈裠空欲蜕馈案连十罂饱食深自荷霜根咀寒韲三叹论竒货冰壶夺仙厨适口腾轩簸四海一东坡拙谪常坎坷参军半亩菜诗句剧嘲贺我憃不偿一造物知何那抱瓮力不任负锄筋苦堕亦欲赋归田自种百亩稬传君作菜法华甆旋封裹食勤不媿天日晏从髙卧  

紫芥　　　　　　　　　　【`明`】吴　寛  

惟芥本菜类秋深掇而藏此种乃野生已向春初长紫花布满地叶嫩亦堪尝气味既不辛却与芥同行北人无不食木枿与草芒入盘以油和齿颊流肥香  

七言古【`附长短句`】  

春菜　　　　　　　　　　【`宋`】苏　轼  

蔓菁宿根已生叶韭芽戴土拳如蕨烂蒸香荠白鱼肥碎防青蒿凉饼滑宿酒初消春睡起细履幽畦掇芳辣茵陈甘菊不负渠鲙缕堆盘纎手抹北方苦寒今未已雪底菠薐如鐡甲岂如吾蜀富冬蔬霜叶露芽寒更茁久抛松菊犹细事苦笋江豚那忍説明年投劾竟须归莫待齿揺并发脱  

次韵子瞻春菜　　　　　　【`宋`】黄庭坚  

北方春蔬嚼冰雪妍暖思采南山蕨韭苗水饼姑置之苦菜黄鸡羮糁滑莼丝色紫菰首白蒌蒿牙甜蔊头辣生葅入汤翻手成芼以姜橙夸缕抹惊雷茵子出万钉白鵞截掌鼈解甲琅玕林深未飘箨软炊香秔煨短茁万钱自是宰相事一饭且从吾党説公如端为苦笋归明日青衫诚可脱  

秋蔬　　　　　　　　　　【`宋`】张　耒  

荒园秋露瘦韭叶色茂春菘甘胜蕨人言佛见为下筯芼炙烹羮更滋滑其余琐屑皆可口芜菁脆肥姜葅辣藏鞭雏笋纎玉露映叶乳茄浓黛抹已残枸杞只畱枿晚种莴苣初生甲南来食鱼忘肉味久思吾土牛羊茁软炊一饱老有味痛饮百壶今不説蒲团斋罢欠申时自觉少年心解脱  

顺老寄菜花干戏作长句　　【`宋`】韩　驹  

道人禅余自锄菜小摘黄花日中晒峨眉防脯久不来麴糁姜丝典型在封题寄我纸作囊中有巴蜀斋厨香起炊晓甑八月白配此春盘一掬黄【`防软木耳八月白稻名也`】  

咸韲十韵　　　　　　　　【`宋`】陆　游  

九月十月屋瓦霜家人共畏畦蔬黄小罂大瓮盛涤濯青菘绿韭谨蓄藏天气初寒手诀妙吴盐正白山泉香挟书旁观稚子喜洗刀竭作厨人忙园丁无事卧曝日弃叶狼藉堆空廊泥为缄封糠作火守防不敢非时尝人生各自有贵贱百花开时促髙宴刘伶病酲相如渴长鱼大肉何由荐冻韲此际价千金不数狐泉槐叶麪摩挲便腹一欣然作歌聊续冰壶传  

食生菜　　　　　　　　　【`宋`】葛长庚  

残风剰雨放春晴久醉欲酲何由醒枕上扶头更解酲五官六吏皆失宁满园万苣间蔓菁火急掣铃呼庖丁细脍雨叶缕风茎酢红姜紫银盐明豆臡麻膏和使成食如辣玉兼甜冰毛骨洒洒心泠泠  

蔬圃　　　　　　　　　　【`元`】许有孚  

有池可汲园可斸拂袖归来心愿足自甘学圃为小人爱此菜茹画苜蓿元修雨后脆且腴诸葛敷荣蔓浓绿萝卜生儿芥有孙芋魁出水频浇沃罢锄时或钓池鱼隐几何曾梦蕉鹿既无抱瓮老翁劳亦免趋炎胁肩辱吾尝寓甲第纷纷厌粱肉吾今且烹葵食郁杂野蔌彼紫驼峰出翠釜争如菘韭侑炊粟五侯之鲭世所贵五辛之盘吾亦欲庸人皆被富贵熏或羡吾饕是清福但令此色毋驻顔隽味齧根充我腹三年不窥惭仲舒吾侪何可轻樊须九月筑场十月涤连年借此输官租  

菜薖为余唐卿赋　　　　　【`明`】髙　启  

柱桐里中君始归菜花满园黄蜂飞桔橰倚树长不用江南雨多山土肥方畦独绕看新绿晚食何须尚思肉翠缕登盘春薤香金钗出盎冬葅熟我家亦在莼菰乡秋风便应归共尝潮州司马成何事回首空愁足万羊  

五言律  

蓝上采石芥寄前李明府　　【`唐`】钱　起  

渊明遗爱处山芥绿芳初玩此春隂色犹滋夜雨余隔谿烟叶小覆石雪花舒采采还相赠瑶华洵不如  

白菜　　　　　　　　　　【`元`】许有壬  

土羔新且嫰筐筥荐纷披可作青精饭仍携玉版师清风牙颊响真味士夫知南土称秋末投簪要及时  

五言排律  

蔬圃　　　　　　　　　　【`宋`】陆　游  

山翁老学圃自笑一何愚硗瘠才三亩勤劬頼两奴正方畦画局微润土融酥剪辟荆榛尽鉏犁磊块无过沟横略彴聚甓起浮屠隙地成楥余工及芋区如丝细生菜似鸭烂蒸壶此事今真办东归不为鲈  

七言律  

偶掇野蔬寄袭美　　　　　【`唐`】陆龟防  

野园烟里自幽寻嫰甲香蕤引渐深行歇每依鸦舅影挑频时见防姑心凌风蔼彩初携笼带露虚疎或贮襟欲助春盘还爱否不妨萧洒似家林  

鲁望以躬掇野蔬兼示雅什用以酬谢  

【`唐`】皮日休  

杖摘春烟暖向阳烦君为我致盈筐深挑乍见牛唇液【`尔雅云藚牛唇一名水蕮`】细掐徐闻防耳香【`本草云叶似鼠耳茎赤可生食`】紫甲采从泉脉畔翠牙搜自石根旁雕胡饭熟醍醐软不是髙人不合尝  

挽蔬　　　　　　　　　　【`宋`】朱　子  

未觉闲来歳月频荷鉏方喜土膏匀连畦已放瑶簪露覆地行看玉本新小摘登盘先饷客晚餐当肉更宜人却怜寂寞公仪子拔尽园蔬不叹贫  

芥韲　　　　　　　　　　【`宋`】杨万里  

茈姜馨辣最佳蔬荪芥芳心不让渠蟹眼嫰汤微熟了鵞儿新酒未醒初枨香醋酽作三友露叶霜芽知几锄自笑枯肠成破瓮一生只解贮寒葅  

赵尉送菜　　　　　　　　【`宋`】戴　昺  

虚老空山学圃翁荷锄头白雪髼松芥台如臂何曾梦菜脑生筋漫自供不料官园苍玉束絶胜禁脔紫驼峰更烦诗手剪春雨剰与一番风露胷  

五言絶句  

同群公题张处士菜园　　　【`唐`】髙　适  

耕地桑柘间地肥菜常熟为问葵藿资何如庙堂肉  

芥　　　　　　　　　　　【`宋`】刘子翚  

叶实把芳辛气烈消烦滞登爼效微劳乍食惊频嚏  

题苏希亮画　　　　　　　【`宋`】裘万顷  

石梁度山涧上有秦人居歳寒不种桃汲泉灌嘉蔬  

瀍阳后庵　　　　　　　　【`金`】元好问  

韭早春先绿菘肥秋未黄殷勤绕畦水终日为君忙  

题画菜　　　　　　　　　【`明`】钱　宰  

绿酒交春熟灯花入夜开两畦堪小摘不见故人来  

其二  

今日荷鉏倦嘉蔬没四垣客来春酒绿风雨夜开园  

七言絶句  

寻山家　　　　　　　　　【`唐`】长孙佐辅  

独访山家歇还涉茅屋斜连隔松叶主人闻语未开门绕篱野菜飞黄蝶  

食蔬　　　　　　　　　　【`唐`】陆龟防  

日午空斋带睡痕水蔬山药荐盘飱林乌信我无机事长到而今下石盆  

洛城杂诗　　　　　　　　【`宋`】韩　维  

上东门外春三月桑叶隂隂覆菜花宻竹乱流行径絶桔橰鸣处是人家  

撷菜　　　　　　　　　　【`宋`】苏　轼  

秋来霜露满东园芦菔生儿芥有孙我与何曾同一饱不知何苦食鸡豚  

二月二日挑菜节大雨不能出  

【`宋`】张　耒  

久将菘芥芼南羮佳节泥深人未行想见故园蔬甲好一畦春水辘轳声  

春日怀淮阳　　　　　　　　张　耒  

最爱南城汲井园春来蔬甲不胜繁人家断处无鸡犬迟日东风似古原  

春日田园杂兴　　　　　　【`宋`】范成大  

桑下春蔬绿满畦菘心青嫰芥台肥谿头洗择店头卖日暮裹盐沽酒归  

晚春田园杂兴　　　　　　　范成大  

紫青莼叶卷荷香玉雪芹芽拔薤长自撷谿毛充晚供短篷风雨宿横塘  

其二  

茅针香软渐包茸蓬藟甘酸半染红采采归来儿女笑杖头髙挂小筠笼  

冬日田园杂兴　　　　　　　范成大  

拨雪挑来踏地菘味如蜜藕更微浓朱门肉食无风味只作寻常菜把供  

野菜　　　　　　　　　　【`宋`】陆　游  

老农饭粟出躬耕扪腹何殊享大烹吴地四时常足菜一番过后一番生  

其二  

雨过寒声满背篷如今真是荷锄翁自怜遇事常迟钝九月区区种晚菘  

巢菜　　　　　　　　　　　陆　游  

昏昏雾雨暗衡茅儿女随宜治酒肴便觉此身如在蜀一盘笼饼足豌巢  

宿南岭驿　　　　　　　　【`宋`】杨万里  

蕨手犹拳已筯长菊苗初甲可羮尝山邨佳味无人享一路春风野菜香  

至后入城道中杂兴　　　　　杨万里  

畦蔬甘似卧沙羊正为新经几夜霜芦菔过拳菘过膝北风一路菜羮香  

新春喜雨　　　　　　　　【`宋`】徐　玑  

农家不厌一冬晴歳事春来渐有形昨夜新雷催好雨蔬畦麦垅最先青  

雨后　　　　　　　　　　【`金`】冯　辰  

东风花外锦鸠啼唤起西山雨一犁绿满蔬畦人不到桔橰闲立夕阳低  

翰林故事莫盛于唐宋聊述旧闻拟宫词十首  

【`录一　　　　　　　　　元`】袁　桷  

春帖分裁閤分多宫娥争餽缬绡罗青丝菜并银盘送幡胜新题墨旋磨  

洪州歌　　　　　　　　　【`元`】柳　贯  

女儿头戴角冠欹匌叶垂垂亸鬓齐十里来城肩担重新晴菜把贱如泥  

题菜　　　　　　　　　　【`元`】贡性之  

西风吹动锦斓斑晓起窥园露未干三日宿酲醒不得正思风味到辛盘  

春菜　　　　　　　　　　【`元`】张　雨  

土甲离离宿雨痕畦蔬小摘当盘飱红绫饼餤残牙齿合向岩头嚼菜根  

山居吟　　　　　　　　　【`元`】僧清珙  

山形凹凸路髙低石占云头屋占蹊地窄栽来蔬菜少又营小圃过桥西  

西园即事　　　　　　　　【`明`】髙　启  

绿池芳草满晴波春色都从雨里过知是邻家花落尽菜畦今日蝶来多  

答杨署令送菜　　　　　　【`明`】徐　贲  

隙地知君手自栽绀芽红甲雨中开闲居我亦清斋久肯折新葵为送来  

县舍即事　　　　　　　　【`明`】叶子竒  

朝日开衙暮散衙略无一刻及春华偶过县舍坡陀外随分春风领菜花  

画菜　　　　　　　　　　【`明`】任　衜  

露芽烟甲曙光寒紫翠溥香湿未干记得花开曾病酒玉人纎手荐春盘  

## 御定佩文斋咏物诗选卷二百六十  

杂蔬类  

五言古  

百合　　　　　　　　　　【`梁`】宣　帝  

接叶有多种开花无异色含露或低垂从风时偃抑  

行园　　　　　　　　　　【`梁`】沈　约  

寒瓜方卧垄秋菰亦满陂紫茄纷烂熳绿芋郁参差初菘向堪把时韭日离离髙梨有繁实何减万年枝荒渠集野鴈安用昆明池  

续古诗　　　　　　　　　【`唐`】白居易  

朝采山上薇暮采山上薇歳晏薇亦尽饥来何所为坐饮白石水手把青松枝击节独长歌其声清且悲枥马非不肥所苦长絷维豢豕非不饱所忧竟为牺行行歌此曲以慰长苦饥  

北人以松皮为菜予初不知味虞侍郎分饷一小把因饭素授厨人与园蔬杂进珍美可喜  

因作一诗　　　　　　　【`宋`】朱　弁  

吾老似出家晚悟媿根钝滋防却羶荤禅恱要亲近伟哉十八公兹道亦精进舍身奉刀几割体絶嗔恨鳞皴老龙皮鸣齿溢芳润流膏为伏龟千歳未须问便堪奴笋蕨讵肯友芝菌跏趺得一饱万事皆可摈侍郎文懿后落落众推俊澹然世味薄内典得所信香厨畱净供频食不言顿晏然黙不语草木雷音震得法于此公骨髓传心印应怜持节人饷此为问讯欲将无上味为我洗尘坌食之不敢余感激在方寸  

采芹　　　　　　　　　　【`明`】僧宗泐  

深渚芹生密浅渚芹生稀采稀不濡足采密畏沾衣清晨携筐去及午行歌归道逢李将军驰兽春乗肥  

七言古  

郭圃送芜菁感成长句　　　【`宋`】张　耒  

芜菁至南皆变菘菘美在上根不食瑶簪玉笋不可见使我每食思故国西邻老翁知我意盈筐走送如雪白蒸烹气味元不改今晨一餐兼南北孔明用蜀最艰窘百计捃拾无遗防当时此物助军行渭上褒中有遗植英雄临事究琐屑终服竒才屈强敌想见躬耕自灌畦当时有意谁能测  

豆苗　　　　　　　　　　【`宋`】方　岳  

江南之笋天下竒春风匆匆吹上篱秦邮之姜肥胜肉逺莫致之长负腹先生一鉢同僧居别有方法供斋蔬山房扫地布豆粒不须勤荷烟中锄手分瀑泉洒作雨覆以老瓦如穹庐平明发视玉髯磔一夜怒长堪冰苴自亲火候瀹鱼眼带生芼入晴云盌碧丝髙压涎滑莼脆响平欺辛螫蔊晚菘早韭各一时非时不到诗人脾何如此隽咄嗟办庾郎处贫未为惯  

五言律  

芹　　　　　　　　　　　【`宋`】朱　子  

晚食宁论肉知君薄世荣琼田何日种玉本一时生白鹤今休误青泥旧得名收单还炙背北阙傥闗情  

畦乐园　　　　　　　　　【`明`】刘永之  

郭南抱瓮者久与世情疎砌长龙须草林开燕尾渠辘轳花下转莴苣雨中鉏蔗熟能相寄酬君薤叶书  

五言絶句  

菘　　　　　　　　　　　【`宋`】刘子翚  

周郎爱晚菘对客防称赏今晨喜荐新小嚼冰霜响  

七言絶句  

谢杨履道送银茄　　　　　【`宋`】黄庭坚  

藜藿盘中生精神珍蔬长蔕色胜银朝来盐醯饱滋味已觉瓜瓠漫轮囷  

其二  

君家水茄白银色殊胜坝里紫彭亨蜀人生疏不下筯吾与北人俱眼明  

其三  

白金作颗非种成中有万粟嚼轻冰戎州夏畦少蔬供感君来饭在家僧  

其四  

畦丁収尽垂露实叶底犹藏十二三待得银包已成谷更当乞种过江南  

题秋茄图　　　　　　　　【`元`】钱　选  

忆昔毗山爱写生瓜茄任我笔纵横自怜老去翻成拙学圃今犹学不成  

翠巗流壑　　　　　　　　【`元`】黄公望  

石磴连云暮霭霏翠微深杳玉泉飞谿回寂静尘踪少惟许山人共采薇  

题菘菜图　　　　　　　　【`元`】陈　髙  

栗里园荒旧日归手栽菘菜雨根肥只今客里看图画惆怅红尘满目飞  

## 御定佩文斋咏物诗选卷二百六十一  

瓜类  

五言古  

寄姚司马　　　　　　　　【`唐`】张　说  

共君春种瓜本期清夏暑瓜成人已去失望将谁语裛露摘香园感味怀心许偶逢西风便因之寄鄂渚  

种瓜　　　　　　　　　　【`唐`】韦应物  

率性方卤莽理生尤自疎今年学种瓜园圃多荒芜众草同雨露新苗独翳如直以春窘迫过时不得锄田家笑枉费日夕转空虚信非吾侪事且读古人书  

五言律  

瓜　　　　　　　　　　　【`唐`】李　峤  

欲识东陵味青门五色瓜龙蹄逺珠履女臂动金花六子方呈瑞三仙实可嘉终朝奉絺绤谒帝伫非賖南山下与老圃期种瓜　　　【`唐`】孟浩然  

樵牧南山近林庐北郭賖先人畱素业老圃作邻家不种千株橘惟资五色瓜邵平能就我开径剪蓬麻  

薛氏瓜庐　　　　　　　　【`宋`】赵师秀  

不作封侯念悠然逺世纷惟应种瓜事犹被读书分野水多于地春山半是云吾生嫌已老学圃未如君  

题薛景石瓜庐　　　　　　【`宋`】徐　照  

何地有瓜庐平湖四亩余自锄畦上草不放手中书人逺来求字童闲去钓鱼山民山上住却羡水边居  

题薛景石瓜庐　　　　　　【`宋`】徐　玑  

近舍新为圃浇锄及晚凉因看瓜蔓吐识得道心长隔沼嘉蔬洁侵畦异草香小舟应买在门外是渔郎  

七言律  

食西瓜　　　　　　　　　【`元`】方　夔  

恨无纎手削驼峰醉嚼寒瓜一百筩缕缕花衫粘唾碧痕痕丹血掐肤红香浮笑语牙生水凉入衣襟骨有风从此安心师老圃青门何处问穷通  

横山下种瓜作　　　　　　【`明`】王　宠  

山田荦确苦多沙学种东陵五色瓜激涧即看穿石竹挿篱偏自爱藤花囊中未得餐霞法谿上时畱泛海槎长日辍耕无一事只须牛角挂南华  

五言絶句  

柳枝　　　　　　　　　　【`唐`】李商隐  

嘉瓜引蔓长碧玉冰寒浆东陵虽五色不忍值牙香  

七言絶句  

致中惠瓜成二絶　　　　　【`宋`】刘子翚  

故人夙有瓜畦约走送筠篮百里间翠甒琼罂才一握极知风味胜黄斑  

其二  

柘浆澑澑香浮玉苏水沈沈色弄金那似甘瓜能破暑一盘霜露沍清襟  

夏日田园杂兴　　　　　　【`宋`】范成大  

昼出耘田夜绩麻邨庄儿女各当家儿童未解供耕织也傍桑隂学种瓜  

西域尝新瓜　　　　　　　【`元`】耶律楚材  

西征军旅未还家六月攻城汗滴沙自愧不才还有幸午风凉处剖新瓜  

滦京杂咏　　　　　　　　【`元`】杨允孚  

虽然玉宇桂无花秋比江南分外嘉弦管画楼人散去舍郎携妓劝尝瓜  

剖瓜仕女图　　　　　　　【`元`】倪　瓒  

月弯削破翠团团六月人间风露寒谁觅东陵故侯去但知华屋荐金盘  

题画瓜　　　　　　　　　【`明`】聂大年  

翠实离离引蔓秋西风凉露满林丘东门尚有闲田地千载何人説故侯  

## 御定佩文斋咏物诗选卷二百六十二  

豆花类  

五言律  

架边　　　　　　　　　　【`明`】谢　榛  

闲庭秋一色满架豆花垂薄俗存吾计衰年习土宜烟中晚雀定露下候虫知何限幽人意临风独立时  

五言絶句  

晚凉　　　　　　　　　　【`明`】僧宗泐  

晚凉池上亭坐来心似水雨过竹林青风吹豆花紫  

七言絶句  

江南　　　　　　　　　　【`唐`】陆龟防  

邨边紫豆花垂次岸上红梨叶战初莫怪烟中重回首酒家青纻一行书  

忆汪遯斋　　　　　　　　【`元`】戴　良  

四明羁客近如何别去今才一月过记得小斋多野思  

豆花隂里唱离歌  

偶睡　　　　　　　　　　【`明`】髙　启  

竹间门掩似僧居白豆花开片雨余一榻茶烟成偶睡觉来犹把读残书  

新秋示盛伯宣　　　　　　【`明`】鐂　泰  

暑退新凉透碧纱砧声不断是谁家酒醒小立残阳里闲数篱边紫豆花  

为僧朗碧天题扇寄人　　　【`明`】史　鉴  

玉箎峰下雨来时索我闲吟寄逺诗蕉叶满庭松子落竹林啼鸟豆花垂  

忆王屋山人　　　　　　　【`明`】孙一元  

几时不见鹿皮翁回首碧云天自东记得去秋新月夜豆花棚下说年丰  

访葛征君　　　　　　　　【`明`】谢　榛  

西城闲访葛洪家篱落秋余白豆花髙枕自知无俗梦数椽茅屋在烟霞  

种豆　　　　　　　　　　【`明`】王穉登  

庭下秋风草欲平年饥种豆绿隂成白花青蔓髙于屋夜夜寒虫金石声  

酒次与吴文学　　　　　　【`明`】居　节  

对酒无言兴尽还豆花棚下有青山明朝欲钓鲈鱼去君若来时恐未闲  

秋日过子问郊居　　　　　【`明`】王伯稠  

映竹缘谿三两家隂隂树影日将斜翩翩黄蝶穿疎蓼唧唧秋虫语豆花  

凉生豆花　　　　　　　　　王伯稠  

豆花初放晚凉凄碧叶隂中络纬啼贪与邻翁棚底话不知新月照清谿  

## 御定佩文斋咏物诗选卷二百六十三  

莼菜类  

长短句  

题彦臯莼轩　　　　　　　【`明`】陈　璧  

芙蓉花冷烟作雨鲤鱼风生紫莼渚轩前秋容浩谁主江人倚楫烟中语纎茎采香光漉漉冰丝齐穿水晶绿莼有羮菰有米防衣奉寿阿母喜平生宦情一杯水  

七言絶句  

答朝士　　　　　　　　　【`唐`】贺知章  

钑镂银盘盛蛤蜊镜湖莼菜乱如丝乡曲近来佳此味遮渠不道是吴儿  

西湖采莼曲　　　　　　　【`明`】沈明臣  

西湖莼菜胜东吴三月春波绿满湖新様越罗裁窄袖着来人说是罗敷  

莼菜　　　　　　　　　　【`明`】陆树声  

陆瑁湖边水漫流洛阳城外问渔舟鲈鱼正美莼丝熟不到秋风已倦游  

莼菜　　　　　　　　　　【`明`】徐　桂  

波心未吐心如结水叶初齐叶尚含脂自凝肤柔绕指转教风味忆江南  

其二  

鲛纻纷纷散作丝龙涎宛宛滑流匙诗人采茆元从水莫误嘉蔬嗔露葵  

## 御定佩文斋咏物诗选卷二百六十四  

菌类【`附石耳`】  

七言古【`附长短句`】  

答永新宗令寄石耳　　　　【`宋`】黄庭坚  

饥欲食首山薇渴欲饮颖川水嘉禾令尹清如冰寄我南山石上耳筠笼动浮烟雨姿瀹汤磨沙光陆离竹萌粉饵相发挥芥姜作辛和味宜公庭退食饱下筯杞菊避席遗萍韲鴈门天花不复忆况乃桑鵞与楮鸡小人藜羮亦易足嘉蔬遣饷荷眷私吾闻石耳之生常在苍崖之絶壁苔衣石腴风日炙扪萝挽葛采万仞侧足委骨豺狼宅佩刀买犊劒买牛作民父母今得职闵仲叔不以口腹累安邑我其敢用鲑菜烦嘉禾愿公不复甘此鼎免使射利登嵯峨  

蕈子　　　　　　　　　　【`宋`】杨万里  

空山一雨山澑急漂流桂子松花汁土膏松暖都渗入  

蒸出蕈花团戢戢戴穿落叶忽起立拨开落叶百数十蜡面黄紫光欲湿酥茎娇脆手轻拾色如鵞掌味如蜜滑如莼丝无防涩伞不如笠钉胜笠香畱齿牙麝莫及菘羔楮鸡避席揖餐玉茹芝当却粒作羮不可疏一日作腊仍堪贮盈笈  

五言律  

沙菌　　　　　　　　　　【`元`】许有壬  

牛羊膏润足物产借英华帐脚骈遮地【`此物生车帐卓歇之地夏秋则环绕其迹而出`】钉头怒戴沙斋厨供玉食毳索出氊车莫作垂涎想家园有昔邪  

七言律  

与参寥师行园中得黄耳蕈　【`宋`】苏　轼  

遣化何时取众香法筵斋鉢久凄凉寒蔬病甲谁能采落叶空畦半已荒老楮忽生黄耳蕈故人兼致白芽姜萧然放筯东南去又入春山笋蕨乡  

五言絶句  

白蕈　　　　　　　　　　【`宋`】朱　子  

闻説阆风苑琼田产玉芝不收云表露烹瀹讵相宜  

七言絶句  

上萧家峡　　　　　　　　【`宋`】黄庭坚  

玉笥峰前几百家山明松雪水明沙趂虚人集春蔬好桑菌竹萌烟蕨芽  

后滦水秋风词　　　　　　【`元`】柳　贯  

山邮纳客供次舍土屋迎寒催墐藏砂头麻姑一寸厚雨过牛童提满筐  

## 御定佩文斋咏物诗选卷二百六十五  

瓠类  

五言古  

田家屋上壶　　　　　　　【`宋`】梅尧臣  

修蔓屋头缀大壶檐外埀霜干叶犹苦风断根未移收挂烟突近开充酒具迟贱生无所用防有千金时  

五言律  

种瓠　　　　　　　　　　【`元`】范　梈  

岂是阶庭物支离亦自竒已殊凡草蔓缀得好花枝带雨宁无实凌霄必有为啾啾群鸟雀从汝踏多时秋后瓠果成一实轮囷可爱余嘉其晚成而不  

群答赋云　　　　　　　　范　梈  

嘉瓠吾所爱孤髙更可人不虚种植意终系发生神有叶诚藏用无容岂识真明年应见汝众子亦轮囷  

家园种壶作　　　　　　　【`明`】朱曰藩  

春柳半含荑春鸠屋上啼弱苗何日引长柄得谁携瓠落非无用鸱夷爱滑稽挥鉏不觉倦新月在楼西  

七言律  

手植瓠材　　　　　　　　【`金`】刘从益  

为爱葫芦手自栽弱条柔蔓渐萦回素花飘后初成实碧防浓时可数枚试问老禅藤缀处何如游子杖挑来早知瓠落非无用岂合江湖养不才  

五言絶句  

瓠　　　　　　　　　　　【`宋`】刘子翚  

溉釜熟轮囷香清味仍美一线解琼瑶中有佳人齿  

## 御定佩文斋咏物诗选卷二百六十六  

韭薤类【`附葱`】  

五言律  

秋日阮隐居致薤三十束　　【`唐`】杜　甫  

隐者柴门内畦蔬绕舍秋盈筐承露薤不待致书求束比青刍色圆齐玉箸头衰年闗鬲冷味暖并无忧  

田家　　　　　　　　　　【`宋`】梅尧臣  

髙树防柴扉青苔防落晖荷锄山月上寻径野烟微老叟扶童望羸牛带犊归灯前饭何有白薤露中肥  

韭花　　　　　　　　　　【`元`】许有壬  

西风吹野韭花发满沙陀气校荤蔬媚功于肉食多浓香跨姜桂余味及瓜茄我欲收其实归山种涧阿  

七言律  

题华季充剪韭轩　　　　　【`明`】周　翼  

吴下有田宜种韭髙风莫笑庾郎贫翚飞画栋青林表玉洗行盘绿水濵夜雨剪来茸自长春风吹起碧初匀客来一筯分清供不与区区肉食人  

五言絶句  

韭　　　　　　　　　　　【`宋`】刘子翚  

肉食终三韭终怜气味清一畦春雨足翠发剪还生  

韭　　　　　　　　　　　【`明`】髙　启  

芽抽冒余湿掩冉烟中缕几夜故人来寻畦剪春雨  

七言絶句  

葱　　　　　　　　　　　【`宋`】陆　游  

瓦盆麦饭伴邻翁黄菌青蔬放筯空一事尚非贫贱分芼姜僭用大官葱  

## 御定佩文斋咏物诗选卷二百六十七  

山药类  

七言古【`附长短句`】  

子平寄惠希夷陈先生服福唐山药方因戏作  

杂言谢之　　　　　　　【`宋`】文　同  

蜀江之东山色尽如赭有道人云此是丹砂伏其下烟云光润若洗濯涧谷玲珑如刻画我闻神仙草药不在凡土生是中当有灵苗异卉之根茎果然人言所出山芋为第一西南诸郡有者皆虚名就中福唐众称赏肥硕甘香天所养有时巗头倒垂三尺壮士臂忽然洞口直举一合仙人掌土人入冬农事闲千篝万锸来此山可怜所鬻不甚贵着价即售曾不悭往年子瞻为余说言君所部之内此物尤竒絶后复寄书劝我当饵之满纸亲提华岳先生诀余因购之不惜钱依方服饵将二年其功神圣久乃觉牙牢体溢支节坚自问丹霄几时  

上早生两翅教髙飏尘世如帑不可居待看鸿蒙对云将  

掘山药歌　　　　　　　　【`元`】龚　璛  

绿薜紫藤缃色子种玉绵延春透髓晴虹歳晚寒不起托命长镵山谷里小隐墙东堑药阑斸土政得方槃槃服食相传养生诀茂陵刘郎和露啜  

五言律  

象之以山药见赠　　　　　【`宋`】韩　维  

龙山有游客赠药满筠笼叶渍沙泉碧苗分石窦红斸应侵晓露来喜及春风却笑丹砂逺辛勤勾漏翁  

尝山药　　　　　　　　　【`明`】鐂　崧  

谁种山中玉修圆故自匀野人寻得惯带雨斸来新味益丹田暖香凝石髓春商芝亦何事空负白头人  

七言律  

次韵奉和蔡枢密南京种山药法  

【`宋`】王安石  

区种抛来六七年春风条蔓想宛延难追老圃莓苔径空对珍盘玳瑁筵嘉种忽传河右壤灵苗更长阙西偏故畦穿斸知何日南望钟山一慨然  

和七兄山蓣汤　　　　　　【`宋`】黄庭坚  

厨人清晓献琼糜正是相如酒渴时能解饥寒胜汤饼略无风味笑蹲鸱打窗急雨知然鼎乱眼晴云看上匙已觉尘生双并椀浊醪从此不须持  

山药　　　　　　　　　　【`宋`】朱　子  

怪来朽壤耀琼英小斸顷筐可代耕豢豹于人尽无分蹲鸱从此不须生雪镵但使身长健石鼎何妨手自烹欲赋玉延无好语羞论蜂蜜与羊羮  

## 御定佩文斋咏物诗选卷二百六十八  

芋类  

七言律  

谢姜寛送芋子　　　　　　【`明`】费　宏  

芋魁相送满筠笼应念冰盘苜蓿空此日蹲鸱真损惠当年黄独漫哀穷蒸时不厌葫芦烂煨处还思榾柮红自是菜根滋味好万钱谁复羡王公  

五言絶句  

芋魁　　　　　　　　　　【`宋`】朱　子  

沃野无凶年正得蹲鸱力区种黄叶青深煨奉朝食  

西园　　　　　　　　　　【`明`】边　贡  

庭际何所有有萱复有芋自闻秋雨声不种芭蕉树  

七言絶句  

冬日田园杂兴　　　　　　【`宋`】范成大  

榾柮无烟雪夜长地炉煨酒暖如汤莫嗔老妇无盘饤笑指灰中芋栗香  

漫成　　　　　　　　　　【`元`】马　臻  

饱霜紫芋细凝酥旋拨寒灰出地炉惭愧邻家新酒熟客来沽得满葫芦  

## 御定佩文斋咏物诗选卷二百六十九  

蔊菜类  

长短句  

罗仲宪送蔊菜谢以长句　　【`宋`】杨万里  

学琴自有谱相鹤自有经蔬经我繙尽不见蔊菜名金华诗里初相识玉友尊前每相忆坐令芥孙姜子芽一见风流俱避席取士取名多失真向来许靖亦误人君不见郑花不得半山句却叅鲁直称门生  

五言律  

蔊　　　　　　　　　　　【`宋`】朱　子  

灵草生何许风泉古涧旁褰裳勤采撷投筯嚏芳香冷入根閟春归翠颖长遥知拈起处全体露真常  

## 御定佩文斋咏物诗选卷二百七十  

芦菔类  

五言古  

徐梦弼以诗求芦菔輙次来韵  

【`金`】刘　迎  

神农尝草木济世以仁爱根源列郡出品目成书载中云莱菔根试验颇为大昌谷呕时须文园渴尝待食异地黄并效与芜菁逮岂惟齿众药政自冠诸菜五州风土宜罫布畦垅对垦鉏尽众力封培穷百态翠角春雨中黄花晚烟外日送盘箸资歳给缾罂頼片玉出头颅层冰起肤背脆美掩莼葵甘辛敌姜芥物生贵有用对此一何快储贮得沈涵弃遗免狼狈但足齐人餐何惭楚臣佩  

五言律  

芦菔　　　　　　　　　　【`元`】许有壬  

性质宜沙地栽培属夏畦熟登甘似芋生荐脆如梨老病消凝滞竒功直品题故园长尺许青叶更堪韲  

五言絶句  

萝菔　　　　　　　　　　【`宋`】刘子翚  

密壤穿根蔕风霜亦饱经如何纯白质近蔕却微青  

萝卜  

纷敷剪翠丛津润擢玉本寂寞病文园吟余得深龈  

## 御定佩文斋咏物诗选卷二百七十一  

蕨类  

七言律  

初食笋蕨　　　　　　　　【`宋`】杨万里  

炰凤烹龙世浪传猩唇熊掌我无缘只逢笋蕨杯盘日便是山林富贵天稚子玉肤新脱锦小儿紫臂未开拳只嫌岭外无珍馔一味春蔬不直钱  

七言絶句  

答客　　　　　　　　　　【`元`】杨　奂  

仕晚自知为学拙家贫人道治生疎满山薇蕨春风老昨夜邻翁有报书  

## 御定佩文斋咏物诗选卷二百七十二  

椒姜类  

四言古  

椒华颂　　　　　　　　　【`晋`】成公绥  

嘉哉芳椒载繁其实厥味惟贞蠲除百疾肇惟歳始月正元日永介眉寿以祈初吉  

椒赞　　　　　　　　　　【`晋`】郭　璞  

椒之灌植实繁有榛薫林烈薄馞其芬辛服之不已洞见通神  

元日椒花颂　　　　　　　【`晋`】刘臻妻  

璇穹周回三朔肇建青阳散辉澄景载涣美哉灵花爰采爰献圣容暎之永寿于万  

五言律  

地椒　　　　　　　　　　【`元`】许有壬  

冻雨催花紫轻风散野香刺沙尖叶细敷地乱条长楚  

客收成裹奚童撷满筐行厨供草具调鼎尔非良  

七言律  

花椒　　　　　　　　　　【`明`】僧宗林  

欣欣笑口向西风喷出珠颗颗同采处倒含秋露白晒时娇映夕阳红调浆美着经上涂壁香凝汉殿中鼎餗也应如此味莫教姜桂独成功  

五言絶句  

椒园　　　　　　　　　　【`唐`】裴　廸  

丹刺罥人衣芳香畱过客幸堪调鼎用愿君垂采摘  

江行　　　　　　　　　　【`唐`】钱　起  

映竹疑邨好穿芦觉渚幽渐安无旷土姜芋当农收  

姜　　　　　　　　　　　【`宋`】刘子翚  

新芽肌理腻映日净如空恰似匀妆指柔尖带浅红  

七言絶句  

寄怀归州马判官　　　　　【`唐`】僧齐已  

三年为倅兴何长髙卧应多事少忙又见秋风霜裛树满山椒熟水云香  

## 御定佩文斋咏物诗选卷二百七十三  

荠类  

五言古  

荠菜　　　　　　　　　　【`宋`】陆　游  

舍东种早韭生计如庾郎舍西种小果戏学蚕丛乡惟荠天所赐青青被陵冈珍美屏盐酪耿介凌雪霜采撷无阙日烹饪有秘方候火地炉暖加糁砂鉢香尚嫌杂笋蕨而况污膏粱炊秆及鬻防得此生辉光吾馋实易足扪腹喜欲狂一扫万钱食终老稽山旁  

七言絶句  

晚春初夏絶句　　　　　　【`宋`】张　耒  

睡足髙檐春日斜碾声初破小龙茶楼边绿树飞红尽春色墙隂老荠花  

## 御定佩文斋咏物诗选卷二百七十四  

菱芡类  

五言古  

采菱曲　　　　　　　　　【`梁`】简文帝  

菱花落复含桑女罢新蚕桂棹浮星艇徘徊莲叶南  

采菱曲　　　　　　　　　【`梁`】陆　罩  

参差杂荇枝田田竞荷宻转叶任香风舒花影流日戏鸟波中荡游鱼菱下出不与文王嗜羞持比萍实  

采菱词　　　　　　　　　【`唐`】储光羲  

浊水菱叶肥清水菱叶鲜义不游浊水志士多苦言潮没具区薮潦深云梦田朝随北风去暮逐南风旋浦口多渔家相与邀我船饭稻以终日莼将永年方冬水物穷又欲休山樊尽室相随从所贵无忧患  

七言古  

采菱行　　　　　　　　　【`唐`】刘禹锡  

白马湖平秋日光紫鳞如锦防鸳翔荡舟游女满中央采菱不顾马上郎争多逐胜纷相向时转兰桡破轻浪长鬟弱袂披参差钗影钏文浮荡漾笑语哇咬顾晚晖蓼花缘岸扣舷归归来共到市桥歩野蔓系船萍满衣家家竹楼临广陌下有连樯多估客携觞荐芰夜经过醉踏大隄相应歌屈平祠下沅湘水月照寒波白烟起一曲南音此地闻长安北望三千里  

食鸡头　　　　　　　　　【`宋`】欧阳修  

六月京师暑雨多夜夜南风吹芡觜凝祥池锁防灵园仆射荒陂安可拟争先园客采新苞剖蚌得珠从海底都城百物贵鲜新厥价难酬与珠比金盘磊落何所荐滑台泼醅如玉醴自惭窃食万钱厨满口飘浮嗟病齿却思年少在江湖野艇髙歌菱荇里香新味美手自摘玉洁沙磨软还美一瓢固不羡五鼎万事适情为可喜何时遂买颍东田归去结茅临绿水  

食鸡头　　　　　　　　　【`宋`】苏　辙  

芡叶初生皱如縠南风吹开轮脱辐紫苞青刺攒猬毛水面放花波底熟森然出手初莫近谁料明珠藏满腹剖开膏液尚糢糊大盎磨声风雨速清泉活火曽未久满堂坐客分升掬纷然咀嚼惟恐后势若群雏方脱粟东都毎忆防灵沼南国陂塘种尤足东游尘土未应嫌此物秋来日常食  

采芡　　　　　　　　　　【`宋`】文　同  

芡盘团团开碧轮城东壕中如叠鳞汉南父老旧不识日日岸上多少人骈头鬅松露秋熟绿刺红针割寒玉提笼当筵破紫苞老蚌一开珠一掬吹台北下凝祥池圃田东边仆射陂如今两处尽湮没异日此地名应驰物贵新成味尤美可惜飘零还入水料得明年转更多一匝清波流珠子  

采菱图　　　　　　　　　【`明`】杜　琼  

苕谿秋髙水初落菱花已老菱生角红裠绿髻谁家人小艇如梭不停泊三三两两共采菱纎纎十指寒如冰不怕指寒并刺损只恐归家无斗升湖州人家风俗美男解耕田女丝枲采菱即是采桑人又与家中助生理落日青山敛暮烟湖波十里镜中天清歌一曲循归路不似耶谿唱采莲  

五言律  

菱　　　　　　　　　　　　【`唐`】李　峤  

钜野韶光暮东平春澑通影揺江浦月香引棹歌风日色翻池上潭花发镜中五湖多赏乐千里望难穷  

七言律  

食鸡头子　　　　　　　　【`宋`】杨万里  

江妃有诀煮真珠菰饭牛酥软不如手擘鸡头金五色盘倾骊颔琲千余夜光明月供朝嚼水府灵宫恐夕虚好取蓝田餐玉法编归辟谷赤松书  

食鸡头子　　　　　　　　　杨万里  

三危瑞露冻成珠九转丹砂链久如鼻观温芳炊桂歇齿根熟软剥胎余半瓯鹰爪中秋近一炷龙涎丈室虚却忆吾庐野塘味满山柿叶正堪书  

五言絶句  

江行　　　　　　　　　　【`唐`】钱　起  

细竹渔家路斜阳看结罾喜来邀客坐分与折腰菱  

菱　　　　　　　　　　　【`宋`】梅尧臣  

紫角菱实肥青铜菱叶老孤根未能定不及寒塘草  

采菱舟　　　　　　　　　【`宋`】朱　子  

湖平秋水碧桂棹木兰舟一曲菱歌晚惊飞欲下鸥  

过髙邮射阳湖杂咏　　　　【`元`】萨都拉  

霜落大湖浅渔家悬破罾此时生计别小艇卖秋菱  

题谿楼　　　　　　　　　【`元`】余　阙  

谿水绿悠悠髙楼在谿上日暮望江南舟中采菱唱  

六言絶句  

望亭饭僧作　　　　　　　【`明`】僧洪恩  

隔岸长松疎柳双谿一片湖光夜听渔舟共语风吹菱芡时香  

七言絶句  

看采菱　　　　　　　　　【`唐`】白居易  

菱池如镜净无波白防花稀青角多时唱一声新水调谩人道是采菱歌  

菱荇沼　　　　　　　　　【`唐`】薛　涛  

水荇斜牵绿藻浮柳丝和叶卧清流何时得向谿头赏旋摘菱花旋泛舟  

菱渚　　　　　　　　　　【`宋`】林　逋  

含机绿锦翻新叶满箧青铜莹古花最爱晚来鸥与鹭宿烟翘雨便为家  

秋思　　　　　　　　　　【`宋`】陆　游  

老子斋居罢击鲜木盘竹筯每随缘邻僧不用分香鉢莲芡犹堪过半年  

菱沼　　　　　　　　　　【`宋`】杨万里  

柄似蟾蜍股様肥叶如蝴蝶翼相差蟾蜍翘立蝶飞起便是菱花着子时  

## 御定佩文斋咏物诗选卷二百七十五  

总树类  

五言古  

古诗　　　　　　　　　　【`汉`】阙　名  

庭中有竒树緑叶发华滋攀条折其英将以遗所思馨香盈懐袖路逺莫致之此物何足贵但感别经时  

杂诗　　　　　　　　　　【`晋`】张　翰  

东邻有一树三纪裁可拱无花复无实亭亭云中竦隟禽不为巢短翮莫肯任忽有一飞鸟五色杂英华一鸣众鸟至再鸣众鸟罗长鸣揺羽翼百鸟互相和  

读山海经　　　　　　　　【`晋`】陶　濳  

丹木生何许廼在峚山阳黄花复朱实食之夀命长白玉凝素液瑾瑜发竒光岂伊君子宝见重我轩皇  

其二  

逍遥芜臯上杳然望扶木洪柯百万寻森防覆旸谷灵  

人侍丹池朝朝为日浴神景一登天何幽不见烛  

其三  

粲粲三珠树寄生赤水隂亭亭凌风桂八榦共成林灵鳯抚云舞神鸾调玉音虽非世上宝爰得王母心  

芳树　　　　　　　　　　【`梁`】元　帝  

芬芳君子树交柯御宿园桂影含秋月桃花染春源落英逐风聚轻香带蘂翻丛枝临北閤灌木隐南轩交让良宜重成蹊何用言  

芳树　　　　　　　　　　【`梁`】丘　迟  

芳叶已漠漠嘉实复离离发景傍云屋凝晖覆华池轻蜂掇浮颖弱鸟隐深枝一朝容色茂千春长不移  

芳树　　　　　　　　　　【`陈`】张正见  

竒树舒春苑流芳入绮钱合欢分四照同心影万年香浮佳气里叶映彩云前欲识扬雄赋金玉满甘泉  

芳树　　　　　　　　　　【`陈`】顾野王  

上林通建章杂树遍林芳日影桃蹊色风吹梅径香幽山桂叶落驰道栁条长折荣疑路逺用表莫相忘  

赋得芳树　　　　　　　　【`陈`】李　爽  

芳树千株发揺荡三阳时气软来风易枝繁度鸟迟春至花如锦夏近叶成帷欲寄边城客路逺讵能持  

咏树　　　　　　　　　【`北周`】庾　信  

交柯乍百顷擢本或千寻枫子畱为式桐孙待作琴残核移桃种空花植枣林幽居对防宻蹊径转深沈  

移树　　　　　　　　　　　庾　信  

酒泉移赤柰河阳徙石橊虽言有千树何处似封侯送刘防员同赋得陈思王诗山树郁苍苍  

【`唐`】许敬宗  

乔木托危岫积翠绕连冈叶踈犹漏影花少未流芳风来闻肃肃雾罢见苍苍此中饯行迈不异上河梁  

望宅中树有所思　　　　　【`唐`】卢照邻  

我家有庭树秋叶正离离上舞双栖鸟中秀合欢枝劳思复劳望相见不相知何当共攀折歌笑此堂垂  

翫新庭树因咏所懐　　　　【`唐`】白居易  

霭霭四月初新树叶成隂动揺风景丽盖覆庭院深下有无事人竟日此幽寻岂惟翫时物亦可开烦襟时与道人语或听诗客吟度春足芳色入夜多鸣禽偶得幽闲境遂忘尘俗心始知真隐者不必在山林  

截树　　　　　　　　　　　白居易  

种树当前轩树髙柯叶繁惜哉逺山色隐此蒙茏间一朝持斧斤手自截其端万叶落头上千峯来靣前忽似决云雾豁达覩青天又如所念人久别一欵顔始有清风至稍见飞鸟还开懐东南望目逺心辽然人各有偏好物莫能两全岂不爱柔条不如见青山  

新晴后谿树隂洒然览景成韵  

【`宋`】文　同  

雨后谿水急晴光郁如浮髙林放繁隂黯黯幢葢稠麦熟桑椹好撩乱黄栗畱吚吚动新蜩局局啼乳鸠晚防贪静境缓带成独逰照影俯回渊濯足临漫流愿言懐世虑逐此潇洒休定知今夕梦不作尘土忧  

京城闲居杂言　　　　　　【`元`】揭傒斯  

朔土髙且厚民生劲而彊榆栁虽弱质生植益繁昌桃李大于拳枣栗充糇粮谁谓苦寒地百物莫得伤青青云梦竹宿昔傲雪霜移植于此庭不如芥与杨竹性岂有改由来非本乡  

题拙作小图　　　　　　　【`元`】朱徳润  

碧山髙隂岑老树立突兀岚光凝晓隐见苍林宻空谷有佳人胡宁欲行役  

其二  

招提抱层岩阑楯出虚迥防防宿霭收转见苍林静客子更何之扶笻蹑云磴  

题黄彦成云林小隐　　　　【`明`】练子宁  

有客素肥遯幽居爱林庐结屋依陋巷种树绕城隅浮云南山来清隂覆其闾老栁带寒色芳兰露春腴窗深不知晓树宻室自虚甘贫意自适守道乐有余娱賔非防酒饱食但园蔬流水赴大壑翔禽恋髙株物性各有遂谁能常晏如  

题叶熈时空树轩　　　　　【`明`】僧智舷  

尝闻松化石未闻树化竹君家草堂树何乃虚其腹怀抱日益空枝叶不放緑其中有容焉外润若不足僧还可入定旅寓何必屋居士空诸有不独此老木  

七言古  

赋得庭中有竒树　　　　　【`陈`】贺　循  

三春莭物始芳菲逰丝细草动春晖香风飘舞花间度好鸟和鸣枝上飞临池间竹偏增緑依堦暎雪纷如玉温室庭前竟不言鼓吹楼中能作曲曾闻逺别旧难思攀折会取赠佳期长条本自堪为带宻叶由来好作帷星稀汉转月轮明徘徊夜鹊屡相惊欲识幽人兰杜径山窗芳桂复丛生  

题逺山平林图　　　　　　【`宋`】王　炎  

山色防茫疑有无木叶半脱殊萧踈云根更着数椽屋此屋当有幽人居墨妙逼真乃如此毕竟非真惟近似何如屐齿饱经行是处谿山皆画笥还君图画吾且归家在江南依翠防  

西湖酒家壁画枯木　　　　【`元`】宋　无  

衡岳乔松道途逺成都古柏山川隔忽惊老树刺眼来疑是颓崖压东壁拗怒风雷龙虎气盘折造化乾坤力隂连沧海一片秋秀夺西湖两峯色寒云苒惹霾昼影冻藓縁沿借春碧醉翁睥睨欲挂衣禅伯经营思憇锡乌鸢下踏枝空猿猱夜过嗔藤仄鐡榦铜柯嗅不香苍雪烟润将滴便拟攀罗解紏纒何烦平地生荆棘直湏扫去曲碌姿挥作昂霄数千尺  

赋得独树邉淮送人之京　　【`明`】林　鸿  

君不见秦淮水流东到海淮边独树如车盖九月防霜赤叶干枯枝飒飒鸣天籁枝上啼鸦防曙烟枝头残照咽寒蝉离人畱饮停车骑侠客相逢挂马鞭南国髙僧従此去驻锡雨花台下路一饭淮邉洗鉢时六时宴坐只园树野鹤孤云任去还禅心不道别离难山中亦有长松树待尔青青共嵗寒  

五言律  

送窦校书见饯得云中辨江树  

【`唐`】张九龄  

江水天连色无涯浄野氛防眀岸傍树凌乱渚前云举棹形随转登舻意渐分渺茫従此去空复惜离群  

试古木卧平沙　　　　　　【`唐`】王冷然  

古木卧平沙摧残嵗月赊有根横水石无榦拂烟霞春至苔为叶冬来雪作花不逢星汉使谁辨是灵槎  

赋得海邉树　　　　　　　【`唐`】皇甫冉  

歴歴縁荒岸冥入逺天每同沙草发长共水云聨揺落潮风早离披海雨偏故伤逰子意多在客舟前  

枯树　　　　　　　　　　【`唐`】韩　愈  

老树无枝叶风霜不复侵腹穿人可过皮剥蚁还寻寄托惟朝菌依投絶暮禽犹堪持改火未肯但空心  

古树　　　　　　　　　　【`唐`】张　籍  

古树枝柯少枯来复防春露根堪系马空腹恐蔵人蠧莭莓苔老烧痕霹雳新若当江浦上行客祭为神  

路傍树　　　　　　　　　【`唐`】马　戴  

古树何人种清隂减昔时莓苔根半露风雨莭偏危虫蠧心将穴蝉催叶向衰樵童不湏剪聊起召公思  

禁中庭树　　　　　　　　【`宋`】钱惟演  

紫闼分隂地丹条擢秀时髙枝接温树宻叶覆辛夷夜影瑶光接晨英玉露滋乗春好封植为赋角弓诗  

翠雨亭诗　　　　　　　　【`元`】朱德润  

翠树元无雨空蒙暗湿衣林深迷逺嶂风卷杂晴晖岚润侵书几隂凉拂钓矶苍云何处宻清晓傍檐飞  

倚树　　　　　　　　　　【`明`】王　野  

偶尔依芳树跏趺迹緑苔身忘群鸟近坐久一花开移影髙还下看人去复囘携书空置石翻动任风来  

五言排律  

永乐县所居一草一木无非自栽今春悉巳芳  

茂因书即事一章　　　　【`唐`】李商隐  

手种悲陈事心期翫物华栁飞彭泽雪桃防武陵霞枳嫩栖鸾叶桐香待鳯花绶藤萦弱蔓袍草展新芽学植功虽倍成蹊迹尚赊芳年谁共翫终老卲平  

咸通十四年府试木向荣　　【`唐`】郑　谷  

园林青气动众木防寒声败叶墙隂在滋条雪后荣欣欣春令早蔼蔼日华轻庾岭梅先觉隋堤栁暗惊山川应物臯壤起农情只待花开日连栖出谷莺  

七言律  

红树　　　　　　　　　　【`唐`】吴　融  

一声南雁已先红槭槭凄凄叶叶同自是孤根非暖地莫惊他木耐秋风烧烟防去隂全薄眀月临来影半空长忆洞庭千万树照山横浦夕阳中  

书緑帷亭壁　　　　　　　【`宋`】文　同  

乔木绕舍如緑帷群山四靣寒参差春禽入秋啼自别早云到暮归常迟庭前好菊劝饮酒案上佳纸邀吟诗闲居数月兴便野浑防簿书相防时  

红树　　　　　　　　　　　文　同  

万叶惊风尽卷収独余红树拟禁秋巳疑断烧生前岭更共残霞入逺楼枫岸最深霜未落柿园浑变雨初休劝君莫上青山道妆防行人分外愁  

緑隂　　　　　　　　　　【`元`】谢宗可  

万树东风涌翠澜遮蔵芳恨料应难入帘苍霭暮春晚满地碧云清昼寒栁暗池台烟乍湿槐深门巷雨初干阶前花落无人到又染苔痕上石阑  

次韵和石末公红树诗　　　【`明`】刘　基  

岸栁江蒲总戚施桕林辛苦擢金支虞人诧见炎官伞骑讹传汉将旗照水焚煌空衒貎因风飘落竟従谁应慙若木生旸谷长驻踆乌烛崦嵫  

次韵和石末公红树诗　　　　刘　基  

红树漫山驻嵗华冬惊见眼生花井陉旗帜军容盛汴水防樯御气赊春草凄迷金谷障夕阳照灼赤城霞靡蓱丹木扶桑里惆怅谁乗博望槎  

蓟门烟树　　　　　　　　【`明`】杨　荣  

蓟门春雨防浮埃烟树溟蒙霁欲开十里清隂连紫陌半空翠影接金台东风叶暗畱莺语落日林深看鸟回记得清明携酒处碧桃花底坐徘徊  

蓟门烟树　　　　　　　　【`明`】金幼孜  

野色苍苍接蓟门淡烟踈树碧氤氲过桥酒幔依稀见附郭人家逺近分红雨落花行处有緑隂啼鸟坐来闻玉京尽日多佳气缥缈还防暎五云  

蓟门烟树　　　　　　　　【`明`】李东阳  

蓟丘城外访遗踪树色烟光逺更重飞雨过时青未了落花残处緑还浓路迷南郭将三里望断西林有数峰坐久不知迟日霁隔谿僧寺午时钟  

树色　　　　　　　　　　【`明`】卲　宝  

乍浓还淡弄朝晖树色依稀定是非楼上望回川歴歴城隂遮断路防防晴云有影团倾葢春水无波緑染衣独坐怀人心正逺天空渭北雁初归  

树影　　　　　　　　　　【`明`】朱之蕃  

层枝疉叶防苔斑深院重垣总莫关夹道宻移湏按辔满庭交匝可怡顔月穿池岸连浮藻日射园林障逺山斜拂北窗来枕簟清隂合处鸟声闲  

七言排律  

画古木　　　　　　　　　【`元`】马祖常  

桑空河上生贤相枫老山中化羽人未借九关当地轴还曾八月上天津雷烧桐尾琴材古玉刻龙形剑具新雨蚀苍皮苔防石泉舂玉乳月翻轮东堤杨栁春烟暖西浦芙蓉晓露匀偃蹇孤根岩壑气我知棫朴不为薪  

五言絶句  

洛阳道献吕四郎中　　　　【`唐`】储光羲  

洛水春氷开洛城春树緑朝看大道上落花乱马足  

北垞　　　　　　　　　　【`唐`】王　维  

北垞湖水北杂树暎朱栏逶迤南川水明灭青林端  

漆园　　　　　　　　　　　王　维  

古人非傲吏自阙经世务偶寄一防官婆娑数株树  

同赋送逺客一絶　　　　　【`唐`】皇甫冉  

行随新树深梦隔重江逺迢递风日闲苍茫洲渚晚  

天长地乆词　　　　　　　【`唐`】卢　纶  

玉砌红花树香风不敢吹春光解天意偏发殿南枝  

晚思　　　　　　　　　　【`唐`】司空曙  

蛩吟窗下月草湿阶前露晚景凄我衣秋风入庭树  

早发汾南　　　　　　　　【`唐`】王　建  

桥上车马发桥南烟树开青山斜不断迢递故乡来  

梦江南　　　　　　　　　【`唐`】张　祜  

行吟洞庭句不见洞庭人尽日碧江梦江南红树春  

古树　　　　　　　　　　【`唐`】崔道融  

古树春风入阳和力太迟莫言生意尽更引万年枝  

行园树　　　　　　　　　【`宋`】徐　铉  

松节凌霜乆蓬根逐吹频群生各有性桃李但争春  

和晏相公湖上　　　　　　【`宋`】韩　维  

风枝挂危露飞动夕阳中莫遣儿童撼畱看着叶红余元祐六年六月罢著作佐郎除秘书丞是岁仲冬复除著作郎兼史院检讨复至旧局题  

屏　　　　　　　　　　【`宋`】张　耒  

庭树应知我相逢益老苍别来秋苦雨但见瓦松长  

观祝孝友画卷　　　　　　【`宋`】朱　子  

天边云绕山江上烟迷树不向晓来看讵知重疉数  

山居杂诗　　　　　　　　【`金`】元好问  

涨落沙痕出堤摧岸口斜断桥堆聚沫髙树阁浮槎  

即事　　　　　　　　　　【`元`】赵　雍  

独坐对明月遥遥千古情西风两三日庭树已秋声  

题宋子障太守画　　　　　【`元`】张　昱  

老树含青雨平林澹白烟隔谿茅屋在好泊米家船  

六言絶句  

舍北闲望作六字絶句　　　【`宋`】陆　防  

潘岳一篇秋兴李成八幅寒林舍北偶然倚杖尽见古人用心  

题画　　　　　　　　　　【`元`】倪　瓒  

罨画谿头唤渡铜官山下寻僧水榭汀桥曲曲风林云磴层层  

絶句　　　　　　　　　　【`元`】张　雨  

三山环合一水中有老木叅天不着幽人草阁谁收无限云烟  

七言絶句  

送朱越　　　　　　　　　【`唐`】王昌龄  

逺别舟中蒋山暮君行举首燕城路蓟门秋月隐黄云期向金陵醉江树  

诣徐卿觅果栽　　　　　　【`唐`】杜　甫  

草堂少花今欲栽不问緑李与黄梅石笋街中却归去果园坊里为求来  

送齐山人归长白山　　　　【`唐`】韩　翃  

旧事仙人白兔公掉头归去又乗风柴门流水依然在一路寒山万木中  

送韦判官　　　　　　　　【`唐`】卢　纶  

前峰后岭碧蒙蒙草拥惊泉树带风人语马嘶听不得更堪长路在云中  

雨晴至江渡　　　　　　　【`唐`】栁宗元  

江雨初晴思逺歩日西独向愚谿渡渡头水落村径成撩乱浮槎在髙树  

同钱员外禁中夜直　　　　【`唐`】白居易  

宫漏三声知半夜好风凉月满松筠此时闲坐寂无语药树影中惟两人  

戏题山居　　　　　　　　【`唐`】陈　羽  

虽有柴门长不关片云髙木共身闲犹嫌住乆人知处见欲移居更上山  

宫词　　　　　　　　　　【`唐`】王　涯  

曈曈日出大明宫天乐遥闻在碧空禁树无风正和暖玉楼金殿晓光中  

其二  

御果收时属内官傍檐低压玉阑干明朝摘向金华殿尽日枝头次第看  

古树　　　　　　　　　　【`唐`】徐　凝  

古树欹斜临古道枝不生花复生草行人不见树少时树见行人防畨老  

寄永道士　　　　　　　　【`唐`】李商隐  

共上云山独下迟阳台白道细如丝君今并倚三珠树不记人间叶落时  

池邉　　　　　　　　　　　李商隐  

玉琯葭灰细细吹流莺上下燕参差日西千绕池边树忆把枯条撼雪时  

汉隂庭树　　　　　　　　【`唐`】赵　嘏  

掘沟引水浇蔬圃插竹为篱防药苖杨栁如丝风易乱梅花似雪日难消  

晓宴　　　　　　　　　　【`唐`】李群玉  

金波西倾银汉落緑树含烟倚朱阁晓华曈昽闻调笙一防残灯隔罗幕  

小逰仙　　　　　　　　　【`唐`】曹　唐  

元洲草木不知黄甲子初开浩刼长无限万年年少女手攀红树满残阳  

荆林馆　　　　　　　　　【`宋`】孔平仲  

古木森然满驿庭繁隂凌乱月分明千枝万叶谁拘管搅作秋风一片声  

出郊　　　　　　　　　　【`宋`】王安石  

川原一片緑交加深树冥冥不见花风日有情无处着初回光景到桑麻  

入瑞岩道间絶句呈彦集充父二兄  

【`宋`】朱　子  

风髙木落晚秋时日暮千林黄叶稀只有苍苍谷中树歳寒心事不相违  

丙辰正月三日赠彭世昌归山　朱　子  

象山闻説是君开云木叅天瀑响雷好去山头且坚坐等闲莫要下山来  

玉山道中　　　　　　　　【`宋`】杨万里  

邨北邨南水响齐巷头巷尾树隂低青山自负无尘色尽日殷勤照碧谿  

道傍草木　　　　　　　　　杨万里  

古树何年涧防生只今已与岭般平千梢万叶无重数一一分眀报雨声  

连江官湖　　　　　　　　【`宋`】徐　玑  

众山围绕緑团圆官木参差古道边行尽浓隂全不了一湖飞雨带轻烟  

秋兴　　　　　　　　　　【`金`】吴　激  

后园杂树入云髙万里长风夜怒号忆向钱塘江上寺松窗竹阁瞰秋涛  

杂诗　　　　　　　　　　【`金`】王　磵  

隂隂緑树闇庭除防尽鸣禽静有余独对熏炉坐终日防心惟有漆园书  

其二  

屋头丛木撼苍烟风卷飞花到枕边南寺有僧来问字打门惊觉午窗眠  

宋楼道中　　　　　　　　【`金`】刘従益  

十里羊肠路诘盘过花穿栁防回还马头忽转青林角绿绕人家水一湾  

太乙宫　　　　　　　　　【`元`】王　恽  

庭树潇潇绿满廊日长深鎻碧窗凉隔帘遥见秋来处一叶轻黄堕井牀  

题画　　　　　　　　　　【`元`】张　宪  

晴川停春水怪石峩峩插乱山最爱夕阳烟寺里千株古木伴僧闲  

## 御定佩文斋咏物诗选卷二百七十六  

总花类  

五言古  

落花　　　　　　　　　　【`梁`】萧子范  

绿叶生半长繁英早自香因风乱蝴蝶未落隐鹂黄飞来入斗帐吹去上牙牀非是迎冬质宁可值秋霜  

赋得岸花临水发　　　　　【`陈`】张正见  

竒树满春洲落蘂暎江浮影间莲花石光防濯锦流漾色随桃水飘香入桂舟别有仙潭菊含芳独向秋  

和王褎咏摘花　　　　　【`北周`】明　帝  

玉椀承花落花落椀中芳酒浮花不没花含酒更香  

咏园花　　　　　　　　【`北周`】庾　信  

暂往春园傍聊过看果行枝繁类金谷花杂暎河阳自红无假染眞白不须妆燕送归菱井蜂衔上蜜房非是金炉气何关柏殿香裛衣偏定好应持奉魏王  

于阗采花　　　　　　　　【`隋`】乐　府  

山川虽异所草木尚同春亦如溱洧地自有采花人  

浮游花　　　　　　　　　【`隋`】辛德源  

窗中斜日照池上落花浮若畏春风晚当思秉烛游  

沣上与幼遐月夜登西冈翫花  

【`唐`】韦应物  

置酒临髙隅佳人自城阙巳翫满川花还看满川月花月方浩然赏心何由歇  

对杂花　　　　　　　　　　韦应物  

朝红争景新夕素含露翻妍姿如有意流芳复满园单栖守逺郡永日掩重门不与花爲偶终遣与谁言  

赋得春晚余花落　　　　　【`唐`】李　益  

畱春春竟去春去花如此蝶舞绕应稀鸟惊飞讵巳衰红乱故萼繁绿扶凋蘂自委不胜愁庭风那更起  

东坡种花　　　　　　　　【`唐`】白居易  

持钱买花树城东坡上栽但购有花者不限桃杏梅百果叅杂种千枝次第开天时有早晚地力无髙低红者霞艳艳白者雪皑皑游蜂逐不去好鸟亦栖来前有长流水下有小平台时拂台上石一举风前杯花枝荫我头花蘂落我怀独酌复独咏不觉月平西巴俗不爱花竟春无人来惟此醉太守尽日不能回  

买花　　　　　　　　　　　白居易  

帝城春欲暮喧喧车马度共道牡丹时相随买花去贵贱无常价酬直看花数灼灼百朶红戋戋五束素上张幄幕庇旁织笆篱防水洒复泥封移来色如故家家习爲俗人人迷不悟有一田舍翁偶来买花处低头独长叹此叹无人喻一丛深色花十户中人赋  

观花有感　　　　　　　　【`元`】虞　集  

挂巾花树枝酌酒花树下风吹巾上尘花落手中斚清唱起相夀毋遽且聊暇流光急去人莫怪行乐者咏井底花移赠李太常　　　【`明`】郭　第  

素绠夜不垂寒波晓含洁娇英被银牀葳蕤弄澄澈对月还对镜堪赏那堪折细读太常诗冷然莹氷雪  

七言古  

风雨看舟前落花戏爲新句　【`唐`】杜　甫  

江上人家桃树枝春寒细雨岀疎篱影遭碧水濳勾引风妬红花却倒吹吹花困懒傍舟楫水光风力俱相怯赤憎轻薄遮人怀珍重分明不来接湿久飞迟半欲髙萦沙惹草细于毛蜜蜂蝴蝶生情性偷眼蜻蜓避百劳  

买花謡　　　　　　　　　【`唐`】刘言史  

杜陵邨人不田穑入谷经谿复缘壁每至南山草木春即向侯家取金碧幽艳凝花春景曙采来携得将何处蝶惜芳丛送下山寻断孤香始囘去豪少居连鳷鹊东千金使买一枝红院多花少栽未得零落绿蛾纎指中咸阳亲戚长安里无限将金买花子浇红湿绿千万家靑丝玉轳声哑哑  

落花　　　　　　　　　　【`宋`】孔平仲  

岭南冬深花照灼比至春初花已落乘间携酒到西园鸟散蜂归春寂寞江南此际春如何红杏海棠开正多归期不及春风日犹见池塘着绿荷  

惜花　　　　　　　　　　【`宋`】文　同  

游蜂采花花气薄黄鸟啄花花蘂落林风吹花花片乱池水浸花花色恶少年惜花花会意晴张青帏雨油幕劝君直须爲花饮明日春归空晚萼  

飞花行赠马衢州时马在建岙别业  

【`元`】戴表元  

山上风花山下飞花飞欲尽山翁归归来亦自忘行迹但觉满地红依依余花更惜随春去谿上游人山下路恋家渔父防来踪难老刘郎记前度花开花落春风前我昔与翁同少年秖今鹤去但华表何处鸟啼悲杜鹃游人自游春自暮从翁问花花不语且当向花日日醉醉倒花前学花舞  

惜花　　　　　　　　　　【`明`】髙　启  

惜花不是爱花娇赖得花开伴寂寥树树长悬铃索防丛丛频引鹿卢浇几囘欲折花枝嗅心恐花伤复停手每来花下每题诗不到花前不持酒准拟看花直尽春春今未尽巳愁人才畱片萼依前砌全落千英过别隣懊恼园中妬花女画旛不禁狂风雨流水残香一夜空黄鹂魂断无言语纵有星星在藓衣拾来巳觉损光辉只应独背东窗卧梦里相随髙下飞  

卖花词　　　　　　　　　　髙　启  

绿盆小树枝枝好花比人家别开早陌头担得春风行美人出帘闻呌声移去莫愁花不活卖与还传种花诀余香满路日暮归犹有蜂蝶相随飞买花朱门几囘改不如担上花长在  

雨中看花　　　　　　　　【`明`】杨　基  

靑靑杨柳深深竹雨里绛桃开一簇羞将瘦蹇逐金鞍着屐看花仍不俗花枝净洗胭脂面老眼惊如梦中见巳擛春色过三分何止东风吹一片只恐天晴是暮春半随流水半成尘淡烟芳草长干路作意能来有几人  

邀方员外看花　　　　　　　杨　基  

金昌亭西万株花胭脂玉雪争纷拏春风携酒看花去骑马径到山人家花深树密无径入下马徘徊暎花立紫萼风微翠袖香红丝露重乌巾湿别来几负看花期客里悤悤见一枝白下桥边寒食后广陵城外绿阴时今年花最逢春早准拟淸樽对花倒人意方邀酒伴来花枝巳向东风老花虽渐老仍堪折犹胜纷纷满蹊雪且共芙蓉幕里人坐看海棠枝上月  

卖花篇　　　　　　　　　【`明`】黄德水  

日南气候天下竒四序皆如三月时邠风谩赋爲裘什越俗空传采葛诗泉甘土沃山川美长日花开烂于绮不论秋去有兰荪宁独春来盛桃李初景曈昽万户开僰童骆驿卖花来一筐新蘂朝才摘数种竒葩岁自栽曲房小阁开妆箧紫贝青蚨走轻屧若个帘前飞堕英谁家门外无残叶参珠间玉鬭光辉踏靑拾翠弄芳菲花房剰有瑶台露滴尽侬家金缕衣  

五言律  

和杨舍人咏中书省花树　【`唐`】张文琮  

华萼暎芳丛参差闲早红因风时落砌杂雨乍浮空影照鳯池水香飘鸡树风岂不爱攀折希君怀袖中  

花底　　　　　　　　　　【`唐`】杜　甫  

紫萼扶千蘂黄须照万花忽疑行暮雨何事入朝霞恐是潘安县堪畱衞玠车深知好顔色莫作委泥沙  

南池落花　　　　　　　　【`唐`】羊士谔  

蝉噪城沟水芙蓉忽巳繁红花迷越艳芳意过湘沅湛露宜清暑披香正满轩朝朝秖自赏秾李亦何言  

惜落花　　　　　　　　　【`唐`】白居易  

夜来风雨急无复旧花林枝上三分落园中二寸深日斜啼鸟思春尽老人心莫怪添杯饮情多酒不禁  

赋得雨后花　　　　　　　【`唐`】元　稹  

红芳怜静色深与雨相宜余滴下纎蘂残珠坠细枝浣花江上思啼粉镜中窥念此低徊久风光幸一吹  

赠子直花下　　　　　　　【`唐`】李商隐  

池光忽隐墙花气乱侵房屏縁蝶畱粉窗油蜂印黄官书推小吏侍史从淸郎并马更吟去寻思有底忙  

晚春花　　　　　　　　　【`唐`】项　斯  

阴洞日光薄花开不及时当春无半树经晚足空枝疎与香风防细将泉影移此中人到少开尽几人知  

题友人山花　　　　　　　【`唐`】方　干  

平明方尽拆为得好风吹不见移来日先愁落去时浓香熏叠叶繁朶压卑枝来看皆终夕游蜂似有期  

落花　　　　　　　　　　【`唐`】李咸用  

拾得移时看重思造化功如何飘丽景不似遇春风满地余香在繁枝一夜空秖应公子见先忆坠楼红  

赋得花影　　　　　　　　【`明`】王　偁  

欲拂更纷纷空香寂不闻乱迷芳蝶梦轻防锦苔纹衬月笼书幌因风飏舞裙莫移庭下歩蹴碎一阶云  

花残　　　　　　　　　　【`明`】蒋山卿  

寂寂门空闭菲菲花欲残赏心不相见对酒若爲欢小径芳烟霭疎帘细雨寒一年春又谢惆怅思无端  

延季居士种花诗　　　　　【`明`】王　醇  

谁能了空意因示数枝春色但随根现花聊过眼新防香栽刺徧界绿委泉匀岂必来游者方爲借翫人  

五言排律  

夏日裴尹员外西斋看花　　【`唐`】杨巨源  

笑向东来客看花枉在前始知清夏月更胜艳阳天露湿呈妆污风吹畏火燃葱茏和叶盛烂熳压枝鲜红彩当铃阁清香到玉筵蝶栖惊曙色莺语滞晴烟得地殊堪赏过时倍觉妍芳菲迟最好惟是谢家怜  

花邨六韵　　　　　　　　【`唐`】吴　融  

地胜非离郭花深故号邨巳怜梁雪重仍愧楚云繁山近当吟冷泉髙入梦喧依稀小有洞邂逅武陵源月好频依座风轻莫闭门流莺更多思百啭待黄昬  

赋落花以宋元宪金谷楼危到地香得香字  

【`明`】刘丞直  

英华本天性开谢任年光自是春风改那因夜雨伤低徊飘绮席荏苒度雕墙翠雾当窗合红云匝地香防泥登燕垒添密入蜂房剪防夸西苑成妆诧寿阳角哀翻塞曲径逺误渔郎但使灵根在重看锦树芳  

六言律  

落花　　　　　　　　　　【`唐`】李　中  

残红引动诗魔怀古牵情奈何半落铜台月晓乱飘金谷风多悠悠旋逐流水片片轻粘短莎谁见长门深锁黄昬细雨相和  

七言律  

山花　　　　　　　　　　【`唐`】钱　起  

山花照坞复烧谿树树枝枝尽可迷野客未来枝畔立流莺巳向树边啼从容只是愁风起眷恋常湏向日西别有妖妍胜桃李攀来折去亦成蹊  

西省对花忆忠州东坡新花树因寄题东楼  

【`唐`】白居易  

每看阙下丹青树不忘天边锦绣林西掖垣中今日眼南宾楼上去年心花含春意无分别物感人情有浅深最忆东坡红烂熳野桃山杏水林擒  

阖闾城北有卖花翁讨春之士往往造焉因招  

袭美　　　　　　　　　【`唐`】陆龟蒙  

故城边有卖花翁水曲舟轻去尽通十亩芳菲爲旧业一家烟雨是元功闲添药品年年别笑指生涯树树红若要见春归处所不过携手问东风  

鲁望以花翁之什见招因次韵酬之  

【`唐`】皮日休  

九十携锄伛偻翁小园幽事尽能通斸烟栽药爲身计负水浇花是世功防嫁定期杉叶紫盖藏应待桂枝红不知家道能多少只在勾芒一夜风  

对花　　　　　　　　　　【`唐`】秦韬玉  

长与韶光暗有期可怜蜂蝶却先知谁家促席临低树何处横钗戴小枝丽日多情疑曲照和风得路合偏吹向人难道浑无语笑劝王孙到醉时  

惜花　　　　　　　　　　【`唐`】李建勲  

淡淡西园日又垂一樽何忍负芳枝莫言风雨长相促直是晴明得几时心破只愁莺践落眼穿唯怕客来迟年年使我成狂叟肠断红笺几首诗  

玉堂栽花周正孺有诗次其韵  

【`宋`】苏　轼  

故山桃李半荒榛粗报君恩便乞身竹簟暑风招我老玉堂花蘂为谁春纎纎翠蔓诗催发皎皎霜葩髪鬬新只有来禽靑李帖他年畱与学书人  

看花　　　　　　　　　　【`宋`】曾　巩  

春来日日探花开紫陌看花始此囘欲赋妍华无健笔拟酬芳景怕深杯但知抖擞红尘去莫问鬅鬙白髪催更老风情转应少且邀佳客试徘徊  

落花　　　　　　　　　　【`元`】郝　经  

彩云红雨暗长门翡翠枝余萼绿痕桃李东风蝴蝶梦关山明月杜鹃防玉阑烟冷空千树金谷香销谩一尊狼藉满庭君莫扫且畱春色到黄昬  

花信　　　　　　　　　　【`元`】黄　溍  

巳觉寻芳去较迟千林红紫总纷披几经夜雨能无恙试问春风竟不知斜日游蜂应有梦野亭立马巳多时殷勤却是江南客曾擘氷霜寄一枝  

卖花声　　　　　　　　　【`元`】谢宗可  

春光呌徧费千金紫韵红腔细细吟几处又惊游冶梦谁家不动惜芳心暗穿红雾楼台晓清逐香风巷陌深妆镜美人听未了绣帘低掲画檐阴  

春半采花　　　　　　　　【`元`】洪希文  

芳菲着雨便成苔问讯东君几日囘闰月不曾花下去今朝偶到树边来几何闲阔莺偏老如此生疎蝶也猜流水时光容易过举头枝上巳青梅  

落花诗　　　　　　　　　【`明`】沈　周  

飘飘荡荡复悠悠树底追寻到树头赵武泥涂知辱雨秦宫脂粉惜随流痴情恋酒粘红袖急意穿帘泊玉钩欲拾残芳为药伤春难疗个中愁  

其二  

夕阳无赖小桥西春事阑珊意亦迷锦里门前谿好浣黄陵庙里鸟还啼焚追螺甲敎香史煎带牛酥嘱膳防万宝千钿眞可惜归来直欲满筐携  

花防　　　　　　　　　　【`明`】朱之蕃  

交枝低亚蘂纷披舞影飘香化日迟红颊晓酣微困酒粉痕宵褪苦搜诗追从蜂蝶应难定倦听笙歌有所思寻徧天涯芳草路三生石上月明时  

落花　　　　　　　　　　　朱之蕃  

春宵花月照春江泻影流香绕客艭广野芳防招不得一天愁绪总难降啄余燕嘴归高栋粘向蜂须入小窗灯下帘垂寂无语似随红烬坠银釭  

其二  

催花遣使忆新衔又报春归燕语喃园月和烟霏曲径江风带雨洒孤帆乱飘不羡吴姬舞逺寄无劳驿使缄借坐锦茵新酿熟待尝樱笋试罗衫  

种花　　　　　　　　　　【`明`】李流芳  

为园数亩未言赊凿沼疏泉手灌花花欲疎疎仍密密枝湏整整复斜斜渐看节序皆芳候不放风光到别家最爱南荣冬日暖蜡梅一树暎山茶  

五言絶句  

赠李十四　　　　　　　　【`唐`】王　勃  

小径偏宜草空庭不厌花平生诗与酒自得会仙家  

其二  

乱竹开三径飞花满四隣从来扬子宅别有尚人  

林塘怀友　　　　　　　　　王　勃  

芳屏画春草仙杼织朝霞何如山水路对面即飞花  

题鉴上人房　　　　　　　【`唐`】宋之问  

落花双树积芳草一庭春翫之堪兴尽何必见幽人  

喜入长安　　　　　　　　【`唐`】崔　湜  

云物能催晓风光不惜年赖逢征路尽归在落花前  

玉眞公主山居　　　　　　【`唐`】储光羲  

山北天泉苑山西凤女家不言沁园好独隐武陵花  

江南曲　　　　　　　　　　储光羲  

日暮长江里相邀归渡头落花如有意来去逐船流  

河上逢落花　　　　　　　【`唐`】万　楚  

河水浮落花花流东不息应见浣纱人为道长相忆  

送子壻往扬州　　　　　　【`唐`】刘长卿  

半逻莺满树新年人独还落花逐流水共到茱茰湾  

代人乞花　　　　　　　　【`唐`】李　益  

绣户朝眠起开帘满地花春风解人意吹落妾西家  

花岛　　　　　　　　　　【`唐`】韩　愈  

蜂蝶去纷纷香风隔岸闻欲知花岛处水上觅红云  

花源　　　　　　　　　　　韩　愈  

源上花初发公应日日来丁宁红与紫愼勿一时开  

惜花　　　　　　　　　　【`唐`】张　籍  

山中春巳晚处处见花稀明日来应尽林间宿不归  

酬范侍御　　　　　　　　【`唐`】鲍　溶  

玉管倾杯乐春园鬬草情野花无限意处处逐人行  

其二  

相劝醉年华莫醒春日斜春风宛陵道万里晋阳花  

惜花　　　　　　　　　　【`唐`】施肩吾  

落尽万株红无人解系风今朝芳径里惆怅锦机空  

高花　　　　　　　　　　【`唐`】李商隐  

花将人共笑篱外露繁枝宋玉临江宅墙低不碍窥  

杂题　　　　　　　　　　【`唐`】司空图  

孤枕闻莺起幽怀独悄然地融春力润花泛晓光鲜  

赏残花　　　　　　　　　【`唐`】纥干着  

零落多依草芳香散着人低檐一枝在犹占满堂春  

月夜泛舟　　　　　　　　【`唐`】僧法振  

西塞长云尽南湖片月斜泛舟人不见卧入武陵花  

双池　　　　　　　　　　【`宋`】苏　轼  

泝流入城郭亹亹渡千家不见双池水长漂十里花  

花坞　　　　　　　　　　【`宋`】文　同  

缭绕穿红萼斓斑踏紫苔谁将锦歩障端为使君开  

花　　　　　　　　　　　【`明`】张　羽  

能白更兼黄无人亦自芳寸心原不大容得许多香  

落花　　　　　　　　　　【`明`】薛　蕙  

今朝卷帘坐时见一花飞不惜芳菲尽春风稍稍稀  

六言絶句  

山居乐　　　　　　　　　【`明`】李言恭  

一径杳无车马万山忽有人家相问不知岁月惟见开花落花  

七言絶句  

惜花　　　　　　　　　　【`唐`】郭　震  

艳拂衣襟蘂拂杯绕枝闲共蝶徘徊春风满目还惆怅半欲离披半未开  

宴春源　　　　　　　　　【`唐`】王昌龄  

源向春城花几重江明深翠引诸峯与君醉失松谿路山馆寥寥传暝钟  

西廵歌　　　　　　　　　【`唐`】李　白  

水绿天青不起尘风光和暖胜三秦万国烟花随玉辇西来添作锦江春  

江畔独歩寻花　　　　　　【`唐`】杜　甫  

江深竹静两三家多事红花暎白花报答春光知有处应湏美酒送生涯  

送王卿　　　　　　　　　【`唐`】韦应物  

别酌春林啼鸟稀双旌背日晚风吹却忆囘来花已尽东郊立马望城池  

赠张千牛　　　　　　　　【`唐`】韩　翃  

蓬莱阙下是天家上苑新囘白鼻騧急管昼催平乐酒春衣夜宿杜陵花  

河中府崇福寺看花　　　　【`唐`】卢　纶  

闻道山花如火红平明登市巳经风老僧无见亦无说应与看人心不同  

残花　　　　　　　　　　【`唐`】杨　凝  

五马踟蹰在路岐南来只爲看花枝莺衔蝶弄红芳尽此日深闺那得知  

和陈阁老当直从东省过史馆看花  

【`唐`】权德舆  

昼漏沈沈倦琐闱西垣东观阅芳菲繁花满地似畱客应爲主人休澣归  

同诸公夜宴监军翫花之作　【`唐`】武元衡  

五侯门馆百花繁红烛揺风白雪翻不似凤凰池畔见飘扬今隔上林园  

看花　　　　　　　　　　【`唐`】羊士谔  

一到花间一忘归玉杯瑶瑟减光辉歌筵更覆青油幕忽似朝云瑞雪飞  

送廖叅谋东游　　　　　　【`唐`】刘禹锡  

九陌逢君又别离行云别鹤本无期望嵩楼上忽相见看过花开花落时  

诏追赴都　　　　　　　　【`唐`】柳宗元  

十一年前南渡客四千里外北归人诏书许逐阳和至驿路开花处处新  

落花　　　　　　　　　　【`唐`】韩　愈  

巳分将身着地飞那羞践踏损光辉无端又被春风误吹落西家不得归  

风折花枝　　　　　　　　　韩　愈  

浮艳侵天难就看清香扑地只遥闻春风也是多情思故拣繁枝折赠君  

游太平公主山庄　　　　　　韩　愈  

公主当年欲占春故将台榭压城闉欲知前面花多少直到南山不属人  

登科后　　　　　　　　　【`唐`】孟　郊  

昔日龌龊不足夸今朝放荡思无涯春风得意马蹄疾一日看遍长安花  

九华观看花　　　　　　　【`唐`】张　籍  

街西无数闲游处不似九华仙观中花里可怜池上景几重墙壁贮春风  

山中主人　　　　　　　　【`唐`】杨巨源  

十里靑山有一家翠屏深处又添霞若为说得谿中事锦石和烟四面花  

春晚游鹤林寺　　　　　　【`唐`】李　渉  

野寺寻花春巳迟背岩唯有两三枝明朝携酒犹堪赏为报春风且莫吹  

衡州夜后把火看花畱客絶句  

【`唐`】吕　温  

红芳暗落碧池头把火遥看且少畱半夜忽然风更起明朝不复上南楼  

伏翼西洞送人　　　　　　【`唐`】陈　羽  

洞里春晴花正开看花岀洞几时囘殷勤好去武陵客莫引世人相逐来  

宫词　　　　　　　　　　【`唐`】王　建  

五更三防索金车尽放宫人出看花仗下一边催立马殿头先报内园家  

于主簿防看花　　　　　　　王　建  

小叶稠枝粉压堆暖风吹动鹤翎开若无别事为畱滞应便抛家宿看来  

看花屋　　　　　　　　　【`唐`】白居易  

忽惊暎树新开屋却似当檐故种花可惜年年红似火今春始得属元家  

惜落花赠崔二十四　　　　　白居易  

漠漠纷纷不奈何狂风急雨两相和晚来怅望君知否枝上稀疎地上多  

别种东坡花树　　　　　　　白居易  

花林好住莫顦顇春至但知依旧春楼上明年新太守不妨还是爱花人  

僧院花　　　　　　　　　　白居易  

欲悟色空为佛事故栽芳树在僧家细看便是华严偈方便风开智慧花  

花栽　　　　　　　　　　【`唐`】元　稹  

买得山花一两栽离乡别土易摧颓欲知北客居南意看取南花北地来  

宫词　　　　　　　　　　【`唐`】王　涯  

春风摆荡禁花枝寒食秋千满地时又落深宫石渠里尽随流水入龙池  

题邮亭残花　　　　　　　【`唐`】张　祜  

云暗山横日欲斜邮亭下马对残花自从身逐征西府每到花时不在家  

同友人看花　　　　　　　【`唐`】朱庆余  

寻花不问春深浅纵是残红也入诗每个树边行一帀谁家园里最多时  

春日餐霞阁　　　　　　　【`唐`】施肩吾  

洒水初晴物候新餐霞阁上最宜春山花四靣风吹入为我铺牀作锦茵  

观叶生画花　　　　　　　　施肩吾  

心窍玲珑貌亦竒荣枯只在手中移今朝故向霜天里防破繁花四五枝  

念昔游　　　　　　　　　【`唐`】杜　牧  

李白题诗水西寺古木囘岩楼阁风半醒半醉游三日红白花开山雨中  

春晚题韦家亭子　　　　　　杜　牧  

拥鼻侵襟花草香髙台春去恨茫茫蔫红半落平池晚曲渚飘成锦一张  

和严恽秀才落花　　　　　　杜　牧  

共惜流年畱不得且环流水醉流杯无情红艳年年盛不恨凋零却恨开  

过南隣花园　　　　　　　【`唐`】雍　陶  

莫怪频过有酒家多情长是惜年华春风堪赏还堪恨才见开花又落花  

过旧宅看花　　　　　　　　雍　陶  

山桃野杏两三栽树树繁花去复开今日主人相引看谁知曾是客移来  

惜花　　　　　　　　　　【`唐`】方　干  

可怜妍艳正当时刚被狂风一夜吹今日流莺来旧处百般言语殢空枝  

咏花　　　　　　　　　　　方　干  

狂心醉眼共徘徊一半先开笑未开此日不能偷折去胡蜂直恐趂人来  

卖花謡　　　　　　　　　【`唐`】来　鹏  

紫艳红苞价不同帀街罗列起香风无言无语呈顔色知落谁家池馆中  

山路见花　　　　　　　　【`唐`】崔　橹  

晓红初拆露香新独立空山冷笑人春意自知无主惜恣风吹逐马蹄尘  

文昌寓直　　　　　　　　【`唐`】郑　谷  

何逊空阶夜雨平朝来交直雨新晴落花乱下花砖上不忍和苔踏紫英  

卖花翁　　　　　　　　　【`唐`】吴　融  

和烟和露一丛花担入宫城许史家惆怅东风无处说不敎闲地着春华  

日髙　　　　　　　　　　【`唐`】韩　偓  

朦胧犹认管弦声噤痄余寒酒半醒春暮日髙帘半卷落花和雨满中庭  

惜花　　　　　　　　　　【`唐`】成彦雄  

忘餐为恋满枝红锦帐频移防晓风客散酒醒归未得栏干独立月明中  

红花　　　　　　　　　　【`唐`】李　中  

红花顔色掩千花任是猩猩血未加染岀轻罗莫相贵古人崇俭戒奢华  

晚春寄示茂才冯彭年　　　【`宋`】林　逋  

头上酒巾为长物据梧微咏意无涯人生行乐知能几但见春风满路花  

山邨　　　　　　　　　　【`宋`】苏　轼  

竹篱茅屋趂谿斜春入山邨处处花无象太平还有象孤烟起处是人家  

再次韵答田国博部夫还　　　苏　轼  

枝上稀疎地上稠忍看红糁落墙头风流别乘多才思归趂西园秉烛游  

和子山种花　　　　　　　【`宋`】文　同  

风流从事季长家绕遍官居种尽花应为清才无比敌拟将文彩竞春华  

口号　　　　　　　　　　　文　同  

可笑陵阳太守家闲无一事只栽花巳开渐落并才发长作亭中五色霞  

初秋行圃　　　　　　　　【`宋`】杨万里  

小小园亭亦自佳晚云雨过却成霞烂开栀子浑如雪巳熟来禽尚带花  

晚春　　　　　　　　　　【`宋`】戴复古  

池塘渇雨蛙声少庭院无人燕语长午枕不成春草梦落花风静煮茶香  

观落花　　　　　　　　　【`宋`】翁　卷  

才看艳蕾破春晴又见飞花防防轻纵是闲花自开落东风毕竟亦无情  

宫词　　　　　　　　　　【`宋`】花蘂夫人  

春殿千官宴却归上林莺舌报花时宣徽旋进新裁曲学士争吟应诏诗  

山居　　　　　　　　　　【`金`】元好问  

诗肠搜苦怯茶瓯信手拈书却枕头檐澑滴残山院静碧花红穗媚凉秋  

晓发富阳县　　　　　　　【`元`】方　囘  

长山礲石片帆斜小雨初晴日沙囘首遥看富阳县青烟低罩一丛花  

经歴司暮春即事　　　　　【`元`】萨都拉  

霞飞海燕拂帘过风卷鱼鳞剪绿波闲倚石阑数春事满池红雨落花多  

上陈逹卿架阁　　　　　　【`元`】袁士元  

金猊香透小窗纱莲幕归来日未斜掩却竹扉清昼静呼童汲水更浇花  

元宫词　　　　　　　　　【`明`】朱有炖  

春日融和上翠台芳池九曲似流杯合香殿外花如锦不是看花不敢来  

絶句　　　　　　　　　　【`明`】董　纪  

小径斜穿入竹林曲栏通转亚花阴墙隈势逼风如旋落地残红几许深  

客舍暮春　　　　　　　　【`明`】徐　淮  

蜂儿酿蜜心方醉燕子营巢语未安闭户不知春事老满帘风雨落花寒  

花答　　　　　　　　　　【`明`】李　祯  

多谢天公着意栽不教妆防艳亭台无人剪折无人赏赢得年年自在开  

题画杂花　　　　　　　　【`明`】钱　谷  

淡白轻黄各鬬竒嫩红殷紫总芳菲上林春色原无赖不断生香惹客衣  

残花　　　　　　　　　　【`明`】丘云霄  

昨日看花花满枝今朝烂熳防青池无情莫抱东风恨作意开时是谢时  

古寺寻花　　　　　　　　【`明`】朝鲜女子  

春深古寺燕飞飞深院重门客到稀我正寻花花尽落寻花还为惜花归  

## 御定佩文斋咏物诗选卷二百七十七  

松类  

五言古【`附长短句`】  

赠従弟　　　　　　　　　【`魏`】刘　桢  

亭亭山上松瑟瑟谷中风风声一何盛松枝一何劲氷霜正惨凄终嵗常端正岂不罹凝寒松柏有本性  

寒松　　　　　　　　　　【`梁`】沈　约  

梢耸振寒声青葱标暮色踈叶望岭齐乔榦凌云直  

咏寒松　　　　　　　　　【`梁`】范　云  

修条拂层汉宻叶障天浔凌风知劲节负雪见贞心  

咏慈老矶石上松　　　　　【`梁`】吴　均  

根为石所蟠枝为风所碎赖我有贞心终凌细草軰  

应制赋铜鞮山松　　　　【`北魏`】元　勰  

问松林松林经防冬山川何如昔风云与古同  

咏松树　　　　　　　　　【`隋`】李徳林  

结根生上苑擢秀迩华池嵗寒无改色年长有倒枝露自金盘洒风从玉树吹寄言谢霜雪贞心自不移  

题张老松树　　　　　　　【`唐`】宋之问  

嵗晚东岩下周顾何凄恻日落西山隂众草起寒色中有乔松树使我长叹息百尺无寸枝一生自孤直  

石子松　　　　　　　　　【`唐`】储光羲  

盘石青岩下松生盘石中冬春无异色朝暮有清风五鬛何人采西山旧两童  

南轩松　　　　　　　　　【`唐`】李　白  

南轩有孤松柯叶自绵羃清风无间时潇洒终日夕隂生古苔绿色染秋烟碧何当凌云霄直上数千尺  

庭松　　　　　　　　　　【`唐`】白居易  

堂下何所有十松当我阶乱立无行次髙下亦不齐髙者三丈长下者十尺低有如野生物不知何人栽接以青瓦屋承之白沙台朝昬有风月燥湿无尘泥疎韵秋槭槭凉隂夏凄凄春深防雨夕满叶珠蓑蓑嵗暮大雪天压枝玉皑皑四时各有趣万木非其侪去年买此宅多为人所咍一家二十口移转就松来移来有何得但得烦襟开即此是益友岂必交贤才顾我犹俗士冠葢走尘埃未称为松主时时一愧懐  

松声　　　　　　　　　　　白居易  

月好好独坐双松在前轩西南防风来潜入枝叶间萧寥发为声半夜明月前寒山飒飒雨秋琴泠泠弦一闻涤炎暑再听破昬烦竟夕遂不寐心体俱翛然南陌车马动西邻歌吹繁谁知兹檐下满耳不为喧  

赠卖松者　　　　　　　　　白居易  

一束苍苍色知従涧底来斸掘经防日枝叶满尘埃不买非他意城中无地栽  

西斋小松　　　　　　　　【`唐`】元　稹  

松树短于我清风亦已多况乃枝上雪动揺防月波幽姿得闲地讵感嵗蹉跎但恐厦终构借君当奈何  

咏道上松　　　　　　　　【`宋`】孔平仲  

长松髙落落积雪白皑皑鳞鬛冻且僵郁结久不开观其纒压意直使同枯荄雁带寒光去鸟传春信来防阳入直榦生意忽已回豁若醉初醒整顿出尘埃秀色媚山腹孤标摩斗魁时至自当复安得长摧颓若非根本壮何能异草莱  

同希顔怪松　　　　　　　【`金`】冯　璧  

崧髙地气灵花木竞妍秀玉峯西南趾有松独怪陋偃蹇如蟠螭奋迅如攫兽叶劲须髯张皮古鳞甲皱菌蠢藤瘿怒支离笻节瘦月上虬影揺风度雨声骤子落慰枯禅枝樛碍飞鼬盘根万乗器平葢千嵗寿樵斤幸免辱厦匠矧肯构龙化防有时天旱期汝救  

乐山松　　　　　　　　　【`金`】刘从益  

乐山一何崇上有千嵗松清孤月露底秀防天地中蒲柳抱常质桃李开芳容争如十八公笑傲氷霜风居然喜避世不肯污秦封蟠如北海螭伏如南阳龙纷纷过者多匠石终不逢明堂防时构唤起苍髯翁  

种松　　　　　　　　　　【`元`】刘　因  

万牛来丘山大厦髙崔嵬当年谁苦辛遗此千嵗材手持百松子与之俱倾颓殷勤嘱造物为防荒山隈今来见豪末喜溢苍烟堆十年望根立百年排风雷自此千万年再见明堂开东家十年计戢戢千头栽岂不早有望求此良悠哉  

题松云斋十五韵　　　　　【`元`】叶　颙  

青松如舞蛟白云如逰龙龙逰化甘霖与世为年丰蛟舞散清影利爪拏髙穹二者无限竒尽入幽人宫幽人室悬罄隠约松云中松秀恱耳目云生荡心胸读书坐云石鼓琴杂松风无往不自得深喜世虑空披云采松花何啻食万钟万钟食有尽松花味无穷松云幸无恙天地同始终扶笻一相顾摩云抚孤松问松防何年适与云防同松静了不言云去防无踪回首万峯顶但见山重重  

松壑　　　　　　　　　　【`明`】袁　凯  

矫矫千嵗姿生此众石间防飔度岩阿殷殷起波澜幽人一壶酒日夕自怡顔安得川上舟与子相往还  

听松　　　　　　　　　　【`明`】邵　寳  

听松复听松松声在髙阁阁成四十年听者今如昨风来春涛生风去秋涛落当其无风时萧然亦防作聪者听于斯冥心对寥廓  

松下居　　　　　　　　　【`明`】僧宗泐  

我此松下居即事良可恱闭戸畱白云开轩放眀月松响风忽来泉流雨初歇时有西斋人相亲黙无说  

七言古【`附长短句`】  

灵谿老松歌　　　　　　　【`唐`】卢士衡  

灵谿古观坛西角千尺鳞皴栋梁朴横出一枝戞楼阁直上一枝扫寥廓白日苍苔拥根脚月眀风撼寒光落有时风雨晦暝摆撼若黑龙之腾跃合生于象外峯峦枉滞乎人间山岳安得巨灵授请托防向青桂白榆边安着  

小松歌　　　　　　　　　【`唐`】李咸用  

幽人不喜凡草生秋锄斸得寒青青庭闲土瘦根脚狞风揺雨拂精神醒短影月斜不满尺清声细入鸣蛩夕天人戏剪苍龙髯参差簇在瑶阶侧金精水鬼欺不得长与东皇逞顔色劲节暂因君子移贞心不为麻中直  

松障圗歌　　　　　　　　【`元`】陈　泰  

何人独立身堂堂十八公子须髯苍凝氷不遣势摧折清籁时与髯低昻兰为兄兮雪为友燕坐松间自呼酒眼花耳热鳞鬛生千尺龙蛇入挥手手中松月自离笔已见云烟生蓊鬰倘非白昼堂宇空真恐幽隂鬼神出平生始识顔平原坚苦絶胜甜中边世间画史千金价惜哉此松不多画  

赋得贞松寿姑苏张继孟八十  

【`明`】刘　溥  

徂徕之松何蜿蜓根盘厚地枝摩天气横东南动光彩泰山风雪衡山烟长风吹天天宇开飒飒海涛天上来世间草木总卑小如就彭祖观婴孩古来君子不改徳松亦何尝改其色往往工师求栋梁重如山岳谁移得春风细洒金粉香茯苓寒凝琥珀光为君取此制春酒饮之睂寿同无疆  

五言律  

松　　　　　　　　　　【`唐`】李　峤  

郁郁髙岩表森森幽磵陲鹤栖君子树风拂大夫枝百尺条隂合千年葢影披嵗寒终不改劲节幸君知严郑公阶下新松得霑字　　【`唐`】杜　甫  

弱质岂自负移根方尔瞻细声闻玉帐疎翠近珠帘未见紫烟集虗防清露霑何当一百丈欹葢拥髙檐  

松　　　　　　　　　　　【`唐`】陆　肱  

雪霜知劲质今古占嘉名断砌盘根逺疎林偃葢清鹤栖何代色僧老四时声郁郁心弥久烟髙万井生  

髙松　　　　　　　　　　【`唐`】李商隠  

髙松出众木伴我向天涯客散初晴后僧来不语时有风传雅韵无雪试幽姿上药终相待他年访伏龟  

广徳官舎二松　　　　　　【`唐`】喻　鳬  

杨公休簿领二木日坚牢直甚彰吾节清终庇尔曹幽隂月里细冷树雪中髙谁见干霄后枝飘白鹤毛  

和李用夫栽小松　　　　　【`唐`】项　斯  

移来未换叶已胜在空山静对心标直遥吟境助闲影侵残雪际声透小窗间即耸凌空榦翛翛岂易攀  

题唐兴寺小松　　　　　　【`唐`】杜荀鹤  

虽小天然别难将众木同侵僧半窗月向客一襟风枝拂行苔鹤声分呌砌虫如今未堪看湏待雪霜中和薛侍御题兴善寺松　　　【`唐`】许　棠  

何年斸到城满国响髙名半寺隂常匝邻坊防亦清代多无朽势风定有余声自得天然状非同涧底生  

移小松　　　　　　　　　【`唐`】张　乔  

松子落何年纎枝长水边斫开新涧雪移出逺林烟带月栖幽鸟兼花灌冷泉防风动清韵闲听罢琴眠  

僧院松　　　　　　　　　【`唐`】曹　松  

此木韵弥全秋宵学瑟弦空知百余尺未定防多年古甲磨云拆孤根捉地坚何当抛一榦作葢道塲前  

郑毂补阙山松　　　　　　【`唐`】张　蠙  

心将积雪欺根与白云离逺寄僧犹忆髙看鹤未知影交新长叶皴匝旧生枝多少同时种深山不得移  

述松　　　　　　　　　　【`唐`】王贞白  

逺谷呈材榦何由入栋梁嵗寒虚胜竹功绩不如桑秋老落干子春深裛嫩黄虽防匠者顾樵采日难防  

松　　　　　　　　　　　【`唐`】僧无可  

枝榦怪鳞皴烟梢出涧新屈盘髙极目苍翠逺惊人待鹤移隂过听风落子频青青寒木外自与九霄邻  

赋松　　　　　　　　　【`南唐`】谢仲宣  

送人多折柳唯我独吟松若保嵗寒在何妨霜雪重森梢蓬静境廓落见孤峯还似君髙节亭亭尠继踪  

赤松咏　　　　　　　　　【`明`】傅汝舟  

赤松五千丈一丈一云生蛟龙分叶卧雷雨抱枝鸣隂好鹤长在巢居仙自营斸苓湏指夕辅取九丹成  

松　　　　　　　　　　　【`明`】申时行  

宛转随髙阜青葱结茂林团云低葢影挟雨送涛音节抱风霜苦根盘嵗月深亦知防意山阁助清吟  

五言排律  

贡院楼北新栽小松　　　　【`唐`】李正封  

青苍初得地华省植来新尚带山中色犹含洞里春近楼依北戸隠砌浄游尘鹤寿应成葢龙形未有鳞为梁资大厦封爵耻嬴秦幸此观光日清风屡得亲  

贡院楼北新栽小松　　　　【`唐`】钱众仲  

爱此凌霜操移来独占春贞心初得地劲节始依人笼月烟犹薄当轩色转新枝低无宿羽叶浄不防尘每与芝兰近常慙雨露均幸因逢顾盼生植及兹辰  

贡院楼北新栽小松　　　　【`唐`】吴武陵  

拂槛爱贞容移根自逺峯曾经芳草没终不住苔封叶少初凌雪鳞生欲化龙乗春濯雨露得地近垣墉逐吹香防动含烟色渐浓时回日月照为谢小山松  

禁中春松　　　　　　　　【`唐`】陆　贽  

隂隂清禁里苍翠满春松雨露恩偏近阳和色更浓髙枝分晓日灵韵杂宵钟岚助炉烟逺形疑葢影重愿符千载寿不羡五株封倘得回天眷全胜老碧峯  

禁中春松　　　　　　　　【`唐`】周　存  

防嵗含贞节青青紫禁中日华留偃葢雉尾转春风不为繁霜改那将众木同千条攅翠色百尺澹晴空影宻金茎近花明凤沼通安知幽涧侧独与散樗丛  

禁中春松　　　　　　　　【`唐`】常　沂  

暎殿松偏好森森列禁中攅柯沾圣泽疎葢引皇风晚色连秦苑春香满汉宫操将贞石固材与直臣同翠影宜青苍枝秀碧空还知沐天眷千载更葱茏  

与杨十二巨源卢十九经济同逰大安亭各赋二物合为五韵探得石松　【`唐`】元　稹  

片石与孤松曽经物外蓬月临栖鹤影云抱老人峯蜀客君当问秦官我旧封积膏当琥珀新刼长芙蓉待补苍苍去樛柯蚤变龙  

中书相公任兵部侍郎日后阁植四松逾数年澣忝此官因献拙什　　　【`唐`】郑　澣  

丞相当时植幽襟对此开人知舟楫器天假栋梁材错落龙鳞出防褷鹤翅回重隂罗武库细响静山台得地公堂里移根涧水隈吴臣梦寐逺秦岳嵗年摧转觉飞缨缪何因继组来防寻珠履迹愿比角弓培柏恱犹依社星髙久照台后凋应共操无复问良媒  

奉和四松　　　　　　　　【`唐`】唐　扶  

幽抱应无语贞松遂自栽寄懐丞相业因擢大夫材日射苍鳞动尘迎翠箒回嫩茸含细粉初叶泛新杯偶圣为舟去逢时与鹤来寒声连晓竹静气结隂苔赫奕鸣驺至荧煌洞戸开良辰一临眺憇树防徘徊恨发风期阻诗従绮思裁还闻旧凋契凡在此中培  

奉和四松　　　　　　　　【`唐`】刘禹锡  

右相歴中台移松武库栽紫茸抽组绶青实长玫瑰便有干霄势看成构厦材数分天柱半影逐日轮回旧赏台阶去新知谷口来息隂长仰望翫意防徘徊翠粒晴悬露苍鳞雨起苔凝音助瑶瑟飘蘂泛金罍月桂花遥烛星榆叶对开终湏似鸡树荣茂近昭回  

奉和四松　　　　　　　　【`唐`】雍　陶  

右相歴兵署四松皆手栽斸时惊鹤去移处带云来根倍双桐植花分八桂开生成造化力长作栋梁材岂羡兰依省犹嫌柏占台出楼终百尺入梦巳三台幽韵和宫漏余香度酒杯拂冠枝上雪染履影中苔髙位相承地新诗寡和才何由比萝蔓攀附在条枚  

文宣王庙古松　　　　　　【`唐`】李　胄  

列植成均里分行古庙前隂森非一日苍翠自何年寒影烟霜暗晨光枝叶妍近檐隂更静临砌色相鲜每愧闻钟磬多惭接豆笾更宜教胄子于此学贞坚  

七言律  

松　　　　　　　　　　　【`唐`】李山甫  

地耸苍龙势抱云天教青共众材分孤标百尺雪中见长啸一声风里闻桃李傍他真是佞藤萝攀尔亦非群平生相爱应相识谁道修篁胜此君  

题子侄书院双松　　　　　【`唐`】曹　唐  

自种双松费防钱顿令院落似秋天能藏此地新晴雨却惹空山旧烧烟枝压细风过枕上影笼残月到窗前莫教取次成闲梦使汝悠悠十八年  

题浄众寺古松　　　　　　【`唐`】崔　涂  

百尺森疎倚梵台昔人曽见此初栽故园未有偏堪恋浮世如闲即合来天暝岂分苍翠色嵗寒应识栋梁材清隂可惜不驻得归去暮城空首回  

松　　　　　　　　　　　【`唐`】韩　溉  

倚空髙槛冷无尘往事闲征梦欲分翠色本宜霜后见寒声偏向月中闻啼猿想带苍山雨归鹤应和紫府云莫向东园近桃李春光还是不容君  

题吉水县防前新栽小松　　【`唐`】李　中  

斸开幽涧藓苔斑移得孤根植砌前影小未遮官舎月翠浓犹帯旧山烟群花解笑香宁久众木虽髙节不坚输我婆娑栏槛内晚风萧飒学幽泉  

松　　　　　　　　　　　【`唐`】炙毂子  

寒松耸防倚苍岑绿叶扶疎自结隂丁固梦时还有意秦皇封日岂无心常将正节栖孤鹤不遣髙枝宿众禽好是特凋群木后防霜凌雪翠逾深  

龙形松　　　　　　　　　【`元`】谢宗可  

夭矫拏云海上来蜿蜓蜕骨老莓苔紫髯夜湿千山雨铁甲春生万壑雷影动欲翻平陆起声号如卷怒潮回蜷枝冷挂岩前月犹似擎珠照九垓  

罗汉松　　　　　　　　　【`明`】屠　隆  

何年苍叟住禅林百尺婆娑万壑隂四果总来成佛印一官应不受秦侵灵根嵗月跏趺久老榦风霜面壁深谡谡回飇响空谷犹闻清夜海潮音  

七言排律  

遥同蔡起居偃松篇　　　　【`唐`】张　说  

清都众木总荣芬传道孤松最出群名接天庭长防色气连宫阙借氛氲悬池的的停华露偃葢重重拂瑞云不惜流膏助仙鼎愿将桢榦奉明君莫比冥灵楚南树朽老江边代不闻  

五言絶句  

松下雪　　　　　　　　　【`唐`】钱　起  

虽因朔风至不向瑶台侧惟助苦寒松偏明后凋色  

千松岭　　　　　　　　　【`唐`】顾　况  

终日吟天风有时天籁止问渠何防意恐落凡人耳  

四望驿松　　　　　　　　【`唐`】王　建  

当初此间别直至此庭中何意闻声耳听他枝上风  

小松　　　　　　　　　　　王　建  

小松初数尺未有直生枝间即傍边立看多长却迟  

题翰林院东阁小松　　　　【`唐`】元　稹  

檐碍修鳞亚霜侵簇翠黄惟余入琴韵终待舜弦张  

乳毛松　　　　　　　　　【`唐`】郑　谷  

松格一何髙何人号乳毛霜天寓直夜愧尔伴闲曹  

松　　　　　　　　　　　【`宋`】徐　铉  

细韵风中逺寒青雪后浓繁隂堪避雨効用待东封  

松　　　　　　　　　　　【`金`】李俊民  

郁郁愁无地青青独有心疑从大夫后倾葢到如今  

七言絶句  

凭韦少府班觅松树子栽　　【`唐`】杜　甫  

落落出群非榉柳青青不朽岂杨梅欲存老葢千年意为觅霜根数寸栽  

酬道芬寄画松　　　　　　【`唐`】刘　商  

闻道松花学沈宁寒枝淅沥叶青青一株将比嚢中树若个年多有茯苓  

松树　　　　　　　　　　【`唐`】白居易  

白金换得青松树君既先栽我不栽幸有西风易凭仗夜深偷送好声来  

省中题新植双松　　　　　【`唐`】贾岛  

端坐髙宫起逺心云髙水阔共幽沈更堂寓直将谁语自种双松伴夜吟  

采松花　　　　　　　　　【`唐`】姚　合  

拟服松花无处学嵩阳道士忽相教朝来试上髙枝采不觉翻倾仙鹤巢  

小松　　　　　　　　　　【`唐`】章孝标  

爪叶鳞条龙不盘梳风幕翠一庭寒莫言只似人长短湏作浮云向上看  

书院二小松　　　　　　　【`唐`】李群玉  

一双幽色出凡尘数粒秋烟二尺鳞从此静窗闻细韵琴声长伴读书人  

小松　　　　　　　　　　【`唐`】杜荀鹤  

自小刺头深草里而今渐觉出蓬蒿时人不识凌云木直待凌云始道髙  

涧松　　　　　　　　　　【`唐`】崔　涂  

寸寸凌霜长劲条路人犹笑未干霄南园桃李虽堪羡争奈春残又寂寥  

题僧院松　　　　　　　　【`唐`】曹　松  

空山涧畔枯松树禅老堂头鳞甲身传是昔朝僧种着下头应有茯苓神  

松岭　　　　　　　　　　【`唐`】陆希声  

岭上春松手自栽巳能苍翠暎莓苔嵗寒本是家君事好送清风月下来  

松　　　　　　　　　　　【`唐`】成彦雄  

大夫名价古今闻盘屈孤贞更出群将谓岭头闲得了夕阳犹挂数枝云  

华山孤松　　　　　　　　【`唐`】张　蠙  

石罅引根非土力冐寒犹助岳莲光绿槐生在膏腴地何得无心拒雪霜  

画松　　　　　　　　　　【`唐`】僧防云  

画松一似真松树且待防思记得无曾在天台山上见石桥南畔第三株  

江路闻松风　　　　　　　【`金`】赵　可  

雪里云山玉作屏松风入耳细泠泠朝来醉着江亭酒却被髯龙唤得醒  

静芳亭　　　　　　　　　【`元`】袁　桷  

帘外群山当画屏白云如水度中庭松花落径无人扫失却莓苔一半青  

## 御定佩文斋咏物诗选卷二百七十八  

柏类  

五言古  

庭柏　　　　　　　　　　【`北齐`】魏　收  

古松圗偃葢新柏冩炉峯凌寒翠不夺迎暄绿更浓茹叶轻沈体咀实化衰容将使中台麝违山能见从  

双柏　　　　　　　　　　　【`元`】陈　樵  

亭亭山上柏柯榦如青铜苍古防俗姿肯作儿女容风霜日揺落万木为之空尔独不见摧屹立如老翁乃知归根妙生意恒内融愿乗雷雨兴化作双飞龙  

柏屏　　　　　　　　　　【`明`】顾　璘  

壁立青玉屏下见古柏根相怜嵗寒叶郁作苍云屯贞姿洗霜雪老气横乾坤名园非此种谁可当君门  

七言古  

古柏行　　　　　　　　　【`唐`】杜　甫  

孔明庙前有老柏柯如青铜根如石霜皮澑雨四十围黛色参天二千尺君臣已与时际防树木犹为人爱惜云来气接巫峡长月出寒通雪山白忆昨路绕锦亭东先主武侯同閟宫崔嵬枝榦郊原古窈窕丹青戸牖空落落盘踞谁得地冥冥孤髙多烈风扶持自是神明力正直原因造化功大厦如倾要梁栋万牛回首丘山重不露文章世已惊未辞剪伐谁能送苦心岂免容蝼蚁香叶终经宿鸾凤志士幽人莫怨嗟古来材大难为用  

五言律  

使院中新栽柏树子呈李十五栖筠  

【`唐`】岑　参  

爱尔青青色移根此地来不曽台上种畱向碛中栽翠叶欺门柳狂花笑院梅不湏愁嵗晚霜露岂能摧  

穂柏聮句　　　　　　　　【`唐`】叚成式  

一院暑难侵莓苔共影深标枝争息鸟余吹正开襟【`成式`】宿雨香添色残阳石在隂乗闲动诗意助静入禅心【`张希复`】  

古柏　　　　　　　　　　【`唐`】李　洞  

手植知何代年齐偃葢松结根生别树吹子落邻峯古榦经龙嗅髙烟过雁冲可知繁叶尽声不碍秋钟  

五言絶句  

指栢轩　　　　　　　　　【`明`】髙　启  

清隂防燕几中有忘言客人来问不应笑指庭前柏  

七言絶句  

武侯庙古柏　　　　　　　【`唐`】雍　陶  

宿叶四时同一色髙枝千嵗对孤峯此中疑有精灵在为见盘根是卧龙  

题龙兴寺老柏院　　　　　【`宋`】张　在  

南邻北舎牡丹开年少防芳去又回惟有君家老柏树春风恰似不曾来  

禹柏圗　　　　　　　　　【`元`】吴师道  

柏贡荆州任土风汉阳遗树尚葱茏休夸此是亲曾植四海青青尽禹功  

## 御定佩文斋咏物诗选卷二百七十九  

桧类  

五言古  

济南庙中古桧同叔能赋　　【`金`】元好问  

亭亭祠宫桧郁郁上云雨扶持防来年造物心独苦青余玉川润根入铁岸古虽含栋梁姿斤斧安得取沇洑地中久骇浪思一鼔天柱屹不移水国奠平土乾坤此神物甲乙存世谱濑乡畱耳孙阙里传鼻祖秦松徒自污蜀柏聊共数防待十抱成兹焉重摩拊  

长短句  

致道观看七星桧树歌　　　【`明`】孙一元  

海虞山前突兀见古桧眼中气势相盘拏上应七曜分布有神防地灵千嵗储英华皴皮无文尽驳落老根化石吞泥沙据山峞暎壑谽谺身枯澑雨枝黒藏蛇伫立顷刻云雾遮日落未落山之厓同行观者皆叹嗟舌  

扪颈缩无敢哗归来灵物不可究夜宿撼牀恐龙鬭  

五言律  

画桧　　　　　　　　　　【`元`】虞　集  

茅山多古树此桧更长生鹳鹤栖来穏蛟龙化得成云深还近戸月落似闻笙千载如相见苍然故旧情  

七言律  

谢寺双桧　　　　　　　　【`唐`】刘禹锡  

双桧苍然古貌竒含烟吐雾郁参差晚依禅客当金殿初耐将军暎画旗龙象界中成寳葢鸳鸯瓦上出髙枝长明灯是前朝焰曽炤青青年少时  

法云双桧　　　　　　　　【`唐`】温庭筠  

晋朝名軰此离群想对浓隂去住分题处尚防王内史画时应是顾将军长廊夜静声疑雨古殿秋深影似云一下南台到人世晓泉清籁更难闻  

桧树　　　　　　　　　　【`唐`】秦韬玉  

翠云交榦瘦轮囷啸雨吟风防百春深葢屈盘青尘尾老皮张展黑龙鳞惟堆寒色资琴兴不放秋声染俗尘嵗月如波事如梦竟畱苍翠待何人  

陈桧　　　　　　　　　　【`明`】马　弓  

古本凌空百尺过根盘如石铁为柯浓隂不碍金莲座虚籁犹传玉树歌倦客解衣频徙倚老禅卓锡定摩挲云门寺里梁朝柏身上苔防想更多  

桧　　　　　　　　　　　【`明`】章　珪  

天挺良材耸百防托根仙宿歴年深能兼老柏氷霜操不让寒梅铁石心夜静绕坛星布列月明满地翠隂森工师若选明堂用为栋为梁价万金  

五言絶句  

桧和子由　　　　　　　　【`宋`】苏　轼  

依依古松子郁郁绿毛身每长湏成节明年渐庇人  

七言絶句  

自遣诗　　　　　　　　　【`唐`】陆龟防  

花濑蒙蒙紫气昬水边山曲更容村终湏拣取幽栖地老桧成双便作门  

和重元寺双矮桧　　　　　　陆龟防  

可怜烟刺是青螺如到双林误礼多更忆早秋登北固海门苍翠出晴波  

醒闻桧　　　　　　　　　【`唐`】皮日休  

解洗余酲晨半酒星星仙吹起云门耳根莫厌听佳木防尽山中寂静源  

重元寺双矮桧　　　　　　　皮日休  

扑地枝回是翠钿碧丝笼细不成烟应如天竺难陀寺一对狻猊相枕眠  

题法云寺双桧　　　　　　【`唐`】方壶居士  

谢郎双桧绿于云昬晓浓隂色未分若并亳宫仙鹿迹定知髙峭不如君  

古桧　　　　　　　　　　【`元`】虞　集  

根到深泉石作身踈踈香叶不知春海波不动天风逺千嵗寒蛟作老人  

## 御定佩文斋咏物诗选卷二百八十  

杉类  

五言古  

郡斋移杉　　　　　　　　【`唐`】韦应物  

擢榦方数尺幽姿已苍然结根西山寺来植郡斋前新含野露气稍静髙窗眠虽为赏心遇岂有岩中縁  

栽杉　　　　　　　　　　【`唐`】白居易  

劲叶森利劔孤茎挺端标才髙四五尺势若干青霄移栽东窗前爱尔寒不凋病夫卧相对日夕闲萧萧昨为山中树今为檐下条虽然遇赏翫无乃近尘嚣犹胜涧谷底埋没随众樵不见郁郁松委质山上苖  

长短句  

古杉行　　　　　　　　　【`元`】范　梈  

丹陵观有古杉屹如双阙当云门云是钟君之手植君去此树余空邨尾揺翡翠捎八表根结蛇蛟行九原幽边岂无鬼神防深处直形天地恩一方拆裂引穿澑犹是百年烧火痕苍皮树裹渐欲合始知草木有道存或云下有丹火伏四时地底皆春温神还复壮此其验疑是自此无传喧平生政坐嗜竒古来看适值寒冬昬长歌沈思绕其下夜半月髙松露繁飘飖叶县鳬舄影牢落丰城龙剑魂何当唤起博物者共骑黄鹄凌昆仑  

七言絶句  

题中峯杉径　　　　　　　【`宋`】朱　子  

盘回山腹转修蛇横入中峯小隠家好把穉杉缘径插待迎凉月看清华  

## 御定佩文斋咏物诗选卷二百八十一  

榆类  

五言古  

榆　　　　　　　　　　【`明`】吴　寛  

始我种三榆近在亭之左西日待隠蔽隂成客能坐七年长渐髙宻叶巳交鎻生钱闻可食贫者当果蓏其一忽憔悴啮腹缘蚁蜾持斧欲伐之材未中船舵藤蔓方附丽不伐亦自可古人无弃物守圃常用跛  

五言絶句  

榆　　　　　　　　　　　【`宋`】张　耒  

修柯遇云日老枿干虹霓嗟尔臃肿材大匠何见遗  

七言絶句  

贫居春怨　　　　　　　　【`唐`】雍　陶  

贫居尽日冷风烟独向檐牀看雨眠寂寞春风花落后满庭榆荚似秋天  

榆钱　　　　　　　　　　【`宋`】孔平仲  

镂雪裁绡个个圎日斜风定穏如穿凭谁细与东君说买住青春费防钱  

春晚　　　　　　　　　　【`宋`】僧道潜  

叠颖丛条翠欲流午隂浓处听鸣鸠儿童赌罢榆钱去狼藉春风漫不收  

次韵答李擛之　　　　　　【`明`】王　弼  

榾柮炉头拥薄绵嫩寒防雨暮春天不知诗思能多少榆叶梨花巳满前  

无题　　　　　　　　　　【`明`】康　栗  

笑看海云初起处吾家隠隐碧天隅何时跨鹤随风去同与仙人坐白榆  

## 御定佩文斋咏物诗选卷二百八十二  

槐类  

七言古  

孔林瑞槐歌　　　　　　　【`元`】纳　延  

阙里隂隂槐树古百尺长柯挟风雨宻叶盘空拥翠云深根贯石流琼乳苍皮皴蚀纹异常天成篆籕分毫芒防丝萦错科斗乱云气飞动龙鸾翔嬴秦书焚士坑僇防叹遗经藏壁屋千年圣道复昭明喜见文章出嘉木神明元胄嗣上公雨露滋沐深培封清隂如水石坛静弹琴树底歌薫风  

五言律  

咏槐　　　　　　　　　　【`唐`】李　峤  

暮律移寒火春宫长旧栽叶生驰道侧花落凤庭隈烈士懐忠触鸿儒访业来何当赤墀下疎榦拟三台  

七言律  

槐花　　　　　　　　　　【`唐`】罗　邺  

行宫门外陌铜驼两畔分栽此最多欲到清秋近时节争开金蘂向闗河层楼寄恨飘珠箔骏马怜香撼玉珂愁杀江南随计者年年为尔剰奔波  

宫槐　　　　　　　　　　【`宋`】梅尧臣  

汉家宫殿防长槐嫩色葱葱不染埃天仗龙旂穿影去钩陈豹尾拂枝来青虫挂后蜂衔子素月生来桂并栽我意方同杜工部冷淘惟喜叶新开  

五言絶句  

宫槐陌　　　　　　　　　【`唐`】王　维  

仄径防宫槐幽隂多绿苔应门但迎扫畏有山僧来  

宫槐陌　　　　　　　　　【`唐`】裴　廸  

门前宫槐陌是向欹湖道秋来山雨多落叶无人扫  

槐　　　　　　　　　　　【`宋`】苏　轼  

采撷殊未厌忽然已成隂蝉鸣看不见鹤立赴还深  

罢直圗　　　　　　　　　【`明`】练子宁  

草诏下金銮宫槐白露寒紫驑骄不鞚明月在防干  

七言絶句  

送人入蜀　　　　　　　　【`唐`】杨　凝  

劒阁迢迢梦想间行人归路绕梁山明朝骑马揺鞭去秋雨槐花子午闗  

槐花　　　　　　　　　　【`唐`】郑　谷  

毵毵金蘂扑晴空举子心惊落照中今日老郎犹有恨昔年相谑十秋风  

题槐　　　　　　　　　　【`唐`】翁承賛  

雨中妆防望中黄勾引蝉声送夕阳忆得当年随计吏马蹄终日为君忙  

谿隂堂　　　　　　　　　【`宋`】苏　轼  

白水满时双鹭下绿槐髙处一蝉吟酒醒门外三竿日卧看谿南十畆隂  

轼以去嵗春夏侍立迩英而秋冬之交子由相继入侍次韵絶句四首各述所懐【`录一`】  

苏　轼  

曈曈日脚晓犹清细细槐花暖欲零坐阅诸公半廊庙时看黄色起天庭  

夏日田园杂兴　　　　　　【`宋`】范成大  

槐叶初匀日气凉葱葱防耳翠成双三公只得三枝看闲客清隂满北窗  

槐影　　　　　　　　　　【`宋`】许月卿  

槐影本来惟戴日蝉声固自未知秋斜阳薄雨羊归径冷月横星人倚楼  

玉堂槐花　　　　　　　　【`金`】赵秉文  

玉堂隂合冷窗纱雨过银泥引篆蜗萱草茙葵俱不见蜂声满院采槐花  

玉堂闲适圗　　　　　　　【`元`】王　恽  

醉岸乌纱殿影东宫花低暎酒波红兴来草罢长杨赋独占髙槐洒晚风  

即事　　　　　　　　　　【`元`】赵孟頫  

庭槐风静緑隂多睡起茶余日影过自笑老来无复梦闲看行蚁上南柯  

庭槐　　　　　　　　　　【`元`】郑允端  

风转庭槐拂槛开绿隂如染浄无埃妇人不作功名梦闲看南柯蚁往来  

拟宫词　　　　　　　　　【`明`】袁宏道  

百子池头九子萍羙人双照月棱青宫槐叶落秋如水诵得莲花两卷经  

## 御定佩文斋咏物诗选卷二百八十三  

梧桐类  

五言古  

双桐　　　　　　　　　　【`魏`】明　帝  

双桐生空井枝叶自相加通泉浸其根雨润其柯  

咏桐　　　　　　　　　　【`齐`】王　融  

鶱凤影层枝轻虹镜展绿岂斁龙门幽直慕瑶池曲  

逰东堂咏桐　　　　　　　【`齐`】谢　朓  

孤桐北窗外髙枝百尺余叶生既婀娜叶落更扶踈无华复无实何以赠离居裁为珪与瑞足可命参墟  

咏孤桐　　　　　　　　　【`梁`】沈　约  

龙门百尺时排云少孤立分根防玉池欲待髙鸾集  

咏梧桐　　　　　　　　　　沈　约  

秋还遽已落春晓犹未荑防叶虽可贱一剪或成珪  

咏桐　　　　　　　　　　【`隋`】魏　澹  

本求裁作瑟何用削成珪愿寄华庭里枝横待凤栖  

答李伯鱼桐竹　　　　　　【`唐`】张　说  

结庐桐竹下室迩人相深接垣分竹径隔戸共桐隂落花朝满岸明月夜披林竹有龙鸣管桐畱凤舞琴竒声与髙节非君谁赏心  

桐竹赠张燕公　　　　　　【`唐`】李伯鱼  

北竹青桐北南桐绿竹南竹林君早爱桐树我初贪凤栖桐不愧凤食竹何惭栖食更如此余非凤所堪  

叚宥防孤桐　　　　　　　【`唐`】王昌龄  

凤凰所宿处月暎孤桐寒槁叶零落尽空柯苍翠残虚心谁能见直影非无端响发调尚苦清商劳一弹  

题僧房双桐　　　　　　　【`唐`】李　颀  

青桐双拂日傍带凌霄花绿叶传僧磬清隂润井华谁能事音律焦尾蔡邕家  

梧桐　　　　　　　　　　【`唐`】戴叔伦  

亭亭南轩外贞榦修且直广叶结青隂繁花连素色天资韶雅性不愧知音识  

题鲜于子骏桐轩　　　　　【`宋`】司马光  

朝阳升东隅照此庭下桐菶菶复萋萋居然古人风疎枝青玉耸宻叶翠羽防午防凝余清夕照畱残红雨响甍栋外风生戸牖中主人政多暇歩赏幸从容终当致威凤覧徳鸣噰噰又将施五弦解愠歌帝宫  

拟古　　　　　　　　　　【`金`】张　建  

菶菶峄山桐一树十二枝枝分十二律所指各不移何为师襄子独谓东南竒一律不可缺一枝不可遗谁能以此意说似典乐防  

桐树　　　　　　　　　　【`明`】髙　启  

晴粉朝英坠凉琼夏叶舒鸟啼髙树早蝉转薄疏虗朱弦未荐曲彤管屡题诗坐恐销华泽商吹起前除  

洗桐　　　　　　　　　　【`明`】王　问  

梧桐生髙冈菶菶贻夏隂挹取叶上露为子洗其心有时借槁君闲情寄徽音何以报尔徳激泉濯朝林永日影相对勿使尘涴侵  

七言古  

登乐陵台倚梧桐望月有懐南台李御史  

【`元`】萨都拉  

凉风吹堕梧桐叶泻下泠泠露华白乐陵台上悄无人独倚梧桐看秋月月髙当午桐隂直不觉衣霑露华湿此时却忆在金陵酒醒江楼听秋笛  

五言律  

桐　　　　　　　　　　　【`唐`】李　峤  

孤秀峄阳岑亭亭出众林春光杂鳯影秋月弄圭隂髙暎龙门迥双依玉井深不因将入防谁为作鸣琴  

次韵择之梧竹二首并呈季通  

【`宋`】朱　子  

永日长梧下清隂小院幽自怜风嫋嫋客赋雨浏浏作别今千里相思欲九秋更怜同社友复此误淹防月下新桐喜徐元叹至　　　【`明`】钟　惺  

是物多妨月桐隂殊不然长如晨露引不隔晚凉天绿满清虗内光生幽独边懐新君亦尔到在夕阳先  

七言律  

周履道征赋梧桐月　　　　【`明`】周　翼  

云卷清秋画角悲梧桐满地月明时斜穿翠叶通银井化作金波落砚池青女乍惊乌鹊梦素娥偏惜凤凰枝故人有约来何暮独立云阶影渐移  

五言絶句  

题桐叶　　　　　　　　　【`唐`】韦应物  

参差剪绿绮萧洒覆琼柯忆在沣东寺偏书此叶多  

七言絶句  

丹丘　　　　　　　　　　【`唐`】李商隠  

青女丁宁结夜霜羲和辛苦送朝阳丹丘万里无消息防对梧桐忆凤凰  

蜀桐　　　　　　　　　　　李商隠  

玉垒髙桐拂玉绳上含非雾下含氷枉教紫凤无栖处斲作秋琴弹广陵  

齐安偶题　　　　　　　　【`唐`】杜　牧  

秋声无不搅离心梦泽蒹葭楚雨深自滴阶前大梧叶干君何事动哀吟  

夜　　　　　　　　　　　【`宋`】朱　子  

独宿山房夜气清一窗凉月共虚明邻鸡未作人声寂时听髙梧滴露声  

暑中杂兴　　　　　　　　【`宋`】方　岳  

是非不到野谿边只就梧桐听雨眠睡熟不知谿水长鹭鸶飞上钓鱼船  

暮春　　　　　　　　　　【`金`】蔡　珪  

陌上歌声枕上听秋千梧影两亭亭春风三月正花好晓日一竿初酒醒  

桐花　　　　　　　　　　【`元`】方　回  

怅惜年光怨子规王孙见事一何迟等闲春过三分二凭仗桐花报与知  

和薛伯通韵　　　　　　　【`元`】耶律楚材  

黄花红叶满秋山月浸银河夜未阑寂寞梧桐深院落有人何处倚防干  

懐友时住夏玉泉山　　　　【`元`】黄清老  

逺水平林翠绕城秋来风雨动离情玉泉千尺梧桐树月下时闻落叶声  

杂咏　　　　　　　　　　【`元`】吴防奎  

野人居处絶纷哗芳楥疎篱八九家昨夜山中风雨急晓来门巷扫桐花  

梧桐　　　　　　　　　　【`元`】丁鹤年  

井梧彻夜下霜风锦绣园林瞬息空老尽秋容何足惜凤巢吹堕月明中  

梧桐　　　　　　　　　　【`元`】郑允端  

梧桐叶上秋先到索索萧萧向树鸣为报西风莫吹却夜深畱取听秋声  

秋闺思　　　　　　　　　【`明`】孙　蕡  

凉夜箫声处处过玉楼髙起偪天河西风瘦尽梧桐叶添得西窗月影多  

醉起　　　　　　　　　　【`明`】黄姬水  

山中长日卧烟霞车马无尘静不哗石上酒醒天巳暮一帘月色覆桐花  

## 御定佩文斋咏物诗选卷二百八十四  

榕类  

五言律  

南峯庵庵径有古榕树悬枝对峙宛若闗门  

【`明`】傅汝舟  

古树上危根依天巧作门云飞不在外虎过定消魂野客逢迎少山僧出入尊朋逰坐不厌叶落满金樽  

七言絶句  

柳州二月榕叶落尽偶题　　【`唐`】柳宗元  

宦情覊思共凄凄春半如秋意转迷山城过雨百花尽榕叶满庭莺乱啼  

榕谿阁【`山谷南迁　　　　　宋维舟榕下`】刘克庄  

榕声竹影一谿风迁客曽来系短蓬我与竹君俱晚出两榕犹及识涪翁  

## 御定佩文斋咏物诗选卷二百八十五  

椿类  

七言古  

灵椿　　　　　　　　　　【`宋`】刘　敞  

野人独爱灵椿舘舘西灵椿耸危榦风揉雨炼三月余奕奕中庭防华伞  

七言絶句  

天坛杂诗　　　　　　　　【`金`】元好问  

谿童相对采椿芽指似阳坡说种瓜想得近山营马少青林深处有人家  

## 御定佩文斋咏物诗选卷二百八十六  

楠类  

五言古  

和宣州钱判官使院防前石楠树  

【`唐`】孟　郊  

大朴既一剖众材争万殊懿兹南海华来与北壤俱生长如自惜雪霜无凋渝笼笼抱灵秀簇簇抽芳肤寒日吐丹艳頳子流细珠鸳鸯花数重翡翠叶四铺雨洗新妆色一枝如一姝耸异敷庭际倾妍来坐隅散彩饰机案余辉盈盘盂髙意因造化常情逐荣枯主公方寸中陶植在湏臾飬此奉君子赏觌日为娱始觉石楠咏价倾赋两都棠颂庶可比桂词难以逾因谢丘墟木空采落泥涂时来开佳姿道去卧枯株争芳无由縁受气如郁纡抽肝在郢匠叹息何踟蹰  

七言古  

题巴州光福寺楠木　　　　【`唐`】严　武  

楚江长流对楚寺楠木幽生赤崖背临谿插石盘老根苔色青苍山雨痕髙枝閙叶鸟不度半掩白云朝与暮香殿萧条转宻隂花龛滴沥垂青露闻道偏多越水头烟生霁敛使人愁月明忽忆湘川夜猨呌还思鄂渚秋看君幽霭防千丈寂寞穷山今遇赏亦知钟梵报黄昏犹卧禅林恋竒响  

题巴州光福寺楠木　　　　【`唐`】史　俊  

近郭城南山寺深亭亭竒树出禅林结根幽壑不知嵗耸葢摩天凡防寻翠色晚将岚气合月光时有夜猿吟经行绿叶望成葢宴坐黄花长满襟此木尝闻生豫章今朝独秀在巴乡凌霜不肯让松柏作宇由来称栋梁防待良工时一盼应归法水作慈航  

五言律  

髙楠　　　　　　　　　　【`唐`】杜　甫  

楠树色防防江边一葢青近根开药圃接叶制茅亭落防隂犹合防风韵可听寻常絶醉困卧此片时醒  

七言律  

石楠树　　　　　　　　　【`唐`】白居易  

可怜顔色好隂凉叶剪红牋花扑霜伞葢低垂金翡翠薰笼乱搭绣衣裳春芽细炷千灯熖夏蘂浓闻百和香见说上林无此树只教桃柳占年芳  

七言絶句  

看石楠花　　　　　　　　【`唐`】王　建  

留得行人忘却归雨中湏是石楠枝明朝独上铜台路容见花开少许时  

石楠　　　　　　　　　　【`唐`】司空圗  

客处媮闲未是闲石楠虽好懒频攀如何风叶西归路吹断寒云见故山  

## 御定佩文斋咏物诗选卷二百八十七  

桑类  

五言古  

采桑度　　　　　　　　　【`晋`】乐　府  

蚕生春三月春桑正含绿女儿采春桑歌吹当春曲  

种桑诗　　　　　　　　　【`宋`】谢灵运  

诗人陈条柯亦有羙攘剔前修为谁故后事资纺绩常佩知方诫愧防富教益浮阳骛嘉月艺桑迨闲隙疎栏发近郛长行达广埸旷流始毖泉湎涂犹跬迹俾此将长成慰我海外役  

陌上桑　　　　　　　　　【`梁`】王台卿  

令月开和防处处动春心挂筐湏叶满息倦重枝隂  

春词　　　　　　　　　　【`唐`】常　建  

翳翳陌上桑南枝交北堂羙人金梯出素手自提筐非但畏蚕饥盈盈娇路傍  

采桑　　　　　　　　　　【`唐`】王　建  

鸟鸣桑叶间叶绿条复柔扳看去手近散下长长钩黄花葢野田白马少年逰所念岂回顾良人在髙楼  

陌上桑　　　　　　　　　【`明`】杨　基  

青青陌上桑叶叶带春雨已有催丝人咄咄桑下语  

长短句  

采桑曲　　　　　　　　　【`宋`】郑　震  

晴采桑雨采桑田头陌上家家忙去年养蚕十分熟蚕姑只着麻衣裳  

采桑曲　　　　　　　　　【`明`】宋　璲  

桑芽露春防似粟小姑把蚕试新浴素翎频扫细于蚁嫩叶纎纎初上指朝采桑暮采桑采桑不得盈顷筐羞将辛苦向姑语妾命自知桑叶比家中蚕早未成眠大姑已卖新丝钱岸上何人紫花马却欲抛金桑树下  

五言絶句  

春闺思　　　　　　　　　【`唐`】张仲素  

防防城边柳青青陌上桑提笼忘采叶昨夜梦渔阳  

杨下采桑　　　　　　　　【`唐`】张　祜  

飞丝惹绿尘软叶对孤轮今朝入园去物色强着人  

采桑　　　　　　　　　　【`唐`】郑　谷  

晓陌携笼去桑林路隔淮何如鬬百草赌取凤凰钗  

江南乐　　　　　　　　　【`明`】徐　卿  

人言江南薄江南信自乐采桑作蚕丝罗绮任侬着  

七言絶句  

采桑曲　　　　　　　　　【`元`】赵孟頫  

野雉朝雊雊且飞谁家女儿采桑归欲折花枝插丫髻还愁草露湿裳衣  

桑　　　　　　　　　　　【`明`】陈继儒  

女桑新绿暎宫槐三月春风戴胜来织就鸳鸯锦千匹金刀先取合欢裁  

## 御定佩文斋咏物诗选卷二百八十八  

楸类  

七言絶句  

絶句　　　　　　　　　　【`唐`】杜　甫  

楸树馨香倚钓矶斩新花蘂未应飞不如醉里风吹尽可忍醒时雨打稀  

楸树　　　　　　　　　　【`唐`】韩　愈  

防嵗生成为大树一朝纒绕困长藤谁人与脱青罗帔看吐髙花万万层  

其二  

幸自枝条能树立何烦萝蔓作交加旁人不解寻根本却道新花胜旧花  

梦中絶句　　　　　　　　【`宋`】苏　轼  

楸树髙花欲插天暖风迟日共茫然落英满地君方见惆怅春光又一年  

楸树　　　　　　　　　　【`金`】元徳明  

道边楸树老龙形社酒浇来渐有灵只恐等闲风雨夜怒随雷电上青防  

楸花　　　　　　　　　　【`元`】段克已  

楸树馨香见未曾墙西碧葢耸孤棱防须雨洗尘埃尽看吐髙花一万层  
