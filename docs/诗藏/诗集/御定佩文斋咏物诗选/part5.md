---
title: 第4部分
index: true
icon: editor
order: 5
category:
  - 诗藏
  - 诗集
  - 御制佩文斋咏物诗选
tag:
  - 钦定四库全书
  - 集部八
  - 总集类
  - 陈廷敬
  - 清
---

## 御定佩文斋咏物诗选卷一百三十五  

凯旋类  

五言古  

正阳堂宴劳凯旋　　　　　【`梁`】沈　约  

凯入同髙宴饮至均多祜昔徃歌采薇今来欢杕杜善战惟我皇胜之不窥户推毂授神谟余壮终能贾浩荡金罍溢周流玉觞傅  

光华殿侍宴赋竞病韵　　　【`梁`】曹景宗  

去时儿女悲归来笳鼔竞借问行路人何如霍去病  

七言古  

破阵曲　　　　　　　　　【`宋`】刘克庄  

黄旗一片边头回两河百郡送欵来至尊御殿受防奏六军张凯声如雷元戎劒履云台上麾下偏裨皆将相腐儒笔力尚跌宕燕山之铭髙十丈  

费将军凯还歌　　　　　　【`明`】黄　哲  

费侯佐国文且武礼乐从容在军旅汉家卿相谁得如云台功臣祭征虏王师转战下山东大将平燕无限功复有竒兵専节制将军同日度居庸居庸城边草初白戎兵夜遁龙沙北长风吹沙铁山黒贤王雕弓控不得组练如霜未倒戈狼烽斥堠通滦河将军洗兵河上波马前双吹金哱啰英雄如公信无敌据鞍归来亲草檄归来更唱平戎歌燕然山头堪勒石忽忆去年驻阿城仆忝微官曽送迎马头北去扫燕土今日传闻朝玉京旌麾再入阿亭路横槊赋诗肎相顾官桥一道野棠开人道当时列营处东风二月江南春露布先传到紫宸丹书铁劵分茅土顾尔功成过古人  

五言律  

侍宴旋师喜防应制　　　　【`唐`】韦安石  

蜂蚁屯夷落熊罴逐汉飞忘躯百战后屈指一年归厚眷纾天藻深慈解御衣兴酣歌舞出朝野羡光辉  

五言排律  

军师凯旋自邕州顺流舟中　【`唐`】李　峤  

鸣鞞入嶂口泛舸历川湄尚想江陵阵犹疑下濑师岸回帆影疾风逆鼓声迟萍叶沾兰桨林花拂桂旗弓鸣苍隼落劒动白猿悲芳树吟羗管幽篁入楚词全军多胜防无战在明时寄谢山东妙长缨徒自欺  

七言律  

晋公破贼回重拜台司以诗示幕中賔客  

【`唐`】韩　愈  

南伐旋师太华东天书夜到册元功将军旧压三司贵相国新兼五等崇鹓鹭欲归仙仗里熊罴还入禁营中长惭典午非材职得就闲官即至公  

大将军徐丞相平定中原振旅还朝上御龙江亭命儒臣赋诗迎之应制　【`明`】魏　观  

白旄黄钺两京平甘雨和风四海清师出万全非用武将资三杰在推诚苍龙挟雨迎车骑彩鳯穿云送斾旌献颂偶蒙天一笑行看作乐着功成  

大驾北还　　　　　　　　【`明`】蔡　羽  

銮舆北渡五云移亲听铙歌海上吹黄道香风鸣寳铰翠华秋日到瑶池千官喜得金门诏南国新传赤鴈诗六郡良家齐解甲驺虞旗卷犒王师  

五言絶句  

战胜乐　　　　　　　　　【`唐`】徐彦伯  

百战得功名天兵意气生三边永不战此是我皇英  

平蕃曲　　　　　　　　　【`唐`】刘长卿  

吹角报蕃营回军欲洗兵已敎青海外自筑汉家城  

其二  

絶漠大军还平沙独戍闲空畱一片石万古在燕山  

凯乐歌词　　　　　　　　【`唐`】刘禹锡  

受律辞元首相将讨叛臣咸歌破阵乐共赏太平人  

其二  

圣徳期昌运雍熈万防清乾坤资化育海岳共休明  

其三  

辟土欣耕稼销戈遂偃兵殊方歌帝泽执贽贺升平  

其四  

四海皇风被千年徳水清戎衣更不着今日告功成  

其五  

主圣开昌厯臣忠奉大猷君看偃革后更是太平秋  

亡言絶句  

献封大夫破播仙凯歌　　　【`唐`】岑　参  

汉将承恩西破戎防书先奏未央宫天子预开麟阁待祗今谁数贰师功  

其二  

官军西出过楼兰营幕傍临月窟寒蒲海晓霜凝马尾葱山夜雪扑旌竿  

其三  

鸣笳疉鼓拥回军破国平蕃昔未闻大夫鹊印揺边月天将龙旗掣海云  

其四  

日落辕门鼔角鸣千群面缚出蕃城洗兵鱼海云迎阵秣马龙堆月照营  

其五  

暮雨旌旗湿未干龙沙白草日光寒昨夜将军连晓战蕃军只见马空鞍  

邠州词献髙尚书　　　　　【`唐`】李　渉  

将家难立是威声不见多传衞霍名一自元和平蜀后马头行处即长城  

其二  

朔方忠义旧来闻尽是邠城父子军今日兵符归上将旄头不用更妖氛  

田侍郎归镇　　　　　　　【`唐`】王　建  

去处长将决胜筹回回身在阵前头贼城破后先锋入看着红妆不敢收  

其二  

熨帖朝衣抛战袍防龙班里侍中髙对时先奏牙门将次第天恩与节旄  

其三  

踏着家乡马脚轻暮山秋色眼前明老人上酒齐头拜得侍中来尽再生  

其四  

功成谁不用蕃方富贵还湏是本乡万里双旌汾水上玉鞭遥指白云庄  

其五  

鼔吹旗旛道两边行男走女喜骈阗旧交省得当时别指防如今却少年  

其六  

广塲破阵乐初休彩纛髙于百尺楼老将气雄争起舞管弦回作大纒头  

其七  

将士请衣忘却贫绿红烛酒楼新家家尽踏还乡曲明月街中不絶人  

大驾西狩还京百官出于徳胜门  

【`明`】陈　沂  

直望氤氲紫雾遥万重飞鞚马萧萧鹓班虎队皆戎服两度迎銮徳胜桥  

其二  

逐队绯袍引上公当街行酒献成功人人识得君王喜醉入仙桃两朶红  

龛山凯歌　　　　　　　　【`明`】徐　渭  

短劒随鎗暮合围寒风吹血着人飞朝来道上看归骑一片红氷冷铁衣  

其二  

七尺龙蟠皁线縧倭儿刀挂汉儿腰向谁手内亲捎得百徧冲锋滚海蛟  

## 御定佩文斋咏物诗选卷一百三十六  

行营类  

五言律  

送南特进赴归行营　　　　【`唐`】刘长卿  

闻道军书至扬鞭不问家塞云连白草汉月到黄沙汗马河源饮烧羗陇坻遮翩翩新结束去逐李轻车  

送郑正则徐州行营　　　　【`唐`】郎士元  

从军非陇头师在古徐州气劲三河卒功全万户侯元戎阃外略才子握中筹莫听闗山曲还生塞上愁送李侍御赴徐州行营　　　【`唐`】韩　翃  

少年兼柱史东至旧徐州逺属平津阁前驱博望侯向营淮月满吹角楚天秋客梦依依处寒山对白楼  

行营漫兴　　　　　　　　【`明`】茅大方  

北地得春晩萧闗积雪多风云驱部伍旄纛徧山河羗笛翻边调秦兵杂楚歌汉家飞将在不必问亷颇五言排律  

宿温城望军营　　　　　　【`唐`】骆賔王  

边地寒胶折孤城夜柝闻兵符闗帝阙天防动将军塞静胡笳彻沙明楚练分风旗翻翼影霜劒转龙文白羽揺如月青山断若云烟疎疑卷幔尘灭似销氛投笔懐班业临戎想召勲还应雪汉耻持此报明君  

奉饯郎中四兄罢余杭太守承恩加侍御史充行军司马赴汝南行营　　【`唐`】刘长卿  

星使三江上天波万里通权分金节重恩借铁冠雄梅吹前军发棠阴旧府空残春锦障外初日羽旗东岸柳遮浮鹢江花隔避骢离心在何处芳草满呉宫  

送李傅侍郎劒南行营　　　【`唐`】贾　岛  

走马从边事新恩受外台勇看双节出期破八蛮回许国家无恋盘江栈不摧移军刁斗逐报防劒门开角咽猕猴呌鼙干霹雳来去年新甸邑犹滞佐时才  

营中闲夜　　　　　　　　【`明`】唐之淳  

闲坐乐从戎将军得上公佩刁悬玉虎釭烬剔金虫逺柝微侵月清笳逈带风香腾炉面紫火射箭头红舞劒知书法谈碁识战功明朝当阅武传令选雕弓  

七言律  

得柳员外书封寄近诗书中兼报新主行营兵  

马因代书戏答　　　　　【`唐`】独孤及  

郎官作椽心非好儒服临戎政已闻说劒尝宗漆园吏戒严应笑棘门军遥知抵掌论皇道时复吟诗向白云百越待君言即叙相思不敢怆离群  

七言絶句  

贺州宴行营回将　　　　　【`唐`】羊士谔  

丸劒盈庭酒满巵戍人归日及时元戎静镇无边事尽道营中偃画旗  

蕲州行营作　　　　　　　【`唐`】戴叔伦  

蕲水西城向北看桃花落尽柳花残朱旗半卷山川小白马连嘶草树寒  

行营送人　　　　　　　　【`唐`】刘　商  

鞞鼔喧喧对古城独寻归鸟马蹄轻回来看觅莺飞处即是将军细柳营  

春日行营即事　　　　　　　刘　商  

风引双旌马首齐曹南战胜日平西为儒不解从戎事花落春深闻鼔鼙  

宣府敎塲歌　　　　　　　【`明`】徐　渭  

宣府敎塲天下闻个个峰峦尖入云不用弓刀排虎士天生劒防拥将军  

## 御定佩文斋咏物诗选卷一百三十七  

阵图类  

五言古  

八阵图　　　　　　　　　【`晋`】桓　温  

望古识其眞临源爱徃迹恐君遗事节聊下南山石  

五言律  

观八阵图　　　　　　　　【`唐`】刘禹锡  

轩皇传上略蜀相运神机水落龙蛇出沙平鹅鹳飞波涛无动势麟介避余威防有知兵者临岐指是非  

五言絶句  

八阵图　　　　　　　　　【`唐`】杜　甫  

功葢三分国名成八阵图江流石不转遗恨失吞吴  

## 御定佩文斋咏物诗选卷一百三十八  

射类  

五言古  

北园射堂新成　　　　　【`北周`】庾　信  

轩台聊可习仙的不难登转箭初调筈横弓先望堋惊心一鴈落连臂两猿腾直知王济巧谁觉魏舒能空心不死树无叶未枯藤择贤方至此传巵欣得朋  

题君子亭　　　　　　　　【`宋`】朱　子  

清晨坐武观凉风动髙旌挟弓一笑起屈此四座英破的亦巳屡穿杨讵云精军吏不敢贺髙鸟时相惊解韝脱决遂缓带飘华缨俯仰新亭幽旷然尘虑清内正外自直三揖奚所争端居得深玩君子非虚名  

七言古  

射虎行赠射虎人　　　　　【`元`】郭　钰  

昨日射虎南山颠悲风萧萧眼力穿今日射虎北山下  

虎血溅衣山路夜朝朝射虎无空归家人望断孤云飞度岭逾山弓力健虎肉共分不辞逺府司帖下问虎皮髙枕髑髅醉不知虎昔咆哮百兽走今日寜知在君手鼻端出火耳生风拔劒起舞气如虹昨夜空邨见渔火牛羊不收犬长卧作诗赠君毛发寒烦君为我谢上官独不见昔日刘昆称长者虎北渡河不须射  

端午赐观骑射击毬侍防　　【`明`】王　绂  

葵橊花开蒲艾香都城佳节逢端阳龙舟竞渡不足尚诏令禁籞开毬塲毬塲新开向东苑一望晴烟緑莎輭万马骞腾鼓吹喧五云缭绕旌旗展羽林年少青纶巾秀眉丰脸如神人锦袍窄袖巧结束金鞍寳勒红缨新纷纭来往尤迅速马上时看藏马腹背挽雕弓金镞鸣一剪柔条碎新緑忽闻有诏命分棚毬先到手人夸能马蹄四合云雾集骊珠落地蛟龙争彩色毬门不盈尺巧中由来如破的剨然一击电光飞平地风云轰霹雳自矜得隽意气粗万夫夸羡声喧呼摐金伐鼓助喜色共言此乐人间无鸾舆临幸天顔喜防赐千官醉蒲醑光禄樽开北斗傍箫韶乐奏南薰里微臣何幸遭盛明清光日近多恩荣呈诗敢拟长杨赋万歳千秋颂太平答空同子观射见赠之作　　【`明`】郑　作  

我骑白鼻騧君载青油车行行城南道聮翩走风沙停车下马对相揖弯弓抽矢向西立一箭应手坠双翼镝中飒飒悲风入天寒日暮侵征衣侧身上马先尔归扬鞭径去不回首黄云白雪春霏霏  

五言律  

端午日观射栁应制　　　　【`明`】王　直  

杨栁緑含滋雕弓纵射时向风飞白羽和露折青丝辇路晴光动旌门午漏迟营前挝鼓急捷报万人知  

五言排律  

元武门侍射　　　　　　　【`唐`】张　説  

射观通元阙兵栏辟御筵雕弧月半上画的晕重圆羿后神幽赞灵王法暗传贯心精四返饮羽妙三聮雪鹤来衔箭星麟下集一逄军宴洽万庆武功宣  

和王懐州观西营秋射　　　【`唐`】耿　湋  

谢公观校武草碧露漫漫落叶停髙驾空林满从官迎筹皆疉鼓挥箭或移竿名借三军勇功推百中难主皮山郡晩饮筭栁营寒明日开铃阁新诗双玉盘  

观衞尚书九日对中使射破的  

【`唐`】戎　昱  

盛宴倾黄菊殊私降紫泥月营开射圃霜斾拂晴霓出将三朝贵弯弓五善齐腕囘金镞满的破緑低勇气干牛斗欢声震鼓鼙忠臣思报国更欲取关西  

七言律  

次韵王晋卿奉诏押髙丽燕射  

【`宋`】苏　轼  

北苑传呼陛楯郎东藩初识令君香天山自可三箭取海国何劳一苇航宣劝不辞金盌侧醉归争看玉鞭长锦囊诗草勤收拾莫遣鸡林得夜光  

刘乙新作射亭　　　　　　　苏　轼  

兰玉当年刺史家双鞬驰射笑穿花而今白首闲骢马只有清尊照画蛇寂寂小窗蛛网徧阴阴垂桞鴈行斜手柔弓燥春风暖置酒看君中防牙  

射栁　　　　　　　　　　【`元`】张范  

年少将军耀武威人如轻燕马如飞黄金箭落星三防白玉弓开月一围箫鼓声中惊霹雳绮罗筵上动光辉囘头笑杀无功子羞对薰风脱锦衣  

端午日赐观射栁　　　　　【`明`】王　英  

凤皇城上驻龙旂瑞日含光耀紫微淡荡蒲风初应节絪缊花气半薫衣仗前新筑麒麟苑云外遥开虎豹围先看圣孙来试马指麾兵阵合天机  

其二  

鸣箫伐鼓催飞鞚列阵行云拥翠华竞挽雕弓如月满尽摧杨栁向风斜因知上将皆猿臂总道诸军胜虎牙莫羡天山曾献巧射生今已静边沙  

五言絶句  

观骑射　　　　　　　　　【`唐`】李　益  

边头射雕将走马出中军逺见平原上翻身向暮云  

七言絶句  

少年行　　　　　　　　　【`唐`】令狐楚  

家本清河住五城须凭弓箭得功名等闲飞鞚秋原上独向寒云试射声  

看射栁枝　　　　　　　　【`唐`】李　渉  

玉弝朱勅赐弓新加三斗得秋风万人齐看翻金勒百歩穿杨逐箭空  

## 御定佩文斋咏物诗选卷一百三十九  

弓类  

四言古  

良弓铭　　　　　　　　　【`汉`】李　尤  

弓矢之作爰自曩时乡射载礼招命在诗妙称顔髙巧发晋师不争之美亦以辨仪  

五言古  

我有　　　　　　　　　　【`元`】张　宪  

我有骍角弓百歩能破的力强不受檠材美陋越棘时能毙飞将万骑莫敢逼翻翻铁丝箭剡剡金爪镝鼓寒霜气重应手响霹雳岂惟射渠魁眼中已无敌雄哉两櫜鞬俨若左右翼时来亦大用不偶直暂塞我弓虽少置未许楚人得  

五言律  

戴光弓　　　　　　　　　【`唐`】元　稹  

潞府筋胶劲戴光因合成知君懐胆气赠我定交情不拟闲穿叶那能枉始生唯调一只箭飞入破聊城  

射弓次寄彭城四君　　　　【`宋`】林　逋  

襟掩皂貂斜晴鼙向水涯箭翎沈白雪贴晕破微霞气为傍观壮言因决胜夸钿钗金捍彀更忆五侯家  

五言絶句  

奉和咏弓　　　　　　　　【`唐`】杨师道  

霜重麟胶劲风髙月影圆乌飞随帝辇鴈落逐鸣  

弓　　　　　　　　　　　【`明`】髙　啓  

燕角号良材楼烦劈未开秋风悬臂出何处一鸧来  

七言絶句  

阅弓箭手　　　　　　　　【`明`】孙承宗  

三年又见栁依依细栁营中刬栁归却喜丹台新燕子学成白羽水平飞  

## 御定佩文斋咏物诗选卷一百四十  

箭类  

四言古  

弧矢铭　　　　　　　　　【`汉`】李　尤  

木为弧剡木为矢弧矢协并八极同纪  

弓矢赞　　　　　　　　　【`梁`】萧　统  

弓用筋角矢制良工亦以观徳非止临戎杨叶命中猨堕长空  

五言律  

箭　　　　　　　　　　　【`唐`】李　峤  

汉甸初收羽燕城忽解围影随流水急光带落星飞夏列三成范尧沈九日辉断蛟云梦泽希为识忘归  

五言排律  

御箭连中双兔　　　　　　【`唐`】阙　名  

宸游经上苑羽猎向闲田狡兔初迷窟纎骊讵着鞭三驱仍百歩一发遂双连影谢含霜草魂消向月欢声动寒木喜气满晴天那似陈王意空垂乐府篇  

## 御定佩文斋咏物诗选卷一百四十一  

刀类  

五言古  

以双刀遗子由子由有诗次其韵  

【`宋`】苏　轼  

寳刀匣不见但见龙雀镮何曽斩蛟蛇亦未切琅玕胡为穿窬辈见之要领寒吾刀不汝问有媿在其肝念此力自藏包之虎皮斑湛然如古井终歳不复澜不忧无所用忧在用者难佩之非其人匣中自长叹我老众所易屡遭非意干惟有王元通阶庭秀芝兰知子后必大故择刀所便屠狗非不用一歳六七刓欲试百链刚要须更泥蟠作诗铭其背以待知者看  

刀赠程自邑　　　　　　　【`明`】郑　作  

昔客汴上来曾遗西番刀出鞘试口吹断毫毛裹以白鹿皮纒以青丝縧不逄拂拭人尘埃甘自韬把赠  

慙吾老功名看汝豪  

七言古【`附长短句`】  

崔五六图屏风各赋一物得乌孙佩刀  

【`唐`】李　颀  

乌孙腰间佩两刀刃可吹毛锦为带握中枕宿穹庐室马上割飞翳螉塞执之魍魉谁能前气凛清风沙漠边磨用阴山一片玉洗将朔北独流泉主人屏风写竒状铁鞘金镮俨相向囘头瞪目时一看使予心在江湖上  

荆南兵马使太常卿赵公大食刀歌  

【`唐`】杜　甫  

太常楼船声嗷嘈问兵刮宼超下牢牧出令奔飞百艘猛蛟突兽纷腾逃白帝寒城驻锦袍元冬示我胡国刀壮士短衣头虎毛慿轩防鞘天为髙翻风转日木怒号冰翼雪淡伤哀猱镌错碧甖鸊鹈膏铓锷巳莹虚秋涛鬼物撇捩乱坑壕苍水使者扪赤绦龙伯国人罢钓鼇芮公回首顔色劳分阃救世用贤豪赵公玉立髙歌起揽环结佩相终始万嵗持之防天子得君乱丝与君理蜀江如线针如水荆岑弹丸心未已贼臣恶子休干纪魑魅魍魉徒为耳妖腰乱领敢欣喜用之不髙亦不庳不似长劒须天倚吁嗟光禄英雄弭大食寳刀聊可比丹青宛转麒麟里光芒六合无泥滓  

难绾刀子歌　　　　　　　【`唐`】卢　纶  

黄金鞘里青芦叶丽若剪成铦且霎轻冰薄玉状不分一尺寒光堪决云吹毛可试不可触似有虫搜阙裂文淬之几堕前池水焉知不是蛟龙子割鸡刺虎皆若空愿应君心逐君指并州难绾竟何人每成此物如有神  

日本刀歌　　　　　　　　【`宋`】欧阳脩  

昆夷道逺不复通世传切玉谁能穷寳刀近出日本国越贾得之沧海东鱼皮装贴香木鞘黄白间杂鍮与铜百金传入好事手佩服可以禳妖凶传闻其国居大岛土壤沃饶风俗好其先徐福诈秦民采药淹留丱童老百工五种与之居至今噐玩皆精巧前朝贡献屡往来士人往往工词藻徐福行时书未焚逸书百篇今尚存令严不许传中国举世无人识古文先王大典藏蛮貊沧波浩荡无通津令人感激坐流涕锈涩短刀何足云赠戴嗣良歌时罢洪府监兵过广陵为东坡公出所获西夏刀劒东坡公命作  

【`宋`】晁补之  

三郎少日如乳虎代父搏贼惊山东硬弓长箭取官职自说九战皆先锋将军拳勇馈不继痛惜灵武寄谋空城头揶揄下俛走壮士志屈羞填胷平生山西踏霜雪洪府下湿号儿童闻名未识二十载初见长楫东坡公锐头短后凛八尺气似饮井垂檐虹只令不语当阵立望见已是千夫雄往年身夺五刀劒名玉所擐犀扎同晨朝携来一府看窃指私语惊庭中红妆拥坐花照酒青萍拔鞘堂生风螺旋铓锷波起脊白蛟双挟三苍龙试人一缕立褫魄戏客三招森动容东坡喜为出好砺洮鸭緑石如坚铜收藏入匣人意定蛾眉稍进琉璃钟太平君子尚小毖戒惧邾小毋荓蜂舞干两阶庶可覩跳空七劒今何庸我为苏公起扬觯雅歌缓带聊堪同从公请砺归作砚闻公常谏求边功  

北庭宣元杰西番刀歌　　　【`元`】张　宪  

金神起持水火齐煆炼阴阳结精锐七月七日授冶师手作钳锤股为砺一千七百七十锋脊髙体狭刀口洪龙飞蛟化歳月乆阮师旧物今无踪呱哇绣镔柔可曲东倭纯钢不受触贤侯示我西番刀名压古今刀劒録三尖两刃圭首圆劒脊防防生黒烟朱砂斑痕防人血雕青皮輭金钩聮唐人寳刀夸大食于今利噐称米息十年土涮松纹生戎王造时当月蚀平章遗佩固有神朱髙固始多竒勲三公重噐不虚授往继王祥作辅臣  

佩刀行　　　　　　　　　【`明`】徐尊生  

神人藏舟半天里絶壑谽谺露舟尾铮然有物堕中宵八觚棱嶒长尺只野僧拾之归张公化为夭矫苍精龙不知何世何年閟竒气剸犀断虎一旦生神通魑魅却走妖邪空张公佩到蓬莱殿天上群仙惊未见青丝缑悬白玉环当昼孤光揺冷电为君淬厉向盘根纵有青萍何足羡他年辞荣归浙山莫行金华赤松间精灵感防霹雳吼便恐飞去无时还  

杨伯翼赠日本刀歌　　　　【`明`】王穉登  

杨郎手持一匣霜赠我拂拭生寒芒铅刀纷纷空满目君与此锷皆鱼肠南金换却东溟铁上带倭兵髑髅血血未曽消刃未平皎若莲花浸秋月灯前细看鸊鹈锋入手还疑蛟与龙门外湖深恐飞去朱绳夜缚青芙蓉苔花斓斑土花紫白虹沈沈卧寒水归家不惜十年磨他日还能报知已  

五言律  

刀　　　　　　　　　　　【`唐`】李　峤  

列辟鸣鸾至惟良佩犊旋带环疑写月引鉴似含泉入梦华梁上藏锋彩笔前莫惊开百链特拟定三边  

琉球刀　　　　　　　　　【`明`】徐　渭  

单刀新试舞双劒旧能轮雨过腥闻血风旋雪里身对镮归思动挂壁蒯缑尘醉后时横看终当赠与人  

七言律  

咏邵文敬所藏转刀　　　　【`明`】吴　寛  

铄金巧思出工倕独抱机心展转危报主久知深自许授人难辨倒相持笔端字悟藏锋妙囊底锥嫌脱颖迟诗社埋头羞锐进吴笺一割尚差差  

五言絶句  

视刀环歌　　　　　　　　【`唐`】刘禹锡  

常恨言语浅不知人意深今朝两相视脉脉万重心  

## 御定佩文斋咏物诗选卷一百四十二  

劒类  

五言古  

劒　　　　　　　　　　　【`魏`】文　帝  

越民铸寳劒出匣吐寒芒服之御左右除凶致福祥  

寳劒　　　　　　　　　　【`梁`】吴　均  

我有一寳劒出自昆吾谿照人如照水切玉如切泥锷边霜凛凛匣上风凄凄寄语张公子何当来见携  

经丰城劒池　　　　　　　【`陈`】阴　铿  

清池自湛澹神劒久迁移无复连星气空余似月池夹篠澄深渌含风结细漪唯有莲花蕚还想匣中雌  

古劒　　　　　　　　　　【`唐`】刘长卿  

龙泉闲古匣苔藓沦此地何意久藏锋翻令世人弃铁衣今正涩寳刃犹可试傥遇拂拭恩应知剸犀利  

折劒头　　　　　　　　　【`唐`】白居易  

拾得折劒头不知折之由一握青蛇尾数寸碧头疑是斩鲸鲵不然刺蛟虬缺落泥土中委弃无人收我有鄙介性好刚不好柔勿轻直折劒犹胜曲全钩  

寳劒吟　　　　　　　　　【`宋`】陆　游  

幽人枕寳劒殷殷夜有声人言劒化龙直恐兴风霆不然愤狂竖慨然思遐征取酒起酹劒至寳当潜形岂无知君者时来自施行一匣有余地胡为鸣不平  

寳劒篇　　　　　　　　　【`明`】祝允明  

我有三尺匣白石隐青锋一藏三十年不敢轻开封无人解舞术秋山蛰神龙时时自提看碧水苍芙蓉家鸡未须割屠蛟或当逄想望张壮武揄扬郭代公髙歌抚匣卧遐想干将翁幸得防光彩长飞星汉中  

七言古【`附长短句`】  

古劒篇　　　　　　　　　【`唐`】郭元振  

君不见昆吾鐡冶飞炎烟红光紫气俱赫然良工鍜链凡几年铸得寳劒名龙泉龙泉顔色如霜雪良工咨嗟叹竒絶琉璃玉匣吐莲花错镂金环映明月正逄天下无风尘幸得周防君子身精光黯黯青蛇色文章片片绿龟鳞非直结交游侠子亦曾亲近英雄人何言中路遭弃捐零落漂沦古狱邉虽复尘埋无所用犹能夜夜气冲天  

与李渤新罗劒歌　　　　　【`唐`】李　渉  

我有神劒异人与暗中往往精灵语识者知从东海来来时一夜因风雨长河临晓北斗残秋水露背青螭寒昨夜大梁城下宿不借跌光顔看刃邉飒飒尘沙缺瘢痕半是蛟龙血雷焕张华久已无沈寃知向谁人说我有爱弟都九江一条直气今无双青光好去莫惆怅必斩长鲸湏少壮  

武昌铜劒歌　　　　　　　【`宋`】苏　轼  

雨余江清风卷沙雷公蹑云捕黄蛇蛇行空中如枉矢霓光煜煜烧蛇尾或投以块铿有声雷飞上天蛇入水水上青山如削铁神物欲出山自裂细看両胁生碧花犹是西江老蛟血苏子得之何所为蒯缑弹铗咏新诗君不见凌烟功臣长九尺腰间玉具髙拄颐  

张几仲有龙尾子石砚以铜劒易之  

苏　轼  

我家铜劒如赤蛇君家石砚苍璧椭而防君持我劒向何许大明宫里玉佩鸣冲牙我得君砚亦安用雪堂窗下尔雅笺鱼鰕二物与人初不异飘落髙下随风花蒯缑玉具皆外物视草草元无等差君不见秦赵城易璧指图睨柱相矜夸又不见二生妾换马骄鸣啜泣思其家不如无情两相与永以为好譬之桃李与琼华郭祥正家醉画竹石壁上郭作诗为谢且遗二  

古铜劒　　　　　　　　　苏　轼  

空肠得酒芒角出肝肺槎枒生竹石森然欲作不可回吐向君家雪色壁平生好诗仍好画书墙涴壁长遭骂不瞠不骂喜有余世间谁复如君者一双铜劒秋水光两首新诗争劒铓劒在牀头诗在手不知谁作蛟龙吼  

汉劒歌　　　　　　　　　【`元`】贡　奎  

古劒粼粼一水髙堂脱鞘神光起何年失势竟飞来风雨灵雌泣渊底自从掌握归山人勾连铁锁羁烟尘山石裂开鸣碧玉土华蚀尽浮苍鳞天官下勅百灵守呼吸云雷任驱走或云其来由汉始防侯佩从赤松子千载相传有定名造物忘令书太史君不见干将莫邪离复合气冲牛斗森灭没长鲸掉尾沧海阔  

寳劒歌　　　　　　　　　【`明`】孙　炎  

寳劒光耿耿佩之可以当一龙只是隂山太古雪为谁结此青芙蓉明珠为寳锦为带三尺枯蛟出冰海自从虎革裹干戈飞入芒砀育光彩青田刘郎汉诸孙传家惟有此物存匣中千年睡不醒白帝血染桃花痕山童神全眼如日时见蜿蜒走虗室我逄龙精不敢弹正气直贯青天寒还君持之献明主若嵗大旱为霖雨  

匣劒行　　　　　　　　　【`明`】张元凯  

生长阖闾国家住专诸里鍜链昆吾成一匣明秋水秋水泠泠声绕扉凄清中夜蛟龙归空庐独抱朗月卧髙天飒动霜华飞提携神物无人觉何来白虹常在握锋芒卫霍耀天山精灵荆聂倾河岳结客纷纷向五陵呼卢博采且浮沈寜输百万防三尺悬在腰间酬寸心鸊鹈新淬光如彗照见人间不平事玉玦金环日日闲匣中一匊明珠泪严城吹角秋夜清风凄月肃邻鸡鸣擥衣起舞欲拔劒无乃嵗乆青苔生莫邪空老无人齿世人共寳铅刀耳幕南塞北行路难酬恩报怨竟谁是沦落沈埋一蒯缑耻将弹铗动诸侯丰城不掩千霄气越石何嗟绕指柔  

五言律  

蕃劒　　　　　　　　　　【`唐`】杜　甫  

致此自僻逺又非珠玉装如何有竒怪每夜吐光芒虎气必腾上龙身寜久藏风尘苦未息持汝奉明王  

寳劒篇　　　　　　　　　【`唐`】刘长卿  

寳劒不可得相逄几许难今朝一度见赤色照人寒匣里星文动环邉月影残自然神鬼伏无事莫空弹赋得双佩劒送方生趋幕府　【`明`】潘　纬  

延津双玉虹神物合雌雄易用千金购难为一割功尘埋余斗气嵗逺结隂风感激封侯去龙鸣出匣中  

赋得劒幷送汤宪副　　　　【`明`】童　佩  

寳锷曾防此千年尚有名星辰片云识风雨半江生链想古人迹功知烈士成张华在当路寜使久延平  

五言排律  

观淬龙泉劒　　　　　　　【`唐`】裴　夷  

欧冶将成器风胡幸见逄发硎思剸玉投水化为龙讵肯藏深匣终期用刜钟莲花生寳锷秋日厉霜锋练质才三尺吹毛过百重击磨如不倦提握愿长从  

劒化为龙　　　　　　　　【`唐`】张　聿  

古劒诚难屈精明有所从沈埋方出狱防合却成龙牛斗寃初歇蜿蜒气渐浓云涛透百尺水府跃千重拖尾迷莲锷张鳞露锦容至今沙岸下谁得覩灵踪  

五言絶句  

劒客　　　　　　　　　　【`唐`】贾　岛  

十年磨一劒霜刃未曾试今日把似君谁有不平事  

七言絶句  

书劒　　　　　　　　　　【`唐`】元　稹  

渝工劒刃皆欧冶巴吏书踪尽子云唯我心知有来处泊船黄草夜思君  

寳劒　　　　　　　　　　【`唐`】韩　偓  

困极应还有日通难将尘土掩神踪但教出得丰城后不是延津亦化龙  

咏劒　　　　　　　　　　【`明`】沈　贞  

三尺精灵夜吐辉曾闻天上化龙飞千金漫落英雄手不断人间是与非  

戚将军赠寳劒歌　　　　　【`明`】王世贞  

铸成欧冶笑相看朶朶莲花映日寒自是君家第三劒万年不遣赠来丹  

其二  

曾向沧流剸怒鲸酒阑分手赠书生芙蓉涩尽鱼鳞老总为人间事渐平  

其三  

霜华出匣影迷离懒傍商山刈紫芝腰下长鎌来便妒不湏风雨论雄雌  

其四  

螭头衔玉虎丝縧白昼凌霜夜吼涛东海王生身渐老可能酬得吕防刀  

## 御定佩文斋咏物诗选卷一百四十三  

旌旗类  

五言古  

扬旗　　　　　　　　　　【`唐`】杜　甫  

江雨飒长夏府中有余清我公防賔客肃肃有异声初筵阅军装罗列照广庭庭空六马入駊騀扬旗旌回回偃飞盖熠熠迸流星来纒风飇急去擘山岳倾材归俯身尽妙取略地平虹蜺就掌握舒卷随人轻三州逼宼戎但见西岭青公来练猛士欲夺天邉城此堂不易升庸蜀日已寜吾徒且加餐休适蛮与荆  

五言律  

旌　　　　　　　　　　　【`唐`】李　峤  

告善康庄侧求贤市肆中拥麾分彩雉持节曳丹虹影丽天山雪光揺朔塞风方知美周政抗斾赋车攻  

旗　　　　　　　　　　　　李　峤  

桂影承宵月虹辉接曙云纵横齐八阵舒卷引三军日薄蛟龙影风翻鸟隼文谁知懐勇志蟠地几缤纷  

五言絶句  

麾  

彩帛曳长虹悠悠卷塞风三军齐陷阵应在一挥中  

## 御定佩文斋咏物诗选卷一百四十四  

战袍类  

七言古  

观杭州钤辖欧育刀劒战袍　【`宋`】苏　轼  

青绫衲衫暖衬甲红线勒帛光绕胁秃巾小防雕鹘盘大刀长劒龙蛇柙两军鼓噪屋瓦坠红尘白羽纷相杂将军恩重此身轻笑履锋铓如一挿书生只肯坐帷幄谈笑毫端弄生杀叫呼击鼔催上竿猛士应怜小儿黠试问黄河夜偷渡掠靣惊沙寒霎霎何如大舰日髙眠一枕清风过苕霅  

五言律  

赋得战袍红　　　　　　　【`明`】徐　渭  

海罽染啼猩征袍制始成春笼香共疉夜帐火俱明自与鹑旗映还宜蟒绣萦战归新月上脱向侍児擎  

五言絶句  

战袍　　　　　　　　　【`明`】髙　啓  

雕锦剪花团三邉总认看防常不肯着风雪念兵寒  

## 御定佩文斋咏物诗选卷一百四十五  

弹类  

五言古  

南林弹　　　　　　　　　【`晋`】桓　  

防带蹑良驷挥弹出长林归翮赴旧栖乔木转翔禽落羽防絶响屡中转应心  

七言古  

挟弹图　　　　　　　　　【`明`】陈绍先  

连钱骢马雕鞍新银蹄蹀躞扬风尘一声嘶过沙隄畔雨香云暖当芳春乌纱云锦新承赐侍宴明光醉归去弯弓挟弹望飞禽落花满地无防处  

其二  

奚官平明出建章金羁白马多恩光翻身忽见草中兔雕弓满彀如鹰扬四蹄蹴踏烟莎短垂鞭缓把丝缰绾归来犹带上林酣挥袂香风春日暖  

五言律  

弹　　　　　　　　　　　【`唐`】李　峤  

侠客持苏合佳游满帝乡避丸深可诮求炙遂难忘金迸疑星落珠成似月光谁知少孺子将此谏呉王  

七言絶句  

宫词　　　　　　　　　　【`宋`】花蘂夫人  

侍女争挥玉弹弓金丸飞入乱花中一时惊起流莺防踏落残花满地红  

四马挟弹图　　　　　　　【`元`】杨维桢  

八骏瑶池一半归锦袍欲脱玉腰围君王手挟流星弹莫打慈乌绕树飞  

题挟弹人马图　　　　　　【`明`】张　适  

骢骑闲行不用鞭绿隂原上草芊芊是谁催促春归去却把金丸打杜鹃  

题挟弹图　　　　　　　　【`明`】陈　继  

白马雕鞍艶绮罗东城南陌遍经过金丸且莫轻抛掷绿树春深乳雀多  

题赵仲穆挟弹图　　　　　【`明`】李东阳  

东风挟弹小城春游骑飞缰不动尘道上相逄休借问卫家兄弟霍家亲  

## 御定佩文斋咏物诗选卷一百四十六  

鞭类  

五言古  

野夫采鞭于东山偶得元者　【`唐`】羊士谔  

追风岂无策持斧有遐想凤去留孤根岩悬非朽壤苔斑自天生玉节垂云长勿谓山之幽丹梯亦可上  

野节鞭　　　　　　　　　【`唐`】元　稹  

神鞭鞭宇宙玉鞭鞭骐骥紧綛野节鞭本用鞭赑屭使君鞭甚长使君马亦利司马竝马行司马马顦顇短鞭不可施疾歩无由致使君驻马言愿以长鞭遗此遗不寻常此鞭不容易金坚无缴绕玉滑无尘腻青蛇坼生石不刺山阿地乌龟旋眼斑不染江头泪长看雷雨痕未忍驽骀试特用换所持无令等闲弃答言君何竒赠我君所贵我用亦不凡终身保明义誓以鞭奸顽不以鞭蹇踬指防狡兔踪决挞怪龙睡借令寸寸折节节不  

虚坠因作换鞭诗诗成谓同志而我得闻之笑君年少意安用换长鞭鞭长亦奚为我有鞭尺余泥抛风雨渍不拟闲赠行唯将烂夸醉春来信马头欵缓花前辔愿我迟似挛饶君疾如翅  

长短句  

咏马鞭　　　　　　　　　【`唐`】髙　适  

龙竹养根凡几年工人截之为长鞭一节一目皆天然珠重重星连连绕指柔纯金坚绳不直规不圆把向空中捎一声良马有心日驰千  

五言律  

赋得铁马鞭　　　　　　　【`唐`】戎　昱  

成噐虽因匠懐刚本自天为怜持寸节长拟静三边未入英髦用空存铁石坚希君剖腹取还解抱龙泉  

七言律  

刘二十八以文石枕见赠仍题絶句以将厚意因持壁州鞭酬谢兼广为四韵  

【`唐`】元　稹  

枕截文琼珠缀篇野人酬赠壁州鞭用长时节君须策泥醉风云我欲眠歌盻彩霞临药灶执陪仙仗引炉烟张骞却上知何日随防归期在此年  

## 御定佩文斋咏物诗选卷一百四十七  

武备杂类  

五言古  

咏鞞应诏　　　　　　　　【`梁`】萧　琛  

抑扬应雅舞击节逗和音却马既云在将帅止思心  

七言古  

文皇御枪歌　　　　　　　【`明`】王世贞  

天欲大统归文皇健儿挿羽起翼方隆准重瞳美髯秀如云黒帜緑沈枪帜尾绒排七曜色枪尖铁浴九秋霜母论此枪丈二尺尺刃能为万人敌燿如掣电长绕身袅若修蛇四生翼衔枚直透深阵后立表时悬伏兵色白沟河溃呼吸中金陵铁瓮无坚墉保儿身手岂不健凡介岂敢追真龙紫茸甲雕赤骠死若论元勲此枪耳贯镞中穿悬昧白捍刃痕多断鳞紫星斗长依黼座边虹霓不试太平年寜如汉祖斩蛇劒武库风多遽上天五言律  

弩　　　　　　　　　　　【`唐`】李　峤  

挺质本轩皇申威震逺方机张惊雉雊玉彩耀星芒髙鸟行应尽清猿坐见伤苏秦六百歩推此説韩王  

夕烽　　　　　　　　　　【`唐`】杜　甫  

夕烽来不近每日报平安塞上传光小云边落防残照秦通警急过陇自艰难闻道蓬莱殿千门立马看  

五言絶句  

矛　　　　　　　　　　　【`明`】髙　啓  

画榦似蛇长谁论半段枪日斜亲鬪罢髙宴卓沙塲  

胄　　　　　　　　　　　　髙　啓  

黄金胄虎头乍免走豪酋还有从容处纶巾按垒游  

铠　　　　　　　　　　　　髙　啓  

丝串镂文银髙城日照鳞擐来曽搅阵一镞不伤身  

七言絶句  

狼烟　　　　　　　　　　【`唐`】薛　逄  

三道狼烟过碛来受降城上探旗开传声却报边无事自是官军入钞回  

闻号　　　　　　　　　　【`唐`】郑　畋  

陛兵偏近御林营夜静仍传禁号声应笑执金双阙下近南犹隔两重城  

## 御定佩文斋咏物诗选卷一百四十八  

卤簿类  

五言排律  

元日望含元殿御扇开　　　【`唐`】张　筥  

万国来朝歳千秋觐圣君辇迎仙仗出扇匝御香焚俯对朝容近先知曙色分冕旒开处见钟磬合时闻影动承朝日花攒似庆云蒲葵那可比徒用隔炎氛  

七言律  

元日楼前观仗　　　　　　【`唐`】薛　逢  

千门曙色锁寒梅五夜疎钟晓箭催寳马占隄朝阙去香车争路进名来天临玉几班初合日照金鸡仗欲回更傍紫微瞻北斗上林佳气满楼台  

七言絶句  

宫词　　　　　　　　　　【`唐`】王　建  

秘殿清斋刻漏长紫微宫女夜焚香拜陵日近公卿发  

卤簿分头出太常  

夀杯词　　　　　　　　　【`唐`】司空图  

台城细仗晓初移诏赐千官褉饮时绿帐逺笼清佩响更熏晴日上龙旗  

驾幸新丰温泉宫献诗　　　【`唐`】上官昭容  

鸾旂掣曳拂空回羽骑骖驔蹑景来隐隐骊山云外耸迢迢御帐日邉开  

探花词　　　　　　　　　【`金`】元好问  

禁里苍龙启九关殿前鹦鹉唤新班沈沈绿树鞭声逺嫋嫋薰风扇影闲  

元旦朝回书事　　　　　　【`元`】吴师道  

朱衣髙唱御楼东清漏迟迟昼景中黄繖寳幢微影动一时吹面受东风  

辇下曲　　　　　　　　　【`元`】张　昱  

三司侍宴皇情洽对御吹螺大礼终寳扇合鞘催放仗马蹄哄散万花中  

古宫词　　　　　　　　　【`元`】王　逢  

万年枝上月团团一色珠衣立露寒独有君王遥认得扇开防尾簇红鸾  

## 御定佩文斋咏物诗选卷一百四十九  

仪器类  

五言律  

铜仪　　　　　　　　　　【`元`】掲傒斯  

法象坤仪重来从汴水迁飞龙纒四极黄道界中天望絶秋毫永循环太古前荒台明月夜厯厯应星躔  

五言排律  

尚书郎上直闻春漏　　　　【`唐`】张少博  

建礼含香处重城待漏辰徐闻传鳯阙晓唱辨鸡人银箭听将尽铜壶滴更新催筹当五夜移刻及三春杳杳从天逺泠泠出禁频直庐残响曙肃穆对勾陈  

冬夜集赋得寒漏　　　　　【`唐`】皇甫冉  

清冬洛阳客寒漏建章台出禁因风彻萦牕共月来偏将残濑杂乍与逺鸿哀遥夜重城警流年滴水催闲斋堪坐听况有故人杯  

观象台铜浑天仪刻漏　　　【`明`】钟　惺  

制出何人手年标异代君篆成蝌蚪迹斑上鹧鸪纹古瓦栖朝露孤楹抱宿云九金来禹牧七政准尧文较吹葭审躔从累黍分当时甘石軰心目太精勤  

七言律  

铜仪　　　　　　　　　　【`唐`】韦　庄  

铜仪一夜变葭灰暖律还吹岭上梅已喜汉宫今再睹更惊尧厯又重开窓中逺岫青如黛门外长江緑似苔谁念闭关张仲蔚满庭春雨长蒿莱  

刻漏　　　　　　　　　　【`宋`】朱　子  

无疑莫诣君平肆任运休寻季主家谩设铜壶尺咫闲参玉表騐分差不妨启处知时节那更荣枯纪岁华却羡升平好官府日髙三丈放朝衙  

五言絶句  

宫中乐　　　　　　　　　【`唐`】令狐楚  

月上宫花静烟含苑树深银台门已闭仙漏夜沈沈  

七言絶句  

宫词　　　　　　　　　　【`宋`】花蕊夫人  

鸡人报晓才三唱玉井金牀转辘轳烟引御炉香绕殿漏籖初刻上铜壶  

早朝诗　　　　　　　　　【`明`】杨子器  

残月朣胧欲五更禁门立万灯明君王静对铜人坐一夜斋宫数漏声  

引奏后即事　　　　　　　【`明`】蔡　羽  

千门花柳转枫宸百和香中过辇尘银箭忽从天上落六宫仙子听时辰  

日星晷　　　　　　　　　【`明`】周玉箫  

八节晨昏子半时极星出地较髙卑君心不似天经纬日日归垣定不移  

## 御定佩文斋咏物诗选卷一百五十  

权衡度量类  

四言古  

嘉量铭　　　　　　　　　【`周`】阙　名  

时文思索允臻其极嘉量旣成以观四国永启厥后兹器维则  

五言律  

赋得秤送孟孺卿　　　　　【`唐`】包　何  

愿以金锤秤因君赠别离钩悬新月吐衡直众星随掌握须平执锱铢必尽知由来投分审莫放弄权移  

五言排律  

奉和中和节诏赐公卿尺　　【`唐`】裴　度  

阳和行庆赐尺度为臣工荷宠乗佳节倾心立大中短长思合制逺近贵攸同初仰裁成徳将酬分寸功作程施有用垂范播无穷愿永延洪夀千春奉圣躬奉和中和节诏赐公卿尺　　【`唐`】李　观  

淑景韶光媚皇家宠锡崇具寮颁玉尺成器幸良工岂止寻常用将传度量同人何不取则物亦赖其功紫翰宣殊造丹诚属匪躬奉之无失坠恩泽自天中  

七言絶句  

天秤　　　　　　　　　　【`明`】郭　登  

体物何曽有重轻相君因尔号阿衡谁多谁少皆公论才有些儿便不平  

## 御定佩文斋咏物诗选卷一百五十一  

寳玉类  

四言古  

玉赞　　　　　　　　　　【`晋`】庾肃之  

圆璧月镜璆琳星罗结秀蓝田辉眞荆和元珪特达瑜不掩瑕质鲜气润流映滂沱  

瑾瑜玉赞　　　　　　　　【`晋`】郭　璞  

钟山之美爰有玉华光彩流映气如虹霞君子是佩象徳闲邪  

五言古  

见卖玉器者　　　　　　　【`宋`】鲍　照  

泾渭不可杂珉玉当早分子实旧楚客防俗谬有闻安知理孚采岂识质明温我方厯上国从洛入函辕扬光十贵室驰誉四豪门竒声振朝邑髙价服乡邨宁能与尔曹瑕瑜稍辨论  

古风　　　　　　　　　　【`唐`】李　白  

宋国梧台东野人得燕石夸作天下珍却哂赵王璧赵璧无缁磷燕石非贞眞流俗多错误岂知玉与珉  

七言古  

片玉篇　　　　　　　　　【`唐`】钱　起  

至寳未为代所竒韫灵示璞荆山陲独使虹光天子识不将清韵世人知世人所贵惟燕石美玉对之成瓦砾空山埋照凡几年古色苍痕宛自然重谿羃羃暗云树一片荧荧光石泉美人之鍳明且彻玉指提携叹竒絶试劳香袖拂莓苔不觉清心皎氷雪连城美价幸逢时命代良工岂见遗试作珪璋礼天地何如瓀瑊在堦墀  

金珰玉佩歌　　　　　　　【`唐`】顾　况  

赠君金珰太霄之玉佩金锁禹歩之流珠五岳眞君之秘箓九天丈人之寳书东井沐浴辰已毕先进洞房上奔日借问君从何处来黄姑织女机边出  

五言律  

咏玉　　　　　　　　　　【`唐`】李　峤  

映石先过魏连城欲向秦洛阳陪胜友燕赵类佳人方水晴虹媚常山瑞马新徒为卞和识不遇楚王珍  

五言排律  

赋得沽美玉　　　　　　　【`唐`】南巨川  

抱玉将何适良工正在斯有瑕宁自掩匪石幸君知雕琢嗟成器缁磷志不移饰樽光宴赏入佩奉威仪象徳曽畱誉如虹窃可竒终希逢善价还得桂林枝  

赋得沽美玉　　　　　　　【`唐`】罗立言  

谁怜披褐士懐玉正求沽成器终期达逢时岂见诬寳同珠照乗价重劒论都浮彩朝虹满悬光月影孤防年沦瓦砾今日出泥涂采斵资良匠无令瑕掩瑜  

赋得瑕瑜不相掩　　　　　【`唐`】陈中师  

出石温然玉瑕瑜素在中妍媸因异彩音韵信殊风让美心方并求疵意本同光华开缜密清润仰磨礲秀质非攘善贞姿肯废忠今来傥成器分别在良工  

赋得瑕瑜不相掩　　　　　【`唐`】武翊黄  

抱璞应难辨姸媸每自融贞姿偏特达微玷遇磨砻泾渭流终异瑕瑜自不同半曽光透石未掩气如虹缜密诚为智包藏岂为忠疑看分美恶今得值良工  

赋得白珪无玷　　　　　　【`唐`】辛　洪  

片玉表坚贞逢时寳自呈色鲜同雪白光润夺氷清皎皎无瑕玷锵锵有佩声昆山标重价垂棘振香名抱璞心常苦全眞道未行琢磨欣大匠还冀动连城  

赋得戞玉有余声　　　　　【`唐`】管雄甫  

戞玉音难尽凝人思转清依稀流户牖髣髴在檐楹更逐松风起还将涧水并乐中如旧曲天际转余声漂渺浮烟逺温柔入耳轻想如君子佩时得上堂鸣  

赋得玉声如乐　　　　　　【`唐`】潘存实  

表质自坚贞因人一叩鸣静将金并响妙与乐同声杳杳疑风送泠泠似曲成韵含湘瑟切音带帝弦清不独藏虹气犹能畅物情后防如为听从此振琮琤  

赋得瑕玉成器　　　　　　【`唐`】叶季良  

片玉寄幽石纷纶当代名荆人献始遇良匠琢初成水映寒光动虹开晚色明雅容看更澈余响叩弥清自与琼瑶比方随掌握荣因知君有用髙价伫连城  

五言絶句  

咏水精　　　　　　　　　【`唐`】韦应物  

映物随顔色含空无表里特来向明月的皪愁成水  

咏瑚　　　　　　　　　　韦应物  

绛树无花叶非石亦非琼世人何处得蓬莱顶上生  

咏琉璃　　　　　　　　　　韦应物  

有色同寒氷无物隔纎尘象筵看不见堪将对玉人  

水精　　　　　　　　　　【`唐`】王　建  

映水色不别向月光还度倾在荷叶中有时看是露  

七言絶句  

冶春口号　　　　　　　　【`元`】杨维桢  

见说昆田生玉子海西还有小昆仑明朝去拔瑚树龙气随飞过海门  

元宫词　　　　　　　　　【`明`】朱有炖  

一叚无瑕白玉光来从西域献君王制成新样防龙鼎庆夀宫中奉太皇  

## 御定佩文斋咏物诗选卷一百五十二  

珠类  

五言古  

拟古　　　　　　　　　　【`宋`】朱　子  

夫君沧海至赠我一箧珠谁言君行近南北万里余结作同心花缀在红罗襦防垂合欢带丽服眷微躯为君一起舞君情定何如  

古乐府　　　　　　　　　【`元`】黄清老  

君好锦绣叚妾好明月珠锦绣可为服服美令人愚不如珠夜光可以照读书  

五言律  

咏珠　　　　　　　　　　【`唐`】李　峤  

灿烂金舆侧玲珑玉殿隈昆池明月满合浦夜光回彩逐灵转形随舞鳯来甘泉宫起罢花媚望风台  

奉试明堂火珠　　　　　　【`唐`】崔　曙  

正位开重屋凌空出火珠夜来防月满曙后一星孤天净光难灭云生望欲无遥知太平代国寳在名都  

五言排律  

省试骊珠诗　　　　　　　【`唐`】耿　湋  

是日重渊下言探径寸珠龙鳞今不逆鱼目也应殊掌上星初满中月正孤酬恩光莫及照乗色难逾欲问投人否先论按劒无傥怜希代价敢对此氷壶  

赋得沈珠于渊　　　　　　【`唐`】独孤绶  

至道归淳朴明珠被弃捐失眞来照乗成性却沈泉不是灵吐犹疑合浦旋岸傍随日落波底共星悬致逺终无胫怀贪遂比肩欲知恭俭徳所寳在惟贤  

赋得珠还合浦　　　　　　【`唐`】邓　陟  

至寳含冲粹清虚映浦湾素辉明荡漾圆彩色纷防昔逐诸侯去今随太守还影揺波里月光动水中山鱼目徒相比骊龙乍可攀愿将车饰用长得耀君顔  

赋得浊水求珠　　　　　　【`唐`】项　斯  

灵魄自沈浮从来任浊流愿从深处得不向暗中投圆月时堪惜沧波路可求沙寻龙窟逺泥访蚌津幽是寳终知贵惟恩且用酬如能在公掌的不负明眸  

赋得暗投明珠　　　　　　【`唐`】崔　藩  

至寳防懐袖明珠出复收向人光不定离掌势难畱皎澈虚临夜孤圆冷莹秋徐来惊月落疾转怕星流有泪甘瑕弃无媒自暗投今朝感恩处将欲报隋侯  

赋得水怀珠　　　　　　　【`唐`】莫宣卿  

长川含媚水波底孕灵珠素魄生苹末圆规照水隅沦涟氷彩动荡漾瑞光铺夜迥星同贯秋清岸不枯江妃思在掌海客亦忘躯合浦当还日恩威信已敷  

被褐怀珠玉　　　　　　　【`宋`】黄庭坚  

国士懐珠玉通津不易杠椟藏心有待褐短义难降寳唾归青简晴虹贯夜窓直言方按劒岂是故迷邦弹雀轻千仭连城买一双安知蓝缕底明月弄寒江  

五言絶句  

桂水五千里　　　　　　　【`元`】杨维桢  

桂水五千里南风大府开象王新贡入鲛女送珠来  

七言絶句  

小游仙诗　　　　　　　　【`唐`】曹　唐  

沧海令抛即未能且缘鸾鹤立相仍蔡家新妇莫嫌少领取眞珠三五升  

游仙　　　　　　　　　　【`明`】汤颖绩  

挂树苍猿朗朗呼藓侵石壁字糢糊痴龙颔下珠如月照见寰中五岳图  

武皇南廵旧京歌　　　　　【`明`】顾　璘  

石壁斜临元武湖中开天府贮民图文鱼在藻承皇泽来傍龙舟夜吐珠  

嘉靖宫词　　　　　　　　【`明`】李　蓘  

小车飞曳向元都翠羽金翘笑自扶玉蝀桥邉长日市内官争买大秦珠  

## 御定佩文斋咏物诗选卷一百五十三  

金类【`附银`】  

五言律  

金　　　　　　　　　　　【`唐`】李　峤  

南楚标前贡西秦识旧城祭天封汉岭掷地警孙声向日披沙净含风振铎鸣方同杨伯起独有四知名  

银　　　　　　　　　　　【`唐`】李　峤  

思妇屏辉掩游人烛影长玉壶初下箭桐井共安牀色带明河色光浮满月光灵山有珍瓮仙阙荐君王  

五言排律  

赋得金在镕　　　　　　　【`唐`】白行简  

巨槖方镕物洪炉欲范金紫光看渐发赤气望逾深焰热晴云变烟浮昼景隂坚刚由我性鼔铸任君心踊跃徒标异沈潜自可钦何当得成器待叩向知音  

七言絶句  

路入金州江中作　　　　　【`唐`】方　干  

棹寻椒岸萦回去数里时逢一两家知是从来贡金处江边牧竖亦披沙  

杂咏　　　　　　　　　　【`明`】张　治  

紫宸宫阙九天开中使传宣殿里来红玉雕盘宫锦覆上公含笑赐金回  

西苑宫词　　　　　　　　【`明`】张元凯  

蓬莱方丈可梯航勾漏丹砂近寄将昨铸银山髙防许试持玉尺殿中量  

南唐宫词　　　　　　　　【`明`】范　汭  

女冠鸟爪解方音识得蓬瀛路浅深戏搦雪花镕紫磨汉宫谁数辟寒金  

## 御定佩文斋咏物诗选卷一百五十四  

钱类  

五言古  

饮刘原甫家原甫怀二古钱劝酒其一齐之大刀长五寸半其一王莽时金错刀长二寸半  

【`宋`】梅尧臣  

主人劝客饮劝客无夭姸欲出古时物先请射以年我料孔子履久化武库烟固知陶氏梭飞乗风雨天世无轩辕镜百怪争后先复闻丰城劒已入平津渊聊讐二百载傥有书画传嗢呼才十一便可倾觥船探懐发二寳太公新室钱独行齐大刀防形末环连文存半辨齐背有模法圆次观金错刀一刀平五千精铜不蠧蚀肉好钩婉全为君举酒尽跨马月娟娟  

七言古  

题毘陵承氏家藏古钱　　　【`元`】吴　莱  

我观泉志颇识钱古今钱品不一传厯山铸金史靡纪泉府职币开其前五铢半两日以变榆荚鵞眼争相缘重轻子母信有制周郭肉好俱完全吾知圣人利世用要在百货得懋迁农夫红女寘不易尺布斗粟储为渊嗟哉后王自此竟使匹庶握利权剪皮凿鍱伪莫禁执籖障簏悭称贤国储何当调度足民食矧是虀盐先潜交鬼神欲著论臭衒富贵仍开□冶卒铜工各鼓鞴偏炉盗铸多烟烻一朝变通别改币余尽沈朽徒埋船承君好古此收拾寳玩有若编埒然大贝南金特啬厚元珪博璧同瑛鲜汉官受一洁簠簋晋士挂百酣桮棬白水眞人笑有谶上清童子猜非仙古钱勿用幸乆贮古货难卖空精甄时能抚摩却秽梦坐与饕浊收馋涎世间万物裹可尽牀脚一瓮踏欲癫试看营室鏁星处何似扬州骑鹤年  

五言律  

钱　　　　　　　　　　　【`唐`】李　峤  

汉日五铢建姬年九府流天龙带泉寳地马列金沟赵壹囊初乏何曽箸欲收金门应入论玉井冀来求  

七言律  

金钱卜欢　　　　　　　　【`元`】杨维桢  

紫姑坛上祝方兄忽听呼卢掷地声星斗未分牛女防隂阳先判雨云生青蚨孕子宁无兆玉蝶化身仍有情寳镜重圆三五夜好磨半月问亏盈  

钱箧　　　　　　　　　　【`明`】瞿　佑  

器小才堪贮百千也胜扑满费陶甄书生纸裹眞堪笑邻女香囊亦可怜野歩不须鞋上系市沽何用杖头悬画义更有黄州竹取用随时合自然  

咏钱　　　　　　　　　　【`明`】沈　周  

个许微躯万事任似泉流动利源深平章市物无偏价泛滥儿童有爱心一饱莫充输白粟五财同用媿黄金可怜别号为赇赂多少英雄就此沈  

丙子九月工部奏进万厯制钱式样赐讲官六  

人各一锭　　　　　　　【`明`】于愼行  

汉苑新成少府钱万年寳厯赤文镌青鳬出冶铜官奏黄纸题名玉署传赵壹囊空畱暂满东方俸薄赐常偏五侯甲第虚成埒未拟儒臣受宠年  

七言絶句  

江南曲　　　　　　　　　【`唐`】于　鹄  

偶向江边采白苹还随女伴赛江神众中不敢分明语暗掷金钱卜逺人  

## 御定佩文斋咏物诗选卷一百五十五  

锦绮类  

五言古  

领边绣　　　　　　　　　【`梁`】沈　约  

纤手制新竒刺作可怜仪萦丝飞鳯子结缕坐花儿不声如动吹无风自袅枝丽色倘未歇聊承云鬓垂  

五言律  

锦　　　　　　　　　　　【`唐`】李　峤  

汉使巾车逺河阳歩障陈云浮仙石日霞满蜀江春机迥回文巧绅兼束髪新若逢楚王贵不作夜行人  

绫　　　　　　　　　　　　李　峤  

金缕通秦国为裘指魏君落花遥写雾飞鹤近图云马眼氷凌影竹根雪霰文何当画秦女烟际坐氤氲  

五言排律  

赋得临风舒锦　　　　　　【`唐`】萧　昕  

丽锦疋云终防防展向风花开翻覆翠色乱动揺红缕散悠扬里文回照灼中低垂疑歩障吹起作晴虹旣与丘迟梦深知卓氏功还乡将制服从此表亨通  

七言律  

庾顺之以紫霞绮逺赠以诗答之  

【`唐`】白居易  

千里故人心郑重一端杏绮紫氤氲开缄日映晚霞色满幅风生秋水文为褥欲裁怜叶破制裘将剪惜花分不如裁作合欢被寤寐相思如对君  

锦　　　　　　　　　　　【`唐`】郑　谷  

文君手里曙霞生美号仍闻借蜀城夺得始知袍更贵着归方觉昼偏荣宫花顔色开时丽池鳯毛衣浴后明礼部郎官人所重省中别好占窠名  

大名文济王赐重防二端赋谢  

【`元`】萨都拉  

夜梦东南五色云晓闻使者已临门府中重遣年前赐幕下多承望外恩芝艸暖霞浮露彩藕繇秋水织霜痕何因得侍西园宴宫锦淋漓献寿樽  

五言絶句  

锦　　　　　　　　　　　【`唐`】薛　莹  

轧轧弄寒机功多力渐微惟忧机上锦不称舞人衣  

七言絶句  

少仪　　　　　　　　　　【`唐`】司空图  

昨日登班侍柏台更惭起草属微才锦窠不是寻常锦兼向丘迟夺得来  

代送中使织衮还朝　　　　【`明`】俞安期  

织罢氷绡进御归鲛人水国暂停机自怜不及吴蚕老一吐新丝上衮衣  

## 御定佩文斋咏物诗选卷一百五十六  

布帛类  

五言古  

素丝　　　　　　　　　　【`唐`】陆龟防  

园客丽独茧诗人吟五緵如何墨子见反以悲途穷我意岂如是愿参天地功为线补君衮为弦系君桐左右脩阙职宫商还古风端然洁白心可与神明通  

七言古  

白丝行　　　　　　　　　【`唐`】杜　甫  

缲丝须长不须白越罗蜀锦金粟尺象牀玉手乱殷红万草千花动凝碧已悲素质随时染裂下鸣机色相射美人细意熨帖平裁缝灭尽针线迹春天衣着为君舞蛱蝶飞来黄鹂语落絮游丝亦有情随风照日宜轻举香汗清尘汚顔色开新合故置何许君不见才士汲引难恐惧弃捐忍覉旅  

东川清丝寄鲁冀州戏赠　　【`宋`】苏　轼  

鵞谿清丝清如氷上有千歳交枝藤藤生谷底饱风雪岁晩忽作龙蛇升嗟我虽为老侍从骨寒只受布与缯牀头锦衾未还客坐觉芒刺在背膺岂如卿晩乃贵福禄正似川方増醉中倒着紫绮裘下有半臂出缥绫封题不敢妄裁剪刀尺自有佳人能遥知千骑出清晓积雪未放浮尘兴白须红带柳丝下老弱空巷人相登但放竒纹出领袖吾虽老无人憎  

五言律  

罗　　　　　　　　　　　【`唐`】李　峤  

妙舞随裙动行歌入扇清莲花依帐发秋月鍳帷明云薄衣初卷蝉飞翼转轻若珍三代服同擅绮纨名  

布　　　　　　　　　　　　李　峤  

御绩创羲皇缁冠表素王瀑飞临碧海火浣擅炎方孙被登三相刘衣阐四方伫因舂斗粟来晓棣华芳  

五言排律  

恩赐耆老布帛　　　　　　【`唐`】崔　枢  

殊私及耆老圣德振黎元布帛忻天赐生涯拜主恩情均皆挟纩礼异贲丘园庆洽时方泰仁沾月告存宁知酬雨露空识荷乾坤击壤将何幸徘徊望九门  

七言絶句  

鲛绡　　　　　　　　　　【`唐`】吴　融  

云供片叚月供光贫女寒机枉自忙若道不蚕能致此海边何事有扶桑  

髙氏姊惠素罗　　　　　　【`元`】郑允端  

雪色香罗照眼明阿兄寄赠见深情明朝急为裁春服相约麻姑礼上清  

寄绢陈云泉　　　　　　　【`明`】陆　釴  

白米新炊夜夜香糟牀应听雨淋浪只愁湿却陶公葛为寄官家压酒囊  

送卖水絮人过万州　　　　【`明`】汤显祖  

江西水絮白轻微残腊天南正葛衣见说先朝曽雨雪防榔寒落冻云飞  

## 御定佩文斋咏物诗选卷一百五十七  

苎葛类  

五言古  

黄葛篇　　　　　　　　　【`唐`】李　白  

黄葛生洛谿黄花自绵羃青烟蔓长条缭绕几百尺闺人费素手采缉作絺绤缝为絶国衣逺寄日南客苍梧大火落暑服莫轻掷此物虽过时是妾手中迹  

题耕织图　　　　　　　　【`元`】赵孟頫  

池水何洋洋沤麻水中央数日麻可取引过两手长织绢能几时织布已复忙依依小儿女岁晩叹无裳布襦不掩胫念之热中肠朝缉满一篮暮缉满一筐行看机中布计日渐可量我衣茍已成不忧天早霜  

七言古【`附长短句`】  

白纻　　　　　　　　　　　古乐府  

白纻寳如月轻如云色似银制以为袍余作巾袍以光  

躯巾拂尘  

罗浮山父与葛篇　　　　　【`唐`】李　贺  

依依宜织江雨空雨中六月兰台风博罗老仙时出洞千岁石牀啼鬼工蛇毒浓凝洞堂湿江鱼不食衔沙立欲剪箱中一尺天吴娥莫道吴刀涩  

采葛歌　　　　　　　　　【`唐`】阙　名  

葛不连蔓棻台台今我采葛以作丝女工织分不敢迟弱于罗兮轻霏霏号絺素兮将献之  

白苎歌　　　　　　　　　【`宋`】戴复古  

云为纬玉为经一织三涤手织成一片氷清如夷齐可以为衣陟彼西山于焉采薇  

五言律  

和李尹种葛　　　　　　　【`唐`】戎　昱  

弱质人皆弃唯君手自栽藟含霜后竹香惹腊前梅拟托凌云势须凭接引材緑隂如可惜黄鸟定飞来  

七言律  

答甘允从寄海东白纻　　　【`元`】虞　集  

海国綀衣雪色明寄将千里见髙情着随野鹤浑相称行近沙鸥亦不惊江露满船歌醉起炉烟擕袖忆诗成秋风游子偏愁予谁采芙蓉共晩晴  

五言絶句  

山居　　　　　　　　　　【`唐`】鲍　溶  

窈窕垂涧萝防茸采葛花鸳鸯怜碧水照影舞金沙  

石门曲　　　　　　　　　【`明`】王穉登  

蚕成桑叶空门前青苎长一半织郎衣一半结鱼网  

七言絶句  

邨行　　　　　　　　　　【`金`】郭邦彦  

枣花初落路尘香燕掠麻池乍颉颃一片云隂遮十顷卖棚下午风凉  

其二  

芹叶芦花岸两边钓谿石畔落孤鸢小畦引入平流水麻秆森森已拍肩  

## 御定佩文斋咏物诗选卷一百五十八  

氊罽类  

五言古  

别氊帐火炉　　　　　　　【`唐`】白居易  

忆昨腊月天北风三尺雪年老不禁寒夜长安可彻赖有青氊帐风前自张设复此红火炉雪中相暖热如鱼入渊水似兔藏深穴婉软蛰鳞苏温炖冻肌活方安隂惨夕遽变阳和节无奈时迁岂是恩情絶毳帘逐日卷香燎随烟灭离恨属三春佳期在十月但令此身徤不作多时别  

五言律  

谢汾州田大夫寄茸氊蒲萄　【`唐`】姚　合  

筐封紫蒲萄筒卷白茸毛卧暖身应健含消齿免劳衾衣疎不称梨栗鄙难髙晓起题诗报寒凘满笔毫  

七言律  

袭美将以緑罽为赠因成四韵  

【`唐`】陆龟防  

三径风霜利若刀襜防吹断罥蓬蒿闲中袛自嗟龙具世上何人识羽袍狐貉近怀珠履贵薜萝遥羡白巾髙陈王轻暖如相遗免制衰荷效广骚  

酬鲁望见迎緑罽次韵　　　【`唐`】皮日休  

轻裁鸭緑任金刀不怕西风断野蒿酬赠旣无青玉案纎华犹欠赤霜袍烟披怪石难同逸竹映仙禽未胜髙成后料君无别事只应酣饮读离骚  

周国雍参藩寄红罽衣赋此为谢  

【`明`】朱多炡  

万里蚕丛亦浣纱使君缄赠自三巴濯残秋水天孙锦染尽春山杜宇花嬾集芰荷成短褐闲过祗树混袈裟相思几上江边阁却卷珠帘坐暮霞  

七言絶句  

元宫词　　　　　　　　　【`明`】朱有炖  

清宁殿里见元勲侍坐茶余到日曛旋着内官开寳藏剪绒叚子御前分  

## 御定佩文斋咏物诗选卷一百五十九  

印笏类  

四言古  

印衣铭　　　　　　　　　【`汉`】胡　广  

明明圣皇旌以命服纡朱懐金为光为饰迈种其泽抚宁四国宣慈惠和柔嘉维则克副帝心膺兹多福登位厯寿子孙千亿  

印铭　　　　　　　　　　【`汉`】李　尤  

赤绂在躬非印不明棨传符节非印不行龟钮犊鼻用尔作程  

印铭　　　　　　　　　　【`晋`】傅　  

往昔先王配天垂则乃设印章作信万国取象晷度是铭是刻文明慎密直方其徳本立道生归乎默太上结绳下无荒慝  

笏赞　　　　　　　　　　【`晋`】王升之  

愼为徳要惟善用光敬上尊贤贵不逾常用制斯器备对遗忘因事施礼升降有章  

七言古【`附长短句`】  

谢王仲至惠洮州砺石黄玉印村  

【`宋`】黄庭坚  

洮砺发劒吐贯日印章不琢色蒸栗磨礲顽钝印此心故人持赠意坚密故人鬓凋文字工藏书万卷胸次同日临天闲豢眞龙新诗得意挟雷风我贫无句当二物看公倒海取明月  

孔道辅击蛇笏　　　　　　【`元`】赵孟頫  

以笏击蛇有孔公义与段公击贼同事之钜细虽有异正气愤激生于中伟哉孔公圣人裔岂听妖邪惑民志即今槐木一尺强气象凛凛含风霜子孙守之愼寳藏絶胜象牙堆满牀  

题姑苏陆友仁所藏卫青印　【`元`】掲傒斯  

白玉蟠螭小篆文姓名识得卫将军卫将军今何在白草茫茫古时塞将军功业汉山河江南陆郎古意多  

五言律  

决道廿八弟得小金印以诗赠之  

【`宋`】晁冲之  

季也获金印籒文秦不如情知非鸟迹恨不识天书池静龟游罢庭闲鹊鬪余春风还旧物疎俊最怜渠赠贡泰甫先生牙笏诗　　　【`元`】李士瞻  

象简凝霜重苍髯雪色新转输劳算用报答费经纶垂佩朝明主临轩问老臣此时江海上人巳厌风尘  

七言律  

获玉印【`三茅山道童遇白免入穴掘之得九老仙都君玉印一颗乃宣和故物也  

元`】吴全节  

瑶瑛篆刻鎭华阳犹带宣和雨露香玉有灵开地藏金童无意得天章九重台上増春色万里书中耿夜光喜遇明时荐神瑞三君珍重防宏纲  

七言絶句  

戏题袭美书印囊　　　　　【`唐`】陆龟蒙  

鹊衔龟顾妙无余不爱封侯爱石渠应笑休文过万卷至今谁道沈家书  

奉和陆鲁望印囊次韵　　　【`唐`】皮日休  

金篆方圆一寸余可怜银艾未思渠不知夫子将心印印破人间万卷书  

## 御定佩文斋咏物诗选卷一百六十  

冠簪类  

四言古  

冠帻铭　　　　　　　　　【`汉`】李　尤  

冠为元服帻为首服君子敬愼自强不忒  

五言古  

赠四王冠诗　　　　　　　【`汉`】应　亨  

济济四令弟妙年践二九令月维吉日成服加元首人咸饰其容鲜能离尘垢虽无兕觥爵杯醮传防酒  

赠潘正叔　　　　　　　　【`晋`】陆　机  

过蒙时来运与尔游承华执笏崇贤内振缨曽城阿  

五言律  

翻着葛巾呈赵尹　　　　　【`唐`】张　说  

昔日接防倒今我葛巾翻宿酒何时醒形骸不复存忽闻有佳客躧歩出闲门桃花春径满误识武陵源  

答陈拾遗赠竹簪　　　　　【`唐`】张九龄  

与君尝此志因物复知心遗我龙钟节非无玳瑁簪幽素宜相重雕华岂所任为君安首饰懐此代兼金  

酬贺四赠葛巾之作　　　　【`唐`】王　维  

野巾传惠好兹贶重兼金嘉此幽栖物能齐隐吏心早朝方蹔挂晩沐复来簪坐觉嚣尘逺思君共入林  

咏白油防送客　　　　　　【`唐`】钱　起  

薄质惭加首微隂幸庇身卷舒无定日行止必依人已沐脂膏惠宁辞雨露频虽同客衣色不染洛阳尘  

答寄芙蓉冠子　　　　　　【`唐`】王　建  

一学芙蓉叶初开映水幽虽经小儿手不称老夫头枕上眠常戴风前醉恐柔明年有闺阁此様必难求  

答友人惠牙簪　　　　　　【`唐`】章孝标  

牙簪不可忘来处隔炎方截得半轮月磨成四寸霜晓辞梳齿腻秋入髪根凉好是纱巾下纤纤锥出囊  

山友寄藓花冠　　　　　　【`唐`】项　斯  

尘污出华髪惭君青藓冠此身闲未得终日戴应难好就松隂挂宜当枕石看防须寻道士簪去绕霜坛  

丁孝廉惠冠巾　　　　　　　【`明`】髙　启  

知试山人服冠巾逺寄重佳名因子夏旧制学林宗褁映秋吟鬓攲宜晩醉容朝簪今已解斯上华阳峰  

酬惟乔赠巾　　　　　　　　【`明`】薛　蕙  

野巾初着日心赏竟朝曛试正行窥水从攲卧看云坐翻嫌月露出每避尘氛顾影还相笑风流媿使君  

七言律  

以纱巾寄鲁望因而有作　　　【`唐`】皮日休  

周家新样替三梁【`头巾起后周武帝`】褁髪偏宜白面郎掩敛乍疑裁黒雾轻明浑似戴元霜今朝定见看花侧明日应闻漉酒香更有一般君未识虎文巾在綘霄房  

袭美以纱巾见惠继以雅音因次韵酬谢  

【`唐`】陆龟蒙  

薄如蝉翅背斜阳不称春前赠郎初觉顶寒生逺吹预忧头白透新霜堪窥水槛澄波影好拂花墙亚蕊香知有芙蓉畱自戴【`桐柏眞人戴芙蓉冠`】欲峨烟雾访黄房  

友人遗华阳巾　　　　　　【`唐`】阙　名  

剪雾裁烟胜角冠来从玉洞五云端醉宜薤叶攲斜影稳称菱花仔细看野客爱畱笼鹤髪谿翁争乞配鱼竿眞仙首饰劳相寄尘土翻惭戴去难  

椰子冠　　　　　　　　　【`宋`】苏　轼  

天教日饮欲全丝美酒生林不待仪自漉疎巾邀醉客更将空殻付冠师规模简古人争看簪导轻安发不知更着短檐髙屋防东坡何事不违时  

谢人惠云巾　　　　　　　　苏　轼  

燕尾称呼理未便剪裁云叶却夫然无心只是青山物覆顶宜归紫府仙转觉周家新様俗未容陶令旧名传鹿门佳士勤相赠黒雾元霜合此肩  

网巾　　　　　　　　　　【`元`】谢宗可  

乌纱未解涤尘袢一网清风两鬓寒筛影细分云缕滑棋文斜界雪丝干不须渔父灯前结且向诗翁镜里看头上任渠笼络尽有时华髪亦冲冠  

谢戴文璝佥院惠艸防　　　【`元`】陈　髙  

细结夫须染色新使君持赠意偏眞玉川便易煎茶防元亮还抛漉酒巾影堕水波浮晩照黒遮霜鬓隔秋尘深惭欲报无琼玖感戴宁忘拂拭频  

别防　　　　　　　　　　【`元`】丁鹤年  

云样飘萧月様圑百年雄丽压南冠黄金缀顶攒文羽白璧垂缨间木难刺绣尚期平敌垒簪花曽梦舞仙坛一从吹堕西风里谁念尘沙白髪寒  

陵祀归得赐暖耳诗和方石韵  

【`明`】李东阳  

乌纱巾上透凉飔一髪君恩力未辞赐暖宫貂同日戴冐寒郊马有人骑耳闻明主如丝诏心似穷民挟纩时明向玉阶还再拜羔羊重续退公诗  

箨冠　　　　　　　　　　【`明`】朱之蕃  

龙孙头角旧青霄蜕甲斑纹永不凋偃月制成笼短髩切云剪就映髙标都门挂后名心净湖曲归来逸兴骄酒漉葛巾慵更着行吟搔首自逍遥  

戊寅正月上尚巾礼成群臣称贺赐白金文绮  

【`明`】于愼行  

负扆年来海岳安春朝绣帻始加冠龙楼拂曙天顔近玉座垂旒日角寛九庙神灵应已慰两阶环佩不胜欢迩臣幸奉青蒲对珍赐还看出上防  

五言絶句  

答友人赠乌纱防　　　　　【`唐`】李　白  

领得乌纱防全胜白接防山人不照镜稚子道相宜  

七言絶句  

答元八遗纱防　　　　　　【`唐`】张　籍  

黒纱方防君边得称对山前坐竹牀惟恐被人偷样剪不曽闲戴出书堂  

华阳巾　　　　　　　　　【`唐`】陆龟蒙  

莲花峰下得佳名云褐相兼上鹤翎须是古坛秋霁后静焚香炷礼寒星  

漉酒巾　　　　　　　　　　陆龟蒙  

靖节髙风不可攀此巾犹坠冻醪间偏宜雪夜山中戴认取时情与醉顔  

清兴　　　　　　　　　　【`唐`】韩　偓  

隂沈天气连翩醉摘索花枝料峭寒拥鼻绕廊吟看雨不知遗却竹皮冠  

小游仙诗　　　　　　　　【`唐`】曹　唐  

昨夜相邀宴杏坛等闲乗醉走青鸾红云塞路东风紧吹绽芙蓉碧玉冠  

玉山草堂口占　　　　　　【`元`】顾　瑛  

临池醉吸杯中月隔屋香传蕊上花狂煞防稽于外史秋风吹堕小乌纱  

## 御定佩文斋咏物诗选卷一百六十一  

衣类【`附帕`】  

五言古  

新制布裘　　　　　　　　【`唐`】白居易  

桂布白似雪呉绵软于云布重绵且厚为裘有余温朝拥坐至暮夜覆眠达晨谁知严冬月肢体暖如春中夕忽有念抚裘起逡巡丈夫贵兼济岂独善一身安得万里裘葢裹周四垠稳暖皆如我天下无寒人  

黑裘　　　　　　　　　　【`宋`】王禹偁  

野蚕自成茧缲密为山绸此物产何许莱夷负海州一端重数斤裁染为防裘守黒异华侈崇俭非轻柔熏香则无取风雪曽何忧朝可奉冠带夜以为衾禂晏婴三十年庶几迹相侔季子叹貂吾服已为优不耻狐貉者亦当师仲由况我屡迁谪行采赓歌讴映髪垂鹭顶植杖昻鸠头袖寛可以舞老农即为俦不曳银台门任  

尔争封侯  

澣衣图　　　　　　　　　【`元`】曹伯启  

静女思归宁澣衣拜髙堂隐士履贞固濯缨视沧浪茍有涓洁心顦顇犹姬姜常懐济时防进退皆康庄  

藤蓑次陈公甫韵　　　　　【`明`】李东阳  

采藤复采藤日夕费斤斧制为身上蓑人古衣亦古借问制者谁白沙乃蓑祖冉冉緑蓑衣萧萧白沙渚披蓑向江水顾影还独语爱此勿轻捐春江正多雨  

藤蓑　　　　　　　　　　【`明`】陈宪章  

一蓑费几藤南冈砺朝斧交加落翠鬘制作防上古吾闻大泽濵羊裘动世祖何如六尺蓑灭迹芦花渚举俗无与同天随梦中语今夜不须归前谿正风雨  

其二  

新蓑藤叶青旧蓑藤叶白新故理则然胡为妄忻戚扁舟西湖口坐望南山石东风吹新蓑浩荡沧溟黑须防月东上万里天一碧安得同心人婆娑共今夕  

七言古【`附长短句`】  

詶殷佐明见赠五云裘歌　　【`唐`】李　白  

我吟谢朓诗上语朔风飒飒吹飞雨谢朓已往青山空后来继之有殷公粉图珍裘五云色灿如晴天散防虹文章彪炳光陆离应是素娥玉女之所为轻如松花落金粉浓似苔锦含碧滋逺山积翠横海岛残霞霏丹映江草凝毫采掇花露容几年功成夺天造故人赠我我不违着令山水含清晖顿惊谢康乐诗兴生我衣襟前林壑敛暝色袖上烟霞收夕霏群仙长叹惊此物千崖万岭相萦郁身骑白鹿行飘飖手翳紫芝笑披拂相如不足夸鹔鹴王恭鹤氅安可方瑶台雪花数千点片片吹落春风香为君持此凌苍苍上朝三十六玉皇下窥夫子不可及矫首相思空断肠  

雪轩髙士以白纻制服作歌戏赠  

【`元`】周　权  

经氷纬玉纷纵横三盥寒露方织成晓机裂下不敢翫一道雪瀑来中庭天然精洁不可涴犀熏麝染惭呉绫制成素服轻于雪雅称仙官锵佩玦星斗离离夜挿掾髙兴飘飘白银阙乘风便控紫鸾车琼箫吹落蓬莱月  

拟寄衣曲　　　　　　　　【`元`】郑允端  

男儿逺向交河道铁马金戈事征讨边头八月霜风寒欲寄征衣须趁早急杵清砧捣夜深玉纤铜斗熨贴平裁缝制就衣袄裙千针万线始得成封裹重重寄边使为语夫君奋忠义好将功业立边陲要使声名垂史记  

裁衣行　　　　　　　　　【`明`】刘　秩  

裁衣须裁短短衣短衣上马轻如飞缝袖须缝窄窄袖袖窄弯弓不碍肘短衣窄袖样时新殷勤寄与从军人愿郎着衣便弓马破敌长驱古城下明年佩印披紫绯裁衣不比从军时  

五言律  

端午日赐衣　　　　　　　【`唐`】杜　甫  

宫衣亦有名端午被恩荣细葛含风软香罗疉雪轻自天题处湿当暑着来清意内称长短终身荷圣情谢令狐绹相公赐衣九事　　　【`唐`】贾　岛  

长江飞鸟外主簿跨驴归逐客寒前夜元戎与厚衣雪来松更緑霜降月弥辉即入调殷鼎朝分是与非  

敝裘　　　　　　　　　　　【`元`】杨　载  

寂寞牛衣子能无敝缊袍尘埃须浣濯虮虱费爬搔意味存鸡肋寒凉视马毛千金既销铄犹听朔风号  

谢赐衣　　　　　　　　　　【`明`】髙　启  

胪呼遥捧赐拜服望蓬莱香带炉烟下光迎扇月开竒文天女织新样内官裁被泽徒深厚惭无夺锦才  

五言排律  

古锦裾　　　　　　　　　　【`唐`】吴　融  

濯水经何日随风故有人緑衣犹逼画丹顶尚迷眞【`锦上冇鹦鹉鹤`】暗淡云沈古青苍藓剥新映襟知染唾侵鞯想萦尘掣曳无由覩流传乆自珍武威应认得牵挽几当春  

七言律  

元九以纻丝布白轻褣见寄制成衣服以诗报  

之　　　　　　　　　　【`唐`】白居易  

緑丝文布素轻褣珍重京华手自封贫友素劳君寄附山妻亲为我裁缝袴花白似秋云薄衫色青于春艸浓欲着却休知不称折腰无复旧形容  

闻行简恩赐章服喜成长句寄之  

白居易  

吾年五十加朝散尔亦今年赐服章齿髪却同知命歳官衔俱是客曹郎荣传锦帐花聨萼防动绫袍鴈趁行大抵着绯宜老大莫嫌秋鬓数经霜  

喜刘苏州恩赐金紫遥想贺防以诗庆之  

白居易  

海内姑苏太守贤恩加章绶岂徒然贺賔喜色欺杯酒醉妓欢声遏管弦鱼佩葺鳞光照地鹘衔瑞草势冲天莫嫌鬓上些些白金紫由来称长年  

和杨六尚书喜两弟汉公转吴兴鲁士赐章服命賔开宴用庆恩荣赋长句见示  

白居易  

华筵贺客日纷纷劒外欢娱洛下闻朱绂宠光新照地彤襜喜气逺凌云荣聨花萼知难和乐助埙箎酒易醺感羡料应知我意今生此事不如君  

故衫　　　　　　　　　　　白居易  

闇淡绯衫称老身半披半曳出朱门防中吴郡新诗本襟上杭州旧酒痕残色过梅看向尽故香因洗嗅犹存曽经烂熳三年着欲弃空箱似少恩  

詶乐天得稹所寄纻丝布白轻褣制成衣服以  

诗报之　　　　　　　　【`唐`】元　稹  

湓城万里隔巴庸纻薄绨轻共一封腰带定知今瘦小衣衫难作逺裁缝惟愁书到炎凉变忽见诗来意绪浓春草緑茸云色白想君骑马好仪容  

和蒋学士新授章服　　　　【`唐`】王　建  

五色箱中綘服春笏花成就白鱼新看宣赐处惊回眼着谢恩时便称身瑞草惟承天上露红鸾不受世间尘翰林同贺文章出惊动茫茫下界人  

贺淮南节度卢员外赐绯　　【`唐`】罗　隐  

俭莲髙贵九霄间灿灿朱衣降五云骢马早年曽避路银鱼今日且从军衔题防服垂天眷袍展花心透縠纹应笑当年老莱子鲜华都降自明君  

贺淮南节度卢员外赐绯　　【`唐`】徐　商  

朱紫花前贺故人兼荣此防颇关身同年座上聨賔榻宗姓亭中布锦防晴日照旗红灼烁韶光入队影玢璘芳菲解助今朝喜嫩蕊青条满眼新  

贺卢员外赐绯　　　　　　【`唐`】段成式  

云雨轩悬莺语新一篇佳句占阳春银黄年少偏欺酒金紫风流不让人连璧座中斜日满贯珠歌里落花频莫辞倒载吟归去看取东山又吐茵  

贺卢员外赐绯　　　　　　【`唐`】王　传  

朱紫聨辉照日新芳菲全属断金人华筵重处宗盟地白雪飞时郢曲春仙府色饶攀桂侣莲华光让握兰身自怜亦是膺门客吟想恩荣气益振  

归乡蒙赐锦衣　　　　　　【`唐`】翁承赞  

九重宣防下丹墀面对天顔赐锦衣中使擎来三殿晓寳箱开处五云飞徳音耳听君恩重金印腰悬已力微更待临轩陈鼓吹星轺便指故乡归  

宣赐锦袍设上赠诸郡客　　【`唐`】刘　兼  

十月芙蓉花满枝天庭驿骑赐寒衣将同玉蝶侵肌冷也遣金鹏徧体飞夜卧始知多忝窃昼行方觉转光辉深冬若得朝丹阙太华峰前衣锦归  

道服　　　　　　　　　　【`宋`】王禹偁  

楮符布褐皂纱巾曽奉西垣寓直人此际暂披因假日如今长着见闲身濯缨未识三湘水漉酒空经五桞春不为行香着朝服二车谁信旧词臣  

谢茅山主者赠白罗氅衣请为作大洞祖宗师  

四十五赞　　　　　　　【`元`】虞　集  

鹤氅裁成雪色新仙翁持寄感情眞清髙自此全抛俗寛博由来稳称身佩玉洞闻云外响劒光飞射日中尘画图写向群眞里便是挥毫赞咏人  

登第赐章服　　　　　　　【`元`】宋　褧  

承平天子重科名章服分颁出大明袍是涿罗香缕细笏胜楷木素文横晨趋象魏云霞灿夕奏龙池玉雪清遥想鸣珂朝防处鹓行争讶被恩荣  

戊寅正月进讲赐大红织成縀衣一袭  

【`明`】于愼行  

讲殿朝朝圣渥频赐衣又见出枫宸织成共识金梭巧贡到初开锦样新色借宫云红近日香浮仙佩暖宜春垂裳幸值轩唐理补衮无劳媿许身  

五言絶句  

尚书念旧垂赐袍衣率题絶句献上以申感谢  

【`唐`】岑　参  

富贵情犹在相逢岂间然绨袍更有赠深荷故人怜  

边军支春衣　　　　　　　【`唐`】柳公权  

挟纩非眞纩分衣是假衣从今貔虎士不惮戍金微  

四时宫词　　　　　　　　【`元`】曹文晦  

雪亚防鸳瓦寒生五凤楼羊羔初燕罢分赐绣防裘  

古词　　　　　　　　　　【`明`】髙　启  

妾刀不断机郎行当早归还将机中锦作郎身上衣  

古意　　　　　　　　　　【`明`】赵南星  

锦织防鸳鸯还自裁为衣恐入他人手不解惜分飞  

七夕咏百花画衣　　　　　【`明`】柳应芳  

七夕画衣裁一花一色开当筵翻酒湿争道渡河来  

典衣曲　　　　　　　　　【`明`】陈　鸿  

典尽衣难赎邻家夜捣砧那堪风露冷儿女说秋深  

六言絶句  

七月寄衣　　　　　　　　【`明`】董少玉  

鴈鸿何处飞鸣满目萧条黄草书来先寄寒衣风雨太原秋早  

七言絶句  

花褐裘　　　　　　　　　【`唐`】张　籍  

对织芭蕉雪毳新长缝衫防窄裁身到头须向边城着消得秋风称猎尘  

戏题试衫　　　　　　　　【`唐`】司空图  

朝班尽说人宜紫洞府应无鹤着绯从此玉皇须破例染霞裁赐地仙衣  

小游仙词　　　　　　　　【`唐`】曹　唐  

八海风凉水影髙上卿敎制赤霜袍鲛丝玉线难裁割须借玉妃金剪刀  

新服裁制初成　　　　　　【`唐`】薛　涛  

紫阳宫里赐红绡仙雾朦胧隔海遥霜兔毳寒氷茧净嫦娥笑指织星桥  

其二  

九炁分为九色霞五灵仙驭五云车春风因过东君舍偷样人间染百花  

刘子澄寄羊裘　　　　　　【`宋`】朱　子  

谁把羊裘与醉披故人心事不相违意行今夜知何处月冷风凄未肯归  

辇下曲　　　　　　　　　【`元`】张　昱  

只孙官样青红锦裹肚圆文寳相珠羽仗执金班控鹤千人鱼贯振嵩呼  

宫词　　　　　　　　　　【`元`】柯九思  

万里名王尽入朝法宫置酒奏箫韶千官一色眞珠袄寳带攒装稳称腰  

惟寅征君踏雨过林馆为畱终日因诵近赋絶句三首辄走笔奉和【`録一　元`】周　砥  

秋来长掩竹间扉过客谁能识道机惭愧庐山陈处士时来共葺薜萝衣  

山居诗　　　　　　　　　【`元`】僧清珙  

一天红日晓东南自拔青苖挿瘦田布防半沾泥水湿归来脱晒竹房前  

元宫词　　　　　　　　　【`明`】朱有炖  

阊阖门开拥钺旄千官侍立晓星髙尚衣欲进虬龙服错捧天鵞织锦袍  

其二  

健儿千队足如飞随从南郊露未晞鼓吹声中春日晓御前咸着只孙衣  

其三  

纤纤初月鵞黄嫩浅浅方池鸭緑澄内苑秋深天气冷越罗衫子换吴绫  

贞谿初夏　　　　　　　　【`明`】邵亨贞  

雨过深林竹笋肥渡头风急柳花飞柴门不掩緑隂静人在闲窓试苎衣  

扈从巡边至宣府往还杂诗　【`明`】杨士竒  

懐来城外夜微雪风送轻寒初着身平旦马前红一色回军共试赐衣新  

小景　　　　　　　　　　【`明`】祝允明  

浓云压岭雨初至密叶障林风更多只有渔翁能了事一枚圆笠半肩蓑  

治宫词　　　　　　　　【`明`】王世贞  

南海珠池贡已稀西川又罢锦文机朝来御服三经澣贱妾宁希曳地衣  

长安春雪曲　　　　　　　【`明`】王穉登  

勒寒桃李未成蹊啄雪流莺已自啼进得貂裘浑不着圣人春日赐征西  

题衲衣　　　　　　　　　【`明`】陆树声  

解组归东万事捐尽将身世付安禅披来戒衲浑无事不向歌姬为乞縁  

游仙曲　　　　　　　　　【`明`】屠瑶瑟  

银台珠树是仙家绮阁晴娇四照花不用安妃裁蜀锦铢衣多剪赤城霞  

裁衣　　　　　　　　　　【`明`】董少玉  

芙蓉江北雁飞飞燕子矶边人未归只怕沈郎腰已瘦迟回难寄旧时衣  

附帕  

七言律  

鲛绡帕　　　　　　　　　【`明`】瞿　佑  

茧结扶桑出海濵逺随机杼倩鲛人不裁洛浦凌波袜能代湘川拭泪巾紫麝熏香收汗润彩毫传恨寄情眞吴绫轻薄番罗俗出防宜同掌上珍  

## 御定佩文斋咏物诗选卷一百六十二  

带佩类  

五言古  

玉环引送马伯庸北上　　　【`元`】王士熈  

昆山有美璞昆吾有寳刀推雪漉寒氷凝此英琼瑶团团月长满晶晶白云浅似环环无穷寥寥人意逺有美天山人皎洁同精神禁垣青春多大佩垂朝绅腰无大羽箭肘有如斗印结束上京行骊驹骤长靷不采瑚钩海深安可求不执水苍璧汉庭罗公侯爱此玲珑质题诗赠与客百金一朝倾三年不可得不得只空行山泉琴峡鸣摩挲龙门石忆忆应畱情天风北极髙归涂踏霜艸不惜玉环分只愿君还早  

七言古  

玉连环歌为邢从周典簿作　【`元`】张　翥  

于阗河头夜光发赤髯贾胡采明月中有美璞凝寒晶  

惟有鬼工能琢成伊谁得此邢公子示我緑玉双连理恍如空碧虹气垂半隐青瑶蟾一规展之两环不盈尺疉作圑团小苍璧縠文错落映雷文宛是昆吾寳刀刻庐陵学士癖好竒辨古重以琼琚词瑚佩钩讵可数我疑制自金源时集贤仙人丈人行鳯阁舎人文有样请君畱束宫锦袍待看挥毫玉堂上  

五言排律  

水精环　　　　　　　　　【`唐`】罗　维  

王室符长庆环中得水精任圆循不极见素质仍贞信是天然瑞非因朴斵成无瑕胜玉美至洁过氷清未肯齐珉价宁同杂佩声能衔任黄雀亦欲应时明  

五言絶句  

长安道　　　　　　　　　【`唐`】麴信陵  

朱门映緑杨防阙抵通庄玉佩声逾逺红尘犹自香  

佩韦　　　　　　　　　　【`元`】掲祐民  

吾韦佩已久韦敝将若何纵有未革性谢韦功已多  

七言絶句  

以玉带施元长老元以衲裙相报次韵  

【`宋`】苏　轼  

瘦骨难堪玉带围钝根仍落箭锋机欲敎乞食歌姬院故与云山旧衲衣  

小游仙　　　　　　　　　【`元`】杨维桢  

青旄节卫翠云軿按部东行过赤城龙女遗珠鸡卵大结为双佩赐方平  

## 御定佩文斋咏物诗选卷一百六十三  

履舄类  

四言古  

袜铭　　　　　　　　　　【`汉`】崔　骃  

机衡建子万物含滋黄钟育化以飬元基长履景福至于亿年皇灵既祐祉禄来臻本支百世子子孙孙  

五言古  

咏履　　　　　　　　　　【`陈`】后　主  

贤舍观穴踵田睹蹑迹矩步今有仪用此前嘉客  

七言古  

苴履　　　　　　　　　　【`金`】李俊民  

待诏门前东郭趾蓝闗路上仙人迹雪花纷披盖地白东家不借借不得虽然近市屦亦无以故为新即有余同行留我木上座补过仰渠金十奴一生能着屐防两用心犹在阮孚上不须更觅下邳侯【`时守下邳`】山林此计成  

长往  

五言排律  

赋得履　　　　　　　　　【`明`】髙　启  

穏称游方脚新编楚岸蒲滑欺顶石危怯世间途轻曵愁妨蚁髙飞笑化鳬上堂声每众度岭影还孤着防朝行道抛时夜结趺空山欲相访落叶去踪无  

七言律  

薛侍御防乞靴　　　　　　【`唐`】李群玉  

越客南来桂麖良工用意巧缝成看时共説茱萸绉着防嫌无鸜鹆鸣百里奚身嗟甚似五羊皮价敢全轻日于文苑陪髙步赢得芳尘接武名  

谢人恵方舄　　　　　　　【`宋`】蘓　轼  

乌鞾短靿格粗疎古雅无如此様殊妙手不劳盘作凤轻身只欲化为鳬魏风褊俭堪羞葛楚客豪华可笑珠拟学梁家名觧脱便于禅坐作跏趺  

谢僧恵蒲履　　　　　　　【`元`】张　昱  

丈夫此日可徒行蒲履深烦逺寄情除是髙僧求易得自非巧手织难成春来见客身差健老去防花步觉轻他日袈裟如过我定须着此出门迎  

赠鞋生　　　　　　　　　【`明`】僧溥洽  

父子相传履制竒青丝细软合时宜声随鸣佩君王识影落飞鳬太史知泥滓乍离归隠计香云才振上升期年来敝屣无心弃却笑干将补较迟  

五言絶句  

寄刘道士舄　　　　　　　【`唐`】张　说  

真人降紫炁邀我丹田宫逺寄双鳬舄飞飞不碍空  

送丘贠外归山居　　　　　【`唐`】韦应物  

郡阁始嘉宴青山忆旧居为君量革履且愿驻篮轝  

七言絶句  

谢云居山人草鞋　　　　　【`宋`】张　咏  

云居山客草为鞋路转千此寄来昨日公余偷步蹑万端心绪忆天台  

山居杂咏　　　　　　　　【`明`】僧大香  

接叶隂隂唤水鸠花坪草堰偶经逰芒鞋晒向西岩石露冷烟凄不记收  

## 御定佩文斋咏物诗选卷一百六十四  

屏障类  

五言古  

咏画屏风诗　　　　　　【`北周`】庾　信  

逍遥逰桂苑寂絶到桃源狭石分花径长桥映水门管声惊百鸟人衣香一园定知欢未足横琴坐石根  

其二  

上林春迳宻浮桥栁路长龙媒逐细草鹤氅映垂杨水似桃花色山如甲煎香白石春泉上谁能待月光  

题画山水障　　　　　　　【`唐`】张九龄  

心累犹不尽果为外物牵偶因耳目好复假丹青妍甞抱野间意而迫区中缘尘事固已矣秉意终不迁良工适我愿妙墨挥岩泉变化合群有髙深侔自然置陈北堂上仿像南山前静无户庭岀行巳兹地偏萱草可树合欢忿益蠲所因本微物况乃慿幽筌言象防自泯  

意色聊自宣对翫有佳趣使我心渺绵  

秋咏石屏　　　　　　　　【`宋`】蘓　轼  

霏霏防轻素眇眇开重隂风花乱紫翠雪外有烟林雪近势方壮林逺意殊深防有无事人支頥识此心  

秋林砚屏率鲁直同赋　　　　蘓　轼  

西山无时春巉岩锁顽隂分明倚天壁防缀无风林物固为人出兴谁于此深穷竒真自蠧诗句且娱心  

咏屏送周伯阳　　　　　　【`明`】徐　贲  

巧餙辞云母圗画比晴天宻防宜便坐连张须广筵月临皎乃隠风当駃亦旋望防凭移障只恐见离船  

七言古【`附长短句`】  

素屏謡　　　　　　　　　【`唐`】白居易  

素屏素屏胡为乎不文不餙不丹不青当世岂无李阳氷之篆字张旭之笔迹邉鸾之花鸟张藻之松石吾不令加一防一画于其上欲尔保真而全白吾于香炉下置草堂二屏倚在东西墙夜如明月入我室晓如白云围我牀我心乆飬浩然气亦欲与尔表里相辉光尔不见当今甲第与王宫织成步障锦屏风缀珠防钿贴云母五金七寳相玲珑贵豪待此方恱目然肯寝卧乎其中素屏素屏物各有所宜用各有所施尔今木为骨兮纸为靣舍吾草堂欲何之  

生禖屏风歌　　　　　　　【`唐`】温庭筠  

玉墀暗接昆仑井井上无人金索冷画壁隂森九子堂阶前细月铺花影绣屏银鸭香蓊蒙天上梦归花绕丛宜男漫作后庭草不似樱桃千子红  

月石砚屏歌寄蘓子羙　　　【`宋`】欧阳脩  

月従海底来行上天东南正当天中时下照千丈潭潭心无风月不动倒影射入紫石岩月光水洁石莹净感此隂魄来中潜自从月入此石中天有两曜分为三清光万古不磨灭天地至寳难藏缄天公呼雷公夜持巨斧堕崭岩堕此一片落千仭皎然寒镜在玉匳虾蟇白兔走天上空留桂影犹毶毶景山得之惜不得赠我意与千金兼自云毎到月满时石在暗室光出檐大哉天地间万怪难悉谈嗟予不度量毎事思穷探欲将两耳目所及而与造化争毫纎煌煌三辰行日月尤尊严若令下与物为比扰扰万类将谁瞻不然此石竟何物有口欲说嗟如钳吾竒蘓子胸罗列万象中包含不惟胸寛胆亦大屡出言语惊愚凡自吾得此石未见蘓子心懐惭不经老匠先指抉有手谁敢施镌镵呼工画石持寄似幸子留意其无谦  

轼近以月石砚屏献子功中书复以涵星砚献纯父侍讲子功有诗纯父未也复以月石风林研屏赠之谨和子功诗并求纯父数句  

【`宋`】蘓　轼  

紫潭出元云翳我潭上星独有潭上月倒挂紫翠屏我老不防书黙坐飬此昏花睛时时一开眼见此云月眼自明乆知世界一泡影大小真伪何足评笑彼三子欧梅蘓无事自作雪羽争故将屏砚送两范要使珠壁栖窓櫺大范忽长謡语出月脇令人惊小范当继之说破星心如鸡鸣牀头复一月下有风林横急送小范家防此涵星愿从少陵博一句山木尽与洪涛倾  

献题常州草虫枕屏　　　　【`宋`】杨万里  

黄蜂作歌紫蝶舞蜻蜓蚱蜢如风雨先生昼眠纸帐温无那此軰喧梦魂眼中了了华胥国蜂催蝶唤到不得觉来忽见四折屏野花红白野长青勾引飞虫作许声何縁先生睡不惊  

巫峡云涛石屏志　　　　　【`元`】顾　瑛  

谢家绿玉屏不作龟甲形方若陟厘纸粉缥带苔青秀洁庚庚絶文理十二巫峯横隠起芙蓉照影立亭亭逺落巴江一江水素湍汹涌翻绿涛长风吹云白日髙三峡涛声满人耳个中独欠孤猿号胡僧谩有金壶汁洒向素缣圗不得女娲链石作五彩防染料应无此色此石产景由天工畧假石人磨削功石色欲尽玉色起泛沈天碧涵清空君不闻大食贡石莹如玉中有竒松四时绿六月凉风卷翠涛瑟瑟秋声战空屋又不闻杨家古屏刻水精中有为云之羙人海绡衣裳为烟雾姓名自语非真真二物化去固巳久价重隋珠难再有君家玉屏独在世勿落忍人豪夺手我闻故人杨铁仙束带拜之如米颠起来发狂捉鐡笔醉墨冩入青瑶镌何日乘舟上鱼复唤取巴童唱巴曲更借丹丘粉墨屏对案巫山真靣目  

五言律  

屏　　　　　　　　　　　【`唐`】李　峤  

洞彻琉璃蔽威纡屈膝回锦中云母列霞上织成开山水含春动神仙倒景来修身兼竭节谁识作铭才  

咏屏风　　　　　　　　　【`唐`】袁恕已  

绮阁云霞满芳林草树新鸟惊疑欲曙花笑不闗春山对弹琴客谿留垂钓人请防车马路行防有风尘  

咏旧屏风　　　　　　　　【`唐`】姚　合  

时人嫌古画倚壁不曽収雨滴胶山防风吹绢海秋残云飞屋里片水落牀头尚胜残花鸟君能补缀不  

屏风　　　　　　　　　　【`明`】薛　蕙  

屏风十二曲罗列洞房隅防环金屈膝四角锦流蘓蛾眉行防隠玉防坐中扶因歌留上客翠盖少踟蹰  

题魏少府破屏风　　　　　【`明`】栁应芳  

依倚防年嵗凝尘兾尔容乍通宵案烛不掩午堂钟射雀犹存影弹蝇已失踪勿言新可代官冷若为供  

五言排律  

水墨障子　　　　　　　　【`唐`】李　洞  

若非神助笔砚水恐藏龙研尽一寸墨扫成千仭壁根堆乱石牀罅种枯松岳麓穿因防湘江绽为蛬挂衣岚气湿梦枕浪头舂只为少顔色时人着意慵  

云母屏风隔坐　　　　　　【`唐`】阙　名  

彩障成云母丹墀隔上公才彰二纪盛荣播一朝同近玉初齐白临花乍散红凝姿分缥缈转佩辨玲珑意惬恩偏厚名新宠更崇谁知歴千古犹自仰清风  

七言律  

题西平王旧赐屏风　　　　【`唐`】温庭筠  

曽向金扉玉砌来百花鲜湿隔尘埃披香殿下樱桃熟结绮楼前芍药开朱鹭巳随新卤簿黄鹂犹识旧池防世间刚有东流水一送恩波更不回  

观山水障子　　　　　　　【`唐`】伍　乔  

功绩精妍世少伦圗时应倍用心神不知草木承何异但见江山长带春云势似离岩底石浪花如动岸边苹更疑独泛渔舟者便是其中旧隠人  

杨龙圗芦鴈屏　　　　　　【`宋`】赵　抃  

省宇屏圗喆匠成写传芦鴈笔尤精斜依风苇丛丛袅逺飏烟波渺渺平弋者定嗟何所慕鹏抟莫怪不能鸣公防羽翼飞腾防有意青云万里程  

鱼魫屏　　　　　　　　　【`元`】曹文晦  

何人遗公鱼魫屏定须东海鲙长鲸不应虚室自生白正与幽人相对清素色晓含银汉冷寒光夜照玉蟾明平生未识豪家客金雀徒闻后世名  

五言絶句  

题友人云母障子　　　　　【`唐`】王　维  

君家云母障时向野庭开自有山泉入非因彩画来  

早秋山水砚屏　　　　　　【`宋`】文　同  

晚霭隔逺岫秋容入平林方素仅盈尺岩谷能许深祝孝友作枕屏小景以霜余荗树名之因题此  

诗　　　　　　　　　　【`宋`】朱　子  

山寒夕飇急木落洞庭波防叠云屏好一生秋梦多  

题梅屏　　　　　　　　　【`明`】刘　基  

树杪过流星轻霜落半庭踈花与孤客相对一灯青  

七言絶句  

题诗屏风絶句　　　　　　【`唐`】白居易  

相忆采君诗作障自书自勘不辞劳障成定被人争冩从此南中纸价髙  

答微之　　　　　　　　　　白居易  

君冩我诗盈寺壁我题君句满屏风与君相遇知何防两叶浮萍大海中  

屏风　　　　　　　　　　【`唐`】李商隠  

六曲连环接翠帷髙楼半夜酒醒时掩灯遮雾宻如此雨落月明俱不知  

咏绣障　　　　　　　　　【`唐`】胡令能  

日暮堂前花蕊娇争拈小笔上牀描绣成安向东园里引得黄莺下栁条  

寒林石屏　　　　　　　　【`唐`】僧无闷  

草堂无物伴身闲惟有屏风枕簟间本向他山求得石却于石上防他山  

西湖竹枝词　　　　　　　【`元`】潘　纯  

云髻髙梳鬓不分扫除虚室事元君新糊白纸屏风上尽画蓬莱五色云  

## 御定佩文斋咏物诗选卷一百六十五  

帘幕类  

五言古  

咏幔　　　　　　　　　　【`齐`】王　融  

幸得与珠缀羃防君之楹月映不辞卷风来辄自轻毎聚金炉气时驻玉琴声但愿置尊酒兰釭当夜明  

赋得帘尘　　　　　　　　【`梁`】徐　摛  

朝逐珠胎卷夜傍玉钩垂恒教罗防拂不分秋风吹  

赋得珠帘　　　　　　　　【`隋`】卢思道  

鉴帷明欲敛照槛色将晨可怜踈复宻隠映当窓人浮清带逺吹含光动细尘落花时屡拂防待玉阶春  

五言律  

赋帘　　　　　　　　　　【`唐`】太　宗  

防差垂玉阙舒卷映兰宫珠光揺素月竹影乱清风彩散银钩上文斜桂户中惟当杂罗绮相与媚房栊  

帷　　　　　　　　　　　【`唐`】李　峤  

乆闭先生户髙褰太守车罗将翡翠合锦逐鳯凰舒明月弹琴夜清风入幌初方知决胜防黄石受兵书  

帘　　　　　　　　　　　　李　峤  

清风时入燕紫殿防含秋暧暧笼灵阁纤纤上玉钩牕中翡翠动户外水精浮巧作盘龙势长迎飞燕逰  

咏帘　　　　　　　　　　【`唐`】万　楚  

玳瑁昔称华玲珑薄绛纱钩衔门势曲节乱水纹斜日弄长飞鸟风揺不卷花自当分内外非是为骄奢  

破幌　　　　　　　　　　【`宋`】张　耒  

破幌一防白卧知千里明低窓通雪气乔木尚风声传警军城静鸣钟梵刹清髙眠寻防梦邻树已乌惊  

五言排律  

帘　　　　　　　　　　　【`唐`】杜　牧  

徒云逄剪削岂谓见偏装凤节轻雕日鸾花薄餙香问屏何屈曲怜帐觧周防下渍金阶露斜分碧瓦霜沈沈伴春梦寂寂侍华堂谁见昭阳殿真珠十二行  

七言律  

咏帘　　　　　　　　　　【`唐`】徐　夤  

素节轻盈透影匀何人巧思间成文闲垂别殿风应度半掩行宫麝欲熏绣户逺笼寒熖重玉楼髙挂曙光分无情防对黄昏月才到如钩便堕云  

琉璃帘　　　　　　　　　【`元`】马祖常  

吴侬巧制玉玲珑翡翠虾须迥不同万缕横陈银色界一尘不入水晶宫月华逺射离离白灯影斜穿细细红相隔神仙才咫尺灵犀一防若为通  

五言絶句  

宫中乐　　　　　　　　　【`唐`】令狐楚  

九重青琐闼百尺碧云楼明月秋风夜珠帘上玉钩  

四时宫词　　　　　　　　【`元`】曹文晦  

水殿笙歌歇宫门聼漏籖薫风吹藕荡香度水精帘  

七言絶句  

帘　　　　　　　　　　　【`唐`】陆龟防  

枕映疎容晚向欹秋烟脉脉雨微微迸风障燕寻常事不学人前当妓衣  

帘　　　　　　　　　　　【`唐`】罗　隠  

叠影重纹映画堂玉钩银烛共荧煌防应得见神仙在休下真珠十二行  

其二  

翡翠佳名世共稀玉堂髙下巧相宜殷勤为嘱纎纎手卷上银钩莫放垂  

宫词　　　　　　　　　　【`宋`】花蕊夫人  

纱幔薄垂金麦穂帘钩纎挂玉葱条楼西别起长春殿香壁红泥透蜀椒  

其二  

翠华香重御炉添防凤楼头晓日暹扇掩红鸾金殿悄一声清跸卷珠帘  

东楼雨中　　　　　　　　【`金`】王元粹  

多年苍柏拂檐枝燕子飞来语向谁枕簟不妨留客住满楼风雨下帘时  

和史防政韵　　　　　　　【`元`】马祖常  

五云天近书香残红白花枝满药防一夜东风吹小雨殿头持卷隔帘看  

上京杂咏　　　　　　　　【`元`】萨都拉  

沙苑棕毛百尺楼天风揺曳锦绒钩内家宴罢无人到面面珠帘夜不收  

絶句　　　　　　　　　　　萨都拉  

待得郎君半醉时笑将纨扇索题诗小红帘卷春波绿渡水杨花落砚池  

明仁殿进讲　　　　　　　【`元`】贡师防  

黄金为带玉为檐劒防如林衞紫髯也爱儒臣勤讲读向前轻掲虎皮帘  

宫词　　　　　　　　　　【`元`】纳　新  

琼岛岧嶤内苑西斑斓绮石甃清漪御床不许红尘到黄幔长教窣地垂  

艶阳词　　　　　　　　　【`明`】宋　濓  

防番花信逐时添诸柘新篘酒正甜莫道晓风犹料峭内家新赐却寒帘  

寄沈介轩　　　　　　　　【`明`】沈　翊  

锦绣湖山罨画楼君家住在小瀛洲洞箫吹上花间月十二珠帘不下钩  

## 御定佩文斋咏物诗选卷一百六十六  

如意麈拂类  

五言古  

麈尾　　　　　　　　　　【`梁`】宣　帝  

匣上生光影毫际起风流本持谈妙理寜是用催牛  

铁如意　　　　　　　　　【`宋`】谢　翶  

仙客五六人月下鬪婆娑散影若云雾遗音杳江河其一起楚舞一起作楚歌双执铁如意击碎瑚柯一人夺执之睨者一人过更舞又一人相向屡傞傞一人独抚掌身挂青薜萝夜长天籁寂宛转思如何  

玉麈尾　　　　　　　　　　谢　翶  

客持麈尾柄色夺环与玦尘心随影祛一片若行雪神兽潜空山何年探灵穴忽失落人手遂为谈者悦隂崖起白气篆古逾轩颉一拂沈藓文再拂字不灭三拂蛟螭腾世眼不能别投尔隂崖巅惊怪吐其舌  

七言古【`附长短句`】  

和赵给事白蝇拂歌　　　　【`唐`】卢　纶  

华堂多众珍白拂称殊异柄裁沈节香袭人上结为文下垂穂霜缕霏微莹且柔虎须乍细龙髯稠皎然素色不因染淅尔凉风非为秋群蝇青苍恣游息广包万品无顔色金屏成防玉成瑕昼眠宛转空咨嗟此时满筵防一举荻花忽旋杨花舞如寒隼惊暮禽飒若繁埃得轻雨主人説是故人留毎戒如新比白头若将挥玩闲临水愿接波中一白鸥  

椶榈蝇拂歌　　　　　　　【`唐`】韦应物  

防榈为拂登君席青蝇撩乱飞四壁文如轻罗散如髪马尾牦牛不能絜柄出湘江之竹碧玉寒上有纎罗萦缕寻未絶左挥右洒烦暑清孤松一枝风有声丽人纨素可怜色安能防白还为黒  

七言律  

谢张直卿以铁如意见遗　　【`明`】朱多炡  

土花斑驳锦糢糊一片寒氷出鍜炉致向书中称折角捉来石上穏跏趺提携起舞旋长袖慷慨酣歌缺唾壶多谢司空饶博物祗愁无地击瑚  

竹如意　　　　　　　　　【`明`】朱之蕃  

斵取铿金戞玉枝不资型范自离竒坚持劲节羞茅靡挥霍虚心与物宜花雨争飞従握手闲云静防独支頥客来指防潜身防免作长竿渭上垂  

松麈　　　　　　　　　　　朱之蕃  

捉柄従夸手玉如青松振鬛自萧疎折来偏助谈锋劲挥防犹防翠霭舒谢却猩红休染涴留将鳞甲莫捐除清风谡谡浑防倦朗月澄懐坐碧虚  

七言絶句  

竹拂子　　　　　　　　　【`金`】秦　畧  

觅个龟毛也是难直教击碎钓鱼竿世人不用轻分别信手拈来总一般  

## 御定佩文斋咏物诗选卷一百六十七  

砧杵类  

五言古  

夜聼衣　　　　　　　　【`晋`】曹　毘  

寒兴御纨素佳人治衣襟冬夜清且永皓月照堂隂纎手叠轻素朗杵叩鸣碪清风流繁节回飚洒防吟嗟此嘉运速悼彼幽滞心二物感余懐岂但声与音  

衣　　　　　　　　　　【`宋`】谢恵连  

衡纪无淹度晷运倐如催白露滋园菊秋风落庭槐肃肃莎鸡羽烈烈寒螀啼夕隂结空幕宵月皓中闺羙人戒裳服端餙相招携簮玉出北房鸣金步南阶檐髙砧响发楹长杵声哀微芳起两防轻汗染双题纨素既已成君子行未归裁用笥中刀缝为万里衣盈箧自余手幽椷俟君开腰带准畴昔不知今是非  

咏衣　　　　　　　　　【`梁`】王僧孺  

足伤金管遽多怆缇光促露团池上紫风飘庭里绿下机骛西眺鸣砧遽东旭芳汗似兰汤雕金辟龙烛散度广陵音掺冩渔阳曲别鹤悲不已离鸾防还续尺素在鱼肠寸心凭鴈足  

捣衣　　　　　　　　　　【`梁`】栁　恽  

步檐杳不极离堂肃巳扄轩髙夕杵散气爽夜碪鸣瑶华随步响幽兰逐防生踟蹰理金翠容与纳宵清华观省中夜聼城外衣　　【`梁`】费　昶  

阊阖下重闗丹墀吐明月秋气城中冷秋砧城外发浮声绕雀防飘响度龙阙宛转何藏摧当从上路来藏摧意未已定自乘轩里乘轩尽世家佳丽似朝霞圎珰耳上照方绣领间斜衣熏百和屑鬓挿九枝花昨暮庭槐落今朝罗绮薄拂席卷鸳鸯开幔舒龟鸖金波正容与玉步依砧杵红防往还萦素腕防差举徒闻不得见独夜空愁伫独夜何穷极懐之在心恻阶垂玉衡露庭舞相风翼沥滴流星辉灿烂长河色三冬诚足用五日无粮食扬云巳寂寥今君复直  

题画屏风　　　　　　　【`北周`】庾　信  

衣明月下静夜秋风飘锦石平砧靣莲房接杵腰急节迎秋韵新声入手调寒衣须及早将寄霍嫖姚  

始闻早砧　　　　　　　　【`明`】张　羽  

寂寂秋景宴萧萧凉吹生闺人感寒至一轸逺人情嘹亮清砧动纡徐捣杵鸣微茫带烟逺萧疎出帘轻此时离居客单眠梦亦惊披衣一惆怅斜月满山城  

七言古  

练篇　　　　　　　　　【`唐`】韦　荘  

月华吐艳明烛烛青楼妇唱衣曲白祫丝光织鱼目菱花绶带鸳鸯簇临风缥缈叠秋雪月下丁东寒玉楼兰欲寄在何鄊凭人与系征鸿足  

和逯先生闻砧韵　　　　　【`明`】沐　昂  

秋髙万木脱林坞与子庭前开绿醑忽闻别院动砧声西风吹防萧萧雨隔岸人家红树稀辞巢燕子故飞飞酒酣自起为君舞正爱凉飚吹我衣  

五言律  

衣　　　　　　　　　　【`元`】张　端  

为捣清砧素令人念藁砧近寒将鴈至入夜正蛩吟霜月三更杵闗山万里心金风何太弱不与送余音  

御苑秋砧　　　　　　　　【`明`】田汝  

露结金扉冷霜凄绣幕深褰罗出素手乘月响清砧髙入宫云防低随阁漏沈无言为谁苦永夜助蛩音  

七言律  

捣衣石　　　　　　　　　【`明`】瞿　佑  

一方滑浄絶苔钱才属秋闺响便传长夜未央风阵急羙人相对月华圎髙于凤阙黄金础厚胜花堦绿玉甎防度晚凉眠不得丁东声到客愁邉  

夜坐闻砧　　　　　　　　【`明`】吴　寛  

何防踈砧隔短墙东隣有妇捣衣裳风林落叶秋声动露草鸣蛩夜气凉乆别官寮防馆阁每从儿子话家鄊强扶笻竹归深院半壁残灯独上牀  

馆试秋夜闻砧　　　　　　【`明`】王　格  

萧瑟秋风散晚凉谁家清夜衣裳丁丁遥应疎钟响防防还如落叶忙明月有情留小院征鸿无数挟轻霜不堪客梦湘云逺独对寒灯思渺茫  

五言絶句  

江楼闻砧　　　　　　　　【`唐`】白居易  

江南授衣晚十月始闻砧一夕髙楼月万里故园心  

七言絶句  

秋夜闻砧　　　　　　　　【`唐`】杜荀鹤  

荒凉客舍眠秋色砧杵家家弄月明不及巴山聼猿夜三声中有不愁声  

闻砧　　　　　　　　　　【`金`】郦　权  

玉闗消息到长安防防砧声夜防想得月残音响防一灯清照剪刀寒  

## 御定佩文斋咏物诗选卷一百六十八  

书籍类  

四言古  

孝经诗　　　　　　　　　【`晋`】傅　咸  

立身行道始于事亲上下无怨不恶于人孝无终始不离其身三者备矣以临其民  

书帙铭　　　　　　　　　【`宋`】谢灵运  

懐幽卷赜戢妙抱密用舍以造舒卷不失亮惟勤翫无或暇逸  

五言古  

咏书帙　　　　　　　　　【`梁`】萧　统  

擢影兔园池抽茎淇水侧朝暎出岭云暮聚飞归翼幸杂缃囊用聊因班女织一合轩羲曲千龄如可即和刘明府观湘东王书诗　　【`梁`】庾肩吾  

陈王擅书府河间富典坟五车方累箧七阁自连云松  

椠芳帙气柏熏起防文羽陵青简出嬀泉绿字分方因接游圣暂得奉朝闻楼霞早发林殿日先曛洛城复接限归轩畏后群  

七言古  

无书叹　　　　　　　　　【`元`】胡天游  

六经既降诸子出后代枝叶何其多眼中万卷忽如扫无乃天意増繁苛陈言故纸本糟粕吾道耿耿终难磨劫灰不赭孝先笥昼卧坦腹时摩挲  

五言律  

蠧简　　　　　　　　　　【`元`】杨　载  

往古韦编在何年始汗青蠧虫深卜宅蝌蚪少成形泯灭阽秦火搜罗出汉庭斯文天未坠不敢望全经  

七言律  

玉堂读卷　　　　　　　　【`元`】虞　集  

玉堂防士诏儒臣御笔亲题墨色新省树坐移帘底日宫壶驰赐殿头春虞庭制作夔龙盛汉代文章董贾醇书阁暮年偏感遇但歌天保播皇仁  

七言絶句  

题朱兵曹山居　　　　　　【`唐`】张　祜  

朱氏西斋万卷书水门山濶自髙疏我来穿穴非无意愿向君家作壁鱼  

襄阳爲卢窦纪事　　　　　【`唐`】元　稹  

帝下真符召玉真偶逢游子暂相亲素书三卷留爲赠从向人间説向人  

闻日本圎载上人挟儒家书洎释典以行更作  

一絶以送　　　　　　　【`唐`】陆龟蒙  

九流三藏一时倾万轴光凌渤海声从此遗编东去后却应荒外有诸生  

写庄子　　　　　　　　　【`唐`】李九龄  

圣泽安排当散地贤侯优贷借新居闲中亦有闲生计写得南华一部书  

寄居江邨欲借书诸公先寄此诗  

【`宋`】王庭珪  

卜筑江邨翠岭坳喜君书室近衡茅牙籖插架几千册凖拟从头借一钞  

时习斋　　　　　　　　　【`金`】宇文虚中  

未厌平生习气浓更将余事训儿童鲁论二万三千字悟入从初一句中  

醉经斋爲虞卿麻长官赋　　【`金`】周　昻  

诗书读破自融神不羡云安麴米春黄卷至今真味在莫将糟粕待前人  

天厯庚午防试院中马伯庸尚书杨廷镇司业及元皆乙卯榜进士偶成絶句纪其事出院明日有敕督修经世大典又成小诗寄诸弟  

【`録一　　　　　　　　　元`】欧阳元  

圣主宫中游幸疎日临秘阁翫芸储昨朝兰省才开试清晓玉音催著书  

赠长垣宗室　　　　　　　【`明`】边　贡  

瑶室青编万卷余宫中谁道日闲居家臣昨夜长安去犹向君王乞秘书  

## 御定佩文斋咏物诗选卷一百六十九  

五经类  

四言古  

周易　　　　　　　　　　【`晋`】傅　咸  

卑以自牧谦尊而光进德修业既有典常晖光日新照于四方小人勿用君子道长  

毛诗　　　　　　　　　　　傅　咸  

无将大车维尘冥冥济济多士文王以宁显允君子大猷是经  

周官　　　　　　　　　　　傅　咸  

惟王建国设官分职进贤兴功取诸易直除其不蠲无敢反侧以德诏爵允臻其极  

其二  

辨其可任以告于正掌其戒禁治其政令各修乃职以聴王命  

五言古  

讲易　　　　　　　　　　【`宋`】鲍　照  

云泽翔羽姬横盖招益人贲园无金尚履道易书绅  

赋礼记　　　　　　　　　【`唐`】李百药  

玉帛资王防郊丘叶圣情重广开环堵至道轶金籯盘薄依厚地遥裔腾太清方恱升中礼足以慰余生赠别殷山人说易后归幽墅　【`唐`】孟　郊  

夫子说天地若与灵龟言幽幽人不知一一予所敦秋月吐白夜凉风韵清源旁通忽已逺神感寂不喧一悟祛万结夕懐倾朝烦旅辀无停波别马嘶去辕殷勤荒草士防有知巳论  

五言律  

经　　　　　　　　　　　【`唐`】李　峤  

汉室鸿儒盛邹堂大义明五千道德阐三百礼仪成青紫方拾芥黄金徒满籯谁知怀逸辨重席冠群英  

七言律  

枕易　　　　　　　　　　【`元`】黄　庚  

古鼎烟消倦防朱翛然髙卧夜寒初四檐寂寂半牀梦两鬓萧萧一卷书日月冥心知代谢隂阳囘首验盈虚起来万象皆吾有收拾乾坤在草庐  

五言絶句  

翫易斋　　　　　　　　　【`宋`】朱　子  

竹几横陈处韦编半掩时寥寥三古意此地有深期  

七言絶句  

易　　　　　　　　　　　　朱　子  

立卦生爻事有因两仪四象巳前陈湏知三絶韦编者不是寻行数墨人  

其二  

濳心虽出重爻后着眼何妨未画前识得两仪根太极此时方好絶韦编  

明仁殿进讲　　　　　　　【`元`】贡师泰  

黄绫写本奏经筵正是虞书第二篇圣主从容聴讲罢许敎留在御牀边  

## 御定佩文斋咏物诗选卷一百七十  

史类  

四言古  

于贾谧坐讲汉书　　　　　【`晋`】潘　岳  

理道在儒儒由人显允鲁侯文质彬彬笔下摛藻席上敷珍前疑既辨旧史维新维新尔史既辨尔疑延我僚友讲此微辞  

五言古  

咏司马彪续汉志　　　　　【`唐`】太　宗  

二仪初创象三才乃分位非惟树司牧固亦垂文字绵代更膺期芳图无辍记炎汉承君道英谟纂神器濳龙既可跃术兔奚难致前史殚妙词后昆沈雅思书言扬盛迹补阙兴鸿志川谷犹旧途郡国开新意梅山未觉朽谷水谁云异车服随名表文物因时置凤防翼康衢銮衡总柔辔清浊必能澄洪纎幸无弃观仪不失序遵  

礼方由事政宣竹律和时平玉条备文囿雕竒彩艺门蕴深致云飞星共流风扬月兼至类禋遵令典坛壝资良地五胜竟无违百司诚有庇粤予承暇景谈丛引众秘讨论穷义府看覈披经笥大辨良难仰小学终先匮闻道谅知荣含毫孰忘愧  

五言律  

赋西汉　　　　　　　　　【`唐`】魏　征  

受降临轵道争长趋鸿门驱传渭桥上观兵细栁屯夜宴经柏谷朝游出杜原终借叔孙礼方知皇帝尊  

咏史　　　　　　　　　　【`唐`】李　峤  

马记天官设班图地理新善谈方亹亹青简见彬彬方朔初闻汉荆轲昔向秦正辞堪载笔终兾作良臣  

七言絶句  

唐尧　　　　　　　　　　【`唐`】周　昙  

妖氛不起瑞烟轻端拱垂衣日月明何事四方无外役茅茨深处土堦平  

虞舜　　　　　　　　　　　周　昙  

进善惩奸立帝功功成揖让益温恭满朝卿士多元凯爲黜兜苖与四凶  

夏禹　　　　　　　　　　　周　昙  

尧违天孽赖询谟顿免洪波浸碧虚海内生灵微伯禹尽应随浪化爲鱼  

后稷　　　　　　　　　　　周　昙  

人惟邦本本由农旷古谁髙后稷功百谷且繁三曜在牲牢郊祀信无穷  

文王　　　　　　　　　　　周　昙  

昭然明德报天休禴祭惟馨胜杀牛二老五侯何所诈不归商受尽归周  

武王　　　　　　　　　　　周　昙  

文王寝膳武王随内竖言安色始怡七载岂堪拘羑里一夫爲报亦何疑  

成王　　　　　　　　　　　周　昙  

成王有过伯禽知圣惠能新日自竒王道既成何所感越裳呈瑞凤来仪  

周公　　　　　　　　　　　周　昙  

文武传芳百代基几多贤哲守成规仍闻吐握延儒素犹恐民艰未尽知  

沛宫　　　　　　　　　　【`唐`】胡　曽  

汉髙辛苦事干戈帝业兴隆俊杰多犹恨四方无壮士还乡髙唱大风歌  

圯桥　　　　　　　　　　　胡　曾  

妙算张良独有余少年逃难下邳初逡廵不进泥中履争得先生一卷书  

细栁营　　　　　　　　　　胡　曾  

文帝銮舆劳北征条侯此地整严兵辕门不峻将军令今日争知细柳营  

延平津　　　　　　　　　　胡　曾  

延平津路水溶溶峭壁危岑一万重昨夜七星潭底见分明神劒化爲龙  

山中作　　　　　　　　　【`唐`】僧处黙  

席帘髙挂枕髙欹门掩垂萝蘸碧溪闲把史书眠一觉起来山月过松西  

## 御定佩文斋咏物诗选卷一百七十一  

读书类  

五言古  

读山海经　　　　　　　　【`晋`】陶　濳  

孟夏草木长绕屋树扶疎众鸟欣有托吾亦爱吾庐既耕亦已种时还读我书穷巷隔深辙颇回故人车欢言酌春酒摘我园中蔬微雨从东来好风与之俱汜覧周王传流观山海图俯仰终宇宙不乐复何如  

读书　　　　　　　　　　【`宋`】谢惠连  

贲园奚足慕下惟故宜遵山成由一篑崇积始微尘虞轩虽莽顔隰亦何人  

帝京篇　　　　　　　　　【`唐`】太　宗  

岩廊罢机务崇文聊驻辇玉匣启龙图金绳披凤篆韦编断仍续缥帙舒还卷对此乃淹留欹案观坟典  

山涧读易轩　　　　　　　【`元`】刘永之  

环环碧涧连靡靡苍山属初日照林端春禽鸣布谷松深有去云苔静无来躅独把一编书时向窗间读  

七言古  

沣水送郑丰之郭县读书　　【`唐`】皇甫冉  

麦秋中夏凉风起送君西郊及沣水孤烟逺树动离心隔岸江流若千里早年江海谢浮名此路云山惬尔情上古全经皆在口秦人如见济南生  

五言律  

送王正字山寺读书　　　　【`唐`】李嘉祐  

欲究先儒敎还过支遁居山阶闲聴法竹径独看书向日荷新卷迎秋柳半疎风流有佳句不似带经锄  

和刘七读书　　　　　　　【`唐`】钱　起  

夜雨深馆静苦心黄卷前云隂留墨沼萤影傍华编梦鸟富青藻通经仍妙年何愁丹穴凤不饮玉池泉  

送独孤马二秀才居明月山读书  

【`唐`】贾　岛  

濯志俱髙洁儒科慕冉顔家辞临水郡雨到读书山栖鸟防花上声钟砾阁间寂寥窗外户时见一舟还  

七言律  

送薛居士和州读书　　　　【`唐`】严　维  

孤云独鹤共悠悠万卷经书一叶舟楚地巢城民舍少烟邨社树鹭湖秋蒿莱织妾晨炊黍篱落耕童夕放牛年少不应辞苦节诸生若遇亦封侯  

五言絶句  

秋晩　　　　　　　　　　【`明`】方　登  

秋晩行堤上书声在茅屋月出不逢人风来弄修竹  

七言絶句  

读老子　　　　　　　　　【`唐`】白居易  

言者不知知者黙此语吾闻于老君若道老君是知者縁何自着五千文  

读孝经　　　　　　　　　【`唐`】方　愚  

星彩满天朝北极源流是处赴东溟爲臣爲子须忠孝莫负宣尼一卷经  

寄云台观田秀才　　　　　【`唐`】马　戴  

雪压松枝拂石窗幽人独坐鹤成双晩来潄齿敲氷渚闲读仙书倚翠幢  

## 御定佩文斋咏物诗选卷一百七十二  

书法总类  

五言古  

乐府　　　　　　　　　　【`魏`】曹　植  

墨出青松烟笔岀狡兔翰古人感鸟迹文字有改判  

七言古  

以右军书数种赠丘十四　　【`宋`】黄庭坚  

丘郎气如春景晴风暄百菓草木生眼如霜鹘齿玉氷拥书环坐爱窗明松花泛砚摹真行字身藏颖秀劲清问谁学之果兰亭我昔颇复戏墨卿银钩虿尾烂箱籯赠君铺案粘曲屏小字莫作痴冻蝇乐毅论胜遗敎经大字无过瘗鹤铭官奴作草欺伯英随人作计终后尘自成一家始逼真卿家小女名阿濳眉目似翁有精神试留此书他日学往往不减衞夫人  

呉傅朋游丝帖歌　　　　　【`宋`】刘子翚  

园清无瑕二三月时见游丝转空濶谁人写此一叚竒着纸春风吹不脱纷纭纠结疑非书安得龙蛇如许癯神踪政喜萦不断老眼只愁看若无定知苖裔出飞白古人妙处君濳得勿轻漠漠一缕浮力遒可挂千钧石睠余弟兄情不忘轴之逺寄悠然堂谢公遗髯凛若活衞后落鬒揺人光飜思长安夜飞盖醉哦声落南山外乱离契濶三十秋笔意与人俱老大政成著脚明河津外家风流今絶伦文章固自有机杼戏事岂足劳心神  

题唐摸兰亭墨迹　　　　　【`元`】鲜于枢  

君家禊帖评甲乙和璧隋珠价相敌神龙贞观苦未逺赵葛冯汤总名迹主人熊鱼两兼爱彼短此长俱有得三百二十有七字字字龙蛇怒腾掷嗟余到手眼生障有数存焉岂人力吾闻神龙之初黄庭乐毅真迹尚无恙此帖犹爲时所惜况今相去又千载古帖消磨万无一有余不足贵相通欲抱竒书求博易  

七言律  

题子固所藏鲜于墨迹　　　【`元`】贡师泰  

一自昭陵藏墨本书名谁复更超群忽传河朔专行草不让呉兴变分黄鹄夜深随落月白鵞秋冷化孤云风流赖有张公子雪茧封题比右军  

七言絶句  

答柳柳州　　　　　　　　【`唐`】刘禹锡  

昔日佣工记姓名逺劳辛苦写西京近来渐有临池兴爲报元常欲抗衡  

重赠诗叠后　　　　　　　【`唐`】栁宗元  

事业无成耻艺成南宫起草旧连名劝君火急添功用趂取当时二妙声  

书刘景文左藏所藏王子敬帖  

【`宋`】苏　轼  

家鸡野鹜同登爼春蚓秋蛇总入奁君家两行十二字气压邺侯三万钱  

柳氏二外甥求笔迹　　　　　苏　轼  

退笔如山未足珍读书万卷始通神君家自有元和脚莫厌家鸡更问人  

杂咏　　　　　　　　　　【`元`】黄　庚  

地多种竹堪容鹤池不栽莲恐碍鱼小径荒苔人不到闭门闲学换鵞书  

王大令保母帖　　　　　　【`元`】鲜于枢  

姜侯才气亦人豪辨折区区漫尔劳不向骊黄求驵骏书家自有九方臯  

其二  

临摹旧説范新妇古刻今看李意如却笑南宫米夫子一生辛苦学何书  

宣文阁　　　　　　　　　【`元`】周伯琦  

延阁图书取次陈讲帷日日集儒臣墨池云合天光绚东壁由来近北辰  

## 御定佩文斋咏物诗选卷一百七十三  

御书类  

五言律  

羽林恩诏观御书王太尉碑　【`唐`】张　说  

陇首名公石来承圣札归鱼龙生意态钩劒动铓辉字得神明保词慙少女徽谁家羽林将又逐凤书飞  

五言排律  

御题国子监门　　　　　　【`唐`】阙　名  

宸翰符元造荣题国子门笔锋回日月字势动乾坤檐下云光色梁间鹊影翻张芝圣莫拟索靖妙徒言爲着盘龙迹能彰舞鳯尊更随垂露象常以沐皇恩  

七言律  

御书雪林二字赐赵中丞应制  

【`元`】揭傒斯  

圣主挥毫临秘阁亲臣执法坐崇台祥云五色从天下彩凤双飞映日来政欲清如林上雪巳闻声奋地中雷君臣千载明良防咫尺薇垣接上台  

中都龙兴寺伏覩御书第一山三大字碑有作  

【`明`】周　启  

九重宸翰丽天文三字穹碑压厚坤山色不知今古异地灵唯戴帝王尊蛟龙絶巘盘亭构狮象诸天拱寺门千载钟王夸健笔敢同羲画与时论  

七言絶句  

髙宗御书　　　　　　　　【`元`】欧阳元  

君王不爱辟寒钗永巷泥金进损斋欲上太清楼下石啼鸦落日满宫槐  

## 御定佩文斋咏物诗选卷一百七十四  

篆书类  

五言古  

钞众书应司徒敎　　　　　【`齐`】王　融  

说礼固多才惇诗信爲善岩笥发仙华金縢开碧篆  

借刘太常说文　　　　　　【`陈`】江　总  

刘棻慕子云许慎询景伯硕学该虫篆竒文秀鸟迹曰余徒下帷待问垂重席不诣王充市聊投班元籍三写徧钻硏六书多补益幽居服药饵山宇生虚白留连嗣芳杜旷荡依泉石夫君爱满堂愿言驰下泽  

观洛出书　　　　　　　　【`唐`】张钦敬  

浮空九洛水端圣千年质竒象八卦分图书九畴出含微卜筮逺抱数隂阳密中得天地心旁探鬼神吉昔闻夏禹代今献唐尧日谬此叙彛伦寰宇贺清谧  

观洛出书　　　　　　　　【`唐`】郭　邕  

德合天贶呈龙飞圣人作光宅被寰区图书荐河洛象登四气顺文辟九畴错氤氲瑞彩浮左右灵仪廓防造功不宰神行利攸博一见皇家庆方知禹功薄  

阳氷篆　　　　　　　　　【`宋`】王禹偁  

泠泠庶子泉落落阳氷笔云气势奔垂龙蛇互蟠屈峄山既劘灭石鼓又缺失唯兹数十字遒劲倚云窟摸印徧寰区流传耀缃帙书诚一艺尔小道讵可忽乃知出人事千古名不没  

推官惠李庶子鄂州篆字　　【`宋`】文　同  

天下有竒篆阳氷书鄂州异兽呀五口狂咬掉三头磥砢玻瓈盌诘屈珊瑚钩愧无希世宝何以爲子酬  

七言古【`附长短句`】  

李潮八分小篆歌　　　　　【`唐`】杜　甫  

苍颉鸟迹既茫昧字体变化如浮云陈仓石鼓又巳讹大小二篆生八分秦有李斯汉蔡邕中间作者寂不闻峄山之碑野火焚枣木传刻肥失真苦县光和尚骨立书贵瘦硬方通神惜哉李蔡不复得吾甥李潮下笔亲尚书韩择木骑曹蔡有邻开元以来数八分潮也奄有二子成三人况潮小篆逼秦相快劔长防森相向八分一字直百金蛟龙盘拏肉屈彊呉郡张颠夸草书草书非古空雄壮岂如吾甥不流宕丞相中郎丈人行巴东逢李潮逾月求我歌我今衰老才力薄潮乎潮乎奈汝何  

和永叔琅琊山庶子泉阳氷石篆诗  

【`宋`】苏舜钦  

一气氤氲万事起独有篆籀含其真周鼓秦山壊已久下至唐室始有人宗臣转注得天法质虽浑厚气乃振人间所存十数处丰疎异体世共珍其中琅琊石泉记比之他法殊不伦铁鎻闗连玉钩壮曲处力可挂万钧复疑蛟虬植爪角隐入翠壁蟠未伸近来俗眼苦不赏唯有风月时相亲紫微仙人谪此守此地胜絶旧喜闻公余往观领宾从猎猎画隼揺青春逺休车骑歩泉侧酌泉爱篆移朝昬挥弄潺湲翫防画情通恍惚疑前身作诗缄本逺相寄邀我共赋意甚勤昨承见敎乆阁笔压以大句尤难文髙风胜事日倾倒安得身寄西飞云  

滕用亨诸篆体歌　　　　　【`明`】王　行  

维周大篆成史籀宣圣传经制蝌蚪总因苍颉见鸟迹象形置书变未久李斯小篆类玉筯钟鼎鱼虫分众手碧霄鸾凤漫回翔沧海蛟螭互蟠纽有如垂露杨柳叶或似委薤劔环首许慎程邈评已彰余子纷纷亦何有有唐阳氷号髙古尝搨鸿都峄山谱新泉丹井尚幸存缨珞麒麟折钗股刻符摹印气候形义理深闗非小补南阳髯翁学古书雅与秦汉参锱铢古文竒字荡胸臆岂若俗工譌鲁鱼自言初习胜国时玉雪左丞吾所师荻茎锥沙指画腹廿年勤苦求妍姿呜呼方今世雍熙明良际遇千载期大书功德勒金石絶胜草草人间碑  

五言律  

书　　　　　　　　　　　【`唐`】李　峤  

削简龙文见临池鸟迹舒河图八卦出洛范九畴初垂露春光满奔云骨气余请君看入木一寸乃非虚  

五言排律  

观洛出书　　　　　　　　【`唐`】叔孙元  

清洛含温溜元龟荐宝书波开绿字出瑞应紫宸居物着群灵首文成列卦初美珍翔阁凤庆迈跃舟鱼俾姒惟可逺休皇复在诸东都主人意歌颂望乗舆  

七言律  

谢许链师惠图书　　　　　【`明`】危　进  

茅山许史旧诸孙还向仙台卧白云竹外画沙迷鹤迹花间引水泛鵞群苍崕翠刻金书字丹井银牀玉篆文蝌蚪早收东观上几人相倚播清芬  

五言絶句  

题三会寺仓颉造字台　　　【`唐`】岑　参  

野寺荒台晩寒天古木悲空堦有鸟迹犹似造书时  

仓颉台　　　　　　　　　【`唐`】李咸用  

先贤忧民诈观迹成纲纪自有书契来争及结绳理  

七言絶句  

仓颉台　　　　　　　　　【`唐`】汪　遵  

观迹成文代结绳皇风儒敎浩然兴几人从此休耕钓吟对长安雪夜灯  

## 御定佩文斋咏物诗选卷一百七十五  

真书类  

五言古  

王右军　　　　　　　　　【`唐`】李　白  

右军本清真潇洒在风尘山隂过羽客爱此好鵞宾扫素写道经笔精妙入神书罢笼鵞去何曾别主人  

七言古  

临池歌　　　　　　　　　【`宋`】刘子翚  

君不见钟繇学书夜不眠以指画字衣皆穿当时尺牍来邺下锦标玉轴争流传又不见鲁公得法屋漏雨意象咄咄临千古断碑零落翠苔封直气英风犹可覩元常独歩黄初际清臣后出今无继风神回出本天资巧力亦自精勤至羡君好尚何髙竒寒窗弄笔手生胝向来失计堕尘网锐气直欲摩云飞男儿舌在心何怍郤拟临池寻旧学要湏笔外见钟顔防自蛟龙生掌握银钩石刻余何爱劝以短歌君勿怠他时八体妙有余此歌傥可君绅书  

七言律  

丹阳子髙得逸少瘗鹤铭于焦山之下及梁唐诸贤四石刻共作一亭以宝墨名之集贤伯镇爲之作记逺来求诗因作长句以寄  

【`宋`】苏舜钦  

山隂不是换鵞经京口今存瘗鹤铭潇洒集仙来作记风流太守爲开亭两篇玉蘂尘初涤四体银钩藓尚青我久临池无所得愿观遗法快沈冥  

## 御定佩文斋咏物诗选卷一百七十六  

草书类  

五言古  

送草书献上人归庐山　　　【`唐`】孟　郊  

狂僧不爲酒狂笔自通天将书云霞片直至清明巅手中飞黒电象外泻元泉万物随指顾三光爲回旋骤书云霮防洗砚山晴鲜忽怒画蛇虺喷然生风烟江人愿停笔惊浪恐倾船  

七言古【`附长短句`】  

草书歌行　　　　　　　　【`唐`】李　白  

少年上人号懐素草书天下称独歩墨池飞出北溟鱼笔锋杀尽中山兔八月九月天气凉酒徒词客满髙堂牋麻素绢排数箱宣州石砚墨色光吾师醉后倚绳牀湏史扫尽数千张飘风骤雨惊飒飒落花飞雪何茫茫起来向壁不停手一行数字大如斗恍恍如闻神鬼惊  

时时只见龙蛇走左盘右蹙如惊电状同楚汉相攻战湖南七郡凡几家家家屏障书题徧王逸少张伯英古来几许浪得名张颠老去不足数我师此艺不师古古来万事贵天生何必要公孙大娘浑脱舞  

萧郸草书歌　　　　　　　【`唐`】顾　况  

萧子草书人不及洞庭叶落秋风急上林花开春露湿花枝蒙蒙向水泣见君数行之洒落石上之松松下鹤若把君书比仲将不知谁在凌云阁  

懐素上人草书歌　　　　　【`唐`】戴叔伦  

楚僧懐素工草书古法尽能新有余神清骨竦意真率醉来爲我挥健笔始从破体变风姿一一花开春景迟忽爲壮丽就枯涩龙蛇腾盘兽屹立驰亳骤墨剧奔驷满座失声看不及心手相师势转竒诡形怪状飜合宜有人若问此中妙懐素自言初不知  

懐素上人草书歌　　　　　【`唐`】鲁　收  

吾观开士多利用笔精墨妙诚堪重身上艺能无不通就中草圣防天纵有时兴发逞神机抽毫防墨纵横挥风声吼烈随手起龙蛇迸落空壁飞连拂数行势不絶藤悬查蹙生竒节划然放纵惊云涛或时顿挫萦毫髪自言转腕无所拘大笑羲之用阵图狂来纸尽势不尽投笔抗声连叫呼信如鬼神助此道墨池未尽书已好行路谈君口不容满堂观者空絶倒所恨时人多笑声唯知贱实飜贵名观尔向来三五字颠竒何谢张先生  

懐素上人草书歌　　　　　【`唐`】王　邕  

衡阳双峡插天峻青壁巉巉万余仞此中灵秀众所知草书独有懐素竒懐素身长五尺四嚼汤诵咒吁可畏铜缾锡杖倚闲庭班管狡毫多逸意或粉壁或防牋蒲葵绢素何相鲜忽作风驰及电掣更防飞花兼散雪寒猿饮水撼枯藤壮士防山伸劲铁君不见张芝昔日称独贤君不见近日张旭爲老颠二公絶艺人所惜懐素传之得真迹峥嵘蹙出海上山突兀状成湖畔石一纵又一横一欹又一倾临江不羡飞帆势下笔长爲骤雨声我牧此州喜相识又见草书多惠力懐素懐素不可得开卷临池转相忆  

赋虞书歌　　　　　　　　【`唐`】贾　躭  

众书之中虞书巧体法自然归大道不同懐素只攻颠岂类张芝惟劄草形势素竒筋骨老父子君臣相揖抱孤青似竹更飕飗濶白如波长浩渺谁能方正不隳倒功夫未至难寻奥湏知孔子庙堂碑便是青箱中至寳  

光大师草书歌　　　　　【`唐`】僧贯休  

雪压千峰横枕上穷困虽多还激壮看师逸迹两相宜髙适歌行李白诗海上风惊驱猛烧吹断狂烟着沙草江楼曾见落星石几囘试发将军炮别有寒雕掠絶壁提上元猿更生力又见呉牛磨角来舞槊盘刀初触击好文天子握宸翰御制本多堆玉案晨开水殿敎题壁题罢紫衣亲宠锡僧家爱诗自拘束僧家爱画亦局促惟师草圣艺偏髙一掬山泉心便足  

观子玉郎中草圣　　　　　【`宋`】苏　轼  

柳侯运笔如电闪子云寒悴羊欣俭百斛明珠便可扛此书非我谁能双  

题紫防老人大字歌　　　　【`元`】欧阳元  

紫微老人射生手挽强竟取黄金斗骠骑营中拜骁勇凤凰池上称耆旧时平腕力无所施筋骨犹能学顔枊纵横戎略结构体杀活兵机屈伸肘山庄刘氏得防多当日防防驻应久髙楼大扁曰明逺况又爱山并尚友我来后公五十年主人酌我楼中酒平田野水凫雁集重冈复岭蛟龙走登髙欲赋乏佳兴忽覩台躔照窗牖家藏有此希世珍取酒当爲主人寿想当洗砚弢笔时羽箑生风劔龙吼焉知今人正传翫名与麒麟同不朽峤南鼪鼯十五秋老将如今安得有鄂公九原如可作飬夀清商爲公奏  

游龙回寺碧云堂有何无适草书  

【`元`】许　谦  

苍鳞作霖囘壑里竟化长冈飞不起何年老僧飞锡来强架檐楹万山底碧云石梯如登天俯视竹树行其巅岩峦起伏呈怪状壮若群马奔吾前何仙仙去不复返满壁龙蛇惊醉眼可怜一半委泥沙况复阽危混苔藓山翁摸搨妙入神永和茧纸且逼真劝君勿辞一日力爲我留爲百世珍君不见二王旧帖皆残编至今不惜千金传  

草书歌　　　　　　　　　【`明`】宣　宗  

草书所自何所授初变楷法爲章奏当时作者防得名崔瑗杜度张伯英三人真迹己罕见后来继之有羲献笔端变化妙入神逸态雄姿看劲健风惊电掣浮云飞蛟龙奋跃猛虎驰汉晋草法千载师张颠藏真亦絶竒一代精艺才数軰遗墨千人万人爱固知顿挫出腕力亦用飞动生神采古来篆籀今已譌何况草譌愈多吾书岂必论工致诚悬有言当黙识  

七言律  

洛中寺北楼见贺监草书题诗  

【`唐`】刘禹锡  

髙楼贺监昔曾登壁上笔迹龙虎腾中国书流尚皇象北朝文士重徐陵偶因特见空惊目恨不同时便伏膺惟恐尘埃转磨灭再三珍重嘱山僧  

七言絶句  

题懐素上人草书　　　　　【`唐`】许　瑶  

志在新竒无定则古瘦漓纚半无墨醉来信手两三行醒后却书书不得  

禁直　　　　　　　　　　【`明`】唐　敏  

天门旭日炫新晴凤髓龙香砚墨清亲见君王书草字蛟龙吹雨杂风声  

## 御定佩文斋咏物诗选卷一百七十七  

书札类  

七言律  

将发洛中枉令狐相公手札兼辱二篇宠行以  

长句答之　　　　　　　【`唐`】白居易  

尺素忽惊来梓泽双金不惜送蓬山八行落泊飞云雨五字鎗鏦动佩环玉韵乍聴堪醒酒银钩细读当披顔收藏便作终身宝何啻三年懐防间  

初冬月夜得皇甫泽州手札并诗数篇因遣报  

书偶题长句　　　　　　【`唐`】白居易  

清冷玉韵两三章落泊银钩七八行心逐报书悬雁足梦寻来路绕羊肠水南地空多明月山北天寒足早霜最恨泼醅新熟酒迎冬不得共君尝  

得故人书　　　　　　　　【`明`】沈　贞  

萧萧落叶蔽荒苔流水柴门昼始开紫塞雁从江上过  

故人书向日边来秋风客舍心千里夜雨灯窗看几囘迢递闗河空念别何时能报一枝梅  

五言絶句  

杂咏　　　　　　　　　　【`唐`】王　维  

家住孟津河门对孟津口常有江南船寄书家中否  

夹沟遇邑人问家信　　　　【`明`】杨士竒  

闻道故乡来辞家今逺近恐有南京书停舟试相问  

懐邹子序　　　　　　　　【`明`】谢　榛  

渺太湖水湖中多鲤鱼故人时把钓应有北来书  

七言絶句  

答友懐野寺旧居　　　　　【`唐`】李　端  

自嫌野性共人疎忆向西林更结庐寄谢山隂许都讲昨来频得逺公书  

秋思　　　　　　　　　　【`唐`】张　籍  

洛阳城里见秋风欲作家书意万重复恐匆匆说不尽行人临发又开封  

得袁相书　　　　　　　　【`唐`】白居易  

谷苖深处一农夫面黒头斑手把锄何意使人犹识我就田来送相公书  

小碎　　　　　　　　　　【`唐`】元　稹  

小碎诗篇取次书等闲题柱意何如诸郎到处应相问留取三行代鲤鱼  

端州江亭得家书　　　　　【`唐`】李　绅  

雨中鹊语喧江树风处蛛丝飏水浔开拆逺书何事喜数行家信抵千金  

别王十后附书　　　　　　【`唐`】杜　牧  

重闗晓渡宿云寒羸马原知歩歩难此信的应中路见乱山何处拆书看  

送友人之湖上　　　　　　【`唐`】陆龟蒙  

故人溪上有渔舟竿倚风苹夜不收欲寄一函聊问讯洪乔宁作置书邮  

寓书　　　　　　　　　　【`元`】范　梈  

欲写乡书寄故园行人已逺意空存举头却见南来燕个个随春度塞门  

秋日作　　　　　　　　　【`明`】练子宁  

水精帘动桂花风湘簟凉生八月中魄落西窗银烛里乌丝雪茧寄秋鸿  

## 御定佩文斋咏物诗选卷一百七十八  

碑类  

五言古  

观李九少府翥树宓子贱神祠碑  

【`唐`】髙　适  

吾友吏兹邑亦尝懐宓公安知梦寐间忽与精灵通一见兴永叹再来激深衷宾从何逶迤二十四老翁于焉建层碑突兀长林东作者无愧色行人感遗风坐令髙岸尽独对秋山空片石忽谓轻斯言固难穷龙盘色丝外鹊顾偃波中形胜驻群目坚贞指苍穹我非王仲宣去矣徒发蒙  

太学创置石经　　　　　　【`唐`】冯　涯  

圣唐复古制德义功无替奥旨恱诗书遗文分篆银钩互交暎石壁靡尘翳永与乾坤期不逐日月逝儒林道益广学者心弥锐从此理化成恩光遍遐裔  

晋铭　　　　　　　　　　【`宋`】文　同  

长安鬻碑者遗我古鼎铭不知其所来有眼实未经凡百十九字诡怪摹物形纵横下防画不类子与丁试考诸传说其源己冥冥宣王石鼓文气韵殊飘零始皇峄山碑骨骼何竛竮我恐雨粟时正爲此物灵安得仓颉神提去询大庭爲我译其辞读之骇群聴  

七言古【`附长短句`】  

岣嵝山　　　　　　　　　【`唐`】韩　愈  

岣嵝山尖神禹碑字青石赤形模竒蝌蚪拳身薤倒披鸾飘鳯泊拏虎璃事严迹秘鬼莫窥道人独上偶见之我来咨嗟涕涟洏千搜万索何处有森森绿树猿猱悲  

石鼓歌　　　　　　　　　【`唐`】韦应物  

周宣大猎兮岐之阳刻石表功兮炜煌煌石如鼓形数止十风雨缺讹苔藓湿今人濡纸脱其文既击既扫白黒分忽开满卷不可识惊濳动蛰走云云喘逶迤相糺错乃是宣王之臣史籀作一书遗此天地间精意长存世冥寞秦家祖龙还刻石碣石之罘李斯迹世人好古犹法传持来比此殊悬隔  

五言律  

送吕向补阙往西岳勒碑　　【`唐`】徐安贞  

圣作西山颂君其出使年勒碑悬日月驱传接云烟寒尽凾闗路春归洛水边别离能几许朝暮玉墀前春初送吕补阙往西岳勒碑　【`唐`】孙　逖  

刻石记天文朝推谷子云箧中缄圣札岩下揖神君语别梅初艳爲斯草欲薰往来春不尽离思莫氛氲送翰林张司马南海勒碑　　【`唐`】杜　甫  

冠冕通南极文章落上台诏从三殿去碑到百蛮开野馆浓花发春帆细雨来不知沧海上天遣几时囘送翰林张学士岭南勒碑　　【`唐`】司空曙  

汉恩天外洽周颂日边称文独司空羡书兼大尉能出关逢北雁度岭逐南鹏使者翰林客余春归防陵  

七言律  

和袭美爲新罗惠上人譔灵鹫山周禅师碑  

送归诗　　　　　　　　【`唐`】陆龟蒙  

一函迢递过东瀛只爲先生处乞铭已得雄词封静检却懐孤影在禅庭春过异国人应写夜读沧州怪亦聴遥想勒成新塔下尽望空碧礼文星  

七言絶句  

题酸枣县蔡中郎碑　　　　【`唐`】王　建  

苍苔满字土埋龟风雨销磨絶妙辞不向图经中旧见无人知是蔡邕碑  

题酸枣驿前碑　　　　　　【`唐`】张　祜  

苍苔古涩字雕疏谁道中郎笔力余长爱当时遇王粲每来碑下不关书  

## 御定佩文斋咏物诗选卷一百七十九  

笔类  

五言古  

咏笔　　　　　　　　　　【`梁`】武　帝  

昔闻兰蕙月独是桃李年春心倘未写为君照情筵  

咏笔　　　　　　　　　　【`梁`】徐　摛  

木自灵山出名因瑞草传纎端奉积润弱质散芳烟直写飞蓬牒横承落絮篇一逢提握重宁忆仲升捐  

圣俞恵宣州笔戏书　　　　【`宋`】欧阳修  

圣俞宣城人能使紫毫笔宣人诸葛高世业守不失心缚长毫三副颇精宻硬软适人手百管不差一京师诸笔工牌榜自称述累累相国东比若衣缝虱或柔多虗尖或硬不可屈但能装管榻有表曽无实价高仍费钱用不过数日岂如宣城毫耐久仍可乞  

代柬曽小轩谢冯笔蜡纸之贶  

【`元`】吴　澄  

束缚山中豪寸管入时操几防见锋鋭可敌古铅刀江人有妙悟匪直取价高坡公诧葛吴蔡澡朱所褒迩来浙西冯声实相朋曹小技足名世屠龙宁自劳  

七言古【`附长短句`】  

紫毫笔　　　　　　　　　【`唐`】白居易  

紫毫笔尖如雄兮利如刀江南石上有老兔吃竹饮泉生紫毫宣城之人采为笔千万毛中选一毫毫虽轻功甚重管勒工名充岁贡君兮臣兮勿轻用勿轻用将何如愿赐东西府御史愿颁左右防起居握管趋入黄金阙抽毫立在白玉除臣有奸邪正衙奏君有动言直笔书起居郎侍御史尔知毫笔不易致每岁宣城进笔时紫毫之价如金贵慎勿空将弹失仪慎勿空将録制词  

刘逺笔　　　　　　　　　【`金`】元好问  

老防力能举玉杵文阵挽强犹百钧惜哉变化太狡狯向也褐衣金虎文宣城诸葛寂无闻前后两刘新防勲谢郎神锋恨太隽虽然岂不超人群三钱鸡毛吐古坟尖奴定能张吾军何时酌我百壶酒为汝醉草垂天云  

无笔叹　　　　　　　　　【`元`】胡天游  

宣城防须不可索越南鸡毛不可得山中老頴飞上天九馆痴髯化为石晴无复秃千枝晓梦有时来五色一庭老叶扫西风袖手空堦看蜗迹  

赠笔工陆继翁　　　　　　【`明`】曽　棨  

吴兴笔工陆文寳制作不与常人同自然入手造神妙所以举世称良工有时盘礴坐轩东石盘水清如镜中空山老兔脱毛骨简拔精鋭披防茸平原霜气在毫末水面犹觉吹秋风制成进入蓬莱宫紫花彤管飞晴虹九重清燕发宸翰五色绚烂皆成龙国初以来称絶艺光价自此垂无穷美哉文寳名已久当有家法传继翁我时得之一挥洒落纸欲挫词塲锋枣心兰蕋动光彩栗尾鸡距争竒雄朅来簮此扈仙跸欲补造化难为功梦中何人授五色安得锦绣蟠心胸间来书空不成字纵有篆刻惭雕虫幸今太平重文学玉堂金马多竒逢莫言盛世少知已为我寄谢管城公  

铁笔行为王元诚作　　　　【`明`】王守仁  

王郎宋代中书孙铸铁为笔书坚珉画沙每笑唐长史拔毫未数秦将军髙堂落笔神鬼怒九万鸾笺碎如雾铅泪霏霏洒露盘金声铮铮入秋树鸟迹防茫科斗变栁薤凋伤悲籀篆鼓文已裂岐阳石漆灯空照山阴茧王郎笔艺精莫传几度索我东归篇毛锥不如铁锥利吾方老钝君加鞭矢尔铁心磨铁砚淬锋要比婆留箭太平天子封功臣脱囊去写黄金劵  

秋日李氏东堂同长蘅观曝圗画张伯夜贻画  

笔柬谢　　　　　　　　【`明`】程嘉燧  

秋云杲杲天景澄髙堂与客飜湘藤潇湘水濶愁嘉陵江花有情遥沾膺闲门此时无人譍紫毫一束烦髙朋鸡距脱手新锋棱未忍用防屏间蝇青松短檠临层氷颠崖老树云门僧貌君布袜予行縢  

五言律【`附小律`】  

笔　　　　　　　　　　　【`唐`】李　峤  

握管门庭侧含毫山水隈霜辉简上发锦字梦中开鹦鹉摛文至麒麟絶句来何当遇良史左右振竒才  

咏宣州笔　　　　　　　　【`唐`】耿　湋  

寒竹渐虚受纎毫任几重影端縁守直心劲頼藏锋落纸惊风起揺空挹露浓丹青与纪事舍此复何从  

李员外寄纸笔　　　　　　【`唐`】韩　愈  

题是临池后分从起草余兔尖针莫并茧净雪难如莫怪殷勤谢虞卿正著书  

诗笔　　　　　　　　　　【`宋`】林　逋  

青镂墨淋漓瑚架最宜静援花影转孤卓漏声迟题柱吾何取如椽彼一时风骚兼草千古有人知  

乞笔　　　　　　　　　　【`宋`】曽　几  

市上无佳笔营求亦巳劳防持空雪竹束缚欠霜毫此物藏三穴烦君拔一毛不圗髯主簿取用价能高  

七言律  

杨尚书寄郴笔知是小生本様令更商防使尽  

其功輙献长句　　　　　【`唐`】栁宗元  

截玉铦锥作妙形贮云含雾到南溟尚书旧用裁天诏内史新将写道经曲艺岂能裨损益防辞祗欲播芳馨桂阳卿月光辉徧毫末应传顾兔灵  

赠笔工范君用　　　　　　【`元`】郭天锡  

光分顾兔一毫芒徧洒春分翰墨塲得趣妙从看劔舞全身功贵善刀藏梦花不羡雕虫巧试草曽供倚马忙昨过山僧余习在小书红叶拭新霜  

防须笔　　　　　　　　　【`元`】谢宗可  

夜逐虚星上月宫奋然夺得管城公槖中不搅吟梦指下先争翰苑功莫笑砚池濡醉墨絶胜仓廪饱陈红平生啮尽诗书字散作龙蛇落纸中  

羊毫笔　　　　　　　　　【`明`】瞿　佑  

毛頴年深老不能中书模画叹难胜管城忽现左元放草泽不容严子陵壁上榴皮功可述门前竹叶事无凭刚柔何必吹毛问耐乆真堪作友朋  

五言絶句  

咏笔　　　　　　　　　　【`唐`】杨　收  

虽非囊中物可坚不可钻一朝操政柄定使冠三端  

七言絶句  

仙女词　　　　　　　　　【`唐`】施肩吾  

仙女群中名最高曾看王母种仙桃手题金简非凡笔道是天边玉兔毛  

酬马彧　　　　　　　　　【`唐`】韩定辞  

崇霞台上神仙客学辨痴龙艺最多盛徳好将银笔述丽词堪与雪儿歌  

笔　　　　　　　　　　　【`唐`】阙　名  

能令音信通千里解致蛟龙运八行纵使江生未相赏应缘自负好文章  

笔离手　　　　　　　　　【`唐`】薛　涛  

越管宣毫始称情红笺纸上撒花琼都縁用久锋头尽不得羲之手里擎  

谢笔　　　　　　　　　　【`元`】倪　瓒  

陶思渴待陈元对楮先生意未宣何似中书君并至眀脱防一欣然  

笔　　　　　　　　　　　【`明`】郭　登  

绾蚓涂鸦不自嫌却将毫末强揪挦中书老矣真无用犹向人前要出尖  

小游仙　　　　　　　　　【`明`】桑　悦  

仙童惊报笔生花万丈长虹缬彩霞独进词头三百卷承恩常醉玉皇家  

谢车叔铭寄笔　　　　　　【`明`】僧徳祥  

寄来名笔自湖州珍重斋中什袭收早晩飜经有僧到芭蕉先种待新秋  

## 御定佩文斋咏物诗选卷一百八十  

墨类  

五言古  

孙莘老寄墨　　　　　　　【`宋`】苏　轼  

徂徕无老松易水无良工珍材取乐浪妙手惟潘翁鱼胞熟万杵犀角蟠双龙墨成不敢用进入蓬莱宫蓬莱春昼永玉殿明房栊金笺洒飞白瑞雾萦长虹遥怜醉常侍一笑开天容  

其二  

谿石琢马肝剡藤开玉版嘘嘘云雾出奕奕龙蛇绾此中有何好秀色纷满眼故人归天禄古漆窥蠧简隃糜给尚方老手擅编刬分余幸见及流落一叹赧  

其三  

我贫如饥防长夜空齩齧瓦池研灶煤苇管书柿叶近者唐夫子逺致乌玉玦先生又继之圭璧烂箱箧晴窓  

洗砚坐蛇蚓稍蟠结便有好事人敲门求醉帖  

赠墨生　　　　　　　　　【`元`】倪　瓒  

岩谷春风起桐花落涧红隔水轻烟发收煤入灶中豹囊秘元玉鵞池生白虹汤生法潘谷千载事同风  

七言古【`附长短句`】  

酬张司马赠墨　　　　　　【`唐`】李　白  

上党碧松烟夷陵丹砂末兰麝凝珍墨精光乃堪掇黄头奴子双鵶鬟锦囊养之懐袖间今日赠余兰亭去兴来洒笔防稽山  

梦锡恵墨答以蜀茶　　　　【`宋`】孔平仲  

墨者色自黒黒者墨之宜所以陈号闻之于退之近世工颇拙所巧惟见欺摹成古鼎篆团作革靴皮挥毫见惨淡色比突中煤谁最蓄佳品郑君真好竒赠我以所贵有不让金犀坚如雷公石端若大禹圭研磨出深黝落纸光陆离较之囊中旧相去乃云泥辱君此赐固已厚何以报之乏琼玖不如投君以嗜好君性嗜茶人罕有建谿龙鳯想厌多越上枪旗不禁久我收蜀茗亦可饮得自峨嵋高太守人情或以少为珍心若喜之当适口更怜此物来处逺三峡惊波如电卷江湖重覆千万里淮海浩荡涟漪浅舍舟登陆尚相随今以答君非不腆开缄碾泼试一尝尤称君家桐叶盏  

次韵答舒敎授观余所藏墨　【`宋`】苏　轼  

异时长笑王防稽野鹜膻腥污刀几暮年却得庾安西自厌家鸡题六纸二子风流冠当代顾与儿童争愠喜秦王十八已龙飞嗜好晩将蛇蚓比我生百事不挂眼时人谬説云工此世间有癖念谁无倾身障簏尤堪鄙一生当着几緉屐定心肯为防物起此墨足支三十年但恐风霜侵发齿非人磨墨墨磨人缾应未罄罍先耻逝将振衣归故国数畆荒园自锄理作书寄君君莫笑但觅来禽与青李一螺防漆便有余万灶烧松何处使君不见永宁第中龙麝列屋闲居清且美倒晕连眉秀岭浮双鸦画鬓香云委时闻五斛赐蛾緑不惜千金求獭髓闻君此诗当大笑寒窓冷砚氷生水  

谢景文恵浩然所作廷珪墨　【`宋`】黄庭坚  

廷珪赝墨出苏家麝煤添泽纹乌鞾栁枝瘦龙印香字什袭一日三摩挱刘侯爱我如桃李挥赠要我书万纸不意神禹治水圭忽然入我懐袖里吾不能手抄五车书亦不能写论付官奴便当闭门学水墨洒作江南骤雨圗  

赠僧法一墨　　　　　　　【`宋`】晁冲之  

黄山之巅百尺松虬枝偃盖连群峰山神守防魑魅避道人剪伐天为容扪崖踸踔篝火逺絶壁晻霭凝烟浓霜霏霏玉杵下捕麋煮角当严冬阴房风日不可到律管吹尽灰无踪小书细字著名姓黄金照耀圗双龙守臣再拜选进日九闗有诏开重重老儒偶得实天幸千金更买无由逢上人淡泊何所好工书草如飞蓬苦来求我惜不得一酬十载相过从君不见玉堂词人紫垣客拜赐舞蹈黄罗封长安纸价犹未贵江南江北山皆童  

再以承晏墨赠僧法一　　　　晁冲之  

我闻江南墨官有诸奚老超尚不如廷珪后来承晏复秀出喧然父子名相齐百年相传纹断碎彷佛尚见蛟龙背电光属天星斗昏雨痕倒海风云晦却忆当年清暑殿黄门侍立才人见银钩洒落桃花牋牙牀磨试红丝砚同时书画三万轴大徐小篆徐熙竹御题四絶海内传秘府毫芒惜如玉君不见建隆天子开国初曹公受诏行扫除王侯旧物人今得更写西天贝叶书  

陈循中求赋高丽墨诗为作长句  

【`宋`】谢　薖  

老松收烟作玉可试洮中鸭头緑来从万里古乐浪传到麻源苐三谷要须岱郡鹿角胶成方解土炭嘲请君磨研写新作一防潺湲访康乐  

谢钱珣仲恵高丽墨　　　　【`宋`】韩　驹  

王卿赠我三韩纸白若截肪光照几钱侯继赠朝鲜墨黒如防漆光浮水旧传绩溪多老松奚超巳徃松亦空易水良工近名世珍才始不归潘翁萧然南堂一居士赤管隃麋无月赐借问圭何自来去年海中持节使明窓晏坐不怱怱引纸磨墨寒生风自笑平生绾蛇蚓更惭尔雅注鱼虫殷勤二物从来逺稗海寰瀛眼中见若欲挥写藏名山不如却作谈天衍  

桐花烟为吴国良赋　　　　【`元`】台哈布哈  

吴郎骨相非食肉朝食桐花洞庭曲洞庭三月桐始华千枝万朶揺江緑吴郎采采盈倾筐寳之不啻琼膏粟真珠龙脑吹香雾夜夜山房玉墨成谁共进蓬莱天顔一笑金门开河伯香飞喷木叶太守嘘气成楼台龙賔十二吾何有不意龙文入吾手芙蓉粉暖玻璃匣云蓝色映彤墀栁玉堂退食春昼长桃花纸透水油光筠管时时濡秀石银钩歴歴凝霜君不闻易水仙人号竒絶落纸三年光不灭又不闻唐夫子致乌玉玦坡老当年书柿叶惜哉唐李不复见吴郎善保千金诀呜呼吴郎善保千金诀  

赠陶得和制墨　　　　　　【`元`】倪　瓒  

麋胶万杵捣霜螺制初成龙井庄悟得廷珪张遇法古松烟细色苍苍桐花烟出潘衡后依旧升龙栁枝瘦请看陶法妙非常一防浓云琼楮透  

五言律  

墨　　　　　　　　　　　【`唐`】李　峤  

长安分石炭上党结松心绕画蝇初落含滋绶更深悲丝光易染叠素彩还沈别有张芝学书池幸见临江东魏元徳所制齐峰墨于上都慈仁殿赐文锦马湩以宠之既南归作诗以赠云  

【`元`】纳　延  

锦袭元圭莹龙香秘阁浮渍毫春黛湿拂楮翠云流绣绮颁宫掖琼浆出殿头小臣沾雨露千载荷恩休  

七言律  

谢吴宗师恵墨　　　　　　【`元`】虞　集  

念我衰年不废书锦囊古墨送幽居明窓尘影丹同熟圃云英玉不如敢谓文章胜虎豹只应笺注到虫鱼研磨不尽人间老传与儿孙尚有余  

三用韵答巢翁就以奎章赐墨赠之  

虞　集  

隣父常思长史书不辞频谒老巢居临池三月霜尽对月千篇白雪如赋敌洛波翔翠羽歌成湘浦媵文鱼故分泸石松烟色犹是奎章旧赐余  

赠沈生卖墨　　　　　　　【`元`】倪　瓒  

桐烟墨法后松烟妙赏坡翁已久传麋角胶清莹玉龙文刀利淬寒泉山廨唯珍白鵞帖云谁録古苔篇爱尔治生吴市隐收煤一室数灯然  

七言絶句  

右军墨池　　　　　　　　【`唐`】刘言史  

永嘉人事尽归空逸少遗居蔓草中至今池水涵余墨犹与诸泉色不同  

赠墨生吴善　　　　　　　【`元`】倪　瓒  

铜官山下白云亭涧底长松长茯苓传得潘生烧墨法墨成持赠写丹经  

## 御定佩文斋咏物诗选卷一百八十一  

砚类【`附砚山`】  

三四言  

书砚铭　　　　　　　　　【`周`】武　王  

石墨相着而黒邪心谗言无得污白  

五言古  

咏砚　　　　　　　　　　【`唐`】杨师道  

圆池类璧水轻翰染烟华将军欲定逺见弃不应赊  

石砚　　　　　　　　　　【`唐`】杜　甫  

平公今诗伯秀发吾所羡奉使三峡中长啸得石砚巨璞禹凿余异状君独见其滑乃波涛其光或雷电聫坳各尽墨多水递隐见挥洒容数人十手可对面比公头上冠贞质未为贱当公赋佳句况得终清宴公含起草姿不逺明光殿致于丹青地知汝随顾盼  

谢杨侍读惠端溪紫石砚　　【`宋`】文　同  

学文二十年语气殊未成所以文房中四谱无一精岂不愿收贮窃恐好事名自愧中槁然敢假外物荣前日下秘阁谒公来西城公常顾遇厚待以为墨卿延之吐佳论出口无杂声语次座上物砚有紫石英云在岭使得渠常美其评因取手自封见授嘱所擎仓皇奉以拜其喜懐抱盈归来示家人众目欢且惊言并我所有瓦砾而瑶琼贵价市珍煤风前试寒磨知宻理润防觉浮光清洗濯鉴面莹弹扣牙音铿遂剪什袭巾加以重箧盛客来有欲观稍俗不敢呈愿传之子孙更重金满籯作诗叙嘉贶慙比毫毛轻  

游龙尾山　　　　　　　　【`宋`】王　炎  

他山石徒多器宝匿幽僻产璞芙蓉坑金声而玉徳冈峦外钩聨地势中断隔曲坞八九家路入羊豕迹涧水抱石根石骨多绀碧北山上搀天南山势蟠伏砚工二百指日凿崔嵬腹篝灯砺斧斤深入逾百尺我行冐风雨周览不知夕夜宿茅茨下青灯照岑寂酒防呼匠氏访之语纎悉氷蚕吐银丝鲛人织雾縠巧手琢磨之价值黄金镒断嵓半倾欹旧穴久湮塞旁求得他材饮水不受墨坚滑已支庶粗燥乃臧获信知天壤间尤物神所惜罕见固为贵有亦未易识瑉玉混一区语尽三叹息摩挲苍藓厓此言可深刻  

覔风字歙砚诗赠侍其府尹　【`元`】王　恽  

砚本发墨具不尔安用他碧紫晕鸜眼黝黒深宫鸦彼端类髙人风姿同云佳逺韵不少吝清谈浩无涯但于当机时未免思棼拏若或砥砺用茫然手空义硬则墨为褪软则磨泥沙惟歙士之杰体性何交加罗纹与刷丝一寸皆可嘉回视端谿公有名实则差新安山水窟泽大生龙蛇举世被其利何有蛭与鼃山髙谿水清其芒例如碬尝闻右军砚风字琢手奢是名为水箕朶颐骇唅呀松煤烬无余惟恐中书了池寛水弥漫挹彼如尊洼陂陁浸半海挥洒生云霞平生未尝有梦寐江之涯君今去为邦过此空成嗟包公尹端州归不一砚拿彘肝类安邑一笑春生华书生乞索态殆是心贪邪祢衡泥所爱竟掺渔阳挝今冬与来春防有泛斗槎雄雯或雌缦分送张华家  

七言古  

答陈舜俞推官惠诗求全瓦古砚  

【`宋`】韩　琦  

邺宫废瓦埋烟草取之为砚成坚好求者如麻几百年宜乎今日难搜讨吾邦巧匠世其业能辨瓌竒幼而老随材就器固不遗大则梁栋小棼橑必湏完者始称珍何殊巨海寻三岛荆人之璧尚有瑕夏后之璜岂无考况乎此物出坏陶千耕万劚常翻搅吾今所得不专全秘若英瑶借文缫君诗苦择未如意持赠只虞笑絶倒君不见镇圭尺二瑁四寸大小虽异皆君宝  

谢宼十一惠端砚　　　　　【`宋`】陈师道  

百工营才先利器市道居货如作赘书生活计亦酸寒断砖半瓦宁求备端谿四山下龙渊郁积中州清淑气金声玉骨石为容河江屈流云作使滑如女肤色马肝夜半神光际天地诸天散花百神喜知有圣人在当世没人投深索千丈探颔适遭龙伯睡辘轳挽出万人负千岁之藏一朝致琢为时様供翰墨什袭包藏百金贵北行万里更众目宼卿好事不计费南邻居士卿之孙丰悴相从不为异似怜陶瓦磨灶煤辍诵不减前人志人言寒士莫作事鬼夺客偷天破碎玉韫匵与无同锦衾还客弃佳惠众所欲得当有縁天独于余可无意敢书细事注鱼虫要传华严八千偈  

鲁直惠洮河緑石作氷壶砚次韵  

【`宋`】张　耒  

洮河之石利劒矛磨刀日解十二牛千年荒徼困沙砾一日见宝来中州黄子文章妙天下独驾八马森幢旒平生笔墨万金直竒煤利翰盈箧收谁持此砚参案几风澜近手寒生秋包持投我弃不惜副以清诗帛加璧明窗试墨吐秀润端谿歙州无此色野人斋房无翫好慙愧衣冠陈祼国晁侯碧海为文词盘礴万顷澄清漪新篇来如彻札箭劲笔更似画沙锥知君自足报苍壁愧我空赋琼瑰诗  

谢人惠砚　　　　　　　　【`宋`】程　俱  

帝鸿墨海世不见近爱端谿青紫砚谿流见底寒且清光凝浅绀渊之精斧柯千古留仙局云暗半山含紫玉割云镵玉巧如神龙尾铜台可奴仆君来自南数千里不载珠玑如薏苡芊芊谿草裹石砚文字之祥直送喜明窓大几墨花春炉火吐兰千穗云虚中含黙静相对那复草惊世人  

陈顺之灵璧石砚山　　　　【`宋`】楼　钥  

名画法书环四壁中有米家真宝石璧峯森耸外涧流他物虽竒敢争席旧属半山老仙人佛印乞之如乞邻阿童有力负之走一时攘取或纷纶此石天然非琢磨是时有水生岩阿至今砚池尚余润岁月既久惜不多几年徒见士夫説一旦喜看形偃月傍连玉立两于菟主人照暎氷壶彻陈侯之富可敌国防有宝光惊四塞呼童吸尽砚中水更为轻畨翫竒刻不堪回首江南李空唱多愁似春水更不如此石千载传玉砌雕栏等糠粃宝晋得之真不易身后宁知亦轻弃只今传翫知几人当日鎻窓空自秘端歙争名南北部勿向雷门扬布皷铜台锡瓦更不须只合觚棱荫风雨  

赋张秋泉真人所藏砚山　　【`元`】赵孟頫  

泰山亦一拳石多势雄齐鲁青巍峩此石却是小岱岳峰峦无数生陂陁千岩万壑来几上中有絶涧横天河粤从混沌元气判自然凝结非镌磨人间竒物不易得一见大叫争摩挲米公平生好竒者大书深刻无差讹傍有小砚天所造仰受笔墨如圆荷我欲为君书道徳但愿此石不用鵞巧偷豪夺古来有问君此意当如何  

砚山诗　　　　　　　　　【`元`】揭傒斯  

何年灵璧一拳石五十五峯不盈尺峯峯相向如削铁祝融紫盖前后列东南一尤可爱白昼云生霮防在唐已着群玉赋入宋更受元章拜天台澒洞云海连戴氏藏之余百年防持不涴权贵手仓皇独与身俱全帝旁真人乘紫霞尺书招之若还家阴崖洞壑寒谽谺宛转细路通褒斜昆仑蓬莱与方壶坐卧相对神仙居硬黄从写黄庭帖汗青或抄鸿宝书秦淮咽咽金陵道此物幸不随秋草愿君谷神长不老净几明窓永相保  

古砚歌　　　　　　　　　【`元`】宋　无  

神娲踏云补天去遗下一团苍黒天千年万年干不得长带盘古青紫烟玉工剖天天化石石内星精有余魄雕光发炯成禹璧海王川后输元液帝青呵雾坤倪湿匣月不开太阴泣破天残缺无人补一穴丝丝漏春雨空藏老石磨今古补天何时与天语  

赋翠涛砚　　　　　　　　【`元`】倪　瓒  

岳翁常宝翠涛石今我还珍翠涛砚翠涛沄沄生縠纹云章龙文发竒变米芾砚山徒自惜此砚顚应未曾见我初仓卒失神物玉蟾寂寞空瞻恋珠还合浦乃有时洗涤摩挲氷玉姿书舟轻迅逐凫鹥喜出火宅临清漪松雪磨香淬毛锥天影江波淡碧滋一咏新诗开我眉  

滩哥石砚歌　　　　　　　【`明`】宋　濓  

朱君嗜古米黻同三代彛器藏心胸滩哥古砚近获见惊喜奚翅逢黄琮砚煤敷纸巧摹榻访我一一陈始终有唐四叶崇象教梵僧航海来番禺手持贝叶写健相翻译华竺谈元空辞义幽深众目识当时授笔唯房融七月七日元神龙鬼工雷斧琢削古天光电影生新容袤将四尺广逾半作镇弗迁犹华嵩渉唐入宋岁五百但见宝气浮晴虹南渡群公竞赏识氏名环列萦秋虫朔元虽以实内府弃寘但使烟埃封方今圣人重文献氊防舟载来江东风磨雨濯露精彩奉勅舁入文华宫宫中日昃万几暇侍臣左右咸云从紫端歙尽斥去欣然为此回重瞳重瞳一顾光照日天章奎画分纎浓有才沈埋恨已久石如能语夸竒逢维昔成周全盛日兊戈衣并大弓藏诸天府遗孙子用以镇国昭无穷愿将斯砚传万世什袭不下古鼎钟上明文徳化八极下书寛诏苏疲癃君方执笔掌纶诰愿以此言闻帝聪老臣作歌在何日洪武戊午当严冬  

五言律  

砚　　　　　　　　　　　【`唐`】李　峤  

左思裁赋日王充作论年光随锦文发形带石岩圆积润循毫里开池小学前君苖徒见爇谁咏士衡篇  

古石砚　　　　　　　　　【`唐`】李山甫  

追琢他山石方圆一勺深抱真唯守墨求用每虚心波浪因文起尘埃为废侵凭君更研究何啻直千金  

龙尾石砚寄犹子逺　　　　【`宋`】苏　轼  

皎皎穿云月青青出水荷文章工防忠义老研磨伟节何须怒寛饶要少和吾衰此无用寄与小东坡  

破砚　　　　　　　　　　【`元`】杨　载  

彼羙端谿石家藏岁月多亷隅皆破缺筋力尽研磨玉亦坚而已星如粲者何向来曽自诡持用掇髙科  

破砚　　　　　　　　　　【`元`】萨都拉  

巨璞何人凿磨穿偶至今系文虗緑润雨气共元阴瓦砾开无异尘埃积转深明光几擕入徃事复何心  

七言律  

袭美以紫石砚见赠以诗迎之  

【`唐`】陆蒙  

霞骨坚来玉自愁琢成飞燕古钗头澄沙脆弱闻应伏青铁沈埋见亦羞最称风亭批碧简好将云窦渍寒流君能把赠行吟客徧写江南物象酬  

以紫石砚寄鲁望兼酬见赠　【`唐`】皮日休  

様如金蹙小能轻微润将融紫玉英石墨一研为鳯尾寒泉半勺是龙睛骚人白芷闗心切狎客红筵夺眼明两地有期皆好用不湏空把洗谿声  

元珍以诗送緑石砚所谓玉堂新様者  

【`宋`】王安石  

玉堂新様世争传况以蛮谿緑石镌嗟我长来无异物愧君持赠有佳篇久埋瘴雾看犹湿一取春波洗更鲜还与故人袍色似论心于此亦同坚  

获砚　　　　　　　　　　【`宋`】刘克庄  

二砚温如玉琢成信知天地有精英马肝紫润尤宜沐鹆眼青圆宛似生未爱潘郎呼作友便教米老拜为兄今年几案多竒获应是儒生命渐亨  

再获一砚自和　　　　　　　刘克庄  

三砚聫翩买劵成絶胜玉杵聘云英拊摩无粟向肌起涂抹有花从笔生韫匵每愁逢暴客倾囊或笑费方兄古来事业由勤苦不信磨穿道不亨  

谢书巢送宣和泸石砚　　　【`元`】虞　集  

巢翁新得泸州砚拂拭尘埃送老樵毁璧复完知故物沈沙俄出认前朝毫翻夜雨天垂藻墨泛春氷夜应潮恐召相如令草檄为懐诸葛渡军遥  

端石砚　　　　　　　　　【`元`】宋　无  

千年嵒璞斩新硎一片琳腴截紫青云汉带星来玉匣墨池蒸雨出沧溟烟开雾敛天晶彩海静江澄地典刑要与陶作佳传老磨松液写黄庭  

铁砚　　　　　　　　　　【`元`】谢宗可  

不用端谿割紫云铸来壮士铁心存一方自出炉锤巧百錬元无斧凿痕金炁冷涵池水润土花腥蚀墨烟昬坚刚千古难磨了谁为扶桑赋晓暾  

五言絶句  

砚　　　　　　　　　　　【`金`】李俊民  

端谿温润石价重百车渠一滴元潭水蝇头万卷书  

贮香室　　　　　　　　　【`明`】盛时泰  

花开砚池旁花落砚池底洗砚译经时斛尽龙池水  

七言絶句  

徐虞部以龙尾石砚邀余第品仍授来使持还  

书府　　　　　　　　　【`宋`】蔡　襄  

玉质纯苍理致精锋铓都尽墨无声相如间道还持去肯要秦人十五城  

偶于龙井辩才处得歙砚甚竒作小诗  

【`宋`】苏　轼  

罗细无纹角浪平半丸犀璧浦云午窗睡起人初静时听西风拉瑟声  

过余干吴师中秀才以小诗惠歙砚次韵谢之  

【`宋`】周必大  

旧曽起草向明光独与罗文近赭黄三载瓦池研灶墨因君聊复梦羲皇  

洮石砚　　　　　　　　　【`金`】马延登  

鹦鹉洲前抱石归琢来犹自带清辉芸窗尽日无人到坐看元云吐翠微  

铜雀防瓦砚　　　　　　　【`金`】元好问  

爱惜铅华洗又看画阑桂树雨声寒千年不作鸳鸯去博得书生笑老瞒  

惜砚中花　　　　　　　　【`元`】方　回  

花担移来锦绣丛小窗瓶水浸春风朝来不忍轻磨墨落砚香黏数防红  

砚　　　　　　　　　　　【`明`】郭　登  

形模麤野已堪羞况复驽顽滑似油常笑石乡才不逮有何功业便封侯  

## 御定佩文斋咏物诗选卷一百八十二  

纸类  

五言古  

咏纸　　　　　　　　　　【`梁`】宣　帝  

皎白犹霜雪方正若布棊宣情且记事宁同鱼网时  

咏苔纸　　　　　　　　　【`隋`】薛道衡  

昔时应春色引緑泛清流今来承玉管布字改银钩  

使纸甚费　　　　　　　　【`宋`】孔平仲  

家贫何所费使纸如使水亲交或见遗自买不知几置之几案间数轴俄空矣作字本不工学书非不喜不知何故尽疑若有神鬼若云随置邮性复懒笺启间或强为之皆出不得已横斜若幡脚龃龉如雁齿数易仅能成纷纷多废委叙致失轻重畏慎防触抵徃徃已缄封时时又删洗遂令巾衍竭大半或縁此昔无楮先生云自蔡伦始假令行竹简秃野未供使人生有知慧不若  

愚且鄙古来取卿相未必皆经史谁教识防画空耗五斗米咄嗟为此诗又是一张纸  

七言古  

答宋学士次道寄澄心堂纸百幅  

【`宋`】梅尧臣  

寒谿浸楮舂夜月敲氷举帘匀割脂焙干坚滑若铺玉一幅百钱曾不疑江南老人有在者为予常说江南时李主用以藏秘府外人取次不得窥防后犹存数千幅散入本朝谁谓竒漫堆闲屋任尘土七十年来人不知而今制作已轻薄比于古纸诚堪嗤古纸精光肉理厚迩歳好事亦稍推五六年前吾永叔赠予两轴令宝之是时颇叙此本末遂号澄心堂纸诗我不善书心毎愧君又何此百幅遗重増吾赧不敢拒且置缣箱何所为  

题髙尚书藤纸画云林烟嶂图  

【`元`】柳　贯  

髯翁昔饮西湖渌满意看山山不足醉拈官纸写秋光割截五州云一幅吾闻妙画能通仙此纸度可支千年只愁蓬莱失左股六鼇戴之飞上天  

送奎章阁广成局副杨元成奉防之徽州熟纸  

因道便过家钱唐　　　　【`元`】傅若金  

新安江水清见底水边作纸明于水兔白霜残晓月空鲛宫练出秋风起五云髙阁染宸章最忆吴牋照墨光明朝驿使江南去诏许千畨贡玉堂  

五言律  

纸　　　　　　　　　　　【`唐`】李　峤  

妙迹蔡侯施芳名左伯驰云飞锦绮落花发缥红披舒卷随幽显亷方合轨仪莫惊反掌字当取葛洪规  

七言絶句  

宫词　　　　　　　　　　【`唐`】王　建  

千牛仗下放朝初玉案傍边立起居每日进来金鳯纸殿头无事不教书  

书乐天纸　　　　　　　　【`唐`】元　稹  

金銮殿里书残纸乞与荆州元判司不忍拈将等闲用半封京信半题诗  

谢惠纸　　　　　　　　　【`唐`】僧齐已  

烘焙几工成晓雪轻明百幅叠春氷何消才子题诗外分与能书贝叶僧  

次韵宋肇惠澄心纸　　　　【`宋`】苏　轼  

诗老囊空一不留百番曽作百金收知君也要雕肝肾分我江南数斛愁  

其二  

君家家学陋相如宜与诸儒论石渠古纸无多且分我自应给札奏新书  

从宼生求茶库纸　　　　　【`宋`】陈师道  

南朝官纸女儿肤玉版云英比不如乞与此翁元不称他年留待大苏书  

扈从上京学宫纪事　　　　【`元`】周伯琦  

黉舍重开大殿西牙符给事籍金闺唔吚日课繙青简挥染还看写赫蹏  

谢静逺惠纸　　　　　　　【`元`】顾　瑛  

蜀郡金花新着様剡谿玉板旧齐名荷君寄我黟川雪犹带涟漪防月声  

与唐惟勤索纸　　　　　　【`明`】丘　吉  

鱼网无功补蔡侯蜀江不洗薛涛愁教儿昨日繙诗稿书破芭蕉数幅秋  

纸　　　　　　　　　　　【`明`】毛钰龙  

家住稽山剡水头陈毛頴忆同游荣封楮国金符在尺素修成五鳯楼  

## 御定佩文斋咏物诗选卷一百八十三  

笺类  

五言古  

为傅建康咏红笺　　　　　【`梁`】江　洪  

杂彩何足竒唯红偏作可灼烁类蕖开轻明似霞破缕质卷芳脂裁花承百和且传别离心复是相思裹不值情牵人岂识风流座  

七言律  

酬崔驸马惠笺百张兼贻四韵  

【`唐`】杨巨源  

百张云様乱花开七字文头艳锦回浮碧空从天上得殷红应自日边来捧持价重凌云叶封裹香深笑海苔满箧清光应照眼欲题风韵愧凡才  

袭羙以鱼笺见寄因谢成篇　【`唐`】陆龟防  

捣成霜粒细鳞鳞知作豪吟幸见分向日乍惊新茧色  

临风时辨白萍文好将花下承金粉堪送天边咏碧云见倚小窗亲襞染尽图春色寄夫君  

酬鲁望见答鱼牋之什　　　【`唐`】皮日休  

轻如隐起腻如饴除却鲛工解制稀欲写恐成河伯诏试裁疑是水仙衣毫端白獭脂犹湿指下氷蚕子欲飞若用莫将闲处去好题春思赠江妃  

以剡笺寄赠陈待诏　　　　【`明`】陈　端  

云母光笼玉楮温得来元自剡谿濆清涵天姥峯头雪润带金庭谷口云九万未充王内史百畨聊赠杜参军从知醉里纵横墨不到羊欣白练裙  

七言排律  

燕枝板浣花牋寄合州徐文职方  

【`宋`】石　介  

合州太守鬓将丝闻说欢情尚不衰板与歌娘拍新调牋供狎客写芳辞木成文理差差动花暎谿光瑟瑟竒名得只从嘉郡树【`燕枝木嘉州出`】様传仍自薛涛时【`有薛涛牋`】竒章磊磊驰声价江令翩翩落酒巵防首诗成卷鱼子【`有鱼子笺`】谁人唱罢泣燕枝红牙管好同牀置紫竹笙宜一处施愿助风流向樽席杏花况是未离披  

七言絶句  

宫词　　　　　　　　　　　【`唐`】王　建  

内人对御叠花笺绣坐移来玉案边红蜡光中呈草本平明舁出阁门宣  

酬周秀才　　　　　　　　　【`唐`】施肩吾  

三展蜀笺皆郢曲我心珍重甚琼瑶应縁水府神龙睡偷得鲛人五色绡  

寄温飞卿笺纸　　　　　　　【`唐`】叚成式  

三十六鳞充使时数畨犹得裹相思待将袍袄重钞了尽写襄阳播掿词  

寄弟洎蜀笺　　　　　　　　【`唐`】韩　浦  

十様蛮笺出益州寄来新自浣谿头老兄得此全无用助尔添修五鳯楼  

赠笺纸吕生　　　　　　　【`元`】朱徳润  

玉肌匀腻粉初干淡淡空青印碧防晓日长杨新赋就墨云时度玉螭寒  

其二  

罗文缉缉染湘流中莹晴空一叚秋莫问汗青千古事漆书应让管城侯  

## 御定佩文斋咏物诗选卷一百八十四  

画类  

五言古  

求崔山人百丈崖瀑布圗　　【`唐`】李　白  

百丈素崖裂四山丹壁开龙潭中喷射昼夜生风雷但见瀑泉落如潨云汉来闻君冩真圗岛屿备萦回石黛刷幽草层青泽古苔幽缄傥相传何必向天台  

莹禅师房观山海圗　　　　　李　白  

真僧闭精宇灭迹含达观列障圗云山攅峰入霄汉丹崖森在目清昼疑卷幔蓬壶来轩窗瀛海入几案烟涛争喷薄岛屿相凌乱征帆飘空中瀑水洒天半峥嵘若可陟想像徒盈叹杳与真心冥遂谐静者翫如登赤城里掲步沧洲畔即事能娱人从兹得消散  

观江淮名胜圗　　　　　　【`唐`】王昌龄  

刻意吟云山尤知隠沦妙逺公何为者再诣临海峤而  

我髙其风披圗得遗照援毫无逃境遂展千里眺淡扫荆门烟眀标赤城烧青葱林间岭隠见淮海徼但指香炉顶无闻白猿啸沙门既云灭独往岂殊调感对懐拂衣胡寜事渔钓安期始遗舄千古谢荣耀投迹庻可齐沧浪有孤棹  

刘相公中书江山画障　　　【`唐`】岑　参  

相府徴墨妙挥毫天地穷始知丹青笔能夺造化功潇湘在帘间庐壑横座中忽疑凤凰池暗与江海通粉白湖上云黛青天际峰昼日恒见月孤帆如有风岩花不飞落涧草无春冬担锡香炉缁钓鱼沧浪翁如何平津意尚想尘外踪富贵心独轻山林兴弥浓喧幽趣颇异出处事不同请君为苍生未可追赤松  

防稽王处士草堂壁画衡霍诸山  

【`唐`】刘长卿  

粉壁衡霍近群峰如可攀防令堂上客见尽湖南山青翠数千仞飞来方丈间归云无处灭去鸟何时还胜事日相对主人常独闲稍看林壑晚佳气生重关  

画松　　　　　　　　　　【`唐`】元　稹  

张璪画古松往往得神骨翠帚扫春风枯龙戛寒月流传画师辈竒态尽埋没纎枝无萧洒顽榦空突兀乃悟尘埃心难状烟霄质我去淅阳山深山看真物  

书鄢陵王主簿所画折枝　　【`宋`】苏　轼  

论画以形似见与儿童邻赋诗必此诗定非知诗人诗画本一律天工与清新邉鸾雀写生赵昌花传神何如此两幅疎淡含精匀谁言一防红解寄无邉春  

次韵鲁直书伯时所画王摩诘　苏　轼  

前身陶彭泽后身韦苏州欲觅王右丞还向五字求诗人与画手兰菊芳春秋又恐两皆是分身来入流  

孙知微画　　　　　　　　【`宋`】文　同  

太古竒伟士精思独于画驰心入茫昧万物赴挥洒当时一名重顾陆非尔亚卓哉青城笔妙絶冠天下煌煌九天仗一一若神写吾恐千载后是终难继者  

孙懐恱画　　　　　　　　　文　同  

孙老抱竒笔临纸恣挥洒从头扫乱石磥砢随墨下焦顽与圎润无一不精者谁信万钧重卷之不盈把  

题画　　　　　　　　　　【`宋`】朱　子  

青鸾凌风翔飞仙窈窕姿髙挹谢尘境妙顔粲琼蕤登霞抗玉音结雾吹参差神钧舞空洞露湛宵晖山中玉斧家胡不一来嬉真凡路一分元运千年期  

借王嘉叟所藏赵祖文画孙兴公天台赋凝思幽岩朗咏长川一幅有契于心因作  

朱　子  

翩然乘孤鹤往至苍崖巅上有桂树林下有清泠渊洗心咏太素泛景窥灵诠栖身托嵗暮毕此岩中縁  

题范寛秋山小景　　　　　【`宋`】楼　钥  

山髙最难圗意足不在大尺楮渺千里长江浸横翠人家杂烟树戃怳徒意防茍或森三尺便若俗子对此画格律严兴寄独超迈洗眼映窓眀妙处乃不昧流泉见原委着屋分向背推车度危桥指路向闗隘轻舟最渺茫浦屿如有待山棱瘦露骨汀洲横若带木叶黄欲脱秋容俨然在霜余无片云歴歴数沙界搜寻目力疲欲赋无可奈近山才四寸万象纷纳芥欲识无穷意耸翠更天外  

题丁生所藏钱舜举山水　　【`元`】龚　璛  

寒谿深无鱼扁舟小如屐举世相为浮更用一篙力画彼山中人憩此松下石  

赵千里小景　　　　　　　【`元`】郭天锡  

鸜鹆喧栁隂生鵞乐清泚竹风递荷气长夏凉如水王孙翰墨仙丹青絶纨绮何当着幽人艇子沙头舣  

题髙尚书秋山暮霭圗　　　　郭天锡  

逺树含空烟群峰缄积翠离离鴈外樯落日来天际髙侯丘壑心防墨悟三昧我欲画沧洲昼长枕篷睡  

为方厓画山就题　　　　　【`元`】倪　瓉  

摩诘画山时见山不见画松雪自纒络飞鸟亦闲暇我初学挥染见物皆画似郊行及城游物物归画笥为问方厓师孰假孰为真墨池挹涓滴寓我无邉春  

赵善长山水　　　　　　　【`元`】王　逢  

画师今赵原东吴谅无防寸毫九鼎重乌获力靡扛翠树拥羽旂深崦敞云窗参差见罍斚不无酒盈缸老山石黄色挿脚琉璃江隠若赤壁垒势压曹魏邦何当柔猛虎蛟鳄遂我降欠伸列仙崖嚏咳渔蛮矼  

题盛懋画　　　　　　　　【`元`】郭　钰  

逺岛映微红疎林带寒绿石上一柴闗谿邉两茅屋轻风花落地细雨云归谷侧耳试闲聴疑闻紫芝曲  

题蒋廷晖小景　　　　　　【`眀`】郭　登  

我家南山中柴门别经乆不知今春来新添几株栁清江闲钓竹鸥鹭还来否对此忽相思长歌独搔首  

七言古【`附长短句`】  

山水粉图　　　　　　　　【`唐`】陈子昻  

山圗之白云兮若巫山之髙丘纷群翠之鸿溶又似蓬瀛海水之周流信夫人之好道爱云山以幽求  

观博平王志安少府山水粉壁  

【`唐`】李　白  

粉壁为空天丹青状江海游云不知归日见白鸥在博平真人王志安沈吟至此愿挂冠松谿石磴带秋色愁客思归坐晓寒  

同族弟金城尉叔卿烛照山水壁画歌  

李　白  

髙堂粉壁圗蓬瀛烛前一见沧洲清洪波汹涌山峥嵘皎若丹丘隔海望赤城光中乍喜岚气灭谓逢山隂晴后雪回谿碧流寂无喧又如秦人月下窥花源了然不觉清心魂只将叠嶂鸣秋猿与君对此欢未歇放歌行吟达眀发却顾海客扬云帆便欲因之向溟渤  

当涂赵炎少府粉圗山水歌　　李　白  

峨嵋髙出西极天罗浮直与南溟连名公绎思挥彩笔驱山走海置眼前满堂空翠如可扫赤城霞气苍梧烟洞庭潇湘意渺绵三江七泽情洄沿惊涛汹涌向何处孤舟一去迷归年征帆不动亦不旋飘如随风落天邉心揺目断兴难尽几时可到三山巅西峰峥嵘喷流泉横石蹙水波潺湲东崖合沓蔽轻雾深林杂树空芊绵此中冥昧失昼夜隠几寂听无鸣蝉长松之下列羽客对座不语南昌仙南昌仙人赵夫子妙年歴落青云士讼庭无事罗众賔杳然如在丹青里五色粉圗安足珍真仙可以全吾身若待功成拂衣去武陵桃花笑杀人奉先刘少府新画山水障歌　【`唐`】杜　甫  

堂上不合生枫树怪底江山起烟雾闻君扫却赤县圗乘兴遣画沧洲趣画师亦无数好手不可遇对此融心神知君重毫素岂但祁岳与郑防笔迹逺过杨契丹得非元圃裂无乃潇湘翻悄然坐我天姥下耳邉已似闻清猿反思前夜风雨急乃是蒲城鬼神入元气淋漓障犹湿真宰上诉天应泣野亭春还杂花逺渔翁暝踏孤舟立沧浪水深青溟阔欹岸侧岛秋毫末不见湘妃鼓瑟时至今斑竹临江活刘侯天机精爱画入骨髄自有两儿郎挥洒亦莫比大儿聪眀到防添老树巅崖里小儿心孔开貌得山僧及童子若耶谿云门寺吾独胡为在泥滓青鞵布韈从此始  

戏题王宰画山水圗歌　　　　杜　甫  

十日画一水五日画一石防事不受相促廹王宰始肯防真迹壮防昆仑方壶圗挂君髙堂之素壁巴陵洞庭日夲东赤岸水与银河通中有云气随飞龙舟人渔子入浦溆山木尽亚洪涛风尤工逺势古莫比咫尺应须论万里焉得并州快剪刀剪取吴松半江水  

观于舎人壁画山水　　　　【`唐`】王季友  

野人宿在山家少朝见此山谓山晓半壁防栖岭上云开帘欲放湖中鸟独防长松是阿谁再三招手起来迟于公大笑向余説小弟丹青防尔为  

辞诸画连句柏梁体　　　　【`唐`】阙　名  

吴生画勇正防攅出变竒势千万端苍苍鬼怪层壁寛覩之悤悤毛发寒棱伽之力所疲殚李真周昉优劣难活禽生卉推邉鸾花房嫩彩犹未干韩干变态如激湍昔者畵壁势未殚后人新畵何汗漫  

赵令晏崔白大圗幅径三丈　【`宋`】苏　轼  

扶桑大茧如瓮盎天女织绡云汉上往来不遣凤衔梭谁能鼓臂投三丈人间刀尺不敢裁丹青付与濠梁崔风蒲半折寒鴈起竹间的皪横江梅畵堂粉壁翻云幕十里江天无处着好卧元龙百尺楼笑看江水拍天流  

李思训画长江絶岛圗　　　　苏　轼  

山苍苍江茫茫小孤大孤江中央厓摧路絶猿鸟去惟有乔木搀天长客舟何处来櫂歌中流声抑扬沙平风软望不到孤山久与船低昂峨峨雨烟鬟晓镜开新妆舟中贾客莫漫狂小姑前年嫁彭郎  

晚秋烟波圗　　　　　　　【`宋`】文　同  

直于一丈素写尽千里景云山杳杳已成秋烟水漻漻方入暝君应无心得此画我岂有言防尔咏  

题商徳符学士桃源春晓圗　【`元`】赵孟頫  

宿云初散青山湿落红缤纷流水急桃花源里得春多洞口春烟揺绿萝緑萝揺烟挂絶壁飞流直下三千尺瑶草离离满涧阿长松落落凌空碧鸡鸣犬吠自成邨居人至老不相识瀛洲仙客知仙路防染丹青寄轻素何处有山如此圗移家欲向山中住  

髙尚书夜山圗　　　　　　【`元`】鲜于枢  

世人看山在山下李侯看山向絶顶世人画山畵白日髙侯畵山摹夜景絶顶看山山更竒夜景摹出人少知逺山苍苍近山黒岩树歴歴汀树微天髙露下暮潮息月眀一片寒江迟藏深乐渊潜惊定安林栖耳絶城市喧心息声利机古人无因驻清景髙侯有笔能夺移容翁复作有声画冥搜天巧为补遗后来知有李侯之徳髙侯画千年人诵容公诗  

李思训妙笔　　　　　　　【`元`】邓文原  

李侯丹青胜结緑贝阙珠宫看不足偶硏丹碧想春山万壑千峰仅盈幅应知深处有神仙花落花开度嵗年扁舟自是寻真侣为觅桃源一洞天  

王摩诘春谿捕鱼圗　　　　　邓文原  

辋川之景天下竒我惜曽闻不曾识若人笔端斡元气万顷烟涛归咫尺渔翁生事浩无穷醉挹青蓝洗胷臆或披蓑笠卧寒蟾或倚孤篷蘸空碧静观此理良可娯应须仰慕王摩诘  

写庐山圗上　　　　　　　【`元`】虞　集  

忆昔系船桑落洲洲前五老当船头风吹云气迷谷起霜堕枫叶令人愁髙人只在第九疉太白一去三千秋石桥二客如有待裹茶试泉春岩幽  

题华岳江城圗　　　　　　【`元`】杨　载  

华岳防诗世有名学画丹青亦豪放此圗似写安庆城雉堞楼台俨相向北风将至江面黒千艘万艘争避匿沧溟涌溢水倒流南岳动揺天柱侧蛟龙戏落秋潭底素练平铺八千里时清好伴钓鱼翁闲弄轻舟烟雾里  

吴真人京馆画壁　　　　　【`元`】萨都拉  

砚池花落丹水香步虚白日声琅琅江南道士爱潇洒新粉素壁如秋霜王郎酒酣衫袖湿醉眼朦胧电光急龙云重雨脚斜白兔秋髙月中泣倦游借榻日观东恍惚夜梦三湘中鹧鸪声断江路逺青林雨暗春蒙蒙  

题赵文敏木石有先师题于上  

【`元`】张　翥  

吴兴笔法妙天下人藏片楮无遗者南阳诗律动江湖一篇才出人争冩二老风流倾一时只今传畵仍传诗清防月露秋见影黒入雷雨寒无姿仇山黄鹤去不返苕谿鸥波嵗俱晚好呼鐡爪夜铮铮刻向青珉照人眼  

题山水圗　　　　　　　　【`元`】贡师泰  

前山后山云乱起山脚入谿清见底谿南更有山外山散如浮尘聚如米老枫枯栎叶纷纷下有人家深闭门钓丝欲收风浪急却回双艇来篱根老人曵杖行伛偻一童负樵一童斧笔端意度尽神妙卷里衣冠自淳古商周寂寞经几秦后来莘渭寜无人茫茫耕钓去不巳武陵竟隔桃花春  

题江隂丘文中山水圗　　　　贡师泰  

老龙渇饮池中墨飞上半天成崱屴云烟着地凝不开白昼神驱太隂黒笔端巧夺造化功咫尺峰峦千万重长林似洒枫叶雨虚亭不动松花风隔江更有山无数江上扁舟才半渡他年白发许重来为君别写容城赋  

题云西画卷　　　　　　　【`元`】吴　镇  

云西老人清且竒随意防笔自合诗髙尚不趋车辙迹新圗不譲虎头痴谿中有人空伫立江上征帆归去迟何处谿歌声欵乃碧云疎树晚离离  

题秋山风雨圗　　　　　　【`元`】郭　钰  

平生最爱米家畵君之此圗妙天下鸟分归路云不开树压悬崖雨如泻倚江茅屋何人住芦竹萧萧出无路似我还山烟雨中闲来只读秋阳赋  

题碧山圗　　　　　　　　【`元`】赵　汸  

尝爱李太白兴来栖碧山山中别有一天地惜无圗畵防人间谁为碧澄翁久向山中住栽花种栁待春风忽见新圗识其趣青山淡淡云离离小桥流水防清漪抱琴择胜可终日安得似汝圗中时韩侯好诗仍好画嗜酒不忧官长怪欲圗李白碧山居酒禁方严笔如借知翁有子旧曽游澹泊无营心日休圗成漫与翁为夀愿翁长乐无虞忧  

赵千里夜潮圗　　　　　　【`眀`】王　冕  

去年夜渡西陵关待渡兀立江上滩滩头潮来倒雪屋海面月出行金盘冰花着人如撒霰过耳斜风快如箭叫霜鸿鴈零乱飞正似今年畵中见寒烟漠漠天冥冥展玩陡觉心神清便欲吹箫骑大鲸去看海上三山青  

刘松年画　　　　　　　　【`眀`】髙　啓  

樵青刺篙胜揺桨船头分流水声响青山淼淼波漾漾白鸥飞过时一两载书百卷酒十壶日斜出游女儿湖邻舟买得巨口鲈醉拍铜斗歌呜呜此乐除却江南无  

题桶底仙山圗　　　　　　【`眀`】顾　禄  

昔人夜投逆旅中戯将指爪呈神工飕飕逸响如飘风桶底刻出蓬莱宫状如六鼇拥虚空戴山出没沧溟东琼台瑶阙知几重千门万戸遥相通俨然中坐一老翁星眸霞脸冰雪容群真左右来相从或翳白鳯骑青龙仙女七十如花红各执乐器笙与镛钧天一曲奏未终双成劝酒琉璃钟谷神长生夀无穷出入造化超鸿蒙我欲上天蹑紫虹髙歩去逐东王公  

题赵原临髙尚书山水小帧　【`明`】张　适  

有元畵山谁第一燕都独数髙尚书盛名不在吴兴下米虎用墨浑无殊江南赵原最晚出蓄得髙宰防真迹行披坐阅无暂停肯綮皆将饱胷臆貌此小帧云山圗万里不尽墨糢糊绿树人家春昼晚当门缥缈风烟湖俨与前朝合作符何啻禊帖唐钩摹黄庭画賛虽小字位置舂容大无异平原一变为穹碑任笔縦横亦适意赵卿得此变化笔知尔当今尽无敌酒酣试倒金壶汁元气淋漓神鬼泣赵卿赵卿诚莫当我有古纸久矣藏几时邀君吸百觞为我乘兴挥毫芒使人复覩尚书郎髙堂素壁生辉光  

题王叔眀墨竹为郑叔度赋　【`眀`】方孝儒  

吴下王防艺且文吴兴赵公之外孙黄尘飘荡今白发典刑逺矣风流存华亭朱芾称善畵每观蒙画必叹诧谓言妙处逼古人世俗相传倍増价昔年夜到南屏山髙堂素壁五月寒壁间举目见脩竹烟雨冥漠蛟龙蟠呼童秉烛久不寐细看醉墨王防字固知防也好天趣画师岂解知其意分枝缀叶人所知要外枝叶求神竒天机贵足不贵似此事不可传诸师麟谿郑君好竒士爱画犹能赏其趣于乎世间作者非不多郑君甚少可奈何  

题画　　　　　　　　　　【`眀`】于　谦  

江邨昨夜西风起木叶萧萧堕江水水邉苹蓼正开花妆防秋容画圗里小舟一叶弄沧浪钓得鲈鱼酒正香醉后狂歌惊宿鴈芦花两岸月苍苍  

题钟馗圗　　　　　　　　【`明`】凌云翰  

湖风吹沙目欲眯官栁揺金梅绽蘂终南进士倔然起带束蓝袍靴露趾手掣硬黄书一纸若曰上帝锡尔祉猬磔于思含老齿颐指守门荼与垒肯放妖狐揺九尾一声爆竹人尽靡眀日春光万余里  

谢孔昭临黄大痴画　　　　【`眀`】吴　寛  

大痴道人避世士移家旧隠虞山里早年能画老入神落笔虞山宛相似深林依稀邨坞重水口近与昆湖通髙冈磈势欲堕此老前身黄石公百年以后谁其亚昔者吴门称老谢案头临畵似临书咄咄逼人真可诧风流前辈杳难攀谑语空传谢叠山窗中逺岫依然在天际春云仍自还  

题髙房山山水　　　　　　　吴　寛  

燕南蹙翠维房山髙公昔者生其间戏拈画笔少眀豁玉女峰亚垂烟鬟积雨初收隔春树望见人家坞邉住亦知中有王维诗行到水穷无觅处  

沈石田追仿黄大痴长卷为林御史舜举题  

吴　寛  

大痴道人顾长康平生痴絶仍畵絶长卷当年我亦观大略犹能为人説山川歴歴百里开彷佛扁舟适吴越平林曲岸客共游复嶂重湖天所设渔工樵子互出没定有髙人在岩穴墨沈淋漓拾未能信得画家山水诀为人说此亦徒然把笔安能指下传对本临摹未为苦运思想像谁防专晴窓设色手自改输与吾乡沈石田题安城彭学士山水圗　　　【`眀`】程敏政  

何人结屋青山里终日开窗见山喜近峰错落走檐牙逺岫蜿蜒挿天嘴澄江一道山前过短棹平分浪痕破船头水气绿侵衣载酒髙人面山坐石泉下冲沙渚浑桑榆接地成深邨柴扉欲扣不可到或有细路通云根竹鹤老人名畵手半幅生绡大于斗水分山断意无穷目送飞鸿度江口安城先生尘虑脱南望乡人楚天阔髙堂永日对山歌萧萧凉风起苹末  

题杜东原先生雨景　　　　【`眀`】沈　周  

老原作畵墨法熟纸上沈沈泼墨緑重林湿叶欲堕地合磵流淙似鸣玉庐山九叠翠不干秋影平吞此长幅借看真怕雨拂面要为时人洗双目滕王珠帘正堪卷董家破屋不可宿出门一笑青天髙犹怪春泥污吾足  

唐寅畵山水歌　　　　　　【`眀`】祝允眀  

杜陵一匹好东绢韦郎上植松两榦唐寅今如曹不兴有客乞染淞江绫前山如笑后如怒疎林如雨密如雾黯黯浑疑隔千里蜿蜒忽辨縁谿路黒云沍苍厓丹霞标赤城壮哉画工力九州通尺屏两崖逺立觢两角一道空江浸寥廓吴绫本自淞水剪谁把淄渑辨清浊茅斋傍江絶低小羡尔髙居长自好今年呉地几鱼鼈看画转觉心热恼黄金壶中一斗汁我欲濡毫映手湿莫教童子误攐翻忽使痴龙携雨出  

五言律  

题襄阳圗　　　　　　　　【`唐`】徐安贞  

画得襄阳郡依然见昔逰岘山思驻马汉水忆回舟丹壑常含霁青林不换秋圗书空咫尺千里意悠悠  

题武禅师屋壁　　　　　【`唐`】杜　甫  

何年顾虎头满壁画沧洲赤日石林气青天江海流锡飞常近鹤杯渡不惊鸥似得庐山路真随惠逺逰观李固请司马弟山水圗　　　杜　甫  

简易髙人意匡牀竹火炉寒天防逺客碧海挂新圗虽对连山好贪看絶岛孤群仙不愁思冉冉下蓬壶  

其二  

方丈浑连水天台总映云人间常见畵老去恨空闻范蠡舟偏小王乔鹤不群此生随万物何路出尘氛  

其三  

髙浪垂翻屋奔崖欲压牀野桥分子细沙岸绕微茫红浸珊瑚短青悬薜荔长浮查并坐得仙老暂相将严公廰宴同咏蜀道画圗　　　杜　甫  

日临公馆静畵列地圗雄劒阁星桥北松州雪岭东华彛山不断吴蜀水相通兴与烟霞防清樽幸不空  

题山水障子　　　　　　　【`唐`】张　祜  

一见秋山色方怜画手稀波涛连壁动云物下檐飞岭树冬犹发江帆暮不归端然是渔父相向日依依  

题右丞山水障子　　　　　　张　祜  

精华在笔端咫尺匠心难日月中堂见江湖满座看夜凝岚气湿秋浸壁光寒料得昔人意平生诗思残绵州中丞以江山小圗逺垂赐及兼寄诗  

【`唐`】李　朋  

巴江与雪山并邑共回环圗写丹青内分眀烟霭间移居名郡邑助我小斋闲日想登临处髙踪不可攀  

陈式水墨山水　　　　　　【`唐`】方　干  

造化有功力平分归笔端谿如冰后听山似烧来看立意雪髯出支颐烟汗干世间从尔后应觉致名难余尝有雪景一絶为人所讽吟段賛善小笔精微忽为圗画以诗谢之　　【`唐`】郑　谷  

賛善贤相后家藏名畵多防心于绘素得意在烟波属兴同吟咏成功更琢磨爱余风雪句幽絶写渔蓑宋复古画潇湘晚景圗　　　【`宋`】苏　轼  

西征忆南国堂上畵潇湘照眼云山出浮空野水长旧防心自省信手笔都忘会有衡阳客来看意渺茫  

心老久许为作畵未果以诗督之  

【`宋`】陈与义  

布衲王摩诘禅余寄笔端试将能事廹肯作畵工难秋入无声句山连欲雨寒平生梦想处奉乞小防岏  

赠画工　　　　　　　　　【`宋`】裘万顷  

防笔三生梦春莲万叶花笑人为市道随分足生涯山路浄如水谿流浅见沙能来良不恶看尔傲烟霞  

米元晖云山短卷　　　　　【`元`】邓文原  

芳草孤舟渡幽居一径通江湖春雨外墟里暮烟中机息鸥先下花飞水自东临流无限意画史若为工  

残画　　　　　　　　　　【`元`】杨　载  

破裂无邉幅华堂弃置余苍松深踞地白鹤上凌虚风格犹森若丹青总翳如苦心絶人事谁见用功初  

赵道士山水圗　　　　　　【`元`】掲傒斯  

悄怆寒山晓凄迷野水昏长桥通古寺小艇背衡门路尽双松上云生乱石根如行南岳暮遥见祝融尊  

残画　　　　　　　　　　【`元`】萨都拉  

胜境不可得生绡余旧圗丹青初彷佛尘土半糢糊蝴蝶飞疑去波涛折转无良工今岂少为尔一长吁  

桃源圗　　　　　　　　　【`元`】傅若金  

闻说避秦地花间忘嵗年偶逢渔父问长使世人传丘壑浑疑幻林庐或近仙至今圗畵里时忆武陵船  

阎立本西岭春云　　　　　【`元`】吴　镇  

西山髙五台缥缈出蓬莱春半花争发宵征客倦来短桥流曲水危壁覆苍苔宣庙曽防赏临风媿匪材  

李昭道画卷　　　　　　　　吴　镇  

人爱山居好何如此际便家规仍小异幽致更超然暮霭映髙树柴扉绕细泉新圗不可再展阅忆唐贤  

子乆为危太朴画　　　　　　吴　镇  

子乆丹青好新圗更擅长浮空烟水阔倚岸树隂凉咫尺分浓淡髙深见渺茫知君珍重意愈久岂能忘  

王晋卿万壑秋云圗　　　　【`元`】黄公望  

雨霁云仍碧天髙气且清霜枫红欲尽涧瀑落长鸣岫岭苍茫景江湖浩荡情应知卧云者奚尚避秦名  

为袁清容长幅　　　　　　　黄公望  

入山眺竒壑幽致探何穷一水青岑外千岩绮照中萧森凌杂树灿烂映丹枫有客茅茨里居然隠者风  

顾恺之秋江晴嶂圗　　　　　黄公望  

三絶如君少斯圗更擅长设施无斧凿防染自微茫山碧林光浄江清秋气凉怜余瞻对久疑入白云乡  

题米芾小景　　　　　　　【`元`】杨维桢  

烟雾林梢出苍翠望中分山溜杂人语谿云乱鹤群石梁逢释子岩屋隠征君皴皵谁家笔披圗有篆文  

题画　　　　　　　　　　【`元`】郑允端  

谁貌江南景风烟万里寛金银开佛寺紫翠出林峦逺客驰行役幽人赋考槃苍茫无限意抚卷为盘桓  

书云林画林亭逺岫　　　　【`眀`】吕　敏  

忆过梁谿宅于今向廿年赋诗清閟阁试茗惠山泉夜雨牵离梦春云黯逺天乡情与客思看画共茫然  

题马文璧画　　　　　　　【`眀`】贝　琼  

小桥危跨壑破屋幸依山避地人相过朝天客未还麝眠春草外猿挂古松间寂寞南窻日残书亦乆闲  

题姚公绶山水　　　　　　【`眀`】张　宁  

幽意冩不尽万山深更深白云无出处绿树漫成林啼鸟醒人梦流泉浄客心何当随钓艇看奕草堂隂  

题苏子瞻游赤壁圗　　　　【`眀`】何景眀  

垂老黄州客髙秋赤壁船三分防古迹两赋到今传落日寒江动青天断岸悬畵圗谁省识千载尚云烟  

五言排律  

奉和李右相书壁画山水　　【`唐`】孙　逖  

庙堂多暇日山水契中情欲写髙深趣还因藻绘成九江临户牖三峡绕檐楹花栁穷年发烟云逐意生能令万里近不觉四时行气染荀香馥光含乐镜清咏歌齐出处圗画表冲盈自保千年遇何论八载荣  

奉观严郑公厅事岷山沲江画圗十韵  

【`唐`】杜　甫  

沲水临中座岷山到北堂白波吹粉壁青嶂挿雕梁直讶杉松冷兼疑菱荇香雪云虚防缀沙草得微茫岭鴈随毫末川蜺饮练光霏红洲蘂乱拂黛石萝长暗谷非闗雨丹枫不为霜秋成圃外景物洞庭傍绘事功殊絶幽襟兴激昻从来谢太傅丘壑道难忘  

府试观开元皇帝东封圗　　【`唐`】马　戴  

俨若翠华举登封圗乍开冕旒眀主立冠劒侍臣陪迹类飞仙去光同拜日来粉痕疑检玉黛色讶生苔挂壁云将起凌风仗若回何年复东幸鲁叟望悠哉  

七言律  

南省转牒欲具注国圗令尽通风俗故事  

【`唐`】栁宗元  

圣代提封尽海壖狼荒犹得纪山川华彛圗上应初录风土纪中殊未传椎髻老人难借问黄茅深峒敢防连南宫有意求遗俗试检周书王防篇  

赠写御真李长史　　　　　【`唐`】李　逺  

玉座烟销砚水清龙髯不动彩毫轻初分隆准山河秀乍防重曈日月眀宫女卷帘皆暗认侍臣开殿尽遥惊三朝供奉无人敌始觉僧繇浪得名  

观项信水墨画　　　　　　【`唐`】方　干  

险峭虽从笔下成精能皆自意中生倚云孤桧知无朽挂壁髙泉似有声转扇惊波连岸动回灯落日向山眀小年师祖今过祖异域应传项信名  

项洙处士画水墨钓台　　　　方　干  

画石画松无两般犹嫌瀑布画声难虽云知慧生灵府要且工夫在笔端泼处便连隂洞黒添来先向朽枝干我家曽寄双台下往往开圗尽日看  

水墨松石　　　　　　　　　方　干  

三世精防举世无笔端狼籍见工夫添来势逸隂崖黒泼处痕轻灌木枯垂地寒云吞大漠过江春雨入全吴兰堂坐乆心弥惑不道山川是畵圗  

送醉画王处士　　　　　　【`唐`】李　洞  

几年乘兴住南吴狂醉兰舟夜落湖别后鹤毛描转细近来牛角饮还麤同餐夏果山何处共钓秋涛石在无闗下相逢怪予老篇章役思绕寰区  

扇上画牡丹　　　　　　　【`唐`】罗　隠  

为爱红芳满砌阶敎人扇上画将来叶随防笔参差长花逐轻风次第开闲挂几曽停蛱蝶频揺不怕落莓苔根深无地如仙桂疑是嫦娥月里栽  

李伯时画其弟亮功旧隠宅圗  

【`宋`】苏　轼  

乐天早退今安有摩诘长闲古亦无五亩自栽池上竹十年空看辋川圗近闻陶令开三径应许扬雄寄一区晚嵗与君同活计如云鵞鸭散平湖  

题顾善夫所藏张僧繇画翠嶂瑶林图  

【`元`】邓文原  

善夫夙有耽竒癖珍秘何须羡贾胡徽庙未销当日字僧繇仍见昔年圗千林厯落人烟密万里萦回鸟道孤几欲临风试题句恍疑身世在冰壶  

刘松年春山仙隠圗　　　　　邓文原  

绿栁疎花绕舍栽长松灌木覆亭防云峦倒影水天夐蒲苇有声山雨来内史幽情觞咏乐右丞别业畵圗开何时许我逰真境野色桥邉踏紫苔  

吴道五云楼阁圗　　　　　邓文原  

观阁嵯峨起日邉春云靉叇倚层巅天低青海一杯水山落齐州九防烟百尺长松神阙外千秋灵柏古坛前遨逰尽是蓬山侣瑶草金芝不计年  

王维秋林晚岫圗　　　　　　邓文原  

千峰凝翠宛神州中有仙人寤寐游林麓渐看红叶暮风烟俄入野塘秋揺揺小艇寻谿转寂寂双扉向晚投我欲探幽未能去画中真境许谁俦  

题洪谷子楚山秋晚圗　　　　邓文原  

旧知洪谷古先俦五尺横圗见十洲千嶂排空青玉立一江流水白云浮雕檐共话当年雨丹叶谁怜满径秋最是无声诗思好恍然身在赤城游  

赵千里山水长幅　　　　　　邓文原  

苍山髙处白云浮楼阁参差带逺洲千尺虬龙依絶壁一群鹳鹤泪清秋山翁有约慿双屐野客无心溯碧舟自是霜林好风景居然咫尺见丹丘  

子昻秋山圗　　　　　　　【`元`】虞　集  

翁昔少年初画山丹枫黄竹杂潺湲直疑积雨得深润不假浮云相往还世外空青秋一色窗中逺黛晓千鬟瀛洲鸡犬同人境尚想翁归向此间  

题胡防汲水蕃部圗应制　　【`元`】掲傒斯  

沙碛茫茫塞草平沙泉下马满囊盛曽于王防圗中见真向天山雪外行圣徳只今包宇宙邉庭随处乐农耕生绡半幅唐人笔防与君王驻逺情  

陆探微员峤仙游　　　　　【`元`】吴　镇  

梅阁重重翠绕遮时时云气飐平沙千峰树色藏朝雨百道江声送晚霞洞古数留仙子迹谿廽深防羽人家遨游每忆无尘地咫尺仍堪阅嵗华  

顾恺之秋江晴嶂　　　　　　吴　镇  

从来六法重长康染得新圗更郁苍万顷逺横秋镜阔千重林立彩云长邨邨鸡犬鸣晴昼两两渔樵话夕阳无限风烟谁得似欲将此处付行藏  

黄荃蜀江秋净圗　　　　　　吴　镇  

暮烟漠漠一江秋疎树依稀见逺舟风度钟声来古寺人随鴈影过前洲云销碧落天无际波撼苍山地欲浮应识个中清絶处成都画史笔端收  

郭忠恕仙峰春色　　　　　　吴　镇  

层轩缭绕緑云堆坐挹空青落凤防一石负鼇三岛去九峰骑鹤众仙来越南翡翠无时见洞口蔷薇几度开春去春来花木好谿头时听棹歌回  

李咸熈秋岚凝翠　　　　　　吴　镇  

雨过秋光映翠微岩云一抹澹荆扉千山寂寂疎钟杳万壑萧萧落木稀涧水奔飞行路湿松篁回合野禽归征帆防防沧江上应羡山人种蕨薇  

王晋卿画　　　　　　　　　吴　镇  

晋卿绘事诚无匹尺素能参造化功碧树依微烟水阔苍山缥缈暮云笼幽深自觉尘氛逺闲澹从教色相空更喜涪翁遗墨好草堂何必独称工  

叔眀松壑秋云圗　　　　　　吴　镇  

万壑濚洄磴道长崇冈交互转苍苍疎松过雨虚防净古木廽风曲岸凉邨舍几家门半啓渔梁何处水流香扁舟凝望云千顷不觉西林下夕阳  

方壶松岩萧寺　　　　　　　吴　镇  

方壶终日痼烟霞写得湖山事事嘉湖上烟笼梵王宅山深云覆羽人家诗翁伫立搜新句稚子闲来扫落花几处归帆何处客一声啼鸟夕阳斜  

题关仝层峦秋霭圗　　　　【`元`】黄公望  

群峰矗矗暮云连萝磴逶迤鸟道悬落叶深深门半掩疎花歴厯客犹眠岩端飞瀑为青雨江上归舟溯碧烟应识个中竒絶处昔年洪谷属君传  

李成寒林圗　　　　　　　　黄公望  

六法从来推顾陆一生今始见营丘腕中筋骨元来鐡世上江山尽入眸林影有风摧落叶涧声无雨咽清流蹇驴骚客吟成未万壑寒云为尔防  

题孟珍玉涧画岳阳小景　　【`元`】杨维桢  

岳阳楼上望君山山色苍凉十二鬟劒气拂云连翠黛佩声挑月过沧湾洞庭水落渔船上云梦秋深猎客还最忆老仙吹铁笛驭风时复往来间  

为曹佥事画谿山春晓圗因题  

【`元`】倪　瓒  

荆谿之水清涟漪谿上晴岚紫翠围连舸载书烟渚泊提壶入林春蕨肥身逺云霄作幽梦手栽花竹映山扉矶头雪影多鸥鹭也着狂夫一浣衣  

题赵仲穆秋山圗　　　　　【`眀`】钱　宰  

人家水槛接山窗好在江南山水邦两岸云林皆落日一天鳬鴈共秋江屋头数遍青峦九松下吟成白石双野服何人正萧散泊船归醉酒盈缸  

水邨圗　　　　　　　　　【`眀`】沈　周  

鱼庄蟹舍一丛丛湖上成邨似画中互渚断沙桥自贯轻鸥逺水地俱空船迷杨栁人依緑灯隔蒹葭火映红全与吾家风致合草堂曽有此愚翁  

为苏太守题画　　　　　　　沈　周  

疉疉青山宛宛谿林蹊曲折世途迷云邉石壁花漫缝畬后春田雨夹泥趂屋墙斜邻舍逼当门树密鸟巢低鸣驺入谷人惊起惟有圗书积旧栖  

题画　　　　　　　　　　【`眀`】唐　寅  

湖上仙山隔渺茫世尘不上渡头航白苹开处藏渔市红叶中间放鹿塲落日沈沙罾有影新霜着树橘生香遥闻逋老经行处芝草葳蕤满路傍  

五言絶句  

题天柱山圗　　　　　　　【`唐`】戴叔伦  

防翠五云中擎天不计功谁能凌絶顶看取日升东  

书刘景文所藏宗少文一笔画  

【`宋`】苏　轼  

宛转回文锦萦盈连理花何须郭忠恕匹素畵缲车  

画斋　　　　　　　　　　【`宋`】文　同  

试品斋中畵曽无第二流顽礓与乱篠应挂在当头  

观祝孝友画卷　　　　　　【`宋`】朱　子  

草阁临无地江空秋月寒亦知竒絶景未必要人看题可老所藏徐眀叔画卷　　　朱　子  

群峰相接连防处秋云起云起山更深咫尺看千里  

题画卷小山　　　　　　　　朱　子  

飞来小坡陀未雨已滂濞荒此定何人苏公有遗记  

吴画　　　　　　　　　　　朱　子  

妙絶吴生笔飞扬信有神群仙不愁思步步出风尘  

范宽画　　　　　　　　　　朱　子  

山雄云气深树老风霜劲下有考槃人超遥得真性  

题扇上画　　　　　　　　【`元`】陈　深  

古木排山立幽窗傍水开直疑林处士独櫂小舟回  

跋画归去来辞　　　　　　【`元`】吴　澄  

当时归去意难与世人知未信千年后心期有画师  

赵彦敬越山圗　　　　　　【`元`】赵孟頫  

越山隔涛江风起不可渡时于圗中看居然在烟雾  

种笔亭题画　　　　　　　【`元`】髙克恭  

积雨暗林屋晚峰晴露巅扁舟入苹渚浮动一谿烟  

王叔眀林泉清话圗　　　　【`元`】吴　镇  

落日秋山外霜林暮霭中相看无俗处生事有谁同  

题宣和画卷　　　　　　　【`元`】丁　复  

澹意芙蓉外闲情翡翠邉波翻太液水分送向南船  

秋江晚渡圗　　　　　　　【`元`】杨维桢  

船泊大江口行人与马争不如渔艇子髙卧待潮平  

题胡廷晖画　　　　　　　【`元`】郯　韶  

仙馆空青里春船罨画中鸥波千丈雪渔笛一丝风  

杂畵　　　　　　　　　　【`眀`】孙一元  

夕阳没中流舟子不停橹风来未满帆望断桃花浦  

六言絶句  

题孤山放鹤圗　　　　　　【`元`】赵孟頫  

昔年曽到孤山苍藤古木髙寒想见先生风致画圗留与人看  

题危太朴云林圗　　　　　【`元`】丁　复  

天台万八千丈云林三十六峰几载山中独忆今朝江上相逢  

题画　　　　　　　　　　【`元`】徐有贞  

山路只通樵客江邨半是渔家秋水矶邉落鴈夕阳影里飞鸦  

七言絶句  

巫山枕障　　　　　　　　【`唐`】李　白  

巫山枕障画髙丘白帝城邉树色秋朝云夜入无行处巴水横天更不流  

题礼上人壁画山水　　　　【`唐`】钱　起  

连山画出映禅扉粉壁香筵满翠微坐来炉气萦空散共指晴云向岭归  

画石　　　　　　　　　　【`唐`】刘　商  

苍藓千年粉绘传坚贞一片色犹全那知忽遇非常用不把分铢补上天  

画树后呈濬师　　　　　　　刘　商  

翔凤邉风十月寒苍山古木更摧残为君壁上畵松柏劲雪严霜君试看  

将至韶州先寄张端公使君借圗经  

【`唐`】韩　愈  

曲江山水闻来乆恐不知名访倍难愿借圗经将入界每逢佳处便开看  

朝天词　　　　　　　　　【`唐`】王　建  

威容难畵改频频眉目分毫恐不真有诏别圗书阁上先教粉本定风神  

画木莲花图寄元郎中　　　【`唐`】白居易  

花房腻似红莲朶艶色鲜如紫牡丹唯有诗人应觧爱丹青冩出与君看  

观叶生画花　　　　　　　【`唐`】施肩吾  

心窍玲珑貌亦竒荣枯只在手中移今朝故向霜天里防破繁花四五枝  

题画建谿圗　　　　　　　【`唐`】方　干  

六幅轻绡画建谿刺桐花下路髙低分眀记得曽行处只欠猿声与鸟啼  

海棠圗　　　　　　　　　【`唐`】崔　涂  

海棠花底三年客不见海棠花盛开却向江南见圗畵始慙虚到蜀城来  

传经院壁画松　　　　　　【`唐`】郑　谷  

危根瘦盖耸孤峰珍重江僧好笔踪得向游人多处畵却胜涧底作真松  

金陵圗　　　　　　　　　【`唐`】韦　庄  

谁谓关情畵不成畵人心逐世人情君看六幅南朝事老木寒云满故城  

僧有示西湖墨本者为画林山人隠居诗以酬  

之　　　　　　　　　　【`宋`】林　逋  

泉石年来偶结庐冷挨松雪瞰西湖髙僧好事仍多艺巳共孤山入畵圗  

和韵　　　　　　　　　　　林　逋  

表里湖山极目春据鞍时此避埃尘苍苍烟树悠悠水除却王维少畵人  

书李世南所画秋景　　　　【`宋`】苏　轼  

野水参差落涨痕疎林欹倒出霜根扁舟一櫂归何处家在江南黄叶邨  

书林次中所得李伯时归去来阳关二圗后  

苏　轼  

不见何戡唱渭城旧人空数米嘉荣龙眠独识慇懃处畵出阳闗意外声  

其二  

两本新圗墨寳香樽前独唱小秦王为君翻作归来引不学阳闗空断肠  

郭熈秋山平逺　　　　　　　苏　轼  

日尽孤鸿落照邉遥知风雨不同川此间有句无人识送与襄阳孟浩然  

陈季常所畜朱陈邨嫁娶圗　　苏　轼  

何年顾陆丹青手画作朱陈嫁娶圗闻道一邨唯两姓不将门户买崔卢  

王晋卿所藏着色山　　　　　苏　轼  

荦确何人似退之意行无路欲从谁宿云解駮晨光漏独见山红涧碧时  

次韵子由书王晋卿画山水　　苏　轼  

山人昔与云俱出俗驾今随水不回頼我胷中有佳处一尊时对画圗开  

题王晋卿画后　　　　　　　苏　轼  

丑石半蹲山下虎长松倒卧水中龙试君眼力看多少数到云峰第几重  

题毛女真　　　　　　　　　苏　轼  

雾鬓风鬟木叶衣山川良是昔人非只因闲过商顔老独自吹箫月下归  

申应时寻山圗　　　　　　【`宋`】沈与求  

王维买宅先成畵申子寻山亦载圗他日真能营小筑此山佳处着侬无  

戏题画卷　　　　　　　　【`宋`】程　俱  

五载京尘白鬓须丹青遐想寄衡巫如今扫迹长林下如对真山看畵圗  

其二  

胷中云梦本无穷合是人间老畵工常恨无因继三絶倩人拈笔写胷中  

题严居厚谿庄圗　　　　　【`宋`】朱　子  

平日生涯一短篷只今回首畵圗中平章个里无穷事要见三山老放翁  

奉题李彦中所藏俞侯墨戏　　朱　子  

不是胷中饱丘壑谁能笔下吐云烟故应只有王摩诘解写离骚极目天  

壁间古画精絶未闻有赏音者　朱　子  

老木樛枝入太隂苍崖寒水防追寻千年粉壁尘埃底应识良工独苦心  

题画卷　　　　　　　　　【`宋`】范成大  

凿落秋江水石眀髙枫老栁两滩横君看叠巘云容变又有中宵雨意生  

其二  

欹倾栈路绕山眀隔陇人家犬吠声无限白云堆去路不知谁识许宣平  

题赵干江行夜雪圗　　　　【`宋`】李弥逊  

瓜步西头水拍天白鸥波上寄长年个中认得江南手十里黄芦雪打船  

观宗室曹夫人画　　　　　【`宋`】僧道潜  

临平山下藕花洲旁引官河一带流雨棹风帆有无处笔端须与细冥搜  

渔邨诗画圗　　　　　　　【`金`】党懐英  

江邨清境皆画本畵里更传诗语工渔父自醒还自醉不知身在畵圗中  

雅集圗　　　　　　　　　【`金`】刘祖谦  

翠雀翩翩野鹤孤玉京人物防仙圗后来且莫轻题品席上挥毫有大苏  

千里江山圗　　　　　　　【`金`】李俊民  

笔下江山取意成一峰未尽一峰生慿谁试向行人问水郭烟邨第几程  

题扇　　　　　　　　　　【`元`】袁　易  

飞燕惊鸿拟未真飘飘直欲似行云入舟山色羞眉黛隔岸榴花避舞裠  

赵子昻陈仲美合作水鳬小景  

【`元`】仇　逺  

良工苦思可心降底事文禽不觧双欲采芳华波浪阔芙蓉朶朶隔秋江  

题山水卷　　　　　　　　【`元`】钱　选  

胷中得酒出孱顔木叶森森嵗暮残落墨不随岚气暝几重山色几重澜  

题赵子昻为袁清容画春景仿小李  

【`元`】邓文原  

王孙乆别同朝侣为冩晴云百叠峰挂起碧窗凝望处画中今喜故人逢  

王洽云山圗　　　　　　　　邓文原  

五云深处拥蓬莱树色苍凉映水开何处书声映林樾却敎仙侣过桥来  

题赵子固水仙圗　　　　　【`元`】张伯淳  

裠长带袅寒偏耐玉质金相密更竒见畵如花花似畵西兴渡口晚晴时  

皇甫松竹梅圗　　　　　　　张伯淳  

三友亭亭嵗晚时政縁冷淡易相知何须近舍今皇甫却向圗中觅补之  

题米南宫像　　　　　　　【`元`】郭天锡  

海岳庵空乆已仙风神超迈畵中传凌云健笔飞光怪不顾人间唤米颠  

李升林泉髙隠圗　　　　　　郭天锡  

为厌繁华爱好山幽栖赢得此身闲生平已足林泉兴留取髙名满世间  

闲展山水手卷　　　　　　【`元`】欧阳  

十年京国看圗畵半幅云烟亦恼侬今日身行屏障里却思移住最髙峰  

髙房山画　　　　　　　　【`元`】王士熈  

吴山重叠粉团髙有客晨兴洒墨毫百两真珠难买得越峰压倒涌金涛  

董源山阁谈禅圗　　　　　【`元`】吴　镇  

山阁深沈树影凉瀑流飞沫溅匡牀多君相对坐终日话到无生味更长  

李公麟大阿罗汉圗　　　　　吴　镇  

潇洒龙眠不可呼彩毫犹喜未糢糊天台五百知何处还向圗中证有无  

荆浩秋山问竒圗　　　　　　吴　镇  

霜落林端万壑幽白云红叶入谿流朝来尚有寻真至共向山亭领素秋  

右丞秋山晚岫　　　　　　　吴　镇  

右丞巳往六百载翰藻神工若个同千嶂逺横秋色里山家遥带暮烟中  

李昭道秋山无尽圗　　　　　吴　镇  

竒峰倒映青冥立絶壁髙悬白雾开万里无云见秋末千林有雨向春回  

卢鸿嵩山草堂圗　　　　　　吴　镇  

卢鸿仙去五百载一段髙风未可攀忽覩草堂清絶处分眀几案有嵩山  

马逺放鹤圗　　　　　　　　吴　镇  

载鹤轻舟湖上归重重楼阁锁烟霏仙家正在幽深处竹里鸡声半掩扉  

王叔眀卷　　　　　　　　　吴　镇  

短缣几许容丘壑郁郁乔林更着山应识王郎胷次好未教消得此身闲  

赵仲穆东山圗　　　　　　　吴　镇  

东山为乐奈苍生望重须知亦累情蜡屐春来行更好桃花洞口笑相迎  

赵伯驹画　　　　　　　　　吴　镇  

琼馆芙蓉罨畵山天香缥缈碧云闲鹤巢松顶藤花落一任山人指顾间  

子昻仿张僧繇　　　　　　　吴　镇  

雨过秋塘泛曲湍归人欲渡俯平滩前邨遥望炊烟起更有新篘破晓寒  

子昻仿陆探微　　　　　　　吴　镇  

客子行吟径路幽一声啄木緑隂稠芙蓉倒映空江色危立谿头几防鸥  

子乆春山仙隠　　　　　　　吴　镇  

山家处处面芙蓉一曲谿歌锦浪中隔岸游人何防去数声鸡犬夕阳红  

题画　　　　　　　　　　　吴　镇  

草堂仍着薜萝遮地僻林深有几家莫道春风吹不到门前依旧鸟衔花  

其二  

千仞颠厓势欲倾飞流溅眼雪花眀长风卷入层云去都作天台暮雨声  

王维雪渡圗　　　　　　　【`元`】黄公望  

摩诘仙游五百年畵称雪渡未能传只因曽入宣和府珍重令人缀短篇  

郭忠恕仙峰春色圗　　　　　黄公望  

仙人原自爱蓬莱瑶草金芝次第开欵乃櫂歌青雀舫逍遥响屧凤凰防  

曹云西画卷　　　　　　　　黄公望  

十载相逢正忆君忽从纸上见寒云空江漠漠渔歌度一片疎林带夕曛  

王洽云山圗　　　　　　　　黄公望  

石桥遥与赤城连云锁琼楼满树烟不用飇车凌弱水人间自有地行仙  

黄荃花谿仙舫圗　　　　　　黄公望  

花发枝头水涨谿仙舟犹泊武陵隄重重楼阁仙云卷无数青峰出竹西  

董北苑　　　　　　　　　　黄公望  

一片闲云出岫来袈裟不染世间埃独怜陶令门前栁青眼偏逢惠逺开  

李营丘真迹次俞紫芝韵　　　黄公望  

营丘自是浪仙流写得空山一段秋古木千章施锦绣风光都属慢亭收  

赵伯驹　　　　　　　　　　黄公望  

露湿庭松偃盖青一声野鹤隔疎櫺仙翁来徃无拘束闲向琳宫读道经  

方方壶画　　　　　　　　　黄公望  

魭石矶头宿雨晴蛟峰祠下树冥冥一江春水浮官緑千里归舟载客星  

题画　　　　　　　　　　　黄公望  

茂林石磴小亭邉遥望云山隔淡烟却忆旧游何处是翠蛟亭下看流泉  

题春江小景圗　　　　　　【`元`】黄清老  

小艇无人载緑隂白鸥门外笋成林不知多少山中雨染得一江春水深  

题桶底圗　　　　　　　　【`元`】薛　汉  

蘂珠宫阙见毫厘中有群仙按羽衣莫讶此圗天地窄黍铢境界更希微  

吴仲圭山水　　　　　　　【`元`】倪　瓉  

道人家住梅花邨窗下松醪满石樽醉后挥毫写山色岚霏云气淡无痕  

王叔眀画　　　　　　　　　倪　瓉  

笔精墨妙王右军澄怀卧逰宗少文王侯笔力能扛鼎五百年来有此君  

李伯时画　　　　　　　　　倪　瓒  

飞仙游骑龙眠畵貌得形模也自竒句曲真人亲鍳定不须言下更题诗  

为吴溥泉画窠石平逺并诗　　倪　瓒  

地僻林深无过客松门元自不曽关展将一幅谿藤滑写得谿隂数防山  

荆谿秋色圗为卜震亨题　　　倪　瓒  

罨畵谿头秋水眀上人逸笔思縦横云山多少元晖句不道毫端畵得成  

题画赠僧　　　　　　　　　倪　瓉  

笠泽依稀雪意寒澄怀轩里酒杯干篝灯染笔三更后逺岫疎林亦耐看  

自题小画　　　　　　　　　倪　瓒  

逸笔縦横意到成烧香弄翰了余生窗前竹树依苔石寒雨萧条待晚晴  

题王元章畵万玉圗　　　　【`元`】郯　韶  

西湖千树玉交加清夜掀篷看雪花狂杀山隂王处士兴来放笔扫横斜  

十八学士圗　　　　　　　【`元`】贡性之  

闻説瀛洲尺五天防中賔客总成仙分眀一段风流梦犹向人间畵里传  

题黄子乆画　　　　　　　　贡性之  

此老风流世所知诗中有畵畵中诗晴窗笑看淋漓墨赢得人呼作大痴  

题髙尚书秋山暮霭圗　　　【`元`】沈　右  

髙侯笔法妙天下貌得江南雨后山都是乾坤清淑气兴来移入画圗间  

题米元晖畵云圗　　　　　【`元`】吴全节  

谿上青山过雨浓分眀倒浸玉芙蓉令人却忆匡庐顶百丈银河下碧峰  

其二  

雨外夕阳揺树眀山云吞吐乱隂晴飞帆一防知谁子疑在元晖畵里行  

题小山水景　　　　　　　【`元`】吴志淳  

小舟何处问通津二月东湖栁色新老向天涯频见畵一枝曽折送行人  

盛叔章画　　　　　　　　【`元`】鲍　恂  

烟湿空林翠霭飘渚花汀草共萧萧仙家应在云深处只许人间到石桥  

题画　　　　　　　　　　【`元`】马　臻  

月华如水天如空苍烟逺树防秋容笔头墨尽意不尽参错云山三四重  

径山寺僧山水　　　　　　【`元`】张　雨  

澄心茧纸墨花香上有元晖古印章怪底径山山寺里老僧衣袖着潇湘  

题赵松雪画　　　　　　　【`眀`】虞　堪  

王孙今代玉堂仙自画苕谿似辋川如此青山红树底那无十亩种瓜田  

题云林画　　　　　　　　【`眀`】李至刚  

故家池馆锡山阿门径宁容俗士过清閟阁空诗社散蛛丝网户落花多  

题画　　　　　　　　　　【`眀`】胡　俨  

遥看瀑布落寒青野服乌巾自在行好似匡庐读书处满林红叶夜猿声  

题米老山水　　　　　　　【`眀`】王　偁  

海岳庵前觅旧踪苍茫云树米南宫别来几片青山影都付寒鸥一笛风  

题彦颙画中小景　　　　　【`眀`】聂大年  

水禽沙鸟自相呼逺近云中半有无一叶扁舟两三客载将烟雨过西湖  

为香山顾敬中题画　　　　【`眀`】贺　甫  

芳草晴烟处处迷畵堂应在畵桥西花开记得寻君日一路香风送马蹄  

题画次矫以眀韵　　　　　　贺　甫  

畵舫西湖载酒行藕花风度管弦声余情未尽归来晚杨栁池防月又生  

题画　　　　　　　　　　【`眀`】唐　寅  

红树中间飞白云黄茅槛底界斜曛此中大有逍遥处难説于君画与君  

茂之乞画楚山圗余将游武林走笔戏答  

【`眀`】胡宗仁  

片帆已挂晓须开无奈游情日与催欲畵楚山青万叠待余行看越山来  

画家霜景与烟景淆乱余未有以易也丁酉冬燕山道上乃始悟之题诗驿楼云  

【`眀`】董其昌  

晓角寒声散栁隄千林雪色亚枝低行人不到邯郸道一种烟霜也自迷  

题毕鉢山圗　　　　　　　【`眀`】陈继儒  

毕鉢罗峰回入霄不通猿鸟不通樵横空独木如飞栈半月山人一换桥  

题画　　　　　　　　　　【`眀`】李日华  

霜落蒹葭水国寒浪花云影上渔竿畵成未拟将人去茶熟香温且自看  

题自画秋林平逺　　　　　【`眀`】张宇初  

北苑髙情宿世同疎林汀渚正秋风砚池洒墨应多思写向寒烟夕照中  

题画　　　　　　　　　　【`眀`】僧守仁  

积雨平原烟树重翠厓千丈削芙蓉招提更在秋云外只许行人听晓钟  

## 御定佩文斋咏物诗选卷一百八十五  

乐律类  

五言古  

钧天曲　　　　　　　　　【`齐`】谢　朓  

髙宴颢天台置酒迎风观笙镛礼百神钟石动云汉瑶堂琴瑟惊绮席舞衣散威凤来参差鹤起凌乱已庆明庭乐讵慙南风弹  

观乐应诏　　　　　　　　【`梁`】王　暕  

赵瑟含清音秦筝凝逸响参差陈九夏依迟纷四上从风绕金梁含云暎珠网递奏岂二八繁弦非一两幸叨东郭吹厠陪南风赏忘味信铿锵餐和终俯仰轻尘已飞散游鱼亦翻荡恩光实难遇咏言宁易放  

奉勅于太常寺修正古乐　　【`隋`】何　妥  

大乐遗钟鼓至乐贵忘情俗久淳和变年深礼教生嶰谷调孤管仑山学凤鸣浮云成舞曲白雪作歌名闻诗  

六义辨观乐八风平肃穆皇威畅沦涟河水清钧天动丝竹括地响錞钲尽美兼韶濩盛德总咸英寥亮鳬钟彻飘扬翟羽轻小臣属千载时幸预簪缨行欣负苍璧衢坛听九成  

乐部曹观乐　　　　　　　　何　妥  

东海余风大陶唐遗思深何如观徧舞奏鼓间摐金清管调丝竹朱弦韵雅琴八行陈树羽六德审知音至道兼韶濩充庭总韎任髙天度流火落日广城隂百神谐景福万国仰君临大乐非钟鼓且用戒民心  

观太常奏新乐　　　　　　【`隋`】孔德绍  

大君膺宝歴出豫表功成钧天金石响洞庭弦管清八音动繁防九变叶希声和云留睿赏薰风恱圣情盛烈光韶濩易俗迈咸英窃吹良无取率舞抃群生  

和孔侍郎观太常奏新乐　　【`隋`】卞　斌  

昔人梦上帝尚喜颂钧天况兹开景业作乐武功宣大雅废还理乘风毁更悬中和诚易拟韶夏讵相沿犍为磬响彻嶰谷管声传小臣滥清耳长奉南风弦  

帝京篇　　　　　　　　　【`唐`】太　宗  

鸣笳临乐馆眺听欢芳节急管韵朱弦清歌凝白雪彩凤肃来仪鹤纷成列去兹郑卫声雅音方可恱  

踏歌词　　　　　　　　　【`唐`】谢　偃  

夜久星沈没更深月影斜裙轻才动佩鬟薄不胜花细风吹宝袜轻雾湿红纱相看乐未已兰灯照九华  

七言古  

角引　　　　　　　　　　【`梁`】沈　约  

萌生触发嵗在春咸池始奏德尚仁惉懘以息和且均  

征引　　　　　　　　　　　沈　约  

执衡司事宅离方滔滔夏日火德昌八音备举乐无疆  

宫引　　　　　　　　　　　沈　约  

八音资始君五声兴比和乐感百精优游律吕被咸英  

商引　　　　　　　　　　　沈　约  

司秋纪兊奏西音激扬钟石和瑟琴风流福被乐愔愔  

羽引　　　　　　　　　　　沈　约  

英纪运冬氷拆物为音本和且恱穷髙测深长无絶  

赋得薄暮动弦歌　　　　　【`梁`】沈君攸  

柳谷向夕沈余日蕙楼临砌徙斜光金户半入丛林影兰径时移落蘂香丝绳玉壶传绮席秦筝赵瑟响髙堂舞裙拂履喧珠佩歌响出扇绕尘梁云边雪飞弦柱促留宾但须罗袖长日暮歌钟恒不倦处处行乐为时康  

五言律  

三层阁上置音声　　　　　【`唐`】太　宗  

绮筵移暮景紫阁引宵烟隔栋歌尘合分阶舞影连声流三处管响乱一重弦不似秦楼上吹箫空学仙  

歌　　　　　　　　　　　【`唐`】李　峤  

汉帝临汾水周仙去洛滨郢中唫白雪梁上绕飞尘响发行云驻声随子夜新愿君听扣角当自识贤臣  

舞　　　　　　　　　　　　李　峤  

妙伎游金谷佳人满石城霞衣席上转花袖雪前明仪凤谐清曲回鸾应雅声非君一顾重谁赏素腰轻  

宫中行乐词　　　　　　　【`唐`】李　白  

卢橘为秦树葡萄出汉宫烟花宜落日丝管醉春风笛奏龙吟水箫鸣凤下空君王多乐事还与万方同  

五言排律  

释奠日国学观礼闻雅颂　　【`唐`】令狐峘  

肃肃先师庙依依胄子群满庭陈旧礼开户拜清芬万舞当华烛箫韶入翠云颂歌侵晓听雅吹度风闻澹泊调元气中和美圣君唯余东鲁客蹈舞向南薫  

乐府　　　　　　　　　　【`唐`】顾　况  

暖谷春光至宸游近甸荣云随天仗转风入御帘轻翠盖浮佳气朱楼倚太清朝臣冠劒退宫女管弦迎细草承雕辇繁花入幔城文房开圣藻武卫宿天营玉醴随觞至铜壶逐漏行五星含土德万姓彻中声亲祀先崇典躬推示劝耕国风新正乐农器近销兵道德关河固刑章日月明野人同鸟兽率舞感升平  

晓过南宫闻太常清乐　　　【`唐`】陆　贽  

南宫闻古乐拂曙听初惊烟霭遥迷处丝桐暗辨名节随新律改声带绪风轻合雅将移俗同和自感情逺音兼晓漏余响过春城九奏明初日寥寥天地清  

释奠日国学观礼闻雅颂　　【`唐`】滕　珦  

太学时观礼东方晓色分威仪何棣棣环佩又纷纷古乐从空尽清歌防处闻六和成逺吹九奏动行云圣上尊儒学春秋奠茂勲幸因陪齿列聊以颂斯文  

晓过南宫闻太常清乐　　　【`唐`】张　蒙  

玉珂经礼寺金奏过南宫雅调乗清晓飞声向逺空慢随飘去雪轻逐度来风迥出重城里傍闻九陌中应将肆夏比更与五英同一听南薰曲因知大舜功  

贡举人谒先师闻雅乐　　　【`唐`】王　起  

蔼蔼观光士来同鹄鹭群鞠躬遗像在稽首雅歌闻度曲飘清汉余音遏晓云两楹凄已合九仭杳难分断续同清吹洪纎入紫氛长言听已罢千载仰斯文  

贡举人谒先师闻雅乐　　　【`唐`】吕　炅  

礼圣来群彦观光在此时闻歌音在逺合乐和还迟调朗能偕竹声微又契丝轻泠流簨簴缭绕动缨緌九变将随节三终必尽仪国风由是正王化自雍熙  

听郢客歌阳春白雪　　　　【`唐`】阙　名  

寂听郢中人髙歌已絶伦临风飘白雪向日奏阳春调雅偏盈耳声长杳入神连连贯珠并袅袅遏云频度曲知难和凝情想任真周郎如赏善莫使滞芳晨  

太常寺观舞圣寿乐　　　　【`唐`】徐元弼  

舞字传新庆人文遇旧章冲融和气洽悠逺圣功长盛德流无外明时乐未央日华増顾盼风物助低昻翥凤方齐首髙鸿忽断行云门与兹曲同是奉陶唐  

册上公太常奏雅乐　　　　　徐元弼  

司乐陈金石逶迤引上公奏音人语静清韵佩声通应律烟云改来仪鸟兽同德贤因举颂修礼便观风圣寿三称内天观九奏中寂寥髙曲尽犹自满宸聪  

太常观阅骠国新乐　　　　【`唐`】胡直钧  

异音来骠国初被奉常人才可宫商辨殊惊节奏新转规回绣面曲折度文身舒散随鸾吹喧呼杂鸟春襟衽懐旧识丝竹变恒陈何事留中夏长令表化淳  

赋得舞干羽两阶　　　　　【`唐`】石　倚  

干羽能柔逺前阶舞正陈欲称文德盛先表乐声新肃肃行初列森森气益振动容和律吕变曲静风尘化美昭千古恩波及七旬已知天下服不动有苖人  

郊坛听雅乐　　　　　　　【`唐`】阙　名  

泰坛恭祀事彩仗下寒坰展礼陈嘉乐斋心动众灵韵长飘更逺曲度静宜听泛响何清越随风散杳冥微悬和气聚旋退暁山青本自钧天降还疑列洞庭  

七言律  

南园试小乐　　　　　　　【`唐`】白居易  

南园斑驳花初发新乐铮鏦教欲成红萼紫房皆手植苍头碧玉尽家生髙调管色吹银字慢拽歌词唱渭城不饮一杯听一曲将何安慰此心情  

卧听法曲霓裳　　　　　　　白居易  

金磬玉笙和已久牙牀角枕睡常迟朦胧闲梦初成后宛转柔声入破时乐可理心应不谬酒能陶性信无疑起尝残酌听余曲斜背银釭半下帷  

送陈太祝使江浙收礼器乐书  

【`元`】贡师泰  

六月楼船泛御河太平乐谱自编摩凤鸣嶰谷曽吹律马出蒲梢更作歌古尺要将诸部定新声还用四清和器成早入神庭奏人颂明时瑞应多  

五言絶句  

长安道　　　　　　　　　【`唐`】储光羲  

西行一千里暝色生寒树暗闻歌吹声知是长安路  

即事　　　　　　　　　　【`唐`】杜　甫  

百宝装腰带珍珠络臂鞲笑时花近眼舞罢锦纒头  

宫中乐　　　　　　　　　【`唐`】张仲素  

网户交如绮纱窗薄似烟乐吹天上曲人是月中仙  

其二  

月彩浮鸾殿砧声隔凤楼笙歌临水槛红烛乍迎秋  

路傍曲　　　　　　　　　【`唐`】刘禹锡  

南山宿雨晴春入凤凰城处处闻弦管无非送酒声  

小曲新词　　　　　　　　【`唐`】白居易  

霁色鲜宫殿秋声脆管弦圣明千载乐嵗嵗似今年  

太平词　　　　　　　　　【`唐`】王　涯  

风俗今和厚君王在穆清行看探花曲尽是泰阶平  

隔壁闻奏伎　　　　　　　【`唐`】裴　延  

徒闻弦管切不见舞腰回赖有歌梁合尘飞一半来  

闻歌　　　　　　　　　　【`唐`】许　浑  

新秋丝管清时转遏云声曲尽不知处月髙风满城  

七言絶句  

登封大酺歌　　　　　　　【`唐`】卢照邻  

日观仙云随凤辇天门瑞雪照龙衣繁弦绮席方终夜妙舞清歌欢未归  

勤政楼观乐　　　　　　　【`唐`】贾　至  

银河帝女下三清紫禁笙歌出九城为报延州来听乐须知天下久升平  

赠花卿　　　　　　　　　【`唐`】杜　甫  

锦城丝管日纷纷半入江风半入云此曲只应天上有人闻能得几回闻  

宫词　　　　　　　　　　【`唐`】顾　况  

九重天乐降神仙歩舞分行踏锦筵嘈囋一声钟鼓歇万人楼下拾金钱  

编进乐府词　　　　　　　【`唐`】盖嘉运  

鸳鸯殿里笙歌起翡翠楼前出舞人唤上紫微三五夕圣明万寿一千春  

甘子堂陪宴上韦大夫　　　【`唐`】熊孺登  

武陵楼上春长早甘子堂前花落迟楚乐怪来声竞起新歌尽是大夫词  

春日偶作　　　　　　　　【`唐`】武元衡  

飞花寂寂燕双双南客衡门对楚江惆怅管弦何处发春风吹到读书窗  

观祈雨　　　　　　　　　【`唐`】沈　约  

桑条无叶土生烟箫管迎龙水庙前朱门几处看歌舞犹恐春隂咽管弦  

霓裳词　　　　　　　　　【`唐`】王　建  

中管五弦初半曲遥教合上隔帘听一声声向天边落学得仙人夜唱经  

其二  

弦索摐摐隔彩云五更初发满宫闻武皇目送西王母新染霓裳月色裙  

宫词　　　　　　　　　　　王　建  

内人相续报花开准拟君王便看来逢着五弦琴绣袋宜春院里按歌囘  

其二  

移来女乐部头边新赐花檀大五弦缏得红罗手帕子中心细画一双蝉  

元太守同游七泉寺　　　　　王　建  

盘磴回廊古塔深紫芝红药入云寻晚吹箫管秋山里引得狝猴出象林  

秋夜听髙调凉州　　　　　【`唐`】白居易  

楼上金风声渐月中银字韵初调促张弦柱吹髙管一曲凉州入泬寥  

宫词　　　　　　　　　　【`唐`】王　涯  

雕墙不断接宫城金榜皆书殿院名万转千回相隔处各调弦管对闻声  

赠陆鬯　　　　　　　　　【`唐`】章孝标  

帝城云物得阳春水国烟花乐主人昨日天风吹乐府六宫丝管一时新  

杨柳枝寿杯词　　　　　　【`唐`】司空图  

乐府飜来占太平风光无处不含情千门万户喧歌吹富贵人间只此声  

闲居思湖上　　　　　　　【`宋`】韩　维  

逺泛每思随雁鹜深居半是避杯觥官闲日永无余事卧听朱弦教曲成  

宫词　　　　　　　　　　【`宋`】花蘂夫人  

三清台近苑墙东楼槛重重暎水红尽日绮罗人度曲管弦声在半天中  

其二  

御案横金殿幄红扇开云表露天容太常备奏三千曲乐府新调十二钟  

滦京杂咏　　　　　　　　【`元`】杨允孚  

仪凤伶官乐既成仙风吹送下蓬瀛花冠簇簇停歌舞独喜箫韶奏太平  

宫词　　　　　　　　　　【`明`】朱　权  

楼阁崔嵬起碧霄微闻仙乐奏箫韶天风吹落宫人耳知是彤廷正早朝  

元宫词　　　　　　　　　【`明`】朱有炖  

大安楼阁耸云霄列坐三宫御早朝政是太平无事日九重深处奏箫韶  

嘉靖宫词　　　　　　　　【`明`】李　蓘  

考鼓吹笙送上清醮坛将罢日初生太平元老偏承宠召听钧天广乐声  

## 御定佩文斋咏物诗选卷一百八十六  

钟类  

五言古  

山夜闻钟　　　　　　　　【`唐`】张　说  

夜卧闻夜钟夜静山更响霜风吹寒月防窱虚中上前声既舂容后声复晃荡听之如可见寻之定无像信知本际空徒挂生灭想  

烟际钟　　　　　　　　　【`唐`】韦应物  

隐隐起何处迢迢送落晖苍茫随思逺萧散逐烟微秋野寂云晦望山僧独归  

烟寺晩钟　　　　　　　　【`元`】陈　孚  

山深不见寺藤阴鎻修竹忽闻疎钟声白云满空谷老僧汲水归松露堕衣緑钟残寺门掩山鸟自争宿  

闻钟　　　　　　　　　　【`明`】髙　启  

迢迢烟际发隐隐岩中应初来觉寺遥乍歇看山暝惆  

怅未眠人空斋几回听  

烟寺暁钟　　　　　　　　【`明`】杨　基  

孤塔望中青钟声隔洞庭苍山不可及烟阔浪冥冥忆似寒山寺枫桥半夜听  

烟寺晚钟　　　　　　　　【`明`】薛　瑄  

夕照下山门清音出烟雾暝壑一僧还侧伫寻归路月上楚天宽露落洞庭树  

七言古  

北寺昬钟　　　　　　　　【`元`】胡炳文  

日斜一路红防干日落四山苍翠寒云深不见招提处一声两声起林端遥度前谿声欲絶谿上渔舟撑未歇众鸟栖定树头云一僧归踏松间月  

烟寺晚钟　　　　　　　　【`明`】宣　宗  

烟光漠漠春山紫古寺深蔵万松里夕阳西坠群壑阴隔林蔼蔼疎钟起潇湘无风波浪停恍如水底鸣长鲸山僧防杖归来晚遥听穿云百八声缓急因风如断续逺彻山阿并水曲已随暮角响江城更送樵歌出林麓乘桥二客心悠然偶立遥看瀑布泉髙山流水有深意咫尺不闻音韵传乾坤无尘万籁静朗然空谷声相应髙秋正遇暁霜清分明若向丰山听  

五言律  

钟　　　　　　　　　　　【`唐`】李　峤  

既接南邻磬还随北里笙平陵通曙响长乐警宵声秋至含霜动春归应律鸣欲知常待扣金簴有余清  

卧钟　　　　　　　　　　【`元`】杨　载  

汉殿经年久呺然卧草中雕几牙板废锈涩土花蒙追蠡难陈力华鲸不奏功待贤初设簴想见古人风南康夜泊闻庐阜钟声　　　【`元`】揭傒斯  

庐山三百寺何处扣层云宿鸟月中起归人湖上闻入空应更迥近瀑正难分遥想诸僧定香炉上夕熏  

五言排律  

寒夜闻霜钟　　　　　　　【`唐`】郑　絪  

霜钟初应律寂寂出重林拂水宜清听凌空散迥音舂容时未歇揺曵夜方深月下和虚籁风前间逺砧净兼寒漏彻闲畏曙更侵遥想千山外泠泠何处寻  

寒夜闻霜钟　　　　　　　【`唐`】卢景亮  

洪钟发长夜清响出层岑暗入繁霜切遥传古寺深何城淆逺漏几处杂疎砧已警离人梦仍沾旅客襟待时当命侣抱器本无心倘若无知者谁能设此音  

暁闻长乐钟声　　　　　　【`唐`】阙　名  

汉苑钟声早秦台曙色分霜凌万户彻风散一城闻已启蓬莱殿初朝鹓鹭群虚心方应物大扣欲干云近杂鸡人唱新传鳬氏文能令翰苑客流听思氛氲  

七言律  

闻霜钟　　　　　　　　　【`明`】张宇初  

霜满琼林度暁钟月华流韵彻晴空投簪几忆鸿鸣露欹枕犹惊鹤唳风银叶香消深馆里梅花调逺古城东十年感慨成无寐应律音长岂世同  

五言絶句  

逺寺钟　　　　　　　　　【`唐`】李嘉祐  

疎钟何处来度竹兼拂水渐逐微风声依依犹在耳  

烟寺晚钟　　　　　　　　【`元`】揭傒斯  

朝送山僧去暮唤山僧归相唤复相送山露湿人衣  

早行　　　　　　　　　　【`元`】僧善住  

拂曙驾柔橹溪山行几重云昬不见寺依约但闻钟  

七言絶句  

题玉真观李秘书院　　　　【`唐`】韩　翃  

白云斜日影深松玉宇瑶坛知几重把酒题诗人散后华阳洞里有疎钟  

夜泊润州江口　　　　　　【`唐`】刘言史  

秋江欲起白头波贾客占风无渡河千船火絶寒宵半独听钟声觉寺多  

冬日峡中旅泊　　　　　　　刘言史  

霜月明明雪复残孤舟夜泊使君滩一声钟出逺山里暗想雪窗僧起寒  

赠成链师　　　　　　　　　刘言史  

黄昬骑得下天龙廵遍茅山数十峯采芝却到蓬莱上花里犹残碧玉钟  

寺钟暝　　　　　　　　　【`唐`】皮日休  

百縁斗薮无尘土寸地章煌欲布金重击蒲牢唅山月冥冥烟树覩栖禽  

送僧　　　　　　　　　　【`唐`】潘　咸  

阙下僧归山顶寺却看朝日下方明莫道野人寻不见半天云里有钟声  

宫词　　　　　　　　　　【`宋`】花蘂夫人  

东内斜将紫禁通龙池凤苑夹城中暁钟声断严妆罢院院纱窗海日红  

钟陵夜宿闻钟　　　　　　【`元`】范　梈  

中年江海梦灵皇夜半闻钟似上阳一百八声犹未已更兼云外雁啼霜  

题山家山景　　　　　　　【`元`】傅若金  

万壑苍苍云气昬石泉斜落古松根前林欲暝僧归晚应听钟声到寺门  

夏日即事　　　　　　　　【`元`】僧善住  

庭树森沈晩色浓翛翛寒雨满疎钟白云一片归飞急知宿城南若个峯  

与僧一然听钟　　　　　　【`明`】廖孔说  

寥寥相对一灯明数尽遥钟百八声题向山堂成故事他年却好话平生  

闻钟　　　　　　　　　　　廖孔说  

华阳百里一孤钟地阔天空山万重飒沓烟霜悠飏月依微随鹤绕三峯  

## 御定佩文斋咏物诗选卷一百八十七  

鼓类  

五言律  

咏鼓　　　　　　　　　　【`唐`】李　峤  

舜日谐鼗响尧年韵土声向楼疑吹击震谷似雷惊仙鹤排门起灵鼍带水鸣乐云行巳奏礼曰兾相成同穉孝鼎卿咏津鼓限阳字　【`明`】程可中  

戍鼓何萧索阗阗水一方停抱留堕月流响激繁霜乡梦秋难稳津楼夜正央三挝遗谱失悲壮忆渔阳  

五言絶句  

寒食后北楼作　　　　　　【`唐`】韦应物  

园林过新节风花乱髙阁遥闻击鼓声蹴踘军中乐  

听鼓　　　　　　　　　　【`唐`】李商隐  

城头叠鼓声城下暮江清欲问渔阳掺时无祢正平  

七言絶句  

苏摩遮　　　　　　　　　【`唐`】张　说  

腊月凝隂积帝台齐歌急鼓送寒来油囊取得天河水将添上寿万年杯  

游仙词　　　　　　　　　【`明`】张　泰  

鱼轩辗破水中天雾鬓风鬟从列仙鼍鼓咚咚敲向月洞庭君女嫁泾川  

宫词　　　　　　　　　　【`明`】王叔承  

緑云细草湿红巾御酒倾霞欲醉春试奏教坊新鼓响内园初赛百花神  

## 御定佩文斋咏物诗选卷一百八十八  

磬类  

五言古  

泗濵得石磬　　　　　　　【`唐`】李建勲  

浮磬濳清深依依呈碧浔出水见贞质在悬含玉音对此喜还叹防秋仍到今器古契良觌韵和谐宿心何爲值明鉴适得离幽沈自兹入清庙无复泥沙侵  

斋居闻磬　　　　　　　　【`宋`】朱　子  

幽林滴露稀华月流空爽独士守寒栖髙斋絶群想此时邻磬发声合前山响起对玉书文谁知道机长  

七言古  

慈恩寺石磬歌　　　　　　【`唐`】卢　纶  

灵山石磬生海西海涛平处与天齐长睂老僧同佛力咒使鲛人往求得珠穴沈成緑浪痕天衣拂尽苍苔色星汉徘徊山有风禅翁静扣月明中群仙下云龙出水  

鸾鹤交飞半空里城精木魅不可听落叶秋砧一时起花宫杳杳响泠泠无数沙门昬梦醒古廊灯下见行道疎林池边闻诵经徒壮洪钟閟髙阁万金费尽工雕凿岂如全质挂青松数叶残云一片峯吾师宝之寿中国愿同劫石无终极  

五言排律  

终南精舎月中闻磬　　　　【`唐`】吕　温  

月峯禅室掩幽磬静昬氛思入空门妙声从觉路闻泠泠满虚壑杳杳出寒云天籁疑难辨霜钟讵可分偶来游法界便欲谢人群竟夕听真响尘心自解纷  

范成君击铜磬　　　　　　【`唐`】范传正  

歴歴闻金奏微微下玉京为详家牒久偏识洞阴名澹泞人间听铿锵古曲成何须百兽舞自畅九天情注目看无见留心记未精云霄如可托借鹤向层城  

七言律  

某君见遗石磬　　　　　　【`明`】徐　渭  

泗上归来动隔年亲提浮磬兴泠然一除梵版裁云俗再扣春鹂绕竹圆老去固难腰似折贫来直到室如悬闲窗重理当时架数杵香残客话边  

五言絶句  

击磬老人　　　　　　　　【`唐`】王昌龄  

双峯褐衣久一磬白眉长谁识野人意徒看春草芳  

七言絶句  

夜到泗州酬崔使君　　　　【`唐`】陆　畅  

徐城洪尽到淮头月里山河见泗州闻道泗滨清庙磬雅声今在谢家楼  

## 御定佩文斋咏物诗选卷一百八十九  

箫类  

五言古  

箫史曲　　　　　　　　　【`齐`】张　融  

引响犹天外吟声似地中戴胜噪落景龙歕清霄风  

咏箫　　　　　　　　　　【`梁`】刘孝仪  

危声合鼓吹絶弄混笙篪管饶知气促钗动觉唇移仙史安为贵能令秦女随  

短箫　　　　　　　　　　【`梁`】张　  

促柱弦始繁短箫吹初亮舞袖拂长席钟音由簴飏巳落檐瓦间复绕梁尘上时属清夏隂恩晖亦非望  

箫史曲　　　　　　　　　【`陈`】江　总  

弄玉秦家女箫史仙处童来时兔月满去后凤楼空宻笑开还敛浮声咽更通相期红粉色飞向紫烟中  

长短句  

铁箫歌　　　　　　　　　【`明`】袁　宗  

滇江夜半风雨黒电火烧空轰霹雳须防雨霁波浪恬江壖脱却苍龙脊道人骑鲸江上来见之错愕惊而咍拾得归来世希罕土花锈涩生莓苔上有空星泛宫徴嶰谷苍筤岂堪比六丁鼓鞲神功成百炼金精雪花起一吹濳蛟舞载吹妇泣孤鸾长吟音嫋嫋碎玉玲珑眞可拾酒酣为我三复吹青天行云不敢飞初如七十二凤声雄雌又若独茧抽出氷蚕丝东望蓬莱山把酒招安期飘飘清兴不可遏听君一曲歌我诗曲终酒尽客且散西轩月在梨花枝  

七言律  

吹箫　　　　　　　　　　【`金`】边元鼎  

弄玉吹箫玉琯低秋风散入满天思沧波夜涨龙吟细琪树霜飘凤啸迟汉月有情如静听萧郎无路不相知秦楼虚负清宵意为念乗鸾旧有期  

夜月吹箫图　　　　　　　【`明`】王　偁  

梧桐月转欲栖鸦闲弄参差隔紫霞彩凤暗巢长乐树金莺偷语上阳花鬬妆凉露霑钗玉簇仗香云绕扇纱吹到凉州移别调君王亲为按红牙  

五言絶句  

答韦苏州　　　　　　　　【`唐`】丘　丹  

露滴梧叶鸣风秋桂花发中有学仙侣吹箫弄山月  

七言絶句  

夜宴安乐公主宅　　　　　【`唐`】李迥秀  

金牓岧嶤云里开玉箫叄差天际囘莫惊侧弁还归路只为平阳歌舞催  

同诸隐者夜登四明山　　　【`唐`】施肩吾  

半夜寻幽上四明手攀松桂触云行相呼巳到无尘境何处玉箫吹一声  

望少华　　　　　　　　　【`唐`】杜　牧  

眼看云鹤不相随何况尘中事作为好伴羽人深洞去月前秋听玉参差  

相思　　　　　　　　　　【`唐`】李商隐  

相思树上合欢枝紫凤青鸾共羽仪肠断秦台吹管客日西春尽到来迟  

小游仙诗　　　　　　　　【`唐`】曹　唐  

帝子眞娥相领行当天合曲玉箫清梨花新折东风软犹在缑山乐笑声  

小游仙词　　　　　　　　【`元`】张　翥  

美人临水笑相邀自解罗巾掷作桥同覔云间仙伴侣杏花坛上听吹箫  

宫词　　　　　　　　　　【`明`】朱　权  

忽闻天外玉箫声花下听来独自行三十六宫秋一色不知何处月偏明  

游仙词　　　　　　　　　【`明`】张　泰  

仙人天上好楼居门外离离种白榆一曲洞箫吹向月夜深惊起海中乌  

谢平江送至广通　　　　　【`明`】杨　愼  

明月清风渡两桥相随百里不辞遥共怜话别无长夜红烛青尊碧玉箫  

闻吹箫　　　　　　　　　【`明`】施　渐  

夜半闻声莫问谁急将幽意向人吹秋风不与闲心防只有窗前明月知  

对月寄壶梁　　　　　　　【`明`】彭　年  

天街霜月夜迢迢淮浦金波荡画桥才子行吟青玉案仙人吹和紫璚箫  

闻箫声　　　　　　　　　【`明`】吴鼎芳  

洞箫如缕到尊前明月髙楼夜可怜何处一声风易断千家花柳障晴烟  

宫词　　　　　　　　　　【`明`】王司防  

琼花移种入深宫旖旎浓香韵晩风赢得君王留歩辇玉箫嘹喨月明中  

雨夜闻箫　　　　　　　　【`明`】叶小鸾  

纱窗徙倚倍无聊香烬熏炉懒更烧一缕箫声何处弄隔帘微雨湿芭蕉  

## 御定佩文斋咏物诗选卷一百九十  

管类  

五言古  

楼中闻清管　　　　　　　【`唐`】韦应物  

山阳遗韵在林端横吹惊响防慿髙阁曲怨绕秋城淅沥危叶振萧瑟凉气生始遇兹管赏已懐故园情  

感怀　　　　　　　　　　【`明`】桑　恱  

嶰谷有竒竹能中虞廷管九奏鬼神格阳舒寒谷暖新裁作长笛杳传新声曲终风不吹秋色满空庭  

五言絶句  

游春词　　　　　　　　　【`唐`】令狐楚  

一夜好风吹新花一万枝风前调玉管花下簇金覊  

双吹管　　　　　　　　　【`唐`】陆龟蒙  

长短截浮筠参差作飞凤髙楼明月夜吹出江南弄  

七言絶句  

春晓太平公主小楼闻吟双管  

【`唐`】沈佺期  

主家天上凤楼人传得仙音到客新未省落梅和折柳风吹防作万家春  

夜闻邻管　　　　　　　　【`唐`】刘　商  

何事霜天月满空鹂雏百啭向春风邻家思妇更长短杨柳如丝在管中  

赠杨链师　　　　　　　　【`唐`】鲍　溶  

紫烟衣上绣春云清隐山书小篆文明月在天将凤管夜凉吹向玉宸君  

赠郑伦吹凤管　　　　　　【`唐`】施肩吾  

喃喃解语凤凰儿曽听梨园竹里吹谁谓五陵年少子还将此曲暗相随  

## 御定佩文斋咏物诗选卷一百九十一  

笙类  

五言古  

咏笙　　　　　　　　　　【`梁`】陆　罩  

管清罗袖拂响合绛唇吹含情应节转逸态逐声移所美周王子弄羽一参差  

笙　　　　　　　　　　　【`梁`】沈　约  

彼美实竒枝孤篠定参差鹍鸡已啁哳枣下复林离本期王子宴宁待洛滨吹  

笙　　　　　　　　　　　【`唐`】杨希道  

短长插凤翼洪细摹鸾音能令楚妃叹复使荆王吟切切孤竹管来应云和琴  

嵩岳闻笙　　　　　　　　【`唐`】刘希夷  

月出嵩山东月明山益空山人爱清景散髪卧秋风风止夜何清独夜草虫鸣仙人不可见乗月近吹笙绛唇  

吸灵气玉指调眞声眞声是何曲三山鸾鹤情昔去落尘俗愿言闻此曲今来卧嵩岑何幸承幽音神仙乐吾事笙歌铭夙心  

七言古【`附长短句`】  

凤笙曲　　　　　　　　　【`梁`】武　帝  

绿耀尅碧雕管笙朱唇玉指学凤鸣流连参差飞且停飞且停在凤楼弄娇响间清讴  

玉笙謡为铁门笙伶周竒赋　【`元`】张　雨  

我有紫霞想爱闻白玉笙悬匏比竹无灵气昆丘采此十二茎凤咮啣明珠凤翼排素翎金华周郎妙宫征子晋仙人初教成月下吹参差群雏亦和鸣缑氏山头白云起七月七日来相迎长谢时人一挥手飘下满空鸾鹤声  

五言律  

笙　　　　　　　　　　　【`唐`】李　峤  

悬匏曲沃上孤篠汶阳隈形写歌鸾翼声随舞凤裁欢娱分北里纯孝即南陔今日虞音奏跄跄鸟兽来  

五言排律  

缑山月夜闻王子晋吹笙　　【`唐`】厉　元  

缑山明月夜岑寂隔尘氛紫府参差曲清宵次第闻韵流多入洞声度半和云拂竹鸾惊侣经松鹤舞群蟾光听处合仙路望中分坐惜千岩曙遗音过汝濆  

笙磬同音　　　　　　　　【`唐`】阙　名  

笙磬闻何处凄锵宛在东激扬音自彻髙下曲宜同歴歴俱盈耳泠泠逺散空兽因繁奏舞人感至和通讵间洪纎韵能齐搏拊功四悬今尽美一听辨移风  

七言律  

题笙　　　　　　　　　　【`唐`】罗　邺  

筠管参差排凤翅月堂凄切胜龙吟防宜轻动纎纎玉醉送当观滟滟金缑岭独能征妙曲嬴台相并吹清音好将宫徴陪歌扇莫遣新声郑卫侵  

七言絶句  

殿前曲　　　　　　　　　【`唐`】王昌龄  

几部笙歌西殿头梨园弟子和凉州新声一段髙楼月圣主千秋乐未休  

听邻家吹笙　　　　　　　【`唐`】郎士元  

凤吹声如隔彩霞不知墙外是谁家重门深鎻无寻处疑有碧桃千树花  

秋夜安国观闻笙　　　　　【`唐`】刘禹锡  

织女分明银汉秋桂枝梧叶共飕飕月露满庭人寂寂霓裳一曲在髙楼  

吹笙歌　　　　　　　　　【`唐`】殷尧藩  

伶儿竹声声绕空秦女欲湿胭脂红玉桃花片落不住三十六簧能唤风  

小游仙　　　　　　　　　【`唐`】曹　唐  

笑擎云液紫瑶觥共请云和碧玉笙花下偶然吹一曲人间因识董双成  

其二  

玉洞长春风景鲜丈人私宴就芝田笙歌蹔向花间尽便是人间一万年  

理笙　　　　　　　　　　【`唐`】卓英英  

频倚银屏理凤笙调中幽意起春情因思往事成迢递安得缑山和一声  

王都事家听周子竒吹笙　　【`元`】倪　瓒  

隔水吹笙引凤鸣十三声外柳风清风流自有王子晋留取清樽吸月明  

饮春防　　　　　　　　　【`明`】木　公  

官家春防与民同土酿鵞竿节节通一匝芦笙吹未断蹋歌起舞月明中  

拟古宫词　　　　　　　　【`明`】苏　祐  

水殿凉生独不眠风来忽谩凤笙传寻常明月娟娟夜似向今宵分外圆  

道院秋夕　　　　　　　　【`明`】谢　榛  

秋河一带月光圆露坐空除夜欲防却讶西楼降仙子玉笙吹彻万家寒  

恭送昙阳大师　　　　　　【`明`】屠　隆  

西池南岳坐相邀髣髴烟中白玉桥手炙鵞笙踏云路灵音一半入琼箫  

唐词　　　　　　　　　　【`明`】徐定夫  

禁门秋草雨中生睡醒芙蓉小帐清几日内廷宣唤少紫薇花底学吹笙  

## 御定佩文斋咏物诗选卷一百九十二  

笛类  

五言古  

咏笛　　　　　　　　　　【`梁`】武　帝  

柯亭有竒竹含情复抑扬妙声发玉指龙音响凤凰  

赋得笛　　　　　　　　　【`隋`】姚　察  

作曲是佳人制名由巧匠鹍弦时莫并凤管还相向随歌响更发逐舞声弥亮宛转度云窗逶迤出黼帐长随画堂里承恩无所让  

咏笛　　　　　　　　　　【`隋`】刘孝孙  

凉秋夜笛鸣流风韵九成调髙时慷慨曲变或凄清征客怀离绪邻人思旧情幸以知音顾千载有竒声  

金陵听韩侍御吹笛　　　　【`唐`】李　白  

韩公吹玉笛倜傥流英音风吹绕钟山万壑皆龙吟王子停凤管师襄掩瑶琴余韵渡江去天涯安可寻  

风笛　　　　　　　　　　【`宋`】范仲淹  

风引湖边笛焉知非隐沦一声裂云去明月生精神无为落梅调留寄陇头人  

七言古【`附长短句`】  

龙笛曲　　　　　　　　　【`梁`】武　帝  

美人绵在云堂雕金镂竹眠玉牀婉爱寥亮绕虹梁绕虹梁流月台驻狂风郁徘徊  

闻邻船吹笛　　　　　　　【`元`】杨　载  

江空月寒江露白何人船头夜吹笛参差楚调转吴音定是江南逺行客江南万里欲归家笛里分明说鬓华已分折残堤上柳莫教吹落陇头花  

江上闻笛　　　　　　　　【`元`】萨都拉  

江上何人吹竹笛水浅沙寒鲸夜泣鲛人水底织氷绡洒泪成珠露华湿银河耿耿波茫茫雁奴打更沙溆旁更深绣被夜寒重明月梅花满地霜  

自题铁笛道人像　　　　　【`元`】杨维桢  

道人炼鐡如炼雪丹铁火花飞列缺神焦鬼烂愁镆鎁精魂夜语吴钩血居然跃冶作龙吟三尺笛成如竹截道人天声閟天窍娲皇上天补天裂淮南张涯人中杰爱画道人吹怒铁道人与笛同长生直上方壶观日月  

五言律  

笛　　　　　　　　　　　【`唐`】李　峤  

羗笛写龙声长吟入夜清关山孤月下来向陇头鸣逐吹梅花落含春柳色惊行观向子赋坐忆旧邻情  

剡谿馆闻笛　　　　　　　【`唐`】丁仙芝  

夜久闻羗笛寥寥虚客堂山空响不散谿静曲宜长草木生边气城池泛夕凉虚然异风出髣髴宿平阳  

七言律  

寄沣州张舎人笛　　　　　【`唐`】杜　牧  

髪匀肉好生春岭截玉钻星寄使君檀的染时痕半月落梅飘处响穿云楼中威凤倾冠听沙上惊鸿掠水分遥想紫泥封诏罢夜深应隔禁墙闻  

闻笛　　　　　　　　　　【`元`】张　翥  

何人吹笛傍江干木落淮南夜色寒三弄水边人舣櫂一声云杪客凭防梅花簌簌吹应落杨柳依依折欲残惆怅绿珠何处在绮窗深鎻月漫漫  

铁笛为孟天暐赋　　　　　　张　翥  

爱此轻圆铁铸成何须楚竹选孤生年多化作青蛇色夜静吹如彩凤声绣出碧花凝错落冷涵金气发铿清防宜携向君山去一听仙翁奏月明  

猿臂笛　　　　　　　　　【`元`】张　雨  

三峡家山已隔生一枝玉骨尚堪横攀援逺似穿云曲吟啸髙于喷竹声栗叶霜黄天竺梦梅花春老玉关情伶伦且为相娱乐谁问将军善射名  

宿巴陵闻笛　　　　　　　【`明`】王　偁  

玉笛飘残月下声空江秋入思冥冥怪来杨柳移关塞可是梅花落洞庭半夜旅情随调切谁家少妇倚楼听晓来更覔龙吟处一防君山水面青  

五言絶句  

江夕　　　　　　　　　　【`唐`】崔道融  

江心秋月白起柁信潮行蛟龙化为人半夜吹笛声  

铁笛亭　　　　　　　　　【`宋`】朱　子  

何人轰铁笛喷薄两崖开千载留余响犹疑笙鹤来  

小临海曲　　　　　　　　【`元`】杨维桢  

道人铁笛响半入洞庭山天风将一半吹度白银湾  

江邨　　　　　　　　　　【`明`】僧法聚  

残阳在木末逺鸟下孤屿渔舟归未归吹笛芙蓉渚  

七言絶句  

春夜洛城闻笛　　　　　　【`唐`】李　白  

谁家玉笛暗飞声散入春风满洛城此夜曲中闻折柳何人不起故园情  

水调歌　　　　　　　　　【`唐`】盖嘉运  

猛将关西意气多能骑骏马弄雕戈金鞍寳铰精神出笛倚新飜水调歌  

李謩笛　　　　　　　　　【`唐`】张　祜  

平时东幸洛阳城天乐宫中夜彻明无柰李謩偷曲谱酒楼吹笛是新声  

塞上闻笛　　　　　　　　　张　祜  

一夜梅花笛里飞冷沙晴槛月光辉北风吹尽向何处髙入寒云燕雁稀  

观石将军舞　　　　　　　【`唐`】李　益  

微月东南上戍楼琵琶起舞锦纒头更闻横笛关山逺白草平沙西塞秋  

从军北征　　　　　　　　　李　益  

天山雪后海风寒横笛偏吹行路难碛里征人三十万一时囘首月中看  

泛舟入后谿　　　　　　　【`唐`】羊士谔  

东风朝日破轻岚仙櫂初移酒未酣玉笛闲吹折杨柳春风无事傍渔潭  

夜笛词　　　　　　　　　【`唐`】施肩吾  

皎洁西楼月未斜笛声寥亮入东家却令灯下裁衣妇误剪同心一半花  

笛　　　　　　　　　　　【`唐`】张　乔  

剪雨裁云一节秋落梅杨柳曲中留尊前蹔借慇懃看明月曽闻向陇头  

寄珉笛与宇文舎人　　　　【`唐`】杜　牧  

调髙银字声还侧物比柯亭韵校竒寄与玉人天上去桓将军见不教吹  

初秋寓直　　　　　　　　【`唐`】郑　畋  

晓星独挂结麟楼三殿风髙药树秋玉笛数声飘不住问人依约在东头  

华清宫　　　　　　　　　【`唐`】崔　鲁  

银河漾漾月辉辉楼碍星边织女机横玉呌云清似水满空霜逐一声飞  

破笛　　　　　　　　　　【`唐`】阙　名  

当时得意气填心一曲君王直万金今日不如庭下竹风来犹得学龙吟  

和读书台入夜即事　　　　【`宋`】王庭珪  

池底星光个个添半钩斜月吐纎纎数声寒笛西风下人在珠楼卷暮帘  

闻笛　　　　　　　　　　【`宋`】严　羽  

江上谁家吹笛声月明霜白可堪听孤舟万里潇湘客一夜归心满洞庭  

秋夜闻笛　　　　　　　　【`元`】萨都拉  

何人吹笛秋风外北固山前月色寒亦有江南未归客徘徊终夜倚阑干  

镇江寄王本中台掾　　　　　萨都拉  

梅花落尽空吹笛正月半头思逺人两岸好山青不断一江微雨鹧鸪春  

晚眺　　　　　　　　　　【`元`】周　权  

闪闪归鸦过别林斜阳流水意沈沈数声樵笛人何处一路寒山晩翠深  

柯亭　　　　　　　　　　【`元`】黄镇成  

金碧楼台宅梵王柯亭无处问中郎何当截取如椽榦吹起昆崘紫凤凰  

谷口　　　　　　　　　　　黄镇成  

谷口桥边日未斜先寻宿处近梅花分明听得吹长笛只隔红防第一家  

夏日杂兴　　　　　　　　【`元`】僧善住  

落尽红芳见緑隂小桥流水雨余深市楼横笛谁家子吹得残阳下逺岑  

和袁海叟题老蛟化江叟吹笛图  

【`明`】顾　禄  

千里神蛟化作翁月明吹笛倚龙宫曲声不许人间听散入重湖半夜风  

吹笛士女图　　　　　　　【`明`】张　泰  

氷簟银牀倚石屏芭蕉凉露湿秋庭贞心试托湘江竹吹向流云与凤听  

闻笛　　　　　　　　　　【`明`】陈　蒙  

落尽梅花雪满庭故园杨柳梦中青羗儿马上传来曲今夜关山月里听  

闻笛　　　　　　　　　　【`明`】杨　慎  

江楼寒笛起春声蜀客扁舟万里行吹尽落梅还折柳新年残腊正关情  

清明日偶述　　　　　　　【`明`】苏　澹  

梨花寂寂燕飘零药槛兰畦嫩叶生处处儿童吹柳笛扶持春事到清明  

冬夜闻笛　　　　　　　　【`明`】谢　榛  

雪后寒云散御堤笛声何处重凄凄北风吹折边城柳人倚层楼月正西  

寄武林朱九疑　　　　　　【`明`】盛时泰  

湖上轻风拂柳条美人吹笛向平桥欲知胥浦潮初退正是秦淮雪半消  

梅下吹笛　　　　　　　　【`明`】顾大典  

红筵绿酒扑寒香树树梅花压粉墙忽见玉鳞飞夜月自吹长笛坐胡牀  

西湖闻笛　　　　　　　　【`明`】徐　后  

月白霜寒客梦醒笛声迥出柳洲亭莫教吹过孤山去风里梅花不耐听  

江上　　　　　　　　　　【`明`】范如珪  

江上西风雨复晴菰蒲深处钓丝轻何人隔岸吹长笛杨柳秋江一夜生  

宫词　　　　　　　　　　【`明`】王叔承  

十五传歌太常寿阳公主教新妆朝来试弄琅玕笛零落梅花玳瑁牀  

夜坐怀顾益卿按察　　　　【`明`】沈明臣  

髙云南去夜郎低万里秋风过五谿玉笛不吹江水绿美人犹在月明西  

杨柳枝词　　　　　　　　【`明`】朱阳仲  

广陵杨花辞故枝各自空条雨后垂羗笛不知春自去分明一曲月中吹  

吹笛　　　　　　　　　　【`明`】丰越人  

空林醉卧不知秋手采芙蓉下小舟明月满天凉似水闲吹短笛过沧洲  

闻笛　　　　　　　　　　【`明`】僧德祥  

江花如雪绕江春江水迢迢入梦频一夜东风有横笛满城都是惜花人  

好谿渔歌　　　　　　　　【`明`】僧来复  

少微山下万松青铁笛擕将过水亭吟得竹枝新有谱秋风吹与老龙听  

## 御定佩文斋咏物诗选卷一百九十三  

琴类【`附风琴`】  

五言古  

秋夜咏琴　　　　　　　　【`梁`】刘孝绰  

上宫秋露结上客夜琴鸣幽兰暂罢曲积雪更传声  

赋得为我弹鸣琴　　　　　【`陈`】贺　彻  

薄暮髙堂上调琴召美人伯喈声未尽相如曲复新防徽还转弄乱爪更留宾聊持一弦响杂起艳歌尘  

日晩弹琴　　　　　　　【`北齐`】马元熈  

上客敞前扉鸣琴对晩晖掩抑歌张女凄清奏楚妃稍视红尘落渐觉白云飞新声独见赏莫恨知音稀  

听琴　　　　　　　　　【`北齐`】萧　慤  

洞门凉气满闲馆夕隂生弦随流水急调杂秋风清掩抑朝飞弄凄断夜啼声至人齐物我持此悦髙情  

弄琴　　　　　　　　　【`北周`】庾　信  

雉飞催晓别乌啼惊夜眠若交新曲变惟须促一弦  

其二  

不见石城乐惟闻乌噪林新声逐弦转应得动春心  

咏琴　　　　　　　　　　【`唐`】杨希道  

久擅龙门质孤竦峄阳名齐娥初发弄赵女正调声嘉客勿遽返繁弦曲未成  

琴　　　　　　　　　　　【`唐`】王昌龄  

孤桐秘虚鸣朴素传幽真髣髴弦指外遂见初古人意远风雪苦时来江山春髙宴未终曲谁能辨经纶听弹风入松阕赠杨补阙　　　王昌龄  

商风入我弦夜竹深有露声沈与林寂清景不可度寥落幽居心飕飗青松树松风吹艸白谿水寒日暮声意去复还九变待一顾空山多雨雪独立君始悟  

听郑五愔弹琴　　　　　　【`唐`】孟浩然  

阮籍推名饮清风满竹林半酣下衫袖拂拭龙唇琴一杯弹一曲不觉夕阳沈予意在山水闻之谐夙心赠裴九侍御昌江草堂弹琴　【`唐`】贾　至  

朔风吹疎林积雪在崖巘鸣琴草堂响小涧清且浅沈吟东山意欲去芳岁晩怅望黄绮心白云若在眼  

江上琴兴　　　　　　　　【`唐`】常　建  

江上调玉琴一弦清一心泠泠七弦徧万木澄幽隂能使江月白又令江水深始知枯桐枝可以徽黄金  

张山人弹琴　　　　　　　　常　建  

君去芳草绿西峰弹玉琴岂惟丘中赏兼得清烦襟朝从山口还出岭闻清音了然云霞气照见天地心鹤下澄空翩翩舞松林改弦叩商声又听飞龙吟稍觉此身妄渐知仙事深其将链金鼎永以投吾簪  

幽琴　　　　　　　　　　【`唐`】刘长卿  

月色满轩白琴声宜夜防泠泠七弦上静听松风寒古调虽自爱今人多不弹向君投此曲所贵知音难  

琴　　　　　　　　　　　【`唐`】韦应物  

有客天一方寄我孤桐琴迢迢万里隔托此传幽音氷霜中自结龙凤相与吟弦以明直道漆以固交深  

清夜琴兴　　　　　　　　【`唐`】白居易  

月出鸟栖尽寂然坐空林是时心境闲可以弹素琴清泠由木性恬淡随人心心积和平气木应正始音响余群动息曲罢秋夜深正声感元化天地清沈沈  

和顺之琴者　　　　　　　　白居易  

隂隂花院月耿耿兰房烛中有弄琴人声貌俱如玉清泠石泉引雅淡风松曲遂使君子心不爱凡丝竹  

听弹古渌水　　　　　　　　白居易  

闻君古渌水使我生和平欲识慢流意为听疎泛声西窓竹隂卞竟日有余清  

奉和张舍人阁中直夜思闻雅琴因书事通简  

僚友　　　　　　　　　【`唐`】吕　温  

迢迢天上直寂寞丘中琴忆尔山水韵起予仁智心凝情在正始超想疎烦襟凉生子夜后月照禁垣深逺风霭兰气微露清桐隂方袭缁衣庆永奏南薰吟  

夜集汝州郡斋听陆僧辨弹琴  

【`唐`】孟　郊  

康乐宠词客清宵意无穷徴文北山外借月南楼中千里愁并尽一樽欢蹔同胡为戞楚琴淅沥起寒风  

听尹链师弹琴　　　　　　【`唐`】吴　筠  

至乐本太乙幽琴和乾坤郑声久乱雅此道希能尊吾见尹仙翁伯牙今复存众人乘其流夫子达其源在山峻峰峙在水洪涛奔都忘迩城阙但觉清心魂代乏识微者幽音谁与论  

寳琴　　　　　　　　　　【`唐`】僧　彪  

吾有一寳琴价重双南金刻作龙凤像弹为山水音星从徽里发风来上吟钟期不可遇谁辨曲中心  

和杨畋孤琴咏　　　　　　【`宋`】范仲淹  

爱此千年器如见古人面欲弹换朱丝明月当秋汉我愿宫商弦相应声无间自然召南风莫起孤琴叹  

赵君泽擕琴载酒见访分韵得琴字  

【`宋`】朱　子  

山城夜寥閴虚堂杳沈沈王孙有髙趣挈榼来相寻喜兹烦抱舒未觉杯酒深一为尘外想再抚丘中琴余音殷雷动爽籁悲龙吟寄谢筝笛耳宁知山水音  

听袁员外弹琴　　　　　　【`元`】倪　瓒  

郎官调緑绮谷雪赏初晴两忘弦与手流泉松吹声问年逾八十云尝见河清挂帆望九华神人歘相迎啖以海上枣欢爱若平生元遇宁复得惜哉遗姓名  

登忠勤楼听久孚贺架阁弹琴  

【`明`】汪广洋  

画栋栖朝霞层檐宿秋雾振衣坐前楹援琴写中素幽泉鸣涧深落花荡春暮油然闻至音令人起遐慕  

古诗　　　　　　　　　　【`明`】贺　甫  

焦桐古制作乃是防下材金徽灿星斗玉轸调风雷寳之不欲弹抚视日几回囊韬借文锦有待知音来  

七言古【`附长短句`】  

琴歌　　　　　　　　　　【`唐`】李　颀  

主人有酒欢今夕请奏鸣琴广陵客月照城头乌半飞霜凄万树风入衣铜炉华烛烛増辉初弹渌水后楚妃一声巳动物皆静四座无言星欲稀清淮奉使千余里敢告云山从此始  

听颍师弹琴　　　　　　　【`唐`】韩　愈  

昵昵儿女语恩怨相尔汝划然变轩昂勇士赴敌塲浮云栁絮无根蔕天地阔逺随飞扬喧啾百鸟群忽见孤凤凰跻攀分寸不可上失势一落千文强嗟余有两耳未省听丝篁自闻颍师弹起坐在一旁推手遽止之湿衣泪滂滂颍乎尔诚能无以冰炭置我肠  

水仙操　　　　　　　　　【`唐`】李咸用  

大波相拍流水鸣蓬山鸟兽多竒形琴心不喜亦不惊安弦缓爪何泠泠水仙飘渺来相迎伯牙从此留嘉名峄阳散木虚且轻重华斧下知其声檿丝相糺成凄清调和引得薫风生指底先王长养情曲终天下称太平后人好事传其曲有时声足意不足始峩峩兮复洋洋但见山青兼水緑成连入海移人情岂是本来无嗜欲琴兮琴兮在自然不在徽金将轸玉  

听贤师琴　　　　　　　　【`宋`】苏　轼  

大弦春温和且平小弦防折亮以清平生未识宫与角但闻牛鸣盎中雉登木门前剥啄谁叩门山僧未闲君勿嗔归家且觅千斛水净洗从前筝笛耳  

舟中听琴　　　　　　　　【`宋`】苏　辙  

江流浩浩群动息琴声琅琅中夜鸣水深天阔音响逺仰视牛斗皆縦横昔有至人爱竒曲学之三岁终无成一朝随师过沧海留置絶岛不复迎终年见怪心自感海水震掉鱼龙惊翻囘荡潏有遗韵琴意忽忽从此生师来迎笑问所得抚手无言心已明世人嚣嚣好丝竹撞钟击鼓浪谓荣安知江琴韵超絶掩耳大笑不肯听  

智仲可月下弹琴图　　　　【`金`】元好问  

暮春舞雩鼓瑟希琴语解吐胷中竒谁言手挥七弦易大笑虎头真絶痴北风萧萧路何永流波汤汤君自知三尺丝桐尽堪老儿童休讶鹤书迟  

鄱阳萧性渊携其祖将领所爱唐琴号霜钟者还自和林求诗六月三日五门宣赦后作  

【`元`】揭傒斯  

嵩州昔有萧将军读书学劒天下闻南随龙马渡江去尚有孤琴传子孙孤琴云是唐人斵昔日军中自行乐至今犹存杀伐声一鼔哀风振寥廓将军之孙才且良文能作赋武蹶张秦王城下饮白马祁连山中射白狼时平好文不好武抱琴却叹儒衣误昭王台上看青春彭郎矶头梦归路日长史馆幽且闲正冠拂琴为我弹京城六月日如火霜钟半夜鸣空山南风自有虞廷操可惜同心不同调捐琴决眼望青天今日天门有新诏古琴漆有蛇蚹纹者材之良也道友擕一琴甚古谓是零陵湘石枯桐斵成索价三百缗无偿之者戏作湘桐吟　　　【`元`】周　权  

黄钟沈声喧瓦缶良材入防知多少谁裁鸣凤千年枝蛇蚹龙纹巧蟠纽泽坚古漆光不磨徽弦不具含云和巳无伯牙之手子期耳三叹如此湘桐何  

听郑廷美弹琴　　　　　　【`元`】王　逢  

画阑月照芙蓉霜博山水暖蔷薇香石屏石几青黛光郑卿君子琴中堂榴裙蕙带辞罗洞玉佩朱缨脱飞鞚何处春深云满林小巢并语梧花凤君不见湘灵鼓瑟湘江浒苦竹祠荒愁暮雨遗音一曲増感伤使我无言重怀古重怀古鸡喔喔明星烂熳东城角谁家尚奏桑间乐  

秋夜听谷大弹阳春白雪遂歌以赠  

【`明`】黄　元  

昔闻歌白雪未知弦上声看君弹来秋月下十指如度春风鸣初闻飘飘下天阙乱逐回风气骚屑冻来深树梅不开散入空林竹应折又如纷纷江上来流音中节浑相催防陵一日几人度剡谿半夜孤舟回清川带寒流野鸟絶繁语少女歌残叶共飞仙郎唱罢花能舞须防雪晴风亦迟按弦问君君不知声残响絶无所见惟见桐枝秋露垂  

史沧如擕琴过访　　　　　【`明`】葛一龙  

樱桃花开山雨红有客乘舟云水东舟空祗余三尺桐仙人气骨林下风姓名不署神相通别云访我若不遇自弹一曲出门去  

五言律  

琴　　　　　　　　　　　【`唐`】李　峤  

隠士竹林隈英声寳匣开风前緑绮弄月下白云来淮海多为室梁岷旧作台子期如可听山水响余哀  

听蜀僧濬弹琴　　　　　　【`唐`】李　白  

蜀僧抱緑绮西下峨嵋峰为我一挥手如听万壑松客心洗流水余响入霜钟不觉碧山暮秋云暗几重  

听琴秋夜赠寇尊师　　　　【`唐`】常　建  

琴当秋夜听况是洞中人一指指应法一声声爽神寒虫临砌黙清吹褭灯频何必钟期耳髙闲自可亲送弹琴李长史往洪州　　　【`唐`】钱　起  

抱琴为傲吏孤棹复南行几度秋江水皆添白雪声佳期来客梦幽思缓王程佐牧无劳问心和政自平  

对琴待月　　　　　　　　【`唐`】白居易  

竹院新晴夜松未卧时共琴为老伴与月有秋期玉轸临风久金波出雾迟幽音待清景唯是我心知  

松下琴赠客　　　　　　　　白居易  

松寂风初定琴清夜欲阑偶因群动息试拨一声看寡鹤当徽怨秋泉应指寒惭君此倾听本不为君弹郡中夜听李山人弹三乐　　　白居易  

风琴秋拂匣月户夜开闗荣启先生乐姑苏太守闲传声千古后得意一时间却怪钟期耳唯听水与山  

船夜援琴　　　　　　　　　白居易  

鸟栖鱼不动月照夜江深身外都无事舟中只有琴七弦为益友两耳是知音心静即声淡其间无古今秋夜仰怀钱孟二公琴客防　【`唐`】贾　岛  

月色四时好秋光君子知南山昨夜雨为我写清规独鹤耸寒骨髙杉韵细飔仙家缥缈弄髣髴此中期  

听琴　　　　　　　　　　【`唐`】张　乔  

清月转瑶轸弄中湘水寒能令坐来客不语自相看静恐鬼神出急疑风雨残几时归岭峤更过洞庭弹  

琴　　　　　　　　　　　【`唐`】潘　纬  

客来鸣素琴惆怅对遗音一曲起于古几人听到今昼寒风霭逺日泛月烟深夙续水山操坐生方外心  

秋夜听业上人弹琴　　　　【`唐`】僧贯休  

万物都寂寂堪闻弹正声人心尽如此天下自和平湘水泻秋碧古风吹太清往年庐岳奏今夕更分明  

抱琴　　　　　　　　　　【`元`】黄　溍  

三尺枯桐树相随年嵗深此行端有意何处托知音隠隠青山夜寥寥太古心空擕水仙曲更向海中岑  

听袁子方弹琴　　　　　　【`元`】倪　瓒  

蕙帐凝夕清髙堂流月明芳琴发绮席列座散繁缨回翔别鹄意缥缈孤鸾鸣一写氷霜操掩抑寄余情  

夜访芑蟾二释子因宿西涧听琴  

【`明`】髙　启  

清夜独幽寻岩扉落叶深许擕陶令酒来听颍师琴人醉月沈阁乌啼风满林应留西涧水千载写余音  

五言排律  

同张参军喜李尚书寄新琴　【`唐`】司空曙  

新琴传凤凰晴景称髙张白玉连徽净朱丝系爪长轻埃随拂拭杂籁满铿锵暗想山泉合如亲兰蕙芳正声消郑卫古状掩笙簧逺识贤人意清风愿激扬  

咏夫子鼔琴得其人　　　　【`唐`】白行简  

宣父穷元奥师襄受素琴稍殊流水引全辨圣人心慕徳深余感怀仁意自深泠泠传妙手摵摵振空林促调清风至操弦白日沈曲终情不尽今古仰知音  

七言律  

梦得相过援琴命酒因弹秋思偶咏所怀兼寄  

继之待价二相府　　　　【`唐`】白居易  

闲居静侣偶相招小饮初酣琴欲调我正风前弄秋思君应天上听云韶时和始见陶钧力物遂方知盛圣朝双凤栖梧鱼在藻飞沈随分各逍遥  

听段处士弹琴　　　　　　【`唐`】方　干  

几年调弄七条丝元化分功十指知泉迸幽音离石底松含细韵在霜枝窓东顾兔初圆夜竹上寒蝉尽散时唯有此中心更静声声堪作后人师  

听赵秀才弹琴　　　　　　【`唐`】韦　庄  

满匣氷泉咽又鸣玉音闲淡入神清巫山夜雨弦中起湘水清波指下生蜂簇野花吟细韵蝉移髙栁迸残声不须更奏幽兰曲卓氏门前月正明  

琴　　　　　　　　　　　【`唐`】孙　氏  

玉指朱弦轧复清湘妃一曲最难听初疑防防凉风动又似萧萧暮雨零近若流泉来碧嶂逺如元鹤下青防夜深弹罢堪惆怅雾湿丛兰月满庭  

次韵子由弹琴　　　　　　【`宋`】苏　轼  

琴上遗声久不弹琴中古意本长存苦心欲记常迷旧信指如归自着痕应有仙人依树听空教瘦鹤舞风鶱谁知千里谿堂夜时引惊猨撼竹轩  

神凤琴　　　　　　　　　【`元`】虞　集  

鸣鸟人间久不闻遗弦欲托断琴纹曽看土鼓歌朝日亦共陶尊醉夜分五色云中迎太乙九疑山下望湘君采诗应被唐风谱早晩楼船或祀汾  

无弦琴　　　　　　　　　【`元`】谢宗可  

独茧长缫底用抽蛇纹空鎻凤枝秋落星留晕绳光断冻瀑无声练影收别鹤那闻风外泣孤鸾不向月中愁多情只有柴桑老寂寂髙山水自流  

五言絶句  

山夜调琴　　　　　　　　【`唐`】王　绩  

促轸乘明月抽弦对白云从来山水韵不使俗人闻  

夜兴　　　　　　　　　　【`唐`】王　勃  

野烟含夕渚山月照秋林还将中散兴来偶歩兵琴和逰房公旧竹亭闻琴　　　【`唐`】刘禹锡  

尚有竹间路永无綦下尘一闻流水曲重忆餐霞人  

琴　　　　　　　　　　　【`唐`】白居易  

置琴曲几上慵坐但含情何烦故挥弄风弦自有声  

听琴　　　　　　　　　　【`唐`】王　元  

拂尘开按匣何事独颦眉古调俗不乐正声君自知  

书琴台　　　　　　　　　【`宋`】赵　抃  

制动必原静治人先正心风乎昼坛上退食鸣瑶琴  

听琴　　　　　　　　　　【`宋`】葛长庚  

心造虚无外弦鸣指甲间夜来宫调罢明月满空山  

山中　　　　　　　　　　【`金`】张　建  

林樱堕红珠打着琴上弦山人时一笑爱此声琅然  

弹琴髙士　　　　　　　　【`明`】杨　基  

江静月在水山空秋满亭自弹还自罢初不要人听  

对琴　　　　　　　　　　【`明`】僧明显  

对琴不见琴忘琴听琴响坐久听亦无云飞树尖上  

七言絶句  

湖口逢江州朱道士因听琴　【`唐`】卢　纶  

庐山道士夜擕琴映月相逢辨语音引坐霜中弹一弄满船商客有归心  

赠贺若少府　　　　　　　【`唐`】陆　畅  

十日广陵城里住听君花下抚金徽新声指上怀中纸莫怪濳偷数曲归  

弹秋思　　　　　　　　　【`唐`】白居易  

信意闲弹秋思时调清声直韵疎迟近来渐喜无人听琴格髙低心自知  

夜调琴忆崔少卿　　　　　　白居易  

今夜调琴忽有情欲弹惆怅忆崔卿何人解爱中徽上秋思边头八九声  

赠谭客　　　　　　　　　　白居易  

上客清谭何亹亹幽人闲思自寥寥请君谩说长安事膝上风清琴正调  

听幽兰　　　　　　　　　　白居易  

琴中有曲是幽兰为我殷勤更弄看欲得身心俱静好自弹不及听人弹  

听琴　　　　　　　　　　【`唐`】王　建  

无事此身离白云松风谿水不曽闻至心听着仙翁引今看青山围绕君  

风中琴　　　　　　　　　【`唐`】卢　仝  

五音六律十三徽龙吟鹤响思庖牺一弹流水一弹月水月风生松树枝  

赠美人琴弦　　　　　　　【`唐`】裴夷直  

应从玉指到金徽万态千情料可知今夜灯前湘水曲殷勤封在七条丝  

泾州听张处士弹琴　　　　【`唐`】项　斯  

边州独夜正思乡君又弹琴在客堂髣髴不离灯影外似闻流水到潇湘  

送谢山人归江夏　　　　　【`唐`】陈　陶  

黄鹤春风二千里山人佳期碧江水擕琴一醉杨栁堤日暮龙沙白云起  

嘲飞卿　　　　　　　　　【`唐`】段成式  

燕支山色重能轻南阳水泽鬭分明不烦射雉先张翳自有琴中威凤声  

夜听李山人弹琴　　　　　【`唐`】司马札  

瑶琴夜久弦秋清楚客一奏湘烟生曲终声尽意不尽月照竹轩红叶明  

听刘尊师弹琴　　　　　　【`唐`】曹　邺  

曽于清海独闻蝉又向空庭夜听泉不似斋堂人静处秋声长在七条弦  

访友人幽居　　　　　　　【`唐`】雍　陶  

莎深苔滑地无尘竹冷花迟剩驻春尽日弄琴谁共听与君兼鹤是三人  

秋日听僧弹琴　　　　　　【`唐`】吴仁璧  

金徽玉轸韵泠然言下浮生指下泉恰称秋风西北起一时吹入碧湘烟  

席间赠琴客　　　　　　　【`唐`】崔　珏  

七条弦上五音寒此艺知音自古难惟有河南房次律始终怜得董庭兰  

听僧弹琴　　　　　　　　【`唐`】僧贯休  

家近吴王古战城海风终日打潮声今朝乡思浑堆积琴上闻师大蠏行  

琴　　　　　　　　　　　【`唐`】僧隠峦  

七条丝上寄深意涧水松风生十指自乃知音犹尚稀欲教更入何人耳  

听武道士弹贺若　　　　　【`宋`】苏　轼  

清风终日自开帘凉月今宵肯挂檐琴里若能知贺若诗中定合爱陶濳  

梦逰洛中　　　　　　　　【`宋`】蔡　襄  

脩竹萧萧曲槛前清泉防防小池边琴中一弄履霜操人静当庭月正圆  

题赵仲穆山水　　　　　　【`元`】仇　远  

緑林红树石峥嵘有客擕琴访友生今夜西轩风月好慇懃为我鼓商声  

赠茅山道士　　　　　　　【`元`】萨都拉  

茅山道士来相访手抱七弦琴一张准拟月明弹一曲桐花落尽晩风凉  

赠钱塘琴士　　　　　　　【`元`】贡师泰  

画船载酒西湖上一日笙歌几万钱独抱孤桐向何处夜深弹月上青天  

偶题　　　　　　　　　　【`元`】黄清老  

永夜观儿课旧编小窓灯火忆当年曲肱自笑不成寐月上瑶琴第五弦  

赠山中道士善琴　　　　　【`元`】余　阙  

山中道士緑荷衣新抱瑶琴出翠微已与尘縁断来往逢人犹鼔雉朝飞  

宫词　　　　　　　　　　【`明`】朱　权  

银潢斗转挂疎櫺翡翠窓纱夜未扃三弄琴声弹大雅一帘明月到中庭  

月明听胡琴　　　　　　　【`明`】徐　贲  

檀板朱弦出砑声停杯齐听月当楹分明自是凉州曲不解何人最有情  

沧州道中寄蔡道卿　　　　【`明`】王慎中  

泠泠风举碧罗裳一曲焦桐月在牀寂歴寒波兼坠叶不知何处是潇湘  

附风琴  

七言絶句  

风琴　　　　　　　　　　【`唐`】僧贯休  

至竟心为造物功一枝青竹四弦风寥寥双耳更深后如在缑山明月中  

## 御定佩文斋咏物诗选卷一百九十四  

琴石类  

五言古  

司空主簿琴席　　　　　　【`唐`】韦应物  

烟花方散薄蕙气犹含露淡景发清琴幽期黙云悟留连白雪意断续回风度掩抑虽巳终忡忡在幽素  

七言古  

问支琴石　　　　　　　　【`唐`】白居易  

疑因星陨空中落叹被泥埋涧底沈天上定应胜地上支机未必及支琴提擕拂拭知恩否虽不能言合有心  

五言律  

崔湖州赠红石琴荐焕如锦文无以荅之以诗  

酬谢　　　　　　　　　【`唐`】白居易  

頳锦支緑绮韵同相感深千年古涧石八月秋堂琴引出山水思助成金玉音人间无可比比我与君心  

七言絶句  

李西川荐琴石　　　　　　【`唐`】柳宗元  

远师驺忌鼓鸣琴去和南风惬舜心从此他山千古重殷勤曽是奉徽音  

## 御定佩文斋咏物诗选卷一百九十五  

瑟类  

七言古  

赵瑟曲　　　　　　　　　【`梁`】沈　约  

邯郸竒弄出文梓萦弦急调切流徴鹤徘徊白云起白云起郁披香离复合曲未央  

五言律  

咏瑟　　　　　　　　　　【`唐`】李　峤  

伏羲初制法素女昔传名流水嘉鱼跃丛台舞凤惊嘉宾饮未极君子娱俱并倘入丘之户应知由也情  

五言排律  

湘灵鼓瑟　　　　　　　　【`唐`】钱　起  

善抚云和瑟常闻帝子灵冯夷空自舞楚客不堪听逸韵谐金石清音发杳防苍梧来怨慕白芷动芳馨流水传湘浦悲风过洞庭曲终人不见江上数峰青  

湘灵鼔瑟　　　　　　　　【`唐`】陈　季  

神女泛瑶瑟古祠严野亭楚云来泱漭湘水助清泠妙指微幽契繁声入杳防一弹新月白数曲暮山青调苦荆人意时遥帝子灵余音如可赏试奏为君听  

湘灵鼔瑟　　　　　　　　【`唐`】王　邕  

寳瑟和琴韵灵妃应乐章依稀闻促桂髣髴梦新妆波外声初发风前曲正长凄清和万籁断续绕三湘转觉云山迥空怀杜若芳谁能传此意雅防在宫商  

七言絶句  

瑶瑟　　　　　　　　　　【`唐`】杜　牧  

玉仙瑶瑟夜月过楼西桂烛残风景人间不如此动揺湘水彻明寒  

小逰仙诗　　　　　　　　【`唐`】曹　唐  

万岁蛾睂不解愁旋弹清瑟旋闲逰忽闻下界笙箫曲斜倚红鸾笑不休  

瑶瑟吟　　　　　　　　　【`唐`】温庭筠  

氷簟银牀梦不成碧天如水夜云轻雁声逺过潇湘去十二楼中月自明  

湘中弦　　　　　　　　　【`明`】徐　庸  

苹花含露荻含风霄汉无云水接空二十五弦今夜拨沅湘江上月明中  

## 御定佩文斋咏物诗选卷一百九十六  

筝类  

五言古  

和弹筝人　　　　　　　　【`梁`】元　帝  

琼柱动金丝秦声发赵曲流征含阳春美手过如玉  

咏筝　　　　　　　　　　【`梁`】沈　约  

秦筝吐絶调玉柱扬清曲弦依髙张断声随妙指续徒闻音绕梁寜知顔如玉  

咏筝　　　　　　　　　　【`梁`】王台卿  

依歌时转韵按曲动花钿促调移轻柱乱手度繁弦惟有髙秋月秦声独可怜  

元圃宴各咏一物得筝　　　【`陈`】陆　琼  

三五并时年二八共来前今逢泗滨树定减琴中弦鹤别霜初紧乌啼月正悬  

髙楼夜弹筝　　　　　　　【`唐`】常　建  

髙楼百余尺直上江水平明月照人苦开帘弹玉筝山髙猿狖急天静鸿雁鸣曲度犹未终东峰霞半生  

鸣筝曲　　　　　　　　　【`元`】杨维桢  

断虹落屏山斜鴈着行安钉铃双啄木错落千珠柈秋龙吟玉海夜燕语雕防只因桓叔夏重起为君弹  

七言古【`附长短句`】  

秦筝曲　　　　　　　　　【`梁`】沈　约  

罗袖飘纚拂雕桐促柱髙张散轻宫迎歌度舞遏归风遏归风止流月夀万春欢无歇  

夜坐看搊筝　　　　　　　【`唐`】王　諲  

调筝夜坐灯光里却挂罗帷露纤指朱弦一一声不同玉柱连连影相似不知何处学新声曲曲弹来未覩名应是石家金谷里流传未满洛阳城  

秦筝曲　　　　　　　　　【`明`】沈　愚  

髙楼欲暮花含烟嫣红落粉愁无眠含羞起舞银烛前玉纤轻抹鸳鸯弦鸳鸯弦凤凰曲移妾心置君腹  

五言律【`附小律`】  

观搊筝　　　　　　　　　【`唐`】王　湾  

虚室有秦筝筝新月复清弦多弄委曲柱促语分明晓怨凝繁手春娇入曼声近来惟此乐传得美人情  

绀甲丽人　　　　　　　　【`明`】杨　慎  

银甲卸弹筝花从玉指生逡巡卷罗袖掩抑奉金觥莫摘相思子琼枝最有情  

闻筝　　　　　　　　　　【`明`】王廷陈  

花月可怜春房栊映玉人思繁纤指乱愁剧翠蛾颦授色歌频变留宾态转新曲终仍自叙家世本西秦  

筝　　　　　　　　　　　【`明`】朱曰藩  

日者西园宴云和独未收弦张鹍转急柱促雁相求靡靡萦怀切纤纤绕指柔多情如有待庭树莫先秋  

七言律  

赠弹筝人　　　　　　　　【`明`】张　羽  

先辈曽将旧曲传纤纤银甲更堪怜清和未数湘灵瑟嘹喨浑同蜀国弦莺弄晚风啼复歇雁飞秋水断还连坐中北客听来少谩想当时一惘然  

五言絶句  

听筝　　　　　　　　　　【`唐`】李　端  

鸣筝金粟柱素手玉房前欲得周郎顾时时误拂弦  

七言絶句  

夜闻商人船上筝　　　　　【`唐`】刘禹锡  

大艑髙船一百尺清声促柱十三弦扬州市里商人女来占江西明月天  

夜筝　　　　　　　　　　【`唐`】白居易  

紫袖红弦明月中自弹自感暗低容弦凝指咽声停处别有深情一万重  

戏荅思黯有能筝者以此戏之　白居易  

何时得见十三弦待取无云有月天愿得金波明似镜镜中照出月中仙  

宫词　　　　　　　　　　【`唐`】王　涯  

筝翻禁曲觉声难玉柱皆非旧处安记得君王曽道好长因下辇得先弹  

听筝　　　　　　　　　　【`唐`】张　祜  

十指纤纤玉笋红雁行轻遏翠弦中分明似说长城苦水咽云寒一夜风  

赠弹筝者　　　　　　　　【`元`】萨都拉  

银甲弹氷五十弦海门风急雁行偏故人情重知多少扬子江头月满船  

元宫词　　　　　　　　　【`明`】朱有炖  

月夜西宫听按筝文殊指拨太分明清音浏亮天顔喜弹罢还教合凤笙  

听李节弹筝和韵　　　　　【`明`】文　嘉  

泠泠寒玉泻秦筝片片清声似断氷一曲潭疑李凭在不知秋旅是金陵  

赠筝人　　　　　　　　　【`明`】杨　慎  

绮筵雕爼换新声博取琼花出玉英肯信博陵崔十四平生愿作乐中筝  

正徳宫词　　　　　　　　【`明`】王世贞  

仙韶别院奏新声不按唐山曲里名青鹞白翎俱入破十三弦底似雷鸣  

听李节弹筝　　　　　　　【`明`】盛时泰  

酒清香蔼夜搊筝弦上凉生六月氷但许风流擅南馆不教飞梦绕西陵  

## 御定佩文斋咏物诗选卷一百九十七  

琵琶类  

五言古  

琵琶　　　　　　　　　　【`齐`】王　融  

抱月如可明怀风殊复清丝中传意绪花里寄春情掩抑有竒态凄锵多好声芳袖幸时拂龙门空自生  

琵琶　　　　　　　　　　【`梁`】徐　勉  

虽为逺道怨翻成今日欢含花巳灼灼类月复团团  

听邻人琵琶　　　　　　　【`唐`】陈叔达  

本自龙门桐因妍入汉宫香縁罗袖里声逐朱弦中虽有相思韵翻将入塞同闗山临却月花蕊散回风为将金谷引添令曲未终  

七言古  

临川康乐亭听琵琶坐客索诗  

【`宋`】僧恵洪  

小槽横捧梳妆薄緑罗绾带仍斜搭十指纤纤葱乍剥紫燕飞翻初弄拨梨园曲调皆品匝敛容却复停时霎日烘花底光似发娇莺得暖歌唇滑圆吭相应啼恰恰须臾急变花十八玉盘簌防珠玑撒坐客渐欲身离榻裂帛一声催合煞玉容娇困拨仍插雪梅一枝初破腊王光禄家屏后琵琶短歌　　【`明`】柳应芳  

十二金屏逐面遮双鬟背倚弹琵琶六么急齐声按桃叶桃根旧一家曲罢屏开但香雾余音空绕瑚树中年魂梦不惊飞雒月巫云引归路  

五言律  

琵琶　　　　　　　　　　【`唐`】李　峤  

朱丝闻岱谷铄质本多端半月分弦出丛花拂面安将军曽制曲司马屡陪观本是边头乐希君马上弹  

听琵琶伎弹略略　　　　　【`唐`】白居易  

腕软拨头轻新教略略成四弦千徧语一曲万重情法向师边得能从意上生莫欺江外手别是一家声和髙启闻邻家琵琶之作　　【`明`】徐　贲  

花暗短垣春琵琶度隔邻促弦知改调停拨似要人得见情应眷遥听思巳亲摧蔵曲中怨何事话能真  

琵琶　　　　　　　　　　【`明`】常　伦  

红袖挥金拨朱弦系玉肩团圞怀夜月幽咽泻春泉白雪调终宴青云遏逺天悠悠时断续引兴似当年  

七言律  

代琵琶弟子谢女师曹供奉寄新调弄谱  

【`唐`】白居易  

琵琶师在九重城忽得书来喜且惊一纸展看非旧谱四弦翻出是新声蕤宾掩抑娇多怨散水玲珑峭更清珠颗泪霑金捍拨红妆弟子不胜情  

桐滩月夜舟中闻琵琶　　　【`元`】吴景奎  

湛湛长江上有枫予怀渺渺水云空未夸湓浦逢商妇剩喜桐滩有钓翁欹枕醉眠秋渚月乱帆争趂夜潮风晓寒难结思归梦一尺秋霜压短篷  

七言絶句  

王家琵琶　　　　　　　　【`唐`】张　祜  

金屑檀槽玉腕明子弦轻撚为多情只愁拍尽凉州调画出风雷是拨声  

蛮中　　　　　　　　　　【`唐`】张　籍  

铜柱南边毒草春行人几日到金麐玉环穿耳谁家女自抱琵琶迎海神  

宫词　　　　　　　　　　【`唐`】王　建  

黄金捍拨紫檀槽弦索初张调更髙尽理昨来新上曲内官帘外送樱桃  

琵琶　　　　　　　　　　【`唐`】白居易  

弦清拨剌语铮铮背却残灯就月明赖是心无惆怅事不然争奈子弦声  

听曹刚弹琵琶　　　　　　【`唐`】薛　逢  

禁曲新翻下玉都四弦掁触五音殊不知天上弹多少金凤衔花尾半无  

和微之饮杨路分家听琵琶　【`宋`】韩　维  

酒熟梅香腊后天春莺巧啭忽当筵共嗤白傅辛勤甚万唤千呼始上船  

再和尧夫同前　　　　　　　韩　维  

教得新声十二弦每逢嘉客便开筵春湖水渌花争发好引红妆上画船  

宫词次偰公逺正字韵　　　【`元`】纳　延  

绣牀倦倚怯深春窓外飞花落锦茵抱得琵琶阶下立试弹一曲鬬清新  

李宫人琵琶引　　　　　　【`元`】王士熙  

琼花春岛百花香太液池边夜色凉一曲六么天上谱君王曾进紫霞觞  

其二  

一入深宫岁月长承恩曽得侍昭阳檀槽按出新翻曲五色云中落凤凰  

滦京杂咏　　　　　　　　【`元`】杨允孚  

为爱琵琶调有情月髙未放酒杯停新腔翻得凉州曲弹出天鵞避海青  

长安春雪曲　　　　　　　【`明`】王释登  

暖玉琵琶寒玉肤一般如雪映罗襦抱来只选阳春曲弹作盘中大小珠  

过沭阳访查八十不遇　　　【`明`】王　寅  

年来匹马走燕云听尽琵琶尽让君白发紫檀须自惜稀教弹与世人闻  

夜听琵琶　　　　　　　　【`明`】石　沆  

娉婷少妇未闗愁清夜琵琶上小楼裂帛一声江月白碧云飞起四山秋  

## 御定佩文斋咏物诗选卷一百九十八  

箜篌类  

七言古  

李凭箜篌引　　　　　　　【`唐`】李　贺  

吴丝蜀桐张髙秋空山凝云颓不流江娥啼竹素女愁李凭中国弹箜篌昆山玉碎凤凰叫芙蓉泣露香兰笑十二门前融冷光二十三丝动紫皇女娲炼石补天处石破天惊逗秋雨梦入神山教神妪老鱼跳波瘦蛟舞吴质不眠倚桂树露脚斜飞湿寒兔  

五言絶句  

汉宫曲　　　　　　　　　【`唐`】韩　翃  

绣幕瑚钩春闗翡翠楼深情不肯道娇倚钿箜篌  

七言絶句  

楚州韦中丞箜篌　　　　　【`唐`】张　祜  

千重钩鎻撼金铃万颗珍珠泻玉瓶恰值满堂人欲醉  

甲光才触一时醒  

赠女道士郑玉华　　　　　【`唐`】施肩吾  

明镜湖中休采莲却师阿母学神仙朱丝误落青囊里犹是箜篌第几弦  

听李凭弹箜篌　　　　　　【`唐`】杨巨源  

听奏繁弦玉殿清风传曲度禁林鸣君王听乐春园暖翻到云门第几声  

其二  

花咽娇莺玉潄泉名髙半在御筵前汉王欲助人间乐从遣新声坠九天  

秋夜闻弹箜篌　　　　　　【`金`】郭邦彦  

露重花香飘不逺风微梧叶落无声红楼何处教新曲夜静月髙弦索鸣  

小逰仙　　　　　　　　　【`元`】杨维桢  

麻姑今夜过青丘玉醴催斟白玉舟莫向外人矜指爪酒酣为我擘箜篌  

席上偶成　　　　　　　　【`明`】孙一元  

杨花燕子弄春柔醉倚箜篌笑未休依旧清风明月好买船吹笛过沧州  

青谿小姑曲　　　　　　　【`明`】吴鼎芳  

十五盈盈学解愁珠帘不卷倚箜篌多情明月无情水夜夜青谿映酒楼  

## 御定佩文斋咏物诗选卷一百九十九  

笳类  

五言古  

边笳曲　　　　　　　　　【`唐`】温庭筠  

朔管迎秋动雕隂雁来旱上郡隠黄云天山吹白草嘶马悲寒碛朝阳照霜堡江南戌客心门外芙蓉老  

七言絶句  

夜上受降城闻笳【`一作　　　唐闻笛`】李　益  

回乐峰前沙似雪受降城外月如霜不知何处吹芦管一夜征人尽望乡  

听李简上人吹芦管　　　　【`唐`】张　祜  

细芦僧管夜沈沈越鸟巴猿寄恨吟吹到耳边声尽处一条丝断碧云心  

其二  

月落江城树绕鸦一声芦管是天涯分明西国人来说赤佛堂西是汉家  

听僧吹芦管　　　　　　　【`唐`】薛　涛  

晓蝉呜咽暮莺愁言语殷勤十指头阅罢梵书劳一弄散随金磬泥清秋  

## 御定佩文斋咏物诗选卷二百  

角类  

五言律  

边城听角　　　　　　　　【`唐`】李咸用  

戍楼鸣画角寒露滴金鎗细引云成阵髙催鴈着行唤回邉将梦吹薄晓蟾光未遂终军志何劳思故乡  

六言絶句  

冬夕　　　　　　　　　　【`元`】僧善住  

繁草霜严緑减疎星云尽光寒城头一声画角月落乌啼夜阑  

七言絶句  

晩泊润州闻角　　　　　　【`唐`】李　渉  

孤城吹角水茫茫曲引边声旅思长惊起暮天沙上鴈海门斜去两三行  

洲闻晓角　　　　　　　【`唐`】张　祜  

寒耿稀星照碧霄月楼吹角夜江遥五更人起烟霜静一曲残声送落潮  

闻角　　　　　　　　　　【`唐`】杜　牧  

晓楼烟槛出云霄景下林塘巳寂寥城角为悲声更逺防霜云破海天遥  

晩景　　　　　　　　　　【`唐`】僧子兰  

池荷衰飒菊芬芳防杖吟诗上草堂满目暮云风卷尽郡楼寒角数声长  

## 御定佩文斋咏物诗选卷二百一  

觱篥类  

七言古  

次韵赵君季文赠杜寛吹觱篥吟  

【`元`】陈　基  

寒竹初裁芦叶秋夜吹百花洲上楼千金纵有狐白裘难买杜寛一艺优妙知音律能雕防薛家小童安敢侔江空月白烂不收防搜防象悲阳侯哀泉声咽秦陇头何年变曲为凉州神工太古开黄牛惊浪出峡风飕飗落叶秋随渭水流渭水有尽情无休緜緜又若茧绪抽要眇宁以智力求须臾水激龙腾湫熊罴夜咆魑魅愁劝君不用皓齿讴侧耳听此消百忧寛也胡为此淹留自合天上参鸣球飘然我欲归帝丘仙人张乐烟雾浮苍龙为车挟翠虬千秋万岁迟子同遨逰  

七言絶句  

宫词　　　　　　　　　　【`宋`】花蕊夫人  

御制新翻曲子成六宫才唱未知名尽将觱篥来抄谱先按君王玉笛声  

铁笛道人遗觱篥　　　　　【`元`】张　宪  

汉家卤簿最多仪来驾双菰武骑随不似酒边呼李衮静擕九漏月中吹  

## 御定佩文斋咏物诗选卷二百二  

方响类  

七言古  

方响　　　　　　　　　　【`唐`】牛　殳  

乐中何乐偏堪赏无过夜深听方响缓击急击曲未终暴雨飘飘生坐上铿铿铛铛寒重重盘涡蹙派鸣蛟龙髙楼漏滴金壶水碎雹打着山寺钟又似公卿入朝去环佩鸣玉长街路忽然碎打入破声石崇推倒瑚树长短参差十六片敲击宫商无不徧此乐不教外人闻寻常只向堂前宴  

七言絶句  

夜泊鹦鹉洲　　　　　　　【`唐`】钱　起  

月照谿边一罩篷夜闻清唱有微风小楼深巷敲方响水国人家在处同  

方响　　　　　　　　　　【`唐`】杜　牧  

数条秋水挂琅玕玉手丁当怕夜寒曲尽连敲三四下恐惊珠泪落金盘  

方响　　　　　　　　　　【`唐`】陆龟防  

击霜寒玉乱丁丁花底秋风拂坐生王母闲看汉天子满猗兰殿佩环声  

商明府家学方响　　　　　【`唐`】方　干  

葛谿铁片梨园调耳底丁东十六声彭泽主人怜妙乐玉杯春暖许同倾  

夜闻方响　　　　　　　　【`唐`】雍　陶  

方响闻时夜已深声声敲着客愁心不知正在谁家乐月下犹疑是远砧  

闻方响　　　　　　　　　【`元`】王　恽  

丁东铿戞碎璆琳掩尽朱弦窈眇音花外粉墙遮不断佩环清彻洞房深  

## 御定佩文斋咏物诗选卷二百三  

杂乐器类  

五言古  

箎　　　　　　　　　　　【`梁`】沈　约  

江南箫管地妙响发孙枝慇懃寄玉指含情举复垂雕梁再三绕轻尘四五移曲中有深意丹诚君自知  

五言律  

拍板　　　　　　　　　　【`唐`】朱　湾  

赴节心长在从绳道可观须知片木用莫向散材看空为歌偏苦仍愁和即难既能亲掌握愿得接同欢  

五言排律  

和令狐仆射小饮听阮咸　　【`唐`】白居易  

掩抑复凄清非琴不是筝还弹乐府曲别占阮家名古调何人识初闻满座惊落盘珠歴歴揺佩玉琤琤似劝杯中物如含林下情时移音律改岂是昔时声七言律  

李户曹小伎天得善击越器以成曲章  

【`唐`】方　干  

越器敲来曲调成腕头匀滑自轻清随风揺曵有余韵测水浅深多泛声昼漏丁当相续滴寒蝉计防一时鸣莫教进上梨园去众乐无由更擅名  

八音　　　　　　　　　　【`明`】朱之蕃  

土牛鞭后见春回群木勾萌早放梅吹彻匏笙鸣瑞凤挝将革鼓隠轻雷竹抽新笋穿堦出花惹游丝隔苑来采得茶归烹石鼎不妨中夜醉金杯  

其二  

雪积郊原湿土膏撼风古木更牢骚诗裁竹屋吟偏壮酒暖匏尊兴转豪指迹分明穿革履腰围増减试丝绦衾裯抱石难成寐听彻金鸡午夜号  

七言絶句  

云和　　　　　　　　　　【`唐`】白居易  

非琴非瑟亦非筝拨柱推弦调未成欲散白头千万恨只消红袖两三声  

月夜独坐忆钱塘暹师房听施彦昭摘阮  

【`明`】鐂　绩  

忽思吴客四条弦出谷新莺咽洞泉一曲醉翁何处听冬青树底佛堂前  

## 御定佩文斋咏物诗选卷二百四  

鼎彝类  

四言古  

鼎铭　　　　　　　　　　【`梁`】周　舍  

天下宁康异方同轨九牧作贡百司咸理范金铸噐戒鎭堦戺波圆月镜传之无已  

五言古  

得汉彝简周伯宁索香灰　　【`明`】镏　炳  

古彝多欵识蟠螭汉篆存黄金销土色翠羽饮雷文绮席流寒月银屏度彩云兰灰能裹寄长吟尽夜分  

七言古【`附长短句`】  

宝鼎诗　　　　　　　　　【`汉`】班　固  

岳修贡兮川效珍吐金景兮敲浮云宝鼎见兮色纷緼焕其炳兮被龙文登祖庙兮享圣神昭灵德兮弥亿年古鼎歌【`苏州万夀寺藏古铜鼎其识有周康穆宫册锡寰用郑伯姬等语  

明`】谢应芳  

碧云师着金伽黎空王殿前龙象随当堦一卒送古鼎状若献宝波斯儿群缁聚观方丈室中有老僧前致词云是山中旧时物立诵欵识能无遗文词诘屈错盘诰字体隐伏蟠蛟螭苍姬讫箓世屡改不知何代来于斯谢家宝树修佛刹巨构价与秦城齐鼎兮鼎兮什袭去岁经六纪今来归师闻此语重叹息兵火连年炎九域金钟大镛弃道旁总若沈沙销折防鼎归禅月独无恙防持信有天龙力摩挲两铉湿烟雾错落丹砂暎金碧光如摩尼含五色髙比瑚长一尺噫嘻羲轩之鼎莫可求禹鼎亦已沦东周世所用者非尔俦或膨豕腹徒包羞调羮尔无与覆餗尔不忧归来兮归来北山兮菟裘汾阴自有为时出切莫放光惊斗牛  

五言律  

获周丰鼎见博古图第三卷铭六字  

【`元`】赵孟頫  

丰鼎制特小周人风故淳摩挲玉质润拂拭翠光匀铸法观来妙铭文考更眞平生笃好古对此兴弥新  

七言絶句  

富阳妙庭观董双成故宅发地得丹鼎覆以铜盘承以琉璃盆盆旣破碎丹亦为人争夺持  

去今独盘鼎在耳　　　　【`宋`】苏　轼  

琉璃击碎走金丹无复神光发旧坛时有世人来防鼎欲随鸡犬事刘安  

## 御定佩文斋咏物诗选卷二百五  

炉类【`附火笼`】  

四言古  

熏炉铭　　　　　　　　　【`汉`】刘　向  

嘉此正器崭岩若山上贯太华承以铜盘中有兰绮朱火青烟  

熏炉铭　　　　　　　　　【`汉`】李　尤  

上似蓬莱吐气委蛇芳烟布绕遥冲紫防  

五言古  

古诗　　　　　　　　　　　阙　名  

四坐且莫喧愿听歌一言请说铜炉器崔巍象南山上枝似松柏下根据铜盘雕文各异类离娄自相连谁能为此器公输与鲁班朱火然其中青烟飏其间从风入君懐四座莫不欢香风难久居空令蕙草残  

咏竹火笼　　　　　　　　【`齐`】谢　朓  

庭雪乱如花井氷粲成玉因炎入貂袖懐温奉芳褥体宻用宜通文邪性非曲本自江南墟防娟修且緑暂承君玉指请谢阳春旭  

咏博山香炉　　　　　　　【`齐`】刘　绘  

参差郁佳丽合沓纷可怜蔽亏千种树出没万重山上镂秦王子驾鹤乘紫烟下刻蟠龙势矫首半衔连傍为伊水丽芝盖出岩间复有汉游女拾翠弄余妍荣色何杂糅缛绣更相鲜麕麚或腾倚林薄杳芊眠掩华终不发含薫未肯然风生玉阶树露湛曲池莲寒虫飞夜室秋云没晓天  

咏竹火笼　　　　　　　　【`梁`】萧正徳  

桢榦屈曲尽兰麝氤氲消欲知懐炭日正是履霜朝  

和刘雍州博山香炉　　　　【`梁`】沈　约  

范金诚可则摛思必良工凝芳自朱燎先铸首山铜瓌姿信嵒奇态实玲珑峯嶝互相拒岩岫杳无穷赤松游其上敛足御轻鸿蛟螭盘其下骧首盻层穹岭侧多奇树或孤或复丛岩间有佚女垂袂似含风翚飞若未已虎视郁余雄登山起重障左右引丝桐百和清夜吐兰烟四面充如彼崇朝气触石绕华嵩  

咏五彩竹火笼　　　　　　　【`梁`】沈　氏  

可怜润霜质纎剖复毫分织作回风缕制为萦绮文含芳出珠被耀彩接缃裙徒嗟今丽饰岂念昔凌云  

长短句  

夜防问答　　　　　　　　　【`唐`】陆龟蒙  

金火障【`皮日休问`】红兽飞光射罗幌夜来斜展掩深炉半睡芙蓉香荡漾  

五言律  

别春炉　　　　　　　　　【`唐`】白居易  

暖阁春初入温炉兴稍阑晚风犹冷在夜火且留看独宿相依久多情欲别难谁能共天语长遣四时寒  

香鸭　　　　　　　　　　【`唐`】徐　夤  

不假陶镕妙谁敎羽翼全五金池畔质百和口中烟觜钝鱼难啄心空火自燃御香如待爇须进圣君前  

五言絶句  

香毬　　　　　　　　　　【`唐`】元　稹  

顺俗惟团转居中莫动揺爱君心不侧犹讶火长烧  

火炉前坐　　　　　　　　【`唐`】李群玉  

孤灯照不寐风雨满西林多少关心事书灰到夜深  

七言絶句  

正月五日以送伴借官侍宴集英殿口号  

【`宋`】杨万里  

金鬛狻猊立玉台防瞻御座首都回水沈山麝蔷薇露潄作香云喷出来  

## 御定佩文斋咏物诗选卷二百六  

镜类  

四言古  

镜铭　　　　　　　　　　【`汉`】李　尤  

铸铜为鉴整饰容顔修尔法服正尔衣冠  

镜铭　　　　　　　　　　【`梁`】简文帝  

金精玉英氷辉沼清髙堂悬影仁夀摛声云开月见水净珠明  

方镜铭　　　　　　　　　【`陈`】江　总  

元枵命巧仲吕呈祥金防石汉铜铸丹阳价珍负局影丽髙堂图星拟盖写卦随方明齐水止照与天长增辉兔苑永侍龙光  

五言古  

镜　　　　　　　　　　　【`梁`】简文帝  

锱铢恒在侧谁言览镜稀如氷不见水似扇长含晖全  

开玳瑁匣并卷织成衣脱入相如手疑言赵璧归  

和陈主咏镜　　　　　　　【`陈`】孔　范  

虎贲愁兴日龙镜览顔时懐恩未得报空叹髪如丝  

咏镜　　　　　　　　　【`北周`】庾　信  

玉匣聊开镜轻灰暂拭尘光如一片水影照两边人月生无有桂花开不逐春试挂淮南竹堪能见四邻  

赋得镜　　　　　　　　　【`隋`】李巨仁  

魏宫知本姓秦楼识旧名凤从台上出龙就匣中生无波菱自动不夜月恒明非惟照佳丽复得厌山精  

咏镜　　　　　　　　　　【`唐`】张　说  

宝镜如明月出自秦宫様隐起双盘龙衘珠俨相向常恐君不察匣中委清量积翳掩菱花虚心蔽尘状傥蒙罗袖拂光生玉台上  

春镜　　　　　　　　　　【`唐`】刘长卿  

寳镜凌曙开含虚净如水独悬秦台上万象清光里岂虑髙鉴偏但防流尘委不知娉婷色回照今何似校书郎杨凝往年以古镜贶别今追赠以诗  

【`唐`】李　益  

明镜出匣时明如云间月一别青春槛囘光照华髪美人昔自爱鞶带手所结愿以三五期经天无玷缺  

磨镜篇　　　　　　　　　【`唐`】刘禹锡  

流尘翳明镜岁久防如漆门前负局人为我一磨拂萍开緑池满晕尽金波溢白日照空心圆光走幽室山神妖气沮野魅眞形出却思未磨时瓦砾来唐突  

古镜　　　　　　　　　　【`唐`】李群玉  

明月何处来朦胧在人境得非轩辕作妙絶世莫并瑶匣开旭日白电走孤影澄一尺天彻底涵霜景氷辉凛毛髪使我肝胆冷忽惊行深幽面落九秋井云天入掌握爽朗神魄浄不必负局仙金沙发光炯阴沈蓄灵怪可与天地永恐为老龙吟飞去在俄顷  

梦一僧出二镜以镜置日中其影甚异一如芭蕉一如莲花梦中与作诗　【`宋`】苏　轼  

君家有二镜光景如湛卢或长如芭蕉或圆如芙蕖飞电着子壁明月入我庐月下合三璧日月跳明珠问子是非我我是非文殊  

酬刘子古镜　　　　　　　【`明`】陆　俸  

古镜不自惜遥兼千里音悬之照肝胆奚啻双南金圆质凝精光螭盘古铭深明月入我懐聊复理吾簪与君别几时鬓髪雪已盈愿言保不缺报君久要心  

七言古  

镜听词　　　　　　　　　【`唐`】李　廓  

匣中取镜祠灶王罗衣掩尽明月光昔时长着照容色今夜潜将听消息门前地黒人来稀无人错道朝夕归更深弱体冷如铁绣带菱花懐里热铜片铜片如有灵愿得照见行人千里形  

百链镜　　　　　　　　　【`唐`】白居易  

百链镜镕范非常规日辰处所灵且只江心波上舟中铸五月五日日午时琼粉金膏磨莹已化为一片秋潭水镜成将献蓬莱宫扬州长吏手自封人间臣妾不合照背有九五飞天龙人人呼为天子镜我有一言闻太宗太宗常以人为镜鉴古鉴今不鉴容四海安危居掌内百王治乱悬其中乃知天子别有镜不是扬州百錬铜  

灵防家兄古镜歌　　　　　【`唐`】薛　逢  

一尺圆潭深墨色篆文如丝人不识耕夫云住赫连城赫连城下亲耕得镜上磨莹一月余日中渐见菱花舒金膏洗拭鉎涩尽黒云吐出新蟾蜍人言此是千年物百鬼闻之形暗栗玉匣曾经龙照来岂宜更鉴农夫质有时霹雳半夜惊窗中飞电如晦明盘龙鳞胀玉匣溢牙爪触风时有声耕夫不解珍灵异飜惧赫连神作祟十千卖与灵台兄百丈灵湫坐中至溢匣水色如欲倾儿童不敢窥澄寒光照人近不得坐愁雷电湫中生吾兄吾兄须爱惜将来慎勿虚抛掷兴云致雨防有神莫遣红妆秽灵迹  

镜囊词　　　　　　　　　【`明`】许　篈  

江上女儿当窗织染得深潭千丈黒什袭珍包入尚方五丁输取归东国几年箱箧有余香为君裁作明镜囊囊里青铜明似月镜中玉貌春花光青铜可磨石可转惟有此心终不变欲识中情长忆君日日揭囊防镜面  

五言律  

千秋节赐群臣镜　　　　　【`唐`】明　皇  

铸得千秋镜光生百錬金分将赐群后遇象见清心台上氷华澈窗中月影临更衘长绶带留意感人深  

鉴　　　　　　　　　　　【`唐`】李　峤  

明鉴掩尘埃含情照魏台日中乌鹊至花里凤凰来玉彩疑氷彻金辉似月开方知乐彦辅自有鉴人才  

奉和圣制赐王公千秋镜应制  

【`唐`】张　说  

寳镜颁神节凝规写圣情千秋题作字长夀带为名月向天边下花从日里生不承悬象意谁辨照心明  

奉和勅赐公主镜　　　　　【`唐`】席　豫  

令节颁龙镜仙辉下鳯台含灵万象入写照百花开色与王明散光随圣泽来妍媸氷鉴里从此媿非才  

临镜晓妆　　　　　　　　【`唐`】杨容华  

林鸟惊眠罢房栊曙色开鳯钗金作缕鸾镜玉为台妆似临池出人疑向月来自怜方未巳欲去复徘徊  

古鉴　　　　　　　　　　【`宋`】梅尧臣  

古鉴得荒野土花全未磨背菱尖尚在鼻兽角微讹月暗虾蟇蚀尘昬魍魉过但令光彩发表里是山河  

尘镜　　　　　　　　　　【`元`】萨都拉  

古镜色如墨千年独此留玉台尘网暗珠匣土花浮莫笑尘埃满曾令鬼魅愁蟠龙今已化云雨梦悠悠  

镜　　　　　　　　　　　【`明`】毛钰龙  

様出秦宫制团团宝月回虚空开物象心迹逺尘埃影覆香罗帕光生碧玉台绣囊鸳鸟并珍重嫁时裁  

五言排律  

秦镜　　　　　　　　　　【`唐`】仲子陵  

万里秦时镜从来抱至精依台月自吐在匣水常清烂烂金光发澄澄物象生云天皆洞鉴表里尽虚明但见人窥胆全胜响应声妍媸定可识何处更逃情  

秦镜　　　　　　　　　　【`唐`】张　佐  

楼上秦时镜千秋独有名菱花寒不落氷质夏长清龙在形难掩人来胆易呈升台宜逺照开匣乍藏明皎色新磨出圆规旧铸成愁容如可鉴当欲拂尘缨  

府试古镜　　　　　　　　【`唐`】阙　名  

旧是秦时镜今藏古匣中龙盘初挂月凤舞欲生风石黛曾留殿珠光适在宫应祥知道泰鉴物觉神通肝胆诚难隐妍媸信易穷幸居君子室长愿免尘蒙  

七言律  

咏镜　　　　　　　　　　【`唐`】姚　合  

铸为明镜絶尘埃翡翠窗前挂玉台绣带其寻龙口出菱花争向匣中开孤光常见鸾踪在分处还因鹊影回好是照身宜谢女嫦娥飞向月中来  

月奁匀面　　　　　　　　【`元`】杨维桢  

一片清光照胆寒玉容满镜掩飞鸾素娥照见黄金阙绛雪镕开白玉盘翠防柳尖春未透红生樱颗露初干好风为我披罗幕一朶芙蓉正面防  

玉镜台　　　　　　　　　【`明`】朱之蕃  

铸出江心满月悬擎来宝玉琢蓝田鸾台接席清辉炯蟾魄临窗灏彩圆莫道连环谐旧约休从杵臼覔良縁婵娟绣阁新妆就眉妩依稀对洛川  

五言絶句  

咏镜　　　　　　　　　　【`唐`】骆賔王  

写月无芳桂照日有花菱不持光谢水飜将影学氷  

方镜　　　　　　　　　　【`元`】何　失  

十八事舅姑机杼任蓬首照面不照心照心妾不丑  

友人拟古乐府因题　　　　【`元`】黄清老  

早晚临妆镜秋容怯玉钿君心如日月照妾似初年  

明镜篇　　　　　　　　　【`元`】郭　翼  

开镜珠玑匣盘龙百錬金使君持照妾不解照君心  

玉镜台　　　　　　　　　【`元`】杨维桢  

郎赠玉镜台妾挂菱花盘安得咸阳镜照郎心肺肝  

览镜　　　　　　　　　　【`明`】木　公  

借览青铜镜香匳出绣栊喜防今日面不改旧时红  

七言絶句  

方镜　　　　　　　　　　【`唐`】贾　岛  

背如刀截机头锦面似升量涧底泉铜雀台南秋日得照来照去已三年  

对镜　　　　　　　　　　【`金`】完顔璹  

镜中色相类吾深吾面终难镜里寻明月印空空受月是他空月本无心  

其二  

明明非浅亦非深何事痴人泥影寻照见大千真法体不关形相不关心  

## 御定佩文斋咏物诗选卷二百七  

扇类  

四言古  

扇铭　　　　　　　　　　【`汉`】传　毅  

翩翩素圆清风载扬君子玉体頼以寜康冬则龙濳夏则鳯举知进知退随时岀处  

竹扇铭　　　　　　　　　【`晋`】郭　清  

器由造制用必以宜擢秀翠林拟象灵羲清飃来集炎景囘施动静非我与时推移  

团扇铭　　　　　　　　　【`晋`】孙　康  

有圆者扇诞此秀仪晞露散霾拟日定规朗姿玉畅惠风时披  

五时画扇颂　　　　　　　【`晋`】刘臻妻  

炎后飞轨引曜丹逵蕤宾应律融精协曦五象列位品物以垂兊降素兽震升青螭日月澄晖仙章来仪仰憇  

翠岩俯暎兰池灵柯幽蔼神卉参差如山之夀如松之猗永钖难老与时推移  

白羽扇赞　　　　　　　　【`宋`】谢惠连  

惟兹白羽体此溅洁凉齐清风素同氷雪其仪可贵是用翫恱挥之襟防以御炎  

五言古  

竹扇诗　　　　　　　　　【`汉`】班　固  

供时有度量异好有团方来风堪避暑静夜致清凉  

竹扇　　　　　　　　　　【`晋`】许　询  

良工眇芳林妙思触物骋篾疑秋蝉翼团取望舒景  

团扇歌　　　　　　　　　【`梁`】武　帝  

手中白团扇净如秋宵月清风任动生娇香承意发  

与虞记室诸人咏扇　　　　【`梁`】何　逊  

如珪信非玷学月但为轮机杼蘼芜妾裁缝箧笥人揺风入素手占曲掩朱唇罗防幸拂拭微芳聊可因  

破扇　　　　　　　　　　【`陈`】许　倪  

蔽日无全影揺风有半凉不堪鄣巧笑犹足动衣香  

团扇歌　　　　　　　　　【`唐`】刘禹钖  

团扇复团扇奉君清暑殿秋风入庭树从此不相见上有乗鸾女苍苍网虫徧明年入怀防别是机中练  

徐叔度遗纨扇　　　　　　【`元`】戴　良  

团团七华扇名在制久缺感君裂纨素与蒙却烦暍入手讶如珪暎容疑学月翫之炎气消揺之微风发却愿暑长在无使情暂歇  

七言古  

戏和文濳谢穆父松扇　　　【`宋`】黄庭坚  

猩毛束笔鱼网纸松柎织扇清相似动揺怀防风雨来想见僧前落松子张侯哦诗松韵寒六月火云蒸肉山持赠闺人聊一笑不须射雉彀黄闲  

题扇　　　　　　　　　　【`元`】贡性之  

鲛人夜织绡满机并刀剪碎光陆离归来斫断瑚枝制就明月初圆时南州溽暑醉如酒朝携暮携常在手从此相亲成好友纵使分违应不久祝融峯头重囘首  

五言律  

扇　　　　　　　　　　　【`唐`】李　峤  

翟羽旧传名蒲葵价不轻花芳不满面罗薄讵障声御热含风细临秋带月明同心如可赠持表合欢情崔驸马宅咏画山水扇　　　【`唐`】梁　锽  

画扇出秦楼谁家赠列侯小含吴剡县轻带楚扬州揜作山云暮揺成陇树秋坐来传与客汉水又回流  

题竹扇赠别　　　　　　　【`唐`】皇甫冉  

湘竹殊堪制齐纨且未工幸亲芳防日犹带旧林风掩笑歌筵里传书卧阁中竟将为别赠寜与合欢同  

扇　　　　　　　　　　　【`明`】髙　启  

皎皎复团团何人剪素纨驱萤临几席扑蝶近阑干似月惊朝见生风变夏寒时移当日弃莫怨网乗鸾  

送周复秀才赋得纨扇　　　　髙　启  

不画乗鸾女应怜素质新霜机惊落早风麈尚挥频席上曽歌怨窗间或掩嚬何如为君子逺路障埃尘  

五言排律  

白羽扇　　　　　　　　　【`唐`】白居易  

素是自然色圆因裁制功飒如松起籁飘似鹤飜空盛夏不消雪终年无尽风引秋生手里藏月入懐中麈尾斑非匹蒲葵陋不同何人称相对清瘦白须翁  

赐扇　　　　　　　　　　【`明`】张　位  

冠劒聨鳷鹊天风满建章宠光临白羽节序届朱阳捧给罗中使新裁总上方传宣天语近披拂舜薫长不向三秋至终令什袭藏愿言清惠溥尽使热中凉  

七言律  

就陈常侍乞白簟扇　　　　【`唐`】徐　夤  

难求珍箑过炎天逺就金貂乞月圆直在引风欹角枕且图遮日上渔船但令织取无花簟不用挑为饮露蝉莫道如今时较晩也应留得到明年  

题严内翰赐扇　　　　　　【`明`】何景明  

端阳防扇百官传每嵗宫臣赐独偏君去翰林供奉久始来经幄拜恩年颁从殿阁风先动捧向云霄月并悬象毂银镮倍光宠好扬薫吹助虞弦  

赐画面川扇　　　　　　　【`明`】于慎行  

九华防扇贡巴东午日承恩出汉宫云暎金泥黄帕解花开寳绘玉圅空擎来濯锦江头月动处披香殿里风自是君恩在怀防惟将皎洁矢丹衷  

五言絶句  

题蒲葵扇　　　　　　　　【`唐`】雍裕之  

倾心曽向日在手幸揺风羡尔逢提握知名自谢公  

题扇头　　　　　　　　　【`金`】王利宾  

轻纱画竹雀柄短不盈握暑气正凭陵清风一何邈  

緑窗诗　　　　　　　　　【`元`】孙蕙兰  

小小春罗扇团团秋月生蟠桃花树里绣得董双成  

青青水中蒲　　　　　　　【`明`】张　羽  

青青水中蒲织作团团扇不肯赠傍人自掩春风面  

六言絶句  

徳和墨竹扇头　　　　　　【`金`】元好问  

静里离离新粉动时细细清香明月清风自在红尘白日何妨  

曹得一扇头　　　　　　　　元好问  

机中秦女仙去月底梅花晩开只见一枝疎影不知何处香来  

咏撒扇　　　　　　　　　【`明`】宣　宗  

湘浦烟霞交翠剡谿花雨生香扫却人间炎暑招囘天上清凉  

七言絶句  

宫词　　　　　　　　　　【`唐`】王　建  

宛转黄金白柄长青荷叶子画鸳鸯把来不是呈新様欲进微风到御牀  

代董秀才却扇　　　　　　【`唐`】李商隐  

莫将画扇出帷来遮掩春山滞上才若道团圞是明月此中须放桂花开  

扇　　　　　　　　　　　【`唐`】司空圗  

珍重逢秋莫弃捐依依只仰故人怜有时池上遮残日承得霜林防个蝉  

蒲葵扇　　　　　　　　　【`唐`】孙元晏  

抛舍东山嵗月遥几施经畧挫雄豪若非名徳喧寰宇争得蒲葵价数髙  

送邢台州　　　　　　　　【`唐`】僧皎然  

海上名山属使君石桥琪树古来闻他时画出白团扇乞取天台一片云  

漳州僧宗要见遗纸扇毎扇各书一诗  

【`宋`】蔡　襄  

山僧遗我白纸扇入手轻快清风多物无大小贵适用何必吴绫与蜀罗  

其二  

野老寻山剪白云欲将清吹助南薫不堪便面张京兆却称能书王右军  

其三  

径尺规圆比雪霜昔人何事恨秋凉珍藏箧笥未为失更有明年夏日长  

其四  

武侯白羽挥三军帐前甲马生风云怜君才地亦疎薄几品书林至夜分  

其五  

薄似蒲葵质更圆忽疑明月落樽前南堂暑气生烦浊一座清凉直几钱  

其六  

晃白新牋卷线棱刮青纎竹纒红藤可怜子夜书帷下一片圆光得未曽  

其七  

堂隂壁罅蚊蚋都指挥四面先驱除山翁一夜稳眠睡若或论功谁胜渠  

其八  

老去将携只要轻况临炎暑绕风清儿童爱画青鸾様未识山翁质素情  

谢郑闳中惠髙丽画扇　　　　【`宋`】黄庭坚  

防稽内史三韩扇分送黄门画省中海外人烟来眼界全胜博物注鱼虫  

太白扇头　　　　　　　　　【`金`】李端甫  

岩氷涧雪谪仙才碧海骑鲸望不囘今日霜纨见遗像飘然疑是月中来  

还紫云寺素扇且题诗其上　　【`金`】宋　楫  

呉绫便面小团团失手拈来亦厚顔障尽驿尘三十里却还明月紫云间  

题刘才卿湖石扇头　　　　　【`金`】元好问  

幽涧云凝雨未干曲池疎竹共荒寒扇头唤起西园梦好似熙春阁下看  

题陈此山扇　　　　　　　【`元`】苏尔约苏哈雅  

翠幕低垂防午隂碧缾里面水防深东风截断人间热勾引清凉养道心  

东家四时词　　　　　　　【`元`】虞　集  

临流洗砚见长身白苎寛衣短葛巾纨扇自题新得句水亭分送倚阑人  

以琼扇一握奉致黄明府　　【`元`】范　梈  

拾得炎州月一团殷勤持赠比琅玕情知己是秋风后留作明年九夏寒  

题宋徽宗扇面　　　　　　【`元`】栁　贯  

瑶池池上万芙渠孔雀聼经水殿虚扇影已随鸾影去轻纨留得瘦金书  

同张伯雨过凝神庵因观宋髙宗所赐蒲衣道  

士张逹道白羽扇　　　　【`元`】萨都拉  

晴日赤山湖水明湖中山影一眉青蒲衣道士无人识羽扇年年落鳯翎  

题扇面【`剪纸为梅花残　　　元月夹以素纨`】陈　旅  

娟娟翠防倚清空解把并刀剪雪风一段寒香吹不尽西泠残月角声中  

倭扇　　　　　　　　　　【`元`】贡性之  

外番巧艺夺天工笔底丹青智莫穷好似越裳供翡翠也从中国被仁风  

题扇赠首坐　　　　　　　【`明`】呉　防  

提来电掣风千里放下云沈月五更举似座中三百众定从何处有风生  

秋香便面　　　　　　　　【`明`】祝允明  

晃玉揺银小扇圗五云楼阁女仙居行间着个秋香字知是成都薛校书  
