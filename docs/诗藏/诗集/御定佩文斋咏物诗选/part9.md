---
title: 第8部分
index: true
icon: editor
order: 9
category:
  - 诗藏
  - 诗集
  - 御制佩文斋咏物诗选
tag:
  - 钦定四库全书
  - 集部八
  - 总集类
  - 陈廷敬
  - 清
---

## 御定佩文斋咏物诗选卷三百四十八  

藤花类  

五言古  

咏藤　　　　　　　　　　【`梁`】简文帝  

纎条寄乔木弱影掣风斜摽春抽晓翠出雾挂悬花  

驾檐藤　　　　　　　　　【`唐`】储光羲  

得从轩墀下如胜松柏林生枝逐架逺吐叶向门深何许答君子檐间朝暝隂  

石上藤　　　　　　　　　【`唐`】岑　参  

石上生孤藤弱蔓依石长不逢髙枝引未得凌空上何处堪托身为君长万丈  

潭上紫藤　　　　　　　　【`唐`】李徳裕  

故乡春欲尽一嵗芳难再岩树已青葱吾庐日堪爱幽蹊人未去芳艸行应碍遥忆紫藤垂繁阴照潭黛  

挂树藤　　　　　　　　　【`唐`】曹冠卿  

本为独立难寄彼髙树枝蔓衍数条逺溟蒙千朶垂向日助成隂当风借持危谁言柔可屈坐见蟠蛟螭  

垂涧藤　　　　　　　　　【`宋`】朱　子  

寒泉下碧涧古木垂苍藤防此万里流闲花自层层何人赏幽致白发岩中僧  

罨画谿　　　　　　　　　【`眀`】马　愈  

谿藤荡微风谿水清见底照映青藤花揺揺不能已仙人紫绮裘啸咏谿光里慨彼尘俗心谁能此涓洗  

朱藤　　　　　　　　　　【`眀`】吴　宽  

嫋嫋数尺藤往嵗亲手挿西庵敞短檐借尔两相夹嵗乆终蔓延枝叶已交接有花散红缨有子垂皂荚赤日隔繁隂偃息可移榻但忧风雨甚髙架一朝压霜雪却不妨忍冬共经腊  

七言古【`附长短句`】  

爱敬寺古藤歌　　　　　　【`唐`】李　颀  

古藤池水盘树根左攫右拏龙虎蹲横空直上相凌突丰茸离纚若无骨风雷霹雳连黑枝人言其下藏妖魑空庭落叶作开合十月苦寒常倒垂忆昨花飞满空殿宻叶吹香饭僧遍南阶双桐一百尺相与年年老霜霰  

和题藤架　　　　　　　　【`唐`】独孤及  

尊防叶成幄璀璀花落架花前离心苦愁至无日夜人去藤花千里强藤花无主为谁芳相思歴乱何由尽春日迢迢如线长  

五言律  

藤　　　　　　　　　　　【`唐`】李　峤  

吐叶依松磴舒苖长石防神农尝药罢质子寄书来色映葡萄架花分竹叶杯金堤不见识玉润防重开  

五言排律  

和友人许棠题宣平里古藤　【`唐`】张　蠙  

欲结千年茂生来便近松迸根通井润交叶覆庭秾歴代频更主盘空渐变龙昼风圆影乱宵雨细声重葢宻胜丹桂层危类逺峰嫩条悬夜防枯节呌秋蛩翠老霜难蚀皴多藓乍封防家遥共玩何寺不堪容客对忘离榻僧看误过钟顷因陪预作终夕绕枝笻  

七言律  

紫藤花　　　　　　　　　【`眀`】王世贞  

防茸一架自成林窈窕繁葩灼暮隂南国红蕉将比貎西陵青柏结同心裁霞缀绮光相乱剪雨萦烟态转湥紫雪半庭长不扫闲抛簮组对清吟  

藤　　　　　　　　　　　【`眀`】王士骐  

手种藤花大可围暮春小圃亦芳菲黄鹂隐叶惟闻啭紫蝶寻春不辨飞满架迎风光眼縁谿着雨碧侵衣漫道破除情事尽长条柔蔓转依依  

五言絶句  

紫藤树　　　　　　　　　【`唐`】李　白  

紫藤挂云木花蔓宜阳春宻叶隐歌鸟香风留美人  

古藤　　　　　　　　　　【`唐`】钱　起  

引蔓出云树垂纶覆巢鹤幽人对酒时苔上闲花落  

石上藤　　　　　　　　　【`唐`】顾　况  

空山无鸟迹何物如人意委曲结绳文离披艸书字  

藤　　　　　　　　　　　【`眀`】于若瀛  

藤古结为梁蜒蜿慿云雾歩之时动揺疑驾彩虹度  

七言絶句  

送王永　　　　　　　　　【`唐`】刘　商  

绵衣似热夹衣寒时景虽和春已阑诚知暂别那惆怅眀日藤花独自防  

宿杨家　　　　　　　　　【`唐`】白居易  

杨氏弟兄俱醉卧披衣独起下髙斋夜深不语中庭立月照藤花影下阶  

紫藤　　　　　　　　　　【`唐`】许　浑  

緑蔓秾隂紫袖低客来留坐小堂西醉中掩瑟无人防家近江南罨画谿  

题画　　　　　　　　　　【`眀`】沈　周  

临水人家竹树中只因孤屿水船通当门细荇牵微浪绕屋藤花落软风  

中甫过斋中烹茗清谈试笔写图因题其上  

【`眀`】居　节  

落尽藤花磵水香松风如水昼初长幽人自是山中相鹤氅黄冠坐夕阳  

荆谿杂曲　　　　　　　　【`眀`】王叔承  

女墙开徧白蔷薇萝叶藤花鸟乱飞耐可铜官复离墨满城山色照人衣  

和令则题画　　　　　　　【`眀`】陈继儒  

山邨雨霁水防加鸭觜滩头燕尾沙新结松棚试新茗好风无力扫藤花  

## 御定佩文斋咏物诗选卷三百四十九  

山丹花类  

五言古  

次韵子由所居　　　　　　【`宋`】苏　轼  

堂前种山丹错落马脑盘堂后种秋菊碎金收辟寒草木如有情慰此芳嵗阑幽人正独乐不知行路难  

山丹　　　　　　　　　　【`宋`】朱子  

昔游岭海间防见蛮卉拆素英溥夕露朱蘤烂晴日归来今防年晤对秪寒碧因君赋山丹恱复见顔色  

七言律  

山丹花　　　　　　　　　【`宋`】杨万里  

春去无芳可得寻山丹最晚出云林柿红一色眀罗袖金粉群虫集寳簮花似鹿葱还耐久叶如芍药不多深青泥瓦斛移山蘤聊著书窗伴小吟  

## 御定佩文斋咏物诗选卷三百五十  

素馨花类  

七言絶句  

素馨花　　　　　　　　　【`宋`】陈傅良  

羞将姿媚随花谱爱伴孤髙上月评独恨遇寒成弱植色香殊不避梅兄  

素馨花　　　　　　　　　【`眀`】杨　慎  

金碧佳人堕马妆鹧鸪林里鬪芬芳穿花贯缕盘香雪曾把风流恼陆郎  

夜至红桥所居　　　　　　【`眀`】林　鸿  

素馨花发暗香飘一朶斜簮近翠翘寳马归来新月上緑杨影里倚红桥  

## 御定佩文斋咏物诗选卷三百五十一  

玉珑松花类  

七言律  

茌平县西门邮亭废圃中有花名玉珑瑽枝叶与琼花无异但花蕊层生与叶相间逺望如翠烟笼玉幽香扑人遂呼浊醪痛饮花下陈令取纸笔索诗乗醉走笔赋二律  

【`眀`】王　防  

谁司后土作花王忍置瑶华官道旁衣袂不经尘世染梦魂犹帯广寒香孤蟾照破琼林雪飞蝶栖残珠树霜天上人间惟有此好将栏槛防荒凉  

其二  

何年碧海防璚仙云制衣裳雪作钿醉锁素虬缠寳树闲骑白凤下瑶天鹤林寺废空流水后土祠荒起暮烟惭愧邮亭一株雪春风犹得路人怜  

七言絶句  

游天坛杂诗　　　　　　　【`金`】元好问  

漫山白白与红红小树低丛防不供总道楂花香气好就中偏爱玉珑松【`原注花名有玉珑松`】  

## 御定佩文斋咏物诗选卷三百五十二  

琼花类【`附瑶花　琪花`】  

长短句  

赋得琼花观送人　　　　　【`眀`】刘　溥  

琼花观在江都云月馆仙人居无双亭前一方地昔日琼花今已无玉女香车游碧落回首人间尘漠漠重栏空防八仙花飞佩谁乗九臯鹤古城杨栁接东桥十里红楼路不遥行舟过此一停泊琪树隂中听紫箫  

七言律  

约黄成之观琼花予不及从以诗代简  

【`宋`】方　岳  

杜宇声中鬓欲华春风将緑又天涯欠随江夏无双士共防扬州第一花想像烟云人跨鹤淋漓诗句字栖鸦蹇驴不管唐衫湿醉兀归鞍暮雨斜  

五言絶句  

扬州广城店　　　　　　　【`眀`】张以宁  

潮落防江夜先将梦到家扬州无赖月独自照琼花  

七言絶句  

小游仙　　　　　　　　　【`唐`】曹　唐  

云陇琼花满地香碧沙红水遍朱堂外人欲压长生籍拜请飞琼报玉皇  

后土庙琼花诗　　　　　　【`宋`】王禹偁  

春氷薄薄压枝柯分与清香是月娥忽似暑天深涧底老松擎雪白娑婆  

扬州后土祠琼花　　　　　【`元`】尹廷髙  

无双亭下万人防欲觅残英一片难夜静月眀猿鹤唳误翻玉雪堕阑干  

续游仙诗　　　　　　　　【`眀`】马　洪  

侍儿扶上紫鸾车一笑相逢蕚緑华今夜芜城好眀月无双亭上防琼花  

附瑶花  

七言古  

瑶花【`花白色而变　　　　　元残红而碧`】郭　钰  

瑶防仙子初相见迥立天风飘雪练东华梦破归去迟素衣总被缁尘染芳心不委春蝶狂水瞐帘卷凝清香胭脂洗红留残晕海云翦碧浮霓裳扬州琼花旧同谱零落谁知到南土闻君爱花最有情亭防五月清无暑君不见花开今日多有酒不饮君如何  

附琪花  

五言古  

琪树下因吟六韵呈先达者　【`唐`】刘　驾  

举世爱嘉树此树何人识清秋逺山意偶向亭际得竒柯交若鬪生叶宻如织尘中尚青葱更想尘外色所宜巢三鸟影入瑶池碧移根岂无时一问紫烟客  

五言絶句  

初移琪树　　　　　　　　【`唐`】羊士谔  

爱此丘中物烟霜尽日防无穷碧云意更助緑窗寒  

石桥琪树　　　　　　　　【`唐`】僧隐丘  

山上天将近人间路渐遥谁当云里见知欲度仙桥  

七言絶句  

歩虚词　　　　　　　　　【`唐`】陈　羽  

楼殿层层阿母家昆仑山顶驻红霞笙歌出见穆天子相引笑防琪树花  

## 御定佩文斋咏物诗选卷三百五十三  

兰花类  

五言古  

幽兰　　　　　　　　　　【`宋`】鲍　照  

帘委兰蕙露帐含桃李风揽带昔何道坐令芳节终  

紫兰始萌　　　　　　　　【`梁`】武　帝  

种兰玉防下气暖兰始萌芬芳与时发婉转迎节生独使金翠娇偏动红绮情二游何足怀一顾非倾城羞将苓芝侣岂畏鶗鴂鸣  

兰　　　　　　　　　　　【`梁`】宣　帝  

折茎聊可佩入室自成芳开花不竞节含秀委微霜  

赋新题得兰生野径　　　　【`陈`】张正见  

披襟出兰畹命酌动幽心锄罢还开路歌喧自动琴华灯共影落芳杜杂花深莫言闲径里遂不断黄金  

猗兰操　　　　　　　　　【`隋`】辛德源  

奏事传青阁拂除乃陶嘉散条凝露彩含芳映日华已知香若麝无怨直如麻不学芙蓉艸空作眼中花  

兰　　　　　　　　　　　【`唐`】王　维  

根移地因偏花老色未改意苏瘴雾余气压初寒外婆娑靖节窓髣髴灵均佩  

古意　　　　　　　　　　【`唐`】贺兰进眀  

崇兰生涧底香气满幽林采采欲为赠何人是同心日暮徒盈把徘徊忧思深慨然纫杂佩重奏丘中琹  

赠友人　　　　　　　　　【`唐`】李　白  

兰生不当户别是闲庭艸夙被霜露欺红荣已先老谬接瑶华枝结根君王池顾无馨香美叨沐清风吹余芳若可佩卒嵗常相随  

咏兰　　　　　　　　　　【`唐`】白居易  

寓常本殊致意幽非我情吾常有疏浅外物无重轻各言艺幽深彼美香素茎岂为赏者说自保孤根生易地无赤株丽土亦同荣赏际林壑近汛余烟露清余懐既郁陶尔类徒纵横妍媸茍不信宠辱何为惊贞隠谅无迹激时犹栋名幽丛霭緑畹岂必懐归耕  

兰　　　　　　　　　　　【`唐`】李徳裕  

楚客重兰荪遗芳今未歇叶抽清浅水花防暄妍节紫艶映渠鲜轻香含露洁  

题杨次公春兰　　　　　　【`宋`】苏　轼  

春兰如美人不采羞自献时闻风露香蓬艾深不见丹青冩真色欲补离骚传对之如灵均冠佩不敢燕秋兰已悴以其根归学古　　【`宋`】朱　子  

秋至百艸晦寂寞寒露滋兰臯一以悴芜秽不能治端居念离索无以遗所思愿言托孤根嵗晏以为期  

种兰　　　　　　　　　　【`宋`】薛季宣  

兰生林樾间清芬倍幽逺野人坐官曹兹意极不浅西窓蔽斜日松钗架春晚墙隂莳花木憔悴根日损植此山国香坐与前事反扶疎可纫佩心绪端有本芽生仅盈坛髙风传九畹群芳顔色好秪自夸园苑何如淡嚼蜡艸莽曾谁混对我静无言忘形如莽防  

刈兰　　　　　　　　　　　薛季宣  

东畹刈真香静院篸瓶水髙逺不胜情时逐微风起和雨剪闲庭谁作骚人语记得旧家山香来无觅处  

盆兰　　　　　　　　　　【`元`】岑安卿  

猗猗紫兰花素秉岩穴趣移栽碧盆中似为香所误吐舌终不言畏此尘垢污岂无髙节士幽深共情素俛首若有思清风飒庭户  

兰花篇　　　　　　　　　【`眀`】宋　濓  

阳和煦九畹晴芬溢青兰潜姿发麝幽蘤凝紫檀緑萝托芳邻白谷挹髙寒元圣未成调湘累久长叹菉葹虽外蔽贞洁终能完岂知生平心卒获君子观杂以青瑶芝承以白玉盘灵风晚方荐清露夜初漙此时不见知骈罗混荒菅春风桃杏花烂若霞绮攅徒媚夸毗子千金买歌欢弃之不彼即要使中心安愿结美人佩把玩日忘餐  

塘上闻兰香　　　　　　　【`眀`】叶子竒  

大谷空无人芝兰花自香防根竟不见芳草如人长  

墨兰　　　　　　　　　　【`眀`】僧宗衍  

楚雪春已晴沅湘水初满去年故叶长今年新叶短波眀碧沙净日照紫苔暖不见泽中人江南暝云断  

七言古  

画兰　　　　　　　　　　【`元`】吴　镇  

防趠风下东吴舟坏土移入漳泉秋初疑紫莛攅翠凤恍如緑绶萦青虬猗猗九畹易消歇奕奕百亩多淹留轩窓相逢与一笑结交三友成风流  

采兰堂　　　　　　　　　【`眀`】僧妙声  

去年采兰兰叶长今年采兰兰叶短秉芳欲寄路漫漫国香零落风吹断莲花峰下采兰堂永懐佳境不能忘上人开窓面山坐山水含晖吟谢郎三生误落夫差国翠结琼琚香不息目断王孙犹未归江南春艸连天碧  

五言律  

芳兰　　　　　　　　　　【`唐`】太　宗  

春晖开禁苑淑景媚兰场映庭含浅色凝露浮光日丽参差影风传轻重香防湏君子折佩里作芬芳  

咏兰　　　　　　　　　　【`唐`】李　峤  

虚室重招寻防言契断金英浮汉家酒雪洒楚王琴广殿轻香发髙防逺吹吟河汾应擢秀谁肯访山隂  

幽兰　　　　　　　　　　【`唐`】崔　涂  

幽植众宁知芬芳止暗持自无君子佩未是国香衰白露沾常早春风到每迟不知当路艸芬馥欲何为  

兰　　　　　　　　　　　【`唐`】僧无可  

兰色结春光氛氲掩众芳过门阶露叶寻泽迳连香畹静风吹乱亭秋雨引长灵均曾采撷纫佩挂荷裳去嵗防学古分恵兰花清赏既歇复以根丛归之故畹而学古预有今年之约近闻颇已着花輙赋小诗以寻前约幸一笑  

【`宋`】朱　子  

秋兰逓初馥芳意满冲襟想子空斋里凄凉楚客心夕风生逺思晨露洒中林颇意孤根在幽期得重寻  

兰　　　　　　　　　　　【`眀`】冯　琦  

韦曲名园好习池胜事繁午风披蕙帯秋色上苔防宻树云成幄疎篱水绕门不烦除客径吾欲借兰荪  

七言律  

兰　　　　　　　　　　　【`宋`】杨万里  

雪径偷开浅碧花氷根乱吐小红芽生无桃李春风面名可山林处士家政坐国香到朝市不容霜节老云霞江蓠蕙圃非吾耦付与骚人定等差  

兰　　　　　　　　　　　【`宋`】刘克庄  

深林不语抱幽贞赖有微风逓逺馨开处何妨依藓砌折来未肯恋金瓶孤髙可挹供诗卷素淡堪移入卧屏莫笑门无佳子弟数枝濯濯映荄庭  

挂兰　　　　　　　　　　【`元`】谢宗可  

江浦烟丛困草莱灵根从此谢栽培移将楚畹千年恨付与东风一缕开湘女久无尘土夣灵均元是栋梁材午窓试读离骚赋却怪幽香天上来  

兰　　　　　　　　　　　【`眀`】文徴眀  

灵根珍重自瓯东绀碧垂香玉两丛和露纫为湘水佩凌风如到蕊珠宫谁言别有幽贞在我已相忘臭味中老去相如才思减临窓欲赋不能工  

题赵松雪墨兰　　　　　　【`眀`】僧宗衍  

湘江春日静辉辉兰雪初消翡翠飞拂石似鸣苍玉佩御风还着六铢衣夜寒燕姞空多夣嵗晚王孙尚不归千载畵图劳防缀所思何处寄芳菲  

五言絶句  

兰　　　　　　　　　　　【`唐`】唐彦谦  

谢庭漫芳艸楚畹多緑莎于焉忽相见嵗晏将如何  

兰　　　　　　　　　　　【`宋`】司马光  

艺植日繁滋芬芳时入座青葱春蕊擢皎洁秋英堕  

兰涧　　　　　　　　　　【`宋`】朱　子  

光风浮碧涧兰杜日猗猗竟嵗无人采含薰秪自知  

兰　　　　　　　　　　　【`宋`】杨万里  

健碧缤缤叶斑红浅浅芳幽香空自秘风肯秘幽香  

题信上人春兰　　　　　　【`元`】掲傒斯  

深谷暖云飞重岩花发时非因采樵者那得外人知  

题畵兰　　　　　　　　　【`元`】陈　旅  

九畹光风转重岩坠露香紫宫祠太乙瑶席荐琼芳  

兰　　　　　　　　　　　【`元`】郑允端  

并石疎花瘦临风细叶长灵均清夣逺遗佩满沅湘  

写兰　　　　　　　　　　【`眀`】景翩翩  

道是深林种还怜出谷香不因风力紧何以度潇湘  

七言絶句  

兰　　　　　　　　　　　【`宋`】朱　子  

漫种秋兰四五茎疎帘底事太闗情可能不作凉风计防得幽香到晚清  

寒食相将诸子游翟园　　　【`宋`】杨万里  

鹿葱旧种竹新栽幽径深行防却回忽有野香寻不得兰于石背一花开  

题畵兰　　　　　　　　　【`眀`】文征眀  

手培兰蕙两三栽日暖风微次第开坐久不知香在室推窓时有蝶飞来  

兰　　　　　　　　　　　【`眀`】余有丁  

何处幽香扑酒樽洲中杜若畹中荪纫来为佩裁为服不许薋葹挂荜门  

紫兰　　　　　　　　　　【`眀`】景翩翩  

碧玉参差簇紫英当年剰有国香名风前漫结幽人佩澧浦春深寄未成  

## 御定佩文斋咏物诗选卷三百五十四  

蕙花类  

五言古  

蕙花初开　　　　　　　　【`宋`】杨万里  

幽人非爱山出山将何之山居种兰蕙嵗寒久当知初艺止百亩余地惜奚为先生无广居千岩一茅茨四面秖艺蕙中间才置锥锐緑分宿丛修紫擢防枝孤榦八九花一花破初蕤西风淡无味微度成香吹灯夣得幽馥月写传静姿我欲掇芳英和露充晨炊眷然恻不忍环玩息忘饥岂无众花草不愿秋风迟种时乱不择嵗晚悔可追  

五言律  

题次公蕙　　　　　　　　【`宋`】苏　轼  

蕙本兰之族依然臭味同曾为水仙佩相识楚词中幻色虽非实贞香亦竟空云何起微馥鼻观已先通  

五言絶句  

蕙　　　　　　　　　　　【`宋`】朱　子  

今花得古名旖旎香更好适意欲忘言尘编讵能考  

题信上人秋蕙　　　　　　【`元`】掲傒斯  

幽丛不盈尺空谷为谁芳一迳寒云色满林秋露香  

七言絶句  

和令狐侍御赏蕙草　　　　【`唐`】杜　牧  

寻常诗思巧如春又喜幽亭蕙草新本是馨香比君子绕栏今更为何人  

蕙草　　　　　　　　　　【`宋`】刘克庄  

萧艾荣枯各有时深藏芳洁欲奚为世间鼻孔无凭托且伴幽窓读楚词  

东园　　　　　　　　　　【`宋`】僧道潜  

云峰缺处支笻立谿澑声中弄扇行习习南风吹百艸幽香知有蕙兰生  

## 御定佩文斋咏物诗选卷三百五十五  

芝类  

乐府  

灵芝歌　　　　　　　　　【`汉`】班　固  

因露寝兮产灵芝象三徳兮瑞应图延夀命兮光此都配上帝兮象太微参日月兮扬光辉  

五言古  

芝草　　　　　　　　　　【`梁`】庾肩吾  

踟蹰玩芝艸淹留攀桂丛桂丛方偃蹇芝叶正玲珑如龙复如马成阙复成宫黄金九华发紫葢六英通隠士苍山北神仙海穴东随丹聊变水独揺不湏风  

菌耳徧沃野　　　　　　　　【`元`】吾丘衍  

菌耳徧沃野琼芝亦芬芳群隂掩其茨谁复知尔良我愿得此艸移根植崇冈闲攀紫金蕤浥露晞朝阳服食换緑髓轻举过紫皇招携三辰游与之同辉光七言古  

石芝　　　　　　　　　　【`宋`】苏　轼  

空堂眀月清且新幽人睡息来初匀了然非夣亦非觉有人夜呼祁孔宾披衣相从到何许朱栏碧井开琼户忽惊石上堆龙蛇玉芝紫笋生无数锵然敲折青瑚味如蜜藕和鸡苏主人相顾一抚掌满堂坐客皆卢胡亦知洞府嘲轻脱终胜嵇康羡王烈神山一合五百年风吹石髓坚如铁  

五言律  

宣政殿芝艸　　　　　　　【`唐`】李义府  

眀王敦孝感寳殿秀灵芝色带朝阳净光涵雨露滋且标宣德重更引国恩施圣祚今无限微臣乐未移  

五言絶句  

题尽卷　　　　　　　　　【`元`】马　臻  

翠疉洪蒙色云凝淡沲春髙寒不可到应有采芝人  

七言絶句  

送道友游山　　　　　　　【`唐`】施肩吾  

欲驻如今未老形万重山上九芝青君今若问采芝路踏水踏云穿杳防  

寄题朱元晦武夷精舎　　　【`宋`】陆　游  

先生结屋緑岩邉读易悬知屡絶编不用采芝惊世俗恐人谤道是神仙  

次王参政延福宫韵　　　　【`元`】马祖常  

唐家涨水望云亭三月千花隔障屏不似仙人华緑洞双笙吹凤五芝庭  

中秋前偶赋　　　　　　　【`元`】虞　集  

采芝不觉过前山偶答樵歌暮却还人影自行残照外雨云先入翠微间  

惟寅征君踏雨过林舘为畱终日因诵近赋絶句三首辄走笔奉和　　　【`眀`】周　砥  

野花疎竹媚幽姿翡翠帘前雨散丝最爱陈琳诗句好玉盘春露捧金芝  

雨后　　　　　　　　　　【`眀`】彭　年  

洞底泉声谷口闻望中峰色杳难分欲寻雨后金芝艸更踏前峰半湿云  

## 御定佩文斋咏物诗选卷三百五十六  

萱花类  

五言古  

塘上行　　　　　　　　　【`宋`】谢恵连  

芳萱秀陵阿菲质不足营幸有忘忧用移根托君庭垂颖临清池擢彩仰华甍霑渥云雨润葳蕤吐芳馨愿君眷轻叶留景恵余眀  

咏萱草　　　　　　　　【`北齐`】阳休之  

开跗幽涧底散彩曲堂垂优柔清露湿微穆恵风吹朝朝含丽景夜夜对华池  

咏阶前萱草　　　　　　　【`隋`】魏　澹  

緑艸正含芳靃靡映前堂帯心花欲发依笼叶已长云度时无影风来乍有香横得忘忧号余忧遂不忘  

五言律  

萱　　　　　　　　　　　【`唐`】李　峤  

屣歩寻芳日忘忧自结丛黄英开飬性緑叶正依笼色湛仙人露香传少女风还依北堂下曹植动文防  

萱草　　　　　　　　　　【`唐`】李咸用  

芳艸比君子诗人情有由秖应怜雅态未必解忘忧积雨莎庭小微风藓砌幽莫言开太晚犹胜菊花秋  

萱　　　　　　　　　　　【`金`】周　昻  

万里黄萱好风烟接路傍迹踈虽异域心宻竟中央染练成初色移瓶得细香客愁无路遣始为防花忘  

五言絶句  

萱　　　　　　　　　　　【`宋`】宋　祁  

修茎无附叶繁萼攅莛首每欲问诗人定得忘忧否  

萱　　　　　　　　　　　【`宋`】石延年  

移萱树之背丹霞间缥色我有忧民心对君忘不得  

萱草　　　　　　　　　　【`宋`】朱　子  

春条拥深翠夏花眀夕隂北堂罕悴物独尔淡冲襟  

有感　　　　　　　　　　【`眀`】马闲卿  

春风零落后秋圃恨开迟总是宜男草傍人也未知  

七言絶句  

宫词　　　　　　　　　　【`眀`】黄省曾  

清萱到处碧鬖鬖兴庆宫前色倍含借问皇家何种此太平天子要宜男  

## 御定佩文斋咏物诗选卷三百五十七  

菊花类  

五言古  

菊　　　　　　　　　　　【`晋`】袁山松  

灵菊植幽崖擢頴凌寒飚春露不改色秋霜不改条  

饮酒　　　　　　　　　　【`晋`】陶　潜  

结庐在人境而无车马喧问君何能尔心逺地自偏采菊东篱下悠然见南山山气日夕佳飞鸟相与还此中有真意欲辨已忘言  

其二  

秋菊有佳色裛露掇其英泛此忘忧物逺我遗世情一觞虽独进杯尽壶自倾日入群动息归鸟趋林鸣啸傲东轩下聊复得此生  

摘园菊赠谢仆射举　　　　【`梁`】王　筠  

灵茅挺三眷神芝曜九眀菊花偏可憙碧叶媚金英重  

九惟嘉节抱一应元贞泛酌宜长久聊荐野人诚  

咏菊　　　　　　　　　　【`唐`】陈叔达  

霜间开紫蒂露下发金英但令逢采摘寕辞独晚荣和钱员外早冬翫禁中新菊　【`唐`】白居易  

禁署寒气迟孟冬菊初拆新黄间繁緑烂若金照碧仙郎小隐日心似陶彭泽秋怜潭上防日惯篱邉摘今来此地赏野意潜自适金马门内花玉山峰下客寒芳引清句吟翫烟景夕赐酒色偏宜握兰香不敌凄凄百卉腓嵗晚氷霜积唯有此花开殷勤助君惜  

霜菊　　　　　　　　　　【`唐`】席　防  

时令忽已改行防被霜菊可怜后时秀当此凛风肃淅沥翠枝翻凄清金蕊馥凝姿节堪重澄艶景非淑宁祛青女威愿盈君子掬持来泛樽酒永以照幽独  

霜菊　　　　　　　　　　【`唐`】阙　名  

秋尽北风生律移寒气肃淅沥降繁霜离披委残菊华姿尚照灼幽气含纷郁的的冐空园萋萋被幽谷骚人有遗咏陶令曾盈掬倘使懐袖中犹堪袭余馥  

和圣俞庭菊　　　　　　　【`宋`】苏舜钦  

不谓花艸稀实爱菊色好先时自封植坐待秋风老类妆翠羽枝已喜金靥小严霜发层英益见化匠巧揺疑光艳落折恐丛薄少一日三四吟一吟三四绕赏専情自迷美极语难造得君所赋诗烂熳惬懐抱朗咏偿此心清樽为之倒  

菊　　　　　　　　　　　【`宋`】苏　洵  

骚人足竒思香艸比君子况此霜下杰清芬絶兰茝气禀金行秀德备黄中美古来鹤发翁餐英饮其水但恐蓬藋伤课仆加料理  

野菊　　　　　　　　　　【`元`】郝　经  

乾坤入消数万物呈晚节秋晏菊始华荒丛翳林樾野迥幽姿清冈断寒艶接丝虫罥青苞啼螀抱枯叶瀼露积玉华层层拥金屑我欲摘以杯饮之濯中热霜栽郁髙标胡与荒秽列嗟尔夷恵俦玉质难变灭不谓无人防便使幽香歇安得老瓦盆坐对浇古月  

菊　　　　　　　　　　　【`元`】何　中  

菊花如幽人梅花如烈士同居氷雪中标格不相似道里阻荒寒故人万里余菊枝傥可折持以寄逺书  

泾上观菊　　　　　　　　【`眀`】王　问  

泾上一老人爱菊如爱稼踏叶到林丘散襟茅茨下青柯吐芳英采采渐盈把睠言五色姿阳春似相假晚节良可亲予懐自舒冩有物茍防心那辞在荒野嵗晏不可留柴车夙云驾奕奕车马客谁解闲行者  

七言古【`附长短句`】  

买菊　　　　　　　　　　【`宋`】杨万里  

老夫山居花绕屋南斋杏花北斋菊青春二月杏花开抱瓶醉卧锦绣堆凉秋九月菊花发自折寒枝挿华发湘累落英曾防何陶令东邻未是多吾家满山种秋色黄金为地香为国就中更有一丈黄霜葩月蕊耿出墙饮徒无酒寻不得寻得一身花露香如今小寓咸阳市有口何曾问花事百钱担上买一株聊伴诗人发幽意  

白菊　　　　　　　　　　【`金`】宇文虚中  

西风萧飒百草黄南斋白菊占秋芳主人好事不専飨撷送客舘分幽香幽香清艶两难得氷雪肌肤龙麝裛悄然坐我蕊珠宫玉斧瑶姬皆旧识仙家艺菊名日精我今号尔为月英月中风露秋夕好感此仙种来曾城凭君传与金天令月与霜姿驻清景重阳好伴白衣来五栁先生忆三迳  

菊潭　　　　　　　　　　【`眀`】李　蓘  

甘菊之下潭水清上有菊花无数生谷中人家饮此水能令上夀皆百龄汉家宰相亦不俗月致洛阳三十斛遗踪芜没无处寻夜雨春风长荆谷  

其二  

浩荡李青莲清狂孟襄阳当时各到菊潭上风流对酒酣壶觞山树槭槭山菊老谷中人夀今多少髙贤已去碧山空千载流光一归鸟  

买西园菊至招同社徐兴公商孟和诸人花下  

小酌因和短歌　　　　　【`眀`】陈　鸿  

防处菊花残西园余数亩买来竹窓下折简防宾友把酒坐花傍一齐衫袖香春天百卉媚不及此幽芳堦下凉风薄暮起枝枝低拂深杯里愿君尽醉宿我家眀日更买西园花  

五言律  

赋得残菊　　　　　　　　【`唐`】太　宗  

阶兰凝曙霜岸菊照晨光露浓晞晓笑风劲浅残香细叶雕轻翠圆花飞碎黄还将今嵗色复结后年芳  

秋菊　　　　　　　　　　【`唐`】骆宾王  

擢秀三秋晚开芳十歩中分黄俱笑日含翠共揺风碎影涵流动浮香隔岸通金翘徒可泛玉斚竟谁同  

菊　　　　　　　　　　　【`唐`】李　峤  

玉律三秋暮金精九日开荣舒洛媛浦香泛野人杯靃靡寒潭侧丰茸晓岸隈黄花今日晚无复白衣来  

九日奉陪令公登白楼同咏菊  

【`唐`】卢　纶  

琼樽犹有菊可以献留侯愿比三花秀非同百卉秋金英和药细玉露结房稠黄雀知恩在衔飞亦上楼  

菊　　　　　　　　　　　【`唐`】李商隐  

暗暗淡淡紫融融冶冶黄陶令篱边色罗含宅里香防时禁重露实是怯残阳愿泛金鹦鹉升君白玉堂  

白菊　　　　　　　　　　【`唐`】许　棠  

所尚雪霜姿非闗落防期香飘风外别影到月中疑发在林凋后繁当露冷时人间稀有此自古乃无诗  

菊　　　　　　　　　　　【`唐`】罗　隠  

篱落嵗云晏数枝聊自芳雪裁纎蕊宻金坼小苞香千载白衣酒一生青女霜春丛莫轻薄彼此有行蔵  

白菊　　　　　　　　　　【`唐`】张　蠙  

秋天木叶干犹有白花残举世稀栽得豪家却畵防片苔相应緑诸卉独宜寒防度携佳客登髙欲折难  

采菊　　　　　　　　　　【`唐`】李建勲  

簇簇竟相鲜一枝开防番味甘资麴糵香好胜兰荪古道风揺逺荒篱露压繁盈筐时采得服饵近知门  

菊　　　　　　　　　　　【`唐`】僧无可  

东篱揺落后宻艶被寒催夹雨惊新拆经霜忽尽开野香盈客袖禁蕊泛天杯不共春兰并悠扬逺蝶来  

九日菊花咏应诏　　　　　【`唐`】僧广宣  

可讶东篱菊能知节芳细枝青玉润繁蕊碎金香爽气浮朝露浓姿帯夜霜泛杯传夀酒应共乐时康九月十八日黄菊始开时且禁酿谩成示徳衡  

弟　　　　　　　　　　【`元`】蒲道源  

冉冉秋事杪幽丛花始黄直湏雕众卉才许见孤芳重露洗金质严风吹緑裳陶翁如有酒何日不重阳  

汝庆宅红菊　　　　　　　【`眀`】何景眀  

红菊开时暮亭亭冠物华亦知顔色好不是艶阳花罗绮娇秋日楼防媚晚霞清香如不改常傍美人家  

菊　　　　　　　　　　　【`眀`】申时行  

诛茅疏野径种菊拟山家秀擢三秋榦竒分五色葩凌霜畱晚节殿嵗夺春华为道餐英好东篱兴独赊  

菊　　　　　　　　　　　【`眀`】唐文献  

西苑宸游地东篱菊已花当年夸野色此日丽天葩轻白凌寒露深红映晚霞秋英疑可茹无复楚人嗟  

五言排律  

和令狐相公玩白菊　　　　【`唐`】刘禹锡  

家家菊尽黄梁国独如霜莹净真琪树分眀对玉堂山人披雪氅素女厌红妆粉蝶来难见麻衣拂更香面风揺羽扇含露滴琼浆髙艶遮银井繁枝覆象牀桂丛惭并发梅蕚妬先芳一入瑶华咏从兹播乐章  

咏夹迳菊　　　　　　　　【`唐`】薛　能  

夹迳尽黄英不通人并行防曾相对绽元自两行生丛比髙低等香连左右并畔揺风势断中夹日华眀间隔蛩吟隔交横蝶乱横频应泛桑落摘处近前楹  

恩门小谏雨中乞菊栽　　　【`唐`】郑　谷  

握兰将满嵗栽菊伴吟诗老去慵趋世朝回独绕篱逓香风细细浇緑水弥弥秖共山僧赏何当国士移孤根深有托微雨正相宜更待金英发凭君挿一枝  

南海使院对菊懐丁夘别墅　【`唐`】许　浑  

何处曾移菊谿桥鹤岭东篱疎还有艶园小亦无丛日晚秋烟里星繁晓露中影揺金涧水香染玉潭风罢酒惭陶令题诗答谢公朝来数花发身在尉佗宫  

七言律  

和马郎中移白菊见示　　　【`唐`】李商隠  

陶诗只采黄金实郢曲新传白雪英素色不同篱下发繁花疑自月中生浮杯小摘开云母带露全移缀水精偏称含香五字客从兹得地始芳荣  

野菊　　　　　　　　　　　李商隠  

苦竹园南椒坞邉微香冉冉泪涓涓已悲节物同寒雁忍委芳心与暮蝉细路独来当此夕清樽相伴省他年紫云新苑移花处不取霜栽近御筵  

幽居有白菊一丛因而成咏呈知已  

【`唐`】陆龟防  

还是延年一种材即将瑶朶冐霜开不如红艶临歌扇欲伴黄英入酒杯陶令接防堪岸着梁王髙屋好敧来月中若有闲田地为劝嫦娥作意栽  

重忆白菊　　　　　　　　　陆龟防  

我怜贞白重寒芳前后丛生夹小堂月朶暮开无絶艶风茎时动有竒香何惭谢雪清才咏不羡刘梅贵主妆更忆幽窓凝一夣夜来邨落有微霜  

和鲁望白菊　　　　　　　【`唐`】皮日休  

已过重阳半月天琅华千防照寒烟蕊香亦似浮金靥花様还如缕玉钱玩影冯妃堪比艶链形箫史好争妍无由摘向牙箱里飞上方诸赠列仙  

和陆鲁望白菊　　　　　　【`唐`】张　贲  

雪彩氷姿号女华寄身多是地仙家有时南国和霜立防处东篱伴月斜谢客琼枝空贮恨袁郎金钿不成夸自知终古清香在更出梅妆弄晚霞  

刘员外寄移菊　　　　　　【`唐`】李山甫  

秋来縁树复縁墙怕共平芜一例荒顔色不能随地变风流唯解逐人香烟含细叶交加碧露坼寒英次第黄深谢栽培与知赏但惭终嵗待重阳  

咏白菊　　　　　　　　　【`唐`】罗　隠  

虽被风霜竞欲催皎然顔色不低摧已疑素手能妆出又似金钱未染来香散自宜飘渌酒叶交仍得防香苔寻思闭户中宵见应认寒窓雪一堆  

和张少监晚菊　　　　　　【`宋`】徐　铉  

忆共庭兰倚砌栽柔条轻吹独依隈自知佳节终堪赏为惜流光未忍开采撷也湏盈掌握馨香还解满罇罍今朝旬假犹无事更好登临泛一杯  

菊　　　　　　　　　　　【`宋`】刘子翚  

青丛馥郁早抽芽金蕊斓斑晚着花秋意秪应宜澹泊化工可是惜铅华轻烟细雨重阳节曲槛疎篱五栁家暮醉朝吟供采摘更怜寒蝶共生涯  

今年立冬后菊方盛开小饮　【`宋`】陆　游  

胡牀移就菊花畦饮具酸寒手自携野实似丹仍似漆邨醪如蜜复如虀传方那解烹羊脚破戒犹惭擘蠏脐一醉又驱黄犊出冬晴正要饱耕犁  

野菊　　　　　　　　　　【`宋`】杨万里  

未与骚人当糗粮况随流俗作重阳正縁在野有幽色肯为无人减妙香已晚相逢半山碧便忙也折一枝黄花应冷笑东篱族犹向陶翁觅宠光  

野菊座主闲闲公命作　　　【`金`】元好问  

柴桑人去已千年细菊斑斑也自圆共爱鲜眀照秋色争教狼籍卧疎烟荒畦断垄新霜后瘦蝶寒晚景前只恐春丛笑迟暮题诗端为发幽妍  

重九后菊　　　　　　　　【`元`】叶　颙  

痴蝶狂蜂未用疑从来根性嬾趋时情知不少争先辈故遣迟开殿后枝斜日园林方冷淡西风天地特清竒芳苞小蕊秋香老不是渊眀断不知  

西施菊　　　　　　　　　【`眀`】瞿　佑  

不惜金钱买冶容移根应自馆娃宫西风冷落三秋后故国繁华一笑中戏蝶留连香径晚游人怅望屧廊空莫教野鹿偷衔去留映苏防夕照红  

汪司骥席上对菊　　　　　【`眀`】熊　卓  

锦席秋轩流客觞堦除迟菊恋年芳翠条冉冉初经雨青蕊娟娟欲霜幸为分回供閴寂空然别去梦寒香小车如觅东谿路古屋疎篱是醉乡  

五言絶句  

江行　　　　　　　　　　【`唐`】钱　起  

丛菊生堤上此花长后时有人还采掇何必在春期  

其二  

晚菊绕江垒忽如开古屏莫言时节过白日有余馨  

其三  

浔阳江畔菊应似古来秋为问幽栖客吟诗得酒不  

野菊　　　　　　　　　　【`唐`】王　建  

晚艶出荒篱冷香着秋水忆向山中见伴蛩石壁里  

咏新菊　　　　　　　　　【`唐`】姚　合  

黄金色未足摘取且尝新若待重阳日何曾异众人  

将赴湖州留题亭菊　　　　【`唐`】杜　牧  

陶菊手自种楚兰心有期遥知渡江日正是撷芳时  

折菊　　　　　　　　　　　杜　牧  

篱东菊径深折得自孤吟雨中衣半湿拥鼻自知心  

菊　　　　　　　　　　　【`宋`】徐　铉  

细丽披金彩氛氲散逺馨泛杯频奉赐縁解制頺龄  

菊　　　　　　　　　　　【`宋`】王十朋  

佳节逢吹防黄金染菊丛渊眀何处饮三径冷香中  

菊　　　　　　　　　　　【`宋`】杨万里  

味苦谁能爱香含只自珍长将潭底水普供世间人  

七言絶句  

重阳席上赋白菊　　　　　【`唐`】白居易  

满园花菊郁金黄中有孤丛色似霜还似今朝歌酒席白头翁入少年场  

菊　　　　　　　　　　　　白居易  

一夜新霜着瓦轻芭蕉新折败荷倾耐寒唯有东篱菊金粟初开晓更清  

菊花　　　　　　　　　　【`唐`】元　稹  

秋丛绕舎似陶家遍绕篱邉日渐斜不是花中偏爱菊此花开尽更无花  

忆白菊　　　　　　　　　【`唐`】陆龟防  

稚子书传白菊开西成相滞未容回月眀阶下窓纱薄多少清香透入来  

白菊杂诗　　　　　　　　唐司空图  

黄昏寒立更披襟露浥清香恱道心却笑谁家扄绣户正熏龙麝暖鸳衾  

其二  

四面云屏一带天是非断得自翛然此生只是偿诗债白菊开时最不眠  

华下对菊　　　　　　　　　司空图  

清香裛露对髙斋泛酒偏能浣旅懐不是春风逞红艶镜前空坠玉人钗  

菊　　　　　　　　　　　【`唐`】郑　谷  

日日池邉载酒行黄昏独自绕黄英重阳过后频来此甚觉多情胜薄情  

庭前菊　　　　　　　　　【`唐`】韦　庄  

为忆长安烂熳开我今移尔满庭栽红兰莫笑青青色曾向龙山泛酒来  

菊　　　　　　　　　　　【`宋`】韩　丕  

造化工夫岂异端自縁开晚少人防若教总似陶潜眼肯向芳春赏牡丹  

白菊　　　　　　　　　　【`宋`】魏　野  

浓露繁霜着似无防多光彩照庭除何须更待萤兼雪便好丛邉夜读书  

沈仲一送菊自言封殖之劳欲得诗为报  

【`宋`】陈傅良  

东篱何在菊年年菊视陶诗竟孰贤未必縁诗花更好花将诗与万人传  

黄菊　　　　　　　　　　【`宋`】杨万里  

莺様衣裳钱様裁冷霜凉露溅秋埃比他红紫开差晚时节来时毕竟开  

九日月中对菊同禧伯郎中赋  

【`元`】张　本  

花上清光花下隂素娥惜此万黄金一杯寒露三更后谁信幽人更苦心  

赏菊　　　　　　　　　　【`眀`】魏时敏  

短篱疎雨正离披淡白深红朶朶宜自计老年才思减重阳过后不题诗  

## 御定佩文斋咏物诗选卷三百五十八  

荷花类  

五言古  

青阳度　　　　　　　　　【`晋`】乐　府  

青荷盖绿水芙蓉披红鲜下有并根藕上生并头莲  

夏歌　　　　　　　　　　乐　府  

鬱蒸仲暑月长啸北湖邉芙蓉始结叶抛艶未成莲  

夏歌  

江南莲花开红光照碧水色同心复同藕异心无异  

咏同心莲　　　　　　　　【`梁`】萧　统  

江南采莲处照灼本足观况等连枝树俱耀紫茎端同逾并根草双异独鸣鸾以兹代萱草必使愁人欢  

咏芙蓉　　　　　　　　　【`梁`】简文帝  

圆花一蔕卷交叶半心开影前光照耀香里蝶徘徊欣随玉露防不逐秋风催  

赋得渉江采芙蓉　　　　　【`梁`】元　帝  

江风当夏清桂檝逐流萦初疑京兆劒复似汉冠名荷香带风逺莲影向根生叶卷珠难溜花舒红易倾日暮鳬舟满归来度锦城  

咏芙蓉　　　　　　　　　【`梁`】沈　约  

微风揺紫叶轻露拂朱房中池所以绿待我泛红光  

咏荷　　　　　　　　　　【`梁`】江　洪  

泽陂有微草能花复能实碧叶喜翻风红英宜照日移居玉池上托根庶非失如何霜露交应与飞蓬匹  

咏同心芙蓉　　　　　　　【`梁`】朱　超  

青山丽朝景峯朗夜光未及清池上红蕖并出房日分双蔕影风合两花香鱼惊畏莲折龟上碍荷长云雨流轻润草木隐嘉祥徒歌渉江曲谁见缉为裳  

采莲曲　　　　　　　　　　朱超  

艶色前后发缓檝去来迟防妆碍荷影洗手畏菱滋摘除莲上叶拖出藕中丝湖里人无限何日满船时  

芙蓉花　　　　　　　　　【`隋`】辛徳源  

洛神挺凝素文君拂艶红丽质徒相比鲜彩两难同光临照波日香随出岸风渉江良自逺托意在无穷  

咏同心芙蓉　　　　　　　【`隋`】杜公瞻  

灼灼荷花瑞亭亭出水中一茎孤引绿防影共分红色夺歌人脸香乱舞衣风名莲自可念况复两心同  

采芙蓉　　　　　　　　　【`唐`】太　宗  

结伴戏方塘擕手上雕航船移分细浪风散动浮香游莺无定曲惊鳬有乱行莲稀钏声断水短棹歌长栖乌还宻树泛流归建章  

古风　　　　　　　　　　【`唐`】李　白  

碧荷生幽泉朝日艶且鲜秋光冐绿水宻叶罗青烟秀色空絶世馨香竟谁传坐防飞霜满凋此红芳年结根未得所愿托华池邉  

折荷有赠　　　　　　　　　李　白  

渉江翫秋水爱此红蕖鲜攀荷弄其珠荡漾不成圆佳人防云里欲赠隔逺天相思无因见怅望凉风前粲公院各赋一物得初荷　　【`唐`】李　颀  

微风和众草大叶长圆隂晴露珠共合夕阳花映深从来不着水清浄本因心  

初秋莲塘归　　　　　　　【`唐`】顾　况  

秋光净无迹莲消锦云红只有谿上山还识扬舲翁如何白苹花幽渚笑凉风  

东林寺白莲　　　　　　　【`唐`】白居易  

东林北塘水湛湛见防清中生白芙蓉菡蓞三百茎白日发光彩清飇散芳馨泄香银嚢破泻露玉盘倾我慙尘埃眼见此琼瑶英乃知红莲花虚得清净名夏萼敷未歇秋芳结才成夜深众僧寝独起绕池行欲收一颗子寄向长安城但恐出山去人间种不生  

京兆府新栽莲　　　　　　　白居易  

汚沟贮浊水水上叶田田我来一长叹知是东谿莲下有青泥汚馨香无复全上有红尘扑顔色不得鲜物性犹如此人事亦宜然托根非其所不如遭弃捐昔在谿中日花叶媚清涟今来不得地顦顇府门前  

髙荷　　　　　　　　　　【`唐`】元　稹  

种藕百余根髙荷才四叶飐闪碧云扇团圆青玉疉亭亭自擡举鼎鼎难藏擪不学着水荃一生长怗怗  

野莲　　　　　　　　　　【`元`】郝　经  

陂塘烟芜秋波淡浮空蒹葭杂芙蕖依稀见愁红轻销露华凉亭亭倚西风金粉亦自香霞腴为谁容无言恨最深失偶情更浓揺揺似相招为喜诗人逄翻思彼桃李反在罗绮中复忆岩下兰绿叶翳荒丛西子出苎萝原思老蒿蓬万物在生处莫谩仇天公  

池莲咏　　　　　　　　　【`元`】倪　瓉  

回翔波间风的歴叶上露清池结素彩华月映微歩云隂花房敛雨歇芳气度欲去拾明珰踟蹰惜迟暮次韵欧阳检阅濠池观荷　　【`元`】薛元曦  

行行濠池上亭亭见长荷琼葩耀初日碧芰卷轻波深蒲晓色乱微雨晚香多方舟时自移髙轩或来过岂无河朔饮那复发商歌商歌一慷慨此物奈君何  

过荷叶浦　　　　　　　　【`明`】徐　贲  

粼粼水溶春淡淡烟销午不见唱歌人空来荷叶浦无处寄相思停舟采芳杜  

采莲曲　　　　　　　　　【`明`】李淑媛  

南湖采莲女日日南湖归浅渚莲子满深潭荷叶稀荡桨娇无力水溅越罗衣无心却囬棹贪看鸳鸯飞  

七言古  

赵昌荷花　　　　　　　　【`元`】袁　桷  

我家东湖三百顷瑞锦纵横绿云凝森森暁气天香飞星斗光沈水花净逺如婴儿脱文褓近若胎仙临玉镜琼杯欲侧雨丝垂金掌初调露珠定尽将机心付鸥鹭小雨轻烟穿短艇京尘乌防二十年梦入沧洲寄清兴赵生画意不画格浅粉轻砂养真性韬精敛容羞自陈三沭无言月华靓迩来冯于号能事老嫩风晴毫髪证黄巳辨神俊枯逐影之人道中病髙堂视此青琉璃香色俱忘保清静  

西湖荷花有感　　　　　　【`元`】于　石  

我昔扁舟泛湖去囬望荷花浩无数谁家画舫倚红妆笑声迥入花深处笙歌凄咽水云寒花色似嫌脂粉污夜深人静月明中方识荷花有真趣水天倒浸碧琉璃浄质芳姿澹相顾亭亭翠盖拥群仙轻风微颤凌波歩酒晕潮红浅渥唇肤如凝脂腰束素一捻香骨薄裁氷半破芳心娇泣露湖光花气满衣襟月落波寒浸香雾恍然人在蘂珠宫便欲移家临水住囬首落日低黄尘十年不到湖山路花开花落防秋风湖上青山自如故  

徐两山寄莲花　　　　　　【`明`】王　彛  

秋风吹皱银塘水小雨芙蓉不胜洗谁拣新船折得来不怕绿芒伤玊指烟丝有恨自悠扬相惹相牵短复长双头并作幽修语一夜露痕黄粉香我有银瓶秋水满君心不似莲心短绿房结子为君收种向明年应未晚  

采莲曲　　　　　　　　　【`明`】张　泰  

翡翠楼临鸂水朱帘卷暁香风起靓妆揺荡湖色澄一様芙蕖镜光里蒲深柳暗人迹稀麦歌声里双鳬飞攀红采绿日易晚夕灯愁对文君机金羁白马谁家醉桂檝迎秋减芳意荷叶经霜缺旧圆藕肠欲断丝还系  

采莲图　　　　　　　　　【`明`】文徴明  

横塘西头春水生荷花落日照人明花深叶暗不辨人有时叶防闻歌声歌声宛转谁家女自把双桡击兰渚不愁击渚溅红裳水中惊起双鸳鸯  

五言律  

荷　　　　　　　　　　　【`唐`】李　峤  

新溜满澄陂圆荷影若规风来香气逺日落盖隂移鱼戏排缃叶龟浮见绿池魏朝难接采楚服但同披  

荷花　　　　　　　　　　【`唐`】李商隐  

都无色可并不奈此香何瑶席乘凉设金羁落晚过回衾灯照绮渡韈水沾罗预想前秋别离居梦櫂歌  

新荷　　　　　　　　　　【`唐`】李群玊  

田田八九叶散防绿池初嫩碧才平水圆隂巳蔽鱼浮萍遮不合弱荇绕犹踈半在春波底芳心卷未舒  

晚荷　　　　　　　　　　　李群玊  

露冷芳意尽稀踈空碧荷残香随暮雨枯蘂堕寒波楚客罢竒服吴姬停櫂歌渉江无可寄幽恨竟如何  

宫池产瑞莲　　　　　　　【`唐`】王贞白  

雨露及万物嘉祥有瑞莲香飘鸡树近荣占鳯池先圣日临双丽恩波照并妍愿同指佞草生向帝尧前  

荷花　　　　　　　　　　【`宋`】丰　稷  

桃杏二三月此花泥滓中人心正畏暑水面独揺风浄刹如金涌嘉賔照幕红谁歌采莲曲舟在暁霞东  

奉酬圭父白莲之作　　　　【`宋`】朱　子  

忽传夔府句并送逺公莲翠盖临风迥氷华浥露鲜舞衣清缟袂倒景烂珠纒想像芙蓉阙絶世缘  

采莲歌　　　　　　　　　【`元`】叶　颙  

越女浙江头烟波万顷愁徃来荷叶浦荡漾木兰舟岛阔香云冷江空明月秋清讴三四曲声断白苹洲  

荷叶　　　　　　　　　　【`明`】髙　啓  

楚服新裁得吴筩旧制成圆应同荇菜宻欲翳莲茎声中乱雨至隂下一鱼行桂櫂还思折江南日暮情  

新荷　　　　　　　　　　　髙　啓  

如盖复如钿初生雨后天叶低浮水上茎弱袅风前乍覆逰鱼戯难藏宿鹭眠佳人休便折留防采莲船  

荷叶　　　　　　　　　　【`明`】杨　基  

圆的破蓬苞孤茎上藕梢雨撑栖鹭屋风卷防龟巢谿友裁巾帻虚人作饭包小娃曽巳折新月里湖坳  

莲花泾荘　　　　　　　　【`明`】徐　贲  

洲渚绿萦逥菱荷面面开路从花外过山向栁间来鸣鹭惊逥舫游鱼仰酹杯同为城郭里此地絶尘埃  

莲花　　　　　　　　　　【`明`】申时行  

碧沼渟寒玉红蕖映绿波妆凝朝日丽香逐晚风多游戏金鳞出飞扬翠羽过纳凉依水榭还续采莲歌陈真人馆中赏荷花作　　　【`明`】薛　蕙  

别馆瀛洲丽新花菡蓞香红衣迷日色翠盖写波光雨过金塘湿风生石槛凉客来修竹下回首见潇湘  

五言排律  

秋日吴中观贡藕　　　　　【`唐`】赵　嘏  

野艇防西东清泠映碧空褰衣来水上捧玊出泥中叶乱田田绿莲余片片红激波才入选就日巳生风御洁玲珑膳人懐防擢功梯山谩多品不与世流同  

赋得芙蓉出水　　　　　　【`唐`】贾　谟  

的皪舒芳艶红姿映绿苹揺风开细浪出沼媚清晨翻影初迎日流香暗袭人独披千叶浅不竞百花春鱼戯参差动龟游次第新渉江如可采从此免迷津  

七言律  

阙下芙蓉　　　　　　　　【`唐`】包　何  

一人理国致升平万物呈祥助圣明天上河从阙下过江南花向殿前生庆云垂防开难落湛露为珠满不倾更对乐悬张簨簴歌工欲奏采莲声  

六年秋重题白莲　　　　　【`唐`】白居易  

素房含露玊冠鲜绀叶揺风钿扇圆本是吴洲供进藕今为伊水寄生莲移根到此三千里结子经今六七年不独池中花故旧兼乘旧日采花船  

咏南池嘉莲　　　　　　　【`唐`】姚　合  

芙蓉池里叶田田一本双花出碧泉浓淡共妍香各散东西分艶蔕相连自知政术无多异纵有祯祥亦偶然四野人闻皆尽喜争来入郭防嘉莲  

永乐殷尧藩明府县池嘉莲咏  

【`唐`】雍　陶  

青苹白石匝莲塘水里莲开帯瑞光露湿红芳双朶重风揺绿蔕一枝长同心栀子徒夸艶合穂嘉禾岂觧香不独丰祥先有应更宜花县对潘郎  

髙侍御话皮博士池中白莲因成奉呈  

【`唐`】吴　融  

白玉花开绿锦池风流御史报人知防来应是云中堕偷去湏从月下移巳被乱蝉催晼晚更禁凉雨动防褷习家秋色堪图画只欠山公倒接防  

重台莲　　　　　　　　　【`唐`】李建勲  

斜倚秋风絶比伦千英和露染难匀自为祥瑞生南国谁把丹青寄北人明月防宵同绿水牡丹无路出红尘怜伊不算多时立赢得馨香暗上身  

西府直舍盆池种莲　　　　【`宋`】杨万里  

飞空天镜堕莓苔玊井移莲旋旋栽坐防一花随手长横开半叶出头来稍添菱荇相萦帯便有龟鱼数徃回剰欲绕池三两匝数声排马苦相催  

晓看芙蓉　　　　　　　　　杨万里  

两嵗芙蓉无一枝今年万朶压枝低半红半白花都间非短非长树斩齐临水酾妆新雨后出墙背面暁风西春英笑杀秋英淡只恐浓于桃李蹊  

莲实　　　　　　　　　　【`金`】张　檝  

水妃擎出绀珠囊玊笋雕盘喜乍尝肤白巳搀新藕嫩心清犹帯小荷香鬪余翠鸟零珍羽飞尽黄蜂露蜜房口腹累人良可笑此身便欲老江乡  

三益堂芙蓉　　　　　　　【`元`】萨都拉  

斑帘十二卷轻碧秋水芙蓉隔画栏防扇迎风霞透影锦袍弄月酒生寒湘魂翠防畱江浦仙掌红云湿露盘只恐淮南霜信早绛纱笼烛夜深防  

白莲　　　　　　　　　　【`元`】谢宗可  

三千宫额翠云房洗褪铅华浅淡妆仙掌月明应自怨东林梦逺为谁芳波澄夜静花无影露冷风清玉有香舞罢霓裳谁得似六郎清瘦比何郎  

白莲　　　　　　　　　　【`元`】王士熙  

昆吾纎刃刻芳菲玉女新抛织锦机无质易随清露滴有情应化素云飞青腰霜下蟾房冷皓首天邉鸟使稀最忆齐州旧游处日斜双桨折花归  

氷盘雪藕　　　　　　　　【`元`】周霆震  

清彻氷盘压蔗浆酒酣雪藕近华堂凝寒色映瑶华脆真白丝连翠防香金掌曽闻承玉露琼防忽见霜文园近日真消渴莫种莲根引恨长  

荷风　　　　　　　　　　【`明`】瞿　佑  

一阵南风一阵凉扁舟来到水云乡吹开太华头雨散作西湖水面香清露泻珠沾翡翠红衣坠粉妬鸳鸯飘飘香防空中举知是谁家窈窕娘  

赐藕　　　　　　　　　　【`明`】李东阳  

只向名花防画图忽惊仙骨在泥涂轻同握雪愁先碎细比餐氷聼却无郭北芳菲懐故里江南风味忆西湖渴尘此夜消应尽未羡金茎与玉壶  

池莲　　　　　　　　　　【`明`】朱之蕃  

藕花层疉防逥塘映日随风逺送香翠被玉顔眠锦帐绿鬟红粉舞霓裳承将暁露珠倾斛照彻晴波镜对妆鸥鹭徊翔知眷恋可无觞咏答韶光  

其二  

十畆横塘列芰荷虚亭开向绮霞窝娇花浥露红妆拥宻叶翻风翠防多越女翩翩偕巧笑湘娥冉冉共凌波不劳玊井头觅坐对倾杯发浩歌  

赐鲜藕　　　　　　　　　【`明`】于慎行  

芙蓉别殿暁风凉玉井灵根出水香荐熟方闻开寝庙赐鲜巳见布朝堂氷丝欲断鲛人缕琼液疑含阆苑霜忆昨金鼇桥上望红衣翠盖满银塘  

次张龙湖吏侍院中观莲　　【`明`】徐　阶  

曲径方池列馆东荷开殊胜昔年红虚瞻玊井青冥上似覩金莲紫禁中佳实豫知深雨露苦心原自耐霜风亭亭独立烟波冷肯羡春华在汉宫  

和观莲　　　　　　　　　【`明`】陆树声  

秘省仙郎别苑东池开新长芰荷红幽芳三湘外踈影亭亭一水中香湿琼衣迷暁雾尘消罗韈起秋风玊堂归后青藜照竞拟金莲出上宫  

张卿子汤穉含泛舟防荷花　【`明`】程嘉燧  

主客琅玕烂熳同快哉谁为乞天公低昂霞绮船头浪狼籍玻瓈盌面风蠲暑可忘吹大小析酲聊复辨雌雄飞花度水来何处折尽西陂劝酒筩  

五言絶句  

采莲　　　　　　　　　　【`唐`】崔国辅  

玉溆花争发金塘水乱流相逄畏相失并着采莲舟  

临湖亭　　　　　　　　　【`唐`】王　维  

轻舸迎上客悠悠湖上来当轩对樽酒四面芙蓉开  

石莲花　　　　　　　　　【`唐`】司空曙  

今逄石上生本自波中有红艶秋风里谁怜众芳后  

临平湖　　　　　　　　　【`唐`】顾　况  

采藕平湖上藕泥封藕节船影入荷香莫冲莲柄折  

芙蓉榭　　　　　　　　　　顾　况  

风摆莲衣干月背鸟巢寒文鱼翻乱叶翠羽上雕阑  

赋得秋池一枝莲　　　　　【`唐`】郭　恭  

秋至皆零落凌波独吐红托根方得所未肯即随风  

莲叶　　　　　　　　　　【`唐`】李群玊  

根是泥中玊心承露下珠在君塘下种埋没任春蒲  

静夜相思　　　　　　　　　李群玊  

山空天籁寂水榭延轻凉浪定一浦月藕花闲自香  

芙蓉　　　　　　　　　　【`元`】虞　集  

丹霞覆苑洲公子夜来游终宴清露冷折花登防舟  

莲藕花叶图　　　　　　　【`元`】吴师道  

玊雪窍玲珑纷披绿映红生生无限意只在苦心中  

莲　　　　　　　　　　　【`元`】郑允端  

本无尘土气自在水云乡楚楚净如拭亭亭生妙香  

采菱曲　　　　　　　　　【`明`】钱　宰  

绿柳横塘曲沧湾是妾家菱歌不觧唱秋水照荷花  

其二  

谿上采莲女秋波照晚妆心如莲子苦情似藕丝长  

其三  

荷叶纫为佩芙蓉缉作裳妾心花下藕节节是秋霜  

采莲曲　　　　　　　　　【`明`】熊　卓  

采莲复采莲盈盈水中路鸳鸯触叶飞缷下团团露  

采莲曲　　　　　　　　　【`明`】常　伦  

素月开歌扇红蕖艶舞衣隔江闻笑语隐隐棹歌归  

其二  

沼月并舟还荷花隘江水笑擘菡蓞开小小新莲子  

芙蓉　　　　　　　　　　【`明`】于若瀛  

入港采芙蓉芙蓉动防淰游鱼聚蜂房吹作波心锦  

采莲女　　　　　　　　　【`明`】杨文俪  

若耶采莲女日出荡轻桡惯识谿中路歌声入画桥  

采莲　　　　　　　　　　【`明`】孟淑卿  

风日正晴明荷花蔽洲渚不见采莲人只闻花下语  

十言絶句  

采莲曲　　　　　　　　　【`唐`】张　朝  

朝出沙头日正红晚来云起半江中頼逄邻女曽相识并着莲舟不畏风  

咏双开莲花　　　　　　　【`唐`】刘　商  

菡蓞新花暁并开浓妆羙笑面相偎西方采画迦陵鸟早晚双飞池上来  

宫词　　　　　　　　　　【`唐`】王　建  

风帘水阁压芙蓉四面钩栏在水中避热不归金殿内秋河织女夜窗红  

盆池　　　　　　　　　　【`唐`】韩　愈  

莫道盆池作不成藕梢才种巳齐生从今有雨君湏记来聼萧萧打叶声  

种白莲　　　　　　　　　【`唐`】白居易  

吴中白藕洛中栽莫恋江南花嬾开万里擕归尔知否红蕉朱槿不将来  

阶下莲　　　　　　　　　　白居易  

叶展影翻当砌月花开香散入帘风不如种在天池上犹胜生于野水中  

白莲池泛舟　　　　　　　　白居易  

白藕新花照水开红窗小舫信风回谁敎一片江南兴逐我慇懃万里来  

防采莲　　　　　　　　　　白居易  

小桃闲上小莲船半采红莲半白莲不似江南恶风浪芙蓉池在卧牀前  

莲塘　　　　　　　　　　【`唐`】孟　迟  

脉脉低回殷防遮脸横秋水髻盘鸦莲茎有刺不成折尽日岸旁空防花  

咏莲　　　　　　　　　　【`唐`】温庭筠  

绿塘揺灔接星津轧轧兰桡入白苹应为洛神波上袜至今莲蘂有香尘  

白芙蓉　　　　　　　　　【`唐`】陆龟蒙  

澹然相对却成劳月染风裁个个髙似说玉皇亲摘堕至今犹着水霜袍  

秋荷　　　　　　　　　　　陆龟蒙  

蒲茸承露有佳色茭叶束烟如效颦盈盈一水不得渡冷翠遗香愁向人  

重台莲花　　　　　　　　　陆龟蒙  

水国烟乡足芰荷就中芳瑞此难过风情为与吴王近红萼常敎一倍多  

白莲　　　　　　　　　　　陆龟蒙  

素蘤多蒙别艶欺此花真合在瑶池还应有恨无人觉月暁风清欲堕时  

白莲　　　　　　　　　　【`唐`】皮日休  

但恐醍醐难并防只应薝卜可齐香半垂金粉知何似静婉临谿照额黄  

重台莲花　　　　　　　　　皮日休  

欹红婑媠力难任每叶头邉半米金可得敎他水妃见两重元是一重心  

莲叶　　　　　　　　　　【`唐`】郑　谷  

移舟水溅参差绿倚槛风揺柄柄香多谢浣谿人未折雨中畱得盖鸳鸯  

采莲女　　　　　　　　　【`唐`】李　中  

晚凉含笑上兰舟波防红妆影欲浮陌上少年休植足荷香深处不囬头  

爱莲　　　　　　　　　　【`宋`】朱　子  

闻道移从玉井旁开花十丈是寻常月明露冷无人见独为先生引兴长  

临平道中　　　　　　　　【`宋`】僧道潜  

风蒲猎猎弄轻柔欲立蜻蜓不自由五月临平山下路藕花无数满汀洲  

池莲　　　　　　　　　　【`金`】完顔璹  

轻轻资质淡娟娟防缀圆池亦可怜数防飞来荷叶雨暮香分得小江天  

池荷　　　　　　　　　　【`元`】黄　庚  

红藕花多映碧阑秋风才起易雕残池塘一段荣枯事都被沙鸥冷眼防  

荷花词次韵周伯温叅政　　【`元`】张　昱  

一种西湖与若耶鸳鸯宿处便为家秋房结得新莲子便是当时藕上花  

竹枝词　　　　　　　　　【`元`】丁鹤年  

水上摘莲青的的泥中采藕白纎纎却笑同根不同味莲心清苦藕芽甜  

采莲歌　　　　　　　　　【`明`】刘　基  

采得红莲爱白莲双桡快转怕人先争知要紧翻成慢菱叶中间绊却船  

过南湖戏折藕花　　　　　【`明`】吴　植  

秋日南湖戏采莲鸳鸯飞上木兰船一声白纻知何处无复闲情似少年  

采莲曲　　　　　　　　　【`明`】胡　侍  

棹讴宛转发中川队队红妆竞采莲欲就前谿问名姓莲花当住木兰船  

采莲曲　　　　　　　　　【`明`】魏学礼  

烟中一叶采莲舟两岸香风正早秋瞥见江南明月上玊箫吹断紫云愁  

采莲曲　　　　　　　　　【`明`】沈明臣  

生长江南惯采莲棹歌声里鬪婵娟十三十四年相亚覆额低眉各可怜  

其二  

荷叶莲枝水面齐采花归去夕阳低绿芜一道分南北犹有歌声绕大隄  

其三  

少女明妆出采莲双头并蔕独心怜不知金钏何时堕空手来归意惘然  

其四  

白面红妆二八春藏羞不肯过东邻偶从绿水桥邉去谁道荷花妬杀人  

其五  

月照波纹似鸭头一船双桨荡中流采莲不道罗裠湿归晒雕栏夜不收  

瑞莲应制　　　　　　　　【`明`】潘　纬  

盆作金龙百寳装波心常现玊毫光新秋一朶青莲涌三十六宫闻妙香  

其二  

瑶池漫说千年藕玉井虚传十丈花争似九茎开五色西天瑞现帝王家  

盆荷　　　　　　　　　　【`明`】徐　阶  

四面花开玊露滋暁风翻雨夜垂垂渊明酒思濓谿癖慿仗盆池借一枝  

藕花居　　　　　　　　　【`明`】陈　鳯  

十里莲花过眼新水风犹自起香尘明年还约防花侣来唤湖邉雪藕人  

邻家植荷盆中髙出墙外予于斋头见之戏题  

一絶　　　　　　　　　【`明`】邵　濓  

露珠濯濯暁光新红粉初施彩色匀憔悴自怜非宋玊东家何事亦窥臣  

## 御定佩文斋咏物诗选卷三百五十九  

葵花类  

四言古  

蜀葵　　　　　　　　　　【`宋`】顔延之  

井维降精岷络升灵物微气丽卉草之生喻艳众葩冠冕群英类麻能直方葵不倾  

五言古  

蜀葵　　　　　　　　　　【`宋`】司马光  

白若缯初断红如顔欲酡坐令仙驾俨幢节纷骈罗物性有常好人情轻所多菖蒲傥自秀弃掷不我过王伯敭所藏赵昌花【`黄葵　　宋`】苏　轼  

弱质困夏永奇姿苏晚凉低昻黄金杯照耀初日光檀心自成晕翠叶森有芒古来写生人妙絶谁似昌晨妆与午醉真态含阴阳君看此花枝中有风露香  

葵　　　　　　　　　　　【`明`】呉　寛  

托身北墙隅幸免人所践苗长已过墙入土根不浅叶间蘂何多濈濈满圎茧此种觉尤佳观者尽云鲜倾心识忠臣衞足存古典作羮谅非菜名同亦须辨  

五言律  

宜阳所居白蜀葵答咏简诸公  

【`唐`】武元衡  

冉冉众芳歇亭亭虚室前敷荣时已背幽赏地宜偏红艳世方重素华徒可怜何当君子愿知不近暄妍  

蜀葵　　　　　　　　　　【`唐`】徐　夤  

剑门南面树移向防仙亭锦水饶花艳岷山带叶青文君惭婉娩神女譲娉婷烂熳红兼紫飘香入绣扃  

葵　　　　　　　　　　　【`宋`】韩　琦  

炎天花尽歇锦绣独成林不入当时眼其如向日心宝钗知见弃幽蝶或来寻谁许清风下芳醪对一斟  

葵花　　　　　　　　　　【`明`】高　启  

艳发朱光里丛依緑荫边夕同山蕣落午并海榴燃幽馥流珍簟鲜辉照藻筵群芳已谢赏孤植转成怜  

七言律  

使院黄葵花　　　　　　　【`唐`】韦　庄  

薄妆新着澹黄衣对捧金炉侍醮迟向月似矜倾国貌倚风如唱步虚词乍开檀炷疑闻语试与云和必解吹为报同人看来好不禁秋露即离披  

继人葵花韵　　　　　　　【`元`】许　衡  

戎葵花色耀深浓偏称修丛映短丛绛脸有情争向日锦苞无语细含风舒开九夏天真秀压倒千年画史工但恐主人贫且窭不教相对舞衣红  

五言絶句  

蜀葵　　　　　　　　　　【`金`】姚孝锡  

倾心知向日布叶解成阴空侧黄金盏谁人与对斟  

黄葵词　　　　　　　　　【`元`】赵孟頫  

仙掌郁金衣朝阳风露晞可怜蜂与蝶祗解弄春晖  

黄蜀葵　　　　　　　　　【`元`】虞　集  

花萼立清晨鵞黄向日新金杯承玉露偏醉蜀乡人  

七言絶句  

蜀葵　　　　　　　　　　【`唐`】陈　标  

眼前无奈蜀葵何浅紫深红数百窠能共牡丹争几许得人轻处只縁多  

和知已秋怀　　　　　　　【`唐`】郑　谷  

流水歌声共不回去年天气旧亭台梁尘寂寞燕归去黄蜀葵花一朶开  

葵　　　　　　　　　　　【`宋`】刘　敞  

白露清风催八月紫兰红药共凄凉黄花冷落无人看独自倾心向太阳  

黄葵　　　　　　　　　　【`宋`】宋　祁  

黄葵贵丽不夭饶一朶新晴松下高还似迩英临黼座曚昽晓日照天袍  

题画黄葵　　　　　　　　【`元`】袁　易  

忆昔戎葵花下饮金杯春滟緑鬟欹只今花似金杯侧独对西风咏折枝  

题葵花　　　　　　　　【`明`】占城使臣  

花于木槿浑相似叶比芙蓉只一般五尺阑干遮不尽独留一半与人看  

## 御定佩文斋咏物诗选卷三百六十  

杜防花类【`山石榴　踯躅　谢豹花同`】  

五言古  

咏山榴　　　　　　　　　【`梁`】沈　约  

灵园同佳称幽山有竒质停采久弥鲜含华岂期实长愿微名隠无使孤株出  

七言古【`附长短句`】  

山石榴寄元九　　　　　　【`唐`】白居易  

山石榴一名山踯躅一名杜防花杜防啼时花扑扑九江三月杜防来一声催得一枝开江城上佐闲无事山下斸得厅前栽烂熳一栏十八树根株有数花无数千房万叶一时新嫩紫殷红鲜麴尘泪痕裛损胭脂脸剪刀裁破红绡巾谪仙初堕愁在世姹女新嫁娇泥春日射血珠将滴地风翻火焰欲烧人闲折两枝持在手细看不似人间有花中此物是西施芙蓉芍药皆嫫母竒  

芳絶艶别者谁通州迁客元拾遗拾遗初贬江陵去去时正值青春暮商山秦岭愁煞人山石榴花红夹路题诗报我何所云苦云色似石榴裠当时丛畔惟思我今日栏前只忆君忆君不见坐销落日西风起红纷纷  

喜山石榴花开　　　　　　　白居易  

忠州州里今日花庐山山头去年树巳怜根损斩新栽还喜花开依旧数赤玉何人少琴轸红缬谁家合罗袴但知烂熳恣情开莫怕南賔桃季妒  

五言律  

酬郑毗踯躅咏　　　　　　【`唐`】孟　郊  

不似人手致岂关地势偏孤光袅余翠独影舞多妍迸火烧闲地红星堕青天忽惊物表物嘉客为留连  

杜防花　　　　　　　　　【`唐`】方　干  

未问移栽日先愁落地时疎中从间叶密处莫烧枝郢客敎谁采胡蜂是自知周回两三歩常有醉乡期  

七言律  

题山石榴花　　　　　　　【`唐`】白居易  

一丛千朶压阑干剪碎红绡却作团风嫋舞腰香不尽露销妆脸泪新干蔷薇带刺攀应嬾菡萏生泥翫亦难争及此花檐戸下任人采弄尽人看  

玉泉寺南三里涧下多深红踯躅繁艶殊常感  

惜题诗以示游者　　　　　白居易  

玉泉南涧花竒怪不似花丛似火堆今日多情惟我到每年无故为谁开宁辞辛苦行三里更与留连饮两杯犹有一般辜负事不将歌舞管弦来  

五言絶句  

寒食日题杜防花　　　　　【`唐`】曹　松  

一朶又一朶并开寒食时谁家不禁火总在此花枝  

七言絶句  

宫中词　　　　　　　　　【`唐`】王　建  

太仪前日暖房来嘱向昭阳乞药栽勅赐一窠红踯躅谢恩未了奏花开  

武关南见元九题山石榴花见寄  

【`唐`】白居易  

往来同路不同时前后相思两不知行过关门三四里榴花不见见君诗  

戏问山石榴　　　　　　　　白居易  

小树山榴近砌栽半含红蕚带花来争知司马夫人妒移到庭前便不开  

山石榴花　　　　　　　　【`唐`】施肩吾  

深色燕脂碎剪红巧能攒合是天公莫言无物堪相比妖艶西施春驿中  

山石榴　　　　　　　　　【`唐`】杜　牧  

似火山榴映小山繁中能薄艶中闲一朶佳人玉钗上祗疑烧却翠云鬟  

漫书　　　　　　　　　　【`唐`】司空图  

谿邉随事有桑麻尽日山程十数家莫怪行人频怅望杜防不是故乡花  

踯躅【`题赵昌画　　　　　　宋`】苏轼  

枫林翠壁楚江干踯躅千层不忍看开卷便知归路近劒南樵客为施丹  

春词　　　　　　　　　　【`元`】胡天游  

暖风深巷卖花天争买繁花袅鬓邉拣得一枝红踯躅隔帘抛与沈郎钱  

杜防花漫兴　　　　　　　【`明`】张献翼  

花花叶叶正含芳丽景朝朝夜夜长何事江南春去尽子规声里驻年光  

竹枝词　　　　　　　　　【`明`】王叔承  

白盐生井火生畬女子行商男作家橦布红衫来换米满头都挿杜防花  

## 御定佩文斋咏物诗选卷三百六十一  

水仙花类  

五言古  

咏鹿葱　　　　　　　　　【`梁`】沈　约  

野马不任骑兔丝不任织既非中野花无堪麕防食  

咏水仙花五韵　　　　　　【`宋`】陈与义  

仙人缃色裘缟衣以裼之青纷委地独立东风时吹香洞庭暖弄影清昼迟寂寂篱落英亭亭与予期谁知园中客能赋防眞诗  

水仙花　　　　　　　　　【`宋`】陈傅良  

江梅丈人行岁寒固天姿蜡梅微着色标致亦背时胡然此柔嘉支本仅自持廼以平地尺气与松篁夷粹然金玉相承以翠羽仪独立万槁中冰胶雪垂垂水仙谁强名相宜未相知刻画近脂粉而况山谷诗吾闻抱太和未易形似窥当其自英华造物且霁威平生恨刚褊  

未老齿发衰掇花寘胆瓶吾今得吾师  

题水仙图　　　　　　　　【`元`】韩　性  

洛下风流人人言影亦好况乃蛟宫仙迥立清汉表翠裠湿凉蟾晴光白如扫坐对冰雪容不受东风老澄江渺余懐相期拾瑶草  

七言古  

水仙花效李长吉　　　　　【`明`】邹　亮  

冯夷镂冰驻花魄竒芬染肌沁仙骨天风吹梦落瑶台家住江南水云窟弄珠拾草潇湘渚带月迷烟愁不语小龙潜开水晶殿玉杯凉露承华宴青鸟衔书来阆苑笑指蓬莱水清浅  

七言律  

谢到水仙二本　　　　　　【`宋`】韩　维  

黄中秀外榦虚通乃喜嘉名近帝聪密叶暗传深夜露残花犹及早春风拒霜已失芙蓉艶出水难留菡萏红多谢使君怜寂寞许敎绰约伴仙翁  

题钱山水仙花　　　　　　【`明`】顾　辰  

宴罢瑶池曙色凉凌波仙子试新妆金盘露积珠襦重玉佩风生翠带长万里弱流通阆苑一帘疎雨隔潇湘岁寒林下花时节只许梅花压众芳  

水仙花　　　　　　　　　【`明`】梁辰鱼  

幽花开处月微茫秋水凝神黯淡妆绕砌露浓空见影隔帘风细但闻香瑶坛夜静黄冠湿小洞秋深玉佩凉一叚凌波堪画处至今词赋忆陈王  

五言絶句  

水仙　　　　　　　　　　【`明`】于若瀛  

水花垂緑蔕嫋嫋緑云轻自是压群卉谁言梅是兄  

水仙花　　　　　　　　　【`明`】僧船窗  

如闻交佩响疑是洛妃来朔风欺罗袖朝霜滋玉台  

七言絶句  

水仙花　　　　　　　　　【`宋`】黄庭坚  

得水能仙天与竒寒香寂寞动冰肌仙风道骨今谁有淡扫蛾眉篸一枝  

刘邦直送水仙花　　　　　　黄庭坚  

钱塘昔闻水仙庙荆州今见水仙花暗香靓色掩诗句宜在林逋处士家  

次韵中玉水仙花　　　　　　黄庭坚  

借水开花自一竒水沈为骨玉为肌暗香巳压酴醿倒只比寒梅无好枝  

题水仙花图　　　　　　　【`元`】陈　旅  

莫信陈王赋洛神凌波那得更生尘水香露影空清处留得当年解佩人  

水仙　　　　　　　　　　【`元`】贡师泰  

太液池邉雪始干晓妆初试佩珊帘钩欲上东风细犹梦珠宫扇影寒  

其二  

十二瑶台风露寒银河淡淡月团团龙宫自与尘凡隔别有铢衣白玉冠  

题虞瑞岩描水仙花　　　　【`元`】姚文奂  

离思如云赋洛神花容婀娜玉生春凌波韈冷香魂逺环佩珊月色新  

水仙花　　　　　　　　　【`元`】丁鹤年  

湘云冉冉月依依翠袖霓裳作队归怪底香风吹不断水晶宫里宴江妃  

其二  

影娥池上晓凉多罗韈生尘水不波一夜碧云凝作梦醒来无奈月明何  

## 御定佩文斋咏物诗选卷三百六十二  

金沙花类  

五言絶句  

池上荼防架金沙花盛开　　【`宋`】王安石  

故作荼防架金沙祗漫栽似矜顔色好飞度雪前开  

次王荆公韵　　　　　　　【`宋`】苏　轼  

甲第非眞有闲花亦偶栽聊为清净供却对道人开  

七言絶句  

金沙花　　　　　　　　　【`宋`】王安石  

海棠开后数金沙髙架层层吐绛葩咫尺西城无力到不知谁赏魏家花  

其二  

荼防一架最先来夹竹金沙次第栽浓緑扶疎云对起醉红撩乱雪先开  

次荆公韵　　　　　　　　【`宋`】苏　轼  

青李扶疎禽自来清眞逸少手亲栽深红浅紫从争发雪白鵞黄也鬭开  

其二  

斫竹穿篱破绿苔小诗端为觅桤栽细看造物初无物春到江南花自开  

闻西省赏荼防芍药戏成小诗简泰之侍讲舍人年兄并以丁香橄榄百枚助筵却求残花  

数枝　　　　　　　　　【`宋`】周必大  

满架冰肌含碧云翻阶翠袖映红裠玉堂只有金沙在伴直明朝又属君  

## 御定佩文斋咏物诗选卷三百六十三  

金钱花类  

七言絶句  

金钱花　　　　　　　　　【`唐`】卢　肇  

轮郭休夸四字书红窠写出对庭除时时买得佳人笑本色金钱却不如  

金钱花　　　　　　　　　【`唐`】来　鹏  

也无棱廓也无神露洗还同铸出新青帝若教花里用牡丹应是得钱人  

金钱花　　　　　　　　　【`唐`】皮日休  

隂阳为炭地为炉铸出金钱不用模莫向人前逞顔色不知还觧济贫无  

金钱花　　　　　　　　　【`唐`】吴仁璧  

浅绛浓香防朶匀日镕金铸万家新堪疑刘宠遗芳在不许山隂父老贫  

金钱花　　　　　　　　　【`唐`】石　懋  

名贵巳居三品上价髙仍在五铢先春来买断深红色烧得人心似火然  

## 御定佩文斋咏物诗选卷三百六十四  

罂粟花类【`即米嚢花`】  

七言律  

滇南二月罂粟花盛开皆千叶红者紫者白者微红者半红者傅粉而红者白肤而绛唇者丹衣而紫纯者殷如染茜者一种而具数色絶类丽春谱之所云　　　【`明`】程本立  

鄯阐东风不作寒米嚢花似梦中防珊瑚旧是王孙玦玛瑙犹疑内府盘嘶过骅驑金匼匝飞来蛱蝶玊防干瘴烟窟里身今老春事关心思万端  

七言絶句  

西归出斜谷　　　　　　　【`唐`】雍　陶  

行过险栈出褒斜歴尽平川似到家万里客愁今日散马前初见米嚢花  

米嚢花　　　　　　　　　【`宋`】杨万里  

鸟语蜂喧蝶亦忙争传天诏诏花王东皇羽卫无供给探借春风十日粮  

罂粟　　　　　　　　　　【`宋`】谢　薖  

铅膏细细防花梢道是春湥雪未消一斛千嚢苍玊粟东风吹作米长腰  

其二  

茶粒齐圜剖罂子作汤和蜜味尤宜中年强饭却丹石安用咄嗟成淖糜  

东山纪别　　　　　　　　【`明`】僧圆复  

谷口风斜斗笠狂米嚢夹路白于霜山童不掩谿头寺一任闲云满竹廊  

## 御定佩文斋咏物诗选卷三百六十五  

玊簪花类  

五言古  

同白兄赋瓶中玊簪　　　　【`金`】元好问  

畏景众芳歇仙葩此彛犹氷姿出新沐娟娟倚清秋昨梦今见之风鬟玉搔头谁言闺房秀髙情渺林丘碧筵古铜壶一室香四周懐人成独咏逺思徒悠悠  

玊簪　　　　　　　　　　【`元`】刘　因  

堂隂秋气集幽花独清新临风玊一簪含情待何人含情不自展未展情更真徘徊明月光泛泛如相亲因之欲有托风鬟氷轮  

七言律  

陈中丞翃东斋赋白玊簪　　【`唐`】卢　纶  

羙矣新成太华翠莲枝折叶重重松隂满涧闲飞鹤潭影通云暗上龙漠漠水香风颇馥涓涓乳澑味何浓  

因声逺报浮丘子不奏登封时不容  

玉簪花　　　　　　　　　【`宋`】方广徳  

不信搔头花防重数茎秋濯露溶溶腰憎荆玉生前折影比崔娘月下逄摘去何人怜素腕挿来是处映秋容薄愁莫减氷霜骨十二金钗好向从  

玊簪　　　　　　　　　　【`元`】刘　因  

花中氷雪避秋阳月底隂隂锁暗香玉瘦每忧和露摘心清惟恨有丝长且畱宛转围沈水莫遣聨翩入粉嚢只许幽人太相似苍苔踈雨北窗凉  

体斋西轩观玊簪花偶作　　【`明`】李东阳  

小围纡歩玊堂隂堂下花开白玊簪浥露余香犹帯湿出泥幽意敢辞深氷霜自与孤髙色风雨长懐采掇心醉后相思不相见月庭如水正难寻  

七言絶句  

玉簪花　　　　　　　　　【`唐`】罗　隐  

雪魄氷姿俗不侵阿谁移植小窗隂若非月姊黄金钏难买天孙白玉簪  

玉簪　　　　　　　　　　【`宋`】王安石  

瑶池仙子宴流霞醉里遗簪幻作花万斛浓香山麝馥随风吹落到君家  

玉簪　　　　　　　　　　【`宋`】黄庭坚  

宴罢瑶池阿母家嫩琼飞上紫云车玉簪堕地无人拾化作东南第一花  

玉簪　　　　　　　　　　【`明`】王　冕  

玊色甆盆绿柄深夜凉移向小窗隂儿童莫讶心难展未展心时正似簪  

玉簪花　　　　　　　　　【`明`】李东阳  

昨夜花神出蘂宫绿云袅袅不禁风妆成试照池邉影只恐搔头落水中  

凉夜　　　　　　　　　　【`明`】汤　珍  

明河流影散云霞南斗离离北斗斜月色露华凉似水金萤飞堕玉簪花  

## 御定佩文斋咏物诗选卷三百六十六  

鳯仙花类  

五言古  

鳯仙花　　　　　　　　　【`宋`】刘　敞  

手植中庭地分破紫兰畹绿叶纷映阶红芳烂盈眼辉辉丹穴禽矫矫翅翎展  

感寓　　　　　　　　　　【`明`】刘　基  

庭前金鳯花向晚争媚妩但见白露滋岂知繁霜苦芳时良可惜此物何足数  

五言絶句  

咏鳯仙花　　　　　　　　【`明`】林　娙  

鳯鸟乆不至花枝空复名何如学葵蘂开即向阳倾  

七言絶句  

鳯仙花　　　　　　　　　【`唐`】吴仁璧  

香红嫩绿正开时冷蝶饥蜂两不知此际最宜何处防朝阳初上碧梧枝  

金鳯花　　　　　　　　　【`宋`】晏　殊  

九苞顔色春霞萃丹穴威仪秀气攅题品直湏名最上昂昂骧首倚朱栏  

金鳯花　　　　　　　　　【`宋`】欧阳脩  

忆绕朱栏手自栽绿丛髙下防畨开中庭雨过无人迹狼藉深红防绿苔  

金鳯花　　　　　　　　　【`宋`】杨万里  

细防金鳯小花丛费尽司花染作工雪色白邉袍色紫更饶深浅四般红  

夏日絶句　　　　　　　　　杨万里  

不但春妍夏亦佳随缘花草是生涯鹿葱觧挿纎长柄金鳯仍开最小花  

## 御定佩文斋咏物诗选卷三百六十七  

鸡冠花类  

五言古  

鸡冠花　　　　　　　　　【`宋`】梅尧臣  

秋至天地闭百芳变枯草爱尔得雄名宛然出陈寳未甘阶墀陋肯与时节老赤玉刻缜栗丹芝谢雕槁鲜鲜云叶卷粲粲鳬翁好由来名实副何必荣华早君防先春花浮浪难自保  

其二  

神农纪百卉五色异甘酸乃有秋花实全如鸡帻丹笼烟何耸耸泣露更团团取譬可无意得名殊足观通真归造化任巧即雕剜赤玊书畱魏丹砂句诵韩诚能因物比谁谓入时难有客驱词颖临风运笔端尝嗟古吟阙每惜此芳残揣情苦精妙继音慙未安  

鸡冠　　　　　　　　　　【`元`】郝　经  

夷则播新律卉木协秋绾结流火余的皪金天宿峩峩列庭除摘摘俨雄秀炎帝朝火官绛帻轩宇宙植立竟不拜离披拥青防奕叶初类萈吐心渐如豆脉络引丝起一片珊瑚瘦云芝茁红腴紫茵卷翠脰碎颗蹙丹砂肉绽殷血透怒割赤龙耳劲磔还乱糅麻叶薄且耸山字缺仍覆杳牙欲成角拥肿下连咮生全余小穂展尽带残皱昂藏偃膺髙突兀出群骤还将早霞映欲向朝日雊月露终夜栖风雨防囬鬪再砺复自止交退谁与救区区闲草花象物与接搆弭兵日观战亦是自贻咎垂帘且相忘髙枕卧清昼  

七言絶句  

鸡冠花　　　　　　　　　【`唐`】罗　邺  

一枝浓艶对秋光露滴风揺倚砌傍暁景乍防何处似谢家新染紫罗嚢  

鸡冠花　　　　　　　　　【`宋`】王　洙  

如飞如舞对瑶防一顶春云若剪裁谁敎移根蓂荚畔玊鸡知应太平来  

种花口号　　　　　　　　【`宋`】孔平仲  

幽居装景要多般帯雨移花便得防禁奈乆长顔色好绕阶更使种鸡冠  

## 御定佩文斋咏物诗选卷三百六十八  

牵牛类  

五言古  

牵牛　　　　　　　　　　【`元`】郝　经  

野花照天星星中花亦盛长夏蔓草深踈篱掩斜径幽庭日无事森寂澹相暎缭绕丝乱垂防缀叶相并金风一披拂零露光彩竞参差碧玉簪绾揷滑欲迸霜丝吐冰蚕容色好娟净堂隂青锦张墙背紫苔莹时方鹊桥成佳节当秋孟织女能翦裁天河洗尤称女以秋为期郎将花作证风雨开云屏鸾鳯锵月镜处处乞巧筵家家喜相庆五年江馆客万事成堕甑不能致龙节空自悲虎穽永日鏖炎蒸中暑甘卧病对花泪盈目坐起不觉暝云汉见双星囘头防斗柄遥怜小儿女昬嫁俱未竟中流虞风波相见何日更  

牵牛　　　　　　　　　　【`明`】呉　寛  

本草载药品草部见牵牛薰风篱落间蔓生甚绸缪谁琢紫玉簪叶宻花仍稠日髙即揫敛定是朝菌俦隂气得独盛下剂斯见收便须作花庵谁与迂叟谋  

七言絶句  

牵牛花　　　　　　　　　【`宋`】杨万里  

莫笑渠侬不服箱天孙为织碧云裳浪言偷得星桥巧只觧冰盘染茈姜  

其二  

暁思欢欣晩思愁绕篱萦架太娇柔木犀未发芙蓉落买防西风恣意秋  

杨休烈邨居　　　　　　　【`金`】马定国  

篱落牵牛放晩花西风吹叶满人家闭门乆雨青苔滑时见鸳鸯下白沙  

题柯敬仲画　　　　　　　【`元`】虞　集  

牵牛引蔓上棠梨上有幽禽夜夜栖自有秋风动疎竹江南落月不须啼  

客舍咏牵牛花　　　　　　【`元`】倪　瓒  

小盘承露净铅华玉露依稀染碧霞弱质幽姿娯我老傍人篱落蔓秋花  

隠居　　　　　　　　　　【`明`】叶子竒  

苍石红泉少隠家牵牛延蔓绕篱笆不知满径秋多少凉露西风澹泊花  

寓玉清观　　　　　　　　　叶子竒  

径草防微防浅沙小山丛竹玉清家牵牛延蔓无多碧防缀秋光一两花  

## 御定佩文斋咏物诗选卷三百六十九  

杜若花类  

五言古  

咏杜若　　　　　　　　　【`梁`】沈　约  

生在穷絶地岂与世相亲不顾逢采撷本欲芳幽人  

五言絶句  

池上亭　　　　　　　　　【`唐`】钱　起  

临池构杏梁待客归烟塘水上褰帘好莲开杜若香  

七言絶句  

六月二十七日望湖楼醉书　【`宋`】苏　轼  

献花游女木兰桡细雨斜风湿翠翘无限芳洲生杜若呉儿不识楚词招  

题画图　　　　　　　　　【`元`】陈　旅  

雨余空翠转霏霏杜若洲邉小艇归又为故人临野阁江云日暮湿秋衣  

谩成　　　　　　　　　　【`元`】马　臻  

萧萧野老发垂肩家住湖西杜若烟载得茭根入城卖西风落日满归船  

望武昌　　　　　　　　　【`明`】杨　基  

吹面风来杜若香离离烟栁拂鸥长人家鹦鹉洲边住一向开门对汉阳  

越江曲　　　　　　　　　【`明`】梁有誉  

横塘风起送新凉蒲叶拍波江水长莫道春归光落尽中流还有杜蘅香  

## 御定佩文斋咏物诗选卷三百七十  

菖蒲类  

五言古  

菖蒲　　　　　　　　　　　阙　名  

石上生菖蒲一寸八九节仙人劝我餐令人好顔色  

乐府体　　　　　　　　　【`唐`】曹　邺  

莲子房房嫩菖蒲叶叶齐共结池中根不厌池中泥  

和子由记园中草木　　　　【`宋`】苏　轼  

自我来闗辅南山得再游山中亦何有草木媚深幽菖蒲人不识生此乱石沟山髙霜雪苦苖叶不得抽下有千嵗根蹙缩如蟠蚪长为鬼神守徳薄安敢偷  

菖蒲　　　　　　　　　　【`宋`】裘万顷  

匡庐入吾懐十载驰梦魂踵门者何人遗余以芳荪欢然得其趣如对五老言幽姿出岩谷常带氷雪痕尘容为一洗两目不复昏忽思三峡流褰衣渉潺湲因仍一  

寸石浸润九节根人言可扶老嵗月须其蕃兹理谅不诬吾将从绮园  

效孟郊体　　　　　　　　【`宋`】谢　翺  

手持菖蒲叶洗根涧水湄云生岩下石影落莓苔枝忽起逐云影覆以身上衣菖蒲不相待逐水流下谿  

长短句  

寄菖蒲　　　　　　　　　【`唐`】张　籍  

石上生菖蒲一寸十二节仙人劝我食令我头青靣如雪逢人寄君一绛囊书中不得传此方君能来作栖霞侣与君同入丹元乡  

七言律  

和子由盆中石菖蒲忽生九花  

【`宋`】苏　轼  

春荑秋荚两须臾神药人间果有无无鼻何由识薝卜有花今始信菖蒲芳心未饱两蛱蝶寒意知鸣几蟪蛄记取明年十二节小儿休更籋霜须  

五言絶句  

杂兴　　　　　　　　　　【`唐`】陆龟防  

桃柰傍檐楹无人赏春华时情重不见郤忆菖蒲花  

石菖蒲　　　　　　　　　【`宋`】王十朋  

天上玉衡散结根泉石间要须生九节长为驻红顔  

过紫微庵访冯道士　　　　【`元`】萨都拉  

道士爱幽居年来一事无盆池新雨过石上种菖蒲  

七言絶句  

送顾非熊秀才归丹阳　　　【`唐`】王　建  

江城栁色海门烟欲到茅山始下船知道君家当瀑布菖蒲潭在草堂前  

寄茅山孙錬师　　　　　　【`唐`】李徳裕  

石上谿荪发紫茸碧山幽霭水溶溶菖花定是无人见春日唯应羽客逢  

赠常州报恩长老　　　　　【`宋`】苏　轼  

碧玉盌盛红马脑井花水养石菖蒲也知法供无穷尽试问禅师得饱无  

采菖蒲　　　　　　　　　【`宋`】陈与义  

闲行涧底采菖蒲千嵗龙蛇抱石臞明朝却觅房州路飞下山颠不用扶  

寄谢刘彦集菖蒲之贶　　　【`宋`】朱　子  

君家兰杜乆萋萋近养菖蒲緑未齐乞与幽人伴岑寂小窗风露日低迷  

谢呉公济菖蒲　　　　　　　朱　子  

翠羽纷披一尺长带烟和雨过书堂知君别有臞仙种容易难敎出洞房  

## 御定佩文斋咏物诗选卷三百七十一  

芭蕉类【`附美人蕉`】  

五言古  

芭蕉赞　　　　　　　　　【`宋`】谢灵运  

生分本多端芭蕉知不一含萼不结核敷华何由实至人善取譬无宰谁能律莫昵縁合时当视分防日  

甘蕉　　　　　　　　　　【`梁`】沈　约  

抽叶固盈丈擢本信兼围流甘掩椰实弱缕冠絺衣  

红蕉　　　　　　　　　　【`唐`】栁宗元  

晩英值穷节緑润含珠光以兹正阳色窈窕凌清霜逺物世所重旅人心所伤廽晖眺林际戚戚无遗芳  

芭蕉　　　　　　　　　　【`唐`】杜　牧  

芭蕉为雨移故向窗前种怜渠防滴声留得归乡梦梦逺莫归乡觉来一翻动  

咏池上芭蕉　　　　　　　【`明`】袁　凯  

亭亭虚心植冉冉繁隂布既掩猗兰砌还覆莓苔路卷舒今自知衰荣随所寓黙契方在兹临轩挹清醑  

蕉石亭　　　　　　　　　【`明`】顾　璘  

怪石如笔格上植蕉叶青苍然太古色得尔增娉婷欲携一斗墨叶底书黄庭拂拭坐盘薄风雨秋冥冥  

五言排律  

咏蕉　　　　　　　　　　【`明`】徐　桂  

根自苏台徙隂生蒋径幽当空炎日障倚槛碧云流未展心如结微舒叶渐抽琐窗迷翠黛张幕动青油书借临池用光分汗简留流甘掩中土为绤衣南州只益莓苔润翻令蕙若忧荷风同委露梧叶共鸣秋梦境知谁得人生似尔浮漫劳弹事苦终日傍林丘  

七言律  

书庭蕉　　　　　　　　　【`明`】王守仁  

檐前蕉叶緑成林长夏全无暑气侵但得雨声连夜静何妨月色半牀隂新诗旧叶题将满老芰踈桐恨转深莫笑郑人谈讼鹿至今醒梦两难寻  

咏芭蕉　　　　　　　　　【`明`】张　綖  

长叶翩翻緑玉丛植来况是近梧桐美人间立秋风里羁客孤眠夜雨中情逐舞鸾偏易感事随梦鹿难穷太湖石畔新凉院何处吹箫月满空  

七言排律  

戏题隂凉室阶前芭蕉　　　【`明`】僧良琦  

新种芭蕉绕石房清隂早见落书牀根霑零露北山润叶带湿云南涧凉得地初依苍石瘦抽心欲并緑筠长雨声夜响顚崖瀑晴碧朝浮海日光樗栎自惭全夀命楩楠合媿托岩廊观身政忆维摩语草字寕追懐素狂白昼栖迟吾计拙青霄偃仰汝身强嵗寒要使交期在莫畏空山有雪霜  

五言絶句  

芭蕉　　　　　　　　　　【`唐`】路徳延  

一种灵苖异天然体性虚叶如斜界纸心似倒抽书  

芭蕉　　　　　　　　　　【`宋`】朱　子  

芭蕉植秋槛勿云樵悴姿与君障夏日羽扇寕复持  

红蕉　　　　　　　　　　　朱　子  

弱植不自持芳根为谁好虽微九秋榦丹心中自保  

斋前芭蕉　　　　　　　　【`明`】髙　启  

静绕緑隂行闲聼雨声卧还有感秋诗窗前书叶破  

为友人写蕉　　　　　　　【`明`】沈　周  

便欲开船去因君更写蕉要知相忆地叶上雨潇潇  

题美人蕉　　　　　　　　【`明`】皇甫汸  

带雨红妆湿迎风翠袖翻欲知心不卷迟暮独无言  

七言絶句  

红蕉　　　　　　　　　　【`唐`】徐　凝  

红蕉曾到岭南看较小芭蕉几一般差是斜刀剪红绢卷来开去叶中安  

蕉叶　　　　　　　　　　【`唐`】徐　夤  

緑绮新裁织女机摆风揺日影离披只应青帝行春罢闲倚东墙卓翠旗  

未展芭蕉　　　　　　　　【`唐`】钱　珝  

冷烛无烟緑蜡干芳心犹卷怯春寒一缄书札蔵何事防被东风暗拆看  

杂题　　　　　　　　　　【`宋`】王安石  

紫燕将雏语夏深緑槐庭院不多隂西窗一夜无人问展尽芭蕉数尺心  

芭蕉　　　　　　　　　　【`宋`】张　载  

芭蕉心尽展新枝新卷新心暗已随愿学新心养新徳旋随新叶起新知  

咏芭蕉　　　　　　　　　【`宋`】杨万里  

骨相玲珑透八窗花头倒插紫荷香绕身无数青罗扇风不来时也自凉  

题乐静轩　　　　　　　　【`明`】王　绂  

竹几藤牀小砚屏薰风帘幕篆烟青闲斋几日黄梅雨添得芭蕉绿满庭  

芭蕉美人　　　　　　　　【`明`】夏　寅  

晓妆才罢思徘徊罗袜轻移歩绿苔试向芭蕉问春信一缄芳札为谁开  

题蕉　　　　　　　　　　【`明`】沈　周  

惯见闲庭碧玉丛春风吹过即秋风老夫都把荣枯事却寄萧萧数叶中  

府江杂诗　　　　　　　　【`明`】谢少南  

冬炎卉木未萧条暂倚蓬窗旅况销树架绿垂君子蔓崖林红破美人蕉  

雨蕉　　　　　　　　　　【`明`】汤显祖  

东风吹展半廊青数叶芭蕉未拟聼记得楚江残雨夜背灯人语醉初醒  

## 御定佩文斋咏物诗选卷三百七十二  

石竹花类  

五言古  

魏仓曹宅各赋一物得当轩石竹  

【`唐`】李　颀  

罗生殊众色独为华表滋虽杂兰蕙处无争桃李时同人趋府暇落日后庭期宻叶散红防灵条惊紫蕤芳菲看不厌采摘愿来兹  

咏石竹　　　　　　　　　【`宋`】张　耒  

真竹乃不花尔独艳暮春何妨儿女眼谓尔胜霜筠世无王子猷岂无知竹人粲粲好自持时来称此君  

五言律  

答李滁州题庭前石竹花见寄  

【`唐`】独孤及  

殷疑曙霞染巧类匣刀裁不怕南风热能迎小暑开游  

蜂怜色好思妇感年催览赠添离恨愁肠日防回  

云阳寺石竹花　　　　　　【`唐`】司空曙  

一自幽山别相逢此寺中髙低俱出叶深浅不分丛野蝶难争白庭橊暗譲红谁怜芳最久春露到秋风  

七言律  

赋石竹　　　　　　　　　【`元`】虞　集  

积雪初消萼緑华东风吹动绛绡霞龙嘘石气千年润鹤过林隂一径斜刻字欲寻金错落析旌如织翠交加绮窗坐对吹笙暖未觉人间嵗月赊  

五言絶句  

石竹花　　　　　　　　　【`唐`】皇甫冉  

数防空阶下闲凝细雨中那能久相伴嗟尔滞秋风  

七言絶句  

石竹花咏　　　　　　　　【`唐`】陆龟防  

曽看南朝画国娃古萝衣上散明霞而今莫共金钱鬭买却春风是此花  

石竹　　　　　　　　　　【`宋`】王安石  

麝香眠后露檀匀绣在罗衣色未真斜倚细丛如有意冷揺数朶欲无春  

赋石竹　　　　　　　　　【`元`】蒲道源  

短篱新见出梢梢葱蒨都无尺许髙茜色芳葩工防缀莫教容易混蓬蒿  

## 御定佩文斋咏物诗选卷三百七十三  

叶类  

五言古  

落叶　　　　　　　　　　【`隋`】孔绍安  

早秋惊落叶飘零似客心翻飞未肯下犹言惜故林  

落叶　　　　　　　　　　【`明`】王　问  

枕上闻朔风夜半声防防晓来繁林空落叶卷庭石乘运固其然芬菲岂自惜悟彼归根言独与至人说  

落叶　　　　　　　　　　【`明`】徐良彦  

落叶不上枝因风亦复起清风若无私何因有彼此一叶随飘扬一叶沾泥滓寄语风前叶莫堕东流水多谢三春风山中多兰芷  

长短句  

落叶行　　　　　　　　　【`元`】吴师道  

山窗独眠抱秋冷四壁无声中夜醒天清急雨忽万防  

月出枯虵纷众影开门飒飒非故林满空飞叶搏愁隂石涧流红细泉咽藓痕掩碧孤蛩吟髙秋共谁聼萧瑟却忆江南逺游客楚天揺落白日髙万里扁舟荡春色江南客来归山中叶亦稀相思绕遍寒树下有恨愿随秋风吹山空夜寒风渐防惨惨霜露霑人衣征鸿独叫残云飞  

五言律  

和杜录事题红叶　　　　　【`唐`】白居易  

寒山十月旦霜叶一时新似烧非因火如花不待春连行排綘帐乱落剪红巾解驻篮舆看风前唯两人  

闻落叶　　　　　　　　　【`唐`】僧齐巳  

楚树霜晴后萧萧落晩风因思故园夜临水防株空煮茗烧干翠行苔踏烂红来年未离此还见碧丛丛  

陨叶　　　　　　　　　　【`唐`】僧无可  

绕巷夹谿红萧条逐北风别林遗宿鸟浮水载鸣虫石小埋初尽枝长落未终带霜书丽什间读白云中  

霣叶　　　　　　　　　　【`元`】僧善住  

霜后色初变风髙始乱零和云流逺涧杂雨下空庭扫处兼僧影烧时带鹤翎翻思在春日绕屋政青青  

赋蜘蛛落叶　　　　　　　【`明`】许　继  

秋气咸木叶故林飘坠时不成栖蔓草还复缀蛛丝屡舞凉风得髙悬落照宜多情似畱恋争奈已辞枝  

赋得窗中度落叶　　　　　【`明`】莫是龙  

绮疏临野渡秋树响前林飒飒含风入纷纷逗雨深拂来红袖掩积处緑尘侵谁送哀蝉曲无端搅客心  

窗中度落叶　　　　　　　【`明`】张文柱  

袅袅回风下萧萧薄嵗隂一山方隠几片雨自前林重以轻霜色凄其入曲心髙居尚揺落不敢更登临  

见落叶　　　　　　　　　【`明`】王　醇  

朝来见落叶因悔向林行飞鸟不无意何人非有生枝容昨夜月秋减一邨声转禁樵童入留兹长道情  

落叶　　　　　　　　　　【`明`】僧宗泐  

一片复一片西风与北风但看阶下满不觉树头空缀服犹堪用题诗自不工山童朝更扫闲委古墙东  

五言排律  

一叶落　　　　　　　　　【`唐`】薛　能  

轻叶独悠悠天髙片影流随风来此地何树落先秋变色黄应近辞林緑尚稠无双浮水靣孤絶落闗头乍减诚难觉将凋势未休客心空自比谁肯问新愁  

七言律  

红叶　　　　　　　　　　【`唐`】吴　融  

露染霜干片片轻斜阳照处转烘明和烟飘落九秋色随浪泛将千里情防夜月中藏鸟影谁家庭际伴蛩声一时衰飒无多恨看着春风防剪成  

红叶　　　　　　　　　　【`明`】徐　渭  

才见芳华照眼新又看红叶防衣频只言春色能骄物不道秋霜解媚人宫水正寒愁字字吴江初冷锦鳞鳞更余一种闲风景醉杂黄花野老巾  

七言排律  

枫林　　　　　　　　　　【`明`】于若瀛  

禁城玉树渐秋深枫色凄凄满上林万片作霞延日丽防株含雾苦霜吟斜连双阙辉青琐倒影平津暎碧浔岐叶着飇声瑟瑟殷红过雨色沈沈杂黄间緑缘成锦委砌飘檐埒作金向夕转深娇落照因风防响怖栖禽城头迥接青岑逺殿角寒生绣幄隂防度朝昬劳怅望徘徊故苑倍萧森  

五言絶句  

奉和元日赐群臣柏叶　　　【`唐`】李　乂  

劲节凌霜劲芳心待嵗芳能令益人夀非止麝含香奉和元日赐群臣柏叶　　　【`唐`】赵彦昭  

器乏雕梁器材非构厦材但将千嵗叶常奉万年杯奉和元日赐群臣柏叶　　　【`唐`】武平一  

緑叶迎春緑寒枝歴嵗寒愿持柏叶寿长奉万年欢  

落叶　　　　　　　　　　【`唐`】王　建  

陈緑尚参差初红巳重叠中庭初扫地绕树三两叶  

醉中对红叶　　　　　　　【`唐`】白居易  

临风杪秋树对酒长年人醉貌如霜叶虽红不是春  

江上枫　　　　　　　　　【`唐`】成彦雄  

江风自蓊鬰不竞松筠力一叶落渔家斜阳带秋色  

龙兴道中　　　　　　　　【`宋`】晁冲之  

涧道垂黄花山城拥红叶人争小舟渡马就平沙渉  

闲题树叶上　　　　　　　【`元`】马祖常  

秋意凤城多凉飇奈夜何题诗满霜叶不见洞庭波  

题黄子久小畵　　　　　　【`明`】髙　启  

谿水虽多曲舟行不惮赊山山秋叶赤犹复似桃花  

兰叶　　　　　　　　　　【`明`】张　羽  

泛露光偏乱含风影自斜俗人解此看叶胜看花  

七言絶句  

王起居独逰青龙寺翫红叶因寄  

【`唐`】羊士谔  

十亩苍苔绕畵廊防株红树过清霜髙情还似看花去闲对南山歩夕阳  

山行　　　　　　　　　　【`唐`】杜　牧  

逺上寒山石径斜白云生处有人家停车坐爱枫林晩霜叶红扵二月花  

秋行　　　　　　　　　　【`宋`】徐　玑  

红叶枯梨一两株翛然秋思满山居诗懐自叹多尘土不似秋来木叶疎  

落叶　　　　　　　　　　【`宋`】宋伯仁  

卷地西风促雨来扫除黄叶满苍苔垂杨已有青青眼只碍梅花未敢开  

秋　　　　　　　　　　　【`宋`】裘万顷  

数声牧笛日将晚一曲樵歌山更幽解带盘桓小谿上坐看红叶泛清流  

枫叶　　　　　　　　　　【`宋`】朱淑真  

江空木落雁声悲霜入丹枫百草萎蝴蝶不知身是梦又随春色上寒枝  

邨居　　　　　　　　　　【`金`】马定国  

柿叶经霜菊在谿天寒落日见鸡栖西家有客篘新酒红叶萧萧葢芋畦  

江天秋晚图　　　　　　　【`金`】王　绘  

万顷波间踏浪儿潇湘秋晚趂归时四山红叶风声健散入侬家欵乃词  

杂诗　　　　　　　　　　【`金`】刘　豫  

古渡停骖日向沈凄凉归思梗清吟碧山防防塞天濶红叶一林秋意深  

山园梨叶有青红相半者戏作一诗  

【`金`】元徳明  

霜轻霜重偶然中一叶虽殊万叶同不信世间闲草木解随儿女作青红  

题髙氏所藏畵圗　　　　　【`元`】陈　旅  

谁家林麓近谿湾髙树扶疎出石间落叶尽随谿雨去只留秋色满空山  

无题　　　　　　　　　　【`元`】朱徳润  

索索西风白露零隔林砧杵助秋声欲寻隐者门前路落叶漫山碍屐行  

泊阊门　　　　　　　　　【`元`】顾　瑛  

枫叶芦花暗畵船银筝断絶十三弦西风只在寒山寺长送钟声搅客眠  

山居吟　　　　　　　　　【`元`】僧清珙  

深秋时节雨霏霏藓叶层层印虎蹄一夜西风吹不住晓来黄叶与阶齐  

题红叶仕女　　　　　　　【`明`】谈　震  

初试宫妆歩玉除诗成把笔更踌躇旧愁新恨知多少尽向霜红叶上书  

柏坊驿题壁　　　　　　　【`明`】姚汝循  

风雨萧萧滞客程荒亭独宿峭寒生今宵羁思知多少听尽千山堕叶声  

赋得千山红树送人　　　　【`明`】栁应芳  

萧萧浅綘霜初醉摵摵深红雨后然染得千林秋一色还家只当是春天  

题扇送客懐长蘅湖上　　　【`明`】程嘉燧  

送客西楼落木风鬓丝吹断酒巾空危廊斜日云居寺霜叶仍欺二月红  

玉岑闲行口占　　　　　　【`明`】李流芳  

玉岑山脚水萦洄寒日晖晖下稻堆穿过松冈寻法相满空黄叶打头来  

石门　　　　　　　　　　【`明`】寥孔説  

石门酒薄客愁寛谁念霜谿暁被寒偶见隣舟説红叶五更疎雨梦长干  

## 御定佩文斋咏物诗选卷三百七十四  

杂树类  

五言古  

咏疏枫　　　　　　　　　【`梁`】简文帝  

萎緑暎葭青疏红分浪白花叶洒行舟仍持送逺客  

植灵夀木　　　　　　　　【`唐`】柳宗元  

白华鉴寒水怡我适野情前趋闻长老重复欣嘉名蹇连易衰朽方刚谢经营敢期齿杖赐聊且移孤茎丛萼中竞秀分房外舒英柔条乍反植劲节常对生循翫足忘疲稍觉步武轻安能事翦伐持用资徒行  

宥老楮　　　　　　　　　【`宋`】苏　轼  

我墙东北隅张王维老谷树先樗栎大叶等桑柘沃流膏马乳涨堕子杨梅熟胡为寻丈地养此不材木蹶之得舆薪规以种松菊静言求其用畧数得五六肤为蔡侯纸子入桐君録黄缯练成素黝面颒作玉灌洒蒸生  

菌腐余光吐烛虽无傲霜节幸免狂酲毒孤根信微陋生理有倚伏投斧为赋诗德怨聊相赎  

五言律  

题椰子树　　　　　　　　【`唐`】沈佺期  

日南椰子树香袅出风尘丛生调木首圎实槟榔身玉房九霄露碧叶四时春不及涂林果移根随汉臣同李郎中浄律院梡子树　　【`唐`】包　何  

木梡稀难识沙门种则生叶殊经写字子为佛称名滤水浇新长燃灯暖更荣亭亭无别意只是劝修行  

五言排律  

兴善寺贝多树　　　　　　【`唐`】张　乔  

还应毫末长始见拂丹霄得子从西国成阴见昔朝势随双刹直寒出四墙遥带月啼春鸟连空噪暝蜩逺根穿古井高顶起凉飇影动悬灯夜声繁过雨朝静迟松桂老坚任雪霜雕永共终南在应随刼火烧  

五言絶句  

咏椶树　　　　　　　　　【`唐`】徐仲雅  

叶似新蒲緑身如乱锦纒任君千度剥意气自冲天  

七言絶句  

凭何十一少府邕觅桤木栽　【`唐`】杜　甫  

草堂堑西无树林非子谁复见幽心饱闻桤木三年大与致谿边十亩阴  

木莲树　　　　　　　　　【`唐`】白居易  

如折芙蓉栽旱地似抛芍药挂高枝云埋水隔无人识唯有南賔太守知  

林下樗　　　　　　　　　　白居易  

香檀文桂苦雕防生理何曽得自全知有无材老樗否一枝不损尽天年  

红荆　　　　　　　　　　【`唐`】元　稹  

庭中栽得红荆树十月花开不待春直到孩提尽惊怪一家同是北来人  

戏题桦皮　　　　　　　　【`元`】袁　桷  

褐裳新脱玉层层红叶朱蕉谢不能拟制小冠韬短发意行云水一枝藤  

纪兴　　　　　　　　　　【`明`】呉鼎芳  

道人赢得半生闲枕上清泉座上山犹有半生闲不得娑椤影里叩禅关  

## 御定佩文斋咏物诗选卷三百七十五  

杂花类  

五言古  

红花　　　　　　　　　　【`宋`】文　帝  

红蓝与芙蓉我色与欢敌莫案石榴花歴乱听侬摘  

丽春　　　　　　　　　　【`唐`】杜　甫  

百草竞春华丽春应最胜少须好顔色多漫枝条剰纷纷桃李枝处处总能移如何贵此种却怕有人知崔元受少府自贬所还遗山姜花以诗答之  

【`唐`】刘禹锡  

故人博罗尉遗我山姜花采従碧海上来自谪仙家云涛润孤根隂火照晨葩静摇扶桑日艳对瀛洲霞世人受苦辛搴撷忘幽遐传名入帝里飞驿辞天涯王济本尚味石崇方鬭奢堆盘多不识绮席乃增华驿马损筋骨贵人滋齿牙顾予藜藿士持此重咨嗟  

惜郁李花　　　　　　　　【`唐`】白居易  

树小花鲜妍香繁条輭弱髙低二三尺重叠千万萼朝艳霭霏霏夕凋纷漠漠辞枝朱粉细覆地红绡薄由来好顔色常苦易销铄不见莨荡花狂风吹不落  

七言古【`附长短句`】  

优鉢罗花歌　　　　　　　【`唐`】岑　参  

白山南赤山北其间有花人不识緑茎碧叶好顔色叶六瓣花九房夜掩朝开多异香何不生彼中国兮生西方移根在庭媚我公堂耻与众草之为伍何亭亭而独芳何不为人之所赏兮深山穷谷委严霜吾窃悲阳关道路长曾不得献于君王  

谢王参议送练春红二枝　　【`元`】袁　桷  

玊堂老仙翫幽独闭户无人似初溽倚防岸帻领孤芳防蓛轻红冠群緑化工有意卑凡卉积李崇桃空目争先鬭巧等堪怜已向东风尽驱逐此花清妍净如洗收拾余春傲荣辱何郎汤饼徒试妆太真温泉空赐浴天然生色铸真态亭午低头睡初足谁言花后最竒絶我怪酪奴能污触嫣然一笑奉清欢莫把金尊歌别鹄并刀妙剪骈头来珠露淋漓袖新蹙似嫌凡子多京尘却恨高人付流俗微风澹荡新雨生强拭愁容吐残馥拟将色笔冩清意绮语非工那忍凟徘徊中庭月过半翠袖娟娟泣寒玉  

五言律  

夏中崔中丞宅见海红摇落一花独开  

【`唐`】刘长卿  

何事一花残闲庭百草防緑滋经雨发红艳隔林看竟日余香在过时独秀难共怜芳意晚秋露未须团  

苦练花　　　　　　　　　【`唐`】温庭筠  

院里莺歌歇墙头舞蝶孤天香薰羽葆宫紫晕流苏晻暧迷青琐氤氲向画图只应春惜别留与博山炉  

玫瑰　　　　　　　　　　【`唐`】唐彦谦  

麝炷腾清燎鲛纱覆緑蒙宫妆临晓日锦段落东风无力春烟里多愁暮雨中不知何事意深浅两般红  

五言排律  

和李舍人昆季咏冬瑰花寄赠徐侍郎  

【`唐`】卢　纶  

独鹤寄烟霜双鸾思晩芳旧隂依谢宅新艳出萧墙蝶散摇轻露莺含入夕阳雨朝胜濯锦风夜剧焚香丽日千层艳孤霞一片光密来惊叶少动处觉枝长布影期高赏留春为逺方赏闻赠琼玖叨和愧升堂  

和李员外与舎人咏冬瑰花寄徐侍郎  

【`唐`】司空曙  

仙吏紫薇郎竒花共翫芳攒星排緑蒂照眼发红光暗妬翻阶药遥连直署香游枝蜂绕易碍刺鸟衔妨露湿凝衣粉风吹散蘂黄蒙笼珠树合焕烂锦屏张留客胜看竹思人比爱棠如传采苹咏逺思满潇湘  

七言律  

玊烛花　　　　　　　　　【`唐`】刘　兼  

袅袅香英三四枝亭亭红艳照阶墀正当晚槛初开处恰似春闱就试时少女不吹方熠爚东君偏惜未离披夜深斜倚朱栏外拟把邻光借与谁  

司直廵官无诸移到玫瑰花　【`唐`】徐　夤  

芳菲移自越王台最似蔷薇好并栽秾艳尽怜胜防绘嘉名谁赠作玫瑰春成锦绣风吹坼天染琼瑶日照开为报朱衣早邀客莫教零落委苍苔  

鱼儿牡丹得之湘中花红而蘂白状类双鱼累累相比枝不能胜压而下垂若俛首然鼻目良可辨叶与牡丹无异亦以二月开因是得名其干则芍药也予名花而赋是诗闻江东  

山谷间此品甚多　　　　【`宋`】周必大  

天教姚魏主芳菲合有宫嫔次列妃玊颈圆瑳宜粉面霞裙深染学翚衣枝头窈窕鱼双贯风里翩跹凤对飞莫把根苗方芍药留春不似送将归  

红锦带花　　　　　　　　【`宋`】杨万里  

天女风梭织露机碧丝地上茜栾枝何曾系住春归脚只解萦长客恨眉节节生花花防防茸茸晒日日迟迟后园初夏无题目小树微芳也得诗  

咏雪毬花　　　　　　　　【`明`】陈　鸿  

盈盈初发几枝寒映户流苏百结团正恐东风先飏尽不愁迟日易销残淡姿向晓迷蝴蝶艳色争春笑牡丹惟有三郎儿戏甚还疑蹋踘绕丛看  

五言絶句  

紫荆花　　　　　　　　　【`唐`】韦应物  

杂英纷已积含芳独暮春还如故园树忽忆故园人济之怪余久归赋杂言解嘲　【`明`】王叔承  

白苎含闺怨吴蚕五月空但知桑叶緑不识茜花红  

七言絶句  

看山木花　　　　　　　【`唐`】刘言史  

裛露凝氛紫艳新千般婉娜不胜春年年此树花开日出尽丹阳郭里人  

其二  

柔枝湿艳亚朱栏暂作庭芳便欲残深藏数片将归去红缕金针绣取看  

逢贾岛　　　　　　　　　【`唐`】张　籍  

僧房逢着欵冬花出寺行吟日已斜十二街中春雪满马蹄今去入谁家  

种木槲花　　　　　　　　【`唐`】栁宗元  

上苑年年占物华飘零今日在天涯只因长作龙城守剰种庭前木槲花  

翫迎春花赠杨郎中　　　　【`唐`】白居易  

金英翠萼带春寒黄色花中有几般慿君语向游人道莫作蔓菁花眼看  

紫阳花　　　　　　　　　　白居易  

何年植向仙坛上早晩移栽到梵家虽在人间人不识与君名作紫阳花  

代迎春花招刘郎中　　　　　白居易  

幸与松筠相近栽不随桃李一时开杏园岂敢妨君去未有花时且看来  

南园　　　　　　　　　　【`唐`】李　贺  

长峦谷口倚嵇家白昼千峰老翠华自履藤鞋收石蜜手牵苔絮长莼花  

忆紫谿　　　　　　　　　【`唐`】徐　凝  

长忆紫谿春欲尽千岩交映水回斜岩空水满谿自紫水态更笼南烛花  

寄山僧　　　　　　　　　【`唐`】赵　嘏  

云里幽僧不置房橡花藤叶盖禅牀朝来逢着山中伴闻説新移最上方  

燕蓊花　　　　　　　　　【`唐`】李　郢  

十二街中何限草燕蓊尽欲占残春黄花扑地无穷极愁杀江南江北人  

虎丘寺西小谿闲泛　　　　【`唐`】皮日休  

鼓子花明白石岸桃枝竹覆翠岚谿分明似对天台洞应厌顽仙不肯迷  

小游仙诗　　　　　　　　【`唐`】曹　唐  

芝蕙芸花烂熳春瑞香烟露湿衣巾玉童私地夸书札偷冩云瑶暗赠人  

金灯花　　　　　　　　　【`唐`】薛　涛  

栏边不见蘘蘘叶砌下惟翻艳艳丛细视欲将何物比晓霞初叠赤城宫  

金灯花　　　　　　　　　【`唐`】阙　名  

兰膏爇处心犹浅银烛烧残焰不馨好向书生窻畔种免教辛苦更囊萤  

海仙花诗【`海仙花者世谓之锦带维杨人传云初得于海州山谷间其枝长而花密若锦带然其花未开如海棠既开如木而繁丽嫋嫋过之一朶满头冠不克荷惜其不香而无子第可钩压其条移植他所因以释草释木騐之皆无有也近之好事者作花谱以海棠为花中神仙予谓此花不在海棠下宜以仙为号日之锦带俚俗甚焉又取始得之地名曰海仙且赋诗三章以存其名题诸僧壁録二`】  

【`宋`】王禹偁  

一堆绛雪压春丛嫋嫋长条弄晚风借问开时何所似似将绣被覆薰笼  

其二  

何年移植在僧家一簇柔条缀防霞锦带为名俚且俗为君呼作海仙花  

次韵郁李花　　　　　　　【`宋`】赵　抃  

花县逢春对晓晖朱朱白白缀繁枝梅先菊后何须校好似人生各有时  

扶桑　　　　　　　　　　【`宋`】蔡　襄  

谿馆初寒似早春寒花相倚媚行人可怜万木凋零尽独见繁枝烂熳新  

洛城杂诗　　　　　　　　【`宋`】韩　维  

无数长条乱晓风谁将紫锦覆春丛残英防落青苔面独倚朱栏细雨中  

微雨中赏月桂独酌　　　　【`宋`】陈与义  

人间跌宕简斋老天下风流月桂花一壶不觉丛边尽暮雨霏霏欲湿鸦  

宝相花　　　　　　　　　【`宋`】范成大  

谁把桑条夹砌栽压枝万朶一时开为君也着诗收拾题作西楼锦被堆  

闻傅氏庄紫笑花开急掉小舟观之  

【`宋`】陆　游  

日长无奈清愁处醉里来寻紫笑香漫道闲人无一事逢春也似蜜蜂忙  

闲咏园中草木　　　　　　　陆　游  

剪刀叶畔戏鱼回帔子花头舞蝶来领畧年光属闲客一樽自劝不须推  

春晩邨居杂赋　　　　　　　陆　游  

鵞儿草緑侵行路帔子花明照屋除处处乞浆俱得酒杖头何恨一钱无  

三峡歌　　　　　　　　　　陆　游  

乱挿山花篢子红蛮歌相和瀼西东忽然四散不知处蹋月扪萝归洞中  

剪春罗　　　　　　　　　【`宋`】翁元广  

谁把风刀剪薄罗极知造化着功多飘零易逐春光老公子尊前奈若何  

小泊英州　　　　　　　　【`宋`】杨万里  

人人藤叶嚼槟榔户户茅檐覆土牀只有春风不寒乞隔谿吹度柚花香  

归自豫章复过西山　　　　　杨万里  

一眼苕花十里明忽疑九月雪中行我行莫笑无驺従自有西山管送迎  

新晴西园散步　　　　　　　杨万里  

池水初生盖玉沙雨余碧草卧堤斜日摇波影纒桥柱绣出栾枝遍地花  

山居　　　　　　　　　　【`金`】元好问  

斜阳高树挂晴虹肃肃微凉雨气中一道鹭鸶花不断密香吹满马头风  

台山杂咏　　　　　　　　　元好问  

一国春风帝子家緑云晴雪间红霞香绵穏借僧谿草蜀锦惊防佛鉢花  

赋缾中杂花【`予絶爱未开杏花故末篇自戏`】　　元好问  

老眼惊防节物新今年更与酒杯亲东山一道花如绣従此他乡不是春  

其二  

生红防防弄娇妍半坼花房更可怜传语春风好将防莫教容易作银钱  

其三  

红抹兰膏緑染衣緑娇红小两相宜华边剰有清香在木石痴儿自不知  

其四  

素艳来従月姊家温风淑气发清华人间自有交枝玉天上休开六出花  

其五  

昨日桃花锦片新葵今日到残春低枝留得稀踈朶比似全开更恼人  

其六  

古铜缾子满芳枝裁剪春风入小诗看着海棠如有语杏花也到退房时  

雨晴　　　　　　　　　　【`金`】赵秉文  

一春不雨漫尘黄碧瓦朝来泛霁光留得紫威花上露几招渇燕下雕梁  

塞上曲　　　　　　　　　【`元`】纳　延  

双鬟小女玉娟娟自卷氊帘出帐前忽见一枝长十八折来簪在帽檐边  

三月廿日题所寓屋壁　　　【`元`】倪　瓒  

梓树花开破屋东邻墙花信几畨风闭门睡过兼旬雨春事依依是梦中  

登双凤普福宫东楼赠吴道传时周境存隠君  

同席　　　　　　　　　【`元`】王　逢  

楼殿岧嶤上赤霞水纹蟠凤卧灵槎石棊盘静香烟直帘下双头百合花  

粉团花下夜饮　　　　　　【`元`】钱惟善  

万花碎剪玊团团晴雪飞香夜不寒恰似玉人相对立酒尊移月近前看  

上京次贡待制韵　　　　　【`元`】凃　颖  

海风吹雨度龙沙满眼金莲紫菊花日暮笙歌何处起高低穹帐五侯家  

谩成　　　　　　　　　　【`元`】马　臻  

槐隂满院喧巢鸦蜜房香老蜂趂衙邻家艇子钓鱼去水光摇动金莲花  

岭南杂咏　　　　　　　　【`明`】汪广洋  

榕树隂隂集暮鸦竹深人静似仙家芭蕉小苑垂双实茉莉南州压万花  

南唐故址　　　　　　　　【`明`】叶子竒  

唐主宫垣集暝鸦垣边几座野人家尚余一片繁华地宜种红蓝内苑花  

发淮安　　　　　　　　　【`明`】杨士竒  

岸蓼疎红水荇青茨菰花白小如防双鬟短袖慙人见背立船头自采菱  

秀上人课经图　　　　　　【`明`】镏　泰  

山绕清谿树绕亭隔云金磬晓泠泠道人不管花开落白乳香中读观经  

访包山徐徳彰　　　　　　【`明`】陈　寛  

青山湖上是君家有约来看巨胜花蹋破白云秋一片不知还隔几重霞  

画丫兰　　　　　　　　　【`明`】陆　治  

玉防棱棱应节分枝枝柔玉纫香云凝妆拟待三更月露染生绡六幅裙  

马兰花　　　　　　　　　【`明`】舒　芬  

金气棱棱泽国秋马兰花发满汀洲富春山下连鱼屋采石江头映酒楼  

虞美人　　　　　　　　　【`明`】孙齐之  

蔷薇开尽緑隂凉西国名花此际芳夜月空悬汉宫镜幽姿犹带楚云妆  

## 御定佩文斋咏物诗选卷三百七十六  

药类  

五言古  

和纪叅军服散得益　　　　【`齐`】谢　朓  

金液称九转西山歌五色链质乃排云濯景终不测云英亦可饵且驻羲和力能令长卿卧暂故遇真识憇郊园和约法师采药　　　【`梁`】沈　约  

郭外三千畆欲以贸朝饘繁蔬既绮布宻果亦星悬  

采药游名山　　　　　　　【`陈`】刘　删  

名山本郁盘道士贵黄冠独驭千年鹤来寻五色丸石牀新溜乳金灶欲成丹定知无二价非复在长安  

种药　　　　　　　　　　【`唐`】韦应物  

好读神农书多识药艸名持缣购山客移时罗众英不改幽涧色宛如此地生汲井既防泽挿楥亦扶倾阴颖夕房敛阳条夏花眀恱翫从兹始日夕绕庭行州民自  

寡讼养闲非政成  

山居新种花药与道士同赋　【`唐`】钱　起  

自乐鱼鸟性宁求农牧资浅深爱岩壑疏凿尽幽竒雨花相助好莺鸣春艸时种兰入山翠引葛上花枝风露拆红紫縁谿复映池新泉香杜若片石隐江蓠宛谓武陵洞潜应造化移杖防擕烟客满袖掇芳蕤蝴蝶舞留我仙鸡闲傍篱但令黄精熟不虑韶光迟笑指云萝迳樵人那得知  

药草　　　　　　　　　　【`唐`】苏　拯  

天子防疲瘵坤灵奉其职年年济世功贵贱相兼植因产众艸中所希采者识一枝当若神千金亦何直生草不生药无以彰土徳生药不生草无以彰竒特国忠在臣贤民患凭药力灵艸犹如此贤人岂多得  

拟古寄何太卿　　　　　　【`宋`】谢　翺  

世闻卖药翁出市恒骑虎朅来空山中恨不輙与语长啸归无家独指梧桐树既指梧桐树复采梧桐子持以赠所思浩歌聊复尔  

谢子静寄端午药煎　　　　　谢　翺  

麸桃弄朝烟舎虫錬百杵山人入药箓捣日月逢午甘酸杂众味能生玉池乳颇忆越吟人性静无所苦中年白髪生寄以润肺腑为谢山中人愿结山中侣  

采药　　　　　　　　　　【`元`】许　谦  

亭亭北山松宿蔼防深碧苍根走虬龙巨榦蟠鐡石平生栋梁具不受霜雪厄兔丝得所附袅袅挂千尺流脂入九地千载化琥珀我欲掇其英俯仰费搜擿红炉转丹砂石髓变金液但恐茫昧间图骥不可索意长时苦促双髩日夜白刀圭或可试习习在两腋蓬莱三万里讵谓弱水隔他时来山中故老应不识  

咏东汉髙士封君达　　　　【`元`】张　雨  

入山服黄连还乡骑青牛借得五岳图一去三千秋题金华宗原常防谿洗药图　【`明`】吴　溥  

洗药临谿头水流谿尾香居人饮谿水百年跻夀康石路曲盘蛇山花如锦黄日暮携药归香风满衣裳  

七言古  

锄药咏　　　　　　　　　【`唐`】钱　起  

莳药穿林复在巘浓香秀色深能浅云气垂来裛露偏松隂古处知春晚拂曙残莺百啭催萦泉带石几花开不随飞鸟縁枝去如笑幽人出谷来对之不觉忘疎嬾废卷荷锄嫌日短岂无萱艸树堦墀惜尔幽芳世所遗但使芝兰出萧艾不辞手足皆胼胝宁学陶潜空嗜酒頺龄舍此事东葘  

采药晩归因宿野人草舎　　【`宋`】文　同  

东岩隂深崖巘古夹涧垂泉结鵞乳我来采药晚忘归试宿荆扉问鸡黍春风满林灯火冷一夜不眠山月苦平明擕防下青苍松叶纷纷洒新雨  

五言律  

月下洗药　　　　　　　　【`唐`】钱　起  

汲井向新月分流入众芳湿花低桂影翻叶静泉光露下添余润蜂惊引暗香寄言养生客来此共提筐  

清旦题采药翁草堂　　　　【`唐`】温庭筠  

幽人寻药径来自晓云邉衣湿术花雨语成松岭烟解藤开涧户踏石过谿泉林外晨光动山昏鸟满天  

夏日　　　　　　　　　　【`宋`】张　耒  

种药幽人事还披本草经出山抛旧翠过雨有新青术受壶中秘方传肘后灵不辞勤服饵为变髪星星  

五言排律  

春过贺遂员外药园　　　　【`唐`】王　维  

前年槿篱故新作药栏成香草为君子名花是长卿水穿盘石透藤系古松生画畏开厨走来防倒屣迎蔗浆菰米饭蒟酱露葵羮颇识灌园意于陵不自轻  

七言律  

重寺元达年逾八十好种名药凡所植者多至自天台四明包山句曲丛萃纷糅各可指名余竒而访之因题二章　【`唐`】皮日休  

雨蓧烟锄伛偻赍绀牙红甲两三畦药名却笑桐君少年纪翻嫌竹祖低白石静敲蒸术火清泉闲洗种花泥怪来昨日休持鉢一尺雕胡似掌齐  

其二  

香蔓防笼覆昔邪桧烟杉露湿袈裟石盆换水捞松叶竹迳迁牀避笋芽藜杖移时挑细药铜瓶尽日灌幽花支公谩道怜神骏不及今朝种一麻  

和题达上人药圃　　　　　【`唐`】陆防  

药味多从逺客赍旋添花圃旋成畦三桠旧种根因异九节初移叶尚低山防便和幽涧石水芝须带本池泥从今直到清秋日又有香苗几番齐  

其二  

净名无语是清羸草药搜来喻更微一雨一风皆遂性花开花落尽忘机教疏兔缕金弦乱自拥龙刍紫汞肥莫怪独亲幽圃坐病容消尽欲依归  

分得药臼谢医　　　　　　【`明`】沈　周  

山人治药斫云根枵腹中容海月吞捣过砂牀剰朱糁炼余石髓腻青防无铭错认周王鼓有窍真移玉女盆抱疾人来识清杵数声遥在杏花村  

五言絶句  

药圃　　　　　　　　　　【`唐`】钱　起  

春畦生百药花叶香初霁好客似风光偏来入丛蕙  

酬濬上人采药见寄　　　　【`唐`】刘　商  

玉英期共采云岭独先过应得灵芝也诗情一倍多  

药园　　　　　　　　　　【`唐`】司空曙  

春园芳巳遍緑蔓杂红英独有深山客时来辨药名  

房君珊瑚散　　　　　　　【`唐`】李商隐  

不见嫦娥影清秋守月轮月中闲杵臼桂子成尘  

药圃　　　　　　　　　　【`唐`】夏侯子云  

緑叶红英遍仙经自讨论偶移岩伴菊锄断白云根  

赠华山游人　　　　　　　【`唐`】毛女正美  

药苗不满笥又更上危巅回首归去路相将入翠烟  

洗药池　　　　　　　　　【`元`】赵孟頫  

真人栖隐处洗药有清池金丹要沐浴玉水自生肥  

紫轩　　　　　　　　　　　赵孟頫  

林君巳仙去紫轩名尚存丹光时或现药鼎夜常温  

香阴　　　　　　　　　　【`明`】僧通润  

山中多药苖徃徃发香气不知采药人曽嗅此香未  

七言絶句  

絶句　　　　　　　　　　【`唐`】杜　甫  

药条药甲润青青色过棕亭入草亭苗满空山惭取誉根居隙地怯成形  

送僧徃金州　　　　　　　【`唐`】张　籍  

闻道汉隂山水好师行一一徧经过事须觅取堪居处若个谿头药最多  

招周处士　　　　　　　　　张　籍  

闭门秋雨湿墙莎俗客来稀野思多已扫书堂安药灶山人作意早经过  

酬孝甫见赠十首各酬本意次用旧韵【`録一  

唐`】元　稹  

一自低心翰墨塲箭靫抛尽负书囊近来兼爱休粮药柏叶莎萝杂豆黄  

题龙池山人　　　　　　　【`唐`】施肩吾  

主人家在龙池侧水中有鱼不敢食终朝采药供仙厨却笑桃花少顔色  

自遣　　　　　　　　　　【`唐`】陆防  

无多药圃近南荣合有新苗次第生穉子不知名品上恐随春草鬪输赢  

宗人惠四药　　　　　　　【`唐`】郑　谷  

宗人忽惠西山药四味清新香助茶爽得心神便骑鹤何须烧得白朱砂  

山邨经行因施药　　　　　【`宋`】陆　游  

逆旅人家近野桥偶因秣蹇暂逍遥邨翁不解读本艸争就先生辨药苗  

采药径　　　　　　　　　【`宋`】赵师秀  

十载仙家采药心春风过了得幽寻如今纵有相逢处不是桃花是緑隂  

卖药翁　　　　　　　　　【`元`】马　臻  

山人本在山中住偶向城中卖药去不道石潭龙出云失却朝来下山处  

访柱上人　　　　　　　　【`明`】徐　贲  

经院深深久防烟雨中药艸午凉天古香室里人重到恰似秋风五日前  

## 御定佩文斋咏物诗选卷三百七十七  

人参类  

五言古  

人参　　　　　　　　　　【`宋`】苏轼  

上党天下脊辽东真井底泉倾海腴白露洒天醴灵苗此孕毓肩股或具体移根到罗浮越水灌清泚地殊风雨隔臭味终祖祢青防缀紫萼圆实堕红米穷年生意足黄土手自啓上药无炮炙龁齧尽根柢开心定魂魄忧恚何足洗糜身辅吾躯既食首重稽  

紫团参寄王定国　　　　　　苏　轼  

谽谺土门口突兀太行顶岂惟团紫云实自俯倒景刚风被草木真气入苕頴旧闻人衔芝生此羊肠岭纎防虎豹鬛蹙缩龙蛇瘿蚕头试小嚼息变方骋矧予明真子已造浮玉境清宵月挂户半夜珠落井灰心宁复然汗喘久已静东坡犹故日北药致遗秉欲持三防根  

徃侑九转鼎为予置齿頬岂不贤酒茗  

效孟郊体　　　　　　　　【`宋`】谢　翺  

移参窗北地经嵗日不至悠悠荒郊云背植足隂气新雨养陈根乃复佐药饵天涯葵藿心怜尔独种参  

七言律  

友人以人参见惠因以诗谢　【`唐`】皮日休  

神草延年出道家是谁披露记三桠开时的定涵云液劚后还应带石花名士寄来消酒渇野人煎处撇泉华从今汤剂如相续不用金山焙上茶  

和袭美谢友人惠人参　　　【`唐`】陆蒙  

五叶初成椵树隂紫团峰外即鸡林名参鬼盖须难见材似人形不可寻品第巳闻升碧简擕持应合重黄金慇懃润取相如肺封禅书成动帝心  

七言絶句  

送客之潞府　　　　　　　【`唐`】韩　翃  

官栁青青匹马嘶回风暮雨入铜鞮佳期别在春山里应是人参五叶齐  

与周为宪求人参　　　　　【`唐`】段成式  

少赋令才犹强作众医多识不能呼九茎仙草真难得五叶灵根许惠无  

以人参遗段柯古　　　　　【`唐`】周　繇  

人形上品传方志我得真英自紫团惭非叔子空持药更请伯言审细看  

送上党长　　　　　　　　【`宋`】谢　翺  

春雨人参长紫苗县庭无事坐终朝俯看云气千山表野有新田市有谣  

## 御定佩文斋咏物诗选卷三百七十八  

茯苓类  

五言律  

路逢襄阳杨少府入城戏呈杨员外绾  

【`唐`】杜　甫  

寄语杨员外山寒少茯苓归来稍暄暖当为劚青防翻动神仙窟封题鸟兽形兼将老藤杖扶汝醉初醒  

七言律  

病中宜茯苓寄李谏议　　　【`唐`】吴　融  

千年茯菟带龙鳞太华峰头得最珍金鼎晓煎云漾粉玉瓯寒贮露含津南宫巳借徴诗客内署今还托谏臣飞檄愈风知妙手也须分药救漳濵  

七言絶句  

赠鹤林上人　　　　　　　【`唐`】戴叔伦  

日日涧邉寻茯苓岩扉常掩鳯山青归来挂衲髙林下自剪芭蕉写佛经  

送阿归华阳　　　　　　【`唐`】李商隐  

草堂归意背烟萝黄绶垂腰不奈何因汝华阳求药物碧松根下茯苓多  

游仙词　　　　　　　　　【`元`】张　雨  

应见霓裳舞广庭罢看三十九章经道人腰着金鸦嘴自向松根洗茯苓  

赠伯清　　　　　　　　　【`元`】倪　瓒  

市上休疑张伯清药无二价制頺龄何当扫雪居幽谷与我松根采茯苓  

## 御定佩文斋咏物诗选卷三百七十九  

黄精类  

五言古  

饵黄精　　　　　　　　　【`唐`】韦应物  

灵药出西山服食采其根九蒸换凡骨经着上世言火起中夜馨香满南轩斋居感众灵药术启妙门自懐物外心岂与俗士论终期脱印绶永与天壤存  

再赋天池　　　　　　　　【`元`】张　雨  

巃嵸古墩丘潭浸其股金碧争荡磨穿穴稍旁午斩松罗石榻芝错神浒遥应玉女盆润及黄精圃  

七言絶句  

期王链师不至　　　　　　【`唐`】秦　系  

黄精蒸罢洗琼杯林下从留石上苔昨日围碁未终局已乗白鹤下山来  

寄王奉御　　　　　　　　【`唐`】张　籍  

爱君紫阁峯前好新作书堂药灶成见欲移居相近住有田多与种黄精  

黄精鹿【`书艾宣画　　　　　宋`】苏　轼  

太华西南第几峯落花流水自重重幽人只采黄精去不见青山鹿养茸  

雪晓懐西清田舍　　　　　【`明`】杨承鲲  

种来黄独巳如拳手劚氷肤煮涧泉酒醒雪晴无一事竹窓炊火送新烟  

## 御定佩文斋咏物诗选卷三百八十  

山茱茰类  

五言律  

奉御札赋茱茰诗　　　　　【`宋`】徐　铉  

万物庆西成茱茰独擅名房排红结小香透夹衣轻宿露霑犹重朝阳照更明长和菊花酒髙晏奉西清  

七言律  

奉和御制茱茰　　　　　　【`宋`】徐　铉  

台畔西风御果新芳香精彩丽萧辰柔条细叶妆治好紫蔕红芳防缀匀防朶得陪天上宴千株长作洞中春今朝圣藻偏流咏黄菊无由更敢邻  

五言絶句  

山茱茰　　　　　　　　　【`唐`】王　维  

朱实山下开清香寒更发幸与丛桂花牕前向秋月  

茱茰沜　　　　　　　　　　王　维  

结实红且緑复如花更开山中倘留客置此芙蓉杯  

茱茰沜　　　　　　　　　【`唐`】裴　廸  

飘香乱椒桂布叶间檀栾云日虽回照森沈犹自寒  

七言絶句  

秋园　　　　　　　　　　【`唐`】司空曙  

伤秋不是惜年华别忆春风碧玉家强向衰丛见芳意茱茰红实似繁花  

## 御定佩文斋咏物诗选卷三百八十一  

槟榔类  

五言古  

忽见槟榔　　　　　　　【`北周`】庾　信  

緑房千子熟紫穂百花开莫言行万里曾经相识来  

食防榔　　　　　　　　　【`宋`】苏　轼  

月照无枝林夜栋立万础眇眇云间扇防此九月暑上有垂房子下绕绛刺御风欺紫鳯卵雨暗苍龙乳裂包一堕地还以皮自煮北客初未谙劝食俗难阻中虚畏泄气始嚼或半吐吸津得微甘着齿随亦苦面目太严冷滋味絶媚妩诛彭勲可防推毂勇宜贾瘴风作坚顽导利时有补药储固可尔果録讵用许先生失膏梁便腹委败鼓日啖过一粒肠胃为所侮蛰雷殷脐肾藜藿腐亭午书灯看膏尽钲漏歴歴数老眼怕少睡竟使赤眦弩渇思梅林咽饥念黄独举奈何农经中収此困羁  

旅牛舌不饷人一斛肯多与乃知见本偏但可酬恶语  

初食防榔　　　　　　　　【`明`】刘　基  

防榔红白文包以青扶畱驿吏劝我食可已瘴疠忧初惊刺生颊渐若防在喉纷纷花满眼岑岑晕防头将疑误腊毒复想致无由稍稍热上面轻汗如珠流清凉彻肺腑粗秽无纤留信知殷王语瞑疾乃瘳三复増永叹书之遗朋俦  

七言絶句  

防榔五絶卒章戏简及之主簿  

【`宋`】朱　子  

暮年药裹闗身切此外翛然百不贪薏苡载来縁下气防榔收得为袪痰  

其二  

锦文缕切劝加餐蜃炭扶畱共一盘食罢有时求不得英雄邂逅亦饥寒  

其三  

向来试吏着南冠马甲蚝山得饫餐却借芳辛来解秽鸡心磊落看堆盘  

其四  

个中有味要君参螫吻舂喉乆不甘珍重人心亦如此莫将寒苦换春酣  

其五  

髙士沈迷簿领书有时红糁缀须定知不着金盘贮儿女心情本自无  

岭南杂咏　　　　　　　　【`明`】汪广洋  

海濵朝夕易炎凉湿气蒸人沁薄裳昨日崖州有船到满城争买白防榔  

## 御定佩文斋咏物诗选卷三百八十二  

枳殻类  

五言絶句  

访客舟中　　　　　　　　【`明`】陈宪章  

船中酒多少船尾阁春沙恰到谿穷处山山枳殻花  

七言絶句  

商州王中丞留吃枳殻　　　【`唐`】朱庆余  

方物就中名最逺只应愈疾味偏嘉若敎尽吃人人与采尽商山枳殻花  

城西访友人别墅　　　　　【`唐`】雍　陶  

澧水桥西小路斜日髙犹未到君家邨园门巷多相似处处春风枳殻花  

寄襄阳章孝标　　　　　　　雍　陶  

青油幕下白云边日日空山夜夜泉闻说小斋多野意枳花隂里麝香眠  

题石田翁赠朱守拙小景　　【`明`】陈　防  

野藤刺水竹篱斜落尽东风枳殻花日午不闻茶臼响春城买药未还家  

## 御定佩文斋咏物诗选卷三百八十三  

枸杞类  

五言古  

井上枸杞架　　　　　　　【`唐`】孟　郊  

深鎻银泉甃髙叶架云空不与凡木并自将仙葢同影疎千防月声细万条风迸子隣沟外飘香客位中花杯承此饮椿嵗小无穷  

枸杞　　　　　　　　　　【`宋`】苏　轼  

神药不自閟罗生满山泽日有牛羊忧嵗有野火厄越俗不好事过眼等茨棘青荑春自长绛珠烂莫摘短篱防新植紫笋生卧节根茎与花实收拾无弃物大将吾髩小则饷我客似闻朱明洞中有千嵗质灵厖或夜吠可见不可索仙人倘许我借杖扶衰疾  

七言律  

楚州开元寺枸杞临井繁茂可爱  

【`唐`】刘禹锡  

僧房药树依寒井井有香泉树有灵翠黛叶生笼石甃殷红子熟照铜瓶枝繁本是仙人杖根老新成瑞犬形上品功能甘露味还知一勺可延龄  

枸杞　　　　　　　　　　【`宋`】杨万里  

芥花菘莟饯春忙夜吠仙苖喜晩尝味抱土膏甘复脆气含风露咽犹香作虀淡着微施酪芼茗临时莫过汤却忆荆谿古城上翠条红乳摘盈箱  

七言絶句  

和郭使君题枸杞　　　　　【`唐`】白居易  

山阳太守政严明吏静民安无犬惊不知灵药根成狗怪得时闻吠夜声  

## 御定佩文斋咏物诗选卷三百八十四  

决明类  

五言古  

种决明　　　　　　　　　【`宋`】黄庭坚  

后皇富嘉种决明注方术耘耡一席地时至观茂密缥叶资芼羮缃花马蹄实霜丛风雨余簸簸场功毕枕囊代曲肱甘寝听芬苾老眼愿力余读书真成癖  

决明　　　　　　　　　　【`明`】吴　寛  

黄花隠緑叶雨过仍离披不为杜老叹未是凉风时服食治目吾将采掇之不须更买药园丁是医师  

七言律  

次韵济之谢送决明　　　　【`明`】吴　寛  

畦间香露正氤氲童子清晨荷锸勤不惜离披垂翠羽端愁摇动落黄云药名再得宣公注书带休从郑老分病目向来俱有頼凉风吹汝莫纷纷  

## 御定佩文斋咏物诗选卷三百八十五  

药名诗类  

五言古  

药名　　　　　　　　　　【`齐`】王　融  

重台信严敞陵泽乃闲荒石蚕终未蠒垣衣不可裳秦芎留近咏楚蘅搢逺翔韩原结神艸随庭衔夜光  

五言律  

山家小憇即景效药名体　　【`宋`】戴　昺  

柴门通艸径茅屋桂枝间修竹连翘木髙松续断山仰空青防密扫石緑花斑傍涧牵牛饮白头翁自闲  

五言排律  

药名聨句　　　　　　　　【`唐`】皮日休  

为待防风饼须参薏苡杯【`张贲`】香燃柏子后樽泛菊花来【`皮日休`】石耳泉能洗垣衣雨为裁【`陆龟防`】从容犀局静续断玉琴哀【`贲`】白芷寒犹采青葙醉尚开【`日休`】马衔衰艸卧乌啄蠧根回【`龟防`】雨过兰芳好霜多桂末摧【`贲`】朱儿应作粉云母讵成灰【`日休`】艺可屠龙胆家曽近鷰胎【`龟防`】墙髙牵薜茘障软撼玫瑰【`贲`】鸓防啼书户蜗牛上砚台【`日休`】谁能将藁本封与玉泉才【`龟防`】  

五言絶句  

药名诗　　　　　　　　　【`元`】陈　髙  

丈夫懐逺志儿女苦参商过海防风浪何当归故乡  

七言絶句  

药名诗　　　　　　　　　【`唐`】权徳舆  

七泽兰芳千里春潇潇花落石磷磷有时浪白微风起坐钓藤隂不见人  

答鄱阳客药名诗　　　　　【`唐`】张　籍  

江臯嵗暮相逄地黄叶霜前半夏枝子夜吟诗向松桂心中万事喜君知  

## 御定佩文斋咏物诗选卷三百八十六  

杂药类  

五言古  

兎丝　　　　　　　　　　【`齐`】谢　朓  

轻丝既难理细缕竟无织烂熳已万条连绵复一色安根不可知萦心终不测所贵能卷舒伊用蓬生直  

咏益智　　　　　　　　　【`梁`】刘孝胜  

挺芳铜岭上擢颖石门端连丛去本叶杂和委雕盘寜推不迷草讵减聪明九傥逢公子宴方厌永夜欢  

种术　　　　　　　　　　【`唐`】桞宗元  

守闲事服饵采术东山阿东山幽且阻疲苶烦经过戒徒劚灵根封植閟天和违尔涧底石彻我庭中莎土膏滋液松露坠繁柯南东自成亩缭绕纷相罗晨歩佳色媚夜眠幽气多离忧茍可怡孰能知其佗防竹茹芳叶寜虑瘵与瘥防连树蕙辞婉娩采嶶歌悟拙甘自足  

激清愧同波单豹且理内髙门复如何  

种仙灵毗　　　　　　　　　【`唐`】桞宗元  

穷陋阙自飬疠气剧嚣烦隆冬乏霜霰日夕南风温杖藜下庭际曵踵不及门门有野田吏慰我飘零魂及言有灵药近在湘西原服之不盈旬蹩皆腾鶱笑忭前即吏为我擢其根蔚蔚遂充庭英翘忽已繁晨起自采曝杵臼通夜喧灵和理内藏攻疾贵自源壅覆逃积雾伸舒委余暄竒功茍可徴寜复资兰荪我闻畸人术一气中夜存能令深深息呼吸还归跟疎放固难効且以药饵论痿者不忘起穷者寜复言神哉辅吾足幸及儿女奔  

薏苡　　　　　　　　　　【`宋`】苏　轼  

伏波饭薏苡御瘴传神良能除五谿毒不救防言伤防言风雨过瘴疠乆亦亡两俱不足治但爱艸木长艸木各有宜珍产骈南荒绛囊悬茘支雪粉剖枕榔不谓蓬荻姿中有药与粮舂为芡珠圆炊作菰米香子美拾橡栗黄精诳空肠今吾独何者玉粒照座光  

地黄　　　　　　　　　　　苏　轼  

地黄饲老马可使光鉴人吾闻乐天语喻马施之身我衰正防枥垂耳气不振移栽附沃壤蕃茂争新春沈水得穉根重汤飬陈薪投以东阿清和以北海醇崖密助甘冷山姜发芳辛融为寒食饧咽作瑞露珍丹田自宿火渇肺还生津愿饷内热子一洗胸中尘  

寄何首乌丸与友人　　　　【`宋`】文　同  

此艸有竒効尝闻于习之陵阳亦旧产其地尤所宜翠蔓走岩壁芳丛蔚参差下有根如拳赤白相雄雌劚之髙秋后气味乃不亏断以苦竹刀蒸曝凡九为夹罗下香屑石密相和治入臼杵万过盈盘走累累日进岂厌屡初若无所滋渐乆觉肤革鲜润如凝脂既已防发换白者无一丝耳目固聪明歩履欲走驰十年亲友别忽见皆生疑问胡得尔术容貌曽莫衰为之讲灵苖不为世俗知葢以多见贱蓬藋同一亏君如听予服此语不敢欺勿信桞子厚但夸仙灵脾  

天门冬　　　　　　　　　【`宋`】朱　子  

髙萝引蔓长挿楥垂碧丝西窓夜来雨无人领幽姿  

黄连　　　　　　　　　　【`明`】吴　寛  

花细山桂然阶下不堪嗅野人劚其根根长节应九苦节不可贞服食可资寿其功利于病有客嫌苦口戒余勿种兹味苦和难受岂不见甘艸百药无不有  

兎丝　　　　　　　　　　【`明`】薛　蕙  

根株不自立枝蔓为谁餙偶同杂组文未比朱弦直园客何由整天女讵堪织暂附松柏枝终辞霜露色  

七言古  

紫参歌　　　　　　　　　【`唐`】钱　起  

逺公林下满青苔春药偏宜间石开往往幽人寻水见时时仙蝶隔云来隂阳雕刻花如鸟对鳯连鸡一何小春风宛转虎谿旁紫翼红翘翻霁光贝叶经前无住色莲花会里暂留香蓬山才子怜幽性白雪阳春动新咏应知仙卉老烟霞莫赏夭桃满蹊径  

薏苡　　　　　　　　　　【`宋`】陆　游  

初游唐安饭薏米炊成不减雕胡美大如芡实白如玉滑欲流匙香满屋腹腴项脔不入盘况复飱酪夸甘酸东归思之未易得每以问人人不识呜呼竒材从古弃草菅君试求之篱落间  

五言律  

临洮龙兴寺元上人院同咏青木香丛  

【`唐`】岑　参  

移根自逺方种得在僧房六月花新吐三春叶已长抽茎髙钖杖引影到绳牀只为能除疾倾心向药王  

灼艾　　　　　　　　　　【`宋`】范大成  

血忌详涓日凥神谨避方艾求真伏道穴按古明堂谢去群巫祝胜如防药汤起来成独笑一事搅千忙  

五言排律  

谢李吏部赠诃梨勒叶　　　【`唐`】包　佶  

一叶生西徼赍来海上查嵗时经水府根本别天涯方士真难见商胡辄自夸比香同异域看色胜仙家茗饮暂调气梧丸喜伐邪幸蒙祛老疾深愿驻韶华  

七言律  

次韵袁公济谢芎椒　　　　【`宋`】苏　轼  

燥吻时时着酒濡要令卧疾致文殊河鱼溃腹空号楚汗水流骹始信吴自笑方求三嵗艾不如长作独眠夫羡君清瘦真仙骨更助飘飘鹤背躯  

五言絶句  

曲水寺枳实　　　　　　　【`唐`】刘　商  

枳实绕僧房攀枝置药囊洞庭山上橘霜落也应黄  

七言絶句  

香附子　　　　　　　　　【`唐`】顾　况  

越人翠被今何寂独立江边莎艸碧紫燕西飞欲寄书白云何处逢来客  

与梧州刘中丞　　　　　　【`唐`】李　渉  

三代卢龙将相家五分符竹到天涯瘴山江上重相见醉里同看荳蔲花  

答开州韦使君寄车前子　　【`唐`】张　籍  

开州午日车前子作药人皆道有神惭愧使君怜病眼二千里外寄闲人  

劝饮酒　　　　　　　　　【`唐`】张　祜  

烧得硫黄漫学仙未胜长付酒家钱窦常不吃齐推药却在人间八十年  

赠丘先生　　　　　　　　【`唐`】贾　岛  

常言吃药全胜饭华岳松边采茯神不遣髭防一茎白拟为白日上升人  

睡起闻米元章冐热到东园送麦门冬饮子  

【`宋`】苏　轼  

一枕清风直万钱无人肯买北窗眠开心暖胃门冬饮知是东坡手自煎  

贝母　　　　　　　　　　【`宋`】张　载  

贝母阶前蔓百寻双桐盘绕叶森森刚强顾我蹉跎甚时欲低柔警寸心  

晩春田园杂兴　　　　　　【`宋`】范成大  

新緑园林晓气凉晨炊早出看移秧百花飘尽桑麻小夹路风来阿魏香  

次韵春日漫兴　　　　　　【`明髙`】　启  

菖蒲叶老芷花新地暖鸳鸯防水纹不上髙楼无逺恨江南春尽艸如云  

闻芷　　　　　　　　　　【`明`】僧德祥  

白芷花开绕屋香一时秋思入江乡云多水濶人难见楚竹歌声动夕阳  

## 御定佩文斋咏物诗选卷三百八十七  

芦苇类【`附兼葭　葑`】  

五言古  

和子由记园中草木　　　　【`宋`】苏　轼  

芦笋初似竹稍开叶如蒲方春节抱甲渐老根生须不爱当夏緑爱此及秋枯黄叶倒风雨白花揺江湖江湖不可到移植苦勤劬安得防野鸭飞来成画圗  

舟中杂咏　　　　　　　　【`元`】袁　桷  

白苇生寒沙残花揺敝帚燕都百万家借尔作薪槱物防生防下功用廼堪取大胜桃李花矜矜鬪妍丑  

芦　　　　　　　　　　　【`明`】呉　寛  

江湖渺无际弥望皆髙芦芦夲水濵物久疑平陆无移根偶种植沟浅土不汚縦横忽徧地叶卷多葭莩白花可为絮长干须人扶每当风雨夕萧萧亦江湖宛如扁舟过榜人共歌呼浩然发归兴岂为思莼鲈  

长短句  

芦花动　　　　　　　　　【`唐`】耿　湋  

连素穂翻秋气细莭踈茎任长吹共作月中声孤舟发乡思  

五言律  

种苇　　　　　　　　　　【`唐`】姚　合  

欲种数茎苇出门来往频近陂収本土选地问幽人静看唯思长初移未觉匀坐中寻竹客将去更逡廵  

使院栽苇　　　　　　　　【`唐`】薛　能  

戞戞复差差一丛千万枝格如僧住处栽得吏闲时笋自防中出根从府外移从军无宿例空想夜风吹  

顾少府池亭苇　　　　　　【`唐`】曹　松  

池上分行种公庭觉少尘根离潮水岸韵爽判曺人正午廽鱼影方昏息鹭身无时不动咏沧岛思方频  

丛苇　　　　　　　　　　【`唐`】张　蠙  

丛丛寒水邉曽折打鱼船忽与亭台近翻嫌岛屿偏花眀无月夜声急正秋天遥忆巴陵渡残阳一望烟  

同儿曹赋芦花　　　　　　【`金`】呉　激  

天接苍苍渚江涵袅袅花秋声风似雨夜色月如沙泽国防千里渔邨三两家翻思杏园路鞭袅防檐斜  

五言排律  

芦苇　　　　　　　　　　【`唐`】王贞白  

髙士想江湖闲庭徧植芦清风时有至緑竹兴何殊嫩喜日光薄踈忧雨防麤惊蛙跳得过鬪雀袅如无未织芭篱防防擡卭杖扶惹烟轻弱栁蘸水潄清蒲溉灌情偏重琴尊赏不孤穿花思钓叟吹叶少雏寒色暮天映秋声逺籁俱朗吟应有趣潇洒十余株  

庭苇　　　　　　　　　　【`唐`】李　中  

品格清扵竹诗家景最幽从栽向池沼长似在汀洲玩好招谿叟栖堪待野鸥影踈当夕照花乱正深秋韵细堪清耳根牢好系舟故谿髙岸上冷淡有谁逰  

七言律  

芦花　　　　　　　　　　【`唐`】罗　邺  

如练如霜干复轻西风处处拂江城长垂钓叟看不足暂泊王孙愁亦生好傍翆楼装月色枉随红叶舞秋声防宜群鹭斜阳里闲捕纎鳞傍尔行  

芦槛　　　　　　　　　　【`宋`】朱　松  

手劚修芦着槛栽使君公退防徘徊想当风雨翻丛急疑卷江湖入座来未辨松窓眠緑浦且将屐齿印苍苔种成桃李人间满应念孤根首重回  

芦花　　　　　　　　　　【`明`】徐　  

江畔洲前白渺茫萧萧摵摵鬪秋光轻风乱播漫天雪斜月防添隔岸霜半夜鴈群清避影数声渔笛澹吹香琼枝玉树分眀见愁絶懐人水一方  

五言絶句  

江行　　　　　　　　　　【`唐`】钱　起  

风晩冷飕飕芦花已白头旧来红叶寺堪忆玊京秋  

西芦词　　　　　　　　　【`明`】袁　袠  

秋鴈集复飞寒潮明更防日暮风起时芦子花如雪  

七言絶句  

谿岸秋思　　　　　　　　【`唐`】杜荀鹤  

桑柘穷头三四家挂罾垂钓是生涯秋风忽起谿浪白零落岸边芦荻花  

晩春田园杂兴　　　　　　【`宋`】范成大  

湖莲旧荡藕新翻小小荷钱没涨痕斟酌梅天风浪紧更从水外种芦根  

已至湖尾望见西山　　　　【`宋`】杨万里  

芦荻中间一港深蒌蒿如柱不成簮正愁半日无邨落逺有人家在树林  

江邨晩眺　　　　　　　　【`宋`】戴复古  

江头落日照平沙潮退渔舠阁岸斜白鸟一防临水立见人惊起入芦花  

杨邨　　　　　　　　　　【`元`】马祖常  

霜明野水晓粼粼芦叶黄时少白苹船上忽逢呉客子牵衣防手拂征尘  

洪厓桥　　　　　　　　　【`元`】虞　集  

澄江如练碧悠悠一色芦花覆逺洲无尽青天归鴈急月明寒影不曽留  

余与观志能俱以公事赴北舟至梁山泊时荷花盛开风雨大至舟不相接遂泊芦苇中余折芦一叶题诗其上寄志能  

【`元`】萨都拉  

题诗芦叶雨斑斑厎事诗人不奈闲满浦荷花开欲遍客程五月过梁山  

题画杂诗　　　　　　　　【`元`】马　臻  

岸水依痕钓艇闲炊烟防处出芦湾西窓正是斜阳好一帯泥金抹逺山  

晚眺　　　　　　　　　　【`明`】赵　廸  

白云深处野人家倚杖闲吟日未斜江上数峯看欲尽晩钟残月入芦花  

舟中暮归　　　　　　　　【`明`】张　泰  

断栁残沙不掩隄苇丛幽称水禽栖半江斜照将秋色相送归船到竹溪  

润州舟行作　　　　　　　【`明`】汤　珍  

河洲春茁紫芦芽緑水清晖防客槎十日南风吹未息残梅犹发短墙花  

附蒹葭  

五言律  

蒹葭　　　　　　　　　　【`唐`】杜　甫  

摧折不自守秋风吹若何暂时花载雪防处叶沉波体弱春苖早丛长夜露多江湖后揺落亦恐嵗蹉跎  

七言絶句  

旅懐　　　　　　　　　　【`唐`】杜荀鹤  

蒹葭月冷时闻防杨栁风和日聼莺水渉山行二年客就中偏怕雨船声  

送友人　　　　　　　　　【`唐`】薛　涛  

水国蒹葭夜有霜月寒山色共苍苍谁言千里似今夕离梦杳如闗路长  

滇中词　　　　　　　　　【`明`】范　汭  

秀海海邉葭菼秋滇池池上云悠悠人心恰似此中水一道南流一北流  

附葑  

七言絶句  

葑田　　　　　　　　　　【`宋`】林　逋  

淤泥肥黒稻秧青阔葢深流旋旋生拟倩湖君书版籍水仙今佃老农耕  

洪州歌　　　　　　　　　【`元`】栁　贯  

东湖水满葑云开掠取烟光雨色来未放官繇兴畚锸且从鱼乐占池台  

## 御定佩文斋咏物诗选卷三百八十八  

荻花类  

五言古  

赋得春荻　　　　　　　　【`梁`】元　帝  

翠菼玉池前遥映江南莲非秋无有毦未烧不生烟  

五言律  

送荻栽与秀才朱观　　　　【`宋`】徐　铉  

羡子清吟处茅斋面碧流觧憎莲艶俗唯欠荻花幽鹭立低枝晩风惊折叶秋赠君须种取不必树防忧  

五言絶句  

答李澣　　　　　　　　　【`唐`】韦应物  

马卿犹有壁渔父自无家想子今何防扁舟隠荻花  

七言絶句  

荻浦　　　　　　　　　　【`宋`】苏　轼  

雨折霜干不耐秋白花黄叶使人愁月眀小艇湖邉宿  

便是江南鹦鹉洲  

豫章江臯　　　　　　　　【`宋`】杨万里  

只今秋稼满江郊犹记春船掠屋茅可是北风寒入骨荻花争作向南梢  

拜郊台晩渡　　　　　　　【`元`】朱徳润  

风飏松花落涧滨荻芽洲渚水鳞鳞莫教行到崇台上忘却山前唤渡人  

题小景　　　　　　　　　【`明`】刘　基  

江头日日起西风江树惊寒叶变红天澹云低何处鴈一行飞下荻花中  

过浔阳　　　　　　　　　【`明`】袁　凯  

夜泊浔阳江上沙扁舟何处载琵琶西风不管水流去依旧满汀开荻花  

田家即事　　　　　　　　【`明`】唐时升  

江邨女儿喜行舟江上人家吉贝秋縁岸荻花三四里石桥南去见城头  

## 御定佩文斋咏物诗选卷三百八十九  

荇花类【`附葓`】  

七言絶句  

胥门闲泛　　　　　　　　【`唐`】皮日休  

青翰虚徐夏思清愁烟漠漠荇花平醉来欲把田田叶尽裹当时醒酒鲭  

次余仲庸松风阁韵　　　　【`宋`】裘万顷  

已着遗经洗此心更寻流水濯吾襟经旬不渉谿邉路荇帯苔钱如许深  

水荇　　　　　　　　　　【`明`】彭绍贤  

泉分石窦泻珠光坐挹矶邉水荇香何处歌声最幽窕临流那复羡沧浪  

附葓  

七言絶句  

经旧逰　　　　　　　　　【`唐`】张　祜  

去年来送行人处依旧虫声古岸南斜日照谿云影断水葓花穂倒空潭  

湖上暮归　　　　　　　　【`明`】史　鉴  

鸭群呼去水云空香滴葓花露气浓僧寺茫茫看不见暮烟生处忽闻钟  

## 御定佩文斋咏物诗选卷三百九十  

蓼花类  

五言古  

蓼滩　　　　　　　　　　【`明`】袁　凯  

衍迤近横塘坡陀间幽渚轻穂含夕霏丛条偃秋雨縦横覆鱼队閴寂来鸥侣杖策时一临逍遥更延伫  

五言律  

蓼花　　　　　　　　　　【`唐`】郑　谷  

簇簇复悠悠年年拂漫流差池伴黄菊冷淡过清秋晩带鸣虫急寒蔵宿鹭愁故谿归不得慿仗系渔舟  

五言絶句  

江行　　　　　　　　　　【`唐`】钱　起  

山雨夜来涨喜鱼跳满江岸沙平欲尽垂蓼入船窓  

其二  

沙上独行时吟情到楚词难将垂岸蓼盈把当江蓠  

蓼花　　　　　　　　　　【`宋`】王十朋  

秋色在何许蓼花垂浅红客情禁不得归兴逐西风  

七言絶句  

寄周恽　　　　　　　　　【`唐`】于　鹄  

家在荒陂长似秋蓼花芹叶水虫幽去年相伴寻山客明月今宵何处逰  

竹枝词　　　　　　　　　【`唐`】白居易  

巴东船舫上巴西波面风生雨脚齐水蓼冷花红簇簇江蓠湿叶碧萋萋  

山行　　　　　　　　　　【`唐`】李　郢  

小田防雨稻苖香田畔清谿潏潏凉自忆东吴榜舟日蓼花沟水半篙强  

寓居　　　　　　　　　　【`唐`】司空圗  

不放残年却到家衔杯嬾更问生涯河隄往往人相送一曲晴川隔蓼花  

蓼屿　　　　　　　　　　【`宋`】苏　轼  

秋归南浦蟪蛄鸣霜落横湖沙水清卧雨幽花无限思抱丛寒蝶不胜情  

出城途中小憇　　　　　　【`宋`】杨万里  

未到江城已日斜山烟白处是人家秋风毕竟无多巧只把燕支滴蓼花  

蓼花　　　　　　　　　　【`宋`】刘克荘  

分红间白汀洲晩拜雨揖风江汉秋看谁耐得清霜去却恐芦花先白头  

舟中　　　　　　　　　　【`宋`】刘　宰  

蓼岸着花红半吐稻畦过雨緑平铺炊烟起处三家市却向江头忆画圗  

蓼花　　　　　　　　　　【`宋`】宋伯仁  

秋到梧桐我未宜蓼花何事已先知朝来数防西风雨喜见深红四五枝  

江邨　　　　　　　　　　【`元`】黄　庚  

极目江天一望賖寒烟漠漠日西斜十分秋色无人管半属芦花半蓼花  

沙湖晚归　　　　　　　　【`元`】朱徳润  

山野低徊落鴈斜炊烟茅屋起平沙橹声归去浪痕浅揺动一滩红蓼花  

题石田小景　　　　　　　【`明`】陈　颀  

齐女门北古塘斜岸苇无穷杂蓼花此地往来应惯熟借书常到邺侯家  

秋日写巨然茟意与若休　　【`明`】李日华  

山光沉緑树酣黄九月江南欲试霜独坐滩头不垂钓蓼花风急送渔榔  

## 御定佩文斋咏物诗选卷三百九十一  

苹花类  

五言律  

秋日泛舟赋苹花　　　　　【`宋`】徐　铉  

素艶拥行舟清香覆碧流逺烟分的的轻浪泛悠悠雨歇平湖满风凉运渎秋今朝流咏处即是白苹洲  

五言絶句  

永嘉赠别　　　　　　　　【`唐`】陈　陶  

芳草温阳客归心浙水西临风青桂檝防日白苹谿  

秋水观　　　　　　　　　【`元`】虞　集  

湖深山影碧天浄月光空幸自无波浪苹花谩晩风  

秋江晚渡　　　　　　　　【`明`】钱　宰  

落日归棹缓沧江秋思加防鳞上荷叶一鴈下苹花  

七言絶句  

酬曹侍御过象县见寄　　　【`唐`】栁宗元  

破额山前碧玉流骚人遥驻木兰舟春风无限潇湘意欲采苹花不自由  

呉兴秋思　　　　　　　　【`唐`】陈　陶  

不是苕谿厌看月天涯有程云树凉何意汀洲賸风雨白苹今日似潇湘  

题曺云西画　　　　　　　【`元`】倪　瓒  

吴松江水碧于蓝怪石乔柯在渚南鼓柁长吟采苹去新晴风日更清酣  

懐友次陈石泉韵　　　　　【`明`】偶　桓  

枫林叶赤露华浓来往晴沙一径通遥望羙人秋水隔苹花吹老椘江风  

宿澧阳　　　　　　　　　【`明`】郭　武  

苹花风急水茫茫今夜孤舟宿澧阳谁在江城吹画角五更残月一天霜  

寄陈叔荘　　　　　　　　【`明`】周　鼎  

郭外何湏二顷田江湖春水緑如烟扁舟荡漾不归去日暮苹花风满川  

## 御定佩文斋咏物诗选卷三百九十二  

苔藓类  

五言古  

咏青苔　　　　　　　　　【`梁`】沈　约  

縁阶已漠漠泛水复绵绵防根如欲断轻丝似更聨长风隠细艸深堂没绮钱萦郁无人赠葳蕤徒可怜  

新苔　　　　　　　　　　【`梁`】庾肩吾  

随潮染岸石逐沫聚浮查纵令阿谷丽停筐不汰沙  

莓苔　　　　　　　　　　【`唐`】姚　合  

茅堂阶岂髙数寸是苔藓只恐秋雨中窓户亦不溅眼前无此物我情何由遣  

读书圗　　　　　　　　　【`明`】张　羽  

幽栖出尘表修翠连松竹袖得碧苔篇闲来石上读日暝欲防还山空人转独  

七言古  

苔歌　　　　　　　　　　【`唐`】顾　云  

槛前谿夺秋空色百丈潭心数沙砾松筠条条长碧苔苔色碧扵秋水碧波廽梳开孔雀尾根细贴着盘陀石拨浪轻拈出少时一髻浓烟三四尺山光日华乱相射静缕蓝鬐匀襞积试把临流抖擞看瑠璃珠子泪防滴如看玉女洗头处觧破云鬟収未得即是仙宫欲制六铢衣染丝未倩鲛人织采之不敢盈筐箧苦把龙神河伯惜琼苏玉盐烂熳煮咽入丹田续灵液防待功成挿翅飞蓬莱顶上寻仙客  

五言律  

同舍弟佶班韦二员外对秋苔成咏  

【`唐`】包　何  

每看苔藓色如向簿书闲幽思纒芳树髙情寄逺山雨痕连地緑日色出林斑却笑兴公赋临危滑石间  

苔　　　　　　　　　　　【`唐`】李咸用  

防年风雨迹叠在石孱顔生处景长静看来情尽闲吟亭侵壊壁药院掩空闗每忆东行径移笻独自还  

七言律  

苔　　　　　　　　　　　【`唐`】徐　夤  

印留麋鹿野禽踪岩壑渔矶防处逢金谷晓凝花影重章华春映栁隂浓石桥羽客遗前迹陈阁才人没旧容归去扫除阶砌下藓痕残緑一重重  

苔　　　　　　　　　　　【`明`】朱谋防  

布叶如钱个个青不争要路占闲庭风前印鹤移罡歩雨后留蜗作篆形生阁久萦词客恨入碑多蚀古人铭红英堕地交相映小屐跫然未忍停  

五言絶句  

书事　　　　　　　　　　【`唐`】王　维  

轻隂阁小雨深院昼慵开坐看苍苔色欲上人衣来  

石上苔　　　　　　　　　【`唐`】钱　起  

浄与谿色连幽宜松雨滴谁知古石上不染世人迹  

竹里迳　　　　　　　　　【`唐`】司空曙  

幽径行迹稀清隂苔色古萧萧风欲来乍似蓬山雨  

借居　　　　　　　　　　【`唐`】司空圗  

借住郊园久仍逢夏景新緑苔行履穏黄鸟傍窓频  

偶成　　　　　　　　　　【`元`】钱惟善  

苔花洗春雨借此听潺湲终日无客至满楼都是山  

堦前苔　　　　　　　　　【`明`】髙　启  

莫扫雨余緑任满闲堦路留借落来花春泥免相汚  

七言絶句  

石上苔　　　　　　　　　【`唐`】白居易  

漠漠斑斑石上苔幽芳静緑絶纎埃路傍凡草荣遭遇曽得七香车辗来  

苔钱　　　　　　　　　　【`唐`】郑　谷  

春红秋紫绕池台个个圎如济世财雨后无端满穷巷买花不得买愁来  

春苔　　　　　　　　　　【`唐`】李　中  

春霖催得锁烟浓竹院莎斋迳小通谁爱落花风味处莫愁门巷衬残红  

残春　　　　　　　　　　【`宋`】葛长庚  

昨日春光更水涯水涯今日已春賖春归只道无踪迹尚有青苔一片花  

道过赞善庵　　　　　　　【`元`】萨都拉  

夕阳欲下少行人緑遍苔茵路不分修竹万竿松影乱山风吹作满窓云  

题画圗　　　　　　　　　【`元`】陈　旅  

青红楼观防烟霞湖曲髙亭竹径斜日出炎埃生九野松隂水石养苔花  

埽迳　　　　　　　　　　【`元`】周　权  

剥啄无人昼掩门庭花春晚雪纷纷山童不觧山翁意埽破苍苔一迳云  

山居吟　　　　　　　　　【`元`】僧清珙  

一片无尘新雨地半邉有藓古时松【`目`】前景物人皆见取用谁知各不同  

废寺　　　　　　　　　　【`明`】张　羽  

白昼闲门一两僧山房深掩藓花青西风不管钟鱼破自在斜阳与塔铃  

山居杂咏　　　　　　　　【`明`】吴鼎芳  

苔花满径緑云凉嫩竹离离覆短墙院静昼长人不到一帘风袅一炉香  

## 御定佩文斋咏物诗选卷三百九十三  

萍类  

五言古  

咏萍　　　　　　　　　　【`齐`】刘　绘  

可怜池内萍氛氲紫复青巧随浪开合防逐水低平防根无所缀细叶讵湏茎漂泊终难测留连如有情  

赋得池萍　　　　　　　　【`梁`】庾肩吾  

风翻乍青紫浪起时疎宻本欲叹无根还惊能有实  

浮萍　　　　　　　　　【`北`】魏冯元兴  

有艸生碧池无根緑水上脆弱恶风波危防苦惊浪萍间穉荷效王司马体　　　【`宋`】谢　翺  

初萍半含絮顷刻开数亩荷生浮其间风雨足邂逅百年逰子心欲作千嵗久昔为浮萍根今为穉荷藕荷髙刺已生鱼逰触其首离离荷下萍吹向白鱼口  

赋得萍赠陈久中　　　　　【`明`】杨　基  

浮踪散寒星一夕生无数鱼跳翆乍开沤过青还聚防风和影去急雨连根露惆怅别君时杨花满衣絮  

萍　　　　　　　　　　　【`明`】薛　蕙  

参差如霰布的皪似星岀鱼戏影初开鸟散文仍宻幸因云雨防且免风波失无禆江海流徒谢芳菲质  

五言律  

萍　　　　　　　　　　　【`唐`】李　峤  

二月虹初见三春蚁正浮青苹含吹转紫蔕帯波流屡逐眀神荐常随旅客逰既能甜似蜜还绕椘王舟  

萍　　　　　　　　　　　【`宋`】李　觏  

尽日看流萍谁原造化情可怜无用物偏解及时生泥滓根萌浅风波性质轻晚来堆岸曲犹得防蛙鸣  

七言律  

览栁恽汀洲采白苹之什因成  

【`唐`】徐　夤  

采尽汀苹恨别离鸳鸯鸂总防飞月眀南浦梦初断花落洞庭人未归天逺有书随驿使夜长无烛照寒机年来泣涙知多少重叠成痕在绣衣  

萍　　　　　　　　　　　　徐　夤  

为实随流瑞色新泛风萦草防逰鳞宻行碧水澄涵月涩滞轻桡去采苹比物何名腰下劔无根堪并镜中身平湖春渚知何限拨破闲投独蠒纶  

絮化萍　　　　　　　　　【`元`】谢宗可  

防缀离人恨已多水流云散为消磨半篙晴浪星无数两岸东风雪防何脱白防知沾化雨取青应是谢恩波满池好防苍天影休逐东流绕汴河  

萍庵　　　　　　　　　　【`明`】杜　琼  

闲把浮萍号叶舟百年身世縂如浮若为有迹成栖泊可是无根任去留杨栁晚风移别浦桃花春水泛中流椘謡惊断江湖梦随防忘机逐海鸥  

咏萍　　　　　　　　　　【`明`】阙　名  

锦鳞宻砌不容针只为根儿做不深曽与白云争水面岂容眀月下波心防畨浪打应难灭数阵风吹不复沉多少鱼龙藏在厎渔翁无处下钩寻  

五言絶句  

萍　　　　　　　　　　　【`元`】宋　无  

风波长不防浪迹在天涯莫怨身轻薄前身是栁花  

七言絶句  

浮萍　　　　　　　　　　【`唐`】陆防  

晓来风约半池眀重叠侵沙緑罽成不用临池重相笑防无根蒂是浮名  

浮萍　　　　　　　　　　【`唐`】皮日休  

嫩似金脂飏似烟多情浑欲拥红莲眀朝拟附南风信寄与湘妃作翠钿  

宫词　　　　　　　　　　【`明`】朱　权  

小立东风半掩门杨花扑面也亲人妾心已作沾泥絮不化浮萍到水滨  

萍　　　　　　　　　　　【`明`】镏师邵  

乍因轻浪叠晴沙又趂廽风拥钓槎莫怪狂踪易漂泊前身不合是杨花  

## 御定佩文斋咏物诗选卷三百九十四  

薜萝类  

五言古  

咏女萝　　　　　　　　　【`齐`】王　融  

羃防女萝艸蔓衍旁松枝含烟黄且緑因风卷复垂  

赋松上轻萝　　　　　　　【`陈`】刘　删  

叶绕千年葢条依百尺枝属与松风动时将薜影垂学带非难结为衣或易披山阿若近逺独有椘人知  

剡原九曲　　　　　　　　【`明`】髙　启  

山折水暂旋山开水仍往东陂滙初成秋色弥然广碧萝花茸茸月映石壁上何时试沿洄一理烟中舫  

五言絶句  

石宫　　　　　　　　　　【`唐`】元　结  

石宫夏水寒寒水宜髙林逺风吹萝蔓野客熙清隂  

石门坞　　　　　　　　　【`宋`】朱　子  

朝开云气拥暮掩薜萝深自笑晨门者那知孔氏心  

烟萝境　　　　　　　　　【`元`】虞　集  

玉女乗烟雾松间采薜萝飞行了无迹眀月送空歌  

富林春晓　　　　　　　　【`明`】陆徳蕴  

旭日始启旦鸟声出烟萝草堂检春事花落风檐多  

七言絶句  

慈湖矶　　　　　　　　　【`元`】贡　奎  

碧萝交蔓络崖隂潭底潜蛟万仞深今古江流推不去湿云长防最髙岑  

## 御定佩文斋咏物诗选卷三百九十五  

菰蒲类  

五言古  

拔蒲　　　　　　　　　　【`晋`】乐　府  

青蒲衔紫茸长叶复从风与君同舟去拔蒲五湖中  

其二  

朝发桂兰渚昼息桑榆下与君同拔蒲竟日不成把  

咏蒲　　　　　　　　　　【`齐`】谢　朓  

离离水上蒲结水散为珠间厠秋菡萏出入春鳬雏初萌寔雕爼暮蕊杂椒涂所悲塘上曲遂铄黄金躯  

蒲生行　　　　　　　　　　谢　朓  

蒲生广湖边托身洪波侧春露我泽秋霜缛我色根叶从风浪常恐不永植摄生各有命岂云智与力安得逰云上与尔同羽翼  

赋得蒲生我池中　　　　　【`梁`】元　帝  

池中种蒲叶叶影防池濵未好中宫荐行堪隠士轮为书聊可截匹栁复宜春瑞叶生苻苑镂碧献周人  

咏菰　　　　　　　　　　【`梁`】沈　约  

结根布洲渚垂叶满臯泽匹彼露葵羮可以留上客  

鲁东门观刈蒲　　　　　　【`唐`】李　白  

鲁国寒事早初霜刈渚蒲挥鎌若转月拂水生连珠此草防可珍何必贵龙须织作玉牀席欣承清夜娱罗衣能拂不畏素尘芜  

青青水中蒲　　　　　　　【`唐`】韩　愈  

青青水中蒲下有一防鱼君今上陇去我在与谁居  

其二  

青青水中蒲长在水中居寄语浮萍草相识我不如  

其三  

青青水中蒲叶短不出水妇人不下堂行子在万里  

蒲　　　　　　　　　　　【`明`】薛　蕙  

昔闻咏塘上今见翫池中紫茸含细蕊緑帯舞轻丛蜻蛉髙下逐翡翆往来通徘徊桂兰渚竟日与君同  

长短句  

拔蒲歌　　　　　　　　　【`唐`】张　祜  

拔蒲来领郎镜湖邉郎心在何处莫趂新莲去拔得无心蒲问郎看好无  

七言律  

蒲　　　　　　　　　　　【`唐`】徐　夤  

濯秀盘根在碧流紫茵含露向晴抽编为细履随君歩织作轻帆送客愁疎叶稍迥投饵钓宻丛还碍采莲舟鸳鸯鸂多情甚日日防防绕傍防  

蒲劔　　　　　　　　　　【`明`】朱之蕃  

萍化芹香水国春蒲抽铓锷劒光新不资淬砺能全徳常合雌防若有神浴鹭防情时振羽潜蛟惧截欲存身江干森立非无意待剖防鱼慰逺人  

五言絶句  

白石滩　　　　　　　　　【`唐`】王　维  

清浅白石滩緑蒲向堪把家住水东西浣纱明月下  

北垞　　　　　　　　　　【`唐`】裴　廸  

南山北垞下结宇临欹湖每欲采樵去扁舟出菰蒲  

七言絶句  

防州歌　　　　　　　　　【`唐`】杜　甫  

瀼东瀼西一万家江北江南春冬花背飞鹤子遗琼蕊相趂鳬雏入蒋芽  

种蒲　　　　　　　　　　【`唐`】陆防  

杜若谿邉手自移旋抽烟劒碧参差何时织得孤帆去悬向秋风访所思  

送慈师北逰　　　　　　　【`宋`】林　逋  

鬰鬰蒲茸染水田渡淮闲寄贾人船知师一枕清秋梦多为林间放鹤天  

秋日　　　　　　　　　　【`宋`】秦　观  

霜落刋沟积水清寒星无数傍船明菰蒲深处疑无地忽有人家笑语声  

江邨晚眺　　　　　　　　【`宋`】戴复古  

数防归鸦过别邨隔滩渔笛逺相闻菰蒲断岸潮痕湿日落空江生白云  

江浦夜泊　　　　　　　　【`元`】萨都拉  

千里长江浦月明星河半入石头城棹歌未断西风起两岸菰蒲杂雨声  

## 御定佩文斋咏物诗选卷三百九十六  

草类【`附莎　芜　蓬　茅　蓍　蓂　鳬葵　瓦松`】五言古  

细草　　　　　　　　　　【`梁`】元　帝  

依阶疑緑藓傍渚若青苔漫生虽欲遍人迹防应开  

树中草　　　　　　　　　【`梁`】萧子显  

幸有青袍色聊因翆幄凋虽间瑚蔕非是合欢条  

咏青草　　　　　　　　　【`陈`】刘　删  

雨淋三春叶风传十歩香映袍怜色重临书喜带长  

庭草　　　　　　　　　　【`唐`】曹　邺  

庭草根自浅造化无遗功低回一寸心不敢怨春风  

长短句  

江草歌送卢判官　　　　　【`唐`】皇甫冉  

江臯兮春早江上兮芳草杂蘼芜兮杜蘅作丛秀兮欲罗生被遥隰兮经长衍雨中深兮烟中浅目渺渺兮  

増愁歩迟迟兮堪搴澧之浦兮湘之濵思夫君兮送美人吴洲曲兮椘乡路逺孤城兮依独戍新月防分裛露时夕阳照见连天处问君行迈将何之淹泊防洄风日迟处处汀洲有芳草王孙讵肯念归期  

春草謡　　　　　　　　　【`唐`】顾　况  

春草不觧行随人上东城正月二月色绵绵千里万里伤人情  

五言律  

庭草　　　　　　　　　　【`唐`】杜　甫  

楚草经寒碧庭春入眼浓旧低収叶举新掩卷牙重歩履宜轻过开筵得屡供看花随节序不敢强为容  

赋得古原草送别　　　　　【`唐`】白居易  

离离原上草一嵗一枯荣野火烧不尽春风吹又生逺芳侵古道晴翆接荒城又送王孙去萋萋满别情  

路傍草　　　　　　　　　【`唐`】于　邺  

春至始青青香车碾已平不知山下处来绕路傍生每嵗有人在何时无马行应随尘与土吹满洛阳城  

池塘生春草　　　　　　　【`唐`】陈　陶  

谢公遗咏处池水夹通津古往人何在年来草自春色宜波际緑香异雨中新今日青青意空嗟行路人  

芳草　　　　　　　　　　【`唐`】李　中  

二月正绵绵离情被尔牵四郊初过雨万里正铺烟眷恋残花惹留连醉客眠飘香是杜若防忆楚江邉  

赋得江边草　　　　　　　　李　中  

岸春芳草合防处思纒绵向暮江蓠雨初晴杜若烟静宜幽鹭立逺称碧波连送别王孙处萋萋南浦邉  

春草　　　　　　　　　　【`明`】陈徳懿  

无人种春草随意发芳丛緑遍郊原外青回逺近中羃烟粘落絮和雨衬残红不觧王孙去凄凄对晚风  

五言排律  

赋得御园芳草　　　　　　【`唐`】陆　贽  

隂隂御园里瑶草日光长靃靡含烟雾依稀帯夕阳雨余荑更宻风暖蕙初香拥仗縁驰道乗舆入建章湿烟揺不散细影乱无行恒恐韶光晚何人辨早芳  

赋得龙池春草　　　　　　【`唐`】陈　诩  

青春光凤苑细草遍龙池曲渚交苹叶回塘惹栁枝因风初冉冉覆岸欲离离色帯金堤静隂连玉树移日光浮靃靡波影动参差岂比生幽逺芳馨众不知  

赋得龙池春草　　　　　　【`唐`】宋　廸  

凤阙韶光遍龙池草色匀烟波全让緑堤栁不争新翻叶迎红日飘香借白苹幽姿偏占暮芳意欲留春已胜生金埒长思借玊轮翠华如见幸正好及兹辰  

龙池春草　　　　　　　　【`唐`】李　洞  

龙池清禁里芳草傍池春旋长方遮岸全生不染尘和风轻动色湛露静流津浅得承天歩深疑绕御轮鱼寻倒影没花帯湿光新肯学长河畔绵绵思逺人  

春草碧色　　　　　　　　【`唐`】王　叡  

习习东风扇萋萋草色新浅深千里碧髙下一时春嫩叶舒烟际防香动水濵金塘明夕照辇路惹芳尘造化功何广阳和力自均今当发生日沥恳祝良辰  

春草凝露　　　　　　　　【`唐`】张友正  

苍苍芳草色含露对青春已頼阳和长仍惭润泽频日临犹未滴风度欲成津蕙叶垂偏重兰丛洗转新将行愁裛径欲采畏濡身独爱池塘畔清华袭逺人  

赋得生刍一束　　　　　　【`唐`】于　结  

比玊人应重为刍物自轻向风倾弱叶裛露示纎茎蒨练宜春景芊绵对雨情每惭苹藻用多谢茝兰荣孺子才虽逺公孙策未行谘询如不弃终冀及防生  

赋得生刍一束　　　　　　【`唐`】郑孺华  

孙期射防长倩赠生刍至洁心将比防忧道不孤芝兰方入室萧艾莫同途馥馥香犹在青青色更殊芳宁九春歇薰岂十年无葑菲如堪采山苖自可逾  

礼闱试阶前春草生　　　　【`唐`】阙　名  

河畔虽同色南宫淑景先防开曵履处常对讲经前得地风尘隔依林雨露偏已逢霜改初寄日华妍影与丛兰杂荣将众卉连哲人如不薙生意在芳年  

七言律  

芳草　　　　　　　　　　【`唐`】罗　邺  

废苑墙南残雨中似袍顔色正蒙茸防香暗惹逰人歩逺緑才分鬪雉踪三楚渡头长恨见五侯门外却难逢年年纵有春风便马迹车轮一万重  

咏草　　　　　　　　　　【`宋`】程　子  

渐觉东皇意思匀陈根初动夜来新忽惊平地有轻緑已葢六街无旧尘莫为荣枯吟野草且怜愁醉抳香轮诗人空怨王孙逺极目萋萋又一春  

草茵　　　　　　　　　　【`明`】朱之蕃  

青葱初向烧痕分陌上池邉积渐殷风落繁英舒蜀锦云连逺岫蹙湘纹佳人鬪巧披香迳狂客挥杯借夕曛不待蛩吟秋露冷闲眠先自惜芳芬  

五言絶句  

春草　　　　　　　　　　【`唐`】皇甫冉  

草徧颍阳山花开武陵水春色既已同人心亦相似  

春草　　　　　　　　　　【`唐`】曹　松  

不独满池塘梦中佳句香春风有余力引上古城墙  

芳草　　　　　　　　　　【`唐`】黄　滔  

泽国多芳草年年长自春应从屈平后更苦不归人  

鸳鸯草　　　　　　　　　【`唐`】薛　涛  

緑英满香砌两两鸳鸯小但娱春日长不管春风早  

寒草　　　　　　　　　　【`宋`】梅尧臣  

寒草才变枯陈根已含緑始知天地仁谁道风霜酷  

芳草　　　　　　　　　　【`宋`】王安石  

芳草知谁种縁堦已数丛无心与时竞何苦緑葱葱  

江南曲　　　　　　　　　【`元`】宋　无  

遥天碧荡荡逺草緑愔愔并作相思海春来一样深  

逰三洞金盆诸峰　　　　　【`元`】叶　颙  

犬吠人家近鸟啼春昼晴涧草有幽色野花无定名  

新草　　　　　　　　　　【`明`】袁　凯  

水边春尚浅沙际叶才穿拾翠防双女迢迢度碧烟  

江南曲　　　　　　　　　【`明`】王廷相  

采蘅金陵江往来石城道不问江南人安识江南草  

春草　　　　　　　　　　【`明`】陈　沂  

夜雨江南梦春风陌上情东皇如有意移向玊阶生  

七言絶句  

宫中词　　　　　　　　　【`唐`】王　建  

新晴草色緑温暾山雪初消浐水浑今日踏青归校晩传声留着望春门  

江边草　　　　　　　　　【`唐`】白居易  

闻君泽畔伤春草忆在天门街里时漠漠萋萋愁满眼就中惆怅是江蓠  

芳草　　　　　　　　　　【`唐`】罗　邺  

曲江岸上天街里两地纵生车马多不似萋萋南浦见晚来烟雨半相和  

赏春　　　　　　　　　　　罗　邺  

芳草和烟暖更青闲门要路一时生年年防捡人间事惟有春风不世情  

路傍草　　　　　　　　　【`唐`】徐　夤  

楚甸秦原万里平谁教根向路傍生轻蹄绣毂长相蹋合是荣时不得荣  

书轩　　　　　　　　　　【`宋`】苏　轼  

雨昏石砚寒云色风动牙籖乱叶声庭下已生书帯草使君疑是郑康成  

春草　　　　　　　　　　【`宋`】杨万里  

年年春色属垂杨金撚千丝翆万行今嵗草芽先得计搀他浓翆夺他黄  

春草曲　　　　　　　　　【`宋`】薛季宣  

散雪枝头寒已老平芜一夜铺春草江梅着子怯东风花落满庭浑不扫  

西城道中　　　　　　　　【`金`】周　昻  

草路幽香不动尘细蝉初向叶间闻溟蒙小雨来无数云与青山淡不分  

杂诗　　　　　　　　　　【`金`】王　磵  

晴日南谿物色饶草芽新緑冻全消金丝栁厎洲沙没数尺流波拍夜桥  

清胜轩絶句　　　　　　　【`元`】赵孟頫  

小草幽香动碧池暖风晴日长新荑南窗昼倚緑隂静听尽行人过马蹄  

王朋梅东凉亭圗延祐中奉勅所作草也  

【`元`】虞　集  

滦水东流紫雾开千门万尸起崔嵬坡陀草色如波浪长是銮舆六月来  

题竹院壁　　　　　　　　【`元`】萨都拉  

门外好山青入户堦前芳草緑侵帘山僧应笑逰人醉头上花枝压防檐  

上京即事　　　　　　　　　萨都拉  

大野连山沙作堆白沙平处见楼防行人禁地避芳草尽日曲阑斜路来  

滦京杂咏　　　　　　　　【`元`】杨允孚  

鸳鸯坡上是行宫又喜临岐象驭通芳草撩人香扑面白翎随马呌晴空  

其二  

鐡番竿下草如茵澹澹东风六月春髙栁岂堪供过客好花留待蹋青人  

絶句　　　　　　　　　　【`元`】倪　瓉  

我别故人无十日冲烟艇子又重来门前积雨生幽草墙上春云覆緑苔  

偶成　　　　　　　　　　　倪　瓒  

紫燕低飞不动尘黄鹂娇小未胜春东风緑遍门前草暮雨寒烟愁杀人  

题画　　　　　　　　　　【`元`】丁鹤年  

江树青红江草黄好山不断楚天长云中楼观无人住只有秋声送夕阳  

春草　　　　　　　　　　【`明`】王　韦  

帯雨和烟未可名春风处处不胜情于今南浦知多少都向王孙去后生  

附莎  

五言排律  

移莎　　　　　　　　　　【`唐`】唐彦谦  

移从杜城曲置在小斋东正是髙秋里仍兼细雨中结根妨迸竹疎防悦髙桐苒苒齐芳草飘飘笑断蓬片时留静者一夜响鸣虫野露通宵滴谿烟尽日防试才卑庾薤求味笑周菘只此霜栽好他时赠伯翁  

七言絶句  

招周处士　　　　　　　　【`唐`】张　籍  

闭门秋雨湿墙莎俗客来稀野思多已扫书堂安药灶山人作意早经过  

附芜  

五言古  

櫂歌　　　　　　　　　　【`宋`】葛长庚  

岸上酒旗舞寒芜生秋风谁家六七童手持金芙蓉  

七言絶句  

雨中长乐水馆送赵十五滂不及  

【`唐`】李商隠  

碧云东去雨云西苑路髙髙驿路低秋水緑芜终尽分夫君太骋锦障泥  

书原上鲍处士屋壁　　　　【`唐`】方　干  

水阁坐看千万里青芜葢地接天津祢衡莫爱山中静绕舍山多却碍人  

春日杂兴　　　　　　　　【`宋`】唐　庚  

短防轻衫信马行郊原春色太牵情兎葵燕麦浑闲事最有芜菁到处生  

小景　　　　　　　　　　【`金`】吕中孚  

青芜平野四围山山郭依依紫翠间邨逺路长人去少一竿斜日酒旗闲  

晓过横塘　　　　　　　　【`明`】僧戒襄  

半幅蒲帆九里汀石湖秋水接天青舟人指防蘼芜外一帯青山是洞庭  

附蓬  

五言古  

杂诗　　　　　　　　　　【`晋`】司马彪  

百草应节生含气有深浅秋蓬独何辜飘飖随风转长飇一飞薄吹我之四逺搔首望故株邈然无由返  

五言絶句  

入长安咏秋蓬示辛学士　　【`唐`】王　绩  

遇坎聊知止逢风或未归孤根何处断轻叶强能飞  

答王无功入长安咏秋蓬见示  

【`唐`】辛学士  

托根虽异所飘叶早相依因风若有便更共入云飞  

附茅  

五言古  

香茅　　　　　　　　　　【`梁`】简文帝  

铜律与鸣琴俱称类君子岂若江淮间发叶超众美珍同自牧归茅因彚征起岂独迈秦蘅方知蔑沅沚  

香茅　　　　　　　　　【`北齐`】萧　祗  

鶗鴂芳不歇霜繁緑更滋擢本同三脊流芳有四时麤根缩酒易结觧舞蚕迟终当入楚贡岂羡咏陈诗  

附蓍  

五言古  

咏蓍　　　　　　　　　　【`梁`】王　筠  

数竒不可偶性直谁能纡祯蔡伏灵异祥云降温腴  

附蓂  

五言排律  

赋得数蓂　　　　　　　　【`唐`】元　稹  

将课司天厯先观近砌蓂一旬开应月五日数从星桂满丛初合蟾亏影渐零辨时长有素数闰或余青坠叶推前事新芽察未形尧年始今嵗方欲瑞千龄  

附鳬葵  

五言絶句  

江行　　　　　　　　　　【`唐`】钱　起  

幽思正迟迟沙邉濯防时自怜非博物犹未识鳬葵  

附瓦松  

五言排律  

尚书都堂瓦松　　　　　　【`唐`】李　华  

华省秘仙踪髙堂露瓦松叶因春后长花为雨来浓影混鸳鸯色光含翡翆容天然斯所寄地势太无从接栋临防阙连甍近九重宁知深涧厎霜雪嵗兼封  

## 御定佩文斋咏物诗选卷三百九十七  

麟类  

四言古  

麟颂　　　　　　　　　　【`汉`】蔡　邕  

皇矣大角降生灵兽视明礼修麒麟来孚春秋既书尔来告就庶士子鉏获诸西狩  

麒麟颂　　　　　　　　　【`吴`】薛　综  

懿哉麒麟惟兽之伯政平觌景否则戢足徳以卫身不布牙角屏营唐日帝尧保禄委体大吴以昭遐福天祚圣帝享兹万国  

麒麟颂　　　　　　　　【`西凉`】李　暠  

一角圆蹄行中规矩逰必择地翔而后处不入防穽不罹网罟徳无不王为之折股  

五言律  

麟　　　　　　　　　　　【`唐`】李　峤  

汉祀应祥开鲁郊西狩回竒音中钟吕成角喻英才画像临仙阁蔵书入帝台若惊能吐哺为覩凤凰来  

七言絶句  

歩虚词　　　　　　　　　【`眀`】荪　谷【`朝鲜人`】  

王母云车五色麟白鸾前导向西廵天章晓奏虚皇殿仙桂花开八万春  

其二  

仙岛焚香礼玉虚紫麟催驾五云车西宫侍女多娇笑录尽三天未见书  

## 御定佩文斋咏物诗选卷三百九十八  

驺虞类  

四言古  

五灵颂　　　　　　　　　【`汉`】蔡　邕  

大梁乗精白虎用生思叡信立绕于垣坰  

驺虞颂　　　　　　　　　【`吴`】薛　综  

婉婉白虎优仁是崇饥不侵暴困不改容敛威扬徳恺悌之风圣徳极盛驺虞乃彰  

驺虞賛　　　　　　　　　【`晋`】郭　璞  

怪兽五采尾参于身矫足千里儵忽若神是谓驺虞诗叹其仁  

长短句  

驺虞画賛　　　　　　　　【`唐`】白居易  

孟山有兽仁心毛质不践生刍不食生物有道则见非时不出三季巳还退藏于宻我闻其名徴之于书不识其形得之于图白质黒文猊首虎躯是耶非耶孰知之乎巳矣夫巳矣夫前不见往者后不见来者吁嗟乎驺虞  

## 御定佩文斋咏物诗选卷三百九十九  

狮子类  

长短句  

陆探微画狮子屏风賛　　　【`宋`】苏　轼  

圆其目仰其鼻奋髯吐舌威见齿舞其足前其耳左顾右盼喜见尾虽猛而和葢其戱嵓嵓髙堂防燕几啼呼颠沛走百鬼呜呼妙哉我陆子  

七言律  

狮子　　　　　　　　　　【`眀`】夏　言  

金眸玊爪目悬星群兽闻知尽骇惊怒慑熊罴威凛凛雄驱虎豹气英英曾闻西国常川马养今出中华应太平却羡文殊能服尔稳骑驾驭下天京  

七言絶句  

拟古宫词　　　　　　　　【`眀`】朱让栩  

白雪漫漫积禁堤夜寒宫月照玻瓈晓来宫女喧看处扫向盘中揑狻猊  

## 御定佩文斋咏物诗选卷四百  

象类  

四言古  

象賛　　　　　　　　　　【`晋`】郭　璞  

象实魁梧体巨貎诡肉兼十牛目不逾豕望头如尾动若丘徙  

五言律  

象　　　　　　　　　　　【`唐`】李　峤  

郁林开郡毕维扬作贡初万推方演梦惠子正焚书执燧奔吴战量舟入魏墟六牙行致逺千叶奉髙居  

五言絶句  

偶题　　　　　　　　　　【`唐`】殷尧藩  

越女收龙眼蛮儿拾象牙长安千万里走马送谁家  

七言絶句  

滦京杂咏　　　　　　　　【`元`】杨允孚  

纳宝盘营象辇来画帘氊暖九重开大臣奏罢行程记万嵗声传龙虎台  

其二  

聿来新贡又殊方重译寜夸自越裳驯象眀珠龟九尾皇王不宝夀无疆  

其三  

怪得家僮笑语回门前惊见事竒哉老翁擕防街头卖碧眼黄髯骑象来  

辇下曲　　　　　　　　　【`元`】张　昱  

当年大驾幸滦京象背前防幄殿行国老手炉先引导白头聫骑出都城  

## 御定佩文斋咏物诗选卷四百一  

虎类  

五言古  

猛虎词　　　　　　　　　【`唐`】储光羲  

寒亦不忧雪饥亦不食人人肉岂不甘所惧伤明神太室为我宅孟门为我邻百兽为我膳五龙为我宾蒙马一何威浮江亦以仁彩章耀朝日爪牙雄武臣髙云逐气浮厚地随声震【`叶平声`】君能贾余勇日夕长相亲  

遣兴　　　　　　　　　　【`唐`】杜　甫  

猛虎慿其威往往遭急缚雷吼徒咆哮枝撑已在脚忽看皮寝处无复晴闪烁人有甚于斯足以劝元恶挂虎图于寝壁示秸秷　　　【`宋`】张　耒  

画工出幻事缟素发原薮萧萧白茅低凛凛北风走耽然老于菟举歩安不骤目光炯双射怒吻呀欲受彼彪掷其旁文采淡初就虽然窃形似已足走百兽烦君卫  

吾寝振此蓬荜陋坐令盗肉防不敢窥白昼  

猛虎行　　　　　　　　　【`宋`】徐　照  

猛虎出林行咆哮取人食居人虑虎至荆棘挂墙壁虎乃爱其身惊遁不近侧人或虎不如甘心蹈荆棘  

七言古【`附长短句`】  

曲江　　　　　　　　　　【`唐`】杜　甫  

自断此生休问天杜曲幸有桑麻田故将移住南山邉短衣匹马随李广防射猛虎终残年  

和李尚书画射虎图歌　　　【`唐`】独孤及  

饥虎呀呀立当路万夫震恐百兽怒彤弓金镞当者谁鸣鞭飞控流星驰居然画中见真态若务除恶不顾私时和年丰五兵巳白额未诛壮士耻分铢逺迩悬彀中不中不发思全功舍矢如破石可裂应弦尽敌山为空杀气满堂观者骇飒若崖谷生长风精微入神在毫末作缋造物可同工方叔秉钺受命新丹青起予气益振底绥静难巧可拟嗟叹不足声成文他时代天育万物亦以此道安斯民  

猛虎行　　　　　　　　　【`唐`】张　籍  

南山北山树猛虎白日绕林行向晚一身当道食山中麋鹿尽无声年年养子在空谷雌雄上山不相逐谷中近窟有山林长向邨家取黄犊五陵年少不敢射空来林下防行迹  

虎图行　　　　　　　　　【`宋`】王安石  

壮哉非熊亦非防目光夹镜当坐隅横行妥尾不畏逐顾昐欲去仍踌躇卒然一见心为动熟视稍稍摩其须固知画者巧为此此物安肯来庭除想当盘礴欲画时睥睨众史如庸奴神闲意定始一扫功与造化论锱铢悲风飒飒吹黄芦上有寒雀惊相呼槎枒古树鸣老乌向之俛噣如哺雏山野壁黄昬后冯妇遥防亦下车  

画虎图　　　　　　　　　【`宋`】防子眀  

平生射虎裴将军马狞如龙弓百钧手撚白羽旁无人注虎使虎不敢奔湏防丛薄斑斓出人马不知俱辟易矢如蓬蒿弓减力将军得归几败绩徐行爪牙元不露耽耽垂头若微顾尾剪霜风林叶飞倐忽山头日光暮包家画出真于菟我尚不敢编其须昔人作诗讥画图吁嗟画图今亦无  

宣差射虎　　　　　　　　【`金`】李俊民  

北原风劲霜草枯草间出没蔵于菟耽耽来此被谁驱不防邂逅冯妇车将军胆气勇有余手中笑撚金仆姑等闲如射兔与狐两眼错莫精光无深山大泽失所居或撩汝头编汝须可惜肉食无逺图伎俩不及黔之驴  

赵邈龊伏虎图行　　　　　【`元`】郝　经  

南山射虎曾得名壁上忽见令我惊何物敢尔来户庭屡叱不动仍生狞画师前身是山灵胸中有虎无丹青老槲数笔平扫成杀气惨淡猛气横头颅半妥蹲孤城怒尾倒挿蟠霜旌鐡须张磔疑有声赤吻沥血犹帯腥抱石欲卧伏欲腾爪入石角瞠不瞑寒电夹镜骞两睛四座凛凛隂风生威棱神采岀典型邈龊乃是金天精伊昔诗家杜少陵酷爱赋马并赋鹰为怜神俊故屡称我今赋虎亦有徴要得猛士建太平坐令四海皆澄清吁嗟掷笔还抚膺世间道路多荆棘伥鬼磨牙不可行  

赵邈龊虎图行　　　　　　【`元`】王　恽  

巅崖老树纒冰雪石觜枒杈横积鐡北平山深林樾黒下虽有径人迹灭耽耽老虎底许来抱石踞坐何雄哉目光夹镜尾束胯百兽却走潜风埃赵侯欲尽神妙功都着威棱阿堵中想当盘礴噀墨时众史缩手甘凡庸至今元气老不没神物所在纒隂风前年驱马下靖邉崖东突起草底眠腰间恨无鐡丝箭寝皮食肉空长叹今朝过喜一嚼快熟视须顶为摩编货驯跖服暴戾息弭耳道义思拳拳主人爱翫中有谓遇事炳变通经权我闻汉家大猎阹冰天豸冠思赋长杨篇四方猛士今云合早晩龙旗到渭畋  

题胡氏杀虎图　　　　　　【`元`】陈　旅  

沙河野黒秋风麤枣阳戍卒车载孥道旁老虎夕未餔车中健妇不见夫仓皇下车持虎足呼儿授刀剚其腹夫骨巳断不可续泣与孤儿餐虎肉  

答禄将军射虎行　　　　　【`元`】纳　延  

将军部曲瀚海东三千鐡骑精且雄久知天命属真主奋身来建非常功世祖神谟涵宇宙坐使英雄皆入彀十年转战淮蔡平帐下论功封太守信阳郭外山嵯峩长林大谷青松多白额于菟踞当道城邉日落无人过将军闻之毛发竖防劔誓天期杀虎弯弓走马出东门倾城来防夸豪武猛虎磨牙当路嘷目光睒睒斑尾揺据鞍一叱双眦裂鸟飞木落风萧萧金弰雕弓鐡丝箭满月开正当面雕翎射没锦毛摧厓石倾颓腥血溅万人欢笑声震天剖开一箭当心穿父老持杯马前拜祝公睂夀三千年将军立功期不朽竒事相传在人口可怜李广不封侯却喜将军今有后承平公子秘书郎文塲百歩曾穿杨咫尺风云看豹变鸣珂曳履登朝堂  

女杀虎行　　　　　　　　【`元`】吴　莱  

山深日落猛虎行长风振木威狰狞父樵未归女在室心巳与虎同死生扬睛掉尾腥满地狭路残榛苦遭噬岂非一气通呼吸徒以柔躯扼强鸷君不见冯妇来下车众中无人尚负嵎又不见裴将军出鸣镝一时鞍马俱辟易丈夫英雄却不武临事趦趄汗流雨闗东贤女不足数孝女千年传杀虎  

杀虎行【`刘平妻胡氏从平戍枣阳平为虎擒胡杀虎争夫千载义烈有足歌者犹恨时之士大夫其作未雄故为赋是章  

元`】杨维桢  

夫从军妾从主梦魂犹痛刀箭瘢况乃全躯饲豺虎防刀誓天天为怒眼视于菟小于防血号虎鬼寃魂语精光夜贯新阡土可怜三世不复讐太山之妇何足数  

猛虎行　　　　　　　　　【`眀`】髙　启  

隂风吹林乌鹊悲猛虎欲出人先知目光燑燑当路坐将军一见弧矢堕防家挿棘髙作门未到日没收猪豚猛虎虽猛犹可喜横行只在深山里  

题画虎　　　　　　　　　【`眀`】刘　溥  

千山万山日向晡哑哑老树愁啼鸟长途迢递人迹絶奋跃只有黄于菟长风飕飗震林木百兽纷披望风伏霜牙凛凛摧万夫金镜瞳瞳射双目饥来择肉惟熊罴不更小取豺与貍田家黄犊要耕种又肯搏攫能为如今天闗求守备盖世雄威素称异举首为城掉尾旌愿保皇家千万世  

五言律  

题虎树亭【`宋聪禅师住华亭时有二虎噬人师降伏之命名曰大青小青后瘗师塔旁逾年生银杏树二今主僧隠公辟`】  

【`亭树间扁　　　　　　　元曰虎树`】王　逄  

舟泊东西客诗招大小青山髙白月堕草偃黒风腥植物钟英爽精蓝被宠灵凉隂慎翦伐留护石函经  

虎洞　　　　　　　　　　【`眀`】金大章  

灵山通上界羸马渉遥岑天浄如掌风悲虎出林空岩春昼冷石洞夜坛隂渐悟真如性还同出世心  

七言律  

射虎得山字　　　　　　【`金`】冯延登  

田翁太息论三害猎骑俄惊见一斑涎口风生雷吼怒角弓寒劲月防弯栁营共许千人敌鱼服仍余一矢还我欲残年赏神骏短衣匹马梦南山  

画虎图赠真一先生　　　　【`元`】虞　集  

猎猎霜风木叶干月明曾过越王山青龙久待蟠仙鼎赤豹相呼守帝闗终嵗采芝茅阜曲丰年收谷杏林间谁家稚子能为御长与桃椎共往还  

谢希大虎皮　　　　　　　【`眀`】储　巏  

风檐短札墨澌开多谢臯比撤送来食肉我非投笔相寝皮君有控材毫端拟画真难类座上闻谈只漫猜却笑衔恩还恋阙车茵稳称不湏裁  

五言絶句  

复愁　　　　　　　　　　【`唐`】杜　甫  

人烟生僻处虎迹过新蹄野鹘翻窥草邨船逆上谿  

山中夜宿　　　　　　　　【`唐`】顾　况  

凉月挂层萝牀落叶重掩闗深畏虎风起撼长松  

题潞州壁　　　　　　　　【`唐`】僧普满  

此水连泾水双珠月满川青牛将赤虎还贺太平年九月中曾题二小诗于南谿竹上既而忘之昨日再游见而录之【`录一　　宋`】苏　轼  

谁谓江湖居而为虎豹宅焚山岂不能爱此千竿碧  

七言絶句  

答东林道士　　　　　　　【`唐`】韦应物  

紫阁西邉第防茅斋夜雪虎行踪遥看黛色知何处欲出山门寻暮钟  

小游仙诗　　　　　　　　【`唐`】曹　唐  

百辟朝回闭玉除露风清晏桂花疎西归使者骑金虎亸鞚垂鞭唱歩虚  

射虎　　　　　　　　　　【`元`】张洪范  

黒风万骑卷空山怒吼巗林出锦斑得意将军飞鐡镞忽惊一防草梢殷  

荆谿杂曲　　　　　　　　【`眀`】王叔承  

卖残竹菌笋还来收罢兰花蕙又开但使山田饶秫米何妨虎迹遍莓苔  

追和张外史游仙诗　　　　【`眀`】余　善  

城阙芙蓉晓未分身骑金虎谒元君青童不道天家近笑指空中五色云  

山居杂咏　　　　　　　　【`眀`】僧慧浸  

行到深深一翠微人多畏虎闭山扉我今最爱兹山住虎迹多时人迹稀  

山居诗　　　　　　　　　【`眀`】僧法杲  

青山叠叠绕珠林磬响时兼流水音虎不避人人避虎虎能先我息机心  

## 御定佩文斋咏物诗选卷四百二  

豹类  

七言古【`附长短句`】  

腊日观咸宁王部曲娑勒擒豹歌  

【`唐`】卢　纶  

山头曈曈日将出山下猎围照初日前林有兽未识名将军促骑无人声潜形踠伏草不动双雕旋转群鸦鸣隂方质子才三十译语受词番语揖舍鞍解甲疾如风人忽虎蹲兽人立歘然扼吭批其颐爪牙委地涎淋漓既苏复吼拗仍怒果决英谋生致之拖自深丛目如电万夫失容千马战传呼贺拜声相连杀气腾陵隂满川始知缚虎如缚防败敌降羗生眼前祝尔嘉词尔毋苦献尔将随犀象舞苑中流水禁中山期尔攫搏开天顔非熊之兆庆无极愿纪雄名传百蛮  

文豹篇赠王介夫　　　　　【`宋`】梅尧臣  

壮哉南山豹不畏白额虎泽雾毛虽杂鼮防朝捋其须暮饮乳文章子云久巳许还笑大夫费五羖天子仗中仪物举尾与旂常愿看取  

五言律  

咏豹　　　　　　　　　　【`唐`】李　峤  

车法肇宗周鼷文阐大猷还将君子变来蕴太公筹委质超羊鞟飞名列虎侯若令逢雨露长隠南山幽  

七言絶句  

雨中赠仙人山贾山人　　　【`唐`】柳宗元  

寒江夜雨声潺潺晓云遮尽仙人山遥知豹在深处下笑羁绊泥涂间  

滦京杂咏　　　　　　　　【`元`】杨允孚  

撒道黄尘辇路过香焚万室格天和两行排列金钱豹钦察将军上马驼  

## 御定佩文斋咏物诗选卷四百三  

熊罴类  

五言古  

落日射罴　　　　　　　　【`梁`】元　帝  

促宴引枚邹中园观兽侯日度堋隂广风横旗影浮移竿标入箭叠鼓送争筹附枝时可息言从清夜游  

七言古  

王世赏席上题林良鹰熊图　【`眀`】李东阳  

坡陁连延出林麓孤鹰盘拏熊缩伏金眸耀日开苍烟健尾捎风起平陆由来异物乃同性意气飞扬两撑矗山跑野掠纷路岐何事相逢輙相肉侧睨翻疑批亢来迅歩直欲空壁逐乾坤苍茫色惨淡落木萧飕满空谷群豺敛迹百鸟停万里长空齐注目是谁画者诚崛竒笔势似与渠争速坐间賔客皆起避阶下儿童骇将蹴当筵看画催索诗卷帙不待髙阁束平生搏击非我才欲赋真愁成刻鹄微酣对此髪双竖酒令诗筹复相督顿令拙劣成麤豪一饮歩兵三百斛  

五言律  

熊　　　　　　　　　　　【`唐`】李　峤  

导洛宜阳右乗春别馆前昭仪忠汉日太傅翼周年列射三侯满兴师七歩旋莫言舒紫褥犹异饮清泉  

咏冯昭仪当熊　　　　　　【`唐`】贾　至  

白羽插雕弓蜺旌动朔风平明出金屋扈辇上林中逐兽长廊静呼鹰御苑空王孙莫谏猎贱妾解当熊  

## 御定佩文斋咏物诗选卷四百四  

骆驼类  

四言古  

槖駞　　　　　　　　　　【`晋`】郭　璞  

驼惟竒畜肉鞍是被迅鹜流沙显功絶地潜识泉源微乎其智  

五言古  

后出军　　　　　　　　　【`元`】张　翥  

行行鐡兜牟队队金骆驼呜呜吹铜角来来齐唱歌总戎靣如虎指顾挥雕戈马蹄无贼垒手棰可填河王师本无敌安用战图多  

七言絶句  

蜀驼引　　　　　　　　　【`唐`】冯　涓  

昂藏大歩蚕丛国曲颈微伸髙九尺卓女窥窗我莫知严仙据案何曾识  

塞下曲　　　　　　　　　【`宋`】严　羽  

一身逺客逐戎旌落日萧条望古城渐近碛西无水草北风沙起骆驼惊  

驼车行　　　　　　　　　【`元`】刘秉忠  

驼项丁当响巨铃万车轧轧一齐鸣当年不离沙陀地辗断金原鼔笛声  

河湟书事　　　　　　　　【`元`】马祖常  

波斯老贾渡流沙夜聼驼铃识路赊采玊河邉青石子收来东国易桑麻  

明安驿道中　　　　　　　【`元`】陈　孚  

貂防红袍金盘陀仰天一箭双天鵞雕弓放下笑归去急鼔数声鸣骆驼  

滦河曲　　　　　　　　　【`元`】贡师防  

椎髻使来交趾国槖驼车宿李陵台遥闻彻夜铃声过知进六宫果回  

塞上曲　　　　　　　　　【`元`】纳　延  

杂防氊车百辆多五更冲雪渡滦河当辕老妪行程惯倚防敲冰饮槖驼  

滦京杂咏　　　　　　　　【`元`】杨允孚  

翎出王侯部落多香风簇簇锦盘陀燕姬翠袖顔如玊自按辕条驾骆驼  

其二  

东风吹暖柳如烟寄语行人缓着鞭燕舞巧防鸦鹘落马嘶惊起骆驼眠  

辇下曲　　　　　　　　　【`元`】张　昱  

驼装序入日精门铜鼓牙旗作队喧一聼廵阶铃钹振满宫俱喜出迎恩  

元宫词　　　　　　　　　【`眀`】朱有炖  

春游到处景堪夸厌戴名花挿野花笑语懒行随凤辂内官催上骆驼车  

上谷歌　　　　　　　　　【`眀`】徐　渭  

昨向居庸劒防过今朝流水是洋河无数黄旗呵过客有时青草站鸣驼  

次韵王敏文待制燕京杂咏　【`明`】僧来复  

晓宴皇姑拜上家金钱满赐槖驼车黄门前道飞鞚过貂帽斜簮利市花  

## 御定佩文斋咏物诗选卷四百五  

马类  

三言古  

天马歌　　　　　　　　　【`汉`】乐　府  

太乙贶天马下霑赤汗沬流赭志俶傥精权竒籋浮云晻上驰体容与迣万里今安匹龙为友  

五言古  

系马　　　　　　　　　　【`梁`】简文帝  

青骊流赭汗绿地悬花蹄未垂青鞙尾犹挂紫障泥蹀足绊中愤揺头枥上嘶紫闗如未息直去取榆谿  

后园看骑马　　　　　　　【`梁`】元　帝  

良马出兰池连翩驱桂枝鸣珂随局驶轻尘逐影移香来知骤近汗敛觉风吹遥望黄金络悬识幽并儿  

走马引　　　　　　　　　【`梁`】张　率  

良马龙为友玉珂金作羁驰鹜宛与洛半骤复半驰倐  

忽而千里光景不及移九方惜未见薛公寕所知敛辔且归去吾畏路傍儿  

紫驑马　　　　　　　　　【`陈`】徐　陵  

玉镫绣纒鬃金鞍锦覆幪风惊尘未起草浅埒犹空角弓连两兔珠弹落双鸿日斜驰逐罢聨翩还上东  

紫驑马　　　　　　　　　【`陈`】张正见  

将军入大宛善马出从戎影絶干河上声流水窟中似鹿犹依草如龙欲向空须还十万里试为一追风  

天马引　　　　　　　　　【`隋`】傅　縡  

骢色表连钱出冀复来燕取用偏开地为歌乃号天权竒意欲逺躞蹀势难前本珍白玉镫因饰黄金鞭愿酬刍秣宠千里得千年  

骢马　　　　　　　　　　【`隋`】庾　抱  

枥下浮云骢本出吴门中发迹来东道长鸣起北风回鞍拂柱白頳汗类尘红灭没徒畱影无因图汉宫  

饮马歌　　　　　　　　　【`唐`】李　益  

百马饮一泉一马争上防一马喷成泥百马饮浊流上有沧浪客对之空叹息自顾缨上尘徘徊终日夕为问泉上翁何时见沙石  

御骠出廏图　　　　　　　【`元`】王　恽  

何人拂绢素写此房驷精一马老伏枥志在千里行二马骋踶齧角壮犹龙腾一马方辊尘海岸翻鲲鲸画师惨淡意落笔矜多能我观寓所感国制贵有经唐人重马政分屯列郊坰当时百万匹肃肃罗天兵东封与西荡嵗用不可胜嗣王猎其余尚足开中兴乃知三军本匪马将奚慿圣经说备豫万古为世程仓卒事亦办未免众目惊我思立仗间振鬛伸长鸣所言固刍荛圣经其可轻  

鞭马图　　　　　　　　　【`元`】袁　桷  

生驹万里意所向知无前圉人忌其徳未试先加鞭要令俛首驯使我常相怜伯乐去巳久此道不复传驾车困泥途伏枥老嵗年所用非所养谁能别媸妍画师逐时好谓尔诚当然披图重叹嗟我意何由宣  

七言古【`附长短句`】  

蒲梢天马歌　　　　　　　【`汉`】武　帝  

天马徕兮从西极经万里兮归有徳承灵威兮障外国渉流沙兮四夷服  

舞马篇　　　　　　　　　【`唐`】薛　曜  

星精龙种竞腾骧双眼黄金紫艶光一朝逢遇升平代伏皁衔图事帝王我皇盛徳苞六羽俗泰时和虞石拊昔闻九代有余名今日百兽先来舞钩陈周卫俨旌旄钟镈陶匏声殷地承云嘈囋骇日灵调露铿鈜动天驷奔尘飞箭若麟螭蹑景追风忽见知咀衔拉鐡并权竒被服雕章何陆离紫玉鸣珂临宝镫青丝防络帯金羁随歌鼓而电惊逐丸劔而飇驰态聚还急骄凝骤不移光献白日下气拥绿烟垂婉转盘跚殊未已悬空歩骤红尘起惊鳬翔鹭不堪俦矫鳯回鸾那足拟蘅垂桂袅香氛氲长鸣汗血尽浮云不辞辛苦来东道只为箫韶朝夕闻阖间玉台侧承恩煦兮生光色鸾锵锵车翼翼备国容兮为戎饰充云翘兮天子庭荷日用兮情无极吉良乗兮一千嵗神是得兮天地期大易占云南山夀防共乐圣眀时  

画马篇　　　　　　　　　【`唐`】髙　适  

君侯枥上骢貎在丹青中马毛连钱蹄鐡色图画光辉骄玉勒马行不动势若来权竒蹴踏无尘埃感兹絶代称妙手遂令谈者不容口麒麟独歩自可珍驽骀万匹知何有终未如他枥上骢载华毂骋飞鸿荷君剪拂与君用一日千里如旋风  

骢马行　　　　　　　　　【`唐`】杜　甫  

邓公马癖人共知初得花骢大宛种夙昔传闻思一见牵来左右神皆竦雄姿逸态何崷崪顾影骄嘶自矜宠隅目青荧夹镜悬肉騣碨礧连钱动朝来少试华轩下未觉千金满髙价赤汗微生白雪毛银鞍却覆香罗帕卿家旧物公能取天廏真龙此其亚昼洗湏腾泾渭深夕趋可刷幽并夜吾闻良骥老始成此马数年人更惊岂有四蹄疾于鸟不与八骏俱先鸣时俗造次那得致云雾晦方降精近闻下诏喧都邑肯使骐驎地上行  

韩干马十四匹　　　　　　【`宋`】苏　轼  

二马并驱攒八蹄二马宛颈騣尾齐一马任前双举后一马却避长鸣嘶老髯奚官骑且顾前身作马通马语后有八匹饮且行微流赴吻若有声前者既济出林鹤后者欲渉鹤俛啄最后一匹马中龙不嘶不动尾揺风韩生画马真是马苏子作诗如见画世无伯乐亦无韩此诗此画谁当看  

题騕褭图　　　　　　　　【`宋`】秦　观  

双瞳夹镜权协月尾鬛萧森泽于髪鞍衔不施缰复脱旁无驭者气腾越地如砥平丘陇灭天寒日暮抱饥渴骧首号鸣思一发超轶絶尘入恍惚东门金铸久销歇曹霸丹青亦云没赖有龙眠戏挥笔眼前时见千里骨玊台阊阖相因依嗟尔龙媒空自竒鸾旗日行三十里焉用逐风追雷为  

刘善长出示李伯时画马图　【`宋`】朱　子  

俯首举尾拳一蹄掣缰欲嗅骄不嘶奚官耸肩两足垂意貎自与造父齐鸡目麟鬐凤呈臆玊山禾逺未容食籋云追电有余地置之画图人岂识精神权竒孰可班当在白兔青龙间君知此马从何来龙眠胸中十二闲  

戏题出洗马　　　　　　　【`元`】赵孟頫  

齧防覂驾谁能御驽蹇纷纷何足顾青丝络首锦障泥鞭棰空劳怨长路眀窗戏写乗黄姿洗刷归来气如怒不湏对此苦叹嗟男儿自昔多徒歩  

装马曲　　　　　　　　　【`元`】袁　桷  

防丝络头百宝装猩血入缨火齐光铃交驱八风转东西夹翼双龙冈伏日翠裘不知重珠帽齐肩颤金凤绛阙葱昽旭日初逐电回飇斗光动宝刀羽箭鸣玲珑雁翅却立朝重瞳沈沈椶殿云五色法曲初奏歌薫风酮官庭前列千斛万瓮葡萄凝紫玊驼峯熊掌翠釡珍碧实冰盘行陆续湏臾玊巵黄帕覆宝训传宣争頫首黒河夜渡辛苦多画防雕闳总勲旧龙媒嘶风日将暮宛转琵琶前起舞鸣鞭静跸宫门闭长跪齐声呼万嵗  

题滚尘驑图　　　　　　　【`元`】虞　集  

骅驑食粟石每既立仗归来汗如洗脱羁展转聊自恣落花尘土随身起君不见春雷起蛰龙欠伸雾拥云蒸九河水  

神马歌次韵陈元之　　　　【`元`】杨　载  

神马来自昆仑西有足未始行沙泥朝趋欲出飞鸟上夕逝直与奔星齐绿鬃半散挿双耳赤汗交流攒四蹄风神秀猛陿天地岂顾燕蔡并渠黎时时牵浴临清谿对人夸煞黄须奚玉山之禾中刍秣不啮堤头枯草稊与君侧耳聼长嘶凡马不闻生駃騠  

曹将军下槽马图　　　　　【`元`】揭傒斯  

曹霸画马真是马宛颈相摩槽枥下卓荦权竒果如此岂有世上无知者朱丝不是凡马缰天闲十二皆龙骧曾从天子平四方画图仿佛余骊黄华山之阳春草长  

韩干马　　　　　　　　　　揭傒斯  

韩干画出曹将军干惟画肉犹逼真昂藏四顾欲飞去老奚安知马有神想当此马未画时朝刷吴越暮燕秦顿辔长鸣风动地不数骅驑与骐驎当时用舍那知许粉墨萧条尚雄武千金骏骨何足论万世长留群玉府  

画马　　　　　　　　　　【`元`】萨都拉  

汉水扬波洗龙骨房星堕地天马出四蹏蹀躞若流星两耳尖修如削笔天闲十二连青云生长出入黄金门鼓鬃振尾恣偃仰食粟何以酬主恩岂堪碌碌同凡马长鸣喷沫奚官怕入为君王驾鼓车出为将军静邉野将军与尔同死生要令四海无战争千古万古歌太平  

题二马图　　　　　　　　【`元`】贡师泰  

鐡喙騧连钱骢何年坠影江水中蒲梢西来八尺龙天闲十二为尔空五花云锦吹东风  

刘舍人桃花马歌　　　　　【`元`】纳　延  

青丝骏马桃花色翠鞍玊辔黄金勒奚奴牵出不敢骑道上行人争爱惜往时曾遇李将军汗流赤血气如云朝刷黄河暮南粤沙场百战成竒勲归来无心伏槽枥顿辔长鸣思奋力东家白面绣衣郎千金买去游南陌昨朝校猎向城隅万人争说天下无夜归不怕霸陵尉玊鞭醉打苍头奴画烛银屏欢彻曙一朝金尽宾朋去可怜骄马属谁家断繮犹系阶前树君不见西家欵段三十年青刍满枥菽满田老翁不识城下路骑看射猎南山邉  

观内廏洗马　　　　　　　【`元`】朱徳润  

黄云洒雨沙塲秋滩髙水平凝不流晓霜袭透苍驼裘圉人浴马津水头绿骠连钱双骅驑日光射波脂腻浮青丝脱鞚黄金钩轻爬短刷湿未收三花剪鬉平且柔籋云骏气将无俦束刍斗豆岂马羞茫茫丰草生林丘霜蹄胡为踏长楸振鬛一跃期天游  

题张参政所藏骢马滚尘图　　朱徳润  

盛唐太仆王毛仲八方分队三花动当时画马称曹韩尺素幻出真龙种玊花照夜争新妍一马滚尘騣尾鲜昂头不受金丝络汗血辗沙生昼烟翰林妙写不减古名驹染出青毫素延祐君王赏骏材金盘赐帛开当宁时清处处生骊騧何必汉朝称渥洼王良幸勿嗔踶啮一跃天衢千里沙  

题画马　　　　　　　　　【`元`】薛　汉  

渥洼龙媒少人识世上驽骀日充斥班生画马画两匹骏骨雄姿殊未得赭袍乌帻坐奚官似出春风十二闲掩图不语三太息我方垂耳盐车间  

二月八日游皇城西华门外观嘉孥弟走马歌  

【`元`】张　宪  

春风压城紫燕飞绣鞍宝勒生光辉软莎青青平似镜花雨满巾风满衣濳蛟双绾玊抱肚朱鬛分光散红雾金龙五爪蟠防袍满背真珠撒秋露生猨俊健双臂长左脚拨镫右蹴繮铜铙四扇绕十指玊声珠碎金琅珰黄蛇下饮电掣地锦鹰打兔起复坠袖云突兀鞍靣空银瓮驼囊两邉缒西宫防楼髙挿天凤凰缭绕排神仙玉皇拍阑误一笑不觉四蹄如迸烟神驹长鸣背凝血郎君转靣醉眼缬天恩剪下五色云打鼓归来汗如雪  

姚少师所藏八骏图　　　　【`眀`】曾　棨  

周家八马如飞电夙昔传闻今始见锐耳双分秋竹批拳毛一片桃花旋肉騣叠耸髙崔嵬权竒知此真龙媒霜蹄试踏层冰裂骏尾欲掉长飇回瑶池宴罢归来早络月羁金照京镐紫鞚飞时逐落花雕鞍解处眠芳草由来骏骨健且驯弄影骄嘶不动尘有时渴饮天津水五色照见波粼粼圉官骑来难久驻饮向春流最深处珠衔宝勒不敢疏直恐飞腾化龙去古来善画韦与韩此画岂同凡马看人间造次不可得苜蓿秋深烟雨寒  

赵松雪画马　　　　　　　【`眀`】刘　溥  

王孙画马世无敌一画一回飞霹雳千里长风入防毫平沙碧草春无迹砚池想是通渥洼突然走出白鼻騧翻涛浴浪动光彩云影满身堆玊花玉花连钱汗流血骏尾捎风蹄踣鐡何时骑得似画中踏破隂山古时雪  

龙驹　　　　　　　　　　【`眀`】张居正  

天马徕翼飞龙蹄削玉耳垂筒碧月悬双頬眀星贯两瞳文皇将士尽罴虎复有龙驹助神武流矢当胸战不休汗沟血防桃花雨坝上摧锋第一功防勲何必减元戎君不见虎士标形麟阁里龙驹亦入画图中  

题韩干画马图　　　　　　【`明`】僧宗衍  

唐朝画马谁第一韩干妙出曹将军此图无乃干所作世上有若真空群双曈精荧两耳立兰筋束骨皮肉急何年霹雳起龙池五花一团云气湿当年天子少马骑逺求乌孙诏写之即今内廏多如蚁纵有骐驎画者谁  

题画马　　　　　　　　　【`眀`】僧妙声  

皎皎白马白于练首如渴乌目如电天闲骐骥人不见画师为我开生靣圉人牵浴定昆池落花满地骄不嘶青丝络头无一丈挽住万里昆仑蹄  

其二  

画师胸中有全马三马斯湏生笔下中有一匹玉花骢似是西来大宛者不群不食意气豪羞与二马同凡槽使我见画三太息于今谁是九方臯  

五言律  

咏饮马　　　　　　　　　【`唐`】太　宗  

骏骨饮长泾奔流洒络缨细纹连喷聚乱荇绕蹄萦水光鞍上侧马影澑中横翻似天池里腾波龙种生  

咏饮马应制　　　　　　　【`唐`】杨师道  

清晨控龙马弄影出花林蹀躞依春涧聨翩度碧浔苔流染丝络水洁写雕簪一御瑶池驾讵忆长城隂  

紫驑马　　　　　　　　　【`唐`】沈佺期  

青玉紫驑鞍骄多影屡盘荷君能剪拂蹀躞喷桑干踠足追奔易长鸣遇赏难摐金一万里霜露不辞寒  

骢马　　　　　　　　　　【`唐`】杨　炯  

骢马鐡连钱长安侠少年帝畿平若水官路直如夜玉妆车轴秋金铸马鞭风霜但自保穷逹任皇天  

紫驑马　　　　　　　　　【`唐`】李　白  

紫驑行且嘶双翻碧玊蹄临流不肯渡似惜锦障泥白雪闗山逺黄云海树迷挥鞭万里去安得恋春闺  

送刘评事充朔方判官赋得征马嘶  

【`唐`】髙　适  

征马向边州萧萧嘶不休思深应帯别声断为兼秋岐路风将逺闗山月共愁赠君从此去何日大刀头  

浴马　　　　　　　　　　【`唐`】喻　鳬  

解控复收鞍长津动细涟空蹄沈绿玊濶臆没连钱沫漩桥声下嘶盘柳影边常闻禀龙性固与白波便  

文纪行赠以小歩马　　　　【`元`】杨　奂  

洛水西头路桃花夹岸香偏宜红叱拨小试紫游缰雨径沙初软春山草正长杖藜犹过我此别莫相忘  

立仗马　　　　　　　　　【`元`】张　宪  

照夜玊狻猊霜毛鐡凿蹄春风金络脑小雨锦障泥御驾驰天上军封受海西日供三品料缄口不闻嘶  

五言排律  

天骥呈材　　　　　　　　【`唐`】郑　蕡  

毛骨合天经拳竒歩骤轻曾邀于阗驾新出贰师城喷勒金铃响追风汗血生酒亭留去迹吴坂认嘶声力可通衢试材堪圣代呈王良如顾盼垂耳欲长鸣  

天骥呈材　　　　　　　　【`唐`】徐仁嗣  

至徳符天道龙媒应圣眀追风竒质异喷玊彩毛轻蹀躞形难状连拳势乍呈効才矜逸态絶影表殊名峡路寜辞逺闗山岂惮行盐车虽不驾今日亦长鸣  

骐骥长鸣　　　　　　　　【`唐`】章孝标  

有马骨堪惊无人眼暂眀力穷吴坂峻嘶苦朔风生逐逐怀良御萧萧顾乐鸣瑶池期弄影天路欲飞声皎月谁知种浮云莫问程盐车终愿脱千里为君行  

归马华山　　　　　　　　【`唐`】白行简  

牧野功成后周王战马闲驱驰休伏皁饮龁任依山逐日朝仍去随风暮自还冰生疑陇坂叶落似榆闗蹀躞仙峯下腾骧渭水湾幸逄时偃武不复鼔鼙间  

勅赐三相马　　　　　　　【`唐`】张　随  

上苑骅驑出中宫诏命传九天班锡礼三相代劳年顾主声犹发追风力正全鸣珂龙阙下喷玊凤池前四足疑云灭双瞳比镜悬为因能致逺今日表求贤  

西戎献马　　　　　　　　【`唐`】周　存  

天马从东道皇威被逺戎来参八骏列不假贰师功影别流沙路嘶流上苑风望云时蹀足向月每争雄禀异才难状标竒志岂同驱驰如见许千里一朝通  

七言律  

舞马千秋万嵗乐府词　　　【`唐`】张　说  

金天诞圣千秋节玊醴还分万寿觞试聼紫驑歌乐府何如騄骥舞华冈连骞势出鱼龙变蹀躞骄生鸟兽行嵗嵗相传指树日翩翩来伴庆云翔  

其二  

圣皇至徳与天齐天马来仪自海西腕足徐行拜两膝繁骄不进踏千蹄防髵奋鬛时蹲踏鼔怒骧身忽上跻更有衔杯终宴曲垂头掉尾醉如泥  

其三  

逺聼眀君爱逸才玊鞭金翅引龙媒不因兹白人间有定是飞黄天上来影弄日华相照耀喷含云色且徘徊莫言阙下桃花舞别有河中兰叶开  

骢马　　　　　　　　　　【`唐`】万　楚  

金络青骢白玉鞍长鞭紫陌野游盘朝驱东道尘恒灭暮到河源日未阑汗血每随邉地苦蹄伤不惮陇隂寒君能一饮长城窟为尽天山行路难  

裴相公大学士见示答张秘书谢马诗并群公  

属和因命追作　　　　　【`唐`】刘禹锡  

草门户少尘埃丞相并州寄马来初自塞垣衔苜蓿忽行幽径破莓苔寻花缓辔威迟去帯酒垂鞭蹀躞回不与王侯与词客知轻富贵重清才  

公垂尚书以白马见寄光洁稳善以诗谢之  

【`唐`】白居易  

翩翩白马称金羁领缀银花尾曵丝毛色鲜眀人尽爱性灵驯善主偏知免将妾换慙来处试使奴牵欲上时不蹶不惊行歩稳最宜山简醉中骑  

和张十八秘书谢裴相公寄马　白居易  

齿齐臕足毛头腻秘阁张郎叱拨驹洗了颔花翻假锦走时蹄汗蹋真珠青衫乍见曾惊否红粟难賖得饱无丞相寄来应有意遣君骑去上云衢  

贺张十八秘书得裴司空马　【`唐`】韩　愈  

司空逺寄养初成毛色桃花眼镜眀落日已曾交辔语春风还拟并鞍行长令奴仆知饥渴湏着贤良待性情旦夕公归申拜谢免劳骑去逐双旌  

谢裴司空寄马　　　　　　【`唐`】张　籍  

騄駬新驹骏得名司空逺自寄书生乍离华廏移蹄涩初到贫家举眼惊每被闲人来借问多寻古寺独骑行长思嵗旦沙堤上得从鸣珂傍火城  

紫驑马　　　　　　　　　【`唐`】秦韬玊  

渥洼竒骨本难求况是豪家重紫驑臕大宜悬银压胯力浑欺着玉衔头生狞弄影风随歩躞蹀冲尘汗满韝若遇丈夫能控驭任从骑取觅封侯  

白马　　　　　　　　　　【`唐`】翁　绶  

渥洼龙种雪霜同毛骨天生胆气雄金埒乍调光照地玉闗初别逺嘶风花明锦韂垂杨下露湿朱缨细草中一夜羽书催转战紫髯骑出佩骍弓  

代书寄马　　　　　　　　【`唐`】韦　庄  

驱驰曾在五侯家见说初生自渥洼鬃白似披梁苑雪颈肥如扑杏园花休嫌绿绶嘶贫舎好着红缨入使衙稳上云衢三万里年年长踏魏堤沙  

絷白马诗上薛仆射　　　　【`唐`】平　曾  

白马披鬃练一团今朝被绊欲行难雪中放去空畱迹月下牵来只见鞍向北长鸣天外逺临风斜控耳邉寒自知毛骨还应异更请孙阳仔细看  

韩左军马图卷　　　　　　【`元`】钱　选  

韩公胸次有神竒写得天闲八尺驹曾为岐王天上赐不随都防雪中驱霜蹄奋迅追飞电凤首昂藏似渴乌春草青青华山曲三邉今日已无虞  

大宛二马　　　　　　　　【`元`】郝　经  

二马飘飘万里来玊花萧飒上金台风生两耳云霄近电掣双瞳日月开渥水虎文连朔气大宛龙种絶氛埃将军正欲成勲业看汝骁腾展骥才  

画马　　　　　　　　　　【`元`】范　梈  

一自房星下渥洼龙媒多在玉皇家赤毛洒血微生汗黒晕团云整作花不待老能知失道固应来自渉流沙如今岂少真神骏犹有丹青纸上夸  

上都诈马大防　　　　　　【`元`】贡师泰  

紫云扶日上璇题万骑来朝队仗齐织翠辔长攒孔雀镂金鞍重嵌文犀行迎御辇争先避立近天墀不敢嘶十二街头人聚看传言丞相过沙堤  

天马　　　　　　　　　　【`元`】郭　翼  

四年逺渉流沙道筋骨权竒旧肉騣晓秣龙堆寒蹙雪晩经月窟怒追风汉文千里知曾却曹霸丹青貎不同拂拭金鞍被来好幸陪天廏玉花骢  

题赵仲穆彦徴画马　　　　【`明`】钱　宰  

骢马连钱新凿蹄络头羁馽任官奚来从月窟真无价进入天闲不敢嘶雨露九重思冀北风尘千里下淮西解鞍知在休兵后杨柳平河春草齐  

五言絶句  

白马　　　　　　　　　　【`唐`】贾　至  

白马紫连钱嘶鸣丹阙前闻珂自蹀躞不要下金鞭  

马诗　　　　　　　　　　【`唐`】李　贺  

龙脊贴连钱银蹄白踏烟无人识锦韂谁为铸金鞭  

其二  

大漠沙如雪燕山月似钩何当金络脑万里踏清秋  

其三  

香襆赭罗新盘龙蹙镫鳞回看南陌上谁道不逢春  

偶成　　　　　　　　　　【`元`】贡性之  

雪色西番马临流顾影嘶似嫌金络重蹴碎落花泥  

和李长吉马诗　　　　　　【`元`】郭　翼  

肉礧锦纒騣流云汘似红太平无战伐骖驔走沙蓬  

其二  

龙性非凡质腾波出紫云檀溪飞过日应识汉将军  

其三  

龙印畱官字霜花剥暗毛长鸣愁过影秖忆九方臯  

其四  

霞口缕衔塞霜蹄削玊寒晓看经逻些暮巳蓦楼兰  

其五  

神骏知无匹骁腾絶域来流沙一丈雪夜拂白龙堆  

其六  

天子飞黄马牵来赐近臣玉阶新雨过风衮落花尘  

其七  

内廏玉花骢斑斑歕肉騣奚官新浴罢沙苑踏春风  

其八  

佛郎通上国万里进龙媒晓日开阊阖虹光射玊台  

其九  

天马谁能驭和鸾驾紫微年年清暑去霹雳逐龙飞  

少年乐　　　　　　　　　【`眀`】徐有贞  

少年骑骏马意气两相骄驰骋春风里人看满渭桥  

紫驑马　　　　　　　　　【`眀`】汪　淮  

谁家白面郎跨下紫驑马防防踏落花骄嘶绿杨下  

其二  

黄金络马首白玉作马鞭盘旋不肯去墙外看秋千  

六言絶句  

舞马词　　　　　　　　　【`唐`】张　说  

万玊朝宗凤扆千金率领龙媒盼鼓凝骄蹀躞聼歌弄影徘徊  

其二  

天鹿遥徴卫叔日龙上借羲和将共两骖争舞来随八骏齐歌  

其三  

防旄八佾成行时龙五色因方屈膝衔杯赴节倾心献寿无疆  

七言絶句  

天马词　　　　　　　　　【`唐`】张仲素  

天马初从渥水来郊歌曾唱得龙媒不知玊塞沙中路苜蓿残花几处开  

其二  

蹀躞宛驹齿未齐摐金喷玉向风嘶来时欲尽金河道猎猎轻风在碧蹄  

羽林骑　　　　　　　　　【`唐`】韩　翃  

骏马牵来御柳中鸣鞭欲向渭桥东红蹄乱踏春城雪花颔骄嘶上苑风  

看调马　　　　　　　　　　韩　翃  

鸳鸯赭白齿新齐晓日花间散碧蹄玉勒斗囘初喷沫金鞭欲下不成嘶  

乐府　　　　　　　　　　【`唐`】刘言史  

花额红騣一向偏绿槐香陌欲朝天仍嫌众里骄行疾傍镫深藏白玊鞭  

舞马　　　　　　　　　　【`唐`】陆龟蒙  

月窟龙孙四百蹄骄骧轻歩应金鞞曲终似要君王宠囘望红楼不敢嘶  

马图同裕之赋　　　　　　【`金`】李纯甫  

天马飞来不苦难云屯万骑开元间太平有象韩生笔曾见真龙如此闲  

子昂逸马图　　　　　　　【`元`】袁　桷  

神骏飘飘得自闲天池飞跃下尘寰青丝络首谁收得畱与春风十二闲  

桃花马　　　　　　　　　【`元`】马祖常  

白毛红防巧安排勾引春风上背来莫解雕鞍桥下浴恐随流水泛天台  

题宋成之画马卷　　　　　【`元`】曹伯启  

奚官珍重玊花骢纵意清涟碧草中幸际四庭烽火静不湏腾踏待秋风  

洗马图　　　　　　　　　【`元`】张伯淳  

萧萧雾鬛与风騣扑面征尘一洗空相顾倍增神骏气恍疑初在渥洼中  

曹霸下槽马　　　　　　　【`元`】虞　集  

枥下长年饱豆刍谁通马语识踟蹰主恩深重知何报或者东封驾鼓车  

韩干马　　　　　　　　　　虞　集  

开元沙苑蒺藜秋韩干新图总不收天廏真龙竒骨在故知臣甫负骅驑  

画马　　　　　　　　　　　虞　集  

萧条沙苑贰师还苜蓿秋风尽日闲白发圉人曾习御长鸣知是忆关山  

唐人四马卷　　　　　　　【`元`】宋　无  

金衔初脱齿新齐蹄玊无声赤汗微昨日杏园春宴罢满身红雨帯花归  

其二  

簇仗囘来玉勒闲黄门牵向落花间君王不爱长杨猎嘶入春风十二闲  

其三  

霜蹄踏月早朝囘尾弄红丝拂紫苔日暖龙池初洗罢尚方闻进御鞍来  

其四  

太仆新调试锦韀九重日色照连钱春来兴庆池邉路偏称宫中软玉鞭  

三马图　　　　　　　　　【`元`】陈　旅  

豹股龙膺百战余凌烟长櫑载璠璵时平不出横门道愿为君王驾鼓车  

题饮马图　　　　　　　　【`元`】傅若金  

一斛寒泉照紫驑萧萧骏尾动髙秋夜来枥上西风满忆傍寒云饮陇头  

题赵仲穆揩痒马图　　　　【`元`】朱徳润  

渥洼天马骨如龙散歩春郊苜蓿中揩徧玉騣尘未落日斜宫树影揺风  

画马　　　　　　　　　　【`元`】贡性之  

天闲牵出自奚官饮罢春流未解鞍记得曾陪仙仗立五云深处隔花看  

其二  

骏马骁腾不受羁贡来逺自渥洼西花隂立仗归来晩骑向天街自在嘶  

其三  

奚官牵出莫归迟丰草甘泉御苑西记得晓趋金殿直百花深处聼骄嘶  

王架阁家画马　　　　　　【`眀`】髙　启  

草草髯奴绀绿衣王家好马诧新肥解鞍闲立斜阳里应是城南赌射归  

双驭图　　　　　　　　　【`眀`】张　羽  

内官妆束様能齐宛洛春风信马蹄共说放朝无一事看花直到夹城西  

画马　　　　　　　　　　【`眀`】鐂　绩  

双驹汗血已斑斑蹀躞春风意态闲闻道千金求骏骨不应龙种在人间  

紫驑马　　　　　　　　　【`眀`】王慎中  

朱汗四垂碧玉蹄缰丝陡勒不胜嘶长安陌上催花雨万树红英踏作泥  

题赵松雪马图　　　　　　【`眀`】僧来复  

振鬛长鸣产月支玊闗风急贡来时五花狮子真龙种赐出黄门不敢骑  

## 御定佩文斋咏物诗选卷四百六  

驴类【`附骡`】  

七言古  

雪中骑驴访某道人于观追忆曩日栖霞之约  

【`眀`】徐　渭  

昨日雪深驴没蹄今日雪深驴可骑此时去访杨道士青天犹压杨花垂太平门外虽多景莫妙梅花水清冷栖霞有约不得行孤负千峯老鸦颈  

七言律  

题倒骑驴观梅图　　　　　【`元`】吴　澄  

玉妃一笑本无猜抝性驴儿去不回见靣可怜交臂失畱情聊复转身来月凝絶艳骎骎逺风送清香欵欵陪雪里吟翁吟弗就过时却与恼痴獃  

梦骑驴　　　　　　　　　【`元`】王　逄  

蹇驴双耳卓东风前导青衣一小童石涧倒涵岚气白  

海霞髙贯日轮红桃花芝草经行异鹤髪鸡皮语笑同却待朝天惊梦失春酲无奈雨帘栊  

五言絶句  

路傍曲　　　　　　　　　【`宋`】陆　防  

冷饭杂砂砾短褐蒙霜露黄叶满山邮行人跨驴去  

送胡献叔守邵阳　　　　　【`宋`】方　岳  

宁骑踏雪驴莫骤追风马霜蹄失衔勒多是快意者  

题画扇骑驴踏雪　　　　　【`元`】陈　深  

雪没驴腰白行行诗兴催不因太清絶那肯犯寒来  

题秋山行旅图　　　　　　【`元`】赵孟頫  

老树叶似雨浮岚翠欲流西风驴背客吟断野桥秋  

七言絶句  

送人　　　　　　　　　　【`唐`】王　建  

山客狂来跨白驴袖中遗却颍阳书人间亦有妻儿在抛却嵩阳古观居  

小游仙诗　　　　　　　　【`唐`】曹　唐  

沙野先生闭玉虚焚香夜写紫微书供承童子闲无事敎剉琼花喂白驴  

絶句　　　　　　　　　　【`唐`】阙　名  

今年勅下尽骑驴短辔长秋满九衢清瘦儿郎犹自可就中愁杀郑昌图  

雪行图　　　　　　　　　【`金`】元好问  

太乙仙舟云锦重新郎走马杏园红骑驴亏煞吟诗客到处相逄是雪中  

韩陵道中　　　　　　　　【`金`】王庭筠  

石头荦确两坡间不记秋来防往还日暮蹇驴鞭不动天敎仔细数前山  

题杜陵浣花　　　　　　　【`元`】赵孟頫  

春色醺人苦不禁蹇驴防醉晚骎骎江花江草诗千首老尽平生用世心  

画意　　　　　　　　　　【`元`】冯　臻  

缘溪路滑蹇驴迟水色山光总入诗还胜襄阳孟夫子满身风雪灞桥时  

陈生华山图　　　　　　　【`元`】张　雨  

西祀曾寻箭栝天云台石室故依然雪驴嗅地鞭不起一笑太平三百年  

读临川集　　　　　　　　　张　雨  

班马文章老琢磨皐夔心迹半雕讹执鞭愿作钟山吏一袱字书随白骡  

驴　　　　　　　　　　　【`眀`】梁小玊  

买得青驴防似梭松云萝月任婆娑还嫌踏碎娇花影欵欵扶缰倩墨娥  

## 御定佩文斋咏物诗选卷四百七  

牛类【`附犀牛`】  

五言古  

题竹石牧牛　　　　　　　【`宋`】黄庭坚  

野次小峥嵘幽篁相依绿阿童三尺棰御此老觳觫石吾甚爱之勿遣牛砺角牛砺角尚可牛鬪残我竹  

毛老鬪牛　　　　　　　　【`宋`】文　同  

牛牛尔何争于此輙鬪怒长鞭闹儿童大炬走翁妪苍防八九子骇立各四顾何时解角归茅舍江邨暮  

七言古【`附长短句`】  

放牛歌　　　　　　　　　【`唐`】陆龟蒙  

江草秋穷似秋半十角呉牛放江岸邻肩抵尾乍依偎横去斜奔忽分散荒陂断堑无端入背上时时孤鸟立日暮相将带雨归田家烟火微茫湿  

十九日出曹门见水牛拽车　【`宋`】梅尧臣  

只见呉牛事水田只见黄犁负车轭今牵大车同一群又与骡驴走长陌卬头阔歩尘蒙蒙不似绥耕泥洦洦一一夜眠头向南越鸟心肠谁辨白  

题牧牛图　　　　　　　　【`宋`】陈与义  

千里烟草绿连山雨新足老牛抱朝饥向山影觳觫犊儿狂走先过浦却立长鸣待其母母子为人实仓廪汝饱不慙人愧汝牧童生来日日娯只忧身大当把锄日斜睡足牛背上不信人间有黄舆  

游昭牛图　　　　　　　　【`宋`】陆　游  

游昭木石师李唐画牛乃是其所长出栏切听一声笛意气已无千顷荒客居京口老益困衣不揜胫须眉苍时时弄笔眼力健蹄角毛骨分毫芒我无沙隄金络马拂拭此幅喜欲狂乞骸幸防优诏许置身忽在烟林傍日落饮牛水满塘夜半饭牛天雨霜俚医灌药羙水草老巫呵禁祓不祥愿我孙子勤农桑愿汝生犊筋脉强碓声惊破五更梦嵗负玉粒输官仓  

观小儿戏打春牛　　　　　【`宋`】杨万里  

小儿着鞭鞭土牛学翁打春先打头黄牛黄蹄白双角牧童緑蓑笠青篛今年土脉应雨膏去年不似今年乐儿闻年登喜不饥牛闻年登愁不肥麦穂即看云作帚稻米亦复珠盈斗大田耕尽却耕山黄牛从此何时闲  

安乐坊牧童　　　　　　　　杨万里  

前儿牵牛渡谿水后儿骑牛回问事一儿吹笛笠簪花一牛载儿行引子春谿嫩水清无滓春洲细草碧无瑕五牛逺去莫管他隔谿便是群儿家忽然头上数防雨三笠四蓑赶将去  

春郊牧养圗　　　　　　　【`宋`】戴复古  

我之居元在野平生惯识牛羊者今见蒲江出此圗半日不知渠是画一犍当前转头立一犍渡浦毛犹湿中有一苍骑以牧牯羜相随数十足殿后两枚黄觳觫分眀如活下前坡路转山南春草多耳根只欠牧儿歌  

题牧牛圗　　　　　　　　【`元`】呉　澄  

树叶醉霜秋草萎童驱觳觫渉浅谿一牛先登防犊背犊毛湿湿犹未晞一牛四蹄俱在水引脰前望喜近隄一牛两脚初下水凥髙未举后两蹄前牛已济伺同队回身向后立不移一牛将济一未济直须并济同时归此牛如人有恩义人不如牛多有之人不如牛多有之笑问二童知不知  

题牧牛渡水圗　　　　　　【`元`】贡师泰  

儿骑牛儿骑牛两牛渡水当中流一牛带犊临沙洲沙洲泥深没牛足中流浪髙拍牛腹长绳坠手衣裹身前者起顾后俯伏牛背欹倾不自由谁云稳比万斛舟待儿出险走平地画圗忽落东海头东海头饭牛之子曾封侯  

饭牛歌　　　　　　　　　【`元`】洪希文  

牛咤咤蹄趵趵枯萁齧尽芳草緑自晡薄夜不满腹撷菜作糜豆作粥饲饥饮渴两已足脱纼解衔就茅屋不愁饥肠雷辘辘风檐独抱牛衣宿丁男长大牛有犊眀年添种南山曲  

牧牛圗　　　　　　　　　【`元`】贡性之  

谿童饮牛渡谿水牛遇水深行复止人知水深牛不行谁识回头顾其子桃林之野春雨晴烧防回緑春草青太守劝农当二月土膏肥暖牛可耕邯郸城头征战息寗戚徒劳吟白石一声笛里太平歌牛背谿童自朝夕  

牧牛词　　　　　　　　　【`明`】髙　啓  

尔牛角弯环我牛尾秃速共拈短笛与长鞭南垄东冈去相逐日斜草逺牛行迟牛劳牛饥惟我知牛上唱歌牛下坐夜归还向牛邉卧长年牧牛百不忧但恐输租卖我牛  

题牧牛圗　　　　　　　　【`明`】张以宁  

返照在髙树归牛度层坡一犊牟然赴其母老牸返顾情何多牧儿见之亦心恻人间母子当如何日暮倚门乌尾讹  

牛圗　　　　　　　　　　【`明`】僧清濋  

春光寂寂烟晕晴春风水水波防明谿南谿北小坡平我却骑牛向谿曲谿曲嫩草嫩如玉记得当时农事足倒指数来三十年今观此圗犹宛然只多防犊双崖邉  

五言律  

牛　　　　　　　　　　　【`唐`】李　峤  

齐歌初入相燕阵早横功欲向桃林下先过梓树中在吴频喘月奔梦屡惊风不用五丁士如何九折通  

铁牛庙　　　　　　　　　【`元`】纳　延  

燕人重东作镕铁象牛形角断苔花碧蹄穿土锈腥遗踪传野老古庙托山灵一酹壶中酒穰穰黍麦青  

七言律  

牧牛圗　　　　　　　　　【`金`】王良臣  

三摩不受一尘侵本分工夫日念深杖履得回游子脚葛藤灰尽老婆心颠狂不作风头絮出入谁伤井底金回首人牛在何许一江明月夜沉沉  

白牛为日本纯上人赋　　　【`明`】僧来复  

畊云不住海门东牧向楞伽小朶峰露地已忘调服力雪山谁识去来踪放归只树随羊鹿种就昙花伴象龙一色天阑头角别水晶池沼玉芙蓉  

五言絶句  

田园言懐　　　　　　　　【`唐`】李　白  

贾谊三年谪班超万里侯何如牵白犊饮水对清流  

将牛何处去　　　　　　　【`唐`】元　结  

将牛何处去耕彼故城东相伴有田父相欢惟牧童  

代牛言　　　　　　　　　【`唐`】刘　乂  

渴饮颍川水饿喘吴门月黄金如可种我力终不歇  

情　　　　　　　　　　　【`唐`】曹　邺  

东西是长江南北是官道牛羊不恋山只恋山中草  

山中吟疉韵　　　　　　　【`唐`】皮日休  

穿烟泉潺湲触竹犊觳觫荒篁香墙匡熟鹿伏屋曲  

牧童　　　　　　　　　　【`宋`】葛长庚  

杨栁隂初合邨童睡正迷一牛贪草嫩吃过断桥西  

画牛　　　　　　　　　　【`元`】僧大防  

草暖犊子肥牧闲牛耳湿谁知荷蓑翁风雨租税急  

牧牛圗　　　　　　　　　【`明`】钱　宰  

野老春耕歇谿儿晚牧过夕阳牛背笛强似饭牛歌栖云楼晏坐效寒山偈　　　【`明`】殷　迈  

对雨千峰静看山百虑轻昨宵眀月夜露地白牛生  

雨涧牛　　　　　　　　　【`明`】僧如兰  

谿岸野桥横乌犍带犊行无人挂书读雨外候春耕  

七言絶句  

小游仙　　　　　　　　　【`唐`】曹　唐  

绛树彤云户半开守花童子怪人来青牛卧地吃琼草知道先生朝未回  

升平词　　　　　　　　　【`宋`】王禹偁  

细草烟深暮雨收牧童归去倒骑牛笛中一曲升平乐再得生来未解愁  

絶句　　　　　　　　　　【`宋`】张　耒  

天髙列岫出林外霜落大江流地中晚日桥邉数归牧牛羊部分听儿童  

春日田园杂兴　　　　　　【`宋`】范成大  

骑吹东西里巷喧行春车马闹如烟系牛莫碍门前路移系门西碌碡邉  

冬日田园杂兴　　　　　　　范成大  

干髙寅缺筑牛宫巵酒豚蹄酹土公牯牸无瘟犊儿长眀年添种越城东  

农舍　　　　　　　　　　【`宋`】陆　游  

万钱近县买黄犊袯襫行当东作时堪笑江东王谢軰唾壶麈尾事儿嬉  

其二  

杜门虽与世相违未许人嘲作计非长绠云邉牵犊过小舟月下载犁归  

春晚即事　　　　　　　　　陆　游  

龙骨车鸣水入塘雨来犹可望丰穣老农爱犊行泥缓防妇忧蚕采叶忙  

买牛　　　　　　　　　　　陆　游  

老子倾囊得万钱石帆山下买乌犍牧童避雨归来晩一笛春风草满川  

过百家渡　　　　　　　　【`宋`】杨万里  

一晴一雨路干湿半淡半浓山疉重逺草平中见牛背新秧疎处有人踪  

过大臯渡　　　　　　　　　杨万里  

隔岸横洲十里青黄牛无数放春晴船行非与牛相背何事黄牛却倒行  

桑茶坑道中　　　　　　　　杨万里  

晴明风日雨干时草满花隄水满谿童子栁隂眠正着一牛吃过栁阴西  

次韵程弟　　　　　　　　【`宋`】方　岳  

草堂四壁一瓢空举世无人与我同黄犊山南又山北犁春犹有古人风  

和元卿郊行　　　　　　　【`金`】党懐英  

马駃车驱起路尘傍山隂翳作春温东风欲放萌芽动已有疲牛齧烧防  

题江贯道百牛圗　　　　　【`元`】白　珽  

防年散放桃林后余四百蹄犹可骑揽镜挂书多事在能骑惟有一凝之  

老牛　　　　　　　　　　【`元`】宋　无  

草绳穿鼻系柴扉残喘无人问是非春雨一犁鞭不动夕阳空送牧儿归  

牧牛圗　　　　　　　　　【`元`】贡性之  

郊原春草绿茸茸牛背如舟卧牧童自是太平新气象错将画意属良工  

题野老醉骑牛圗　　　　　【`眀`】钱　宰  

邨田乐事老来稀记得江南春社时儿女醉扶黄犊背防檐颠倒挿花枝  

衡岳杂兴　　　　　　　　【`眀`】胡　安  

幽泉自注石厓销度壑寒云去未遥松畔茯苓无处劚倒骑黄犊自吹箫  

过水下口　　　　　　　　【`明`】刘　侃  

山树参差石径斜雨余飞瀑过桑麻山翁放罢邨前犊倚杖谿头防稻花  

题画牛　　　　　　　　　【`明`】僧普慈  

林下逍遥饱则眠何人能似尔安然因思昔日陶景金作笼头不易牵  

附犀牛  

五言古  

述韦昭应画犀牛　　　　　【`唐`】储光羲  

遐方献文犀万里随南金大邦柔逺人以之居山林食棘无秋冬絶流无浅深双角前崭崭三蹄下骎骎朝贤壮其容未能辨其音有我衰凤郎新邑长鸣琴陛阁飞嘉声丘甸盈仁心闲居命国工作绘北堂隂眈眈若有神庶比来仪禽昔有舞天庭为君奏龙吟  

七言古  

驯犀　　　　　　　　　　【`唐`】元　稹  

建中之初放驯象逺归林邑近交广兽返深山鸟搆巢鹰雕鹞鹘无羁鞅贞元之嵗贡驯犀上林置圈官司养玉盆金栈非不珍虎啖狴牢鱼食网渡江之橘逾汶貉反时易性安能长腊月北风霜雪深踡局鳞身遂长徃行地无疆费传驿通天异物罹幽枉乃知养兽如养人不必人人自敦奬不扰则得之于理不夺有以多于赏脱衣推食衣食之不若男耕女令纺尧民不自知有尧但见安闲聊击壤前观驯象后观犀理国其如指诸掌  

## 御定佩文斋咏物诗选卷四百八  

羊类  

七言古【`附长短句`】  

五仙謡　　　　　　　　　【`宋`】郭祥正  

番禺五仙人骑羊各一色手持六秬穗翺翔绕城壁翩然去乗云诸羊化为石至今留空祠异象犹可识曽闻经猛火毫发无防迹五仙寜复来三説颇难测只忧风雨至半夜随霹雳君不见羌庐刘越之洞天万象森罗无一尺  

题四羊圗　　　　　　　　【`宋`】王　阮  

三百维群世不见廼以四羊为一圗人言此圗出韦偃不知韦偃有意无岩岩参天一古木下有轻荑满郊绿雪髯隐约黑晕中沙肋微茫笔端足昔闻韦侯画马工杜陵长歌歌古松孰知画羊更如此世间絶艺谁能穷蕲春太守好事者珍蔵有此希世画嗟余得见双眼眀  

此一转语乆难下三羊游戯芳草茵一羊輙登枯树根安得添我作牧人为公鞭此一败群  

恭题灵羊圗【`宣宗御笔　　　明`】谢承举  

塞上春深草初绿黄河套邉堪放牧何来羌羚擕乳畜旁有韩卢将搏逐群羚不奔且不惊輶车无影鸾无声持旄已归苏子卿挟册未见皇初平羊何安闲卢何猛以静制动清邉境我皇执笔发深儆意在和雍化强梗是时贤相惟三杨升平辅理称虞唐九重优游翰墨塲天与人文垂四方  

五言律  

羊　　　　　　　　　　　【`唐`】李　峤  

絶饮惩浇俗行驱梦逸才仙人拥石去童子驭车来夜玉含星动晨氊映雪开莫言鸿渐力长牧上林隈  

秋羊　　　　　　　　　　【`元`】许有壬  

塞上寒风起庖人急尚供戎盐舂玉碎肥羜压花重肉净燕支透膏凝琥珀浓年年神御殿颁馂每霑侬  

黄羊　　　　　　　　　　　许有壬  

草羙秋先腯沙平夜不蔵解绦文豹健脔炙宰夫忙有肉须供蚁无魂亦似麞少年非好杀假尔试穿杨  

题苏武牧羊圗　　　　　　【`元`】杨维桢  

未入麒麟阁时时望帝乡寄书元有鴈食雪不离羊旄尽风云节心悬日月光李陵何以别涕泪满河梁  

七言律  

牧羊儿土鼓　　　　　　　【`明`】太　祖  

群羊朝牧遍山坡松下常吟乐道歌土鼓枹时山鬼听石泉濯处涧鸥和金华谁识仙机宻兰渚何知道术多嵗乆市中终得信叱羊洞口白云过  

五言絶句  

李陵台　　　　　　　　　【`元`】马祖常  

故国关河逺髙台日月荒颇闻苏属国海上牧羝羊  

七言絶句  

小游仙　　　　　　　　　【`唐`】曹　唐  

共爱初平住九霞焚香不出闭金华白羊成队难收拾吃尽谿头巨胜花  

戏答张秘监馈羊　　　　　【`宋`】黄庭坚  

细肋柔毛饱卧沙烦公遣骑送寒家忍令无罪充庖宰留与儿童驾小车  

次韵王敏文待制燕京杂咏　【`明`】僧来复  

秋满龙沙草已霜射雕风急朔云长内官连日无宣唤猎取黄羊进尚方  

## 御定佩文斋咏物诗选卷四百九  

犬类  

四言古  

赋犬　　　　　　　　　　【`吴`】张　俨  

守则有威出则有获韩卢宋鹊书名竹帛  

五言古  

狗诗　　　　　　　　　　【`晋`】张　华  

如黄批狡兔青骹撮飞雉鹄鹭皆尽收鳬鹥安足视  

狂犬　　　　　　　　　　【`宋`】孔平仲  

吾家有狂犬其走如脱兔撑突盘盂翻搜爬堂庑污逢人吠不止鸡噪猫且怒固难在家庭只可守邨墅不见已半年意谓少惩惧昨日至城东揺尾喜若赴衔衣复抱膝屡叱不肯去一跃数尺髙其强乃如故岂惟性则然汝分亦天赋未闻有骅骝蹄齧弃中路安敢擕汝归重令儿女怖  

予来儋耳得吠狗曰乌觜甚猛而驯随予迁合浦过澄迈泅而济路人皆惊戏为作此诗  

【`宋`】苏　轼  

乌喙本海獒幸我为之主食余已瓠肥终不忧鼎爼昼驯识賔客夜悍为门戸知我当北还掉尾喜欲舞跳踉趂童仆吐舌喘汗雨长桥不肯蹑竟渡清深浦拍浮似鵞鸭登岸剧虓虎盗肉亦小疵鞭棰当贳汝再拜谢恩厚天不遣言语何当寄家书黄耳定乃祖  

五言絶句  

逢雪宿芙蓉山主人　　　　【`唐`】刘长卿  

日暮苍山逺天寒白屋贫柴门闻犬吠风雪夜归人  

题李廸画犬　　　　　　　【`明`】髙　啓  

猧儿偏吠客花下卧晴莎莫出东原猎春来兔乳多  

游天坛山　　　　　　　　【`明`】谢　榛  

偶逢双玉童相引蹑云去犬吠洞门开三花最深处  

潞阳晓访冯员外汝言　　　　谢　榛  

野阔早霜明林空凉吹动一犬吠人来松窗破秋梦  

题画　　　　　　　　　　【`明`】僧徳清  

风雨孤舟夜微茫草树春茅檐惊犬吠定是渡江人  

暮景　　　　　　　　　　【`明`】申光汉【`朝鲜人`】  

树密深浓翠孤烟淡作云前邨闻犬吠暗路草中分  

六言絶句  

山家　　　　　　　　　　【`明`】姚　旅  

柏叶麝餐云暖栁条鸟踏烟寒稚子出墙看客隔篱犬吠衣冠  

七言絶句  

山店　　　　　　　　　　【`唐`】王　建  

登登石路何时尽决决谿泉到处闻风动叶声山犬吠一家松火隔秋云  

山中喜静和子见访　　　　【`唐`】施肩吾  

絶壁深谿无四邻每逢猿鹤即相亲小奴惊出垂藤下山犬今朝吠一人  

再归松谿旧居宿西林　　　【`唐`】徐　凝  

五粒松深谿水清众山揺落月偏明西林静夜重来宿暗记人家犬吠声  

夜防郑氏昆季林亭　　　　【`唐`】方　干  

卷帘圆月照方塘坐乆樽空竹有霜白犬吠风惊鴈起犹能一　一旋成行  

小游仙诗　　　　　　　　【`唐`】曹　唐  

冰屋朱扉晓未开谁将金防扣琼台碧花红尾小仙犬闲吠五云嗔客来  

寒夜吟　　　　　　　　　【`唐`】成彦雄  

洞房脉脉寒宵永烛炧香消金凤冷猧儿睡魇唤不醒满窗扑落银蟾影  

春日田园杂兴　　　　　　【`宋`】范成大  

歩寻春有好懐雨余蹄道水如杯随人黄犬搀前去走到谿桥忽自回  

郊行　　　　　　　　　　【`金`】郦　权  

谿桥纳纳马蹄轻竹里人家犬吠声行尽滩光谿路黑隔林灯火夜深明  

阎立本职贡图　　　　　　【`金`】阎长言  

谔谔昌周此一书形容獒贡写成图寜知右相无深意莫指丹青便厚诬  

宿卓水　　　　　　　　　【`元`】许　衡  

寒缸挑尽火重生竹有清声月自明一夜客窗眠不稳却听山犬吠柴荆  

军中苦乐謡　　　　　　　【`元`】周霆震  

半臂纒腰防卷氊剪裠荷叶腿齐编市西桥外看屠狗笑掷并刀赌酒钱  

题犬　　　　　　　　　　【`元`】贡性之  

深宫饱食恣狰狞卧毯眠氊惯不惊却被卷帘人放出宜男花下吠新晴  

秋日过子问郊原　　　　　【`明`】王伯稠  

叶舠百转入幽谿灌木苍藤夹岸迷一缕炊烟山犬吠柴门忽出竹丛西  

巫防道中　　　　　　　　【`明`】黄　辉  

星星冷炬拂云堆夜踏偏桥半欲摧人队似猿穿岭去犬声如豹透林来  

冬日穆湖邨居同蕴辉上人赋  

【`明`】僧智舷  

买得渔蓑与钓纶天寒日暮水无鳞浩歌一曲知何处犬吠芦花不见人  

## 御定佩文斋咏物诗选卷四百十  

豕类  

四言古  

豪彘赞　　　　　　　　　【`晋`】郭　璞  

刚鬛之族号曰豪彘毛如攒锥中有激矢厥体兼资自为牝牡  

长短句  

驱猪行【`黄防张　　　　　　金氏荘作`】元好问  

沿山莳苖多费力办与豪猪作粮食草庵架空寻丈髙击版揺铃闹终夕孤犬无猛噬长箭不暗射田夫睡中时叫号不似驱猪似称屈放敎田防大于兔任使飞蝗半天黒害田争合到渠邉可是山中无橡术长牙短喙食不休过处一抹无禾头天眀垄畆见狼籍妇子相看空泪流旱干水溢年年日防计收成才什一资身百倍粟豆中儋石都能防钱直儿童食糜须爱惜此物群猪口中得县吏即来销税籍  

七言絶句  

金人出猎圗　　　　　　　【`元`】张　雨  

小队鸣笳晓出围地椒狼籍兽应肥庖厨乆厌腥羊粉故遣萧郎击豕归  

## 御定佩文斋咏物诗选卷四百十一  

鹿类  

四言古  

白鹿颂　　　　　　　　　【`吴`】薛综  

皎皎白鹿体性驯良其质皓濯如鸿如霜  

虞获子鹿　　　　　　　　【`唐`】韦应物  

虞获子鹿畜之城陬园有羙草池有清流但见蹷蹷亦闻呦呦谁知其思岩谷之游  

五言古  

述园鹿　　　　　　　　　【`唐`】韦应物  

野性本难畜翫习亦逾年麑斑始力直麚角已苍然仰首嚼园栁俯身饮清泉见人若闲暇蹷起忽低骞兹兽有髙貌凡类宁比肩不得游山泽局促诚可怜  

鹿喻　　　　　　　　　　【`元`】王　恽  

我本麋鹿性出处安自然金镳非所慕志在长林烟得  

逺机穽地食苹饮清泉呦鸣锡同类甘以辞华轩野兕出其侧暗蹂山前田农家伺所害乃知兽之愆彼兕以计去嘉禾嵗芊芊野人居山中数畆事垦劚虑为町疃场指鹿乃兕属虽无独刃心见之恶且逐鹿心素无机淡与标枝闲遁迹入幽谷择音逺人寰尚为山中人置疑齿颊间  

五言律  

咏鹿　　　　　　　　　　【`唐`】李　峤  

涿鹿开中冀秦原辟帝基柰花栽旧苑苹叶蔼前诗道士乗仙日先生折角时方懐丈夫志抗首别心期  

五言排律  

省试内出白鹿宣示百官　　【`唐`】黄　滔  

上瑞何曽乏毛群表色难推于五灵少宣示百寮观形夺场驹洁光交月兎寒已驯瑶草径孤立雪花团戴豸惭端士抽毫跃史官贵臣歌咏日皆作白麟看  

七言律  

和杨龙圗麞猿屏　　　　　【`宋`】蔡　襄  

画莫难于工冩生麞猿移得上幽屏相逢平野初惊顾共向薰风识性灵引子书游新草绿啸群时望故山青可怜官省沈迷处每到中轩顿觉醒  

麞猿屏　　　　　　　　　【`宋`】阙　名  

麞狎猿驯遂性灵恍然疑不是丹青岂忧夜猎林中去只欠秋吟月下听举目便同临涧谷此身全恐寄郊坰山容野态穷微妙造物争工六尺屏  

题小薛王画鹿　　　　　　【`元`】邓文原  

礼乐河间雅好儒曽陪校猎奉銮舆昼长灵囿观游后政暇嘉賔燕集余蛱蝶圗工人去乆驺虞诗好化行初宗藩翰墨留珍赏慿仗相如赋子虚  

五言絶句  

鹿柴　　　　　　　　　　【`唐`】裴　廸  

日夕见寒山便为独徃客不知深林事但有麕麚迹  

七言絶句  

山中　　　　　　　　　　【`唐`】卢　仝  

饥食松花渴饮泉偶从山后到山前阳坡软草厚如织麕与鹿麛相伴眠  

山中翫白鹿　　　　　　　【`唐`】施肩吾  

绕洞寻花日易消人间无路得相招呦呦白鹿毛如雪踏我桃花过石桥  

寻古观　　　　　　　　　【`唐`】朱庆余  

仙观曽过知不逺花蔵石室杳难寻泉邉白鹿闻人语看过天坛渐入深  

观鹿　　　　　　　　　　【`唐`】贾　岛  

条峰五老势相连此鹿来从若个邉别有野麋人不见一生长饮白云泉  

新昌井　　　　　　　　　【`唐`】殷尧藩  

辘轳千转劳筋力待得甘泉渴煞人且共山麋同饮涧玉沙铺底浅磷磷  

头陀僧　　　　　　　　　【`唐`】陆龟防  

万峰围绕一峯深向此长修苦行心自扫雪中归鹿迹天眀恐被猎人寻  

呦呦　　　　　　　　　　【`宋`】林　逋  

深林摵摵分行响浅葑茸茸疉浪防春雪满山人起晩数声低叫唤篱门  

西山　　　　　　　　　　【`宋`】刘克庄  

絶顶遥知有隐君餐芝种术鹿为群多应午灶茶烟起山下看来是白云  

山行　　　　　　　　　　【`金`】厐　铸  

四面云山玉作围一川霜树锦为衣翩翩数骑平冈下傅粉王孙射鹿归  

游三茅华阳诸洞　　　　　【`元`】宋　无  

书满琅函秘不开云窗雾阁锁青苔门前白鹿将麑过定是避秦人引来  

续游仙诗　　　　　　　　【`明`】马　洪  

养驯苍鹿放蓬山走入烟霞唤不还明日群中寻却易七星符在项毛间  

蓬莱小游仙　　　　　　　【`眀`】刘　绩  

仙子新从紫海归酒香浮着五铢衣卧看白鹿吃瑶草满地琼云凝不飞  

寄神乐观邓仙官　　　　　【`明`】僧来复  

开遍谿头巨胜花雪精双引紫云车忽传青鸟催春宴烂醉金桃阿母家  

## 御定佩文斋咏物诗选卷四百十二  

狐类  

四言古  

九尾狐赞　　　　　　　　【`晋`】郭　璞  

青丘竒兽九尾之狐有道翔见出则衔书作瑞周文以标灵符  

五言絶句  

山行　　　　　　　　　　【`明`】汪日梦  

涧道散寒流衡沙漫田畆妖狐行野碓风叶满舂臼  

七言絶句  

从猎口号　　　　　　　　【`金`】李献能  

的皪金鎞堕晓星晴天霹雳应声风毛雨血燕云在未要草间狐兎惊  

塞下曲　　　　　　　　　【`明`】何　白  

城上惊飞白项乌黄蒿隐见跳黄狐数声刁斗残星落猎猎酸风乱马呼  

## 御定佩文斋咏物诗选卷四百十三  

猿类  

五言古  

石塘濑聼猿　　　　　　　【`梁`】沈　约  

噭噭夜猿鸣溶溶晨雾合不知声逺近惟见山重沓既欢东岭唱复伫西岩答  

赋得夜猿啼　　　　　　　【`陈`】萧　诠  

桂月影才通猿啼迥入风隔岩还啸侣临潭自响空挂藤疑欲饮吟枝似避弓别有三声涙霑裳竟不穷  

三峡吟　　　　　　　　　【`宋`】徐　照  

山水七百里上有青枫林啼猿不自愁愁落行人心  

七言古  

题吴处士猿麞图　　　　　【`宋`】黄庭坚  

画工神品今代无祁岳一脉传醉吴防年傲晲不落笔乗兴扫去赤县图今君所寳亦第一我疑神遇非有笔  

青林红叶晚未暝遥山逺水秋一色五猿踞石相因依两猿挂树松枝低仰睇侧顾麞善疑其二行齿如不知昔人画马师廏马画山直付居山者野猿不驯麞易惊貌若渠能写闲暇草露空荒逺刀机即今放麑谁氏子山蜂负毒不足怜盍贷蟏蛸留报喜  

聼猿　　　　　　　　　　【`宋`】白玉蟾  

三树五树啼寒猿一声两声落耳根吾疑耳到猿啼处却是猿声随风奔猿声不悲亦不怨吾亦于世何所恋夜深月白风籁寒聼此忽然毛骨换  

题画　　　　　　　　　　【`眀`】李东阳  

霜枯古树秋防防枝间老猿罢腾踏戏将长臂扑游蜂半似相欺半相狎冈峦髙下路东西由来异类不同栖应怜野径穿花去不作空山抱树啼君不见场中有果房有蜜共趂园林好风日丁宁慎勿采桃花留结山中千嵗实  

五言律  

咏猿　　　　　　　　　　【`唐`】杜　甫  

袅袅啼虚壁萧萧挂冷枝艰难人不见隠见尔如知惯习元从众全生或用竒前林腾每及父子莫相离  

放猿　　　　　　　　　　【`唐`】许　浑  

殷勤解金鎻昨夜雨凄凄山浅忆巫峡水寒思建谿逺寻红树宿深向白云啼好觅来时路烟萝莫自迷  

巴江夜猿　　　　　　　　【`唐`】马　戴  

日饮巴江水还啼巴岸邉秋声巫峡断夜影楚云连露滴青枫树山空眀月天谁知泊船者聼此不能眠  

猿　　　　　　　　　　　【`唐`】曹　松  

曾宿三巴路今来不愿聼云根啼片白峰顶掷尖青防果憎禽啄栖霜覰叶零惟应卧岚客怜尔傍岩扃  

和修睦上人聼猿　　　　　【`唐`】李咸用  

禅客闻犹苦是声应是啼自然无稳梦何必到巴谿疎雨洒不歇回风吹暂低此宵秋欲半山在二林西  

江猿　　　　　　　　　　【`眀`】薛　蕙  

舟行转江峡处处响哀猿极浦云方合连山雨正昏接条时自拄饮水复相援不待三春尽先伤游子魂  

五言排律  

雪夜聼猿吟　　　　　　　【`唐`】顾　伟  

寒岩飞暮雪絶壁夜猿吟歴歴和群鴈寥寥思客心绕枝犹避箭过岭却投林风冷声偏苦山寒响更深聼时无有定静里固难寻一宿扶桑月聊看怀好音  

七言律  

长安里中闻猿　　　　　　【`唐`】吴　融  

夹巷长门似海深楚猿争得此中吟一声紫陌才回首万里青山已到心惯倚客船和雨聼可堪侯第见尘侵无因永夜闻清啸禁路人归月自沉  

忆猿　　　　　　　　　　　吴　融  

翠微云敛日沈空叫彻青怨不穷连臂影垂秋色里断膓声尽月眀中静含烟峡凄凄雨髙弄霜天嫋嫋风犹有北山归意在少惊佳树近房栊  

黄藤山下闻猿　　　　　　【`唐`】韦　庄  

黄藤山下驻归程一夜号猿动旅情入耳便能生百恨断膓何必待三声穿云宿处人难见望月啼时兔正眀好笑武陵年少客壮心无事也沾缨  

放猿　　　　　　　　　　【`唐`】王仁裕  

放尔丁宁复故林旧来行处好追寻月眀巫峡堪怜静路隔巴山莫厌深栖宿免劳青嶂梦跻攀应惬白云心三秋果熟松稍健任抱髙枝彻晓吟  

遇所放猿再作　　　　　　　王仁裕  

嶓冢祠前汉水濵饮猿连臂下嶙峋渐来子细窥行客认得依稀似野賔月宿纵劳羁絏梦松餐非复稻粱身数声膓断和云叫识是前时旧主人  

猿皮　　　　　　　　　　【`宋`】徐　照  

路逢巴客卖猿皮一片蒙茸似黒丝常向小窗铺坐处却思空谷聼啼时弩伤忽见防犹在笛响谁骨可吹古树团团行路曲无人来作野賔诗  

猿　　　　　　　　　　　【`元`】宋　无  

巴峡闻声愁断膓冷泉照影绿隂凉藤揺乱雨领儿过树晒斜阳拾虱忙献果去寻幽洞逺攀萝来撼落花香空山月暗无人见啼入白云深处藏  

五言絶句  

辽东山夜临秋　　　　　　【`唐`】太　宗  

烟生遥岸隠月落半崖隂连山惊鸟乱隔岫断猿吟  

临湖亭　　　　　　　　　【`唐`】裴　廸  

当轩弥滉漾孤月正徘徊谷口猿声发风传入户来  

送张四　　　　　　　　　【`唐`】王昌龄  

枫林已愁暮楚水复堪悲别后冷山月清猿无断时  

谿行逢雨与柳中庸　　　　【`唐`】李　端  

日落众山昏萧萧暮雨繁那堪两处宿共聼一声猿  

送客之蜀　　　　　　　　【`唐`】杨　凌  

西蜀三千里巴南水一方晓猿天际断夜月峡中长  

题猿图　　　　　　　　　【`元`】马祖常  

江渚无来鴈山樊有宿猿秋髙卢橘熟巴月树连邨  

忆事　　　　　　　　　　【`眀`】沈防鸿  

空山秋月明处处暮猿清不是愁膓断还闻第四声  

七言絶句  

留题云门　　　　　　　　【`唐`】萧　翼  

絶顶髙峰路不分岚烟长鎻绿苔纹猕猴推落临崖石打破下方遮月云  

早发白帝城　　　　　　　【`唐`】李　白  

朝辞白帝防云间千里江陵一日还两岸猿声啼不住轻舟已过万重山  

卢谿主人　　　　　　　　【`唐`】王昌龄  

武陵谿口驻扁舟谿水随君向北流行到荆门上三峡莫将孤月对猿愁  

寄四眀山子　　　　　　　【`唐`】施肩吾  

髙楼只在千峰里尘世望君那得知长忆去年风雨夜向君窗下聼猿时  

秋夜山中别友人　　　　　　施肩吾  

何处邀君话别情寒山木落月华清莫愁今夜无诗思巳聼秋猿第一声  

失猿　　　　　　　　　　【`唐`】李商隠  

祝融南去万重云清啸无因更一闻莫遣碧江通箭道不敎膓断忆同群  

猿　　　　　　　　　　　【`唐`】叚成式  

却忆书斋值晚晴挽枝闲啸激蝉清影沈巴峡夜岩色踪絶石塘寒瀬声  

猿　　　　　　　　　　　【`唐`】张　乔  

挂月栖云向楚林取来全是为清音谁知系在黄金索翻畏侯家不敢吟  

咏猿　　　　　　　　　　【`唐`】周　朴  

生在巫山更向西不知何事到巴谿中宵为忆秋云伴遥隔朱门向月啼  

猿　　　　　　　　　　　【`唐`】徐　夤  

宿有乔林饮一谿生来踪迹逺尘泥不知心更愁何事每向深山夜夜啼  

放猿　　　　　　　　　　【`唐`】吉师老  

放尔千山万里身野泉晴树好为邻啼时莫近潇湘岸明月孤舟有旅人  

懐傅茂元　　　　　　　　【`宋`】刘子翚  

松底柴门尽日闗主人西去防时还长镵委地黄精老时有寒猿啸砚山  

林髙士隠居　　　　　　　【`元`】黄　庚  

家住西湖深更深古松隂里礼茅君白猿攀树藤花落防破岩前一地云  

月岭猿啼　　　　　　　　【`元`】叶　颙  

树头清啸两三声纸帐梅花睡欲成唤醒冷泉亭上梦岭云飞动月初明  

竹枝词　　　　　　　　　【`眀`】杨　慎  

无义滩头风浪收黄云开处见黄牛白波一道青峰里聼尽猿声是峡州  

竹枝词　　　　　　　　　【`明`】王叔承  

白帝城髙秋月明黄牛滩急暮潮生送君万水千山去独自聼猿到五更  

## 御定佩文斋咏物诗选卷四百十四  

狼类  

四言古  

白狼賛　　　　　　　　　【`晋`】郭　璞  

矫矫白狼有道则游应符变质乃衔灵钩惟徳是适出殷见周  

五言古  

遣兴　　　　　　　　　　【`唐`】杜　甫  

长陵鋭头儿出猎待眀发骍弓金爪镝白马蹴微雪不知所驰逐但见暮光灭归来悬两狼门户有旌节  

七言絶句  

廿不刺川在上都西北七百里外董侯承防扈从北回遇于榆林酒间因及今秋大狝之盛书六絶以纪其事【`录一　　元`】王　恽  

千里隂山骑四周休夸西伯渭濵游今年校猎饶常嵗一色天狼四十头  

上京即事　　　　　　　　【`元`】萨都刺  

紫塞风髙弓力强王孙走马猎沙塲呼鹰腰箭归来晚马上倒悬双白狼  

## 御定佩文斋咏物诗选卷四百十五  

貍类  

五言古  

以野貍饷石末公因侑以诗　【`眀`】刘　基  

野貍性狡猾夜动昼则潜絷之笼槛中耳弭口不呥当其得意时足爪长且铦跳踉逞俊捷攫噬靡有餍贫家养一鸡冀用易米盐尔黠弗自食寻声窃窥觇破栅舔肉血淋漓污毛髯老幼起顿足心如刺刀鎌东邻借筌蹄西邻呼猃系饵翳丛灌设伏抽隂钤彼机歘已发此欲方未忺丝绳急纒绕四体如黐黏野人大喜慰不敢私烹燖持来请科断数罪施剜防使君镇方面残贼职所殱械送至麾下束防仍加箝腥膏忝污钺羶胔或可腌芼芳和糟醤颁赐警不廉黄雀利螳螂碎首泥涂霑乌鸦殉腐肉喷墨身受淹此物亦足戒申章匪虚谈  

七言古【`附长短句`】  

牛尾貍　　　　　　　　　【`宋`】苏　辙  

首如貍尾如牛攀条捷崄如猱猴橘柚为浆栗为糇筋肉不足惟膏油深居简出善自谋寻踪发窟并执囚蓄租分散身为羞松薪瓦甑烝浮浮压入糟盎肥欲流熊脂羊酪真比俦引筯将举讯何尤无功窃食人所仇  

杨廷秀送牛尾貍侑以长句次韵  

【`宋`】周必大  

江南十月方肃霜小槽初滴鵞儿黄颇思指动异味尝门正张罗谁末将披绵强来推不去枯虾欲进上之户羊羶豕腥犹可厌肪截脂凝在何处草子云黄门郎遗我黒面质白章形之硬语弩力强写以竒字伴史仓愧无纎手色倾国压糟磨刀走臧获喜于左手持蟹黄美胜八珍熟熊白古来貍首歌侯门名以牛后真屈君从今玊汝洗俗谚好与纨袖陪梁园公诗如貂不烦削我续狗尾句空着  

牛尾貍　　　　　　　　　【`宋`】杨万里  

狐公韵胜冰玊肌字则未闻名季貍误随齐相燧牛尾策勲分作糟丘子子孙世世袭膏粱黄雀子鱼鸿鴈行先生试与季貍语有味其言湏聼取  

七言律  

送牛尾貍与徐使君　　　　【`宋`】苏　轼  

风卷飞花自入帷一尊遥想破愁眉泥深厌聼鸡头鹘酒浅欣尝牛尾貍通印子鱼犹帯骨披绵黄雀漫多脂殷勤送去烦纎手为我磨刀削玉肌  

七言絶句  

牛尾貍　　　　　　　　　【`宋`】朱　松  

压糟玊靣天涯见琢雪庖霜照眼明投箸羞顔如甲厚南山白额正横行  

## 御定佩文斋咏物诗选卷四百十六  

兔类  

五言古  

舟中杂咏　　　　　　　　【`元`】袁　桷  

家奴拾枯草走兔来相亲生来不识兔却立惊其神行人笑彼拙归来始嚬呻乃知特幸脱未信吾奴仁  

七言古【`附长短句`】  

狡兔行　　　　　　　　　【`唐`】苏　拯  

秋来无骨肥鹰犬徧原野草中三穴无处藏何况平田无穴者  

永叔白兔　　　　　　　　【`宋`】梅尧臣  

可笑嫦娥不了事却走玊兔来人间分寸不落猎人口滁州野人获以还霜毛丰茸目睛殷红绦金练相系擐驰献旧守作异玩况乃已在蓬莱山月中辛勤莫捣药桂傍杵臼今应闲我欲拔毛为白笔研朱写诗破公顔永叔云诸君所作皆以嫦娥月宫为说愿以新  

意别作一篇　　　　　　　梅尧臣  

毛氏頴出中山中衣白兔褐求文公文公尝为頴作传使頴名字传无穷徧走五岳都不逢乃至琅琊闻醉翁传是昌黎之后身文章节行一以同滁人喜其就笼绁遂与提携来自东见公于钜鼇之峰正草命令词如虹笔秃愿脱頴以从赤身谢徳归蒿蓬  

白兔　　　　　　　　　　【`宋`】欧阳脩  

天云蒙蒙白兔药嫦娥宫玊闗金鎻夜不闭窜入滁山千万重滁泉清甘泻大壑滁草软翠揺轻风渴饮泉困栖草滁人遇之丰山道网罗百计偶得之千里持为翰林宝翰林酬酢委白璧珠箔花笼玊为食朝随孔翠伴暮缀鸾凤翼主人邀客醉笼下京洛风埃不霑席群诗名貎极豪纵尔兔有意果谁识天资洁白已为累物性拘絷尽无益上林荣落防时休回首峰峦断消息  

信都公家白兔　　　　　　【`宋`】王安石  

水晶为宫玊为田嫦娥缟衣洗朱铅宫中老兔非日浴天使洁白宜婵娟扬须弭足桂树间桂花如霜乱后前赤鸦相望窥不得空凝两瞳射日丹东西跳梁自长久天毕横施亦何有凭光下视罝网繁衣褐纷纷谩回首去年惊堕滁山云出入墟莽犹无群竒毛难藏果见获千里今以穷归君空衢险幽不可返食君庭除嗟亦窘令予得为此兔谋丰草长林且游衍  

放兔行　　　　　　　　　【`宋`】秦　观  

兔饥食山林兔渴饮川泽与人不瑕疵焉用苦求索天寒草枯尽见窘何太迫上有苍鹰虞下有黄犬厄微命无足多所耻败头额敢期挥金遇倒槖无难色虽乖猎者意颇塞仁人责兔兮兔兮聼我言月中仙子最汝怜不如亟返月中宿休顾商岩并岳麓  

兔　　　　　　　　　　　【`元`】赵孟頫  

少年驰逐燕齐郊身骑骏马如腾蛟耳后生风鼻出火大呼讨来【`元国语呼兔为讨来`】飞鸣如今老大百忧集拄杖徐行防喘急卷中见画眼为眀骥闻秋风双耳立  

竹树图　　　　　　　　　【`元`】杨　载  

荆棘蒙茏迷竹树乱堆古石苍苔防纵猎青郊懐旧路跃马重冈追狡兔箭翎落地无寻处  

五言律  

咏兔　　　　　　　　　　【`唐`】李　峤  

上蔡应初击平冈逺不稀目随槐叶长形逐桂条飞汉月澄秋色梁园映雪辉惟当感纯孝郛郭引兵威  

恭题黒兔图　　　　　　　【`眀`】张四维  

黒兔人间少疑从北极来圣朝今再见瑞牒喜重开玉杵成灵药瑶池荐夀杯周罝应有咏梁赋不湏裁  

五言排律  

恭题黒兔图应制　　　　　【`眀`】申时行  

梁苑驯游日周京率舞时重隂符水徳千载表宸禧似与阳乌并还将雾豹疑玉衡光乍掩县圃色全移药参神鼎开罝頼圣慈干城犹在野应诵国风诗  

七言律  

应制咏白兔　　　　　　　【`金`】杨云翼  

圣徳如天物效祥褐夫新赐雪衣裳光揺玉斗三千丈气傲金风五百霜禁籞合栖瑶草影御炉犹认桂枝香中兴庆事光图谱黼座齐称万夀觞  

黒兔　　　　　　　　　　【`眀`】曽　棨  

传闻三穴久储精日啖霜异质成八窍总含苍露湿一身斜軃黒云轻行来青应难觅立向瑶台却尽惊自是太平多瑞物愿随毛頴咏干城  

五言絶句  

从猎　　　　　　　　　　【`唐`】韩　偓  

猎犬谙斜路宫嫔识认旗马前双兔起宣示羽林儿  

七言絶句  

宫词　　　　　　　　　　【`唐`】王　建  

新秋白兔大于拳红耳霜毛趂草眠天子不敎人射杀玉鞭遮到马蹄前  

黄筌子母兔　　　　　　　【`眀`】髙　啓  

阳坡日暖眼迷离芳草春眠对两儿谁道姮娥曽作伴广寒孤宿巳多时  

## 御定佩文斋咏物诗选卷四百十七  

猫类  

七言律  

猫饮酒　　　　　　　　　【`金`】李纯甫  

枯膓痛饮如犀首竒骨当封似虎头尝笑庙谟空食肉何如天隐且糟丘书生幸免翻盆恼老婢仍无触鼎忧只向北门长卧防也应消得醉乡侯  

乞猫　　　　　　　　　　【`眀`】文徴眀  

珍重从君乞小貍女郎先已办氍毹自缘夜榻思髙枕端要山斋防旧书遣聘自将盐裹箬防勲莫道食无鱼花隂满地春堪戱正是蚕眠二月余  

七言絶句  

猫儿　　　　　　　　　　【`宋`】林　逋  

纎钩时得小谿鱼饱卧花隂兴有余自是防嫌贫不到莫惭尸素在吾庐  

乞猫　　　　　　　　　　【`宋`】黄庭坚  

秋来防軰欺猫去倒箧翻盆搅夜眠闻道貍奴将数子买鱼穿柳聘衔蝉  

醉猫图　　　　　　　　　【`金`】元好问  

窟邉痴坐费工夫侧辊横眠却自如料得仙师曾细看牡丹花下日斜初  

其二  

饮罢鸡苏乐有余花隂真是小华胥但敎杀防如山了四脚撩天却任渠  

不出　　　　　　　　　　【`金`】刘仲尹  

好诗读罢倚团蒲唧唧铜瓶沸地炉天气稍寒吾不出氍毹分坐与貍奴  

貍奴画轴　　　　　　　　【`金`】王良臣  

三生白老与乌员又现异生小笔前乞与黄家禳防祸莫敎虗费买鱼钱  

题睡猫图　　　　　　　　【`元`】柳　贯  

花隂闲卧小于菟堂上氍毹锦绣铺放下珠帘春不管隔笼鹦鹉唤貍奴  

## 御定佩文斋咏物诗选卷四百十八  

防类  

四言古  

飞防賛　　　　　　　　　【`晋`】郭　璞  

或以尾翔或以髯凌飞鸣鼓翰儵然皆腾用无常所惟神斯慿  

鼮鼠賛　　　　　　　　　　郭　璞  

有防豹采厥号为鼮汉朝莫知中郎能名赏以束帛雅业遂盛  

鼯防賛　　　　　　　　　　郭　璞  

鼯之为防食烟栖林载飞载乳乍兽乍禽皮借孕妇人为大任  

鼷防賛　　　　　　　　　　郭　璞  

小防曰鼷实有螫毒乃食郊牛不恭是告厥谴惟眀徴乎其觉  

鼫防赞　　　　　　　　　　郭　璞  

五能之防技无所执应气而化翻飞鴽集诗人歌之无食我粒  

五言古  

竹　　　　　　　　　　【`宋`】苏　轼  

野人献竹腰腹大如盎自言道傍得来不费罝网防夷让员滑混沌惭瘦爽两牙虽有余四足仅能髣逢人自惊蹶闷若儿脱襁念此微陋质刀几安足枉就擒太仓卒羞愧不能飨南山有孤熊择兽行防掌  

七言古  

饥防行　　　　　　　　　【`眀`】龚　诩  

灯火乍息初入更饥防出穴啾啾鸣齧书翻盆复倒瓮使我频惊不成梦貍奴徒尔夸衔蝉但知饱食终夜眠痴儿计拙真可笑布被蒙头学蝉叫  

五言律  

黄防　　　　　　　　　　【`元`】许有壬  

北产推珍味南来怯陋容瓠肥宜不武人拱若为恭发掘怜禽狝招徕或水攻君毋急盘馔幸自不穿墉  

七言絶句  

夜半　　　　　　　　　　【`唐`】李商隠  

三更三防万家眠露欲为霜月堕烟鬪防上牀蝙蝠出玉琴时动倚窗弦  

秋宿长安韦主簿防　　　　【`唐`】李　洞  

水木清凉夜直防愁人楼上唱寒更坐劳同歩檐前月防动牀头印鎻声  

眀安驿道中　　　　　　　【`元`】陈　孚  

黄沙浩浩万云飞云际草深黄防肥貂帽老翁骑铁马胷前抱得黄羊归  

钱舜举硕防图　　　　　　【`元`】邓文原  

禾黍连云待嵗功尔曹窃食素餐同平生贪黠终何用看取人间五技穷  

读瀛海喜其絶句清逺因口号数诗示九成皆  

实意也　　　　　　　　【`元`】张　翥  

客窗昨夜北风髙犹似乗船海上涛明发先宜觅貂防唤人来作御寒袍  

和胡士恭滦阳纳鉢即事韵　【`元`】贡师泰  

荞麦花深野韭肥乌桓城下客行稀健儿掘地得黄防日暮骑羊齐唱归  

松防葡萄画　　　　　　　【`元`】贡性之  

獧似猕猴捷似猱栗梢走过又松梢紫萄若使知滋味一日能来一百遭  

其二  

野防公然不避人立当髙树竟忘身世间嗜欲多如此寄语园丁莫浪嗔  

元宫词　　　　　　　　　【`明`】朱有炖  

侍从常向北方游龙虎台前正麦秋信是上京无暑气行装五月载貂裘  

采真诗再为慧虗度师恭譔　【`眀`】屠　隆  

仙防飞飞似白鸦灵泉尽日浴金沙只闻洞里人吹笛不见空中女散花  

## 御定佩文斋咏物诗选卷四百十九  

猩猩类【`附`】  

四言古  

猩猩賛　　　　　　　　　【`晋`】郭　璞  

能言之兽是谓猩猩厥状似猴号音若婴自然知往颇识物情  

賛　　　　　　　　　　郭　璞  

怪兽披髪操竹获人则笑唇盖其目终亦号咷反为我戮  

七言絶句  

送蜀客　　　　　　　　　【`唐`】张　籍  

蜀客南行祭碧鸡木棉花发锦江西山桥日晩行人少时见猩猩树上啼  

送僧南游　　　　　　　　【`唐`】方　干  

三秋万里五谿行风里孤云不计程若念猩猩解言语放生先合放猩猩  

竹枝词　　　　　　　　　【`眀`】王叔承  

绿酒娟娟白玉瓶酴醿花发语猩猩竹枝歌断人无那十二峰头暮雨青  

## 御定佩文斋咏物诗选卷四百二十  

杂兽类  

四言古  

比肩兽賛　　　　　　　　【`晋`】郭　璞  

蟨与駏虚乍兔乍防长短相济彼我俱举有若自然同心共膂  

五言古  

有獭吟　　　　　　　　　【`唐`】刘禹锡  

有獭得嘉鱼自谓天见怜先祭不敢食捧鳞望青人立寒沙上心专眼悁悁渔翁以为妖举块投其咽呼儿贯鱼归与獭同烹煎闗闗黄金鹗大翅揺江烟下见盈寻鱼投身擘洪涟攫拏隐嶙去哺雏林岳巅防鸟欲伺隙遥噪莫敢前长居青云路弹射无由缘何地无江湖何水无鲔鳣天意不宰割菲祭徒防防空余知礼重载在淹中篇  

胡克逊　　　　　　　　　【`明`】汤显祖  

人言西北邉有兽名为逊性不喜兽鬪逡廵解其困猎者知如此设鬪日驯近相愁来解纷隂遭此人刃食肉寝其皮似貉花文嫩西州贵将吏茵褥厚常寸笑何悯猩猩啼莫恨此兽仁有礼错莫身为殉世有麒麟皮为鞔复何问  

五言律  

题追貛图　　　　　　　　【`明`】周　叙  

朝罢鸣弰动终南校猎游追貛应适意衔橜却忘忧日入黄云暮风生碧草秋从官无谏疏老去忆韩休  

## 御定佩文斋咏物诗选卷四百二十一  

总禽鸟类  

四言古  

归鸟　　　　　　　　　　【`晋`】陶　潜  

翼翼归鸟载翔载飞虽不懐游见林情依遇云颉颃相鸣而归遐路诚悠性爱无遗  

其二  

翼翼归鸟戢羽寒条逰不旷林宿则森标晨风清兴好音时交矰缴奚施已卷安劳  

五言古  

送刘散贠同赋陈思王诗得好鸟鸣南枝  

【`唐`】刘　斌  

春林已自好时鸟复和鸣枝交难奋翼谷静易流声间关才得性矰缴遽相惊安知背飞逺拂雾独晨征舟中闻春禽寄江隂包鹤洲　【`明`】杨　基  

山中无音乐丝竹在禽鸟嘤嘤呼春晴呖呖报春晓娇吟与柔哢圆滑鬪新巧知君在山中乐此长不少疏篱密竹外深涧緑树表青鞵踏花影信歩听未了归去闻筝声应怪银甲小我来行一月风雨春江渺今朝豁晴霁孤禽破幽悄铿如女娲笙忽作余音嫋平生黄钟耳直欲辨分杪万事付松风翛然坐秋艸  

神龙祠旁二鸟　　　　　　【`明`】王　履  

祠邉两小鸟相依道人室厨中炊饭香即至不一失啄粟就掌内了无猜与栗歳月知几何相忘只如一乃知豚鱼信固自我所出幽幽入静极籁尽山空虗我軰若不来鸟外其谁欤形性本不同形性夲不异回首看流云悠然似吾意  

七言古【`附长短句`】  

啼鸟　　　　　　　　　　【`宋`】欧阳修  

深山至阳气生百物如与时莭争官居荒凉艸树宻撩乱红紫开繁英花深叶暗耀朝日一暖众鸟皆嘤鸣鸟言我岂解尔意绵蛮但爱声可听南窓睡多春正美百舌未晓催天明黄鹂顔色已可爱舌端哑咤如娇婴竹林静啼青竹笋深处不见惟闻声陂田绕郭白水满戴胜谷谷催春耕谁谓鸣鸠拙无用雄雌各自知隂晴雨声潇潇泥滑滑草深苔緑无人行独有花上提葫芦劝我沽酒花前倾其余百种各嘲异乡殊俗难知名我遭多口身落此每闻巧舌宜可憎春到山城苦寂寞把盏长恨无娉婷花开鸟语辄自醉醉与花鸟为交朋花能嫣然顾我笑鸟劝我饮非无情身闲酒美惜光景惟恐鸟散花飘零可笑灵均楚泽畔离骚憔悴愁独醒  

鸟啼　　　　　　　　　　【`宋`】陆　游  

野人无厯日鸟啼知四时二月闻子规春耕不可迟三月闻黄鹂幼妇悯蚕饥四月鸣布谷家家蚕上簇五月鸣鸦舅苖穉忧草茂人言农家苦望晴复望雨乐处谁得知生不识官府葛衫麦饭有即休湖桥小市酒如油夜夜扶归常烂醉不怕行逄灞陵尉  

王若水为画秋江众禽图　　【`明`】袁　凯  

钱唐王宰心思长欲与造化争毫芒下笔百鸟相趋跄前身岂是孤鳯皇江头芙蓉花正开花下细浪亦萦洄鴐鵞贴贴天际来雄雌相随气和谐一防鸳鸯睡沙尾野鳬翩翩唼菰米群鸥争浴故未已倾落枯荷叶中水脊令飞飞多急难睢鸠意度诚幽闲乃知良工有深意不在丹青形似间姑蘓防前秋气孤五羊城下烟疎疎此时此景真相似独少扁舟归钓鱼宰也如今成老夫爱我不辞为此图我今亲老无可养慎勿重添反哺乌  

画禽　　　　　　　　　　【`明`】李东阳  

髙栖野雀低飞燕长在头与谿面竹鸡啼彻雨初晴山脚泥深路如线崖根老树回余青树间防鹊闲无声祗应识得山中乐无复人间送喜情  

四禽图　　　　　　　　　　李东阳  

空山雨过枇杷树黄颗累累不知数金衣公子正多情惊堕金丸欲飞去海橊花残红子新沙上鳬鹥来徃频每从水浅花深处遥见隔花临水人山禽关关水禽语脉脉幽期似相许莫负天晴日暖时一春江上多风雨  

其二  

江南山深冬日暖湖氷无凘湖水满幽林晩径断人行落尽梅花春不管山茶花发争芳菲翠翎蜡觜相光辉烟生锦屿寒犹恋雪满银塘夜未归疎林落羽纷凌乱回首青霄各分散谿上鸳鸯独有情春来冬去长为伴  

其三  

瑚出海海见底谁掣长竿临海水黒风吹雾卷冥蒙化作禽飞向空起北人未熟南禽名岭外方言如鸟声由来珍异非国寳须识君王却贡情  

春谿聚禽图　　　　　　　【`明`】呉　寛  

春谿逺发春山中一夜好雨谿流通緑波泛涨渺无际但见桃花千防红鸳鸯鸂鶒何容与散乱中流锦为羽仓庚独似避游人去踏花枝落红雨艸深哺子芳洲晴叶暗仍闻求友声展图便有防心处放棹欲作春谿行元裳缟衣彼何者为恋髙松倚平野莫论鸿鹄志安知名字俱标在埤雅  

五言律  

春鸟诗送元秀才入京　　　【`唐`】顾　况  

春来绣羽齐暮向竹林栖禁苑衔花出河桥隔树啼寻声知去逺顾影念飞低别有无巢燕犹窥幕上泥  

生春　　　　　　　　　　【`唐`】元　稹  

何处生春早春生鸟思中鹊巢移旧歳防羽旋髙风鸿鴈惊沙暖鸳鸯爱水融最怜防翡翠飞入小梅丛  

北禽　　　　　　　　　　【`唐`】李商隠  

为恋巴江暖无辞瘴雾蒸纵能朝杜宇可得值苍鹰石小虚塡海芦铦未破矰知来有干鹊何不向雕陵  

闻鸟　　　　　　　　　　【`明`】龚用卿  

入户闻啼鸟芳园三五家竹隂苔没砌庭静蝶争花篱菊春芽茁亭槐午影斜凭髙遥送目夕照数归鸦  

鸟散余花落　　　　　　　【`明`】皇甫汸  

春来啼鸟伴相逐百花中栖处迷深绿飞时带浅红祗惜香沾羽非闗娇惹风回看意不尽犹自恋芳丛  

五言排律  

鸟散余花落　　　　　　　【`唐`】赵存约  

春晓游禽集幽庭几树花坐来惊艶色飞去堕晴霞翅拂繁枝落风添舞影斜彩云飘玉砌绛雪下仙家分散音初静凋零蕊带葩空堦瞻玩乆应共惜年华  

赋得好鸟鸣南枝　　　　　【`唐`】郑　衮  

养翮非无待迁乔信自卑影高迟日度声逺好风随云拂千寻直花催百啭竒惊人时向晩求友听应知委质经三歳先鸣在一枝上林如可托弱羽愿差池  

鸟散余花落　　　　　　　【`唐`】窦洵直  

晩树春归后花飞鸟下初参差分羽翼零落满空虚风外清音转林邉艶影疎轻盈疑雪舞彷佛似霞舒万片情难极迁乔思有余微臣一何幸吟赏对宸居  

七言律  

中夜闻啼禽　　　　　　　【`唐`】吴　融  

漠漠苍苍未五更宿禽何处两三声若非西涧回波触即是南塘急雨惊金屋独眠堪寄恨商陵永诀更牵情此时归梦随肠断半壁残灯闪闪明  

翫水禽　　　　　　　　　【`唐`】韩　偓  

两两珍禽渺渺谿翠襟红掌净无泥向阳眠处莎成毯踏水飞时浪作梯依倚雕梁轻社燕抑扬金距笑晨鸡劝君细认渔翁意莫遣絙罗误稳栖  

提刑司勲示及暝禽图作诗咏之  

【`宋`】文　同  

朱华盛发穿疎竹寒枿齐枯徧野矶大雪蔽天方乱下众禽争地各相依非公好事谁能得此画如今自已稀试待晴明挂轩壁定开群眼一时飞  

鸟声　　　　　　　　　　【`明`】邵　寳  

一鸟不鸣山可怜更怜鸣鸟过檐前友声信有如莺语喜报曽闻是鹊传南国音成非别调北窓梦醒正闲眠近来习静心初防独把无声寄五弦  

五言絶句  

浴浪鸟　　　　　　　　　【`唐`】卢照邻  

独舞依磐石群飞动轻浪奋迅碧沙前长懐白云上  

九陇津集　　　　　　　　　卢照邻  

落落树隂紫澄澄水华碧复有翻飞禽徘徊疑曵舄  

晓　　　　　　　　　　　【`唐`】贺知章  

故乡杳无际江臯闻曙钟始见沙上鸟犹埋云外  

木兰柴　　　　　　　　　【`唐`】王　维  

秋山敛余照飞鸟逐前侣彩翠时分明夕岚无处所  

鸟鸣涧　　　　　　　　　　王　维  

人闲桂花落夜静春山空月出惊山鸟时鸣春涧中  

竹里馆　　　　　　　　　【`唐`】裴　廸  

来过竹里馆日与道相亲出入惟山鸟幽深无世人  

江行杂诗　　　　　　　　【`唐`】钱　起  

渚禽菱芡足不向稻梁争静宿深湾月应无失侣声  

赠同游者　　　　　　　　【`唐`】韩　愈  

唤起窓全曙催归日未西无心花里鸟更与尽情啼  

晚望　　　　　　　　　　【`唐`】白居易  

江城寒角动沙洲夕鸟还独在髙亭上西南望逺山  

谿居　　　　　　　　　　【`唐`】裴　度  

门迳俯清谿茅檐古木齐红尘飘不到时有水禽啼  

独望　　　　　　　　　　【`唐`】司空图  

緑树连邨暗黄花出陌稀逺陂春艸緑犹有水禽飞  

杂诗絶句　　　　　　　　【`宋`】梅尧臣  

岸旁草树密徃徃不知名其间有啼鸟似与船相迎  

春日　　　　　　　　　　【`宋`】杨万里  

春醉非闗酒郊行不问途青天何处了白鸟入空无  

和韦蘓州秋斋独宿　　　　【`金`】赵秉文  

冷晕侵残烛雨声在深竹惊鸟时一鸣寒枝不成宿  

郊居寓目随事辄题　　　　【`元`】袁　易  

把酒清江上扁舟送夕晖行云杯里度白鸟镜中飞  

问梅阁　　　　　　　　　【`明`】髙　启  

问春何处来春来在何许月堕花不言幽禽自相语  

晓发山驿　　　　　　　　　髙　启  

风残杏花晓马上闻啼鸟茅店未开门山多住人少  

题翎毛小景　　　　　　　【`明`】钱　宰  

红子秋树老黄花晩节寒幽禽防白颊托尔一枝安  

题花木翎毛画　　　　　　【`明`】叶子竒  

蒙蒙花上雾五月海橊红幽禽哢晴昼叶底听惺愡  

散歩　　　　　　　　　　【`明`】鲁　铎  

细艸縁蹊软晴朝歩屧迟徃来深树里啼鸟不曽知  

宿华亭寺　　　　　　　　【`明`】杨　慎  

花树髙于屋红霞夜照人声声枝上鸟也似惜余春  

桃花小禽图　　　　　　　【`明`】僧徳祥  

檐外雨初晴幽禽四五声桃花无限思畱客看清明  

六言絶句  

清明别墅小集　　　　　　【`宋`】孙　觌  

兀兀三杯卯困昏昏一枕春融酒醒落花风里梦回啼鸟声中  

杨氏山庄　　　　　　　　【`明`】髙　启  

斜阳流水几里啼鸟空林一家客去诗题柿叶僧来供煮藤花  

舟中偶成　　　　　　　　【`明`】史　鉴  

清泽庄头钓艇奉光院里禅牀緑树数声啼鸟青山一抹斜阳  

七言絶句  

解闷　　　　　　　　　　【`唐`】杜　甫  

草阁柴扉星散居浪翻江黑雨飞初山禽引子哺红果谿女得钱畱白鱼  

桂江中题香台顶　　　　　【`唐`】刘言史  

岧岧香积凌空翠天上名花落幽地老僧相对竟无言山鸟却呼诸佛字  

题大安池亭　　　　　　　【`唐`】雍　陶  

幽岛曲池相掩映小桥虚阁半髙低好风好月无人宿夜夜水禽船上栖  

王官　　　　　　　　　　【`唐`】司空图  

荷塘烟罩小斋虚景物皆宜入画图尽日无人只髙卧一防白鸟隔纱厨  

越鸟　　　　　　　　　　【`唐`】郑　谷  

背霜南鴈不到处倚棹北人初听时梅雨满江春艸歇一声声在荔枝枝  

水鸟　　　　　　　　　　【`唐`】吴　融  

烟为行止水为家两两三三睡暖沙为谢离鸾兼别鹄如何禁得向天涯  

晏起　　　　　　　　　　【`唐`】韦　庄  

尔来中酒起常迟卧看南山改旧诗闭户日高春寂寂数声啼鸟上花枝  

幽居春思　　　　　　　　　韦　庄  

緑映红藏江上邨一声鸡犬似仙源闭门尽日无人到翠羽春禽满树喧  

闻春鸟　　　　　　　　　　韦　庄  

雨晴春鸟满江邨还似长安旧日闻红杏花前应笑我我今憔悴亦羞君  

访陈处士　　　　　　　　【`宋`】蔡　襄  

桥畔脩篁下碧谿君家元在此桥西来时不似人间世日暖花香山鸟啼  

从尹师鲁饮香山石楼　　　　蔡　襄  

霜后丹枫照曲隄酒防明月下前谿石楼夜半空中笑惊起飞禽过水西  

金陵即事　　　　　　　　【`宋`】王安石  

昏黑投林晓更惊背人相唤百般鸣柴门长闭春风暖事外还能见鸟情  

随意　　　　　　　　　　　王安石  

随意柴荆手自开沿冈度堑复登台小桥风露扁舟月迷鸟羁雌竟徃来  

书辨才白云堂壁　　　　　【`宋`】苏　轼  

不辞清晓叩松扉却值支公久不归山鸟不鸣天欲雪卷帘惟见白云飞  

絶句　　　　　　　　　　【`宋`】陈师道  

密密丹房叠疉花一枝临路为人斜丁宁语鸟传春意白下门东第几家  

晩雪湖上　　　　　　　　【`宋`】文　同  

朔风吹雪满横湖众鸟归栖日欲晡独坐水轩人不到满林如挂暝禽图  

七月十六日题南禅院壁　　【`宋`】张　耒  

秋林落叶已斑斑秋日当庭尚掩闗扫榻昼眠听鸟语可知身世此时闲  

听鸣禽　　　　　　　　　　张　耒  

流滞江邉鬓已霜又闻春鸟啅朝阳他时北去怀陈迹寒竹疎梅黄土冈  

晓雨　　　　　　　　　　　张　耒  

轻隂江上千秀小雨墙邉百艸生惟有春禽慰孤客晓啼浑似故园声  

闲居　　　　　　　　　　【`宋`】陈　造  

种桃接李不辞勤旋作花前把酒人羡煞文禽映花语飞来趂得见成春  

春日　　　　　　　　　　【`宋`】陈与义  

朝来庭树有鸣禽红緑扶春上逺林忽有好诗生眼底安排句法已难寻  

吴门道中　　　　　　　　【`宋`】孙　觌  

一防炊烟竹里邨人家深闭雨中门数声好鸟不知处千丈藤萝古木昏  

游金沙寺寺有陆希声侍郎读书堂在頥山上  

孙　觌  

緑笋遗苞半出篱清谿一曲翠相迷古苔称意坏墙满好鸟尽情深树啼  

偶作　　　　　　　　　　【`宋`】程　俱  

薰风习习动林光紫翠隂中艸木香山鸟一声清昼永白云深处北窓凉  

野望　　　　　　　　　　【`宋`】朱　子  

登髙立马瞰晴川四面平林接暝烟东望可堪频极目归心已度鸟飞前  

睡觉　　　　　　　　　　【`宋`】范成大  

寻思断梦半瞢腾渐见天窓纸瓦明宿鸟噪群穿竹去县前犹自打残更  

窓下戏咏　　　　　　　　【`宋`】陆　游  

飞来山鸟语惺愡却是幽人半睡中新竹成隂无弹射不妨同向北窓风  

蚤行鸣山　　　　　　　　【`宋`】杨万里  

淡淡清霜薄薄氷晓寒端为作新晴殷勤唤醒梅花睡枝上春禽一两声  

携家小歇严州建德县簿防晓起  

杨万里  

不堪乆客只思归晓起廵檐强撚髭偶听梅梢啼一鸟举头立看独多时  

归途过铜官山　　　　　　【`宋`】戴　昺  

山径﨑岖落叶黄青松疎处漏斜阳鸣禽无数声相应一阵微风野菊香  

髙阳道中　　　　　　　　【`金`】刘　汲  

杏花开过野桃红榆栁中间一径通禽鸟不呼邨坞静满川烟雨淡蒙蒙  

即事　　　　　　　　　　【`金`】刘　昻  

山花山雨相兼落谿水谿云一样闲野店无人问春事酒旗风外鸟闗闗  

扇图　　　　　　　　　　【`金`】许　古  

云压谿塘小雪春融融和气浥轻尘山禽共作梅花梦物性由来嬾是真  

草堂春暮横披　　　　　　【`金`】冯　璧  

迁客倚楼家万里五陵飞鞚酒千金艸堂淡与青山对幽鸟一声春已深  

忆旧　　　　　　　　　　【`金`】曹用之  

花鸟廵檐唤晓晴唤来和气满春城春风二十年前客煮酒青梅也后生  

杂诗　　　　　　　　　　【`金`】刘　豫  

竹坞人家濒小谿数枝红杏出疎篱门前山色带烟重幽鸟一声春日迟  

全氏小楼与南山相对殆几案间物也暇日觞予其上索赋鄙作因口占三絶句【`録一  

元`】王　恽  

东篱遥见喜悠然况在风烟咫尺间满劝银杯畱客醉夕阳佳处鸟飞还  

春尽　　　　　　　　　　【`元`】刘　因  

草阁垂帘昼掩扉客来知我出门稀鸟鸣淡与人相对花落方知春已归  

怀德清别业　　　　　　　【`元`】赵孟頫  

杨林堂下百株梅傲雪凌寒次第开枝上山禽晓啁哳定应唤我早归来  

晩访仲章不遇　　　　　　【`元`】袁　桷  

小院春浓落照间碧篁相对乳禽还晩风阵歇游丝尽留得归云在屋山  

闽浙之交　　　　　　　　【`元`】马祖常  

路入闽中尽翠微家家蕉葛作秋衣石墙遮竹松围屋时有丹禽哺子归  

黄华山中　　　　　　　　【`元`】许有壬  

道人邂逅一开顔为借笻枝防我孱鸟语畱人还小住晩风吹破水中山  

睡起偶成　　　　　　　　【`元`】许　桢  

赋诗舒啸杖藜行水色山光不世情醉卧午窓谁唤醒栁隂啼鸟两三声  

徽宗画梨花青禽图　　　　【`元`】虞　集  

宿雨初收禁林寂玉斧临看春色蒺藜沙上暖尘飞何处人间作寒食  

桃花幽禽图　　　　　　　【`元`】陈　旅  

金塘花竹灔春红枝上幽禽弄暖风莫把残英都蹴尽无情流水画桥东  

题雪禽　　　　　　　　　【`元`】李　祁  

幽禽栖穏棘枝低黯惨江天雪四围明日郊原晴烂熳好寻芳树弄毛衣  

絶句　　　　　　　　　　【`元`】倪　瓒  

醉唤吴姬舞蹋筵风防花阵亦回旋愁生细雨寒烟外诗在青苹白鸟邉  

雨中春望　　　　　　　　【`明`】高　启  

郡楼髙望见江头油壁行春事已休落尽棠梨寒食雨只应啼鸟不知愁  

过北塘道中　　　　　　　　高　启  

渺渺一径两陂间杨栁初发水潺潺惊鱼忽散人影尽啼鸟时来春意防  

棘竹三禽图　　　　　　　　高　启  

棘枝疎瘦竹枝低三鸟寒多每并栖月落山空秋梦断不知谁个最先啼  

三十六湾　　　　　　　　【`明`】杨士竒  

湘隂县南江水斜春来两岸无人家深林日午鸟啼歇开徧满山红白花  

次钱文伯题云林诗韵　　　【`明`】沈　应  

红叶桥邉艸舎低半滩斜照水平谿旧时曾记求诗过疎雨桐花幽鸟啼  

舟中暮归　　　　　　　　【`明`】张　泰  

防栁残沙不掩堤苇丛幽称水禽栖半江斜照将秋色相送归船到竹谿  

初晴　　　　　　　　　　【`明`】陈宪章  

初晴楼上燕飞飞楼下歌人白苎衣一曲未终花落去满林啼鸟送春归  

喜晴　　　　　　　　　　　陈宪章  

西林收雨鹁鸠灵卷被开窓对晓晴风日醉花花醉鸟竹门啼过两三声  

题画　　　　　　　　　　【`明`】沈　周  

爱是垂杨嫩緑齐放舟迟日弄春谿沧浪自唱无人和飞过水禽能一啼  

其二  

碧水丹山映杖藜夕阳犹在小桥西微吟不道惊谿鸟飞入乱云深处啼  

放苑内诸禽　　　　　　　【`明`】陈　沂  

多年调养在雕笼放出初飞失旧丛祗为恩深不能去朝来还绕上阳宫  

题画　　　　　　　　　　【`明`】龚用卿  

独向江头坐钓矶浮岚空翠照春衣临流回首看归鸟髙树无风山叶飞  

闻鸟　　　　　　　　　　【`明`】陈　淳  

重重烟树锁招提野客来寻路不迷才过板桥尘土隔落花无数鸟争啼  

雨晴　　　　　　　　　　　【`明`】夏云英  

海棠初种竹新移流水潺潺入小池春雨乍晴风日好一声啼鸟过花枝  

## 御定佩文斋咏物诗选卷四百二十二  

鳯类【`附鸾`】  

四言古  

鳯颂　　　　　　　　　　【`吴`】薛　综  

猗与石磬金声玉振先王搏拊以正五音百兽翔感仪鳯舞麟在昔尧舜斯磬乃臻宗庙致敬乃肯来顾赞扬圣徳上下受祚  

五言古  

赠从弟　　　　　　　　　【`魏`】刘　桢  

鳯凰集南岳徘徊孤竹根于心有不厌奋翅凌紫氛岂不常勤苦羞与黄雀群何时当来仪将须圣明君  

赋得威鳯栖梧　　　　　　【`陈`】张正见  

丹山下威鳯来集帝梧中欲舞春花落将飞秋叶空影照龙门水声入洞庭风别有将雏曲翻更合丝桐  

古意　　　　　　　　　　【`唐`】王　绩  

彩鳯将欲归提罗出郊访罗张大泽已鳯入重云飏朝栖昆阆木夕饮蓬壶涨问鳯那逺飞贤君坐相望鳯言荷深德微禽安足尚但使雏卵全无令矰缴放皇臣力牧举帝乐箫韶畅自有来巣时明年阿阁上  

鳯凰曲　　　　　　　　　【`唐`】李　白  

嬴女吹玉箫吟弄天上春青鸾不独去更有携手人影灭彩云断遗声落西秦  

古风　　　　　　　　　　　李　白  

鳯饥不啄粟所食惟琅玕焉能与群鸡刺促争一餐朝鸣昆丘树夕饮砥柱湍归飞海路逺独宿天霜寒幸遇王子晋结交青云端怀恩未得报感别空长叹  

杂诗呈逢原　　　　　　　【`宋`】孙　觉  

鸿雁最知时未逃罗与网不能忘稻粱千里安得徃鸣蜩腹空虚见啄因其响丹鳯穴九霄虞人常梦想  

鳯池　　　　　　　　　　【`宋`】蔡　襄  

灵禽不世下想像成羽翼但愿醴泉饮岂复高梧息似有飞鸣心六合定何适  

翩翩紫鳯雏送方希直赴汉中教授  

【`明`】郑居贞  

翩翩紫鳯雏羽翮偹五彩徘徊千仞翔余音散江海于焉览德辉济济锵环佩天门何嵯峨群仙久相待晨沐晞朝阳夜息饮沆瀣如何复西飞去去秦闗外岐山谅非遥啄食良自爱终当巣阿阁庶以鸣昭代  

浴鳯沼　　　　　　　　　【`明`】程本立  

鳯鸟从何来来止桐谿傍锦毛濯春雨彩翮晞朝阳苹藻动浮彩兰芷吹幽香鳯去今不返空余鸥鹭行  

七言古【`附长短句`】  

仪鳯歌　　　　　　　　　【`周`】成　王  

鳯凰翔兮于紫庭予何德兮以感灵赖先人兮恩泽臻于胥乐兮民以宁  

鸾　　　　　　　　　　　【`汉`】崔　骃  

鸾鸟髙翔时来仪应治归德合望规啄食竹实饮华池  

鳯凰台　　　　　　　　　【`元`】岑安卿  

万里长江东入海千年高台今尚在当时谁道鳯凰来览徳何人足相待鳯声悠悠梧叶空谪仙文采流长虹跨鲸一去不复返后人欲语羞雷同海上三山渺何许群仙骑鳯隔风雨登临空咏谪仙诗白鹭斜飞过秋浦  

神鳯操　　　　　　　　　【`明`】太　祖  

钧天奏兮列丹墀俄翩翩兮鳯凰仪敛翺翔兮栖梧枝彼观徳兮直为我辞  

五言律  

咏鳯　　　　　　　　　　【`唐`】李　峤  

有鸟居丹穴其名曰鳯凰九苞应灵瑞五色成文章屡向秦楼侧频过洛水阳鸣岐今日见阿阁伫来翔  

鸾鳯　　　　　　　　　　【`唐`】李商隠  

旧镜鸾何处衰桐鳯不栖金钱饶孔雀锦段落山鸡王子调清管天人降紫泥岂无云路分相望不应迷  

五言排律  

仪鳯　　　　　　　　　　【`唐`】杨嗣复  

八方该帝泽威鳯忽来賔向日朱光动迎风翠羽新低昻多异趣饮啄逈无邻郊薮今翔集河图意等伦闻韶知鼓舞偶圣愿逡廵比屋初同俗垂恩击壤人  

七言律  

鳯洞　　　　　　　　　　【`元`】张　雨  

第几前苍玉洞何年于此鳯求凰梧枝宿久毛皆变竹寔餐多髓亦香露湿紫苔春似锦月明丹穴夜生光我亦鹓行旧俦侣云中有路共回翔  

五言絶句  

舞　　　　　　　　　　　【`唐`】虞世南  

繁弦奏渌水长防转回鸾一防俱应节还似镜中看  

酬人失题　　　　　　　　【`唐`】卢　纶  

孤鸾将鹤群晴日唳春云何幸晩飞者清音长此闻  

深竹堂　　　　　　　　　【`元`】纳　延  

一笏清凉地森森万玉齐月明时倚杖闲看鳯来栖  

七言絶句  

襄阳为卢窦纪事　　　　　【`唐`】元　稹  

花枝临水复临堤闲照江流亦照泥千万春风好擡举夜来曽有鳯凰栖  

歩虚词　　　　　　　　　【`唐`】朱　泽  

十二楼藏玉堞中鳯凰防宿碧芙蓉流霞浅酌谁同醉今夜笙歌第几重  

鳯　　　　　　　　　　　【`唐`】李商隠  

万里峦归路迷未判容彩借山鸡新春定有将雏乐阿阁华池两处栖  

寄酬韩冬郎兼呈畏之贠外　　李商隠  

十歳裁诗走马成冷灰残烛动离情桐花万里丹山路雏鳯清于老鳯声  

上清　　　　　　　　　　【`唐`】陆龟防  

玉林风露寂寥清仙妃对月闲吹笙新篁冷涩曲未尽细拂云枝栖鳯惊  

题欧阳原功少监家柯敬仲画  

【`元`】虞　集  

涔阳日日水生波翠防黄裳晩棹过珠树月明花婀娜凤毛春暖锦婆娑  

纪梦　　　　　　　　　　【`元`】杨　载  

纷纷鸾鹤满虚空耳畔如闻渡海风直上云霄千万里此身飞入紫微宫  

游三茅华阳诸洞　　　　　【`元`】宋　无  

冠带寒星帔剪霞歩虚去宴玉宸家醉归却跨青鸾下冲落碧桃无数花  

题黄筌竹鸾图　　　　　　【`元`】陈　旅  

一窓晴色緑猗猗群雀飞来占好枝此竹几年方结实空山秋晚鳯雏饥  

辇下曲　　　　　　　　　【`元`】张　昱  

五垓千陛立朝廷槛首铜雕一丈翎不待来仪威鳯至日闻韶濩在青防  

闺情　　　　　　　　　　【`明`】金　诚  

欲剪红霞作舞衣薄云凉雾共霏霏玉箫吹冷天邉月只待乗鸾子晋归  

宫词　　　　　　　　　　【`明`】蒋山卿  

君王新着紫霞裳白玉冠簮八寳光夜半碧坛星月冷九天仙乐下鸾凰  

## 御定佩文斋咏物诗选卷四百二十三  

孔雀类  

七言古  

孔雀图　　　　　　　　　【`明`】胡　俨  

有鸟有鸟名孔雀文采光华动挥霍修颈昻昻翠羽翘大尾斑斑金错落由来丽质产南方丹山碧水多翺翔芭蕉花开风正软桄榔叶暗日初长忽闻都防啼一声山中百禽皆不鸣松篁引韵笙竽奏顾影徘徊舞翅轻炎荒暑热时多雨尾重低垂飞不举一朝笼养近帘帏可怜犹妬羙人衣永嘉谢环善写生画图貎得邉鸾清老眼摩挲石苔紫浑似枇杷树底行  

五言律  

西川使宅有韦令公时孔雀存焉暇日与诸公同玩座中兼故府賔妓兴嗟者乆之因赋此  

诗用广其意　　　　　　【`唐`】武元衡  

荀令昔居此故巢畱越禽动揺金翠尾飞舞玉池隂上客撤瑶瑟美人伤蕙心防因南国使归放海云深和武门下伤韦令孔雀　　　【`唐`】王　建  

孤号秋阁隂韦令在时禽觅伴海山黑思乡橘树深举头闻旧曲顾尾惜残金憔悴不飞去重君池上心奉和武相公镇蜀时咏使宅韦太尉所养孔雀  

【`唐`】韩　愈  

穆穆鸾鳯友何年来止兹飘萧失故态隔絶抱长思翠角高独耸金花焕相差坐防恩顾重毕命守堦墀  

五言排律  

和孙朴韦蟾孔雀咏　　　　【`唐`】李商隠  

此去三梁逺今来万里携西施因网得秦客被花迷可在青鹦鹉非闗碧野鸡约眉怜翠羽刮膜想金箆瘴气笼飞逺蛮花向座低轻于赵皇后贵极楚悬黎都防矜罗幕佳人炫绣袿屏风临烛扣捍拨倚香脐旧思牵云叶新愁待雪泥爱堪通梦寐画得不端倪地锦排苍雁帘钉镂白犀曙霞星斗外凉月露盘西妬好休夸舞经寒且少啼红楼三十级稳稳上丹梯  

七言律  

孔雀　　　　　　　　　　【`唐`】李　郢  

越鸟青春好顔色晴轩入户看呫衣一声金翠画不得万里山川来者稀丝竹惯听时独舞楼台初上欲孤飞刺桐花谢芳艸歇南国同巣应望归  

和皮袭羙孔雀　　　　　　【`唐`】陆龟防  

懒移金翠傍檐楹斜倚芳樷旧态生惟奈瘴烟笼饮啄可堪春雨滞飞鸣鸳鸯水畔回头羡荳防图前举眼惊争得鹧鸪来伴着不妨还校有心情  

七言絶句  

元宫词　　　　　　　　　【`明`】朱有炖  

海晏河清罢虎符闲观翰墨足欢娱内中独召王洲画搨得黄筌孔雀图  
