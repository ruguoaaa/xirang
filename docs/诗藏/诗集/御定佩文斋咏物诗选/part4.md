---
title: 第3部分
index: true
icon: editor
order: 4
category:
  - 诗藏
  - 诗集
  - 御制佩文斋咏物诗选
tag:
  - 钦定四库全书
  - 集部八
  - 总集类
  - 陈廷敬
  - 清
---

## 御定佩文斋咏物诗选卷九十三  

湖类  

五言古  

车驾幸京口三月三日侍逰曲阿后湖作  

【`宋`】顔延之  

虞风载帝狩夏谚颂王逰春方动宸驾望幸倾五州山祗跸峤路水若警沧流神御出瑶轸天仪降舟万轴肃行卫千翼泛飞浮雕云丽璇盖祥飚被彩斿江南进荆艳河激献赵讴金练照海浦笳鼓震溟洲藐眄觏青崖衍漾观緑畴民灵骞都野鳞翰耸渊丘德礼既普洽川岳徧怀柔  

南湖　　　　　　　　　　【`梁`】简文帝  

南湖荇叶浮复有佳期逰银纶翡翠钩玉轴芙蓉舟荷香乱衣麝桡声随急流  

治西湖　　　　　　　　　【`梁`】范　云  

史氏导漳水西门溉河潮图始未能悦克终良可要拥锸劝年首提爵劳春朝平臯草色嫩通林鸟声娇已集故池鹜行莳新田苗何吁畚筑苦方欢鱼稻饶  

渡青草湖　　　　　　　　【`陈`】阴　铿  

洞庭春溜满平湖锦防张沅水桃花色湘流杜若香穴去茅山近江连巫峡长带天澄迥碧映日动浮光行舟逗逺树度鸟息危樯滔滔不可测一苇讵能航  

秋日侍宴娄苑湖应诏　　　【`陈`】江　总  

翠渚还銮辂瑶池命羽觞千门响云跸四泽动荣光玉轴昆池浪金舟太液张虹旗照岛屿凤盖绕林塘野静重阴濶淮秋水气凉雾开楼阙近日迥烟波长洛宴谅斯在镐饮讵能方朽劣叨荣遇簮笏奉周行  

彭蠡湖上　　　　　　　　【`唐`】张九龄  

沿渉经太湖湖流多泆决淩晨趋北渚迳浦已西日所适虽淹旷中流且闲逸瑰诡良复多感见乃非一庐山直阳浒孤石当阴术一水云际飞数峰湖心出象类何交糺形言岂深悉且知皆自然髙下无相恤  

过彭蠡湖　　　　　　　　【`唐`】李　白  

谢公入彭蠡因此逰松门余方窥石镜兼得穷江源煎赏迹可见后来道空存而欲继风雅岂惟清心魂云海方助兴波涛何足论青嶂忆遥月緑萝鸣愁猿水碧或可采金膏秘莫言予将振衣去羽化出嚣烦  

下浔阳城泛彭蠡寄黄判官　　李　白  

浪动灌婴井浔阳江上风开帆入天镜直向彭湖东落景转疎雨晴云防逺空名山发佳兴清赏亦何穷石镜挂遥月香炉灭彩虹相思俱对此举目与君同  

与贾至舍人于龙兴寺剪落梧桐枝望防湖  

李　白  

剪落青梧枝防湖坐可窥雨洗秋山净林光澹碧滋水闲眀镜转云绕画屏移千古风流事名贤共此时  

宿鰕湖　　　　　　　　　　李　白  

鸡鸣发黄山暝投鰕湖宿白雨映寒山森森似银竹提携采铅客结荷水边沐半夜四天开星河烂人目眀晨大楼去冈陇多屈伏当与持斧翁前溪伐云木  

石鱼湖上作　　　　　　　【`唐`】元　结  

吾爱石鱼湖石鱼在湖里鱼背有酒樽绕鱼是湖水儿童作小舫载酒胜一杯座中令酒舫空去复满来湖防多欹石石下流寒泉醉中一盥潄快意无比焉金玉吾不须轩冕吾不爱且欲坐湖畔石鱼长相对  

初入太湖　　　　　　　　【`唐`】陆龟防  

东南具区雄天水合为一髙防大弓满羿射争箭疾时当暑雨后气象仍郁宻乍如开雕笯耸翅忽飞出行将十洲近坐觉八极溢耳目骇鸿蒙精神寒佶栗坑来斗呀豁涌防惊嵯崪崄异拔龙湫喧如破蛟室斯须风妥帖若受命平秩防芒识端倪逺峤疑格笔巉巉见铜阙左右皆辅弼盘空俨相趋去势犹横逸尝闻咸池气下注作清质至今涵赤霄尚且浴白日又云构浮玉宛与昆阆匹肃为灵官家此事难致诘才迎沙屿好指頋俄已失山川互蔽亏鱼鸟空聱轧何当授真检得召天吴术一一问朝宗方应可谭悉  

初入太湖　　　　　　　　【`唐`】皮日休  

闻有太湖名十年未曾识今朝得逰泛大笑称平昔一舍行胥塘尽日到震泽三万六千顷顷顷玻璃色连空淡无纇照野平絶隟好放青翰舟堪防白玉笛疎岑七十二双双露矛防悠然啸傲去天上揺画鹢西风乍猎猎惊波罨碧倏忽雷阵吼须臾玉崖拆树动为蜃尾山浮似鼇脊落照射鸿溶清辉荡抛云轻似可染霞烂如堪摘渐暝无防泊挽泛从所适枕下闻彭泬肌上生瘆讨异足邅回寻幽多阻隔愿风与良便吹入神仙宅甘将一蕴书永事嵩山伯  

翠帘山天湖　　　　　　　【`明`】林　鸿  

翠帘髙淩天峰麓旷且平何年此蟠龙遂成秋水呼吸纳元气溟蒙变阴晴云雷地中起日月波上生上有空僧巢岩栖炼神形寥寥水月观洞见心胸眀我昔凌天梯恍若登赤城浮杯动松影发笑回天声从兹便髙举永极云霞情  

太湖　　　　　　　　　　【`明`】贺　承  

太湖何茫茫一望渺无极但见青莲花嵯峨水中立仙人双髻了弄影镜光碧皎皎山月髙船头几声笛  

七言古  

雪中逰西湖　　　　　　　【`宋`】蘓　轼  

词源滟滟波头展清唱一声岩谷满未容雪积句先髙岂独湖开心自逺云山已作歌眉浅山下碧流青似眼尊前侑酒只新诗何异书鱼餐蠧简  

七月三日至鄱阳湖　　　　【`宋`】王十朋  

吾来鄱君山水州山水入眼常迟留絶境遥通云锦洞【`安仁县有絶境亭云锦水`】清音下瞰琵琶洲【`余干县有清音堂琵琶洲`】于越亭前晚风起湖入鄱阳三百里晓来一雨洗新秋身在江东画图里  

五言律  

和尹懋秋夜逰防湖　　　　【`唐`】张　说  

防湖佳可逰既近复能幽林里栖精舍山间转去舟鴈飞江月冷猿啸野风秋不是迷乡客寻竒防防留  

和尹懋秋夜逰防湖　　　　【`唐`】赵冬曦  

政理常多暇方舟此泝洄吹笙虚洞答举檝便风催山暗云犹辨潭幽月稍来清溪无数曲未尽莫先回  

临洞庭　　　　　　　　　【`唐`】孟浩然  

八月湖水平虚混太清气蒸云梦泽波撼岳阳城欲济无舟楫端居耻圣明坐观垂钓者徒有羡鱼情  

秋夜逰防湖　　　　　　　【`唐`】张　均  

逺水沈西日寒沙聚夜鸥平湖乘月满飞棹接星流黄叶鸣凄吹苍葭扫暗洲愿移沧浦赏归待颍川逰  

过洞庭湖　　　　　　　　【`唐`】杜　甫  

鲛室围青草龙堆隠白沙防堤盘古木迎棹舞神鸦破浪南风正回樯畏日斜湖光与天逺直欲犯仙槎  

宿青草湖　　　　　　　　　杜　甫  

洞庭犹在目青草续为名宿桨依农事邮签报水程寒氷争倚薄云月递防明湖鴈双双起人来故北征  

题房公琯汉州西湖　　　　【`唐`】严公贶  

凤池才未尽余思凿西湖珍木罗修防氷光映座隅琴台今寂寞竹岛尚萦纡犹蕴济川志芳名终不渝  

题汧湖　　　　　　　　　【`唐`】许　棠  

偶得湖中趣都忘陇坻愁边声风下鴈楚思浪移舟静极亭连寺凉多岛近楼吟防终不厌还似曲江头  

过洞庭湖　　　　　　　　　许　棠  

惊波常不定半日鬓堪斑四頋疑无地中流忽有山鸟飞应畏□帆逺却如闲渔父时相引行歌浩渺间  

赋洞庭　　　　　　　　　【`唐`】僧可朋  

周极八百里凝眸望则劳水天影濶山拔地形髙贾客停非久渔翁转几遭飒然风起防又是鼓波涛  

西湖闲望　　　　　　　　【`宋`】梅尧臣  

夏景已多趣湖边日更佳园葵杂红紫防栁自欹斜雨气収林表城阴接水涯爱闲输白鸟尽日立汀沙  

寒食逰南湖　　　　　　　【`宋`】蘓　辙  

绕郭春水满被堤新栁黄官池无禁约野艇得飞扬浪泛歌声逺花浮酒气香晩风归棹急细雨湿红妆  

鉴湖夜泛　　　　　　　　【`宋`】李　觏  

眀月到尊前拏舟古防边乱山斜入雾逺水倒垂天酒气熏龙戯歌声防鹤眠回头嗤李郭此外更无仙  

春日逰西湖　　　　　　　【`宋`】王十朋  

山色緑如染湖光青似磨峰髙捧日久波濶浸天多瑞气浮城阙春光醉绮罗能将比西子妙句有东坡  

西湖夜泛　　　　　　　　【`明`】吴鼎芳  

疎雨洗空翠来防湖上山断桥芳草外小艇白鸥间月在美人逺春忙流水闲西陵犹唤酒灯影出花闗  

西湖晓起　　　　　　　　　吴鼎芳  

残钟湖上月杳杳落层岑晓色防为水秋声聚作林闲来曾不惯幽防每相寻丛桂南山下晴香一径深  

泛石湖同篠园居士　　　　　吴鼎芳  

放棹秋光逺残阳湖水西树团渔户小山截寺门低野渡一僧立汀花数鸟啼且沽桥外酒同宿越来谿  

西湖春逰　　　　　　　　【`明`】盛鸣世  

晴光上栁条结伴戯花朝歌近舟沿岸人开马度桥雷峰防塔迥葛岭防泉遥日暮争门入衣香满路飘  

彭蠡湖　　　　　　　　　【`明`】徐祯卿  

茫茫彭蠡口隠隠鄱阳岑地涌三辰动江连九深扬舲武昌客发兴豫章吟不见垂纶叟烟波空我心  

横湖　　　　　　　　　　【`明`】程本立  

横湖如匹练风景此中稀日暖赤鳞跃天晴白鸟飞寒松蟠石岸春水没苔矶几度斜阳晚渔舟渡口归  

湖兴　　　　　　　　　　【`明`】皇甫涍  

客路浮清济西风引汶川岩容揺浦岸水色浄湖烟旅鴈青山外残虹緑树边沧浪棹讴发待枕月华眠  

湖上　　　　　　　　　　【`明`】李　奎  

锦帐开桃岸兰桡系栁津鸟歌如劝酒花笑欲留人钟磬千山夕楼台十里春回防香雾里罗绮六桥新  

五言排律  

别防湖　　　　　　　　　【`唐`】张　说  

念别防湖去浮舟更一临千峯出浪险万木抱烟深南郡延恩渥东山恋宿心露花香欲醉时鸟啭余音涉趣皆留赏无竒不遍寻莫言山水间幽意在鸣琴  

和燕公别防湖　　　　　　【`唐`】赵冬曦  

南湖美泉石君子玩幽竒湾澳陪临泛岩峿共践窥秋风頳桂竦春景緑杨垂郢客委分竹湘濵拥去麾枉防怀胜赏留景惜差池水木且不弃情游良可知  

自乐城赴永嘉枉路泛白湖寄松阳李少府  

【`唐`】张子容  

西行碍浅石北转入谿桥树色烟轻重湖光风动揺百花乱飞雪万岭叠青霄猨挂临潭篠鸥迎出浦桡惟应赏心客兹路不言遥  

与崔二十一逰镜湖寄包贺二公  

【`唐`】孟浩然  

试览镜湖水中流见底清不知鲈鱼味但识鸥鸟情帆得樵风送春逢谷雨晴将探夏禹穴稍背越王城府掾有包子文章推贺生沧浪醉后唱因此寄同声  

三月五日陪裴大夫泛长沙东湖  

【`唐`】崔　防  

上巳余风景芳辰集逺坰防舟浮浩荡绣毂下娉婷林树迥葱蒨笙歌入杳湖光迷翡翠草色醉蜻蜓鸟弄桐花日鱼飜谷雨萍从今留胜防谁防画兰亭  

陪幸西湖　　　　　　　【`元`】台哈布哈  

北都冠盖地西郭水云乡珠树三花放鸾旗五色翔鸡翘辉凤渚豹尾殿龙骧驾拥千官仗防开百尺樯属车陪后乗清道肃前行河汉元通海湖山逺胜杭经纶属姚宋制作从班扬瑞绕金根动声摇玉佩锵春阴飞土雨晓露挹天浆御栁枝枝緑仙葩防防香葵倾惟日向荷偃借风张宝马鸣沙路华舟迥石塘金吾分禁籞武卫四屯箱小大濡深泽仁明发正阳皇皇星斗润落落股肱良朝野崇无逸邦家重有光赐租寛下国传诏出中堂布政亲巡省观民戒怠荒麦禾连野迥桑柘出林长乐嵗天顔喜回銮月下廊  

七言律  

春题湖上　　　　　　　　【`唐`】白居易  

湖上春来似画图乱峰围绕水平铺松排山面千重翠月防波心一颗珠碧毯线头抽早稻青罗裙带展新蒲未能抛得杭州去一半勾留是此湖  

南湖　　　　　　　　　　【`唐`】温庭筠  

湖上微风入槛凉飜飜菱荇满回塘野船着防偎春草水鸟带波飞夕阳芦叶有声疑雾雨浪花无际似潇湘飘然蓬艇东逰客尽日相防忆楚乡  

三堂东湖作　　　　　　　【`唐`】韦　庄  

满塘秋水碧澄十亩菱花晩镜清影动新桥横蝃蝀岸铺芳草睡防防蟾投夜魄当湖落岳倒秋莲入浪生何处防添诗客兴黄昬烟雨乱蛙声  

祈雨晓过湖上　　　　　　【`宋`】欧阳修  

清晨驱马思悠然渺平湖碧玉田晓日未升先起雾緑阴初合自生烟身闲始觉时光好春去犹余物色妍更待四郊甘雨足相随箫鼓乐丰年  

西湖泛舟呈运使学士张掞　　欧阳修  

波光栁色碧溟蒙曲渚斜桥画舸通更逺更佳唯恐尽渐深渐密似无穷绮罗香里留佳客弦管声来飏晩风半醉回舟迷向背楼台髙下夕阳中  

西湖　　　　　　　　　　【`宋`】林　逋  

混元神巧本无形匠出西湖作画屏春水净于僧眼碧晩山浓似佛头青栾栌粉堵摇鱼影兰杜烟丛阁鹭翎徃徃鸣榔与横笛细风斜雨不堪听  

望太湖　　　　　　　　　【`宋`】苏舜钦  

杳杳波涛阅古今四无边际莫知深润通晓月为清露气入霜天作暝阴笠泽鲈肥人鲙玉洞庭柑熟客分金风烟触目相招引聊为停桡一楚吟  

逰鉴湖　　　　　　　　　【`宋`】秦　观  

画舫珠帘出缭墙天风吹到芰荷乡水光入座杯盘莹花气侵人笑语香翡翠侧身窥緑酒蜻蜓偷眼避红妆葡萄力缓单衣怯始信湖中五月凉  

次张子京逰天王湖作　　　【`宋`】郑　侠  

湖上迟迟不忍还谈清彻几重闗旋风野马皆归静逝鸟潜鱼各自闲队果露巢秋后树淡烟斜日晩来山吟情到此何终极注目红云紫雾间  

沈虞卿秘监招逰西湖　　　【`宋`】杨万里  

苏公堤逺桞生烟和靖园深竹映闗船入芰荷香防去人从云水国中还似寒如暖清和在欲雨翻晴顷刻间能为蓬莱老仙伯一杯痛快吸湖山  

西湖图　　　　　　　　　【`宋`】真山民  

两袖春风一丈池等闲踏破栁桥西云开逺嶂碧千叠雨过落花红半谿青斾有情邀我醉黄莺无恨为谁啼东城正在桃林外多少逰人逐马蹄  

钱塘湖　　　　　　　　　【`元`】马祖常  

石桥西畔竹棚斜闲日浮舟阅嵗华金凿悬崖开佛国玉分飞瀑过人家风杉鹳下春鸣垤雨树猿啼暝蹋花欲赁茭田来此住东南更望赤城霞  

过洞庭湖　　　　　　　　【`元`】欧阳  

白沙隐隐见金鼇殿阁慿虚结构牢天水浑融浮太极神人幽显隔秋毫龙堂深閟灵栖冷象纬低垂客枕髙欲作庙堂迎送曲杜红蘅碧尽离骚  

次韵王侍郎逰湖　　　　　【`元`】萨都拉  

绮席新凉舞袖偏赏心输与使君专螺杯注酒摇红浪防扇题诗染緑烟一镜湖光开晓日万家花气涨晴天涌金门外春如海画舫笙歌步步仙  

西湖　　　　　　　　　　【`明`】王　直  

玉泉东滙浸平沙八月芙蓉尚有花曲岛下通鲛女室晴波深映梵王家常时鳬雁闻清呗旧日鱼龙识翠华堤下连云秔稻熟江南风物未宜夸  

西湖逰覧　　　　　　　　【`明`】田汝成  

苏堤如带束湖心罗绮新妆照碧浔翠幕浅搴怜草色华筵小簇占花阴淩波人渡纤纤玉促柱筝翻疉疉金月出笙歌敛城市珠楼缥缈彩云深  

七言排律  

泛太湖书事寄微之　　　　【`唐`】白居易  

烟渚云防防防通飘然舟似入虚空玉杯浅酌巡初匝金管徐吹曲未终黄夹缬林寒有叶碧琉璃水净无风避旗飞鹭翩翻白惊鼔跳鱼拔剌红涧雪压多松偃蹇岩泉滴乆石玲珑书为故事留湖上吟作新诗寄浙东军府威容从道盛江山气色定知同报君一事君应羡五宿澄波皓月中  

侯郎中新置西湖　　　　　【`唐`】方　干  

逺近利民因智力周回润物像心源菰蒲纵感生成惠鳣鲔那知广大恩潋滟清辉吞半郭萦纡别入遥村沙泉绕石通山脉岸水粘萍是浪痕已见澄来连镜底兼知极防浸云根波涛不起时方泰舟楫徐行日易昬烟雾未应藏岛屿鳬鹥亦解避旌旛虽云桃叶歌还醉却被荷花笑不言孤鹤必应思凤沼凡鱼岂合在龙门能将盛事添元化一夕机谟万古存  

五言絶句  

陪侍郎叔逰洞庭醉后　　　【`唐`】李　白  

船上齐桡乐湖心泛月归白鸥闲不去争拂酒筵飞陪从祖济南太守泛鹊山湖　　李　白  

湖濶数千里湖光揺碧山湖西正有月独送李膺还  

其二  

水入北湖去舟从南浦回遥防鹊山转却似送人来  

欹湖　　　　　　　　　　【`唐`】裴　迪  

空阔湖水广青荧天色同舣舟一长啸四面来清风  

湖上夜饮　　　　　　　　【`唐`】白居易  

郭外迎人月湖边醒酒风谁留使君饮红烛在舟中  

纳湖　　　　　　　　　　【`宋`】朱　子  

诗筒连画卷坐防复行吟想像南湖水秋来几许深  

虚湖曲　　　　　　　　　【`明`】杨　慎  

留连非鱼鸟溯洄岂蒹葭明月浴灏露青云吸流霞  

七言絶句  

同武平一员外逰湖　　　　【`唐`】储光羲  

朝来仙阁听弦歌暝入花亭见绮罗池边命酒怜风月浦口回船惜芰荷  

其二  

花潭竹屿傍幽蹊画檝浮空入夜谿芰荷覆水船难进歌舞留人月易低  

湖上闲坐　　　　　　　　【`唐`】白居易  

藤花浪拂紫茸条菰叶风飜緑剪刀闲弄水芳生楚思时时合眼咏离骚  

西湖戏作示同防者　　　　【`宋`】欧阳修  

菡蓞香清画舸浮使君宁复忆扬州都将二十四桥月换得西湖十顷秋  

横湖　　　　　　　　　　【`宋`】苏　轼  

贪防翠盖拥红妆不觉楼边一夜霜卷却天机云锦段从教匹练写秋光  

湖上杂咏　　　　　　　　【`宋`】邹　浩  

何处清风作晩凉解衣相与面沧浪青萍紫荇无情思遮却琉璃万顷光  

次韵马少伊郁舜举寄示同逰石湖诗  

【`宋`】范成大  

镜面波光倒碧峰半湖云锦万芙蓉去年荡桨香风里行傍石桥花正浓  

十一月大雾中自胥口渡太湖　范成大  

白雾排空白浪深舟如竹叶信浮沉科头晏起吾何敢自有山川印此心  

逰湖上　　　　　　　　　【`宋`】陆　游  

一榼无时可醉吟一藤随防得幽寻先须挽取银河水洗净人间尘雾心  

过鉴湖　　　　　　　　　【`宋`】王十朋  

谁把青铜铸鉴湖湖光冷浸越王都东风二月西逰客买得扁舟入画图  

鉴湖　　　　　　　　　　　王十朋  

胷中万顷元才子方外孤标贺李真鉴水萦回三百里风流何止两唐人  

洞庭湖　　　　　　　　　　王十朋  

江山好防未经眼人道岳阳天下无入笔波涛自今阔胷中已有洞庭湖  

其二  

维舟便上岳阳楼风定波澜万顷秋闻说洞庭通震泽水应先我到苹洲  

夜过鉴湖　　　　　　　　【`宋`】戴　昺  

推篷四望水连空一片蒲帆正饱风山际白云云际月子规声在白云中  

清湖春早　　　　　　　　【`元`】方　回  

楼上春阴覆晓云一天河净碧沄沄雨宜不骤风宜细闲倚阑干防水纹  

湖上暮归　　　　　　　　【`元`】赵孟頫  

春阴栁絮不能飞雨足蒲芽緑更肥正恐前呵惊白鹭独骑欵段绕湖归  

甓社湖　　　　　　　　　【`元`】袁　桷  

甓社湖中新水清风牵荇带引防行灵妃夜渡霓裳冷轻折菱花翫月明  

湖面　　　　　　　　　　【`元`】范　梈  

湖面春深暖气匀青芜未陨已知春沙湾散驻张鱼客芦室时惊射雁人  

石湖　　　　　　　　　　【`明`】周　砥  

烟中白鹤独飞还相伴孤云尽日闲落日放船湖水上一帘秋色防青山  

登城望鸳鸯湖　　　　　　【`明`】怀　恱  

一上髙城思不群东风吹面洗余醺红船乌榜春湖上多载银筝入暮云  

## 御定佩文斋咏物诗选卷九十四  

川类  

五言古  

逰斜川　　　　　　　　　【`晋`】陶　潜  

开嵗倏五日吾生行归休念之动中怀及辰为兹逰气和天惟澄班坐依逺流弱湍驰文鲂闲谷矫鸣鸥迥泽防防目缅然睇曾丘虽微九重秀頋瞻无匹俦提壶接賔侣引满更献酬未知从今去当复如此不中肠纵遥情忘彼千载忧且极今朝乐明日非所求  

伊川独逰　　　　　　　　【`宋`】欧阳修  

东郊渐微緑驱马忻独徃梅繁野渡晴泉落春山响身闲爱物外趣逺谐心赏归路逐樵歌落日寒川上  

五言律  

闻所知逰樊川　　　　　　【`唐`】郑　谷  

谁无泉石趣朝下少同过贪胜觉程近爱闲经宿多片沙留白鸟髙木引青萝醉把鱼竿去殷勤借岸莎  

独逰辋川　　　　　　　　【`宋`】苏舜钦  

行穿翠霭中絶磵落疎钟数里踏乱石一川环碧峰暗林麋养角当路虎留踪隐逸何曾见孤吟对古松  

五言絶句  

伊川泛舟　　　　　　　　【`宋`】欧阳修  

春谿渐生溜演漾回舟小沙禽独避人飞去青林杪  

七言絶句  

题稚川山水　　　　　　　【`唐`】戴叔伦  

松下茅亭五月凉汀沙云树暗苍苍行人无限秋风思隔水青山似故乡  

## 御定佩文斋咏物诗选卷九十五  

渚类  

五言古  

和徐都曹出新亭渚　　　　【`斋`】谢　脁  

宛洛佳遨游春色满皇州结轸青郊路回瞰苍江流日华川上动风光草际浮桃李成蹊径桑榆荫道周东都巳俶载言归望緑畴  

至牛渚忆魏少英　　　　　【`梁`】王僧孺  

枫林暧似画沙岸净如扫空巃望悬石回斜见危岛緑草闲游蜂青葭集轻鸨徘徊洞初月浸滛溃春潦非愿歳物华徒用风光好  

晓入宜都渚　　　　　　　【`唐`】阎　寛  

问俗周楚甸川行渺江浔兴随晓光发道会春言深回眺佳气象逺怀得山林伫应舟楫用曷务归闲心  

五言律  

后渚置酒　　　　　　　　【`唐`】陈叔达  

大渚初惊夜中流沸鼓鼙寒沙满曲浦夕雾上耶谿岸广鳬飞急云深鴈度低严关犹未遂此夕待晨鸡  

铜官渚守风　　　　　　　【`唐`】杜　甫  

不夜楚帆落避风湘渚间水耕先浸草春火更烧山早泊云物晦逆行波浪悭飞来双白鹤过去杳难攀  

枉渚　　　　　　　　　　【`元`】薛　汉  

枉渚倚孤棹意行随杖藜鸥边渔艇小牛后牧童低秋色多因树寒声半是谿何当买茅屋此地卜幽栖  

七言絶句  

牛渚　　　　　　　　　　【`唐`】胡　曽  

温峤南归辍棹晨然犀牛渚照通津谁知万丈洪流下更有朱衣跃马人  

灶渚　　　　　　　　　　【`宋`】范成大  

白鱼出水卧银刀紫笋堆盘脱锦袍扪腹将军犹未快掉船西岸摘蒌蒿  

## 御定佩文斋咏物诗选卷九十六  

浦类  

五言古  

入溆浦　　　　　　　　　【`梁`】简文帝  

泛水入回塘空枝度日光竹垂悬扫浪鳬疑逺避樯  

夕逗繁昌浦　　　　　　　【`梁`】刘孝绰  

日入江风静安波似未流岸回知舳转缆解觉船浮暮烟生逺渚夕鸟赴前洲隔山闻戍鼓傍浦喧棹讴疑是辰阳宿于此逗孤舟  

七言古  

泊冷水浦　　　　　　　　【`宋`】杨万里  

前夕放船湘口歩约到衡州来日午五程一减作三程谢渠江涨半篙清今日雨来三四五又闭疎篷听暮雨长年商量泊舟所雨外青山更青处  

五言律  

晩投江泽浦即事呈柳兵曹　【`唐`】耿　湋  

落日过重霞轻烟上逺沙移舟冲荇蔓转浦入芦花断岸纡来客连波漾去槎故乡何处在更道向天涯  

满浦　　　　　　　　　　【`宋`】梅尧臣  

马头搀岸斗燕尾泊船齐风送寒潮急云藏晩日低逢人多楚语问客煮吴鸡难觅枚臯宅蒹葭处处迷  

五言絶句  

秋浦歌　　　　　　　　　【`唐`】李　白  

秋浦锦驼鸟人间天上稀山鸡羞渌水不敢照毛衣  

其二  

愁作秋浦客强看秋浦花山川如剡县风日似长沙  

其三  

桃波一歩地了了语声闻闇与山僧别低头礼白云  

其四  

逻人横鸟道江祖出鱼梁水急客舟疾山花拂面香  

其五  

水如一匹练此地即平天耐可乗明月看花上酒船  

其六  

渌水净素月月明白鹭飞郎听采菱女一道夜歌归  

其七  

秋浦田舍翁采鱼水中宿妻子张白鹇结罝映深竹  

东浦夜泊　　　　　　　　【`明`】谢　绩  

日落潮生浦天空月上沙归舟与飞鸟相趁入芦花  

七言絶句  

浦中夜泊　　　　　　　　【`唐`】白居易  

闇上江隄还独坐水风霜气夜棱棱回看深浦停舟处芦荻花中一防灯  

过女儿浦　　　　　　　　【`元`】郯　韶  

浦口寒烟生白波薲花风急棹舟过人家一路青山下只有秋田落鴈多  

舟次横浦　　　　　　　　【`明`】僧德清  

五云一水入南安万疉山回六六滩行到水穷山尽处梅花无数岭头看  

## 御定佩文斋咏物诗选卷九十七  

谿类  

五言古  

将游湘水寻句谿　　　　　【`齐`】谢　脁  

既从陵阳钓挂鳞骖赤螭方寻桂水源谒帝苍山垂辰哉且未防乗景弄清漪瑟汨泻长淀潺湲赴两岐轻苹上靡靡杂石下离离寒草分花映戏鲔乗空移兴以暮秋月清霜落素枝鱼鸟余方翫缨緌君自縻及兹畅怀抱山川长若斯  

入若耶谿　　　　　　　　【`梁`】王　籍  

艅艎何泛泛空水共悠悠阴霞生逺岫阳景逐回流蝉噪林逾静鸟鸣山更幽此地动归念长年叹倦游  

入若耶谿　　　　　　　　【`唐`】崔　颢  

轻舟去何疾巳到云林境起坐鱼鸟间动揺山水影岩中响自答谿里言弥静事事令人幽停挠向余景  

姑孰谿　　　　　　　　　【`唐`】李　白  

爱此谿水闲乗流兴无极漾楫怕鸥惊垂竿待鱼食波翻晓霞影岸疉春山色何处浣纱人红顔未相识  

青谿　　　　　　　　　　【`唐`】王　维  

言入黄花川每逐青谿水随山将万转趋途无百里声喧乱石中色静深松里漾漾泛菱荇澄澄映葭苇我心素已闲清川澹如此请畱盘石上垂钓将已矣  

春泛若耶谿　　　　　　　【`唐`】綦母濳  

幽意逺无尽此去随所偶晩风吹行舟花落入谿口际夜转西壑隔山望南斗潭烟飞溶溶林月低向后生事且弥漫愿为持竿叟  

泛若耶谿　　　　　　　　【`唐`】丘　为  

结庐若耶里左右若耶水无日不钓鱼有时向城市谿中水流急渡口水流寛每得樵风便往来殊不难一川草长緑四时那得辨防褐衣妻儿余粮及鸡犬日暮鸟雀稀稚子呼牛归住处无邻里柴门独掩扉  

缑氏尉沈兴宗置酒南谿　　【`唐`】王昌龄  

林色与谿古深篁引幽翠山樽在渔舟棹月情巳醉始穷清源口壑絶人境异春泉滴空崖萌草坼阴地久之风榛寂逺闻樵声至海鴈时独飞永然沧洲意古时青冥客灭迹沦一尉吾子踌躇心岂其纷埃事缑岑信所尅济北余乃遂齐物可任今息肩理犹未卷舒形性表脱略贤哲议仲月期角巾饭僧嵩阳寺  

寻东谿还湖中作　　　　　【`唐`】刘眘虚  

出山更回首日暮清谿深东岭新别处数猿叫空林昔游初有迹此路还独寻幽兴方在往归怀复为今云峰劳前意湖水成逺心望望巳超越坐鸣舟中琴  

月谿与幼遐君贶同游　　　【`唐`】韦应物  

岸篠覆回谿回谿曲如月沈沈水容渌寂寂莺声歇浅石方凌乱游禽时出没半雨夕阳霏縁源杂花发明晨重来此同心应已阙  

和皇甫判官游琅琊谿　　　【`唐`】孟　郊  

山中璢璃境物外琅琊谿房廊逐岩壑道路随髙低碧濑漱白石翠烟含青蜺客来暂游践意欲忘簪珪树杪灯火夕云端钟梵齐时同虽可仰迹异难相携唯当清宵梦髣髴愿攀跻  

奉陪侍中游石笋谿　　　　【`唐`】卢　纶  

朝日照灵山山谿浩纷错圗秦无旧记纪禹应新凿双壁泻天河一峰吐莲萼潭心乱雪卷岩腹繁珠落彩蛤攒锦囊芳萝嫋花索猨群曝阳岭龙穴腥阴壑静得渔者言闲闻洞仙博欹松倚朱幰广石屯油幕国泰事畱侯山春纵康乐间关殊状鸟烂熳无名药欲验少君方还吟大隐作旌幢不可驻古塞新沙漠  

下牢谿　　　　　　　　　【`宋`】欧阳脩  

隔谷闻谿声寻谿度横岭清流涵白石静见千峰影岩花无时歇翠柏郁何整安能恋潺湲俯仰弄云景  

宿樊谿　　　　　　　　　【`宋`】张　耒  

黄州望樊山秀色如可鉴扁舟横江来山脚系吾缆大川失汹涌浅水澄可揽北风吹疎雨夜枕舟屡撼齐安不可望灭没孤城暗奔流略谿口龙唇屡窥瞰平生千金质戒惧敢忘蹔兹游定何名耿耿有余念  

泛舟西谿　　　　　　　　【`元`】刘　因  

万山倒沧浪一叶凌嵯峨嵯峨为飞舞翠影如婆娑轻阴散雨足净绿生圎波人间碧海幻老眼青铜磨风云几千古办此雨一蓑谿南有幽人鼓櫂前山阿烟深渺无处月色浮松萝  

自衢州至兰谿　　　　　　【`明`】刘　基  

秋郊敛微雨霁色澄人心振策率广路逍遥散烦襟疎烟带平原薄云去髙岑湛湛水凝碧离离稻垂金荠麦霜始秀元蝉寒更吟幽怀耿虚寂好景自相寻心契清川流目翫嘉树林歌传沧浪调曲继白雪音仙山在咫尺早晩期登临  

碧谿　　　　　　　　　　【`明`】顾　璘  

落落髙梧阴俯瞰寒流碧微云过疎雨秋容澹无迹鱼游緑藻晴鸟下青芜夕兴至每垂纶歌罢还岸帻渔父两三人时来共争席  

渡双谿　　　　　　　　　【`明`】薛　瑄  

双谿始合流崖绪遂经复洄潭一镜平秋影空寒緑野渡得孤航山家带乔木适意方自兹前呵戒童仆抚景重悠然谁能知斯曲  

七言古  

入少密谿　　　　　　　　【`唐`】沈佺期  

云峰苔壁绕谿斜江路香风夹岸花树密不言通鸟道鸡鸣始觉有人家人家更在深岩口涧水周流宅前后游鱼瞥瞥双钓童伐木丁丁一樵叟自是避喧非避秦薜衣耕凿帝尧人相畱且待鸡黍熟夕卧深山萝月春  

说洄谿招退者　　　　　　【`唐`】元　结  

长松亭亭满四山山间乳窦流清泉洄谿正在此山里乳水松膏常灌田松膏乳水田肥良稻苖如蒲米粒长糜色如珈玉液酒酒熟犹闻松节香谿边老翁年几许长男头白孙嫁女问言只食松田米无药无方向人语浯谿石下多泉源盛暑大寒冬大温屠苏宜在水中石洄谿一曲自当门吾今欲作洄谿翁谁能住我舍西东勿惮山深与地僻罗浮尚有葛仙翁  

罨画谿行　　　　　　　　【`宋`】孙　觌  

老牯浮鼻水中归防雉应媒桑下飞萝茑冥冥山四起数家鸡犬烟树里一支新緑涨晴沟杨柳中间系小舟罨画谿头乌鸟乐呼风唤雨不能休  

其二  

蝶趂花飞争入坐倚空百尺游丝堕乱山衔日半船明断云载雨前邨过蕨芽戴土小儿拳渔市人归柳贯鲜罨画谿头人语好烹鱼煮蕨饷春田  

其三  

沙头緑暗已藏鸦竹里犹残一两花蜗庐抱柳开新国燕语窥帘忆旧家春风有信自年年罨画谿边柳系船陶情满酌酒如泉醉与长瓶借草眠  

其四  

翠木苍藤缭白沙槿篱茅店野人家了无狡兔营三窟只有黄蜂趂两衙树头猎猎酒旗风罨画谿边卖酒翁银瓶快泻清若空令君一笑面生红  

晓泊兰谿　　　　　　　　【`宋`】杨万里  

金华山髙九天半夜雪装成珠玉案兰谿水清千顷强朔风冻作璢璃缸日光雪光两相射老眼看来忘南北恨身不如波上鸥脚指为楫身为舟恨身不如沙上鴈芦花作家梅作伴折绵冰酒未是寒晓寒直欲冰我肝急闭箬篷拥炉去竹叶梨花十分注  

余不谿词　　　　　　　　【`元`】倪　瓒  

余不谿水涵緑薲微风吹波蹙龙鳞看山荡桨不知逺两岸桃花飞接人谿回路转松风急竹林华房霞气湿忽逢道士颀而长疑是韩国张子房相期飘拂紫烟里下揽沧溟浮玉觞  

赋清谿　　　　　　　　　【`元`】郭　钰  

清谿之水抱幽谷盘涡细浪相豗蹙半篙晴日荡金鳞一带秋烟澑寒玉谿上仙翁絶尘俗开门俯谿饮谿緑白鸟飞来明镜中垂杨锁断阑干曲窈窕春花亚脩竹脩竹何人共碁局紫萝为盖草为褥如辋川圗悬一幅嗟我早年厌羁束五湖风月醉心目只今是处鲸波静把钓从君事亦足  

五言律  

泛镜湖南谿　　　　　　　【`唐`】宋之问  

乗兴入幽栖舟行日向低岩花候冬发谷鸟作春啼沓嶂开天小丛篁夹路迷犹闻可怜处更在若耶谿  

酬万八贺九云门下归谿中作  

【`唐`】孙　逖  

晩从灵境出林壑曙云飞稍觉清谿尽回瞻画刹微独园余兴在孤棹宿心违更忆登攀处天香盈袖归  

终南东谿中作　　　　　　【`唐`】岑　参  

谿水碧于草潺潺花底流沙平堪濯足石浅不胜舟洗药朝与暮钓鱼春复秋兴来从所适还欲向沧洲  

武陵泛舟　　　　　　　　【`唐`】孟浩然  

武陵川路狭前棹入花林莫测幽源里仙家信几深水回青嶂合云渡緑谿阴坐听闲猿啸弥清尘外心  

宿黑灶谿　　　　　　　　【`唐`】张　籍  

夜到碧谿里无人秋月明逢幽便移宿取伴亦探行花下红泉色云中乳鹤声明朝记归处石上自书名  

白云谿　　　　　　　　　【`唐`】吴　巩  

山径入幽篁深林蔽日光夏云生嶂逺瀑水引谿长秀迹逢皆胜清氛坐转凉回看玉罇夕归路赏难忘  

泛谿　　　　　　　　　　【`唐`】朱庆余  

曲渚回花舫生衣卧向风鸟飞谿色里人语棹声中余卉才分影新蒲自作丛前湾更幽絶虽浅去犹通  

泛谿　　　　　　　　　　【`唐`】项　斯  

谿船泛渺弥渐觉减炎辉动水花连影逢人鸟背飞深犹见白石凉好换生衣未得多诗句终须隔宿归  

蓝谿夜坐　　　　　　　　【`唐`】张　乔  

蓝水警尘梦夜吟开草堂月临山霭薄松滴露花香诗外真风逺人间静兴长明朝访禅侣更上翠微房  

处州洞谿　　　　　　　　【`唐`】方　干  

气象四时清无人画得成众山寒疉翠两派緑分声坐月何曽夜听松不似晴混元融结后便有此谿名  

谿行即事　　　　　　　　【`唐`】僧灵一  

近夜山更碧入林谿转清不知伏牛地潭洞何纵横曲岸烟初合平湖月未生孤舟屡失道但听秋泉声送崔主簿赴睦州清谿　　　【`宋`】梅尧臣  

舟轻不畏险逆上子陵滩七里峡天翠千重云木寒古祠鸣野鸟乱石激春湍正与髙怀惬寜歌行路难  

宿兰谿水驿前　　　　　　【`宋`】杨万里  

系缆兰谿岸开襟柳驿窗人争趋夜市月自落秋江灯火疎还密帆樯只更双平生经此县今夕驻孤幢  

其二  

水色秋逾白山光夜不青一睂画天月万粟种江星小酌居然醉当风不觉醒谁家教儿子清诵隔疎櫺  

苕谿　　　　　　　　　　【`元`】戴表元  

六月苕谿路人言似若耶渔罾挂椶树酒舫出荷花碧水千塍共青山一道斜人间无限事不厌是桑麻  

谿上　　　　　　　　　　【`明`】应　亮  

清谿流不极林际带疎钟鸟道连山屋滩声落水舂涨消新有岸云起本多峰遥对猿啼峡乡关烟树重  

南谿晩归　　　　　　　　【`明`】髙　启  

流水出云根遥通古寺门山深僧少俗人静市如邨马渡知长浅鱼行见不浑多情谿上月归路照黄昏  

谿上　　　　　　　　　　　髙　启  

秋色共谿长游人笑语凉萍开天倒影莲堕水流香鱼罶和星漉禽罝带雨张从今揺桂棹不必问潇湘  

五言排律  

奉酬韦祭酒自汤井还都经龙门北谿庄见赠  

之作　　　　　　　　　【`唐`】张　説  

闻君汤井至潇洒憩郊林拂曙携清赏披云觏緑岑欢言游览意欵曲望归心是日期佳客同山忽异寻桃源花路转杨柳涧门深泛舟伊水涨系马香树阴繁弦弄水族娇吹狎沙禽春满河光媚景斜岚气侵怀仁殊未逺重德匪专临来藻敷幽思连词报所钦  

和处州韦使君新开南谿　　【`唐`】朱庆余  

地里光圗防樵人共説深悠然想髙躅坐使变荒岑疏凿因殊旧亭台亦自今静容猿暂下闲与鹤同寻转斾驯禽起褰帷瀑澑侵石稀潭见底岚暗树无阴跻险难通屐攀栖称抱琴云风开物意潭水识人心携榼寻花遍移舟惜景沈世嫌山水僻谁伴谢公吟  

西蜀净众寺松谿八韵兼寄崔处士  

【`唐`】郑　谷  

谿因松得名松吹答谿声缭绕能穿寺幽竒不在城寒烟斋后散春雨夜中平染岸苍苔古翘沙白鸟明澄分僧影瘦光彻客心清带梵侵云响和钟击石鸣澹烹新茗爽暖泛落花轻此景吟难尽慿君画入京  

泛五云谿　　　　　　　　【`唐`】许　浑  

此谿何处路遥问紫髯翁佛庙千岩里人家一岛中鱼倾荷叶露蝉噪柳林风急濑鸣车轴微波漾钓筒石苔萦棹绿山果拂舟红更就前谿宿邨桥与剡通  

六言律  

春日西谿即事　　　　　　【`明`】僧道衍  

云断山峰逺逺树回谿路斜斜酒旗风飏邨店牛衣日晒田家唤妇鸠藏密竹引雏鸭聚圆沙人晩棹歌归去争先去折汀花  

其二  

人家半依沙觜舟子长停岸足杨柳三株五株桃花一簇两簇斜阳澹澹牵黄逺水盈盈涨緑老翁忘却投纶因看晴鸥对浴  

七言律  

题裴处士碧虚谿居　　　　【`唐`】王　建  

鸟声真似深山里平地人间也不同春圃紫芹长卓卓暖泉青草一丛丛松台前后花皆别竹崦髙低水尽通细问来时从近逺谿名载入县圗中  

谿上行　　　　　　　　　【`唐`】温庭筠  

緑塘漾漾烟蒙蒙张翰此来情不穷雪羽防褷立倒景金鳞泼剌跳晴空风翻荷叶一向白雨湿蓼花千穗红心羡夕阳波上客片时归梦钓船中  

夜雪泛舟游南谿　　　　　【`唐`】韦　庄  

大江西面小谿斜入竹穿松似若耶两岸严风吹玉树一滩明月晒银砂因寻野渡逢渔舍更泊前湾上酒家去去不知归路逺棹声烟里独呕哑  

酬张器判官泛谿　　　　　【`宋`】欧阳脩  

园林初夏有清香人意萧闲味愈长日暖鱼跳波面静风轻鸟语树阴凉野亭飞盖临芳草曲渚回舟带夕阳所得平时为郡乐况多佳客共衔觞  

沂谿　　　　　　　　　　【`宋`】陆　防  

射的峰前禹庙东短篷三扇卧衰翁闲携清圣浊贤酒重试朝南暮北风水落痕畱红蓼节雨来声满緑蒲丛冲烟莫作悤悤去拟看谿丁下钓筒  

冷岩公柳谿　　　　　　　【`金`】刘　中  

斗印轻抛系肘金故园风物动归心柳含烟翠丝千尺水写天容玉一寻山色只于闲里好风波不似向来深人间桃李栽培满换得谿南十亩阴  

过五谿　　　　　　　　　【`元`】萨都拉  

万壑泉声下五谿小凉天气下谿时相逢桥上无非客行尽江南都是诗苦雨最嫌鸠唤急爱山不厌马行迟几时宿向华峰顶露月萧萧生桂枝  

桃谿夜泊　　　　　　　　【`明`】陆　弼  

清霜夜落武陵谿水上苍烟十丈齐野防冷烧红叶火邨舂寒接五更鸡不眠枕上多新得所过山中有旧题起问昨宵沽酒处人家只在小桥西  

谿上　　　　　　　　　　【`明`】张　泰  

谿上闲行日未斜石桥南北见桃花避人鱼入深深水傍母鳬眠浅浅沙渡口孤舟依野店矶头一径到渔家何时谢却尘中事来就田园学种  

五言絶句  

谿上　　　　　　　　　　【`唐`】顾　况  

采莲谿上女舟小怯揺风惊起鸳鸯宿水云撩乱红  

六言絶句  

剡谿舟行　　　　　　　　【`唐`】朱　放  

月在沃洲山上人归剡县谿边漠漠黄花覆水时时白鹭惊船  

七言絶句  

桃花谿　　　　　　　　　【`唐`】张　旭  

隐隐飞桥隔野烟石矶西畔问渔船桃花尽日随流水洞在清谿何处边  

兰谿棹歌　　　　　　　　【`唐`】戴叔伦  

凉月如眉挂柳湾越中山水镜中看兰谿三日桃花雨半夜鲤鱼来上滩  

和韩吏部泛南谿　　　　　【`唐`】贾　岛  

谿里晩从池岸出石泉秋急夜声闻木兰船共山人上月映渡头零落云  

夜泊荆谿　　　　　　　　【`唐`】陈　羽  

小雪已晴芦叶暗长波乍急鹤声嘶孤舟一夜宿流水眼看山头月落谿  

池州清谿　　　　　　　　【`唐`】杜　牧  

弄谿终日到黄昏照数秋来白髪根何物頼君千遍洗笔头尘土渐无痕  

谿兴　　　　　　　　　　【`唐`】杜荀鹤  

山雨谿风卷钓丝瓦瓯篷底独斟时醉来睡着无人唤流下前滩也不知  

若耶谿上　　　　　　　　【`宋`】陆　游  

九月霜风吹客衣谿头红叶傍人飞邨场酒薄何妨醉菰正堪烹蟹正肥  

兰谿舟中　　　　　　　　【`元`】萨都拉  

水底霞天鱼尾赤春波緑占白鸥汀越船一叶兰谿上载得金华一半青  

小谿　　　　　　　　　　【`元`】刘秉忠  

小谿流水碧如油终日忘机羡白鸥两岸桃花春色里可能容个钓鱼舟  

桃谿　　　　　　　　　　【`明`】鲁　铎  

世路悠悠已倦游桃谿深处草堂幽东风自解幽人意不遣飞花逐水流  

越来谿　　　　　　　　　【`明`】葛一龙  

草烟緑凑柳垂低桥对斜阳堕影西听罢情歌听啼鸟吴船揺过越来谿  

荆谿　　　　　　　　　　【`明`】范　汭  

乱水声中系艇斜月寒沽酒扣谁家仙源咫尺不知处红叶吹来如落花  

青谿　　　　　　　　　　【`明`】沈明臣  

窈窕青谿尽日寻雨收风歇翠沈沈一双燕子飜花出始觉人家住隔林  

## 御定佩文斋咏物诗选卷九十八  

涧类  

五言古  

从斤竹涧越岭谿行　　　　【`宋`】谢灵运  

猿鸣诚知曙谷幽光未显岩下云方合花上露犹逶迤傍隈隩迢逓陟陉岘过涧既厉急登栈亦陵缅川渚屡径复乗流玩回转苹萍泛沈深菰蒲冐清浅企石挹飞泉攀林摘叶卷想见山阿人薜萝若在眼握兰勤徒结折麻心莫展情用赏为美事昧竟谁辨观此遗物虑一悟得所遣  

赋得曲涧　　　　　　　　【`梁`】刘孝威  

涧流急易转谿竹暗难开近楼俄已失前洲忽复回石岸生寒藓沈根渍水苔菱舟沿道去归鳬迷径来  

西涧即事示卢陟　　　　　【`唐`】韦应物  

寝扉临碧涧晨起澹忘情空林细雨至圆文徧水生永  

日无余事山中伐木声知子尘喧久暂可散烦缨  

南涧中题　　　　　　　　【`唐`】柳宗元  

秋气集南涧独游亭午时回风一萧瑟林影久参差始至若有得稍深遂忘疲覊禽响幽谷寒藻舞沦漪去国魂已游懐人泪空垂孤生易为感失路少所宜索寞竟何事徘徊祗自知谁为后来者当与此心期  

七言古  

华林北涧　　　　　　　　【`宋`】徐　谖  

总长潭兮括逺源下沈澑兮起轻泉回谿浚兮曲沼阻冲波激兮濑溅溅贯九谷兮积灵芝飞清涛兮洁澄涟  

五言絶句  

南涧　　　　　　　　　　【`唐`】王　建  

野桂香满谿石莎寒覆水爱此南涧头终日潺湲里  

小涧　　　　　　　　　　【`宋`】朱　子  

两岸交翠阴一水自清泻俯仰契幽情神襟顿飘洒  

七言絶句  

嘶水涧【`左原之南有左岭水北流入于原中水善嘶晴而嘶则雨雨而嘶则晴水忽鸣  

忽止　　　　　　　　　　宋曰嘶`】王十朋  

岭头寒涧逺无声夜静风恬忽自鸣山水有灵人不识老农常用卜阴晴  

涉水涧作　　　　　　　　【`宋`】朱　子  

絶壑藤萝贮翠烟水声幽咽乱前行人但说青山好望断云间双髻仙  

春日西涧独立　　　　　　【`明`】周　砥  

涧房松竹静烟霏迳里苍苔行迹稀相与寻君遂初赋江花欲落换春衣  

## 御定佩文斋咏物诗选卷九十九  

潭类  

五言古  

旦发渔浦潭　　　　　　　【`梁`】丘　迟  

渔潭雾未开赤亭风已飏櫂歌发中流鸣鞞响沓嶂邨童忽相聚野老时一望诡怪石异象崭絶峰殊状森森荒树齐析析寒沙涨藤垂岛易陟崖倾屿难傍信是永幽栖岂徒暂清旷坐啸昔有委卧治今可尚  

发渔浦潭　　　　　　　　【`唐`】孟浩然  

东旭早光芒渚禽已惊聒卧闻渔浦口桡声暗相拨日出气象分始知江路濶美人常晏起照影弄流沫饮水畏惊猿祭鱼时见獭舟行自无闷况值晴景豁  

葛山潭　　　　　　　　　【`唐`】孙　逖  

圆潭防流月晴明涵万象仙翁何时还緑水空荡漾凉哉草木腓白露沾人衣犹醉空山里时闻笙鹤飞泾谿南蓝山下有落星潭可以卜筑余泊舟石  

上寄何判官昌浩　　　　【`唐`】李　白  

蓝岑竦天璧突兀如鲸额奔蹙横澄潭势吞落星石沙带秋月明水揺寒山碧佳境宜缓棹清辉能畱客恨君阻欢游使我自惊惕所期俱卜筑结茅链金液  

春日游罗敷潭　　　　　　　李　白  

行歌入谷口路尽无人跻攀崖度絶壑弄水寻回谿云从石上起客到花间迷淹畱未尽兴日落群峰西  

万丈潭　　　　　　　　　【`唐`】杜　甫  

青谿合冥汉神物有显晦龙依积水蟠窟压万丈内局步凌垠堮侧身下烟霭前临洪涛寛却立苍石大山危一径尽岸絶两璧对削成根虚无倒影垂澹瀩黑如湾澴底清见光炯碎孤云倒来深飞鸟不在外髙萝成帷幄寒木垒旌斾逺川曲通流嵌窦濳泄濑造幽无人境发兴自我軰告归遗恨多将老斯游最闭藏脩鳞蛰出入巨石碍何事炎天过快意风雨会  

过小石潭　　　　　　　　【`宋`】梅尧臣  

树老石连潭潭深烟翠入群鱼石下游独鸟潭上立泉暖草长緑山髙风自急徘徊兴不穷苔屐云霑湿  

鹳雀崖北龙潭　　　　　　【`金`】元好问  

层崖閟顽阴水木深以阻湍声半空落汹汹如怒虎风生木叶脱魄动不敢语何年浑沌窍灵物此栖处初从一线澑开凿到神禹云雨鼔飞浪喷薄齐万弩藏珠骊龙颔百斛快一吐油油入无底细散不濡缕归藏海有穴泛溢愁下土南峰天一柱万古镇幽府江山有竒探落景迫行旅多惭茹芝人终年看飞雨  

龙潭　　　　　　　　　　　元好问  

层氷积浩荡陵谷互吞吐窈窕转幽壑突兀开净宇回头山水县亦复堕尘土孤云铁梁北宇宙一仰俯风景初不殊川涂忽脩阻寒潭海眼净黕黑自太古蛰龙何年卧万国待霖雨谁能裂苍崖雷风看掀举  

夜泛涡河龙潭　　　　　　【`金`】吴　激  

轻舟弄素月静夜横清涡天风毛髪乱疎星灿明河图经纪父老冥寞年嵗多渊沈三十丈湛碧寒无波微流带文藻絶岸无柔莎炯如帝鸿镜可鉴不可磨中蟠至神物役使群蛟鼍蜿蜿头角古劲鬛谁能劘深宫照珠贝颇费蚌与螺何时葛陂竹化作陶公梭  

竹篠潭　　　　　　　　　【`明`】张　羽  

冻雨不成雪客行利新晴回睇三山外残阳霭余明江神不扬波归流澹且平使者诚寡徳国家育威灵笳鼓发中州櫂歌和且清酾酒凌长风篇翰倏已成常诵皇华章征夫任匪轻愧无咨询効何以答圣情  

玉女潭　　　　　　　　　【`明`】马　愈  

潭花散清香潭影照眉宇不见玉女容骑鸾杳何去丹光罢青红石屋亦轻举惟有菰蒲根年年自春雨  

五言律  

对小潭寄逺上人　　　　　【`唐`】白居易  

小潭澄见底闲客坐开襟借问不流水何如无念心彼惟清且浅此乃寂而深是义谁能答明朝问道林  

仙游潭　　　　　　　　　【`宋`】苏　轼  

翠璧下无路何年雷雨穿光揺岩上寺深到影中天我欲然犀看龙应抱宝眠谁能孤石上危坐试僧禅  

龟潭　　　　　　　　　　【`宋`】孙　觌  

摆落攀縁断驱除磊块平庭松敌老健潭水伴孤清待月出时看寻云起处行相随木上坐徙倚到参横  

其二  

蜗舍三间小龟泉一勺甘楞严浑不看弥勒久同龛潭影千峰倒云梢万木参岩花自无主红雨落毵毵  

七言律  

南潭　　　　　　　　　　【`唐`】李昌符  

匝岸青芜掩古苔面山亭榭枕潭开有时弦管收筵促无数鳬鹥逐浪来路入龙祠群木老风惊渔艇一声回人传郭恽多游此谁见当初泛玉杯  

龙潭　　　　　　　　　　【`唐`】僧应物  

石激悬流雪满湾五龙濳处野云闲暂收雷电九峰下且敛谿潭一水间浪引浮槎依北岸波分晓日浸东山回瞻四面如看画须信游人不欲还  

北潭　　　　　　　　　　【`金`】史　肃  

竹阴松影玉葱龙十里平隄一径通碧水乍开新镜面青山都是好屏风寒蝉髙鸟清愁外折苇枯荷小景中酒力未多秋兴逸夕阳聊贷半林红  

五言絶句  

春游东潭　　　　　　　　【`唐`】卢　纶  

移舟试望家漾漾似天涯日暮满潭雪白鸥和柳花  

与畅当夜泛秋潭　　　　　　卢　纶  

萤火飏莲丛水凉多夜风离人将落叶俱在一船中  

镜潭　　　　　　　　　　【`唐`】韩　愈  

非铸复非镕澄忽此逢鱼鰕不用避祗是照蛟龙  

七言絶句  

潭上作　　　　　　　　　【`唐`】张　乔  

竹岛残阳映翠微雪翎禽过碧潭飞人间未有闗身事每到渔家不欲归  

过河龙潭　　　　　　　　【`宋`】欧阳脩  

碧潭风定影涵虚神物中藏岸不枯一夜四郊春雨足却来闲卧养明珠  

舟过谢潭　　　　　　　　【`宋`】杨万里  

夹江百里少人家最苦江流曲更斜岭草巳青今嵗叶岸芦犹白去年花  

三井潭　　　　　　　　　【`宋`】王十朋  

源泉髙似银河落石井然鼎足分闻说井中龙已化定从三级上青云  

夜泊芦潭　　　　　　　　【`明`】汪　本  

石尤风动驻征防千里孤光月正南翘首故林天一角水禽相伴宿芦潭  

## 御定佩文斋咏物诗选卷一百  

洲类  

五言古  

百花洲　　　　　　　　　【`明`】僧道衍  

水灔接横塘华多碍舟路波红晴漾霞沙白寒栖鹭縁汀渔网集隔渚菱歌度不见昔游人风烟自朝暮  

七言古  

鹦鹉洲送王九游江左　　　【`唐`】孟浩然  

昔登江上黄鹤楼遥爱江中鹦鹉洲洲势逶迤绕碧流鸳鸯鸂满沙头沙头日落沙碛长金砂耀耀动飇光舟人牵锦缆浣女结罗裳月明全见芦花白风起遥闻杜若香君行采采莫相忘  

鹦鹉洲　　　　　　　　　【`唐`】李　白  

鹦鹉来过吴江水江上洲传鹦鹉名鹦鹉西飞陇山去芳洲之树何青青烟开兰叶香风暖岸夹桃花锦浪生  

迁客此时徒极目长洲孤月向谁明  

春洲曲　　　　　　　　　【`唐`】温庭筠  

韶光染色如蛾翠緑湿红鲜水容媚蘓小慵多兰渚闲融融浦日鸿防寐紫驑蹀金衔嘶堤上扬鞭烟草迷门外平桥连柳堤归来晩树黄莺啼  

五言律  

桑落洲　　　　　　　　　【`唐`】李群玉  

九江寒露夕微浪北风生浦屿渔人火蒹葭鳬鴈声颓云晦庐岳微鼔辨湓城逺忆天邉弟曽从此路行  

七言律  

仙明洲口号　　　　　　　【`唐`】李群玉  

长爱沙洲水竹居暮江春树緑阴初浪飜新月金波浅风卷轻云玉叶疎半浦夜歌闻荡桨一星幽火照义鱼二年此处寻佳句景物常输楚客书  

泊平江百花洲　　　　　　【`宋`】杨万里  

吴中好处是苏州却为王程得胜游半世三江五湖棹十年四泊百花洲岸傍杨柳都相识眼底云山苦见畱莫怨孤舟无定处此身自是一孤舟  

赋壶洲　　　　　　　　　【`元`】虞　集  

传闻海上有元洲曽是安期旧所游千顷白云都种玉一杯弱水不胜舟鱼龙夜防黄金鼎鸾鹄晨朝紫绮裘波浪不惊星斗近步虚声里度清秋  

为张壶洲赋壶洲　　　　　【`元`】陈　旅  

握日台髙雨气收扶桑凉影动瀛洲珠林错落三华露宝稼离披五色秋邻曲夜机鲛有室空中烟市蜃为楼颇闻云锦张髙士曽与壶公汗漫游  

赋中书左曹小瀛洲　　　　【`元`】张　翥  

东曹地迥集名郎宛是仙家紫翠房阊阖上通天咫尺蓬莱移出海中央金波日暖浮鳷鹊玉树春浓下凤凰几度梦回清夜直此身如在五云乡  

六言絶句  

过鴈洲　　　　　　　　　【`宋`】梅尧臣  

船从鴈洲北去鴈背春风亦归但见平沙緑水蒌蒿荻笋方肥  

## 御定佩文斋咏物诗选卷一百一  

渡类  

五言古  

初至崖口　　　　　　　　【`唐`】宋之问  

崖口众山断嵚崟耸天壁气冲落日红影入春潭碧锦缕织苔藓丹青画松石水禽泛容与岩花飞的皪微路从此深我来恨于役惆怅情未巳群峰暗将夕  

横龙渡　　　　　　　　　【`唐`】刘长卿  

空传古岸下曽见蛟龙去秋水晚沈沈犹疑在深处乱声沙上石倒影云中树独系一扁舟樵人往来渡  

七言古  

古箭渡　　　　　　　　　【`明`】程敏政  

古箭渡头春水急古箭铺下春泥湿风吹一道雨微收黒压四山云未入邮亭饭罢闻竹鸡肩舆扶过苍崖西行人道侧乱相指雨阵复来云脚齐  

五言律  

早发夀安次永济渡　　　　【`唐`】许　浑  

东西车马尘巩洛与咸秦山月夜行客水烟朝渡人树凉风浩浩沙浅石磷磷防待功名就扁舟寄此身  

晩泊汉江渡　　　　　　　【`唐`】刘　畋  

末秋云木轻莲拆晚香清雨下侵苔色云凉出浪声叠防依岸尽微照映堤明渡吏巳头白遥知客姓名  

过髦塘渡　　　　　　　　【`宋`】杨万里  

雪浪无坚岸金沙有退痕断桥犹半版潄树欲枯根为问新来涨今年第几番昨来愁此渡巳济不堪论  

泊白沙渡　　　　　　　　【`宋`】真山民  

日暮片防落渡头生暝烟与鸥分渚泊邀月共船眠灯影渔舟外湍声客枕邉离懐正无奈况复听啼防  

过下杯渡　　　　　　　　【`宋`】陈与义  

夜宿下杯馆朝鸣一棹东湖平天尽落峡断海横通冉冉云随舸茫茫鸟遡风仙人蓬岛上遥见我乗空  

晓渡　　　　　　　　　　【`明`】李言恭  

烟树晓栖鸦长汀带白沙中流聊击楫新水悮浮槎云与人争渡春随客到家遥知飞防日开落石城花  

七言律  

利州南渡　　　　　　　　【`唐`】温庭筠  

澹然空水带斜晖曲岛苍茫接翠微坡上马嘶看棹去柳邉人歇待船归数丛沙草群鸥散万顷江田一鹭飞谁解乘舟寻范蠡五湖烟水独忘机  

桃花渡　　　　　　　　　【`明`】沈　贞  

渡头浑似曲江濵谁种桃花隔世尘红雨緑波三月暮暖风黄鸟数声春舟横落日非无主树隔层霞不见人几欲前源访仙迹迷茫何处问通津  

五言絶句  

松滋渡　　　　　　　　　【`唐`】司空图  

步上短亭久看回官渡船江乡宜晚霁楚老语丰年  

芳草渡　　　　　　　　　【`唐`】皮日休  

谿南越乡首古柳渡江深日晩无来客闲船系緑阴  

七言絶句  

涔阳渡　　　　　　　　　【`唐`】司空图  

楚田人立带残晖驿迥邨幽客路微两岸芦花正萧飒渚烟深处白牛归  

晩渡　　　　　　　　　　【`唐`】陆龟蒙  

半波风雨半波晴渔曲飘秋野调清各漾莲船逗邨去笠檐簑袂有残声  

北渡　　　　　　　　　　　陆龟蒙  

江客柴门枕浪花鸣机寒橹任呕哑轻舟过去眞堪画惊起鸬鷀一阵斜  

过杨二渡　　　　　　　　【`宋`】杨万里  

春迹无防可得寻不将诗眼看春心莺邉杨柳鸥邉草一日青来一日深  

过仙人渡　　　　　　　　【`宋`】王十朋  

此去神仙路不迷直从洞口到桃蹊仙人心境无名利笑我频年渡此谿  

夜过黄泥渡　　　　　　　【`元`】许　谦  

夜深风息水安流白鴈黄芦满眼秋行李萧萧官櫂稳卧看明月过眞州  

芦子渡　　　　　　　　　【`明`】王守仁  

百里晴沙江水长芦花风起碧天凉客舟会泊西城下满地砧声两岸霜  

## 御定佩文斋咏物诗选卷一百二  

潮类  

五言古  

赋得观潮　　　　　　　　【`梁`】任　昉  

云容杂浪起楚水漫吴流渐看遥树没稍见碧天浮渔人迷旧浦海鸟失前洲不测沧溟旷轻鳞幸自游  

五言律  

淮潮　　　　　　　　　　【`宋`】梅尧臣  

汐潮如有信时向旧痕生始觉囘波定还看曲渚平舞鸥随上下寒日共浮倾后夜人无寐遥听入浦声  

五言排律  

樟亭观潮　　　　　　　　【`唐`】宋　昱  

涛来势转雄猎猎架长风雷震云霓里山飞霜雪中激流髙失岸吹涝上侵空翕辟乾坤异盈虚日月同艅艎从陆起洲渚隔阡通跳沫喷岩翠翻波带景红怒湍初  

扺北却浪复归东寂听堪増勇晴看自发蒙伍生传或谬枚叟说难工来信应无巳申威亦匪穷冲腾如决胜回合似相攻委质任平视谁能涯始终  

七言律  

观潮　　　　　　　　　　【`唐`】朱庆余  

木落霜飞天地清空江百里见潮生鲜飇横海鱼龙气晴雪喷山雷鼔声云日半阴川渐满客防皆过浪难平髙楼晓望无穷意丹叶黄花绕郡城  

泝潮　　　　　　　　　　【`宋`】苏　辙  

匹练萦囘出海门黄泥先变碧波浑初来似欲倾沧海正满真能倒百源流枿飞腾竟何在扁舟睥睨久仍存自惭不作山林计来往终随万物奔  

海潮图　　　　　　　　　【`宋`】楼　钥  

钱塘佳月照青霄壮观仍看半夜潮每恨形容无健茟谁知收拾在生绡荡揺直恐三山没咫尺真成万里遥金阙岧嶤天尺五海王自合日来朝  

次韵鲁参政观潮　　　　　【`元`】柳　贯  

怒涛卷雪过樟亭人立西风酒斾青日毂行天浮左界地机激水出东溟倒排山岳穷千变阖辟云雷竦百灵望海楼头追胜赏坐中賔众弁如星  

渔浦春潮　　　　　　　　【`元`】钱惟善  

江涨夜来髙几寻轻涛拍岸失蹄涔迟明防发星滩逺尽日舟横雨渡深杜若风囘頳鲤上桃花浪起白鸥沈越人艇子来何处欵乃时闻空外音  

钱塘观潮　　　　　　　　【`元`】仇　逺  

一痕初见海门生顷刻长驱作怒声万马突围天鼔碎六鼇翻背雪山倾逺朝魏阙心犹在直上严滩势始平寄语吴儿休踏浪天河防象正纵横  

七言絶句  

潮　　　　　　　　　　　【`唐`】白居易  

早潮才落晚潮来一月周流六十回不独光阴朝复暮杭州老去被潮催  

## 御定佩文斋咏物诗选卷一百三  

池类【`附沼`】  

五言古  

首夏泛天池　　　　　　　【`梁`】武　帝  

薄游朱明节泛漾天渊池舟楫互容与藻苹相推移碧沚红菡萏白沙青涟漪新波拂旧石残花落故枝叶软风易出草宻路难披  

山池　　　　　　　　　　【`梁`】简文帝  

日暮芙蓉水聊登鸣鹤舟飞舻饰羽防长幔覆缇油停舆依柳息住葢影空留古树横临沼新藤上挂楼游鱼向闇集戏鸟逗楂流  

山池应令　　　　　　　　【`梁`】庾肩吾  

阆苑秋光暮金塘收潦清荷低芝葢出浪涌燕舟轻逆湍流棹唱带谷聚笳声野竹交临浦山桐迥出城水逐云峰闇寒随殿影生  

北寺寅上人房望逺岫翫前池  

【`梁`】王　筠  

安期逐长往交甫称髙让逺迹入沧溟轻举驰昆阆良由心独善兼且情逰放岂若寻幽栖即目穷清旷激水周堂下屯云塞檐向闭牖听奔涛开窓延叠嶂前堦复虚沿弥迤成洲涨雨防散圎文风生起斜浪游鳞互瀺灂群飞皆哢吭莲叶蔓田田菱花动揺漾浮光曜庭庑流芳袭帷帐匡坐足忘怀讵思江海上  

山池应令　　　　　　　　【`陈`】徐　陵  

画舸图仙兽飞艎挂采斿榜人事金桨钓女饰银钩细萍时带檝低荷乍入舟猿啼知谷晩蝉咽觉山秋和炅法师游昆明池　　　【`北周`】庾　信  

游客重相懽连镳出上兰值泉倾盖饮逢花驻马看平湖泛玉轴髙堰歇金鞍半道闻荷气中流觉水寒  

其二  

秋光丽晩天鹢舸泛中川宻菱障浴鸟髙荷没钓船碎珠萦断菊残丝绕折莲落花催斗酒栖乌送一  

奉和山池　　　　　　　　　庾　信  

乐宫多暇豫望苑暂回舆鸣笳陵絶浪飞葢歴通渠桂亭花未落桐门叶半疎荷风惊浴鸟桥影聚行鱼日落含山气云归带雨余  

同防河阳公新造山池聊得寓目  

庾　信  

横阶仍凿涧对户即连峰暗石疑藏虎盘根似卧龙沙洲聚乱荻洞口碍横松引泉恒数派开岩即十重北阁闻吹管南邻听击钟菊寒花正合杯香酒絶浓由来魏公子今日始相逢  

南池　　　　　　　　　　【`唐`】杜　甫  

峥嵘巴阆间所向尽山谷安知有苍池万顷浸坤轴呀然阆城南枕带巴江腹芰荷入异县秔稻共比屋皇天不无意美利戒止足髙田失西成此物颇丰熟清源多众鱼逺防富乔木独叹枫香林春时好顔色南有汉王祠终朝走巫祝歌舞散灵衣荒哉旧风俗髙堂亦明王魂魄犹正直不应空陂上缥缈亲酒食淫祀自古昔非唯一川凟干戈浩茫茫地僻伤极目平生江海兴遭乱身局促驻马问渔舟踌躇慰覊束  

同韩侍郎游郑家池吟诗小饮  

【`唐`】白居易  

野艇容三人晩池流浼浼悠然倚棹坐水势如江海宿雨洗沙尘晴风荡烟霭残阳上竹树枝叶生光彩我本偶然来景物如相待白鸥惊不起緑芡行堪采齿发虽巳衰性灵未云改逢诗遇杯酒尚有心情在  

官舍内新凿小池　　　　　　白居易  

帘前开小池盈盈水方积中底铺白沙四隅甃青石勿言不深广但足幽人适泛灔微雨朝澄明月夕岂无大江外波浪连天白未如牀席闲方丈深盈尺清浅可狎弄昏烦聊潄涤最爱晓暝时一片秋天碧  

秋池　　　　　　　　　　　白居易  

朝衣薄且健晩簟清仍滑社近燕影稀雨余蝉声歇闲中得诗境此境幽难说露荷珠自倾风竹玉相戞谁能一同宿共玩新秋月暑退凉早归池边好时节  

泛春池　　　　　　　　　　白居易  

白苹湘渚曲緑篠剡谿口各在天一涯信美非吾有何如此庭内水竹交左右霜竹百千竿烟波六七亩澄动堦砌澹泞映户牖虵皮细有纹镜面清无垢波上一叶舟舟中一樽酒或绕蒲浦前或泊桃岛后未拨落杯花低冲拂面栁半酣迷所在倚榜兀回首不知此何处复是人寰否  

天池　　　　　　　　　　【`明`】髙　启  

灵峰可度难昔闻枕中书天池在其巅每出青芙蕖湛如玉女盆云影含夕虚人静时饮鹿水寒不生鱼我来属始春石壁烟霞舒灔灔月出后泠泠雪销余再泛知神清一酌欣虑除何当逐流花遂造仙人居  

七言古  

淋池歌　　　　　　　　　【`汉`】昭　帝  

秋素景兮泛洪波挥纎手兮折芰荷凉风凄凄扬棹歌云光开曙月低河万岁为乐岂云多  

池上作　　　　　　　　　【`唐`】白居易  

西谿风生竹森森南潭萍开水沈沈丛翠万竿湘防色空碧一泊松江心浦派萦回误逺近桥岛向背迷窥临澄澜方丈若万顷倒影咫尺如千寻泛然独游邈然坐坐念行思心古今莵裘不闻有泉沼西河亦恐无云林岂如白翁退老地树髙竹宻池塘深华亭双鹤白矫矫太湖四石青岑岑眼前尽日更无客膝上此时唯有琴洛阳冠盖自相索谁肯来此同抽簪  

太液池歌　　　　　　　　【`唐`】温庭筠  

腥鲜龙气连清防花风漾漾吹细光叠澜不定照天井倒影荡揺晴翠长平碧浅春生绿塘云容雨态连青苍夜深银汉通柏梁二十八宿朝玉堂  

五言律  

和韦承庆过义阳公主山池　【`唐`】杜审言  

赏玩竒他日髙深爱此时池分八水背峰作九山疑地静鱼偏逸人闲鸟欲欺青谿留别兴更与白云期  

咏池　　　　　　　　　　【`唐`】李　峤  

防棹浮太液清觞醉习家诗情对明月云曲拂流霞烟散龙形浄波含凤影斜安仁动秋兴鱼鸟思空賖  

唐都尉山池　　　　　　　【`唐`】崔　湜  

曲渚飏轻舟前谿钓晩流雁翻蒲叶起鱼拨荇花游金子悬湘柚珠房拆海榴幽寻惜未已清月半西楼从岐王夜防卫家山池应敎　【`唐`】王　维  

座客香貂满宫娃绮幔张涧花轻粉色山月小灯光积翠纱窓暗飞泉绣户凉还将歌舞出归路莫愁长  

和尹谏议史馆山池　　　　　王　维  

云馆接天居霓裳侍玉除春池百子外芳树万年余洞有仙人箓山藏太史书君恩深汉帝且莫上空虚  

晩秋陪严郑公摩诃池泛舟得溪字  

【`唐`】杜　甫  

湍驶风醒酒船囘雾起隄髙城秋自落杂树晩相迷坐触鸳鸯起巢倾翡翠低莫须惊白鹭为伴宿清谿  

苏著作山池　　　　　　　【`唐`】贾彦璋  

水树子云家蓬瀛宛不賖芥浮舟是叶莲发岫为花酌蚁开春瓮观鱼凭海槎游苏多石友题赠满瑶华  

观袁侍郎涨新池　　　　　【`唐`】卢　纶  

引水香山近穿云复绕林才闻篱外响已觉石边深满处青苔色澄来见栁阴微风月明夜知有五湖心陪中书李纾舍人夜泛东池　　卢　纶  

看月复听琴移舟出树阴夜邨机杼急秋水芰荷深石静潜上萍开菓暗沈何言奉杯酒得见五湖心  

早春游慈恩南寺　　　　　【`唐`】司空曙  

山寺临池水春愁望逺生踏桥逢鹤起寻竹值泉横新栁丝犹短轻苹叶未成还如虎丘上日暮伴僧行  

旦携谢山人至愚池　　　　【`唐`】柳宗元  

新沐换轻帻晓池风露清自谐尘外意况与幽人行霞散众山迥天髙数雁鸣机心付当路聊适羲皇情和令公新开龙泉晋水二池　【`唐`】白居易  

旧有潢污泊今为白水塘笙歌闻四面楼阁在中央春变烟波色晴添树木光龙泉信为美莫忘午桥庄  

晩题东林寺双池　　　　　　白居易  

向晩双池好初晴百物新袅枝翻翠羽溅水跃红鳞萍泛同游子莲开当丽人临流一惆怅还忆曲江春  

南池　　　　　　　　　　　白居易  

萧条微雨絶荒防抱清源入舫山侵塞分泉稻接邨秋声依树色月影在蒲根淹泊方难遂他宵闗梦魂  

泛觞池　　　　　　　　　【`唐`】薛　能  

通咽逺华蹲泛觞名自君静看筹见影轻动酒生纹细滴随杯落来声就浦分便应半酣后清冷潄寒云  

官池上　　　　　　　　　【`唐`】僧无可  

回疏城阙内寒泻出云波防广山鱼到汀闲海鹭过泛沟侵道急流叶入宫多移舸浮中沚清宵彻晓河  

陪姚合游金州南池　　　　　僧无可  

柳暗清波涨冲萍复潄苔张筵白鸟起扫苔使君来洲鸟秋应没荷花晩尽开髙城吹角罢驺驭尚徘徊  

假山小池　　　　　　　　【`宋`】陆　游  

莲岳三峰峙桃源一路分池偷镜湖月石带沃洲云鱼队深犹见禽声静更闻岩幽林箐宻疑可下湘君  

亭前引水名曰墨池　　　　【`明`】杨　慎  

金潭朝洗菊玉甃暖滋兰何如元阯水分作墨池澜烟云生几席星斗宿阑干问字休携酒仙家沆瀣寒  

太液池　　　　　　　　　【`明`】马汝骥  

碧苑西连阙瑶池北映空象垂河汉表气与斗牛通鲸跃如飜石鼇行不断虹苍茫观海日朝防百川同白丈自杭州归要游天池　　【`明`】王穉登  

桃花零落尽游赏与君同僧住松声里莺啼石壁中岩光晴处紫池色晩来空莫把琵琶奏尊前有白公侍上奉圣母观九龙池　　　【`明`】夏　言  

驻跸灵湫上依岩帐殿开雨从龙洞作云拥凤舆来玉窦春鸣溜金潭昼殷雷翠华清樾下天语赐徘徊  

五言排律  

和许侍郎游昆明池　　　　【`唐`】李百药  

神池望北极沧波接逺天仪星似河汉落景类虞泉年深平舘宇道泰偃戈船差池下鳬雁掩映生云烟浪花开巳合风文直且连税马金堤外横舟石防前羽觞倾緑蚁飞日落红鲜积水浮深智明珠耀雅篇大鲸方逺击沈灰独未然知君啸俦侣短翮徒联翩  

奉和晦日幸昆明池应制　　【`唐`】宋之问  

春豫灵池防沧波帐殿开舟凌石鲸度槎拂斗牛回节晦蓂全落春迟柳暗催象溟看浴景烧刼辨沈灰镐饮周文乐汾歌汉武才不愁明月尽自有夜珠来  

昆明池侍宴应制　　　　　【`唐`】沈佺期  

武帝伐昆明穿池习五兵水同河汉在舘有豫章名我后光天徳垂衣文敎成黩兵非帝念劳物岂皇情春仗过鲸沼云旂出凤城灵鱼衔寳跃仙女废机迎柳拂旌门暗兰依帐殿生还如流水曲日晩棹歌声  

恩勅尚书省寮宴昆明池应制同用尧字  

【`唐`】张嘉贞  

云沼初开汉神池旧浴尧昔人徒习武明代此闻韶地脉山川胜天恩雨露饶时光牵利舸春淑覆柔条芳醖酲千日华牋落九霄幸承欢赉重不觉醉归遥  

奉和晦日幸昆明池应制　　【`唐`】苏　颋  

炎歴事边陲昆明始凿池豫游光后圣征战罢前规霁色清珍宇年芳入锦陂御杯兰荐叶仙仗柳交枝二石分河泻双珠代月移微臣比翔泳恩广自无涯  

安徳山池宴集　　　　　　【`唐`】岑文本  

甲第多清赏芳辰命羽巵书帷通竹迳琴台枕槿篱池疑夜壑徙山似郁洲移雕楹网萝薜激濑合埙箎鸟戏翻新叶鱼跃动清漪自得淹留趣宁劳攀桂枝  

赋得曲池洁寒流　　　　　【`唐`】崔立之  

闲寻敧防步因向曲池看透底何澄澈回流乍屈盘稍随髙树古逈与逺天宽月入镜华转星临珠影寒纎鳞时蔽石转吹或生澜愿假涓微效来濡拙笔端  

和范郎中宿直中书省晓玩新池赠南省同寮  

两垣遗补　　　　　　　【`唐`】钱　起  

青琐畱才子春池静禁林自矜仙岛胜宛在掖垣深引派彤庭里含虚玉砌阴涨来知圣泽清处见天心兰气飘红防文星动碧浔凤栖长近日虬卧欲为霖席宠虽髙位流谦乃素襟焚香春漏尽假寐晓莺吟丹地宜清泚朝阳复照临司言兼逸趣鼓兴接知音六义惊摛藻三台响掷金为怜风水外落羽此漂沈  

晦日益州北池侍宴　　　　【`唐`】司空曙  

临泛从公日仙舟翠幙张七桥通碧沼双树接花塘玉烛收寒气金波隐夕光野闻歌管思水静绮罗香游骑萦林逺飞桡截防长郊源怀防浐陂漾写江潢常侍传花诏偏禆问羽觞岂令南岘首千载播余芳  

春池闲泛　　　　　　　　【`唐`】白居易  

緑塘新水平红槛小舟轻解缆随风去开襟信意行浅怜青演漾深爱緑澄白扑柳飞絮红浮桃落英古文科斗出新叶剪刀生树集鸎朋友云行鴈弟兄飞沈皆适性酣咏自怡情花助银杯气松添玉轸声鱼游何事乐鸥起复谁惊莫唱沧浪曲无尘可濯缨  

游宣义池亭　　　　　　　【`唐`】姚　合  

春入池亭好风光暖更鲜寻芳行不困逐胜坐还迁细草乱如发幽琴鸣似弦苔文飜古画石色学秋天花落能漂酒萍开解避船暂来犹愈疾久住合成仙迸笋搘堦起垂藤压树偏此生应借看自计买无钱  

干符丙申岁春奉诏涨曲江池  

【`唐`】郑　谷  

玉泽尚通津恩波此日新深疑一夜雨宛似五湖春泛灔翘振鹭澄清跃紫鳞翠低孤屿柳香失半汀苹凤辇寻佳境龙舟命近臣桂华如入手愿作从游人  

省试奉诏涨曲江池　　　　【`唐`】黄　淊  

池脉寒来浅恩波住后新引将诸水别贮大都春幽咽疏通处清冷迸入辰渐平连杏防旋濶映梅津沙没迷行迳洲宽恣跃鳞愿当舟檝便一附济川人  

七言律  

兴庆池侍宴应制　　　　　【`唐`】沈佺期  

碧水澄潭映逺空紫云香驾御微风汉家宫阙疑天上秦地山川似镜中向浦回舟萍巳緑分林蔽殿槿初红古来徒羡横汾赏今日宸游圣藻雄  

奉和圣制龙池篇　　　　　　沈佺期  

龙池跃龙龙巳飞龙徳先天天不违池开天汉分黄道龙向天门入紫防邸第楼台多气色君王鳬雁有光辉为报寰中百川水来朝此地莫东归  

兴庆池侍宴应制　　　　　【`唐`】李　乂  

神池汛滥水盈科仙跸纡徐步辇过纵棹回沿萍溜合开轩眺赏麦风和潭鱼在沼欣游泳谷鸟含樱入赋歌寄谢乗槎滨海客囘头来此问天河  

奉和中宗皇帝幸兴庆池戏竞渡应制  

【`唐`】李　适  

拂露金舆丹斾转凌晨黼帐碧池开南山倒影从云落北涧遥光写浪囘急舸争标排荇度轻防截浦触荷来横汾燕镐欢无极歌舞年年圣夀杯  

兴庆池侍宴应制　　　　　【`唐`】马怀素  

积水逶迤绕贝城含虚皎镜有余清图云曲榭连缇幕映日中塘间防旌赏洽犹闻箫管沸欢留更覩木兰轻无劳海上寻仙客即有蓬莱在帝京  

兴庆池侍宴应制　　　　　【`唐`】武平一  

鸾舆羽驾直城隈帐殿金门此地开皎洁灵潭图日月参差画舸接楼台波摇防影随桡转风送荷香入酒来愿奉圣情欢不极长游云汉几昭囘  

奉和中宗皇帝幸兴庆池竞渡应制  

【`唐`】徐彦伯  

夹道传呼翊翠虬天回地转御芳洲青潭晓霭笼仙跸红屿晴花隔防旒香溢金杯环广坐声传妓舸匝中流群臣相庆嘉鱼乐共哂横汾歌吹秋  

兴庆池侍宴应制　　　　　【`唐`】韦元旦  

沧池漭沆帝城边殊胜昆明凿汉年夹防旌旗疏辇道中流箫鼓振楼船云峰四起迎宸幄水树千重入御筵宴乐已深鱼藻咏承恩更欲奏甘泉  

奉和圣制龙池篇　　　　　【`唐`】崔日用  

龙兴白水汉兴符圣主时乗运斗枢防上防茸五花树波中的皪千金珠操环昔闻迎夏启发匣先来瑞有虞风色云光随隐见赤云神化象江湖  

奉和圣制龙池篇　　　　　【`唐`】卢懐慎  

代邸东南龙或跃清泉碧浪逺浮天楼台影就波中出日月光疑镜里悬鴈沼囘流成舜海龟书灵祉应尧年大川既济惭为楫报徳空思奉细涓  

奉和圣制龙池篇　　　　　【`唐`】裴　璀  

乾坤启圣吐龙泉泉水年年胜一年始看鱼跃方成海即睹龙飞利在天洲渚遥将银汉接楼台直与紫微连休气荣光恒不散悬知此地是神仙  

兴庆池侍宴应制　　　　　【`唐`】张　说  

灵池月满直城隈黼帐天临御路开东沼初阳疑吐出南山晓翠若浮来鱼龙百戏分容与鳬鹢双舟较泝洄愿似金堤青草馥长承瑶水白云杯  

兴庆池侍宴应制　　　　　【`唐`】苏　颋  

降鹤池前回步辇栖鸾树杪出行宫山光积翠遥疑逼水态含青近若空直视天河垂象外俯窥京室画图中皇情未使恩波极日暮楼船更起风  

酬裴相公题兴化小池见招长句  

【`唐`】白居易  

爱为小塘招散客不嫌老监与新诗山公倒载无妨学范蠡扁舟未要追蓬断偶飘桃李径鸥惊悮拂凤凰池敢辞课拙詶髙韵一勺争禁万顷陂  

忆春日太液池东亭对　　【`唐`】李　绅  

宫莺晓报瑞烟开三岛灵禽拂水回桥转防虹当绮殿槛浮花鹢近蓬莱草承步辇王孙长桃艶仙顔阿母栽簮笔此时方侍从却思金马笑邹枚  

习池晨起　　　　　　　　【`唐`】皮日休  

清曙萧森载酒来凉风相引绕亭台数声翡翠背人去一朶芙蓉含日开茭叶深深埋钓艇鱼儿漾漾逐流杯竹屏风下登山屐十宿髙阳忘却回  

于秀才小池　　　　　　　【`唐`】方　干  

一潋灔复澄明半日工夫斸小庭占地未过三五尺浸天唯入两三星鹢舟草际浮霜叶渔火沙边驻水萤才见规模试方寸知君立意在沧溟  

元祐七年三月上巳诏赐馆阁官花酒以中澣  

日游金明池　　　　　　【`宋`】秦　观  

春溜决决初满池晨光欲转万年枝楼台四望烟云合帘幕千家锦绣垂风过忽闻花外笑日长时奏水中嬉太平谁谓全无象寓在群仙把酒时  

鱼池将涸车水注之　　　　【`宋`】陆　游  

清波溜溜入新渠邻曲来观乐有余试手便同三日雨满陂已活十千鱼喜如雷动风行际快若天开地辟初万物但令俱有托吾曹安取爱吾庐  

芳池春水　　　　　　　　【`明`】倪　岳  

芳池一曲接银河分得天家雨露多新涨受风牵翠縠好山随月堕青螺百年苹藻沾余泽三月鱼龙涌漫波犹记临流泛春酌倚阑同和濯缨歌  

五言絶句  

萍池　　　　　　　　　　【`唐`】王　维  

春池深且广防待轻舟回靡靡緑萍合垂杨扫复开  

题防池　　　　　　　　　【`唐`】王昌龄  

开门望长川薄暮见渔者借问白头翁垂纶几年也  

玉鉴池　　　　　　　　　【`明`】髙　启  

一镜寒光定微风吹不波更除荷芰影放取月明多  

七言絶句  

过大哥山池题石壁　　　　【`唐`】明　皇  

澄潭皎镜石崔嵬万壑千岩暗緑苔林亭自有幽真趣况复秋深爽气来  

题韦家泉池　　　　　　　【`唐`】白居易  

泉落青山出白云萦邨绕郭几家分自从引作池中水深浅方圎一任君  

白莲池泛舟　　　　　　　　白居易  

白藕新花照水开红窓小舫信风囘谁敎一片江南兴逐我殷勤万里来  

盆池　　　　　　　　　　【`唐`】崔少卿  

浮萍重疉水团圎客绕千遭屐齿痕莫惊池里寻常满一井寒泉是上源  

侍郎宅泛池　　　　　　　【`唐`】徐　凝  

莲子花边囘竹防鸡头叶上荡兰舟谁知洛北朱门里便到江南緑水流  

野池　　　　　　　　　　【`唐`】王　建  

野池水满连秋隄菱花结实蒲叶齐川口雨晴风复止蜻蜓上下鱼东西  

齐安郡后池　　　　　　　【`唐`】杜　牧  

菱透萍浮緑锦池夏莺千啭弄蔷薇尽日无人看微雨鸳鸯相对浴红衣  

参军防新池　　　　　　　【`唐`】薛　能  

帘外无尘胜物外墙根有竹似山根流泉不至客来久坐见新池落旧痕  

凉榭池上　　　　　　　　【`宋`】韩　琦  

游鳞惊触緑荷香水马成群股脚长逐浪相追留篆迹偃波垂露满方塘  

小池　　　　　　　　　　【`宋`】欧阳修  

深院无人鏁曲池莓苔绕防雨生衣緑萍合处蜻蜓立红蓼开时蛱蜨飞  

氷池　　　　　　　　　　【`宋`】苏　轼  

不嫌氷雪绕池看谁似诗人巧耐寒记取羲之洗砚处碧琉璃下黑蛟蟠  

作盆池养科斗数十戏作　　【`宋`】陆　游  

小小盆池不畜鱼题诗聊记破苔初未聼两部皷吹乐且看一篇科斗书  

小池　　　　　　　　　　【`宋`】杨万里  

泉眼无声涩细流树阴照水爱晴柔小荷才露尖尖角早有蜻蜓立上头  

附沼  

五言絶句  

胡芦沼　　　　　　　　　【`唐`】张　籍  

曲沼春流满新蒲映野鵞闲斋朝饭后拄杖绕行多  

胡芦沼　　　　　　　　　　韦处厚  

疏凿徒为巧圎洼自可澄倒花纷错秀鉴月静涵氷  

## 御定佩文斋咏物诗选卷一百四  

沟类  

五言律  

御沟　　　　　　　　　　【`唐`】王贞白  

一御沟水緑槐相防清此中涵帝泽无处濯尘缨鸟道来虽险龙池到自平朝宗心本切愿向急流倾  

过棠梨沟　　　　　　　　【`金`】党怀英  

地僻人烟少山深涧谷重坡陀下长坂迤逦失诸峰问俗知懐土聼歌识相舂几家茅屋下田亩自横从  

五言排律  

御沟十六韵　　　　　　　【`唐`】吴　融  

一水终南下何年派作沟穿城初北注过苑却东流绕防清波溢连宫瑞气浮去应涵凤沼来必渗龙湫激石珠争碎萦堤练不收照花长乐曙泛叶建章秋影炫金茎表光揺绮陌头旁沾画眉府斜入敎箫楼有雨难澄  

镜无萍易掷钩鼓宜尧女瑟荡必蔡姬舟皐的通鸣鹤津应接斗牛逗风还潋潋和月更悠悠浅忆觞堪泛深思杖可投祗懐泾合虑不带陇分愁自有朝宗乐曽无溃穴忧不劳夸大汉清渭贯神州  

七言律  

鱼沟懐家　　　　　　　　【`宋`】晁补之  

生涯身事任东西药笥书囊偶自赍柳嫩桑柔鸦欲乳雪消氷动麦初齐沙头晚日樯竿直淮上春风鴈鹜低归去未应芳物老桃花如锦遍松谿  

防沟　　　　　　　　　　【`明`】岳　岱  

隋皇昔日锦防游吴楚分疆是此沟两防烟花迷贾客万家杨柳挂新秋北瞻燕阙三千里西望金陵十四楼淮海岷江都防地繁华雄盛古扬州  

七言排律  

奉和宋翰林显夫御沟诗韵　【`元`】傅若金  

宛宛长波切太虚霏霏晴雾湿髙居云涵斜影翻燕日映圎纹散白鱼遥转石阴通树细稍侵花底出宫徐桥邉市起春鸣毂阁里朝囘晩曳裾天子数临窥碧藻词臣时勅赋金蕖龙池浩荡恩波接草木无情亦胜予  

五言絶句  

御沟水　　　　　　　　　【`唐`】唐　肇  

万壑朝溟海萦囘岁月多无如此沟水咫尺奉天波  

七言絶句  

御沟水　　　　　　　　　【`唐`】僧无可  

凿禁疏云数道开垂风防柳拂青苔银波玉沫空驰去曽歴千岩万壑来  

豫章沟　　　　　　　　　【`宋`】刘克壮  

沟水泠泠草树香独穿枝径入垂杨荠花满地无人见唯有山蜂度短墙  

御沟春日偶成　　　　　　【`元`】马祖常  

御沟流水晓潺潺直似长虹曲似环流入宫墙才一尺便分天上与人间  

## 御定佩文斋咏物诗选卷一百五  

滩濑类  

五言古  

严陵濑　　　　　　　　　【`梁`】任　昉  

群峰此峻极参差百重嶂清浅既涟漪激石复奔壮神物徒有造终然莫能状  

石头濑　　　　　　　　　【`唐`】崔国辅  

怅矣秋风时余临石头瀬因髙见逺境望尽此州内羽山一防青海岸杂花碎离离树木小淼淼湖波大日暮千里帆南飞落天外湏防遂入夜林色有微霭寻逺路已穷遗荣事多昧一身犹未理安得济时代且泛朝夕潮荷衣蕙为带  

下陵阳沿髙谿三门六刺滩　【`唐`】李　白  

三门横峻滩六刺走波澜石惊虎伏起水状龙萦盘何慙七里濑使我欲垂竿  

八节滩　　　　　　　　　【`宋`】欧阳脩  

乱石泻谿流跳波溅如雪徃来川上人朝暮愁滩濶更待浮云散孤舟弄明月  

将至地黄滩　　　　　　　【`宋`】杨万里  

未到地黄滩十里先闻声樯竿已震掉未敢与渠争舟人各整篙有如大敌临搴篷试一望溅雪纷琮琤乃是水硙港为滩作先鸣真滩定若何老夫虚作惊  

苏木滩　　　　　　　　　　杨万里  

滩雪清溅眸滩雷怒醒耳落洪翠壁立跳波碧山起船进若战胜船退亦游戏若非篙师苦进退皆可喜忽逢下滩舟掀舞快云驶何曽费一棹才瞬已数里防有上滩时得意君勿恃  

辽车滩　　　　　　　　　　杨万里  

东岸上不得西岸上更难五船徃复来经纬滩两间一船初竟进当流为众先涛头打澎湃退缩不敢干一船作后殿忽焉突而前瞬息越湍险回头有矜顔老夫与寓目亦为一粲然  

柴歩滩　　　　　　　　　　杨万里  

江濶水不聚分为三五滩遂令客子舟上滩一一难小沙已成洲大沙已成山山有树百尺树围屋数间水底复生洲沙湿犹未干从此洲愈多安得水更寛忆从严陵归水落不能湍拖以数童仆折却十竹竿今兹过吾舟念昔犹胆寒  

七言古  

沧滩　　　　　　　　　　【`宋`】陆　游  

百夫正讙助鸣艪舟中对面不得语湏防人散寂无哗惟闻百丈转两车呕呕哑哑车转急舟人已在沙际立雾敛芦邨落照红雨余渔舍炊烟湿故郷回首已千山上峡初经第一滩少年亦慕宦游乐投老方知行路难  

五言律  

却归睦州至七里滩下作　　【`唐`】刘长卿  

南归犹谪宦独上子陵滩江树临洲晩沙禽对水寒山开斜照在石浅乱流难惆怅梅花发年年此地看暮发七里滩夜泊严光台下　【`唐`】方　干  

一瞬即七里箭驰犹是难樯边走岚翠枕底失风湍但讶猿鸟定不知霜月寒前贤竟何益此地误垂竿  

七言律  

宿查濑　　　　　　　　　【`宋`】杨万里  

寒流一带槛前横落日诸峯霞外明水断新洲添五里客寻旧路却重行江车自转非人踏沙碓长舂彻夜鸣畴昔稚桑今秃树如何白髪不敎生  

过查滩　　　　　　　　　　杨万里  

眼底常山一武中上滩更得半船风青天以水为铜镜白鹭前身是钓翁旧日防头浑改尽数尖山觜忽搀空老夫只费五六日行尽浙江西复东  

五言絶句  

白石滩　　　　　　　　　【`唐`】裴　廸  

跂石复临水弄波情未极日下川上寒浮云澹秋色  

石濑　　　　　　　　　　【`宋`】朱　子  

疏此竹下渠漱彼涧中石暮馆绕寒声秋空动澄碧  

七言絶句  

新小滩　　　　　　　　　【`唐`】白居易  

石浅沙平流水寒水边斜挿一渔竿江南客见生郷思道似严陵七里滩  

滩声　　　　　　　　　　　白居易  

碧玊斑斑沙歴歴清流决决响泠泠自从造得滩声后玉管朱弦可要听  

七里滩　　　　　　　　　【`唐`】胡　曽  

七里清滩映碧层九天星象感严陵钓鱼台上无丝竹不是髙人谁解登  

竹节滩　　　　　　　　　【`宋`】朱　子  

船下清江竹节滩长烟漠漠水漫漫人家断岸斜阳好客子中流薄暮寒  

澑港滩　　　　　　　　　【`宋`】杨万里  

此去严州只半程一江分作两江横忽惊洲背青山下却有危樯地上行  

上章戴滩　　　　　　　　　杨万里  

脱巾枕手仰哦诗醉上诸滩总不知回看他船上滩苦方知他看我船时  

明发韶州过赤水渴尾滩　　　杨万里  

船下惊滩浪正喧花汀水退走沙痕一峯忽自云端出只见孤尖不见根  

过建封寺下鲢鱼滩　　　　　杨万里  

江收众水赴单槽石壁当流鬪雪涛将取危舟飞过去黄头郎只两三篙  

侯滩　　　　　　　　　　【`宋`】沈　辽  

江流激激过侯滩更上山头看打盘百嵗老人亲击鼔城中忧乐不相干  

## 御定佩文斋咏物诗选卷一百六  

井类  

五言古  

双桐生空井　　　　　　　【`梁`】简文帝  

季月双桐井新枝杂旧株晩叶藏栖鳯朝花拂曙乌还看西子照银牀系辘轳  

麟趾殿咏新井　　　　　【`北周`】宗　懔  

当为醴泉出先令浪井开铜新九龙殿石胜凌云台  

道次灵井　　　　　　　　【`宋`】梅尧臣  

井面水不动傍分龙鳞激泉气时生沤上涌光的皪深苔翠堪染石底清可觌旱嵗或来祠弹弦属灵觋  

无波古井水　　　　　　　【`元`】张　雨  

古井何然不食自甘冷去来絶攀縁挽断辘轳绠惟有中宵月圎中时照影  

五言律  

咏井　　　　　　　　　　【`唐`】李　峤  

玉甃谈仙客铜台赏魏君蜀都宵映火杞国旦生云向日莲花净含风李树薫已开千里国还聚五星文  

井　　　　　　　　　　　【`唐`】苏味道  

玲珑映玉槛澄澈泻银牀流声集孔雀带影出羵羊桐落秋蛙散桃舒春锦芳帝力终何有机心庶此忘  

奉试冷井　　　　　　　　【`唐`】孙　欣  

仙闱井初凿灵液沁成泉色湛青苔里寒凝紫绠边铜瓶向影落玊甃抱虚圎永愿调神鼎尧时泰万年  

和崔校书新穿井　　　　　【`唐`】章孝标  

霜锸破桐隂青丝试浅深月轮开地脉镜面写天心碧甃花千片香泉乳百寻欲知争汲引听取辘轳音  

观山寺僧穿井　　　　　　【`唐`】曹　松  

云僧凿山井寒碧在中庭况是分岩眼同来下石瓶旁痕终变藓圎影即澄星异夜天龙蛰应闻说叶经  

五言排律  

同朱五题卢使君义井　　　【`唐`】髙　适  

髙义惟良牧深仁自下车宁知凿井处还是饮冰余地即泉源久人当汲引初体清能鉴物色淡每含虚上善滋来徃中和浃里闾济时应未竭懐惠复何如  

七言律  

奉和彭祖井　　　　　　　【`唐`】皇甫冉  

上公旌节在徐方旧井莓苔近寝堂访古因知彭祖宅得仙何必葛洪郷清虚不共春池竞盥潄偏宜夏日长闻道延年如玊液欲将调鼎献明光  

山井　　　　　　　　　　【`唐`】方　干  

灔滟湿光凌竹树寥寥清气袭衣襟不知侧穴通潮信却讶轻涟动镜心夜久即疑星影过早来犹见石痕深辘轳用智终何益抱瓮遗名亦至今  

景福殿井水　　　　　　　【`宋`】梅尧臣  

宫井蛟龙夭矫垂晓瓶初汲渴禽窥清泠已向金盆贮甘滑还从玉椀知九酝酒醇由此得小团茶味为防迟阁门地脉应相似翰苑曽邀咏昔诗  

五言絶句  

石井　　　　　　　　　　【`唐`】钱　起  

片霞照仙井泉底桃花红那知幽石下不与武陵通  

石井　　　　　　　　　　【`唐`】司空曙  

苔色遍春石桐隂入寒井幽人独汲时先落残阳影  

冰壶井　　　　　　　　　【`明`】谢　恭  

玉泉百尺深古甃涵光冷何以鉴虚明参差辘轳影  

七言絶句  

野井　　　　　　　　　　【`唐`】郭　震  

纵无汲引味清淳冷浸寒空月一轮凿处若敎当要路为君常济徃来人  

晓井　　　　　　　　　　【`唐`】李　郢  

桐隂覆井月斜明百尺寒泉古甃清越女携瓶下金索晓天初放辘轳声  

野井　　　　　　　　　　【`唐`】陆龟蒙  

朱阁前头露井多碧梧桐下羙人过寒泉未必能如此奈有银瓶素绠何  

新井　　　　　　　　　　【`宋`】梅尧臣  

浅浅清泉自鉴开鳞鳞寒甃未生苔山中亭午野禽渴不畏人惊欲下来  

链丹井　　　　　　　　　【`宋`】苏　辙  

凿井烧丹八百年尘縁消尽果初圎石牀藓甃人难到緑水团团一片天  

莲井　　　　　　　　　　【`明`】僧大冏  

银牀露下夜如何鼻观生香静不波性水真空无热恼定光院里月明多  

## 御定佩文斋咏物诗选卷一百七  

泉类  

五言古  

太平寺泉眼　　　　　　　【`唐`】杜　甫  

招提凭髙冈疎散连草莽出泉枯柳根汲引嵗月古石间见海眼天畔萦水府广深丈尺间宴息敢轻侮青白二小蛇幽姿可时覩如丝气或上烂熳为云雨山头到山下凿井不尽土取供十方僧香羙胜牛乳北风起寒文弱藻舒翠缕明涵客衣净细荡林影趣何当宅下流余润通药圃三春湿黄精一食生毛羽  

幽谷泉　　　　　　　　　【`宋`】欧阳脩  

踏石弄泉流寻源入幽谷泉傍野人家四面深篁竹溉稻满春畴鸣渠绕茅屋生长饮甘泉荫泉栽美木潺湲无春冬日夜响山曲自言今白首未惯逢朱毂顾我应可怪每来听不足  

天门泉　　　　　　　　　【`宋`】梅尧臣  

泠泠云外泉的的岩光入静若仙鉴开寒疑玉龙蛰时应下鹿群迹印青苔湿  

亷泉　　　　　　　　　　【`宋`】苏　轼  

水性故自清不清或挠之君看此亷泉五色烂摩尼亷者谓我亷何以此名为有亷则有贪有慧则有痴谁为栁宗元谁为吴隐之渔父足岂洁许由耳何淄纷然立名字此水了不知毁誉有时尽不知无尽时朅来亷泉上捋须看鬓眉好在水中人到处相娱嬉  

松下泉　　　　　　　　　【`元`】周　权  

长松防层峦黛色入崖骨郁为翠雪浮蒸滃香不歇融液作寒泉飞迸出石窟不濯輭红尘空山泻明月  

铅山龙泉　　　　　　　　【`明`】刘　基  

兹山近南服胜迹冠朱方石骨入海眼地脉通混茫金精孕清淑水德融嘉祥寒含六月冰润浃九里长鲸顋狎猎起虎口呿呀张发窦既窈窕流渠遂汪洋洞彻莹玉鉴锵鸣合宫商静含机妙动见大智藏养德君子类膏物农夫望野僧向我言其功殊非常饮之祛百邪能使俗虑忘漱咽入灵府喉舌生清香爽淅动毛髪飘忽凌风翔何当扬湛洌尽洗贪浊肠  

秋泉　　　　　　　　　　【`明`】蔡　羽  

予爱秋泉清况傍岩花滴鱼游日光中倒见潭上壁安得无机人同坐相浣涤白术朝露香紫芝秋霞熟石上琼瑶花采来不盈掬道人开石门悠然在深竹  

七言古  

虎跑泉　　　　　　　　　【`宋`】苏　轼  

亭亭石塔东峰上此老初来百神仰虎移泉眼趂行脚龙作浪花供抚掌至今游人灌濯罢卧听空阶环玦响故知此老如此泉莫作人间去来想  

醉中下瞿唐峡中流观石壁飞泉  

【`宋`】陆　游  

吾舟十丈如青蛟乘风翔舞从天下江流触地白盐动灔滪浮波真一马主人满酌白玉杯旗下昼鼔如春雷回头已失瀼西市竒哉一削千仞之苍崖苍崖中裂银河飞空里万斛倾珠玑醉面正湏迎乱防京尘未许化征衣  

夫子泉　　　　　　　　　【`宋`】王十朋  

君不见水经品第天下水康王谷中泉第一但知取水不取人品第未容无得失又不见武昌山中清冷渊名因人重逢苏仙至今人呼作菩萨沦入异敎非吾泉刺桐城中泮宫里大成殿下新泉水不湏更以品第论混混源流自夫子诸生游泳芹藻间日饮一瓢心慕顔聪明不数逺公社【`庐山莲社有聪明泉`】清白大胜卧龙山【`越州卧龙山下有清白泉范文正公名`】圣毓尼丘家阙里泉脉何为今在是周流天下皆羙泉浚井得之泉更羙我来酌泉仍叩头遐想洙泗三千游世间何处有此水此州不愧名泉州  

游趵突泉　　　　　　　　【`明`】王　弼  

济南歴下多白泉白沙防处涵风烟郭西趵突更神异平地一朶白玉莲浪花滚起千层雪此中疑是蛟龙穴灵藏嵗久变妖怪精气上涌成涎沫余波散漫渊复渟谿风冷冽山雨青微霜初下鴈秋浴落月渐低猿夜听穷源我欲遡川陆旧志虚传自王屋冥茫难测造化情聊寄泉亭漱寒玉  

五言律  

题山中流泉　　　　　　　【`唐`】储光羲  

山中有流水借问不知名映地为天色飞空作雨声转来深涧满分出小池平恬淡无人见年年常自清  

和灵一上人新泉　　　　　【`唐`】刘长卿  

东林一泉出复与逺公期石浅寒流处山空夜落时梦闲闻细响虑澹对清漪动静皆无意惟应达者知和崔防稽咏王兵曹防前涌泉势成中字  

【`唐`】包　融  

茂德来徴应流泉入咏歌含灵符上善作字表中和有草恒垂露无风欲偃波为看人共水清白定谁多  

一公新泉　　　　　　　　【`唐`】严　维  

山下新泉出泠泠此发源落池才有响渍石未成痕独映孤松色殊分众鸟喧惟当清夜月对此啓禅门  

题青萝翁双泉　　　　　　【`唐`】耿　湋  

侧弁向清漪门中夕照移异源生暗石叠响落秋池叶拥沙痕没流回草蔓随泠泠无限意不独逺公知  

山下泉　　　　　　　　　【`唐`】李　端  

碧水映丹霞溅溅露浅沙暗通山下草流出洞中花素色和云落喧声绕石斜明朝更寻去应到阮郎家  

听夜泉　　　　　　　　　【`唐`】张　籍  

细泉深处落夜久渐闻声独起出门听欲寻当涧行还疑隔林逺复畏有风生月下长来此无人亦到明  

题喷玉泉　　　　　　　　【`唐`】白居易  

泉喷声如玉潭澄色似空练垂青嶂上珠泻緑盆中澑滴三秋雨寒生六月风何时此岩下来作濯缨翁  

题僧院引泉　　　　　　　【`唐`】姚　合  

泉眼髙千尺山僧取得归架空横竹引凿石透渠飞洗药谿流浊浇花雨力微朝昏长绕看防惜似持衣  

方山寺松下泉　　　　　　【`唐`】章孝标  

石脉绽寒光松根喷晓霜注瓶云母滑漱齿茯苓香野客偷煎茗山僧惜净牀三禅不要问孤月在中央  

酬从叔听夜泉见寄　　　　【`唐`】项　斯  

梦罢更开户寒泉声隔云共谁寻最逺独自坐偏闻岩际和风滴谿中浸月分岂知当此夜流念到江濆  

听夜泉　　　　　　　　　【`唐`】刘得仁  

静里层层石潺潺到鹤林回流出防洞源逺歴千岑寒助空山月清兼此夜心幽人听达曙难罢藓牀吟  

题东林寺虎跑泉　　　　　【`唐`】周　繇  

胜到通幽感灵泉有虎跑爪擡山脉断掌托石心坳竹霭疑相近松隂盖亦交转令栖遁者真境愈难抛  

野泉　　　　　　　　　　【`唐`】张　蠙  

逺出白云中长年听不穷细声萦乱石寒色入长空挂壁聊成雨穿林别起风温泉非尔类源发在深宫  

题鹤鸣泉　　　　　　　　【`唐`】曹　松  

仙鹤曽鸣处泉兼半井苔直峯抛影入片月泻光来潋灔侵顔冷深沈慰眼开何因值丹顶满汲石瓶回信州开通寺题僧砌下泉　　　曹　松  

细声从峤落幽淡浸香墀此境未开日何人初见时耗痕延黒藓静罅吐微凘应有松梢鹤下来当饮之  

商山夜闻泉　　　　　　　　曹　松  

泻月声不断坐来心益闲无人知落处万木冷空山逺忆云容外幽疑石缝间那辞通曙听明日度蓝闗  

泉　　　　　　　　　　　【`唐`】李　中  

潺潺青嶂底来处一何长激石苔痕滑侵松鹤梦凉泛花穿竹坞泻月下莲塘想得归何处天涯助渺茫  

遥赋义兴濳泉　　　　　　　李　中  

见说灵泉好潺湲兴莫穷谁当秋霁后独听月明中溅石苔花润随流木叶红何当化霖雨济物显殊功  

井泉　　　　　　　　　　【`宋`】刘子翚  

石井水溅溅寒莎映碧鲜雨声添澑急天影入波圎晓汲连山寺春耕润野田杖藜三咽罢毛髪更萧然  

题周仲杰古泉　　　　　　【`元`】朱德润  

闻说东园好渐江暗发源凿池疏地脉叠石种云根涤砚鱼鳞动烹茶蟹眼温欲知隐者乐何日扣柴门  

玉泉　　　　　　　　　　【`明`】何景明  

行游金口寺坐爱玉泉名云去随龙女风来动石鲸入宫朝太液穿苑象昆明却望天河水迢迢万古情  

酌岩泉　　　　　　　　　【`明`】黄　辉  

石髓从君剖何如玉乳香颔珠光直射胆镜影横张甘露霏龙沫寒星散鹄浆一杯和笑酌分得道人粮  

五言排律  

甘泉诗　　　　　　　　　【`唐`】耿　湋  

异井甘如醴深仁逺未涯气寒堪破暑源静自蠲邪脩绠悬冰甃新桐防玉沙带星凝晓露拂雾拥秋华緑溢涵千仞清泠饮万家何能葛洪宅终日闭烟霞  

七言律  

经汉武泉　　　　　　　　【`唐`】赵　嘏  

芙蓉池苑起清秋汉武泉声落御沟他日江山映蓬鬓二年杨栁别渔舟行间驻马题诗去物外何人识醉游尽把归心付红叶晩来随水向东流  

石门山泉　　　　　　　　【`唐`】郑　谷  

一脉清泠何所之萦莎激藓入僧池云边野客穷来处石上寒猿见落时聚沫绕槎残雪在迸流穿树堕花随烟春雨晩闲吟去不复逺寻皇子陂  

和陈洗马山庄新泉　　　　【`宋`】徐　铉  

已开山馆待抽簪更凿岩泉欲洗心常被松声迷细韵忽流花片落髙岑便疏浅濑穿莎径始有清光映竹林何日煎茶醖香酒沙边同听暝猿吟  

宿千嵗庵听泉　　　　　　【`宋`】刘克庄  

因爱庵前一脉泉襆衾来此借房眠骤闻将谓谿当户久听翻疑屋是船变作怒声犹壮伟滴成细防更清圎君看昔日兰亭帖亦把湍流替管弦  

游龙泉　　　　　　　　　【`金`】元好问  

风色澄鲜称野情居僧闻客喜相迎藤垂石磴云添润泉漱山根玉有声庭树老于临济寺霜林浑是汉家营明年此日知何处莫惜题诗记姓名  

题子明雪泉　　　　　　　【`元`】朱德润  

万壑轻凘度薄寒碧云深处互漫漫六花溅沫成天巧一脉濳流激暮湍石鼎茶温风味冽玉壶冰皎露华干荆谿白石天寒夜误作山隂道上看  

宝掌泉　　　　　　　　　【`元`】陈　樵  

屋上无端雨乱飘雨留石罅碧寥寥浮光出穴藏丹浅浣水为花到地消石髪年深长满洞玉鱼春冷未生苖泉中自是蛟龙窟顷刻隂云满树腰  

五言絶句  

金屑泉　　　　　　　　　【`唐`】王　维  

日饮金屑泉少当千余嵗翠鳯翊文螭羽节朝玊帝  

砌下泉　　　　　　　　　【`唐`】钱　起  

穿云来自逺激砌流偏驶能资庭户幽更引海禽至  

山下泉　　　　　　　　　【`唐`】皇甫曽  

漾漾带山光澄澄倒林影那知石上喧却益山中静  

流泉　　　　　　　　　　【`宋`】梅尧臣  

石齿嚼寒声粼粼萦曲处有时浮落英又向城根去  

井泉　　　　　　　　　　【`宋`】朱　子  

开山昔何人凿此寒泉井独夜漱琼瑶泠然发深省  

玉帘泉　　　　　　　　　【`元`】赵孟頫  

飞泉如玉帘直下数千尺新月横帘钩遥遥挂空碧  

玉帘泉　　　　　　　　　【`元`】袁　桷  

截玉作明帘不知帘外事应有碧眼仙隔帘见人至  

寒月泉　　　　　　　　　【`元`】杜　本  

齧冰激齿颊咽雪涤胃肠此水若寒月饮之年命长  

罗汉泉　　　　　　　　　【`元`】廼　贤  

锡杖虚空落灵泉发地中忽看流菜叶始信石桥通  

七言絶句  

忆四明山泉　　　　　　　【`唐`】施肩吾  

爱彼山中石泉水幽声夜夜落空里至今忆得卧云时犹是涓涓在人耳  

洞灵观流泉　　　　　　　【`唐`】李　郢  

石上苔芜水上烟潺湲声在观门前千岩万壑分流去更引飞花入洞天  

饮岩泉　　　　　　　　　【`唐`】陆龟蒙  

已甘茅洞三君食欠买桐江一朶山严子濑髙秋浪白水禽飞尽钓舟还  

谢山泉　　　　　　　　　　陆龟蒙  

决决春泉出洞霞石壜封寄野人家草堂尽日畱僧坐自向前谿摘茗芽  

庶子泉　　　　　　　　　【`宋`】欧阳脩  

庶子遗踪畱此地寒岩徙倚弄飞泉古人不见心可见一片清光长皎然  

游中峯杯泉　　　　　　　【`宋`】苏　轼  

石眼杯泉举世无要知杯渡是凡夫可怜狡狯维摩老戏取江湖入鉢盂  

白云泉　　　　　　　　　【`宋`】范成大  

龙头髙啄漱飞流玉醴甘浑乳气浮扪腹煮泉烹鬪胯真成骑鹤上扬州  

虎丘新复古石井泉次太守沈虞卿韵  

范成大  

劝耕堂上醉髙年和气春风共蔼然大士亦脩随喜供夜来古井跃新泉  

其二  

落纸云烟堕翠峦一潭月鬪清寒鳯凰池上挥毫手却掬山泉淬笔端  

屑玉泉　　　　　　　　　【`宋`】王十朋  

白石岩腰屑玉泉佳名初自长官传浑疑齿颊冰霜论终日霏霏落半天  

## 御定佩文斋咏物诗选卷一百八  

温泉类  

五言古  

浴温汤泉　　　　　　　【`北齐`】刘　逖  

骊岫犹懐土新丰尚有家神井堪消疹温泉足荡邪紫苔生石岸黄沫拥金沙振衣殊未已翻能停使车  

温汤泉　　　　　　　　　【`宋`】朱　子  

连山西南来中断还崛起干霄防千仞据地三百里飞峰上灵秀众壑下清美逮兹势力穷犹能出竒伟谁燃丹黄焰防此玉池水客来争解带万念付一洗当年谢康乐弦絶今已矣水碧复流温相思五湖里  

五言律  

奉和圣制温泉言志应制　　【`唐`】张　説  

温泉媚新丰骊山横半空汤池薫水殿翠木暖烟宫起疾逾山药无私合圣功始知尧舜徳心与万人同  

从驾游温泉宫　　　　　　【`唐`】徐安贞  

神女调温液年年待圣人试开临水殿来洗属车尘暖气随明主恩波洽近臣灵威自无极从此献千春  

温汤即事　　　　　　　　【`唐`】皇甫冉  

天仗星辰转霜冬景气和树含温液润山入缭垣多丞相金钱赐平阳玉辇过鲁儒求一谒无路独如何  

五言排律  

过温泉　　　　　　　　　【`唐`】髙　宗  

温渚停仙跸丰郊驻晓旌路曲回轮影岩虚传漏声暖澑惊湍驶寒空碧雾轻林黄疎叶下野白曙霜明眺聼良无已烟霞断续生  

幸凤汤泉　　　　　　　　【`唐`】明　皇  

西狩观周俗南山歴汉宫荐鲜知路近省敛觉年丰阴谷含神防汤泉养圣功益龄仙井合愈疾醴源通不重鸣岐凤谁夸陈寳雄愿将无限泽沾沐众心同  

奉和圣制幸凤汤泉应制　　【`唐`】张　説  

周狩闻岐礼秦都辨雍名献禽天子孝存老圣皇情温润宜冬幸游畋乐嵗成汤云出水殿暖气入山营坎意无私洁干心称物平帝歌流乐府谿谷也増荣  

奉和圣制过温汤泉　　　　【`唐`】王徳贞  

握图开万防属圣啓千年骊阜疏缇骑惊鸿映彩旃玉霜明凤野金阵藻龙川祥烟聚危岫徳水溢飞泉停舆兴睿览还举大风篇  

和仆射晋公扈从温泉　　　【`唐`】王　维  

天子幸新丰旌旗渭水东寒山天仗里温谷幔城中奠玉群仙座焚香太乙宫出游逢牧马罢猎有非熊上宰无为化明时太古同灵芝三秀紫陈粟万箱红王礼尊儒敎天兵小战功谋猷归哲匠词赋属文宗司諌方无阙陈诗且未工长吟吉甫颂朝夕仰清风  

同崔员外温泉即事　　　　【`唐`】郭　汭  

辇辂移防阙宸游整六师天回紫防座日转羽林旗霜气寒戈防军容壮虎貔弓鸣射鴈处泉暖跃龙时惠化成观俗讴謡入赋诗同欢王道盛相与咏雍熈  

七言律  

驾幸温泉　　　　　　　　【`唐`】卢　象  

传闻圣主幸新丰清跸鸣銮出禁中细草终朝随歩辇垂杨防处绕行宫千官扈从骊山北万国来朝渭水东此日小臣徒献赋汉家谁复重扬雄  

安宁温泉　　　　　　　　【`明`】杨　慎  

铿瑟舞雩歌防也流觞脩禊记羲之何如碧玊温泉水絶胜华清礜石池已浥金膏分沆瀣更邀明月濯涟漪沈沈兰酌春相引泛泛杨舟晩更移  

七言絶句  

题庐山山下汤泉　　　　　【`唐`】白居易  

一眼汤泉流向东浸泥浇草暖无功骊山温水因何事流入金铺玉甃中  

汤泉　　　　　　　　　　【`唐`】陆龟防  

暖殿流汤数十间玉渠香细浪囬环上皇初觧云衣浴珠棹时敲瑟瑟山  

汤泉　　　　　　　　　　【`宋`】王十朋  

占得乾坤造化炉地中沸出巧工夫泉犹自作炎凉态休説众生垢有无  

## 御定佩文斋咏物诗选卷一百九  

瀑布类【`附水帘`】  

五言古  

入庐山仰望瀑布　　　　　【`唐`】张九龄  

絶顶有悬泉喧喧出烟杪不知防时嵗但见无昏晓闪闪青崖落鲜鲜白日皎洒流湿行云溅沫惊飞鸟雷吼何喷薄箭驰入窈窕吾闻山下防今乃林峦表物情有诡激坤元曷纷矫黙然置此去变化谁能了  

望庐山瀑布水　　　　　　【`唐`】李　白  

西登香炉峰南见瀑布水挂流三百丈喷壑数十里歘如飞电来隠若白虹起初惊河汉落半洒云天里仰观势转雄壮哉造化功海风吹不断江月照还空空中乱潨射左右洗青壁飞珠散轻霰流沫沸穹石而我乐名山对之心益闲无论潄琼液且得洗尘顔仍谐夙所好永愿辞人间  

简寂观西涧瀑布下作　　　【`唐`】韦应物  

淙流絶壁散虚烟翠涧深丛际松风起飘来洒尘襟窥萝玩猿鸟解组傲云林茶果邀真侣觞酌洽同心旷嵗懐兹赏行春始重寻聊将横吹曲一写山水音  

瀑布　　　　　　　　　　【`唐`】章孝标  

秋河溢长空天洒万丈布深雷隠云壑孤电挂岩树沧溟晓喷雪碧落晴荡素非趋下流急势使不得住  

七言古  

庐山瀑布謡　　　　　　　【`元`】杨维桢  

银河忽如瓠子决泻诸五老之峰前我疑天仙织素练素练脱轴垂青天便欲手把并州剪剪取一幅玻瓈烟相逢云石子有似捉月仙酒喉无耐夜渴甚骑鲸吸海枯桑田居然化作十万丈玊虹倒挂清泠渊  

五言律  

湖口望庐山瀑布泉　　　　【`唐`】张九龄  

万丈红泉落迢迢半紫氛奔飞下杂树洒落出重云日照虹霓似天清风雨闻灵山多秀色空水共氤氲  

庐山瀑布　　　　　　　　【`唐`】裴　説  

静景凭髙望光分翠嶂开崄飞千尺雪寒扑一声雷过去云冲断傍来烧隔回何当住峰下终嵗絶尘埃  

石门瀑布　　　　　　　　【`宋`】徐　照  

一派从天下曽经李白防千年流不尽六月地长寒洒水跳防沫冲崖作怒湍人言深碧处常有老龙蟠  

龙湫瀑布　　　　　　　　　徐　照  

飞下数千尺全然无定形电横天日射龙出石云腥壮势春曽看寒声佛共聼昔人云此水洗目最能灵  

题防瀑　　　　　　　　　【`宋`】王十朋  

瀑水萧峰下灵源不可寻倚天防寳劒防石万星金势合鲸鲵闘声聮虎豹吟我来游胜境洗耳聼清音  

五言排律  

秋霁望庐山瀑布　　　　　【`唐`】夏侯楚  

常思瀑布幽晴眺喜逢秋一带连青嶂千寻倒碧流湿云应误鹤翻浪定惊鸥星浦虹初下炉峰烟未收岩髙时袅袅天净起悠悠傥见朝宗日还须济巨舟  

七言律  

题仙岩瀑布呈陈明府　　　【`唐`】方　干  

方知激蹙与喷飞直恐古今同一时逺壑流来多石脉寒空扑碎作凌凘谢公岩上冲云去织女星边落地迟聚向山前更谁测深沈见底是澄漪  

东山瀑布　　　　　　　　　方　干  

遥夜防来宜月照平明失去被云迷挂岩逺势穿松坞击石残声注稻畦素色喷成三伏雪余波流作万年谿不縁真宰能开决应向山前杂淤泥  

石门瀑布　　　　　　　　　方　干  

奔倾潄石亦喷苔此事皆从元化来片影挂岩轻似练逺声离洞咽于雷气含松桂千枝润势画云霞一道开直是银河分派落兼闻碎滴溅天台  

天台瀑布　　　　　　　　【`唐`】曹　松  

万仞得名云瀑布逺防如织挂天台休疑寳尺难量度直恐金刀易剪裁喷向林梢成夏雪倾来石上作春雷欲知便是银河水堕落人间合却回  

开先瀑布　　　　　　　　【`宋`】苏　辙  

山上流泉自作谿行逢石缺泻虹霓定知云外波澜濶飞到峰前本末齐入海明河惊照曜倚天长劒失提携谁来卧枕莓苔石一洗尘心万斛泥  

括苍石门瀑布　　　　　　【`宋`】戴复古  

少泊石门观瀑布明知是水却疑非乱抛雪玉从天下散作云烟到地飞夜聼萧萧洗尘梦风吹细细湿人衣谢公蜡屐经行处闻有留题在翠防  

三岩瀑布　　　　　　　　【`元`】尹廷髙  

天然石室踞云根上有飞泉势若奔千尺素帘寒不卷一潭碧玉碎无痕风飘余湿沾香案月漏疎光射洞门我欲扪萝登絶顶桃花流水细穷源  

瀑布　　　　　　　　　　【`明`】朱之蕃  

万峰回合欲叅天千丈惊防匹练悬素女浣纱揺皓月鲛人曳缟漾轻烟匡庐色借香花散鴈宕声随鼓吹传何必瑶京餐沆瀣枕流终日聼潺湲  

七言排律  

和尚书咏泉山瀑布十二韵　【`唐`】徐　夤  

名齐火浣溢山椒谁把惊虹挂一条天外倚来秋水刃海心飞上白龙绡民田凿断云根引僧圃穿通竹影浇喷石似烟轻漠漠溅崖如雨冷潇潇冰中蚕绪纒苍壁日里虹精挂綘霄寒漱緑阴仙桂老碎流红艶野桃夭千寻练写长年在六出花开夏日消急恐划分青嶂骨久应绷裂翠防腰濯缨便可讥渔父洗耳还宜傲帝尧林际猿猱偏得饮岸边乌鹊拟为桥赤城未到诗先寄庐阜曽游梦已遥数夜积霖声更逺郡楼欹枕聼良宵  

五言絶句  

瀑布　　　　　　　　　　【`唐`】施肩吾  

豁开青冥巅泻出万丈泉如裁一条素白日悬秋天  

闻瀑布冰折　　　　　　　【`唐`】马　戴  

万仞冰峭折寒声投白云光揺山月堕我向石牀闻  

瀑布　　　　　　　　　　【`宋`】朱　子  

巅崖出飞泉百尺散风雨空质丽晴晖龙鸾共掀舞小瀑布【`在严谿钓台之　　　宋东前对方湾`】王十朋  

钓濑云山外岩花瀑布边却疑方处士诗思涌成泉  

七言絶句  

望庐山瀑布水　　　　　　【`唐`】李　白  

日照香炉生紫烟遥防瀑布挂长川飞流直下三千尺疑是银河落九天  

次观瀑布韵　　　　　　　【`宋`】朱　子  

快泻苍崖一道泉白龙飞下蔚蓝天空山有此真竒观倚杖来防思凛然  

附水帘  

七言律  

水帘　　　　　　　　　　【`唐`】罗　邺  

乱泉飞下翠屏中似共真珠巧缀同一片长垂今与古半山遥聼水兼风虽无舒卷随人意自有潺湲济物功每向暑天来往见疑将仙子隔房栊  

七言絶句  

水帘　　　　　　　　　　【`唐`】罗　邺  

万防飞泉下白云似帘悬处望疑真若将此水为霖雨更胜长垂隔路尘  

## 御定佩文斋咏物诗选卷一百十  

众水类  

五言古  

太子状落日望水　　　　　【`梁`】刘孝绰  

川平落日迥落照满川涨复此沦波地派别引沮漳耿耿流长脉熠熠动防光寒乌逐查漾饥鹈拂浪翔临泛自多美况乃还故乡榜人夜理檝櫂女闇成妆欲待春江曙争涂向洛阳  

汴水早发应令　　　　　　【`隋`】虞世基  

夏山朝万国轩庭防百神成功畴与让盛徳今为邻区宇属平一庶类仰陶钧銮跸临河济裘冕肃柴禋啓行分七萃备物象三辰祈祈亘原隰济济咸缙绅旸谷升朝景青丘发早春衮衣敷帝则分器叙彞伦临淄成诵美河间雅乐陈薫风穆已被茂实久愈新  

过津口　　　　　　　　　【`唐`】杜　甫  

南岳自兹近湘流东逝深和风引桂檝春日涨云岑回道过津口而多枫树林白鱼困宻网黄鸟喧嘉音物防限通塞恻隐仁者心瓮余不尽酒膝有无声琴圣贤两寂寞渺渺独开襟  

与诸公游济渎泛舟　　　　【`唐`】李　颀  

济水出王屋其源来不穷状泉数眼沸平地清流通皇帝崇祀典诏书视三公分官祷灵庙奠璧沈河宫神应每如答松篁气葱茏苍螭送飞雨赤鲤喷回风洒酒布瑶席吹箫下玉童元冥掌阴事祝史告年丰百谷趋潭底三光悬镜中浅深露沙石苹生虚空晩景临泛美亭臯轻霭红晴山傍舟楫白鹭惊丝桐我本家颍北出门见维嵩焉知松峰外又有天坛东左手正接防浩歌眄青穹夷犹傲清吏偃仰狎渔翁对此川上闲非君谁与同霜凝逺邨曙月净蒹葭丛兹境信难遇为欢殊未终淹留怅言别烟屿夕防蒙  

渭水　　　　　　　　　　【`唐`】权徳舆  

吕氏年八十皤然持钓钩意在靖天下岂惟食营丘师臣有家法小白乃尊周日暮驻征防爱兹清渭流  

游湓水　　　　　　　　　【`唐`】白居易  

四月未全热麦凉江风秋湖山处处好最爱湓水头湓水从东来一派入江流可怜似萦带中有随风舟命酒一临泛舍鞍扬棹讴放回岸傍马去逐波间鸥烟浪始渺渺风襟亦悠悠初疑上河汉中若寻瀛洲汀树緑拂池沙草芳未休青萝与紫葛枝蔓垂相樛系防歩平岸回头望江州城雉映水见隐隐如蜃楼日入意未尽将归复少留到官行半嵗今日方一游此地来何暮可以写吾忧  

晩渡伊水　　　　　　　　【`唐`】韦　述  

悠悠渉伊水伊水清见石是时春向深两岸草如积迢递望洲屿逶迤亘津陌新树落疎红遥原上新碧回首望洛阳遽有长山隔烟雾犹辨家风尘已为客登陟多异趣往来见行役云起早已昏鸟飞日将夕光阴逝不借超然慕畴昔逺游亦何为归来存竹帛  

伊水门　　　　　　　　　【`唐`】楼　颖  

朝陟伊水门伊水入门流惬心乃成兴澹然泛孤舟霏防傍青霭容与随白鸥竹阴交前浦柳花媚中洲日落阴云生弥觉兹路幽聊以恣所适此外知何求  

苕霅二水　　　　　　　　【`宋`】梅尧臣  

昔爱伊与洛今逢苕与霅南郭复西城晓水明于甲尘缨庶可濯白鸟谁来狎落日潭上归渔歌自相答  

吴江放船至枫桥湾　　　　【`宋`】薛季宣  

短篷负长虹破簏挂明月风马坐中生天幕波中出髙城多隐映逺岫才罗列少小泛吴船始识仙凡别  

汾水道中　　　　　　　　【`元`】王　恽  

苍巅互出缩峪势曲走蛇回眺惊后拥迎看复横遮云林荡髙秋半岭翻晴霞十里九渡水清流带寒沙山谿本幽寂激之声乃哗解鞍憩美防觉我心静嘉风枝满秋实野菊披水涯幽馨散兰馥红鲜缀丹砂二物固碎托兴骚人夸我欣记所见信笔书田家  

钓鱼湾　　　　　　　　　【`明`】吴鼎芳  

家住此湾中不出此湾里长日坐鱼矶闲心澹无巳白云起前山悠悠亦来此搔首对斜阳纶竿久不理  

早秋泾上行　　　　　　　【`明`】王　问  

兹晨暑气平泾上自容与返照入柴扉蝉声在髙树泾水静不流苹花发西渡五湖秋色中欲乘扁舟去  

五言律  

侍宴浐水赋得浓字　　　　【`唐`】张　説  

千行发御柳一叶下仙青浦宸游至朱城紫气浓云霞交暮色草树喜春容蔼蔼天旗转清笳入九重  

侍宴浐水赋得长字　　　　【`唐`】宗楚客  

御辇出明光乘流泛羽觞珠胎随月减玉漏与年长寒尽梅犹白风迟柳未黄日斜旌斾转休气展林塘  

泛前陂　　　　　　　　　【`唐`】王　维  

秋空自明迥况复逺人寰畅以沙际鹤兼之云外山澄波淡将夕清月皎方闲此夜任孤棹夷犹殊未还  

泊扬子津　　　　　　　　【`唐`】祖　咏  

才入维扬郡乡闗此路遥林藏初霁雨风退欲归潮江火明沙岸云帆碍浦桥客衣今正薄寒气昨来饶  

与鄠县群官泛渼陂　　　　【`唐`】岑　参  

万顷浸天色千寻穷地根舟移城入树岸濶水浮邨闲鹭惊箫管潜虬傍酒樽暝来呼小吏列火俨归轩  

寻龙湍　　　　　　　　　【`唐`】孙　逖  

仙穴寻遗迹轻舟爱水乡谿流一曲尽山路九峰长渔父歌金洞江妃舞翠房遥怜葛仙宅真气共微茫  

董岭水　　　　　　　　　【`唐`】周　朴  

湖州安吉县门与白云齐禹力不到处河声流向西去衙山色逺近水月光低中有髙人在沙中曳杖藜  

临石歩港　　　　　　　　【`宋`】徐　铉  

碕岸随萦带微风起细涟緑隂三月后倒影乱峰前吹浪游鳞小粘苔碎石圆防将腰下组换取钓鱼船  

过白水　　　　　　　　　　【`宋`】梅尧臣  

下马独怀古翛然临渡风真人去未久流水自无穷雨濶沙防涨湾平野色通曾兴汉家业今与百川同  

发扬港渡入交口夹　　　　　【`宋`】杨万里  

朝雨悤悤霁春山歴歴嘉老青交幼緑暗锦出明花渔艇十数只鸡声三五家人生须富贵此辈亦生涯  

泊桐庐分水港　　　　　　　【`宋`】王十朋  

何处系归舟桐庐旧日游港从分水出亭瞰合江流疉嶂云披絮遥天月吐钩纷纷钓鱼者无复见羊裘  

大龙湫　　　　　　　　　　【`宋`】赵师秀  

一派落虚空如何画得同髙风吹作雨低日射成虹西  

域书曾説先朝路始通或言龙已去幽处别为宫  

五言排律  

赋得荆谿夜湍送蒋逸人归义兴山  

【`唐`】皇甫冉  

惊湍流不极夜渡识云岑长带谿沙浅时因山雨深方同七里路更遂五湖心掲厉朝将夕潺湲古至今花源若可许虽逺亦相寻  

七言律  

十五里沙　　　　　　　　【`宋`】刘克庄  

只见如山白浪飞更堪动地黒风吹渺茫直际九州外汹涌常如八月时河伯岂能穷海若灵胥仅可吓吴儿惜无散髪骑鲸友共了南游一段竒  

太乙湫　　　　　　　　　【`金`】杨云翼  

四崖环抱镜光平数亩澄石底渟寒入井头千丈雪净涵岩际一天星傍人争出鱼依势衔叶飞来鸟防灵日日东风送潮出只因絶顶透沧溟  

太液晴波　　　　　　　　【`明`】林　环  

池头旭日散轻烟开镜清光近九天翠柳条长经雨后緑苹香暖得春先御沟流出通金水仙派分来自玊泉在镐几回陪宴乐咏歌鱼藻继周篇  

太液晴波　　　　　　　　【`明`】曾　棨  

灵沼溶溶淑气回玉泉初暖碧如苔风回鼇背山光动日照龙鳞镜影开飞鸟惯随仙仗过游鱼偏识翠华来愿倾池水成春酒添进南山万夀杯  

太液晴波　　　　　　　　【`明`】梁　潜  

蓬岛前头太液池揺风漾日动涟漪鱼龟已惯迎仙舫鸥鹭应能识翠旗着雨锦蕖开晩镜拂烟翠柳曳晴丝周人自昔歌灵沼愿沐恩波一献诗  

五言絶句  

东陂　　　　　　　　　　【`唐`】钱　起  

永日兴难忘掇芳春陂曲新晴花枝下爱此苔水緑  

潺湲声　　　　　　　　　　钱　起  

乱石跳素波寒声闻几处飕飕暝风引散出空林去  

黄菊湾　　　　　　　　　【`唐`】顾　况  

时菊凝晓露露华滴秋湾仙人酿酒熟醉里飞空山  

白鹭汀　　　　　　　　　　顾　况  

靃靡汀草碧淋森鹭毛白夜起沙月中思量捕鱼防  

欹松漪　　　　　　　　　　顾　况  

湛湛碧涟漪老松欹侧卧悠扬緑萝影下拂波纹破  

春波曲　　　　　　　　　【`元`】杨维桢  

家住春波上春深未得归桃花新水涨应没浣花矶  

新水　　　　　　　　　　【`明`】袁　凯  

柳外朝朝雨平添过旧痕往时桃叶渡今日更销魂  

七言絶句  

渭上　　　　　　　　　　【`唐`】温庭筠  

吕公荣达子陵归万古烟波绕钓矶桥上一通名利迹至今江鸟背人飞  

三十六湾　　　　　　　　【`唐`】许　浑  

缥缈临风思美人荻花枫叶带谿声夜深吹笛移船去三十六湾秋月明  

延平津　　　　　　　　　【`唐`】胡　曾  

延平津下水溶溶峭壁巍岑一万重昨夜七星潭底见分明神劔化为龙  

寒芦港　　　　　　　　　【`宋`】苏　轼  

溶溶晴港漾春晖芦笋生时柳絮飞还有江南风物否桃花流水鮆鱼肥  

新湾　　　　　　　　　　【`宋`】刘子翚  

冉冉寒生水面烟吴歌唱罢月微偏停桡又向湾前宿一夜西风浪打船  

过临平莲荡　　　　　　　【`宋`】杨万里  

莲荡层层镜様方春来嫩玉斩新黄角头一一张芦箔不遣鱼虾过别塘  

其二  

人家星散水中央十里芹羹菰饭香想得薫风端午后荷花世界柳丝乡  

过沙头　　　　　　　　　　杨万里  

过了沙头渐有邨地平江濶气清温暗潮已到无人防只有篙师识水痕  

玊渊　　　　　　　　　　【`宋`】王十朋  

谁决银河落半天飞流溅沬五峰前山中草木皆光润知有含辉玊在渊  

## 御定佩文斋咏物诗选卷一百十一  

宫殿类  

五言古  

新成安乐宫　　　　　　　【`梁`】简文帝  

遥看云雾中刻桷映丹虹珠帘通晓日金花拂夜风欲知歌管处来过安乐宫  

新成安乐宫　　　　　　　【`陈`】阴　铿  

新宫实壮哉云里望楼台迢逓翔鹍仰联翩贺雀来重檐寒雾宿丹井夏莲开砌石披新锦梁花画早梅欲知安乐盛歌管杂尘埃  

重阳殿成金石会竟上诗　　【`陈`】张正见  

周王兴路寝汉后成甘泉共知崇壮丽迢逓与云连抗殿疏龙首峻陛激天泉东西跨函谷左右瞩伊瀍百常飞观竦三休复道悬拱乌遥造日攑虬逺架烟云栋疑飞雨风窓似望仙玉女临芳镜金珰映彩椽梅梁横发  

蕊藻井倒披莲荣光开御宿佳气属祈年霜鴈排空断寒花映日鲜负扆凭霄极台司列象躔登台喧大夏御气响钧天北斗承三献南风入五弦鸾歌鳷鹊右兽舞射熊前翔鶤仰不逮燕雀徒联翩  

过旧宫　　　　　　　　【`北周`】明　帝  

玉烛调秋气金舆厯旧宫还如过白水更似入新丰秋潭渍晩菊寒井落疎桐举杯延故老令闻歌大风  

侍宴瑶泉殿　　　　　　　【`陈`】江　总  

水亭通枍诣石路接堂皇野花不识采旅竹夲无行雀惊疑欲曙蝉噪似含凉何言金殿侧亟奉瑶池觞  

帝京篇　　　　　　　　　【`唐`】太　宗  

秦川雄帝宅函谷壮皇居绮殿千寻起离宫百雉余连甍遥接汉飞阁迥凌虚云日隐城阙风烟出绮疏  

早春桂林殿应制　　　　　【`唐`】上官仪  

歩辇出披香清歌临太液晓树流鸎满春隄芳艸积风色翻露文雪华上空碧花蝶来未巳山光暧将夕侍宴莎册宫应制得情字　　【`唐`】许敬宗  

三星希曙景万骑翊天行葆羽翻风队腾吹掩山楹暖日晨光浅飞烟旦彩轻塞寒桃变色氷断箭流声渐奏长安道神臯动睿情  

五言律  

早春桂林殿应制　　　　　【`唐`】陈叔达  

金铺照春色玉律动年华朱楼云似葢丹桂雪如花水岸衔阶转风条出柳斜轻舆临太液湛露酌流霞奉和仪鸾殿早秋应制　　　【`唐`】许敬宗  

睿想追嘉豫临轩御早秋斜晖丽粉壁清吹肃朱楼髙殿凝阴满雕艶曲流小臣参广宴大造谅难酬银潢宫侍宴应制得枝字　　【`唐`】魏元忠  

别殿秋云上离宫夏景移寒风生玉树凉气下瑶池壍花仍吐叶岩木尚抽枝愿奉南山寿千秋长若斯  

甘露殿侍宴应制　　　　　【`唐`】李　峤  

月宇临丹地云窓网碧纱御园陈桂醑天酒酌橊花水向浮桥直城连禁苑斜承恩恣欢赏归路满烟霞和周记室从驾晓发合壁宫　　李　峤  

濯龙春苑曙翠凤晓旗舒野色开烟后山光淡月余风长笳响咽川迥骑行疎珠履陪仙驾金声振属车  

麟趾殿侍宴应制　　　　　【`唐`】宋之问  

北阙层城峻西宫复道悬乗舆厯万户置酒望三川花柳含丹日山河入绮筵欲知陪赏处空外有飞烟  

宫中行乐词　　　　　　　【`唐`】李　白  

水绿南薰殿花红北阙楼莺歌闻太液凤吹绕瀛洲素女鸣珠佩天人弄防毬今朝风日好宜入未央游  

乐成殿　　　　　　　　　【`明`】马汝骥  

金隄回北拱寳殿乐西成舂急奔湍上梁危架石行池龙蟠九岛苑鸟下层城帝豫因民事长杨媿颂声  

五言排律  

九成宫秋初应诏　　　　　【`唐`】刘袆之  

帝圃疏金阙仙台驻玉銮野分鸣鸑岫路接寳鸡坛林树千霜积山宫四序寒蝉急知秋早莺疎觉夏阑怡神紫气外凝睇白云端舜海词波发徒惊游圣难  

春晩侍宴丽正殿探得开字　【`唐`】张　説  

圣政惟稽古賔门引上才坊因购书立殿为集贤开髦彦星辰下仙章日月回字如龙负出韵是凤衔来庭柳余春驻宫樱早夏催喜承芸阁宴幸奉柏梁杯  

奉和圣制暇日与兄弟同游兴庆宫作应制  

张　説  

汉武横汾日周王宴镐年何如造区夏复此睦亲贤巢凤新成阁飞龙旧跃泉棣华歌尚在桐叶戏仍前禁籞氛埃隔平台景物连圣慈良有裕王道固无偏问俗兆人阜观风五敎宣献图开益地张乐奏钧天侍酌衢尊满询刍谏鼔悬永言形友爱万国共周旋  

奉和幸上阳宫侍宴应制　　【`唐`】宗楚客  

紫庭金凤阙丹禁玉鸡川似立蓬瀛上疑游昆阆前鸟将歌合转花共锦争鲜湛露飞尧酒薰风入舜弦水光揺落日树色带晴烟向夕回雕辇佳气满岩泉  

七言律  

奉和春日幸望春宫应制　　【`唐`】沈佺期  

芳郊绿野散春晴复道离宫烟雾生杨柳千条花欲绽葡萄百丈蔓初萦林香酒气元相入鸟啭歌声各自成定是风光牵宿醉来晨复得幸昆明  

奉和春日幸望春宫应制　　【`唐`】郑　愔  

晨跸凌髙转翠旌春楼望逺背朱城忽排花上游天苑却坐云边看帝京百草香心初罥蝶千林嫩叶始藏莺幸同微藿倾阳早愿比盘根应荣  

奉和春日幸望春宫应制　　【`唐`】苏　颋  

东望望春春可怜更逢晴日柳含烟宫中下见南山尽城上平临北斗悬细草偏承回辇处飞花故落舞觞前宸游对此欢无极鸟弄歌声杂管弦  

奉和春日幸望春宫应制　　【`唐`】张　説  

别馆芳菲上苑东飞花淡荡舞筵红城临渭水天河近阙对南山雨露通绕殿流莺凡几树当轩乱蝶许多丛春园既醉心和乐共识皇恩造化同  

奉和春日幸望春宫应制　　【`唐`】崔　湜  

淡荡春光满晓空逍遥御辇入离宫山河眺望云天外台榭参差烟雾中庭际花飞锦绣合枝间鸟语管弦同即此欢娱齐镐宴惟应率舞乐薰风  

奉和圣制从蓬莱向兴庆阁道中畱春雨中春  

望之作　　　　　　　　【`唐`】李　憕  

别馆春还淑气催三宫路转凤凰台云飞北阙轻阴散雨歇南山积翠来御柳遥随天仗发林花不待晓风开已知圣泽深无限更喜年芳入睿才  

勅借岐王九成宫避暑应敎　【`唐`】王　维  

帝子逺辞丹凤阙天书遥借翠微宫隔窓云雾生衣上卷幔山泉入镜中林下水声喧语笑岩间树色隐房栊仙家未必能胜此何事吹箫向碧空  

和贾舍人早朝大明宫　　　　王　维  

绛帻鸡人报晓筹尚衣方进翠云裘九天阊阖开宫殿万国衣冠拜冕旒日色才临仙掌动香烟欲傍衮龙浮朝罢须裁五色诏佩声归到凤池头  

奉和圣制从蓬莱向兴庆阁道中畱春雨中春  

望之作　　　　　　　　　王　维  

渭水自萦秦塞曲黄山旧绕汉宫斜銮舆迥出千门柳阁道回看上苑花云里帝城双凤阙雨中春树万人家为乗阳气行时令不是宸游玩物华  

早朝大明宫呈两省僚友　　【`唐`】贾　至  

银烛朝天紫陌长禁城春色晓苍苍千条弱柳垂青琐百啭流莺绕建章劒佩声随玉墀歩衣冠身惹御炉香共沐恩波凤池上朝朝染翰侍君王  

和贾舎人早朝大明宫　　　【`唐`】岑　参  

鸡鸣紫陌曙光寒莺啭皇州春色阑金阙晓钟开万户玉堦仙仗拥千官花迎劒佩星初落柳拂旌旗露未干独有凤凰池上客阳春一曲和皆难  

和贾舍人早朝大明宫　　　【`唐`】杜　甫  

五夜漏声催晓箭九重春色醉仙桃旌旗日暖龙蛇动宫殿风微燕雀髙朝罢香烟携满防诗成珠玉在挥毫欲知世掌丝纶美池上于今有凤毛  

紫宸殿退朝口号　　　　　　杜　甫  

户外昭容紫袖垂双瞻御座引朝仪香飘合殿春风转花覆千官淑景移昼漏稀闻髙阁报天顔有喜近臣知宫中每出归东省会送防龙集凤池  

宣政殿退朝晚出左掖　　　　杜　甫  

天门日射黄金榜春殿晴熏赤羽旗宫草霏霏承委佩炉烟细细驻游丝云近蓬莱常五色雪残鳷鹊亦多时侍臣缓歩归青琐退食从容出每迟  

和李员外扈驾幸温泉宫　　【`唐`】钱　起  

未央月晓度疎钟凤辇时廵出九重雪霁山门迎瑞日云开水殿飞龙轻寒不入宫中树佳气常浮仗外峰遥羡枚臯扈仙跸偏承霄汉渥恩浓  

九成宫　　　　　　　　　【`唐`】李商隐  

十二层城阆苑西平时避暑拂虹霓云随夏后双龙尾风逐周王八骏蹄吴岳晓光连翠巘甘泉晩景上丹梯荔枝卢橘沾恩幸鸾鹊天书湿紫泥  

兴庆宫朝退次韵袁伯长见贻是日上加尊号礼成告谢集即东出奉祠斋宫  

【`元`】虞　集  

翠葢重重宝扇斜从官穿柳散慈鸦过宫路逺纡天歩上寿杯深阁雨花玉贯两虹通象纬衣成五防练云霞奉祠东出蓬莱道春水鳬鹥踏汉槎  

兴圣殿进史　　　　　　　【`元`】黄清老  

瑶编初进侍明光日丽龙池昼刻长堤柳染成春水色宫花并入御炉香金壶洒露层阶滑玉盌分氷广殿凉蒙瞍似知天意喜凤笙新奏五云章  

大明殿早朝　　　　　　　【`元`】欧阳元  

扶揺万里上青霄凤阙龙池歩歩瑶駞背负琛金络索象身备驾玉逍遥衣冠俯伏传呼岳千羽低徊看舞韶湖海布衣瞻盛事他时田野梦天朝  

六言絶句  

宫中三台词　　　　　　　【`唐`】王　建  

池北池南草绿殿前殿后花红天子千秋万歳未央明月清风  

七言絶句  

宫词　　　　　　　　　　【`唐`】王　建  

金殿当头紫阁重仙人掌上玉芙蓉太平天子朝元日五色云车驾六龙  

其二  

罗衫叶叶绣重重金凤银鵞各一丛每遍舞头分两句太平万歳字当中  

其三  

未明开着九重关金画黄龙五色幡直至银台排仗合圣人三殿册西番  

其四  

龙烟日暖紫曈曈宣政门当玉仗风五刻阁前卿相出下帘声在半天中  

其五  

宫花不共外花同正月长先一半红供御樱桃看守别直无鸦鹊到园中  

其六  

延英引对碧衣郎江砚宣毫各别牀天子下帘亲考试宫人手里过茶汤  

其七  

集贤殿里图书满点勘头边御印同真迹进来依字数别收锁在玉函中  

宫词　　　　　　　　　　【`唐`】顾　况  

禁柳烟中闻晓乌风吹玉漏尽铜壶内官先向蓬莱殿金合开香泻御炉  

朝元引　　　　　　　　　【`唐`】陈　陶  

玉殿云开露冕旒下方珠毕压鼇头天鸡唱罢南山曙春色先归十二楼  

其二  

宝祚河宫一向清龟鱼天篆益分明侍臣谁献登封艸五岳齐呼万歳声  

早赴北宫　　　　　　　　【`金`】郑　摅  

苍龙双阙郁层云湖水鳞鳞柳色新絶似江行看春晓不知身是趁朝人  

咏洪禧殿　　　　　　　　【`元`】周伯琦  

镂花香案错琳璆金瓮葡萄大白浮群玉诸山环御榻瑶池只在殿西头  

咏水晶殿　　　　　　　　　周伯琦  

氷华雪翼西东玉座生寒八面风巧思曽经脩月手通明原在五云中  

宫词　　　　　　　　　　　周伯琦  

苑路东西草色遥阑干曲曲似飞桥水晶殿外檐铃响疑是銮舆早散朝  

咏香殿　　　　　　　　　　周伯琦  

鹧斑百和作坚材翥凤翔龙四壁开宝地晓张香积界始知天子是如来  

滦京杂咏　　　　　　　　【`元`】杨允孚  

曙色苍茫阊阖开相君有奏入蓬莱须防云拥千官出又带天边好雨来  

其二  

丽日初明瑞气开千官钖宴集蓬莱黄门控马天街立丞相簮花御苑回  

宫词　　　　　　　　　　【`明`】黄省曽  

金铺玉户月流辉宝座瑶台映紫衣圣主观书居大善三更龙辇未言归  

禁直　　　　　　　　　　【`明`】唐　敏  

武楼髙迥接回廊绣妥盘龙防御牀得侍至尊论治道祥风微袅水沈香  

## 御定佩文斋咏物诗选卷一百十二  

门阙类  

五言古  

咏双阙　　　　　　　　　【`陈`】江　总  

象阙连驰道天宇照方疏刻凤栖清汉图龙入紫虚屡逢膏露洒几遇祥烟初竞言百尺丽宁方万丈余  

赋得待诏金马门　　　　　【`陈`】何　胥  

汉家一统轨济济万国朝飞缨拂晓雾轻辇逐晨飇槐衢映绿绂日彩丽金貂此时参待诏谁复想渔樵  

五言律  

咏门　　　　　　　　　　【`唐`】李　峤  

奕奕彤闱下煌煌紫禁隈阿房万户列阊阖九重开疏广遗荣去于公待驷来讵知金马侧方朔有竒才  

徽安门晓望　　　　　　　【`宋`】欧阳脩  

都门收宿雾佳气郁葱葱晓日寒川上青山白露中楼  

台万瓦合车马九衢通恨乏登高赋徒知京邑雄  

大明门春望　　　　　　　【`明`】张元凯  

太和盈宇宙奕奕徧光华美丽都人绮芳菲辇道沙紫驑衔禁草黄鸟卧宫花一望千重殿常生五色霞  

五言排律  

赋得蕃臣恋魏阙　　　　　【`唐`】蒋　防  

剖竹随皇命分忧镇大蕃恩波怀魏阙献纳望天阍政奉南风顺心依北极尊梦魂通玉陛动息寄朱轩直以蒸黎念思陈政化源如何子牟意今古道斯存  

谒见日将至双阙　　　　　【`唐`】阙　名  

晓色临双阙微臣礼位陪逺惊龙凤覩谁识冕旒开蔼蔼千年盛颙颙万国来天文标日月时令布云雷迥出黄金殿全分白玉台雕虫竟何取瞻恋不知回  

七言律  

阙下待传防呈诸同舎　　　【`唐`】刘禹钖  

禁漏晨钟声欲歇旌旗组绶影相交殿含佳气当龙首阁倚晴天见凤巢山色葱茏丹槛外霞光泛灔翠松梢多惭再入金门籍不敢为文学解嘲  

和宋学士晩出丽正门　　　【`元`】甘　立  

暮光霞彩炫金题綘阙髙居雉堞低上相楼台连御苑中郎车骑过沙堤皁雕孤捩凌云翮紫燕双翻踣雪蹄回首上林凉月夜蕊珠多是凤鸾栖  

长安门西道苑墙雨后经眺作  

【`明`】汤　珍  

紫宫黄屋邃森沈驰道周庐肃羽林树里啼莺清禁切雨余流水御沟深松篁并落钟山翠云雾常依汉殿阴此日讴歌欢在镐草茅何以嗣华音  

七言絶句  

出左掖门口号　　　　　　【`元`】王　恽  

花映岩廊近紫宸宫官行酒过三廵共携满袖天香出散作都城十日春  

望阙口号　　　　　　　　【`明`】沈梦麟  

阊阖排云玉殿开千官鹓鹭早朝回不知谁献王褒颂得奉君王万寿杯  

夏日出文明门　　　　　　【`明`】薛　瑄  

文明门外柳阴阴百啭黄鹂送好音行过御沟回望处凤皇楼阁五云深  

## 御定佩文斋咏物诗选卷一百十三  

省掖类  

五言律  

晩出左掖　　　　　　　　【`唐`】杜　甫  

昼刻传呼浅春旗簇仗齐退朝花底散归院柳边迷楼雪融城湿宫云去殿低避人焚諌草骑马欲鸡栖  

春宿左省　　　　　　　　　杜　甫  

花隐掖垣暮啾啾栖鸟过星临万户动月傍九霄多不寝听金钥因风想玉珂明朝有封事数问夜如何  

省中即事　　　　　　　　【`唐`】岑　参  

华省谬为郎蹉跎鬓巳苍到来恒襆被随例且含香竹影遮窓暗花阴拂簟凉君王新赐笔草奏向明光  

和范秘书省中作　　　　　【`唐`】喻坦之  

清省宜寒夜仙才称独吟钟来宫转漏月过阁移阴鹤壁灯前静芸台幄外深想知因此兴暂动忆山心五言排律  

酬苏员外味道夏晩寓直省中见赠  

【`唐`】沈佺期  

并命登仙阁分曹直礼闱大官供宿膳侍史防朝衣卷幔天河入开窓月露微小池残暑退髙树早凉归冠劒无时释轩车待漏飞明朝题汉柱三署有光辉  

直中书省　　　　　　　　【`唐`】韦承庆  

清切凤凰池扶疎鸡树枝唯应集鸾鹭何为宿覊雌大道乾坤辟深恩雨露垂昆蚑既含飬驽骀亦驱驰木偶翻为用芝泥忽滥窥九思空自勉五字本无施徒喜逢千载何阶答二仪萤光向日尽蚊力负山疲禁宇庭除阔闲宵钟箭移暗花临户发残月下帘敧白发随年改丹心为主披命将时并泰言与行俱危寄谢登巢客尧年复在斯  

春日直门下省早朝　　　　【`唐`】王　维  

骑省直明光鸡鸣谒建章遥闻侍中佩暗识令君香玉漏催铜史天书拜夕郎旌旗映阊阖歌吹满昭阳官舍梅初紫宫门柳欲黄愿将迟日意同与圣恩长  

省中书事　　　　　　　　【`元`】王士熈  

玉京长夏里画省五云边终日身无事清时职是仙缥甆分马乳银叶荐龙涎细草烟笼垂杨雪妬绵客怀天外鹤农事雨余田染翰迎歌扇挥金向酒船鼇峰孤絶处闲坐似当年  

七言律  

见于给事暇日上直寄南省诸郎官诗因以戏  

赠　　　　　　　　　　【`唐`】白居易  

倚作天仙弄地仙夸张一日抵千年黄麻勅胜长生箓白纻词嫌内景篇云彩误居青琐地风流合在紫薇天东曹渐去西垣近鹤驾无妨更着鞭  

休澣日西掖谒所知因成长句  

【`唐`】温庭筠  

赤墀髙阁自从容玉女窓扉报曙钟日丽九门青琐闼雨晴双阙翠微峰毫端蕙露滋仙草琴上薰风入禁松荀令凤池春晚晚好将余润变鱼龙  

省中偶作　　　　　　　　【`唐`】张　乔  

三转郎曹自勉旃莎堦吟歩想前贤不如何逊无佳句若比冯唐是壮年捧制名题黄纸尾约僧心在白云边乳毛松雪春来好直夜清闲且学禅  

雨中放朝出左掖　　　　　【`明`】文征明  

霏微芳润浥霓旌厯落彤墀散履声暝色浮烟迷左掖碧云将雨近西清柳垂青琐千丝重水落银桥万玉鸣霑洒不辞袍袖湿天街尘净马蹄轻  

## 御定佩文斋咏物诗选卷一百十四  

馆阁类  

五言古  

赋得谒帝承明庐　　　　　【`陈`】江　总  

雾开仁寿殿云绕承明庐轮停绀幰引马度红尘余香貂拜黻衮花绶拂除谒帝升清汉何殊入紫虚  

五言律  

冬夜寓直麟阁　　　　　　【`唐`】宋之问  

直事披三省重关秘七门广庭怜雪净深屋喜炉温月幌花虚馥风窓竹暗喧东山白云意兹夕寄琴樽春夜寓直凤阁怀群公　　　【`唐`】魏知古  

拜门传漏晩寓省索居时昔重安仁赋今称伯玉诗鸳池满不溢鸡树久逾滋夙夜怀山甫清风咏所思  

奉和人日清晖阁宴群臣遇雪应制  

【`唐`】宗楚客  

窈窕神仙府参差云汉间九重中禁启七日早春还太液天为水蓬莱雪作山今朝上林树无处不堪攀  

七言律  

题集贤阁　　　　　　　　【`唐`】刘禹锡  

凤池西畔图书府玉树玲珑景气闲长听余风送天乐时登髙阁望人寰青山云绕阑干外紫殿香来歩武间曾是先贤翔集地每防壁记一惭顔  

和刘郎中学士题集贤阁　　【`唐`】白居易  

朱阁青山髙庳齐与君才子作诗题傍闻大内笙歌近下视诸司屋舎低万卷图书天禄上一条风景月华西欲知丞相优贤意百歩新廊不踏泥  

忆夜直金銮殿承防　　　　【`唐`】李　绅  

月当银汉玉绳低深听箫韶碧落齐门压紫垣髙绮树阁连青琐近丹梯墨宣外渥催飞诏草布新恩促换题明日独归花路逺可怜人世隔云泥  

雨后月中玉堂闲坐　　　　【`唐`】韩　偓  

银台直北金銮外暑雨初晴皓月中惟对松篁听刻漏更无尘土翳虚空绿香熨齿氷盘果清冷侵肌水殿风坐久忽闻铃索动玉堂西畔响丁东  

陪王庶子游后湖涵虚阁　　【`宋`】徐　铉  

悬圃清虚乍过秋看山寻水上兹楼轻鸥的的飞难没红叶纷纷晩更稠风卷微云分逺岫浪揺晴日照中洲跻攀况有承华客如在南皮奉胜游  

畱题微之廨中清晖阁　　　【`宋`】王安石  

故人名字在瀛洲邂逅低回向此畱鸥鸟一双随坐啸荷花十丈对冥搜水涵樽爼清如洗山染衣巾翠欲流宣室应疑鬼神事知君能复几来游  

寓直玉堂拜赐御酒　　　　【`宋`】范成大  

归鸦陆续堕宫槐帘幙参差晩不开小雨遂将秋色至长风时送市声来近瞻北斗璿玑次犹梦西山碧翠堆惭媿君恩来甲夜殿头宣劝紫金杯  

新馆内直　　　　　　　　【`明`】曽　棨  

华馆深沈直禁闱彩甍丹碧焕翚飞上林万树连西掖北极诸星拱太微绕砚龙香裁诏罢隔帘莺语退朝归应知几度青绫夜月转金茎露满衣  

翰林斋宿　　　　　　　　【`明`】文征明  

春星烂熳烛薇垣独拥青绫向夜阑宫漏隔花银箭永莲灯垂烬玉堂寒坐聆宵柝霜围屋想见郊禋月满坛铃索无风尘土逺始知仙署逼金銮  

七言絶句  

金銮坡上南望　　　　　　【`唐`】郑　畋  

玉晨钟韵上清虚画防祥烟拱帝居极眼向南无限地緑烟深处认中书  

玉堂读卷杂赋次韵　　　　【`元`】虞　集  

千花覆槛柳垂丝昼刻传呼淑景迟圣主自观新进策侍臣簪笔立多时  

与赵子期趋阁　　　　　　　虞　集  

日出风生太液波画桥千尺彩船过桥头柳色深如许应是偏承雨露多  

诏直内阁即事　　　　　　【`明`】胡　俨  

清晓朝回秘阁中坐防宫树露华浓绿窓朱户图书满人在蓬莱第一峰  

其二  

浩荡东风雨散丝暗移春色上花枝云阴半卷龙楼晩正是词臣退直时  

## 御定佩文斋咏物诗选卷一百十五  

院类  

五言古  

宴韦司户山亭院　　　　　【`唐`】髙　适  

人幽想灵山意惬怜逺水习静务为适所居还复尔汲流涨华池开酌宴君子苔径试窥践石屏可攀倚入门见中峰携手如万里横琴了无事垂钓应有以髙馆何沈沈飒然凉风起  

五言律  

奉和幸上官昭容院　　　　【`唐`】郑　愔  

地轴楼居逺天台阙路赊何如游帝宅即此对仙家座拂金壶电池揺玉酒霞无云秦汉隔别访武陵花  

其二  

槎流天上转茅宇禁中开河鹊塡桥至山熊避槛来庭花采菉蓐岩石歩莓苔愿奉舆图泰长开锦翰裁  

辱张常侍题集贤院诗因以继和  

【`唐`】白居易  

天禄阁门开甘泉侍从回图书皆帝籍僚友尽仙才骑省通中掖龙楼隔上台犹怜病宫相诗寄洛阳来  

重脩府西水亭院　　　　　　白居易  

因下疏为沼随髙筑作台龙门分水入金谷取花栽绕岸行初匝凭轩立未回园西有池位畱与后人开  

南谿书院　　　　　　　　【`唐`】杨　发  

茅屋往来久山深不置门草生垂井口花发接篱根入院将雏鸟攀萝抱子猿曾逢异人说风景似桃源  

五言排律  

集贤书院成送张说上集贤学士赐宴得珍字  

【`唐`】明　皇  

广学开书院崇儒引席珍集贤招衮职论道命台臣礼乐沿今古文章革旧新献酬樽爼列賔主位班陈节变云初夏时移气尚春所希光史册千载仰兹辰  

奉和圣制送张说上集贤院学士赐宴赋得升  

字　　　　　　　　　　【`唐`】裴　漼  

问道图书盛尊儒礼教兴石渠因学广金殿为贤升日月恩光照风云宠命膺谋谟言可范舟楫事斯凭燕喜明时洽光辉湛露凝大哉尧作主天下颂歌称  

奉和圣制送张说上集贤院学士赐宴赋得风  

字　　　　　　　　　　【`唐`】褚　琇  

讲习延东观趋陪盛北宫惟师恢帝则敷教协天工宣室恩常异金华礼更崇洞门清永日华绶接徽风萐降尧厨翠橊看舜酒红文思光万宇髙议待升中  

奉和圣制送张说上集贤院学士赐宴赋得华  

字　　　　　　　　　　【`唐`】韦　述  

脩文中禁启改字令名加台座征人杰书坊应国华赋诗开广宴赐酒酌流霞云散明金阙池开照玉沙掖垣畱宿鸟温树落余花谬此天光及衔恩醉日斜  

晩秋集贤院即事寄徐薛二侍郎  

【`唐`】常　衮  

穆穆上清居沈沈中秘书金铺深内殿石甃净寒渠花树台斜倚宫烟阁半虚缥囊披锦绣翠轴卷琼琚墨润氷文茧香销蠧字鱼翻黄桐叶老吐白桂花初旧德双游处联芳十载余北朝荣庾薛西汉盛严徐侍讲亲华扆征诗歩绮疎缀帘金翡翠赐砚玉蟾蜍移秩东南逺离怀嵗月除承明期重入江海意何如  

七言律  

院中晩晴怀西阁茅舎　　　【`唐`】杜　甫  

幕府秋风日夜清淡云疎雨过髙城叶心朱实堪时落堦面青苔先自生复有楼台衔暮景不劳钟鼔报新晴浣花谿里花饶笑肯信吾兼吏隐名  

田将军书院　　　　　　　【`唐`】贾　岛  

满庭花木半新栽石自平湖逺岸来笋迸邻家还长竹地经山雨几层苔井当深夜泉微上阁入髙秋户尽开行背曲江谁到此琴书锁着未朝回  

夏日题寻眞观李寛中秀才书院  

【`唐`】吕　温  

闭院开轩笑语阑江山并入一壶宽微风但觉杉香满烈日方知竹气寒披卷最宜生白室吟诗好就歩虚坛愿君此地攻文字如链仙家九转丹  

寄题华严韦秀才院　　　　【`唐`】许　浑  

三面楼台百丈峰西岩髙枕树重重晴攀翠竹题诗滑秋摘黄花酿酒浓山殿日斜喧鸟雀石潭波动戏鱼龙今来故国遥相忆月照千山半夜钟  

贡院忆继学治书　　　　　【`元`】马祖常  

棘闱粉署隔重墙校艺分官属正郎五夜风帘烧蜡烛九天氷树剂龙香周旋接武尚书履供帐畱茵御史牀胪唱閤门春色曙侍臣应奏庆云章  

次韵王师鲁待制史院题壁　【`元`】周伯琦  

大安御阁势苕亭华阙中天壮上京虹绕金堤晴浪细龙蟠粉堞翠岗平众星拱北乾坤大万国朝元日月明分署玉堂清似水箫韶时听鳯凰声  

春居玉山院　　　　　　　【`明`】木　公  

玉岳崚嶒映雪堂年年有约赏春光飞红舞翠秋千院击鼓鸣钲蹴踘塲迟日醉听群鸟哢暖风时送百花香好山好地堪为乐莫厌尊前累尽觞  

五言絶句  

书院　　　　　　　　　　【`宋`】赵　抃  

雨久藏书蠧风髙老屋斜邻居尽金碧一一梵王家  

七言絶句  

春日书院　　　　　　　　【`明`】鲁　铎  

门巷春苔隔路蹊小桃开满磬池西枕书眠着无人唤花里东风百舌啼  

## 御定佩文斋咏物诗选卷一百十六  

苑类  

五言古  

侍宴乐游苑饯徐州刺史应诏  

【`梁`】沈　约  

沃若动龙骖参差凝鳯管金塘草未合玉池泉将满  

游建兴苑　　　　　　　　【`梁`】纪少瑜  

丹陵抱天邑紫渊更上林银台悬百仞玉树起千寻水流冠葢影风扬歌吹音踟蹰怜拾翠顾歩惜遗簪日落庭光转方幰屡移阴愿言乐未极不道爱黄金  

御幸乐游苑侍宴　　　　　【`陈`】张正见  

大君临四表荣光普八埏区中文化洽海外武功宣鳯下书丹篆龟符着緑编昆明不习战云梦岂游畋轨文通万国旌节靖三边髙秋藐姑射睿想属汾川两宫明合璧双阙带非烟扬銮出城观诏跸指郊防禁苑回雕  

辇离宫建翠旃流水奔雷毂追风赴电鞭画熊飘析羽金埒响胶鸣玉升文砌称觞溢绮筵兽舞依钟石鸾歌应管弦霞明黄鹄路风爽白云天潦收荷葢折露重菊花鲜上林賔早鴈长杨唱晩蝉小臣惭艺业击壤慕怀铅康衢飞驶羽大海滴微涓咏歌还集木舞蹈遂临泉愿荐南山夀明明奉万年  

五言律  

中秋月直禁苑　　　　　　【`唐`】郑　畋  

禁署方怀忝纶闱已再加暂来西掖路还整上清槎恍惚归丹地深严宿綘霞幽襟聊自适闲防紫薇花  

七言律  

苑中　　　　　　　　　　【`唐`】韩　偓  

上苑离宫望处迷相风髙与露盘齐金阶铸出狻猊立玉柱雕成翡翠栖外使调鹰初得按中官过马不教嘶笙歌锦绣云霄里独许词臣醉似泥  

从游西苑　　　　　　　　【`明`】杨士竒  

广寒宫殿属天家晓从宸游驻翠华琼液总颁仙掌露金枝皆挿御筵花棹穿萍藻波间雪旗飐芙蓉水上霞身世直超人境外玉盘亲捧枣如  

春日游东苑应制　　　　　【`明`】林　鸿  

长乐钟鸣玉殿开千官歩辇出蓬莱已敎旭日催龙驭更借春流泛羽杯堤柳欲眠莺唤起宫花乍落鸟衔来宸游好续箫韶奏京国于今有鳯台  

秋日再经西苑　　　　　　【`明`】文征明  

内苑秋清宿露晞盈盈日采动金扉松间翠殿团华葢天外银桥入紫微锦缆稀游青雀暗璚波无际白鸥飞彤墙髙柳无人折时见中官一骑归  

七言絶句  

汉苑行　　　　　　　　　【`唐`】张仲素  

二月春光变柳条九天清乐奏云韶蓬莱殿后花如锦紫阁堦前雪未消  

其二  

回鴈髙飞太液池新花低发上林枝年光到处皆堪赏春色人间总未知  

其三  

春风澹澹影悠悠莺啭髙枝燕入楼千歩回廊闻凤吹珠帘处处上银钩  

苑中寓直　　　　　　　　【`明`】夏　言  

涌玉亭前夜放舟碧荷香净雨初收遥防北岸红烟里水殿珠帘尽上钩  

## 御定佩文斋咏物诗选卷一百十七  

台榭类  

四言古  

灵台诗　　　　　　　　　【`汉`】班　固  

乃经灵台灵台既崇帝勤时登爰考休征三光宣精五行布序习习祥风祁祁甘雨百谷蓁蓁庶草蕃庑屡惟丰年于皇乐胥  

五言古  

临髙台　　　　　　　　　【`齐`】王　融  

游人欲骋望积歩上高台井莲当夏吐窓桂逐秋开花  

飞低不入鸟散逺时来还防云栋影含月共徘徊  

登髙台　　　　　　　　　【`梁`】王僧孺  

试出金华殿聊登铜雀台九路平如掌千门洞已开轩车映日过箫管逐风来若非邯郸美便是洛阳才  

宫殿名登髙台诗　　　　　【`陈`】祖孙登  

独有相思意聊敞凤凰台莲披香稍上月明光正来离鹤将云散飞花似雪回遥思竹林友前窓夜夜开  

宓公琴台诗　　　　　　　【`唐`】髙　适  

皤皤邑中老自夸邑中理何必升君堂然后知君美开门无犬吠早卧常晏起昔人不忍欺今我还复尔登单父陶少府半月台　　　【`唐`】李　白  

陶公有逸兴不与常人俱筑台像半月迥出髙城隅置酒望白云商飇起寒梧秋山入逺海桑柘罗平芜水色绿且明令人思镜湖终当过江去爱此蹔踟蹰  

小台　　　　　　　　　　【`唐`】白居易  

新树低如帐小台平似掌六尺白藤牀一茎青竹杖风飘竹皮落苔印鹤迹上幽迳与谁同闲人自来往  

新搆亭台示诸弟侄　　　　　白居易  

平台髙数尺台上结茅茨东西疏二牖南北开两扉芦帘前后卷竹簟当中施清泠白石枕疎凉黄葛衣开衿向风坐夏日如秋时笑傲颇有趣窥临不知疲东窓对华山三峰碧参差南檐当渭水卧见云防飞仰摘枝上果俯折畦中葵足以充饥渴何必慕甘肥况有好群从旦夕相追随  

题岳麓道卿台　　　　　　【`宋`】范成大  

山外江水黄江外满城绿城外杳无际天低到平陆长烟贯楚尾逺势带吴蜀故园东北望游子阑干曲  

七言古【`附长短句`】  

春台望　　　　　　　　　【`唐`】明　皇  

暇景属三春髙台聊四望目极千里际山川一何壮太华见重岩终南分疉嶂郊原纷绮错参差多异状佳气满通沟迟歩入绮楼初莺一一鸣红树归鴈双双去緑洲太液池中下黄鹤昆明水上映牵牛闻道汉家全盛日别馆离宫趣非一甘泉逶迤亘明光五柞连延接未央周庐徼道纵横转飞阁回轩左右长须念作劳居者逸勿言我后焉能恤为想雄豪壮栢梁何如俭陋卑茅室阳乌黯黯向山沈夕鸟喧喧入上林薄暮赏余回歩辇还念中人罢百金  

雍台歌　　　　　　　　　【`唐`】温庭筠  

太子池南楼百尺入窓新树疎帘隔黄金铺首画钩陈羽葆亭童拂交防盘纡栏楯临髙台帐殿临流鸾扇开早鴈惊鸣细波起映花卤簿龙飞回  

五言律  

文翁讲堂　　　　　　　　【`唐`】卢照邻  

锦里淹中馆岷山稷下亭空梁无燕雀古壁有丹青槐落犹疑市苔深不辨铭良哉二千石江汉表遗灵  

登裴秀才廸小台作　　　　【`唐`】王　维  

端居不出户满目望云山落日鸟边下秋原人外闲遥知逺林际不见此檐间好客多乗月应门莫上关  

凝云榭晩兴　　　　　　　【`宋`】文　同  

晩策倚危榭群峰天际横云阴下斜谷雨势落褒城逺渡孤烟起前邨夕照明遥懐寄新月又见一棱生  

聚仙台夜饮　　　　　　　【`金`】元好问  

永夜畱欢席髙懐逺市尘月凉衣有露风细酒生鳞乡社情亲旧仙台姓字新殷勤诗卷在长记坐中人  

台上　　　　　　　　　　【`明`】薛　蕙  

台逈通风榭窓虚近水城卷帘残暑去携手晩凉生碧树藏云暗银河度月明醉来愁彷佛只作画中行  

澄江台　　　　　　　　　【`明`】王　韦  

混合开天堑苍茫壮帝畿帆樯移夕景楼殿动朝辉落日波涛隠浮烟岛屿微登台歌古咏长忆谢晖  

平台　　　　　　　　　　【`明`】马汝骥  

曲台通太乙复道肃钩陈虎旅归营久龙光绕禁新柏梁开日月蓬阁接天人汉帝崇文化赓歌奉紫宸  

秋日登雨花台　　　　　　【`明`】陈　鳯  

落叶山中寺秋风江上台鳯城双阙逈牛渚片帆来繁吹暮仍急清樽醉复开东篱菊尚晩畱取尽余杯  

五言排律  

郁孤台　　　　　　　　　【`宋`】苏　轼  

八境见图画郁孤如旧游山为翠浪涌水作玉虹流日丽崆峒晓风酣章贡秋丹青未变叶鳞甲欲生洲岚气昏城树滩声入市楼烟云侵岭路艸木半炎州故国千峰外髙台十日畱他年三宿处凖拟系归舟  

立春日山西纪石二使君陈程二阃帅邀游吹  

台同张职方赋　　　　　【`明`】朱睦防  

骢马寻芳出髙台野望同人皆惠连軰地即孝王宫宴对幽林雪歌余大国风断垣苍藓合遗沼碧流通日转平芜外春归逺树中今朝逢赋客懐古意何穷  

七言律  

朝台送客有懐　　　　　　【`唐`】许　浑  

赵佗西拜已登坛马援南征土宇宽越国旧无唐印绶蛮乡今有汉衣冠江云带日秋偏热海雨随风夏亦寒岭北归人莫回首蓼花枫叶万重滩  

凌歊台送韦秀才　　　　　　许　浑  

云起髙台日未沈数邨残照半岩阴野蚕成茧桑柘尽谿鸟引雏蒲稗深防势依依投极浦钟声杳杳隔前林故山迢递故人去一夜月明千里心  

亭台　　　　　　　　　　【`唐`】秦韬玉  

雕楹累栋架崔嵬院宇生烟次第开为向西添月色岂辞南海取花栽意将画地成幽沼势拟驱山近小台清境渐深官转重春时长是别人来  

题睦州郡中千峰榭　　　　【`唐`】方　干  

岂知平地似天台朱户深沈别径开曳响露蝉穿树去斜行沙鸟向池来窓中早月当琴榻墙上秋山入酒杯何事此中如世外应縁羊祜是仙才  

月波台　　　　　　　　　【`宋`】朱　子  

潺潺流水注回塘中作平台受晩凉四面不通车马迹一樽聊饮芰荷香韩公无复吟花岛楚客何劳赋药房少待须臾更清絶月华零露洗匡牀  

登拟岘台　　　　　　　　【`宋`】陆　游  

层台缥缈压城闉倚杖来观浩荡春放尽尊前千里目洗空衣上十年尘萦回水抱中和气平逺山如酝借人更喜机心无复在沙边鸥鹭亦相亲  

妙髙台　　　　　　　　　【`元`】李思衍  

危亭新构客持觞雨浥阑干面面凉烟外好山供水墨风前老树奏笙簧接天净緑秋江白着地彤云晩稻黄騕褭丝鞭归兴逸水晶宫殿桂花香  

华素台　　　　　　　　　【`元`】薛元曦  

银台错落照长春泰宇清明絶防尘星斗九天分楚越山河万里界瓯闽花边綘节招猨鹤云里丹梯驻鳯麟戏马歌风何足数初阳今古对天人  

新秋钓鱼台防集兼赠倪若谷秘书得中字  

【`明`】李先芳  

古寺凉蝉嘒晩风钓鱼台近濯龙宫波揺树色浮天上山写秋容入镜中莲社旧游花落尽濠梁乐事鸟啼空临流不醉新丰酒笑煞沧浪把钓翁  

五言絶句  

奉和春日池台　　　　　　【`唐`】元万顷  

日影飞花殿风文积草池凤楼通夜敞虬辇望春移  

临髙台送黎拾遗　　　　　【`唐`】王　维  

相送临髙台川原杳何极日暮鸟飞还行人去不息  

望山台　　　　　　　　　【`唐`】钱　起  

望山登春台目尽趣难极晩景下平阡花际霞峰色  

石台　　　　　　　　　　【`宋`】朱　子  

出谷转石棱俯身窥木末夕眺岚翠分朝隮云海濶  

聚逺台　　　　　　　　　【`金`】赵　沨  

独上平台上风云万里来青山一尊酒落日未能回  

过越王台　　　　　　　　【`明`】僧来复  

人道耶谿好青山罨画开荷花三百里无数白鸥来  

七言絶句  

严陵钓台　　　　　　　　【`唐`】黄　滔  

终向烟霞作野夫一竿竹不换簪裾直钩犹逐熊罴起独是先生眞钓鱼  

过云台　　　　　　　　　【`金`】李俊民  

夜半风吹霁色开晓乗残月过云台连山断处瞰平野一线黄流掌上来  

钓台夜兴　　　　　　　　【`元`】萨都拉  

仙茶旋煑桐江水客火遥分石壁灯风露满船山月上夜凉独对钓台僧  

## 御定佩文斋咏物诗选卷一百十八  

亭类  

五言古  

奉和登百花亭怀荆楚　　　【`梁`】朱超道  

亭髙登望极春心逺近同莫谓荆台隠云行不碍空柳色浮新翠兰心带浅红若因鹏举便重上龙门中  

山亭夜宴　　　　　　　　【`唐`】王　勃  

桂宇幽襟积松台凉夜永森沈野径寒肃穆岩扉静竹晦南阿色菏翻北潭影清兴殊未阑林端照初景  

夜饮东亭　　　　　　　　【`唐`】宋之问  

春泉鸣大壑皓月吐层岑岑壑景色佳慰我逺游心暗芳足幽气惊栖多众音髙兴南山曲长謡横素琴四月十三日诏宴宁王亭子赋得好字  

【`唐`】张　説  

何许承恩宴山亭风日好緑嫩鸣鹤洲阴浓鬬鸡道果  

思夏来茂花嫌春去早行乐无限时皇情及芳草  

春游南亭　　　　　　　　【`唐`】韦应物  

川明气巳变岩寒云尚拥南亭草心緑春塘泉脉动景煦听禽响雨余看柳重逍遥池馆华益媿专城宠  

芙蓉亭　　　　　　　　　【`唐`】柳宗元  

新亭俯朱槛嘉木开芙蓉清香晨风送缛彩寒露浓潇洒出人世低昂多异容尝闻色空喻造物谁为工留连秋月宴迢逓来山钟  

郡亭　　　　　　　　　　【`唐`】白居易  

平旦起视事亭午卧掩关除亲簿领外多在琴书前况有虚白亭坐见海门山潮来一凭槛賔至一开筵终朝对云水有时听管弦持此聊过日非忙亦非闲山林本寂寞朝阙空喧烦唯兹郡阁内嚣静得中间  

旅次洛城东水亭　　　　　【`唐`】孟　郊  

水竹色相洗碧花动轩楹自然逍遥风荡涤浮竞情霜落叶声燥景寒人语清我来招隐亭衣上尘暂轻  

达观亭　　　　　　　　　【`宋`】蔡　襄  

峭峻钓龙石飞亭压其端旷彻四无际因之名达观扳云跻大庭仙路何纡盘秋明澄逺緑暑霁凝新寒城郭烟火稠水陆渔樵安偶暇按民俗适游心意欢鸣弦俯清流对酒环苍山重拂衣裾净从带石岚还  

新作春野亭　　　　　　　　蔡　襄  

太守职民治诏书劝吾农载酒事缅邈作室当廨中况凭轩牖髙中视田野功澹沲沐新泽依微生浮风江潮涨新緑山麓延朝红耕锄时节动歌謡声意通慙非佐理才幸遘频年丰未厌亩乐驾言谁相从  

枕流亭　　　　　　　　　【`宋`】文　同  

爱此烟景佳开轩故临水晴晖照寒浪飞影动纸倚槛见鱼游卷帘知鴈起憔悴笑湘累区区咏兰芷  

开先潄玉亭　　　　　　　【`宋`】苏　轼  

髙岩下赤日深谷来长风劈开青玉峡飞出两白龙乱沫散霜雪古潭揺清空余流滑无声快防防石谼我来不忍去月出飞桥东荡荡白银沈沈水晶宫愿随琴髙生脚踏赤鯶公手持白芙蕖跳下清泠中  

开先潄玉亭　　　　　　　【`宋`】朱　子  

竒哉康山阳防劒屹对起上有横飞云下有瀑布水奔腾复璀璨佳丽更雄伟势从山梁外影落明湖里平生两仙句咏叹深仰止三年落星湾怅望眼空眯今朝随杖屦得此弄清泚更诵玉虹篇尘襟谅昭洗  

张詹事遂初亭　　　　　　【`元`】赵孟頫  

青山缭神京佳气溢芳甸林亭去天咫万状争自献年多嘉木合春晩余花殿雕阑留戏蝶藻井语娇燕退食鸣玉珂友于此终宴钟鼓乐清时衣冠集群彦朝市尘得侵圗书味方逺纷华虽在眼道胜安用战初心良已遂雅志由此见何事江海人山林未如愿  

题清华亭　　　　　　　　【`元`】黄　溍  

名区滙修渚流望俯平陆飞雨天际来逺峰净如沐生香余晩华繁阴霭嘉木秀色坐可揽终然不盈掬触景幽兴多接物道机熟谁能与之游食芳饮山渌  

题茶阳驿飞亭　　　　　　【`元`】萨都拉  

白云飞出山怒擘苍峡裂幽谷湿晴云絶壁洒飞雪万折入沧海龙宫水晶阙簸扬弄珠人冰帘挂寒月  

松江亭【`在吴江垂　　　　　明虹桥上`】髙　啓  

泊舟登危亭江风堕轻帻空明入逺眺天水如不隔日落震泽浦潮来松陵驿緜緜洲溆平莽莽葭菼积凭栏不敢唾下有龙窟宅帆归云外秋鸟下烟中夕欲炊菰米饭待月出海白唤起弄珠君闲吹第三笛  

七言古【`附长短句`】  

西亭子送李司马　　　　　【`唐`】岑　参  

髙髙亭子郡城西直上千尺与云齐盘崖缘壁试攀跻群山向下飞鸟低使君五马天半嘶丝绳玉壶为君提坐来一望无端倪红花绿柳莺乱啼千家万井连回谿酒行未醉闻暮鸡防笔操纸为君题为君题惜解携草萋萋没马蹄  

宿东谿李十五山亭　　　　【`唐`】王季友  

上山下山入山谷谿中落日留我宿松石依依当主人主人不在意亦足名花出地两重阶絶顶平天一小斋本意由来是山水何用相逢语旧怀  

东山亭　　　　　　　　　【`宋`】文　同  

朝阳之峯乃天设曲岭长冈地盘结下临絶涧走萦回上耸危亭飞嵲晩云几处水墨画秋树几番红緑缬安能恰防此时闲静与诗人吟晓雪  

题黄才叔看山亭　　　　　【`宋`】杨万里  

春山叶润秋山瘦雨山黯黯晴山秀湖湘山色天下稀零陵仍复白其眉作亭不为俗人好个竹把茅吾事了朝来看山佳有余为渠更尽一编书  

冷泉亭　　　　　　　　　【`元`】周　权  

昔人来自天竺国缥缈孤云伴飞锡天风吹落凝不去化作竒峯耸空碧至今裂峡余云髓桂冷松香流未巳翠光围住玉壶秋不于晴雷度山趾道人宴坐无生灭炯炯层胸照冰雪夜深出定汲清泠寒猿啼断西岩月  

澄虚亭　　　　　　　　　【`元`】郭　钰  

匹马江上行且停苍松夹道风泠泠波光倒吞落日白云气下接炊烟青山僧独行扫残叶水鸟防飞回逺汀主人邀客领竒胜赋诗把酒澄虚亭  

五言律  

宿羽亭侍宴应制　　　　　【`唐`】杜审言  

歩辇千门出离宫二月开风光新柳报宴赏落花催碧水揺空阁青山绕吹台圣情留晩兴歌管送余杯  

都尉山亭　　　　　　　　　杜审言  

紫藤萦葛藟緑刺罥蔷薇下钓看鱼跃探巢畏鸟飞叶疎荷巳晩枝亚果新肥胜迹都无限只应伴月归仙萼亭初成侍宴应制　　　【`唐`】沈佺期  

山中气色和宸赏第中过辇路披仙掌帷宫拂帝萝泉临香涧落峰入翠云多无异登圃东南望白河  

春日宴宋主簿山亭　　　　【`唐`】宋之问  

公子政邀欢林亭春未阑攀岩践苔易迷路出花难覆垂杨暖堦侵瀑水寒帝城归路直留兴接鹓鸾  

幸梨园亭应制　　　　　　【`唐`】崔　湜  

年光陌上发香辇镜中游草緑鸳鸯殿花明翡翠楼宝杯承露酌仙管杂风流今日陪游豫皇恩不可酬  

相州北亭　　　　　　　　【`唐`】张　説  

人务南亭少烟霞北院多山花迷径路池水拂藤萝萍散鱼时舞林幽鸟作歌悠然白云意乘兴抱琴过  

林亭作　　　　　　　　　【`唐`】张九龄  

穿筑非求丽幽闲欲寄情寓怀因壤石真意在蓬瀛苔益山文古池添竹气清从兹果萧散无事亦无营  

同蔡孚五亭咏　　　　　　【`唐`】徐　皛  

章奏中京罢云泉别业归拂琴铺野席牵柳挂朝衣翡翠巢书幌鸳鸯立钓矶幽栖可怜处春事满林扉  

宴荣山人池亭　　　　　　【`唐`】孟浩然  

甲第开金穴荣期乐自多枥嘶支遁马池养右军鵞竹引携琴入花邀载酒过山翁来取醉时唱接防歌早秋宴张郎中海亭即事　　【`唐`】卢　象  

邑有弦歌宰翔鸾狎野鸥眷言华省旧暂滞海池游郁岛藏深竹前谿对舞楼更间书即事云物是新秋  

陆浑水亭　　　　　　　　【`唐`】祖　咏  

昼眺伊川曲岩间霁色明浅沙平有路流水漫无声浴鸟沿波聚潜鱼触钓惊更怜春岸緑幽意满前楹  

题韩少府水亭　　　　　　【`唐`】祖　咏  

梅福幽栖处佳期不忘还鸟啼当户竹花绕傍池山水气侵阶冷松阴覆座闲宁知武陵趣宛在市朝间  

题崔八丈水亭　　　　　　【`唐`】李　白  

髙阁横秀气清幽并在君帘飞宛谿水落敬亭云猿啸风中断渔歌月里闻闲随白鸥去沙上自成群  

宴陶家亭子　　　　　　　　李　白  

曲巷幽人宅髙门大士家池开照胆镜林吐破顔花緑水藏春日青轩秘晩霞若闻弦管妙金谷不能夸  

章梓州水亭　　　　　　　【`唐`】杜　甫  

城晩通云雾亭深到芰荷吏人桥外少秋水席边多近属淮王至髙门蓟子过荆州爱山简吾醉亦长歌  

重题郑氏东亭　　　　　　　杜　甫  

华亭入翠微秋日乱清晖危石欹山树清涟曳水衣紫鳞冲岸跃苍隼防巢归向晩寻征路残云傍马飞  

过南邻朱山人水亭　　　　　杜　甫  

相近竹参差相过人不知幽花欹满树曲水细通池归客村非逺残樽席更移看君多道气从此数追随  

郡南亭子宴　　　　　　　【`唐`】张　谓  

亭子春城外朱门向緑林柳枝经雨重松色带烟深漉酒迎山客穿池集水禽白云常在眼聊足慰人心  

题裴十六少卿东亭　　　　【`唐`】李嘉祐  

平津旧东阁深巷见南山卷箔岚烟润遮竹影闲倾茶兼落防恋客不开关斜照窥檐外川禽时往还  

宴无锡蔡长官西亭　　　　　李嘉祐  

茅檐闲寂寂无事觉人和井近时浇圃城低下见河兴縁芳草积情向逺峰多别日归何地停桡更一过  

题李将军山亭　　　　　　【`唐`】郭　良  

凤阁将军位龙门司隷家衣冠为隐逸山水作繁华径出重林草池揺两岸花谁知贵公第亭院有烟霞夏夜西亭即事寄钱员外　　【`唐`】耿　湋  

髙亭賔客散暑夜醉相和细汗迎衣集微凉待扇过风还池色定月晩树阴多遥想随行者动晓珂  

玉台体题湖上亭　　　　　【`唐`】戎　昱  

湖入苑西边湖头胜事偏緑竿初长笋红颗未开莲蔽日髙髙树迎人小小船清风长入座夏月似秋天  

题杨侍郎新亭　　　　　　【`唐`】刘　商  

毘陵过柱史简易在茅茨芳草如花种修篁带笋移径幽人未赏檐静燕初窥野客怜霜壁青松画一枝  

昼居池上亭独吟　　　　　【`唐`】刘禹锡  

日午树阴正独吟池上亭静看蜂教诲闲想鹤仪型法酒调神气清琴入性灵浩然机已息几杖复何铭  

百花亭　　　　　　　　　【`唐`】白居易  

朱槛在空虚凉风八月初山形如岘首江色似桐庐佛寺乘船入人家枕水居髙亭仍有月今夜宿何如  

湖亭晩归　　　　　　　　　白居易  

尽日湖亭卧心闲事亦稀起因残醉醒坐待晩凉归松雨飘藤帽江风透葛衣柳堤行不厌沙软絮霏霏  

题胡氏谿亭　　　　　　　【`唐`】朱庆余  

亭与谿相近无时不有风涧松生便黑野藓看多红雨足秋声后山沈夜色中主人能守静略与客心同光州王建使君水亭作　　　【`唐`】贾　岛  

楚水临轩积澄鲜一亩余柳根连岸尽荷叶出萍初极浦清相似幽禽到不虚夕阳亭际眺槐雨滴疎疎  

谿亭　　　　　　　　　　【`唐`】许　浑  

谿亭四面山横柳半谿湾蝉响螳螂急鱼深翡翠闲水寒留客醉月上与僧还犹恋萧萧竹西斋未掩关  

其二  

暖枕眠谿柳僧斋昨夜期茶香秋梦后松韵晩吟时共戏鱼翻藻争栖鸟堕枝重阳应一醉栽菊助东篱  

宿宣义池亭　　　　　　　【`唐`】刘得仁  

暮色绕柯亭南山出竹青夜深斜舫月风定一池星岛屿无人迹菰蒲有鹤翎此中休便得何必泛沧溟  

姚氏池亭　　　　　　　　【`唐`】项　斯  

池馆饶佳致幽人惬所闲篠风能动浪岸树不遮山啸槛鱼惊后眠鹤语间何须说庐阜深处便跻攀  

早秋游湖上亭　　　　　　【`唐`】刘　威  

危亭秋尚早野思已无穷竹叶一樽酒荷香四座风晓烟孤屿外归鸟夕阳中渐爱湖光冷移舟月满空  

涵碧亭　　　　　　　　　【`唐`】方　干  

髙低竹杂松积翠复留风路剧阴谿里寒生暑气中闲云低覆草片水静涵空方见洋源牧心侔造化工鄠郊山舍题赵处士林亭　　【`唐`】李　洞  

圭峯秋后叠乱叶落寒虚四五百竿竹二三千卷书云深猿拾栗雨霁蚁縁蔬只隔门前水如同万里余  

汉南邮亭　　　　　　　　【`唐`】裴　说  

髙阁水风清开门日送迎帆张独鸟起乐奏大鱼惊骤雨拖山过微风拂面生闲吟虽得句留此谢多情  

题王侍御宅内亭子　　　　【`唐`】黄　滔  

俗间尘外境郭内宅中亭或有人家创还无莲幕馨石曾湖岸见琴误岳楼听来客频频说终须作画屏中书相公谿亭宴集依韵　　【`宋`】徐　铉  

雨霁秋光晩亭虚野兴回沙鸥掠岸去谿水上阶来客傲风欹帻筵香菊在杯东山长许醉何事忆天台  

碧巘亭　　　　　　　　　【`宋`】文　同  

断巘緑谿边危亭翠壁前轩谁是客诗酒自称仙逺壑春藏雨长波昼起烟吏人休报事髙兴正陶然  

弄珠亭春望　　　　　　　　文　同  

岸柳舞毵毵春浓物象酣烟云分极浦舟楫聚回潭上水鱼千百眠沙鴈两三遥怀无可奈长是寄城南  

东谿亭　　　　　　　　　　文　同  

短彴逶迤渡髙櫩夭矫沈波光环堵净日色防梁深萍荇翻金鲫兰苕防翠禽主人公事简时此照清襟  

蒙亭　　　　　　　　　　【`宋`】孙　觌  

小筑三间足雄包万象并遥波通极浦落日抱孤城小语千岩应长歌百蛰惊坐看衣屦上漠漠晩云生  

嫣然亭　　　　　　　　　【`宋`】朱　子  

手种篱间树枝繁不忍删新亭最佳处胜日共欢顔景晏春红浅雨余寒翠澘光风回巧笑桃李任漫山  

过九里亭　　　　　　　　【`宋`】杨万里  

水渚才容足渔家便架椽屋根些子地檐外不胜天岸岸皆垂柳门门一钓船五湖好风月乞与不论钱  

陈伯可山亭　　　　　　　【`宋`】戴复古  

梯险登霞外乘流过竹西寒谿随雨涨髙阁与云齐防鹤有时舞孤猿何处啼清吟无尽兴白石可留题  

林皋亭　　　　　　　　　【`元`】虞　集  

九月天气肃鹤鸣在林阴使君甚好客来者总能吟红树秋山近黄华夕露深邻翁八九十有酒即相寻  

登山亭　　　　　　　　　【`元`】萨都拉  

山上新亭好红尘不可侵雨阶幽草合风径落花深野水浮晴色平田下夕阴城中公事少日日就登临  

岳心亭　　　　　　　　　【`元`】张　翥  

何许新亭好轩窈窕深天开云四面地据岳中心雨緑蘼芜道风香薝卜林晓岚收不尽犹作半山阴  

吕公亭　　　　　　　　　【`元`】余　阙  

鄂渚江汉合兹亭宅其幽我来窥石镜兼得眺芳洲逺岫云中没春江雨外流何时乘白鹤吹笛过南楼  

垂虹亭　　　　　　　　　【`元`】倪　瓉  

虚阁春城外澄湖暮雨边飞云忽入户去鸟欲穷天林屋青西映吴松碧左连登临感时物快吸酒如川  

山亭　　　　　　　　　　【`明`】薛　蕙  

西圃禁垣东凉生暑渐空小池盈宿雨丛桂易秋风独鹤窥云际幽兰浥露中来游行乐地不惜醉山公  

内苑涵碧亭　　　　　　　【`明`】陈　沂  

苑入黄金坞桥回碧树湾龙池观九岛鼇禁觅三山溜转云车急花深月殿闲从来人罕至御榻在中间  

偕方仲美宗良兄再集宛在亭  

【`明`】朱多炡  

一曲君恩重千秋贺监才亭虚水禽集池净藕花开进艇凉风送钩帘返照来谁能与朋好到此不衔杯  

五言排律  

王屋山第之侧杂构小亭暇日与群公同游  

【`唐`】李　峤  

桂亭依絶巘兰榭俯回谿绮栋鱼鳞出雕甍凤羽栖引泉聊涨沼凿磴且通蹊席上山花落帘前野树低弋林开曙景钓渚发晴霓狎水惊梁燕临风听楚鸡复看题柳叶弥喜荫桐圭  

白莲花亭侍宴应制　　　　【`唐`】沈佺期  

九日陪天仗三秋幸禁林霜威变緑树云气落青岑水殿黄花合山亭绛叶深朱旗夹小径寳马驻清浔苑吏收寒果饔人饍野禽承欢不觉暝遥响素秋砧  

仙萼池亭侍宴应制　　　　　沈佺期  

歩辇寻丹嶂行宫在翠微川长看鸟灭谷转听猿稀天磴扶阶迥云泉透户飞闲花开石竹幽叶吐蔷薇径狭难留骑亭寒欲进衣白龟来献寿仙吹返彤闱  

奉和幸神臯亭应制　　　　【`唐`】宋之问  

清跸喧黄道乘舆降紫宸霜戈凝晓日云管发阳春台古全疑汉林余半识秦宴酣诗布泽节改令行仁昔恃山河险今依道德淳多惭献嘉颂空累属车尘  

郑郎中山亭　　　　　　　【`唐`】崔　翘  

篆笔飞章暇园亭染翰游地竒人境别事逺俗尘收书阁山云起琴斋涧月留泉清鳞影见树密鸟声幽杜馥薰梅雨荷香送麦秋无劳置驿骑文酒暗相求  

题独孤使君湖上林亭　　　【`唐`】刘长卿  

出树倚朱栏吹铙引上官老农持挿拜时稼卷帘看水对登龙净山当建隼寒夕阳湖草动秋色渚田寛渤海人无事荆州客独安谢公何足比来往石门难  

裴仆射东亭　　　　　　　【`唐`】钱　起  

凤扆任匡济云谿难退还致君超列辟得道在荣班朱防缭垣下髙斋芳树间隔花闻逺水废卷爱晴山晩沐值清兴知音同解顔借兰开赐酒留客下重关仙犬逐人静朝车映竹闲则知真隐逸未必谢区寰轩后三朝顾赤松何足攀  

杭州卢录事山亭　　　　　【`唐`】朱庆余  

山色满公署到来诗景饶解衣临曲榭隔竹见红蕉清漏焚香夕轻岚视事朝静中看鎻印髙处见迎潮曳履庭芜近当身树叶飘傍城余菊在歩入一仙瓢  

李氏小池亭十二韵　　　　【`唐`】韦　庄  

积石乱巉巉庭莎緑不芟小桥低跨水危槛半依岩花落鱼争唼樱红鸟竞鹐引泉疏地脉扫絮积山嵌古柳红绡织新篁紫绮缄养猿秋啸月放鹤夜栖杉枕簟谿云腻池塘海雨咸语鸡逞辨防鼎犬偏馋踏藓青粘屐攀萝緑荫衫访僧舟北渡贳酒日西衔迟客登髙阁题诗绕翠嵓家藏何所宝清韵满琅函  

泉南孙氏园亭　　　　　　【`元`】马祖常  

凿石通归汐浮梁看浴暾鸭阑萍上甃鹿栅藓生垣薝卜垂栀子筼筜长竹孙书香芸辟蠧席暖锦裁鸳交客登仙籍承家荷帝恩冰瓯蜂蜜溜酒榼荔浆翻吹籥花围屋弹琴鹤舞园海云春有态闽雪夜无防谁谓衣裳懒予今杖履烦捋须歌月地翘首望天门  

七言律  

太平公主山亭侍宴应制　　【`唐`】李　峤  

黄金瑞榜绛河隈白玉仙舆紫禁来碧树青岑云外耸朱楼画壁水中开龙舟下瞰鲛人室羽节髙临凤女台遽惜欢娱歌吹晩挥戈更却曜灵回  

题贾巡官林亭　　　　　　【`唐`】杨巨源  

白鸟闲栖亭树枝緑樽仍对菊花篱许询本爱交禅侣陈寔由来足好儿明月出云秋馆思逺泉经雨夜知门前长者无虚辙一片寒光动水池  

题友人池亭　　　　　　　【`唐`】温庭筠  

月榭风亭绕曲池粉垣回互瓦参差侵帘白片揺翻影落镜红愁冩倒枝鸂鶒刷毛花荡漾鹭鸶拳足雪离披山翁醉后如相忆羽扇清樽我自知  

奉同诸公题河中任中丞新剏河亭  

【`唐`】李商隠  

万里谁能访十洲新亭云构压中流河鲛纵翫难为室海蜃遥惊耻化楼左右名山穷逺目东西大道鎻轻舟独留巧思传千古长与蒲津作胜游  

许州题德星亭　　　　　　【`唐`】薛　能  

潩水南流东有堤堤边亭是武陵谿槎松配石堪僧坐蘂杏含春欲鸟啼髙处月生沧海外逺郊山在夕阳西频来不似军从事只戴纱巾曳杖藜  

题河中亭子　　　　　　　　薛　能  

河擘防流岛在中岛中亭子正南空蒲根旧浸临关道沙色遥飞傍苑风晴见树卑知岳大晩闻车乱觉桥通无穷胜事应须宿霜白蒹葭月在东  

和于中丞登扶风亭　　　　【`唐`】方　干  

避石攀萝去不迷行时举歩似丹梯东轩海日已先照下界晨鸡犹未啼郭里云山全占寺村前竹树半藏谿谢公吟望多来此此地应将岘首齐  

再题路支使南亭　　　　　　方　干  

行处避松兼碍石即须门径落斜开爱邀旧友看渔钓贪听新禽驻酒杯树影不随明月去谿流常送落花来睡时分得江淹梦五色毫端弄逸才  

睦州吕郎中环谿亭　　　　　方　干  

为是仙才登望处风光便似武陵春闲花半落犹迷蝶白鸟防飞不避人树影斜余侵枕簟荷香坐久着衣巾暂来此地非多日明主那容借寇恂  

题越州袁秀才林亭　　　　　方　干  

清邃林亭指画开幽岩别派象天台坐牵蕉叶题诗句醉触藤花落酒杯白鸟不归山里去红鳞多向镜中来终年此地为吟侣早起寻君薄暮回  

褚家林亭　　　　　　　　【`唐`】皮日休  

广庭遥带旧娃宫竹岛萝谿委曲通茂苑楼台低槛外太湖鱼鸟彻池中萧疎桂影移茶具狼籍苹花上钓筒争得共君来此住便披鹤氅对清风  

题崔驸马林亭　　　　　　【`唐`】僧无可  

宫花野药半相和藤蔓参差惜不科纎草连门留径细髙楼出树见山多洞中避暑青苔满池上吟诗白鸟过更买太湖千片石叠成云顶緑嵯峨  

登涵辉亭　　　　　　　　【`宋`】孔武仲  

常时洲岛隔波澜故觅君山直上看罨画园林春减色水晶宫阙昼添寒州城斜引群峰小湖面平吞数驿寛坐久西风响乔木扁舟思到武陵滩  

太湖恬亭　　　　　　　　【`宋`】王安石  

槛临谿上緑阴围谿岸髙低入翠微日落断桥人独立水衔幽树鸟相依清游自觉心无累静处安知世有机更待夜深同徙倚秋风斜月钓船归  

成都杨氏江亭　　　　　　【`宋`】文　同  

汀洲烟雨卷轻霏遥望轩隐翠围万岭西来供晓色一江南下载晴晖鳬鸥惯入阑干宿鱼蟹长随舴艋归我亦旧多沧海思几时如此得苔矶  

题潭州徐氏春晖亭　　　　【`宋`】苏　轼  

昽昽晓日上三竿客向东风竞倚阑穿竹鸟声惊歩武入檐花影落杯盘勿嫌歩月临元圃冷笑乘槎向海滩胜槩直应吟不尽凭君寄与画图看  

秋日登海州乘槎亭　　　　　张　耒  

海上西风八月凉乘槎亭外水茫茫人家日暖渔樵乐山路秋晴松柏香隔水飞来鸿阵濶趂潮归去橹声忙蓬莱方丈知何处烟浪参差在夕阳  

次秀野极目亭韵　　　　　【`宋`】朱　子  

偶向新亭一破顔髙情直寄有无间地偏已隔东西路天阔长围逺近山浩荡祗愁朝雾合轮囷却喜暮云还不堪景物撩人甚倒尽诗囊未许悭  

饮清湍亭石上小醉再登昼寒　朱　子  

水边今日共传杯多谢殷勤数子来三伏炎蒸那有此百年怀抱顿能开云山合匝还生雾雪涧翻腾怒吼雷却恨苍屏遮逺目凌风直欲跨蓬莱  

题张氏新亭　　　　　　　【`宋`】范成大  

水杨成幄翠相遮犹有东风管物华叶底青梅无数子梢头红杏不多花烦将练火炊香饭更引长泉煮鬬茶约我诗成须疥壁莫嗔欹侧似归鸦  

水亭有怀　　　　　　　　【`宋`】陆　游  

渔村把酒对丹枫水驿凭轩送去鸿道路半年行不到江山万里看无穷故人草诏九天上老子题诗三峡中笑谓毛锥可无恨书生处处与卿同  

池亭夏昼　　　　　　　　　陆　游  

造物宁非念老生池亭幽事悉施行群鱼聚散忽无迹孤蝶去来如有情小硙落茶纷雪片寒泉得火作松声曲肱假寐翛然寤不为敲门梦不成  

南海东庙浴日亭　　　　　【`宋`】杨万里  

南海端为四海魁扶桑絶境信竒哉日从若木梢头转潮到占城国里回最爱五更红浪沸忽吹万里紫霞开天公管领诗人眼银汉星槎借一来  

寄题曾子与竞秀亭　　　　　杨万里  

老夫上下蓼花滩每过君家輙系船尊酒灯前山入座孤鸿月底水连天暄凉书问二千里场屋声名三十年竞秀主人文似豹不应雾隐万峰邉  

平逺亭　　　　　　　　　【`元`】尹廷髙  

野水漫漫接白云凭阑转觉兴撩人一川芳草青无际数防遥峰淡不真烟树夕阳开画轴风帆沙鸟伴吟身个中尽有闲田地何必桃源更问津  

半山亭　　　　　　　　　【`元`】于　石  

万叠岚光冷滴衣清泉白石鎻烟扉半山落日樵相语一径寒松僧独归叶落误惊幽鸟去林空不碍断云飞层崖峭壁疑无路忽有钟声出翠微  

分题翠光亭送李仲常江阴知事  

【`元`】陈　樵  

亭前练水细如萦亭上君山玉作屏林断才通吴月白鴈飞不尽楚天青莓苔着雨长黏石翡翠迎风欲堕翎怪得歩兵迷望眼诗成正值酒初醒  

题张以中野亭　　　　　　【`元`】倪　瓒  

人境旷无车马杂轩楹只在第三桥开门草色侵书幌隔水松声和玉箫一榻云山供夏簟满江烟雨看春潮君能撷取飞霞佩天际真人近可招  

题崇山刘氏园亭　　　　　【`明`】吴　防  

西山三叠郁岧嶤亭上看山翠欲飘杨柳小楼风满席芙蓉清沼水平桥美人歌处倾金杓仙客来时度玉箫我欲醉眠花底月满衣香露夜萧萧  

方叔先生过咏归亭　　　　【`明`】沈　右  

积雨空林喜夜晴杖藜随意傍江行天寒木落青山出日转沙虚白鸟明漫拟东邻时酿黍自怜南亩晩归耕颍川髙士能相过闲把瑶琴膝上横  

坐王氏园亭作　　　　　　【`明`】刘荣嗣  

秋向郊原静处寻古墙围绕荜门深迂回窈窕层苔路青紫丹黄千树林风定小池开竹影日中髙榭合藤阴孤琴更在西邻北遥领清商识隐心  

题来青亭　　　　　　　　【`明`】僧德祥  

西马桥分一水湾来青亭子在其间一方席上长留客三尺中只见山落地浮云须急扫当檐繁木要频删轻岚嫩紫无朝暮肯与闲情数往还  

七言排律  

顾氏緑阴亭　　　　　　　【`元`】郑元祐  

顾家亭子緑阴阴杨栁菰蒲岸岸深鹭下积陂明霁雪鸎啼丛薄度镕金凉云覆地苔粘屐疎雨沾衣露满襟境旷始知清昼寂舟行忽见白沤沈锦香承宇花如雾星采当阶月在林荷镢课童栽药物开傍水候跫音湛痴原自能谈易嵇鍜何妨善鼓琴况是松醪酿初熟公余莫厌客同斟  

五言絶句  

池西亭　　　　　　　　　【`唐`】白居易  

朱栏映晩树金魄落秋池还似钱塘夜西楼月出时  

陪江州李使君重阳宴百花亭  

【`唐`】朱庆余  

闲携九日酒共到百花亭醉里求诗境回看岛屿青  

迎风亭　　　　　　　　　【`唐`】朱景元  

山雨留青气谿飇送早凉时回石门歩阶下碧云光  

莲亭　　　　　　　　　　　朱景元  

回塘最幽处拍水小亭开莫怪阑干湿防防夜宿来  

望湘亭　　　　　　　　　【`唐`】郑　谷  

湘水似伊水湘人非故人登临独无语风柳自揺春  

曹亭　　　　　　　　　　【`宋`】孔平仲  

外看江水长里见荷花发庐阜收白云南浦浸明月  

其二  

漾舟荷花里舣棹緑杨阴却上曹亭望山髙江水深  

披锦亭　　　　　　　　　【`宋`】文　同  

繁红层若云密绿叠如浪青帝下寻春满园开歩障  

露香亭　　　　　　　　　　文　同  

宿露蒙晓花婀娜清香发随风入怀袖累日不消歇  

秀聚亭　　　　　　　　　【`宋`】陈　瓘  

晓色春风里维舟一小亭看山浑不倦待得雪峰青  

卷云亭　　　　　　　　　【`宋`】朱　子  

西山云气深徙倚一舒啸浩荡忽搴开为君展遐眺  

君子亭　　　　　　　　　　朱　子  

倚杖临寒水披襟立晩风相逢数君子为我说濂翁  

春露亭书　　　　　　　　【`元`】刘　因  

老树含春容寒泉动幽响念彼山中人风露恣清赏  

寄题真定明逺亭　　　　　【`元`】赵孟頫  

未到新亭上先题明逺诗云间归鴈小山外夕阳迟  

烟波亭　　　　　　　　　【`明`】吴　琳  

汉水连天濶江云防晓寒青青山数防最好倚阑看  

归云亭　　　　　　　　　【`明`】蔡　羽  

寻幽坐翠微岚气湿人衣日暮髙亭上云归僧未归  

冷泉亭　　　　　　　　　【`明`】王穉登  

暮瀑浮花急春流饮鹿浑潺湲一片雨终日在山门  

七言絶句  

过崔处士兴宗林亭　　　　【`唐`】王　维  

緑树重阴盖四邻青苔日厚自无尘科头箕踞长松下白眼看他世上人  

虢州后亭送李判官使赴晋绛  

【`唐`】岑　参  

西原驿路挂城头客散红亭雨未收君去试看汾水上白云犹似汉时秋  

西亭春望　　　　　　　　【`唐`】贾　至  

日长风暖柳青青北鴈归飞入杳冥岳阳城上间吹笛能使春心满洞庭  

杨家南亭　　　　　　　　【`唐`】白居易  

小亭门向月斜开满地凉风满地苔此院好弹秋思处终须一夜抱琴来  

宿府池西亭　　　　　　　　白居易  

池上平桥桥下亭夜深睡觉上桥行白头老尹重来宿十五年前旧月明  

髙亭　　　　　　　　　　　白居易  

亭脊太髙君莫拆东家留取当西山好看落日斜衔处一片春岚映半环  

宿窦使君庄水亭　　　　　　白居易  

使君何在在江东池柳初黄杏欲红有兴即来闲便宿不知谁是主人翁  

游城东王驸马亭　　　　　【`唐`】陆　畅  

城外无尘水间松秋天木落见山容共寻萧史江亭去一望终南紫阁峰  

题候仙亭　　　　　　　　【`唐`】沈亚之  

新剏仙亭覆石坛雕梁峻宇入云端岭北啸猿髙枕聴湖南山色卷帘看  

登望云亭招友　　　　　　【`唐`】朱庆余  

日日恐无云可望不辞逐静望来频共知亭下眠云逺解到上头能几人  

宿村家亭子　　　　　　　【`唐`】贾　岛  

牀头枕是谿中石井底泉通竹下池宿客未眠过夜半独闻山雨到来时  

题池州贵池亭　　　　　　【`唐`】杜　牧  

势比凌歊宋武台分明百里逺帆开蜀江雪浪西江满强半春寒去却来  

题元处士髙亭　　　　　　　杜　牧  

水接西江天外声小斋松影拂云平何人教我吹长笛闲倚春风弄月明  

题隐雾亭　　　　　　　　【`唐`】鱼机  

春花秋月入诗篇白日幽闲是散仙空卷珠帘不曾下长移一榻对山眠  

玉泉亭　　　　　　　　　【`宋`】赵　抃  

潺潺朝暮入神清落涧通池绕郡防乱石长松山十里探源须上玉泉亭  

易从师山亭　　　　　　　【`宋`】林　逋  

林表秋山白鸟飞此中幽致亦还稀西邨渡口人烟晩坐见渔舟两两归  

登贺园髙亭　　　　　　　【`宋`】孔平仲  

东武名园数贺家更于髙处望春华深红浅白知多少直到南山尽是花  

和杜孝锡展江亭　　　　　【`宋`】韩　维  

斜日低云动水光偶寻佳处阅群芳城闉不隔和风度吹过千花百草香  

谿光亭　　　　　　　　　【`宋`】苏　轼  

决去湖波尚有情却随初日动檐楹谿光自古无人画凭仗新诗与写成  

题赵秀才壁　　　　　　　【`宋`】陈　造  

日日危亭凭曲阑几山苍翠拥烟鬟连朝策马冲云去尽是亭中望处山  

再题吴公济风泉亭　　　　【`宋`】朱　子  

华林翠涧响风泉竟日闲来石上眠更结危亭俯幽听未妨长作地行仙  

拄笏亭晩望　　　　　　　【`宋`】范成大  

林泉随处有清凉山绕阑干客自忙谿雨不飞虹尚饮乱蝉髙柳满斜阳  

云间湖光亭　　　　　　　　范成大  

微风不动敛涛湍组练晶晶色界寒斜照发挥犹未尽月明残夜更来看  

雨中山行至松风亭忽澄霁　【`宋`】陆　游  

烟雨千峰拥髻鬟忽看青嶂白云间卷藏破墨营丘笔却展将军着色山  

登多稼亭晓望　　　　　　【`宋`】杨万里  

风不能消晓雾防天犹未放宿云根城腰折处才三径山觜前头别一村  

中和馆后草亭　　　　　　【`金`】李　晏  

藤花满地香仍在松影拂云寒不收山鸟似嫌游客到一声啼破小亭幽  

过济源登裴公亭用闲闲老人韵  

【`元`】耶律楚材  

山接晴霄水浸空山光灔灔水溶溶风回一镜揉蓝浅雨过千峰泼黛浓  

其二  

掀髯坐语闲临水仰面徐行饱看山竹里忽闻春雪落天教着我画图间  

宿浚仪公湖亭　　　　　　【`元`】杨　载  

夜宿湖亭水气凉四更风露湿衣裳空蒙雾重前山暗屋角斜明是月光  

题番阳方氏心逺亭　　　　【`元`】黄清老  

柴门垂柳晓啼鸦露径苔封芍药芽分得番阳云一半自携春雨种黄花  

刘氏水南亭子　　　　　　【`明`】蒋山卿  

洛水桥南学士家青林遥对碧山斜春风细雨柴门闭一树莺啼杏子花  

小亭即事　　　　　　　　【`明`】李先芳  

緑杨垂穗噪新鸦竹里茅亭一径斜不是山人携酒至小园闲煞碧桃花  

望湖亭　　　　　　　　　【`明`】王穉登  

亭边杨柳水边花落日行人正忆家不及江南湖上寺木兰舟里载琵琶  

秋亭　　　　　　　　　　【`明`】僧徳祥  

十日阴云雨未收山中新涨足谿流杖藜不到闲亭上恐有秋声在树头  

立玉亭　　　　　　　　　　僧法聚  

山当崖断孤亭立竹树回环翠万层倒看夕阳深涧底不知云外有归僧  

## 御定佩文斋咏物诗选卷一百十九  

楼类  

五言古  

登景阳楼　　　　　　　　【`宋`】文　帝  

崇堂临万雉层楼跨九成瑶轩笼翠幌组幕翳云屏阶上晓露洁林下夕风清蔓藻嬛緑叶芳兰媚紫茎极望周天险留察浃神京交渠纷绮错列植发华英  

奉和登北顾楼　　　　　　【`梁`】简文帝  

舂陵佳丽地济水凤皇宫况此徐方域川岳迈周丰皇情爱歴览游陟拟崆峒聊驱式道无劳襄野童雾崖开早日晴天歇晩虹去防入云里遥星出海中  

水中楼影　　　　　　　　　简文帝  

水底罘罳出萍间反宇浮风生色不坏浪去影恒畱  

和晋安王薄晩逐凉北楼回望应教  

【`梁`】庾肩吾  

向夕纷喧屏追凉飞观中树影临城日窗含度水风遥天如接岸逺帆似凌空陪文惭宋玉徒等侍兰宫  

和晩日登楼　　　　　　　【`梁`】刘　缓  

所以登台榭正重接烟霞长丝触栏断归鸟避窗斜俯巢窥暝宿临树摘髙花百雉时方晩九层光尚賖  

咏水中楼影　　　　　　　【`梁`】王台卿  

飘飘似云度亭亭如盖浮熟看波不动还是映髙楼初春登楼即目观作述怀　　【`唐`】太　宗  

凭轩俯兰阁眺瞩散灵襟绮峰含翠雾照日蘂红林镂丹霞锦岫残素雪斑岑拂浪隄垂柳娇花乌续吟连甍岂一拱众榦如千寻明非独材力终借栋梁深弥怀矜乐志更惧戒盈心愧制劳居逸方规十产金  

奉和登陜州城楼应制　　　【`唐`】许敬宗  

挹河澄緑宇御沟映朱宫辰旂翻丽景星盖曳雕虹学颦齐桞嫩妍笑发春丛锦鳞文碧浪绣羽绚青空眷念三阶静遐想二南风  

奉和圣制登蒲州逍遥楼应制  

【`唐`】苏　颋  

在昔尧舜禹遗尘成典谟圣皇东廵狩况乃经此都楼观纷迤逦河山防萦纡缅怀祖宗业相继文武图尚徳既无险观风谅有孚岂如汾水上箫鼔事游娱  

题陆山人楼　　　　　　　【`唐`】储光羲  

暮声杂初鴈夜色涵早秋独见海中月照君池上楼山云拂髙栋天汉入云流不惜朝光满其如千里游  

登锦城散花楼　　　　　　【`唐`】李　白  

日照锦城头朝光散花楼金窗夹绣户珠箔悬琼钩飞梯緑云中极目散我忧暮雨向三峡春江绕双流今来一登望如上九天游  

游平泉宴浥涧宿香山石楼赠坐客  

【`唐`】白居易  

逸少集兰亭季伦宴金谷金谷太繁华兰亭閙丝竹何如今日防浥涧平泉曲杯酒与管弦贫中随分足紫鲜林笋嫩红润园桃熟采摘助盘筵芳滋盈口腹闲吟暮云碧醉借春草緑舞妙艳流风歌清叩寒玉古诗惜昼短劝我令秉烛是夜勿言归相携石楼宿  

登谿山第一楼有怀倪元鎭　【`明`】陈汝言  

清晨独倚楼秋色净如洗山青云弄姿江白风初起心随沙乌闲目送征帆驶对景每怀人相看隔千里  

七言古  

山隂县西楼　　　　　　　【`唐`】孙　逖  

都邑西楼芳树间逶迤霁色绕江山海月夜从公署出江云晩对讼庭还谁知春色朝朝好二月飞花满江草一见湖边杨柳风遥忆青青洛阳道  

郢城西楼吟　　　　　　　【`唐`】郎士元  

连山尽处水萦回山上戍门临水开朱栏直下一百丈日暖游鳞自相向昔人爱险闭层城今人爱闲江复清沙洲枫岸无来客草緑花红山乌呜  

寓居合江楼　　　　　　　【`宋`】苏　轼  

海上葱茏气佳哉二江合处朱楼开蓬莱方丈应不逺肯为苏子浮江来江风初凉睡正美楼上啼鸦呼我起我今身世两相违西流白日东流水楼中老人日清新天上岂有痴仙人三山咫尺不归去一杯付与罗浮春  

黄氏容安楼　　　　　　　【`元`】郭　钰  

君家髙楼髙百尺楼间把酒无虚日极目欲穷千里心谁谓区区仅容膝卷帘半空云气入孤鹤长呜楚天碧醉拍阑干呼月来万壑松风夜吹笛天上玉京十二楼群仙不带人间愁晓飞霞佩来相访携我共作丹丘游今日之日君我畱为君题诗楼上头笑指楼前大江水古今人物共风流  

城南楼　　　　　　　　　【`元`】僧惟则  

城南树尾花风晴城南树下渔舟行隔谿竹屋数家酒矮篱路转人纵横仙山石洞在眼底塔竿倒影沧波明相期待渡日已晩坐看平野青烟生  

五言律  

奉和御制登鸳鸯楼即目应制  

【`唐`】孙　逖  

玉辇下离宫琼楼上半空方廵五年狩更辟四门聪井邑观秦野山河念禹功停銮畱睿作轩槛起南风  

登河北城楼作　　　　　　【`唐`】王　维  

井邑傅岩上客亭云雾间髙城眺落日极浦暎苍山岸火孤舟宿渔家夕鸟还寂寥天地暮心与广川闲与杭州薛司户登樟亭楼作　【`唐`】孟浩然  

水楼一登眺半出青林髙帟幕英寮敞芳筵下客叨山藏伯禹穴城压伍胥涛今日观溟涨垂纶欲钓鼇  

题金城临河驿楼　　　　　【`唐`】岑　参  

古戍依重险髙楼见五凉山根盘驿道河水浸城墙庭树巢鹦鹉园花隐麝香忽如江浦上忆作捕渔郎  

秋登宣城谢朓北楼　　　　【`唐`】李　白  

江城如画里山晓望晴空两水夹明镜双桥落彩虹人烟寒橘柚秋色老梧桐谁念北楼上临风怀谢公  

与夏十二登岳阳楼　　　　　李　白  

楼观岳阳尽川向洞庭开鴈引愁心去山衔好月来云间连下榻天上接行杯醉后凉风起吹人舞袖回  

登兖州城楼　　　　　　　【`唐`】杜　甫  

东郡趋庭日南楼纵目初浮云连海岱平野入青徐孤嶂秦碑在荒城鲁殿余从来多古意临眺独踌躇  

题新津北桥楼得郊字　　　　杜　甫  

望极春城上开筵近鸟巢白花檐外朶青柳槛前梢池水观为政厨烟觉逺庖西川供客眼惟有此江郊  

白帝城楼　　　　　　　　　杜　甫  

江度寒山阁城髙絶塞楼翠屏宜晩对白谷防深游急急能鸣鴈轻轻不下鸥夷陵春色起渐拟放扁舟和樊润州秋日登城楼　　　【`唐`】皇甫冉  

露冕临平楚寒城带早霜时同借河内人是卧淮阳积水澄天堑连山入帝乡因髙欲见下非是爱秋光奉陪浑侍中五日登白鹤楼　【`唐`】卢　纶  

髙楼倚玉梯朱槛与云齐顾盻临霄汉谈谐息鼓鼙洪河回更直野雨急仍低今日陪樽爼还应醉似泥奉陪段相公晩夏登张仪楼　【`唐`】姚　向  

秦相架群材登临契上台查从银汉落江自雪山来俪曲亲流火凌风洽小杯帝乡如在目欲下尽徘徊  

晩夏登张仪楼　　　　　　【`唐`】姚　康  

登览值晴开诗从野思来蜀川新草木秦日旧楼台池影揺中座山光接上台近秋宜晩景极目断浮埃  

同薛侍御登黎阳县楼眺黄河  

【`唐`】杨巨源  

倚槛恣流目髙城临大川九回纡白浪一半在青天气肃晴空外光翻晓日边开襟值佳景怀抱更悠然  

江楼偶宴赠同座　　　　　【`唐`】白居易  

南浦闲行罢西楼小宴时望湖凭槛久待月放杯迟江果尝卢橘山歌听竹枝相逢且同乐何必旧相知  

嘉州驿楼晚望　　　　　　【`唐`】姚　鹄  

楼压寒江上开帘对翠微斜阳诸岭暮古渡一僧归窗迥云冲起汀遥鸟背飞谁言坐多倦目极自忘机长沙陪裴大夫登北楼　　　【`唐`】李群玉  

岩嶂随髙歩琴樽奉胜游金风吹緑簟湖水入朱楼朗抱云开月髙情鹤见秋登临多暇日非为赋消忧  

题樟亭驿楼　　　　　　　【`唐`】喻坦之  

危槛倚山城风帆槛外行日生沧海赤潮落浙江清秋晩遥峰出沙干细草平西陵烟树色长见伍员情和于兴宗守绵州登越王楼以诗寄朝士  

【`唐`】王　铎  

谢朓题诗处危楼压郡城雨余江水碧云断雪山明锦绣来仙境风光入帝京恨无青玉案何以报髙情  

岳阳楼　　　　　　　　　【`唐`】江　为  

倚楼髙望极展转念前途晚叶红残楚秋江碧入吴云中来鴈急天末去帆孤明月谁同我悠悠上帝都  

彭城南楼　　　　　　　　【`宋`】丈　同  

百尺压城端飞檐欲上抟湖光揺埤堄山影转阑干秀野含春煦乔林拥暮寒回头大岷雪千仞玉巑岏  

夏曼卿作新楼扁曰潇湘片景  

【`宋`】戴　昺  

有此一楼足悠然万虑忘拓开风月地压断水云乡四野畱春色千峰照夕阳眼前无限景何处认潇湘  

建昌胡氏小有楼　　　　　【`元`】陈　旅  

窈窕麻姑宅登临忆谢公近闻好山色多在小楼中屋曙丹霞吐城深翠雨通石池正当户人立藕花风  

汉江城楼　　　　　　　　【`明`】李言恭  

楼阁依山出城髙逼太空帆樯入烟雾波浪过帘栊灯火深林里星河流水中人家半渔者蓑笠挂秋风  

夕佳楼　　　　　　　　　【`明`】姚　旅  

托意眺西岭岚隂过水浓烟能添晚翠霞亦胜朝容客散楼头月人闲野水钟于兹逺尘侣倦鸟每相从  

五言排律  

登瀛洲南城楼寄逺　　　　【`唐`】沈佺期  

层城起丽谯凭览出重霄兹地多形胜中天宛寂寥四荣摩鹳鹤百拱厉风飇北际燕王馆东连秦帝桥晴光七郡满春色两河遥傲睨非吾土踌躇适逺嚣离居欲有赠春草寄长謡  

登临沮楼　　　　　　　　【`唐`】张九龄  

髙深不可厌廵属复来过本与众山絶况兹韶景和危楼入水倒飞楹向空摩杂树縁青壁樛枝挂緑萝潭清能彻底鱼乐好跳波有象言难具无端思转多同懐不在此孤赏欲如何  

新成甲仗楼　　　　　　　【`唐`】张　籍  

谢氏起新楼西临城角头图功百尺丽藏器五兵脩结缔榱甍固虚明户楹周鱼龙卷旗帜霜雪积戈矛暑雨熇蒸隔凉风宴位畱地髙形出没山静气清幽睥晲斜光彻栏干宿霭浮芊芊秔稻色脉脉宛谿流郡化王丞相诗情沈隐侯居兹良得意殊胜岘山游  

分题蕃宣楼送山佥宪之闽　【`元`】吴师道  

大府开闽土危楼鎭海涯飞云浮画栋丽日照髙牙昔驻蕃侯马今迎使者车三山归指顾万井仰光华缥缈临城处逍遥散吏衙榕隂千树翠荔子半空霞岭峤俱清谧宾僚亦静嘉宣风问民俗作屏扞王家去去青樾依依紫禁花登髙应有赋畱待碧笼纱  

七言律  

登安阳城楼　　　　　　　【`唐`】孟浩然  

县城南面汉江流江嶂开成南雍州才子乘春来骋望群公暇日坐销忧楼台晩映青山郭罗绮晴娇緑水洲向夕波揺明月动更疑神女弄珠游  

七月一日题终明府水楼　　【`唐`】杜　甫  

髙栋层轩已自凉秋风此日洒衣裳翛然欲下隂山雪不去非无汉署香絶壁过云开锦绣疎松隔水奏笙簧看君宜着王乔履眞赐还疑出尚方  

江陵节度使阳城郡王新楼成王请严侍御判  

官赋七字句同作　　　　　杜　甫  

楼上炎天冰雪生髙飞燕雀贺新成碧窗宿雾蒙蒙湿朱栱浮云细细轻仗钺褰帷瞻具美投壶散帙有余清自公多暇延叅佐江汉风流万古情  

又作此奉衞王　　　　　　　杜　甫  

西北楼成雄楚都逺开山岳散江湖二仪清浊还髙下三伏炎蒸定有无推毂防年惟静鎭曳裾终日盛文儒白头受简焉能赋媿似相如为大夫  

五凤楼晩望　　　　　　　【`唐`】白居易  

晴阳晩照湿烟销五凤楼髙天泬寥野緑全经朝雨洗林红半被暮云烧龙门翠黛眉相对伊水黄金线一条自入秋来风景好就中最好是今朝  

庾楼晓望　　　　　　　　　白居易  

独凭朱槛立凌晨山色初明水色新竹雾晓笼衔岭月苹风暖送过江春子城隂处犹残雪衙鼓声前未有尘三百年来庾楼上曽经多少望乡人  

题岳阳楼　　　　　　　　　白居易  

岳阳城下水漫漫独上危楼凭曲栏春岸緑时连梦泽夕波红处近长安猿攀树立啼何苦鴈防湖飞渡亦难此地惟堪画图障华堂张与贵人看  

过襄阳楼呈上府主严司空楼在江陵节度使  

宅北隅　　　　　　　　【`唐`】元　稹  

襄阳楼下树隂成荷叶如钱水面平拂水栁花千万防隔林莺舌两三声有时水畔看云立每日楼前信马行早晩暂教王粲上庾公应待月华明  

春早郡楼书事寄呈府中群公  

【`唐`】许　浑  

两鬓垂丝髪半霜石城孤梦绕襄阳鸳鸿幕里莲披槛虎豹营中栁拂墙画舸欲行春水急翠帘初卷暮山长岘亭风起花千片流入南湖尽日香  

和剡县陈明府登县楼　　　【`唐`】方　干  

郭里人家如掌上檐前树木映窗櫺烟霞自接天台地分野应侵婺女星驿路古今通北阙仙谿日夜入东溟防衣才子多吟啸公退时时见画屏  

尚书新创敌楼　　　　　　　方　干  

异境永为欢乐地歌钟夜夜复年年平明旭日生牀底薄暮残霞落酒边虽向槛前窥下界不知窗里是中天直湏分付丹青手画出旌幢绕谪仙  

太保中书令军前新楼　　　【`唐`】吴　融  

十二阑干压锦城半空人语落滩声风流近接平津阁气色髙含细栁营尽日卷帘江草緑有时欹枕雪峰晴不知奉诏朝天后谁此登临看月明  

秋日登临越王楼　　　　　【`唐`】李　渥  

越王曽牧劒南州因向城隅建此楼横玉逺开千峤雪暗雷下听一江流画檐先弄朝阳色朱槛低临众木秋徒学仲宣聊四望且将诗赋好依刘  

烟雨楼　　　　　　　　　【`宋`】郑　侠  

仙人居处即鼇宫更作层楼峭倚空群岫西来烟漠漠大江南去雨蒙蒙花镳栁防熈怡里耘笠渔簑笑语中别有夜楹千里月凭防清兴与谁同  

望海楼　　　　　　　　　【`宋`】米　芾  

云间铁瓮近青天缥缈飞楼百尺连三峡江声流笔底六朝防影落樽前防番画角催红日无事沧洲起白烟忽忆赏心何处是春风秋月两茫然  

望湖楼晚眺　　　　　　　【`宋`】杨　时  

斜日侵帘上玉钩檐花飞动锦文浮湖光写出千峰秀天影融成十里秋翠鹬翻飞窥浅水片云随意入沧洲畱连更待东窗月注目晴空独倚楼  

鄂州南楼　　　　　　　　【`宋`】范成大  

谁将玉笛防中秋黄鹤飞来识旧游汉树有情横北渚蜀江无语抱南楼烛天灯火三更市揺月旌旗万里舟却笑鲈江垂钓手武昌鱼好便淹畱  

晩登木渎小楼　　　　　　　范成大  

万象当楼黼绣张栏干一曲立苍茫云堆不动山深碧星出无多月淡黄宿鸟尽时犹数防归鸿惊处更斜行松陵正有鲈鱼上安得长竿坐钓航  

宴西楼　　　　　　　　　【`宋`】陆　游  

西楼遗迹尚豪雄锦绣笙箫在半空万里因循成久客一年容易又秋风烛光低映珠帘丽酒晕徐添玉颊红归路迎凉更堪爱摩诃池上月方中  

黄鹤楼　　　　　　　　　【`宋`】游　侣  

长江巨浪拍天浮城郭相望万景收汉水北吞云梦入蜀江西带洞庭流角声交送千家月帆影中分两岸秋黄鹤楼髙人不见却随鹦鹉过汀洲  

陈待制湖楼　　　　　　　【`宋`】赵师秀  

何处飞来缥缈中人间惟有画圗同两层帘幕垂无地一片笙箫起半空岩竹倒添秋水碧渚莲平接夕阳红游人未逹防庄旨虚倚阑干面面通  

王元仲海岳楼同诸公赋　　【`金`】王　璹  

十二朱防倚半空元龙髙卧定谁雄檐楹翠湿蓬山雨枕簟凉生弱水风物色横陈诗卷里云涛飞动酒杯中谪仙防有骑鲸便八极神游路可通  

烟雨楼　　　　　　　　　【`明`】葛一龙  

烟雨楼头春乍晴鸳鸯湖上鸟嘤嘤中浮片席空三面斜抱千家截半城渔网晒来风栁变酒船揺出浪花生夕阳惯照凭防客一抹遥山镜里明  

七言排律  

重题别东楼　　　　　　　【`唐`】白居易  

东楼胜事我偏知气象多随昏旦移湖卷衣裳白重疉山张屏障緑参差海仙楼阁晴方出江女笙箫夜始吹春雨星攒寻蟹火秋风霞飐弄涛旗宴宜云髻新梳后曲爱霓裳未拍时太守三年嘲不尽郡斋空作百篇诗  

五言絶句  

登鹳雀楼　　　　　　　　【`唐`】王之涣  

白石依山尽黄河入海流欲穷千里目更上一层楼  

登楼　　　　　　　　　　【`唐`】韦应物  

兹楼日登眺流岁暗蹉跎坐厌淮南守秋山红树多  

登鹳雀楼　　　　　　　　【`唐`】畅　当  

迥临飞鸟上髙出人世间天势回平野河流入断山  

北楼　　　　　　　　　　【`唐`】韩　愈  

郡楼乘晓上尽日不能回晩色将秋至长风送月来  

江楼　　　　　　　　　　【`唐`】杜　牧  

独酌芳春酒登楼巳半醺谁惊一行鴈冲断过江云  

髙楼　　　　　　　　　　【`唐`】于　邺  

逺天明月出照此谁家楼上有罗衣色凉风吹不秋  

七言絶句  

芙蓉楼送辛渐　　　　　　【`唐`】王昌龄  

丹阳城南秋海隂丹阳城北楚云深髙楼送客不能醉寂寂寒江明月心  

黄鹤楼送孟浩然之广陵　　【`唐`】李　白  

故人西辞黄鹤楼烟花三月下扬州孤帆逺影碧空尽惟见长江天际流  

寄王舍人竹楼　　　　　　【`唐`】李嘉祐  

傲吏身闲笑五侯江西取竹起髙楼南风不用蒲葵扇纱防闲眠对水鸥  

登清晖楼　　　　　　　　【`唐`】刘禹锡  

浔阳江色添潮满彭蠡秋声送鴈来南望庐山千万仞共夸新出栋梁材  

宅西有流水墙下构小楼临翫之时颇有幽趣因命歌酒聊以自娱独醉独吟偶题五首【`録一  

唐`】白居易  

水色波文何所似麴尘罗带一条斜莫言罗带春无主自置楼来属白家  

竹楼宿　　　　　　　　　　白居易  

小书楼下千竿竹深火炉前一盏灯此处与谁相伴宿烧丹道士坐禅僧  

登澧州驿楼寄京兆韦尹　　【`唐`】杜　牧  

一话涔阳旧使君郡人回首望青云政声长与江声在自到津楼日夜闻  

望海楼晩景　　　　　　　【`宋`】苏　轼  

海上涛头一线来楼前指顾雪成堆从今潮上君湏上更看银山二十回  

其二  

青山断处塔层层隔岸人家唤欲譍江上秋风晩来急为传钟鼓到西兴  

鄂州南楼　　　　　　　　【`宋`】黄庭坚  

四顾山光接水光凭防十里芰荷香清风明月无人管并作南来一味凉  

雨中登岳阳楼望君山　　　　黄庭坚  

满川风雨独凭阑绾结湘娥十二鬟可惜不当湖水面银山堆里看青山  

双城寺中登楼　　　　　　【`金`】周　昂  

云意生隂晩不收西风疎雨一江秋画图忽上阑干角隐隐平湾转钓舟  

友云楼　　　　　　　　　【`金`】白　贲  

雾羃烟迷十二阑壶觞招我一跻攀黄帘卷起湘川竹分得西州数防山  

东楼雨中　　　　　　　　【`金`】王元粹  

水边人静燕争泥风动緑荷香满谿髙树绕楼遮望眼独看山色过墙西  

其二  

雨入谿楼不见山雨晴依旧数峰闲韦郎诗句王维画好在幽人指顾间  

雨过登楼　　　　　　　　【`元`】刘秉忠  

锦里春光晓望中雨余花润草防茸青山尚在浮云里楼上分明见防峰  

湖光山色楼口占　　　　　【`元`】顾　瑛  

天风吹雨过湖去谿水流云出树间楼上幽人不知暑钩帘把酒看虞山  

其二  

晴山逺树青如荠野水新秧緑似苔落日湖光三万顷尽从飞鸟带将回  

楼居春晓望元圃　　　　　【`元`】张　雨  

子晋新宫倚太霞绕湖烟火万人家观台一面无人处日出烟消都是花  

## 御定佩文斋咏物诗选卷一百二十  

阁类  

五言古  

登州中新阁　　　　　　【`北周`】庾　信  

跨虚凌倒景连云距少阳璇极龙鳞上雕甍鹏翅张千寻文杏照十里木兰香开窓对髙掌平坐望河梁歌响闻长乐钟声彻建章赋用王延夀书须韦仲将龙来随画壁鳯起逐吹篁石作芙蓉影池如明镜光花梁反披叶莲井倒垂房徒然思燕贺无以预鹍翔  

水阁朝霁奉简云安严明府　【`唐`】杜　甫  

东城抱春岑江阁邻石靣崔嵬晨云白朝旭射芳甸雨槛卧花丛风牀展书卷钩帘宿鹭起丸药流莺啭呼婢取酒壶续儿诵文选晚交严明府矧此数相见  

登阁　　　　　　　　　　【`宋`】陈与义  

今日天气佳登临散腰脚南方宜艸木九月未黄落秋  

郊乃明丽夕云更萧索逺逰吾未能歳暮依楼阁  

豁然阁　　　　　　　　　【`宋`】程　俱  

云霞堕西山飞帆拂天镜谁开一窓明纳此千顷净寒蟾发淡白一雨破孤迥时邀竹林交或尽剡谿兴扁舟还北城隠隠闻钟磬  

五言律  

宿香山阁　　　　　　　　【`唐`】贺　朝  

暝望春山阁梯云宿半空轩窓闭潮海枕席拂烟虹朱网防栖鸽纱灯防夕虫一闻鸡唱晓已见日曈曈  

夜宿西阁晓呈元二十一曹长  

【`唐`】杜　甫  

城暗更筹急楼髙雨雪微稍通绡幕霁逺带玉绳稀门鹊晨光起樯乌宿处飞寒江流甚细有意待人归  

西阁雨望　　　　　　　　　杜　甫  

楼雨霑云幔山寒着水城迳添沙靣出湍减石棱生菊蕊凄疎放松林驻逺情滂沱朱槛湿万虑倚檐楹  

宿竹阁　　　　　　　　　【`唐`】白居易  

晚坐松檐下宵眠竹阁间清虚当服药幽独抵归山巧未能胜拙忙应不及闲无劳别修道即此是关  

滕王阁　　　　　　　　　【`唐`】张　乔  

昔人登览处遗阁大江隅疉浪有时有闲云无日无早凉先燕去返照后帆孤未得营归计菱歌满旧湖  

登阁　　　　　　　　　　【`宋`】朱　子  

横空敞新阁髙处絶炎氛野迥长风入天秋凉气分凭阑生逸想投迹逺人群终忆茅檐外空山多白云  

舣舟登滕王阁　　　　　　【`宋`】戴复古  

散歩登城郭维舟古树傍澄江浮野色虚阁贮秋光却酒淋衣湿搓橙满袖香西风吹素发犹逐少年狂  

光霁阁晚望　　　　　　　【`宋`】真山民  

一阁纳万象危防俯渺茫白沙难认月黄叶易为霜宿鸟投烟屿归樵趂野航孤吟谁是伴渔笛起沧浪  

翁邨翠流阁　　　　　　　【`元`】尹廷髙  

四围山翠合缥缈见危楼地狭星辰少云深水石幽谿声晴亦雨松影夏如秋为语逰方者桃源岂外求  

菌阁　　　　　　　　　　【`元`】张　雨  

岩架菌芝阁榜题松雪扉云来画檐宿龙向墨池归对几琴三疉倚阑山四围仙灵能夜降应得防机  

登天柱阁　　　　　　　　【`明`】胡缵宗  

与客上江楼横江山欲浮云当天柱出月傍小姑流帆外收吴楚尊前落斗牛弥漫忽千里倚槛思悠悠  

五言排律  

奉和圣制登朝元阁　　　　【`唐`】钱　起  

六合纡元览重轩启上清石林飞栋出霞顶泰阶平拂曙銮舆上晞阳瑞雪晴翠微回日驭丹巘驻天行御气升银汉垂衣俯锦城山通玉苑迥河抱紫关明感物干文动凝神道化成周王陟乔岳列辟让英声  

望凌烟阁　　　　　　　　【`唐`】刘公兴  

画阁凌虚构遥瞻在九天丹楹崇壮丽素壁防勲贤霭霭浮元气亭亭出瑞烟近看分百辟逺揖误群仙图列青霄外仪形紫禁前望中空霁景骧首防畱连  

登福昌山阁　　　　　　　【`宋`】蔡　襄  

危磴通髙阁登临境迥清云开千岫出雪霁一川明断鴈来孤影遥泉落细声野烟依竹见谿树与桥平已助骚人思徒揺逺客情扁舟如可泛歴歴是江程  

七言律  

登升元阁　　　　　　　　【`唐`】李建勲  

登髙始觉太虚寛白雪须知唱和难云度琐窓金榜湿月移珠箔水精寒九天星象帘前见六代城池直下观惟有上层人未到金乌飞过拂阑干  

次韵孔宪蓬莱阁　　　　　【`宋`】赵　抃  

山颠危构傍蓬莱水阁风长此快哉天地涵容百川入晨昏浮动两潮来遥思坐上逰观逺愈觉胷中度量开忆我去年曽望海杭州东向亦楼台  

运判南园瞻民阁　　　　　【`宋`】文　同  

青都髙与紫霄通独凭危栏望不穷万岭过云秋色里一峰擎雪夕阳中檐楹晓落天边月窓户晴吹石阙风民吏安闲财赋足管弦时复在层空  

题晋原舒太博清谿阁　　　　文　同  

危阁飞空羽翼开下蟠波面影徘徊光揺画板月深浅声绕曲阑风往来暝色四郊烟莽苍晓云千嶂雪崔嵬主人好客民无讼日夕登逰对酒杯  

宿延平双谿阁　　　　　　【`宋`】蔡　襄  

鸣籁萧森万木声浓岚环合乱峰青楼台矗处双谿防雷电交时一劒灵晓市人烟披霁旭夜潭渔火鬬寒星画屏曽指孤舟看今日孤舟是画屏  

登快阁黄明府强使和山谷先生畱题之韵  

【`宋`】戴复古  

未登快阁心先快红日半檐秋雨晴宇宙无边万山立云烟不动八窓明飞来一鹤天相近过尽千帆江自横借问金华老仙伯防人无沗入诗盟  

登净江寺松风阁　　　　　【`元`】尹廷髙  

岿然杰阁倚松冈纵使无风也自凉四靣阑干金碧界万家城郭水云乡清江疉嶂迷空阔白鸟苍烟堕渺茫风景不殊君记否吴山顶上看钱塘  

题周南翁悠然阁　　　　　【`元`】杜　本  

大江之东彭蠡南周家髙阁与云参秋风猿狖嗁青嶂暮雨蛟龙起碧潭绕屋千丛生杞菊过檐百尺长楩楠何时共此登临乐指点山川与纵谈  

许茂勲乌桕阁　　　　　　【`明`】葛一龙  

地幽霜肃气小阁髙临树树斑东顾不遮寒水渡西来俱是夕阳山连云送客当秋杪片月争题落酒间撤去四窓畱半榻尽教栖鹘看人闲  

五言絶句  

晚登郡阁　　　　　　　　【`唐`】韦应物  

怅然髙阁望已掩东城关春风偏送柳夜景欲沈山  

滕王阁春日晚望　　　　　【`唐`】曹　松  

凌春帝子阁偶眺日移西浪势平花坞帆隂上柳堤  

西阁　　　　　　　　　　【`宋`】朱　子  

借此云窓眠静夜心独苦安得枕下泉去作人间雨  

七言絶句  

焦崖阁　　　　　　　　　【`唐`】韦　荘  

李白曽歌蜀道难长闻白日上青天今朝夜过焦崖阁始信星河在马前  

澄迈驿通潮阁　　　　　　【`宋`】苏　轼  

倦客愁闻归路遥眼明飞阁俯长桥贪看白鹭横秋浦不觉青林没晚潮  

巾子山翠微阁　　　　　　【`宋`】戴复古  

双峰直上与天参僧共白云栖一庵今古诗人吟不尽好山无数在江南  

丹青阁　　　　　　　　　【`宋`】徐　玑  

翠霭空霏忽有无笔端谁着此工夫谿山本被人图画却道谿山是画图  

天香阁　　　　　　　　　【`元`】韩　性  

防干曲曲乱云封回首炉峰翠防重上界罡风秋万顷银河开徧碧芙蓉  

舟夜忆郡斋眺阁　　　　　【`明`】顾大典  

舟移泽国暮烟长望入苍波思渺茫遥忆郡斋清絶处万山孤阁夜焚香  

## 御定佩文斋咏物诗选卷一百二十一  

荘类【`附山房`】  

五言古  

宿来公山房待丁大不至　　【`唐`】孟浩然  

夕阳度西岭群壑倏巳暝松月生夜凉风泉满清听樵人归欲尽烟鸟栖初定之子期宿来孤琴萝迳  

逰南城韩氏荘　　　　　　【`唐`】孟　郊  

初疑潇湘水鏁在朱门中时见水底月动揺池上风清气润竹木白光连虚空浪簇霄汉羽岸芳金碧丛何言数亩间环泛路不穷愿逐神仙侣飘然汗漫通宿王耕云山荘期衍师不至就题竹上  

【`明`】张　适  

山馆絶尘交惟容谢公屐洗酌松下泉题诗涧边石吟僧期不来掩琴坐岑寂貌此林外影雨余正凝碧  

五言律  

春晚山荘率题　　　　　　【`唐`】卢照邻  

田家无四邻独坐一园春莺啼非选树鱼戏不惊纶山水弹琴尽风花酌酒频年华已可乐髙兴复畱人  

蓝田山荘　　　　　　　　【`唐`】宋之问  

宦逰非吏隐心事好幽偏考室先依地为农且用天辋川朝伐木蓝水暮浇田独与秦山老相欢春酒前侍宴长宁公主东荘应制　　【`唐`】李　峤  

别业临青甸鸣鸾降紫霄长筵鹓鹭集仙管鳯凰调树接南山近烟含北渚遥承恩咸巳醉恋赏未还镳  

春日山荘　　　　　　　　【`唐`】韦　述  

初岁防韶月田家喜载阳晚晴揺水态迟景荡山光浦净渔舟逺花飞樵路香自然成野趣都使俗情忘题李十四荘兼赠綦母校书　【`唐`】孟浩然  

闻君息隂地东郭柳林间左右瀍涧水门庭缑氏山抱琴来取醉垂钓坐乗闲归客莫相待寻源殊未还  

过故人荘　　　　　　　　　孟浩然  

故人具鸡黍邀我至田家绿树邨边合青山郭外斜开筵面场圃把酒话桑麻待到重阳日还来就菊花  

汉上题韦氏荘　　　　　　【`唐`】岑　参  

结茅闻楚客卜筑汉江边日落数归鸟夜深闻叩舷水痕侵岸柳山翠借厨烟调笑提筐妇春来蚕防眠  

夜宴左氏荘　　　　　　　【`唐`】杜　甫  

风林纎月落衣露浄琴张暗水流花径春星带草堂检书烧烛短看劒引杯长诗罢闻吴咏扁舟意不忘  

王侍御南原荘　　　　　　【`唐`】贾　岛  

买得足云地新栽药数窠峰头盘一迳原下注双河春寺闲眠久晴台独上多南斋宿雨后仍许重来过  

题朱郎中白都荘　　　　　【`宋`】王安石  

潇洒桐庐守沧江寄一防山光隔钓岸江气杂炊烟藜杖听鸣橹篮舆看种田清时须共理此兴在他年  

赵氏南荘　　　　　　　　【`元`】许　衡  

晓起北窓凉清谈戢羽觞入帘花气重落地燕泥香梦里青山小吟边白日长秋风载书籍相对筑茅堂  

宿因胜荘　　　　　　　　【`元`】萨都拉  

竹院亦幽雅参禅媿未能梦回僧枕雨花落佛龛灯风响过墙竹窓揺挂树藤裁诗题素壁聊尔记吾曽  

山荘即事　　　　　　　　【`元`】叶　颙  

防杖歩松关衔杯看逺山青鞵陪月去翠袖里云还芳草斜阳外落花流水间山林多乐意无梦到尘寰  

山荘　　　　　　　　　　【`元`】金　涓  

青邨谿尽处林密隐孤荘石老莓苔路门深薜茘墙人行秋叶滑鹤立晚松凉治亩农归后蓑衣挂夕阳  

过故人荘　　　　　　　　【`明`】樊　阜  

山邨行处好偶过故人荘秋竹烟笼色寒花露浥香一鸡鸣矮屋双鹭浴横塘畱饮忘归去陶然入醉乡  

五言排律  

奉和幸韦嗣立山荘侍宴应制  

【`唐`】宋之问  

枢掖调梅暇林园艺槿初入朝荣剑履退食偶琴书地隐东岩室天回北斗车旌门临防窱辇道属扶疎云防明丹壑霜笳彻紫虚水疑投石处谿似钓璜余帝泽颁巵酒人欢颂里闾一承黄竹咏长奉白茅居  

奉和幸韦嗣立山荘侍宴应制  

【`唐`】李　峤  

南洛师臣契东岩王佐居幽情遗绂冕宸眷属樵渔制下峒山跸恩回防水舆松门驻旌葢薜幄引簪裾石磴平黄陆烟楼半紫虚云霞仙路近琴酒俗尘疎乔木千龄外悬泉百尺余崖深经錬药穴古旧藏书树宿搏风鸟池濳纵壑鱼宁知天子贵尚忆武侯庐  

奉和幸韦嗣立山荘侍宴应制  

【`唐`】赵彦昭  

贤族惟题里儒门但署乡何如表岩洞宸翰发辉光地在兹山曲家邻郃水阳六龙驻旌防四牡耀旂常北斗临台座东山入庙堂天髙羽翼近主圣股肱良野竹池亭气邨花涧谷香纵然怀豹隠空媿蹑鹓行  

奉和幸韦嗣立山荘侍宴应制  

【`唐`】武平一  

三光回斗极万骑肃钩陈地若游汾水畋疑歴渭濵圆塘氷写镜遥树露成春弦奏鱼听曲机忘鸟狎人筑岩思感梦磻石想垂纶落景揺红壁层隂结翠筠素风纷可尚元泽蔼无垠薄暮清笳动天文焕紫宸  

奉和圣制幸玉真公主山荘因题石壁十韵之  

作应制　　　　　　　　【`唐`】王　维  

碧落风烟外瑶台道路赊如何连帝苑别自有仙家此地回銮驾缘谿转翠华洞中开日月窓里发云霞庭养冲天鹤谿流上汉槎种田生白玉泥灶化丹砂谷静泉逾响山深日易斜御羮和石髓香饭进胡麻大道今无外长生讵有涯还瞻九霄上来往五云车  

七言律  

奉和初春幸太平公主南荘应制  

【`唐`】李　峤  

主家山第接云开天子春逰动地来羽骑参差花外转霓旌揺曳日边回还将石澑调琴曲更取峰霞入酒杯鸾辂巳辞乌鹊渚箫声犹绕鳯凰台  

奉和初春幸太平公主南荘应制  

【`唐`】沈佺期  

主家山第早春归御辇春逰绕翠微买地铺金曽作埒寻河取石旧支机云间树色千重满竹里泉声百道飞自有神仙鸣鳯曲并将歌舞报恩辉  

侍宴安乐公主山荘应制　　【`唐`】李　适  

平阳金牓鳯凰楼沁水银河鹦鹉洲防仗遥临丹壑里仙舆暂幸绿亭幽前池锦石莲花艶后岭香炉桂蕊秋贵主称觞万年夀还轻汉武济汾逰  

奉和幸安乐公主山荘应制　【`唐`】赵彦昭  

六龙齐轸御朝曦双鹢维舟下绿池飞观仰看云外耸浮桥直见海中移灵泉巧凿天孙渚孝笋能抽帝女枝幸愿一生同草树年年歳歳乐于斯  

奉和幸安乐公主山荘应制　【`唐`】韦元旦  

银河南渚帝城隅帝辇平明出九衢刻鳯蟠螭凌桂邸穿池疉石写蓬壶琼箫暂下钧天乐绮缀常悬明月珠仙牓承恩歌既醉方知朝野更欢娱  

奉和初春幸太平公主南荘应制  

【`唐`】苏　颋  

主第山门起防川宸逰风景入初年凤凰楼下交天仗乌鹊桥头敞御筵往往花间逢防石时时竹里见红泉今朝扈跸平阳馆不羡乗槎云汉边  

侍宴安乐公主山荘应制　　　苏　颋  

骎骎羽骑歴城池帝女楼台向晚披露洒旌旗云外出风回岩岫雨中移当轩半落天河水绕迳全低月树枝箫鼓宸游陪宴日和鸣双凤喜来仪  

奉和初春幸太平公主南荘应制  

【`唐`】李　邕  

传闻银汉支机石复见金舆出紫微织女桥边乌鹊起仙人楼上鳯凰飞流风入座飘歌扇瀑水侵阶溅舞衣今日还同犯牛斗乗槎共泛海潮归  

题平泉薛家雪堆荘　　　　【`唐`】白居易  

怪石千年应自结灵泉一带是谁开蹙为宛转青蛇项喷作玲珑白雪堆赤日暑天长看雨元隂腊月亦闻雷所嗟地去都门逺不得肩舆每日来  

奉和思黯自题南荘见示兼呈梦得  

白居易  

谢家别墅最新竒山展屏风花夹篱晓月渐沈桥脚底晨光初照屋梁时台头有酒莺呼客水靣无尘风洗池除却吟诗两闲客此中情状更谁知  

题马太尉华山荘　　　　　【`唐`】刘　沧  

别开池馆背山隂近得幽竒物外心竹色拂云连岳寺泉声带雨出谿林一庭杨柳春光暖三径松萝晚翠深自是功成闲剑履西斋长卧对瑶琴  

题姑苏凌处士荘　　　　　【`唐`】韦　荘  

一簇林亭返照间门当官道不曽关花深逺岸黄莺闹雨急春塘白鹭闲载酒客寻吴苑寺倚楼僧看洞庭山怪来话得仙中事新有人从物外还  

新买疉石谿荘招景仁　　　【`宋`】司马光  

一谿清水佩声寒两岸莓苔锦绣班三径谁来卜邻舍千峰我已作家山鹿裘藜杖偏宜老紫陌红尘不称闲早挈琴书逺相就放朝烂醉白云间  

过徐氏荘居　　　　　　　【`宋`】沈与求  

只着髙冠不着缨掉头防我问功名数椽茅屋有时漏一墢野田无具耕酒地定能容胜践墨畦终拟过平生叩舷归去蒹葭閙后夜相思看月明  

渔荘　　　　　　　　　　【`元`】陈　基  

何处林塘好卜邻清江绕屋浄无尘定巢新燕浑如客泛渚轻鸥不避人杨柳作花香胜雪鲈鱼上钓白于银春风无限沧浪意欲向汀洲赋采苹  

夜宴范氏荘　　　　　　　【`元`】杨维桢  

南弁山间多翠微池塘处处涵清晖丹泉酿酒名千日花树成窠大十围童子单衣碧鹤立美人两袖彩鸾飞临分更作嬉春约賸载红船白苎衣  

次韵沈陶庵题有竹荘　　　【`明`】张　渊  

爱汝石田茅屋好依然风物似斜川白苹洲渚沧江外红树园林夕照边艇子打鱼偏趂月山童洗药每临泉老夫欲问东家住分取畴数亩烟  

暮春初过山荘　　　　　　【`明`】李先芳  

山人本性爱山居弭节春逰过草庐短砌雨余芳草合小亭风定落花初拂尘下榻惊梁燕开箧抽书走壁鱼更辟岩扉频洒扫能无长者命巾车  

五言絶句  

春荘　　　　　　　　　　【`唐`】王　勃  

山中兰叶径城外李桃园直知人事静不觉鸟声喧  

题张处士山荘　　　　　　【`唐`】杜　牧  

好鸟疑敲磬风蝉认轧筝修篁与嘉树偏倚半岩生  

七言絶句  

奉和圣制幸韦嗣立山荘应制  

【`唐`】李　峤  

万骑千官拥帝车八龙三马访仙家鳯凰原上窥青壁鹦鹉杯中弄紫霞  

奉和圣制幸韦嗣立山荘应制  

【`唐`】李　乂  

曲榭回廊绕涧幽飞泉喷水溢池流秪应感发明王梦遂得邀迎圣主逰  

奉和圣制幸韦嗣立山荘应制  

【`唐`】苏　颋  

树色参差隐翠微泉流百尺向空飞传闻此处投竿住遂使兹辰扈跸归  

奉和圣制幸韦嗣立山荘应制  

【`唐`】武平一  

鸣銮奕奕下重楼羽葢逍遥向一丘汉日惟闻白衣宠唐年更覩赤松游  

和裴令公南荘一絶【`裴云野人不识中书令唤作陶家与谢家  

唐`】白居易  

陶庐僻陋那堪比谢墅幽微不足攀何似嵩峰三十六长随申甫作家山  

题吉涧卢拾遗荘　　　　　【`唐`】韦　荘  

主人西游去不归满谿春雨长春薇怪来马上诗情好印破青山白鹭飞  

石壁寺山房即事　　　　　【`宋`】沈与求  

望断南冈逺水通客樯来往酒旗风画桥依约垂杨外映带残霞一抹红  

懐山荘子仁侄　　　　　　【`宋`】杨万里  

危亭独上忽徬徨欠个山荘堕我傍却是向来相聚日老懐未解忆山荘  

白荘道中　　　　　　　　【`金`】党懐英  

暖风迟日弄春晴浑似龙眠画里行沙路半随堤尾曲防家桃李鹁鸪鸣  

题鸡鸣山房　　　　　　　【`明`】蔡　羽  

山浮寒碧水浮花石壁苍苍竹树斜爱尔玉京秋色好白云头上看人家  

## 御定佩文斋咏物诗选卷一百二十二  

园林类  

五言古  

夜游北园　　　　　　　　【`梁`】简文帝  

星芒侵岭树月晕隐城楼暗花舒不觉明波动见流  

游韦黄门园　　　　　　　　简文帝  

息车冠葢里停辔仲长园檐疎远兴积賔至羽觞繁从皇太子出圃应令　　　【`梁`】庾肩吾  

春光起丽谯屣歩陟山椒阁影临飞葢鸎鸣入洞箫水还登故渚树长防前桥绿荷生绮叶丹藤上细苖顾循惭振藻何用拟琼瑶  

奉和初秋西园应敎　　　【`北齐`】萧　慤  

池亭三伏后林馆九秋前清泠间泉石散漫杂风烟蕖开千叶影橊艶百枝然约岭停飞斾凌波动画船  

南园　　　　　　　　　　【`唐`】元　稹  

清露夏天晓名园野气通水禽遥泛雪池莲迥披红幽林讵知暑环舟似不穷顿洒尘喧意长啸满襟风  

郡中西园　　　　　　　　【`唐`】白居易  

闲园多芳草春夏香靡靡深树足佳禽旦暮鸣不已院门闭松竹庭迳穿兰芷爱彼池上桥独来聊徙倚鱼依藻长乐鸥见人暂起有时舟随风尽日莲照水谁知郡府内景物闲如此始悟諠静缘何尝系逺迩  

和裴侍中南园静兴见示　　　白居易  

池馆清且幽髙懐亦如此有时帘动风尽日桥照水静将鹤为伴闲与云相似何必学畱侯﨑岖觅松子次韵答斌老独游东园　　　【`宋`】黄庭坚  

主人心安乐花竹有和气时从物外赏自益酒中味斸枯蚁改穴扫箨笋迸地万籁寂中生乃见风雨至  

晓出西园由谷中归　　　　【`元`】甘　复  

被褐渉西园烦襟散清晓微风动髙树零露下芳沼始行幽谷中忽出青林杪流水漂余花修筠度啼鸟身缘翠石回思逐白云杳负杖孤赏怀春阑绿隂悄  

七言古  

邵郎中姑苏园亭　　　　　【`宋`】梅尧臣  

吟爱乐天池上篇买池十亩皆种莲薄城万竿竹婵娟藤缆系桥青板船折腰大菱不值钱防防鸂沙际眠水从太湖根底穿月出洞庭山上圆公归与客相留连秋风鹤唳春杜鹃斑鲈斫鲙红缕鲜紫豉煮莼香味全我思白傅在三川吴船虽有吴馔偏当时九老各华颠裴令来过吟复聨至今怪石存旧镌七叶树防黄金田羡公有子胜昔贤髙门通车千万年  

五言律  

春日侍宴幸芙蓉园应制　　【`唐`】李　峤  

年光竹里徧春色杏间遥烟气笼青阁流文荡画桥飞花随蝶舞艶曲伴莺娇今日陪欢豫还疑陟紫霄春日侍宴幸芙蓉园应制　　【`唐`】李　乂  

水殿临丹籞山楼绕翠微昔游人托乗今幸帝垂衣涧篠缘峰合岩花逗浦飞朝来江曲地无处不光辉春日侍宴幸芙蓉园应制　　【`唐`】宋之问  

芙蓉秦地沼卢橘汉家园谷转斜盘径川回曲抱原风来花自舞春入鸟能言侍宴瑶池夕归途骑吹繁  

崔礼部园亭　　　　　　　【`唐`】张　说  

窈窕留清馆虚徐歩晚隂水连伊阙近树接夏阳深柳蔓怜垂拂藤梢爱上寻讶君轩葢侣非复俗人心  

春园即事　　　　　　　　【`唐`】王　维  

宿雨乘轻屐春寒着敝袍开畦分白水间柳发红桃草际成棋局林端举桔橰还持鹿皮几日暮隐蓬蒿  

题张野人园庐　　　　　　【`唐`】孟浩然  

与君园庐并微尚颇亦同耕钓方自逸壶觞趣不空门无俗士驾人有上皇风何必先贤传唯称厐徳公  

晩归东园　　　　　　　　【`唐`】李　颀  

荆扉带郊郭稼穑满东葘倚杖寒山暮鸣梭秋叶时回云覆隂谷返景照霜梨澹泊真吾事清风别自兹陪郑广文游何将军山林　　【`唐`】杜　甫  

不识南塘路今知第五桥名园依绿水野竹上青霄谷口旧相得濠梁同见招平生为幽兴未惜马蹄遥  

其二  

百顷风潭上千章夏木清卑枝低结子接叶暗巢莺鲜鲫银丝脍香芹碧涧羮翻疑舵楼底晚饭越中行  

其三  

风磴吹隂雪云门吼瀑泉酒醒思卧簟衣冷欲装绵野老来看客河鱼不取钱只疑淳朴处自有一山川  

其四  

牀上书连屋阶前树拂云将军不好武稚子总能文醒酒微风入聼诗静夜分絺衣挂萝薜凉月白纷纷  

重过何氏　　　　　　　　　杜　甫  

问讯东桥竹将军有报书倒衣还命驾髙枕乃吾庐花妥莺捎蝶谿喧獭趂鱼重来休沐地真作野人居  

其二  

山雨樽仍在沙沈榻未移犬迎曽宿客鸦防落巢儿云薄翠微寺天清皇子陂向来幽兴极歩屧过东篱  

其三  

落日平台上春风啜茗时石栏斜防笔桐叶坐题诗翡翠鸣衣桁蜻蜓立钓丝自今幽兴熟来往亦无期  

其四  

颇怪朝参懒应躭野趣长雨抛金鏁甲苔卧绿沈枪手自移蒲柳家才足稻粱看君用幽意白日到羲皇  

宁王山池　　　　　　　　【`唐`】范　朝  

水势临阶转峰形对路开槎从天上得石是海边来瑞草分丛种祥花间色栽旧传词赋客惟见有邹枚  

奉和元相公家园即事寄王相公  

【`唐`】韩　翃  

共列中台贵能齐物外心回车青阁晩解带碧茸深寒水分畦入晴花度竹寻题诗更相忆一字重千金  

题鲜于映林园　　　　　　【`唐`】司空曙  

雨后园林好幽行迥野通远山芳草外流水落花中客醉悠悠惯莺啼处处同夕阳自望远日暮杜陵东  

题李沆林园　　　　　　　【`唐`】卢　纶  

古巷牛羊出重门接柳隂闲看入竹路自有向山心种药齐幽石耕田到远林愿同词赋客得兴谢家深  

春日同诸公过兵部王尚书林园  

【`唐`】权徳舆  

休沐君相近时容曵履过花间留客久台上见春多松色明金艾莺声杂玉珂更逢新酒熟相与借庭莎  

题从叔沆林园　　　　　　【`唐`】李　端  

阮宅闲园暮窓中见树隂樵歌依远草僧语过长林鸟上花间井人弹竹里琴自嫌身未老已有住山心  

题崔端公园林　　　　　　　李　端  

上士爱清晖开门向翠微抱琴看鹤去枕石待云归野坐苔生席髙眠竹挂衣旧山东望远惆怅暮花飞  

春园即事　　　　　　　　【`唐`】陈　羽  

水隔群物外夜深风起频霜中千树橘月下五湖人聼鹤忽忘寝见山如得邻明年还到此共看洞庭春  

题邹处士隐居　　　　　　【`唐`】许　浑  

桑柘满江邨西斋接海门浪冲髙岸响潮入小池浑岩树防碁局山花落酒樽相逢每留宿还似识王孙初夏题段郎中修竹里南园　　许　浑  

髙人游息处与此曲池连密树才春后深山在目前远峰初歇雨片石欲生烟数有僧来宿应縁静好禅  

园居　　　　　　　　　　【`唐`】李　郢  

暮雨扬雄宅秋风向秀园不闻砧杵动时看桔橰翻钓下鱼初食船移鸭暂喧橘寒才弄色湏带早霜繁  

小园　　　　　　　　　　【`唐`】李建勲  

小园吾所好栽植忘劳形晩果经秋赤寒蔬近社青竹萝荒引蔓土井浅生萍更欲从人劝凭髙置草亭  

陈氏园林　　　　　　　　【`唐`】郑　巢  

当门三四峰髙兴几人同寻鹤新泉外留僧古木中蝉苗如草长岩溜入池清欲识懐君意时闻鹤一鸣  

春日游张提举园池　　　　【`宋`】徐　玑  

西野芳菲路春风正可寻山池依曲渚古渡入修林长日多飞絮游人爱绿隂晩来歌吹起惟觉画堂深  

后浦园庐　　　　　　　　【`宋`】戴　敏  

卜筑成佳致幽栖乐圣时何如谢公墅略似习家池地暖梅开早天寒酒熟迟催租人去后续得夜来诗  

题董侍郎山园　　　　　　【`宋`】戴复古  

行尽芙蓉径寻秋叩竹关楼髙纳万象木落见群山平野水云际画桥烟雨间红尘城下路只隔一湖湾  

家园　　　　　　　　　　【`金`】周　昻  

五亩园连竹三间屋向阳气和春浩荡心静日舒长花鸟成相识琴书付两忘陶然一樽酒谁复纪羲皇  

过潘韫辉东园　　　　　　【`明`】李　戣  

为爱东园好春来事事宜药名人不识花信蝶先知晋帖临青李商歌咏紫芝小车乗兴往何必订幽期春日陪孟东洲宪使公重过宋氏园亭  

【`明`】冯惟讷  

竹色青于染春生宋玉家众山当户出一水抱城斜积雨翻髙柳轻寒勒早花风光正如此莫惜醉流霞  

春园　　　　　　　　　　【`明`】谢　榛  

水邨人寂寂迟日敞柴关菜甲春初细园丁雨后闲沙边来白鸟柳外出青山此地多幽意行歌薄暮还  

周氏园亭　　　　　　　　【`明`】俞允文  

紫绀琳宫侧芳园丽景回焚香青霭聚洗砚白云开橘想灵均什亭堪内史才更怜花迳里月色夜深来  

初夏园林即事　　　　　　【`明`】胡宗仁  

夏入园林好欣逢霁景明药阑香醉蝶柳防绿迷莺道在心逾逸情闲迹自清夕阳红欲尽一抹暮山横  

五言排律  

同二相已下群官乐游园宴　【`唐`】明　皇  

撰日岩廊暇需云宴乐初万方朝玉帛千品防簪裾地入南山近城分北斗余池塘垂柳密原隰野花疎帟幕看逾暗歌钟聼自虚兴阑归骑转还奏弼违书  

恩赐乐游园宴　　　　　　【`唐`】张　说  

汉苑佳游地轩庭近侍臣共持荣幸日来赏艶阳春馔玉颁王篚摐金下帝钧池台草色徧宫观柳条新花绶光连榻朱顔畅饮醇圣朝多乐事天意每随人  

三月二十日诏宴乐游园赋得风字  

张　说  

乐游形胜地表里望郊宫北阙连天顶南山对掌中皇恩贷芳月旬宴美成功鱼戏芙蓉水莺啼杨柳风春光看欲暮天泽恋无穷长袖招斜日留光待曲终  

题少府监李丞山池　　　　【`唐`】李　颀  

能向府亭内置兹山与林他人骕骦马而我薜萝心雨止禁门肃莺啼宫柳深长廊閟军器积水背城隂窓外王孙草牀头中散琴清风多仰慕吾亦尔知音  

和李仆射西园　　　　　　【`唐`】张　籍  

过午归闲处西庭敞四檐髙眠着琴枕散帙捡书签印在休通客山晴好卷帘竹凉绳少到藤暗蝶争潜晩鹊频惊喜疎蝉不许拈石苔生紫点栏药吐红尖虚坐诗情逺幽探道侣兼所营当胜地虽俭复谁嫌  

题崔驸马园林　　　　　　【`唐`】姚　合  

东园连宅起胜事与心期幽洞自生药新篁迸入池密林行不尽芳草坐难移石翠疑无质莺歌似有词莎台髙出树藓壁浄题诗我独多来此九衢人不知  

寄题田待制广州西园　　　【`宋`】余　靖  

善政偏修举增完池馆清地含春气早月映暮潮生石有群星象花多外国名与民同雉兎邀客醉蓬瀛翰墨资吟兴云泉适野情镇应持左蠏快欲鲙长鲸积霭藏楼阁驯鸥识斾旌甘棠留美防髙倚越王城  

猗绿园　　　　　　　　　【`元`】马祖常  

殖产吾何取开林我独能缚船常取竹捣纸每移藤池曲波涛小花繁雾雨蒸春云同础润秋月共江澄凤下非因食鱼来不可罾写经还道士裹饭乞行僧笋屦新青折荷衣旧翠凝浮瓯茶有乳溢瓮酒无氷香灺留文篆诗囊剰缭绫清晨餐玉罢东望日初升  

七言律  

题张逸人园林　　　　　　【`唐`】韩　翃  

藏头不复见时人爱此云山奉养真露色防衣孤屿晓花枝妨防小园春闷擕幼稚诸上闲濯须眉一水濵兴罢归来还对酌茅檐挂着紫荷巾  

题元注林园　　　　　　　【`唐`】李　端  

谢家门馆似山林碧石青苔满树隂乳鹊盻巢花巷静鸣鸠鼓翼竹园深桔橰转水兼通药方丈留僧共聼琴独有野人箕踞惯过君始得一长吟  

游东湖黄处士园林　　　　【`唐`】刘　威  

偶向东湖更向东数声鸡犬翠微中遥知杨柳是门处似隔芙蓉无路通樵客出来山带雨渔舟过去水生风物情多与闲相称所恨求安计不同  

暮春康乐园　　　　　　　【`宋`】韩　琦  

榆荚纷纷掷乱钱柳花相扑滚新绵一年寂寞频来地三月芳菲已过天树密只喧闲鸟雀台髙犹得好山川老夫不饮时如此徒有诗情益自然  

上已访杨廷秀赏牡丹于御书扁榜之斋其东园仅一亩为街者九名曰三三径意象絶新  

【`宋`】周必大  

杨监全胜贺监家赐湖岂比赐书华回环自劚三三径顷刻常开七七花门外有田聊伏腊望中无处不烟霞只惭下客非摩诘无画无诗只漫夸  

积芳圃　　　　　　　　　【`宋`】朱　子  

乐事从兹不易涯朱门还似野人家行看靓艶湏携酒坐对清隂只煮茶晓起苍凉承坠露晩来光景乱蒸霞平生结习今余几试数毗那襋上花  

再次秀野躬耕桑陌旧园之韵　朱　子  

江臯晴日丽芳华翠竹疎疎映白沙路转忽逢沽酒客眼明惟见满园花望中景助诗人趣物外春归释子家向晩却寻芳草径夕阳流水绕村斜  

次秀野韵　　　　　　　　　朱　子  

使君帘阁对修筠起看名园雨后春便赋新诗留野客更倾芳酒酹花神未酬管乐平生志且作羲皇向上人祗恐功名相迫逐不容老子卧漳濵  

其二  

满园红紫已争新百啭幽禽亦唤人蜡屐未妨泥歩稳珍丛终恨雨来频卧看晓色欣初霁起约良游醉好春却笑当年金谷宴相随仆仆望车尘  

春日小园杂赋　　　　　　【`宋`】陆　游  

市尘不到放翁家绕麦穿桑野径斜夜雨长深三尺水晓寒留得一分花闷从邻舍分春瓮闲就僧窓试露芽自此年光应更好日驱秧马聼缫车  

小园　　　　　　　　　　　陆　游  

窄窄柴门短短篱山家随分有园池客因问字来携酒僧趂分题就赋诗晨露每看花藟拆夕阳频见树隂移拂衣司谏犹忙在此趣渊明却少知  

山园　　　　　　　　　　　陆　游  

山泉引派涨清池野蔓移根种短篱艺果极知非老事接花聊复效儿嬉提壶言语开顔聼啄木衣襦缓歩窥莫笑题诗还满纸小园幽事要君知  

初夏游凌氏小园　　　　　　陆　游  

水满池塘叶满枝曲廊危榭惬幽期风和海燕分泥处日永吴蚕上簇时闲理阮咸寻旧谱细倾白堕赋新诗从来夏浅胜春日儿女纷纷岂得知  

新辟小园　　　　　　　　　陆　游  

新展山园半亩强笑人车马出笼坊山禽乍暖慇懃语野蘤无风自在香点点水纹迎细雨疎疎篱影界斜阳出门遥向邻翁说释耒相从共一觞  

陈侍御园上坐　　　　　　【`宋`】范成大  

倦眼逢欢春水明诗情得酒春云生花梢蝴蝶作团去竹里鹁鸠相对鸣邂逅浮生此日好纒绵俗累何时轻擘笺沫墨乏竒句擫笛当筵惭妙声  

小园　　　　　　　　　　【`宋`】戴　敏  

小园无事日徘徊频报家人送酒来惜树不磨修月斧爱花湏筑避风台引些渠水添池满移个柴门傍竹开多谢有情双白鹭暂时飞去又飞回  

西园得西字　　　　　　　【`金`】冯延登  

芳径层峦百鸟啼芝防兰畹自成蹊仙舟倒影涵鱼藻画栋飘香落燕泥淑景晴熏红树暖好风轻泛碧丛低冈头醉梦俄惊觉歌吹谁家在竹西  

西园书事　　　　　　　　【`明`】髙　启  

西园春去绿隂成已觉南窓枕簟清帘卷斜阳归燕入池生芳草乱蛙鸣叶过谷雨花犹在衣近梅天润易生独坐正知闲昼永吟余消尽篆烟轻  

次韵寄题镜川先生后乐园　【`明`】李东阳  

药栏花圃背堂开一日朝回几度来范老心终念廊庙宼公家不起楼台海边钓石鸥盟逺松下棊声鹤梦回多少旧题诗句在碧纱笼底认青苔  

晩雨饮子重园亭　　　　　【`明`】文征明  

髙斋落日偶追从樽酒淹留一笑中芳草满庭飞燕子晩凉和雨滴梧桐江鱼绕筯肥烹玉野树藏春浅映红潦倒莫言归更晩习家池馆爱山公  

春夕潘园　　　　　　　　【`明`】杨　慎  

雨砌风檐堕楝花虫书鸟字徧晴沙春山载酒驰朝马江阁邀賔起暮鸦陶令葛巾从渗漉管宁纱防任攲斜殊方未觉追随尽韦曲风流更尔家  

游徐公子西园　　　　　　【`明`】蔡汝楠  

西园飞葢月中游随意登攀自可留门径近连驰道树池塘遥接汉宫流坐看虚牖明朱巘行见深松间画楼一自王孙开别第凤台花鸟不知秋  

行后园新池　　　　　　　　蔡汝楠  

后园凿沼爱涟漪日日行园人不知浴鸟参差云宿处戏鱼来往芰揺时晩依岩岫分寒翠秋入芙蓉映倒枝最是一清兴足五湖情事寄临池  

张舜卿园亭　　　　　　　【`明`】许　隚  

绿隂深巷寂无哗小结茅亭玩物华花散余香来客座竹分新翠过邻家锦袍垂手闲调鹤鸟防笼头自煮茶况值承平常偃武不妨诗酒作生涯  

五言絶句  

春园　　　　　　　　　　【`唐`】王　勃  

山泉两处晩花柳一园春还持千日醉共作百年人  

南垞　　　　　　　　　　【`唐`】王　维  

轻舟南垞去北垞淼难即隔浦望人家遥遥不相识  

张郎中梅园作　　　　　　【`唐`】孟浩然  

绮席铺兰杜珠盘折芰荷故园留不住应是恋弦歌  

絶句　　　　　　　　　　【`唐`】杜　甫  

急雨捎谿足斜晖转树腰隔巢黄鸟并翻藻白鱼跳  

杉迳　　　　　　　　　　【`宋`】朱　子  

南起云闗口萦纡上草堂天风发清籁山月度寒光  

六言絶句  

田园乐　　　　　　　　　【`唐`】王　维  

采菱渡头风急防杖林西日斜杏树坛边渔父桃花源里人家  

其二  

桃红复含宿雨柳绿更带朝烟花落家僮未扫鸟啼山客犹眠  

七言絶句  

奉和圣制同玉真公主游大哥山池题石壁  

【`唐`】张　说  

池如明镜月华开山学香炉云气来神藻飞为鹡鸰赋仙声飏出凤凰台  

和沈太博小圃偶作　　　　【`宋`】赵　抃  

名园雨后百花繁人倚危楼十二阑园里芳菲楼上客一般情绪怕春寒  

其二  

日烘薄雾开柔陌风罥游丝着柳条语燕啼莺自撩乱惊人残梦是春朝  

书湖隂先生壁　　　　　　【`宋`】王安石  

茅檐长扫浄无苔花木成畦手自栽一水防田将绿绕两山排闼送青来  

开园　　　　　　　　　　【`宋`】苏　轼  

西园牡籥夜沈沈尚有游人卧柳隂鹤睡觉来风露下落花飞絮满衣襟  

南园　　　　　　　　　　　苏　轼  

不种夭桃与绿杨使君应欲农桑春畦雨过罗纨腻夏垅风来饼饵香  

过灵壁张氏园　　　　　　【`宋`】曽　巩  

秫地成来多酿酒杏林熟后亦留钱不湏置驿迎賔客直到门前系画船  

春日偶作　　　　　　　【`宋`】朱　子  

闻道西园春色深急穿芒屩去登临千葩万蕊争红紫谁识乾坤造化心  

园中杂书　　　　　　　　【`宋`】陆　游  

残花委地笋掀泥茗椀香囊到处携幽梦欲成谁唤起半窓斜日鹧鸪啼  

花时徧游诸家园　　　　　　陆　游  

翩翩马上防檐斜尽日寻春不到家偏爱张园好风景半天髙柳卧谿花  

饮张功父园戏题扇上　　　　陆　游  

寒食清明数日中西园春事又匆匆梅花自避新桃李不为髙楼一笛风  

东园　　　　　　　　　　【`宋`】僧道潜  

曲渚回塘孰与期杖藜终日自忘归隔林彷佛闻机杼应有人家在翠微  

游何氏园　　　　　　　　【`金`】马定国  

八尺龙蛇薜茘墙瘦红疎竹更苍凉梅花映水无人见隔岸飞来片片香  

邨园　　　　　　　　　　【`元`】金　涓  

半亩邨园接水涯诛茅新构小书斋窓前不用栽花柳只对青山景自佳  

后园　　　　　　　　　　【`明`】罗洪先  

南邨云雨北邨晴晴鸠雨鸠更互鸣东风吹雨衣不湿我在桃花深处行  

## 御定佩文斋咏物诗选卷一百二十三  

别业类  

五言古  

题崔山人别业　　　　　　【`唐`】储光羲  

南阳隐居者筑室丹谿源谿冷怯秋晏室寒欣景暾山鸡鸣菌阁水雾入衡门东岭或舒啸北窓时讨论封君渭川竹逸士汉隂园何必崆峒上独为尧所尊晦日游大理韦卿城南别业　【`唐`】王　维  

与世澹无事自然江海人侧闻尘外游解骖轭朱轮平野照暄景上天垂春云张组竟北阜泛舟过东邻故乡信髙防牢醴及佳辰幸同击壤乐心荷尧为君寻巩县南李处士别业　　　【`唐`】岑　参  

先生近南郭茅屋临东川桑叶隐邨户芦花映钓船有时著书暇尽日窓中眠且喜闾井近灌田同一泉  

过汪氏别业　　　　　　　【`唐`】李　白  

游山谁可游子明与浮丘疉岭碍河汉连峰横斗牛汪生面北阜池馆清且幽我来感意气捶炰列珍羞扫石待归月开池涨寒流酒酣益爽气为乐不知秋  

浔阳陶氏别业　　　　　　【`唐`】刘眘虚  

陶家习先隐种柳长江边朝夕浔阳郭白衣来几年霁云明孤岭秋水澄寒天物象自清旷野情何绵聨萧萧丘中赏明宰非徒然愿守黍稷税归耕东山田  

初至洞庭怀防陵别业　　　【`唐`】刘长卿  

长安邈千里日夕懐双阙已是洞庭人犹看防陵月谁堪去乡思亲戚想天末昨夜梦中归烟波觉来阔江臯见芳草孤客心欲絶岂讶青春来但伤经时别长天不可望鸟与浮云没  

五言律  

终南别业　　　　　　　　【`唐`】王　维  

中嵗颇好道晩家南山陲兴来毎独往胜事空自知行到水穷处坐看云起时偶然值林叟谈笑无还期酬虞部苏员外过蓝田别业不见留之作  

王　维  

贫居依谷口乔木带荒邨石路枉回驾山家谁门渔舟胶冻浦猎火烧寒原惟有白云外疎钟闻夜猿从岐王过杨氏别业应教　　　王　维  

杨子谈经处淮王载酒过兴阑啼鸟缓坐久落花多迳转回银烛林开散玉珂严城时未启前路拥笙歌宿岐州北郭严给事别业　　【`唐`】岑　参  

郭外山色暝主人林馆秋疎钟入卧内片月到牀头遥夜惜巳半清言殊未休君虽在青琐心不忘沧洲  

苏氏别业　　　　　　　　【`唐`】祖　咏  

别业居幽处到来生隐心南山当户牖沣水映园林竹覆经冬雪庭昏未夕隂寥寥人境外闲坐聼春禽  

南谿别叶　　　　　　　　【`唐`】蒋　冽  

结宇依青嶂开轩对绿畴树交花两色谿合水重流竹径春来扫兰樽夜不收逍遥自得意鼓腹醉中游  

潘司马别业　　　　　　　【`唐`】周　瑀  

门对青山近汀牵绿草长寒深包晩橘风落垂杨湖畔闻渔唱天边数鴈行萧然有髙士清思满书堂和人秋归终南山别业　　　【`唐`】钱　起  

旧居三顾后晩节重幽寻野径到门尽山窓连竹隂昔年莺出谷今日凤归林物外凌云操谁能继此心  

题樊川杜相公别业　　　　　钱　起  

数亩园林好人知贤相家结茅书阁俭带水槿篱斜古树生春藓新荷卷落花圣恩加玉铉安得卧烟霞  

题郑侍御蓝田别业　　　　【`唐`】张　乔  

秋山清若水吟客静于僧小径通商岭髙窓见杜陵云霞朝入镜猿鸟夜窥灯愿作前峰侣终来寄上层  

游崔监丞城南别业　　　　【`唐`】刘得仁  

门与青山近青山复几重雪融皇子岸春润翠微峰地有经冬艸林无未老松竹寒谿隔寺晴日直闻钟  

东谿别业寄段郎中　　　　【`唐`】方　干  

前山含逺翠罗列在窓中尽日人不到一樽谁与同凉随莲叶雨暑避柳条风岂分长岑寂明时有至公  

冬日寻徐氏别业　　　　　【`唐`】僧皎然  

近依城北住幽径少人知积雪行深巷寒山绕故篱竹花春自发橙实晩仍垂还其岩前鹤今朝下夕池  

夏晩别墅　　　　　　　　【`宋`】蔡　襄  

夏竹侍前楹凉襟析旧酲疉云封日茜斜雨着虹明鱼动池开晕蝉移树减清葭洲烟向暝鳬鹥自相迎  

上湖闲泛舣舟石函因过下湖小墅  

【`宋`】林　逋  

平臯望不极云树逺依依及向扁舟泊还寻下濑归青山连石埭春水入柴扉多谢提壶鸟留人到落晖  

访云卿淮上别墅　　　　　【`宋`】僧惠崇  

地近得频到相携向野亭河分冈势断春入烧痕青望久人收钓吟余鹤振翎不愁归路晩明月上前汀  

饮张氏别墅　　　　　　　【`元`】揭傒斯  

楚国多才俊张家好弟兄出门湖水碧留客野堂清微雨鸣疎竹寒烟覆古城园人隔畦语嵗暮此中行  

清漳黄氏北墅　　　　　　【`元`】陈　旅  

闻说黄家墅开门入翠岚细岑依舍北流水出城南雨暖兰抽笋霜晴树落柑千年读书地更莫乞羊昙别墅晩晴与邻叟久立　　　【`明`】刘仔肩  

郊原初雨歇散歩出荆扉落日在髙树凉风生客衣佛香僧舍近江影塞鸿飞亦有南邻叟忘言相与归  

五言排律  

冬至后过吴张二子檀谿别业  

【`唐`】孟浩然  

卜筑因自然檀谿不更穿园庐二友接水竹数家连直取南山对非闗选地偏卜邻依孟母共井让王宣曽是歌三乐仍闻咏五篇草堂时偃曝兰枻日周旋外事情都逺中流性所便闲垂太公钓兴发子猷船余亦幽栖者经过窃慕焉梅花残腊日柳色半春天鸟泊随阳鴈鱼藏缩项鳊停杯问山简何似习池边  

七言律  

春日题杜叟山下别业　　　【`唐`】卢　纶  

百鸟群飞山半晴渚田相接有泉声园中晓露青丛合桥上春风绿野明云影断来峰影出林花落尽草花生今朝醉舞同君乐始信幽人不爱荣  

春宴王补阙城东别业　　　【`唐`】郎士元  

柳陌乍随洲势转花源忽傍竹隂开能将瀑水清人境直取流莺送酒杯山下古松当绮席檐前片雨滴春苔地主同声复同舍留欢不畏夕阳催  

酬王季友题半日邨别业兼呈李明府  

郎士元  

邨映寒原日已斜烟生密竹早归鸦长谿南路当群岫半景东邻照数家门通小径连芳草马饮春泉踏浅沙欲待主人林上月还思潘令县中花  

秋晩自洞庭湖别业寄穆秀才  

【`唐`】皮日休  

江邨寥落过重阳独自撄宁葺草房风撦红蕉仍换叶雨淋黄菊不成香野猿偷栗重窥户落鴈疑人更绕塘他日若修耆旧传为予添取此书堂  

张舍人南谿别业　　　　　【`唐`】僧法振  

新田绕屋半春耕藜杖闲门引客行山翠自成微雨色谿花不隐乱泉声渔家逺到堪留兴公府悬知欲厌名入夜更宜明月满双童唤出解吹笙  

题少保张公曲阿别墅　　　【`金`】王　寂  

钟湖亭下水淙淙绿野平泉未易双十里藕花红歩障一轩松防碧油幢洛中独乐有司马天下不知名曲江纸尾欲烦贤宅相雨蓑添我坐篷窓  

自山中归鉴湖别业　　　　【`元`】吴景奎  

数椽茅舍清江曲六月炎天困郁蒸赖有青山围故宅归来赤脚踏层氷石泉松籁为琴筑野防山肴荐豆登明日回头望丘壑芙蓉半出白云层  

次韵奉题吴彦贞华林别业　【`明`】吴　防  

郡城南去有华亭花木成林竹绕汀照影凤凰临月镜传声鹦鹉隔云屏分栽桞入陶潜传点校茶归陆羽经我亦延州老孙子对江相望乐清宁  

七言排律  

许员外新阳别墅　　　　　【`唐`】方　干  

兰汀橘岛映亭台不是经心即手栽满阁白云随雨去一池寒月逐潮来小松出屈和巢长新迳通邨避笋开柳絮风前攲枕卧荷花香里钓鱼回园中认叶分灵草檐下攀枝落野梅莫恣髙情求逸思湏防急诏用长材若因萤火终残卷便把渔歌送几杯多谢郢中贤太守当时谈笑许追陪  

五言絶句  

题袁氏别业　　　　　　　【`唐`】贺知章  

主人不相识偶坐为林泉莫谩愁沽酒囊中自有钱  

七言絶句  

戏题辋川别业　　　　　　【`唐`】王　维  

柳条拂地不湏折松树披云从更长藤花欲暗藏猱子柏叶初齐养麝香  

题柳谿别墅　　　　　　　【`金`】姚孝锡  

雨霁风和不动尘柳边携酒赏晴春频来谿鸟浑相识渡水穿花不避人  

枫塘别业　　　　　　　　【`元`】尹廷髙  

白云缺处露檐牙鸡犬相闻仅数家幽鸟不啼林寂寂满山黄雾落松花  

## 御定佩文斋咏物诗选卷一百二十四  

城郭类  

五言古  

晩登三山还望京邑　　　　【`齐`】谢　朓  

灞涘望长安河阳视京县白日丽飞甍参差皆可见余霞散成绮澄江静如练喧鸟覆春洲杂英满芳甸去矣方滞滛怀哉罢欢宴佳期怅何许泪下如流霰有情知望乡谁能鬒不变  

登城北望　　　　　　　　【`梁`】简文帝  

登楼传昔赋出蓟表前闻灞陵忽回首河堤徒望军兹焉聊回眺极目杳难分一水斜开岸防城遥共云  

登石头城　　　　　　　　【`梁`】何　逊  

关城乃形势地险差非一马岭逐纡回犬牙傍隆窣百雉极襟带亿庾兼量出至理归无为善守竟何恤眺听穷耳目逺近备幽悉扰扰见行人晖晖视落日连樯入  

回浦飞盖交长术天暮逺山青潮去遥沙出薄宦恧师表属辞惭愈疾愿乗觳牛还隐防茏室  

秋日登广州城南楼　　　　【`陈`】江　总  

秋城韵晩笛危榭引清风逺气疑埋劒惊禽似避弓海树一边出山云四面通野火初烟细新月半轮空塞外离群客顔鬓早如蓬徒懐建邺水复想洛阳宫不及孤飞鴈独在上林中  

游龙首城　　　　　　　　【`陈`】张正见  

关外山川阔城隅尘雾浮白云凝絶岭沧波间断洲四面观长薄千里眺平丘河津无桂树樽酒自淹留  

新霁登周王城　　　　　　【`宋`】梅尧臣  

行行古城头歴览古城下水鸟傍人烟河流隔桑柘秋山豁晴翠野老亲时稼民讼今已稀闲登厌官舍  

七言古【`附长短句`】  

城南　　　　　　　　　　【`宋`】孔平仲  

密州三月犹有寒地平更在大海上昨朝雨止气巳晴今日繁隂北风壮城南蹙水傍城流防处垂杨系小舟传闻寂寂无车马红杏夭桃各自稠  

邓州城楼　　　　　　　　【`宋`】陈与义  

邓州城楼髙百尺楚岫秦云不相隔傍城积水晩更明照见纶巾倚楼客李白上天不可呼隂晴变化还须臾独抚危防咏竒句满楼风月不枝梧  

髙邮城　　　　　　　　　【`元`】揭傒斯  

髙邮城城何长城上种麦城下种桑昔日铁不如今为耕种塲但愿千万年尽四海外为封疆桑隂隂麦茫茫终古不用城与隍  

五言律  

登襄阳城　　　　　　　　【`唐`】杜审言  

旅客三秋至层城四望开楚山横地出汉水接天回冠盖非新里章华即旧台习池风景异归路满尘埃  

登润州城　　　　　　　　【`唐`】丘　为  

天末江城晩登临客望迷春潮平岛屿残雨隔虹霓鸟与孤帆逺烟和独树低乡山何处是目断广陵西  

江城晩眺　　　　　　　　【`唐`】张　祜  

重槛构云端江城四郁盘河流出郭静山色对楼寒浪草侵天白霜林映日丹悠然此江思树杪防樯竿  

登杭州城　　　　　　　　【`唐`】郑　谷  

漠漠江天外登临返照间潮来无别浦木落见他山沙鸟晴飞逺渔人夜唱闲岁穷归未得心逐片帆还  

夏日晩霁与崔子登周襄故城  

【`宋`】梅尧臣  

雨脚收不尽斜阳半古城独携幽客歩闲阅老农耕宝气无人发隂虫入夜鸣余非避喧者坐爱逺风清  

再至都城　　　　　　　　【`宋`】晁冲之  

峥嵘花蕚西清晓望犹迷御路红尘合宫槐碧瓦齐夹城知辇过复道觉香低中使传宣入千门避马蹄  

郭外　　　　　　　　　　【`明`】薛　蕙  

郭外平芜迥谿边小径斜客行迷野竹莺语隔林花多景毎难遇孤游还自嗟佳期竟何许脉脉向春华  

七言律  

和樊使君登润州城楼　　　【`唐`】刘长卿  

山城迢递敞髙楼露冕吹铙居上头春草连天随北望夕阳浮水共东流江田漠漠全吴地野树苍苍故蒋州王粲尚为南郡客别来何处更销忧  

河隂新城　　　　　　　　【`唐`】雍　陶  

髙城新筑压长川虎踞龙气色全五里似云根不动一重如月晕长圆河流暗与沟池合山色遥将埤堄连自有此来当汴口武牢何用锁风烟  

髙邮城晓望　　　　　　　【`元`】萨都拉  

城上髙楼城下湖城头画角晓呜呜望中灯火明还灭天际星河澹欲无隔水人家暗杨栁带霜鳬鴈起菰蒲短衣匹马非吾事拟向烟波觅钓徒  

郡城晩望览临武堂故基　　【`元`】张　翥  

全晋山川气象开满城烟树拥楼台土风旧有尧时俗人物今无楚国材千嶂晩云原上合两河秋色鴈边来昔贤胜赏空陈迹落日登临画角哀  

五言絶句  

圣明朝　　　　　　　　　【`唐`】张仲素  

九陌祥烟合千春瑞月明宫花将御栁先发凤凰城  

城上　　　　　　　　　　【`唐`】白居易  

城上咚咚鼓朝衙复晩衙为君慵不出落尽绕城花  

七言絶句  

同王员外陇城絶句　　　　【`唐`】钱　起  

三军版筑脱金刀黎庶翻惭将士劳不忆新城连嶂起惟惊画角入云髙  

安仁巷口望仙人城　　　　【`唐`】顾　况  

楼台采翠逺分明闻说仙家在此城欲上仙城无路上水边花里有人声  

北郭　　　　　　　　　　【`宋`】文　同  

绕树垂萝防曲堤暖烟深处乱禽啼何人来此共携酒可惜拒霜花一谿  

泗州东城晩望　　　　　　【`宋`】秦　观  

渺渺孤城白水环舳舻人语夕霏间林梢一抹青如画应是淮流转处山  

过浦城　　　　　　　　　【`元`】萨都拉  

人家鸡犬隔烟岚城郭防茫见塔尖一片轻云笼马首熟梅时节雨纎纎  

泊皖城三日怀白下故人　　【`明`】宋　珏  

城依碎石岸依沙行遍城南乏酒家日暮客愁如白下芦花风起似杨花  

## 御定佩文斋咏物诗选卷一百二十五  

桥梁类  

五言古  

赋得桥　　　　　　　　　【`梁`】简文帝  

浮梁既冲险通波信可陵乘空写渭石跨岸拟河冰斜防隐浊雾布影入清渑方知歌緑水无待榜苍鹰  

石桥　　　　　　　　　　　简文帝  

惠子临濠上秦王见海神写虹便欲饮图星逼似眞  

夕望江桥示萧谘议杨建康江主簿  

【`梁`】何　逊  

夕鸟已西度残霞亦半消风声动密竹水影漾长桥旅人多忧思寒江复寂寥尔情深巩洛予念返渔樵何因适归愿分路一扬镳  

石桥　　　　　　　　　　【`梁`】庾肩吾  

秦王金作柱汉帝玉为阑仙人飞徃易道士出归难  

渡岸桥　　　　　　　　　【`陈`】隂　铿  

画桥长且曲傍险复凭流写虹晴尚饮图星昼不收跨波连断岸接路上危楼栏髙荷不及池清影自浮何必横南渡方复似牵牛  

和庾司水修渭桥　　　　【`北周`】王　褎  

东流仰天汉南渡似牵牛长堤通甬道飞梁跨造舟使者开金堰太守拥河流广陵候涛水荆峡望阳侯波生从故舶沙涨涌新洲天星识辩对检玉应沈钩空悦浮云赋非复采莲讴  

忝在司水看治渭桥　　　【`北周`】庾　信  

大夫叅下位司职渭之阳富平移铁锁甘泉运石梁跨虹连絶岸浮鼋续断航春洲鹦鹉色流水桃花香星精逢汉帝钓叟值周王平堤石岸直髙堰栁隂长羡言杜元凯河桥独举觞  

题石桥　　　　　　　　　【`唐`】韦应物  

逺学临海峤横此莓苔石郡斋三四峯如有灵仙迹方愁暮云滑始照寒池碧自与幽人期逍遥竟朝夕  

苦竹桥　　　　　　　　　【`唐`】柳宗元  

危桥属幽径缭绕穿疎林迸箨分苦节轻筠抱虚心俯瞰涓涓流仰聆萧萧吟差池下烟日嘲唽鸣山禽谅无要津用栖息有余音  

栖贤院三峡桥　　　　　　【`宋`】朱　子  

两岸苍壁对直下成斗絶一水从中来涌潏知防折石梁据其防迎望逺明灭倐至走长蛟捷来翻素雪声雄万霹雳势倒千嵽嵲足掉不自持魂惊讵堪说老仙有妙句千古擅竒崛尚想化鹤来乘流弄明月  

七言古  

髙桥行　　　　　　　　　【`明`】曹学佺  

东西有湖相竞白只隔湖中一片石石桥湖水照人行幽意盈盈动日夕坐来水满月亦多月在两湖谁作波波香羡煞采莲曲却见长江帆影过  

五言律  

赋桥　　　　　　　　　　【`唐`】张文琮  

造舟浮渭日鞭石表秦初星文遥泻汉虹势尚凌虚巳授文成履空题武骑书别有临濠上栖偃独观鱼  

咏桥　　　　　　　　　　【`唐`】李　峤  

乌鹊塡应满黄公去不归势疑虹始见形似鴈初飞妙应七星制髙分半月辉秦皇空构石仙岛逺难依天津桥东旬宴得歌字韵　　【`唐`】张九龄  

清洛象天河东流形胜多朝来逢宴喜春尽却姸和泉鲔欢时跃林莺醉里歌赐恩频若此为乐奈人何  

登平望桥下作　　　　　　【`唐`】顔眞卿  

登桥试长望望极与天平际海蒹葭色终朝鳬鴈声近山全髣髴逺水忽微明更览诸公作知髙题柱名  

离芜湖至观头桥　　　　　【`宋`】梅尧臣  

江口泊来久菰蒲长旧苖争雏洲鹊鬪遗子浦鱼跳宿岸欣逢戍归船竞趂潮时时望乡树已恨白云遥  

过青城题索桥　　　　　　【`宋`】范成大  

织簟匀铺面排绳强架空染人髙晒帛猎户逺张罿薄薄难承雨翻翻不受风何时将蜀客东下看垂虹  

河桥成　　　　　　　　　【`金`】李俊民  

预积他山木重新两岸隄龙依天上卧虹傍水心低不假鞭秦石何劳立蜀犀落成应有日谁向柱先题  

宿三闸　　　　　　　　　【`元`】贡　奎  

小市人家簇扁舟晚色清山危倾地势闸险着沟声岸石篙存迹谿风树引情明朝顺流去万里眼初明  

宝带桥　　　　　　　　　【`元`】僧善住  

运得他山石还将石作梁直从隄上去横跨水中央白鹭下秋色苍龙浮夕阳涛声当夜起并入榜歌长  

青桥　　　　　　　　　　【`明`】杨　愼  

阁道盘云栈邮亭枕水涯猿猱临客路鸡犬隔仙家风起青丘树春迷玉洞花旅怀今日豁停幰问褒斜  

髙梁桥　　　　　　　　　【`明`】袁宗道  

觅寺休辞逺逢僧不厌多一春水疾十里栁风和香雾迷车骑花枝耀绮罗半生尘土胃涤浣頼清波  

五言排律  

和李相公留守题漕上新桥六韵  

【`唐`】白居易  

选石铺新路安桥压古堤似从银汉下落傍玉川西影定阑干倒标髙华表齐烟开虹半见月冷鹤双栖材映防龙小功嫌元凯低从容济世后余力及黔黎  

七言律  

陪李七司马皁江上观造竹桥即日成徃来之人免冬寒入水聊题短作简李公  

【`唐`】杜　甫  

伐竹为桥结搆同褰裳不渉徃来通天寒白鹤归华表日落青龙见水中顾我老非题柱客知君才是济川功合欢却笑千年事驱石何时到海东  

晓上天津桥闲望偶逢卢郎中张员外携酒同  

倾　　　　　　　　　　【`唐`】白居易  

上阳宫里晓钟后天津桥头残月前空阔境疑非下界飘飖身似在寥天星河隐映初生日楼阁葱茏半出烟此处相逢倾一盏始知地上有神仙  

天津桥　　　　　　　　　【`唐`】白居易  

津桥东北斗亭西到此令人诗思迷眉月晩生神女浦脸波春傍窈娘堤栁丝嫋嫋风缲出草缕茸茸雨剪齐报道前驱少呼喝恐惊黄鸟不成啼  

之石桥　　　　　　　　　【`宋`】韩　维  

闻道西桥水树间不辞驱马涉风烟疎篱老屋临官道瘦棘荒茅蔽石田欲下鸣鸦盘木末逺来惊雉落山前瓢中幸有邨醪美不怕春寒雨满川  

过宜福桥　　　　　　　　【`宋`】杨万里  

水乡泽国最输农无旱无干只有丰碧豆密争桑防底緑荷杂出稻花中是田是沼浑难辨何地何邨不一同若使明年无种子却愁闲煞雨和风  

惠安桥　　　　　　　　　【`元`】贡　奎  

涔阳山水壮南州千尺飞梁连去邮蛟鳄翻涛声吼夜虹霓分雨气横秋险疑云栈通车马髙比银河挟女牛钜万功成书太史絶胜舟楫济中流  

过长桥书所见　　　　　　【`元`】曹伯啓  

栁如青帜导姑苏桥若垂虹饮太湖渺渺天光接波浪凄凄秋色上菰蒲行囊只剰新诗稿身世端如古画图独倚危阑追徃事鴈衔霜信下平芜  

次韵马昂夫总管饮仙桥诗　【`元`】僧大防  

铁锁髙悬隔杳冥仙桥有路上瑶京夜凉暗觉潜蛟动晓色微看素练平坤极尚遗神禹力山灵空识祖龙名烂柯旧事凴谁问石柱题诗薜荔生  

海子桥　　　　　　　　　【`明`】曽　棨  

鲸海遥通一水长沧波深处石为梁平铺碧甃连驰道倒泻银河入苑墙晴緑乍添垂栁色春流时泛落花香微茫迥隔蓬莱岛不放飞尘入建章  

五言絶句  

板桥　　　　　　　　　　【`唐`】钱　起  

静宜樵隐度逺与车马隔有时行药来喜遇归山客  

板桥　　　　　　　　　　【`唐`】司空曙  

横遮野水石前带荒邨道来徃见行人清风栁隂好  

上洛桥　　　　　　　　　【`唐`】李　益  

金谷园中栁春来似舞腰何堪好风景独上洛阳桥  

方桥　　　　　　　　　　【`唐`】韩　愈  

非阁复非船可居兼可过君欲问方桥方桥如是作  

梯桥　　　　　　　　　　　韩　愈  

乍似上青冥初疑蹑菡萏自无飞仙骨欲渡何由敢  

青桥夜宿　　　　　　　　【`明`】杨　愼  

驿亭临白水石榻满苍苔逺客浑无梦江声枕上来  

七言絶句  

臯桥　　　　　　　　　　【`唐`】皮日休  

臯桥依旧緑杨中闾里犹生隐士风惟我到来居上馆不知何道胜梁鸿  

奉和臯桥　　　　　　　　【`唐`】陆龟防  

横絶春流架断虹凭栏犹想五噫风今来未必非梁孟却是无人继伯通  

乘公桥作　　　　　　　　【`宋`】林　逋  

晩峯横碧树梢红数榜渔罾水影中忆得江南曽看着巨然名画在屏风  

过神助桥亭　　　　　　　【`宋`】杨万里  

下轿浑将野店看只惊脚底水声寒不知竹外长江近忽有髙桅出寸竿  

晓坐荷桥　　　　　　　　　杨万里  

碧玉山边白鸟鸣緑杨风里翠荷声草花踏碎教人惜为勒芒鞵欵欵行  

横桥阻水　　　　　　　　【`元`】胡天游  

浮江积雨水连天杨栁依依一钓船白髪篙师多意气向人先索渡江钱  

泊垂虹桥口占　　　　　　【`元`】顾　瑛  

三江之水太湖东激浪轻舟疾若风白鸟群飞烟树末青山多在雪花中  

其二  

江风吹颿倏数里野花笑人应独行更湏对雪开金要听邻船搊玉筝  

枫桥夜泊　　　　　　　　【`明`】髙　啓  

乌啼霜月夜寥寥回首离城尚未遥正是思家起头夜逺钟孤棹宿枫桥  

望丹阳郭经杨子桥　　　　【`明`】镏　炳  

暖风晴日丹阳郭处处东风是旧游记得杏花寒食候紫箫红袖宿江楼  

长桥　　　　　　　　　　【`明`】苏大年  

緑隂髙树映清潭一舸夷犹酒半酣最爱西城城下路长桥烟雨似江南  

题吴江垂虹桥　　　　　　【`明`】林　鸿  

云帆秋晩过垂虹落日鲸波动逺风欲借仙家辽海鹤月明吹笛水晶宫  

华隂驻马桥　　　　　　　【`明`】程本立  

絶谷层关路屈盘斜冈侧嶂石巑岏今朝驻马桥边立华岳三峯正面看  

断桥分手　　　　　　　　【`明`】史　鉴  

近水人家半掩扉两山楼阁尚斜晖断桥无数垂杨栁总被游人折渐稀  

于役江乡归经板桥　　　　【`明`】杨　愼  

千里长征不惮遥解鞍明日问归桡眞如谢朓宣城路南浦新林过板桥  

板桥　　　　　　　　　　【`明`】曹学佺  

两岸人家傍栁条晖遗迹自萧萧曽为一夜青山客未得无情过板桥  

## 御定佩文斋咏物诗选卷一百二十六  

隄岸类  

五言古  

登隄望水　　　　　　　　【`梁`】元　帝  

驱马河隄上非谓城隅游怀山殊未巳徒然劳九愁旅泊依邨树江槎拥戍楼髙岸翻成浦曲港反通舟枣野良知叹瓠河今可俦愿假宣尼道泗水却横流  

登武昌岸望　　　　　　　【`陈`】隂　铿  

游人试歴览旧迹已丘墟巴水萦非字楚山断类书荒城髙仞落古栁细条疎烟芜遂若此当不为能居  

七言古  

隄下　　　　　　　　　　【`宋`】孔武仲  

隄下人家喧笑语髙揭青帘椎瓦鼓黄流滚滚经檐甍一任征夫作船苦緑榆覆水平如杯前湾旋放水头来声如怒虎着船底玉石磊砢相喧豗黄河虽断随渠急  

舟楫舒迟行旋涩独上平隄望逺天衣裘巳畏西风入  

汴隄行　　　　　　　　　【`宋`】孔平仲  

长隄杳杳如丝直隐以金椎密无迹当年何人种緑榆千里分隂送行客波间交语船上下马头一别人南北日轮西入鸟不飞从古舟车无断时  

太平隄行　　　　　　　　【`明`】皇甫汸  

太平门外古崇隄嘉树扶疎夹路垂负郭尽为芳草地沿河直绕白云司当时王贡总仙才况是承恩北阙来御史府中乌半宿尚书门下骑双回青山防度朝陵节元水曽流祓洛杯鸣珂再过平沙道问舍多为后来少巳看奏赋甘泉宫每忆传诗临海峤惊心歳序易经春举目湖山宛自新含香不覩游兰客息影徒逢爱树人由来聚散皆无定欲寄相思那可因  

七言律  

吴兴新隄　　　　　　　　【`唐`】朱庆余  

春隄一望思无涯树势还同水势斜深映菰蒲三十里晴分城郭防千家谋成既不劳人力境逺偏宜隔浪花若与青山长作固汀洲肯恨栁丝遮  

苏隄春晓　　　　　　　　【`明`】聂大年  

树烟花雾绕隄沙楼阁朦胧一半遮三竺钟声催落月六桥栁色带栖鸦緑窗睡觉闻啼鸟绮阁妆成唤卖花遥望酒旗何处是炊烟起处有人家  

五言絶句  

入朝洛隄歩月　　　　　　【`唐`】上官仪  

脉脉广川流驱马歴长洲鹊飞山月曙蝉噪野风秋  

七言絶句  

隄上行　　　　　　　　　【`唐`】刘禹锡  

春隄缭绕水徘徊酒舍旗亭次第开日晩上楼招估客峨舸大艑落颿来  

魏王隄　　　　　　　　　【`唐`】白居易  

花寒嬾发鸟慵啼信马闲行到日西何处未春先有思栁条无力魏王隄  

隄上行　　　　　　　　　【`唐`】张　籍  

酒旗相望大隄头隄下连樯隄上楼日暮行人争渡急桨声伊轧满中流  

其二  

江南江北望烟波入夜行人相应歌桃叶传情竹枝怨水流无限月明多  

汴隄　　　　　　　　　　【`宋`】刘子翚  

参差歌吹动离舟宫女张帆信浪流转尽栁隄三百曲夜桥灯火看扬州  

## 御定佩文斋咏物诗选卷一百二十七  

舟类  

四言古  

舟楫铭　　　　　　　　　【`汉`】李　尤  

舟楫之利譬犹舆马辇重歴逺以济天下相风视波穷防川野安审惧慎终无不可  

舟赞　　　　　　　　　　【`宋`】王叔之  

致逺任重各因所由陆则乗车水惟用舟弱檝轻棹利渉济求缅彼渔父鼔枻清讴  

五言古  

咏轻利舟应临汝侯敎　　　【`梁`】王　筠  

君侯饰轻利揺荡迈飞云凌波漾鹢彩泛水涣蛟文电流已光絶鸟逝复超群倏忽方千里恋兹岐路分别韦谅赋得江湖泛别舟　　【`陈`】张正见  

千里浔阳岸三翼木兰船鹢泛青鳬后鸡鸣白鹭前涵  

花没浅防带叶动深舷不言朝夕水独自限神仙  

赋得雪映夜舟　　　　　　　张正见  

黄云迷鸟路白雪下鳬舟分沙映冰浦照鹤聚寒流樯风吹影落防锦杂花浮船梁若是桂翻如月照秋  

櫂歌行　　　　　　　　　【`隋`】萧　岑  

桂酒既潺湲轻舟亦乗驾鼓枻何所吟吟我皇唐化容与沧波中淹留眀月夜  

泊舟贻潘少府　　　　　　【`唐`】储光羲  

行子苦风潮维舟未能发宵分卷前幔卧视清秋月四泽葭苇深中洲烟火絶苍苍水雾起落落疎星没所遇尽渔商与言多椘越其如念极浦又以思眀哲常若千里余况之异乡别  

李兵曹壁画山水各赋得桂水帆  

【`唐`】李　颀  

片帆浮桂水落日天涯时飞鴈防共度闲云相与迟长波无晓夜泛泛欲何之  

三韵　　　　　　　　　　【`唐`】杜　甫  

荡荡万斛船影若揺白虹起樯必椎牛挂席集众功自非风动天莫置大水中  

志峡船具诗　　　　　　　【`唐`】王　周艄  

制之居首尾俾之辨斜正首动尾聿随斜取正为定有如提吏笔有如执时柄有如秉师律有如宣命令守彼方与直得其刚且劲既能济险艰何畏渉辽夐招招俾作主泛泛实司命风乌媿斟酌画鹢空辉暎古人存丰规猗欤聊引证  

艪  

用之大曰艪冠乎小者楫通津既能济巨浸即横渉身之使者颊虎之拏者爪鱼之拨者鬛弩之进者防此实为相须相须航一叶  

防  

箭飞峡中水锯立峡中石峡与水为隘水与石相击濆为生险艰声甚发霹雳三老航一叶百丈空千尺苍黄徒尔为倏忽何可测篙之小难制防之独有力猗嗟防之为彬彬坚且直有如用武人森森矗戈防有如敢言士落落吐胷臆拯危居坦夷济险免兢惕志彼哲匠心俾其来者识  

百丈  

少尝侍先人余闲诵白氏始得入峡诗深味作诗防云有万仞山云有千丈水自念坎防时尤多兢慎理山束峡如口水潄石如齿孤舟行其中薄水犹坦履孱顔屹焉立汹涌勃然起百丈为前牵万险即平砥破之以筼筜绩之以麻枲砺之坚以节引之直如矢杼轴连半空长短随两涘铁销枉驰名锦防谩称美长防岂能系朽索何足拟茍非之为胡可力行此  

吴江放船至枫桥湾　　　　【`宋`】薛季宣  

短篷负长虹破防挂眀月风马座中生天幕波间出髙城多隐映逺岫搀罗列少小泛吴江始识仙凡别  

江船二咏　　　　　　　　【`元`】王　恽篷  

尺箦编黄芦节密数须只长短随所冝张弛易为摘一傍系脚索若网纲总缉北人布为防南俗篷以荻舟师贪重载髙挂借风力顺流与溯波巨鹢添羽翮望从逺浦来一片云影黒乱冲渚烟开重带江雨湿百里不终朝用舎从顺适夕阳见晩泊堆叠纷襞积水虽物善利其助乃尔益  

艪  

江船一巨鱼艪柂乃尾鬛当其渊水深棹弱不救乏故令施航后前与棹力合济川具有五此物乃其甲一声天际来欵乃中流发或浮大河东竝岸行若狎终朝卧舷间兰桨但空挿缅懐剡木皇智创万古法  

过桐庐漏港滩示舟人　　　【`元`】鲜于枢  

惊流激长滩百折怒未已篙师与水争退尺进才咫技穷觧衣下力排过乃止惟时春冬交冰雪寒堕指我时卧舟中起视颡有泚迂踈一何补辛苦愧舟子  

逺浦归帆　　　　　　　　【`元`】陈　孚  

日落牛羊归渡头动津鼓烟昏不见人隐隐数声橹水波忽惊揺大鱼乱跳舞北风一何劲帆飞过南浦赋得山逐放舟迟送王主簿　【`明`】杨　基  

舟行山亦移山尽舟亦住青山无故人行人自来去初辞逶迤谷复接参差树柁转暮色分帆驶秋岚度俄停风暂弱既逺烟重护别意即山情依君屡囘顾  

七言古【`附长短句`】  

泛小防　　　　　　　　　【`唐`】白居易  

水一塘防一只防头漾漾知风起防背萧萧闻雨滳醉卧船中欲醒时忽疑身是江南客  

其二  

船缓进水平流一茎竹篙剔船尾两幅青幕覆船头亚竹乱藤多照岸如从凤口向湖州  

大舟　　　　　　　　　　【`宋`】王　令  

大舟无风船不举小舟傍入青冥去舟中渔子呼且歌夜半鬪鱼谁得多  

谢朱宰借船　　　　　　　【`宋`】陈　造  

书生禄遫空自怜三年官满囊无钱身如绊骥心千里安得一舸西风前令君磊落济川手畱滞亦怜穷独叟大舟百尺影白虹借我搬家我何有函牛之鼎着鸡肋涓滳渠须瓠五石劣畱两席寘图书辇石囊沙压揺兀典衣买酒饷三老捶鼔鸣锣人防好相过重读借船帖我自卢胡君絶倒  

峡中得风挂防　　　　　　【`宋`】杨万里  

楼船上水不寸歩两山惨惨愁将暮一声霹雳天欲雨隔江草树忽起舞风从海南天外来怒吹峡山山倒开百夫絶呌椎大鼔一夫飞上千尺桅布防挂了却防手坐防水上鵞毛走  

东西船　　　　　　　　　【`宋`】方　岳  

昨日东船使风下突过乗舆快于马今日西船使风上适从何来急于浪东船下时西船怨西船上时东船羡篙师劳苦自相觉眀日那知风不转推篷一笑奚尔为怨迟羡速无休时沙头漠漠杏花雨依旧年时樯燕语  

野水孤舟　　　　　　　　　【`宋`】梁　栋  

前邨雨过溪流乱行路弥漫都间断孤舟尽日少人来小舟系在垂杨岸主人空有济川心坐见门前水日深防手归来茅屋下任他鸥鸟自浮沉  

牵舟行　　　　　　　　　【`元`】贡　奎  

河水沄沄流不巳泝流牵船鱼贯尾怒风卷地涨黄尘白日茫迷雾云起前船防影百丈微号呼并力行如飞后船防断势一失汗身满足不相及须防十里囘天风举樯撇柁悬髙篷谁知日暮泊处所成功却与前船同篙师接语告劳苦仆从亦复讥途穷持樽傲坐且引醉悲喜岂足关吾躬君不见何独人生行与止请君万事推此理  

逺浦归帆　　　　　　　　　【`明`】宣　宗  

斜阳欲挂晴川树丹霞逺映潇湘浦洞庭湖上接星沙万里归舟自何处云防缥缈天际来势压滔天雪浪摧须防已逹汉江曲江声汹涌如鸣雷汉阳城头夜吹角暂从鹦鹉洲邉泊长笛一声山月低残灯数防江云薄西蜀滇南与海通浮波来徃自无穷暮天巳卷三湘雾晓日还悬士泽风突兀危楼瞰江水临眺何人频徙倚寒鸦飞尽澹烟收浩荡遥空净如洗  

雪篷圗诗为蔡子坚作　　　【`明`】萧　规  

吴榜何年过东淛带得山隂一篷雪春风浩浩吹不消夜月娟娟照偏洁雪篷主人且好竒载客日逰随所之呼酒恒持金凿落对花每品玉参差咿哑柔橹渡湖曲惊起鸳鸯不成宿泛泛斜当琼树移揺揺直傍银槎矗棹歌齐发声抑扬髙情独爱水云乡从游酬酢谁最密儒雅人称马季常【`谓马公振也`】  

水月舫为奚川钱竹深赋　　【`明`】汤頴勣  

太乙真人莲一瓣飘飘万里来天汉移入江南锦绣窠兰桡桂桨空凌乱长鲸对舞碧纱窻缺兔潜窥紫丝幔黍瓮浮香春可防蒲防飏彩风堪唤老兴闲摅曲数讴幽情缓发琴三叹古迹多因潮洗平逺山忽被云遮断曩时螃蟹落钱昆今日鲈鱼到张翰莫令惠子识逍遥且拉卢生游汗漫冰壶影里塞鸿飞海镜光中沙鸟散好天良夜属君多大壑深谿留我半乾坤正乏济川才忍教独系黄芦岸  

王有恒听雨篷　　　　　　【`明`】僧妙声  

江南雨多春漠漠籧篨中寛可淹泊坐聼萧瑟复琮琤若在洞庭张广乐木兰之楫青翰舟斜风细雨不须忧笔牀茶灶便终日知我独有沧浪鸥廿年携书去乡国芜城草深归未得援琴时作广陵散鱼龙出听天吴泣江湖适意无前期身如行云随所之平山堂上防春色还忆江南听雨时  

五言律  

七夕泛舟　　　　　　　　【`唐`】卢照邻  

河葭肃徂暑江树起初凉水疑通织室舟似泛仙潢连桡渡急响鸣棹下浮光日晩菱歌唱风烟满夕阳  

舟　　　　　　　　　　　【`唐`】李　峤  

征棹三江暮连樯万里回相乌风际转画鹢浪前开羽客乘霞至仙人防月来何当同傅说特展巨川材  

泛永嘉江日暮回舟　　　　【`唐`】张子容  

无云天欲暮轻鹢大江清归路烟中逺廽舟月上行傍潭窥竹暗出屿见沙眀更値微风起乘流丝管声  

放船　　　　　　　　　　【`唐`】杜　甫  

送客苍谿县山寒雨不开直愁骑马滑故作泛舟回青惜峦过黄知橘柚来江流大自在坐稳兴悠哉  

舟中　　　　　　　　　　　杜　甫  

风餐江栁下雨卧驿楼边结防排鱼网连樯并米船今朝云细薄昨夜月清圎飘泊南庭老祗应学水仙  

赋得的的帆向浦　　　　　【`唐`】司空曙  

向浦参差去随波逺近还初移芳草里正在夕阳间隐映廽孤驿微明出乱山向空防不尽归思满江闗  

秋夜船行　　　　　　　　【`唐`】严　维  

扁舟时属暝月上有余辉海燕秋还去渔人夜不归中流何寂寂孤棹也依依一防前邨火谁家未掩扉  

泛舟　　　　　　　　　　【`唐`】戴叔伦  

风輭扁舟稳行依绿水隄孤樽秋露滑短棹晩烟迷夜静月初上江空天更低飘飘信流去误过子猷谿  

五泻舟　　　　　　　　　【`唐`】皮日休  

何事有青钱因人买钓船阔容兼饵坐深许共蓑眠短好随朱鹭轻堪倚白莲自知无用处却寄五湖仙  

放船　　　　　　　　　　【`宋`】朱　子  

浩荡清江水依微緑树风觧维春雨外弭棹夕阳中江草生新径岩花防旧丛诗翁不愁思逸兴杳何穷  

放船　　　　　　　　　　【`宋`】杨万里  

岸岸人家住门门水靣开老翁扶杖立稚子防船来一夜鸣春雨诸滩涨緑醅顺流行自快更着北风催  

小舟　　　　　　　　　　【`宋`】赵师秀  

小舟随处去幽意日相亲野草如荷叶轻鸥似逸人闲思此湖水曽洗几京尘甚欲营渔屋空虚未有因  

归舟　　　　　　　　　　【`元`】揭傒斯  

汀洲春草徧风雨独归时大舸中流下青山两岸移鸦啼木郎庙人赛水神祠波浪争掀舞艰难乆自知赋得天际舟送张孟功治河　【`元`】傅若金  

日下行人发春晨去鹢催防侵斜月觧帆向断云开度鸟窥书卷垂虹映酒杯寻源不可尽奉使几时囬  

雨篷　　　　　　　　　　【`明`】髙　啓  

椘雨满汀洲潇潇洒客舟梦惊孤枕夜愁掩一篷秋苇叶寒相战滩声暗共流此时湘浦上同聼只沙鸥赋得江防送蒋氏归仪眞　　【`明`】施　渐  

挂席发秋早微风巳满樯中流片影去逺水一舟将海雨忽来重江云相带凉知投孝廉宅三径接苍茫  

舟泊　　　　　　　　　　【`明`】僧善学  

江静雨初收湖光滑似油岸如随棹转山欲趂波流牵兴多浮荇忘机足野鸥夜闻渔父笛吹破一天秋  

五言排律  

浮槎　　　　　　　　　　【`唐`】骆賔王  

昔负千寻质髙临九仭贞心凌晩桂劲节掩寒松忽值风飇折坐为波浪冲摧残空有恨拥肿遂无庸渤海三千里泥沙几万重似舟飘不定如梗泛何从仙客终难托良工岂易逢徒懐髙乗器谁为一先容  

赋得天际识孤舟　　　　　【`唐`】薛　能  

斜日满江楼天涯照背流同人在何处逺目认孤舟帆省当时席歌闻旧日讴人浮津济晩棹泛泬寥秋情濶欣全见归迟恠乆游离居意无限贪此望难休  

赋得济川用舟楫　　　　　【`唐`】胡　权  

渺渺水连天归程想几千孤舟辞曲岸轻楫济长川回指波涛雪廽瞻岛屿烟心迷沧海上目断白云边泛滥虽无定维持且自专还如圣明代理国用英贤  

七言律  

小舫　　　　　　　　　　【`唐`】白居易  

小舫一艘新造了轻装梁柱庳安篷深坊静岸游应遍浅水低桥去尽通黄桞影笼垂棹月白苹香起打头风慢牵欲傍樱桃泊借问谁家花最红  

夜船　　　　　　　　　　【`唐`】韩　偓  

野云低迷烟苍苍平波辉目如凝霜月明船上帘幕卷露重岸头花木香村逺夜深无火烛江寒坐乆换衣裳诚知不觉天将曙几簇青山鴈一行  

槎　　　　　　　　　　　【`唐`】吴　融  

浪防龙迹老欹危流落何年别故枝岁月空教苔藓积芳菲长倩薜萝知有文在朽人难识无蠧藏心鸟莫窥家近沧浪从泛去碧天消息不参差  

舟行即事　　　　　　　　【`唐`】杜荀鹤  

年少髭须雪欲侵别家三日几般心朝随贾客忧风色夜逐渔翁宿苇林秋水鹭飞红蓼晩暮山猿呌白云深重阳酒熟茱茰紫却向江头倚棹吟  

防　　　　　　　　　　　【`唐`】徐　夤  

岂劳孤棹送行舟轻过天涯势未休断岸晓防残月挂逺湾寒背夕阳秋波平直可追飞箭风健还能泝急流幸遇济川恩不浅北溟东海更何愁  

舟中晓赋　　　　　　　　【`宋`】陆　游  

木落霜清水鸟呼扁舟夜泊古城隅吹残画角钟初动低尽寒空斗欲无浪迹巳同鸥境界逺游方羡鴈程途髙樯健席从今始歴徧三江与五湖  

阊门外登谿船　　　　　　【`宋`】杨万里  

歩下新船试水初打头揽载适逄余一椽板屋才经雨两面油窗好读书剰买春园红芍药乱篸棐几竹籧篨清谿浮取松亭子赏遍千山不要驴  

方寺丞子初成　　　　　【`宋`】刘克庄  

船成莫厌野人过乆欲从公具钓蓑积雨晴来湖靣阔残花落尽树隂多新营小店皆依栁旧有危亭尚隔荷所恨前含暝色不然和月宿烟波  

仙槎　　　　　　　　　　【`元`】谢宗可  

曽作河源万斛舟尘根已断卧蛟蚪无心下土承烟雨有路层霄犯斗牛破浪逺冲银汉晓凌风径渡碧天秋归来带得支机石谁识人间博望侯  

莲叶舟　　　　　　　　　　谢宗可  

稳棹红衣泛渺茫风帆浪檝水云乡晓撑太华半峰月晩载西湖十里香藕放雪丝应作防荷欹翠柄若为樯不须更捧金仙足太乙真人梦正凉  

题风雨归舟圗　　　　　　【`元`】丁鹤年  

昔向沧浪寄独醒中流风雨正扬舲江空风卷潮头白野矌云迷岘首青挂席正思遗佩浦推篷已过濯缨亭襄阳耆旧今安在抚几长歌对画屏  

题烟波泛舟圗　　　　　　【`明`】杨　慎  

旧逰忆鼓湘湖棹日净风微江练平小艇曲穿花底出游鱼相伴镜中行别来漫想心徒切画里重防眼亦眀素石苍松是何处愿从巢父濯冠缨  

题王煮石推篷圗　　　　　【`明`】钱　宰  

粲粲晴林截素霓梦囘何处觅新题画檐压槛江南屋短棹推篷雪后谿落月欲分花上下春风不隔栁髙低何当一见冰霜表放笔孤山烟水西  

雪航　　　　　　　　　　【`明`】朱之蕃  

江天凝望六花飞控带峦玉作围独棹扁舟凌浩渺更搴篷幔防霏微惊鸥万防冲芦起翔鹤千群挟浪归煮酒烹鲜渔唱发披裘醉卧失寒威  

跄风帆　　　　　　　　　【`明`】王　鏳  

江阔无忧风色横跄帆亦得达常程画屏下流觞过碧玉波中曲尺行已有烟霞供秀豁更兼天日借晴明眼中便是湘隂郭取得秋醪定九成  

帆影　　　　　　　　　　【`明`】钱希言  

岸曲沙回着处侵半江落日半江隂悠悠乱逐春潮上漠漠还随暮霭沈曾带断鸦归逺岫又移残月出疎林谁怜独倚危楼徧目极天涯思不禁  

五言絶句  

葭川独泛　　　　　　　　【`唐`】卢照邻  

倚棹春江上横舟石防前山暝行人断迢迢独泛仙  

江南曲　　　　　　　　　【`唐`】储光羲  

緑江深见底髙浪直翻空惯是湖边住舟轻不畏风  

其二  

日暮长江里相邀归渡头落花如有意来去逐船流  

北涧泛舟　　　　　　　　【`唐`】孟浩然  

北涧流恒满浮舟触处通沿洄自有趣何必五湖中  

江行　　　　　　　　　　【`唐`】钱　起  

霁云疎有叶雨浪细无花稳放扁舟去江天自有涯  

其二  

帆翅初张处云鹏怒翼同莫愁千里路自有到来风  

其三  

睡稳叶舟轻风微浪不惊人居芦苇防终夜动秋声  

其四  

艪慢生轻浪帆虚带白云客船虽狭小容得庾将军  

其五  

风借帆方疾风逥棹却迟较量人世事不爽一毫厘  

杨氏林亭探得古槎　　　　【`唐`】皇甫冉  

千年古貌多八月秋涛晩偶被主人留那知来近逺  

江行　　　　　　　　　　【`唐`】权徳舆  

孤舟漾暖景独鹤下秋空安流正日昼净绿天无风  

昆眀池泛舟　　　　　　　【`唐`】贾　岛  

一枝青竹榜泛泛绿萍里不见钓鱼人渐入秋塘水  

江行　　　　　　　　　　【`唐`】陆龟防  

酒旗菰叶外楼影浪花中碎帆张数幅惟待鲤鱼风  

艪声　　　　　　　　　　【`唐`】崔　涂  

烟外侥声逺天涯幽梦囘争知江上客不是故乡来  

古意　　　　　　　　　　【`唐`】阙　名  

长樯鐡鹿子布帆阿那起诧侬安在间一去数千里  

月夜泛舟　　　　　　　　【`唐`】僧法振  

西塞长云尽南湖片月斜漾舟人不见卧入武陵花  

罗唝曲　　　　　　　　　【`唐`】刘采春  

昨日北风寒牵船浦里安潮来打断防揺艪始知难出都来陈和所乗船上句　　【`宋`】蘓　轼  

我行无疾徐轻楫信溶漾船留村市閙闸发寒波涨  

櫂歌　　　　　　　　　　【`宋`】白玉蟾  

朝吸西风餐夜防明月舞万顷碧琉璃下有玉清府  

其二  

黄昏杳无人孤江但翠竹惟有白鹭鸶伴我舟中宿  

舟中　　　　　　　　　　【`金`】王　賔  

河伯夸秋涨舟人健晩凉艪声揺落月山气鬰苍苍题李溉之学士无倪舟　　　【`元`】虞　集  

三周华不注水影浸青天不上银河去空明击棹还  

过髙邮射阳湖杂咏　　　　【`元`】萨都拉  

雨湿鼔声重风匀湖靣平官船南北去帆影挂新晴  

夕泛　　　　　　　　　　【`元`】黄镇成  

秋净山如拭江清一棹横挂帆延暮眺趺坐待潮生  

过吴城山　　　　　　　　【`明`】汪广洋  

夜过吴城下不眠闲倚窗泝流防艪健揺月下西江  

鳬洲即事　　　　　　　　【`明`】鲁　铎  

见说堪摘闲过洲上来小船风打去半日未能囘  

古意　　　　　　　　　　【`明`】王　弼  

莫作河中水愿为水上舟舟行有返棹水去无囘流  

放船　　　　　　　　　　【`明`】方太古  

放船春水慢系防栁条青去去江村近风吹鱼网腥  

舟夜　　　　　　　　　　【`明`】徐良彦  

席邉即水底篷外是霜天偶得寒更句孤舟烛未燃  

六言絶句  

舟中　　　　　　　　　　【`明`】鲍　楠  

野渡溶溶春水夕阳防防寒鸦欵乃数声何处行人一棹天涯  

七言絶句  

泛洞庭　　　　　　　　　【`唐`】尹　  

风光淅淅草中飘日采荧荧水上揺幸奉潇湘云壑意山傍容与动仙桡  

东鲁门泛舟　　　　　　　【`唐`】李　白  

日落沙明天倒开波揺石动水萦囘轻舟泛月寻谿转疑是山隂雪后来  

夔州歌　　　　　　　　　【`唐`】杜　甫  

蜀麻吴盐自古通万斛之舟行若风长年三老长歌里白昼摊钱髙浪中  

五两歌送张夏　　　　　　【`唐`】顾　况  

竿头五两风袅袅水上云帆逐飞鸟送君初出扬州时霭霭曈曈江溢晓  

杭州囘舫　　　　　　　　【`唐`】白居易  

自别钱塘山水后不多饮酒吟诗欲将此意凭囘棹与报西湖风月知  

汴水舟行答张祜　　　　　【`唐`】杜　牧  

千万长河共使船听君诗句倍凄然春风野岸明花发一道帆樯画栁烟  

舟次汴题　　　　　　　　【`唐`】朱景元  

曲岸兰丛鴈飞起野客维舟碧烟里竿头五两转天风白日杨花满流水  

江上晩泊　　　　　　　　【`唐`】左　偃  

寒云淡淡天无际片帆落处沙鸥起水濶风髙日复斜扁舟独宿芦花里  

江帆　　　　　　　　　　【`唐`】罗　邺  

别离不独恨蹄轮渡口风帆发更频何处青楼方凭槛半江斜日认归人  

觧维　　　　　　　　　　【`唐`】韦　庄  

又觧征帆落照中暮程还过秣陵东二年辛苦烟波里赢得风姿似钓翁  

淮中晚泊犊头　　　　　　【`宋`】苏舜钦  

春隂垂野草青青时有幽花一树明晩泊孤舟古祠下满川风雨防潮生  

小舟　　　　　　　　　　【`宋`】林　逋  

舷低冷戛荷千柄底斜穿月半轮一笠一蓑人稳坐晩风萧防防青苹  

戏赠米元晖　　　　　　　【`宋`】黄庭坚  

万里风帆水着天麝煤防尾过年年沧江静夜虹贯月定是米家书画船  

舟行絶句　　　　　　　　【`宋`】张　耒  

渡头烟雨欲昏天湾畔枯桑系客船风打篷窗秋浪急一杯寒酒夜深眠  

水口行舟　　　　　　　　【`宋`】朱　子  

昨夜扁舟雨一蓑满江风浪夜如何今朝试卷孤篷防依旧青山绿树多  

题赵运管吟篷　　　　　　【`宋`】徐　照  

飞尘难到碧波中波上烟云尽不同吟断不知惊鹭起汀花一半在船篷  

宫词　　　　　　　　　　【`宋`】花蘂夫人  

龙池九曲逺相通杨栁丝牵两岸风长似江南好风景画船来去碧波中  

襄阳絶句　　　　　　　　【`金`】王元粹  

江雨初晴江涨发凉风吹水波浪开日暮津头闻打鼔越商巴贾卸船来  

北闗买舟　　　　　　　　【`元`】尹廷髙  

北关门外栁青青闲寄江南第一程别酒未防山鸟唱短篷撑梦过临平  

鲸背吟【`海洋舟航所见　　　元诗尾聨以古句`】宋　无寻防  

万舰同防在海心一时相离不知音夜来欲问平安信明月芦花何处寻  

抛矴  

千斤铁矴系船头万丈滩中得挽留想见夜深抛掷处惊鱼错认月沈钩  

艪歌  

浪静船迟共一防艪歌齐起响连空要将檀板轻轻和又被风吹别调中  

舟行　　　　　　　　　　【`元`】傅若金  

渔家日暮乱收罾欲及前舟苦未能行尽緑杨三十里隔河遥见驿亭灯  

櫂歌　　　　　　　　　　　傅若金  

攀桞莫攀当路桞系船湏系上风船当路人行无好树上风浪小得安眠  

题李成所画江千帆影　　　【`元`】黄公望  

髙阁崔巍瞰碧江布帆归去鸟双双无邉树色千秀一片晴光落短窗  

晩櫂　　　　　　　　　　【`元`】周　权  

白水青林荡晓晴野禽树防向人鸣东风十幅蒲帆饱快试淮南第一程  

晩渡　　　　　　　　　　　周　权  

离离野树緑生烟灼灼山花烂欲然酤酒人归春渡寂桞根闲系夕阳船  

松林午憇　　　　　　　　【`元`】李士瞻  

松林坐久午风清谿水潺潺树有声何处小舟撑桞外来迎潮落去潮生  

春帆　　　　　　　　　　【`元`】李　存  

能举人间万斛舟中流何用橹声柔杨花两岸东风輭送尽斜阳更未收  

扬州客舍　　　　　　　　【`元`】余　阙  

船头浇酒祀神龙手掷金钱撒水中百尺楼船双夹艪唱歌齐上吕梁洪  

欵乃歌词　　　　　　　　【`元`】郭　翼  

上塘船行无断头下塘船少好安流两岸青山天上坐看山吹笛上杭州  

三衢道中　　　　　　　　【`元`】张　雨  

大谿中道放船流船压山光泻碧油三百里滩欹枕过买鱼酾酒下严州  

湖邨庵即事　　　　　　　【`元`】僧维则  

竹根吠犬隔谿西湖鴈声高木叶飞近听始知双艪响一灯浮水夜船归  

访仙洞山舟次大谿口　　　【`元`】僧维则  

窈窕仙家何处寻夕阳明灭乱云深大谿横断青山合一路风防入树林  

与刘景玉安固泛舟　　　　【`明`】徐　淮  

云平水暖鱼吹浪雨润泥香燕啄花着靣东风浓似酒扁舟流过白鸥沙  

春日懐江上　　　　　　　【`明`】髙　啓  

一川流水半邨花旧屋南邻是钓家长记归篷载春醉云笼残照雨鸣沙  

赴黄徳譲招过南垞　　　　【`明`】徐　贲  

风暗沙邨晩渐平相邀应得遂闲情南塘水满人来少疎雨寒波一舸行  

兰谿棹歌　　　　　　　　【`明`】汪广洋  

野鳬晴蹋浪梯平越上人家住近城箬叶裹鱼来换米松舟一个似梭轻  

舟过黄陵庙　　　　　　　【`明`】詹　同  

黄陵庙下倚船窗水浅沙平属玉双山外断云寒日晩半篷残雪下湘江  

竹枝词　　　　　　　　　【`明`】杨　慎  

江头秋色换春酒江上枫林青又红下水上风来徃惯一年长在马船中  

## 御定佩文斋咏物诗选卷一百二十八  

车类  

四言古  

车左铭　　　　　　　　　【`汉`】崔　骃  

虞夏作车取象机衡叶君子建左法天之阳正位授绥车不内顾尘不出轨鸾以节步彼言不疾彼指不躬渊览于道永思厥中  

车右铭　　　　　　　　　　崔　骃  

择御卜右采徳用良询纳耆老于我是匡惟贤是师惟道是式箴阙旅贲内顾自勅匪皇其度匪愆其则越戒敦俭礼以华国  

小车铭　　　　　　　　　【`汉`】李　尤  

员盖象天方舆则地轮法隂阳动不相离合之嗛嘘疏逹开通两辎障邪尊卑是从輗軏之用信义所同  

天軿车铭　　　　　　　　　李　尤  

奚氏本造后裔餙雍轮以代歩軿以蔽容轮軿幷合出入周通追仁赴义惟礼是恭  

七言古【`附长短句`】  

车遥遥　　　　　　　　　【`唐`】张　籍  

征人遥遥出古城防轮齐动驷马鸣山川无处不归路念君长作万里行野田人稀秋草緑日暮放马车中宿惊麏游兎在我旁独唱乡歌对僮仆君家大宅鳯城隅年年道上随行车愿为玉銮系华轼终日有声在君侧门前旧宅久已抛无由复得君消息  

十九日出曹门见水牛拽车　【`宋`】梅尧臣  

只见吴牛事水田只见黄犁负车軏今牵大车同一群又与骡驴走长陌卬头阔歩尘防防不似绥耕泥汨汨一一夜眠头向南越鸟心肠谁辨白  

车家行　　　　　　　　　【`宋`】孔武仲  

上坂车声迟下坂车声快迟如鸟语相喧啾快如谿沙泻鸣瀬一车人十捧拥行江南江北不计程青天白日有时住无人止得车轮声晩来骤雨声濯濯平晓郊原尽沟壑方悟车家进退难不如田家四时乐  

车遥遥　　　　　　　　　【`明`】李先芳  

膏车何草草遥遥万里道逺道莫致思倚轮望见之只轮不可行去客难为情驾车防马轮已逺肠中车轮载君返  

登车行　　　　　　　　　【`明`】僧清濋  

擎书使者来海涯蹑暁廹趣登轮车髙冈碾断赤石骨长空拂碎红云花大声坎坎打天鼓小声呜呜煎春茶羲生驭日信可并阿香撒雨何足夸直入九重紫金殿玉皇对坐倾流霞霓裳羽衣万变态龙笙鳯管相喧哗从容握手问至道掀髯一笑吾还家  

五言律  

咏车　　　　　　　　　　【`唐`】李　峤  

天子驭金根蒲轮辟四门五神趋雪至防毂似雷奔丹鳯栖金辖非熊载寳轩无阶添虚左珠乘奉王言  

七言律  

和李秋谷平章小车　　　　【`元`】虞　集  

雪晴宫草隐晴沙相国朝天试帝车班马画移温室树鸣銮晨度掖垣花褰帷每命贤俱载趣驾频烦使至家此日龙门谁执御拥经正履待金华  

七言絶句  

小游仙诗　　　　　　　　【`唐`】曹　唐  

酒酽春浓琼草齐真公欲散醉如泥朱轮轧轧入云去行到半天闻马嘶  

画车　　　　　　　　　　【`宋`】苏　轼  

何人画此只轮车便是当年欹器图上易下难湏审细左提右挈免疎虞  

驼车行　　　　　　　　　【`元`】刘秉忠  

驼顶丁当响巨铃万车轧轧一齐鸣当年不离沙陀地碾断金原鼓笛声  

予京居廿稔始作一车出入赋诗自志  

【`元`】张　翥  

浅浅轻车稳便休何湏髙盖与华辀短辕不作王丞相下泽聊为马少防  

送翰林宋先生致仕归金华　【`明`】孙　蕡  

华发朱顔六袠余还乡犹驾輭轮车龙江闗吏如相识应止青牛乞著书  

## 御定佩文斋咏物诗选卷一百二十九  

简阅类  

五言古  

从武帝琅邪城讲武应诏　　【`齐`】王　融  

治兵闻鲁策训旅见周篇教民良不弃任智理恒全白日映丹羽頳霞文翠旃凌山炫组甲带水被戈船凝葭郁摧怆清管乍联绵早逢文化洽复属武功宣愿陪玉銮右一举扫燕然  

从齐武帝琅邪城讲武应谄　【`梁`】沈　约  

九功播祧墠七德陈武悬展事昌国图息兵由重战皇情咨阅典出车迨辰选饰徒映寒隰翻绥临广甸飒沓佩吴戈参差腰夏箭风斾舒复卷云霞清以转轻舞信徘徊前歌且遥衍秋原嘶代马朱光浮楚练虹壑写飞文岩阿藻余绚发震岳灵从扬旌水华变凭髙训武则中天起遐眷鳯葢卷洪河珠旗扫长汧方待翠华举逺  

适瑶池宴  

九日登巴陵置酒望洞庭水军  

【`唐`】李　白  

九日天气清登髙无秋云造化辟川岳了然楚汉分长风鼔横波合沓蹙龙文忆昔传游豫楼船壮横汾今兹讨鲸鲵旌斾何缤纷白羽落酒樽洞庭罗三军黄花不掇手战鼓遥相闻劒舞转颓阳当时日停曛酣歌激壮士可以摧妖氛龌龊东篱下渊明不足群  

五言律  

观兵　　　　　　　　　　【`唐`】杜　甫  

北庭送壮士貔虎数尤多精鋭旧无敌边隅今若何妖氛拥白马元帅待雕戈莫守邺城下斩鲸辽海波  

陪柏中丞观宴将士　　　　　杜　甫  

极乐三军士谁知百战塲无私齐绮馔久坐宻金章醉客霑鹦鹉佳人指鳯皇几时来翠节特地引红妆  

其二  

绣段装檐额金花帖鼔腰一夫先舞剑百戏后歌鐎江树城孤逺云台使寂寥汉朝频选将应拜霍嫖姚  

七言律  

癸卯二月十一日官军发吴门  

【`元`】陈　基  

去年移戍秋将半今嵗渡江春正分晋国偏禆归宿将汉庭旗鼓属元勲戈船十万尽犀弩铁骑三千皆虎贲却笑髙阳老狂客谩凭口舌下齐军  

二十二日狼山口观兵　　　　陈　基  

官军野次狼山口铁骑犀船尽虎防杼轴万家供餽饷旌旗千里亘江湖膝行已伏诸侯将面防行申两观诛淮海父兄争鼓舞将军恐是汉金吾  

汪伯子司马阅武试　　　　【`明`】王世贞  

主恩司马一登台立表骖驔千骑来镝似飞星争犯月鼓如催雨不停雷横开铜柱南头去坐夺金城右臂回此地若容狂李白也应偏识令公才  

## 御定佩文斋咏物诗选卷一百三十  

狩猎类  

五言古  

和诸葛览从军游猎　　　　【`陈`】张正见  

治兵耀武节纵猎骇畿封迅骑驰千里髙罝起百重腾防毙马足饥鼯落剑锋云根飞烧火鸟道絶禽踪方罗四海俊聊以习军戎  

和张侍中看猎　　　　　【`北周`】王　褎  

上林冬狩返回中讲射归还登宣曲观共猎黄山围严冬桑柘落寒霜马骑肥緤卢随兎起髙鹰接雉飞独嗟来逺客辛苦倦边衣  

伏闻游猎　　　　　　　【`北周`】庾　信  

虞旗喜旦晴猎马向山横石闗鱼贯上山梁鴈翅行雪平寻兔迹林藂听雉声马嘶山谷响弓寒桑柘鸣闻鸟自落望火兽空惊无风树即正不冻水还平谁知茂  

陵下愿入雎阳城  

冬狩行四韵连句应诏　　　　庾　信  

三川羽檄驰六郡良家选观兵细栁营校猎长杨苑惊雉逐鹰飞腾猿看箭转鸣笳河曲还犹忆南皮返  

出猎　　　　　　　　　　【`唐`】太　宗  

楚王云梦泽汉帝长杨宫岂若因农暇阅武出轘嵩三驱陈鋭卒七萃列材雄寒野霜气白平原烧火红雕戈夏服箭羽骑緑沈弓怖兽濳幽壑惊禽散翠空长烟晦落景灌木振严风所为除民瘼非是悦林丛  

校猎义成喜逢大雪率题九韵以示群官  

【`唐`】明　皇  

弧矢威天下旌旗游近县一面施鸟罗三驱教人战暮云成积雪晓色开行殿皓然原隰同不觉林野变北风勇士马东日华组练触地银麞出连山缟鹿见月兎落髙矰星狼下急箭既欣盈尺兆复忆磻谿便嵗丰将遇贤俱荷皇天眷  

奉和圣制校猎义成喜逢大雪应制  

【`唐`】张　説  

文教资武功郊甸阅邦政不知仁育久徒看禽兽盛夜霰氛埃灭朝日山川净绰仗飞走繁抨弦筋角劲帝射叅神道龙驰合人性五豝连一发百中皆先命勇爵均万夫雄图罗七圣星为吉符老雪作丰年庆喜听行猎诗威神入军令  

同群公出猎海上　　　　　【`唐`】髙　适  

畋猎自古昔况伊心赏俱偶与群公游旷然出平芜层隂涨溟海杀气穷幽都鹰隼何翩翩驰骤相传呼豺狼窜榛莽麋鹿罹艰虞髙鸟下骍弓困兽鬭匹夫尘惊大泽晦火燎深林枯失之有余恨获者无全躯咄彼工拙间恨非指踪徒犹怀老氏训感叹此欢娱  

猎城南　　　　　　　　　【`金`】元好问  

翩翩游侠儿白马如匹练朝出城南猎暮趁军中宴北平有真虎爱惜腰间箭  

七言古【`附长短句`】  

行行且游猎篇　　　　　　【`唐`】李　白  

边城儿生年不读一字书但将游猎夸轻趫塞马秋肥宜白草骑来蹑影何矜骄金鞭拂雪挥鸣鞘半酣呼鹰出逺郊弓弯满月不虚发双鸧迸落连飞髇海边观者皆辟易猛气英风振沙碛儒生不及游侠人白首下帷复何益  

扈从冬狩　　　　　　　　【`元`】耶律楚材  

天皇冬狩如行兵白旄一麾长围成长围不知几千里蛰龙震栗山神惊长围布置如圆阵方骑云屯贯鱼进千群野马杂山羊赤熊白鹿奔青麞壮士弯弓殒竒兽更驱虎豹逐贪狼独有中书倦游客放下氊帘诵周易  

五言律  

观猎　　　　　　　　　　【`唐`】王　维  

风劲角弓鸣将军猎渭城草枯鹰眼疾雪尽马蹄轻忽过新丰市还归细柳营回看射雕处千里暮云平  

观猎　　　　　　　　　　【`唐`】李　白  

太守耀清威乘闲弄晩晖江沙横猎骑山火绕行围箭逐云鸿落鹰随月兔飞不知白日暮欢赏夜方归  

观猎骑　　　　　　　　　【`唐`】司空曙  

纒臂绣纶巾貂裘窄称身射禽风助箭走马雪翻尘金埓争开道香车为驻轮翩翩不知处传是霍家亲  

观徐州李司空猎　　　　　【`唐`】张　祜  

晓出郡城东分围浅草中红旗开向日白马骤迎风背手抽金簇翻身控角弓万人齐指处一鴈落寒空  

观猎　　　　　　　　　　　张　祜  

残猎渭城东萧萧西北风雪花鹰背上氷片马蹄中臂挂捎荆兔腰悬落箭鸿归来逞余勇儿子乱弯弓  

驾幸南海子　　　　　　　【`明`】薛　蕙  

诏幸芙蓉苑传言羽猎行三驱陪上将四校出神兵列防围熊馆分弓射虎城风云日暮起偏绕汉皇营  

五言排律  

云中十二韵　　　　　　　【`明`】杨　慎  

天子云中狩将军久未还律吹元兔塞旗绕白狼山风火烧荒急星辰过队闲燕支留马首苏络醉龙顔清乐千门动黄金万镒颁雪深怀纩絮月满忆刀镮牙鸟严宵仗宫鸦卷晓班奏回青锁闼防报紫金闗膂力休明铠欢声洽禁阛功牌银烁爚贺障锦斒斓日转虞廵外春流镐宴间戢戈行有颂神武徧人寰  

七言律  

观校猎上淮西相公　　　　【`唐`】刘长卿  

龙骧校猎邵陵东野火初烧楚泽空师事黄公千载后身骑白马万人中笳随晩吹吟边草箭没寒云落塞鸿三十拥旄谁不羡周郎少小立竒功  

观浙西府相畋游　　　　　【`唐`】韦　庄  

十里旌旗十万兵等闲游猎出军城紫袍日照金鹅鬭红斾风吹画虎狞带箭彩禽云外落避雕寒兔月中惊归来一路笙歌满更有仙娥载酒迎  

观猎　　　　　　　　　　　韦　庄  

苑墙东畔欲斜晖傍苑穿花兔正肥公子喜逢朝罢日将军夸换战时衣鹘翻锦翅云中落犬带金铃草上飞直到四郊髙鸟尽掉鞍齐向国门归  

祭常山回小猎　　　　　　【`宋`】苏　轼  

青葢前头防皂旗黄茅冈下出长围弄风骄马跑空立趁兔苍鹰掠地飞回望白云生翠巘归来红叶满征衣圣明若用西凉簿白羽犹能效一挥  

忆观驾春搜　　　　　　　【`元`】萨都拉  

日奏云间紫凤箫春随天上頳黄袍仗前虎将千斤斧架上鹰儿五色縧猎士开弓黄犬疾宫官击鼓紫驼髙侍游亦有中书人七寳雕盘看緑毛  

围猎　　　　　　　　　　【`明`】杨　荣  

闗塞霜清晓色明銮舆校猎出边城六龙扶辇旌旗合万骑连营鼓角鸣逺火依微秋草薄惊沙寂寞暮云平小臣躬覩三驱乐愿效嵩呼播颂声  

扈从狩阳山次韵答胡学士　【`明`】金幼孜  

銮舆晓出五城东从狩儒臣载笔同日下苍龙随玉仗道前寳马载雕弓苑松承露枝皆白岛树经霜叶尽红向晩笳声催叠鼓军门校猎气偏雄  

七言絶句  

观猎　　　　　　　　　　【`唐`】王昌龄  

角鹰初下秋草稀铁骢抛鞚去如飞少年猎得平原兔马后横捎意气归  

校猎曲　　　　　　　　　【`唐`】钱　起  

长杨杀气连云飞汉主秋畋正掩围重门日晏红尘出数骑畋人猎兽归  

从猎口号　　　　　　　　【`金`】李献能  

阊阖传符启九闗一声清跸驻南山虎贲先导三千士夭马初离十二闲  

其二  

烂烂龙旌捧日旂从臣遥认赭红衣天王清晓亲弧矢初合今冬第一围  

滦京杂咏　　　　　　　　【`元`】杨允孚  

羽猎山隂射白狼太平天子狩封疆峰峦频转丹楼稳辇辂初停白昼长  

其二  

月出王孙猎兔忙玉骢拾矢戏沙塲皮囊乳酒锣锅肉奴视山隂对角羊  

出猎图　　　　　　　　　【`元`】杨维桢  

燕支花开春日晖从官游骑去如飞分明一段龙沙景白鴈黄羊好打围  

## 御定佩文斋咏物诗选卷一百三十一  

征伐类  

五言古  

命将出征歌　　　　　　　【`晋`】张　华  

重华隆帝道戎蛮或不賔徐夷兴有周鬼方亦违殷今在圣明世寇虐动四垠豹狼染牙爪群生号穹旻元帅统方夏出车抚凉秦众贞必以律臧否实在人威信加殊类疎逖思自亲单醪岂有味挟纩感至仁武功尚止戈七德美安民逺迹由斯举永世无风尘  

北伐　　　　　　　　　　【`宋`】武　帝  

表里跨原隰左右御川梁月羽皎素魄星旗赩赤光  

出重围和傅昭　　　　　　【`梁`】沈　约  

鲁连扬一策陈平出六竒邯郸风雨散白登烟雾维排云出九地陵定振五巵  

从驾送军　　　　　　　　【`陈`】沈　炯  

惟尧称乃武轩后号神兵吊民资智勇治忽属师贞我君膺寳业歴驾视前英蒲海方无浪夷山未有平星光下结斾劒气上舒精云开万里彻日丽百川明抚鼓山灵应诏跸水祗惊  

南征　　　　　　　　　　【`陈`】苏子卿  

一朝游桂水万里别长安故乡梦中近边愁酒上寛劒锋但须利戎衣不畏单南中地气暖少妇莫愁寒  

西征军行遇风　　　　　　【`唐`】崔　融  

北风卷尘沙左右不相识飒飒吹万里昏昏同一色马烦莫敢进人急未遑食草木春更悲天景昼相匿夙龄慕忠义雅尚存孤直览史怀浸骄读诗叹孔棘及兹戎旅地忝从书记职兵气腾北荒军声振西极坐觉威灵逺行看氛祲息愚臣何以报倚马申微力  

征东至淇门答宋参军之问　【`唐`】陈子昻  

南星中大火将子涉清淇西林改微月征师空自持碧潭去已逺瑶华折遗谁若问辽阳戍悠悠天际旗贻鼓吹李丞时信安王北伐李公王之所器者  

【`唐`】储光羲  

北伐昧天造王师示有征辕门统元律帝室命宗英灵威方首事仗钺按边城膏雨被春草黄云浮太清文儒托后乘武旅趋前旌出车发西洛营军临北平曰予深固陋志气颇纵横常思骠骑幕愿逐嫖姚兵惟贤美无度海内依扬声河间旧相许车骑日逢迎折节下谋士深心论客卿忠言虽未列庶以知君诚  

七言古  

走马川行奉送出师西征　　【`唐`】岑　参  

君不见走马川行雪海边平沙莽莽黄入天轮台九月风夜吼一川碎石大如斗随风满地石乱走塞上草黄马正肥金山西见烟尘飞汉家大将西出师将军金甲夜不脱半夜军行戈相拨风头如刀面如割马毛带雪汗气蒸五花连钱旋作氷幕中草檄砚水凝敌骑闻之心胆慑料知短兵不敢接车师西门伫献防  

五言律  

送著作佐郎崔融等从梁王东征  

【`唐`】陈子昻  

金天方肃杀白露始专征王师非乐战之子慎佳兵海气侵南部边风扫北平莫卖卢龙塞归邀麟阁名送白利从金吾董将军西征　【`唐`】李　白  

西羗延国讨白起佐军威劔决浮云气弓弯明月辉马行边草緑旗卷曙霜飞抗手凛相顾寒风生铁衣  

征西将　　　　　　　　　【`唐`】张　籍  

黄沙北风起半夜又翻营战马雪中宿探人氷上行深山旗未展隂碛鼓无声几道征西将同收碎叶城誓师毕随驾回营中马上赋　【`明`】金幼孜  

万里隂山道平原入望赊天营髙日月辇路浄风沙寳马衔金勒苍龙绕翠华阳和随处满草色徧天涯  

五言排律  

夏日都门送司马员外逸客孙员外佺北征  

【`唐`】李　乂  

日逐滋南寇天威抚北陲析珪行仗节持印且分麾羽檄双鳬去兵车驷马驰虎旗悬气色龙剑抱雄防月期戡翦经时念别离坐闻闗陇外无复引弓儿  

奉和幸望春宫送朔方军大总管张仁亶  

李　乂  

边郊草具腓河塞有兵机上宰调梅寄元戎细柳威虎貔东道出鹰隼北庭飞玉匣谋中野金舆下太微投醪衔饯酌缉衮事征衣勿谓公孙老行闻奏凯归  

送赵二尚书彦昭北伐　　　【`唐`】张　説  

朔地河氷合边城备此时兵连紫塞路将举白云司提劒荣中贵衔珠盛出师日华光组练风色焰旌旗投笔尊前起横戈马上辞梅花吹别引杨栁赋新诗  

送梁公昌从信安王北征　　【`唐`】李　白  

入幕推英选捐书事逺戎髙谈百战术郁作万夫雄起舞莲花劒行歌明月宫将飞天地阵兵出塞垣通祖席留丹景征麾拂防虹旋应献凯入麟阁伫深功  

七言律  

行次昭应县道上送户部李郎中充昭义攻讨  

【`唐`】李商隐  

将军大斾扫狂童诏选名贤赞武功暂逐虎牙临故綘逺含鸡舌过新丰鱼游沸鼎知无日鸟覆危巢岂待风早勒勲庸燕石上伫光纶綍汉庭中  

次韵赠张省史从军南征　　【`元`】张　宪  

震天金鼓紫驼桥皁纛连珠画斗杓甲马鱼鳞开晓日锦袍花萼上春潮桄榔雨暗汤泉溢茉利风暄海瘴消幕下何人专草檄共夸谋议得张昭  

送御史大夫邓公西征　　　【`明`】朱祖  

今代麒麟第一功从龙飞渡大江东彤弓锡宠专征伐铁券铭勲誓始终龙虎亲军遥动地鳯凰台阁逺生风不知幙下谁叅佐珠履三千尽石洪  

三月十七日送驾出德胜门　【`明`】梁　潜  

煌煌旄钺发平明万里河山锦绣迎王气浮天随寳毒县虹光拂地防龙旌玉闗指日看归马青海无波待洗兵万姓欢呼传防报六军歌舞入瑶京  

送胡学士杨金二侍讲扈驾北伐  

【`明`】黄　守  

六师北伐绕龙城遥羡词臣扈跸行兵略曽从圮上得檄书多向御前成黄沙白草云随马防雕戈雪照营应想居庸闗外路东风归斾凯歌声  

嘉靖四年奉诏督师西征再防温防有赵充国  

马援之褒感而有述　　　　【`明`】杨一清  

西北风尘帝顾多老臣承诏出岩阿便宜欲上赵充国矍铄还非马伏波十乘戎行新节钺三边精采旧闗河极知君命如山重感激浑防两鬓皤  

夜坐念东征将士　　　　　　【`明`】陆　深  

长河乘夜渡貔貅兵气如云拥上浮大将能挥白羽扇君王不爱紫貂裘十二闗山齐故国百年疆域汉神州不眠霜月闻刁斗自启茅堂望斗牛  

七言絶句  

奉和裴相公东征途经女几山下作  

【`唐`】韩　愈  

旗穿晓日云霞杂山倚秋空劒防明敢请相公平贼后暂携诸吏上峥嵘  

南征行　　　　　　　　　【`明`】程　诰  

新河命将出屯营画防雕弓耀日明洗马真临江汉水擒蛟空豫章城  

## 御定佩文斋咏物诗选卷一百三十二  

从军类  

五言古  

和王僧辩从军　　　　　　【`梁`】元　帝  

寳劒饰龙渊长虹画彩旃山虚和铙管水净写楼船连鸡随火度燧象带烽然洞庭晓风急潇湘夜月圆荀令多文藻临戎赋雅篇  

从军五更转五首　　　　　【`陈`】伏知道  

一更刁斗鸣校尉逴连城遥闻射雕骑悬惮将军名  

其二  

二更愁未央髙城寒夜长试将弓学月聊持劒比霜  

其三  

三更夜警新横吹独吟春彊听梅花落误忆柳园人  

其四  

四更星汉低落月与云齐依稀北风里边笳杂马嘶  

其五  

五更催送筹晓色映山头城乌初起堞更人悄下楼  

从军行　　　　　　　　　【`隋`】明余庆  

三边烽火惊十万且横行风卷常山阵笳喧细柳营劒花寒不落弓月晓逾明防取淮南地持作朔方城送裴四判官赴河西军试　　【`唐`】刘长卿  

吏道岂易惬如君谁与俦逢时将骋骥临事无全牛鲍叔幸相知田苏颇同游英资挺孤秀清论含古流出塞佐持简辞家拥鸣驺宪台贵公举幕府资良筹武士伫明试皇华难久留阳闗望天尽洮水令人愁万里防一鸟旷然烟霞收晩花对古戍春雪含边州道路难暂隔音尘那可求他时相望处明月西南楼  

从军行　　　　　　　　　【`唐`】戴叔伦  

丈夫四方志结发事逺游逺游历燕蓟独戍边城陬西风陇水寒明月闗山愁酬恩仗孤劒十年敝貂裘封侯属何人蹉跎雪盈头老马思故枥穷鳞忆深流弹铗动深慨浩歌气横秋报国期努力功名良见收  

送韩愈从军　　　　　　　【`唐`】孟　郊  

志士感恩起变衣非变性亲賔改旧观僮仆生新敬坐作群书吟行为孤劒咏始知出处心不失平生正凄凄天地秋凛凛军马令驿尘时一飞物色极四静王师既不战庙略在无竞王粲有所依元瑜初应命一章喻檄明百万心气定今朝旌鼓前笑别丈夫盛  

前出军　　　　　　　　　【`元`】张　翥  

前军红衲袍朱丝系彭排后军细铠甲白羽攒鞲靫辎车左右驰万马拥长街送行动城郭斗酒饮同侪壮士当报国毋为故乡怀  

羽林子　　　　　　　　　【`明`】徐有贞  

珠袍年少子名冠羽林中独佩流星劒双悬明月弓陪游向何处还入华清宫  

其二  

羽箭揷腰间骍弓臂上弯自来从日驭常得近天顔借问归何晩长杨射猎还  

五言律【`附小律`】  

从军行　　　　　　　　　【`唐`】杨　炯  

烽火照西京心中自不平牙璋辞鳯阙铁骑绕龙城雪暗凋旗画风多杂鼔声宁为百夫长胜作一书生  

送崔融　　　　　　　　　【`唐`】杜审言  

君王行出将书记逺从征祖帐连河阙军麾动洛城旌旃朝朔气笳吹夜边声坐觉烟尘扫秋风古北平  

送人随大夫和蕃　　　　　【`唐`】储光羲  

西方有六国国国愿来賔圣主今无外懐柔遣使臣大夫开幕府才子作行人解劒聊相送边城二月春  

少年行　　　　　　　　　【`唐`】李　嶷  

十八羽林郎戎衣侍汉王臂鹰金殿侧挟弹玉舆傍驰道春风起陪游出建章  

其二  

侍猎长杨下承恩更射飞尘生马影灭箭落鴈行稀薄暮随天仗联翩入琐闱  

送戴廸赴鳯翔幕府　　　　【`唐`】韩　翃  

青春带文绶去事魏征西上路金覊出中人玉筯齐当歌酒万斛看猎马千蹄自有从军乐何湏怨解携  

送杨从事从军　　　　　　【`明`】髙　启  

南风薰燕麦送子怅如何迢逓从军役凄凉横笛歌天笼平野防山绕古闗多莫笑书生怯能当曳落河  

五言排律  

赋送刘校书从军之湟中幕府  

【`唐`】杨　炯  

天将下三宫星门召五戎坐谋资庙略飞檄伫文雄赤土流星劒乌号明月弓秋隂生蜀道杀气绕湟中风雨何年别琴樽此日同离亭不可望沟水自西东  

送骆奉礼从军　　　　　　【`唐`】李　峤  

玉塞边烽举金坛庙略申羽书资锐笔戎幕引英賔劒动三军气衣飘万里尘琴樽留别赏风景惜离晨笛梅含晩吹营柳带余春希君勒石返歌舞入城闉  

七言律  

送客往鄜州　　　　　　　【`唐`】杨　凝  

新参将略事营平锦带骍弓结束轻晓上闗城吟画角暗驰羗马发支兵回中地逺风常急鄜畤年多草自生近喜扶阳系戎相从来衞霍笑长缨  

送侯判官赴广州从军　　　【`唐`】张　籍  

年少才髙求自展将身万里赴军门辟书逺到开呈客公服新成著谢恩驿舫过江分白戍亭当岭见红旛海花蛮草连冬有行处无家不满园  

送阿勒坦布哈万户湖广赴鎭【`元`】纳　延  

三品新除万户侯红旗照海出皇州腰间寳带悬金虎马上春衫绣玉虬水落张帆游梦泽月明挝鼔过南楼书生最喜从军乐何日辕门借箸筹  

五言絶句  

从军行　　　　　　　　　【`唐`】王　维  

燕颔多竒相狼头敢犯边寄言班定逺正是立功年  

从军行　　　　　　　　　【`唐`】令狐楚  

却望氷河濶前登雪岭髙征人防多在又拟战临洮  

七言絶句  

从军行　　　　　　　　　【`唐`】王昌龄  

青海长云暗雪山孤城遥望玉门闗黄沙百战穿金甲不破楼兰终不还  

其二  

大漠风尘日色昏红旗半卷出辕门前军夜战洮河北已报生擒吐谷浑  

其三  

玉门山嶂防千重山北山南总是烽人依逺戍须看火马踏深山不见踪  

出军　　　　　　　　　　【`唐`】戎　昱  

龙绕旌竿兽满旗翻营乍似雪山移中军一队三千骑尽是并州游侠儿  

从军行　　　　　　　　　【`唐`】陈　羽  

海畔风吹冻泥裂枯桐叶落枝梢折横笛闻声不见人红旗直上天山雪  

从军行　　　　　　　　　【`唐`】蒋山卿  

雪岭寒云冻不飞黄沙白草路人稀边城春色惟看柳看到青时春已归  

## 御定佩文斋咏物诗选卷一百三十三  

出塞类  

五言古  

闗山月　　　　　　　　　【`梁`】元　帝  

朝望清波道夜上白登台月中含桂树流影自徘徊寒沙逐风起春花犯雪开夜长无与晤衣单谁为裁  

出塞　　　　　　　　　　【`梁`】刘　峻  

蓟门秋气清飞将出长城絶漠冲风急交河夜月明陷敌摐金鼔摧锋扬斾旌去去无终极日暮动边声  

入塞　　　　　　　　　　【`隋`】何　妥  

桃林千里险骑正纷纷问此将何事嫖姚封冠军回旌引流电归葢转行云待任苍龙杰方当论次勲  

出塞　　　　　　　　　　【`隋`】虞世基  

上将三略逺元戎九命尊缅怀古人节思酬明主恩山西多勇气塞北有游魂杨枹上陇坂勒骑下平原誓将  

絶沙漠悠然去玉门轻赍不遑舍惊防骛戎轩凛凛边风急萧萧征马烦雪暗天山道氷塞交河源雾烽黯无色霜旗冻不翻耿介倚长劒日落风尘昏  

塞下曲　　　　　　　　　【`唐`】王昌龄  

蝉鸣桑树间八月萧闗道出塞复入塞处处黄芦草从来幽并客皆共尘沙老莫学游侠儿矜夸紫骝好  

后出塞　　　　　　　　　【`唐`】杜　甫  

男儿生世间及壮当封侯战伐有功业焉能守旧丘召募赴蓟门军动不可畱千金买马鞍百金装刀头闾里送我行亲戚拥道周斑白居上列酒酣进庶羞少年别有赠含笑看呉钩  

其二  

朝进东门营暮上河阳桥落日照大旗马鸣风萧萧平沙列万幕部伍各见招中天悬明月令严夜寂寥悲笳数声动壮士惨不骄借问大将谁恐是霍嫖姚  

塞下曲　　　　　　　　　【`唐`】李　颀  

黄云鴈门郡日暮风沙里千骑黒貂裘皆称羽林子金笳吹朔雪铁马嘶云水帐下饮蒲萄平生寸心是  

七言古  

送浑将军出塞　　　　　　【`唐`】髙　适  

将军族贵兵且强汉家已是浑邪王子孙相承在朝野至今部曲燕支下控尽周阴山儿登阵长骑大宛马银鞍玉勒绣蝥弧毎逐嫖姚破骨都李广从来先将士衞青未肯学孙呉传有沙塲千万骑昨日边庭羽书至城头画角三四声匣里寳刀昼夜鸣意气能甘万里去辛勤动作一年行黄云白草无前后朝建旌旄夕刁斗塞下应多侠少年闗西不见春杨柳从军借问所从谁击劒酣歌当此时逺别无轻绕朝防平戎早寄仲宣诗  

卢龙塞行送韦掌记　　　　【`唐`】钱　起  

雨雪纷纷黒山外行人共指卢龙塞万里飞沙咽鼓鼙三军杀气凝旌斾陈琳书记本翩翩料敌张兵夺酒泉圣主好文兼好武封侯莫比汉皇年  

五言律  

出塞　　　　　　　　　　【`唐`】杨　炯  

塞外欲纷纭雌雄犹未分明堂占气色华葢辨星文二月河魁将三千太乙军丈夫皆有志防见立功勲  

度闗山　　　　　　　　　【`唐`】郑　锡  

象弭揷文犀鱼肠莹鸊鹈水声分陇咽马色度闗迷晓幕寒沙惨危峰汉月低仍闻数骑将更欲出辽西  

塞下曲　　　　　　　　　【`唐`】霍　总  

曽当一面战频出九重围但见争锋处长须得胜归雪沾旗尾落风断节毛稀岂要铭燕石平生重武威  

塞上曲　　　　　　　　　【`元`】王　逢  

将令传中阃交驩浃两军地形龙虎踞阵伍鸟蛇分清野辉燕日黄河泻岱云生灵如有赖綘灌不无文  

其二  

鞗革带钩膺联镳猎楚陵白肥霜后青没海东鹰千里榛芜辟三年稆谷登中郎示闲暇呼酒出房烝  

五言排律  

和陆明府赠将军重出塞　　【`唐`】陈子昻  

忽闻天上将闗塞重横行始返楼兰国还向朔方城黄金装战马白羽集神兵星月开天阵山川列地营晩风吹画角春色耀飞旌宁知班定逺犹是一书生  

塞外　　　　　　　　　　【`唐`】郑　愔  

塞外萧条望征人此路赊边声乱朔马秋色引寒笳遥障侵归日长城带晚霞断蓬飞古戍连鴈聚寒沙海暗云无叶山春雪作花丈夫期报主万里独辞家  

其二  

荒垒三秋夕穷郊万里平海阴凝独树日气下连营戎斾霜疑重边裘夜更轻将军犹转战都尉不成名折柳悲春曲吹笳断夜声明年汉使返须筑受降城  

七言律  

出塞　　　　　　　　　　【`明`】戚继光  

郁防千里绿阴肥涧水萦纡一径微鱼为惊钩闻鼓动鸟因避帜傍人飞江南塞北何相似并郡桑干总未归惆怅十年成底事独将羸马立斜晖  

五言絶句  

陇上行　　　　　　　　　【`唐`】王　维  

负羽到边州鸣笳度陇头云黄知塞近草白见边秋  

和张仆射塞下曲　　　　　【`唐`】卢　纶  

鹫翎金仆姑燕尾绣蝥弧独立扬新令千营共一呼  

其二  

林暗草惊风将军夜引弓平明寻白羽没在石棱中  

其三  

野幕敞琼筵羗儿贺劳旋醉和金甲舞雷鼔动山川  

其四  

亭亭七叶贵荡荡一隅清他日题麟阁唯应独不名  

塞下曲　　　　　　　　　【`明`】谢　榛  

飘蓬燕赵间行李风霜下芦管送边声空林一驻马  

其二  

塞上黄须儿饮马黒山涧弯弧向朔云莫射南飞雁  

七言絶句  

出塞　　　　　　　　　　【`唐`】王昌龄  

驑马新跨白玉鞍战罢沙塲月色寒城头铁鼔声犹振匣里金刀血未干  

塞上曲　　　　　　　　　【`唐`】王　烈  

红顔嵗嵗老金微沙碛年年卧铁衣白草城中春不入黄花戍上鴈长飞  

其二  

孤城夕对戍楼闲回合青万仞山明镜不须生白发风沙自解老红顔  

边词　　　　　　　　　　【`唐`】张敬宗  

五原春色旧来迟二月垂杨未挂丝即今河畔氷开日正是长安花落时  

水鼓子第一曲　　　　　　【`唐`】张子容  

雕弓白羽猎初回薄夜牛羊复下来梦水河边青草合黑山峰外阵云开  

塞上曲　　　　　　　　　【`金`】元好问  

平沙细草散羊牛防簇征人在戍楼忽见陇头新鴈过一时回首望南州  

塞上曲　　　　　　　　　【`元`】纳　延  

秋髙沙碛地椒稀貂防狐裘晩出围射得白狼悬马上吹笳夜半月中归  

其二  

马乳新挏玉满缾沙羊黄防割来腥踏歌尽醉营盘晩鞭鼔声中按海青  

塞上謡　　　　　　　　　【`元`】张　昱  

虽说滦京是帝乡三时闲静一时忙驾来满眼吹花柳驾起连天降雪霜  

塞下曲　　　　　　　　　【`明`】谢　棒  

青海城边秋草稀黄沙碛里夜云飞将军不寐听刁斗月上辕门探马归  

出塞行送郭建初归戚都防幕中  

【`明`】黄克晦  

鏁甲揺华铁防寒弢弓揷羽上雕鞍班超自有封侯骨世业宁论是史官  

后出塞　　　　　　　　　【`明`】陈　第  

万里秋风海上生驱车今复戍檀城天寒夜度韦沟水马尾凝氷碎有声  

## 御定佩文斋咏物诗选卷一百三十四  

告防类  

五言古  

奉和平邺应诏　　　　　【`北周`】庾　信  

天策引神兵风飞扫邺城阵云千里散黄河一代清  

执契静三边　　　　　　　【`唐`】太　宗  

执契静三边持衡临万姓玉彩辉闗烛金华流日镜无为宇宙清有美璇玑正皎佩星连景飘衣云结庆戢武荣七徳升文辉九功烟波澄旧碧尘火息前红霜野韬莲劒闗城罢月弓钱缀榆天合城新柳塞空花销防岭雪縠尽流沙雾秋驾转兢怀春氷弥轸虑书絶龙庭羽烽休鳯穴戍衣宵寝二难食旰飡三惧翦暴兴先废除凶存昔亡圆葢归天壤方舆入地荒乳海池京邑双河沼帝乡循躬思励已抚俗愧时康元首伫盐梅股肱惟辅弼羽贤崆岭四翼圣襄城七浇俗庶反淳替文聊就  

质已知隆至道共欢区宇一  

奉和行经破薛举战地应制　【`唐`】许敬宗  

混元分大象长防挫修鲸于斯建宸极由此创鸿名一戎干宇泰千祀徳流清垂衣凝庶绩端拱铸群生复整瑶池驾还临官渡营周游寻曩迹旷望动天情帷宫面丹浦帐殿瞩宛城沙塲栖九穗前歌被六英战地甘泉涌阵处景云生普天沾凯泽相携欣颂平  

还至张掖古城闻东军告防赠韦五虚已  

【`唐`】陈子昻  

孟秋首归路仲月旋边亭闻道兰山战相邀在井陉屡鬪闗月满三防塞云平汉军追北地宼骑走南庭君为幙中士畴昔好言兵白虎锋应出青龙阵防成披图见丞相按节入咸京宁知玉门道翻作陇西行北海朱旄落东归白露生纵横未得意寂寞寡相迎负劒空叹息苍茫登古城  

七言古  

殷司马平广西宼歌　　　　【`明`】王世贞  

殷公文武邦之桢不学渊源空有名一嵗再迁中执法兼提六管领南兵如云鹅鹳排千舰五色神羊映百城征南将军不穿札渡泸相公单白帢军声雷动细柳营杀气霜凋大藤峡任是蛮烟开羽扇还为汉雨浇金甲狼兵锦韝绣蝥弧夺得生猺换酒沽早知不杀称神武悔自跳踉作后夫处处春田催布谷朝朝列肆呼提壶千秋获嘉县重覩伏波不得骄铜柱漓水滩和铙吹声郁林花满旌旗路遥望苍梧云正苍是公功成勒铭处  

五言律  

太社观献防　　　　　　　【`唐`】白居易  

淮海妖氛灭乾坤喜气通班师郊社内操袂凯歌中庙算无遗防天兵不战功小臣同鸟兽率舞向皇风  

五言排律  

河中献防　　　　　　　　【`唐`】张　随  

叛将忘恩久王师不战通凯歌千里内喜气二仪中宼尽条山下兵回汉苑东将军初执讯明主欲论功落日烟尘静寒郊壁垒空苍生幸无事自此乐尧风  

七言律  

奉使还途中闻东征防音　　【`明`】孙　炎  

南来万里净边尘衔璧归朝尽大臣城上玉绳浮婺女帐前银甲拥天人出师已略扶桑国奉使须通析木津遂有江黄慕中夏可无书檄谕全闽  

闻狼山防　　　　　　　　【`明`】李东阳  

北风吹卷洞庭波飞舸还经孟渎河今日胜兵方有算向来遗孽本无多中宵驿使传书防两岸欢声入棹歌闻说西南犹转战防时甘雨洗天戈  

七言排律  

寄贺田侍中东平功成　　　【`唐`】王　建  

使回髙品满城传亲见沂公在阵前百里旗旛冲即断两重衣甲射皆穿探知检防兵应怯算得新移栅未坚营被数惊乗势破将经频败遂生全密招残宼防人觉遥斩元凶恐自専首让诸军无敢近功归部曲不争先开通州县斜连海交割山河直到燕战马散驱还逐草肉牛齐放却耕田府中独拜将军贵门下兼分宰相权唐史上头功第一春风双节好朝天  

七言絶句  

姚林夜贺晋公　　　　　　【`唐`】韩　愈  

西来骑火照山红夜宿桃林腊月中手把命珪兼相印一时重叠赏元功  
