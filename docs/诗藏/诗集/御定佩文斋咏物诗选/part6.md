---
title: 第5部分
index: true
icon: editor
order: 6
category:
  - 诗藏
  - 诗集
  - 御制佩文斋咏物诗选
tag:
  - 钦定四库全书
  - 集部八
  - 总集类
  - 陈廷敬
  - 清
---

## 御定佩文斋咏物诗选卷二百八  

棊类【`附弹棊`】  

四言古  

围棊铭　　　　　　　　　【`汉`】李　尤  

诗人幽忆感物则思志之空闲翫弄游意局为宪矩棊法隂阳道为经纬方错列张  

观棊　　　　　　　　　　【`宋`】苏　轼  

五老峯前白鹤遗址长松防亭风日清美我时独游不逢一士谁欤棊者戸外屡二不闻人声时闻落子纹枰坐对谁防此味空钩意钓岂在鲂鲤小儿近道剥啄信指胜固欣然败亦可喜优哉游哉聊复尔耳  

五言古  

象奕一首呈叶濳仲　　　　【`宋`】刘克庄  

小艺无难精上智有未解君看橘中戏妙不出局外屹然两国立限以大河界连营禀中权四壁设坚械三十  

二子者一一具变态先登如挑敌分布如备塞尽锐贾吾勇持重伺彼怠或迟如围莒或速如入蔡逺炮勿虚发冗卒要精汰负非繇寡少胜岂系彊大昆阳以象奔陈涛以车败匹马郭令来一士汲黯在献俘将策勋得隽众称快我欲筑坛塲孰可建旗盖叶侯天机深临阵识向背纵未及国手其髙亦可对狃防敢饶先讳输每索再寜为握节守安肯屈膝拜有时横槊吟句法犹雄迈愚虑仅一得君才乃十倍霸圗务并弱兵志贵攻昧虽然屡克获讵可自侈汰吕蒙能袭荆卫瓘足缚艾南师未宜轻夜半防砍寨  

棊墅　　　　　　　　　　【`明`】袁　凯  

矗矗林影静白石况如砥幽幽青苔色离离见屐齿岂无橘中叟还逢烂柯士日入始言归相送青川涘  

七言古  

观棊歌送儇师西游　　　　【`唐`】刘禹锡  

长沙男子东林师闲读艺经工奕棊有时凝思如入定暗覆一局谁能知今年访余来小桂方袍防中贮新势山城无事愁日长白昼懵懵眠匡牀因君临局看鬭智不觉迟景沈西墙自从山人遇樵子直到开元王长史前身后身付余习百变千化无穷已初疑磊落曙天星次见搏击三秋兵雁行布阵众未暁虎穴得子人皆惊行尽三湘不逢敌终日饶人损机格自言台阁有知音悠然逺起西游心商山夏木隂寂寂好处徘徊驻飞锡忽思争道画平沙独笑无言心有适蔼蔼京城在九天贵游豪士足华筵此时一行出人意赌取声名不要钱  

送棊僧惟照　　　　　　　【`宋`】文　同  

学成九章开方诀诵得一行乗除诗自然天性暁絶艺可敌国手应吾师窗前横榻拥炉处门外大雪压屋时独飜旧局辨错着泠笑古人心许谁  

五言律  

赠棊僧侣　　　　　　　　【`唐`】张　乔  

机谋时未有多向奕棊销己与山僧敌无令海客饶静驱云阵起疎防雁行遥夜雨如相忆松窗更见招  

寄棊客　　　　　　　　　【`唐`】郑　谷  

松窗楸局稳相顾思皆凝防局赌山果一洗饶海僧覆棊闻夜雨下子对秋灯何日无覉束期君向杜陵  

咏棊　　　　　　　　　　【`唐`】裴　说  

十九条平路言平又崄巇人心无算处国手有输时势逈流星逺声干下雹迟临轩才一局寒日又西垂  

观棊　　　　　　　　　　【`唐`】僧子兰  

拂局尽涓时能因长路迟防头初得计格手待无疑寂黙亲遗景凝神入过思共藏多少意不语两相知赌棊赋诗输刘起居奂　　　【`宋`】徐　铉  

刻烛知无取争先素未精本圗忘物我何必计输赢赌墅终规利焚囊亦近名不如相视笑髙咏两三声  

棊　　　　　　　　　　　【`宋`】陈与义  

长日无公事闲围李逺棊傍观真一笑互胜不移时幸未逢重霸何妨着献之晴天散飞雹惊动隔墙儿  

五言排律  

对棊　　　　　　　　　　【`唐`】李　洞  

小槛明髙雪幽人鬭智时日斜抛作劫月午蹙成迟倚杖湘僧算翘松野鹤窥侧楸敲醒睡片石夹吟诗雨防奁中渍灯花局上吹秋涛寒竹寺此兴谢公知  

七言律  

送国棊王逢　　　　　　　【`唐`】杜　牧  

玉子纹楸一路饶冣宜檐雨竹萧萧羸形暗去春泉长猛势横来野火烧守道还如周柱史鏖兵不羡霍嫖姚得年七十更万日与子期于局上消  

宿叶公棊阁　　　　　　　【`唐`】李　洞  

带风棊阁竹相敲局莹无尘拂树梢日到长天征未断钟来岳顶劫须抛挑灯雪客栖寒店供茗谿僧爇废巢因悟修身试贪教不须焚火向三茅  

石棊局献时宰　　　　　　【`唐`】李　中  

得从岳叟诚堪重却献臯防事更宜公退启枰书院静日斜收子竹隂移适情岂待樵柯烂罢局还应屐齿隳预想幽窗风雨夜一灯闲照覆圗时  

观奕　　　　　　　　　　【`明`】呉　寛  

髙楼残雪照棊枰坐觉窗间黒白明防手自甘终日饱苦心谁惜两雄争豪鹰欲击形还匿怒蚁初交阵已成却笑面前岐路满苏张何事学纵横  

奉次毕司空与客对奕谢答张侍御惠酒之作是日司空招予出城不及赴  

【`明`】边　贡  

灌木隂隂曲绕塘水风如雨细生凉绣衣家醖携兼至太傅围棊兴转长檐局晩移文石静荷樽秋泛露华香烂柯欲歩王樵武惆怅仙踪隔苑墙  

五言絶句  

池上　　　　　　　　　　【`唐`】白居易  

山僧对棊坐局上竹隂清暎竹无人见时闻下子声  

奕台　　　　　　　　　　【`明`】徐祯卿  

仙人好博奕时下緑云中一片苍苔石落花长自红  

七言絶句  

重送国棊王逢　　　　　　【`唐`】杜　牧  

絶艺如君天下少闲人似我世间无别后竹窗风雪夜一灯明暗覆吴圗  

送棊客　　　　　　　　　【`唐`】陆龟蒙  

满目山川似奕棊况当秋雁正斜飞金门若召羊元保赌取江东太守归  

小游仙　　　　　　　　　【`唐`】曹　唐  

洞里烟霞无歇时洞中天地足金芝月明朗朗谿头树白髪老人相对棊  

闲居　　　　　　　　　　【`元`】仇　逺  

鸟雀喧啾未肯栖狂风吹树影离披屋边尚有斜阳在更看山人一局棊  

次韵曹都水　　　　　　　【`元`】倪　瓒  

水品茶经手自笺夜烧緑竹煮山泉莫留樵客看棊局持斧归来防嵗年  

谩成　　　　　　　　　　【`元`】马　臻  

风琴流响韵虚堂湘簟欹眠水一方静里数声棊剥啄乳莺深向緑隂藏  

颂古　　　　　　　　　　【`元`】僧明本  

斧烂柯销局未防天风吹鹤下瑶坛满盘黒白轻飜转防拂梧桐玉佩寒  

观奕圗　　　　　　　　　【`明`】髙　启  

错向山中立看棊家人日暮待薪炊如何一局成千载应是仙翁下子迟  

棊　　　　　　　　　　　【`明`】郭　登  

怕败贪赢错认真运筹多少费精神看来总是争闲气笑杀傍观防手人  

续游仙诗　　　　　　　　【`明`】马　洪  

巴园橘里赌棊还暗忆赢时笑解顔两防玉尘三百斛抛爲瑞雪满人间  

题画　　　　　　　　　　【`明`】唐　寅  

杨栁隂浓夏日迟邨边髙馆漫平池隣翁挈榼乗清早来决输赢昨日棊  

口占　　　　　　　　　　【`明`】娄　坚  

眼底何人不售欺自矜才力竟谁私才争一着终难强独有人间国手棊  

附弹棊  

五言古  

弹棊　　　　　　　　　【`北周`】王　褎  

投壶生电影六博值仙人何如镜奁上自有拂轻巾隔涧疑将别陇头如望秦握笔徒思赋辞短竟无陈  

七言古【`附长短句`】  

弹棊歌　　　　　　　　　【`唐`】李　颀  

崔侯善弹棊巧妙尽于此蓝田美石清如砥白黒相分十二子聨翩百中皆造微魏文手巾不足比縁边度陇未可嘉鸟跂星悬正复斜回飇转指速飞电拂四取五旋风花座上齐声称絶艺仙人六博何能继一别常山道路遥为余更作三两势  

弹棊歌　　　　　　　　　【`唐`】韦应物  

圆天方地局二十四气子刘生絶艺难对曹客为歌其能请从中央起中央转鬭颇欲阑零落势背谁能弹此中举一得六七旋风忽散霹雳疾履机乗变安可当置之危地飜取强不见短兵反掌收已尽唯有猛士守四方四方又何难横击且縁边岂如昆明与碣石一箭飞中隔逺天神安志惬动十全满堂惊视谁得然  

## 御定佩文斋咏物诗选卷二百九  

投壶类  

七言律  

郡阁阅书投壶和呈相国晏公  

【`宋`】梅尧臣  

较量人世无穷乐罗列平生未见书聊奉投壶祭征虏休言击劒马相如画楼晩去闻寒角缥帙看来落蠧鱼日获诲言皆旧学不愁贫贱带经锄  

时雨用东圃韵写懐兼惠栁木壶矢  

【`明`】顾　清  

束矢形裁出蓟方防陪陈榻署东廊争枭解夺由基巧失笑曽闻玉女忙分遗却随诗并至试投谁合酒先尝春风有约应非逺拍瓮新醅夜已香  

七言絶句  

小游仙诗　　　　　　　　【`唐`】曹　唐  

彤阁钟鸣碧鹭飞皇君催熨紫霞衣丹房玉女心慵甚贪看投壶不肯归  

其二  

北斗西风吹白榆木公相笑夜投壶花前玉女来相问赌得青龙许赎无  

## 御定佩文斋咏物诗选卷二百十  

杖类  

四言古  

灵夀杖颂　　　　　　　　【`魏`】王　粲  

兹杖灵木以介眉夀竒干贞正不待矫輮据贞斯直植之爰茂  

卭竹杖铭　　　　　　　　【`晋`】傅　咸  

嘉兹竒竹质劲体直立比髙节示世矜式  

卭竹杖铭　　　　　　　　【`晋`】苏　彦  

安不忘危任在所杖秀矣云竹劲直篠簜节髙质贞霜雪弥亮圆以应物直以居当妙巧无功竒不待匠君子是扶逍遥神王  

灵夀杖铭　　　　　　　　【`晋`】王　氏  

籊籊鲜干秀彼崇防下泽兰液上莹芳霄贞劲内固鲜粲外昭耀质灵荟作珍华朝杖之身安越龄松乔五言古  

送笻杖与刘湛然道士　　　【`宋`】王禹偁  

有客遗竹杖九节共一枝鹤胫老更长龙骨干且竒我问何所来来从西南夷因思汉武帝求此民力疲明明圣天子徳教嘉四维蛮獠尽臣妾县道皆覊縻僰僮与笮马入贡何累累此竹日以贱轻视如蒿藜我年三十七血气未全衰况在紫微垣动为簮笏羁倚壁如长物嵗月无所施寸心空爱惜惜此来天涯忽承明主诏来谒太乙祠再见刘先生气貌清且羸持此以为赠所谓得其宜少助橘童力好引花鹿随歩月莫离手看山聊搘颐微物嬾致书故作笻竹诗  

以黄子木拄杖为子由夀　　【`宋`】苏　轼  

灵夀扶孔光菊潭饮伯始虽云闲草木岂乐蒙此耻一时偶收用千载相瘢疻海南无佳植野果名黄子坚瘦多节目天材任操倚嗟我始剪裁世用或縁此贵从老夫手徃配先生几相从归故山不媿仙人杞  

已师竹杖　　　　　　　　【`宋`】文　同  

已师杖竒竹坐亦不去手循摩莹且腻瘦骨何蚴蟉丛枝抱竒节两两相对走寻常出孤梢上下分左右如何此独异天产固非偶师初得之谁此实世未有不为师所用亦共众植朽愿师勿弃置珍之比灵夀  

七言古【`附长短句`】  

桃竹杖引　　　　　　　　【`唐`】杜　甫  

江心蟠石生桃竹苍波喷浸尺度足斩根削皮如紫玉江妃水仙惜不得梓潼使君开一束满堂宾客皆叹息怜我老病赠两茎出入爪甲铿有声老夫复欲东南征乗涛鼓枻白帝城路幽必为鬼神夺杖劒或与蛟龙争重为告曰杖兮杖兮尔之生也甚正直愼勿见水踊跃学变化为龙使我不得尔之扶持灭迹于君山湖上之青峯噫风尘澒洞兮豺虎咬人忽失双杖兮吾将曷从  

铁拄杖　　　　　　　　　【`宋`】苏　轼  

栁公手中黑蛇滑千年老根生乳节忽闻铿然爪甲声四座惊顾知是铁含簧腹中细泉语迸火石上飞星裂公言此物老有神自昔闽王饷呉越不知流落几人手坐看变灭如春雪忽然赠我意安在两脚未许甘衰歇便寻辙迹访崆峒径度洞庭探禹穴披榛覔药采芝菌刺虎鏦蛟擉蛇蝎防教化作两钱锥归来见公未华发问我铁君无恙否取出摩挲向公说  

箫杖歌　　　　　　　　　【`元`】杨维桢  

空心劲草琅玕节瘦如笔枝赤如铁壶公手中曽掷之黄公石上飞星裂玑天道人双眼青见之不减九节藤神丁未闚混沌窍中有万壑铜龙声道人亲凿崆峒玉九漏玲珑尺度足黑蛇飞来膝上横道人手中啸鸾鹄自言竒音不敢作寒星堕地风折岳去年台山解虎鬭今年狼山敲豸角铁崖相见洞庭东腰间篴佩苍精龙湘江两脚吹雌风相呼道人木上座杖陂水防须眉峯  

阮将军龙杖歌　　　　　　【`明`】王穉登  

七尺天台藤千年石梁雪夭矫欲飞腾支离半鳞甲樵柯斲出空岩下风雷昼鸣虎啸夜曵处常疑云雾生植来犹恐猿猱挂将军家居南巷中一箧隂符四壁空何人赠此作扶老青鞋白帢随春风春风防入花源去仙人正傍桃花住晴岚扑衣瀑绕牀鹤巢生鷇芝成树亷颇能挽弓三石充国平羌负竒画何为将军负杖行不佩寳刀持画防冯唐老去未逢时立马辕门弄栁丝隣雨滴残鱼箙箭窗风吹裂蝥弧旗雀罗当门印辞肘坐觉红顔成白首三百青钱杖上挑黄公垆头醉春酒神物从来尽有灵延津曾见跃青萍何必葛陂方化去只今已作老龙吟  

五言律  

和徐法曹赠崔洛阳斑竹杖以诗见答  

【`唐`】卢　纶  

玉榦一寻余苔花锦不如劲堪和醉倚轻好向空书采拂稽山曲因依释氏居芳辰将独歩岂与此君疎  

答僧拄杖　　　　　　　　【`唐`】张　籍  

灵藤为拄杖白净色如银得自髙僧手将扶病客身春游不骑马夜防亦呈人持此归山去深宜戴角巾  

赠宗鲁卭竹杖　　　　　　【`唐`】李商隐  

大夏资轻防全谿赠所思静怜穿树逺滑想过苔迟鹤怨朝还望僧闲暮有期风流眞底事常欲傍清羸  

赋得长城斑竹杖　　　　　【`唐`】李　频  

秦兴版筑时剪伐不知谁异代余根在幽人得手持细看生古意闲倚动边思莫作鸠形并空传鹤发期  

华顶杖　　　　　　　　　【`唐`】皮日休  

金庭仙树枝道客自携持探洞求丹粟挑云覔白芝量泉将濯足阑鹤把支颐以此将为赠惟君尽得知  

和袭羙华顶杖　　　　　　【`唐`】陆龟蒙  

万古隂崖雪灵根不为枯瘦于霜鹤胫竒似黑龙须拄访谈客持看泼墨圗湖云如有路兼可到仙都  

答匡山僧赠楖栗杖　　　　【`唐`】曹　松  

栗杖出匡顶百中无一枝虽因野僧得犹畏岳神知画月冷光在指云秋片移宜留引蹇歩他日访峩嵋笻竹杖赠天圣长老仁公仁有诗次其韵  

【`元`】赵孟頫  

瘦节苍骨耸腻肤黄玉温苔间时卓地月下屡敲门持赠松庐老携寻水竹邨归来倚空壁夜气与俱存以卭竹杖夀程孟孺母　　　【`明`】朱多炡  

龙飞葛陂渚鸠刻汉王宫未若山中竹天然林下风一枝供燕喜万里自蚕丛歴尽峩嵋雪深知节操同  

五言排律  

红藤杖　　　　　　　　　【`唐`】白居易  

南诏红藤杖西江白首人时时携歩月处处把寻春劲健孤茎直疎圆六节匀火山生处逺泸水洗来新麄细才盈手髙低仅过身天边望乡客何日拄归秦  

番禺杖　　　　　　　　　【`元`】王　恽  

异种来番国知名是老坡杖材任操倚节目喜摩挲尺度天然足柑黄气色和竒姿含海雾孤植暎江沱物眇离郷贵材希审实讹声音铿爪甲鳞介讶蛟鼍鞭驭眞雷防批亢格鲁戈重轻欣得所长短称闲拖扶老携行便持危得力多金蛇僵自劲鲐背痒忘苛不自浮槎使来从老伏波见归情郑重未许老婆娑入手嗟神物传看骇玉柯支颐迎月出横膝伴诗哦选胜寻泉石穷幽入薜萝有时儿女触却恐鬼神呵盖节空笻竹神锋黯太阿笑挥堪解虎静倚可降魔灵夀轻无頼梅条皱可挼花藤昬玳晕斑防惨湘娥桃竹能比桄榔未足歌望尘甘却立敛迹总无过用舍时当审敲撞责果何更防雷雨夜冲屋学陶梭  

七言律  

乐全先生生日以铁拄杖为夀  

【`宋`】苏　轼  

先生眞是地行仙住世因循五百年每向铜人话畴昔故教铁杖鬬清坚入怀氷雪生秋思倚壁蛟龙防昼眠遥想人天防方丈众中惊倒野狐禅  

其二  

二年相伴影随身踏遍江湖草木春擿石旧防犹在眼闭门髙节欲生鳞畏涂自卫眞无敌防径争先却累人逺寄知公不嫌重笔端犹自斡千钧  

李郎中有诗谢寄藤杖仍次韵答之  

【`宋`】何梦桂  

海南覔得古藤枝持与诗人杜牧之紫贝斑文鞭更烂赤龙苍骨蜕尤竒路无夷险终全节用有行藏一任时非但与君扶脚力鏦蛟剸虎要支持  

梅杖　　　　　　　　　　【`元`】刘　因  

铁石心肠氷玉姿掌中濳得嵗寒枝天教一握藏春密风覔余香就手吹雪月冷怀随歩履谿山髙兴入支颐玉堂若要扶持用说与东君也不知  

湘竹杖寄无住　　　　　　【`元`】宋　无  

采向湘江古庙边得来贾客木兰船老宜泉石搘慵态吟称烟霞倚瘦肩宴坐夜和金锡憇经行春卓紫苔穿知师道价神龙防莫漫腾空去九天  

梅杖　　　　　　　　　　【`元`】谢宗可  

紫玉槎牙蚀藓防黄昬扶醉倍精神一枝冷曵孤山雪七尺横拖庾岭春江路防云香在手谿桥挑月影随人归来却笑林和靖还现堂中上座身  

龙杖　　　　　　　　　　　谢宗可  

鳞甲先揺玉一枝幽宫跃岀防中持多因掌握提携晚休恨飞腾变化迟缓防不愁山雨湿醉横长有野云随防看挂壁风雷起莫待诗翁过葛陂  

箫杖　　　　　　　　　　【`明`】丁　敏  

嶰谷新裁六尺形半含宫徴半扶行吹时只恐成龙去防处常疑作鳯鸣挂壁影怜秦女瘦敲门音合舜韶清月明挂向山坛上同和钧天奏九成  

新制方竹杖　　　　　　　【`明`】呉　寛  

紫玉新裁恰过肩斑斑四面带湘烟羸躯借雨能扶直巧手烦渠莫削圆世事固知方则止时人应道曲能全此生得免模棱诮晚节相依尚挺然  

五言絶句  

红藤杖　　　　　　　　　【`唐`】白居易  

交亲过浐别车马到江回唯有红藤杖相随万里来  

题柯敬仲杂画　　　　　　【`元`】虞　集  

昔过筼筜谷钩衣石角斜拟寻龙作杖拾得上天槎  

七言絶句  

赠张驸马斑竹拄杖　　　　【`唐`】僧防国  

此君与我在云谿劲节竒文胜杖藜为有嵗寒堪赠逺玉阶行处愿提携  

送佛面杖与罗浮长老　　　【`宋`】蘓　轼  

十方三界世尊面都在东坡掌握中送与罗浮徳长老携归万窍总号风  

以拄杖供仁山主　　　　　【`宋`】陈师道  

洗足投笻只坐禅厌寻岐路费行纒老来阅尽人间事不用山公更削圆  

絶句　　　　　　　　　　【`元`】黄　溍  

遥忆仙华鹤发翁清泉白石满竒胷若为此日千峯顶更试平生九节笻  

春日杂兴　　　　　　　　【`元`】僧善住  

野塘风涨涟漪桃李春寒发尚迟山色晚晴青不了倚笻忘却立多时  

游仙　　　　　　　　　　【`明`】汤頴勣  

鹤氅斜披岀市喧青霞窟里听啼猿半酣骑着壶公杖直遡黄河到水源  

## 御定佩文斋咏物诗选卷二百十一  

文具类  

五言古  

咏茟格　　　　　　　　　【`梁`】简文帝  

英华表玉笈佳丽称蛛网无如兹制竒雕饰杂众象仰出写含花横挿学仙掌幸因提拾用遂厠璇台赏  

裴侍郎湘川回以青竹筒相遗因赠  

【`唐`】钱　起  

楚竹青玉润从来湘水隂缄书取直节君子知虚心入用随宪简积文不受金体将丹凤直色映秋霜深宁肯假伶伦谬为鸾凤吟惟将翰苑客珍秘瑶华音长跪捧嘉贶岁寒惭所钦  

七言古  

詶宇文少府见赠桃竹书筒　【`唐`】李　白  

桃竹书筒绮绣文良工巧妙称絶群灵心圆映三江月  

彩质叠成五色云中蔵寳诀峨睂去千里提擕长忆君  

西域种羊皮书褥歌　　　　【`元`】吴　莱  

波斯谷中神夜语波斯牧羊俱杂卤当道剚刃羊可食土城畱种羊胫骨四围筑垣闻杵声羊子还从胫骨生青草丛抽脐未断马蹄踣铁绕垣行羊子跳踉却在草防王如拳不同老饫肉筵开塞馔肥裁皮褥作书林宝南州侠客遇西人昔得手褥今无伦君不见冰蚕之锦欲盈尺康洽年来贫不贫  

五言律  

诗牌　　　　　　　　　　【`宋`】林　逋  

矗方标胜概读处即忘归静壁悬虚白危楼钉翠微清衔时亦有絶唱世还稀一片题谁作吾庐水竹围  

诗筒　　　　　　　　　　　林　逋  

唐贤存雅制【`元白唱和常以竹筒贮诗往还`】诗笔仰防闲递去权应紧【`诗权出薛许昌`】封回债巳还【`诗债出贾司仓`】带斑犹恐俗和节不辞艰酒箧将书簏谁言季孟间  

七言律  

题飞伯诗囊　　　　　　　【`金`】李献能  

颖露毛锥秖自贤智如樗腹但求全迂疎差似渊才富羞涩犹无杜老钱收拾珠玑三万斛贮储风月一千篇呕心大胜奚奴锦要与风人被管弦  

逺山笔架【`痕字　　　　　　元`】刘　因  

何物能支笔万钧案头依约逺山痕灯横烟影隠犹见秋入霜毫势欲吞掌上三峰看太华人间一髪是中原中书未免从髙阁不向林泉怨少恩  

诗瓢  

雨蔓霜蕂老翠壶吟邉不是酒葫芦剖开架上轮囷玉着尽胷中错落珠满贮苦心留宇宙深蔵精气付江湖谁家半腹能千首为问山人果在无  

冰蟾【`水滴也`】为金齐贤赋　　　【`元`】张　翥  

老蟾素魄禀金精千嵗玻璃幻结成明水夜零隂隧冻丹书秋满肉芝生腹凝寒露蔵虚白影入银河浴太清拟问嫦娥乞灵药与君骑向广寒行  

水晶笔架  

三峰近列砚池头光照文房烂不收冰壑夜寒龙独卧雪山春暖兎群逰彩毫倚阁功应就银管依栖价未酬别有瑚新琢様策勲毕竟是谁优  

师邵出意作纶竿于墙上以便递诗名曰诗钓首唱一篇依韵奉酬　　　【`明`】顾　清  

巧心文思孰兼长诗钓诗成又几章千里浮沈谢江路一竿风月共邻墙君如縁木求鲂鲤我正怀甎想佩璜毕竟两无名利念五湖烟水旧同乡  

书尺  

文木裁成体直方髙斋时伴校书郎坐摊防帙资弹压风动残编待主张叶叶展舒迎雪牖行行指防照萤囊但知持正无偏倚尺寸何劳计短长  

五言絶句  

书架　　　　　　　　　　【`宋`】王十朋  

君富端不俗有钱长买书家蔵三万轴不怕腹空虚  

七言絶句  

槐木纸椎　　　　　　　　【`宋`】林　逋  

入手轻干是古槐几声清响彻池台椎余鱼网如脂滑时写新诗更寄来  

## 御定佩文斋咏物诗选卷二百十二  

玩具类  

五言律  

镂鸡子　　　　　　　　　【`唐`】骆賔王  

幸遇清明节欣逢旧练人刻花争脸态写月竞眉新晕罢空余月诗成并道春谁知怀玉者含响未吟晨  

七言律  

观琉璃瓶中游鱼　　　　　【`唐`】徐　夤  

寳器一银汉水锦鳞才动即先知似涵明月波宁隔欲上轻冰律未移薄雾罩来分咫尺碧绡笼处较毫厘文翁未得沈香饵拟置金盘召左慈  

七言絶句  

玉龙子　　　　　　　　　【`唐`】陆龟蒙  

何代竒工碾玉英细髯纤角尽雕成烟干雾悄君心苦风雨长随一掷声  

## 御定佩文斋咏物诗选卷二百十三  

饮具类  

四言古  

樽铭　　　　　　　　　　【`汉`】崔　骃  

惟岁之元朝防奉樽金罍牺象嘉礼具陈献酬交错万国咸欢  

樽铭　　　　　　　　　　【`汉`】李　尤  

樽设在堂以俟俊乂三山共承雕琢错带  

五言古  

咏瓢　　　　　　　　　　【`唐`】张　说  

美酒酌悬瓢真淳好相映蜗房卷堕首鹤胫抽长柄雅色素而黄虚心轻且劲岂无雕刻者贵此成天性  

窊樽诗　　　　　　　　　【`唐`】元　结  

巉巉小山石数峰对窊亭窊石堪为樽状类不可名廵回数尺间如见小蓬瀛樽中酒初涨始有岛屿生岂无  

日观峰直下临沧溟爱之不觉醉醉卧还自醒醒醉在樽畔始为吾性情若以形胜论坐隅临郡城平湖近阶砌逺山复青青异木几十株枝条冒檐楹盘根满石上皆作龙蛇形酒堂贮酿器戸牖皆罂缾此樽可常满谁是陶渊明  

与禅师携瘿樽归杏园聨句　【`唐`】李　益  

千畦抱瓮园一酌瘿樽酒惟有沃州僧时过杏谿叟【`益`】追欢君适性独饮我空口儒释事虽殊文章意多偶【`广宣`】  

酒中咏　　　　　　　　　【`唐`】皮日休酒船  

剡桂复刳兰陶陶任行乐但知涵泳好不计风涛恶尝行麴封内稍系糟丘泊东海如可倾乘之就斟酌  

酒鎗  

象鼎格仍髙其中不烹餁惟将煮浊醪用以资酣饮偏宜旋樵火稍近余酲枕若得伴琴书吾将着闲品  

酒杯  

昔有嵇氏子龙章而凤姿手挥五弦罢聊复一樽持但取性澹泊不知味醇醨兹器不复见家家惟玉巵  

和袭美酒中咏　　　　　　【`唐`】陆龟防酒樽  

黄金即为侈白石又太拙斲得竒树根中如老蛟穴时招山下叟共酌林闲月尽醉两忘言谁能作天舌  

酒鎗  

景山实名士所翫垂清尘尝作酒家语自言中圣人竒器质含古挫糟味应醇惟怀魏公子即此飞觞频  

酒杯  

叔夜傲天壤不将琴酒疎制为酒中物恐是琴之余一弄广陵散又裁絶交书颓然掷林下身世俱何如  

酒旗  

揺揺倚青岸逺荡游人思风欹翠竹杠雨澹香醪字才来隔烟见巳觉临江迟大斾非不荣其如有王事独酌试药玉滑琖有怀诸君子明日望夜月庭佳景不可失作诗招之　　【`宋`】苏　轼  

镕铅煮白石作玉真自欺琢削为酒杯规模定州瓷荷心虽浅狭镜面良渺弥持此夀佳客到手不容辞曹侯天下平定国岂其师二饮至数石温克颇似之风流越王孙诗酒屡出竒喜我有此客玉杯不徒施请君诘欧阳问疾来何迟呼童扫月榭快饮及良时  

七言古【`附长短句`】  

对芳樽　　　　　　　　　【`唐`】韦应物  

对芳樽醉来百事何足论遥见青山始一醒欲着接防还复昏  

玛瑙杯歌　　　　　　　　【`唐`】钱　起  

瑶谿碧岸生竒寳剖质披心出文藻良工雕饰明且鲜得成珍器入芳筵含华炳丽金樽侧翠斚琼觞忽无色繁弦急管催献酬倐若飞空生羽翼湛湛兰英照豹斑满堂词客尽朱顔花光来去传香袖霞影髙低傍玉山王孙彩笔题新咏碎锦连珠复辉映世情贵耳不贵竒谩说海底瑚枝宁及琢磨当妙用燕歌楚舞长相随  

吴冲卿出古饮鼎　　　　　【`宋`】梅尧臣  

精铜作鼎土不蚀地下千年藓花羃腹空凤卵留藻文足立三刀刃微直左耳可执口可斟其上两柱何对植从谁掘得归吴侯来助雅饮欢莫极又荷君家主母贤翠羽胡琴令奏侧丝声不断玉筝繁绕树黄鹂鸣不得我虽衰苶为之醉玩古乐今人未识  

胡穆秀才遗古铜器似鼎而小上有两柱可以覆而不蹶以为鼎则不足疑其饮器也胡有  

诗荅之　　　　　　　　【`宋`】苏　轼  

只耳兽齧环长唇鵞擘喙三趾下锐春蒲短两柱髙张秋菌细君看翻覆俯仰间覆成三角翻两髻古书虽满腹茍有用我亦随世嗟君一见呼作鼎才注升合已漂逝不如学鸱夷尽日盛酒真良计  

分宁大竹取为酒樽短胫寛大腹可容二升而  

漆其外戏为短歌　　　　【`宋`】韩　驹  

此君少日青而臞迩来黑肥如瓠壶缩肩短防压两耳无乃戏学驺侏儒人言腹大中何有不独容君更容酒未须常要托后车滑稽且作先生友少陵匏樽安在哉次山石臼空飞埃茅檐对客夜惊笑麴生叩门何自来老向人间不称意但觉渊明酒多味乞取田家老瓦盆伴我年年竹根醉  

陈新甫生日出红玉杯饮为赋  

【`元`】陈　旅  

昆仑东阿含海日石中玉子如日赤神工夜发昆吾刀剜作金杯盛酒吃蟠桃初开缑母家丹露滴如芙蓉花广陵公子酒如海年年顔色衬朝霞  

红玉杯为陈云峤太祝赋　　【`元`】吴师道  

番人拣玉河源水夜候霞光矗空起将归万里售中州琢刻为杯世无比截肪栗色非不竒鸡冠通赤希见之筵间乍置争注目谁复更顾黄金巵小槽新压真珠滴擎向桃花花下吸但余落日争光辉未许妖姬比顔色主人今代陈孟公闭门留客酒不空千金之裘五花马不惜买醉酬春风公侯家世多珍物独寳此杯为故笏华堂舞罢饮阑时什袭珍蔵莫刓缺  

五言律  

咏栁少府山瘿木樽　　　　【`唐`】李　白  

蟠木不雕饰且将斤斧疎樽成山岳势材是栋梁余外与金罍并中涵玉醴虚慙君垂拂拭遂忝玳筵居  

酒席赋得匏瓢　　　　　　【`唐`】郑　审  

华阁与贤开仙瓢自逺来幽林尝伴许陋巷亦随回挂影怜红壁倾心向緑杯何曽斟酌处不使玉山颓  

和袭美诃陵樽　　　　　　【`唐`】陆龟防  

鱼骼匠成樽犹残海浪痕外堪欺玳瑁中可酌昆仑【`酒名`】水绕苔矶曲山当草阁门此中醒复醉何必问乾坤  

五言排律  

赋得玉巵无当　　　　　　【`唐`】元　稹  

共惜连城寳翻成无当巵讵慙君子贵深讶巧工隳泛蚁功全少如虹色不移可怜殊砾石何计辨糟醨江海诚难满盘筵莫忘施纵乖斟酌意犹得对光仪  

七言律  

荷杯　　　　　　　　　　【`元`】刘　因  

碧筩和露卷晴霞锦浪随鲸落晩沙风趂歌声来弄叶酒知人意要浮花胷中壁立三峰玉醉里神逰太乙家明日清霜看红翠人生容易鬓成华  

桃杯　　　　　　　　　　　刘　因  

希夷尊爼永相望混沌凿开见此觞金橘有天容逸老青田无地避余香云中招隠留仙掌物外寻真得醉乡试向峨嵋问啼鸟人间红雨几斜阳  

橙杯　　　　　　　　　　　刘　因  

潇湘千树暮林平风露诗肠快一倾蜜恋金丝仍可意香分绿蚁最闗情洞庭春色元无恙南国幽姿谩独清惟办海船千万斛棹歌和月卷江声  

赋西域鹦鹉螺杯　　　　　【`元`】王　恽  

老月沦精射海波珠绳分秀贯神螺鹧斑渍粉垂金薤鹦喙嫌寒缩翠窠樽出瘿藤纹浪异瓢成椰子腹空皤饮余疑与谿娘遇一笑相看发浩歌  

酒旗　　　　　　　　　　【`元`】谢宗可  

水邨山郭酒初香纻影青青字一行垆畔低悬花雾湿檐隂斜揭柳风凉指挥意马冲愁阵揺曵心旌入醉乡惆怅歩兵招不起半竿空自舞斜阳  

夜光杯　　　　　　　　　【`明`】朱之蕃  

髻螺盘绕隠东洋吸得瑶空寳月光孕出圆珠能照乘剖开素质待飞觞晶莹絶胜金樽艶华彩浑添玉液芳浮白江天遥骋望酒星垂耀正更长  

五言絶句  

咏山樽　　　　　　　　　【`唐`】李　白  

拥肿寒山木嵌空成酒樽媿无江海量偃蹇在君门  

荅释子良史送酒瓢　　　　【`唐`】韦应物  

此瓢今已到山瓢知巳空且饮寒塘水遥将囘也同荅窦二曹长留酒还榼　　　【`唐`】李　益  

榼小非由榼星郎是酒星解酲原有数不用吓刘伶乞寛禅师瘿山罍呈宣供奉　　李　益  

石色疑秋藓峰形若夏云谁留柰苑地好赠杏谿君  

题采莲舟杯　　　　　　　【`元`】程钜夫  

攀翻叶上露酿作杯中酒可能君不醉负此掺掺手  

东华门偶述　　　　　　　【`明`】李梦阳  

银瓮烂生光盘龙绣袱香但知从内出不省赐何王  

七言絶句  

寄两银榼与裴侍郎因题　　【`唐`】白居易  

贫无好物堪为信双榼虽轻意不轻愿奉谢公池上酌丹心緑酒一时倾  

其二  

惯和麴糵堪盛否重用盐梅试洗看小器不知容几许襄阳米贱酒升寛  

家园　　　　　　　　　　　白居易  

篱下先生时得醉瓮间吏部暂偷眠何如家醖双鱼榼雪夜花时长在前  

秘色越器　　　　　　　　【`唐`】陆龟防  

九秋风露越窰开夺得千峰翠色来好向中宵盛沆瀣共嵇中散鬬遗杯  

宫词　　　　　　　　　　【`宋`】花蕊夫人  

春日龙池小宴开岸边亭子号流杯沈檀刻作神仙女对捧金尊水上来  

萨天锡夜宿菌阁追寄　　　【`元`】张　雨  

鹤台遗民掩柴扃鴈门才子宿寒汀恰有金华一尊酒且置茅家双玉瓶  

静海偶书　　　　　　　　【`明`】顾　璘  

红烛当垆夜数钱驿亭四面绿杨边重来烟景浑依旧只认青帘记昔年  

## 御定佩文斋咏物诗选卷二百十四  

酿具类  

五言古  

酒中咏　　　　　　　　　【`唐`】皮日休酒篘  

翠篾初织来或如古鱼器新从山下买静向甔中试轻可网金醅疎能容玉蚁自此好成功无贻我罍耻  

酒牀  

糟牀带松节酒腻肥于羜滴滴连有声空疑杜康语开睂既压后染指偷尝处自此得公田不过浑种黍  

酒垆  

红垆髙几尺颇称幽人意火作缥醪香灰为冬醷气有铛尽龙头有主皆犊鼻傥得作杜根佣保何足媿  

酒瓮  

坚净不苦窳陶于醉封疆临谿刷旧痕隔屋闻新香移  

来近麴室倒处临糟牀所嗟无比邻余亦能偷尝  

和袭美酒中咏　　　　　　【`唐`】陆龟防酒篘  

山斋醖方熟野童编近成持来欢伯内坐使贤人清不待盎中满旋供花下倾汪汪日可挹未羡黄金籯  

五言律  

自题酒库　　　　　　　　【`唐`】白居易  

野鹤一辞笼虚舟长任风送愁还閙处移老入闲中身更求何事天将富此翁此翁何处富酒库不曽空  

七言律  

夜闻笮酒有声因而成咏　　【`宋`】苏舜钦  

糟牀新压响泠泠欹枕初闻睡自轻几段愁悰俱滴破一番欢意巳篘成空阶夜雨徒传句三峡流泉无此声只待松轩看飞雪呼宾同引瓮头清  

槽声同彦髙赋　　　　　　【`金`】蔡松年  

糟牀过竹春泉句他日人云吾亦云自爱淳音含太古谁传清溜入南薰秋风几共橙香注晓月曽和鹤唳闻我欲婆娑竹林国洗空尘耳正须君  

卢明之酒垆　　　　　　　【`元`】方　夔  

懒作西风汗漫逰归谋诸妇此淹留采花墩近初成酒种秫田多早带秋燕颔已空西塞梦犊裩莫遣逺山愁沧江留得偏醒客袖手时凭百尺楼  

五言絶句  

过酒家　　　　　　　　　【`唐`】王　绩  

对酒但知饮逢人莫强牵倚垆便得睡横瓮足堪眠  

## 御定佩文斋咏物诗选卷二百十五  

茶具类  

五言古  

茶籯　　　　　　　　　　【`唐`】皮日休  

筤篣晓擕去蓦过山桑隖开时送紫茗负处沾清露歇把傍云泉归将挂烟树满此是生涯黄金何足数  

茶瓯　　　　　　　　　　　皮日休  

邢客与越人皆能造磁器圆似月魂堕轻如云魄起枣花势旋眼苹沫香沾齿松下时一看支公亦如此  

茶鼎　　　　　　　　　　　皮日休  

龙舒有良匠铸此佳样成立作菌蠢势煎为潺湲声草堂暮云隂松残雪明此时勺复茗野语知逾清  

茶鼎　　　　　　　　　　【`唐`】陆龟防  

新泉气味良古铁形状丑堪风雪夜更值烟霞友曽过赪石下又住清谿口且共荐臯卢何劳倾斗酒  

以椰子茶瓶寄徳孺　　　　【`宋`】黄庭坚  

炎丘椰木实入用随茗椀譬如楛石砮但贵从来逺往时万里物今在篱落间知公一拂拭想我瘴雾顔  

七言古  

次韵董夷仲茶磨　　　　　【`宋`】苏　轼  

前人初用茗饮时煮之无问叶与骨寖穷厥味臼始用复计其初碾方出计尽功极至于磨信哉智者能创物破槽折杵向墙角亦其遭遇有伸屈岁久讲求知处所佳者出自衡山窟巴蜀石工强镌凿理疎性软良可咄余家江陵逺莫致尘土何人为披拂  

七言律  

贡余秘色茶盏　　　　　　【`唐`】徐　夤  

捩碧融青瑞色新陶成先得贡吾君巧剜明月染春水轻旋薄冰盛緑云古镜破苔当席上嫩荷涵露别江濆中山竹叶香初发清圣那堪中十分  

次韵周穜恵石铫　　　　　【`宋`】苏　轼  

铜腥铁涩不宜泉爱此苍然深且寛蟹眼翻波汤巳作龙头拒火柄犹寒姜新盐少茶初熟水渍云蒸藓未干自古函牛多折足要知无脚是轻安  

茶筅　　　　　　　　　　【`元`】谢宗可  

此君一节莹无瑕夜听松声漱玉华万缕引风归蟹眼半瓶飞雪起龙芽香凝翠发云生脚湿满苍髯浪卷花到手纤毫皆尽力多因不负玉川家  

竹炉　　　　　　　　　　【`明`】韩　奕  

緑玉裁成偃月形偏宜煮雪向岩扃虚心未许如灰冷古色人看似汗青偶免樵柯供土锉尚疑清籁和陶瓶达人曽拟同天地上有秋虫为篆铭  

题真上人竹茶炉　　　　　【`明`】王　绂  

僧馆髙闲事事幽竹编茶灶瀹清流气蒸阳羡三春雨声带湘江两岸秋玉臼夜敲苍雪冷翠瓯睛引碧云稠禅翁托此重开社若个知心是赵州  

五言絶句  

焙茶隖　　　　　　　　　【`唐`】顾　况  

新茶巳上焙旧架忧生醭旋旋续新烟呼儿劈寒木  

茶灶　　　　　　　　　　【`宋`】朱　子  

仙翁遗石灶宛在水中央饮罢方舟去茶烟袅细香  

杂诗　　　　　　　　　　【`金`】张　建  

瓦缾担山泉石鼎煮岩菊燎以松桂枝清芬满茅屋  

七言絶句  

春日行近山　　　　　　　【`元`】黄镇成  

门外山童扫落霞问师还只在山家推窗引客云边坐自扇风炉煮雪花  

题扇　　　　　　　　　　【`元`】倪　瓒  

听雨楼中也自凉偶停笔砚静焚香君来为煮嵇山茗自洗冰瓯仔细甞  

次韵曹都水　　　　　　　　倪　瓒  

萧闲馆里挑灯宿山罽重敷六尺牀隠几翛翛听夜雨竹林烟羃煮茶香  

过山家　　　　　　　　　【`明`】髙　启  

流水声中响纬车板桥春暗树无花风前何处香来近隔崦人家午焙茶  

## 御定佩文斋咏物诗选卷二百十六  

食具类  

五言古  

咏竹槟榔盘　　　　　　　【`梁`】沈　约  

梢风有劲质随用道非一平织方以文穹成圆且宻荐羞虽百品所贵浮天实幸承欢醑余宁辞嘉宴毕次韵荅吴长文内翰遗石器八十八件  

【`宋`】梅尧臣  

山工日斲器殊匪事樵牧掘地取云根剖坚如剖玉食具与果具待宾良有勗亦将茶具并饱啜时出俗公何都赠予金多不入目我家固宜之瓦椀居漏屋得此尤称穷客来无不足唯应赤脚婢收拾怨常酷夏席堆青虀冬盘饤防蓄竟无粱肉馔甚媿萧家录  

五言排律  

箸诗【`章庙御题　　　　　　金限红字韵`】周　驰  

矢束形何短筹分色尽红骈头斯効力失偶竟何功比数盘盂侧经营指掌中蒸豚挑项脔汤饼拌油葱正使遭馋口何尝废直躬上前如许借犹足沃渊衷  

七言律  

次韵欧阳广明以诗送鉢盂　【`宋`】王廷珪  

方丈盈前送八珍山人不是此中人试寻僧鉢斋防近更喜园官菜把新秋满城头看落叶风吹酒面巳生鳞何时共过谿边寺雪夜扁舟发兴频  

七言絶句  

凭韦少府乞大邑瓷椀　　　【`唐`】杜　甫  

大邑烧瓷轻且坚扣如哀玉锦城传君家白盌胜霜雪急送茅斋也可怜  

西宫即事　　　　　　　　【`元`】萨都拉  

退朝西殿承平日一片春云奏凤笙窄袖内官供玉食却将黄帕覆银铛  

山居　　　　　　　　　　【`元`】僧清珙  

离众多年无坐具入山长久没袈裟单单有个铁铛子留得人间煮瀑花  

## 御定佩文斋咏物诗选卷二百十七  

坐具类  

四言古  

牀几铭　　　　　　　　　【`汉`】李　尤  

虚左致贤设坐来宾筵牀对几盛养巳陈殽仁饭义枕典席文道可醉饱何必清醇西伯善养二老来臻  

赋席　　　　　　　　　　【`吴`】张　纯  

席为冬设簟为夏施揖让而坐君子攸宜  

书案铭　　　　　　　　　【`梁`】简文帝  

刻香镂彩纤银卷足照色黄金回花青玉漆华映紫画制舒緑性广知平文雕非曲厠质锦帷承芳绮缛敬客礼贤恭思俨束披古通今察奸理俗仁义可安忠贞自烛鉴矣勒铭知微敬勗  

五言古  

乌皮隠几　　　　　　　　【`齐`】谢　朓  

蟠木生附枝刻削岂无施取则龙文鼎三趾献光仪勿言素韦洁白沙尚推移曲躬奉微用聊承终宴疲  

咏席　　　　　　　　　　　谢　朓  

本生潮汐地落景照参差汀洲蔽杜若幽渚夺江蓠遇君时采撷玉座奉金巵但愿罗衣拂无使素尘弥  

牀诗　　　　　　　　　　【`梁`】宣　帝  

衡山白玉镂汉殿瑚支踞膝申久坐屡好为频移  

咏胡牀应教　　　　　　　【`梁`】庾肩吾  

传名乃外域入用信中京足欹形巳正文斜体自平临堂对逺客命旅誓初征何如淄馆下淹留奉盛明  

咏案　　　　　　　　　　【`陈`】后　主  

巳罗七爼满兼逢百品易张陈荅赠言梁室齐睂席  

同畅当咏蒲团　　　　　　【`唐`】卢　纶  

团团锦花结乃是前谿蒲拥坐称儒褐倚眠宜老夫惟当学禅寂日夕与之俱  

五言律  

席　　　　　　　　　　　【`唐`】李　峤  

避坐承宣父重筵揖戴公桂香浮半月兰气袭回风舞拂丹霞上歌清白雪中伫将文绮色舒卷帝王宫  

乌龙养和　　　　　　　　【`唐`】皮日休  

夀木拳数尺天生形状幽把疑伤虺节用恐破蛇瘤置合月观内买须云肆头料君擕去处烟雨太湖舟  

和袭美乌龙养和　　　　　【`唐`】陆龟防  

养和名字好偏寄道情深所以亲逋客兼能助五禽倚肩沧海望钩膝白云吟不是逍遥侣谁知世外心  

防子【`私盍反　　　　　　　金支起也`】周　驰  

勿以微材弃安危任不轻谁怜一片小能使四方平几案由吾正盘盂免尔倾何当遇夷坦沈默更无营  

七言律  

题泗河中石牀　　　　　　【`唐`】吴　融  

一片苔牀水漱痕何人清赏动乾坤谪仙醉后云为态野客吟时月作魂【`李白杜甫皆此饮咏`】光景不回波自逺风流难问石无言迩来多少登临客千载谁将胜事论  

七言絶句  

题画　　　　　　　　　　【`元`】贡性之  

马足车轮尽日忙梦魂不到水云乡闲人自识闲边趣小簟疎帘坐晩凉  

## 御定佩文斋咏物诗选卷二百十八  

寝具类  

四言古  

六安枕铭　　　　　　　　【`汉`】崔　骃  

枕有规矩恭一其徳承元宁躬终始不忒  

瓌材枕箴　　　　　　　　【`汉`】张　纮  

彧彧其文馥馥其芬出自幽阻升于氊茵允瓌允丽惟淑惟珍安安文枕贰彼弁冠冠御于昼枕式于昏代作充用荣巳宁身兴寝有节适性和神  

五言古  

咏帐　　　　　　　　　　【`梁`】沈　约  

甲帐垂和璧螭云张桂宫隋珠既吐耀翠被复含风  

白石枕　　　　　　　　　【`唐`】钱　起  

琢珉胜水碧所贵素且贞曽无白圭玷不作浮磬鸣捧来太阳前一片新冰清沈沈风宪地待尔秋巳至璞坚  

难为功谁怨晩成器比徳无磷缁论交亦如此  

斋中有兽皮茵偶成咏　　　【`唐`】羊士谔  

逸才岂凡兽服猛愚人得山泽生异姿防茸蔚佳色青氊持与借重锦裁为饰卧阁幸相宜温然承宴息  

吕居仁恵建昌纸被　　　　【`宋`】刘子翚  

寒声晩移林残腊无几日髙人拥楮眠挛卷意自适素风含混沌春煦回呼吸余温偶见分来自芝兰室乍舒魄流辉忽卷潮无迹未能澡余心媿此一衾白尝闻盱江藤苍崖走虬屈采之霜露秋沤以沧浪色粉身从澼絖蜕骨齐丽密乃知莹然姿故自渐陶出治物犹贵精治心岂宜逸平生感交逰耳剽非无得精神随事分内省殊未力寸隂捐巳多老矣将何及自从得此衾梦觉常惕惕清如夷齐邻粹若渊骞觌独警发铿鍧邪思戢毫忽勿谓絶知闻虚闱百灵集鼎鬴或存戒韦亦规失则知君子恵所以励防塞  

赋永上人纸帐　　　　　　【`明`】髙　启  

剡藤裁素帱坐使诸尘隔冬室自生温寒窗屡更白不随直省被长覆栖禅箦思曽雪夜时宿伴山中客  

七言古【`附长短句`】  

郑群赠簟　　　　　　　　【`唐`】韩　愈  

蕲州笛竹天下知郑君所寳尤瓌竒擕来当昼不得卧一府传看黄琉璃体坚色净又蔵节尽眼凝滑无瑕疵法曹贫贱众所易腰腹空大何能为自从五月困暑湿如坐深甑遭蒸炊手摩袖拂心语口曼肤多汗真相宜日暮归来独惆怅有卖直欲倾家赀谁谓故人知我意卷送八尺含风漪呼奴扫地铺未了光彩照耀惊童儿青蝇侧翅蚤虱避肃肃疑有清飇吹倒身甘寝百疾愈却愿天日恒炎曦明珠青玉不足报赠子相好无时衰  

夜防问荅　　　　　　　　【`唐`】皮日休  

锦鲸荐【`张贲问`】碧香红腻承君宴几度闲眠却觉来彩鳞飞出云涛面  

寄蕲簟与蒲传正　　　　　【`宋`】苏　轼  

兰谿美箭不成笛离离玉筯排霜脊千沟万缕自生风入手未开先惨栗公家列屋闲蛾睂珠帘不动花隂移雾帐银牀初破睡牙籖玉轴坐弹棊东坡病叟长覊旅冻卧饥吟似饥防倚赖春风洗破衾一夜雪寒披故絮火冷灯清谁复知孤舟儿女自嚘咿皇天何时返炎燠愧此八尺黄琉璃愿君净扫清香阁卧听风漪声满榻习习还从两腋生请公乘此朝阊阖  

欧阳晦夫恵琴枕　　　　　　苏　轼  

中郎不眠仰看屋得此古椽围尺竹轮囷濩落非笛用剖作袖琴徽轸足流传几处到渊明卧枕纶巾酒新漉孤鸾别鹤谁复闻鼻息齁齁自成曲  

湖南有大竹世号猫头取以作枕仍为赋诗  

【`宋`】韩　驹  

湖南人家养貍奴夜出相乳肥其肤买鱼穿栁不防聘深蹲地底老欲枯谁将作枕置榻上拥肿似惯眠氍毹慵便玉枕分巳无孙生洗耳非良图茅斋纸帐施团蒲与我同归夜相娱更长月黑试拊卧防目尚尔惊睢盱坐令先生春睡美梦魂直绕赤沙湖更烦黄妳好看取走入旁舍无人呼  

纸帐歌和全初上人韵并简刘光朝  

【`元`】陈　泰  

道人于事百不闻岁晩鹤骨谁相温禅牀蠒光薄如雾宜月宜霜复宜露梦回蕲竹生清寒五月幻得梅花看初疑脆膜轻无力一片凝秋剡中色道人巧手天机深两杵独伴阶蛩吟卷舒似听桔叶音珍重莫遣烟煤侵百年富贵谁能免锦幄彤庐语恩怨可怜老楮岁寒心用舍在吾难自荐君不见燕山穹庐氊百幅狎坐围春醉红玉道人不学制戎衣空煮南山卧茅屋安知幕天席地一希夷长共青山白云宿  

警枕词【`吴越王钱镠自少在军中夜未尝寐倦极则就圆木小枕或枕大铃寐熟輙欹而寤名曰警枕  

元`】杨维桢  

不睡龙醒复醒珊瑚圆木揺金铃五花寳簟芙蓉屏铜盘雪粉香浅清楼墙铜弹飞霹雳夜半更奴起辟易圆木功无与敌吴越封疆平地辟四世三王安衽席  

咏纸被　　　　　　　　　【`明`】龚　诩  

纸衾方幅六七尺厚软轻温腻而白霜天雪夜最相宜不使寒侵独眠客老夫得此良多年旧物寳爱同青氊不论素罽出南海岂羡文锦来西川受用将图此生过争奈义孙要与阿翁相伴卧阿翁夜夜苦丁宁莫学恶睡骄儿轻踏破  

五言律  

牀　　　　　　　　　　　【`唐`】李　峤  

传闻有象牀畴昔献君王玳瑁千金起瑚七寳装桂筵含柏馥兰席拂沈香愿奉罗帏夜长承秋月光  

旅枕　　　　　　　　　　【`宋`】孔武仲  

旅枕春风底翛然一梦惊漏移清禁逺天入小窗明桂玉梁园费山椒楚客情萧条过百五犹有卖花声  

送椰心簟与刘使君　　　　【`宋`】戴复古  

适有椰心席殷勤持赠君来从三屿国织作五花文凉暖宜冬夏清光隔垢氛桃笙与蕲簟优劣迥然分  

五言排律  

寄蕲州簟与元九因题　　　【`唐`】白居易  

笛竹出蕲春霜刀劈翠筠织成双鎻簟寄与独眠人卷作筒中信舒为席上珍滑如铺薤叶冷似卧龙鳞清润宜承露鲜华不受尘通州炎瘴地此物最闗身  

七言律  

白角簟　　　　　　　　　【`唐`】罗　邺  

叠玉骈珪巧思长露华烟魄让清光休揺雉尾当三伏似展龙鳞在一牀髙价不惟标越絶冷纹疑是卧潇湘杜陵他日重归去偏称醉眠松桂堂  

以竹夹膝寄赠袭美　　　　【`唐`】陆龟防  

截得筼筜冷似龙翠光横在暑天中堪临薤簟闲凭月好向松窗卧跂风持赠敢齐青玉案醉吟偏称碧荷筒添君野具教多着为着西斋谱一通  

鲁望以竹夹膝见寄次韵詶谢  

【`唐`】皮日休  

圎于玉柱滑于龙来自衡阳翠彩中拂润恐飞清夏雨叩虚疑贮碧湘风大胜书客裁成简颇赛谿翁截作筒从此角巾因尔戴俗人相访若为通  

白角簟　　　　　　　　　【`唐`】曹　松  

角簟功夫巳到头夏来全占满牀秋若言保惜归华屋只合封题寄列侯学卷晓冰常怕绽解铺寒水不教流蒲桃锦是潇湘底曽得王孙价倍酬  

碧角簟　　　　　　　　　　曹　松  

细皮重叠织霞纹滑腻铺牀胜锦茵八尺碧天无防翳一方青玉絶纤尘蝇行只恐烟黏足客卧浑疑水浸身五月不教炎气入满堂秋色冷龙鳞  

纸帐　　　　　　　　　　【`唐`】徐　夤  

为笑文园四壁空碎寒深入剡藤中误悬谢守澄江练自宿嫦娥白宫几疉玉山开洞壑半岩春雾结房栊针罗截锦饶他侈争及蒙茸暖避风  

纸被　　　　　　　　　　　徐　夤  

文采鸳鸯罢合欢细柔轻缀好鱼牋一牀明月盖归梦数尺白云笼冷眠披对劲风温胜酒拥听寒雨暖于绵五陵年少见皆笑却问儒生直几钱  

纸帐次栁子玉韵　　　　　【`宋`】苏　轼  

乱纹龟殻细相连惯卧青绫恐未便洁似僧巾白氎布暖于蛮帐紫茸氊锦衾速卷持还客破屋那愁仰见天但恐娇儿还恶睡夜深蹋裂不成眠  

送竹几与谢秀才　　　　　　苏　轼  

平生长物扰天真老去归田只此身留我同行木上座赠君无语竹夫人但随秋扇年年在莫鬬琼枝夜夜新堪笑荒唐玉川子暮年家口若为亲  

菊枕　　　　　　　　　　【`元`】马祖常  

东篱采采数枝霜包裹西风入梦凉半夜归心三径逺一囊秋色四屏香牀头未觉黄金尽镜里难教白发长几度醉来消不得卧收清气入诗肠  

芦花被　　　　　　　　【`元`】苏尔约苏哈雅  

采得芦花不涴尘翠蓑聊复借为茵西风刮梦秋无际夜月生香雪满身毛骨巳随天地老声名不让古今贫青绫莫为鸳鸯妒欵乃歌中别有春  

纸帐　　　　　　　　　　【`元`】谢宗可  

清悬四壁剡谿霜髙卧梅花月半牀茧瓮有天春不老瑶台无夜雪生香觉来虚白神光发睡去清闲好梦长一枕总无尘土气何妨留我白云乡  

芦花被　　　　　　　　　　谢宗可  

白似杨花暖似烘纤尘难到黑甜中软铺香絮清无比醉压晴霜夜不融一枕和秋眠落月五更飞梦逐西风谁怜宿鴈江汀冷赢得相思旧恨空  

竹夫人　　　　　　　　　　谢宗可  

胷次玲珑粉黛羞宵征何必抱衾裯应无云雨三更梦自有冰霜六月秋尽节每曽陈讽刺虚心那解老温柔専房不怕蛾眉妒只恐西风动别愁  

芦花褥　　　　　　　　　【`元`】吴景奎  

揺落蒹葭白露霜冰绡覆防带帱张琼台积雪和烟凝【`去声`】银浦流云入梦香失纼曾怜衣冷落吐茵空染酒淋浪雁声髣髴潇湘夜起坐俄惊月一牀  

鵞毛褥　　　　　　　　　【`元`】曹文晦  

野老铺陈亦好竒聚毛曽到蔡州池每思叠雪敷云处尚想眠沙泛浦时坐石未温惊客至累茵虽贵恐神疲正宜布被梅花帐豆粥凝香起未迟  

演法师恵纸帐　　　　　　【`元`】张　昱  

银灯夜照白纷纷四面光揺白縠文隔枕不闻巫峡雨绕牀惟走剡谿云风和栁絮何因到月与梅花竟不分塞北江南风景别却思氊帐旧从军  

纸帐　　　　　　　　　　【`元`】陆景龙  

谿藤雪净无瑕素箔围风絶可嘉梦入清虚明月照倦逰广汉白云遮茧窝春暖浮银色鲛室宵分散玉华警鹤一声天巳豁老夫诗思绕梅花  

竹簟　　　　　　　　　　【`明`】朱之蕃  

纹如流水滑如脂一片清光漾碧漪凉思入帷移翠影轻烟萦帐拂霜姿采真湘浦窗间梦写兴淇园枕上诗欲避炎蒸何处是石屏横展对芳池  

纸帐　　　　　　　　　　　朱之蕃  

慵飞兔頴厌涂鸦聨向书帷好蔽遮四面轻云萦柏子一窗斜月映梅花峭寒无隙难容入清梦常安不受哗葆得气完神亦固吴绫蜀锦为谁夸  

决明甘菊枕　　　　　　　　朱之蕃  

警枕神劳石枕寒无如药裹最相安剖来珠蚌光堪掬采积金英秀可餐布被暖香欺锦帐竹牀清气敌蒲团休论返黑方瞳炯熟寝通宵即大丹  

其二  

梦醒化蝶尚蘧蘧腹坦肱横两足舒青炯双瞳还映水緑添短发渐盈梳地钟灵卉充髙枕天付幽香媚隠居供帐从今夸雅丽牀头闲却读残书  

荅江似孙谢遗锦衾　　　　【`明`】程嘉燧  

曽无文绮赠交欢聊尔同裯恋一寒长枕正思裁十幅髙眠尽可拥三竿休嫌吟苦防时污应笑书痴画处刓博得新诗酬锦段衙斋传比练裠看  

其二  

故衾何意托交欢得共髙人寤寐寛不分秋风破茅屋从教夜雪满长安空牀独枕琴三尺逺札相遗绮一端早晩平津谁与报布衣思庇九州寒  

五言絶句  

竹簟　　　　　　　　　　【`唐`】元　稹  

竹簟衬重茵未忍都令卷忆昨初来日看君自施展闳师自天台见寄石枕　　　【`宋`】林　逋  

斲石自何许枕之怀赤城空庐复蕙帐旦暮白云生  

七言絶句  

赠元九文石枕　　　　　　【`唐`】刘禹锡  

文章似锦气如虹宜荐华簪緑殿中縦使凉飇生旦夕犹堪拂拭愈头风  

酬灵符秀才恵枕　　　　　【`唐`】张　祜  

八寸黄杨恵不轻虎头光照簟文清空心想此縁成梦拔劒灯前一夜行  

欹枕　　　　　　　　　　【`唐`】郑　谷  

欹枕髙歌日午春酒酣睡足最闲身明明防得穷通理未必输他马上人  

巳凉　　　　　　　　　　【`唐`】韩　偓  

碧阑干外绣帘垂猩色屏风画折枝八尺龙须方锦褥巳凉天气未寒时  

酬人寄簟　　　　　　　　【`唐`】鱼元机  

珍簟新铺翡翠楼澄玉水记方流惟应筠扇情相似同向银牀恨早秋  

赵子充示竹夫人诗葢凉寝竹器憩臂休膝似非夫人之职予为名曰青奴并以小诗取之  

【`宋`】黄庭坚  

秾李四弦风拂席昭华三弄月侵牀我无红袖堪娱夜政要青奴一味凉  

杂诗　　　　　　　　　　【`金`】王良臣  

道人知我爱禅房净扫阶前紫石牀软饱三杯风味好脱巾和月卧昏黄  

序山家幽寂之趣十首【`録一　元`】叶　颙  

一任猿惊野鹤猜老怀笑口要频开髙眠蕙帐春风暖不怕霜声入枕来  

楮帐　　　　　　　　　　【`元`】郑允端  

昔随阿母上蓬莱香气如云拂面来今日梦中犹是见梅花相对一牀开  

客散　　　　　　　　　　【`明`】方太古  

客散书堂秋日凉山风吹雨葛花香竹牀藤簟茶初熟消受山人午睡长  

吴越宫词　　　　　　　　【`明`】范　汭  

千门斜日四窗星山近帘衣分外青侍女夜闲眠不穏御牀圆枕缀金铃  

华顶　　　　　　　　　　【`明`】僧大香  

海色迢迢半紫氛娑椤开落夏将分道人清晓下山去纸被一牀铺白云  

## 御定佩文斋咏物诗选卷二百十九  

杂器类  

五言古  

大食瓶　　　　　　　　　【`元`】吴　莱  

西南有大食国自波斯传兹人最解寳厥土善陶埏素瓶一二尺金碧灿相鲜晶荧龙宫献错落鬼斧镌粟纹起防缀花穂蟠蜿蜒定州让巧薄卭邑鬬清坚脱指滑欲坠凝瞳冷将穿逖哉贾胡力直致蛟鳄渊常嗟古器物颇为世所捐襆衫易冠衮盘盎改豆笾礼图日以变戎索岂其然在时茍适用重译悉来前大寰幸混一四海际幅员县度缚绳絙娑夷航革船凿空发使节随俗混民编汉玉堆椟笥蕃罗塞鞍鞯城池信不隔服食奈渠迁轮囷即上据鼎釡畴能肩挿葩夺艳冶盛酪添馨羶当筵特见异博识无庸诠蔵之或论价裹之犹吾氊瑚尚可击碛路徒飞烟彼还彼牙市我且我桮圏角  

貒独不出记取征西年  

七言古  

瓶笙【`并引　　　　　　　　宋`】苏　轼刘几仲饯饮东坡中觞闻笙箫声杳杳若在云霄间抑扬往返粗中音节徐而察之则出于双瓶水火相得自然吟啸作瓶笙诗记之  

孤松吟风细泠泠独茧长缲女娲笙陋哉石鼎逢弥明蚯蚓窍作苍蝇声瓶中宫商自相赓昭文无亏亦无成东坡醉熟呼不醒但云作劳吾耳鸣  

雨伞　　　　　　　　　　【`元`】萨都拉  

开如轮合如束剪纸调膏防秋竹日中荷叶影亭亭雨里芭蕉声簌簌晴天却隂雨却晴二天之说诚分明但操大柄常在手覆尽东西南北行  

五言排律  

寄怪石石斛与鲁元翰　　　【`宋`】苏　轼  

山骨裁方斛江珍拾浅滩清池上几案碎月落杯盘老去怀三友平生困一箪坚姿聊自儆秀色巳堪餐好去防卿舍凭将道眼看东坡最后供霜雪照人寒  

七言律  

寄镏合刷缾与子由　　　　【`宋`】苏　轼  

老人心事日摧頽宿火通红手自焙小甑短缾良具足稚儿娇女共燔煨寄君东阁闲蒸栗知我空堂坐画灰约束家僮好收拾故山梨枣待翁来  

瓶笙　　　　　　　　　　【`元`】谢宗可  

炉头莫为热中鸣且作松风入耳清火抽添成别调汤痕深浅变秋声谁知冷暖情难尽自为炎凉诉不平何用绛唇吹玉管纤簧低咽夜三更  

得匏庵雨防诗辄次韵　　　【`明`】李东阳  

结构亲劳较短长栋材应不弃余良平分屋角三重溜巧借檐隂二尺凉槛外青山犹可送帘前紫燕莫愁妨从今穏作城东客雨笠烟簔不用将  

分咏药臼　　　　　　　　【`明`】沈　周  

山翁治药斫云根枵腹中容海月吞过砂牀剩金糁炼余石髓腻青痕无铭错认周王鼔有窍真移玉女盆采术人来识清杵数声遥在杏花邨  

七言絶句  

移石盆　　　　　　　　　【`唐`】陆龟防  

移得龙潋灔寒月轮初下白云端无人尽日澄心坐倒影新篁一两竿  

## 御定佩文斋咏物诗选卷二百二十  

香类  

五言古  

同阁学士赋金鸭烧香　　　【`元`】虞　集  

黄金铸为鸭焚兰夕殿中窈窕转斜月逶迤动微风绮席列珠树华灯连玉虹无眠待顾问不知清夜终  

和虞先生箸香　　　　　　【`元`】薛　汉  

竒芬捣精微纤茎挺脩直炧轻雪消晛火细萤耀夕素烟袅双缕暗馥生半室鼻观静里参心原坐来息有客臭味同相防终永日  

七言古【`附长短句`】  

赋得香出衣　　　　　　　【`梁`】刘孝威  

香出衣歩近气逾飞博山登高用邺锦含情动靥比洛妃香缨麝带缝金缕琼花玉胜缀珠徽苏合故年微恨歇都梁路逺恐非新犹贤汉君芳千里尚笑荀令止三  

旬  

烧香　　　　　　　　　　【`宋`】杨万里  

琢甆作鼎碧于水削银为叶轻如纸不文不武火力匀闭閤下帘风不起诗人自炷古龙涎但令有香不见烟素馨忽开茉利坼低处龙麝和沈檀平生饱识山林味不奈此香殊娬媚呼儿急取烹木犀却作书生真富贵  

七言律  

烧香　　　　　　　　　　【`宋`】陆　游  

寳薰清夜起氤氲寂寂中庭伴月痕小斮海沈非弄水旋开山麝取当门蜜房割处春方半花露收时日未暾安得故人同晤语一灯相对防云屯  

魏城马南瑞以异香见遗为赋  

【`元`】毛　麾  

梅心兰甲类元同气压荀家百和功借润更烦纤手玉出云初试博山铜崇朝日下亭亭葢三月花间细细风我有因缘在香火鼻端消息为君通  

其二  

二卉真香岂复加便宜编谱入雄夸畱残一防蔷薇水幻出诸天薝卜花佩带正垂金钿小熏炉孤起翠云斜金笼甲帐豪华事惭愧桑枢瓮牖家  

云州道中数闻异香　　　　【`元`】虞　集  

云中楼观翠岧嶤载道飞香逺见招非有芝兰从地出略无烟雾只风飘玉皇案侧当霄立王母池邉向日朝却防余薫散人世九天清露海尘遥  

龙涎香　　　　　　　　　【`元`】谢宗可  

瀛岛蟠龙玉吐凝轻氛飞绕博山青暖浮蛟窟潮声怒清彻骊宫蛰睡醒碧脑盈箱收海气红薇滴露洗云腥雨窓篝火浓熏被梦驾苍鳞上帝庭  

线香　　　　　　　　　　【`明`】瞿　佑  

捣麝筛檀入范模润分薇露合鸡苏一丝吐出青烟细半炷烧成玉筯麤道士每占经次第佳人唯验绣工夫轩窓几席随宜用不待高擎鹊尾炉  

香印　　　　　　　　　　　瞿　佑  

量酌香尘尽左旋曽烦巧匠为雕镌萤穿古篆盘红焰凤绕回文吐碧烟画内仅容方寸地数中元有范围天老来无复封侯念日日移当绣佛前  

烧香桌　　　　　　　　　　瞿　佑  

雕檀斵梓様新竒雾阁云窓任转移金兽小身平立处玉人双手并擡时轻烟每向穿花见细语多因拜月知有约不来闲凭久麝煤煨尽独敲棋  

斋居谢屠元勲送解家香　　【`明`】呉　寛  

坐来斋阁欲清心忽对名香到夜深已似古人频扫地更无俗客共鸣琴暖烟盘曲丝萦碧细屑圆成箸削金始信解家真得法清泉饼莫送词林  

印香盘　　　　　　　　　【`明`】朱之蕃  

不听更漏向谯楼自剖机贮案头炉面匀铺香粉细屏间时有篆烟浮回环恍若周天象节次同符五夜筹清梦觉来知改褰帷星火照吟眸  

香篆  

水沈初试博山时吐雾蒸云复散丝忽漫书空疑锦织相防扫素傍灯帷萦纡细缕虫鱼错断续残烟栁薤垂防向螭头闻阖殿罗襴擕出鳯凰池  

五言絶句  

寄南岳客乞灵芫香　　　　【`唐`】陆龟防  

闻説融下灵香似返魂春来正堪采试为斸云根贾天锡惠寳熏乞诗予以兵卫森画防燕寝凝清香十字作诗报之久失此藳偶于门下后省故纸中得之【`録五首　　宋`】黄庭坚  

石蜜化螺甲榠樝煮水沈博山孤烟起对此作森森  

其二  

轮囷香事巳郁郁著书画谁能入吾室脱汝世俗械  

其三  

牀帷夜气馥衣桁晩烟凝瓦沟鸣急雪睡鸭照华灯  

其四  

雉尾映鞭声金炉拂太清班近闻香早归来学得成  

其五  

衣篝丽纨绮有待乃芬芳当念真富贵自熏知见香  

香　　　　　　　　　　　【`金`】李俊民  

小炷博山鼎半残心字灰游蜂何处客应为百花来  

焚香　　　　　　　　　　【`明`】高　启  

斜霏动逺吹暗馥留微火心事共成灰牕间一翁坐  

六言絶句  

和黄鲁直烧香　　　　　　【`宋`】苏　轼  

四句烧香偈子随香徧满东南不是闻思所及且令鼻观先参  

有惠江南帐中香者戏赠　　【`宋`】黄庭坚  

百炼香螺沈水寳熏近出江南一穗黄云绕几深禅想对同参  

其二  

螺甲割昆仑耳香材屑鹧鸪斑欲雨鸣鸠日永下帷睡鸭春闲  

子瞻寄和复答　　　　　　　黄庭坚  

置酒未容虚左论诗时要指南迎笑天香满防喜公新趁朝参  

其二  

迎燕温风旎旎润花小雨斑斑一炷烟中得意九衢尘里偷闲  

焚香　　　　　　　　　　【`金`】高　宪  

茉利花心暁露蔷薇萼底温风洗念六根尘外忘言一炷烟中  

其二  

满地落花春暁一帘微雨轻隂正要金蕉引睡不妨玉陇知音  

其三  

纸帐收烟密下松皮卷火常虚午寂春闲小睡人间自有华胥  

其四  

沈水浓熏甲煎宫梅细点波津奕奕非烟非雾依依如幻如真  

七言絶句  

宫词　　　　　　　　　　【`唐`】王　建  

雨入珠帘满殿凉避风新出玉盆汤内人恐要秋衣着不住熏笼换好香  

薛舎人见徴恩赐香并二十八字同寄  

【`唐`】呉　融  

往歳知君侍武皇今来何用紫罗囊多缘有意重熏裛更洒江毫上玉堂  

春雨中偶成　　　　　　　【`宋`】张　耒  

春隂只与睡相宜卧听鸣禽语复飞一缕断香浮不散何人深院昼熏衣  

邃老寄龙涎香　　　　　　【`宋`】刘子翚  

瘴海骊龙供素沫蛮邨花露浥清滋微参鼻观犹疑似全在炉烟未发时  

烧香　　　　　　　　　　【`宋`】杨万里  

小阁疎櫺春昼长沈烟半穗弄轻黄老铃略不知人意故故褰帘放出香  

宫词　　　　　　　　　　【`宋`】花蕊夫人  

防真广殿绕宫墙楼阁相扶倚太阳净甃玉阶横水岸御炉香气扑龙牀  

其二  

安排诸院接行廊外监周回十里强青锦地衣红绣毯尽铺龙脑郁金香  

其三  

晓吹翩翩动翠旗炉烟千疉瑞云飞何人奏对偏移刻御史天香染绣衣  

从希顔觅笃耨香　　　　　【`金`】元好问  

緑洋竒亦赛浓梅永忆熏炉试浅灰尤物也知人爱惜帘筛风动只萦回  

其二  

自倚诗情合得消暮寒新火觉无聊悬知受用无多在试往新诗乞断瓢  

焚胜梅香　　　　　　　　【`元`】刘秉忠  

春风吹灭小檠釭梦断炉香结翠幢檐外杏花横素月恰如梅影在西窓  

午寝　　　　　　　　　　【`元`】元　淮  

莺来踏碎乱红翻尽日帘垂昼永间午睡觉来香味逺金猊犹有鹧鸪斑  

题露台夜炷图　　　　　　【`元`】掲祐民  

赭红清夜露台香月冷铜人正耐霜心事意知惟密防帝青天语近琅琅  

是年五月扈从上京学宫纪事  

【`元`】周伯琦  

鹧斑百和作坚材翥凤翔龙四壁开寳地晓张香积界始知天子是如来  

春寒　　　　　　　　　　【`明`】郯　韶  

十日春寒早闭门风风雨雨怕黄昏小斋坐对黄金鸭寂寂沈香火自温  

南郊杂韵　　　　　　　　【`明`】陆　容  

仙韶隐隐落空蒙台下传呼拜启同知是燔柴礼初献沈香火起烛天红  

## 御定佩文斋咏物诗选卷二百二十一  

灯烛类【`附烟火`】  

四言古  

金羊灯铭　　　　　　　　【`汉`】李　尤  

贤哲勉务惟日不足金羊载耀作明以续  

灯铭　　　　　　　　　　【`晋`】傅　元  

晃晃华灯含滋炳灵素膏流液元炷亭亭丹水阳辉飞景兰庭  

烛铭　　　　　　　　　　【`晋`】傅　咸  

煌煌丹烛焰焰飞光取则景龙拟象扶桑照彼幽夜炳若朝阳焚形鉴世无隐不彰  

五言古  

庭燎　　　　　　　　　　【`晋`】傅　元  

元正始朝享万国执珪璋枝灯若火树庭燎继天光  

灯　　　　　　　　　　　【`齐`】谢　朓  

发翠斜谿里蓄寳宕山抽茎类仙掌衔光似烛龙飞蛾再三绕轻花四五重孤对相思夕空照舞衣缝正月八日燃灯诗应令　　　【`梁`】简文帝  

藕树交无极花云衣数重织竹能为象缚荻巧成龙落灰然蕊盛垂油湿画峰天宫倘若见灯王愿可逢  

咏笼灯　　　　　　　　　　简文帝  

动焰翠帷里散影罗帐前花心生复落明销君讵怜  

咏池中烛影　　　　　　　【`梁`】元　帝  

渔灯且灭烬鹤焰蹔停辉自有衔龙烛青光入朱扉映水疑三烛翻池类九微入林如燐影度渚若萤飞河低扇月落雾上珠星稀章华终宴所飞葢且相追  

咏残灯　　　　　　　　　【`梁`】纪少瑜  

残灯犹未灭将尽更扬辉唯余一两焰裁得解罗衣  

咏灯檠　　　　　　　　　【`梁`】王　筠  

百华曜九枝鸣鹤映氷池朱光本内照丹花复外垂流辉恱嘉客翻影泣生离自销良不悔明白愿君知  

咏蜡烛　　　　　　　　　　王　筠  

执烛引佳期流影度单帷朣胧别绣被依稀见蛾睂荚明不足贵焦烬岂为疑所恐恩情改照君寻履綦  

咏灯　　　　　　　　　　【`梁`】呉　均  

昔在鳯凰阙七采莲花茎陆离防寳帐烂熳照文屏澹艶烟光转氛氲雾里轻能方三五夜桂树月中生  

和帘里烛　　　　　　　　【`梁`】刘孝威  

开闗帘影出参差风焰斜浮光烛绮带凝滴汚垂花赋得照棊烛诗刻五分成　　【`梁`】刘孝绰  

南皮弦吹罢终奕且留賔日下房栊闇华烛命佳人侧光全照局回花半隐身不辞纤手倦羞令夜向晨  

咏灯　　　　　　　　　　【`梁`】沈　氏  

绮筵日巳暮罗帷月未归开花散四照含光出九微风轩动丹焰氷宇澹清辉不轻蛾绕唯恐晓蝇飞  

三善殿夜望山灯　　　　　【`陈`】江　总  

百花疑吐夜四照似含春的的连星出亭亭向月新采珠非合浦赠佩异江濵若任扶桑路堪言并日轮  

奉和通衢建灯应制　　　　【`隋`】诸葛颖  

芳衢澄夜景法炬烂参差逐轮时徙焰桃花生落枝飞烟绕定室浮光映瑶池重阁登临罢歌管乗空移  

寒釭　　　　　　　　　　【`唐`】刘长卿  

向夕灯稍进空堂弥寂寞光寒对愁人时复一花落但恐明见累何愁暗难托恋君秋夜永无使兰膏薄  

咏残灯和杨孟载　　　　　【`明`】高　启  

凝寒结重晕逼曙零孤朶膏空逐漏水焰在同炉火恋影未成眠更就余光坐  

咏料丝灯　　　　　　　　【`明`】薛　蕙  

淮南玉为盌西京金作枝未若兹灯丽擅巧昆明池霏微状蝉翼连娟侔网丝烟空不碍视雾弱未胜持碧水点葱郁彩石染葳蕤霞疉有无色云攒深浅姿焚兰发香气对烛映红滋明月讵须侈夜光方可嗤  

烛　　　　　　　　　　　　薛　蕙  

客醉北堂上花生夜户中色乱歌梁月影暗舞衣风珠帘照不隔罗幌映疑空愿得陪长防相防曲未终  

七言古  

三日侍宴咏曲水中烛影　　【`梁`】庾肩吾  

重焰垂花比芳树风吹水动俱难住春枝拂岸影上来还桮绕客光中度  

禊饮嘉乐殿咏曲水中烛影　【`梁`】刘孝威  

火浣花心犹未长金枝密焰巳流芳芙蓉池畔涵停影桃花水脉引行光  

五言律  

烛　　　　　　　　　　　【`唐`】李　峤  

兔月清光隐龙盘画烛新三星花入夜四序玉调晨浮炷依罗幌吹香匝绮茵若逄燕国相持用举贤人送綦母三寺中赋得纱灯　　【`唐`】李　颀  

禅室吐香烬轻纱笼翠烟长绳挂青竹百尺垂红莲熠爚众星下玲珑双防前含光待明发此别岂徒然  

咏灯花同侯十一　　　　　【`唐`】韩　愈  

今夕知何夕花燃锦帐中自能当雪暖那肯待春红黄里排金粟钗头缀玉虫更烦将喜事来报主人公  

观山灯献徐尚书　　　　　【`唐`】段成式  

风杪影零乱露轻光陆离如霞散仙掌似烧上峩嵋道树千花发扶桑九日移因山成聚像不复借蟠螭  

其二  

涌出多寳防往来飞锡僧分明三五月传照百千灯驯狖移髙炷庆云遮半层夜深寒焰白犹自缀金绳  

灯花　　　　　　　　　　【`元`】贡　奎  

今夕离家逺灯花尽意开緑烟浮小晕红焰落轻煤影照频占喜心挑莫见猜遥知儿女坐欢笑对银台  

废檠　　　　　　　　　　【`元`】杨　载  

二尺书檠在如今久弃捐鱼膏虽有焰蠧简独无缘墙下偕遗砾窓间带旧烟却观提挈处辛苦悔当年  

元夕赐观灯　　　　　　　【`明`】杨　荣  

禁苑东风暖青霄月正中鱼龙千队戏罗绮万花丛云峤祥光丽星桥寳炬红太平多乐事此夕万方同  

元夕午门赐观灯　　　　　【`明`】金幼孜  

鼇山新结防列炬照晴天箫鼓瑶台上星河綘阙前防装千队好绣簇万花姸欢赏陪銮驭还歌既醉篇  

元夕赐观灯应制　　　　　【`明`】陈敬宗  

紫陌连清禁彤楼接綘河九门星防动万井月华多寳炬通宵晃鸾笙协气和臣民涵圣泽齐唱太平歌  

其二  

山拥金鼇壮云盘彩鳯来星河随斗转珠阙倚天开欢洽春声徧恩从淑气回愿歌鱼藻咏长奉万年杯  

懐旧何处观灯好　　　　　【`明`】储　巏  

何处观灯好台城并骑时酒邉防夜戏花下听春词火树璇霄发松棚防市移迟迟南陌上明月镇相随  

其二  

何处观灯好琳宫禁籞西星桥通碧落云网缀丹梯梅畔春犹寂松梢月渐低传柑谁得句痛饮忆宣谿  

其三  

何处观灯好风光帝里多鲛屏围寳炬鼇驾灔金河列第珠垂箔长桥蝀枕河谁家吹铁笛月午更相过  

咏墨纱灯　　　　　　　　　【`明`】曹学佺  

质裂横疑水光生薄似苔凭将彩笔画认作前刀裁鸟向空中度花从镜里开细防若无力不畏暁风催  

剪烛　　　　　　　　　　　【`明`】僧徳祥  

风处揺金蛹烟时闪墨鸦寸心终不昧双泪欲横斜渐过分诗刻虚开报喜花剪声初落指满席散春霞  

五言排律  

剪灯联句　　　　　　　　　【`元`】贡师防  

夜暖拈香茧春寒落剪刀劳心连郁结【`贡`】绮思出长缲点缀轻蝉翼【`呉子彦`】装粘细鳯毛风花凝琐碎【`贡`】云叶防周遭影烁金垂烬【`侯敬文`】光融玉作膏舞防围落絮【`刘子清`】歌扇逐飞桃带转银幡小【`贡`】轮回寳葢髙蜘蛛围露网【`呉`】顾兔堕秋毫莺掷翻红雪【`侯`】鱼跳起碧涛春阳嘘蛱蝶【`刘`】秋冷蜕虭蟧翠薄荷分钿丝柔柳散绦青童来綘节玉女翳纤翿碎讶珠胎迸尖愁燕尾翺微茫萦错落斜隙漏葡萄饴釡空烧蜡棚山漫结鼇浮尘笼漠漠流水滔滔纂绮难为密裁绡祗自劳婵娟妬清夜防蝀落晴臯制异宫人绶荣懐学士绹未曽分寳炬先许照幱袍剧赏尊频倒穷搜笔屡操盍簪嘶騕褭奋防舞豪曹酒促华筵散诗惭白战鏖时平无夜禁繁弱且归弢【`贡`】  

灯花联句　　　　　　　　【`元`】张　雨  

星阁迎寒閟霜钟动夜摐【`孝光`】酒深燔术火漏下续兰釭寸艸荧芝小【`雨`】丹葩瑞带双金枝交婉娈【`孝光`】银粟乱鬃鬞蜡结飞蛾笑【`雨`】膏融吐鳯汞珠光透镜【`孝光`】火齐幻垂幢的的煇青琐【`雨`】滛滛飐玉缸烛龙檠紫葢【`孝光`】翘燕缀红防邻眼书窥隙【`雨`】仙眉墨晕牕狂吟心蕊发【`孝光`】喜听足音跫折堲风吹座【`雨`】钩帘月堕江青藜如见遇挥手出纷厐【`孝光`】  

咏髙丽石灯　　　　　　　【`明`】唐之□  

窍石烛幽遐虚明讵异纱琢从箕子国爇向竺王家耿耿知悬烬亭亭讶作花定余神自照经残漏欲赊愿持明慧镜扬彩徧河沙  

观灯　　　　　　　　　　【`明`】朱　纯  

春色满侯家金莲夜吐花香膏融綘液细烬落金沙闪闪明珠箔荧荧映碧纱烟凝微作晕焰暖欲成霞绾结流苏重缤纷寳带斜人防隘珠翠月出让光华徧列雕防防高张绣幄遮休言非勅送吟对亦堪夸  

癸卯元夕曹能始席上咏夹纱灯屏得花字  

【`明`】呉　兆  

火树当筵出灯屏绕席斜逶迤一片影匼匝九枝华薄素流明月层波浸百花龙膏燃作雾鹤彩散成霞暁户莺窥镜春牕蝶误纱盈盈空内外瞰客若为遮  

七言律  

蜡烛　　　　　　　　　　【`唐`】郑　谷  

仙漏迟迟出建章宫帘不动透清光金闱露白新裁诏画阁春红正试妆涙滴杯盘何所恨烬飘兰麝暗和香多情更有分明处照得歌尘下燕梁  

长明灯　　　　　　　　　【`唐`】罗　隐  

破暗长明世代深烟和香气雨沈沈不知初点人何在祗见当年火至今暁似红莲开沼面夜如寒月镇潭心孤光自有龙神防雀戏蛾飞不敢侵  

灯花　　　　　　　　　　【`唐`】徐　夤  

点蜡烧银却胜裁九华红艶吐玫瑰独含冬夜寒光拆不傍春风暖处开难见只因能送喜莫挑唯恐坠成灰贪膏附热多相误为报飞蛾罢拂来  

咏灯　　　　　　　　　　【`唐`】僧慕幽  

钟断危楼鸟不飞荧荧何处最相宜香燃水寺僧开卷笔写春帏客着诗忽尔思多穿壁处偶然心尽断缨时孙康勤苦谁能念少减余光借与伊  

祥符寺九曲观灯　　　　　【`宋`】苏　轼  

纱笼擎烛迎门入银叶烧香见客邀金鼎转丹光吐夜寳珠穿蚁闹连宵波翻焰里元相激鱼舞汤中不畏焦明日酒醒空想像清吟半逐梦魂销  

上元观灯　　　　　　　　【`宋`】曽　巩  

九衢仙仗豫游归寳烛星繁换夕晖传醆未斜清禁月散花还拂侍臣衣天香暗度金虬暖宫扇双开彩鳯飞法曲世人听未足却迎朱辇下端闱  

灯夕呈刘帅　　　　　　　【`宋`】刘克荘  

士女如云服珥鲜暂陪猎较亦欣然清于坡老游杭市俭似乖崖在劒川使指何功烦卜夜遨头此念可通天粤人拥道千层防不见狨鞍三十年  

书灯　　　　　　　　　　【`元`】刘清叟  

一点兰膏数寸心小窓伴我夜沈沈暖分青焰藜烟细喜动红光花意深洞见苦心归典防照残幽梦入寒衾他时富贵不相弃移上长檠伴醉吟  

金钗剪烛　　　　　　　　【`元`】蒲道源  

歌舞兰堂夜色深烛花轻剪试钗金分开小鳯双飞翼拨尽寒灰一寸心玉泪乱随红防落蜡香留得碧云簪短檠二尺挑寒雨头白书生正苦吟  

走马灯　　　　　　　　　【`元`】谢宗可  

飇轮拥骑驾炎精飞绕人间不夜城风鬛追星低弄影霜蹄逐电去无声秦军夜溃咸阳火呉炬宵驰赤壁兵更忆雕鞍年少梦章台踏碎月华明  

天灯　　　　　　　　　　　谢宗可  

龙逐炎精下紫宫夜深不肯落云中光分霄汉三更黑影乱星辰万点红玉柱倚天擎火齐金绳系日挂瑶空照开仙阙朝元路綘节霓旌稳驾风  

莲灯　　　　　　　　　　　谢宗可  

万点芙蓉午夜芳醉防疑是水云乡兰釭照破西湖梦火树烧残太液香焰暖应愁擎夜雨烬寒不为倒秋霜元宵庭院东风晓零乱红衣落画梁  

水灯　　　　　　　　　　　谢宗可  

波明焰暖晩风闲泡影飞来镜里防万点芙蓉开碧沼一天星斗落氷盘珠浮赤水光犹湿火浴丹池夜未干照破鱼龙波底梦幽宫不怕五更寒  

书灯　　　　　　　　　　　谢宗可  

吾伊声里漏初长愿借丹心吐寸光万古分明防简册一生照耀付文章芸编清逼兰膏暖花烬时粘竹汗香明日金莲供艸制防人风露在秋堂  

灯花　　　　　　　　　　　谢宗可  

谁分春色上银台小草梢头吐烬煤丹萼擎烟深夜结朱蕤喷火背阳开吟对酒分诗罢旅馆敲棊待客来愿得东君膏泽满芳心一点不成灰  

泡灯　　　　　　　　　　　谢宗可  

焰吐兰膏映水晶澄不动一沤轻天星影落氷壶夜神汞光凝火齐明碧晕浮春丹气湿红云泛暖玉华清游鱼不觉三更冷飞入琉璃井底行  

雪灯　　　　　　　　　　　谢宗可  

一炬烧寒照夜长玉虫飞入白纱囊氷壶吞月涵秋影海蚌怀珠吐夜光六出自随飞烬落寸辉不受积隂藏浑疑冻壑寒崖底忽见东风转太阳  

塔灯　　　　　　　　　　　谢宗可  

拔地烧空寳炬长烛龙挂影照穹苍七层火树云生暖九曲神珠夜吐光霞点彤归净界星随綘节下西方如来应到天坛上万斛金莲绕歩香  

灯花给韵　　　　　　　　【`元`】胡天游  

寸烬能偷造化权花开花落自黄昏岂凭根本栽培力蹔借膏油养育恩隔幔乍疑笼日幄展屏聊当避风幡飘零满案无人问付与青娥淬鬓痕  

西湖放灯　　　　　　　　【`元`】张　雨  

共泛兰舟灯火閙不知风露湿青冥如今池底休铺锦此日槎头直挂星烂若金莲分夜炬空于云母隔秋屏却怜牛渚清狂甚苦欲燃犀走百灵  

灯花　　　　　　　　　　【`明`】张　羽  

画堂银烛映歌钟醉眼俄惊火树红白玉屏深留晩艶綘纱笼暖防春丛防干清泪非因雨狼藉残煤总为风更忆禁垣归路静金莲随马散文虹  

咏菩提叶灯　　　　　　　【`明`】吕　诚  

寳林萎叶堕天风一落人间便不同云镜荧煌开月匣并刀裁剪费春工星攒蜩翼氷绡薄华拥虾防玉栅红从此可传无尽藏五湖今有水晶宫  

元夕赐午门观灯　　　　　【`明`】金幼孜  

鳯辇初临鼔吹喧千官环侍紫宸邉九门灯火云霄上午夜山河锦绣前春散炉烟浮树暖月移寳仗映花姸从臣忝预传柑宴既醉犹歌湛露篇  

赐午门观灯应制　　　　　【`明`】陈　宗  

鼇峰千仞郁嵯峨万蜡荣春洽太和明月只随仙仗转红云偏近御筵多旌旄影飏黄金阙丝竹声翻白雪歌万岁三呼频祝颂醉归数问夜如何  

其二  

白玉仙京上帝家六龙遥驾五云车巨鼇此夕移三岛火树迎春吐万花水咽宫壶畱夜色欢腾黎庶乐年华承恩尽醉归来晩一派钧天隔彩霞  

河灯　　　　　　　　　　【`明`】李东阳  

火里莲花水上开乱红深緑共徘徊纷如列宿时时出宛似流觞曲曲来色界本知空有相恒河休叹劫成灰凭君莫话燃犀事水底鱼龙或见猜  

鞋灯　　　　　　　　　　【`明`】瞿　佑  

弓様新裁瘦不禁分明一掬照花隂凌波未试弯弯玉踏月还生歩歩金红蕾先开传密意赤绳双系结同心少年前度相防处唯恨秋千别院深  

鬪鸡灯　　　　　　　　　　瞿　佑  

怒挟争机下綘台月明照见影毰毸彩鸾舞镜肠应断丹鳯迎阳尾乍开五德有名终气合両雄相厄未心灰孟韩联句谁能续烧尽东风画烛煤  

咏老人灯　　　　　　　　【`明`】桑　恱  

假合分明两鬓秋鲍郎衫防带膏油衰顔自分随灰冷急景何妨秉烛游得火常时能暖腹避烟终夜只揺头却疑南极星辰现一点光芒落海陬  

元夕咏氷灯　　　　　　　【`明`】唐顺之  

正怜火树闘春姸忽见清辉映夜防出海鲛珠犹带水满堂罗防欲生寒烛花不碍空中影晕气疑从月里防为语东风暂相借来宵还得尽余欢  

上元夜帝御龙舟观鼇山恭述  

【`明`】王士骐  

紫禁鼇山结翠斿升平故事雅宜修春回九陌风仍暖月出千门雾乍收烟火楼台疑化国髙明世界正宸游何人不傍宫墙听天乐泠泠在御舟  

上张灯后苑以麦灯居中吾州所产也  

王士骐  

江南五月麦初黄野老慇懃进尚方织就丝丝氷比洁镂成叶叶玉分光谁髙市上千金价不数宫中七寳装闻道圣人昭俭德莹然一盏照中央  

石琉璃　　　　　　　　　【`明`】朱之蕃  

瑞石莹然氷雪姿琢成寳月半如规骊珠出海光犹湿牛渚燃犀照不遗丈室明涵金色界禅关朗映白毫眉蒲团坐防炉烟袅天禄何烦太乙藜  

烛泪　　　　　　　　　　【`明`】申时行  

风袭帘帷炬色寒鲛珠错落泻银盘红绡半湿金莲吐紫焰微销玉筯残传蜡汉宫春厌浥絶缨楚馆夜防干须知归院承恩日涓滴还将雨露防  

烛影　　　　　　　　　　【`明`】屠瑶瑟  

画梁疎影按红牙光入花丛比桂华时伴琼筵翻广乐乍浮纨扇隔轻纱溶溶春夜疑宵永闪闪秋闺共月斜散尽纒头天欲曙清光犹照五侯家  

五言絶句  

咏烛　　　　　　　　　　【`唐`】太　宗  

九龙蟠焰动四照逐花生即此流髙殿堪持代月明  

挑灯杖　　　　　　　　　【`唐`】骆賔王  

禀质非贪热焦心岂惮熬终知不自润何处用脂膏  

同张将蓟门观灯　　　　　【`唐`】孟浩然  

异俗非乡俗新年改故年蓟门防火树疑是烛龙然  

四时宫词　　　　　　　　【`元`】曹文晦  

掖庭春夜燕小队去红妆勅赐金莲烛雕防照海棠  

二月十五夜子浚兄灯防再赋  

【`明`】皇甫汸  

再吐金枝焰重开玉树花非闗躭夜饮直是眷年华  

其二  

防缕交花艶明珠减月辉君能畱顾盻时得奉芳菲  

七言絶句  

因梦得题公垂所寄蜡烛因寄公垂  

【`唐`】白居易  

照梁初日光相似出水新莲艶不如却寄两条君领取明年双引入中书  

圣灯　　　　　　　　　　【`唐`】薛　能  

莽莽空中稍稍灯坐防迷浊变清澄须知火尽烟无益一夜栏邉说向僧  

代夫作白蜡烛诗赠人　　　【`唐`】孙　氏  

景胜银釭香比兰一条白玉逼人寒他时紫禁春风夜醉草天书仔细防  

次韵馆中上元游葆真宫观灯  

【`宋`】韩　驹  

玉作芙蓉院院明博山香度小峥嵘直言水北人稀到也有盘姗勃窣行  

观野灯　　　　　　　　　【`宋`】朱　子  

飞萤腐艸寻常事作底兹山独耀芒须信地灵资物化金膏随处发明光  

谢韩实之直阁送灯　　　　【`宋`】陆　游  

旧友年来不作疎华灯乃肯寄蜗庐宁知此老萧条甚二尺檠前正读书  

宫词　　　　　　　　　　【`宋`】花蕊夫人  

夜色楼台月数层金猊烟穗绕觚棱重廊曲折连三殿密上真珠百寳灯  

其二  

天门宴罢九重闗楼倚银河气象间一点星毬垂綘阙五云仙伏下蓬山  

烛花　　　　　　　　　　【`元`】郝　经  

江城深夜作轻寒金粟堆盘蜡炬残应是灯花怜久客故随人意报平安  

令狐学士金莲图　　　　　【`元`】许有壬  

九天光彩动金闺辇路风香树影齐却笑汉家恩数薄只敎天禄待青藜  

晩泊维扬驿　　　　　　　【`元`】宋　褧  

朱轩翠馆郁岧嶤防处笙歌防处桥怪得隔江人望见夜深灯火似元宵  

书舎寒灯　　　　　　　　【`元`】叶　颙  

青灯黄卷伴更长花落银釭午夜香异日长檠珠翠处苦心寒焰莫相忘  

宫词　　　　　　　　　　【`明`】朱　权  

翠盘金缕綘纱笼银烛荧煌照汉宫应制草词书细字灯花报喜吐殷红  

元夕午门观灯应制　　　　【`明`】金幼孜  

阊阖重重夜不扄琼楼十二敞银屏东风一曲升平乐此夜都人尽许听  

防灯词　　　　　　　　　【`明`】瞿　佑  

傀儡妆成出敎坊彩旗前引两三行郭郎鲍老休相笑毕竟何人舞防长  

燕京歌　　　　　　　　　【`明`】刘效祖  

元防初分庭燎光君王亲御紫霞觞不知五夜春多少白日犹闻蜡炬香  

灯词　　　　　　　　　　【`明`】袁九淑  

家家行乐管弦催火树千枝向夜开见说南邻祠太乙笑声一片踏歌来  

附烟火  

七言古  

陈都阃宅防烟火　　　　　【`明`】张时彻  

正月初旬长昼昏北风吹沙江吐云千门弱柳青袅袅官院红梅开正芬雨霁张灯春不迟将军烟火夜偏竒层层岛屿神仙见灿灿云霄星斗垂寳塔崚跨紫峰青天削出金芙蓉芳兰映日琼瑶碧菡萏凌波玛瑙红蜡炬光中战马鸣奔如飞电突如鲸戈矛寒带隂山雪旗甲晴辉瀚海星野鸽双飞乍欲没衔枝喜鹊喳喳发芍药蒲萄悬翠屏瑚寳贝流明月空中捧出百丝灯神女新妆五彩明真人斩蛟动长劒狂客吹箫过洞庭翩翩舞蝶戏穿花海上楼台散赤霞须臾锦绣被满地明珠斗大纷如麻城中小儿齐拍手声声道好如雷吼击鼓弹筝时转喧河汉低回挂朱牖夜深賔客各言归主人长跪强牵衣朱苞细拆漳南橘白椀新盛北地梨聫床接席出丰膳美酒平斟玉屈巵清宵良防岂再得今我不醉将何为  

七言律  

赠放烟火者　　　　　　　【`元`】赵孟頫  

人间巧艺夺天工链药燃灯清昼同柳絮飞残铺地白槐花落尽满阶红纷纷灿烂如星陨防防喧豗似火攻后夜再翻花上锦不愁零乱向东风  

烟火戏　　　　　　　　　【`明`】瞿　佑  

天花无数月中开五色祥云绕綘台堕地忽惊星彩散飞空频作雨声来怒撞玉斗翻晴雪勇踏金轮起迅雷更漏已深人渐散閙干挑得防灯回  

## 御定佩文斋咏物诗选卷二百二十二  

火类  

五言古  

咏火　　　　　　　　　　【`齐`】王　融  

氷容惭逺鉴水质谢明辉是照相思夕早望行人归  

逺防放火　　　　　　　　【`梁`】庾肩吾  

风前细尘起月里黑烟生发焰防乔木侵光识逺城  

夜烧松明火　　　　　　　【`宋`】苏　轼  

岁暮风雨交客舎凄薄寒夜烧松明火照室红龙鸾快焰初煌煌碧烟稍团团幽人忽富贵蕙帐芬椒兰珠煤缀屋角香流铜盘坐防十八公俯仰灰烬残齐奴朝防蜡莱公夜长叹海康无此物烛尽更未阑  

云龙山观烧得云字　　　　　苏　轼  

丁女真水妃寒山便火耘陨霜知已杀坯户听初焚束缊方熠燿敲石俄氤氲落点甘泉烽横烟楚塞氛穷蛇  

上乔木潜蛟蹑浮云惊飞堕伤雁狂走迷痴麏谷蛰起蜩燕山妖窜防羵野竹爆逸响幽桂飘清芬散同秋照蠏快若夏燎蚊火牛入燕垒燧象奔呉军喧腾井陉口万马皆朱幩揺曵骊山隂诸姨烂红帬方随长风卷忽值絶涧分我本山中人习见匪独闻偶从二三子来访张隐君君家亦何有物象移朝曛把酒防飞烬空庭落缤纷行观农事起畦垅如缬纹细雨发春颖严霜倒秋蕡始知一炬力洗尽狐兔群  

七言古  

夜光篇　　　　　　　　　【`唐`】王冷然  

游人夜到汝阳间夜色溟蒙不解顔谁家暗起寒山烧因此明中得见山山头山下须臾满歴险縁深无暂断焦声散着群树鸣炎气傍林一川暖是时西北多海风吹上连天光更雄浊烟熏月黑髙焰爇云红初谓炼丹仙灶里还疑铸劒神谿中划为飞电来照物乍作流星并上空西山无艸光巳灭东顶荧荧犹未絶沸汤空谷数道水融尽隂崖防年雪两京贫病若为居四壁皆成凿照余未得贵游同秉烛惟将半影借披书  

徐使君分新火　　　　　　【`宋`】苏　轼  

临臯亭中一危坐三月清明改新火沟中枯木应笑人钻灼不燃谁似我黄州使君怜久病分我五更红一朶从来破釡跃江鱼只有清诗嘲饭颗起携蜡炬绕空屋欲事煎烹无一可为公分作无尽灯照破十方昏暗锁  

五言律  

晩上南山观烧　　　　　　【`元`】范　梈  

渡口向寥阒夕晖生翠屏随风初绕电翳雾忽如星鸟兽蒸宜遁柴扉照不扃闽都春始过雨洗合重青  

七言律  

松枝火　　　　　　　　　【`元`】谢宗可  

藓骨谁教劫火侵欲将春意破穷隂鳞髯光动红云起膏液香融紫雾深余烬尚畱霜后节残灰难灭岁寒心有时焰起随风转犹似苍龙涧底吟  

寒火　　　　　　　　　　【`明`】朱之蕃  

腾空烈焰挟灰飞望里荧煌暖气微禅性定余传指灭客心燃后御风归烹来石髓凉侵齿着尽霓裳冷切闱入火化人元不爇徒劳炙手借炎威  

六言絶句  

集王摩诘书语　　　　　　【`元`】张　雨  

夜深童仆静默月明辋水沦涟独与山僧饭讫寒林逺火初然  

七言絶句  

春烧　　　　　　　　　　【`元`】张　雨  

日落山前野烧生白茅黄苇地初晴明朝却赋雉带箭呼酒冈头防火城  

蚤至阙下朝　　　　　　【`明`】髙　启  

月明立傍御沟桥半启宫门未放朝驺吏忽传丞相至火城如昼晓寒销  

故山春日　　　　　　　　【`明`】杨　基  

梨花两枝春可怜下马折花山迳邉山中人家改新火隔树吹来榆柳烟  

## 御定佩文斋咏物诗选卷二百二十三  

烟类  

五言古  

咏烟　　　　　　　　　　【`梁`】简文帝  

浮空覆杂影含露密花藤乍如洛霞发颇似巫云登映光飞百仞从风散九层欲持翡翠色时吐鲸鱼灯  

浦狭邨烟度　　　　　　　【`陈`】张正见  

茅兰夹两岸野燎烛中川邨长合夜影水狭度浮烟收光暗鸟弋分火照渔船山人不炊桂樵华幸共然  

七言古  

米元晖画卷　　　　　　　【`元`】呉　镇  

烟光与山色缥缈相为容不知山色淡还复烟光浓虎儿断入图画中凭防展卷将无同但令絶景长在眼从渠轻霭随春风  

五言律  

烟　　　　　　　　　　　【`唐`】李　峤  

瑞气凌青阁空蒙上翠微迥浮双阙路遥拂九仙衣桑柘迎寒色松篁暗晩晖还当紫霄上时接彩鸾飞  

逺烟　　　　　　　　　　【`唐`】僧处默  

霭霭前山上凝光满薜萝髙风吹不起逺树得偏多翠与晴云合轻将淑气和正堪流野目朱阁意如何  

烟　　　　　　　　　　　【`明`】孟　洋  

湘流落日外沙防暮生烟杳杳千峰失霏霏万壑连鹊翻知浦树人语辨江船暗里猿声断幽人尚未眠  

应制题画【`烟雨　　　　　　明`】于慎行  

潇潇一幅上秋气满枫林半似随风引全疑夹雾隂逺峰防处暝疎树望来深笔底烟云色争知用作霖  

七言律  

和尚书咏烟　　　　　　　【`唐`】徐　夤  

无根无蒂结还融曽触岚光彻底空不散防知离毕雨欲飞须待落花风玲珑薄展鲛绡片羃防轻含鳯竹丛琼什捧来思旧隐扑穿户晓溟蒙  

茶烟　　　　　　　　　　【`元`】谢宗可  

玉川炉畔影沈沈淡碧萦空杳隔林蚓窍声微松火暗鳯团香暖竹窓隂诗成禅榻风初起梦破僧房雪未深老鹤迟归无俗客白云一缕在遥岑  

茶烟　　　　　　　　　　【`明`】瞿　佑  

蒙蒙漠漠更霏霏淡抹吟屏羃讲帷石鼎火红诗咏后竹炉汤沸客来时雪飘僧舎衣初湿花落觥船鬓巳丝唯有庭前双白鹤翩然趋避独先知  

五言絶句  

新烟　　　　　　　　　　【`明`】袁　凯  

覆堤初冉冉渡水尚迟迟一树梨花色犹能似旧时  

七言絶句  

宫词　　　　　　　　　　【`唐`】王　涯  

禁前烟起紫沈沈楼阁当中复道深长入暮天凝不散掖庭何处动秋砧  

西山　　　　　　　　　　【`宋`】刘克荘  

絶顶遥知有隐君餐芝种术鹿为群多因午灶茶烟起山下防来是白云  

堂邑宣化堂退食　　　　　【`元`】张养浩  

县斋公退炷炉熏聊为尘烦一解纷闭户不敎香逺去簟纹浮动半牕云  

题危太朴所藏荥阳郑防画秋峦横霭图  

【`元`】邓文原  

金风瑟瑟入空山邨落人家叶尽斑最是个中竒絶处一天烟霭有无间  

暮烟　　　　　　　　　　【`明`】胡宗仁  

送客归舟息树根萧疎枫叶掩柴门暮烟未即全遮眼犹露桥西一两邨  

## 御定佩文斋咏物诗选卷二百二十四  

薪炭类【`附灰`】  

五言古  

咏灰　　　　　　　　　　【`隋`】岑德润  

图规晕不缺气改律还虚欲燃愁狱吏弃道畏书未得逄强阵轻举欲焉如  

七言古  

答友人赠炭　　　　　　　【`唐`】孟　郊  

青山白屋有仁人赠炭价重双乌银驱却座上千重寒烧出炉中一片春吹霞弄日光不定暖得曲身成直身  

谢赵使君送乌薪　　　　　【`宋`】陈师道  

欲落未落雪近人将尽不尽冬压春风枝氷瓦有去鸟逺坊穷巷无来人忽闻叩门声遽速惊鸡透篱犬升屋使君传敎赐薪炭妓围那解思寒谷老身曲直不足云冷窓冻壁作春温定知和气家家到不独先生雪塞门  

雪晓舟中生火　　　　　　　【`宋`】杨万里  

乌银见火生緑雾便当水沈一浓炷却因断续更氤氲散作霏微暖袍袴须臾雾霁吐红光歘如云表生扶桑阳春和日曛满室苍顔渥丹疑醉乡忽然火冷雾亦灭只见红炉堆白雪窓外雪深三尺强窓里雪深一寸香  

五言律  

尘灰　　　　　　　　　　　【`唐`】骆賔王  

洛川流雅韵秦道擅苛威听歌梁上动应律管中飞光飘神女袜影落羽人衣愿言心未翳终兾效轻微  

五言排律  

初寒拥炉欣而成咏　　　　　【`明`】杨　慎  

闭户当严围炉似故人胡桃无赐炭【`宋世御炭以胡桃文鹁鸽色为上`】榾柮有穷薪儿免号寒喜翁便永夜亲焰腾金菡萏灰聚玉麒麟剪烛休论跋传杯莫记巡煎茶浮蠏眼煨芋皱虬鳞一点那容雪千门预借春防桥何事者冻缩苦吟身  

七言律  

榾柮窝　　　　　　　　　【`元`】陆景龙  

安乐窝中兴澹然灵根斫得自樵仙地炉伏火春如海雪屋围风夜似年香透玉酥和芋拨脂流琥珀带松燃絶胜沈水烧金鸭吹彻参差恼醉眠  

董明府除夕惠炭　　　　　【`明`】谢应芳  

范叔寒多正不禁乌薪意重比乌金賖来脱粟忙炊饭留得焦桐好制琴环堵一龛春盎盎丽谯三鼔夜沈沈砚池氷释龙香暖写我朝来抱膝吟  

木炭　　　　　　　　　　【`明`】朱之蕃  

墨沼苍龙蜕骨坚氷霜难犯地炉邉送来雪里寒威重领取春回暖律先炙手何劳争倚附熏心喜见息风烟乌金声实真相称不朽精神借火传  

七言絶句  

小游仙诗　　　　　　　　【`唐`】曹　唐  

去住楼台一任风十三天洞暗相通行厨侍女炊何物满灶无烟玉炭红  

以少炭寄江子之　　　　　【`宋`】晁冲之  

金籍曽通玉虚殿仙曹拟拜翠微郎莫嫌薄上温黁火犹得浓熏笃耨香  

杜善甫乞炭　　　　　　　【`金`】刘　勲  

笔口酸嘶解说穷寒炉随手变春红因君大笑涪翁拙费尽竒香得马通  

仙居吟　　　　　　　　　【`元`】僧清珙  

山风吹破故窓纸片片雪花飞入来添尽布裘浑不暖拾枯深拨地炉灰  

## 御定佩文斋咏物诗选卷二百二十五  

农类  

四言古  

劝农　　　　　　　　　　【`晋`】陶　濳  

熙熙令音猗猗原陆卉木繁荣和风清穆纷纷士女趋时竞逐桑妇宵征农夫野宿  

其二  

气节易过和泽难乆冀缺携俪沮溺结耦相彼贤逹犹勤垄亩矧伊众庶曵裾拱手  

和陶劝农　　　　　　　　【`宋`】苏　轼  

聼我苦言其福永乆利尔鉏耜好尔邻耦剪艾蓬藋南东其畆父兄搢梃以抶游手  

其二  

天不假易亦不汝匮春无遗勤秋有厚冀云举雨决妇姑毕至我良孝爱袒跣何媿  

五言古  

癸卯岁始春懐古田舎　　　【`晋`】陶　濳  

先师有遗训忧道不忧贫瞻望邈难逮转欲志常勤秉耒欢时务解顔劝农人平畴交逺风良苖亦懐新虽未量岁功即事多所欣耕种有时息行者无问津日入相与归壶浆劳近邻长吟掩柴门聊为垄亩民  

丙辰岁八月中于下潠田舎获　陶　濳  

贫居依稼穑戮力东林隈不言春作苦常恐负所懐司田眷有秋寄声与我谐饥者欢初饱束带鸣鸡扬檝越平湖泛随清壑回郁郁荒山里猿声闲且哀悲风爱静夜林鸟喜晨开曰余作此来三四星火颓姿年逝巳老其事未云乖遥谢荷蓧翁聊得从君栖  

借田　　　　　　　　　　【`梁`】武　帝  

寅宾始出日律中方星鸟千亩土膏紫万顷陂色缥严驾伫霞昕浥露逗光晓启行天犹暗伐鼓地未悄苍龙发蟠蜿青旂引窈窕仁化洽孩虫徳令禁胎夭耕借乗月暎遗滞指秋杪年丰廉让多岁薄礼节少公卿秉耒耜庶甿荷鉏耰一人慙百王三推先亿兆  

田家即事　　　　　　　　【`唐`】李　峤  

旧居东臯上左右俯荒邨樵路前傍岭田家遥对门欢娯始披拂惬意在郊原余霁荡川雾新秋仍昼昬攀条憩林麓引水开泉源稼穑岂云倦桑麻今正繁方求静者赏偶与濳夫论鸡黍何必具我心知道尊  

新晴野望　　　　　　　　【`唐`】王　维  

新晴原野旷极目无氛垢郭门临渡头邨树连谿口白水明田外碧峯出山后农月无闲人倾家事南亩  

田家杂兴　　　　　　　　【`唐`】储光羲  

众人耻贫贱相与尚膏腴我情既浩荡所乐在畋渔山泽时晦冥归家蹔闲居满园植葵藿绕屋树桑榆禽雀知我闲翔集依我庐所愿在优游州县莫相呼日与南山老兀然倾一壶  

其二  

梧桐防我门薜荔网我屋超超两夫妇朝出暮还宿稼穑既自种牛羊还自牧日旰懒耕锄登髙望川陆空山足禽兽墟落多乔木白马谁家儿聨翩相驰逐  

其三  

种桑百余树种黍三十亩衣食既有余时时会亲友夏来菰米饭秋至菊花酒孺人喜逄迎稚子解趋走日暮闲园里团团防榆柳酩酊乗夜归凉风吹户牖清浅望河汉低昻看北斗数瓮犹未开明朝能饮否  

行次田家澳梁作　　　　　　储光羲  

田家俯长道邀我避炎氛当暑日方昼髙天无片云桑间禾黍气柳下牛羊群野雀栖空屋晨风不复闻前登澳梁坂极望温泉分逆旅方三舎西山犹未曛  

田家即事答崔二东臯作　　　储光羲  

元鸟双双飞杏林初发花呴媮命僮仆可以树桑麻清旦理犁锄日入未还家  

田家　　　　　　　　　　【`唐`】杨　顔  

小园足生事寻胜日倾壶莳蔬利于鬻才青摘已无四邻依野竹日夕采其枯田家心适时春色遍桑榆  

题农夫庐舎　　　　　　　【`唐`】丘　为  

东风何处至已绿湖上山湖上春既早田家日不闲沟塍流水处耒耜平芜间薄暮饭牛罢归来还闭闗  

南谿春耕　　　　　　　　【`唐`】钱　起  

荷蓑趋南径戴胜鸣条枚谿雨有余润土膏宁厌开沟塍落花尽耒耜度云回谁道耦耕倦仍兼胜赏催日长农有暇悔不带经来  

观邨人收山田　　　　　　　钱　起  

六府且未盈三农争务作贫民乏井税塉土皆垦凿禾黍入寒云茫茫半山郭秋来积霖雨霜降方铚获中田聚黎甿反景空邨落顾惭不耕者防禄同卫鹤庶追周任言敢负谢生诺  

田家　　　　　　　　　　【`唐`】柳宗元  

蓐食狥所务驱牛向东阡鸡鸣邨巷白夜色归暮田札札耒耜声飞飞来乌鸢竭兹筋力事特用穷岁年尽输助徭役聊就空自眠子孙日以长世世还复然  

观稼　　　　　　　　　　【`唐`】白居易  

世役不我牵身心常自若晩出看田亩闲行傍邨落累累绕场稼啧啧群飞雀年丰岂独人禽鸟声亦乐田翁逄我喜黙起具杯杓敛手笑相延社酒有残酌愧兹勤且敬藜杖为淹泊言动任天真未觉农人恶停杯问生事夫种妻儿获筋力苦疲劳衣食常单薄自慙禄仕者不曾营农作饱食无所劳何殊衞人鹤  

古风　　　　　　　　　　【`唐`】李　绅  

锄禾日当午汗滴禾下土谁知盘中餐粒粒皆辛苦  

田居春耕　　　　　　　　【`宋`】秦　观  

鸡号四邻起结束赴髙原戒妇预为黍呼儿随掩门犁鉏带晨景道路更笑喧宿潦濯芒屦野芳簪髻根霁色披窅霭春空正鲜繁辛夷茂横阜锦雉娇空园少壮已云趋伶俜尚鸱蹲蟹黄经雨润野马从风犇邨落次第集隔塍致寒暄眷言月占好努力竞晨昬  

老农　　　　　　　　　　【`宋`】刘子翚  

山前有老农给我薪水役得钱径沽酒醉卧山日夕忘形与之语妙理时见益志士多隐沦欲学惭未识  

劳农　　　　　　　　　　【`宋`】朱　子  

四体久不勤筋力坐驽缓何事两山阿离离豆苖满多谢植杖翁居然见长短  

次韵黄子理宣徳田居四时　【`宋`】僧道濳  

四序自逶迤田园常局促春阳旋东臯廹我事铫鎒出种曝篱根驱牛饮谿曲晖晖明昭阳聒聒喧布谷颓龄惜筋骸晓睡谩云足蓐食出柴门荷蓧赴幽谷搴条视柔桑密叶已舒绿今年气早膏雨厌霡霂邻翁一时来耕耨毎相属  

其二  

离离小麦黄习习南风度桑枣暗蓬麻耕鉏困朝暮种屋东隅翠蔓已分布黄花引疎篱冉冉欲横路白水漫青秧聨翩下鸥鹭新丝换浊酒肴蔌羞薄具扫洒聚比邻环坐防髙树稚子羡赢余牵衣傍翁妪牛羊岭外归落日林梢去饷妇亦还家笑言隔烟雾  

其三  

朔风鸣髙林囘塘氷已结牛羊卧茅屋原野暗飞雪壮男臂雕弓短后事田猎饥鹰一号呼荒径洒毛血归来夸意气邻舎呼饮啜明朝过南山更欲穷窟穴寒炉然豆箕光焰时起灭布被拥娇儿从渠踏里裂老翁寝不寐展转念鵞鸭篱落易穿窬狐狸恐惊发  

田家四事　　　　　　　　【`元`】方　防耕  

古人以农仕仕即为公卿未仕有常业安得不躬耕我耕常及时破瑰当初晴坟垆土性异勤怠人力并泥涂淤手足雾露沾裳缨妇子挈午饷劳苦寛我情罢耕亟放牧吾牛亦饥鸣投耒重囘首深山空月明  

种  

我生古扬州田下异梁雍山田种荒菜水田种浮葑地力肥瘦兼农噐有无共及时撒新谷抟黍递幽哢生意日夜长移秧趁芒种未嫌豚酒祝自乐鸡黍供落日竹枝歌犹是豳原颂  

耘  

良苖已入土田间水沄沄昨夜苖根发翳叶如烟云草生害我苖匝月一再耘是时人苦热出门天未昕郁蒸体流膏爬捽手生皲手荼拥根节腰草驱蝇蚊青青衿佩子从事哀我勤我勤自乐此尔非沮溺群  

获  

凉风入衣襟斜日照墟落我稼将登场筑杵声槖槖宵征备寇盗日行呀防雀腰镰赴田间是处竟秋获刈疾笑翁健负重惭儿弱山炊杂戎菽野草配场藿人生累衣食计较一饷乐已矣复何言吾生老耕凿  

耕图　　　　　　　　　　【`元`】赵孟頫二月  

东风吹原野地冻亦已消早觉农事动荷锄过相招迟迟朝日上炊烟出林梢土膏脉既起良耜利若刀髙低徧飜垦宿草不待烧幼妇颇能家井臼常自操散灰缘旧俗门径环周遭所冀岁有成殷勤在今朝  

三月  

良农知土性肥瘠有不同时至万物生芽蘖由地中秉耒向畎亩忽徧西与东举家往于田劳瘁在尔农春雨及时降被野何蒙蒙乗兹各布种庻望西成功培根利秋实仰天望年丰但使隂阳和自然仓廪充  

十二月  

一日不力作一日食不足惨淡岁云暮风雪入破屋老农气力衰伛偻腰背曲索绹民事急昼夜互相续饭牛欲牛肥茭藁亦预蓄蹇驴虽劣弱挽车致百斛农家极劳苦岁岂恒稔熟能知稼穑难天下自蒙福  

归田乐　　　　　　　　　【`元`】张养浩  

日月底天庙阳瘅土脉生习习恊风来颙颙众蛰惊农人服厥亩薄言事春耕缺堤流防防灌木鸣嘤嘤白扉飐青帘绿野明丹英蚕妇喜形色牧竖歌传声天随野色遥山与吟懐清向来悭一际今者幸四并倘佯子真谷万事秋毫轻  

勤耕亭　　　　　　　　　【`元`】傅若金  

日月靡闲暇四序更运之斯人务作业矧敢怠遑时负耒适西畴恒患耕作迟仲春时雨至群物具含姿牛食青涧阿鸟鸣芳树枝兴言播嘉谷夙夜将耘耔岂不懐逸居亦念寒与饥但使秋税毕聊乐及我私羲农虽巳逺沮溺不吾欺努力顺天命素餐非所知  

早出田所　　　　　　　　【`明`】袁　凯  

愧无经济术徒有茂异名行游三十年不见有所成归来得荒地黾勉始学耕方春多云气甘雨亦时行大泽含澄澜沟浍皆满盈清晨出门去路与烟雾并庻几望秋实敢懐勤苦情日午有浊醪挥汗且复倾  

田家杂咏　　　　　　　　【`明`】樊　阜  

嘉树防衡门鸣鸠遍邨墅薄言农务兴力作无男女晨防烟未起驱牛理田圃兹时若晏嬉争得好禾黍清晓闻雨过春流涨谿渚小儿学把犁小女亦能杵生理勿嫌防浮荣非我取  

其二  

少长郊墟中县官名未识长时带好容不见恶顔色髙垄麦穂齐雉鸣自藏翼野田耕耨余工力暂时息日夕防邻家黄牛卧篱侧酒酣勉诸孙耕作当努力防雨过前邨鸟鸣催蓐食  

其三  

乌桕防我墙白茅覆我屋荷蓧朝出耘依依暮归宿少妇勤织缝诸孙解樵牧秋风禾黍收寒日照原陆鸟雀啾啾鸣园篱多草木官租及早偿莫待里胥督  

其四  

山邨颇幽僻甘向田间老邻家隔短墙出入同一道桑柘团午隂鹜雏牝鸡抱夕阳雨外明谿上山色好夫妇话绸缪农工非草草秧长及时移明朝饭湏早  

田家　　　　　　　　　　【`明`】祝允明  

谿流浸茅宇短檐挂犁鉏柔桑交午隂幽禽时相呼稚子跨犊眠梦归朝餔稼翁释其劳暂往携陶壶老妻督少妇择茧停辟纑轻雨日日零群苖尽懐苏  

夏日田园即事　　　　　　【`明`】蒋山卿  

沈沈夜来雨泱泱川上平田家趋时作驱牛急晨耕遥遥阡陌间肃肃老少并札札耒与耜咿咿桔橰声纡囘野水入绵延禾稼盈劬苦事一时倐忽见秋成四体虽云疲所贵惟此生此生各有分胡乃不自营寥寥千载下宁知沮溺情  

南庄观获作　　　　　　　【`明`】王　问  

畇畇泾上田粒养岁所需黾勉事朝夕聊尔谋一盂归来已十年取足不愿余泽泽稼事劳念尔苦沾涂予也观厥成腼彼荷蓧徒四体不常勤而有此廪庾长日茅茨下击缶歌乌乌上以供粢盛下以奉亲娱以恵我周亲布徳赒比闾  

湖庄观获　　　　　　　　　王　问  

清川泛容与轻飇动防波霜气日夕寒岁暮栖岩阿遹观湖上农子妇纷取禾瓯寠盈筐箱比屋廪嵳峩醑酒燕乡社击缶笑以歌仰荷皇泽覃早得谢鸣珂絶轨车马途何由逄轗轲优游养余齿但愿丰年多  

田家　　　　　　　　　　【`明`】袁　褧  

谁言田家乐所乐亦岂常耕敛稍不给丰歉复相当五月了蚕事十月登稻梁所入不偿用闲少实多忙营营事公私劳苦过即忘岁功已告毕蜡社聚一方酌酒宰鸡豚鼓腹坐山阳宁知朱门内昼夜罗酒浆贫富在所遭苦乐难较量  

七言古【`附长短句`】  

寄宿田家　　　　　　　　【`唐`】髙　适  

田家老翁住东陂説道平生隐在兹鬓白未曾记日月山青毎到识春时门前种柳深成巷野谷流泉添入池牛壮日耕十亩地人闲长扫一茅茨客来满酌清樽酒感兴平吟才子诗岩际窟中藏鼹鼠潭边竹里隐鸬鷀邨墟日落行人少醉后无心怯路岐今夜只应还寄宿明朝拂曙与君辞  

田家行　　　　　　　　　【`唐`】王　建  

男声欣欣女顔悦人家不怨言语别五月虽热麦风清檐头索索缲车鸣野蚕作茧人不取叶间扑扑秋蛾生麦收上场绢在轴的知输得官家足不望入口复上身且免向城卖黄犊田家衣食无厚薄不见县门身即乐  

送呉叔举主簿往清江受纳秋苖  

【`宋`】王庭珪  

田头作谷催入塲一半白着输官仓庐江主簿喜懐檄放船椎鼓开帆樯萧滩老农公事毕夹道欢呼罗酒浆笑言归去唤妻子今年租米两平量  

揷秧歌　　　　　　　　　【`宋`】杨万里  

田夫抛秧田妇接小儿防秧大儿插笠是兜鍪蓑是甲雨从头上湿到胛唤渠朝餐歇半霎低头折腰只不答秧根未牢莳未匝照管鵞儿与雏鸭  

题申季山所藏李伯时画邨田乐图  

【`宋`】戴复古  

春秧夏苖秋遂获官赋私逋都了却鸡豚社酒赛丰年醉唱邨歌舞邨乐鼓笛有声无曲谱布衫颠倒傞傞舞欲识太平真气象试看此画有佳趣管弦声按宫商发细转栁腰花十八罗帏绣幕拂香风九醖葡萄金盏滑王孙公子巧欢娯勿将富贵笑田夫非渠耕稼饱君腹问有黄金可乐无  

田家吟　　　　　　　　　【`元`】胡天游  

邨南邨北鸣鹂黄舎东舎西开野棠坡晴渐放桑眼绿水暖忽报秧牙长老翁躬耕催早起女绩男舂妇炊黍犊儿狂走未胜犁蚕蚁半生犹恋纸一春莫笑田家苦苦乐原来两相补君不见踏歌槌鼓肉如山昨日原头祭田祖  

水车歌　　　　　　　　　【`元`】曹文晦  

老农呼妇呼孙子齐上沟车踏河水浪走源头雪霰飞天翻脚底风雷起飒飒昆明龙蜕骨宛宛常山蛇顾尾倐尔盈科叹水哉激之过颡由人耳吼声防防河伯怒苖色芃芃田畯喜阿香滴瓢苦瑟缩鲛人泣绡无尺咫苏枯幸活庄子鲋腾空如化琴髙鲤东郊桔橰不亦劳西隣辘轳安足拟忘机却笑抱瓮夫巧制端从斲轮氏天心普顺固无边人力强为终有已欲令田野息愁叹正在庙堂能燮理五风十雨岁穰穰弃置沟车如敝屣  

田家乐寄张师孟　　　　　【`明`】鐂　炳  

田家乐今年庄农好秋作蛰龙蜕骨桔橰悬五谷咸登时雨若官家更忧民力疲公田折布能轻赍小姑携筐嬾梳洗拾得棉花如雪肥大姑轧轧催机杼疎帘树影寒蛩语鬓云笼雾飏西风睂月生凉褪秋暑山径牛羊下夕墟萧萧榆柳草堂虚野老杖藜邀小酌诸孙灯火读残书  

五言律  

张谷田舎　　　　　　　　【`唐`】储光羲  

县官清且俭深谷有人家一径入寒竹小桥穿野花碓喧春涧满梯倚绿桑斜自説年来稔前邨酒可賖  

田舎　　　　　　　　　　【`唐`】杜　甫  

田舎清江曲柴门古道傍草沈迷市井地僻懒衣裳榉柳枝枝弱枇杷树树香鸬鷀西日照晒翅满鱼梁太和戊申岁大有年诏赐百寮出城观秋稼谨书盛事以俟采诗者　　　【`唐`】刘禹锡  

长安铜雀鸣秋稼与云平玉烛调寒暑金风振顺成川原呈上瑞恩泽赐闲行欲返重城掩犹闻歌舞声  

江上田家　　　　　　　　【`唐`】包　何  

近海川原薄人家本自稀黍苗期腊酒霜叶是寒衣市井谁相识渔樵夜始归不湏骑马问恐畏狎鸥飞  

田家　　　　　　　　　　【`唐`】司空曙  

田家喜雨足邻老相招携泉溢沟塍壊麦髙桑柘低呼儿催放犊宿客待烹鸡搔首蓬门下如将轩冕齐  

赠田家翁　　　　　　　　【`唐`】耿　湋  

老人迎客处篱落稻畦间蚕屋朝寒闭田家昼雨闲门闾新薙草蹊径旧谙山自道谁相友邀余试徃还  

赠田家翁　　　　　　　　【`唐`】杜荀鹤  

田家真快活防嫁不离邨州县供输罢追随鼓笛喧盘餐同老少家计共田园自説身无事应官有子孙  

田家　　　　　　　　　　【`唐`】李建勲  

不识城中路熙熙乐有年木盘擎社酒瓦鼓送神钱霜落牛归屋禾收雀满田遥陂过秋水闲阁钓鱼船  

再出行田　　　　　　　　【`宋`】韩　琦  

丰岁观农获先畴路不遐子多宜晩谷生拗就新麻荞麦方成龊蔓菁未入桠乡民愚自诧太守是吾家  

田舎　　　　　　　　　　【`宋`】范成大  

呼唤携鉏至安排斜圃忙儿童眠落叶乌雀噪斜阳烟火邨声逺林菁野气香乐哉今岁事天末稻云黄  

农家　　　　　　　　　　【`宋`】陆　游  

南亩勤菑获西成谨盖藏种荞乗霁日斫荻待防霜谿碓新舂白山厨野蔌香何湏北窗卧始得傲羲皇  

农家　　　　　　　　　　　陆　游  

大布缝袍稳干薪起火红薄才施畎亩朴学教儿童羊要髙为栈鸡当细织笼农家自堪乐不是傲王公  

其二  

东舎女乗龙西家妇梦熊翁夸酒重碧孙爱果初红栗烈三冬近团栾一笑同营生无缪巧百事仰天公  

其三  

诸孙晩下学髻脱绕园行互笑藏钩拙争言鬬草赢爷严责程课翁爱哺饴饧富贵宁期汝他年且力耕  

宿农家　　　　　　　　　【`宋`】戴复古  

门巷规模古田园气味长小桃红破萼大麦绿衔芒稚犬迎来客归牛带夕阳儒衣媿飘泊相就説农桑  

出社下岭望九洲流陂稻田可爱  

【`明`】鐂　崧  

度岭望平田人家隐翠烟邨墟自鸡犬风物似神仙晩树依沙立秋粳带水眠几时驱两犊投迹此安防  

夜宿田舎　　　　　　　　【`明`】华　察  

郊居观获罢暝色满荆扉岁事山田薄人家茅屋稀荒园寒照敛独树暮禽归夜静然灯坐髙窗黄叶飞  

田家吟　　　　　　　　　【`明`】卢　澐  

防是农家乐收成十月天春耕余谷种秋税了官钱儿女团朝日鸡豚散野田邻翁相见处丰稔説明年  

田家乐　　　　　　　　　【`明`】邓　渼  

烟火髙原合鸡豚小市通夜行防虎穽寒至筑牛宫捕雀遵桑翳浇麻引竹筒今年倍收秫不怕瓮头空  

五言排律  

奉和圣制至长春宫登楼观稼穑之作  

【`唐`】苏　颋  

帝迹奚其逺皇符之所崇敬时尧务作尽力禹称功赫濯惟元后经营自左冯变芜秔稻实流恶水泉通国阜犹前豹人疲讵昔熊黄图廵沃野清吹入离宫是阅京坻富仍观都邑雄凭轩一何绮积澑写晴空礼节家安外和平俗在中见龙垂渭北辞雁指河东睿思方居镐宸游若饮丰宁夸子云从只为猎扶风  

田家　　　　　　　　　　【`唐`】王　维  

旧谷行将尽良苖未可希老年方爱粥卒岁且无衣雀乳青苔井鸡鸣白板扉柴车驾羸牸草屩牧豪豨夕雨红橊拆新秋绿芋肥饷田桑下憇旁舎草中归住处名愚谷何湏问是非  

六言律  

春耕　　　　　　　　　　【`明`】杨　慎  

五风十雨乐岁东皐西崦人家水心鱼浮菖叶屋角鸠鸣杏花饷垄青梅煮酒访邻绿笋烹茶问津宁知沮溺祠田但祝污邪  

七言律  

和游尧臣劝农韵　　　　　【`宋`】王　炎  

传呼稳凭笋舆行喜见漫山麦浪平道上老农皆好语年来瘦地有新耕草深黄犊阳坡暖雨过青蒲野水生桃李隂中春事好田家鸡犬亦欢声  

次秀野躬耕桑陌旧园之韵　【`宋`】朱　子  

郊园旱久只多蹊昨夜欣沾雨一犁已办青鞵随老圃便驱黄犊过深溪农谈剰喜乡隣近馌具仍教妇子携指防竹寒沙碧处不知何似锦城西  

邨居初夏　　　　　　　　【`宋`】陆　游  

天遣为农老故乡山园三亩镜湖旁嫩莎经雨如秧绿小蝶穿花似茧黄斗酒只鸡人笑乐五风十雨岁丰穰相逄但喜桑麻长欲话穷通已两忘  

获稻用分秧韵　　　　　　【`明`】顾　清  

负郭园池带宅田老晴天气太平年获来黍稻丛髙廪散出牛羊满近川饙启甑山腾雾霭蚁香醅瓮起沦涟斜阳一枕西窗梦纵有丹青不与传  

望田家　　　　　　　　　【`明`】汪应轸  

数椽茅屋傍山开横麓平檐雪满堆耳畔春风还料峭田家钱镈尚尘埃鸡豚诧客穿篱入牛马驯人际晩囘何事邻翁喧笑语为储旧谷接新来  

耕隐为南昌万用中赋　　　【`明`】僧来复  

山庄别筑楚城西百亩桑隂水一溪莎草雨晴黄犊卧稻花风暖白鸠啼沽来官酒春祈社读罢农书晓灌畦孝悌力田新有诏姓名还向御前题  

南浦春耕　　　　　　　　【`明`】僧徳祥  

索索缲车谷口闻鸟催农事日纷纷新生野水藤绕旧作田塍井字分耕雨每怜黄犊健带经犹爱小儿勤晩风独立谿桥外流水桃花一队云  

七言排律  

省敛　　　　　　　　　　【`明`】何洛文  

翠华缥缈出明光帝亩油油晓露瀼田畯秋登歌万寳宸旒时敛足千仓欣瞻垄覆黄云满想见匙飜白雪香耕借三推防帝力连茎累岁纪农祥即看荐熟流馨飶更识忧民念雨旸六合长应书大有愿陈豳雅表时康  

五言絶句  

题田洗马游岩桔槹　　　　【`唐`】陈子昻  

望逺长为客商山遂不归谁怜北陵井未息汉隂机  

山下宿　　　　　　　　　【`唐`】白居易  

独到山下宿静向月中行何处水边碓夜舂云母声  

江行　　　　　　　　　　【`唐`】钱　起  

岸草连荒色邨声乐稔年晩晴贪获稻闲却采菱船  

春墅　　　　　　　　　　【`唐`】崔道融  

蛙声近过社农事忽已忙邻妇饷田归不见百花芳  

稻畦　　　　　　　　　　【`宋`】文　同  

决水转横渠交塍画方罫秋风报禾熟满顷吹防防  

东谿小景　　　　　　　　【`明`】鲁　铎  

隔谿语农人新禾胫尚短车痕记水畦莫灌东畦满  

六言絶句  

田园乐　　　　　　　　　【`唐`】王　维  

酌酒会临泉水抱琴好倚长松南园露葵朝折东谷黄粱夜舂  

过山农家　　　　　　　　【`唐`】顾　况  

版桥人渡泉声茅檐日午鸡鸣莫嗔焙茶烟暗却喜晒谷天晴  

农家六言　　　　　　　　【`宋`】杨万里  

插秧已盖田面疎苖犹逗水光白鸥飞处极浦黄犊归时夕阳  

耕  

南邨北邨雨足十亩五亩秧齐带月肩犂未出催人布谷先啼  

七言絶句  

稻田　　　　　　　　　　【`唐`】韦　庄  

绿波春浪满前陂极目连云防防肥更被鹭鸶千防雪破烟来入画屏飞  

畬田调　　　　　　　　　【`宋`】王禹偁  

大家齐力劚孱顔耳聼田歌手莫闲各愿种成千百索【`山田俱以百尺绳量曰若干索`】豆萁禾穟满青山  

初夏　　　　　　　　　　【`宋`】林　逋  

乳雀啁啾日气浓稚桑交影绿重重秧田百亩鵞黄犬横防谿桥属老农  

田家　　　　　　　　　　【`宋`】欧阳修  

绿桑髙下暎平川赛罢田神笑语喧林外鸣鸠春雨歇屋头初日杏花繁  

画车【`按此系　　　　　　　宋水车`】苏　轼  

九衢歌舞颂王明谁恻寒泉独自清赖有千车能散福化为膏雨满重城  

秋日田家　　　　　　　　【`宋`】文　同  

淘漉沟源筑野塘满陂烟草卧牛羊今年且喜输官办豆荚繁多粟穂长  

丰年謡　　　　　　　　　【`宋`】王　炎  

稻如马尾覆沟塍桑柘隂中鸡犬鸣收获登场便无事输租人不入州城  

晩憇田家二絶　　　　　　　王　炎  

家书未到鹊先喜春事无多莺又啼偶对好山畱客坐绿隂遮屋日将西  

其二  

山间一径牛羊迹林下数家鸡犬声底事居人苦争畔闲田官正募民耕  

插秧　　　　　　　　　　【`宋`】范成大  

种密移疎绿毯平行间清浅縠纹生谁知细细青青草中有丰年击壤声  

田园杂兴　　　　　　　　　范成大  

五月呉江麦秀寒移秧披絮尚衣单稻根科斗行如块田水今年一尺寛  

其二  

下田戽水出江流髙垄飜江逆上沟地势不齐人力尽丁男长在踏车头  

农舎　　　　　　　　　　【`宋`】陆　游  

三农虽隙亦悤忙稼事何曾一夕忘欲晒胡麻愁屡雨未收荞麦怯新霜  

金谿道中　　　　　　　　【`宋`】杨万里  

野花垂路止人行田水偏寻缺处鸣近浦人家随曲折插秧天气半隂晴  

至后入城道中杂兴　　　　　杨万里  

大熟仍教得大晴今年又是一升平升平不在箫韶里只在诸邨打稻声  

湖南江西道中　　　　　　【`宋`】刘克庄  

丁男放犊草间嬉少妇看蚕不画睂岁暮家家禾绢熟萍乡风物似豳诗  

田舎即事　　　　　　　　　刘克庄  

去年赢粟尚储缾又见新秧蘸水青野老逄人説惭媿长官清白社公灵  

农謡　　　　　　　　　　【`宋`】方　岳  

春雨初晴水拍堤邨南邨北鹁鸪啼含风宿麦青相接刺水柔秧绿未齐  

其二  

小麦青青大麦黄防田沙径绕羊肠秧畦岸岸水初饱尘甑家家饭已香  

田头　　　　　　　　　　　方　岳  

秧田多种八月白草树初开九里香但得有牛横短笛一蓑春雨自农桑  

途间作　　　　　　　　　【`宋`】许月卿  

乍雨乍晴寒食半花半蘂山矾香老农甚喜天意好日暖今年不冻秧  

田家秋日　　　　　　　　【`金`】赵　元  

禾穂累累豆角稠崧前邨落太平秋熙熙多少丰年意都在农家社案头  

邨行　　　　　　　　　　【`金`】郭邦彦  

豆叶芃芃麻叶光植禾得雨又催黄田家乐事谁真得牧子行歌醉叟狂  

田舎曲　　　　　　　　　【`元`】洪希文  

杏花开后雨如烟燕子来时水满川睂雪老翁刍一束省犁扶犊出新田  

田父词　　　　　　　　　【`元`】马　臻  

龙钟田父住深邨桑柘冈头石路分犹领儿孙到城市向人聼读劝农文  

其二  

处处丛祠鼓笛喧已占蚕麦十分添醉骑牛背归来晩乱把山花插防檐  

宿田家　　　　　　　　　【`明`】胡　奎  

邨北邨南社鼓声闲寻老父説升平孤灯也识离人意落尽寒花却再生  

## 御定佩文斋咏物诗选卷二百二十六  

圃类  

五言古  

观圃人艺植　　　　　　　【`宋`】鲍　照  

善贾笑蚕渔巧宦贱农牧逺养遍关市深利穷海陆乗轺实金覊当垆信珠服居无逸身伎安得坐梁肉徒承属生幸政缓吏平睦春畦及耘艺秋埸早芟筑泽阅既繁髙山营又登熟抱锸垄上餐结茅野中宿空织已尚淳宁知俗飜覆  

斋中杂兴　　　　　　　　【`宋`】陆　游  

荷锄草堂东艺花二百株春风一朝来白白兼朱朱南列红薇屛北界绿芋区偃蹇防松老森耸万竹臞余地不忍茀揷楥引瓠壶何当拂东绢画作山园图  

后圃散策　　　　　　　　【`宋`】杨万里  

花径雨后凉树声风外战杖履顿轻松儿女同行散少  

者前已失老者后成倦隔林吹笑语相闻如对面明明去人近弥歩逺松杉满地影一瞬忽不见仰观紫日轮偶度白云片佳处畱再来前山未湏徧  

月下观畦丁灌园　　　　　【`金`】雷　渊  

邨居邻老圃喘汗悯夏畦辘轳健晩凉月轮转天蹊剡剡金融沟涓涓氷泮溪黄萎渐苏息绿润俄萋迷生意续夜气甘滋浃新荑风露触处香河汉望中低野人无逺谋且喜丰食鲑虽媿下帷董稍悟养生嵇归懐自浩然流光挹平西  

灌畦　　　　　　　　　　【`元`】岑安卿  

灌畦起清晨汲水甘自劳微露湿裳屐凉风吹鬓毛缅懐汉隂丈东陵亦其曹顾余何为者佚豫敢自骄日午得偃息读书志弥髙年饥见秔稻万民免煎熬寄迹天壤间于焉遂逍遥  

治圃　　　　　　　　　　【`元`】戴　良  

三春豊雨泽晨兴观我畦嘉蔬有余滋草盛相与齐戮力治荒秽指景光已西好月因时来归路杳然迷暮鸟寻旧林晩兽遵故蹊我亦息微劳去去安吾栖  

其二  

长夏罕人事斋居有余闲北窗多悴物且遂灌我园攅根既舒逹积叶亦葱芊瓞绕畦长新葵应节鲜抱瓮一回视生意盈化先在我岂不劳即境多所欢悠悠千载间樊生信爲贤  

新治圃成　　　　　　　　【`明`】袁　凯  

隙壤所自冶翦刜去茏茸幸无棼秽杂况此清泉涌灌滋竟朝夕勾萌各森耸青蒲巳弥泽黄方卧垄春菁向堪把秋梨日应重自余通宦籍职事劳纷冗禄食虽云美私心恒自恐归来得萧茆采撷聊自奉且逺丘园乐永谢承明宠  

命僮　　　　　　　　　　【`明`】胡　翰  

今晨雨新歇日出东南隅草树有佳色当轩散纷敷欢言命僮仆治我园中蔬幸此琴册暇且复一荷锄虽有黾勉劳良足具中厨但恐恶草长不治成荒芜世事毎如此岂敢忘勤劬  

西园　　　　　　　　　　【`明`】王守仁  

方园不盈亩蔬卉颇成列分谿免瓮灌补篱防豕蹢芜草稍焚薙清雨夜来歇濯濯新叶敷荧荧夜光发放锄息重隂旧书漫披阅倦枕竹下石醒望松间月起来歩且謡晩酌檐间设酣时借草眠忘与邻翁别  

五言律  

南山下与老圃期种　　　【`唐`】孟浩然  

樵牧南山近林闾北郭賖先人畱素业老圃作邻家不种千株橘惟资五色邵平能就我开径剪蓬麻  

佐还山后寄　　　　　　　【`唐`】杜　甫  

几道泉浇圃交横落幔坡葳蕤秋叶少隠暎野云多隔沼连香芰通林带女萝甚闻霜薤白重意如何  

园　　　　　　　　　　　　杜　甫  

仲夏多流水清晨向小园碧谿揺艇阔朱果烂枝繁始为江山静终防市井喧畦蔬绕茅屋自足媚盘飱  

种圃　　　　　　　　　　【`宋`】张　耒  

僦舍亦为圃从人笑我痴自求佳草木仍揷小藩篱吾事正如此人生聊自怡霜松未及尺独我见竒姿连日治圃至山亭又作五字　【`宋`】陆　游  

好竹千竿翠新泉一勺氷残芜衬落日老木上寒藤细磴欹难过危栏曲可凭归时忽巳暮防防数渔灯  

小畦　　　　　　　　　　【`宋`】戴　昺  

小畦寻丈许凿壁置柴扉雨后菜虫尽秋来花蝶稀揷篱新种菊抱瓮巳忘机俗客忽相访妨人洗布衣  

理蔬　　　　　　　　　　【`宋`】杨万里  

小摘吾犹惜频来径自成青虫捕仍有緑叶蠧还生贫里犹存灶霜余正可窥园未妨学抱瓮更湏营  

菜圃　　　　　　　　　　　杨万里  

此圃何其窄于侬巳自华看人浇白菜分水及黄花霜熟天殊暖风微斾亦斜笑摩桃竹杖何日拄还家  

治圃杂书　　　　　　　　【`元`】方　回  

天地一闲人园林数亩春认苖谙药性养果防花身社友同防饭邻儿笑野巾空庭维老马不出动经旬  

其二  

花有如罂粟能同橘不迁茄藤宜硬地豆荚恶肥田元勰齐民术夷吾土物篇园丁初未读口诀自相传  

畦乐园　　　　　　　　　【`明`】刘永之  

郭南抱瓮者乆与世情踈砌长龙须草林开燕尾渠辘轳花下转莴苣雨中锄蔗熟能相寄酬君薤叶书  

题老圃卷　　　　　　　　【`明`】王　绂  

桑榆宜晩境筑圃近茅堂凿沼分流水编篱补壊墙雨晴爪蔓绿风暖菜花香客过饕鸡黍邨醪剪韭甞  

观莳　　　　　　　　　　【`明`】葛一龙  

计户各成区开塍直到湖桔橰旋老牸箪食走童乌绿自歌边起雨为劳者苏穰穰从此日饥可一年无  

七言律  

邨舍　　　　　　　　　　【`唐`】许　浑  

自剪春莎织雨衣南邨烟火是柴扉莱妻早报蒸藜熟童子遥迎种豆归鱼下碧潭当镜跃鸟还青嶂拂屏飞花时未免人来往欲买严光旧钓矶  

其二  

向平多累自归难一日身闲一日安山径有云収猎网水门无月挂渔竿花间酒气春风逺竹里棊声夜雨寒三顷水田秋更熟北窗谁拂旧尘冠  

偶圃小园因题　　　　　　【`宋`】王禹偁  

偶营菜圃为盘飱淮渎祠前水北邨泉响静连衙鼓响柴门深近子城门蒙蒙细雨春蔬甲亹亹寒流老树根从此商于地图上画工添个舍人园  

课畦丁灌园　　　　　　　【`宋`】范　浚  

连筒隔竹度流泉约束畦丁灌小园防薤自湏还种白刈葵輙莫苦伤根畴准拟狸头大草径隄防马齿繁努力荷锄当给酒无令菜把乏朝昬  

小圃独酌　　　　　　　　【`宋`】陆　游  

少时裘马竞豪华岂料今为老圃家数防霏微社公雨两丛闲淡女郎花诗成枕上常难记酒满街头却易賖自笑迩来能用短只将独醉作生涯  

蒲桥寓居庭有刳方石而实以土者小孙子艺花窠菜本其中戯名幼圃　【`宋`】杨万里  

寓舍中庭劣半弓燕泥为圃石为墉瑞香萱草一两本葱叶蔊苖三四丛穉子落成小金谷蜗牛卜筑别珠宫也思日渉随儿戏一径惟看蚁得通  

爲圃　　　　　　　　　　【`宋`】刘克庄  

屋邉废地稍平治妆防风光要自怡爱敬古梅如宿士防持新笋似婴儿花窠易买姑添价亭子难营且筑基老矣四科无入处旋锄小圃学樊迟  

即事　　　　　　　　　　　刘克庄  

买得荒郊五亩余旋营花木置琴书柳能樊圃犹湏种兰纵当门亦不锄无力改墙姑覆草多方存井要浇蔬区区才志聊如此谁谓先生广且防  

其二  

目爲诗客不胜慙唤作园翁定自堪抱瓮荷鉏非鄙事栽花移竹似清谈野人只识芹美相国安知食笋甘晩觉齐民书防要惜无幽士肯同参  

五言絶句  

城西书事　　　　　　　　【`宋`】韩　维  

蔬畦绕茅屋林下辘轳迟霜蔓已除架风瓢空挂篱  

蔬圃　　　　　　　　　　【`宋`】朱　子  

花桺绕宅茂先生在郊居下帷良巳苦时作带经锄  

行圃　　　　　　　　　　【`宋`】杨万里  

摘杞搜枯梗攀花脱脆包蝶成新様粉柳送隔城梢  

课园夫　　　　　　　　　【`宋`】白玊蟾  

巳属畦丁了都将菜甲耘数时稽食籍醢芥又芹  

入圃　　　　　　　　　　【`明`】李　玮  

入圃细雨余荷锄情不恶山妻爱木棉慙余种红药  

七言絶句  

和沈太博小圃偶作　　　　【`宋`】赵　抃  

日烘薄雾开桑陌风罥游丝着栁条语燕啼莺自撩乱惊人残梦是春朝  

春日田园杂兴　　　　　　【`宋`】范成大  

种园得果仅偿劳不奈儿童鸟雀搔巳揷棘针樊笋径更铺渔网葢樱桃  

行圃　　　　　　　　　　【`宋`】杨万里  

薤本新痕割复齐豆苖初叶合仍离莺声正好还飞去不爲诗人更许时  

初秋行圃　　　　　　　　　杨万里  

花梢飞下两鸣鸠欲住还行行复畱拾得来禽吞不得啄来啄去竟成休  

杂诗　　　　　　　　　　【`金`】王　磵  

南亩东臯春务时田家雨罢耕犁却汲井泉浇药圃更防陂水灌麻畦  

山居诗　　　　　　　　　【`元`】僧清珙  

镢头添鐡屋头悬健即锄云倦即眠红日正中黄独熟甘香不在火炉边  

## 御定佩文斋咏物诗选卷二百二十七  

樵类  

五言古  

樵父词　　　　　　　　　【`唐`】储光羲  

山北饶朽木山南多枯枝枯枝作采薪防室私自知诘朝砺斧寻视暮行歌归先雪隠薜荔迎暄卧茅茨清涧日濯足乔林时曝衣终年登险阻不复忧安危荡漾与神游莫知是与非  

樵人十咏【`录六　　　　　　唐`】陆龟防樵谿  

山髙谿且深苍苍但群木抽条欲千尺众亦疑朴一朝防剪伐万古辞林麓若遇燎圆穹微烟出云族  

樵家  

草木黄落时比邻见相喜当门清涧尽屋在寒云里山棚日才下野灶烟初起所谓顺天民唐尧亦如此  

樵子  

生在苍崖边能谙白云养才穿逺林去巳在孤上薪和野花束歩带山词唱日暮不归来柴扉有人望  

樵担  

轻无斗储价重则筋力絶欲下半岩时忧襟两如结风髙势还却雪厚疑中折负荷诚独难移之赠来哲  

樵风  

朝随早潮去暮带残阳返向背得清颷相随无近逺采山一何迟服道常苦蹇仙术信能为年华未将晩  

樵歌  

纵调为野吟徐徐下云磴固知负樵乐不减援琴兴出林方自转隔水犹相应但取天壤情何求郢人称  

奉和樵人十咏【`录四　　　　唐`】皮日休樵溪  

何时有此谿应便生幽木橡实养山禽藤花防涧鹿不止产蒸薪愿当歌棫朴君知天意无以此安吾族  

樵家  

空山最深处太古两三家云萝共夙世猨鸟同生涯衣服濯春泉盘餐烹野花居兹老复老不觧叹年华  

樵径  

防茏中一径绕在千峯里歇处遇松根危中值石齿花穿枲衣落云拂芒鞋起自古行此途不闻顚与坠  

樵风  

野船渡樵客来往平波中纵横清颷吹旦暮归期同苹花惹衣白莲影薪红吾意请封尔直作镜湖公  

山中　　　　　　　　　　【`元`】于　石  

我家万山中日日采樵去扪萝上层巅苔滑不畱屦落日负樵归云深失归路谁家犬吠声声在云深处  

下岭樵歌　　　　　　　　【`明`】许　继  

石磴缘苍苍负薪下层峭歌声相应发山木闪残照近惊幽谷响逺答清猿啸欵乃江上音烟波岂同调  

题画　　　　　　　　　　【`明`】鐂　泰  

千落日隂闪闪鸦飞尽隔树暗鸣泉苍茫路难认何处逺归樵山花红揷鬓  

访樵者　　　　　　　　　【`明`】孙一元  

逺寻山中樵不识山中路隔林伐木声遥意林深处不晤竟空归日堕西陵树  

赠山隂陈海樵　　　　　　【`明`】王　问  

十年制一斧三日采一薪白石自堪煮赤松为尔邻入市当问卜移家非避秦独乗辽东鹤高揖谢时人  

观束薪　　　　　　　　　　王　问  

山椒露未晞松约多樛枝林踈古苔出错崿云根僛坐此观捆载落日樵腹饥归防秋篱下薪湿烟火迟  

七言古【`附长短句`】  

樵客吟　　　　　　　　　【`唐`】张　籍  

山上采樵选枯树深处樵多出辛苦秋来野火烧栎林枝柯巳枯堪采取斧声坎坎在幽谷采得齐梢青葛束日西待伴同下山竹担弯弯向身曲共知路傍多虎穴未出深林不敢歇邨西地暗狐鸣稚子呌时相应声采樵客莫采松与柏松柏生枝直且坚与君作屋成家室  

樵歌　　　　　　　　　　【`宋`】郑　震  

上山劚山山丁登下山嵌山山棱层秋残日暮归来晚茅檐洗脚月又明明朝早入芙蓉城  

醉樵歌　　　　　　　　　【`明`】张　简  

东呉市中逄醉樵鐡冠欹侧髪飘萧两肩屹屹何所负青松一枝悬酒瓢自言华葢峯头住足迹踏徧人间路学书学剑倶不成惟有饮酒得真趣管乐本是王覇才松乔自有烟霞具手持昆冈白玉斧曾向月里斫桂树月里仙人不我嗔特令下饮洞庭春兴来一吸海水尽却把瑚樵作薪醒时邂逅逄王质石上看棊黄鹄立斧柯烂尽不成仙不如一醉三千日于今老去名空在处处题诗偿酒债淋漓醉墨落人间夜夜风雷起光怪  

赠醉樵　　　　　　　　　【`明`】髙　启  

川钓巳遭猎野耕终改图不如山中樵醉卧谁得呼采山不采松松花可为酒酒熟谁共斟木客为我友木客已去空石牀举杯向月邀呉刚借汝快斧斫大桂要令四海増清光林风吹髪寒拥耳独枕空尊碧岩里此时忘却负薪归猛虎一声惊不起世间万事如浮烟看棊何必逢神仙青松化石鹤未返酒醒又是三千年  

五言律  

樵者　　　　　　　　　　【`唐`】崔　涂  

入山行采薇闲剪蕙为衣避世嫌山浅逄人说姓稀有时还独醉何处掩衡扉莫看棊终局谿风晚待归  

六言律  

冬樵　　　　　　　　　　【`明`】杨　慎  

城阙软红尘逺林峦空翠岚深丁丁鸟惊斧重霏霏雪压担沈沙明东郭履迹谷响南华足音归去自换邨酒不湏觧却貂金  

七言律  

雪樵　　　　　　　　　　【`元`】龚　璛  

伊川门下巳齐腰清苦谁如雪里樵浩荡山林行靡靡低迷蓑笠影飘飘枯梢一夜号寒堕野菜寻春待冻消炙手故应犹可热髙人尘甑尽无  

樵　　　　　　　　　　　【`明`】朱之蕃  

行歌伐木隠林中平楚髙原四望通爱踏春山萦碧草醉眠秋壑舞丹枫唯畱松柏团成盖不许荆榛竞作丛半岭夕阳归路稳乗风破浪为谁雄  

五言絶句  

樵　　　　　　　　　　　【`金`】李俊民  

云外山将遍人间日易斜不知棊换世柯烂未还家  

樵歌贻卢子明　　　　　　【`明`】黄克晦  

采薪入深林唱歌出幽谷樵歌非无辞辞古不可读  

六言絶句  

樵　　　　　　　　　　　【`明`】黎　扩  

窈窈径穿林下丁丁斧彻云间耳惯猿惊鹤怨迹穷红树青山  

七言絶句  

樵翁　　　　　　　　　　【`唐`】蒋　吉  

独入深山信脚行惯当防虎不曾惊路傍花发无心看惟见枯枝刮眼明  

樵叟　　　　　　　　　　【`唐`】僧贯休  

樵父貎饥带尘土自言一生苦寒苦担头担个赤瓷罂斜阳独立朦胧坞  

樵者　　　　　　　　　　【`宋`】欧阳修  

云际依依认旧林断崖荒磴路难寻西山望见朝来雨南涧归时渡处深  

嵗晩书事　　　　　　　　【`宋`】刘克庄  

嵗晩郊居苦寂寥日髙盐路去城遥深深榕径苔墙里忽有银钗呌卖樵  

次松风阁韵　　　　　　　【`宋`】裘万顷  

白云殊不作俗态流水更似知人心谿边濯足谿上坐樵唱一声秋满林  

余杭樵歌　　　　　　　　【`宋`】谢　翺  

樵斧丁丁响翠微頳肩半脱汗身衣因来避雨岩前洞裹得山蜂和蜜归  

九曲樵歌　　　　　　　　【`元`】曹文晦  

琼阙峩峩接太清五云洞口问长生欲知岭上无穷景听取樵歌四五声  

寄破山樵者李超无　　　　【`明`】尹嘉宾  

结隠深随麋鹿群上方钟磬断知闻空山嵗晩多氷雪若个头踏冻云  

## 御定佩文斋咏物诗选卷二百二十八  

渔类  

四言古  

酒防诗　　　　　　　　　【`魏`】嵇　康  

敛弦散丝游钓九渊重流千仞惑饵者悬猗欤庄老栖迟永年实惟龙化荡志浩然  

江郊　　　　　　　　　　【`宋`】苏　轼  

江郊葱昽云水蒨绚碕岸斗入洄潭轮转先生悦之布席闲燕初日下照潜鳞俯见意钓防鱼乐此竿线优哉悠哉玩物之变  

五言古  

钓竿行　　　　　　　　　【`魏`】文　帝  

东越河济水遥望大海涯钓竿何鱼尾何簁簁行路之好者芳饵欲何为  

钓竿　　　　　　　　　　【`梁`】沈　约  

桂舟旣容与緑浦复回纡轻丝动弱芰微楫起单鳬叩舷忘日暮卒歳以为娱  

观钓　　　　　　　　　　【`陈`】阴　铿  

澄江息晩浪钓侣枻轻舟丝垂遥溅水饵下暗通流歌声时断续檝影乍横浮寄言濯缨者沧浪终滞游  

钓竿篇　　　　　　　　　【`隋`】李巨仁  

潺湲面江海滉瀁瞩波澜不惜黄金饵唯怜翡翠竿斜纶控急水定檝下飞湍潭回风来易川长雾歇难寄言朝市客沧浪余自安  

渔父词　　　　　　　　　【`唐`】储光羲  

泽鱼好鸣水谿鱼好上流渔梁不得意下渚潜垂钩乱荇时碍楫新芦复隐舟静言念终始安坐看沈浮素髪随风扬逺心与云游逆浪还极浦信潮下沧洲非为狥形役所乐在行休  

钓鱼湾　　　　　　　　　　储光羲  

垂钓緑湾春春深杏花乱潭清疑水浅荷动知鱼散日暮待情人维舟緑杨岸  

渔父歌　　　　　　　　　【`唐`】李　颀  

白首何老人蓑笠蔽其身避世长不仕钓鱼清江濵浦沙明濯足山月静垂纶寓宿湍与瀬行歌秋复春持竿湘岸竹爇火芦洲薪緑水饭香稻青荷包紫鳞于中还自乐所欲全吾真而笑独醒者临流多苦辛  

大回中　　　　　　　　　【`唐`】元　结  

樊水欲东流大江又北来樊山当其南此中为大回回中鱼好游回中多钓舟漫欲作渔人终焉无所求  

蓝田谿与渔者宿　　　　　【`唐`】钱　起  

独游屡忘归况此隐沦处濯髪清泠泉月明不能去更怜垂纶叟静若沙上鹭一论白云心千里沧州趣芦中夜火尽浦口秋山曙叹息分枝禽何时更相遇  

江中晩钓寄荆南一二相识　【`唐`】刘长卿  

楚郭微雨收荆门遥在目漾舟水云里日暮春江緑霁华静洲渚暝色连松竹月出波上时人归渡头宿一身巳无累万事更何欲渔父自夷犹白鸥不羁束既怜沧浪水复爱沧浪曲不见眼中人相思心断续  

渔具诗　　　　　　　　　　【`唐`】陆龟蒙网  

大罟网目繁空江波浪黑沈沈到波底恰共波同色牵时万鬐入巳有千钧力尚悔不横流恐他人更得  

罩  

左手掲圆罛轻桡弄舟子不知潜鳞处但去笼烟水时穿紫萍破忽值朱衣起【`松江有朱衣鲋`】贵得不贵名敢论鲂与鲤  

  

有意烹小鲜乗流驻孤棹虽然烦取舍未肻求津要多为虾蚬误已分防防笑寄语龙伯人荒唐不同调  

钓筒  

短短截筠光悠悠卧江色篷差橹相应雨慢烟交织须臾中芳饵迅疾如飞翼彼竭我还浮君看不争得  

钓车  

谿上持只轮谿邉指茅屋间乗风水便敢议朱丹毂髙多倚衡惧下有折轴速曷若载逍遥归来卧云族  

鱼梁  

能编似云薄横絶清川口缺处欲随波波中先置笱投身入笼槛自古难飞走尽日水濵吟殷勤谢渔叟  

义鱼  

春谿正含緑良夜才参半持矛若羽轻列烛如星烂伤鳞跳密藻碎首沈遥岸尽族染东流傍人作佳翫  

鸣榔  

水浅荇藻涩钩罩无所及铿如木铎音势若金钲急敺之就深处用以资俯拾搜罗尔甚微遁去将何入  

沪  

万植御洪波森然倒林薄千颅咽云上过半随潮落其闲风信背更值雷声恶天道亦裒多吾将移海若  

笭箵  

谁谓笭箵小我谓笭箵大盛鱼自足飡寘璧能为害时将刷苹浪又取悬藤带不及腰上金何劳问蓍蔡  

和袭羙添咏渔具　　　　　　陆龟蒙渔庵  

结茅次烟水用以资啸傲岂谓钓家流忽同禅室号闲凭山叟占晩有谿禽嫪华屋莫相非各随吾所好  

钓矶  

拣得白云根秋潮未曽没坡陀坐鼇背散漫垂龙发持竿从掩雾置酒复待月即此放神情何劳适呉越  

篛笠  

朝携下枫浦晩戴出烟艇冐雪或平檐听泉时仄顶飇移霭然色波写危如影不识九衢尘终年居下泂  

背篷  

敏手擘江筠随身织烟殻沙禽固不知钓伴犹初觉闲从翠微拂静唱沧浪濯见説方山潭渔童尽能学  

和陆鲁望渔具诗　　　　　【`唐`】皮日休网  

晩挂谿上网映空如雾縠闲来发其机旋旋沈平緑下处若烟雨牵时似崖谷必若遇鲲鲕从敎通一目  

罩  

芒鞋下葑中歩歩沈轻罩既为菱浪飐亦被莲泥胶人立独无声鱼烦似相抄满手搦霜鳞思归举轻棹  

  

烟雨晚来好东塘下去网小正星舟轻欲腾翥谁知荇深后恰值鱼多处浦口更有人停桡一延竚  

钓筒  

笼籦截数尺标置能幽絶从浮笠泽烟任卧桐江月丝随碧波漫饵逐清滩发好是趁筒时秋声正清越  

钓车  

得乐湖海志不厌华辀小月中抛一声惊起滩上鸟心将潭底测手把波文袅何处觅奔车平波今渺渺  

鱼梁  

波际挿翠筠离离似清籞游鳞到谿口入此无逃所斜临杨柳津静下鸬鷀侣编此欲何之终焉富春渚  

鸣榔  

尽日平湖上鸣榔仍动桨丁丁入波心澄彻和清响鹭听独寂寞鱼惊昧来往尽水无所逃川中有钩党  

舴艋  

濶处只三尺翛然足吾事低篷挂钓车枯蚌盛鱼饵只好携桡坐惟堪葢蓑睡若遣遂平生艅艎不如是  

笭箵  

朝空笭箵去暮实笭箵归归来倒却鱼挂在幽窓扉但闻虾蚬气欲生苹藻衣十年佩此处烟雨苦霏霏  

添咏渔具【`録二`】　　　　　　　皮日休渔庵  

庵中只方丈恰称幽人住枕上悉鱼经门前空钓具束竿时倚壁晒网还侵戸上泂有杨颙须留徃来路  

篛笠  

圆似写月魄轻如织烟翠涔涔向上雨不乱窥鱼思擕来沙日微挂处江风起纵戴二梁冠终身不忘尔  

渔人　　　　　　　　　　【`唐`】苏　拯  

垂竿朝与暮披蓑卧横楫不问清平时日乐沧波业长畏不得闲几度避游畋当笑钓台上逃名名却传  

渔家傲　　　　　　　　　【`宋`】晁补之  

渔家人言傲城市未曽到生理自江湖那知城市道晴日七八船熈然在淸川但见笑相属不省歌何曲忽然四防归逺处沧洲微或云后车载藏去无复在至老不曲躬羊裘行泽中  

石门渔舍　　　　　　　　【`宋`】薛季宣  

渔家在何许蹖驳岩下石花树几株芳湖山数碧窊樽亭遂古防阙天自辟锦绣入茨舍藤萝封筀栅吾为江上游形苦世间役心驰定沙歩舟行过檐隙浪翁底镌铭太尉此居宅岂若斯人徒风云相主客  

秋江钓月　　　　　　　　【`元`】程钜夫  

荷蓑非避世持竿不求赏夙抱江海心寜为利名鞅天明紫烟里日暮清波上四顾无人知孤舟自来往  

秋江钓月　　　　　　　　【`元`】范　梈  

秋江明似镜月色静更好之子罢琴来萝径初尚早众更灭没横笛隔幽岛我船尔棹歌丝纶荡浮藻潜鱼却寒饵宿鴈起夜缟离离不可招白露下烟艸髙风桐庐士骏业渭川老同是钓鱼人那应不同道把酒酹清辉如何答穹昊  

过髙邮射阳湖杂咏　　　　【`元`】萨都拉  

大罾一丈阔小舟一叶轻相传子与孙终古无人争  

渔父曲　　　　　　　　　【`元`】叶　颙  

雨过暮云收江空凉月出轻蓑独钓翁一曲秋风笛宿鹭忽惊飞点破烟波碧  

钓矶　　　　　　　　　　【`明`】袁　凯  

白日自团团春流亦漾漾闲沤雨边至轻丝风外飏既寡羡鱼情还闻濯缨唱缅彼磻上翁投竿复何向  

秋江渔唱　　　　　　　　【`明`】髙　棅  

大川饶数罟浅渎无吞舟日暮收我纶唱歌度中流歌长入空阔两岸江声秋断续和鸣榔揺飏随狎鸥曲终人不见云水空悠悠  

渔钓　　　　　　　　　　【`明`】祝允明  

幸非城市住不舍烟波宅白鸟丽金沙苍苔绕黄石凉隂涧木青平逺水天碧梁寒鱼尽落稻晚蠏犹瘠脩纶倚笭箵败笠葢袯襫沽酒自易醉枫根忽终夕  

寒江钓雪　　　　　　　　【`明`】周复俊  

岚云冻不飞江水明素练千林防若空遥峰隐还见渔歌岩下起落日声犹转  

七言古【`附长短句`】  

渔父　　　　　　　　　　【`唐`】岑　参  

扁舟沧浪叟心与沧浪清不自道乡里无人知姓名朝从滩上饭暮向芦中宿歌竟还复歌手持一竿竹竿头钓丝长丈余鼓栧乗流无定居世人那得识深意此翁取适非取鱼  

渔父歌　　　　　　　　　【`唐`】张志和  

西塞山边白鹭飞桃花流水鳜鱼肥青篛笠緑蓑衣斜风细雨不须归  

其二  

松江蠏舎主人欢菰饭莼亦共餐枫叶落荻花干醉宿渔舟不觉寒  

赠湘南渔父　　　　　　　【`唐`】刘长卿  

问君何所适暮暮逄烟水独与不系舟徃来楚云里钓鱼非一歳终日只如此日落江清桂檝迟纎鳞百尺深可窥沈钩垂饵不在得白首沧浪空自知  

渔翁　　　　　　　　　　【`唐`】柳宗元  

渔翁夜傍西岩宿晓汲清湘然楚竹烟消日出不见人欵乃一声山水緑回看天际下中流岩上无心云相逐  

清江行　　　　　　　　　【`宋`】刘子翚  

渔翁一棹老清波稚子学语能渔歌日暮沙头寒爇竹雨余船角乱堆蓑鬻残小鲜仍自鲙湖海茫茫醉乡内夜阑酒渇潄寒流月照芦花上篷背  

分题得渔邨晚照　　　　　【`宋`】徐　照  

渔师得鱼绕谿卖小船横系柴门外出门老妪唤鸡犬收敛蓑衣屋头晒卖鱼得酒又得钱归来醉倒地上眠小儿啾啾问煮米白鸥飞去芦花烟  

渔父词　　　　　　　　　【`金`】完顔璹  

杨柳风前白版扉荷花雨里緑蓑衣红稻羙锦鳞肥渔笛闲拈月下吹  

其二  

钓得鱼来卧看书船头横置酒葫芦烟际柳雨中蒲乞与人间作画图  

渔翁图　　　　　　　　　【`元`】程钜夫  

渔翁牵纑渔妇纺膝上儿看掉车响谿南谿北趁冬晴水急船多欠新网祝儿休啼手正忙网成得鱼如汝长  

渔父　　　　　　　　　　【`元`】掲傒斯  

夫前撒网如车轮妇后揺橹青衣裙全家托命烟波里扁舟为屋鸥为邻生男巳解安贫贱生女巳得供炊防天生网罟作田园不教衣食看人靣男大还娶家女女大还作家妇朝朝骨肉在眼前年年生计大江邉更愿官中减征赋有钱沽酒供醉眠虽无余羡无不足何用世上千钟禄  

右丞春谿捕鱼　　　　　　【`元`】呉　镇  

前滩罾兮后滩网鱼兮鱼兮何所往桃花锦浪緑杨邨浦溆忽闻渔笛响我行笠泽熟此图顿起桃源鸡犬想不如归向茅屋底老瓦盆中醉春酿  

王摩诘春谿捕鱼图　　　　【`元`】黄公望  

春江水緑春雨初好山对面青芙蕖渔舟两两渡江去白头老渔争捕鱼操篙提网相两两慎勿江心轻举网风雷昨夜过禹门桃花浪暖鱼龙长我识扁舟垂钓人旧家江南红叶邨卖鱼买酒醉明月贪夫狥利徒纷纭世上闲愁生不识江草江花俱有适归来一笛杏花风乱云飞散长天碧  

渔庄　　　　　　　　　　【`元`】郑元祐  

濠上春晴花朶朶施周强知鱼与我争如顾循读书倦馺沓浪花宵鼓柁船头列炬船尾唱绳擉如云翻水上并刀斫雪鲙缕飞拍拍茅柴荐新酿庄上东风柳欲绵鲤鱼吹浪迎归船由来名教有乐地看书却埽消残年  

渔庄　　　　　　　　　　【`元`】于　立  

二月春水生三月春波阔东风杨柳花江上鱼吹沫放船直入云水乡芦荻努芽如指长船头濯足歌沧浪兰杜吹作春风香得鱼归来三尺强有酒在壶琴在牀长安市上人如蚁十丈红尘埋马耳渔庄之人百不理醉歌长在渔庄里  

渔邨夕照　　　　　　　　【`明`】宣　宗  

岳阳城头望湘浦芳艸垂杨迷古渡晴岚霏白夕阳红渺渺江邨天欲暮渔家茅屋住汀洲罢钓归来稳系舟自念生涯在网罟临风髙挂向船头出水鲜鳞杂紫蠏罏头有酒还堪买东邻西舎当此时欢笑声余歌欵乃豚鱼吹浪白连天隔江贾客促归船余光逺映防鳬外残影半落孤鸿边湖上髙楼云外起下瞰湖湘千百里慿髙一望楚天低云树苍苍暮山紫  

钓竿　　　　　　　　　　【`明`】刘　基  

斫竹作钓竿抽茧作钓丝沧洲日暖波涟漪緑蒲茸茸柳叶垂钩纎饵香鱼不知石鳞激水谿毛动玉燕回翔竿尾重大鱼入馔腮颊红小鱼却放渊沄中更祝小鱼知我意稳向深潭莫贪饵  

捕鱼词　　　　　　　　　【`明`】髙　启  

后网初沈前网起夫妇生来业淘水忽惊网重力难牵打得长鱼满船喜不教持卖去南津且向江头祭水神愿得年年神作主无事全家卧烟雨不论城中鱼贵贱换得酒归侬不怨  

淸谿渔隐　　　　　　　　【`明`】杨　基  

清谿秋来水如练历历鱼虾皆可见緑蓑酒醒雁初飞风急芦花吹满靣谿南一带是青山逄着埀杨便可湾漫道白鸥闲似我渔舟更比白鸥闲  

林志尹秋江渔父图　　　　【`明`】张以寜  

江风揺柳云冥冥小艚钓归潮满汀卖鱼得钱共秋酌白酒船头青瓦瓶樵青劝酒渔童舞击瓯唱歌无曲谱船前野鸭莫惊飞我有竹弓不射汝  

题渔乐图　　　　　　　　【`明`】王　绂  

遥天雨歇明残霞凉风飒飒吹蒹葭晚来随处可栖泊五湖烟水皆吾家得鱼且觅津桥酒旋采谿毛杂菱藕除着沙鸥孰可亲隔篷唤取邻船叟生计年年一叶舟全家不识别离愁妇能斫鲙儿行盏一笛横吹万里秋  

渔父词　　　　　　　　　【`明`】陈　继  

江柳隂江水深钓船不到江之心江心风髙浪相激纵使鱼多不易得钓丝只在江边垂得鱼无鱼心自怡有时投竿把书读残阳渐红江转緑有时沽酒醉风前沙鸥忘机相对眠人生富贵那足羡好是春鸿与秋燕江柳阴江水深钓船不到江之心  

江乡渔乐图　　　　　　　【`明`】刘　溥  

桃花雨歇春潮长江中鲤鱼随水上香蒲叶短白鹭飞渔父乗船自来徃船头巨罾三丈余辘轳引绠如引车浪花触船鱼乱跃儿女相顾争欢呼江头卖鱼朝买谷晚来还向江头宿老翁不愁儿不啼新妇船中炊欲熟  

渔景　　　　　　　　　　【`明`】鲁　铎  

桃李秾纎含晓湿篷背晴曦晒蓑笠汀洲草芳鳬雁飞江风扑岸炊烟急中湖布网却伊谁作力包罗意恐迟春深欲劝同休息正是鱼龙孕子时  

笠泽渔父词　　　　　　　【`明`】文　彭  

无利无名一老翁笔牀茶灶任西东陆鲁望米南宫除却先生便是侬  

其二  

呉淞江上是侬家每到秋来爱荻花眠未足日初斜起坐船头看落霞  

其三  

钓得鲈鱼不卖钱船头吹火趁新鲜樽有酒月将圆落得今宵一醉眠  

捕鱼词　　　　　　　　　【`明`】呉梦旸  

钱塘萧萧暮潮响雪片打船天苍莽此时江心鱼不上渔郎视鱼如在掌身跃水底胜落网手擎一尾一尺广回身落水水几丈俄顷出没鱼穰穰起立船头发蔽颡不着衣裳还打桨  

五言律  

独钓　　　　　　　　　　【`唐`】韩　愈  

侯家林馆胜偶入得垂竿曲树行藤角平池散芡盘羽沈知食驶缗细觉牵难聊取夸儿女榆条系从鞍  

其二  

独往南塘上秋晨景气醒露排四岸艸风约半池萍鸟下见人寂鱼来闻饵馨所嗟无可召不得倒吾缾  

垂钓亭　　　　　　　　　【`唐`】姚　合  

由钓起茅亭柴扉复竹楹波清见丝影坐久识鱼情白鸟依牕宿青蒲傍砌生欲同渔父舍须自减逄迎  

春江独钓　　　　　　　　【`唐`】戴叔伦  

独钓春江上春江引趣长断烟栖草碧流水带花香心事同沙鸟浮生寄野航荷衣尘不染何用濯沧浪  

夜到渔家　　　　　　　　【`唐`】张　籍  

渔家在江口潮水入柴扉行客欲投宿主人犹未归竹深邨路逺月出钓船稀遥见寻沙岸春风动草衣  

和春深二十首【`録一　　　　唐`】白居易  

何处春深好春深渔父家松湾随棹月桃浦落船花投饵移轻楫牵轮转小车萧萧芦叶里风起钓丝斜  

渔父　　　　　　　　　　【`唐`】杜　牧  

白发沧浪上全忘是与非秋潭随钓去夜月叩船归烟影侵芦岸潮痕在竹扉终年狎鸥鸟来去且无机  

宿渔家　　　　　　　　　【`唐`】刘　威  

竹屋清江上风烟四五家水围分芰叶邻界认芦花雨到鱼翻浪洲回鸟傍沙月明何处去片片席帆斜  

渔父　　　　　　　　　　【`唐`】李　中  

烟冷暮江濵髙歌散诞身移舟过蓼岸待月正丝纶亦与樵翁约同游酒市春白头云水上不识独醒人  

谿叟　　　　　　　　　　【`唐`】僧景云  

谿翁居处静谿鸟入门飞早起钓鱼去夜深乘月归露香菰米熟烟暖荇丝肥潇洒尘埃外扁舟一艸衣  

渔父吟　　　　　　　　　【`宋`】宋伯仁  

小舟如鴈许稳稳下波心蓑笠几风雨江山无古今清歌鸣短棹红叶满疎林一醉不知世前谿月未沈  

渔隐为周仲明赋　　　　　【`元`】黄　庚  

一笠戴春雨扁舟寄此情世间尘网密江上钓丝轻不羡鱼虾利惟寻鸥鹭盟严陵台下水犹作汉时清  

渔庄　　　　　　　　　　【`元`】郭　翼  

山色桃花里渔庄信少防鸥群回落日鱼笱聚深矼杨柳秋开屋蒹葭雨满江野翁归醉晩水没系船桩  

夜到渔家　　　　　　　　【`明`】呉鼎芳  

渔家近秋水水上槿扉开地寂月初到谿寒潮不来邨沽惟白杜野坐只青苔为説芙蓉好明朝未可回  

五言排律  

钓竿篇　　　　　　　　　【`唐`】沈佺期  

朝日敛红烟垂竿向绿川人疑天上坐鱼似镜中悬避檝时惊透猜钩每误牵湍危不理辖潭静欲留船钓玊君徒尚征金我未贤为看芳饵下贪得防无筌  

六言律  

秋渔　　　　　　　　　　【`明`】杨　愼  

日出烟消露晞百丈清江钓矶船似天边稳坐鱼若空行无依袄霭歌星独往婆娑舞月方归兆熊不梦渭叟狎鸥久忘汉机  

七言律  

和慕容法曹寻渔者寄城中故人  

【`唐`】钱　起  

孤烟一点緑谿湄渔父幽居即旧基饥鹭不惊收钓处闲麛应乳负暄时茅斋对雪开尊好稚子焚枯饭客迟胜事宛然怀抱里顷来新得谢公诗  

西江上送渔父　　　　　　【`唐`】温庭筠  

却逐严光向若邪钓轮茭棹寄年华三秋细雨愁枫叶一夜扁舟宿苇花不见水云应有梦偶随烟岛便成家白苹风起楼船暮江燕防防五两斜  

寄湘隂阎少府乞钓轮子　　　温庭筠  

钓轮形与月轮同独茧和烟影似空若向三江逄雁信莫辞千里寄渔翁篷声夜滴淞江雨菱叶秋传镜水风终日垂钩还有意尺书多在锦鳞中  

西塞山泊渔家　　　　　　【`唐`】皮日休  

白纶巾下发如丝静倚枫根坐钓矶中妇桑邨挑叶去小儿沙市买蓑归雨来莼菜流船滑春后鲈鱼坠钓肥西塞山前终日客隔波相羡尽依依  

鲁望以轮钩相示缅怀髙致因作三篇【`録二`】  

皮日休  

角柄孤轮细腻轻翠篷十载伴君行撚时解转蟾蜍魄抛处能啼络纬声七里滩波喧一舍五云谿月静三更朱衣鲋足和蓑睡谁信人间有利名  

其二  

尽日悠然舴艋轻小轮声细雨溟溟三寻丝带桐江烂一寸钩含笠泽腥用近詹何传钓法收和范蠡养鱼经孤篷半夜无余事应被严滩聒酒醒  

顷自桐江得一钓车以袭羙乐烟波之思因出以为玩俄辱三篇复抒詶答【`録一`】  

【`唐`】陆龟防  

曽招渔侣下清浔独茧初随一锤深细辗烟华无辙迹静含风力有车音相呼野饭依芳艸迭和山歌逗逺林得失任渠但取乐不曽生个是非心  

赠彭蠡钓者　　　　　　　【`唐`】杜荀鹤  

偏坐渔舟出苇林苇花零落向秋深秪将波上鸥为侣不把人间事系心傍岸歌来风欲起卷丝眠去月初沈若教我似君闲放赢得湖山到老吟  

戏赠渔家　　　　　　　　　杜荀鹤  

见君生计羡君闲求食求衣有底难养一箔蚕供钓线种千茎竹作渔竿胡卢杓酌春醲酒舴艋舟流夜涨滩却笑侬家最辛苦听蝉鞭马入长安  

忆钓舟　　　　　　　　　【`唐`】呉　融  

青山小隐枕潺湲一叶垂纶几泝沿后浦春风随兴去南塘秋雨有时眠惯冲晓雾惊群鴈爱飐残阳入乱烟回首无人寄惆怅九衢尘土困扬鞭  

钓翁　　　　　　　　　　【`唐`】秦韬玉  

一竿青竹老江隈荷叶衣裳可自裁潭定静悬丝影直风髙斜飐浪纹开朝携轻櫂穿云去暮背寒塘戴月回世上无穷崄巇事算应难入钓船来  

赠渔者　　　　　　　　　【`唐`】胡　曽  

不愧人间万户侯子孙相继老扁舟往来南越谙鲛室生长东呉识蜃楼自为钓竿能遣闷不因萱草解销忧羡君独得逃名趣身外无机任白头  

赠渔者　　　　　　　　　【`唐`】韩　偓  

个侬居处近诛茅枳棘篱兼用荻梢尽日风扉从自掩无人筒钓是谁抛城方四靣墙阴直江阔中心水脉坳我亦好闲求老伴莫嫌迁客且论交  

赠渔翁　　　　　　　　　【`唐`】韦　庄  

草衣荷笠鬓如霜自説家编楚水阳满岸秋风吹枳橘绕陂烟雨种菰蒋芦刀夜鲙红鳞腻木甑朝蒸紫芋香曽向五湖期范蠡尔来空阔久相忘  

赠渔翁　　　　　　　　　【`唐`】罗　隐  

叶艇悠扬鹤髪垂生涯空托一轮丝是非不向眼前起寒暑任从波上移风漾长歌秋月里梦和春雨昼眠时逍遥此意谁人防应有青山緑水知  

钓车　　　　　　　　　　【`唐`】徐　夤  

荻湾渔客巧妆成硾铸银星一点轻抛过碧江鸂鶒岸轧残金井辘轳声轴磨骍角氷光滑轮卷春丝水靣平把向严滩寻辙迹渔台基在辗难倾  

贻钓鱼李处士　　　　　　【`唐`】谭用之  

罢吟鹦鹉艸芊芊又泛鸳鸯水上天一棹冷涵杨桞雨片帆香挂芰荷烟緑揺江澹萍离岸红点云疎橘满川何处将归洞府数茎红蓼一渔船  

次韵南谿观鱼　　　　　　【`宋`】韩　驹  

城西鼓檝又城东不待谿分上下风碧树垂杨间黄緑氷盘行鲙簇青红横塘日暮林峦合断岸秋来浦溆通安得此身无世累便随渔艇入空蒙  

渔家　　　　　　　　　　【`宋`】陆　游  

江上渔家水蘸扉闲云片片傍苔矶钓收鹭下虚舟立桥断僧寻别径归海近冈峦多迤逦天寒雾雨正霏微羊裘老作桐江叟点检初心幸未违  

次圭父观渔韵　　　　　　【`宋`】朱　子  

平生三伏断追游谁唤来穿涧树幽初讶网横天影破忽惊人蹴浪花浮鸣榔不用齐吴榜鼓枻何须学楚讴便有金盘堆白雪却怜清泚向东流  

渔父　　　　　　　　　　【`金`】李　节  

举世从谁话独醒短蓑轻篛寄余生半篙春水世尘逺一笛晚风山雨晴稚乳满船生事简鱼虾到市利源轻旁人莫怪机心少曽与沧洲白鸟盟  

潮谿夜渔　　　　　　　　【`元`】桞　贯  

谿水添流到石矼小家残戸占鱼商蛟龙未解乗云气鱼鼈安能避泽梁两岸栎林藏曲折一篝松火照微茫淮夷固有蠙蛛颗往往钩深得夜光  

渔蓑　　　　　　　　　　【`元`】谢宗可  

翠结香莎付钓舟一竿风雨不须愁苔矶夜泊披寒去苇岸昏归带湿收月冷笼衣眠柁尾天晴随网晒船头羊裘莫笑狂奴错也着烟波万顷秋  

钓丝　　　　　　　　　　　谢宗可  

临流纎影众鳞惊消得长缫一缕轻钩坠乱萦春水碧竿垂斜袅晩风清牵回江上烟波梦掣断人间富贵情我欲笑携千尺去桃花浪里拔鲲鲸  

潮谿夜渔　　　　　　　　【`元`】呉　莱  

昨夜寒潮与此通荒谿尚趣百川东行依柏树林头月钓拂卢花屿畔风挿竹侵沙鱼扈短篝灯映草蠏碕空太公逺矣吾将隐赤鲤何书在腹中  

题秋江把钓图　　　　　　【`元`】黄镇成  

独载轻舠过碧川一纶牵动楚江天芦邉有月还吹笛桞外无风不系船畱火夜燃湘岸竹得鱼朝送酒家钱十年湖海眞如画亦欲狂歌一叩舷  

渔邨意　　　　　　　　　【`元`】钱惟善  

丙穴鱼来江尽头元眞卜筑更深幽对门灯火三家市何处烟波万里舟明月竹枝扬子夜西风木叶洞庭秋棹歌一曲闲来往指点侬家鹦鹉洲  

竹榦青乐钓　　　　　　　【`明`】太　祖  

旷浦澄天湿晓烟智人乐钓稳沙前蓑轻雨霁云收谷钓掷纶枢水映船举棹欲归江月上挂帆巳近暮霞边汀芦处处飞萤火照彻渔邨夜不眠  

题烟波泛舟图　　　　　　【`明`】刘　基  

旧游忆鼓湘湖棹日净风微江练平小艇曲穿花底出游鱼相伴镜中行别来漫想心徒切画里重看眼亦明素石苍松是何处愿从巢父濯冠缨  

呉淞渔乐　　　　　　　　【`明`】沈　贞  

家住沧洲白鸟边捕鱼沽酒自年年桃花浪暖堪垂钓杨柳风轻不系船帆影带归孤屿月笛声吹散一江烟武陵亦是人间路谁説仙家别有天  

怀朱渔父　　　　　　　　【`明`】江仲鱼  

九谿深处似严滩渺渺风尘白眼看叶艇毎随幽嶂出茅房孤掩落花残芙蓉衣上云千片杨桞谿头月一竿钓罢瓦缾曽共醉满身零露不知寒  

峨谿晩钓　　　　　　　　【`明`】僧德祥  

牛渚山前白鹭飞船头坐得便无机莺从桞絮风中听鱼到桃花水后肥有梦只因怀太白逄人多是说元晖一壶春酒江邨暮泊在峨谿醉不归  

五言絶句  

江行　　　　　　　　　　【`唐`】钱　起  

岸緑野烟逺江红斜照微撑开小渔艇应到月明归  

其二  

曽有烟波客能歌西塞山落帆惟待月一钓紫菱湾  

其三  

江雨正霏微江邨晩渡稀何曽妨钓艇更待得鱼归  

江邨夜泊　　　　　　　　【`唐`】项　斯  

月落江路黑前邨人语稀几家深树里一火夜渔归  

渔家　　　　　　　　　　【`唐`】张　乔  

拥棹思悠悠更深泛积流惟将一星火何处宿芦洲  

野钓　　　　　　　　　　【`唐`】韩　偓  

细雨桃花水轻鸥逆浪飞风头阻归棹坐睡倚蓑衣  

钓叟　　　　　　　　　　【`唐`】杜荀鹤  

茅屋深湾里钓船横竹门经营衣食外犹得弄儿孙  

江上渔者　　　　　　　　【`宋`】范仲淹  

江上往来人但爱鲈鱼羙君防一叶舟出没风波里  

渔艇　　　　　　　　　　【`宋`】朱　子  

出载长烟重归装片月轻千岩猿鹤友愁絶棹歌声  

谿边钓船　　　　　　　　【`元`】牟　巘  

莫出前谿去随宜下钓钩风波若不恶鲈鳜满船头  

题渔舟风雨图　　　　　　【`元`】呉　澄  

蓑笠寒飕飕一篙背拳曲有人方醉眠酒醒失茅屋  

淮南渔歌　　　　　　　　【`元`】马祖常  

棹船淮水上晒网赤岸南船中捕来鱼卖钱买鱼篮  

其二  

小艇如鳬鹥湘东柴杉木载家复捕鱼夜夜系江竹  

捕鱼图　　　　　　　　　【`元`】虞　集  

网罟日相从天寒泽国空钓竿长倚树老却渭川翁  

春江独钓图　　　　　　　【`元`】倪　瓒  

春洲菰蒋緑江水似空虚望山以髙咏意钓不在鱼  

渔邨夕照　　　　　　　　【`元`】陈　旅  

落日楚江深倒景在髙树晒网茅屋头分鱼石梁歩  

杂画　　　　　　　　　　【`明`】孙一元  

尽日不见鱼风髙网罟冷蹋歌归未归江波荡人影  

网集潭　　　　　　　　　【`明`】施　渐  

朝向湖上去暮从湖上归渔家自成市晒网及斜晖  

平望夜泊　　　　　　　　【`明`】王穉登  

鱼鳞成石量桑叶论斤卖珍重丝网难家家月中晒  

六言絶句  

渔隐图诗为程子纯赋　　　【`元`】杜　本  

山下白云缥缈水邉红树依稀信有桃源深处渔人今亦忘归  

渔　　　　　　　　　　　【`明`】黎　扩  

鱼水心情淡淡鸥波身世悠悠清风杨桞一曲明月芦花满洲  

七言絶句  

戏题湖上　　　　　　　　【`唐`】常　建  

湖上老人坐矶头湖里桃花水却流竹竿嫋嫋波无际不知何者吞吾钩  

江邨即事　　　　　　　　【`唐`】司空曙  

罢钓归来不系船江邨月落正堪眠纵然一夜风吹去只在芦花浅水邉  

家园　　　　　　　　　　【`唐`】白居易  

沧浪峡水子陵滩路逺江深欲去难何似家池通小院卧房堦下挿渔竿  

赠渔父　　　　　　　　　【`唐`】杜　牧  

芦花深泽静垂纶月夕烟朝几十春自説孤舟寒水畔不曽逄着独醒人  

怀归　　　　　　　　　　　杜　牧  

尘埃终日满窓前水态云容思浩然争得便归湘浦去却持竿上钓鱼船  

湖上　　　　　　　　　　【`唐`】许　浑  

彷佛欲当三五夕万蟾清杂乱泉纹钓鱼船上一尊酒月出渡头零落云  

守风淮阴　　　　　　　　　许　浑  

遥见江阴夜渔客因思京口钓鱼时一潭明月万株桞自去自来人不知  

薛氏池垂钓　　　　　　　【`唐`】温庭筠  

池塘经雨更苍苍万防荷珠晓气凉朱瑀空媮御沟水锦鳞红尾属严光  

寄裴生乞钓钩　　　　　　　温庭筠  

一随菱棹谒王侯深媿移文负钓舟今日太湖风色好却将诗句乞鱼钩  

沅江渔者　　　　　　　　【`唐`】李群玉  

倚棹汀洲沙日晚江鲜野菜桃花饭长歌一曲烟霭深归去沧浪緑波逺  

钓鱼　　　　　　　　　　　李群玉  

七尺青竿一丈丝菰蒲叶里逐风吹防回举手抛芳饵惊起沙滩水鸭儿  

赠江上老人　　　　　　　【`唐`】方　干  

潭底锦鳞多识钓未投香饵即先知欲教鱼目无分别须学揉蓝染钓丝  

渔父　　　　　　　　　　【`唐`】汪　遵  

棹月眠流处处通緑蓑苇带混元风灵均説尽孤髙事全与逍遥意不同  

渔者　　　　　　　　　　【`唐`】张　乔  

首戴圆荷发不梳叶舟为宅水为居沙头聚看人如市钓得澄江一丈鱼  

阻风　　　　　　　　　　【`唐`】韩　偓  

平生情趣羡渔师此日烟江惬所思肥鳜香秔小艛艓早秋滋味阻风时  

醉着　　　　　　　　　　　韩　偓  

万里清江万里天一邨桑柘一邨烟渔翁醉着无人唤过午醒来雪满船  

江南　　　　　　　　　　【`唐`】陆龟防  

便风船尾香秔熟细雨罾头赤鲤跳待得江飡闲望足日斜方动木兰桡  

自遣　　　　　　　　　　　陆龟防  

甫里先生未白头酒旗犹可战髙楼长鲸好鲙无因得乞取艅艎作钓舟  

其二  

贤逹垂竿小隐中我来真作捕鱼翁前谿一夜春流急已学严滩下钓筒  

钓车　　　　　　　　　　　陆龟防  

小轮轻线妙无双曽伴幽人酒一缸洛客见时如有问辗烟冲雨过桐江  

淮上渔者　　　　　　　　【`唐`】郑　谷  

白头波上白头翁家逐船移浦浦风一尺鲈鱼新钓得儿孙吹火荻花中  

钓叟　　　　　　　　　　【`唐`】杜荀鹤  

田不曽耕地不锄谁人闲散得如渠渠将底物为香饵一度擡竿一个鱼  

渔父　　　　　　　　　　【`唐`】李　中  

偶向芦花深处行谿光山色晚来晴渔家开戸相迎接稚子争窥犬吠声  

其二  

雪鬓苍髯白布袍笑携頳鲤换邨醪慇懃留我宿谿上钓艇归来明月髙  

小儿垂钓　　　　　　　　【`唐`】胡幽贞  

蓬头稚子学垂纶倒坐莓苔艸映身路人借问遥招手恐畏鱼惊不应人  

渔者　　　　　　　　　　【`宋`】郭　震  

江桞弄风颦翠黛山花着雨湿胭脂却收短櫂拈长笛一叶舟中仰面吹  

南塘即事　　　　　　　　【`宋`】翁　卷  

半川寒日满邨烟红树青林古岸边渔子不知何处去渚禽飞落拗罾船  

舟行六絶句【`録一　　　　　宋`】张　耒  

渡头风雨晚生寒蓑笠渔翁坐钓船为问篷中有鱼否一双新鳜出笼鲜  

过葢竹作　　　　　　　　【`宋`】朱　子  

浩荡鸥盟久朱寒征骖聊此驻江干何时买得渔船就乞与人间画里看  

田舍即事　　　　　　　　【`宋`】刘克庄  

谿上渔郎占断春一川碧浪映红云问渠定是神仙否橹去如飞语不闻  

渔父词　　　　　　　　　【`宋`】方　岳  

阴阴深树晚生烟雨急归来失系船白鹭不惊沙水浅依然共在緑杨边  

烟谿独钓图　　　　　　　【`金`】元好问  

鞍马风沙万里身眼明惊见楚江春緑蓑衣底元真子不觧吟诗亦可人  

所见　　　　　　　　　　【`金`】刘　铎  

纶竿老子緑蓑衣细雨斜风一钓矶正是邻家社醅熟桞条穿得锦鳞归  

过唐州西李口　　　　　　【`金`】邢安国  

白沙翠竹谿上邨渔翁卖鱼唤行人西风吹皱一谿水水光日影金鳞鳞  

江景　　　　　　　　　　【`元`】黄　庚  

寒生鴈背天将雪冷入鱼腮水欲氷钓艇归来江路暝舟人分火点渔灯  

雨过　　　　　　　　　　　黄　庚  

雨过山头云气湿潮生渡口岸痕深一声短笛斜阳外知有渔舟泊桞阴  

江乡夜兴　　　　　　　　【`元`】尹廷髙  

极浦霜清鴈打围渔灯明灭水烟微天寒想是鲈鱼少犬吠空江船夜归  

谿上　　　　　　　　　　【`元`】刘秉忠  

芦花逺映钓舟行渔笛时闻三两声一阵西风吹雨散夕阳犹在水边明  

即事　　　　　　　　　　【`元`】许有壬  

几家门系钓鱼船一阵风香燎麦烟画出太平邨落景酒旗多在緑杨边  

渔翁　　　　　　　　　　【`元`】周　权  

转櫂收缗日未西短篷斜阁断沙低卖鱼买酒归来晚风飐芦花雪满谿  

题春江渔父图　　　　　　【`元`】杨维桢  

一片青天白鹭前桃花水泛住家船呼儿去换城中酒新得槎头缩颈鳊  

緑阴垂钓　　　　　　　　【`元`】贡性之  

茅屋人家隔薜萝緑阴窓户晚凉多日长借得南风便时送沧浪一曲歌  

钓鱼图　　　　　　　　　　贡性之  

谿树苍茫带晚烟谿流逆上似登天归来钓得鲈鱼羙只博西窓一觉眠  

题画杂诗　　　　　　　　【`元`】马　臻  

数点残鸦水绕邨几家茅屋掩柴门白头谿叟归来晚自把渔舟系桞根  

其二  

采菱渡头秋日晚红楼隔岸知谁家参差逺树杂云气灭没渔舟侵浪花  

画意　　　　　　　　　　　马　臻  

江花江草映江楼写出江天一片秋隔岸小桥低数尺澹烟消处见渔舟  

小汊　　　　　　　　　　【`元`】僧圆至  

麻骨灯明竹壁疎更深人语在茅庐开篷缘岸去沽酒点火拨船来卖鱼  

絶句漫兴　　　　　　　　【`明`】刘　基  

五湖风雨夜垂纶一叶扁舟一粟身至竟云涛归大壑烟波还属钓鱼人  

题盛子昭临吴兴公谿山钓船图  

【`明`】虞　堪  

着我春江听雨眠鸥波亭下水如天当时度得参差玉吹起春风满钓船  

春江渔父　　　　　　　　【`明`】陈　继  

鬓丝如雪映沙鸥烟渚风汀醉泊舟好谢岸傍花共桞莫将春色忌清秋  

赠钓伴　　　　　　　　　【`明`】陈宪章  

短短蒌蒿浅浅湾夕阳倒影对南山大船鼓枻唱歌去小艇得鱼吹笛还  

醉着　　　　　　　　　　【`明`】孙一元  

瓦瓶倒尽醉难醒独抱渔竿卧晚汀风露满身呼不起一江流水梦中听  

秋江钓者　　　　　　　　【`明`】潘德元  

江湖最乐是渔翁何地无天着钓篷见惯白鸥浑不避一丝晴飏蓼化风  

渔邨夕照　　　　　　　　【`明`】沈明臣  

不知谁唱白铜鞮杨桞邨边即大堤款乃一声风断续打鱼人背夕阳西  

桃谿　　　　　　　　　　【`明`】娄　坚  

迎潮小艇漉鱼虾临水居人引钓车不怕桃源迷处所潮回应带树头花  

鰕子禅　　　　　　　　　【`明`】僧守仁  

杖藜何处问鰕禅回首胥邨锁暮烟一曲渔歌秋浦外腥风吹满渡头船  

渔邨夜归　　　　　　　　【`明`】僧宗衍  

月落苹汀宿雾凝小桥霜冷挂鱼罾归来巳是三更后水际人家尚有灯  

颂古诗　　　　　　　　　【`明`】僧普慈  

每嗟船子惯垂纶恒泊谿边荻映身人问不言头自点恐惊鱼去不应人  

## 御定佩文斋咏物诗选卷二百二十九  

牧类  

五言古  

牧童词　　　　　　　　　【`唐`】储光羲  

不言牧田逺不道牧陂深所念牛驯扰不乱牧童心圆笠覆我首长蓑披我襟方将忧暑雨亦以惧寒阴大牛隠层坂小牛穿近林同类相鼓舞触物成讴吟取乐须臾间寜问声与音  

牧童词　　　　　　　　　【`元`】周　权  

我牧不惮逺牧多良苦辛所幸牧巳狎驯扰无败群平原湿春烟碧艸何披纷大牛隐重坂小牛饮芳津旦出露未晞及归景尚曛时复叩角歌歌俚全吾真取乐田野间世事非所闻歌阑卧牛背仰见天际云  

七言古【`附长短句`】  

牧童词　　　　　　　　　【`唐`】李　渉  

朝牧牛牧牛下江曲夜牧牛牧牛邨口谷荷笠出林春雨细芦管卧吹沙艸緑乱挿蓬蒿箭满腰不怕猛虎欺黄犊  

牧童　　　　　　　　　　【`唐`】僧隐峦  

牧童见人俱不识尽着芒鞋带蓑笠朝阳未出众山时露滴蓑衣犹半湿二月三月时平原草初緑三个五个骑羸牛前邨后邨来放牧笛声才一举众稚齐歌舞看看白日又西斜各自骑牛又归去  

书晁説之考牧图后　　　　【`宋`】苏　轼  

我昔在田间但知羊与牛川平牛背稳如驾百斛舟舟行无人岸自移我卧读书牛不知前有百尾羊听我鞭声如鼓鼙我鞭不妄发视其后者而鞭之泽中草木长艸长病牛羊寻山跨坑谷腾趠筋骨强烟蓑雨笠长林下老去而今空见画世间马耳射东风悔不长作多牛翁  

牧牛儿　　　　　　　　　【`宋`】张　耒  

牧牛儿逺陂牧逺陂牧牛芳草緑儿怒掉鞭牛不触涧边桞古南风清麦深蔽目田野平乌犍砺角逐艸行老牸卧噍饥不鸣犊儿跳梁没艸去隔林应母时一声老翁念儿自携饷出门先上冈头望日斜风雨湿蓑衣拍手唱歌寻伴归逺邨放牛风日薄近邨放牛泥水恶珠玑燕赵儿不知儿生但知牛背乐  

李唐春牧图　　　　　　　【`元`】任士林  

春气熏人未耕作江头青青牛齿白牛饥草细随意嚼老翁曲膝睡亦着蓬头不记笠抛却午树当风梦揺落梦里牛绳犹在握昨夜囤头牛食薄  

牧童谣　　　　　　　　　【`明`】周是修  

逺牧牛朝出东谿谿上头谿头草短牛不住直过水南芳草洲脱衣渡水随牛去黄芦飒飒风和雨老鸦乱啼野羊走絶谷无人惊四顾寒藤枯木暮山苍同伴相呼归又忙石棱割脚茅割耳身上无有干衣裳却思昨日西边好旷坂平原尽丰草短蓑一卧午风轻长笛三吹夕阳早  

五言律  

牧童　　　　　　　　　　【`唐`】僧栖蟾  

牛得自由骑春风细雨飞青山青草里一笠一蓑衣日出唱歌去月明抚掌归何人得似尔无是亦无非  

牧　　　　　　　　　　　【`明`】张居正  

是处桑麻好田家乐事同耕夫闲白昼牧竖趂春风短笛云山外长林雨露中命俦还借草相与説年丰  

六言律  

夏牧　　　　　　　　　　【`明`】杨　慎  

长夏冷风清甽新晴丹帔緑畴山髙羊群似蚁水阔牛背如舟半幅生烟羃羃三腔短笛悠悠柴扉归来早掩斜阳影在檐头  

七言律  

牧　　　　　　　　　　　【`明`】朱之蕃  

择地求刍两得宜欣看茁壮望蕃孳薰风永昼蓑堪枕残日荒邨笛任吹海上平津封已晚窖中属国节空竒长原浅草清流绕倒跨徐归信犊儿  

五言絶句  

牧童　　　　　　　　　　【`唐`】刘　驾  

牧童见客拜山果怀中落昼日驱牛归前谿风雨恶  

牧竖　　　　　　　　　　【`唐`】崔道融  

牧竖持簔笠逄人气傲然卧牛吹短笛耕却傍谿田  

六言絶句  

牧　　　　　　　　　　　【`明`】黎　扩  

芳草茸茸暖碧乌犍湿湿春肥满蓑烟雨朝出一笛斜阳暮归  

七言絶句  

牧童　　　　　　　　　　【`唐`】芦　肇  

谁人得似牧童心牛背横眠秋兴深时复往来吹一曲何愁南北不知音  

题牧牛图　　　　　　　　【`元`】黄清老  

平原雨多烟草浮牧童驱牛如挽舟柴门正在水深处青山流过屋西头  

题牧牛图　　　　　　　　【`元`】僧行端  

谁家荒疃连平原何处孤邨带乔木官田耕尽牛正闲且对东风弄横玉  

牧牛　　　　　　　　　　【`明`】王锡爵  

垅上归来跨牸行扬鞭遥指暮云生明朝共把春犁去闻道君王欲省耕  

平原道中见牧豕者　　　　【`明`】尹嘉宾  

天门室宿郁如虹海上萧条牧豕翁防得平津开閤意一竿寒日野田中  

## 御定佩文斋咏物诗选卷二百三十  

织类  

五言古  

子夜夏歌　　　　　　　　【`晋`】乐　府  

春倾桑叶尽夏开蚕务毕昼夜理机丝知欲早成匹  

作蚕丝　　　　　　　　　【`晋`】阙　名  

素丝非常质屈折成绮罗敢辞机杼劳但恐花色多  

咏中妇织流黄　　　　　　【`梁`】简文帝  

翻花满堦砌愁人独上机浮云西北起孔雀东南飞调丝时绕腕易镊乍牵衣鸣梭逐动钏红妆映落晖与司马治书同闻邻妇夜织　【`梁`】王僧孺  

洞房风已激长廊月复清蔼蔼夜庭广飘飘晓帐轻杂闻百虫思偏伤一鸟声鸟声长不息妾心复何极犹恐君无衣夜夜当牕织  

见人织聊为之咏　　　　　【`梁`】刘　邈  

纎纎运玉指脉脉正蛾眉振蹑开交缕停梭续断丝檐花照初月洞口垂朱帷弄机行掩泪翻令织素迟  

中妇织流黄　　　　　　　【`唐`】虞世南  

寒闺织素锦含怨敛防蛾综新交缕涩经脆断丝多衣香逐举防钏动应鸣梭还恐裁缝罢无信逹交河  

织女词　　　　　　　　　【`唐`】孟　郊  

夫是田中郎妾是田中女当年嫁得君为君秉机杼筋力日巳疲不息牕下机如何织纨素自着蓝缕衣官家牓邨路更索栽桑树  

古词　　　　　　　　　　【`唐`】施肩吾  

夜裁鸳鸯绮朝织蒲桃绫欲试一寸心待缝三尺冰  

邨舍杂书　　　　　　　　【`宋`】陆　防  

中春农在野蚕事亦随作手种临安青可饲蚕百箔累累茧满簇绎绎丝上篗老子虽安眠衣帛可无作  

题耕织图　　　　　　　　【`元`】赵孟頫三月  

三月蚕始生纎细如牛毛婉娈闺中女素手握金刀切叶以饲之拥纸散周遭庭树鸣黄鸟发声和且娇蚕饥当采桑何暇事游遨田时人力少丈夫方种苖相将挽长条盈筐不终朝数口望无寒敢辞终歳劳  

五月  

五月夏以半谷鸎先弄晨老蚕成雪茧吐丝乱纷纭伐苇作曲薄束防齐榛榛黄者黄如金白者白如银烂然满筐筥爱此顔色新欣欣举家喜稍慰经时勤有客过相问笑声闻四邻论功何所归再拜谢蚕神  

六月  

釜下烧桑柴取茧投釡中纎纎女儿手抽丝疾如风田家五六月緑树阴相蒙但闻缲车响逺接邨西东旬日可经绢弗忧杼轴空妇人能蚕桑家道当不穷更望时雨足二麦亦稍丰酤酒田家饮醉倒妪与翁  

七月  

七月暑尚炽长日弄机杼头蓬不暇梳挥手汗如雨嘤嘤时鸟鸣灼灼红橊吐何心娯耳目往来忘伛偻织为机中素老防要纫补青灯照夜梭蟋蟀窓外语辛勤亦何有身体衣几缕嫁为田家妇终歳服劳苦  

七言古  

赋得婀娜当轩织　　　　　【`陈`】萧　诠  

东南初日照秦楼西北织妇正娇羞绮窓犹垂翡翠幌珠帘半上瑚钩新妆入机映春牖弄杼鸣梭挑织手何曽织素让新人不掩流苏推中妇三日五匹未言迟衫长腕弱绕青丝绫中转蹑成离鹄锦上回文作别诗不惜纨素同霜雪更伤秋扇箧中辞  

织锦词　　　　　　　　　【`唐`】温庭筠  

丁东细漏侵琼瑟影转髙梧月初出簇簌金梭万缕红鸳鸯艶锦初成匹锦中百结皆同心蕊乱云盘相间深此意欲传传不得玫瑰作柱朱弦琴为君裁破合欢被星斗迢迢共千里象尺熏炉未觉秋碧池巳有新莲子  

染丝上春机　　　　　　　【`唐`】李　贺  

玉罂汲水桐花井蒨丝沉水如云影羙人嬾态胭脂愁春梭抛掷鸣髙楼防线结茸背复疉白祫王郎寄桃叶为君挑鸾作腰绶愿君处处宜春雪  

缲丝行　　　　　　　　　【`宋`】范成大  

小麦青青大麦黄原头日出天色凉姑妇相呼有忙事舍后煮茧门前香缲车嘈嘈似风雨茧厚丝长无断缕今年那暇织绢着明日西门卖丝去  

流黄引　　　　　　　　　【`元`】宋　褧  

桂庭月午啼螀闲鸾宫露下氷纨单酥灯毳帐鴈门塞妾心料此中闺寒流黄缩涩微含润锦石铺云莹相衬细腰杵急夜如年捣碎商飇不知困春纎易制添光泽鳯花入眼波纹溢东天皜皜呼侍儿快取衣箱金粟尺  

寒机女词　　　　　　　　【`元`】王　逄  

鸳鸯机满东西舎雪茧缲来日相射世俗竞染红蓝花妾心钟爱金丝柘君王锦绣焚殿前天孙鳯梭蛛网悬织成云雾制龙衮万一熏香分御筵  

五言律  

蚕室成　　　　　　　　　【`明`】皇甫汸  

蚕舘开周典鸾舆扈汉仪棘墙春窈窕桑沼昼涟漪蠒献夫人日衣眀上帝时娥媌御王母玉佩降瑶池  

五言排律  

鲛人潜织　　　　　　　　【`唐`】薛　能  

珠馆冯夷室灵鲛信所潜幽闲云碧牖滉漾水晶帘机动龙梭跃丝萦藕綷添七襄牛女恨三日大人嫌透手擎呉练凝氷笑越缣无因听札札空想濯纎纎  

七言律  

织锦女　　　　　　　　　【`唐`】秦韬玉  

桃花日日觅新竒有镜何曽及画眉秪恐轻梭难作匹岂辞纎手徧生胝合蝉巧间双盘带联雁斜衔小折枝豪贵大堆酬曲彻谁知辛苦一丝丝  

题张萱羙人织锦图为慈谿蔡元起赋  

【`元`】纳　延  

织锦秦川窈窕娘新翻花样学宫坊窓虚转轴莺声腕倦停梭粉汗香双鳯回翔金缕细五云飞动防丝长明年夫婿封侯日裁得宫袍逺寄将  

织锦机　　　　　　　　　【`明`】瞿　佑  

緑纱窓下响吚哑知是秦川第几家五色染成长命缕防头挽就合欢花只愁转轴劳筋力莫谩投梭损齿牙不似绣牀闲坐倦自将辛苦作生涯  

五言絶句  

续古　　　　　　　　　　【`唐`】陈　陶  

婵娟越机里织得双栖鳯慰此殊世花金梭忽停弄  

其二  

景龙临太极五鳯当庭舞谁信壁间梭升天作云雨  

浣纱女　　　　　　　　　【`唐`】僧皎然  

清浅白沙滩緑蒲尚堪把家住水东西浣纱明月下  

织锦图　　　　　　　　　【`元`】杨维桢  

秋深未寄衣络纬上寒机断织曽相戒夫君不用归  

七言絶句  

江南织绫词　　　　　　　【`唐`】施肩吾  

卿卿买得越人丝贪弄金梭嬾画眉女伴能来看新鸳鸯正欲上花枝  

冬日田园杂兴　　　　　　【`宋`】范成大  

邨巷冬年见俗情邻翁讲礼拜柴荆长衫布缕如霜雪云是家机自织成  

织妇　　　　　　　　　　【`宋`】谢　翺  

待得原蚕茧上丝织成送女去还归支机本是寒砧石畱取秋深自捣衣  

西湖竹枝词　　　　　　　【`元`】顾　瑛  

陌上采桑桑叶稀家中看蚕怕蚕饥大姑要织回文锦小姑要织嫁时衣  

过邨家　　　　　　　　　【`明`】樊　阜  

细莎邨路绕山斜涧水西头一两家桑柘叶干鸠雨歇茅檐索索响缫车  

贫女吟　　　　　　　　　【`明`】佘　育  

旧丝织尽复新丝辛苦终朝不下机秪恐与时花样别不堪裁作嫁人衣  

苏蕙　　　　　　　　　　【`明`】梁辰鱼  

泪痕点滴锦花浮几载抛梭织未休愿得璇图似夫壻残丝断处认回头  

竹枝词　　　　　　　　　【`明`】王叔承  

青桑老尽茜花开新妇看蚕婆不来织得西川宫样锦机头先与小姑裁  

## 御定佩文斋咏物诗选卷二百三十一  

女红类  

五言古  

子夜夏歌　　　　　　　　【`晋`】乐　府  

田蚕事巳毕思妇犹苦身当暑理絺服持寄与行人  

咏剪防花　　　　　　　　【`梁`】刘孝威  

叶舒非渐大花发是初开无论人讶似蜂见也争来  

咏剪防花　　　　　　　　【`梁`】朱超道  

浅深依树色舒卷听人裁假令春已度终在手中开  

子夜冬歌　　　　　　　　【`唐`】崔国辅  

寂寥抱寒心裁罗文褧褧夜乆频挑灯霜寒剪刀冷  

子夜呉声四时歌　　　　　【`元`】张　宪  

瓦上松雪落灯前夜有声起持白玉尺呵手制呉绫防纫征袍缝边庭艸又青  

七言古  

白纻词　　　　　　　　　【`唐`】张　籍  

皎皎白纻白且鲜将作春衣称少年裁缝长短不能定自持刀尺向姑前复恐兰膏污纎指常遣傍人收堕珥衣裳着时寒食下还把玉鞭鞭白马  

裁衣曲　　　　　　　　　【`元`】陈　基  

殷勤织纨绮寸寸成文理裁作逺人衣缝缝不敢迟裁衣不怕剪刀寒寄远惟忧行路难临裁更忆身长短只恐边城衣带缓银灯照壁忽垂花万一衣成人到家  

美人熨帛图　　　　　　　【`明`】刘　溥  

霜帛丁东捣初歇女伴相怜白如雪掩帷下堂同此情白腕对曵当中庭中庭无风干未得铜斗自烧还自熨只愁熨着有燋晕难表此身如此白小鬟莫更蹲复蹲犹恐皱却葵花纹  

五言律  

剪防　　　　　　　　　　【`唐`】张九龄  

姹女矜容色为花不让春既争芳意早谁待物华眞叶作参差发枝从点缀新自然无限态长在艶阳晨  

七言律  

剪刀　　　　　　　　　　【`唐`】徐　夤  

寳持多用绣为双目交加两鬓霜金匣掠平花翡翠緑窓裁破锦鸳鸯初栽连理枝犹短误绾同心带不长欲制缊袍先把看质非防绮媿铦铓  

监绣　　　　　　　　　　【`元`】掲祐民  

鳯阁龙庭庆自今羽鳞顔色组丝深羙人百巧天孙手才士一生红女心愿化神蚕抽瓮茧用将缫借入瑶林读书补报浑无力惭媿临机惜寸隂  

剪刀　　　　　　　　　　【`明`】瞿　佑  

巧制工夫百链钢持来闺阁共行藏双环对展鱼肠快两股齐开燕尾张针线有功慿制造绮罗无价任裁量随机镂出新花样长在佳人玉指傍  

五言絶句  

春夜裁缝　　　　　　　　【`唐`】薛维翰  

珠箔因风起飞蛾入最能不教人夜作方便杀明灯  

无题　　　　　　　　　　【`明`】袁　凯  

春衣裁剪罢密叶间秾花缝到鸳鸯处行行线脚斜  

七言絶句  

寒闺思　　　　　　　　　【`唐`】白居易  

寒月沈沈洞房静真珠帘外梧桐影秋霜欲下手先知灯底裁缝剪刀冷  

题针限羮字韵　　　　　　【`宋`】裘万顷  

一寸坚钢铁琢成绮罗丛里度平生有时稚子敲成钓钓得鱼儿便作羮  

春词　　　　　　　　　　【`元`】胡天游  

緑窓红烛制春衣宫様花纱要入时玉手怕裁双鳯破并刀欲下更迟迟  

理绣　　　　　　　　　　【`元`】杨维桢  

拣得金针出象筒鸳鸯双刺扇罗中却嗔昨夜狸奴恶抓乱金牀五色绒  

宫中词　　　　　　　　　【`元`】张　昱  

延华阁下日如年除是当番到御前寻出涂金香坠子安排衣线撚春绵  

题月下裁衣图　　　　　　【`明`】陈　继  

香帏风卷月团团睡起裁衣思万端秋叶未红金剪冷玉门关外不胜寒  

宫词　　　　　　　　　　【`明`】俞允文  

一承恩泽入蓬莱别赐轻绡称体裁剪得辟邪新茧子并房宫女鬪看来  

## 御定佩文斋咏物诗选卷二百三十二  

佛寺类  

五言古  

开善寺法防　　　　　　　【`梁`】萧　统  

栖乌犹未翔命驾岀山庄诘屈登马岭回互入羊肠稍看原蔼蔼渐见岫苍苍落星埋逺树新雾起朝阳隂池宿早鴈寒风催夜霜兹地信闲寂清旷惟道塲玉树琉璃水羽帐郁金牀紫柱瑚地神幢明月珰牵萝下石磴攀桂陟松梁涧斜日欲隐烟生楼半藏千祀终何迈百代归我皇神功照不极睿镜湛无方法轮明暗室慧海渡慈航尘根久未洗希霑垂露光  

逰光宅寺诗应令　　　　　【`梁`】简文帝  

陪逰入旧丰云气郁青葱紫陌垂青栁轻槐拂慧风八泉光绮树四柱暧临空翠网随烟碧丹花共日红方欣大云溥慈波流净宫  

奉和往虎窟山寺　　　　　【`梁`】陆　罩  

鸡鸣动睟驾柰苑睠晨逰朱镳陵九达青盖出层楼岁华满芳岫虹彩被春洲葆吹临风逺旌羽映九斿乔枝隐脩迳曲涧聚轻流徘徊花草合浏亮鸟声遒金盘响清梵涌塔应鸣桴慧云方靡靡法水正悠悠实归徒荷教信解愧难酬  

奉和往虎窟山寺　　　　　【`梁`】王　冏  

美境多胜迹道塲实兹地造化本灵竒人功兼制置房廊相映属阶阁并殊异髙明畱睿赏清净穆神思豫逰穷岭歴借此方春至野花夺人眼山莺纷可喜风景共鲜华水石相辉媚法像无尘染真僧絶名利陪游既伏心闻道方刻意  

仰同令君摄山栖霞寺山房夜坐六韵  

【`陈`】徐孝克  

戒坛青石路灵相紫金峰影尽皈依鸽餐迎守防龙晨朝宣寳偈寒夜敛疎钟鸡兰静含握仁智独从容五禅清虑表七觉荡心封愿言于此处携手屡相逢  

静卧栖霞寺房望徐祭酒　　【`陈`】江　总  

絶俗俗无侣脩心心自斋连崖夕气合虚宇宿云霾卧藤新接户欹石久成阶树声非有意禽戏似忘怀故人市朝狎心期林壑乖惟怜对芳杜可以为吾侪  

经始兴广果寺题恺法师山房　江　总  

息舟候香埠怅别在寒林竹近交枝乱山长絶迳深轻飞入定影落照有疎隂不见投云状空畱折桂心和崔侍中从驾经山寺　　【`北齐`】萧　慤  

钩陈夜警徼河汉晓纵横逰骑腾文马前驱转翠旌野禽喧曙色山树动秋声云表金轮见岩端画栱明塔疑从地涌盖似积香成泉髙下澑急松古上枝平仪台多壮思丽藻蔚缘情自嗤非照乗何以继连城  

云居寺髙顶　　　　　　【`北周`】王　褎  

中峰云已合絶顶日犹晴邑居随望近风烟对眼生谒慈恩寺题奘法师房　　　【`唐`】太　宗  

停轩观福殿游目眺皇畿法轮含日转花盖接云飞翠烟香绮阁丹霞光寳衣旛虹遥合彩空外迥分晖萧然登十地自得防三归  

题终南翠微寺空上人房　　　【`唐`】孟浩然  

翠微终南里雨后宜返照闭闗久沈冥杖防一登眺遂造幽人室始知静者妙儒道虽异门云林颇同调两心相喜得毕景共谈笑暝还髙窗眠时见逺山烧缅怀赤城标更忆临海峤风泉有清音何必苏门啸  

宿天竺寺　　　　　　　　【`唐`】陶　翰  

松柏乱岩口山西微径通天开一峰见宫阙生虚空正殿倚霞壁千楼标石丛夜来猿鸟静钟梵寒云中岑翠暎湖月泉声杂谿风心超诸境外了与悬解同明发气候改起视长崖东湖色浓荡漾海光渐曈曚葛仙迹尚在许氏道犹崇独往古来事幽怀期二公  

逰天竺寺　　　　　　　　【`唐`】崔　颢  

晨登天竺山山殿朝阳晓厓泉争喷薄江岫相萦绕直上孤顶髙平看众峰小南州十二月地暖冰雪少青翠满寒山藤萝覆冬沼花龛瀑布侧青壁石林杪鸣钟集人天施饭聚猿鸟洗意归清净澄心悟空了始知世上人万物一何扰  

蓝田山石门精舍　　　　　【`唐`】王　维  

落日山水好漾舟信归风探竒不觉逺因以缘源穷遥爱云木秀初疑路不同安知清流转偶与前山通舍舟理轻防果然惬所适老僧四五人逍遥防松柏朝梵林未曙夜禅山更寂道心及牧童世事问樵客暝宿长林下焚香卧瑶席涧芳袭人衣山月暎石壁再寻畏迷误明发更登歴笑谢桃源人花红复来觌  

至闲居精舍呈正上人　　　【`唐`】储光羲  

太室三招提其趣皆不同不同非一趣况是天游宫双岭前夹门阁道复横空寳坊若花积宛转不可穷流泉自成池青松信饶风秋晏景气迥晶明丹素功近将隐者邻逺与西山通大师假慧照念以息微躬  

同群公题中山寺　　　　　【`唐`】髙　适  

平原十里外稍稍云岩深遂及清净所都无人世心名僧既礼谒髙阁复登临石壁倚松迳山田多栗林超遥尽巘防逼侧仍岖吾欲休世事于焉聊自任  

青龙寺昙壁上人院集　　　【`唐`】裴　廸  

灵境信为絶法堂出尘氛自然成髙致向下看浮云迤逦岫列参差闾井分林端逺堞见风末疎钟闻吾师久禅寂在世超人群  

题鹤林寺　　　　　　　　【`唐`】綦母濳  

道门隐形胜向背临层霄松覆山殿冷花藏谿路遥寳旛挂焰焰明灯烧迟日半空谷春风连上潮少凭水木兴暂令身心调愿谢防手客兹山禅诵饶  

送崔十二游天竺寺　　　　【`唐`】李　白  

遥闻天竺寺梦想怀东越每年海树霜桂子落秋月送君游此地已属流芳歇待我来岁行相随浮溟渤与从侄杭州刺史良逰天竺寺　李　白  

挂席凌蓬丘观涛憩樟楼三山动逸兴五马同遨游天竺森在眼松风飒惊秋览云测变化防水穷清幽疉嶂隔遥响当轩写归流诗成傲云月佳趣满呉洲  

安州般若寺水阁纳凉喜遇薛员外乂  

李　白  

翛然金园赏逺近含晴光楼台成海气草木皆天香忽逢青云士共解丹霞裳水退池上热风生松下凉吞讨破万象褰窥临众芳而我遗有漏与君用无方心垢都已灭永言题禅房  

岀闗经华岳寺访法华云公　【`唐`】岑　参  

野寺聊解鞍偶见法华僧开门对西岳石壁青崚层竹径厚苍苔松门盘紫藤长廊列古画髙殿悬孤灯五月山雨热三峰火云蒸侧闻樵人言深谷犹积冰久愿寻此山至今嗟未能谪官忽东走王程苦相仍欲去恋双树何由穷一乘月轮吐山郭夜色空清澄  

闻崔十二侍御灌口夜宿报恩寺  

岑　参  

闻君寻野寺便宿支公房谿月冷深殿江云拥回廊然灯松林静煮茗柴门香胜事不可接相思幽兴长  

题华严寺瓌公禅房　　　　　岑　参  

寺南防十峰峰翠晴可掬朝从老僧饭昨日崖口宿锡杖倚孤松绳牀映深竹东谿草堂路来往行自熟生事在云山谁能复羁束  

游龙门奉先寺　　　　　　【`唐`】杜　甫  

已从招提逰更宿招提境隂壑生灵籁月林散清影天阙象纬逼云卧衣裳冷欲觉闻晨钟令人发深省  

题栖霞寺　　　　　　　　【`唐`】张　晕  

跻险入幽林翠微含竹殿泉声无休歇山色时隠见潮来杂风雨梅落成霜霰一从方外游顿觉尘心变  

奉陪萧使君入鲍达洞寻灵山寺  

【`唐`】刘长卿  

山居秋更鲜秋江相映碧独临沧洲路如待挂帆客遂使康乐侯披榛着双屐入云开岭道永日寻泉脉古寺隐青冥空中寒磬夕苍苔絶行迳飞鸟去无迹树杪下归人水声过幽石任情趣愈逺移歩竒屡易萝木静蒙蒙风烟深寂寂徘徊未能去畏共桃源隔  

庄严精舍逰集　　　　　　【`唐`】韦应物  

良逰因时暇乃在西南隅绿烟凝层城丰草满通衢精舍何崇旷烦局一舒架虹施广防构云眺八区即此尘境逺忽闻幽鸟殊新林泛景光丛绿含露濡永日亮难遂平生少欢娱谁能遽还归幸与髙士俱  

行寛禅师院　　　　　　　　韦应物  

北望极长廊斜扉掩丛竹亭午一来寻院幽僧亦独唯闻山鸟啼爱此林下宿  

逰终南龙池寺　　　　　　【`唐`】孟　郊  

飞鸟不到处僧房终南巅龙在水长碧雨开山更鲜歩出白日上坐依清谿边地寒松桂短石险道路偏晚磬送归客数声落遥天  

偶逰石盎僧舍　　　　　　【`唐`】杜　牧  

敬岑草浮光句沚水解脉悒郁乍怡融凝严忽颓坼梅纇暖眠酣风绪和无力鳬浴涨汪汪雏娇邨羃羃落日美楼台轻烟饰阡陌潋绿古津逺积润苔基释孰谓汉陵人来作江汀客载笔念无能捧筹慙所画任辔偶追闲逢幽果遭适僧语淡如云尘事繁堪织今古防辈人而我何能息  

同曼叔逰菩提寺　　　　　【`宋`】韩　维  

髙城如破崖寺带乔木古禅房掩清昼佛画剥寒雨荒池野蔓合浊水佳莲吐萧条聫骑游澹泊对僧语秋风日夕好胜事从此数  

端午遍逰诸寺得禅字　　　【`宋`】苏　轼  

肩舆任所适遇胜輙畱连焚香引幽歩酌茗开净筵微雨止还作小窗幽更妍盆山不见日草木自苍然忽登最髙塔眼界穷大千卞峰照城郭震泽浮云天深沈既可喜旷荡亦所便幽寻未云毕墟落生晚烟归来记所歴耿耿清不眠道人亦未寝孤灯同夜禅  

峡山寺　　　　　　　　　　苏　轼  

天开清逺峡地转凝碧湾我行无迟速摄衣歩孱顔山僧本幽独乞食况未还云确水自舂松门风为闗石泉解娯客琴筑鸣空山佳人劒翁孙逰戏暂人间忽忆啸云侣赋诗畱玉环林深不可见雾雨霾髻鬟  

香积寺　　　　　　　　　【`宋`】文　同  

道险转诘曲山深愈巑岏行松耳目清入竹襟防寒殿阁红芙蓉嵓峦碧琅玕髙僧把金字拥衲对云看  

妙光庵　　　　　　　　　【`宋`】孙　觌  

孤烟抱水邨落日满云树乱山如连环杨栁是门处青缭竹谿湾翠防苔石路钟鱼寂无声白日掩僧户茗椀酌云腴香篆擢烟缕坐稳不知夕炯炯山月吐  

过报徳庵　　　　　　　　【`宋`】刘子翚  

循谿踏危矼路入筼筜隖森森翠櫺间一榦横清雨茶烟日月静石壁轩扉古尽兹北山傍小胜无遗取  

落星寺　　　　　　　　　【`宋`】朱　子  

浩浩长江水东逝无停波及此一回薄湖平烟浪多孤屿屹中川层台起周阿晨望爱明灭夕游惊荡磨极目青冥茫回瞻碧嵯峨不复车马迹惟闻榜人歌我愿辞世纷兹焉老渔蓑防有沧浪子鸣舷夜相过  

临谿寺　　　　　　　　　【`宋`】范成大  

万山绕竮竛二水奔澒洞亭亭林中寺金碧灿櫩栋觧鞍得蒲团卧受瓦炉供少捐一炊顷暂作百年梦无人自惊觉幽禽正清哢倦客如残僧无力供世用此行端为山紫翠迭迎送漱井出门去惊尘扑飞鞚  

少林　　　　　　　　　　【`金`】元好问  

云林入清深禅房坐萧爽澄泉洁余习髙鸟唤长往我无豹姿谩有紫霞想回首山中云灵芝日应长  

逰云水庵　　　　　　　　【`元`】刘　因  

乗春奋幽潜观化登丘山哀淙闻逺壑息驾思云闗垦石密松桂结屋珍茅管生烟纷漠漠激流散潺潺山石浮夀色涧木荣欢顔览物有真意抚节惊循环悠然千载情俨若盘石间眷焉欲晤语古人何当还  

宿福海寺　　　　　　　　【`元`】戴表元  

斲岩苍龙角汲流紫云根道人不絶俗自然无耳喧屋脊挂脩岭一日过千辕此中但髙卧松风有清言聼之亦无有风定松在门炊成我欲去独鹤鸣朝暾  

庆夀僧舍即事　　　　　　【`元`】赵孟頫  

白雨映青松萧飒洒朱阁稍觉暑气销微凉度疎箔客居秋寺古心迹俱寂寞夕虫鸣阶砌孤萤炯丛薄展转怀故乡时闻风鸣铎  

至正已亥四月廿二日宿翠峰禅室登畱云阁  

数日与净莲公　　　　　【`元`】髙克恭  

米老天机清梦入烟云窟山河大地影玻瓈镜中出任自选胜塲莫浪翻墨汁今于西湖濵割取南半壁宿栖眞院分韵得独字　　　【`元`】于　石  

空翠冷滴衣石藓滑吾足偶随白云去栖此林下屋楼影挂斜阳钟声出深竹山僧老面壁谁与伴幽独分我云半间欹枕聼飞瀑  

再游石壁寺　　　　　　　　于　石  

曾为石壁逰更借僧房宿楼阁倚林腰谿山醒尘目敲门寻旧僧清响应林谷老僧不厌客分我云半屋禅月岂后身尚余诗满腹疑我亦荀鹤再与赋汉牧汲井昼煮茶洗鉢夜分粥山空人语寂邀我入深竹独抱无弦琴不唱浮生曲月树影参差风滩声断续翛然出尘表身世转幽独明朝出山去无言笑相瞩江上石牛眠秋草为谁绿  

题云庵　　　　　　　　　【`元`】李　存  

夜宿云庵中白云满牀头客来云不语客去云不畱明日在山下白云何处求  

福山庵　　　　　　　　　【`元`】黄清老  

晨光海上来云气升万壑鸡鸣落花中残钟度城郭庵僧戴星出我自饭藜藿宁知天地心但有山水乐书灯夜揺动雾气侵几阁开扉得新月欲掩见栖雀烟霞暂相违笔砚庶有托但畱松间雪付与双白鹤庭柯换故叶林竹脱新箨何日芝草开拏舟赴前约  

过广福寺石屏山房怀曾子白脩撰陈伯清侍  

讲　　　　　　　　　　【`元`】陈　髙  

游行滞春雨憩息依禅林寺门闭寥阒崖石耸嵚崟幽禽飞复止脩竹何森森赏寂屏尘虑观空起遐心分榻坐云影廵廊歩晚隂缅怀玉堂彦曾此共登临惆怅抚遗迹石径苍苔深  

游惠山寺　　　　　　　　【`元`】郑元祐  

百里尽平壤兹山忽中蟠谽谺得宏深纡徐纳平寛僧坊隐其腹崇构居桓桓立神卫觚棱缘云置阑干我来冬交榜舟起微澜天连黄沙白露委青林丹地无车马尘松筠政坚完苍然后雕意彼此不厌看稍稍渉其厓探深汲清寒恭惟桑苎翁出处良独难帝青九万里冥飞见脩翰空畱雪泥迹莫究清净观煮茗涤烦暑晏然有余欢  

同子充濬仲游北山夜宿觉慈院  

【`元`】戴　良  

穷年厌喧嚣今晨惬防衍岂伊清旷怀直为朋知展指涂阳已升入谷光未显渉流既百折寻山亦千转停防树频倚攀林芳屡搴路夷始出幽山暝复凌缅佛庐既栖薄僧榻聊息偃地僻心自怡俗逺虑乃遣明发有佳趣胜处将歴践  

楞伽寺得月台　　　　　　【`元`】僧宗衍  

月出湖水湄清辉映林屋山明秋树静照见幽鸟宿开门谁遣入俯磵近可掬道人犹未眠经声出深竹  

晨诣祥符寺　　　　　　　【`明`】刘　基  

上马鸡始鸣入寺钟未歇草际起微风林端淡斜月僧房湛幽寂假寐待明发松径断无人经声在清樾  

南峰寺　　　　　　　　　【`明`】髙　啓  

樵归众山昏天峰尚余景欲投石门宿更度西南岭逺闻云间钟萝径入寺永悬灯照静室一礼支公影鸟鸣涧壑空泉响窗户冷对此问山僧何如沃洲境  

楞伽寺　　　　　　　　　　髙　啓  

夕阳西下嶂返照东湖水来寻古寺游枫叶秋防里叩门山猿惊维马林鸟起钟声出烟去半落渔舟里楞伽义未晓尘累方自耻欲打塔铭碑从僧乞山纸  

过云岩【`在虎丘寺　　　　　明`】张　羽  

逶迤度前峰到寺行屡歇斋庖竹外烟汲路松间雪覩水悟真源闻香解禅悦欲共老僧言相对还无説  

衍上人萧然斋　　　　　　【`明`】徐　贲  

髙林洒繁露闲斋自翛然俄闻一叶坠应我琴中弦野水寒欲浅遥岑秋更妍清晨理梵罢窗扉霭余烟  

金鸡岩僧室　　　　　　　【`明`】林　鸿  

逺公青莲宇百尺构云阙一径入松萝山泉濯苔髪石房弹玉琴清响在林樾夜来沧海寒梦绕波上月微吟白云篇髙兴了未辍未能悟声闻安得离言説  

宿黄梅五祖寺　　　　　　　林　鸿  

佛祖説法处迥与诸天邻珠宫歴浩劫桂殿余真身登攀访灵异礼谒知宿因地逺泉石怪人闲猿鸟驯松杉覆窗户湿竹清衣巾花雨出深夜天香来暮春久知簮组妄思与缁锡亲所希慧灯影为余照迷津  

宿夹江寺　　　　　　　　【`明`】方孝孺  

窗开觉山近院凉知雨足淡月透疎櫺流萤度深竹心空虑仍澹神清梦难熟起坐佛灯前闲抽易书读  

游君山寺　　　　　　　　【`明`】薛　瑄  

为爱湖中山遂寻山下路跻攀转幽邃涧谷亦回互石磴足莓苔青林杂烟雾前行如有穷岚岭乍分布招提压重湖千里周一顾孤峰四无根形气自依附山僧复导我窈窕更徐歩疎篱野蔓悬老圃寒泉注径转山房深重与絶境遇白云檐外生清风竹间度庭花杂无名岁晏色犹故澄心得妙观忘言契良晤爱此林壑清遂薄尘俗务重来待何时尚子毕嫁娶  

天界寺　　　　　　　　　【`明`】蔡　羽  

秋晨慕虚览梵宇谢埃郁前垅未及逾中林庶欵述入门蹑飕飅循隩多扃鐍紫院隂霞兴瑶阶锦苔出问柏知僧年借花防佛日昼憩夕忘返神恬形寡役懴往坐独冥玩空麈徐拂终寓岂不欢旋舆未能释  

秋夜宿东白啓师方丈　　　【`明`】沈　遇  

竹梧满秋庭萧萧凉气早孤灯照跏趺髙僧坐来晓风清鹤梦醒云淡钟声杳尘事永相忘心空众缘了  

宿牛首寺　　　　　　　　【`明`】陈　铎  

到寺万缘絶萧然宿峰顶苍苍野色新漠漠秋烟暝相期话三生夜坐石根冷微凉入虚阑老鹤语桐井支郎翻经处松子落古鼎白露下髙空湿云压幽境望极巅厓前寒篱眇邨径谈久明月来照我天地静自汲石泉水同僧瀹佳茗天风在林末空翠散复整一乗演微机开豁自慙省疎竹何萧萧云房乱灯影  

自茶磨入治平寺　　　　　【`明`】程嘉燧  

日昃山路闲林木纷如结环沟引湖流经桥见曲折路枉寺门出髙榆对森列连冈亘城隄玦断宛当闑斜日射山翠玲珑暎松彻香气行客闻心闲忘分别  

过髙峰庵　　　　　　　　【`明`】呉鼎芳  

林回觉路枉路枉亦自适光风不作寒吹烟半晴湿涧春多异芳岭月少行迹犬吠空山云山僧杖藜出  

栖云寺　　　　　　　　　【`明`】徐　  

出自东郊门萝径转幽邃刹影入层云鸡声落空翠钟响答松涛炉烟和花气斜日下遥岑残僧独归寺  

七言古  

大觉髙僧兰若　　　　　　【`唐`】杜　甫  

巫山不见庐山逺松林兰若秋风晚一老犹鸣日暮钟诸僧尚乞斋时饭香炉峰色隐晴湖种杏仙家近白榆飞钖去年啼邑子献花何日许门徒  

题台州隐静寺　　　　　　【`唐`】王　建  

隐静灵山寺天凿杯渡飞来建岩壑五直上挿银河一涧当空泻寥廓崆峒黯淡碧琉璃白云吞吐红莲阁不知势压天防重钟声常在月中落  

和丁寳臣游甘泉寺　　　　【`宋`】欧阳脩  

江上孤峰蔽绿萝县楼终日对嵯峨丛林已废姜祠在事迹难寻楚语讹空余一派寒岩侧澄碧渟涵玉色野僧岂解惜清泉蛮俗那知为胜迹西陵老令好寻幽时共登临向此游欹危一径穿林樾盘石苍苔畱客歇山深云日变隂晴涧柏岩松度歳青谷里花开知地暖林间鸟语作春声依依渡口夕阳时却望层峦在翠微城头暮鼓休催客更待横江防月归  

二十七日自阳平至斜谷宿于南山中蟠龙寺  

【`宋`】苏　轼  

横槎晚渡碧涧口骑马夜入南山谷谷中暗水响泷泷岭上疎星明煜煜寺藏岩底千万仞路转山腰三百曲风生饥虎啸空林月黒惊麏窜脩竹入门突兀见深殿照佛青荧有残烛媿无酒食待逰人旋斫杉松煮谿防板阁独眠惊旅枕木鱼晓动随僧粥起观万瓦郁参差目乱千岩散红绿门前商贾负椒荈山后咫尺连巴蜀何时归耕江上田一夜心逐南飞鹄  

自普照逰二庵　　　　　　　苏　轼  

长松吟风晚雨细东庵半掩西庵闭山行尽日不逄人裛裛野梅香入袂居僧笑我恋清景自厌山深岀无计我虽爱山亦自笑独往神伤后难继不如西湖饮美酒红杏碧桃香覆髻作诗寄谢采薇翁本不避人那避世  

五言律  

逰梵宇三觉寺　　　　　　【`唐`】王　勃  

杏阁披青磴雕台控紫岑叶齐山路狭花积野坛深萝幌栖禅影松门聼梵音遽忻陪妙躅延赏涤烦襟陪润州薛司空丹徒桂明府逰招隐寺  

【`唐`】骆賔王  

共寻招隐寺初识戴颙家还依旧泉壑应改昔云霞緑竹寒天笋红蕉腊月花金绳傥畱客为系日光斜  

夏日逰晖上人房　　　　　【`唐`】陈子昂  

山水开精舍琴歌列梵筵人疑白楼赏地似竹林禅对户池光乱交轩岩翠连色空今已寂乘月防澄泉  

奉和圣制同皇太子游慈恩寺应制  

【`唐`】沈佺期  

肃肃莲花界荧荧贝叶宫金人来梦里白马出城中涌塔初从地焚香欲徧空天歌应春籥非是为春风  

逰少林寺　　　　　　　　　沈佺期  

长歌逰寳地徙倚对珠林鴈塔丹青古龙池岁月深绀园澄夕霁碧殿下秋隂归路烟霞晚山蝉处处吟  

乐城白鹤寺　　　　　　　　沈佺期  

碧海开龙藏青云起鴈堂潮声迎法鼓雨气湿天香树接前山暗谿承瀑水凉无言谪居逺清静得空王  

游韶州广界寺　　　　　　【`唐`】宋之问  

影殿临丹壑香台隐翠霞巢飞含象鸟砌蹋雨空花寳铎揺初霁金池映晚沙莫愁归路逺门外有三车奉和圣制闰九月九日登庄严总持二寺阁  

宋之问  

闰月再重阳仙舆歴寳坊帝歌云稍白御酒菊犹黄风铎喧行漏天花拂舞行豫游多景福梵宇日生光  

幸岳寺应制　　　　　　　　宋之问  

暂幸珠筵地俱怜石濑清泛流张翠幕拂迥挂红旌雅曲龙调管芳樽蚁泛觥陪欢玉座晚复得聼金声  

宿云门寺阁　　　　　　　【`唐`】孙　逖  

香阁东山下烟花象外幽悬灯千嶂夕卷幔五湖秋画壁余鸿鴈纱窗宿斗牛更疑天路近梦与白云逰同皇甫兵曹天宫寺浴室新成招友人赏防  

【`唐`】宼　坦  

温室欢初就兰交托胜因共聼无漏法兼濯有为尘水洁三空性香霑四大身清心多善友颂徳慰同人  

题义公禅房　　　　　　　【`唐`】孟浩然  

义公习禅处结构依空林户外一秀阶前众壑深夕阳连雨足空翠落庭隂看取莲花净方知不染心  

宿立公房　　　　　　　　　孟浩然  

支遁初求道深公笑买山何如石岩趣自入户庭间苔涧春泉满萝轩夜月闲能令许度吟卧不知还  

逰景光寺　　　　　　　　　孟浩然  

龙象经行处山腰度石闗屡迷青嶂合时爱绿萝闲宴息花林下髙谈竹屿间寥寥隔尘事疑是入鸡山江夏陪长史叔及薛明府宴兴徳寺南阁  

【`唐`】李　白  

绀殿横江上青山落镜中岸回沙不尽日映水成空天乐流香阁莲舟飏晚风恭陪竹林宴畱醉与陶公  

宿龙兴寺　　　　　　　　【`唐`】綦母潜  

香刹夜忘归松清古殿扉灯明方丈室珠系比丘衣白月传心净青莲喻法微天花落不尽处处鸟衔飞  

题灵隐寺山顶禅院　　　　　綦母潜  

招提此山顶下界不相闻塔影挂清汉钟声和白云观空静室掩行道众香焚且驻西来驾人天日未曛  

过香积寺　　　　　　　　【`唐`】王　维  

不知香积寺数里入云峰古木无人径深山何处钟泉声咽危石日色冷青松薄暮空潭曲安禅制毒龙  

登辨觉寺　　　　　　　　　王　维  

竹径从初地莲峰出化城窗中三楚尽林外九江平嫩草承趺坐长松响梵声空居法云外观世得无生过感化寺昙兴上人山院　　　王　维  

暮持笻竹杖相待虎谿头催客闻山响归房逐水流野花丛发好谷鸟一声幽夜坐空林寂松风直似秋  

登少室山寺　　　　　　　【`唐`】褚朝阳  

飞阁青霞里先秋独早凉天花映窗近月桂拂檐香华岳三峰小黄河一帯长空闻指归路烟处有垂杨逰感化寺昙兴上人山院　　【`唐`】裴　廸  

不逺灞陵邉安居向十年入门穿竹径畱客聼山泉鸟啭深林里心闲落照前浮名竟何益从此愿栖禅  

登总持阁　　　　　　　　【`唐`】岑　参  

髙阁逼诸天登临近日边晴开万井树愁看五陵烟槛外低秦岭窗中小渭川早知清净理常愿奉金仙  

山寺　　　　　　　　　　【`唐`】杜　甫  

野寺残僧少山园细路髙麝香眠石竹鹦鹉啄金桃乱水通人过悬崖置屋牢上方重阁晚百里见纎毫  

题元武禅师屋壁　　　　　　杜　甫  

何年顾虎头满壁画沧洲赤日石林气青天江海流锡飞常近鹤杯渡不惊鸥似得庐山路真随惠逺游  

后逰脩觉寺　　　　　　　　杜　甫  

寺忆曾游处桥怜再渡时江山如有待花栁更无私野润烟光薄沙暄日色迟客愁全为减舍此复何之  

望兜率寺　　　　　　　　　杜　甫  

树密当山径江深隔寺门霏霏云气重闪闪浪花翻不复知天大空余见佛尊时应清盥罢随喜给孤园  

上牛头寺　　　　　　　　　杜　甫  

香山意不尽衮衮上牛头无复能拘碍真成浪出游花浓春寺静竹细野池幽何处莺啼切移时独未休和裴廸登新津寺寄王侍郎　　杜　甫  

何限倚山木吟诗秋叶黄蝉声集古寺鸟影度寒塘风物悲游子登临忆侍郎老夫贪佛日随意宿僧房  

已上人茅斋　　　　　　　　杜　甫  

已公茅屋下可以赋新诗枕簟入林僻茶瓜畱客迟江莲揺白羽天棘蔓青丝空忝许询辈难酬支遁辞  

题破山寺后院　　　　　　【`唐`】常　建  

清晨入古寺初日照髙林曲径通幽处禅房花木深山光恱鸟性潭影空人心万籁此俱寂惟闻钟磬音奉陪韦润州过鹤林寺　　　【`唐`】李嘉祐  

野寺江城近双旌五马过禅心超忍辱梵语问多罗松竹闲僧老云烟晚日和寒塘归路转清磬隔微波  

宿北山禅寺兰若　　　　　　刘长卿  

上方鸣夕磬林下一僧还密行传人少禅心对虎闲青松临古路白日满寒山旧识窗前桂经霜更待攀  

题精舍寺　　　　　　　　【`唐`】钱　起  

胜景不易遇入门神顿清房房占山色处处分泉声诗思竹邉得道心松下生何时来此地摆落世间情  

题僧房　　　　　　　　　【`唐`】韩　翃  

披衣闻客至闗锁此时开鸣磬夕阳尽卷帘秋色来名香连竹径清梵出花台身在心无住他方到防回  

题龙兴寺澹师房　　　　　　韩　翃  

双林彼上人诗兴转相亲竹里经声晚门前山色春卷帘苔防净下筯药苖新记取无生理归来问此身同中书刘舍人题青龙上方　　韩　翃  

西掖归来后东林静者期逺峰春雪里寒竹暮天时笑説金人偈闲聼寳月诗更怜茶兴在好出下方迟  

题慈恩寺竹院　　　　　　　韩　翃  

千峰对古寺何异到西林幽磬蝉声下闲窗竹翠隂诗人谢客兴法侣逺公心寂寂炉烟里香花欲暮深  

双山过信公所居　　　　　【`唐`】包　佶  

遥礼前朝塔微闻后夜钟人间第四祖云里一双峰积雨封苔径多年亚石松传心不传法谁可继髙踪  

题云际寺上方　　　　　　【`唐`】卢　纶  

松髙萝蔓轻中有石牀平下界水常急上方灯自明空门不易起初地本无程回歩忽山尽万缘从此生  

春日陪李庶子遵善寺东院晓望  

卢　纶  

映竹水田分当山起鴈群阳峰髙对寺隂井下通云雪尽惟看鹤花时此见君由来禅诵地多有谢公文慈恩寺暕上人房招耿拾遗　【`唐`】李　端  

悠然对惠逺共结故山期汲井树隂下闭门亭午时地闲花落厚石浅水流迟愿与神仙客同来事本师宿禅智寺上方演大师院　　【`唐`】崔　峒  

石林髙防许金刹在中峰白日空山梵清霜后夜钟竹窗回翠壁苔径入寒松幸接无生法疑心怯所从  

同韩员外宿云门寺　　　　【`唐`】严　维  

小岭路虽近仙郎此夕过潭空观月定涧静见云多竹翠烟深色松声雨防和万缘俱不有对境自垂萝  

鄱阳大云寺一公房　　　　【`唐`】顾　况  

尽日陪逰处斜阳竹院清定中观有漏言外证无生色界聊传法空门不用情欲知相去近钟鼓两闻声  

题招提寺　　　　　　　　【`唐`】戎　昱  

招提精舍好石壁向江开山影水中尽鸟声天上来一灯传歳月深院长莓苔日暮双林磬泠泠送客回  

逰瀑泉寺　　　　　　　　【`唐`】于　鹄  

日斜寻未遍古木寺髙低粉壁犹遮岭朱楼尚隔谿厨窗通涧防殿脊立山鸡更有无人处明朝独向西  

题山寺　　　　　　　　　【`唐`】刘　商  

扁舟水淼淼曲岸复长塘古寺春山上登楼忆故乡云烟横极浦花木拥回廊更有思归意晴明陟上方  

题横山寺　　　　　　　　【`唐`】戴叔伦  

偶入横山寺湖山景最幽露涵松翠湿风涌浪花浮老衲供茶盌斜阳送客舟自缘归思促不得更迟畱  

逰少林寺　　　　　　　　　戴叔伦  

歩入招提路因之访道林石龛苍藓积香径白云深双树含秋色孤峰起夕隂屧廊行欲徧回首一长吟  

西郊兰若　　　　　　　　【`唐`】羊士谔  

云天宜北户塔庙似西方林下僧无事江清日正长石泉盈掬冷山实满枝香寂寞传心印无言亦已忘  

宿诚禅师山房题赠　　　　【`唐`】刘禹锡  

晏坐白云端清江直上看来人望金刹讲席绕香坛虎啸夜林动鼍鸣秋涧寒众音徒起灭心在定中观  

题润州甘露寺　　　　　　【`唐`】张　祜  

千重构横险髙歩出尘埃日月光先见江山势尽来冷云归水石清露滴楼台况是东溟上平生意一开  

题万道人禅房　　　　　　　张　祜  

何处凿禅壁西南江上峰残阳过逺水落叶满疎钟世事静中去道心尘外逢欲知情不动牀下虎畱踪  

杭州孤山寺　　　　　　　　张　祜  

楼台耸碧岑一境入湖心不雨山长润无云水自隂断桥荒藓涩空院落花深犹忆西窗夜钟声出北林  

题濠州钟离寺　　　　　　　张　祜  

遥遥东郭寺数里占原田逺岫碧光合长淮清派连院藏归鸟树钟到落帆船唯羡空门叟栖心尽百年  

姚岩懐贾岛　　　　　　　【`唐`】顾非熊  

路向姚岩去多行洞壑间鹤声连隖静谿色带邨闲疎苇秋前渚斜阳雨外山怜君不得见诗思最相闗  

同卢校书逰新兴寺　　　　【`唐`】朱庆余  

山深云景别有寺亦堪过才子将迎逺林僧气性和潭清蒲影定松老鹤声多岂不思公府其如野兴何  

与石昼秀才过普照寺　　　　朱庆余  

问人知寺路松竹暗春山潭黒龙应在巢空鹤未还经年为客倦半日与僧闲更共尝新茗闻钟笑语间  

宿山寺　　　　　　　　　【`唐`】贾　岛  

众岫耸寒色精庐向此分流星透疎木走月逆行云絶顶人来少髙松鹤不群一僧年八十世事未曾闻  

过灵泉寺　　　　　　　　【`唐`】姚　合  

偶寻灵迹去幽径入清氛转壑惊飞鸟穿山蹋乱云水从岩上落谿向寺前分释子逰何处空堂日渐曛  

入静隐寺途中作　　　　　【`唐`】周　贺  

乱云迷逺寺入路认青松鸟道缘巢影僧鞵印露踪草烟连野烧谿雾隔霜钟更遇樵人问犹言过数峰  

山寺　　　　　　　　　　【`唐`】杜　牧  

峭壁引行径截谿开石门泉飞溅虚槛云起涨前轩隔水看来路疎篱见定猿未闲难久住归去复何言  

题扬州禅智寺　　　　　　　杜　牧  

雨过一蝉噪飘萧松桂秋青苔满阶砌白鸟故迟畱暮霭生深树斜阳下小楼谁知竹西路歌吹是扬州  

恩徳寺　　　　　　　　　【`唐`】许　浑  

楼台横复重犹有半岩空萝洞浅深水竹廊髙下风晴山疎雨后秋树断云中未尽平生意孤帆又向东  

送僧归敬亭山寺　　　　　　许　浑  

十年劒中路传尽本师经晓月下黔峡秋风归敬亭开门新树绿登阁旧山青遥想论禅处松隂水一瓶  

郁林寺　　　　　　　　　　许　浑  

台殿冠嵯峨春来日日过水分诸院少云近上方多众籁凝丝竹繁英耀绮罗酒酣诗自逸乗月棹寒波  

逰云际寺　　　　　　　　【`唐`】喻　岛  

涧壑吼风雷香门絶顶开阁寒僧不下钟定虎常来鸟啄林梢果鼯跳竹里苔心源无一事尘界拟休回  

题翠微寺　　　　　　　　　喻　岛  

沿谿又渉岭始喜到前轩钟度鸟沉壑殿扃云湿旛凉泉堕众石古木彻疎猿月上僧初定斯逰岂易言  

岫禅师南谿兰若　　　　　　喻　岛  

锡影配瓶光孤谿照草堂水悬青石磴钟动白云牀树色含残雨河流带夕阳唯应无月夜瞑目见他方  

青龙寺僧院　　　　　　　【`唐`】刘得仁  

常多簮组客非独看髙松此地堪终日开门见数峰苔新禽迹少泉冷树隂重师意如山里空房晓暮钟  

宿翠微寺　　　　　　　　【`唐`】马　戴  

处处松隂满樵开一径通鸟归霜磬尽僧语石楼空积翠含微月遥泉韵细风经行心不厌忆在故山中  

题静住寺钦用上人房　　　　马　戴  

寺近朝天路多闻玉佩音鉴人开慧眼归鸟息禅心磬接星河窗连夏木深此中能燕坐何必在云林  

宿灵岩寺　　　　　　　　【`唐`】赵　嘏  

明月谿头寺虫声满橘洲倚栏香径晚移石太湖秋古树云归尽荒台水更流无人见惆怅独上最髙楼  

题造微禅师院　　　　　　【`唐`】温庭筠  

夜香闻偈后岑寂掩双扉照竹灯和雪看松月到衣草堂疎磬断江寺故人稀惟忆湘南雨春风独鸟归  

宿辉公精舍　　　　　　　　温庭筠  

禅房无外物清话此宵同林彩水烟里涧声山月中橡霜诸壑霁杉火一炉空拥褐寒更彻心知觉路通  

宿澧曲僧舍　　　　　　　　温庭筠  

东郊和气新芳霭逺如尘客舍停疲马僧墙画古人沃田桑景晚平野菜花春更想严家濑微风荡白苹  

宿秦僧山斋　　　　　　　　温庭筠  

衡巫路不通结室在东峰歳晚得支遁夜寒逢戴颙龛灯落叶寺山雪隔林钟行解无由发曹谿欲施舂和袭美初冬章上人院　　　【`唐`】陆龟防  

每伴来方丈还如到四禅菊承荒砌露茶待逺山泉画古全无迹林寒却有烟相看吟未竟金磬已泠然  

逰竹林寺　　　　　　　　【`唐`】方　干  

得路到深寺幽虚曾识名藓浓隂砌古烟起暮香生曙月落松翠石泉流梵声闻僧说真理烦恼自然轻  

题慈云寺僧院　　　　　　【`唐`】李山甫  

帝城深处寺楼殿压秋江红叶去寒树碧峰来晓窗烟霞生净土苔藓上髙幢欲问吾师语心猿不肯降  

登甘露寺　　　　　　　　【`唐`】周　繇  

盘江上防层峭壁半垂藤殿锁南朝像龛禅外国僧海涛舂砌槛山雨洒窗灯日暮疎钟起声声彻广陵  

题山僧院　　　　　　　　【`唐`】张　乔  

谿路曾来日年多与旧同地寒松影里僧老磬声中逺水清风落闲云别院通心源若无碍何必更论空  

题灵山寺　　　　　　　　　张　乔  

树凉清岛寺虚阁敞禅扉四面闲云入中流独鸟归湖平幽径近船泊夜灯微一宿秋风里烟波隔衣  

宿澄泉兰若　　　　　　　【`唐`】郑　谷  

山半古招提空林雪月迷乱流分石上斜汉在松西云集寒庵宿猿先晓磬啼此心如了了即此是曹谿  

题兴善寺　　　　　　　　　郑　谷  

寺在帝城隂清虚胜二林藓侵隋画暗茶助越瓯深巢鹤和钟唳诗僧倚锡吟烟莎后池水前迹杳难寻  

书翠岩寺壁　　　　　　　【`唐`】曹　松  

何年话尊宿瞻礼此堂中入郭非无路归林自学空溅瓶云峤水逆磬雪川风时说南庐事知师用意同  

宿谿僧院　　　　　　　　　曹　松  

年少云谿里禅心夜更闲煎茶畱静者靠月坐苍山露白钟寻定萤多户未闗嵩阳有石室何日译经还冬日题觉公牛头兰若　　　【`唐`】李　洞  

天寒髙木静一磬隔川闻鼎水看山汲台香拂雪焚鹤归惟认刹僧歩不离云石室开禅后轮珠谢圣君  

宿山寺　　　　　　　　　【`唐`】张　蠙  

中峰半夜起忽觉在青冥此界自生雨上方犹有星楼髙钟尚逺殿古像多灵好是潺湲水房房伴诵经  

题岳州僧舍　　　　　　　【`唐`】裴　说  

喜到重湖北孤洲横晚烟鹭衔鱼入寺鸦接饭随船松桧君山迥菰蒲梦泽连与师吟论处秋水浸遥天  

宿山寺　　　　　　　　　【`唐`】孟　贯  

谿山尽日行方聼逺钟声入院逢僧定登楼见月生露垂群木润泉落一岩清此景闗吾事通宵寐不成  

甘露寺　　　　　　　　　【`唐`】孙　鲂  

寒暄皆有景孤絶画难行地拱千寻险天垂四面青昼灯笼鴈塔夜磬彻渔汀最爱僧房好波光满户庭  

宿山房　　　　　　　　　【`唐`】李建勲  

石窗灯欲尽松槛月还明就枕浑无睡披衣却出行岩髙泉乱滴林动鸟时惊倏忽山钟曙喧喧仆马声  

题圣果寺　　　　　　　　【`唐`】僧处黙  

路自中峰上盘回出薜萝到江呉地尽隔岸越山多古木丛青霭遥天浸白波下方城郭近钟磬杂笙歌  

题简然师院　　　　　　　【`唐`】僧贯休  

机忘室亦空静与沃洲同惟有半庭竹能生竟日风思山海月上出定印香终继后传衣者还湏立雪中  

又和防光睦院　　　　　　【`宋`】徐　铉  

寺门山水际清浅照孱顔客棹晚维岸僧房犹掩闗日华穿竹静云影过阶闲箕踞一长啸忘怀物我间  

题灵山寺　　　　　　　　【`宋`】赵　抃  

我为灵山好登畱到日曛岩幽余暑雪钟冷入秋云篇咏唯僧助尘烦与俗分明朝入东棹因得识吾文  

题九仙寺　　　　　　　　　赵　抃  

坠果春三径蒸云晚一轩廊腰回战蚁山腹合啼猿泉淡禽窥影苔深屐印防自惭名利者聊免世纷喧  

逰水南寺　　　　　　　　【`宋`】余　靖  

双刹耸浮云层轩絶世尘松谿千盖雨茶圃一旗春夜梵龛灯暗朝香篆火新暂来犹永日堪羡白莲人  

题净慧大师禅斋　　　　　【`宋`】欧阳脩  

巾屦诸方徧莓苔一室前萎花吟次落孤月定中圎斋鉢都人施谈机海外传时应暮钟响来度禁城烟  

盱眙山寺　　　　　　　　【`宋`】林　逋  

下傍盱眙县山崖露寺门疎钟过淮口一径入云根竹老生虚籁池清见古源髙僧拂经榻茶话到黄昏  

同宋复古逰大林寺　　　　【`宋`】周敦颐  

三月山方暖林花互照明路盘层顶上人在半空行水色云含白禽声谷应清天风拂巾袂缥缈觉身轻昆山慧聚寺次张祜韵　　　【`宋`】王安石  

峰岭互出没江湖相吐吞园林浮海角台殿拥山根百里见渔艇万家藏水邨地偏来客少幽兴只桑门  

独逰富阳普照寺　　　　　【`宋`】苏　轼  

富春真古邑此寺亦唐余鹤老依乔木龙归防赐书连筒春水逺出谷晓钟疎欲继江潮韵何人为起予  

宿雪屏山寺　　　　　　　【`宋`】文　同  

翠岭耸云端巉巉走复蟠客从尘外入僧向画中看月上千岩碧风生万木寒平明惜归去犹待一凭栏  

吉祥院　　　　　　　　　　文　同  

欹危一径通下马转深丛便是尘寰外可怜烟隖中脩篁寒滴雨老柏静吟风日暮庭前树归鸦自绕空  

金地寺　　　　　　　　　【`宋`】陈　造  

侧径﨑岖去飞萝次第扪山横欲无地路转却逢邨竹柏围荒寺莓苔上缭垣残僧不知客芋火老云根  

化度寺　　　　　　　　　【`宋`】孙　觌  

失路迷千嶂投林借一枝扣门竹西寺立马日斜时矍铄僧窥户睢盱犬透篱定知嫌不速明日与君辞  

翠峰寺　　　　　　　　　【`宋`】范成大  

来从第九天橘社系归船借问翠峰路谁参雪窦禅应真庭下木说法井中泉公案新翻出诸方一任传  

独逰虎跑泉小庵　　　　　　范成大  

苔径弯环入茅斋取次成蔓花缘壁起闲草上阶生宿雨松篁色新晴燕雀声筒泉烹御米聊共老僧倾  

慈云院东阁小憩　　　　　【`宋`】陆　防  

横阁院东偏翛然拂榻眠香浓烟穗直茶嫩乳花圎岩倚团团桂筒分细细泉凭谁为题版牓作小壶天  

之永和小憩资夀寺　　　　【`宋`】杨万里  

石子密铺径竹茎疎作行不缘憩驺仆防失此山房佛像看都好林花静自香来湏清兴尽归更借僧牀  

龟峰寺　　　　　　　　　【`宋`】赵师秀  

石路入青莲来逰出偶然峰髙秋月射岩裂野烟穿萤冷粘椶上僧闲坐井边虚堂畱一宿宛似鴈山眠  

翠岩寺　　　　　　　　　　　赵师秀  

石岩看不见翠色自重重春雨生松叶山风响铁钟碑顽工费墨草嫩鹿添茸住院呉僧老相迎忆旧逢  

寳冠寺　　　　　　　　　【`宋`】翁　卷  

山多猿鸟群永日絶嚣氛一涧水流出防房僧共闻拄笻黏落叶拂石动寒云谁昔来营此寻碑看记文  

石门庵　　　　　　　　　　翁　卷  

山到极深处石门为地名岚蒸空寺坏雪压小庵清果落群猿拾林昏独虎行一僧何所得髙坐若无情  

福州黄檗寺　　　　　　　　翁　卷  

天下两黄檗此中山是真碑看前代刻僧值故乡人一宿禅房雨经时客路尘将行更瞻礼十二祖师身  

宿寺　　　　　　　　　　【`宋`】徐　照  

古殿清灯冷虚廊叶扫风揜闗人迹外得句佛香中鹤睡应无梦僧谈必悟空坐惊窗欲晓片月在林东  

题衢州石壁寺　　　　　　　徐　照  

岸石横生脉平林一里谿众船寒渡集髙寺逺山齐残磬吹风断眠禽压竹低自嫌昏黑至难认壁间题  

能仁寺　　　　　　　　　　徐　照  

寺置有碑传观音岩石前殿髙灯焰短山合磬声圎窗静吹寒雪春鸣落夜泉清逰人岂识谓不似秋天  

宿寺　　　　　　　　　　【`宋`】徐　玑  

古木山边寺深松径底风独吟侵夜半清坐杂禅中殿静灯光小经残磬韵空不知清逺梦啼鸟在林东  

小寺　　　　　　　　　　【`宋`】刘克庄  

小寺无蹊径行时认藓防犬寒鸣似豹僧老瘦于猿涧水来旋磨山童出闭门城中梅未见已有数枝繁  

夜过瑞香庵作　　　　　　　刘克庄  

夜深扪絶顶童子旋开扉问客来何暮云僧去未归山空闻瀑泻林黒见萤飞此境惟予爱他人到想稀  

水陆寺　　　　　　　　　【`宋`】戴复古  

长沙沙上寺突兀古楼台四面水光合一边山影来静分僧榻坐晚趂钓船回明日重相约前邨访早梅  

逰青源　　　　　　　　　【`宋`】文天祥  

空庭横防蝀断碣偃龙蛇活火参禅笋真泉透佛茶晚钟何处雨春水满城花夜影灯前客江西七祖家  

兴福寺　　　　　　　　　【`宋`】眞山民  

为厌市喧杂携诗来此吟鸟声山路静花影寺门深楼阁庄严界池塘清净心松风亦好事送客出前林  

宿寳胜寺　　　　　　　　　眞山民  

苦吟吟未了只向两廊行月去塔无影风来铎有声尘心随水净佛眼共灯明安得云边住与僧分此情  

髙寺　　　　　　　　　　【`金`】张　斛  

髙寺鸣钟后孤舟落鴈边已知归径晚故就上方眠石峻澑声急月髙松影圆明朝下烟霭回首阻清川  

甘露寺　　　　　　　　　【`金`】赵亮功  

郑南峰下寺泉石间疎篁飞雨度山阁闲云生野塘檐前松子落厨际柏烟香别后闻钟磬山隂空夕阳陪李舜咨登悯忠寺阁　　　【`金`】赵秉文  

日月躔双栱风烟纳寸眸云山浮近甸宇宙有髙楼鸟外余残照天边更去舟登临有如此况接李膺逰  

宿海防寺　　　　　　　　【`金`】李俊民  

青山云水窟杖钖防时来竹待香严击松经道者栽西江无水吸震旦忽花开三笑圗中友同倾破戒杯  

宿甘露寺　　　　　　　　【`元`】黄　庚  

山险疑无路萦回一径通钟声寒瀑外塔影夕阳中窗出茶烟白炉分葑火红禅房遇耆旧清话数宵同  

翠峰庵即事　　　　　　　　黄　庚  

竟日寻幽处杖藜不惮遥客行黄叶路僧立碧谿桥岩瀑飞寒雪松风吼夜潮是山皆可隐何用楚辞招  

逰山寺　　　　　　　　　【`元`】李　材  

行行行复止行到白云间见客意不俗逢僧心便闲细泉分别涧小径入他山拟借禅房榻追逰信宿还  

宿龙潭寺　　　　　　　　【`元`】萨都拉  

倦游借禅榻客意稍从容落日江船鼓孤灯野寺钟竹鸡啼雨过山臼带云舂夜半波涛作长潭起卧龙衡山福严寺二十三题【`录三　元`】张　翥一生岩  

初地灵峰下重来为讲经神应合掌受石亦防头聼云鹤随飞盋湖龙入净瓶至今花雨处长照一灯青  

隐身岩  

尘世苦热恼山林长夏幽岳神来防法尊者坐经秋呼粥鱼频响衔花鹿自逰法云长散满七十二峰头  

兜率桥  

传是竺僧説幽如兜率宫驱龙劈地险架石补天空星土熊湘合云沙鹫岭通阑干倚来久时度吉祥风  

逰石头城清凉寺用天钖题壁诗韵  

张　翥  

扪萝上絶顶岚气湿缤纷日色不到地树隂浑似云僧归过岭见樵唱逆风闻更待诗人醉狂书白练裠  

逰麻姑万松庵　　　　　　【`元`】贡师泰  

积雨变秋思清逰惬道心过桥分履迹问寺逐钟音红堕鸟争果绿深鱼占隂何当脱尘鞅重此契幽寻  

圣安寺　　　　　　　　　【`元`】纳　延  

兰若城幽处聨镳八月来寳华幢盖合衮冕画圗开断碣苍苔暗空庭落叶堆饥鸢不避客攫食下生台  

大悲阁　　　　　　　　　　纳　延  

阁道连天起丹青饰井榦如何千手眼只着一衣冠金牓交龙挟雕甍吻兽攒凭髙天万里白纻不胜寒  

万夀寺　　　　　　　　　　纳　延  

皇唐开寳构歴劫抵金时絶妙青松障清凉白玉池长廊秋屧响髙阁夜钟迟独有乗闲客扶藜读旧碑  

竹林寺　　　　　　　　　　纳　延  

城南天尺五只树给孤园甲第王侯去精蓝帝释尊老僧夸塔影稚子斲松根何日天台路相从一问源游昆山慧聚寺和唐人诗　　【`元`】宋　褧  

天外山光近峰颠海气吞潮凭风作阵云借石为根鸟重烟藏树帆多水绕邨凭髙暂诗酒回首望脩门  

吉祥寺　　　　　　　　　【`元`】呉　莱  

一昔逢寒食行吟采物华风生敲槛竹雨湿堕船花曲隖青龙树长滩白鹭沙回看江上水直去到吾家  

来云僧舍　　　　　　　　【`元`】周　权  

连云开佛屋接竹引岩泉路滑迷霜叶钟寒阁曙烟有为皆是幻无想总成禅梦觉僧檐雨重来又十年  

逰定林寺和韵　　　　　　【`元`】陈　泰  

一灯何处起千载续黄梅世与身俱幻吾携影独来山空钟自响日淡鹤将回寄语沙头鹭相逢慎勿猜  

逰洞岭寺　　　　　　　　【`元`】卢　琦  

古寺藏烟树岩扉昼不扃日髙花散影风定竹无声稚子添香火闲僧阅藏经新诗吟未就独向殿阶行  

逰清心寺　　　　　　　　【`元`】曹文晦  

夏日清心寺萧萧树石佳髙人畱别院幽意满空斋松偃新移路渊临欲堕厓五年才一过回首为兴怀  

题应上人净深精舍　　　　【`元`】叶　颙  

一室纎尘絶炉烟贝叶经每呼明月至常遣白云扃竹色侵虚幌荷香袭小亭晚来开瓮牖放入数峰青  

湖寺拥碧轩　　　　　　　【`元`】张　雨  

喧寂一尘隔湖濵出寳坊荷隂分补衲水气杂烧香书勘乌皮几茵敷白氎牀从来已公屋诗客许徜徉  

嘉定显庆寺　　　　　　　【`元`】僧善住  

舣棹逢精舍松扉昼不扃暮云兼雨黒寒树帯烟青鸟散庭还静龙归水自灵徘徊未能去石塔语风铃  

春日逰柏谷山寺　　　　　【`明`】朱珵尧  

天外闻清梵晨光满翠微杖藜苍藓滑斸药紫参肥松偃云垂盖花分露湿衣一僧能话古去住转忘机  

寓天界寺　　　　　　　　【`明`】髙　啓  

雨过帝城头香凝佛界幽果园春乳雀花殿午鸣鸠万履随钟集千灯入镜流禅居容旅迹不觉久淹畱  

甘露寺　　　　　　　　　　髙　啓  

胜地江山壮名林岁月遥刹藏京口树钟送海门潮月黑龙光发天清蜃气销何当寻狠石闲坐话前朝  

宿眞庆庵　　　　　　　　【`明`】唐　肃  

落日古城隂萧萧竹树深雨花知佛境流水识禅心月到翻经榻苔缘挂壁琴不因支许旧那得遂幽寻  

宿云门寺　　　　　　　　【`明`】林　鸿  

龙宫临水国鸟道入烟萝海旷知天尽山空见月多鹤归僧自老松偃客重过便欲依禅寂尘缨可奈何  

题深上人松月轩　　　　　【`明`】楼　琏  

夜月明松顶轩居不掩扉石泉沈湿翠碧瓦防晴晖林静猿初息巢空鹤未归此中凝坐者寒沁薜萝衣  

逰灵峰寺　　　　　　　　【`明`】樊　阜  

歩入灵峰寺岚霏翠湿衣野塘蒲叶短石磴藓花微潭静龙长卧山寒鹤未归老僧茶话久髙阁转斜晖  

游黄龙寺　　　　　　　　　樊　阜  

古寺青山上登临见逺邨楼虚堆竹粉崖剥露松根晚径云生润秋池涨落防髙僧宣梵偈趺坐到黄昏  

与陆无蹇宿资庆寺　　　　【`明`】蔡　羽  

空壁闻啼鸟云深冷石房春随落花去人自采茶忙叶暗翻经室泉虚防易牀陆郎谿壑主假榻久何妨  

甘露寺次韵　　　　　　　【`明`】屠应埈  

甘露千年寺群公揽辔过楼空呉楚尽江濶雨云多蜃气连沧海琳宫隐碧萝更闻幽絶处白日走鼋鼍  

冬日游天竺寺　　　　　　【`明`】施　渐  

缘湖始忻往遐览歴幽寻山到不容路云藏犹有林阶前寒涧落榻下白云深积雪千峰里寥然空世心  

逰报恩寺　　　　　　　　【`明`】徐　繗  

荒畛通云岫烟萝敞绀扉画梁云气尽网户雨丝飞僧寂鸣钟罢林荒宿鸟归一灯仍自照惆怅恋残晖  

避暑东湖寺　　　　　　　　徐　繗  

物外寻眞境云标啓梵宫绿沈消夏气红艶夺春工岭色含朝旭岩声乱夕空坐来林月上凉思满房栊  

题岘山济公房　　　　　　【`明`】蔡汝楠  

禅榻澄湖上山光似镜中疎钟揺落叶细雨带秋虫峰竹虚窗映炉香别院通何期碧云合一酌对休公  

橘谿僧院　　　　　　　　【`明`】呉子孝  

蝉声不出寺钟断祗闻香流水迷松径闲云满石牀无言忘寂寞宴坐得清凉欲谢人间事冥心叩药王  

过南郭野寺　　　　　　　【`明`】施　峻  

休沐出南郭寻僧一扣闗孤灯燃白昼疎磬满秋山束带经年苦看云尽日闲斋厨清供罢惊鸽欲飞还  

宿鴈山灵岩寺　　　　　　【`明`】皇甫涍  

寥寥到真境宿处傍风泉遥霭引疎磬群峰寒暮天白云沧洲赏清夜石门禅却笑桃源客空从蕙路旋  

逰能仁寺　　　　　　　　【`明`】金大车  

落叶迷幽径垂藤锁断垣谿深晴浴鹭树老昼啼猿海气庭前障天花雨外翻坐来清梵永尽日不闻喧  

沂水道中过教寺　　　　　【`明`】金大舆  

邨落藏孤寺疎松一径幽经年无客到终日有寒流青壁衔初照黄沙拥断丘平生江海性下马一登楼  

半塘寺一上人小楼　　　　【`明`】居　节  

何处闻清磬春云度半塘茶香连小院楼影带脩廊不染莲花净闲贪佛日长晚山如有意飞翠满绳牀雨后登虎丘宿梅花楼僧房　【`明`】陆　弼  

髙阁藤萝外扁舟暮雨残钟声知客到山色入门看月出千松静云披片石寒支公擅名理终夕奉清欢  

泊京口望金山寺　　　　　【`明`】陈　鹤  

南徐一片石千古柱中流绕树开僧舍縁空结梵楼疎灯明水底落月挂潮头向晚禅钟起风吹到客舟  

佛慧寺　　　　　　　　　【`明`】呉孺子  

乱竹闭僧院长松防法堂坐怜新月上行爱落花香破壁流灯影悬厓挂夕阳支公闲懒处暂此礼空王  

兰若即事　　　　　　　　【`明`】王伯稠  

兴来时野眺小立倚柴扉一雨清波动双林片月归山防藏竹语水鸟出花飞不觉空烟暮蒙蒙翠湿衣  

大慧寺　　　　　　　　　【`明`】童　佩  

寺里藏云气丹青引客过春山一墙隔啼鸟六时多列石成岩穴闭门生薜萝逃禅恰宜此归奈马蹄何  

破山寺　　　　　　　　　【`明`】呉鼎芳  

巉岏随石转迤逦踏花行古壁龙蛇气空岩风雨声佛香清渡水鸟路白过城絶顶遥观海苍茫晓雾生  

虎丘僧房招寻郭圣仆乗月登山  

呉鼎芳  

长隄沿短棹转入翠微湾酒伴秋相集僧房夜不闗布袍先受月竹杖早过山何处歌声起悠悠林木间  

寓建阳福山寺　　　　　　【`明`】徐　  

磴路层层入招提夹两山柏侵隂殿绿苔绣古墙斑细雨虫声碎微风蝶影闲五更钟韵杳乡梦屡催还  

呉门归入惠山寺　　　　　【`明`】邹廸光  

胜逰不惜屡余兴尚淋漓竹路青相借花宫翠乱披酒阑畱月住曲半受风吹为问梁谿夜何如呉苑时  

晚过新兴寺　　　　　　　【`明`】张宇初  

晚过新兴寺扶藜野歩轻鸟啼春雨足花落午风晴僧室连云住山阿带雾行武陵归路近已聼涧松声秋日重逰穹窿山海云精舍　【`明`】僧道衍  

迢递青邨外﨑岖紫逻间过林才见　　　　　　　　　　　　　　　　　　【`日`】到渡不逢山一室依岩险双扉傍竹闲曾看云际鹤向暮独飞还  

题海云寺　　　　　　　　【`明`】僧徳祥  

香刹住中流初疑地若浮路从沙际入帆到树邉收清磬敲渔夜新书报橘秋洞庭西在望欲去更迟畱  

同庵新居　　　　　　　　　僧徳祥  

新居劳种植隙地不敎闲作圃先通水栽松欲借山鸟逢春尽到云向晚都还独许王摩诘题诗在壁间  

宿甘露庵　　　　　　　　【`明`】僧海旭  

舟出太湖险语谿投暮钟聼风多在竹看月不离松柝防城三里鸡鸣邨一重长安明日路霜草滑归笻  

题指月庵　　　　　　　　【`明`】僧照源  

短扉将绿掩小径倚邨斜老树借藤叶新桐布屋花渔歌传外港鸥梦立前沙静者离言象门题指月家  

水寺　　　　　　　　　　【`明`】僧际瞻  

孤寺水中起净心宛在虚钟邉云易湿松外地无余幢影鱼窥熟梵音风定初入秋看月上清切复何如  

五言排律  

谒并州兴国寺　　　　　　【`唐`】太　宗  

回銮逰福地极目玩芳晨梵钟交二响法日转双轮寳刹遥承露天花近足春未佩兰犹小无丝栁尚新圎光低月殿碎影乱风筠对此畱余想超然离俗尘  

奉和幸大荐福寺应制　　　【`唐`】李　峤  

鴈沼开香域鹦林降彩旃还窥图鳯宇更坐濯龙川桂辇朝群辟兰宫列四禅半空银阁断分砌寳绳连甘雨苏焦泽慈云动沛篇独慙贤作砺空喜福成田  

奉和幸三防寺应制　　　　　李　峤  

故台苍颉里新邑紫泉居歳在开金寺时来降玉舆龙形虽起刹鸟迹尚畱书竹是蒸青外池仍防墨余天文光圣草寳思合真如谬奉千龄日欣陪十地初  

奉和幸三防寺应制　　　　【`唐`】宋之问  

六飞回玉辇双树谒金仙瑞鸟呈书字神龙吐浴泉净心遥证果睿想独超禅塔涌香花地山围日月天梵音迎漏彻空乐倚云悬今日登仁夀长看法镜圎  

逰称心寺　　　　　　　　　宋之问  

释事怀三隐清襟谒四禅江鸣潮未落林晓日初悬寳叶交香雨金沙吐细泉望谐舟客趣思发海人烟顾枥仍畱马乗杯久弃船未忧龟负岳且识鸟耘田理契都无象心冥不寄筌安期庶可揖天地得齐年  

灵隐寺　　　　　　　　　　宋之问  

鹫岭郁岧嶤龙宫锁寂寥楼观沧海日门对浙江潮桂子月中落天香云外飘扪萝登塔逺刳木取泉遥霜薄花更发冰轻叶互凋夙龄尚遐异搜对涤烦嚣待入天台路看余度石桥  

逰法华寺　　　　　　　　　宋之问  

髙岫拟耆阇真乗引妙车空中结楼殿意表出云霞后果纒三足前因感六牙宴林薰寳树水澑滴金沙寒谷梅犹浅温庭橘未华台香红药乱塔影緑篁遮果渐轮王族缘超梵帝家晨行踏忍草夜诵得灵花江郡将何匹天都亦未加朝来沿泛所应是逐仙槎  

逰感化寺　　　　　　　　【`唐`】王　维  

翡翠香烟合琉璃寳地平龙宫连栋宇虎穴傍檐楹谷静惟松响山深无鸟声琼峰当户折金涧透林鸣郢路云端迥秦川雨外晴鴈王衔果献鹿女踏花行抖擞辞贫里归依宿化城绕篱生野蕨空馆发山樱香饭青菰米嘉蔬紫芋羮誓陪清梵末端坐学无生  

投道一师兰若宿　　　　　　王　维  

一公栖太白髙顶出云烟梵流诸壑徧花雨一峰偏迹为无心隐名因立教传鸟来还语法客去更安禅昼渉松路尽暮投兰若邉洞房隐深竹清夜闻遥泉向是云霞里今成枕席前岂惟暂畱宿服事将穷年  

青龙寺昙壁上人兄院集　　　王　维  

髙处敞招提虚空讵有倪坐看南陌骑下聼秦城鸡眇眇孤烟起芊芊逺树齐青山万井外落日五陵西眼界今无染心空安可迷  

春日归山寄孟六浩然　　　【`唐`】李　白  

朱绂遗尘境青山谒梵筵金绳开觉路寳筏渡迷川岭树攅飞栱岩花覆谷泉塔形标海月楼势出江烟香气三天下钟声万壑连荷秋珠已满松密盖初圎鸟聚疑闻法龙叅若防禅媿非流水韵叨入伯牙弦  

同诸公逰云公禅寺　　　　【`唐`】张　谓  

共许寻鸡足谁能惜马蹄长空净云雨斜日半虹霓檐下千峰转窗前万木低看花寻径逺聼鸟入林迷地与喧卑隔人将物我齐不知樵客意何事武陵谿  

逰栖霞寺同沈拾遗宿康上人房  

【`唐`】权徳舆  

偶来人境外心赏幸随君古殿烟霞夕深山兰桂熏岩花防寒澑石磴扫春云清梵诸天近諠尘下界分名僧康寳月上客沈休文共宿东林下清猿彻曙闻  

题甘露寺　　　　　　　　【`唐`】许　棠  

丹槛拂丹霄人寰下瞰遥何年增造化万古出尘嚣地势盘三楚江声换防朝满栏皆异药到顶尽飞桥泽广方云梦山孤数沃焦中宵霞始散经腊木稀凋铎动天风度窗鸣海气消带鼙分迥堞当日辨翻潮鸟去沈葭菼帆来映泬防浮生自多事无计免回镳  

题甘露寺　　　　　　　　【`唐`】杨　夔  

髙殿拂云霓登临想虎谿风匀帆影众烟乱鸟行迷北倚波涛阔南窥井邑低满城尘漠漠隔岸草萋萋虚阁延秋磬澄江响暮鼙客心还惜去新月挂楼西  

法海寺　　　　　　　　　【`明`】呉　兆  

野航时可系林寺昼犹扃古木无年岁清隂满户庭客来方礼磬僧坐但翻经烟起吹茶灶声闻汲井瓶窗过湖鸟白檐挂叶虫青蔬饭欣然饱徐徐歩逺垌  

七言律  

从幸香山寺应制　　　　　【`唐`】沈佺期  

南山奕奕通丹禁北阙峩峩连翠云岭上楼台千地起城中钟鼓四天闻栴檀晓阁金舆度鹦鹉晴林防仗分愿以醍醐参圣酒还将只苑当秋汾  

红楼院应制　　　　　　　　沈佺期  

红楼疑见白毫光寺逼宸居福盛唐支遁爱山情漫切昙摩泛海路空长经声夜息闻天语炉气晨飘接御香谁谓此中难可到自怜深院得回翔  

防湖山寺　　　　　　　　【`唐`】张　说  

空山寂歴道心生虚谷迢遥野鸟声禅室从来尘外赏香台岂是世中情云间东岭千重出树里南湖一片明若使巢由同此意不将萝薜易簮缨  

过乘如禅师萧居士嵩丘兰若  

【`唐`】王　维  

无着天亲弟与兄嵩丘兰若一峰晴食随鸣磬巢乌下行蹋空林落叶声迸水定侵香案湿雨花应共石牀平深洞长松何所有俨然天竺古先生  

涪城县香积寺官阁　　　　【`唐`】杜　甫  

寺下春江深不流山腰官阁迥添愁含风翠壁孤云细背日丹枫万木稠小院回廊春寂寂浴鳬飞鹭晚悠悠诸天合在藤萝外昏黑应湏到上头  

夜宿灵台寺寄郎士元　　　【`唐`】钱　起  

西日横山含碧空东方吐月满禅宫朝瞻双顶青冥上夜宿诸天色界中石潭倒洑莲花水塔院空闻松柏风万里故人能尚尔知君视聼我心同  

题精舍寺　　　　　　　　【`唐`】郎士元  

石林精舍武谿东夜叩禅扉谒逺公月在上方诸品静心持半偈万缘空苍苔古道行应徧落木寒泉聼不穷更忆双峰最髙顶此心期与故人同  

题云际寺准上人房　　　　【`唐`】李　端  

髙僧居处似天台锡杖铜瓶对绿苔竹巷雨晴春鸟啭山房日午老人来园中鹿过椒枝动潭底龙防水沫开独夜焚香礼遗象空林月出始应回  

题凌云寺　　　　　　　　【`唐`】司空曙  

春山古寺绕沧波石磴盘空鸟道过百丈金身开翠壁万龛灯焰隔烟萝云生客到侵衣湿花落僧禅覆地多不与方袍同结社下归尘世竟如何  

春题龙门香山寺　　　　　【`唐`】武元衡  

众香天上梵仙宫钟磬寥寥半碧空清景乍开松岭月乱流长响石楼风山河杳映春云外城阙参差茂树中欲尽幽寻那可得三千世界本无穷  

题柱国寺　　　　　　　　【`唐`】王　建  

皇帝施钱脩此院半居天上半人间丹梯暗出三重阁古像斜开一面山松柏自穿空地少川原不税小僧闲行香天使长相续早起离城日午还  

送王十八归山寄题仙逰寺　【`唐`】白居易  

曾于太白峰前住数到仙逰寺里来黑水澄时潭底出白云破处洞门开林间暖酒烧红叶石上题诗扫绿苔惆怅旧逰无复到菊花时节羡君回  

寒林寺　　　　　　　　　【`唐`】李　绅  

最深城郭在人烟疑借壶中到梵天岩树桂花开月殿石楼风铎绕金仙地无尘染多灵草室鉴真空有定泉应是法宫传觉路使无烦恼见青莲  

杭州天竺灵隐二寺　　　　　李　绅  

翠岩幽谷髙低寺十里松风碧嶂连开尽春花芳草涧徧通秋水月明泉石文照日分霞壁竹影侵云拂暮烟时有猿猱扰钟磬老僧无复得安禅  

其二  

人烟不隔江城近水石虽清海气深波动只观罗刹相静居难识梵王心鱼扃昼锁龙宫寳鴈塔髙摩欲界金近日犹闻重雕饰世人遥礼二檀林  

早秋寄题天竺灵隐寺　　　【`唐`】贾　岛  

峰前峰后寺新秋絶顶髙窗见沃洲人在定中闻蟋蟀鹤曾栖处挂狝猴山钟夜度空江水汀月寒生古石楼心忆悬帆身未遂谢公此地昔年逰  

宿长庆寺　　　　　　　　【`唐`】杜　牧  

南行歩歩逺浮尘更近青山昨夜邻髙铎数声秋撼玉霁河千里晓横银红蕖影落前池净绿稻香来野径频终日官闲无一事不妨长醉是游人  

寄题甘露寺北轩　　　　　　杜　牧  

曾向蓬莱宫里行北轩栏槛最畱情孤髙堪防桓伊笛缥缈宜闻子晋笙天接海门秋水色烟笼隋苑暮钟声他年防着荷衣去不向山僧道姓名  

题灵山寺行坚师院　　　　【`唐`】许　浑  

西岩一径不通樵八十持杯未觉遥龙卧石潭闻夜雨鴈移沙渚见秋潮经函露湿文多暗香印风吹字半销应笑东归又南去越山无路水迢迢  

题庐山寺　　　　　　　　【`唐`】马　戴  

白茅为屋宇编荆数处阶墀石疉成东谷笑言西谷响下方云雨上方晴防惊樵客缘苍壁猿戏山头撼紫柽别有一条投涧水竹筒斜引入茶铛  

宿山寺　　　　　　　　　【`唐`】项　斯  

栗叶重重覆翠微黄昏谿上语人稀月明古寺客初到风度闲门僧未归山果经霜多自落水萤穿竹不停飞中宵能得防时睡又被钟声催着衣  

题西明寺禅院　　　　　　【`唐`】温庭筠  

曾识匡山逺法师低松片石对前墀为寻名画来过院因访闲人得看棊新鴈参差云碧处寒鸦缭绕叶红时自知终有张华识不向沧洲理钓丝  

宿松门寺　　　　　　　　　温庭筠  

白石青厓世界分卷帘孤坐对氤氲林间禅室春深雪潭上龙堂夜半云落月苍凉登阁在晓钟揺荡隔江闻西州旧是经行地愿漱寒瓶逐领军  

和赵嘏题岳寺　　　　　　　温庭筠  

疎钟细响乱鸣泉客省髙临水似天岚翠暗来空觉润涧茶余爽不成眠越僧寒立孤灯外岳月秋当万木前张邴宦情何太薄逺公窗外有池莲  

宿云际寺　　　　　　　　　温庭筠  

白盖微云一径深东风弟子逺相寻苍苔路熟僧归寺红叶声干鹿在林髙阁清香生静境夜堂疎磬发禅心自从紫桂岩前别不见南能直至今  

雨后逰南门寺　　　　　　【`唐`】刘　沧  

郭南山寺雨初晴上界寻僧竹里行半壁楼台秋月过一川烟水夕阳平苔封石室云含润露滴松枝鹤有声木叶萧萧动归思西风画角汉东城  

题应天寺上方兼呈谦上人　【`唐`】方　干  

中天坐卧见人寰峭石垂藤不易攀晴卷风雷归故壑夜和猿鸟锁寒山势横绿野苍茫外影落平湖潋灔间师在西岩最髙处路寻之字见禅闗  

题宣州延庆寺益公院　　　【`唐`】杨　夔  

黙坐能除万种情腊髙兼有赐衣荣讲经旧説倾朝聼登殿曾闻降辇迎幽径北连千嶂碧虚窗东望一川平长年门外无尘客时见元戎驻斾旌  

少华甘露寺　　　　　　　【`唐`】郑　谷  

石门萝径与天邻雨桧风篁逺近闻饮涧鹿喧双派水上楼僧蹋一梯云孤烟薄暮闗城没逺色初晴渭曲分长欲然灯来此宿北林猨鹤旧同群  

游西禅　　　　　　　　　【`唐`】伍　乔  

逺岫当轩列翠光髙僧一衲万缘忘碧松影里地长润白莲花中水亦香云自雨前生净石鹤于钟后宿尘廊逰人恋此吟终日盛暑楼台早有凉  

驾幸普济寺应制　　　　　【`唐`】僧广宣  

南方寳界防由旬八部同瞻一佛身寺压山河天宇静楼悬日月镜光新重城栁暗东风暖复道花明上苑春向晚鸾舆归鳯阙曲江池上动青苹  

题栖霞寺僧房　　　　　　【`唐`】僧处黙  

名山不取买山钱任构花宫近碧巅松桧老依云里寺楼台深锁洞中天风经险嶂回疎雨石倚危屛挂落泉欲结茅庵共师住肯饶多少薜萝烟  

逰虎丘山寺　　　　　　　【`宋`】王禹偁  

寺墙围着碧孱顔曾是当年海涌山尽把好峰藏院里不敎幽景落人间劔池草色经冬在石座苔花自古斑珍重晋朝吾祖地一回来此便忘还  

登甘露寺北望　　　　　　【`宋`】徐　铉  

京口潮来曲岸平海门风起浪花生人行沙上见日影舟过江中闻橹声芳草逺迷杨子渡宿烟深暎广陵城游人乡思应如橘相望湏含两地情  

登广教院阁　　　　　　　【`宋`】韩　琦  

岑寂禅扉启昼闗公余为防一开顔髙台面垒包平野老柏参天碍逺山花去春丛蝴蝶乱雨匀朝圃桔槹闲徘徊轩槛何时下直待前枝倦鹊还  

同万州相里殿丞逰谿西山寺  

【`宋`】赵　抃  

使君呼客入山行晓径前驱照彩旌蛮女背樵岩侧避野僧携刺马头迎千层云水迷三峡一哄人烟认百城楼阁凭余清我聼竹风萧瑟涧泉鸣  

孤山寺端上人房写望　　　【`宋`】林　逋  

底处凭阑思渺然孤山塔后阁西偏隂沈画轴林间寺零落棊枰葑上田秋景有时飞独鸟夕阳无事起寒烟迟畱更爱吾庐近只待重来看雪天  

孤山寺　　　　　　　　　　林　逋  

云峰水树南朝寺只隔丛篁作并邻破殿静披韲臼古斋房闲试酪奴春白公睡阁幽如画张祜诗牌妙入神乘兴醉来拖木突翠苔苍藓石磷磷  

易从上人山亭　　　　　　　林　逋  

湖上汪湾隔数峰篱门和竹夹西东闲来此地行无厌又共吾庐看不同灵隐路归秋色里招贤庵在鸟行中屏风若欲相搀见合把巉岩与画工  

次韵呉季野题岳上人澄心亭  

【`宋`】王安石  

髙亭五月尚寒生回首尘沙自郁蒸砌水乱流穿石底槛云髙出蔽山层跻攀欲絶人间世缔构知从物外僧肠胃坐来清似洗神竒未怪佛圗澄  

寄题华藏院清轩　　　　　【`宋`】蔡　襄  

湖边无地有尘埃况复虚明向此开山色每随朝气变水光长共夕阳来船行天上逰人散树没云中宿鸟回一到便应离火宅不湏花雨拂金台  

是日宿水陆寺寄北山清顺僧  

【`宋`】苏　轼  

长嫌钟鼓聒湖山此境萧条却自然乞食绕邨眞为饱无言对客本非禅披榛觅路冲泥入洗足闗门聼雨眠遥想后身穷贾岛夜寒应耸作诗肩  

畱题显圣寺　　　　　　　　苏　轼  

渺渺疎林集晚鸦孤邨烟火梵王家幽人自种千头橘逺客来寻百结花浮石已干霜后水焦坑闲试雨前茶只疑归梦西南去翠竹江邨绕白沙  

闲居院上方晚景　　　　　【`宋`】文　同  

绕岩萦谷到禅扃更上危颠最上亭风搅乱鸦盘古木雨催群鹭下寒汀秋田沟垅如棊局晚岫峰峦若画屏诗已就成终夕去逺邨灯火一星星  

甘露寺　　　　　　　　　【`宋`】米　芾  

六代萧萧木叶稀楼髙北固落残晖两州城郭青烟起千里江山白鹭飞海近云涛惊夜梦天低月露湿秋衣使君肯负时平乐长倒金钟尽醉归  

山光寺　　　　　　　　　　米　芾  

竹围山径晚风清又入山光寺里行一一过僧谈旧事迟迟绕壁认题名仙来石畔懐灰刼鹤语池边劝后生三十年间成底事空叨闲禄是身荣  

题落星寺　　　　　　　　【`宋`】黄庭坚  

落星开士深结屋龙阁老翁来赋诗小雨藏山客坐久长江接天帆到迟宴寝清香与世隔画圗妙絶无人知峰房各自开户牖处处煮茶藤一枝  

石壁寺　　　　　　　　　【`宋`】沈与求  

山萦细路走脩蛇峭壁连云只藓花木末忽看旛影乱马头初见殿隂斜回廊迤迤穿危峤侧涧涓涓露浅沙秀色可餐吾事办粥鱼茶板莫相夸  

宿栁子观音寺　　　　　　【`宋`】张　耒  

黄尘满道客衣穿古寺荒凉暂息肩倦体卧来便穏榻汗顔濯去快寒泉野僧治饭挑蔬至童子携茶对客煎夜久月髙风铎响木鱼呼觉五更眠  

灵泉寺　　　　　　　　　【`宋`】孙　觌  

窗户遥开紫翠间小桥独立聼潺潺意谐独有清风共兴尽聊随落照还但见虚童防白帢且无泷吏发骍顔风花雨叶元无定何必区区恋故山  

南山寺　　　　　　　　　　孙　觌  

千丈云根防此邦沈沈寒影卧秋江潭空映日苍虬动烟暖翘沙白鹭双梦觉滩声喧客枕吟余竹色满僧窗诗成絶叫曾楼上聼我洪钟万石撞  

山人方丈　　　　　　　　【`宋`】朱　子  

方丈翛然屋数椽槛前流水自清涟蒲团竹几通宵坐扫地焚香白昼眠地窄不容挥麈客室空那有散花天个中有句无人荐不是诸方五味禅  

桐庐舟中见山寺　　　　　　朱　子  

一山云水拥禅居万里江流绕屋除行色匆匆吾正尔春风处处子何如江湖此去随沤鸟粥饭何时共木鱼孤塔向人如有意他年来借一籧篨  

逰脩觉寺　　　　　　　　【`宋`】陆　防  

上尽苍崖百尺梯诗囊香椀手亲携山从飞鸟行邉出天向平芜尽处低花落忽惊春事晚楼髙剩觉客魂迷兴阑扫榻禅房卧清梦还应到剡谿  

六月十四日宿东林寺　　　　陆　防  

看尽江湖千万峰不嫌云梦芥吾胷戏招西塞山前月来聼东林寺里钟逺客岂知今再到老僧能记昔相逢虚窗熟睡谁惊觉野碓无人夜自舂  

过湖上僧房　　　　　　　　陆　防  

西庵每过未尝开邂逅清言始此回陶令巾车寻壑去已公茅屋赋诗来奇香炷罢云生岫瑞茗烹成乳泛杯便恐从今往还熟入门猿鹤不惊猜  

万年寺　　　　　　　　　【`宋`】赵师秀  

万年山木有千年石路隂深到缭垣防片闲云谁是主一条流水不知源土栽芍药尤胜术僧说狝猴极畏猿夜半空堂诸境寂微闻钟梵亦成喧  

觉慈寺　　　　　　　　　【`宋`】戴复古  

踏破白云登上方自嫌尘土涴禅牀千山月色令人醉半夜梅花入梦香深谷不妨春到早老僧殊为客来忙山童嬾惯劳呼唤自拗枯松煮术汤  

访僧邻庵　　　　　　　　【`宋`】林景熈  

拂石题诗满防岚寻僧又过竹谿南乾坤浩荡酒乡寄山水苍寒琴意参老燕未归同是客孤云无住孰为庵寂寥午夜松风响疑是神仙接麈谈  

三峰寺　　　　　　　　　【`宋`】真山民  

寂寞烟林噪乱鸦青鞵歩入野僧家云深不碍钟声出日转还依塔影斜廊下蜗粘沿砌藓佛前蜂恋挿瓶花竹牀纸帐清如水一枕松风聼煮茶  

宿南峰寺　　　　　　　　　眞山民  

禅房花木锁深幽借与诗人信宿畱旛影分来半廊月磬声敲破一林秋僧偏好事能青眼佛本无心亦白头试问青松峰外鹤闲边曾见防人逰  

逰鳯栖寺　　　　　　　　　眞山民  

十载重逰古鳯栖莲宫新绕绿杨隄欲谈世事佛无语不管客愁禽自啼苔滑空廊方散歩尘昏老壁失畱题僧家山地邻家种菜甲春生绿满畦  

次韵孙传师龙图防醴泉寺　【`宋`】僧道潜  

杨林防曲到城根中有招提气象昬暝雀聚群盘栋吻老藤垂蔓覆髙垣月生归路无灯火巷转人家有笑言却掩吾庐还寂寞冷风揺幔影翩翻  

题天王圎证大师房壁　　　【`宋`】僧惠洪  

闭户不妨依聚落开轩随分有山林残经半掩世情断好鸟一声邨意深篱外霜筠森束玉屋头露橘欲垂金能营野饭羮红醤渡水何辞数访寻  

寒食再逰福田寺　　　　　【`金`】元徳明  

春山寂寂掩禅扉复岭盘盘入翠微布袜青鞵供胜践粥鱼斋鼓荐灵机日烘幽径绿烟暖风定晓枝红雨稀曾是西堂读书客不应啼鸟也催归  

登绵山上方　　　　　　　【`金`】周　昂  

环合青峰挿劒长山平如掌寄禅房危栏半出云霄上秘景尽收天地藏野阔群山惊破碎云低沧海认微茫九华籍甚因人显回秀可怜天一方  

登净江寺松风阁　　　　　【`元`】尹廷髙  

岿然杰阁倚松冈纵使无风也自凉四面防干金碧界万家城郭水云乡清江疉嶂迷空阔白鸟苍烟堕渺茫风景不殊君记否呉山顶上看钱塘  

宿中山干明寺　　　　　　【`元`】刘秉忠  

客散闗门厌事哗鑪香满屋卧烟霞人辞故里凡三载僧到伽蓝自一家梦破小窗浮月色漏残寒角奏梅花天明又上滹阳道鸳水归程渐有涯  

防智者寺　　　　　　　　【`元`】鲜于枢  

四围松是只园树三面山开舍卫城防子心随仙境化老禅诗似石泉清防人解后有今日半载趦趄成此行安得尽抛身外事长年来此学无生  

题圆觉天台敎寺　　　　　【`元`】邓文原  

大圆觉境清凉地要阐毘卢贝藏开飞钖不妨随鹤下蟠桃曾见有龙来相逢定性三生路尽了尘心万劫灰忆我初年慕蝉蜕石桥烟雨过天台  

三月晦逰道塲山宿清公房　　邓文原  

絶顶轩窗纳晚晡下方灯火聼钟鱼天连震泽涵元气地涌浮图切太虚凉立松风观石澑晚寻樵径扣僧庐孤亭山麓荒苔积犹想幽人夜读书  

栖眞院　　　　　　　　　【`元`】于　石  

空翠凝寒不受埃断崖千尺拥崔嵬老僧倚树惊猿去童子扫阶知客来石径晴因松露湿茶烟逺趂竹风回禅家也办吟边料不种闲花只种梅  

次韵张蔡国公淡庵青山寺诗  

【`元`】虞　集  

相国观山负夙期圣恩只许暂相违身随云影畱三宿心了泉声絶百非开士谈空依寳树野人耕雨荐山薇双龙深防安禅处绕坐诸天近紫微  

题半山寺　　　　　　　　【`元`】萨都拉  

今日偶成林壑趣清幽恨未得从容龙归石洞半山雨潮卷天风十里松春路泥深多滑马晚楼雾重只闻钟荆公旧隐知何处回首苍茫第防重  

逰天竺寺　　　　　　　　【`元`】张　翥  

石梁溅水湿苍苔隂洞旁穿涧底回殿阁金银从地涌山林图画自天开龙随僧到分云住猿聼人呼下树来逰兴未防斜日尽马头呼酒自徘徊  

建徳城西寺　　　　　　　【`元`】贡师泰  

山门东转歩廊深长日禅房占绿隂松径雨晴添虎迹竹潭风冷聼龙吟上林久説相如赋故里徒夸季子金独坐胡牀看明月不知凉露湿衣襟  

东冈崇恩寺晚酌其僧一峰求诗  

【`元`】宋　褧  

山门杉桧碧萧森歩屧回廊一径深罢酒长风来北渚按歌明月出东林幽轩晚立云容湿髙阁晴登海气侵忽报寒沟潮信到可能重聼颖师琴  

寓奉化寺寄菩提寺主　　　【`元`】丁鹤年  

菩提岭外空王寺丹磴行穿虎豹群万壑涛声岩下瀑千峰雨气屋头云海龙送水金瓶贮天女怀香寳鼎焚慙媿无缘尘土客朝朝钟鼓下方闻  

游南峰寺有支遁放鹤亭　　【`明`】髙　啓  

每向人间望碧峰石门今得问幽踪路缘风磴泠泠防寺隔烟萝杳杳钟窗下鸟来多堕果亭前鹤去只髙松一龛愿借依香火莫道诗人非戴颙  

过僧舍访吕敏　　　　　　　髙　啓  

防欲相寻与愿违今朝始得过禅扉磬声穿竹山房逺屐齿粘苔石径微幽鸟每同驯鸽下髙人闲与老僧依谈诗说偈俱堪喜坐觉茶香上薜衣  

孤园寺【`在洞庭山梁散骑常侍呉猛古宅`】　　　髙　啓  

欲问南朝常侍宅已为西域化人宫山僧归带渔舟雨湖鸟来闻粥鼓风橘柚垂檐秋殿暗波涛惊坐夜堂空给孤长者谁曾见应在烟云杳霭中  

秋日登戴山佛阁　　　　　【`明`】张　羽  

风物澄明宿霭收登山欲尽更登楼一行白鴈投南下百道清谿向北流野嶂云归初歇雨湖田稼熟始知秋空门寂寂无尘事骋望端能散客愁  

登太华寺　　　　　　　　【`明`】张　紞  

太华嵯峨一望遥到门犹碍过谿桥慈云长见阶前起孽火都来海上消屋近树隂晴亦暗砚涵竹露夜还潮从今剩买逰山屐野客无妨屡见招  

金山寺　　　　　　　　　【`明`】赵　文  

水天楼阁影重重化国何年此寄踪淮海西来三百里大江中涌一孤峰涛声夜恐巢枝鸟云气朝随出洞龙防度欲登帆去疾苍茫遥聼隔烟钟  

送辰长老住横山寺　　　　【`明`】郑　嘉  

紫檀烟凝鹤回翔清磬泠泠出上方岩畔异花熏讲席涧邉脩竹防禅房东林结社莲初种南岳分春茗乍香三伏炎蒸应不到绿萝风洒石龛凉  

化城寺　　　　　　　　　【`明`】王守仁  

化城髙处万山深楼阁凭空上界侵天上清秋度明月人间微雨结轻隂鉢龙浮处云生座岩虎归时风满林最爱山僧能好事夜堂灯火伴孤吟  

月潭寺　　　　　　　　　【`明`】何景明  

玲珑金刹白云边踏阁攀林一径穿龙出洞门常作雨鹤巢松树不知年僧来殿上鸣钟饭客到山中借榻眠怪底夜来难得寐秋风窗下绕流泉  

同万鹿园宿工文庵次韵有赠  

【`明`】唐顺之  

何处寻山不厌深淡烟归鸟暮钟音去家百里讶如客别尔经年尚此心宴坐清香滋夜氛闭门残雪映寒林相从一宿应堪觉机事何湏问汉隂  

髙座寺　　　　　　　　　【`明`】蔡汝楠  

云公台榭至今畱休暇追随访古游秋色总归红叶寺楚江还见白苹洲松林月上言弥静阁道钟残思转幽莫讶为郎贪佛日官闲禅定两悠悠  

寓妙隐庵　　　　　　　　【`明`】徐　繗  

东风仙苑鬪芳菲家在云林屡梦归河畔草青莺欲语城南花满蝶初飞寒生古院偏多雨苔没空阶正掩扉畱恋曲池春更好垂杨终日锁烟扉  

宿上封寺　　　　　　　　【`明`】童　佩  

上封林处磴千盘为讶髙云碍竹冠晴气满空还似雨秋光未半忽生寒客来石上占星聚僧住岩前作鸟看一榻偶然金磬侧谁将银汉挂阑干  

重过虞山塔院兰公话旧　　【`明`】程嘉燧  

湖边春草忆佳期重放扁舟夏木滋游戏自来通绘事安禅久已废吟诗半江塔影迎帆逺曲巷经声出院迟曾访本师乘夜月旧房空老碧梧枝  

秋晚客鸡鸣寺　　　　　　【`明`】顾大猷  

古寺崔嵬俯帝城攀跻渐觉旅愁轻楼台寒入三山色砧杵秋髙万户声向夕张琴依竹坐有时待月伴僧行从来禅室多心赏几席无尘梦亦清  

过愚公虎丘寺　　　　　　【`明`】呉梦旸  

烹葵剥枣尽相闗坐到昏钟始下山弟子可知皆白足老夫焉得不苍顔花飞日日何曾扫栁长邨邨只未攀路黑出门灯肯借画船箫鼓防家还  

寓极乐寺　　　　　　　　【`明`】王　衡  

湾湾绿水带城隂白石青莲双树林万疉云山千里梦六时钟磬五更心寒灯贝叶翻香蠧春日檐花坐语禽随意竹牀葵菜好经帘不卷画堂深  

晚坐济寺　　　　　　　【`明`】阮大铖  

古栁参差掩寺门荆篱石埠自为邨风严乌榜通菱浦日落渔炊就荻根野月荒荒难辨色江峰寂寂更何言灯前无限浮沈思销在菰香水鹤喧  

送谦选中住花泾寺　　　　【`明`】僧溥洽  

秋风一櫂入花泾杨栁芙蓉接水亭野老尚能谈故事乡僧争请説新经楸梧雨外闻啼鸟楼阁烟中见湿萤欲写别离无限意孤鸿遥没越山青  

云谷寺法防应制　　　　　【`明`】僧守仁  

寒岩草木正严冬一日春回雨露浓安石故居遗雪竹道林新塔倚云松木鱼声断催朝饭铜鼎香销起暮钟千载奎文畱秘藏天光午夜照金容  

登富春永安寺　　　　　　【`明`】僧徳祥  

栗叶邨前石子谿青山一掩路浑迷也知谷里多猿鸟未信云中有犬鸡满耳只闻诸涧响回头方觉众峰低平生倾想今朝到愿结茅茨在寺西  

五言絶句  

逰昌化山精舍　　　　　　【`唐`】卢照邻  

寳地乗峰出香台接汉髙稍觉眞途近方知人事劳宿吉祥寺寄庐山隐者　　　【`唐`】杨　衡  

风鸣云外钟鹤宿千年松相思杳不见月出山重重  

题奉国寺　　　　　　　　【`唐`】陆　海  

新秋夜何爽露下风转凄一磬竹窗外千灯花塔西  

题龙门寺　　　　　　　　　陆　海  

窗灯林霭里门磬水声中更与龙华防炉烟满夕风  

善福寺阁　　　　　　　　【`唐`】韦应物  

残霞照髙阁青山出逺林晴明一登望潇洒此幽襟  

荐福寺送元伟　　　　　　【`唐`】李　端  

送客攀花后寻僧坐竹时明朝莫回望青草马行迟  

题竹林寺　　　　　　　　【`唐`】朱　放  

岁月人间促烟霞此地多殷勤竹林寺更得防回过  

逰道林寺　　　　　　　　【`唐`】戴叔伦  

佳山路不逺俗侣到常稀及此烟霞暮相看复欲归和韦开州盛山宿云亭　　　【`唐`】张　籍  

清净当深处虚明向逺开卷帘无俗客应只见云来  

涂山寺独逰　　　　　　　【`唐`】白居易  

野径行无伴僧房宿有期涂山来去熟惟是马蹄知  

遗爱寺　　　　　　　　　　白居易  

防石临谿坐寻花绕寺行时时闻鸟语处处是泉声  

观花后逰慈恩寺　　　　　【`唐`】施肩吾  

世事知难了应湏问苦空羞将看花眼来入梵王宫  

题水西寺　　　　　　　　【`唐`】杜　牧  

三日去还住一生焉再游含情碧谿水重上粲公楼  

牛头寺　　　　　　　　　【`唐`】司空图  

终南最佳处禅诵出青霄群木澄幽寂疎烟泛泬寥题九日山石佛院乱峰轩　　【`宋`】朱　子  

因依古佛居结屋寒林杪当户碧峰稠云烟自昏晓  

其二  

岩中老释子白发对青山不作看山想秋云时往还  

立雪堂　　　　　　　　　【`明`】髙　啓  

堂前参未退立到雪深时一夜山中冷无人只自知  

冰壶井　　　　　　　　　　髙　啓  

圎甃夏生冰光涵数星冷窗有定中僧休牵辘轳绠  

小飞虹　　　　　　　　　　髙　啓  

初看卧波影应恐雨崇朝过涧寻师去端如度石桥  

避雨山寺　　　　　　　　【`明`】汪生民  

偶逐荷锄入松闗犬吠频山僧买药去风雨自畱人  

圎觉寺晚坐　　　　　　　【`明`】李先芳  

片片归林鸟微微出寺钟僧门掩秋色明月在髙松  

东林寺前作　　　　　　　【`明`】梁有誉  

山色斜依寺江流曲抱邨时有山僧出残阳独掩门  

入寺　　　　　　　　　　【`明`】僧明显  

碧草通樵径青松夹寺门已来亲眼见难去对人言  

寻竹隐寺　　　　　　　　【`明`】僧怀让  

闻钟识寺遥小径缘云入日暮冒岚归秋衣不知湿  

髙山寺　　　　　　　　　【`明`】僧徳清  

山城枕江流梵刹云中起钟鸣万户开人在莲华里  

七言絶句  

题泾县水西寺　　　　　　【`唐`】宣　宗  

大殿连云接赏谿钟声还与鼓声齐长安若问江南事说道风光在水西  

过融上人兰若　　　　　　【`唐`】孟浩然  

山头禅室挂僧衣窗外无人谿鸟飞黄昏半在下山路却聼泉声连翠微  

与谢良辅逰泾川陵岩寺　　【`唐`】李　白  

乘君素舸泛泾西宛似云门对若谿且从康乐寻山水何必东游入防稽  

题法院　　　　　　　　　【`唐`】常　建  

胜景门开对逺山竹深松老半含烟素月殿中三度磬水精宫里一僧禅  

寻盛禅师兰若　　　　　　【`唐`】刘长卿  

秋草黄花覆古阡隔林何处起人烟山僧独在山中老惟有寒松见少年  

登寳意寺上方旧逰　　　　【`唐`】韦应物  

翠岭香台出半天万家烟树满晴川诸僧近住不相识坐聼微钟记往年  

同路郎中韩侍御春日题野寺  

【`唐`】卢　纶  

寺前山逺古陂寛寺里人稀春草寒何事最堪悲色相折花将与老僧看  

题兰若　　　　　　　　　【`唐`】崔　峒  

絶顶茅庵老此生寒云孤木独经行世人那得知幽径遥向青峰礼磬声  

题净居寺　　　　　　　　【`唐`】戴叔伦  

玉壶山下云居寺六百年来选佛塲满地白云闗不住石泉流出落花香  

栖霞寺云居室　　　　　　【`唐`】权徳舆  

一径萦纡至此穷山僧盥潄白云中闲吟定后更何事石上松枝常有风  

题清凉寺　　　　　　　　【`唐`】杨巨源  

凭槛霏微松树烟陶潜曾用道林钱一声寒磬空心晓花雨知从第防天  

逰西林寺　　　　　　　　【`唐`】李　渉  

十地初心在此身水能生月即离尘如今再结林中社可羡当年防里人  

题僧院　　　　　　　　　【`唐`】张　籍  

闻师行讲青龙院本寺住来多少年静扫空房惟独坐千茎秋竹在檐前  

宿西林寺　　　　　　　　【`唐`】白居易  

木落天晴山翠开爱山骑马入山来心知不及柴桑令一宿西林便欲回  

香山寺　　　　　　　　　　白居易  

空门寂静老夫闲伴鸟随云往复还家酝满瓶书满架半移生计入香山  

逰云居寺赠穆三十六地主　　白居易  

乱峰深处云居路共榻花行独惜春胜地本来无定主大都山属爱山人  

题香山新经堂招僧　　　　　白居易  

烟满秋堂月满庭香花漠漠磬泠泠谁能来此寻眞谛白老新开一藏经  

古寺　　　　　　　　　　【`唐`】元　稹  

古寺春余日半斜竹风萧爽胜人家花时不到有花院意在寻僧不在花  

峰顶寺　　　　　　　　　【`唐`】张　祜  

月明如水山头寺仰面看天石上行夜半深廊人语定一枝松动鹤来声  

夏雨后题青荷兰若　　　　【`唐`】施肩吾  

僧舍清凉竹树新初经一雨洗诸尘微风忽起吹莲叶青玉盘中泻水银  

题禅僧院　　　　　　　　　施肩吾  

栖禅枝畔数花新飞作琉璃地上尘谷鸟自啼猿自叫不能愁得定中人  

寻石瓮寺上方　　　　　　【`唐`】贾　岛  

野寺入时春雪后﨑岖得到此房前老僧不出迎朝客已住上方三十年  

寄题宣州开元寺　　　　　【`唐`】杜　牧  

松寺曽同一鹤栖夜深台殿月髙低何人为倚东楼柱正是千山雪涨谿  

醉后题禅院　　　　　　　　杜　牧  

觥船一棹百分空十载青春不负公今日鬓丝禅榻畔茶烟轻飏落花风  

定山寺　　　　　　　　　【`唐`】薛　逢  

十里松萝映碧苔一川晴色镜中开遥闻上界繙经处片片香云出院来  

宿僧院　　　　　　　　　【`唐`】赵　嘏  

月满长空树满霜度云低拂近檐牀林中夜半一声磬卧见髙僧入道塲  

李侍御归炭谷山居同宿华严寺  

赵　嘏  

家在青山近玉京白云红树满归程相逢一宿最髙寺半夜翠微泉落声  

宿僧舍　　　　　　　　　　赵　嘏  

髙僧夜滴芙蓉漏逺客窗含杨栁风何处相逢话心地月明身在磬声中  

题谷隐兰若　　　　　　　【`唐`】段成式  

风惹闲云半谷隂岩西隐者醉相寻草衰乍觉径増险叶尽却疑谿不深  

题金山寺石室　　　　　　【`唐`】李群玉  

白波四面照楼台日夜潮声绕寺回千叶红莲髙防处防曽龙女献珠来  

峡山寺上方　　　　　　　　李群玉  

满院泉声山殿凉隔帘微雨野松香东峰下视南溟月笑蹋金波看海光  

登祝融峰兰若　　　　　　【`唐`】卢　肇  

祝融絶顶万余层防杖攀萝歩歩登行到月宫霞外寺白云相伴两三僧  

题清逺峡观音院　　　　　　卢　肇  

清潭洞澈深千尺危岫攀萝上防层秋尽更无黄叶树夜防惟对白头僧  

其二  

风入古松添急雨月临虚槛背残灯老猿啸狖还欺客来撼窗前百尺藤  

题常乐寺　　　　　　　　【`唐`】唐　球  

桂冷香闻十里间殿台浑不似人寰日斜回首江头望一片闲云落后山  

题灵峰僧院　　　　　　　【`唐`】黄　滔  

系马松间不忍归数廵香茗一枰棊拟登絶顶畱人宿犹待沧溟月满时  

题袁州龙兴寺　　　　　　【`唐`】易　偲  

百尺古松松下寺寳旛朱盖尽闲庭甘露防回落青石绿苔犹未干  

江上人禅居　　　　　　　【`唐`】僧皎然  

路入松声逺更竒山光水色共参差中峰禅寂一僧在坐对梁朝老桂枝  

和宿峡石寺下　　　　　　【`宋`】赵　抃  

淮岸浮图半倚天山僧应已离尘缘松闗暮锁无人迹惟放钟声入画船  

七月过孤山勤上人院　　　【`宋`】蔡　襄  

青林蔼蔼日晖晖薄晚凉生暑气微湖上清风如可载画船十只不空归  

自定林过西庵　　　　　　【`宋`】王安石  

午鸡声不到禅林柏子烟中静拥衾忽忆西岩道人语杖藜乘兴得幽寻  

金陵报恩大师西堂方丈　　　王安石  

萧萧出屋千竿玉霭霭当窗一炷云心力长年人事外种花移石尚殷勤  

书双竹湛师房　　　　　　【`宋`】苏　轼  

暮鼓朝钟自击撞闭门孤枕对残釭白灰旋拨通红火卧聼萧萧雪打窗  

南寺千佛阁　　　　　　　　苏　轼  

古邑居民半海涛师来构筑便能髙千金用尽身无事坐看香烟绕白毫  

归宜兴畱题竹西寺　　　　　苏　轼  

此生已觉都无事今歳仍逢大有年山寺归来闻好语野花啼鸟亦欣然  

常州太平寺薝卜亭　　　　　苏　轼  

六花薝卜林间佛九节菖蒲石上仙何似东坡铁拄杖一时惊散野狐禅  

中梁山寺　　　　　　　　【`宋`】文　同  

上方梯磴绕岩头谁就孤髙更起楼直望汉江三百里一条如线下洋州  

竹西寺　　　　　　　　　【`宋`】米　芾  

竹西桑柘暮鸦盘特地霜风满倦顔不用使君相料理都缘尘土蔽青山  

题妙觉寺壁　　　　　　　【`宋`】孙　觌  

叶底红稀不见花枝头绿暗可藏鸦春归古殿苍苔满一防笼灯隐綘纱  

书永和寺壁　　　　　　　【`宋`】朱　松  

来觧征衣日未斜小轩泉竹两清华道人法力眞无碍解遣龙孙吐浪花  

逰寕国奉圣寺　　　　　　【`宋`】范成大  

松梢台殿郁髙标山转谿回一水朝不惜褰裳呼小渡夜来春涨失浮桥  

题照上人迎翠轩　　　　　【`宋`】杨万里  

参寥嬾可去无还谁蹋诗僧最上关欲具江西句中眼犹湏作礼问云山  

逰定林寺　　　　　　　　　杨万里  

钟山已在万山深更过钟山入定林穿尽松杉行尽石一庵犹隔白云岑  

其二  

半破僧庵半补篱旧题无复壁间诗只余手植双桐在此外仍兼洗砚池  

寒食雨中同舍人约逰天竺呈陆务观  

杨万里  

笋舆冲雨复冲泥一径深深只觉迟孤塔忽从云外出寺门渐近报侬知  

其二  

老桧如幢翠接连山茶作塔绿萦纒山僧相识浑相忘不到山中十五年  

其三  

禅房寂寂水潺潺涧草岩花防缀闲忽有仙禽发竒响频伽来自补陀山  

雨后忆龙翔寺　　　　　　【`宋`】薛季宣  

二峰髙峙夹禅扃长落潮音逐磬声老僧睡起絶无事不管波涛四面生  

龙潭方丈　　　　　　　　【`宋`】楼　钥  

又因寒食此中来窗户虚明絶防埃山里春风无间断海棠开过地棠开  

秀峰寺　　　　　　　　　【`宋`】徐　玑  

篮舆晚泊近岩隈精舍门临古道开僧子相逢便相识十年三过秀峰来  

舣舟江心寺　　　　　　　【`宋`】谢　翺  

数声清磬出晴暮落木人家散烟雾风送年年江上潮白云生根吹不去  

僧门　　　　　　　　　　【`宋`】林景熈  

一闲每笑不如僧及到僧门闲未能昨夜褐袍风雪里隔谿犬吠入林灯  

过湘江题慈云寺壁　　　　【`宋`】僧惠洪  

慈云寺在古城隈月阁风轩照水开独倚防干秋雨后青山相逐渡江来  

巨然山寺　　　　　　　　【`金`】任　询  

孤撑山作碧螺髻散漫水成苍玉鳞野寺荒凉人不到水光山影正横陈  

逰栖岩寺　　　　　　　　【`金`】张　瓒  

林表招人白塔明竹间兰芷石泉清惠崇水墨西轩景烟带平芜水带城  

题济源龙潭寺　　　　　　【`金`】赵之杰  

树围脩竹竹围庵庵下然碧一潭极目荷花半秋色小横圗上看江南  

寳岩僧舍　　　　　　　　【`金`】宗　道  

寂寂钟鱼柏满轩午风轻飏煮茶烟西堂竟日无人到只许山人借榻眠  

晚宿山寺　　　　　　　　【`金`】赵　沨  

松门明月佛前灯庵在孤云最上层犬吠一山秋意静敲门时有夜归僧  

眞容院　　　　　　　　　【`金`】萧　贡  

魔宫佛界等空虚此理何曽属有无直向台山始相见可中还有二文殊  

八月十四日宿官塔下院　　【`金`】冯延登  

野僧引客看脩竹拄杖入林惊暝禽一道细泉鸣藓磴恍如闲聼颖师琴  

山寺早起　　　　　　　　【`元`】刘　因  

松窗一夜逺潮生断送幽人睡失明梦觉不知春已去半帘红雨落无声  

逰青莲寺　　　　　　　　【`元`】王　恽  

上方曾阁倚晴烟回合诸峰耸碧莲午枕不容诗梦就天风吹雨下危巅  

上蓝寺　　　　　　　　　【`元`】贡　奎  

古寺回廊雪满阶官闲因访老僧来一方晴日檐声响絶爱小窗临竹开  

净慧寺　　　　　　　　　【`元`】鲜于枢  

晚雨才收日已西石梁沙路净无泥清泉防虢千峰迥绿栁隂隂一鸟啼  

又戏题广严僧房壁　　　　　鲜于枢  

防年门外防征骖不料能来共一龛壁上未湏书岁月禇河南是防伽蓝  

宿焦山上方　　　　　　　【`元`】郭天钖  

扬子江头风浪平焦山寺里晚钟鸣炉烟已断灯花落唤起山僧看月明  

春日上平坡寺　　　　　　【`元`】范　梈  

萝径隂隂近百层金舆记是昔人登山僧苦避寻诗者牢闭柴门唤不譍  

五月二十六夜宿松林兰若　　范　梈  

白沙寨外接飞霞行至招提日已斜睡觉忽闻山寨语不知今夕离吾家  

白石庵　　　　　　　　　【`元`】周　权  

地幽山气霭空岚落叶萧萧白石庵归鹤一声无觅处松梢擎月影  

逰法兴寺　　　　　　　　【`元`】胡天防  

山色揺光入防凉松隂十丈印回廊老僧读罢楞严咒一殿神风柏子香  

宿圎明寺早起　　　　　　【`明`】髙　啓  

客起灯前梦尚迷满楼残月晓风西应知野寺非山店只聼钟声不聼鸡  

宿蟾公房　　　　　　　　　髙　啓  

一禽不鸣深树烟明月下照髙僧禅独开西阁咏清夜秋河欲堕山苍然  

寄馆天宁寺　　　　　　　【`明`】丘　吉  

茶炉吹断鬓丝烟借得禅林看鹤眠不道秋风何处起一堆黄叶寺门前  

白水寺　　　　　　　　　【`明`】方廷玺  

石径逢僧一话间白云深处不知还松隂日午茶烟起不有客来僧更闲  

永兴寺散歩　　　　　　　【`明`】皇甫汸  

帝城西觅古丛林万木寒垂六月隂庭下闲花斋后偈门前空水定时心  

教寺　　　　　　　　　【`明`】王穉登  

内家金像出蓬莱千叶莲花玉作台试向白毫光里看圣人前世是如来  

归宗寺　　　　　　　　　【`明`】呉　兆  

路绕鸾谿去复回鵞池闻説右军开山僧相遇衣裳湿双劒峰头看瀑来  

晚投黄龙寺慧宗上人房　　　呉　兆  

防处禅林聚似邨岭头风雨磵头昏千枝灯影僧初放一派经声客到门  

送一公还天界寺　　　　　【`明`】范　汭  

江流汨汨树层层短笠空瓢去秣陵依旧青山风雪里荜门深掩一龛灯  

初宿海防寺　　　　　　　【`明`】李　蓘  

灵泉流水夜淙淙月小松髙鹤影双石榻觉来秋烛冷诵经声满碧山窗  

阚峰普济寺　　　　　　　【`明`】钱希言  

阚公山绕阚公湖舍宅年犹记赤乌寂寂寺门霜叶里水禽飞上石浮屠  

讲经台　　　　　　　　　【`明`】僧守仁  

乞食归来坐暝鸦谭经每到白牛车东风栁絮吹晴雪犹想天宫酌寳花  

题萝壁山房　　　　　　　【`明`】僧徳祥  

青萝壁下一僧房长日惟烧片炷香风在竹櫩人在定鸟衔红柿落柴牀  

次韵题髙斋　　　　　　　【`明`】僧无愠  

髙斋寂寂俯清池瓦鼎香浮十二时天晓定回松下石藓防青上布伽黎  

不二楼　　　　　　　　　【`明`】僧镇澄  

谈经人在翠微中缥缈烟霏隔防重欲寄此心无可托长随片月挂西峰  

石林庵　　　　　　　　　【`明`】僧广印  

觉道金绳絶巘开半空花雨湿楼台长林怪石皆龙象曽受生公记莂来  

## 御定佩文斋咏物诗选卷二百三十三  

佛类  

四言古  

念佛三昧诗　　　　　　　【`晋`】王齐之  

妙用在兹渉有览无神由昧彻识以照麤积微自引因功本虚冺彼三观忘此毫余  

其二  

寂漠何始理元通微融然忘适乃廓灵晖心游缅域得不践机用之以冲防之以希  

其三  

神资天凝圆暎朝云与化而感与物斯群应不以方受者自分寂尔渊镜金水尘纷  

其四  

慨自一生夙乏惠识托崇渊人庻借冥力思转毫功在深不测至哉之念主心西极  

惟卫佛像铭　　　　　　　【`梁`】简文帝  

灼灼金容巍巍满月永被人天常畱花窟  

释迦文佛像铭　　　　　　　简文帝  

至矣调御行备智周满月为面青莲在眸心珠可莹智流方普永变身田长无沙卤  

式佛像铭　　　　　　　　　简文帝  

影生千叶花成四柱塔象单畱龛童防舞  

五言古  

迎舎利　　　　　　　　　【`梁`】宣　帝  

释迦称散体多寳号金躯白玉诚非比黄金良莫逾变见絶言象端异乃防符灵知虽隐显妙色岂荣枯惟当千劫后方成无价珠  

舎利佛　　　　　　　　　【`隋`】阙　名  

金绳界寳地珍木防瑶池云间妙音奏天际法蠡吹  

同马太守听九思法师讲金刚经  

【`唐`】髙　适  

吾师晋阳宝杰出山河防途经世谛间心到空王外鸣钟山虎伏说法天龙防了义同建瓴梵法若吹籁深知亿劫苦善喻恒沙大舍施割肌肤攀援去亲爱招提何清净良牧驻轻盖露冕众香中临人觉苑内心持佛印乆标割魔军退愿开初地因永奉弥天对  

听蓝谿僧为元居士说维摩经  

【`唐`】孟　郊  

古树少枝叶眞僧亦相依山木自曲直道人无是非手持维摩偈心向居士归空景忽开霁雪花犹在衣洗然水谿昼寒物生光辉  

久雨斋居诵经　　　　　　【`宋`】朱　子  

端居独无事聊披释氏书暂释尘累牵超然与道俱门掩竹林幽禽鸣山雨余了此无为法身心同晏如慧日寺十八大阿罗塑像　　【`明`】邓　韨  

至人自藏珍古貎元气备抟土造佛徒追眞信难事亭亭青莲宇诸天奠其位尊者十二辈髙座纳双屣巍巍超凡表尘眼有蒙视深厚藐漂山广博欲际地静沈马足万专守门不二觉能越几先慈欲放踵施龙骧以珠豢虎跳以咒弭目瞑澄渊黑顶突华峯翠若眞外形骸能以理胜自嗒然了得防何有立同异麈柄操莹玉宝花自空坠想当经营初其手空俗士我思彼尊者所造亦深函经入方夏后乃道宏肆以空摄万有以道猎众智穷山养枯骸野鸟习其髻善士瞻梵相瓶锡此焉侍安得如此塑慰我懐古意  

读佛书　　　　　　　　　【`明`】归有光  

天竺降灵圣利益其在此雪山真苦行九恼尚纒已非徒食马麦空鉢良可耻纷纷防荼女谤论或未已不知手指中犹出五狮子  

七言古【`附长短句`】  

僧伽歌　　　　　　　　　【`唐`】李　白  

眞僧法号号僧伽有时与我论三车问言诵咒几千遍口道恒河沙复沙此僧本住南天竺为法头陀来此国戒得长天秋月明心如世上青莲色意清净貎棱棱亦不减亦不増瓶里千年舍利骨手中万歳胡孙藤嗟余落魄江淮久罕遇眞僧说空有一言懴尽波罗夷再礼浑除犯轻垢  

题杨子文罗汉渡海图　　　【`明`】张以宁  

天台之东巨瀛海蒙蒙元气浮无邉应眞十六山中来径渡万里蛟鼍渊巨灵前驱海若伏翠水帖帖开红莲神螭猛兽竞轩翥穹龟巨鱼相后先一山浮玉当其前石室古藓垂千年异人髙居役众鬼挽过巨浸如飇旋贝宫神君迎且拜明星玉女争花妍阴风黯淡百怪集天容旂影飞翩翩石桥回望渺何处紫翠明灭空云烟问渠飞锡何所往毋乃鹫岭朝金仙金仙雪山方晏坐笑汝狡狯何纷然书生平生未省见太息此画人间传清时麟凤在郊野白日杲杲行青天  

次韵张仲举承防题卢楞伽过海罗汉图  

【`明`】僧来复  

僧伽神变妙莫穷去住隠显如旋风能令大海作平陆超然独脱阎浮中山君河伯备洒扫锡飞杯渡云行空安禅不避魔鬼窟受斋直入龙王宫文犀赤豹时作伍猿白鹿日与同腾光嘘气闪奔电天鼓震曜惊雷公世人虽呵小乘法谁独髙举随云龙我昔衡山问方广石桥每见防经童天姝散花跪双膝金盘笑捧明珠红开图恍惚覩顔色山海遥隔精灵通那知画者有深意丹青巧夺造化功君不闻幻游天地同旅泊我身安得驾鹤从西东  

五言律  

和李澧州题常开州经藏诗　【`唐`】白居易  

旣悟莲花藏须遗贝叶书菩提无处所文字本空虚观指非知月忘筌是得鱼闻君登彼岸舍筏复何如  

读瑜珈论　　　　　　　　【`宋`】僧惠洪  

此生已无累一席可穷年细嚼宝公饭饱参弥勒禅懒修精进定爱作吉祥眠夜久山空寂唯闻绕砌泉  

七言律  

予写金刚经与王正道正道与朱少章复以诗  

来輙次二公韵　　　　　【`金`】宇文虚中  

前世曽为粥饭僧此生随处且腾腾经中因认人我相敎外都忘大小乘写去欲云居士颂信来如续祖师灯他年辱赠茅庵句谁谓因缘昔未曽  

五言絶句  

题云际南峯眼上人读经堂　【`唐`】岑　参  

结宇题三藏焚香老一峯云间独坐卧只是对山松  

七言絶句  

听僧云端讲经　　　　　　【`唐`】贾　岛  

无生深防诚难解惟有师言得正真逺近持斋来谛听酒坊鱼市尽无人  

龙门石佛　　　　　　　　【`金`】刘　中  

凿破苍崖已失眞又添行客眼中尘请君看取他山石不费工夫总法身  

释迦出山息轩画　　　　　【`金`】完顔璹  

厐睂袖手出岩阿及至拈花事已讹千古雪山山下路杖藜无处避藤萝  

莲叶观音恩禅师所藏同路宣叔赋  

【`金`】元德明  

瑞相分明一叶中华严性海共圆通补陀自有丹青变画史区区可得工  

月伯明讲经与玉山各赋二絶以寄【`录一  

元`】姚文奂  

玉笛飞空过洞庭西山不改旧时青短长桥下风雨夜知是老龙来听经  

题罗汉图　　　　　　　　【`元`】僧行端  

诸谛空来世所无神通百变絶名模不知何处畱踪迹却被人传作画图  

## 御定佩文斋咏物诗选卷二百三十四  

僧类  

五言古  

赤谷安禅师塔　　　　　　【`唐`】卢照邻  

独坐岩之曲悠然无俗氛酌酒呈丹桂思诗赠白云烟霞朝晚聚猿鸟嵗时闻水华竞秋色山翠含夕曛髙谈十二部细覈五千文如如数冥昧生生理氤氲古人有糟粕轮扁情未分且当事芝术从吾所好云  

还山贻湛法师　　　　　　【`唐`】孟浩然  

幼闻无生理常欲观此身心迹罕兼遂﨑岖多在尘晚途归旧壑偶与支公邻导以微妙法结为清净因烦恼业顿舍山林情转殷朝来问疑义夕话得清真墨妙称古絶词华惊世人禅房闭虚静花药连冬春平石借琴砚落泉洒衣巾欲知防灭意朝夕海鸥驯  

赠僧崖公　　　　　　　　【`唐`】李　白  

昔在朗陵东学禅白睂空大地了镜彻回旋寄轮风揽彼造化力持为我神通晚谒太山君亲见日没云中夜卧山月拂衣逃人群授余金仙道旷刼未始闻冥机发天光独朗谢垢氛虚舟不系物观化游江濆江濆遇同声道崖乃僧英说法动海岳游方化公卿手秉玉麈尾如登白楼亭微言注百川亹亹信可听一风鼓群有万籁各自鸣启闭八窗牗托宿掣电霆自言歴天台抟壁蹑翠屏凌兢石桥去恍惚入靑冥昔往今来归絶景无不经何日更携手乘杯向蓬瀛  

送通禅师还南陵隐静寺　　　李　白  

我闻隐静寺山水多竒踪岩种朗公橘门深杯渡松道人制猛虎振锡还孤峯他日南陵下相期谷口逄  

赠宣州灵源寺仲濬公　　　　李　白  

敬亭白云气秀色连苍梧下暎双谿水如天落镜湖此中积龙象独许濬公殊风韵逸江左文章动海隅观心同水月解领得明珠今日逄支遁髙谈出有无  

赠僧行融　　　　　　　　　李　白  

梁有汤惠休常从鲍照游峩嵋史怀一独暎陈公出卓絶二道人结交凤与麟行融亦俊发吾知有英骨海若不隐珠骊龙吐明月大海乘虚舟随波任安流赋诗旃檀阁纵酒鹦鹉洲待我适东越相携上白楼  

送恂上人还吴　　　　　　【`唐`】储光羲  

洛城本天邑洛水即天池君王旣行幸法子复来仪虚室香花满清川杨柳垂乘闲道归去逺意谁能知  

赠霈禅师　　　　　　　　【`唐`】皇甫曾  

南岳满湘源吾师经利渉身归沃洲老名与支公接净敎传荆吴道縁正渔猎观空色不染对镜心自惬室中人寂寞门外山稠叠天台积幽梦早晚当负笈  

赠江华长老　　　　　　　【`唐`】柳宗元  

老僧道机熟黙语心皆寂去嵗别舂陵防流此投迹空室无侍者巾屦唯挂壁一饭不愿余跏趺便终夕风窗疎竹响露井寒松滴偶地即安居满庭芳草积  

夏日谒智逺禅师　　　　　【`唐`】孟　郊  

吾师当几祖说法云无空禅心三界外宴坐天地中院静鬼神去身与草木同因知防王国满鉢盛毒龙斗薮尘埃衣谒师见眞宗何必千万刼息去樊笼盛夏火为日一堂十月风不得为弟子名姓挂儒宫  

赠道月上人　　　　　　　　孟　郊  

僧貎净无防僧衣宁缀华寻常昼日行不使身影斜饭术煑松柏坐山邀云霞欲知禅隐髙缉薜为袈裟送清逺上人归楚山旧寺　　　孟　郊  

波中出吴境霞际登楚岑山寺一别来云萝三改隂诗夸碧云句道证青莲心应笑泛萍者不知松隐深  

送元亮师　　　　　　　　　孟　郊  

兰泉涤我襟杉月栖我心茗啜绿净花经诵清柔音何处笑为别淡情愁不侵  

送淡公　　　　　　　　　　孟　郊  

江南邑中寺平地生胜山开元吴语僧律韵髙且闲妙乐谿岸平桂榜复往还树石相鬭生红绿各异顔风味我遥忆新竒师独攀  

题道宗上人十韵　　　　　【`唐`】白居易  

如来说偈讃菩萨著论议是故宗律师以诗为佛事一音无差别四句有诠次欲使第一流皆知不二义精洁沾戒体闲淡藏禅味从容恣语言缥缈离文字旁延邦国彦上逹王公贵先以诗句牵后令入佛智人多爱师句我独知师意不似休上人空多碧云思  

题天竺南院赠闲元旻清四上人  

白居易  

杂芳涧草合繁绿岩树新山深景候晚四月有余春竹寺过微雨石径无纎尘白衣一居士方袍四道人地异佛国土人非俗交亲城中山下别相送亦殷勤  

赠别宣上人　　　　　　　　白居易  

上人处世界清净何所似似彼白莲花在水不着水性眞悟泡幻行洁离尘滓修道来几时身心俱到此嗟予牵世网不得长依止离念与碧云秋来朝夕起  

梵天寺见僧守诠小诗清逺可爱次韵  

【`宋`】苏　轼  

但闻烟外钟不见烟中寺幽人行未巳草露湿芒屦唯应山头月夜夜照来去  

送金山乡僧归蜀开堂　　　　苏　轼  

撞钟浮玉山迎我三千指众中闻謦欬未语知乡里我非个中人何以黙识子振衣忽归去只影千山里涪江与中泠共此一味水氷盘荐琥珀何似糖霜羙  

送僧定观归　　　　　　　【`元`】黄清老  

诗僧百丈来复作五台别丁然振金锡桂子落秋雪山空白云闲风息万籁灭相思何处无江湖一眀月  

赓僧韵　　　　　　　　　【`明`】太　祖  

天台五百尊方寸皆明月月影弥千江何曾有暂歇为斯妙用通今古长不灭昔当悬挂时诚非凡可越住世及应眞几度阿僧劫假锡作梯航泛海涛如雪一旦杳无踪暂与沙门别儵忽群禅中孰能为机泄禅心旷无迹如海亦何竭僧本具他心宗门常合辙  

送僧归越中　　　　　　　【`明`】王　偁  

锡挑龙河云衣帯越谿雨说法方西来随缘复东去松枝偃故房柏子落庭树从此上方遥人间但凝伫  

吴中普门长老乞语　　　　【`明`】杨循吉  

普门在何处莫向海中寻只此吴城中便有紫竹林古以水与月而赞白衣士举头即见月掘地即得水朴哉明长老今往住普门济度説已尽我复将何言虽然无可言愿且举水月月在水中明此理分明説  

答松上人过访不值　　　　【`明`】吴鼎芳  

孤踪石上云飘忽本无住门外即青山一瓢向何处离心寄春草柔艳欲飞去引领生白烟花落秖陀树  

清凉庵赠僧　　　　　　　【`明`】范　汭  

芒鞋定逺近天路临苍苍结宇久未了种松新已长平池托空影断壁飞斜光欲问吾师法吾师法已忘  

寒山访雪谷师　　　　　　【`明`】僧智舷  

寒山太湖东六月雪埋坞时有天耳师巢居类巢父春秋末半百气骨自髙古清泉冻连底蹲石怒狮虎此中除梅花无物入岩户  

七言古【`附长短句`】  

别山僧　　　　　　　　　【`唐`】李　白  

何处名僧到水西乘舟防月宿泾谿平明别我上山去手携金策踏云梯腾身转觉三天近举足回防万岭低谑浪肯居支遁下风流还与逺公齐此度别离何日见相思一夜暝猿啼  

寄崇梵僧　　　　　　　　【`唐`】王　维  

崇梵僧崇梵僧秋归覆釡春不还落花啼鸟纷纷乱涧户山窗寂寂闲峡里谁知有人事郡中遥望空云山偃师东与韩樽同诣景云晖上人即事  

【`唐`】岑　参  

山隂老僧解楞伽颍阳归客逺相过烟深草湿昨夜雨雨后秋风渡漕河空山终日尘事少平郊逺见行人小尚书碛上黄昬钟别驾渡头一归鸟  

送鸿举师游江西　　　　　【`唐`】刘禹锡  

禅客学禅兼学文出山初似无心云从风卷舒来何处缭绕巴山不得去山州古寺好闲居读尽龙王宫里书使君滩头拣石砚白帝城边寻野蔬忽然登髙心瞥起又欲浮杯信流水烟波浩淼鱼鸟情东去三千三百里荆门峡断无盘涡湘平汉阔清光多庐山雾开见瀑布西江月净闻渔歌钟陵八郡多名守半是西方社中友与师相见便谈空想得髙斋狮子吼  

支公诗　　　　　　　　　【`唐`】僧皎然  

支公养马复养鹤率性无羇多脱畧天生支公与凡异凡情不到支公地得道由来天上仙为僧却下人间寺道家诸子论自然此公唯许逍遥篇山隂诗友喧四座佳句纵横不废禅  

腊日游孤山访惠勤惠思二僧  

【`宋`】苏　轼  

天欲雪云满湖楼台眀灭山有无水清石出鱼可数林深无人鸟自呼腊日不归对妻孥名寻道人实自娱道人之居在何许宝云山前路盘纡孤山孤絶谁肯庐道人有道山不孤纸窗竹屋深自暖拥褐坐睡依团蒲天寒路逺愁仆夫整驾催归及未晡出山回望云木合但见野鹘盘浮图兹游淡泊欢有余到家怳如梦蘧蘧作诗火急追亡逋清景一失后难摹  

送林上人还杭　　　　　　【`宋`】僧道潜  

聚水作一雨多少近逺随所遭或霑枯荄仅濡浃或入巨海成波涛少林眞风今百纪怅惜至此何萧条喜君齐志早寂寞同我十载沦刍樵含冲嗜漠不自厌更欲刺口尝群肴师门祖席在在有得此失彼良自嘲朅来东南走千里但愿刈楚逄翘翘駃浮长川不惮恶陟彼巨巘宁知劳诚专志苦若有相行断西壤逄英豪金锤扣天元楗廓玉电激海明珠髙星霜因循共千日谁尔使子先行包湖山蜿蜒湖水薄湖上幽人想如昨秋入芙蓉露已漙晓卷帘栊暑初却明明潭底见行云谩谩空中闻唳鹤此景从来吾已知异乡宁羡君先归由来出处元无隔同看明朝日上时  

题幻住庵中峯和尚莲池野亭小像  

【`明`】陈秀民  

亭前池水生莲花亭中老禅方结跏双枝作供净瓶里彷佛玉井衔丹霞世上莲花亦常有玉堂不比丹青手水底氷蚕已化龙絶世于今故无偶师是莲花花是师亭亭净植湼不缁胸中五色舌上吐烂熳写出莲花词世间物物皆为幻我把斯图作眞看君不见中峯上十丈莲吹香夜夜到诸天  

镡上送僧归衡山　　　　　【`明`】林　鸿  

上人孤闲似云鹤十五出家住衡岳说法能超防上乘持心不受群疑防世上谁知来去踪南窥太华北游嵩衲经雁荡千峯雪定入峩嵋半夜钟于今戒腊青松古犹泛慈航到东土杨柳舟中九曲云笋皮笠上三山雨昨夜归心绕楚天西风杖锡又茫然化龙潭畔清秋别回雁峯头旧日禅  

送生明还雪窦　　　　　　【`明`】僧智舷  

残月在松僧在户犬声如豹隔松坞霜厚如雪野易风空邨家家门尚杜还山不问几日程直造云边顶坐莫想钱塘江北庵琉璃一防如萤火  

五言律  

送沙门景道俊奘还荆州应制  

【`唐`】李　峤  

三乘归净域万骑饯通庄就日离亭近弥天别路长荆南旋杖鉢渭北限津梁何日纡眞果还来入帝乡  

送沙门景道俊奘还荆州应制  

【`唐`】李　乂  

初日承归防秋风起赠言汉珠畱道味江璧返真源地出南关逺天回北斗尊宁知一柱观却启四禅门陪李侍御访聪上人禅居　　【`唐`】孟浩然  

欣逄柏台友共谒聪公禅石室无人到绳牀见虎眠隂崖常抱雪枯涧为生泉出处虽云异同懽在法筵同崔兴宗送衡岳琼公南归　【`唐`】王　维  

言从石菌阁新下穆陵关独向池阳去白云畱故山绽衣秋日里洗鉢古松间一施传心法惟将戒定还  

送王上人还襄阳　　　　　【`唐`】储光羲  

朝防法云散知有至人还送客临伊水行车出故关天花满南国精舎在空山虽复时来去中心长日闲夏日过青龙寺谒操禅师　　【`唐`】裴　廸  

安禅一室内左右竹亭幽有法知不染无言谁敢酬鸟飞争向夕蝉噪已先秋烦暑自兹适清源何处求晚过盘石寺礼郑和尚　　　【`唐`】岑　参  

暂诣髙僧话来寻野寺孤岸花藏水碓谿竹暎风炉顶上巢新鹊衣中得旧珠谈禅未得去辍櫂且踟蹰  

谒眞谛寺禅师　　　　　　【`唐`】杜　甫  

兰若山髙处烟霞障几重冻泉依细石晴雪落长松问法看诗妄观身向酒慵未能割妻子卜宅近前峯送灵澈上人归嵩阳兰若　　【`唐`】刘长卿  

南地随縁久东林几嵗空暮山门独掩春草路难通作梵连松韵焚香入桂丛唯将旧瓶鉢却寄白云中  

云门寺访灵一上人　　　　　刘长卿  

所思劳日久惆怅去西东禅客知何在春山到处同独行残雪里相见白云中请近东林寺穷年事逺公秋夜肃公房喜普门上人自阳羡山至  

刘长卿  

山栖久不见林下偶同游早晚来香积何人住沃洲寒禽惊后夜古木带髙秋却入千峯去孤云不可留送方外上人之常州依萧使君　刘长卿  

宰臣思得度鸥鸟恋为群逺客回飞锡空山卧白云夕阳孤艇去秋水两谿分归共临川史同飜贝叶文  

送赟法师往上都　　　　　【`唐`】钱　起  

逺近化人天王城指日边宰官迎说法童子伴随縁到处花为雨行时杖出泉今宵松月下门闭想安禅  

送宏志上人归湖州　　　　【`唐`】李嘉祐  

山林唯乐静行住不妨禅髙月穿松径残阳过水田诗从宿世悟法为本师传能使南人敬修持香火縁  

送普门上人还阳羡　　　　【`唐`】皇甫冉  

花宫难久别道者忆千灯残雪入林路深山归寺僧日光依嫩草泉响滴春氷何用求方便防心是一乘  

题昭上人房　　　　　　　　皇甫冉  

沃洲传教后百衲老空林虑尽朝昬磬禅随坐卧心鹤飞湖草迥门掩海云深地与天台接中峯早晚寻寄净虚上人初至云门　　　【`唐`】皇甫曾  

寒踪白云里法侣自提携竹径通城下松门隔水西方同沃洲去不似武陵迷髣髴心知处髙峯是防稽  

题赠吴门邕上人　　　　　　皇甫曾  

春山唯一室独坐草萋萋身寂心成道花闲鸟自啼细泉松径里返景竹林西晚与门人别依依出虎谿  

送少防上人东南游　　　　　皇甫曾  

石桥人不到独往更迢迢乞食山家少寻钟野寺遥松门风自扫瀑布雪难消秋夜闻清梵余音逐海潮  

冬夕寄青龙寺源公　　　　【`唐`】郎士元  

敛屦入寒竹安禅过漏声髙松残子落深井冻防生罢磬风枝动悬灯雪屋明何当招我宿乘月上方行  

送少微上人游蜀　　　　　【`唐`】卢　纶  

瓶鉢绕禅衣连宵宿翠微树开巴水逺山晓蜀星稀徧识中朝贵多谙外学非何当一传付道侣愿知归  

赠衡岳隐禅师　　　　　　【`唐`】李　端  

旧住衡州寺随縁偶北来夜禅山雪下朝汲竹门开半偈传初尽群生意未回唯当与樵者杖锡入天台  

赠海明上人　　　　　　　【`唐`】耿　湋  

来自西天竺持经奉紫微年深梵语变行苦俗流归月上安禅久苔生出院稀梁间有驯鸽不去复何依  

喜入兰陵望紫阁峯呈宣上人  

【`唐`】李　益  

薙草开三径巢林喜一枝地寛留种竹泉浅欲开池紫阁当疎牗青松入坏篱从今安僻陋萧相是吾师  

赠兰若僧　　　　　　　　【`唐`】于　鹄  

一身禅诵苦洒扫古花宫静室门常闭深萝夜不通悬灯乔木上鸣磬乱幡中附入髙僧传长称二逺公  

赠行脚僧　　　　　　　　【`唐`】戴叔伦  

补衲随缘住难维尘外踪木杯能渡水铁鉢肯降龙到处栖云榻何年卧雪峯知师归日近应偃旧房松  

送暎师归本寺　　　　　　【`唐`】权德舆  

还归柳寺去逺逺出人群苔甃桐花落山窗桂树薰引泉通絶涧放鹤入孤云幸许宗雷到清谈不易闻送桃岩成上人归本寺　　　【`唐`】严　维  

长老归縁起桃花忆旧岩清晨云抱石深夜月笼杉道具门人捧斋粮谷鸟衔余生愿依止文字欲三缄  

送僧法和　　　　　　　　【`唐`】戎　昱  

逹士心无滞他乡总是家问经翻贝叶论法指莲花欲契真空义先开智慧芽不知飞锡后何处是恒沙  

送惟良上人　　　　　　　【`唐`】刘禹锡  

穷巷惟秋草髙僧独叩门相欢如旧识问法到无言水为风生浪珠非尘可昬悟来皆是道此别不消魂秋日过鸿举法师寺送归江陵　刘禹锡  

学画长廊遍寻僧一径幽小池兼鹤净古木带蝉秋客至茶烟起禽归讲席收浮杯明日去相望水悠悠送供奉定法师归南安　　　【`唐`】杨巨源  

故乡南越外万里碧云峯经论辞天去香花入海逄鹭涛清梵彻蜃阁化城重心到长安陌交州后夜钟  

赠海东僧　　　　　　　　【`唐`】张　籍  

别家行万里自说过扶余学得中州语能为外国书与医收海藻持咒取龙鱼更问同来伴天台几夏居  

山中赠日南僧　　　　　　　张　籍  

独向双峯老松门闭两涯飜经上蕉叶挂衲落藤花甃石新开井穿林自种茶时逄海南客蛮语问谁家  

送闽僧　　　　　　　　　　张　籍  

几夏京城住今朝独逺归修行四分律防净七条衣谿寺黄橙熟沙田紫芋肥九龙潭上路同去客应稀  

送无相禅师入关　　　　　【`唐`】章孝标  

九衢车马尘不染了空人暂舍中峯雪应看内殿春斋心无外事定力见前身圣主方崇敎深宜谒紫宸  

寄白头陀　　　　　　　　【`唐`】白居易  

近见头陀伴云师老更慵性灵闲似鹤顔状古于松山里犹难覔人间岂易逄仍闻移住处太白防髙峯  

赠僧云栖　　　　　　　　【`唐`】张　祜  

麈尾与笻杖几年离石坛梵余林雪后棊罢岳钟残开卷喜先悟潄瓶知早寒衡阳寺前雁今日到长安  

送僧游温州　　　　　　　【`唐`】朱庆余  

夏满随所适江湖非系缘卷经离峤寺隔苇上秋船水落无风夜猿啼欲雨天石门期独往谢守有遗篇  

送僧　　　　　　　　　　　朱庆余  

客行皆有为师去是闲游野望携金策禅栖寄石楼山深松翠冷潭静菊花秋几处题青壁袈裟溅瀑流  

送僧归天台　　　　　　　【`唐`】贾　岛  

辞秦经越过归寺海西峯石涧双流水山门九里松曾闻清禁漏却听赤城钟妙字研磨讲应齐智者踪  

送僧游衡岳　　　　　　　　贾　岛  

心知衡岳路不怕去人稀船里犹鸣磬谿头自曝衣有家从小别无寺不言归料得逄寒往当禅雪满扉  

送僧　　　　　　　　　　　贾　岛  

大内曾持论天南化俗行旧房山雪在春草岳阳生晓了莲经义堪任宝盖迎王侯皆防法何寺讲钟鸣  

寄无可上人　　　　　　　　贾　岛  

僻寺多髙树凉天忆重游磬过沟水尽月入草堂秋穴蚁苔防静藏蝉柏叶稠名山思徧往早晚到嵩丘  

送天台僧　　　　　　　　　贾　岛  

逺梦归华顶扁舟背岳阳寒蔬修净食夜浪动禅牀雁过孤峯晓猿啼一树霜身心无别念余习在诗章  

送厉宗上人　　　　　　　　贾　岛  

拥防背岷峩终南雨雪和潄泉秋鹤至禅树夜猿过髙顶白云尽前山黄叶多防吟庐岳上月动九江波  

送去华法师　　　　　　　　贾　岛  

在越居何寺东南水路归秋江洗一鉢寒日晒三衣黙听鸿声尽行看叶影飞囊中无宝货船户夜扃稀  

赠然上人　　　　　　　　【`唐`】周　贺  

竹庭瓶水新深称北窗人讲罢见黄叶诗成寻旧隣锡隂迷坐石池影露斋身苦作南行约劳生始问津奉寄安国大师兼简子蒙　　【`唐`】李商隐  

忆奉莲花坐兼闻贝叶经岩光分蜡屐涧响入铜瓶日下徒推鹤天涯正对萤鱼山羡曹植眷属有文星  

送太昱禅师　　　　　　　【`唐`】许　浑  

禅牀深竹里心与径山期结社多髙客登坛尽小师早秋归寺逺新雨上滩迟别后江云碧南斋一首诗  

白马寺不出院僧　　　　　　许　浑  

禅心空已寂世路任多岐到院客长见闭关人不知寺喧听讲絶厨逺送斋迟墙外洛阳道东西无尽时  

赠僧　　　　　　　　　　　许　浑  

心法本无住流沙归复来锡随山鸟动经附海船回洗足柳遮寺坐禅花委苔惟将一童子又欲上天台送无梦道人先归甘露寺　　　许　浑  

飘飘随晚浪杯影入鸥群萍冻千船雪岩隂一寺云夜灯江北见寒磬水西闻鹤岭烟霞在归期不羡君  

寄西岳白石僧　　　　　　【`唐`】马　戴  

挂锡中峯上经行蹋石梯云房出定后岳月在池西峭壁残霞照欹松积雪齐年年着山屐曾得到招提  

寄终南眞空禅师　　　　　　马　戴  

闲想白云外了然清净僧松门山半寺雨夜佛前灯此境可长往浮生自不能一从林下别瀑布几成氷  

赠别空公　　　　　　　　　马　戴  

云门秋却入微径久无人后夜中峯月空林百衲身寂寥寒磬尽盥潄瀑泉新履迹谁相见松风扫石尘  

送禅师　　　　　　　　　【`唐`】薛　能  

寒空孤鸟度落日一僧归近寺路闻梵出郊风满衣歩摇瓶浪起盂戞磬声微还坐栖禅所荒山月照扉  

寄石桥僧　　　　　　　　【`唐`】项　斯  

逄师入山日道在石桥边别后何人见秋来几处禅谿中云隔寺夜半雪添泉生有天台约知无却出縁  

赠越僧岳云　　　　　　　【`唐`】温庭筠  

世机消已尽巾履亦飘然一室故山月满瓶秋涧泉禅庵过微雪乡寺隔寒烟应共白莲客相期松桂前  

其二  

兰亭旧都讲今日意如何有树开深院无尘到浅莎僧居随处好人事出门多不及新春鸟年年镜水波秋宿诗僧云英房因赠　　　【`唐`】杜荀鹤  

贾岛怜无可都縁数句诗君虽是后辈我谓过当时谿浪和星动松隂帯鹤移同吟到明坐此道淡谁知  

寄石湓清越上人　　　　　【`唐`】方　干  

寺处惟髙僻云生石枕前静吟因得句独夜不妨禅窗接停猿树岩飞浴鹤泉相思有书札俱倩猎人传  

赠江南僧　　　　　　　　　方　干  

忘机室亦空禅与沃洲同唯有半庭竹能生竟日风思山海月上出定印香终继后传衣者还须立雪中  

送镜空上人游江南　　　　　方　干  

去住如云鹤飘然不可留何山逄后夏一食在孤舟细雨莲塘晚疎蝉橘岸秋应怀旧谿月夜过石窗流  

题雪窦禅师　　　　　　　　方　干  

飞泉溅禅石瓶注亦生苔海上山不浅天边人自来度年随桧柏独夜任风雷猎者闻疎磬知师入定回  

题碧谿山禅老　　　　　　　方　干  

师歩有云随师情唯鹤知萝迷收路雪隔出溪时竹狖窥沙井岩禽停桧枝由来傲卿相卧稳答书迟  

赠玛瑙山禅者　　　　　　　方　干  

芿草不停兽因师山更灵邨林朝乞食风雨夜开扃井味兼松粉云根着净瓶尘劳如醉梦对此暂能醒  

送日东僧游天台　　　　　【`唐`】杨　防  

一瓶离日外行指赤城中去自重云下来从积水东攀萝跻石径挂锡憇松风回首鸡林道惟应梦想通闻仰山禅师往曹谿因赠　　【`唐`】张　乔  

曹谿松下路猿鸟重相亲四海求理千峯绕定身异花天上堕灵草雪中春自惜经行处焚香礼旧真  

赠敬亭清越上人　　　　　　张　乔  

海上独随縁归来二十年久闲时得句渐老不离禅砌木欹临水窗直倚天犹期向云里别扫石牀眠  

上柏梯寺怀旧僧　　　　　【`唐`】司空图  

云根禅客居皆説旧吾庐松日明金像苔龛响木鱼依栖应不阻名利本来疎纵有人相问林间懒拆书  

赠信羙寺岑上人　　　　　　司空图  

廵礼诸方遍湘南频有縁焚香老山寺乞食向江船纱碧笼名画灯寒照净禅我能来永日莲漏滴寒泉  

赠圆昉公　　　　　　　　　司空图  

天阶让紫衣冷格鹤犹卑道胜嫌名出身闲觉老迟晚香延宿火寒磬度髙枝每说长松寺他年与我期  

送僧归江东　　　　　　　【`唐`】崔　涂  

坐彻秦城夏行登越客船去留那有着语黙不离禅叶拥临闗路霞明近海天更寻同社侣应得虎溪边  

送僧归天竺　　　　　　　　崔　涂  

忽忆曾栖处千峯近沃洲别来秦树老归去海门秋汲帯寒汀月禅邻贾客舟遥知清兴惬不厌石林幽  

晚次修路僧　　　　　　　　崔　涂  

平尽不平处尚嫌功未深应难将世路便得称师心髙鸟下残照白烟生逺林更闻清磬发聊喜缓尘襟  

赠休粮僧　　　　　　　　　崔　涂  

闻钟独不斋何事更关怀静少人过院闲从草上堦生台无鸟下石路有云埋为忆禅中旧时游梦百崖  

青龙寺赠云颢法师　　　　【`唐`】曹　松  

紫檀衣且香春殿日尤长此地开新讲何山鏁旧房僧名喧北阙祖印续南方莫惜青莲喻秦人听未忘  

送徳辉禅师　　　　　　　　曹　松  

天涯縁事了又造石霜微不以千峯险唯将独影归有为嫌假佛无境是真机到后流沙锡何时更有飞  

贻住山僧　　　　　　　　　曹　松  

罢讲廵岩坞无穷得野情腊髙犹伴鹿夏满不归城云朶縁崖发峯隂截水清自然双洗耳惟任白毫生  

寄崇圣寺僧　　　　　　　　曹　松  

不醉秦中酒防心只似师望山吟过日伴鹤立多时沟逺流声细林寒緑色迟庵西萝月夕重得语空期  

送云卿上人游安南　　　　【`唐`】李　洞  

春往海南边秋闻半夜禅鲸吞洗鉢水犀触防灯船岛屿分诸国星河共一天长安却回日松偃旧房前  

送逺上人　　　　　　　　　李　洞  

海岳两无边去来都偶然齿因吟后冷心向静中圆虫网花间井鸿鸣雨后天叶书归旧寺应附载钟船  

锦城秋寄怀宏播上人　　　　李　洞  

极顶云兼冻孤城露洗初共辞嵩少雪久絶贝多书逺照雁行细寒条狖挂虚分泉煎月色忆就茗林居  

寄太白禅师　　　　　　　【`唐`】张　蠙  

何年万仭顶独有坐禅僧客上应无路人传或见灯斋厨惟有橡讲石任生藤遥想东林社如师谁复能  

赠可论上人　　　　　　　　张　蠙  

师敎本于空流来不自东修从多刼后行出众人中衲冷湖山雨幡轻海甸风游吴累夏讲还与虎谿同  

赠着上人　　　　　　　　【`唐`】唐　球  

掩门江上住尽日更无为古木坐禅处残星鸣磬时水浇氷滴滴珠数落累累自有闲行伴青藤杖一枝  

寄楚琼上人　　　　　　　【`唐`】李咸用  

遥知无事日静对五峯秋鸟隔寒烟语泉和夕照流凭栏疎磬尽瞑目逺云收几句出人意风髙白雪浮  

云居长老　　　　　　　　【`唐`】王贞白  

巘路蹑云上来叅出世僧松髙半岩雪竹覆一谿氷不说有为法非传无尽灯了然方寸内应只见南能  

访澄上人　　　　　　　　【`唐`】李　中  

寻师来静境神骨觉清凉一饷逄秋雨相留坐竹堂石渠堆败叶莎砌咽寒螀话到南能防怡然万虑忘  

寄暹上人　　　　　　　　【`唐`】孟　贯  

闻罢城中讲来安顶上禅夜灯明石室清磬出岩泉欲访慙多事相辞恨隔年终期息尘虑接话虎谿边  

送僧归富春　　　　　　　【`唐`】郑　巢  

忆过僧禅处遥山抱竹门古房关藓色秋径扫潮防石静闻泉落沙寒见鹤飜终当从此望更与道人言  

送琇上人　　　　　　　　　郑　巢  

古殿焚香外清羸坐石棱茶烟开瓦雪鹤迹上潭氷孤磬侵云动灵山隔水登白云归意逺旧寺在庐陵  

赠蛮僧　　　　　　　　　　郑　巢  

南海何年过中林一磬防病逄秋雨发心逐暮潮归久卧前山寺犹缝故国衣近来慵歩履石藓满柴扉  

怀赠操禅师　　　　　　　【`唐`】李建勲  

尝隐曹谿子龛居靣碧嵩杉松新夏后雨雹夜禅中道匪因经悟心能向物空秋来得音信又在剡山东  

赠幻群法师　　　　　　　【`唐`】僧清塞  

北京从别后南越几听砧住久白髭出讲长黄叶深香连邻舍像磬彻逺巢禽寂寞应关道何人见此心  

送秘上人游京　　　　　　【`唐`】僧皎然  

共君方异路山伴与谁同日冷行人少时清古镇空暖瓶和雪水鸣锡带江风撩乱终南色遥应入梦中  

赠圭峯禅师　　　　　　　【`唐`】僧无可  

絶壑禅牀底泉分落石层雾交髙顶草云隐下方灯朝满倾心客谿连学道僧半旬持一食此事有谁能  

送僧游西域　　　　　　　【`唐`】僧处黙  

一盂兼一锡只此度流沙野性难为客禅心即是家寺投云峤雪路入晓天霞自说游诸国回应嵗月賖  

宁公新拜首座因赠　　　　【`宋`】王禹偁  

著书新奏御优诏及禅扉首座名虽贵家山老未归磬声寒绕枕塔影静侵衣终忆西湖上秋风白鸟飞僧可真东归因谒范苏州　　【`宋`】梅尧臣  

姑苏台畔去云壑付清机野策过寒水山童防衲衣松门正投宿竹笠帯余晖谁爱杼山句使君应姓韦  

送长吉上人　　　　　　　【`宋`】林　逋  

囊集暮云篇行行肯废禅青山买未暇朱阙去随縁茗试幽人井香焚贾客船淮流迟新月吟玩想忘眠  

送思齐上人之宣城　　　　　林　逋  

林岭蔼春晖程程入翠微泉声落坐石花气上行衣诗正情怀淡禅髙语论稀萧闲水西寺驻锡莫忘归  

寄清晓阇黎　　　　　　　　林　逋  

前时春雪晴林壑趣弥清防忆山隂讲兼忘谷口耕树丛归夕鸟湖影浸寒城还肯重相访柴门掩杜蘅  

寄楞严大师　　　　　　　【`宋`】文　同  

锦官城里寺一室若云峯水缩秋吟鼎霜低夜讲松住斋尘入鉢出定藓生笻曾听三摩义居常梦晓钟  

赠胜上人　　　　　　　　【`宋`】叶　适  

近日能吟者黄岩说胜师语生兼老笔体重带幽姿遣腊氷千筯勾春柳一丝方山防髙顶不拟到茅茨  

寄开元奎律师　　　　　　【`元`】袁　桷  

开元古坛主老至律精严洗鉢鱼游水开门鹤入帘拾薪供茗具滴露写经籖已悟如来意防花不用拈  

寄中山隐讲师　　　　　　【`元`】张　宪  

问讯山中隐中山第防重风廊廵夜虎云鉢听经龙流水千谿月寒岩一树松无因净查滓来共上堂钟  

送僧　　　　　　　　　　【`元`】倪　瓒  

闻说四明道山川似若邪去依阿育塔还宿梵王家野井封残雪江船聚晚沙光公强健否持底作生涯  

拟寒山子　　　　　　　　【`元`】僧行端  

偃仰千岩内超然与世违采芝为口食纫槲作身衣瀑水淋苔磴湫云渍草扉闲吟竺仙偈防度歴斜晖  

送思上人　　　　　　　　【`明`】徐　贲  

一瓶与一锡游越复游吴到寺长逄旧看山每过湖饭縁随处有法意本来无南地多猿鸟还惊梵语殊  

赠虚中上人　　　　　　　　徐　贲  

归去东林寺行循曲涧流余灯因佛在宿饭为猿留竹屋烟迎夕菱池雨送秋还叅众师旧一一话曾游  

忆山中旧游赠坦师　　　　【`明`】张　适  

中峯旧名刹每到竟忘还泉泻岩千折云分屋半间松枯知寺古田少觉僧闲师去因懐古诗成未解顔  

春日访大林和尚　　　　　【`明`】皇甫汸  

投迹入空境防心愧此身绾巾蒙示结执镜为宣因石壁初消雪筠关久灭尘坐来花落尽犹自不知春  

观音岩赠僧　　　　　　　【`明`】童　佩  

问道祝融东逄僧是逺公林间孤殿破石下半潭空云影恋苔绿山光借树红飜经对灵鹫日日鸟声中  

访天圣寺长老　　　　　　【`明`】吴孺子  

吴兴天圣寺长老有余工种药寒云外分泉杳霭中看心孤月满照影万縁空我是陶元亮常来访逺公  

同闻上人作　　　　　　　【`明`】程嘉燧  

旬月拟来此同游亦偶然经行适多暇喧寂自俱禅出寺半峯雨归房终夜泉独慙心住着仍是爱幽偏  

送僧还松萝山　　　　　　【`明`】僧徳祥  

乡井何曾念谿山不肯忘百滩春水色万壑古松香云影同归路钟声出上方松萝防深处闲坐阅流光  

送邻寺僧　　　　　　　　　僧徳祥  

同住南山里经年不一逄深萝挂灵锡落叶閟行踪梦绕千峯涧吟残两寺钟今从湖上别云水意重重  

赠别华顶老僧　　　　　　【`明`】僧圆复  

老宿清无侣名山住有年须留三寸雪衲挂半窗烟破屋眠秋雨孤铛煮夜泉相逄笑相别红叶满霜天  

老僧　　　　　　　　　　【`明`】僧照源  

早得安心法柴门岂浪开髪长难剪雪衣故不容埃屈指僧中腊寻思云外来恐伤虫蚁乐常诫坐莓苔  

七言律  

留别公安太易沙门　　　　【`唐`】杜　甫  

隐居欲就庐山逺丽藻初逄休上人数问舟航畱制作长开箧笥拟心神沙邨白雪仍含冻江县红梅已放春先蹋庐峯置兰若徐飞锡杖出风尘  

寄庐山眞上人　　　　　　【`唐`】李　端  

髙僧无迹本难寻更得禅行去转深青草湖中看五老白云山上宿双林月明潭色澄空性夜静猿声证道心更说谢公南座好烟萝到地防重隂  

赠衡岳隐禅师　　　　　　【`唐`】司空曙  

拥褐安居南岳头白云髙寺见衡州石窗湖水揺寒月枫树猿声报夜秋讲席旧逄山鸟至梵经初向竺僧求自知身老将传法因下人间遂此游  

送义舟师却还黔南　　　　【`唐`】刘禹锡  

黔江秋水浸云霓独泛慈航路不迷猿狖窥斋林叶动蛟龙闻咒浪花低如莲半偈心常悟问菊新诗手自携常说摩围似灵鹫却将山屐上丹梯  

赠日本僧智藏　　　　　　　刘禹锡  

浮杯万里过沧溟遍礼名山适性灵深夜降龙潭水黑新秋放鹤野田青身无彼我那懐土心防真如不读经为问中华学道者几人雄猛得宁韾  

赠草堂宗密上人　　　　　【`唐`】白居易  

吾师道与佛相应念念无为法法能口藏宣传十二部心台照耀百千灯尽离文字非中道长住虚空是小乘少有人知菩萨行世间只是重髙僧  

赠黄蘖山僧希运　　　　　【`唐`】裴　休  

自从大士传心印额上圆珠七尺身挂锡十年栖蜀水浮杯今日渡漳濵一千龙象随髙歩万里香花结胜因拟欲事师为弟子不知将法付何人  

赠闲师　　　　　　　　　【`唐`】许　浑  

近日髙僧更有谁宛陵山下遇闲师东林共许三乘学南国争传五字诗初到庾楼红叶坠夜投萧寺碧云随秋江莫惜题佳句正好磷磷见底时  

赠南岳僧　　　　　　　　【`唐`】李　逺  

曾住衡阳岳寺邉门开江水与云连数州城郭藏寒树一片风防着逺天猿去不离行道处客来皆到卧牀前今朝惆怅红尘里惟忆闲塘尽日眠  

送僧归庐山　　　　　　　【`唐`】赵　嘏  

禅栖忽忆五峯游去着方袍谢列侯经启楼台千叶曙锡含风雨一枝秋题诗片月侵云在洗鉢香泉覆菊流却忆前年别师处马嘶残月虎谿头  

赠天卿寺神亮上人　　　　　赵　嘏  

五看春尽此江濆花自零风日自曛空有慈悲随物念已无踪迹在人群迎秋月色檐前见入夜钟声竹外闻笑指白莲心自得世间烦恼是浮云  

寄清凉寺僧　　　　　　　【`唐`】温庭筠  

石路无尘竹径开昔年曾伴戴颙来窗间半偈闻钟后松下残棊送客回帘向王峯藏夜雪砌因蓝水长秋苔白莲社里如相问为说游人是姓雷  

送僧归国清寺　　　　　　【`唐`】杜荀鹤  

吟送越僧归海涯僧行浑不觉程赊路沿山脚潮防出睡倚松根日色斜撼锡度冈猿抱树挈瓶盛浪鹭翘沙到叅禅后知无事看引秋泉灌藕花  

留别复本修古二上人　　　【`唐`】刘　沧  

二逺相知是昔年此身长寄礼香烟绿芜风晚水边寺清磬月髙林下禅台殿虚窗山翠入梧桐疎叶露光悬西峯话别又须去终日关山在马前  

和题支山南峯僧次韵　　　【`唐`】陆蒙  

睂毫霜细欲垂肩自说初栖海岳年万壑烟霞秋后到一林风雨夜深禅时飜贝叶添新藏闲挿松枝防小泉好是清冬无外事匡牀斋罢向阳眠  

送圆载上人归日本国　　　【`唐`】皮日休  

讲殿谈余着赐衣椰防却返旧禅扉贝多纸上经文动如意瓶中佛爪飞母影边持戒宿波神宫里受斋归家山到日将何入白象新秋十二围  

访寂上人不遇　　　　　　　皮日休  

何意寻云暂废禅客来还寄草堂眠桂寒自落飜经案石冷空消洗鉢泉炉里尚飘残玉篆龛中仍鏁小金仙须将二百籖回去待得支公恐隔年  

送圆载上人归日本　　　　【`唐`】顔　萱  

师来一世恣经行却向沧溟问去程心静已能防渴鹿声喧时为骇长鲸禅林防结金桃重梵室重修铁瓦轻料得还乡无别利只应先见日华生  

江西逄僧省文　　　　　　【`唐`】曹　松  

髙僧不负雪峯期却伴青霞入翠防百叶岩前霜欲降九枝松上鹤初归风生碧涧鱼龙跃锡振金楼燕雀飞想得白莲花上月满山犹帯旧光辉  

寄僧　　　　　　　　　　【`唐`】吴　融  

柳拂池光一防清紫方袍袖杖藜行偶传新句来中禁谁把闲书寄上卿锡倚山根重藓破棊敲石靣碎云生应怜正视淮王诏不识东林物外情  

寄淮海惠泽上人　　　　　【`唐`】李　洞  

海涛防满旧征衣长忆初程宿翠微竹里桥鸣知马过塔中灯露见鸿飞睂毫别后应盈尺岩木居来定几围他日愿师容一榻煎茶扫地学防机  

送僧　　　　　　　　　　【`唐`】黄　防  

才年七嵗便从师犹説辞家学佛迟新斸松萝还不住爱寻云水拟何之孤谿雪满维舟夜叠嶂猿啼过寺时鸟道龙湫悉行后岂将飜译负心期  

闻尚顔上人创居有寄　　　【`唐`】僧齐已  

麓山南面橘洲西别搆新斋与竹齐野客已闻将鹤赠江僧未说有诗题窗临香霭云千嶂枕逼潺湲月一谿可想乍移吟榻处松隂冷湿壁新泥  

赠诗僧道通　　　　　　　【`宋`】苏　轼  

雄豪而妙苦而腴只有琴聪与蜜殊语带烟霞从古少气含蔬笋到公无香林乍喜闻薝卜古井唯慙断辘轳为报韩公莫轻许从今岛可是诗奴  

赠从善上人　　　　　　　【`宋`】徐　照  

骨气清泠无片尘即应僧可是前身诗因圆解堪呈佛棊与禅通可悟人扫地就凉松日少煑茶消困石泉新不能来往城中寺去买青山约我邻  

照阁奉陪辩才老师夜坐懐少游学士  

【`宋`】僧道濳  

猨鸟投林已寂然芭蕉过雨小楼前云依絶壁中间破月自遥峯缺处圆照坐不须红蜡炬可人惟有蕙炉烟校酬御府图书客畴昔还同此夜禅  

访箕和尚岘山　　　　　　【`金`】许　古  

山中风定夜沈沈月满禅牀静客心苍桧四排严法界孤松中立殷潮音鼓钟有节人如玉台殿无尘地布金二月来游春尚浅红梅无数照山隂  

寄开元奎律师　　　　　　【`元`】袁　桷  

双塔亭亭透夕阳芭蕉深处碧窗凉江神夜听光眀偈天女朝分解脱香斋鉢午空乌守树经台云冷鹤归房平生欲结西方社佀怪渊眀作吏忙  

赠星上人归湘中　　　　　【`元`】虞　集  

潭北湘南无影树一花吹度海门潮天香满室定初起云气上衣身欲飘寳月夜寒龙在鉢银河秋近鹊成桥岂无一个卭州竹与尔松根共寂寥  

越僧无涯号栖云乞赋　　　【`元`】张　翥  

上方何处但闻钟深防林扉翠防重卧冷衲衣侵片石行随锡杖度千峯松晴每下安巢鹤潭暮时畱听法龙更欲移禅沃洲去微茫岩洞不曾封  

答复见心长老见寄　　　　【`元`】周伯琦  

浙水东头佛舍连蒲庵上士坐忘年五云古衲层澜涌百寳浮图列宿躔牀上贝书多译梵门前海舶直通燕比丘喜得阶兰秀应种菩提满法田  

奉寄恕中韫禅师　　　　　【`元`】丁鹤年  

曾向名山识异人心如木石气如春坐禅霜叶秋埋膝行道天花日绕身有鉢相传元是幻无锥可卓本非贫惟余潭底中秋月对写龙峯面目真  

送僧还天台省亲　　　　　【`明`】张　羽  

载经东去路迢迢应为宁亲到石桥江上中斋寻午墅沙边夜梵杂寒潮宰官问法留三宿慈母焚香制七条嵗晚定知归本寺待予听雪坐终宵  

寄南屏渭长老　　　　　　　张　羽  

蒲室传心第一宗老寻古刹寄行踪贯花偈就人争写坏色衣穿自嬾缝案上梵经皆贝叶手中谈麈是青松何年惠逺重开社来听东林寺里钟  

越中送僧还旧山　　　　　【`明`】王　野  

折柳揷瓶溪水湾此方缘尽又思还春花乞食云门寺秋叶飜经瓦屋山云起珠林封旧迹月临宝地忆慈顔知君身是旃檀树巳去畱春梵宇间  

次韵怀冷泉禅师　　　　　【`明`】僧守仁  

八年京国雁书沈每见游僧问好音已喜法支流日本賸传诗价到鸡林马嘶赤拨晨朝散花落毺午定深今雨不来春又暮鹫峯烟树绿成隂  

赠住庵僧　　　　　　　　【`明`】僧雪梅  

垂帘清昼篆烟霞满地苍苔衬落花习寂不须天送供图闲嬾为客煎茶寒炉煨芋留残火怪衲连云缀断麻兀坐不知天早晚月移松影上窗纱  

五言絶句  

湖上别鉴上人　　　　　　【`唐`】宋之问  

愿与道林近在意逍遥篇自有灵佳寺何用沃洲禅  

别东林寺僧　　　　　　　【`唐`】李　白  

东林送客处月出白猿啼笑别庐山逺何烦过虎谿  

送灵澈上人　　　　　　　【`唐`】刘长卿  

苍苍竹林寺杳杳钟声晚荷笠带夕阳青山独归逺  

送方外上人　　　　　　　　刘长卿  

孤云将野鹤岂向人间住莫买沃洲山时人已知处  

寄灿师　　　　　　　　　【`唐`】韦应物  

林院生夜色西廊上纱灯时忆长松下独坐一山僧望南山雪怀山寺普上人　　【`唐`】皇甫冉  

夜夜梦莲宫无由见逺公朝来出门望知在雪山中  

送僧游春　　　　　　　　【`唐`】李　端  

独将支遁去欲往戴颙家晴野人临水春山树发花  

宿山中僧　　　　　　　　【`唐`】顾　况  

不爇香炉烟蒲团坐如铁常想同夜禅风堕松顶雪  

酬师问　　　　　　　　　【`唐`】刘　商  

虚空无处所髣髴似琉璃诗境何人到禅心又过诗李韶州书论释氏州有能公遗迹诗以问之  

【`唐`】权德舆  

常日区中暇时闻象外言曹谿有宗防一为勘心源  

赠苦行僧　　　　　　　　【`唐`】雍裕之  

幽深红叶寺清净白毫僧古殿长鸣磬低头礼昼灯和郑相公寻宣上人不遇　　【`唐`】杨巨源  

方寻莲境去又值竹房空防韵飘寒玉余清不在风  

赠建业契公　　　　　　　【`唐`】孟　郊  

师住青山寺清华常绕身虽然到城郭衣上不栖尘  

寄西峯僧　　　　　　　　【`唐`】张　籍  

松暗水涓涓夜凉人未眠西峯月犹在遥忆草堂前  

禅师　　　　　　　　　　　张　籍  

独在西峯顶年年闭石房家中无子弟人到为焚香  

赠禅师　　　　　　　　　【`唐`】张　祜  

坐见三生事宗传一衲来已知无法说心向定中灰  

赠空禅师　　　　　　　　【`唐`】喻　鳬  

虎见修行久松知夏腊髙寒堂坐风雨瞑目尚波涛  

懐无可上人　　　　　　　【`唐`】雍　陶  

山寺秋晴后僧家夏满时清凉多古迹几处有新诗  

与僧　　　　　　　　　　【`唐`】韩　偓  

江海扁舟客云山一衲僧相逄两无语若个是南能  

访僧不遇　　　　　　　　【`唐`】崔道融  

寻僧已寂寞林下鎻山房松竹虽无语牵衣借晚凉  

寄僧知干　　　　　　　　【`唐`】裴　说  

貎髙清入骨帝里旧临坛出语经相似行心佛证安  

寄融上人　　　　　　　　【`唐`】僧皎然  

常爱西林寺池中月在时芭蕉一片叶书取寄吾师  

僧　　　　　　　　　　　【`金`】李俊民  

貎与松俱瘦心将絮共沾一庵空寂地香火读楞严  

禅窝　　　　　　　　　　【`明`】谢　徽  

隂壑寒犹閟空山响已沈白云无路入禅向定中深  

七言絶句  

县内闲居赠温公　　　　　【`唐`】韦应物  

满郭春风岚已昬鸦啼吏散掩重门虽居世网常清净夜对髙僧无一言  

赠僧　　　　　　　　　　【`唐`】顾　况  

家住义兴东舎谿谿边莎草雨无泥上人一向心入定春鸟年年空自啼  

赠天竺灵隐二寺主　　　　【`唐`】权德舆  

石路泉流两寺分寻常钟磬隔山闻山僧半在中峯住共占清猿与白云  

赠广通上人　　　　　　　　权德舆  

身随猨鸟在深山早有诗名到世间客至上方留盥潄龙洞水昼潺潺  

赠药山髙僧惟俨之作　　　【`唐`】李　翺  

练得身形似鹤形千株松下两圅经我来问道无余说云在青天水在缾  

再赠　　　　　　　　　　　李　翺  

选得幽居惬野情终年无送亦无迎有时直上孤峯顶月下披云笑一声  

赠华严院僧　　　　　　　【`唐`】张　籍  

一身依止荒闲院烛耀窗中有宿烟徧礼法华经里字不曾行到寺门前  

题清头陀　　　　　　　　【`唐`】白居易  

头陀独宿寺西峯百尺禅庵半夜钟烟月苍苍风瑟瑟更无杂树对山松  

送僧游山　　　　　　　　【`唐`】熊孺登  

云身自在山山去何处灵山不是归日暮寒林投古寺雪花飞满水田衣  

送僧游天台　　　　　　　【`唐`】鲍　溶  

金岭雪晴僧独归水文霞采衲禅衣可怜石室烧香夜江月对心无是非  

秋夜怀紫阁寺僧　　　　　　鲍　溶  

满山雨色应难见隔涧经声又不闻紫阁夜深多入定石台谁为扫秋云  

寻僧　　　　　　　　　　【`唐`】朱庆余  

吟背春城出草迟天晴紫阁赴僧期山边树下行人少一派新泉日午时  

别臻师　　　　　　　　　【`唐`】李商隐  

昔去灵山非拂席今来沧海欲求珠楞伽顶上清凉地善眼仙人忆我无  

华师　　　　　　　　　　　李商隠  

孤鹤不睡云无心衲衣笻杖来西林院门昼鎻回廊静秋日当阶柿叶隂  

同崔八诣药山访融禅师　　　李商隐  

共受征南不次恩报恩唯是有忘言岩花涧草西林路未见髙僧只见猿  

大梦上人自庐峯回　　　　【`唐`】杜　牧  

行脚寻常到寺稀一枝藜杖一禅衣开门满院空秋色新向炉峯过夏归  

赠终南兰若僧　　　　　　　杜　牧  

北阙南山是故乡两枝仙桂一时芳休公都不知名姓始觉禅门气味长  

寄敬上人　　　　　　　　【`唐`】许　浑  

万山秋雨水萦回红叶多从紫阁来云冷竹斋禅衲薄已应飞锡过天台  

送僧　　　　　　　　　　【`唐`】马　戴  

亲在平阳久忆归洪河雨涨出关迟独过旧寺人稀识一一杉松老别时  

其二  

龛中破衲自持行树下禅牀坐一生来往白云知歳久满山猿鸟防经声  

秋日送僧志幽归山寺　　　　马　戴  

禅室绳牀在翠微松间荷笠一僧归磬声寂歴宜秋夜手冷镫前自衲衣  

寻僧　　　　　　　　　　【`唐`】赵　嘏  

谿户无人谷鸟飞石桥横木挂禅衣看云日暮倚松立野水乱鸣僧未归  

赠质上人　　　　　　　　【`唐`】杜荀鹤  

枿坐云游岀世尘兼无瓦鉢可随身逄人不説人间事便是人间无事人  

山僧　　　　　　　　　　【`唐`】陆龟蒙  

山藓防重生草履涧泉长自满铜鉼时将如意敲眠虎遣向林间坐听经  

其二  

一夏不离苍岛上秋来频话石城南思归瀑布声前坐却把松枝拂旧庵  

赠老僧　　　　　　　　　　陆蒙  

枯貎自同霜里木余生唯指佛前灯少时写得坐禅影今见问人何处僧  

其二  

自有山家供衲线不离谿曲取庵茅旧曾闻说林中鸟定后常来顶上巢  

访僧不遇　　　　　　　　　陆龟蒙  

棹倚东林欲问禅逺公飞锡未应还蒙庄弟子相防笑何事空门亦有关  

赠日东鉴禅师　　　　　　【`唐`】郑　谷  

故国无心渡海潮老禅方丈倚中条夜深雨絶松堂静一防山萤照寂寥  

江西逄僧省文　　　　　　【`唐`】曹　松  

闽地髙僧楚地逄伴游蛮锡挂垂松白云逸性都无定才出双峯爱五峯  

赠青龙印禅师　　　　　　【`唐`】李　洞  

雨涩秋刀剃雪时庵前曾礼草堂师居人昨日相过说鹤已生孙竹满池  

送僧清演归山　　　　　　　李　洞  

毛褐斜肩背负经晓思吟入窦山青峯前野水横官道踏着秋天三四星  

赠僧　　　　　　　　　　　李　洞  

不羡王公与贵人唯将云鹤自相亲闲来石上观流水欲洗禅衣未有尘  

雪窦禅师　　　　　　　　【`唐`】崔道融  

雪窦峯前一派悬雪窦五月无炎天客尘半日洒欲尽师到白头林下禅  

赠念法华经绶上人　　　　【`唐`】李　中  

五更初起扫松堂瞑目先焚一炷香念彻莲经谁得见千峯岩外晓苍苍  

访章禅老　　　　　　　　　李　中  

比寻禅客叩禅机澄却心如月在池松下偶然醒一梦却成无语问吾师  

送僧归南岳　　　　　　　【`唐`】僧清塞  

草履初登南客船铜瓶犹贮北山泉衡阳旧寺秋归后门鎻寒潭几树蝉  

奉和武功学士舎人寄赠文懿大师  

【`宋`】徐　铉  

已洁心源超世表却縁诗句有时名初闻行业如耆宿及见容顔是后生  

赠东林总长老　　　　　　【`宋`】苏　轼  

谿声便是广长舌山色岂非清净身夜来八万四千偈他日如何举似人  

示西林可师　　　　　　　【`宋`】朱　子  

幽居四畔只空林啼鸟落花春意深独宿尘龛无梦寐五更山月照寒衾  

山中僧　　　　　　　　　【`元`】宋　无  

雪顶霜睂齿半稀跏趺苔石看云归山童扫叶鹤飞起狼籍松花满衲衣  

忆原上人　　　　　　　　【`明`】刘　绩  

一两棕鞋八尺藤广陵行遍又金陵不知竹雨松风夜吟对秋山那寺灯  

和寒山子诗　　　　　　　【`明`】陈　芹  

青烟紫雾夕冥冥似雨飞泉满户庭白日山人无一事水晶帘下阅金经  

寄曦春谷讲师　　　　　　【`明`】僧德祥  

有德髙僧亦有年少曾行到寺门前寻常独看华严处十二时中栢子烟  
