---
title: 第14部分
index: true
icon: editor
order: 14
category:
  - 医藏
  - 古今医统大全
  - 第14部分
tag:
  - 徐春甫
  - 明
---

## 卷之九十八

### 通用诸方  

***药品类第一***  

医如制敌之将，药如退敌之兵。医之用药，犹将之用兵也。善制胜者，炼兵于平时；善养生者，蓄药于未病。故曰：治不忘乱，安不忘危，有备无患，此之谓也。孟子曰：七年之病，求三年之艾。苟为不蓄，终身不得。韩昌黎曰：玉札丹砂，青芝赤箭，牛溲马勃，败鼓之皮，俱收并蓄，待用无遗者，医师之良也。凡人之有生也，内犯七情，外触六气，虽大圣大贤，不能必其无病。故神农氏尝药品以疗之。为医流者，固当并蓄而无遗也。君子有志养生者，不可不知药之性而蓄焉，收焉，以应仓卒之索，亦济利之一端也。盈天地间无物而非药，亦无适而非医。故药者，非徒泥药之为药，亦非徒泥于市肆而求之，家园玩植花卉、菜果，莫不为之药焉。《素问》曰：静则神全。《史记》曰：若言药也，即起居言语莫不为之药焉。予故图花药园亭，及集仁道杂着之类，以辅医统，庶为一隅之举，而有见于医药之佐者，又所以却病养生，则无适而非医药，随在而各充其用也。园亭玩适，则有花卉之药也；饥饱适宜，则有饮食之药也；嗜欲中节，则有起居之药也；寒温通所，则有衣服之药也；至论清谈，则有言语之药也；人事交接，则有杂着之药也。春甫之所以集附十篇，亦未必无小补云尔。  

***药品类第一***  

　r花药园图　ps127a118.bmp　r今世士大夫人家多植花卉，其中杂植药品，仓卒可以救人，何其方便。如葵花可以催生止痢，菊花可以明目清心，罂粟可以止泻宁嗽，芙蓉可以消毒溃坚。诸如此类，不可胜纪。凡园中与花卉并植，一则可以清玩，次则可以捐 ，急救博施，惠而不费，济人利物，不亦仁乎？春甫记。  

紫苏 与苋菜同时下子，一畦两傍，沿边可撒苏子，中间尽撒菜子。菜出而苏亦长，粪菜则及其苏。盛长时连根收之，每茎作一束。如欲收子，先剪取叶，仍留茎，带子收。  

【治病】凡遇外感风寒，以紫苏叶一味煎汤，热服二碗，则周身通快。孕妇腹痛，用茎叶各半煎汤，服一盏即止。  

萱花（一名宜男花，一名忘忧草） 其草严冬用稻草覆其根，则来春易发。春上分栽，叶可煮食。妇人怀孕二三个月内，宜置萱花于绛囊，佩身左，则生男，故曰宜男。  

【治病】以其根磨醋服，立止心痛。嫩叶可作菜食，利胸膈，消痞闷。  

玉簪花 栽植之时亦如萱花。  

【治病】其根捣汁，吞入喉，治骨哽。吞时不可沾牙，沾牙即落。  

葵花 正月下子，粪土盖二寸浓，五月开花收之，十月收子。开黄花，其叶有叉者，为蜀葵。隔年八九月种子，次年易长，便开花。正月种者，当年不能开花。  

【治病】其花赤者，治赤痢；白者，治白痢。蜀葵能催生，无花时取子一合，半生半炒，研末，酒调服，立产。经水不通者，服之亦通。  

菊花 夏间分栽，不宜太密，密则花头小。宜栽黄白二种，可入药，秋后开花者尤佳。家庭中植之，甚有逸趣，且兆吉祥。以其晚节凌霜之操，非群花之可得而斑也。种菊花有六要：一要向阳，遮护冰雪，冬养其根，春苗乃茁；二要高其畦，宽其沟，岁易其地，加新土，去旧土；三要治其苗，用小竹扦立其傍，以草宽缚之，其茎不曲，法云：未种菊，先扦竹；四要培干土于久雨，防烂其根；五要削榜枝以植正干；六要朝灌清水沃其根，而后用粪浇培以浓本。  

【治病】明目清心之要药。用干菊花筑枕，大能聪明耳目。  

芙蓉花 与菊同时分植，叶盛时从下剪，逐渐收之。  

【治病】其叶鲜捣，敷金疮肿毒，实时消散。外科铁箍散用之为君。  

罂粟花（一名亚芙蓉） 九月九日或中秋夜种之，花必大，子必满。种讫以竹帚扫之，花乃千瓣。两手重叠撒种，则重叠开花。  

【治病】粟子或壳，作散或入汤用，止久泻久嗽，其效如神。  

百合花 春取根，大者擘瓣，五寸地一科种之。先掘深五六寸，着鸡粪一层，次加土，然后以瓣安土上，盖之。二三月锄之，灌清粪。逾二年如盏大，煮熟食之，补人。红花者，名山丹，不堪食。  

【治病】其根擘破，用沸汤中炸过，晒干收贮入药。能补肺止嗽，治肺痈咳吐脓血。  

百部 最宜多种。取其汗浣衣，自然洁白，胜用皂角碱水之类，仍不生虱子为佳。  

【治病】用竹刀劈开，去皮心。砂锅煮烂，淡食之，治嗽顺气，清肺火；空心食之，补肾杀蛔虫。  

草决明（北方名望江南） 春取子，畦中种，上粪下水。叶生时可食，明目。花阴干亦可食。至秋成嫩荚，点荼食尤妙。古诗云：雨中百草秋烂死，阶下决明颜色鲜。  

【治病】决明子微炒，研细入药，明目止泪，除昏退翳必用之药。  

小茴香 宜广种。其性清香，烹饪用之良。  

【治病】凡下部气痛腰疼、冷气痛，并宜服之。  

川芎 宜多种。叶名蘼芜，清香可爱。川芎煎茶饮之，清头目，去头风。  

【治病】详见《本草》。  

蕲艾 宜多种。五月五日收之梁间，经年久者尤良。  

【治病】煎汤洗，诸风湿热疮毒，灸火必用之。  

泽兰叶（一名醒头香） 春分种，多用水濯，近泽畔尤发。生叶可食。头发炽结，有此草可解，故名醒头香。  

【治病】产后恶血凝滞不行者，用茎叶煎酒服，即通瘀血，且痛止气和。药方中多用之，市肆中鲜有真者。  

虎掌草 石砌花盆栽之有生意。叶浓如钱，形如虎掌，蔓延若虎须。窗草石栽于庭，能避百邪。  

【治病】小儿口干舌尽，捣烂以帛裹，揩之愈。  

慎火草（俗名挂壁青） 用盆栽置房屋上，能避火，故名慎火。四季长青可爱。  

【治病】将茎叶烂捣，敷火丹、亦游火疹极效。  

地肤草（一名铁扫帚） 此草一种一干而百枝，叶细而青俊可玩，秋后结子，名地肤子。霜后叶调，枝梗可为扫帚，故名铁扫帚。  

【治病】采嫩枝叶捣汁，空心饮之治血淋。无叶用子煎汤服。孕妇子淋，小便不通，用地肤草一味最效。  

莲花（一名荷花） 春取藕梢，头插积泥池中，至夏便发荷叶。若种莲子，卒难长生，且不成藕。五六月初开花，蕊名曰菡萏，其花心收之名曰佛座须。周濂溪《爱莲说》云：出淤泥而不染，濯清涟而不妖。中通外直，不蔓不枝，香远益清，亭亭净直，此所谓莲花之君子者也。大夫之庭不可无之。  

【治病】其叶鲜捣煎汤，止吐血。四生丸、枳术丸皆用其叶。花心大能涩精补肾。荷叶收干者，烧灰存性，止诸失血，十灰散中用之。  

千瓣石榴花 家庭植之，最宜供玩，有明目之祥。五月五日戴之，一岁无暗目之病。  

【治病】其花瓣塞鼻中，止衄。  

紫威花 类萱花，其花上有黑点子，不可去之。收其花阴干入药。  

【治病】花能治妇人经水不通。  

鸡冠花 秋后收子。春间种，与苋菜子同时撒捣。如立而撒子，则高株始开花；若坐而撒子，则低株矮如扇；或女人裙撒子，亦如之；以手撒子，花细如指。子名青葙子，白者入药。  

【治病】子能明目。花用煎汤，洗痔最效。  

石菖蒲 用石泉及天雨水，不可用河水、井水。如无油腻尘垢，不必易水。夜移露天，旦则收之，不可见日晒，自然青久鲜明。此草生于山涧石溜之间，并不见日。歌云：上品九节通仙灵，此物舜廊当共登。人家有此亦清气不俗，又能避邪。  

【治病】根阴干，通心窍，令人不忘，聪明耳目，利诸郁。读书人用之，日记千言。  

芸草（《本草》名芸薹） 书多名芸香，北京甚奇之，名香菜。贵人肴馔杂少许，取其清香。茎叶类醒头香。古人用以收书，不生蠹鱼。今人鲜用之，故书箧中每为蠹鱼之害。  

【治病】连根捣烂，敷乳痈最效。又敷风火丹毒，破产后血积 瘕。  

枸杞 取其根连茎，锉之四寸许，束如羹碗大，以草索束之，每畦分作四五行，如韭畦。  

掘坑深七八寸，令宽可容束，中安粪及土，每坑相去三寸。粪毕下束，竖立种之，别和粪土壅之与坑平，然后灌水。不久自生大科，生叶甚肥嫩，其叶如剪韭法，滚水炸，油盐拌食作菜，能明目清心。子名枸杞子，生甘肃州者，大补精髓。南方生者，其味苦辛，止去湿热而已，滋补少功。根名地骨皮。  

【治病】见《本草》。  

白扁豆 清明前取水浸豆，将发芽下土种之。白者良，煮食止泻理胃。其花煎汤服，解宿酲。其荚半嫩摘下，以线穿过，通风处阴干，勿日晒，其色不改，冬月煮熟如鲜。  

【治病】详见《本草》。  

黄精（土名野生姜） 择叶参差者为真。劈破长二寸许种之，过一年后极稠，子亦得。  

取根净洗，用砂锅煮熟，晒干，仍蒸过，才不麻辣。九蒸九晒者尤妙，作果食之，甘美。  

【治病】补精髓，滋阴补肾。黑髭发，美颜容，久服轻身延年。  

商陆 取根白者切如枣大，带皮肥地种之，其大如瓠，蒸熟食之佳。  

【治病】其根烂捣，洗澄粉收之。空心蜜水调服，利水止泻，止淋消肿。  

地黄 三月初种，宜沙软地。取根断寸许，种畦中，上粪下水。一年后满畦，摘去傍叶，粪土壅之。若取根种，肥士盖二三寸浓，仍用经冬烂穣草覆之。候芽出，以火烧其草，令烧去其苗，再生者叶盛而根大。自春至秋，五六耘之，勿锄。八九月收根，春不用再种，有余根明年自发，但耨耘而已。  

生姜 亦如地黄种法。二三月取小块有芽，种畦中，一尺许阔，畦沟要深尺许。出苗时要搭日蓬遮盖，怕日怕水。傍根既生，可以取出母姜，秋后又收其新者。  

薯蓣 取根白色，上有如米白粒者，预收作种。掘大坑，下铺砖，砖上填沙，沙上加粪土，四傍高尺许，以子种之。搭架以引其蔓，一年可掘取用。  

【治病】见《本草》。  

牛膝 秋取其子，至春如种菜法。宜湿肥地，水粪灌之。苗生可食。剪苗了，即上粪。根入药，秋成先收其子，后锄其根。  

【治病】取根生捣，酒煎服，破血，下胎产后瘀血。治喉痹、乳蛾，用鲜汁，入明矾末少许，漱喉吐痰而愈。  

***药品类第一***  

凡物之至贱为人之所遗弃者，尚有愈疾之大功，为医者不可不察也。果食之而弃其子核，如橘、橄、荔枝、椒子之属是也；菜食之而弃其皮根，如茄、姜、东瓜瓜蒂之属是也。物之至贱，人不着意收留，过时用之，遍处需求而不可得。若非平昔收藏者，何有哉？君子扩而充之，则不可胜用也。  

葱须 晒干用。煎汤发汗，治时行感冒头痛。纳酸酒缸中，可止酸回甘。  

茄根 八九月收，通风处阴干，治风湿脚气，煎汤洗之，及洗一切疮疥。史国公浸酒方中用之。  

丝瓜蒂 食瓜时，切近蒂三寸留之，用线穿，挂通风处。为末酒调方寸匕，与小儿服之，稀痘子，干为末酒调，治疝气痛。  

干柿蒂 用线挂留之，能止咳逆，烧灰存性，酒调服。  

藕节 鲜者捣汁，止吐血。晒干收用，入煎药，或烧灰存性酒调服，止血。  

枇杷叶 粗布拭去毛，线穿风干干，大疏脾经滞气。或入煎药，或为散皆可。  

石榴皮 收酸者阴干为末，对明矾末，调水服五七分，止心痛、泻痢。染须方中多用之。  

核桃皮 日干为末，用染须鬓，止泻。  

橘核 晒干收，能治七疝，去湿，温肾气。  

荔枝核 烧灰存性，酒调服。治心气痛，疝气皆可服。  

橄榄核 烧灰存性，酒调服，治心痛。  

羊胫骨 大能坚牙白齿，烧灰存性，擦牙。  

生姜皮 晒干收。温而不热，大能理脾和气，五脾散中用之。今医不收，无则舍之，所以五皮散之功缓矣。  

葫芦蔓 经霜后收，通风处阴干，岁除夜煎汤浴儿，出痘稀疏果验。  

东瓜皮 晒干收。煎汤洗足及阴囊湿肿。子穣晒干收之，能利皮肤水肿。  

甜瓜子 干为末，酒调，治心疼及疝气痛。  

莲房 阴干，烧灰存性，能止血及血崩，方中多用之。  

澡丝汤 用净瓷罐盛之，埋土地中二尺许，可逾数年。消渴证止服一杯，少顷又进，不数杯而渴止。  

吴茱萸 年久者愈佳。寒腹痛煎热汤服一盏立止，吞酸药中加之速效。  

茶叶 十余年者尤妙。能解百毒，或煎吃，或为末滚水调服。洗疮敛口。  

花椒子 利水定喘下气，为末，米汤调下五七分。  

***花木类第二***  

牡丹花 《尔雅》云：牡丹为花中之王，色备五彩。冬至夜拨开根脚下土，取水缸中石衣壅之，再加肥土则盛。  

芍药花 《尔雅》云：芍药为花中之佐。春上分栽则根大，傍根少者，其茎大而花盛。  

花白根白，花红根赤。  

瑞香花 用浣衣灰汁浇去蚯蚓，或以漆渣壅根， 鸡鹅水浇之皆盛长。此花恶湿畏日，不可露根。  

海棠花（垂丝者为上品） 冬至日以糟水灌其根，则来岁花茂。  

茉莉花 以鸡粪壅之则盛，又将 鸡毛并汤沃之，冬至放暖房，不见风烟则不死。此物畏寒喜日，一云不可安床头，引蜈蚣。  

石榴 取其直枝，大如拇指，长尺许，栽土中，出枝头二寸，水浇之即生。有丛生者，傍枝攀倒地，以土压之，来年生根，截分另栽。又云截枝，用火烧二寸，插入土即生。河阴石榴名三十八者，其中只有三十六粒子。  

银杏 雌者二棱，雄者三棱，合种乃生。临池而种，照影亦能结实。此树不花而果，人谓顷刻开花不能得见；又云夜间开花，一开便结，似理可信。  

枇杷 寻常以淋过灰汤淡湿灰壅之根头，花多实大。  

柑橘 十月将橘树有枝柯者埋土中尺深，以枝干在外，不可倒置。待来春芽长，傍掘坑浇粪水。至十二月内，橘根四围浇大粪三次，至春用水浇二次，花实俱茂。  

梅 宜多栽。池边溪迳 头墙角有水坑处则多实。梅树接桃则脆。移大梅去其枝梢，大其根盘，沃以沟泥，无不活者。梅花初放时收之，阴干。治小儿痘疹不出不起者，泡汤与之，速出速起。腊梅花嗅之，令人生鼻痔。  

桃 八九月桃熟时，墙角头宽深作坑，先将湿牛粪内坑中，上加土。取好核净洗，尖头向下，浓土盖尺许。春深生芽，和泥移栽肥土，接杏李尤妙。桃为五行之精，能辟百鬼，谓之仙木。桃花渍酒服，益颜色，除百病。桃实太繁则多坠，以刀横斫其干数下乃止，社日令人舂桃树下，则结实牢不坠，凡果皆然。女子艳妆种之，他日花艳色而桃离核。  

李杏 李宜稀，可南北行。杏勿密，宜近人家者盛。桃三年便结实，五年盛，七年衰，十年死至六年以刀砍其皮，令胶流出，可多活五年。桃树接李枝则桃红而甘，柿树接桃则为金桃，李树接桃枝则为桃李。梨春分日将梨条作拐样斫下，两头以火烧，又烧红铁烙，烙定津脉，栽之入地二尺。只春分一日可栽。桑树接梨枝则脆而甘。  

葡萄 最易蔓盛。宜湿地，米泔浇之，作架引蔓。根傍以草束，雄避蛇虫，怕麝香。一法种近枣树，春钻枣树作一孔，引葡萄枝从孔中过，伺其大塞满枣树，核成一家，即砍去其后截，使托枣生实大而甘美。  

花椒 以带目未开口者，用碎土拌和，入净瓶中，密封口倒置地上，于南檐有日色处晒着，至春初撒畦中，则粒粒皆出。  

桑椹 熟时拣取鲁桑叶大椹稀者栽之。白桑叶大而无子，蚕食之，茧浓丝坚而喑。常取枝压熟地，着粪，如种菜法作畦种之。高一尺粪一次，逾年当高四五尺，春初移之，根下着粪。  

至秋又掘，根下着粪，以土培之。又云：撒子种桑，不若压条而分根茎。过千日不宜锄园。先椹而后叶者，叶必少。椹熟食之，黑髭鬓。根皮浸水，洗目良。  

槐 人家庭院门径并宜栽之。修剪圆齐，不数年长盛如盖。夏月绿阴可爱，满院清芬。  

其花未开者收之，染黄色。结实名槐角，霜后收之入药。又云：槐为虚星之精，能致百祥，人服之长生。（方见修真门。）竹 正月中砍取西南引根并茎，芟去梢叶，于园中东北角栽之，要深二尺，不宜多浇水，多水则淹死，勿令风摇动。当年生芽则践杀之，次年稍大又践杀之，后年则成竹矣。又云：种竹无时，但连阴种之皆活。竹性爱向西南。歌云：种竹无时，雨过便移。多留宿土，记取南枝。竹多年则生米而死，初见一根生米则截去，止留利地三尺，通去节，灌入大粪则余竹不生米也。  

***花木类第二***  

凡花木，虽自生成造化之妙，亦存乎人耳。如苦楝树上接梅枝，则花开如墨，名曰墨梅。黄白二菊，各去其半干而合之，则花开黄白相半。莲萌投净瓮中，经年移种则发花碧色。芙蓉先一夕，以靛水调，以纸蘸花蕊上，用只裹之，来日开花亦成碧色。  

***花木类第二***  

注云：春分和气尽，接不得；夏至阴气盛，种不得。立春正月中旬，宜接木樨、樱桃、黄蔷薇。正月下旬宜接桃、梅、杏、李、半枝红、腊梅、梨、枣、栗、柿、杨柳、紫蔷薇。二月上旬可接橙、橘。  

以上种接，于十二月间沃以粪穣，至春花果自然结实。立秋后可接林檎、川海棠、寒球、黄海棠。  

以上接法，并要按时将头与木身皮对皮，骨对骨，用麻皮扎缚紧紧，上用箬叶宽覆之，如萌出稍长，即取去箬叶，无有不茂也。  

【催花法】凡花，用马粪浸水浇之则速开。  

【治花避麝法】凡花果俱忌麝香、衣香、诸香之气，宜栽蒜韭，可以避之。有触香则奄弱，急用雄黄和艾叶，于上风烧之即解。江南花园中近门处栽避麝草则不犯。  

【种果法】凡种果，宜望前上旬日种则多子。果实凡经数次接者，则果大而核小，但其核不可种。柿树接及三次则全无核。  

凡种果，须候肉烂和核种之，否则不类其种。凿果树，纳钟乳粉少许，则果多且美。又树老以钟乳末泥于根上，揭去皮抹之，复茂盛。  

【治果不结实】诸果实茂盛不结实者，元日五更或除夜以斧砍之，即结实。一云：辰日将斧砍果树，结子不落。  

【治果生虫法】凡百果树生虫，其虫孔用杉木作钉，钉之即绝。又法：元旦鸡鸣时以火把燃照果树上下，则不生虫。  

【种谷倍生法】用麻姑十分，炭灰二十分，硫黄一分，为末和匀，栽秧时以根蘸点些微入土，成日倍收。  

【种菱法】八九月收老黑子撒池中，自生。凡种水果，只以牛粪，大忌桐油，若将桐油瓶罐投池中，即水果绝死。  

***花木类第二***  

【栗子】经霜后，取老栗子用水泛去浮者，沉者捞出，日晒干，令全无水气。以新坛先入炒过凉沙，将栗装入，一层沙，一层栗，约九分满，以沙盖上，用箬一层盖之，竹片十字按定。扫净地，覆坛口于地上，以黄土封之。逐渐取用，不得近酒，可留至夏。又法：连外刺皮晒干，置净缸中，覆净地不坏。栗子与橄榄同食，作梅花香。  

【榛子、□子、瓜仁之类】以灯芯碎剪杂和，盛瓷器罐中，安燥处不炽。  

【榧子】以旧茶瓮盛之不坏。新榧子以猪油炒过，则黑皮不着肉。  

【瓜茄】取茶房淋过灰，晒干，以瓜茄埋其中，至冬加新。  

【东瓜】置芥菜子中不坏。  

【石榴】连枝摘下，用新瓦罐安排在内，用纸十余重密封之。又法：取未裂者，以米泔煮沸，炸过数枚，逐枚排篮中，勿用相挨，挂当风处，可经夏。  

【红枣】以大缸一只，洗净拭干，烧熟米醋泼缸内，荡令匀，拭干。用熟香油擦缸口，于缸底铺粟杆一层，下枣一层。中心四围亦以杆盖密，但凡生干枣晒干，须于甑中略炊。盖枣虫在内，炊之则死。然后又晒干，贮新坛久留。  

【生枣】侵晨摘入瓷坛中，逐层盖竹枝叶，装八分满。用古钱数文，白矾少许，新汲水浸平，密封坛口，悬之井中，可留经年，如同鲜者。  

【诸般青果】用十二月收贮净坛中下腊水，入些小铜青末，密封，久留青色不变。凡有青梅、枇杷、林檎、葡萄、小枣、橄榄、菱、芡、橙、瓜、李、柰之类，皆收如此。  

【橄榄】用锡盒收择，充好收满，纸封其缝，置净地上，至五六月不损。  

【梨】取不空心大萝卜，拣不损大梨，以柄插入，纸包，放暖处，春深不坏。带枝柑橘，收同法。  

【鲜笋】未出土者，取日晒，去湿水，勿去壳，逐个切去老根，蜡封之，置新缸中，以根向上，煮米稀粥饮，漉去米糁，每斗米粥入炒盐半两、枯矾末三钱，和匀浇浸令满溶盖。面以油纸、浓箬封之，锻石涂，放净燥不见日处，至秋冬取出如新。  

【鲜茄】择肥美者，亭午摘，不去蒂，溶蜡蘸蒂去处。先于密篮中用箬藉底，浓铺灰二层，灰上放茄，茄上放灰，层层放满，用箬盖面，以油只浓箬封之，锻石涂，置净燥处，至冬如新。  

【干荔枝】以新瓷坛贮，每放一层，用白盐以箬包如粽，三五个置其中，密封坛口，至交新不蛀坏。  

【陈荔枝、胶枣】净洗，焙干蒸之。荔枝干变者，用针于壳上刺十余孔，然后以蜜水浸之，银器盛于汤罐头上，蒸透即肉满。  

【桃】取未大熟者，用小麦磨碎，连麸煮粥，入盐少许，候冷倾入新缸，以桃内中，密封缸口，至冬如新。  

【桃、李、杏】用生大竹凿一孔，以鲜果投入，不可伤破皮，以木塞孔，泥封之，久留不坏。  

【林檎】每百颗内取十颗，椎碎入水煎，候冷内缸中，浸满为度，密封缸口，久留佳。  

【柑、橘、橙】铺干棕或干松毛，间叠包裹，置不近酒处不坏。又法：藏绿豆中，不近酒米亦不坏。又法：置银锡器中，以麻油浸之佳。又用橘叶层层相间收之，入土壅之，久不坏。  

【干柑橘】久留其中干者，以针刺十许孔，取沸汤化蜜，候冷，浸一宿如新。金橘藏于绿豆中，经年不变。  

【梨、 、柑、橘等果】取大缸，实以井水和泥，撒绿豆于上，用竹篦安缸内，空泥二寸，以果安篦上，密盖缸口封之。豆芽长，果经年如新。  

【红林】未熟者以冷盐汤浸之，可经周年。  

【江茶】用硫黄小块安在中间，则不蒸，亦不药气。  

【小麦】晒干簸了，入缸中或桶柜，以干蓼盖密，不生蛾。  

【松子仁】之属油炽者，摊竹纸上焙之还好。  

【榧子】陈者，水浸一宿，以烈火烘，皮皆贴壳，食之如新。  

【蜜煎果】经酸者置器埋于湿沙中，则味自正。  

【西瓜】要悬高处收之不坏。若当扫帚风则坏。东瓜亦然。西瓜吃时欲冷，以指甲掐破打开，晒日中，少时则安阴处，其冷如水。  

【炒栗子、银杏不爆】炒时拳一枚在手中则不爆，勿令人知。又法：炒栗子只以一枚咬破蘸香汕，同众栗入锅炒之，皆不爆。  

***天时类第三***  

【天】积阳而成天，以覆万物，至公无私，故圣人以天地为心。人能积得纯阳则成天仙，与之俱久而能飞升，以其类相从也。圣人畏天命，勿怨天。敬天者存，顺天者昌。天高十万八千里，或曰何以知之？《尔雅》云：大鹏每飞，当天之半；又云：大鹏一飞九万里，以是知之。天门开，人见之，主大发达。天门即天之华，至秋最清，而精华发现，清夜见之，不久遂散，皆气之为也。  

如朝暮之霞，袭日之于光，皆气之变化也，岂能久乎？【日月】日为阳精，月为阴精，久视之令人损目。《西山记》云：对日月溺，令人损寿。勿指日以为誓，勿对月而贪淫，皆能损寿。  

小儿勿指月，指月则两耳后生疮，名月食疮。不可指 ，诗曰： 在东，莫之敢指。日晕主雨，月晕主风。  

【星辰】露下视星辰，令人损目。又云：勿唾星。夜观星象，认取北斗中一星，则一生无眼疾。斗中有四星，名天理星，不甚明。明则天下昌，昧则乱。俗云：识大人星，不病疟。星光闪不定，主有风。  

【风雨】大雨大风不可出，日必闭户，夜必兴，衣服冠而坐。孔子云：遇暴风雷两，虽夜必兴云云，所以敬天之怒也。《感应篇》云：不可呵风骂雨。《中藏经》云：当风取凉，冒雨而行成疾。《千金要方》云：凡在家及在外行，卒逢飘风豪雨，皆是龙神所过，宜趋避之。  

【梅雨】《本草》云：梅雨水洗疮疥，灭瘢，入酱令易热。沾衣便腐，以梅叶汤洗之则脱。  

【雾露】《博物志》云：昔三人冒雾行，一人饮酒，一人食粥，一人不饮食。其后饮酒者无恙，食粥者病，不饮食者死。《本草》云：旦行大雾中，宜饮酒以避邪也。《千金方》云：阴雾之中不可远行。凡重雾三日必有大雨，雨未降不可冒雾行。百花头上露水，令人好颜色。柏叶上露，主明目。百草头秋露水，主明目，治百病，令人轻身不饥，肌肤悦泽。凌霜花上露水，能损人目。  

【繁露】是秋露繁浓时也。用瓷盘以收之，石蜜调食，久服延年不饥。净瓶封固埋地中，年久者愈佳，可以止消渴。  

【霜雪】《本草》云：冬霜寒无毒，能解伤寒鼻塞，酒后诸热面赤者。大雪中行人不可便以热汤濯足及饮热酒，足指随堕。腊月雪以净瓶贮之埋地中，五六月取以止渴，消解酒热。一云腊月雪水调寒食面为糊，裱背书画不生蠹。  

【雹正酱味】《本草》云：酱味不正，当时取一二升内酱瓮中，即还本味。  

【雷除蚤虱】《风俗通》云：雷初鸣打床荐，则除蚤虱。雷不盖酱，俗云：食之令人腹中雷鸣。  

雷鸣勿仰卧。  

【雪雷】雪中有雷，主阴雨百日。  

【夜雷】东州人云：一夜起雷三日雨。言雷自夜起，必连日阴雨。  

【南北雹】雨谚云：南闪千年，北闪眼前。言南闪无雨，北闪便雨。  

【鱼鳞云】谚云：满天大片鱼鳞障，日出晒杀老和尚。又云：云行东，车马通。此春云无雨也。  

【乌云接日】谚云：乌云接日，明日不如今日。又云：日落云漫，不雨定寒。又云：日落云里走，雨在半夜后。以上皆正雨。此言一朵乌云潮，谓之风潮，古人名之曰飓风，言其具四方之风，故曰飓风。有此风必有霖淫大雨同作，甚则拔木偃禾，坏房屋决堤堰，其先必有如断虹之状者见，名曰飓母。航海人见此，别又名破帆风。  

【五更雨】雨打五更，日中必晴，晏雨不晴，最验。  

【快雨】谚云：快雨快晴。《道德经》云：飘风不终朝，骤雨不终日。  

【雨钉】一点雨，似个钉，落到明朝也不晴；一点雨，似个波，下到明朝未得了。  

【晴霞】朝霞暮霞，无水煎茶。主旱，言久晴之霞也。  

【雨霞】朝霞不出市，暮霞走千里。此言雨后之霞也。  

***天时类第三***  

【正月】元日平旦吞盐豆豉七粒，终岁不误食蝇子。元日，用自己小便洗腋气即除，有效。  

小赤豆煎 元旦以赤小豆煮熟，入蜜和汁，空心举家食之，一年无疾。元日用嫩槐枝七寸、紫苏一束入酒煎，一家旦起各饮一杯，则一年无患。正月甲子拔白，令髭鬓不白。  

【二月】丁亥日取桃杏花阴干为末，戊子日和井花水服方寸匕，疗妇人无子，大验。  

饮社酒开聋社诗云：为寄治聋酒一杯。二月庚寅日勿食鱼，大恶。（《千金方》。）二月八日黄昏时沐浴，令人轻健。是日拔白发，为神仙良日。二月上寅日，取土泥蚕屋，宜蚕。二旦二日取枸杞菜煎汤沐浴，令人光泽，不痒不老。  

【三月】三月三日取桃花末收之，至七月取乌鸡血和，涂面光白润，色如玉。三月二日取桃叶晒干为末，治心痛，每服一钱，酒调下。三月十三日拔白发，永不再生。交清明节时，取井水净器贮，制眼药，大能明目。寒食日以细袋盛面，挂当风处，中暑者，以井水调一钱许服，谓之寒食面。三月三日收苦楝花或叶铺席下，避蚤虱。  

【四月】四月七日沐，令人大富。八日取枸杞苗煮汤沐浴，令人光泽不老。九日日没时沐浴，令人长命。四月勿食鸡肉，勿食生韭。四月十六日拔白，即生黑发。  

【五月】五月五日午时，采百草嫩苗捣汁，和锻石作饼，阴干收贮，凡遇金疮跌打，取末敷之而愈。是日以熨斗乘火，烧枣子一二枚于床下，避蚊。是日午时用朱砂写茶字倒贴门枋，避蛇蝎。是日午时，望太阳书白字，倒贴柱脚上，四处则无蝇子。又法：书仪方二字倒贴。是日收葵子炒为本，治淋疾，每服一钱，调酒下。是日日未出时，采东向桃枝，作三寸置衣领中，令人不忘。是日取明矾一块，自早晒至晚，收之，凡百虫所啮，敷之即愈。五日午时采艾，治百病。  

五日收鳖爪着衣领中，令人不忘。午日作赤灵符着心前，主避五兵。二十五日宜拔白。五月戊辰日，用猪头祭社，令人百事通泰。  

【六月】六月六日取青梅叶捣末，用井水瓷盆晒之干，贮瓷瓶，注水洗目。是日齐戒沐浴，绝其营俗。是日勿动土。六月七日、八日、二十一日浴，令人去疾穣灾。六日可以饮乌梅浆止渴。  

其造梅浆法：用乌梅肉捣，以沙蜜浸之，内汤调饮。十九日拔白，永不生。二十四日，老子拔白日。  

【七月】七月七日，取乌鸡血和三月三日桃花涂面，莹白如玉。是日取赤小豆，男吞一七粒，女吞二七粒，毕岁无疾。是日晒衣无虫，晒书无蠹。七日采守宫阴干，合以井花水和涂女身有文章，以丹涂之，不去者不淫，去者有奸。七夕日取乌鸡点血，涂手面如玉，敷身上亦然。三日以温汤浴之。七夕夜取萤火虫二七枚，拈发自黑。七夕日取蜘蛛一枚着衣领中，令人不忘。二十五日浴，令人长寿。二十八日拔白，终身不白。  

【八月】七日沐，令人聪明。十日以朱贴小儿头上，名曰天灸，以厌疾也。辰日可施钱一文，倍利。八月勿食生蒜，神不安。可食韭，并食露葵。勿食生果，令人多疮。八月十九日拔白，永不生。  

【九月】九日采菊花，酿酒甚香，且治头风，明目。九日佩茱萸，饮菊花酒，令人长寿。九日收枸杞浸酒，饮之不老，发不白，兼去风疾。二十日宜斋戒沐浴，大吉。十六日老子拔白日。  

【十月】并不得入房，以避纯阴用事。十月初一日宜沐浴，吉。十日宜拔白。十三日老子拔白日。十四日取枸杞煎汤沐浴，令人光泽，不病，不老。十八日鸡鸣时沐浴，令人长寿。上巳日采槐子服之，槐为虚星之精，去百病，通神明。  

【十一月】冬至日寅时宜起坐，面东受生气七日，咽入丹田，令人长寿。十日、十一日拔白，永不生白发。十一日取枸杞煎汤沐浴，令人光泽不老。十六日沐浴，吉。冬至日于北壁下浓铺草卧受元气。至日勿多事多言，一阳方生，不可大用。至后第三戌为腊，腊前番雪谓之腊前三白，大宜菜麦。谚云：若要麦，见三白。又云：腊雪是被，春雪是鬼。又云：腊雪杀蝗虫。一寸雪，入土一尺；一尺雪，入土一丈。  

【十二月】二日宜沐浴，吉。腊月打芝麻油收之，久留不坏，点灯明目，作膏有效。妇人抹头，黑发而润，且不炽，不生虱垢。除夜焚安息香，拜苍术，来岁无疫。七日拔白，永不生白发。  

十五日沐浴，去灾。二十四日床底点灯，谓之照虚耗。十二月癸丑日造门，贼不敢来。除夜以花椒三七粒投井中，除瘟疫。腊后遇除日，取鼠头烧灰，于子时土地埋之，永无耗。腊月好合药饵，经久不 。腊月收青鱼胆阴干，如患喉痹及骨哽，以胆少许含咽，津下即愈。岁暮日合家各人拔发一根，投井中，咒曰：敕使某合家清眷，一年不患伤寒瘟疫。除夜收家中所不用药焚庭中，以避疫气。除夜宜积薪于庭中焚之，避邪而助阳气。除夜于神前及各房中皆明灯达旦，主家宅光明。  

除夜默于富家田内，取补灶，主招财。除夜五更取麻子、赤小豆各二十七粒投井中，终岁不遭疫病。除夜戒怒骂奴婢及家人，并破损器物，仍不可大醉。除夜宜安静为吉。谚云：除夜犬不吠，新年无瘟疠。  

***天时类第三***  

四时阴阳者，万物之根本也。所以圣人春夏养阳，秋冬养阴，与万物浮沉于生长之门。  

朝不可虚，暮不可实。朔不可哭，晦不可歌。  

春夏之交，阴雨早湿，不可引饮过多，令人风湿，自汗体重。  

夏以后迄秋分，须慎肥腻饼、炙油酥之属，此物与酒浆、瓜果极相妨，所以食面，犯之者有霍乱吐泻及卒死之患。  

年寒虽近火，不可令火气太过，受热不已，令人损血，五心热躁。  

冬时天地闭藏，不宜作劳及汗泄。  

冬至后有九九气候，人所通知。立春定在六九头。  

夏至后亦有九九气候，人所鲜知。谚云：一九、二九，扇子弗离手；三九二十七，冰水甘如蜜；四九三十六，出汗如出浴；五九四十五，头戴秋叶舞；六九五十四，乘凉不入寺；七九六十三，上床寻被单；八九七十二，思量盖夹被；九九八十一，家家打炭 。  

月候解（《礼记》）春，蠢也，物蠢生乃动运。  

立春（正月节。立者，建也。九十日之气，往者过而来者续，故谓之立。立夏、立秋、立冬同。）雨水（正月中。天一生水，人物之生皆始于水。春属木，木生于水，立春后继以雨水然。）惊蛰（二月节。《夏小正》曰：正月启蛰。言始发蛰也。万物出乎震，震为雷，故曰惊蛰。）春分（二月中。分者，半也。九十日之半，故谓之分。秋分同。）清明（三月节。按《国语》：四时有八风。历独指清明风为三月节，此风寓异故也。万物齐乎巽，巽曰洁齐，清明乃取明湿之义也。）谷雨（三月中。自雨水后土膏则动。今又雨其谷于水也。如雨我公田，遂且我私之雨。盖谷以此时播种，自上而下也。今读为上声，非也。）【正月】日在营室，昏参中，旦尾中。律中太簇，日月会于 訾之次。  

东风解冻，（冻，结于冬，遇春风而淅解也。）蛰虫始振，（振，动也。藏于密者，咸振起而动。）鱼陟负冰，（陟，升也。潜于深者，咸跃而上升。）獭祭鱼，（祭鱼者，祭之于天，知报本也。渔者因以为取鱼之候。）候雁北，（雁以北方为居。自北而南则为之来，自南而北则谓之去。）草木萌动。（天地之气交而为泰，故草木萌生，发动于其时。）【二月】日在奎，昏狐中，旦建星中，律中夹钟，日月会于降娄之次。  

桃始华，（桃，果名也。花色红，是月始开也。）仓庚鸣，（庚与 同，黄鹂也，所谓有鸣仓庚也。）鹰化为鸠，鸠，布谷也。化者，反归旧形之谓。凡言化者，同生育气盛，故鸷鸟感之而变化也。）玄鸟至，（燕也，至以阳中也。）雷乃发声，始雷。（阴阳相搏为雷，激阳为电。）【三月】日在胃，昏七星中，旦牵牛中，律中姑洗，日月会于大梁之次。  

桐始华，（桐，木名。花色白，是月开花。）田鼠化为 ， ， 鹑之属。鼠，阴类。 ，阳类，盖阴为阳所化。）虹始见，（虹，阳气之动也。虹，攻也，纯阳攻阴之气也，一名 。）萍始生，（藻也。无根浮水而生，阴物浮以承阳者也。）鸣鸠拂其羽，（鸠即鹰所化者，拂羽而飞，以冀拍身，气使之然也。）戴胜降于桑，（一名戴 ，头上有胜，此时恒在桑。言降者，重之若自天而下，亦气候使之然也。）夏，假也，物假火乃宣乎。  

立夏（解见立春。）小满（四月中。四月干之初。谓之满者，豕初羸谓其小，今躅谓其满。《易》言于一阴既生之后，历言于一阴方萌之初。虑之深，防之豫也，故有小满无大满。）芒种（五月节。芒，音亡。种，上声，谓之种。有芒者，黍也。今读芒为忙，种去声，非矣。）夏至（五月中。阳极之至，阴气始至。日北至，日长之至，日影短至，故曰夏至。）小暑（六月节。阴极生阳乃为暑。小者，未至于极。）大暑（六月中。大者，炎蒸之极也。）【四月】日在毕，昏翼中，旦婺女中，律中仲吕，日月会于实沉之次。  

蝼蝈鸣，（蛙属，阴而伏者，乘阳而鸣也。）蚯蚓出，（一名曲 。阴而屈者，乘阳而伸也。）王瓜生，（菜名也，亦感火之色而生，《本草》作菝 。谓之瓜者，以根之似也，亦可酿酒。）苦菜秀，（菜蔬之属，味苦，一名荼，感火之味而生。）糜草死，（草之枝叶，糜细者类阴，遇阳盛则死。）麦秋至。（秋者，百谷成熟之期。此时虽夏，于麦则秋，故云。）【五月】日在东井，昏亢中，旦危中，律中蕤宾，日月会于鹑首之次。  

螳螂生，（一名 父，一名未为，阴类也，感阴而生。） 始鸣，（即博劳也，亦阴类，感微阴而鸣。）反舌无声，（百舌鸟，其鸣也，感阳中而发，故感微阴而无声。）鹿角解，（阳类也，感阴生而角脱。）蜩始鸣，（蜩，蝉也，感阴气而先鸣。）半夏生。（药名，居夏之半而生。）【六月】日在柳，昏火中，旦奎中，律中林中，日月会于鹑火之次。  

温风至，（至，极也。其风温浓之极。）蟋蟀在壁，（一名促织，生于土中，此时羽翼 ，未能远飞，但居其穴壁。）鹰始挚。（挚，折伤也。杀气未肃，而挚猛之鸟已习于击，迎杀气之微也。）腐草为萤，（一名丹良，一名丹鸟，离门之极，故幽类化为明类。不言化，不再复本形之谓，后凡言为同。）土润溽暑，大雨时行。（湿，湿也。土之气润，故蒸郁而为湿暑，大雨亦以之而时行。）秋， 也。物 敛而成熟。  

立秋（七月节。解见立春。）处暑（七月中。处，止也，谓暑气将于此时止也。）白露（八月。秋属金，金色白，白者，露之色，而气始寒也。）秋分（八月中。解见春分。）寒露（九月节。寒者，露之气，先白而寒，因有渐也。）霜降（九月中。气肃而霜降，阴始凝也。《周语》曰：驷见而陨霜。）【七月】日在冀，昏建星中，旦毕中，律中夷则，日月会于鹑尾之次。  

凉风至，（温变而凉气始肃也。《周语》曰：火见而清风戒寒。）白露降，（阴乘阳，而其候交矣。）寒蝉鸣，（物之生于暑者，其声变矣。）鹰乃祭鸟，（鹰欲食鸟之时，先杀鸟而不食，似人之食而祭先代为食之人也，于是可设 罗矣。）天地始肃，（秋者，阴之始，故曰天地始肃，不可以嬴。）禾乃登。（禾者，谷连 秸之总名。又稻秣瓜粱之属皆禾也。成熟曰登。）【八月】日在角，昏牵牛中，旦觜 中，律中南吕，日月会于寿星之次鸿雁来，（鸿，雁之大者，自北而来南也。不谓之来南，非其居也。）玄鸟归，（燕至以阳中，归以阴中也。）群鸟养羞，（羞者，所养之食。养羞者，藏之以备冬月之养也。）雷始收声，（雷八月，天地百八十日，入则万物入。）蛰虫坯户，（坏益其蛰穴之户，使通明处稍小，至寒甚乃 塞之。）水始涸。（涸，干也。秋冬气返，故涸也。《周语》：天根见而水涸。）【九月】日在房，昏虚中，旦柳中律中无射，日月会于大火之次。  

鸿雁来宾，（雁以中秋先至者为主，季秋后至为实。）雀入水，化为蛤。（雀，鸟名。蛤，蚌属，飞物化为潜物也。）菊有黄华，（菊，花名，一名曰精。草木皆华于阳，独菊花于阴，故物言。有桃桐之华皆不言色，独菊言色者，其色正夜阴之盛故也。）豺乃祭兽，（豺，野狼属。祭兽者，祭之于天，知报本也。猎者因取以为猎兽之候。）草木黄落，（色黄而摇落也。）蛰虫咸俯。  

（咸，皆也。俯，垂头也。）冬，终也。物终藏乃可称。  

立冬（十月节。解见立春。）小雪（十月中。雨下而为寒气所薄，故凝而为雪，小者，未盛之辞。）大雪（十一月节。大者，已盛之辞，由小至大，固有渐也。）冬至（十一月中。阴极之至，阳气始至。日南至，日短之至，日影长至，故曰冬至。）小寒（十二月节。阳极生阴乃为寒。小者，未至于极也。）大寒（十二月节大者，栗烈之极也。）【十月】日在尾，昏危中，旦七星中，律中应钟，日月会于析木之次。  

水始冰，（水面初凝，未至于坚。）地始冻。（土气凝寒，未至于坼。）雉入水为蜃，（雉，野鸡。蜃，蛟属。此亦飞物化潜物也。）虹藏不见，（阴阳极故虹伏，虹非有质而曰藏，亦言其气下伏耳。）天气上升，地气下降，闭塞而成冬。天地辨而各正其位，不交则不通，不通则闭塞，而时之所以为冬者，亦天地之气闭塞而成之耳。  

【十一月】日在斗，昏东壁中，旦轸中，律中黄钟，日月会于星纪之次。  

不鸣，（ ，夜鸣求旦之鸟。感微阳之生而不鸣，以得所求故也。）虎始交，（虎，阴物，感阳之生而交。）荔挺生，（香卓，感阳方长而出。）蚯蚓结，（结，屈也，微阳虽生，而形犹未解。）糜角解，（麋，阴类也。感阳生而角脱。）水泉动。（阳生而动，言枯涸者渐滋而发动也。）【十二月】日在婺女，昏娄中，旦氐中，律中大吕，日月会于玄枵之次。  

雁北乡，（乡，音向，顺阳而复也。）鹊始巢，（喜鹊一名干鹊，善为巢，是月 之春乃成。）雉，（ ，鸣也。雉，火畜也，感于阳而后有声。）鸡乳，（育也。鸡，木畜也，丽于阳而后有形。）征鸟厉疾，（鹰隼之属，以其善击，故曰征。厉，疾也。）水泽腹坚。（腹，无内也，彻上彻下皆凝，故曰腹坚。）俗节（历所不载者附后）【社曰】【清明】【腊八】（解见前。）【元日】（正月为端月，一日为上日，又曰正旦，一名天腊。）【人日】（正月初七日曰人日。）【上元】（正月十五日。）【元宵】（正月十五夜。）【中和节】（二月朔。）【花朝】（二月十五日春序正中，百花竞放，故名。）【上巳】（古者以三月上巳日修禊。巳，祉也。拔除邪疾，以祈介祉。魏以后但用三日，不复用巳，故今以三月三日为上巳也。）【寒食】（去冬至一百五十日，即有疾风甚雨，谓之寒食，一名冷节，一名禁烟节。元介子推焚绵山故事，至今名之。）【四月八】（俗名佛节，释家尚之。）【端午】（一名端阳，一名天中节，一名地腊。）【七夕】（七月七日名道德腊。）【中元】（七月十五日，云地官赦罪。）【中秋】（八月十五日。）【重阳】（九月九日，亦曰重九。）【十月朝】（十月初一日，一名民岁腊。）【下元】（十月十五日。）【小年夜】俗云十二月二十四日为小年夜，是夜犯空神。）【除夕】（十二月终，又名除夜。）  

***仁道类第四***  

【仁寿】子曰：仁者静，静者寿。又曰：仁者必得其寿。又曰：民之于仁也，甚于水火。水火吾见蹈而死者矣，未见蹈仁而死者也。  

【仁友】子曰：居是邦也，友其士之仁者。不仁而可与言，则何亡国败家之有？【仁术】医业曰仁术，以其有活人之心也。  

【善降百祥】书曰：作善降之百祥，作不善降之百殃。《易》曰：积善之家，必有余庆；积不善之家，必有余殃。  

【阴德不死】邴吉尽心匡卫宣帝之微时，无所不至。宣帝即位，众莫克知，吉亦不言。后帝闻之，将封之。会吉病笃，上使人加敬于身，而受封太子太傅。夏侯胜曰：此未死也。臣闻有阴德者，必享其乐，以及子孙。今吉未获乐而病笃，不足虑也。后病果愈，封为博阳侯，终享其乐。  

【仁者爱人兼能爱物】宋曹彬堂室倾坏，子弟请加修葺。公曰：时方隆冬，墙壁瓦石之间百虫所蛰，不可伤其生。其仁心爱物如此乎！凡一念之仁，百善所生。惟善以为宝，惟仁亲以为宝，故君子乐与人为善。  

【司马温公家训】积金以遗子孙，子孙未必能守；积书以遗子孙，子孙未必能读；不如积阴德于冥冥之中，以为子孙长久之计。言行要留好样与儿孙，心术要不得罪于天地。  

【仁兽】虎野狼存父子之仁，蜂蚁有君臣之义，虫盖有时而仁也。今人仁不如虎野狼，而虐如之；义不如蜂蚁，而毒如之，是人亦有时而虫矣。然虫之人也，进也；人之虫也，退也。人之不如虫也，哀夫！【中道】彩色所以养目，亦所以病目；声音所以养耳，亦所以病耳；耳目之视听所以养心，亦所以病心。中则养，过则病。  

【道化】谭景升《化书》曰：道之委也，虚化神，神化气，气化形，形生而万物所以塞也。  

道之用也，形化气，气化神，神化虚，虚明而万物所以通也。是以古圣人穷通塞之端，得造化之源。忘形以养气，忘气以养神，忘神以养虚，虚实相通是谓大同。故藏之为元精，用之为万灵，舍之为太乙，放之为太清。是以坎离消长于一身，风云发泄于七窍。真气薰蒸而时无寒暑，其纯阳流注而民无死生，是谓神化之道也。  

【道蛰】物有善于蛰藏者，或可以御大寒，或可以去大饥，或可以万岁不死。以其心冥冥兮无所知，神怡怡兮无所之；气熙熙兮无所为，万虑不能感，求全不可得。是大人体物知身，体身知神，体神知真，是谓吉人之津。  

【道虚】鬼之神可以御，龙之变可以役，蛇虺可以不能螫，戈矛可以不能击。惟无心者，火不能烧，水不能溺，兵刃不能加，天命不能死，其故何？志于乐者，犹忘饥；志于忧者，犹忘痛；志于虚无者，可以忘生死。  

***饮食类第五***  

饮食为养生要务，贵精而不贵多，饥饱得中，不可太过不及。忍饥则伤胃，过饱则伤脾，况脾胃为人身之基本。脾胃一伤，百病由出。所以君子养生，先要慎调脾胃。饮食淡薄，神智自清。浓味多者，不惟神智昏浊，又且动火生痰。善摄生者，不可不加意以节慎也。至有醉后入房，饱甚作怒，其害渐积而成大病，虽良医弗为。  

***饮食类第五***  

木樨香茶 九月桂花盛开，清晨以布单铺树下，以杖打下花头，收起。约用茶叶一斤，和露桂花一两，用浓皮纸作袋装之，封口。以微火笼内，反复烘之。一日夜，量花茶干则住火，不可开封，收贮竹囊中。用时取出，置瓶中，以沸汤冲之，少顷，饮则如新桂馨香。  

茉莉香茶 其法亦如桂花茶样，制同。若茉莉开花时，下午摘花，投净器中，以净水浸过宿。次早以水冲入茶卤中，清香可美。  

脑子茶 以好茶用凉沸汤细喷之，微润收起，装皮纸袋中。以好冰片用薄纸包，置茶叶中，封袋二宿则有脑子，香气极妙。  

兰膏茶 上等细茶研细，一两为率，先将好酥一两溶化，倾入茶末内，不住手搅。夏月渐渐添水搅，不可多添，只一二匙足矣。频添无妨，务要搅匀，直至雪白为度。冬月渐添滚汤搅。春秋添温汤，入盐些少。  

酥签茶 好真酥于银石器内溶化，倾入细茶末，搅匀。渐添汤搅成稀膏，散在盏内，却以滚汤浇供之。四时皆用汤造，冬月造在风炉火上。  

擂茶 芽茶用汤浸软，脂麻炒熟去皮，同搐极细，入川椒末、酥盐、油饼再擂。如干，旋添浸茶汤。无油饼则以干面代之，入锅煎熟，随意入松子、胡桃、栗子皆可。  

枸杞茶 深秋采红枸杞子，同干面拌和成剂，捏作饼，晒干研细。每末二两用细茶一两和匀，入炼化酥油三两，旋添汤，搅成稠膏，入盐少许，下锅煎熟饮之，久用明目。甘州枸杞用滚汤泡，烂捣尢佳。  

枸杞菊花茶甘枸杞（四两，净） 甘菊花（一两，净） 川椒（二钱半，净） 砂仁（一两半，净）细茶（五两） 甘草（炙，一两） 芝麻（炒熟去皮，一升五合） 白米（一升，炒作粉）上为细末，拌匀，煎成再点汤用。  

天香汤 白木梅花盛开时，收拣净，用石臼捣烂如泥，每一斤入盐一两炒，甘草炙为末，拌匀，放瓶中密封，晒七日，沸汤点服。  

暗香汤 梅花将开时，清旦摘取半开花蕊连蒂置瓶内。每一两用炒盐一两洒之，不可以手触坏，用浓纸数重封固，置阴处。次年取时，先置蜜于盏内，然后取花头二三个内于中，滚汤一泡，自开如新。  

杏汤 杏仁三两，用百沸汤二升浸盖之，候冷去皮尖，又换沸汤，泡五次为度。控干研细，用蜜一斤，炼五六沸，候冷，旋倾入杏器中，又研，如是旋研旋添，研极细点汤。  

凤髓汤 能理肺气。  

松子仁 胡桃仁（泡去衣。各一两） 炼蜜（半斤）上将二味研烂入蜜，和匀，沸汤点服。  

醍醐汤乌梅（一斤捶碎，四碗水煎一碗，澄清去渣，不犯铁器，听用） 砂仁（半斤，研） 白檀香（二钱） 麝香（一字） 蜜（五斤）上梅水和蜜、砂仁于银器内，熬赤为度，冷入二香，和匀点汤。  

香橙汤大橙皮（鲜者，三斤） 鲜生姜（五斤） 甘草末（二两） 檀香末（半两）上将橙、姜各捣烂，绢滤取细膏，入甘草、檀香末，和匀作饼，晒干，用时研细，入盐汤点服。  

熟梅汤黄梅肉（十斤） 盐（一斤） 青椒（四两） 甘草末（六两） 姜汁（一碗）上拌匀，日晒半月收之。  

又法：黄梅不拘多少，先将二三十枚于砂锅内煮令卤汁出。逐渐添梅，不添水，只干煮熟，净罐收之，不犯铜铁器。用时旋切细，姜丝、花椒、甘草、盐随意入。  

蜜枣汤 大枣一斤，去核，生姜汁和蜜听用。先将枣用水五升熬，滤去皮核，取膏合姜、蜜和调，尝味得中，收贮，沸汤点服。  

造香水 沉香水：用净瓦片烧微红，置平地上，焙香。以瓶器盖定，约香气竭即翻瓶，以沸汤倾入盖之。一法用丁香五个，竹叶七片炙，同投沸汤中，密封片时可用之。白豆蔻水同法。  

紫苏水：取紫苏叶用纸包焙勿翻，候香，泡一次急倾，再泡合和之。凡造香水，先须倾百沸汤在瓶内，然后以所用之香投入，密封其口。若先投香以汤泡之，则不甚香。  

***饮食类第五***  

造酒总法 要相时寒暖，寒甚则热拌饭，热甚则冷拌饭，此大法也。  

蜜酒方 真蜜二斤半，以水一斗慢火熬百沸，汤面上起沫，以鸡翎掠去，再熬再掠，以无为度。桂心、胡椒、良姜、红豆、砂仁等分为细末。先于器内下药八钱，次下干曲末四两，后下蜜水，用油纸封，箬扎四五重，密封固。冬二七日，春秋十日，夏七日熟。  

地黄酒方 肥地黄，竹刀切碎一大升，捣烂；白糯米五升，熟炒；面一大升。须六月六日造三味于盆中，熟揉令匀，纳不津器中，泥封。春夏三七日，秋冬五七日，满开，有一盏绿水，是其精英，宜先饮之。余以生布绞取汁贮之。若稀饧，极甘美，常服之大补益。  

百花香酒 凡有香之花，如木樨、梅、桂、荼FS 、莲、菊之类，皆可摘下晒干。每清酒一斗，用花头二两，生绢袋盛，悬于酒面，约离一指许。密封瓶口，经宿去花，其酒清香甚美。  

又蜜酒方 蜜一斤，炼过；糯米一升，蒸饭。以水五升，白面四两同入净器中密封之，五七日可取，极醇美。又方：以蜜和水，拌饭造酒极甘美。  

鸡鸣酒方 先将糯米三升淘洗净，用水六升同下锅，煮成稠粥。夏摊冷，春秋温，冬微热。用细面半斤，酵曲二两，麦芽一撮捣细，用饧稀三两，同下在粥内拌。冬五日，春秋三日，夏二日成酒。或加桂心、胡椒、良姜、细辛、甘草、川芎、丁香，同酵曲一处和粥亦可。  

煮酒法 将窨下清酒装满瓶，以箬扎口封紧，锅内汤止浸瓶三分之一。其瓶须以物阁起，勿着锅底，四边顶口以物衬压定，勿令透气。瓶口上先放隔夜浸过糯米一撮，然后燃火，但米熟为度。或只揭其所盖之物，一起即瓶就干，是其候也。退火起瓶，乘热用黄蜡一小块放瓶内，泥封口。酒冷蜡自凝面上，味重而清。  

新安官料面 方 （要三伏中造制）砂仁 红豆 草果 益智 丁香（各半两） 良姜 官桂 白芷 细辛 独活（各二两）黄柏 红陈皮 甘草 石膏 滑石 苍木（各四两）上件俱要道地，暴干为末。用新 米粉一斗五升，和药末拌匀，以大马蓼汁调和为丸，如鹅卵大。即以绝干稻草层层铺盖三日夜，大热略退草，半日又盖覆， 干收起，以篾篮盛贮。造酒时每米一斗，用曲二两，为末拌饭。  

满殿香酒曲方白面（一百斤） 糯米粉（五十斤） 甜瓜（一百枚，香熟者去皮穣，捣取汁） 莲花（捣取汁） 白术（十两） 白檀香 缩砂仁 藿香 甘草（各五两） 木香（半两） 零陵香 丁香白芷（各三两）上药九味为细末，同面粉、瓜汁和匀，踏作片，如细曲样。以纸裹，挂风处五十日，每米一斗，以曲一斤。夏闭瓮，冬月待微发时作糯米稀粥一碗，温投之。  

止酸酒法 酒一坛，用生鸡子一个，石膏一两粗捣，砂仁、杏仁各十枚，浸二日便佳。又法：用锡炙热，投酒中，酸味去，锡取起。  

七醋方 黄陈仓米五斗为率，不淘净，浸七日，每日换水一次。至十日做为熟饭，乘热入瓮，按平，封闭，勿令泄气。第三日翻动，至第七日开，再翻转，倾入井花水三担，又封七日，再搅再封，至三七日成好醋，此法简妙。  

三黄醋方 三伏中用陈仓米一斗淘净，蒸硬饭，摊匀候冷。饭面上以楮叶盖，苍耳、青蒿皆可，至黄衣上。去盖翻转，至次日晒干，簸去黄衣。再用陈米一斗，如前煮菜，晒收。至秋社日又以陈米一斗煮菜，与上件饭黄干一处，拌匀下水面上约四指高，器上以纱帛盖，至四十九日方熟。  

甚勿动着，待其自熟。  

麦黄醋法 小麦不拘多少，淘净。以清水浸三日，漉出，干蒸熟，于暖处摊开，放芦席上，楮叶盖三五日，黄衣上去叶。晒干疑净，入缸，用水拌匀平之，面可一拳高，水闭七七日则熟。  

大麦醋法 大麦米二斗，内将一斗炒令黄色，水浸一日夜炊饭。以白面六斤拌和，于净室中铺席摊匀，楮叶盖七日，黄衣上，晒干。将余麦一斗炒黄，浸一宿炊饭，摊温，同麦黄拌匀，捺入缸内，以水六斗搅，密盖二十一日可熟。  

糟醋法 腊糟一石，用水泡。粗糠三斗，麦 二斗，和匀，温暖处放，罨盖，勤拌捺，待其气香，尝有醋味，根据常法淋之。按四时添减，春秋糠四斗半， 二斗半，夏以本数。冬用糠五斗，三斗，看天气冷暖，加减用之。  

枣醋法 红枣煮烂，连汤放冷。入造酒曲酵少许，或用陈红米炊煮菜投之。拌匀入瓮，瓮面留一小窍，晒日中，候香熟用之。  

干醋法 用乌梅肉一升，以酽醋五升浸，晒干，食醋尽为度，研末收贮。欲用醋时，取少许投水中，即如醋。  

千里醋法 以蒸饼晒干，投醋中浸透。再晒再浸，大约多浸醋，晒燥收。每以少许，水研用。  

醋肉治疽 米醋坛中结成肉盖，取出以盐腌之，复化为醋，可用调末药，敷痈疽、发背等毒。  

黄熟酱方 以黄豆炒熟，去皮磨细，每末一斗，入面三斤，汤和匀作果。切片如掌大，蒸熟，摊席上，用荆叶或苍耳、青蒿 三四日发热，上黄衣了翻转，烈日晒干，久晒愈好。每干黄末一斤，用盐四两，紫苏汤打下，高于黄一拳晒之。  

小麦甜酱 小麦不拘多少，水洗，浸一日夜捞起，蒸熟饭放大盆内。以荆叶密盖五七日，上黄衣，退半日凉，再盖 七日，干，取出晒之。待极干香，磨细。每黄一斤，用净盐四两，用紫苏汤和匀如稀粥。晒缸中，日搅五七次。晒两月，酱浓黑色方收入坛内，任藏年久愈佳。一方用白晚米，亦如蒸晒法作酱妙。  

造酱油法 三月间造起为妙。用大黄豆二斗煮烂去汤，将豆置大盘内，以白面拌和得过为度。  

以干草铺板上，草上铺席，将拌过豆铺席上二寸浓，豆上盖荆叶、蒿草之类， 之二三七，起黄衣白毛取出晒干。每斤入好净盐四两，水量入缸内晒，早午搅二次，晒至五六月将油取出，别以缸盛。晒豆酱已干，别用竹套套下，尽取其油。将豆磨为酱，再加紫苏凉汤，晒成酱用。  

***饮食类第五***  

诸药苗作菜，枸杞、地黄、青葙、牛膝、甘菊、萱花、槐芽、椿芽、黄精、白术、车前、商陆、决明、黄连树芽之类皆可为菜。凡药苗只取漱心炸之，浆水泽过，以盐汁拌，捏去汁，晒干，收于竹器中，以纸包之，勿着风尘，用时暖汤浸，令温透，去本汁，更以别汤煮熟，任以调和食之。  

菜脯 盐齑菜去梗，用叶铺开如薄饼大，用料物掺之。料用陈皮、杏仁、砂仁、甘草、莳萝、茴香、川椒炒，同为细末，撒菜上，更铺菜一重，又撒料物，如此铺撒五重，以平石压之，用甑蒸过，切作小块，调豆粉稠水蘸之，入油炸熟，冷定瓷器收之。  

干菜 大科菘菜、芥菜洗净略晒，沸汤内炸五六分熟，晒干，用盐酱莳萝、茴香、花椒、陈皮、沙糖同煮熟，晒干，再蒸少时收贮。用时少入油醋，拌饭上蒸食。  

香瓜 将瓜用盐卤浸一宿，渡起，用原卤煎滚，炸过晒干。用好醋煎滚，候冷，调砂糖、姜丝、紫苏、莳萝、茴香拌匀，用瓷器贮用。  

糟菜瓜 菜瓜用锻石、白矾煎滚，冷浸一伏时用煮酒泡糟、盐，入铜钱百余文，拌匀，腌十日取出拭干。别无好糟，入盐适中，煮酒泡，再拌，入坛收贮，箬扎口泥封。  

糟瓜 稍瓜每五斤用盐七两，和糟匀腌，用古钱五十文逐层顿十余月取出，去钱并旧糟，换好糟，根据前腌之，入瓮收贮。  

瓜齑 甜瓜生者，用竹签穿透，每瓜十枚用盐四两腌一宿，沥去瓜水令干，用酱十两拌匀，烈日晒，翻转又晒干，入新瓷器内收之。  

蒜冬瓜 冬瓜大者，留至冬至前后，去皮，切作一指阔条，以明矾汤炸过，控干，每一斤用盐二两，蒜瓣三两，同捣碎，拌匀，入罐，极好醋浸之。  

酱瓜茄 黄瓜茄不拘多少，先用面酱黄铺在缸内，次以鲜瓜茄铺一层，洒盐一层，又下酱黄一层，瓜茄一层，盐一层，如此层层相腌五七宿，烈日晒之。欲作干瓜，取出曝之，不必用水。  

糖醋茄 新嫩茄切三角，沸汤炸过，粗布包压干，盐腌一宿晒干用。姜丝、陈皮丝、紫苏叶碎切，拌匀。煎滚糖醋浇，晒干收贮。  

糖糟茄 八九月嫩茄，线扎去蒂，用活水煎汤冷定，糟盐拌匀入坛，泥封固。每茄一斤，糟一斤，盐三两。  

鹌鹑茄 嫩茄切两半，以刀镂细，勿令透。沸汤炸过控干，用盐酱、花椒、莳萝、茴香、甘草、陈皮、杏仁、红豆细研，抹入镂缝中，晒干蒸过，用时以沸汤蘸过，香油炸。  

蒜醋茄 秋深小茄，摘去蒂，拭净，用常醋一碗入水同煎，微沸，将茄炸过，控干，捣蒜并盐和，冷定醋水以浸着为度，内瓶中。小黄瓜如上造。  

芥末茄 嫩茄切作条，不须洗便晒干。多着油，锅内加盐炒熟，入瓷盆中摊开候冷，用干芥末掺拌匀，新罐牧贮。  

烧茄 干锅内烧香油三两，茄子去蒂十个，盆盖，发火烧，候软如泥，研盐、酱，料物，麻香泥蒜酪食。  

酱姜 嫩鲜姜刮去皮，洗净，控干，捶破。每一斤用盐二两，腌一宿取起晒干，待冷入稀甜酱中，浸晒二七日，新罐收之。  

醋姜 嫩姜不拘多少，炒盐盐一宿，用卤入米醋同煮数沸，候冷，入姜及沙糖，随入多少，箬扎，泥封固。  

糟姜 嫩姜，天晴时收。阴干五日，以麻香拭去红皮。每姜一斤，用盐二两，糟二斤，腌七日取出再拭。别用盐三十两拌姜匀，法糟五斤拌之。随意盛作几罐，先以核桃二枚捶碎，安下底，然后入姜，平糟面，以小熟末掺上，如常法，泥封固。如要色红，入牵牛花拌糟。（栗末则姜无渣，胡桃则姜不辣。）五美姜 嫩姜一斤，切薄片用。白梅半斤，打碎去仁，入炒盐二两拌匀，晒三日取出，用甘松三钱、甘草半两、檀香二钱，拌匀，晒三日后收贮。  

胞姜 嫩生姜去皮，以甘草、白芷、零陵香少许同煮熟，切片食之美。  

香萝卜 拣实萝卜切骰子大块，盐腌一宿，日中晒干，用姜、橘丝、莳萝、茴香拌匀，煎滚醋浇，瓦器盛，晒干收之。  

胡萝卜 鲜者切片，略炸过控干，入葱丁、莳萝、茴香、川椒、红豆研烂，并盐拌匀，腌一时食。  

萝卜齑 萝卜切作片，莴苣条，或嫩蔓青、白菜，切大小同，各以盐腌良久，沸汤炸过，入新水中。次煎酸酱泡之，以碗盖入瓶中浸冷。  

萝卜干 以萝卜切作骰子大，晒干收候腌。芥菜，卤水煮，加川椒、莳萝拌匀，晒干收贮，久留不坏，味极美。  

糖瓜 生甜瓜一个，切小块。盐七钱，腌一宿捞起，以汁煎滚，候冷入瓜拌透。又晒干，再用糖四两，醋一碗，瓷器浸了，再入小茴香、砂仁、花椒、紫苏、姜丝少许。  

干齑菜 大芥菜，每一百斤用盐二十二两，掺捞得匀，以盆或缸叠叠放定，上用大石压，腌十数日出水浸过石，捞起晒干后，以本汁卤煮滚半熟，再晒干收贮。若复蒸过，则黑而软，置净干瓮中藏封，任留数年不坏。出路作菜极便。六月伏天，用炒过干复同齑菜炒，放旬日不腐。凡六月天热，馔不堪留，只以干齑同炒，不要入汤水，放冷再收起，可放经旬不气息，极妙。若腌芥盐汁煮黄豆及干萝卜丁，晒干收贮，经年可食。  

干菜 不拘青菜、苦 等，俱以滚汤炸过，晒干收起，冬月应用。  

干笋 去壳煮熟，切片控干，盐腌过宿，晒干贮食。  

干蕨 嫩蕨，沸汤炸过，捞起晒干收用。以滚汤浸软，料物拌食。  

干蒜台 盐腌三日，晒干。元卤煎滚炸过，又晒干，蒸熟。瓷罐盛之，久留不坏。  

醋蒜 净蒜瓣一斤，用锻石滚汤焯过，晾干。用盐三钱腌一宿，漉出再晾干，用盐七钱炒干，以头醋投入炒盐内，煎一二沸，候冷入罐，泥封，经年不坏。  

糟蒜 每一斤锻石汤炸过，晾去水干，盐两半，糟一斤，拌匀，入罐内，泥封，两月后可食。  

糟茄 茄子，天晴日亭午摘，去蒂，用麦麸煮粥浸一宿，取出，以软帛拭干，每十斤用盐二十两，飞过白矾末称一两，法糟十斤拌匀，如常收之，久而茄色愈黄透不黑。  

糟藏之法 凡糟藏，先用盐、糟，过十数日取起，尽去旧糟净，拭干。别用一项好糟，此为妙。  

大抵花醭多因初糟腌出宿水之故，必换一次好糟，自无可坏。  

盐韭 霜前肥韭，净洗控干。于瓷钵内铺韭一层，撒盐一层，腌二三宿，翻数次，装入罐，用元卤加些香油浸之。  

腌韭花 韭花半结子时收摘，去蒂梗。每一斤用盐三两，同捣烂，入罐中。或就中腌小茄、小黄瓜，先别用盐腌去水，晾三日，入韭花中拌匀，用铜钱三四文着瓶底，却入韭花妙。  

法制柏枝 嫩柏枝洗净控干，入梅卤晒干。甘草、桂心为细末，用净瓷器中一层药，一层柏枝，紧封藏之。久不开则上盐花，上小 一枝，可玩可食。  

香苏 紫苏嫩心长三寸许采来，勿见水。约三斤用盐二两腌一宿，用梅卤浸三日晒干。入甘草、甘松、白芷末，拌匀掺收之。  

法制白姜 制姜之法先须酿花。其法隔宿煎沸汤八升，入盐三斤打匀。次早别取清水，以白梅半斤捶碎，和浸同前，盐水和合，贮顿放。遂日采牵牛花去白蒂，随多少投水中。候水深浓，尽去其花。取嫩姜十斤，拭去红衣，随意切块片。先用白盐五两，白矾五两，沸汤五碗化开澄清，以姜浸之，微向日影中晾二日，将姜捞出晾干，再入小盐拌匀和，置烈日中晒。必待白盐凝燥为度，入器收贮。  

十香菜 京师灵济宫道士制。  

黄豆一斗煮烂，去汤捞起，用面四斤，拌匀， 二寸浓，用干芦席上铺包盖密二七，候冷取出，晒干听用。菜瓜出时，用二十斤切丁，盐一斤腌一宿，取出晾干。加姜丝二三斤，陈皮丝半斤，杏仁三升，杏仁须走五七次去涩水。每黄豉一升，腌瓜水三碗，加好酒一瓶拌匀。再加料物：花椒四两，大小茴香各二两，甘松、三奈，白芷、莳萝各半两拌匀，以净坛盛之满，箬扎口，泥封。外写东西南北四字，每日转移晒一向，三七后可用。  

***饮食类第五***  

肉脯法 诸般肉每一斤切十六条，好酒一大盏，醋一小盏，盐一两，椒片、莳萝各少许，慢火煮，酒醋干收之。六月尤宜制。  

腊肉法 肉三斤一块，用盐三两，擦令匀，入缸腌数日，每日翻两次，却入酒醋中停。再腌三五日，日翻三四次，取出晾干。先备百沸汤一锅，真麻油一器，将肉逐块略入汤，蘸即提起，趁热以油刷上，挂烟筒上薰之，须日夜不断，烟薰十日方好。诸肉并根据此法。  

四时腊肉 腊月腌肉卤汁净坛收，泥封口，要用时取一碗，入盐三两和匀。将肉去骨切三指浓，五寸阔，用盐料匀腌半日，入卤汁内浸一宿，次日腊味与腊月者同。  

夏月作腊肉法 用半精猪肉一斤一条，以盐水煎滚置坛中，将肉乘热浸于内，半日取起，悬烟筒上薰一日再煮熟，香美如腊肉。  

夏月收肉法 诸般肉大片薄批，每斤用盐二两，香料拌匀腌半日，频翻转，榨去血水，以油抹过，悬日中晒干收之。  

夏月收熟肉法 熟肉不拘大小块，每一斤加盐半两。腌片时入陈皮、川椒、莳萝，酒、醋、酱少许同煮，至酒醋干，以竹器盛，谷壳烟薰之，极干收贮，或日晒干亦可。  

腌牛肉 冬肉用后腿牛肉直切，半斤一块，每斤肉用炒盐二两洒匀，层层铺放，不可用手摩动。  

腌五日取起，穿悬烟突上，烧烟薰之半月，极干收起。用时以水煮熟，取起候凉，捶碎丝如绒，充盘，鲜红香美可羡。  

穣猪肚 肥猪肚一个，洗净，用上熟糯米淘洗，以温水浸一宿捞起，拌腊肉丝，鲜肉丁，栗子，枣子去核及笋片等物，盐椒片松松入于肚内，扎口，煮熟压实，候冷切片充盘。  

逡巡肉  诸般肉皆可制。俱要取净肉薄切，入圆椒、杏仁、莳萝、生姜、橘叶、盐、米粉、红曲末拌匀，用箬裹入甑蒸，半熟取出。以醋少许，锅内炒过可用。  

时制肉脯 猪牛等肉切作薄片，每斤用盐一两腌一日，去卤水，再加大料拌匀及香油拌过，铺芦席上晒干收，用时蒸熟食之。  

徽州炒牛肉法 嫩牛肉二斤为率，直切成条，复横切成薄片，用酱拌令匀。先烧铁锅极热，浇香油半杯，煎滚方下牛肉，炒爆，待本汁煮干，再加熟水一碗，酒、醋半碗煮干，入椒末或姜丝再炒，食松香味美。  

南京炒甘白肠法 取猪小肠，用泔水洗过，仍以盐擦之极净。沸汤炸过，控极干无水气，切寸长。烧红铁锅，入猪油少许，化尽，下肠炒熟，不可入水，少入酱水、椒片炒干用，即无肠气。  

洗诸肠肚法 以茶、盐少许洗之无气息。  

切猪油污手 以猪耳尖洗手，油自去。  

凡煮老肉不烂 入山楂子数十枚同煮之易烂。楂子一名山里果。  

鹅  肥鹅 净细切。每五斤入盐三两，酒一碗，腌过宿，去卤。用葱花二两，姜丝四两陈皮一两，椒皮三钱，莳萝、小茴各少许，红曲末一合，好酒半碗，拌匀入罐，拉实，箬扎口，泥固。春夏日晒，秋冬火煨，五日熟可食。猪羊肉精者，皆可如法制。  

鱼  十月间鱼，大小不拘，去鳞并肚杂尾翅。大者切如棋子块，小者不切。用净水洗浣五七次，极白，无些血水，以细篾筐盛之，用板石压二日，极干取出。每十斤用盐一斤和拌，入缸加糯米饭三升，红曲末二两，撒上花椒瓣、姜蒜丝、陈皮丝，和匀按紧，四傍用箬贴缸，面上用箬盖密，箬上加碗大河涝石压紧一尺高。腊月取开可用，极妙。卤水溢起以杓取之，煮菜腐尤佳。  

风鱼 腊月鲤鱼或鲫鱼一斤者，不去鳞，只去肠杂，拭干。炒盐一两，连麟内外擦过，腌四五日。砍碎葱、椒、莳萝、小茴香，好酒拌匀，酿在鱼腹内。皮纸包裹，麻皮扎定，挂当风处，用时慢火炙熟食。  

煎鸡子鸭子饼 调时少入冷水，煎不枯焦。  

糟鱼 好白鲜鱼大者，洗净晒一日干，切作一掌大。以好糟不下水者，每一斤入盐二两，椒片、小茴、姜丝、莳萝拌匀，香油芝麻煎过一杯，用净罐层层糟鱼间叠，以箬封口，泥固。数年不坏。  

粉骨鱼 鲤鱼治净，勿切碎，以盐腌得所。鱼腹中纳葱花、姜丝、细料物。锅内着水，入酒半盏，放下鱼，掺楮实三分，盆盖定，勿走气，慢火养半日或一夜，放冷，其骨皆烂如粉。  

酥骨鱼 鲫鱼二斤，治净，盐腌半日，控干。次以栝蒌穣末入鱼腹，煎令皮焦，放冷。用水一大碗，莳萝、川椒、陈皮丝、姜丝各一钱、糖一两、盐一两、油二两、豉二钱、葱一掬、酱一匙、楮实末半两拌匀。锅内用箬铺底，鱼放箬上，又用箬盖，倾下料物，水浸没。盆盖封密，慢火养熟，其骨皆酥。  

蒸鲥鱼法 以鱼去肠，勿去鳞。洗净，锡盆盛。先铺干笋或马兰，或韭菜，酒、醋、盐、酱、椒、姜、大料和匀，放盆内，入滚汤中顿熟。猪油切成骰子块同蒸妙。  

腌玳瑁蛋法 清明前后，收鸭子或鸡子则不缺顶。每弹一百个，柴炭灰一斗，要干而不受潮湿者。新出窑破灰一升，炒盐十两，热饮汤调和如泥。先用极热水浸了，使内外俱热，取起晒日中，无日笼内烘之。旋裹盐灰得匀，乘热贮坛中，以糠撒之，使不相粘，过一七日则变矣。三七日尽成玳瑁色，过一伏不须烹煮，自然坚熟可食。善变者，上有花藻可爱。  

酱鸭子 用子略敲破壳，用酱、盐、醋、茴香、花椒末，皆乘罐内，越旬日煮熟，其味佳。  

方鸭子 将鸭子用好热醋浸一日夜，以小匣放子在内，扎住煮熟，便是方者。  

鸡子线 薄酒锅中煮沸了，以鸡子开窍入盐少许，箸搅匀，旋倾令如线入酒。  

腌蟹法 八九月肥蟹一百只，酱半斤，盐二斤，花椒末一两，茴香末一两，和盐酱匀，每蟹脐中入一匙许，细麻缚住，仰叠之压件，入好酒封之，泥固。多者用小坛贮，逐坛开用尤妙。  

酒鳅法 大虾不去头，每斤盐半两，腌半日控干入瓶内。一层虾，入椒十余粒，尤不怕多。层层下讫，用好酒更化盐一两半搅之，密封泥固，五七日则熟，冬十丝日。夏月加盐二两。  

蟛蜞勿食 海边有蟛蜞拥出，似蟛 而大，似蟹而小，不可食。蔡谟初度江不识而食之，几死。  

叹曰：读《尔雅》不熟，几为所误。  

煮蛤蜊法 用枇杷核仁数粒同煮，则壳自脱。  

煮蟹色青 用柿蒂数个同煮，色青如鲜。  

***饮食类第五***  

取酥法 羊脂一斤，猪油四两，慢火熬，滤去渣。悉尼一个，去皮心薄切。栗肉十个，薄切。  

红枣十五个，去核切。灯芯一小把，皂角一寸，锉碎。栝蒌子少许，熬至梨干为度，再滤收之。  

北酥法 猪羊二脂同煎，蜜二两，悉尼二个，油一两，不蛀皂角一条，锉碎同熬，密绢滤去渣，候冷再熬。欲似北酥，则以郁金栀子搭色。北酥乃用驼脂煎，今南方用诸兽骨髓作之，尤佳。  

造酪法 取牛乳不拘多少，锅中慢火熬之，紧火则底焦爆，牛马粪火为上。常以杓搅扬，勿令溢出。时复彻底纵横 之，勿圆搅，喜断。勿用口吹，吹则解散。候四五沸便止，倾入盆中，勿扬动。待少冷掠去浮皮，着别器中，乃真酥也。余者，用生绢袋滤，在干净瓶中收之。凡酪酥，须用火炙干，则无润气，亦不断。若酪断不成，必是屋内有蛇及虾蟆之故，烧头发及牛羊角以避之。其熟乳待温如人体为度。若热入则酸，冷又难成。滤了，先以甜酪为酵，大率熟乳一升，用甜酪半匙着杓中，以匙极搅开，散入熟乳中，仍以杓搅匀，以毡絮之类覆瓶令暖，良久，换生单布盖之。明旦酪成，或无旧甜酪，则用浆水一合代之，不可多。六七月造者，只令如人体，置于冷地，勿盖。腊冬月造者，令热于人体。  

造乳饼 牛乳一斗为率，绢袋滤。入锅煎三五沸，水解醋点入乳内。渐渐结成，漉出布裹，以石压之。  

酥蜜饼 面十斤，蜜四两，羊脂春四、夏六、秋冬三两，猪油春半斤、夏六两、秋冬九两，溶开，入蜜和匀，浇面搜匀，任意即造入炉熬，纸衬底，慢火爆熟，冷食。  

肉油饼 白面一斤，熟油二两，猪油四两，擂碎，酒一小盏，与面同和。如硬，入猪羊骨髓。  

分作十剂，各捍开包馅，用模子即入炉爆熟，火不可太紧。  

蜜果馅 糯米粉一升，面五合，猪油一盏，蜜四两，和匀和面。若硬，再加热水。和成剂，弹子大。内果核桃仁一豆许，圆成，入去壳芝麻中为衣，入香油锅煎，浮即捞起，凉食甘美。  

五香糕 上白糯米二升，粳米六升，芡实粉一升，人参、白术、白茯苓、莲肉共一升，为末，白糖滚汤拌和，上甑。  

松糕 陈粳米一斗，砂糖三斤，米淘净控干，和糖拌匀，入臼舂成粉。或纯粉，或和蜜，任意制造。凡蒸糕，须候汤济，渐渐上粉，要不须汤气即上，不可外泄，不可中阻，其铺底布要稀疏。  

生糖糕 粳米四升，糯米五合，春秋浸一日舂粉。蒸时用糖和粉，捏作碎块，排布笼内。候熟，揉成剂，切作片。南京花糕作法即此作法。蒸熟复重卷作花，亦成段。  

黄白香糕 苏州制法最妙。  

熬糖法 糯米一斗，大麦芽二斤。先将米作如酒饭，次入麦芽末拌匀，良久，下温汤六七碗，泡一时，久淋取清汁。锅内慢火熬之，不住手搅，得所而止。若再慢火熬稠取出，拔白即为糖也。  

大料方良姜、干姜、莳萝、小茴香、胡椒、川椒、砂仁、大茴香、陈皮、荜茇、官桂、益智仁，等分为末用。  

省力大料方花胡椒、姜、桂、茴香、莳萝为末，滴水为丸。用时随意研入馔。  

***饮食类第五***  

黍米不可与葵菜同食。牛肉不可与韭同食。李子不可与鸡子同食。豆不可与鱼同食。梅子、杨梅不与葱同食。菱角不与蜜同食。苦苣不与酪同食。梨、柿不与蟹同食。芥菜不与兔肉同食。  

兔肉与姜同食成霍乱。雀肉不与李子同食。葱不可与蜜同食。黄鱼、明矾不可与荞麦面同食。鸭肉不可与鳖同食。鳖肉不可与苋菜同食。猪肉不与生姜同食，令人发风疾。  

***饮食类第五***  

蜜煎诸果法凡果酸者，用朴硝泡水。大段硬酸者，用滚汤泡化朴硝，冷浸，去酸味漉出，淘过控干。  

炼蜜放冷水，再入旧蜜，煎如琥珀色却收去，净器中炼蜜养之。若果软 者，只炼蜜放冷，浇淹一宿，换蜜煎，不用铁器。  

蜜梅（杏同） 梅子青者，或去核，或不去核，或镂花，或切片皆可。先用盐水浸一宿，次日漉干，用蜜浸之日中。  

以盆贮晒，日愈烈愈佳。但尝蜜酸苦即换，以甜为度，收之，至来年换蜜又晒。或经一两月开看，但觉略有动变，即换蜜晒收，久藏弥佳。有用铜青入蜜浸者，色虽青而味不美，不必用也。  

椒梅 黄梅一百个为率，用盆硝少许焯过，漉出控干，捶碎。入生姜丝一斤，甘草四两，川椒皮一两，瓷盆拌匀。又入炒盐半斤同晒。如欲作梅汤，晒放稀。欲作饼子，晒放干。晒时两三日搅一次。  

糖椒梅 梅子半青黄者，捶碎核，以盐腌一日，净瓦罐中铺梅一层，入砂糖，用姜丝、椒片和匀。一层层重重铺罐内，八分满以物盖。蒸一遍再用生纱蒙罐口，晒十日可用。  

糖醋梅 用青梅，但核已坚硬便可。虽苦亦不妨，只不可用黄熟。切去两头，以刀直利作细路，每个用胡粉少许，手指揩切处，不要多。以糖和醋，每梅一百个，用糖一斤半，极可久住，周年一换糖醋，半年一开，视之略有动作，便换糖醋，不动作不必换。  

糖烧李子 李一斗、盐二两、糖三斤。先将李用盐水浸一宿，晒干。先以盐泥固罐四围，炙令干。入糖拌李在内，以瓦片盖，泥封。用糠皮火烧一宿，开收之。  

糖烧栗子 栗肉一斗，盐水浸一宿，晒干，入新瓮内。用白蜜五斤、花椒一两，文武火烧一夜，明日早收。入糖二斤再烧，候冷，别器收。  

烧木瓜 木瓜去皮穣，紫草少许作色，控干入罐，以糖层层间放，微火烧一宿收之。  

糖苏木瓜 木瓜大者一对，去皮，切作瓣，白盐一两，新紫苏叶二两，晒干切细用，腌小时，入生姜丝四两，糖二十两，拌匀，瓷器贮，日中曝之，时时抄匀，以干为度。  

藕煎 大藕五斤，切二寸长，又碎切之。日晒出水气，以沙糖五斤、甘草末一两，拌匀，入瓷罐内，又入蜜一斤，用泥封罐口，慢火煮一伏时，待冷开用。  

姜煎 社前嫩姜，不令见水。用生粗布拭净，用蜜煎去头水，换蜜煎，令金色，净器收之。  

糖橘 洞庭塘南橘一百个，宽汤煮过，令酸味十去六七。皮上划开四五刀，捻去核，压干留下。  

所压汁和糖二斤，盐少许，没其橘，重汤顿之，日晒直至卤干为度，乃收贮。  

薰橘 用盐少许，甘草末和汤浸橘少时，火上薰之。  

脆梅 好梅子一斤，肉多核小圆者佳。飞盐一两、明矾半两，量以水调匀下缸，浸梅子没至背。  

五六日梅黄，漉起出。以清水淋去盐矾气味尽，控干。每个切去核，再下白水浸一宿，令味淡。  

若尝有酸味，再换水浸至淡，滚汤焯过，沥干，滚汤浆候温，浸一宿漉出，再将糖浆滚热，焯过沥干，待梅并糖浆温，再浸梅在浆内。如浆浓则可久留，温则梅不皱。须如此再浸再漉三四次佳。  

白梅 梅子择肥大红脸者，摘下勿掐，每一百个用盐汁三四碗，浸过两宿，漉出控干，别用盐一百两，重滚汤开，薄纸滤取清汁宽浸，日中晒之，候盐汁凝霜为熟。又不如炉灰□浸一宿，洗晒干汁为度。  

杨梅煎 梅三斤为率，用盐一两腌半日，沸汤浸一宿，控干。糖二斤，轻手拌匀，日晒汁干收。  

水杨梅 先和盐水浸梅于盆，盐多则浮，盐少则沉，着中则味佳，留之。若要妙不损，将瓶贮水于树上，摘入瓶中浸，甚妙。  

金橘煎 金橘以刀匀厘细路，法酒煮，候冷，以针挑去核，瑾扁，酒汁尽，每一斤用蜜半斤煎，去酸苦水，再以蜜半斤煎，入器收之。  

木瓜煎 取初收木瓜于汤内炸过，令白色取出放冷，于头上开盖，尖刀取出穣，净，便入盐一小匙，候水出即入白芷、细辛、 本、藿香、川芎、胡椒、砂仁等分为末，瓜一枚内一小匙，以瓜内盐水调匀，日晒候木瓜干，入熟蜜令满，又晒蜜干为度。  

橄榄煎 用水于瓦上擦去浓皮，铜刀界破，入蜜一半，沸汤浸了，煮一伏时自然去核，候干，炼蜜再煎数沸收贮。  

炒栗 栗子不拘多少，用砂铫或熨斗，中入油纸捻一个同炒妙。或先于众栗中择二栗，方平可作合者，却以一枚用香油涂湿，一枚用水涂湿，仍以作合置锅底，然后取众栗逐旋，盖加二栗之上。虽多至一二斗亦不妨，却盖锅，密，火烧一饭顿取出，其栗颗颗有油，且不粘壳，又酥烂至妙。  

法制杏仁 杏仁一斤，用滚灰水炸过，晒干用。面炒熟，炼蜜拌匀，下后项药拌之。砂仁、陈皮、茴香、薄荷、白豆蔻、檀香各二钱，甘草三钱，炙，同为细末用，拌杏仁食之，治肺气喘促，心腹胀闷。  

烧杏仁 杏仁以香油炸，焦黄色为度。用铁线络杓捞起，候冷定，食之极肥美。  

东瓜煎 经霜老瓜去青皮，以近青赤肉，切片，沸汤炸过，放冷。以锻石汤浸一宿，去灰水，以蜜放瓷器内熬熟，下瓜片，煎数沸漉出，别用蜜煎，候瓜色微黄倾出，待冷以瓷器收，炼蜜养之。  

又东瓜煎 东瓜去皮，切作片于滚汤炸过，盐、醋同生芥菜拌匀，同腌一日漉出东瓜控干，入熬熟冷蜜和入瓶，紧封口，十日可吃。  

笋煎 笋，新米和壳煮七分熟，去皮。随意雕切，每十斤以蜜半斤浸半日，漉干即用。三斤煎成收之。  

***衣服类第六***  

　r寝衣式　ps127a119.bmp　r寝衣 即今之禅衣似也。《论语》记：孔子必有寝衣，长一身有半，上如衣领，有肩坎，下阔如轮，以杀缝之。长八尺，阔一丈，约用梭布六丈。外青里褐，用花约四斤，用绵只二斤，尤轻妙。内用迳尺绵团一个，随身携带。冬天早晚披衣而坐，闭目定息，凝神片刻，诚为至要。士商家不可不备也。  

龙虎衣 修养家有龙虎衣，夜卧必用，以固济丹田、肾堂、玉道，实为外护要法。甫谓凡人必用之衣，盖日夜不可须臾离也。其法用帛三尺三寸，迳五寸，内用熟艾叶掺以花椒、茴香、檀香为末，薄铺用线钉缝，自后循前，以丁 幅往上插贴丹田，此为人身元气根本之地，不可以不慎也。  

　r龙虎衣式　ps127a120.bmp　r【寒衣热解】抱朴子云：先寒而衣，先热而解。  

【春天不可薄衣】令人伤寒头痛，食不消。  

【湿衣发疮】《千金方》云：湿衣及汗衣皆不可久着，令人发疮及风搔。大汗不可偏倚乘风，令人偏风，半身不遂，汗衣宜急易。  

【衣里不宜黄色】《诗》云：绿衣黄里，心之悲矣。黄为中央之正色，为君之服色。而反以为里，则是阴阳颠倒，故弗宜也。诗人引喻贵外家而贱妻，亦室家之索也。红紫不以为亵服，意亦如此。  

【反衣顺吉】凡人旦起，着衣反者便顺，反而着之吉。  

【衣勤浣身数沐】沈存中《志》云：衣服勤浣洗，以香沾之，身数沐浴，令洁净，则神安道胜也。  

【不与人同】齐人《千金月令》曰：衣服巾栉枕镜不宜与人同也。衣服不宜买故衣，恐衣不祥。  

【衣香有喜】凡衣服忽闻香气，主有喜庆，忽闻臭秽即知疾凶。  

【衣忽生斑】衣服忽生斑痕，忽染脂粉及有孔穴者，并不祥。  

【入绵无珠】伏中装绵人衣则无珠，秋冬装绵则有珠。法以灯芯少许铺绵上，则无珠出也。  

【绢衣布里】凡绢衣用木绵布为里，以杏仁或银杏擂浆浆者，不吃绢。  

【米泔浣洁】白衣服用洗白米泔浣之一日，自洁白。热白饮汤浣之亦洁白。  

【鸡粪练绢】北绢黄色者，以鸡粪煮之即白。  

【洗油污衣】用面扑之，或以水调面敷之一日夜，尽脱。又法：滑石、天花粉不拘多少，为末。将污处以炭火烘热，以末糁振之，未尽，再烘再糁，甚者不过五度。一方以蚌粉浓糁污处，以熨斗坐糁处则去。一法以炭火熨之，或以萝卜汤洗之。  

【洗墨污衣】用杏仁细嚼，擦之自去。再以热汤一洗，尽去无迹。一方嚼枣肉洗之。墨污绢，以牛胶涂之候干，揭起胶墨则落。一方以白梅捶烂洗之。一方用饭擦，以水洗之。  

【血污衣】以萝卜搓之自去。又以净水逐口漱过，洗之自去。  

【酒浆醋污衣】以藕擦之无迹。  

【漆污衣】杏仁、川椒等分烂研，揩污处，净洗之。  

【蟹黄污衣】用蟹腮揩之即去。又法：用橙子穣擦之自去。  

【湿洗墨油法】皂角一枚，去皮弦，枣子五枚，滑石半两，豆豉一两末，以杏仁捣和，干收之。遇有油墨污，以水蘸湿用。  

【洗苎布法】梅叶捣取汁，以水和浸布，后用清水漂之，带水铺净地上晒干，未白再浸再晒。  

【洗葛布法】用米泔浸二日，取起折贴，用板夹之，水尽晾干，污自去，勿搓。糨则用浆水入山栀汤和极稀，浸一时，亦折夹之尽，用熨斗熨之，平直如新。  

【洗竹布法】不可揉，揉则随手破折。须折叠，以隔宿米泔浸半日，却用温水淋，以手按或以板夹，垢自去。  

【洗蕉葛法】清水揉梅叶洗其衣不脆。或以叶捣泡汤滤洗之亦可。  

【洗糨铁骊布法】松子肉 细，和糨中不脆。又法：用茶浓汁入香油一二滴，糨之亦佳。  

【洗白衣】煮萝葡汁洗之垢去。烂捣汁洗之亦净。  

【洗毛衣及毡法】猪蹄爪煎汤，乘热洗之，污自去。  

【洗罗绢法】凡罗绢衣稍有垢，便折之桶中，以皂角汤温泡之，以手拍洗，频翻之，又浸且拍，垢腻尽出。却过净器，以温汤浸之又拍，勿展开，迳搭竹竿上，候水滴尽，乃展开穿晾。不浆不熨，候干折。  

【洗彩色】凡彩色垢衣，先用牛胶水浸半日，温汤洗之。  

【练绢法】先用便桑殊汤煮熟了，然后用猪胰炼绢之法，须候灰汤大滚，下帛候沸，不住手搅，提转。  

勿过熟，过熟则烂；勿夹生，夹生则脆。验生熟法：煮绢时就手扭些，随手散则未熟，再煮数沸，候扭住不散为度。用胰法：猪胰一具，同净灰捣成饼，阴干。用时量绵多少，剪用稻草一条，折作四指长条，搓汤浸帛。  

如无胰，只用栝蒌去皮，取穣捣碎，入汤化开，浸帛尤好。  

【洗梅衣】凡梅蒸衣服成斑迹，以枇杷核捶碎为末，泡汤洗之自去。  

【蚊蝇粪污衣】以灯芯蘸水擦之则去。  

【茶褐衣梅迹】凡茶褐衣服发白花斑点者，以乌梅煎浓汤，用笔涂迹上，立还原色。  

【纸被】纸被旧而毛起将破者，用黄蜀葵梗五七茎捶碎，水浸涎刷之则如新。或以木槿针叶捣水刷之亦妙。  

芝麻萁烧烟薰纸被不作声。  

【洗油污书画法】海螵蛸、滑石（各二钱）、龙骨、白垩土（各一钱），共为末用。铺油污之上以熨斗熨之。大凡油污多时已干者，仍以油渍，大透不妨。否则以水浸湿，半干上药亦可。  

【洗葛衣】用梅叶或杏叶揉水洗之不脆。  

【洗油布】肉案上抹油布，以热浆水加入猪胆汁洗之，油自去。  

【染芦花色】以帛二十两为则，用土红为细末四两，先擂和水三碗成浆，然用热汤一斗入缸盆中搀和匀。再入明矾末一两，滚汤泡入，用帛入揉良久扭起，将原水浇滚，少入皂矾。又将帛入其内揉之，则成芦褐色。皂矾多则黑，皂少则红，要看浅深着色尤妙。有用苏木煎汤，胜于土红。  

【染油绿色】先将帛染作深蓝色，再入槐花汤。入明矾染之，则成油绿。如要深色，再用槐花汤染。  

***起居类第七***  

人身元神出入目中，五脏精华亦聚于目，故《阴符经》曰：机在目。《道德经》曰：不见可欲而心不乱。是以内养之法，常要两目垂帘，返观内照，降心火于丹田，使神气相抱，故《太玄•养初一》曰：藏心于渊，美厥灵根。测曰：藏心于渊，神不外也。  

心牵于事，火动于中。有动于中，必摇其精。  

心调则息自调，静久则息自定。  

息机以死心，死心以养气。  

精、气、神为内三宝，耳、目、口为外三宝。常使内三宝不逐物而流，外三宝不诱中而扰。  

呼吸要绵绵深入丹田。  

常要使呼吸为夫妇，神气为夫妇。盖夫妇云者，欲其相合而不相离者也。  

毋劳尔形，毋摇尔精，毋使尔思，毋虑营营。寡思虑以养神，寡嗜欲以养精，寡言语以养气。  

久视伤心损血，久坐伤脾损肉，久立伤肾损骨，久卧伤肺损气，久行伤肝损筋。  

坐处不可太明，太明则伤魂，不可太暗，太暗则伤魄。尤忌湿气。心有所爱，不可深爱；心有所憎，不可深憎。  

发多梳，则令人明目去风；体多浴，令人伤气倦怠。  

春夏宜早起，秋冬宜晏眠。晏忌日出后，早忌鸡鸣前。  

凡大小便，宜紧闭口齿，目上视，使气不泄。  

遇小疾可行八段锦，或用六字气法。  

每夜以手擦涌泉穴，左右各三百遍，甚益下元。  

五味淡薄，令人神爽气清，少病。酸多伤脾，咸多伤心，苦多伤肾，辛多伤肝。尤忌生冷硬物。  

饮食不可过多，亦不可太速。切忌空心茶，卯时酒，黄昏饭。  

夜深不可醉，不可饱，不可远行。  

怒后不可便食，食后不可发怒。  

软蒸饭，烂煮肉少饮酒，独自宿。此养生之妙法也。  

饭后徐徐行数十步，以手摩面及胁及腹，仰面呵气四五口，能去饮食之毒。  

凡早行饮酒一瓯，以御雾露之毒。无酒嚼姜一片亦可。  

伤食饱胀，可紧闭口齿，耸肩上视，提气至咽喉，少顷后降入丹田，如此升降四五次则消化矣。  

临睡用石膏、花椒、青盐末擦齿，以好茶漱之。叩齿数遍，一日饮食之毒不留齿间，终身无齿疾。  

求免自警。慎则免侮，谦则免妒，默则免恶，忍则免祸，勤则免误。此五者废一焉，求免不可得也。  

养生四印：忍默直平也。所谓百战百胜，不如一忍；万言万当，不如一默。无可拣择，眼界平；不藏秋毫，心地直。  

勤有三益。盖民生在勤，勤则不匮。一夫不耕，则受其饥；一妇不蚕，则受其寒。是勤可以免饥寒也。农民昼则力作，夜则颓然甘寝，故非心淫念无从而生，是勤可以远淫僻也。户枢不蠹，流水不腐。周公论三宗、文王之寿必归之无逸。吕城公释之曰：主静则攸存博浓，自强则坚实精明；操存则血气循轨而不乱，收敛则精神内守而不浮。是勤可以致寿考也。  

房室之戒多矣，而天变为尤。《月令》先雷三日奋木铎，以令兆民，曰：雷将发声，有不戒其容止者，生子不备，必有凶灾。谓其渎天威也。今之生子而形殊体缺者，又安知不犯斯禁也？凡起居见怪，不可惊怪。但宜镇之以静。如桓公见紫衣之神，周南见怪鼠之语，李叔坚不杀戴冠之犬，公亮大书入窗之手，是皆能以气胜之也。夫怪其能伤人？所患者不能持守，乃自伤耳。  

彭祖曰：男不可无女，女不可无男，若念头真正无所思者，大能延年也。又曰：人能一月再泄，一岁二十四泄，得寿一百岁。  

上士异床，中士异被。服药千朝，不如独宿。  

饱食过度，房室劳损，血气流溢，渗入大肠时便清血，腹痛，病名肠瘕。  

忿怒中尽力房事，精虚气节，发为痈疽。恐惧中入房，阴阳偏虚，发厥，自汗，盗汗，积而成劳。  

远行疲乏人入房，为五劳虚损。  

广成子曰：无劳尔形，无摇尔精，可以长生。  

勇于敢则杀，勇于不敢则活。盖敢于有为则杀身，不敢有为则活其身也。  

起居不节，用力过度，则脉络伤。伤阳则衄，伤阴则下。  

行不远步，立不至疲，坐勿背日。  

夜行常啄齿，能杀鬼邪。以手掠发，则邪不敢近。  

灯烛而卧，魂魄不安。灯烛行房，寿命不长。  

卧处头边勿安火炉，日久引火气，头重目赤，鼻干，发脑疽疮疡。远行触热，逢河勿洗面，令人面生 。  

乱发藏卧房壁中，招不祥。  

过神庙，勿轻入。  

箫管挂壁，取之勿便吹，恐有蜈蚣在内。  

枕中安决明子最能明目。菊花不可多放枕中，久之令人脑冷。暮卧先读《黄庭内景玉经》一遍乃卧，使人魂魄自然精炼。常行此法，二十八年成仙。  

庄子曰：嗜欲深者，其天机浅。春秋秦医和视晋侯之疾曰：是谓近女室。非鬼非食，惑以丧志。公曰：女不可近乎？对曰：节之。  

仙书曰：人寿夭在于撙节。若将息得所，长生不死。恣其情欲，则命同朝露。  

若要安乐，不脱不着，北方语也；苦要安乐，频脱频着，南方语也。  

黄帝曰：外不劳形于事，内无思想之患。以恬愉为务，以自得为功。形体不敝，精神不损，寿百数也。  

彭祖曰：凡人不可无思，当渐渐除之。人身虚无，但有游气。气息得理，百病不生。又曰：道不在烦，但能不思衣，不思食，不思声色，不思胜负，不思得失，不思荣辱。心不劳，神不极，可得千岁。  

昔有士人，观书忘食。一日有衣紫人立前曰：汝再不食，吾其死矣。问其何人，曰：我，谷神也。于是绝思而食如故。盖思则气结，伏热不散，久而气血俱虚，疾至夭枉也。  

饮玉泉者，令人延年除百病。玉泉者，肾间液也。鸡鸣、平旦、晡时、黄昏、半夜、一旦、一夕，凡七漱玉泉饮之，每饮辄满口，咽之延年。  

远唾损气，多唾损神。又云：远唾不如近唾，近唾不如不唾。  

汗出毛孔开，勿令人扇凉，亦为外所中。  

食后，以纸拈打喷嚏数次，气通则目自明，疾自化。  

【设席避蝇】用竹叶一束悬壁间， 酒于上，蝇尽逐飞竹叶上，并不来席上。  

【宅中取窖】凡宅中阴处，深凿一窖，取如房屋，天窗通亮。冬暖夏凉。遇秋收鲜果瓜菜之属，如法安顿，待冬用之。夏月安置酒馔等物，可避暑虫，若蓄水尤妙。又冬夏极冷热之时，可于内酿酒。  

【冬不冻瓶水】冬月欲不冻水，好烧酒搀入，则不冻也。  

【晨月可成冰】用寒水石一两为末，煎汤密封罐内，坠井底则成冰，取起破罐用之。  

【池水澄清】用瓶盛粪，以箬扎口投池中，则水清。  

【澄清水法】凡遇梅雨及淫雨大水，溪井汲水俱浑，水缸中擂捣黄豆或杏仁十数枚，入缸搅片时，候定自清。  

【池塘不漏】用马粪和锻石泥，池塘能长春苔，使其不漏，又不死鱼。  

【牛骨注池水】崇宁年间，西部内苑中池水易涸。或云置牛骨于池中则不涸。置之果然，今人用之皆验。  

【鱼塘】大者九亩或七亩，深丈许。以砖石堆砌屹崛，作十洲三岛。其鱼昼夜五方游走，自然生长。朝游东方，作十洲，堆砌在水中，不可出面，更宜深凹。日中游南方，可挖三窟如井状，谓三岛。日晡鱼游西方，水止深三尺，多栽蒲柳之类，使鱼驰骋于其影间。黄昏鱼北游，可深五六尺，多留萍藻，鱼止于此。夜半居中，深三四尺作明水，其鱼朝星斗。池中筑一台，方丈许，立一突，如烽燧状，藏狗骨、毛草，相间积于突中。或有疾风豪雨，点烧草骨。臭烟起，使龙不至戏，否则鲤鱼皆飞去。塘中有鳖，名曰神守，则鱼不去。  

***起居类第七***  

【收书不蠢】芸草藏书，即芸香也。古人窗前必栽此草，以备收书，故芸窗。今北方香菜是也。茎叶并似醒头香，南方亦多有之。《本草》名芸台，置书帙中不生蠹鱼，置席下则除蚤虱。  

叶类豌豆，作小丛，南方谓之十里香。此草在数十步外便闻香气。今不得芸香，用朝脑置书箱中，亦免蠹鱼。  

【糊屏相画】打糊入白芨、明矾，则不蛀。入萝卜汁少许则不瓦。  

【绢书】绢布上写字，用姜汁磨墨及粉，则不渗开。  

【油纸书】用肥皂浸水磨墨，洗油纸不麻，肥皂汤调颜料，可画烛上。  

【法写销金字】牛胶一两，水溶化如漆稀，用藤黄为末，不拘多少调入，以色黄为度。夏月胶易干，入蜜一钱半，冬月一钱，春秋约用蜜少许，取真难干而易上金也。  

【制铜代泥金法】黄铜细末半斤，捣。荸荠半斤同拌，水调。 三日成如泥，取出，淘去荸荠，将铜和胶水，研如金，任用。  

【矾纸法】大字纸，用水胶一两，明矾八钱，水五碗煎化，羊毛刷刷上。中字纸，水胶一两，矾四钱，水三碗。小字纸，胶一两，矾三钱，水三碗。凡煎水时，用水一碗泡化明矾，水二碗以胶溶化停当，二水俱要冷热相匀，方合用。  

【冬月写字不冻】砚冻，用烧酒磨墨写字则不冻。  

【去错字】蔓荆子二钱，龙骨一钱，葙子霜半钱，同为末。先点白水在字上，以药末掺之，候干即拂去。  

【宝鉴起字方】 砂、瓦粉、木贼、白龙骨、密陀僧、白石脂、桑柴灰各等分，信石少许，为细末，先用清水湿字后，上药，以熨斗熨之，干即落。  

【造印色法】真香油一两，天麻子一两，同入铜铫内熬熟。入好黄蜡一钱和匀，乘热拌熟艾如泥，然后入朱，随意多少，色红为度。不须用绢衬隔，自然不塞印文，则又不生白醭，久而不炽。  

一法：用真蜜少许，久而愈鲜。如无蓖麻子油，只用香油二两。蓖麻子肥者四十粒，去壳入油内，煎焦去之，用油则一也。  

【读书灯】灯油，用大麻子油，无烟不损目，但易干。每斤入桐油二两和之，则难干，又避鼠耗其余香油、豆油皆同上。以炒盐少许，置灯盏中，亦省油以生姜擦盏边，不生滓晕。  

【桐油盏不垢法】点桐油，灯盏以姜擦之令干，入桐油点灯不垢。  

【书窗明纸】须用油纸糊窗，则明亮又坚《雨洒诀》云：桐三麻四不须煎，十五蓖麻去壳研，定粉一分和合了，太阳一照便光鲜。  

【调朱点书】用白芨水胜如胶，胶多有气臭。  

【贮笔法】川椒一钱，黄柏五分，煎汤一杯，蘸笔头，晒干收，年久不蛀。  

【洗砚法】凡砚磨墨，日久不免有尘灰积驻，写字必不光，且又坏笔，须常洗之。用枯莲房蘸水洗之，则垢易去，不伤砚。凡砚池边斑驳墨迹，切不可磨去，此名古砚文。  

【调朱书碑石法】凡就石书丹，须用皂角煎汤调银朱，方写得上。  

【书套纸匣打骨用糊法】糯米浸软擂碎，滤出浆，去渣。头用净浆，再入豆粉、锻石少许，打成糊表纸骨做器匣外面装裹，仍用面糊敷干处，勿令发蒸。一年后其坚如石，极妙。  

***器物类第八***  

【古钟鼎彝器辨】三代之制，夏尚忠，商尚质，周尚文。其制器亦然。商器质，质素无文。  

周器雕篆细密，此固一定不易之论。而夏器独不然。余常见夏 戈于铜上，镶嵌以金，其细如发，夏器大抵皆然。岁久金脱，则成阴窍，以其刻画处成凹也。镶嵌金，俗讹为商嵌，追逐其章，金玉其相。  

【水土传世三等古铜器】铜器入土千年，纯青如铺翠，其色后稍淡。午后乘阴，翠润欲滴。  

间有土蚀处，或穿或剥，并如蜗篆自然，或有斧凿痕，则伪也。铜器堕水千年则纯绿色，而莹如玉朱，及千年绿而不莹，其蚀处如前。今人皆以此二品体轻者为古。殊不知器大而浓者，铜性卒未尽，其重止减三分之一，或减半。器小而薄者，铜性为水土蒸淘易尽。至有锄击破处，并不见铜色，惟翠绿彻骨。或其中有一线红色如丹，然尚有铜声传世，古则不曾入水土，惟传人间。色紫褐而有朱砂斑。甚者，其斑突起，如上顶辰砂，入釜以沸汤煮之，良久，斑愈见。伪者，以漆调朱为之，易辨。  

【铜醒】三等古铜并无醒气，惟土古，新出土尚带土气，久则否。若伪作者，热摩手心以擦之，铜腥触鼻可畏。  

【识文】夏用鸟迹篆，商用虫鱼篆，周用虫鱼大篆，秦用大小篆，汉以小篆、隶书，三国用隶书，晋宋以来用楷书，唐秦用楷隶。三代用阴识，谓之偃囊字，其字凹入也。漠以来或用阴识，其字凹，间有凹者，或用刀刻如镌碑。盖阴识难镌，阳识易成。阳识决非古物也。  

【款文】识款，篆字以为功。所谓铭书钟鼎，款乃花纹，以易识古器。款居外而凸，识居内而凹，夏周器有款有识，商器多无款无识。  

【款识真伪】古人作事心精致，工人预四民之列，非若后世贱丈夫之事，故古器款必细如发，而匀整分晓，无纤毫模糊。识文笔画，宛宛如仰瓦，而欲深浅如一，亦明净分晓，无纤毫模糊。  

此盖用铜之精者，并无砂类，一也；良工精妙，二也；不吝工夫，非一朝夕，所谓三。设有古器所识，精成模糊，必是伪造。其体质、颜色、臭味亦自不同。  

【伪古铜器】其法以水银杂锡末，即今磨镜药是也。先上在新铜器上，令匀。然后以酽醋、砂末蘸匀上，候如蜡茶色，急入新汲水浸，即成蜡茶色，候如漆色，急入新水浸，即成漆色，浸稍缓则变色矣。若不入水，即成纯翠色。三者并以新布擦，令光泽。其铜腥为水银所匮，并不发露。然古铜声微而清，新铜声洪而浊，难逃识者之见。  

【古铜灵异】古铜器入土年久，受土气深，以之养花色鲜明。如枝头开速而谢迟，或谢则就瓶结实，若水秀传世，古则尔。陶器入水千年亦然。  

【古铜多能避祟】人家宜蓄之。盖山精水魅之能为祟，以历年多耳。三代钟鼎彝器，历年又过之，所以能避祟。范文正公家有古镜，背具十二时，如博棋子，每至时辰则博棋中明如月，循环不休。又有士人家，藏十二时钟，能应时自鸣。此皆古器之灵也。  

【古琴辨】古琴以断纹为证。盖琴不愈五百岁不断，愈久则断愈多然断有数等，有蛇腹断，有纹横截琴，相去或一寸，或二寸，节节相似，如蛇腹下纹。有细纹断，如发千百条，亦停匀多在琴之两傍，而近岳处则无之，有面与底皆断者。又有梅花断，其绞如梅花头，此为极古，非千余载不能有也一应漆器无断绞，而琴独有之者，盖他器用布漆，琴则不用；他器安闲，而琴日夜为弦所激，又岁久桐腐而漆相离破。断纹隐处虽腐，磨砺至再，重加光漆，其纹愈见。然真断纹如剑锋，伪则否。  

【伪作断纹】用信州薄连纸光漆一层，于上加灰，纸断则有效。或于冬日以猛火烘琴热，用雪罨激烈迸。或用刀刻画于上，虽可眩俗眼，然决无剑锋，亦易辨。  

【古砚辨】世之论砚者，皆曰多用歙石，盖未知有端溪。殊不知历世以来皆采端溪，至南唐李主时，端溪旧坑已竭，故不得已而取其次，歙乃端之次，其失一也。近时好事者作砚谱，惟分端溪上中下三岩，而不知下岩有旧坑无新坑。上中二岩则皆有新旧坑，于歙亦然，其失二也。世之论端溪者，惟贵紫色，而不知下岩旧沆，惟有漆黑青花种，初未尝紫色，无他耳，未曾睹古砚，其失三也。余虑世人贵直鉴而无心赏，故述古砚辨。为说端歙二溪，而不他及，端歙或强以为砚，宁不羞见子墨客卿乎？是说非古于砚者，其孰知乎？【古画辨】古人远矣。曹丕与吴道子近世人耳，犹不复见一笔，况顾陆之徒，其可得见之哉？是故论画，当以目见者为准。若还指古人曰此顾也，此陆也，不独欺人，实自欺耳。故言山水则当以李成、范宽。花果则赵昌、王友。花竹翎毛则徐熙、王筌、崔日、崔顺之流。马则韩伯时，牛则属范二，道士、仙佛则孙太古，神怪则石恪，猫犬则何尊师、周 。得此数家，以为奇妙。  

士大夫家或有收其妙迹者，价亦千金矣。何必远求太古之上，耳目所不及者哉？【辨名画】人物顾盼，语言花草，迎风带露，飞禽走兽，精神如真。山水林泉，清涧幽旷，屋庐深邃，桥路往来。山脚入水，陆明水源，来历分晓。有此数端，虽不知名，定妙手乎？【磨古剑】勿用水及粗石，用香油就细石上慢磨去锈，却用打铁炉边打下铁花三两，入木炭一两，水银一钱，同研细末掺剑上，以布片蘸油擦，久磨令光，绵拭净，以酥涂挂壁。  

点铜斑法砂 寒水石（各半两） 金丝矾（二钱） 胆矾（三钱）上为细末，以清盐水调，先将铜器用绿矾和盐水涂一次，火上烧。涂二次了却上药，令干，再上掘地作一坑，炭火烧令红，用醋以沃之，乃入铜器于内，以醋糟盖其上，乃掩以土。半月出之，洗干，用黄蜡揩，自有诸般颜色。  

【朱砂斑】先以古铜器于火上烧去油污，用好米醋涂之再烧去油，却以白矾、硼砂等分为末，醋和，乱点铜，用火烧之微红，以风木炭打磨，色如胭脂，甚好。  

【洗古铜】先将铜器以水洗净拭干，用捣罗过极细灰末遍擦，以硬靴刷刷之，然后用绵揩擦出色。  

磨镜白矾（六钱） 水银（一钱） 白锡（一钱） 鹿角灰（一钱）上将白锡入水银，和研如泥，淘白，入鹿角灰及明矾，研极细末用，如色青，再洗令白。  

画写镜法雌黄（一钱） 粉霜 砂（各一分）上细研，以胶水调，任意于镜上描画人物、花草、故事。候干，火烧片时，以磨镜药磨去，其画自见。  

【藏铁器不锈】以柜子油涂之，或白蜡磨之，藏锻石中，皆经久不锈。刀锈以木贼草擦之自去。  

【收铁针不锈】用 炭末（即杉木炭）收之不上锈。又法：以核桃壳烧灰和，收之不锈。铁锈以木炭磨之。钝以 炭擦之则快。  

【洗锡器】以 鸡毛热水擦之，其垢尽去。  

【硬锡】锡器以 砂、白矾、砒霜、盐水煮之，其硬如银。  

【铜器盛酒】久服之杀人，不多时者无害。  

【铅盒擦牙】擦牙散置铅盒内盛之，擦牙能乌须发。  

【磁石盆枕】用磁石为盆枕，至老而目不昏。  

【洗乳钵】乳钵研乳没、儿茶之类，欲洗净，以雪水洗之则净，夏月用碎冰洗之，或以泥土入盐洗之则净。  

【漆器】不可盛 菜，虽坚漆亦坏。  

【漆上洗朱】漆器上有朱红字，以盐擦之，则成红，水洗下。  

【洗琉璃】用酱汤洗之油自去。  

【釜鸣】釜不炊爨而自鸣者为异。若然炊爨而有声，此火激其水，水气蔽于甑，激发之有声，此理之常也，何足异哉？予乙卯岁寓南京大中桥，其邻肆以蒸饼为业，每早炊爨釜汤一遍，其鸣如龙嗡嗡，若闻远钟声，大而清亮，闻数里可爱。连鸣数十早，其余有闻之者，皆细声而已。  

【磨刀石】泥瓦用火 过，作磨刀石，能起锋。砖瓦松者亦妙。  

【染花梨木】苏木二两，锉碾，水二十盏，煎一盏以下渣，入铁浆三两同熬少时，瓷器收用。  

【柘木变乌】柘木以酒醋调矿锻石涂之，一宿则作间道乌木。  

【玉石膏】芸香入油熬化，入蛤粉末和成膏，粘玉石永不解。  

【漆桌荡迹】热碗足荡漆桌成迹者，以锡器盛沸汤冲之，其迹自去。碗盏口上有垢迹者，以盐擦之自去，柴灰擦之亦可。  

【篦胶】以牛皮胶化开，入干白面和调，粘篦子。  

【釜底煤并灶灾煤】煤浓欲去，不须以物刮，只以皂角数条于釜底烧烟，其煤自落。  

【琉璃盖】用新锅一口，水一桶，入明矾、晋矾各一斤，煮化煮好，素净瓷器不拘多少，放矾水内，煮三炷香听用。外用红花一斤，洗膏六七碗， 砂五钱，同膏熬。将煎煮器阴干入膏内翻动，煮红为度。  

***牧养类第九***  

孟子曰：鸡豚狗彘之畜，无失其时。以此为王道之始，则知牧养之道，诚养生之大端，食用之先务，而况牛资之以耕，马资之以战，尤有国有家者所当知也。昔陶朱公畜五 而致富，信乎牧养不可以无方矣。兹取切要者编为一篇，亦养生之一助也。  

【养鸡法】二月内先耕地一二亩，令熟，造秫粥洒之，以稻草盖其上，则自生虫。四围打墙，高丈许，棘遮其上。中打一路墙，平分其地。每边盖屋数椽，屋下悬筐，令鸡宿抱于内。左边虫尽驱而之右，右边先为之制而渔养之，右边虫尽，复驱之左。  

【养鸡生子不绝方】鸡生卵后，食内杂以麻子喂之，则常生不绝，不抱。生鸡欲不走，初来时便以清水濯足，放之不走。  

【鸡卵讨雄法】无雄鸡之家，母鸡生蛋毕，则将其蛋至灶前云：鸡蛋无雄，灶公讨雄。即以其蛋擦灶突上煤一指许收之，其子再抱出鸡皆雄而黑，屡验。若以铁斧置鸡抱蛋处，其雏出尽是雄鸡。鸡抱雏以十二月为上，正月次之。不失时则长成，过正月半者，多不育也。鸡生卵，晨则雄，暮则雌，日中生子亦雄。  

【栈鸡易肥】香油和面，捻成指尖大块，日与十数枚食之，复以土硫黄每次用末五分，拌饭喂之，不数日便肥。亦须寨住，勿令走。  

【宦鸡】时人谓之线鸡。以线缝者，常相随不离。  

【鸡知子午而唳】黄昏时鸡啼，主有天恩喜事，唯一更深啼者，为不祥。二更啼者，近子时，阳将动而声气所感，亦无妨也。雌鸡作雄鸡啼，亦为不祥。《易》曰：牝鸡之晨，惟家之索。言其妇夺夫权，而家必不兴也。  

【乌骨鸡】其舌乌即骨乌，舌不乌者但肉乌而已，不去为药。  

【倒翅鸡】雏鸡未翅者，以苕帚捍之，则翅毛倒生。  

【竹鸡避蚁】野山鸡而小者，名竹鸡，养之可避壁虱并白蚁，闻其声则绝影。  

【哮鸡】鸡食辛咸而作哮者，以鼠粪、香油灌之则愈。或以冬瓜叶喂之解。凡鸡病，以麻油灌之愈。瘟鸡病，以猪肉切细喂之愈。又法：以雄黄拌饭喂之愈。  

【雄鸡屎治阴证】凡阴证胀痛，四肢厥冷，急无药治，可取干雄鸡粪，铁锅炒极焦，烹以醇酒，滚十余沸，以绢布滤清酒，乘热饮尽，量服，痛即止，而手足寝热。盖鸡屎性热，而能回阳也。  

【鸡内金】即鸡腹内黄皮，能愈诸疥，生肌敛口，大有奇效。人家不以为意，并不收留，若知此而收之，遇疥病者用之，胜于乳、没、儿茶。  

【养鹅鸭法】鹅鸭宜过藏再伏者为种，大率鹅三雌一雄，鸭五雌一雄，抱皆一月鸡出，出时四五日勿震响。大鹅十子，大鸭二十子，小者减之。  

【相鹅鸭法】鹅鸭母，头欲小，口上吃有小珠，满五个多生子，二个次之。鹅鸭俱以生硫黄少许，拌饭喂之极肥。  

【栈鹅易肥法】作小屋置鹅于中，惟令头出，勿令转身，将稻子煮熟，任其饱食，勿住口，肥则自不食矣。大小麦皆须煮熟，不须与水。  

【鸽避邪】养鸽，窠坐向东南自旺，以盐水浸米食之，则不投别人家。干鸽亦治阴证伤寒，法与鸡屎同。  

【鹤避邪而致祥】养鹤要苑圃树亭，夜宿其下，得风露之清气，其声亮而肯鸣。诗曰：鸣鹤在阴，其子和之；我有好爵，吾与尔弥之。观鹤不可逼近，性嗜鱼，恐啄人目。鹤病，以鼠屎喂之愈。  

【燕来窠】主家兴。谚云：燕窠长，主吉昌。燕垒窠不干净，主田内草多。  

【鹊窠】鹊做窠于人家屋前树上，主其吉。窠低主水，窠高主旱。  

【鹊噪】接接连声，主有远客至，喜事来。故云干鹊知来而不知往。  

【养鹿】常喂豌豆则无病。鹿病，用盐拌豆料喂之愈。鹿尾血，凡遇小儿豆疥不出，用刺活鹿尾血少许于热酒中，与儿饮之则出。  

【养马】马性恶湿，而宜居高地。仲春放淫，顺其性也，季春必啖药。盛夏浸之水， ，以猪脂及犬胆汁，煮粥与食则肥。喂料要好，新草细切，谷豆要净。若热料须用冷水淘冷，方可拌食。每一夜须三四次起拌草料。喂水有三时，一曰朝饮，宜少与；次曰昼饮，酌其中；三曰暮饮，必任其意。凡饮水须用新水，切忌宿水、不洁水。冬月饮讫亦须骑骤，喂水不谨则成病。夏月汗，冬寒甚，皆宜节饮。却鞍最忌当风。每晨昏相其口色，以知冷热之候。  

***牧养类第九***  

马脑欲阔，臆欲平。食 欲宽，下唇欲宽。口叉欲深，上唇欲方。鼻欲宽大，眼下欲有肉。  

面欲如剥兔，眼如垂铃。胸骨欲圆，耳欲如削筒。颊骨欲圆，鬃欲细， 欲高。项欲长细而弯。  

排鞍欲浓，脊梁欲平。腰欲短促，砚骨欲平。胁骨欲密，腹欲平。汗沟欲深，尾欲端。尾骨欲短，外肾欲小。腿欲如琵琶，尾欲茸细。后脚欲曲，曲池欲深。鹿节欲曲，胫骨欲细。蹬肉欲浓，前脚欲直。蹄欲圆，掌欲高。马从额上白入口，害主。白马四蹄黑者凶。马目不四满，下唇急目赤睫乱者，皆咬人。反视马，善奔伤人。目小多邪，直视畏物善惊。驹出生无毛者，能行千里。  

马之良者曰骐骥，即千里马也。蹄趼日 。《尔雅》云： ，蹄趼，善升 。郭璞注曰：蹄如趼而健上山。秦时有 蹄苑，赤曰骝，青曰骐。马，金畜也。其蹄圆，其疾卧，起先前足。  

牛，土畜也。其蹄坼，其疾立，卧先前足。《造化权舆》云：夫干为马，坤为牛。干，阳物也，马蹄故圆。坤，阴物也，牛蹄故坼。阳病则阴胜，故马病则卧。阴病则阳胜，故牛病则立。马，阳物，故起先前足；牛，阴物，故起先后足，卧先前足。  

马瘦瘠方贯众每煮料取二枚同煮，食之瘦虫自出而马肥。  

马伤水中结一切病方川乌 草乌 白芷 瓜蒂 猪牙皂角 胡椒 麝香（少许）马疫病腹胀欲死方盐汁 井花水（各一升）和匀灌之，汗出可活。  

当用治马药品郁金 大黄 黄连 黄柏 黄芩 白药子 桔梗 甘草 山栀 贝母 知母（各等分）上为细末，每服二两，酒蜜调和灌之。  

【养牛】买牛宜择项长身短，胸大头小，膝低，脸毛不长，分脊高起，立足齐者良。牛角仰角短，方大仰弓，角纹精为上相。角圆纹细者滞钝。舌红齿白者益主。舌青黑者害主。前带抱喉者凶。前后无带者吉。牛袋深隐急，横出者凶。牛阴逆坚凶。牛尾稍长吉。耳角近促，不用管束；耳角去远，千里不转。面短者命促。牛鼻有横理者凶。脊欲尖敛，臀欲浓重者吉。分毛向前吉，向后命短，凶。大足、大尾、大肚吉。前足阔，后足近吉。生子卧面相向者吉。牛退齿，人不得知。见其齿脱，得之者吉。  

【造牛栏】用松栗木吉。地形干高连丑亥方吉。  

牛忽腹胀狂走触人方大黄 皮硝 黄连各为末，半两。鸡子清一个，酒一斗，和灌之。  

牛瘴气方用石南藤同芭蕉叶捣自然汁灌之。  

水牛气胀方白芷 茴香 桔梗 官桂（各一两） 苍术 细辛 芍药（各一两三钱） 陈皮（九钱）上为细末，每服一两。用生姜一两，盐一两，调水二升同煮温灌。  

水牛温热病方防风 桔梗 黄芩 黄柏 黄连 芍药 知母 贝母 栝蒌仁 郁金 明矾（各二两） 大黄（二两四钱）上为细末，每服二两，蜜一两，砂糖二两，生姜半两，水二升，同灌之，愈。  

牛疥癞方用荞麦秆灰，绿矾末，以香油调涂之。又方：以荞麦秆。疥，淋汁洗之愈。  

【养羊】羊性恶湿喜高燥，作栈宜高，常除恶秽。巳时放，未时收。不宜早放，食露水则生疮。  

凡羊，以腊月、正月生者良。十一月、二月生者次之。大率十口三羝，羝少不孕，多则乱群。  

【羯羊肉补虚】《汤液本草》云：虚者补之，人参、羊肉之类。  

【乌羊肝明目】明目羊肝丸，取其肝以补肝。盖肝虚则目暗，羊肝尤能大补也。羊肉补虚，肝可知也。  

【养犬】黄色为上，黑色次之。不宜高硕。高者，上桌上灶，不宜养。白犬年久作祟。秋生者，夜知觉。冬生者，夜多寐。黑犬，四足白者，凶，前二足白者吉。青灰犬黄者吉。犬生一子，其家必兴旺。谚云：犬生一子家富贵。六月六日河中洗犬，不生蝇。犬肥大者可食。犬肉性温热，所以能补人，故名地羊。老人尤宜食之。  

【治犬虱】用朝脑涂皮毛上，以箱合之时刻，虱俱落地。  

【养猪】喂猪多用酒糟、麦麸，煮管仲末食之，十日大肥。人家养一母猪，则一岁不须市肉。  

谚云：小猪放，大猪栈。言其小猪放走而速长大，大猪栈喂多睡而易肥。南方花猪，俗云食之惹风疾，发故疾。北方花猪，食之甜美，其价倍于乌猪，试之果然。猪首能发上焦风热痰疾如神，头面素有风火者，切忌之。猪蹄汤下乳最效。产妇无乳，宜用葱花椒料烹食。  

【治猪发瘟】皂角为末，一二钱，两人有力者按倒病猪，用角末吹入两鼻孔，任其打嚏，出汗方止。不愈者，再用皮硝水煮糠，食之愈。又法：用白萝卜连菜喂之愈。  

【养猫】初乞小猫归，与猪肝一二片，携猫出门外，用细竹枝鞭之，放回家。再与肝二片。  

如此数次，永不走。猫，黑黄者为上，玳瑁次之，其余如常。喂猫勿用咸味，恐生癞。  

【相猫法】歌曰：猫儿身短最为良，眼用金银尾用长。面似虎威声用喊，老鼠闻之急避藏。  

又曰：露爪能翻瓦，身长会走家。嘴尖鸡绝种，尾大懒如蛇。一法：看猫口内上 有九坎者，善捉鼠。八坎者次之，七坎者又次之，五坎者不捕鼠。  

【治猫瘦不吃饭】用陈皮末四五分，米汤调喂之，吐出痰便愈。  

【猫生癞】用柏子油涂之二三次即愈。猫忌猪肉，恐生癞。  

【猫生虱蚤】用桃叶捣烂擦其皮毛，仍置瓶中薰之，猫头露出瓶外。又法：以朝脑擦之自落。  

猫在灶突及火边睡，用猪肠入些硫黄末煨熟喂之，不近火。猫生一子亦吉。  

【猫睛午则竖，暮则圆】《西阳杂俎》曰：猫目睛旦暮圆，午则竖敛如线。  

***杂着类第十***  

【霞外杂俎】嘉靖丁酉初，予有蜀台之役。一日泊舟空 滩上，以候风色。乃野服登岸眺望。由曲径窈窕，入平林，度石梁，又斗折而西行数百步，见峭壁攒峰，如屏如 。中有石潭，水色幽幽，可鉴须眉。潭上有石笋骈立，势欲坠。有泉出石窦，若喷雪花，潺潺落潭中。傍有盘石如席，石傍有古松三株，虬枝奇崛，绿阴葳蕤。予欣然会心，乃小甜石上，以观泉流。俄有一翁曳杖而来， 然山人之婆，似有道气者。予揖而与之坐，款语移时，因问翁知摄生之要乎？翁曰：吾每日只服一剂快活无忧散，或遇事不如意，则服一剂和气汤。又问：翁居闲处独，亦观书杏？翁曰：吾壮服膺九字经，今耄矣，惭负此经多矣。又问：翁于世亦有求乎？翁曰：人生分定，机关计较，都不济事，俟命而已。吾何求乎？已而苍然暮色，自回山而出。予遂与翁别。翁袖中探此书授予，且告曰：此铁脚道人所纂也。敢以为上客之寿。予返而登舟，取所授书阅之。翁石上所语者，般般在焉。连日三复，爱其言简易警策，若终身行之，受用不了。因命人楷书数通，以寄乡关亲友。东谷居士敖英书于瞿塘峡口舟中。  

快活无忧散除烦恼 断妄想上二味等分，为极细末，用清净汤调下。此方药味虽少，奏功极大，且药性不寒不热，不苦不辛，不必远求产药之区，自我求之，自我得之。虽《神农本草》所未载，东垣、丹溪所未论及，自是人间一种妙药。苟能日服一剂，胜服四君子汤百剂也。凡合此药，先要洒扫一净室，窗棂虚明，前列小槛，栽花种竹，贮水养鱼。室中设一几一榻，一蒲圆，每日踟趺而静，瞑目调息，服其前药，至二三炷香，任意所适。或散步空庭，迎风弄月，或展玩法帖名画，或歌古诗数首。  

倦时则啜苦茶一瓯，就枕偃卧。久久觉神气清爽，天君泰然。不知人间有烦恼，不见我心有烦恼，则效可睹矣。  

和气汤 专治一切客气、怒气、怨气、抑郁不平之气。  

先用一个忍字 后用一个忘字上二味和匀，用不语唾咽下。此方先之以忍，可免一朝之忿也；继之以忘，可无终身之憾也。  

服后更饮醇酒五七杯，半酣尤佳。  

九字经勿欺心 谨言语 守廉耻此经字约而义博，知之甚易，行之甚难。能实践之可为君子。  

【孔子沽酒市脯不食】郑康成训沽为榷沽之沽。朱夫子曰：沽、市，皆买也。盖从郑注。  

《诗》云：无酒沽我。毛氏注谓：一宿酒曰沽。盖三代无沽酒者，至汉武帝时方有榷沽，则沽酒似以一宿酒为是。  

### 通用诸方补遗  

八白散 治劳汗当风，寒薄郁痤 点之类。  

白丁香 白芨 白僵蚕 白牵牛 杜蒺藜 新升麻（内白者佳） 三奈 白茯苓 白附子白芷 白蔹（各半两）上为细末，至夜津调涂面，明旦以莹肌如玉散洗之。  

莹肌如玉散 治 点粉刺之类，并去垢腻，润泽肌肤。  

楮实子（五两） 白茎（一两） 升麻（内白者；半两） 甘松（七钱） 白丁香 砂仁（连皮。各半两） 糯米（一升二合，为末） 三奈（三钱） 绿豆（五两，研为末） 肥皂角（三斤，水湿炙干，再湿再炙，去皮及子，得二斤为末，另筛入药）上六味为末，入糯米粉、绿豆末、皂角末同和匀擦面。  

面油摩风膏麻黄（三钱） 升麻 防风 白蔹（各二钱） 白芨 羌活（各一钱） 香油（半斤）上六味入檀香、当归各一钱，用绵包定，入油中熬之，用银石器熬得所，澄清去渣，入黄蜡一两，溶化提起，入麝少许。  

香身丸 治人身汗气、恶气、口齿气。  

零陵香 藿香（各二两） 白芷 丁香 香附子 当归 槟榔 益智仁（各一两） 甘松官桂（各半两） 白豆蔻（三钱） 麝香（三分）上为末，炼蜜丸，如豆大，噙化，久则透体皆香。  

乌云煎 治女人发黄不润，用此妙不可言。  

香油（二斤） 柏子油（二两，另贮） 诃子（半两） 没石子（六枚） 百药煎（三两）倍子（炒黑，一两） 酸石榴皮 旱莲草（各半两） 猪胆（二枚，另贮） 胆矾（一钱）上为粗末，先将香油锅内熬数沸，然后将药末下入油内熬，少时倾出，汕入罐内，微冷入柏油搅匀，渐冷下后项细料药，甘松、三奈、白芷、 本、零陵香、藿香（各三钱）为粗末，绢囊盛之，入油浸。每日搅三次，如此十日后，先一日以灰汤洗发净，次日捺油，不数日其发黑绀，润泽香美，永不惹灰，更不须再洗。  

香肥皂 （北京本司方）肥皂（不拘多少，劈作两边，用清水煮干，取起晒半干，切碎，晒极干为末） 檀香 真排草甘松 三奈 白芷 细辛 辛夷 本 独活 丁香 广零陵（各半两）为末等分，同肥皂末对半，炼蜜为丸用。去雀斑加鹰条白丁、白蒺藜、木贼、密陀僧。  

福建香茶饼 醒宿酒，利疾顺气生津。  

檀香 沉香（各末，二钱） 孩儿茶（一两） 白豆蔻 细茶 甘草（各末，半两） 冰片（二分）炼蜜，糯米糊丸，粟米大，噙化。  

合香 （南京回回方）真排草 檀香（各四两） 牙香（二两） 沉香（三钱） 藿香（单枝者，二两） 广木香（二钱） 丁香 甘松（各半两） 酥合油（一两） 广零陵（一两） 麝香（一钱）为末和匀。  

衣香 （解汗气）甘松 三奈 白芷（各一钱） 细辛 本 独活（各□两） 陈皮 官桂 辛夷花 川芎 黄芩 大黄上为粗末，日久再研细末尤香。  

（北京）上科香肥皂（五分一片）肥皂（十斤） 檀香（一斤） 排草（一斤） 沉香（半斤） 丁香（三两） 黄烟（一两）零陵香（二两） 甘松 三奈（各二两） 白芷（四两） 藿香（二两） 官桂（二两） 细辛辛夷花 天花粉 本（各一两） 梅桂花（四两） 片脑（半两） 白丁香 鹰条（各半两）麝香（一两） 白芨面（二斤半） 炼蜜（五斤）约和匀，作八百丸。  

香肥皂白芷 朝脑 甘松 三奈 细辛 藿香 熟枣（各一两） 猪胰（另捣如泥） 肥皂（半斤，煮干为末）上为末，炼蜜丸，弹子大用。  

玉容丸白芨 白附子 石榴皮 东瓜仁 大枣（去皮核。各一两）以好酒浸三日，早起洗面毕，洗之如玉。  

八仙茶粳米 黄粟米 黄豆 赤小豆 绿豆（五件各炒香。各一斤，为末） 细茶（一斤） 芝麻（五合） 花椒（一合） 小茴香（一合） 白干姜（一两，炮） 白盐（炒，一两）以上十一味俱为细末，和合一处。  

白面（炒黄色，与十一味等分拌匀，与后项点汤服） 胡桃、松子、枣子、瓜仁、白砂糖之类任意加之。每服二三匙，白汤点用。  

（上料）安息香方 （北京本司制法）檀香（八斤） 排草（四斤） 沉香（一斤） 丁香 乳香 黄烟 兰苔 木香（各十两）麝香（三两） 酥合油（一斤） 安息香（五两） 榄油（二斤） 白芨面 蜂蜜（五斤）上各为细末，以酥、榄、息香和蜜熬化，渐渐下香末，调和得所，作柄上阴晾一日，晒干收。  

（中料）安息香檀香（四斤） 排草 牙香（各三斤） 零陵香 上草 青远皮（各一斤） 丁香 兰苔乳香 黄烟 木香（各六两） 麝香（一两六钱） 酥合油（半斤） 榄油（二斤） 白芨面蜂蜜（各四斤）外加沉速一斤为上中料，制法同前。  

（下料）安息香千香料（十斤） 芸香（五斤） 红柏面（六斤） 茅香面（四斤半） 牙香（七斤） 青远皮（二斤） 零陵香（二斤） 上草（即马细辛） 兰苔（各二斤） 白芨面（四斤半） 榄油（四斤） 蜂蜜（四斤）制法同前。  

龙挂香饼料檀香 沉香（各二斤） 排草（一斤） 乳香 木香 丁香 兰苔（各四两） 黄烟（六两）麝香（八钱） 炭末（半斤） 酥合油（十二两） 榄油（六斤） 蜜（六斤）上和法如前。  

扇坠香檀香 沉香（各二斤） 排草（半斤） 零陵香 丁香 酥合油（各半两） 桂枝 黄板（即黄速）甘松 三奈 白芷（各四两） 麝香（一两） 冰片（半两） 白芨面（一斤） 蜜（四斤）调和得所做之。  

干灯乳香 硫黄 松香 干漆（各一两） 黑豆末（四两） 硝石（半斤）上为末，生漆为丸，如皂角子大。铁板上点烧一丸，一昼夜不灭。  

水灯硝石 滑石 枯矾 硫黄 枇杷叶（各等分）上为末，先将油水各一碗，慢火，以槐枝搅匀。次入药末半两，又搅匀，点灯焰高，如法不灭。  

风前点灯干漆 石硫黄 硝石（各一两） 沥清 黑豆末 黄蜡（各三两）上为末，先将沥清、蜡化成汁，入药末，用布条子蘸作烛，点在风前不灭。  

灯光虹贯白项蚯蚓二条，以午上杨枝贯之，浸香油内，过三七日后用点灯，两虹光相贯可爱。  

造兽灰硬灰末 铁屎末（各十斤） 生芙蓉（三斤）上为末合捣，入精米胶和，捏作兽形晒干，以燃炭烧，亦停三日不灭。如不用，以冷灰消之。  

难消灰炭（为末） 块子锻石（ 水搅取浓汁）上将灰汁和炭末，用竹筒作两半合定，实炭成条脱出，晒干烧用，终日不消。欲作兽形，任意为之。  

湘子煮袍鞋茯苓 管仲 天仙子 野狼毒 五灵脂 草乌 白矾（各一两）上为末，水一桶同药下锅，煮袍一领，鞋一双，汁尽晒干，不透风寒。夏凉，不漏水。  

跌打伤重灭瘢痕法熟麻油（半碗） 黄酒（一碗） 桃仁（去皮尖研，三钱） 没药（五分）上同煎数沸，服毕卧火烧热地上一夜，疼止肿消，无痕迹。  

救荒法黑豆（一升） 管仲（一斤）以管仲细锉，同豆相拌，煮熟去管仲，晒豆干，有余汁又入豆，食尽又晒豆干收之，每用五七粒，空心嚼服，任食百草枝叶，松柏尤美，可味可饱。  

避难止小儿啼以绵为小球，随儿大小为之。甘草浓煎汁或煮胶，枣浸过有甜味，随身带之，临时以唾津润透，置儿口中，过则去之。  

## 卷之九十九

### 养生余录（上）  

***总论养生篇***  

夫人禀二仪之气，成四大之形。愚智贵贱则别，养生惜命皆同。贫乏者力微而不逮，富贵者侮傲而难持；性愚者未悟而全生，智识者或先于名利。自非至真之士，何能达保养之理哉？其有浓薄之伦，亦有矫情冒俗，口诵其事，行已违之。设能有行者，不逾晦朔，即希长寿，此亦难矣。  

是以达人知富贵之矫傲，故屈迹而下人；知名利之败身，故割情而去欲；知酒色之伤命，故量事而撙节；知喜怒之损性，故豁情以宽心；知思虑之销神，故损情而自守；知语烦之侵气，故闭口而忘言；知哀乐之损寿，故抑之而不有；知情欲之窃命，故忍之而不为。若加之寒温适时，起居有节，滋味无爽，调息有方；精气补于泥丸，魂魄守于脏腑；和神保气，吐故纳新；嗜欲无以干其心，邪淫不能惑其性，此则持身之上品，安有不延年者哉？形者，气之函也，气虚则形羸；神者，精之成也，精虚则神悴。形者，人也，为万物之最灵；神者，生也，是天地之大德。最灵者万物之首，大德者为天地之宗。万物以停育为事，天地以清净是务。故君子养其形而爱其神，敬其人而重其生，莫不禀于自然，从于自本，不过劳其形，不妄役其神。  

夫人只知养形，不知养神；不知爱神，只知爱身。殊不知形者，载神之车也，神去则人死，车散则马奔，自然之至理也。  

五色重而天下爽，珠玉贵而天下劳， 帛通而天下倾。是故五色者，陷目之锥；五音者，塞耳之推；五味者，截舌之斧。  

华佗善养生，弟子广陵吴普、彭城樊阿受术于佗。佗语普曰：人体欲得劳动，但不当使极耳。  

人身常摇动，则谷气消，血脉流通，病不生，譬犹户枢不朽是也。  

人所以得全其生命者，以元气属阳，阳为卫；以血脉属阴，阴为荣。荣卫常流，所以常生矣。  

又曰：荣卫即荣华气脉，如树木芳荣也。荣卫脏腑，爱护神气，得以经荣，保于生路。又云：清者为卫，浊者为荣。荣行脉中，卫行脉外，昼行于身，夜行于脏，一百刻五十周，至平旦大会两手寸关尺。阴阳相贯，常流如循其环，始终不绝，则人生。故当运用调理，爱惜保重，使荣卫周流，神气不竭，可与天地同寿矣。  

树衰培土，阳衰阴补。含育元气，慎莫失度。（注云：无情。）若草木至衰朽，即尘土培之，尚得再荣。又见嫩枝接续老树，亦得长生，却为芳嫩。用意推理，阳衰阴补，是以宜之。衰阳以少阴补而不失，取其元气津液引于我身，即颜复童矣。童女少女正气未散，元和才一，遇之修炼其百倍，切忌自己元气流奔也。（出《罗公三峰歌》）人之情性为利欲之所败，如冰雪之曝日，草木之沾霜，皆不移时而消坏矣。冰雪以不消为体，而盛暑移其真；草木以不凋为质，而大寒夺其性。人有久视之命，而嗜欲减其寿。若能导引尽理，则长生罔极。（《保圣纂要》）神者，魂也，降之于天；鬼者，魄也，经之于地。是以神能服气，形能食味。气清则神爽，形劳则魄浊。服气者绵绵而不死，身飞于天；食味者混混而往往，形归于地，理之自然也。  

专精养神，不为物杂，谓之清；反神服气，安而不动，谓之静。割念以定志，静身以安神，保气以存精。  

思虑兼亡，瞑想内视，则身神并一。身神并一，则近真矣。  

有者因无而生，形者须神而立。故有为无之功。形者，神之宅，莫不全宅以安生，修神以养神。若气散归空，游魂为变。火之于烛，烛靡则火不居；水之于堤，堤坏则水不存。魂劳神散，气竭命终矣。  

我命在我，不在于天。但愚人不能知此道为生命之要。所以致百病风邪者，皆由恣意极情，不知自惜，故损生也。譬如枯朽之木，遇风则折；将崩之岸，值水先颓。今若不能服药，但知爱精节神，亦得一二百年寿也。  

夫禀气含灵，惟人为贵。人所贵者，盖贵于生。生者神之本，形者神之具。神大用则竭，形大劳则毙。若能游心虚静，息虑无为，候元气于子时，道引于闲室，摄养无亏，兼服良药，则有年耆寿，是常分也。如恣意以耽声色，役智而图富贵，得丧荣于怀抱，躁挠未能自遗，不拘礼度，饮食无节，如斯之流，宁免夭伤之患也？（《养生延年录•序》）人生而命有长短者，非自然也，皆由持身不谨，饮食过差，淫快无度，忤逆阴阳，魂神不守，精竭命衰，百病萌生，故不终其寿。（《养生延年录》）五谷充饥体而不能益寿，百药疗疾延年而不能甘口。充饥甘口者，俗人之所珍；苦口延年者，道士之所宝。  

百病横夭，多由饮食。饮食之患，过于声色。声色可绝而逾，饮食不可废一日。为益亦多，为患亦多。  

体欲常劳，食欲常少。劳无过极，少无过虚。去肥浓，节咸酸，减思虑，损怒气，除驰逐，慎房室，武氏行之有效。  

人受气，虽不知方术，但养之得理，常寿一百二十岁。不得此者，皆伤之也。少复晓道，可得二百四十岁；复微加药物，可得四百八十岁。养寿之法，但莫伤之而已。夫冬温夏凉，不失四时之和，所以适身也。重衣浓褥，体不堪苦，以致风寒之疾；浓味脯腊，醉饱厌饫，以致聚结之疾；美色妖厌，嫔外家盈房，以致虚损之祸；淫声哀音，怡心悦耳，以致荒耽之惑；驰骋游观，弋猎广野，以致狂荡之失；谋得战胜，兼弱取乱，以致骄逸之败。盖圣贤诚究其理也。然养生之具，譬如水火，不可缺，过反为害。  

喜怒损志，哀戚损性，荣华惑德，阴阳竭精，皆学道之忌，仙法之所疾也。虽还精胎息，仅而补之，内虚已彻，犹非本真。《真诰》曰：善摄生者，卧起有四时早晚，与居有至和之常制。  

筋骨有偃仰之方，闲居有吞吐之术。流行荣卫有补泻之法，节宣劳逸有与夺之要。忍怒以养阴气，抑喜以养阳气。然后先将草木以救亏缺，服金丹以定不穷。养性之道尽于此矣。  

食能排邪而安脏腑，神能爽志以资血气。摄生者气正则味顺，味顺则神气清，神气清则含真之灵全，灵全则五邪百病不能干也。故曰：水浊鱼瘦，气昏人病。夫神者生之本，本者生之具。  

大用则神劳，大劳则神疲也。  

食谷者智能聪明，食石者肥泽不老，谓炼五色石也。食芝者延年不死，食元气者地不能埋，天不能杀。是故食药者与天地相配，日月并例。  

少不勤行，壮不竞时，反而安贫，老而寡欲。闲心缓形，养生之方也。或疑者云：始同起于无外，终受气于阴阳，载形魄于天地，资生长于食息，而有愚有智，有强有弱，有寿有夭，天耶？人耶？解者曰：夫形生愚智，天也；强弱寿夭，人也。天道自然，人道自己。始而胎气充实，生而乳食有余，反而滋味不过，壮而声色有节者强而寿；始而胎气虚耗，生而乳食不足，长而滋味有余，壮而声色自放者弱而夭。生长全足，加之导养，年未可量。  

夫神者生之本，形者生之具也。神大用则竭，形大劳则敝。神形早衰，欲与天地常久，非所闻也。故人所以生者神也，神之所托者形也。神形离别则死，死者不可复生，离者不可复返，故乃圣人重之。  

夫养之道有都领大归。未能具其会者，但思悔，与俗反则暗，践胜辄获过半之功矣。有心之徒可不察欤？（太史公司马论）世人不终耆寿，咸多夭殁者，皆由不自爱惜，忿争尽意，邀名射利。聚毒攻神，内伤骨髓，外乏筋肉，血气将无，经脉便壅。内里空疏，惟招众疾，正气日衰，邪气日盛矣，不易，举沧波以熄炷火，颓华岳以断涓流，语其易也，甚于兹矣。名医叙病论尽无事者，夜不张道人年几十旬，甚翘壮也。云：养性之道，莫久行久坐，久卧久听，莫强饮食，莫大醉饱，莫大忧愁，莫大悲思。  

此所谓能中和。能中和者必久寿也。  

天下莫我知也，无谓幽冥；天知人情，无谓暗昧；神见人心，微言小语，鬼闻人声。犯禁满千，地收人形。人为阳善，正人报知；人为阴善，鬼神报知。人为阳恶，正人治之；人为阴恶，鬼神殛之。故天不欺人根据以向。（《养生延命寿》）气者，身之根也。鱼离水必死，人失道岂存。是以保生者务修于气，受气者务保于精。精气两存，是名保真。（《延陵君修养大略》）修身之法，保身之道，因气养精，因精养神。神不离身乃常健。（《太上老君说内丹经》）眼多视则贪资，口多言则犯难，身多动则淫贼，心多饰则奢侈。未有用此四多而天下成治者也。  

五色令人目盲，五音令人耳聋，五味令人口爽，驰骋田猎令人心发狂，难得之货令人行妨。  

是以圣人为腹不为目，故去彼取此。然至道之精， 冥冥；至道之极，昏昏默默。无视无听，抱神以静，形将自正。必静必清，无劳汝形，无摇汝精，乃可以长生。目无所见，耳无所闻，心无所知，汝神将守形，形乃长生。（《庄子》）圣人休休焉则平易矣，平易则恬 矣。平易恬 则忧患不能入，邪气不能袭，故其德全而神不亏。  

养志者忘形，养形者忘利，致道者忘心矣。  

目欲视色，耳欲听声，口欲蜜味，志气欲盅。人上寿百岁，中寿八十，下寿六十。除病哀死丧忧患，其中开口笑者，一月之中不过四五日而已矣。天与地无穷，人死者有时。操有时之具，而托与无穷之间，忽然无异骐骥之驰过隙也。不能悦其志意，养其寿命者，皆非通道者也。  

凝心虚形，内观洞房，抱玄念神，专守真一者，则头发不白。未有以百思缠胸，寒热破神，营此官务，常此风尘，口言吉凶之会，身排得失之门。众忧若是，万虑若此，虽有真心　以之不笃，抱道不行，握宝不用，而自然望头不白者，亦希闻也。眼者身之镜，耳者体之牖。视多则镜昏，听众则牖闭。面者神之庭，发者齿之华。心悲则面焦，脑减则发素，所以示神内丧，真精损极也。  

礼年七十悬车。悬车者，以年至虞渊，如日之昏，体气就损，神候方落，不可复劳形体于风尘，役方寸于外物矣。  

夫学生之道，当先治病，不使体有虚邪，及血少脑减津液凝滞也。不先治病，虽服食行气，无益于身。  

心欲安静，虑欲深远。心安静则神策生，虑深远则计谋成。心不欲躁，虑不欲浅。心躁则精神滑，虑浅则百务倾。  

全汝形，抱汝生，无使汝思虑营营。若此绪年，或可以及此言。出《亢仓子》，注云：萤营，动不息也。绪，终也。全角抱生，不运思虑，心气冥寂，道自居之。若此永年，可及此言也。  

水之性清，吐者扣之，故不得清。人之性寿，物者扣之，故不得寿。  

夫香美脆味，浓酒肥肉，甘口而疾形；曼理皓齿，悦情而损精。故云：去甚去泰，身乃无害。  

（《韩非子》）夫喜怒音，道之衰也；忧悲者，德之失也；好憎者，心之过也；嗜欲者，生之累也。人大怒破阴，大喜坠阳；暴气发喑，惊怖为狂；忧悲焦心，疾病乃成。人能除此五者，即合神明。神明者得其内，得其内者五脏宁，思虑平，耳目聪明，筋骨劲强。  

学道之人聊且均调喜怒之情。虽有喜，勿至荡动湛然之性；虽有怒，勿至结滞浩然之气。  

遣妄情，如刀伐木，非一斧可倒；求真理，如食之充肠，非一口可饱。修道积功，大率如此。  

灌园所以养蔬也，驱禽所以养果也。养生之士岂不如养蔬养果之人乎？较其理之轻重，何如哉？养生大要，一曰啬神，二曰爱气，三曰养形，四曰导引，五曰言语，六曰饮食，七曰房室，八曰反俗，九曰医药，十曰禁忌。过此以往，义可略焉。  

人不欲使乐，乐人不寿。但当勉强为力所不任。举重引强掘地，若此倦而不息，以致筋骨疲竭耳。然劳胜于逸乐也，能从朝至暮，常有所为，使之不息乃快。但觉极，当息。息复为之。此与导引无异也。夫流水不腐，户枢不朽者，以其劳动数故也。饱食不用坐与卧，欲得行步，务作以散之。不尔，使人得积聚不消之疾，及手足痹蹶，面目黧皱，必损年寿也。  

先除欲以养情，后禁食以存命。是知食胎气，饮灵元，不死之道，返童远年。此盖圣人之所重也。  

我命在我，保精爱气，寿无极也。  

无劳尔形，无摇尔精，归心静默，可以长生。  

一阴一阳之谓道，三元二合谓之丹，逆流补脑谓之还，精化为气谓之转。一转一易一益，每转延一纪之二，九转延一百八岁。  

阴阳之道，精液为宝，谨而守之，后天为老。  

子欲长生，当由所生之门，游处得中，进退得所，动静以法，去留以度，可以延年而愈疾矣。  

以金理金，是为真金；以人理人，是为真人。人常失道，非道失人；人常去生，非生去人。  

要常养神，勿失生道，长使道与生相保，神与生相保，则形神俱久矣。  

故性命之根，诚有极也；嗜欲之性，固无穷也。以有极之性命，逐无穷之嗜欲，亦自毙之而己矣。  

德以形为车，道以气为马，魂以精为根，魄以气为户。形劳则德散，气越则道叛。精消魂散，气动魄微。是以静形爱气，全精宝视，道德凝密，魂魄固守。  

夫长生久视，未有不爱精保气能致之。阴丹内御之道，世莫得知。虽务于气，而不解绝情欲，亦未免殃矣。  

天地以生成为德，有生所甚重者身也。身以安乐为本，安乐所以致者，以保养为本。世之必本其本，则本必固。本必固，疾病何由而生？夭横何由而至？此摄生之道，无逮于此。夫草木无知，尤假灌溉，矧人为万物之灵，岂不资以保养？然保养之义，其理万计，约而言之，其术有三：一养神，二惜气，三堤疾。忘情去智，恬 虚无，离事全真，内外无寄。如是则神不内耗，境不外惑，真一不杂，神自宁矣。此养神也。抱一元之本根，固归真之精气，三焦定位，六贼忘形，识界既空，大同斯契，则气自定矣。此惜气也。饮食适时，温凉合度，出处无犯于八邪，寝寐不可以勉强，则身自安矣。此堤疾也。三者甚易行，然人自谓难行而不肯行。如此，虽有长生之法，人罕敦尚，遂至永谢。是以疾病交攻，天和顿失，圣人悯之。  

夫安乐之道，在能保养者得之。况招来和气之药少，攻伐之药多，不可不察也。是知人之生须假保养，无犯和气，以资生命。缘失养护，便致病生。苟或处治乖方，旋见颠越。防患须在闲日，故曰：安不忘危。此圣人之预戒也。  

摄养之道，莫若守中，守中则无过与不及之害。经曰：春秋冬夏四时阴阳，生病起于过用。  

盖不适其性而强云为，逐强处则病生。五脏受气，盖有常分，用之过耗，是以病生。善养生者既无过耗之弊，又能保守真元，何患乎外邪所害也？故善服药不若善保养。世有不善保养，又不善服药，仓卒病生，而归咎于神天。噫！是亦未尝思也。  

夫未闻道者放逸其心，逆于生乐，以精神徇智巧，以忧畏徇得失，以劳苦徇理节，以身世徇财利。四徇不去，心为之病矣。极力劳形，躁暴气逆，当风纵酒，食嗜辛咸，肝为之病矣。恣食生冷，温凉失度，久坐久卧，大饱大饥，脾为之病矣。呼叫过常，辩争陪答，冒犯寒暄，好食咸辛，肺为之病矣。久坐湿地，强力入水，纵欲劳形，三田漏溢，肾为之病矣。五病既作，故未老而羸，未羸而病，病至则重，重则必毙。呜呼！是皆弗思而自取之也。卫生之士，须谨此五者，可致终身无苦。经曰不治已病治未病，正为此矣。  

夫善养生者养内，不善养生者义外。养外者实外，以充快悦泽贪欲恣情为务，殊不知外实则内虚也。善养内者实内，使脏腑安和，三焦各守其位，饮食常适其宜。故庄周曰：人之可畏者，衽席饮食之间，而不知为戒者也。若能常如是畏谨，疾病何缘而起？寿考焉得不长？贤者造形而悟，愚者临病不知，诚可畏也。  

黄帝问岐伯曰：余闻上古之人，春秋皆度百岁，而动作不衰；今时之人，年至半百而动作皆衰者，时世畏耶？人将失之耶？岐伯对曰：上古之人，其知道者，法于阴阳，和于术数，饮食有节，起居有常，不妄作劳，故能形与神俱，而尽终其天年，度百岁乃去。今时之人不然也，以酒为浆，以妄为常，醉以入房，以欲竭其精，以耗散其真，不知持满，不时御神，务快其心，逆于生乐，起居无节，故半百而衰也。  

夫四时五行，以生长收藏，以生寒暑燥湿风。人有五脏，化为五气，以生喜怒悲忧恐。故喜怒伤气，寒暑伤形，暴怒伤阴，暴喜伤阳。厥气上行，满脉去形。喜怒不节，寒暑过度，生乃不固。故重阳亡阳，重阴亡阴。故曰：冬伤于寒，春必病温；春伤于风，夏必泄泻；夏伤于暑，秋必病疟；秋伤于湿，冬必咳嗽。  

王充年渐七十，乃作养生之书，凡十六篇。香气自守，闭明塞聪，受补自精，服药导引，庶几获道。  

太上养神，其次养形。神清意平，百节皆宁，养生之本也。肥肌肤，充腹肠，开嗜欲，养生之末也。  

凡生之长也，顺之也。使生不顺者，欲也。故圣人必先适欲。（适，节也。）室大则多阴，台高则多阳。多阴则蹶，多阳则痿。蹶者，逆寒疾也，痿 不能行，刈阴阳不适之患也。是故先王不处大室，不为高台，味不众珍，衣不 热， 热则理塞，（脉则闭结。）理塞则气不达。味众珍则胃充，胃充则中大鞔，中大鞔则气不达。以此求长生者其可得乎？天生阴阳寒暑，四时之化，万物之变，莫不为利，莫不为害。圣人察之以便生，故精安乎形，而年寿长焉。长也者，非短而续之者也，毕其数也。毕数之务，在去乎害。何谓去害？大甘大酸大苦大辛大咸，五者充形，则生害矣；大喜大怒大忧大恐大哀，五者接神，则生害矣；大寒大热大燥大湿大风大雾，六者动精，则生害矣。（诸言大者，皆谓过制。）故凡养生，莫若知本，知本则疾无由至矣。  

劳者，劳于神气；伤者，伤于形容。饥饱过度则伤脾，思虑过度则伤心，色欲过度则伤肾，起居过度则伤肝，喜怒悲愁过度则伤肺。又风寒暑湿则伤于外，饥饱劳役则败于内。昼感之则病荣，夜感之则病卫。经内联外，交运而各从其昼夜，始劳于一，一起为二，二传于三，三通于四，四迁于五，五复返一。一至于五，邪乃深藏，真气大失，使人肌肉消，神气弱，饮食减，行步难。  

及其如此，则虽有命，亦不能生也。  

夫人禀天地阴阳而生者，盖天有六气，人有三阴三阳而上奉之；地有五行，人以五脏六腑而下应之。于是资生皮肉筋骨、精髓血脉、四肢九窍、毛发齿牙唇舌，总而成体。外则气血循环，流注经络，喜伤六淫；内则精神魂魄志意思，喜伤七情。六淫者，寒暑燥湿风热是；七情者，喜怒悲思惊。若持护得宜，怡然安太；役冒非理，百 生焉。  

物之最灵，唯其人也。身者乃神化之本。精于人也，若水浮航；气于人也，如风杨尘；神于人也，似野马聚空。水涸则航止，风息则尘静，野马散而火空。长有精能固，无气能盛物。精气神三者，心可不动。其变化也，外忘其形，内养其神，是谓登真之路。嗜欲纵乎心，孰能久去？哀乐伤乎志，孰能久忘？思虑役乎神，孰能久无？利禄劳乎身，孰能久舍？五味败乎精，孰能久节？酒醴乱乎情，孰能久绝？食佳肴，饮旨酒，顾以姝丽，听以淫声，虽精强而反祸于身，耳目快而致乱于神，有百端之败道。夫一介而希真，安有养身之验耳？夫学道者，外则意不逐物移，内则意不随心乱，湛然保于虚寂造化清净之域。譬如起屋之劳，假一息之形气尚苏，神归其清，而况契于道保真丹所哉？彭祖曰：养寿之道，但莫伤之而已。夫冬温夏凉，不失四时之和，所以适身也；美色淑姿，幽闲娱乐，不致思欲之惑，所以通神也；车服威仪，知足无甚，所以一志也；八音五色，以悦视听，所以导心也。凡此皆以养寿。而不能斟酌之者，反以速患。古之至人，恐下才之子不识事宜，流遁不还，故绝其源。故有上士别床，中士异被；服药百裹，不如独卧。五音使人耳聋，五味令人口爽。苟能节宣其宜适，抑扬其通塞者，不减年算而得益。凡此之类，譬犹水火，用之过当，不为害也？不知其经脉损伤，血气不足，内里空疏，髓脑不实，体已先病，故为外物犯，风寒酒色以发之耳。若本充实，岂有病也？夫远思强记伤人，忧愁悲哀伤人，喜乐过差伤人，忿怒不解伤人，汲汲所愿伤人，阴阳不顺伤人。有所伤者甚众，而独戒于房中，岂不惑哉？男女相成，犹天地相生也，所以导养神气，使人不失其和。天地得交接之道，故无终竟之限；人失交接之道，故有残伤之期。能避众伤之事，得阴阳之术，则不死之道也。天地昼分而夜合。一岁三百六十日而精气和合，故能生产万物而不穷。人能则之，可以长存。次有服气得其道，则邪气不得入，治身之本要。余吐纳导引之术，及念体中万神有含影守形之事，皆非真道。人能爱精养体，服气炼形，则万神自守其真。不然者，则荣卫枯悴，万神日逝，非思念所留者也。  

夫道者藏精于内，栖神于心，静漠恬 ，悦穆胸中，廓然无形，寂然无声。静漠恬 ，所以养生也；和愉虚无，所以据德也。外不乱内，即性得其宜；静不动和，则德安其位。养生以经世，抱德以终年，可谓能体道矣。  

能尊生，虽富贵不以养伤身，虽贫贱不以利累形。  

神善于气，气会于神。神气不散，是谓修真。  

喜怒损性，哀乐伤神，性损则害生。故养精以全气，保神以安心。气全体平，心安神逸，此全生之诀也。  

晋道成自号祟真子。其论长生养性之旨曰：其要在于存三、抱元、守一。三者，精气神，其名曰三宝。抱元者，抱守元阳真气也。守一，神灵也。神在心，心有性，属阳，是为南方丙丁之火也。肾者能生元阳，为真气，其泄为精，是为北方壬癸之水。水为命，命系于阴也。此之谓性命。为三一之道，在于存想，入下丹田，抱守元阳，逾三五年，自然神定气和。神既定，则释其四大而无执焉。坦然修颐其真，功满行毕，其道成矣。  

玄牝既立，犹瓜有蒂。暗注母气，呼即呼，吸即吸，绵绵十月，气足形圆。心是气之主，气是形之根；形是气之宅，神是气之真。神用气养，气因神住。神行则气行，神住则气住。此经要妙之义也。  

阳精魂主，阴精魄成。二精相搏，而成神明。神以形用，形以神生。神去则形毙，神全角可延。神以道全，形以术延耳。  

骨肉以精血为根，灵识以元气为木，神气乃性命之本也。神为气之子，气为神之母，子母不可以斯须离也。元气湛然止于丹田，则变化成矣。神能御气，气能留形。出息微微，入息绵绵，深根固蒂，长生久视之道也。故曰：天门常开，地户密闭，呼至于根，吸彻于蒂，谓之丹田，谓之气海，如抱鸡卵，如鱼生水，法就圣胎，自然蝉蜕。  

炼精者，炼元精，非淫 所感之精；炼气者，炼元气，非口鼻呼吸之气；炼神者，炼元神，非心意会虑之神。故此神气精者，与天地同其根，与万物同其体；得之则生，失之则死；以阳火炼之则化成阳气，以阴符养之则结成阴精；见之不可用，用之不可见也。  

发宜多梳，齿宜多叩，液宜常咽，气宜精炼，手宜在面，五者所谓子欲不死修昆仑耳。  

养耳力者常塞，养目力者常瞑，养臂指者常屈信，养股趾者常步履。精者神之本，气者神之主，形者气之宅。故形大用则羸，精大用则竭，气大劳则绝。是以人之生者神也，形之托者气也。  

若气衰则神托而得长生者，未之闻也。夫有者，因无而生焉，形须神而立焉。有者，无之馆也；形者，神之宅也。倘不全宅以安生，修身以养神，则不免气散归空，游魂为变。仿之于烛，烛虚则火不居焉；譬之于堤，堤坏则水不存焉。身劳则形散，气劳则命终，形疲则神毙，神毙则向导游矣。已游者无返期，既朽者无生理。故神者魂也，魄者阴也。神能复气，形能食味。气清则神爽，形劳则气浊。服气者，千百不死，故身飞于天；食谷者，千百皆死，故形归于地。人之死也，魂飞于天，魄落于泉。水火分散，各归本源。生则同体，死则相捐。飞沉各异，禀之自然。何者？譬如焚之木，以火焚之，烟则上升，灰则下沉，亦自然之理也。夫神明者，生死之本也；精气者，万物之体也。全其形则生，养其精气神则性命长生矣。  

养生有五难：名利不灭，此一难也；喜怒不除，此二难也；声色不去，此三难也；滋味不绝，此四难也；神虑精散，此五难也。五者必存，虽心希难老，口诵至言，咀嚼英华，呼吸太阳，不能不夭其年也。五者无于胸中，则信顺日深，玄德日全，不祈喜而自福，不求寿而自延。此养生大理所归也。  

圣人一度循轨，不变其宜，不易其常，放准修绳，曲因其当。夫喜怒者，道之邪也；忧悲者，德之失也；好憎者，心之过也；嗜欲者，性之偏也。人大怒伤阴，大喜坠阳，暴气发喑，惊怖为狂。忧悲多患，痛乃成积。好憎繁多，祸乃相随。故心不忧乐，德之至也；通而不变，静之至也；嗜欲不载，虚之至也；无所爱憎，平之至也；不与物散，粹之至也。能此五者，则通于神明。通于神明者，得其内者也。  

夫孔窍者，精神之户牖也；而气志者，五脏之使佐也。耳目淫于声色之乐，则五脏摇动而不定也。五脏摇动而不定，则血气滔荡而不休。气血滔荡而不休，则精神驰聘于外而不守矣。精神驰骋于外而不守，则祸福之至，虽如丘山，无由识之矣。使耳目精明玄达而无诱慕，气志虚静恬愉而省嗜欲，五脏定宁充盈而不泄，精神内守形骸而不外越，至望于往世之前而视于来世之后犹足为也，岂直祸福之间哉？故曰：其出弥远，其知弥少，以言夫精神之不可使外淫也。故五色乱目，使目不明；五声讹耳，使耳不聪；五味乱口，使口爽伤；趋舍滑心，使行飞扬。此四者，天下之所养性也，然皆人累也。故曰：嗜欲者，使人之气越；而好憎者，使人之心劳。弗疾去，则志气日耗矣。夫人之所以不能终其寿命而中道夭于刑戮者，何也？以其生生之浓。夫惟能无以生为者，则所以修得生也。  

凡夫不徒不知益之为益，乃又不知损之为损也。夫损易知而速焉，益难知而迟焉。而尚不悟其易，亦安能炽其难哉？夫损之者，如灯火之消脂，莫之见也，而忽尽矣；益者如禾苗之播殖，莫之觉也，而忽茂矣。故治身养性，务谨其细，不可以小益为不平而不修，不可以小损为无伤而不防。凡聚小所以就大，损一所以至亿也。若能爱之于微，成之于着者，则当乎知道矣。  

养生以不伤为本，此要言也。且才所不逮而困思之，伤也；力所不胜而强举之，伤也；悲哀憔悴，伤也；喜乐过差，伤也；汲汲所欲，伤也；戚戚所患，伤也；久谈言笑，伤也；寝息失时，伤也；挽弓引弩，伤也；沉醉呕吐，伤也；跳走喘乏，伤也；欢呼笑泣，伤也；阴阳不交，伤也。  

是以养性之方，唾不及远，行不疾步，耳不极听，目不极视，坐不至久，卧不及疲。先寒而衣，先热而解。不欲极饥而食，食不可过饱；不欲极渴而饮，饮不可过多。凡食多则结积聚，过饮则成痰癖也。不欲甚劳甚逸，不欲起晚，不欲汗流，不欲多睡，不欲奔车走马，不欲极目远望，不欲多食生冷，不欲饮酒当风，不欲数数沐浴，不欲广志远愿，不欲规造异巧。冬不欲极温，夏不欲极凉。不欲露卧星下，不欲眠中见扇。大寒大热大风大雾，皆不欲冒之。五味入口，不欲偏多。故酸多伤脾，若多伤肺，辛多伤肝，咸多伤心，甘多伤肾。此五行自然之理也。  

凡言伤者，亦不便觉也，谓久则损寿耳。  

古之知道者，筑垒以防邪，疏源以毓真。深居静处，不为物撄，动息与神气俱，魂魄守。  

谨防室兑，专一不分，真气乃存，上下灌注，气乃流通。如水之流，如日月之行而不休。阴营其脏，阳固其腑，流源 ，满而不溢，充而不盈，夫是之谓久生。  

里语有之：人在世间，日失一日，如牵羊以就诸屠所，每进一步，而去死转近。此譬虽丑而实理也。达人所以不愁死者，非不欲求生，亦固不知所以免死之术，而空自煎愁，无益于事。故云：乐天知命，故不忧耳，非不欲久生也。且夫深入九泉之下，长空罔极，始为蝼蚁之粮，终与尘埃合体，令怛然心热，不觉咄嗟。若心有求生之志，何不屏置不急之事，以修玄妙也哉？世人不察，惟五欲是嗜，声色是耽。目惑玄黄，耳务淫哇。滋味煎其脏腑，醴醪煮其肠胃，香芬腐其骨髓，喜怒悖其正气，思虑消其精神，哀乐殃其平粹。夫以蕞尔之躯，攻之非一途；易竭之身，而瓜分受敌。身非木石，其能久乎？大凡住生，先调元气。身有四气，人多不明。四气之中，各主生死。一曰干元之气，化为精，精反为气。精者连于神，精益则神明，精固则神畅，神畅则生健。苦精散则神疲，精竭则神去，神去则死。二曰坤元之气，化为血，血复为气。气血者通为内外，血壮则体丰，血固则颜盛，颜盛则生合。若血衰则发变，血败则脑空，脑空则死。三曰庶气，庶气者，一元交气，气化为津，津复为气。气运于生，生托于气，阴阳动息，滋润形体。气通则生，气乏则死。四曰众气，众气者，谷气也。谷济于生，终误于命，食谷虽生，蕴谷气还死。精能附血，气能附生，当使循环，即身永固。干元之阳，阳居阴立，脐下气海是也。坤元之阴，阴居阳位，脑中血海是也。  

生者属阳，阳贯五脏，喘息之气是也。死者属阴，阴纳五味，秽恶之气是也。气海之气以壮精神，以填骨髓；血海之气以补肌肤，以流血脉；喘息之气以通六腑，以扶四肢；秽恶之气以乱身神，以腐五脏。  

形者，生之气也；心者，形之主也；神者，心之宝也。故神静而心和，心和而形全；神躁则心荡，心荡则形伤。将全其形也，先在理神。故恬和养神，则自安于内；清虚栖心神，则不诱于外。神恬心清，则形无累矣。虚室生白，人心苦空。虚则纯白不浊，吉祥至矣。人不照于昧爽而照于莹镜者，以莹能朗也；不鉴于流波而鉴于静水者，以静能清也。镜水以清明之性，故能照物之形。由此观之，神照则垢灭，形静而神清。垢灭则内欲永尽，神清则外累不入。今清歌奏而心乐，悲声发而心哀。夫七窍者，精神之户牖也；志气者，五脏之候也。耳目诱于声色，鼻口之于芳味，四体之于安适，其情一也。则精神驰惊而不守，志气系于趋舍，则五脏滔荡而不安。嗜欲之归于外，心腑壅塞于内；曼衍于荒滔之波，留连于是非之境，而不败德伤生者，盖亦寡矣。是以圣人清目而不视，聪耳而不听，闭口而不言，弃心而不虑。贵身而忘贱，故尊势不能动；乐道而忘贫，故浓利不能倾。容身以怡情，而游一气，活然纯白于衷，故形不养而自全者，不劳而道自至也。  

身之有欲，如树之有蝎。树抱蝎则远自凿，人抱欲而反自害。故蝎盛则木枯，欲炽而身亡。  

将收情欲，先敛五关。五关者，情欲之路，嗜欲之府也。目爱彩色，命曰伐性之斧；耳乐淫声，命曰攻心之鼓；口贪滋味，命曰腐脏之药；鼻悦芳馨，命曰熏喉之烟；身安舆驷，命曰召蹶之机。  

此五者所以养生，亦以伤生。耳目之于声色，鼻口之于芳味，肌体之于安适，其情一也。然亦以之生，或为贤智，或为痴愚，由于处之异也。  

***养生主论***  

甚哉！坟素之书以心为身中君主之官，神明出焉。以此养生则寿，而齿不殆。主不明则道闭塞而不通，形乃大伤。以此养生则殃。故《庄子》有养生主篇，盖有心者必有身，故人我交相，而物欲蔽其明也。  

昔者太王之去国也，召其耆老而告之曰：君子不以其所以养人者害人。故逾梁山而迁岐山之下。养生之为道，莫大如此，而身外琐琐，又何足以累吾之灵府哉？是则人心之病，如面不同。  

混浓之辞难为通治。故述方内之道，以正其心；方外之道，以广其志；百氏之言，以返其流；游谈之说，以攻其蔽。或因激怒而愤悱，或因随喜而投机，使其各有所入，则庶不溺于常见也。试请论之。  

夫一心万虑，其义有三：有天理，有人情，有五行。仁者梦金革，此五行之所役也。甚饥梦取，甚饱梦与，非人情之使然乎？夫天理者何？一言而蔽之曰：上帝临汝，毋贰尔心。故由仁义行，非行仁义也。不获己者，如达摩大师云：外息诸缘，内心无惴。庄子云：宇宙者，发乎天光。  

故黄帝赤水求玄珠，非罔象无由得之。此道甚易，人自为难。从浅而言，唯息奔竞，默聪明，涵智能而已。  

是故余尝有言曰：世人不必聪明，不必愚鲁。是必愚鲁者，下愚也；是必聪明者，上智也。  

其余察察，皆系祸福之门。故嵇康从孙登三年，登未尝出一言。康欲辞去，登乃曰：子识火乎？火生而有光，而不用其光，果在于用光；人生而有才，而不用其才，果在于用才。故用光在乎得薪，所以保其耀；用才在乎识真，所以保其年。今子才多识寡，难乎免于今之世矣。子无求乎！康不能用，果遭非命，乃作幽愤诗曰：昔惭柳下，今愧孙登。如《庄子》寓言，祖习《老》《列》，证引孔颜，伪仁义而显仁义，出世间而居世间，故非明论庄政之言，实出诸子百氏之表。下学人窃取文华而为笔力，诵其汗漫而为高谈。中才以上者 绎之，如人之美食美器，可以味能虚心实腹。上达者观之，则如程孔目击而已矣。  

故《太乙真人破迷歌》云：道傍逢一鱼，犹能掉红尾。子若欲救之，急须送于水。道傍逢一人，性命将沦委。子若欲救之，急须与道理。《黄帝阴符经》云：上有神仙抱一之道，中有富国安民之法，下有强兵战胜之术。故以身为国，以心为君，精气为民，抱一守中，心不妄用。故精充气住，则如物阜民繁，然后阴虎阳龙，烹炼三尸而战退百邪。丹田有宝，四大轻安。修之不已，内功外行。乃证真仙，再历真空。果位无修，可修则与佛同体，故名万法之尊，心之灵妙。有若是者，上为三界诸天之祖，下为六道四生之源。然则何为然而霄壤之间乎？所谓天理也、人情也、五行也，五行人情交战于物欲之私者，小人也，故有刑灾异类之差。  

人情天理相符于显微之机者，君子也，故无宠辱若惊之患。若夫仰钻瞻忽之道，颜子心斋日至，孟子浩然难言。必也还源之士，超出乎理路之表者，强名曰佛，亦名大觉金仙。此非一曲之士之所知，再请敷露。  

夫用天之道，因地之利，谨身节用，以养父母，此孔子已尝许为庶人之孝也。既孝矣，又何加焉？故当体认喜怒哀乐未发之先，毫发无间之地。此则心君之实相，号曰本来面目。以是了了尝知，言之不可及，故神而明之，存乎其人。倘居上而骄，为下而乱，在丑而争，思无不邪，言必纵欲，窃仲尼之冠佩，掩盗 之忍残，苟侥幸而免于刑戮，则欣灾危昏梦之间，游魂为变之际，意光业镜，心事阎王，不待六审三推，自然根据款承伏，故沉而为地狱饿鬼，从而为胎卵湿化，恶趋将尽。次因缘再托人身，而又私计人我，残贼天真。报缘既尽，新业已成，复入轮回，备偿夙债，不失人身则幸矣。余尝有曰：天地熔金作一炉，鼎钟盂鉴总由吾。他年要识方圆器，各自而今观造模。其有志趣不凡者，因而步入道环，则朝市山林，空手把锄头，步行骑水牛，而游戏三昧也。  

***天元之寿精气不耗者得之***  

男女居室，人之大伦。独阳不生，独阴不成，人道有不可废者。庄周乃曰：人之可畏者，衽席之间，不知戒者过也。盖此身与造化同流，左为肾属水，右为命门属火。阳生于子，火实藏之，犹北方之有龟蛇也。膀胱为左肾之府，三焦有脂膜如掌大，正与膀胱相对，有二白脉由中而出，夹脊而上，贯于脑。上焦在膻中，内应心；中焦在中脘，内应脾；下焦在脐下，即肾间动气，分布人身。方其湛寂，欲念不兴，精气散于三焦，荣华百脉。及欲想一起，欲火炽然，翕撮三焦，精气流溢，并从命门输泻而去，可畏哉！嗟夫！元气有限，人欲无涯。火生于木，火发必克。尾闾不禁，沧海以竭。少之时，血气未定，既不能守夫子在色之戒；及其老也，则当寡欲闲心，又不能明列子养生之方。吾不知其可也。  

麻衣道人曰：天地人等列三才。人得中道，可以学圣贤，可以学神仙，况人之数多于天地万物之数。但人之不修人道，贪爱嗜欲，其消减只与物同也，所以有老病夭伤之患。鉴乎此，必知所自重，而可以得天元之寿矣。  

***欲不可绝***  

黄帝曰：一阴一阳之谓道，偏阴偏阳之谓疾。又曰：两者不和，若春无秋，若冬无夏。因而和之，是谓圣度。圣人和合之道，但贵于闭密，以寄天真也。  

素女曰：人年二十者，四日一泄；三十者，八日一泄；四十者，十六日一泄；五十者，二十日一泄。此法语也。所禀者浓，食饮多，精力健，或少过其度。譬之井焉，源深流长，虽随汲随满，不惧其竭也。若所禀者薄，元气本弱，又食减清耗，愿强而为之，是怯夫而试冯妇之术也，适以投虎牙耳。道弱者亦须禁止，不可根据此施泄。  

素女曰：人年十六者，当闭精勿泄。若气力尚壮盛者，亦不可强忍，久而不泄，致生痈疾。  

彭祖曰：男不可无女，女不可无男。若念头真正，无可思者大佳，长年也。又曰：人能一月再泄精，一岁止二十四泄，得寿一百岁。  

《名医论》曰：思欲无穷，所愿不得，意淫于外，为白淫而下。因是入房太甚，宗筋纵弛。  

书云：男子以精为主，女人以血为主。故精盛则思室，血盛则怀胎。若孤阳绝阴，独阴无阳，欲心炽而不遂，则阴阳交争，乍寒乍热，久而为劳。  

富贵家子唐靖，疮发于阴至烂。道人周守真曰：病得之欲泄而不可泄也。  

《史记》济北王侍人韩女病腰背寒热，仓公曰：病得之欲男子而不可得也。  

***欲不可早***  

齐大夫褚澄曰：羸女则养血，宜及时而嫁；弱男则饰色，宜待壮而婚。又云：男破阳太早则伤其精气，女破阴太早则伤其血脉。  

又云：精未通而御女以通其精，则五髓有不满之处，异日有难状之疾。又云：未笄之女，天癸始至，已近男色，阴气早泄，未完而伤。  

又云：童男室女，积想在心，思虑过常，多致苛损。男则神色先败，女则月水先闭。  

***欲不可纵***  

黄帝经曰：长生至慎房中急，何为死作灵神位。  

彭祖曰：上士易床，中士易被。又云：易被不如易床，易床不如易房。服药千钟，不如独卧。  

老君曰：情欲出于五内，魂定魄静，生也；情欲出于胸臆，精散神惑，死也。  

彭祖曰：美色妖严，娇外家盈房，以致虚损之祸，乌可以长生？《阴符经》曰：淫声美色，破骨之斧锯也。世之人若不能秉灵烛以照幽情，持慧剑以割爱欲，则流浪生死之海，害生于恩也。  

全元起曰：乐色不饰则精耗，轻用不止则精败。圣人爱精重施，髓满骨坚。  

书云：年高之时，血气既弱，觉阳事轻盛，必慎而抑之，不可纵心竭意。一度不泄，一度火灭；一度火灭，一度增油。不制而纵情，则是膏火将灭，更去其油。  

庄子曰：嗜欲深者，其天机浅。  

《春秋》秦医和视晋侯之疾曰：是为近女室，非鬼非食，惑以丧志。公曰：女不可近乎？对曰：节之。  

《玄枢》曰：元气者，肾间动气也。右肾为命门，精神之所舍，爱惜保重，荣卫周流，神气不竭，可与天地同寿。  

《元气论》曰：嗜欲之性，固无穷也。以有极之性命，逐无涯之嗜欲，神自毙之甚矣。《仙经》云：无劳尔形，无摇尔精，归心静默，可以长生。《理颂》云：道以精为宝，宝持宜秘密。  

施人则生人，留己则生己。结婴尚未可，何况空废弃。弃损不觉多，衰老而命坠。《仙书》云：阴阳之道，精液为宝。谨而守之，后天而老。  

书云：声色动荡于中，情爱牵缠，心有念动，昼想夜梦，驰逐于无涯之欲。百灵疲而消散，宅舍无宝而倾颓。恣意极情，不知自惜，虚损生也。譬如枯朽之木，遇风则折；将溃之崖，值水先颓。荀能爱惜节情，亦得常寿也。  

肾阴内属于耳，膀胱脉出于目。 目盲所视，耳闭厥听，斯乃房之为患。  

人寿夭在于撙节。若将息得所，长生不死；恣其情，则命同朝露。  

欲多则损精。人可保者命，可惜者身，可重者精。肝精不固，目眩无光；肺精不交，肌肉消瘦；肾精不固，神气减少；脾精不固，齿发浮落。若耗散真精，疾病随生，死亡随至。  

《神仙可惜许歌》曰：可惜许！可惜许！可惜元气宫无主。一点既随浓色妒，百神位送精光去。三尸喜，七魄怒，血败气衰将何补？赤宅丹田属别人，玉炉丹灶阿谁主？劝世人，休恋色，恋色贪淫神必败。精神一去百神离，百神去后人不知。几度待说说不得，临临下以泄天机。  

***欲不可强***  

《素问》曰：因而强力，肾气乃伤，高骨乃坏。注云：强力，入房也。强力入房则精耗，精耗则肾伤，肾伤则髓气内枯，腰痛不能俯仰。  

《黄帝经》云：急守精室勿妄泄，闭而保之可长活。  

书云：阴痿不能快欲，强服丹石以助阳，肾水枯竭，心火如焚。五脏干燥，消渴至近。讷曰：少水不能灭盛火，或为疮疡。  

强勉房劳者，成精极体瘦， 羸惊悸，梦遗便浊，阴痿里急，面黑耳聋。  

真人曰：养性之道，莫强所不能堪尔。  

抱朴子曰：才不迨，强思之；力不胜，强举之，伤也。甚矣，强之一字，真戕生伐寿之本。  

夫饮食，所以养生者也。然使醉而强酒，饱而强食，未有不疾以害其身，况欲乎？欲而强，元精去，神气散，戒之！  

***欲有所忌***  

书云：饱食过度，房室劳损，血气流溢，渗入大肠，时下清血腹痛，病名肠 。  

大醉入房，气竭肝伤。丈夫则精液衰少，阴痿不起；女子则月事衰微，恶血淹留，生恶疮。  

燃灯烛行房，终身之忌。忿怒中尽力房事，精虚气损，发为痈疽。恐惧中入房，阴阳偏虚，发厥，自汗盗汗，积而成劳。  

远行疲乏入房，为五劳虚损。月事未绝而交接生白驳。又冷气入内，身面痿黄，不产。金疮未瘥而交会，动于血气，令疮败坏。忍小便入房者得淋，茎中痛，面失血色，或致胞转，脐下急痛死。  

或新病可而行房，或少年而迷，或老人而不能节减，妙药不能顿服，因而致患。岁月将深，直待肉尽骨消，返冤神鬼，故曰：油尽灯灭，髓竭人亡；添油补髓，勉强何干？鬼魅来侵，总是自招其祸。  

交接输泻，必动三焦心脾肾也。动则热而欲火炽，因入水，致中焦热郁发黄，下焦气盛额黑，上焦血走随瘀，热行于大便黑溏。男女同室而浴者，多病此。  

服脑麝入房者，关窍开通，真气走散。重则虚眩，轻则腹泻。  

《本草》云：多食葫入房，伤肝，面黑无光。（葫即蒜也。）书云：入房汗出，中以劳风。赤目当忌房事，免内障。时病未复，犯者舌出数寸死。  

《三国志》子献病已瘥。华陀视脉曰：尚虚未复，勿为劳事。色复即死，死当舌出数寸。其妻从百里外省之，止宿交接，三曰病发，一如陀言，可畏哉！  

***欲有所避***  

孙真人云：大寒与大热，且莫贪色欲。  

书云：凡大风大雨大雾、雷电霹雳、日月薄蚀、虹 地动、天地昏冥，日月星辰之下，神庙寺观之中，井灶围厕之侧，环墓尸柩之傍，皆所不可犯淫，则损人寿命。若此时受胎，非止百倍损于父母，生子不仁不孝，多疾不寿。  

《保命诀》云：人勿犯长命，及诸神降日犯淫者促寿。朔日减一纪，望日减十年，晦日减一年。初八日上弦，二十三日下弦，三元减五年。庚申甲子，本命减一年。正月初三日万神皆会，十四、十六日三宫降，二月二日万神会，四立日、二分日、二至日、二社日俱不可犯。三月初九日牛鬼神降，犯者百日中恶。四月初四日万神善化，犯之失音。初八日善恶童子降，犯者血死。  

五月三个五日、六日、七日为九毒日，犯者不过三年。十月初一日夜西天王降，犯之一年死。十一月二十五日掠剩大夫降，犯之短命。十二月初七日夜，犯之恶病死。二十日天河相交行道，犯之促寿。每月二十八日人神在阴，四月十日阴阳纯用事。以上日辰犯淫且不可，况婚姻乎？按《庚申论》曰：古人多尽天数，今人不终天年，何则？以其罔知避慎，肆情恣色，暗犯禁忌，阴司减其龄算，能及百岁者，几何人哉？蜀主孟昶纳张丽华于观侧。一夕迅雷电火，张氏殒。道士李若冲于上元夜，见殿上有朱履衣冠之士北面而立，廊下罗列罪人，有女人甚。若白其师唐洞卿。师曰：此张丽华也。昔宠幸于此，亵渎高真所致。由是观之，天地间禁忌不可犯也。  

***地元之寿起居有常者得之***  

人之身，仙方以屋子名之。耳眼口鼻，其窗门户也；手足肢节，其楝梁榱桷也；毛发体肤，其壁牖垣墙也。曰气枢，曰血室，曰意舍，曰仓廪玄府，曰泥丸幽宫，曰紫房玉阙，曰十二重楼，曰贲门，曰飞门，曰玄牝等门，盖不一也，而有主之者焉。今夫屋或为暴风疾雨之所飘摇，虫蚁蠢之所侵蚀；或又为鼠窃狗盗之所损坏。苟听其自如而不知检，则日积月累，东倾西颓而不可处矣。盖身者屋也，心者居星之主人也。主人能常为之主，则所为窗户楝榱垣壁皆完且固，而地元之寿可得矣。  

***养生之道***  

老子曰：人生大期，百岁为限。节护之者，可至千岁，如膏之小炷与大炷耳。众人大言，而我小语；众人多烦，而我小记；众人悸暴，而我不怒。不以人事累意，淡然无为，神气自满，以为不死之药。  

庄子曰：能尊生者，虽富贵不以养伤身，虽贫贱不以利累形。今世之人居高年尊爵者，皆重失之。  

孙真人铭曰：怒甚偏伤气，思多大损神。神疲心易役，气弱病相萦。勿使悲欢极，当令饮食均。再三防夜醉，第一戒晨醺。夜寝鸣金鼓，晨兴漱玉津。妖邪虽犯己，精气自全身。若要无诸病，常当节五辛。安神宜悦乐，惜气保和纯。寿夭休论命，修行本在人。若能遵此理，平地可朝真。  

书云：未闻道者放逆其心，逆于生乐，以精神徇智巧，以忧畏徇得失，以劳苦徇礼节，以身世徇财利。四不置，心为之病矣。  

陶隐居云：万物为人灵且贵，百岁光阴如旅寄。自非留念修养中，未免疾苦为身累。  

***喜乐***  

书云：喜乐无极，极则伤魄。魄伤则狂，狂者意不存，皮革焦。喜怒不节，生乃不固。和喜怒以安居处，邪僻不至，长生久视。喜怒不测，阴气不足，阳气有余。荣卫不行，发为痈疽。  

聚书云：喜则气和性达，荣卫通行。然太喜伤心，积伤损神。故少喜则神不劳。《淮南子》云：大喜坠阳。  

唐柳公度善摄生，年八十余，步履轻健。或求其术，曰：吾无术，但未尝以元气佐喜怒，气海常温耳。  

东坡发语曰：心喜则阳气散，是故抑之以养阳气。  

***忿怒***  

书云：忿怒则气逆，甚则呕血。少怒则形佚， 忿恨则损寿，怒目久视日月则损明。大怒伤肝，血不荣于筋而气激矣。气激上逆，呕血食泄目暗，使人薄厥。切切忿怒当止之，盛而不止，至为之伤。喜忘前言，腰背隐痛，不可以俯仰屈伸。多怒则百脉不定。又大怒则鬓发焦，筋血为劳。卒不死，俟五脏传遍终死矣，药力不及。苟能戒心易志，可以得生。  

隐居云：道家更有颐生旨，第一令人少嗔。  

书云：当食暴嗔，令人神惊，夜梦飞扬。《淮南子》：大怒破阴。  

先贤诗曰：怒气剧炎火，焚和徒自伤。触来勿与竞，事过心清凉。  

人有所怒，气血未定，因以交合，令人生痈疽。  

***悲哀***  

书云：悲哀憔悴，哭泣喘乏，阴阳不交，伤也。故吊死问病则喜神散。悲哀动中则伤魂，魂伤则狂妄不精，久而阴缩拘挛，两胁痛，不举。悲哀太甚则胞络伤，而阳气内动，发则心下渍，溲数血也。大悲伐性，悲则心系急，肺叶举，上焦不通，荣卫不舒，热气在中而气消。又云：悲哀则伤志，毛悴色夭，竭绝失意。生纳云肺出气，因悲而气耗不行，所以心系急而消矣。夫心主志，肾藏，因悲哀则失精，阴缩，因悲而心不乐，水火俱一而神精散亡矣。  

***思虑***  

黄帝曰：外不劳形于事，内无思想之患，以恬愉为务，以自得为功。形体不敝，精神不散，可寿百数矣。  

彭祖曰：凡人不可无思虑，当渐渐除之。身虚无，但有游气。气息得理，百病不生。又曰：道不在烦，但能不思衣，不思食，不思声色，不思胜负，不思得失，不思荣辱，心不劳，神不极，但尔，可得千岁。  

庚桑楚曰：全汝形，抱汝生，无使汝思虑营营。  

《灵枢》曰：思虑怵惕则伤神。神伤则恐惧自失，皮烂脱肉，毛悴色夭。  

书云：思虑过度，恐虑无时，郁而生涎，涎遂转升而不降，为忧气劳思五噎之病。思虑则心虚，外邪从之，而积气在中，时减于食。又云：思虑伤心，为吐衄，为发焦。谋为过当，饮食不敌，养生之大患也。  

诸葛亮遣使至。司马不问戎事，但以饮食及事之繁简为问。使曰：诸葛公夙兴夜寐，罚二十以上皆亲览焉，饮食不数升。懿曰：孔明食少事烦，其能久乎？后果然。  

张丞节云：劳，经言瘵证，有虫，患者相继，诚有是理。只譬如俗谈不娩事，人害相思也，与一女人情密，勿经别离，念念不舍，失寝忘餐，便觉形容瘦悴，不偿所愿，竟为沉 。  

士人有观书忘食，一日有紫衣立前曰：公不可久思，思则我死矣。问其何人。曰：我谷神也。  

于是绝思而食。是故盖思则气结，伏热不散，久而血气俱虚，疾至夭枉也。  

***忧愁***  

《灵枢》曰：内伤于忧怒，则气上逆，上逆则六腑不通，温气不行，凝血蕴里而不散，津液涩渗，着而不去，积遂成矣。  

书云：忧伤肺，气闭塞而不行。又云：遇事而忧不止，遂成肺劳，胸膈逆满，气从胸达背，隐痛不己。忧愁不解则伤意，恍惚不宁，四肢不耐。当食而忧，神为之惊，寐不安。  

女人忧思哭泣，令阴阳气结，月水少，时多内热，若渴不已，肌体枯黑。  

深忧重恚，寝息失时，伤也。  

***惊恐***  

书云：因事而有大惊恐，不能自遣，胆气不壮，神魂不安，心虚烦闷，自汗体浮，饮食无味。  

恐惧不解则精伤，骨酸螈 ，精时自下，五脏失守，气虚不固。  

惊则心无所倚，神无所归，虑无所定，气乃乱矣。  

大恐伤肾，恐不除则志伤，恍惚不乐，非长生之道。  

惊恐忧思，内伤脏腑，气逆于上，则吐血也。  

恐则精怯，怯则上焦闭，闭则气逆，逆则下焦胀，气乃不行。  

有妇人累月不产，以坐草太早，恐惧气结而然。遂与紫苏药破气，方得下。  

临危冒险则魂飞。戏狂禽异兽则神恐。  

《淮南子》云：大怖生狂。  

有朝贵坐寺中，须臾雷击坐后柱且碎，而神色不动。又有使高丽者，遇风樯折，舟人大恐，其人恬然读书，如在斋阁。苟非所守如此，则其为戒当何耶？  

***憎爱***  

老子曰：甚爱必大费，多藏必浓亡。知足不辱，知止不殆，可以长久。甚爱色，费精神，甚爱则遇祸患。所爱者少，所费者多。惟知足知止，则身可不辱不危也，故可长久。  

憎爱损性伤神。心有所憎，不用深憎，常运心于物，平等。心有所爱，不用深爱，如觉颇偏，寻即改正。不然，损性伤神。  

多好则专迷不理，多恶则憔悴无惟，戕生之斧也。  

《淮南子》曰：好憎者，使人心劳。弗疾去则志气日耗，故不能终其寿。  

***视听***  

老子曰：五色令人目盲，五音令人耳聋。  

彭祖曰：淫声哀音，怡心悦耳，以致荒耽之祸。如此何以长生？孔子：非礼勿视，非礼勿听。  

孟子曰：伯夷目不视恶色，耳不听淫声。  

孙真人曰：生食五辛，节熟食饮，极目远视，夜读注疏，久居烟火，博弈不休，饮酒不已，热餐面食，抄写多年，雕镂细巧，房室不节，泣泪过多，月下观书，夜视星月，刺头出血多，日没后读书，数向日月轮看，极目远视山川草木，驰骋田猎，冒涉风霜，迎风追兽，日夜不息，皆丧明之由，慎之，慎之。  

书云：心之神发乎目，久视则伤心；肾之精发乎耳，久听则伤肾。  

耳听淫声，目好色美，口嗜滋味，则五脏擂动而不定，血气流荡而不安，精神飞越而不守。  

正气既散，淫邪之气乘此生疾。  

叙书曰：久视日月星辰损目，路井莫顾，损寿。故井汲水沸勿塞，令人目盲耳聋， 杀看斗则气结。五色皆损目，惟皂湖屏风可助目力。  

《淮南子》曰：五色乱目，使目不明；五声讹耳，使耳不聪。又曰：耳目曷能久动劳而不息乎？有年八十余，眸子了然，夜读蝇头字。云：别不服药，但小不食畜兽肝。人以《本草》羊肝明目而疑之。余曰：羊肝明目，性也，他肝不然。畜兽临宰之时，忿气聚于肝。肝主血，不宜于目明矣。  

***疑惑***  

书云：疑惑不已，心无所主，正气不行，外邪干之，失寝忘餐，沉沉默默，气血以虚，渐为虚劳。  

《春秋》晋侯有疾，秦医和视之曰：不可为也，疾如蛊。赵孟曰：何为蛊？对曰：淫溺惑乱之所生。于文，皿虫为蛊。在《易》女惑男，风落山，谓之蛊。其卦巽下艮上。巽为长女，为风；艮为少男，为山。少男而悦长女，非匹，故惑。山木得风而落也。  

《三国史补》云：常疑必为心疾。李蟠常疑遇毒，锁井而饮。心，火府也，为外物所中，终身不痊。多疑惑，病之本也。  

昔有客饮酒馆者，壁有雕弓，影落杯中，客疑其蛇也，归而疾作。复再饮其地，始知其为弓也，遂愈。又僧入暗室，踏破生茄，疑为物损命，念念不释。中夜有扣门索命者，僧约明日荐祓。  

天明视之，茄也。疑之为害如此。  

***谈笑***  

老子：塞其兑，闭其门，终身不勤；开其兑，济其事，终身不救。谓目不妄视，口不妄言，终身不勤苦。目视情欲，不益其事，则没身不可救矣。  

书云：谈笑以借籍气为本。多笑则肾转腰痛。多笑则神伤，神伤则悒悒不乐，恍惚不宁。多笑则脏伤，脏伤则脐腹痛，久为气损。  

真人曰：人若不会将理者，只是多说话。戒多言损气，以全其寿也。  

书云：呼叫过当，辩争问答，冒犯寒暄，恣食咸苦，肺为之病矣。行语令人失气，语多须住乃语。  

***津唾***  

真人曰：常习不唾地。盖口中津液是金浆玉醴，能终日不唾，常含而咽之，令人精气常流，面目有光。  

书云：养性者唾不至远。远则精气俱损，久成肺病，手足重，皮毛粗涩，脊痛咳嗽。故曰：远唾不如近唾，近唾不如不唾。  

唾液为醴泉，聚流为华池，散为津液，降为甘露，溉脏润身。宣通百脉，化养万神。肢节毛发，坚固长春。  

人骨节中有涎，所以转动滑利。中风则涎上潮，咽喉滚响。以药压下，俾归骨节可也。若唾其涎，时间快意，枯人手足，纵活亦为废人。  

小儿惊风，亦不可唾涎也。风涎急塞，有人喜唾，液干而体枯。遇至人，教以回津之法，久而体复润。盖人身以津液为本，在皮为汗，在心为血，在肾为精，在口为津，伏脾为痰，在眼为泪。曰汗曰血，曰泪曰精，出则皆不可回。唯津唾则独可回，则生意又续矣。津液者，吾身之宝。  

《金丹诀》曰：宝聚则为富家翁，宝散则为孤贫客。  

***起居***  

广成子曰：无劳尔形，无摇尔精，乃可以长生。所谓无劳者，非若饱食坐卧，兀然不动，使经络不通，血气凝滞。但不必提重执轻， 终日，无致精力疲极则妙矣。  

庄周曰：人有畏影恶迹而走，举足愈多，走愈疾，而影不离身，自为尚迟，疾走不休，绝力而死。不知处阴以休影，处静以息迹，愚亦甚矣。  

书云：勇于敢则杀，勇于不敢则活。盖敢于有为则杀身，不敢有为则活其身也。  

起居不节，用力过度，则脉络伤。伤阳则衄，伤阴则下。  

起居不时，饮食不节者，阴受之，而入五脏，填满 塞，为飧泄，为肠 。疾风虚邪者，阳受之，而入六腑，身热不得卧，上为喘呼。  

精者，神之本；气者，神之主；形者，气之宅。神太用则歇，精太用则竭，气太劳则绝。  

甚劳则喘息汗出，损血耗气。  

***行立***  

久行伤筋，劳于肝；久立伤骨，损于肾。  

养生云：行不疾步，坐不至疲，立不背日。  

奔走及走马，动其气，逆于膈。未散而又饮水，水搏于气，为上气。行汗勿 床悬脚，久则血痹足痛腰疼。  

真人曰：夜行常叩齿，杀鬼邪。  

沈存中《笔谈》：草间有黄花蜘蛛，名天蛇。遭其螫，仍濡露，则病如癞，通身溃烂。露涉者慎之。  

书云：大雾不宜远行，行宜饮少酒，以御雾瘴。昔有早行者三人，一食粥而病，一空肠而死，一饮酒而健。酒能壮气辟雾瘴也。  

***坐卧***  

书云：久坐伤肉，久卧伤气。坐勿背日，卧勿当风。坐卧于坟墓之傍，精神自散。  

卧出而风吹之，血凝于肤为痹，凝于腠为血汗，为利，凝于足为厥。  

燃烛而卧，神魂不安。卧宜侧身屈膝，不损心气。觉宜舒足，精神不散。舒卧招邪魅。  

寝不得言语。五脏如悬磬，不悬不可发声。  

卧勿以脚悬踏高处，久成肾水损，膝足冷。  

卧不可戏将笔墨画其面，魂不归伏。卧魇不语，是魂魄外游，为邪所执，宜暗唤，忌以火照，照则神魂不入，乃至死。灯前魇者，本由明出，不忌火，并不宜近唤及急唤，亦恐失神魂也。  

卧处头边勿安火炉，日久火气头重目赤鼻干，发脑痈疮疖。  

卧习闭口，气不失，邪不入。若张口久，或用渴失色。又夜卧勿覆头，得长寿。濯足而卧，四肢无冷病。  

又卧冷当风，使人发喑。醉卧黍穣中，发疮，患大风眉脱。又雷鸣时仰卧星月下，当风醉卧，以人扇之，皆惹风疾。  

隐居云：卧处须当防虚隙，烘焙衣衾常损人。饱食即卧，久成气病腰疼，百 不消，成积聚。  

汗出不可露卧及浴，使人身振寒热发疹。  

坐卧处有隙风，急避之，尤不宜体虚年老之人。有人三代不寿，问彭祖。祖观其寝处，果有一穴当其脑户。令塞之，遂得其寿。盖隙风入耳吹脑，则阳气散。头者，诸阳所聚，以主生也。  

***沐浴洗面***  

书云：频沐者气壅于脑，滞于中，令形瘦体重，久而经络不通畅。  

常以朔日沐，晦日浴，则吉。沐浴不可同日。饱食沐发，冷水洗头，饮水沐头，热泔洗头，冷水濯足，皆损人。新沐发勿令当风萦髻，勿湿头卧，令人头风眩闷，及生白屑，发秃面黑，齿痛耳聋。  

女人月事来，不可洗头。或因感疾，终不可治。  

沐浴渍水而卧，积气在小腹与阴，成肾痹。  

炊汤经宿，洗体成癣，洗面无光，作甑哇疮。  

频浴者血凝而气散，体虽泽而气自损。故有痈疽之疾者，气不胜血，神不胜形也。  

时病新愈，冷水洗浴，损心胞。自汗入水，即成骨痹。  

昔有名医将入蜀，见负薪者猛汗河浴。医曰：此人必死。随而救之。其人入店中取大蒜细切面浇之。食之汗出如雨。医曰：贫下人且知药，况于富贵者乎？遂不入蜀。  

书云：盛暑冲热，冷水洗手，尚令五脏干枯，况沐浴乎？远行触热，逢河勿洗面，生乌 。  

《闲览》云：目疾且忌浴，令人目盲。  

白彦良壮岁常患赤目。道人曰：能不浴头，则不病此。彦良记之，七十余更无眼疾。  

***栉发***  

真人曰：栉发去风明目，不死之道也。又曰：头发梳百度，不可轻以沐。  

陶隐居云：饱则沐浴饥则梳，梳多浴少益心目。故道家晨梳常一百二十为数，沐浴或月一度而已。  

真人曰：发宜多栉，手宜在面。齿宜数叩，津宜常咽，气以精炼。此五者，所谓子欲不朽修昆仑耳。  

安乐诗云：发是血之余，一日一次梳。通血脉，散风湿。  

《琐碎录》云：乱发藏卧房壁中久，招不祥。  

书云：发落饮食中，食之成瘕。宋明帝宫人腰痛引心，发则气绝。徐文伯曰：发瘕也。以油灌之，吐物长二尺，头已成蛇。悬柱上，水沥尽，唯余发。唐甄立言为太常时，有人病心腹烦满，弥瘴。诊曰：误食发而然。令饵雄黄，吐一蛇如拇指，无目，烧之有发气。若头尾全，食人心死。  

***大小府***  

书云：忍尿不便成五淋，膝冷成痹。忍大便成五痔。努小便足膝脚气。努大便腰痛目涩。  

或饮食，或走马，或疾步，或为寒热所迫，令胞转脐下痛，胞屈辟不小便，致死。  

大小二事勿强闭过忍。又忽失度，或涩或泄，皆伤气害生，为祸甚速。  

刘惟简至干宁军，有人献金花丸以缩小便。药犯砒蜡，服二日小便极少。至霸舟肢体通肿。盖闭关却水道，水溢妄行。不遇卢昶，几为所误。盖水泉不止者，膀胱不藏也。宜服暖剂以摄水，其可强止之耶？《琐碎录》云：对三光便溺及向西北，并损人年寿。  

***衣着***  

书云：春冰未泮，衣欲下浓上薄。养阳收阴，继世长生。春天不可薄衣，伤寒霍乱，食不消头痛。  

大汗能易衣，佳。或急洗亦好。湿衣汗衣不可久着，发疮及风疹，二府不利。大汗偏脱衣，得偏风半身不遂。醉酒汗出脱衣靴袜，当风取凉，成脚气。  

冬时绵衣毡褥之类，急寒急着，急换急脱。  

陶隐居云：绵衣不用顿加添，稍暖又宜时暂脱。  

《琐碎录》云：若要安乐，不脱不着，北方语也；若要安乐，烦脱频着，南方语也。  

***天时避忌***  

《内经》云：阳出则出，阳入则入。无扰筋骨，无见雾露。违此一时，形乃困薄。  

经云：大寒大热大风大雾，勿冒之。天之邪气，感则伤人五脏；水谷寒热，感则害人六腑；地之湿气，感之害人皮肉筋脉。  

先贤云：人以一握元气，岂可与大造化敌？康节有四不出之训。  

书云：犯大寒而寒至骨髓，主脑逆头痛齿亦痛。又云：不远热而热至，则头痛身热，肉痛生矣。  

真人曰：在家在外，忽逢大风豪雨、震雷昏雾，皆是诸龙鬼神经过，宜入室烧香静坐以避之，过后不出，吉。不尔杀人。  

书忌云：朔不可哭，晦不可歌，招凶。  

***四时调摄***  

《内经》云：春三月，此谓发陈，夜卧早起，生而勿杀。逆之则伤肝，夏为寒变，奉长者少。  

又曰：春伤于风，夏必飧泄。  

有云：春夏之交，阴雨卑湿，或引饮过多，令患风湿，自汗体重转侧难，小便不利。作他治，必不效，惟五苓散最佳。  

《内经》云：夏三月，此谓蕃秀，夜卧早起，使志无怒，使气得泄。逆之则伤心，秋为 疟，奉收者少。  

陶隐居六：四时惟夏难将息，伏阴在内腹冷滑，补肾之剂不可无，食物稍冷休哺啜。  

书云：夏之一季，是人脱神之时，心旺肾衰，化为水，至秋而凝，冬始坚。当不问老少皆食暖物，则不患霍乱，腹暖，百病不生。  

夏冰止可隐映饮食，不可打碎食之，腹冷热相搏成疾。夏以后乃秋分，须慎肥腻饼肿油酥之属。此物与酒浆瓜果极理相妨，所以多疾者为此也。  

陶隐居云：冷枕冷床心勿喜，凡枕冷物，大损人目。  

书云：夏不用露卧，令皮肤成癣，或作面风。暑月日晒处有石，不可便坐，热生疮，冷成疝。  

盛热戴汗当风不宜太过。自日中来，勿用冷水沃面，成目疾。伏热者未得饮水，返以冷物迫之杀人。五月六月泽中停水多有鱼鳖，饮成瘕。  

《内经》曰：秋三月，此谓容平，早卧早起，使志安宁。逆之则伤肺，冬为飧泄，奉藏者少。  

书云：秋伤于湿，上逆而咳，发为痿厥。又立秋日勿浴，令皮肤粗燥，因生白屑。又八月一日后，微火暖足，勿令下冷。  

《内经》曰：冬三月，此谓闭藏，水冰地坼，无扰乎阳，早卧晚起，必待日光。去寒就温，毋泄皮肤。逆之则伤肾，春为痿厥，奉生者少。  

书云：冬时忽大热，勿受之，患时病由此。又曰：冬伤于寒，春必病温。冬时天地闭气藏，作劳不宜汗出冷背。冬寒虽近火，不可令火气聚，不须于火上烘炙。若炙，手暖则已。不已，损血，令五心热，手足应于心也。大雪中跣足，又不可便以热汤洗，或随饮热酒，足随堕。又触寒来，寒未解，勿便饮汤食热物。  

四气调神论曰：夫四时阴阳者，万物之根本也。所以圣人春夏养阳，秋冬养阴，与万物浮沉于生长之门。逆其根，则伐其本，壤其真矣。故阴阳四时者，万物之终始，死生之本也。逆之则灾害生，从之则苛疾不起，是谓得道。故天真论曰：有贤人者，逆从阴阳，分别四时，将从古今同于一道，亦可使益寿而有极时也。  

***旦暮避忌***  

书云：早出含煨生姜少许，辟瘴开胃。又旦起空腹，不宜见尸，臭气入鼻，舌上白起口臭。  

欲见之，宜以少酒饮之。  

真人曰：平明欲起时，下床先左脚，一日无灾着，去邪兼避恶。如能七星步，令人寿长乐。  

清旦常言善事，闻恶事则向所来方三唾之吉。又旦勿嗔怒，暮无大醉，勿远行。  

经曰：平旦人气生，日中阳气隆，日西阳气已虚，气门乃闭。是故暮而收拒，无扰筋骨，无见雾露。违此三时，形乃困薄。  

夜行用手掠发，则精邪不敢近。常啄齿，杀鬼邪。又夜卧二足伸屈不并，无梦泄。真人云：夜梦恶，不须说。旦以水面东 之，咒曰：恶梦着草木，好梦成珠玉，吉。  

有教入广者曰：朝不可虚，暮不可实。令候不齐，不独入广也。  

***杂忌***  

书云：忽见光怪变异之物，强抑勿怪，吉。  

伊芳川宦廨多妖。有报曰：鬼使扇。曰：他热故尔。又报曰：鬼打鼓。曰：以槌与之。  

范文正公读书夜坐，有大面之怪近之。范以笔书其面，曰：汝面非常大，难欺范仲淹。二公不以怪处之，而怪自灭，可为法。  

脂油点灯，人神不在血光之下。凡刀刃所伤，切勿饮水，令血不止而死。若血不止，急以布蘸热汤 之，或冷水浸之，嚼苏叶止血，妙。  

《琐碎录》云：萧管挂壁，取之勿便吹，恐有蜈蚣。祖师刘福真赴召，早起见店妇卧地号叫可畏，但见吹火萧在傍，刘知其蜈蚣入腹。刺猪血灌之，吐出蜈蚣而愈。  

凡古井及深穿中多毒瓦斯，不可辄入。且六月最甚。先下鹅鸭毛试之，若旋转不下，是有毒，便不可入。又云：山有孔穴，采宝者惟二月九月，余月山闭气交死也。  

## 卷之一百

### 养生余录（下）  

***人元之寿饮食有度者得之***  

《黄帝内经》曰：阴之所生，本在五味；阴之五宫，伤在五味。扁鹊曰：安身之要，必资于食。不知食宜者，不足以存生。乡党一篇具在，圣人饮食之节为甚详。后之人奔走于名利，而饥饱失宜；沉酣于富贵，而肥甘是务。不顺四时，不知五味，而疾生焉。戒乎此，则人元之寿可得矣。  

***五味***  

《内经》曰：谨和五味，骨正筋柔。气血以胜，腠理以密，长有天命。《淮南子》曰：五味乱口，使口爽伤，病也。陶隐居云：五味偏多不益人，恐随脏腑成殃咎。五味稍薄，令人神爽。  

若稍偏多，损伤脏腑。此五行自然之理，初则不觉，久则为患也。  

酸多伤脾，肉皱而唇揭。故春七十二日省酸增甘，以养脾气。曲直作酸属木，脾主肉属土，木克土也。酸过食损胃气及肌肤筋骨，不益男子，损颜色。不与蛤同食，相背也。有云：饮少热醋辟胜酒。（黄戬云自幼不食醋，今逾八十九，尤能传神。）又心色亦，宜食酸。小豆犬肉李韭皆酸。  

咸多可伤心，血凝泣而变色。故冬七十二日省咸增苦，以养心气。润下作咸属水，心主血属火，水克火也。盐过于咸则伤肺，兼损筋力。西北人食不耐咸多寿，东南人食多欲咸少寿。病嗽及水气者，全宜禁之。晋桃源避世之人盐味不通，多寿。后五味通而寿齿损矣。又脾色黄，宜食咸。大豆豕肉粟藿皆咸。  

甘多伤肾，骨痛而齿落。故季月各十八日省甘增咸，以养肾气。稼穑作甘属土，肾主骨属水，土克水也。又肝色青，宜食甘。粳米牛肉枣葵皆甘。  

苦多伤肺，皮槁而毛落。故夏七十二日省苦增辛，以养肺气。炎上作苦属火，肺主皮毛属金，火克金也。又肺色白，宜食苦。麦羊肉杏薤皆苦。  

辛多伤肝，筋急而爪枯。故秋七十二日省辛增酸，以养肝气。从革作辛属金，肝主筋属木，金克木也。胡椒和气，过多损肺金吐血。细椒久食，失明乏气。合口者害人，十月勿食椒，损人心，伤血脉，多忘。除湿温中，益妇人。又肾色黑，宜食辛。黄黍鸡肉桃葱皆辛。  

***饮食***  

书云：善养生者，先渴而饮，饮不过多。冬则损气，渴则伤血。先饥而食，食不过饱。饱则伤神，饥则伤胃。饮食务益人者，仍节俭为佳。若过多，觉彭亨短气，便成疾。饮食于露天，飞丝堕其中，食之咽喉生泡。饮食收器中，宜下小而上大。若覆之不密，虫鼠欲盗食而不可得，环器随涎入食。有误食，通身如蝎，针药不疗。饮食以铜器盖之，汗若入内，食者发恶疮肉疽。饮食生冷，北人土浓水深，禀赋坚实，不损脾胃，久居南方宜忌之。土薄水浅，禀赋多虚，不宜脾胃，久居北方者尤宜忌之。切忌空心茶，宜戒卯时酒，申后饭欲减。极饥而食且过饱，多结积聚；渴而饮且过多，必成痰癖。日没后讫，便勿饮酒，不干呕。  

太宗谓宰相曰：朕每日所为，必有常节，饮食不过度，行之已久，甚觉有力。老子云：我命在我不在天，全在人之调摄。卿等亦当加意，毋自轻摄养也。  

陶隐居云：何必餐霞服大药，妄意延年等龟鹤。但于饮食嗜欲中，去其甚者将安乐。甚于酒色者多夭寿，甚于浓味者生奇疾。浆水，按《本草》味甘酸微温无毒，调中引气，开胃止渴，强力通络，治霍乱泻利，消宿食，解烦去睡，调理脏腑，治呕哕，白人肌体如缯帛。为人常用，故不齿其功。世之所用熟水，品目甚多。贵如沉香则燥脾，木犀则耗气，蜜则滞胃，麦门冬则体寒。如此之类，皆有所损。紫苏汤令人朝暮饮之，无益也。芳草致豪贵之疾，此有一焉。  

宋仁宗命翰林院定熟水。奏曰：紫苏第一，沉香第二，麦门冬第三。以苏能下胸膈浮味。  

殊不知久则泄人气，令人不觉。  

《本草》云：酒，饮之软件神昏，是其有毒也，损益兼行。扁鹊云：久饮常过，腐肠烂胃，溃髓蒸筋，伤神损寿。有客访周 ， 出美色酒两石。 饮八斗，次明起无所苦，酒量惯也。客已死矣。观之，客肠已出。肠已出，非量过而犯扁鹊之戒欤？饮白酒，食牛肉，生虫。酒浆照人无影，不可饮，不可合乳汁饮，令人气结。祭酒白耗者杀人。酒后食辛辣物多，则暖人筋骨。卧黍穣，食猪肉，患大风。  

凡中药毒，及大毒从酒得者难治。酒性行血脉，流遍身体也。饮酒醉未醒，大渴饮冷水，又茶被酒引入肾脏，为停毒之水，腰脚腿重膀胱冷痛，兼患水肿，消渴挛痹。酒醉当风，以扇扇之成风。又醉酒吐罢，便饮水，作消渴。  

神仙不禁酒，以能行气壮神，然不过饮也。  

《本草》茶饮者宜热宜少，不饮尤佳。多食去人脂，令人瘦，下焦虚冷，惟饱食后一二盏不妨。消渴与饥，尤不宜，令人不眠。同韭食，重身。将盐点茶，引贼入家，恐伤肾也。  

东坡茶说：烦去腻，世固不可无茶，然暗中损人不少。吾有一法，常自修之。辄以浓茶漱口于食后，烦腻既少，而脾胃自和。凡肉之在齿者，得茶漱涤，乃不觉脱，不烦挑剔也。盖齿性便缘此渐牢，而齿蠹且日去矣。饮多则肺布叶举，气逆上。有阴池流泉，六月行路，勿饮之，发疟。  

饮宴于圣像之侧，魂魄不安。饮水勿急下咽，久成气病。形寒饮冷则伤肺，上气咳嗽鼻鸣。  

粥后饮白汤，为淋为停湿。  

陶隐居云：食戒欲粗并欲速，宁可少餐相接续；莫教一饱频充肠，损气伤心非尔福。又云：食炙爆，宜待冷。不然伤血脉，损齿。又云：食毕漱口数通，齿不龋，口不臭。漱口忌热汤，损牙。  

食茅屋漏水堕脯肉，成 瘕，生恶疮。  

人汗入肉，食之作疔疮。食诸兽自死肉，生疔疮。六甲日，勿食鳞甲之肉。  

隐居云：生冷粘腻筋韧物，自死生牢皆勿食。馒头闭气莫过多，生脍偏招脾胃疾。鲜酱胎卵无油腻，陈臭淹藏尽阴类。老人朝暮更餐之，是借寇兵无以异。（《琐碎录》云：馒头闭气，羊血汤以开之。包子闭气，好醋以破之。）食物以象牙金银为匙箸，可以试毒。  

《周礼》云：乐以消食。盖脾喜音声，夜食则脾不磨，为音响绝也。夏月夜短，尤宜忌之。  

物之无益而有损者，常人犹不可多食，况病患当避忌者乎？此书所载，凡物之有益而无损者不书，或损益相半者，则书其损而不书益。  

***果实***  

【生枣】令人热渴气胀，寒热羸瘦者弥不可多，动脏腑，损脾元。与蜜同食，损五脏。软枣令动宿疾，发嗽，与蟹相忌。  

【梅子】壤齿。  

【生龙眼】半沸汤内炸过，不动脾。  

【生荔枝】性热，多食发虚热烦渴，口干衄血。  

【樱桃】寒热病不可多食，发暗风，伤筋骨，呕吐。小儿多食作热，性热也。  

【橘柚】多食口爽，不知五味。  

【杨梅】多食发热损齿及筋。  

【杏实】多食损筋骨。杏酥生熟吃俱得，半生半熟者杀人。杏仁久服目盲，眉发须落，动宿疾。双仁者杀人，可研细治大伤。  

【桃实】发丹石毒，损胃，多食有热。食桃仁水浴成淋。桃杏仁花本五出，而六出者必双仁，能杀人者，天常故也。  

【李子】平发疟疾，多令虚热。白蜜合食，伤人五内。不可临水上啖之，及与雀肉同食。李不可沉水，沉水者毒。仁和鸡子食，内结不消。  

【梨】寒乳。鹅梨，紫花梨治心热。此外俱不益人，多食寒中，产妇、金疮人勿食，令萎，因其性益齿而损脾胃，正月勿食佳。（有人家生一梨，大如斗，送之朝贵，食者皆死。考之树下有大蛇聚毒于此，不常为妖也。他仿此，宜忌之。）【林擒】多食，热涩气好睡，发冷疾，生疮疖，脉闭不行。子不可食，令人烦。  

【石榴】多食，损肺及齿。山石榴多食，无益，涩气。  

【栗子】温，生治腰脚，生则发气，宜晒干蒸炒。食多即气壅，患风水气人不宜食。生栗可与灰中煨令汗出，杀其水气，勿通熟。小儿食生者多难化，熟者多滞气。  

【柿子】寒，日干者性冷，多食腹痛，生者弥冷。红柿与蟹同食，吐红。饮酒食红柿，心痛，至死，亦易醉，不解酒毒。  

【FS 稗子】性尤冷，与蟹同食，腹痛大泻。  

【蒲萄酒】过多，昏人眼。架下饮酒，防虫屎伤人。  

【白果】生引疳，解酒。熟食益人，然不可多，多食腹满。有云满一千个者死。此物二更开花，三更结子，当是阴毒之物。有人艰籴，取白果以为 饱食，次日皆死。  

【菱】芰也，冷脏多利，损阳令阴萎，不益脾，难化，令腹满，姜酒解之。七月食生菱作蛲虫。  

【茨菰】大寒，动宿疾，冷气，腹胀满。小儿秋食之，脐下痛。孕不可食。吴人常食患脚气，瘫痪损齿，失颜色。荸荠性与茨菰同。  

【芡实】生食动风，令气损，脾难消，却益精。幼儿多食，久则侏儒不长。  

【藕】多食冷中，能去疫气。产后惟此不同生冷忌者，破血故也。  

【甜瓜】动痼疾，多食阴下温痒生疮，发虚热，破腹，令人 ，弱脚手无力。少食则可不中暑，多食未有不下泄。夏日多食，深秋下痢难治，损阳故也。患脚气食此永不除。五月甜瓜沉水杀人。多食发黄胆，动气，解药力。双蒂者杀人。与油饼同食发病。防州太守陈逢浓避暑食瓜，至秋忽腰腿不能举动，遇商助教疗之，更生。  

【西瓜】甚解暑毒，北人禀浓食惯，南方禀薄不宜，多食动肠胃冷病。  

【木瓜】温，皮薄微赤黄，香甘酸不涩，向里头尖面方是真，益脾而颇损齿。  

【甘蔗】多食衄血，烧其渣，烟入目则眼暗。  

【沙糖】寒，多食心痛。鲫同食成疳，葵同食生流癖，笋同食成瘕，身重不能行。小儿多食损齿，及生蛲虫。  

【 】子不可多食，损齿伤筋。  

【松子】多食发热毒。  

【胡桃】平，多食利小便，脱人眉，动风动痰，恶心呕吐。与酒同食过多咯血。五月实未成果核，发痈疖寒热。秋夏果落地，恶虫缘食之，患九漏。生果停留多日，有损处，食之伤人。  

一切果核双仁者害人。  

治诸果毒，烧猪骨过为末，水服方寸匕。  

***米谷***  

【粳米】生者冷，燔者热。生不益脾，过熟则佳。苍耳同食卒心痛，马肉同食发痼疾。  

【稻米】糯米也，妊娠与杂肉食之，不利其子，生寸白，久食身软缓筋故也。性寒，壅经气，使人四肢不收，昏闷多睡，发风动气，可少食。  

【秫米】似黍而小，亦可造酒，动风，不可常食。  

【黍米】发宿疾，久食昏五脏好睡。小儿食，不能行，缓人筋骨，绝血脉。白黍久食，多热，令人烦。赤黍不可合蜜，虽可作糜，不可为饭，粒着难解。五种黍米合葵食之，成痼疾于脏腑中，食之闭气，肺病有宜此。  

【生米】戏食，久为米瘕，肌疲如劳，缺米则口吐清水。  

【饴糖】进食健胃，多食则动脾风。  

【麦】占四时，秋种夏收。西北多霜雪，面无毒；南方少雪，有毒。小麦性壅热，小动风气，食面后觉中毒，以酒咽汉椒三五粒，不为疾。大麦久食宜人，带生则冷，损人。麦 久食消肾，不可多。  

【 麦】西川多种，山东河北人正月方种。先患冷气人不宜食。  

【荞麦】性寒难消，久食动风头眩。和猪肉食八九次，患热风，脱眉须。  

【粟米】食后勿食杏仁，令人吐泻。  

【人米】 也，发三十六种病，八谷之中最为下，不可同川附子服。  

【陈廪粟米、 米陈者】性皆冷，频食之自利。  

【绿豆】治病，则皮不可去，去皮食少壅气。  

【赤小豆】行小便，久食虚人，令人黑瘦枯燥，逐津液，体重。赤白豆合鱼 食之。成消渴。赤小豆一名胡豆，合鲤鱼 食之肝黄，五年成干消。  

【黑白黄褐豆、大小豆】作豉极冷，黄卷及酱皆平，多食体重。服大豆末者忌猪肉。炒豆于一岁以上，十岁以下食之即啖猪肉，久当壅气死人。  

有好食豆腐，中毒不能治，更医至中途，遇作腐人家相争，因问，妻误将莱菔汤置锅中，腐更不成。得其说，以莱菔汤下药而愈。莱菔，萝卜也。  

酱当是豆为者，令以面麦为者，食之多杀药力。夫子云：不得其酱不食。欲五脏悦而爱之。  

此亦安乐之端。  

【芝麻】炒熟，乘热压出生油，但可点灯，煎炒方谓熟油可食。油发冷疾，滑骨髓，困脾脏，经宿即气动，牙齿脾疾人不宜。陈油饮食，须逐日熬熟。黑芝麻炒食之，不生风疾。风人日食之则步履端正，语言不謇，即胡麻也，又名巨胜子。白芝麻滑肠胃，行风气，通血脉。陈久者发霍乱，久食抽人肌肉。麻仁多食损血脉，痿阳滑精，发女人带疾。  

***菜蔬***  

【葵】为五菜主，秋种早者，至春作子，名冬葵，其心有毒，伤人，性冷，热食之亦冷热闷甚动风气。葵冻者生食之，动五种瘤饮，甚则吐水。和鲤鱼食之害人。四季勿食生葵，不化，发人一切宿疾，百药忌食之，发狂。犬咬吴葵，一名蜀葵，不可食，钝人志性，被犬咬食之，永不瘥。戌葵并鸟肉食，无颜色。  

【生葱】食之即啖蜜，下痢。食烧葱啖蜜，壅气死。杂白犬肉食之，九窍出血。患病者多发气上充，五脏闭绝，虚人胃，开骨节。正月食之，发面上游风，大抵功在发汗，多则昏人神。  

【胡葱】久食伤神损性，多忘损目，发痼疾，胡臭 齿人食之愈甚。青鱼合食生虫。  

【韭】俗呼草钟乳，病患可食，然多食昏神暗目，酒后尤忌，不可与蜜同食。未出土为韭黄，不益人气。花动风，过清明勿食，不利病患，心腹痼冷者加剧。霜韭不可食，动宿饮必吐水。五月食之，损人滋味，乏气力，不可共牛肉食。成热病后十日不可食，发困。葱亦不宜。  

【薤】肥健人，生食引涕唾，与牛肉食作瘕。四月勿食薤。三冬生食多涕吐。  

【葫】大蒜也，久食伤肝损目弱阳。煮以合青鱼鲜，发黄。作齑啖 ，伐命。惟生食不中煮。  

暑毒烂嚼下咽即愈，仍禁冷水。四月八月食之，伤神损胆，气喘气急，腹内生疮疡肿成疝瘕。多食葫行房，伤肝，面无光。北方人禀浓食惯，病少。  

【小蒜】不可常食，食而啖生鱼，夺气，阴核疼欲死。三月勿食，伤志。时病瘥后与一切食竟入房，病发必死。  

【胡荽】荞子也，久食令人多忘，胡臭、口气、 齿、脚气加剧，根发痼疾。  

【蓼子】是水浸令生芽而食之者，多食令人吐水，损阳少精心痛，寒热损骨，二月食之伤肾。  

和生鱼食，夺阴气，核子痛欲死。  

【萱草】一名忘忧，嫩时取为荒，食之动风，令人昏昏然终日如醉，因得其名。  

【菘】发诸风冷，有热人之不发病，性也冷。  

【芩】多食动风气，发丹石，与兔肉同食成恶病。  

【芜青】蔓青也，根不可多食，令人气胀。子作油涂头，能润发。  

【莱菔】力弱人不宜多食，生者渗人血。  

【生青菜】时病瘥后食之，手青肿。  

一切菜五月五日勿食之，发百病。  

一切菜煮熟食之。  

凡檐溜滴着者有毒。  

十月霜萎菜，食者面无光，目涩腰疼心疟，发时足十指爪青萎困。  

【荠菜】不宜同面食，令人瞀闷发病。凡用甘草皆忌此及海藻。  

【苋菜】多食动气烦闷，冷中损腹。共蕨及鳖食，生瘕。  

【 菜】不宜久食，令身重多肿，只可一二顿。  

【芸台菜】患腰脚人多食加剧，损阳气。发口疮、齿痛生虫，胡臭人忌之。  

【鹿角菜】久食发宿疾，损经络，少颜色。  

【菠菱菜】北人食之，肉面即平。南人食鱼米，即冷大小肠。久食脚冷腰痛。  

【 菜】多食性滑发痔，引疫气，上有水银故也。七月蜡虫着上，令霍乱，勿食之。  

【芹菜】生高田者宜人。黑滑地名水芹赤色者，害人性寒，和醋食生损齿。春秋龙带精入芹中，偶食之，手青肚满，痛不可忍。服沙糖三二斤，吐出蜥蜴便愈。  

【苦 】日日食之以益心，蚕妇忌食之。  

【莴苣】久食，人目昏。白莴苣冷气，人食之腹冷，产后不可食，寒中。共饴食，生虫。苦苣不可与蜜同食。  

【 】多食动气冷气，人食之必破腹。  

【苜蓿】利大小肠，蜜食下痢，多食瘦人。  

【蕨】久食脚弱无力。  

【黄瓜】本名胡瓜，不益人。患脚气虚肿者，毒水不除。  

【越瓜】色白，动气发疮脚弱，不益小儿。时病后勿食，与乳酪 及空心食，心痛。  

【青瓜】令人多忘。  

【冬瓜】多食，阴湿生疮，发黄胆，九月勿食被霜瓜，向冬发血寒热及恶病。初食吐仓竟心下停水，或为翻胃。有冷者食之瘦。瓜能暗人目，尤不宜老人。中其毒，至秋为疟痢。一切瓜苦者有毒。两蒂两鼻者害人。  

【瓠子】冷气，人食之病甚，大耗食。患脚气虚肿人食之，毒永不除。  

【葫芦】多食令吐。  

【芋】名土芝，有紫有白，冬月食不发病，他月人不可食。  

【薯预】亦有紫白，颇胜芋。有小而名山药者佳。  

【 】冷气，人少食之。曾有患瘵，自谓无生，是物不忌。邻家除 ，求食之美，遂多食，竟愈。有病腮痈者数人，予教多食此面愈。  

【竹笋】多食，动气发冷瘕。  

【茭笋】滑中，不宜多食。  

【生姜】九月九日勿食之，伤神损寿。干姜，妊多食，内消。  

【椿芽】多食神昏。  

【榆仁】多食，发热心痛。  

【菌】地生为菌，木生为糯，而木耳为蕈。新蕈有毛者，下无纹者，佼有光者，煮不熟者，欲烂无虫者，煮干照人无影者，春夏有恶虫毒蛇经过者，皆杀人。误食毒菌，往往笑不止而死。惟掘地为坎，投水搅取清者饮之。菌，楮槐榆柳桑五木之耳可食。冬春无毒木习亦不宜多食，如前所云者皆杀人。又赤色仰而不覆者，及生野田中者皆毒，又发冷气风痔，多睡无力。  

【甘露子】不宜生食，不可多食，生寸白。与鱼同食生翻胃病。  

【萸】六七月食之伤神气。  

【茵蒿】多食气满。  

【莳萝根】曾有食者杀人。  

***摄生要义***  

摄生之要，莫大乎存想。存谓存我之神，想谓想我之身。闭目见自己之收心，见自己之身，不离我身，不伤我神，则存想之渐也。  

***摄生要义***  

天地虚空中皆气，人身虚空中皆气。故呼出浊气，身中之气也；吸入清气，天地之气也。人在气中，如鱼游水中。鱼腹中不得水出入则死，人腹中不得气出入亦死，同其理也。善摄生者，必明于气之故矣。  

欲修调气之术者，常得早食闭户，安床暖席，枕高二寸许，正身偃卧，冥目握固，两足间相去五寸，两臂与体相去亦各五寸。先谓闭气，以鼻吸入，渐渐腹满，乃闭之，及不可忍，乃从口细细吐出，不可一呼则尽。气定，复如前闭之。始而十息，或二十息，不可忍，渐熟渐多，但能闭至八十息以上，则脏腑胸膈之间皆清气之布护矣。至于纯熟，当其气闭之时，鼻中唯有短息一寸余，所闭之气在中，如火蒸润，肺宫一绕，则身如委蛇，神在外，其快其美，有不可言之状。盖一气流通，表里上下彻达故也。其所闭之气渐消，则恍然复旧。此道以多为功，但能于日夜间得此以两度，久久耳目聪明，精神完固，体健身轻，则百疾消灭。  

凡调气之初，务要体安气和，无与意争。若不安和，且止，后和乃为之。久而弗倦则善矣。  

闭气如降龙伏虎，须达其神理，胸膈常宜虚空，不可饱满。若气有结滞，不得宣流，觉之盒饭用吐法以除之，如吹嘘呵嘻 噫呼之类是也。不然，泉源壅遏，必至逆流，疮疡中满之患作矣。  

又苏氏养生诀云：每夜自三更至五更，以未昧上拥被盘足，面东南叩齿三十六遍，握固冥目，以两手拄腰腹间，闭息，想心为炎火光明洞彻，下入丹田。待腹满气极，则徐出气，不得令耳闻。  

复以舌抵齿，取华池水满口，低头咽下，送入丹田，用意精猛，令津与气谷谷然有声，径至丹田毕，再根据前为之。凡久闭息，三咽津而止。然后以两手摩热，摩两脚心，则涌泉穴及腰脊两傍即肾堂，皆令热彻。次以两手摩熨眼面耳项，皆尽极热，仍按提鼻梁左右七下，梳头百梳而卧，熟睡至明。  

或问养生炼气之道。曰：养生者，节制之常也；炼气，则术也。何以言之？人生元气所禀，各有长短。自有知以来，为贪爱侵剥暴戾蠹蚀，故长者短，短者促，不得尽天年而终。是以圣智之人有养生之论，大要不出少思虑，寡嗜欲，节饮食，慎起居，顺时候，和气体，利关节而已矣。  

能由是而行，则六气不能致伤，而诸疾不作，可以尽其天界元始之气而以寿终矣。使非有节，安能如是？故曰节制之常。  

至于炼气之术，亦有至理。大抵造化之妙，阴阳配合，而道化生焉。人之得生，本诸精气，呼吸升降之间，而运动往来无滞。故吸则气升，遂以意引之，注于极上；呼则气降，遂以意引之，注于极下。久之，极上则髓海盈溢，遍达于诸骸；极下则气海充满，透彻于诸脉。此亦造化自然之机发如此。使非阴阳得类配合，虚无之气，虽能升降流转，亦不成化。故曰：偏阳不生，孤阴不育。又曰：一阴一阳之谓道，是已。  

然则气无形质，何以交化？曰：气以虚通，类同则感。譬之磁石引针，隔关潜达；灯头有烟，火光自趋。天机自然，非由人耳。是道也，自下而上，由上而下，往来运转，如环无端，与天符合。故曰：观天之道，执天之行，盗天之机，岂非术乎？服食之法何如？曰：《参同契》《龙虎经》《石函记》皆已言之。盖疏达腠理，坚固体质之义也。虱处头而黑，麝食柏而香，颈处汉而瘿，齿居晋而黄，乃所食气蒸性炼形，故不期而变，此亦至理存也。但伏炼金石，反以戕生矣。  

雨雪者，云气所化。人之气亦能化液，故闭息伏气，可以不食。龟以吞气而寿，即此。今之医动以补阴滋阴为益气之妙方，不知血必籍气而后生，乃为真血。其水谷药味之所渗入者，终非元气之精也。血必待气而后运。气不能运，血滞脉理，而诸热诸疡之病作矣。故古之养生者只以调气为先，使阳为一身之主摄，而阴自生化，真异乎世医之见矣。（《雅述》）  

***摄生要义***  

夫存想者，以意御气之道，自内而达外者也。按摩者，开关利气之道，自外而达内者也。故医家行之，以佐宣通，而摄生者贵之，以泄壅滞。凡有行者，当在子后午前之时，平坐东向，以两手大指按拭两目过耳门，使两掌交会于项后，如此三九遍。次存想目中各有紫青绛三色气，如云霞郁浮出面前。再根据前按拭三九遍，复存想面前云气晖晖霍霍，灌入瞳子，咽咽华池之液二十口，乃开目以为常，坐起皆可行之，不必拘时。一年许，耳目便聪明，久为之，彻视数里，聪于绝响也。面上常欲得两手摩拭使热，则气常流行。作时先将两手摩热，然后以掌摩拭面目，高下随形，皆使极匝。如此三五过，却度手于项后及两鬓更互发，如栉头之状，亦数十过，令人面有光泽，皱斑不生，发不白，脉不浮外。久行五年不辍，色如少女，所谓山川行气，常盈不涸，而木石荣润是也。  

耳欲得数按抑其左右，令人聪彻。鼻亦欲按其左右无数，令人气平。又常以两手按鼻及两目之背，上下按之无数，闭气为之，气通则上吐而复始，亦三九遍。能恒为之，鼻闻百步，眼乃洞观。《黄庭经》曰：天中之岳精谨修，灵宅既清玉帝游，通利通路无终休，此之谓也。  

凡人小有不快，即须按摩按捺，令百节用力，泄其邪气。凡人无问无事有事，须日要一度，令人自首至足，但系关节处，用手按擦各数十次，谓之大度关，先百会穴，次头四周，次两眉外，次目 ，次鼻准，次两耳孔及耳后，皆按之。次风池，次项左右，皆揉之。次两肩胛，次臂骨缝，次腕，次手十指，皆捻之。次脊背，或按之，或槌震之。次腰及肾堂，皆搓之。次胸乳，次腹，皆揉之无数。次股捶之。次两膝，次小腿，次足踝，次十指，次足心，皆两手捻之。若常能行此，则风气时去，不住腠理，是谓泄风。又常向肾堂及两足心，临卧时令童子用手搓摩，各以热透表里为度。摩肾堂热，则肾气透而易于生精；摩足心热，则涌泉穴透而血不下滞。  

***摄生要义***  

庄子曰：吹嘘呼吸，吐故纳新，熊经鸟伸，为寿而已矣。此导引之士、养形之人，彭祖寿考者之所好也。由是论之，导引之术，传自上世，其来久矣。故曰彭祖之所好。其来自修养家、医家所谈，无虑数百。今取其要约切当者十六条，参之诸论，大概备矣。  

凡行导引法，常以夜半及平旦将起之时为之。此时气清腹虚，行之益人。先闭目握固，冥心静坐，叩齿三十六通。即以两手抱项，左右宛转二十四。（此可以去肾胁积聚风邪。）复以两手相叉，虚空托天，抑手按项二十四。（此可以除胸膈间邪气。）复以两手心掩两耳，却以第二指压第三指，弹击脑后二十四。（此可除风池邪气。）复以两手相促，按左膝左捩身，接右膝右捩身二十四。  

（此可以去肝家风邪。）复以左手一向前一向后，如挽五石弓状二十四。（此可以去肾腋积邪。）复大坐，展两手纽项，左右反顾肩膊二十四。（此可以去脾家积邪。）复两手握固，并拄两肋，摆撼两肩二十四。（此可以去腰肋间风邪。）复以两手大捶臂及膊，反捶背上连腰股各二十四。  

（此可以去四肢胸臆之邪。）复大坐斜身偏倚，两手齐向上如托天状二十四。（此可以去肺间积聚之邪。）复大坐伸脚，以两手向前，低头攀脚二十次，却钩所伸脚屈在膝上，按摩之二十四。  

（此可以去心胞络邪气。）复以两手据地，缩身曲脊向上十三举。（此可以去心肝积邪。）复起立据床拔身，向背后视左右二十四。（此可以去肾间风热邪。复起立徐行，两手握固，左足前蹈，左手摆向前，右手摆向后；右足前蹈，右手摆向前，左手摆向后二十四。（此可以去两肩俞之邪。）复以手向背上相捉，低身徐徐宛转二十四。（此可以去两胁之邪。）复以足相纽而行，前进十数步，后退十数步。复高坐伸腿，将两足纽向内，复纽向外，各二十四。（以上二条可以去两膝及两足间风邪。）行此十六节讫，复端坐闭月，握固冥心，以舌拄上 ，搅取津液满口，漱三十六次，作谷谷声咽之。复闭气，想丹田火自下而上，遍烧身体，内外蒸热乃止。按老子导引二十四势，婆罗门导引十二势，赤松子导引法十八势，钟离导引法十八势，胡见素五脏导引法十二势，在诸法中颇为妙解。然撮其切要，不过于此。学人能日行一二遍，久久体健身轻，百邪皆除，走及奔马，不复疲之矣。  

***摄生要义***  

脏腑内景，各有区别。达以行术，养生之要。参稽古论，述此明征。  

凡人咽喉二窍，同出一脘，异涂施化。喉在前，主出纳；咽在后，主吞咽。喉系坚空，连接肺管，为气息之路。呼吸出入，下通心肝之窍，以激诸脉，行气之巨海也。咽系柔空，下接胃本，为饮食之路。  

水食同下，并归胃中，乃水谷之海也。二道并行，各不相犯。盖饮食必历气口而下。气口有形，谓之会厌。当饮食方咽，会厌则垂，厥口乃闭。故水谷下咽，了不犯喉。言语呼吸，则会厌开张。  

当食言语，则水谷乘气送入喉脘，遂戕刺而咳矣。  

喉之下为肺，两叶白莹，谓为华盖。以覆诸脏，虚如蜂窠，下无透窍，故吸之则满，呼之则虚。一呼一吸，消息自然，无有穷已，乃清浊之交运，人身之橐 也。  

肺之下为心。心有系络，上属于肺。肺受清气，下乃灌注。外有胞络，裹赤黄脂。其象尖长圆扁，其色黑青赤黄。其中窍数，多寡各异，迥不相同。上通于舌，下无透窍，惟旁有系，一脉下连于肾而注气焉。  

心之下有膈膜，与脊胁周回相着，遮蔽浊气，使不得上熏心肺，所谓膻中也。  

膈膜之下有肝。肝有独叶者，有二三叶者。其系亦上络心肺，为血之海。上通于目，下亦无窍。肝短叶下有胆。胆有汁，藏而不泄。此喉之一窍，施气运化，蒸熏流行，以成脉络者如此。  

咽至胃长一尺六寸，通谓之咽门。咽下有膈膜，膈膜之下有胃，盛受饮食而腐熟之。其右有脾，与胃同膜而附其上。其色如马肝赤紫，其形如刀镰。闻声则动，动则磨胃，食乃消化。  

胃之下，左有小肠，后附脊膂，左环回周叠积。其注于回肠者，外附脐上，共盘十六曲。右有大肠，即回肠，当脐左环，回周叠积而下，亦盘十六曲。  

广肠附脊，以受回肠，左环叠积下辟，乃出滓秽之路。  

广肠左侧为膀胱，乃津液之府。五味入胃，其液上升，化为血，以成骨髓。津液之余，流入下部，得血海之气施行，小肠渗出，膀胱渗入，而溲便注泄矣。  

凡胃中腐熟水谷，其精气自胃之上口，曰贲门，传于肺，肺播于诸脉。其渣秽自胃之下口，曰幽门，传于小肠。至小肠下口阑门，泌别其汁，清者渗出小肠，而渗入膀胱。滓秽之浊，则转入大肠。膀胱赤白莹净，外无所入之窍，全假气化施行。气不能行，则膈不通而为病矣。三焦有名无形，主持诸气，以像三才。故呼吸升降，水谷往来，皆从此通达。上焦出于胃上口，并咽以上，贯膈而布胸中，走腋，循太阴之分而行，传胃中谷味之精气于肺，肺播于诸脏。中焦在胃中脘，不上不下，主腐熟水谷，泌槽粕，蒸津液，化其精微，上注于肺脉，乃化而为血，以奉生身，莫贵于此。故独得行于经隧，命曰营气。下焦如渎，其气起于胃下脘，别回肠，注于膀胱，主出而不纳。此脾胃大小肠三焦乃咽之一窍，资生血气，转化槽粕而入出如此。  

肾有二，精所舍也。生于脊膂十四椎下两旁各一寸五分，形似豇豆，相并而曲附于脊，外有黄脂包裹，里白外黑，各有带二条。上条系于心，下条过屏翳穴后趋脊骨，下有大骨，任脊骨之端，如半寸许。中有两穴，是肾带经过处。上行夹脊至脑中，□□髓海。五脏之真，惟肾为根。  

上下有窍，谷味之液，化而为精，人乃久生。肾虚精绝，其生乃灭。凡人肾虚，水不足也，补以燥药，以火炼水，其精乃灼。摄生者观于肾之神理，则夭寿之消息亦思过半矣。  

***摄生要义***  

人知饮食所以养生，不知饮食失调，亦所以害生。故能消息，使适其宜，是以贤 悟未病。  

凡人饮食，无论四时，常欲温暖。夏月伏阴在内，暖食尤宜。不欲苦饱，饱则筋脉横解，肠为痔。因而大饮，则气暴，逆养生之道。不欲食后便卧，及于终日稳坐，皆能凝结气血，久则损寿。食后常以手摩腹数百遍，仰面呵气数百口，越趄缓行数百步，谓之消食。食后便卧，令人患肺气头风中痞病，盖荣卫不通，气血凝滞故尔。故食讫当行步踌躇，有所修为佳。语曰：流水不腐，户枢不蠹，以其动然也。  

食饱不得速步，走马登高涉险，气满而激，致伤脏腑。  

不欲夜食。脾好音声，闻声即动而磨食。日入之后，万响都绝，脾乃不磨，食之即不易消。  

不消即损胃，损胃即不受谷气，气不受则多吐，多吐则转为反胃之疾矣。  

食欲少而数，不欲顿而多；常欲令饱中饥，饥中饱为善尔。  

食热物后不宜再食冷物，食冷物后不宜再食热物。冷热相激，必患牙齿。  

瓜果不时，禽兽自死，及生 煎火之肉，与夫多腻难消粉粥冷淘之物，皆能生痰，生疮疡，生瘕癖，并不宜食。  

五味入口，不宜偏多。多则随其脏腑，各有所损。故咸多伤心，甘多伤肾，辛多伤肝，苦多伤肺，酸多伤脾。《内经》曰：多食咸则脉凝涩而变色，多食苦则皮槁毛拔，多食辛则筋急而爪枯，多食酸则肉皱而唇揭，多食甘则骨肉痛而发落，偏之为害如此。故上者澹泊，其次中和，饮食之大节也。  

酒，饮少则益人，过多则损人，气畅而止可也。饮少则能引滞气，导药力，润肌肤，益颜色，通荣卫，辟秽恶，过多而醉，则肝浮横，诸脉波激，由之败肾毁筋腐骨消胃，久之神散魄冥，不能饮食，独与酒宜，去死无日矣。饱食之后，尤宜忌之。饮觉过多，吐之为妙。饮酒后不可饮冷水冷茶，被酒引入肾中，停为冷毒，多时必腰膝沉重，膀胱冷痛，水肿消渴，挛 之疾作矣。酒后勿当风坐卧，袒肉操扇。此时毛孔尽开，风邪易入，感之令人四肢不遂。  

不欲饥而食，食不可过饱；不欲渴而饮，饮不可过多。食过则结积，饮过多则成痰癖。故曰：大渴不大饮，大饥不大食。恐血气失常，卒然不救也。荒年饿莩饱食即死可验也。  

嗟乎！善养生者养内，不善养生者养外。养内者安恬脏腑，调顺血脉，以一身之气流行冲和，百病不作。养外者恣口腹之欲，极滋味之美，恶饮食之药，虽肌体充腴，容色悦怿，而酷烈之气内蚀脏腑，形神虚矣，安能保合太和，以臻遐龄？庄子曰：人之可畏者，衽席饮食之间，而不知为之戒，过也。其此之谓乎？  

***摄生要义***  

《左传》曰：土浓水深，居之不疾。《淮南子》曰：坚土人刚，弱土人肥，垢土人大，沙土人细，息土人美，耗土人丑。山气多男，泽气多女；风气多聋，林气多癃，木气多伛，湿气多肿，石气多力，阴气多瘿，暑气多夭，寒气多寿，谷气多痹，丘气多狂，野气多仁，陵气多贫。轻土人利，重土人迟。清水音小，浊水音大。湍水人轻，迟水人重，中土多圣。  

《素问•五常政大篇》曰：天不足西北，左寒而右凉；地不满东南，右热而左温，其故何也？岐伯曰：东南方，阳也，其精降于下；西北方，阴也，其精奉于上。是以地有高下，气有温凉。  

高者气寒，下者气热。帝曰：其夭寿何如？岐伯曰：阴精所奉其人寿，阳精所降其人夭。帝曰：一州之气，生化寿夭不同，其故何也？岐伯曰：高下之理，地势使然也。崇高则阴气治之，污下则阳气治之。高者其气寿，下者其气夭。  

由是观之，人之寿夭美恶，由于水土之气如此。善养生者择地而居，此为至要。  

或曰：古者巢居穴处，而人多寿，何也？曰：古人淳朴，寡于嗜欲，此实寿本。况巢居则高迥而多寒，穴则固密而无风湿之患，岂不得寿？今之居处当何如？曰：由水深土浓，阴精所奉之说观之，居处高耸，于生乃宜。曰：生之所寓，人有定区。高山峻土，恶乎能举？曰：有山阜则就山阜，临漫则起楼台，庶乎日袭阴气，而不为阳泄矣。古之仙人好楼居，得非以是乎哉？虽然，坐卧之处，必须固密。若值细隙之风毒，中人尤甚，久之成半身不遂，或角弓反张，或言语謇涩。盖身既中风，鬼邪易入，众病总集，遂致夭其天年耳。是故洼下之地不可处，慎其湿也；疏漏之地不可处，慎其风也；久闲之室不可处，慎其土气之恶也；幽冥之处不可处，慎其阴风雨之毒也。四者皆能病患，养生之士，尤宜避之也。  

***摄生要义***  

天地氤氲，万物化醇。男女媾精，万物化生。此造化之源，性命之根本也。故人之大欲，亦莫切于此。嗜而不知禁，则侵克年龄，蚕食精魄，喑然弗觉，而元神真气去矣，岂不可哀？惟知道之士，禁其嗜纵，不至杜绝。虽美色在前，不过悦目畅志而已，决不肯恣其情欲，以伐性命。或问抱朴子曰：伤生者岂非色欲之间乎？抱朴子曰：然，长生之要，其在房中。上士知之，可以延年却病，其次不以自伐，下愚纵欲损寿而。是以古人于此，恒恒有节度。二十以前二日复，二十以后三日复，三十以后十日复，四十以后月复，五十以后三月复，六十以后七月复，又六十闭户。故时加撙节，保惜真元，以为一身之主命。不然，虽勤于吐纳导引服饵之术，而根本不固，亦终无益。  

《内经》曰：能知七损八益，（七者女子之血，八者男子之精。）则血气精气二者可调。不知用此，则早衰之节也。故年四十而阴气自半也，起居衰矣。年五十体重，耳目不聪明矣。年六十阴痿，气大衰，九窍不利，下虚上实，涕泣俱出矣。故曰：知之则强，不知则老。智者有余，（自性而先行，故有余。）愚者不足，（察行而后学，故不足。）有余则耳目聪明，身体轻强。老者益壮，壮者益治。盖谓男精女血，若能使之有余，则形气不衰，而寿命可保矣。不然，窍漏无度，中干以死，非精离人，人自离精也，可不戒哉？养生之士，忌其人者有九：或年高硕，或唇薄鼻大，或齿疏发黄，或痼疾，或情性不和，或有苗强硬，或声雄，或肉涩肢体不膏，或性悍妒忌，皆能损人，并不宜犯之。忌其时者十有一：醉酒、饱食、远行疲乏、喜怒未定、女人月潮、冲冒寒暑、疾患未平、大小便讫、新沐浴后、犯毕出行、无情强为，皆能使人神气昏愦，心力不足，四体虚羸，肾脏怯弱，六情不均，万病乃作，特宜慎之。  

至于天地晦冥，日月薄蚀，疾风甚雨，雷电震怒，此阴阳大变，六气失时之常，犯之不惟致疾，且亵污神明。倘成子女，形必不周，虽生而不育矣。  

嗟乎！帏箔之情，易绾而难断，不可不以智能决也。佛书曰：诸苦所因，贪欲为本。贪欲不灭，苦亦不灭。苦不灭则生灭矣。养生者恶可不以智能决哉？  

***摄生要义***  

凡人呼吸出入，皆天地之气。故风寒暑湿之暴戾，偶一中人，人不胜天，则留而为病。故随时加摄，使阴阳中度，是谓先几防于未病。  

春月，阳气闭藏于冬者渐发于外，故宜发散，以畅阳气。《内经》云：春三月，此谓发陈。  

天地俱生，万物以荣。夜卧早起，广步于庭。披发缓形，以使志生。生而勿杀，予而勿夺，赏而勿罚。此春气之应，养生之道也。逆之则伤肝，夏为寒变。故人当二月一来，摘取东引桃枝并叶各一握，水三升煎取二升，以来早朝空心服之，即吐，却心膈痰饮宿热，则不为害。春深，稍宜和平将息，绵衣晚脱，不可令背寒，寒即伤肺，鼻塞咳嗽。但觉热则去之，觉冷即加之。加减俱要早起之时，若于食后日中，恐致感冒风寒。春不可衣薄，令人伤寒霍乱，消渴头痛。春冻未泮，衣欲下浓而上薄。  

夏月人身阳气发引，伏阴在内，是人脱精神之时。特忌下利，以泄阴气。《内经》云：夏三月，此谓蕃秀。天地气交，万物华实。夜卧早起，无厌于日。使志无怒，使华英成秀，使气得泄，若所爱在外。此夏气之应，养长之道也。逆之则伤心，秋为 疟。故人常宜晏居静坐，节减嗜欲，调和心志。此时心王力衰，其真精化为水，至秋乃凝，尤须保啬，以固阴气。常食热物，使腹中温暖。生瓜果茄、冰水冷淘、粉粥蜂蜜，尤不可食。食多秋时必患痢疟。勿以冷水沐浴洗手面淋，皆使人得虚热，眼暗筋厥逆，霍乱转筋，阴黄之疾。勿当风卧，勿睡中使人挥扇。汗体毛孔开展，风邪易入。犯之使人患风痹不仁，手足不遂，言语謇涩之疾。年壮虽不即为害，亦种病根。气衰之人，如桴鼓应声矣。醉中尤宜忌之。  

秋月当时，阳气收敛。不为吐及发汗，犯之令人脏腑消烁。《内经》云：秋三月，此谓容平。  

天气以急，地气以明。早卧早起，与鸡俱兴。使志安宁，以缓秋刑。收敛神气，使秋气平。无外其志，使肺气清。此秋气之应，养收之道也。逆之则伤肺，冬为飧泄。若能知夏时多食冷物及生瓜果稍多，即宜以童子小便二升，并大腹槟榔五颗细切，煎取八合，下生姜汁一合，和腊雪三分，早为空心分为二服，泻二三行。夏月所食冷物及膀胱宿水，悉为驱逐而出，即不为患。此药是乘气汤，虽老年之人亦宜服之。泻后两三日，以薤白粥加羊肾，空心服之，胜服补药。  

冬月天地闭塞，血气藏，伏阳在内，心膈心热，但忌发汗，以泄阳气。《内经》曰：冬三月，谓之闭藏。水冰地坼，无扰乎阳。早卧晚起，必待日光。使志若伏若匿，若有私意，若己有得。  

去寒就温，无泄皮肤，使气亟夺。此冬气之应，养藏之道也。逆之则伤肾，春为痿厥。故人当时服浸酒之药，以迎阳气。虽然，亦不可过爱。绵衣当脱着，使渐渐加浓，虽大寒不得向火烘炙，损人目精。且手足能引火气入心，使人心脏燥热。小衣亦不宜大炙极暖。冬月天寒，阳气在内，已自郁热，若更加之炙衣重裘，近火醉酒，即阳气太甚。若遇春寒闭塞之久，不即发散，至春夏之交，阴气既入，不能摄阳气，必致有时行热疾，甚者狂走妄语，切宜忌之。故寒热适中，此为至要。凡冬不欲极温，夏不欲极凉；不欲卧星下，不欲眠中操扇。大寒大热大风大雨，皆不欲冒之。秋冬温足冻脑，春夏脑足俱冻。故曰：天有四时五行，以生寒暑燥湿风；人有五脏五气，以生喜怒悲忧恐。故喜怒伤气，寒暑伤形；暴怒伤阴，暴喜伤阳。喜怒不节，寒暑过度，生乃不固。此之谓也。  

***摄生要义***  

夫养生者，卧起有四时早晚，饮食有至和之常。制利关节，有导引之方；流行荣卫，有吐纳之术。忍喜怒，以养阴阳之气；节嗜欲，以固真元之精。保形延命，可谓备矣。  

使禁忌之理，知有未周，虽云小节之常，亦有大道之要。故食有侵性，不可不慎者。古语云：一日之忌，暮无饱食；一月之忌，暮无大醉；一岁之忌，暮无远行；终身之忌，暮常护气。盖谓暮乃偃息之时，人若饱食，则腹中空虚之地少，而气之居内以养形者寡，癖瘕壅滞之患作矣，故暮当忌饱食。谓之一日，盖日日慎之也。酒毒酷悍，饮之大醉，则毒瓦斯必坏正气。况暮醉而卧，气溢形止，肠外由之腐烂，经络以之措解。一时不觉，久乃成疾。虽少壮之人，不可使一月之内有此一醉也，况中年以往之人乎？暮而远行，不惟有外触之虞，山川岚雾之气，冒之亦能损人真气，故皆宜忌之。以上三者不行，则真气常保无失，是终身能获真气矣。  

又久视伤血，久卧伤气，久立伤骨，久行伤筋，久坐伤肉。大抵人之形气，时动时静，其机运而不滞。久于动静，未免有伤也。  

睡不厌 ，觉不厌舒。 者，曲膝蜷股以左右肋侧卧，修养家所谓狮子眠是也。如此则气海深满，丹田常暖，肾水易生，益人弘多。舒体而卧，则气直而寡蓄，神散而不潜，故卧惟觉时可舒体耳。  

凡人觉大小便即行，勿忍之。忍小便则膝冷成痹，忍大便则成气痔。小便勿努，努则令人两膝冷痛。大便勿努，努则令人腰痛目昏，气逆急故也，并宜任其自然。  

凡人大劳则力乏绝，大饥则脏腑脉络有竭，大饱则腠理气溢，大渴则经脉蹶乱，大醉则精神散乱，大热则阴气解脱，大寒则血脉凝结，并能致疾。  

凡心有爱，不用深爱；凡心有憎，不用深憎。凡喜至而心不荡，凡怒过而情不留，并能养神益寿。学道之功至此，乃至人对景忘情之妙，圣人养心定性之学，修养之术不足以尽之。  

凡夜非调气之时，常习闭口而睡为佳。口开则失真气，且邪从口入，使牙齿为出入之气所触，后必病齿。凡睡而张口者，牙齿无不早落，可以验之。  

湿衣及汗衣且不可久着，能伤人心肺之系，及发疮疡。  

十步直墙下，勿得顺卧，风峻利，能令人发颠及体重。  

凡大汗及新浴出，勿赤体。勿即脱衣当风。风入腠理，则成半身不遂。夜卧当耳处，勿令有孔隙，令人风吹耳聋。头项亦如之。  

夜卧勿覆其头，得长寿，以常有天地之清气入腹中也。  

古之善撮生者，居常少思虑，忍嗜欲，平喜怒，寡忧乐，澹好恶。世之美丽贵重物事，举不足以入其心。由是志意舒畅，形体安和，血气顺利，度百岁而后去矣。  

寇氏曰：人之未闻道者，放逸其心，迷于生乐，以精神徇智巧，以忧畏徇得失，以劳苦徇礼节，以身世徇财利。四徇不置，心为之疾矣。  

极力劳形，躁暴气逆，当风纵酒，食嗜辛咸，肝为之病矣。饮食生冷，温凉失度，久坐久卧，太饱太饥，脾为之疾矣。呼叫过常，辩争陪答，冒犯寒暄，恣食咸苦，肺为之病矣。久坐湿地，强力入房，纵欲劳形，三田漏溢，肾为之病矣。五病既作，故未老而羸，未羸而病。病至则重，重则必毙。呜呼！是皆弗思妄行而自取之也。卫生之士能慎此五者，可以终身无苦矣。经曰：不治已病治未病，其此之谓欤！  

***服饵***  

《太上玄真诀》服日月法：东卿司命君曰：先师王君，昔见授太上明堂玄真上经，清斋休粮，存日月在口中，昼存日，夜存月，令大如环，日赤色，有紫光九芒，月黄色，有白光十芒，存咽，服光芒之液，常密行之无数。若不修存时，日月住面明堂中，日居左，月居右，二景与日童气合通也。此道所以摄运生精，理鬼神，六丁奉侍，天兵卫护。此上真道也，大都口诀止如此。  

服日月之精华者，欲得常食竹笋者，日华之胎也，一名大明。又欲常食鸟脯者，月胎之羽鸟也，一名月鹭。欲服日月，当食此物，气感运之。太虚真人曰：鸿者，羽族之总名也。其鹄雁鹅鸥，皆曰鸿鹭也。  

***服饵***  

服日气法：以平旦采日华，以夜半存之，去面前九寸，令万景照我泥丸，下及五脏，洞彻一形，引气入口，光色蔚明，良久乃毕，则常得长生矣。  

又法，夜半生气时，若鸡鸣时，正卧闭目。从左目中出日，右目中出月，并径九寸，在两耳之上。两耳之上，名为六合高窗也。令日月使照一身，内彻泥丸，下照五脏。肠胃之中，皆觉见了，洞彻内外，令一身与日月光合，良久毕，叩齿九通，咽液九过，乃微祝曰：太山玄一，九皇吐精。三五七遍，洞观幽冥。日月垂光，下彻神庭。使照六合，太乙黄宁。帝君命简，金书不倾。  

五老奉符，天地试同。使我不死，以致真灵。却过万邪，祸害灭中。上朝天皇，返老还婴。太上有制，百神敬听。毕，乃开明，为日月练根三元技魂，以制御用神，辟诸鬼气之来侵，使长生不死，多存之矣。  

又法：又存左目为日，右目为月，共合神夜之中，却上入于明堂，死生黄英之体，下流口中，九咽以哺太乙，常以生气时存之，毕，微祝曰：日月上精，黄水月华。太乙来饮，神光高罗。使我长生，天地同柯。五日以行之，口中舌上为神庭，存日月既毕，因动舌，觉有黄泉如紫金色，从舌上出流，却入明堂，为黄英之醴也。存思之时，常闭目施念。  

***服饵***  

吞日精者，用日出卯时，坐西面看东，想日如车轮形，象而吞之，七十二口，亦如河车 掏起，昂头搬运，入项后为枕，枕之如小乘人有圆光也。每日吞之七十二口毕，方吞月华龙虎大丹。  

***服饵***  

吞月华者，须是过上弦八日晚后，背日向月坐，想月华入于口，八十一咽，至二十三日下弦即罢之。至后月八日，根据前法吞之。  

龙虎大丹喻月精丸。月初出时、月中时、月入时，向月正立不一八通，仰头喻月精，八咽之，令阴气长归，人喻之阴精益成，子道，通吸月光精归，人至四十九以上还生子，断绪者即有子。  

久行不已，即成仙矣。  

***服饵***  

存五星当按八素，以五星为始，存以生气，时若不王星先出者，故宜不先存五星也。至于视星入室任意，唯以勤感为上耳。亦不必须都见星，然后速通也，视之益审耳。清宁君告存想要法，当觉目观五星于方面，并乘芒而下行，俄然后根据五星而存主星。但吞咽一芒毕，又当镇星，又存镇星良久，总五星各一芒，使俱入口而咽之，如镇星，星过数也。  

***服饵***  

范幼仲恒服三气。三气之法，存青气、白气、赤气，各如绵，从东方日下，来入口中，挹之九十过，自饱便止。为之十年，身中自有三色气，遂得神仙。此高元君太素内景法，旦旦为之，临日施行，视日益佳。  

***服饵***  

木芝者，松柄脂沦入地，千岁化为茯苓，万岁其上生小木，名曰木威喜芝。夜视有光，持之甚滑，烧之不燃，带之辟兵。以带鸡而杂以他鸡十二头共笼之，去之十二步，射十二箭，他鸡皆伤，带威喜芝终不伤也。从生门上采之，于六甲阴干之百日，末服方寸匕，日三服，尽一枚则三千岁。  

***服饵***  

神仙饵松实丹，七月取松实，过时即落，难采。去木皮，捣如膏，每服如鸡子大，日三服。如服及百日，身轻。三百日，日行五百里，绝谷。久服升仙。渴即饮水，亦可以炼了松脂同服之。  

七月七日采松子，过时即落，不得治。服方寸匕，日三四服。一云服三合，百日身轻，三百日日行五百里，绝谷。久服升仙。渴饮水，亦可和脂服之。若丸如梧桐子大，服十丸。  

***服饵***  

松脂以真定者为良。细布袋，或以清水百沸汤煮，浮水面者，以新FS 篱掠取投新水中。久煮不出者皆弃不用，入生白茯苓末不制，但刮去皮，捣罗为细末拌匀，每旦服三钱匕，着口中，用少熟水撩漱，更以脂点如常法揩牙，揩毕用少熟水咽之。仍濯漱如常法，大能牢牙驻颜乌髭也。  

百炼松脂下筛以蜜，和内桶中，勿令通风。日服如博棋一枚，博棋长二寸，方一寸，日三服，渐渐月别。服一斤不饥延年。亦可醇酒和白蜜如饧，日服一二两至半斤。凡取松脂，老松皮自有聚脂者，最第一。其根下有伤折处，不见日月，得之名曰阴脂，弥良。惟衡山东行五百里，大松皆三四十围，乃多脂。又法：五月刻大松阳面，使向下，二十四株，株可得半升。亦煮老节根处，有脂得用。《仙经》云：常以三月入衡山之阴，取不见日月松脂，炼而饵之。即不多，而自来服之，百日耐寒暑，二百日五脏益补。服之五年，即见西王母。《仙经》又云：诸石所生三百六十五山，其可食者满谷，阴怀土中松脂耳。其谷正从衡山岭直东四百八十里，当横捷正在横岭东北。  

行过其南，入谷五十里，穷穴，有石城曰鹤。其方有大石四十余丈，秋如白松，松下二丈有小穴。  

东入山，有丹石砂可食。其南方阴中有大松，大三十余围，有三十余株，不见日月，皆可取服之。  

服松脂法，欲绝谷服三两，饥腹更服，取饱而止，可至一斤。不绝谷者服食一两，常先食，须药力尽乃余食，错者即食不安而吐也。久服延年百病除。  

又方：松脂十斤。松实三斤、柏实三斤、菊花五斤，四味下筛蜜和服之。如桐子大，三十丸，分为三服，一百日以上，不复饥，服之一年，百岁如三十四十者，久服不死。  

又方：以夏至日取松脂，日食一升，无食他物，饮水自欲。令人长服，可以终身。河南汝室山取阴处断之，置器冲蒸之，膏自流出，炼出去苦气，白蜜相和食，日一升，二月后服如弹丸，渴饮水，令人不老，取无时。  

又方：松脂五斤、羊脂三斤，上二味先炼松脂令消，纳羊脂，日服博棋一枚，不饥，久服神仙。  

又方：白松脂七斤、三遍炼白蜡五斤、白蜜三斤、茯苓粉三斤，上三味合蒸一石斗顷，服如梧桐子大十丸，饥腹取日一丸，不得食一切物，得饮酒一过一合斋戒 咀五香，以水煮一沸去滓，以药投沸中。欲致神女者，取茅根，治取汁以和之，蒸服之，神女至矣。  
