---
title: 第11部分
index: true
icon: editor
order: 11
category:
  - 医藏
  - 古今医统大全
  - 第11部分
tag:
  - 徐春甫
  - 明
---

## 卷之八十四

### 螽斯广育  

***汪衢序***  

螽斯广育者，孰集之？徐氏汝元集而传之，以公于人也。汝元，余故友襄府典鳝鹤山遗腹子也，生质敏颖，幼从学于太学生叶光山，攻举子业，既而多病，复问医学于余族侄子良。  

子良素以医术鸣，时汝元以儒通医，故其术易精。其存心，每每以济人为急务，弗规于利，良可嘉也。频来于余，常以《素问》脉理、病机、治法及刘、李、张、朱诸氏之书诘之，汝元皆 条析，随问随对，略无凝滞。此见汝元医有所本，业有师承，非复近时俗医记本草而疗病，泥古方而药人也，不侔矣。凡医书自上古轩岐《灵》《素》，历汉、唐、宋，而至于我皇明，作术之行于世者，二百余家，汝元悉究精微，叙而集之，名曰《古今医统》。凡有关于医者，靡不博极该详，诚集诸医之大成者也。《螽斯广育》卷，余披而阅之，有原始要终论、阴虚论、调经诸论，尤见生生不息之功多。余嘉其有心得之妙，凿凿有理，谆谆恳恳，以嗣续为重，果能体而行之，未必无螽斯之产也。其用心，亦仁矣哉！胡云峰云：医而儒，明医也，汝元以之。汝元，名春甫；思鹤，号也。龄青质颖，该博群集，而况精义不已，诚为鸣世之士云。新安韩溪道人汪衢序。  

***汪子良序***  

螽斯之集，为广嗣也。螽斯一生，九十九子，而广嗣之义有取焉。其亦渊乎微哉！天之生人，能启其机，而必待于有相之道以赞之。赞之非其道，生生之机或息矣。盖合天人以成者，能也；世之人率意而成者，遇也。幸乎天而不赞之以人者，惑也；至有自散其人而责望于在天者，妄也。吾徒徐汝元有忧之而是，合古今而集焉。好生之仁可想矣。是集也，以摄精调经为本，兼以胎产须知之助，参究脉证，虚实寒热，斟酌加减，皆其律。集古今之秘，以成广嗣之全书，而无胶柱刻舟之弊。诚足以究圣贤之蕴，以赞化育之机者也。世之人知所以用之，则百斯男，螽斯蛰蛰，非惟利人于一时，咸有以衍宗于百世矣。锡祚永之胤，终天地之功，孰非汝元之功耶！是为序。邑人心谷汪宦子良序。  

***原始要终论***  

大矣哉，人之有生也！其阴阳造化之妙乎！夫阴阳生生不息之德，其在于物，则本乎干坤；其在于人，则根乎精血。是故虽具道体之妙，而实遇修用之机。自其常而观之，虽愚夫愚妇，固亦可以知也；自其变而言之，虽志士仁人，亦有所不能焉。是故体则阴阳精血也，用则阴阳配合也。精血盈足，配合中时，此其常也，所谓愚夫愚妇之有知者，一自然之理也；精血亏欠，配合不时，此其变也，所谓智士仁人之不能者，一颠沛之势也。夫以处其常也，予固知其无待形于言矣。然而当其变也，岂可以弗辩哉！达道君子，安可不以用变之际而加之意焉者乎？是理也，先哲神之，而愚亦得以及其意矣，请详陈于左。《易》曰：天地 ，万物化醇；男女媾精，万物化生。又曰：阴阳合德，而刚柔有体，正所谓独阳不生，独阴不成是也。  

盖为人之夫妇，犹天地然。  

天地这道，阴阳和而后万物育；夫妇之道，阴阳和而后男女生。苟或父精母血，一有不及，而谓有胎孕者，未之有也。是故欲求子者，必先审其妇之月经调否。经者，常也，如月月应期而来，按期止无易常也，故曰月经。期有不调者，或先或后，或一月两至，或间月一来；有绝闭不通，有频来不止；或先痛而后行者，或先行而后痛者；有黑色者，有紫色者，有淡色者；有白带、白淫、白浊者，是皆血气不调者也。诸如此类，必按证以药而调治之。  

及夫男子之病，亦在所当知也。其有不足者，有肾虚精滑，有精冷精清；或临事而不坚，坚即流而不射；有盗汗梦遗，有便浊淋涩，有腰惫不能转摇，有好色以致阴虚，有劳热者，有虚寒者，是皆精气不足者也。诸如此类，亦必按证施药而补益之。夫男而无以上诸病，然后可以独责乎妇。若此者，诚男子之责也，奈何归咎于妇哉？妇无恙亦未如之何也已矣。妇之经脉既调，男之真精亦足，所谓阴阳和，气血平，则百病不生，而乐有子乎且寿矣，奚艰嗣之有哉！既和之以阴阳，且按之以方法，而人事亦不可不尽也。诀曰：三十时中两日半，二十八九君须算。落红满地是佳期，金水过期空霍乱。霍乱之时枉费工，树头树底觉残红。但解开花能结子，何愁丹桂不成丛。此盖妇人月经方止，金水初生，此时子官正开，乃受精结胎之候，妙合太和之时，宜以人事副之，庶不失造化之妙也。过此佳期，则子宫闭而不受胎矣。然男女之别，各有要妙存焉。月经方过，一日、三日、五日交合者，此干道成男；二日、四日、六日交合者，坤道成女。又云：阴血先至，阳精后冲，纵气来乘，血开裹精，阳内阴外，是则精胜其血。故阳为之主，男形所由以成也；若阳精先入，阴血后参，横气来助，精开裹血，阴内阳外，是则血胜其精，故阴为之主，女形所由以成也。欲嗣之广者，必由斯道而得之。诚由斯而求之，亦由斯而得也。其或不然者，而亦有之，物徼幸于偶然耳。然男女抱患而孕者，亦有之。夷尝考之，虽孕多堕也，虽产多难也，虽子多病也。何以知其然也？尝观赤子在襁褓之中，内无七情之牵扰，外无六气之相侵，宜无病之可生也。其患曰变蒸，曰惊悸，曰斑烂，曰风痫，曰月疮，曰发搐，曰痰喘，曰痘疹，曰火疹，曰赤瘤，曰解颅，曰龟胸，曰滞颐，曰内吊，曰鹅口，曰木舌、重舌等证，岂不皆根父母精血之初，与夫妊妇虚弱，不能谨节之所致欤？又或未满百日，遂与咸酸之味，未至周期，辄与肥甘之 ，百病由此而生也。其患曰丁奚，曰哺露，曰五疳，曰吐逆，曰黄胆，曰腹胀，曰浮肿，曰痞癖，曰疟痢，曰积聚，曰飧泻，曰洞泻等证，岂不皆由饮食过伤，调养失宜之所致欤！自是观之，大半胎病而小半伤食也。一本体弱，而禀受不浓。又有妊妇情欲动中，而胎气随炽，或好食煎炙，而多味辛酸；或喜怒暴寒而嗜欲无节。殊不知儿在胎内，一脉贯通，母饥亦饥，母饱亦饱，动履食息，而胎气随之，故皆足以令子受患也。胎前既如古者妇人之妊子，寝不侧，坐不偏，立不跸。不食邪味，割不正不食，席不正不坐。目不视邪色，耳不听淫声，夜则令瞽诵诗道正事。如此则生子形容端正，才过人矣。夫何今人爱子无方，姑息太过，反致伤生，儿多枉死，正与岩墙桎梏，不能尽其正命者何异焉？每见温良之妇，妊娠起居皆有节度，生子少病，痘疹亦稀，足可以为师法矣。有父母之责者，宁不于是而容心哉！由是观之，贤愚得失较然矣。孟子曰：不孝有三，无后为大。然孝以事亲，人则知之，而孰知孝之大者，乃所以善继其后矣乎！慨其知此而不知求子之道也，良可惜哉！奈何委乎自弃者甘于命，过乎虑念者惑于巫。忍心害理，曷此甚也？大抵君子当造命，不当委命。愚为是论，亦理法之准者言之耳，岂曰无征而不信乎！  

***阴虚论***  

《格致余论》云：阳常有余，阴常不足；气常有余，血常不足。盖有余之阳气者，非直指心经之元阳也，诸火之谓也。夫火有二：心为君火，五行正一之火也；三焦为相火，诸动邪妄之火也。凡一有动，相火随之而燔，烧烁真阴，竭枯精髓。经云：壮水之主，以制阳光，此之谓也。又曰：形不足者，温之以气；精不足者，补之以味。温也者，温养其气而调和之，以静胜夫动也。经曰：劳者温之。是以味也者，药味也。经曰：阴之所生，本在五味。可见补阴一方，人人之所必用，自壮至老，而不可缺焉者也。丹溪曰：因火而成疾者，十有八九；不因火而成疾者，百无一二。故夫火乃无根之物，人之一身五脏六腑无所不有。惟阴盛可以制伏之。赵继宗谓：阴本不足，故不必补；补不足者，而至于有余，则反有太过之害。吁！赵亦未之思耳。助不给，补不足，理之自然；实其实，虚其虚，医之深弊。危而不持，颠而不扶，则将焉用彼相矣？经曰：诸寒之而热者取之阴。所以责其阴之不足，则虚火乘之而起，精血津液皆为之枯涸，而梦遗淋浊、虚劳内热之证作矣。治法责其无水，当以补阴之剂，与夫养血调中，滋阴降火之属。又云：补肾者，不必齐以寒。强肾之阴，热之犹可。此固未尝胶于知柏之补阴，而当识其有为知柏之君者，斯可矣。不然，多见苦寒伤胃，执一无权，身且不保，而欲望其有子也，乌可得乎？是则滋阴之剂，故虽无恙，而亦可以常服矣，所谓缓则治其本也。兼夫澄心息虑，以温养之，多服健干斑龙等剂。而于子也，殆必欲之则至，其如视诸掌乎。夫何人多不察，妄信轻根据，顿服辛热香燥助阳之药，适与以火济火，援石拯溺，抱薪救焚斯何异矣？高明君子，幸其鉴之。  

***药方***  

资生健干圆按：此诚种子之良方。寒热不偏，君佐不紊，滋补无过，丈夫少病而无子，悉宜服之，无不效者。或阳事痿弱，精冷精清，宜服巨胜丸之属，以扶阳也。若水不胜火，心旺肾衰，热烦精滑，宜服补阴丸之属，以益阴焉。  

秋石（四两，制法见“制法备考门”） 鹿角霜（四两，制见“备录”） 人参（要拣陈实者佳） 甘州枸杞子 山茱萸肉 麦门冬（去心） 天门冬（去心） 杜仲（姜汁炒断丝）怀庆生地黄 怀庆熟地黄（各酒浸二两）上为末，老米面作糊为丸，如梧桐子大。每服五十丸，空心滚白汤下。一月后女子月经方过，金水正生之时，男子空心服车前子汤半盏，至夜交会，即有孕矣。  

资生顺坤方按：此方和气调经，养血清热。女人寒少热多，久无子孕，服之悉效。若血海多寒，子官久冷，宜服螽斯丸之属以温暖之。若不甚寒，宜用墨附丸之属，以和养之也。  

香附米（一斤，四制，春秋三日，夏二日，冬七日，晒干为末，筛去头末，取中末半斤用）川当归（三两酒浸 白术（土炒三两） 川芎（雀脑者） 白芍药 熟地黄 生地黄 白茯苓牡丹皮 黄芩（去朽炒） 益母草 柴胡 臭椿根白皮（各二两）上为末醋糊丸，梧桐子大。空心淡醋汤下六十丸，食干物压之。  

***男子别类经验诸方***  

巨胜子丸左尺脉微而弱，阳虚不举宜服。  

巨胜子 白茯苓 何首乌 川牛膝 熟地黄（四两） 生地黄 肉苁蓉 菟丝子 天门冬枸杞子 天雄（制） 柏子仁 酸枣仁 破故纸 北五味子 巴戟天（去心） 韭子 干山药楮实子 川续断（各一两） 覆盆子 芡实子 川椒（去目及合口者） 葫芦巴 莲花蕊（各五钱）南木香（二钱半）上为末，炼蜜丸，梧桐子大。每服七十丸，空心酒下，食物压之。  

端效丸元气不足，肾虚阳脱，易痿易泄，尺脉俱微，服之壮阳益气，补髓添精。  

菟丝子（酒制，如法研） 枸杞子 破故纸（酒洗微炒） 韭子（炒） 茴香（盐炒）川山甲（炮） 金墨（烧烟尽） 远志（去心） 莲花蕊 红花 莲肉（去皮心） 母丁香芡实子 牛膝（酒洗） 木香（各一两） 巴戟（酒浸去心） 益智仁 川楝肉 青盐 沉香（五钱）上为末，酒糊丸，梧桐子大。每服五十丸，空心酒下。不饮酒者，盐汤下，食干物压之。  

还少丹阳事痿弱，精气不射，尺脉微细，无子者宜服。  

熟地黄 枸杞子（各两半） 川牛膝（酒洗） 远志肉 干山药 山茱萸肉 巴戟天（去心）白茯苓 五味子 石菖蒲 楮实子 肉苁蓉（酒洗去甲） 杜仲（姜汁炒） 茴香（各一两。炒）上为末，炼蜜和枣肉丸，梧桐子大。每服五十丸，食前温酒或盐汤送下，日三服。  

大补阴丸左尺脉洪，阴虚火动，服此降阴火，补肾水。  

黄柏（盐酒炒） 知母（同上。各四两） 熟地黄（酒洗烙干研） 龟板（酥炙。各六两）上为末，炼蜜和猪脊髓丸，梧桐子大。空心姜盐汤送下七十丸。  

补阴丸左尺脉浮洪大虚，此药固精元，滋阴降火。  

黄柏（盐酒炒半斤） 知母（同上） 熟地黄（各三两） 白芍药（炒） 川牛膝（酒洗）陈皮 锁阳 当归（各两半） 龟板（四两酥炙） 虎胫骨（两半酥炙）上为末，酒煮羊肉烂丸，如梧桐子大。每服五十丸，空心盐汤下，冬加干姜半两。  

加味虎潜丸肾脉虚数，精神短少，腰膝无力。此药健筋骨，补肾壮精。  

人参 黄 （蜜炙） 白芍药（煨） 当归（酒洗） 山药（各一两） 锁阳（酥炙）虎骨（酥炙） 龟板（酥炙） 菟丝子（制如法） 破故纸（炒） 杜仲（姜汁炒断丝）五味子（各七钱半） 牛膝（酒浸二两）上为细末，炼蜜和猪脊髓丸，如梧桐子大。每服七十丸，空心盐点汤送下。  

滋阴大补丸肾脉微弱，阴阳两虚，与虎潜丸相间服之。所谓补阴和阳，生益精血，润泽肌肤，强筋骨。性味清而不寒，温而不热，非达造化之至者，未足与议于斯也。  

川牛膝 山药（各两半） 杜仲（酥炙炒断丝） 山茱萸肉 巴戟 肉苁蓉（酒洗去甲，新瓦烙干） 五味子 白茯苓 茴香（炒） 远志（去心，甘草同煮一两） 石菖蒲 枸杞子（各五钱）熟地黄（二两）上为细末，炼蜜和红枣肉丸，如梧桐子大。每服七十丸，空心酒或盐汤送下。  

秋石斑龙丸滋阴补肾，益嗣延年，大有效验。（方见虚损门。）  

***妇人别类经验方***  

螽斯丸妇人月经不调，目昏头晕，子宫久冷。此药温中益气有孕，神效。  

人参（一两） 杜仲（姜汁炒断丝） 桂心 防风 秦艽 浓朴（各五钱） 附子（制）白茯苓 细辛（各一两） 白蔷薇 干姜（炮） 沙参 牛膝（酒洗 半夏（各半两）上为细末，炼蜜丸，梧桐子大。每服五十丸，空心米饮或酒下。已觉有孕，便可止服。  

滋血暖宫丸（一名百子附归丸）阴阳不利，气血不足，服此药无不孕者。  

香附米（十二两，童便透各浸一宿） 当归（酒洗二两） 川芎 白芍药（酒炒） 熟地黄（酒洗）真阿胶（蛤粉炒成珠） 艾叶（醋煮晒干。各二两）上为末，醋糊丸，梧桐子大。每服百丸，空心醋点汤下，食物压。  

济阴丸 治妇人血虚挟火，子宫干涩，不能摄精，久无子。服此滋阴养血有孕，极效。  

当归 熟地黄 生地黄 川芎 芍药（各一两） 香附米（八两） 人参（八钱） 肉桂（七钱）黄芩（一两）上为末，炼蜜为丸，如梧桐子大。食前米饮或温酒送下五十丸。  

妙应丸 治妇人气虚痰盛满溢，子宫不能受精，肥胖妇人无子服此效。  

苍术（米泔水浸酒炒） 人参 黄 （蜜炙） 白术（土炒） 地黄（酒洗） 陈皮（去白）半夏（制） 当归（酒洗） 茯苓（各一两） 滑石 炙甘草（各七钱）上为末，糊丸，梧桐子大。每服五十丸，空心姜汤下。  

***附录广嗣方***  

五子衍宗丸男子服此药，添精补髓，疏利肾气，不问下焦虚实寒热，服之自能平秘，独称古今第一名方，有世服此药，子孙蕃衍，遂成村落之说，故名衍宗。  

甘州枸杞子 菟丝子（各八两。酒煮，捣作饼，烙干） 北五味子 车前子（各二两。微炒，研）覆盆子（四两，酒洗净）上为末，炼蜜为丸，如梧桐子大。空心服九十丸，临卧服五十丸，白沸汤送下。修合曰：春取丙丁巳午，夏取戊己辰戍丑未，秋取壬癸亥子，冬取甲乙寅卯。  

续嗣降生丹（一名授仙方） 凡妇人禀受气弱，胎脏虚寒，服之有子。  

当归（酒洗） 桂心（各一两） 防风（五钱） 天台乌药 秦艽 杜仲（酒洗炒断丝）龙骨 吴茱萸 益智仁 茯神（各一两） 石菖蒲（去毛净） 细辛（土炒） 桔梗 半夏（制）川牛膝（酒浸） 白芍药（各五钱） 干姜（一两，半生半煨） 川椒（一两，去目） 附子（一枚，重八钱，脐心取窍，如皂角子大，入朱砂一钱，湿纸包裹煨） 牡蛎（漳泉二州大片者，将童便浸四十九日，每五日一换，取出用硫黄一两为末，酒浸涂遍，却将皮纸包，用米醋浸温，盐泥固济得浓，候干用炭五斤 。每一方只用二两，余收贮再用）上为末，取附子中朱砂留为衣，酒米粉作糊，梧桐子大。每服三十丸，渐加至七十丸，空心淡醋汤下，或温酒盐汤皆可。  

延年益嗣丹滋补元气，益精黑发。  

人参 天门冬（酒浸去心烙干） 麦门冬（同上。各三两） 熟地黄（酒浸捣，二两）生地黄（二两烙干） 白茯苓（五两，酒浸晒干） 地骨皮（五两，酒洗净） 何首乌（鲜者，半斤）上将首乌以竹刀割去皮，切作片，干者用米泔水浸软割切。砂锅内用黑羊肉一斤，黑豆三合，量着水上加篦，蓖上放首乌、羊肉，烂为度。锅盖密，勿令泄气，取起晒干为末，炼蜜为丸，如梧桐子大。每服五十丸，空心温酒送下。  

壬子丸此药要壬日修合。  

白芨 白蔹 吴茱萸 白茯苓（各一两） 牛膝 细辛 菖蒲 白附子 桂心（各五钱）浓朴 人参 当归（各四两） 乳香（二两） 没药（三两）上为细末，炼蜜为丸，如豆大。每服十丸，空心温酒送下。  

大造丸 治男子妇人一切虚弱，不问老幼，禀气素弱，或斫丧太过，阳痿面黄，倦言倦步，气血虚甚。女人月经不调，艰于嗣育，服此极效。  

紫河车（一具，用米泔水洗净，新瓦两片，上下合定，炕干为末。生产初胎尤佳，但非初生者，而妇人壮盛者亦妙。俗必产之初者以为贵，殊不知妇人虚弱，而气不足，其于初生，何益之有哉！龟板（二两），童便浸三日，酥炙黄。能补肾，去骨蒸，健腰膝。） 黄柏（两半，盐酒炒褐色，能补肾，泻下焦隐伏之火，除痿厥） 生地黄（二两半，肥大者，入砂仁六钱，白茯苓二两，稀绢盛入砂锅内煮，用好酒约添三四次，煮干，去茯苓、砂仁。用地黄一味，能活血凉血，除五心烦热） 人参（一两，能生津液，补中益气安神） 天门冬（去心，一两二钱。能保肺气，养肌肤，除燥热。）夏月加五味子七钱，一方加麦门冬一两。妇人加当归去龟板。男子遗精，妇人带下，并加牡蛎两半。  

上以地黄酒浸烂，另用石臼捣如泥，余为末，入地黄泥捣匀，酒搅米糊为丸，如小豆大。  

每服八九十丸，空心盐汤下，冬月酒下。  

还真二七丹壮颜容，健筋骨，添精补随，乌须黑发，久服通仙。  

何首乌（忌铁器） 黑椹子 生地黄 旱莲草（以上四味俱用鲜者，以石臼内捣，各取汁半斤） 鹿角胶 生姜汁 白蜜（各半斤） 黄精（九蒸九晒） 人参 白茯苓 小茴香枸杞子 鹿角霜（各四两） 秦椒（一两。共为末用）上除蜜另炼外，以诸汁熬将成膏，方入蜜搅匀，然后下人参等六味末药，又和匀以新瓷瓶收贮，随时以温热酒调下二三匙，夏月以白汤调。  

歌曰还真二七丹，传得神仙秘。  

气味补精元，造化弥天地。  

无德信难逢，有福方能洱。  

黑椹何首乌，鹿角胶和蜜。  

生地旱莲姜，皆须八两汁。  

黄精每半斤，服鲜飞升去。  

斑龙顶上珠，能补关中髓。  

参术小茴香，秦椒枸杞子。  

以上四两称，独椒一两许。  

和汁制成膏，贮以瓷瓶器。  

早晚各三匙，温酒调微醉。  

老当益壮哉，白发翻成漆。  

久服自通仙，莫与非人识。  

加味养荣丸此药能助妇人速孕，且无小产之患。  

熟地黄 当归（酒洗） 白术（各三两） 白芍药 川芎 黄芩（炒。各两半） 人参 茯苓香附子 陈皮（去白） 麦门冬 贝母（各一两） 阿胶（炒成珠，七钱） 炙甘草（五钱）黑豆（四十九粒，炒去壳）上为末，炼蜜丸，如梧桐子大。每服八十丸，食前温酒或盐汤下。忌食诸血。  

神效墨附丸专治妇人久无孕育，月经不调，及数堕胎产，甚效。  

香附米（一斤，分四制，酒、醋、童便、米泔，各浸一宿一日，捞起晒干用） 绵艾叶（去梗，四两，用醋二大碗，同香附一处煮干，捣烂，捻作饼钱大，新瓦上烙干研末） 上品清烟墨（一两，火煨烟尽，醋淬） 熟地黄（饭上蒸） 当归 川芎 人参 白茯苓 南木香（各一两）上为末，糊丸，如梧桐子大。每服五六十丸，空心温酒送下。  

凤雏丸用头窝乌骨鸡，雌雄一对，放置一处养之，勿与群鸡相混。候生子时，将初生子顶颠上画一圈，待子数多抱时，将初子照圈开窍，用辰砂三钱，当归、芍药、川芎、熟地黄各二钱为末，将子黄倾出，调和药末，仍入壳内，盛不尽时，另又装一壳，俱封之以浓纸，于众子内同抱，鸡出时，将药子取起去壳，用炼蜜和药丸。空心好酒送下三四十丸，药尽有孕。  

何首乌丸何首乌（三斤，竹刀切作片） 牛膝（一斤，酒洗，锉）上以黑豆一斗，淘洗净，用甑一所，先以豆薄铺甑底，后薄铺何首乌，又铺豆，次铺牛膝，重重铺盖，安于釜上蒸豆熟为度。去豆以药晒干，又换豆，根据法蒸晒，晒二次去豆取药为末，蒸枣肉为丸，如梧桐子大。每服五十丸，食前温酒下，忌萝卜葱蒜。  

四制香附丸调经养血，顺气有孕。  

香附米（一斤，如前制） 当归（酒洗） 熟地黄（酒洗） 白芍药（酒炒） 川芎（各四两）泽兰叶 白术 陈皮（各二两） 黄柏（酒炒） 甘草（酒炒。各一两）上为末，酒糊丸，如梧桐子大。每服七十丸，空心白汤送下。  

（《秘方》）神效百子丸明净硫黄（一两，用铜铫甘草汤煮一日，取出，阴干研如面）上以糊丸，如梧桐子大，约二百粒，每遇妇人月经过后，空心酒下二十五丸，次日下三十五丸，三日下四十丸，一百丸尽，交合则受胎矣。次月当不行经，如复行经者，又如法服前药一百丸，必有孕。自后可服清热养血之剂，则胎固孕妇泰也。此方百发百中，不可以其简易而略之。原夫受胎者要血热，硫黄亦只暖血耳，或者云热而有小毒，先以甘草汤煮之，所以制其性也。孕后又服清热凉血之剂，得非清其源而为治之至也。制方如此，可谓知道。  

（《大典》）正心丸 治妇人妒外家，误夫无子。美色入室，少妇妒之；正士入朝，小人忌之。常服此药，可以正心，并免妒忌之病也。  

天门冬（去心） 益智仁（各二两） 赤黍米（去壳微炒） 薏苡仁（炒。各四两） 茯神（去木）百合（各一两）上为细末，炼蜜为丸，如梧桐子大。妇人常服，不妒有子。每服九十丸，食远白汤送下。  

（《大典》）胜金丸 治妇人久虚无子，及产前产后一切病患，兼治男子下虚无力。  

此药能安胎催生，妊娠临月服五七丸，产时减痛。妇人无孕，子宫冷，如服二十日，男女自至。  

又治积年气血，手足麻痹，半身不遂，赤白带下，血如山崩，及治产后腹中结痛，吐逆心疼，子死腹中，绕脐作痛，气满烦闷，汗不出，月水不通，四肢浮肿无力，血劳虚劳，小便不禁，中风不语，口噤，产后痢疾，消渴，见鬼，迷晕，败血上冲，寒热头疼，面色痿黄，淋沥诸疾，血下无度，血痢不止，饮食无味，产后伤寒，虚烦劳闷，产后血癖，产后羸瘦。凡妇人诸疾，不问年深日近，并宜服之。又名不换金丸，又名女金丹。  

当归（酒洗） 芍药 川芎 人参 白术（炒） 白茯苓 炙甘草 白薇（酒洗）白芷 赤石脂 牡丹皮 玄胡索 桂心 本 没药（各一两。除石脂、没药二味另研外，余皆二处磨罗） 香附子（醋浸三日，炒香晒干为末，一十五两）上十六味为末，炼蜜和丸如弹子大，银器或瓷器封固收贮。每取七丸，空心温酒化下一丸，食干物压之。服至四十九丸为一剂，以癸水调平，受妊为度。妊中三五日服一丸，产后二三日服一丸，醋汤下尤妙。  

（《秘验》）鸡头粥多子神效方。  

芡实肉（一斗，净） 白粱米（二升） 莲肉（泡去皮心，焙干） 薏苡仁（鲜者）怀庆干山药（为末。各一升）上为末，根据分和匀，贮一处。夏天以芡实三升为主，诸末遍减，盖恐久贮失气故也。每早空心将米汤和匀，药粉一二合，用银锅调匀，煮熟如糜粥，加白糖二匙在内。无银锅，砂锅亦可，只不用铜铁锅。或一二碗以代早粥，服后不可间断，半年后有验。草石之药，不须再服。  

专理脾胃，则土旺能生万物，精气神皆由脾土而生。未有脾土弱而精独盛也。土旺精盛，自然有子。此方看之珠觉平易，诸方俱不能及。尝试有验，虽至老服之，精神愈健。  

***（《秘验》）多男三链法***  

西蜀邓士鲁遇异人所授者。士鲁，四川资县人。城东有临郭庵，读书其中，一日见一道士，与之谈，因言士鲁当贵，某年于山西某驿中相会。后士鲁为行人出差山西，果于某驿会其人焉。士鲁询以生子之法，其人赠以此歌云云。今士鲁已连生十子矣。  

交必胎男，生必成育，百发百中，真仙术也。末犹约于建业相会，不识士鲁后果会否，而六链九链，长生飞越之法，惜乎其未闻。  

天地闭，万物匝。男女秘，百嗣发。闭秘之法不可传，传之匪人天必罚。（闭者，闭藏之义。  

在天地如冬时气化，蓄藏不施；在人如固闭精气，一不妄泄，故万物百嗣，生育之多也。此二仪阖辟之机，品物流形之妙，天人感通，生成一道。上达自能心悟，下士不可言传。）左右掌连心，心火暗能达。分主客，各相擦。（言手心与心脉相通，右手掌擦左手心，则左为主，而右为客；左手掌擦右手心，则右为主，而左为客，此乃运火与脐之术。心火归脐，与肾相接，合和而不走，则坎离交媾，真元自固，而谷神可灵矣。夫谷神者，虚而能应，感而遂通者也。谷神灵则剑气劲；谷神弱则剑气锋痿。此男女相感，气机发动。自然之妙。）数用重阴六十八，须知十减四七五。（此相擦之数也。如一遍六十八，二遍五十八，三遍四十八，四遍三十八，五遍二十八，是擦以十减，五遍降序至四七之数也；其遍至七八九遍，皆擦二十八遍而止。）莫教火候过离下。（离属心，离下则属肾矣。言不可使火太过，反动精也。）一擦一度伏脐间，九九老阳互相压，又知九息上增九，八十一息纯乾卦。（言擦一次即将手伏压脐中，令热气入脐中，鼻中呼吸每次九息，是息以九增，如一遍九息，二遍十八，三遍二十七，九遍渐增至八十一息也。干数用九，九九则为纯干之卦。心火属阴，故擦用重阴；肾气属阳，故息取老阳。其法于子后入室，盘坐良久，心定气平，以左手仰置左膝上，用右手心擦之六十八遍，即以左手心伏于脐间，而以右手压于左手之上，鼻中呼吸九息，用意存想，使息息归脐，此第一度。却以右手仰至右膝上，用左手心擦之减十遍，即五十八遍，即以右手心伏于脐间，而以左手压于右手之上，鼻中呼吸增九息，成一十八息，亦用意存想，使息息归脐，此第二度。以后，左右换手，上下伏压，存想俱同，但擦以十减，息以九增，共九度而足。如此四十九日，祖气足，方可取鼎。）春夏秋冬名四时，二十四气尸生化。三五七九夺气机，一夺一吸深取之，周而复始天不达。  

（此房中之术，言采夺女之气之机也。三五七九皆阳数，言与女交时，但至四数皆深入其中，上以鼻吸，下以胁提，而夺取之，使女之气过我也。周而复始者，三五七九既毕，而又再从三起也。周天之数，三百六十，三五七九，共二十四数，以合二十四气。交时先仰行六遍，每遍二十四，得数百四十有四。后合行九遍，每遍亦二十四，得二百一十有六，共成三百六十，以合周天之数。此妙理也，非仙莫悟。仰合即天地否泰，男女上下，互相迭施之道，非梦漫真人，不足以语此云。）坎水常胜离，离火易焚灭。仙草占先春，得阳阴复结，浓煎湿注参仙诀。  

离火才欲燃，满口莫入咽。漱无声，吐无决。暖席取溺壶，徐将肝火泻。心慵作曝蟆，虚脊凡七跌。功成敌万人，真元莫浪泄。（离火易焚者，言男子之精易动，待其将动之时，即将浓浓温茗，满口含之，缓漱慢吐，不可使耳闻之。又取夜壶小便，以泻肝火。又作虾蟆仰曝之状，以两足两手着床席，举脊向上跌，凡七次，则精即上升而不走矣。）要算坎水潮生月，信进我退投，信遏我进接，一二链法不可缺。更有一言只须说，左男右女肩间截。（言遇女子癸水生时，必俟其三日潮退，方与之交合。一二炼法指夺气机等法而言。左男右女肩间截者，此生男之诀也。女人怀胎，在左为男，在右为女。男子将泄之精，必要向女子偏左射之，仍以手向女子左肩立砍一掌，即女子左边气即上缩，精随入左，必胎男矣。）此是多男三炼法，六炼可长生，九炼能飞越，约尔他年逢建业。（阴阳妙，二气之运，坎离八卦之门，天地之大，尽于是焉。天地生人物之散殊，亦尽于是焉。故离火易燃，坎水易竭，阴阳动静，杂揉不齐，真元不固，谷神不灵矣。兹三链法，《易》谓：天地 ，万物化醇，非耶？天人合一，余恐是法将若六链九链没没而无传也，故嘱之梓。威凤山人书于三山海上。）  

### 调经论  

岐伯曰：女子二七而天癸至，任脉通，太冲脉盛，月事以时下，则有子。盖任主胞胎，通以阴道之泰也；冲为血海，盛则气血俱盛也。妇人肾气全盛，冲任周流，如月之亏盈，应期行止，而有常度，曰调。遇交合则有子矣。否则三五错踪，皆所谓不调也。不调则百病变生，甚至不治，孕暇言乎？经曰：二阳之病发心脾，有不得隐曲，女子不月，其传为风消，其传为息贲者，死不治。况心属阳而主血，脾裹血以行气。若月经不通，未必不由心事不足，思虑伤脾，有所劳倦，谷气不输，肺金失养，肾水无滋，经血津液，日以枯涸，以致三五不调，渐至绝闭，虚损内热，骨蒸劳瘵之证作，而卒至于难治也。所以养心则血生，健脾则气布。二者胥和，则气畅血行。而调经之要，斯其至矣，复何患之有？且夫行经之时，亦必保之如产，远房劳，戎浴洗，毋过于寒热喜怒。一有失中，疾病随起。调治之法，如气郁血虚，潮热黄瘦，而经不调者，以丹桂散、香附丸之类主之；气虚血热先期而来，过多不止者，以镇经汤、固经丸之属治之；过期不来，腰腹胀痛者，以促经汤、红花散之属行之；湿痰麻木者，术附丸燥之。至于虚实寒热，更详脉法，抑何有经之不正，而孕之不育乎？  

### 调经方法  

●经闭绝不通者，血枯也。  

四物汤倍当归加红花、桃仁、牛膝；热加黄芩，寒加肉桂。  

●经水不及期而行者，血热也。  

四物汤加生地黄、黄芩、黄连；肥人兼痰，药加苍术、半夏、香附子。  

●经水常过期而行者，血少也。  

瘦人多是血虚，倍四物汤加当归、熟地黄、黄芩、白术、甘草，少佐以红花、桃仁。  

肥人大概气虚挟痰，四物汤去地黄，合二陈汤加参、 、香附。  

●经过期而色淡者，挟虚有痰，因水以混之也。  

四物汤倍当归、地黄，合二陈汤煎服。  

●经将来腹中作痛者，血气实。此血欲行而气滞也。  

四物汤加香附、桃仁、红花、玄胡、青皮、牡丹皮、木香，甚者加莪术、大黄。热加黄芩、柴胡。  

●行经后作痛者，血气虚也。  

八珍汤宜服。血虚者，倍当归、地黄；寒加干姜；气虚加人参。  

●肥盛妇人，月经不通，或二月、三月一行，由痰多躯脂满闭。  

宜导痰汤加当归、黄连、香附、苍白术之类。  

●有虚热经少不来，或来过多。  

四物汤加黄芩之类。  

●经水或来或断，发热发寒。  

四物汤合小柴胡煎服。  

●经行三五日后，腹中绵绵作痛者，盖血因气滞而未尽也。  

宜四物汤加木香、槟榔之属。  

●妇人血病以当归为主，肥白者必合参 ，瘦黑者必合生地黄、香附。  

●妇人之病，不可全外于气，盖血因气使，人鲜知之。气畅则血和，一定之理也。  

●带下赤白带者，因胃中痰积流下，渗入膀胱，治法宜散湿导痰清热为主。以二陈汤加苍白术，或加升麻、柴胡以升之，或用吐法以提之。白者属气，赤者属血。血虚加芎归，气虚加参术。  

●瘦人带下，热之所致。如泉本清，火熬之即浊。宜以滑石、樗皮、川芎、海石、青黛之类。  

●血崩证有因虚，有因热。虚则下陷，热则流通。视其缓急，分标本而治之，庶得王霸之经权也。缓用四物汤加条芩、附子；急以立效散、神效丸之属。  

●血脏虚冷，崩中下血，宜四物汤加阿胶、黄芩、参 。东垣谓崩带下久，有属于寒，不可一途而谓。  

●妇肥盛而无子者，由痰多脂膜闭塞子宫。宜行湿燥痰之剂，更服顺坤丹、降生丹之类即孕。  

●瘦人无子，因血虚子宫干涩，不能配取精气。宜养血滋阴。人多不审寒热，悉谓子宫虚冷，概以乌附辛热之药煎熬，气血愈亏，祸不旋踵，孕安得乎？  

### 药方  

加减四物汤 治妇人血病为主。  

当归 川芎 白芍药 熟地黄（各等分）上水煎服，加减于后。  

气虚头痛，加参、 、白术、甘草；发热心烦加芩连、栀子；骨蒸劳热加知母、黄姜、黄芩、银柴胡、地骨皮；虚劳气弱，咳嗽喘满加人参、麦门冬、姜、浓朴、枳壳；烦渴饮水加石膏、知母；脐下虚冷，腰腹痛加玄胡索、川楝子；血热烦躁，口苦舌干加天花粉、麦门冬、黄芩之类；风虚眩晕，加秦艽、羌活；呕吐加白术、人参、藿香、姜、连；中湿身重，加苍白术、白茯苓；筋骨肢节疼痛，加防风、羌活；血积块痛，加三棱、莪术、官桂、干漆、苏木、红花。  

***四物汤论***  

甫按：四物汤，古方为血病而制。当归养血为君，熟地为臣，芍药滋阴为佐，川芎行血为向导之使。此立方之本旨，固为血之妙剂也。后谓女人以血为事，则以四物汤主之。养血调经，胎前产后，悉以资用。盖自常而言之，诚有不可遗焉者。及用之弗效，而反加病者有之，甚则至于误死者有之，其故何也？盖四物治血，虽工用之于脾胃无伤，只是血病，则四物之功，岂复能有过之者？今人不察脾胃虚实，一概放用，以故误也。何则？脾胃虚者，用之益虚，饮食浸减；元气浸衰，而血益无资生之地矣。不理会者，久服不已，即脾泄而中满之证作矣。甫见如此而伤生者何限？调经养血又乌足以语哉！凡用四物治血，须审其人脾胃。虚者，必先用六君子、补中益气之类以养胃，然后合四物而用之，万无一失。盖六君子、益气汤亦能益血，四物汤不能益气补脾胃，多用之，则为脾胃之害。所以脾泄中满之证，非四物之害而何！殊不知血由脾胃所生，根据气而充行经脉。书曰：血不自行，随气而至。人只气一耗，则血虽独存，而必无能生之理。则气绝而死者，血初未常破耗也。可见血无气而不能以独生人，补血而不补气，斯可别矣。所以古方女金丹，纯以香附子一味为君，谓能调经开郁。今人用之，反致气血两虚，而经益不调矣。苟不知止，必病甚而伤生。何则？香附味辛性燥，耗气燥血，止可以开有余之郁耳。今之妇女动以虚弱者多，则经不调，皆因虚而致也。春甫创制八珍益母丸，用之者，曾不终剂而经正且孕矣。何也？益母调经为君，佐以八珍滋补气血，所以神效者，此也。知者审诸。  

八珍益母丸专治气血两虚，脾胃并弱，饮食少思，四肢无力，月经违期，或先期而至；或腰疼腹胀，缓而不至；或愆期不收；或断或续；或赤白带下，身作寒热，服之罔不获效。  

一月之后，即可受胎。虚甚者用药一斤，必能对期受孕。  

益母草（四两，不见铁器，止用上半截带叶者） 人参（去芦） 白术（土炒） 茯苓（去皮）炙甘草（去皮） 当归（酒洗） 川芎 白芍药（醋炒） 熟地黄（酒洗）上为末，蜂蜜为丸，如弹子大。空心蜜汤下一丸。如不能嚼者，丸以细粒如小豆大，每服七八十丸。  

脾胃虚寒者，加砂仁一两，姜汁炒。  

腹中胀闷者，加山楂一两，净，肉饭上蒸。  

只常多食者，加香附子一两，童便制。  

丹桂散 治气血虚损，内则经闭不行，外则肢体羸瘦，潮热，渐成骨蒸。  

牡丹皮 桂心 蓬莪术 京三棱 玄胡索（炒，八分） 当归（酒洗，钱半） 陈皮（去白赤芍药 甘草（各五分） 干漆（炒） 没药（另研 红花 苏木（各四分） 鬼箭（三分）乌药（各钱）上水盏半，煎八分，不拘时服。  

小温经汤 治经水初来，因有感冒风寒，身上疼痛，寒热往来，阴阳颇虚，头眩烦闷不快，或作呕吐。  

当归 芍药 地黄（各七分） 川芎（三分） 白术 陈皮（各六分） 柴胡 黄芩 枳壳 羌活桂枝 香附子（各五分） 砂仁 小茴香 甘草（各三分）上水二盏，姜三片、葱一茎，煎一盏，空心热服。  

逍遥散（即柴胡四物汤）专治经脉不通，脾胃虚弱，或寒或热，不喜饮食，饱胀，呕吐，烦躁，服之神效。  

当归 川芎 芍药 熟地黄 人参 半夏（制） 柴胡 黄芩 陈皮 麦门冬 甘草（等分）上水二盏，姜三片，煎八分，空心服。  

呕吐不能食加砂仁、白术；少睡加酸枣仁；咳嗽加杏仁、五味子；腹痛加玄胡索。  

香附八珍汤 治经后续来，气血不足者宜服之。  

香附子 人参 白术 茯苓 当归 白芍药 熟地黄 川芎 甘草（各等分）水二钟，姜三片、枣一枚，煎八分服。经不调者，宜服乌鸡丸（见妇科门。）（《本集》）八珍益母十全丸资益坤元，补养气血，除淋沥带下，俾羸形体壮，坐健调经受孕，即如尊俎折冲，胎前和气，产后补虚。真妇女之圣剂，超古今之诸方。有室家者，不可不知也。予哂斯世之医，惟集古方香附胜金丹为女人开郁调经之用，殊不审古今虚实悬壤之异。古人气实，惟有多郁，故用香附以开导之。香附味辛性燥，但能开破而已。多用之，大耗气血，虚者愈虚，病者愈甚，而于滋补何有哉？今世十妇九虚，非补不可，再用香附以耗之，浸成怯弱之证，是辨之不早，则危殆而难痊矣。  

益母草（五月五日、六月六日俱可采，阴干，折去下半截，用上半截，连穗叶石臼杵捣节为极细末，八两） 人参（饮上蒸） 白术（饭上蒸） 白茯苓（饭上蒸。各一两） 甘草（炙五分）当归身（酒浸二两） 川芎（五分） 熟地黄（酒浸二两） 白芍药（醋炒一两） 角沉香（四钱）上各为极细末，炼蜜和丸，如梧桐子大。空心蜜汤送下九十丸，食干果子压之。不善吞者，化开服尤效。冬月酒下。妇女经脉不调者，或有气血两虚，而身体素弱，服此以养且调。当年而经不通者，服一料则通；经不调者，服一月则调；素不孕者，服一月即孕。  

胎前间或用一服，则胎固而自安。凡妊娠微觉胎动，随用一服即安。  

产后用一服，以童便、酒化开调下，则无壅滞血运之候。多服之，补虚活血，又治产后诸病极稳。急欲取效，以酒调化服。  

通经丸 治经闭不通，结积成块，其效甚速。  

熟地黄（三两） 虻虫（去头翅，炒） 水蛭（糯米炒） 桃仁（去皮尖，各五十）上为末，炼蜜丸，梧桐子大。空心调下五丸，渐加七丸，以通为度。  

经验调经汤 治月经不调，或前或后，来多来少，或逾月不来，或一月两至，服之皆效。  

当归（酒洗，一钱） 阿胶（炒成珠） 半夏（制） 白芍药（酒炒） 人参 牡丹皮川芎 麦门冬 甘草（各七分） 桂心 吴茱萸（泡。各二分）上水钟半，姜三片，煎八分，空心稍热服。  

促经汤 治月经过期不行，腰腹作痛。  

香附子 熟地黄 白芍药 莪术 木通 苏木（各八分） 当归（一钱） 川芎 红花甘草（五分） 肉桂 桃仁（二十粒，去皮尖）上水钟半，煎八分，空心温服。  

红花归尾散 治气虚损，或积瘀血不行，过期断续不定，时作腹痛，室女月经不通并效。  

红花 苏木 紫威 牛膝（酒洗） 归尾 甘草（各二两） 白芷 肉桂（各两半） 刘寄奴（五两）赤芍药（九两）上为细末，空心热酒调服三钱，食前临卧再服。若久不行经，浓煎红花酒调下。  

镇经汤 治经水先期而来，过多不止。盖因肾水阴虚，不能镇守，待时相火助行故也。  

当归（钱半） 白芍药 生地黄 黄柏（各七分） 阿胶珠 条黄芩 知母 甘草 川芎（各五分）香附子（制） 姜黄连（各八分） 白芷（三分）上水盏半，煎七分，空心服。  

固经丸 治经水过多不止。  

樗根白皮（七钱半） 黄芩 龟板（各一两） 白芍药（炒七钱） 黄柏 香附米（制，三钱半）上为末，酒糊丸，梧桐子大。每服七十丸，空心白汤送下。  

术附丸 治月经不调，脐腹 痛，肋疼腰胀，恶心头晕，或发热发寒，心忪乏力，崩中带下并治。  

苍术（去土，一斤，用米泔水浸，遂日换新泔，春五日，夏三日，秋七日，冬十日。  

切片焙干，分四制。一分用茴香一两，盐一两同炒术黄为度；一分用川乌一个，制，切片，川楝子一两，打碎，同术炒黄为度；一分用川椒一两，去目及合口者，破故纸一两，同术炒黄为度；一分用好醋好酒各一盏，煮术干，焙燥用之） 香附米（一斤，分四制，酒、醋、盐水、童便，如前分四时各浸日数，炒干）上为末，老米面作糊丸，梧桐子大。每服五十丸，空心食前白汤下。一方有艾叶、当归。  

四物益母丸 治妇人经水不调，小腹有块，时痛，服此愈，而有孕。  

川当归（酒洗） 熟地黄（制。各四两） 川芎 白芍药（炒。各一两） 益母草（不犯铁器，为末，半斤） 香附子（制，斤） 吴茱萸（酒泡，二两）上为末，炼蜜丸，如弹子大。每服一丸，空心酒化下。如不喜化，只作小丸吞服亦可。  

克应丸 治妇人赤白带下。  

熟地黄 赤芍药（各二两） 当归（二两半） 赤石脂（ ） 龙骨 牡蛎（ ，以酒 ）茯苓 牡丹皮 川芎 艾叶（制，研。各一两）上为末，酷糊丸，梧桐子大。每服五十丸，空心白汤送下。  

（东垣）固真丸 治白带久下不止，脐腹冷痛，目中溜火，视物昏花，齿恶热饮，但喜寒食。此皆寒湿秉于胞内，肝经阴火上溢，故目中溜火；其恶热饮者，阳明经中伏火也。法当大泻寒湿，以此丸治之。  

黄柏（酒炒） 白芍药（各五分） 柴胡 白石脂（各一钱） 白龙骨 当归（酒洗。各二钱）干姜（三钱，炮）上除龙骨、石脂水飞另研外，余共为细末，糊丸，如芡实子大。日干空心白汤下，少时以饭压，是不令热药犯胃也。忌生冷、硬物、酒湿、面食。  

人参黄 汤 治妇人气血俱虚，久患白带，瘦弱无力，腰胀腿酸，身热面黄，饮食无味，小便淋涩，服此全效。  

当归 茯苓（各一钱） 白术 芍药 地骨皮 人参 川芎（各七分） 黄 （蜜炙）鹿角霜（为细末，药煎熟时，起入五匙和匀服） 炙甘草 车前子 熟地黄（各五分）上水二盏，枣三枚，煎八分，不拘时服。  

金樱莲子散 治脾胃虚弱，赤白带下俱效。  

金樱子（冬采干擦去毛，三两，净炒，切破，去子净用） 莲子（去心） 头面（各二两，炒） 白扁豆（二两，炒） 牡荆实（即黄荆子也） 糯米（一合，炒）上为细末，每用四钱，入熟蜜三匙，滚汤调服，无不效。  

凉血地黄汤 治妇人血崩，由阴虚不能制火，火激其血，故崩下。用此王道方。  

黄芩 荆芥穗（各七分） 蔓荆子 黄柏 知母 本 细辛 川芎 黄连 羌活 升麻柴胡 防风（各三分） 生地黄 当归（各八分） 甘草（五分） 红花（少许）上水盏半，煎八分，空心服。  

龙骨散 治血崩不止。  

龙骨（ ） 当归 香附子（炒。各一两） 棕毛灰（五钱）上为细末，每服四钱，空心米汤调，忌油腻、鸡、鱼、爆炙物。  

阿艾丸 治血崩屡验，老妇尤效。  

白姜（盐酒或米醋炒，八钱） 香附子（童便浸，炒，一两） 玄胡索（炒，六钱） 真阿胶（炒成珠）艾叶（各一两。制成灸艾，用糯米糊作饼，瓦上炕干，勿令焦，研为细末）上为末，酒糊丸，梧桐子大。每服三十丸，空心盐酒或盐汤任下。  

黄芩散 治壮热崩中下血，是阳乘阴，故经血泛溢，宜清之，此方最好。  

黄芩（不拘多少，为细末）烧秤锤淬酒，食前调三四钱。一方有干姜、白芷；一方木耳、黄芩等分为丸，俱效。  

如圣散 治血崩，三服全愈。  

榈棕子 每服二钱，空苡乌梅汤调服。  

乌梅肉 干姜（俱烧存性，为末。各二两）七灰散 治血崩神效。  

莲蓬壳 益母草 旱莲草 罂粟壳 腌蟹壳 棕毛叶 藕节灰（等分，烧存性为末）空心醋点汤调下三钱。  

（东垣）升阳除湿汤 治崩中下血，久不愈，乃湿气下流。（方见血崩门。）崩漏脉论详见《心镜》本门，此特摘其要耳。  

***易简方***  

一方：乌梅肉为末，酒调二钱。  

一方：棕榈灰加枯矾末，酒调，效。  

一方：苍耳草烧存性，酒调三钱，立效。  

一方：荆芥穗、香油，灯上烧焦为末，酒与童便匀调下，俱效。  

一方：槐花、地榆炒焦，酒煎饮之，效。  

## 卷之八十五

### 胎产须知  

***胎养古说***  

胎妊十月，其说见于古书，有不同者多矣。按巢氏云：妊娠一月名始胎，足厥阴脉养之。  

二月名始膏，足少阳脉养之。三月名始胚，当此之时，血不流行，形象始化，未有定仪，见物而变。欲子端正贤良，当今母见贵，不可见状貌丑恶之人。欲生男，宜操弓矢；欲生女，着 环。  

欲子美，玩白璧，观孔雀；欲子肾，看诗书，务和雅，手心脉养之。四月始受水精，以成血脉，手少阳脉养之。五月始受火精，以成其气，足太阴脉养之。六月始受金精，以成其筋，足阳明脉养之。七月始受木精，以成其骨，手太阴脉养之。八月始受土精，以成肤革，手阳明脉养之。  

九月始受石精，以成毛发，足少阴脉养之。十月五脏六腑、关节人神皆备，此其大略也。又，《五脏论》有称 婆者论：一月如珠露；二月如桃花；三月男女分；四月形象具；五月筋骨成；六月毛发生；七月游其魂，儿能动左手；八月游其魄，儿能动右手；九月三转身；十月受气足。  

又，《颅囟经》云：一月为胎胞，精血凝也；二月为胎形，始成胚也；三月阳神为三魂；四月阴灵为七魄；五月五行分五脏；六月六律定六腑也；七月精开窍通光明也；八月元神具，降真灵也；九月宫室罗布，以定生人也；十月受气足，万像成也。按：《颅囟经》三卷，中古巫方所撰，隋人巢氏方，亦尝序之。今巢氏论妇人妊娠，乃不见言之，《圣济经•原化篇》亦独取《颅囟经》，更不言巢氏论者，何哉？《婴产宝鉴集》云：小儿方论起自巫方。黄帝云：吾不能察幼小，赖世有巫方，能知小儿之寿夭耳。及观巢氏论小儿候，亦云：中古有巫方，立小儿《颅囟经》以占寿夭。世所相传者，有《少小方》焉。是巢氏论小儿则取于《颅囟经》。  

论妊娠至三月始胎之时，欲令见贵，不是丑恶，操弓矢，施 环，观孔雀，读诗书之类，岂非胎教之理乎？有谓天一生水，小儿初胚，先生两肾，次生其心，次生其肝肺脾，皆天一生水，地二生火之理也。至巢氏论十二经之养始于肝经，亦应四时之令，始于春木。所以一月、二月，手心胞络之脉也，余仿此。至十月，子于母腹之中，受足诸脏气脉所养，然后待时而生。此论奥微而有至理。余书所论，不能及也。  

后世论胎养，更莫能外巢氏之说也。  

***胎教古论***  

夫至精才化，一气方凝，始受胞胎，渐成形质。子在腹中，随母听闻。自妊娠之后，则须行坐端严，情性和悦，常处静室，多听美言，聆人讲读诗书，陈礼说乐。耳不听淫声，目不视恶色。如此则生子形容端正，忠孝贤明，此所谓因外象而内感也。昔太任妊文王，《列女传》之胎教，皆昭昭可考，是之谓也。或谓有妇双胎而生子者，何也？按古今方书，少有论及此者。  

亦惟巢氏云：阳施阴化，精气有余，故生双则属阴，阴贤之而成女。《易》称干道成男，坤道成女，此男女之别也。凡妊娠有疾，投以汤药，有伤胎破血之忌何也？《内经》曰：妇人重身，毒之奈何？岐伯对曰：有故无殒，亦无陨也，衰其大半而已。盖妊妇有疾，不可不投药也，必在医者审度疾势轻重，量度药性高下，处以中庸，不必多品，视其疾势以衰，药宜便止，则病去母安，子亦无损，复何惧于攻治哉！  

***胎感应验***  

君子曰：胎教产图之书，不可谓之迂而不加信。观夫巨室文献之家，世有闺教妇道，敦笃庄严，怀妊自不造次，生子自然清俊。又观动履、起居、饮食之际，感应如响，虽邻家有所兴修，亦且犯其胎气。如犯刃者，形必伤；如犯泥者，窍必塞；打击者，色青黯；系缚者，相拘挛；食羊睛者，目必白；食兔肉者，必缺唇。如此之类，验如反掌，及其福善祸淫，殆不可不信也。  

***形气相感***  

天地者，形之大也；阴阳者，气之大也。性形与气相资而立，未始偏废。男女媾精，万物化生，天地阴阳之形气寓焉。语七八之数，七，少阳也；八，少阴也，相感而流通。故女子二七天癸至，男子二八精气盛，则阴阳交合而兆始故也。语九十之数，九，老阳也；十，老阴也　相包而赋形。故阴穷于九，女能方之，则以阴阳相生而成终故也。元气孕毓，皆始于子。  

自子推之，男左旋，积岁三十而至巳；女右旋，积岁二十而至巳。巳为正阳，阴实从之。自巳怀任，男左旋十月而生于寅；女右旋十月而生于申。申为三阴，寅为三阳，而生育之时着矣。  

其禀赋也，体有刚柔，脉有强弱，气有多寡，血有盛衰，皆一定而不可易也。以至分野异域，则所产有多寡之宜。是故荆扬薄壤多女，雍冀浓壤多男。吉事有祥，则所梦各应其类：熊罴为男之祥，蛇虺为女之兆，是皆理之可推者也。至于胎化之法，有所谓转女为男者，亦皆理之自然。如食牡鸡，取阳精之存于天者；带雄黄，取阳精之存于地者；操弓矢，藉斧斤，取刚物之见于人事者。气类潜通，造化密移，必于三月形兆之先。盖方仪则未具，形气藉母神而变化，阳可以阴，而动静之所以相感也。观夫螟蛉之化，又可知矣。物类且然，况于人乎？  

***转女为男法***  

《博物志》曰：妇人妊身，三月未满，着婿衣冠，平旦绕井三匝，映水视影，勿反顾，必生男。有陈成者，生十女，其妻绕井三匝，咒曰：女为阴，男为阳；女多灾，男多祥。镇井三日不汲，果生一男。  

一云孕妇二月后，将及三个月，平旦着夫衣冠，绕净水池盆三匝，照影自视，主生男，必于甲丙戊庚壬阳日作之效。  

凡妊娠未满三月，形象未着，男女未定，宜用方术可以生男。其法取明雄黄一两一块者用绛囊盛之，佩于孕妇身左，又以弓弦同贮佩之，或萱花同佩，所以谓之宜男草。又常张弓于其父，悬弧以视母，又用铖戈斧斤密置床席之下，勿令人知，常诵诗书之声。以上等法，皆可转女为男，其实未形而变者也。故古人立胎教，能令生子良善长寿，忠孝仁义，聪明无病，十月之内，常观好境象，远邪僻，真良教也。  

***验男女法***  

遣妊妇面南行走，急呼之，左回首者是男，右回首者是女。又验丈夫左乳房有核是男，右乳房有核是女。丈夫脉左寸洪盛者是男，右寸洪盛者为女。  

***辨脉法***  

经云：阴搏阳别，谓之有子。搏者，近也。阴脉逼近于下，阳脉别出于上，阴中见阳，即滑脉是也。脉滑而动，是为阳施阴化，法当有子。又，少阴脉动甚者，孕子也。手少阴属心，足少阴属肾。心主血，肾主精，精血交会，投识于其间，则有妊。又，三部脉沉正等，无病而经不至者，妊也。《脉经》云：左手尺部浮洪者，男胎也；右手尺部浮洪者，女胎也；两手尺部俱洪者，为两男；俱沉实者，为两女。又云：中指一跳一止者，一月胎；二止者，二月胎也。  

《脉诀》云：肝为血兮肺为气，血为荣兮气为卫。阴阳配偶不参差，两脏通和皆类例。  

血衰气旺定无孕，血旺气衰应有胎。寸微关滑尺带数，流利往来并雀啄。小儿之脉已现形，数月怀耽犹未觉。左疾为男右为女，流利相通速来去。两手关脉大相应，已形亦在前应语。左手带纵两个儿，右手带横一双女。左手脉逆生三男，右手脉顺远三女。寸关尺部皆相应，一男一女分形证。有时子死母身存，或者母亡存子命。往来三部通流利，滑数相参皆替替。有力也。阳实阴虚脉得明，遍满胸膛皆逆气。左手太阳浮大男，右手太阴浮大女。诸阳为男诸阴女，指下分明长记取。三部沉正等无绝，尺内不止真胎妇。夫乘妻兮纵气雾，妻秉夫兮横气助。子乘母兮逆气参，母乘子兮顺气护。小儿日足胎成聚，身热脉乱无所苦。汗出不食吐逆时，精神结备其中住。滑疾不散胎三月，但疾不散五月母。弦紧牢强滑者安，沉细而微归泉路。  

欲产之妇肺离经，沉细而滑也同名。夜半觉痛应分诞，来日日午定知生。（《质疑》谓离经之脉，即歇至之脉是也。）《启蒙》曰：欲产之妇脉离经，离经之脉分明认。其来大小不调匀，或如雀啄屋漏应。  

皆歇至之脉也。腰痛腹痛眼生花，产在须臾却非病。  

***妊娠服药禁***  

斑水蛭 虻虫，乌头附子侧天雄，野葛水银 巴豆，牛膝薏苡 蜈蚣。三棱代赭芫花麝，大戟蝉蜕黄雌雄，硝黄鬼箭牡丹 ，槐子红花桃仁同。牵牛皂角野狼星半，瞿麦干姜干漆通，砂蟹甲蝼蛄蜴，地胆蛴螬皂荚同。踯躅芫青亭长喙，藜芦虎掌飞生虫。  

雄黄 雌黄 水银 粉锡 麝香 朴硝 芒硝 芫花 大戟 牛黄 巴豆 野葛 牛膝桂心 牡丹皮 藜芦 皂荚 茹 踯躅 鬼箭 槐子 薏苡 瞿麦 附子 乌头 侧子 天雄 乌喙蜈蚣 地胆 斑猫 芫青 亭长 水蛭 虻虫 虫 蝼蛄 蛴螬 皮 蜥蜴 蝉蜕 蛇蜕蟹甲 半夏 南星 根草 牵牛 虎掌 代赭 野狼芽 荛花 生鼠 溲疏 飞生虫 大黄 木鳖 红花 苏木 甘遂  

***妊娠饮食忌***  

食螃蟹主横生。  

豆酱与藿葵同食主坠胎。  

食兔肉主儿缺唇。  

鸭子合桑椹同食主倒生。  

食羊肝主子多厄。  

食HT 鲤同鸡子主子生疳多疮。  

食羊眼主子白睛。  

食鸡肉合糯米主子生寸白虫。  

食犬肉主子无声。  

食鳖肉主子项短。  

食雀肉与饮酒主子多淫。  

食鳝鱼田鸡令子喑。  

食雀脑主子雀目。  

食茨菰消胎气。  

食驴马肉主过月难产。  

食菌主子多风。  

食椒姜蒜辣之物主伤胎。  

食无鳞鱼主难产。  

食虾主难产。  

饮烧酒主子惊痫。  

食杨梅李子主子多疥。  

***安胎论***  

胎有不安，而腰腹痛，甚则至于下坠者，未必不由气血虚，无所荣养而使之然也。夫胎之在腹，如果之在枝，枝枯则果落，固理之自然。妇人性偏恣欲，火动于中，亦能致胎不安而坠者也。大抵不外乎属虚、属火二者之间，清热养血之治尽之矣。此外二因而动胎者，又不可不知也：有因母病动胎，但疗母病则胎自稳；有因触伤而动，当以安胎药二三剂，而胎自安。  

***安胎方法十条***  

●胎痛乃少血，四物汤加童便制过香附子共为末，每服三钱，紫苏汤调下。  

●有所伤触动而痛者，用芎归汤、独圣散，神效。  

●无事胎动，因火盛逼之故也。四物汤加条芩之类；若逆上作喘，加香附同煎。  

●胎动不安，及腹痛下血，宜服集验方，寄生散、牡蛎之属。  

●胎动曰胎肿，多是属湿。用山栀为末，米汤调服，或丸服，白术散俱妙。  

●凡妊娠不论月日多少，但觉胎气不安，腰腹微痛，饮食无味，可服安胎饮、保胎丸之属。  

●胎至七八九月内，儿在腹中啼哭者，因妊妇登高取物，或伸手梳头，脱出儿口脐带上疙瘩，因此有声。令妊妇曲腰在地拾物，使儿仍得含吞入口，即止。一方用多年空屋下鼠穴土一块，含母口中即止。又以黄连煎哈之，亦止。  

***药方***  

安胎饮 治妊娠胎气不安，腰腹微痛，饮食少进。  

白术 白芍药 熟地黄 当归（各一钱） 人参 川芎 条芩 陈皮（各五分） 甘草砂仁 紫苏（各三分）上水盏半，煎八分，不拘时服。  

下血者，加阿胶，甚者加艾叶；腹痛甚者，倍加芍药。  

固胎饮 治妊娠气血俱虚，三个月内惯要坠胎，先用此方以固之不坠。  

人参 黄 白术 条芩（各二钱） 当归（一钱） 川芎 芍药（各七分） 熟地黄陈皮（各五分） 黄连 升麻 柴胡 糯米（八十一粒上为细末，晚米粥为丸，如梧桐子大。每服五十丸，清米饮送下。  

探胎饮妇人经水不来三月，疑似，用此验胎有无。  

川芎（不见火，不拘多少，为细末。）空心煎艾汤调下方寸匕。觉腹中动则有胎也；脐之下动者，乃血瘕也；不动者，血凝也，病也。  

芎归汤 治一切胎气不安。  

川芎 当归（酒洗）上咀等分，每服五钱，以好酒一盏，煎至将干，入水一盏，再煎五七沸，去渣温服。  

独圣散 治妊娠有所伤触，激动胎元，腹痛下血，极效。  

砂仁（不拘多少，带皮同炒，勿令焦黑，去皮取仁为末。熟酒调服。不饮酒者，米汤调下亦可）上此一味，实妊妇之要也，以其有安胎易产导滞之功。  

四圣散 治漏胎下血。  

条芩 白术 砂仁 阿胶（各等分）上为细末，每服二钱，艾汤调下，金银煎 治胎无故而动，作痛欲下者。  

金银（各一两） 煎汤调砂仁末一钱，服之即安。  

集验方 治胎动不安，下血。  

阿胶（炒成珠） 艾叶 川芎 当归（各一钱）上水二钟，煎一钟，分二服。  

寄生散 治同前。  

桑寄生 当归 川续断 白术（土炒） 川芎 阿胶珠 茯神 香附子（制） 人参（各一钱）甘草（五分）上水二钟，煎一钟，温服。  

罩胎饮 治妊娠身发痘疹，服此不致损胎。如胎不安，宜独圣散、安胎饮。  

赤茯苓 白术 当归 白芍药 赤芍药 条芩 干葛 人参 桔梗 柴胡 防风 陈皮荆芥 枳壳 紫草 阿胶 糯米 白芷 甘草 川芎 缩砂仁（各三分）上作一服，水二钟煎，加干柿蒂七个，野茅根七寸，煎八分服。  

参橘散 治妊娠恶心，饮食少进，益胃和中。  

人参 橘皮 白术 浓朴（姜炒） 白茯苓（各一钱） 麦门冬 炙甘草（各五分）上水二钟，加竹茹一丸，弹子大，生姜三片，煎八分温服。  

白术枳壳汤 治同煎。  

白术（土炒，二钱） 枳壳 条芩（各一钱）水钟半，煎服。  

***妊娠恶阻***  

竹茹汤 治孕妇呕吐不止，恶心少食，服此止呕清痰。  

竹茹（弹子大一丸） 陈皮 白茯苓 半夏（各钱半） 生姜（二钱）上水钟半，粳米一撮，煎七分，温服。忌羊肉、鸡鱼、面食。  

乌附汤 治孕妇恶心阻食，养胃，调和元气。  

乌药 香附子（制） 白术（土炒） 陈皮（各一钱） 人参 炙甘草（各八分）上水钟半，姜三片，煎七分。吐甚者，加丁香、砂仁（各七粒。）  

***妊娠子肿***  

白术散 治妊娠四肢浮肿，或遍身面目俱浮，谓之子肿。  

白术（一两） 生姜皮 陈皮 大腹皮（洗） 白茯苓（各五钱）上为细末，每服二钱，米饮调下。  

木通散 治同前。  

木通 条芩（各八分） 木香（各分磨汁入） 槟榔 紫苏 枳壳 白术 白茯苓（各七分）上水钟半，姜二片，煎七分，温服。  

***妊娠子烦***  

竹叶汤 治孕妇烦闷不安，谓之子烦。  

竹叶（二十个，揉） 防风 黄芩 栀子仁（各八分） 白茯苓 当归（各一钱） 麦门冬（去心，钱半）上水煎服。《外台》方有竹沥二合，无竹叶。  

麦门冬饮麦门冬（二钱） 人参（一钱） 生地黄（一钱） 茯神（一钱） 黄芩（一钱） 甘草（四分）犀角屑（一钱）上水钟半，莲子五个，煎七分，不拘时服。  

***妊娠子满***  

泽泻散 治妊妇喘急，胸满，小水不利，谓之子满。  

泽泻 木通 赤茯苓（各一钱） 枳壳（炒） 桑白皮 槟榔（各八分）上水煎，加姜三片。  

顺气散 治妊娠胸膈满，气壅喘嗽，饮食不下。  

陈皮（一钱） 枳壳 槟榔 大腹皮（各七分） 紫苏茎叶（八分） 白术（一钱） 赤茯苓（一钱）甘草（三分） 桑白皮（八分）上水钟半，煎服。一方有诃梨勒。  

***妊娠子淋***  

车前散 治妊妇小便频涩作痛，下焦有热，谓之子淋。  

车前子（一钱，微炒，研） 赤茯苓 赤芍药 木通（各五分） 石苇（炙去毛） 陈皮槟榔 川芎（各四分） 滑石 当归 栀子 枳壳（各八分） 甘草节（四分）水钟半，加灯心同煎，空心温服。  

一方 用生地黄鲜者捣汁加蜜二匙服，能治子淋。  

一方 用生肤草四两，水二钟，空心服二次，立愈。一法捣取自然汁服，治子淋诸淋皆有神效。  

***妊娠子痫***  

羚羊角散 治妊妇忽然胸闷，不省人事，四肢鱼弓反张，言语謇滞，痰涎壅盛，状若中风，谓之子痫。  

羚羊角散（锉） 川芎 当归（各一钱） 酸枣仁 五加皮 薏苡仁 防风 茯神 杏仁（各五分）木香（二分） 甘草（三分）上水钟半，姜三片，煎八分服。  

竹沥饮（一名防己汤）防己 防风 桑寄生 人参 当归 川芎 独活 竹沥 茯苓 甘草上水煎服。《产宝百问》方有干葛。  

***妊娠子悬***  

紫苏饮 治妊娠胎气不和，上凑心腹，胀满疼痛，谓之子悬。  

紫苏叶 大腹皮（各八分） 当归 香附子（各三钱） 陈皮 芍药（各五分） 川芎 甘草（各三分）上水煎服。  

当归汤 治妊娠胎动冲心，闷绝，烦躁口干，上冲下筑，迷闷，唇口青黑，手足厥冷。产科名“保安散”。《产宝》方有川芎当归 人参 阿胶（各二钱） 甘草（一钱） 连根葱白（一握）上水钟半，煎七分，连要二剂，速效。  

又方、用葱白二七茎，浓煎汁，饮之即安。若胎已死，服之即出，未效再服。  

四圣散 治妊娠不能饮食，冲心欲死，遍身疼痛。  

黄芩 白术 白芍药（各一两） 砂仁（五□）每服水钟半，煎七分服，不时用一帖易产，用《局方》藿香正气散，皆妙。  

***妊娠不语***  

《素问•奇病篇》曰：人有重身，九月而喑，此为何也？岐伯对曰：胞之络脉绝也。胞络者，系于肾；少阴之脉，贯肾系舌本，故不能言，当十月而后。（十月胎产，胞络复通，不治而语音自出也。）鲤鱼汤 治妊娠腹胀，遍身浮肿，小便不利；或胎死腹中，皆效。  

当归 白芍药（各一钱） 白术（二钱） 白茯苓（一钱五分） 橘红（五分） 鲤鱼（一尾，不拘大小）上作一服，将鲤鱼去鳞脏，白水煮熟，去鱼，用汁钟半，生姜五片，煎一钟，空心服，当见胎水下。如水未尽，胎死腹中，胀闷未除，再制一服，水尽胀消乃已。  

达生散妊娠八九个月，宜扶正气，散 气。若虚人尤宜。  

大腹皮（酒洗） 白术 芍药 当归 人参 陈皮 紫苏（各五分） 甘草（四分）上水钟半煎。春加川芎、防风、夏加黄芩、五味子，秋加泽泻，冬加砂仁。或通加枳壳、砂仁，胎动加金银汤、野苎根，上气加紫苏，性急多怒，加柴胡、芩连，少食加砂仁、神曲，渴加麦门冬、葛根，能食加黄杨，如有痰，加半夏、黄芩。  

束胎丸怀妊八月内，恐胎气展大，难产，用此扶母气，束儿胎，易产。  

条黄芩（冬月一两，夏月五钱，用酒炒过，不可太熟） 白术（三两） 白茯苓（七钱五分）陈皮（二两）上为末，粥糊丸，梧桐子大。每服五十丸，白汤下。  

枳壳散临月服之，顺气易产。  

枳壳（三两，炒） 粉草（两半，炙） 香附子（炒，一两）上为细末，每服二钱，空心滚白汤调下，故日三服。《良方》等书悉谓此方顺气易产，故日三服。愚意此皆耗气之药，若服过多，恐损真气。但于临产之月，间日服之，可以降气破气而已，庶几胎气顺而易产也。  

救生散 治妊娠禀受虚弱，胎元不盛，勿服枳壳散破气之剂。此方益气安胎易产，甚妙。  

人参 白术（炒） 神曲（炒） 麦芽（炒） 诃子（煨，取肉） 橘红上等分为末，每服三钱，水一钟，煎七分，空心食前服。  

***治怀胎惯堕之病***  

凡妇人怀胎二三个月，惯要堕落，名曰小产。此盖由体弱气血两虚，脏腑火多，血分受热，以致然也。医家又谓安胎多用艾附、砂仁热补，尤增祸患而速堕矣。殊不知血气清和，无火煎烁，则胎自安而固。气虚则提不住，血热则溢妄行，欲其不堕，得乎？香附虽云快气开郁，多用则损正气；砂仁快脾气，多用亦耗真气。况香燥之性，气血两伤，求以安胎，适又损胎而反堕也。今惟千金保孕丸、泰山磐石散二方，能夺化工之妙，百发百效，万无一失。甫故表而出之，以为好生君子共知也。  

千金保孕丸 治妇人有孕，惯要小产，服此则免堕胎之患。  

杜仲（四两，同糯米炒断丝） 川续断（酒洗，二两）上为末，山药煮糊为丸，如梧桐子大。每服八十五丸，空心米饮下。忌酒醋，戒恼怒。  

泰山磐石方 治妇人气血两虚，身体素弱，或肥而不实，或瘦而血热，或脾胃少食，四肢倦息，素有坠胎之患。此方平和，兼补气血。脾胃觉有热者，倍加黄芩，少用砂仁；觉胃弱者，多加砂仁，少用黄芩。更宜戒欲恼，远酒酸辛热之味，永保无堕。  

人参 黄 （各二钱） 白术 炙甘草（五分） 当归（一钱） 川芎 白芍药 熟地黄（各八分）续断（一钱） 糯米（一操） 黄芩（一钱） 砂仁（五分）上水钟半，煎七分，食远服。但觉有孕，三五日常用一服，四月之后方无虑也。  

***产前余论***  

妊娠之妇，大宜寡欲为先。其于妇人，或未谙此。然则男子亦有所不谙者，岂不愚哉！至于坏妊，犹有房事，殊不知情欲一动，血气皆燔，脏腑皆为之不宁，胎息因之而弗安者矣。不特此也，寡欲二字，义甚扩充。凡所谓起居食息、七情六淫，一有遇触冒，则火随之而燔，俱是欲也，宁不皆寡而节合于中乎！故妊娠但当清热养血为主，药以四物汤加白术、条芩。其有杂证，用此增减治之。以至临产之月，不宜登高涉险，贪睡怀忧，须要时常行步，以运动之，庶得血气畅通而产自易也。殆夫生产之难者，皆由妊妇未尝预闻讲说生育道理，不能临事无眩，至期怆惶，用力失宜，因有难产之患矣。是故有机生者，则先露手；有逆产者，则先露足；有坐生者，则先露臀。此皆用力太早之过。当夫脐腹疼痛之初，儿身才转而未顺，用力一逼，遂至横逆。若正产时，子如梦觉，自能翻身，坼胞求路，则随浆水而下，此易产之常道也。若或胎息体弱，犹如梦寐未醒，转头迟滞，不能随浆而出。浆水既涸，则子宫干涩，污血闭塞道路，子无所从，以致不顺。当产之际，浆水下久，而犹不就分解者，急服催生之药遂之。慎不可惊慌喧嚷，只用历练老成经惯妇人一二扶持，不可急遽便欲为生，莽撞下手，因而伤早，触逆胎元，甚至子母倾危，职皆由于此也，可不慎哉！可不慎哉！  

***临产须知***  

（一十四条）一、临产宜择年高得当稳婆，及纯谨妇人一二扶持，凡闲杂一应外来之妇、丧服秽浊之人，预宜杜绝，勿令触犯胎气，致产不利。产后客气犯小儿，亦主为害。  

●妊娠月满，不可占卜问神，巫觋之徒，哄吓谋利，妄称凶险不顺等辞，何如祷神HT ，保产妇？闻之忧疑恐惧。夫惟忧虑则气结，气结则滞而不顺，必至于难产。如犯此类，宜服达生散，以顺其气。方觉腹痛，不可便欲为生，怀疑巫说，惊动太早，则举家霍乱，致产不利有之。  

●临月忽然腹痛，或作或止，或一二日，或三五日，胎水已来，腹痛不密者，名曰弄胎，非当产也。又有一月前，忽然腹痛，如欲便生，却不产者，名曰试月，非当产也。凡腹痛，胎水来与不来，俱不妨事，但当宽心候时。若果当生，痛极不已，胎孕偏陷，腰间重胀，谷道挺迸，浆水淋下，其儿遂生。此乃正产，自有其时，如瓜熟蒂悬、果熟自落之类。  

●初觉腹痛，而腰不甚痛者，未产也，且须熟忍行动，不能行者可凭物而立，行得又行。  

●将产之时，产妇痛甚，不肯舒身，行动固执，曲腰睡卧，胎元转动，寻到生门，已被遮闭，如此再三，胎已无力，决至难产。  

●初觉微痛，且当任意坐卧，勉要饮食，毋致临产乏力。  

●产初觉欲生，便须惜力调养，不可用力妄施，儿身方转，竟被用力一逼，令儿错路，以致横逆。须待临至产门，用力一逼，儿则下生，此所以当其用力也。若时候未到，用力徒然。  

●凡临产如觉心中烦闷，可用白蜜一匙，热水调服。  

●未产之先，或烦渴欲饮水者，只可与米饮绿豆汤为佳。  

●将产妇如觉饥饿，可吃稠软白粥，勿令饥渴，以乏气力，不可食硬饭、滋粽难化之物。  

产时用力太乏，脾虚不能消磨，产后恐成伤食之病。  

●产后或服催生符法，宜以温酒、温水服之，不可服凉水，况血得寒则凝，血一凝则胎滞不利，反致难产。  

●产妇临月，不可洗头，以免横生逆产。  

●产妇临时胞浆未下，但只稳守无妨。胞浆破后一二时辰不生，便宜急服催生之药。  

夫胞浆乃胞内养儿之水也，儿既坼胞，其水即来，胎亦随下，此为易产。若胎元无力，转头迟慢，浆水下尽，即污血闭塞门户，令子无路可通，故难产也。宜用催生丹、滑石散、益母丸之类，逐去恶血，开滑子官，庶乎易矣。  

●凡临产，房中不得喧嚷惊慌，宜闭户，静以待生。  

***药方***  

济阴返魂丹专治横生逆产，胎前产后一切诸证，引下于后。  

益母草（八两，一名野生麻，一名充蔚子。方梗，叶类火麻，对叶而生。四五月节间开紫花，白花者不是，可为丹家之用。端午日或小暑日俱可收采，连根透置风虎，阴干。用时以手摘去根，不犯铁器，石臼捣烂，磨罗为细末，听用） 川当归（七钱） 赤芍药（六钱） 南木香（五钱）上为末，炼蜜和丸，如弹子大。每服一丸，好酒、童便各半化下。或丸如梧桐子大，酒便各半，吞三十丸。凡产仓卒未合，只生用益母草捣烂绞汁，入蜜小许，服之，其效甚大。  

《本草》云：此草胎前无滞，产后无虚，故名益母。  

●胎动不安，下血不止，及腹作痛，或作声者，用温米汤送下。  

●胎前一切难产不顺，子死腹中，胀满不下，心痛心闷，酒便化下，或炒盐汤下。  

●月经不调，好酒下，或四物汤下。  

●临产并产后，各先服一丸，童便、酒下，安魂定魄，气血自调顺，诸病不生。  

又能破血止痛，养脉息，调经络，易产如神。  

●产胞衣不下，脏腑虚羸，五心烦闷躁热，败血流入衣中，胀而难出，用好酒化下。  

●产起卧不得，眼前黑暗生花，或血热口干，烦躁而渴，心神昏乱，如见鬼神，不思饮食，伤风发热，手足麻木，百节疼痛不可忍者，浓薄荷汁，酒、便各半送下。  

●产后气壅，喘嗽，胸膈不利，恶心，口吐酸水，及四肢浮肿，两胁刺痛，举动无力，温酒送下。  

●产后恶血未尽，留滞作块，恶露冲心，腰腹作痛，大便秘，小便涩，中风吐逆，失音不语，不省人事，酒便化下。  

●产后寒热往来，盖因败血伤心则热，伤脾则寒，状如疟疾，或腹痛，温米汤、桂枝汤任下。  

●产后痢疾，后重血泻，枣汤下。  

●产崩中下血，漏下不止，乌梅汤下，或糯米秦艽汤下。  

●产赤白带，艾汤下。  

●治奶痈，益母末酒调敷，或生取烂捣敷亦可。  

●能治小儿疳痢等疾，或取叶以砂罐煮粥食之，加蜜于汁中，饮之皆效。  

益母膏 治妊妇一切诸病，及产后诸病。  

益母草根据前采法，不限多少，连根茎叶洗净，用大石臼石杵捣烂，以布滤取浓汁，入砂锅内，文武火熬成膏，如黑砂糖色为度，入瓮罐收贮。每服二三匙，酒便调下。或诸血病，汤药中加一匙服，其效尤妙。  

催生丹 治横生逆产。  

兔脑髓（腊月取去皮及筋膜，研如泥） 乳香（钱半，另研） 麝香（钱半，另研）母丁香（二钱，为末）上三味和匀入兔髓，丸如芡实子大，阴干，油纸密封。临产服一丸，温酒送下，易产。  

经验滑石散 治产难。水下胞干，胎滞不生，用此最效。  

滑石（飞过，一两） 白蜜 香油（各半盏）上将油蜜慢火熬熟，三四沸，掠去沫，调滑石末顿服。外以油调于产妇脐腹，上下摩之立效。  

牛膝汤 治妇人生产不顺。  

牛膝（酒洗） 瞿麦（各一钱） 当归（酒洗） 木通 滑石（各二钱） 冬葵子（一钱二分，炒研。如无，用黄蜀葵花亦可）上水二钟，煎一钟，食前温服。须先制预备，至期从容煎为佳。  

猪肝蜜酒 治产妇胎水下早，干滞难产。  

猪肝 白蜜 醇酒（各一升）共煮作二升，分三服。若难吃，随多少细细吃之。  

催生遇仙方蓖麻子（四十九粒，去壳） 蛇蜕（一条， ） 朱砂（研末） 雄黄（研末。各二钱）上为细末，晚米粥丸，弹子大。临产时先用花椒汤洗脐，纳药一丸于脐中，仍以浓纸一层覆药上，外用软帛束之，产毕取下，一丸可用数次。  

乌金丸 治难产催生及产后诸病。  

阿胶（炒，一两八钱） 熟艾（净一两） 谷芽（晒干，二两） 苏木（一两） 败笔（即旧笔尖，九个，火 过，存性） 龙衣（即蛇蜕全者一条，新瓦慢火培燥，研）上为细末，炼蜜丸，如芡实子大。每服一丸，童便、酒调化下。  

凡制乌金丸，择天德天医，生气吉日，斋戒致诚，凝神定虑，洒扫净室，忌一切妇人、鸡犬、闲杂不洁之人，至夜分寂静，先念净心咒语，方可丸合。咒曰：天精精，地宁宁，精精宁宁，左朝北斗，右朝北辰，人逢此药，各保安宁，急急如律令。  

乌金丸秘诀歌：阿胶十八遇真仙，洁净龙衣只一联。  

谷麦生芽三寸位，文房败笔数根坚。  

五月五日收熟艾，匀匀苏木分两全。  

学人若凭根据此诀，免教产妇入黄泉。  

择日静虚修制药，病患此日定安痊。  

柱香散 治胎死腹中不下。  

桂心（三钱） 麝香（五分）上为末，作一服，酒调下。  

伏龙肝散 治产妇横逆，子死腹中。  

伏龙肝（即灶心红土） 百草霜（即锅底灰） 白芷（各等分）上为细末，酒便各半，调服二钱，不下再服，效。  

***催生用药时宜***  

夏暑月用五苓散三钱，黄蜀葵子半合，研，煎汤下。  

冬寒月用五积散三钱，黄蜀葵子半合，研，煎汤下。  

***催生用药之义***  

一、催生多用滑利迅速之意，如兔脑、蛇蜕、笔尖、弩牙、急性子之类。  

二、催生若是水血先下，子道干涩，不能下者，如猪脂油、蜜、酥油、葱白、葵子、榆白皮、滑石、牛乳之类。  

三、催生如天寒之时，稽停劳动之久，风冷乘虚，入于胞胎，使气血凝滞而不下者，如牛膝、葱梗、五积、顺元散之类。  

四、催生有触犯禁忌，如符法、朱砂、乳香之类。  

***易简方***  

（十六道）一方：烧弩牙令赤，淬酒内饮之。  

一方：下死胎，用平胃散一剂，加朴硝三四钱，泡服即下。  

一方：催生用千槌花（即錾柄，打披头者）烧灰存性为末，酒调下。  

一方：催生用槐角子七枚，吞下即产。  

一方：用鱼鳔胶灯上烧灰存性，一钱，酒调服。一法用香油炒焦为末，用三钱酒调，神效。  

一方：用败笔头烧灰存性，熔蜡丸，作一服，酒吞下。  

一方：用贝母七枚，为末，酒调下。  

一方：用路旁草鞋鼻烧灰存性为末，酒调二钱。  

一方：用天麻子捣烂贴足心，产毕去之。  

一方：治难产或有犯触，用明乳香为末，酒调一匕。  

一方：治胎衣不下，用白蒺藜、贝母等分为末，米饮调下二钱。  

一方：用赤小豆炒熟，水二升，煮一升，取汁服，立下。  

一方：令产妇含自己发梢于口中，恶心即下。  

一方：用急性子（即金凤花子，女人用染甲）煎汤服，易产。  

一方：用灶心土为末，酒调二钱，效。  

一方：蜾KT 散泡汤服。（即人家壁上土蜂窠如蚕茧样，寻之遇双生女，遇单生男，极验。）甫按：催生方剂，广载多繁，取其便用故也。凡居市居乡不同，急遽仓忙之际，一时不备，不得于彼，必得于此，取用之便，其庶几乎！  

***产后余谕***  

产后胎衣不下者，诚为可惧。盖有恶血填胀衣中，阻塞道路，急须用药助下，切不可用粗鲁之妇以手采取，多致损肝伤胃者有之，此又不可不慎也。丹溪曰：产后当大补气血为主，虽有杂证，以未治之。诚万世不易之论也。原夫妊妇向以元气养胎，而体固不甚浓，抑兼产后大耗气血，是则虚而又虚者也，夫安得不大补哉！虽然，此丹溪之言其常也。若果因其变证，又安得不通其变而治之？抑执其常以补之乎？《易》曰：化而裁之，存乎通；神而明之，存乎人。  

然胎妊既分，而久积之污血须该尽脱。若然未尽，腹中硬痛者，用滑涩汤、黑神散之属，破而行之，须要恶露驱尽，方用补剂。随以胎衣涤去污浊，修制为丸，予僭名为还元丹。此方产后服之，诚足以补真元也。非达造化之至者，乌足与知之！余如因虚感冒风寒，祛风之药加之补剂可也。如伤食发热者，消导之药加之补剂亦可也。余可类推。产毕宜先饮童便，服返魂丹一丸，不得便就平卧，宜闭目倚坐须臾，坚膝挺胸，仰卧，令人以手从心按至脐下，使血不致凝滞，可频频唤醒，慎勿熟睡而恣情焉。三日之内，常以干漆烧烟，及淬醋炭，令产妇常闻其气，庶无血晕昏迷之状。若未盈月，其于忧思喜怒，行住坐卧，俱取适中，不宜太过，恣食生冷炙爆、粘硬难消之物。又，慎勿以稍健无虞，放心固意，不避风寒，沐浴费力，当时未觉，蕴疾在后，诚为终身之患不浅矣。贤者鉴之。  

***产后须知（十四条）***  

●产毕未可上床，且扶住挺坐，却令人从心按至脐下者数次，余血皆下。虽睡时亦按之，俾恶露不滞，二三日方已。  

●按《产经》云：妇人非止临产须忧，产后大宜将息，切勿以产毕无妨，乃恣意从心，无所不犯。犯时微若秋亳，感病重如山岳。  

●产妇才分娩，预烧秤锤，或硬炭烧红，淬醋器中，使醋气薰沃房中，除血晕，解秽厌为妙，更以旧漆烧烟，时闻之亦妙。  

●产母不可妄食，饮食过多，及肉 等物，况脾胃虚弱，不能运化，致成内伤，终为脾积之疾，非细也。产后须臾，惟食温软白粥一味，虽肉糜亦不可多食也。  

●产毕且令先饮童便、酒半盏。须臾用鸡子去壳，煮淡酒软食之一枚，不可多，不可硬，然后食粥。  

●夏月凡烧醋炭，皆于房外烧之，使其气入房户可也。一切煮粥煎药，皆不可置火于房内，致产妇烦躁。  

●产妇与酒不可多而致醉。产前产后，醉则乏力，而四肢不用；产后酒多，恐引迸入四肢，致后日有四肢无力，酸髓之患。  

●产妇房中不宜有隙，邪风射入为害。卧床四壁，宜浓褥围之。  

●产后七日内不可洗，七日外方可温水洗。若沐洗须是一月之外。一百二十日内，不可作劳。  

●产妇力倦，睡时虽着，亦要频频唤醒为妙。  

●产后昏晕，为血晕者多。常以醋气闻之，漆烟薰之则止。若甚者，与黑神散服之。  

●产后有下血过多而虚晕者，但神昏烦乱而已。宜补血之药，如芎归羊肉汤、当归健中汤之属。  

●产后用力太过，气虚发热，眩晕者，宜补中益气，如补中益气汤、香附八珍汤之属。  

●产后气血虚甚，不知人事，欲绝不止者，极危候，宜用清魂散灌之。凡晕、口噤不开，不论血晕虚晕，一法以韭菜切捣，盛于有嘴瓶内，煎滚醋一二碗沃瓶中，盖封瓶口，使其气从瓶嘴出，对产妇鼻孔，其气薰入肺窍，布散诸经，气血流通即醒。  

***产后一十八证***  

惟三证不治，其余皆用黑神散而愈。  

一、病热，胎死腹中。  

二、难产。  

三、胞衣不下。  

四、血晕。  

五、口干心闷。  

六、乍寒乍热。  

七、虚肿。  

八、忽见鬼神。  

九、月内不语。  

十、腹痛兼泻。（更用调中汤、参苓白术散等剂。）十一、遍身疼痛。  

十二、血崩。（虚者更用补剂。）十三、中风。（从风门治法。）十四、腹胀呕吐。  

十五、伤寒。  

十六、口鼻黑色及鼻HT 不可治。  

十七、产后病甚，喉中喘急者不可治。  

十八、心痛甚者不可治。  

***药方***  

还元丹 治产后大虚，补气补血，还元返本，有回造化之大功，真济世之仙方也。兼治一切虚劳。  

紫河车（一具，即产妇胞衣。用米泔洗涤污浊，以新瓦二片，合定上下，用文武火炕干为未，听用。妇性嫌恶，勿与知之，密将药于别室中修合，与服亦不要言，致生疑惑） 人参（上拣一两半） 黄 （蜜炙） 当归（酒洗。各一钱） 白术（土炒） 芍药 川芎 熟地黄 白茯苓牡丹皮（各八钱） 肉桂 炙甘草（各五钱）上将熟地黄另捣外，余药共为细末，和捣为丸，如梧桐子大。不成，加老米烂饭捣之，每服六七十丸，酒或汤任下。未产之先，备制各药为末，候产后便合为妙。  

夺命丸 治产妇血寒凝滞，胎衣不下。  

牡丹皮（八钱） 干漆 黑附子 当归尾（各三钱） 大黄（为末，八钱，好醋熬膏）上为末，以大黄膏同鸡子白捣匀和丸，梧桐子大，酒急吞下五十丸即下。  

归尾牛膝汤 治胞衣不下。  

当归尾（二钱） 川牛膝（五钱，酒洗） 木通（五钱） 滑石（四钱） 冬葵子（一钱半）水煎连服二剂即下。  

三蜕散 治胎衣不下。  

蛇蜕（一条） 蚕蜕纸（一方） 蝉蜕（四十九个）上用瓷罐内烧闭存性，研为细末，顺流水调下。  

花蕊石散 治产后败血未尽，恶露攻心，子死腹中，胎衣不下。又能治一切跌打损伤，外敷内服，大有神效。  

花蕊石（两半，研末） 硫黄（四两，研末）上二味，和匀入固济罐内，灯盏封口，百眼炉上前文后武火炼三柱香，冷定取下，过宿方开，取出研为细末，小瓷罐盛之塞口。每服一钱，好酒童便调下。  

黑神散 治产后恶血未尽，或胎衣不下，血气攻心，腹痛不止，及血迷血晕等证。  

黑豆（炒熟，半升） 熟地黄 当归（酒洗） 肉桂（去粗皮） 赤芍药 干姜（炮）炙甘草 蒲黄（各四两）上为细末，每服二钱，酒和童便调下。  

清魂散 治产后血晕，不知人事。此药去瘀血，生新血。  

泽兰叶 荆芥穗（各四两） 川芎（二两） 人参（一两） 甘草（八钱）上为细末，每服二钱，酒或葱汤调下。  

滑涩汤 治产后血积未绝，闷乱气闭欲绝。  

红花（胚子者一两）上酒二钟，煎一钟，乌梅汤二匙并服，口噤灌之。  

当归 赤芍药（各二钱） 肉桂（一钱）定痛散 治恶血未绝。  

酒水共钟半，姜三片，煎八分，热服。  

四物一黄散 治产后腹中作痛，血积成块，此药最效。  

当归（酒洗） 川芎 熟地黄 白芍药（酒炒，半两） 蒲黄（炒，二钱半）上为细末，每服二钱，食前温酒调下。  

当归血竭丸 治前证。  

当归（酒洗） 血竭 蓬莪术（炮） 白芍药（酒洗。各二钱） 五灵脂（四两）上为细末，醋糊为丸，梧桐子大。每服五六十丸，食前温酒送下。  

一方单用五灵脂半生半炒，为末，酒下二钱。  

产宝黑龙丹 治产后一切血痛，危急欲死，及胎衣不下，但灌药得下者，遂安。  

五灵脂 当归 川芎 熟地黄 高良姜（各五钱）上咀，晒极干，以固济小罐盛之，灯盏封口严密，以文武火 一柱香，放凉处，退火毒，取出药如黑糟，研细，入后药同丸：花蕊石（另研，二钱） 琥珀（另研，一钱） 乳香（另研，钱半）百草霜（五钱） 共前 过药，研匀醋糊丸，弹子大，每服一丸，用姜汁、好酒、章便半盏，将药一丸于炭火中烧，淬入酒便内，调化顿服，立效。  

***黑龙丹序***  

仲氏嫂金华君在秦产七日而不食，始言头疼而心痛，既而目睛痛如割。如是者，更作更止，相去瞬息间。每头痛甚，欲取大石压，食久渐定；心痛则以十指抓壁欲死；目复痛即欲以手自剜取之，如是者旬日。国医三四人，郡官中善医亦数人，相顾无以为计。且言其药犯芎，可以愈头痛；其药犯姜黄，可以治心痛。率皆悠悠不根之言，竟不知病根所起。病者益困，医者术穷。予度疾势危急，非神丹不能愈，须进黑龙丹。仲氏尚犹豫，两日不食，恐不胜任。予黄昏进半粒，疾少间；中夜再进药，下寐如平昔；平旦一行三升许，如蝗虫子，疾减半。巳刻又行如前，则顿愈矣。遗荆钗辈视之，奄殆无气，午后体方凉，气方属，乃微言索饮，自此遂平复。大抵产后以去污血为先，血滞不快，作祸若是。世人不诸此理，老媪中医不识疾病之根，岂得无夭枉者？不遇良医，终抱遗憾。  

今以黑龙丹广济施人，俾世之人感其效而用之，得尽天年，非祈于报者，所冀救疾苦，存性命尔。崇宁元年五月五日郭 序。  

四味汤 治产后一切诸疾，腹痛、头痛、身痛，更宜服之。产后就吃一服，尤妙，血不滞，疾不作。  

当归 玄胡索 血竭 没药上各等分，以血竭、没药另研为末，当归、玄胡另研末，和一处。每服二钱，热酒童便各半，调下。  

八味理中汤 治产后气血俱虚，汗出呕吐，百日可服，壮气补虚。  

白术（一两，炒） 炙甘草（七钱） 人参 白茯苓 干姜（炒） 滑石 麦芽（炒）神曲（炒。各五钱）上为细末，米糊丸，梧桐子大。每服三四十丸，食前姜汤送下。有痰加半夏曲。  

（仲景）羊肉汤 治产妇腹中寒痛，血气不足，虚弱甚者，及寒月生产，寒气入于产门，手不可犯，脐下胀满，此为产后之寒证也。  

精羯羊肉（半斤） 当归 陈皮（各二两） 生姜（一两）上水四碗，煮至二碗，去渣加葱、椒、盐，分作二服。  

猪腰饮 治产后褥劳，寒热如疟，自汗无力，咳嗽、头痛、腹痛俱效。  

猪腰（一对） 白芍药（酒炒） 当归（各一两）上以二味药用水三碗，煎至二碗，去渣，将猪腰切作骰子大块，入药汤，入晚米一合，香豉一钱，加葱、椒、盐，煮稠粥，空心日服一次，神效。  

小调经汤 治产后败血凝积，令人浮肿，不可作水治。俱用此药行其气血，浮肿自消。  

琥珀 没药 桂心 当归 芍药（各二钱） 麝香（二分） 细辛（五分）上为细末，每服钱半，姜汤、温酒调下。  

雄漆膏 治产后一切血痛，儿枕诸痛如神。  

生漆（一两，火熬极熟，入雄末调匀） 雄黄（一两，研末）上以瓷盏熬漆熟，入雄末和膏得所，以油纸覆之，勿染尘。每服五分，滚酒化开调匀服。  

雄黄汤 治产后玉门不敛，阴户突出。  

硫黄（一两） 菟丝子 吴茱萸（各七钱） 蛇床子（五钱）上研匀，每服四钱。水一碗煎汤，频洗之，自收。  

***治案三条***  

一医宿客店，治店妇数日临产不生，下体俱冷，无药甚窘，教取椒、橙叶、茱萸共煎汤一盆，令产妇以凳坐盆内，薰洗良久，小腹皆热，气温血行遂产。  

一方：产于寒月，久久寒冷不产，昏闷，以红花煎汤，淋洗产门、小腹，苏醒遂生。  

一方：以紫苏煎汤薰洗。大抵遇严寒时月，产久伤冷，气血必凝。此薰洗之法，亦要法也。外以淋汤，内以羊肉汤，果效。  

盛暑当产二三日，大发热，其脉虚疾而大，恶露不行，败血攻心，狂言呼叫，奔走不可禁者，用：干荷叶（一个，湿透入罐） 生地黄 牡丹皮（各三分）煎浓汤调下，蒲黄二钱，一服即定败血下，遂安。  

***易简诸方***  

（十六条）一方：治产后胞衣不下。黑豆一合，炒熟，醋煮之五七沸，去豆服醋一盏，作三四次饮之，以热手摩产妇小腹，顺摩即下。  

一法：胎衣不下，取夫单衣盖井上，立下。  

一方：用泽兰叶浸酒，服其酒，以锤烧热淬之，方浸为妙。  

一方：治产后子官不敛，用荆芥、藿香、椿根白皮，煎汤薰洗，神效。  

一方：治产后百病，名二神散。用血竭、没药等分，轻手研，频筛。再研，取尽为度。  

每服二钱，童便、酒各半，用二杯调下。产后服之，百病不起。恶露自通。  

一法：产后子肠不收，外用枳壳汤、诃子、五倍子、白矾煎汤薰洗。若不收，再灸顶心百会穴，数壮即上。  

一方：产后下血不止，用石菖蒲煎汤调蒲黄末一钱，止。  

一方：用百草霜一二钱，调酒服，即止。  

一方：用桑白皮煎汤加姜汁一二匙，饮之即止。  

一方：治产后血不干，或一月之后，水血如灰汁流而不断，久则成滞，用竹纸、楮皮纸各五七张，烧灰，荆芥穗一握，半夏半钱，酒水同煎，食前服。  

一方：治小产后血不尽，用鹿角屑一两，豆豉二合，水三升，先煮豉五七沸，去豉，入鹿角屑，再煮数沸，顿服。  

一方：治产妇诸痢疾，用韭白多煮羊肉食之。  

一方：治产后中风口噤，用芥菜子一两，研末，温酒调下二钱，效。  

一方：用鸡干白屎酒炒煎服。  

一方：用独活、甘草、干姜水煎服。  

一方：用独活、甘草、干姜水煎服。  

一方：用荆芥末、黑豆煎酒调下二钱。  

***产后褥劳方***  

产后虚羸，喘促如疟，名曰褥劳。用猪腰一对，白糯米三合，豆豉五合，绵裹葱白一升，人参、当归、水三升，煎八合，作二三服。  

一方：用当归羊肉汤，大补产后虚劳。  

产后褥劳，虚汗出不止，用人参、黄 、白术、白茯苓、麻黄根、牡蛎各三钱，用母鸡一双，去毛杂净，水六七碗，用药煮至三碗，任意服。  

一方：治产后血露未绝，腹痛，用玄胡索为末，热酒调服三钱，效。  

一方：用五灵脂末二钱，热酒调服。  

一方：用腌蟹壳烧灰为末，酒调一二钱。  

一方：治产后血奔心，用热酒加生地黄汁一杯，和匀服。  

一方：用郁金为末，酒调二钱。  

产后二十余日，头大痛，不可忍，用：补中益气汤（方见内伤）加川芎、细辛、 本、蔓荆子，水煎服，立止。  

***产后乳汁方***  

产后血气虚弱，乳汁衰少用：猪蹄汤猪蹄一副，通草二两，川芎一两，甘草一钱、穿山甲十四片，炒，将猪蹄净洗，根据食疗法切断，用水六碗同通草等药煎，再加葱姜约煮至三碗，取汁饮之。忌冷物，要吃羹汤，助其气血，乳汁自多。要避风寒，夏月不可失盖，时用葱洗乳为佳。  

产妇乳汁不来，其原有二：  
●因气血不足，乳汁不来者，用猪蹄汤之类，是为虚者补之。  

●因肥胖妇人，痰气壅盛，乳脉滞塞而不来者，漏芦汤之类，是为盛者行之。  

漏芦汤治肥盛妇人，脉滞，壅结不行，乳汁少。用漏芦二两、蛇蜕一条、土瓜根十根，切片炒焦，共为末，酒调下二钱。  

一方：用钟乳粉二钱，漏芦汤调下。  

一方：用八物汤加黄 、漏芦、天花粉、木通、陈皮，先煮猪蹄汁煎药服。  

一方：用栝蒌根为末，酒调下二钱。  

一方：多服莴苣汤，并食其菜妙。又用莴苣子炒穿山甲， 为末，酒调。  

一方：用赤小豆煮汁，多服之，乳如泉流。  

### 补遗  

***【附】断产方法***  

夫断胎一法，非医家之本心。何则？天地之大德曰生，太上好生而恶杀。今而用此方，岂仁人之心哉！盖情有不容已者，有生育太多，母病其难产；有娼尼不欲育产，即弃之沟中，又为仁人之不忍见也。若不立法以顺人情，诚有害母之大。均为伤生，万不得已而补方于卷末，皆其平和简易之药，若用虻、蛭、水银野狼毒等药，并不加载，观者审之。）（《千金》）断产方四物汤（一剂） 芸苔子（一撮） 红花（三钱）水盏半，煎八分，行经过后，空心服则不成胎。  

短剧方断产堕胎有验。  

故蚕蜕纸（方圆二尺）上烧为末，空心酒调服，终身不受胎。  

（《广济》）下胎方并下死胎有效。  

天花粉（四两） 肉桂 牛膝 豆豉（各三两）上咀，水七碗，煎至二碗半，分三服，每服后一时远，又进一服。  

短剧扶羸方虚弱人欲下胎，宜用此。  

人参 粉草 川芎 肉桂 干姜 蟹爪 黄芩 桃仁上等分，每服一两，水二钟，煎八分，空心服，未动再服。  

***（《千金》）易简方***  

大麸曲（五升）渍酒一斗，煮二三沸，分五服，隔宿勿食，空心服之，以为验。  

## 卷之八十六  

### 老老余编（上）  

孟子曰：老吾老，以及人之老。《大学》传曰：孝、弟、慈三者，修身齐家治国之本也。  

夫孝以事亲，移于君为忠，于长为弟，于幼为慈，于众人则仁也，莫不总于斯道斯理，扩而充之者也。夫子答孟武伯之问：孝父母惟其疾之忧。故曰：为人子者，不可不知医也。此予特编一帙，表而出之，俾为子者，知所慎重而有所取也。弟长慈幼方饵之权衡，可以类推矣。  

即吾医尤当洞烛摄养之方，以副人子之孝心，端在是矣。春甫引。  

***保养论***  

《养老新书》云：安乐之道，惟善保养者得之。孟子曰：我善养吾浩然之气。太乙真人曰：一者少言语，养内气；二者戒色欲，养精气；三者薄滋味，养血气；四者咽津液，养脏气；五者莫嗔怒，养肝气；六者美饮食，养胃气；七者少思虑，养心气。人由气生，气由神住，养气全神，可得真道。凡在万形之中，所保者莫先于元气；摄养之道，莫若守中实内，以陶和将护之方，虽在闲日，安不忘危。圣人预戒，老人尤不可不慎也。春、夏、秋、冬，四时阴阳，生病起于过用。五脏受气，盖有常分。不适其性，而强云为，用之过耗，是以病生。善养生者，保守真元，外却客气，不得而干之。至于药饵，往往招来真气之药少，攻伐和气之药多。故善服药者，不如善保养。康节先生诗云：爽口物多终作疾，快心事过必为殃。与其病后能求药，不若病前能自防。郭康伯遇神人，授一保身卫生之术，云：但有四句偈耳，须是在处守持。偈云：自身有病自心知，身病还将心自医，心境静时心亦静，心生还是病生时。郭信用其言，知自护爱，康强倍常，年几百岁。  

***服药例***  

常见世人治年高之人疾患，将同年少，乱投汤药，妄行针灸，以攻其疾，务欲速愈。殊不知上寿之人，血气已衰，精神减耗，危若风烛，百病易攻。至于视听不至聪明，手足举动不随，其身体劳倦，头目昏眩，风气不顺，宿疾时发，或秘或泄，或冷或熟，此皆老人之常态也。  

不顺治之，紧用针药，务求痊瘥，往往因此别致危殆。且攻病之药，或吐或汗，或解或利。  

缘衰老之人不同年少真气壮盛，虽汗吐转利，未至危困。其衰弱之人若汗之，则阳气泄；吐之，则胃气逆；泻之，则阳气脱，立致不虞。此养老之大忌也。大抵老人药饵止是扶持之法，只可用温平顺气，进食补虚中和之药，不可用市肆赎卖，他人惠迭，不知方味，及野狼虎之药臾之。服饵切宜审详，若有宿疾或时发动，则随疾势用中和汤药调治，三朝五日自然无事。然后调停饮食，根据食疗之法随食性变馔，此最为良法也。  

老人肾虚，膀胱气弱，夜多小水，此盖肾水虚而火不下，故足痿。心火上乘肺而不入脬胞，故夜多小水。若峻补之，火益上行，脬亦寒矣。老人脏腑结，大便秘，可频吃猪羊血或葵菜血脏羹，皆能疏利。老人常服芝麻汤及杏仁汤，又嚼麻子，俱能润利。  

***集方法***  

凡人少壮及老年，其气血有盛衰不等。岐伯曰：少火之气壮，壮火之气衰。盖少火生气，壮火食气，况复衰火，不可不知也。故治法亦当分别其等，少年、壮年自是区分不同，陈令尹集方俱为老人备用，今所续编亦皆据其对证轻重处方而品列之也。  

***护持禁忌***  

人，万物中一物也，不能逃天地之数。若天癸数穷，则精血耗竭，神气浮弱，如同小儿全假护持以助衰养。若遇水火兵寇非横惊怖之事，必先扶持老人于安稳处避之，不可喧忙惊动。年高之人一遭大惊，便致冒昧，因生余疾。凡丧葬凶祸不可令吊，疾病危困不可令惊，悲哀忧愁不可令人预报，秽恶臭败不可令食，粘硬毒物不可令飧，敝漏卑湿不可令居，卒风暴寒不可令冒，烦暑懊热不可令中，动作行步不可令劳，暮夜之食不可令饱，阴雾晦冥不可令饥，假借鞍马不可令乘，偏僻药洱不可令服，废宅 宇不可令人，坟园冢墓不可令游，危险之地不可令行，涧渊之水不可令渡，间昧之室不可令居，凶祸远报不可令闻，轻薄婢使不可令亲，家缘冗事不可令管。若此事类颇多，不克备举。但人子悉意深虑过为之防，稍不便于老人者，皆宜忌之，以保长年。  

***四时调摄***  

四气调神论曰：阴阳四时者，万物终始，死生之本也。逆之则灾害生，从之则奇疾不起，是谓得道。春温以生之，夏热以长之，秋凉以收之，冬寒以藏之。若气反于时，则皆为疾厉。  

此天之常道也。顺之则生，逆之则病。经曰：观天之道，执天之行，尽矣。人能执天道生杀之理，法四时运用而行，自然疾病不生，长年可保。其黄发之人，五脏气虚，精神耗竭，若稍失节宣，即动成危瘵。盖老人倦惰不能自调，在人资养以延遐算。为人子者，深宜察其寒温，审其 药，根据四时摄养之方，顺五行休王之气，恭恪奉亲，慎无懈怠。  

***形证脉候***  

上古天真论曰：女子之数七，丈夫之数八。女子七七四十九，任脉虚，冲脉衰，天癸竭，地道不通。丈夫八八六十四，五脏皆衰，筋骨解堕，精气尽，脉弱形枯。女子过六十之期，丈夫逾七十之年，越天常数。上寿之人，若衣食丰备，子孙勤养，承顺慈亲，恭行孝道，能调其饮食，适其寒温，上合神灵，下契人理。此顺天之道也。高年之人形羸气弱，理自当然。其丈夫、女子年逾七十，面色红润，形气康强，饮食不退，尚多秘热者，此常理哉？且年老之人，痿瘁为常，今反此者，非真阳血海气壮也，但诊左右手脉，须大紧数，此老人延永之兆也。老人真气已衰，此得虚阳气盛充于肌体，则两手脉大，饮食倍进，双脸常红，精神强健，此皆虚阳气所助也。虽时有烦躁膈热，大腑秘结，但随时以常平汤药微微消解，三五日间自然平复。常得虚阳气存，自然饮食得进，此天假其寿也，切不得为有小热频用转泻通利苦冷之药疏解。若虚阳气退，复归真体，则形气虺羸，脏腑衰弱，多生冷疾，无由补复。若是从来无虚阳之气，一向惫乏之人，全在斟酌汤剂，常加温补调停， 粥以为养治，此养老之先也。  

***宴处起居***  

凡人衰晚之年，心力倦怠，精神耗短，百事懒于施为。盖气血筋力之使然也，全藉子孙孝养，竭力将护，以免非横之虞。凡行住坐卧，宴处起居，皆须巧立制度，以助娱乐。栖息之室必常雅洁，夏则虚敞，冬则温密。其寝寐床榻不须高广，比常之制三分减一，低则易于升降，狭则不容漫风。 褥浓藉务在软平，三面设屏以防风冷。其枕宜用夹熟色帛为之，实以菊花，制在低长，低则寝无隙风，长则转不落枕。其所在坐之椅，宜作矮卑床样，坐可垂足履地，易于兴居。左右置栏，面前设几。缘老人多困，坐则成眠，有所栏围，免闪侧之伤。  

其衣服制度不须宽长，长则多有蹴绊，宽则衣不着身。缘老人骨肉疏冷，风寒易中，若窄衣贴身，暖气着体，自然气血流利，四肢和畅。虽遇盛夏亦不可令袒露，其颈后连项，常用紫软夹帛，自颈后巾帻垂下着肉，入衣领中至背脊间，以护腠理。老年人肌瘦，腠理开疏，若风伤腠理，便成大患，深宜慎之。  

***性气好嗜***  

眉寿之人，形气虽衰，心亦自壮，但不能随时人事，遂其所欲。虽居温给，但亦常不足，故多咨煎饶舌，等闲喜怒，性气不定，止如小儿，全在承奉颜色。故夫子答子夏问孝曰：色难。  

答懿子问孝曰：无违。随其所欲，严戒婢使子孙不令违背。若愤怒一作，血气虚弱，中气不顺，因而饮食，便成疾患。深意体悉，当令人随侍左右，不可令孤坐独寝，缘老人孤癖，易于伤感，才觉孤寂，便生郁闷。养老之法，凡人平生为性各有好嗜之事，见则喜之。有好书画者，有好琴棋者，有好博弈者，有好珍奇者，有好药饵者，有好禽马者，有好古物者，有好佛事者，有好丹灶者。人之僻好不能备举，但以其平生偏嗜之物，时为寻求，择其精绝者布于左右，使其喜爱玩悦不已。老人衰倦无所用心，若只令守家孤坐，自成滞闷。今见所好之物自然用心于物上，日自看承戏玩，自以为乐，虽有劳倦咨煎，性气自然可灭。  

***贫富祸福***  

经曰：自天子至于庶人，孝无终始，而患不及者，未之有也。人子以纯孝之心竭力事亲，无终始不及之理，惟供养之有浓薄，由贫富之有分限。人居富贵有奉于己而薄于亲者，人所不录，天所不容，虽处富贵而即贫贱也；人虽处贫贱能约于己而丰于亲者，人所推仰，天所助与，虽处贫贱而即富贵也。百善莫大于孝，孝感于天，故天与之福，所以虽贫贱而即富贵也；罪莫大于不孝，不孝感于天，故天与之祸，所以虽富贵而即贫贱也。善恶之报，其犹附应。为人子者，可不信乎？奉亲之道，亦不在日用二牲，但能承顺父母颜色，尽其孝心，随其所有，此顺天之理也。其温浓之家不可慢于老者，尽根据养老之方励力行之。其有贫乏之家、养老之法虽有奉行之心，而无奉行之力，但随家丰俭，竭力于亲，约礼设具，使老者知其罄力事奉而止，将见孝心感格，阴灵默 ，如姜诗之跃鲤、孟宗之泣笋，无非孝感所致，此行孝之明验也。虑孝子顺孙有窘乏不能此法者，意有不足，故立此贫富祸福之说以齐之。  

***太上玉轴六字气诀***  

《道藏》有《玉轴经》，言五脏六腑之气，因五味熏灼不和，六欲七情积久生疾，内伤脏腑，外攻九窍，以至百骸受病，轻则痼癖，甚则盲废，又重则丧凶。故太上悯之，以六字气诀治五脏六腑之病。其法以呼而自泻出脏腑之毒瓦斯，以吸而自探天地之清气。当日小验，旬日大验，年后万病不生，延年益算。卫生之宝，非人勿传。呼有六，曰：呵、呼、 、嘘、嘻、吹也。吸则一而已，呼有六者，以呵字治心气，以呼字治脾气，以 字治肺气，以嘘字治肝气，以嘻字治胆气，以吹字治肾气。此六字气诀分主五脏六腑也。凡天地之气自子至巳为六阳时，自午至亥为六阴时。如阳时则对东方，勿尽闭窗户，然忌风入，乃解带正坐，叩齿三十六以定神，先搅口中浊津漱炼二三百下，候口中成清水，即低头向左而咽之，以意送下。  

候拍拍至腹间，即低头开口先念呵字，以吐心中毒瓦斯，念时耳不得闻呵字声，闻即气粗及损心气也。念毕仰头闭口，以鼻徐徐吸天地之清气，以补心气。吸时耳亦不得闻吸声，闻即气贫，亦损心气也。但呵时令短，吸时令长，即吐少纳多也。吸讫，即又低头念呵字，耳复不得闻呵字声，呵讫，又仰头以鼻徐徐吸清气以补心，亦不可闻吸声。如此吸者六次，即心之毒瓦斯渐散，又以天地之清气补之，心之元气亦渐复。夫再又根据此式念呼字，耳亦不闻呼声，又吸以补脾，耳亦不可闻吸声。如此者六，所以散脾毒而补脾元也。次又念 字以泻肺毒，以吸而补肺元，亦须六次。次念嘘字以泻肝毒，以吸而补肝元。嘻以泻胆毒，吸以补胆元。吹以泻肾毒，吸以补肾元。如此并各六次，是谓小周。小周者六六三十六也。三十六而六气遍，脏腑之毒瓦斯渐消，病根渐除，胆气渐完矣。以看是何脏腑受病，如眼病，即又念嘻嘘二字各十八遍，仍每次以吸补之，总之为三十六讫，是为中周。中周者，第二次三十六通为七十二也。次又再根据前呵、呼、 、嘘、嘻、吹六字法各为六次，并须呼以泻之，吸以补之，愈当精处，不可怠废。此第三次三十六也，是为大周。即总之为一百单八次，是谓百八诀也。午时属阴时，有病即对南方为之。南方属火，所以却阴毒也。然又不若子后巳前面东之为阳时也。如早起床上面东将六字各为六次，是为小周，亦可治眼病也。凡眼中诸证惟此诀能去之，他病亦然。  

神乎！神乎！此太上之慈旨也，略见《玉轴真经》，而详则得之师授也。如病重者每字作五十次，凡三百而六脏周矣。乃漱炼咽液叩齿讫，复为之，又三百次讫，复漱炼咽液叩齿如初。  

如此者三，即通为九百次，无不愈。秘之秘之，非人勿传。  

***食后将息法***  

平旦点心讫，即自以热手摩腹，出门庭行五六步消息之中，食后还以热手摩腹行一二百步，缓缓行勿令气急，行讫还床仆卧，颗苏煎枣啜半升以下人参、茯苓、甘草等饮，量性将理，食饱不宜急行，不宜大语、嗔喜，睡觉食散后，随其所业，不宜劳心力。腹空即须索食，不宜忍饥。生硬粘滑等物多致霍乱。秋冬间暖裹腹上，中微似不安，即服浓朴、生姜等饮。如此将息，必无横疾。  

***养老新书钞***  

文公家礼曰：子事父母，妇事舅姑。天欲明，咸起盥漱，栉总，具冠带。昧爽，适父母舅姑之所省问。父母舅姑起，子供汤药，妇具晨羞，供具毕乃退，各从其事。  

《内则》曰：子事父母，妇事舅姑。鸡初鸣适父母舅姑之所，及所，下气怡声，问衣懊寒、疾痛、 痒，而敬抑搔之。（怡，悦也。 ，疮也。抑，按也。搔，摩也。温公曰：丈夫作揖，妇人随小拜，问侍者：夜来安否？何如？侍曰安，乃退。其或不安节，则侍者以告。此即礼之（晨省之道也。）出则或先或后而敬扶持之。（先后，随时更也。）进盥，少者捧盘，长者捧水请沃盥上，卒授巾。（盘，承盥水者。）问所欲而敬进之。（所欲如下文 HT 之类。）柔色以温之。（温，和也，承尊者必和颜色也。） HT 、（粥也，稠者为 ，而稀者为HT 。）酒醴、（浓者为酒，薄者为醴。） 羹、（鱼肉为羹， 之为菜。）菽麦 稻黍粱秫，（菽，大豆也。 ，麻也。稻黍粱秫，皆米也。）唯所欲。（随所爱。）枣栗饴蜜以甘之，（饴，饧也。四者味皆甘。）堇 榆免薨 以滑之，（堇与 相类， 与榆相类，四物新者日免；干者曰薨； ，溲也； ，滑也。数者性甘滑。）脂膏以泽之。（脂膏亦类也。  

角者曰脂，无鱼者曰膏。二者皆脂而泽者也。）父母舅姑必尝之而后退。（尊长举箸，子妇乃各退就食。温公曰：药物乃关身之切务，人子当始自检数，调煮供进，不可但委婢仆。  

脱若有误，即其祸不测。晨羞，俗谓点心。《易》曰在中馈，《诗》早惟酒食是议。凡烹调饮膳，妇人之职也。近年妇女骄倨，皆不肯入庖厨。今纵不亲执刀尺，亦当检校监视，务令精洁。刘氏曰：问其意之所欲食者，则敬顺其心以进之，和柔其色以温之，芬芳其意以奉之，庶其亲喜而不厌也。孝子之事其亲，必养其志，常使欣欣，乐其子之能养。）《曲礼》曰：凡为人子之礼，冬温而夏清，昏定而晨省。（定，安其床荐也，省，问其定否何如。温公曰：父母舅姑将寝，则安置而退。丈夫作揖，妇人小拜，安置。此即礼之昏定也。）老莱子少以孝行食亲，年七十父母俱存，着五色斑烂之衣为婴儿戏于亲之侧，言不称老，为亲取食，上堂足跌而偃，困卧地为婴儿啼，或弄雏于亲侧，欲亲之喜。身老寿而双亲俱庆，亘古今鲜俪者也。  

东汉黄香事父，竭力致养，暑则扇床枕，寒则以身温席。晋王延事亲色养，夏则扇枕席，冬则以身温被，隆冬盛寒，体常无全衣，而亲极滋味，二人孝行甚相类也。  

陈太丘诣荀朗陵，贫俭无仆役，乃使元方将车，季方持杖从后。长文尚少，载之车上。  

既至，荀使淑慈应门，慈明行酒，余六龙下食。文若亦小坐着膝前，于时奏真人东行，两家父子会聚之乐至矣哉！（陈 ，字仲弓，为太丘长。荀淑，举方正，补朗陵候相。纪，字符方，长子，至德绝俗，与 高名并着，而弟谌又配之。每宰府辟召，羔雁成群，世号三君。谌，字季方。淑有八子，时曰高阳氏有才子八人，署其里为高阳里，号曰八龙。于时德星聚，太史奏上：五百里有贤人乐也。）有客诣陈太丘，谈锋甚敏。太丘令元方、季方炊饭。太丘问炊饮迟，元方长跪曰：君与客语乃俱窃听，炊忘着箪，今皆成糜。太丘曰：尔颇有所识否？二子长跪：俱记，言无遗失。太丘曰：如此俱成糜自可，何必饭耶？柳 曰；崔山南昆弟子孙之盛，乡族罕比。山南曾祖王母长孙夫人年高无齿，祖母唐夫人事姑孝，每日栉纵笄拜于阶下，即升堂乳其姑，长孙夫人不粒食数年而康宁。一日疾病，长幼咸萃，宣言无以报新妇恩，愿新妇有子有孙皆如新妇孝敬，则崔之门安得不昌乎？东汉姜诗事母至孝，妻奉顺尤笃。母好饮江水，水去舍六七里，妻常溯流而汲。姑嗜鱼 ，又不能独食。夫妇常力作供 ，呼邻母共之。舍侧忽有涌泉，味如江水，每旦辄出双鲤鱼常以供二母之膳。子妇同心竭力以致其养，不易得也。  

节孝徐先生事母谨严，非有大故未尝去其侧。日具太夫人所嗜，或不获，即奔走 市，若有所亡。人或慕其纯孝，损直以售之。亲戚故人或致甘 ，诚不至礼不恭，弗受也。所奉馔皆手自调味。太夫人饮食时，先生率家人在左上为儿戏，或讴歌以悦之。故太夫人虽在穷巷，而奉养与富贵家等，无须臾不快也。  

任元受事母尽孝，母老，多疾病，未尝离左右。元受自言：老母有疾。其得疾之由，或以饮食，或以燥湿，或以语话稍多，或以爱喜稍过，尽言皆朝暮候之，无毫发不尽。五脏六腑中事，皆洞见曲折，不待切脉而后知，故用药必效，虽名医不逮也。张魏公作都督，欲辟之入幕，元受力辞曰：尽言方养亲，使得一神丹可以长生，必持以遗母，不以献公也，况能舍母而与公军事邪？魏公太息而许之。  

程明道先生曰：为人子者，不可以不知医。  

陆放翁曰：先公守南都时，直秘阁张山者，开封人，判留司御史台事，年八十余矣，视听，步履，饮食悉如少壮。或问：何术至此？曰：吾无他术，但顷尝遇异人授一药，服之数年，未尝一日辍耳。其方用香附子、姜黄、甘草三物同未之沸汤点，晨起空心服二三钱，名降气汤。  

以为人所以多疾病者，多由火起不降，放下虚而上实，此药能导之使归下耳。乡人有效之者，或返致虚弱，盖香附、姜黄泻气太甚而然，不知山南何以独能取效如此，意其别有他术，特记此药以语人耳。及渡江，见一武官王升者，亦七十余矣，康健无病，问何所服药？则与山南相同，而后知人之于药各有所宜，不可强也。  

吴隐之事母孝谨，与太常韩康伯邻居。康伯母，贤明妇人也。谓康伯曰：汝若居铨衡，当举如此某人。及康伯为吏部，隐之遂阶清级。古人以孝行取人，贤明之妇亦知此义。  

吕侍讲言：孝子事亲，须事事躬亲，不可委之使令也。尝说《谷梁》言，天子亲耕以供粢盛，王后亲蚕以供祭服，国非无良农工女也，以为人之所尽事祖弥，不若以己所自亲者也。此说最尽事亲之道。又说为人子者，听于无声，视于无形，未尝顷刻离亲也。事亲如天，顷刻离亲则有时而违天，天不可得而远也。（吕侍讲，字原明，申国正献公公着之长子。正献公居家简重寡默，不以事物轻心。而申国夫人性严有法度，虽甚爱公，然教公事事循蹈规矩。甫七岁祁寒暑雨侍立终日，不命坐，不敢坐也。日必冠带以见长者，平居虽盛热，在父母长者之侧不得去巾、 、缚、 ，衣服唯谨，行步出入无得入茶肆、酒肆。市井里巷之语、郑卫之音未尝一经于可。内则正献公与申国夫人数训之严，外有焦先生千之字伯强化导之笃，故公德器成就，大异众人。公常言：人生内无贤父兄，外无严师友，而能有成者少矣。）司马温公曰：凡诸卑幼事无大小，毋得专行，必咨禀于家长。又曰：凡子受父母之命，必藉记而佩之，时省而速行之，事毕则返命焉。或所命有所不可行者，则和色柔声具是非利害而白之，待父母之许然后改之；若不许，苟于事无大害者亦当曲从。若以父母之命为非，而直行己志，虽所执皆善，犹为不顺之子，况未必是乎？司马温公与其兄伯康友爱尤笃，伯康年将八十，公奉之如严父，保之如婴儿，每食少顷则问曰：得无饥乎？天少冷则拊背曰：衣得无薄乎？范忠宣知襄城县，承事伯兄，照管汤药，饮食居处衣服必躬必亲，如孝子之事严父。事亲从兄，仁义之实，敬爱之理，与生俱生，仁之至义之尽也。  

唐伸俊年八十五六极康宁，自言少时因读千字文有所悟，谓心动神疲四字也。平生遇事未尝动心，故老而不衰。  

太医孙君 ，字景初，自号四休居士。山谷问其说，四休笑曰：粗茶淡饭饱即休，补破遮寒暖即休，三平二满过即休，不贪不妒老即休。山谷曰：此安乐之法也。夫少欲者不替之家也，知足者极乐之国也。四休家有三亩园，花木郁郁，客来煮茗，谈上都贵游，人闲可喜事，或茗寒酒冷，宾主皆忘。其居与余相望，暇则步草径相寻，故作小诗遗家僮歌之，以侑酒茗，诗曰：太医诊得人间病，安乐延年万事休。又曰：无求不着看人面，有酒可以留人嬉。欲知四休安乐法，听取山谷老人诗。  

山谷四印云：我提养生之四印，君家所有更赠君。百战百胜，不如一忍。万言万富，不如一默。无可简择眼界平，不藏秋毫心地直。我肱三折得此医，自觉两踵生光辉。团蒲日静鸟吟时，炉薰一炷试观之。四休四印，老少富贫，普同受用。  

东坡云：旧说南阳有菊水，水甘而清，居民三十余家，饮其水皆寿，或至百二三十岁。  

蜀青城山老人村，有见五世孙者，道极险远，生不识盐发，而溪中多枸杞根如龙蛇，饮其水故寿。  

道人中往往多有 寿者。陆放翁云：青城山人巢居，食松面，年九十矣。人有谒之者，但粲然一笑，有所请问，则托言病聩，一语不肯答。予尝见之于丈人观道院。忽自语养生曰：为国家致太平与长生不死，皆非常人所能。且当守国使不乱，以待奇才之出；卫生使不夭，以须异人之至。不乱不夭，皆不待异术，惟谨而已。予大喜，从而叩之，则已复言聩矣。  

***论衰老***  

少壮既往，岁不我与。孔子曰：及其老也，血气既衰，戒之在得。盖因马念车，因车念盖。未得之，虑得之；既得之，虑失之。趑趄嗫嚅而未决，寤寐惊悸而不安。夫二五之精，妙合而凝，两肾中间，白膜之内，一点动气，大如箸头，鼓舞变化，开阖周身，薰蒸三焦，消化水谷，外御六淫，内当万虑，昼夜无停，八面受攻。由是神随物化，气逐神消，荣卫告衰，七窍反常，啼号无泪，笑如雨流，鼻不嚏而出涕，耳无声而蝉鸣。吃食口干，寐则涎溢。溲不利而自遗，便不通而或泄。由是真阴妄行，脉络疏涩。昼则对人瞌睡，夜则独卧惺惺。故使之导引，按摩以通彻滞固，漱津咽液以灌溉焦枯。若扣齿集神而不能敛念，一曝十寒，而徒延岁月。虽云老者非肉不饱，肥则生风；非帛不暖，暖则多淫。 幸补药者，如油尽剔灯，焰高而速灭。老子云：以其浓生，所以伤生也。况有明修礼貌，暗伏奸雄，萌 腐其肠胃，脂粉惑其清真，孤阳独盛，水谷易消。自恃饮啖过人，恣造欺天之罪，宿缘既尽，恶报临头。其或厌妖沉酣，身居勤俭，志益贪婪，方聚龟毛之毡，忽作女子之梦。宋齐丘《化书》云：悭贪者化为狗，暴勇者化为虎。虽然身未迁谢，业已成行矣。先贤诗云：克己工夫未肯加，吝骄封闭缩如蜗。试于静夜深思省，剖破藩篱即大家。先贤戒曰：积金以遗子孙，子孙未必能保；积书以遗子孙，子孙未必能读。  

不如积阴 于冥冥之中，以为子孙无穷之计。庞居士诗云：北宅南庄不足夸，好儿好女眼前花。一朝身没一丘土，又属张三李四家。张紫阳诗云：人生须有百年期，寿夭穷通莫预知。  

昨日街头方走马，今朝棺内已眠尸。妻财遗下非君有，罪业将行难自欺。大药不求争得遇，遇之不炼更迷痴。盖年老养生之道，不贵求其充，当以前贤破幻之诗洗涤胸中忧结，而名利不苟求，喜怒不妄发，声色不因循，滋味不耽嗜，神虑不邪思。无益之书莫读，不急之务莫劳。  

三纲五常现成规模，贫富安危且据见定。邵康节云：美酒饮教微醉后，好花须看半开时。又云：爽口物多终作疾，快心事过必为殃。与其病后求良药，孰若病前能自防。又诗云：虑少梦自少，言稀过亦稀。帘垂知日永，柳静觉风微。但看花开谢，不言人是非。何须寻洞府，度世也应迟。  

庞居士云：但愿空诸所有，慎勿实诸所无。余亦有诗云：世人用尽机关，只为贪生怕死。我有安乐法门，直须颠倒于此。晋有祁孔宾夜间读书，忽闻窗外云：祁孔宾，隐去来。修饰人间事，甚苦不堪偕。所得未毫铢，所丧如山崖。晁文元公《法藏碎金》云：众所好者，虚名客气，见利羡财。予所好者，天机道眼，法要度门。又云：观身无物，从幻化缘生；观心无物，从颠倒想生。又云：身有安全败坏者，事之报也，即世而可见；性有超升沦坠者，行之报也，异世而不知。譬如形声之有影响，必然之理也。又云：人有疾苦，或多偶尔。非固所作，无如之何。  

历观纪化之躯，而有甚于此者，能推此理，足以自觉。又云：仕宦之间，暗触祸机。衽席之上，密涉畏途。轮回之中，枉入诸趣。古人云：心死形方活，心强身即亡。《金刚经》云：何降伏其心川。《老子颂》云：你喜我不喜，雁飞思塞北。莺忆旧窠归，秋月春花无限意，个中只许自家知。虚净天师云：灵台皎洁似冰壶，只许元神里面居。若向此中留一物，平生便是不清虚。老子云：虚其心，实其腹。是皆融智能，黜聪明，而宅天和，以却百邪者也。岂比夫三千六百傍门小法，加之于万境煎熬之心，而头上安头，又以金石草木刚烈之剂，饵之于丧津枯涸之体，而求补益哉？历观前人以不仁成家，以仁而保家者有之矣。如以不仁而得，复以不仁而守者，祸不旋踵也。《晋书》传云：石季龙僭称帝号，发近郡男女十六万，车十万乘运土筑华林园。扬州送黄鹄雏五，颈长一丈，声闻十余里，泛舟于玄武池。命子石宣祈于山川，因而游猎，乘大辂，羽葆华盖，建天子旌旗，十有六军戎卒十八万，出自金明门。季龙从其后官升凌霄观望之，叹曰：我家父子如是，自非天崩地陷，当复何愁？但抱子弄孙日为乐耳。宣所过三州十五郡，资储靡有孑遗。季龙复命子石韬亦如之。出自并州，游于秦晋。宣素恶韬宠，是行也，嫉之弥甚。于是相图之计起矣。  

俄而，宣使刺客杀于佛舍，又欲谋不轨。事发，季龙杀之。季龙既死，其后歼焉。呜呼！季龙之富贵而不足恃，而今之碌碌者十百之帑，又奚足以作威福而造业因哉？余虽枯槁幽栖，而衣冠出处未尝用馊馅故事，以孔子之性与天道不可得而闻也，故托佛以言性耳。佛云：一切山河大地皆从如来性流出，然则佛之一字乃一切有情之觉，灵也。实为大罗空劫先天之祖气，即元始天尊是也。人人皆抱此灵而不自觉，故佛经云：一切众生本来成佛，以不觉，故名曰众生；以觉，故名曰佛。今之地狱变相，乃唐太宗以入冥境界，命宰相阎立本图画以示人。余少年滑稽之时，未尝不在笑淡之下。一日在外，因病困极，恍惚所见，与吾家骨肉所梦同日境界因缘无有少异，遂绝口不敢戏谑。后读史传语录文本，始知近代以来王公卿士于佛书中获大安乐者不可枚举。故韩昌黎排之至甚，而终得法于大乘；欧阳文忠公恶之如雠敌，而又号为六一居士。  

岂非自有所得而翻然而改者欤？悲夫！世人不明佛心而溺于佛事，故粱武帝之祸，侯景至而不知；秦始皇欲仙，徐福去而不返。况夫琐琐胜事，而能胜其业障乎？夫业障之心，以酒为浆，以妄为常，念念迁谢。昼夜呼吸一万三千五百息，一息脉行三寸，元气周身，脉行八百一十丈，寒来暑往之诱，物迷神明流之远矣。养生之士以此为主，则是认贼为子，岂不谬哉？故岐伯曰：出入废则神机化灭，升降息则气立孤危。《易》曰：精气为物，游魂为变是也。昔有二人就余以辩生死事大者。一曰：人之有生也，赋性于天，养命于地，百年之身，仁义而已。及其终也，清魂归天，浊魄归地，夫复何疑？一曰：人之生也，以生为我，以得为强，以妄为常；虫秽之仓，愁虑之囊；或为之让，或为之攘，均为之孳孳。一名残忍，一名忠良。拘之则心目外寇，纵之则血气内戕。欲持其要，莫知所长。业识茫茫，一息不来，乌知其何往？余各以一诗遗之，其一曰：原始要终理不讹，四非庄敬怕蹉跎。平生不践中庸地，一曲阳关没奈何。其二曰：超凡一句绝商量，说破教君笑断肠。一切顺为生死事，莫令厌恋作心王。有人能如此，便见养生主也。大抵桑榆之景，劳逸不同，盖劳心者甚于劳力者耳。善为心主者，劳亦如是，逸亦如是，如鱼饮水，冷暖自知也。人生五十者精力将衰，大法当二十日一次施泄。六十者当闭固勿泄也，如不能持者，一月一次施泄。过此皆常情也，不足为法。凡肥盛强浓者，自壮至老，衣食与药，并用疏爽。肉虽多，不使胜食气。果宜枣柿藕，菜宜韭与萝菔。饮食饥时先进热物，然后并宜温凉及时，勿恣食粘滑烧炙煎爆辛辣燥热之味，防有内郁风痰，外发痈疽之证。虽清瘦而素禀强实兼有痰证者，与此同法。清 虚弱者，自壮至老，衣服与药皆宜温浓。性寒伤胃，腥膻 炙生冷油腻并宜少食。如肥而素禀滑泄虚寒易感者，与此同法。其余扶衰润槁之方各类于后。  

***养老编***  

孔子曰：父母之年不可不知。圣言所包自广，若必待亲终，然后尽于大事，亦非圣贤之意。  

君子曰：曾元养小体。曾子岂安养小？或因贫富丰俭之不同，或偶因珍奇之一事。  

人子父母之奉，不在富奢，虽一橘亦可奉亲。故谚曰：人能以爱子之心爱亲，孝矣。若非理之奉，亦不为孝。  

古人有对客烹鸡，已而供母者，今人却不能然。  

父母之言或有差错，人子不可对人质正，待后言之。如不害事，亦不必言。  

凡百家事，人子必须与亲商榷，然后行之，庶免乖忤。若亲意坚执，小有未善，亦当勉从。  

父母贤明，自是均一。或有所偏向，财帛不均，为子者必自解，曰：此财帛父母之物也。  

若初不有此，奈何？有或遇水火盗贼失去，又将奈何？其不才之子，必怨对其亲，或至终身不相见者有之，尚得谓之人子乎？何其卑弱之甚也。  

人各有所偏，偏处最明，善道君亲者，必自明处傍引正之。人子谏亲，知其必不肯从，必浓结亲之挚友，或所亲信之人，于其不意之中解之，必致其情。  

***起居编***  

老人火衰必自多寒，又不胜衣，当以熟绢软布为之，所套花绵，年换新者。  

父母送终之具，五十以后即当渐备，常以夏月为惧。  

春时遇天气顿暖，不可顿减绵衣。缘老人气弱骨疏，风冷易伤，才透春时，但多令夹衣，遇暖之时，一重重渐减，即不致暴伤也。  

老不耐风，非不耐风也，只当调气尔；少不耐劳，非不耐劳也，只当调脾尔。  

六十忌入房户，所以辅衰，故重性命也。  

人年五十以上皆常大便不利，或成苦下痢。有斯二疾常须预防。若秘涩则宜数食葵菜等滑物，如其下痢宜与姜韭温热之菜。老人于四时之中常宜温食，不得轻之。  

养老之要，耳无妄听，口无妄言，身无妄动，心无妄念，此皆有益于老人也。又当爱心，每有诵念，无令耳闻，此为要妙耳。  

老人之道，常念善，无念恶；常念生，无念杀；常念信，无念欺。无作博戏，强用气力，无举重，无疾行，无喜怒；无极视，无极听；无大用意，无大思虎；无吁嗟，无叫唤；无歌啸，无啼泣；无悲愁，无哀恸；无庆吊，无接对宾客。能如此者，可无至病，长寿斯必也。  

老人常避大风、大雨、大寒、大暑、大雾、霜、霰、雪、旋风、恶气，能不触冒者，是大吉祥也。  

老人所居之室，必须大周密，无致风隙也。  

老人须知服食将息，调身按摩，摇动肢节，导引行气，不得对面杀生，以奉养也。  

***药饵编***  

丹溪云：人生至六十、七十之后，精血俱耗，平居无事已有热证，何者？头倾目眩，肌痒溺数，鼻涕牙落，涎多寐少，足弱耳聩，健忘眩晕，肠燥面垢，发白眼花，久坐兀睡，未风先寒，食则易饥，笑则易泪，但老境无不有此。或曰：《局方》用乌附丹剂多与老人为宜，岂非以年老气弱下虚，理宜用温补？今皆以为热，乌附丹剂将不可施之老人耶？曰：奚止乌附丹剂不可妄与，至于好酒腻肉、湿面肉汁、烧炙煨爆，辛辣甜滑皆在所慎。或者又曰：甘旨养老，经训具在，为子与妇，一有不及，孝道便亏，而吾子之言若是，其将有说以通之乎？曰：正所谓道并行而不相悖者，请详言之。古者井田之法行，乡闾之教兴。人知礼让，比屋可封。肉食不及幼壮，五十方才食肉。当时之人血气充和，筋骨坚凝，肠胃清浓，甘旨养老，何由致病？今则不然，幼小食肉，强壮恣饕。比及五十，疾巳 起，气耗血竭，筋柔骨痿，肠胃壅阏，涎沫充溢，而况人身之阴，难成易亏。六七十之后，阴不足以配阳，孤阳几欲飞越，因天生胃气尚尔留连，又藉水谷之阴稽縻而不走耳。所陈前证皆是血少。经曰：肾恶燥。乌附丹剂非燥而何？夫血少之人若防风、半夏、苍术、香附俱是燥剂且不敢多，况乌附丹剂乎？或者又曰：一部《局方》悉是温热养阳，吾子之言无乃谬妄乎？子曰：《局方》用燥剂，为劫湿病也，湿得燥则豁然而收。《局方》用暖剂，为补虚病也，补肾不如补脾，得暖则易化而食进，下虽暂虚，亦可少回。《内经》治法，亦许用劫，正是此意。盖为质浓而病浅者设也，此亦儒者用权之意，若以为经常之法，岂不太误？彼年老者，质虽浓，此时亦近平薄；病虽浅，其本亦易于发，而可劫药以取远效乎？若夫形肥者血多，形瘦者气实，间或有可劫者，设或失手，何以收救？吾宁稍迟，可以计出万全，岂不美乎？乌附丹剂其不可轻试也，明矣。至于饮食，尤当谨节。夫老人内虚脾弱，阴亏性急。内虚胃热，则易饥而思食；脾弱难化，则食已而再饥。阴亏难降则气郁而成痰，至于视听言动皆成废懒，百不如意怒火易炽。虽有孝子孝孙，亦是动辄扼腕，况未必孝顺乎？所以物性之热者，炭火制作者，气之辛辣者，味之甘腻者，其不可食也，明矣。虽然，肠胃坚浓，神气深壮者，世俗观之何妨奉养，从口固快一时，积久必为患害。由是观之，多不如少，少不如绝，爽口多疾，浓味措毒。前哲格言犹在人耳，可不慎欤？或曰：如子之言，殆将绝而不与，于汝安乎？予曰：君子爱人以德，小人爱人以姑息，况施于所尊者哉？惟饮与食将以养生，不以致疾，若以所养转为所害，恐非君子之所谓孝与敬也。然则如之何则可？曰：好生恶死，好安恶病，人之常情。为子为孙必先闻之以义理，晓之以物性，旁譬曲喻，陈说利害，意诚辞确，一切以敬慎行之，又次以身先之，必将有所感悟，而无扦格之逆矣。吾子所谓绝而不与，施于有病之时，尤是孝道。无病之时，量酌可否，以时而进。某物不食，某物代之，又何伤于孝道乎？若夫平居闲话，素无开导诱掖之言，及至饥肠已鸣，馋涎已动，饮食在前，馨香扑鼻，其可禁乎？经曰：以饮食中养之，中之一字恐与此意合，请勿易看过。愚谓然而医书《内经》曰：阴阳之妙，变化无穷，造化皆出于此。如秦越人演八十一难，止得《内经》中一二，仲景取其伤寒一节，刘守真以热论变仲景之法，李明之以饮食劳役立论。恐先仲景书者以伤寒为主，恐误内伤作外感；先明之之书者，以胃气为主，恐误外感为内伤；先守真书者，以热为主，恐误以寒为热。不若先主于《内经》，则自然活泼泼地。或曰：今之医，但看《脉诀》以为诊视，阅诸方书便可治病，似为简便。先生之教读《内经》，虽识病，无方可据，《脉经》千条万绪，难以抚寻。曰：只欲如此，人之生命至重，非积岁月之功，岂可便视人之疾？前人立论制方，有与《内经》意合者，有穿凿者，立意偏者，有因病患之虚实形气脉证而制方，有病之变化无穷，人之形志苦乐不一，有地土所宜，证有相似，治有不同。不读《内经》，便与据方施治，若有差误，死不复生。人虽不知，于心安乎？脉理精微，通阴阳造化之理，千变万化，圣人尚论其端绪，秘其蕴奥。善为脉者，从而推展，岂高阳生数语之《脉诀》能尽无穷之病耶？斯为医之可法，然事亲者，固当知医之事，亦不可不知医之为事。医士果良，则亲疾可托也。司马温公曰：父母有疾，专当以迎医、验方、合药为务，则知医岂非人子之事哉？程子曰：病卧于床，委之庸医，比之不慈不孝。事亲者亦不可不知医。然委之庸医，是不知医之为事也。噫！大抵医药之道，奚可草草而为哉？二子之言，良有以也。  

高年之人多有宿疾。积气所攻，则精神昏倦，宿患发动。又复经冬已来，拥炉熏衾，啖炙饮热，至春成积，多所发泄，致体热头昏，膈壅涎漱，四肢劳倦，腰脚不任，皆天所发之疾也。常宜体候，若稍觉微疾，不可复行疏利，恐伤脏腑，别生余疾，俱只用消积和气凉膈化痰之药消解而已。  

夏月老人尤宜保扶，若檐下故道，穿隙破窗，皆不可纳凉，此为贼风，中人暴毒。宜居虚堂静室、水次木阴，洁净之处，自有清凉。每日侵晨进温平暖气汤散一服，饮食温软，不令太饱，但时复进之。渴用饮粟米温饮，豆蔻热水；生冷肥腻，尤宜戒之。缘老人气弱，当夏之时，纳阴在内，以阴弱之腹，当冷肥之物，则多成滑泄，一伤真气，卒难补复。若是气弱老人，夏至以后，宜服不燥热平补肾气暖药三二十服，以助元气，若苁蓉丸、八味丸之类无妨。  

冬月最宜养老密室。温净衾服，调其饮食，适其寒温。大寒之日，山药酒肉时进一杯，以扶衰弱，以御寒气。不可远出，触冒严风，缘老人血气虚怯，真阳气少，若感寒邪，便成疾患，多为嗽逆、麻痹、昏眩之疾。  

炙爆燥毒之物尤切戒之。若食炙爆燥热之物，故多有壅噎、痰嗽、咽目之疾。亦不宜澡沐，阳气内蕴之时，若加汤火所逼，须出大汗。高年之人阳气发泄，骨肉疏薄，易为伤动，多感外疾。  

惟早眠晚起，以避霜威，朝宜欲少醇酒，然后进粥，临卧宜服快脾消化药一服。  

***饮食编***  

凡老人有患，宜先以食治，食治未愈，然后命药。此养老人大要之法也。  

新登五谷，老人不宜多食，动一切宿疾。  

夫善养老者，非其书勿读，非其声勿听，非其务勿行，非其食勿食。非其食者，所谓猪豚鸡鱼、蒜 、生菜、生肉、白酒、大酢大咸也，常学淡食。至于黄米、小豆，此等非老者所宜食，常宜轻清甜淡之物，大小麦面等为佳。又忌强用力咬啮坚硬脯肉，反至折齿破龈之弊。常不饥不饱，不寒不热，善行作坐卧言谈语笑寝食，造次之间能行不妄失者，则可延年益寿矣。  

养老之道，食必忌杂，杂则五味相挠，食之作患，是以食取鲜之，务令简少。饮食当今节俭，若贪味伤多，老人肠胃皮薄，多则不消，膨胀短气必致霍乱。夏至以后，秋分以前勿进肥浓羡HT 酥油酪等，则无他矣。夫老人所以多疾者，皆因少时春夏取凉过多，饮食太冷，故其鱼 、生菜生肉腥冷物，多损于人，宜当断之。惟乳酪酥蜜，常宜温而食之，此大利益老年。虽然，卒多食之，亦令人腹胀泄痢。人年五十始衰，脾胃虚薄，食饮不多，易饥易饱，不得日限三餐，察其情而渐加之。  

人年七十以后，血气虚惫，全赖饮食扶持，且脾胃渐弱，容受渐少，随饱又饥，故须夜间饮食亦不可缺，若干糕、熟枣、面粟之类，常置卧侧，砂铫铜罐常在炉边，庶不有失。  

老人吃食大要十分软烂，易得消化，醇酒每进数杯，助其血气，不得过多。若生冷硬物、酸老之酒切莫近之，恐乘快进用，致有后悔。吾先封君，享年八十有九，上食曾经知之。  

## 卷之八十七  

### 老老余编（下）  

姜橘汤 治老人噎病，胸满塞闷，饮食不下。  

生姜（二两切） 橘皮（一两）上水二升煎取一升，不拘时渐服之。开胃口，进饮食。  

白米饮 治老人噎食，入口即塞涩不下，气壅欲吐。  

白米（四合，研） 舂头细糠米（一两）上煮饮熟，下糠末调之，空心服食尤益。  

苏煎饼子 治老人冷气塞壅，虚弱食不下。  

土苏（二两） 白面（半两，以生姜汁二合调之。  

上如常法作之，空心常服，润脏腑和中。  

椒面粥老人噎食，胸胁逆满，食不下。  

蜀椒（末，五钱） 白面（五两）上以苦酒浸椒一宿，明旦取出以拌面中，今煮熟，空心食之，日二服。  

苏子粥 治老人上气喘逆，脚气不能履。  

紫苏子（一两，熬研细以小投取汁） 粳白米（四合，净淘。）上煮作粥，临熟时下苏子汁调之，空心食，日一服亦温中。  

制猪肚补老人虚羸之气。  

猪肚（二枚，洗如常法） 人参（半两） 粳米（三合 干姜（二钱，炮） 川椒（去目及不开者，二钱，微炒） 葱白（去茎）上诸药捣细末，入米和合，入猪肚中缝合，水五升，铛中煮熟，空心食已，饮酒一杯。  

枸杞煎 治老人虚弱。  

生枸杞根（细锉一斗，以水五斗，煮至一斗五升，澄清） 白羊脊骨（一具，锉碎煮去滓用）上用枸杞汁煮羊骨水，缩至五升，乃滤去骨以瓷盒盛。每用一合，食前温酒一盏调服。  

制羊头 治老人劳伤虚损。  

白羊头（一具） 草蹄（烧令黄色，刮去皮） 荜茇（各五钱） 胡椒 干生姜（半两）葱白（切） 豆豉（各半升）上用水先煮头蹄，半熟入药，更煮令烂，去骨。空腹任意食之，日一具，满七具止。  

禁生冷，酷滑肥腻，猪鸡陈臭物七日。  

羊肝羹方羊肝（一具，去筋膜胆，细切） 脊KT 肉（二条细切） 曲末（半两） 枸杞根（五斤，锉水一斗五升煮取四升，去滓）上用枸杞汁煮肝肉令烂，入豉一小盏，葱白七茎切碎，以五味调和作羹。空腹食令饱，三日止，慎食如上。  

油曲  治老人虚劳。  

生胡麻油（一斤） 粳米泔清者，一升上以微火煎，泔沸出贮之，取合盐汤，和面作 ，食之。  

猪肝羹 治肝虚弱不能远视。  

猪肝（一具，细切，去皮膜筋胆） 鸡子（一个） 葱白（一握，去须细切）上用豉汁煮作羹，临熟下鸡子食之。  

羊肝粥羊肝（一具，去筋膜细切） 葱子（勺炒熟为末）上先用水煮葱子，熟去滓，更入水下米煮粥食。  

马齿实粥 治老人青白翳，常服明目。  

上以马齿实一升为末，每用一匙，煮葱豉粥搅和食之。马齿菜作羹食，亦能明目。  

乌鸡肝粥 治老人肝虚目暗。  

上以乌鸡肝一具细切，用豉汁和末，作羹粥食之。  

苍耳子粥 治老人目暗。  

上以苍耳子半两捣烂，用水二升绞滤取净汁，和粳米半升煮粥当服。  

莲子粥益心神，明目聪耳。  

莲实（去壳，半两） 糯米（三合）上先以水煮，莲子熟滤出，入米煮粥候熟，入莲子搅匀食。  

竹叶粥 治老人膈上风热，目赤头疼，视不见物。  

竹叶（五十片，净洗） 石膏（三两） 砂糖（一两） 粳子（三合）上以水三大盏煎竹叶、石膏，去滓，取三盏澄清，煮粥熟入糖，食。  

磁石猪肾羹 治老人耳聋。  

磁石（捣碎，一斤，水淘去赤汁，绵裹） 猪肾（一对，去脂膜，细切）上以水五升煮磁石，取二升去石入肾，以葱、豉、姜、椒、盐、酒调和作羹。空腹食。作粥亦可。  

鹿肾粥 治肾气虚损耳聋。  

鹿肾（一对，去筋膜细切） 粳米（三合）上以豉汁煮作粥，五味和。空腹食之，或羹，或酒皆可。  

鲤脑粥 治老人耳聋。  

鲤鱼脑 粳米上以二味和作粥，空腹食之。  

猪肾粥 治老人虚耳聋。  

猪肾（一对，去膜，二片） 葱白（二根，去须切） 薤白（七茎切） 人参（二分，为末）防风（一分，为末） 粳米（二合）上先以米及药物着水下锅，煮候粥熟，锅中心下猪肾，莫打动，慢火更煮良久，入五味，空腹服。  

壮阳暖下药饼 治五劳七伤，遗精数溺。  

附子（一两，炮，去皮弦） 神曲（三两） 干姜（三两炮） 枣（三十枚，去皮核）桂心 五味子 菟丝子（酒浸一宿，曝干为末） 肉苁蓉（各一两。酒浸一宿，刮去皱皮，炙干）蜀椒（半两，去目及合口者，微炒黄色） 羊髓（三两） 酥（二两） 蜜（四两） 黄牛乳（一升半）白面（一升）上药为细末，入面，用酥髓蜜乳相和，入枣熟搜于盆中盖覆，勿令通风，半日顷即取出，再搜令熟，捭作胡饼面上，以箸啄入炉 中，上下以火爆热。每日空腹食一枚。一方入酵醋亦佳。  

雌鸡粥 治老人五劳七伤，益下元，壮气海。年少虚损者皆可服。  

黄雌鸡（一只，去毛脏） 生薯蓣（一两） 粳米（三合） 肉苁蓉（酒浸一宿，去皮）先将鸡烂煮去骨取汁，下米及肉药同煮下料，空服食。  

羊肾苁蓉羹 治劳伤衰弱。  

羊肾（一对，去筋膜脂，细切） 肉苁蓉（一两酒浸二宿，刮去皱皮）上和作羹煮，葱白、盐如常法煮食。  

雀粥 治脏腑虚羸，阳气乏弱。  

雀（五枚，治如常，细切） 葱白（三茎，去根切） 小米一合）上将雀炒入酒一合煮少时，入水一大盏半，下米作粥，欲熟下葱及五味，空腹食。  

骨汁煮饼 治虚损昏聋。  

大羊尾骨（一条，水五大盏，煮取一半） 葱白（五茎，去须切） 荆芥（一握） 陈皮（一两，炮，去白） 羊肉（四两，细切） 面（三两）上以骨汁煮药去滓，用汁搜面作索饼，却以羊肉入汁煮，和以五味食之。  

羊肉粥 治羸瘦，壮筋骨。  

羊肉（二斤） 黄 （生锉） 人参 茯苓（各一两） 大枣（三个） 粳米（二合）上以肉去皮，留四两细切，余肉用水五大盏并药同煮至三盏，去滓，用汁入米煮粥临熟，下切了生肉更煮，入五味调和食之。  

鸡子索饼 治虚损瘦弱。  

鸡子清（四两） 白面（四两） 羊肉（四两，炒作 ）上以鸡子清搜面作索饼，于豉汁中煮熟，入五味调和食之。  

石英水粥 治虚损风湿，肢节痹疼。  

白石英（二十两） 磁石（三十两）上并捶碎，瓦盛，以水二斗浸，露天安，夜晴则揭去盖。每日取水作粥，取一升则加新水一升。  

服之经年，气力强盛，颜如童子。  

羊派饼羊肉（四两） 白面（六两） 生姜汁（二合）上以姜汁搜面入豉汁煮，和以五味，以肉作 ，一日一食。  

藿菜羹 治胃虚不进食。  

上以藿菜四两，鲫鱼肉五两同作羹，常食。  

酿猪肚 治胃弱，食少，乏力。  

猪肚（一枚） 人参（末） 橘皮（去白，半两） 饭（半碗） 猪脾（一枚，细切）葱白（半握，切）上葱入猪肚中，和以椒酱，缝合烂蒸。空腹服，三五料见效。  

曲末索饼 治脾虚少食，多卧。  

细曲（一两，捣如面） 白面（五两） 姜汁 羊肉（各三两。炒 ）上以姜汁搜面并末同作索饼，和椒酱，每日空腹一食。  

羊脊髓粥 治老人胃弱不进饮食。  

羊脊髓（一具，捶碎） 青粱米（四合）上以水五升煎髓取汁二升，下米煮粥。空腹食之，甚效。  

粟米粥 治老人胃弱呕吐不下食，渐瘦。  

上以粟米四合淘净，白面四两和匀作粥。空心食，日一食。  

黄鸡馄饨 治老人胃弱不进饮食，痿瘦。  

黄雌鸡肉（五两） 白面（七两） 葱白（切细，二合）上同作馄饨，如常法煮食。  

鲫鱼熟  治老人胃气不和，冷痢。  

鲫鱼肉（九两，切作 ） 豉汁（七合） 干姜末（半两） 陈皮末（分）上以椒酱和豉汁煮沸，即下鱼煮熟，下五味空心食，一日一食。  

石脂  治老人虚冷气痢。  

赤石脂（五两） 白面（六两）上合和作 ，煮熟下葱椒。空心食三四遍则愈。  

雌鸡炙 治老人脾胃虚冷下痢。  

上以黄雌鸡一只净如常，以椒酱刷炙令熟，空心渐食，极补脏腑。  

甘草汤 治老人冷热不调，下痢赤白，腹痛。  

甘草（一两） 生姜（半两） 乌豆（二合）上锉碎，以水一升煎取七合，去滓。空心服，不过三日愈。  

薤白粥 治老人胃冷泻泄，不分水谷。  

薤白（细切，一升） 粳米（四合） 葱白（细切，三合）上和作羹，下五味椒、酱、姜，空腹常食之。  

曲米粥 治老人脾虚食不消化，泄痢不止。  

神曲（炙，捣末二两） 青粱米（四合）上和作粥，空心食之，常服温中极佳。  

车前粥车前子（五合，绵包，以水二升煎汁一升半） 青粱米（三合）上汁煮米作饭，空心服，日二服。  

枸杞饮 治老人烦渴口干。  

枸杞根白皮（一升） 小麦（一升） 粳米（三合，研）上以水一斗煮前二味，取汁七升，下米作饮，渴即服之。  

大麦汤 治老人烦渴。  

寒食残大麦（一升） 赤饧（一合）上以水七升煮取五升，去滓下饧调之，渴即服。  

黄鸡羹 治老人烦渴，小便黄，无力。  

黄雌鸡（一只，治如常） 粳米（二合） 葱白（一握）上项同煮作羹，下五味以煮烂，空心食之。  

软猪肚 治老人消渴热中，饮水不止，小便无度。  

猪肚（一具，净洗） 葱白（一握） 豉（五合，绵包）上煮烂，下五味和，空心切渐食之，渴饮汁亦佳 兔头饮 治老人烦渴，饮水不止，日渐羸困。  

兔头（一个，洗净） 豉心（五合，绵包）上以水七升煮取五升，治渴烦热燥闷。  

冬瓜粥冬瓜（半个，去皮） 豉心（二合，绵包） 葱白（一握）上煮作羹，下五味和，常食。作粥尤佳。  

煮鹿头 治老人消渴。  

上以鹿头一个，燎去毛刮净洗，烂煮和五味，空心食咽之。  

鲤鱼  治老人水气病，肿胀，气急不食，皮肤满，四肢痛，不可屈伸。  

鲤鱼肉（一两） 葱白（一握） 麻子（一升，细研）上以水滤麻子汁，和煮作 ，入五味椒、姜和，腹空时徐徐食之。  

煮水牛肉 治老人水气病，四肢肿满，喘息不宁。  

上以水牛肉鲜肥者，蒸令极熟，空心切以姜、醋五味调和，任意食之。  

麻子粥 治老人水气肿满，肢体疼痛。  

冬麻子（一升，熬研滤汁） 鲤鱼肉（七两，切）上取麻子汁，下米四合和鱼煮作粥，以五味葱、椒空心食之。  

煮赤豆 治老人水肿急胀。  

赤小豆（三升，淘净） 白樟柳根（细切，一升）上和煮烂，空心常食，渴即饮汁，勿食杂物，三服取效。  

郁李仁粥 治老人水气面肿，腹胀气喘，身困或疼。  

郁李仁（二两，研汁取半） 薏苡仁（五合）上以汁作粥，空心食，日再服。  

桑白皮饮 治老人水气，面目浮肿，足跋胀满，喘息。  

桑白皮（切，以水五升煮出汁三升半） 青粱米（四合，研细）上以汁煮米作饮，常服。  

鲤鱼煮豆 治老人水肿，手足俱胀。  

大豆（二升） 白术（一两） 鲤鱼肉（一斤）上以水煮，令豆烂熟，空心常食以汁咽之。  

猪胰酒 治老人上气喘息，坐卧不安。  

猪胰（三具，细切） 大栗（三十个）上以酒三升浸，秋冬三日，夏一日，春二日密封，以布绞去滓。空心温服，忌咸热物。  

枣煎 治老人上气喘急，胸满，饮食不下。  

大枣（去核） 土苏（三两） 饧（二合）上相合，以微火温令消，即下枣搅之相合，以微火煎令苏饧泣尽即止。每食上即啖一二枚，渐渐咽汁，忌咸热炙肉。  

姜糖煎 治老人上气咳嗽，气急烦热，饮食不下，食即呕逆，腹内胀满。  

生姜汁（五合） 砂糖（四两）上和，微火煎二十沸即止，空心每含半匕渐渐咽之。  

桃仁煎 治老人上气热咳嗽，引心腹痛。  

桃仁（二两，去皮尖炒末） 赤饧（四合）上合，微煎三五沸即止。空心每含半匕，徐徐咽汁。  

鲤鱼  治老人脚气逆，心烦躁。  

鲤鱼肉（一斤） 菜（四两） 服米（二合，研） 葱白（一提）上切了，以葱和煮 ，下五味姜椒调。空心常食，亦治水气。  

麻子粥 治老人脚气烦闷，吐逆痹弱。  

麻子（一升，炒研，水滤取汁） 粳米（四合）上以麻子汁作粥，空心日一服。  

乌鸡羹 治老人脚气攻胸，腹胀满。  

乌骨鸡（一只） 葱白（一握，细切） 米（二合，研）上煮熟和五味作羹，常食之。  

猪肾粥 治老人脚气痹弱，不能履地。  

猪肾（一个，去膜细切） 粳米（四合） 葱白（半握，细切）上和，煮作粥，下五味椒姜，空心日一食。  

豉心酒 治老人脚气痹弱，烦躁不安。  

豉心（二升，九蒸九曝） 酒（五升） 上同浸二日，空心任意服。  

制青豆 治老人热淋痛涩。  

青豆（二升） 陈皮（二两） 麻子汁（一升）上先以水煮上项熟，却下麻汁，空心渐食，并饮其汁。  

小麦汤 治老人五淋，身热腹满。  

上以小麦一升，通草二两，水三升煮取一升，去滓，渐渐服愈。  

酥蜜煎 治老人淋病，小便痛涩。  

藕汁（五合） 白蜜（五合） 生地黄汁（一升）上和，微火煎令如饧。空心含半匙，渐渐咽之。忌热及炙物。  

苏粥 治老人五淋燥痛，小便不通。  

上以青粱米四合煮作粥，临熟下土苏三两，空心服。  

车前饮 治老人淋病，小便下血，身热。  

车前子（五合，绵包煮汁） 青粱米（四合）上汁煮米作饮，空心食，兼能明目去热毒。  

羊肉索饼 治老人胸膈痞塞，饮食不下。  

羊肉（四两，作 ） 白面（六两） 陈皮末（一分）上以姜汁搜面，作如常法，入五味葱、椒、盐、姜、豉。日一食，极效。  

黄鸡  治老人噎气病，食不下，胸满。  

黄雌鸡（四两，切作 ） 茯苓末（二两）上以茯苓同面搜作豉汁水煮，空腹食之。  

地黄酒生地黄（切，一升） 大豆（炒，一升） 生牛蒡根（切，一升）上以绢袋盛，以酒一斗浸之五六日。空心温服任意多少，勿大醉，则无益。  

雁脂酒 治老人风痪，偏枯不利。  

上以雁脂五两熬化，每日空心温酒化半合服。  

巨胜酒 治老人风痹虚弱，四肢乏力，骨节疼痛。  

巨胜（一升） 薏苡仁（二升） 干地黄（切，半斤）上以绢袋盛，无灰酒一斗渍之，勿令泄气，满七日，空心任意服。  

苍耳茶 治老人风痹，筋脉缓急。  

上以苍耳子炒为末，入茶同煎，每日常服。  

槐茶 治老人热风下血，兼治齿疼，明目益气。  

上以嫩槐苗采来，滚水炸之，晒干同茶叶对半煎汤当茶。食前食后皆可服，以病愈则止。  

鼠粥 治水肿腹胀，身肿。  

上用肥鼠一个去皮细切，入粳米四合煮粥，空心服，一二度瘥。  

黄鸡炙 治脾胃气虚弱，肠滑下痢。  

上以黄雌鸡一只治净，炭火炙，捶过，以盐、醋刷又炙令热，空腹食之。  

雌鸡面 治赤白痢，不下食。  

上用肥雌鸡一只细研作 ，煮汁作面或馄饨，空心食。  

酥蜜煎 治老人气噎，吐逆不能食。  

上以酥油二两，白蜜、姜汁各五合和，微火煮稠，室心服半匙。  

桃仁粥 治老人冷气心痛不食。  

上以桃仁二两去皮尖，研水解滤取汁，入青粱米四合煮粥，空心食之。  

茱萸饮 治老人冷气心痛，腹胁胀满。  

上用茱萸末二分，以水二升煎取一升，外将青粱米一合碾碎入作饮，日进三服。  

椒面  治老人冷气心痛，呕吐不下食，烦闷。  

上以椒末一两和白面五两搜水煮，入葱白三茎，切，下五味调和食之。  

鲤鱼  治老人病痔下血。  

上将鲤鱼肉十两切 如常，入蒜醋五味。每日空心食。忌 及甜食。  

麻子饮 治老人中风顽痹。  

上以麻子五合炒，碾细，水淘取汁入粳米四合，煮作饮，常服之。  

大豆酒 治中风口噤，身体反张。  

上用大豆二升炒令声绝，即以清酒二升投之，候一二沸去滓。频服，覆卧汗出即瘥。口噤者抄开灌之。  

又方兼治阴证急伤寒，服之极神效。  

乌鸡  治老人冷气心痛，腹胀胸满，坐卧不安。  

乌骨鸡（半斤，两切） 麻子汁（五合） 葱白（半握）上煮作 ，次下麻子汁，五味姜椒，空心食之。  

鸡肠酒 治小便数。  

上以鸡肠一具，洗如常法，锉碎炒作 ，以酒着椒葱五味，食之。  

 粥 治十肿水气不瘥，垂死。  

上用青头鸭一只，治如法，细切煮极熟，入粳米和五味作粥食。  

酿蒸鸭 治水气胀满，浮肿，小便涩少。  

上以白鸭一只去内外洗净，用 饭半斤，加姜、椒、葱酿肠中缝定，烂蒸熟食之。  

野鸡馄饨 治脾胃气虚下痢，日夜不止。  

上以野鸡一只，治如食法，细研，入椒、盐、葱、酱、橘皮末调和，以面作馄饨，煮熟食之。  

野鸡汤 治消渴，舌焦口燥，小便烦涩。  

上以野鸡一只治如法，入五味，煮令极熟，取汁二升半，渴即饮，并其肉食之。  

白鸽煎 治消渴，饮水不知足。  

上以白鸽一只治如法，切作小块，以土苏煎，含而咽其汁。  

桃仁粥 治传尸鬼气，咳嗽 癖，日渐羸瘦。  

上以桃仁一两去皮尖槌碎，用水三升煮去滓，着粳米三合作粥食之。  

杏仁粥 治上气喘促，乳肿，小便赤涩。  

上以杏仁一两去皮尖，研，入水同粳米煮作粥，空心每食两合。  

豆花羹 治寒热泄痢，兼治病酒头痛。  

上以小豆花入豉汁煮，以五味和作羹食。  

罂粟粥 治翻胃不纳饮食。  

白罂栗米（二合） 人参（三钱） 生山芋（五寸，切）上以水一升二合煮六合，生姜汁并盐少许和匀，作二次食之。  

葱子粥 治甫暗补虚。  

上以葱实为末，每用一匙，以水二升煮取一升半，滤去滓，入粳米煮食之。  

煮小蒜 治心痛不可忍。  

上以小蒜去须及青叶，煮，顿服取饱，勿用盐。久年不瘥者服，永不发。  

生粟 治老人肾虚脚气，无力困乏以行。  

生栗（二斤，透风处悬，令干） 每日空心食十颗，极治脚气有功。  

葵菜羹 治老人小便秘涩，小便淋沥，烦躁痛楚，四肢寒栗。  

葵菜（四两，切） 青粱米（三合，研） 葱白（一握）上煮作羹，下五味椒酱，空心食之，极治小便不通。  

苍耳羹 治老人中风，四肢不仁，筋骨乏力。  

苍耳叶（极嫩苗，五两） 豉（二合，煎汁）上和煮作羹，下米粉椒姜调和，空心食之尤佳。  

七气汤 治忧气，喜气，寒气，热气，愁气，或因饮食为膈气，或劳气内伤，五脏不调，气衰少力。  

干姜 黄芩 浓朴（或用桂心） 半夏（制） 甘草 栝蒌根（或用陈皮） 芍药干地黄 枳实（去穣。各二两） 人参（一两） 吴茱萸（五合） 川椒（三两，或用桔梗）上咀，每服四钱，水一盏煎七分，不拘时温服，日三服。  

麻豆散 治衰老脾弱不能食，代谷润燥神妙。  

大豆黄（二升，即豆豉） 大麻子（三升，炒黄）上为末，每服一合，日四五次任意多少，以芝麻代麻亦可。  

五子散 治衰老，肠脏少津，及风毒燥涩，大便不通。  

火麻仁 紫苏子 松子 杏仁（去皮尖双仁） 蔓菁子（如无，用芝麻代之可）上等分捣烂，和作一处，如法烂研如泥，用密器贮。每以一弹子大，稠蜜水化下，粥内食之尤佳。每日一二次即不秘，秘甚则频服三次，忌烧炙煎爆辛热等物。  

消食断下圆 治寒冷，脏滑者并宜服。  

细曲（一升） 吴茱萸（四两） 大麦 （一升）上为末，炼蜜丸，如梧桐子，每服五十丸姜汤下。  

干姜散 治胃寒不能食。  

干姜曲 豉 川椒（去目） 大麦 （各两）上为末，每服三钱。食后米汤调下，日三服，能食为度。  

百效丸 治痼冷风眩，寒中，手足冷，胃寒脐冷，百病五劳七伤第一令人能食，二强盛，三益气，四有子，神验无比。  

生地黄（取汁） 乌头（一百五十枚） 大豆（三升半）上将 咀乌头，以酒一斗半和地黄汁浸乌头至烂，绞去滓，内豆于二汁中。至除日曝之，有余汁更浸至汁尽为度。初服二豆起，渐服二十豆，有病空腹服，无病食后服。四时合亦得，二月制尤美。令人能食，益气强盛，有子，发白反黑，齿落更生。先病热人不可服。  

家菊散 治诸般头风，大能明目。  

家菊花（去蒂） 石膏（水飞） 牛蒡子上等分为末，每服二钱，早晚食后茶酒任意调服。  

丹参丸 治腰痛及四肢冷痹疼痛。  

丹参 杜仲（炒） 牛膝（酒浸） 续断（各二两） 桂心 干姜（各二两）上为末，炼蜜圆，梧桐子大。各服三十丸，紫苏汤下，日二夜一次。  

又腰痛方萆 杜仲 枸杞根（去木。各一升）上咀，好酒三斗渍之，密封瓮口，于铜器中煮一日止，每日恣饮取醉，无节度。  

不换金摩娑囊 治遍身风毒燥痒，爬不暇随，手热瘰 瘾疹，或藏头小疮，服一切药不能卒效者。余入思多年，偶制此法，虽非起死之方，实救灾疾之窘，世间妙法。衰老，壮年风燥皆可用。  

乌头 附子 南星（各去皮脐）上为末，用米饮渍丝瓜穣，里外俱透，就于药末中滚碾，令人更揉搦匀遍，曝干收用。凡有燥痒，但以此穣随意轻重揩擦一过，应手即效。他日再痒仍前用之，神效无比。  

赤茯苓丸 治小便赤浊。  

人参 白术 白扁豆（去皮蒸。各十两） 赤茯苓（二两，切棋子大，白砂蜜浸透，蒸过令干，秤两半） 防己 水猪苓（去皮。各三钱） 干葛（各三钱半）上咀，每服三钱水一盏，磨沉香少许同煎。食前，临卧服。  

白龙骨丸 治小便白浊。  

白龙骨 牡蛎（大白者，火 赤）等分为末，酒糊丸，如梧桐子大。每服十五、二十丸，赤茯苓汤下。不过三五服，立效。  

琥珀丸 治老人小便不通。  

琥珀（赤白好者）上不拘多少细研，罗过炼蜜丸，如梧桐子大。每服二十丸，赤茯苓汤吞下。甚者倍加丸数立通。如小便纯血，只以末三钱煎灯芯汤调下，三五服取瘥。  

又方车前子，叶根皆可，扬自然汁半盏入蜜一匙和饮，立通。  

又方 治淋沥疼痛。  

赤茯苓 苦杖（各半两）咀，每服四钱，水二碗煎一碗，作二次服，立通。更加赤芍药尤佳。  

治丈夫妇人胞转八九日不得小便滑石 寒水石 葵子（各半升）上为粗末，每服一两半，水一碗煎七分，温服，以效为度。  

又方 治转胞不得小便。  

葱白（四七茎） 阿胶（一两） 琥珀（三两） 车前子（四两）上每服一两，水一碗煎八分，温服。  

又方阿胶二两，水一碗煎七分服，豉五合煎亦得。  

治血淋小便渗痛鸡苏 滑石 通草（各两） 竹叶（一把） 生地黄（半斤） 小蓟根（四两）上咀，每服一两，水一碗煎五分，去滓。温服，日三次。  

又方 治前证。  

石苇 当归 蒲黄 赤芍药（各等分）上为末，酒服二钱。热壮者，水服三次。  

又方白茅根，切一两，水煎服，日再进。  

又方大豆叶一把，煮汁顿服。  

治遗尿小便难涩牡蛎 鹿茸（各二两） 阿胶（一两）上咀，每服五钱，水一盏煎八分服。  

治遗尿失禁出而不觉上以豆酱汁和灶突墨，如豆大，内尿孔中。亦治转胞。  

治遗尿失禁出不自知灸阴陵泉，随年壮。  

实肠散 治虚寒滑泄，水谷直泻不止。  

上用平胃散加肉豆蔻、诃子、砂仁、茯苓、姜、枣，煎如常法，频服。  

又治虚寒滑泄不禁上用大川乌炮去皮脐，赤石脂细研，胡椒末各半两，干姜炮末一两，同以糊丸，梧桐子大。每服三十丸，空心米饮下，以效为度。  

又治肾泄每到天明必须溏泻。  

上用五味子二两炒，吴茱萸半两炒为细末，米饮调服极效。  

治老人气虚淋证人参 白术 山栀仁 木通上等分为咀，水煎食前服。  

治老人气喘方真苏子 白芥子 萝卜子（各等分）上洗净，纸上微炒，捣碎。每服三钱，用绢包之入汤内煎，当茶服。冬月加生姜二斤。  

二神丸 治老人胃冷脾泻。  

破故纸（四两，为末） 肉豆蔻（四两，曲裹煨，纸裹捶去油）上用小红枣蒸熟烂捣为丸，米汤下。  

治老人气秘大腑不通紫苏子 麻子仁（各等分）上研烂，水滤取汁，煮粥食之。  

秘传六和丸益老扶羸，助脾活血，进饮食，第一平和之剂。  

熟地黄 破故纸 菟丝子 白茯苓 山药（各十两） 胡桃（五十个）上先将熟地黄、破故纸、菟丝子三味酒浸一宿，次早饭甑上蒸，日中曝干，九浸九蒸九曝，候十分干，次和白茯苓、山药二味杵臼中舂令极细末，次用胡桃研烂，和五味令匀，用酒煮曲糊为丸，如梧桐子大。  

每服三十丸，空心温酒盐汤下。此方不犯铁器，所以佳妙。  

神仙不老丸此方非特乌髭发，大能温养荣卫，补益五脏，和调六腑，滋充百脉，润泽三焦，活血助气，添精实髓。须是节欲使药力相须，乃见功效之速。歌曰：不老仙方功效殊，驻颜全不费工夫。人参牛膝川巴戟，蜀地当归杜仲俱。一味地黄生熟用，菟丝柏子石菖蒲，更添枸子皮兼子，细末蜜丸桐子如。早午临眠三次服，盐汤温酒任君须。忌食三白并诸血，能使须乌发亦乌。  

人参（二两） 牛膝（去芦，酒洗净焙干，一两半） 川巴戟（酒浸，洗去心，焙炒，二两）川当归（酒洗，二两） 杜仲（去皮，切，麦麸炒断丝净，一两半） 生熟地黄（各一两。酒浸一宿，竹刀切，焙干为末） 菟丝子（洗去浮者，酒浸煮烂作饼，焙干为末，二两） 柏子仁（另研，临时和入众药，一两） 石菖蒲（切，一两） 枸杞子（酒浸，焙干称，一两） 地骨皮（酒洗净去浮皮，切，焙干，一两）上十二味选之贵精，制之如法，不可晒，只用慢火焙。若大火燥则又失药气，只八分干，即于风前略吹，令冷热相激，便十分燥。取净称分两，磨如细尘，炼白蜜以火日搜和，入木石臼内捣数百杵，丸如梧桐子大。每日空心午间临卧三次服，每服七十丸，温酒盐汤任下。忌食葱白、韭白、萝卜、豆粉及藕诸般血。藕能破血，诸血能解药力，三白令人须发返白耳。  

三仙丹（一名长寿丸）老人服此饮食倍进。钱都年八十，须鬓皆黑，询其所以？云：自三十岁以后，日进一服。歌曰：一乌二术三茴香，久服令人寿命长。善治耳聋并眼暗，尤能补肾与膀胱。顺气搜风健腰膝，驻颜活血鬓难苍。空心温酒盐汤下，谁知凡世有仙方。  

川乌头（二两，去皮尖，锉作骰子块，用食盐半两炒焚焦） 茴香（三两，炒香） 苍术（米泔水浸一宿，用竹刀刮去皮，焙干切片，用葱白一握共炒黄，二两）上为细末，酒糊丸，如梧桐子大。每服五十丸，空心食前温酒或盐汤下，一日二服，切忌诸血。  

八仙丹 治虚损，补精髓壮筋骨，益心志安魂魄，令人悦泽驻颜，轻身健体，延年益寿，闭固天癸。  

伏火朱砂 真磁石 赤石脂 代赭石 石中黄 禹余粮（五味并用，碾末） 乳香没药（各一两）上碾匀为极细末，以米浓饮丸，如梧桐子大或如豆大。每服一粒，空心盐汤下。  

 散 治老人脾胃久弱，饮食不进，两服立效。王医继先进高庙方。  

附子（一个，炮） 丁香 藿香叶 官桂 木香（各三钱） 人参（五钱）上为末，每服二钱，以寻常辣糊 半盏热用匙调服之。  

人参粥 治反胃吐酸水。  

人参（为末） 生姜（取汁。各半两）上水二升煮一升，入粟米一合，煮稀粥，觉饥食之。  

姜黄散 治老人脾泄。  

大川黄连（一两，切，酒洗） 生姜（四两，净洗和皮切，如骰子块）上于净铜锅内炒得姜焦黄色去姜，以黄连碾为细末，腊茶浓煎调下二钱，不拘时服。  

脾约丸 治老人津液少，大便燥，小便涩，其脾为约。（方见秘结门）磨积丸 治老人磨滞积，去浮肿。  

浓朴（一两） 白姜（四钱） 缩砂 胡椒（各三钱） 青皮（五钱） 苍术 麦芽（各一两）陈茱萸（五钱） 肉桂（三钱）上用醋同盐煮，再焙干为细末，酒糊丸，如梧桐子大。每服十丸，日午或卧时香附子煎汤吞下，陈皮汤亦得。此方老幼常服，快脾进食。  

菖蒲酒通血脉调荣卫，主风痹治骨痿，常服耳目聪明，行及奔马，延年益寿。久服得与神通。  

菖蒲（一斗，切，蒸熟） 生术（一斗，刮皮细切）上入绢袋盛用，渍酒五斗入瓷瓮中盛密封。春冬二七，秋夏一七日取开。每温饮三杯，日三次，令人不老，面色光泽，精神健康。  

菊花酒明目，壮筋骨，补髓，延年益寿，耐老。  

家菊（五升） 生地黄（五升） 枸杞根（五升）上捣碎，以水一石煮出汁五斗，炊糯米五斗，细曲碎拌匀入瓮内密封，候熟澄清。每温服数杯，随量增减。  

东坡云：菊黄中之色，香味和正，花叶根实皆常生也。又云：仙婆高洁，宜通仙灵。  

枸杞子酒明目驻颜，轻身不老，坚筋骨耐寒暑，疗虚羸黄瘦，不能食。服不两剂必得肥充。  

枸杞子（五升，干者捣） 生地黄（切，三升） 火麻子（五升。捣碎）上先捞麻子令熟，摊去热气，入地黄枸杞子相和得所，盛生绢袋中，以好酒五斗浸之密封，春夏七日，秋冬二七日。取服多少任意，至微薰为妙。  

醉乡宝屑经进八仙散壮脾进食，令人饮酒不醉。宣和初，华山贡士张老人，号为铁瓮居士，入山探药，遇道人在石岩坐共酌，约有八人，手中各出一物，亦令张翁坐，与少酒饮，饮数杯，各赐手中之物。张翁熟视之，乃八味药也，兼求其方名，曰：八仙锉散。  

干葛（嫩白有粉者） 白蔻仁 砂仁 丁香（各半两） 甘草（有粉者用） 百药煎（各一分）木瓜（加倍） 烧盐（一两）上锉细，人不能饮酒者，只抄一钱细嚼，温酒下，即能饮酒。醉乡宝屑方无如此妙。  

丁香饼子解酒进食，温胃去痰，宽中和气，仍去积滞不消，心腹坚胀，痰逆呕哕，噫酢吞酸，胁肋刺痛，胸膈痞闷，反胃恶心等证。  

半夏（制，二两） 丁香（半两） 白茯苓 白术 川姜（泡） 甘草（炙） 橘红（去白，姜汁浸） 白扁豆（制。各一两）上为末，姜汁煮面糊丸为饼，棋子大，每服一饼嚼细姜汤下。  

糯米糕 治老人小便数。  

用纯糯米糕一掌大，临卧炙令软，熟啖之，仍以温酒下，不能饮温汤下。坐行良久，待胸膈空快便睡。盖糯稻能缩水，凡人夜饮酒者，是夜辄不尿，此糯之力也。  

青娥丸 治老人肾气虚弱，腰痛俯仰不利，秘精大益阳事。老人服此颜色还童，少年服此行步如飞。  

破故纸（半两，以水净洗淘过，用香油少许炒） 杜仲（五两，麸炒黄色） 胡桃仁（五十个，以糯米粥相拌，臼内捣五六百下，只将此粥为丸）上丸如梧桐子大，每服三十丸，空心盐汤或酒下。此方赵进道从广州太守处得之，久服有神效。遂作诗一绝以述其功：十年辛苦走边隅，造化功夫信不虚。夺得风光归堂内，青娥不笑白髭须。  

服椒法陈晔为括歌曰：青城山老人，服椒得妙诀。年过九十余，貌不类期耋。再拜而请之，忻然为我说。蜀椒二斤净，解盐六两洁。糁盐慢火煮，煮透滚菊末。初服十五丸，早晚不可辍。每月渐渐增，累之至二百。盐酒或盐汤，任君意所啜。服及半年间，胸膈微觉塞。每日退十丸，还至十五粒。俟其无碍时，数服如前日。当令气薰蒸，否则前功失。饮食蔬果等，并无所忌节。一年效即见，容颜顿悦泽。目明而耳聪，须乌而发黑。补肾轻腰身，固气益精血。  

椒温盐亦温，菊性去烦热。四旬方可服，服之幸无忽。逮至数十年，功与造化埒。耐老更延年，不知几岁月。嗜欲若能忘，其效尤卓绝。我欲世人安，作歌故敏切。  

蜀椒（拣去梗子及闭口者，净称三斤，用净盐六两糁在椒上，用滚汤泡过椒五寸许经宿，以银石器慢火煮，止留椒汁半盏，扫干地，铺净纸，倾椒在纸上，覆以新盆，封以黄土，经宿取置盆内，将干菊花末六两拌滚令匀，更洒所余椒汁，然后横于筛子内晒干。菊花须花小色黄，叶浓茎紫，气香味甘，名曰甘菊，可作羹者为真，阴干为末。服椒法：初服一月早晚各十五粒，次月二十粒，三月堵十粒，至二百粒止。服半年后，觉胸膈间横塞，如有物碍，即每月退十粒，退至十五粒止。俟其无碍，所服仍如前。须终始服之，令椒气早晚薰蒸。如一日不服，则前功俱费矣。四旬方可服，若四十岁服，至老只如四十岁容颜，此其验也。）牢牙乌须方绍定壬辰，江淮赵大使鬼复盱眙，时纳合行省桐公名买，往来金陵。予在赵监单厅同会纳合，年逾七十鬓发髭皆黑，质其所由，谓：吾国有行台，出典藩镇，髭须皓然，数载归朝，而须发皆黑。人怪其异。自序遇一方，牢牙乌髭，岁久得效，因传其方，却不言分两。续乙巳年会张经历朝请，始得分两云：旱莲草（五两，此草有两种，紫花炉火中用之。此种乃白花，结远如莲蓬，故名旱莲。《本草》中名鲤肠草，孙真人方名金陵草，而江浙人谓之莲子草） 芝麻 （六两，是打过柚，麻枯饼子是也） 诃子（四十个，并核锉） 不蛀皂角（二定，大者） 晚蚕砂（四两） 青盐（六两，青盐遗两钱以食盐代之亦可） 川升麻（六两）上为末，醋打薄糊为丸，弹子大，捻作饼子，或焙或晒，以干为度。先用小口瓷罐子将纸筋泥固济曝干，入药饼，在瓶内糖灰火中烧令烟出。若烟淡时药尚存性，急退火，以黄泥塞罐口，候冷，次日出药，旋取数丸，旋研为末。早晚用以擦牙，少时温汤灌漱。久用之，其功极大。  

八味丸刘戴花方。老人常服健体延年。  

川巴戟（两半，酒浸去心，用荔枝肉一两同炒赤色，去荔枝肉不用） 高良姜（一两，锉碎，用麦门冬一两半击心同炒赤色为度，去麦冬不用） 川楝子（二两，去核，用降真香一两，锉碎同炒，油出为度，去降不用） 吴茱萸（两半泡，青盐一两同炒过，去盐） 胡芦巴（一两，用水浸过，用全蝎二十个炒，去全蝎不用） 山药（两半，同熟地黄炒焦色，去地黄不用）茯苓（一两，用川椒一两同炒赤色，去椒不用） 香附米（一两，酒洗净，同丹皮一两炒赤色，去丹皮）上一处研为细末，盐汤煮面糊丸，如梧桐子大。每服四五十丸，空心食前盐汤下，温酒亦得。此方温平补肝肾，清上实下，厘清浊二气，补暖丹田，接华池真水三车不败，五漏不生。  

热不留于上焦，冷不侵于脾胃，令人耳目聪明。治积年冷病，除累岁沉 ，兼治遗精白浊，妇人赤白带下。其效如神。  

胜骏丸 治老人元气不足，真气虚弱，诸虚寒湿气进袭，手足拳挛，屈伸不得，筋脉不舒，行步不随。常服益精气，壮筋骨，润肤，散一切风邪。  

附子（一个，重八九钱，制） 当归（一两，酒浸） 天麻（酒浸） 牛膝（酒浸） 酸枣仁（炒）防风（各二两） 熟地黄（酒浸） 没药（另研） 木香 全蝎（去嘴、足、尾、梢） 羌活甘草（炙） 槟榔 萆 （炒） 苁蓉（酒浸） 破故纸（炒） 巴戟（各三两） 木瓜（四两）麝香（二钱半，另研） 乳香（半两，另研）上除乳香、没药、麝香另研外，捣罗为细末。用生地三斤净洗，石臼捣烂如泥，入无灰酒四升，烂煮如膏，以前药拌匀，杵令坚，每两分作十丸。每服一丸，细嚼，临卧酒下。服半月见效甚速。无事人服此亦壮筋力，步行如飞，故名胜骏。此药之功专在地黄膏要熬得好，惟春夏好合，有生地黄也。若合半，每味药减半即是。  

地黄粥 治老人血燥，大腑秘结。  

先将地黄切碎，以酥油二合，蜜一协议炒令香熟别贮之，候粥欲熟，乃下同煮取熟，空心服。有先用生地黄切二协议米下煮，再入酥蜜。  

胡麻粥壮颜色润肌肤，润肺止嗽。  

乌油麻不以多少去皮，蒸一炊曝干，再微炒香熟。每用白杭米一升，胡麻半升，如常煮粥法，临熟加蜜糖，空心食之，香甘极美。  

乳粥补脾，滋肺，益元气。  

牛羊乳五合，用白晚米五合洗净，控极干。乃以乳煎令沸，再加煎姜汤，一根据煮粥法，入米煮熟，倾起瓷樽中。每碗用真酥油半两令其自溶，如油遍覆粥上，旋搅食之为美。  

山芋粥（薯蓣生于山者名山药，一名山芋）山芋取山生者为佳，圃种者无味。用时去皮细石磨如糊，每碗粥用山芋一合，酥一合，蜜一协议炒令凝，以匙挑粥，将熟投入搅匀，出食之。  

栗粥小栗去壳，切如米粒，每白米一升，栗肉二合，用米煮熟，更无他法。  

百合粥补肺止嗽。  

生百合（一升） 蜜（一两）用水煮熟，干投入将熟粥罐中。每碗用二合，空心食。  

麋角粥健筋骨，滋肾气。行步艰难者，宜食之妙。  

新麋角制如粉霜，即制鹿角霜法，极研如粉。每用二合，入粥同煮，少少入盐搅粥内，空心食之。  

枸杞子粥枸杷子先用蜜一匙，用水煮烂，入盐少许和入熟粥中食。有研取其汁煮粥亦可。  

荠羹（俗谓荠为东风菜。方言讹而为公爹菜，谓可以奉公爹也）东坡与彼十三书云：今日食荠极美，天然之珍，虽不甘于五味，而有味外之美。其法取荠一二升许，净释，入淘子米三合，冷水二升，生姜槌二两指大，同入釜中。浇生油一蚬壳，当于羹面上，不得触动，动则生油气，不可食。不得入盐醋，君若知此味则陆海八珍皆可厌也。  

天生此物以为幽人山居之禄，则以奉传不可忽也。羹以物覆则易熟，而羹极烂乃佳也。  

《本草》云：荠和肝气明目。凡人夜则血归于肝，为宿血之脏，过三更不睡，则朝旦而色黄燥，意思荒浪，以血不得归故也。若肝气和则血脉流通，津液畅润。东坡尝有诗云：时绕麦田求野荠，强为僧舍煮山羹。陆放翁亦有诗云：少着盐醯助滋味，微加姜桂益精神。风炉歙钵穷家活，妙诀何曾肯授人。  

笋鳜馔苏东坡回钱穆父书云：竹萌蒙佳贶，取笋蕈菘心与鳜相和，清水煮熟，用姜、萝卜自然汁及酒三物等入少盐渐渐凝洒之，过熟可食，不敢独味此，请根据法制与老叟共之。  

老人有性喜茹素不忍害物者，菽水之奉在家蔬药菜，料理如法，殊益于人。枸菊芎术等苗嫩时采食之，或煮或 ，或炒或腌，悉用土苏咸豉汁加盐下饮甚良，蔓菁作整绝妙。不断五辛者，春秋嫩韭，四时探薤甚益，绿豆、紫苏、乌麻须宜贮，俱能下气。其余豉酱之徒食所不可少，须皆贮蓄。肉食心不害，但以钱买犹愈于杀，第一戒慎勿杀。若肉须新鲜，少有气息则不宜仓，烂脏损气，切须慎之，戒之。  

乳香散 治泻痢和气，止脏毒泻血，腹内疼痛。  

乳香（少许） 诃子皮（一钱） 当归（五钱） 木香（五分）上细锉，与乳香微炒，候当归干为度，杵为末。每服二钱，用陈米第三度泔，六分一碗煎至五分，空心午前服。此方最妙，患及百余日者服之皆愈。  

匀气散 治老人大小便不通。  

生姜（半两） 大葱（一茎 盐（一钱） 豉（三十粒）上捣烂，安脐中，良久便通。  

香白芷散 治老人脏腑冷热不调，里急后重，阑门不和。  

香白芷（二钱） 木香（钱） 茯苓 枳壳（炒。各三钱） 当归（酒洗，三钱）上为末，每服一钱，水半盏，生姜少许同煎四分温服。  

七圣散 治老人脚膝疼痛，不能履地。  

杜仲 牛膝（浸酒） 续断 萆 防风 独活 甘草（各一两）上为末，每服二钱，空心酒调下。  

温白丸 治老人脾胃一切病，呕吐，泻痢及宿食不消。  

半夏（一两，制） 白术（一两，炒） 丁香（一分）上为末，用姜汁和飞罗面作糊丸，如梧桐子大。姜汤下十丸，空心服。腹痛并呕逆，食后服。  

木香人参散老人和脾胃，进饮食，止痰逆，疗腹疼。  

木香 人参 茯苓 白术（炒） 陈皮 甘草（炙） 浓朴（姜制） 干姜（泡。各半两）肉豆蔻 枇杷叶（去毛） 丁香 藿香（各五分）上为末，每服二钱，水一盏，姜一片、枣二枚，煎六分食后服。老人宜常服之。  

镇心丸养老人心气，令不健忘，聪明耳目。  

辰砂（另研） 远志 人参（各一两） 茯苓（二两） 麦门冬 石菖蒲 干地黄（各半两）上为末，除辰砂，余炼蜜丸，梧桐子大，朱砂为衣，空心薄荷酒吞下十丸至十五丸。  

苁蓉丸平补下元，老人服之明目。  

肉苁蓉（四两） 巴戟 枸杞子 菊花（各二两）上为末，炼蜜丸，梧桐子大。每服五十丸，盐汤下。  

青盐煎 治肾脏虚冷，肝膈浮热上冲，两目生翳黑花，久不愈。  

青盐（一两，明净者生研） 苍术（一两，米泔浸） 木贼（一两，小便浸）上为细末，空心熟水调下一钱。如大不见物者，不过十服，小可只二三服。  

木贼散 治眼有冷泪。  

木贼 木耳（烧为黑。各一两）上二味同研令匀，每用二钱，以清米泔煎熟，放温调下。食后临卧各一服。  

磁肾羹 治老人久患耳聋，养肾脏强骨气。  

磁石（一斤，杵碎，水淘去赤，用绵裹） 猪肾（一对，细切去皮）上以水五升煮磁石取二升，去磁石投肾煮之，调和以葱、豉、姜、椒作羹，空腹食之，作粥及入酒并可。  

磁石常留起，根据前法用之。  

金樱子煎经霜后以竹夹子摘取，于木臼中转杵去刺勿损之，劈为两片，去其子，以水淘洗过烂捣入大锅，以水煎不得绝火，约水耗半取出，澄滤过，仍重煎似饧。每服空心两匙，暖酒一盏调服，其效不可具载。（沈存中云：金樱子止遗泄，取其温且涩。世之用者待红熟取汁熬膏，大误也。十分红熟失其本性，今取半黄采之为妙，十月、十二月采者为佳。）茯苓煎白茯苓五斤去黑皮，捣筛，以熟绢裹盛，于三斗米下蒸之，米熟即止，曝干又蒸。如此二过，乃取牛乳二斗合和，着铜器中微火煮如膏取之。每食以竹刀割取，随性任饱，服之则不饥。  

如炊食，先煮葵菜汁饮之，任食无害。  

茯苓面东坡与程正辅书云：旧苦痔疾二十一年，今忽大作，百药不效，欲休粮，以清净胜之而未能，今断酒肉与盐酩酱菜，凡有味物皆断，又断白米饭，惟食淡面一味，其间更食胡麻、茯苓面少许取饱。胡麻即黑芝麻也，去皮久蒸暴，白茯苓去皮入少白蜜为美，杂胡麻食之甚美。如此服食多日，气力不衰，而痔渐退。又云：既知此面及淡面更不消别药，百病自去，此长年之真法也。  

小丹老人服此益寿延年，安宁神志魂魄，流滋气血脉铬，开益智能，释散风湿，耳目聪明，筋力强壮，肌肤悦泽，气孚泰定。  

熟地黄 肉苁蓉（酒浸，六两） 菟丝子（酒浸） 五味子（各五两） 柏子仁（另研） 石斛巴戟（去心） 天门冬（去心） 蛇床子（炒） 覆盆子（各三两） 续断 泽泻 人参 山药远志（去心，炒焦） 山茱萸 菖蒲 桂心 白茯苓 杜仲（锉，炒断丝。各二两） 天雄（制，一两） 炼成钟乳粉（扶衰，三两；续老，二两；常服，一两。气完去之）上为末，炼蜜丸，如梧桐子大。食前酒服三十丸至五十丸。忌五辛、生葱、芜荑、饧、鲤。虚人多起，去钟乳倍地黄；多忘，倍远志、茯苓；少气神虚，倍覆盆子；欲光泽，倍柏子仁；风虚，倍天雄；虚寒，倍桂心；小便赤浊，三倍茯苓，一倍泽泻；吐逆，倍人参。此方补劳益血，去风冷百病，诸虚不足，老人精枯神耗，女子绝伤断绪，并皆治之。  

交感丹俞居易之子通奉云：子五十一岁遇铁瓮申先生，授以秘术，确意行持，服食一年，大有补益。平日所服药切屏去，而饮食嗜好不减壮年。此药之功大矣。今年八十有五，享天然之寿。爰以秘方传之世人，普愿群生同登道果，后有牙药可同用之。  

茯苓（四两） 香附子（一斤，用新水浸一宿，捞起干炒黄色方用）上为细末，炼蜜丸，如梧桐子大。每服一丸，早晨细嚼，白汤送下。  

揩牙法香附子（五两，净，生姜四两同腌一宿，炒令焦黑） 青盐（一两，研细，拌同上药收）上每旦夕以少许揩。  

七实丹 治老人一切泻痢。此药治久患泻痢诸药不瘥者，服此药无不瘥。若老虎寒脾泻滑，大宜服此。  

附子（制） 当归 陈皮 干姜（各一两） 吴茱萸（泡） 浓朴（姜制） 南椒 舶上硫黄（各半两）上细锉，以慢火焙过，捣为末，与硫磺末拌匀，煎米醋和作两剂，却以白面半斤和令得所，亦作两剂用裹药如烧饼法，文武火煨令面熟为度，去面，于臼中捣三百下，丸如梧桐子大。  

如患诸般泻痢，以米汤下二十丸，空心日午服。如患气痛宿食不消，姜盐汤下二十丸，空心日午服，其效如神。  

## 卷之八十八

### 幼幼汇集（上）  

***形肖天地论***  

人禀天地阴阳之气以生，藉父母精血以成其形。人之始孕，一月如珠露，二月如桃花，三月男女分，四月形象具，五月五脏生，六月六腑成，七月关窍通，八月游其魂，九月三转身，十月受气足。及其生也，头圆象天，足方象地，五脏以法五岳，九窍以布九州，四肢分比四时，六腑配乎六律。胆视同乎日月，呼吸犹乎风云，气血行类江河，毛发比之草木。一年象三百六十节，二肠应二十四气。天有风水寒暑，人有取与喜怒。天之气升，人之气亦升；天之气降，人之气亦降；浮亦浮，沉亦沉。人与天地同一橐 ，其不与天地参者矣？  

***胎气禀受不同论***  

《千金》论曰：儿在母胎受其精气，一月胚，二月胎，三月血脉，四月形体成，五月能动，六月筋骨成，七月毛发生，八月脏腑具，九月谷神入胃，十月百神备而生。生后六十日瞳子成，能笑语识人，百日任脉生能反复，一百八十日尻骨成，能独立，二百一十日掌骨成，能匍匐，三百日髌骨成，能独倚，三百六十日为一期，膝骨成乃能移步。此理之常，不如是者，身不得其平矣。或有四五岁不能行立，此皆受胎气之不足者也。若筋实则多力，骨实则早行，血实则形瘦多发，肉实则少病，精实则伶利多语笑，不怕寒暑，气实则少发而体肥。  

此皆受胎气之充足者也。大抵禀赋得中，阴阳纯粹，刚柔兼济，气血相和，精神全备，形体壮健。其未周之先，颅顾坚合，睛黑神清，口方背浓，骨粗臀满，脐深肚软，茎小卵大，齿细发润，声洪稳睡。此皆受胎气之得中和者也。以故听其声，观其形，则可以知其虚实寿夭矣。  

***联珠论***  

夫人禀阴阳二气，生疾病于三焦。然冠壮易明，童幼难治。黄帝云：吾不能察其幼小者，为别是一家调理尔，此不在黄帝图经之论也。又云：小儿如水上之波、草头之露，以意用药，毋令造次焉。惟小儿脏腑脆嫩，血气未足，肌体不密，精神未备，故称不易医也。初生曰婴儿，三岁曰小儿，十岁曰童子。大小各异，且不可一概而用药也。必明消息形候，审定生死，察病患之浅深，知药性之寒温，乃世之良工也。  

***多服种子热药遗患胎源论***  

东垣云：一人问中年得子，一岁之后身生红丝瘤，不救，后四子皆病红丝而死，何以然？曰：此乃肾中伏火，精气多有红丝，以气相感，生子故有此疾，俗名胎瘤是也。子试观之。果如其言。  

遂以滋阴丸以泻肾火，忌酒醋辛爆热物。其妻以六味地黄丸，受胎五月之后，以黄芩白术散间而用之，后生三子。（前证不作，今已俱壮。噫！合观以上所论，则知其儆戒深矣。）  

***妊妇不守禁忌生子多疾论***  

古人胎养胎教之方最为慎重，所以上古之人多寿多贤，良有以也。《内则》曰：古者妇人妊子，寝不侧，坐不偏，立不跸，不食邪味，割不正不食，席不正不坐，目不视邪色，耳不听淫声，夜则令瞽诵诗道正事。  

如此则生子形容端正，才过人矣。又要饮食清淡，饥饱适中。自然妊娠清气，身不受病，临产易生子，疾亦少，痘疹亦稀。此为气血贯通，所感明验。夫何后世风俗渐偷，鲜能悟道，男妇纵欲，无往弗胜。怀孕之时殊不加意，以致临产气血乖张，不能顺应。生儿下地，惊搐无时。  

此盖胎中受毒，病种渊深，虽良医神剂，莫之能为。  

***婴幼论***  

（王隐君）婴儿初生，车篮襁褓，各随风俗。大概厥初下地之时，勿待其出声，急以帛裹指，展去舌上污血。用手一迟，啼声一出，即入腹中，斯为患矣。如下地少顷，不能出声者，急以温水一口少许灌之，即出声也。久不出声者，以其脐带倒捋入腹，然以口频进气于儿口中，则自能啼。初浴先将以猪胆汁一个，入汤温浴之，则不生疮疥。次用桃李梅根或枝各两许， 咀煎汤浴之，则去不祥。浴罢即看口中舌下并 上，或有白泡，相连去处，即便用指摘去，则无重舌等病。此其大略。凡婴儿六十日后，瞳人将成，而能应和人情，自此为有识之初，盒饭诱其正性，父母尊长渐次令其别之。僮仆婢外家不可训其手舞足蹈，无礼骂人，高举放倒，猛推闪避。  

儿虽强笑，失色惊骇，乖张恶性，自此无端。乳母纵嗜浓味，纯醪煎爆，儿亦受之于乳，是以惊疳积癖泻痢由之而生。及其临病，又忌灌以苦辛之药味，姑惜隐忍，无所不致。大抵爱子之偏无出于母，所嗜之食，任其饱足，必致所伤。余幼时酷嗜甘饴，忽于一日，饴中有蚯蚓引头而出，自此不敢食饴。至长始知长上为之。不然，脾疳久患，深染难调，奈何不为残害？大抵庠序之教，礼义节文之诲，幼稚幼学，通字未真，须自千文蒙求，调其句读，候其舌便语清，始可入大学，课其文本。成性纯然，精神不耗，何病之有？凡人之病，其义有五。一曰禀受之病，与生俱生者是也。二曰果报之病，伯牛之癞，袁盎之疮者是也。三曰六淫之病，风寒暑湿燥火，外邪所侵者是也。四曰七情之病，喜怒忧思悲恐惊者是也。五曰金疮颠扑，外伤者是也。外伤之证，显而易晓。其所谓七情者，责当在谁？六淫之疾，则亦以此而召耳。  

***护养***  

《千金》论曰：小儿二百四十日，掌骨成，母当教以匍匐。一周满，母当扶以行步。此皆则法。若或暖衣重围，不见风日，不着地气，致令筋骨软弱，数岁不能行者有之。今观田舍小儿则反是，所以见风日得土气，筋力常健，岂贵贱之理有异哉？明乎此，则保婴之道得矣。  

***乳哺***  

乳哺之法不可不慎。小儿脾胃怯弱，乳食易伤，初得作呕泻，久则成积癖。乳母饮食，乳汁便通，儿食其乳，所感立应。母食热则乳热，母食寒则乳寒。夏食热乳则致吐逆，冬食寒乳则致嗽利。母不欲怒，怒则气上为狂。母不欲醉，醉则身热腹痛。怀孕乳儿致令黄瘦腹大脚软，名曰 病。大都乳哺不可大过，谚云：小儿常病伤于饱也。又曰：忍三分饥，吃七分饱，亦至论也。  

***除胎毒***  

方书皆云：小儿一出腹啼声未发之时，急用绵裹指拭去口内恶汁，固是良法。而仓猝之际或有不及者，故有黄连、甘草、朱、蜜等法，用之殊佳。东垣云：只须淡豆豉一味煎汤，与三五口，其毒自下，又能助胃气也，尤妙。  

***择乳母***  

凡乳母禀赋之浓薄，性情之缓急，德行之善恶，儿食其乳，能速肖之，此其关系非为小故。殊不知渐染既久，识性皆同，犹接木之造化也，故不可不择。  

***颅囟论***  

《颅囟经》曰：囟门未合，筋骨柔弱。囟门青筋，肺虚不荣。囟门常坑，滑泻便便。囟门突起，风疾不止。囟门久冷，吐利清清。囟门虚软，颠痫不免。囟门扁阙，暴泄易脱。囟门 长，风作必亡。囟门连额，惊痫易得。囟门未完，怕热怯寒。囟门缓收，胎气不周。囟门动数，神昏气弱。囟门宽大，多疾受害。颅囟者，精神之门户也，开窍之橐 也。上下相贯，百会相通，七窍应透，五脏所藉，泥丸之官，魂魄之穴。气实则阖，气虚则开，良由长大不可不合。  

医师见之，当知可否，用药消息之。囟门宽大，受病深重，恐药难疗，不可不慎也。  

***小儿初生总论***  

《千金方》云：小儿初生一周之内，密室襁褓，天地八风之邪岂得为害？良由在胎之时，母失调护，或过劳相干，或过食伤胃，或惊恐相触，或跌扑致伤。诞生之后故有胎惊、胎黄、胎寒、胎热、胎肥、胎怯诸证生焉。外因浴洗、拭口、断脐、灸囟之不得其法，致有噤口、脐风、锁肚、不乳等证。患此者多难救疗，虽黄帝之圣亦称不能察别。今世小儿医，尤宜精审浅深虚实，而权衡为治，乃济世之良工也。  

初生小儿必忌外客所触。古人一岁之内忌之者，并无客忤之患。小儿略识人物，不宜携至神庙观望，神象闪烁恐生恐惧。小儿初生无谷道者，逾旬日必不可救。至腹胀不食乳，则成内伤。虽通谷道，已不胜其治矣。必须早速用刀刺，要对孔亲切，开通之后，用绵帛如榆钱大，卷如指，以香油浸透插之，使其再不合缝。  

四傍用生肌散搽之自俞。小儿将入夏时，用色帛缝囊盛去皮尖杏仁七个，与儿随身佩之，闻雷自然不惊。  

***初生回气法***  

小儿初生，或有气怯而欲绝者，必因难产或受寒所致，不可便断脐带。急烘绵絮包裹怀中，以胎衣置火上烧燃，又用大纸捻蘸清油，烧于脐带上下，使暖气入腹，须臾气回。  

***拭口法***  

小儿在胎，口含经血以成形。始生之时，口中多有秽血未尽。啼声未出，急用新绵裹指拭去口中秽血为妙。若一啼则咽入腹，而秽毒有所不免。古人仍用黄连甘草等法，皆所以解其毒也。则儿聪慧，痘疹亦稀，疾病亦少，诚不可不加意者。  

***甘草黄连法***  

妊妇临月，预办甘草、黄连，临产时先用甘草煎汁，收生之际，急以绵帛裹指蘸甘草汁拭其儿口，次用黄连少许同甘草煎，如前法拭口内，次用朱蜜。  

***朱蜜法***  

钱氏曰：用好朱砂细研水飞过，炼好白蜜，调和成膏如小豆大，乳汁化服。三日内止进三粒，镇心安神，亦能解秽血之毒。  

***牛黄法***  

真牛黄炼蜜和成膏如小豆大，乳汁化服些须。形色不实者不可服，身黄胎热者宜服。  

***猪乳法***  

张焕论云：初生儿或未有奶子，产妇之乳未下，可用猪乳代之，可免惊痫痘疮。  

钱氏曰：初生小儿至盈月内，可当取猪乳滴口中最佳。  

《圣惠方》云：取猪乳须令猪儿饮母，次便提猪儿后脚起，口自离乳，急用手捋之，即得乳矣。非此法不可取也。  

***下胎毒法***  

凡下胎毒，只宜用淡豆豉煎浓汁，与三五日，其毒自下，又能助养脾气，消化乳食。  

用淡豆豉是无盐的。  

杨氏曰：小儿在胎受病非一，大抵里气郁结，壅闭不通，宜取下胎毒为妙。  

***初生沐浴法***  

小儿洗浴不可先断脐带，候洗了方断，不致水湿伤脐，可免脐风脐疮等证。用清油调发灰敷脐，洗儿不可用水打湿脐带。  

《千金》论曰：浴儿当调和汤，看冷热，若不得所，令儿水惊即成疾病。冬寒不可久浴，则伤风寒。夏不可久浴，则伤热。水温不妨，浴时当护儿背，须风邪自此而入，使之发热成痫。  

***断脐法***  

《千金》论曰：凡断脐，切不可刀割，咬断后缠结。所留脐带，令致儿足跌上，短则中寒，令儿肚中不调，或成内钓。若先断脐，然后浴者，水入脐中，则令腹痛。其脐断讫，连脐带中多有虫者，宜急剔拨去，不然则入腹成疾。大抵儿初生断脐之后，宜用熟艾浓裹爱护。若乳母不谨，或因洗浴水入脐中，或遗尿在裙抱之内，湿气于脐中，或因解脱为风冷邪气所侵，皆能令儿脐肿多啼，不能乳哺，即成脐风也。  

钱氏曰：初生儿若洗讫断脐带，须隔单衣咬断，将暖气呵七遍。断脐当留六寸，长则伤肌，短则伤脏。中寒或成内瘤，急剔去脐带中秽虫，免令入腹成疾。又 汁不尽，暖气少寒气多，则成脐风。  

***裹脐法***  

《千金》论曰：裹脐须令白练柔软，方四寸，新绵浓半寸，与帛等合之。缓急得中，急则令儿吐 。儿生二十日乃解脐视之，或燥刺其腹，疼啼叫，当解之，易衣再裹。解脐须闭户下帐，冬间用火，令脐里温暖。  

***藏胎衣法***  

凡儿衣盛于新瓶内，以青帛裹其瓶口，上仍用砖密盖头，置便宜处。待满三日，然后根据月吉地向阳高燥之处埋地三尺，瓶上土浓二尺，须牢筑，令儿长寿有志。若藏衣不谨，令儿不利。  

***着衣法***  

《千金》论云：小儿用父故衣绵改衣，女用母故衣绵改之。勿使新绵，切不可过浓，恐伤皮肤，生疮发痫，皆自此始。  

《圣惠》论曰：小儿一期之内，造衣服皆须用故帛为之，不可用新绵。若用新绵，则令儿壮热或作惊痫。  

***晒衣法***  

大抵儿衣日晒夜收，不可露天过夜，次早与儿穿上，致染湿热，使儿不安。此则所谓八邪之害，久则令儿黄瘦腹痛，身七壮热，夜间啼哭，或生疮疥。世俗谓之无辜疾，谓其衣在露天过夜，染着无辜鸟屎，令儿致疾，故曰无辜疾。其实非理，先哲所谓八邪之害，则湿热风寒惊积饥饱是也。  

***变蒸论***  

国中小儿变蒸者，阴阳水火变蒸于气血，而使形体成就。是五脏之变蒸，而七情所由生也。  

变者，性情变易也。蒸者，身体蒸热也。儿当变蒸之候，身上温温壮热，上唇头起白泡珠如鱼目，耳尻俱冷，目无光彩，微欲惊而不乳哺，轻则如此。重则脉乱，壮热躁渴，夜啼，伤寒相似，或自汗盗汗。如此音，须用古法调和，不可深治太过。亦有胎气禀实，当其变蒸之候，皆无形证，自然一一变易知觉，此为暗变蒸也。就物言之，亦有变，龙蜕骨，虎换爪，豹变文。物类尚变，况于人乎？故儿初生三十二日为一变，六十四日为二变，兼蒸。九十六日为三变，一百二十八日为四变，并蒸。一百六十日为五变，一百九十二日为六变，并蒸。百二十四日为七变，二百五十六日为八变，并蒸。二百八十八日为九变，三百二十日为十变，并蒸。此十变毕后，更逾六十四日为一大蒸，逾一百二十八日为二大蒸，逾一百九十二日为三大蒸。通计五百七十六日，总共十变八蒸。儿乃血脉充荣，骨肉坚壮而成人也。  

凡一变蒸三十二日，其候当二十八九日之间或有微热，至三十六七日方退，此为先期五日而作，后期五日而已。重者常有十日，轻者先二日而微觉，后二日而即退，亦全不见候，而暗变者为胎盛也。《宝鉴》谓初变属肝木，二变肺金，三变心火，四变脾土，五变肾水。五行生克，故有变蒸。  

钱氏谓初变属肾水，为天一生水，故以生成为次序。二说俱通，大抵亦有不根据序而变，如伤寒不循经之次第也，但看何脏见候而调之为妙。如蒸于肝则目昏而微赤，蒸于肺则嚏咳而毛竖，蒸于脾则吐乳而或泻，蒸于心则微惊而壮热，蒸于肾尻冷而耳热。五脏六腑各见其候，以意消息调和，不必深固胶执而返求全之毁也。抑此自然有是变蒸之理，轻者不须用药，至期自愈。甚者过期不愈，按候而调之，着中而已。  

***变蒸药方***  

（《宝鉴》）紫阳黑散 治小儿变蒸壮热，亦治伤寒发热。  

麻黄（去节，三钱） 大黄（酒炒黑，一钱） 杏仁（去皮尖，二钱）上同一处捣和，烧存性，以杏仁膏和之，密器盛。每服一豆许，乳汁调和灌之。  

平和饮子 治婴儿变蒸，于三日后，三日进一服，可免百病，百日内宜服。  

人参（钱半） 白茯苓（一钱） 炙甘草（五分） 升麻（二分）上咀水半盏，煎三分，不时服。弱者加白术一钱。  

调元散 治小儿变蒸，脾弱不乳，吐乳、多啼。  

人参 陈皮 白术 浓朴（姜制） 香附子（各一钱） 藿香炙甘草（各五分）上为末，每服一钱，姜枣煎服。  

当归饮子 治小儿变蒸有寒热者。  

当归（一钱） 人参（一钱） 木香 官桂（各三分） 炙甘草（五分）上锉每用一钱，姜枣煎服。  

参杏膏 治小儿变蒸潮热。  

人参（半钱） 杏仁（去皮尖，一钱） 炙甘草（一钱） 川升麻（煨，五分）上为极细末，百日以前，每用一字，麦门冬煎汤调服。  

（《经验》）柴胡饮子 治儿变蒸之期，有似伤寒，两疑之间，用之极稳。  

软柴胡 紫苏叶 薄荷叶 陈皮 黄芩（各五分） 炙甘草（三分） 桔梗（五分） 芍药（五分）上锉水一盏，枣姜煎三四分，不时与服。  

抱龙丸 治变蒸壮热微惊者，方见惊风门。  

***论色脉***  

《素问》曰：神之变也，其华在面，视其五色，黄赤为热，白为寒，青黑为痛。此所谓视而可儿者也。钱氏云：左颊为肺，额上为心，鼻上为脾，下颏为肾。赤者热也。随证施治之。  

《全婴方》云：左颊属肝，东方之位，春见微青者平，深青者病，白色者绝。赤色主身热拘急，肝热生风。青黑色主惊悸腹痛。浅赤色主潮热，夜间发，日中歇，唇红焦燥，脉必紧数。  

右颊属肺，西方之位。秋见微白者平，深白者病，赤色者绝。浅色主潮热，或大便坚而气粗壅急，青白色主咳嗽恶心。青色主风入肺，时时咳嗽。青黑色主惊风，或肚痛盘肠内吊。额上属心，南方之位，火性炎上，故居上。夏见微赤者平，深赤者病，黑色者绝。赤色主心经有风热，心躁惊悸睡卧不安。青黑色主心中有邪，惊风腹痛，手足螈 而啼叫。黄色主惊疳骨热，口渴皮毛干燥，夜多盗汗，头发焦黄。鼻上属脾，中央之位。色见微黄者平，深黄者病，青色者绝。  

赤色主身热，不思乳食。深黄色主小便不通，鼻孔干燥，气粗鼻衄，夜间多哭。淡白色主泻泄，食不化。青色主吐乳口干，大小便不利。下颏属肾，北方之位。冬见微黑者平，深黑者病，黄色者绝，赤色主膀胱与肾有热，水道不利，小便癃闭。  

小儿目赤心热，导赤散主之。淡红者心虚热，生犀角散补之。青者肝热，泻青丸主之。浅淡者补之。黄者脾热，泻黄散主之。无精光者，肾虚，地黄丸主之。如面目浮肿，主久咳嗽，乃脾受疳积也。凡小儿唇白，主吐涎呕逆吐血便血。唇红渴饮烦燥，如久渴泻唇红者，是虚证也，不可用凉药。唇黄主脾受积后发肿。唇口紫及吐涎者，主虫痛。不吐涎者，是积痛。唇口四畔黄如橘，主口臭，乃脾之积热也。唇青主血虚脾寒，为冷所乘。盖脾开窍于唇，木来克土，知脾弱不能食也。  

凡小儿舌干舌白舌燥舌黄舌苔舌赤肿，皆主大便不通，或通利，必色焦黄，如舌裂，舌上芒刺，舌上出血，皆热极阳毒也。舌上生疮，心脾有热，舌卷主惊，久患泻利，舌黑必润，不可认为热。盖久病上焦虚热故也。久泻利舌黑者必死。  

***观形气***  

形者，面形也。气者，神气也。原夫小儿证候，不可取之一端，在表里相应，内外消息。  

岂胶柱鼓瑟者所能观其形而知其证哉！信斯言也。况小儿虚实，有非系乎肥瘦而系乎气色者。  

何以言之？盖有肥而气怯，瘦而气壮。气怯则色必嫩，其为虚可知；气壮则色必盛，其为实可知。五脏之气形于面部，则肝青心赤肺白肾黑脾黄，是其五色。肝旺于春，心旺于夏，肺旺于秋，肾旺于年，各七十二日，脾寄旺于四季后一十八日，是其本位。然有时乎不春不冬，而面变青黑者，非肝之与肾也。不秋不夏，而面变赤白者，非心之与肺也。盖五脏之气色，层见叠出，随形流证，初无一定。忽然青黑主乎痛，忽然赤者主乎热，忽然白者主乎冷，忽然黄者主乎积。此气之开阖，非系乎时，非拘乎位。又如心主额，肝主眼并左脸，脾主唇之上下，肺主右脸，肾主耳前颏外。其形或见于位，或露于他部，所谓不可取之一端，此其选也。且脾主唇之上下，为吐泻，或患利日久。然其色黑，则肾之乘脾，水反克土，名为强胜，其脏或败尔。  

肝主眼并左脸，其色青，本色也，主惊骇惊风，是为顺证。若见白色，乃肺克肝，即为逆证。  

以此推考，变而通之，存乎其人。  

婴儿惟察其面部五色，以知病源。又看目睛有神无神。神者，目中精神光彩是也。隐显横冲，应位而见，以应五脏五色，青黑黄白赤是也。肝青心赤脾黄肺白肾黑，凡五脏主病，蕴其内，必有形色见于外。小儿有病，先观本部形色，论其五行生克吉凶，形色若有相应，然后听声切脉。  

***面部位见证歌***  

额红火热燥，青色有惊风。  

青若印堂见，人惊火则红。  

忽然生黑气，客忤祟为冲。  

青在山根露，遭惊必两重。  

若远斯处赤，泻燥定相攻。  

***察病形色歌***  

大病唇红不可医，看来眼慢不相宜。  

睛青颊赤并干黑，发直鸦声转泪啼。  

手足无纹指头白，鼻干燥热口角垂。  

昏沉口禁不开眼，便是神仙难治之。  

五脏精明面上窥，假如肝病面青时。  

三春白气如形见，此病须亡余仿之。  

目如赤白并青黑，面若黄时病易瘳。  

目黑与青并赤白，面无黄色救无由。  

***五脏病证形色总见面部***  

青色者为惊积不散欲发风候。红赤色者为热为痰积壅盛，惊悸烦躁增进。黄色者亦为热为食积， 瘕痞癖疳疾。若神思昏沉，其候潮热，气粗困倦，或呕叽或泻利。白色为寒，为肺气不利，大肠滑泄欲作吐痢。黑色者为痛，所传不烦变证，即为逆候。荣卫失序，为痰为恶候。正口常红无病，干燥脾热，白为虚。人中黑，腹痛虫动；点点黑吐痢。山根紫，伤乳食，惊；青，人叫唤；黑为危。印堂青，惊；红，惊热；白，无病。额青惊，红热。两眉红，夜啼躁热。两眼黑，睛黄，伤寒。白睛黄，湿积；赤，心热；淡红，心虚热；青，肝热。太阳红，血淋；青，惊。两纹青，第二惊；赤，伤寒；右青，惊；红，惊；青，恶危候。风池红，热，多啼；黄，吐逆。《金匮》青筋惊。两颊热赤，啼哭。颧红热。准上、准头近颡黄，吐利；赤，热；红紫，痰气；青，惊。承浆黄，吐；青，惊。危证，目无精彩，瞳人不活，眼珠上膜赤，脉贯瞳人，俱死证也。  

***面部分五脏病证***  

额上心证：赤色者，心经有风热，主心烦惊悸，卧坐不安。青黑色，中有邪，主惊风腹痛。《宝鉴》云：心乃中邪，手螈 而啼叫。青黑甚，则心腹痛。微黄色，皮干燥，主盗汗。头发干，黄燥，主惊疳骨热微渴。  

左脸肝证：赤色身热拘急，肝风热也。青黑主惊或腹痛。浅赤潮热心燥。有一等小儿，夜间潮热，日中面脸不安，唇红干燥，恐验不真，脉必紧数。  

右脸肺证：赤色身热，浅色潮热，或不便而气粗壅嗽。青白色主咳嗽恶心。青色主风入肺，时时咳嗽。青黑主惊风欲发，或腹痛，婴儿盘肠内吊。  

鼻上脾证：赤色，身热，不思饮食。深黄色，小便不通。鼻孔干燥气粗，主衄血。  

《宝鉴》云：鼻干喘息，鼻气有声，主衄血，肺热。淡白色主泄泻，食不化。  

下颏肾证：赤色主膀胱热，膀胱与肾为表里，有热则水道不利，小便不通。  

***面部杂病证***  

印堂证：青黑色主腹痛、夜啼。《灵秘》云：印堂青黑，夜啼，如伤风，主头疼不止。  

眉上证：寒主久痢。《灵秘》云：痢疾眉头皱。王氏云：眉中心淡白色主泄泻，粪白，食物不化。  

人中证：《宝鉴》云：人中左右两边黄，主伤食。人中下青，主乳不化，便清粪白。  

《灵秘》云：人中鼻下俱青，亦主乳食不消。  

唇口证：唇白主吐涎呕逆，亦主吐血便血。唇红赤干燥而皱者，主渴。《灵秘》云：渴来唇带赤。唇红赤不皱主口臭，大便不通，夜间心躁不睡。红干而燥主热。王氏云：口臭唇黄，脾受积，后必发肿，夜起粪白不化。又曰：唇口紫吐涎，主虫痛。《飞仙论》云：唇口紫不吐涎，是积。《宝鉴》云：口四畔黄如橘，脾之积热。《千金》云：唇缬赤主心热，口舌生疮。《至圣诀》云：唇红赤主衄血，唇白赤，热，唇口动主惊热。又云：口滴清水，欲生重舌，又主口疮。有一等小儿，脾冷流涎，颈下常湿，名曰滞颐，不在此条。钱氏云：口频撮气不和，益黄散。又云：血虚怯，为冷所乘则唇青。孙真人云：唇青主脾寒，或时腹疼乳食减少。  

舌上证：舌干、舌白、舌黑、舌燥、舌苔、舌黄、舌赤肿，主便不通，虽通少。焦黄、舌裂、舌上芒刺，舌上出血，皆热极阳毒也。舌上生疮，心脾热，舌上卷主惊。有久泻痢舌黑必润，不可以为热。盖久痢上焦虚热，舌黑必润，死不治。  

气噎证：气噎不通，必主惊候。《灵秘》云：噎饮须知死。叹气、硬气、下气、频呵欠主惊。  

两耳证：王氏云：耳前微赤主耳聋，微黄主肾惊。睡中切牙，耳叶干燥主疳，骨蒸热。  

面色淡白：主恶心不食，惊泻。面青白主吐泻。《灵秘》云：主惊风欲发。王氏云：面青唇白主吐奶不化胃冷。《难经》云：面白喜嚏，悲愁不乐，只欲哭。  

面青黑色：吐沫者虫痛，不吐沫者食积，亦主惊。《灵秘》云：主天钓风，面脊，遍身热发躁，多变痢疾。面青有汗，口内气热，必发钓痛。以上三证出《灵秘》。《宝鉴》云：面黄夜卧盗汗，面青白有惊，面青黑或时吐沫者，客忤。面黑青主天钓啼呼凶。  

面青脸赤：主壮热惊搐，面青白黑，往来不定，主心腹痛，发渴无时。《宝鉴》云：脸赤面黄白主心疳壮热。《千金》云：面赤目黄主小便不禁。通真子云：面青筋急或多嗔闷。  

面红赤色：主伤寒发热，心燥不安。若淡鲜，欲惊发狂。《灵秘》云：主身热伤寒。  

通真子云：面赤心烦仍喜笑。  

面黄脸赤：主伤寒潮热惊搐，睡卧不安。如肉内微微赤者，主疳食潮热。钱氏云：心疳面黄，脸赤身壮热，安神丸主之。  

面黄白色：主疳积，大便不调，夜起，食不消呕逆。《宝鉴》云：面黄白有积。《灵秘》云：面黄白主脾肺有积。通真子云：面色痿黄，泻利无时。钱氏云：面 白气发，肚腹疼痛，不思乳食。  

面目皆黄：是脾热黄胆。《宝鉴》云：黄胆皆因胃热。钱氏云：此证多于大病之后，若不因病而身微黄者，胃热。面黄，肚大脾干。初生婴儿身黄曰胎疸。  

头面青筋：此为欲发惊。因热必作搐，因吐必肚痛。若头面大小青筋如绿绳透起者，急治。  

不尔，便发搐，搐则进退难瘥。  

非时弄色：面色不定谓之弄色，面色非时，变易不定者，是胎风，有惊，亦主客忤。  

面色或青或白或黑，不定者心腹冷痛。  

***面部察色应病歌***  

两腮肝肺位，鼻准内斯脾。  

正额为心主，颏间三肾随。  

有内斯形外，观之识病机。  

面赤唇青者，伤寒热证推。  

惊风青黑应，唇脸所由知。  

面黄多积病，疟疾亦何辞。  

白多应是泻，痢更蹙双眉。  

面青肝有病，春患最难医。  

举金来克木，余仿此推之。  

　r面部位之图　ps127a110.bmp　r　r面部五脏色诊之图　ps127a111.bmp　r头者诸阳经络所会，面者五脏气血之荣，色者五脏精神之华，五脏虚败，色必枯槁。五脏充实，色必光华。  

面色光泽者生，面色枯槁者死。经以望为先，故曰：能察色脉，可以万全。  

面青属肝病，面赤属心病，面黄属脾病，面白属肺病，面黑属肾病。各位色见以生克论。  

***虎口三关脉诀***  

虎口者，叉手处是也。三关者，第二指之三节是也。除大拇指，第二指名食指，第一节为初关，又名风关。第二节为中关，又名气关。第三节为末关，又名命关。男以左手，女以右手，侧看之。惊风初得，纹出虎口，或在初关，多是红色。传至中关也，赤而紫。若病又传过，其色紫青，病势深重。其色青黑而纹乱者，病深。若见纯黑者，危。大抵红者，风热轻。赤者，风热甚。紫者，热惊。青春，积惊。青赤相半，惊积风热，主急惊风。青而紫淡，伸缩来去，主慢惊风。紫纹青纹或黑纹隐隐相杂，似出不出，主有慢脾风。凡手纹在初关者易治，过中关者难治，透未关者不治，三关直透大抵不治。然脉绞弯曲入里者，病虽重而证顺，犹可用力。若纹势如弓，反出外， 靠于指甲者，断不能生。三关纹如流珠，三五点相连，或形于面，或形于身，此危恶之甚者。  

***三关五色脉纹应病歌***  

小儿三岁内，虎口脉须参。  

男左女右手，食指别三关。  

无病纹难认，色隐淡红黄。  

色明应有患，青惊白是疳。  

紫色为风袭，红热挟伤寒。  

黑时中恶极，黄积主脾殃。  

青黑惊为慢，纹多气乱看。  

内钓纹侵掌，危亡入命关。  

三关指掌图一风关纹见易治，二气关纹见病重，三命关纹见难治。  

　r三关指掌图一　ps127a112.bmp　r初关纹见红赤为风热，青紫为惊积，黑紫主凶，上二关者危，上三关者必死。初关纹见隐隐，认之不明者主慢惊。  

　r三关指掌图二　ps127a113.bmp　r寅关纹见浅青色，便青腹痛。深青色主惊悸。青黑色主惊搐内钓。浅红色主内热，或吐泻不乳。红赤主惊热。深紫主烦躁惊哭。乱纹见主伤乳或吐泻。  

　r三关指掌图三　ps127a114.bmp　r红纹为热轻，青纹定是惊。紫纹为变重，黑色命归泉。黄色隐隐见，安宁无病延。有纹侵入掌，内吊病留连。凡透三关者，神仙应莫痊。  

　r三关指掌图四　ps127a115.bmp　r  

***入门歌***  

五指梢头冷，惊来不可安。  

若逢中指热，必定是伤寒。  

中指独自冷，麻豆证相参。  

男左女右手，分明仔细看。  

***小儿寿夭相法***  

小儿初生叫声连绵相属者，寿。声绝而复扬急者，不寿。啼声散，不成人。啼声深，不成人。脐小者不寿。通身软弱如无骨者，不寿。汗血者，多厄不寿。儿小便凝如脂膏者，不成人。常摇手足者不成人。儿头毛不周匝者不成人。儿生枕骨不成者，能言而死。凡掌骨不成者，能匍匐而死。膑骨不成者，能立而死。踵骨不成者，能倨而死。身不收者死。股间无生肉者死。鱼口者死。阴囊下白者死，赤者死。  

***小儿寿夭歌***  

身软阳痿头四破，脐小脐高肉不收。  

发稀色脆短声啼，遍体青筋俱不寿。  

尸踵膑骨若不成，能倨能行能立死。  

脐深色老性尊持，方是人家长命子。  

***小儿相眼神法***  

小儿病证或有畏，若太冲有脉，神气未脱，囟门未陷，看颜色三关未至黯点者，犹可着力。  

虽然，五脏六腑之精气上注于目，望而知之，当先以目中神气之全为验。若目中神气有者，必不死。目无神者必死。  

***五窍相通应证***  

心窍通于舌：心为脏，小肠为腑。心色赤，主夏三月。心味苦，心液汗，心主血，心声言，心气呵，有余笑，不足忧。《千金》云：心气实则笑不休，虚则悲不已。  

肝窍通两目：肝为脏，胆为腑。其色青，旺春三月，肝味酸，肝液浪，肝主筋，肝声泣。  

肝气嘘，有余怒，不足悲。《千金》：怒则实，悲则虚。  

脾窍通唇口：脾为脏，胃为腑，其色黄，旺四季月，脾味甘，脾液涎，脾主肌肉，脾声歌，脾气呼，有余腹满，不足少气。  

肺窍通鼻孔：肺为脏，大肠为腑。其色白，旺秋三月，肺味辛，肺液涕，内主气，外主皮毛。肺声哭，肺气哂，有余喘，不足叹息。  

肾窍通两耳：肾为脏，膀胱为腑。其色黑，旺冬三月，肾味咸，肾液唾，肾主骨，肾声呻，肾气吹，有余泻泄，不足则厥逆。  

***小儿得病之源***  

喜属心，大喜后乳食，则伤其心。钱氏曰：心主惊。惊是痫也。《素问》云：暴怒伤阴，暴喜伤阳。孙真人云：伤阴则泻，伤阳则惊。通真子云：喜后饮水，伤于三焦，多成喘急。  

***小儿得病之源***  

钱氏云：哭属肺，大哭后乳食则伤肺，肺气逆则作吐泻，肺与大肠为表里，故泻也。  

***小儿得病之源***  

《千金》云：饥人急食多成腹痛。《修真秘》云：饥食过多成结积聚。又云：食不欲急，急则伤脾。扁鹊云：急食久成痞块面黄。  

***小儿得病之源***  

《素问》云：饮多则肺布叶，是故气逆而上奔也。故能生痰疾。《仙经》云：饱后迎风，多成暴厥不醒，如中风之状也。  

***小儿得病之源***  

大惊后乳食则手少阴经受邪，多成心痛。《抱朴子》云：大惊乳食及饮水，气节不通，或吐逆翻胃。《百端经》曰：惊后饮水，则伤心舌，多成不语也。  

***小儿得病之源***  

仓公曰：小儿迎风饮乳，风冷入肺，则令咳嗽。《宝鉴》云：风冷伤于乳，令儿成呕吐，气冷腹膨。又经曰：形寒饮冷则伤肺，伤肺则咳嗽。肺主气，气伤则腹胀。  

***小儿得病之源***  

《修真诀》云：夜露下乳儿，冷乳入喉不散，多成呕逆。《宝鉴》云：天中喂乳，气逆停胸，皆成呕逆。  

***小儿得病之源***  

王氏云：正飧便乳，令儿口臭，牙中出血。通真子云：乳食并餐，令儿面黄口臭，又能生痰癖。  

***小儿得病之源***  

葛洪云：汗者心之液，正汗便乳，则伤其心，心伤则液散，液散则皮肤燥，成心疳壮热。  

***小儿得病之源***  

孙兆云：母食五辛，令儿龟胸。徐氏云：食热面便乳儿，久必成龟胸。食酸咸炙爆，乳儿成渴。  

《圣惠方》云：乳母恣食五辛炙爆浓味，停积乳儿，致儿脏腑生热，热则烦躁，生渴不止。又云：儿食酱肉，渴饮水浆，则成渴痢。  

***小儿得病之源***  

乳母醉卧当风乳儿，令儿失音。《抱朴子》云：乳母饮酒过度，当风取凉乳儿，风冷酒毒邪乳入喉，故令儿失音不语也。  

***小儿得病之源***  

嗽后饮乳，痰聚不散，气道不利，关膈不通，则成痰噎而惊喘。  

***小儿得病之源***  

孟氏云：悲喜未定便乳儿，必涎嗽引风。《宝鉴》云：悲喜未定，饮水则逆其气，气逆胜血，血随气行，多成吐血。  

***小儿得病之源***  

凡儿啼未定，便以乳塞其口乳之，令气不得消散，故结聚成瘿也。孟氏云：儿啼未定，肺窍开，即便乳儿，与气相逆，气凝结聚，多成瘰 瘿瘤也。  

***小儿无患歌***  

孩儿常体貌，情态貌殊然。  

鼻内干无涕，喉中绝响涎。  

头如青黛染，唇似点朱鲜。  

脸方花映竹，颊绽水浮莲。  

喜引方才笑，非时手不宣。  

纵哭无多哭，虽眠不久眠。  

意同波浪静，性若镜中天。  

此子俱安吉，何愁患再缠。  

***养子日用法***  

吃热吃软吃少则不病，吃冷吃硬多则多病。忍三分寒，吃七分饱，频操肚，少洗澡。  

歌曰：四时欲得小儿安，常要一分饥与寒。  

但愿人皆根据此法，自然诸病不相干。  

***养子十法***  

经云：背脊三椎下节之两旁是肺之俞也。若风寒伤于肺俞，使人毫毛毕直，皮肤闭而为病热，其证或咳嗽，或喘，或呕哕，或吐逆及胸满，憎寒壮热，皆肺经着寒而得之也，故要背暖。  

***养子十法***  

俗云：肚无热肚。肚者，胃也，为水谷之海。若冷则物不腐化，肠鸣腹痛，呕哕泄泻等疾生焉。经云：胃热而能消谷，必能饮食，故要肚暖。  

***养子十法***  

经曰：足为阳明胃经所司，寒从下起，故要足暖。  

***养子十法***  

经曰：头者，六阳之会，诸阳所凑也。头为髓之海，若大热则髓溢汗泄，或颅囟肿起，或头缝开解，或头疮目疾。俗云：头无凉头，故头宜凉。  

***养子十法***  

心属丙火，若外受客热，内接心火，则内外俱热也。其证轻则口干，舌燥，腮红面赤；重则啼叫惊跳，故心宜凉。  

***养子十法***  

小儿忽见非常之物，或见未识之人，或闻鸡鸣犬吠，忽见牛马等畜，或嬉戏惊骇，或忽闻大声，因而作搐者，缘心气乘虚而精神离散故也。当用补心益气药治之。如用镇心牛黄、朱砂、琥珀、金银、脑、麝、水银等药，则成慢惊风搐，以致腹胀足冷，不能疗也。  

***养子十法***  

经曰：脾为黄婆，胃为金公，主养五脏六腑。若脾胃全固，则津液通行，气血流畅，表里冲和，一身康健。盖脾胃属土而恶湿。小儿变蒸，上唇肿而头热，或上气身热，父母不晓，妄作伤寒伤食治之，或以解药出汗，或以通药宣泄，或以凉药镇心，或以帛汤振缴，致令冷热不调，内伤脾胃，搏于大肠，故粪便清色。久不已者，必吐，吐不已者作搐。搐作又言热则生风，转用凉药治之，愈觉败伤真气，渐不救者多矣。经云：脾土虚弱，肝木乘之，故筋挛而作搐，宜用补脾温胃畅气之药治之，庶可得其生也。  

***养子十法***  

小儿在胎之时，其母取凉过度，冷气入于胞胎之中，儿生之后，因悲啼未定，便与乳食，使气与食蓄结于中，久而不散，致伤脾胃。轻则呕奶粪青，重则腹中气鸣，气逆，涎潮流溢，以致难治。  

***养子十法***  

水银轻粉俱有毒，虽云下痰，性冷损心气。辰砂虽云镇坠，性寒损神。小儿服之易伤，每每被其误也多矣。  

***养子十法***  

小儿一周之内不可轻易频洗，肌肤脆嫩，腠理不密，洗之恐湿热之气郁蒸不散，变生赤游丹毒。片片如胭脂，身发壮热，若毒瓦斯入腹者死。又有因浴伤寒，咳嗽上气外感之疾，多由此也。  

***听声验病诀***  

《乐记》曰：凡音之起，由人心生也。人心之动，物使之然也。感于物而动，故形于声；声相应，故生变。盖人病蕴于内，声音显于外。乐声乱则五音不和，人声乱则五脏不和，所以听声音验人之疾病也。  

《素问》云：视喘息，听声音而知所苦。是故《周官》云：以五气五色五声视以生死。  

孙真人云：五脏不和，五声不顺，五色不定，必主病也。《三因方》云：观五脏有余不足，喉之于声，中之守也。中盛则气盛，中虚则气弱，故声如从室中言，气之湿也。言而微，终日乃复言，气之夺也。言语善恶，不避规疏，此神明之乱也。郑声音意不相续，阴阳失守也。故曰：得守者生，失守者死。  

***五脏虚实主病***  

钱氏曰：心主惊，实则叫哭发热，饮水而搐；虚则困卧悸动不安。心病多叫，手足动摇惊悸。心气热则心胸亦热，欲言不能，而有就凉之意，故合面卧，心热。视其睡，口中气温，或合面睡及上窜摇头切牙，皆心热也，导赤散主之。心实，则气上下涩，合卧，则气不通，故喜仰卧，则气得上下通也，泻心汤主之。  

肝主风，实则目直视，大叫呵欠，项急顿闷。虚则切牙多欠。气热则外生，气温则内生。  

肝热，手寻衣领及乱捻物。肝有风，目连扎不搐，得心热则搐。治肝泻青丸，治心导赤散。肝热甚，身反张直不搐，治与有风同。凡病或新或久，皆引肝风，风动而止于头，目连扎也。若热入目，牵其筋脉，两背俱紧，不能转视，故目直也。若得心热则搐。以其子母俱有实热，风火相抟故也。洁古曰：肝主谋，热则寻衣捻物，目连扎直视，不能转视，或极则身反强直折，皆风热也。目者肝之窍，肝属木，木性急，故如此也。  

脾主困，病则困睡泄泻，不思乳食。实则困睡身热饮水，虚则吐泻生风。  

肺主喘，实则闷乱喘促，有饮水者，有不饮水者。虚则哽气，长出气。肺热手掐眉目鼻面。  

肺盛复有风冷，胸满短气，气急喘嗽上气，当先散肺热，后散风冷。肺只伤寒则不胸满，肺虚热唇深红色，治之散虚热。脾肺怯，唇白色，当补。若闷乱虚烦，气粗喘促者，难治，肺虚损故也。脾肺病久则虚而唇枯。脾者肺之母也，母子皆虚，不能相营，故名曰怯。脾主唇，唇白泽者吉，白如枯骨者死。洁古曰：肺主气，燥则壮热饮水，喘闷鼻干燥，手扪眉面，泻白散主之。胸满短气，气急喘嗽上气，皆是肺气有余，复感风邪所伤，谓之微邪，先泻而后发散。  

肾主虚无实也。虚者由胎气不成，则神不足。目多白睛，颅囟开解，面色 白，此皆难养，不过八八之数。若恣欲多，不及四旬而亡。或谓因病而致肾虚者，非也。又肾气不足，则下窜，盖骨重惟欲坠下而缩身也。肾水，阴也。肾虚则畏明，宜补之。洁古曰：下窜者，肾水不足，两足热，不喜衣覆足。然此者脐以下皆肾之所主，缘心气下行于肾部也。此乃肾不足而心有余，宜地黄丸主之。  

***小儿诸病状***  

小儿惊哭，声沉不响者，是病重，医难得效。声浮者轻，调治便瘥。头皮干枯，筋脉紧急，唇外赤而内白，有疮痍而无津至者，兼惊而难痊，此为热之极矣。眼赤是肝积热，怕明，心肝有惊。牙疳，奶食之毒，吃食不消，是脾积冷。耳聋是肾之亏。胎癣是肺积风，潮热因惊而得。或悲或歌，是邪入脾。口疮肚胀，疳积气逆吐虫，胃与大肠积热。疟疾是脾之伤。开口睡是五脏毒盛。多哭是惊风入肺。爱吃泥土，脾脏生虫。夜多盗汗，是血虚有热。五心热是疳痨。 耳是肾经邪热。腹胀恶心，是脾胃之积。  

爱吃木炭，是肝脏生虫。吃茶叶，知为心脏。吃生米，须识脾宫。推之以理，度之以意，斯为医哲圆融。  

***小儿杂病歌***  

小儿杂病切须知，不问童儿与女儿。  

多睡只因肝是本，心中积热夜惊啼。  

叫呼冷汗因虫痛，寒热其中积在脾。  

脸赤口疮心肺壅，虚风搐搦四肢垂。  

冷滑伤脾或泻痢，如脓如血下无时。  

积多肚大多掀水，气喘腮黄不问医。  

眼重吐涎头摆急，莫教脉息慢微微。  

甚笑愚人偏问鬼，不求良药苦求师。  

***杂证病机诀***  

急惊风眼喜张，慢脾风眼喜闭。啼而不哭是烦，哭而不啼是燥。张口出舌是风，瞑目似睡不思乳食是虚。腹痛盈盈是气壅，翻身伏卧是脾疾。换手长挥，闻言即哭是实。清涕流出肺经受寒，摇头硬颈三焦壅热。鱼目定睛夜死，面青唇黑昼亡。  

***杂病不治歌***  

吐泻生风眼上膜，风在眼中抓不着。  

急惊过了喘无休，慢惊过了皮肤薄。  

盘肠过了心中孤，嗽吐呕逆心凹恶。  

伤寒赤脉青相交，结热面黑皮毛落。  

痘子入腹眼不开，热泻出取口干恶。  

锁口腰低唇黑青，积痢脾毒唇卷缩。  

此病因惊无有积，岂有神仙留妙药。  

***小儿轻易服药戒***  

罗谦甫案，一小儿五月间，因食冷粉，腹中作痛，遂于市药铺中赎得神芎丸服，脐腹渐加冷痛，时发时止，逾七八年不已。因思古人云：寒者热之，治寒以热，良医不能废其绳墨，而更其道也。据所伤之物，寒也，所攻之药亦寒也。重寒伤胃，其为冷病可知矣。凡人之脾胃，喜温而恶冷，况小儿血气尚弱，不任其寒，故阳气潜伏，寒毒留连，久而不除也。治病必先其本，当用和中养气之药，以救前失，服之月余方愈。呜呼！康子具药，孔子曰：未达，不敢尝。此保生之重者也。奈何常拱默而令切脉，以谓能知病否。且脉者，人之血气，附行经络之间。热胜则脉疾，寒胜则脉迟，实则有力，虚则无力。至于所伤何物，岂能别其形象乎？医者不可不审其病源。且此子之父，不以病源告医，而求药于市肆，以致七年之病，皆昧此理也。孙真人云：未诊先问，最为有准。东坡云：只图愈疾，不欲困医。二公之言有功于世大矣。  

***小儿不宜服凉药***  

足胫冷，腹虚胀，粪色青，吐乳食，眼珠青，面青白，脉沉微，此皆寒症，不宜凉药。  

***小儿不宜服热药***  

足胫热，两腮红，大便秘，小便赤，渴不止，上气急，脉紧数，此皆热候，不宜热药。  

***用药活法***  

用药之法，不可僻执古方，当因证轻重加减药味，冷热玄微，务合其理，切忌妄施误投丸散，顷刻伤残性命，天理不容。为医者可不自慎？如雄黄、牙硝、石英、硼砂、丹砂之类，不可火煎，川乌、附子、郁金、南星、半夏不可生用，务须精细根据法修制，斯药无不获效矣。  

***服药则例***  

病在胸膈上者，先食而后服药。病在心腹以下者，先服药而后食。病在四肢血脉者，宜空心而在旦。病在骨髓者，宜饱满而在夜。病在表者，不以时候。  

***金银薄荷之误***  

古方所载金银薄荷为汤，使后之医士，遂以薄荷外加以金银耳环同煎，殊欠明理。夫环为女人常带之物，垢腻浸渍，用以煎煮，其味杂乎药内，大非所宜。昔何澄论金银薄荷，即金钱薄荷是也。今之家园薄荷叶小者如金钱，考其名曰金钱薄荷，此理甚明，非所谓再加金银同煎。大概钱字与银字相近，故讹以传讹，是亦鱼鲁亥豕之类是也。  

***姜枣***  

姜味辛微温，无毒。生者发散寒邪，炮者守中和胃。枣味甘平无毒，滋补脾胃，调和百药，去核煎。不去核者，令人烦闷。  

***小儿鸡医于大人***  

夫医之道，诚为难矣。故治小儿为尤难。孙真人云：能医十男子，莫医一妇人。何也？男子者，荣卫气壮，妇人血脉相冲兼产，又难为治。《千金》云：妇人之病比男子十倍难疗。又云：能医十妇人，莫医一小儿。何也？妇人可以问病，血气尚全，小儿言语不能，精神未备，切脉难凭，故曰难。  

***小儿十五候死证***  

眼上赤脉，下贯瞳人。顶门突起，兼及作坑。鼻孔黑燥，肚大青筋。目多直视，睹不转睛。  

指甲青黑，忽作鸦声。舒舌退场门，啮齿咬人。鱼口气急，啼不出声。蛔虫既出，必是死形。  

用药速救，十无一生。  

***五脏克绝***  

心病目黑，肾克心，壬癸日绝。肝病皮黑肺克肝，庚辛日绝。脾病唇青，肝克脾，甲乙日绝。  

肺病颊肿目赤，心克肺，丙丁日绝。肾病面肿唇黄，土克肾，戊己日绝。  

***胎热证第一***  

巢氏曰：小儿在胎，母食热毒之物，或热药，令儿生下体热面赤，眼闭口热，痰盛喘急，大便不通，小便赤涩。多因胎中受热，或因误服温剂，致令热蓄于内，蒸胎气，固有此证。  

若久而不治，则鹅口重舌，紫赤丹瘤，急惊风搐，皆由此而生也。  

***胎热证第一***  

小儿初生有胎热证者，宜先以木通散煎与母服，使通于乳，令儿饮之，通心气解烦热，不可求速效。乳母服药，渐次解热，百无一失。若以凉药攻之，必致呕吐也，变生大患。乳母仍忌辛辣酒面浓味，庶易得安。  

***胎热证第一***  

木通汤 治小儿胎热，诸热肠腑闭涩，疮毒丹斑，母子同服。  

木通 豆（各五钱） 大黄 赤茯苓 甘草（各三钱） 瞿麦 滑石 山栀子 车前 黄芩（各一钱）上水盏半，灯心十茎，薄荷五叶同煎。  

酿乳法乳母服之。  

猪苓 泽泻 赤茯苓 天花粉 茵陈 生甘草 生地黄 山栀（等分）上咀每服六钱，水煎，食后乳母捏去宿乳，却服此药。  

甘豆汤 治小儿胎热。  

甘草（一钱） 黑豆（二钱） 淡竹叶（十片）上咀水一钟，灯心七茎煎，不拘时服。  

四圣散 治小儿胎受热毒，生下两目不开。  

灯心 黄连 秦皮 木贼上水一钟，枣子一枚煎，澄清去渣，无时洗，两目自开，后服地黄膏。  

地黄膏 治胎热。  

山栀子 绿豆粉（各两半） 粉草（六钱）上为末，用生地黄捣杵两半，和好蜜一两半，以薄瓦器盛，在铜铫内煮成膏如稀糊，候冷后分入前药末，同在乳钵内再研匀，和丸芡实大，每以半丸麦门冬汤化服。  

***胎寒证第二***  

小儿初生百日内，觉口冷腹痛，身起寒粟，时发战栗，曲足握拳，昼夜啼哭不已，或口禁不开，名曰胎寒。其证在胎时，母因腹痛而致寒。经云：胎寒多腹痛，亦有产妇喜啖生冷，或胎前外感风寒暑湿，治以凉药，内伤胎气，则生后昏昏多睡，间 乳泻白。若不早治，多成慢惊。  

***胎寒证第二***  

胎寒证必对证施药，如腹痛身冷，啼哭不宁者，以当归散定其痛。如气息不顺者，以匀气散调其气。不乳者，以白术散养其胃气，白芍汤去其寒湿，乳母更宜忌口。  

***胎寒证第二***  

当归散 治小儿胎中受寒，面色青白腹痛，啼哭不宁。  

当归 官桂 川芎 白姜（炮） 香附子 木香 甘草（各等分）上为末，每服一字，以乳汁调下，日二服，看大小加减服之。  

匀气散 治小儿胎寒，咳嗽气喘腹胀。  

桔梗 陈皮（一钱） 砂仁 茴香（各五分） 白姜（二分半） 粉草（四分）上为细末，每服一字，空心沸汤调。  

参苓白术散 治小儿脾胃虚寒泻泄，不思乳食。（方见泻泄门。）白芍药汤 治胎腹痛，乳母同服。  

白芍药（炒） 泽泻（各一钱） 炙草 薄荷（各二分）上水煎，加姜三片、钩藤一钱。如乳母服宜大剂。  

***胎肥证第三***  

小儿生下肌肉浓，遍身红如血色。盈月以后，渐渐肌瘦，目白睛红花色。五心热，大便难，时时吐涎者是也。当用浴体法主之。  

浴体法天麻末（二钱） 全蝎 朱砂（各五分） 乌蛇肉（酒浸） 白矾（各三钱） 青黛（二钱）麝香（一字）上同研匀，用水三碗入药三钱，桃枝一握，并药五七枝同煎，至十沸，温浴之，勿浴背。  

***胎怯证第四***  

小儿生下面色无精光，肌肉薄，大便白水，身无血色，时时哽气多哕，目无精彩，当如前法浴体。  

***胎惊候第五***  

巢氏曰：小儿在胎，因母惊悸有所触扑，惊气入胎，子乘母气，降生之后，其儿精神不爽，颜色虚白。初则温温有热，其后颊赤多惊。物动则恐，声响则悸。印堂青色，壮热 乳，睡中多惊，手足微掣，久则成痫。受惊之轻者，青龙汤、全蝎饼、至圣保命丹。重者用夺命丹治之。钱氏曰：小儿壮热吐乳，心神不宁，手足抽掣，身体强直，眼目反张，则是胎惊风证。  

***胎惊候第五***  

小儿胎惊，视其眉间气色，赤而鲜碧者可治，若黯青黑者不可治。虎口指纹曲入里者可治，交出外者不治。  

先宜解表风邪，利惊化痰，调气贴囟，甚则以朱银丸利之。凡初生婴儿难以用药，如遇此候，急取猪乳细研牛黄、麝香，各少许，调末入口中，则愈矣。  

***胎惊候第五***  

青龙丸 治小儿胎热，化痰镇惊。  

人参 天麻 茯神 白附子（炮） 牛胆南星（烙。各一两） 甘草（炙，钱半） 青黛（一钱）朱砂（水飞，半钱） 麝香（一钱）上为细末，炼蜜为丸，如梧桐子大，用钩藤、皂荚子煎汤研化，不拘时服。  

参蝎散 治小儿胎惊，定心神。  

天浆子 天竺黄 人参 朱砂 全蝎 天麻 蝉蜕 麝香（少许）上为末，炼蜜为丸，如梧桐子大，每服一丸，金银汤下。  

猪乳膏 治小儿诸惊胎痫。  

全蝎（一个，焙） 琥珀 朱砂（少许）上为末，每服一字，麦门冬煎汤调下。  

独活汤 治胎惊，发散风邪。  

羌活 独活（各一分） 槟榔 天麻 麻黄（去节） 甘草（各半分）上锉散，每服半钱煎服，于内加南星末，蜜调下，可贴囟用。  

***胎黄候第六***  

巢氏曰：小儿在胎受母热毒，生下遍身面目俱壮热，大便秘，小便黄色，多啼不乳。  

《千金》论云：小儿生下，遍身面目皆黄如金色，身上壮热，大便不通，小便浊赤，不思乳食，啼叫不止，此胎黄之候也。皆因母受热而传于胎也。有此证者，乳母服地黄汤。  

***胎黄候第六***  

胎黄胎疸证，母子俱宜服地黄汤及地黄饮子。小儿百日内及半周，不因病后身微黄者，胃热也。若自生而身黄者，胎疸也。经云：诸疸皆热，色深黄者是也，犀角散主之。若淡黄兼白者，胃怯也，白术散主之。（方见泻门。）  

***胎黄候第六***  

地黄汤生地 赤芍药 天花粉 赤茯苓 川芎 当归 猪苓 泽泻 甘草 茵陈（各等分）上锉，用水煎，食前服。  

生地黄饮子 治小儿生下满身面目俱黄，状如金色，面赤身热，眼闭不开，大便不通，小便如栀汁，满身生疮。  

生地黄 赤芍药（各一钱） 羌活 当归 甘草（一钱）上为极细末，用灯心煎汤，食前服。  

犀角散 治小儿胎热，一身尽黄。  

犀角 茵陈 栝蒌根 升麻（煨） 甘草 龙胆草 生地黄 寒水石（ ，等分）上咀，用水煎，不拘时服。  

***脐风候第七***  

小儿生后有脐风证者，多因断脐带后为风湿所伤而成也。风入脐者，令脐肿腹胀，口撮多啼，不能乳饮，谓之脐风。若入经络，多变为痫，当作痫证治之。  

脐风致于四肢柔直，日夜多啼，不能吮乳，甚则发为风搐。若脐边青黑，撮口不开，是为内搐，不治。爪甲黑者则死。  

***脐风候第七***  

王氏曰：热在胸膛，伸缩拿气，亦令脐肿，宜千金龙胆汤主之。  

***脐风候第七***  

控痰饮 治脐风宜先用此吐风痰，次用益脾散和脾，又用辰砂膏利惊即愈。或手足挛拳，噤口不开，不治。  

蝎梢 铜青（各五分） 朱砂（一钱） 腻粉（一字） 麝香（少许）上为末，每服一字，腊茶清调下先吐风痰，然后和胃，或有甘草方吐痰，随轻重用。  

宣风散 治小儿初生因断脐后，外伤风湿，唇青不乳，多喘撮口。  

全蝎（二十一个，头足全去毒，用无灰酒炙涂为末用） 麝香（一字，另研）上为极细末，用半字金银煎汤或麦门冬、汤调化，食远服。  

防风散 治小儿脐风。  

防风 羌活 白芷 当归 黄 甘草（各五分）上为细末，少许灯心汤调服。  

***撮口候第八***  

《圣惠》论小儿撮口皆由在母胎中挟于风热，儿生之后，气血未调，洗浴当风而成。此疾若口吐白沫，四肢觉冷，必难用药也。小儿患诸风疾，传入恶候，至于撮口，病致危急。凡有脐风撮口，胎风撮口，锁肛撮口，钓肠撮口，卵疝撮口，应病悉入成风，风入心脾，俱能撮口。夫患在撮口者，皆由结郁于中，干及肠胃，闭不得通，气不能化，腹中满胀，肚下青筋，撮口不乳，证候甚急，若不速与利下，无可救疗。若将撮口以为常，少缓之，则毙矣。  

***撮口候第八***  

撮口最为急候，治法贵乎疏利，以辰砂膏利之而愈，一腊之内见之尤甚。  

***撮口候第八***  

辰砂僵蚕散 治初生撮口。  

辰砂（水飞，五分） 僵蚕（直的，去绿嘴炒，一钱） 蛇蜕（炒，一钱） 麝香（研，半分）上为细末少许，用蜜调，敷唇口。  

龙胆汤 治婴孩月内胎惊气盛发热，脐风撮口。  

龙胆草 钩藤 柴胡 黄芩（炒） 桔梗 赤芍药（炒） 茯苓（各五分） 甘草（炙，五分）蜣螂（二枚，去翅足炙） 大黄（一两，湿纸包火煨）上为极细末，用枣去核煎或加防风、麦门冬煎汤调服。  

撮风散 治小儿撮口。  

赤脚蜈蚣（半条，炙） 钩藤（一分） 朱砂 全蝎梢（各一钱） 麝香（一字）上为末，每服一字，竹沥调下。  

***口噤候第九***  

《巢氏病源》云：小儿在胎母吃热物，热入脏腑，儿生之后热毒结聚，满口舌上其形如粟，令儿不能开口，名曰口噤。  

《圣惠方》云：初生儿须防三病，一曰口噤，二曰撮口，三曰脐风，皆是急病。就中噤口尤甚，若过一腊，方免此病。但看牙关紧急，不能吃奶，啼声渐小，口吐涎沫，便是此证。急看儿上 有白点子，先以指甲刮去，次后服药。  

***口噤候第九***  

治口噤噤风之证，看儿上 有点子，以指甲轻轻割破，次服定命散，辰砂全蝎散之类。  

如口噤不开诸药不效者，生南星研为极细末，龙脑少许合和，用指蘸生姜汁于大牙根上擦之，立开。凡脐风撮口噤口等风，数证虽异，受病之源一同。大抵里气郁结，壅闭不通，并宜服淡豆豉汁，取下胎毒。《千金方》云：小儿气高，若有微热，即须下之，若不时下，则成大患，难为疗矣。紫霜九量与之。  

***口噤候第九***  

定命散 治小儿初生，口噤不乳。  

蝉蜕（二十枚，去嘴足） 全蝎（十个，去毒）上为极细末，入轻粉少许和研，用乳汁调化服。  

辰砂全蝎散 治小儿初生口噤。  

辰砂（飞，半钱） 全蝎（去毒炙，二十枚） 硼砂 龙脑 麝香（各一字）上为极细末，用乳母唾调，涂口唇里及牙齿上，或用猪乳少许调入口内。  

蜘蛛方 治小儿口噤不开，不能吮乳。  

蜘蛛（一枚，去足及口，炙令焦细研，用猪乳一合和为三服，徐徐灌之，神妙。入麝香少许治牙疳，极妙）蜈蚣方 治同前。  

蜈蚣（一条去足，炙令焦，为末，麝香少许，以猪乳和之。盖猪乳能独主小儿口噤不开之证）  

***锁肛证第十***  

小儿由胎中受热，热毒壅盛，结于肛门，闭而不通，无复滋润，所以有锁肛之候至。  

若第三日不通，急令妇人以温水漱口，吸咂儿前后心，并脐下手足心共七处，凡四五次。仍以轻粉半钱，蜜少许，温水化开，时时将少许服之，以通为度。如便不通，即是肛门内合，当以物透而通之，金簪为上，玉簪次之，须探入二寸许，以苏合香丸纳入孔中，粪出为快也。若肚胀膨胀不能乳食，作呻吟声，至于一七，难可望其有生也。  

***锁肛证第十***  

苏合香丸 治小儿锁肛，大便不通。（方见惊风门。）猪胆煎 治法导入小儿肛门。  

猪胆（一枚，以竹管一个，插入胆内，以丝线密上扎定，以竹管插入肛门，方逼胆汁入，即通  

***脐突候第十一***  

脐为儿之根蒂，胎气固则形体壮，脐深则根命长。受气乖违形痿脐突。凡儿断脐，利益渐长渐深，吻乳调和愈实，是血脉之相顺，致形体之相资。初生之儿，有在胃及胸膛，则频频伸引，呃呃作声，努胀其气，抑入根本之中，所以脐突肿赤，虚大可畏。无识之人将谓断脐不利而使然者，则非也。断脐不盈，亦一腊之内随其根蒂自腐。实者深之，弱者浅之。深浅之理，以其禀赋得之。良由胎中母多惊热，宜与散热之药，其脐归本，不必以毒药敷之，恐毒伤入为害。  

***脐突候第十一***  

山栀五苓散 治小儿脐突。  

栀子仁（炒） 白术（炒） 白茯苓 猪苓 泽泻（各一钱） 官桂（五分）上为极细末，每服一钱或五分，用蜜汤，灯心汤调下。  

二豆汤 治前证。  

赤小豆 豆豉 天南星（制） 白蔹（各一钱）上为细末，每用半钱，用芭蕉自然汁调敷脐四傍，一日一次，二日二次，若得小腑下白即安。  

***眼闭候第十二***  

小儿初生，眼闭不开者，由产母食热毒之物致成斯疾。治法当以熊胆少许，蒸水洗眼上，一日七八次。如三日不开，用生地黄汤服，仍洗乳头，须要山茵陈汤以开眼。  

***眼闭候第十二***  

生地黄汤 治儿初生眼不开。  

干生地黄 赤芍药 川芎 当归 栝蒌根 甘草（各一钱）上为末少许，抹儿口中，灯心煎汤，调抹入口中，连服效。  

山茵陈汤酿乳。  

山茵陈 泽泻（各三钱） 栝蒌根 猪苓 甘草（生） 生地黄（各一钱半）上为咀，水煎，食后服，初服二服且捏去宿乳，第三服后却令儿吃乳，若产母自乳亦可服。  

***惊风门第十三***  

惊风总论阎孝忠曰：小儿急慢惊风，古无之，惟曰阴阳滴而已。所谓急慢者，后世名之耳。正如赤白痢疾之类是也。《直指方》云：急者属阳，阳盛而阴亏；慢者属阴，阳亏而阴盛。阳动而躁疾，阴静而迟缓。其始也，皆因脏腑虚而得之。虚能发热，热则生风，是以风生于肝，痰生于脾，惊出于心，热出于肺，而心亦主热，惊风痰热合为四证，四证已具，八候生焉。  

凡扎眼摇头，张口出舌，唇青脸赤，面青眼青泻青，太阳发际印堂青筋，三关虎口脉纹红紫或青者皆惊风也。大抵热论虚实，证别逆顺，治有先后。盖实热为急惊，虚热为慢惊。慢惊本无热，所以发热者，虚使然耳。急惊属阳，用药以凉；慢惊属阴，用药以温。其不可以阴阳无别，故曰热论虚实者此也。男搐左视左，女搐右视右。男眼上窜，女眼下窜。男握拇指出外，女握拇指入里。男引手挽，左直右曲，女引手挽，右直左曲，皆为之顺，反之则逆。亦有先搐左，而双搐者。但搐顺则无声，搐逆则有声。其指纹情势挛入里者顺，出外者逆，出入相半者难痊，故曰证别逆顺者此也。凡热盛生惊，惊盛生风，风盛发搐。治搐先于截风，治风先于利惊，治惊先欲豁痰，治痰先于解热。其若四证俱有，又当兼施并理，一或有遗，必生他证，故曰治有先后者，此也。纲领如此，若析急慢惊风而言之，则暴烈为急惊，沉重为慢惊，而慢脾则又重而深矣。  

急惊变为慢惊之因急惊变为慢惊者，因壮热，精神恍惚发惊搐。医以吐下药太过，多以凉惊药不愈。《荏苒经》曰：脾虚不实，昏睡露睛，涎鸟气粗，肢冷时疼，时作螈 ，此急惊变成慢惊也。  

慢惊变为急惊之因慢惊变为急惊者，因伤乳食，或吐或泻，时作螈 。医以温热药太过，以慢惊药不愈。体热涎盛，面红目赤，大便不通，小便赤沥，舌白唇红，急发惊搐。此慢惊变成急惊也。  

惊有四证八候四证者，惊风痰热是也。八候者，搐搦掣颤反引窜视是也。搐者，两手伸缩。搦者，十指开合。掣者，势如相扑。颤者，头偏不正。反者，身仰向后。引者，臂若开弓。窜者，目直似怒。视者，睛露不活。四证已备，八候生焉。四证既无，八候安有？专是药者，可不究心及此？脉病证治，明有条类。大抵婴孩得疾，贵乎早治，若初觉受惊，伤风发热，便与疏解，何患之有？传变之异，所谓闯门之盗，不可以固留；逆流之水，不可以顺决。此有疾在谨其初之意也。  

***惊风门第十三***  

《脉诀启蒙》云：小儿脉促急为虚惊。《直指》云：浮数洪紧为急惊。沉迟散缓为慢惊。  

虎口脉纹青紫为惊风。红者风热轻。赤者风热盛。紫者惊热，青者惊积。青而淡紫，伸缩来去，主慢惊。青紫相半，惊积风热俱有，主急惊风。紫丝青丝或黑丝隐隐相杂，似出而不出，主慢脾风。情势弯入里者顺，出外者逆。  

***惊风门第十三***  

惊风痰热四证用药法小儿有热，热盛生痰，痰盛生惊，惊盛生风，风盛生搐，搐盛则牙关急，急甚反张上窜。  

痰涎壅，牙关紧。风热极闭经络，即作搐搦涎壅。胃口闷乱，不醒，才入中脘。手足拳挛，是诸关窍不通，百脉凝滞。有退热而愈者，有治痰而愈者，有治惊而愈者，有通关而愈者，皆是根据证用药，不可不究竟其所以受病。凡病在热，不可妄治痰；病在惊，不可妄治风；病在痰，不可妄治惊；病在风，不可妄治搐。治法病在惊，惊由痰热得者，只可退热化痰，其惊自止。  

病在风，风由惊作，只可利惊化痰，其风自散。病在痰，涎急，须退热化痰。若还有搐，须用截风散惊。此为活泼之治也。  

治惊当分三因钱氏曰：小儿惊搐，因伤风后得之，口中气出热，呵欠烦闷，手足动摇，当发散，大青膏主之。小儿本怯，多此病也。因伤食后得之，身体温，多睡或吐，不思乳食而发搐，当先定搐，搐退，白饼子下之，后与安神丸主之。惟疮疹能发搐，风火相争故也。治当泻心肝补母也。《类萃》治小儿因伤风而得惊搐者，同大人伤风寒之类，当辨有汗无汗，阴阳二证，用大青膏、仲景小续命之类开发则愈。伤食发搐，谓不因他证，忽然而搐，此因饮食过度，致损脾胃，故见多睡，或吐，不思乳食，脾胃既虚，引肝风，则发搐。当先定其搐，加羌活、防风煎下泻青丸，后用白饼子下其食，渐渐用调中丸，异功散养其气。或因斑疹而得搐者，盖疹为脾虚所生，脾虚而肝旺乘之，木来胜土，热气相击，动于心神，心喜为热，神气不安故也。斑为心所生，心主热，热则生风，风属于肝，二脏相搏，故发搐也。宜泻肝补其母，导赤散、地黄丸主之。  

丹溪治惊风大法小儿惊风有二，急惊属痰热，宜凉泻。一云用降火下痰丸，养血药作汤下之。慢惊属脾虚所主，多死，宜用温补，一云当义脾。世以一药通治二惊，此甚妄也。急惊风，热口疮，手心伏热，痰嗽痰喘，并用涌法，重则用瓜蒂散，轻则用赤小豆、苦参末，须用酸 汁调服之。  

候小定用通圣散，蜜丸服之，间以桑树上桑牛阴干为末调服，以平其风。又以北薄荷叶、寒水石各一两，青黛、白僵蚕、辰砂各一钱，全蝎二枚，猪牙皂角、槐角各五分为末，灯心汤和乳汁灌之。角弓反张，目直视，因惊而致，宜南星、半夏入姜汁、竹沥灌之，更灸印堂。频吐泻者，将成慢惊，用钱氏白术散加山药、扁豆、炒肉豆蔻、面包煨，各一钱，入姜一片煎服。若慢惊已作，加细辛、天麻各一钱，全蝎三个去梢，白附子八分面煨。惊而泻，用参、苓、芍药酒炒白术，姜煎。夏月加姜黄连、生甘草服之。  

惊风候各有所属小儿非时钓上眼睛是肝风惊。白日无时喜笑，惊风在心。梦中五指捻动，惊风在筋。  

畏人恐怖，惊在脾。梦中非时手足抽动，惊风在肝心二脏。面色赤非时作黑，惊在肾。无时咬人，惊风在骨。非时手足 人，惊在三焦。梦中吐舌，惊在心。睡时喉中响拽，惊在肺并胃脘。  

面色青白无时发热战，惊在脾。无时面上黑色恶叫，惊在肾。治惊大法有方，用药有序，急以退热疏风，下痰定搐开关。当下便不可用巴豆、硝粉、脑、麝、牛黄大寒之剂下之，大黄可也，恐伤真气元阳也。小儿易虚易实，用温凉之剂无过与不及。要问前医曾经解利不曾，又不知真假逆顺，伤寒伤风，麻痘食积，变蒸热急亦致发搐，假搐是也，各有见证可验。牙关不紧，若无痰潮，见其惊风，便言热则生风，便与脑、麝、巴、霜、牛黄、轻粉，大寒毒剂截风峻取下痰，以致脾胃虚损，以传慢候夭伤者多矣。凡百病不可损其胃气，医者慎之。曾经下后，诸病犹存，不得再下。有惊散惊，有热退热，有痰利痰，壅实则去壅实。热退则不生痰，惊散则不生风。  

壅实去，气自平，病何由作？钱氏曰温惊丸，凉惊丸，利惊丸，何也？虚则温之，实则利之，热则凉之。  

通惊开关杨氏曰：惊风搐搦，关窍不通，皆由痰塞中脘，留滞百节所致。痰之潮塞者，气实使之。治风痰，当用半夏、南星、全蝎、僵蚕，亦当用苏合香丸，同青州白丸子，同薄荷煎汤调入生姜汁灌服，盖使气下则痰下，痰下则关窍自通，若搐鼻不嚏者，不治。  

惊风不能治证急惊眼睛翻转，口中出血，两足摆跳，肚腹搐动，或神缓而摸体寻衣，或证笃而神昏气促，喷药不下，通关不嚏，心烦忽叫者，不治。慢惊四肢厥冷，吐泻咳嗽，面黯神惨，鸦声胃痛，两胁动气，口生白疮，发直摇头，眼青不转，涎鸣喘嗌，头软，大小便不禁，手足一边牵引者，皆为不治。慢脾身冷粘汗，直卧如尸，喘嗽头软，背曲口禁摇头，痰如拽锯，面无润泽，唇促气粗者，不治。  

***惊风门第十三***  

通治惊风诸剂通关剂 治小儿惊风搐搦，关窍不通。  

南星（炮，一钱） 猪牙皂角（二锭，烧存性） 僵蚕（炒，一钱） 麝香（一字）赤脚蜈蚣（一条，炙）上为细末，以指点姜汁，蘸药少许擦牙，或用物引滴入药两三点，涎自出，口自开。  

喷惊散 治小儿一切惊风，不省人事，牙关紧者，吹鼻立醒。  

半夏（一钱） 猪牙皂角（半钱）上为末，用一豆许，用管子吹入鼻，立醒。  

青州白丸子 治一切惊风，风痰壅盛。  

半夏（泡，七次） 川乌（去皮脐，半两） 南星（三两） 白附子（半两）上捣罗为末，以生绢袋盛，用井花水摆，浮出者，更以手擦，令出。如有渣，更研，再入绢袋摆尽为度，放瓷盆中晒，夜露至晓，弃水，别用井花水搅，又晒至来日早，再换新水搅，如此三次。春五日，夏三日，秋七日，冬十日，去水晒干，候如玉片，碎研，以糯米粉煎粥，丸如绿豆大。初服五丸，加至十丸，生姜汤下，不拘时。  

苏合香丸 治小儿一切惊证，用此开关利窍。  

苏合香油（入安息油内，各一两） 安息香（别为末，无灰酒一升，熬成膏） 薰陆香（别研，一两） 青木香 白檀香 沉香 丁香 麝香 白术 乌犀屑 朱砂（研水飞） 诃梨勒（煨去皮）香附子（炒） 荜茇（各二两） 龙脑（五钱）上为末，炼蜜丸，梧桐子大，每服一丸，姜汤化下。  

镇惊丸小儿急慢痰壅，手足抽掣，口眼 斜，烦躁生嗔，精神昏闷，常服宁心镇惊，疏风顺气俱用。  

人参 甘草（半生半炙） 茯神 僵蚕（去嘴炒） 枳壳（麸炒。各五钱） 白附子（炮）胆南星（炒） 茯苓 硼砂 牙硝 朱砂（飞。各钱半） 全蝎（去尾十个） 麝香（一字）上为细末，糯米糊丸，芡实大，姜汤或麦门冬汤化下。  

消惊丸 治小儿惊风，镇心利痰解热。  

人参 天麻 茯苓 朱砂（水飞） 全蝎（去毒炒） 僵蚕（去嘴炒） 羚羊角（镑）犀角 天南星（牛胆制，四钱） 麝香（一字）上为极细末，炼蜜丸，如芡实大，用菖蒲煎汤研化，食后服。  

牛黄清心丸 治小儿四证八候，去风痰，散惊热。  

南星 半夏 白附子 川乌（炮。各一两） 川郁金（五钱）上五味作粗未，用腊月黄牛胆三个，取汁和药入胆内，扎定县当风处三月取出，入添马牙硝、朱砂、雄黄、硼砂一钱，脑麝少许。如胆药一两，硝砂四味各一钱，稀面糊丸，黍米大，薄荷汤送，一岁十丸。  

大牛黄清心丸 治小儿诸风，狂乱惊痫，痰涎壅塞，精神昏 。  

牛黄 羚羊角（镑。各一钱） 芍药（炒） 防风 白术 麦门冬 黄芩（炒。各钱半）当归（半钱） 人参 蒲黄（炒） 神曲（炒。各钱半）犀角（镑，一钱） 山药（炒，七钱） 肉桂（一钱） 白蔹（七钱） 甘草 雄黄（水飞，八分）龙脑（半钱） 干姜（炮七分） 茯苓 川芎（炒，钱半） 桔梗 杏仁（去皮尖面炒，去面研成膏）柴胡（炒。各一钱三分半） 麝香（一字） 阿胶（炒成珠，一钱半） 枣（去核，十个，研成膏）大黑豆（炒，一钱半）上为细末，炼蜜丸，芡实大，竹叶煎汤研化服。  

抱龙丸抱者，保也。龙者，肝也。肝应东方青龙木，木生火，谓生我者，父母也。肝为母，心为子，母安则子安，况心藏神，肝藏魂，神魂既定，惊从何生？故曰抱龙丸。理小儿诸惊，四时感冒，瘟疫邪热，烦躁不宁，痰嗽气急，疮疹欲出，发搐并宜用此。常服驱风化痰，解镇心热，和脾胃，益精神，镇虚惊恐怖谵语。  

人参 天竺黄 琥珀 檀香 茯苓（各一两五钱） 甘草（炙，三两） 枳壳（炒） 枳实（炒）辰砂（飞，五两） 山药（炒，一斤） 牛胆南星（炒，一两） 金箔（一百片）上为极细末，随手新汲水和匀，如芡实大，阴干。治法：用葱白煎汤，或薄荷汤，痰壅咳甚，生姜汤，痘疹疮见形，有惊，白汤下。心悸不安，灯心汤入珍珠末一分和匀，不拘时服。  

定志丸 治小儿惊风已退，神志未定，以此调之。  

琥珀 茯神 人参 远志（姜制焙） 白附子 天麻 麦门冬 酸枣仁 甘草（炙，等分为末）上炼蜜丸，皂角子大，朱砂为衣。每服一丸，薄荷汤调下。  

龙虎寿生丹 治小儿急慢惊风诸证。  

全蝎（去毒炒，十四个） 天麻（煨，二钱） 僵蚕（去嘴炒） 辰砂（水飞） 胆南星 白附子（炮）白花蛇肉（酒浸去骨。各一钱） 防风（二钱） 代赭石（醋 ，七次） 铁华粉（各半钱）龙脑（一字） 麝香（一字）上为细末，炼蜜为丸，如芡实子大，金箔为衣。用薄荷煎汤研化，不拘时服。  

***急惊风候第十四***  

小儿急惊者，本因热生于心，身热面赤，引饮，口中气热，大小便黄赤，剧则搐也。  

盖热甚则生风，风属肝，此阳盛阴虚也。以利惊丸主之，除其痰热，不可与巴豆及温药，大下之，恐搐止虚热不消也。热痰客于心胃，或因闻大声非当则动而惊矣，搐过后则又如故，此无阴也。若热极，虽不因闻声及惊，亦自发搐。  

急惊证上窜，反张搐搦，口流痰涎，壮热并有之，其或有亲左视右者，有僵，（僵，仰也，属阳。）有仆，（仆，覆也，属阴。）拳握指有里有外。医分男女，定阴阳顺逆之理。有左右引搐连及脚手，身体颤动，初则搐搦俱作，久而搐住只搦，有急有缓，但只肩动。又螈 ，螈 者，候之轻也，搐则盛也，搦又重也，反张牙关紧急，喉中有涎，即是惊风候。如牙关不紧，口无痰涎，只反张搐搦上窜者，未可便作惊风。盖夹惊夹食，伤寒豆疹或三焦蕴热，五脏不宣，流入经络，热在筋脉，亦作搐溺。钱氏搐搦有真假急惊，量其分数，约热之轻重而利之。  

***急惊风候第十四***  

浮数洪紧为急惊。虎口脉纹青紫相半，惊风积聚俱有，主急惊。  

***急惊风候第十四***  

洁古云：急惊，阳证也，俱腑受病耳。小儿热痰客于心肺，是以少阳相火旺。经云：热极生风。因闻火声而作，盖谓东方震卦得火气而发搐。火本不动，得风而动，当用利惊丸、导赤散、泻青丸、地黄丸主之，搐止服安神丸。  

小儿欲发惊风候，神先不定，顾左复右，观上反下，或已定其精，凝其神，恍恍惚惚，怕物惧人，不若常日嬉戏者，当急疗之。如有热，先退热，有惊散惊。热退不生痰，惊散不作风，良久自然安定。  

急惊欲下之理，一时发作上窜，斜视反张，速宜下之。若传过或已搐定，少缓之间，未可便下，有所得失。急惊候至为要紧，急在片时之间，若或差殊，间有得失，所见端的无疑，急须投药，稍有疑惑，少缓片时，不可救矣。  

急惊证治难易急惊证鼻中出血者易，大小二便顺利者易治。急惊风未投药，四证俱全，已服药四肢垂 者难治，喷药及药不下者难治，急惊搐搦之后四体软者难治，搐后目睛翻转者难治。惊搐已住，神精缓慢，手寻娘衣或寻自身体者，亦不可治。惊搐证住，但神昏气促者不治。惊证口中血出难治，惊证二便自遗者难治。  

***急惊风候第十四***  

凉惊丸 治小儿惊疾搐热。  

龙胆草 防风 青黛（各三钱） 钩藤（一钱） 牛黄（一字） 麝香 龙脑（一字） 黄连（半钱）上为末，曲糊丸，如黍米大，每服三十丸，金钱薄荷煎汤，食远下。  

泻青丸 治小儿肝受风热，目睛上视，急惊发搐。  

当归 龙胆草 川芎 栀子仁 羌活 防风（各一钱） 大黄（湿纸包煨，半钱）上为极细末，炼蜜为丸，如芡实大，用砂蜜汤研化，食前服。  

（钱氏）利惊丸 治小儿急惊痰热潮搐。  

轻粉（一钱） 天竺黄 青黛（各一钱） 牵牛（炒取头末，五钱）上为细末，炼蜜丸，梧桐子大，以薄荷煎汤研化，食前服。  

导赤散 治小儿内热，小便赤黄，心躁睡语，用此治急惊。  

生地黄 木通 甘草（等分）上锉散，每服三钱，水一盏，竹叶三个，煎服。  

安神丸 治小儿惊悸渴闷，脉实面红，颊赤口燥。  

麦门冬 马牙硝 白茯苓 山药 寒水石（各半两） 朱砂（一两） 甘草（半两） 龙胆（一字）上为末，炼蜜为丸，如鸡头子大，每服半丸，砂糖水下。  

定搐散 治小儿急惊搐。  

赤脚蜈蚣（去足酒炙，一条） 麻黄 胆南星 白附子 直僵蚕（炒） 羌活 代赭石（醋淬七次用） 蝎梢 川姜黄（各二钱） 朱砂（一钱）上为末，每服一字，荆芥紫苏汤调。如搐不止，加乌蛇肉炙入。  

金箔镇心丸 治小儿风壅痰热，心神不宁，惊悸烦渴，唇焦颊赤，夜卧不安，谵语狂妄，急惊搐搦。  

紫河车（用黑豆煮软，切作片一钱半） 人参 甘草（炙） 茯苓（各五钱） 山药（两半）辰砂（水飞一两） 牙硝（钱半） 麝香（半钱） 龙脑（一字） 金箔（十二片）上为极细末，炼蜜丸，如鸡头子大，金箔为衣，用薄荷煎汤研化，食后服。常服安镇心神，退惊止热。  

大青膏 治小儿惊热涎盛，眠卧不安，或即发搐。  

大青叶（二钱半） 白附子（炮，钱半） 青黛 大麻（煨。各一钱） 全蝎梢（去青，半钱）朱砂（水飞一字） 麝香（一字） 乌梢蛇（酒浸，半钱） 天竺黄（一字）上为细末，生蜜丸，芡实大。薄荷汤研化，食远服。  

金枣化痰丸 治小儿急惊痰壅，神效。  

大麻（七钱） 胆南星 半夏（制，二钱） 白附子 全蝎（各一钱） 轻粉（一钱） 朱砂（二钱半）雄黄（一钱） 麝香（三分） 珍珠（五分） 枳实（一钱半） 硼砂（一钱） 金箔（二十片，为衣）槐角（七钱） 金枣（三十三个）上为细末，将枣去核用，巴豆二十粒入枣内，面包煨熟，去巴豆不用，将枣肉同药末捣匀为丸，重一分，浓煎薄荷汤化下。  

五仙丹 治前证。  

天麻（四钱，酒浸一宿） 全蝎（水洗去头足，瓦上烙干，四钱） 白附子（钱半）辰砂（一钱） 巴霜（四分）上为细末，姜汤加炼蜜一匙，调服二分半，量儿大小虚实与之，为丸磨化服亦可。  

***慢惊风候第十五***  

杨氏曰：慢惊之证，或因急惊过用凉药，或取下大过传变而成，或吐痢不止而得，或气虚暴吐而成。有脏腑虚，洞泄成者，风邪入于肠胃，故大便不禁而痢。又有久痢胃气虚脱成者，有伤寒传变阴证而成者。有得之久嗽成痫者。有下积峻取而成者，有吐血泻血而成者。  

有感风不解，误药而成者。有得之发痫不已者，有得虫积冲心者，有卵肿疝气腹痛得之者，有日夜盗汗，脾困多睡，烦躁引饮，四肢浮肿，大小便秘，丹瘤肿毒，龙带缠腰，走马急疳，皆传慢候。惟吐泻积利成虚，治之则变证甚速。  

慢惊者，因久吐泻而胃气渐虚。胃与肺，母子也，母虚亦令子衰。二经虚则生虚痰者，肺胃所出也。痰则凝滞在于咽喉，如拽锯之声，时复螈 是也。  

小儿因病后或吐泻，脾胃虚损，遍身冷，口鼻气出亦冷，手足时 螈，昏睡露睛，此无阳也。急惊慢惊阴阳二证，切宜辨而治之。急惊合凉泻，慢惊合温补。世之俗医不知分别，误死甚多。小儿伤于风冷，病吐泻。医谓脾虚，以温补之，不已，复以凉药治之，又不能已，谓本伤风，复又攻之。脾气即虚，故大便不聚而成泻。当去脾风，风去则利止，宣风散主之，使君子丸补其胃。亦有诸吐利久不瘥者，脾虚生风而成惊。  

***慢惊风候第十五***  

脉沉迟散缓为慢惊风。虎口脉纹青淡紫色，伸缩来去，主慢惊风。青紫或黑纹隐隐相杂，似出而不出，主慢脾风。  

***慢惊风候第十五***  

阎孝忠曰：慢惊得于大病之后，吐泻之余，或误取，转致脾胃虚损，风邪乘之，似搐而不甚搐，名曰螈 。似睡而精神慢，四肢冷而口中气皆冷。睡中露睛，或胃痛而啼哭如鸦声，此证已危，盖脾胃虚损故也。洁古曰：慢惊，阴证也，俱脏受病耳。盖小儿泄泻，病久脾胃虚损，若不早治，则成慢惊，名曰螈 ，似搐而不甚搐也。脾肺俱虚，肝木所乘，是为慢惊也，常用温补羌活膏主之。  

医慢惊不可急攻。急惊，阳证，稍易理；慢惊，阴证，最难治。服药已愈而尚虚乏，未待三五日之间者有之，俗谓过街候，发为定论，不可轻易妄剂投之，攻急则前功俱废。  

慢惊所治之理，须究问原由。所发若是急惊传阴为慢惊者，乃阳痫所作阴痫也。当察阳证未纯，其阴证，用药斟酌。如因泄泻而作慢惊者，男儿为重。如因吐逆而作慢惊者，女子为重，即阳脱而阴盛。小儿有长幼之别，脏腑有虚实之分。有泻三五次，便成风候，乃由虚之盛也。  

或有二三日泄，方成风候，或有五七日泻不止，而成风候。暴泻成风，犹可速治。盖回阳调中，补气之谓易。若久泻渐传成风候者，为虚乏，故难理疗。  

慢惊不治证四肢厥冷，吐泻咳嗽，面黯神惨，鸦声胃痛，两胁动气，口生白疮，发直摇头，睛不转，涎鸣喘嗌，头软，大小便不禁，手足一边牵引者，皆为不治。唇脸青紫者不治。  

一身不管百节，似瘫者不治。  

***慢惊风候第十五***  

理中汤 治小儿慢惊，脾胃寒虚泄泻。（方见脾胃门）术附汤 治小儿身冷泄泻慢惊。  

白术（炒，二钱） 甘草（炙，一钱） 熟附子（六分）上水一盏，生姜五片、枣二枚煎，食前温服。  

醒脾散 治小儿吐泻不止，痰作慢惊，脾困昏沉，默默不食。  

木香（一钱） 全蝎（去毒炙，五分） 天麻（煨） 白术（炒） 人参 茯苓 僵蚕（去嘴炒）白附子（炮） 甘草（炙。各一钱）上为细末，用枣去核，煎汤调化，不拘时服。  

（王氏）惺惺散 治小儿吐泻，脾弱内虚生惊。  

人参 茯苓 木香 天麻 扁豆 全蝎（炙） 陈米（炒。各等分）上咀，每服二钱，姜枣煎服。  

星香全蝎散 治小儿慢惊风，昏迷痰搐。  

木香 胆南星 人参 陈皮（各钱） 全蝎（炙） 甘草（炙，五分）上为咀，每服一钱，入紫苏三叶，姜枣同煎。  

乌蝎四君子汤 治前证。  

人参 白术 茯苓 甘草（炙） 川乌 全蝎（炙。等分）上为细末，服半钱，姜艾汤调下，再服去川乌。  

一方以乌蝎四君子汤调下苏合香丸亦妙。  

醒风汤 治小儿吐泻后胃虚生风，手足搐搦惊悸。  

天麻（炮） 防风 人参 白附子（炮） 全蝎（毒炒） 僵蚕（去嘴炒） 天南星 甘草（炙）上咀，用姜三片、冬瓜仁三十粒同煎，不拘时服。  

定命饮子 治小儿吐泻，脾胃虚弱不止。  

半夏曲 天麻 甘草（炙） 茯苓（去皮） 白术（炒） 老生姜上咀，加姜枣煎，食远服。或为细末，姜枣汤调服亦可。  

益黄散 治脾虚吐泻不止及成慢惊。  

陈皮 丁香（五粒） 诃子肉 青皮（炒） 甘草（炙。各五分）上咀，水煎脓服无时。  

（钱氏）白术散 治小儿脾虚吐泻，积痛频泄，欲成慢惊。  

人参 白术（炒） 茯苓 甘草（炙，加半分） 藿香（各等分） 木香（少许） 葛粉上为末，每服一二钱，姜枣汤调服。  

丹溪加白扁豆、山药、肉豆蔻用姜一片煎服，若慢惊已作加全蝎、天麻、细辛、白附子面煨同煎服。  

天王散 治小儿吐泻，或误服冷药，脾虚生风成慢惊。  

天南星（一个，重八九钱，去脐净，黄土地坑子深三寸，炭火五斤，烧通红赤入好酒半盏，后入南星，却用炭三两条盖却坑子，候南星微裂，取出锉碎，再炒熟，为极细末，用五钱天麻煨，取末一钱，麝一字和匀，三岁用五分。生姜防风煎汤调化不拘时服，亦治久嗽恶心。）四圣散 治小儿慢惊痰滞，窜视搐搦，以少许吹入鼻中。  

全蝎（去毒炒，七个） 僵蚕（去嘴炒，四个） 天南星（去皮脐生用，七钱半）川乌（去皮脐生用三钱）上将南星研极细末，调作饼，裹全蝎、僵蚕、川乌，外用水湿纸重包，慢火煨赤色放在地上，一伏时取起研为极细末，用少许吹入鼻中，以姜汁调一字服。  

全蝎观音散 治小儿吐泻，脾虚发作慢惊。  

全蝎（去毒炒，十个） 天麻（煨） 防风 白芷（各一钱） 人参 黄 茯苓 甘草（炙）白扁豆（姜汤浸去皮炒。各钱半）上为极细末，枣二枚、冬瓜仁炒，煎汤调下，不时服。  

调气散 治小儿慢惊之后，以此调理。  

木香 香附子（制） 人参 陈皮 藿香 甘草（各等分）上咀，每服二钱，姜三片、枣一枚，水一盏煎服。  

（太乙）保生丹 治小儿慢惊尚有阳证。  

全蝎（十四个） 白附子（生） 直僵蚕 胆南星 蝉蜕 琥珀（各二钱） 麝香（半钱）防风 朱砂（各一钱）上为末，粟米粉糊丸，梧桐子大，金箔为衣，每服一丸，薄荷汤调。  

***夜啼候第十六***  

夜啼者，有阴阳二证。阴者脏冷也。夜则阴盛，与冷相搏，脏气交击，故作痛而啼。阳者脏热，夜则阳衰，与脏热交击，亦作痛而啼也。  

***夜啼候第十六***  

安神散 治小儿一百二十日内夜啼。  

蝉蜕（四十九个，只用后半截）上为细末，分作四服，用钩藤煎汤，不时调化服。  

五味子散 治小儿夜啼，及肠痛，至夜则似鬼祟。  

五味子 当归 赤芍药 白术（各五钱） 茯神 陈皮 桂 甘草（炙。各二钱）上咀，每服三钱，水煎。  

灯花膏 治小儿夜啼不已。  

灯花（七分） 朱砂（一字）上研末，白蜜调，儿睡抹唇内。  

***哭无声候第十七***  

《幼幼新书》云：钟洪声大，涧远流长。形处胞胎之中，受气充足，水火兼济，心肾不亏，所以发声清响洪亮，是其根本深壮，禀赋充实，抑自然之理也。初生啼哭，发声不出，或短促呃呃，上下气不相乘，此由胎气不足，根本不壮，何必药焉？纵使以意投药，终非长大之儿，医当不可不察。  

***客忤候第十八***  

小儿客忤，是外人带来秽恶之邪气忤之。一若中人，是为客忤。虽是父母家人，或从远来外至，经履神庙丧门，饮酒骑马乍至，汗气秽气近儿，若一染之，皆为客忤。凡儿中忤，面变五色，状若惊痫，但目不上视，或口吐青白沫，喘息腹痛，反侧螈 ，如惊无异。此缘小儿心虚，精神不足，易犯客忤之气，切不可作惊治，宜补心神，自不畏犯。凡中忤发搐，脉来弦急而数，面色变易，视其口中有悬壅，左右有小泡，即以竹刺溃之，或以指甲摘之，药用避邪正气散安神，自愈也。  

***物触候第十九***  

大抵小儿随其心性，不可触逆。凡有所爱之物，不可强直取之，心神所好，若不遂欲，心气解散，神逐物迁，不食不言，神昏如醉，四肢垂 ，状如中恶。医士见之，莫之措手，如有此证，询其母及左右，顺其所欲，然后用药则安也。  

***物触候第十九***  

沉香顺气散 治小儿物忤逆触。  

沉香 茯神 紫苏叶 人参 甘草（炙。各一钱）上为细末，紫苏梗煎汤调化，不拘时服。  

安息香煎 治同前。  

安息香 苏合香 檀香 藿香 甘草 胆南星（各等分）上为细末，姜汁调作小饼。每用磨化涂奶上及焚烟，避一切客忤及物触。  

犀角散 治客忤惊啼壮热。  

犀角 麦门冬 天麻 钩藤 朱砂（各一钱） 铁粉 雄黄（各半钱） 麝香（少许）上为末，每服半钱，金银煎汤调服。  

伏龙肝散 治前。  

灶心黄土（二两，研） 鸡子（一枚）二件和水少许，调匀涂五心及顶门。  

***天钓候第二十***  

（如鱼之上钩，故云天钓。）  

***天钓候第二十***  

钱氏云：小儿天钓病，皆由乳母饮酒食肉，房劳热毒之气流入乳中，儿食其乳，遂使传其热毒，痰涎蕴积不得宣通。加之外挟六淫，致有此证。其患壮热惊悸，眼目翻腾，手足抽掣，或啼或笑，喜怒不常。甚者爪甲皆青，如祟之状，初得之时，四肢螈 ，壮热无时，频频呵欠，脉大而实，治法速宜解利风热。  

***天钓候第二十***  

钩藤饮 治小儿天钓潮热。  

钩藤 人参（各半钱） 犀角（三分） 甘草（炙，二分） 全蝎 天麻（各一分）上为末，每服一钱，水半盏，煎过半温服。  

天竺黄散 治小儿天钓，目睛钓上，四肢螈 。  

天竺黄 腊茶 甘草（炙。各一钱） 全蝎（生薄荷叶裹煨炙，七个） 绿豆（半生半熟炒，四十粒） 荆芥穗 雄黄（水飞） 枯矾（各等分）上为细末，每服半钱，人参煎汤调服。  

***内钓候第二十一***  

《病源》曰：惊风内钓，腹痛多啼，汗出粪清，咬乳睛慢，流涎或唇焦黑，囊肿伛偻，眼内红筋斑血，虎口脉纹侵入掌中。  

***内钓候第二十一***  

桃符丸 治小儿内钓。  

银朱（半钱） 乳香（一钱） 蒜（煨，一个）上为细末，用蒜研匀，丸如黍米大，半岁儿五丸，薄荷煎汤化下。  

《全幼方》用青龙汤加钩藤钩子七个，皂角子七粒，薄荷汤同煎服。  

***痫证候第二十二***  

《内经》曰：痫为神不守舍，谓神乱也。大抵痫证皆由惊动，是脏气不平，郁而生涎，闭塞诸经，厥而乃成。或在母胎中受惊，或幼小感风寒暑湿，或饮食不节，逆于脏气而成者有矣。胎内受惊，与饮食作痫者多，而外感者间而有之。  

痫证有三《千金》云：小儿之痫有三，日惊痫、风痫、食痫是也。惊痫起于惊怖，大啼大骇而作也。风痫缘衣盖过暖，热则生风。先时初起，屈指如数物而作也。食痫因乳食太过，郁积热壅，其作不思乳食，吐而发热，后作痫者是也。  

痫名有五《三因方》云：古方有五痫，谓各循五脏之所发也。又谓发时其状有五，如牛马猪羊鸡声是也。其证备载于大人科，但小儿之痫多是三痫，三痫之中而食痫居多也。  

***痫证候第二十二***  

杨氏曰：痫证为小儿之恶候也。小儿血脉不壮，骨气未盛，为风邪所伤，为惊骇所触，为乳哺失节，停滞结癖经络而得之。大抵治法当别阴阳为要。大概血滞心窍，邪气在心，痰积遏经成痫，故宜顺气豁痰为良法也。凡小儿发痫，其候神气拂郁，瞪眼直视，面目牵引，口禁涎流，腹胀，手足抽掣，似死似生。或声或哑，或项背反张，或腰脊强直，但四肢柔弱，时发而时醒者，醒后当以平和气血，汤药调下苏合丸。未作之先，宜服五痫丸。发痫时，耳后高骨间必有青纹见之，以针挑破血出啼叫，庶气血疏通而痫不作。十岁以下，皆可灸，以除其根，十岁以上，可吐以断其源也。  

***痫证候第二十二***  

安神散 治小儿截痫，安心神。  

人参 茯苓 菖蒲 白藓皮 远志（各五钱） 石膏（二钱半） 犀角（锉） 甘草（炙。各一钱）上咀，加麦门冬一撮煎服。  

牛黄膏 治小儿风痫迷闷，抽搐潮涎。  

胆南星 全蝎（去毒炒） 蝉蜕（去足。各二钱） 僵蚕（去嘴炒） 白附子 防风 天麻（煨。各一钱）上为细末，蒸枣肉研膏丸，如小豆大，用荆芥淡姜汤调服。  

太乙散 治小儿胎痫正发，未分瘥后。  

天浆子（炒） 全蝎梢（各二十一个） 防风 麝香（一字） 天麻 辰砂（飞。各五钱）上为细末，用乳汁调化，不时服。  

（钱氏）五痫丸镇一切痫。  

朱砂（半两） 水银（一钱） 铅（二两） 雄黄（一两） 珍珠（一两）上为末，炼蜜丸，麻子大。每服一丸，金银煎汤下。  

南星散 治痫后喑不能言。  

天南星（湿纸裹煨）上为末，每服一字，猪胆汁调下。  

利惊丸 治食痫热痫者宜下之。（方见惊门。）瓜蒂散 治小儿十岁以上可用吐法。（方见大人痰门。）  

***痫证候第二十二***  

神庭（一穴入发际五分。）百会（一穴在顶心。）囟会（一穴在上星后一寸。）长强（一穴在尾 端。）上随意会相宜，灸炷如麦大，灸三壮即愈。  

***伤寒候第二十三***  

《类萃》云：小儿伤寒与大人无异，所以异者，兼有夹食而已，其或有二证，某证某方皆无越张、朱格例，特不过大小之分，剂中病则止。按仲景《伤寒论》云：春气温和，夏气暑热，秋气清凉，冬气冷冽，此四时正气之序也。惟冬时严寒，去寒就温，不致于伤。  

偶然触冒，名为伤耳。若冬冒寒，伏藏于肌肤，而未即病，至春而发者，为之温病，至夏而发者，为之热病。至此则冬伏寒随春夏之气改变，为病既久之后，不得复言其寒也。故曰：温病不恶寒者，其理可见矣。如春应暖而反寒，夏应热而反冷，秋应凉而反热，冬应寒而反温，非其时而有其气，此四时乖戾之气也。偶即中伤，谓之时气，又与伤寒不同。若小儿在襁褓中，或长成而禀赋怯弱，多因乳母解脱衣服不避风寒所致也。然小儿患此，口不能言其致病之由，脉不能诊其必然之理，但只烦啼发热而已，故不可不尽心焉。初得之时，婴幼则以虎口三关脉纹红色验之。长而童稚，则以一指按其三部，据左手脉之紧盛而断之，其喘急憎寒心气热，呵欠顿闷项急者，是也。其恶寒恶风必畏入藏身，引衣密隐，是为表证。恶热内实者，必出头露面，扬手踯足，烦渴燥粪，掀衣气粗，是为里证。至若头额冷汗，手足凉，口冷气，面色黑暗淡，大便泻青，此为阴证，视其小便或赤或白，可以知里热之有无，或清或浊，可以知里之轻重。举是观之，则汗下清温之法可类推矣。  

***伤寒候第二十三***  

《难经》曰：伤寒之脉，阴阳俱盛而紧涩。《伤寒论》云：脉阴阳俱紧者，名曰伤寒。  

寸口脉浮而紧，浮则为风，紧则为寒。浮涩而紧为伤寒。脉沉微而热不退者危。  

***伤寒候第二十三***  

陶节庵曰：凡热证有头疼恶寒，皆是伤寒，无则皆非也，何则？伤寒则恶寒，伤食则恶食，理固然也。但在冬时恶寒为甚，盖冬为正伤寒，天气严凝，风寒猛烈，触冒之者，恶寒殊甚，其余时月恶寒亦微。冬时恶寒，腠理闭密，非辛温不可，故以桂枝等药以治之。然风与寒常相因，寒则伤荣，恶寒头痛脉浮而无汗，则用麻黄汤开发腠理，以散邪，得汗则愈。风则伤卫，头痛恶风，脉浮缓而自汗，则用桂枝汤充塞腠理以散邪，汗止即愈。若夫荣卫俱伤，又非此二汤所治也，须大青龙汤。然此汤大峻，其可代之者，有非冬时恶寒头痛之证，皆宜辛凉之剂，通表里以和之则愈矣。若以冬时所用桂枝辛凉之药而通治之，则杀人矣。曰辛凉者何？羌活冲和汤是也，兼能代大青龙汤为至稳。过此则少阳阳明二经在乎半表里肌肉之间，脉亦不浮不沉。外证在阳明则有目疼鼻干，不得眠之证，脉洪而长，以葛根解肌汤、升麻汤治之。在少阳则胸胁痛而耳聋，脉见弦数，以小柴胡加减以和之。此三经者，不从标本，从乎中也。以小柴胡汤加葛根芍药，治少阳阳明俱病如拾芥。若传入里，外证悉罢，已无头痛恶寒，脉见沉实，便作实热谵语恶热，六七日不大便，口燥咽干而渴，轻则大柴胡汤，重则三承气汤。选用比之大人，剂惟轻缓而治之可也。  

麻黄汤（治伤寒头痛，发热腰痛，骨节痛，恶寒无汗而喘，以此汗之，盖暖取汗至手足心而止，不须再服。）桂枝汤（伤寒发热恶寒有汗，以此和之。此为表虚不可再汗。）大青龙汤（治伤寒脉浮紧，头痛身痛，发热恶寒，不得汗出烦躁，扰乱不安，以此汗之。）羌活冲和汤（治太阳经伤寒无汗，发热头痛，恶寒脊强，脉浮紧，又治非冬时或有暴寒中人，如伤寒者，以此治之万全。此方代麻黄汤用极平稳无害。）解肌汤（治温病天行时气，头痛壮热，四时感冒，发热而渴，不恶寒者用此。）升麻汤（治伤寒头痛，憎寒壮热，四肢疼痛，鼻干不卧，兼治四时感冒，不正之气，忽然恶寒头重。）败毒散（伤寒风温瘟疫，头目昏眩，四肢疼痛，憎寒壮热，项强目疼。）小柴胡汤（治伤寒要药，不俱少阳，和解、表解有碍者，多宜用之，无误。在小儿尤为平剂。已上方并见大人伤寒门。）一、伤寒五六日，往来寒热，胸胁苦痛，默默悸欲食，心烦喜呕，或胸膈烦而不呕，或渴，或腹中痛，或胁下痞，或心下悸，小便不利，或不渴身有微热者，此汤主之。  

●气虚血弱，腠理开，邪气因入与正气相搏，结于胁下，邪正分争，往来寒热，休作有时，此汤主之。  

●伤寒五六日，头汗出，微恶寒，心下满，不欲食，不便硬，脉细者，为阳微阴结，必有表复有里，脉沉亦在里，汗出为阳微。假令纯阴结，不得复有外证，悉入在里，此为半在表，半在里也。脉虽沉紧，不得为少阴病。所以然者，阴不得有汗也。今头汗出，故知非少阴也。  

此汤主之。  

●阳明病发潮热，大便溏，小便少，胸膈满，此汤与之。  

●阳明病胁下硬满，不大便而呕，舌上白苔者，此与之。  

●太阳病不解，病过十日转入少阳，胁下硬满，呕不能食，往来寒热，尚未吐下，脉沉紧者，此汤主之。  

●伤寒瘥后，复更发热，此汤主之。  

大柴胡汤 治阳明病外证，身热汗出而不恶寒，但恶热，宜服此。阳明病脉逆发热，汗出而不恶寒，头眩小便难，此欲发疽证，宜服此。阳明病，胁下硬满，大便秘而呕，口燥者，此汤服之。阳明病中风，其脉浮大，气短心痛，鼻干嗜卧不得汗，一身尽黄，小便难，有潮热而哕，此汤主之。  

●伤寒胁下坚满，少阴干呕，不食，往来寒热，若未吐下，此汤服之。若已吐下发汗谵语者，此汤主之。  

●伤寒五六日，阳脉涩，阴脉弦，腹中急痛，此汤主之。  

●伤寒六七日，目中不了了，无表里证，大便难，身微热，此汤主之。  

小承气汤 治太阳吐下而微烦，小便数，大便坚者，与此。上焦热壅，胸痞而实，故用枳实、浓朴以泻上焦之痞，大黄泻实，去芒硝不伤阴分之血也。  

大承气汤 治伤寒里实，三焦俱热，腹满而喘者，宜服此汤。  

调胃承气汤 治伤寒十余日，不恶寒但恶热者，实也。腹中满不大便，蒸蒸郁郁者，宜用之。  

已上诸方并见大人伤寒门，若小儿剂比大人减半，或三分之二与之。  

***【附】四时感冒***  

参苏散、香苏散、十神汤、五积散、藿香正气散已上诸方见大人伤寒门用剂减服。  

***中暑候第二十四***  

小儿伏中暑证，发热汗出引饮，或吐泻霍乱，腹痛，又有脉虚手足微寒，发渴口热者，又有烦热而呕吐利不食，至成搐搦如惊状似伤寒者，不可便作惊病及伤寒用药，只可与五苓散、六和半夏汤消息之，万无一失。有偏寒偏热者，以意用药，甚不可执一也。  

***中暑候第二十四***  

用辰砂五苓散（治小儿伏暑，吐泻作渴，心神恍惚，即五苓加添辰砂。）六和半夏汤（治小儿中暑。霍乱吐泻，烦渴痰嗽。二方并见大人暑泻。）  

***湿证候第二十五***  

巢氏曰：湿者水气也。《活人书》云：风雨袭虚，山泽蒸气，岂止大人中湿，小儿亦有受湿者。缘小儿入夏以来，脾胃虚弱，腠理开疏，或因连日阴雨，或地上蒸湿，小儿坐卧于上，便受热气。脉见沉缓，身体烦痛，发热恶寒，或多汗恶风，精神昏闷，或小便不利，大便溏泻。若久不愈，则手足垂 ，入脏则喑哑不言。治法大要疏利小水，其湿自除，不可发汗及峻攻之。  

参苓散 治小儿受湿身痛面浮，发热恶风，多汗作呕，小便不利。  

人参 白术 猪苓 泽泻 干姜（炮。各二钱） 赤茯苓 木通（各二钱）上咀，入灯心十茎，车前子一撮，水煎，食前服。  

除湿汤 治小儿寒湿所伤，手足软弱，吐泻，不能抬举疼痛。  

人参 白术 苍术 茯苓 半夏 浓朴（姜炒） 陈皮 藿香 大腹皮（洗） 甘草（炙。各等分）上咀，水煎，不拘时服。  

***诸热候第二十六***  

小儿气禀纯阳，脏腑易得生热，阴阳气迁，熏蒸于外，致令身热也。肝热则两眼赤肿，流泪羞明，或生翳瘴。心热则口内生疮，小便赤，淋沥不通。肺热则鼻衄不止，大便秘结。  

脾热则生重舌木舌，流涎流沫。胃热则口作臭。肾热则耳聋，或出脓血。至于五脏蕴蓄风热毒风，令儿面赤如绯，五心烦热，四肢温壮，痰涎壅盛，目涩多渴，上冲咽喉，则与气血相搏，结聚壅盛而成喉闭也。大抵小儿多因热生风，风生惊。欲儿无病，先清其热，此所谓拔本塞源者也。  

杨氏曰：小儿病，惟热居多。夫热有潮热、惊热、夜热、余热、实热、虚热、表热、里热、食热、疳热、壮热、烦热、气热、血热、积热、郁热、风热、客热、癖热、疮疹热，诸热大同而小异。热之始发，必有所因也。潮热者，发歇有时。惊热者，颠叫恍惚。夜热者，夕发旦止。  

余热者，寒邪未尽。实热者，壮盛壅滞。虚热者，气血俱虚，脾胃虚热。表热者，轻手按之便觉，或因腠理感伤。里热者，大便秘结，小便赤黄。食热者，浓味之变，乳母所遗。  

疳热者，腹大面黄，身热形瘦。壮热者，一向不止。烦热者，心燥不安。积热者，颊赤口疮。  

风热者，汗出风热。客热者，去来不定。癖热者，腹中有块。郁热者，怫热闷乱。痰热者，涎嗽引饮。疮疹热者，耳、鼻尖冷。诸证得之，各有所归，其间或有三两证交互者，宜随其轻重而处治之。  

***诸热候第二十六***  

《脉经》曰：小儿脉沉而数者，骨间热。浮大而数为风热。小儿八至九至为发热。《难经》曰：热病之脉，阴阳俱浮，或浮而数。  

***诸热候第二十六***  

心热者，切牙上窜，面赤摇头，泻心汤主之。肝热者，手寻衣及乱捻物，泻青丸主之。  

脾热者，热在肌肉，遇热尤甚，怠惰嗜卧，身热饮水，四肢不收，泻黄散主之。肺热者，手掐眉，日西尤甚，喘嗽寒热，壮热饮水，轻者泻白散，重者凉膈散主之。肾热两足不喜衣履，然此者，脐之下皆肾之所主，缘心气下行于肾部，东垣滋肾地黄丸主之。潮热者，因伤寒时疫触变邪气，阴气不足，阳气有余，阳邪暴伤，则血气凝滞，不即流通，壅逆无归，传于足阳明之经，遂生潮热，早晚两度，或日一次，如潮水之应期也。《伤寒论》云：潮热者实热也，当利大便，实者大柴胡汤下之，虚者百解散汗之。惊热者，颠身发热，面青自汗，心悸不宁，脉数烦躁，颜叫恍惚，以钱氏凉惊丸、安神丸主之。夜热者，夜间发热，是阴中有阳邪也。以《元戎》四物汤、二连汤主之。实热者，手心热，肚背先热，嗳气吐乳，大便酸臭，宜下积丸主之。疳热者，形瘦多渴，吃食不长肌肉，骨蒸盗汗，泄泻无常，肚大脚弱是也。宜龙胆丸、胡黄连丸、芦荟丸之类。壮热者，一向不止，由血气壅实，五脏生热，蒸熨于内，则眠卧不安，精神恍惚，熏发于外，表里俱热，烦躁喘粗，甚则发惊，火府丹主之。烦热者，心躁不安，五心烦热，四肢温壮，小便赤涩，一粒金丹主之。积热者，颊赤口疮，下盛则腰腿壅肿，表里实，则身热便涩，虚则汗下后仍热也。或内因酒面煎爆，热药峻补，外因大暖，炉火侵逼，皆能生热，此内外蕴积之热，非食积热也，宜以三黄丸、四顺饮主之。  

风热者，汗出身热，呵欠面赤，因其解脱，风邪所伤，客于皮毛，则恶风发热，目涩多睡。  

阳气有余，身热无汗。阴气有余，身寒有汗。阴阳有余，无汗而寒。经曰：汗出身热者，风热也，消风散、绿霞丸主之。虚热者，阴阳寒及诸热汗下之后，耗去太过，气血未调，饮食劳伤，致令虚热，其候困倦少力，面色青白，泄泻多尿，虚汗自出，恍惚神慢，嘘气软弱。  

又有久嗽久泻久痢久疟久血，以致诸疾之后成者皆虚热也。凡病久则血气虚，气虚则发厥，血虚则发热，气血皆虚则手足厥而身热也，宜以惺惺散、四君子汤、钱氏白术散主之。客热者为阳邪干于心也，心若受邪则热形于额，故先起于头面，次而身热，恍惚多惊，闻声惊恐，良由真气虚而邪气胜也。邪气既胜，真气与之交争，发渴无时，进退不定，如客之往来，故曰客热，导赤散、黄连泻心汤主之。癖热者，涎嗽饮水，由乳食下消，伏结于中，致成癖块也，宜与白术散滋养津液，次以珍珠丸下其痰涎，或以妙丸子磨之。寒热者证如疟状，阴阳相胜也。先寒而后热，阳不足；先热而后寒，阴不足。寒多而热少，阴胜阳也；热多而阴少，阳胜阴也；寒然相半，阴阳交攻也；寒热隔日，阴阳乍离也。阳盛发热，阴盛发寒也。其有头痛汗出者，有呕吐不食者，有憎寒而饮水者，壮热而饮汤者，有筋骨疼痛者，或泻或秘，或内寒而外热，或内热而外寒，又有寒而腹痛，热而腹鸣，是有食积也。因于食积者，当用白饼子下之，次行补助，以钱氏白术散。寒多热少者，小柴胡汤加桂。热多寒少者，白虎汤。寒热相半者并用小柴胡主之。血热者每日巳午间发热，遇夜则凉，六合汤主之。痘疹热，耳鼻尖冷是也，人参败毒散、升麻葛根汤、参苏饮之类。  

***诸热候第二十六***  

泻心汤 治心热。  

黄连（一两，微炒）为末，酒水调二三分，量儿大小与之。  

导赤散 治小肠实热。  

生地黄 木通 甘草（各等分） 竹叶煎服。  

泻青丸 治肝热。  

当归 龙胆草 川芎 栀子 大黄 羌活 防风上为末，蜜丸，如芡实大，每服一丸或半丸。  

洗肝散 治肝经积热，眼目赤肿，羞明，兼有风痰。  

防风 羌活 当归 川芎 薄荷 甘草 大黄（各等分）为末，水调。  

泻黄散 治脾热口臭咽干。  

藿香（七钱） 防风（四两） 山栀（一两） 石膏（五钱） 甘草（三两）上为末，同蜜酒炒香，每服一钱。  

泻黄散 治脾热口苦，身体蒸热，皮肤如橘之黄，困倦喜睡。  

黄连 黄芩 栀子 黄柏 茵陈（各五钱） 茯苓 泽泻（各三钱）水煎服。  

泻白散 治肺热。  

桑白皮 地骨皮（各一两） 甘草（三钱）为末，水调服。  

清神散 治肺热鼻塞生疮，不闻香臭或有余毒。  

人参 白术 茯苓 甘草 防风 桔梗 细辛 天花粉上等分咀，散入薄荷少许煎，不拘时服。  

滋肾地黄丸 治肾热。  

黄柏（二钱） 知母（一钱） 桂（一分半）上为末，熟水丸，如梧桐子大。每服二十丸，食前百沸汤下。  

梨浆饮 治胃热口气，痰饮呕逆，不思饮食，乃胃家蓄热。  

茵陈（去梗，童便浸一宿，起晒干） 柴胡 黄芩 人参 前胡 甘草 秦艽生地黄 薄荷（各等分）上咀，加梨浆一匙，水煎服。  

三黄丸 治胃肺大肠及三焦之热。（方见大人火门。）芩连四物汤 治荣热而燥。  

川芎 当归 白芍药 生地黄（各半两） 黄芩 黄连（各二钱半）上咀，水煎，食前服。  

六合汤 治血热即遍体生疮，每日巳午间发热，遇夜则凉。  

当归 川芎 白芍药（炒） 生地黄 大黄（煨） 柴胡（各等分）水煎服。  

四顺散 治实热气脉壮实，脏腑热结，大便秘涩。  

当归 川芎 大黄 甘草（各等分）上锉，水煎，食前服。  

六和汤 治虚热，三焦五脏不和，啼哭烦躁，夜出盗汗。  

川芎 当归 白芍药 生地黄 人参 白术（各等分）上咀，水煎，不拘时服。  

火府丹 治心虚心热，小便赤涩，多惊，睡卧不稳。  

生地黄 木通（各五钱） 当归 栀子 黄芩 甘草（各二钱）上咀，水煎服。  

惺惺散（方见痘疹门。）（钱氏）白术散四君子汤（二方见泄泻门，并治虚热之剂。）消风散 治小儿风热，因解衣风邪客于皮毛，恶风发热多睡。  

荆芥穗 甘草（炙） 川芎 羌活 僵蚕（去嘴） 人参 茯苓 蝉蜕 藿香叶 防风（各半两）浓朴（姜炒） 芍药 陈皮（去白。各二钱）上为细末，用茶清或乳香煎汤调下，不拘时服。  

生犀角丸解散风热，清心肺，利咽喉。  

犀角 珍珠 天竺黄 防风 羌活 茯神（各三钱） 大黄（煨） 甘草（炙） 朱砂（飞。各一钱）上为细末，炼蜜丸，如芡实子大，用薄荷煎汤研化，入麦门冬去心，不拘时服。  

地骨皮散 治潮热壮热。  

地骨皮 柴胡 知母 人参 甘草 赤茯苓 半夏（各等分）水姜煎服。  

甘露饮子 治胃中客热，口臭，不思饮食，或烦躁，龈肿脓血，满口腥臭，目赤口疮，皆可服。（方见大人火门。）寒水石散利小肠，去心热坠惊。  

寒水石 滑石（各二两） 甘草（五钱）为末，汤调服。  

绛雪丹 治小儿烦渴。  

芒硝 朱砂（各一两）上为末，饭丸，鸡子大。三岁一丸，沙糖水化下。  

小柴胡汤（治往来寒热。）白虎汤（治寒热发渴。）升麻葛根汤（治小儿疹，天行时热。）参苏散（治小儿痘疹热。）已上四方并见伤寒门。  

直指保和丸 治小儿癖积热。（方见脾胃门。）感应丸 紫霜丸 治癖热。（方见积门。）  

***牙疳候第二十七***  

走马牙疳者，多因气虚受邪，及有宿滞，留而不去，积温成热，虚热之气上蒸，或食甜酸咸腻之物。脾虽喜甘，积滞日久，蕴热上熏于口，致齿焦黑烂，间出清血，血聚成脓，脓臭成虫，侵蚀口齿，甚至腮颏穿破，乳食不便，面色光浮，气喘热作，名走马牙疳。宜芦荟丸主之，外用烧盐散、铜青散敷之。若经久不愈，敷于唇之上下，乃成硼砂证，或齿落骨露，饮食减少，气促痰鸣，必致危矣。  

内金散 治小儿牙根臭烂黑色，有虫作痛。  

鸡内金（即鸡 内黄皮，阴干为末，一两） 白芷（五钱） 铜青（一钱） 麝香（一字）上为极细末，用温盐水搅，口贴。  

立效散 治牙疳。  

青黛 黄柏末 白枯矾 五倍子（各一钱）上为极细末，用米泔水搅，口内贴。  

真黄散 治走马牙疳。  

鸡 真黄皮（不以多少，油灯上烧存性，研极细末，入黄柏白矾枯麝香一字，用米泔水搅，口内贴。）烧盐散 治小儿走马牙疳，肉溃黑烂。  

橡斗 食盐 麝香上用橡斗大者，入食盐满壳，二合为一个，或五七个，安于炭火内，和盐 透取出放地上，以瓦盖定退火毒。候冷取起为末，入麝少许，同研极细末，用米泔水搅，敷贴，勿用纸裹，瓦盒盛有盐，能作润湿。  

## 卷之八十九

### 幼幼汇集（中）  

***脾胃门（第一）***  

盖小儿脏腑怯弱，乳食过度则伤脾胃，贵乎调理得中，无有太过不及。否则脾胃受伤，面恍无色，口中凉气，不思乳食，呕吐肌瘦，虚弱，腹中作痛，则当补脾益胃。凡人以胃气为本，惟治病亦然。胃气有虚有实，虚则有呕吐不食之证，实则有痞满内热之证。虚者益之，实者泻之，欲得其平则可矣。平胃散、观音散、益黄散之剂皆壮胃之要药，可对证而调治之。  

***脾胃门（第一）***  

关脉弦数为食积，温热伤脾；沉微者为冷，不思饮食。未满三岁，看虎口脉纹。  

***脾胃门（第一）***  

脾胃虚寒或腹痛不食，理中汤主之；有伤食腹胀而或痛，以消食丸导之；有热者，仁斋保和丸之属。  

***脾胃门（第一）***  

平胃散 治脾胃不和，不思乳食，心腹疼痛，口苦无味，呕哕恶心，噫气吐酸，面色痿黄，体弱肌瘦，肚腹泄泻，并服之。  

浓朴（去皮，姜炒） 陈皮（去白。各三两） 苍术（五两，浸二日） 甘草（一两，炙）上为末，每服二钱，姜二片、枣二枚，水煎。空心，入盐少许调服。常服，快气暖胃，化宿食，消痰。  

快膈消食丸宽中快膈，消乳食，正颜色。  

砂仁 橘红 三棱（煨） 莪术 神曲（炒） 麦 （炒。各半两） 香附子（一两，炒）上为末，面糊丸，绿豆大，食后紫苏汤下二十丸。  

温脾汤 治脾胃不和，腹胁虚胀，不进乳食，困倦无力。  

诃子（炮） 人参（七钱半） 木香 桔梗（各半两） 茯苓 藿香（洗） 陈皮 黄甘草（各二钱半） 白术（半两）上为末，每服二钱，姜、枣煎。  

四君子汤调理脾胃，进乳食，止泄泻。  

人参 白术 茯苓 甘草（炙。各等分）上咀，每服二钱，姜、枣煎，加陈皮、半夏名六君子汤。  

和中汤 治小儿脾胃不和，呕逆恶心，冷热不调，减食泄泻，腹痛肠鸣，少力嗜卧。  

浓朴 白术 干姜 甘草（各二钱）上为细末，每服二钱。姜二片，水八分煎，乳食前温服。  

（仁斋）保和丸 治小儿食伤发热，欲成疳证。常服，益脾胃，食则不伤。  

白术（五两） 茯苓 半夏（制） 山楂 神曲（炒。各三两） 陈皮 连翘 萝卜子（各二两）苍术（制） 枳实（炒） 香附子（制） 浓朴（制） 黄芩（酒炒） 黄连（酒炒。  

各一两）上为细末，姜汁打面糊为丸，如黍米大。每服五十丸，渐加至七、八十丸，食后茶汤下。  

加减观音散调理脾胃，常服，正颜色，消饮食。  

白术（炒） 人参 扁豆（炒） 茯苓 麦芽（炒） 黄 （炙） 甘草 山药 神曲（炒）香附子（炒）上为末，每服一钱，空心米饮下。  

调中散 治脾胃不和。  

人参 茯苓 木香 白术 甘草（炙） 干姜（煨） 藿香（洗） 香附子 砂仁 丁香（各等分）上为末，每服一钱，姜、枣汤下。  

***疳证门***  

（第二）  

***疳证门***  

丹溪曰：小儿脏腑娇嫩，饱则易伤。乳哺、饮食，一或失常，不为疳者鲜矣。皆因饮食不调，肥甘无节而作也。或婴幼乳缺，粥饭太早，耗伤形气，则疳之根延及岁月，五疳病成。钱氏曰：疳皆脾胃耗伤，亡津液之所作也。故小儿脏腑柔脆，有疾不可痛击，大下必亡津液。凡有可下，置量大小、虚实而下之，则不致为疳也。但见目涩或生白膜，唇赤身黄，喜冷地，爱食泥土，泻痢无常，肚腹胀满，耳鼻生疮，头发作穗，脚弱项小，极瘦，饮水，甚至丁奚哺露，有曰无辜，至于疳证，皆其候。  

***疳证有五脏寒热之不同***  

曾氏曰：小儿疳证有五：心、肝、脾、肺、肾是也。冷热者，初病尚肥，为热疳；久病渐瘦，为冷疳。心疳者，切牙舒舌，舌上生疮，爱饮凉水，唇红面赤，喜卧地上是也。肝疳者，目多眵泪，在脸多青，或目睛微黄，泄泻清水如苔色是也。脾疳者，爱吃泥土冷物，饮食无度，身面俱黄，发稀作穗，头大项小，腹胀脚软，间或酿泻肌瘦，夜热，不思乳食是也。肺疳者，鼻下黑烂，口有腥气，或作喘嗽，右腮光白是也。肾疳者，两耳内外生疮，脚如鹤膝，头缝不合，或不能行，牙齿生迟，其缝臭烂，传为走马牙疳之类是也。热疳多在外鼻下臭烂，头上有疮绕耳，不结痂是也。冷疳多在内，目肿，腹胀，痢色无常，或泻清沫，削瘦是也。  

***疳证有五脏寒热之不同***  

《启蒙》曰：小儿单细为疳劳。虎口脉纹色青白色为疳。  

***疳证有五脏寒热之不同***  

凡疳证以加味肥儿丸、黄连肥儿丸主之，通神丸、蚵皮丸之类。热疳以木香丸。外疳耳鼻多生疮者，烂香散。心疳以茯苓丸、钱氏安神丸。肝疳以生地黄汤、天麻丸。脾疳以钱氏益黄散。肺疳以清肺饮、化 丸、钱氏阿胶散。肾疳以地黄丸。各以类而求之，不可妄意投药，稍有差殊，卒致不救。  

***疳证有五脏寒热之不同***  

诸疳通用方加味肥儿丸 治诸疳身黄肚大，痞块，泄泻，瘦弱。  

胡黄连（半两） 川黄连 木香 槟榔 三棱 莪术（煨） 青皮 陈皮 神曲（炒）麦芽（炒。各一两） 使君子（去壳浸去皮） 香附子（制） 芦荟（各半两）上为末，以神曲、麦芽面打糊为丸，绿豆大。空心，米饮下三、四十丸。如小儿无热，去胡黄连，泄泻加肉豆蔻、人参、茯苓。  

大芦荟丸 治疳杀虫，和胃止泻。  

芦荟 黄连 胡黄连 木香 槟榔 芜荑 雷丸（白者佳，赤者毒） 青皮（各半两）藿香（少许另研）上为末，用猪胆汁丸，麻仁大。每服十余丸，米饮下。  

五疳保童丸 治小儿一切疳证，无不保安。  

蟾头（一枚，炙令黄色） 白鳝头（炙焦黄） 龙胆草 芦荟（各二钱） 黄连 胡黄连五倍子 苦楝根皮 夜明砂 天将子（各五钱） 麝香（五分） 青皮（五钱） 熊胆（一全）雄黄（二钱） 青黛（三钱）上为细末，糯米饭丸，麻子大。一岁儿二十丸，米饮下，不拘时，日进三服。  

五疳消食丸 治小儿五疳八痢，肚大青筋，疗痨疳，走马牙疳，唇烂口臭。此药中和，大能进食长肌。  

使君子（去皮壳） 芜荑 黄连 橘皮 麦芽 龙胆草（各等分）上为细末，粟米糊丸，黍米大。每服三十丸，空心，米饮下。  

通神丸 治小儿冷热疳。  

川黄连 胡黄连（各二钱） 芜荑 使君子 木香（各一钱） 丁香（五分） 肉豆蔻（一钱）大虾蟆（酥炙为末）上为末，饭丸，黍米大。每服十丸，米饮下。  

肥儿丸 治诸疳多因少乳，吃食太早，或因病久，胃虚脾弱生虫 日渐黄瘦，肚大青筋，不能行立，发竖发热，口臭牙疳。  

川黄连（姜炒） 神曲（炒） 麦芽（炒。各半两） 槟榔（二枚） 木香（二钱） 肉豆蔻使君子（煨。各半两）上为末，曲糊丸，麻子大。每服三十丸，米饮下。  

心疳剂茯神丸 治小儿心疳热。  

茯神 茯苓 远志（姜炒） 黄连（炒） 琥珀（各三钱） 钩藤 虾蟆（ 。各二钱）菖蒲（一钱） 芦荟（五分） 麝香（二分半）上为极细末，粟米煮糊丸，如黍米大。薄荷煎汤下一、二十丸。  

安神丸 治小儿心疳惊热。（方见惊门。）龙胆丸 治小儿心疳，颊赤面黄，鼻干心燥，口内生疮，惊悸。  

龙胆草 赤茯苓 川黄连 胡黄连 朱砂（二钱） 麝香（一字）上为极细末，蒸饼泡为丸，黍米大。每服二十丸，食远白汤下。  

肝疳剂天麻丸 治小儿肝疳、风疳、疳眼。  

青黛 黄连 天麻 五灵脂 川芎 夜明砂 芦荟（各一钱） 龙胆草 防风 蝉蜕（去足。  

各钱半） 全蝎（二枚焙） 麝香（少许）上为末，猪胆汁浸糕丸，麻子大。每服十丸，薄荷汤下。  

生熟地黄汤 治前证。  

生干地黄 熟地黄 川芎 赤茯苓 枳壳 杏仁 黄连 半夏曲 天麻 地骨皮 甘草（炙。各二钱半） 当归（二钱）上咀每服二钱，姜三片、黑豆十五粒，水煎临卧服。  

脾疳剂灵脂丸 治小儿脾疳、食疳。  

五灵脂（（水飞） 砂仁 白豆蔻仁 麦芽 莪术 青皮 使君子 陈皮（去白）虾蟆（炙焦）上为细末，面糊丸，黍米大。每服二十丸，米饮下。  

捉疳丸 治小儿脾胃受疳，面黄腹胀，多睡如醉，吃生米、酒、土。  

丁香 木香（各半两） 黄连 芜荑（去皮炒） 蚌粉 神曲（炒） 三棱（煨） 青皮（各二钱）上为细末，猪胆汁煮糊丸，黍米大。食远米饮下。  

肺疳剂清肺汤 治肺疳，咳嗽多喘，揉鼻咬甲，寒热腹胀。  

桑白皮 紫苏 前胡 黄芩 当归 天门冬 连翘 防风 赤茯苓 桔梗 生地黄甘草（各二钱）上咀，每服二钱，水煎服。  

化 丸 治前证。  

芜荑 芦荟 青黛 白芷梢 川芎 胡黄连 川黄连 虾蟆（ 。各一钱）上为细末，猪胆汁浸，米糕丸，黍米大。杏仁煎汤，临卧服。  

肾疳剂地黄丸治小儿肾疳。  

熟地黄（四钱半） 赤茯苓 山茱萸肉（焙干） 牡丹皮 山药（炒。各三钱） 使君子（略煨）当归 川芎 川楝子（焙。各二钱）上为末，炼蜜丸，梧桐子大。每服三十丸，空心服。  

蛔疳下虫丸 治小儿蛔疳诸虫。  

新白苦楝根皮（酒浸炒） 绿色贯众 木香 桃仁（泡去皮尖） 芜荑 尖槟榔 鹤虱（炒。各二钱）轻粉（五分） 干虾蟆（炙焦二钱） 使君子肉（微炒，五十枚）上为末，糊丸，麻子大。每服十丸，白汤下。  

香蔻丸 治小儿疳泻。  

黄连（三钱炒） 肉豆蔻 木香 诃子（煨） 茯苓 砂仁（各一钱）上为细末，粳米饭为丸，麻子大。每服十五丸，姜汤下。  

痨疳痨疳者，潮热往来，五心烦热，盗汗骨蒸，咳嗽憔悴，或泻而渴，腹硬如石，面色如熏，此皆不治之证。  

黄 汤 治痨疳。  

黄 人参 当归 川芎 芍药 生地黄 虾蟆（炙去足） 鳖甲（炙焦。各钱半） 茯苓陈皮 半夏曲 柴胡 使君子（煨。各一钱）上咀，姜三片、枣一枚煎，作三次，食前服。  

至圣丸 治冷疳，时时泄泻，虚汗不止。  

木香 丁香（各一钱） 浓朴（制，三钱） 使君子（二十枚，炮） 肉豆蔻（一钱） 陈皮（三钱）上为末，神曲糊丸，麻子大。每服七丸，食前米饮下。  

蒸鸡丸 治痨疳，骨蒸潮热，面黄肌瘦，日夜啼哭，多渴少食。  

黄连 柴胡 使君子 丹参 秦艽 知母 芜荑（各一两） 鹤虱（半两）上为末，以黄雄鸡一只，重一斤者，以火麻子 之五、七日，去毛令净，于肋上开一孔，去肚杂净，拭干，入前药于中，以线缝之。用黑豆铺甑底二寸浓，安鸡于豆上，又以豆盖之，蒸之，自早至晚，候冷，取鸡肉和药烂捣如泥，如硬，入酒糊和之，丸如绿豆大。每一岁儿服二十丸，米饮下，二岁三十丸。忌食猪肉、黄鸡肉。  

鳖血煎 治小儿痨疳。  

川黄连 胡黄连（各二两） 柴胡 川芎（各半两） 芜荑（三钱） 使君子（煨二十枚）人参（三钱）上用鳖血一杯，吴茱萸半两拌和二连，腌一宿，次早炒干，只用二连和前药为末，粟米糊丸黍米大，米饮下十丸。  

无辜疳无辜疳者，脑后及项结核如弹，按之活动，软而不痛，久则肢体痈疮，便利脓血，壮热黄瘦，头露骨高是也。一云儿衣夜露天空之下，无辜鸟羽所染，儿着此衣，感其恶气，遂成无辜疳证。此其说之不近理者，君子审之。  

蚵 丸（一名粪蛆丸，一名五谷精） 治小儿无辜诸疳，一服退热，一服止渴，一服住泻。  

蟾蜍（一枚，则癞虾蟆。六月多在沟渠园地上，不跳不鸣，腹大，身如癞皮。投于尿桶中，取大粪蛆一杓投入，虾蟆食蛆，蛆食虾蟆，久久，蛆食之尽。然后，以布袋或密囊盛蛆于急流水中漂一日，取起铺大石板上，于日中晒死，干燥为末，入麝少许饭和）上捣为丸，黍米大。每服二、三十丸，米饮下。此方累有活幼之功。  

***丁奚哺露***  

（第三）  

***丁奚哺露***  

丁奚哺露者，皆因脾胃久虚，不能克化水谷，以荣气血，故肌肉消瘦，肾气不足，渐致肉枯骨露。亦有胎中受病于母，手足极细，项小骨高，腹大脐突，或生谷瘕，是为丁奚。  

若往来蒸热，颅囟分开，吐乳吐虫，烦渴呕哕，是为哺露。此盖疳证之极而因其形以名之也。  

***丁奚哺露***  

十全丹 治小儿丁奚哺露。  

青皮 陈皮 莪术（炮） 川芎 五灵脂 白豆蔻 槟榔 芦荟 木香 使君子 虾蟆（各二钱。炙）上为末，猪胆汁浸膏糊丸，麻子大。每服二十丸，米饮下。  

大芦荟丸 治前证。（方见疳门。）  

***呕吐门***  

（第四）  

***呕吐门***  

呕者，有声也。吐者，吐出乳食也。凡小儿乳哺不宜过饱，若满则溢，故令呕吐。乳母无知，但欲速得儿长，更无时度，或儿睡着而强乳，自此受病之源，渐至日深，遂成呕吐。甚者，宜渐断乳。先令乳母服调气之剂，儿服消食丸，化乳壮胃为上。盖吐乳呕乳证有数般，有冷吐，有热吐，当辨审之。若吐自口角出，此是乳多不能消化，满而则溢，此非病也，当服消乳丸。  

热吐则头额温或有黄涎，五心热，小便赤少或唇干而烦渴，多是暑月伤暑成此证。乳母服香薷散、五苓散；儿服香薷汤、五苓散。冷吐则清涎夹乳吐出，小便清而多。由乳母当风取凉解脱，致令风冷之气入乳，令乳变败。儿饮之则冷气入胃，故呕吐也。乳母宜捏去旧宿乳，服理中汤快气助胃之剂，次用酿乳法，茯苓半夏汤、加减观音散快胃之药。又有风痰吐者，乃是伤风不解，吐乳夹痰，久必生风，宜服青州白丸子、半夏散疏风化痰之剂。  

***呕吐门***  

寸口脉沉迟冷吐，脉浮洪数者热吐，脉微细不语者难治。小儿乳后便呕吐，更兼脉乱无忧虑。  

***呕吐门***  

小儿呕吐，难以概举。有冷吐、热吐、积吐、伤乳吐。朱奉议以半夏、生姜为主，亦有食滞心肺之分，为邪食不得下而反出者。郑氏云：但吐不泻为逆吐，而有痰发惊者危，治之当断乳，但与稀粥食。伤乳吐者，哺乳后即吐，此因乳食无度，脾气弱不能运化故也。譬如小器盛物，满则溢，更当节乳。小儿吐乳身热，而吐乳成片，是胃热，积热恐生风。吐乳不化，夹清水，是胃冷，必面青唇白者是也。食生冷或伤宿乳，不纳而出，宜温胃，去风寒，除宿冷，宜理中汤、定吐饮。如诸药不效者，以参香饮治。冷吐者，冬月多有感冒风寒，由乳母感受寒气，承寒便乳儿，冷气入儿胃中，呕吐喜热，恶寒，四肢凄清，寒吐必夹清涎吐出，以温中药，服丁香丸、藿香正气散加丁香、四君子汤加丁香、橘红、干姜、炮生姜、枣去核同煎，食前服。寒极者，理中汤加附子，炮去皮、尖、脐，量虚实治之。热吐者，面赤唇红，吐次少而出多，乳片消而色黄，遍体热甚，或因暑气在胃，或食热物，精神不快而多烦躁，此热吐也。  

宜去桂五苓散及香薷饮治之。又热吐即似惊吐，有黄涎夹乳食成片，头额温，五心热，小便赤少，或干呕无物，夏、秋间多有此，五苓、二陈治之。  

***呕吐门***  

白豆蔻散 治小儿脾胃不和，憎寒壮热，腹呕吐热，不纳乳食。  

枇杷叶 白豆蔻 陈皮（去白） 黄 （各半两炙） 木瓜 人参 甘草（各二钱半。炙） 川芎（一钱）上咀，每服一钱，姜、枣煎服，量儿大小加减。  

平胃散 治吐逆频并手足心热，不进乳食。（方见脾胃门。）加藿香，名正气散。（通治呕吐。）人参散调中和气，止呕逆，遂除烦渴，昏困多睡，乳食减少及伤寒时气，胃气不顺，吐利止后燥渴不解。  

干姜（二两） 人参 白茯苓（各一两） 木香 甘草（炙二钱半） 藿香（二钱半）上咀，每服一钱，水一盏煎服。  

定吐紫金核 治男女小儿一切吐，神效。  

半夏（制） 人参 白术 木香 丁香 藿香（各二钱半）上为末，姜汁糊丸，李核大，外用沉香、朱砂各一钱，研末为衣，阴干。每用一丸，以胶枣一枚去核入药在内，湿纸包煨熟嚼服，与米饭压之。食乳者，擂碎米汤加姜汤调服。  

灵砂白丸子 治小儿吐乳不止，恐成脾风。  

灵砂（一粒） 青州白丸子（五粒，方见风门）上用研末，姜汤米饮下，吐久虚甚者对停用。  

益黄散 治小儿脾胃虚弱，腹痛泄利，不思乳食，呕吐不止，困乏懒，心胁膨胀，颜色青黄，恹恹不醒。  

丁香（半两） 橘红（二两） 甘草（炙） 诃子（炮去核） 青皮（各一两）上为细末，每服二钱。水七分煎五分，食前服。量大小加减神效。  

消乳丸温中快膈，止呕，消乳食。脉沉者，伤食不化故也。  

香附子（一两） 砂仁 陈皮 甘草（炙。各半两） 神曲（炒） 麦芽（炒。各一两）上为末，面糊丸，黍米大，七岁儿丸绿豆大。食后姜汤吞下二、三十丸，可与消食丸参看，方见脾胃。  

丁香散 治胃虚气逆，呕吐不定，精神不安，羸困霍乱。  

人参（五分） 丁香 藿香（各二钱半。洗）上咀，每服一钱，水半盏，煎五、七沸，入乳汁少许，热服。  

半夏散 治小儿胃虚呕吐，水谷不化。  

半夏（一两泡七次） 陈糯米上咀，姜五片，枣一枚同煎。  

香薷散 治脏腑冷热不调，饮食不节，风冷之所伤，致令真气相干，肠胃虚弱，心腹疼痛，霍乱气逆，有吐利，发热头疼，或呕、或泻、或转筋拘急及寒暑。  

香薷（一两） 浓朴（制） 扁豆（各半两。炒）上咀，每服二钱，姜煎。一方加黄连治泻痢；一方加芎芷香苏散治霍乱吐泻、暑月感冒伤暑之证。  

竹茹汤 治胃受邪热，心烦喜冷，呕吐不止。  

干葛（七钱半） 半夏（半两泡） 甘草（一钱）每服三钱，水一盏，竹茹一块、姜五片煎。一方加茯苓。  

丁莲散 治吐乳伤食。  

丁香 莲肉（去心） 枇杷叶（各等分。姜汁涂炙熟）上为末，每服一钱，米饮调下。  

益胃散快膈益脾，止呕进食。  

木香 丁香 藿香（洗） 陈皮 砂仁 白豆蔻 茯苓 甘草（各等分）上为末，每服一钱，用生姜、枣汤下。  

茯苓半夏汤 治诸呕哕，心下坚痞，膈间有水痰眩悸。  

半夏（制，两半） 茯苓（三两）上为咀，每服三钱，姜三片煎。  

***泄泻门***  

（第五）  

***泄泻门***  

泄泻乃脾胃颛病，凡饮食寒热，三者不调，此为内因，必致泄泻。又经所论：春伤风，夏飧泄，夏伤暑，秋伤湿，皆为外因，亦致泄泻。医者当于各类求之，毋徒用一止泻之方而云概可施治，此则误儿岂浅云耳。若不治本，则泻皆暂止而复泻，耽误既久，脾胃益虚，变生他证，良医莫救。  

***泄泻门***  

脉弦者，食积泻；脉微小，虚寒泻。小儿泄泻，微缓者生，洪大急数者危。初生及未满三岁看虎口脉纹。  

***泄泻门***  

小儿泄泻证非一端，有冷泻，有热泻，有伤食泻，有风泻，有惊泻，当详辨其证而治之。  

冷泻者，脾胃受冷，肚痛，谷不化，小便清，大便黄白或如糟粕，手足厥冷，当服理中汤、益黄散、人参藿香等散。  

热泻者，大便黄赤，小便赤少，口渴烦躁。医者不明，但用豆蔻、诃子等服之，如水浇石，用钱氏白术散去木香、五苓散去桂服之。热甚者，四逆散、黄连丸、调中汤去大黄加黄连、枳壳治之，如挟热而太阳与少阳合病自下利者黄芩汤，呕加半夏。又挟热泻痢而小便闭涩赤甚者，加减四顺清凉饮服之。  

伤食泻者，由乳食过饱，坐卧风冷之所，伤食油腻之物遂成食泻，宜先服紫霜丸，取下其积，不可便补。经云：食泻重，当取疳。虚用补虚进食丸、感应丸、紫霜丸。量虚实先取其积尽，次以加减益黄散、异功散、四君子汤调理之。  

惊泻者，由慢惊病后，或吐胃虚，或气弱因惊，眼白如淡墨，大便青黄，此泻宜至圣保命丹、钩藤饮主之。或乳随粪下，消乳热，进食丸主之。或微渴，心脾喘燥狂热，此泻尤难治，朱砂五苓散主之。冷者，定命饮子，服后与温惊朱君散、睡惊太乙丹等药治之。大要散风邪，消积滞，开胃进食，养脾之药。惟伤食泄泻者必恶食，发热，心腹胀痛，下酸臭，先以疏利其食，服消积丸、鹤顶丹微疏导，不可峻取，后消食药治之。  

食积泄泻者，积聚停饮，痞膈中满，胁肋疼痛，夜热昼凉，口吐酸水，呕逆注泻，脉实者，先利而后补，服消积丸、鹤顶丹，下后服消导药，虚者先补而后下。  

伤风泄泻者，脾脏虚怯也。当初若脾实者，先解风热，服藿香散。风热已退，微热者，参术散、褐丸子。脾虚者，服醒脾散、实脾散。  

假令春月间多有伤风、咳嗽、泄泻者，表里俱虚，服藿香正气散，倍加茯苓去皮、白术、生姜、枣去核同煎。痰嗽发热微泻者，服人参羌活散，加半夏曲同煎，后服加味四君子汤、参术散止泻治之。  

夏月伤暑泄泻者，其证面垢，烦躁作渴，饮水浆，头热，呕吐泄泻，服丁香丸，定吐紫金核先定吐，后用参术散。发热，渴不止者，参术散加天水散，滚白汤调。  

秋月痰嗽泄泻者，六和汤。  

冬月感寒泄泻者，助胃膏、益黄散加肉豆蔻、生姜、枣去核煎服。寒极者附子理中汤。  

吐泻，脾胃俱虚，欲作慢惊，服乌蝎四君子汤，生姜、枣去核煎服，或实脾散、全蝎观音散治之。  

中湿泄泻者，着冷肠鸣，肚腹痛，手足寒，服理中汤、大养脾丸、藿香正气散，腹痛加桂、干姜，伏暑加藿香，寒暑同用。  

***泄泻门***  

藿香散 治小儿脾胃不调，作泻青黄黑白，乳食不消，粪中有如鸡子清，兼泻如水，其证腹痛微热。  

陈皮 藿香（洗） 枳壳（炒） 浓朴（制） 甘草（各等分）上为末，紫苏汤调下，或米汤下亦可。如黄白色，木瓜汤下。如泻止，枣汤下，大能和胃进食。  

香橘饼 治积泻、冷泻、伤食泄泻。  

木香 青皮（炒） 陈皮（各二钱半） 浓朴 神曲（炒） 麦芽（炒。各半两）上为末，炼蜜丸饼，或米汤下。  

调中散 治伤食泻。先用紫霜丸取积，然后服此补之。经云：食泻重，当取疳。虚用补虚，良医明妙理，何虑疾难瘳。  

人参 茯苓 白术 干姜 砂仁 木香 丁香 甘草（炙） 藿香（洗） 香附子（炒。  

各等分）上为末，姜、枣煎汤。肚腹痛白汤下，大小以意加减服。  

钱氏白术散 治泄泻并吐泻，止渴。  

人参 茯苓 白术 藿香 干姜（炮。各三钱） 甘草（炙一钱） 木香（五分）上咀，每服三钱，水一盏，姜三片同煎。  

参苓白术散 治脾胃虚弱，泄泻不止及大病后以此养胃。  

人参 白术 茯苓 甘草（炙） 白扁豆 山药 砂仁 莲肉 薏苡仁 桔梗（各一两）上为末，每服五分，枣汤、米汤下。  

六神汤 治脾虚吐泻，不进饮食。  

黄 （炙） 扁豆（炒） 人参 白术 茯苓 粉草（炙。各等分） 加藿香亦可上锉，每服二钱，姜、枣煎，或作末，姜枣汤调服。  

胃苓汤 治泄泻，脾胃不和，伤食泻。  

猪苓 泽泻 白术 茯苓 浓朴 陈皮 甘草（各等分）上为末，每服二钱，姜、灯芯、陈米煎汤调服。  

人参安胃散出东垣方，治暑热伤乳，损其脾胃，吐泻久，恐成慢风。  

人参（二钱） 黄 （四钱） 生甘草 炙甘草（各一钱） 芍药（二钱） 茯苓 陈皮 黄连（各二钱）上咀，每服二钱，水一盏煎，食前温服。  

全蝎观音散 治吐泻，截风定志，恐变成慢惊。  

黄 （炙） 人参（各二钱半） 木香 甘草（炙） 莲肉（去心） 扁豆（一钱） 茯苓白芷 全蝎 羌活（各一钱） 防风 天麻（各一钱）上为末，每服二钱，姜、枣汤调服或煎服亦可。  

朱君散 治虚弱，惊悸，吐泻后有此证并粪青者，宜服四君子汤加辰砂、麝香末，用灯芯钩藤汤调下。  

豆蔻饼（方见痘疹门。）益黄散（方见吐门。）消食丸（方见脾胃。）黄芩汤（方见痢门。）定命散（方见惊门。）紫霜丸（方见变蒸。）至圣丸（方见胎门。）生姜泻心汤（方见痢门。）调中汤（方见痢门。）理中汤（方见吐泻。）以上十方皆治吐，泄泻，可对证用。  

***霍乱吐泻门***  

（第六）  

***霍乱吐泻门***  

脾居中州，胃为水谷之海。乳哺入胃，脾能克化，然后水谷分其清浊，传变得宜则无吐泻之患。凡小儿上吐不止，下泻不住，皆因内外伤侵，兼以调护失常，乳食不节，遂使脾胃虚弱，清浊相干，蕴作而成。有先泻而后吐者，乃脾胃虚冷。其候先泻白水，吐亦不多，口气缓而神色慢，额前有汗，六脉沉濡，此为冷也。先吐而后泻者，乃脾胃有热，气促唇红，吐来面赤，脉洪而数，渴饮水浆，此为热也。冷热之分，须要详审。  

伤风吐泻，身温，乍寒乍热，多气粗，大便黄白色，呕吐乳食，完谷不消，时咳嗽，更五脏兼见证，宜先服钩藤散，后用益黄散、香朴散主之。及有吐泻，身热，多睡，能食乳，饮水不止，吐痰，大便黄水，皆为胃虚热渴泻也。当生胃中津液，以止其渴，后服发散止渴，多服白术散、钩藤散。吐泻身凉，吐沫青白色，闷乱不渴，气肿露睛，当补脾，宜加减四君子汤、藿香散、银白散主之。夏月伤暑吐泻，手足厥冷者，理中汤、藿香正气散、五顺散、车前子散、不换金正气散可选而用之。如吐泻之证有风搐欲成慢候，可看慢脾方论治之。  

***霍乱吐泻门***  

《内经》云：脉浮者霍乱。刘宗浓云：霍乱脉来浮洪者可治；微而迟，气少不语者难治。  

《脉诀》云：小儿乳后辄呕逆，更兼脉乱无忧虑。  

***霍乱吐泻门***  

钱仲阳云：夏至后十日吐泻，身壮热，此热也。盖小儿脏腑十分中九分热也。或因伤热，乳食不消，泻深黄色，玉露散主之。大暑节后吐泻，身温以热，脏腑中六分热，四分冷也。呕吐，乳食前少，服益黄散；食后多，服玉露散。立秋后七日吐泻，身温，脏腑中三分热，七分冷也。不能食乳，多睡，闷乱，哽气，长出气，露睛唇白，多哕，欲大便，不渴，食前多，服益黄散；食后少，服玉露散。秋分后吐泻身冷，无阳也。不能食乳，干哕，泻青水，当以补脾，益黄散主之。  

郑氏云：小儿吐泻，因外伤风冷，内伤乳食，或儿啼未定，气息未调，以乳饲之。气逆于上则停滞胸膈，致令呕吐；气逆于下则伤脾胃，致令泄泻；上下气逆，吐泻俱作。凡小儿只吐不泻者逆，其吐必有痰，发惊者，十无一生。若只泻不吐，或吐泻俱发者，日久不退，亦变阴痫，治之当暂断其乳，轻者周时，重者三日，宜频与稀粥，服药速效，十全八九。或者不信是言，以小儿藉乳为命，不肯暂断。然乳固不可断也，殊不知因乳所伤得之者，若再以所伤之乳乳之，如抱薪救火。而暴吐泻者，脾胃俱虚，参术散加姜、枣去核煎服，以正胃气。大法吐泻伤冷者，理中汤；伤热者，五苓散。  

***霍乱吐泻门***  

理中汤 治脾胃不和，心腹攻痛，痰逆，恶心呕吐，心下虚烦，痞满，膈塞不通，饮食减少，短气羸困。温中逐水，止汗去湿。泄泻注下，水谷不分，腹中雷鸣，霍乱吐泻，手足厥冷并治。  

人参 白术 干姜（煨。各一两） 甘草（炙，半两）上每服二钱，姜三片、枣一枚煎。腹痛加人参，渴加白术，寒加姜、附，吐多去白术，加生姜，泻多仍用术，悸者加茯苓，四肢厥冷，下利转筋，可加附子。为末，炼蜜丸名理中丸，治厥冷脏寒，吐长虫，或胃中虚冷，先服理中丸。  

五苓散 治伤暑，霍乱吐泻，身热口渴。  

白术 茯苓 猪苓 泽泻（各一钱） 官桂（三分）上水一盏、姜三片、灯芯十茎煎五分服。  

藿香正气散 治霍乱吐泻，反胃呕逆，恶心，腹冷痛，脏腑虚鸣，山岚瘴气，疟疾，遍身虚肿，小儿疳伤及治伤寒头疼壮热。止喘咳，五劳七伤，八般风痰，并宜服之。  

大腹皮（洗） 白芷 紫苏 茯苓（各半两） 半夏（泡七次） 白术 陈皮 浓朴（姜汁炒）桔梗（各一两） 藿香（两半洗） 甘草（炙一两）上咀，每服二钱，姜三片，枣一枚同煎。  

不换金正气散 治山岚瘴气，寒热往来，霍乱吐泻，脏虚寒。  

浓朴 藿香 陈皮 半夏（泡） 苍术 甘草（各等分）姜、枣水煎服。  

藿香散 治时气吐泻，退热。  

藿香 浓朴（炒） 半夏（泡） 白术 干葛 甘草（炙。各等分）水、姜煎服。  

银白散 治小儿吐泻，壮胃，治粪青。  

扁豆（炒） 糯米（各一两） 藿香（洗） 丁香 白术 甘草（炙。各一钱）上末，紫苏汤下。  

加减四君子汤 治小儿吐泻不止，调胃进食。  

扁豆（炒） 藿香 甘草 黄 （炙） 人参 茯苓 白术（各一两）上为末，每服一钱，入盐点服，或用水煎亦可。  

缩脾饮解伏热，除烦渴，消暑，止吐利。霍乱之后服热药太多致烦躁者，并宜服之。  

砂仁 乌梅肉 草果（炮去皮） 甘草（炙。各半两） 干姜 白扁豆（炒。各三钱）每服二钱，白水煎服。  

参香散 治伏热泻，虚烦闷乱，引饮不止。  

人参 白术 香薷 半夏（泡） 陈皮 茯苓 扁豆（炒） 水、姜煎服。  

***痢疾门***  

（第七）  

***痢疾门***  

小儿痢疾大抵多由脾胃不和，饮食过伤、停滞不能克化；又为乳母恣食生冷、热毒、浓味以传之；又为风寒、温热之邪以干之，故有此疾。有里急、窘迫、急痛者，火性急速而能燥物故也。或夏末、秋初，忽有暴寒折于盛热，无所发散，客搏肌肤之中，发于外则为疟，发于内则为痢，内外俱发则为疟痢。凡痢久则令肿满，下焦偏冷，上焦热结，则为上实下虚。若脾胃湿热之毒熏蒸清道而上，以致胃口闭塞而成噤口之证。又有一方、一家之内，上下传染，长幼相似，是疫毒痢也。当先推其岁运，以平其外；察郁结，以调其内，审其所伤，别其虚实、冷热以治之。条然明白，不致妄投也。  

***痢疾门***  

《内经》曰：肠 下血，身热则死，寒则生。肠 下白沫，脉沉则生，浮则死。仲景云：下痢脉滑而数者，有宿食也，当下之。  

***痢疾门***  

治痢大法与大人同，惟剂轻重耳。赤痢积热窘迫者，宜通之，次用黄连解毒自止，如不止，用香连丸、地榆散之属。秋后痢疾多因夏伤暑，宜调中五苓，黄连、枳壳。或下如豆汁，如瘀血，宜胃风汤。噤口不能食，宜石莲、香橘之属。  

治痢，生姜助胃为阳，茶叶助胃为阴。平调阴阳，蜜治痢，生姜作片，好茶各一钱半，蜜水煎服。虫毒痢，阿胶、黄 各二钱，用水同煎服。痢疾不能饮食，邪气、疫毒不能发泄，传入脏腑，肠胃折叠以噤口，九死一生。脾虚胃弱，有热气关闭胸中。噤口服参苓白术散加石菖蒲、枳壳、粳米一撮同煎，食前服。心气通，胃脘开，便能食。  

痢疾不治证小儿下痢如尘腐色者死，如屋漏水者死，肛门如竹筒不敛者死，下血如败血不收者死。  

凡小儿赤白大下而不禁，小水无，腹疼，发热，唇红，舌胎，气促，心烦，狂躁不安，面色变易如妆，饮食全不进，谷道倾陷者，并不治。  

***痢疾门***  

小香连丸 治小儿冷热腹痛，痢下水谷。  

木香 诃子肉（各一两） 黄连（吴茱萸炒赤色，四两）上为末，饭丸绿豆大。米饮下十丸至三十丸，顿服之。  

地榆散 治小儿赤痢因大肠停积热毒得之，或点滴鲜红。  

地榆 诃子肉 甘草（各等分）上为末，每服一钱，米汤调下。一方加黄连、枳壳、芍药。  

胃风汤 治小儿风冷乘虚入客肠胃，水谷不化，泄泻注下，及肠胃湿毒下痢如豆汁，瘀血日夜无度。  

人参 白术 白茯苓 川芎 当归 芍药 桂（少许）上为粗未，每服三钱，入粟米数粒同煎，食前服。  

百一选方 治小儿噤口痢。  

石莲肉去壳留心，研为末。每服五分，陈米饮调下。此是毒瓦斯上冲心腹，借此以通心气，便觉思食。  

香脯 治小儿刮肠下痢，噤口不食，闭口合眼至重者。  

精猪肉（一两，批薄片） 腻粉上将猪肉于炭火上慢炙，旋铺腻粉匀成脯。每以少许与吃，如未知吃，且放鼻边，自然要吃。此方治胃口有毒，食之神效。  

小连丸 治小儿赤白痢，脾胃虚弱，糟粕不聚，腹胀不食，时作阵痛，烦渴身热。  

黄连（三两） 干姜（炮一钱） 当归 阿胶（炒。各两半）上为末，阿胶膏丸，小豆大。三岁三十丸，食前米汤化服。  

养脏汤 治小儿冷热不调，下痢赤白，或如脓血鱼脑，里急后重，脐腹绞痛，脱肛坠下，并治之。（方见大人痢门。）参香散 治婴儿脏腑气虚怯，冷热不调，积在脏腑，作成痢疾。或下鲜血，或如豆汁、鱼脑、瘀血，或下紫黑血，或赤白相杂，或成五色，里急后重，日夜频并，脐腹绞痛，甚不可忍，及噤口、疳蛊、时瘟诸痢，无问新久。  

人参 白扁豆（炒去皮） 木香（各四钱） 肉豆蔻（制） 茯苓（八钱）陈皮（去白） 罂粟壳（去筋蒂，炙。各二两四钱）上为极细末，用米饮调化，食前服。  

豆蔻香连丸 治小儿乳食不节，肠胃虚弱，冷热之气客于肠间，下赤白痢，肠内疼痛，日夜频并，不饮乳食。  

黄连（炒，七钱半） 肉豆蔻（二枚，面包煨） 丁香（二钱半） 木香 诃子（炮。各半两）上未，粟米糊丸，黍米大。三岁服十丸，米饮下。  

乌梅散 治下痢后津液减少，脏腑虚燥，烦渴引饮，及治诸病后烦渴引饮无度。  

乌梅肉（半两，微炒） 茯苓 木瓜（各一两）上为粗未，每服二钱，水一盏，姜一片同煎。  

桃花丸 治下痢赤白多，并泄泻青水。  

赤石脂 干姜（各等分）上未，糊丸，如麻子大。空心服二、三十丸，米饮下。  

茅花汤 治吐血下血，鼻衄不止，兼治血痢、黑痢。  

上用茅花一大把，水三盏，煎一盏，分二服。无花，以根代之。  

宽肠枳壳散顺气止痢。  

甘草（六钱，炙） 枳壳（二两四钱，炒）为末，每服一钱，空心沸汤调下。  

黄连解毒汤、生姜汤、黄芩汤、调中汤（以上四方俱治痢）  

***腹痛门***  

（第八）  

***腹痛门***  

小儿腹痛之病，诚为急切。凡初生二、三个月及一周之内，多有腹痛之患，无故啼哭不已，或夜间啼哭之甚，多是腹痛之故，大都不外寒热二因：夫因于寒者，面白唇青，或泻痢清白，以热绵裹腹而啼少止即是寒也；因于热者，面赤唇红，得暖啼甚即是热也。一周之外，能吃饮食，则有伤食腹痛，或泻、或不泻，口渴而臭，面黄身热，即是积痛。久而不愈，必至成疳。除此三因之外，则如《内经•举痛论篇》云：五脏卒痛，寒邪客经，其机不可不察也。若《类萃》、《小儿》等方概言寒邪而不及热与积，是则以管窥豹，未见其全斑也。  

***腹痛门***  

小儿脾胃脉弦，食积痛；脉迟微，为寒痛；阴弦则腹痛，弦急小腹痛；尺脉紧，脐下痛。心腹痛不得息，脉细小迟者生；坚实大者死。腹痛脉大而长者死。  

***腹痛门***  

腹痛乃邪正交攻，相击而作也。挟热痛者，以面赤或壮热，四肢烦，手心热见之；挟冷者，以面色青白见之，冷甚则变证，唇口黑，爪甲青矣。热证黄芩芍药汤、四顺清凉饮；冷证理中汤、指迷七气汤加桂，煎调苏合丸。钱氏云：小儿积痛，面黄，目白无精光，多睡畏食，大便酸臭者，当用消积丸；甚者白饼子下之，后和胃。凡虫痛多在心腹，口吐清水，安虫散主之。  

***腹痛门***  

理中汤 治小儿受寒腹痛。  

人参 白术 炙甘草 炮干姜上等分，每服三钱，水一盏煎五分，热服。  

七气汤 治七气伤脾，结聚，大腹痛，不能乳食。  

半夏（制一两） 人参（二钱） 甘草（炙） 桂心（各一钱）上咀，每服二钱，姜、枣煎，食前服。  

指迷七气汤 治阴阳不升降，气滞作痛。  

青皮 陈皮 桔梗 莪术（炮） 肉桂 藿香 益智仁 香附子（制） 半夏（制）甘草（各等分）每服二钱，姜、枣煎。  

桔梗枳壳汤 治诸气痞闷，心腹疼痛。  

桔梗 枳壳（各等分） 甘草（减半）每服二钱，姜煎服。  

芍药甘草汤 治热腹痛，小便不通，及治痘疹肚痛。  

芍药（一钱） 甘草（五分）白水煎。加黄芩，名黄芩芍药汤。  

四顺清凉饮 治小儿血脉壅实，脏腑生热，颊赤多渴，五心烦躁，睡不宁，四肢惊掣，及因乳哺不时，寒温失度，令儿血气不顺，脾胃不调，或湿吐连滞，欲成伏热，或壮热不饮，欲发惊痫。又治风热结核，头面疮疡，目赤咽痛，余毒，一切壅滞，并宜服之。  

芍药 当归 甘草 大黄（各等分）上咀，三岁儿服一钱，水半盏煎服。胃风邪加去节麻黄；中风体强，目上视加独活。  

平胃保和汤即平胃加山楂、麦芽。  

***积滞门***  

（第九）  

***积滞门***  

《活幼心书》云：小儿所患之证，皆因乳哺不节，过食生冷、坚硬之物，脾胃不能克化，停积中脘；外为风寒所伤，或因夜卧失盖，致头痛，面黄身热，眼胞微肿，腹痛膨胀，足冷肚热，喜睡神昏，不思饮食，或呕哕噫气，吞酸，大便腥臭，此为沉积所伤。但凡小儿有积，面目黄肿，肚热胀痛，好困恶食，小便如浆，大便或秘、或溏，啼哭夜烦，便利无禁，粪白而酸，此皆积证也。然有乳积、有食积、有气积，要当明辨。吐乳泻乳，其气酸臭，此由叫啼未已，以乳与儿，停滞不化，是为乳积；肚硬带热，渴泻或呕，此由饮食无度，多餐过饱，饱后即睡得之，是为食积；腹痛啼叫，利如蟹沫，此因触忤其气，荣卫不和，淹延日久得之，是为气积；有时时泄下清水，如生草汁，是受惊而后有积，烦闷啾唧，常似生嗔，名为惊积。小儿医者，亦惟因其重轻虚实而治之可也。  

***积滞门***  

《脉诀》云：小儿脉沉缓为伤食；右手气口脉大于人迎一、二倍为伤食。宿食不消即右关脉沉而滑。经云：脉滑者，有宿食也。虎口脉纹黄色为脾家有积。《脉经》云：小儿脉沉者为乳不消。  

***积滞门***  

小儿诸疾，皆由乳食无度，过于饱伤，以致不能克化，留而成积。初得之时，不问乳积、食积、气积，并以木香丸、消积丸之类。其惊积，以辰砂膏或青龙丸，量轻重而疏导之，仍以调气和胃取愈。大抵小儿肚腹或热、或胀、或坚硬，皆由内实，法当疏利之。故东垣云：食者，有形之物，伤之则宜损其食，其次莫若消导，丁香烂饭丸、枳术丸之类主之。稍重则攻化，三棱消积丸、木香见 丸之类主之。尤重，或吐、或下，瓜蒂散、备急丸之类主之，以平为期，不可太过。盖脾已伤，又以药伤，鲜有生者。盖青皮一味，治小儿积病，虽不可无，亦不可过，多损真气，大能发汗，有汗者不可用。  

***积滞门***  

五珍丸 治小儿食积。  

青皮（炒黄） 干姜（炮存性） 五灵脂 莪术（各一两）上为末，和匀，称药末一两，肥巴豆去油，称一钱研拌，和粳米饭糊丸，麻子大。每服三、五丸，饥时米饮下。  

丁香烂饮丸 治小儿饮食所伤。  

丁香皮 甘草（炙。各一钱） 砂仁 益智仁（炒） 甘松（各二钱） 丁香 三棱（炮）木香 莪术（炮。各一钱） 香附子（半两）上未，蒸饼丸，绿豆大。每服五、七丸，白汤下。  

三棱消积丸 治伤生冷、硬，心腹胀痛。  

丁皮 益智仁（各三钱） 陈皮 青皮（各半两） 茴香（炒，半两） 炒曲 广术（炮）三棱（炮。各七钱） 巴豆（糯米炒，去米，五钱）上未，醋糊丸，如麻子大。每服十丸，温姜汤下，食前，量虚实加减服。  

平胃散 治脾胃不和，不思乳食，心腹刺痛，口苦无味，呕哕恶心，噫气吐酸，面色痿黄，体弱肌瘦，肚腹泄泻并服之。（方见脾胃门。）快膈消食丸宽中消宿食。  

砂仁 橘红 三棱（煨） 蓬莪术 神曲（炒） 麦芽（炒。各半两） 香附子（一两，炒）上未，面糊丸，绿豆大。食后紫苏汤下二十丸。  

藿香散 治小儿脏腑不调，作泻青黑黄白，乳食不消，粪中有如鸡子清，兼泻如水，其证腹痛微热。  

陈皮 藿香（洗） 枳壳（炒） 浓朴（姜汁炒） 甘草（各等分）上未，紫苏汤调下或米汤下亦可；如黄白色，木瓜汤下；如泻止，用枣汤下，大能和胃进食。  

***痞癖门***  

（第十）  

***痞癖门***  

仁斋云：痞者，塞也。结者，实也。热气蕴于胸膈之间，留饮聚于腰胁之内，于是荣卫不得流行，脏腑不得宣通，腹满而致痞结，势使然耳。此实热之证也，或发为壮热是也。癖者，血膜包水，癖侧于胁旁，时时作痛。惟癖为能发潮热，为能生寒热，故疟脉家中脘多蓄黄水，日久而后结癖，寒热之起。小儿脏腑和平，荣卫调畅，则津液自然流通，纵使多饮水浆，不能为病。惟乳哺失调，三焦关膈，以致水浆停滞肠胃，不得宣行，冷热相搏，于是结聚而成癖也。  

***痞癖门***  

《脉诀》云：小儿脉伏结为物聚。钱氏云：小儿脉沉细为癖积。《脉经》云：脉来细而附骨来者积也。  

***痞癖门***  

钱氏曰：腹中有癖不食，但饮乳是也。当渐用白饼子下之。小儿病癖由乳母乳食不消，伏在腹中，乍凉乍热相类，不早治必成疳。以其有癖则令儿不食，致脾胃虚而发热，故引饮过多，即涤荡肠胃，亡失津液，脾胃不能传化水谷，其脉沉细，益不食，脾胃虚衰，四肢不举，诸邪遂生，而成疳矣。轻者，用仁斋木香丸，重用取癖丸，痞结甚者，用圣思甘露散主之。  

罗谦甫云：一小儿病癖积在左胁下，硬如覆手，肚大青筋，发热肌瘦，咳嗽自汗，日晡尤甚，牙疳口臭恶，宣露出血，四肢困倦，饮食减少，病甚危笃。太医刘仲安先生治之，约百日可愈，先与沉香海金沙丸一服，下秽物两三行，次日合塌气丸服之，十日，复以沉香海金砂丸利之，又令服塌气丸。如此五换，服至月余，其癖减半，及百日良愈。近年多有此疾，愈之者多，录之以救将来之病者也。  

***痞癖门***  

木香槟榔丸疏导三焦，宽利胸膈，破痰逐饮，快气消食。  

郁李仁（去皮） 皂角（去皮炙） 半夏（泡） 枳壳 青皮 杏仁（去皮尖炒）木香 槟榔（各二钱）上为末，另将皂角四两，用水一腕，熬成膏，入炼熟蜜少许丸，绿豆大。每服十丸，食后姜汤下。  

下积丸 治食伤积，心腹胀满，气粗壮热，或泻或呕。  

丁香 砂仁（各二十粒） 使君子（五枚） 乌梅 巴豆霜（各三个）上末，橘饭丸，麻子大。每服三丸，陈皮汤下。  

化铁丹 治食积肚硬带热渴泻，脾胃不和，宿食不化。  

乌梅肉（八个） 巴豆（十六粒，去油膜） 青皮（去穣） 陈皮（各半两。去白）上未，醋糊丸，麻子大。每服七丸，米饮下，或淡姜汤下。  

三棱莪术丸 治积滞、痞块、乳癖。  

莪术（一两，用巴豆三十粒同炒，去巴豆） 川楝子 茴香 三棱（酒浸一宿）枳壳（各半两） 木香（三钱） 丁皮（半两） 青皮（半两）上未，醋糊丸，绿豆大。每服三丸，淡姜汤下。  

异香散取积后调理脾胃。  

莲肉（二两） 莪术（煨） 益智仁 三棱（煨） 甘草（各半两） 青皮（去穣）陈皮（各二钱） 浓朴（一两）上咀，每服二钱，水一盏、姜二片、枣一枚，入盐少许，煎，食前服。  

挨癖丸 治乳癖谷症，腹中块痛。  

代赭石（ 醋淬碎，细乳） 青皮 木香 莪术 五灵脂 北大黄（各三钱）巴豆（去油尽，一钱）上末，醋糊丸，麻子大。每服二丸，食后姜汤下。  

三棱煎丸 治小儿饮食过度，痞闷疼痛，食不消化，久而成癖也。此药专治妇人血积、血块尤验。  

广术（黑角者佳） 三棱（二味湿纸包煨香，为末。各一两） 大黄（半斤，为末）上大黄银器内，以好醋浸，令平满，慢火熬可，以二味为丸，如梧桐子大，或绿豆大。  

每服十丸至十五丸，食后温水下。量虚实加减。  

青礞石丸 治小儿奶癖。  

硫黄（三钱） 青礞石 五灵脂 锅底黑（各钱半） 白丁香（一钱）上为末，米饭丸，绿豆大。捻作饼子。每服二十饼，温水送下。  

鳖甲猪肚丸 治小儿癖积发热。  

柴胡（一两） 黄连 鳖甲（九肋者佳，醋炙黄色。各七钱） 枳实 木香 青皮（各半两）上入干青蒿七钱，同为末，以FS 猪肚一个，去油，盛药蒸熟，同捣和为丸，梧桐子大。  

每服十丸，煎人参汤送下，食后服。  

木香丸 治吐乳、泻乳，其气腥臭。由啼叫不已，以乳与儿，停滞不化，是为乳积。肚硬、热，吐泻，由饮食无度，过饱即睡，是为食积。腹痛，啼叫，利如蟹沫，忤其气，荣卫不和，淹延，是为气积。疟后肚内结块，腹中有癖。  

木香 苍术 砂仁 青皮 辰砂（另研） 代赭石 丁香 巴豆霜（各钱）上末，面糊丸，麻子大，风干。每服二、三丸，随所伤物下。  

***肿胀门***  

（第十一）  

***肿胀门***  

丹溪云：脾虚不能制水，肾虚不能行水。胃与脾合为水谷之海，因脾虚而不能传化，肾水泛滥，反得以浸渍脾土，于是三焦停滞，经络壅塞，水渗于皮肤，注于肌肉而发肿也。其状，自目胞下微起，肢体重着，咳嗽怔忡，股间清冷，小便涩黄，皮薄而光，手按成凹，举手即满是也。古方有十种论证：以短气不得卧为心水，两胁紧痛为肝水，大便鸭溏为肺水，四肢苦重为脾水，腰痛足冷为肾水，口苦咽干为胆水，下虚上实为大肠水，腹急肢瘦为膀胱水，小便秘涩为胃水，小腹急满为小肠水。诸家只知治湿多利小便之说，执此一途，用诸利水之药，往往多死。殊不知脾极虚损，虽劫目前，水气复来，束手待毙。大都小儿尤是饮食伤脾，不能行水而作胀肿。只用实脾为主，佐之分证治而得之矣。  

***肿胀门***  

《脉经》云：水病脉洪大者可治；微细者不可治。水病胀闭，其脉大软者生；沉细虚小者死。水病腹大如鼓，实者生，虚者死。  

***肿胀门***  

水肿不治证凡水肿先起于四肢，而后归于腹者不治。大便滑泄与夫唇黑、缺盆平、脐突、足平、背平，或肉硬，或手掌平，或男从脚下肿而上，女从身上肿而下，并皆不治。  

***肿胀门***  

分气饮 治小儿肿胀作喘，气短而急，四肢浮肿。  

桔梗（炒） 赤茯苓 陈皮 桑白皮 大腹皮（洗） 枳壳（炒） 半夏（泡） 甘草（炙）真苏子（微炒） 紫苏（各二钱） 草果（一钱，煨去壳） 加木通上咀，每服二钱，水一盏，姜三片、枣一枚同煎。  

温脾散 治小儿脾不和，虚胀不乳食，憎寒壮热，困倦无力。  

诃子肉（炮） 人参（各七钱半） 甘草（二钱半，炙） 白术 木香 茯苓 藿香（泡）陈皮 黄 桔梗（各半两）上未，每服二钱，姜、枣煎服。  

大橘皮汤 治湿热内攻，腹胀水肿，小便不利，大便滑泄。  

陈皮（两半） 木香（二钱半） 滑石（六两） 槟榔（三钱） 茯苓（一两） 猪苓 白术 泽泻肉桂（各半两） 甘草（一钱）上咀，每服三钱，水一盏煎服。  

实脾散 治小儿阴水发肿，用此先实脾土。  

浓朴（姜炒） 白术 木瓜 木香 干姜（炮。各一两） 草果仁 大腹皮 附子 白茯苓甘草（炙。各半两）上咀，每服三钱，姜、枣水煎服。  

疏凿饮子 治水气通身浮肿，喘呼气急，烦渴，大小便不利。（方见大人门。）加味五皮饮 治小儿四肢肿满，阳水、阴水皆可服之。  

茯苓皮（咀，一钱，内加姜黄一钱） 五加皮 地骨皮 生姜皮 大腹皮 木瓜（各五分）上作一服，水煎。一方用陈皮、桑白皮，无五加皮。  

消肿丸 治小儿水肿喘满，小便不利。  

滑石 木通 白术 黑牵牛（炒） 通脱木 茯苓 茯神 半夏 陈皮（各一两） 木香瞿麦穗 丁香（各半两）上为末，酒糊丸，梧桐子大。每服二十丸，空心，麦门冬、灯芯汤下。  

退肿塌气散 治惊木、积水。用饮过多，停积于脾，故四肢浮肿。  

萝卜子 赤小豆（炒） 陈皮（各半两） 木香（一钱） 甘草（三钱）上咀，姜、枣煎，三岁儿每服二钱。  

匀气散 治脾肺气逆喘嗽，面浮，小便不利。  

桑白皮（炙） 桔梗（炒） 赤茯苓 甘草（各半两） 陈皮（七钱） 藿香（三钱） 木通（二两）上咀，每服二钱，姜、灯芯煎服。  

三棱丸 治小儿停积，腹胁胀满，干呕恶心，全不入食。  

三棱（炮） 木香 神曲（炒） 陈皮 半夏（制。各一两） 丁香 桂心（各半两）上为末，面糊丸，粟米大。乳食后姜汤下二十丸。  

***蛔虫门***  

（第十二）  

***蛔虫门***  

蛔虫者，九虫内之一虫也，长一尺，亦长五、六寸者，盖因脏腑虚弱而动。或因食肥甘而动。其动则腹中痛发作，肿聚行束上下，痛有休止，亦攻心痛，口喜吐涎及清水，贯肠心者即死。论其脉，腹中痛，其脉发当沉弱而弦，今反脉大即是蛔虫也。此痛因食物太早受甜，怕痛时便高声啼叫，只看人中上鼻头、唇口一时黑色即是。  

***蛔虫门***  

此证当服使君子丸、槟榔散、化虫丸，取下便无事。仲景云：蛔厥者，其人当吐蛔，今病者静前后烦，此五脏寒，乌梅丸主之。其蛔虫穿者，用薏苡根煎服即安。  

***蛔虫门***  

使君子丸 治小儿五疳，脾胃不和，心腹胀，时或疼痛，不进乳食，渐至羸瘦。  

浓朴 陈皮（各一两） 使君子肉（一两，汤泡去黑皮） 甘草 川芎（各二钱半）加芍药上未，炼蜜丸，芡实子大。每服一丸，空心米饮下。  

化虫丸 治小儿虫咬心痛，来去不定，不思乳食。  

鹤虱 槟榔 胡粉 苦楝根（各半两） 明矾（三钱五分，半生半枯）上末，面糊丸，绿豆大。三岁服三十丸，熟水入香油二滴吞下。食前如有小虫，皆化为水，大虫自利下，初服甚效。  

乌梅丸 治蛔虫上入其膈，故须臾复上，得食而呕又烦者，咽闻食臭，服此当自吐蛔，又治久痢。  

乌梅（二十三枚） 干姜（两二钱，炮） 黄连（二两） 川椒 当归（各半两） 细辛附子（炮去皮脐） 人参 桂枝 黄 （各七钱）上为末，用酒浸乌梅肉一宿，去核，蒸饭杵成泥，和药匀丸如麻子大。食后服十丸，日三服，忌生冷物。  

***咳嗽门***  

（第十三）  

***咳嗽门***  

《内经》曰：五脏六腑皆令人咳，非独肺也。皮毛者，肺之合也。皮毛先受邪气，邪气听从其令也。五脏之咳，久乃移于六腑，始伤肺气，终动脾湿，故咳而又嗽也。经曰：秋伤于湿，冬必咳嗽。大抵素秋之气宜清肃，及动之，则气上冲而为咳嗽，久则动脾湿而为痰也。大法与大人同。  

***咳嗽门***  

《脉经》曰：关上脉微为嗽，脉浮缓者为伤风，脉紧者肺寒咳嗽。脉浮软者生，弦急者死。  

***咳嗽门***  

钱氏曰：嗽者，肺盛微寒。八、九月，肺气大旺，病嗽者，其病必实，非久病也。其证面赤身热、痰盛，法当以葶苈丸下之。若久者，不可下也。十一月、十二月嗽者，伤风嗽也。风从背脊第三椎肺俞入也，以麻黄汤汗之。有热证，面赤，便水，涎热，咽喉秘者，甘桔汤治之。若五、七日之间。其身热，痰盛，涕唾稠粘者，以褊银丸下之。有肺盛者，咳而后喘，面肿欲饮水者，有不饮水者，其身则热，以泻白散泻之。若伤寒咳嗽五、七日无热证而但嗽者，亦葶苈丸主之，后用化痰药。而肺虚者，咳而哽气，时时长出气，喉中有声，此久病也，以阿胶散主之。痰盛者，先实脾，后以褊银丸下之，涎退则补肺为上法，有嗽而吐水或清绿水者，以百祥丸下之；有嗽而吐痰涎、乳食者，以白饼子下之；有嗽而痰咳脓血者，乃肺热，食后服甘桔汤，久嗽者，肺亡津液阿胶散补之，咳而痰实，不甚喘而面赤，时饮水者，褊银丸下之。治嗽大法，盛则下之，久则补之，更量虚实，以意增减。  

伤风发热咳嗽者，宜先发散其表，人参羌活散加麻黄，或金沸草散加桑白皮、惺惺散、参苏饮皆是发散之药，热不除，解肌汤主之。假如表散风邪，无别证微嗽者，服抱龙丸、泻白散平肺之剂；痰涎壅盛，玉饼子、金星丸；下痰热，泻白散加人参或辰砂半夏丸、抱龙丸尤良。下后热不退，作惊风之状，宜以薄荷散服。  

感寒发热咳嗽者，服惺惺散加麻黄表散寒邪。微嗽，杏仁膏、人参半夏丸；痰嗽，半夏茯苓汤。  

久嗽曾经解利，肺气虚寒宜补肺，服补肺阿胶散、润肺散。肺中风，肺受寒久不已，灸肺俞穴三壮，服百部丸，陈皮、罂粟壳、桑根白皮煎汤研化，食后服。  

小儿初生百日内咳嗽，肺叶脆弱，最为难治。平常冷热邪入肺中，无能得出，又不堪吐利，必明病源，消解风寒，化痰顺气，益肺生津，胃开气壮，嗽即渐减，不可强攻。  

冷嗽则鼻流清涕，面白痰薄，日轻夜重，或微有邪热。热嗽则面微红，鼻干热，痰稠，脉浮数。胃热不因风寒而得，以儿啼便乳，壅结心肺不散，即嗽而逆，以玉饼子下。  

钱氏治嗽之法，先实脾，脾母得实，肺则和平。  

小儿咳嗽者，腠理受风邪感激，脸红喘促，辨虚实，若见唇缩胸前陷，鼻枯干黑，皆为不治。  

***咳嗽门***  

参苏饮 治婴儿感冒风寒，发热头疼，咳嗽痰涎，并宜服之。  

人参 苏叶 葛根 前胡 半夏曲 茯苓 陈皮 枳壳 桔梗 甘草（各等分）上咀，每服三钱，姜、枣煎服。  

华盖散 金沸草散 甘桔汤 泻白散 （以上方并见大人泻门。）阿胶散 治小儿久嗽无津液。  

阿胶（半两，炒） 鼠粘子（一钱，炒） 马兜铃（半两） 甘草（炙，一钱） 杏仁（去皮尖，七粒）糯米（一两）上为末，每服一字，或咀二钱。水一盏，煎八分，食后服。  

葶苈丸 治乳食伤脾，伤风咳嗽，面赤身热，痰盛喘促。  

甜葶苈（炒） 黑豆（炒） 杏仁（去皮尖，炒另研） 汉防己（各一两）上为末，入杏膏蒸陈枣肉，和捣成剂，丸如麻子大。每服五丸至七丸，淡姜汤下，乳食后或临卧服，量儿加减。  

杏苏饮 治婴儿痰气咳嗽不止。  

杏仁（去皮尖炒黄） 苏子（炒） 陈皮 赤茯苓 桑白皮（炒） 大腹皮 半夏曲 甘草（炙。各一钱）上咀，姜一片同煎，食远服。  

七宝散 治婴儿清前，散热化痰，定喘止嗽。  

大黄（面包煨） 栀子仁 赤茯芩 黄芩 赤芍药（炒） 滑石 甘草（炙。各一钱）上为极细末，用桑皮煎汤，喘急，气满，不睡，磨刀水澄清，温暖服。  

白饼子 治腹中有癖，但乳嗽而吐痰涎。  

滑石 半夏 南星（各制，一钱） 轻粉（五分） 巴豆（二十四粒，去皮，水一升煎，水尽为度）上研匀，巴豆后入众药，以糯米糊丸，绿豆大，捏作饼子。三岁以上五饼子，以下三饼子。  

葱白煎汤，临卧服。  

褊银丸 治风涎泻，上焦实热及乳食不消，腹胀痰喘等疾。  

巴豆（去皮心油） 水银（各半两） 好墨（八钱，火烧醋淬） 麝香（五分，研） 黑铅（二钱半，同水银结成砂子）将巴豆、黑铅研匀，和入砂子、麝香，陈米糊丸，绿豆大，捻褊。一岁一丸，以岁以上五、六丸，薄荷汤放冷送下，不可多用，量虚实增减，食后服。  

百部丸 治小儿肺寒，壅嗽微喘。  

百部 麻黄（各三钱） 杏仁（四十粒，去皮尖，以水略煮）上和匀，炼蜜丸，皂角子大。温水下二、三丸。  

***咳嗽门***  

小儿咳嗽不瘥，灸肺俞穴。（在背上第三椎下两傍各一寸五分。）  

***疟疾门（第十四）***  

经曰：夏伤于暑，秋必 疟。盖伤之浅者，近而暴；伤之重者，远而为 。 者，久疟也。  

是知夏伤暑，气闭而不能发泄于外，邪气内行，至秋而为疟也。良由乳母抱时解脱，不避风寒；又因触冒暑温，致令邪气客于皮肤， 积于脏腑，阴阳偏胜，邪正相攻，而作往来寒热也。阳盛则热，阴盛则寒。先寒而后热者，阳不足也；先热而后寒者，阴不足也；寒多而热少者，阴胜阳也；热多而寒少者，阳胜阴也；寒热相半，阴阳交攻也；寒热相间，阴阳乍离也。大抵小儿皆自饮食上得之者为多，须用先与消导，然后随其得病所由而调理之，斯为良法。  

***疟疾门（第十四）***  

《要略》云：疟脉自弦，弦数者多热，弦迟者多寒。弦小紧者下之，弦迟者温之，弦紧者可发汗，浮大者可吐之。弦数风热也，以饮食消息止之。  

***疟疾门（第十四）***  

《明医杂着》云：疟是风暑之邪，有一日一发，有二日一发，有三日一发，有间一日连二日发，有日与夜各发，有汗无汗，有上半日发或下半日发，有发于夜者。治法，邪从外入宜发散之，然以扶胃气为本，又须分别阳分、阴分而用药。邪疟及暂发者，可散可截；虚疟及久者，宜补气血。若过服截药，致伤脾胃则必绵延不休。凡热多寒少，无汗者，桂枝麻黄各半汤；有汗多者，柴胡桂枝汤；汗多而渴者，白虎加桂枝汤；小便赤，热多寒少者，小柴胡汤；寒多热少者，清脾养胃汤；久未止者，鬼哭散止之。热多汗出为泻，腹痛者，大柴胡下之；久疟不愈，肠下结块者，木香丸、鳖甲饮子调之；甚则以神 丸消之；烦渴者五苓。有小儿疟疾用药退热太早，变作浮肿，外肾肿大，或食伤于脾胃。浮肿者，脾之外应也，宜大腹皮汤、草果饮之类。  

***疟疾门（第十四）***  

清脾饮 治瘅疟，肺来弦数，但热不寒，或热多寒少，膈满不能食，口苦舌干，心烦，渴饮水，小便黄赤，大便不利。  

青皮（炒） 浓朴（炒） 白术 草果（煨） 柴胡 茯苓 半夏（泡） 黄芩 甘草（各等分）上为粗末，每服三钱，姜三片煎，食前服。  

四兽饮 治五脏气虚，喜怒不节，劳逸兼并，致阴阳相胜，结聚痰饮，与卫气相搏，发为疟疾，兼治瘅疟，最有神效。  

半夏（泡） 茯苓 人参 白术 草果（炮） 陈皮（各半两） 甘草（二钱半）上咀，每服三钱，乌梅、姜、枣各一枚煎服。  

养胃汤 治外感风寒，内伤生冷，温中快膈，能辟山岚瘴气，寒疟，脾胃虚寒，呕逆恶心，并宜服之。  

浓朴（炒） 苍术 半夏（泡） 藿香（洗） 草果（炮） 茯苓 人参（各半两） 甘草（二钱半）陈皮（七钱半）上咀，每服三钱，枣一枚，乌梅一个煎，热服。  

白虎加桂枝汤 治小儿疟病。  

石膏 知母 甘草 桂枝上水一盏，粳米一撮煎服。  

草果饮 治疟寒多热少，或遍身浮肿。  

浓朴（炒） 青皮（炒） 草果（炮） 藿香（洗） 半夏（泡） 甘草 丁皮 神曲（炒）良姜（炒。各等分）上未，每服三钱，姜，枣煎。  

大腹皮汤 治小儿疟疾用药太早退热，变作浮肿，外肾肿大，饮食积于脾胃宜服。  

枳壳 苍术（各二两） 甘草（二钱） 大腹皮 槟榔 三棱（炮） 莪术（各一钱）上咀，每服三钱，姜皮、萝卜子、椒目同煎服。  

参苓汤 治小儿疟后面赤黄，泄泻不止，乳食不消。此乃胃气虚弱，故脾虚则泄，胃虚则吐，宜服之。  

丁香 诃子（炮，二钱） 青皮 陈皮 白术 茯苓 人参 肉豆蔻（煨。各三钱）甘草（炙，二钱）上未，每服二钱，陈米一勺、姜一片同煎。  

麻黄根汤 治小儿疟疾盗汗，寒热进退。  

麻黄根 知母 槟榔 三棱（炮） 莪术（炮。各一钱半） 半夏（三钱） 白芷 贝母（五分）常山 甘草（各一钱）上咀，每服三钱，姜二片、小麦十五粒煎。  

常山饮 治一切疟疾。  

知母 贝母 半夏（泡） 甘草 茯苓 常山 人参 草果（煨） 浓朴（制。各等分）上咀，每服二钱，水半盏，姜、枣煎，空心服。  

鬼哭散止疟疾入不愈者。  

常山 大腹皮 白茯苓 鳖甲 甘草上咀，每服二钱，用桃、柳枝各七寸同煎，临发时服，略吐出涎不妨，只用常山、甘草、茯苓煎服亦效。  

***疟疾门（第十四）***  

小儿疟疾，灸大椎、百会各随年壮。（百会穴在发际上五寸。）小儿久疟不愈，灸足大指次指外间陷中各一壮，名内庭穴也。  

***黄胆门***  

（第十五）  

***黄胆门***  

钱氏曰：凡小儿身、皮、目皆黄者，黄病也。身痛，膊皆强，大小便涩，一身皆黄，面目指爪皆黄，小便如屋尘色，着物皆如黄染，此黄胆也。二证多病于大病后。又有一证，生下百日及半年，不因病后，身微黄者，胃热也，大人亦同。又有面黄、腹大、食土，渴者，脾疸也；又有自生而身黄者，胎疽也。经云：诸疸皆属于热，色深黄者是也。若淡黄者兼白，胃怯，胃不和也。丹溪云：不必分五，同是温热，如 曲相似，此理甚明。《全婴方论》云：夫发黄者，皆由寒湿之气蕴结于脾胃，蒸发而成也。阳明病无汗，小便不利，心中热壅，必发黄。巢氏曰：小儿百日、半岁，非伤寒疸病，而身微黄者，亦是脾胃热，不可灸，火灸之则热甚。此是将息过度所为。微薄其衣，欲与除热丸散投之自歇。不得妄与汤剂及灸，为害不浅浅也。  

***黄胆门***  

《脉经》曰：脉沉，渴欲饮水，小便不利者，皆发黄。凡欲黄，寸口无脉，鼻气冷，并不可治。  

***黄胆门***  

罗谦甫云：一小儿季夏身体蒸热，胸膈烦满，皮肤如溃橘之黄，眼中白睛亦黄，筋骨痿弱，不能行立，此由季夏之热，加以湿令而蒸热，薄于经络，入于骨髓，使脏气不平，故脾遂乘心，湿热相合，而成此病。盖心火实则身体蒸热，胸膈烦满，脾湿胜则皮肤如溃橘之黄，有余之气必乘己所胜，而侮所不胜，是肾肝受邪而筋骨痿弱不能行立。《内经》言：脾热者，色黄而肉蠕动。又言湿热成痿是也。  

***黄胆门***  

茵陈汤 治小儿阳明病发热汗出者，此为越热，不能发黄也。身无汗，剂颈而还，小便不利，渴欲饮水者，此为瘀热在里，必发黄。伤寒七、八日，身黄如橘色，小便不利，腹痛者并主之。  

山茵陈 栀子仁 川大黄（各等分）右咀，水煎，加减服。日进三服，小盒饭和，尿如皂荚汁状，色正赤，一宿腹减痛，黄随小便中去也。  

加减泻黄散此药退脾土，复肾水，降心火。  

黄连 茵陈（各五分） 黄 黄芩 茯苓 山栀（各三分） 泽泻（二分）上咀作一服，水一盏，煎六分，食后热服。一服减半，五日再服愈。  

栀子柏皮汤 治小儿身黄发热。  

栀子仁（十枚） 甘草（炙一两） 黄 （二两）上咀，水一盏，煎六分，加减服。  

犀角散 治小儿黄胆，一身尽黄。  

犀角（一两） 茵陈 栝蒌根 升麻 龙胆草 生地黄（各半两） 寒水石（四钱）上咀，水一盏，煎六分，温服。一方治小儿忽发黄，面目皮肉尽黄，栝蒌汁和蜜服之神效。  

茯苓渗湿汤 治小儿黄胆，寒热呕吐，渴欲饮水，身面俱黄，小便不利，不得安卧，不思饮食。  

白茯苓（五分） 泽泻（三分） 茵陈（六分） 猪苓（二钱） 黄芩 黄连 栀子 防己 白术苍术 陈皮 青皮 枳壳（各钱）上咀，水一小盏煎六分，徐徐温服。  

丹溪一方 治小儿吐泻，黄胆。  

三棱 莪术 青皮 陈皮 神曲 麦芽 黄连 甘草 白术 茯苓（各等分为末）每服一钱，温汤调服。伤乳者，麦芽汤调；时气，用紫苏汤；发热者，薄荷汤、茵陈五苓散，沸汤调服。  
