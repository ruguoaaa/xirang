---
title: 第9部分
index: true
icon: editor
order: 9
category:
  - 医藏
  - 古今医统大全
  - 第9部分
tag:
  - 徐春甫
  - 明
---

## 卷之六十六

### 面部候  

***病机叙论***  

《灵枢经》曰：首面与身形也，属骨连筋，同血合于气耳。天寒则冽地凌冰，其卒寒，或手足懈惰，然其面不衣，何也？岐伯曰：十二经脉，三百六十五络，其血气皆上于面而走空窍，其精阳气上走于目而为睛，其别气走于耳而为听，其宗气上出于鼻而为臭，其浊气出于胃，走唇舌而为味。其气之津液，皆上熏于面，而皮又浓，其肉坚，故天气甚寒，不能胜之也。又曰：头面者，诸阳之会也。  

《难经》曰：人面独能耐寒者，何也？诸阳脉皆上头，故令面耐寒也。又云：手足六阳之经，皆上至头而走。足阳明胃之经，起鼻交 入齿中，侠口环唇，循颊车上耳门前过客主人穴。若胃中风热上攻，令人面肿，或面鼻色紫，风刺瘾疹，或热或寒，当分虚实寒热调治之。  

***病机叙论***  

经曰：面热者，足阳明病热，面寒者，为胃寒。阳明胃经气盛有余，则身以前皆热，况其人素食膏粱，积热于胃。阳明经多血多气，本实，则风热上行。诸阳皆会于头目，故面热之病生矣。先以调胃承气汤七钱，加黄连二钱、犀角一钱，疏下二三行，彻其本热，次以升麻加黄连汤，去经络中风热上攻。如此，则标本之邪热退矣。  

***病机叙论***  

面肿与浮，最宜分别。肿则为实，因风火上炎，红肿而热，或接而痛。此邪有余，脉必躁急紧实，当用防风通圣散之类，散而泻之。  

面浮则为虚，因脾伤劳后，饮食失节，水土不调，脾气输散不常，肺气传布失度，故面虚浮，眼下如卧蚕之状，或有气喘，皆其候也。此正气不足，脉必虚弱，或浮而无力，当用实脾散，顺气消导分利之。  

***病机叙论***  

《难经》云：肝外证，面青，喜洁、善怒；心外证，面赤，口干，善笑；脾外证，面黄，善噫，善思，善味；肺外证，面白，善嚏，善愁，不乐，欲哭；肾外证，面黑，善恐欠。久病患面色转黄，此欲愈也。病患面红，难愈；不病患面色红，有肺火；瘦人面红，血虚有火。瘦人面白，色如枯骨，此血虚气弱，当防痰火，病作，亦难治。女人面两颧颊红色，名曰带桃花。此肺金燥火所乘，心火克肺，大肠膀胱无荫，故多淫而无子。女人面色青者，性恶，多怒；面黄者，乃脾胃湿热；病黄而兼青色者，为木克土，主死不治。不病患面色如灰尘，眼下青黑，即有病，至不能治。病应愈，面色如煤不开者，终必死。  

***治法***  

戴人治头面肿者，为风乘阳明经也，阳明为气血俱多，乃与通圣散入姜葱、豆豉同煎，服取微汗，以草茎刺鼻中出血，其肿立消。学人不可不知也。  

面浮气喘者，有虚有实。虚者宜理脾调气，实者宜降气泻气，苏子降气汤、木香槟榔丸皆可选用。  

***药方***  

（《和剂》）防风通圣散去硝黄，加生姜、葱白、豆豉煎服，取汗。（方见风门。）治面目皆肿，风火炎上者，一服立愈。大便结者，不去硝黄。  

木香槟榔丸 治气喘，面浮肿，胸膈饱闷。（方见气门。）升麻黄连汤 治面热。  

升麻 葛根（各钱半） 黄连（酒炒） 黄芩（酒炒。各六分） 炙甘草 白芷（各五分） 芍药（七分） 生犀角 川芎（各四分半） 荆芥穗 薄荷叶（各三分）上咀，作一服。水一盏煎八分，食后服。  

升麻附子汤 治面寒。  

升麻 葛根（各一钱四分） 白芷 黄 （酒炒） 附子（炮。各九分半） 草豆蔻人参（各七分） 益智 甘草（炙。各四分）水二盏，葱白五茎，煎八分，食后服。  

胃风汤 治虚风证，能食麻木，牙关紧搐，目 动，胃中风热，故面独肿，宜用此方。  

升麻 白芷（各一钱） 干葛 苍术（制。各五分） 柴胡 本（各二分） 羌活黄柏 蔓荆子 甘草（炙。各分半） 草豆蔻 白姜（各二分） 当归（七分）麻黄（三分）水二盏，枣二枚，煎八分，食远服。  

栀子荆芥汤 治头面生疮。  

栀子 荆芥 黄芩 川芎 白芷 白芍药 桔梗 生地黄 升麻 枳壳（麸炒）大黄（各一钱） 甘草（五分）上水二盏，煎八分，食后服。  

玉容散 治面生黑 雀斑。  

甘松 三奈 茅香（各半两） 白芷 白芨 白蔹 白僵蚕 白附子 天花粉 绿豆粉（各一两） 防风 零陵香 本（各二钱） 肥皂（二定，去皮弦）为细末，每早洗面。  

白附丹 治男子妇人面生黑斑点。  

白附子 白芨 白蔹 白茯苓 密陀僧（研） 白石脂（研） 定粉（研。各等分）上为末，人乳汁和丸，圆眼大，阴干。用时，先用洗面洗净，次用湿浆水磨化敷之。或为末，乳汁调敷亦可。  

胡粉丹 治前证。  

胡粉 密陀僧 白芷 白附子 白茯苓（各等分）上为末，先用萝卜煎汤洗面。净后，用羊乳调药，至夜敷息处，次早洗去。  

黄连散 治面部热毒恶疮。  

黄连 黄柏（炙） 胡粉（炒）上为末，香油调敷，猪油亦可。  

矾硫散 治风热上攻阳明经，面鼻紫色，风刺瘾疹。  

枯矾 硫黄（各半两）上为末，入丹染与色同，用津调涂敷。内服防风通圣散。  

硫黄膏 治面部生疮，或鼻赤、风刺、粉刺。  

生硫黄 白芷 天花粉 腻粉（各五分） 芫青（七个，去翅足） 全竭（一枚）蝉蜕（五个）上为细末，用麻油、黄蜡约如合面油多少，熬溶离火，方入前末药和匀。每用临卧时洗面净，以少许涂面，近眼处勿涂。数日间肿处自平，赤鼻亦消，退风刺一夕见效。  

### 腮候  

腮，牙病而外及于腮颊俱肿是也。  

山居治 腮，用鸡子清调赤小豆末敷之。  

***易简诸方***  

梅师方：治人面目卒得赤黑丹，如疥状，不急治，遍身即死。鹿角烧末，猪脂和涂之。  

又方：治人头面患 疡，用雄黄、硫黄、矾石为末，猪脂和涂。  

又方：无青子二两，杏仁一两并捣，栝蒌一个锉，猪胰五具，用淳酒四盏浸之，至夜，温热，敷患处，其皮肤光白。若赤，可加土瓜根一两，大枣七枚，自白。  

《肘后方》：治面目身上赤斑，或痒或瘰子肿起，不即治之，日益甚。用羚羊角烧为灰，研极细，以鸡子清和，涂之效。  

又方：治面 如雀卵色，以 羊胆一枚，酒三杯，同煮三沸，以涂拭之，日三度，瘥。  

又方：治前证。以苦酒渍白术，用汁常以拭面，即渐愈之。  

又方：治面及鼻病酒 ，以马蔺子杵烂，水调敷之。  

《圣惠方》：治黑痣生于面，用藜芦灰五两，水一碗，淋灰汁，铜器中盛，以重汤煮，令如黑膏，以针微拨破痣处，点之良，不过三次。  

又方：治 ，用密陀僧一两细研，以人乳汁调，涂面，每夜用之，效。或同煎二三沸，涂，令面光泽。  

又方：去黑子，夜以暖浆洗面，以布揩黑子令赤痛，水研白檀香浓汁涂之；旦又以浆水洗面，仍以鹰屎粉黑子上点洗之，妙。  

又方：治面 及产妇黑 如雀卵色，用白茯苓末，蜜和，敷之。  

崔元亮《海上方》：灭瘢膏用黄矾石烧令汁出，胡粉炒令黄，各八分，惟要细研，以腊月猪脂和，更研如泥。取生布拭患处，令痛，即用药涂，五度后，取鹰屎、白燕窝中草烧作灰，各等分，人乳调涂之，其瘢自灭，内平如故。  

葛氏方：治黑 ，令人面色好，用白僵蚕并白牵牛、细辛等分为末，人乳丸绿豆大。临洗面时温水化开，洗面效。  

《孙真人食忌》云：炊汤经宿，洗面令人无颜色。炊汤洗浴，令人成癣，未经宿者亦然。  

一方：疗大面 ，令人细腻，用鹿角尖，取实白处，于平石上磨浓取一合，干姜一两捣末，密绢筛，和鹿角汁匀。每夜先以暖浆水洗，后敷药二三次，七日颜色好。涂药勿见风日，慎之。  

又方：治面上暴生疮，用生杏仁捣烂，以鸡子清调如煎饼，至夜洗面涂之，旦以水洗之，数十次，愈。  

《子母秘录》：治面上 黑子，以李核仁去皮细研，以鸡子清和如饧，至夜涂，旦以水洗之，后涂胡粉，不过五六日有效，慎风。  

《衍义》方：用锻石调水一碗如稠粥，拣好糯米粒全者，半置灰中半灰外，经宿，灰中米色变如水精。若人手面上有黑靥子及纹刺，先微微以针头拨动，置少许如水精者于其上，经半日许，靥汁自出，则去药不用，且勿着水，二三日效。  

又方：治指甲爪破面，用生姜自然汁调轻粉，敷破处，无痕。  

又方：治粉刺，以白矾末少许，酒调涂之。  

又方：治颈油污衣领者，每日梳洗毕，以鸡子清用手擦颈上并发际，虽新衣亦不污也，至妙。  

《千金方》：治面生粉刺，捣菟丝子绞取汁，涂之，妙。  

又方：治面上 刺 ，用木兰皮细切一斤，以三年酢浆浸之百日出，于日中晒，捣末，浆水调服方寸匕，日三服，良。  

又方：治鼻面酒皱 ，用鸬 粪一合研，腊月猪脂和，每夜敷之。  

又方：冬瓜子退去皮，捣为丸，空心服三十丸，令人白洁如玉。  

***医案***  

一人不病，忽一日满面黑色，自想气色黑者死，求医诊视。一医为诊脉无病，似为秽气蓄于面部不散，故致黑色，曾有是否？患者曰：果登厕被臭气隐忍良久，下厕遂有此。医曰：去恶臭无过至香，可用沉檀焚炉中，安帐内，患人以被围坐，勿令香气散出，瞑目端坐，候香气尽，方可揭帐。根据其法行之，面色渐变，旬日如故。  

一人年六十，身瘦弱，病头面不耐寒，气弱不敢当风行坐，诸药不效。医为诊脉皆弦细而微，且其人年高，素食茶果，而阳明之经本虚。经云：气不足，则身以前皆寒栗。此由胃气虚，不上荣于头面，故恶风寒，先以附子理中汤温其中气，次以升麻加附子主之。  

***针灸***  

陷谷（面肿、目痈肿，刺出血立愈。）颊车（颊肿口急，颊车痛，不可以嚼，针灸皆可。） 合谷 列缺 地仓（面颔肿、生疮皆可用。）取胃经（其一，云足阳明之脉，是动则病洒洒恶寒、颜黑。）取肾经（其二，足少阴肾脉，是动则病饥不欲食，面如漆柴，视盛虚寒热取之。）少阴络（治面黑齿长而垢，腹胀闭。）太阳络太阴络（腹胀闭不得息，善噫呕逆则面赤，不逆则面黑。）  

### 髭发门  

***病机叙论***  

六节藏象论篇曰：肾者，主蛰，封藏之本，精之处也，其华在发。  

五脏生成篇曰：肾之合骨也，其荣发也。多食甘，则骨痛而发落。（注云：甘益脾，胜于肾，肾不胜，故骨痛而发脱落。）上古天真论曰：女子一七岁肾气实，齿更发长。五七阳明脉衰，面始焦，发始堕。丈夫八岁肾气实，发长齿更。五八肾气衰，发堕齿槁。  

《巢氏病源》云：足少阳胆之经，其荣在须。足少阴肾之精，其华在发。冲任之脉，为十二经之海，谓之血海。其别络上唇口。若血盛，则荣于头发，故须发美。若血气衰弱，经脉虚竭，不能荣润，故须发秃落。  

《灵枢经》帝曰：妇人无须者，无气血乎？岐伯曰：冲脉、任脉，皆起于胞中，上循背里，为经络之海。其浮而外者，循腹上行，会于咽喉，别络唇口。今妇人之生，有余于气，不足于血，以其数脱血也。（女人月月而经通，故云数肿血。）冲任之脉，不荣口唇，故须不生焉。又曰：人有伤于阴，阴气绝而不起，阴不用，然其须不去。宦者独去，其故何也？岐伯曰：宦者去其宗筋，伤其冲脉，血泻不覆，皮肤内结，唇口不荣，故须不生。有人未尝被伤，不脱于血，其须不生，何也？曰：此天之所不足也，禀冲任不盛，宗筋不成，有气无血，唇口不荣，故须不生。  

***病机叙论***  

帝曰：髭发黄赤者多热多气，白者少血少气，黑色者多血少气。美眉者太阳多血，通髯极须者少阳多血，美须阳明多血，此其时然也。  

***治法***  

岐伯曰：上古之人，其知道者，法于阴阳，和于术数，饮食有节，起居有常，能妄作劳，故能形与神俱，而尽终其天年，度百岁乃去。（甫谓：果能如古人之知道，则不须药，其髭发必能与形神俱而不衰白也。今人不能如古人，又不知资给之养，其不早岁堕白者几希。愚见今人七情六欲内外交侵，若不袭方药以资之，鲜有能存其形神者也。必于四八之年先备滋益之药，不待于既衰之后用之，亦是追及古人之十一也，较之自弃者，不亦伟哉！此则所谓虽不尽其自然之天，是亦其次曲而存之者也。）  

***治法***  

气血盛则髭发美，气血衰则髭发白，此必然之理也。人年三十之后，常服补肾滋阴之药，保和气血，至老头须不白，信有验矣。用药于既衰之后，岂能及之乎？如凡事止于未动之先，则易为矣。若于既去之后而欲挽复之者，鲜有及焉。  

***治法***  

神仙六子丸、七珍至宝丹二药，皆滋阴之妙剂。人于须发未白之先制此二药，常常相间吞服不息，必能益寿乌须。若暂服不常，故难取效，知者审之。  

***药方***  

神仙六子丸男子三十年后服此药，一岁二单制服不息，永不白须发。年四十之上或有微白，及少年人焦黄不润，服此百日，自然漆黑，其效如神。  

菟丝子（制如法） 金锭子 覆盆子 五味子 枸杞子 蛇床子（炒，各一两） 何首乌（酒浸一宿，焙） 牛膝（同上） 地骨皮 熟地黄（酒浸。各三两） 舶上茴香（盐炒） 川木瓜（各二两）上十二味为细末，用浸兔丝酒澄清作糊为丸，梧桐子大。每服五十丸，空心食前温酒送下。一方加人参、白术、茯苓，各加一两，尤有神效。服此大忌三白，失禁不效。  

七珍至宝丹（又名七宝美髯丹。方见虚损门中。）张天师草还丹久服轻身，如列子之乘虚，白发反黑。  

地骨皮 生地黄（酒洗） 石菖蒲 川牛膝（酒洗） 远志 菟丝子（如法制）等分为细末，炼蜜丸，梧桐子大。每服五十丸，空心酒下，不饮酒，盐汤下。制时忌女人、鸡、犬。  

（东垣）青丝散补虚，牢牙，黑髭发。  

白芷 茯苓（各半两） 细辛 当归 川芎 甘草 甘松（各二钱） 升麻 旱莲草地骨皮 生地黄 熟地黄 青盐 破故纸（各三钱） 寒水石 香附子（制） 何首乌（各二钱半） 麝香（五分） 细茶末（二钱）上为细末，仓日为始，背东面西擦牙，早不见日，晚不见灯，擦毕咽药漱津，涂须，一月，白者反黑。忌三白。  

二七丹大能黑髭发，其功无比。  

琼玉膏补气血，黑髭发。  

八珍汤久服乌须黑发。（三方并见虚损门。）三青膏黑髭发有验。  

生胡桃皮 生酸石榴皮 生柿子皮上先将石榴剜去子，入丁香装满，称过分两，然后却将胡桃皮、柿子皮与石榴子、丁香等分晒干，同为细末，用牛乳和匀，盛于锡瓶中，或瓷瓶中，封口埋于马粪内，十日取出，将白线一条扯紧，点此药于中即走，至两头皆黑者是药中也，如不走不黑，再埋马粪中数日。  

三圣膏 治髭发脱落，能令再生。  

黑附子 蔓荆子 柏子仁（各半两）上为末，用乌鸡脂捣和，令干，以瓷瓶封口，百日取出，涂髭发脱落处，日二三次，五日便生，自然牢壮。  

巫灵散黑髭发极效。  

五倍子（炒） 百药煎 胆矾 青胡桃皮 酸石榴皮 诃子 木瓜皮 猪牙皂角 何首乌 细辛（各等分）上为细末，炼蜜丸，如小钱大，常以木炭灰内焙养，勿得离灰。如要乌髭发时，用热酒化开涂之，大能黑润。  

五神还童丹（一名五精丸）堪嗟髭发白如霜，要黑元来有妙方。不用擦牙并染造，都来五味配阴阳。赤石脂与川椒等，辰砂一味最为良。茯神能养心中液，乳香分两要相当。枣肉为丸梧子大，空心酒下十五双。十服之后君休摘，管教华发黑而光。兼能明目并延寿，老翁变作少年郎。  

赤石脂 川椒 辰砂（飞） 茯神 乳香（各一两）为末，枣肉杵丸，梧桐子大，空心酒下三十丸。  

点白及黄发方母丁香（为末） 和姜汁调如膏，每日拔去白，以银簪挑点根孔，再生即黑，有效。  

又方，用黑桑椹和油核桃肉捣成泥，点白，再出黑。  

解炽发醒头膏荆芥穗（二钱） 香油（半两） 柏子油（少许）先以荆芥入油煎焦，再加地沥青少许，擦发顷时，梳之自开。  

（北京）通用乌须方两京各处，乌发惟此方颇好、用之虽不至简至妙，然不坏须伤肉，制得法者，可黑一月。  

五倍子（要川中大者打如豆，大锅内炒黑色，白烟起时自然炒作一团，取起，裹湿青布内踏成饼，以石压晒干收听用） 红铜花（用细红铜丝，炭火 ，醋中淬之，不拘遍次，以化尽为度，去醋取铜花晒干） 皂矾（三分） 明矾（三分） 没石子（一分） 食盐（二分） 砂（净，一分）每次染时，旋配倍子末，以二钱为则，铜四分，余皆一二分，和匀，作一副，以烧酒或煎浓茶，用瓷酒杯调如稀糊，坐汤中煮之，杯内绿色生面为好。先用皂角汤洗须净，拭干，将药以掠柄涂上，以皮纸答湿包之。或以青布囊囊之，过夜，次早温水洗之。不润，用胡桃油捻指润之，一连染两夜，其黑如漆，亦妙。  

（《经验》）擦牙乌须方先期而擦者，永不再。  

青盐（一斤） 嫩槐枝叶（五斤） 黑铅（四两） 没石子（尖者，七钱）上用黑铅、青盐入锅同槐枝炒搅，俱以成灰，提起听用，将没石子研细末和入，用瓷器盛之。每日早晚洗面毕，以药擦牙漱水，吐掌内，擦鬓，久久自然润黑。  

牛胆散明目清心，壮精神，黑髭发，去风湿，补虚损。  

何首乌 白茯苓 槐角子（各二两） 当归 生地黄（各一两）为末，装入腊月黑牛胆内，挂于背日透风处，十日取出，晒干，研为末，酒调二钱。常服之，发永不白。  

二仙丹久服永黑。  

何首乌 川牛膝（各一斤。制法，用黑豆蒸，但要换豆多蒸几次，是为妙法。）（《类要》）乌须羊肝丸不独乌须，亦能明目。  

黑羊肝（一具，竹刀切片，瓷盆晒，涂之以羊胆，晒干又涂，至三五十枚，愈多尤妙。  

夏月用稀绢 之，免其蝇污，晒干听用） 熟地黄（六两，蒸） 当归（酒浸） 川芎白芍药（酒炒） 何首乌（如法制） 旱莲草（如法蒸。各四两） 覆盆子（炒） 山茱萸肉（各三两） 白茯苓（人乳浸，日晒夜露，候干用） 生地黄（酒浸一宿晒干，四两）血余（壮年人，童男女及自己发为佳，多至一二斤，用皂角汤洗净，再用花椒汤洗，晒干，入砂罐，炭火烧成灰，放地上三日，出去火毒，取下，净研三两）上除血余不磨，以群药共为末，另用熟地十二两，酒煮浓汁二碗，作糊为丸，梧桐子大。空心酒下八十丸，临睡酒下五十丸。极能乌须发，聪耳目，悦颜色。  

洗发菊花散 治须发干燥，能令润泽。  

干菊花（二两） 川芎 蔓荆子 干柏叶 桑白皮 香白芷 细辛 旱莲草（各一两）上咀，每次二两，浆水三碗煎至二碗，去渣，洗发大妙。  

丁砂散掠髭发。  

大诃子（一个煨，去核） 母丁香 百药煎（一钱） 铁砂（少许，醋炒七次） 陈茶叶（一撮）上为极细末，水一碗熬数沸，不去滓，放在净瓷器内。每夜临卧，温浆水洗净髭发，拭干，以药水掠之，次早温水洗净。百日后其发自黑，妇人用之尤好。用药时取新铁钉一枚浸之，妙。  

滋荣散长髭发不落。  

生姜皮（焙干，一两） 人参（一两）上为细末，用生姜一块切断蘸药，擦落处，自长，一日一次。  

生地生姜汁治髭发黄赤，一染即黑。  

生地黄 生姜（各半斤，洗净，石臼杵，绞取自然汁，留渣用）上用不蛀皂角一条，去皮弦，蘸前药汁慢火炙黄，以汁完为度，却将前渣同入罐内，火 存性为末，用铁器盛之。每用三钱，白汤一盏调匀，放三日，临睡时，将药涂髭发，自然即黑。  

五汁膏一染即黑。  

鲜胡桃皮 鲜酸石榴皮 黑桑椹 旱莲草 鲜生地黄上各及时取汁，瓷盆晒作饼，为末和合，用碱水调，少入明矾、食盐和如稀糊，染如常法。  

***药方***  

《千金方》：治白发还黑，乌芝麻九蒸九晒，为末，以枣肉丸服之。  

又方：治发落不生，令长，麻子一升，炒黑压油，搽头发妙。  

《千金翼方》：治发薄不生。先以米泔洗秃处，以生姜揩，令大热，腊月猪脂捣，入生铁一块，煎煮数沸，敷之，遍生。  

《道藏经》方：治髭发脱落，更生。桑白皮四两，咀，水二碗，煎五六沸，去滓洗沐，自然不落，落者更生。  

又方：用羊粪烧灰，淋汁洗之，二三日一度，不过十度自生。  

《外台》方：治人无发，用甜瓜叶捣汁，涂之即生。  

又方：治发黄赤。用好醋二碗，大黑豆半升，熬令稠粘，敷之即黑。  

《子母秘录》治发黄又脱落。收自己发，皂角洗净，晒干，每一两入花椒瓣五十粒，泥包炭火 如黑糟，细研为末。每服一钱，好酒空心调服，大能长黑。  

梅师方：治少年白。拔去，以白蜜点毛孔中，即生黑发。不生者，取梧桐子捣汁涂上，自生且黑。  

张潞方：乌须大效。用小雄雌乌鸡一对，净处喂养，不得杂群鸡，只与黑芝麻一件并水吃，不可食杂物。长大生卵时，专记先生者收之为号。用好朱砂一两，略破卵头一小孔，入朱砂，用皮纸糊封孔，于数重时用后生之卵一齐令鸡抱之，候鸡雏出时，其药卵自然结实，打破取出，烂研如粉，蒸饼和丸，如绿豆大。不计时候酒下五六丸，黑者不白，白者变黑。  

《孙真人食忌》：治发落不生。以侧柏叶阴干为末，菜油调涂。  

又方：治发黄。以熊脂涂发，梳之时，散头发入床底伏地，一食之间即黑，不过一升脂，甚验。  

## 卷之六十七

### 瘦瘤候  

***病机***  

瘿瘤之病，乃足阳明之经与任脉二经气血凝滞，加以忧郁之所成也。何则？阳明为多气多血之经，任脉为阴血之至脉，气滞上焦，即血不下流，而着于任脉之杪，故多着于颈项皮宽处是也。  

《外科精义》云：人之气血循环一身，常欲无滞流之患。倘喜怒不节，忧思过度，调摄失宜，以致气滞血凝，而成瘿瘤。既久，血气寝衰，不能攻击，其形坚实，无如之何。  

***病机***  

五瘿者，一曰肉瘿，其肉色不变，软硬中和；二曰筋瘿，其筋脉露呈；三曰血瘿，其赤脉交结，如缠红丝；四曰气瘿，忧愁肿甚，喜乐渐消，随气消长；五曰石瘿，其中坚硬如石，不能转移是也。  

瘤病有六者，一曰骨瘤，二曰脂瘤，三曰肉瘤，四曰脓瘤，五曰血瘤，六曰石瘤是也。瘿瘤二证，虽不痛痒，诚不美观。治之不得其法者，又莫如弗治之为愈也。尝见用针及烂药决破脓血，崩溃渗漏不已而致死者。其间肉瘿、石瘤攻治尤所不可，惟气瘿粉瘤之类，可以服药而痊。医此者慎毋轻忽也。  

***治法***  

经曰：坚者削之，留者攻之，结者散之，郁者达发夺泄折之是也。如海带、昆布之咸以软坚，黄药子之苦辛以行气，破结散之类是也。丹溪云：治瘿必须断浓味。  

***治法***  

一妇人年四十，有瘤三瓣，戴人令以成吐之，一涌二汗三下，瘿已卡消，次服化瘿之药，遂大消去。夫病在上者，皆宜吐，亦自有消息之法耳。  

戴人在西华与魏寿之入食肆中，见一人病瘤当目上，色如灰李，下覆目睛，不能视物。戴人谓寿之曰：吾不待食熟，主取此瘤。魏未之信。戴人曰：吾与尔取去此瘤何如？其人曰：人皆不敢割。戴人曰：吾非用刀割，别有一术焉，人莫知之。乃引入一小室中，令俯卧，以绳束肘，刺委中大出血，先令手揉其目，瘤上亦刺，取雀粪，立平，出户。寿之大惊，戴人曰：人之有技，可尽窥乎？一女子未嫁，年十八，两手背有瘤，一如鸡距，一如雀角，腕不能钏，而明望之如桃胶。夫姑欲弃之。戴人见之曰：在手背者为胶瘤，在耳者为粉瘤，此胶瘤也。以 针十字刺破，按出黄胶脓三四匙，立平，更不复作。非明者，不敢用此法耳。  

***药方***  

破结散 治五瘿。  

海藻（洗） 龙胆草 海蛤 通草 昆布 明矾（枯） 松萝（各三分） 麦曲（四分） 半夏 贝母（各二分）上为末，酒调服，日三次。忌甘草、鲫鱼、猪肉、五辛、生冷、毒物。  

（《良方》）昆布散 治瘿气。胸膈壅塞，颈项渐粗宜服此。  

商陆 昆布（洗。各二两） 射干 羚羊角（镑） 木通 海藻（洗） 杏仁（制炒黄色。每味各一钱） 牛蒡子（微炒。一钱半）上咀，分二服。每服水盏半，姜一片，煎六分服。  

昆布丸 治一切瘿瘤。  

昆布（洗） 海藻（洗） 小麦（醋煮干。各一两）上为末，炼蜜丸，如杏核大。每服一丸，食后噙化。  

神效开结散 治男女项下瘿疾，不分年岁久远，极有效验。  

沉香（二钱） 木香（三钱） 陈皮（去白，四两） 珍珠（四十九粒，泥固火 ）猪厌肉子（生于猪项围喉咙系，一枚，如枣大，微扁，色相经。收取四十九枚，新瓦上焙干用）上为末，每服二钱，临卧冷酒调，徐徐咽下。轻者三五服见效，重者一料全愈。修合时用除日效。忌酸咸油腻滞气物。  

（《直指》）秘传木香散 治一切瘿瘤神效。  

猪腌子（七个，灯盏火烘过，干为细末） 海螵蛸 南木香 青木香 孩儿茶（各半两）雄黄 神曲 麦芽 辰砂（各一钱）上为细末，食后临卧酒送下即睡，再不可言语，戒恼怒、房室。此方累试，无不效验。  

（《外台》）昆布丸 治项下卒结囊，渐大，欲成瘿者。  

昆布（酒洗） 海藻（酒洗。等分）为末，炼蜜丸，弹子大，含化咽津。  

南星膏 治皮肤头面生瘤，大者如拳，小者如粟，或软或硬，不痛不疼，无药可疗。不可，辄用针灸。  

生南星（大者一枚，细研，稠粘如膏）上以酒三杯调，摊贴。如无生者，以干者为末，投醋研为膏。先以小针轻轻刺，令气透，以药膏摊纸上，如瘤大小，贴三五次，易瘥。  

针砂水专治气瘿。  

针砂（不拘多少，浸于水缸中，平日饮食皆用此水，十日一换针砂。服之半年，自然消散，针砂大能去积滞故也。）蜡矾丸瘿瘤通用，常服自然缩小消磨。（方见疮毒门。）蜘蛛散 治颊下结核不消经效。  

大蜘蛛（不计多少）以好酒浸过研烂，同酒调开，澄去滓，临卧服。  

治小瘤方（先用甘草煎膏，以笔涂瘤四围，干则又涂，凡三次之后，以大戟，芫花，甘遂等分为末，米醋调，别笔妆敷其中，不得近着甘草处，以日缩小，又以甘草膏妆小晕三次，中间仍用大戟、芫花、甘遂如前，自然焦缩。）（《良方》）守瘿丸 治瘿瘤结硬。  

通草（二两） 杏仁（去皮尖细研） 牛蒡子（各一合） 昆布（洗） 射干 诃子海藻（各四两）上为细末，炼蜜丸，弹子大。每服一丸，食后噙化，日三服。  

（真人）黄柏酒 治年久瘿疾。  

万州黄药子（半斤，须紧重实者为上。如轻虚者，即是信州者，力缓，须加一倍。以无灰酒一斗，投药在内，固济瓶口，用糠火烧一伏时，待酒冷，即令患者时时饮一杯，勿令绝酒气。经三五日，常把镜照，若消即停饮，不尔，令人项细。用火时不可多，惟烧酒气香出瓶头，有津即止火，不待经宿也。此方已验如神。半年忌食毒热物。）五瘿丸菖蒲（二两） 海蛤 白蔹 续断 海藻 松萝 桂心 倒挂草 川椒 半夏（各一两） 神曲 羊腌（百枚）上为细末，以牛羊脂髓为丸，芡实大。每服一丸，临卧噙咽。  

（《济生》）玉壶散 治三种毒瘿。  

海藻 海带 昆布 雷丸（各一两） 广术 青盐（各半两）上为细末，老米饮为丸，梧桐子大，不拘时噙化五丸。  

（子和）人参化瘿丹人参 海藻 海带 海蛤 昆布（以上各用火焙） 泽泻（炒） 连翘（各一两）猪腌子 羊腌子（各七枚）上为末，炼蜜丸，芡实大。临卧 之一丸。忌油腻。  

（谦甫）宝金散 治瘿气无不愈。  

猪羊腌子（各十枚。温水洗，晒干杵细末） 海藻 海带（各二分） 丁香 木香琥珀 麝香（各一分） 珍珠（半两）上琥珀、麝香、珍珠另研极细外，余药为末，方入细药和合再研，重罗过。每服一钱，热酒一盏调服，夜再服。  

（子和）枯瘤方 治瘿瘤大有神效。  

雄黄 粉霜 砂（各二钱） 轻粉 乳香 没药（各一钱） 土黄（三钱） 麝香（少许）上为细末，以津调涂瘤头，外边留一韭叶，先花纸贴之，上用小黄膏贴之。（造土黄法用雄黄另末二两，木鳖子半两去壳，巴豆半两去油， 砂另研末二钱，俱同雄黄一处为末，但以木鳖子同石脑油和成一块，油纸包定，埋于地坑内，四十九日取出，磁石器内盛，劈作小块子。）小黄膏黄柏 黄芩（各等分） 大黄（各等分）上为细末，以水调为糊，比前药大一遭，三日一易，至八九上不取，直候可取。一方，止用黄柏末一味，亦佳。  

五灰膏点瘿瘤神验。  

桑柴灰 枣柴灰 黄荆灰 桐子壳灰 荞麦杆灰（各等分）沸汤淋汁五碗澄清，入斑蝥四十枚、穿山甲五片、乳香冰片各三钱，煎作二碗，用瓷器盛。用时再以新出窑锻石，入乳香，冰片少许调成膏，敷瘤上。如稠，加清水调稀用。  

（丹溪）治瘤方海藻 黄连（各一两）为末，以少许置掌中，时时舐之，津咽下，如消三分之二，须止之。  

***药方***  

天突（治一切瘿瘤初起者，灸之妙。穴在结喉下宛宛中，三七壮。）肩 （左膊骨头肩端两骨间陷宛中，举臂取之。男左灸十八壮，右十七壮，女右灸十八壮，左十七壮。耳后两发际亦可灸） 会 天府 冲阳 气舍（以上穴治瘿瘤，并灸。）  

***药方***  

《太平圣惠方》：治瘿气结核、 肿硬。用昆布一两，洗去盐，干捣为末。每服一钱，绵裹，于好醋中浸过，含咽津，药味尽，再含之。  

《肘后方》：治项下卒结囊欲成瘿。用海藻一斤，洗去盐，浸酒饮之，不可间断，须要时时饮二三杯，有酒气方妙。  

《深师方》：治瘿气。取鹿腌子以酒浸，炙干内酒中，更令香，含咽汁，味尽更易，十具愈。  

《外台秘要》：治咽，用猪肺管上团肉一块，新瓦焙，临卧酒下。  

又方：治瘿极效。用黑牛或 牛喉内巧舌并咽喉脆骨二寸许，一寸连两边扇动脆骨，或烧或煮熟。临卧仰睡顿服，巧舌多嚼多噙一会方咽，其人容貌必瘦减而瘿自消矣。不二三服，极效。  

又方：用自然铜贮水瓷中，逐日饮水皆用瓮内之水，其瘿自消。或火烧烟气久吸亦可。  

又方：用琵琶 勒瘿瘤根，极效。  

### 结核门（独形而单核者为结核。）  

经曰：瘤气结核，皆属于热。  

《原病式》云：结核为火气，热甚则郁结坚硬，如果中核，不须溃发，但令热气散则自消也。  

丹溪云：结核在项、在臂、在身如肿毒者，多在皮里膜外，是湿痰流注，作核不散。  

若结核在颈项，久而不散，多成瘰 ，必早治之为妙。人多忽略，致成痼疾，久废调理。  

***药方***  

结核在项间或耳后僵蚕（炒） 大黄（酒浸） 青黛 腊胆南星（各等分）上为末，炼蜜丸，嚼下。  

又方 二陈汤加大黄（酒炒）、连翘、桔梗、柴胡、牛蒡子服。  

结核在臂二陈汤加连翘、防风、川芎、酒芩、苍术、皂角刺、僵蚕。  

滚痰丸 治结核，用盐葱汤吞服一钱，三夜消无迹。（方见痰门。）射干 治太阴、厥阴之积痰、结核，用射干磨油服自消，甚效。  

## 卷之六十八

### 关格候  

***病机***  

脉要精微篇曰：阴阳不相应，病名曰关格。  

（王注：阳脉而响应之不足，阴脉而响应之有余，故曰阴阳不相应，病名曰关格。关主不得便溺，格主吐逆，上下俱病是也。）《难经》曰：五脏之气，于何发起，通于何许，可晓以否？然：五脏者，当上关于九窍也。故肺气通于鼻，肺和则知香臭矣；肝气通于目，肝和则知黑白矣；脾气通于口，脾和则知谷味矣；心气通于舌，心和则知五味矣；肾气通于耳，肾和则知五音矣。五脏不和，则九窍不通，六府不和，则留结为痈。邪在六府，则阳脉不和；阳脉不和，则气留之；气留之，则阳脉盛矣。邪在五脏，则阴脉不和，阴脉不和，则血留之；血留之，则阴脉盛矣。阴气太盛，则阳气不得相荣也，故曰格。阳气太盛，则阴气不得相荣也，故曰关。阴阳俱盛，不得相荣也，故曰关格。关格者，不得尽其命而死矣。经言气独行于五脏，不荣于六腑者，何也？夫气之所行也，如水之流而不息也。故阴脉荣于五脏，阳脉荣于六腑，如环无端，莫知其纪，终而复始，而不覆溢。人气内温于脏腑，外濡于腠理。  

戴氏曰：关格者，谓膈中觉有所碍，欲升而不升，欲降而不降，欲食不能食，此为气之横格也。  

***病机***  

洁古云：关则不得小便，格则吐逆。关者甚热之气，格者甚寒之气，是关无出之由，故曰关也；格者无入之理，故曰格也。寒在胸中，遏绝不入；热在下焦，填塞不便。  

云岐子云：阴阳易位，病名关格。胸膈以上，阳气常在，热则为主病；身半以下，阴气常在，寒则为主病。寒在胸中，舌上白胎，而水浆不下，故曰格，格则吐逆；热在丹田，小便不通，故曰关，关则不得小便。胸中寒者，以热药治胸中之寒；丹田有热，以寒药治丹田之热；胸中有寒，丹田有热，上下之法，治主当缓，治客当急。  

***脉候***  

经曰，阳盛阴不得荣，故人迎大三倍于寸口，曰关；阴盛阳不得荣，故气口大四倍于人迎，曰格。  

尺寸反者，阴阳交者，为关格，主死。  

寒在上，热在下，脉两寸俱盛四倍以上。  

仲景云：寸口脉浮而大，浮为虚，大为实，此为格。  

陈氏曰：腑有邪则阳脉盛，脏有邪则阴脉盛。阴脉盛者，阴气关于下；阳脉盛者，阳气格于上，然而未至于死。阴阳俱盛，则既关且格。格则吐而食不下，关则一阴闭，不得大小便，而死矣。若脏腑气和而相荣，阴不覆，阳不溢，又何关格之有？  

***治法***  

丹溪云：关格必用吐，提其气之横格，不必在出痰也。  

有痰宜吐者，二陈汤吐之，吐中便有降。  

有中虚气不运者，补气药中升降。  

一妇人忽吐逆，大小便不通，烦乱，四肢渐冷，无脉。凡一日与大承气汤一剂，至夜半大便通，脉渐安复，次日愈。此关格之病，极难治，今见愈者，惟此一人耳。  

一妇人心脾痛后，大小便不通，皆是痰隔中焦，气滞于下焦。二陈汤加木通，初吃后煎滓，探吐。  

***药方***  

（《局方》）六君子汤加升麻、枳实、栝蒌仁煎服。气虚脾胃弱而得关格之证宜服。  

（丹溪）二陈木通汤 治关格饮食不下，二便不通。  

陈皮（一钱） 半夏（八分） 茯苓（八分） 甘草（四分） 木通 滑石（各一钱）人参芦（钱半）上咀，水二盏，姜三片、枣一枚，煎八分，食远服，再煎探吐。  

## 卷之六十九

### 秘结候  

***病机叙论***  

《内经》曰：北方黑色，通入于肾，开窍于二阴，藏精于肾。肾主五液，故肾实则津液足而大便润，肾虚则津液竭而大便燥。肾恶燥，急食辛以润之，食苦以泄之。  

***病机叙论***  

凡人大便秘结，皆由房劳过度，饮食失节，或恣饮酒浆，过会辛热。饮食之火，起于脾胃；淫欲之火，起于命门。以致阴虚血耗，火盛人亏，津液不生，故传道失常，渐成燥结之证。有年高血少津液枯涸，或因有所脱血，津液暴竭，新产之妇气血虚耗，以致肠胃枯涩。体虚之人摄养乖方，三焦气涩，运掉不行，而肠胃壅滞，遂成秘结，诸若此，惟当养血滋阴，滑涩润燥，不可妄用通利之药，恐伤元气，耗散真液，秘结愈甚也。  

***病机叙论***  

七冲门：唇为飞门，齿为户门，会厌为吸门，胃为贲门，太仓下口则为幽门，大肠小肠会为阑门，下极为魄门，此为七冲门也。盖阴不可以无阳，水不可以无火。水火既济，上下相交，荣卫流行，自然润泽。若而幽门不通，则上冲；吸门不开，则噎塞。故云：燥秘不便，气不得上下者，治在幽门。  

***病机叙论***  

有风秘、气秘、热秘、寒秘、湿秘。风秘者，风痰燥结不通也。气秘者，气滞烦闷不通也。热秘者，内府积热，消耗津液，大便结燥不通也。寒秘者，年高脏冷，及 癖冷气结滞，大便不利也。湿秘者、湿热郁结，津液不行而秘涩也。所以病证不同，难以一例而施治也。  

***脉候***  

秘结脉，多沉伏而结。阳结脉沉实而数。阴结脉伏而迟或结。老人虚人便结，脉雀啄者不治。  

***治法***  

在西北，多为风燥所成，以疏风润燥为主。（搜风顺气丸是也；）在东南，多为湿热所致，以开结清热为要。（木香槟榔丸是也。）大抵审其人之虚实，察其脉之强弱，参而治之，罔有不当。  

***治法***  

凡病实热初然秘结者，脉实大而有力，宜以塞因通用之法，承气等汤通之可也。其病之久者，老人、虚人、及亡津之后，悉皆以润燥通幽之剂缓而图之，庶不有误，如润肠丸、通幽汤之属是也。  

***治法***  

血虚之人，大便结燥，脉大如葱管，而身发热，切不可发汗，汗之则重亡津液，结燥愈甚，而致死者有之。  

卒以巴豆、牵牛峻剂攻下，暂得通快，必然再结愈甚，卒不能调，则亦重竭津液之过也。丹溪所谓古方通大便，皆用降气品剂，盖肺气不降，则大肠难传送，用杏仁、枳壳、沉香、诃子是也。又老人、虚人、风人津液少而秘者，宜药以滑之，用麻仁、胡麻、阿胶之属是也。如投以快药利之，津液走，气血耗，虽暂通，而即秘矣，更生他病，何可胜言？  

***治法***  

《活人书》谓：脾约证乃胃强脾弱，约束津液，不得四布，但输膀胱，故小便数而大便难，用脾约丸以下脾之结燥，使津流入胃，肠润结化而愈。丹溪曰：既云脾约，必阴血枯槁，内火燔烁，热伤元气，故肺受火邪而津竭，必窍母气以自救，夫金衰则上受木邪，脾失转输，肺失传化，宜其大便秘而难，小便数而无藏蓄也。理宜滋养阴血，使阳火不炽，金行清化，脾土旺健，津液既润，大小肠何秘结之有？东垣云：注夏大便涩者为血少，血中伏火也，人参黄 汤加生地黄、当归身、桃仁泥、麻仁之类是也。  

许学士治年老虚人便秘，只用火麻仁、苏子仁各半，研取汁服之，更煮粥食之，不必服药而秘愈。  

食伤太阴，肠满，食不化，腹响然，不能大便者，以苦泄之。  

凡脏腑秘结有虚实，治疗当审之。如实秘者，能饮食，小便赤涩，以搜风顺气丸、三黄丸、推气丸、千金丸、七宣丸、七圣丸之类下之。胃虚而秘者，不能饮食，小便清利，浓朴汤主之。盖实秘，物也；虚秘，气也。  

***药方***  

桃仁、麻仁润血燥，杏仁、郁李仁治气燥，皂角仁治风燥。  

***药方***  

（东垣）导滞通幽汤 治大便难，幽门不通，上冲，吸门不开，噎塞，不便，燥结而秘，气不得不，治在幽门，以辛润之。  

当归 升麻 桃仁泥（各一钱） 生地黄 熟地黄（各五分） 红花（炙） 甘草（各一分）上咀，水二盏，煎八分，去滓，调槟榔末五分，稍热服。  

（《卫生》）润肠汤 治大便结燥不通。  

生地黄 生甘草 大黄（煨） 熟地黄 当归尾（各五分） 升麻 桃仁 麻子仁（各一钱） 红花（四分）上作一服，水二盏煎一盏，空心服。  

治血润肠丸 治大便风秘，血秘不通，常常结燥。  

当归 大黄（煨。各一两） 防风 羌活（各半两） 麻仁（二两半） 皂角仁（烧灰存性，去皮研，一两。其性得湿则润，去湿则燥枯，用者勿误） 桃仁（二两）上除桃仁、麻仁另研如泥外，为细末，炼蜜为丸，梧桐子大。每服五十丸，三两服后，大便不能燥结也。  

（杨氏）滋肠五仁丸桃仁 杏仁（各炒去皮尖，一两） 松子（一钱二分） 柏子仁（半两） 郁李仁（炒，一钱） 陈皮（四两，为末）上五仁研匀为膏，入陈皮和匀，炼蜜丸，梧桐子大。每服五十丸，空心米饮下。  

（《直指》）润肠丸 治大便秘涩不通。  

杏仁（炒去皮尖） 枳壳（麸炒） 麻仁（另研） 陈皮（各半两） 阿胶（炒）防风（各二钱半）上为末，炼蜜丸，梧桐子大。每服五十丸，空心苏子荆芥汤下。  

胶蜜汤 治老人、虚人大便秘涩。  

连根葱白（三寸）新水煎，去葱入阿胶二钱、蜜二匙，溶化，食远服。  

（杨氏）润肠丸 治大便秘涩，旬日不通。  

桃仁（炒去皮尖研如泥） 荆芥穗（各一两） 火麻仁（盏半，细研，水浸取浓汁）芝麻（半盏，略炒研，水浸取浓汁）上入盐少许，同荆芥穗煎。食远每服一盏，代茶饮之，以利为度。  

加味四物汤 治大肠结燥而秘涩。  

当归 熟地黄 川芎 赤芍药 大黄（煨） 桃仁（研。各一钱）水二盏，煎八分，食远服。  

（《济生》）苏子麻仁粥能顺气，滑大便。  

紫苏子 麻子仁（各不拘多少）研烂水浸，滤取汁，煮粥食之。  

（《良方》）三仁丸 治大肠有热，津液竭燥，大便秘涩。  

柏子仁 松子仁 火麻仁（各一两）上研令勾，用黄蜡半两溶化和丸，梧桐子大。每服二十丸，食前米饮下。未快，加上丸数服之。  

***药方***  

（《局方》）三黄丸 治积热闭结不通。（方见热门。）千金丸 治脏腑壅滞气结，积热不通，或内有 瘕疳蛔，心腹俱痛，及脚气肿满，休息热痢，并风痰、疮疥、结核等疾。  

大黄（十两） 木香（半两）上为末，醋糊丸，梧桐子大。每服二三十丸，食远白汤送下。  

倒换散无问新久，癃闭不通，小腹急痛，肛门肿胀。  

大黄（大便不通用一两，小便不通用半两） 荆芥（大便不通用半两，小便不通用一两）上为细末，每服二钱，食远白汤调服。  

（《济生》）槟榔丸 治大肠积热，气壅不通，心腹满，大便秘结。  

大黄（蒸） 黄芩 枳实（麸炒） 火麻仁（炒去壳另研） 牵牛（炒） 槟榔 羌活杏仁（炒去皮尖研） 白芷（各一两） 人参（半两）上为细末，炼蜜丸，小豆大。每服五十丸，空心白汤下。  

（《拔萃》）牛黄散 治三焦积热，脏腑秘结。  

白牵牛（取头末，半两） 大黄（一两）上为末，每服三钱。厥冷温酒调服，手足烦者，蜜水调服。  

（《圣惠》）大黄饮子 治身热烦躁，大便不通。  

大黄（煨，二钱） 杏仁（炒去皮尖研） 枳壳 栀子仁（各钱半） 川升麻（一钱）生地黄（酒洗，钱半） 人参（七分） 黄芩（八分） 甘草（炙，五分）上水二盏，姜五片、豆豉二十一粒、乌梅一个，煎一盏，不拘时服。  

（《和剂》）脾约丸 治肠胃燥热，大便秘结。  

麻仁（另研，五两） 大黄（一斤，蒸） 浓朴（姜汁炒） 枳实（麸炒） 芍药（各八两） 杏仁（去皮尖，五两半）上为末，炼蜜丸，梧桐子大。每服二十丸，临卧白汤下，便利止服。  

论脾约丸。成无己曰：约者，结约也，又约束也。胃强脾弱，约束津液，不得四布，但输膀胱，故小便数而大便硬，故曰脾约。此丸以下脾之结燥，肠润结化，津液入胃，大便利小便少而愈矣。愚窃有疑，何者？既曰约，脾弱不能运也。脾弱则土亏，是必脾气之散，脾气耗，原其所由，久病大下大汗之后，阴血枯槁，内火蟠灼，热伤元气，又伤于脾，而成此证。伤元气者，肺金受火，气无所摄；伤脾者，肺为脾之子，肺耗则津竭，必窃母气以自救。金耗则木寡于畏，土欲不伤、不可得也。脾失转输之令，肺失传受之自，宜大便秘而下难，小便数而无藏蓄也。理宜滋养阴血，使孤阳之火不炽，而金行清化，木邪自止，脾土清健，营运津液，乃能入胃，则肠润而通矣。今以大黄为君，枳实、浓朴为臣，虽有芍药之养血，麻仁、杏仁之温为之使，用之热甚，而气热者，无有不安。愚恐西方地气高浓，人禀旺实者可用，若用之于东南之人，与热虽甚而血气不实者，虽得暂通，将见脾愈弱而燥矣。后之用此方，须知在西北以开结为主，在东南以润燥为主，慎勿胶柱而调瑟。  

洁古云：脏腑秘结，有虚有实。胃实而秘者，能饮食而小便赤，当以麻仁丸、七宣丸之类主之。  

消毒麻仁丸芝麻（四两，研取汁） 杏仁（二两，去皮尖研如泥） 大黄（五两） 山栀（十两）上为末，炼蜜入麻汁和丸，梧桐子大。每服五十丸，食前白汤下。  

***药方***  

（《和剂》）三和散 治七情气结，脾胃不和，心腹痞满，大便秘涩。  

羌活 紫苏叶 宣木瓜 大腹皮 沉香（各一钱） 槟榔 木香 陈皮 白术 川芎炙甘草（各七钱半）上咀，分二服。每服水一盏煎六分，不拘时服。  

（《济生》）橘杏丸 治老人气闭，大腑不通。  

橘红（取末） 杏仁（去皮尖。各等分）上为末，炼蜜丸，梧桐子大。每服五十丸，食远米饮下。  

（《良方》）六磨汤 治气涩腹闷，大便秘涩。  

沉香 木香 槟榔 乌药 枳壳 大黄（各等分）上用白汤，俱磨浓汁，空心温服。  

枳壳丸 治三焦痞塞，气不升降，大便闭，小便涩。  

枳壳（麸炒） 皂角（炙去皮弦） 大黄 羌活 木香 陈皮 桑白皮 白芷（各等分）上为末，炼蜜丸，梧桐子大。每服七十丸，空心米饮送下。  

小通气散 治虚，悲伤之甚，致令秘涩，或服燥药太过。  

陈皮（去白） 嫩紫苏 枳壳 木通（各等分）上咀，每服八钱，水二盏煎八分，食远温服。  

本香逐气丸 治食积气滞大便闭，兼治脚气、小肠气攻刺痛。  

陈皮 青皮 槟榔（各半两） 木香（二钱） 巴豆霜（钱半）上为末，姜汁调，神曲糊为丸，梧桐子大。每服十丸，食远姜汤送下。气攻腹痛，枳壳木瓜汤下。  

（《直指》）宽快汤 治气不下降，大便闭涩。  

香附子（制，二两） 天台乌药，枳壳（制。各半两） 砂仁（炒，六钱） 苏子（炒，半两） 青木香（三钱） 甘草（炙，七钱半）上为细末，每服二钱，陈皮煎汤调下。  

降气汤 治气不降，大便不通，加枳壳、杏仁煎服。（方见脚气门。）桔梗枳壳汤 治气不下降而闭，加紫苏煎服。（方见气门。）（河间）枳壳丸 治二焦结约，大小便不通，谷气不得下行。  

枳壳（二两） 陈皮（一两） 槟榔（半两） 木香（二钱半） 黑牵牛（四两，半生半炒，取头末一两半）上为细末，炼蜜为丸，梧桐子大。每服十五丸，姜汤下。  

（《宣明》）导气枳壳丸 治气结不散，心胸痞满，逆气上攻，大便秘涩。  

枳壳 木通 青皮 陈皮 桑白皮（炒） 萝卜子（微炒） 白丑（炒） 黑丑（炒）茴香（炒） 莪术（炮） 京三棱（炒。各等分）上为末，生姜汁打糊为丸，梧桐子大。每服二十丸，煎陈皮汤下。  

***药方***  

（《和剂》）搜风顺气丸 治风气、脚气。老人、小儿、虚弱人大便闭结宜服车前子（两半） 白槟榔 火麻仁（微炒去壳） 郁李仁（泡去皮研） 菟丝子（酒浸焙干） 牛膝（酒浸） 干山药（各一两） 枳壳（炒） 防风 独活（各八钱） 大黄（半生半熟，半两）上为末，炼蜜丸，小豆大。每服五十丸，茶酒汤任下，早晚各一服。  

疏风散 治风毒秘结，大便不通。  

防风 枳壳 羌活 独活 苏子仁（炒，另研） 杏仁（炒去皮尖） 甘草（炙）威灵仙 槟榔 白芷 白蒺藜（炒。各八分）上咀，水二盏，姜五片，蜜一匙，煎八分，空心服。  

皂角丸 治大肠有风，大便闭结。  

皂角（炙去皮弦子） 枳实（麸炒。等分）上为末，炼蜜丸或饭饮丸，小豆大。每服七十丸，空心米饮下。  

七宣丸 治风气结聚，宿食不消。兼沙石皮毛在腹，及积年腰脚疼痛，冷如冰石，脚气冲心，烦愦闷乱，头旋运倒，肩背重痛，心腹胀满，胸膈痞塞，风毒肿气，连及头面，大便秘涩，小便时数，脾胃气壅，不能饮食，脚转筋掣痛挛急，心神恍惚，睡卧不安。  

柴胡 枳实 木香 诃子肉（各五两） 桃仁（炒去皮尖，六两） 炙甘草（四两） 大黄（蒸，十五两）上为末，炼蜜丸，梧桐子大。每服二十丸，食远米饮下，渐加至四五十丸，以利为度，觉病势退愈止服。  

七圣丸 治风气壅盛，痰热结搏，头目昏重，心烦面赤，涕唾稠粘，咽干口燥，精神不爽，夜卧不安，肩背拘急，胸膈胀满，腹胁痞闷，腰膝沉重，大便闭结，小便赤涩。  

木香 槟榔 川芎 肉桂 羌活（各半两） 郁李仁（泡去皮） 大黄（半生半熟，各一两）上末，炼蜜丸，小豆大。每服十五丸至二十丸，食后临卧白汤下。  

（《和剂》）半硫丸 治年高人风冷虚秘，及 癖冷气。  

半夏（制） 生硫黄（细研）上等分，姜汁打糊为丸，小豆大。每服五十丸，空心温酒下。  

威灵仙丸 治老人肠胃虚弱，风冷气闭。  

威灵仙 黄 （蜜炙。各一两） 枳实（麸炒，半两）上为末，炼蜜丸，梧桐子大。每服七十丸，空心米饮下。  

大黄芍药汤 治大人小儿风与血滞，留蓄上焦，胸膈高起，大便不通。  

大黄 芍药 枳壳 桔梗（各一钱） 木香 甘草（炙。各五分）水二盏，姜三片，煎八分，食远服。  

***药方***  

丁香脾积九治积闭。  

感应丸 治积滞闭结。（方并见积聚门。）莪术脾积丸 治饮食停滞，腹胀痛闷，呕恶吞酸，大便秘结。  

莪术（二两） 三棱（二两） 良姜（半两。以上用米醋一斤，于瓷瓶内煮干，乘热切碎，焙） 青皮（一两） 木香（各半两） 皂角（不蛀者三大条，烧存性） 百草霜（乡村锅底者为佳，三匙）为细末，巴豆半两去壳研如泥，渐入药末，研和得所，面糊丸，麻子大。每服五丸，加至十丸，陈皮汤下。  

二香丸 治积滞气闭，心腹刺痛，中满壅逆。  

木香 丁香 青皮 橘红 草果仁 肉豆蔻（生用） 白豆蔻 五灵脂（各半两）莪术（炮） 砂仁（各七钱半）上为细末，加巴豆肉半两研如泥，渐入药末研匀和稀，面糊丸，如麻子大。每服五丸，加至七八丸，姜汤下。  

（《瑞竹》）本香三棱丸 治腹中有虫，面色黄瘦，一切积滞闭结。  

黑牵牛（半生半炒，四两） 大腹子（四两） 槟榔 雷丸 木香 锡灰 三棱 大黄（蒸） 莪术（炮。各二两）上为细末，每服三钱，空心蜜汤调下，或沙糖水亦可。先将烧肉一片，口中嚼之良久，吐出肉后，服药。  

（《医林》）浓朴汤 治不能饮食，胃虚而秘者，浓朴汤主之。凡虚秘者，小便清利；实秘者，能饮食，小便赤涩，不可不辨。  

浓朴（姜制，二钱六分） 白术（四钱） 半夏曲（一钱八分） 枳壳（钱半）陈皮（二钱） 炙甘草（二钱）上咀，分二服，每服水二盏，姜三片，煎八分，食远服。稍实服之，不通加大黄一钱。  

（东垣）麻黄白术汤 治大便不通，五日一次，小便黄赤，遍身肿满，上及腹尤甚，其色黄麻木，身重如山，沉困无力，四肢痿弱，不能举动，喘促不安。  

青皮 黄连（酒炒。各二两） 黄 人参 桂皮 白术 黄柏（酒炒） 柴胡 苍术猪苓（各四分） 浓朴（姜制） 陈皮（去白） 甘草（半生半炙） 升麻（各三分） 吴茱萸 白茯苓 泽泻（各五分） 白豆蔻 神曲（炒。各六分） 麻黄（一钱） 杏仁（四粒）上咀，分二服。每服水二盏，先煎麻黄令沸，掠去沫，入诸药同煎至一盏，食远稍热服。  

（东垣）升麻泻热汤 治嗝噎不通，逆气里急，大便不行。  

青皮 槐子（各二分） 生地黄 熟地黄 黄柏（各三分） 当归身 甘草梢（四分）苍术（五分） 升麻（七分） 黄 （一钱） 桃仁（十粒，去皮尖另研）上咀，水二盏，入桃仁泥煎一盏，食前热服。  

（东垣）枳实导滞丸 治伤热物，大便不行，气滞胸腹作痛。（方见内伤门。）《直指》掩脐法 治大小便不通。用连根葱一枝，带土不洗，以生姜一块、淡豆豉二十粒，入盐一匙，同研极细，搜作饼，烘热，掩脐中，以帛缚定，良久气自通。  

又法 治秘结极困，昏不知人。用生大田螺一二枚，以盐一匕连壳生捣碎，置患人脐下一寸三分，用帛紧缚之，违时便通。  

（仲景）蜜导煎法凡秘结虚羸之人，服药不得通利者，宜用此法以导之。用蜜四两，铜器中微火熬之滴水成珠，以手捻作枣子样，约大拇指许二寸长，候稍热内谷道，以手急抱，欲大便可去之。  

（海藏）霹雳煎蜜导用盐合入亦可，皂角末或草乌末皆可。盐则软坚润燥，皂角消结，草乌化寒，可随证宜用。  

一法以猪胆汁灌入，皆可。  

（《圣惠》）提盆散 治大便结燥，服药久不通。食盐（三钱） 灶突煤（一钱）上研末，每用一钱，竹筒吹入肛门寸深许，立效。  

（《本事》）宣积掌握丸 治大便不通，握药在手便通。  

巴豆 干姜 榧子 良姜 硫黄甘遂 白槟榔（各等分）上为末，饭丸，弹子大。早朝椒汤洗手，麻油涂掌心，握药一丸，少时便泻，欲止，即以凉水洗手。  

***药方***  

《经验方》：治大小便俱不通，用生明矾研末，令患人仰卧，置矾末于脐中满，以新汲水滴之，候患人冷透腹内，即自然通行。如曾灸脐孔者，即于灸瘢上用面作圈一指高，置矾于中，根据法滴水。  

（《外台秘书》）方：治下部秘涩不通。用蒴 根一把捣烂，入水和绞，去渣。  

强者服一升，数用。并治脚气。  

《简要济众》方：治卒然关格，大小便不通，支满欲死。用葵子一升，水四升煮取一升，顿服。内服猪脂如弹子一丸尤佳。  

又方：治大便不通，用牵牛半生半炒，捣末。每服二钱，姜汤调下。未通再服，以热茶调下。  

《圣惠方》：治大便不通，用羊蹄根一两，咀，水一盏煎六分，空心服。  

《肘后方》：治大便秘结，用麻子和米煮粥食之，滑肠自通，妙。  

***药方***  

一妇人身瘦，大便燥结不通，饮食少进，小腹作痛，六脉沉伏而结涩。作血虚治，用四物汤加桃仁、麻黄、煨大黄等药，数服不通，反增饱闷；与枳实导滞丸、备急丸，下咽便吐出。盖胃气弱而不能纳性速之药耳。遂以备急大黄丸，外以黄蜡包之，又以细针穿一孔，令服三丸，以蜡匮者，为其不犯胃气，故得出幽门、达大肠取效也。越二时，下燥粪一升许。继以四物汤加减，及润肠丸间服，调理月余，大便如常。  

一小儿因出痘，自始出至痘愈二十五日，不通大便，肛门连大肠痛楚，号叫日甚，用蜜导法及服大小承气汤、导滞、备急等丸，皆不效，计无所施。后惟以香油，令人含口中，用竹管灌入肛门内约半杯许，病者自觉油上行如蠕然，须臾下燥粪一二升，立安。  

***运气便秘有三***  

一曰热。经云：热至则淋闭。又云：少阴之复，膈肠不便是也。二曰寒。经云：太阳所至为流泄禁止是也。三曰湿。经云：太阴司天，湿淫所胜，病大便难是也。  

***运气便秘有三***  

照海（灸三壮，泻之） 章门（参二七壮） 太白（灸三壮，泻之） 气海（刺）三里（刺）  

## 卷之七十

### 梦遗精滑门  

***病机叙谕***  

《内经》曰：精者，身之本，生气之源，髓之化也。又曰：阴平阳秘，精神乃治；阴阳离决，精神乃竭。又曰：肾主受五脏六腑之精而藏之，阴阳之要会也。是精之藏制则在肾，精之主宰，又在于心。又曰：上古之人，其知道者，法于阴阳，和于术数，饮食有节，起居有常，不妄作劳，故能形与神惧，而尽终其天年。恬 虚无，真气从之。精神内守，病安从来？  

***病机叙谕***  

五脏六腑皆有精气，而肾为都会关司之所，而输泄者，又听命于心焉。心为君火，肾为相火，而相火奉行君火之命令，故其病虽在肾，而其责本在心。心主乎神，神有所动，则精泄。  

***病机叙谕***  

一曰梦交而遗精者，乃心火炽而心神虚也；二曰下元虚败，精不禁而遗者，乃肾虚精滑故也；三曰壮年气盛，久节房欲，经络壅滞而遗者，乃旷夫满而溢也。四曰情动于中，所愿不得而遗者，乃为情不遂欲而泄也；五曰湿热郁滞而梦遗者，如《纲目》用猪苓丸、青州白丸子之属是也。夫壮年气盛，情欲动中，只舒其情自愈，虽不药饵可也。至若梦中交泄，则当治其心肾虚；精滑，则当补其肾。此谓知本，此谓治之至也。  

***病机叙谕***  

《国小》云：梦遗精滑，湿热之乘。热则流通，因热伤气血，不能固守也。戴氏云：皆相火所动，久则虚，而亦无寒也。  

***脉候***  

《金匮要略》云：虚劳为病，脉浮大，手足烦，阴寒，精自出。又云：脉弦而大名曰革，男子则遗精，女子则失血。  

两尺脉洪数，主失精便浊。心脉短小，因心虚所致，必梦遗。  

***治法***  

丹溪云：梦遗精滑，专主乎热，热则流通，宜滋阴降火。劳神思者，安神养心；久而虚脱者，须兼补药及收涩之药，无不愈。  

***治法***  

《钢目》云：一壮年梦遗白浊，与涩精药益甚，知其郁滞，改用导赤散大剂服之，还浊皆止。又一中年梦遗，与涩药弗效，改与神芎丸下之，下后与猪苓丸，遂愈。丹溪治一人精滑便浊，与药不效，后行倒仓法而安。此皆有余郁滞之证也。  

***治法***  

【梦遗】因心经有火，神思不宁，所以梦与人交而泄精，治当清心安神，温胆加黄连、生地、人参、远志、茯神、酸枣仁、羚羊角之类。  

【自遗】乃气血虚而下脱，有因热而流通，当分虚实，须得八物汤加龙骨、牡蛎、樗树根皮之类。  

有小便后精出不可禁者，或不小便而自出，或茎中出而痒痛，常如欲小便者，并宜先服辰砂妙香散，或威喜丸，或厘清饮，别以绵裹龙骨同煎，加五倍子、牡蛎、白茯苓、五味子之属煎服。  

***治法***  

有神气消靡，怪异横生，风邪乘其虚，鬼气干其正，往往与妖魅父通，是有厄运之不可晓者也！法药兼治，诚有是言。  

***药方***  

（《医林》）金锁匙丹 治男妇精滑，遗泄不禁，梦与鬼交。  

茯苓 茯神（各二钱） 远志 龙骨（煨。各三钱） 左股牡蛎（四钱， ）上为末，酒糊丸，梧桐子大。每服四十丸，空心盐汤或酒下。  

（《直指》）茯苓丸 治心虚梦泄。  

白茯苓（去皮）为末，山药作糊为丸。每服空心米汤或酒送下四钱，临卧又服。或只为末散，熟水调下四钱亦可。  

（《和剂》）茯兔丸 治思虑太过，心肾虚损，真阳不固，梦遗精滑，小便白浊。  

菟丝子饼（五两） 白茯苓（三两） 石莲子（二两）上为末，酒糊丸，梧桐子大。每服五十丸，空心盐汤下。  

（《直指》）秘传龙骨锁粗丹白龙骨（ ，二两半） 牡蛎（ ，二两） 黄柏（六钱） 知母 猪苓（各半两） 远志 甘草（煮，半两） 人参（一两）上为末，酒糊丸，梧桐子大。每服五十丸，空心盐汤或酒下。  

（丹溪）定志珍珠丸 治心虚梦泄。  

人参 白茯苓 海蛤粉 黄柏（炒焦色。各三两） 樗根皮（二两） 远志 石菖蒲青黛（各两半）上为末，面糊丸，青黛为衣，梧桐子大。每服五十丸，空心盐汤下。  

（河间）秘真丸 治思想无穷，所愿不遂，意淫于外，入房太甚，梦与鬼交，精泄流浊并治。  

白龙骨（一两，另研） 诃子（五枚） 砂仁（半两） 朱砂（一两，另研一分为衣）上为末，糊丸，绿豆大。每服十丸，空心温酒下。多服大秘。  

（《良方》）固真散 治才睡便梦遗。此药大能涩精，固真气，暖下元。  

白龙骨（一两） 韭子（一合）为末，每服二钱，空心酒调服。  

牡蛎散 治虚劳梦泄，盗汗乏力。  

牡蛎（ ，二两） 苍术（炒） 龙骨（各三两） 桑螵蛸（微炒） 白芍药 棘刺（微炒） 桂心 柏子仁 车前子 甘草（炙。各一两）为末，每服二钱，食前粥饮调服。  

桑螵蛸散 治虚劳梦泄。  

桑螵蛸（一两，微炒） 韭子（二两，微炒）为末，每服二钱，空心温酒调下。  

珍珠丸 治虚劳梦泄，镇精。  

珍珠（六两，以牡蛎六两用水同煮一日，去牡蛎，取珍珠为末）上为细末，却入水于乳钵内研三五日，后宽着水飞过，候干，用蒸饼和丸，梧桐子大。每服二十丸，食前温酒下。  

玉镇丹 治梦遗并白浊。  

败干荷叶（二两） 白茯苓 牡蛎（左扇 。各一两） 龙骨（五色者，另研，三钱）上为细末研勾，白蜡溶和丸，梧桐子大，无白蜡以蜡糊代之。每服五十丸，空心麦门冬汤下，日进二服。如觉阳道衰，小便清，梦遗止，即住服。忌酒热面。如欲阳道旺，即以麝香酒解之。  

紫石英丸 治虚劳，梦与鬼交，心气虚弱。  

紫石英（细研水飞） 桑螵蛸（微炒） 人参 柏子仁 龙骨（各二两） 朱砂（细研水飞） 肉苁蓉（酒宿一宿，刮去皮炙干。各一两） 麝香（半两，另研）上为细末，别研药令匀，炼蜜共和捣三百杵，丸如梧桐子大。每服二十丸，食前温酒送下。  

（丹溪）樗树根丸 治梦遗精滑。  

樗根皮（一两半） 良姜（三钱） 黄柏 芍药（烧友存性。各二钱）上为末，神曲糊丸，梧桐子大。每服三十丸，空心茶清送下。  

小菟丝子丸 治肾气虚损，目眩耳鸣，四肢倦怠，夜梦遗精。  

菟丝子（制） 石莲肉（二两） 白茯苓（二两） 山药（二两，分一半作糊丸）上为末，山药糊丸，梧桐子大。每服五十丸，空心温酒盐汤任下。如足膝无力，木瓜汤下。  

（《经验》）猪肚丸止梦遗泄精，进饮食，健肢体，甚有效。  

白术（麸炒，五两） 苦参（白者，三两） 牡蛎（左扇者，另 研，四两）上为末，用雄猪肚一具洗净，盛罐内煮极烂，石臼或木臼内捣成泥，和药，再加肚汁捣半日，丸如小豆大。  

每服四十丸，日进三次，米汤送下。久服自觉身肥，而梦遗永止。  

五味膏 治梦遗极效。  

北五味子（一斤，净洗，水浸一宿，去核，再用温水将核洗取，余味通置砂锅内，以布滤过，入好蜜三斤，慢火熬成膏，待数日后，去火性。每服一二匙，空心白汤调服。火候难于适中，先将砂锅称定，然后称膏汁，大约煮至二斤四两，成膏为度）（《纲目》）猪苓丸 治湿郁热滞，梦遗精滑。  

半夏（一两） 木猪苓末（四两）上将半夏泡豆大，先将猪苓末一半炒半夏，色黄不令焦，地上去火毒半日，将半夏为末，糊为丸，梧桐子大。候干，更用前猪苓末一半微炒，同入砂罐贮之。空心温酒下四十丸，日晡再服。  

葛玄真人百补交精丸 治梦泄精滑不禁。  

熟地黄（酒浸一宿，竹刀切，焙干，四两） 山药（二两） 五味子（六两） 杜仲（制） 肉苁蓉（酒洗，焙） 茯神 远志（各二两） 牛膝（酒浸一宿，焙） 泽泻 山茱萸肉 巴戟（去心） 石膏（ ） 赤石脂 柏子仁（微炒，另研。各一两）上为细末，炼蜜丸，梧桐子大。每服二十丸，空心酒下。男女可服。  

***药方***  

（《集验》）柏子养心丸 治心劳太过，神不守舍，合眼则梦，遗泄不常。  

柏子仁（鲜白不油炽者，以纸包，捶去油） 白茯神 酸枣仁（各二两） 五味子（半两） 当归身 生地黄（各二两） 甘草 辰砂（细研） 犀角（镑。各半两）上为末，炼蜜丸，如芡实子大，金箔为衣。午后临卧津嚼一丸。  

（《和剂》）王荆公妙香散安神秘精定心气。  

白茯苓 白茯神（各二两） 人参 远志（各一两） 益智仁 龙骨（五色者。各九钱）甘草 辰砂（另研，飞。各半两）上为细末，每服二钱，空心临卧温酒调下。  

（《道藏》）天王补心丹（方见虚损门。）（《集验》）养心汤（方见不寐门。）二方并治神虚梦泄。此为固本。  

柏子仁丸 治虚劳梦泄。  

柏子仁 枸杞子（炒。各一两） 新韭子（三两，十月霜后收者极妙，酒浸晒干微炒）地肤子（两半）上为细末，煮枣肉和捣百余杵，丸梧桐子大。每服三十丸，空心及晚食前以粥饮下。  

***药方***  

（《录验》）水陆二仙丹 治精脱肾虚、梦遗白浊等证。  

金樱膏（一斤。制法见备录） 芡实粉（一斤）二味和匀得所，为丸，梧桐子大。每服七十丸，空心姜盐汤下。  

（丹溪）九龙丸 治肾虚精滑。  

枸杞子 金樱子 山茱萸肉 莲肉 佛座须 熟地黄 芡实子 白茯苓 当归（各等分） 为末，酒糊丸，梧桐子大。每服五十丸，酒或盐汤下。  

锁精丸 治精滑不禁。  

川续断 川独活 白茯苓 石莲子 干菱米 金樱子 谷精草 川楝子（酥炙）莲花蕊 小茴香 干藕节 艾实子 木楮苓 锦龙骨（各等分）上为细末，用鸡子清为丸，如梧桐子大。每服四十丸，空心盐汤下，食干物压之。  

枸杞子丸 治肾虚精滑，补精气。  

甘州枸杞子，黄精（九蒸九晒。各等分）二味相和，捣作饼子，焙干为末，炼蜜为丸，梧桐子大，每服五十九，空心温酒送下。  

（《良方》）子午丸 治心肾俱虚，梦寐惊悸，休常自汗，面黄肌瘦，头晕耳鸣，梦遗精滑，赤白浊下皆治。（方见浊门。）（《直指》）固精丸 治心神不安，肾虚精滑。  

黄柏（酒炒） 知母（酒炒。各一两） 牡蛎（ ） 龙骨（ ） 莲花蕊 芡实子茯苓 远志 山茱萸肉（各三钱）上为末，山药糊为丸，梧桐子大。朱砂为衣，空心酒下五十丸。  

（《济生》）芡实丸 治思虑伤心，疲劳伤肾，心肾不交，精元不固，面少颜色，惊悸健忘，遗精白浊，足胫酸疼，耳聋目暗，口干脚弱。  

芡实子 莲花蕊（各二两） 茯神 山茱萸肉 龙骨（生） 五味子 熟地黄 肉苁蓉（酒浸） 韭子（炒） 紫石英（ 七次） 川牛膝（酒浸） 枸杞子（各一两）上为末，酒煮山药糊丸，小豆大。每服七十丸，空心盐汤酒任下。  

仙方固真丹专治精泄不禁。  

禹余粮 石中黄 赤石脂 紫石英 石燕（以上并以炭火 红，醋三升淬干，为细末） 人参（各一两） 白茯苓（四两） 青盐（一两）上为细末，再研匀，用无灰酒煮糊为丸，芡实大，朱砂为衣。每服二三丸，空心临卧温酒或盐汤送下。  

玉露丸助元阳，秘气补脑，固真不泄。与金锁丹相兼服。  

紧白龙骨 菟丝子（酒浸焙干，另研） 韭子（新瓦上微炒。各三两）上为细末，炼蜜丸，梧桐子大。空心温酒或盐汤下。初服忌房事。  

金锁丹肉苁蓉（五两，切作片，酒浸研为膏） 黑附子（炮去皮脐） 巴戟（去心。各二两） 破故纸（微炒，四两） 胡桃仁（三十个）上三味为末，同胡桃仁、苁容膏和匀，再入臼内杵七八百下，丸梧桐子大。每服十丸，温酒送下。  

锁阳丹 治遗精。  

桑螵蛸（三两，瓦焙） 龙骨（一两，另研） 白茯苓（一两）上为末，糯米糊丸，梧桐子大。每服七十丸空心茯苓汤下。  

***药方***  

（《良方》）固气丸 治精滑自下。  

天雄 菟丝子 五味子 龙骨（各两半） 桑螵蛸 山茱萸肉 干姜 巴戟量（各一两）韭子（二两）上为末，炼蜜丸，梧桐子大。空心酒下三十丸。  

三仙丸 治梦遗精滑。  

益智仁（二两，用盐二两同炒，去盐） 乌药（两半，炒） 山药（一两，炒）上为末，山药煮糊丸，梧桐子大。每服七十丸，空心茯苓汤送下。  

（《御药》）玉锁丹 治精气虚滑，遗泄不禁。  

龙骨 莲花蕊 鸡头子 乌梅肉（各等分）上为末，用熟山药去皮为膏和丸，小豆大。空心米汤下三十丸。  

秘精丸 治元气不固，遗精梦泄。  

大附子（制） 龙骨（ ） 肉苁蓉（油浸一宿） 牛膝（酒浸） 巴戟（去心。各一两）上为末，炼蜜丸，梧桐子大。每服三十九，空心盐酒或盐汤任下。  

（《直指》）鹿角散 治脏腑久虚梦泄。  

鹿角霜 鹿茸（去毛酥炙。各三两） 白茯苓（三分） 人参 白茯神 桑螵蛸（焙）芎 当归 破故纸（炒） 龙骨（另研） 新韭子（酒浸一宿焙干。各半两） 柏子仁炙甘草（各一分）上为末，每服三钱半，姜五片、枣三枚，粳米百粒，食前煎服。  

（《正传》）经验秘真丹 治肾虚遗精，梦泄白浊等证。  

菟丝子 韭子 柏子仁（各一两） 龙骨 牡蛎 山茱萸肉 赤石脂（各半两）破故纸（一两） 远志 巴戟肉 覆盆子 枸杞子 黄柏（盐酒炒黑色） 山药（各七钱半） 芡实子 杜仲（姜汁炒去丝。各一两） 金樱子（取黄者，去刺核净，以肉焙燥，二两） 干姜（炒黑，一两） 鹿角胶（半两，炒成珠）上为细末，炼蜜丸，梧桐子大。每服一百丸，空心姜盐汤任下。  

博金散 治气虚精脱自遗。  

人参（一两） 白茯苓 络石（各二两） 龙骨（三两）上为末，每服二钱，空心米饮调服，临卧再服。  

威喜丸 治精气不固，梦遗精滑白浊。  

白茯苓（去皮切作块，用猪苓一分同于砂锅内煮二三十沸，取出日干，四两，不用猪苓） 黄蜡（四两）上以茯苓为末，溶蜡搜和丸，如弹子大。每服一丸，空心细嚼，随津咽下，小便清为度。忌食醋。  

（丹溪）珍珠粉丸 治精滑白浊。  

黄柏 真蛤粉（各一斤） 珍珠（二两） 樗根白皮（一斤）上为末，滴水丸，梧桐子大。每服一百丸，空心温酒下。  

（《经验》）金樱丸 治梦遗精滑，小便后遗溺。  

金樱子 芡实子（各一两） 白莲花蕊 龙骨（ 。各半两） 右为末，糊丸，梧桐子大。每服八十丸，空心盐酒下。  

***药方***  

（《良方》）内固丸涩精健阳。  

天雄 龙骨 鹿茸 牡蛎 韭子（各半两）上为细末，酒煮面糊为丸，梧桐子大。每服三十丸，空心温酒下。  

（《三因》）益智汤 治肾经虚寒，遗精白浊，四肢倦怠，时发蒸热。  

益智仁 巴戟肉 肉苁蓉（酒洗） 鹿茸（去毛酥炙） 熟地黄（酒浸） 附子（制）桂心 山茱萸肉 白芍药 防风 枸杞子 牛膝（酒浸） 甘草（炙。各一钱）上水二盏，姜三片、盐一捻，煎一盏，空心服。  

（《三因》）安中散 治三焦虚寒，短气烦闷，精滑便浊。  

熟地黄 巴戟肉 龙骨（各二两半） 远志（炒） 茯苓（各三两） 蛇床子（炒，两半）天雄（制） 五味子 山药（各二两半） 肉苁蓉（酒浸） 续断 菟丝子（制。各四两）上为细末，每服二钱，温酒送下。  

（《济生》）固精丸 治嗜欲太过，劳伤肾经，精元不固，遗精白浊。  

肉苁蓉（酒浸） 阳起石（ 细，研飞） 鹿茸（去毛酥炙） 韭子（炒） 鹿角霜 赤石脂（ ） 巴戟肉 白茯苓 附子（制） 龙骨（生。各等分）上为末，酒糊为丸，梧桐子大。每服七十丸，空心酒盐汤任下。  

（《简易》）心肾丸 治水火不既济，心下怔忡，夜出盗汗，梦遗便赤。  

牛膝（酒浸） 熟地黄 肉苁蓉（二两，酒浸，去皮） 菟丝子（酒浸，三两） 鹿茸（去毛酥炙） 附子（炙） 人参 黄 （蜜炙） 五味子茯神 山药（炒） 当归（酒浸） 龙骨（ ） 远志（甘草水煮，去心，姜汁炒。各一两）上为末，酒煮糊为丸，梧桐子大。每服七十丸，空心枣汤下。  

（《医林》）螵蛸丸 治下焦虚冷，精滑不固，遗溺不断。  

桑螵蛸（七个，炒） 附子（炮去皮脐） 五味子 龙骨（各半两）上为细末，糯米糊为丸，梧桐子大。每服五十丸，空心盐酒下。  

椒肾丸 治虚劳内伤，肾气衰冷，精气滑泄。  

汉椒（去目并合口者，微炒出汗） 鹿茸（去毛酥炙） 芡实子（生用） 龙骨（各一两） 肉桂 桑螵蛸（微炒） 白矾（ ） 干姜（炮） 白术（各两半） 破故纸（微炒，一两）上为末，入盐花二两研匀，用 猪肾十枚切去脂膜研烂，以酒三升渐入熬成膏，次入药末和捣二三百杵，丸如梧桐子大。每服三十丸，食前温酒送下。  

韭子丸 治虚劳寒脱漏精。  

韭子（炒） 车前子 菟丝子（酒煮，另捣） 天雄（制） 龙骨（各一两） 鹿茸（去毛酥炙） 桑螵蛸（炒） 干姜（炮。各三分）上为细末，炼蜜和丸，梧桐子大。每服三十丸，空心黄 汤下。  

（万氏）秘传金锁思仙丹 治男子嗜欲太过，精气不固，涩以去脱之剂。  

莲花蕊（十两） 石莲子（十两） 芡实子（十两） 金樱子（三斤，制见备录）上以金樱煎成膏如饧，入前二味药末和丸，梧桐子大。空心盐酒下三十丸，服久精神完固，能成地仙。平时忌葵菜、车前子。  

***药方***  

《卫生方》：治泄精，用未连晚蚕蛾干之为末，空心温酒调服三钱。  

又方：治失精、久虚、漏泄。用莲子心一撮、辰砂一分为末，每服二钱，空心白汤调下。  

又方：治元气虚寒，精滑不禁，大便泻，手足冷。阳起石（火 ）、钟乳粉（各一两）为末，酒煮，附子末糊丸梧桐子大，空心米饮下五十丸。  

又方：用车前草捣汁二合，服之甚效。  

又方：用乳粉一块拇指大，临卧放口内细嚼含之，睡至三更咽下，服三五次有效。  

《太平圣惠方》：治虚劳肾损，梦中遗精。用韭子二两，微炒为末，食前酒下二钱。  

陈藏器注云：取韭子生吞三十粒，空心盐汤下，止梦遗白浊。  

《外台秘要》：治梦遗，以苏子一升炒为末，酒调方寸匕，日再服。  

《百一方》：治男女喜梦与鬼交致恍惚者，方截鹿角屑三指一撮，酒调下，日三服。  

秘方：治精滑夜梦，以旱莲草焙干为末，空心米汤调下二钱，四服效。有以蜜酒调，久服黑髭发，固精，极效。  

***药方***  

命门（一穴，在背脊中两肾俞之间，与脐相对。治遗精不禁者，灸五壮立效。）心俞（不宜多灸。） 肾俞中极（灸随年壮。） 白环俞（灸五十壮。）  

***药方***  

一法：半夜子时分阳正兴时，仰卧瞑目闭口，舌顶上 ，将腰拱起，左手用中指顶住尾闾穴，（在督脉下行尽处是穴。）右手用大指顶住无名指根拳着。又将两腿俱伸，两脚十指俱抠，提起一口气，心中存想脊背脑后上贯至顶门，慢慢直下至丹田，方将腰腿脚手从容放下，再照前行，阳则衰矣。如阳未衰，再行二三次如初。行时阳未兴，勉强兴之方可行。夫人之所以有虚疾者，因年少欲心太盛，房事过多，水火不能相济，以致此疾。  

能行此法，不惟速去泄精之病，久而肾气上升，心火下降，则水火既济，永无疾病矣。  

一法：治遗精不禁，以床铺安短窄，卧如弓、弯二膝，并脐缩，或左或右侧卧，用手扎阴囊，一手伏丹田，切须宁心净卧，戒除房室思欲之事，固精不泄，可保身矣。  

一法：侧身曲卧戌亥之间，一手兜外肾，一手搓脐下，八十一次，然后换手，每手各九次，兜搓九日见效，八十一日成功。  

### 释梦门  

***病机***  

《灵枢•淫邪发梦篇》：帝曰：愿闻淫邪泮衍奈何？岐伯曰：正邪从外袭内，而未有定舍，反淫于藏，不得定处，与荣卫俱行，而与魂魄飞扬，使人卧不得安而喜梦。气淫于腑，则有余于外，不足于内；气淫于脏，则有余于内，不足于外。帝曰：有余不足，有形乎？岐伯曰：阴气盛，则梦涉大水而恐惧；阳气盛，则梦大火而燔 ；阴阳俱盛，则梦相杀。上盛则梦飞，下盛则梦堕；甚饥则梦取，甚饱则梦与。肝气盛，则梦怒；肺气盛，则梦恐惧，哭泣，飞扬，心气盛，则梦喜笑；脾气盛，则梦歌乐，身体重不举；肾气盛，则梦腰脊两解不属。凡此十二盛者，至而泻者，立已。厥气客于心，则梦见丘山烟火，客于肺，则梦飞扬，见金铁之奇物；客于肝，则梦山林树木；客于脾，则梦丘陵大泽，坏室风雨；客于肾，则梦临渊，没居水中；客于胃，则梦饮食；客于大肠，则梦田野；客于小肠，则梦聚邑冲衢，客于胆，则梦斗讼；客于阴器，则梦接内；客于项，则梦斩首；客于陉，则梦行走而不能前；客于股肱，则梦礼拜，客于胞 ，则梦溲便。凡此数不足者，至而补之立已也。  

***病机***  

王隐君曰：痰火客于心肺，夜梦鬼交而泄，或梦腾空而飞，或梦行险而坠，或梦兵刃追诛，逃避无所，误入人家，四壁无路，或梦斗死重伤，或梦悲啼忿怒，或见枯骨烟焚，焦气扑鼻，或梦骑马郊行，忽见天边，日月光耀遍身，急急回顾，元无所自。怪梦多端，不可胜纪。要皆痰火炽于心肺使之然也。  

《周礼•春官宗伯》：掌其岁时，观天地之会，辨阴阳之气，以日月星辰，占六梦吉凶：一曰正梦，二曰噩梦，三曰思梦，四曰寤梦，五曰喜梦，六曰惧梦。夫人不知占释之理，忧思郁结，疑惧成疾者，曷可胜言？《汉艺文志》云：占卜韭一，而梦为大。故周有其官，而《诗》载熊罴、蛇虺、虫鱼、 之梦，着明大人之占，以考吉凶，以释疑惑。  

***病机***  

《东莱类说》云：形接而为事，神遇而为梦。淫虚则梦飞，沉实则梦溺；寝藉则梦马，寝带则梦蛇；将阴则梦水，将晴则梦火；病则梦忧，喜则梦乐；神虚则梦多，神壮则梦稀，有梦亦不记。故云：至人无梦，愚者少梦。孙真人云：欲无恶梦，勿食本命所肖之物，及龟鳖、无鳞之鱼，勿杀生命，勿思淫邪悖逆之事，睡必首东受生气，侧身而外，则安睡而无梦矣。  

***病机***  

梦之说有二：感于魄识者，有感于思念者。何谓魄识之感？五脏百骸，皆具知觉。故气清而畅，则天游；肥滞而浊，则身欲飞扬而复坠；心豁净，则游广漠之野；心烦迫，则冥窦而迷。蛇之扰我也，以带系；雷之震耳也，以鼓入。饥则取，鲍则与；热则火，寒则水。推此类也，五脏魄识之感者着矣。何谓思念之感？道非至人，思扰莫能绝也，故首尾一事，在未寐之前，则为思；既寐之后，则为梦。是梦则思也，思即梦也。凡旧之所履，书之所为，入梦也，则为缘习之感；凡未尝所见，未尝所闻，入梦也，则为因衍之感。谈怪变而鬼神魍象作，见台榭而天阙王宫至。忏蟾蜍也，以踏前之误；过女子也，以瘗骸之思。反复变化，忽鱼忽人，寐觉两忘，梦中说梦。推此类也，人心思念之感着矣。夫梦中之事，即世间之事也，缘象比类，岂无偶合？要之漫涣无据，靡兆我者多矣。  

***病机***  

春甫曰：心为栖神之所，凡思虑过多，则心血亏耗，而神游于外，故多梦。所谓书之所思，夜之所梦，神魂根据形而至。形体未到之处，梦亦罕能到也。故云：梦多旧境，梦多故人。所以人年四十已后，多梦死人，盖其所交游，岂无死者？如之何其弗梦耶！昔予师叶光山起贡到京师，一夕忽梦窗友黄浦、张党者邀接行游。乃曰：故人何弃我之甚耶？予二人于此候之久矣！兹既至，可以赓歌唱饮，勿得思归。须臾梦觉，骇汗而起，曰：斯二人乃予之先贡，而俱亡之于京师者也。今梦邀予，甚为不祥。驰明束装南归，心甚惊愕。至家逾十五年而赴选，两任县令者六年，归休林下者迄今又十余年也！计其寿算，将未有艾。观此梦，胡可以必信哉！虽云吉以兆吉，凶以兆凶，要在夫人正心成德，以俟夫自然之天，则吉凶消长，罔有不得其正者。  

***治法***  

传曰：诸侯梦恶则修德，大夫梦恶则修官，士庶梦恶则修身。如是，可以转灾而为福矣。  

***治法***  

释典云：四玄判梦，一曰无名重习，二曰旧识巡游，三曰四大偏增，四曰善恶先兆。释者曰：顾人自修何如耳。又在释之者，急口为兆。故曰：痴人之前，不可说梦。  

***治法***  

黄帝祝由科十二符，按十二时以厌恶梦：清晨随日至诚书符，面东以水 之，执符而咒曰：赫赫阳阳，日出东方。断释恶梦，拔除不祥，急急如律令。一气念七遍，将符帖之，吉。又咒法：清晨沐漱毕，以净水 东方，咒之曰：恶梦着草木，好梦成珠玉。自然吉利。  

***药方***  

养心妄神丸 治心虚多梦，除乱梦恶梦。  

当归身 白茯神 酸枣仁 五味子 犀角 琥珀 玄明粉 黄连 朱砂（为衣） 甘草（熬膏。各等分）为细末，甘草膏和，炼蜜丸，黍米大。每服二十丸，夜卧时津下。久服梦自少，间或有梦，可兆凶吉。  

（《养生》）滚痰丸 治一切恶梦怪梦，每夜服一钱，自然清寐。（方见痰门。）凡梦因脏府之虚实而感之。如肝气盛则常梦怒，治宜平肝之药；如肺气盛则常梦哭，治宜清肺金，如上焦热则梦飞，治宜降火；如下部虚则梦坠，治宜滋阴之属是也。余可类推。  

《遁甲天书》有游仙梦，《勾娄神书》有梦入神机，其术可以魂游，而知事情。似涉于幻诞，故不加载。  

### 不寐候  

***病机***  

《灵枢•邪客篇》：帝曰：夫邪气之客人也，或令人目不瞑不卧，何气使然？伯高曰：五谷入于胃也，其糟粕、津液、宗气分为三隧。故宗气积于胸中，出于咽喉，以贯心脉，而行呼吸焉。营气者，泌其津液，注之于脉，化以为血，以荣四末，内注五脏六腑，以应刻数焉。卫气者，出其 气之悍疾，而先行于四末、分肉、皮肤之间，而不休者也，昼日行于阳，夜行于阴，常从足少阴之分间，行于五脏六腑，则卫气独卫其外，行于阳，不得入于阴。阴虚，故目不瞑。帝曰：治之奈何？伯高曰：补其不足，泻其有余，调其虚实，以通其道，而去其邪。饮以半夏汤一剂，阴阳已通，其卧立至。（半夏汤见后。）口问篇曰：阳气尽，阴气盛则目瞑；阴气尽，而阳气盛则寤矣。  

***病机***  

春甫谓：痰火扰乱，心神不宁，思虑过伤、火炽痰郁而致不眠者，多矣。有因肾水不足，真阴不升，而心阳独亢，亦不得眠；有脾倦火郁夜卧，遂不疏散，每至五更，随气上升而发燥，便不成寐。此宜快脾发郁、清痰抑火之法也。  

***病机***  

《伤寒书》云：伤寒瘥后不得眠者，何也？盖热气与诸阳相并，阴气未复，所以不得眠。又谓：汗下后过亡津液，心血虚而神不宁，亦不眠。  

***脉候***  

不眠，脉微涩，为血虚。  

寸口浮大有火，兼滑为痰。  

两尺弦大，为肾虚，相火炎上。  

***治法***  

体气素盛偶不眠，为痰火，所致，宜先用滚痰丸，次用安神丸、清心、凉隔之类。体气素弱，或因过劳，或因病后，此为不足，宜养血、安神、补心之类。  

***治法***  

凡病后及妇人产后不得眠者，此皆血气虚，而心脾二脏不足，虽有痰火，亦不宜过于攻治，仍当以补养为君，而略佐以清痰火之药。其不因病后而不寐者，须以痰火处治，亦必少佐以养血补虚之药，方为当也。  

***治法***  

凡人劳心思虑太过，必至血液耗亡，而痰火随炽，所以神不守舍，烦敝而不寐也；导痰清火以治其标，稍得效验，仍须养血收神，兼之静定，以治其本，则不再复以竭其真也。此心元之主，神思之病，不可不慎。每见轻浅视之，渐至元神俱竭，而不可救者，有矣。  

***药方***  

（本集）养心汤 治体质素弱或兼病后思虑过多，而不寐者。  

当归身 生地黄 熟地黄 茯神（各一钱） 人参 麦门冬（各钱半） 五味子（十五粒） 柏子仁 酸枣仁（各八分） 甘草（炙四分）水盏半，加灯心、莲子，煎八分，食远服。  

酸枣仁汤 治大病后气血俱虚，内亡津液，烦渴心躁，诸虚烦热不得眠者，宜用此药。  

酸枣仁（微炒） 人参（各一钱） 麦门冬（三钱） 竹茹（二钱）上水二盏，龙眼肉五枚，煎七分，无时服。  

（《局方》）茯苓补心汤 治思虑过多，心神愦乱，烦躁不寐。  

白茯苓 白茯神 麦门冬 生地黄 陈皮 半夏曲 当归（各一钱） 甘草（五分）上水、竹叶、灯心同煎服。  

（《秘验》）琥珀多寐丸 治健忘恍惚，神虚不寐。  

真琥珀 真羚羊角（细镑） 人参 白茯神 远志（制） 甘草（各等分）上为细末，猪心血和蜜丸，如芡实子大，金箔为衣。每服一丸，灯心汤嚼下。  

（《和剂》）辰砂妙香散 治心气不足，精神恍惚，虚烦不眠。（方见虚烦门。）  

***药方***  

温胆汤 治病虚烦，心胆惊怯，自汗有痰不寐者。（方见惊悸门。）（《养心》）滚痰丸 治痰火、实火、无故不寐。（方见痰饮门。）  

***药方***  

（《灵枢》）秫米半夏汤《灵枢经》中有此方，世医鲜用之。久病不寐者，神效。  

秫米（一升） 半夏（五合）千里长流水一斗，扬之万遍，取清者五升，煮秫米数沸，炊以苇薪，令竭至一升半，去秫米、半夏，取汁饮之。每服一小杯，日三服。其新病者，覆杯即卧，汗之即已；久病者，三日三饮而已也。  

（东垣）安神丸 治血虚心火，神乱不眠。（方见惊悸门。）（《活人》）竹叶石膏汤 治病后烦躁不眠。  

栀子乌梅汤（同前方治。）（《局方》）归脾汤 治病后及思虑心脾两虚而不寐者。  

（《道藏》）天王补心丹 治心肾两虚，水火不济，致夜不寐，心悸口干，烦躁不定。此治本之要药也。（二方并见虚损门。）  

## 卷之七十一

### 淋证门  

***病机***  

《内经》曰：饮食入胃，游溢精气，上输于脾，脾气散精，上归于肺，通调水道，下输膀胱，水精四布，五经并行，合于四时，五脏阴阳揆度以为常也。（此见膀胱者，以肺金为母，而资其化也。肺金清肃，则水道通调而渗于下耳。然肺金又藉脾土健旺，以资化源，而清气得以上升，归于肺而营运也。故经又曰：清阳出上窍，浊阴出下窍。故清阳不升则浊阴不降，而淋闭之患斯成矣。）《巢氏病源》云：诸淋者由肾虚而膀胱热故也。膀胱与肾为表里，俱主水，水入小肠行于胞为溲便也。肾气通于阴，津液下流之道也。若饮食不节，喜怒不常，虚实不调则脏腑不和，致肾虚而膀胱津液之府热，则小水下涩而且数不利，故谓之淋。其状小便出少起数，小腹弦急，痛引于脐。  

***病机***  

《内经》曰：血泄淋闭皆属于热。《原病式》曰：淋，小便涩痛也。热客膀胱，郁结不能渗泄故也。或曰小便涩而不通为热，遗尿不禁为冷，岂知热甚客于肾部干于足厥阴之经，郁结极甚而气血不能宣通，则痿痹而神无所用，故液渗入膀胱而旋溺遗失，不能收禁也。淋为热证明矣。既曰冷淋，复用黄芩、黄柏、栀子、榆皮、瞿麦、茯苓、通草、滑石、车前子之类寒药治之而已。其说虽妄，其方则是。或曰有患淋而服茴香、益智、醇酒温药而愈者，然则非冷欤？殊不知此皆利小便之要药也。盖醇酒、益智之性虽热，而茴香之性温，滑石之性寒，所以能开发郁结，使气液宣通，热散而愈也。  

***病机***  

陈无择云：淋证古谓之瘾，名称不同也。瘾者，罢也；淋者，浊也。古方皆云心肾气郁，致小肠膀胱不利，复有冷淋、热淋、湿淋皆属外因。既言心肾气郁，与夫惊、忧、恐、思皆内所因，况食啖冷热，房劳致伤，及乘急忍溺，此皆不内外因也。  

***病机***  

严氏曰：淋五证，气、石、血、膏、劳是也。气淋为病，小便涩常有余溺是也。石淋茎中痛尿不得卒出。膏淋尿似膏出。劳淋劳倦则发，痛引气冲。血淋遇热则发，甚则溺血，候其鼻头黄赤色，小便难也。大抵此证多由心肾不交积蕴热毒，或酒后房劳，嗜食燥热，七情郁结所致。癃闭、淋闭为一类也。  

***病机***  

或谓淋证为寒，误也，殊不知溲下淋沥疼痛，忍之身必战 而憎寒，故有似乎冷，遂以为冷。此不明夫运气变化之机，亢则害，承乃制，战 似寒，经属于火，反兼水化之象，乃热甚而郁结不开。或热出沙石者，或如脂膏者，亦非冷凝也，是皆热在脬中煎熬日积。轻则凝如脂膏，甚则结如沙石，且如汤瓶煎炼日久，熬成汤咸，又如清水煎汤，热甚则沸溢自然混浊也。甫见间有寒者，不过为淋之变证也，始初因热或服寒凉通利之药过多，以致脾气下陷，膀胱之气因而凝滞不清变成白浊，并无痛楚。  

此用温暖升提如缩泉丸、补药升阳汤之属是也，非此而言寒者误也。  

***病机***  

经曰：膀胱者，州都之官，津液藏焉，气化则能出矣。此见膀胱津液出入皆以气为本，气行而水自化也。知热病而不知气病者，不足语于神也。然则知清心莲子饮之制者，其气之谓乎？知机其神乎？  

***脉候***  

《脉经》曰：少阴脉数，妇人则阴中生疮，男子则为气淋，脉细而数，热结下焦，则令人淋闭不通。淋之为病，小便数如粟状，小腹弦急，痛引脐中。左尺脉数为淋闭，脉芤为血淋。淋证脉盛而实大者生，虚细而涩者死。  

***治法***  

东垣云：淋证当分在气在血而治之，以渴与不渴而辨之，如渴而小便不利，热在上焦气分，肺金主之，宜用淡渗之药，以茯苓、泽泻、琥珀、灯心、通草、车前子、瞿麦、 蓄之类，而清肺金之气，泻其火以滋水之上源也。不渴而小便不利者，热在下焦血分，肾与膀胱主之，宜用气味俱阴之药，知母、黄柏、滋肾丸是也，除其热，泄其闭塞，以滋膀胱肾水之下元也。  

***治法***  

淋证初作者，主于实热，当利之，八正散之属是也。既利之而不愈，久久而气下陷者，虚也，宜升其气，气升而水自下。升而不愈，必用吐法，吐之而气自升也。痰多者用二陈汤，先服后吐，痰气闭塞者，二陈加木通、香附探吐。  

丹溪治一男子，病小便不通，医用通利药而反剧。丹溪曰：此积痰也。痰积在肺，肺为上焦，膀胱为下焦，上焦闭则下焦塞，譬如滴水之器，必上窍通，而后下窍之水出焉。  

乃以吐法，大吐之，吐已病如失然。此可见癃淋又不独主于经病也。  

治郑宪使之子，年十六。生七个月后得淋病，五七日必一作，其发则大痛，水道下如漆如粟者一盏方定。脉之轻则涩，重则弦，视其形瘦而长，色青而苍。意其必因其父服下部热药，热在胎留于子之命门而然。遂以紫雪和黄柏末丸，梧桐子大，晒干。热汤下百丸，半日又下二百丸，食物压之。又半日痛大作连腰腹，水道乃行，下漆如粟者碗许，痛减十之八。后与陈皮一两，桔梗、木通各半两，又下一合许而安。父得燥热尚能病子，况母得之者乎？治一年老人，因疝痛多服乌、附，患淋十余年，又服硝黄诸淋药不效，项发一大疽，淋痛愈甚，叫号困惫。脉短涩左微似弦，皆毒所致，凝积滞血满膀胱，脉涩为败血，短为血耗，忍痛伤血，叫号伤气，知其溺后有如败脓者，询验果然。多取土牛膝浓煎汤并四物汤大剂与之，三日后痛愈。败脓渐减，淋止疮势亦定。盖四物能生阴血也。  

治一产妇，因收生者不谨，损破尿胞，而致淋沥。因思肌肉伤破尚可补完，脉之虚甚，并难产，皆是气血虚，产后又虚，试与峻补以参、术为君，芎、归为臣，桃仁、陈皮、黄 、茯苓为佐，煎猪羊胞汤，令极饿饮之，一月而安。盖是气血骤长其胞，恐稍迟亦难成功。  

一人年四十，口干溺数，春末得之，夏求治。脉俱涩，右略数而不弦，重取似大而稍有力，左稍沉略弱而不强，然涩却多于右，喜二尺皆不甚起，当作饮食浓味生热，此谓之痰热。禁其浓味，降火以清金，抑肝而补脾。三补丸二十一粒，玄明粉五粒，阿胶五粒，姜汤吞下，一日六次。又以四物汤加参、术、陈皮、生甘草、五味、麦门冬煎服，一日三次，与丸药间服之，一二日自觉清快，小便减三之二，口不干，止渴未消，头运眼花，久坐则腰疼，遂以摩腰丹治腰痛，仍以四物减川芎加参、 、白术、牛膝、五味、炒柏、麦门冬煎调六一散，反觉便多，遂去六一散，仍服丸药。  

丹溪云：淋虽有五，皆属于热。（小便滴沥涩痛者为淋，急胀不痛者谓之闭也。）治宜解热利水炒山栀子之类，不可发汗，汗之必便血。  

便血不痛者养血尿，尿血而痛者为血淋也。  

血淋一证须看血色，若血鲜者，心与小肠实热，若色瘀为积败之血也。《丹溪心法附录》云：色瘀者乃肾与膀胱虚冷，误也。服汉椒根，意盖因瘀积特用辛味行其凝滞之瘀血耳。若谓虚冷而用热药。岂理也哉？此其热因热用之义也。丹溪既云五淋皆热，附录者何相戾焉？有瘀血作淋者，用牛膝膏，淋证有血因火燥下焦血气不得升降，而渗泄之令不行也，宜补阴降火，四物汤加知母、黄柏，或用四物汤下滋肾丸。  

痰热隔滞中焦，淋涩不通，二陈汤煎顿服探吐之，以提其气，小便热郁成淋不通，用赤茯苓、黄芩、泽泻、车前子、麦门冬、肉桂、木通、甘草梢，气虚者加黄 、木香、淋痛加黄柏、生地黄，夏月煎调益元散。  

阴茎痛乃厥阴气滞兼热，用甘草梢，盖欲缓其气耳。  

有肾虚极而淋者，当补肾精而利小便，不可便用利水药。  

老人气虚淋闭，参、术中带木通、栀子之属。  

淋证用诸通利药而不通者，用木香流气饮即通，或别用通气香剂才愈者，此乃气淋，出于冷热淋之外也。  

热极成淋服药不效者，宜减桂，五苓散加木通、滑石、灯心、瞿麦各少许为末，蜜水调服。  

伤寒后脱阳，小便不通，用生姜自然汁调茴香末敷小腹上，又服益智茴香丸调益元散送下。  

***药方***  

（《局方》）石苇散 治膀胱有热，水道不通，淋沥涩不出，脐腹急痛，有时或倦则发，或尿如豆汁，或出砂石。  

芍药 白术 滑石 葵子 当归 瞿麦（各三钱） 石苇 木通（各二钱） 甘草王不留行（各一钱）上为末，每服二钱，空心小麦汤送下，或煎服亦可。  

（《济生》）地肤子散 治诸病后体虚触热，热结下焦，遂成淋病，小便赤涩。  

地肤子 猪苓 通草 瞿麦 知母 黄芩 海藻 枳实（炒） 升麻 葵子（等分）上咀，每服五钱，水盏半、灯心十根、姜三片，煎八分，空心服。  

（《局方》）五淋散 治膀胱有热，水道不行，淋沥不止，脐腹急痛，或尿如豆汁，或如沙石，膏淋尿血，并皆治之。  

山茵陈 淡竹叶 木通 滑石 甘草（炙。各一钱） 山栀仁（炒） 赤芍药 赤茯苓（各二钱）上咀，作一服，水二盏煎一盏，食前服。  

车前子散 治诸淋小便痛不可忍。  

车前子 淡竹叶 赤茯苓 荆芥穗（各二钱）上以新汲水二盏，灯心二十茎，煎一盏，食前服。  

车前滑石散 治诸淋闭涩不通，大抵诸淋由肾与膀胱热也。肾膀胱为表里，俱属于水，水入小肠下脬中，行于阴为小便也。肾气不通于阴，水液之道路不利，膀胱为津液之腑，津液内涸流于肾，水道不通停积于脬，肾热而气涩，故水道不利，小便淋涩，故谓之淋。其状小便数而出，以小腹引脐中痛。又有气淋、石淋、血淋，形证殊异，治疗不同，今以治之。  

车前子 滑石（各一两）为末，每服一钱，食前米饮调，日三服。  

通草汤 治诸淋。  

通草 葵子 茅根 王不留行 蒲黄（炒） 桃胶 瞿麦 滑石（各一钱） 甘草（炙，五分）上水二盏煎一盏，食前服。  

金沙五苓散 治五淋痛涩。  

海金沙 肉桂 甘草（炙。各二钱） 赤茯苓 猪苓 白术 芍药（各三钱） 泽泻（半两） 滑石（七钱） 石苇（一钱）上为细末，每服三钱，水一盏，灯心三十茎，煎七分，空心服。  

葵子茯苓汤 治小便不通。  

葵子 茯苓（去皮。各一钱）水二盏煎一盏，食前服。  

葵子石苇散能利小便。  

葵子（半斤） 地榆（三两） 滑石（二两） 石苇（去毛） 石楠叶 通草（各一两）为细末，饮调方寸匕，日三服。  

清肺饮子 治渴而小便不利，邪热在上焦气分也。  

茯苓 猪苓 泽泻（各一钱半） 车前子 琥珀 木通 瞿麦 蓄（各一钱） 通草灯心（各五分）水二盏煎一盏，食远服。  

木通汤 治小便不通，小腹痛不可忍。  

木通 滑石（各半两） 牵牛（头末，二钱半）上作一服，水二盏，灯心二十茎、葱白一根，煎一盏，食前服。  

二神散 治诸淋急痛。  

海金沙（七钱） 滑石（五钱）为细末，每服二钱半，用灯心、木通、麦门冬，用新汲水煎，入蜜少许，食前调服。  

淡竹叶汤 治诸淋。  

淡竹叶 车前子 大枣 乌豆（炒，去壳） 灯心 甘草（各一钱）水二盏煎七分，食前服。  

（《圣惠》）蒲黄散 治心肾有热，小便不通。  

蒲黄（生用） 木通 荆芥 车前子 桑白皮 滑石 灯心 赤芍药 赤茯苓 甘草（炙。各等分，为细末）每服二钱，食前葱白汤调服。  

瞑眩膏 治诸淋疼痛不可忍，及沙石淋皆治。  

大萝卜切一指浓四五片，以好白蜜二两浸少时，安净铁铲上，慢火炙干，再蘸蜜再炙，番覆炙，令香软勿令焦，待蜜尽为度，候温细嚼，以盐汤一盏送下效。  

地髓汤 治五淋小便不利，茎中痛欲死。  

牛膝（不拘多少） 浓煎汁饮之效。酒煎亦可。  

一方以根煮服之。一方捶碎一两，用水二盏煎一盏去渣日三服。  

一人患血淋，流下小便，盆内凝聚如 ，久而有变如鼠，但无足耳，百治不瘥。  

遇一明医言服此药，虽未愈而血色渐淡，久乃复旧。后十年其病又作，又服此药即愈。  

后数人息淋血及茎中痛者服之悉愈。及观《本草》载之治小便不利及茎中痛欲死。故附医案表其神效云。  

参苓琥珀汤 治小便淋沥，茎中痛不可忍，引胁下痛。  

人参（五分） 茯苓（四分） 琥珀 当归身 柴胡 泽泻（各二分） 玄胡索（各七分） 川楝子（去核炒） 甘草（各一钱）上长流水二盏煎一盏，食前服。  

博济方 治五淋。  

赤芍药（一两） 槟榔（一枚，面包煨）为末，每服一钱，水煎空心服。  

透膈散 治诸淋。  

硝石（一两，细研末）劳淋劳倦，虚损则发，用葵子末煎汤调二钱。血淋热淋井花水调服。气淋木通汤调服。石淋研药末入铫子内，隔纸炒至纸焦再碾细，同温水调下。小便不通，小麦汤调服。诸淋并空心冷水调亦可。  

***药方***  

（《局方》）八正散 治大人小儿心经蕴热，脏腑闭结，小便赤涩，癃闭不通，及热淋血淋，并宜服之。  

车前子 瞿麦 蓄 滑石（另研飞） 山栀子（炒） 木通 大黄（煨） 甘草（各等分）上咀，每服五钱，水二盏、灯心二十茎，煎七分，食前温服。  

导赤散 治心经蕴热淋证。（方见热门。）（《和剂》）清心莲子散 治上盛下虚，心火炎上，口苦咽干，烦渴微热，小便赤涩，或欲成淋，并皆服之。  

石莲子 人参 黄 （蜜炙） 麦门冬 赤茯苓（各一钱） 车前子 黄芩 地骨皮甘草（各五分）水二盏煎一盏，食前服。  

（《本事》）火腑丹 治心经蕴热，五淋疼痛。  

木通 黄芩（各一两） 生地黄（二两）上为末，炼蜜丸，梧桐子大。每服五十丸，米汤下。  

（秘方）郁金黄连丸 治心火上炎，肾水不升，使水火不得相济，火独炎上，水不既济，膀胱受火制而成诸淋，俱是热证，此药悉治之。  

郁金 黄连（务一两） 黄芩 琥珀（研） 大黄（酒蒸。各二两） 白茯苓 滑石（各四两） 黑牵牛（头末二两）上为末，水糊丸，梧桐子大。每服五十丸，空心沸汤下。  

琥珀茯苓丸 治膀胱积热，以致小便癃闭淋沥。  

琥珀 赤茯苓 川木通 知母 黄柏 蛤粉 赤芍药 当归 泽泻（各二两） 人参桂府 滑石 山栀子 黄连 大黄（蒸） 黄芩 白术 瞿麦 蓄 猪苓（各一两）木香（半两）上为细末，和匀滴水丸，梧桐子大。每服四十丸，早晨白汤下。  

瞿麦汤 治心经蕴热，小便淋涩赤痛。  

瞿麦穗（三钱） 冬瓜子 茅根（各半两） 黄芩（六钱） 木通（一钱） 竹叶（一握） 葵子（二合） 滑石（二两，研末分四服）上除滑石外粗捣分四剂，每服水二盏煎一盏食前服。  

麦门冬饮 治心热气滞成淋，脐下妨闷。  

麦门冬（去心） 木通 赤芍药 葵子 滑石（二两） 芒硝（两半）上每服四钱，水一盏、姜一片、葱白二茎，煎六分，食前服。  

四汁饮 治热淋，小便赤涩疼痛。  

葡萄汁 生藕汁 生地黄汁 白蜜（各五合）上和匀，每服七分，一盏银石器内慢火熬沸，食前服。  

王不留行散 治热淋不止疼痛。（即通草散，方见前。）螺泥膏 治热淋小便不通。  

大田螺（不拘多少）以净水器盛养，待螺吐出泥，澄去上面清水，以底下浓泥入腻粉（五分）涂脐上，尿立通，将螺放生。  

白茅煎 治热淋痛。  

白茅根（切，四斤）上水一斗五升，煮取五升。每服一升，日三服夜二服，尽剂而愈。  

***药方***  

沉香散 治气淋脐下妨闷，痛不可忍。  

沉香 石苇 去毛 滑石 当归 王不留行 瞿麦（各半两） 葵子 赤芍药白术（各三钱） 甘草（一钱）上为细末，每服二钱，食前大麦煎汤调服，以利为度。  

槟榔散 治气淋小肠急痛。  

槟榔 木香 当归（炒。各半两） 母丁香 桂心（各一钱） 冰片（一钱，细研）猪苓（去黑皮，一两）上为细末，每服一钱，食前生姜葱汤调服。  

沉香琥珀散气淋诸淋不通皆可服。  

沉香（不见火） 琥珀（各三钱） 通草 忘忧草根 蓄 小茴香（炒） 木通血竭 滑石 海金沙 木香（不见火。各半两）上为粗散，每服十两，水二盏灯心二十根，竹叶十个连根，葱白三茎，煎七分空心服。如硬块加大黄五钱，水道涩滞加车前子半两，血淋加生地黄一两，用长流水煎，极效。  

木香汤 治冷气凝滞，小便淋沥作痛。  

木香 槟榔 木通 舶上茴香（焙） 当归 青皮 泽泻 赤芍药 官桂 橘皮 甘草（炙。各五分）上作一服，水二盏、姜三片，煎一盏，食前服。  

瞿麦汤 治气淋滞涩。  

瞿麦 黄连 大黄（蒸） 枳壳（去穣炒） 当归 羌活 木通 牵牛 延胡索 桔梗大腹皮 射干（各两半） 桂心（半两）上咀，每服四钱，水盏半、姜三片，煎八分，食前服。  

石苇散 治气壅不通，小便淋滞，脐下疼痛。  

石苇（去毛） 赤芍药（各半两） 白茅根 木通 瞿麦 川芒硝 葵子 木香（各一两） 滑石（二两）上咀，每服四钱，水一盏煎六分，食前服。  

泽泻散 治气淋小便涩痛胀满。  

泽泻 鸡苏 石苇（去毛，炙） 赤茯苓（去皮） 蒲黄 当归（切焙） 琥珀（另研） 槟榔 枳壳（去穣，麸炒） 桑螵蛸（炒。各半两） 官桂（去粗皮，五分）上为细末，每服二钱，用冬葵子或木通煎汤调服。  

茴香益元散 治气滞尿淋疼痛。  

茴香（二钱，微炒黄色） 益元散（三钱）为末水盏半煎八分，食前服。  

***药方***  

（《济生》）小蓟饮子 治下焦结热，尿血成淋。  

小蓟根 蒲黄 生地黄 藕节 栀子仁 木通 滑石 甘草 当归 淡竹叶（各咀等分）每服半两，水煎空心服。  

羚羊角饮 治血淋小便涩痛。  

羚羊角屑 栀子仁 葵子（各一两） 青葙子 红蓝花（炒） 麦门冬（去心） 大青大黄（炒。各半两）上为粗末，每服三钱，水一盏煎七分，食前服。  

琥珀散 治五淋痛涩，小便脓血。  

琥珀 海金沙 没药 蒲黄（各等分）上为末，每服三钱，食前通草汤调服。  

柿蒂散 治血淋。以干柿蒂烧灰，存性为末，每服二钱，粮米饮空心调下。  

鸡苏饮子 治血淋不绝。  

鸡苏（一握，切） 石膏（八分） 竹叶（一握） 生地黄（一升） 蜀葵子（四分为末）除葵子外，先将四味以水煮取二升，去渣，下葵子末和匀作二服。如人行五七里久，再进二服。忌芜荑、蒜、面。  

黄金散 治小便血淋疼痛。  

大黄（煨） 人参 蛤粉 黄蜀 葵花（焙）上各等分为细末，每服一钱，灯心煎汤调服，日三次。  

生车前草饮 治小肠有热血淋急痛。  

鲜车前草（不拘多少）洗净捣烂，少入井水调搅取汁，食前饮一盏。若沙淋加寒水石末一钱调。  

发灰散 治血淋，若单单小便出如尿。  

乱发（烧灰）入麝香少许，每服一钱，用米泔温汤调下，治淋以葵子等分为末调。  

犀角地黄汤 治小肠淋沥血出，疼痛难忍，及治心血妄行鲜血等症。（方见血症门。）如神散 治心脏有热，乘于血分，血渗小肠，故尿血也。  

阿胶（蛤粉炒，二两） 山栀仁 车前子 黄芩 甘草（各二钱）上为细末，每服一钱，井花水调下，日三次。  

当归一物汤 治小便血极效。  

川当归（四两，锉）上以酒三升煮取一升，空心顿服，亦治小便涩。  

鹿茸散 治小便血尿日夜不止。  

鹿茸（酒洗去毛酥炙黄） 生地黄（酒洗） 当归（酒洗） 蒲黄（一合） 冬葵子（炒，四两）上为极细末，每服三钱，空心温酒调服。  

一方 炼蜜丸，如梧桐子大。每服二钱，食前盐汤下。  

***药方***  

神效琥珀散 治石淋水道涩痛，频下沙石。  

琥珀 桂心 滑石 大黄（微炒） 葵子 腻粉 木通 木香（磨汁） 磁石（ ，酒淬七次细研水飞。各半两）为细末，每服二钱，食前灯心煎汤调服。  

如圣散 治沙淋。  

马兰花 麦门冬（去心） 白茅根 车前子 甜葶苈 苦葶苈 檀香 连翘（各等分）上为末，每服四钱，水煎服。如渴加黄芩，临熟入盐少许。  

石燕丸 治石淋多因忧郁气滞，下焦结热，令人小便不通。  

石燕（烧红水中淬二次，捣研极细，水飞焙） 石苇（去毛） 瞿麦穗 滑石（各一两）上为细末，面糊丸，梧桐子大。每服十丸，食前瞿麦汤送下，日三服。仍用石苇、瞿麦、木通各四钱，陈皮、茯苓（各三钱） 为末，每服三钱，水一盏煎七分服。  

独圣散 治沙石淋。  

蜀葵花子（炒一两）为末，食前米饮调下一钱。  

鳖甲散 治沙石淋。  

九肋鳖甲（一个，酥炙黄）为细末，每服一匙酒调下，以去沙石为效。  

麻黄牵牛汤 治石淋水道不通，头痛昏闷，先宜服此。  

麻黄（去节） 羌活 射干 荆芥穗 紫菀茸 防风 知母 蔓荆子 牵牛（各一钱）半夏（二钱）为末，每服二钱，水一盏煎热服。  

***药方***  

五淋二赤散 治诸淋，或如豆汁沙石，或血尿如膏。  

赤芍药（二钱） 赤茯苓（去皮） 山栀子（各半两） 甘草 当归（酒浸。各三钱二分）作二服，每服水盏半，灯心廿茎煎，空心服。  

沉香丸 治膏淋。  

沉香 肉苁蓉（酒浸） 荆芥穗 磁石（火 醋淬七次） 黄 滑石（各一两）上为细末，炼蜜和丸，梧桐子大。每服三十丸，不拘时温酒送下。  

鹿角霜丸 治淋闭，黄赤白黯如脂膏。  

鹿角霜 白茯苓 秋石（各等分）上为末，面糊丸，梧桐子大。每服五十丸，空心白汤下。  

磁石丸 治膏淋小便如膏。  

磁石（ 醋淬七次） 泽泻 肉苁蓉（汤洗焙） 滑石（各一两）上为细末，炼蜜为丸，梧桐子大。每服三十丸，食前温酒下。  

菟丝子丸 治膏淋。  

菟丝子（制） 桑螵蛸（炙。各半两） 泽泻（三钱） 蜜为丸，如前服。  

海金沙散 治膏淋。  

海金沙 滑石末（各一两） 甘草（二钱半）上为细末，每服二钱，灯心汤空心调下。  

***药方***  

补中益气汤 治劳淋伤损，元气下陷。（方见内伤门。）茯苓调血汤 治酒色过度伤损成淋。  

赤茯苓 赤芍药 川芎 半夏曲（各一钱） 前胡 柴胡 青皮 桑白皮 枳壳（炒）桔梗 甘草 白茅根 灯心（各一钱二分）上作二服，水二盏、姜三片，煎八分，空心服。  

鹿角胶丸 治房劳伤损，小便血尿。  

鹿角胶（半两） 油发灰 没药（另研。各三钱）上为末，茅根煎汁，打糊丸，梧桐子大。每服五十丸，空心盐汤下。  

***药方***  

地黄丸 治肾气虚惫，膀胱淋涩。  

生地黄（焙） 黄 （各半两） 防风 远志（制） 茯神（去木） 鹿茸（酥炙去毛）黄芩 栝蒌（各一两） 人参 石苇（去毛） 当归（各半两） 赤芍药（四钱）上为细末，每服二钱，食前米饮调下。  

肉苁蓉丸 治禀赋虚弱，小便淋数或不禁。  

肉苁蓉（八两） 熟地黄（六两） 五味子（四两） 菟丝子（捣饼，二两）上为细末，酒煮山药糊为丸，梧桐子大。每服七十丸，空心酒下。  

（《经验》琥珀散 治老人虚人小便不通淋涩。  

琥珀（为末） 人参（煎汤）空心以人参汤调服琥珀末一钱。  

八味丸、六味地黄丸俱治肾虚淋证。（二方见虚损门。）  

***药方***  

五苓散合益元散 治一切淋证小便不利。（二方见伤寒门。）《道藏经》方：治淋取土牛膝净洗一握，水五盏煎一盏，去渣入麝香、乳香各少许，空心和匀服。  

一方：治淋用黑豆二百粒，粉草二寸锉，新水二盏煎八分，去渣，乘热入滑石末一钱调，空心服。  

《修真秘旨》：治淋用赤小豆三合，慢火炒熟为细末，每服二钱，葱花酒热调空心服。  

一方：治淋取鸡肫内黄皮五钱，取去沙石，阴干烧存性为末作一服，白汤调立愈。  

《肘后方》：治诸淋下血用火麻根十根咀，水三钟煎一钟，空心服。  

《外台秘要》：治淋，取生续断（即马蓟根）绞汁，每服空心半盏。  

一方：治血尿。升麻一两锉，水二盏煎一盏，空心温服。  

《集验方》：治血淋用竹茹五钱，水二盏煎一盏，空心温服。诸失血效。  

一方：治血淋以生地黄绞汁一盏，入生姜自然汁半杯，和匀服。不愈再服，必效。  

一方：用虎杖根为末，每服一钱，米饮调下食前服。  

一方：治石淋，用石首鱼头中石枕磨水服，或烧灰，米饮调下。  

一方：治诸淋老人小便不利，用核桃肉一升，细米煮浆粥一升相合，空心顿服即瘥。  

一方：治诸淋小便赤涩，遗沥疼痛，用三叶酸浆草捣取自然汁一合，酒一合，和匀荡热，空心服立通，一方入蜜少许同服。  

一方：治五淋用船底清苔一丸，如鸡卵大，水一盏煎五分温服。  

一方：治淋用鲟鱼煮汁多饮之愈。  

***药方***  

一法：仰卧，令两足膝头，斜踵置尻，口内气，振腹，鼻出气，去淋数小便。  

一法：蹲踞高一尺许，以两手从外屈膝内入，至足趺上，急手握足五指，极力一通，令内曲入，利腰髋治淋。  

一法：偃卧，令两足膝头，斜踵置尻，口内气，振腹，鼻出气，去石淋茎中痛。  

一法：以两足踵布膝，除癃气淋。  

一法：偃卧，令两足布膝头取踵置尻下，以口内气，腹胀自极，以鼻出气七息，除气癃，小便数，茎中痛，阴以下湿，小腹痛，膝不随也。  

## 卷之七十二

### 便浊门  

***病机***  

《内经》曰：诸转反戾，水液混浊，皆属于热。（脾胃湿热下流，渗入膀胱，故使便溲或白或赤，而混浊不清也。）《原病式》曰：小便混浊，皆属于热。如夏月天气热，则水液混浊，冬月天气寒，则水清洁，水体清而火体浊故也。如清水火煎自浊。  

戴氏曰：赤白二浊俱是湿热，虽有赤白之异，终无寒热之分。  

丹溪曰：便浊皆是湿热，有痰有虚，湿痰流注，宜燥中宫之湿。附录云：人之五脏六腑，俱各有精，然肾为藏精之腑，而听命于心，贵乎水火升降，精气内持。若调摄失宜，思虑不节，嗜欲过度，水火不交，精元失守，由是而为赤白浊之患。赤浊是心虚有热，因思虑得之。白浊肾虚有寒。（白浊主气分有热，谓肾虚寒，恐误也。）过于淫欲而得之，其状漩白如油，光彩不定，漩脚澄下，凝如膏糊。治法，赤者当清心调气，白者温补下元，又须清上，使水火既济，阴阳叶和，精气自固矣。  

***病机***  

《仁斋直指》云：精之主宰在心，精之藏制在肾。凡人思虑过情，酒色无度，心肾气虚，不能管摄阴阳，不能升降，上下乖睽，是以清浊不分，而赤白浊证所由生也。  

***脉候***  

两尺脉洪数为膀胱小肠有热，必便浊，洪大而涩按之无力，或微细或沉紧而涩，为元气不足。尺脉虚或浮者，急疾者皆难治，迟者易治。女人尺脉涩而弱者，或洪数而促者，皆为便浊白带，心脉短小，因心虚所致，必遗精白浊。  

***治法***  

丹溪曰：浊证多是湿热湿痰，宜燥中宫之湿，用二陈汤加苍、白术，去热用黄柏、青黛、滑石、山栀，痰盛者以二陈加南星，蛤粉、神曲糊丸，青黛为衣，虚劳者不宜峻用寒凉、当用补阴滋肾气。胃弱者兼用人参，以柴胡、升麻升其胃中之气。  

***治法***  

便浊皆是小肠膀胱湿热，而或兼痰。遗精多属心肾邪火，或主于虚，病机大有不同也。  

古人共方出治者，以其固涩之意无异。再若其固涩之药，庶可相同。若论病机犹当推察，不可一途一治，今固分门立方，医者宜加详审。若论妇人白带赤带，庶其病机同，而出治可以相参也。故丹溪云：浊主湿热，有痰有虚，赤属血，白属气。寒则坚凝，热则流通，与痢带同治可也。  

***治法***  

一人便浊经年形瘦作心虚，主治用珍珠粉丸和定志丸服。  

一妇人年近六十形肥，奉养膏粱，饮食浓味，中焦不清，浊气流入膀胱，下注白浊。白浊即湿痰也，用二陈去痰，加升麻、柴胡，升胃中清气，加苍术、白术，补胃去湿，服四贴。后浊减大半，却觉胸满，因升麻、柴胡升动胃气，痰壅满闷，又用本方加炒曲、白术、香附。素无痰者，虽升动不满也。  

***药方***  

丹溪方 治一切赤白浊，及妇人带下。  

青黛 蛤粉 椿根白皮 滑石 干姜（炮） 黄柏（炒褐色）上末神曲糊丸，食前空心饮汤下六七十丸，立方法以黄柏去湿热，青黛解郁热，蛤粉咸寒入肾，椿皮同固滑。  

又方 治一切湿热浊流。  

黄柏（炒黑，一两） 生柏（一两） 蛤粉（三两） 神曲（一两）上为末，水糊丸，梧桐子大。每服五十丸，食前服。  

二陈汤 治浊加升提之药，使大便利而小便长。（方见痰门。）珍珠粉丸 治精滑白浊。  

黄柏 真蛤粉（各一斤） 珍珠（三两，一方有青黛无珍珠，亦效。）上为末，水糊丸，梧桐子大。每服一百丸，空心温酒下，或椿皮、滑石、青黛俱好。  

定志丸 治心虚水火不济，遗精便浊。  

远志（去心） 石菖蒲（各一两） 人参 白茯苓（各三两）上为末，炼蜜丸，梧桐子大，朱砂为衣。每服七丸空心米饮下。  

半夏丸 治湿痰流注，白浊神效。  

半夏（燥湿，）猪苓（分水）肝脉弦者宜加青黛。神曲糊丸服。  

清心莲子饮 治心虚有热，小便赤浊，或有沙漠。（方见淋门。）补中益气汤 治胃气虚弱下陷，便浊久而不愈者效。（方见内伤门。）（《局方》）妙香散 治心虚遗精白浊。  

麝香（一钱，另研） 人参（五分） 木香（二钱） 茯苓 茯神 黄 远志（去心。  

各一两） 桔梗 甘草（各半两） 辰砂（二钱，另研） 山药（二两，姜汁炒）上为细末，每服二钱，食前温酒调下。  

（河间）秘真丸 治思想无穷，所欲不遂，意淫于外，入房太甚，宗筋弛纵，发为筋痿，及为白淫，白浊，及白物随溲而下。  

白龙骨（一两，另研） 诃子（大者五枚） 砂仁（半两） 朱砂（一两，另研一分为衣）上为细末，每服十丸，糊丸，梧桐子大。空心温酒下。  

水陆二仙丹 治赤白浊及遗精。  

金樱子（根据制法录熬膏） 芡实子肉（为末。各等分）上以金樱膏调芡实末，丸梧桐子大。每服三十丸，空心米饮下。  

妙应丸 治赤白便浊通用。  

真龙骨（ ） 辰砂（另研） 牡蛎（ 研） 石菖蒲（各二钱半） 川楝子（蒸，去核，五钱） 白茯苓 益智仁 石莲肉（各三钱半） 桑螵蛸（瓦上烙干） 菟丝子（制）上末，山药作糊丸，梧桐子大。每服五十丸，空心人参酸枣汤下。  

（东垣）治浊固本丸莲花蕊 黄连（炒） 白茯苓 砂仁 益智 半夏 黄柏（炒。各三两） 甘草（炙，一两） 猪苓（二两半）为末，蒸饼为丸，空心温酒下五十丸。  

子午丸 治心肾俱虚，梦寐惊悸，常有自汗，烦闷短气，悲忧不乐，消渴引饮，漩下赤白，停凝浊甚，四肢无力，面黄肌瘦，耳鸣头晕。  

韭子（去壳，二两） 莲肉（去心） 枸杞子 白龙骨 川巴戟（去心） 破故纸（炒）琥珀（另研） 苦楮实 白矾（枯） 赤茯苓 白茯苓 莲花蕊（盐蒸） 芡实 白牡蛎文蛤（各一两） 朱砂（两半，为衣）上末用肉苁蓉一斤酒蒸捣烂，研为膏和丸，梧桐子大，以朱砂为衣。每服五十丸，空心浓煎萆 汤下。忌酒面房劳。  

三白丸 治遗精白浊。  

龙骨 牡蛎（ 。各一两） 鹿角霜（二两）上末神曲糊为丸，梧桐子大。每服五十丸，空心温酒送下。  

（《百一》）固真丹 治元脏久虚便浊，妇人赤白带下，崩中下血并治。  

苍术（米泔浸咀净片一斤分四制，四两用茴香食盐各一两同炒，令术黄色用度；四两用川乌一两制切片，川楝子一两和皮核同炒；四两用花椒去目一两，故纸一两同炒，四两用好酒醋各一升同煮二三沸，将术焙干，留酒）上以四制术为末，前煮酒醋打糊丸，如梧桐子大。每服三十丸。男子盐汤妇人醋点汤空心下。  

（《经验》）桑螵蛸散 治男子小便日数十次，稠如米泔，或赤或白，心神恍惚，瘦弱少食。此病多因房劳过度，耗散真气得之。  

桑螵蛸（盐水煮） 远志（去心，甘草水煮） 石菖蒲（盐炒） 龙骨（ 研） 人参茯神 当归（酒洗） 鳖甲上为末，每服二钱，临卧人参汤调下。  

***药方***  

（杨氏）萆 厘清饮 治真元不足，下焦虚寒，或服寒凉利药过多，小便白浊频数无度，漩面如油，光彩不定，漩脚澄下，凝如膏糊。  

益智仁 川萆 石菖蒲 乌药（各等分）上每服四钱，水一盏盐一捻，煎七分食前服。一方加茯苓、甘草。  

（《和剂》）茯兔丸 治思虑太过，心肾虚损，真元不固，便溺余滴，白浊，梦遗。  

白茯苓（三两） 菟丝子（五两制） 石莲子（二两，一方加五味子二两，名玄兔丹，亦效。）上末，酒糊丸，梧桐子大。每服三十丸，空心温酒下，盐汤亦可。  

锁精丸 治白浊。  

破故纸（炒） 青盐（各四两） 白茯苓 五倍子（各一两）上细末，酒糊丸，梧桐子大。每服三十丸，空心温酒下。  

（《济生》）四精丸 治白浊烦渴。  

鹿茸（制） 肉苁蓉（制） 山药 白茯苓（各等分）上细末，米糊丸，梧桐子大。每服三十丸，空心枣汤送下。  

固精丸 治下元虚损，小便白浊，或如米泔凝脂，腰重少力并治。  

牡蛎（ ） 白茯苓 桑螵蛸（酒浸炙） 白石脂 韭子（炒） 五味子 菟丝子（制）龙骨（各等分）上细末，酒糊丸，如梧桐子大。每服七十丸，空心盐汤下。  

（《仁斋》）炼盐散 治漏精白浊。  

雪白食盐（不拘多少入瓷瓶，按盖密 红极透取出，地上放一夜盖密） 白茯苓山药（各一两）为末，入 盐一两同研匀，枣肉合蜜丸，梧桐子大。每服三十丸，空心枣汤下。  

（《澹寮》）五子丸 治小便频数，时有白浊。  

菟丝子（制） 韭子（炒） 益智仁 茴香 蛇床子（炒。各等分）为末酒糊丸，梧桐子大。每服七十丸，米饮下。  

芡实丸 治劳伤心肾水火不交，面如油光不定，小便白浊不禁。  

芡实肉莲 花蕊（各二两） 茯神 山茱萸肉 龙骨 五味子 枸杞子 熟地黄（酒浸） 韭子（炒） 肉苁蓉（酒浸） 川牛膝（酒浸） 紫石英（ 七次。各一两）上末，山药煮糊丸，梧桐子大。每服七十丸，空心酒或盐汤下。  

八味丸 治肾虚白浊。（方见虚损门）经验方 治小便白浊出髓条。  

酸枣仁（炒） 白术 人参 白茯苓 破故纸（炒） 益智 大茴香 牡蛎（左边者 ）青盐（各等分）上末，酒糊丸，梧桐子大。每服五十丸，空心酒下。  

经验加味十全汤十全大补汤加益智仁，空心煎服，治白浊久而不愈，诸药不效者三服即愈。  

***药方***  

白浊皆因心气虚，不应只作肾虚医。  

四君子汤加远志，一服之间见效奇。  

***药方***  

（《局方》）导赤散 治心虚蕴热，小便赤涩，遂成赤浊。（方见积热门。）香苓散 治男妇赤浊。  

妙香散 五苓散（见湿门。）上二味和匀等分，每服三钱，麦门冬煎汤，空心调服。  

三黄丸 治赤浊。（方见热门。）每服五十丸，五苓散煎汤空心送下。  

（《仁斋》）莲子六一散 治心经虚热，小便赤浊。  

石莲子（六两） 甘草（炙，一两）上末，每服三钱，灯心汤调下。  

（《济生》）瑞莲丸 治思虑伤心，小便赤浊。  

白茯苓 石莲肉（去心） 龙骨（生） 天门冬（去心） 麦门冬（去心） 柏子仁（炒另研） 紫石英（ ） 远志（制） 当归（酒浸） 酸枣仁（炒）龙齿（各一两） 乳香（半两，另研）炼蜜丸，梧桐子大，朱砂为衣。每服七十丸，空心温酒或枣汤下。  

远志丸 治小便赤浊如神。  

远志（半斤，甘草水煮去心） 茯神 益智仁（各二两）上细末，酒煮面糊丸，梧桐子大。每服五十丸，临卧枣汤下。  

（《集成》）伏暑汤 治心经伏暑，小便赤浊。  

人参 白术 赤茯苓 香薷 泽泻 褚苓 莲肉（去心） 麦门冬（去心，等分）上咀，每服半两，水煎服。  

***药方***  

《道藏经》方：治白浊小便频数，用陈冬瓜仁炒为末，空心米汤调下三钱，多服见效。  

一方：治小便白浊，白茯苓（四两） 猪苓（二两） 水二碗煮一碗，去猪苓，用茯苓焙干为末，溶腊丸，弹子大。每服一丸，早晨细嚼灯心，枣汤下。  

《圣惠方》：治肾虚遗精白浊，韭子二两微炒为散，食前酒下二钱。  

一方：治思虑伤脾以致白浊，用浓朴姜制二两，羊胫骨炭火 红闭杀，研如粉一两，面糊丸，梧桐子大。每服百丸，空心饮下。  

一方：治小便赤浊用茺蔚子茎叶，捣取自然汁一小盏，空心通口服。若瘾疹者或痒者煎汤浴。  

***药方***  

气海（一穴，在脐下一寸半，可灸五壮，治白浊便不禁。） 关元（一穴，在脐下三寸，治同上。）  

## 卷之七十三

### 便癃证（即小水不通）  

***病机***  

《内经》曰：胞移热于膀胱，则瘾溺血，膀胱不利则瘾，不约为遗溺。注曰：膀胱为津液之府，水注由之。然足三焦脉实，约下焦而不通，则不得小便；足三焦脉虚，不约下焦，则遗溺也。《灵枢经》曰：足三焦者，太阳之别也，并太阳之正，入络膀胱，约下焦，实则闭癃，虚则遗溺。  

丹溪曰：小便闭，有气虚、有血虚、有痰、有实热、有湿，有气结，其有痰气闭塞皆宜吐，以提其气，气升则水自降，盖气乘载其水也。譬如滴水之器，必上窍通而下窍之水出，气不利故不通。经曰：膀胱者，州都之官，津液藏焉，气化则能出矣。又经小肠为气化，气不化，故不通也。  

***病机***  

易老云：寒在胸中遏塞不入，热在下焦填塞不便，须用感北方寒水之化气味俱阴之药，以除其热，泄其闭塞。《内经》云：无阳则阴无以生，无阴则阳无以化。若服淡渗之药，其性乃阳中之阴，非纯阳之剂，阳无以化，何以补重阴之不足也？须用感地之水运而生火苦之味，感天之寒气而生大寒之药，此气味俱和，乃阴中之阴也。大寒之气，人感之生膀胱寒水之运。此药能补肾与膀胱，受阳中之阳热火之邪而闭其下焦，使小便不通也。夫用大苦寒之药，治法当寒因热用，必伏其所主而先其所因，其始则同，其终则异。  

***脉候***  

同淋浊门相参看，大抵小便不通，脉多涩数。  

***治法***  

《丹溪附录》云：肾主水，膀胱为之府，水潴于膀胱而泄于小肠，实相通也。然则小肠独应于心者，何哉？盖阴不可以无阳，水不可以无火，水火既济，上下相交。此荣卫所以流行，而水窦开阖所以不失其司耳。惟夫心肾不济，阴阳不调，故内外关格而水道涩，传送失度而水道滑。热则不通，冷则不禁，其热盛者，小便闭而绝无，其热微者，小便难而仅有。肾与膀胱俱虚，客热乘之，故不能制水。水挟热而行涩，是以数起而溺有余沥。肾与膀胱俱冷，内气不充，故胞中自滑，所出多而色白，为是以遇夜阴盛愈多矣。小便涩滑，又当调适其气与。  

***治法***  

气虚用升麻、参、耆等，先服后吐，或参、耆药中探吐之。血虚用四物汤先服后吐，或芎归汤中探吐之亦可。痰多用二陈，先服后吐。若痰气闭塞，二陈汤加木通、香附探吐之，以提其气。实热者当利之先，砂糖汤调牵牛末二三分或山栀之类。有热、有湿、有气结于下，宜清、宜燥，宜升。有妊之妇，多患小便不通，胞被胎压下故也。转胞论用四物汤加参、术、半夏、陈皮、甘草、姜、枣煎汤，空心服。一妇人脾痛后，患大小便不通，此是痰隔中焦，气滞于下焦，以二陈汤加木通，初吃后煎渣服，即探吐。  

《集成》云：实热者利之，宜用八正散，大便动则小便自通。因热郁不通者，用赤茯苓、黄芩、泽泻、车前子、麦门冬、滑石、木通、甘草梢，气加木香、黄 ，淋痛加黄柏、生地黄，夏月调益元散。气血两虚，八物汤加黄柏、知母。  

东垣治一人，病小便不利，目睛突出，腹胀如鼓，膝以上坚硬，皮肤欲裂，饮食不下，服甘淡渗泄之药，皆不效。予曰：疾急矣。非精思不能处，思半夜曰：吾得之矣。经曰：膀胱者，津液之腑，必气化而能出焉。多服渗利之药，而痛益甚，是气不化也。启玄子云：无阳则阴无以生，无阴则阳无以化。甘淡气薄，皆阳药，独阳无阴，欲化得乎？遂以滋肾丸群阴之剂投之，再服愈。  

丹溪治一妊妇，小便不通，脉细弱，乃气血虚弱，胎压膀胱下口，用补药升起，诚恐效迟，反加急满，令稳婆以香油抹手，入产门托起其胎，溺出如注，却以参、耆、升麻大剂服之，或少有急满，如前再托。《纂要》云：将妊妇倒竖起，胎自运，其溺溅出，胜于手托远矣。  

又治大小便不通，医用利药反剧，脉右手弦滑，此积痰在肺。肺为上焦，膀胱为下焦，上焦闭则下焦塞，如滴水之器，上窍通而下窍之水出，以药大吐之，病如失。  

一法治小便不通，诸药不效，或转至死危困，此法用之小便自出而愈。用猪尿胞一个，底头出个小窍儿着翎筒通过，放在窍内，根底用细线扎定口，细杖子堵定，上用黄腊封尿胞口，头吹满气七分系定了，再用手捻定翎筒根头，放了黄蜡，堵塞其翎筒，放在小便头，放开翎筒根头，手捻，其气透里，自然小便即出，大有神效。  

***药方***  

肤肺饮子 治渴而小便闭，热在气分也。  

滋肾丸 治不渴而小便闭，热在血分也。  

八正散 治实热小便不通。（以上方并见淋证门。）（东垣）导气除湿汤 治小便癃闭不通，乃血涩致气不运而窍涩也。  

茯苓 滑石（各一钱） 知母（酒浸炒） 泽泻（各一钱半） 黄柏（二钱，酒炒）上水二盏煎一盏，空心稍热服。  

茯苓汤 治胃疸阳明积热，食已辄饥，面色黄瘦，胸胁胀，小便涩。  

赤茯苓 陈皮 泽泻 桑白皮（各二分） 赤芍药 白术 人参 官桂（各二分） 石膏（八分） 痛甚者加大黄、朴硝各一钱。  

上水二盏，姜五片，煎一盏，食前温服。  

（河间）倒换散无问新久癃闭，大小便不通，小腹急痛，肛门肿。  

大黄（小便不通减半用） 荆芥穗（大便不通减半用）上各等分，别研为细末，每服二钱，温水调下，临时加减服。  

葵子散 治小便不通。  

黄蜀葵子（研细） 赤茯苓（各二钱）水一盏煎五七沸，食前服。  

（《局方》）牛膝膏 治小便癃。  

牛膝（细切一合）以新汲水煎五碗煎至一碗，入麝少许，空心服。  

（《外台》）广济鸡苏饮子 治小便不通。  

鸡苏（一握） 生地黄 白通草（各四两） 净滑石 杏仁（去皮尖。各二两） 冬葵子（一两半） 好石苇（炙，去毛，一两）上咀，水六升煎二升半，分二服，空心一服。过少时又进一服必通。  

葵子茅根汤 治同前。  

冬葵子 滑石（各三两） 通草 赤茯苓（各一两） 茅根（二两半） 芒硝（一两半）每服半两，水煎空心服。  

石苇散《集验方》通治小便闭瘾不利作痛。（方并见淋证门。）葱白汤 治小便卒暴不通，小腹胀急，气上冲心，闷绝欲死。此由暴气乘膀胱，或惊忧无所伸，郁闭迫冲脬气致此。  

陈皮（三两） 葵子（一两）每服半两，葱白三茎，水煎服。  

琥珀散 治气虚小便不通。  

琥珀（一味为末）用人参萱草根，空心煎汤调下二钱。  

附子散 治小便不通，两尺脉俱沉微乃阴虚故也。曾服通利之药，不效者宜服此。  

附子（制，一个） 泽泻（一两）上咀分四服，每服水二盏、灯心二十茎，煎八分，食远服。  

***药方***  

《道藏经》方：治小便不通，用乌 木皮煎汤调下。五苓散二钱空心服，立通。如无药处只以柏皮煎汤服可。  

一方：笔头灰年久者，主治小便不通，小便数，阴肿，中恶，脱肛，淋沥，烧灰水调服。  

一方：小便不通，车前草捣汁一盏，入蜜一杯和，空心服立效。  

经验方：治小便不通，朴硝为末，每服二钱，空心煎茴香汤下。  

一方：以莴苣菜捣如泥贴脐，或用盐填脐中灸。  

一方：用蚯蚓杵，以凉水滤过，浓服半碗，立通，大解热疾，不知人事欲死。服之甚效。  

一方：治小腹胀满痛，不得小便，用雄黄细研蜜丸如枣，放纳溺孔中。及疗天行时病。  

一方：用酸草捣汁一盏，入砂糖水调服。  

一方：用葱三斤，慢火炒香熟，熨脐下即通，或用盐炒热，帛包熨，冷即易之，须臾通。  

一方：治卒不得小便，杏仁二七枚去皮尖炒黄，米饮服之立效。  

一方：治小便不通，鸡卵黄一枚，服之不过三次愈。  

一方：治小便闭，用猪胆汁，纳热酒中服之。亦治大便秘。  

一方：治小便不通，生煎象牙末，小便多，象牙末烧灰服，饮汤下。  

一方：治小便难腹胀满，不急疗之即死。用秦艽一两去苗，以水一大盏煎七分服，食后分二服。  

一方：治小便不通及胞转，取粱上尘二指撮，以水服之。  

### 遗溺证（附小便不禁）  

***病机***  

《内经》曰：膀胱不约为遗溺。又曰：督脉生病为遗溺。又云：肝脉生病亦遗溺。（二经循阴器系廷孔，病则荣卫不至，气血虚劳，不能约束水道之窍，故遗失不禁也。）《玉机微义》云：遗溺为病，本于经虚，亦有过服寒凉之剂而致者。如东垣曰：立夏前误服白虎汤过多致遗溺者，宜温药升阳以解之是也。故用药者当审诛罚无过之戒。  

董氏云：人之漩溺，藉心肾二气之所传送，盖心与小肠为表里，肾与膀胱为表里，若心肾气衰，阳道不运，则传送失度，必有遗溺失禁之患。故经云：膀胱不利为癃，不约为遗溺是也。  

***病机***  

三焦气虚皆足以致遗溺，肺从上焦，通调水道，下输膀胱，肾上连肺，故两脏更是子母脏也。母虚子亦虚，肺属金，肾与膀胱属水，所以金乃水之源，膀胱乃渗泄之腑，肾者主之，此则三焦不足可知矣。  

***病机***  

遗者，如睡中遗出而不自知，日间遗出而方知也。不禁者，时常欲解而不能自禁止也。由是皆为虚候。而病机莫不皆同，但不禁者，为少差，而遗溺者犹甚也。  

***脉候***  

《伤寒论》脉法曰：寸口脉微而涩。微者，胃气不行；涩者，荣气不足。荣卫不能调，则三焦无所伸而归其部。上焦不归，嗳气吞酸；中焦不归，不能消谷；下焦不归，则遗溺失禁也。左尺脉微涩主遗溺，尺脉悬绝者，不治。  

***治法***  

遗溺不禁为阴阳不调，水火不济，必先用补中益气以治本调荣卫者，此也。后用秘元丹以治标拾遗者，此也。若不先调荣卫，而俾其正气冲和运用，各行其道，据以涩药收之，而暂息随作，未见其能奏功也，故曰调和荣卫为主，治本之谓也。  

***治法***  

节斋云：小便不禁或频数，古方多以为寒，而用温涩之药。殊不知属热者为多，盖膀胱火邪妄动，水不得宁，故不能禁而频数来也，故老人多频数者，是膀胱血少，阳火偏旺也。治宜补膀胱阴血，泻火邪为主，而佐以收涩之剂，如牡蛎、山茱萸、五味之类，不可用温药也。病本属热，故宜泻火，因水不足，故火动而致小便多，小便多水益虚矣。故宜补血泻火，治其本也，收之涩之，治其标也。  

***治法***  

或曰：小便不禁有虚热虚寒之分，虚寒自汗者，秘元丹、三因韭子丸、大菟丝子丸、猪胞煎汤下。内虚湿热者，六味地黄丸，或八味丸加杜仲、石脂、五味、减泽泻。大抵遗溺宜补下元，必是清心寡欲。又有产蓐不顺致伤膀胱，及小儿胞冷，皆有遗溺失禁，当随证施治。  

***药方***  

缩泉丸 治脬气不足，小便频数。  

天台乌药（去木） 益智仁（各等分）上末，酒山药糊丸，梧桐子大。每服五十丸，空心盐汤或酒下。  

（《三因》）家韭子丸 治少长遗尿不禁，白浊，梦遗精滑，补元气进饮食。  

家韭子（炒） 鹿茸（酥炙，四两半） 肉苁蓉（酒浸） 牛膝（酒浸） 熟地黄 当归（酒浸） 菟丝子（制。各二两） 巴戟天（去心） 杜仲（炒） 石斛 桂心 干姜（各一两）上末，酒糊丸，梧桐子大。每服五十丸，空心盐汤或酒下。  

（《御药》）秘元丹 治肾虚脱气，小便不禁，自汗时出。  

龙骨（三两） 诃子肉 砂仁（各一两） 灵砂（二两）上为细末，煮糯米糊丸，梧桐子大。每服五十丸，空心盐汤下。  

（《三因》）二苓丸 治心肾俱虚，神志不守，小便不禁。  

赤茯苓 白茯苓（另研） 人参（另研） 丹参（另研。各等分）上末，先将二茯苓以新汲水 洗，澄去新沫，控干复研末、别取地黄汁，与好酒同于银石器内，熬成膏，搜和丸，弹子大，朱砂为衣。每服一丸，细嚼空心盐酒送下。  

鸡肠散 治肾中膀胱虚损，不能约制，故遗尿失禁。  

肉桂 龙骨（各钱半） 鸡肠（烧存性） 牡蛎粉 白茯苓 桑螵蛸（各三钱）上咀，作二服，每服水二盏，姜三片、枣一枚，煎八分，空心温服。  

鸡内金散 治遗尿失禁。  

鸡 （一具并肠洗净焙干烧存性，男用雌鸡，女用雄鸡）为末作一服，空心温酒调下。  

一方 用猪脬一个烧存性，为末，加入前药内，服效。  

桑螵蛸散 治遗尿失禁。（方见浊门。）阿胶饮 治遗失不禁。  

阿胶（三两，炒） 牡蛎（炒成灰） 鹿茸（酥炙。各四两）上咀，每服四钱，水一盏煎七分，空心服。或为细末，米饮调服二钱亦可。一方加桑螵蛸作丸服极效。  

（《集要》）四神丸 治禀赋虚弱，小便频数不禁。  

五味子（四两） 熟地黄（六两） 肉苁蓉（一斤） 免丝子饼（二两）上末，酒煮山药糊丸，梧桐子大。每服五十丸，空心盐汤下。  

白芷丸 治夜多小便，老人虚人多有此症。  

白芷（一两） 糯米（半两，炒黑色）上末，糯米糊丸，梧桐子大。每服五十丸，用木馒头或根煎汤下。  

（《济生》）菟丝子丸 治小便多或致失禁。  

菟丝子（制，二两） 牡蛎粉 附子（制） 五味子 鹿茸（酒制。各一钱） 肉苁蓉（酒浸一两） 鸡 （炙） 桑螵蛸（酒炙。二两）上末，酒糊丸，如梧桐子大。每服七十丸，空心盐汤酒任下。  

（《和剂》）二气丹 治虚寒积冷，小便不禁，老人虚人，尺脉微弱者有此。  

硫黄（炙，细研） 肉桂（各二钱半） 干姜（炮，为末） 朱砂（研，为衣。各二钱）附子（制，半两）上以面糊丸，梧桐子大。每服二十丸，空心盐汤下。  

固脬丸 治遗尿不觉，小便不禁。  

菟丝子（制，二两） 茴香（一两） 附子（制） 桑螵蛸（炙。各半两） 戎盐（一钱）上末，酒煮面糊丸，每服三十丸。空心米饮下。  

牡蛎丸 治小便不禁。  

牡蛎（三两，盛瓷器盒子内，更用盐末一两，盖头铺底，以炭火约五斤烧半日，取出研） 赤石脂（三两，捣碎醋拌匀湿，于生铁铫子内慢火炒，令干研如粉）上同碾匀，酒煮糊丸，如梧桐子大。每服五十丸，空心盐汤下。  

鸡肝丸 治小儿睡中遗尿不自觉。  

雄鸡肝 桂心（各等分）上以桂末同肝捣烂如泥，丸小豆大。每服十丸，酒送日三服。  

暖肾丸 治肾虚多溺不禁而浊。  

葫芦巴 破故纸（炒） 川楝子（用牡蛎粉同炒，去牡蛎） 熟地黄 益智 鹿茸 山茱萸肉 代赭石（醋淬七次） 赤石脂（各七钱半） 龙骨 海螵蛸 熟艾（醋糊拌） 丁香沉香 乳香（各半两） 禹余粮（醋淬，八钱）上为末，糯米粥糊丸，梧桐子大。每服五十丸，空心菖蒲汤下。  

小菟丝子丸 治小便多而不禁。  

菟丝子（五两） 石莲子 白茯苓 山药 五味子（各一两）上末，山药糊丸，梧桐子大。每服五十丸，酒下。凡人有大喜致小便多无度，乃喜极伤心，心与小肠为表里，宜用厘清饮、四七汤各半煎服，仍以辰砂妙香散吞下菟丝子丸。  

（《心统》）茴香益智丸 治老人阳虚失禁，及房劳伤肾遗溺。  

小茴香（盐炒） 益智仁（炒） 故纸（炒） 乌药 川乌（炮。各一两）上末，山药糊丸，梧桐子大。每服八十丸，盐汤下。  

***药方***  

《千金方》：治遗尿用羊脬一个，盛水令满系两头，煮熟开取两头，服之愈。  

一方：治遗尿失禁，以茯苓四两为末，白面一斤，水和捏作饼烧熟，空心食之效。  

一方：用小茴香净一钱，入花椒五七粒，盐少许同炒为末，临晚炙，糯米果蘸药末食之，当晚饭吃温酒数杯送为妙。  

一方：用猪脬一个，以糯米浸洗白净，入椒盐于内煮烂切碎，食蘸茴香末吃，以好酒送下，空心临卧各吃一服，当饭为妙。  

一方：用鹿角霜一味，酒糊丸，每服五十丸，空心酒下。肾虚不禁者用之神效。  

一方：治小便多或不禁，用鸡喉咙及 内黄皮烧为末，大麦饮调服之效。  

一方：治小儿睡遗尿不觉，用燕窝中草烧黑为末，水调方寸匕。  

一方：用益智一两半，酒一盏煎七分，去滓服。  

一方：用白纸一张铺在睡席下，待遗尿于上，日干烧存性酒下。  

一方：用乌药为末二钱，酒调下日二服。  

一方：用蔷薇根细研，好酒调服。  

### 【附】转脬病  

***治案***  

夫转脬病，多得于孕妇，及劳力负重，委曲作事之人。治法多用吐法，使其气正而后愈。  

丹溪治一妇人转脬，小便闭不通，孕妇禀受弱忧闷多，性急燥食味浓皆能致之。古方用清利疏导药解有效。因思胞为胎所压，展在一边，胞系了戾不通。若胎得疏，水道自行，以八珍汤加陈皮、半夏、加姜煎服探吐之，遂通。此恐偶中，后治数人皆效。  

***药方***  

一方：治孕妇转脬，小便不通，及男子转脬皆效。  

冬葵子 山栀子（各半两，炒研） 木通（三钱） 滑石（半两）上作一服，水盏半煎八分温服，外以冬葵子滑石、栀子末调，用螺肉捣膏或生葱汁调，贴脐中立通。  

补脬饮 治妇人生产伤脾损破，不能小便，但漏湿不干，宜服。  

黄丝绢（一尺剪碎） 白牡丹皮 白芨末（各一钱）上用水一碗，煮至绢烂如饧，空心顿服，一时不可作声。  

发灰散 治妇人转脬不尿，及血淋茎衄。  

乱发（不拘多少）烧灰存性为末，每服二钱，醋点汤调下。  

### 交肠病  

交肠为大小便易位而出，故曰交肠。或曰因气不循故道，所以清浊混淆，宜五苓散、调气散各一钱，阿胶五分汤下，或黄连、木香、阿胶末亦用前药送下。  

调气散白豆蔻 丁香 檀香 木香（各一两） 藿香 甘草（各四两） 桃仁（二两）上为末二钱，汤下五苓散。（见湿门。）黄连阿胶丸 治二便交错。  

阿胶（二两） 黄连（三两） 茯苓（二两）上为末，阿胶丸，梧桐子大，米饮下二十丸。  

丹溪治一人，嗜酒痛饮不醉，忽糟粕出前窍，尿溺出后窍，脉沉涩，与四物汤加海金沙、木香、槟榔、木通、桃仁八帖而安。  

又治一妇人患此破漆帽烧灰，米饮下愈。  

## 卷之七十四

### 痔漏门  

***病机***  

《素问•生气通天论》曰：因而饱食，筋脉横解，肠 为痔。  

注云：（饱甚则肠胃横满，阳胃满则筋脉解而不属。故肠 而为痔也。痔病之源在此。）痹论曰：饮食自倍，肠胃乃伤。  

（观乎此，则痔病于饮食太过，大肠受伤，益信矣，醉饱房劳所得。）《巢氏病源》云：痔有五种，曰：牡痔、日牝痔、曰脉痔、曰肠痔、曰血痔也。又有酒痔，肛门生疮，或有血出，又有气痔，大便难而血出，亦有肛出其外，良久不肯入者，皆由醉饱房劳，扰动气血，而经脉流溢，渗漏肠间，冲发下部，名为诸痔，久而不愈，必变为漏。  

〔牡痔〕肛边发起肉珠如鼠奶，时时出脓血者，是也。  

〔牝痔〕肛边生疮，肿痛突出，如 而出血者，牝痔也。  

〔脉痔〕肛边生疮，痒而复痛，血出淋沥者，脉痔也。  

〔肠痔〕肛边肿核，发寒热往来而血出，或肛脱者，肠痔也。  

〔血痔〕因大便而清血随出者，血痔也。  

〔酒痔〕其人酷饮而成，每遇饮酒即发肿痛而血流者，是也。  

〔气痔〕凡遇忧郁恐怒，立见肿痛，或血出是也。  

李东垣曰：饱食、用力、房劳，脾胃湿热之气下迫，大肠至 裂努出，其肉如樱桃、鸡心等状，赘于肛门而成痔。盖为病者，皆是湿、热、风、燥四气所伤，而热为最多也。四气者非六淫之邪，乃五脏之气扰动，内发而作成也。如饮食劳倦动乎脾，忧恐动乎肺，恚怒动乎肝。诸动属火，故热多也。其肿而后重者，湿兼热也，大便结者，燥兼热也。  

***病机***  

《仁斋直指》云：内蕴热毒，醉饱劳役，多欲自戕，以致气血下坠，结聚肛门，宿滞不散而冲突为痔也。  

经云：诸痛疮疡，皆属于心。心主血，热而下迫于大肠，所以为痔也。诸痔出血，肛门别有小窍，下血如线，不与大便同道。痔久不愈，必至穿穴，疮口不台，漏无已时，此则变而为 矣。  

***病机***  

初生肛门成 不破者，为痔，久而破溃脓血黄水浸淫，淋沥不止者，曰漏。此疾者皆由湿、热、风、燥四气相合而致之也。盖因人之纵欲恣饮，喜怒无常，脏腑抑郁，饮食自倍，肠胃乃伤，阴阳不和，关格壅滞，热毒下注，血渗大肠，而为肠 痔漏之患矣。  

***病机***  

大便下血，先哲有粪前粪后远近之说，此一端也。大抵此则大肠已受湿热之伤，而但未形外也，此其所以为内痔者是也。人不知觉，悉谓肠风，复斋论深得病情，可谓详切着明矣。  

***病机***  

若人醉饱行房，精气脱泄，其脉空虚，酒热之毒流着于脉，或因醉饱淫极而强忍泄，或因用药固精弗泄，停积于脉，归注大肠，以致木乘火势而侮燥金，以火就燥，则大肠闭而痔漏作矣。  

***病机***  

《灵枢经》云：足太阳膀胱之脉及筋，皆抵腰中，入络肾，其支者贯臀足。故主筋为病则生此疾。由是推之，足厥阴之脉，环绕前后两阴，故亦能为痔矣。每见患痔发则色清痛甚，谓筋苦急而然也。  

***病机***  

《直指》云：痔漏患久，岁月累积，淫蚀肠头，湿烂可畏，此果何物致然哉？虫是也。其间用剂，又当为之化虫，不然古方何以谓之虫痔？  

***脉候***  

肠 下白沫，脉沉者生，脉浮者死。下脓血，脉滑大者生，脉悬绝则死。肠 脾脉外鼓，沉久自已，肝脉小缓易治，肾脉搏沉身热则死，脉沉小实者易治，浮洪而软弱者难愈。  

***治法***  

东垣云：痔病皆湿、热、风、燥四气为病，其肿而后重者，湿兼热也；大便结者，燥兼热也；肠头成块者，湿也；大痛者，风热也。此皆脏气为病而显其形也。治宜行气和血，泻火疏风，流湿涧燥，以调其内，淹洗涂敷，以治其外。肿痛虽定，而痔犹存也。若不去其根本，遇触即发。以枯药消去其痔，而绝其源。亦须调饮食、戒房劳、慎忧怒，内观自养，使火不起，可保全安，否则虽服良药，难复效也。  

***治法***  

丹溪云：痔漏因风、湿、燥、热归于大肠，金失所养，木寡于畏。其为变见名状，种种不同，曰牛奶，曰鼠奶，曰鸡心，曰鸡肝、曰莲花，曰翻花，曰峰窝，曰穿肠，曰外痔。  

虽名状不一，而其因亦同焉。以苦寒泻火，芩、连、栀子、槐花之类；以辛温和血，当归、川芎、桃仁之类；风邪下陷，以秦艽、荆、防、升麻之类；燥热郁怫，以枳壳、麻仁、桃仁、大黄之类。不饮酒人庶几易治。  

***治法***  

丹溪云：治痔必须治血为主。大法用条芩凉大肠，人参、黄连、生地黄、槐角子生血凉血，当归和血，升麻、川芎、枳壳宽肠。  

漏疮须服补药，以生气血，参、耆、归、术主之，外以附子为末作饼子如钱浓，以艾灸之。随漏大小令微热，不可令痛，干则易之，再和再灸。如困且止，直至肉平为度。或用补气血药作膏贴之。  

***治法***  

经云：脉陷为漏，留连肉腠。先陷血脉，次陷肌肉腠理，是气不能荣运，遂作死肌，经久不愈，疮口不收，风寒袭之，血脉内脓水渐成鹅管之状。大抵漏疮多生于肛门之畔，始起如豆，忽便肿疼，长如梅李，五六日浓脓而止，稍可而不收口。过半月或一月复肿而痛溃脓，发歇无定，后渐脓水不干，终不能愈。《集验》治法或灸百壮令开，或用针开之，一日三次，药不耐疼者，一日二次敷之，取去死肌，鹅管令尽。次用兔毛、松香烧烟薰之，艾叶煎汤洗之，取香膏贴之，生肌散敷之即愈矣。须要戒酒劳苦，则不复作。病深者又不同也，用稻草心顶替针丸，探入鹅管，屈曲处再用火针开之，或替针丸咬开。次用稻草叶捻 之，取去死肌，鹅管路尚未断，又根据前法，以鹅管死肌去尽为度。穿肠者治之亦愈，但穿处不能完补耳。  

春甫每用治漏之法，无出湿热之方。病机诚如东垣、丹溪之论，大抵轻浅者，泻火流湿润燥疏风，悉可以愈，致于成漏穿肠串臀，支分节派，中有鹅管，年久深远者，卒未可以易窥也。虽有三品锭子溃烂生肌，亦皆治其近浅之漏耳。其深远者，必是《永类钤方》挂线治法，庶可通达而除根矣。予郡程复斋深得此法之妙，诚所谓拔本塞源，治无不愈。兹并求其方法之详，附录以公天下，庶患斯疾者之有拔也。  

***治法***  

生气通天论云：因而饱食，筋脉横解，肠痔为痔。东垣以为饱食用力房劳，以致脾胃湿热气下迫，大肠 裂。又云：饱食负重，妇人难产，小儿痢疾，皆苦用力，亦致肠 。  

此实受病之源。故 之浅者，则大阳半破，湿热之气渗归肠之半表半里，留连下陷，结核肛内，形如葡萄蓬莲，阻塞谷道，临厕脱肛，良久方收，名曰翻花。若因风热粪燥便难，粪未下而痔先破，血出者有之。粪以下而痔后破，血出者有之。此皆内痔所为，因粪难易血出不同，又何有肠风下血远近前后之理？故 之深者，则大肠全破，湿热之气渗出肠外，留连肉腠，横流肛外，结核如樱桃、牛奶、鸡冠，或串阴或串阳，为囊痈为悬痈，或串臀为臀痈，脓水流久，内结鹅管、珊瑚，譬犹山洞之水，涓滴日久，结为钟乳鹅管，枝干蕃生，疮孔散出，形如蜂窝、烂瓜，肤残肌陷，久成痼疾，此皆外痔所致。故痔虽有内外肠 浅深不同，治者不思拔本塞源，但见大便结实，为燥兼热；疮肿后重，肠头成块，为湿兼热；大痛为风兼热；虫蚀为木侮金，盖木先朽而后生蠹，肠已 而毒始流。先正立方，行气和血，泻火疏风，以调其内，又用砒捻 疮，烂去鹅管死肌，以治其外。观此不过治标缓急而已，若 处迫近肛门，死肌既去肠头肉长，此幸收功而已。 处幽远，如以杖通阴沟， 处反大。是以旁疮虽愈，正孔处迫近不久复作，咎归病人。予患此疾一十七年，遍览群书，悉遵古法，治疗无功，几中砒毒，不拘数疮，上用草探一孔，引线系肠，外坠铅锤，悬取速效，众流俱涸，有何汛滥？线落日期，在疮远近，或旬日半月，出二旬，线既过肛，如锤脱落，以药生肌，百治百中。若治内痔，则用敷药，不犯砒，或用药翻肛，或候自脱，以药日敷，黄水既干，内痔焦黑，七八日间黑肉脱去，以药生肌，肠收如旧。纵有热毒，皆随粪下，后患再无。譬如夹洲既去，水归中流，何有旁通壅滞之患？今因浙衢鲁秋泉专门痔漏，线裹蛛网，每疮 砒，亦颇收功。但其用药野狼虎，高索谢赀，目击心伤。所得方理，不敢自私，因书肤见，系诸方首，公之天下，永除斯疾云。  

***药方***  

（东垣）秦艽苍术汤 治痔核已破，谓之痔漏。大便秘涩，必作大痛，此湿热风燥四气合而为病，故大阳头成块者，湿也。作大痛者，风也，大便结燥兼受火邪也。其西方肺金主气，其体收下，亦能助病为邪，须当用破气药兼之，其效如神。  

秦艽 桃仁（去皮尖，另研） 皂角仁（烧存性。各一钱） 苍术（米泔浸） 防风（七分） 黄柏（酒洗五分） 当归尾（酒浸） 泽泻（各三分） 槟榔（二分，另研）大黄（少许，虽大便秘涩亦不可多用）上件除槟榔、皂角仁、桃仁三味另研外，余药细切作一服，水三盏煎至一盏二分，去渣入槟榔等三味末子，再上火煎至一盏，空心热服，少时以美膳压之，不犯胃气也。服药日忌生冷、硬物及酒面、大料、椒、姜等物，若犯之其药无效。有脓者，加白葵花头五朵去萼心、青皮五分入正药中同煎，木香三分细末同槟榔末入。古人治此病，多以岁月待除之，惟此药一服即愈。  

（东垣）秦艽当归汤 治痔漏，大便结燥痛甚。  

大黄（煨，四钱） 秦艽 枳实（各一钱） 泽泻 当归尾 皂角仁 白术（各五分）红花（少许） 桃仁（二十枚，去皮尖）水二盏煎一盏，食前服，忌如前。  

秦艽羌活汤 治痔漏成块下垂，不任其痒。  

秦艽 羌活 黄 防风（各八分） 升麻 甘草（炙） 麻黄 柴胡（各五分）本（三分） 细辛 红花（少许）上水二盏煎八分服，忌风寒房事。  

红花桃仁汤 治因而饱食，筋脉横解，肠 为痔。当补北方，写中央。  

黄柏 生地黄（一钱） 泽泻（八分） 苍术（六分） 当归尾 汉防己 防风梢猪苓（各五分） 麻仁（二分） 红花（少许） 桃仁（十枚）上咀，作一帖煎服，忌同前。  

清心丸 治诸痔。《素问》云：诸痛疮疡，皆属于心。心主血热，诸痔受病之源也，此药主之。  

黄连（净一两） 茯神（去木） 微赤茯苓（各半两）上为末，炼蜜丸，梧桐子大。每服一百丸，食前米饮下。患痔漏者，只吃白米粥，疏其肠胃，薄滋味为妙。  

清凉饮 治诸痔热证，大便秘结。  

当归 赤芍药 甘草（炙） 大黄（蒸。各等分）上咀，每服三钱，新汲水煎服。  

槐角丸 治诸痔，及肠风下血脱肛。  

槐角子（一两） 防风 地榆 枳壳（麸炒） 当归 黄芩（各半两）上为细末，酒糊丸，梧桐子大。每服五十丸，空心米饮下。  

鸡峰乌金散 治痔漏。  

穿山甲 刺刺 皮 黄牛角心 猪牙皂角 槐子 皂角刺 枳壳 贯众 阿胶（各等分再夹和） 牛角上以 皮、穿甲同炒，另研为末，和入一处，每服一钱半，用胡桃肉研烂调酒，食前服。漏血不止当归煎汤调下。  

芎归丸 治痔下血不止。  

川芎 当归 神曲（炒） 槐花（炒） 黄 地榆（各半两） 荆芥穗 乱发（烧存性） 木贼 阿胶（各一两）上为细末，炼蜜丸，梧桐子大。每服五十丸，食前米饮下。  

（《济生》） 皮丸 治诸痔漏，年高虚弱之人，不宜多服。  

猪左悬蹄 黄牛角腮 皮（一个，同上烧灰存性） 防风 贯众 槐角子（炒）鳖甲（醋煮） 枳壳 鸡冠花 槐花（炒） 黄 雷丸 黄连 白芷 当归（酒浸）油发灰 玄参（各半两） 麝香（另研，五分）上为末，米糊丸，梧桐子大。每服百丸，空心米饮下。  

（危氏）黑丸子专治年久痔漏下血，用之累验。  

干姜 百草霜（各一两） 木馒头（二两） 乌梅 败棕 柏叶 油发（各半两，俱要烧灰存性入后药） 桂心（三钱） 白芷（半两）上为末，醋糊丸，梧桐子大。空心米饮下三十丸。  

（《宣明》）鸡冠散 治痔漏肠风下血不止。  

鸡冠花 黄连 贯众 川大黄 乌梅（各一两） 甘草（七钱半）为末，每服三钱，米饮调日二服。  

干葛汤 治酒痔。  

干葛 枳壳 半夏（炙） 生地黄 茯苓 杏仁 黄芩 甘草（炙。各五分）上水二盏，黑豆百粒，姜五片、白梅十个，煎一盏，食前服。  

橘皮汤 治气痔。  

橘皮 枳壳（炒） 槐花（炒） 川芎 桃仁（去皮尖） 木香 槟榔 紫苏 香附子 甘草（炙。各一钱）上水二盏、姜三片、枣二枚，煎一盏，食前服。  

荆枳汤 治气滞发痔。  

荆芥穗 枳壳（炒） 槐花 紫苏 香附子 甘草（炙。各等分）为末，每服二钱，空心米汤调下。  

逐瘀汤通利大小肠，取下恶物，凡痔热证俱用，有瘀作痛神效。  

川芎 白芷 赤芍药 干地黄 枳壳 阿胶 茯苓 五灵脂 莪术 茯神 木通 甘草（生。各三钱） 桃仁（去皮尖，炒） 大黄（各钱半）上作二服，每服水二盏、姜三片、蜜三匙，煎一盏，食前服，利为度。  

宽肠丸 治内外痔。  

枳壳 黄连 百药煎（各等分）上为细末，水糊丸，梧桐子大。每服三十丸，食前米饮下。  

椿皮丸 治痔漏下血疼痛。  

东行椿根白皮（不拘多少）上为细末，醋糊丸，梧桐子大。每服七十丸，空心米饮下。  

樗皮丸 治痔漏下血及脓不止。  

臭樗皮（微炒） 酸石榴皮 黄连 阿胶（炒，各一两） 艾叶（三分，微炒）如前丸服。  

（《直指》）收痔丸 治诸痔通用。  

好阿胶（炒） 黄连 贯众（各半两） 尺长皂角（去弦醋炙） 皮（炙焦） 蜂房（炒焦） 蛇皮（略烧） 皂角刺（略烧） 穿山甲（微火烧令焦）当归 川芎 槐花 猪后蹄垂甲（烧存性用。各二钱半）上醋糊丸，梧桐子大。每服七十丸，空心荆芥汤下。  

皂角刺丸 治痔痛而复痒。  

皂角刺（二两，烧存性） 防风 槐花（各七钱半） 蛇床子 白矾（枯） 白蒺藜（炒去刺） 槐角子（各三钱） 羌活（各半两） 蜂房（炒焦） 五倍子（各五分） 枳壳（炒）上为末，醋调绿豆粉煮糊为丸，如梧桐子大。每服五十丸，空心以苦楝根煎汤下，仍用热童便入白矾末浇洗肛门。  

代赭石丸 治痔变 ，脓血不止。  

代赭石（ 醋淬研） 磁石（ 煮米醋数沸淬七次研） 白矾（枯） 牡蛎灰 龙骨（研）皮（炙焦） 皂角刺（炒焦） 猪后蹄垂甲（烧各存性为末。） 赤石脂 川椒（焙）木贼（焙） 蜂房（炒。各等分）上细末，神曲糊丸，小豆大。每服五十丸，空心艾汤下。  

地黄丸 治五痔滋阴必用之药。  

地黄（酒蒸，一两半） 槐花（炒） 黄柏（炒） 杜仲（炒） 白芷（各一两）山药 山茱萸肉 独活（各八钱） 泽泻 牡丹皮（各六钱） 茯苓（七钱） 黄 （一两半） 白附子（二钱）上末，炼蜜丸，梧桐子大。每服五十丸，空心米饮下。  

（《秘方》）无比丸 治一切痔漏。  

象牙屑 血竭（各半两） 没药 乳香 明雄黄（另研） 明朱砂（各三钱二分）蜂房（炒） 蝉蜕 牙皂荚（去皮弦。各三钱）上为末，用好黄蜡二两溶化，布滤净，再入酒内煮化，冷定取起，蜡化开，和前药急手为丸，如梧桐子大。每服空心热酒浸一钱五分嚼下，本酒吞送，七日全效。  

（东谷）孙尚书方（南京户部传制验）治痔漏有效。  

明朱砂 明雄黄（各另妍）上二味再合乳极细听用。川皮硝（净一斤） 犍猪大肠头二尺去油净洗，以皮硝一斤尽装入肠内，两头缚定入甑蒸熟取出，连肠埋土地中一七日取起，去肠将硝收贮净瓷瓶中，每服用硝七分半，雄砂二分半，共一钱再捣匀，热酒冲空心服之七日全愈。  

（《三因》）五灰散 治五种痔疮，不问内外，并宜服之。  

鳖甲（治牝痔） 皮（治牡痔） 蜂房（治脉痔） 蝉蜕（治气痔） 猪左足悬蹄（治肠痔。各等分）上各烧存性，随证倍用一分为末，空心临卧酒调二钱服。  

猪脏丸 治痔漏下血。  

猪脏头（一条长二尺许洗净控干） 槐花（炒为末装入肠内，两头线缚定，砂锅醋煮烂慢火煮）上共捣烂，丸梧桐子大。每服五十丸，空心当归酒下。  

***药方***  

（《心统》）茄柯汤洗痔极效。  

茄柯 槐花（各用，陈者尤佳） 冬瓜皮 枳壳（各等分）上煎汤先薰后洗，却敷后项药愈。  

敷药外痔收如莲实鼠奶，疼痛之甚，扫上即止。  

真熊胆（不拘多少）以新水调成浆，鸡翎扫之。  

经验方薰痔最效。  

韭菜（不拘多少）先薰热汤，以盆盛汤在内，盆上用器具盖之，留一窍，却以韭菜投于汤中泡之，以谷道坐窍之，令热气薰之，候温用韭洗疮不数次，肿消血止。  

秘方 全蝎（五十枚） 烧烟置瓶中薰痔顷时，痛痒立止。  

又方 蓖麻子（连壳） 天南星 防风（各半两）为粗末瓶内烧烟薰。  

（《圣惠》）莲房枳壳汤洗痔极效。  

干莲房 荆芥（各一两） 枳壳 薄荷 朴硝（各半两）上为粗末，水三碗煎二碗半，热薰洗。  

又方 东瓜皮煎汤洗效。  

《直指方》五倍子烧烟如前法，置盆桶中坐薰患处，自然收缩。或用倍子一两，打碎煎汤二碗，热薰洗亦效。  

一方 治痔痛不可忍，以枸杞根杵烂煎汤薰洗，痛立止。  

一方 用槐花、艾叶、荆芥、枳壳水煎，入白矾末打匀薰洗。  

一方 用木鳖子七枚、明矾二钱煎水薰洗。  

一方 用藩篱草根煎汤薰洗，其花开稍似芙蓉。  

一方 用马齿苋煎汤薰洗，若肛门肿甚者，加皮硝尤效。  

（《良方》）薰洗法诸痔流血皆效。  

槐花（半两） 莲房（一个） 荆芥（三钱） 五倍子（半两） 地榆（半两）为末，每用半两水二碗，煎入明矾三钱，如法薰洗。  

侧柏叶汤薰洗诸痔。  

侧柏叶（一两） 槐枝（一握） 镜面草 蚵 草（各一把） 黄连 黄芩 荆芥蛇床子（各一两）上作四次，新汲水煎放桶中，如法薰洗。  

七物汤薰痔效。  

皂荚（三锭锉） 艾（一把） 鳖甲（一枚锉） 干虾蟆（一个，锉） 草乌（二枚）雄黄（半两） 麝香（五分）上末拌匀，穿地上一穴，置炭火在内，上用盖密，惟留一孔，旋入药末一撮，在上薰。  

葱青散 治痔漏。  

用葱青内刮涎对停，入蜜调，先以木鳖子煎汤薰洗，然后敷药，其冷如水。唐仲举云：尝有一吏人苦此，渠族弟亲合与之，早饭前敷，午后来谢于庭下，云疾已安。  

神效散洗痔凡富贵之人，多因嗜欲饮酒过度，喜怒不常，致生痔漏。或如鼠奶连珠，或肛门肠肿流脓漏血，其痛如割，不可忍者，但是诸肿痔漏及肠风下血，此药治之，无有不效。  

苦参 川椒 苦葫芦 芫荽子 槐花 枳壳 荆芥 金银花 白芷 连翘 独活 小茴香 麻黄 牡蛎（ ） 威灵仙 椿树皮（各二两）上咀，每用半两，水五碗葱白三茎，煎五七沸，去渣以盆盛之，坐上薰洗甚效。一方加老黄茄子二个尤妙。  

（复斋）叶线治法 治外痔并漏囊痈悬痈臀痈。  

芫花入土根（不拘多少，捣自然汁于铜铫内，慢火熬成膏，以生丝线入膏再熬良久，膏浓为度，线阴干，膏留后用）一治外痔有头者，以药线系之，候痔焦黑落下，再用绵裹猪鬃蘸药，当纳于窍中永不发。  

一漏并三痈不论疮孔数十，但择近肛者，以马莲草探之。若一孔通肠者，先将银条曲转，探入谷道钩出草头，将线六七寸一头挽成活套扣，以不挽线头系草上引过大肠，解线头穿活扣内出寸长，系三钱四五分铅锤悬空坠之，坐卧方便使不粘衣，可取速效。每日早将线洗净，约日长五分，仍要收上止留一寸，线穿七日，线下三寸之余僻处补完。源头既塞，未穿漏孔及三痈脓水再无，鹅管化尽俱先平复，疮近肛十日半月线过肛门即下，疮隔远者，二十日后即落。若七日及落线后，旁疮有未干，此原肠 非止一口，仍要再穿。若穿不动者，以纸捻蘸代针散顶至痛，即曲折处三二次通即穿线，其线落下，再用生肌散。  

生肌散龙骨（一两火 ） 诃子（炮取肉，二钱）上为细末，加轻粉三钱和匀，先洗疮拭干敷上日二次。  

银钩套式马莲草即北方刷锅刷帚也。  

敷药 治内痔并因痔肿脱肛。  

猪胰（半斤，将大雄鸡一只，笼饿一日移净地，以胰子喂之，取粪晒干，四两之上为末。） 晋矾 朴硝（各一两） 千叶雌黄 雄黄（各六钱） 绿胆矾（半两）上各为末，以宽砂锅盛之，先下鸡屎一两，次下晋矾一两，次雌黄、次硝、次雄，再加晋矾、鸡屎，以新瓦盖锅瓦上，簇火以青烟去尽为度，冷定取出，加乳香、没药各半两，为极细末，或用脱肛散脱出肛门，或候自脱，将药少许吐津调和，以新笔蘸敷疮上，患者侧卧缩一脚，恁疮流去黄水，日上五次，夜上二次，逐次水洗，拭干方可上药，至三日后，疮已焦黑，频用防风、荆芥、连翘、苦参、倍子煎汤洗之。黑肉既落，上前生肌散，疮去平复，肠收神效。此方不用砒 ，不作便闭，常用以治内痔之圣药也。  

（复斋）脱肛散磁石 军姜（各一钱） 枯矾（五分）上为极细末，以葱涎调以绵絮蘸塞肛内，其疮自翻出疮既愈后，内须服补中益气之剂，六味丸，八味丸。  

***药方***  

（《心统》）消痔千金散搽大便诸痔肿疼不已。  

孩儿茶（五分） 冰片（半分） 熊胆（二分） 甘草（三分） 赤石脂 黄连（各三分） 寒水石（五分） 硼砂（一分）上为细末，猪胆汁调搽，或入胆内以竹管内，以线缚口紧，插入肛门内 之，自然痔病愈。  

半夏散 治痔初生，急以此药治之。  

半夏（生捣末），先以生姜自然汁洗肛门，后以半夏末泡汤洗之，不过三五日自愈。  

龙脑散 治痔漏热痛。  

鲫鱼（一枚破开去肠杂，入谷精草填满，用麻皮缚定，以泥固糠火 存性）上为细末，入龙脑少许，蜜调敷之。  

熊胆膏 治痔极效。  

熊胆（五分） 冰片（一分）上细研，井花水调，鸡翎扫痔上。  

水银枣子膏 治虫痔痒痛不止。  

水银（一两） 枣肉（二两）上和研，水银不见星，捻如枣核状，薄绵片里内肛门中，明日虫出。若痛，加韶粉三分丸内之。  

猪胆膏 治痔。  

猪胆（七枚取汁）用粗碗盛炭火熬成膏，以单纸摊敷，先用槐根白皮煎汤洗痔，后敷药。  

拔毒散敷痔肿痛。  

大黄 黄柏 白芨 石膏 黄芩 黄连 白蔹 栀子 朴硝为末，以井水调涂患处。  

蜗牛膏敷痔极效。  

蜗牛（一枚，负壳有角者） 冰片 麝香（各少许）上同研末，以瓷器盛，次早取汁敷痔上。  

水澄膏凡枯痔必用此护肉。  

白芨 郁金（各等分）为细末，以汤洗痔净侧卧，用新水和蜜盏内调匀，却入药末调敷肛门四边好肉上，留痔头在外，用纸盖药，仍用笔蘸水涂纸，令常润，却用枯药。  

枯叶方明矾（四两） 白砒（二钱半） 朱砂（一钱，研）上各研，先用砒末安在锅内底，次用明矾末盖砒上用火 ，令烟尽，其砒尽随烟去，止借砒气在白矾中，取出为细末。先看痔疮大小多少，将矾末抄在掌心上，加朱砂末少许，以唾津调匀，用篦子点涂痔上，周通令遍，日三次，上须是看痔头颜色，欲其转焦黑色，乃取落之，渐至夜有黄水流出，以多为妙，此乃恶毒水切勿他疑。次日看痔头有缩一半，若更止药一二日为好，若年高人因外肾牵引疼痛，可用人以手火烘热，于大小便熨之，其痛自定。如换时用新瓦器盛新水或温汤，在痔边以笔头醮水，或轻轻刷洗，旧药去却上新药，仍用护药，直至痔头焦枯方可住也，次用洗药。  

（《集成》）护肛膏白茎 石膏（ ） 黄连（各等分，为末）上以鸡子清调如膏搽上，剪油纸如月样，圈痔护四旁好肉，一次洗一次换药。  

翻痔药 治内痔必先以翻痔药，取出肠头，方可用枯药。  

草乌（不拘多少）为末津调敷肛门内，其痔即翻出。  

金宝膏 漏疮用之能去腐肉，而不伤良肉。  

桑柴灰（五碗，用沸汤十碗淋汁，用草纸一层皮纸二层放箕底，次放灰上面淋洗）穿山甲（二两） 信（一钱另研） 杏仁（去皮七枚同末研涂穿山甲） 辰砂（一字）粉霜（一钱半）上将灰汁澄清，下锅煎滚下甲末候煎干，一半，下麝、次下粉霜，干及九分，下辰砂候成膏，下锻石以成块为则，密罐收勿见风。  

三品锭子 去十八种痔漏，其效如神。（方见外科理例下。）（危氏）五灰膏 治脏腑一切蕴毒发为痔疮，不问远年近日形似鸡冠、梅核、牛乳，或内或外，并皆治之。此方亲传之刘叔茂，累试极验。  

荞麦灰（半斗许） 荆柴 老杉枝 山白竹 杂硬柴（各截二尺长劈成片，各取一束晒干，火烧成炭，置密坛内自死）上炭以水煮取炭汁，又用酒漏以布帛实其窍，置荞灰于酒漏内，以炭汁淋之，然后取汁，于锅内，慢火熬，约有一小碗，候冷，入锻石国丹调成膏，以瓷罐贮之，上用锻石敷之，勿令泄气。临用时去锻石，以冷水调开，令病患洗净痔疮，仰卧搭起一足，先以湿纸于疮四围贴护，却用竹篦挑药涂痔上，须臾痛息，用纸揩去药再涂，如此三四次，要痔疮如墨样黑方止。以水洗净，每日常置冷水一盆，以葱汤和之，日洗三五次，六七日后脓秽出尽，其疮自消。  

（《秘方》）玉红散 治诸痔。  

砂（二两先烧在锅内，次用明矾放 上，火 枯，以烟尽为度，用矾为末） 明矾（二两） 朱砂（四钱，另研）上为极细末敷，痔干，用津调贴，湿干敷上。  

辰砂膏瓜蒂（为末三钱） 密陀僧（二钱，另研） 朱砂（五分） 冰片（少许）上为末，干以唾调敷。  

代针膏枳壳（二钱，大者去穣） 巴豆（半两，去皮）上将巴豆装在枳壳内合缚定，放罐内醋煮干，将二味晒干研末，用丝绵蘸湿展药敷疮上及根底，痔去再不可用，只用生肌散。如顽漏日久，以津调敷疮口，败肉自去。  

***易简诸方***  

《济众方》：治痔疮如虫齿，以刺 皮烧末，以香油和敷之。  

又方：治痔血不瘥，以刺 皮为末，空心米饮调下方寸匕。  

一方：治五痔下血不止，用杏仁去皮尖，水一升研，滤汁煎减半，投米煮粥温，空心食之。  

一方：治肠痔大便常血，赤小豆一升苦酒五升，煮豆熟出干复内酒中，候酒尽为末，酒调方寸匕日三服。  

《圣惠方》治翻花痔，用马齿苋一斤烧灰细研，猪脂调敷。  

一方：用干木瓜为末，鳝鱼身上涎调敷以纸搭之。  

一方：用枇杷叶蜜涂炙燥为末，乌梅肉焙燥为末和匀，先以痔洗净，次以药敷之。  

《肘后方》：治漏用蜂房，（炒令黄为细末。）每用一钱，腊月猪油调敷疮上。  

《千金方》：治痔，用腊月牛血脾一具煮熟食，瘳。忌盐、酱，未瘳，再食。  

一方：治五痔，五月五日采苍耳叶，（阴干为末。）空心米饮调服方寸匕。  

一方：治痔漏脓血不止，棕榈花晒干为末，空心米饮调下三钱。  

《食医心镜》：治痔 疮，鸳鸯一只煮熟，细切，以五味盐醋调和食之，或空心和羹食尤妙。  

一方：治鸡冠痔下血，用嫩槐叶（一斤），蒸如茶法，研末，空心调下二钱。  

一方：用鲤鱼脍和姜 煮汁食，忌冷物。又方用鲫鱼作羹食。  

一方：用羊蹄根叶一碗烂蒸，油盐调食之。  

一方：治五痔不以年月久新，用枳壳为末，炼蜜丸，梧桐子大，空心米饮下二十丸。  

一方：用河边水漂杨柳根上赤须，不以多少，煎汤洗极效。  

一方：用大甘草八寸，以长流水一碗蘸，炙尽一碗水干为度，锉酒、水各一盏煎一盏，空心温服。  

一方：用苍耳子焙干为末，空心蜜汤调下二钱。  

一方：治痔漏用苍术、地榆各二两，皂角去皮弦一两，为末，水糊丸，梧桐子大，每服五六十丸，空心细嚼，糟姜温酒送下。  

《经验方》：治痔 有头，芫花入土根洗净，木臼捣，少以水和，绞汁于铜铫内，慢火熬成膏，将丝线于膏内渡过系痔，系时微痛，候心躁，痔落时以纸捻入膏药于窍内，永除根。  

一方：治痔漏，凡患此者，常食榧子妙。  

一方：用豆豉、槐花炒等分为末，水煎一碗服，或作丸子服，亦好。  

一方：用凤眼草、赤皮葱、花椒捣碎，浆水煎滚，置盆中，令热气薰痔，温时洗不过数次愈。  

一方：用黑白牵牛共一合炒黄为末，猪肉四两切细炒熟，与末拌匀，只一次服尽，白米饮半碗，会压之，下白虫为效。  

一方：治痔或痒或痛，用甘草、白芷、荆芥、槐花煎汤薰洗。  

***易简诸方***  

气血下坠，冲突马痔，既不能坐，又不能行立，惟导引之法可愈矣。  

一法：高枕偃卧，心气气定，其肿自收。  

一法：两手抱足头不动，足向口受气，众节气散，来去三七，欲得捉，左右侧身，各急挽腰不动，去四肢腰上下气血凝滞，髓内冷，血冷筋急，痔漏肿痛。  

一法：两足相蹈，向阴端急蹙，将两手捧膝头，两向极势捧之二七竟，身侧两向取势二七，前后努腰七，去心劳痔病。  

一法：踞坐，合两膝，张两足，不息两通，治五痔。  

一法：一足蹈地，一足屈膝，两手抱犊鼻下，急挽向身极势，左右换易四七，去痔五劳三里气不下。  

***灸法***  

命门（一穴，在脊中与脐相对，灸七壮，治五种痔漏。）长强（一穴，在尾 上，随年壮灸之，治五痔便血最效。）一灸法治痔疾，大如胡瓜贯于肠头，发则僵仆，以荆芥汤洗之，次以艾灸其上三五壮。若觉一道热气入肠中，大泻鲜红血秽，一时许痛甚，后其疾乃愈。  

一治痔初起，痛痒不止，以旧布鞋底烘热，频频熨之痛痒处，冷则再烘熨，其痒立止。  

### 脱肛候  

***病机***  

丹溪云：属气虚与热。子和云：此大肠热甚，或用润泻及用力过多，认儿叫呼并丸药大下及久痢努出肠头，故致脱肛之病也。治各有方，不可执一。肺与大肠为表里，故肺经蕴热，则肛门闭结，肺经虚寒则肛门脱出，久则下陷而滑脱也。  

***治法***  

《内经》曰：下者举之，滑者涩之。此治脱肛之意也。故丹溪每治此证以人参、黄 、芎、归、升麻之类以升之补之，以五倍子、诃子之类以涩之，未有不愈者。  

***药方***  

（东垣）补中益气汤 治久久泻痢，及产后气虚下脱而肛出者。（方见内伤门。）钓肠汤 治肠脱风寒虚滑。（方见痔门。）（《集成》）钓肠丸 治脱肛。  

白术 黄连 甘草 白芍药 桔梗 人参 白茯苓（各等分）上为末，醋糊丸，梧桐子大。每服五十丸，空心米饮下。  

（《三因》） 皮散 治肛门脱出，或因洞泻，用力太过。  

皮（一个，烧存性） 磁石（ 。各一两） 桂心（半两）上末，每服二钱，空心米饮下。《肘后方》加鳖头一枚烧灰入。  

香荆散 治大人小儿脱肛不收。  

香附子 荆芥穗（各等分）上为末每用三五钱，水二碗煎五七沸，热淋洗。  

一方 用五倍子末三钱，明矾末二钱，水二碗煎沸热洗立收。  

一方 治脱肛出三五寸者，先用倍矾汤洗过，次用赤石脂为细末，以油纸托上，四围皆掺之妙。  

（《百一》）紫蕺膏 治脏热肛门脱出。  

紫背蕺（一大把，一名鱼腥草）捣如泥，先用朴硝水洗，次用此药坐肛门下。  

一方 用槐花、槐角等分为末，以猪膘去皮蘸药炙而食之。  

（《三因》）圣散子 治脱肛不收，用浮萍草为细末，干敷上。  

***易简诸方***  

《道藏经》：治脱肛用乌龙尾（即梁上倒挂尘，同鼠粪为末，）烧烟于桶内令患人坐上薰之，数次即愈。  

一方：用龙骨、木贼灰二味和匀为末托上。  

一方：用桑叶、桃叶煎汤入矾末洗之愈，顶心上以蓖麻捣膏贴之，再不下脱。  

《圣惠方》：治脱肛，用虎骨烧为末，汤调方寸匕日三服。  

一方：用莲蓬壳一对，橡碗（二十个，）捣碎煎水数沸，入朴硝热淋洗。  

《乘闲方》名黑圣散：治脱肛疼痛，用大蜘蛛一个，瓠叶重裹，线系定，盒子内烧令黑色存性，取出细研，入黄丹少许同研，每用葱椒汤入矾煎洗净，拭干后将末药掺软帛上托入妙。  

一方：用锻石炒热，以帛包裹，令患人坐其上，冷即易之。  

《集验方》：治脱肛年久不愈，以生铁二斤水一斗，煮取五升去铁，以汁洗之，日再洗。  

***灸法***  

长弦穴（炙三壮愈） 脐中（随年灸） 百会（一穴，在顶中灸三壮，治小儿脱肛。）  

## 卷之七十五

### 腋气证  

***病机***  

腋属足厥阴肝经之分，肝气郁热于内而出于腋，其臭如狐，又曰狐臭。腋之下有窍，肝气盛则窍浸开，而其气泄于外，盖不可近，实由肝经邪气。虽外搓以枯矾、麝香，仅疗一时之急，不终日而气复如旧者，何耶？此皆不知治本也。治本者何？内以疏其肝脏之邪，则气自息，如泻肝汤、龙荟丸之类是也。  

***脉侯***  

两关脉大而数而弦急而实大者，主有脏气。脉大实者，宜下之，脉小者易治。  

***药方***  

龙胆泻肝汤 治气郁热腋气，及腋下多汗。  

龙胆草 生地黄 当归（酒洗） 木通 车前子 泽泻 甘草（减半） 栀子 黄芩（各一钱）上水二盏煎一盏，食后温服。  

当归龙荟丸 治腋气不可闻。（方见耳聋门。）（丹溪）脏气神效方密陀僧（一两） 白矾（七钱） 砂 麝香（各少许）上为末，先用皂角煎汤洗净腋后敷药。  

（《直指》）三神散 擦腋气。  

明矾 黄丹（各一钱） 麝香（少许）（《纲目》）治腋气除根方法。  

凡腋气先用刀剃去腋毛净，用好淀粉水调擦患处，六七日后看腋下有一点黑者，孔如针大，或如簪尖大，其气则此而出也，用艾炷如米大灸之三四壮愈，永不再发。其内邪毒未除者，可服后药。  

青木香（三分） 丁香（三分） 檀香（一钱） 槟榔（八分） 麝香（少许真者） 大黄（三钱）上水煎以下为度，不下再加大黄二钱又服。  

（《三因》）蜘蛛散 治腋下狐臭不可近。  

大蜘蛛（一枚） 轻粉（一字）上以黄泥少加赤石脂，井盐杵为窝子，包裹蜘蛛，于小火中煨干，渐加武火 通红，候冷取蜘蛛细研，入轻粉和米醋调膏，临卧浩洗净，方擦腋下，来早洗下黑汁恶物为效。  

宜远僻处埋之，不可染人，不可穿旧时衣服，其旧衣俱重浣洗过。  

（《经验》）田螺散 治体气。  

大田螺（清水养之一枚，俟靥开以巴豆肉一粒，针挑内螺口中，仰放盏内，夏月过宿，冬月五七宿，自然成水，取水搽腋下，永绝其根效。）蒸饼方 治体气，以素熟蒸饼（一个），切作两半，各掺密陀僧少许，急夹在腋下睡少时，俟冷掷之除根。  

一方 用夜明沙为末绞汁调敷腋下。  

### 【附】腋漏  

两腋下并手足心，阴股及囊常如汗湿污衣，名曰腋漏。  

（《医林》）六物汤干枸杞根 干蔷薇根 甘草（各二两） 商陆根 胡粉 滑石（各一两）上为末，醋少许和涂之，微汗出易衣，更涂之，三次愈。或次年又发，根据法再治愈。  

又方 用络石（一名木馒头）煎汤洗腋及手足阴处，再以密陀僧末敷之，三日愈。  

## 卷之七十六

### 瘴气门  

***病机***  

东南山泽湿气郁蒸不散，中人犹夫伤寒者，则亦不可不谨也。惟湿郁而为热，所以东南之地，冬不甚寒，雾多风少，阳气不固，冬不藏精，人因虚而感其邪，则病身热头痛，口干腹满，呕逆，状如伤寒热证，虽云山岚瘴气，其实内因而得之者也。  

***病机***  

闽广岭南之地，虽有瘴气，其不病者居多，而所以感之者，乃因正气内虚，外邪乘虚而入也。不然则东南之人当一一病瘴而奚有暇他病耶？故治先调其内，而后治其外，是之谓知本。  

***病机***  

岭南既号炎方而又濒海，地卑而土薄。炎方土薄，故阳燠之气常泄；濒海地卑，故阴湿之气常盛。二气相搏，此寒热之气所由作也。阳气泄，故冬无霜雪，四时放花。人居其地，气多上壅，肤多汗出，腠理不密，盖阳不反本而然。阴气盛，故晨夕雾昏，春夏淫雨，一岁之间，蒸湿过半，三伏之内，反不甚热，盛夏连雨，即复凄寒，饮食衣服药物之类往往生醭。人居其间，类多中湿，肢体重倦，又多脚气之疾。盖阴常偏胜而然。阴阳之气既偏而相搏，故人亦因之而感受其寒热不齐之病也。又阳燠既泄，则使人本气不坚，阳不下降常浮而上，故病者多上脘郁闷，胸中虚烦。阴湿既盛，则使人下体多寒，阴不上升，常沉而下，故病者多腰膝重疼，腿足寒厥。予观岭南瘴疾证候，虽或不一，大抵阴阳各不升降，上热下寒者，十有八九。况人一身上本属阳，下本属阴，兹又感此，阳燠阴湿，不和之气自多上热下寒之证也。得病之因，正以阳气不固，每发寒热，身必大汗，又复投之以麻黄、金沸、青龙等汤发表，则旋踵受毙。甚者又以胸中痞闷，用利药下之，病患下体既冷，下之者十无一生。若此者医害之也。其年余染瘴疾，全家特甚，余悉用温中固下，升降阴阳正气之药，十治十愈。二仆皆病胸中痞闷，烦躁昏不知人，一云愿得凉药清膈。余审其证，上热下寒，皆以生姜附子汤冷温服之，即日皆醒，自言胸膈清凉，得凉药而然也，实不知附子也。翌日各与丹朱丸一粒，令空心服之，遂能食粥，然后用正气、平胃等药，自尔遂得平安，更治十数人皆安。盖附子用生姜煎，既能发散，以热攻热，又能导虚热向下焦，除宿冷，又能固接元气。若烦闷者放冷服之，若病烦躁不好饮水，反畏冷不能饮者，皆其虚热非真热也，宜服姜附汤。沈存中治瘴用七枣汤，正与此同，亦一服而愈，有用术附汤而病愈甚。盖术附相济，能固热气不能发散，惟附子一味为最妙。或有脉证实，非上热下寒，面目黄赤，不可用附子。脉若浮供而数，寒热往来，无汗，乃小柴胡汤证。若审证可疑，寒热不辨，宜服嘉禾散。若热多者冷服之，嘉禾散能调中气，升降阴阳，治下虚中满，疗四时瘟疫、伤寒，使无变动。虽伤暑及阳证，伤寒服之亦解。若或寒多服之，尤宜服二三日，即寒热之证自判，然后随证调治之，无不愈。大抵岭南之地卑湿，又人食槟榔，多气疏而不实，四时汗出不宜更用汗药，此理甚明，亦有当汗下者，终不多也，明者察之。  

***病机***  

读书之余留意医学，幸得其传，颇识方脉，就辟入南研究此证，谓南人凡病皆谓之瘴，卒不服药，惟事鬼神。夫瘴之为病，犹伤寒之病也，岂可坐视而不药耶？为中医每每荏苒而致不救者有之。人过桂林以南无医药，且居南方之人，往往多汗，上盈下空，不可用汗吐下三法。其业医者，既鲜又庸，或妄汗吐下，是谓虚虚。方书皆谓南方天气温暑，地气郁蒸，阴多闭固，阳多发泄，草木水泉皆禀恶气。人生其间，元气不固，感而为病，是为之瘴。轻者寒热往来，正类 疟，谓之冷瘴。重者蕴热沉沉，昼夜如卧灰火中，谓之热瘴。最重者，一病便失音，莫知其所以然，谓之哑瘴。冷瘴必不死，热瘴久而死，哑瘴无不死，此方书之说也。然以愚意观之，所谓哑瘴，非伤寒失音之证乎？又岂中风失语之证乎？治得其道，间亦可生，安得谓之无不死耶？若夫热瘴乃是盛夏初秋，茅生狭道，人行其间，热气蒸郁，无林木以蔽日，无水泉以解渴，伏暑至重，因而感疾。或有饮酒而不节者，或有食煎炙而积热者，偶成此证。其热昼夜不止，稍迟二三日不治，则血凝而不可救矣，南方谓之中箭，亦谓之中草子。然挑草子法乃以针刺头额及上下唇，仍以楮叶擦舌，皆令出血，徐以草药解其内热，应手而愈，安得谓之久而死耶？至于冷瘴，或寒多而热少，或寒少而热多，亦有叠、间日之作。及其愈也，疮发于唇，验其证即是外方之疟，本非重病，每因误而致祸，亦不可以必不死而忽之。但诊其脉息极微，见其元气果虚，即与附子汤而愈。若误投寒药，所谓承气入胃，阴盛乃亡。若脉洪盛证候实热，且服和解药，而徐治之。若误投热药，所谓桂枝下咽，阳盛则毙。要在切脉审证之虚实寒热，治之无不愈也。人谓岭南，水泉草木地气之毒，则凡往来岭南之人及宦而至者，无不病瘴而至危殆者也。又谓土人生长其间，与水土之气相谙，外人入南，必一病，但有轻重之异。若久而与之俱化则免矣。说固有理，但备之以将养之法，解之以平易之药，决保无病，纵病亦易愈矣。且瘴之为病，土人反重，外人反轻者多，盖土人淫而下元虚，又浴于溪而多感冒，恣食生冷酒馔，全不知节，所以重也。然则病瘴不可全咎风土之殊，皆人自失节养有以致之耳。君子之居是邦也，当慎起居，节饮食，适寒温，晨酒夜食切忌太过。  

间稍身上不快，即服正气一二剂，则脾胃自壮，气血通畅，微邪速散，何瘴之有？故下文有云：  

***病机***  

夫劳役伤饥，则内伤不足者也，所谓邪气伤虚不伤实，同一理也，然则居斯土者，可不知所慎哉？每每病此，则未必非劳役而得之。故《卫生方》云：北人寓居广之地者，往来广之途者，俱有阴阳相搏之患，居者十病二三，途者十病八九。盖居者安静，途者劳伤，正《活人三昧》论瘴疟云：饮食有节，起居有常，邪气不能为害。然道路崎岖，人烟疏阔，水浆不洁，酒炙多腥，饮食起居，未免乖度，况复有阴阳相搏之气乎？故曰：瘴气惟染劳役伤饥之人者，此也。  

***病机***  

岭表之俗食槟榔，甚者日至十数枚。盖瘴疟之作，率因饮食过度，气滞痰结，而槟榔最能下气消食去痰，故人狃于近利而暗于远患。此颇类北人之食酪酥，故肤理缜密，一旦病疫，当汗则塞，塞而不得出。岭南地热食槟榔，故脏气疏泄。然一旦病瘴，当攻发，则虚羸而本不能堪。所以土人多瘠而色黄，岂全是气候所致？盖亦槟榔为患，殆弗思耳。  

《本草》载：三人晨行触雾，饮酒者独不病，故北人度岭率相勉以饮酒，且迁客羁士往往醺酣以自适，而岭外酒价尤廉，败夫役卒俱得肆饮，咸谓可以辟瘴，殊不知少则益而多则滋瘴之源也。何以言之？南土暑湿，嗜酒则多中暑毒，兼瘴疟之作，率因上膈痰饮，而酒尤能聚痰，岭外谚云：莫饮卯时酒，莫食申时饭，诚摄生之要也。可见酒一物能辟瘴以生人，能滋瘴以害人。然则生也，害也，非酒也，顾在人也。  

广南海以暑毒为患音，盖一岁之间，暑热过半使人难辟而易犯，起居饮食少失节度，则为暑毒所中，道途之间，多有冒暑，故土人暑相戒勿出。且遐荒之境，道路崎岖，传世饮食皆不如欲。自化初至，皆云不习水土而病，既还，则又谓之回头瘴。大率得之道途间冒犯暑气，与夫饮食居处失度也。  

寒暑之候不常，尤难于调摄。凡居人与在路者，冬夏之衣，皆不可缺，随其气候，速宜增减，缓则能致病。又岭外海风异常，稍中人则为病，坐卧易衣，当慎之也。  

岭外虽以多暑为病，而四时亦有伤寒瘟疫之疾，其类不一。土人不问何疾，悉谓之瘴，治疗多误。或有一岁盛寒，近类中州。而土俗素无蚕绩，冬不衣绵，居室疏漏，户扃不固。忽遭岁寒，则次年瘟疫必兴。医者之治瘟疫，当以本法治之，而随其风土气候，与夫人之强弱出入可也。  

瘴疟之作多因伏暑伤冷所致，纵非饮食冷物，即寒邪感于外，饮食伤于内也。大抵伏暑浅而寒多者易治，伏暑深而热多者，难治。近时北医至此，用大柴胡汤治热瘴，须是本气壮实者乃能堪。如土人久服槟榔，脏气既虚，往往不能服寒药，然土人才见发黄便为不治疾，良可哀也。  

北人之来岭南，婢仆多病瘴气。盖劳役之人，饮食乖度，昼日冒暑，夜多卧地，又凡事不能避忌，故先受其毙。既与之同休戚，宜加意戒之。  

俚俗有病必召巫觋而祭鬼神，士夫咸笑其信巫不信医。愚谓此殆可悯恻而不可以笑也。夫民虽至愚，而孰不能趋利避害？况性命所系，晓然易见。若医者能愈人疾，彼何苦不用？盖岭外良医甚鲜，药类尤乏，况山谷海屿之民，何从而得医药？所以不免而信巫也，岂得已哉！瘴病不一，而土人以哑瘴最为危急，其状初得之，即失音，不过一二日不救。医家多言极热所致，或云蕴热而感寒所激。近见北医有用煎生附子一味愈此疾者，得非以热治热，或者发散寒气耶？予观有谓饮溪涧水中毒，令人失音，则知凡失音者，未必皆瘴也。溪涧水毒灼然有之，道路多无井泉，而濒江之民与夫山行者皆饮溪涧之水，岂无邂逅遇毒者？故途人所以多病，得非是欤？岭外多毒草，彘食之，而人食其肉者，亦毒人。所以北人度岭多戒食彘，然则岭外能致瘴疾者，非一端。顺泉云：岭南之彘在市井者，食豆酒糟，在乡村食糠并粹米、芋苗，未有食草者，即此牛马羊畜之肉，悉皆不可食也，可乎？此其所以不足信也。  

***病机***  

旧传出岭有回头瘴者，大概与在广而发瘴，及方入广而不伏水土者不异。盖南方阳气常泄，阴气常盛，二气相搏，四时悉有寒热之气，人感之而作寒热之疾，寒则战栗，热则怫郁，多由得汗而解，此广瘴之寒热也。今所谓回头瘴，及方入广而不伏水土者，亦不过阴阳相搏，气候不调而感疾也。岭南天气冬无霜雪，春寒秋热，气候不齐，或一日而忽更变，与外方天气大不相侔。今回头瘴者，盖是先染广中之气，复感外方之气，冷热相忤，寒暄不调，遂作阴阳相搏之疾。须度时之寒热，量元气之浓薄，如出岭于孟冬时者，广尚多暄而必寒，或转北风，间有暴冷。若届途之际，宜服和解散、神术散之类、和脾胃逐风邪。及至外方，则天寒地冻，将及境之际，可服正气散、养胃汤之类，绝旧瘴，御时寒。  

然则四药特筌蹄耳，其实在保躬调养，酌序消详，切不可以得出烟瘴为恣欲，此病之所由作也。故所谓回头瘴者，岂虚言哉！  

***脉候***  

两关脉洪大者，热瘴。脉浮而紧者，宜解表，脉浮缓者为伤风，主病轻。脉弦而紧者，为瘴疟。脉数者为热瘴。脉数者按之不实为阳浮阴闭，脉沉微而迟为寒。  

***治法***  

居岭南者必慎起居，节饮食，寡欲清心，虽有岚邪勿能害也。惟内境不出，外境不入，理之自然。其感而病者，皆不知其所慎。  

***治法***  

居瘴地者虽曰节慎起居，而防病之药不可不为之备，如解毒丹、苏合丸、正气散之类，盖不可须臾离也。从宦于兹土而政事多繁，上下交际，为商往来，经营贸易，其势不容于自逸，稍觉不快，则先如法服药以解之，微邪易伏，固不致病也。惟其不能防微而势必至于渐盛，故曰不治已病治未病，此之谓也。  

***治法***  

继洪曰：予寓岭既久，愈知瘴疾不易用药。病患身热而复寒谓之冷瘴，不换金正气散主之。身热胸痞或呕或噎，大便不利，嘉禾散。病轻而觉有食积，兼进些少感应丸。（无积者不可服。）病积重，便不可妄为转利。（当温中固下）。冬末春初因寒而作大热，愚鲁汤。（柴胡可减。）夏月因暑气者，六和汤。若身极热而头极痛，脉数者为热瘴，宜用南人挑草子法，亦不可不服药。第此证病深而最难治，盖凉药多不可用，热须得法以用之。（附子汤冷服之。）非极工巧以处之，则不可。如身热汗不多，头痛未解，且与和解散。如腰以上极热，腰以下稍凉，胸膈烦渴腰腿重疼，或大便稀滑，其脉多数按之不实，则阳浮阴闭也。李待诏生附子汤最妙。然而初病则生姜附子能发散耳。既病经日，去汗愈多，虚烦潮上，则惟恐其不敛不降，又加熟附、干姜、沉香。（用干姜须冷服，便利不宜沉香。）烦甚少加竹茹。渴甚多加人参、北五味。咳逆加丁香、淡竹叶。若烦躁而有异象，眩惑，夜不安寝，可略与温胆汤。（大便利者不可服。）若烦渴大作，蜜砂丹、参砂丹、破证夺命散、既济汤，乃《局方》竹叶石膏汤去石膏加熟附子。）冷汤加人参附子宜选用。若烦热大便自利，小便亦多，不可以赤为热，膝胫以下稍凉，乃病邪激其气血俱虚，表热无以养中，故外热而内虚也，可急服姜附汤、养气丹及灸气海、足三里。若至于四肢厥冷，两足冷甚，头额虚汗，或时咳逆，脉数而促，其证多危，惟以朱砂丹、三建汤能敛心液，能壮真阳，可以更生也。又有哑瘴，即热瘴之甚者，医书谓血得寒凝泣，得热则淖溢，故热瘴面赤心热，舌破鼻衄，皆瘴热沸其血涌上所致，故宜用挑草子法。甚则血上塞其心窍，故昏不能言，或但噫噫作声，即哑瘴也。治之当散其血，黑神散立见神效。其或涎迷心窍及舌强者有之，却非正哑瘴，及兼风痰之证者，当审察而后用治。  

***治法***  

大率瘴病不发，后三日方可洗手，七日后可洗面，半月后可略梳头，一两月后谨戒房事，能戒百日尤好，瘴不发后乃吃素粥三日，经五日后方以猪脾熟煮羹吃软饭，十月后略吃些酒，吃些肉羹，但不可食诸般骨汁。若犯之则再发，凡羊肉、猪、犬、鸡诸骨汁须并忌一月或两月尤佳，凡再发者，多困笃。  

***药方***  

辟瘴饮子 治瘴时行，无事之时，宜先服此，则不感染。  

陈皮（七分） 半夏（一钱，制） 茯苓 浓朴（姜制。各七分） 人参 枳壳（炒）砂仁（炒。各五分） 甘草（炙，三分）上水二钟，姜三片、枣二枚，煎一钟服。  

槟榔煎 治山岚瘴气寒热呕吐，腹满不思饮食。  

槟榔 苍术 浓朴（姜制） 陈皮 草果（各五分） 甘草（一寸） 生姜（一块，湿纸包煨）上水二钟、枣三枚，煎八分，食远热服。  

和解散 治瘴病初作，胸腹满闷，头眩发热。  

苍术（半斤，米泔水浸一宿） 浓朴（二两，姜汁炒） 陈皮（二两） 甘草（四两） 本 桔梗（各三两）上为粗末，每服三钱，水钟半，姜三片、枣二枚，煎七分热服。日三服夜一服。此药不拘伤风伤寒，初作未分证候，任服大能助胃驱邪和解百病，不可不服。  

黑豆饮 治房劳感风小腹痛。  

黑豆（五合）炒香熟，好酒淬之，乘热气薰病患，微覆出汗而愈。  

生姜煎 治瘴如疟，憎寒壮热。  

老生姜（一大块）打破，纸包煨，水一钟煎半钟，热服微汗。  

附子汤 治瘴疟脾寒，寒振热少，面色青白，饮食少进，四肢厥，大小便清宜服。  

附子（一枚，制） 草果（五粒）水二钟煎一钟，分二服。  

生姜附子汤 治岭南瘴厉，内虚发热，或寒热往来，痰呕吐逆，头疼身痛，或汗多烦躁，引饮，或自利小便赤兼主卒中风。  

附子（一枚，如法制）作四服，每服水一钟、姜十片，煎六分，微温服。  

干姜附子汤 治瘴毒阴候发热，或烦躁手足冷，鼻尖凉身体疼痛重，舌上苔生，引饮烦渴，或自利呕吐，汗出恶风。  

大附子（一枚，制，分四服）每服炮干姜二钱，同煎温服，热甚者冷服。  

冷汤 治瘴毒内寒外热，咽嗌间烦躁不解。  

人参（半两） 大附子（一钱） 甘草（炙，三寸） 淡竹叶（十四个） 大枣（五枚）水煎温服。  

不换金正气散善解一切山岚瘴气，八般疟疾，四时伤寒，五种膈气，和脾胃，止吐泻，温中，下痰饮，止腹痛，胀满吞酸，噫气噎塞，干呕恶心，内受寒湿，外感风邪，头痛头眩，鼻塞，不分阴阳，尤宜多服。及一切霍乱时气诸疾，妊妇胎前产后，并不碍忌，四方不伏水土。凡入岭南，此药不可不备。  

浓朴（姜炒） 苍术（米泔水泡） 陈皮（去白） 半夏（制） 藿香叶（净） 甘草（炙。各一钱） 草果（五分）水二盏、姜三片、枣二枚，煎温服。  

参苏饮子、羌活冲和散（二方治同前，并见伤寒门。）圣散子 治一切山岚瘴气，时行瘟疫，伤寒风湿等疾，有非常之功，如李待诏所谓内寒外热，上实下虚者，此药尤效通神。宋嘉 中黄州民病疫瘴大行，得此药痊活者，不可胜纪。苏东坡撰文勒石，以广其传，圣散子益着。吾徽郑尚宾在金陵用此方治伤寒，活人甚众。予故知其大能发散寒湿，驱除瘴疟，实超凡之效也。  

苍术（制） 防风 浓朴（姜炒） 猪苓（去黑皮） 泽泻（煨。各二两） 白芷川芎 赤芍药 藿香（去土） 柴胡（各两半） 麻黄 升麻 吴茱萸（泡） 羌活枳壳 独活 茯苓 本 细辛（各七钱） 良姜 大附子（一枚） 草豆蔻 石菖蒲（各八钱） 甘草（二两半）上碾为粗末，每服三钱，水二钟、枣一枚，煎八分，稍热服。  

嘉禾散（一名谷神散） 治瘴疟阴阳表里不分，五膈五噎，脾胃不和，胸膈满闷等疾。（方见膈噎门。）神术散 治伤寒头痛身热等证。  

苍术（二钱） 川芎 甘草 本（各一钱）上水二钟、姜三片，煎一钟，不拘时服。  

平胃散 治感山岚瘴气湿热等疾。  

补中益气汤 治内伤劳倦时疫发热。（二方见脾胃门。）养胃汤 治外感风寒内伤生冷，憎寒壮热，头目昏疼，肢体拘急，能避山岚瘴气，四时疫厉，脾寒痰疟，因饮食者，吞下化滞丸。  

甘草（五分） 浓朴（姜汁炒） 半夏 苍术（米泔浸） 人参 茯苓 陈皮 藿香（各七分） 草果（五分）水一盏、姜五片，乌梅一个，煎一盏，热服。  

保和汤 治中瘴气发热呕吐，腹满不食。  

浓朴（姜制） 大腹皮（黑豆水洗） 半夏（制） 陈皮（去白。各八分） 柴胡枳壳 甘草（各五分） 生姜（三钱，煨）水煎温服。  

十味芎苏散发散瘴疟伤寒。（方见伤寒门。）夺命散 治伤寒证瘴疾，阴阳不明，或误投药，致病愈困，烦躁发渴，及妇人胎前产后受热瘴疾。  

上党人参（七钱）水二钟煎一钟，去渣连罐沉新汲水取冷，一服而尽。若鼻上有汗滴尤妙。  

苏合香丸 治瘴气寒热兀兀欲吐不吐者，胸膈痞闷，用生姜煎汤热调服，取微汗。（方见风门。）万病解毒丸（一名玉枢丹，一名神仙太乙丹） 治一切山岚瘴气中蛊，解毒如神，时行瘟疫俱可治。每服水磨一锭，酒调取汗则解。（方见解毒门。）福建香茶饼能辟一切瘴气时疫伤寒，不时噙口中邪气不入。  

沉香 檀香（各一两） 孩儿茶（二两） 粉草（五钱） 麝香（五分） 冰片（三分）上为极细末，糯米调饮汤为丸，黍米大，噙化。  

七枣汤或因感冒风寒，或者五脏气虚，阴阳相搏作为瘴疟，寒多热少，或但寒不热皆可服。  

大附子（一枚，如法制，分四服）水二钟、姜七片、枣七枚，煎一钟，当发日早晨空心温服，仍吃枣子三五枚，忌如常。《三因方》谓《良方》中用乌头，兼不用盐水浸，不惟服僭燥，亦不能分利阴阳。其说有理，用者识之。  

沉附汤 治瘴疾上热下寒，腿足寒厥。  

沉香（磨汁） 附子（制。各三钱）水盏半 生姜三片煎八分去渣，入沉香汁放冷服，此药主上热下寒，全集沉水铁角真正沉香，此香啮之，其味甘辛者为美，辛辣者性热，附子降气，敛阳治阴毒冷瘴，只一服而回生起死，真可以夺化功。  

摄生方 治哑瘴。  

铜青（半两） 石绿（三钱）上为末，水调生面糊丸，如芡实子大。每服一丸，新汲水磨下。  

冷香汤 治夏秋水湿恣食生冷，遂成霍乱，阴阳相干，脐腹刺痛，胁肋胀满，烦躁，引饮无度，感瘴虚热，胸膈不利，或呕或泄并宜。  

良姜 檀香（各一钱） 丁香（七粒） 草豆蔻（面包煨） 附子（制） 甘草（各五分）水钟半煎一钟，以瓶沉井水浸冷冻饮料。  

五苓散 治伤寒瘴疟，感暑中湿，小便不利，头疼身热，烦躁发渴，夏月主治尤多，下虚者不宜多服。（方见伤寒门。）草果饮 治瘴疟头痛脉弦。  

四兽饮 治阴阳相搏，饮食劳倦，发为瘴疟。（二方见疟门。）温胆汤 治瘴疾久病后，心气虚烦，夜不得眠，梦中惊惚，心胆气怯然也，宜此服药。（方见惊悸门。）异功散瘴疟后调胃进食，顺气和中，极效。  

人参 白术 茯苓 甘草 陈皮（各一钱）水盏半、姜三片、枣一枚，煎八分，食远温服。虚寒有痰饮作呕哕者，加姜制半夏一钱，名六君子汤。  

感应丸 治瘴病食积所伤，胸腹饱闷。（方见积滞门。）化滞丸破诸滞气，消宿积，调阴阳，夺造化，瘴病食积者，胸膈饱闷，尤宜服之。（方见脾胃积食门。）理中汤调理脾胃感寒之药。（方见脾胃门。）六和汤广南夏月瘴疾，冷热未分，烦躁口渴，并宜服之。  

人参 半夏（制） 茯苓 甘草（各六分） 浓朴（姜制，一钱） 砂仁 藿香（各五分） 香薷 木瓜（各七分） 杏仁（七粒） 白扁豆（十五粒）水二钟、姜三片、枣一枚，煎一钟，温服。躁热冷服。  

椒囊法辟一切瘴疾时气风寒邪气。  

点红川椒（去闭口者不用）以绛纱囊贮椒两许，悬佩身旁，近里衣，则一切邪气不能侵犯。  

屠酥酒辟山岚瘴气瘟疫等气。  

麻黄 川椒（去合口者） 细辛 防风 苍术（制） 干姜 桔梗 肉桂（去粗皮。  

各等分）上为粗末，绢囊浸酒中，密封瓶口，三日后可服，每日空心服二三杯，冒露远行辟诸邪气，但不宜多饮至醉。  

降椒酒辟一切瘴气寻常宜饮之。  

降真香（二两细锉） 川椒（一两，去梗及合口者）上绢囊贮浸无灰酒中约二斗，每日饮数杯，百邪皆不能犯，兼治风湿脚气、疝气、冷气，及背面恶寒风疾有效。  

气渐辟邪法入瘴疫之家使邪气不能侵犯。（法见伤寒门后。）  

## 卷之七十七

### 中蛊门  

***病机***  

蛊之为毒，中土少见之。世传闽广深山之人，于端午日以蛇虺、蜈蚣、虾蟆三物同器盛之任，其互相吞啖，俟一物独存者，则以为蛊，又谓之挑生。欲害人，密取其蛊于饮食中，人中其毒，必心腹 痛，如有蛊啮，吐下皆如烂絮。若不即治，食人五脏而死，亦有十余日而死，更有缓者，待以岁月，气血羸惫，食尽五脏而后死。死后亦有传疰他人，名曰蛊疰。  

两广山谷间有草曰胡蔓草，又名断肠草，若人以急吞之则急死，缓水吞之则缓死。令见荆楚之地曰鼠莽草，人食之则毒死而不可救，予意胡蔓草或亦是欤？岭南人取毒蛇杀之，以草覆之，以水洒之，数日菌生，取菌为末，酒调以毒人，始亦无患，再后饮酒，则毒作而死。其俗淫妇多自台北人，日久情好，又不肯逐人归，乃阴以毒投饮食中，北人归则戒之曰：子去几时还？若从其言则复以药解之，若过期不往必死矣，名曰定年蛊。北人至彼宜预防之，须备解毒丹之类，随身勿替，稍觉饮食之后四大不调，即服解药，是亦有备无患，诚为切当。  

凡北人入广跋涉山川，不谙水士，人畜饮啖，误中其毒。若不备识其机，按方修剂，一时仓卒不救，得非横枉耶？重生者，宜加慎之。  

***病机***  

海南鱼有石首者，盖鱼枕也。取其石为器，可载饮食，如遇蛊毒器必暴裂，其效甚着，闽人制作尤精。人但玩其色，而鲜能识其用者。又有验蛊之法，唾津在净水中，沉则是，浮则非。  

又法口含大豆，中蛊者，豆即胀皮脱；无蛊者豆不胀脱。  

又法煮鸡蛋一枚，去壳，以银簪一条插入其中，并含入口一饮之，顷取视簪卵俱黑则为中蛊。  

孙真人云：凡中蛊者，嚼生黑豆不腥，噙白矾而味反甘者，皆中蛊也。  

***病机***  

《直指》云：中蛊之候，面目青黄，力乏身痛，唇口焦干，眉须脱落，烦躁闷瞀，胸腹痞满，肚胀皮坚，腹中 切痛如虫啮，又如虫行，唾吐鲜血，小便淋沥，大便脓血杂下，病患所食之物，皆变而为虫，侵蚀脏腑，蚀尽即死。死则毒瓦斯流注，复染他人，所谓蛊疰。  

***脉候***  

脉紧数如钗直而吐甚，此患蛊毒耳，急治之。  

中蛊脉洪大者生，微细者死。  

***治法***  

凡入有蛊之乡，先以犀角搅试，有毒则白沫竦起，无沫即无毒也。自幼时食猫肉，则毒不能为害。  

***治法***  

中蛊者若能记何物之中中毒，终身再不食此物，甚不敢复作。凡用药而愈，自后饮食永不得吃冷，若食冷则蛊毒复生，竟不能救。  

***治法***  

胸膈痛胀则毒在上，宜吐之，法以热水半盏投入胆矾末五分通口服，少顷以鹅翎探吐，毒物出尽自愈。  

腹痛胀为毒在下，宜泻之，法以郁金末二钱，米汤调下，空腹取泻，恶毒尽为妙。泻后以四君汤服二三剂调理，慎忌口。  

***治法***  

《卫生》云：凡入蛊乡，见人家门限屋梁绝无灰尘洁净者，其家必畜蛊，当用心防之。  

如不得已吃其饮食，即潜地于初下箸时收藏一片在手，尽吃不妨，少顷却将手藏之物，潜埋于人行十字路下，则蛊反于本家作闹。蛊主必反来求，或食时让主人先动箸，或明问主人云：莫有蛊么？以筋箸桌而后食，如是则蛊皆不能为害，此皆验于虫乡云。  

欲知蛊主姓名，取败鼓皮少许烧灰饮酒服，患人自能呼蛊主姓名。  

***治法***  

《大藏经典》云：治蛊毒挑生毒有咒，凡人在外饮食先默诵咒七遍，其毒不为害。咒曰：姑苏琢磨耶？吾知虫毒生四角，父是穹窿穹，母是舍耶女。眷属百千万，吾今悉知汝。  

摩诃萨，摩诃萨。凡见饮食上有蛛丝，便莫吃。又法每遇所到处，念药王万福七遍亦可避。  

***药方***  

万病解毒丹一名神仙太乙丹，一名玉枢丹。  

大治一切蛊药毒，菰子毒，鼠满毒，恶菌蕈金石毒，吃疫死牛马诸肉毒，河肫鱼毒，时行瘟疫，山岚瘴疟毒，喉痹喉风诸疮毒，冲冒寒暑或自缢溺水，打扑伤损，痈疽发背，犬鼠蛇虺，百蛊所伤，男子妇人或中邪祟，颠狂走叫，鬼胎鬼气，并宜服之。凡人居家出外不可无此药，真济世珍方。岭南宦途商旅，水土不服，或中食毒，稍觉不快，便服药即安。行兵兴役尤不可无。  

山茨菰（南北处处有之，俗名金灯笼，叶似韭，花似金灯笼，色白上有黑点，结子三棱，二月开花，三月结子，四月初，苗枯即挖地得之，迟则烂朽难寻。与老鸦蒜极相似，但蒜无毛，茨菰有毛，用者宜辨真切，去皮洗净焙干为末二两） 川文蛤（一名五倍子，淡红黄色大者佳，打碎微炒焙干为末，净称四两） 红芽大戟（江南俗名勒马宣，江浙红者为佳，江南次之，江北白色者太峻利，弱人不宜多服，去芦洗焙为末净两半）千金子（一名续随子，去壳拣白色者用纸包，捶去油换纸去油尽，以色白纸上无油成霜为度，净一两） 麝香（真正当门子，研极细，三钱）上五味精选真正，各自修制焙干为末，俱用新净器皿净纸盛包，置净室，并不许妇人、闲客及不洁之人鸡犬等畜室来。修合之人必斋沐焚香虔诚制造，将各药相和一处，若是端午节日尤妙，非此日须择吉日，和合极精筛过二次，方用糯米浓饮调和，于木臼中捣千余杵作锭，每锭一钱，每服一锭，白水磨服，病势重者，连进两服，通利一二次无妨，用温粥补住。  

治一切诸毒，并用凉水磨化一锭，顿服之，或吐或泻随手而愈。凡痈疽发背未破时，用凉水磨涂患处，并磨服痛止觉痒，立消。阴阳二毒，伤寒心闷，狂言乱语，胸膈壅滞，邪毒未发及瘟疫喉痹缠喉风，冷水薄荷一小叶研下。  

心气痛并诸气，淡酒或姜汤磨服。  

赤白痢疾，腹中急痛，霍乱，搅肠痧等证，用薄荷汤磨服。  

常带此药随身，则妖邪不敢侵犯，入瘴地瘟家每服半锭，并不畏犯。或遇途人中毒危急，一切苦疾，施与一锭，救人命于顷刻，阴德之大何可胜言。愚敢曰：仁人君子，当赛于此矣。  

男子妇人急中颠邪，喝叫乱走，心风失志，五种风痫，中风紧急，口眼 斜，语言謇涩，骨节疼痛，并用姜汤磨下。  

自缢、溺水、惊卒、鬼迷，死未隔宿者，酒磨下。  

毒蛇、风犬，一应恶虫所伤，用凉水磨涂患处，另用淡酒磨服。  

小儿惊紧急、五疳食积、中恶等疾，并用蜜水同薄荷叶磨下，每一丸量儿大小作三四服。  

牙齿疼，酒磨涂，及含漱少许，良久吐下。  

年深日近头痛、太阳痛，姜汤磨纸贴太阳穴上。  

诸虫肿胀，大麦芽煎汤下。  

妇人经水不通，腰腹胀痛，经滞者，红花煎汤下，孕妇不可服。  

凡痨瘵传尸蛊疰，只用此药磨服不数锭而病愈。曾有痨瘵服此药，一次即吐虫出如蜣螂，后服养气血之药数剂而痊愈。原夫去毒杀虫无逾于此药。奇怪之病，屡用如神，医家大家不可一日无之，而夫人亦不可不通知也。  

保宁丹传《百病居士丛谈》云：往时川蜀，俗喜行毒，而成都故事，岁以天中重阳时开大慈寺，多聚人物出百货，其间号名医世者，于是有于窗隙间呼货药一声，识其意亟投以千钱，乃从窗隙度药一粒，号解毒丸，一粒可救一人命。夫迹既叵测，故时多疑出于神仙。政和间 陵以仁圣惠天下，尝即上清宝 宫之前，新作两亭左曰仁济，主给药治疾苦，右曰辅政，主符水除邪鬼。因遂诏海内，凡药之治病，彰彰有声者，悉索其方书而上之焉。于是成都守臣监司奉命相共穷其状，乃得售。解毒丸家盖世世惧行毒者为雠害，故匿其迹，非有所谓神仙者。既据方修治得其合，即并药奏御下殿中省。上曰：朕自弛天子所服御，以济元元，毋烦有司也。由是殿中省群医诸师验其方，则王氏博济方之保宁丹尔。当是时，犹子行通领殿中监事，故独得其详。吾落南来，用是药，尝救两人食胡蔓草毒，遂得不死，盖不可不书。  

（《博济》）保宁丹（出《刘涓子神仙遗论》）治蛊毒诸毒一切药毒神效。  

明朱砂（一两，细乳） 山豆根（半两） 明雄黄 黄丹（真铅者。各三钱） 麝香（当门子，一钱） 黄药子 续随子（生杵。各二钱半） 巴豆（肥者不去油，）斑蝥（各二钱。去头足翅） 糯米（一撮半炒半生） 赤蜈蚣（二条一炒一生）上各制研净称入 内，乳极细，于端午日重阳诚心修台，勿令妇人、鸡犬见之。用糯米稀糊丸，如龙眼核大，阴干瓷瓶收。每服一丸，清茶吞下，不得嚼破。须臾，病患自觉心头如拽有声，将次毒物下，或自口出或大便泻下。嫩则是血块，老则成鳖毒，毒出便瘥。如中毒而口禁者，即挑开于关，以药灌下则愈。若染蛇蝎牛马诸毒，用醋磨敷患处，后更忌酒肉毒食一月，惟吃淡饭可也，若用急用随时择吉日合之。  

（《医林》）丹砂丸 治蛊毒。  

雄黄（另研） 朱砂（另研） 藜芦（略炒） 鬼臼 巴豆（去油。各二钱半）上为末，炼蜜丸，梧桐子大。每服二丸，空心姜汤下，当利恶物并蛊毒。如烦闷，以鸭血为羹食之。  

雄麝散 治五种蛊毒。  

明雄黄 麝香（另研。各一字）用生羊肺一指大，以刀切开安药在内吞下。  

夷坚志石刻方宋嘉 中范吏部为福州守日，揭一方于石云：凡中蛊毒无问年深日久，用鸭卵插银钗试之，俱黑者，中毒也。  

五倍子（二两） 雄黄末（一钱） 甘草（三钱，炙） 丁香 木香 麝香 轻粉（少许）糯米（一十粒）用水一大碗于砂锅内煮至七分，候药面生皱皮，熟绢滤去渣，通口服，服毕平正仰卧枕令头高，觉腹中有物冲心不得动。若吐出以盆盛之，如鱼鳔之状，乃是恶物。吐罢饮茶一盏，泻亦无妨，旋煮白粥补之。忌生冷油腻醋酱十日，服解毒丸三五丸。  

解毒丸 治误会毒物一切恶毒，不救必死。  

板蓝根（干者，四两） 贯众（锉去土，一两） 青黛（研） 生甘草（各二两）上为末，蒸饼丸，梧桐子大，别以青黛为衣。如误服诸毒，稍觉精神恍惚，恶心，即是中毒，急服十五丸，烂啜新汲水下即解。  

（《丛语》）泉僧方 治金蚕毒才觉中毒，先吃白矾，味甘而不涩，次嚼黑豆，不腥是也。  

石榴皮根（不拘多少）煮汁饮之一二盏，即吐出活虫而愈。  

国老饮 治蛊毒。  

白矾 甘草（等分，共为末）上每服二钱，白水调下，或吐黑涎，或泻黑汁皆效。  

五种解毒丹红芽大戟 斑蝥（糯米炒去头足） 东引桃根白皮（火烘，各等分共为末）上每服水调方寸匕，毒即出，不出再服，酒中酒服，食中食服，奇效。  

东坡雄黄丸 治蛊毒一切蛇虺畜兽毒。  

雄黄 白矾（等分生研）于端午日研末溶黄蜡调和，急手为丸，梧桐子大。每服七丸，念药师王菩萨七遍，熟水吞下。  

（《直指》）平胃生漆丸 治蛊毒。  

正料平胃散末（以生漆调和，丸梧桐子大，每遇毒空腹温酒下七十丸加至百丸止）（《良方》）七宝丸 治蛊毒。  

败豉皮 蚕蜕纸（各烧存性） 刺 皮 五倍子（炒） 续随子 朱砂（另研）雄黄（另研。各等分）上为细末，糯米粥丸，小豆大。每服空心七丸白水下。  

蜜髓煎 治中蛊令人腹内坚痛，面目青黄，病变无常。  

真蜜（一碗） 猪骨髓（五两研）同煎熟分作十服，日三服即瘥。  

卫生易简方 治挑生蛊毒。  

一方：明矾、芽茶等分为末，凉水调三钱。  

一方：糯稻穗浓煎汤凉服。  

一方：胡荽绞汁和酒服之立下，神效。  

一方：（治蛊下血）刺 皮烧为末，水调服方寸匕，当吐蛊出。  

一方：（治蛊吐血，血如烂肝者） 苦瓜（一枚） 水二升煮一升，服之吐即愈。  

一方：栝蒌根捣自燃汁和酒服之。  

一方：青蓝汁频频服半合则解。  

一方：石菖蒲（为末三钱） 甘草汤调下一二服，病退即止。  

一方：石榴皮煎汁饮之，当吐出活虫而愈。  

广南卫生云：胡蔓草其叶如茶，其花黄而小，凡一叶入口，百窍溃血，人无复生。  

有愚民私怒，茹以自毙，人觉之急取抱鸡卵不生鸡者，细研和，以麻油挑口灌之，乃吐尽恶物而苏，少迟不救。  

中挑生毒案《丁志》云：兴化人陈可大知肇庆府，肋下忽肿起，如生痈节状，顷刻间其大如盘，炽者云此中挑生毒也。俟五更以绿豆嚼试，若香甜即是。已而果然。乃捣川升麻为细末，取冷熟水调二钱，连服之，遂洞下泻出生葱数茎，根须皆具，肿即消缩，煎平胃散调补，且食白粥后亦无他。又雷州民康才妻，为蛮巫林公荣用鸡肉挑生。值商人杨一善医疗，与药服之，才食顷吐积肉一块，剖开筋膜中有生肉存，已成鸡形，头尾嘴翅时肖似康。诉于州，州捕林置狱，而呼杨生，令具疾证用药。其略云：凡吃鱼、肉、瓜果汤茶皆可挑生，国中毒，觉胸腹稍痛，明日渐加搅刺，十日则物生能动，腾上则胸痛，沉下则腹痛，积以瘦悴，此其候也。在上膈则取之，其法用热茶一瓯，投胆矾五分于中，候矾化尽，通口呷服。良久，以鸡翎探喉中即吐出毒物，在下膈则泻之，以米饮下郁全末二钱，毒即泻下，乃择人参、白术各半两研末，同无灰酒半升纳瓶内，慢火熬半日许为度，酒熟取温服之，日一盏，五日乃止，然后饮酒如其故。  

***灸法***  

治一切蛊毒。两足小趾尽处各灸三壮，即有物出，酒中随酒中，饮食中随饮食出，菜中随菜出，屡验。  

### 解毒门  

***解诸毒通用方***  

万病解毒丹（见中蛊毒门。）一方：雄黄、青黛等分为末，新汲水调服。  

一方：拣净土地掘窟，用井水搅澄清多饮为愈。  

一方：石菖蒲、生明矾等分为末，新汲水调二钱，不愈再服，定愈。  

一方：晋矾、建茶等分为末，新汲水调服三钱，吐即效，不吐再服。  

一方：黄连、甘草节二味，水煎凉服，不拘多少。  

一方：荠 、黑豆、甘草锉，每用一两，水二盏煎一盏温服，未效再服。  

一方：白扁豆生为末，水调服二三钱。  

一方：玉簪花根擂凉水服。  

一方：蓝根或萱草花根擂水俱可服效。  

***解中饮食毒方***  

一方：淡豆豉擂人乳服之即解。  

一方：粉草擂无灰酒服当吐泻，若渴者，不可饮水，饮水必死。  

***解中饮食毒方***  

豆豉一合，新汲水煎浓温顿服之可解。  

***解中饮食毒方***  

芦柴根鲜者，捣汁饮之，干者煎汁出温凉饮之。  

***解中饮食毒方***  

紫苏叶浓煎汁饮之，或捣藕汁饮之，或捣蒜汁饮之，俱可解。  

***解中饮食毒方***  

葛粉二合水调服可解，姜汤调亦解。  

***解中饮食毒方***  

好醋饮之瘥，未效再服。  

***解中饮食毒方***  

其鱼身有红斑，如虎斑样，眼小口细，其子不可食，食之令人吐而头眩。  

鱼尾草捣汁服少许，吐立止，此草一名 木，根似黄荆，八月开紫花成穗，叶似水杨，无大树，经冬不凋，渔人用以药鱼。  

***解中饮食毒方***  

《南唐书》云：南唐相冯延巳苦胸中痛，累日不减，迎太医令吴廷绍。密诘厨人曰：相公平日食何等对象？对曰：多食山鸡鹧鸪。廷绍曰：吾得之矣。投以甘草汤而愈。盖山鸡鹧鸠者，皆食鸟头、半夏，故以此解之。  

***解中饮食毒方***  

《名医录》载：浙人王夫人忽日面上生黑斑数点，日久满面俱黑，遍求医士不效。忽遇一医，云：夫人中食毒尔，某治之一月平复。后觉其方止用生姜一片切碎研汁，将滓焙干却用姜汁煮糊丸。问其故，云：夫人日食斑鸠，盖此物尝食半夏苗，是以中其毒，故用生姜以解之。  

***解中饮食毒方***  

《清溪暇笔》云：姑苏一人出商在外，其妻畜鸡数只，以候其归，凡数年而返，一日杀而食之，殆尽，抵夜其夫死。邻家疑其有外奸，首之官。妇人不禁考校，遂自诬。太守姚公疑之，乃以情问妇，妇以食鸡对。太守觅老鸡数十，令死囚遍食之，果杀二人，狱遂白。盖鸡食蜈蚣，久而蓄毒，故养生家不食老鸡。  

***解中饮食毒方***  

饮酒中毒者，经日不醒是也，今人谓之中酒。  

黑豆一升煮取汁温服一盏，不过三盏则愈。  

***解中饮食毒方***  

白萝卜捣汁服之，或生啖之，或煎汁饮之俱可。  

***解中饮食毒方***  

《 斋闲览》云：莴菜出 国，有毒，百虫不敢近，蛇虺过其下，误触之则目瞑不见物。人有中其毒者，捣生姜汁饮之即解。  

***解中饮食毒方***  

饧糖一升尽服之，吐虫出即瘥。一用杏仁捣粳米同煮粥，服二三碗得吐，当有蛟子出。  

***解中饮食毒方***  

食后多腹胀者，是毒也，以醋解之。  

***解中饮食毒方***  

以松子仁同肉煮之，则无毒，杏仁、山楂俱可。  

***解中饮食毒方***  

伏龙肝（即灶心土为细末）凉水调三四钱水一碗搅动，服之吐者，再一服。  

香麻油总能解一切饮食诸毒，不可不知。凡造肴馔必先用真麻油于净锅熬熟，却下肉炒过，然后入清水煮之，并不犯毒。今徽州池州地方食牛肉，不论春夏，无日不食，能制之有方也，所以鲜有中毒。但犯一切饮食毒者，随用香麻油一杯或二杯饮之，得吐即毒便释，而无不愈者。  

《风俗通》曰：禽兽自死者，俱有毒，不可食。鱼无腮者有毒，腮大者有毒。鳖肚下有红藻文者，有毒。蟹腹下毛有毒。煮酒初出火者，大有毒，江南谓之火头酒，饮之则生痔溢血。夏月饮食但过宿，即有毒。夏月酒在铜锡中过夜有毒。铜器盖热食气上蒸滴下食中有毒。炊汤过宿饮之有毒，盥洗生疥。桃杏仁双仁者，毒能杀人。果未成核者，俱毒，令人发疮节。夏月秋果熟落地虫缘者，有毒，人食之作漏。屋漏水有毒，人食之有腹胀而死者，用之沐手则生浸淫之疥，屡验。死泽中存水有毒，饮之令人生瘕。汤池中温泉水不可饮，令人胀闷，惟可澡沐，可以疏风愈疥癞。盖其泉自硫黄中流出而故温也，患疥者，宜饱食入浴之，连日数次汗透而愈，体虚者，不可轻浴。  

***解诸药石毒方***  

凡中砒毒者，其人烦躁如狂，心腹绞痛，头眩呕吐，面色青黑，四肢逆冷，六脉洪数。饮食中得之为易愈，若空心酒醋服者难救。  

一方：地浆水顿服，若吐出又服，所谓洗尽腹中毒，全凭地上浆。  

一方：用绿豆半斤擂新汲水去渣通口服。  

一方：用真靛花二钱，井花水调下二服。  

一方：白扁豆生为末，新汲水调服二三钱。  

一方：取新鲜羊血、鸭血饮之皆可解。  

一方：蓝根砂糖相和研水服。  

一方：地浆调铅粉服，虽进二三碗无妨。  

一方：郁金末二三钱，凉水密调匀服。  

一方：干犬粪白尖一钱，擂水服。吐甚者，又进凉水，多吐可愈。  

***解诸药石毒方***  

大豆汁饧糖枣汤，并能解附子毒。  

一方：用防风浓煎汁服之愈。  

一方：用田螺捣碎调水饮之愈。  

***解诸药石毒方***  

盖谅郎中之兄诜因感疾，医劝服附子酒，每生切大附子二两浸以汁酒，旦起辄饮一杯。服之二十年后，再为陕西漕使，谅自太学归，过南乐县拉同行，途中晓寒，诜饮一杯，复令温半杯，比酒至觉微醉，即与妻饮之。行数里妻头肿如斗，唇裂血流，下驻路旁，呼随行李职医告之。李使生嚼黑豆、绿豆各数合，仍且煎汤，并饮至晓，肿始消。诛仍饮不辍到长安，数月失明，遂致仕，方四十二岁。（出《医说》）  

***解诸药石毒方***  

郑长卿资政说：少时随父太宰官怀州，一将官服仙茅遇毒，舌胀退场门，渐大与肩齐，善医环视不能治，一医独曰：尚可救，少缓无及矣。取小刀厘其舌，随破随合，厘致百数始有血一点许。医喜曰：无他也。舌应时消缩小。即命煮大黄、朴硝数碗连服之，以药末并掺舌上遂愈。出前。  

***解诸药石毒方***  

《医说》王仲礼嗜酒，壮岁时，疮 发于鼻，延于显心，甚恶之，服药不效。一僧使服何首乌丸，当用二斤。适仆人识草药乃掘得之。其法忌铁器，但入砂钵中，藉黑豆蒸熟，既成，香味可念。意谓所蒸水必能去风，澄以洗面。初觉极热，渐加不仁，至晚大肿，耳目口鼻浑然无别。望之者，莫不惊畏。王之母曰：凡人感风癞非一日积，吾兄遇毒，何至于是？吾闻生姜汁、赤小豆能解毒，山豆根、黑蚌粉能消肿。亟命仆捣姜汁，以三味为末，调敷之，半夜肿退，到晓如旧。先探何首乌择不净，有野狼毒杂其中，以致此挠也。  

***解诸药石毒方***  

蚕蜕烧灰细研一钱，凉水调下，顿服取效，虽面青脉绝，腹胀血吐，服之即活。  

***解诸药石毒方***  

芭蕉根叶捣汁饮之，利止而安。  

一方：黄连、甘草煎汁凉饮之。  

***解诸药石毒方***  

生姜捣汁饮之，有中半夏毒，口不能言，倒地将死者，速用姜汁灌之，须臾自苏。  

***解诸药石毒方***  

人染之则成红斑疮，触目则失明。  

生蟹取黄及汁涂之，不数次愈。杉木煎汁洗之。  

一方：无名异为末敷之。  

***解诸药石毒方***  

甘草煎浓汤服之，或米醋调沙糖俱可解。  

***解诸药石毒方***  

黑豆煮汁饮之，荠 汁、绿豆汤、甘草汤皆效。  

***解诸药石毒方***  

中此者其人笑而不休。  

地浆水饮之即愈。  

***解诸药石毒方***  

猪脂油和大豆汁饮之。  

***解诸药石毒方***  

荠 煮汁饮之，一方用桂汤效。  

***解诸药石毒方***  

紫石英（为末），二钱 温水调下二三服瘥。  

***解诸药石毒方***  

地浆水服之为上。一方用蚌肉食之良。  

***解诸药石毒方***  

六畜血皆可生饮即解。蓝汁或豆汁或麻子汁俱可解。  

***解诸药石毒方***  

忍冬叶生啖之愈，或浓煎汁饮之。  

崇宁间苏州天平山白云寺五僧行山间，得蕈一丛，甚大，摘而食之，发吐。三人急探鸳鸯草生啖食之即愈，二人不甚吐至死。此草蔓藤而生，对开黄花白花，傍水根据山，俗谓金银，又名鹭 花，其根名老人须，《本草》名忍冬，以其能逐风寒湿热也。  

***解诸药石毒方***  

雄黄为末温水调服一钱，一方煮葱汁服。  

***解诸药石毒方***  

汉防己煎汤饮之，有用雄黄疮上搽，或以薰疮。阴囊受毒者，防已煎汤洗数次愈。  

***解诸药石毒方***  

有食花椒气闭欲绝者，凉水饮之解，地浆水更妙。  

***解诸药石毒方***  

防风、防己煎汤服，甘草汤俱可解。  

***解诸药石毒方***  

忌甘草。菖蒲浓煎汤服。  

***解诸药石毒方***  

大豆浓煮汁服之解。  

***解诸药石毒方***  

杏仁擂汁，蓝根、蓝子擂汁俱可解。  

***解诸药石毒方***  

蓝子研水服解。  

***解诸药石毒方***  

白米粥可解。  

***解诸药石毒方***  

交广俚人以焦铜作箭，中人破皮即死。粪清饮之立解，患处以粪清洗之涂之。  

凡解一切药毒，荠葱汁、白 豆汁、绿豆汁、甘草汁、饧糖汁，米糖汁、蚕蜕纸烧灰随便用之俱能解。  

凡解毒药汤剂不可热服，宜凉饮之。盖毒得热而势愈盛也。  

***解诸虫兽咬伤毒方***  

香油饮之一碗无妨，葛根汤洗伤处，绵拭干，香油涂之，以青布作条燃火入竹筒中，放烟薰伤处，口渴者，砂糖调水饮之。  

***解诸虫兽咬伤毒方***  

《儒门事亲》云：一人为犬啮，足胫肿如罐，坚如柱石，毒瓦斯入腹，呕不下食，头痛而重，发热憎寒。戴人治以舟车丸百粒，通经散二钱，服至半时，利十余行，肿消病势稍减，直候其流恶水五六日，方贴膏药，敷生肌散而愈。呜呼！凡畜伤人手足，毒入经络，病证若是，仓卒遇之，不知治者，受害而死，岂细故云。  

（子和）舟车丸（见水肿门） 治犬咬伤，不可便贴膏药及生肌类，闭毒于也。当先用舟车丸、禹功散、通经散等药，随便服，利十余次肿减痛止后，方敷贴。木香槟榔丸、搜风顺气丸、神芎丸俱可下。  

（《宝鉴》）定风散 治诸犬伤毒。  

南星（生用） 防风（各等分）共为末。凡被犬咬，先以口含浆水洗伤处，或小便、盐汤俱可洗净，用棉拭干，方上二药末。不发。若以制过南星，内可服一二钱，用童便调下，亦可治伤风。  

凡治犬咬伤，遇仓卒无药处，即以小便洗净，百草霜、香麻油调敷，或以葱捣烂贴之，牛粪敷之，蚯蚓粪敷之，口嚼杏仁烂敷之，皆能急救。如少延缓则毒瓦斯傅入经络，卒费调治。  

糯米散大斑蝥（二十一个）去头足翅，用糯米一撮，先将猫七个入米内慢火炒，勿令焦，去猫再入七个炒，令焦色变俱去之，又入七个炒米色出赤烟为度，去猫不用，只将米研为末，冷水入香油少许，空心调服，须臾，又进一服，以二便利下恶物为度。若腹痛急以青靛调凉水解之，或先用黄连、甘草煎汤待冷服之，不可食热物。  

又凉水调益元散甚妙。甚者终身禁食犬肉，每见食犬肉而复作者，不救。又见世人每用斑蝥服而死者有之。  

盖斑蝥毒之尤者，虽以毒而攻毒，惟少用之，兹用炒米以夺气，犹备青靛、黄连解其剽悍，而况单服斑蝥，岂有不死？予族兄廪生徐学儒，天资明敏又好医。一日乃子被风犬所咬，病热颇大，即用斑蝥七枚糯米同炒，不用米只用猫，顿与子服，须臾大呻吟，谓腹中如刀切，急以药解之，弗及，不超时而死。族兄惟见医方云云，不察毒药之悍性，岂能顿服七枚？古之医方传讹不觉，今世方书每每去米以猫顿服传论，而惟《医林集要》一方去猫用米，予故表而出之，以证方书之谬。又如小儿方每以一药兼治急慢惊风，如催生兔脑丸，谓生儿出手尚握药，殊不知急慢惊风为虚实二证，小儿在腹，胞膈不通，惟药入胃集气通经，岂有丸药握手之理？方书传录讹以传讹，君子当准之以理，贵乎有格致之功，方书讵可尽信？孟子所谓尽信书则不如无书，诚哉言也。  

一方：治风犬伤人，急于无风处，嗍去疮口恶血。如或无血，则以针刺血，小便洗净，得真虎骨酥油炙为末敷，干者，酥油调上或用香油调雄黄少加麝香敷。  

一方：用 汁加姜汁和之，空心服，当下恶物如葡萄肉为验。  

一方：白芷、蝉蜕等分二钱酒调服，疮口当出黄水为度。  

一方：治犬伤处肉肿色黄烂，蓖麻子去壳五十粒，用水研为膏，先以盐汤洗疮口，次数上此药。人咬伤亦以此方治之。  

一方：米泔水洗净砂糖敷之。  

一方：杏仁炒黑捣成膏贴之。  

一方：拔去病患顶上红发，再以艾灸伤处三五壮愈。  

辟犬法《琐碎录》云：凡行道遇恶犬，即以左手大拇指掐自寅上起吹气一口，轮至戍上掐之，犬即退伏。  

一方：治马咬伤毒瓦斯入心，马齿苋捣烂煎汤服，栗子嚼敷患处。  

一方：益母草锉捣烂醋调封之。又方马鞭梢烧灰敷。  

***解诸虫兽咬伤毒方***  

雄黄（为末） 细辛 白芷（各五钱为末）上入雄末三五分，每服二钱，酒调下。  

凡被蛇伤即用针刺伤处出血，用雄黄等药敷，仍要中留一孔，使毒瓦斯得泄，内服解毒药，伤处两头俱用绳子扎缚，不致毒瓦斯内攻，流延经络。  

一方：治一切蛇虫伤毒，五灵脂、雄黄等分为末，每服二钱，酒调敷疮，留口，燥干油搽。  

一方：玉簪花叶研汁，酒和服，渣敷伤处。  

一方：丝瓜叶捣碎敷。一方苦 捣烂敷。  

一方：半边莲草以唾津揉烂敷。一方紫花地丁捣烂敷。  

一方：贝母（为末），酒调二钱服，用油调敷伤处，流水出尽愈。  

《肘后方》：用小蒜捣汁服，渣敷伤处。  

《易简方》：用苍耳草嫩叶捣烂，绞汁服，饮酒一杯漱口，或加酒入汁饮，渣敷伤处。又方扁豆叶捣烂敷。又以紫苏叶、香油浸贴伤处。一以剑面草捣烂敷。  

凡蛇虺所伤，仓卒无药处，以蓝叶捣汁一碗，调雄黄一钱点涂伤处，并令细细服其汁，神验，如无蓝以青黛代之。  

***解诸虫兽咬伤毒方***  

人溪行入山或饮泉水，其中有蛇交遗毒，人误饮之，则心腹绞痛而不能食。医或只作凉水饮积脾胃病治，殊不觉其中毒，只以雄黄解毒丸，遂愈。昔有一人渴饮涧泉得此病，诸医不愈。唯一医投以解毒，下之赤小蛇数条尚活，即瘥。  

***解诸虫兽咬伤毒方***  

割母猪尾滴血于窍中自出。《易简方》云：一人因热取凉睡园野，寤着有蛇入口中，挽不出，用刀破蛇尾，入花椒二三粒裹定，须臾自出。  

《本草衍义》云：有人被蛇伤良久，已昏困。有老僧见之，以酒调末药一二钱灌之遂苏，及以药渣涂咬处良久，复灌一服，其苦皆去。问之，乃五灵脂、雄黄二味尔。有中一切蛇虫之伤，用之无不验也。  

***解诸虫兽咬伤毒方***  

南海地多蛇而广府尤甚。某侍郎为帅，闻雄黄能禁制此毒，乃买数百两，分贮绢囊挂于寝室四隅，经月余。一日卧榻外常有黑汁，从上滴下，臭甚，使人穿承尘窥之，则巨蟒横其上死腐矣。于是尽令撤去障蔽，蛇死者，长丈许大如柱，旁又得十数条，皆蟠 成窠。  

宅屋内所驱放者，合数百。自是官舍清宁。  

***解诸虫兽咬伤毒方***  

《集验方》云：山林人家须备雄黄，每出时用梧桐大一丸，烧烟起，以薰脚布草履袍袖之类，有毒不敢侵害，百邪远避。  

***解诸虫兽咬伤毒方***  

半夏、白矾等分为末，以醋和敷伤处。  

蝎怕胆矾，蛇怕雄黄。又云南方人家不可无雄黄，北方人家不可无胆矾。予亲见北方人货蝎螫药者，以活蝎数十枚，置囊中为样，取蝎安额上，或咬口中逼之螫，额舌出血而立肿，即用胆矾搓之，立消，观者肯买。可见胆矾制竭毒第一药也。  

一方：鸡口沥出涎涂之瘥。  

一方：南星、白矾为末敷伤处。  

***解诸虫兽咬伤毒方***  

盐搓之盐汤洗伤处痛止。  

一方：吴茱萸嚼烂擦之，或取井底泥敷之。  

一方：桑叶捣烂或苎叶捣烂，敷伤处。  

一方：香油点灯熏患处即愈。  

一方：桑白皮汁和盐敷之，或雄黄末敷之。  

一法：急以手写寅字于地上，临了一点即撮上土及头一点上土撮起，擦伤处即愈。  

一方：鸡冠刺热血滴于伤处愈。或干鸡粪末搽之愈。  

一法：治竭螫毒，以右手食指写虎字于土地上，临了一勾，即用指撮起勾上土，擦伤处愈。  

***解诸虫兽咬伤毒方***  

昔有婢用吹火筒吹火，不知内有蜈蚣，向火一吹，蜈蚣惊窜入口，不觉下喉，求救。  

人无措手。适有人云：取小鸡一只断喉取血，顿食之，复灌以清油取吐，蜈蚣随出。  

***解诸虫兽咬伤毒方***  

昔一人夜间饮水误吞水蛭入腹，经停日久，复生小蛭，能食人肝血，腹痛不可忍，面目黄瘦，全不进食，不治必死，方用田中泥一块，小死鱼三枚，同猪膏溶捣匀，用巴豆十粒去油，入泥同鱼膏四味捣匀，丸如绿豆大，用田中冷水吞下，大人五七丸，小儿三丸，须臾泻下水蛭尽，却用八珍汤调理。  

***解诸虫兽咬伤毒方***  

生紫苏叶细嚼，白汤送下无恙。  

***解诸虫兽咬伤毒方***  

好米醋细细饮之遂解。  

***解诸虫兽咬伤毒方***  

即以小便洗擦拭干，以香油搽涂，或以雄黄末搽之，或用蜂房末搽之。  

《太平御览》魏志曰：彭城夫人夜之厕，虿螫其手，呻吟无赖，华佗令温汤渍手，数易，常令暖，达旦愈。  

***解诸虫兽咬伤毒方***  

蠼 ，妖虫也。隐于墙壁间，尿射人之影，令人遍体生疮，如汤火所伤。治法用乌鸡翅毛烧灰，油调敷，诸虫畏鸡，故能治之。  

***解诸虫兽咬伤毒方***  

醋磨大黄涂之愈。一方白矾涂之。  

***解诸虫兽咬伤毒方***  

即目胀而肿，痛不可忍。  

清烟墨磨浓涂入眼内，少顷以笔卷之随笔出。  

***解诸虫兽咬伤毒方***  

蚕咬人毒入肉，则令发寒热。  

苎叶捣敷之汁涂之，今治蚕家，以苎近蚕，则不生发也。  

***解诸虫兽咬伤毒方***  

猫毛烧存性入麝香少许，香油调敷伤处则不害。  

***解诸虫兽咬伤毒方***  

姜汁调胡粉敷疮口，或用清油搽之，内用羊乳饮之。  

《本草》云：蜘蛛咬人令人一身生丝，惟羊乳饮之解。真元十年，崔员外从质云：目击有人被蜘蛛咬，腹大如孕，其家弃之，乞食于道，一僧遇之，教饮羊乳，未几日而平。  

***解诸虫兽咬伤毒方***  

形如大风，须眉脱落。  

锻石泡热水凉洗患处，浸之久良。小儿多受蚯蚓毒，则阴茎及囊俱肿，如水泡，用鸭血涂之，或只以鸭口开含少时消，以鸭能食此物也。一方盐汤温洗之效。  

***解诸虫兽咬伤毒方***  

溪涧中射工虫专射行人形影，人中之则病如疟状，若伤寒，俗云沙发。病中之深者，死，不治。柳宗元岭南郊行诗云：射工巧伺游人影，飓母偏惊旅客船。人犯之者，急用后方治之。  

豆豉（半升） 葱白（一握） 葛根（二两） 升麻（二两）上锉每服五钱，水煎去渣，温服，渣再煎服。  

一方：白矾、甘草等分为赤，每服二钱，凉水调下。  

一方：雄黄末调酒服之，且涂患处。  

《名医录》云：虎中药箭，自食清泥。野猪中箭，自 荠 而食。雉被鹰伤，自地黄叶贴之。鸟兽虫物犹知解毒，何况人乎？刘处隐居尝于斋中见一大蜂，粘于蛛网，蛛进而搏之，为蜂所螫坠地，俄顷，蛛鼓腹破裂，徐徐行入草，啮芋梗微破，以疮就啮处，磨之良久，腹渐消如故。自后人有为蜂螫者，捣芋梗敷之。  

## 卷之七十八

### 诸虫门  

***病机***  

《内经》曰：饮食自倍，肠胃乃伤。惟饮食不节，朝伤暮损，喜啖腥脍，恣食生冷，酷嗜曲 肥甘浓味，以致脏腑自伤成积，积久成虫，而诸般奇怪之状，各从五行之气而化生矣。  

经云：人身中有八万尸虫，若无即人身不成不立。此尸虫与人俱生而生者，盖尸虫即会虫是也。凡人饮食五味具焉，湿热化焉，此虫即与饮食之糟粕转化而有生，故人身中之所必有也，而亦不可绝无也。经曰八万，亦过矣。  

***病机***  

饮食之入于胃也，非湿与热则不能腐化，化则虫之随以有其形，而与糟粕俱出于大肠者也。历家《月令》曰：腐草化为萤。斯时也，湿热俱盛，故腐即化。人之饮食可以类推。今夫饮食湿热腐化而为虫，此固理之可有而不可多也。惟其不节，恣食浓味生冷，则邪气偏盛，湿热太过，是以虫生过多，则为害，故有腹痛食少，呕吐清水之病生，而渐至于羸瘠而危者有矣。  

***病机***  

《外台秘要》云：人腹中生虫，大率有九，皆能食人脏腑。一曰伏虫，长四寸许；二曰蛔虫，长尺许，生发多则贯心而杀人；三曰白虫，长寸许，子母相生，其形转大而长至四五寸，亦杀人；四曰肉虫，状如烂杏，食人令人烦满；五曰肺虫，其状如蚕，令人咳嗽。六曰胃虫，状如虾蟆，令人吐呕咳逆喜哕。七曰弱虫，又名膈虫，状如瓜瓣，令人多睡；八曰赤虫，状如生肉，令人肠鸣；九曰蛲虫，其形至细，如菜虫，伏居广肠，多则为痔，剧则为癞，因人疮痍即生痈疽、癣疥、 、龋蚀，无所不至，为害匪细。凡此诸虫，大则根据附脏腑之间，小则侵蚀肌肤之内。若元气尚实，未为大害，稍有虚损，遂肆其害。甚而至如劳瘵，杀人而又传疰，怪如应声、 鼠之类，而非理之可测者有矣。业医者不可以不究其治之法也。  

***病机***  

夫劳而生虫者，由人久患，血气俱虚，惟其虚火郁蒸不退，渐成骨蒸劳热。九虫之类，惟蛔、 、寸白三虫不变。六虫既久，邪气变施，则为痨瘵，致成传尸，其曰虫疰，袭染至亲，曰尸疰、曰鬼疰、热疰、毒疰，曰 、曰复连、曰食疰，皆曰传尸，甚则至于灭门者，真可畏矣。苏游论曰：大抵传尸之候，其病在心，胸胁满闷，背膊烦痛，两目昏花，四肢无力，虽欲寝卧，睡而不寐，脊膂急痛，腰膝酸疼，多卧少起，状如徜徉。  

每日早旦精神尚存，日午之后，四肢发热而无颜色，或如火薰，多烦多怒，脚弱无力，夜卧盗汗，梦与鬼交，惊悸咳嗽，唇赤鼻干，渐就羸瘦。其虫既食病患精血以尽，则骨痿不能起于床而死矣。其虫更传亲人，传之三人即自能飞，其状如禽、如鳖、如虺、如蛇、如蛀、如蟹、如鼠、如婴，奇形怪状，不可尽迷。  

***病机***  

伤寒热病腹中有热，人又食少，肠胃空虚，三虫求食，蚀人五脏及下部，若齿无龈，舌上尽白，甚者唇里有疮，四肢沉重，忽忽喜眠，当数看其上唇，内有疮如粟，此虫在上蚀其脏也，曰惑是也。其下唇有疮，此虫在下，食其肛也，曰狐是也。今伤寒中有狐惑让详焉，又曰湿蜃证，皆虫之为害也。  

***病机***  

小儿疳 亦由饮食过伤，致成疳积。身热腹大，面鼓，四肢无力，昏睡，鼻烂汁臭，齿龈生疳，或下利黑血，皆腹中有虫故也。宜用追虫丸之类。  

***脉候***  

丹溪云： 蚀阴证，脉虚小者生，急紧者死。  

又云：脉沉实者生，虚大者死，尺脉沉滑，此寸白虫也。  

《外台》云：虫脉当沉弱而弦，今反洪大，即知蛔虫甚也。  

***治法***  

凡病气血虽虚，有虫有积者，皆须用追虫杀虫等剂，下去虫积，及宿 痰饮酸腥除尽，方可以服补药，不尔必不得功效。丹溪倒仓之法义可推矣。  

***治法***  

治虫之方固多，而用之者，不知其法，则亦不能下虫，而徒泻其虚也。如丹溪云：虫头向下之时，必须俟其向上，法当行于月半之前也。若虫得食则不食药，亦不能下虫而徒泻其虚也。故虽有方，不知其法而方弗效也。凡欲下虫，必先一日不食而使虫饥，次早五更用油煎肉嚼之良久，腹内虫闻肉香，头皆向上而欲食，方以鸡蛋煎饼和药嚼而食之。须臾服葱汤，或白水少少以助药力下行，不超时而虫俱下，甚至数升。  

然后以白粥补之，随服补剂调理，胃气斯充，而诸疾悉愈。  

***治法***  

《本事方》云：心虫曰蛔，脾虫曰寸白　肾虫如寸截丝缕；肝虫如烂杏；肺虫如蚕，皆能杀人，惟肺虫为急。肺虫居肺叶之内，蚀人肺系，故成瘵疾，咯血声嘶，药所不到，治之为难，有谓《道藏》中载诸虫皆头向下，惟自初一至初五前头上行。故用药者，多取月 以前，盖此也。如疗寸白，用《良方》锡沙、芜荑、槟榔者极佳。五更服，虫尽下，白粥将息，药用石榴根浓汁半升，下散三钱丸五枚。  

***治法***  

《医余》曰：蛔虫九虫之数，人腹中皆有之。小儿失乳而哺早或食甜过多，胃虚而热，生虫令人腹痛，恶心口吐清水，腹上青筋。用火煨使君子与食，以壳煎汤送下，甚妙。  

然世人多于临卧服之，又无日分，多不验。唯月初四，五里，五更而服之，至日午前虫尽下，可用温平和胃药调理一二日。凡虫在腹中，月上旬头向上，中旬横之，下旬头向下，故中旬、下旬用药，则不入虫口，所以不验也。牛马之生子，上旬生者，行在母前，中旬生者，并肩而行，下旬生者，后随之。猫之食鼠亦然。天地自然之理，物皆由之而莫知之。  

***治法***  

《泊宅编》永州通判厅军员毛景得奇疾，每语喉中必有物作声相应。有道人教令诵《本草》药名，至蓝而默然，遂取蓝捩汁而饮之。少顷，吐出肉块长一寸余，人形悉具，自后无声。  

陈正敏《 斋闲览》载：杨 勉中年得异疾，每发言应答，腹中有小声效之，数年间其声浸大。有道人见而惊曰：此应声虫也。久不治，延及妻子，宜读《本草》，遇虫不应者，当取服之。 如言，读至雷丸，虫无声，乃顿服之，遂愈。正敏后至长沙遇一丐者，亦有是疾，环而观之甚众，因教使服雷丸，丐者亦愈。  

***治法***  

《丁志》记齐州士曹席进孺招所亲张彬秀才为馆舍，彬嗜酒，每夜必置数升于床隅。一夕忘设，至夜半大渴，求之不可得，忿闷呼躁，俄顷呕吐一物于地，旦起视之，见床下肉块如肝而黄，上如蜂窠，犹微动，取酒沃之，唧唧有声。始悟平生酒病根本，亟投诸火中。  

后遂不饮。  

***治法***  

柳子浓《骂尸虫》文云：人皆有三尸虫，处之腹中，伺隐微失误，辄籍记。日庚申，幸其人之昏睡，出谗于帝以求飨。以是人多谪过疾疠夭死。而医经亦云：能与鬼灵相通，常接引外邪为患害。其发作之状，或沉沉默默，不的知其所苦，而无处不恶，或腹痛胀急，或块涌起，或挛引腰脊，或精神杂错，症变多端，其病大同而小异。  

***治法***  

《庚志》 赵子山字景高，寓居邵武军天王寺，苦寸白虫为挠。医者戒云：是疾当止酒。向以素所 嗜，欲罢不能。一夕醉于外舍，归已夜半，口干舌燥，仓卒无汤饮，适廊庑下有瓮水，月色下照，莹然可掬，即酌而饮之，其甘如饴，连饮数酌，乃就寝。迨晓，虫出盈席，觉心腹顿宽，宿疾遂愈。一家皆惊异，验其所由，盖寺仆日织草履浸红藤根水也。  

***药方***  

丹溪云：虫方惟楝树根、槟榔、鹤虱夏取汁，冬浓煎饮之，下万应丸最妙。  

泻心汤治惑，苦参汤洗之治狐惑。  

（《医林》）木香三棱煎 治腹中有虫，面色痿黄，一切积滞。  

黑牵牛（半生半炒，二两） 三棱（煨） 槟榔（二两） 雷丸 锡灰（醋炒） 莪术（煨） 木香 青皮 大黄（各一两）上为细末，每服三钱，空心蜜汤调下。或砂糖水化服亦可，先嚼烧肉一片，吐出了服药。  

（《宝鉴》）化虫丸 治大人小儿虫病，或因脏腑虚弱而动，或因食肥甘而动。其动则腹中疼痛发作，积聚往来上下，痛有休止。亦攻心痛，则哭不休，合眼仰身扑手，心神闷乱，呕哕涎沫，或吐清水，四肢羸困，面色青黄，饮食虽进，不生肌肉，或寒或热，沉沉默默，不的知病之处，其虫不疗，则子母相生，无有休止。若服此药，其虫大者即下，细者尽化为水。  

鹤虱 槟榔 苦楝根（去浮皮） 胡粉（炒。各一两） 白矾（枯，二钱半）上为细末，水糊丸，麻子大。空心米饮下十五丸，小儿五丸。  

（《医林》）化虫丸雷丸（二粒） 槟榔（二枚） 使君子（七枚） 鹤虱（一钱） 轻粉（少许）上为末，分二服，当晚用精猪肉一两，切成片以皂角浆泡一宿，至五更慢火炙熟，用香油拭肉上，候温取一服，药擦肉上略烘过食之，至巳时，虫下了乃进饮食。  

（《宝鉴》）补金散 治诸般虫病。  

鹤虱（生用） 雷丸 淀粉 锡灰上为末，每服三钱，空心白汤加油二三滴调下，又用猪肉一两炙熟掺药在上，细嚼亦可。  

一方 用甘遂末一钱同服，虫速下。  

（《宝鉴》）雷金散 治虫病。  

雷丸（八分） 郁金（七分） 黑牵牛（一钱半）上为细末，以生油调下二三匙，吃饭压之。  

集效方丸 治因脏腑虚弱，多食肥甘致蛔虫动作，心腹 痛，往来上下，痛有休止，腹中烦热，口吐涎沫，则是虫咬，宜服此药。又疗下部有虫，痔漏痒痛。  

木香 槟榔 芜荑（炒研） 鹤虱（炒） 附子（制） 干姜（炮） 诃子（煨，去核。各七钱） 大黄（炒两半）上为末，炼蜜丸，梧桐子大。空心陈皮汤下三十丸，妇人醋汤下。  

乌梅丸 治脏寒蛔虫动作，上入膈中，烦闷呕吐，时发时止，得食即呕，常自吐蛔。有此证候，谓之蛔厥，此药主之。又治久痢。  

乌梅（三十枚） 黄柏（炙） 细辛 肉桂 附子（如法制） 人参（各六钱） 干姜（炮一两） 当归（四钱） 川椒（去合口者，四钱） 黄连（一两六钱）上各捣筛，以醋浸乌梅一宿，去核蒸捣成泥，余药为细末和匀，入蜜杵二千余下，丸梧桐子大。每服二十丸，食前米饮下。  

万应丸下诸虫。  

槟榔（五两） 大黄（半斤） 黑丑（四两。以上为细末） 皂角（不蛀者十定）苦楝根皮（一斤）上先以皂角、苦楝皮二味，用水二大碗熬成膏子，一处搜和前三味为丸，梧桐子大。  

前用沉香末为衣，后用雷丸、木香为衣，各约五、六钱作末，每服三丸，四更时用砂糖水送下。  

紫槟榔煎取寸白虫。  

紫槟榔（十枚） 向阳石榴皮（七片）上锉水煎，露一宿，空心饮之，以下虫为度。  

万灵丸取虫宣积。  

黑牵牛（一两） 大腹子（末七两） 三棱（泡五两） 莪术（三两） 雷丸（炮）南木香（各五两）上为末，皂角半斤去皮弦，切碎，用水二大碗，浸一宿，冬二宿，去渣砂锅熬膏，待冷和药。每服三十丸，约三四钱，砂糖汤五更送下。待取去虫积了，白粥补之，忌生冷硬物。  

贯众酒 治寸白虫。  

贯众（三钱）煎酒一盏，头晚先煎备五更前嚼香肉一片，勿吞下，虫闻肉香，其头向上，吐出肉，嚼使君子三枚煨熟者以轻粉一字调贯众酒送下解毒雄黄丸七粒，即泻下寸白虫。  

酒蜡膏杀诸虫。  

醇酒（一盏） 蜜（一合） 白蜡（三钱） 蜀漆（一两）上于铜铫内慢火同熬，可丸即丸，弹子大。每服一丸，五更服。  

遇仙丹追虫逐积消 利痰，万病可除，四时宜间一服之妙。  

槟榔 牵牛末（各一斤） 大黄（半斤） 三棱 莪术（各四两。醋煮） 木香（二两）上为末，皂角膏丸，梧桐子大。每服四十丸，壮弱加减，茶清五更初下。如未通，再吃温茶助之，下虫积恶物尽了，白粥补之。  

妙应丸一名剪红丸。  

大黄 槟榔 牵牛（头末。各三两） 雷丸 锡灰（各半两） 大戟（三钱） 鹤虱使君子（煨） 茴香 贯众（各二钱半） 轻粉（少许） 苦楝根（一两）上为细末，用皂角膏丸服根据前法。  

琥珀万安丸 治男妇酒食诸虫，先服青木香丸，见胀满三四服，若肿势未退可服此。  

槟榔（四两） 白丑（头末，二两） 黑丑（同） 雷丸 大黄 贯众（各一两）芜荑（八钱） 沉香 木香（各半两）上为末每服四钱，五更时先嚼生姜一片，次用隔宿汤露一夜，次早调药服，取下黄、黑、赤、白虫积病根，直候日晡吃白粥补之，或用水丸每服约四钱。  

（《集成》）取虫丸 治小儿肚大青筋有虫。  

牵牛末（三钱） 槟榔 锡灰（各半两） 大黄（六钱）滴水丸捂桐子大，楝根、使君子汤下五丸，以下虫为度。  

（《直指》）芜荑散取诸虫。  

鸡心槟榔（三钱） 芜荑（二钱） 木香（一钱）上末作一服，当晚先煎酸石榴根汤，五更先嚼炙肉引虫向上，以石榴根汤温暖调药服，虫自软而下。  

本香槟榔丸杀下诸虫。  

槟榔（一两） 木香 鹤虱 贯众 锡灰 干漆（烧烟尽） 使君子肉（半两）轻粉（一钱） 雷丸 巴豆肉（各二钱半）上为细末，面糊为丸，麻子大。每服二十丸，五更粥饮下，或菖蒲、石榴煎汤下。  

化虫消毒丸腹中时痛者，宜服。  

槟榔 酸榴皮根（焙。各一两） 真红丹（炒） 雷丸 贯众（如鸡头大者）甘草（炙） 使君子（各二钱） 枳壳 大黄（各半两）上为末，清油打薄鸡子饼，抄药末一钱于上，空心卷而食之。小儿糯米糊丸，粟米大，每服二十七丸，以鸡汁空心吞下。  

（《良方》）竹节丸 治三虫。  

烧竹节 雷丸（各三钱） 锡灰（二钱） 橘皮（一钱）上为细末，炼蜜和丸，梧桐子大。每服八丸，白汤送下，日三服。  

槟榔汤 治三虫并寸白虫。  

槟榔（三个，火煨过为粗末）水三盏煎盏半去渣分三服，空心日午、近夜各一服，其虫尽下，或和白盐豉同煮饮之。  

化寸自虫为水方榧子 槟榔 芜荑（各等分）上为细末，每服二钱，温酒调服，先烧牛肉脯食后服药。  

榧子煎 治寸白虫化为水。  

榧子（四十九枚，去壳）上以砂糖水半盏，砂锅煮干，熟食之，每月上旬平旦空心服七枚，七日服尽，虫化为水永瘥。一方以百枚食尽佳，不能食者尽五十枚，经宿虫消自下，并治三尸。  

圣效方 治寸白虫神效。  

槟榔（半两） 南木香（二钱）上为细末每服三钱，浓米饮调下，五更空心先嚼炙肉，只咽汁，下咽，吐出肉，便服药。辰巳间虫下，尽去病根，此方简易屡验。  

（《活人》）治 桃仁汤 治伤寒狐惑，唇肉生疮。  

桃仁 槐角子 艾（各半两） 大枣（十五枚）水二盏半煎盏半，分二服。  

雄黄锐散 治同前。  

雄黄 青葙子 苦参 黄连（各一钱） 桃仁（一枚）上为末，捣新艾汁和药，捻作小指大，内谷道中，消虫食其肛也。  

（《外台》）茱萸根汤 治痨热，内有白虫食脾为病同前。  

茱萸根（东引者一钱） 大麻子（八钱） 陈皮（七分）水煎服。或下虫，或下黄汁，凡合药时禁声勿语，虫觉弗效。  

（《外台》）五膈下气丸 治肺痨热瘦损，内有肺虫，在肺为病，令人空逆气喘，或谓忧忿气隔，寒热皆从劳之所生，名曰膏盲疾针灸不着。  

麦门冬（五两） 川椒（炒出汗，一两） 远志 附子 干生姜 甘草 细辛（各半两） 桂心（二钱） 人参 黄 白术 百部（各七钱） 杏仁（二十四粒）上为末，炼蜜丸，弹子大。每服一丸，徐徐噙化，忌猪肉、雀肉、桃、李、冷水、菘菜生葱等物。  

（《外台》）千金散 治肾劳热，四肢肿烧，虫生于肾中为病。  

贯众（三两炒） 干漆（二两，炒烟尽） 芜荑 胡粉 槐白皮（各一两）吴茱萸（五十粒） 杏仁（四十五粒）上为细末，平旦汲井花水调服方寸匕。  

（《外台》）三圣饮子 治劳热生虫在肺为病。  

茱萸根（东引者五两） 桑白皮（一升） 野狼芽子（三两）上咀，以酒七升，煮取一升半，平旦服尽。  

（《外台》）五凤丸 治肝劳热，虫在肝为病，令人恐畏不安。  

乌鸡卵（五枚，去黄） 茱萸根（东引者，二升） 黄蜡（三两） 干漆（四两，炒烟尽） 粳米粉（半斤）上以茱萸根干漆为细末，和铜铫中溶腊丸，小豆大。隔宿勿食，清晨米饮下一百丸，小儿五十丸，虫尽烂。  

（《外台》）雷公丸 治心劳发热，心有长虫，名曰蛊虫，长一尺许，贯心即死。  

雷丸（炒，五枚） 陈皮 桃仁（各一两二） 干漆（一两，烧烟尽） 僵蚕（炒，十四枚） 乱发（一弹丸瓶内烧存性） 贯众 无荑 青葙子（各一两）上为末，炼蜜丸，小豆大。空心温酒下二十丸，日二服。  

（《外台》）苦楝汤 治蛔虫。  

苦楝根（东引不出土者）刮去皮土取内白皮二两，水三碗煎一碗半去渣，以晚米三合煮糜粥，空心先以炙肉一片嚼之，引虫向上，次吃药粥一二口，少顷，又吃些渐渐加至一碗，其虫下尽而愈。  

（《正传》）经验槟榔丸 治大人小儿疳病，积气块痛，腹大有虫等症。  

三棱（醋炒） 莪术（醋炒） 青皮（炒） 陈皮 雷丸 干漆（炒烟尽） 麦芽（炒） 神曲（炒黄色。各半两） 槟榔（一两） 芜荑（二钱半） 鹤虱 木香 砂仁炙甘草 胡黄连（炒。各三钱） 良姜（土炒，二钱）上为细末，醋米糊丸，梧桐子大。每服三四十丸，空心姜汤下，今方中加使君子五钱尤妙。  

（《青囊》）取传尸虫鬼哭饮子天灵盖（酥炙黄色） 鳖甲（醋炙黄色） 柴胡（二钱半） 木香（一钱二分） 桃仁（二十一枚，另研） 鼓心（醋炙黄） 青蒿（半握） 阿魏（一钱） 贯众（二钱半）安息香 甘草（各一钱）上咀，杵为粗末，先以童便二升，隔夜浸露至四更时，煎至八分去渣，分作三服，每服调后散子一帖，五更初温服，即稳卧，至三点时又进一服，至日出时觉腹中欲利，如未利又进一服，已利勿服。散子方用槟榔（二钱半） 辰砂（一钱二分） 麝香（一钱，另研） 蜈蚣（一条，姜汁浸） 乌鸡屎（先将鸡五日前用火麻子喂之，五日后则用其粪。）为细末分作三帖，各入前煎汤内服。凡合上药，择六甲建日除日合之，服后利下恶物并虫。其最奇怪者，则必传疰后人，必置之烈火，或油煎之，以绝后患。  

（《青囊》）经验天灵盖散取傅尸劳虫。  

天灵盖（二指大，用白檀香煎汤洗，酥油炙黄色用） 槟榔（五枚） 阿魏（二钱）辰砂（一钱，另研） 麝香（一钱，另研） 甘遂（二钱） 安息香（三分）上七味各碾极细和匀，每服三钱，后汤调下：韭白（十个茎） 青蒿（二握） 甘草（五寸） 葱白（十四寸） 桃枝 柳枝 桑枝梅枝 酸石榴枝（以上俱向东南者，各七寸）上用童便于砂锅内，文武火煎至一升，去渣分作三盏，调前末药，五更初服一盏，服后如觉欲吐以白梅肉止之，五更尽觉脏腑鸣，须转下虫及恶物黄水。若一服未下，如人行五七里，又进一服，至天明又进一服。如泻不止，用龙骨、黄连等分为末，熟水调下五钱，或吃白粥补之。此药男病女煎，女病男煎，不可令病患知，及孝人、僧人、鸡犬见。  

（《青囊》）取尸虫神仙秘方桃枝 梅枝 酸石榴枝 柳枝 桑枝（皆东向者，各七寸） 青蒿（一握） 葱白（七茎） 阿魏（一钱，另研） 安息香（一钱，另研）上除阿魏、息香二味外，余用童便一升半煎七分，将药汁入阿魏、息香再煎十沸，分二服，调辰砂末、槟榔末各半两，麝香少许。上三味亦分二服，入前汤五更初进一服，三点时又进一服，至巳午必取下虫。其嘴红者，可治，青黑者不可治，但可绝后人传疰，调理禁忌俱要根据前法。  

（《青囊》）神授散此方得之于河南郡王府，济世既久，功不可述。  

川椒（二斤，去合口者略炒出汗）上为细末，空心米汤调服二钱，或酒米粉糊为丸，梧桐子大。每服三十丸，渐增五六十丸，如前服或酒送。凡人得传尸痨病，血气未甚虚损者，不必多方，只以此药早服，无有不愈者。  

一方 用花椒二分，苦楝根一分，丸服如法，空心服巳刻虫尽下。  

（《青囊》）秘传取劳虫禁方啄木禽（一只）用朱砂四两，精猪肉四两，将肉切作片子，其朱砂杵如绿豆大块，二味拌匀，喂禽一昼夜，食肉尽为度，将盐泥固济其禽在内，刚火 一夜，来日不见太阳，取出不得打破，埋入地中二尺许，一昼夜取出，去盐泥，石器内研为细末，以无灰酒入麝香少许，作一服调下。置患者在帐中，四下紧闭，用铁箝等候，其虫必从口鼻中出，即以箝入油锅中煎杀之。虫出之后用参苓白术散（方见泻泄门），调养之。  

（《青囊》）去三尸九虫贯众丸贯众（能杀伏尸诸虫，五分） 白 芦（能杀尸虫，二分） 干漆（ 无烟能杀寸白虫） 浓朴（杀肺虫，各三分） 野狼芽子（杀虫） 僵蚕（杀膈虫） 雷丸（杀膈虫。各四分） 雄黄（杀尸虫，三分）上炒令黄色，为细末，炼蜜丸，梧桐子大。新汲水下五丸，三服后渐加至十丸，服之二十日，百病皆愈，三尸九虫尽灭，并无传疰。  

（《青囊》）钓虫丸磁石（极紫吸铁者，两半） 腻粉（另研） 龙骨（各半两） 砂 麝香（各一钱）上溶蜡丸，芡实子大。每服一丸，针穿药青红线贯之，梢头系一大钱，早晨令病患面东正坐，温水吞下。候药下咽喉中，合口以牙咬定古钱，等候恶心便吐出其虫不一，急以沸油煎之。如无虫出，若得血丝与绵涎一二合，皆是安证，更服理中和气之药，调养数日痊。其治过药，用温水洗净尚可再治。  

（《青囊》）追尸虫白兔丸白兔粪（中秋夜取四十丸） 砂（五分）上为细末，炼蜜丸，梧桐子大。每服七丸，甘草五钱，生槌碎，水一盏揉取浓汁。若患人瘦弱，即用炙过甘草，五更空心服，预戒患人不得心躁，冷服不妨，小瘥两日再服下虫药，一次为妙。  

雄黄丸杀三尸九虫。  

雄黄 松脂（各一两，另研）上溶松脂入雄，丸如莲子大，平旦吞一丸，服七日三尸尽去。  

梅师方 治蛔虫攻心腹痛。  

龙胆草（一两，去头切）上水二盏煎一盏，平旦顿服，隔宿不可食物，次早服药为妙。  

葛氏方生艾捣取汁一升许，先隔宿不可食，次早平旦取香脯嚼咽津，然后饮艾汁，少刻下虫。  

***药方***  

一方：雷丸（水泡软，去皮切，）焙干为末，每服一钱，饮汤调，先嚼肉后服药。  

一方：金樱子（东行根锉，二两） 糯米（三十粒） 水二升煎五合空心服，须臾泻下。  

一方：鹤虱草（三两为末），蜜丸梧桐子大，平旦服二十丸即瘥。  

一方：治一切诸虫，鸡子（二枚），麻油（一合），芒硝（一两），和匀煎饼食之即下。  

一方：治脏腑有虫，心腹胀满不能食。  

羊肝（煮熟），蒜韭（如常煮），空心食之一二升，少顷下虫，寸寸皆是，不复作。口内生疮服之亦愈。  

一方：治胸膈间觉有虫上下，闻葱豉则动作，此是发虫。可用油炒葱豉令香，先一日不食，将葱豉含口中，渐退口外边，虫闻香渐出随而呕之出。  

又方：黑牵牛（取头末，）每用三钱空心以猪肉四两，切薄片炙熟，掺药末于上，尽食之，其虫俱下。  

又方：用槟榔末三钱，葱汤调下，空心顿服。  

一方：治脾胃有虫，食即痛，面黄无色，痛作无时，用芜荑二两和面炒黄为末，空心米饮调下二钱。  

## 卷之七十九

### 伤损门（古方名正骨科）  

***病机***  

《内经》曰：有所堕坠，恶血留内，腹中胀满，不得前后，先饮利药。此上伤厥阴之脉，下伤少阴之络，刺足内踝下然谷之前出血，刺足肘上动脉，不已刺三毛各一，见血立已，左刺右，右刺左。  

《灵枢》云：有所堕坠，恶血留于内，若有所大怒，气上而不下，积于胁下，则伤肝。又中风及有所击打，若醉入房汗出当风，则伤脾。又头痛不可取于 者，有所击堕，恶血在于内，痛不已，则侧刺不可远取也。  

张子和云：诸落马坠井打扑，伤损闪肭损折杖疮，肿发 痛不止者，可峻下二三十行，痛止肿消，宜以通经散、导水丸等药，或加汤剂泻之，后服和血消肿散毒之药。  

***病机***  

《玉机》云：打扑金刃损伤，是不因气动而病生于外，外受有形之物所伤，乃血肉筋骨受病，非如七情六淫为病，有在气有在血之分也。所以损伤一症，专从血论，但须分其有瘀血停积，而亡血过多之证。盖打扑堕坠皮不破而内损者，必有瘀血。若金刃伤皮出血，或至亡血过多，二者不可同法而治。有瘀血者，宜攻利之，若亡血多者，兼补而行之。又察其所伤，有上下、轻重、浅深之异，经络气血多少之殊，惟宜先逐瘀血通经络，和和血止痛，然后调气养血补益胃气，无不效也。顷见围城中军士被伤，不问头面、手足、胸背、轻重，医者例以大黄等药利之，又大黄缺少，遂以巴豆代之，以为不于初时泻去毒瓦斯，后则多致危殆。致于略伤手指，亦悉以药利之。殊不知大黄之药，惟与有瘀血者相宜，若亡血过多，元气胃气虚弱之人不可服。况巴豆大热有毒，止能破坚逐积，用于此疾，尤非切当。所以有服下药过后，其脉愈见坚大。医者不察，又以为瘀血未尽，而后下之，因而夭折人命，可不慎欤？  

***脉候***  

经曰：肝脉搏坚而长色不青，当病坠若搏。因血在胁下，令人呕逆。《金匮》云：寸口脉浮微而涩，当亡血。若汗出设不出汗者，当身有疮，被刀斧所伤亡血故也。  

金疮出血脉沉细者生，浮大者死。  

从高颠仆内有积血，腹胀满，其脉坚强者生，小弱者死。  

凡伤损脉候，既出血，脉当微小，未出血脉当浮大，若相反者死。  

***治法***  

《良方》云：堕坠之病，《内经》、《灵枢》、《金匮》、子和所论详矣。独正骨兼金镞科，惟危氏言其整顿手法，折伤手足，各有六出臼四折骨，背脊骨折法，十不治，并用药法，至矣，尽矣。今之学人专攻治外，不行诊视，不明其脉，焉知内伤轻重？因此有误不浅浅耳。若能识折伤出臼处，搦入其窠，折伤处根据法夹缚，明脉理，何经受证，用后项次序之药，终无夭阏之祸，可不谨乎？  

***治法***  

凡手有四折骨六出臼，手臂出臼，此骨上段骨是臼，下段骨是杵，四边筋脉锁定。或出臼，亦有锉损筋者，所以出臼也。此骨须拽手直，一人拽须用手把定此骨，搦教归窠，看骨出那边，用杉木皮或竹一片，夹定一边，一边不用夹，须在屈直处夹，才服药后，不可放定了，或时拽曲拽直。此处筋多，服药后若不屈直，则恐成固疾，日久曲直不得。  

肩胛上出臼，只是手骨出臼归下，身骨出臼归上。或出左，或出右，须用舂杵一枚，矮凳一个，令患者立凳上，用杵撑在于出臼之处，或低用物垫起，杵长则垫起凳，令一人把住手拽去凳，一人把住舂杵，令一人助患人放身从上坐落，骨节已归窠矣，神效。若不用其小凳，则用两小梯相对，木棒穿，从两梯股中过，用手把住木棒正棱，在出臼腋下骨节蹉跌之处，放身从上出，骨节自然归臼矣。脚有六出臼四折骨，或脚板上父KT 处出臼，须用一人拽出，自用手摸其骨节，或骨突出在内，用手正从此骨头拽归外，或骨突向外，须用力拽归内，则归窠。若只拽不用手整入窠，必成废疾。  

脚膝出臼，与手臂出臼同，或出内或出外，亦用一边缚定。此处筋脉最多，服药后时时用曲直，不可定放，又恐再出窠，时常看顾，不可疏慢。  

凡跨骨从臀上出者，可用三两人捉定腿拔伸，乃用脚跨入，如跨骨从文件内出，不可整矣。  

凡手骨出者，看如何出，若骨出向左，则向右边拔，若骨出向右，则向左拔入。  

凡手脚骨皆有两陉，若一胫断，则可治，两胫俱断，决不可治矣。  

凡伤损重者，大盖要拔伸捺正，或取开捺正，然后敷贴填涂，夹缚拔伸，当相近本骨损处，不可别去一节骨上。  

凡拔伸且要相度左右骨如何出，有正拔伸者，有斜拔伸者。  

凡认损处，只须揣摸骨头平正不平正，便可见。  

凡左右损处，只相度骨缝子，细捻捺忖度，便见大概，要骨头归臼，要 搽皮相就入骨。  

凡拔伸或用一人，或用二人三人，看难易何如。  

凡骨碎断须要本处平正如何，大抵骨低是骨不曾损，左右看骨方是损处，要拔伸捺正，用药贴夹缚平正，方是捺正，复要时时转动使活。  

凡皮破骨出差，又拔伸不入撙捺相近争一二分者，用快刀刮些，捺入骨，不须割肉自烂碎了，可以入骨。骨入之后，用黑龙散贴四围肿处，留疮口用风流散填，所用要快刀雕刀皆可。  

凡脑骨伤损碎，轻轻用手撙令平正，若皮不破，用黑龙散敷贴，若破用风流散填疮口，绢片包之，不可见风，恐成陂伤风之患。若水与风入脑成破伤风，则必发头疼，不可复治，急用玉真散敷之。在发内者，须剪去发，然后好敷贴。  

凡肩胛骨出，相度如何整，用椅一个，令患人于椅后伸两手于椅手圈住及以软衣被盛垫胁下使一人捉定，两人拔伸，坠下手腕，又着手腕绢缚之。  

凡肩井骨及胁下有损，不可夹缚，只是捺平，令安贴平正，用黑龙散贴绢缚，两胁骨亦如此。  

凡颔骨脱，令患人坐定，用揉脸百十遍，令患人口张开，两大拇指入患人口内，拿定牙，外用两手指将下颔往上兜，即入臼矣。  

凡骨被打断，或筋骨有破处，用风流散填涂，却用针线缝合其皮，又四围用黑龙散敷贴。  

凡平处骨碎皮不破，先用药贴，即用夹缚，大概看曲转处脚凹之类，不可夹缚，恐后伸不得，止用黑龙散贴帛片包缚，庶得曲转屈伸如旧。如指骨断，止用苎根夹缚，腿上用苎麻绳夹缚，如钱绳许。  

凡皮破用风流散填涂，未破用黑龙散贴，须用杉木皮夹缚。  

凡夹缚用杉木皮数片，周面紧夹缚留开背一缝，夹缚必三度，必要紧。  

凡用杉木皮浸约如指大片，疏排令周匝用小绳三度紧缚，三日一次淋洗，换涂贴药。  

凡贴药用板子一片，将皮纸或油纸，以水调黑龙散摊匀在上，然后卷之贴损处。  

凡打扑坠堕，刀刃伤损，便觉气绝不能言，取药不及，挑开口，以热小便灌之妙。  

凡伤重必用药水泡洗，然后涂药，如伤轻不必洗便涂药。  

凡夹缚夏二三日，冬四五日可解开夹缚处，用热药水泡洗。  

凡肿甚是血作，用热药水泡洗，然后涂药黑龙散之类。  

凡皮里有碎骨，只用黑龙散敷贴，后皮肉自烂，其碎骨必自然出来，然后方愈。  

凡损一月内尚可整理，久则不可。  

凡伤损不可吃草药，吃则所出骨不能如旧，草药性烈故耳。  

凡跌损肠肚污血，且服散血下血药，如四物加大黄之类。  

凡损大小便不通，未可服损药，盖损药用酒必热，且用四物汤、承气之类，大小便通方可服损药。  

凡伤重者，未服损药，先服气血药，如匀气散之类。  

凡服损药不可吃冷物，惟牛肉极冷，若吃痛不可治。  

凡损药必热便生血气以接骨耳。  

凡损药用酒，不拘红酒生酒，只要无灰。  

凡损药必不可无乳香、没药。若市缺此二味，以番降真香代之。若缺血竭，亦以降真香代之。  

凡损药如小红丸、大活络丹、七厘散、黑龙散、风流散、三厘散之类皆是必用紧要之药。  

凡损药三四月间不可多合，五六月间尤甚，存散药以罐贮之密封口，随时旋丸用为妙。  

凡浑身无故损痛，乃是风损，当用风损药，如排风汤之类。  

***治法***  

凡损若不折骨不碎骨，则不可用自然铜，损药中当去之。  

无痰涎者，不可用半夏。  

老人有伤损骨脉冷者，每服药加当归、川芎、川乌、丁香、木香、人参，去芍药、生地黄，此亦是二十五味中加减之法耳。  

或伤脏腑者，不问老少如有血并痰从口中出者，用清心药加丁皮、川芎、半夏，入二十五味内同服。  

或皮肤热者，加黄柏、皂角半两，入二十五味内同服。  

凡伤重气血潮作，瞀闷胀痛，宜先通气而后通血，血随气故也。和剂七气汤、彭氏匀气散、乌药顺气散俱可选用。  

***治法***  

颠扑损伤骨肉疼痛，整顿不得，先用麻药一服，待其不识痛，方可下手。或服后麻不倒，可加曼陀罗花、草乌五钱，用好酒调些少与服。若其人如酒醉，再不可加药。  

伤损有老幼虚弱人，并血出甚者，此药逐时相度入用，不可过多。亦有重者，若见麻不倒者，又旋添些更未倒，又添酒调服少许，已倒便住药，切不可过多。  

***治法***  

疮口血出不止，即用方中止血药敷之，如洗开后疮孔大，须先用降真香、龙骨、没药掺之，肉即生疮孔上，须用油单纸贴，放脓血出，莫待蔽塞。如夏月用药，以薄荷叶贴疮孔，一日一度汤洗，又用药掺。如肉上满疮口，用手搦不痛，如好肉一般，即用收疮口药敷上，却莫蔽贴，待风晾，疮口立收。若未生实肉，切不可先收疮口，里面恐作患也。  

***治法***  

坠堕金刃石打，诸般损伤至重者，皆先服清心药，次服清小便，三服去血药。或被伤者，血未结，打从疮口出，或结在口，用药打从大肠泄下。诸伤恶血未积者，用药打散四肢。或归脏腑者，或归上膈者，打从口中吐出。或归中膈者，打从大肠泄出。先用此急救，次服止痛药，即二十五味药中加减用。  

***治法***  

凡药皆凭汤使，所使但先用清心药，煎后，用童便一盏同服，或止痛。重伤者，则用姜汤、灯心汤调二十五味药服之，薄荷汤亦可。  

凡伤或刀伤及内损脏腑，恐作烦闷崩血之患，如折骨者，用姜酒服接骨药敷之。如骨碎被重打重颠重木及重石压者，皆先用汤使法，并未用酒服。如轻损伤者、则用姜汤调下二十五味药立效。  

***治法***  

如伤孔大则肚肠与脂膏俱出，接收入内缝住，如孔小只有膏出，先用清心药服，用手擘去膏，不用缝。此膏出者，已无用了，不可复入肚中反成祸，只须擘去不妨。此是闲肉，但放心去之。肚内被伤者，专用利大小便，不可待秘住，恐成重患。  

***治法***  

伤损肚皮已破，肠出在外，若肠全断者，难治，但伤破而不断者，皆可治疗。  

肠及肚皮破者，用花蕊石散敷在线，轻用手从上缝之，莫待粪出，清油捻滑放入肚内。  

肚皮裂开者，用麻缕为线，或捶桑白皮为线，亦用花蕊石散敷在线，须用从里重缝肚皮，不可缝外重皮，留外皮间用药掺，待生肉。  

***治法***  

凡堕坠伤重物压损甚者，此等皆惊动四肢脏腑，必有恶血留内，专怕恶心。先用清心药、行血药，及通大小便药，次第服之，临服加童便一二杯服，自然疏通，而无恶血污积攻心之患，次用止痛药服之立效。  

***治法***  

凡损伤脑骨打碎，在头上可治，在太阳穴乃致命处不治。  

凡手足骨伤甚者不治。凡伤损内里证候多者不治。  

肚肠半伤破者可治，全断者不可治。  

老人左肱压碎者不治。伤破阴子者不治。  

血出尽者不治。脉不实重者不治。  

肩内耳后伤重透内者，皆不必用药。胁下伤透内者不治。  

***药方***  

黑龙散（贴药始此）治趺扑伤损，筋骨碎痛，差爻出臼，先前葱汤或药汁，淋洗拔伸整顿，擦令骨相续，平正后却用姜汁、生地黄汁和水调稀，却将熟软帛或皮纸量损处大小，薄摊于上贴之，次以杉木皮约如指大片，疏排令周匝，将小绳三度缚之，要紧，三日一次如前淋洗贴里，不可去夹，直骨处勿令摇动，候骨生牢稳，方去夹，则复如故。  

若被刀箭伤、虫兽伤成疮穣烂，肌肉不生，跌磕肿痛，并用姜汁和水调贴，有破则留口以风流散填涂。  

穿山甲（烧存性） 丁香皮（各六两） 土当归（二两） 百草霜（半两） 枇杷叶（去毛半两）上焙研为末，姜汁水调，或研生地黄汁调亦可。  

风流散 治损伤皮肉，血出不止，或破脑伤风，用药填塞涂敷。  

血竭（二钱半，另研） 番降真香节（四钱） 灯心（一把） 龙骨（花者二钱，另研）苏木（少许，同降真另研） 红花（二钱，焙干为末） 当归尾（三钱） 乳香（半两，同灯心研） 没药（半两，另研） 新鸡（一斤一只，缚死不去毛杂，用酷煮半熟，砍碎，用好黄泥封固，谷壳文火煨干，去骨末） 桔梗（少许）上为细末，每用少许，干掺疮口上，如血流不止多掺之，候血药将干，又用清油调涂疮口上。修合一料，以备急用。  

淋洗汤凡伤重用此煎洗之，然后上药。  

大生葱（一根，切，同牛姜一片捣烂） 荆芥穗（锉） 土当归（各三钱）上三味煎汤，热洗患处。  

大活血丹 治损伤筋骨疼痛浮肿，腹有瘀血，灌于四肢，烦闷不安，痈疽发背，筋肉坏烂，诸般风疾，左瘫右痪，手足顽麻，妇人血风诸疾，产后败血不行，流入四肢，头面浮肿，血气凝滞，浑身疼痛，经脉欲来作痛，不来并宜服之，每服半丸，无灰酒磨化，微煎三五沸，不拘时温服，不限多少。此药将纱葛袋收持净处，经久不坏，可备急用。孕妇勿服。损在上食后服，损在下食前服，伤重不拘，余仿此。  

南星（姜汁浸一宿） 芍药 骨碎补 黑豆（酒煮） 大栗（老者去皮） 川乌（炮）白芷（以上各一斤） 自然铜（火 醋淬） 木鳖子（切面炒） 川牛膝（酒洗） 乳香（各半斤，同灯心另研） 没药（四两，另研） 血竭（六两，另研） 细辛（十两）青桑炭（一斤，用大桑木去皮烧为炭淬醋灭）上先将粗药料为细末，再以细药各研和匀醋煮，糯米糊丸，如弹子大，每服半丸。  

小红丸 治伤损皮破骨出，手足碎断，筋骨坏烂，疼痛至甚，昼夜呻吟，百治不止，手足久损，筋骨差爻，举动不得，损后伤风，肢节挛缩，遂成偏废，劳伤筋骨，肩背疼痛，四肢疲乏，动用无常，服壮筋骨、治经络、生血气，每服三十丸，生姜煎酒或盐汤下，不拘时，孕妇禁服。  

土当归 川乌（炮） 杨白皮 芍药（各六两） 川芎 莪术（炮。各三两） 肉桂（四两） 丁香 干姜（炮。各三两） 细辛（四两） 附子（三两半制） 续断（一两，浸酒） 乳香（另研） 没药（另研。各三钱） 骨碎补（六两，姜制）上为末，醋糊丸，绿豆大，朱砂为衣。每服三十丸，酒送下。  

大红丸 治损伤骨碎筋断，疼痛痹冷，内外俱损，瘀血留滞，外肿内疼，不问年深日近，并宜服之。  

南星（制） 赤蔹 芍药（各一斤） 土当归 牛膝（酒浸。各十两） 细辛（八两） 赤小豆（二升） 川乌（一斤七两，炮） 自然铜（四两， 存性） 骨碎补（一斤，姜制） 青桑炭（五斤，醋淬）上为细末，醋糊丸，梧桐子大，朱砂为衣。每服三十丸，温酒下，醋汤亦可。损在上，食后服；损在下，空心服，伤重不时服。  

（《发明》）复元活血汤 治从高坠下，恶血流于胁下，疼痛不可忍。  

大黄（酒浸，半两） 柴胡 当归（各二钱） 桃仁（五十枚，研如泥） 红花（五分） 天花粉 穿山甲（炮） 甘草（各一钱）上水一钟、酒一钟，煎八分，食前服。  

（《局方》）当归导滞散 治一切坠打肿痛。  

当归尾（酒洗） 大黄（各二两）上为细末，每服三钱，酒调服，以瘀血通利为度。  

紫金散整骨续筋，生肌止痛，内伤肝肺，呕血不止，或在心腹胀痛，四肢无力，左右半身风痪，并宜服之。  

紫金皮 降真香节 骨碎补（去毛，炒） 琥珀 当归 桃仁（去皮尖，炒。各二两）蒲黄 大黄（煨。各一两） 续断（细者，五两）无名异（酒淬七次） 牛膝（酒浸一宿。各三两） 朴硝（半两度过净者）上为末，以苏木煎酒，调二钱，日进三服效。  

加味大承气汤 治伤损极重，大小便不通者，方服此药。俟大小便通，方服损药，小儿孕妇勿服。  

大黄 枳壳（各二钱） 芒硝 甘草 陈皮 红花 当归 苏木 木通（各一钱）浓朴（五分）上咀，作二服，每服水盏半，煎五七沸温服，不拘时。此乃专治伤重在内，瘀血不散，腹胀，二便不通，心腹闷乱欲死，须得此药，通下瘀血，随服损药。  

二十五味治损丸一切损伤骨碎筋疼，不问轻重并治。  

白芷（醋炒） 紫金皮（醋炒） 刘寄奴 川当归 赤芍药（米泔浸） 黑牵牛 川牛膝生地黄（盐水浸炒） 川芎 乳香 没药 破故纸（醋炒） 木通 自然铜（骨不碎者不用，临病看势下药） 草乌（醋炒，孕妇勿服） 木香 川乌（炮，孕妇不用）藿香 骨碎补 木贼 官桂 羌活 独活（各一两） 熟地黄（盐水炒） 土牛膝（茶水炒，各半两）金刃伤挫出臼者，去自然铜，惟骨碎骨折者用之。自然铜服早，恐成大疾，只宜临好时入之为妙。其余同研为末，炼蜜丸，如弹子大，黄丹为衣。或被跌打损伤，金刃箭镞，不论轻重，每服一丸，温酒磨化服，细嚼酒送下。病在上食前服，病在下空心服。  

没药降灵丹 治跌打损伤，筋断骨折，挛急疼痛，不能屈伸及荣卫虚弱，外受风邪，内伤经铬，筋骨缓纵，身体倦怠，四肢少力。  

没药（另研） 当归（酒洗，焙） 白芍药 骨碎补（去毛 ） 川乌（生，去皮脐）自然铜（火 醋淬十二次，研为细末，水飞过焙。各一两） 乳香（一两，另研） 生地黄 川芎（各一两半）上为细末，以生姜自然汁同炼蜜和丸，每一两分作四丸。每服一丸，擂碎，水酒各半钟，入苏木少许，煎八分空心服。  

花蕊石散 治一切金刃箭镞伤中，及跌打损伤猪犬咬伤或至死，急于伤处掺药，其血化为黄水，再掺药便活。如内伤重，血入脏腑，热酒童便各半，调一大钱，服之立效。若牛触肠出未损者，急收肠入，细丝或麻练为线，缝合肚皮，缝上掺药，血止立活。并不封裹疮口，恐作脓血。如疮干以津液润之，后掺药。妇人产后，败血不尽，血迷血晕，恶血奔心，胎死腹中，胎衣不下至死者，但心头暖急以童便调一钱，取下恶物，如猪肝片，终身不患血风血气。若在膈上有血，化为黄水，实时吐出，或随小便出立效。  

***图见左下***  

花蕊石（捣粗末，一两） 硫黄（上色明者，四两为末）上和匀，先以纸筋泥固济瓦罐子一个，候干入药，密封口，以铁线扎牢，候干安在四方砖上，砖上书八卦五行字样，用炭二十斤，笼叠周匝。自辰时从下生火，先文后武，渐渐上彻，至晚方息，经宿勿动，次早取出，研细末，以净瓷罐收贮，根据前使用。  

　r五行八卦之图　ps127a109.bmp　r泰狱活血丹 治一切外伤内损，坠堕折伤疼痛，腹内瘀，刺胁奔心，及左瘫右痪，走疰疼痛，痈肿痔漏，妇人冷气入腹，血脉不通，产后败血灌注四肢，吹奶肿痛，并宜服之。  

乱发（皂角水洗净二斤，薰干用清油二斤，入锅内频以手炒，看乱发如糊，即住火勿久炒） 栗楔（谓栗三颗共一毯中有偏者是，去壳切日晒干） 皂角 大黑豆（热水洗过退去黑皮烘干） 花桑根（如臀大者，火燃烟尽醋淬取出焙。各一斤） 蓖麻仁（另研，涂墨三两） 乳香（四两，好者研入醋一碗蒸熟） 细墨（半斤，一半用蓖麻仁三两，乳钵内研，涂墨上，涂尽，用纸裹以黄泥固济，晒干，以炭五七斤 通红放地上，盆盖出火气半日，一半用 砂二两，醋化涂墨上，炙干 砂（明净者二两，醋化涂墨上）上为末，入乳香膏和捣膏，若少，加醋糊丸，弹子大。甚者一丸，轻者半丸，无灰酒一盏，乳香一豆大同药磨化，煎三五沸，临卧温服。以痛就床卧，欲出汗以衣被盖之，仍以药涂损处，忌一切动风动气之物。妇人诸疾，用当归末一钱，根据法煎服，有孕禁服。  

乳香神应散 治跌损内伤，腹中疼痛不可忍。  

乳香 没药 大黑豆 桑白皮 独稞栗子（各一两） 破故纸（二两，炒）上为末，每用半两醋一盏，砂锅煎六分，入麝少许温服。  

麻药草乌散 治损伤骨节不归窠者，以此麻之，然后整顿。  

猪牙皂角 木鳖子 紫金皮 白芷 半夏 乌药 川芎 土当归 川乌（各一两） 舶上茴香坐奴草（酒煎熟） 草乌（各半两） 木香（一钱，伤重刺痛，手近不得者更加坐奴、草乌各二钱，及蔓陀罗花各称加药内）上为末，诸骨碎骨折出臼者，每服一钱，好酒调下，麻倒不知痛处。或用刀刮开，或用煎去骨锋者，以手整顿骨节，归原端正，用夹夹定，然后治疗。或箭镞入骨不出，亦可用此麻之，或用铁钳拽出，或用凿开取出。若人昏沉后，用盐汤或盐水与服，立醒。  

没药乳香散 治跌打损伤，痛不可忍者。  

没药（另研） 乳香（另研） 肉桂 当归（酒洗，焙） 白芷 甘草（炒。各一两）白术（炒，五两）上为细末，每服二钱，不拘时温酒调服。  

没药丸 治跌打内损筋骨疼痛。  

没药 乳香 川芎 川椒（去合口者） 芍药 当归（各半两） 自然铜（一钱半，制）上为细末，溶黄蜡和丸，弹子大。每服一丸，好酒一钟化开，煎至五分热服，随痛处卧，连服二三丸效。  

降真龙骨散 治打扑骨折，此药自顶心至足底周遍一身，遇病处则飒飒有声，患人自觉药力习习往来。  

乳香 没药 降真节 苏木 川乌 油松节 自然铜（ 淬醋中七次。各一两） 地龙（去土，油炒） 水蛭（香油炒。各半两） 血竭（三钱） 龙骨（半两） 土狗（十个，油浸炒）上为末，每服三钱，好酒下。  

寻痛丸止痛清心，行气活血如神。  

草乌（生，去皮尖） 乳香 没药（各另研） 五灵脂（各二钱） 麝香（少许）上为末，酒糊丸，如芡实子大，朱砂半两为衣。每服二丸，薄荷、生姜研汁磨化服，痛立止。  

匀气散凡伤重先下此药调气，然后服损药。  

茴香 青皮 浓朴 白芷 乌药 杏仁（去皮尖。各半两） 陈皮 麦 前胡 桔梗苍术 粉草（各一两）上为细末，每服二钱，水一钟、姜三片、枣一枚，煎八分，空心服。  

七气汤 治积年久损入经络，服药无效。腰背拘急，咳嗽痰涎，风劳发动，日渐羸瘦，每到秋来，损痛复作，不问男妇，并宜服之。  

青皮 陈皮 三棱 桔梗 肉桂 藿香 益智仁 香附子炙 甘草 半夏（制）赤芍药 乌药 独活 羌活 降真香（各一两）上咀，每服五钱。水盏半、姜三片、枣一枚，煎七分，随病上下服。  

（《三因》）鸡鸣散 治损伤内有瘀血凝积，痛不可忍，推陈致新。  

大黄（酒蒸，一两） 杏仁（十四粒，去皮尖）上以酒一盏煎六分，去渣，鸡鸣时服，至晓下瘀血愈。若气绝不能言，先斡开口，以热童便灌苏，加川芎、当归、芍药酒煎尤妙。  

玉真散（一名夺命散） 治跌打金刃伤，破伤风湿如 者，神效。  

南星 防风（等分）上为细末敷疮口，若破伤风根据上法敷贴疮口，仍以温酒调服一钱，牙关紧急，角弓反张，或死而心尚温者，热童便调下二钱，斫殴内伤坠压，并用酒和童便调，连进二服苏，南星为防风所制，服之不麻，追出黄水尽为度。  

黄末药 治跌打损伤，皮肉破绽，筋肉寸断，败血壅滞，结痈烂坏，疼痛至甚，或劳役所损，四肢疼痛，损后中风，手足痿痹不仁，筋骨乖张，挛缩不伸，续筋接骨，卓有奇效。  

常服活血止痛。  

川乌（炮） 草乌（醋煮） 枫香（另研。各三斤） 当归（酒浸） 赤芍药（各半斤）川独活 川芎 细辛 白芷 山桂（去粗皮） 白姜（面包煨） 五加皮 姜黄 桔梗 骨碎补（去毛，炒） 苍术（醋煮七次） 何首乌（黑豆酒煮七次） 牛膝（酒浸透。各二斤） 知母 没药（各半斤）上为细末，每服二钱盐酒调。病在上食后服，病在下空心服，遍身损痛临卧服，孕妇勿服。  

白末叶 治打破伤损，皮肉碎破，筋骨寸断，瘀血壅滞，结肿不散，及妇人产后，诸血证皆治。  

桔梗 白芷 甘草（炙。各十两） 川芎（泡七次） 山桂 细辛（各半斤） 川乌（炮）续断（米泔浸） 当归 牛膝（酒浸一宿） 香附子（炒。各六两） 花椒（去合口者，炒五两） 赤芍药（酒浸，九两） 泽兰叶（去叉，九两） 白杨皮（十二两，米泔浸一宿）上为细末，每服二钱酒调下，服法如前。  

接骨良方乳香（半两） 人骨（一两） 飞罗面（三钱，五月五日收者）上为末，无根水为丸，梧桐子大，每服三十丸。好酒送下，服如前服。如遇打扑折损其骨，即将伤骨凑完，以炒米粉酸醋调敷，用木片夹住，过三日洗去米粉，止用木片仍前夹住，起初隔日进一服，待骨接住，五日一服，骨痊勿服。  

接骨仙方 治跌打损伤，骨折疼痛。  

童子骨灰（一两） 乳香（二钱） 喜红绢（一方烧灰）上为末，每服三钱，不拘时热酒调下。  

古钱接骨方古文钱（烧红晾冷，研末） 土鳖（一个，焙干为末）上等分，将熟面捻作饼子，包裹前药温酒下后，用甜瓜子研一字许，亦用温酒送下其药直至患处。如骨碎者乱丝烧灰存性，与前二味一处同研裹服。  

正骨散 治跌打伤重损折不能动履者，扶正折处缚定后，服药半字立便接住，神效。  

土鳖（大者，十个） 母丁香（一个，有窠者） 巴豆（一粒，取霜） 没药（一分）自然铜（ 酒淬三次，一钱） 麝香（取当门子一分一粒）上为细末，每用一字，先以酒漱口净吐去，次以酒一口送药下，再咽一口，暖室住歇，以手扶损处。  

敷贴接骨丹南星（四个） 木鳖子仁（三两） 没药（半两，另研） 官桂（一两） 乳香（半两）上为末，生姜去皮一片，捣汁入米醋少许，白面糊调药摊纸上，贴伤处，以帛缚之夹定麻皮缠之。  

贴叶乌龙角 治跌打损伤，筋骨寸断，差爻出臼，用法详见前方。黑龙散同前洗擦整理后，调贴夹缚，亦可用此干掺疮口。  

白僵蚕（炒） 赤小豆（各六两） 川牛膝（六两） 山桂（去皮） 桔梗 百草霜白芨（生锉阴干） 枇杷叶（各一斤） 骨碎补（去毛，炒半斤） 当归尾 北细辛（半斤）白芷 南星（煨） 赤芍药 何首乌 白蔹（各十两） 知母 草乌（姜汁煮。各三两）上为细末，每用以姜汁冷水冷茶调摊纸上，于患处贴之，二日一洗一换。若骨碎须用夹法。  

洗药仙正散 治伤重骨断，用此洗后正骨，却用乌龙角贴之，如留口。若夹缚，根据前法为之。  

肉桂（二钱） 当归（三钱） 荆芥（四两） 防风 苍术（各一两） 赤芍药 玄胡索白芷（各半两）上咀，每服五钱，水五升，干荷叶四片煎至三升去渣，于损处。及冷水风脚痛，筋脉拘急，不得屈伸，行步艰难，可用此药热蒸，用被盖覆候温淋洗。  

活血散 治跌打伤损手足。  

绿豆粉（不拘多少，新铁铫炒紫色，热酒和热醋调成膏，敷作处，外以纸盖，以杉木皮三片扎缚调叠，效如神。）白胶香散续筋断皮破。  

白胶香（为末敷伤处，又用金沸草根擂汁，调涂筋，封口，便可相续止痛。）（《钤方》）接骨续筋丹生血止痛。  

乳香 没药 自然铜（制） 南木香 生地黄 熟地黄 川羌活 川独活 防风南星 松嫩心（去毛） 粉草 侧柏叶（醋煮） 草乌（五枚，炮去尖） 柘木（糠火煨成炭）上各等分，惟松柘柏并加一倍，共为细末，生姜自然汁调下一钱。或蜜丸，弹子大，姜汁和酒嚼下。  

神授方 治伤筋闪骨痛甚。  

鲜生地黄（一斤，捣） 糟姜瓜旧糟（一斤） 生姜（四两） 赤小豆（半斤）上捣烂同炒热，以帛裹罨伤处，夹缚定，不三日而安。  

（《百 》）止痛灭瘢丹敷痛立止，仍无瘢痕。  

砂糖 葱白（各等分）上烂捣敷伤处。一方以半夏末，水调涂伤处一宿，不见痕。  

（《经验》）续筋方金沸草根（捣烂和渣汁，以筋相对涂封之，即续。）（邵氏）白螵子 治诸伤至重，但不透膜者。  

咸白螵（海味中拣大片色白而有红丝者，成片铺贴伤处，油纸罨之软白缚定，血即止。）如有膏脂出，不伤内膜者，即剃去患人顶发，勿令患人知，以隔帛热熨斗于顶心熨之，膏脂自入，以桑白皮线缝合、再用血竭草、木蜡叶，磁石为末掺之即合。  

桃红散贴损折筋骨痛肿。  

草乌（三个，去皮，血出肉破者不可用） 飞罗面 天南星 贝母（各半两）国丹（二钱）上为细末，生姜自然汁调贴。如作潮热者，以清茶调贴，如皮破见血者，去草乌。  

封口药凡损伤肉皮破裂者，以此封之。  

牡蛎（ 存性） 赤石脂（生研） 国丹（各等分）上为细末，香油调涂。疮口要消肿散血合口，加血竭干掺之。  

神应膏 治跌打刀伤，接骨止痛如神。  

腊月猪板油（五两） 黄蜡（半斤） 铅丹（真者） 自然铜（淬研） 密陀僧（研。  

各四两） 朱砂（一两，另研）上用新铛先溶猪油，次下黄蜡，于冷处下铅丹、陀僧、自然铜，缓火再煎，水中滴之不散，更出铛，冷下朱砂，搅匀至凝，丸如弹子大，用笋皮趁冷收。凡遇木石损伤碎者，用火化开，糊伤处滑上，然后夹定。用此药服时，重丸梧桐子大。每服十丸，葱酒调下。或伤深者，须填孔中，浅者油单纸摊贴，甚者灯心裹木夹之。如药力散再觉痛、更一服，痛即止，又痛甚者，又贴之即止。  

***图见左下***  

益母膏：治损伤瘀血在内，每遇天阴则痛，用损药煎成，入膏二匙调和服，或只用膏一味酒调。（方见胎产门。）一方：治跌打而骨未折，以小粉炒黑为末，临时葱汁煮酽醋调敷患处。  

接骨：用旧油靴皮，以陈酱抹在皮上，炭火烧化存性，又用蛤薄虫、甜瓜子，一处捣为细末，每用一钱半，热酒一碗，调服立效。  

《圣惠方》：治打扑坠损，恶血攻心闷乱，以干荷叶五片烧烟尽，细研，食前童便一盏调三钱，日三服。  

又方：打伤瘀血在骨节，及血胀不行，用铁一片，酒三升煮取一升，服之效。  

又方：治脑骨破及骨折，葱白细切，同蜜捣和浓封损处立瘥。  

孙真人方：治跌打肌肉瘀血流注紫黑色，或伤面目青黑，大黄为末，姜汁调涂，一宿黑者紫，二宿紫则白矣。  

又方：治伤重血出不止，大黄烧存性为末，加入锻石、葱、姜汁和匀作饼，用时取研敷患处，血即止而不害，五月五日合之妙。  

一方：治跌打损伤，瘀血留注经络，而成痼疾，用老茄种切薄片，炕干为末，温酒调服三钱，日二服，十年积血亦下矣。  

塞上方：治伤损瘀血在内烦闷者，用蒲黄热酒调服三钱效。  

海藏方：治跌打损伤。此能推陈致新，生血止痛，用没药二钱，好热酒空心调服。  

一方：治跌打骨断，白芨末酒调三钱服神效。其功不下自然铜五铢钱。  

一方：治闪折筋骨伤损，用骨碎补为末，煮黄米粥稠和，裹患处。  

一方：治跌打损伤，胡桃肉和酒杵，饮之愈。  

一方：用麦麸热酒，酽醋和之敷患处。  

一方：用姜汁四两，香油四两顺搅匀，以无灰酒热调下。善饮者，多饮之，致醉为美。  

一方：用米醋酒糟炒热调和，平胃散罨之。  

一方：骨碎者用肥皂烂捣和醋，浓涂之束以帛。  

一方：接骨安置妥贴缚定，用雄鸡一只，以好热酒一碗，就刺鸡血在酒内，乘热搅饮之，即愈。  

### 金疮门（古名金镞科）  

***药方***  

金疮白叶 治一切金刃所伤。  

黄柏 黄芩 当归 赤芍药 黄连 牡丹皮 生地黄 木鳖子仁 黄 地骨皮 桑白皮甘草（各钱半） 白芷 马蓼梢叶（生者一钱，火烧过）上用桐油二两煎黄色滤去渣，再煎，油少熟入细白枝松香一片，慢慢煎，须频频柳枝搅匀，却入乳香、没药、虢丹各七钱，煎数沸出火，顷时以少绵铺于前，滤药渣，布上滤过。先用瓦钵满盛清水八分，却滤药于钵水中，将去清水中如绷面状，绷三二百度，愈绷愈白，故名白药。常以清水浸，倾于冷地上，用物遮盖，勿令尘入，五七日一换水。凡刀斧一应金伤，量伤孔大小，取一块填于伤孔中，以白纸护之，随手不疼，一日一换，五日生肉。筋断加杜仲、续断各二钱同煎，收疮口加龙骨五分煎入药内。损伤，只敷于油纸上贴之即愈，却不须入接筋龙骨等剂。  

完璧散 治一切金疮神效。  

黄柏（四两） 黄连（三两） 黄葵花（三两，焙） 降真末（一两） 槟榔（二两）芍药（一两，以上共为末） 木鳖子（半两） 海螵蛸（三两，二味同研） 龙骨（一两，另研） 密陀僧（一两，研） 血竭（二两） 麝香（二钱，研） 轻粉（一钱） 韶粉（一两） 滴乳（二钱） 黄丹（三两，如法制，再同研）上研极细，净罐密收，勿泄气，过三日方用，遇金疮血不止干贴立止。所伤久，以葱盐汤洗挹干，用唾津调，贴纸封，留孔流脓水。  

百草散 治金疮。  

五月五日平旦，使四人出四方，各于五里内采一方草木茎叶，每种各半把，不可放过一件，日正午时，细切碓捣并锻石，极令烂熟，约草一石和锻石一斗，先凿大实中桑树，令可受药，取药纳孔中筑实令坚，仍以桑树皮蔽之，用麻油捣锻石，极粘密泥之，勿令泄气，又以桑皮缠之，使坚牢。至九月九日午时取出阴干，百日药成，捣之日晒令干，磨罗为末收贮。凡一切金疮出血折伤，实时用此药封裹，再勿伤动，不过十日即愈。不肿不脓不畏风。若伤后数日，方得此药，须葱盐温汤洗，令血出，然后敷此药，大验。平时尤宜多合以备济人。金疮之要无出于此。一方云：采时勿得回顾，任意摘取回，入杵臼内烂捣如泥，量药多少，以意入锻石，和匀取出，拍成饼子，日中晒干，遇用旋取研细。若刀斧伤干敷，以血止为度。汤火伤冷水调开涂敷。如蛇、蝎、犬、鼠咬伤，先以温水洗，以津液调敷。如疥疮先爪破，以末药掺之。湿癣以醋调药敷之，其效如神。  

灰蛋散 治金疮血出不止，及久年恶疮。  

锻石（细研） 鸡蛋清（以和过灰成饼为度）上将灰蛋团子 过，候冷，再研细，遇金疮掺之患处。若多年恶疮，以姜汁调敷。一方单以锻石掺伤处裹定，亦血止而愈。  

龙骨膏 治金疮。  

龙骨 赤石脂 五倍子 黄丹（ ） 海螵蛸（各等分）上各研入麝少许，共研匀掺上。如干，先以盐水洗挹干掺。  

神圣饼子 治一切金疮跌打，石木伤损，血出不止，敷此药即止，无脓即愈。  

海螵蛸（一两） 青蓟草 莴苣菜 韭菜（各一握）五月五日未时，本人不语，将三味同捣烂，次下螵蛸，杵作饼子阴干，用时捣掺之。  

没药散 治刀箭伤，止血定痛。  

风化锻石 淀粉（各一两） 枯矾（三钱） 没药（另研） 乳香（务一钱。另研）上为细末，贮之用。  

桃花散 治金疮并一切恶疮。  

黄丹 软石膏（ 。各等分）和研匀，如桃花色，掺伤处，甚妙。  

花蕊石散、太狱活血丹（方见伤损门。）并治金疮神效。  

凡杀伤未透膜此药可愈。  

乳香 没药（各皂角子大）上研烂，以小便半盏酒半盏，调药通口服，然后用花蕊石散或龙骨散敷上立止。杀伤重甚，但气未绝以此敷。  

上取葱白捣烂炒热，遍敷伤处，顷则再易，其痛自止。  

神仙刀箭药桑叶（阴干为末用之）凡遇伤无得末子，可旋取鲜桑叶炕干为末，敷鲜桑叶捣汁调金疮药敷伤，尤速合口。  

三神散 治金刃或打伤，血出不止。  

降真香末 五倍子末 铜末（铸镜面上削下者，于乳钵内研细，以上各等分）上和匀敷损处。昔安丰击朱嵩碎首，用此而愈。  

军中一捻金散金樱叶 嫩苎叶（各二两） 桑叶（一两）凡金疮遇有鲜者，捣烂敷之。若欲致远，阴干为末敷上，线缚，血止口合，名草血竭，进方以五月五日或闭日收之良。  

生干地黄散 治金疮伤重烦闷者。  

生地黄 白芷 当归 桃仁（去皮尖，麸炒） 续断 黄芩 赤芍 羚羊角屑 炙甘草（各一两） 芎 桂心（各三钱）上为细末，每服二钱，食前温酒调下，日二服。  

白薇散 治金疮烦闷，不得眠，痛不已。  

白薇 枳实 辛荑仁 栝蒌根 赤芍炙 甘草（各一两） 酸枣仁（微炒，二两）上为细末，每服二钱，食前温酒调下，日三服。  

淋豆酒 治因金疮中风反张者。  

大豆（六合） 鸡矢白（干者，一合）上将大豆炒令焦黑，次入鸡失白同炒，乘热淬入三升酒中，密盖良久，滤去渣。每服五合，如人行五里更一服，汗出佳。未瘥，更制一服，取汗出为度。服药后，宜食热姜粥助之。一方用大豆一味炒半熟捣碎，以热酒淋之，热饮覆取汗。  

出箭头方蜣螂 乳香（各等分） 麝香（少许）为末，拨动掺之。  

又方 治箭镞入骨不可拔者。  

巴豆（半粒） 螳螂（一枚）同研，敷伤处，微痒且忍，极痒不能忍，即撼动拔之，以连仲汤洗，以牛胆锻石散敷之。  

又方 治箭头不出。  

蜣螂（十枚） 土狗（三枚） 妇人发灰（少许）上将蜣螂去壳，取白肉与二味同研如泥，生涂中箭处，少顷微痒，即以两手捉之，箭头自出。  

解骨丸 治箭头不出。  

雄黄 蜣螂 象牙末（各等分）为细末，炼蜜丸，黍米大，入疮口内。后细嚼羊肾脂摩涂之，觉痒箭头自出。  

鼠油膏出箭头。  

鼠（一枚，熬取油） 蜣螂 皂角（烧灰） 淀粉 龙骨（各一钱） 乳香（少许，另研）上为细末，以鼠油熬成膏，敷疮口内外，用磁石末盖之，箭头自出。  

薰葫芦法 治金疮得风，身体强痉，口噤不能言，或因打破而得，刀斧所伤得风，临死用此并瘥。  

干葫芦一枚，长柄者开其口，随疮大小相因围塞四周，勿令泄气，底开一孔，取麻油烛二枝燃薰，入葫芦底进尽一枝，更用一枝，不过半日即愈。若不止，可住一二日，再薰之，以瘥为度。  

刘寄奴散敛金疮，止疼痛。  

刘寄奴（不拘多少，可为末掺之效）治汤火伤处，先以糯米汤鸡翎扫上，然后用此末药掺上，即止痛又无痕。大凡伤处，急用炒盐末掺上，护肉不坏，方可用药敷之为美。朱氏《集验方》云：刘寄奴刘裕微时伐荻，见大蛇长数丈，射之伤而去。明日复至，闻有杵臼声，往视之，见青衣童子数人捣药。问其故，答曰：我王为刘寄奴所射，合药敷之。帝曰：吾神何不死？答曰：寄奴王者，不死，不可杀。帝叱之，皆散，收药而返。每遇金疮敷之，良验。寄奴，高祖小字，因名其药云。  

***药方***  

一方：治刀斧伤打扑伤，用夏枯草口嚼烂， 上即愈。  

一方：以白芨末敷之愈，金疮合口甚效。  

一方：收金疮口，以鸡内金焙干为末，敷之立止。  

蚕蛾散：治刀斧伤，止血定痛生肌。晚蚕蛾不以多少为细末，每用干掺于疮上，以绵裹不须再动，一止便可。  

一方：治金疮血出不止，亦治疳疮。五倍子生研为末干掺上，血止而不肿痛。  

一方：治金疮伤损血出，用腊月生牛胆入锻石末，悬透风处，候干为末，用敷金疮，血止而愈。  

一方：治金疮诸伤，瘀血不散。用野苎叶捶烂涂伤处即散血。如瘀血入腹，用顺流水擂叶去渣服，即通瘀血化为水。此药于四、五月收之，秋后无矣。  

一方：治箭头刀刃中在咽喉、胸膈不得出，及针刺入肉不出者。蝼蛄虫即土狗干者，浓煎汁滴上三五度，箭头自出。又方细嚼杏仁涂之亦出。  

一方：用白芨末、石膏火 共研匀，干敷金疮，收口极速。  

一方：五月五日采青蒿，多多捣汁，和锻石或烂捣同灰和作团子，阴干收藏，用时旋研末掺。  

一方：止血定痛，锻石、韭菜共捣作饼，干为末敷诸伤，血痛随止。此药军中人多用之，取简而效。  

鼠绞肉酒出箭头：用大雄鼠一枚，取精肉薄切，焙为末，每服二钱，热酒调下。若觉箭疮痒忍之，少时箭头自出。  

孙真人方：治金疮未愈而交合，血出不止。取本妇人衣带二寸烧灰为末，水调服。  

### 汤火伤门  

***药方***  

炙柏散 治汤火伤。  

黄柏（去皮净用腊月猪胆汁涂，炭火炙焦色，研末敷。）赤石脂散 治汤火伤，肉赤烂痛。  

赤石脂 寒水石 大黄（各等分）上为末，新汲水调涂。  

当归膏 治汤火伤初起，泡浆热毒， 赤疼痛，毒瓦斯壅盛，腐化成脓。此膏敛口生肌，拔毒止痛。  

当归 黄蜡（各一两） 麻油（四两）先将油煎当归焦黑，去渣净，次入蜡急搅之，放冷入瓷钵内，用时以帛摊贴。  

（《澹寮》）四黄散 治汤火伤，发泡疼痛。  

黄连 黄柏 黄芩 大黄 白芨（各等分）上为细末，水调成膏，以鸡翎时涂疮上。  

又方 用螺蛳壳多年枯白， 为粉，疮破干掺之，不破用清油调敷之效。  

治汤火伤，未成疮者，小麦（炒黑为度，研为细末，加入半腻粉，香油调涂。）  

***药方***  

经验方：治汤火伤至妙，刘寄奴为末，先以糯米汤鸡翎扫疮上，后将末掺上，不痛亦无痕。  

又方：以白芨末、白蔹末掺上，止痛生肌。  

又方：用石膏末油调敷愈。  

又方：慎火烂捣，捣如泥涂之效。此草一名挂壁青，高不上尺，青叶肥茎，江南人家以盆栽之置房上，谚云避火草，而且青翠也。  

秘方：治火伤用大蜂房，不拘多少，为末，少用片脑香油调搽。  

又方：扁柏叶为末，油调敷。一方以鸡子清调尤妙。  

又方：黄葵花叶为末敷。  

### 竹木签刺门（药方十二道）  

梅师方：治竹木刺入肉中不出，土牛膝茎捣烂涂之。  

又方：用乌羊粪研烂，水调涂之，或割象于屑津涂之，其刺头出，用指甲摘出。  

又方：嚼白梅肉敷之。  

又方：用鹿角烧末，唾津和涂之自出。  

桂蜡丸：治恶刺入肉不出，用桂皮为末，以黄蜡溶化和桂末作丸，如豆大，遇与刺人一丸，置刺处，以湿纸五层扎定，用炭火炙蜡丸溶入肉刺内，其刺自出。无刺在内者，尤见速愈，妙。  

又方：治刺不出者，用蓖麻子研烂，以绢帛衬伤处，为后敷药，时时看觑，若觉刺出，即拔之，恐药太紧好肉努出也。  

又方：用豆豉嚼烂涂之，良。  

又方：用双杏仁捣烂，以车脂和涂之即出。  

又方：治诸竹木及针刺入肉不出者，用生姜、橘皮、盐等分，研为膏涂之自出。  

松脂方：治刺入肉痛闷，百理不瘥，松脂敷疮上，以帛缚三五日，当有根出，不疼不痒，不觉自落。  

### 杖疮门  

***药方***  

乳香膏 治杖疮金疮一切打破俱好。  

乳香 没药 川芎 自然铜（以上各七钱） 当归 羌活 独活 川牛膝 石膏 刘寄奴 黑牵牛 黄柏 破故纸 白胶香 生地黄 熟地黄 赤芍药 白芍药 紫金皮 黄丹白芷（各半两） 白蜡（一两） 麻油（四两）上除胶、香、丹、蜡外，余药为末，入油内煎，以柳枝不住手搅。试将成膏，却入三味，更试成膏，以生布滤净，以瓷器盛水，倾在水中，用软油单只纸贴疮上，深者，以膏涂孔中。  

血竭膏 治杖疮。  

血竭 轻粉 干胭脂 密陀僧 乳香 没药（各等分）上为细末，先以冷水洗净拭干，以猪脂溶调，搽在红纸上贴之。  

龙脑散 治杖疮热毒疼痛。  

龙脑（一字） 轻粉（钱半） 密陀僧（二钱） 麝香（少许） 黄丹（一两）上为细末，每用干掺上，用青布贴之，留一孔去毒瓦斯。  

灵异膏 治杖疮金疮跌打汤火伤，久不愈而成恶毒。  

川郁金（三两） 生地黄（二两） 粉草（一两） 腊猪板油（一斤）上锉入猪油内煎焦色，滤去渣，入黄腊四两，熬化搅匀，以净器收贮，浸在凉水中，一日夜取起。用时先以温水洗疮，拭干，却敷膏在疮上，外以白纸贴之，止血定痛，且无疤痕，治冻疮尤妙。  

散肿围药 治杖疮未破，只青肿者，用此消肿定痛。  

大黄 无名异（炒） 木耳（炒。各等分）上为极细末，用蜜水调围四旁肿处。  

***药方***  

秘方：治杖疮不问已破未破，用生半夏为末，韭汁调敷妙，止痛止血且无痕。  

又方：单用大黄末一味，以鸡蛋清调敷愈。  

二黄膏：治杖疮奇妙，用黄丹、黄蜡、香油三味，先用香油四两，铁杓熬滚入蜡一两，再熬化提起，入黄丹调得稀糊样为度，以油单纸摊贴，外用帛束之，不过三日愈。  

一方：治杖疮奇效，官粉一两，赤石脂一钱，水银一分，以麻油钵内，杵成膏，搽疮上，盖上油伞纸，缚定立效。  

一方：治杖疮不作瘢痕，止痛，黍米炒黑研末，香麻油调搽患处。  

铁布衫：治打击不痛，未打之先服此药，再打，并不知痛。用乳香、没药、无名异、自然铜、地龙、木鳖子去壳，先将钢 醋内淬七次，共为末，炼蜜丸弹子大。温酒化下一丸，临时再酒一二盏，任打不痛。一方加草乌，以草乌入烧红土炕，醋泼蒸之过日用。  
