---
title: 第1部分
index: true
icon: editor
order: 1
category:
  - 医藏
  - 古今医统大全
  - 第1部分
tag:
  - 徐春甫
  - 明
---

古今医统大全 明 徐春甫  

## 序

### 序1  

予尝谓造化者，万物之司命；君人者，三才之司命；典校者，文章之司命；将帅者，三军之司命；而医也者，又自天子以至庶人者之司命也。其所关系岂浅鲜哉？故先儒有云：不明五运六气，检遍方书何济；不明十二经络，开口动手便错。而孙思邈亦曰：不明阴阳者，不足谓之太医旨哉斯言，诚业是业者所当深切究心者也。予独怪今时之医，始无见理之明，终无应变之巧。务奇诡者，或远慕而近遗：局方书者，或举一而废百。此虚实损益之间，不免毫厘千里之谬，而医之祸人不为少矣。 其然者，则考索未精，体玩未熟，与闻见之未广耳。新安徐东皋氏，潜心斯道者，殆三十年，其活人不可以千万计。尝谓予曰：医之精髓奥窍，《内经》一书备之。嗣是人殊代异，门径虽多，要不能出乎此。譬诸峙者皆山，而泰岳则其宗也；流者皆水，而沧溟则其元也。然自非综博千古，参伍诸家，旁搜曲证，又乌知《内经》有兼总条贯之妙耶？此《医统》之编所以不容已也。予取而读之，见其条分缕析，随论折衷，如纲之在网，如领之在裘，俾学子一举而免颠倒紊乱之弊，题之曰《古今医统》。是真能会百家之异同，接轩岐之正脉，虽谓此书之外无医可也。昔仲尼簇圣之大成，朱子集诸儒之大成，若徐君亦可谓集医家之大成矣所以登斯世斯民于春台寿域之中，厥功固不伟欤！虽然，下学可以言传，上达必由心悟徐君以明医重京师，齐驱襄扁，奴仆刘张，无险夷难易，随试而辄效者，则运用之妙，存乎一心，而《医统》又其绪余也。  

是在学人之自得焉耳。知言者以为何如？  

钦差提督漕运镇守淮安地方总兵官太子太保灵璧侯古濠汤世隆撰  

### 序2  

《古今医统》四十帙，厘为百卷。祁徐君春甫所裒辑。上自太昊炎黄，迄于我明，本原医经、药品、禁方、诸名家论著，旁及经史、国典、诸杂家言，凡二百七十余家，二百八十余部。  

区别类从，钜纤毕举，斯已勤矣。徐君为人，诚一长者，操术慎而用志精。其为医先调护而后攻伐，不捷出以为奇，不亟效以为快。遨游诸公卿间，虽绵 沉痼，能终任之，迄以无害，庶几哉孔子所谓有恒者乎！故其博考远稽，折衷辨正，若斯之勤也。余读诸史艺文志，医家者流为书无虑数百种，盖其详哉。然古经微义，逸者过半，而新义凿说日益多，始学眩乱，莫适为准。又古文玄奥，骤难句读。于是窃取晚近，以偶幸一中，而轩岐诸书，往往束而不观。即号称名医，间叩以运气脉候及俞穴所居，辄愕眙口噤。夫医非小道也，立生民之命，赞天地之功，其惟医乎？古圣代作，辨百药性味，自神农；原百病起愈，自轩帝；制汤液匕剂，自伊芳尹；乃其传，自《内经》。《内经》衍于秦越人，为《八十一难》。汉兴，仓公传其学，史称《脉书》，即《内经》。  

《药论》者，本草也。下及南阳仲景益着。盖徐君有言：譬之儒家，《内经》尚矣，斯医之六经乎；《本草》其《尔雅》也；南阳、河间、东垣，其四子书也。惟是六七家言，是谓本业。儒不习本业，不可为儒；医不习本业，不可为医。今世祖《难经》《脉诀》，与《内经》等；宗高平、义乌，与南阳诸家等。徐君不然，独违众而发其谬，谓今医学坏于《难经》《脉诀》。《难经》所引多非《素问》《灵枢》本文，而意旨相矛盾。《脉诀》误以大小肠属两寸，而下部脏脉乃越关而上。  

此皆后人所托名，甚非秦越人、王叔和之本书。然《脉诀》之谬，本叔和《脉经》启之。夫脉误则证治未有不误者。故世宗高平，非也。彦修诵法南阳、河间、东垣，能读三家书，而不知合变。  

盖其用药执泥，如士人用帖括耳。故世泥义乌亦非也。大都徐君，上下数千载，一准于《内经》，以律诸名家。合经者宗之，悖经者斥之。故其书首《内经要旨》，次羽冀《内经》者，次脉候，次运气，次经穴，次针灸，然后及内外诸证治，妇女老弱、奇病秘方，为说甚具，而以本草集略及养生家言终焉。要在明《内经》之旨，正炎黄之统，使轩岐问答千古如存。其他解肌搦髓、揲荒爪幕、浣胃涤脏，神术也，存而不论；巫祝、马钤、楮书、高诀、赵要、彭编，异说也，削而不录。总统百家，以归《内经》，此徐君《医统》之所为作也，盖有恒者之效也。  

赐进士詹事府詹事兼翰林院侍读学士前太常寺卿两京国子监祭酒司经局洗马经筵日讲官知起居注同修国史会典副总裁郡人颖阳许国书  

### 序3  

天下之治方术者，亦异于古之道矣。古者人专师，师专法，累功而就业，历试而尝效。故挟策寡而取用宏，彼精于己，无藉于外也。乃后世不然矣，临病而考治，按方而索功，彼之不效，而此之是求。嗟嗟，以余观于今，天下尽然，而独医乎！古者人专师，师专法，师秘而不忍传，学人久而后可得。然且斋戒以将之，盟誓以信之，诚而听之，终而守之。其治人也，一意摄志，罔敢二三。故病者之听夫医，犹听神明，正反从逆，惟其所用，至割皮解肌浣肠刳骨不惜，医诚良而听之诚是也。今医师遍天下而不攻，学人亟求食而不能尽其术。病者疑信半而姑听命焉，而又以好全恶危之心待之。病非在皮肤，而效求于旦夕，旦不效旦更，夕不效夕更。而医不敢聚毒以尽其技，况敢言割皮解肌、浣肠刳骨之难乎？故天下不尊医，而医亦不自尊。急而求医，医亦急而求术，夫然后贵于蓄方，曰：吾其方，非吾方，上古圣人之方。故病者即不信医，信上古圣人，而医亦不至妄投一剂以祸天下。故古之艺精而试，今之艺试而精；古之人法治病，今之人病合法；古之法宜简，今之法宜繁，亦势然已。徐君之作《医统》也，上自黄帝、岐伯、俞跗、和缓、仓扁、和佗、叔和、仲景之书，下逮曲巷小师之技，裒 欲尽。一病而状百变，一药而效百试。此之一法，而又有彼之一法者存，使天下之治方术者，就资而就给，精思而慎发。借无十全，亦寡失耳。故余谓徐君有功于今也。徐君新安人，名春甫，合为太医之官。太师成国朱公客之，公卿皆名其术。始徐君行四方，挟书多。其在京师，会国家有大编摩，公卿得观秘书，故聚方滋富。然徐君所治病有妙巧，病已辄自纪所以治。满几合矣，而未尝胶方。此长安所以名徐君哉！  

赐进士翰林院国史检讨纂修世宗实录从仕郎句甬蛟门沈一贯撰  

### 序4  

余盖读黄帝书云：若窥深渊而迎浮云，一何难究哉！夫人之所病，病疾多；医之所病，病道少。古人属意甚微，穷力甚久，其术洞鬼神，含造化，至精矣。犹然噤 睢盱，盖其慎也。周之时，医师隶于冢宰，岁终有稽，十而失一。即次其食。未必人镜于道，乃斤斤守法，论究经脉、五诊奇 ，不敢以堕，有足尚焉。后之业医者，较视之何如哉？灵兰、石版，既未有能名其说，专家授受者，药性、脉理、病机、治法尚芒如。而乃肆炮纵合，以规偶中之利，又未有以稽其失者。师无所承，宪无所畏。以眇微幽 不可致思之术，而灭裂若此为。吁，其可慨矣！吾邑东皋徐君，少时学儒，去学医，攻探研极，究寻诸名家。谓淳于意以医状，王叔和以《脉经》，钱乙以五脏方，杨士瀛以《直指论》，刘完素以《原病式》，罗天益以《卫生宝鉴》，类不可胜数。然人各师其见，家各颛其方。辞说丛衍，则译导难；简牍浩汗，则裒 难；机指甲乙，则审谛难；针石离合，则该验难。欲以提综五行，参纬十二候，启玄命之秘，而施弘济之功，何由哉？乃远稽古哲，近述名流，宗旨必存，小技兼录，纂成一书，名曰《古今医统》。纪众术之所从，则河济殊派；穷万毕之攸致，则溟瀚同趣。使读之者，如笼挫韬略，抡算无遗。或张旗整列，而接刃广原；或衔枚循间，而决骤顷刻。虽奇正不常，要之皆足制胜，何也？其法具也。余又闻，法之示人迹耳已。至乎不以汤液醴洒，而湔浣肠胃，不以 石 熨，而解搦筋脉，非通于神明者，不能与几。徐君以法公诸人，而其所治病，则神在秋毫，每遗外而自得。故从治逆治，罔不辄效。  

其于声称甚着，盖又以用法而不胶于法也。  

赐进士及第翰林院国史编修纂修会典文林郎新都余孟麟撰  

### 序5  

新安徐君春甫者，余闻之且久。其人少通儒学，博综群籍，性高迈爽恺，言论 不倦，有古逸士风。晚精轩岐家书，日夕揣摩其理，即一诊一视，一方一药，必穷其要领，而后乃用且治。  

今居药京师里中，凡几何年，活人已莫可计，户外履常满。即人不持钱来，病而有疑且难，众人莫可谁何，又有亟且殆，医师过而却走，君以次应之，鲜有误。传谓挠之不浊，澄之不清，盖不特如其人，又如其术矣。君子故尝与之并论，然又无他术，要之惟得乎要领焉耳。君尝谓：病所凭者，医也；医可恃者，方书也。今之书不为不侈且盛，然多支离蔓延，渊源莫究，或执用己私，而失于商略。宝陈言者，燕石十袭；夸世传者，敝帚千金。披书于席，不啻聚讼；挟艺乎市，鲜克奏功。是则何以见往圣赞化成能康济元元之道？于是尽取其书，自炎帝以还，讫于我明，凡大圣名贤，哲流高技，玄编异帙，奥言隐论，一一为之纲分目析。考异同之说，祛乖戾之见，参之实识，验乎经效。未尽厥理者，则衍之以会其通；隐僻不断者，则伸之以见其旨。使议论有源，治疗有法，勒成一书，号曰《医统》。一开卷而其道灿然大明，譬之行者手挽指南之车，即失路于遐荒僻壤，盖有不必谋之道旁，而无有乎倒行逆施之患也。君子曰：由是而可以见徐君之用心矣。  

始君以一人之身行于一方，以为未足，乃必使其道传之人人，俾五方之人相与终受其济焉。较之过邯郸为带下，入雒阳为耳目，居咸阳为小儿，则大有间矣。书凡百卷。梓之者，太师成国朱公。  

公博古好善，以HT 写讹舛，则不无误人，此则公梓之之意。  

赐进士及第翰林院编修文林郎实录纂修官婺州HT 阳赵志皋撰  

### 序6  

《医统》一书，新安徐君所编次者。徐君自言其少时喜攻医术，即古今方书裒辑甚备。即未备，辄又遍历坊肆间，访文献大家求之矣。以是博精诸方伎，为人已病奇验。行游京师，诸贵人饬舆马迎君者，踵相属也。往岁吾乡侍御少泉郝公疾，予过而问焉。其仆为予言：昨朝出，无恙。  

比暮，之客所，与客语未竟，忽自仆地。及持归，即患左臂不和，又时作眩状，疾呼弗省也。予私心危之，属医数辈至，治皆弗验，乃往迎徐君。徐君视诸医所为治，则笑曰：夫兹病，郁也，烦懑而不宣，其发必遽，纭缘于阳络，为臂痹；逆攻于上，必作眩。诸君以风治之，左矣。乃为清痰发郁之剂饮之。有顷，少泉公目微瞬，嘘唏服臆，泪淫淫承睫，呼儿以泣。众惊问其故。有客曰：少泉公性至孝，即京邸宁独居，不以携家，曰：留侍太夫人尔。以故公子卒且数月，不及闻。既闻，意其拊擗忉怛，顾避左右，无以尽哀，则含悲贮恸而止。兼为太夫人虑，恐以其孙毁，奈何不郁而为疾？徐君言是也。于是，众皆挢舌相视，奇徐君术为神。不数日，少泉公愈，乃持徐君所集《医统》一书示王子。王子曰：嗟乎！《灵枢》《素问》玄藐矣。上池奇刻青囊金匮之术，载籍所不传。后学人罕通其说。仓公、阳庆、东垣、仲景诸人，扬镳分轨，各自名家，顾知其孰为方书之六经，医宗之孔孟也？予特善徐君近述远稽，泛游广涉，即上下数千年间，圣儒哲匠、绝伎殊方，综考殆尽，可不谓博雅者哉？夫闻见富，故智意充；品惊精，故运用妙。以能决嫌疑，定可治，随试辄验，安可谓无所本也？世医问证而厉针，按方而投匕，犹尚茫然寡效矣，矧夫疾痛幽暖， 结心曲，有左右所不及知者。而望气察色，顷刻立断，即阻垣见物，曷以加焉？然则徐君玄识洞解之妙，固不在方书间，特籍方书以为筌蹄云尔。遂书其卷端归之。  

隆庆庚午夏六月望日赐进士出身翰林院编修纂修国史云中对南王家屏拜书  

### 序7  

昔者上古之世，洪 未凿，民不夭札。厥后风气渐开，情窦日启，疾病生焉。黄帝恻悯，济以医药，而《内经》作矣。后世因之，迨自秦汉唐宋以下，代不乏人。载之简篇，汗牛充楝。咸以神其术，妙其用，而跻天下后世于仁寿之域者也。春甫家世业儒，恒读《素问》诸书，颇探索其医之赜隐。然而义理微茫，精渗错别，甲可乙否，莫之适从。所以惮浩繁者，撮拾残言，谓之快捷方式。致使本源根核，无所稽考。其不淆圣经而残民生者几希。予不自惭愚陋，以平素按《内经》治验，诸子折衷，及搜求历世圣贤之旨，合群书而不遗，析诸方而不紊，舍非取是，类聚条分，共厘百卷，目曰《古今医统》。盖援上古之法，以迨历世之良，而兼总于今日，统集异同，井然区别，汇成编帙，灿乎可观。庶几厌繁者有所归，趋简者无少失。一开卷而医之法制权衡始终本末，如视诸掌。其于养生，不无小补。若谓全书，曰非阙典，则犹俟于贤知者焉。  

嘉靖丙辰仲冬长至日新安徐春甫序  

### 内经要旨序  

予尝谓操舟必资于剡木，而射者必以彀。医之有道，古也。自神农氏开其天，黄帝氏继天创始，与其臣岐伯着《内经》《灵》《素》，为万世医学之鼻祖。邈乎不可尚已。嗣是而下，代有作者，如张机以热论著《伤寒》，李杲以谷气着《脾胃》，守真以运气着《原病式》，咸得《内》《素》之旨。迄今阐圣济民，传之永永，诸贤之功不可诬也。何后世之业是者，惟执方以待病，不胗候以裁方。有定之见，牢不可破；无穷之病，懵不加察。上溯正反从逆之治法，虚实补泻之权衡，蔑如也。且率用己意，别立门墙，如王之《脉诀》，七表八里九道；朱之《纂要》，指病泥方。学者乐趋捷迳，而寝失其大道。寥寥数百载，卒莫有厘而正之者，岂不由真经之晦塞，他歧之滋惑欤？有唐及宋，屡诏名家，校正徒勤而真传靡获。方书种种，汗牛充楝，奚益哉？甫本庸愚，辄不自忖，乃敢因滑氏之钞目，而益以诸贤之勾玄，提注详明，辨释条达，僭名曰《内经要旨》。  

而于黄岐之神圣，历代之精英，虽不足以窥其阃奥，而宏纲大旨，似有得其门而入者。通方大哲，幸鉴管蠡之见云。  

嘉靖丁巳仲春既望新安后学徐春甫序  

## 跋  

《古今医统》之于医书也，犹河海之于细流也。医经之类悉以靡不载于兹，便一披卷，则古今之群书粲然可见。然近世所将来之唐本几希，而志于医者大率索之弗能辄得，不可以无遗憾。  

故今二三氏胥共命工欲寿之梓，以广其传。其用心原虽不殊龙断求利，矢人函人岂齐论哉？兹书遍行于世，则宿病顿愈，沉 可起，斯亦可谓济民之一助，而众庶之幸者也。于是予窃聚数本，与精于此业二先生俱分帙检阅焉。脱简衍字已不少也，各窥瞰之所及，粗虽加点窜，尚恐有风叶在矣。然中间或一字，或二三字，有相磨灭难通晓者，阙以俟来者，庶识者考之云。  

明历三祀龙集丁酉年十月壬辰立野春节书于蓬生巷  

## 凡例  

●是书之编，目曰《古今医统》。撰取历代医源，肇自羲皇，流于斯世，翰衍相承，其来尚矣。凡圣贤立法制方，足为天下后世准绳者，今悉考其事迹，例于卷首，俾后学得以溯流穷源云。  

●诸名医史书所载及出各家文集，学本《内经》，方法醇正者，录之无阙。若涉于幻诞理法之外，如《晋书》所载佛图澄、单道开，金之马宗素、程德斋之流，不敢悉录。其有名，如矫氏、俞氏辈，皆医之宗，虽无传亦录之。  

●纂是书以黄帝《内素》为宗，及史书诸子之集，凡有一节之所长，可以羽冀医学人，悉探而附之。其畔经背理，如马宗素之《钤法》、高阳生之《脉诀》、赵氏之《精要》、彭氏之《类编》，则反滋医之惑也，并不载录。然古今医书，天下广博，殆非一人所能遍睹，若会其极而该其全，则有俟于博雅君子。  

●《内经素问》为医书之祖，诚古先圣人立言立法之准者也。其后诸贤悉宗其义而发明之，未有舍《内经》而成良医者。自唐太仆启玄子注释，得失相半，嗣以滑氏《钞》而陈之，尚未足以尽善。今纂其要旨，集为一卷，俾业医者熟诵玩味，自有以契其玄。而凡临病诸说之同异，故不能乱其真也。  

●先哲立论切于证治之可法者，广博兼该，而非一隅之说。如王安道、朱彦修辈，《本草衍义》、《病治八要》、《奇效良方》、《药用君臣》等论，则凡可以翼医者，通考附前，便于观览。  

●医道以脉为先，苟不明脉，则无以别证。今世医言脉者，多以《脉诀》七表八里九道为名，左心小肠为宗。部位错乱，而诊候必不准矣。今辨叔和《脉诀》之谬，取《内经》诊候之法，合为一卷。  

●病证各分门类，首论病源，一主《内经素问》；次以脉候，较以王氏《脉经》、滑氏《枢要》；次以治法，历取名家之所长；次以药方，精选经史之必效。出自某集，纪别各条之下，庶有所据而知其本云。  

●病机祖《内经》，述巢氏，区别表里虚实寒热之源，则类药方，亦按表里虚实寒热继之于后。庶对证检方，如方圆之就规矩，自有不容少戾者。  

●各病宜于针灸，其经穴附带本证之后。古人针灸，并书卷首，以其有神速功。今人畏而不用，为医殆亦鲜精。竟不知奇功伟绩，立可起死回生；对证取穴，无不应手获效，岂小补哉？一、凡不可治证，医所当知。病有一脏之气绝者，药必不能以强生。如黑色见于耳及命门悬壁间如烟煤，是肾气以绝，死；肉脱身不去者，死；脉无胃气者，死。皆其元气绝亡，断不可治。  

今人不工望闻问切，而惟以问之一端，多有不识死候而药之。此医之大弊也。扁鹊之于齐桓，医缓之于晋景，皆莫能生之证。今以死候类编脉法之后，例之无惑。  

●论养生导引，诚古人治未病之方。今人惟待病而求药，殊不知善摄生者，譬犹曲突徙薪，自无焚燎之患矣。故选修真道藏之可法者，并附焉。  

●药性最为要务，本草故为备悉。兹亦附探节斋《集要》，并周王《救荒本草》，合为二卷。  

其庶乎大观捷目云。  

●运气为天地阴阳造化之常变，而凡民病莫不因之。医家不知运气，则亦眇而能视，不足与有明也。至于马宗素之流，多见其为穿凿也。今若此并删之，而惟以《内经》运气为主，详释图说，集成全书，以备治疗验证稽考之易耳。  

●凡出奇治法并秘验药方，及平日闻见于四方之说，而可以为规鉴者，窃附卷后，不敢同例于前贤也。  

●妇人门悉纂《妇人良方》之要者。胎产之病，尤为至要，备选《产宝》程氏等书奇效之方，而并附焉。  

●凡老人血气既衰，投药亦异。王隐君之论一着，而后《养老奉亲》等书嗣而集焉。兹录表端，固不敢略。其所以平居食养，疾病方宜，无不具备。然则，孝弟也者，其可不知此云？一、小儿病机悉尊钱氏、陈氏。至于痘疹惊疳，此又急证，诸名家辨论病源，经验奇方，悉备采录，以成全书。俾学人无遗憾也。  

●凡服药忌宜，制药法例，并引经新久，人多以为不紧而忽之。殊不知行远升高必由卑且近者及之耳，故录之无阙。  

## 助梓缙绅诸公氏号  

太师兼太子太师成国公朱（讳希忠，号葵亭，直隶凤阳人。）太子太保恭顺侯吴（讳继爵，号松川，陕西凉州人。）中军都督府管府事临淮侯李（讳言恭，号秀岩，直隶盱眙人。）太子太保漕运总兵平江伯陈（讳王谟，号万峰，直隶合肥人。）户部尚书王（讳国光，号疏庵，山西阳城人。）礼部尚书陆（讳树声，号平泉，直隶松江人。）太子少保都察院掌院事刑部尚书葛（讳守礼，号与川，山东德平人。）太子少保工部尚书朱（讳衡，号镇山，江西万安人。）兵部右侍郎梁（讳梦龙，号鸣泉，直隶真定人。）都察院右副都御史陈（讳省，号幼溪，福建长乐人。）右春坊右谕德翰林院侍读何（讳洛文，号震川，河南信阳人。）翰林院修撰赵（讳志皋，号 阳，浙江兰溪人。）大理寺左少卿前兵科都给事中李（讳巳，号月宾，河南磁州人。）太常寺少卿前户科都给事中贾（讳三近，号石葵，山东泽县人。）太仆寺少卿前吏科都给事中刘（讳不息，号观海，山东滋阳人。）大理寺寺丞前提督校学监察御史傅（讳孟春，号仁泉，江西高安县人。）锦衣卫管卫事后军都督府右都督黄（讳浦，号涧川，河南洛阳人。）锦衣卫南镇抚司管司事指挥使冯（讳邦宁，号后溪，直隶深州人。）锦衣卫南镇抚司管司事指挥佥事史（讳继书，号云津，应天溧阳人。）锦衣卫提督象房都指挥佥事朱（讳希慎，号修，直隶凤阳人。）分守燕河副总兵陈（讳文治，号膺溪，浙江秀水人。）吏部考功司郎中戚（讳杰，号肖湖，直隶泗州人。）吏部验封司郎中郑（讳汝壁，号昆岩，浙江缙云人。）吏部文选司员外蒋（讳遵箴，号松屏，广西全州人。）吏部验封司员外徐（讳元太，号华阳，直隶宣城人。）吏部文选司主事赵（讳国璧，号全吾，直隶东明人。）吏部文选司主事王（讳城，号四槐，顺天文安人。）吏部考功司主事黄（讳克念，号思轩，河南宁陵人。）吏部验封司主事徐（讳一 ，号宾吾，浙江西安人。）户科都给事中光（讳懋，号吾山，山东阳信人。）工科都给事中侯（讳于赵，号葵所，河南杞县人。）刑科左给事中周（讳良寅，号象林，福建晋江人。）户科给事中张（讳孙绳，号约斋，广西临桂人。）江西道监察御史雷（讳嘉祥，号震宇，四川井研人。）湖广道监察御史王（讳民顺，号如水，江西金 人。）太仆寺寺丞葛（讳昕，号龙池，山东德平人。）左军都督府经历周（讳宝，号龙津，直隶吴江人。）顺天府治中刘（讳巡，号水山，河南鄢陵人。）  

## 卷之一

### 历世圣贤名医姓氏  

***五帝***  

伏羲氏以木德王，风姓，蛇首人身，生有圣德，象日月之明，故曰太昊。母居于华胥之渚，履巨人迹，因始有妊，生帝，都于陈。其理天下也，仰观象于天，俯观法于地，中观万物于人，鸟兽之文与地之宜，近取诸身，远取诸物，始画八卦，以通神明之德，以类万物之情。造书契，以代结绳之政。作二十七弦之琴，三十六弦之瑟，以修身理性，反其天真。所以六气六腑、五脏五行，阴阳水火升降，得以有象；百病之理，得以类推。炎帝因斯，尝百草，以制九针，以拯夭札矣。  

***五帝***  

按《通鉴》《帝王世纪》及《本草》序，炎帝以火德五，生于姜水，因而姓姜，有圣德，始教天下耕种五谷，故曰神农。味草木之滋，察寒热温平之性，辨君臣佐使之义，尝一日而遇七十二毒。神而化之，作方书以疗民疾，立医道救民夭札，着《本草》四卷。至梁，陶弘景以《名医别录》加之为七卷。至唐，李绩、许孝崇等奉诏更复采摭，去陶氏之乖违，辨俗用之纰缪，纂修为二十卷，于今行焉。炎帝救民，泽及当时，恩垂万世，何休哉！  

***五帝***  

按《通鉴》《帝王世纪》《九鼎丹经》，黄帝姓公孙，讳轩辕，有熊国君之子，长于姬水，故又姓姬。生而神灵，习用干戈，以征不享。见日月星辰之象，着星官之书，占斗纲所建，始作甲子。帝以人之生也，负阴而抱阳，食味而被色。寒暑荡之于外，喜怒攻之于内，察五气，立五运，洞性命，纪阴阳，咨于岐伯，而作《内经》。复命俞跗、雷公察明堂，究息脉，巫彭、桐君处方饵，而人得以尽年。受青牛紫府先生，三皇天文以效，万神至具。适崆峒，问广成子，受以自然经。登玉阙，得玄女九鼎神丹。至茅山，采禹余粮烹之，得铜，还荆山之下，鼎湖之上。三炉定药，九鼎丹成。黄龙下迎，黄帝上升。群臣从上者七十余人。万姓仰望，故后世因名其处为鼎湖云。  

***五帝***  

按《素问》，黄帝时人，岐伯师也。岐伯相为问答，着为《内经》云。  

***五帝***  

按《内经》序，岐伯为黄帝之臣。帝师之，问医，着为《素问》《灵枢》，总为《内经》十八卷。唐太仆王冰次注，为医之祖书，脉理、病机、治法、针经、运气，靡不详尽。真天生圣人，以赞化育之书也，今行世。  

***五帝***  

黄帝臣，未详其姓。佐帝论脉经，穷究义理，附《素问》中。  

***五帝***  

黄帝臣，未详其姓。佐帝发明五行，详论脉经，有问对难经，究尽义理，以为经纶。自到于今赖之。  

***五帝***  

黄帝臣也，善医术。治病不以汤液醪醴、 石矫引、汤熨，一拨见病之应，因五脏之输，乃割皮解肌，决脉结筋，湔浣肠胃，漱涤五脏，炼精荡形，以去百病。  

***五帝***  

黄帝臣，俞跗弟也，其医术多与其兄同。  

***五帝***  

按《本草》序，为黄帝臣。撰《药性》四卷及《采药录》，纪其花叶形色，论其君臣佐使，相须相反，及立方处治寒热之宜，至今传之不泯。  

***五帝***  

按《素问》，雷公为黄帝臣，姓雷，名 ，善医。帝燕坐，召雷公问之曰：汝受术诵书，若能览观杂学，别异比类，通合道理，务明之，可以十全。若不能知，为世所怨。又曰：子知医之道乎？诵而颇能解，解而未能明，明而未能彰。足以治群僚，不足以治王侯。雷公避席再拜曰：臣年幼小愚蒙，以惑不闻。臣受业，传之以教，请诵《脉经》上下编。至于别异比类，犹未能以十全，又安足以明之云。  

***五帝***  

上古神医，以菅为席，以 为狗。人有疾求医，但北面而咒，十言即愈。古祝由科，此其由也。  

***五帝***  

按《列仙传》，黄帝时医也。善识马形气生死，治之即愈。有龙下，向之垂耳张口。师皇曰：此龙有病，我能医之。乃针其唇及口中，以甘草汤饮之而愈。又数有龙出其陂，师造而治之。一旦为龙负之而去，莫知所之。  

***五帝***  

尧帝时臣，以鸿术为尧医。能祝，延人之福，愈人之病。祝树树枯，祝鸟鸟坠。  

***三代***  

按《通鉴》，伊芳尹佐汤伐桀，放太甲于桐宫。闵生民之疾苦，作《汤液本草》，明寒热温凉之性、酸苦辛甘咸淡之味，轻清重浊，阴阳升降，走十二经络表里之宜。今医言药性，皆祖伊芳尹。  

着有《汤液本草》，今行世。  

***三代***  

初作周医官。谓人惟五谷五药养其病，五声五色视其生。观之以九窍之变，参以五脏之动，遂用五毒攻之，以药疗之。出《史记》。  

***三代***  

以上三人无传，并周之良医也。  

***三代***  

未详其姓，春秋时人，秦良医。有张子求疗背疾，谓之曰：非吾背，任君治之。 医之即愈。  

必有所委，然后有所任治之也。出《尹子》。  

***三代***  

春秋时人，未详其姓。晋平公求医于秦。秦使医和治之，曰：不可为也。公近女室之疾如蛊，淫溺惑乱之所生也。良臣将死，天命不 。淫生大疾，过则为 。阴淫寒疾，阳淫热疾，风淫末疾，雨淫腹疾，晦淫惑疾，明淫心疾。君今不节而淫惑，不可为也。公曰：良医。是岁赵文子果卒，其后平公亦毙。出《春秋左传》。  

***三代***  

春秋时人，姓高，名缓。晋景公病，求医于秦伯。秦伯使缓治之。未至，景公梦二竖子，相谓曰：缓，良医也，我辈将逃之。一曰：我居育之上，汝居膏之下，其奈我何？缓至，视公曰：疾不可为也，在肓之上，膏之下，攻之不及，药之不至，不可为也。公曰：良医。浓礼归之。  

***三代***  

春秋时越王钩践之臣，佐越王灭吴，遂退身遨游五湖。有服饵之法，可以度世，并授孔安国等，皆成地仙，数百岁如童颜。医药济人不取利，所居处不二年，致富，弃其所积，迁徙别居，逾年而富。人咸称为陶朱公。问聚财之法，惟曰：种五谷，蓄五 而已。  

***三代***  

战国时宋之良医，洞明医道，兼能异术。龙叔子有疾，文挚令背明而立，从后视之曰：吾见子之心，方寸之地虚矣。治之遂愈。齐闵五疾，召挚视。谓太子曰：王疾得怒当愈，愈后杀挚，奈何？太子曰：吾当与母共保于王，不杀。挚不解履登王床，王怒叱，疾即瘳。  

***三代***  

吴郡人，学道于蜀中。能消灾除病，以药救民，服者立愈，功德感天。周赧王十年，老君遗节遣使召羲升天。子弟求之，不知踪迹。  

***三代***  

战国时汉阳人。常采百草花，水渍之，瓮盛泥封，自正月始，迄九月末，又取瓮埋之百日，煎丸之。卒死者，以药丸纳口中，水下之，立活。时人称为神仙云。出《外传》。  

***秦***  

六国时人。当时鲜有识之者，扁鹊奇之，谨以礼遇。长桑君亦知扁鹊非常人，乃悉取禁方授之。出《史记》。  

***秦***  

姓秦，名越人，卢国渤海人。得《素问》、《灵枢》之旨，着有《八十一难经》。少为舍长。  

舍客长桑君善医，出其禁方传之，饮以上池之水，三十日当知物矣。鹊如其言饮水，果视疾尽见五脏 结。一日见齐桓侯曰：君疾在腠理。侯曰：无疾。后五日复见曰：君疾在血脉。五日又见曰：君疾在肠胃。又五日曰：君疾在骨髓，虽司命无奈之何。不数日，侯疾作，扁鹊已逃去矣，侯遂死。然则治之于轻微者，常易愈；治之于重着者，必难痊。学人不可不知。太医令李醯嫉，阴杀之。  

***秦***  

琅琊阜乡人，常卖药于东海边，人称千岁翁。秦始皇东游，请见，与语三日夜，赐金璧万数，以赤玉舄一量以报曰：后数年求我于蓬莱山。置之而去。始皇遣使徐市等入海访之，不能至而还。  

出《列仙传》。  

***秦***  

泰山人，世好黄老，自言三百岁。卖药都市，后作黄散赤丸。民间疫气，死者万计。文子推朱冠与散饮之即活。后至蜀中贾药，人望之如神仙云。同上。  

***秦***  

为秦太医令，与扁鹊同时。自愧医不若鹊，遂阴使人杀之。鹊为当时神医，醯嫉杀之而不及罪，则秦之纪纲法度颓败可知矣。  

***秦***  

扁鹊弟子。号太子死，扁鹊使子阳用厉针砭石，以取三阳五会。有间，太子遂苏。  

***秦***  

扁鹊弟子。虢太子疾死，鹊使子豹为五分之熨，八减之剂和煮之，以熨两胁下，遂能起坐。  

俱出《史记》。  

***秦***  

不知何许人，卖药于汝南市中，悬一壶于肆，市罢，辄入壶中，人莫之见。惟长房于楼上见之，因携酒往拜。公与俱入壶，但见玉堂清丽，旨酒甘肴，共饮毕而出，曰：我神仙也，子能相随乎？长房遂从公入山求道。使独处群虎中，房不恐。又使卧空室，以朽索悬万斤之石于心上，房亦不移。公曰：可教也。复令食粪，房意恶之。公曰：子几得道，妨于此不成。惟与一竹杖，曰：骑此任所之，则自至矣。既至，可投杖葛陂中。房如言，视之，则龙也。遂能驱百鬼。  

***汉***  

姓淳于氏，名意，齐太仓长，临淄人。少好医方，穷道，受师同郡元里公乘阳庆。医愈高，视疾洞知生死。齐后疾，召诊。曰：风瘅客脬，难于大小便。意药一饮溲即通；再饮病已。所以知后病者，诊其脉，太阴之口湿然，风气也；脉大而燥者，膀胱气也；燥者，中有热也。  

***汉***  

性资天成，穷格事物之极，博览群书，善医药。谓神农尝百草，日遇七十毒。王安道谓《淮南子》多寓言，夫岂不信？  

***汉***  

桂阳人也，汉文帝时得道，人称苏仙公。公早丧所怙，乡里以仁孝着闻。宅在郡城东北，距县治百余里。公与母共食，母曰：无 。公即辍箸起身取钱而去，须臾以 至。母曰：何所得来？公曰：县市。母曰：去县道往返二百余里，顷刻而至，汝欺我也。公曰：买 时见舅氏，约明日至。次日舅果至。一日，云间仪卫降宅。公语母曰：某受命仙录，当违色养。母曰；我何存活？公以两盘留，母需饮食扣小盘，需钱帛扣大盘，所需皆立至。又语母曰：明年天下疾疫，庭中井水、橘树，患疫者，与井水一升、橘叶一枚，饮之立愈。后果然，求水、叶者远至千里，应手而愈。出《列仙传》。  

***汉***  

山东人，得黄帝扁鹊之脉书，诊病洞知人生死。  

***汉***  

淄川唐里人，好医，为当时重。初，淳于意从，悉教之以妙方，乃曰：无以传人。意曰：不敢。且曰：尔后必为国公，吾方尽矣。山东阳庆方甚奇，汝可师之，必得也。意遂辞光而师庆。  

出《史记》。  

***汉***  

字君卿，父为医官。护少诵经方、本草万言，有敏颖资，老者咸重之。谓之曰：以吾子之才，何不学宦。遂辞父学经，官为京兆尹，甚有声誉。出《汉书》。  

***汉***  

不知何郡人，少敏有量，好经方本草，及究黄帝扁鹊之书。为当代良医令。  

***汉***  

不知何郡人，习经方，工于治疗，学业精博，为齐王侍御医。  

***汉***  

临淄人，志性爱人，酷尚医术。就齐太仓公淳于意学五诊脉论之术，为当世良医。并出《史记》。  

***汉***  

临淄人，为齐太仓长，性好医方，精于延医。临淄王犹以其识见未深，更令学于淳于意，名遂着。  

***汉***  

仕济北王太医令，王以其术未精，令就淳于意学经脉，及奇络结俞穴所在，定 石刺灸之法。  

岁余尽通，以此知名。  

***汉***  

为济北王太医，王亦以其未尽善，令就学于淳于意，数岁悉通，遂名当代。  

***汉***  

临淄人，言貌谦恭，风仪温雅，好医，就仓公学，乃马齐医令。  

***汉***  

不知何郡人，谦柔好学，悉心于医。受业于仓公，教以上下脉经、五诊之法，亦以名知汉代。  

***汉***  

河间人，饵巴豆，卖药都市。河间王病瘕，服俗药，下蛇数十余头而愈。王见玄俗立日中无影，以女配之。俗夜逃去，隐于常山中。  

***汉***  

南阳人，志性沉简，笃好方书，精明脉证，疗病十全，当时所重。张仲景从而师之。  

***汉***  

字仲景，南阳人，受业张伯祖，医学超群，举孝廉，官至长沙太守。建安年间，病伤寒死者，十居其七。机按《内经》伤寒治法，存活甚众。着论二十二篇，合三百九十七法，一百一十三方，为诸方之祖。凡移治诸证如神，后人赖之为医圣。又有《金匮方》，亦其遗意。  

***汉***  

广汉人，常钓鱼于涪水，故号涪翁。善针，愈病应效，乃着《针经》、《脉法》传于世。弟子程高师之，年久乃授之，高亦隐不出。  

***汉***  

广汉人，好医，问道无倦，人有一艺长于己者，必千里伏膺。闻涪翁善医，及《针经》、《脉诊》，寻积年乃得之。名擅当代，为太医丞。  

***汉***  

和帝时太医丞，帝令嬖臣美手者，杂于女子帷中，试玉诊脉各一手，问其疾。玉云：左阴右阳，脉有男女，状若异人。帝叹息称善。  

***汉***  

丹阳人，父为长史。建好道不仕，学导引服食延年之法，治病有奇效。后自绝谷，不食烟火，行步如飞，或去或来，如此三百年，后绝迹不知所之。出《列仙传》。  

***汉***  

不知何郡人，仲景弟子。识见宏敏，器宇冲深，淡于矫矜，尚于救济。得仲景禁方，名著当时。  

***汉***  

仲景弟子，知书疏，撰《四逆三部厥经》、《妇人胎藏经》、《小儿颅囟经》行世，名著当时。  

***魏***  

按《三国志》，沛国谯人，字符化。博学通经，举孝廉，不仕。好养性之术，又精医方，有疾求疗，数剂而愈。视疾有宜针灸者，即与针一二处。宜灸者，即与炙一二处，应手而愈。有病骨髓，汤药针灸之所不能及，与麻药一服，须臾如醉死，无所知，方破割取病。右在肠胃，则取湔洗之，复缝定，膏摩之，四五日如故，人不苦痛。着有《内照图》行世。后为曹操所杀。  

***魏***  

华佗弟子，少通医经，得佗之传，尤精益着。  

***魏***  

广陵人，华佗弟子，以医知名，性恬 ，善医药，年九十而耳目聪明，齿坚固，名著当代。  

***魏***  

彭城人，受业于华佗，遂为名医。  

***魏***  

陇西人，号青牛道士，服黄连五十余年，又入鸟鼠山服汞，百岁如童。常骑青牛，有病殆死者，药之即活。后入丘山仙去云。  

***魏***  

京兆人，字伯休。常采药名山，卖于长安，市不二价，三十年活人甚多。桓帝聘之，康逃入灞陵山不仕。  

***吴***  

不知何许人，常磨镜于市，因见疾苦者，有紫药丸与之，立愈，如此十年。后大疫时行，负与药即活，不取一钱。吴人知其为真人，后处吴山绝顶。语人曰：我还蓬莱山，此下出有神水崖，汝曹饮之，可愈疾，果验。  

***吴***  

字君异，侯官人，精医。与人治病愈者，重则种杏五株，轻则一株。不数年之间，杏树多十万。  

***蜀***  

字审元，成都华阳人，好医。求治者不论贵贱必往。每于经史中得一方一论，必录之。时尚书左丞蒲公执政，擢与一官，不受。着有《经史类证备用本草》数十卷。  

***蜀***  

心性慈孝，好方药。母后病，屡更太医，不效，自制方饵，进之遂愈。群臣有疾，亲召诊视，医官服其神。宋太祖伐蜀，孟不忍生民就戮，遂走汴降阙下，太祖浓封之。  

***蜀***  

蜀人，精医，不拘局方，详察药品。释《本草》甚功，所以深知药性，施药辄神效。  

***蜀***  

字钦仲，梓潼涪人，通五经诸子，该博，笃好医方，为庶人，迁仆射，中散大夫。  

***晋***  

高平人，为太医令。博学经方，尤精诊候，洞识摄养之道，通晓疗病之机。探摭群论，撰成《脉经》十卷。编次张仲景方论三十六卷。惜乎《脉经》误以小大肠配心肺之候，致有高阳生《脉诀》伪书窃名。误天下之苍生者，此其由也。  

***晋***  

不知何许人，少善医方，当代称其通神。时许永为豫州刺史，其弟患心腹痛十余年，殆死。  

忽一日夜间，自屏风后有鬼谓腹中鬼曰：明日李子豫从此过，以赤丸杀汝，汝其死矣。腹中鬼对曰：吾不畏之。于是使人候子豫，豫果至，未入门，患者自闻腹中有呻吟声。及子豫入视，鬼病也。遂出八毒赤丸与服，须臾腹中雷鸣彭转，大利数行遂愈。今八毒丸方是也。出《搜神记》。  

***晋***  

字士安，安定朝那人，号玄晏先生。沉净寡欲，是有高尚之志，以着述为务。自得风痹疾，因而学医，集览经方，手不释卷，遂尽其妙。所着《甲乙经》，及《针经》行世。  

***晋***  

不知何郡人，雅好医术，善消息诊处，为时所重。陈廪丘的得疾，连服药特发汗不出。或曰：汗不出者死。  

苗教以烧地加桃叶于上，蒸之，即得大汗而愈。  

***晋***  

字茂先，范阳方城人。学业优博，辞藻温丽，精于经方、本草、诊论，工奇理，疗多效。  

《晋书》。  

***晋***  

不知何郡人，好医术，有一艺长于己者，必千里求之。善诊诸病，疗上气尤异奇，制三物散方，治喘咳气逆最效，世所贵云。  

***晋***  

彭城人，少以医方自达，长以才术知名，攻治众疾，随手而愈。官至太医院校尉。  

***晋***  

不知何郡人，气性沉毅，志行敦简，善诊候，明消息，多辩论，治疸证为最高。官拜太医院校尉。出《史记》。  

***晋***  

不知何郡人，性聪明，有才术，本草经方诵览无不通究，裁方治疗，有出众见。制五石散、矾石散等方，晋朝士夫无不敬服。  

***晋***  

字德如，陈留尉氏人，以秀才为郎，游心博学方技，无不通会。于本草、经方治疗之法，尤所耽尚。官至河内太守。  

***晋***  

字逸民，河东人，多学术，善医经诊处，通明方药，精富于时。名臣硕学咸敬服之。官至尚书仆射。  

***晋***  

字敬之，为旌阳县令，时郡民患疫，十死八九，敬之以神方拯济，符咒所及，皆登时愈。至于沉 ，亦无不愈者。传闻于他郡，有疾者连路而求疗，日以千计。敬之于是标竹于郭外十里之江，置符于中，令饮皆愈。老稚羸惫之不能至者，汲水归以饮之，皆获痊愈。积功成道，白日飞升。  

***晋***  

字稚川，丹阳人，自号抱朴子。广览群书诸子百家之言，下至杂文，诵记万卷，好神仙导引之法，炼丹以期遐年。所着有《神仙良史》，集五经诸史百家之言，《金匮方》、《肘后方》百卷。  

年八十余，人言尸解仙云。  

***晋***  

字玄平， 阳人，少孤，根据外家新野庾氏，庐于园中，布衣蔬食，燃薪写书，写毕，诵读亦遍，遂博通百家之言。性仁爱，善医术，尝以诊恤为事。凡有疾，不以贵贱，皆治之，所活十愈八九。撰方书百余卷。  

***晋***  

字道明，不知何郡人。以儒道自达，治莅知名，性有道风，耽尚医学。尝览本草、经方，手不释卷。及授扬州刺史，渡江食蟹，误中彭蜞毒殆死。乃叹曰：读《尔雅》不熟，为俗学所误焉。  

***晋***  

陈郡人，祖吏部尚书，父骠骑参军。堪能清言，善属文，每云：三日不读《道德经》，便觉舌本强。父母疾，衣不解带，躬学医术，究其精微，以孝闻。武帝召为太子中庶。  

***晋***  

不知何郡人，志性沉毅，雅有度量，少以医术知名，为太医令。出《晋书》。  

***晋***  

岭表僧人，少以聪惠入道，医术擅名。自永嘉南渡，晋朝士夫，不袭水土，所患皆脚弱，惟法存能拯济之。出《千金方》。  

***南北朝***  

徐熙  

字仲融，东海人，性好黄老，隐太望山，有道士过之，求饮，因留一葫芦遗之曰：君习之，子孙当以道救世，位至二千石。熙开视，乃《扁鹊镜经》一卷，因精心学之，名振海内。仕至濮阳太守。子秋夫弥工其术。  

徐秋夫  

熙之子，为射阳令，常夜闻有鬼呻吟，声甚凄苦。秋夫云：汝是鬼，何所须？答曰：我姓斛，名斯，家在东阳，患腰痛死。今虽为鬼，而疾痛不止，闻君善医术，愿相救济。秋夫曰：汝鬼无形，云何济治？鬼曰：君但缚刍为人，索孔穴针之。秋夫如其言，为针腰俞及针肩井各二处，设祭而埋之。明日鬼谢云：蒙君疗治，腰疼已愈。当代称其神医。长子道度，次子叔向皆神其术。  

徐道度  

秋夫长子，器宇深宏，节行清敏，少精医术，长有父风，位至兰陵太守。  

徐叔向  

秋夫次子，志性温恭，敏而好学，究心医术，官至太山太守。  

徐文伯  

字德秀，道度之子，精医，有学行。宋孝武路太后病，众医不识。文伯诊之曰：此石搏小肠耳。乃为水剂消石汤，病即愈。除鄱阳王常侍，遗以千金。由此名知当代，子雄亦以传业。  

徐嗣伯  

叔向之子，少负奇才，雅有异术，经方诊诀占候，靡不详练。悉心拯救，不限贵贱，多获奇效。时为当代所称。并出《宋书》。  

羊欣  

字敬元，好文艺，敦方药， 事详审，治痰精，能以拯济奇功，累迁中散大夫、义兴太守。  

《宋书》。  

薛伯宗  

善以禁气治疾，公孙泰患发背，伯宗为气封之，置斋前柳树上。明日痈消，树上便起一瘤，旬日瘤破，脓出升许，树为之萎损焉。  

秦承祖  

不知何郡人，性耿介。而精于方药，不分贵贱，咸治疗之如一。出《宋书》。  

僧深  

齐宋间道人，少以医术鸣，疗脚软脚气之疾，当时所服。撰录支法存等书，诸家旧方三十卷，经用多效，时人号曰《深师方》。  

刘涓子  

不知何郡人。晋末于丹阳郊外射猎，忽有物高二丈许，因射而中之，走如电激，声如风雨。  

夜不敢走，明日率弟子数十人寻其踪迹，至山下见一小儿，云：主人昨夜为刘涓子所射，取水以洗疮。因问小儿主人为谁。答曰：是黄老鬼。乃窥小儿还，将至，闻捣药声，遥见三人，一人卧，一人开书，一人捣药。即齐声叫突而前，三人并走，止遗一帙《痈疽方》，并一臼药。时涓子得之。从宋武帝北征，有被金疮者，以药涂之，随手而愈。论者谓圣人作事，天必助之，天以此方授武帝也。演为十卷，号曰《鬼遗方》云。  

***南北朝***  

褚澄  

字彦通，河南阳翟人，博学经方，善医术。初，齐高帝爱子豫章王嶷，自江陵赴都，得疾日臻，帝忧形于色，召澄治之，立愈。帝嘉其能，擢尚书职。今有《褚氐遗书》，谓女人脉反男子，以心肺候两尺，此其妄谬，疑后人托名以欺人也，学人审之。  

徐审  

字成伯，丹阳人，与兄文伯等皆善医。魏孝文迁洛，除中散大夫侍御，宠加鸿胪卿，转光禄大夫而卒。  

徐雄  

謇之子，为员外散骑侍郎，医术为江左所称，至雄子之才俱盛精，太常卿。  

徐之才  

字士茂，雄之子，八岁能通经义，年十二为太学生，长善医术，有机辩。武帝时封昌安县侯。  

武定四年，自散骑常侍，转秘书监。武明皇太后不豫，之才进药立愈。肃宗召赐同坐，令太皇子拜之，赠帛千段、锦四百疋、车马衣服、上利田园千亩，官至金紫光禄大夫开府仪同三司尚书令西阳郡王。出《齐书》。  

徐之范  

之才之弟，仪同大将军，亦以医名。至袭兄爵，为西阳王。齐灭，入周。《后周书》。  

徐敏齐  

太常卿之范之子，工医，博览多艺，开皇赠朝散大夫。  

张子信  

河内人，好文学，以医名。大宁中，征为尚药典御。  

马嗣明  

河内人，少好经方，为人诊脉知生死，针药有异常之效。武平中，官为通直散骑常侍。  

王显  

字世荣，阳平乐平人，以医术鸣。时文昭太后怀宣武，梦日化龙绕身，后寤而惊，遂成心疾。诸医不识，惟显诊脉，言非心疾，将是怀妊生男之象，果如其言。侍御药出入内禁，累迁御史中尉。  

出《魏书》。  

李修  

字思祖，父兄以医学显，修于衣冠文物太后治药有功，迁中侍。撰方书一百卷。  

日华子陈氏  

北齐雁门人，深察药性，极辨其微，本草、经方，多由注疏，至今赖之云。  

周澹  

京兆人，善医，为太医令。神瑞二年，京师朝议迁都于邺，澹与祭酒崔浩进言不可，明元帝从之，诏赐澹、浩侍外家各一人。  

张远游  

齐人，以医道知名，寻有诏征，令与术士同合九转金丹，丹成，显祖置之玉匣曰：贪人间之乐，不能上天，待我临死方可服。《齐书》。  

李元忠  

赵郡人，初以母病，集方术擅名，求疗无分贵贱辄尽心。官至骠骑大将军兼中书令。  

李密  

字希邕，平棘人。性方直，有志行，母疾，集经方，遂尽其妙，多所全获，由是知名。官至殿中尚书、济州刺史、安城县侯，食邑四百户。  

崔季舒  

字叔正，博陵安平人，少孤，有敏识，涉历经史，精医术知名。并出《齐书》。  

祖  

字孝征，范阳酋人，博学善文，尤长于医术，当时称良。  

邓宣文  

不知何郡人，少以医术名，性方直，除太医尚药典御。  

***南北朝***  

陶弘景  

字通明，号隐居，一号贞白先生，丹阳人。母郝氏梦两天人手执香炉来其所，既而有孕，生景。幼而敏慧，博学通经，有志养生，集医方，专拯济。高帝擢为侍读，年八十五卒，诏赠中散大夫，谥曰贞白先生。撰《神农本草经》三卷。出《梁书》。  

陈藏器  

注本草甚工，有功于医多矣。言药性，今皆宗之。  

宋侠  

不知何郡人，性明敏，有学术，于经方、本草有所敦尚，以医知名。  

姚僧垣  

字卫法，吴兴武康人。因父疾，留心医药。梁武帝召与讨论医术，言多合意，仕梁为太医正，兼中书舍人。梁元帝病心腹，诸医不效，僧垣诊之曰：脉洪实，宜大黄剂。帝从之，果下宿食而愈，赐钱十万贯。有《集验方》十二卷、《行记》三卷，并行于世。  

***隋***  

许州扶沟人，以母病，与弟立言专集医方，遂深究其妙。仕隋为秘书省，擢朝散大夫。撰《脉经》《针方》《明堂》等图行于世。  

***隋***  

权之弟，以母病，专心医术，遂尽其妙。武德中，累迁太常丞。御史大夫杜安，患风毒发肿。  

太宗令言诊之。既而奏曰：更二十一日午时死。果如其言。撰有《本草音义》七卷、《古今录验方》五十卷，行于世。  

***隋***  

不知何郡人，大业中为太医。炀帝晚年尤迷于色，方士进大丹，帝服之而阳过盛燥，日饮水百杯，而渴不止。君锡奏为置冰于帝前，日夕望之，而渴遂止。  

***隋***  

不知何郡人，大业中为太医博士。奏诏撰《诸病源候论》五十卷，罔不该集，今行世为巢氏《病源》。  

***隋***  

不知何郡人，大业中为太医侍御，名著当代，称神。诊疗出奇，能起沉 笃疾，不拘局方，述《内经》为《太素》，知休咎。今世之云太素脉，皆宗之，鲜有得其妙者。  

***隋***  

以医鸣晋，其实不在巢、杨之下，一时缙绅慕之如神，患者仰之，得则生，舍则死。其医悉祖《内经》，所着《内经训解》行世。  

***隋***  

高阳人，以母疾博览医方，遂成名医，仕陈为散骑侍郎。陈灭，隋文帝以为员外散骑侍郎。  

炀帝即位之明年，有疾，令中使舆迎入便殿，登御床，医之辄有奇效。  

***唐***  

京兆华原人，七岁日诵千言，及长盛谈百家庄老之说，精究医方。隋文帝征为国子博士，不就。唐高宗召拜谏议大夫。着有《千金方》三十卷，《脉经》一卷，今行世。  

***唐***  

宝应中为太仆令，号启玄子。笃好医方，得先师所藏《太素》及全元起者，大为次注《素问》，合八十一篇，二十四卷。又着《玄珠》十卷，《昭明隐旨》三卷。  

***唐***  

姓韦，名讯，道号慈藏，善医术，常带黑犬随行，施药济人。玄宗重之，擢官不受。世仰为药王。  

***唐***  

太原人，博学多文，雅有才度，笃好经方，精于医药。出《唐史》。  

***唐***  

洛阳人，以医名。则天时，为侍御医，尤善疗风疾，则天令撰疗精方，奏曰：风有一百二十种，春末夏初秋暮，得通泄则不至困剧。  

***唐***  

常州宜兴人，初仕陈，为新蔡王外兵参军。时柳太后感风，不能言，脉益沉而禁。胤宗曰：口不下药，宜以汤药蒸，令药气入腠，周时可瘥。遂制黄 防风汤数十斛，置于床下，气如烟雾。  

如其言，便得语。拜义兴太守，或劝其着言贻后世者。答曰：医特意耳，思虑精则得之。脉之候幽而难明，吾意所解，口莫能宣也。古之上医，要在视脉，病乃可识。病与药值，惟用一物攻之，气纯而愈速。今之人，不善为脉，以情度病，多其物以幸其功，譬猎不知兔，广络原野，冀一人获之，术亦疏矣。一药偶得他味相制，不能专力，此难愈之验也。脉之妙处不可传，虚着方剂，终无益于世。此吾所以不着书也。  

***唐***  

不知何郡人，洞明《素问》，极究微奥，时太仆令王冰识其为异人，乃师事之，遂以妙旨授冰，冰由是大注《素问》，今行世。  

***唐***  

不知何郡人，为唐高宗时太医侍御。  

***唐***  

汝州人，举进士，垂拱初，累迁凤阁舍人，少好医方，惟以济人为事。撰补《养生必效方》行世。并出《唐书》。  

***唐***  

号通真子，精医，撰有《通真子脉诀》，行于世。  

***唐***  

以医鸣唐，注本草药性为有功。  

***唐***  

字怀英，太原人，好医方，尤妙针术。为唐名臣，位极宰相。显庆中应制入关，路逢富室，有小儿鼻端生赘如拳，缀鼻，根如箸，痛楚危急。公为脑后下针，疣赘应手而落。父母辇千缣酬奉，公罔顾而去。  

***唐***  

唐玄宗时，能观颜色，谈笑便知人病深浅，玄太后召入掖，重之。  

***唐***  

荆州人，为道士，善医，尤精诊候，知生死。一公子暴病，诸医不识，延伯彦诊之，良久曰：无疾。煮散数味，入口而愈。或问其状，伯彦曰：中无腮鲤鱼毒耳，子因食脍而得。或者不信，乃以脍与左右食之，其病悉同，医者莫不惊服。  

***唐***  

字梦得，彭城人，唐贞元间举进士。笃好医方，济人甚众，诏修本草、经方，集有《传信方》行世。  

***五代***  

不知何郡人，博通经史，善医，隐庐山，以济人为心，千里之外来求疗病者如市。后唐同光二年八月，白日飞升。  

***宋***  

沧州临津人，世习医业。初摄护国军节度巡官。后周显德初，诣阙献经用方书三十卷，《全体治世论》二十卷，世宗嘉之。宋太宗诏详定《本草》，翰与道士马志、医官翟煦、张景、吴复 、王光佑、陈昭遇等同修集上之。  

***宋***  

淳化间为太宗侍御医，与刘翰齐鸣。太宗召修《本草》及《太平圣惠方》，书中多其所集，行世。  

***宋***  

太平兴国间为太医，奉诏同修《本草》，裒集方书，广心医学。  

***宋***  

初为道士，得《海上方》，深察药性，治疗辄效。太宗时奉诏同修《本草》，为御医，名著当代。  

***宋***  

岭南人，善医，太宗时为翰林医官，治疗病多效。奉敕同修《本草》经方。  

***宋***  

潭州人，初出家。集方技之书，游京师，以医鸣。太祖召见，赐紫服袍，号广利太师。后太宗召讲医方，蕴录秘方以献之。  

***宋***  

并州人，世以方技为业，太宗召为医官。咸平三年，太后不豫，文智侍药，既愈。迁尚药御医，赐金紫衣，累迁翰林医正。  

***宋***  

睢阳人，初为道士，好医药。太宗召归俗，命为尚药御医，迁翰林医官。太宗常留意医方，藏有名方千首，至是诏翰林医官等，俱各出家传验方以献，又有万首，命怀隐与副使王佑、郑奇，医官陈昭遇，参对编类，每证以巢元方《病源》冠首，而本方附后，共成一百卷。帝亲制序，赐名《太平圣惠方》，刊布天下。  

***宋***  

德州人，徙居洛阳，业医。淳化中，从兄自正游京师，以医鸣，俱受医官，累迁翰林医副。  

***宋***  

开封府以医鸣，征太医院。仁宗不豫，侍御数药不效。希诊曰：针心下胞络可立愈。左右为不可。诸黄门以身试无害，遂进针，帝即愈。命为翰林医御之官，赐衣鱼。着《神应针经要诀》行世。  

***宋***  

字仲阳，上世钱塘人，曾祖徙北，家于郓，幼业医。神宗时，元丰中，医公主有功，授翰林医官，迁太医丞，赐紫衣绯鱼，治疗有奇效。所着《伤寒指微》、《婴孩论》若干卷。  

***宋***  

熙宁间为国子博士，校正医书，深明方药病机。神宗诏修《内经》有功，赐绯鱼，加上骑都尉。  

***宋***  

熙宁间为光禄卿直秘阁，同高保衡校正《内经》，医名大着。  

***宋***  

蕲水人，性敏颖，好学，精于医，读《素问》、《灵枢》、《甲乙》，深达奥妙。着书立言，发前人之未发。表述人迎气口之脉，在手在喉，上下齐等，引绳曰平，过胜即病，而有三阴三阳之分，甚是详切。  

***宋***  

徐州人，善医，嘉 中召至京师。诊父母脉能知子之吉凶。时王安石、王 俱在翰林， 疑古无此。安石曰：昔医和诊晋侯，而知其良臣将死。视父知子，又何足怪哉？  

***宋***  

不知何郡人，性识明敏，通经学，精医方理，得黄岐之秘。治平间，为奉御太医令。  

***宋***  

不知何郡人，业医善针，沉 悉能起。一人患喉内生蛾，诸医不能愈，且畏针。范与末药，计以笔搽之，遂暗针于内，刺之即愈矣。  

***宋***  

字知可，白沙人，举绍兴壬子乡试，笃好医方，遂造其妙。有患奇怪疾者，能疗取。平生治效，集成一书，名《本事方》。又撰《伤寒歌》、《仲景脉法图》行世。  

***宋***  

西蜀人，好医，得不传之秘。干德中，有人病，肌瘦如痨，唯好食米，阙之则口吐清水，食米则快，诸医不辨。道广以鸡屎及白米各半合炒末，以水调顿服。良久，吐出如米形，遂愈，《病源》谓米瘕者是也。  

***宋***  

字德信，新安休阳人。宋孝宗时，以诗文医学著名。遇道人，传以金匮玉函之秘，尤能起死回生，人称其神医。后征为翰林医官。  

***宋***  

字仲理，诸暨人。幼以孝闻，因母疾究医，造其妙。朱晦翁闻其名，就见，与谈通夕，所着有《医术地理拨沙图》。  

***宋***  

为太医令，烈祖好食饴，喉中噎，国医莫能治。廷绍独谓当进楮实汤，服之果愈。或叩之，答曰：咽因甘起，故以楮实汤。  

***宋***  

字明远，新安婺源人，以医鸣世，十五代至嘉，以儒通医，活人尤着。宋理宗不豫，召至，一进药，遂安。  

***宋***  

为宋朝医，有超见，论病源皆深究《素》、《难》之理，所着有《养生必用》。  

***宋***  

宋良医，人病应声者求疗。澄云：古无此方，惟以本草药名尽呼之，每呼一声，腹中辄应，唯一药即不应，再三呼之，无声，即此药为主，治之痊愈。  

***宋***  

号无求子，吴兴人，善医，尤邃于《伤寒》，潜心数十年，穷经义之要，而成《活人书》，奏进。道君朝授奉议郎、医学博士。  

***宋***  

字子充，新安古歙人，精研医学，闻有长于己者，虽千里求之不惮。时闻蕲水庞安常医名，遂往从之。又闻蜀中王朴太素脉，亦往师之，得其秘而归。术益高而名益着，江右缙绅士夫咸往就诊。  

***宋***  

以医名越，专用成方。及丹溪出，而悟曰：操古方以治今病，其势不能以尽合，故其方书，遂不盛行也。  

***宋***  

为越名医，与裴宗元一时齐着，其用方亦大同，所定大观二百九十七方。  

***宋***  

为宋翰林学士，籍医药，尤工于《伤寒》，发仲景之奥音。  

***宋***  

名杲，新安人，世业医术有名，至杲尤诚确精粹，博该诸书，所得辄采录，成《医说》十卷。  

***宋***  

不知何郡人，宋绍兴中为建宁府判，好医方，尤精于《伤寒》，作《伤寒百证歌》行世。  

***宋***  

字子季，宿州人，明大小方脉，尤精心于小儿痘疹，济困持危，多收奇效。淳 中为侍郎翰林医正，与郑惠卿同编《幼幼新书》，《小儿病源方》行世。  

***宋***  

字良甫，号临川建康人，宋嘉熙为太医谕。世业医，至自明益精妙，有超世活人之志，着有《妇人良方》行世。  

***宋***  

名登父，号仁斋，世业医学，至父尤精。每以活人为心，集有《直指方论》二十八卷行世。  

***宋***  

用和之子，以儒集父医，尤有心得之妙，超迈寻常，治疗辄效，存活甚多。官为殿中丞尚侍御医。  

***宋***  

海陵人，习览经方，尤工针石，远近知其名，所疗多效。初，嘉 中有女人被妖惑，纂为针，妖狐即从女衾中逃窜，女病遂愈。  

***宋***  

字子刚，郑州人，官为团练使。笃好医方，遂得精妙，声名远着，凡有求疗，虽及细民，亦用意为治。一妇产后患大泄喉痹，诸医谓两证不能并治，以为必死。公视之，与药十余粒，使吞之，咽通而泻止。人异之，公曰：理中丸裹紫雪耳，喉痹非寒药不可，泄非理中不止，紫雪下咽，则消释无余，得至腹中，附子也，夫何异？  

***宋***  

西蜀人，善医术，高宗召医太后目疾，有奇效。因问治身，答曰：心无为则身安，人主无为则天下治。帝浓赐。复召问以长生久视之术，坦对：先禁诸欲，勿令放逸；丹经万卷，不如守一。  

上嘉而宠之，每称皇甫先生而不名。  

***宋***  

字彦昭，湖州乌程人。绍兴间为名医，深究《素》、《难》，工针石，起死良多。试礼部中选医官，累迁翰林医正，赐金紫服。  

***宋***  

字毅叔，以医名天下。一日郡守母疾，召诊，守云：若不能痊，当治罪。叔曰：容为诊视。  

曰：尚可活。处以丹剂，遂愈。守酬以金帛送归。叔归则全家遁避。守母复死。盖病已在膏肓，毅叔惧罪己，而姑与良剂，暂存活之耳。  

***宋***  

吐谷浑人，善医，马上视疾，能知标本生死。太宗时为太医令、侍御医，集有《脉诀》、《针灸》等书。  

***宋***  

字撒不腕，其先本五院之族，鲁精于医，察形色，即知病源，虽不诊有十全功。前二人特夷类，而尚精医，况中国业医者，有不精，宁不为二夷罪人也？  

***宋***  

名堪，登进士，善医，为郡守。一少年病不食，闻荤腥之气，辄呕吐，诸医不效。求载之治，视之曰：汝病只在《素问》经中，名曰食挂。授以一方，三服则闻肉有香气，食之无苦。着有《指南方》三卷，分为三十二门。  

***宋***  

字孟博，新安婺源人。世业医，至约尤着，而更得针砭之妙，着有《医方图说》行世。  

***宋***  

不知何郡人，善医，凡人有奇疾，以意疗之，无不效。一小女患风痹赤肿，诸医以风热治之，不效。唐诊视云：肝肺之风热故，治之遂愈。惟顶上高肿寸许，询其乳母，好饮热酒，唐遂悟，前剂倍加葛根，数服而消。  

***宋***  

晋阳人，善医术，精诊候。一人病胁有声如蛙，以手按之即止，否则连声不绝。诸医不能辨。  

峦诊之曰：右关脉伏结，因惊气入脏腑而成此疾。患人告：因野行忽有虾蟆高跃叫声，被惊，便觉胁痛作声如蛙。峦与六神丹泻之，立愈。  

***宋***  

字子亨，为南京宋毅叔之婿，得传医之旨。一人失惊吐舌，遂不能收，诸医莫治，贶针舌底，遂伸缩如故。后为宣和中朝散大夫。着《全生指迷论》。  

***宋***  

号吉老，泗州人，世医，名闻四方。有郡守病喉痈，成流注，久不愈。召介治，知其嗜食所致，惟与生姜一味啖之，食至一斤，始知辛辣，而痈愈。守异而问之，答曰：公好食鹪鹩，鹪鹩好食半夏，遗毒于喉间，非姜无以释半夏之毒，用之遂愈。  

***宋***  

博陵人，精于医术，治疗有神效，人以为神授。诊脉预知生死，推测运气，如四方之疾，当预告人，使其慎而防之，累验。  

***金***  

为金太师，善医，妙于针，有死去经日者，若胸前稍温，辄针立活。着有《针经指南》、《标幽赋》，诚为古今之轨范。  

***金***  

世习儒医，无己尤该博群书，有敏质，祖述仲景伤寒，辨析表里虚实，极其旨趣，着有《伤寒论》《明理论》，凡数十卷行世。  

***金***  

名完素，河间人，遂号河间。洞彻医方，详明《内经　热论》，多病于火，所着《运气要旨》、《精要宣明》等论，《素问玄机原病式》行于世。  

***金***  

字洁古，易州人，今称易老，八岁善属文，举进士。好医方，夜梦神人凿开胸腹，纳书于中，自是洞彻病源。活泼施药，不泥古方，其言运气不齐，古今易辙，旧方新病难相合附，所贵因时制宜之妙耳。  

***金***  

元素之子，得父业，号云岐子，名著当时，有《脉谈》行世。  

***元***  

名从正，字子和，睢州人，精于医，法河间之方，邃《素问》之旨，着有《汗下吐三法》，用之当者如神，立可以回生起死。世人不知病源，不察脉候，妄施其法，不能用其当然之妙，而反谤其法之不善，此大可笑者也。  

***元***  

字知几，莫州人，三岁识字，七岁能书，长通经史。因疾，从子和学医，遂尽得其妙，济活甚多。  

***元***  

字明之，号东垣，幼明敏，性好医。闻易老张元素以医鸣，携千金往从之，数年尽得其妙。  

而谓病因脾胃所生者良多，故主内虚则诸邪并入，着《脾胃论》补中益气等方。为王道之本，而实为医家之宗主。  

***元***  

字进之，号海藏，古赵人，性明敏，通经史，好医方。师李明之，所着《医垒元戎》十二卷、《医家大法》三卷、《仲景详辨活人节要歌》、《汤液本草》、《此事难知》、《斑疹论》、《光明论》、《标本论》、《伤寒辨惑论》等书行世。  

***元***  

字谦甫，真定人，东垣弟子，潜心苦学，真积力久，居束垣门下十余年，尽得其妙。着有《卫生宝鉴》二十四卷行世。  

***元***  

号蒙斋，图述《伤寒指掌》。  

***元***  

洛阳人，少举进士，不第，遂业医学。洞彻玄机，活人甚多，所着《伤寒类证》、《订活人书》及《针经》。  

***元***  

燕京人，医甚精，尤神于脉。年七十时，有老妪居西山，请诊其女，益以倦骑乘为辞。妪出，顷之携二少女至，益诊而诘之曰：此非人脉，乃妖质耳。妪跪告曰：外家本狐类，久住世间，得日月之精气。故能变幻人形。二女偶患疾苦，知君仁浓，存活为心，故敢求药。君既洞察，讵敢欺乎？益遂与药，随扣其所以往来禁城，如入无人之境，何也？妪曰：此时真主已在濠梁京城，诸神俱已往彼，是故得以出入也。逾年，太祖果克燕京，元帝北遁。若益者真神医也。  

***元***  

不知何郡人，善医，诊视有异见。一妇怀孕二岁，一妇孕十四月，俱不产。 诊视曰：非孕也，疾也。作剂饮之。孕二岁者，下肉块百余，孕十四月者，下大蛇。二妇俱得活。  

***元***  

字齐卿，泰安人，业医，有活人之妙，注《难经》五卷。泰定上其书，授医学博士。  

***元***  

字均章，号中阳老人，吴郡人。志行高洁，见道真明，尤邃于医学。屏世虑，隐居吴之虞山，人称隐君。所着方书，超出群表，自幼及壮至老，调摄有序，论证有旨。至于诸痰诸饮挟火为患，悉究精详，制有滚痰丸，最神效，名《泰定养生主论》。  

***元***  

字进之，为元祖翰海留守，掌医药，医迈常人，药有奇效。世祖足疾，进药，味苦不饮，祯曰：良药苦口利于病，忠言逆耳利于行。世祖然之，遂饮药而愈。  

***元***  

字子敬，世称太无先生，精于医术，得金刘完素之传，旁通张从正、李杲二家之书，有异见。  

惟好静僻，厌与人接，惟丹溪为得意弟子，遂尽教以其所学云。  

***元***  

字彦修，号丹溪，浙之义乌人。自幼好学，日记千言。业举子，讲道八华山，拜许文懿公。  

一日公谓以己疾久之，非精于医者，弗能起，子多敏颖，其游艺于医而济人乎？于是丹溪复致力于医方。既而悟曰：执古方以疗今病，其势难全，必也参之以《素》、《难》，活泼权衡，乃能济世。遂出游求师，渡浙走吴，历南徐建业，皆无所遇。及还武林，闻太无先生，往拜之，数谒弗得接，求见愈笃，先生始接之。以刘张李三家之书为之敷扬其旨，彦修受教而医益神，名益着，四方求疗者，辐辏于道。按证施方，录为医案可考，又着《格致余论》发其秘云。  

***元***  

字伯仁，号樱宁生，父官江南，居仪真而生生。幼敏颖，日记万言，操笔为文，有思致。师王居中求医学，居中教以黄岐《素问》之旨，公遂论次，分理脉候、病能、脏象、经度、针刺、运气，别类抄而读之。居中曰：善哉，子学之得其道也。自是生学日进，益参张仲景、李明之、刘守真三家之秘，所疗无不神效。又着《十四经发挥》、《诊家枢要》、《本草会韵》等书，凡若干卷行世。  

***元***  

字用和，宣州人，工医药，有符咒治疗捷效，人称神医。  

***元***  

字震父，姑苏人，工于医，尝着《医学会同》二十卷。推五运六气之标本，察阴阳升降之左右，以定五脏六腑之虚实，会经脉气血之流注，愈病回生，率与他医异。由平江医学教授，擢江浙医学提举。  

***元***  

名干孙，震父之子，医实跨灶，甚仁浓，求疗不分贵贱，辄尽心药之，无有不效。着有《医学启蒙论》、《十二经络》、《十药神书》行世。《医史》。  

***元***  

昆山人，字安道。学究天人，文章冠世，极探医源，直穷奥妙。推演东垣之旨，谓其不着有余之伤，故着内伤余义，名曰《溯洄集》。又备常与变，作《伤寒立法考》，医史补传有《百病钓玄》二十卷，《医韵统书》一百卷。所存者惟《伤寒溯洄》而已，《钩玄》、《韵统》则未之见也。  

使二书俱存，其有补于医道，又岂小哉？顾其真书沦没，而《脉诀》、《钤法》等伪书行世，岂天不欲后世斯民跻于寿域也耶？噫！  

***元***  

字以德，号云居，江浦人。丹溪弟子，有高致，精医术。张士诚据吴，召，不往，挈家隐华亭乡中，以活人为心。医造阃奥，沉 悉能起，着有《医学宗旨》、《金匮衍义》等书行世。  

***元***  

字仲贤，号敕山老人，吴郡人。少涉经书，尤究轩岐之旨，活人甚多。乃订新安张季明《医说》，演《灵枢》、《素问》，《原机启微》等论行于世。  

***元***  

字符膺，号沧州翁，四明人，博学精医，有异见。凡有奇病，辄以奇方治之，无不愈。时一人两目视物皆倒植，求疗于翁。询其由，大醉后得大吐，须臾而目视则倒。翁诊其脉，左关浮促，知其饮酒大吐，上焦反复，以致胆腑颠倒，视物则然，法当复吐，以正其气，遂用藜芦瓜蒂散以涌之，后则复正。  

***元***  

名起宗，建业人，任儒学教授，文学以作圣为己功。谓医为性命之学，遂潜心以究《内经》之秘，撰五运六气之旨，刊《脉诀》之误，辟邪说，正本源，诚有功于医者也。  

***皇明***  

姓刘氏，讳基，字伯温，江浙人。天资博学，文武全材，上穷天道，下极人文。三教九流，百技之书，过目不忘。识天子于尘俗中，佐太祖开基，有大勋，不在张良、诸葛之下。封国公，食禄二千石，辞，改封诚意伯。常谓：民生日用之书，先五伦，次医方，次易数，三者为民立身立命之本。盖不可以不敷教而广其传也。集有《经效医方》《多能鄙事》行世。  

***皇明***  

丹溪弟子，博学精医。洪武中征为太医院使，眼界无人，及荐蒋用文入院，会谈，大喜曰：吾儒而为医，兹来共昌吾道，乃国家民命之大幸也。所着有《订证丹溪金匮勾玄》三卷，《证治要法》、《证治类方》若干卷行世。  

***皇明***  

吴郡人，有学不仕，资师于原礼，留心于医药，不以势利，郡守往访，避之而弗见。  

***皇明***  

名寅，姑苏吴县人。少习举业，弗利，遂攻医。受业浓礼，得秘传，治病奇效，医名大振，永乐征为太医院御医。太宗召入宫诊母后，奏六脉离经，将近分解，果得一太子，嘉迁太医院使。  

***皇明***  

名武生，句容人。少明敏，及长博览经籍，精医学而造其妙，治疗异效，名著四方。事母至孝。永乐间迁太医院判。仁宗皇帝问保和之要，对曰：在养正气，正气旺，邪气无由而入，是亦王道之说也。所着有《治效方书》。  

***皇明***  

字宗浓，关中人，博览群书，尤精医学。父受业于丹溪之门，及纯医名大着。所纂《伤寒治例》、《玉机微义》、《医经国小》行世。  

***皇明***  

名渊，丹徒人，家世业医，受渊尤精，永乐间征为太医院使。  

***皇明***  

字诚庄，吴郡人，聪明好学，善医方。洪武中，肃王疾，召诊。问知平日嗜乳酪，只烹浓茶饮之而愈。王问，对曰：茶能涤膈中之腻故也。王神其术，遂奏授本府良医云。  

***皇明***  

太祖高皇帝子，封宁献王，幼性敏颖，有过人之资，博涉经史，诸子百氏之书，无不该览，过目辄解奥旨，而各造其妙。诚哉，宗室之白眉也。尤以生物为心，独精于医方，尝谓：人与物均禀化于大君，荣悴之理则一。人之有身也，七情交激于内，六淫相荡于外，而疾生焉。苟不济以医药，则犹颠危而不知扶持也，其可乎哉！所着《活人心方》、《乾坤生意》、《肘后》等方行于世。  

***皇明***  

姓韩，名 ，西蜀武弁世家，道人。心存仁爱，好读诗书，上慕太古高尚之风，精究医药活人之术。所着痰火等论二卷，有以发先圣之蕴，世传韩氏《医通》云。  

***皇明***  

号橘泉，四明人，世业医，仲宁益精其术，按证用药有超见，多获奇效。永乐间，召至太医院，京师缙绅诸公咸敬服之，予郡篁墩程尚书为之传。  

***皇明***  

名济，字世仁，余姚人，景泰以孝行闻。业医，术尽其妙，诏旌其门。  

***皇明***  

字楚祥，少孤，承母训业儒，既而曰：医者仁术也。苟精之，上可以事君亲，下可以济人物，遂深究《素》、《难》之旨。以医名淮扬。正统初，征为太医。景泰间，院使董宿荐于上，侍药奏功，广收四方明士聚阙下，务以保和圣躬为己任。成化中，迁南京太医院判。  

***皇明***  

吴下人，医造精微。弘治间，一教谕羸疾，诸医议三白汤证，以用之罔效。复求养正治之，亦用三白汤，只投熟附子二三片，即瘥。  

***皇明***  

字尚文，号节庵，余杭人。幼读儒书，长精医学，邃究《伤寒》，着有《琐言》、《杀车槌》、《一提金》、《明理论》，可谓用心之勤，庶为初学规范者矣。  

***皇明***  

字源洁，混陵人，登永乐间进士，官侍近，奉命四方，其耳目所遇有可利民者，多奏而行之。  

然未足以充其志，兼用意于医，得一药一方之良，自录之，所集既富，名曰《卫生易简方》，具表以进之，刊行于世。官至礼部尚书。  

***皇明***  

字汝言，号节斋，浙之慈溪人，擢成化进士。笃好医方，而有心得。今人治痰，例用二陈汤。  

纶则不然，谓：半夏辛燥，惟可以疗风湿之痰饮而已。若老痰痰火，则非所宜，而反致其害。故制老痰丸方，深得痰火之旨。惜乎过谓人参杀人，劳怯断不可用，以致今之人固执虚虚之误，曷可胜言。  

***皇明***  

字德美，号益斋，长洲人，幼孤业儒，究精医道，士夫荐于朝。虽功不自 ，尝慕古人开卷有益之言，书屏以自警。  

***皇明***  

字鲁济，瓯宁人，善医，察脉逆知生死，立方简当，不多品而效愈奇。所集《验效良方》十卷行于世。  

***皇明***  

字时雍，长洲人，早以孝友闻，博学精医，有心得之妙，不泥陈言。  

***皇明***  

四明人，正统间为太医院使，深察药性，博究医书，治疗立方辄有奇效。故辑《奇效良方》七十卷，今行于世。  

***皇明***  

字鼎文，苏州常熟人，累世业医，至震尤读书尚气节。初以明医征至京，复以才武从偏师经略西域诸国者三，以功赐三品服，世授苏州府医学正科。着《医书纂要》等集。弟性，字鼎志，医学该博，人称二难。今为太仓人。  

***皇明***  

字符孚，太仓人，少从王安道游，博通儒书，深造医道，自号娄愚，有《娄愚稿》、《野情集》，盖医之白眉也。  

***皇明***  

字巨源，太仓人，以儒攻医，数起奇症，有《药案》藏于家。  

***皇明***  

字子棋，其先道州人，徙居太仓，世业医，有名，尝注疏《洪武正韵》十六卷行世。  

***皇明***  

字尚龄，号恕斋，嘉定人，世为医官，至椿尤博极群书，念医学浩瀚，后学人有望洋之叹，因搜集诸家精要，附以己意，编集成帙，名《原病集要》二十卷，人多宗之。  

***皇明***  

字德明，号东谷，以字行，恕斋之侄。天资明敏，能继其先世之业，尤精于脉理，察虚实，决死生，如执左契，一时称明医者必曰唐德明。唐德明年既耄而迎者无虚日，户外履常满，其侄钦训继之，察脉用药绰有叔风。  

***皇明***  

字宗尹，号凡谷，太仓人。自曾祖佐以下，俱隶太医院，至君业尤精专，为时所宗，历官院判，常奉旨纂修《本草》，并着《医学百问》、《脉家典要》及《增定医学纲目》等书。  

***皇明***  

字善卿，嘉定人，世为太医判局，后得阙将仕，家传，遂业小儿医，擅一时之誉。弟 ，字秀卿，读书好礼，与兄齐名，而精敏过之。  

***皇明***  

兴府良医，得《内经》之要旨，该究诸氏方书，治疗尽效。睿宗献皇帝命选经效奇方，编次成书，共捐民瘼。世宗继念生氏疾若，复梓颁行天下，名《医方选要》。  

***皇明***  

名绅，字大章，别号警庵，顺天人。公性资敏慧，少习儒，既成弃去，究心医术，深契轩岐奥旨。汉唐以下，诸名家论说罔不参互考订，以求至当，故诊视辄有奇效。上嘉悦之，累升礼部尚书，赠太子太保，恩封三代，卒谥恭僖。  

***皇明***  

名己，字新甫，号立斋，吴郡人。性质敏颖，见识聪明，于医极精。故谓十三科要皆一理，因见外科之医，固执《局方》，不循表里虚实经络之宜，而误人者众。遂大发所蕴，皆以内外合一之道，对证处方，随手而愈。嘉靖初，征为太医院使。着有《外科心法》、《发挥精义》等书，凡十余种，诚明时名医之冠，而有功于先哲后昆者也。务外科者，不可不知。  

***皇明***  

河内人，名塘，学究天人，擢弘治康海榜进士，入翰林，历升都御史，守身之洁，一介不取；蹈道之坚，终日不待。性天悃 ，了无外慕，方书调摄尤究心焉。盖以医道切于养生，且可寓济物之仁也。遂烛精微，发前圣之未发，开后学之晦盲。观其着伤寒三阳咳嗽相火等论可知矣。尝谓士君子平居，略不留意于医，一旦有疾，乃委死生于庸医之手，岂不误载！其集曰《柏斋三书》。  

***皇明***  

新安槐塘人，号松崖，登成化甲辰科李 榜进士。为人恺悌，性好医方，心存仁济，所着有《松崖医径》四卷。  

***皇明***  

姓盛，名端明，号玉华子，潮阳人，登弘治壬戌进士。性好医方，有求疗不分贵贱，即与药。  

官至礼部尚书。着有《医抄》百四十卷，并《撮要》等书。  

***皇明***  

名可学，号惠岩，无锡人，登弘治乙丑进士。笃好医方，遇疾不分贵贱，辄施药。以《医方选要》并秋石红铅进上，擢礼部尚书。寿八十余，髭鬓未白。  

***皇明***  

名应奎，号东谷，洛阳人，登正德辛巳进士。好医方，以活人为心，有疾者不限高卑，即与方药，官至户部尚书，着有《医家大法》、《大旨必用》等书若干卷。  

***皇明***  

字天民，号恒德老人，浙之义乌人，世业医。搏幼颖悟，承家传之学，深究《素问》，治效益高。晚年八旬，着有《医学正传》，今行世。  

***皇明***  

新安古歙人，世以医鸣，至彦功益着，遐迩求疗，日益效众。朝廷闻而征，官太医院，辞归，编述《伤寒类证便览》十卷，今行世。  

***皇明***  

字约之，号古庵，新安休阳人。博学精医，常游河洛，寓陈留，名著中原。所集《丹溪心法附余》、《脉药证治》、《伤寒地理》等书行世。  

***皇明***  

字良吉，号岩泉，新安岩镇人，精医极深，遂造其妙。所治无不活者，不许治者必死，立方立言，悉契《内经》之要旨，济众良多。  

***皇明***  

字时泽，号HT 川，浙之义乌人。敏颖博学，下问谦恭，医术甚精，且不自足，活人不伐。着《医学集成》。  

***皇明***  

姓汪氏，名渭，字以望，人称古朴先生，新安祁门人。少习儒业，精医学，存心济物，志不在名，活人甚多。  

***皇明***  

姓汪氏，名机，字省之，渭之子，业春秋，补邑庠生，习父医，尤得其精妙。郡人求治，多效，日益众，居士弗容辞。既而曰：仕不至相，则其泽之所及，不若医之博也。遂弃儒就医，大肆力于《素》、《难》诸书，罔不考订。历纪所疗为《石山医案》，编次《素问钞》、《运气易览》、《推求师意》、《痘治理辨》、《本草会编》等数十卷行世。  

***皇明***  

名伟，号杏庄，其先姑苏人，世业儒医，从龙北上，屡世官太医院。至公尤精显，存心以仁，忠孝兼尽。侍世宗皇帝，用药辄建天和，简擢银台通政使。大小臣工有疾求药，无不刻期获愈。  

性行纯浓，谦和极至，有因七情而感疾者，诸医不能治。公先慰之以善言，次投之以药饵，而陈痼久疾罔不即愈如释。其嘉言善行，殆非此所能尽书，自有巨卿为之椽传。  

***皇明***  

字邦贡，号意庵，新安祁门人。笃志学古，肆力诗文，究《素问》诸子之书，得医之奥，治疗辄有神效，存济甚多。嘉靖中擢太医院，入圣济殿，医太子有功，升御医，名益着。  

***皇明***  

字子良，号心谷，新安祁门人，机之族彦。幼从兄宇习举子业，颖敏夙成，后弃儒就医。潜心《内素》，有神领心得之妙，证王氏之谬注，如分鳞介于深泉净滢之中。诚有功于轩岐，启迪天下后世医学，如瞽复明，《质疑》、《尺寸》等论可见矣。为人质实，不以有学自矜，从游者甚多。所着《医学质疑》、《统属脉法》、《证治要略》等书行世。  

***皇明***  

姓高，名武，四明人，精医药，尤工于针灸。所学悉宗《素问》，故其医疗效，而所言皆正，着有《素问快捷方式》、《针灸节要聚英》等书，行于世。  

***皇明***  

字度卿，号方山，真州人，世业医，至渠尤精。叩疑于潘者大，年老，医实精妙，深究轩岐之秘，门无问病者，愤然以其所得于古先圣贤之旨，尽以授渠，渠遂诊疾如附应云。  

***皇明***  

字叔旦，号斗岩，真州人，早以孝友闻，笃好医，遂精妙，遐迩求疗者，景以南北异宜，治之辄效。人咸敬服之。  

***皇明***  

号云洲，杭州仁和人，世业儒医，至中尤显，所着《明医指掌》十卷，有谓审八脉以明八要，可为后学之指南。  

***皇明***  

号长塘，新安古歙人，医有真见，用方简当，求疗者甚众。年虽耄，视疾制剂，极其精妙。  

***皇明***  

字用良，号雪窗，休阳人，家世业儒。忠性好医，以戴人汗吐下法，而补之以利温和方，足以尽其医道之妙，名曰《医学权衡》行世。  

### 采摭诸书  

《汉书》  

（医经十一家，二百七十四卷。）  

《隋志》  

（医方二百五十六部，四千五百一十二卷。）  

《唐志》  

（医术六十四家，一百二十部，四千四十六卷。）  

《宋中兴志》  

（医术一百七十九家，二百九部，一千二百五十九卷。）  

《黄帝内经索问》  

（十八卷，黄帝岐伯问答坟典之书，为医书之祖。唐宝应中太仆卿王冰注，为二十四卷。《隋志》全元起注《内经》八卷。宋仁宗嘉 中光禄卿林亿、国子博士高保衡等承诏校补，多用元起注，定为八十一篇，今亡刺法、本病二篇。《汉　艺文志》曰：《黄帝内经》十八卷，《素问》即其经之九卷，兼《灵枢》九卷，乃其数焉。冰云：医经之传于世者多矣。原百病之起愈者，本乎黄帝；辨百药之性味者，本乎神农；《汤液》则称伊芳尹，三人皆古圣人也，悯世疾苦，亲着书以垂后。而世之君子不察，乃以为贱技而耻习之。是故今之医者多庸人，治之失理，以生为死甚众，激者至云：有病不治，常得中医，岂其然乎？）  

《黄帝内经灵枢经》  

（九卷八十一篇，合《素问》九卷，为十八卷。宋林亿等校正，类分十二卷，今从之。）  

《甲乙经》  

（十卷，皇甫谧撰，祖述《内经》多推明运气之说。）  

《阴符经》  

（二卷，黄帝着。）  

《道德经》  

（五千言，老子撰。其谓深根固蒂，长生久视之道，则为医之未形。河上公为之注解，而增以吐故纳新。按摩导引之术。有谓常善救人故无弃人，常善救物故无弃物。此言皆深契于医道。）  

《黄庭经》  

（三十六卷，题云扶桑大帝作，又叙谓老子作。与法贴载晋王羲之所书本同，而文句颇异，其所有闲居作七言，解说身形及诸神两句，且改渊如泉，改治为理，疑唐人附益之。《崇文总目》云：记天皇氏至帝 受道得仙事，今本无之。）  

《太始天元玉册元诰》  

（十卷，不载何人所作，历汉至唐，诸《艺文志》俱不载录。其文与《内经。不类，非战国时书。其间有天皇真人书，其文若道正无为，先天有之；太易无名，先于道生等语，皆老氏遗意。意者，老氏之徒所着。大要推元五运六气及三元九宫太乙司政之类，殊为详明，深足以羽翼《内经》六微旨、五常政等论，太玄君扁鹊为之注。此扁鹊号太玄君，为黄帝时人，后秦越人医术之神，人称之曰扁鹊。）  

《天元玉册》  

（三十卷，启玄子王冰述《元诰》《内经》之意，益之以五运六气之变。）  

《五经注疏》  

（中有关于医药者，《左传》居多。明阴阳之理，惟《易》为最。故云：不知《易》者，不足以为太医。）  

史书  

（十九史、二十一史，史载历朝明医实录，今据之采其出处，附名氏之下为小传云。）  

子书  

（《老》《庄》《杨》《列》《文中》《淮南》等子书中，有纪医法之秘者，今采之。  

《尔雅》  

（二卷，晋郭璞注。）  

《埤雅》  

（二十卷，宋开国公陆佃撰。）  

《大明会典》  

（医政官制，及天下各处岁输药材斤两，无不毕载，今采附《通考》之前。  

可见医道诚国家之大政也，学人勉之。）  

《素书》  

（六篇，凡一千三百六言。黄石公圯桥以授子房之书是也，人言《三略》，误也。其书简而意深，俱定国安邦之至道。虽尧、舜、禹、文，传说、周、孔、老聃亦无以出于此。  

子房得之以兴汉业，善终其分而不辱，可见深得是书之旨矣。有云：博文切问，所以广知，推古验今，所以不惑；根枯枝朽，足寒伤心。诚为学之要，资生之本始也。有身者其知所务。  

《道藏经》  

（五千四百二十卷，三教九流靡不毕具。）  

《山海经》  

（十三篇，不知何传，周穆王游山海而作。其首云：泛览周王传，流观山海图。有十八卷，郭璞注。）  

《中藏经》  

（八卷，少室山邓处中云：华佗得异人授以石函中。按《唐志》有吴普集华氏方，而无中藏之名。普为佗弟子，宜有所集。窃意诸论非普辈不能作。邓氏特附别方而更今名耳。盖其方有用太平钱并山药者。盖太平，乃宋熙陵初年号，薯蓣以避宋英宗浓陵偏讳，而始更名山药，其他可以类推。然脉要及察声色形证等说，必出元化遗意，览者审之。）  

《太玄经》  

（汉杨雄子云撰，中言阴阳五行之理及清净渊默之说，大概养生当始于医学。）  

《度人经》  

（三卷，元始天尊说。《唐志》云：有元始天尊者，生于太元之先，姓乐名静，信常存不灭，每天地开辟，则以秘道授诸仙，谓之开劫度人。受其道者，渐至长生或白日升天。其学有授 之法，名曰斋；有拜章之仪，名曰醮；又有符咒，以摄治鬼神；服饵以蠲秽浊。  

至于存想之方、导引之诀、烹炼变化之术，其类甚众。）  

《大观证类本草》  

（旧称《神农本草经》，三卷。《汉　艺文志》未尝录，至陶隐居始尊信而表章之，谓此书应与《素问》同类。但后人多更修饰之耳。所出州郡乃后汉时载，疑张仲景、华元化所记。旧经之药止三百六十五种。陶氏进《名医别录》亦三百六十五种，因而注释，分为七卷。唐李英公世绩与苏恭参考得失，又增一百一十四种。分为二十卷，世谓之《唐本草》。  

宋刘翰等又附益医家常用者一百二十种。蜀王孟昶亦命其臣韩保升等，以唐本《图经》参比增广，世谓《蜀本草》。至宋掌禹锡等补注，新旧药合一千八十二种，定以白字为神农所说，黑字为名医所传，草石之品可谓大备。他若雷公以下，蔡邕、徐大山、秦承祖、王季璞、郑虔诸家所撰，名《本草》者，凡二十九部，三百五十卷。虽显晦不齐，无非补翼旧然焉耳。近代陈衍作《本草折衷》，王好古作《汤液本草》，亦删繁之意也。旧记州郡，古今沿革不同。一物而根苗异名，及同名而异质，主治互见，如草豆蔻即今之草果，今人遂谓《本草》亡草果之名又在因时而考审之也。今行世者，惟唐慎微撰《大观》及《证类》二本合为一书。）  

《参同契》  

（汉魏伯阳撰，按《神仙传》，伯阳会稽上虞人，通贯诗律，文辞胆博，修真养志，约《易经》而作此书，其曰：二用无爻位，周流行六虚。有曰：以金为堤防，水入乃优游。又曰：巨胜尚延年，还丹可入口，金性不败朽，故为万物宝。术土伏食之，寿命得长久。  

此言皆真切，至道会通者可以仙矣。）  

《悟真篇》  

（紫阳真人张伯端撰，律诗绝句词语整洁，文理具至之书，疑有道者之作也。养生者究心其间，亦能却病而尽其天年也。）  

《玄珠密语》  

（十卷，启玄子王冰撰，自序谓得玄珠子而师事之，与我启蒙，故号启玄子。目曰《玄珠密语》，乃玄珠子密而口授之言也。启玄《素问　序》云：辞理秘密，难粗论述者，别撰《玄珠》以陈其道。二叙自相背戾，则师事《玄珠》。而号启玄者，妄也。宋高保衡等校正《内经》，详考王氏《玄珠》，世无傅者，今之《玄珠》乃后人附托之文，而实非启玄之书也。  

其于《素问》十九卷、二十四卷，颇有发明，原其所从，盖 摭《内经》六微旨及至真要等五篇、《天元玉册》要语而附会杂说。其纪运休祥，未果征验，观者审之。  

《昭明隐旨》  

（三卷，启玄子撰，其义与《玉册》大同。）  

《颅囟经》  

（巫方撰，小儿方书始于此经，自后作者继而述之也。）  

《圣济经》  

（十卷，宋徽宗采《内素》而作。原性命天人之理，究七八之盛衰，辨逆顺之虚实，为书十卷。政和间颁是经于两学，辟雍生吴 为之解义，若达道、正纪等篇皆是以裨益治道启迪众工。余如孕元在本、制字命物二三章释诸字义，似乎穿凿。）  

《玉函经》  

（一卷，四明张尹着。）  

《金匮玉函要略》  

（汉张仲景撰，王叔和集。设问答，上卷论伤寒，中卷论杂病，下卷载妇科，其方合二百六十二道。又着《脉经》、《五脏论》、《评病要方》。《艺文志》咸裁其目，而书未之见也。今所传者，惟《伤寒论》、《金匮略》。耳。  

《产宝经》  

（二卷，唐昝殷撰。）  

《难经》  

（六卷八十一篇，卢国扁鹊撰，姓秦名越人。述《内经》设为问答，撰《难经》八十一篇，为十卷。所引经言多非《灵》、《素》本文，盖后人之托辞也。或古有其书，而今亡之矣。《汉志》但有扁鹊《内外经》，而《隋志》始有《难经》，《唐志》又属之越人，皆不可考。《通考》有吴太医吕广注，唐杨玄操演，《医史》有隋吕博望注本不传。宋王唯一集五家之说，而醇 相乱，惟虞氏粗为可观，纪齐卿注稍密，乃辨吕、杨、王三子之非。周仲立颇加订易，而考证未明。李子野为之句解，而无所启发。嘉 中丁德用绘图释义，颇为精详。近代张洁古注后附药，殊非经意，今皆未之见也。惟正统间熊宗立《俗解》相传，愈失其义，如五十九难云：颠狂之脉，阴阳俱盛《俗解》分阴分阳，与本文畔。诸如此类甚多，寝使后学晦盲。是故国朝医政坏于《难经》、《脉诀》二书之伪也。）  

《素问钞》  

（元撄宁生滑寿伯仁集，生初从京口王居中学医，居中授以《内经素问》，令其熟玩，生既终卷，乃进请于师曰：《素问》为说备矣，篇次无绪，错简不无。遂分脏象、经度、脉候、病能、摄生、论治、色诊、针剌、阴阳、标本、运气、汇萃，凡十二类，钞而读之，何如？师曰：甚矣，子之善学也，而子之学得其道也。）  

《续素问钞》  

（新安汪机集。滑氏谓王注多误，故削而钞之，不用其注。机意谓无其注则是非无所分别，复续之，以俟知者之取舍云。）  

《内经补正》  

（温州太守京口丁瓒着。）  

《内经类钞》  

（明洛阳孙应奎集。）  

《素问快捷方式》  

（二卷，明浙人高士着。）  

《灵枢摘注》  

（明浙人高士着。）  

《图经本草》  

（宋苏颂等撰。先诏禹锡、林亿等校《神农本草》，书成又诏各州郡详图所产药本重编。于是颂再与禹锡等裒集众说，类聚铨次，嘉 六年上。）  

《本草衍义》  

（元朱丹溪撰。）  

《本草补遗》  

（宋庞安常撰。）  

《本草发挥》  

（徐用诚集。）  

《汤液本草》  

（王好古着。）  

《本草会编》  

（汪机集。）  

《本草集要》  

（节斋王纶集。）  

《救荒本草》  

（周王殿下着。）  

《日食本草》  

（益府长史着。）  

《食性本草》  

（陈士良着。）  

《雷公炮制》  

（三卷，宋雷 撰，胡源重定。）  

《药性珍珠囊》  

（东垣着，其辞简，其义浅，不足以尽药性之旨，疑后人之托名也。）  

《华佗内照图》  

（五脏六腑之形象。）  

《十四经发挥》  

（三卷，滑寿撰。）  

《伤寒论》  

（十卷，后汉张仲景撰，按《内经　热论》分六经传变，广伊芳尹《汤液》而为之治，合三百九十七法，一百一十三方。古今伤寒未有出其左者。或云：是书有大人之病，而无小儿之患，有北方之药，而无南方之治，此其所阙。陈蔡以南不可用柴胡、白虎二汤，此非至论。晋王叔和重为撰述，宋成无己复为注释，其后庞安常、朱肱、许叔微、韩祗和、王实等互有开发，而大纲大法不越乎汗吐下温四者而已。盖一证一药，万选万中，千载之下，如合符节，前修指为群方之祖，信矣。所可憾者。审脉时及王氏之言，三阴率多断简，况张经王传往往反复后先，亥豕相杂，自非字字句句熟玩而精思之，未有能造其阃奥者。）  

《伤寒明理论》  

（宋成无己撰，庞安常校，黄山谷为后序。）  

《伤寒补亡论》  

（元人徐止善着。）  

《伤寒类证》  

（黄仲理着，新安陆彦功重编，又名曰《类证便览》。）  

《伤寒类证要略》  

（二卷，汴人王尧卿撰，皆仲景之旧也，亦别未有发明。）  

《伤寒发明》  

《伤寒蕴奥》  

（明太医院判钱塘吴绶集。）  

《南阳活人书》  

（二十卷，宋朱肱无求子撰，自序谓；仲景《伤寒论》其言雅奥，非精于经络者，不能晓会。顷因投间，设为问答，计九万一千三百六十六字。）  

《伤寒指微论》  

（五卷，宋钱乙撰。《宋史》记神宗元丰中长公主女有疾，召乙治有功。皇子仪国公病螈 ，国医未能治。召乙治，进黄土汤而愈。所着《伤寒指微论》五卷、《婴孺论》百篇。《文献通考》云：不著作者之名。序言元佑丙寅，必当时明医，盖亦未知详考耳。  

元丰为神宗末年号，元佑为哲宗初年号，不越五七年间、正钱乙之所撰明矣。）  

《伤寒直格》  

（二卷，刘完素撰。）  

《伤寒六书》  

（六卷，明临川陶华尚文着，号节庵。六书名琐言、家秘、杀车槌、一提金、截江网、续论是也。惜其不能发仲景之旨。）  

《伤寒治例》  

（四卷，陶华着，述《直格》、《六书》而作之。其论雷同，而别无方法，其实一书而为三书矣。）  

《伤寒百问》  

（三卷，无求子大观初所着。）  

《伤寒指掌》  

（元吴恕号蒙斋图述。）  

《伤寒百证歌》  

（钱闻礼绍兴间着。）  

《伤寒证治》  

（三卷，宋王实编，庞安常高弟也。）  

《伤寒会要》  

《伤寒一掌金》  

《伤寒钤法》  

（马宗素、程德斋撰述。按日时受病为治法，与仲景不同，实非至理，用之者不徙无益，而反加害也。姑存其名，以备顾问耳。）  

《伤寒金镜录》  

（清碧学士杜先生着。）  

《千金方》  

（三十卷，唐孙真人思邈撰。自序云：千金备急之要方。）  

《千金翼方》  

（三十卷，前人着《千金方》之后，复掇遗轶以羽翼其书，成一家之言。林亿等校，谓深有旨意及禁术，用之多验。）  

《溥济方》  

（五卷，宋王衮撰。庆历间，因官暇出家藏方，为此书，且云：草还丹治大风，太乙丹治鬼胎，尤奇验。）  

《普济方》  

（一百二十卷。）  

《太平圣惠方》  

（一百卷，宋太宗在潜邸日，多蓄名方异术。太平兴国内出亲验方千余首，诏医局，各上家传方，成集成书，自制序，名《太平圣惠方》。）  

《外台秘要方》  

（四十卷，唐王焘撰，在台阁二十年，久知弘文馆，得古书方数千百卷，因述病证，附以方药符禁灼灸之法，凡一千一百四门。天宝中出守大宁，故以外台名其书。  

焘谓针能杀人，而不能生人，故取灸而不取针。人讥其弊，孙兆独以其言为然。）  

《和剂局方》  

（十卷，元丰中诏天下高医各以得效秘方奏进，下太医院验试，刊行世。）  

《苏学士方》  

（东坡苏公着。）  

《初虞世方》  

（十六卷，即《养生必用方》。序谓：古人医书行世者亦多矣，无如此方。其证易详，其法易用。虞世为一时文士，后削发为僧。）  

《永类钤方》  

（二十二卷，元栖碧李仲南着。）  

《青囊方》  

（魏华佗得异人授受，今亡之。）  

《青囊杂纂》  

（八卷，元阳赵真人着。）  

《传信方》  

（刘禹锡着。）  

《梅师方》  

（隋广陵僧人，号文梅，善疗瘴疠，医杂证。悉说单方，其效甚速，人咸集，相传曰《梅师方》云。）  

《深师方》  

（齐宋间道人僧深撰。）  

《肘后方》  

（三卷，晋葛洪撰。）  

《斗门方》  

《本事方》  

（十卷，维扬许叔微知可撰，宋绍兴三年进士，以药饵阴功见于梦寐，事载《夷坚志》。）  

《范汪方》  

（五卷，西晋颖阳人撰，方书共百余卷，今《普济主》多采之。）  

《卫生易简方》  

（明尚书胡KT 集。）  

《岭南续卫生方》  

（四卷，夔州太守杨 集。）  

《近效方》  

《必效方》  

（三卷，孟诜着。）  

《试效方》  

（东垣着。）  

《鬼遗方》  

（宋武帝时刘涓子着。）  

《大全方》  

《奇效良方》  

（明太医院使方贤集。）  

《经验方》  

（明大方伯希斋陈士贤着。）  

《袖珍方》  

（四卷，明滇阳王府集刊，其方多简当可用，诚博而约之者。）  

《鸡峰方》  

（一卷，太医教授张锐撰。）  

《简要济众方》  

（五卷，皇佑中仁宗谓辅臣：外无良医，民有疾苦，或不能救疗。诏太医简《圣惠方》之要者，颁行诸道。）  

《妇人良方》  

（二十卷，元临川陈自明撰。）  

《三因方》  

（五卷，括苍陈无择撰。三因谓内因、外因、不内外因，其说出《金匮要略》，其方皆述古书。）  

《本草单方》  

（二十五卷，宛丘王硕父撰。工部侍郎时暇取《本草》所载单方、以门类编之，凡四千二百六方。）  

《集验方》  

（明邹福集。）  

《济生方》  

《百一选方》  

（三十卷，山阴王实斋孟玉撰，百一，言选方极精也。）  

《拔萃方》  

《治奇疾方》  

（夏子益撰，凡三十八道，皆奇形怪证世所未见者。）  

《御药院方》  

（宋太宗朝元名氏集。）  

《灵秘十八方》  

（河间刘守真集。）  

《加减十三方》  

（不著名氏，亦十八方简成者。）  

《万氏积善方》  

（明参将万氏集）  

《万氏家抄方》  

（前人。）  

《指南方》  

（二卷，蜀人史载之撰。）  

《指迷方》  

（三卷，考城子王贶撰。）  

《方外奇方》  

（韩飞霞道人集。）  

《活人心方》  

（二卷，明宗室宁王撰。）  

《小儿袖诊方》  

《钱氏小儿方》  

（八卷，宋钱乙字仲阳，精治小儿，着此书并《小儿药证直诀》，阎孝忠集编，颇附以己说，宣和元年成。）  

《陈氏小儿方》  

（宋陈文中着。）  

《保婴得效方》  

《幼幼全书》  

《全幼心鉴》  

（四卷，嵩阳寇平衡美集。）  

《幼幼新书》  

（五十卷，直龙图阁知豫州刘 撰，陈文中编集。）  

《活幼心书》  

（曾世荣撰。）  

《活幼口议》  

《子母秘录》  

《婴童宝鉴》  

（十卷，栖真子撰，不著名氏。）  

《婴童百问》  

（鲁伯嗣撰，明嘉靖中阁下严嵩奏进，上命刊布天下。）  

《幼科类萃》  

（二十八卷，不著作者名氏，方论颇为详切，中引丹溪说语，必是国初所撰者。）  

《博爱心鉴》  

（萧山魏直桂岩着。其书以保元汤一方为主，以保元气而托其里，亦为痘疹之要治也。特不为全书耳。）  

《痘疹八十一论》  

（闻人氏集。）  

《痘疹经验秘方》  

（四卷，铜壁山人黄廉着。）  

《正骨续断方》  

《医经续方》  

《避水集方》  

（四卷，董炳集。）  

《摄生众妙方》  

（浙兵部尚书张时彻集。）  

《海上仙方》  

（无名氏，亦简易方中摘成者。）  

《救急方》  

（十三卷，唐张文仲着，武则天时侍御医，与韦慈藏齐鸣。）  

《原病式》  

（燕蓟刘河间撰。）  

《素问玄机保命集》  

（前人。）  

《巢氏病源》  

（隋巢元方撰，时为太医博士，惟论病源，不载方药。《千金方》论多本此书。）  

《吴氏病源》  

（吴景贤撰，今不传。）  

《医门玉髓》  

（十卷，不知何人所作述，皆为歌括，论五脏六腑相传之理。）  

《抱朴子内篇》  

（并外篇四十卷，晋葛洪稚川撰，自号抱朴子，博闻深洽，江左绝伦，着书甚富。《内篇》言黄白之事，长生之道，谓素醪芳醴，乱性者也：红华素质，伐命者也。谓朱草茎如珊瑚，刻之流汁如血，以金投汁中化之曰金浆，以玉投之曰玉醴，服之长生。又谓肉芝是万岁蟾蜍，头上有丹书八字，人以五月五日取之，以足画地则成河，以左手则避乓。又谓行山中见小儿乘车马长七八寸者，肉芝也，服之成仙。此事非可以理测，而亦超出凡尘也。）  

《神仙传》  

（即稚川弟子之所撰者，前秦阮所记数百人，又刘向所记七十余人，并集之以传。如苏耽、董奉皆在列也。）  

《搜神记》  

（不著作者名氏。）  

《天宝遗事》  

（不著作者名氏。）  

《太平广记》  

（五百卷，宋太平兴国初，诏李 等取古今小说编纂成书，同《太平御览》进。中集医方，有超出凡庸之表。）  

《文献通考》  

（二百四十八卷，宋儒马端临撰，二百二十卷中备载医书之源，今采之，以附书目之下。）  

《谭子化书》  

（六卷，五代时南唐谭景升撰。意为天地之间化而已矣，非化无以显道，非道无以生化。故人禀中和之气，化而为人；物禀驳杂之气，化而为物。知此化者，可以治身，可以济物，岂徒为窥阴阳化育之哉？时为宋齐丘窃名，今辨白天下后世，皆知为《谭子化书》云。）  

《白虎通》  

（二卷，序云：汉司马班固撰。章帝建初四年，诏诸儒会白虎观，议五经同异。固撰次其书上之，故曰：《白虎通》。云：固九岁能文，博冠群书，有古良史之才。朱子尝品之，迁书疏爽，固书密塞。讨论明经，实为钜典，学人欲见而不可得。下卷性情寿命二章，发医经之未发，诚为养生大道云。）  

《风俗通》  

（汉灵帝时人，姓应，名劭，中有养生方候之宜。）  

《草木子》  

（二卷，国初括苍叶子奇世杰撰。）  

《夷坚志》  

（四百二十卷，宋学士洪迈景卢撰，中集医方多奇异者。）  

《博物志》  

（十卷，晋司空张华着。）  

《楚辞》  

（一名《离骚》，楚屈原撰，门人宋玉续撰，名曰《楚辞》。）  

《韩柳欧苏文集》  

（其论医之奥，韩苏为多。）  

《韵府群玉》  

（四十卷，青田包瑜撰，瑜中景泰庚午科乡试，历建宁、临淄、进贤、浮梁四学教谕。）  

《荆楚岁时记》  

（不著名氏。）  

《辍耕录》  

（三十卷，元陶宗仪九成着。）  

《东垣十书》  

（十集）《脾胃论》《内外伤辨》《兰室秘藏》《汤液本草》（四集俱东垣着，）《溯洄集》（王履着）《格致余论》《局方发挥》（丹溪着，）《此事难知》（王好古着，）《外科精义》（齐德之着，）《脉诀》（张紫阳着。）  

《医学发明》  

（九卷，东垣着。）  

《玉机微义》  

（五十卷，刘纯宗浓着。）  

《医学纲目》  

（四十卷，浙人楼英全善撰。）  

《食医心镜》  

《龙木论》  

（三卷，佛经禅师龙树大士着，能治眼疾，假其说集七十二种目病之方。）  

《宣明论》  

（河间刘守真撰。）  

《养生主论》  

（元王隐君着。滚痰丸固为治实痰火之一端，而所论童幼养老等篇，甚于资生有助也。）  

《原机启微论》  

（敛山老人着。）  

《王氏脉经》  

（十卷，晋王叔和撰。述《内经》三部九候、五脏六腑、十二经脉。  

然则左心小肠，右肺大肠乃其失也。）  

《脉诀机要》  

（三卷，通真子撰，不著名氏，熙宁以后人谓叔和《脉诀》有 HT鄙俗，实非叔和之作，乃为歌百篇，按经着，又集《伤寒括要》六十篇，其书未之见也。）  

《诊家枢要》  

（一卷，滑伯仁撰。）  

《运气奥论》  

（宋刘温舒撰，以《素问》运气撮为治病之要，有三十论，二十七图。）  

《运气全书》  

（前人。）  

《运气易览》  

（明新安汪机集。）  

《铜人针灸图》  

（三卷，宋王惟德撰。仁宗诏德考究针灸之法，铸铜人为式，分十二经，旁注俞穴，刻题其名，并主治疗之法。）  

《明堂针灸图》  

（三卷，雷公问道，黄帝授之，故名明堂。）  

《资生针灸》  

《神应针经要诀》  

（二卷，宋许希撰。）  

《窦太师针灸》  

（一名《针灸指南》，名杰，字汉卿，为金太师。）  

《针灸聚英》  

（明高武集。）  

《徐氏针灸》  

（明浙人徐廷凤着。）  

《儒门事亲》  

（十四卷，睢州戴人张从正子和撰。）  

《医垒元戎》  

（十二卷，王好古撰。）  

《卫生宝鉴》  

（二十四卷，罗天益谦甫撰。）  

《医说》  

（十卷，宋新安张杲撰。）  

《续医说》  

（十卷，明姑苏俞子容约斋撰。）  

《医史》  

（十卷，浚仪李濂着。）  

《医隽》  

《医开》  

《褚氏遗书》  

（北齐尚书褚澄撰。）  

《滑氏方脉》  

（撄宁生滑寿撰。）  

《韩氏医通》  

（二卷，西蜀泸州飞霞道人韩 撰。）  

《程氏医抄》  

（八十卷。）  

《丹溪脉法》《丹溪心法纂要》《丹溪医案》《金匮钩玄》  

（以上四书俱丹溪着。）  

《医林集要》  

（二十卷，明成化中都督王玺撰。）  

《仁斋直指》  

（二十六卷，三山杨士瀛登父集。）  

《医方选要》  

（八卷，兴府良医周文采集。）  

《医经正本》  

（一卷，进贤知县程迥着，专论伤寒无传染，以救薄俗骨肉相弃绝之弊。）  

《明医杂着》  

（明进士慈溪王纶撰。）  

《医学大全》  

《医学宗旨》  

（宋赵良着。）  

《宋学士文集》  

（明学士讳景濂，有赠医周汉卿、张仁斋、戴元礼等序，皆备载医案。）  

《文潞公药准》  

（文彦博。）  

《荆川公史纂》  

（明会元唐顺之集。）  

《柏斋三书》  

（怀庆府何塘巡抚撰。其谓咳嗽之证，消渴之治，黑神散之于产后等论，非达造化神明之极至者，乌足以语此？）  

《雅述》  

（三篇，山东浚川王廷相撰，令气能化液，正如雨雪为云气之所化，故能闭息伏气，可以不食云。）  

四十家小说  

（二部，皆吴下好事者，裒集诸名公笔语，类刻为四十家云。）  

《颜氏家训》  

（二卷，北齐黄门侍郎颜之推撰，谓医难到精妙，不可轻学以误人，其亦知医之至者。）  

《事林广记》  

（西颖陈元静编。）  

《居家必用》  

（十集，不着述者名氏。）  

《饮膳正要》  

（元忽思慧着。）  

《医学正传》  

（浙虞博天民着。）  

《医学集成》  

（淅义乌傅滋着。）  

《医学启蒙》  

（姑苏葛可久着。）  

《医林摘要》  

《医方大成》  

（元人无名氏集。）  

《医家大法》  

（洛阳东谷孙应奎集。）  

《医经国小》  

（六卷，明刘纯着。）  

《医方快捷方式》  

（王宗显著。）  

《医家必用》  

（洛阳东谷孙应奎着，时为户部尚书。）  

《医学碎金》  

（新安王典集。）  

《医学三要》  

（明巴郡刘起宗集。）  

《医学权衡》  

（新安吴显忠着。）  

《医学权舆》  

（傅滋着。）  

《医学源流》  

（元许国祯着。）  

《医方便览》  

《医学指南》  

（四明高铭着。）  

《脉诀刊误》  

（元龙兴路教授戴起宗同父撰。）  

《病机药性赋》  

（明柯城刘全备撰。）  

《乾坤生意》  

（四卷， 仙撰。）  

《寿域神方》  

（四卷，前人。）  

《十药神书》  

（一卷，传云葛可久撰，今《姑苏志》载可久着《医学启蒙》而无《十药神书》，则此为托名耳。）  

《金丹正要大全》  

（上阳子张致虚着。）  

《金丹直指》  

《三元纂赞》  

（元李鹏飞着。）  

《养生类纂》  

（元周守忠着。）  

《家塾事亲》  

（明郭晟景阳集。）  

《养老奉亲书》  

（宋元丰中泰州兴化悬令陈宜撰。）  

《寿亲养老新书》  

（四卷，宋大德中敬直老人邹铉着。）  

《修真十书》  

（正阳真人钟离祖师着。）  

《大成金书》  

（宋林灵素着。）  

《安老怀幼》  

（四卷，明山西副使河南颖川刘宇集。）  

《医学质疑》《统属诊法》《证治要略》  

（俱新安汪宦撰。）  

《立斋外科四书》  

（明院判薛己撰。）  

《理风衡尺》  

《食治通说》  

《月令通纂》  

《虞氏医镜》  

《咽喉风科》  

《石山医案》《痘治理辨》《外科理例》《针灸问答》  

（俱新安汪机集。）  

《松崖医径》  

（四卷，松崖程介着，新安槐塘人，中成化中进士，精医学，述《内经》五脏六腑部证，以虚实为治，卒未梓行，今《折肱录》即其本书也。）  

《产宝百问》  

《胎产须知》  

（二卷，江阴高宾着。）  

《广嗣要语》  

（明嘉靖初无名氏着。）  

《三炼歌》  

（明西蜀邓士鲁着。）  

《发明证治》  

（何太英集。）  

《活人心统》《诸证辨疑》  

（俱浙人吴球集。《辨疑》中谓六月伤寒，冬月伤暑，尤为妄谬以欺人也。此其失云。）  

《医经大旨》  

（四卷，浙人贺岳集。）  

《明医指掌》  

（十卷，杭州仁和皇甫中集。）  

《保婴直指》  

 （四卷），  

《痘疹玄机》  

（四卷，太仓支秉中着。）  

## 卷之二

### 内经要旨（上）  

***唐太仆令启玄子王冰序***  

夫释缚脱艰，全真导气，拯黎元于仁寿，济羸劣以获安者，非三圣道，则不能致之矣。孔安国序《尚书》曰：伏羲、神农、黄帝之书，谓之三坟，言大道也。班固《汉书　艺文志》曰：《黄帝内经》十八卷。《素问》即其经之九卷也，兼《灵枢》九卷，乃其数焉。虽复年移代革，而授学犹存；惧非其人，而时有所隐。故第七一卷，师氏藏之；今之奉行，惟八卷耳。然而其文简，其意博，其理奥，其趣深。天地之象分，阴阳之候列，变化之由表，死生之兆彰。不谋而遐迩自同，勿约而幽明斯契。稽其言有征，验之事不忒，诚可谓至道之宗，养生之始矣。  

假若天机迅发，妙识玄通，藏谋虽属乎生知，标格亦资于古训，未尝有行不由径，出不由户者也。  

然刻意研精，探微索隐，或识契真要，则目牛无全。故动则有成，犹鬼神幽赞，而命世奇杰，时时间出焉。则周有秦公，汉有淳于公，魏有张公、华公，皆得斯道之妙者也。咸日新其用，大济蒸人，华叶递荣，声实相副，盖教之着矣，亦天之假也。  

冰弱年慕道，夙好养生，幸遇真经，式为龟镜。而世本纰缪，篇目重叠，前后不伦，文义悬隔，施行不易，披会亦难。岁月既淹，袭以成弊。或一篇重出，而别立二名；或两论并合，而都为一目，或问答未已，别树篇题；或脱简不书，而云世阙。重合经而冠针服，并方宜而为咳篇；隔虚实而为逆从，合经络而为论要；节皮部为经络，退至道以先针。诸如此流，不可胜数。且将升岱岳，非径奚为？欲诣扶桑，无舟莫适。乃精勤博访，而并有其人。历十二年，方臻理要，询谋得失，深遂夙心。时于先生郭子斋堂，受得先师张公秘本，文本昭晰，义理环周，一以参详，群疑冰释。恐散于末学，绝彼师资，因而撰注，用传不朽。兼旧藏之卷，合八十一篇二十四卷，勒成一部。冀乎究尾明首，寻注会经，开发童蒙，宣扬至理而已。  

其中简脱文断，义不相接者，搜求经论所有，迁移以补其处；篇目坠缺，指事不明者，量其意趣，加字以昭其义。篇论吞并，义不相涉，阙漏名目者，区分事类，别目以冠篇首；君臣请问，礼仪乖失者，考校尊卑，增益以光其意；错简碎文，前后重叠者，详其旨趣，削去繁杂，以存其要；辞理秘密，难粗论述者，别撰《玄珠》，以陈其道。凡所加字，皆朱书其文，使古今必分，字不杂揉。庶厥昭彰圣旨，敷畅玄言，有如列宿高悬，奎张不乱，深泉净滢，鳞介咸分。君臣无夭枉之期，夷夏有延龄之望。俾工徒勿误，学者惟明，至道流行，徽音累属。千截之后，方知大圣之慈惠无穷。时大唐宝应元年岁次壬寅序。  

***校上内经素问表***  

臣闻安不忘危，存不忘亡者，往圣之光务；求民之瘼，恤民之隐者，上主之深仁。在昔黄帝之御极也，以理身绪余治天卜，坐于明堂之上，临观八极，考建五常。以谓人之生也，负阴而抱阳，食味而被色，外有寒暑之相荡，内有喜怒之交侵，天昏札瘥，国家代有。将欲敛时五福，以敷锡厥庶民，以与岐伯上穷天纪，下极地理，远取诸物，近取诸身，更相问难，垂法以福后世。  

于是雷公之伦，受业传之，而《内经》作矣。历代宝之，未有失坠。苍周之兴，秦和述六气之论，且明于左史。厥后越人得其一二，演而述《难经》。西汉仓公传其旧学，东汉仲景撰其遗论，晋皇甫谧次而为《甲乙》，及隋杨上善纂而为《太素》。时则有全元起者，始为之训解，阙第七一通。  

迄唐宝应中，太仆王冰笃好之，得先师所藏之卷，大为次注，由是三皇遗文，烂然可观。惜乎唐令列之医学，付之艺技之流，而荐绅先生罕言之。去圣已远，其述 昧，是以文注纷错，义理混淆。殊不知三坟之余，帝王之高致，圣贤之能事；唐尧之授四时，虞舜之齐七政；神禹修六腑以兴帝功，文王推六子以叙卦气；伊芳尹调五味以致君，箕子陈五行以佐世，其致一也。奈何以至精至微之道，传之以至下至贱之人，其不废绝，为已幸矣。  

顷在嘉 中，仁宗念圣祖之遗事，将坠于地，乃诏通知其学人，俾之是正。臣等承乏典校，伏念旬岁。遂乃搜访中外，裒集众本，浸寻其义，正其讹舛，十得其三四，余不能具。窃谓未足以称明诏，副圣意，而又采汉唐书录古医经之存于世者，得数十家，叙而考正焉。贯穿错综，磅因礴会通；或端本以寻支，或溯流而讨源；定其可知，次以旧目。正谬误者六千余字，增注义者二千余条。一言去取，必有稽考；舛文疑义，于是详明。以之治身，可以消患于未兆；施于有政，可以广生于无穷。恭惟皇帝抚大同之运，拥无疆之休；述先志以奉成，兴微学而永正。则和气可召，灾害不生，陶一世之民，同跻于寿域矣。  

***阴阳篇第一***  

阴阳应象大论篇  

 帝曰：阴阳者，天地之道也，万物之纪纲，变化之父母，生杀之本始，神明之府也。治病必求其本。（指阴阳言。）故积阳为天，积阴为地。阴静阳躁，阳生阴长，阳杀阴藏。阳化气，阴成形。故曰：天地者，万物之上下也；阴阳者，血气之男女也；左右者，阴阳之道路也；水火者，阴阳之征兆也；阴阳者，万物之能始也。故曰：阴在内，阳之守也，阳在外，阴之使也。  

（此言阴阳为天地万物生杀之本，而人物之生，莫不具此天地阴阳。）清阳为天，浊阴为地。地气上为云，天气下为雨。雨出地气，云出天气。故清阳出上窍，浊阴出下窍；清阳发腠理，浊阴走五脏；清阳实四肢，浊阴归六腑。水为阴，火为阳。阳为气，阴为味。味归形，形归气，气归精，精归化；精食气，形食味，化生精，气生形。味伤形，气伤精。  

（气耗则伤精也。）精化为气，气伤于味。阴味出下窍，阳气出上窍。味浓者为阴，薄为阴之阳；气浓者为阳，薄为阳之阴。味浓则泻，薄则通；气薄则发泄，浓则发热。壮火之气衰，少火之气壮；壮火食气，气食少火；壮火散气，少火生气。气味辛甘发散为阳，酸苦涌泄为阴。  

（气得少火则生，故曰少火生气。气得壮火则耗，故曰壮火食气。）天气通于肺，地气通于嗌，风气通于肝，雷气通于心，谷气通于脾，雨气通于肾。六经为川，肠胃为海，九窍为水注之气。以天地为之阴阳，阳之汗，以天地之雨名之。阳之气，以天地之疾风名之。暴风象雷，逆气象阳。  

天不足西北，故西北方阴也。而人右耳目不如左明也。地不满东南，故东南方阳也，而人左手足不如右强也。曰：何以然？曰：东方阳也，阳者其精并于上，并于上，则上明而下虚，故使耳目聪明，而手足不便也。西方阴也，阴者其精并于下，并于下，则下盛而上虚，故其耳目不聪明，而手足便也。故俱感于邪，其在上则右甚，在下则左甚，此天地阴阳所不能全也，故邪居之。  

（夫阴阳之应天地，犹水之在器也，器圆则水圆，器曲则水曲。人之气血亦如是，故随不足则邪气留居之，阴阳应象也。）寒极生热，热极生寒。寒气生浊，热气生清。清阳在下，则生飧泄，浊气在上，则生 胀。  

此阴阳反作，病之逆从也。  

生气通天论  

曰：阳气者，则天与日，失其所，则折寿而不彰。故天运当以日光明。是故阳因而上，卫外者也。故阳气者，一日而主外，平旦人气生，日中而阳气隆，日西而阳气已虚，气门乃闭。是故暮而收拒，无扰筋骨，无见雾露，犯此三时，形乃困薄。  

（皆所以顺阳气也，阳出则出，阳藏则藏。暮阳气衰，内行阴分，故宜收敛，以拒虚邪。顺此三时，天真久远。）阴者藏精而起亟也，阳者卫外而为固也。阴不胜其阳，则脉流薄疾，并乃狂。阳不胜其阴，则五脏气争，九窍不通。凡阴阳之要，阳密乃固。两者不和，若春无秋，若冬无夏，因而和之，是谓圣度。故阳强不能密，阴气乃绝。阴平阳闭，精神乃治；阴阳离决，精气乃绝。  

（阴应于内，阳卫于外。起者，起而应也。亟者，数也。外有所召，则内数起以应之。如外以顺召，则心以喜起而应；外以逆召，则肝以怒起而应，故曰起亟。阴阳之要在于阳密，阳密则固而中和且平。若阴阳不和，则是偏阴偏阳，而绝阴阳之道。圣人惟贵密守，因而和之，有以节度，则自然阴平阳闭，精神治。否则阳离阴厥，精神绝矣。）  

金匮真言论  

曰：阴中有阴，阳中有阳。平旦至日中，天之阳，阳中之阳也；日中至黄昏，天之阳，阳中之阴也；合夜至鸡鸣，天之阴，阴中之阴也；鸡鸣至平旦，天之阴，阴中之阳也。故人亦应之。夫言人之阴阳，则外为阳，内为阴；言人身之阴阳，则背为阳，腹为阴；言人身脏腑中之阴阳，则脏者为阴，腑者为阳，肝心脾肺肾五脏皆为阴，胆胃大肠小肠膀胱三焦六腑皆为阳。所以欲知阴中之阴，阳中之阳者何也？为冬病在阴，夏病在阳，春病在阴，秋病在阳，皆视其所在，为施针石也。故背为阳，阳中之阳心也；背为阳，阳中之阴肺也；腹为阴，阴中之阴肾也；腹为阴，阴中之阳肝也；腹为阴，阴中之至阴脾也。此皆阴阳表里内外雌雄相输应也，故以应天之阴阳也。  

（此言阴阳之中，而又有阴阳者焉，可见天人一理相为应孚，昼夜脏腑则同矣。）  

***摄生篇第二***  

上古天真论篇  

 黄帝问于天师曰：余闻上古之人，春秋皆度百岁，而动作不衰。今时之人，年半百而动作皆衰者，时势异耶？人将失之耶？岐伯对曰：上古之人，其知道者，法于阴阳，和于术数，饮食有节，起居有常，不妄作劳，故能形与神俱，而尽终其天年，度百岁乃去。  

今时之人不然也，以酒为浆，以妄为常，醉以入房，以欲竭其精，以耗散其真，不知持满，不时御神，务快其心，逆于生乐，起居无节，故半百而衰也。夫上古圣人之教下也，皆谓之虚邪贼风，避之有时，恬 虚无，真气从之，精神内守，病安从来。  

（此言法道清净，精神内守而不妄耗，故虚邪不能以为害。）帝曰：余闻上古有真人者，提挈天地，把握阴阳，呼吸精气，独立守神，肌肉若一，故能寿敝天地，无有终时，此其道生。中古之时，有至人者，淳德全道，和于阴阳，调于四时，去世离俗，积精全神，游行天地之间，视听八远之外。此盖益其寿命而强者也，亦归于真人。其次有圣人者，处天地之和，从八风之理，适嗜欲于世俗之间，无恚嗔之心，行不欲离于世，被服章，（三字疑衍。）举不欲观于俗，外不劳形于事，内无思想之患，以恬愉为务，以自得为功，形体不敝，精神不散，亦可以百数。其次有贤人者，法则天地，象似日月，辩列星辰，逆从阴阳，分别四时，将从上古，协议于道，亦可使益寿而有极时。  

（此言摄养有真人、圣人、贤人之不同，故寿考则因之而有上、次、中等之异矣。）帝曰：人年老而无子者，材力尽耶？将天数然耶？岐伯曰：女子七岁，肾气盛，齿更发长；二七而天癸至，任脉通，太冲脉盛，月事以时下，故有子；三七，肾气平均，故真牙生而长极；四七，筋骨坚，发长极，身体盛壮；五七，阳明脉衰，面始焦，发始堕；六七，三阳脉衰于上，面皆焦，发始白；七七，任脉虚，太冲脉衰少，天癸竭，地道不通，故形坏而无子也。丈夫八岁，肾气实，发长齿更；二八，肾气盛，天癸至，精气溢泻，阴阳和，故能有子；三八，肾气平均，筋骨劲强，故真牙生而长极；四八，筋骨隆盛，肌肉满壮；五八，肾气衰，发堕齿槁；六八，阳气衰于上，面焦发鬓颁白，七八，肝气衰，筋不能动，天癸竭，精少，肾脏衰，形体皆极；八八，则齿发去。肾者主水，受五脏六腑之精而藏之，故五脏盛，乃能泻。今五脏皆衰，筋骨解堕，天癸尽矣。故发鬓白，身体重，行步不正，而无子尔。曰：其有年已老而有子者何也？曰：此其天寿过度，气脉常通，而肾气有余也。此虽有子，男不过尽八八，女不过尽七七，而天地之精气皆竭矣。（凡老而生子，子寿不能过天癸之数。）（此言人禀阴阳之气，盛衰故有常数，然而因时保守，无妄作劳，庶几可久。）帝曰：夫道者年皆百岁，能有子乎？岐伯曰：夫道者能却老而全角，身年虽寿，能生子也。  

四气调神大论篇  

曰：春三月，此谓发陈，天地俱生，万物以荣，夜卧早起，广步于庭，被发缓形，以使志生，生而勿杀，与而勿夺，赏而勿罚，此春气之应，养生之道也。逆之则伤肝，夏为寒变，奉长者少。夏三月，此谓蕃秀，天地气交，万物华实，夜卧早起，无厌于日，使志无怒，使华英成秀，使气得泄，若所爱在外。（时惟阳气宣通，发阳在外，故所爱亦顺之也。）此夏气之应，养长之道也。逆之则伤心，秋为 疟，奉收者少，冬至重病。秋三月，此谓容平，天气以急，地气以明。（急，风急也。明，气清也。）早卧早起，与鸡俱兴，使志安宁，以缓秋刑，收敛神气，使秋气平，无外其志，使肺气清，此秋气之应，养收之道也。逆之则伤肺，冬为飧泄，奉藏者少。冬三月，此为闭藏，水冰地坼，无扰乎阳，早卧晚起，必待日光，使志苦伏若匿，若有私意，若已有得。（若有私意，言慎密不出，如有私也。若已有得，虽未得，若已得，不欲扰冒，而紊犯气志也。）去寒就温，无泄皮肤，使气亟夺。此冬气之应，养藏之道也。逆之则伤肾，春为痿厥，奉生者少。  

夫四时阴阳者，万物之根本也，所以圣人春夏养阳，秋冬养阴，以从其根，故与万物沉浮于长生之门。逆其根，则伐其本，坏其真矣。故阴阳四时者，万物之始终也，死生之本也。逆之则灾害生，从之则苛疾不起，是谓得道。道者圣人行之，愚者佩之。（当作悖。）从阴阳则生，逆之则死；从之则治，逆之则乱。反顺为逆，是谓内格。（身内阴阳扦格不和。）是故圣人不治已病治未病，不治已乱治未乱，此之谓也。夫病已成而后药之，乱已成而后治之，譬犹渴而穿井，斗而铸兵，不亦晚乎？（此言当顺四时而摄养，惟圣人善顺之，则苛疾不起；愚者逆之，所以灾害生焉，可不慎哉？）  

生气通天论  

曰：阴之所生，本在五味，阴之五宫，伤在五味。（生在五味，节也，本也。宫伤，五味失节，嗜欲太过之害也。下文可见。）故味过于酸，肝气以津，脾气乃绝。味过于咸，大骨气劳，短肌，心气抑。味过于甘，心气喘满，色黑，肾气不衡。（衡，平也。）味过于苦，脾气不濡，胃气乃浓。味过于辛，筋脉沮弛，精神乃央。是故谨和五味，骨正筋柔，血气以流，腠理以密。如是则气骨以精，谨道如法，长有天命。  

（此言节五味，以调五脏。谨如法则，亦可以长年。）  

阴阳应象论  

 帝曰：法阴阳奈何？岐伯曰：阳胜则身热，腠理闭，喘粗，为之俯仰，汗不出而热，齿干以烦冤，腹满死，能冬不能夏。阴胜则身寒，汗出，身常清，数栗而寒，寒则厥，厥则腹满死，能夏不能冬。此阴阳更胜之变，病之形能也。曰：调此二者奈何？曰：能知七损八益，则二者可调，不知用此，则早衰之节也。  

（七损八益之道，谓女子二七而天癸至，七七而绝；男子二八而天精通，八八而尽。女子以时下月，故曰损；男子以节而泻，故曰益，不知此而早衰也。）年四十而阴气自半也，起居衰矣。年五十，体重，耳目不聪明矣。年六十，阴痿，气大衰，九窍不利，下虚上实，涕泣俱出矣。故曰：知之则强，（则知七损八益是也。）不知则老，故同出而名异耳。智者察同，愚者察异，愚者不足，智者有余。（愚不足，知有余。）有余则耳目聪明，身体轻强，老者复壮，壮者益治。是以圣人为无为之事，乐恬 之能，从欲快志于虚无之守，故寿命无穷，与天地终，此圣人之治身也。  

（此言人同此生，自幼至壮，壮而老，皆由乎阴阳。天癸之始终，自然消长之道也。知之者谨以节养，以顺受其正。不知者循欲以戕伐其真，是以有名之异同也，故曰同异。）  

***病能篇第三***  

至真要大论篇  

 帝曰：夫百病之生也，皆生于风寒暑湿燥火，以之化之变也。经言盛者泻之，虚者补之。工巧神圣，可得闻乎？岐伯曰：审察病机，无失气宜，此之谓也。曰：愿闻病机。曰：诸风掉眩，皆属于肝。  

诸寒收引，皆属于肾。诸气 郁，皆属于肺。诸湿肿满，皆属于脾。诸热瞀 ，皆属于火。诸痛疮痒，皆属于心。诸厥固泄，皆属于下。诸痿喘呕，皆属于上。诸禁鼓栗，如丧神守，皆属于火。  

诸痉项强，皆属于湿。诸逆冲上，皆属于火。诸腹胀大，皆属于热。诸躁狂越，皆属于火。诸暴强直，皆属于风。诸病有声，鼓之如鼓，皆属于热。诸病 肿，疼酸惊骇，皆属于火。诸转反戾，水液混浊，皆属于热。诸病水液，澄澈清冷，皆属于寒。诸呕吐酸，暴注下迫，皆属于热。  

（此言百病皆生于五脏，五脏之病又不外乎风寒暑湿燥火之六淫，而诸病莫不兼之，病机大要实病于此矣。）故大要曰：谨守病机，各司其属，有者求之，无者求之，盛者责之，虚者责之，必先五胜，疏其血气，令其条达，而致和平，此之谓也。  

（此总结上文之意，有无求之，求其五脏六淫之有无也；盛虚责之，责其五脏六淫之虚实也，如虚则补之，实则泻之。五胜，五运之胜也。）  

风论篇  

 帝曰：风之伤人也，或为寒热，或为热中，或为寒中，或为厉风，或为偏枯，或为风也，（或，当作均。）其病各异，其名不同，或内至五脏六腑，不知其解，愿闻其说。岐伯对曰：风气藏于皮肤之间，内不得通，外不得泄；风者善行而数变，腠理开则洒然寒，闭则热而闷，其寒也则衰饮食，其热也则消肌肉，故使人 栗而不能食，名曰寒热。风气与阳明入胃，循脉而上至目内 ，其人肥则风气不得外泄，则为热中而目黄；人瘦则外泄而寒，则为寒中而泣出。  

风气与太阳俱入，行诸脉俞，散于分肉之间，与卫气相干，其道（气道也）不利，故使肌肉愤而有疡，卫气有所凝而不行，故其肉有不仁也。  

厉者，有荣卫热 ，其气不清，故使鼻柱坏而色败，皮肤疡溃，风寒客于脉而不去，名曰厉风。  

（此风气入于经脉之中也，荣行脉中，故风入脉中与荣气合，则热而血腐坏也。其气不清，言溃乱也。然而血脉溃乱，荣复挟风，阳脉上头，鼻为呼吸之所，故鼻柱坏而色为恶，皮肤破而溃烂。经曰：脉风盛为疠溃是也。）以春甲乙伤于风者为肝风，以夏丙丁伤于风者为心风，以季夏戊己伤于邪者为脾风，以秋庚辛中于邪者为肺风，以冬壬癸中于邪者为肾风。风中五脏六腑之俞，亦为脏腑之风，各入其门户，所中则为偏风。风气循风府而上，则为脑风。风入系头，则为目风，眼寒。饮酒中风，则为漏风。  

入房汗出中风，则为内风。新沐中风，则为首风。久风入中，则为肠风飧泄。外在腠理，则为泄风。故风者百病之长也，至其变化，乃为他病也，无常方，然致（《甲乙经》作故字。）有风气也。帝曰：五脏风之形状不同者何？愿闻其诊及其病能。岐伯曰：肺风之状，多汗恶风，色 然白，时咳短气，昼日则瘥，暮则甚，诊在眉上，其色白。  

（肺脏有风，则眉间 白色。 ，薄白，肺色薄白，时咳短气，昼则阳气在表故瘥，暮则阳气入里，风内应之，故甚。）心风之状，多汗恶风，焦绝，善怒吓，赤色，病甚则言不可快，诊在口，其色赤。  

（焦绝，谓唇焦而文理断绝，风薄于心则神乱，故善怒而吓人也。舌为心之苗，故病甚则舌强而言不快也。）肝风之状，多汗恶风，色微苍，嗌干善怒，时憎女子，诊在目下，其色青。  

（善怒时憎女子，皆木之性曲而又直故也。）脾风之状，多汗恶风，身体怠惰，四肢不欲动，色薄微黄，不嗜食，诊在鼻上，其色黄。  

（脾主四肢，故不欲动。鼻于中而主土，故脾候之而色黄也。）肾风之状，多汗恶风，面庞然浮肿，脊痛不能正立，隐曲不利，诊在肌上，其色黑。  

（庞然，言肿起也。肾脉起于足下，上股内后廉贯脊，故脊痛不能正立也。隐曲者，谓隐蔽委曲之处，肾风薄精气内微，故隐曲之事不利为也。）胃风之状，颈多汗恶风，饮食不下，鬲塞不通，腹善满，失衣则 胀，食寒则泄，诊形瘦而腹大。  

（胃风失衣，则外寒而内热，故 胀。胃合脾而主肉，胃气不足则肉不长，故瘦也。）首风之状，头面多汗恶风，当先风一日，则病甚，头痛不可以出内，至其风日，则病少愈。  

漏风之状，或多汗，常不可单衣，食则汗出，甚则身汗，喘息恶风，衣常濡，口干善渴，不能劳事。  

（因醉取风为漏风，其状口干善渴，近衣则身热如火，临食则汗流如雨，骨节懈怠，不欲自劳。）泄风之状，多汗，汗出泄衣上，口中干，上渍，其风不能劳事，身体尽痛则寒。  

（泄风汗多，则津液涸而亡阳，故口干而寒也，此为泄风。）  

痹论篇  

 帝曰：痹之安生？岐伯对曰：风寒湿三气杂至合而为痹也。其风气胜者为行痹，寒气胜者为痛痹，湿气胜者为着痹也。帝曰：其有五者何也？岐伯曰：以冬遇此者为骨痹，以春遇此者为筋痹，以夏遇此者为脉痹，以至阴遇此者为肌痹，以秋遇此者为皮痹。帝曰：内舍五脏六腑，何气使然？岐伯曰：五脏皆有合，病久而不去者，内舍于其合也。故骨痹不已，复感于邪，内舍于肾；筋痹不已，复感于邪，内舍于肝；脉痹不已，复感于邪，内舍于心；肌痹不已，复感于邪，内舍于脾；皮痹不已，复感于邪，内舍于肺。所谓痹者，各以其时重感于风寒湿之气也。凡痹之客五脏者，肺痹者，烦满喘呕；心痹者，脉不通，烦则心下鼓，暴上气而喘，嗌干善噫，厥气上则恐；肝痹者，夜卧则惊，多饮数小便，上为引如怀；（小便上引而痛，如怀孕之状。）肾痹者，善胀，尻以代踵，脊以代头；脾痹者，四肢懈怠，发咳呕汁，上为大塞；肠痹者，数饮而出不得，中气喘争，时发飧泄；胞痹者，少腹膀胱按之内痛，若沃以汤，涩于小便，上为清涕。  

（以上十二痹证，皆风寒湿外邪所伤而致之也。邪舍于其脏腑，则其脏腑之证见焉，治者审之。）淫气喘息，痹聚在肺；淫气忧思，痹聚在心；淫气遗溺，痹聚在肾；淫气乏竭，痹聚在肝；淫气肌绝，痹聚在脾。诸痹不已，亦益内也。  

（此属内伤外邪合而为痹是也。）其风胜者，其人易已也。帝曰：痹其时有死者，或痛久者，或易已者，其故何也？岐伯曰：其入脏者死，其留连于筋骨间者疼久，其留皮肤间者易已。曰：其客于六腑何也？曰：此亦其饮食居处，为其病本也。  

四方土地高下温凉不同，物性刚柔飧居亦异。经曰：水谷之寒热，感则害六腑是也。  

六腑亦各有俞，风寒湿气中其俞，而食饮应之，循俞而入，各舍其腑也。曰：以针治之奈何？曰：五脏有俞，六腑有合，循脉之分，各有所发，各随（一作治）其过，则病瘳也。曰：荣卫之气亦令人痹乎？曰：荣者，水谷之精气也，调和于五脏，洒陈于六腑，乃能入于脉也。故循脉上下，贯五脏，络六腑也。卫者，水谷之悍气也，其气 疾滑利，不能入于脉也，故循皮肤之中，分肉之间，熏于肓膜，散于胸腹，逆其气则病，从其气则愈，不与风寒湿气合，故不为痹。帝曰：善。  

（此言水谷之精，冲盛荣卫，邪气自不能入而为害，何痹之有？）帝曰：痹或痛，或不痛，或不仁，或寒，或热，或燥，或湿，其故何也？岐伯曰：痛者，寒气多也，有寒故痛也。其不痛不仁者，病久入深，荣卫之行涩，经络时疏，故不痛，皮肤不荣，故为不仁。其寒者，阳气少，阴气多，与病相益，故寒也。其热者，阳气多，阴气少，病气胜，阳遭阴，故为痹热。其多汗而濡者，此其逢湿甚也，阳气少，阴气盛，两气相感，故汗出而濡也。  

曰：夫痹之为病，不痛何也？岐伯曰：痹在于骨则重，在于脉则血凝而不流，在于筋则屈不伸，在于肉则不仁，在于皮则寒。故具此五者，则不痛也。凡痹之类，逢寒则虫，（当作急。）逢热则纵。帝曰：善。  

痿论篇  

 帝曰：五脏使人痿何也？岐伯曰：肺主身之皮毛，心主身之血脉，肝主身之筋膜，脾主身之肌肉，肾主身之骨髓。故肺热叶焦，则皮毛虚弱急薄，着则生痿 也；心气热，则下脉厥而上，上则下脉虚，虚则生脉痿，枢折挈，胫纵而不任地也；肝气热，则胆泄口苦，筋膜干，则筋急而挛，发为筋痿；脾气热，则胃干而渴，肌肉不仁，发为肉痿；肾气热，则腰脊不举，骨枯而髓减，发为骨痿。帝曰：何以得之？岐伯曰：肺者，藏之长也，为心之盖也，有所失亡，所求不得，则发肺鸣，鸣则肺热叶焦，故曰：五脏因肺热叶焦，发为痿 。此之谓也。  

（五脏之痿，皆固肺热而致之，然本脏各有相火而生痿也。）悲哀太甚，则胞络绝，胞络绝则阳气内动，发则心下崩数溲血也。故本病曰：大经空虚，发为肌痹，传为脉痿。思想无穷，所愿不得，意淫于外，入房太甚，宗筋弛纵，发为筋痿，及为白淫。故《下经》曰：筋痿者，生于肝使内也。（使内谓劳役筋力，费竭精气。）有渐于湿，以水为事，若有所留，居处相湿，肌肉濡溃，痹而不仁，发为肉痿。故《下经》曰：肉痿者，得之湿地也。有所远行劳倦，逢大热而渴，渴则阳气内伐，内伐则热舍于肾，肾者水藏也，今水不胜火，则骨枯而髓虚，故足不任身，发为骨痿。故《下经》曰：骨痿者，生于大热也。（《下经》，古经也。）帝曰：何以别之？岐伯曰：肺热者色白而毛败，心热者色赤而络脉溢，肝热者色苍而爪枯，脾热者色黄而肉蠕动，肾热者色黑而齿槁。帝曰：如夫子言可矣，论言治痿者独取阳明，何也？岐伯曰：阳明者，五脏六腑之海，主润宗筋，宗筋主束骨而利机关也。冲脉者，经脉之海也，主渗灌溪谷，与阳明合于宗筋，阴阳总宗筋之会，会于气街，而阳明为之长，皆属于带脉，而络于督脉。故阳明虚则宗筋纵，带脉不引，故足痿不用也。帝曰：治之奈何？岐伯曰：各补其荣而通其俞，调其虚实，和其逆顺，筋脉骨肉各以其时受月，则病已矣。  

（时受月，谓受气之时月，如肝王甲乙，心王丙丁之类是也。）  

厥论篇  

 帝曰：厥之寒热者何也？岐伯曰：阳气衰于下，则为寒厥；阴气衰于下，则为热厥。（阳谓足之三阳脉也；阴谓足之三阴脉也。）帝曰：热厥之为热也，必起于足下者何也？岐伯曰：阳气起于足五指之表，阴脉者集于足下而聚于足心，故阳气胜则足下热也。曰：寒厥之为寒也，必从五指而上于膝者何也？曰：阴气起于五指之里，集于膝下而聚于膝上，故阴气胜则从五指至膝上寒，其寒也，不从外，皆从内也。曰：寒厥何失而然也？曰：前阴者，宗筋之所聚，太阴阳明之所合也。春夏则阳气多而阴气少，秋冬则阴气盛而阳气衰。此人者质壮，以秋冬夺于所用，下气上争不能复，精气溢下，邪气因从之而上也。气因于中，阳气衰，不能渗营其经络，阳气日损，阴气独在，故手足为之寒也。帝曰：热厥何为而然也？岐伯曰：酒入于胃，则络脉满而经脉虚；脾主为胃行其津液者也，阴气虚则阳气入，阳气入则胃不和，胃不和则精气竭，精气竭则不营其四肢也。此人必数醉若饱以入房，气聚于脾中不得散，酒气与谷气相搏，热盛于中，故热遍于身，内热而溺赤也。夫酒气盛而 悍，肾气日衰，阳气独胜，故手足为之热也。  

（此言寒热二厥，皆损其阳气，竭其精气之所致也。四肢无气以营乏，则为厥逆。寒热虽异，虚损则同。）帝曰：厥或令人腹满，或令人暴不知人，或至半日远至一日乃知人者，何也？岐伯曰：阴气盛于上则下虚，下虚则腹胀满，阳气盛于上则下气重上而邪气逆，逆则阳气乱，阳气乱则不知人也。帝曰：善。愿闻六经脉之厥状病能也。曰：巨阳之厥，则肿首头重，足不能行，发为 （音县）仆。阳明之厥，则颠疾欲走呼，腹满不得卧，面赤而热，妄见而妄言。少阳之厥，则暴聋颊肿而热，胁痛， 不可以运。太阴之厥，则腹满 胀，后不利，不欲食，食则呕，不得卧。少阴之厥，则口干溺赤，腹满心痛。厥阴之厥，则少腹肿痛，腹胀泾溺不利，好卧屈膝，阴缩肿， 内热。  

盛则泻之，虚则补之，不盛不虚，以经取之。  

此六经之说厥状，皆有盛衰虚实，实则泻之，虚则补之，不盛不虚，只以本经留呼多少而取之。  

太阴厥逆， 急挛，心痛引腹，治主病者。（经脉行有左右，候其有过者取之，故云治主病者。）少阴厥逆，虚满呕变，下泄清，治主病者。厥阴厥逆，挛腰痛，虚满前闭，谵语，治主病者。三阴俱逆，不得前后，使人手足寒，三日死。太阳厥逆，僵仆呕血善衄，治主病者。少阳厥逆，机关不利者，腰不可以行，项不可以顾，发肠痈不可治，惊者死。阳明厥逆，喘咳身热，善惊衄呕血。手太阴厥逆，虚满而咳，善呕沫，治主病者。手心主少阴厥逆，心痛引喉，身热，死不可治。手太阳厥逆，耳聋泣出，项不可以顾，腰不可以俯仰，治主病者。手阳明少阳厥逆，发喉痹，嗌肿， ，治主病者。  

五脏生成论  

曰：卧出则风吹之，血凝于肤者为痹，凝于脉者为涩，凝于足者为厥。此三者，血行而不得反其空，（大经队也。）故为痹厥也。  

评热病论篇  

 帝曰：有病身热汗出烦满，烦满不为汗解，此为何病？岐伯曰：汗出而身热者风也，汗出而烦满不解者厥也，病名曰风厥。帝曰：愿卒闻之。岐伯曰：巨阳主气，故先受邪，少阴与其为表里也，得热则上从之，从之则厥也。帝曰：治之奈何？岐伯曰：表里刺之，饮之服汤。  

上从之，谓少阴从太阳而上也。饮之汤，为止逆上之肾气也。  

热论篇  

 帝曰：今夫热病者，皆伤寒之类也，或愈或死，其死皆以六七日之间，其愈皆以十日以上者何也？伤于四时之气，皆能为病，以伤寒为毒者，最乘杀厉之气，中而即病名曰伤寒，不即病者名曰寒毒，藏于肌肤，至夏至气变为温病，夏至后变为热病，皆原于伤寒所至，故曰热病者，皆伤寒之类也。【校正】按《伤寒论》变温变暑与王注异，王注本《素问》为说，仲景本《阴阳大论》为说。  

岐伯曰：人之伤于寒也，则为病热，热虽甚不死。（寒毒薄于肌肤，阳气闭密不得发散，而内怫结，故伤寒反病热。）其两感于寒而病者，必不免于死。帝曰：愿闻其状。岐伯曰：伤寒一日，巨阳受之，巨阳者，诸阳之属也，其脉连于风府，（穴名）。故为诸阳主气也，故头项痛腰脊强。  

二日阳明受之，阳明主肉，其脉挟鼻络于目，故身热目疼而鼻干，不得卧也。三日少阳受之，少阳主胆，其脉循胁络于耳，故胸胁痛而耳聋。三阳经络皆受其病，而未入于脏者，故可汗而已。  

四日太阴受之，太阴脉布胃中络于嗌，故腹满而嗌干。五日少阴受之，少阴脉贯肾络于肺，系舌本，故口燥舌干而渴。六日厥阴受之，厥阴脉循阴器而络于肝，故烦满而囊缩。曰：治之奈何？岐伯曰：治之各通其脏脉，病日衰已矣。其未满三日，可汗而已，其满三日，可泄而已。其病两感于寒者，一日则巨阳与少阴俱病，则头痛口干而烦满；二日则阳明与太阴俱病，则腹满身热，不欲食谵言。三日则少阳与厥阴俱病，则耳聋囊缩而厥，水浆不入，不知人，六日死。（六日当作三日，下文可见。）三阴三阳、五脏六腑皆受病，荣卫不行，五脏不通，则死矣。帝曰：五脏已伤，六腑不通，荣卫不行，如是之后，三日乃死何也？岐伯曰：阳明者，十二经脉之长也，其血气盛，故不知人，三日其气乃尽，故死矣。  

此言两感于寒者，邪气悍暴之甚必死。  

其不两感于寒者，七日巨阳病衰，头痛少愈。八日阳明病衰，身热少愈。九日少阳病衰，耳聋微闻。十日太阴病衰，腹减如故，则思饮食。十一日少阴病衰，渴止不满，舌干已而嚏。十二日厥阴病衰，囊纵少腹微下，大气（大邪气也。）皆去，病日已矣。  

此言不两感者，六日之后，邪气从始次第而自退，病日愈。  

帝曰：热病已愈，时有所遗者何也？（所遗，邪气未尽去也。）曰：诸遗者，热甚而强食之，故有所遗也。若此者，皆病已衰而热有所藏，因其谷气相搏，两热相合，故有所遗也。曰：治遗奈何？曰：视其虚实，调其逆从，可使必已。曰：病热当何禁之？曰：病热少愈，食肉则复，多食则遗，此其禁也。  

此言遗禁者皆病愈不知禁谨而复作热，故曰遗也。  

凡病伤寒而成瘟者，先夏至日者为病瘟，后夏至日者为病暑，暑当与汗皆出，勿止。  

评热论篇  

 帝曰：有病温者，汗出辄复热，而脉躁疾不为汗衰，狂言不能食，病名为何？岐伯曰：病名阴阳交，交者死也。人所以汗出者，皆生于谷，谷生于精，今邪气交争于骨肉而得汗者，是邪却而精胜也。精胜当能食而不复热，复热者邪气也。汗者精气也，今汗已出而辄复热者，是邪胜也，不能食者，精无裨也。病而留者，其寿可立而倾也。且夫热论曰：汗出而脉尚躁盛者死。今脉不与汗相应，此不胜其病也，其死明矣。狂言者是失志，失志者死。今见三死，不见一生，虽愈必死也。  

汗出脉躁，不胜其病，狂言失志，此三死也，乌能生？  

疟论篇  

 帝曰：夫 疟皆生于风，其蓄作有时者何也？岐伯曰：疟之始发也，先起于毫毛，伸欠乃作，寒栗鼓颔，腰脊俱痛，寒去则内外皆热，头痛如破，渴欲冷冻饮料。  

此论疟病之形状也，下皆发明此节之意。  

帝曰：何气使然？岐伯曰：阴阳上下交争，虚实更作，阴阳相移也。阳并于阴，（阳兼疟邪而言，谓疟邪随阳气而入于阴分。）则阴实而阳虚，阳明虚则寒栗鼓颔也；巨阳虚则腰背头项痛；三阳俱虚则阴气胜，阴气胜则骨寒而痛，寒生于内，故中外皆寒。阳盛则外热，阴虚则内热，内外皆热则喘而渴，故欲冷冻饮料也。  

此释上文阴阳交争，随经而作寒热也。  

此皆得之夏伤于暑，热气盛，藏于皮肤之内，肠胃之外，此荣气之所舍也。（舍，犹居也。）此令人汗空疏，腠理开，因得秋气，汗出遇风，及得之以浴，水气舍于皮肤之内，与卫气并居。  

卫气者，昼日行于阳，夜行于阴，此气得阳而外出，得阴而内薄，内外相搏，是以日作。曰：其间日而作者何也？曰：其气之舍深，内薄于阴，阳气独发，阴邪（指疟邪）内着，阴与阳争不得出，是以间日而作也。夫疟气者，并于阳则阳胜，并于阴则阴胜，阴胜则寒，阳胜则热。疟者，风寒之气不常也，病极则复。曰：疟先寒而后热者何也？曰：夏伤于大暑，其汗大出，腠理开发，因遇夏气凄沧之水寒，藏于腠理皮肤之中，秋伤于风，则病成矣。夫寒者阴气也，风者阳气也，先伤于寒而后伤于风，故先寒而后热也，病以时作，名曰寒疟。曰：先热而后寒者何也？曰：此先伤于风，而后伤于寒，故先热而后寒也，亦以时作，名曰温疟。其但热而不寒者，阴气先绝，阳气独发，则少气烦冤，手足热而欲呕，名曰瘅疟。  

此疟寒热所因，至此乃言疟有数种也。  

帝曰：夫疟之寒，汤火不能温也，及其热，冰水不能寒也，此皆有余不足之类。当此之时，良工不能止，必须其自衰乃刺之，其故何也？曰：经言无刺 之热，无刺浑浑之脉，无刺漉漉之汗，（漉漉，汗大出也。）故为其病逆未可治也。故经曰：方其盛时必毁，因其衰也，事必大昌，此之谓也。夫疟之始发也，阳气并于阴，当是之时，阳虚而阴盛，外无气，故先寒栗也。阴气逆极，则复出之阳，阳与阴复并于外，则阴虚而阳实，故先热而渴。夫疟之未发也，阴未并阳，阳未并阴，因而调之，真气得安，邪气乃亡，故工不能治其已发，为其气逆也。曰：攻之奈何？曰：疟之且发也，阴阳之且移也，必从四末始也，阳已伤，阴从之，故先其时坚束其处，令邪气不得入，阴气不得出，审候见之在孙络盛坚而血者皆取之，此直往而未得并者。  

四末，言四肢也。此言牢缚四肢，令气各在其处，则邪所居处必自见之，则剌出血耳。  

帝曰：疟不发其应何如？岐伯曰：疟气者，必更盛更虚，当气之所在也。病在阳，则热而脉躁；在阴则寒而脉静；极则阴阳俱衰，卫气相离，故病得休；卫气集，则复病也。（离谓不相争，集谓邪相会。）疟者，阴阳更胜也，或甚或不甚，故或渴或不渴。论曰：夏伤于暑，秋必病疟。  

今疟不必应者何也？曰：此应四时者也。其病异形者，反四时也。其以秋病者寒甚，以冬病者寒不甚，以春病者恶风，以夏病者多汗。曰：夫病温疟与寒疟而皆安舍？舍于何脏？曰：温疟得之冬中于风，寒气藏于骨髓之中，至春则阳气大发，邪气不能自出，因遇大暑，脑髓烁，肌肉消，腠理发泄，或有所用力，邪气与汗皆出，此病藏于肾，其气先从内出之于外也。如是者，阴虚而阳盛，则热矣，衰则气复反入，入则阳虚，阳虚则寒矣，故先热而后寒，名曰温疟。帝曰：瘅疟何如？曰：瘅疟者，肺素有热气盛于身，厥逆上冲，中气实而不外泄，因其所用力，腠理开，风寒舍于皮肤之内、分肉之间而发，发则阳气盛，阳气盛而不衰则病矣。其气不及于阴，故但热而不寒，气内藏于心，而外舍于分肉之间，令人消烁脱肉，故命曰瘅疟。  

至真要大论篇  

 帝曰：火热复，恶寒发热，有如疟状，或一日发，或间数日发，其故何也？曰：胜复之气，会遇之时，有多少也。阴气多而阳气少，则其发日远；阳气多而阴气少，则其发日近。此胜复相搏，盛衰之节，疟亦同法。  

阴阳齐等，则一日之中寒热相半；阳多阴少，则一日之发，但热不寒；阳少阴多，则隔日发，先寒后热。虽胜复之气，若气微则一发之后，六七日乃发，故云愈而复发。或频三日发而六七日止，或隔十日发而四五日止者，皆由气之多少，会遇与不会遇也。俗谓鬼柙暴疾而从祈祷避匿者，病势已过，旋至于毙，自谓其分，宁不伤乎？习俗既久，卒难离革，悲哉奈何？  

咳论篇  

 帝曰：肺之令人咳何也？岐伯曰：五脏六腑皆令人咳，非独肺也。曰：愿闻其状。曰：皮毛者肺之合也，皮毛先受邪气，邪气以从其合也。（邪气谓寒邪也。）其寒饮食入胃，从肺脉上至于肺则肺寒，肺寒则内外合邪，因而客之则为肺咳。五脏各以其时受病，非其时各传以与之。  

此言五脏受病之由。各以其时，谓旺月也，若非旺月则不受邪，故各传以与之，是也。  

人与天地相参，故五脏各以治时感于寒则受病，微则为咳，甚则为泄为痛。乘秋则肺先受邪，乘春则肝先受邪，乘夏则心先受邪，乘至阴则脾先受邪，乘冬则肾先受之。曰：何以异之？（异，分别也。）曰：肺咳之状，咳而喘息有音，甚则唾血。心咳之状，咳则心痛，喉仲介介如梗状，甚则咽肿喉痹。肝咳之状，咳则两胁下痛，甚则不可转，转则两 下满。（ ，亦胁也。）脾咳之状，咳则右 下痛阴阴引肩背，甚则不可以动，动则咳剧。肾咳之状，咳则腰背相引而痛，甚则咳涎。曰：六腑之咳奈何？曰：五脏之久咳，乃移于六腑。脾咳不已，则胃受之，胃咳之状，咳咳而呕，呕甚则长虫出。肝咳不已，则胆受之，胆咳之状，呕胆汁。肺咳不已，则大肠受之，大肠咳状，咳而遗失。心咳不已，则小肠受之，小肠咳状，咳而失气，气与咳俱失。肾咳不已，则膀胱受之，膀胱咳状，咳而遗溺。久咳不已，则三焦受之，三焦咳状，咳而腹满，不欲食饮，此皆聚于胃，关于肺，使人多涕唾而面浮肿气逆也。（通结上文。）曰：治之奈何？曰：治脏者治其俞，治腑者治其合，浮肿者治其经。  

此总结一篇之义也。  

举痛论篇  

 帝曰：余闻善言天者，必有验于人；善言古者，必有验于今；善言人者，必有厌于已。如此，则道不惑前要数极，所谓明也。今予问于夫子，令言而可知，视而可见，扪而可得，今验于已，如发蒙解惑，可得闻乎？岐伯再拜而对曰：何道之问也？（发问甚大，而此只及五脏卒痛，甚不可晓。）帝曰：愿闻人之五脏卒痛何气使然？岐伯曰：经脉流行不止，环周不休，寒气入经而稽迟，涩而不行，客于脉外则血少，客于脉中则气不通，故卒然而痛。曰：其痛或卒然而止者，或痛甚不休者，或痛甚不可按者，或按之而痛止者，或按之无益者，或喘动应手者，或心与背相引而痛者，或胁肋与少腹相引痛者，或腹痛引阴股者，或痛夙昔而成积者，或卒然痛死不知人少间复生者，或痛而呕者，或腹痛而后泄者，或痛而闭不通者，凡此诸痛，各不同形，别之奈何？曰：寒气客于脉外则脉寒，脉寒则缩蜷，缩蜷则脉绌急，绌急则外引小络，故卒然而痛，得炅则痛立止，因重中于寒，则痛久矣。寒气客于经脉之中，与炅气相搏则脉满，满则痛而不可按也。（此当作痛甚不休也。）寒气稽留，炅气上从，则脉充大而血气乱，故痛甚不可按也。寒气客于肠胃之间、膜原之下，血不能散，小络急引故痛，按之则血气散，故按之痛止。  

寒气客于侠脊之脉，则深按之不能及，故按之无益也。寒气客于冲脉，冲脉起于关元，随腹直上，寒气客则脉不通，脉不通则气因之，故喘动应手矣。寒气客于背俞之脉则血脉涩，脉涩则血虚，血虚则痛，其俞注于心，故相引而痛，按之则热气至，热气至则痛止矣。寒气客于厥阴之脉，厥阴之脉者，络阴器系于肝，寒气客于脉中，则血涩脉急，故胁肋与少腹相弓痛矣。厥气客于阴股，寒气上及少腹，血涩在下相引，故腹痛引阴股。寒气客于小肠膜原之间，络血之中，血涩不得注于大经，血气稽留不得行，故夙昔而成积矣。寒气客于五脏，厥逆上泻，阴气竭，阳气未入，故卒然痛死不知人，气复反则生矣。寒气客于肠胃，厥逆上出，故痛而呕也。寒气客于小肠，不得成聚，故后泄腹痛矣。热气留于小肠，肠中痛，瘅热焦渴则坚干不得出，故痛而闭不通矣。帝曰：所谓言而可知者也，视而可见奈何？曰：五脏六腑固尽有部，视其五色，黄赤为热，白为寒，青黑为痛，此所谓视而可见者也。曰：扪而可得奈何？曰：视其主病之脉，坚而血及陷下者，皆可扪而得者也。  

生气通天论篇  

 帝曰：夫自古通天者，生之本，本于阴阳。天地之间，六合之内，其气九州九窍、五脏、十二节，皆通乎天气。其生五，其气三，数犯此者，则邪气伤人，此寿命之本也。（支氏曰：人不知节欲而数犯，伤其正气，则邪气乘正气之虚而入为害也，故曰邪气伤人。王注直云邪气伤正气，而不先言耗损之由，则邪何从而入也？）苍天之气，清冷则志意治，顺之则阳气固，虽有贼邪，弗能害也，此因时之序。故圣人传精神，服天气，而通神明。失之则内闭九窍，外壅肌肉，卫气散解，此谓自伤，气之削也。阳气者若天与日，失其所则折寿而不彰，故天运当以日光明，是故阳因而上，卫外者也。  

因于寒，欲如运枢，起居如惊，神气乃浮。  

因于暑，汗，烦则喘喝，（大声也。）静则多言，体若燔炭，汗出而散。  

病因于暑，则当汗泄，不为发表，邪热内攻，中外俱热，故烦躁喘数大呵而出其声也。  

因于湿，首如裹，湿热不攘，大筋 短，小筋弛长， 短为拘，弛长为痿。因于气，为肿，四维相代，阳气乃竭。  

湿气熏蒸，清道不利，故首如有物蒙之若裹也。热伤血，不能养筋，致为拘挛。湿伤筋，不能束骨，故为痿弱。湿热甚，以致正气不宣通，故四维发肿。诸阳受气于四肢也，今人见膝间关节肿痛，便作风治者误矣。  

阳气者，烦劳则张，精绝，辟积于夏，使人煎厥。（煎迫而成厥逆。）目盲不可以视，耳闭不可以听，溃溃乎若坏都， 乎不可止。  

阳气烦劳则主阴绝，辟积不已，至夏火愈亢，而时若煎迫而气逆上，火既亢上，则目盲耳闭，精败神去，如溃散之坏都，所储之水散流而不可遏矣。病而至此，为坏极矣。  

阳气者，大怒则形气绝，而血菀于上，使人薄厥。有伤于筋，纵，其若不容。  

怒则气上，血随积焉。阴阳相搏，气血奔并，因薄厥生。菀，陈积也。薄，迫也。怒气伤于筋则为痿，而不维持也，故曰纵，其若不容。  

汗出偏沮，使人偏枯。  

身常偏汗出者，久久而成偏枯。  

汗出见湿，乃生痱痤。  

阳气发泄，寒水制之，热郁皮肤，则为疮痱。  

膏粱之变，足生大疔。  

膏粱浓味，内多滞热，皮浓肉疏，故内变为疔。足，多也。  

劳汗当风，寒薄为 ，郁乃痱。  

此阳为阴遏，而不通畅，故迫为 ，粉刺也。轻为痱痤。  

阳气者，精则养神，柔则养筋。开阖不得，寒气从之，乃生大偻。陷脉为痿，留连肉腠。  

内精微以养神，外柔和以养筋。开阖失宜，为寒所袭，则筋络拘 ，形容偻俯矣。寒气下陷于脉中，则为痿。留连于肉腠而不舒。  

营气不从，逆于肉理，乃生痈肿。  

营气不顺，血郁肌肉，故成痈肿。  

魄汗未尽，形弱而气烁，穴俞以闭，发为风疟。  

汗出未止，形弱气消，风寒薄之，穴俞随闭，热藏不出，以至秋阳复收，两热相合，寒热相移。以所起为风，故为风疟。  

风者，百病之始也。清净则肉腠闭拒，虽有大风苛毒，弗之能害。  

起居有度，不妄作劳，是为清净。真气内固，故皮腠闭密。虽有大风苛毒，弗能伤害也。  

病久则传化，上下不并，良医弗为。  

病久上下不通，则阴阳否隔，良医妙法莫能为何也。  

阳蓄积病死，而阳气当隔，隔者当泻。  

三阳蓄积不通，不急泻之则死。  

风客淫气，精乃亡，邪伤肝也。  

淫气甚而风客之，则伤精。邪气伤于肝，为本经也。  

因而饱食，筋脉横解，肠 为痔。因而大饮，则气逆。因而强力，肾气乃伤，高骨乃坏。  

食甚饱，则肠胃横满而筋脉解，故有肠 为痔之患。大饮甚，则肺气逆而上奔。强力入房，则肾气伤，高骨坏而不为用。高骨，谓腰之高骨。  

春伤于风，邪气留连，乃为洞泄。夏伤于暑，秋为 疟。秋伤于湿，上逆为咳，发为痿厥。  

冬伤于寒，春必病瘟，四时之气，更伤五脏。  

阴阳应象篇  

 曰：春伤于风，夏生飧泄。夏伤于暑，秋必 疟。秋伤于湿，冬生咳嗽。  

冬伤于寒，春必病瘟。  

二论大同。王安道云：此四章诸家注释多戾经旨。盖非有四伤一定之说，原其病之根因有此耳。其气盛者，有伤之而过后消散不作者，及过后作者，其为各时一病，而治各有方，又不必拘定前之伤也。成无己、王海藏之注，皆推求过极。  

阴阳应象论  

 曰：寒伤形，热伤气。气伤痛，形伤肿。故先痛而后肿者，气伤形也；先肿而后痛者，形伤气也。风胜则动，热胜则肿，燥胜则干，寒胜则浮，湿胜则濡泄。天有四时五行，以生长收藏，以生寒暑燥湿风，人有五脏化五气，以生喜怒悲忧恐。故喜怒伤气，寒暑伤形。暴怒伤阴，暴喜伤阳，厥气上行，满脉去形。喜怒不节，寒暑过度，生乃不固。  

此言天以五行，以应人之五志。善摄养者，得其中和。不善节者，生乃不固。  

脉要精微篇  

 曰：风成为寒热。  

经曰：因于露风，乃生寒热。  

瘅成为消中。  

瘅，湿热也。湿热内积，故为消中。王注：善食而瘦，乃食 也。  

厥成为颠疾。  

厥，气逆也。气逆上则为颠。  

久风为飧泄。  

即春伤于风，夏生飧泄，此其候者也。  

脉风成为疠。  

经曰：风寒客于脉而不去名疠。  

脉要精微篇  

 曰：五脏者，中之守也。中盛脏满，气胜伤恐，声如从室中言，是中气之湿也。  

腹中气盛，肺脏满变伤于恐，声如在室，腹中有湿气也。  

言而微，终日乃复言者，此夺气也。  

言微声低，不能相续，乃夺气不足然也。  

衣被不敛，言语善恶，不避亲疏者，此神明之乱也。  

此心火炽甚，而神志昏乱，故不知其亲疏也。  

仓廪不藏者，是门户不要也。  

仓廪，为脾胃。门户，为魄门，即肛门也。不藏、不要，皆不得其正，不禁固而时泻也。  

水泉不止者，是膀胱不藏也。  

小便流注而不度是也。  

得守者生，失守者死。  

总结上文两节之意，以起下文。  

五脏者，身之强也。头者精明之府，头倾视深，精神将夺矣。背者胸中之府，背曲肩随，府将坏矣。腰者肾之府，转摇不能，肾将惫矣。膝者筋之府，屈伸不能，行则偻附，（一作俯。）筋将惫矣。骨者髓之府，不能久立，行则振掉，骨将惫矣。  

五脏者，身之强也。今若所言皆失强也。盖五脏之气，内属本脏，外循各经，故为守为强，有如是者。下文云：得强者生，失强者死。  

总结上文之义。  

玉机真藏篇  

 曰：大骨枯槁，大肉陷下，胸中气满，喘息不便，其气动形，期六月死，真藏脉见，乃予之期日。  

肺司治节，气息由之，其气动形，为无气相接，故耸举肩背，以远求报气矣。夫如是，皆形脏已败，神脏亦伤。见是证者，则后一百八十日内死矣。见真脏之脉候，乃与死日之期矣。此肺之脏也。  

大骨枯槁，大肉陷下，胸中气满，喘息不便，内痛引肩项，身热脱肉破 ，真藏见，十月之内死。  

此脾脏之病也。真脏见，十月之内死，恐当作真脏未见，故远至十月方死。 ，肉之标，肘膝后内如块者。阴气微弱，阳气内燔，故身热也。脾主肉，故肉如脱， 如破败也。  

大骨枯槁，大肉陷下，肩髓内消，（缺盆深陷。）动作益衰，真藏未见，期一岁死。见其真藏，乃予之期日。（此肾之脏也。）大骨枯槁，大肉陷下，胸中气满，喘息不便，内痛引肩项，期一月死。真藏见，乃予之期日。  

（此心之脏也。）大骨枯槁，大肉陷下，胸中气满，喘息不便，腹内痛，肩项身热破 脱肉，目匡陷，真藏见，目不见人，立死。其见入者，至其所不胜之期则死。  

此肝脏病，故目陷也。不胜之时，谓庚辛也。  

帝曰：愿闻虚实以决死生。岐伯对曰：五实死，五虚死。脉盛，（心也。）皮热，（肺也。）腹胀，（脾也。）前后不通，（肾也。）闷瞀，（肝也。）此谓五实。  

此五实，为五脏邪气之实。  

脉细，（心也。）皮寒，（肺也。）气少，（肝也。）泄利前后，（肾也。）饮食不下，（脾也。）此谓五虚。  

此五虚，为五脏真气不足也。  

帝曰：其时有生者何也？岐伯曰：浆粥入胃，泄注止，则虚者活；身汗得后利，则实者活。此其候也。  

五虚五实得此二者则生，无此二者，其死必也。  

五脏生成论  

 曰：头痛颠疾，下虚上实，过在足少阴、巨阳，甚则入肾。 蒙招尤。  

膀胱脉，从颠络脑，侠脊抵腰中，循膂络肾属膀胱。然肾虚不能引巨阳之气，故头痛而为上颠之疾也，经病甚则入于脏。 当作 蒙招摇。 蒙谓目瞬动而蒙昧，下文之目冥是也；招摇谓头振掉不定也。  

目冥耳聋，下实上虚，过在足少阳、厥阴，甚则入肝。腹满 胀，支膈 胁。  

，胁上也。支，执持也。胸膈 胁，皆不执持，不利也，肝胆之经也。  

下厥上冒，（谓气逆上而冒于目。）过在足太阴、阳明。咳嗽上气，厥在胸中，过在手阳明、太阴。  

此咳嗽上气，厥逆之病，在于胸中也。  

心烦头痛，病在鬲中，过在手巨阳、少阴。  

此相火为病，热在膈而心烦，上行而头痛。  

阳明脉解篇  

 帝曰：足阳明之脉病，恶人与火，闻木音则惕然而惊，钟鼓不为动、闻木音而惊者何也？岐伯对曰：阳明者胃脉也，胃者十也，故闻木音而惊者，土恶木也。曰：其恶火何也？曰：阳明主肉，其脉血气盛，邪客之则热，热则恶火。曰：其恶人何也？曰：阳明厥则喘而惋，（惋然郁内也）惋则恶人。（恶人，作烦也。）曰：或喘而死者，或喘而生者何也？曰：厥逆连脏则死，连经则生。  

厥连于经脉者易愈，连于脏者则神去而死也。  

帝曰：病甚则弃衣而走，登高而歌，或至不食数日，逾垣上屋，所上之处，皆非其素能也，病反能者何也？曰：四肢者，诸阳之本也。（阳受气于其四肢之故也。）阳盛则四肢实，实则能登高也。曰：其弃衣而走者何也？曰：热盛于身，故弃衣而欲走也。曰：其妄言骂詈不避亲疏而歌者何也？曰：阳盛则使人妄言骂詈不避亲疏而不欲食，不欲食故妄走也。  

阴阳别论篇  

 曰：二阳之病发心脾，有不得隐曲，女子不月；其传为风消，其传为息贲者，死不治。  

汪氏《质疑》注，此言阳明燥金之气为病也。心以燥血不能生，而荣于百脉；脾以燥弱不能卫津液，而润于四肢，则筋脉无所滋养，故肢体为之劲急，而不能伸曲也。在于女子则月经不利，此燥之至也。燥立传变亦终归其所主，故燥甚则风热上攻于肺而为消渴。东垣云：上消者多饮水而少食，主于肺是也。其或津液生痰而不生血，痰积肺中，有时孤阳泛上，则痰随之贲上，而喘急大作。孤阳降下，则痰随坠而喘急憩息，斯皆燥其不治之验。王注以大肠胃四经混说，强谓以男子少精，牵扯曲说，愈讲愈繁而不通矣。  

三阳为病发寒热，下为痈肿，及为痿厥 痛。其传为索泽，其传为颓疝。  

三阳为太阳，寒气郁而不散，则发寒热，久之为痈肿，如流注之疾。痿厥，足冷无力。 ，酸疼也。索泽，润泽之气消索也。颓疝，即睾垂纵缓，内作颓疝也。  

一阳发病，少气善咳善泄。其传为心掣，其传为鬲。  

此少阳相火为病，壮火食气，故少气。火烁肺金则善咳，火入于心故掣，三焦内结故隔塞不通，皆火之过。  

二阳一阴发病，主惊骇咳背痛，善噫善欠，名曰风厥。  

此肝经风燥为病，故惊咳噫欠，为风厥。  

二阴一阳发病，善胀心满善气。  

君相二火之病，故善胀满。经曰：诸腹胀大，皆属于热。  

三阳三阴发病，为偏枯痿易，四肢不举。  

此寒湿二气合病。寒湿之邪滞于经络，则血气不周荫于肢体，故偏枯痿易，四肢不举之证作矣。  

阴结者，便血一升，（阴主血故。）再结二升，（二盛。）三结三升，阴阳结斜，多阴小阳曰石水，少腹肿。  

经曰，三阴独至，期于石水，为腹坚如石而水肿也。  

二阳结谓之消。  

阳明热结，故善消水谷。  

三阳结谓之鬲。  

太阳寒水凝蓄胸膈则嗝，其饮食犯寒而吐逆亦然。  

三阴结谓之水。  

太阴湿土人感之，内聚于脾，不能散布，积于腹而为水肿。其或溢于四肢，而为水肿之类是也。  

一阴一阳结谓之喉痹。  

此少阳相火与厥阴风木相扇而为病也。风火俱阳邪，阳邪从类而上攻，故为喉痹之病。治以薄荷、荆芥以去风；生甘草、桔梗、玄参、黄芩之类以泄火是也。  

阴搏阳别谓之有子。  

阴脉中有阳之别，如尺脉搏手与寸口殊别，则为有孕。今诊尺脉滑利是也。  

阳加于阴谓之汗。  

阳气上搏，则蒸而为汗是也。  

阴阳虚，肠辟死。  

辟，利也。胃气不留，肠开不禁，此阳气竭绝，故死。  

阴虚阳搏谓之崩。  

阴脉不足，阳脉盛，搏则内崩而血下流，此阴中附火然也。  

经脉别论  

 帝曰：人之居处动静勇怯，脉亦为之变乎？岐伯对曰：凡人之惊恐恚劳动静，皆为变也。是以夜行则喘出于肾，淫气病肺。有所堕恐，喘出于肝，淫气害脾。有所惊恐，喘出于肺，淫气伤心。渡水跌仆，喘出于肾与骨。当是之时，勇者气行则已，怯者着而为病。  

此言病之变而淫气于别脏，勇壮者不能淫，怯弱者则受害也。  

饮食饱甚，汗出于胃。惊而夺精，汗出于心。持重远行，汗出于肾。疾走恐惧，汗出于肝。  

摇体劳苦，汗出于脾。故春秋冬夏，四时阴阳，生病起于过用，此为常也。  

不适其性而强云为，过则病生，此理之常也。  

皮部论  

 曰：百病之始生也，必先于皮毛，邪中之则腠理开，开则入客于络脉，留而不去，传入于经，留而不去，传入于腑，廪于肠胃。邪之始入于皮也，淅然起毫毛，开腠理；其入于络也，则络脉盛色变；其入客于经也，则感虚乃陷下；其留于筋骨之间，寒多则筋挛骨痛，热多则筋弛骨消，肉烁 破，毛直而败。  

此言病始于皮毛，不愈而渐入于筋骨间，有寒热之易也。  

逆调论  

 帝曰：人有逆气不得卧而息有音者，有不得卧而息无音者，有起居如故而息有音者，有得卧行而喘者，有不得卧不能行而喘者，有不得卧而喘者，皆何脏使然？以上六问而下止三答，亦脱简也。  

岐伯对曰：不得卧而息有音者，是阳明之逆也，足三阳者下行，今逆而上行，故息有音也。  

阳明者胃脉也，胃者六腑之海，水谷海也。其气亦下行，阳明逆不得从其道，故不得卧也。《下经》（上古经也。）曰：胃不和则卧不安，此之谓也。夫起居如故而息有音者，此肺之络脉逆也，络脉不得随经上下，故留经而不行，络脉之病患也微，故起居如故而息有音者也。夫不得卧，卧则喘者，是水气之客也。夫水者循津液而流也，肾者水藏，主津液，主卧与喘也。  

病能篇  

 帝曰：人之不得偃卧者何也？（偃，仰也。）岐伯对曰：肺者藏之盖也，肺气盛则脉大，脉大则不得偃卧。帝曰：人有卧而有所不能安者何也？岐伯曰：藏有所伤及，精有所寄则不安，故人不能悬其病也。  

五脏有伤，精气有所之寄，故卧不安，人不能悬其病于空中也。  

评热篇  

 帝曰：有病肾风者，面 然壅，害于言，可刺否？然，肿起貌。壅，为目下壅，如卧蚕。肾脉入肺中，循喉咙，挟舌本，故妨害于言语。  

岐伯对曰：虚不当刺，不当刺而刺，后五日其气必至。  

至，谓脏气未至也。此言肾虚真气不足，不可刺，故五脏五日一至，循至肾脏而邪气至也。  

曰：其至何如？曰：至必少气时热，时热从胸背上至头，汗出手热，口干善渴，小便黄，目下肿，腹中鸣，身重难以行，月事不来，烦而不能食，不能正偃，正偃则咳，病名曰风水。帝曰：愿闻其说。岐伯曰：邪之所凑，其气必虚。阴虚者阳必凑之，故少气时热而汗出也。小便黄者，少腹中有热也。不能正偃者，胃中不和也。正偃则咳其，上迫肺也。诸有水气者，微肿先见于目下也。其气上逆，故口苦舌干，卧不得正偃，正偃则咳出清水也。诸水病者，故不能卧，卧则惊，惊则咳甚也。腹中鸣者，病本于胃也。薄脾则烦不能食，食不能下者，胃脘鬲也。身重难以行者，胃脉在足也。月事不来者，胞脉闭也，胞脉者属心而络于胞中，今气上迫肺，心气不得下通，故月事不来也。  

此肾气不足之至，悉皆小阴经之病，水不胜火，故其病然也。  

水热穴论  

 帝曰：少阴何以主肾，肾何以主水？岐伯对曰：肾者至阴也，至阴者盛水也，肺者太阴也，少阴者冬脉也。故其本在肾，其末在肺，皆积水也。曰：肾何以能聚水而生病？曰：肾者胃之关也，关门不利，故聚水而从其类也。  

关者，所以司出入也。肾主下焦，膀胱为腑，主其分注关窍二阴，故肾气化则二阴通。二阴闭则胃 满，故云肾者胃之关也。关闭则水积，水积则气停，气停则水生，水积则气溢，气水同类，故云关闭不利，聚水而从其类也。经曰：下焦溢为水，此之谓也。  

上下溢于皮肤，故为 肿。 肿者，聚水而生病也。曰：诸水皆生于肾乎？曰：肾者牝藏也，地气上者属于肾，而生水液也，故曰至阴。勇而劳其则肾汗出，肾汗出逢于风，内不得入于脏腑，外不得越于皮肤，客于玄府，行于皮里，传为 肿，本之于肾，名曰风水。  

风客玄府，汗未出，内伏皮肤，传化为水，从风而水，故名风水。  

所谓玄府者，汗空也。故水病下为 肿大腹，上为喘呼，不得卧者，标本俱病，故肺为喘呼，肾为水肿，肺为逆不得卧，分为相输，俱受者水气之所留也。  

此虽肾肺二脏之病，要皆水气所留也。  

平人气象论  

 曰：颈脉动喘疾咳，曰水。  

颈脉为耳下及结喉两旁人迎脉也。水气上溢则肺被热熏，阳气上逆，故颈脉鼓盛而咳喘也。  

目裹微肿如卧蚕之状，曰水。溺黄赤安卧者，曰黄胆。  

《正理论》云：肾劳胞热，溺黄安卧，谓之劳疸，以女劳得之也。  

食已如饥者，曰胃疸。  

胃热则消谷，故食已如饥。  

面肿曰风。  

风从上行，故面肿者，曰风。  

足胫肿曰水。  

下焦有水，则足胫肿也。  

目黄，曰黄胆。  

火气上蒸，故目黄。《灵枢》曰：目黄者病在胸。  

逆调篇  

 帝曰：人身非常温也，非常热也，为之热而烦满者何也？岐伯对曰：阴气少而阳气胜，故热而烦满也。曰：人身非衣寒也，中非有寒气也，寒从中生何也？曰：是人多痹气也，阳气少，阴气多，故身寒如从水中出。  

此言寒气，阴寒之为，非衣之寒，而中寒也。  

帝曰：人有四肢热，逢风寒如炙如火者何也？曰：是人者阴气虚，阳气盛，四肢者阳也，两阳相得而阴气虚少，小水不能灭盛火也，而阳独治，独治者不能生长也，独胜而止耳。  

治者，王也。胜者，盛也。独胜谓阴独盛而火止灭也。  

逢风而如炙如火者，是人当肉烁也。（烁，消也。）曰：人有身寒，汤火不能热，浓衣不能温，然不冻栗，是为何病？曰：是人者，素肾气胜，以水为事，太阳气衰，肾脂枯不长，一水不能胜两火，肾者水也，而生于骨，肾不生则髓不能满，故寒甚至骨也。所以不能冻栗者，肝一阳也，心二阳也，肾孤藏也，一水不能胜二火，故不能冻栗，病名曰骨痹，是人当挛节也。  

肾不生水，则髓不满，而筋骨干槁，所以当挛节也，是矣。  

通评虚实篇  

 帝曰：肠 便血何如？岐伯曰：身热则死，寒则生。曰：肠 下白沫何如？曰：脉沉则生，脉浮则死。（阴病见阳脉，如相反故死。）曰：肠 下脓血何如？曰：脉悬绝则死，滑大则生。曰：肠 之属，身不热，脉不悬绝何如？曰：滑大者生，悬涩者死，以藏期之。（肝见庚辛死，心见壬癸死之类。）曰：巅疾何如？曰：脉搏大滑，久自已；脉小坚急，死不治。曰：巅疾之脉，虚实何如？曰：虚则可治，实则死。  

巅疾之脉，虚则可治，实则死，似与搏而滑大相反，搏而滑非实也，正滑泛而跃也，故自已。  

曰：消痹虚实何如？曰：脉实大，病久可治；脉悬小坚，病久不可治。  

消，瘦也。痹，劳热也。瘦热病久，脉当微弱者生，兹为实大者可治，似相反也，愚谓当时传刻者之误耳。  

凡治消瘅仆击，偏枯痿厥，气满发逆，肥贵人则膏粱之疾也。隔塞闭绝，上下不通，则暴忧之病也。暴厥耳聋，偏闭塞不通，内气暴薄也。不从内外中风之病，故瘦留着也。  

此言消瘅仆击偏枯之疾，非内外中风之变证，乃膏粱暴忧，内气暴薄，不得宣通，故二便闭塞， 匿留着而不去也。 ，匿也。  

跛，寒风湿之病也。  

，足也。跛，不能履也。此则风寒湿之病也。  

黄胆暴病癫疾厥狂，久逆之所生也。  

气久厥逆，而不下行，怫积上焦，故为黄胆及厥狂之疾作也。  

五脏不平，六腑闭塞之所生也。  

六腑不通，则五脏之气壅滞不平，大便闭，则肺气喘逆之类是也。  

头痛耳鸣，九窍不利，肠胃之所生也。  

此亦六腑闭塞之余意，六腑为肠胃最要，肠胃结滞，则气不流通，气不流通则逆上，而为头痛耳鸣者矣。  

腹中论篇  

 帝曰：有病心腹满，旦食则不能暮食，此为何病？岐伯对曰：名为鼓胀。  

曰：治之奈何？曰：治之以鸡矢醴，一剂知，二剂已。曰：其时有复发者何也？曰：饮食不节，故时有病也。虽然，其病且已，时故当病，气聚于腹也。曰：有病胸胁支满者，妨于食，病至则先闻腥臊臭，出清液，先唾血，四肢清，目眩，时时前后血，病名为何？何以得之？曰：病名血枯。此得之年少时，有所大脱血。若醉入房中，气竭肝伤，故月事衰少不来也。曰：治之奈何？曰：以四乌 骨一 茹二物并合之，丸以雀卵，大如小豆，以五丸为后饭，饮以鲍鱼汁，利肠中及伤肝也。  

按乌 骨、 茹、鲍鱼汁，皆攻积血，散恶血，雀卵治阴痿，起阴之药，并非生血治血枯剂，学人详之。  

曰：病有少腹盛，上下左右皆有根，此为何病？可治否？曰：病名伏梁。曰：何因而得之？曰：裹大脓血，居肠胃之外，不可治，治之每切按之致死。曰：何以然？曰：此下则因阴，必下脓血，上则迫胃脘，上鬲，挟胃脘内痈，此久病也，难治。居脐上为逆，居脐下为从，勿动亟夺。  

此伏梁，冲脉之为病。以其裹大脓血，居肠胃之外，上行循腹，下行络阴，上则迫近于胃脘，下则因薄于阴器。若因薄于阴，则便下脓血；若迫近于胃，则病气上出于鬲，复侠胃脘，内长其痈也。所以然者，以本有大脓血在肠胃之外故也，久则难治。居脐上为近心，故为逆；居脐下为远心，故为从。亟，数也。  

夺，去也。言其不可移动，但数数去之斯可矣。  

曰：人有身体髀股 皆肿，环脐而痛，是为何病？曰：病名伏梁，此风根也。其气溢于大肠而着于肓，肓之原在脐下，故环脐而痛也。不可动之，动之为水溺涩之病。  

此亦冲脉之病，所以髀股 皆肿，亦名伏梁。其气溢于大腹着肓之原，故环脐而痛。不可动，谓不可用大毒之药，击动而峻下之，则为水而溺涩也。  

病能篇  

 帝曰：人病胃脘痈者，诊当何如？岐伯对曰：诊此者当候胃脉，其脉当沉细，沉细者气逆，逆者人迎甚盛，盛则热。人迎者胃脉也，逆而盛则热聚于胃口而不行，故胃脘为痈也。  

此言胃痈病，胃脉不常沉细。胃脉细故人迎脉大。人迎，结喉两旁之动脉也。人迎大则热聚于胃口，故成胃脘痈，由气逆热盛而致之也。  

曰：有病颈痈者，或石治之，或针灸治之，而皆已，其真安在？曰：此名同异等者也。夫痈气之息者，宜以针开除去之。夫气盛血聚者，宜石而泻之，此所谓同病异治也。  

此言痈虽同而治异也。痈为气之息，故气盛血聚宜用砭石针之，泻去恶血而自愈，今用排针者是也。  

帝曰：有病怒狂者，此病安生？曰：生于阳也。曰：阳何以使人狂？曰：阳气者，因暴折而难决，故善怒也，病名曰阳厥。曰：何以知之？曰：阳明者常动，巨阳少阳不动，不动而动大疾，此其候也。  

阳脉动则人迎脉常动者也。巨阳脉在天容位分，少阳脉在天窗位分，二脉不常动而反动，故病也。  

曰：治之奈何？曰：夺其食则已。夫食入于阴，长气于阳，故夺其食则已。（食少则气衰，故节去其食，则病自已。）使之服以生铁洛为饮。（则铁浆也。）夫生铁洛者，下气疾也。（气上逆则狂，饮铁洛所以下其逆上之气也。）曰：有疾身热解堕，汗出如浴，恶风少气，此为何病？曰：病名曰酒风。曰：治之奈何？曰：以泽泻、术各十分，麋衔五分，合以三指撮为后饭。  

泽泻去风湿益气，术止汗去火风，麋衔治风湿筋痿。后饭，药先食后，故曰后饭。  

奇病篇  

 帝曰：病胁下满气逆，二三岁不已，是为何病？岐伯对曰：病名曰息积，此不妨于食，不可灸刺，积为导引服药，药不能独治也。  

气逆息难，故曰息积。气不在胃，故不妨食，灸则火邪内攻，刺则正气外泻，故皆不可。惟宜积为导引而气流行，兼药治，则可矣。若不导引，只以药攻亦难治也。  

帝曰：人有病头痛以数岁不已，此安得之？名为何病？岐伯曰：当有所犯大寒，内至骨髓，髓者以脑为主，脑逆故令头痛，齿亦痛，病名曰厥逆。帝曰：善。  

此寒邪客逆，久而不散，故为厥逆头痛也。  

帝曰：有病口甘者，病名为何？何以得之？曰：此五气之溢也，名曰脾瘅。（瘅，热也。）夫五味入口，藏于胃，脾为之行其精气，津液在脾故令人口甘也。此肥美之所发也，此人必数食甘美而多肥也。肥者令人内热，甘者令人中满，故其气上溢，转为消渴。治之以兰，除陈气也。  

食甘肥则内热，郁积而不外泄，令人中满，气上溢为消渴。治之以兰草，兰辛能发散陈久肥甘不化之气，故曰以兰除陈气也。  

曰：有病口苦者，病名为何？何以得之？曰：病名胆瘅。（胆汁味苦，故口苦。）夫肝者，中之将也，取决于胆，咽为之使。此人者，数谋虑不决，故胆虚气上溢，而口为之苦，治之以胆募俞。  

肝者，将军之官，谋虑出焉。胆者，中正之官，决断出焉。咽为之使，恐咽字之误也，常作因为之使，故胆虚气上溢而口苦也。胸腹曰募，背脊曰俞，胆募则在期门下五分，俞在脊第十椎下两旁，各开一寸半。支秉中曰：胆上溢入咽，故口苦，咽为使是也。  

金匮真言论  

 曰：春气者病在头，夏气者病在脏，秋气者病在肩背，冬气者病在四肢。  

故春善病鼽衄，仲夏善病胸胁，长夏善病洞泻寒中，秋善病风疟，冬善病痹厥。  

此四时不节而各致其病也，故下云：能节养者皆不病也。  

故冬不按跷，春不鼽衄，春不病颈项，仲夏不病胸胁，长夏不病洞泻寒中，秋不病风疟，冬不病痹厥。  

此言冬不按跷，则四时不能为病也，何也？冬乃藏精秘密，若冬按跷，则精不能藏而致四时病。  

夫精者，身之本也。故藏于精者，春不病温。夏暑汗不出者，秋成风疟。  

五脏生成篇  

 曰：诸脉者皆属于目，诸髓者皆属于脑，诸筋者皆属于节，诸血者皆属于心，诸气者皆属于肺。故人卧则血归于肝，肝受血而能视，足受血而能步，掌受血而能握，指受血而能摄。  

血气者人之神，故受血者，皆能神于运用。  

宣明五气论  

 曰：五味所入：酸入肝，辛入肺，苦入心，咸入肾，甘入脾，是谓五入。  

五气所病：心为噫，肺为咳，肝为语，脾为吞，肾为欠为嚏，胃为气逆为哕为恐，大肠小肠为泄，下焦溢为水，膀胱不利为癃，不约为遗溺，胆为怒，是为五病。  

胆为中正决断无私，其刚决故为怒也，十一脏皆取决于胆也。  

五精所并：精气并于心则喜，并于肺则悲，并于肝则忧，并于脾则畏，并于肾则恐，是谓五并，虚而相并者也。  

五脏以胜相并，故有五志。如肺虚，心精并之故喜。故曰：虚而相并也。  

五脏所恶：心恶热，肺恶寒，肝恶风，脾恶湿，肾恶燥，是谓五恶。  

五脏化液：心为汗，肺为涕，肝为泪，脾为涎，肾为唾，是谓五液。  

五病所发：阴病发于骨，阳病发于血，阴病发于肉，阳病发于冬，阴病发于夏，是谓五发。  

五邪所乱：邪入于阳则狂，邪入于阴则痹，搏阳则为颠疾，搏阴则为喑，阳入之阴则静，阴出之阳则怒，是为五乱。  

五脏所藏：心藏神，肺藏魄，肝藏魂，脾藏意，肾藏志，是谓五脏。  

同精而出入者谓之魄，同神而往来者谓之魂，心有所忆谓之意，专意不移谓之志。  

五脏所主：心主脉，肺主皮，肝主筋，脾主肉，肾主骨，是谓五主。  

五劳所伤：久视伤血，久卧伤气，久坐伤肉，久立伤骨，久行伤筋，是谓五劳所伤。  

刺志论  

 帝曰：愿闻虚实之要。岐伯对曰：气实形实，气虚形虚，此其常也，反此者病。谷盛气盛，谷虚气虚，此其常也，反此者病。脉实血实，脉虚血虚，此其常也，反此者病。  

形气相反，谷气不应，血脉不浮，故皆反，法当病。  

曰：何谓反？气虚身热，此谓反也。谷入多而气少，此谓反也。谷不入而气多，此谓反也。  

脉盛血少，此谓反也。  

气盛身寒，得之伤寒。气虚身热，得之伤暑。  

寒伤形，故气盛身寒。热传气，故气虚身热。  

谷入多而气少者，得之有所脱血，湿居下也。  

气小则脱血而下，故湿居下也。  

谷入少而气多者，邪在胃及与肺也。  

谷少气多，乃胃中邪气并入于肺，而非正气之多也。  

脉少血多者，饮中热也。  

饮留胃中而作热也。  

脉大血少者，脉有风气，水浆不入，此之谓也。  

风气盛满则水浆不入也。  

阴阳应象篇  

 曰：天之邪气，感即害人五脏；水谷之寒热，感则害人六腑；地之湿气，感则害人皮肤筋脉。  

四时之气，天之邪也，感之则害五脏。饮食寒热，感之则伤六腑。地之湿气，感则有伤经脉，故害于皮肤筋脉，各以其近而受害也。  

太阴阳明篇  

 曰：阳者，天气也，主外；阴者，地气也，主内。故阳道实，阴道虚。  

故犯贼风虚邪者，阳受之；饮食不节起居不时者，阴受之。阳受之则入六腑，阴受之则入五脏。  

入六腑则身热不时卧，上为喘呼；入五脏则腹满闭塞，下为飧泄，久为肠 。  

此言贼风虚邪，阳受之入六腑。饮食起居，阴受之入五脏。与阴阳应象论：天之邪气害人五脏，水谷寒热害人六腑，两说相反，其理安在？此谓虚邪外伤有余，饮食内伤不足，二者之伤互有所受，不可执一而言伤也。惟湿从外伤，故及皮肤；湿从内成，亦伤脏腑。此又不可一途而云然也。  

故曰：阳病者，上行极而下，阴病者，下行极而上。  

此言物极则反，理之常也。  

伤于风者，上先受之；伤于湿者，下先受之。  

风，阳气也。湿，阴气也。阳从上，阴从下，火就燥，水流湿，类也。  

阴阳应象篇  

 曰：天有四时五行，以生长收藏，以生寒暑燥湿风。人有五脏化五气，以生喜怒忧思悲恐，喜怒伤气，寒暑伤形。暴怒伤阴，暴喜伤阳。厥气上行，满脉去形，喜怒不节，寒暑过度，生乃不固。故重阴必阳，重阳必阴。  

《灵枢经》曰：智者之养生也，必顺四时而适寒暑。若五志不常，寒暑过度，戕贼天真，何可长久？  

六元正纪篇  

 曰：风胜则动，热胜则肿，燥胜则干，寒胜则浮，湿胜则濡泄，甚则水闭肿。  

湿胜濡泄，水气内胜，则伤脾胃，而泻利也。其则脾胃之气一行水道，溢于皮肤，则为水闭。肉如泥，按之陷下而不起也，故曰 肿。  

太阴阳明论  

 帝曰：脾病而四肢不用何也？岐伯对曰：四肢皆禀气于胃，而不得至径，（胃气不得径至，以达四肢。）必因于脾，乃得禀也。今脾病不能为胃行其津液，四肢不得禀水谷气，气日以衰，脉道不利，筋骨肌肉皆无气以生，故不用焉。  

四肢禀气于胃，袭脾而布化。脾不布化，故四肢不用，胃气不能独施故也。  

脉要精微篇  

 曰：阴盛则梦涉大水恐惧，阳盛则梦大火燔灼，阴阳俱盛则梦相杀毁伤。  

上盛则梦飞，下盛则梦坠。甚饱则梦与，其饥则梦取。肝气盛则梦怒，肺气盛则梦哭。短虫多则梦聚众，长虫多则梦相击毁伤。  

气厥论篇  

 帝曰：五脏六腑，寒热相移者何？岐伯曰：肾移热于肝，痈肿少气。脾移寒于肝，痈肿筋挛。肝移寒于心，狂鬲中，心移寒于肺，肺消，肺消者饮一溲二，死不治。肺移寒于肾，为涌水，涌水者按腹不坚，水气客于大肠，疾行则鸣濯濯如囊裹浆，水之病也。脾移热于肝，则为惊衄。肝移热于心，则死。心移热于肺，传为鬲消。肺移热于肾，传为柔 。肾移热于脾，传为虚，肠 死，不可治。胞移热于膀胱，则癃溺血。膀胱移热于小肠，鬲肠不便，上为口糜。小肠移热于大肠，为虑瘕，为沉。大肠移热于胃，善食而瘦，又谓之食亦。胃移热于胆，亦曰食亦。胆移热于脑，则辛 鼻渊。鼻渊者，浊涕下不止也。传为衄 瞑目，故得之气厥也。  

脏腑相移，各以所司而为病，皆由气厥逆而得也。 ，伏同。  

调经论篇  

 帝曰：经言阳虚则外寒，阴虚则内热，阳盛则外热，阴盛则内寒，余已闻之矣，不知其所由然也。岐伯曰：阳受气于上焦以温皮肤分肉之间，今寒气在外，则上焦不通，上焦不通，则寒气独留于外，故寒栗。  

寒气在皮肤之外，则上焦不通，而发寒栗。  

帝曰：阴虚生内热奈何？岐伯曰：有所劳倦，形气衰少，谷气不盛，上焦不行，下脘不通，胃气热，热气熏胸中，故内热。  

王安道曰此阴字，指人身之阴与水谷之味也。夫有所劳倦者，过动属火也。形气衰小者，壮火食气也。谷气不盛者，劳伤元气，则少食而气衰也。上焦不行者。清阳不升也。下脘不通者，浊阴不降也。夫胃受水谷，则清阳升而浊阴降，以传化出入，滋养一身也。今胃不能纳，而谷气衰少，则清无升浊无降矣，故内热。汪寅谷曰：人身之中，阴气虚损为热。盖劳倦伤脾，胃气因虚下陷，重压下脘气道之分，而上焦之气，因以不行，少火郁为壮火，而为内热伤气等证。其治以东垣补中益气为宜。斯所谓劳伤形体，饮食失节而致热者乎？内伤之说，盖原于此。  

帝曰：阳盛生外热奈何？岐伯曰：上焦不通。则皮肤致密，腠理闭塞，玄府不通，卫气不得泄越，故外热。  

外伤寒毒内薄、诸阳外盛，则皮肤收。皮肤收，则腠理密，故卫气蓄聚无所留行矣。寒气外薄，阳气内争，积火内燔，故生外热也。  

帝曰：阴盛生内寒奈何？岐伯曰：厥气上逆，寒气积于胸中而不泻，不泻则温气去，寒独留，则血凝，血凝则脉不通，其脉盛大以涩，故中寒。  

温气，阳气也。阴逆内满，则阳气去于皮外也。  

举痛论  

 帝曰：余知百病生于气也，怒则气上，喜则气缓，悲则气消，恐则气下，寒则气收，炅则气泄，惊则气乱，劳则气耗，思则气结。九气不同，何病之生？（气皆能致病，故问之。）岐伯对曰：怒则气逆，甚则呕血及飧泄，故气上矣。  

怒则阳气逆上，肝气乘脾，故甚则呕血及飧泄。何以明之？怒则面赤，甚则色苍，经曰：盛怒不止，则伤志明。  

喜则志气和达，荣卫通利，故气缓矣。悲则心系急，肺布叶举，而上焦不通，荣卫不散，热气在中，故气消矣。恐则精却，却则上焦闭，闭则气还，还则下焦胀，故气不行矣。寒则腠理闭，气不行，故气收矣。  

腠谓津液渗泻之所，理谓文理逢会之中。身寒则卫气沉，故皮肤文理及渗泻之处，皆秘闭而气不流行，卫气收敛于中而不发泄也。  

炅则腠理开，荣卫通，汗大泄，故气泄矣。惊则心无所倚，神无所根据，虑无所定，故气乱矣。  

劳则喘且汗出，外内皆越，故气耗矣。  

劳于力役，则气奔速，而阳外发。喘息汗出，外内皆逾越常纪，故气耗损。  

思则心有所存，神有所归，正气留而不行，故气结矣。  

九气致病，于此可详矣。  

### 内经要旨（下）  

***论治篇第四***  

岐伯曰：神有余则笑不休，神不足则悲。治神有余，则泻其小络之血，（小络，当是手少阴心经之小络。）出血勿之深斥，无中其大经，神气乃平。  

异法方宜篇  

 帝曰：医之治病，一病而治各不同，皆愈何也？岐伯对曰：地势使然也。  

不同，谓针石灸 毒药导引按摩之不同。地势有高下燥湿之势也。  

故东方之域，天地之所始生也，鱼盐之地，海滨傍水。其民食鱼而嗜咸，皆安其处，美其食。  

鱼者使人热中，盐者胜血，故其民皆黑色疏理，其病皆为痈疡。其治宜砭石，故砭石者亦从东方来。  

东方之域，鱼盐之地，海滨之民多食鱼，鱼发疮而热中，盐发渴而胜血，故民黑色病疮疡，治宜砭石。砭石，以石为针，而决脓血。  

西方者，金玉之域，砂石之处，天地之所收引也。其民陵居而多风，水土刚强。其民不衣而褐荐，华食而脂肥，故邪不能伤其形体。其病生于内，其治宜毒药，故毒药者，亦从西方来。  

西方之民，水土刚强，腠理闭密，外邪不能伤，故病多内伤七情，饮水色欲而已。治宜毒药攻其内也。  

北方者，天地所闭藏之域也。其地高陵居，风寒冰冽。其民乐野处而乳食，藏寒生满病。其治宜灸 ，故灸 者，亦从北方来。  

北方水寒冰冽，故病脏寒，其治宜艾灸烧灼，谓之灸 。  

南方者，天地所长养，阳之所盛处也。其地下，水土弱，雾露之所聚也。其民嗜酸而食 ，故其民皆致理而赤色。其病挛痹，其治宜微针。故九针者，亦从南方来。  

南方之民嗜酸，故腠理致密。又卑下之湿内郁而不得发泄，故病挛痹。用微针所以疏泻之是也。  

中央者，其地平以湿，天地所以生万物也众。其民食杂而不劳，故其病多痿厥寒热，其治宜导引按跷，故导引按跷者，亦从中央出也。  

中央之地湿，故生物众，四方辐辏，故民食杂不劳　然湿气在下，民多病痿厥寒热。治宜导引，谓摇其筋骨，动其支节，按跷，谓抑皮肉捷举手足是也。  

故圣人杂合以治，各得其所宜，故治所以异而病皆愈者，得病之情，知治之大体也。  

圣人治人，随方而各得其宜也。  

阴阳应象篇  

 曰：善治者治皮毛，止于始萌。其次治肌肤，（救其已生。）其次治筋脉，（攻其已病。）其次治六腑，（治其已甚。）其次治五脏，治五脏者，半死半生也。  

此言治病当治其未病，则易愈。延及腑脏，则病深而难愈，故曰半死半生。  

病之始起也，可刺而已。  

始起者，轻微在于经腠，外邪未及深入，可剌以针而泻之。已，止也。  

其盛者，可待衰而已。  

邪气盛甚，而遽止之，非惟不足以祛邪，而正气亦反受其伤也，故必待其衰而治之。如藏疟者，不可于其势之方兴而止，痢者，必俟其势，将艾，如兵法避锐盛而击惰归之意也。  

因其轻而扬之。  

因，从其所因也。因其邪气轻，浮于表，而用气轻薄之剂，而发扬之。如伤寒一、二日，用葛根之类是也。  

因其重而减之。  

重，则沉重而下坠者，如痢后重者，减去之，即泻其实也。  

因其衰而彰之。  

彰，犹杨也。此指伤寒邪气已衰，欲作正汗者，因而扬于外也。朱肱氏云：伤寒七八日，忽然两手无脉或一手无脉，此是正汗来，用甘草、细辛之类助其汗，正谓此也。  

其高者，因而越之。  

越，过也。如膈上痰壅盛者，用稀涎之类吐之，使上越也。  

其下者，引而竭之。  

引，导引也。如湿气胜而为濡泻等证，用五苓散之类。又如积痢在下而为里急后重等证，用承气汤、牵牛散之类，引而竭之也。  

中满者，泻之于内。  

中满，心下满闷，而外无胀急之形，痞病是也，斯乃湿热之为，以黄连、枳实、浓朴之类泻之，使内消而无滓秽形之于外也。  

其有邪者，渍形以为汗。  

此言热邪内郁，宜于汗解，因其腠理干燥而汗不得出者，以温水微渍形体，使之腠理滋润，以接其汗之出也。今用热汤围浴而出汗者是也。  

其在皮毛者，汗而发之。  

伤寒二三日，邪在表者，用麻黄之类，以发其汗也。  

其 悍者，按而收之。  

疾悍暴，按降收敛也。盖谓阴虚火炎上而为喘嗽等证，宜以滋阴降火之剂，如四物汤加柏、知、五味子之类，故曰：按而收之。  

其实者，散而泻之。  

散，汗解也。泻，下也。盖谓疫瘟之邪，从内而达于外者，并表里兼治，如防风通圣之属，故曰：散而泻之。  

血实宜决之。  

瘀血壅盛者，宜红花、苏木之属通之。如产后积恶经闭聚胀等证，用黑神散以决之。  

气虚宜掣引之。  

掣引，犹言升提也。脾胃不足，阳气下陷，而用升提之药，补中益气之类是也。又导引家使其气行通畅亦是。  

形不足者，补之以气；精不足者，补之以味。  

气，神气也，味，五味也。形不足宜温养神气而调和之，精不足宜饮食药品之滋味以补之也。  

有余者泻之。  

邪气有余者为实，实者泻之。如汗下吐法是也。  

不足者补之。  

正气不足为虚，虚者补之。《本草》云：补可以去弱，人参羊肉之属是也。  

高者抑之。  

邪气在上者抑之，如吐衄等证。而内实者，用桃仁承气汤之类下之。  

下者举之。  

正气下陷，举而升之，如泻泄痢疾久则下陷，宜用升麻、柴胡、补中益气汤之类是也。  

坚者削之。  

坚积于内，以三棱、莪术之类削之。  

客者除之。  

邪客于经者，除去之。  

劳者温之。  

温，温养也。劳倦内伤者，当澄心息虑，以温养之。  

结者散之。  

阳气结滞者，如气郁不舒，用青皮、香附、枳壳、紫苏之类散之。  

留者攻之。  

留，不去也。攻，攻击也。积块不移，各从所恶攻之，如 砂、水银去肉积，神曲、麦芽去酒积，水蛭、虻虫去血积，木香、槟榔去气积，附子、硫黄去寒积。又云气血留积为毒者，不以毒药攻击之可乎？如紫苏去鱼腥积，丁香、桂心去菜积，如贝母、南星、硝、黄草药之属，敷贴而攻之亦是。  

燥者润之。  

《本草》云：润可以去燥，如麻仁、当归之属是。  

濡者燥之。  

燥可以去湿，如桑白皮、赤小豆之属是也。  

急者缓之。  

如火气上逆而急者，生甘草之属缓之。  

散者收之。  

阳气精神耗散者，以五味子、酸枣仁之类收之。  

逸者行之。  

过乎安逸，气血凝滞而成病者，使之行动，以道其阻也。  

惊者平之。  

惊者，有所激而然，宜和而平之，或用平惊之药，或以平常习见之法平之，则不惊也。如《病机赋》云：有人闻声则惊，药治之不效。一医命患者高坐堂上，堂下以木击其物，且谕之曰：物之能鸣，平常也，何惧之有？且言且击，患人目见，久之而心自定，以后则不惊惧。此则平之之法也。  

上之，下之，摩之，浴之，薄之，却之，开之，发之，适事为故。  

总结上文，量病证候，适事而用之。  

汤液醪醴论  

 岐伯曰：夫上古作汤液，故为而弗服也。中古之世，道德稍衰，邪气时至，服之万全。当今之世，必齐毒药攻其中， 石针艾治其外也。帝曰：形弊血尽而功不足者何？曰：神不使也。曰：何谓神不使？曰：针石，道也。精神不进，志意不治，故病不可愈。  

病而至于形弊血尽，精神脱去，可知虽有汤药针石皆弗之能起也，故病不可愈。此今世之人斫丧故也。  

今精神坏去，荣卫不可复收，何者？嗜欲无穷，而忧患不止，精气弛坏，荣卫并除，故神去之而病不愈也。  

神去则机息。精神者，生之原。荣卫者，气之主。神气俱无，生意则不使矣，病何由痊？  

移精变气论  

 岐伯曰：中古之治病，至而治之，汤液十日，以去八风五痹之病。（八风，八方之风也。五痹，骨脉筋皮肌是也。）十日不已，治以草苏草 之枝，本末为助。标本已得，邪气乃服。  

草苏谓药煎，草 谓草根。枝，茎也。凡用药有用苗者，有用根者，有用茎者。用而不愈，则兼其苗、 、华实而用之，俾其相佐助而去病也。故云：本末为助。  

暮世之治病也。则不然。治不本四时，不知日月，不审逆从。  

四时之气，各有所在，如春气在经脉，治当随所在而伏其邪。日有寒温明暗，月有空满亏盈。  

逆从，如升降浮沉当顺寒热温凉逆从是也。  

病形已成，乃欲微针治其外，汤液治其内。粗工凶凶，以为可攻，故病未已，新病复起。  

粗工，粗略者也。凶凶，不料事宜之可否也。如此则旧病不愈，反增新病也。  

藏气法时篇  

 帝曰：合人形以法四时五行而治，何如而从？何如而逆？岐伯对曰：五行者金木水火土也。更贵更贱，（易时则贵，失时则贱。）以知死生，以决成败，而定五脏之气，间甚之时，死生之期也。  

五脏之气，歇为间，旺为甚，则死生之期也。  

肝主春，足厥阴少阳主治，其日甲乙，肝苦急，（气有余也。）急食甘以缓之。  

急，急速也。风伤肝，风性急速，内为飧泄等证，以升提之药如甘草之甘缓之，故曰：风淫于内，治以辛凉，佐以苦甘云云。  

心主夏，手少阴太阳主治，其日丙丁，心苦缓，心气虚也。急食酸以收之。  

缓，舒缓也。心主热，在液为汗，心热则腠理舒缓，而为汗泄等证，以酸枣仁五味子之酸收之。  

脾主长夏，足太阴阳明主治，其日戊己，脾苦湿，急食苦以燥之。  

脾主湿，湿气内袭，而为肿满等证，以苍、白术之苦燥之。  

肺主秋，手太阴阳明主治，其日庚幸，肺苦气上逆，急食苦以泄之。  

肺主气，肺气上逆，而为咳嗽等证，则以葶苈、黄芩、诃子皮之苦泄而降之。  

肾主冬，足少阴太阳主治，其日壬癸，肾苦燥，急食辛以润之。  

肾主水，肾热则液涸，而为阴火等证，以黄柏、知母之辛润之。或肾液枯而大便结燥者，用当归、红花之辛润之，故曰：大便难者取足少阴，此也。  

病在肝，愈于夏，夏不愈，甚于秋，秋不死，持于冬，起于春，禁当风。肝病者，平旦慧，（爽也。）下晡甚，金旺然也。）夜半静。肝欲散，急食辛以散之，用辛补之，酸泻之。  

酸味收，故泻宜当咸泻之，然肝欲散，不当又以酸收咸软为补之、为泻之也。肝主筋，风邪伤筋则挛，以川芎之辛散之则补，以芍药之酸收之则泻。  

病在心，愈在长夏，长夏不愈，甚于冬，年不死，持于春，起于夏，禁温食热衣。心病者，日中慧，夜半甚，平旦静。心欲 ，急食咸以 之，用咸补之，甘泻之。  

取其柔软、舒缓之意。心主脉，火邪内结，则脉坚实，以芒硝之咸软之则补，以甘草之甘缓之则泻。  

病在脾，愈于秋，秋不愈，甚于春，春不死，持于夏，起于长夏，禁温食鲍食湿地濡衣。脾病者，日 慧，（ ，昃也。）日出甚，下晡静。脾欲缓，急食甘以缓之，用苦泻之，甘补之。  

脾恶湿，所以湿与饱皆伤脾，脾伤则胃气下陷，少火郁为壮火，以甘草之甘缓之则补，以黄连、大黄之苦下之则泻。  

病在肺，愈于冬，冬不愈，甚于夏，夏不死，持于长夏，起于秋，禁寒饮食寒衣。肺病者，下晡慧，日中甚，夜半静，肺欲收，急食酸以收之，用酸补之，辛泻之。  

肺主气，肺热则清气耗散，而为汗出喘嗽等证，以五味、乌梅之酸收之则为补，以麻黄、桂枝之辛散之则为泻。  

病在肾，愈于春，春不愈，甚于长夏，长夏不死，持于秋，起于冬，禁犯 HT （烦热也。）热食温炙衣。肾病者，夜半慧，四季甚，下晡静。肾欲坚，急食苦以坚之，用苦补之，咸泻之。  

肾主二便，泻痢则下虚，以黄连、黄芩之苦坚之，则下元固闭，而为补。以芒硝之咸软之，则下元失守，而为泻。  

夫邪气之客于身也，以胜相加，至其所生而愈，至其所不胜而甚，至于所生而持，自得其位而起，必先定五脏之脉，乃可言间甚之时，死生之期也。  

以胜相加，如病肝木，则肺金以胜而加之，至己所生则愈，至克己之气所不胜而甚，至生己之气而持，至己自旺之位而起。先定五脏之脉，谓肝弦心钩肺浮肾营脾代之类。如经曰：必先知经脉，然后知病脉，乃可言间甚、死生之期云。  

血气形志篇  

 曰：形乐志苦，病生于脉，治之以灸刺。  

谓形不劳而志思苦者，结虑深思，荣卫乖否，宜盛泻虚补，灸刺为宜之，此顺气之道也。  

形乐志乐，病生于肉，治之以针石。  

筋骨不劳，心神悦怿。病生于肉，卫气留满，以针泻之，结聚脓血，以石破之，今世之用针以破决之是也。  

形苦志乐，病生于筋，治之以熨引。  

劳形者伤筋，治以药熨及导引，则筋自舒而愈也。  

形苦志苦，病生于咽嗌，治之以百药。  

形志俱苦，则气血两耗，而咽嗌为之不利也。治以百药，乃荣卫益理，气药、血药并行是也。  

形数惊恐，经络不通，病生于不仁，治以按摩醪药。  

按摩，所以导其闭塞，而使之通其经络者也。醪药，则药酒也。药以酒渍，使其能通经络血脉，而善行气者也。  

汤液醪醴论篇  

 帝曰：其有不从毫毛生，而五脏阳以竭也，津液充郭，其魄独居，孤精于内，气耗于外，形不可与衣相保，此四极亟而动中，是气拒于内，而形施于外，治之奈何？此水气胀满之病，其本不从毫毛生，五脏阳气竭耗，而脉气孤危，故魄独居。此四极亟而动中，气拒内，形施外，故不与衣相保。  

岐伯对曰：平治于权衡，去宛陈 ，是以微动四极，温衣，缪刺其处，以复其形，开鬼门，洁净府。  

此言量其内外轻重而施治，如水气在内，则用以微动四极，缪剌其处，以复其形，以牵牛、甘遂之类泻之，去其积，故曰去宛陈 ；水气在表，用苍术、羌活之类汗之，故曰开鬼门；水气在下，用五苓散之类，以利小水，故曰洁净府。  

藏气法时论  

 曰：肝病者，两胁下痛引小腹，令人善怒，虚则目KT KT 无所见，耳无所闻，善恐如人将捕之，取其经厥阴与少阳，气逆则头痛耳聋不聪颊肿。取血者。  

此肝经之病，而合于胆。凡经络到处，皆为之病，两胁下痛引小腹，善怒，此为肝经实病。  

目KT KT 无见，耳无所闻，善恐，此肝脉系胆脉，风火上攻故也。胁中血满，独异于常，随其左右而利之也。  

心病者，胸中痛，胁支满，胁下痛，膺背肩甲间痛，两臂内痛，虚则胁腹大，胁下与腰相引而痛，取其经，少阴太阳舌下血者。其变病，剌 中血者。  

此心经之病，而合于小肠。舌下，为舌本，心之系。 中，为心脉，在掌后去腕半寸。  

脾病者，身重善饥肉痿，足不收行，善 脚下痛，虚则腹满肠鸣，飧泄食不化，取其经，太阴阳明少阴血者。  

此脾经之病，而合于脾者，善行 ，故取足太阴阳明少阴出血也。  

肺病者，喘咳逆气，肩背痛，汗出，尻阴股膝髀 足皆痛，虚则少气不能报息，耳聋咽干，取其经，太阴足太阳之外厥阴内血者。  

此肺经之病，实则喘咳逆气，肩背股膝俱痛，虚则少气耳聋，太阳之外，厥阴之内，有血满异于常者则取之。  

肾病者，腹大胫肿，喘咳身重，寝汗出憎风，虚则胸中痛，大腹小腹痛，清厥意不乐。取其经，少阴太阳血者。  

此肾经之病，凡剌虚则补，剌实则泻，不盛不虚以经取之，是谓得道。经络有血，剌而去之，是谓守法，犹当揣形定气，先取血脉，而后乃调有余不足。  

腹中论  

 帝曰：夫子数言热中消中，不可服膏粱芳草石药，石药发颠，芳草发狂。夫热中消中者，皆富贵人也，今禁膏粱，是不合其心，禁芳草石药，是病不愈，愿闻其说。  

热中多饮溲数，消中多食数溲，皆脾气上溢，肥甘所致，故禁膏粱石药芳草之浓美也。  

岐伯对曰：夫芳草之气美，石药之气悍，二者其气急疾坚劲，故非缓心和人，不可以服此二者。曰：不可以服此者，何以然？曰：夫热气 悍，（ ，疾也。）药气亦然。二者相遇，恐内伤脾，脾者土也，而恶木，服此药者，至甲乙日更论。  

热气 盛，则木气有余，躁怒伤脾，故至甲乙日，更论脾病之增减。  

五常政大论篇  

 帝曰：天不足西北，左寒而右凉；地不满东南，右热而左温，其故何也？岐伯对曰：阴阳之气，高下之理，大小之异也。东南方，阳也，阳者其精降于下，故右热而左温。西北方，阴也，阴者其精奉于上，故左寒而右凉。是以地有高下，气有温凉，高者气寒，下者气热，故适寒凉者胀，之温热者疮。下之则胀已，汗之则疮已。此腠理开闭之常，大小之异耳。曰：其于寿夭何如？曰：阴精所奉其人寿，阳精所降其人夭。  

阴精所奉，高之地也。阴方之地，阳不妄泄，寒气外持，邪不数中，而正坚守，故寿延。  

阳精所降，地之下也。阳方之地，阳气耗散，发泄无度，风湿数中，真气倾竭，故夭折。即事验之，今中原之境，西北方人多寿，东南方人多夭，其中各有微甚耳。此方土之异也。  

帝曰：其病治之奈何？曰：西北之气散而寒之，东南之气收而温之，所谓同病异治也。  

西北方皮肤闭腠理密，人皆食热，故宜散宜寒。东南方人腠理疏，冬皆长冷，故宜收宜温散，不解表。  

故曰：气寒气凉，治以寒凉，行水渍之。气温气热，治以温热，强其内守。必同其气，可使平也，假者反之。  

寒方以寒，热方以热，是正治也。西北方有病冷，假热方以除之；东南方有病热，假凉方以除之。是则假者，反上之正法以取之。  

岐伯曰：补上下者从之，治上下者逆之。  

上者天气，下者地气。不及则顺而和之，太过则逆而治之也。  

以所在寒热盛衰而调之，故曰：上取下取，内取外取，以求其过。能毒者以浓药，不胜毒者以薄药，此之谓也。  

药之浓薄，药之气味浓薄也。上下内外求治其过，当因人之体气浓薄而施，则可以求其过也。  

气反者，病在上，取之下；病在下，取之上；病在中，傍取之。  

气反者，谓病下而反上，病上而反下。病反在上，而治取于下，病反在下，而治取于上，病在中，而治取于傍。如寒逆于下，热反攻于上，不利于下，气盈于上，则温下以调之，余仿此。  

治热以寒，温而行之；治寒以热，凉而行之；治温以清，冷而行之；治清以温，热而行之。  

故消之削之，吐之下之，补之泻之，久新同法。  

治法要审轻重刚柔逆顺以施之，新久则皆同一理法也。  

曰：病在中而不实不坚，且聚且散奈何？曰：无积者求其藏，虚则补之，药以祛之，食以随之，行水渍之，和其中外，可使必已。曰：有毒无毒，服有约乎？曰：病有新久，方有大小，有毒无毒，固宜常制矣。（有约，常制，即下文云。）大毒治病，十去其六，常毒治病，十去其七，小毒治病，十去其八，无毒治病，十去其九，谷肉菜果，食养尽之，无使过之，伤其正也。不尽，行复如法。  

约，节约也。假如无毒治病，病已十去其九，须以此为节约，再勿药也。须以谷肉菜果，随五脏所宜，食之养之，以尽其余病也。若违约节而过用之，必至于伤正气也。  

六元正纪论  

 帝曰：论言热无犯热，寒无犯寒，予欲不远热，不远寒奈何？上之寒热二字，所用之寒热也，下之寒热二字，因气之寒热也。远，犹避也。不远寒，不远热，犹言可以热治热，而寒治寒者也。  

岐伯对曰：发表不远热，攻里不远寒。  

出汗宜热药，故不避热。下利宜寒药，故不避寒。如是则夏亦可用寒，皆谓不获已而用之也。  

帝曰：不发不攻而犯寒犯热何如？曰：寒热内贼，其病益甚。曰：愿闻无病何如？曰：无者生之，有者甚之。  

犯寒热者，其病益甚，无病犯禁，犹能生病故曰：无则生，有则甚。  

曰：生者何如？曰：不远热则热至，不远寒则寒至。寒至则坚痞腹满，痛急下利之病生矣。  

热至则身热，吐下霍乱，痈疽疮疡，瞀（音冒。闷也。）郁注下， 肿胀，呕鼽衄头痛，骨节变肉痛，血溢血泄，淋闭之病生矣。曰：治之奈何？曰：时必顺之，犯者治以胜也。  

春宜凉，夏宜寒，秋宜温，冬宜热，此时之宜，不可不顺。犯热治以酸寒，犯寒治以甘热，犯凉治以苦温，犯温治以辛凉，所谓胜也。  

帝曰：妇人重身，毒之何如？岐伯曰：有故无殒，亦无殒也。曰：愿闻其故何谓也？岐伯曰：大积大聚，其可犯也，衰其大半而止，过者死。帝曰：善。  

重身，谓怀妊也。毒之，谓有毒病用毒药以攻之。有大积大聚之故，治其大半则止，过之者死。非重身者，大毒治病，十去其六而止，当有约也。况重身者，岂无约乎？曰：郁之甚者，治之奈何？曰：木郁达之，火郁发之，土郁夺之，金郁泄之，水郁折之，然调其气，过者折之，以其畏也，所谓泻之。  

郁，郁滞也。达发夺泄折五者，欲其通达之意也。王注以达为吐，以发为汗，以夺为下，以泄为利小水，皆非也。如气凄清之甚，则肺金太过，而木郁之病生焉。治以轻扬味薄之剂散之，使之郁气解，而肝木之气伸矣。治郁之余，仍以辛热之味，以泻肺气，畏其热则气斯服。肝肺之气，各得其平，无获郁滞之患，故曰：过者折之，以其畏也。余皆仿此。王安道曰：此段十三句，通为一章，当分三节。自帝曰至水郁折之九句为一节，治郁法之问答也，然调其气一句为一节，治郁之余法也。过者折之，以其畏也，所谓泻之三句为一节，调气之余法也。过病之起，多由乎郁，郁者，滞而不通之义。或因所乘而为郁；或不因所乘而本气自郁，皆郁也。岂惟五运之变，能使然哉？郁既非五运之变可拘，则达之、发之、夺之、泻之、折之之法，固可扩而充之矣。可扩而充，其应变不穷之理也。且夫达者，通畅之也，如肝性急怒，气逆 胁，或胀大时上炎，治以苦寒辛散而不愈者，则用升发之药，加以厥阴报使，而从治之。又如久风入中为飧泄，及不因外风之入而清气在下为飧泄，则以轻扬之剂举而散之。凡此之类皆达之之法也。王氏以吐训达，以汗为发，不能使人无疑。以为肺金盛，而抑制肝木欤？则泻肺气，举肝气可矣，不必吐也；以为脾胃浊气下流，而少阳清气不升欤？则益胃升阳可矣，不必吐也。虽然，木郁固有吐之之理，今以吐宇总该达字，则凡木郁皆当用吐矣，其可乎哉？帝曰：假者何如？岐伯曰：有假其气，则无禁也。所谓主气不足，客气胜也。  

假，借也。主气不足，客气胜之，故假借寒热暖凉，以资夫正气，则客可犯之谓也。主气谓五脏应四时春夏秋冬也。客气谓六气加临之气。  

至真要大论  

 曰：上淫乎下，所胜平之，外淫乎内，所胜治之。  

上淫乎下，天之气也，所谓司天之气。风淫所胜，平以辛凉，佐以苦甘，以甘缓之，以酸泻之之类是也。外淫乎内，地之气也，所谓在泉之气。风淫于内，治以辛凉，佐以苦甘，以甘缓之，以辛散之是也，皆随所制胜以平之也。司天之气曰平，在泉之气曰治，此其义见矣。  

谨察阴阳所在而调之，以平为期，正者正治，反者反治。  

阴病阳不病，阳病阴不病，正也。以寒治热，以热治寒，正治也。阴位以见阳脉，阳位以见阴脉，反也。以寒治寒，以热治热，反治也。  

夫气之胜也，微者随之，甚者制之，气之复也，和者平之，暴者夺之，皆随胜气，安其屈伏，无问其数，以平为期，此其道也。  

随制平夺，皆不以数之多少，以气和平为度。  

帝曰：气有多少，病有盛衰，治有缓急，方有大小，愿闻其约。岐伯对曰：气有高下，病有远近，证有中外，治有轻重，适其至所为故也。  

脏腑有高下远近，证候有表里，药治有轻重。调其多少，和其紧慢，令药气之病所为故，勿令太过与不及也。  

《大要》曰：君一臣二，奇之制也；君二臣四，偶之制也；君二臣三，奇之制也；君三臣六，偶之制也。  

古之单方，独用一物曰奇。病在上而近者，宜奇方。古之复方曰偶，有二味相配之偶，有二方相合之偶。病在下而远者，宜偶方。制者，谓因时制宜之义，以病有远近，治有轻重所宜，故云制也。若以君臣药味数之，阴阳奇偶则亦然也。  

故曰：近者奇之，远者偶之，汗者不可以奇，下者不可以偶。  

奇者单行而力微，故近者奇之可也；偶者并行而力大，故远者必以偶也。汗不可以奇，盖谓汗难出，故以偶；下不以偶，谓下易行，故以奇。及观仲景制方，桂枝汤汗药也，亦以三味为奇。  

大承气汤下药也，亦以四味为偶。此见方因时制宜，不必拘泥奇偶，而失其治之大体。  

补上治上制以缓，补下治下制以急。急则气味浓，缓则气味薄，适其所至，此之谓也。  

王注谓补上治上之方，若迅急则上不住而反迫于下，所以宜制气味之薄方，欲其升浮而使之至于病所，而后可以疗其病也。补下治下之方，若慢缓则滋道路而力微，所以宜制气味之浓方，欲其降沉急而至于病所，而后可以疗其病也。适，宜也。凡制方须宜至其病所，而无太过不及之谓也。  

病所远而中道气味之者，食而过之，无越其制度也。  

又有病在于下焦，其势不容于遽急而用和缓之气味者，虑其中道而止也，宜于药后，以食送之至病所，要亦无违上下之制。是故平气之道，近而奇偶，制小其服也；远而奇偶，制大其服也。大则数少，小则数多。多则九之，少则二之。  

大方有二：有药味数少专攻之大方；有君一臣二佐九之大方。凡治肝肾及在下而远者，宜服数少之大方。病有兼证而邪不专，不可以一二味治者，宜服君一臣二佐九之大方，故肾之二服，可分作肺之九服、肝之三服也。  

奇之不去则偶之，是谓重方。偶之不去，则反佐以取之，所谓寒热温凉反从其病也。  

重方则复方也。奇偶不去则反复以取之，所谓寒热温凉反从其病。如黄连治口疮，佐以干姜而速之类是也，故曰：反佐取之。  

帝曰：五味之用何如？岐伯对曰：辛甘发散为阳，酸苦涌泄为阴，咸味涌泄为阴，淡味渗泄为阳。六者或收或散，或缓或急，或燥或润，或 或坚，以所利而行之，调其气使其平也。  

五味辛以散之，半夏、白芷、防风之辛皆散；甘以缓之，甘草、大枣之甘皆缓；酸以收之，白芍药、五味子之酸皆收；苦以泻之，大黄、黄连之苦皆泄；咸以软之，芒硝、海石之咸皆软；淡以渗之，茯苓、白术之淡皆渗是也。  

寒者热之，热者寒之，微者逆之，甚者从之。  

病之微者，可以逆治，以寒攻热，以热攻寒是也。病之甚者，不可逆治，当顺其性而从之，所谓以热而攻热也。如伤寒发热，反以麻黄、姜、桂之辛，从其性而攻发之之类是也。  

帝曰：何谓逆从？岐伯曰：逆者正治，从者反治，从少从多，观其事也。  

逆其病而施，谓之正；从其病势而用方，谓之反。反从之方，或一二味而从之，是谓从少；或三四味而从之，是谓从多。从少从多，当观病之微甚，事之轻重。  

帝曰：反治何谓？岐伯曰：热因寒用，寒因热用，塞因塞用，通因通用。必伏其所主，而先其所因，其始则同，其终则异。  

汪氏《质疑》注：经文反治者，即从治之法，上文曰从者反治是也。热因寒用者，谓热药因病之热，以其本病之寒而用也。如伤寒肾气素本虚寒，而寒盛于内，格阳于外，病变面赤身热，脉数无力者，经曰脉至而从，按之不鼓，诸阳皆然是也。有因内伤过服凉药，以致肌肤大热，或谵语口干，脉无力者，此皆本于寒而变病似热，实非热也，宜以热药反治之也。寒因热用者，谓寒药因病之寒，以其本病之热而用也。如伤寒热甚失于汗下，亢阳内郁，拒阳于外，病变浑身厥冷而脉实者，经曰：诸阴之反脉至而从，按之鼓甚而盛也是也。有积热于内，而外反恶寒者，有火炎于内，反觉冷气自腹冲上者，此皆本于热而变病似寒，实非寒也，宜以寒药反治之也。塞因塞用者，言补塞之药，因壅塞之病而用也。释者谓气虚中满而用补药，特其一耳。有因气虚而胸中痞者，有气虚腹中有块作痛，或上或下，或有或无者，有气虚大便里急后重者，有气虚小便秘涩者，有气虚而肢节肿痛者，有气虚而背肩胀急者，此皆本于气虚不能营运而变病似塞，实非塞也，宜补气及收涩之药反治，此塞因塞用之类也。通因通用者，言通利之药，因通塞之病而用也。  

释者谓热结塞凝而致泄者，以通利之药，亦特其一耳。有因食积而痢者，宜通积化食之药；有下焦积热而小便不禁，或遗精滞浊者，宜通窍解热之药；有患疟郁热于表，外蒸汗出者，宜清热解表之药；有伤风热怫于表，外蒸汗出者，宜散风之药；有患痹湿气熏蒸汗出者，宜散湿之药；有血积于内，以致血隧壅遏而傍流之血妄行者，宜通血之药。此皆本于塞而变病似通，实非通也，宜通利之药反治。此通因通用之类也。必伏其所主者，正治之法藏诸用也。而先其所因者，因其势而利导之之意也。伏其吾之所以主治者，而先其所因以顺从而渐杀之法，法主于治其通，而先通因通用，积去而利止，则先通之者，所以塞之也，而吾主治之意，至是显诸仁矣。反治之法主于双病，本其始而言，亦正治也，故言乎其始，药治亦顺，与正治之法同。言乎其终，药治似逆，与正治之法异，故曰始同终异也。夫反治之法微，故宜加深长之思，此章之义博，不可以偏之致自异也。而释者不察得失相参，如谓中满宜补，泻痢宜下之者可也。至谓蜜煎乌头，醇酒冷冻饮料之类，皆察其小而遗其大者，余宁已于言哉？可使破积，可使溃坚，可使气和，可使必已。  

此结上文反治之效也。  

帝曰：病之中外何如？岐伯曰：从内之外者，调其内。  

内伤元气，不能外卫腠理，而为汗泄等证，宜补中益气之类以调其内，则外证自除，是谓治其本也。  

从外之内者，治其外。  

风寒外郁而为喘嗽，或为鼻衄等证，宜麻黄、桂枝之类以疏其外，则内患自除，是亦治其本也。  

从内之外而盛于外者，先调其内而后治其外。  

如积热于内而为痈肿疮疡等证，先以苦寒疏其内实，后用通经关郁排脓之剂，或针砭等法，以治其外，斯则内外悉平，是谓先本而后标者也。  

从外之内而盛于内者，先治其外而后调其内。  

邪气外郁内热而为痰火壅实等证，先以辛散之味以解其外，后用消痰降火之剂以治其内，斯则内外俱安，是亦先本而后标之者也。  

中外不相及，则治其主病。  

病在中，或在外，两不相干，而非从内之外，从外之内者，则于内于外，专治其主病而已矣。  

曰：论言治寒以热，治热以寒，而方士不能废绳墨而更其道也。有病热者寒之而热，有病寒者热之而寒，二者皆在，新病复起，奈何治？此问治病不衰，而反因药之寒热，而随生寒热之新病也。  

岐伯曰：诸寒之而热者取之阴，诸热之而寒者取之阳，所谓求其属也。  

阴，肾也。阳，心也。其心属火，肾属水也。此言肾之真阴已亏而发热，误投寒药以治，则热反炽，岂知热之不衰，由于真水之不足乎？宜求滋肾之剂，如山药、枸杞、地黄之类，所谓壮水之主，以制阳光是也。又如心之元阳已亏而身寒者，误投热药以治，则寒反甚。岂知寒之不衰，由于真火之不足乎？宜求补心之剂，如人参、附子之类，所谓益火之原，以消阴翳是也。如果益心，寒亦通行；如果强肾，热之犹可。心也，肾也，水火之原也，阴阳之本，所谓属也。  

服寒而反热，服热而反寒，治其旺气，是以反也。  

旺气，时旺之气也。如夏月感寒，郁而为热，宜辛散之药。医见其身热，其时旺之气亦热，乃以寒药治之。寒性收敛，表邪不能发散而热反甚矣。发冬月伤寒，失于汗下，邪气传变，亢阳内郁而身寒者，宜苦攻之。医见身寒，时旺之气亦寒，乃以热药治之。热性 悍，内邪未得疏通而寒反甚矣。是皆治其旺气而有所失也，正发表不远热，攻裹不远寒，相同一意。  

曰：不治旺而然者何也？曰：不味旺味属也。  

此承上文而言，上味玩味也，下味药味也。如肺之气虚而身寒，其寒也由于肺气之不足也，宜补其气则生阳矣。若误投以辛热之药味。则阳虚阴必凑而身寒反甚。盖徒知寒者热之，而不玩味乎味之辛者旺于秋，而属于肺，辛先入肺，以散肺气，如之何其弗寒也？如心血虚内身热，其热也由于心血之不足也，宜补其血则生阴矣。若误投以苦寒之味，则阴虚阳必乘而身热反炽。盖徒知热者寒之，而不玩味乎味之苦者旺于夏，而属于心，苦先入心，以泻心血，如之何其弗热也？故曰不味旺味，而有所犯也。  

五味入胃，各归所喜攻，酸先入肝，苦先入心，甘先入脾，辛先入肺，咸先入肾，久而增气，物化之常也。气增而久，夭之由也。  

五味久服，各增其气，如黄连服久而反热，故曰久而增气，物化之常。增气不已，脏气偏胜，气有偏胜则有偏绝，故曰夭之由也。  

五常政大论  

曰：必先岁气，无伐天和，无盛盛，无虚虚，而遗人夭殃；无致邪，无失正，绝人长命。  

此言人应天地阴阳，虚实寒热，治之宜各察其岁气天和，无实实虚虚之误，庶不失其正而夭人命也。  

《大要》曰：无伐化，无违时，必养必和，待其来复，此之谓也。  

此承上文而言，引古经以证无伐天和之义也。  

五脏别论  

 曰：拘于鬼神者，不可与言至德；恶于针石者，不可与言至巧。  

藏气法时论  

 曰：肝色青，宜食甘，粳米牛肉枣葵皆甘。心色赤，宜食酸，小豆犬肉李齑皆酸。肺色白，宜食苦，麦羊肉杏薤皆苦。脾色黄，宜食咸，大豆豕肉栗藿皆咸。肾色黑，宜食辛，黄黍鸡肉桃葱皆辛。毒药攻邪，五谷为养，五果为助，五畜为益，五菜为充，气味合而服之，以补精益气。  

毒药，谓金玉土石草木菜果虫鱼鸟兽之类，然辟邪安正，惟毒药为能，故通谓毒药也。五谷，粳米小豆大豆麦黄黍；五果，桃李杏栗枣；五菜，葵藿薤葱韭。食以存性，药以防命，气味温补以存精形，此谓气味合，而服之以补精益气也。  

宣明五气篇  

 五味所禁：辛走气，气病无多食辛；咸走血，血病无多食咸；苦走骨，骨病无多食苦；甘走肉，肉病无多食甘；酸走筋，筋病无多食酸。是谓五禁，无令多食。  

五味太过则致病，病者则愈甚，故无多食。下文之义可见矣。  

五脏生成篇  

 多食咸，则脉凝泣而色变；多食苦，则皮槁而毛拔；多食辛，则筋急而爪枯；多食酸，则肉胝KT 而唇揭；多食甘，则骨痛而发落。此五味之所伤也。  

五味入口，内养五脏，各有所欲。所欲太过，则互有所伤，故不宜过欲也。  

阴阳应象大论  

 阳为气，阴为味。味浓者为阴，薄为阴之阳。气浓者为阳，薄为阳之阴。味浓则泄，薄则通。气薄则发泄，浓则发热。辛甘发散为阳，酸苦涌泄为阴。  

味浓者为阴中之阴则泄，如大黄之类。味薄者为阴中之阳则通，如苦茶之类。气浓者为阳中之阳则发热，如附子之类。气薄者为阳中之阴则发泄，如麻黄、桂枝之类是也。故辛甘发散为阳，酸苦涌泄为阴也。  

***脉候篇第五***  

脉要精微篇  

 黄帝问曰：诊法何如？岐伯对曰：诊法常以平旦，阴气未动，阳气未散，饮食未进，经脉未盛，络脉调匀，血气未乱，故乃可诊有过之脉。  

平旦未劳于事，阴气未扰，阳气未耗，故可以候有过之病脉也。  

切脉动静而视精明，神气也。察五色，观五脏有余不足，六腑强弱，形之盛衰，以此参伍，决死生之分。  

参伍，视察五色等事，与所切脉参合比伍，而其决死生之分也。  

夫脉者，血之府也，长则气治，安也。短则气病，数则烦心，大则病进，上盛则气高，下盛则气胀，上盛，谓寸口；下盛，谓尺中。代则气衰，细则气少，涩则心痛，浑浑革至如涌泉，病进而色弊，绵绵其去如弦绝者，死。  

浑浑，脉混乱也。革至，谓脉弦实。如涌泉，脉迫迫而出不反也。绵锦其去，脉来绵绵，相续不见其去，如弦之数绝，主病色而死矣。  

微妙在脉，不可不察。察之有纪，从阴阳始。始之有经，从五行生。生之有度，四时为宜。  

察脉在手阴阳升降之妙，故曰纪纲。始之有经，言知其经常之大概，次从五行之生旺，次从四时之所宜，所谓有度也。如此，微妙皆可察而知也。  

是故声合五音，色合五行，脉合阴阳。  

此申上文微妙不可不察，而各有合之之理是也。  

持脉有道，虚静为宝。（虚心静性。）春日浮，如鱼之游在波；（不甚浮也。）夏日在肤，泛泛乎万物有余；盛大充足。秋日下肤，蛰虫将去，（随气而降，故曰下肤，观蛰虫可见。）冬日在骨，蛰虫周密，君子居室。（深沉之义。）此言四时之常脉，所谓始之有经是也。  

尺内两旁则季胁，（季，末也，极下也。）尺外以候肾，尺里以候腹，中附上，（关上也。）左外以候肝，内以候鬲；右外以候胃，内以候脾。上附上，寸上也。右外以候肺，内以候胸中；左外以候心，内以候膻中。前以候前，后以候后。上竟上者，胸喉中事也；下竟下者，少腹腰股膝足中事也。  

自尺内至于上附上，六部之分位，以诊十二候也。上竟上者之四句，总结上文诊候之各得其宜也。  

平人气象篇  

 帝曰：平人何如？岐伯对曰：人一呼脉再动，一吸脉再动，呼吸定息脉五动，闰以定息，命曰平人。  

一呼一吸，脉各再动，定息脉又一动，为五动也，曰平。  

人一呼脉一动，一吸脉一动，曰少气。  

呼吸定息五动曰平。今呼吸各一息，脉为迟，以减平人之半，少气可知矣。  

人一呼脉三动，一吸脉三动而躁，尺热曰病温，尺不热脉滑曰病风，脉涩曰痹。  

躁，烦躁也。尺热，尺分皮肤热，是为病瘟。尺不热而滑为风，涩为血少，故病痿痹。  

是为数脉也。  

人一呼脉四动以上曰死，脉绝不至曰死，乍疏乍数曰死。  

一呼四动，一吸亦四动，是倍平人之半，此数而又甚者也。脉绝不至，乍疏乍数，皆其谷气绝亡，故皆主死。  

平人之常气禀于胃，胃者，平人之常气也。人无胃气曰逆，逆者死。  

无胃气，四时之脉不得其本脏和气也。观下文，可以知之。  

春胃微弦曰平，弦多胃少曰肝病，但弦无胃曰死，胃而有毛曰秋病，毛甚曰今病。  

春胃气则弦而软是也。弦多，谓弦甚。五注如始张弓弦。胃气少者，乃本气自病。纯弦绝无胃气者死，胃而毛秋病，毛甚者金克木，故即病。  

夏胃微钩曰平，钩多胃少曰心病，但钩无胃曰死，胃而有石曰冬病，石甚曰今病。  

夏胃气则弦而滑是也。但钩谓洪大而坚，有石谓沉伏得冬脉，故冬病石甚，水克火，故即病也。  

长夏胃微 弱曰平，弱多胃少曰脾病，但代无胃曰死， 弱有石曰冬病，弱甚曰今病。  

长夏胃气软弱是也。弱多，无力也，代，不能还也，主死。弱而沉为冬病，弱甚曰即病。  

秋胃微毛曰平，毛多胃少曰肺病，但毛无胃曰死，毛而有弦曰春病，弦甚曰今病。  

秋胃气浮是也。毛多，浮微也，为肺气不足而病也。浮微而欲绝者死，浮而弦为春病，弦甚曰为即病。  

年胃微石曰平，石多胃少曰肾病，但石无胃曰死，石而有钩曰夏病，钩甚曰今病。  

冬胃气沉是也。石多，沉伏也，为肾气不充也。但石沉而坚也，石而有钩，沉滑也，而病于夏。石甚为即病也。  

玉机真藏篇  

 曰：春以胃气为本。病肝脉来，盈实而滑，如循长竿，（长而紧也。）曰肝病。死肝脉至，急益劲，如新张弓弦，曰肝死。真肝脉至，中外急，如循刀刃责责然，如按琴瑟弦，色青白不泽，毛折，乃死。  

夏以胃气为本。病心脉来，喘喘连属，其中微曲，曰心病。死心脉来，前曲后居，如操带钩，曰心死。  

带钩，陷下不动也。真心脉至坚而搏，如循薏苡子累累然，色赤黑不泽，毛折，乃死。  

长夏以胃气为本。病脾脉来，实而盈数，如鸡举足，曰脾病。死脾脉来，锐坚如鸟之啄，如鸟之距，如屋之漏，如水之流，曰脾死。真脾脉至，弱而乍疏乍数，色黄青不泽，毛折，乃死。  

秋以胃气为本。病肺脉来，不上不下，如循鸡羽，曰肺病。死肺脉来，如物之浮，如风吹毛，曰肺死。（浮而散也。）真肺脉至，大而虚，如以毛羽中人肤，色赤白不泽，毛折，乃死。  

冬以胃气为本。病肾脉来，如引葛，按之益坚，曰肾病。死肾脉来，发如夺索，辟辟然如弹石，曰肾死。（促而肾也。）真肾脉至，搏而绝，如指弹石辟辟然，色黑黄不泽，毛折，乃死。  

玉机真藏论  

 岐伯曰：春脉者肝也，东方木也，万物之所以始生也。故其气来， 弱轻虚而滑，端直以长，曰弦，反此者病。其气来实而强，此谓太过，病在外；其气来不实而微，此谓不及，病在中。  

太过为阳居表，故在外；不及为阴居中，故在内。  

太过令人善怒，忽忽眩冒而颠疾；其不及则令人胸痛引背，下则两胁 满。  

太过肝气实则怒，视眩冒闷，气上为颠疾；不及肝气不流，故胁痛 满也。  

夏脉者心也，南方火也，万物之所以盛长也。故其气来盛去衰，曰钩，（即前曲后居，来疾去迟也。）反此者病。其气来盛去亦盛，此谓太过，病在外；其气来不盛去反盛，此谓不及，病在中。太过则令人身热而肤痛，为浸淫；不及则令人烦心，上见咳唾，下为气泄。  

心脉太过，则身热而肤痛，浸淫流布而痛；不及为心烦咳唾，下则气泄。  

秋脉者肺也，西方金也，万物之所以收成也。故其气来，轻虚以浮，来急去散，故曰浮，反此者病。其气来，毛而中央坚，两旁虚，此谓太过，病在外；其气来，毛而微，此谓不及，病在中。太过则令人逆气背痛，愠愠然；不及则令人喘，呼吸少气而咳，上气见血，下闻病音。  

上见血，喘而咯血；下闻病音，复又咳嗽也。  

冬脉者肾也，北方水也，万物之所以合藏也。故其气来沉以搏，曰营，反此者病。其气来如弹石，此谓太过，病在外；其去如数，此谓不及，病在中。太过则令人懈 ，（懈，倦也，似热不热，似寒不寒，似弱不弱，似强不强，无可名状，谓之懈 病也。）脊脉痛而少气不欲言。其不及则令人心悬如病饥， 中清，脊中痛，少腹满，小便变。  

中，季胁之下，侠脊两旁空软处也，肾外当 ，故曰 。清，清冷也。脊中，两肾之中。  

少腹， 之前。小腹满，肾气不行也，故小便变，或赤或涩也。  

帝曰：脾脉独何主？曰：脾脉者土也，孤藏以灌四旁者也。善者不得见，恶者可见。（脾寄旺于四季，故善不可见，恶可见。）其来如水之流，此为太过，病在外；如鸟之啄，此谓不及，病在中。太过则令人四肢不举，不及则令人九窍不通。  

中气不足，不能灌溉于四旁，则五脏不和，故九窍不通也。  

平人气象篇  

 曰：欲知太过与不及，寸口之脉中手短者，曰头痛。寸口脉中手长者，曰足胫痛。寸口脉中手促上击者，曰肩背痛。寸口脉沉而坚者，曰病在中。寸口脉浮而盛者，曰病在外。寸口脉沉而弱，曰寒热及疝瘕少腹痛。寸口脉沉而横，曰胁下有积，腹中有横积痛。寸口脉沉而喘，曰寒热。脉盛滑坚者，曰病在外。脉小实而坚者，病在内。脉小弱以涩，谓之久病。  

脉滑浮而疾者，谓之新病。脉急者，曰疝瘕少腹痛。脉滑曰风。脉涩曰痹。缓而滑曰热中。盛而紧曰胀。尺脉缓涩，谓之解 。安卧脉盛，谓之脱血。尺涩脉滑，谓之多汗。尺寒脉细，谓之后泄。脉尺粗常热谓之热中。妇人手少阴脉动甚者，孕子也。  

少阴在掌后陷中，当小指而应手者也。动谓动也，经脉别论曰：阴搏阳别，谓之有子。  

经脉别论篇曰：食入于胃，浊气归心，淫精于脉，脉气流经，精气归肺，肺朝百脉，输精于皮毛。毛脉合精，行气于腑，腑精神明，留于四脏，气归于权衡。权衡以平，气口成寸，以决死生。  

气口乃手太阴肺脉，为脉之大会，百脉尽朝，故以其分决死生，是成寸口脉法，寸关尺三部是也。  

饮入于胃，游溢精气，上输于脾，脾气散精，上归于肺，通调水道，下输膀胱，水精四布，五经并行，合于四时五脏阴阳，揆度以为常也。  

水精布经，五脏四时俱以常度，不相失也。  

平人气象篇  

 曰：人以水谷为本，故人绝水谷则死，脉无胃气亦死。所谓无胃气者，但得真藏脉不得胃气也。所谓脉不得胃气者，肝不弦肾不石也。  

石弦而曰不，谓不似微弦微石之和也。五脏仿此。  

玉机真藏论  

 曰：见真藏曰死，何也？岐伯曰：五脏者皆禀气于胃，胃者五脏之本也。  

藏气者，不能自致于手太阴，必因于胃气，乃至于手太阴也，故五脏各以其时，自为（自为其状而至太阴。）而至于手太阴也。故邪气胜者，精气衰也，故病甚者，胃气不能与之俱至于手太阴，故真藏之气独见者，病胜藏也，故曰死。  

高保衡《新校正》云：真藏脉者，无余物和杂，故名真也。如弦是肝脉，若微弦则和，而有胃气微弦，二分胃气，一分弦气，故曰微弦。若三分俱弦，则为真藏脉矣。  

脉要精微篇  

 曰：心脉搏坚而长，当病舌卷不能言；其 而散者，当消环自已。肺脉搏坚而长，当病唾血；其 而散者，当病灌汗，至令不复发散也。肝脉搏坚而长，色不青，当病坠若搏，（若搏，或坠，或击伤而搏也。）因血在胁下，令人喘逆；其 而散者色泽，当病溢饮。  

溢饮者渴暴多饮，而溢入肌皮肠胃之外也。胃脉搏坚而长，其色赤，当病折髀；（髀抵伏兔，故病如折也。）其 而散者，当病食痹。脾脉搏坚而长，其色黄，当病少气；其 而散色不泽者，当病足 肿，若水状也。肾脉搏坚而长，其色黄而赤者，当病折腰；其 而散者，当病少血，至令不复也。  

搏坚，皆为太过；软而散，皆为不及。五脏各因太过不及而病也。  

阴阳别论篇  

 曰：脉有阴阳，知阳者知阴，知阴者知阳。凡阳有五，五五二十五阳。  

所谓阴者，真藏也，见则为败，败必死也。所谓阳者，胃脘之阳也。别于阳者，知病处也；别于阴者，知死生之期。三阳在头，三阴在手，所谓一也。  

汪心谷云：阴者五脏之阴也，阳者胃之阳气也。二十五阳一岁，五脏脉变，各经阳气有五，合为二十五也。三阳三阴，手足三阳三阴经也。一，同也。夫经脉者，由于胃气冲灌，而行贯乎四时，曰春弦夏钩秋毛冬石，兼微曰平，如胃之阳气少者曰病，以寸尺候其病处，或在肾在腹在膻中之类。若胃之阳气已绝，不能与脉俱至于手之太阴，而五脏之阴气独见，见则为败，败必死也。其死必于所不胜之期，如肝见庚辛，心见壬癸，脾见甲乙，肺见丙丁，肾见戊己，故曰知死生之期。王氏及《素问钞》，皆以人迎气口牵强注释，于理益晦，知者审之。  

凡持真脉之藏脉者，肝至悬绝急，十八日死。  

汪氏：真脉之脏脉者，谓真脏脉之至数，以分五脏之属也。至，脉之应也。悬绝，止绝也。  

急，劲也。十八，肝脏之得数也。日，日干庚辛是也，脉绝死于所不胜之期。凡脉至流行，内应五脏肝心脾肺肾之气，外应先天五行水一火二木三金四土五之数，故脉五至为小息，五十至为一大息。若五十至之中，有胃气无止绝曰平。无胃气兼止绝有常数者曰死。凡脉止绝，法以至绝至复数起，周五脏而得其余数，则应所属之脏气已绝，至于所不胜之期日而死。肝至十八日死者，除五脏三五一十五余三，属木内应于肝，故知肝气已绝，庚辛日干为死之期也。  

心至悬绝，九日死。  

肝至十八加心至九数，共二十七数，除五脏五周，五五二十五余二，属火内应于心，故知心气已绝，壬癸日干为死之期也。  

肺至悬绝，十二日死。  

肝心已共二十七数，加肺十二数，共合三十九数，除五脏七周，五七三十五数余四，属金内应于肺，故知肺气已绝，丙丁日干死之期也。  

肾至悬绝，七日死。  

肝心肺已共三十九数，加肾七数，共合四十六数，除五脏九周，五九四十五数余一，属水内应于肾，故知肾气已绝，戊己日干死之期也。  

脾至悬绝，四日死。  

肝心肺肾已共四十六数，加脾四数，共合五十大衍之数，五脏十周终数而止为天五，属土内应乎脾，故知脾气已绝，甲乙日干死之期也。《脉诀》云：五十不止身无病，数内有止皆知定，亦此义也。  

脉要精微篇  

 岐伯曰：反四时者，有余为精，不足为消。  

精，增进也。消，消灭也。脉有阴阳盛衰四时有余不足之应人迎气口是也。  

应太过，不及为精；应不足，有余为消。阴阳不相应，病名曰关格。  

当大而细，当细而大，谓之反四时。当不足响应有余为精，当有余响应不足为消。此则为精至于有余，为消至于不足者也。春夏阴气消灭，寸口主阴，当应不足，而响应之太过，是不及者，反为精进也。春夏阳气增进，人迎主阳，当应有余，而响应之不足，是有余者，反为消灭也。  

故曰：应不足，有余为消。阴阳不相应，即人迎之阳脉而响应之不足，气口之阴脉而响应之有余，故曰：阴阳不相应，病名曰关格。关主不得便溺，格主吐逆是也。  

六节藏象篇  

 曰：人迎一盛，（一倍也。）病在少阳，二盛病在太阳，三盛病在阳明，四盛以上为格阳。  

人迎为足阳明胃脉，动在结喉两旁。比之寸口盛一倍者，病在少阳；盛二倍者，病在太阳；盛三倍者，病在阳明，四倍以上，阳盛之极，故格拒而食不得入。所谓格，则吐逆者是也。  

寸口一盛病在厥阴，二盛病在少阴，三盛病在太阴，四盛以上为关阴。  

寸口为手太阴肺经动脉，穴出经渠，比之人迎盛一倍者，病在厥阴；盛二倍者，病在少阴；盛三倍者，病在太阴；四盛以上，阴盛之极，故关闭而溲不得通也。  

人迎与气口俱盛四倍以上为关格，关格之脉羸，不能极于天地之精气，则死矣。  

不能极于天地之精气，不得天地阴阳之中正也，如北极之处乎中，故曰极也。  

至真要大论篇  

 曰：脉从而病反者，其诊何如？岐伯对曰：脉至而从，按之不鼓，诸阳皆然。曰：诸阴之反，其脉何如？曰：脉至而从，按之鼓甚而盛也。  

此言病热而脉敝，按之不鼓手，乃阴盛格阳而致之，非热也，诸阳然也。病寒，脉按之鼓击手下而盛者，乃阳盛拒阴而然，非寒也。  

脉要精微篇  

 曰：粗大者，阴不足阳有余，为热中也。来疾去徐，上实下虚，为厥颠疾；来徐去疾，上虚下实，为恶风也。故中恶风者，阳气受也。有脉俱沉细数者，少阴厥也；沉细数散者，寒热也；浮而散者，为 仆。（浮为虚，散为不足，故头眩而仆倒也。）诸浮不躁者皆在阳，则为热；其有躁者在手。（热在手之三阳也。）诸细而沉者皆在阴，则为骨痛；其有静者在足。（病在足之三阴经。）诸过者切之，涩者阳气有余也，（阳有余，故血少。）滑者阴气有余也。（阴有余，故血多。）阳气有余为身热无汗，阴气有余为多汗身寒，阴阳有余则无汗而寒。  

推而外之，内而不外，有心腹积也。（内外脉经之两旁，内而不外，侵外也。）推而内之，外而不内，身有热也。（脉侵外为阳气有余，故身热。）推而上之，上而不下，腰足清也。（脉涌上出，为阳气在上，故足冷也。）推而下之，下而不上，头项痛也。（脉在下，是阴气有余，故头痛。）按之至骨，脉气少者，腰脊痛而身有痹也。  

平人气象篇  

 曰：病热而脉静，泄而脉大，脱血而脉实，病在中脉虚，病在外脉涩坚者，皆难治。  

此病脉虚实相反者，曰难治。  

脉盛滑坚者，曰病在外。脉小实而坚者，病在内。  

盛滑为阳，病在外；小实为阴，病在内。  

脉小弱以涩，谓之久病。脉滑浮而疾者，谓新病。  

小弱以涩为血气虚，故为久病。浮滑而疾为阳气足，故为新病。  

三部九候篇  

 帝曰：决死生奈何？岐伯曰：形盛脉细，少气不足以息者危。形瘦脉大，胸中多气者死。形气相得者生。参伍不调者病。三部九候皆相失者死。上下左右之脉相应如参舂者病甚。上下左右相失不可数者死。  

此皆言失常候者病，相失不可数者死，数之极也。  

中部之候虽独调，与众脏相失者死。中部之候相减者死。目内陷者死。  

独调，至数匀也。众脏相失，言皆不应也。相减者，减于上下，谓其偏少也。  

帝曰：何以知病之所在？岐伯曰：察九候独小者病，独大者病，独疾者病，独迟者病，独热者病，独寒者病，独陷下者病。  

相失之候，凡有七诊者，此也。参伍不调，随其独异者，言病耳。  

以左手足上，上去踝五寸按之，庶右手足当踝而弹之，其应过五寸以上，蠕蠕然者不病。其应疾，中手浑浑然者病，中手徐徐然者病，其应上不能至五寸，弹之不应者死。  

此言足阳明胃经冲阳之脉，诊之以决生死。以左手足上，上去踝五寸按之，谓以自手而诊足上之脉也。庶，次也。次以右手诊其右足。弹之，按而动移也，寻其脉之有无也，其应手上不能至五寸者死。王注：手足踝上皆有动脉，盖差误也。  

必先知经脉，然后知病脉。  

经脉，四时胃气之脉。凡诊必先察胃气，然后察病脉。  

脱肉身不去者死。  

形肉瘦脱，身体不能动移者，主死。  

形肉已脱，九候虽调，犹死；七诊虽见，九候皆从者不死。  

形肉脱瘦，九候调亦死也。然四时之气顺，七诊互见不死。  

必审其所始病，与今之所方病，而后各切循其脉，视其经络浮沉，以上下逆从循之。其脉疾者不病，其脉迟者病。脉不往来者死，精神去，胃气绝。皮肤着者死。骨枯干也。  

通评虚实论  

 曰：脉实满，手足寒，头热，何如？岐伯曰：春秋则生，冬夏则死。  

春秋月建为三阳司天，而应头之三阳经，属阳而主热也。三阴在泉，而应手足阴经，宜得阴气而寒也。脉实满为阳邪之实，宜通身壮热，阳证相应斯为顺也。今头热而手足寒者，其在春秋亦应时为顺也。冬夏月建三阴司天，而三阳在泉，当头寒而手足热，故冬、夏为逆，则主死也。  

亦如南北政，岁当三阳司天，三阴在泉，宜寸大而尺细；岁当三阴司天，三阳在泉，宜寸小而尺大。亦此义也。  

***色诊篇第六***  

脉要精微篇  

 帝曰：夫精明五色者，气之华也。赤欲如帛裹朱，不欲如赭；白欲如鹅羽，不欲如盐；青欲如苍璧之泽，不欲如蓝；黄欲如罗裹雄黄，不欲如黄土；黑欲如重漆色，不欲如地苍。五色精微之象见矣，其寿不久也。  

五脏生成篇  

 曰：色见青如草兹者死，黄如枳实者死，（色青黄也。）黑如 （煤也。）者死，赤如 血者死，（败恶凝聚之血是也。）白如枯骨者死，此五色之见死者也。  

青如翠羽者生，赤如鹅冠者生，黄如蟹腹者生，白如豕膏者生，黑如乌羽者生，此五色之见生者也。  

生于心，如以缟裹朱；生于肺，如以缟裹红；生于肝，如以缟裹绀；生于脾，如以缟裹栝蒌实；生于肾，如以缟裹紫，此五脏所生之外荣也。  

玉机真藏篇  

 帝曰：吾得脉之大要，天下至数，五色脉变，揆度奇恒，道在于一，神转不回，回则不转，乃失其机。  

得脉之大要，天下之至极之术数，何也？五色合五脏之脉，应时而变，揆度奇恒，道在于一而不二也。莫非其神乎？神转不回，回则不转，乃失其机，亦神去则机息之义同也。  

***脏象篇第七***  

六节脏象篇  

 黄帝问曰：脏象何如？岐伯对曰：心者，生之本，神之处也。其华在面，其充在血脉，为阳中之太阳，通于夏气。  

肺者，气之本，魄之处也。其华在毛，其充在皮，为阳中之太阴，通于秋气。  

肾者，主蛰封藏之本，精之处也。其华在发，其充在骨，为阴中之少阴，通于冬气。  

肝者，罢极之本，魂之居也。其华在爪，其充在筋，以生血气，其味酸，其色苍。此阳中之少阳，通于春气。  

脾胃大肠小肠三焦膀胱者，仓廪之本，营之居也，名曰器，能化糟粕，转味而出入者也。其华在唇四白，其充在肌，此至阴之类，通于土气。凡十一脏，取决于胆也。  

后当云：脾者仓廪之本，营之居也。支氏曰：自脾及胃大小肠膀胱云者，乃兼统论也。  

金匮真言论  

 帝曰：五脏应四时，各有收受乎？岐伯对曰：东方青色，入通于肝，开窍于目，藏精于肝，其病发惊骇。其味酸，其类草木，其畜鸡，（巽方鸡。）其谷麦，（五谷之长。）其应四时，上为岁星，（木之精气上为岁星，十二年一周天。）是以春气在头也。（万物发荣上，故在头也。）其音角，其数八，（成数八也。）其臭臊，是以知病之在筋也。其在声为呼，其变动为握。在志为怒，怒伤肝，悲胜怒。风伤筋，燥胜风，酸伤筋，辛胜酸。  

南方赤色，入通于心，开窍于耳，（手少阴之络会于耳。）藏精于心，其病在五脏。其味苦，其类火，其畜羊，其谷黍，（黍赤色。）其应四时，上为荧惑星，（火之精气上为荧惑，七百四十日一周天。）是以知病之在脉也。其音征，其数七，（成数七也。）其臭焦。其在声为笑，在变动为忧，在志为喜，喜伤心，恐胜喜。热伤气，寒胜热，苦伤气，咸胜苦。  

中央黄色，入通于脾，开窍于口，藏精于脾，故病在舌本。其味甘，其类土，其畜牛，其谷稷，（色黄味甘。）其应四时，上为镇星，（土之精气上为镇星，二十八年一周天。）是以知病之在肉也。其音宫，其数五，其臭香。在声为歌，在变动为哕。在志为思，思伤脾，怒胜思，思伤肉，风胜湿，甘伤肉，酸胜甘。  

西方白色，入通于肺，开窍于鼻，藏精于肺，故病在背。其味辛，其类金，其畜马，（干为马。）其谷稻，（色白。）其应四时，上为太白星，（金之精气，上为太白星，三百六十五日一周天。）是以知病之在皮毛也。其音商，其数九，（成数九。）其臭腥。其在声为哭，在变动为咳，在志为忧，忧伤肺，喜胜忧。热伤皮毛，寒胜热，辛伤皮毛，苦胜辛。  

北方黑色，入通于肾，开窍于二阴，藏精于肾，故病在溪，其味咸，其类水，其畜彘，（亥为豕。）其谷豆，（黑色。）其应四时，上为辰星，（水之精气上为辰星，三百六十五日一周天。）是以知病之在骨也。其音羽，其数六，（成数六，）其臭腐。其在声为呻，在变动为栗，在志为恐。恐伤肾，思胜恐。寒伤血，燥胜寒，咸伤血，甘胜咸。  

灵兰秘典篇  

 帝曰：愿闻十二藏相使，贵贱何如？岐伯对曰：心者，君主之官也，神明出焉。肺者，相傅之官，治节出焉。肝者，将军之官，谋虑出焉。胆者，中正之官，决断出焉。  

膻中者，臣使之官，喜乐出焉。脾胃者，仓廪之官，五味出焉。大肠者，传导之官，变化出焉。  

小肠者，受盛之官，化物出焉。肾者，作强之官，伎巧出焉。三焦者，决渎之官，水道出焉。膀胱者，州都之官，津液藏焉，气化则能出矣。凡此十二官不得相失也，故主明则下安，以此养生则寿，殁世不殆，以为天下则大昌。主不明则十二官危，使道闭塞而不通，形乃大伤，以此养生则殃，以为天下者，其宗大危，戒之戒之。  

***经度篇第八***  

血气形志篇  

 曰：夫人之常数，太阳常多血少气，少阳常少血多气，阳明常多血多气，少阴常少血多气，厥阴常多血少气，太阴常多气少血，此天之常数。  

人身之经络气血多少，与天道寒热盛衰相应。气为阳，而配乎热；血为阴，而配乎寒。夫太阳为天之六气，斯时天气寒盛而热衰，应人手足太阳二经，多血而少气；少阳为天之三气，斯时天气热盛而寒衰，应人手足少阳二经，少血而多气；阳明为天之五气，斯时天气先热而后寒，应人手足阳明二经，多气而多血；少阴为天之二气，斯时天气寒少而热多，应人手足少阴二经，少血而多气；厥阴为天之初气，斯时天气寒盛而热衰，应人手足厥阴二经，多血而少气；太阴为天之四气，斯时天气热盛而寒衰，应人手足太阴二经，多气而少血，故曰：天道之常数云尔。  

足太阳与少阴为表里，少阳与厥阴为表里，阳明与太阴为表里，是为足之阴阳也。  

手太阳与少阴为表里，少阳与心主为表里，阳明与太阴为表里，是为手之阴阳也。  

阴阳离合篇  

 帝曰：愿闻三阴三阳之离合也。岐伯曰：圣人南面而立，前曰广明，后曰太冲。  

南方丙丁火位，阳气盛明，故曰广明。广，大也，向明而治，故圣人南面而立。然在人身中则心脏在南，故谓前曰广明。冲脉在北，故后谓太冲。然太冲者，肾脉与冲脉合而盛大，故曰太冲。  

太冲之地，名曰少阴，少阴之上，名曰太阳。  

肾脏为阴，膀胱腑为阳。阴气在下，阳气在上，此为表里合一之经气。  

太阳根起于至阴，结于命门，名曰阴中之阳。  

太阳居少阴之地，故曰阴中之阳。  

中身而上，名曰广明，广明之下，名曰太阴。  

身之上曰广明，身之下曰太阴。又曰心脏下则太阴脾脏是也。  

太阴之前，名曰阳明。  

阳明胃脉行脾脉之前，太阴脾脉行胃脉之后。  

阳明根起于厉兑，名曰阴中之阳。  

阳明居太阴之前，故曰阴中之阳。  

厥阴之表，名曰少阳。  

少阳居厥阴之表，为阴中之少阳。  

少阳根起于窍阴，名曰阴中之少阳。是故三阳之离合也。  

离，谓别离应用。合，为配合于阴。别离则正位于三阳，配合则表里为脏腑。  

太阳为开，阳明为阖，少阳为枢。  

太阳司动静之机，故为开。阳明执禁固之权，故为阖。少阳司动静之微，故为枢。  

三经者，不得相失也，搏而勿浮，命曰一阳。  

搏而勿浮，为有胃气之脉也。既有胃气则三阳齐一而不相失也，故命曰一阳。  

愿闻三阴何如？岐伯曰：外者为阳，内者为阴，然则中为阴，（中则内也。）其冲在下，名曰太阴。  

冲脉在脾之下，故言在下，皆言脏位及经脉之次也。  

太阴根起于隐白，名曰阴中之阴。太阴之后，名曰少阴。  

脾脏之下近后，则肾之位。太阴脉起于大指端，少阴脉起于小指下。  

少阴根起于涌泉，名曰阴中之少阴，少阴之前，名曰厥阴。  

厥阴根起于大敦，名曰阴中之绝阴。是故三阴之离合也，太阴为开，厥阴为阖，少阴为枢。  

三经者，不得相失，博而勿沉，名曰一阴。  

厥者尽也，阴至此而尽，故曰阴中之绝阴。胃脏之前，近肝之位，厥阴脉交出太阴之后。  

搏而勿沉，不至于弱伏，是亦胃气之脉者也。  

经脉篇  

 手太阴肺经之脉，起于中焦，下络大肠，还循胃口，上鬲属肺，从肺系横出腋下，循 内，行少阴心主之前，循臂内上骨下廉，入寸口，上鱼际，循鱼际，出大指之端；其支者，从腕后出次指内廉，出其端。  

手阳明大肠经之脉，起于大指次指之端，循指上廉，出合谷两骨之间，上入两筋之中，循臂上廉，入肘外廉，循 外前廉，上肩，出 骨之前廉，上出柱骨之会于大椎，下入缺盆，络肺下鬲属大肠；其支别者，从缺盆上颈贯颊，入下齿缝中，还出侠口，交人中，左之右，右之左，上侠鼻孔。  

足阳明胃之脉，起于鼻交 中，旁约大肠之脉，下循鼻外，入上齿中，还出侠口环唇，下交承浆，却循颐下后廉，出大迎，循颊车，上耳前，过客主人，循发际，至额颅；其支别者，从大迎前下人迎，循喉咙，入缺盆，下鬲属胃络脾；其直者，从缺盆下乳内廉，下侠脐，入气冲；其支者，起胃口，下循腹里，下至气冲而合，以下髀关，抵伏免，下入膝膑中，下循 外廉，下足跗，入中指内间；其支者，下膝三寸而别，以下入中指外间；其支者，别跗上，入大指间，出其端。  

足太阴脾经之脉，起于大指之端，循指侧白肉际，过核骨后，上内踝前廉，上 内，循 骨后，交出厥阴之前，上循膝股内前廉，入腹属脾络胃，上鬲挟咽，连舌本，散舌下；其支别者，复从胃，别上鬲，注心中。  

手少阴心经之脉，起于心中，出属心系，下鬲络小肠；其支者，从心系侠咽，系目；其直者，复从心系却上肺，出腋下，下循 肉后廉，行太阴心主之后，下肘内廉，循臂内后廉，抵掌后兑骨之端，入掌内后廉，循小指之内出其端。  

手太阳小肠经之脉，起于小指之端，循手外侧上腕，出踝中，直上循臂骨下廉，出肘内侧两筋之间，上循 外廉，出肩解，绕肩胛，交肩上，入缺盆络心，循咽下鬲，抵胃属小肠；其支别者，从缺盆循颈上颊，至目锐 ，却入耳中，其支者，别循颊上 抵鼻，至目内 。  

足太阳膀胱经之脉，起于目内 ，上额交巅上；其支别者，从巅至耳上角；其直行者，从巅入脑，还出别下项，循肩膊后，侠脊抵腰中，入循膂，络肾属膀胱；其支别者，从腰中下贯臀，入中；其支别，从膊内左右，别下贯胛，侠脊内，过髀枢，循髀外从后廉下合 中，以下贯内出外踝之后，循京骨至小指外侧端。  

足少阴肾经之脉，起于足小指之下，斜趋足心，出然谷之下，循内踝之后，别入跟中，上内，出 内廉，上股内后廉，贯脊属肾络膀胱；其直者，从肾上贯肝鬲，入肺中，循喉咙，挟舌本；其支者，从肺出络心，注胸中。  

手厥阴心包络之脉，起于胸中，出属心包，下鬲历络三焦；其支者，循胸出胁，下腋三寸，上抵腋下，下循 内，行太阴少阴之间，入肘中，下臂行两筋之间，入掌中，循中指出其端；其支别者，从掌中，循小指次指出其端。  

手少阳三焦经之脉，起于小指次指之端，上出两指之间，循手表腕，出臂两骨之间，上贯肘，循外上肩，交出足少阳之后，入缺盆，布膻中，散络心包，下鬲循属三焦；其支者，从膻中上出缺盆，上项，挟耳后直上，出耳上角，以屈下颊至 ；其支者，从耳后入耳中，却出至目锐 。  

足少阳胆经之脉，起于目锐 ，上抵头角，下耳后，循颈行手少阳之前，至肩上，却交出少阳之后，入缺盆；其支者，从耳后入耳中，出走耳前，至目锐 后，下大迎，合手少阳于 ，下临颊车，下颈合缺盆，下胸中，贯鬲络肝属胆，循胁里，出气冲，下毛际，横入髀厌中；其直者，从缺盆下腋，循胸过季胁，下合髀厌中，以下循髀外，出膝外廉，下外辅骨之前，直下抵绝骨之端，下出外踝之前，循足跗之上，入小指次指之间；其支别者，别跗上入大指，循歧骨内出其端，还贯入爪甲，出三毛。  

足厥阴肝经之脉，起于大指聚毛之上，循足 上廉，去内踝一寸，上踝三寸，交出太阴之后，上内廉，循股入阴中，环阴器，抵少腹，挟胃属肝络胆，上贯鬲，布胁肋，循喉咙之后，上入颃颡，连目系，上出额，与督脉会于巅；其支者，从目系下颊里，环唇内；其支者，复从肝别贯鬲，上注肺。  

督脉起于下极之余，并于脊里，上至风府入脑，上巅循额，至鼻柱，属阳脉之海。  

任脉起于中极之下，以上毛际，循腹里上关元，至喉咙，属阴脉之海。  

***运气篇第九***  

六节藏象篇  

 黄帝问曰：余闻天以六六之节，以成一岁，人以九九制会，计人有三百六十五节以为天地，久矣。不知其谓也。  

六六谓六甲之日，以成一岁之节限；九九制会，谓九同于九野之数，以制人形之会通也。  

岐伯对曰：昭乎哉问也，请遂言之。夫六六之节，九九制会者，所以正天之度，气之数也。  

六六之节，天之度也。九九之制会，天之数也。所谓气数者，生成之气也。周天之分，凡三百六十五度四分度之一，以十二节气均之，则气有三百六十日而终，兼之小月，日又不足其数矣。是以六十四气而常置闰焉，何者？以其积差分故也。天地之生育，本祖于阴阳，人神之运用为始，终于九气。《律书》曰；黄钟之律，管长九寸，冬至之日，气应灰飞，由此则万物之生，咸因于九气矣。  

天度者，所以制日月之行也，气数者，所以纪生化之用也。  

制，谓准度。纪，谓纪纲。准日月之行度者，所以明日月之行迟速世；纪化生之为用者，所以彰气至而斯应也。气应无差，则生成之理不替；迟速以度，大小之月生焉。故日异长短，月移寒暑，收藏生长无失时宜也。  

天为阳，地为阴，日为阳，夜为阴。行有分纪，周有道理。日行一度，月行十三度而有奇焉。  

故大小月三百六十五日而成岁，积气余而盈闰矣。  

日行迟，故昼夜行天之一度，而三百六十五日一周天，而犹有度之奇分矣。月行速，故昼夜行天之十三度余，而二十九日一周天也。言有奇者，谓十三度外，复行十九分度之七，故云月行十三度而有奇也。《书》曰：期三百有六旬有六日，以闰月定四时成岁，则其义也。积余盈闰者，盖以月之大小，不尽天度故也。  

立端于始，表正于中，推余于终，而天度毕矣。  

端，首也。始，初也。表，彰示也，正，斗建也。中，月半也。推，退位也。言立首气于初节之日，示斗建于月半之辰，退余闰于相望之后。是以闰之前，则气不及月；闰之后，则月不及气。  

故常月之制，建初立中；闰月之纪，无初无中。纵历有之，皆他节气也。故历无云其候闰某月节闰某月中也，推终之义断可知乎！故曰：立端于始，表正于中，推余于络也。由斯推日成闰，故能令天度毕焉。  

天有十日，日六竟而周甲，甲六复而终岁，三百六十日法也。  

十日，谓甲乙内丁戊己庚辛壬癸之日也。十者，天地之至数也。《易》曰天九地十，是也。  

六十日而周甲子之数，甲子六周而复始，则终一岁之日，是三百六十日之岁法，非天度之数也。此盖十二月各三十日者，若除小月，其日又差之也。  

帝曰：夫子言积气盈闰，愿闻何谓气？岐伯曰：五日谓之候，三候谓之气，六气谓之时，四时谓之岁，而各从其主治焉。  

各从其主治，谓一岁之日，各归从五行之一气，而为之主以旺也。故下文曰云云。  

五运相袭，而皆治之。终期之日，周而复始。时立气布，如环无端，候以同法。故曰：不知年之所加，气之盛衰；虚实之所起，不可以为工矣。曰：五运之始，如环无端，其太过不及何如？曰：五运更立，各有所胜，盛虚之变，此其常也。曰：平气何如？曰：无过者也。曰：太过不及奈何？曰：在经有也。曰：何谓所胜？曰：春胜长夏，长夏胜冬，冬胜夏，夏胜秋，秋胜春，所谓得五行时之胜，各以气命其脏。曰：何以知其胜？曰：求其至也，皆归始春。未至而至，此谓太过，则薄所不胜，而乘所胜也，命曰气淫，不分邪僻内生，工不能禁。至而不至，此谓不及，则所胜妄行，而所生受病，所不胜薄之也，命曰气迫。所谓求其至者，气至之时也。  

凡气之至，皆谓立春前十五日，乃候之初也。未至而至，谓所直之气未应至而先期至也。  

先期而至，是气有余，故曰太过。至而不至，谓所直之气应至不至而后期至，后期而至，是气不足，故曰不及。太过则薄所不胜，而乘所胜；不及则所胜妄行，而所生受病，所不胜薄之也。凡五行之气，我克者为所胜，克我者为所不胜，生我者为所生。假令肝木有余，是肺金不足，金不制木，故木太过。木气既余，则反薄肺金，而乘于脾土矣。此皆五脏之气内相淫并为疾，故命曰气淫也。余太过例同。又如肝木气少，不能制土，土气无畏，而遂妄行，水被土凌，故云：所胜妄行而所生受病也。肝木之气不平，肺金之气自薄，故曰：所不胜薄之。然木气不平，土金交薄，相迫为疾，故曰气迫也。余不及皆同例。  

谨候其时，气可与期，失时反候，五治不分，邪僻内生，工不能禁。曰：有不袭乎？岐伯曰：苍天之气，不得无常也。气之不袭，是谓非常，非常则变矣。曰：非常而变奈何？曰：变至则病，所胜则微，所不胜则甚。  

汪氏曰：变者，非常也。至，气至也。所胜，我克彼也。所不胜，彼克我也。重，复也。  

时，六气之时也。此言六气失序，而邪有微甚之殊。夫六气者，主气是也。初气厥阴风木，二君火，三相火，四湿土，五燥金，六寒水，由初逮终，以应六六之气，是气相袭而顺，否为逆而且病焉。如初病厥阴风木司令，若风气弗应，而变湿气大行者，邪属太阴土也，木能克土，乃所不胜者，故邪为微。若风木之气弗应，而变燥气大行者，邪属阳明金也，金来克木，乃所不胜者，故邪为甚。是在丁年谓之重感。经曰：乘年之虚，则邪甚也；失守之和，亦邪甚也。因而重感于邪，则病危矣。夫丁属阴干，从化为不及，木运不及，则不胜之燥金凌之。然木内应于肝，而肝以感年运所不胜之邪，于时重感之矣，是一岁而受二伤，故曰：重感于邪则死矣。若丁木不及之年，燥金之变不当风木之时者，亦为微邪，故曰：非时则微，当时则甚，余仿此。王注谓直年至后，二三四五岁病，岂理也哉？  

天元纪论篇  

 帝曰：五运相袭而皆治之，终期之日，周而夏始，余已知之矣。愿闻其与三阴三阳之候奈何合之？鬼臾区曰：夫五运阴阳者，天地之道也，万物之纪纲，变化之父母，生杀之本始，神明之府也，可不通乎？故物生谓之化，物极谓之变；阴阳不测谓之神，神用无方谓之圣。夫变化之为用也，在天为玄，在人为道，在地为化，化生五味，道生智，玄生神。神在天为风，在地为木；在天为热，在地为火；在天为湿，在地为土；在天为燥，在地为金；在天为寒，在地为水。  

此五行变化，以应天地运气之理，与阴阳应象颇同。  

故在天为气，在地成形，形气相感而化生万物矣。然天地者，万物之上下也；左右者，阴阳之道路也；水火者，阴阳之征兆也；金木者，生成之始终也。气有多少，形有盛衰，上下相召而损益彰矣。曰：何谓气有多少，形有盛衰？（气谓风热燥湿寒。形谓木火土金水。）曰：阴阳之气各有多少，故曰三阴三阳也。形有盛衰，谓五行之治，各有太过不及也。故其始也，有余而往，不足随之；不足而往，有余从之。知迎知随，气可与期。应天为天符，承岁为岁直，三合为治。  

〔应天〕为木运之岁，上见厥阴；火运之岁，上见少阳、少阴；土运之岁，上见太阴；金运之岁，上见阳明；水运之岁，上见太阳。此五者天气下降，如合符运，故曰应天，为天符也。  

〔承岁〕谓木运之岁，岁当亥卯；火运之岁，岁当寅午；土运之岁，岁当辰戌丑未；金运之岁，岁当巳酉，水运之岁，岁当申子。此五者岁之所宜，故曰承岁，为岁直也。〔三合〕谓火运之岁，上见少阴，年辰临午；土运之岁，上见太阴，年辰临丑未；金运之岁，上见阳明，年辰临酉。此三者，天气运气与年辰俱会，故云三合为治也。〔岁治〕亦曰岁位，三合亦为天符。六微旨论曰：天符岁会曰太乙天符，谓天运与岁相会。  

帝曰：上下相召奈何？鬼臾区曰：寒暑燥湿风火，天之阴阳也，三阴三阳上奉之。木火土金水火，（相火。）地之阴阳也，生长化收藏下应之。天以阳生阴长，地以阳杀阴藏。天有阴阳，地亦有阴阳，故阳中有阴，阴中有阳。所以欲知天地之阴阳者，应天之气，动而不息，故五岁而右迁。应地之气，静而守位，故六期而环会。  

天有六气，地有五位。天以六气临地，地以五位承天，盖以天气不加君火故也。以六加五，即五岁而余一气，故迁一位。若以五承六，则常六岁乃备尽天元之气，故六岁而环会，所谓周而复始也。地气左行，往而不返；天气东转，常自火运数五岁已。其次气正当君火之上，法不加临，则右迁君火气上，以临相火之上，故曰五岁而右迁也。由斯动静上下相临，而天地万物之情、变化之机可见矣。  

动静相召，上下相临，阴阳相错，而变由生也。曰：上下周纪，其有数乎？曰：天以六为节，地以五为制。周天气者，六期为一备；终地纪者，五岁为一周。君火以明，相火以位，五六相合而七百二十气，为一纪，凡三十岁；千四百四十气，凡六十岁，而为一周，不及太过斯皆见矣。  

君火在相火之右，但立名于君位，不立岁气，故天之六气不偶其气以行君火之正，守位而奉天之命，以宣行火令耳。以名奉天，故曰君火以名；守位禀命，故曰相火以位也。  

鬼臾区曰：甲己之岁，土运统之；乙庚之岁，金运统之；丙辛之岁，水运统之；丁壬之岁，木运统之；戊癸之岁，火运统之。帝曰：其于三阴三阳，合之奈何？曰：子午之岁，上见少阴；丑未之岁，上见太阴；寅申之岁，上见少阳；卯酉之岁，上见阳明；辰戌之岁，上见太阳；巳亥之岁，上见厥阴。少阴所谓标也，厥阴所谓终也。厥阴之上，风气主之；少阴之上，热气主之；太阴之上，湿气主之；少阳之上，相火主之；阳明之上，燥气主之；太阳之上，寒气主之。所谓本也，是谓六元。  

五营运论  

 曰：丹天之气经于牛女戊分， 天之气经于心尾己分，苍天三气经于危室柳鬼，素天之气经于亢氐昴毕，玄天之气经于张翼娄胃。所谓戊己分者，奎璧角轸，则天地之门户也。  

戊土属干，己土属巽。《遁甲经》曰：六戊为天门，六己为地户。晨暮占雨以西北东南，义取此也。雨为土用，湿气主之，故曰占焉。  

帝曰：论言天地者，万物之上下；左右者，阴阳之道路，未知其所谓也。岐伯对曰：所谓上下者，岁上下见阴阳之所在也。左右者，诸上见厥阴，左少阴右太阳；见少阴，左太阴右厥阴；见太阴，左少阳右少阴；见少阳，左阳明右太阴；见阳明，左太阳右少阳；见太阳，左厥阴右阳明。所谓面北而命其位，言其见也。  

面向北而言之也，上，南也。下，北也。左，西也。右，东也。  

帝曰：何谓下？岐伯曰：厥阴在上，则少阳在下，左阳明右太阴；少阴在上，则阳明在下，左太阳右少阳；太阴在上，则太阳在下，左厥阴右阳明；少阳在上，则厥阴在下，左少阴右太阳；阳明在上，则少阴在下，左太阴右厥阴；太阳在上，则太阴在下，左少阳右少阴。所谓面南而命其位，言其见也。  

主岁者，位在南，故面北而言其左右；在下者，位在北，故面南而言其左右也。上，天位也。下，地位也。面南，左东也，右西也，上下异而左右殊也。  

上下相遘，寒暑相临，气相得则和，不相得则病。曰：相得而病者何也？曰：以下临上，不当位也。间气何如？岐伯曰：随气所在，期于左右。  

于左右尺寸四部，分位承之，以知应与不应，过与不过也。  

曰：期之奈何？曰：从其气则和，逆其气则病。  

逆谓当浮不浮，当沉不沉。至真要论曰：厥阴之至其脉弦，少阴之至其脉钩，太阴之至其脉沉，太阳之至大而浮，阳明之至短而涩，少阳之至大而长。至而和则平，至而甚则病，至而反则病，至而不至者病，未至而至者病，阴阳易者危。  

不当其位者病。  

见于他位也。  

迭移其位者病。  

谓左见右脉，右见左脉，气差错故耳。  

失守其位者危。  

已见于他乡，本宫见贼杀之气。  

尺寸反者死。  

子午卯酉四岁有之，反，谓岁当阴在寸，而反见于尺；岁当阳在尺，而反见于寸。尺寸俱反，乃谓反也。若尺独然，或寸独然，是不应气，非反也。  

阴阳交者死。先立其年，以知其气，左右应见，然后乃可以言生死之逆顺。  

阴阳交，寅申巳亥辰戌丑未八年有之。交，谓岁当阴，在右脉反见左；岁当阳，在左脉反见右。左右交见是谓交。若左独然，或右独然，是不应之气，非交也。  

至真要论篇  

 曰：夫子言察阴阳所在而调之，论言人迎与寸口相应，若引绳大小齐等，命曰平，阴之所在寸口何如？岐伯对曰：视岁南北，可知之矣。曰：愿卒闻之。曰：北政之岁，少阴在泉，则寸口不应；厥阴在泉，则右不应；太阴在泉，则左不应。南政之岁，少阴司天，则寸口不应；厥阴司天，则右不应；太阴司天，则左不应。诸不应，反其诊则见矣。曰：尺候何如？曰：北政之岁，三阴在下，则寸不应；三阴在上，则尺不应。南政之岁，三阴在天，则寸不应，三阴在泉，则尺不应。左右同。故曰：知其要者，一言而终；不知其要，流散无穷。此之谓也。  

帝曰：主岁何如？岐伯对曰：气有余，则制己所胜而侮所不胜；其不及，则己所不胜侮而乘之，己所胜轻而侮之，侮反受邪，寡于畏也。  

六微旨篇  

 帝曰：愿闻天道六六之节盛衰何也？岐伯对曰：上下有位，左右有纪。  

故少阳之右，阳明治之；阳明之右，太阳治之；太阳之右，厥阴治之；厥阴之右，少阴治之；少阴之右，太阴治之；太阴之右，少阳治之。此所谓气之标，盖南面而待之也。少阳之上，火气治之，中见厥阴；阳明之上，燥气治之，中见太阴；太阳之上，寒气治之，中见少阴；厥阴之上，风气治之，中见少阳；少阴之上，火气治之，中见太阳；太阴之上，湿气治之，中见阳明。所谓本也，本之下，中之见也。见之下，气之标也。标本不同，气应异象。  

曰：其有至而至，有至而不至，有至而太过何也？曰：至而至者和；至而不至，来气不及也；未至而至，来气有余也。曰：至而不至，未至而至何如？曰：应则顺，否则逆，逆则变生，变生则病。  

至真要论  

 帝曰：胜复之动，时有常乎？气有必乎？岐伯曰：时有常位，而气无必也。曰：愿闻其道。曰：初气终三气，天气主之，胜之常也。四气尽终气，地气主之，复之常也。  

有胜则复，无胜则否。帝曰：复已而胜何如？曰：胜至则复，无常数也，衰乃止耳。复已而胜，不复则害，此伤生也。曰：复而反病何也？曰：居非其位，不相得也。大复其胜则主胜之，故反病也，所谓火燥热也。帝曰：治之奈何？曰：夫气之胜也，微者随之，甚者制之；气之复也，和者平之，暴者夺之。皆随胜气，安其屈伏，无问其数，以平为期，此其道也。  

帝曰：气之上下何谓也？曰：身半以上，其气三矣，天之分也，天气主之；身半以下，其气三矣，地之分也，地气主之。以名命气，以气命处，而言其病。半则所谓天枢也。  

身半，谓脐中也，所谓天枢也。天枢穴当脐两旁同身寸之二寸。其气三者，假如少阴司天，则上有热，中有太阳，兼之三也。六气皆然。司天者其气三，司地者其气三，故身半以上三气，身半以下三气也。以名言其气，以气言其处，以气处寒热而言其病之形证也。  

故上胜而下俱病者，以地名之。下胜而上俱病者，以天名之。  

上胜下病，地气郁也，故从地郁以名地病；下胜上病，天气塞也，故从天塞以名天病。夫以天名者，方顺天气为制，逆地气而攻之，以地名者，方从天气为制则可。假如阳明司天，少阴在泉，上胜而下俱病者，是拂于下而生也。天气正胜天可逆之，故顺天之气方同清也。少阴等司天上下胜，同法。  

所谓胜至，报气屈伏而未发也。复至则不以天地异名，皆如复气为法。  

胜至未复而病生，以天地异名为式，复气以发，则所生无问上胜下胜，悉皆根据复气为病，寒热之主也。  

***标本篇第十***  

标本病传论篇  

 帝曰：病有标本，刺有逆从奈何？岐伯曰：凡刺之方，必别阴阳，前后相应，逆从得施，标本相移，故曰有其在标而求之于标，有其在本而求之于本，有其在标而求之于本，有其在本而求之于标。故治有取标而得者，有取本而得者，有逆取而得者，有从取而得者。故知逆与从，正行无问。知标本者，万举万当；不知标本，是谓妄行。夫阴阳逆从标本之为道也，小而大，言一而知百病之害。少而多，浅而博，言一而知百也。以浅而知深，察近而知远，言标与本，易而勿及。  

标本之道包括虽大，若有志于此，则亦易而可知矣。世人自尽莫有能及之者。  

治反为逆，治得为从。先病而后逆者治其本，先逆而后病者治其本，先寒而后生病者治其本，先病而后生寒者治其本，先热而后生病者治其本，先热而后生中满者治其标，先病而后泄者治其本，先泄而后生他病者治其本，必且调之，乃治其他病。先病而后生中满者治其标，先中满而后烦心者治其本。人有客气有同气。（客气为标本不同，同气为标本相同。）大小不利治其标，大小利治其本。病发而有余，本而标之，先治其本，后治其标；病发而不足，标而本之，先治其标，后治其本。  

至真要大论篇  

 帝曰：病生于本，余知之矣。生于标者，治之奈何？岐伯曰：病反其本，中标之病；治反其本，中标之方。  

六气标本，所从不同奈何？岐伯曰：气有从本者，有从标本者，有不从标本者。少阳太阴从本，少阴太阳从本从标，阳明厥阴不从标本，从乎中也。故从本者化生于本，从标本者有标本之化，从中者以中气为化也。  

少阳之本火，太阴之本湿，本末同，故从本也。少阴之本热，其标阴，太阳之本寒，其标阳，本末异，故从本从标。阳明之中太阴，厥阴之中少阳，本末与中不同，故不从标本，从乎中也。从本从标从中皆以其化生之用也。汪注：阳明本燥标阳中湿，厥阴本风标阴，惟此二经，本末与中不同，故治从乎中也。  

是故百病之起，有生于本者，有生于标者，有生于中气者；有取本而得者，有取标而得者，有取中气而得者，有取标本而得者，有逆取而得者，有从取而得者。逆，正顺也。若顺，逆也。  

故曰知标与本，用之不殆；明知逆顺，正行无问，此之谓也。不知是者，不足以言诊，足以乱经。  

***针刺篇第十一***  

阴阳应象篇  

 岐伯曰：善用针者，从阴引阳，从阳引阴，以右治左，以左治右，以我知彼，以表知里，以观过与不及之理，见微得过，用之不殆。  

从阴引阳二句，言在上者治下，在下者治上。以我知彼，欲体察也。以表知里，达内外也。  

过与不及，总结上文，观夫阴阳左右表里之过与不及也。善针者不待病形已具，方知过与不及，若微见征兆便知其过，其明如此，用针岂有至危殆哉？  

八正神明篇  

 岐伯曰：天温日明，则人血淖（多也）液而卫气浮，故血易泻而气易行；天寒日阴，则人血凝泣而卫气沉。月始生，则气血始精，卫气始行；月郭满，则血气实，肌肉坚；月郭空，则肌肉减，经络虚，卫气去，形独居。是以因天时而调血气也。是以天寒无刺，天温无凝。月生无泻，月满无补，月郭空无治，（攻也）。是谓得时而调之。因天之序，盛虚之时，移光定位，正立而待之。故月生而泻，是谓脏虚；月满而补，血气扬溢，络有留血，命名重实；月郭空而治，是谓乱经。阴阳相错，真邪不辨，沉以留止，外虚内乱，淫邪乃起。  

帝曰：星辰八正何候？岐伯曰：星辰者，所以制日月之行也。八正者，所以候八风之虚邪以时至者也。四时者，所以分春秋冬夏之气所在，以时调之也。八正之虚邪，而避之勿犯也。以身之虚，而逢天之虚，两虚相感，其气至骨，入则伤五脏，工候救之，弗能伤也，故曰：天忌不可不知也。（人忌于天，故云天忌。）帝曰：善。其法星辰者，余闻之矣。愿闻法往古者。岐伯曰：法往古者，先知《针经》也。验于来今者，先知日之寒温，月之虚盛，以候气之浮沉，而调之于身，观其立有验也。观其冥冥者，言形气荣卫之不形于外，而工独知之。  

观其冥冥者，言形气荣卫之不形于外，而工独知之，以日之寒温、月之虚盛、四时气之浮沉，参伍相合，而调之至常，先见之，然而不形于外，故曰：观于冥冥。  

帝曰：余闻补泻，未得其意。岐伯对曰：泻必用方，方者，以气方盛也，以月方满也，以日方温也，以身方定也，以息方吸而内针，乃复候其方吸而转针，乃复候其方呼而徐引针，故曰泻必用方，其气而行焉。补必用员，员者行也，行者移也，刺必中其荣，复以吸排针也。吸则内针，无令气忤。静以久留，无令邪布。吸则转针，以得气为故。候呼引针，呼尽乃去。大气皆出，故命曰泻。  

补则久留，今泻而曰静以久留而先补者，若真气不足，针乃泻之，则经脉不满，邪气无所排遣，故先补真气令足，后乃泻出其邪矣。引，谓引出。去，谓离穴，候呼而引至其门，呼尽乃离穴户，则经气审以平定，邪气无所拘留，故大邪之气随针而出也。呼，谓气出。吸，谓气入。  

转，谓转动大气。大邪之气，谓错乱阴阳者。  

宝命全角篇  

 岐伯曰：凡刺之真，必先治神，五脏已定，九候已备，后乃存针，众脉不见，众凶弗闻，内外相得，无以形先，可玩往来，乃施于人。人有虚实，五虚勿近，五实勿远，至其当发，间不容 。（瞬也。）手动若务，针耀而匀，静意视义，观适之变，是谓冥冥，莫知其形。  

见其乌乌，见其稷稷，从见其飞，不知其谁。  

乌乌，叹其气至。稷稷嗟其已应，言所针得失，如从空中见飞鸟之往来，岂复知其所使之元主耶？是但见脉经盈虚而为信，亦不知其谁之所召遣尔。  

伏如横弩，起如发机。  

血气之未应针，伏如横弩之安静，其应针也，则起如机发之迅速。  

帝曰：何如而虚？何如而实？岐伯曰：刺虚者须其实，刺实者须其虚。经气已至，慎守勿失。  

浅深在志，远近若一。如临深渊，手如握虎，无营于众物。  

离合真邪篇  

 岐伯曰：天地温和，则经水安静；天寒地冻，则经水凝泣；天暑地热，则经水沸溢；卒风暴起，则经水波涌而陇起。夫邪之入于脉也，寒则血凝泣，暑则气淖泽，虚邪因而入客，亦如经水之得风也，经之动脉，其至也亦时陇起，其行于脉中循循然。其至寸口中手也，时大时小，大则邪至，小则平。其行无常处，在阴与阳，不可为度。从而察之，三部九候，卒然逢之，早遏其路。曰：候气奈何？曰：夫邪去络入经也，舍于血脉之中，其寒温未相得，如涌波之起也，时来时去，故不常在。故曰方其来也，必按而止之，止而取之，无逢其冲而泻之。  

冲，谓应水刻数之平气也。《灵枢经》曰：水下一刻，人气在太阳；水下二刻，人气在少阳；水下三刻，人气在阳明；水下四刻，人气在阴分。然气在太阳，则太阳独盛；气在少阳，则少阳独盛。夫见独盛者，便谓邪来，以针泻之，则反伤其真气，故下文云云。  

真气者，经气也，经气太虚，故曰其来不可逢，此之谓也。故曰候邪不审，大气已过，泻之则真气脱，脱则不复，邪气复至，而病益蓄，故曰其往不可追，此之谓也。不可挂以发者，待邪之至时而发针泻矣。若先若后者，血气已尽，其病不可下，故曰知其可取如发机，知其不可取如扣椎，故曰知机道者不可挂以发，不知机者扣之不发，此之谓也。  

帝曰：不足者补之奈何？岐伯曰：必先扪而循之，切而散之，推而按之，弹而怒之，抓而下之，通而取之，外引其门，以闭其神，呼尽内针，静以久留，以气至为故，如待所贵，不知日暮，其气以至，适而自护，候吸引针，气不得出，各在其处，推阖其门，令神气存，大气留止，故命曰补。  

候吸引针，大气不泄，补之为义，断可知矣。推阖其门以下，乃解上文三句义也。大气谓大经之气，流行营卫者也。  

调经篇  

 岐伯曰：泻实者气盛乃内针，针与气俱内，以开其门而利其户。针与气俱出，精气不伤，邪气乃下。外门不闭，以出其疾，摇大其道，而利其路，是谓大泻。必切而出，大气乃屈。补虚者持针勿置，以定其意，候呼内针。气出针入，针孔四塞，精无从去，方实而疾出针。  

气入针出，热不得还，闭塞其门，邪气布散，精气乃得存。动气候时，近气不失，远气乃来，是谓追之。  

离合真邪篇  

 帝曰：补泻奈何？岐伯对曰：此攻邪也，疾出以去盛血，而复其真气。  

此邪新客，溶溶未有定处也，推之则前，引之则止。逆而刺之，刺出其血，其病立已。  

去血，须视血盛而邪拥甚，故刺去其血而立已。  

针解篇  

 岐伯曰：刺虚则实之者，针下热也，气实乃热也。满而泄之者，针下寒也，气虚乃寒也。菀陈则除之者，出恶血也。邪盛则虚之者，出针勿按。徐而疾则实者，徐出针而疾按之。疾而徐则虚者，疾出针而徐按之。刺实须其虚者，留针阴气隆至，乃去针也。刺虚须其实者，阳气隆至，针下热乃去针也。  

经气已至，慎守勿失者，勿更改也。浅深在志者，知病之内外也。远近如一者，浅深其候等也。  

刺志论篇  

 曰：夫实者，气入也。虚者，气出也。气实者，热也。气虚者，寒也。  

入实者，右手开针空也。入虚者，左手闭针空也。  

右手持针，左手捻穴，故实者右手开针空以泻之；虚者左手开针空以补之。  

三部九候篇  

 曰：经病者治其经，孙络病者治其孙络血。  

有血留正，剌而去之。《灵枢》曰：经脉为里，支而横者为络，络之别者为孙络。是以知孙络则络之别支而横者也。  

血病身有痛者治其经络，其病者在奇邪，奇邪之脉则缪刺之。  

奇谓奇缪不偶之气，而与脉经缪处也，故缪刺。缪剌者剌络脉，左取右，右取左也。  

留瘦不移，节而刺之，上实下虚，切而从之，索其结络脉，刺出其血，以见通之。  

通评虚实篇  

 帝曰：春亟治经络，夏亟治经俞，秋亟治六腑，冬则闭塞。闭塞者，用药而少针石也。所谓少针石者，非痈疽之谓也，痈疽不得顷时回。  

诊要经终篇  

 曰：凡刺胸腹，必避五脏，中心者环死，其动为噫。中肝者五日死，其动为语。中脾者十日死，其动为吞。中肾者二日死，其动为嚏。中肺者三日死，其动为咳。中胆者一日半死，其动为呕。中鬲者皆为伤中，其病虽愈，不过一岁必死。刺避五脏者，知逆从也。  

所谓从者，鬲与脾肾之处，不知者反之。刺胸腹者，必以布HT 着之，乃从单布上刺，刺之不愈，复刺必肃，刺肿摇针，经刺勿摇，此刺之道也。  

刺禁论  

 岐伯曰：藏有要害，不可不察。肝生于左，肺藏于右，心部于表，肾治于里，脾谓之使，胃为之市。鬲肓之上，中有父母，（父母，心肺阴阳是也。）七节之傍，中有小心，从之有福，逆之有咎。  

刺 上中大脉，血出不止者死。（跗为足跗，大脉动而不止者，乃胃之大经。）刺面中溜脉，不幸为盲。刺头中脑户，入脑立死。刺舌下中脉太过，出血不止为喑。刺足下布络中脉，血不出为肿。刺 中大脉，令人仆脱色。刺气街中脉，血不出，为肿鼠伏。（如伏鼠也。）刺脊间中髓，为伛。刺乳上中乳房，为肿根蚀。刺缺盆中内陷，气泄，令人喘逆咳。刺手鱼腹内陷，为肿。无刺大醉，令人气乱。无刺大怒，令人气逆。无刺大劳人，无刺新饱人，无刺大饥人，无刺大渴人，无刺大惊人。  

《灵枢经》云：新内无刺，已剌无内；大怒无剌，已刺无怒；大劳无剌，已剌勿劳；大醉无刺，已刺勿醉；大饱无刺，已刺勿饱；大饥无剌，已剌勿饥；大渴无刺，已刺勿渴；大惊大恐，必定其气，乃刺之也。  

刺阴股中大脉，血出不止死。刺客主人内陷中脉，为内漏为聋。刺膝髓出液，为跛。刺臂大阴脉，出血多立死。刺足少阴脉，重虚出血，为舌难以言。刺膺中陷中肺，为喘逆仰息。刺肘中内陷，气归之，为不屈伸。  

刺阴股下三寸内陷，令人遗溺。刺腋下胁间内陷，令人咳。刺少腹中膀胱溺出，令人少腹满。  

刺肠内陷，为肿。刺匡目眶。上陷骨中脉，为漏为盲。刺关节中液出，不得屈伸。  

调经论篇  

 帝曰：夫子言虚实者有十，生于五脏五脉耳。夫十二经脉皆生其病，今夫子独言五脏。夫十二经脉者，皆络三百六十五节，节有病必被经脉，经脉之病皆有虚实，何以合之？岐伯曰：五脏者，故得六腑与为表里，经络支节，各生虚实，其病所居，随而调之。病在脉，调之血；病在血，调之络；病在气，调之卫；病在肉，调之分肉；病在筋，调之筋；病在骨，调之骨。燔针劫刺其下及与急者；病在骨， 针药熨；病不知所痛，两跷为上；身形有痛，九候莫病，则缪刺之；痛在于左，而右脉病者，巨刺之。必谨察其九候，针道备矣。  

离合真邪篇  

 帝曰：真邪以合，波陇不起，候之奈何？岐伯对曰：审扪循三部九候之盛虚而调之，察其左右上下相失及相减者，审其病脏以期之。不知三部者，阴阳不别，天地不分。  

地以候地，天以候天，人以候人，调之中府，以定三部。故曰刺不知三部九候病脉之处，虽有太过且至，工不能禁也。  

禁，禁止也。然候邪之处，尚未能知，复能禁止其候气耶？虽有太过之邪，至于其经，工亦不能用针以禁绝也。  

诛伐无过，命曰大惑。反乱大经，真不可复。用实为虚，以邪为真，用针无义，反为气贼，夺人正气。以从为逆，荣卫散乱，真气已失，邪独内着。绝人长命，予人夭殃，不知三部九候，故不能久长。  

三部，言人身中之有上中下三部，经队由之，故察候存亡，悉由于是。部各有三候，如上部天，两额之动脉以应手也，足少阳脉气所行。上部地，两颊之动脉，在鼻孔下两旁动脉应手，近巨 之分，足阳明脉气所行。上部人，在前耳动脉应手少阳脉气所行。中部天，在掌后寸口经渠动脉。中部地，在阳明合谷之分动脉。中部人，在少阳神门之分动脉。下部天，足厥阴羊矢下一寸半五里之分，卧而取之，动脉应手；女子取太冲，在足大指本节后二寸。下部地，足少阴太溪之分动脉。下部人，足太阴在鱼腹上，起筋间，直五里下箕门之分动脉。下部巩足单衣沉取乃得至。如候胃气者，当取足上冲阳之分动脉应手。此二部中之三部也。  

***骨空篇第十二***  

骨空论  

 髓空在脑后五分，颅际锐骨之下。（即风府穴是也。）一在断基下，一在项下中复骨下，一在脊骨上空在风府上。脊骨下空，在尻骨下空。数髓空在面侠鼻，或骨空在口下当两肩。两膊骨空，在膊中之阳。臂骨空在臂阳，去踝四寸两骨空之间，股骨上空在股阳，出上膝四寸。 骨空在辅骨之上端。股际骨空在毛中动下。尻骨空在髀骨之后，相去四寸。扁骨有渗理凑，无髓孔，易骨无空。  

此言人身骨节有空，则髓有孔。若骨无空，体亦无孔，何以渗凑精微而相滋养者也？凡灸关节，多用此空。  
