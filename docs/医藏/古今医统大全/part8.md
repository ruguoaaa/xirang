---
title: 第8部分
index: true
icon: editor
order: 8
category:
  - 医藏
  - 古今医统大全
  - 第8部分
tag:
  - 徐春甫
  - 明
---

## 卷之五十八

### 腰痛门  

***病机***  

《内经》曰：足太阳脉令人腰痛引项脊尻背如重状。少阳令人腰痛如以针刺，其皮中循循然，不可以俯仰，不可以顾。阳明令人腰痛，不可以顾，如有见者，善悲。足少阴令人腰痛引脊内廉。厥阴之脉令人腰痛，腰中如张弓弩弦。太阴腰痛，下如有横木居其中，甚则遗溺。  

又曰：太阳所至为腰痛。巨阳虚则腰背头项痛。是动则项如拔，挟脊痛，腰似折，髀不可以曲。  

腰者，肾之府，转摇不能，肾将惫矣。  

《脉经》曰：凡有所用力举重，若入房过度，汗出如浴水则伤肾。肾胀者，腹满引背怏怏然，腰痹痛。  

肾着之为病，从腰以下冷，腰重如带五千钱。  

***病机***  

腰痛所感有五：一曰阳气不足，少阴肾衰，是以痛也；二曰风痹，风寒湿着腰痛；三曰肾虚，劳役伤肾而惫；四曰坠堕险地，伤腰而痛；五曰寝卧湿地腰痛。  

***病机***  

陈无择云：六经腰痛皆外因。大抵太阳、少阴多中寒，少阳、厥阴多中风热，太阴、阳明多燥湿，以类推之。失志伤肾，郁怒伤肝，忧思伤脾，皆致腰痛者，以肝肾同系脾胃表里，脾滞胃闭最致腰痛。其证虚羸不足，面目黧黑，远行久立不能，尽失志所为也。腹急胁胀，目视KTKT，所祈不得，意淫于外，宗筋弛纵，及为白淫，郁怒所为也。肌肉濡渍，痹而不仁，饮食不化，肠胃胀满，闭坠腰胁，忧思所为也。此属内因。肾着腰痛，腰冷如冰，身重不渴，小便自利，饮食如故，腰以下冷重如带五千钱，因作劳汗出，衣里冷湿，久久得之。臀腰伛偻，肿重引季胁痛，因于坠堕，恶血流滞，及房劳疲力，耗竭精气致痛。此属不内外因。  

***病机***  

腰者肾之外候，一身所恃以转移阖辟者也。盖诸脉皆贯于肾而络于腰脊，肾气一虚，腰必痛矣。除坠伤之外不涉于虚，其于风寒湿热，虽有外邪，多有乘虚相犯，而驱邪之中又当有以究其本也。举世之人，每每醉以入房，欲竭其精，耗散其真，务快其心，恬不知养，其不虚者几希。予见房室劳伤肾气，腰脊兼痛，久则髓减骨枯，发为骨痿者有矣，岂直腰痛已哉！养生君子不可以不慎于斯也。甫年少时，常有腰痛及闪挫之病，每服补肾汤丸，仅得不甚而易愈，尚不知房室之害也。予禀性淡于欲事，自壬子以来，多游江湖间，欲渐稀而腰痛亦稀。至辛酉之后集此书，兼视病家，外不少遑而欲益寡，腰觉强健而绝无痛作之因。可见寡欲之功而优于补剂多矣，并书于此，为君子告焉。  

***脉候***  

《脉经》曰：腰痛，时时失精，饮食减少，其脉沉滑而迟，此为可治。《病源》云：尺脉沉迟主腰背痛，寸口脉弱腰背痛。尺寸俱浮直下，此为督脉腰强痛。刘立之曰：腰痛之脉皆沉而弦。沉弦而紧者为寒，沉弦而浮者为风，沉而濡细者为湿，沉弦而实者为闪肭。丹溪曰：尺脉大者肾虚有火，沉者为滞，缓者为湿，涩者瘀血，或滑或伏为痰。  

***治法***  

大抵腰痛，未尝不由肾虚而致。以《内经》推足三阴三阳十二经脉有贯络于腰脊而痛者，则经中各有刺法治之。或风寒湿蓄热与失志房劳，及坠伤闪肭，气滞血滞而痛者，当于五种三因而推之，不过从其所由用汗下补泻之法。凡攻补之剂常要相因，标痛甚者，攻击之后须是补养，以固其本，庶无复作之患也。  

***治法***  

戴氏曰：日夜悠悠痛而不已者，肾虚也，宜鹿茸丸、煨肾丸、青娥丸之类。日轻夜重者，瘀血也，宜如神汤、元戎加味四物汤。遇天阴或久坐而痛者，湿也，独活寄生汤、羌活汤之类。  

四肢缓、足寒逆、腰冷如冰、冷汗、精滑、腰痛者，湿热也，苍术汤、拈痛汤之类。又有六气乘虚而外入，七情所感而内伤，如失志伤肾，郁怒伤肝，或负重伤损，瘀血蓄而不行，皆使气停血滞，宜当审分其所因而治之。  

***治法***  

经曰：腰痛上寒不可顾，取足太阳阳明。腰痛上热，取足厥阴。不可以俯仰，取足少阳。  

东垣云：足之三阳从头走足，足之三阴从足入腹，经所过处皆能为痛，治之者，当审其何经所过分野，循其空穴而刺之，审其寒热而药之。假令足太阳令人腰痛引项脊尻背如重状，刺其 中、太阳二经出血，余仿此。  

***治法***  

子和云：腰者肾之腑，为大关节。血气不行，则沉痛不能转侧，及气挫血瘀、湿热甚者用补药不效，须用舟车丸、神佑丸之类下之，大泻其湿热，行其滞积，方可补助。  

***治法***  

虚者补之，杜仲、牛膝、续断、当归、菟丝子、肉桂、枸杞子之类。风者散之，麻黄、防风、川乌、羌活、独活之类。寒者温之，肉桂、干姜、附子、鹿茸之类。挫闪者行之，当归、苏、桃仁、红花之类。瘀血者逐之，大黄、牵牛、桃仁、水蛭、虻虫之类。（有刺委中出血，以其血滞于下也。）湿痰流注者消导之，苍术、抚芎、香附、白芷、橘皮、半夏、茯苓之类，痰药须用南星、半夏，必以快气药佐之，使痰随气运。腰曲不能屈伸者，刺人中，立愈。肾着证，其体重，腰冷如冰，饮食如故，小便自利，腰以下冷痛而重，治宜疏湿兼用温药。腰痛甚者不宜补气，亦禁寒凉。  

***治案***  

东垣治一人，露宿寒湿之地，腰痛不能转侧，两胁搐急作痛月余。腰痛论云皆足太阳、足少阴，血络有凝血作痛，兼有一二证属少阳胆经外络脉病，皆去血络之凝乃愈。经云：冬三月禁针，只宜用温药通其经络，破血络中败血。以汉防己、防风各三分，炒曲、独活各五分，川芎、柴胡、肉桂、当归、炙甘草、苍术各一钱，羌活钱半、桃仁七粒，作一剂酒煎服，遂愈。  

***药方***  

（《局方》）青娥丸 治肾虚腰痛，或风寒乘之，血气相搏为痛。  

杜仲（姜炒，一斤） 破故纸（炒，八两） 胡桃肉（二十两）上为末，蒜四两为膏，和丸，如梧桐子大。每服三十丸，空心温酒送下。一法酒糊丸不用蒜。  

（《局方》）煨肾丸 治肾虚腰痛。  

杜仲（以姜汁炒。断系） 花椒（炒出汗） 食盐（少许）上为末，以猪腰子一只薄批作五七片，以椒盐淹去腥水，掺杜仲末三钱在肉，以荷叶包，外加湿纸二三层，煨熟食之，酒下。  

（丹溪）补肾丸 治肾虚腰痛。  

（《局方》）黄 建中汤 治男女诸虚不足，身重短气，腰背强痛。(二方并见虚损门。）（《三因》）安肾丸 治肾虚腰痛。  

破故纸（炒） 胡芦巴（炒） 茴香（炒） 川楝子（炒） 续断（炒。各三两） 桃仁（炒）杏仁（炒） 山药 茯苓（各二两）上为末，炼蜜丸，梧桐子大。每服五十丸，空心盐汤下。  

（《百一》）补髓丸 治老人虚弱，肾伤腰痛不可屈伸。  

破故纸（用芝麻五两同炒，以芝麻黑色无声为度，筛去芝麻不用，十两） 杜仲（十两，炒）鹿茸（一两。燎去毛浸炙）上为末，用胡桃肉三十个浸去皮，杵为膏，入面少许煮糊为丸，梧桐子大。每服百丸，温酒盐汤任下。  

（《济生》）二至丸 治老人虚弱，肾气虚损，腰痛不可屈伸。  

附子（炮。去皮脐） 桂心 杜仲（制） 补骨脂（炒。各一两） 鹿角霜 鹿角（镑） 鹿茸（酒炙）青盐（另研。各半两）上为细末，酒煮糊丸，梧桐子大。每服七十丸，空心用胡桃肉细嚼，盐汤或盐酒送下。  

如恶热药者，去附子加肉苁蓉。  

立安散 治腰痛。  

杜仲（姜制） 橘核仁（炒。各等分）上为末，空心盐酒调服三钱。  

***药方***  

（《三因》）独活寄生汤 治肾虚，卧冷寒湿当风所得。  

独活（三钱） 桑寄生 杜仲（炒） 细辛 牛膝 秦艽 茯苓 芍药 桂心 川芎 防风 甘草（炙）人参 当归 熟地黄（各五分）上咀，水盏半、姜三片煎七分，空心服。  

（《局方》）小续命汤、五积散 并治感寒风湿腰痛。（方见风门。）（东垣）川芎肉桂汤 治冬月露卧感寒湿腰痛，兼行瘀血。  

羌活（钱半） 柴胡 肉桂 桃仁 当归尾 苍术 甘草（炙） 川芎（各八分） 独活 神曲（炒）防风 防己（酒制。各三分）上酒三盏煎一盏，食前暖室温服。  

麻黄苍术汤 治寒湿所客身体沉重，腰痛面色痿黄。  

麻黄 泽泻 白茯苓 炒曲 陈皮（各一钱） 苍术（二钱） 杏仁（十个） 桂枝 草豆蔻半夏 猪苓（各五分） 黄 （炙） 甘草（炙。各三分）上水盏半煎七分，食远温服。  

牛膝酒 治肾受风毒，攻刺腰痛不可忍者。  

牛膝 地骨皮 五加皮 薏苡仁 川芎 羌活 甘草（炙。各一钱） 海桐皮 生地黄（十两）上咀，用绵包药入无灰酒一斗装入坛内浸、春五、夏三、秋七、冬十日，每服一盏，一日三四次，长令酒气不绝。（一方加杜仲。）萆 酒 治五种腰痛连脚膝，筋脉拘急酸疼。  

萆 牛膝（各三两） 羌活 附子（制） 狗脊 杜仲（制） 桂心 桑寄生（各二两）上咀，绢袋盛，以酒二斗浸，密封七日后开，食前温服。  

神应丸 治肾经足膝风冷乘之，腰痛如折，痛引背膂，俯仰不得。或劳役伤肾、或寝湿地，或坠伤损，风寒客搏，皆令腰痛。  

威灵仙 桂心 当归（各二两）上为细末，酒煮面糊丸，梧桐子大。每服三十丸，食前温水下。  

（《济生》）术附汤 治寒湿腰痛重冷，小便自利。  

附子 白术（各一两） 杜仲（炒，半两）上咀，每服四钱，入姜煎。  

***药方***  

（东垣）独活汤 治因劳役湿热自甚，腰痛如折，沉重如山。  

独活 防风 羌活 肉桂 大黄（煨） 泽泻（各二钱） 甘草（炙一钱） 当归 连翘（各半两）黄柏（酒炒，一两） 防己（同上） 桃仁（三十粒）上咀，每服五钱，水酒各半盏煎，空心热服。  

苍术汤 治湿热腰腿疼痛。  

苍术（三钱） 柴胡（二钱） 黄柏 防风（各一钱）上作一剂，水煎空心服。  

（《拨萃》）当归拈痛汤 治湿热为病，肢节烦疼，腰背沉重，胸膈不利，及遍身疼痛，下注于足胫，肿痛不可忍。  

当归身 羌活 甘草（炙） 黄芩（酒洗） 茵陈（酒洗。各半两） 人参 升麻 苦参（酒洗）茯苓 泽泻 猪苓 白术（各三钱）上咀，每服一两，水二盏煎一盏，空心温服。  

（东垣）健步丸 治下虚湿腰腿疼痛。（方见痿门。）  

***药方***  

（《易简》）枳壳汤 治腰背气动发痛。  

枳壳（半两） 甘草（一钱）上为细末，葱白汤调下二钱，服讫即卧少时。  

（《局方》）小七香丸 治七情内伤，伤损挫闪，一切气滞腰痛。  

丁皮 香附子 甘草（各一两） 蓬术 砂仁（各二钱） 甘忪（八钱） 益智（六钱）上为末，蒸饼丸绿豆大。每服二三十丸，米饮送下。  

（《三因》）如神汤 治闪挫腰痛，甚者不过三服即平。  

川归 肉桂 玄胡索（各等分）上为细末，每服二钱，食前热酒调下，或咀酒煎。  

（《元戎》）加味四物汤 治瘀血腰痛。  

四物汤 桃仁泥 红花（酒拌）六味同煎，空心热服。  

（东垣）地龙丸 治打扑伤损，从高坠下，恶血在太阳经中，令人腰脊或胫 、臂股中痛，鼻塞不通。  

中桂（四分） 桃仁（六个） 羌活（钱半） 独活 黄柏（各七分） 麻黄 当归尾 地龙 苏木甘草（各五分）上咀，水煎服。为丸，弹子大，临时煎（《济生》） 丸 治坠堕闪肭，气血凝滞腰痛。  

子（半两） 没药 乳香（各二钱） 破故纸（炒） 威灵仙 杜仲（炒） 桂枝 当归（各半两）上为末，酒糊丸，如梧桐子大，每服七十丸，空心盐酒或汤任下。  

（《三因》）熟大黄汤 治坠堕闪挫，腰痛不能屈伸。  

大黄（炒） 生姜（各半两）水煎滚浸一宿，五更去渣温服。  

（子和）益肾丸甘遂（为末，三钱）以 猪腰子批开，用盐椒腌去水，掺药三钱于内，荷叶包，文火烧熟，细嚼，酒送下。  

（杨氏）牵牛丸 治冷气流注，腰痛不可俯仰。  

玄胡索（炒） 破故纸（炒） 黑牵牛（另研末。各一两）煨蒜捣膏，丸梧桐子大。每服五十丸，空心葱、酒、盐汤任下。  

（《经验》）羌活桃仁汤 治坠堕闪挫，气血凝滞攻刺腰痛。神效。  

羌活 桃仁 红花 牛膝（酒洗） 玄胡索 大黄（酒拌。各等分）上咀，每服五钱，水二盏、葱一根，煎七分食前服。  

（《良方》）杜仲木香散 治腰痛，行气血，立愈。  

杜仲（制，三钱） 木香 官桂（各一钱）上为细末，每服二钱，空心温酒调下。  

***药方***  

《太平圣惠方》：治风冷寒痹腰痛。  

川乌头（三个） 生捣罗末盐调，涂于故纸软帛上，敷痛处，须臾止。  

又方：治卒患腰脚疼痛，杜仲（一两制） 水二盏煎一盏，用羊肾二对细切去脂膜入药汤煮，次入韭白七茎，盐花椒姜醋酱作羹，空腹食之二三次，腰脚倍健。  

又方：治风湿痹腰脚痛，牛膝叶（一斤），切，以米三合入豆豉汁中相合，煮粥，热入盐酱空心食。  

《易简方》：治一人举手攀高转其肠，疼痛不能伸腰者。就令患人依旧举手攀其原所，尽饮温蜜水三四腕，其肠自顺。  

又方：治卒腰痛暂转不得，鹿角一枚长五寸，酒二升，烧角令红，内酒中浸一宿，空心饮之。  

《肘后方》：治卒腰痛不能俯仰，鳖甲炙为末，空心酒调一钱。  

又方：治积年久病，腰痛有时发动，六七月收地肤子，干为末，酒调服方才匕，日三服。  

《斗门方》：治腰重痛，槟榔末食远酒调一钱。  

《经验秘方》：治肾虚腰脚无力，生栗子用绢袋悬风干，每日平明吃十余颗，次用猪腰煮粥吃，瘥。  

又方：治急引腰脊痛，白蒺藜为末，蜜丸如芡实子大。每服二丸，日进二服。一月后腰脚轻健。  

正元广利丸：治丈夫腰脚痹软，行履不稳者，以萆 十四分、杜仲八分为末，每服二钱，空心热酒调服，加至五六钱，忌牛肉。  

《续千金方》：治腰膝痛，用鹿茸酥炙紫色为末，酒调服一钱。  

玉红散：治腰痛，红曲炒为末，每服一钱，热酒调下。  

***针灸法***  

灸腰痛不可俯仰，令患人正立，以竹杖拄地，度至脐用黑点记，乃以度背脊，灸点处，随年壮灸之，讫，可藏竹勿令人知。灸肾俞亦可，与脐平，在十四椎下各开寸半，灸三壮或七壮。  

昆仑（二穴，在外踝后、跟骨上陷中。灸三壮，治腰尻痛。） 委中（二穴，在脚 中央约文刺出血，治腰脚肿痛。）雷火针法：五月五日东引桃枝削去皮尖，两头如鸡子样，长寸用尖。针时，以针向灯上点着随后念咒三遍，用纸三层或五层贴在患处，以针按纸上。患深者再燃立愈。  

咒曰：天火地火，三昧真火。针天天开，针地地裂。针鬼鬼灭，针人人得长生。百病消除，万病消灭。吾奉太上老君急急如律令。  

### 腰软候  

***病机***  

丹溪云：腰软者，乃肾肝二经伏热，宜用黄柏、防己，如补阴丸之类。可审虚实，宜选腰痛门方用之。  

### 肾着候  

***病机***  

陈无择《三因方》云：肾着候，其体重，腰冷如冰，饮食如故，小便自利，腰以下冷重如带五千钱，治宜流湿兼用温散药。  

***药方***  

（《三因》）肾着丸 治肾虚为病，身重，腰冷如冰，不渴，小便自利，食如故，腰以下重痛如带五千钱。  

白术 茯苓（各四两） 干姜 甘草（炙。各一两）上咀，每服四钱，水煎空心冷服。渗湿汤亦治肾着。（方见湿门。）（《三因》）摩腰膏 治寒湿腰痛。  

附子 乌头尖 南星（各三钱半） 干姜（一钱） 雄黄 朝脑 丁香（钱半） 麝香（五分）上为细末，炼蜜丸，如弹子大。每用一丸，生姜汁化开如浓粥样，烘热置掌中，摩腰上令尽粘肉，烘绵衣缚定，腰热如火。间三日用一丸，或加吴茱萸、桂皮。  

## 卷之五十九

### 脚气门  

***病机叙论***  

至真要大论曰：太阴之胜，大气内菀，流散于外，足胫 肿。  

通评虚实论曰：谷入多而气少，湿居下也。  

又云：清湿袭虚，病起于下。又云：湿淫于内，以苦发之。又云：当风取凉，醉以入房，能成此疾。  

异法方宜论曰：北方者，其地高陵居，风寒冰冽，其俗饮潼酪而肉食。凡饮潼酪者，以饮多、速饮为能。  

又曰：因而大饮则气逆。又曰：饮食入于阴，行气为阳，乃返阴道，是为逆也。  

***病机叙论***  

脚气肾之外候，司于下体者也。肾属水而主寒化，寒水伤人，肾先受之。水湿居下，脚先受之。饮食入胃，脾湿下流，注于足而不散，皆成脚气。或因外感风寒喜湿之邪，注久而成此疾。得病之始，人便不觉，因他病发动，或奄然大闷，经三两日方觉之。先从脚起，或缓弱痛痹，行起忽倒。或胫肿满，或足膝枯细。或心中忪悸，小腹不仁，小便秘涩。或举体筋骨酸疼。或恶闻食气，见食呕吐。或胸满气急，壮热憎寒，传足六经，外证与伤寒类焉，但卒然脚痛为异耳。《内经》名厥病，至汉名为缓风，宋齐后始谓之脚气，名虽不同，其实一也。经曰：饮食自倍，肠胃乃伤。夫胃气不能施行，脾气不能四布，故湿下流乘于肾，加之醉以入房，阴虚劳弱，遂成脚气。孙真人云：古人少有此疾，白永嘉南渡，衣冠之人多有之，此皆湿郁于内所致也。又云：凡四时之中，皆不得久坐久立湿冷之地，亦不得因酒醉汗出，脱衣洗足，当风取凉，皆成脚气。暑月久坐久立湿地，则湿热之气蒸入经络，病发必热而四肢酸疼，烦闷 肿寒热，此皆山野农夫多有，久湿伤于外所致也。  

***病机叙论***  

巢氏《病源》云：凡脚气病，皆因感风毒所致。得此病多不即觉，或先无他疾而忽得之，或因众病后得之。初甚微，饮食嬉戏气力如故，当熟察之。其状自膝至脚有不仁或痹，或淫淫如虫所缘，或脚膝及胫指洒洒尔，或脚屈弱不能行，或微肿，或酷冷，或疼痛，或缓纵不随，或挛急。或至困能饮食者，或有不能者，或见饮食而呕吐，恶闻食气。或有物如指，发于 肠，迳上冲心，气上者。或举体转筋，或壮热头痛，或胸心冲悸，寝处不欲见明。或腹内苦痛而兼下者，或言语错乱有善忘误者。或眼浊精神昏愦者。此皆脚气之兼病也，若治之缓便上入腹，或肿，或不肿，胸胁满，气上便杀人，急者不全日，缓者或二三月。初得此病便宜速治之，不同常病。  

又云：风毒湿气，初从脚上，后转入腹，而乘于气，故气上也。或血气虚弱，受风寒湿毒，与血并行肤腠，故令痹弱。或风湿毒瓦斯与血相搏，正气与邪气交击，而正气不宣散，故疼痛，是名不仁。或挟风毒则搏于筋，肾气不能宣通，水液不传于小肠，致壅溢脏腑，脏腑溉渍于肌肤之间，故肿满也。  

***病机叙论***  

东垣云：《千金秘录》总谓南方皆系卑湿雾露所聚之地，其实腠理疏，阳气不能外固，因而履之，则清湿袭虚，病起于下，此由气血衰弱，受清湿之邪，气与血并行肤腠，邪气盛，正气少，故血气涩，涩则痹，虚则弱，故令痹弱也，后人名曰脚气。孙真人所谓立坐湿地而久不觉感受，后因他病而作，其必南方之人欤？  

***病机叙论***  

经曰：北方者，其地高陵居，风寒冰冽，其俗饮潼酪以肉食。凡饮潼酪，以饮多速饮为能。  

又云：因而大饮则气逆。夫乳酪醇酒为湿热之物，饮之属也，加以奉养太过，亦滋其湿，水性润下，气不能 ，故下疰于足胫，积久而成肿满疼痛，此饮食之湿热流于下也。加之房事劳倦，脾肾愈虚而致脚气，当作内因处治，其必北方之谓欤？  

***病机叙论***  

经曰：南方其地下，水土弱，雾露之所聚也。江东岭南率如此。春夏之交，山川蒸菀，风湿毒瓦斯为甚，足或肿痛，遂成瘴毒脚气。其候则脚先屈弱，渐至痹疼，胫微肿，小腹微胀，头痛烦心，痰气壅逆，晡作寒热，便溲不通，甚者攻心而势迫，治之诚不可缓。支法存所以留意经方，偏善此术者，岂非江东岭表此疾得之多欤？  

***病机叙论***  

《发明》曰：脚气之疾，实水湿之所为也。盖湿之害人皮肉筋脉而属于下，然亦有二焉，一自外感，一自内致，其治法自应不同，故辨析而论之。其为病也，有证而无名，自晋苏敬始名之，而关中河朔无有也。惟南地卑水寒，其清湿之气中于人，必自足始，故经曰：清湿袭虚，则病起于下。又曰：足胫肿曰水，太阴所至为 肿。此但言其湿自外感者也，所治之法故多辛温发散之剂。自内而致之，治法则未有也，无怪乎！或曰令之北方，其地则风甚高寒，其人则腠理致密而复多此疾者，岂是地之湿气盛之而为邪？且自外感伤于足之六经，故其状如伤寒，治从发散其邪也，故经治之多以艾 为佳，以导引湿气出外。今言内致，其可以六经发散为言，治法何以不备？答曰：自内而致，脾湿之下流而注足脚。脾属四肢，湿气下流先从阴也。如人之脾虚泄泻，饮食所伤，则足太阴脾经先肿，而后及于面目身体，岂非水湿内溢而然耶？脚气内致亦由是也。夫始因脾湿下溢出于经，则亦可从发散为治也。如小儿痘疹证，其因多禀五脏之淫火，治法当以托里而达于表，则痘能出而证安矣。然则因内而致，不可以言表乎？大抵因证施治，此万全也。因于外者，以发散为主；因于内者，以疏利为主。南人亦有因于内致者也，安得不从内治耶？  

***脉候***  

陈无择曰：脚气不专主于一气，亦不专在一经，故与中风寒暑湿为异耳。兼有所杂生诸病，未易分别，须寻三阴三阳病所在，后察脉之虚实为治。自汗走疰为风胜，无汗挛急掣痛为寒胜，肿满重着为湿胜，烦渴躁热为暑胜。四气兼中者，但推其多者为胜，分其表里以施治也。脉浮为风，紧为寒，缓细濡弱为湿。洪数者为热，迟涩者为寒。沉而弦者亦为风，沉而紧者为寒。沉细为湿，沉数为热。脉浮见于阳者在外宜发散，脉沉见于阴者宜疏利。脚气病恍惚妄言，呕吐不食，睡卧不安，左寸脉乍大乍小乍有乍无者死。  

***治法***  

脚气是湿着为病，气滞而成者也。杨大受云：脚气是为壅疾，当用宣通之剂，使气不能成壅也，如羌活导滞汤之类。故宜通用苍、白术、防己、南星以去湿，羌、独活、木瓜、槟榔行气利关节以去壅，佐以木通、牛膝引经，当归、生地黄和血。此必用之药也。如东垣当归拈痛汤之类甚健，余因证之虚实寒热、表里轻重而施治之。此医之通变活法也。  

***治法***  

脚气之病，若非外受寒湿，必是内之湿热下流。发散固须用，太过则伤卫；疏下以去壅，太过则伤脾，恐气不能上升反下疰而为病也。发散不及，则邪气留连而寒热不散；疏下不及，则湿热壅遏而肿痛不消。全在量其势之轻重而处治也。  

***治法***  

杨氏云：脚气是为壅疾，治当以宣通之剂，使气不能成壅也。若壅既成而盛者，砭恶血以消肿热。经曰：蓄则肿热。砭刺之后以药治。  

***治法***  

《活人书》云：凡脚气服补药，及用汤渫洗者，皆医之禁也。为此洗者，其必有当禁，有不必禁，要在应变而施也。补药之当禁，禁其始也，发散疏下之后而病属虚者，岂可禁乎？渫洗之当禁，禁其外感湿气乘虚袭入，为肿者内湿下疰，肿痛不能外达，岂可禁乎？补以资其弱也，洗以导其滞也，夫何禁之有？有当禁于未病之先也，如《外台秘要》云：第一忌嗔，嗔则心烦，烦则脚气发。又禁大语，大语则伤肺，肺伤病亦发。又不得露足当风入水，以冷水洗足，两脚胫尤不宜冷，虽暑月当着帛 ，至冬寒加绵，令两胫及腿温暖微汗尤佳。根据此将息，脚气自消，而无邪气留连之患。夏月腠理开不宜当风取凉。凉处坐憩须得动劳关节，令其气畅，此养生之要，拒邪之法也。每食后行二五百步，疲倦便止，脚中恶气，随即下散，虽浮肿气不止也。《发明》云：凡饮酒及乳酪勿使过度，过则伤脾，下疰于足胫 肿，遂成脚气，甚不可纵欲，则发。凡饮食之后宜缓行如上法。不坐湿地，不着濡衣，自免脚气。  

***药方***  

（《局方》）五积散 治寒湿流注经络，脚膝肿满疼痛等证。（方见寒门。）（东垣）羌活胜湿汤 治湿注脚腿肿痛，寒热交作，不能行步。（方见湿门。）（《三因》）麻黄左经汤 治风寒暑湿流注足太阳经，腰足挛痹，关节肿痛，憎寒发热，无汗恶寒，或自汗恶风，头痛恶食。  

麻黄 葛根 细辛 羌活 白术 茯苓 防风 防己 肉桂 甘草（各等分）上咀，每服五钱，姜枣煎，食远服。  

半夏左经汤 治足少阳经为风寒暑湿流注，发热，连及腰胁痛，头目眩，呕吐不食，热闷烦心，腿痹缓纵不随。  

半夏 葛根 柴胡 细辛（各八分） 白术 茯苓 麦门冬 桂枝 防风 甘草 黄芩（各五分）干姜（三分）上咀，水盏半，姜枣煎服。热闷加竹沥，喘急加桑白皮、杏仁。  

六物附子汤 治四气流注于足太阴经，骨节烦疼，四肢拘急，自汗短气，小便不利，手足或时浮肿。  

附子 肉桂 防风 白术 茯苓 甘草（炙。各七分）上咀，水盏半，姜枣食远煎服。  

（《济生》）槟榔汤 治一切脚气，散气疏壅。  

槟榔 香附子 陈皮 紫苏叶 木瓜 五加皮 甘草（炙。各七分）上咀，水盏半，姜煎八分服。  

大腹皮散 治诸脚气肿痛，小便不利。  

大腹皮（一钱） 槟榔 荆芥穗 乌药 陈皮（各七分） 紫苏叶 萝卜子（炒。各五分）沉香（五分） 桑白皮 枳壳（炒） 木瓜（各八分） 紫苏子（炒研，五分）上咀，水盏半，姜煎八分，食远服。  

澹寮方 治脚气入腹冲心、疼痛肿满，大小便秘。  

沉香 木香 羌活 白芍 槟榔（各五分） 苏叶 苏子（炒） 木瓜（各七分）青皮 枳壳 抚芎 甘草（各三分）上咀，作一服，水盏半姜煎食远服。  

（东垣）当归拈痛汤 治湿热脚气为病，肢节烦疼，背沉重，胸胁不利，兼遍身疼痛，下注足胫，肿痛不可忍。  

人参 苦参 升麻 葛根 苍术（各四分） 羌活 甘草（炙） 黄芩（酒炒） 茵陈（酒炒。各一钱） 防风 当归身 知母（盐酒炒） 泽泻 猪苓 白术（炒。各五分）上咀，水二盏煎一盏，空心温服。  

（《局方》）换腿丸 治足三阴经为风寒暑湿之气所乘，发为挛痹缓纵，上攻胸胁肩背，下至脚膝疼痛，足心发热，行步艰辛。  

薏苡仁 南星 防己 石斛 槟榔 萆 石楠叶 羌活 防风 木瓜（各四两） 川牛膝（酒浸） 当归 天麻 续断（各一两） 黄 （一两半）上为末，酒糊丸，梧桐子大，每服五十丸，空心盐汤下。  

***药方***  

（《宣明》）导水丸 治脚气 肿疼痛，或发热湿热盛者。  

除湿丹 治内伤脚气肿痛。（二方见湿门。）（东垣）开结导引丸 槟榔气，饮食不消，必下痞闷。  

白术 茯苓 陈皮 半夏（各一两） 神曲（炒） 麦芽（炒） 枳实（炒） 泽泻（各半两） 干姜巴豆霜（各二钱）上为细末，蒸饼丸，梧桐子大，每服三十丸，空心温水下。  

（《局方》）木香槟榔丸 治食积气滞，脚气冲胸，心腹饱闷。（方见气门。）三花神佑丸 治湿热流注，脚气浮肿，肢节烦疼，步重坠。（方见痰饮门。）搜风顺气丸 治干涩脚气。（方见风门。）搜风丸 治脚气内壅。  

大黄 槟榔 枳壳（炒。各半两） 黑牵牛（取头末，二两）上为末，米糊丸，梧桐子大。每服五十丸，食前米饮下。  

木香行气散 治脚气风寒湿气走注，及脚生湿疮，此药止痛去风湿行气。  

木香（二钱半） 黄 木通 桑白皮 白术（各半两） 牵牛（两半）上为末，每服二钱，五更初酒调服，作丸服亦可。  

***药方***  

（《三因》）大黄左经汤 治四气流注足阳明经，使腰脚赤肿痛不可行，大小便秘，或恶闻食气，喘满自汗。  

细辛 茯苓 羌活 大黄 甘草（炙） 前胡 枳壳（炒） 浓朴（炒） 黄芩 杏仁（各五分）上水盏半、姜三片、枣一枚煎七分，食远服。  

加味败毒散 治足三阴经受热，毒瓦斯流注，脚踝上 赤肿痛，寒热如疟，或无汗恶寒，自汗恶风。  

羌活 独活 前胡 柴胡（各五分） 枳壳 川芎 桔梗 甘草 人参（各四分） 茯苓 大黄（煨）苍术（各一钱）上水盏半、姜三片、枣一枚煎八分，食远服。  

（东垣）羌活导滞汤 治脚气初发，一身尽痛，或肢节肿痛，便溺阻隔。先以此药导之，后用当归拈痛汤。  

羌活 独活 汉防己 当归（各钱） 大黄（酒蒸。一钱） 枳实（五分）上水盏半煎七分服。  

***药方***  

（《良方》）鸡鸣散 治脚气第一品药，不问男女皆可服。如感风湿流注脚痛，筋脉肿大，痛不可忍，其效如神。  

槟榔（七枚） 陈皮 木瓜（各一两） 吴茱萸（二钱） 生姜（连皮） 桔梗（各半两）紫苏（三钱）上为粗末，分作八服，隔宿用水三大碗，慢火煎至碗半，去渣再用水二碗煎一碗，以两次煎汁相合，安顿床头。次日五更分二三服，只冷服，冬月略温亦得，服后用饼饵压下，如服不尽，留次日渐渐服亦可。服此药至天明大盒饭下黑粪一碗许，即是原肾家感寒湿毒瓦斯下泻也。  

至早晚前后痛住肿消是效。  

木瓜汤 治脚气。  

干木瓜 大腹皮 紫苏 木香 羌活 甘草（炙。各一钱） 茯苓 陈皮（各八分）上水二盏煎一盏，空心服。  

透骨丹 专治脚气。  

川乌（炮） 羌活 沉香 乳香（另研） 川芎 槟榔 木瓜（各一两） 木香（两半） 白茯苓（二两）上为末，曲糊丸，梧桐子大。食前姜汤下六十丸。  

沉香大腹皮散 治脚气肿满沉重疼痛，筋脉不利。此证皆由湿气停滞经络，服之则血气和平，脚轻利为效。  

沉香 槟榔 乌药 桑白皮（炒） 木通 茴香 甘草 紫苏子 陈皮 白茯苓 荆芥穗紫苏叶（各一两） 枣儿 槟榔（一两） 枳壳（炒，半两）上咀，每服五钱，水一盏、姜五片、萝卜五片煎七分，食前温服，日进二服，十日后日进一服，病愈即止。如无萝卜，用卜子一钱炒研。如是大便干燥，即服加减神功丸。  

立效散疗苦脚气攻心。此方消肿甚效，及治暴肿。  

槟榔（七枚） 姜（二两） 陈皮 吴茱萸 紫苏 木瓜（各一两）上水三升煎一升三合，分作二服。  

沉香汤 治脚气攻心，烦闷气促，脚酸疼。  

沉香（五分） 赤芍药（钱半） 木通（五分） 紫苏（一钱） 槟榔（五分） 吴茱萸（三分）上水盏半、姜三片煎八分，不拘时温服。  

（《三因》）神应养真丹 治厥阴经为四气进袭，左瘫右痪，痰涎，半身不遂，手足顽麻，语言蹇滞，脚膝荣气凝滞，遍身疼痛。  

四物汤加羌活、天麻，为细末，蜜丸鸡子大，每服一丸，木瓜、菟丝子浸酒下。  

（《金匮》）八味丸 治足少阴经脚气入腹，腹胀疼痛气喘，肾经虚寒致此证，最急，以肾乘心，水克火。老人病此死不旋踵，宜服此。（方见虚损门。）加味四斤丸 治血少脚气，足痿酸疼。（方见痰门。）（《三因》）紫苏汤 治脚弱上气，阴阳交错，清浊不分，上重下虚，中满喘急，呕吐自汗，无复纪律。  

紫苏子（炒） 半夏（制。各一钱） 前胡 浓朴（姜汁炒） 甘草（炙） 当归身（各七分） 陈皮肉桂（各四分）上水盏半、姜三片、枣一枚，煎七分，不拘时服。  

（《三因》）独活寄生汤 治肝肾虚弱，风湿内攻，两足弱，痿痹挛痛。（方见腰痛门。）胜骏丸 治元气不足，为寒湿之气所袭，腰足挛拳，脚面连指走痛无定，筋脉不伸，行步不随。  

常服益真气壮筋骨。  

附子（一枚，炮） 当归（酒洗） 天麻 牛膝（酒洗） 木香 酸枣仁（炒） 熟地黄 防风（各二两）木瓜（四两） 羌活 乳香（各半两） 麝香（二钱） 全蝎（炒） 没药 甘草（各一两）上为末，用生地黄三斤研如泥，入无灰酒四升，煮烂如膏，以前药和匀，杵令坚，每两作十丸，细嚼，临睡酒下。如冬月无地黄，炼蜜丸，梧桐子大，每服五十丸。  

（《良方》）紫苏散 治脚气风毒，脚重肿痛。  

紫苏 桑白皮 茴香（炒） 木通（各七分） 枳壳（钱半） 羌活 独活 荆芥 甘草（炙）青皮 木瓜（各五分） 大腹皮（六分）上水盏半、姜三片、葱白一茎煎七分，食远服。  

独活汤 治脚气。  

独活 麻黄（去节） 川芎 熟附子 牛膝 黄 （蜜炙） 人参 干姜 木香 当归白芍药 白茯苓 辣桂 杜仲 白术 甘草（炙。各等分）上咀，每服四钱，水二盏、姜三片、枣二枚煎一盏，食前温服。  

四斤丸 治肾经虚寒，脚气攻痛。  

木瓜 天麻 肉苁蓉（酒洗） 牛膝（酒洗，焙。各一斤）上用无灰酒五升浸，春秋各五日、夏三日，冬十日足取出焙干，再入附子。（泡去皮脐，二两）虎骨（酥炙，二两） 上为末，用没药酒打糊丸，梧桐子大，空心煎木瓜酒盐汤下五十丸。常服补虚除湿壮筋骨。  

石南丸 治风毒脚弱，重坠痛痹，胫肿生疮、足心隐痛，不能着地，脚膝不能屈伸，上攻心腹头面，二便秘涩。  

赤芍药 五加皮 麻黄 陈皮 赤小豆 牛膝 杜仲（炒） 大腹皮 川芎（各二两） 杏仁（去皮尖炒） 黑牵牛 石南藤（各三两） 萆 独活 木瓜（各四两）上为末，酒浸，蒸饼为丸，梧桐子大。空心木瓜汤吞下二三十丸。  

茱萸丸 治脚气入腹，喘急欲死。  

吴茱萸（泡） 木瓜（各等分）上为末，酒糊为丸，梧桐子大。每服五十丸至百丸，空心酒饮任下。或以木瓜蒸烂研膏为丸尤妙。此方内加大黄，名三将军丸。  

（《直指》）二十四味轻脚丸 治脚气通用。  

当归（酒洗） 川芎 萆 （盐水煮） 羌活 杜仲（制） 石南藤 薏苡仁 大槟榔 华阴细辛枳壳（各一两） 苍术（炒） 五加皮 防风 独活 续断（洗） 牛膝（酒浸） 威灵仙海桐皮 木香 木瓜 麻黄 五灵脂 没药（另研。各三分） 滴乳香（半两）上为末，酒浸糕为丸，梧桐子大。每服五十丸，枳壳木瓜汤下。  

海桐皮酒 治风毒脚气，膝胫疼痛。  

海桐皮 五加皮 川独活 枳壳（炒） 防风 杜仲（姜制） 牛膝（酒浸） 薏苡仁（炒。各两半）生地黄（二两半）上为末，用绵包，以醇酒一斗春浸七日，冬浸十四日。每日空心温服一盏，午服一盏。  

（丹溪）防己饮 治脚气。  

白术 木通 防己 槟榔 川芎 甘草梢 犀角 苍术（盐水炒） 生地黄（酒浸） 黄柏（酒炒。各等分）大便实加桃仁，小便涩加牛膝，有热加黄芩、黄连，大热及时令热加石膏，有痰加竹沥、姜汁。如常肿者专主湿热，另有对证方。  

（丹溪）苍术黄柏丸 治湿热食积，痰饮流注脚气。  

苍术（盐水炒） 黄柏（盐水炒） 防己 南星 川芎 白芷 犀角 槟榔（各等分）血虚加牛膝、龟板。为末酒糊丸服。肥人加痰药。  

健步丸 治脚膝无力，肿痛难行。  

当归尾 芍药 陈皮 苍术 牛膝（各一两） 生地黄 吴茱萸 条芩（各半两） 桂枝（二钱）大腹子（三个）上为末，蒸饼丸，梧桐子大。每服一百丸，空心白术木通汤下。  

（丹溪）槟榔滑石散 治湿痰脚气，大便滑泄。  

苍术（二两） 防风（一两） 槟榔 川芎（各六钱） 香附（八钱） 条芩 滑石（各四钱）甘草（三钱）上为末，或丸或汤皆可服。  

应痛丸 治脚气痛不可忍，此为劫剂。  

赤芍药（炮去皮） 草乌（炮去皮尖）等分为末，酒糊丸，空心白汤下十丸。  

（丹溪）治妇人足胫肿方红花（酒洗） 苍术 牛膝 生地黄 黄柏 南星 草龙胆 川芎有筋动于足大指，上至大腿近腰结了，乃因奉养浓，遇风寒，宜四物汤加酒芩、红花、苍术、南星，姜煎服。  

（《集要》）二神汤 治一切风寒湿热，足膝肿痛，脚骨作热痛，虽一点，能令步履艰辛、一切脚气百用百效。  

苍术（制） 黄柏（制。各三钱半） 水煎空心服，日二次。  

***洗药***  

导气除湿汤 专洗脚肿疼痛。  

威灵仙 防风 荆芥 地骨皮 当归 升麻 白芍药 朔 叶上咀，各五钱，水二斗熬一斗五升去渣，乘热淋洗无时。  

矾石汤 治脚气冲心。  

矾石（三两） 浆水（一斗五升）煎三五沸浸脚良。  

（《良方》）防风黄 汤 熏洗脚气。  

防风（半两） 荆芥 黄 木通 蛇床子 梦叶（各一两）上为粗末，浓煎汤，阁腿在桶上熏，令通手方洗，须是露出脚指不要洗。  

鹭 汤鹭 藤（一名忍冬藤，即金银花藤） 苏方木上等分，入淀粉少许，每用一两，水五碗煎数沸，先熏，候通手洗。  

足踏丸 治脚气肿满，痛连骨髓。  

乌头（三两，炮去皮脐） 樟脑（二两）上为细末，酽醋为丸，弹子大。每置一丸焚于炉中，脚踏炉心上，衣被壅盖，出汗为妙。  

***敷药***  

丹溪法 治脚气肿痛。  

芥菜子 白芷（等分）上为末，姜汁和敷。  

一方 白芷 苍术 羌活（各半两） 细辛（二钱半） 为末，姜汁调敷。  

一方 治脚气止痛。  

大皂角 猪牙皂角 木香（各等分）上为末醋调，先于不肿处涂之，截断毒瓦斯，不令上冲。次涂下肿，留指尖不涂，仍削去足爪甲以出毒瓦斯。  

一方 草乌 白芷 防风 独活 羌活（各等分）上为细末，生地龙数条研烂，米醋调敷。单用草乌末调酒敷，赤小豆、南星末姜汁调贴亦可。时吃熟萝卜，令饱，以下气。飞萝面醋调涂。又法：以黑牛粪用滚汤调开涂于痛处，用布包之，暖处盖之，其痛立止。  

椒艾囊 治脚气极效，及避一切脚气、风气、毒瓦斯。  

艾叶（揉。半斤） 川椒（一斤，净） 草乌（为粗末，二两）上以三味和装成套如包袱，里足底及足胫，不得用履，即用火踏踏于上，下有微火，椒艾得微火自然热气入足，而寒湿气、诸风毒瓦斯皆疏散矣。痛甚者立止，痛止后仍要三二日一为之，或每夜包之，达旦去之。用此方法无不效者。  

***敷药***  

《太平圣惠方》：治脚气及风寒湿痹，四肢挛拳，脚肿不可践地。用紫苏一两杵碎，水二升研取汁，以苏子汁煮粳米二合作粥，和葱豉姜食之。  

一方：治脚气，用盐炒热敷患处，少时用汤洗。  

《外台秘要》：治脚气冲心烦闷，以糜稻穣一二斗内釜中，多煮浓汁去渣，内椒末一升再煎十余沸，置盆中渍脚洗脚三五次瘥。  

《卫生方》：治脚气，用无名异末化牛胶，调匀贴痛处。  

一方：治脚气痛不可忍，以童便或自者，用马桶一个热浸二脚，桶口以纸、单衣被类隔其气，冷则又温。  

《简要济众方》：治脚气连肿痛久不瘥，黑附子（一个，去皮脐） 生用捣为末，姜汁调如膏涂肿，药干再调涂之，肿消为度。  

一方：治脚气头面浮肿，心腹胀满，小便涩少，马齿苋和小粳米浆汁煮食之。  

《肘后方》：治风毒脚气，若胫已满，捻之浸指，取牵牛捣为末，蜜丸如小豆大，每服三十丸，生姜汤服，利小便即愈。  

一方：治前证，胫肿捻之没指。一小民患此，服药无效。一道人教以饮 牛溺，勤饮二三升，使小便利即愈。  

《千金方》：治岭南脚气，从足至胫膝肿满连骨痛者，蓖麻叶切，蒸热薄包二三日，易之即消。  

又方：治前证，用朔 根捣，和酒醋共三分，根一分合蒸熟敷肿处，一二日消。亦治不仁。  

枳叶酒：枳叶六十斤细锉，以水四石煮取四斗九升，以酿五斗米如常法，另煮枳叶汁渍米并和酿，封七日，酒出饮之甚效。  

### 脚跟痛  

***病机***  

丹溪曰：脚跟痛有痰，有血热。血热者，四物汤加黄柏、知母、牛膝之类。有痰唾者，五积散加木瓜。  

舟车丸 除湿汤 并治脚跟痛。（方见湿门。）  

## 卷之六十

### 疝气门  

***病机***  

《内经》曰：任脉为病，男子内结七疝，女子带下瘕聚。  

又曰：肝脉大急沉皆为疝。  

又曰：小腹控睾引腰脊，上冲心，唾出清水、及为哕噫，甚则入心，善忘善悲。  

《甲乙经》曰：邪在小腹也，小肠病者，小腹痛引腰脊，贯肝肺。其经虚不足，则风冷乘间而入。邪气既入则上冲肝肺，客冷散于胸，结于脐，控引睾丸，上而不下，痛而入腹，甚则冲于心胸，盖其经络所系属也。启玄子曰：控，引也。睾丸，阴丸也。  

《灵枢经》曰：邪在小肠，连睾系属肾，贯肝络肺系心，气盛厥气上冲也。  

又曰：疝 者，阴连小腹急痛也。  

《巢氏病源》云：诸疝者，阴气积于内，复为寒气所加，使荣卫不调，气血虚弱，故风冷入其腹内而成疝也。疝者痛也，或少腹痛不得大小便，或手足厥冷，绕脐痛，自汗，或冷气逆上抢心腹，令心痛或里急而腹痛。此诸候非一，故云诸疝也。  

《难经》曰：任之为病，其内苦结，男子为七疝。  

《原病式》曰： 疝，少腹控卵，肿急绞痛也，寒主拘缩故也，寒极而土化制之，故肿满也。经言：丈夫 疝，谓阴气连小腹急痛也，故言。妇人少腹肿，皆足厥阴之脉也。经注曰：寒气聚而为疝也。  

***病机***  

经曰：三阳为病发寒热，下为壅肿，及为痿厥 ，其传为索泽，其传为 疝。夫热在外，寒在内，则累垂，此九夏之气也；寒在外，热在内，则卵缩，此三冬之气也。足太阳膀胱之脉逆上，迎手太阳小肠之脉下行，至足厥阴肝之脉不得伸，其任脉并厥阴之脉逆，则如巨川之水，致阳气下坠，是风寒湿热下出囊中，致而睾肿大谓之曰疝，大甚则为 。足厥阴肝之木，与太阳膀胱寒水之脉同至前阴之末，伤寒家说足厥阴肝经为病，烦满囊缩，急下之，宜大承气汤，以泻大热。  

《玉机微义》云：以平康不病之人论之，夏暑大热，囊卵累垂，冬天大寒，急缩收上。与前三说若不同也，乖耶？否耶？答曰：伤寒家囊卵缩，大热在内，宜承气汤急下之，与经筋说囊卵缩大寒在外亦是热在内，与伤寒家同，故再引平康之人以证之。冬天阳气在内，阴气在外，人亦应之，故寒在外则皮急，皮急则囊缩。夏月阴气在内，阳气在外，人亦应之，故热在外则皮缓，皮缓则囊垂，此 疝之象也。三文殊，皆一理也。  

《原病式》云： 疝，少腹控卵，肿急绞痛也，寒主拘缩故也。寒极而土化制之，故肿满也。经言丈夫 疝，谓阴器连少腹急痛也，故言。妇人少腹肿，皆足厥阴肝之脉也。经注曰：寒气聚而为疝也。又按经言五脏皆主疝，但脉急也。注言脉急者寒之象也，然寒则脉当短小而迟，今言急者，非急数而洪也，斯从寒也。  

如疝脉紧急洪数则为热痛，经言脾传之肾，病名曰疝瘕，少腹烦冤而痛出白蛊，注言少腹痛溲出白液也。一作客热内结销烁脂肉如蛊之食，故名曰蛊也。然经之复言热为疝瘕，则亦不止言为寒，当以脉证辨之。  

***病机***  

丹溪曰：疝痛甚者，睾丸连小腹急痛也，或有形或无形，或有声或无声。自《素问》以下皆以为寒，盖经络得寒收引不行，所以作痛。世有得寒而无疝者，又必有说以通之可也，亦有踢冰涉溺不病疝者，以其素无热也。因而思之，疝病始于湿热在经遏至久，又感外寒，湿热收郁而作痛，若只作寒论，恐有未备。或曰：此证多客厥阴一经，湿热之积何由而致？曰：夫劳则火起于筋，醉饱则火起于胃，房劳则火起于肾，大怒则火起于本经。火郁之久，湿气便成浊液，凝聚并入血隧，流于厥阴。肝属木，惟速急，火性暴，为寒束，宜其痛甚而暴也。古方以乌头、栀子等分作汤用，其效亦速，后因此方随形证加减无有不应。又须分湿热多少而治之，但肿多为湿 是也。却有水气而肿，又有挟虚而发者，当以参术为君而佐以疏导，诊其脉沉紧而豁大是也。若不以补泻兼施，但行决裂之法，祸不旋踵。  

《辨疑录》云：每见男子小肠疝气，痛不可忍，阴曩肿大，或偏坠一边，发作之时小肠扪之声如青蛙，状如桃李木瓜，冲上则面黑，坠下则仆地。病者不胜痛苦，诸医治疗莫测其机。  

有云：疝本肝经，与肾经绝无相干，恐为未备之说。原夫疝气，肝经属本，心肾属标。疝者多湿热怒气伤肝，房劳过伤心肾，胞络郁结，小肠皮里膜外气聚而无出，以致如斯。或曰：以心肾为标，今以房劳过伤，是独言其肾也，譬如小儿偏坠，无房劳，斯疾何由而作也？曰：小儿因禀父母湿热，气郁小肠而成遍坠，皆不作疼痛。至于中房劳过度戕其真气，胞络气虚，肾邪冲上，往来疼痛，故发作无度。今世俗作寒气或作郁结而治，每用香燥，及用大黄、牵牛、巴霜利其大便，元气转伤而病愈甚。余考小肠多气少血之经，心气郁结则腑受邪，肝气一盛则子亦盛矣，故二气攻入小肠、膀胱而痛病者，但手扪之可忍，殊不知皮膜渐宽，其气愈炽，服药不能避忌，年远根深，故难治救。每用五苓散内加行气之药获效者多，不利小便出邪，愈者鲜矣。按药性，猪苓、泽泻分理阴阳，以和心与小肠之气；白术调脾，并利脐腰间湿及死血；茯苓淡利膀胱水；桂能伐肝邪；茴香善治小肠之气；金铃子、橘核去膀胱之气；槟榔下气，少加木通以为导引小肠之火出也，屡用屡验。  

***病机***  

古有七疝，曰厥、症、寒、盘、气、附、野狼也。其厥逆心痛，足寒，诸饮食吐不下曰厥疝。  

腹中气乍满，心下尽痛，气积如肾曰症疝。因寒饮食，即胁下腹中尽痛曰寒疝。腹中乍满乍减而痛曰气疝。其痛在脐傍曰盘疝。腹中脐下有积聚曰附疝。小便与阴相引，大便难曰野狼疝。其证发时则可验。又有石疝、血疝、阴疝、气疝，妒疝，此五者有名而无形也。外有心疝、寒疝、肌疝、疝癖数者，其名不同，病则大同小异，世俗呼为小肠气、膀胱气、奔豚气、蟠肠气、横弦、竖弦、偏坠、木肾、肾余、阴肿，由疝之为病，其名别也。至于张子和论七疝，曰寒、水、筋、血、气、狐、 七者是也。寒疝者，囊冷结硬如石，阴茎不举，或不举，或控睾丸而痛。得之于坐卧湿地，或寒月涉水，或值雨雪，或坐卧风冷，内多房事，宜温剂下之，久则无子。水疝者，其状肾囊肿痛，阴汗时出，或囊肿状如水晶，或囊痒而搔出黄水，或小腹按之作水声。得之于饮水醉酒使内，亦劳汗出而遇风寒湿之气，聚于囊中，故水冷令人为卒疝，宜以逐水之剂下之。  

筋疝者，其状阴茎肿胀，或溃脓，或痛而里急筋缩，或茎中痛，痛极则痒，或挺纵不收，或有白物随溲而下，久而得于房室劳伤，及邪术所使，宜以降心之剂下之。血疝者，其状如黄瓜在少腹两傍、横骨两端约中，俗云便痈。得于重感春夏大燠，劳于内，使气血流溢，渗入脬囊，留而不去，结成痈肿，脓少血多，宜以和血之剂下之。气疝者，其状上连肾区，下及阴囊，或因号哭忿怒则气郁胀，怒哭既罢，则气散者是也，有一治法，以针出气而愈者，然针有得失，宜以散气之药下之。或小儿亦有此疾，俗曰偏气，得于父已年老，或年少病阴痿精怯，强力入房，因而有子，胎中病也。此疝不治，惟筑宾一穴灸之。狐疝者，其状如丸，卧则入小腹，行立则出小腹入囊中。  

狐则昼出穴而溺，夜则入穴而不溺。此疝出入上下往来正与狐相类也，亦与气疝大同小异，令人带钩铃是也，宜以逐经流气之药下之。 疝者，其状阴囊大如升斗，不痒不痛者是也，得之地气卑湿所生，故江淮之间多有之，宜以去湿之剂下之。女子阴户突出虽亦此类，乃热则不禁固也，不可便认为虚寒而温之、补之，本名曰瘕，宜以苦药下之，以苦坚之。虽然，疝之名不同，大抵不过寒湿热之邪气，分三因尽之矣。禀生于胎气者，此不内外因也。冒寒涉湿而得者外因也，酷好酒面内湿下着者内因也。总不外此三因法也。  

***脉候***  

《内经》曰：肝脉急大沉皆为疝。心脉滑搏急为心疝。肺脉沉搏急为肺疝。三阳急为瘕疝。  

三阴急为脾疝。三阴脾脉则病脾风疝。阳明脉滑则病心风疝。太阳脉浮则病肾风疝。少阳脉浮则病肝风疝。寸口脉弦而紧，弦紧相搏则为寒疝。趺阳脉虚迟为寒疝，绕脐痛，若发则自汗出，手足厥冷。  

***治法***  

许学士云：疝疾虽因虚而得之，不可以虚而骤补。经云：邪之所凑，其气必虚。留而不行，其病则实。故必先涤所蓄之邪，然后补益，斯其治也。  

***治法***  

《灵枢经》治疝，必曰取厥阴以下之，言足厥阴肝经病则遗溺、癃闭。狐疝主肾与膀胱、小肠三经，则不言疝是受疝之处，乃肝之部分。且《内经》男子宗筋为束骨之会，而肝主筋，睾者乃囊中之丸，虽主外肾，非厥阴，环而引之，与玉茎无由伸缩。在女子则为篡户，其内外为二，其一曰廷孔，其二曰窈漏，此是厥阴与冲任督之所会也。《灵枢》言足厥阴之经筋聚于阴器，其病疝。伤于寒则阴缩，伤于热则纵挺不收。治在行卧温阴器，故阳明与太阴、厥阴之筋皆会于阴器，惟厥阴主筋，故为疝者必本诸厥阴。  

丹溪曰：疝气者，睾丸连小腹急痛也。有痛在睾丸者，有痛在五枢穴边者，皆足厥阴之经也。  

有云肝为相火者，有泻无补，肝只有余，肾只不足，有以龙胆泻肝汤治疝而效甚速者可知矣。或曰：自《素问》以下皆为寒治何也？大抵此证始于湿热在经，郁之既久，又得寒气外束，不得疏散，故所以作痛。若只作寒论，恐为末备。今世用乌头、栀子作汤服之甚效甚捷，是亦以乌头疏通寒邪，栀子利其湿热，亦通之之法，岂必用硝、黄、巴、牵之类，而方谓之通乎？夫寒也，热也，湿也，故皆宜于通也，疏散、分利、针灸者，皆通之法也，善医者宜扩充之。  

丹溪云：凡七疝多用热药而获效者，则《内经》从治之法耳。须用寒凉药监制之，不可纯用大热之剂，如用乌、附之类，令人久服多服，必变剧不可治矣。但宜以二陈汤加枳实、山楂、橘核、栀子等药煎，入姜汤汁热辣饮之。  

诸疝发时用海石、香附二味为末，姜汁入汤调服，亦治心痛，因清痰而作痛者。  

凡疝气挟虚者，必以参、术为君，佐以疏导之药，川楝子、小茴香、枳实、山楂、栀子之类。  

诸疝定痛速效，枳实、山楂各炒，湿盛者加荔枝核炒为末，丸服或用长流水调末空心服一二钱。一本有川楝肉。  

阳明经受湿热传入大肠，恶寒发热，小肠连毛际结核闷痛不可忍，用山栀、枳实、桃仁、山楂等分，入姜汁煎，热服。  

肥人疝肿作痛，恶寒发热，五苓散加茴香煎服，神验。  

木肾是湿热顽痹结硬如痰核之类，反不痛是也，治宜温散利逐之。  

疝有四，一云不痛者是 ，《三因》论肠 因房室过度，原脏虚冷，肠边 系不收，坠入中上下，难治。气疝因七情脏气下坠，阴 肿胀急痛，易治。卵 因劳役坐马，致卵核肿胀，或偏有大小，上下无常，此难治也。外有妇人阴门挺出，名曰 病，但治不同耳。  

凡 非断房事与浓味不可用药。  

不痛者，以苍术、神曲、白芷、山楂、川芎、枳实、半夏之属。  

治七疝须先灸三阴交、大敦穴，然后服药，无不愈者。  

***治法***  

三阴交（二穴，在内踝上三寸骨傍陷中。灸三壮，治七疝。）大敦（二穴，在足大母指端去爪甲如韭叶及三毛中。灸三壮。《千金》云：足大指聚毛中乃足厥阴肝经。  

归来（二穴。）关元（一穴，在脐下三寸，名丹田。灸百壮。主阴卵偏大 病。）气海（一穴，在脐下一寸半。）中胀（一穴。）章门（二穴。）阑门（二穴，在阴茎根两傍各开三寸是穴。针一寸半，灸二七壮，治偏坠、木肾肿。）一法治小儿偏坠。午时令儿坐土上，灸卵下偏坠处七壮，治诸气、心腹痛、小肠气、外肾痛。  

一法治疝气，小腹急痛不可忍，足大姆指次指下中节横纹当中灸五壮，男左女右，效。  

一法用细小绳一节量患人口角为一折，如此三折或一角如△此样，以一角安脐心，两角在脐下两傍尽处是穴，灸二七壮。治一切狐疝，水声上下。  

外陵（二穴，在脐左右各去一寸半，灸疝立效，永不再发，屡用验。）风市（治疝气外肾肿，小肠气痛，腹内虚鸣。）  

***治法***  

丹溪治一人旧有疳积，后因山行饥甚遇橘芋食之，即上丸肿大，寒热。先服平胃剂一二帖，次早神思清，气至下焦，呕逆觉积动，复吐后，和胃气，疏通经络而愈。  

一人虚损潮热偏坠小肠气，四物加小茴香、吴茱萸、胡芦巴各五分，枳实、青皮、山楂，渐愈。  

滑伯仁治一妇，病寒致疝，自脐下上心皆胀攻痛，而胁尤甚，呕吐烦闷不进饮食，诊其脉，二手沉结不调，曰由此寒在下焦，急攻之，与灸章门、气海、中脘，服玄胡、桂、川楝、茴香、木香、青皮、白术、茯苓等，一日一服，温利丸药，聚而散之也。  

一老人病脐腹 痛，医以温中散寒无验。视之，脉两尺搏坚而沉者，曰此大寒由外入也，寒在外，故为疝，治宜在下。加沉降之剂引入下焦，数服而愈。  

一人病气在济下筑筑渐至心下呕涌痛满，手足皆青，喉中淫淫而痒，眉末酸疼，口不欲食，头不欲举，神昏欲睡而不寐，恶食气，睾丸控痛，小便数而欠，年未三十， 瘠尤甚，人劣劣不自持，脉沉弦而涩。曰是得忧郁愤怒，寒湿风雨乘之为肝疝也。张从正云：诸疝皆属肝经，且肝欲急，以辛散之，遂以吴茱萸佐以姜、桂及治气引药，兼以茴、楝等丸，每日一服，利之，三月安。  

***药方***  

（《发明》）茴香四神散 治诸疝痛。  

小茴香 南木香 穿山甲（炮） 全蝎（微炒。各等分）上为粗末，每服半两，酒水各半盏煎服。  

（丹溪）山楂橘核丸 治诸疝痛。  

山楂（四两） 橘核（炒） 茴香（炒） 山栀（炒。各二两） 柴胡 牡丹皮 桃仁（炒）大茴香（炒。各一两） 吴茱萸（泡，半两）上为末，酒糊丸，梧桐子大，空心盐汤下十丸。  

（丹溪）肾气丸 治前证。  

小茴香（炒） 破故纸（炒） 吴茱萸（盐炒。各半两） 葫芦巴（七钱半） 木香（三钱半）上为末，萝卜汁丸，梧桐子大，盐汤下五十丸。  

（丹溪）五叶汤 治疝气肿痛极效。  

枇杷叶 野苏叶 椒叶 苍耳叶 葡萄叶上以水煎熏洗。  

（丹溪）积疝丸 治诸疝。  

山楂（炒，一两） 茴香（炒，半两） 牡丹皮 柴胡（各三钱）上为末，酒糊丸，梧桐子大。每服五六十丸，盐汤下。  

（丹溪）苍术附子汤 治疝作痛。  

苍术（盐水炒） 香附子（盐水炒） 黄柏（酒炒各一钱） 青皮 玄胡索 益智 桃仁（各七分）茴香（炒） 附子（盐炒） 甘草（各五分）上为末，作汤，服后一痛过更不再作。  

（《局方》）香壳散 治小肠疝，腹 痛，筋急阴股中痛，昏闷不省人事。  

舶上茴香（盐炒） 枳壳（麸炒。各一两） 没药（半两）上为末，每服一钱，温酒调下，不拘时并进二三服效。  

（《宝鉴》） 楝实丸 治阴疝痛不可忍，及小肠气痛。  

川楝子（炒） 茴香（炒） 山茱萸肉 食茱萸（炒） 吴茱萸 青皮 陈皮 芫花（酷煮，减半）马蔺花（各等分）上末，醋煮糊丸，梧桐子大。每服三十丸，温酒下。  

（《宝鉴》）天台乌药散 治小肠疝气，卒引脐腹疼痛。  

乌药 木香 茴香（炒） 青皮 良姜（炒。各半两） 槟榔（二个） 川楝子（十个） 巴豆（七十粒）上先以巴豆微打破，用川楝子麸炒黑，去麸及巴豆不用，其余药同为细末。每服一钱，温酒下，甚者姜酒下。  

（《宝鉴》）川楝散 治诸疝气、小肠气。  

川楝子（一两。用巴豆十五粒打破同炒黄去巴豆） 南木香 小茴香（盐炒。各一两）上为末，空心酒下二钱。  

（《集成》）荟陈紫苏饮 治小肠气，肾核作痛。  

苍术 陈皮 紫苏叶 川楝子（各二钱） 葱白（五根） 甘草（五分）上水盏半、姜五片煎八分，空心温服。  

（《局方》）聚香饮子 治七疝，心腹及腰胁背胀疼痛皆效。  

（《局方》）蟠葱散 治男子脾胃虚弱，气滞不行，攻刺心腹连腰背胁痛，膀胱小腹诸疝气，及妇人血气刺痛。（二方并见气门。）（《局方》）五积散 加盐炒吴茱萸、小茴香各一钱，姜五片、葱白五寸煎，空心热服，治一切肠疝气痛不可忍。（方见寒门。）  

***药方***  

（《元戎》）加味五苓散 治湿热疝气及偏坠肿痛。  

本方加川楝子一分为末，空心米饮调下二钱。  

（和剂） 莪术丸 治疝气腹内块痛、走痛、积气痛。  

莪术三棱 南星（各一两） 山楂（二两） 香附子（炒。各二钱） 黄连（同吴茱萸炒，去茱萸不用，净连五钱） 桃仁 山栀 橘核（炒。各半两）上为末，姜汁浸饼为丸，如梧桐子大。每服五十丸，空心盐汤下。  

（《良方》）加味通心饮 治诸疝胀痛，及小便不利。  

木通 栀子（去壳） 黄芩 瞿麦 连翘 枳壳 川楝子 甘草（各等分）上咀，每服五钱，水盏半、灯心二十根、车前草五茎，煎七分温服。  

（《济生》）葵子汤 治膀胱实热，腹胀小便不通，口舌干燥。  

葵子（微炒） 猪苓 赤茯苓 枳实 瞿麦 木通 黄芩 车前子 滑石（各钱） 甘草（五分）上水盏半，姜葱煎空心服。  

（《集成》）苍术半夏丸 治湿热疝痛。  

苍术 半夏 南星 黄柏（炒） 山楂 白芷 神曲 昆布 滑石 吴茱萸（各等分）上为末，酒糊丸，梧桐子大。每服七十丸，空心盐汤下。  

守效丸 治 疝之要药，不痛。  

苍术 南星 半夏 白芷 川芎 枳实 山楂（各等分）上为末，姜汁糊丸，梧桐子大。每服七十丸，盐汤下。  

（《集成》）参术汤 治虚疝。（脉豁大者死。）人参 苍术 栀子 香附子 白术（各等分）上咀，每服半两，水盏半煎八分，空心服。  

***药方***  

（《金匮》）乌头桂枝汤 治寒疝腹中痛，逆冷，手足不仁，及身疼痛，灸刺诸药不效者。  

乌头（大者，五枚 炮去皮尖，不 咀） 桂枝（煎汤，五合）以蜜一斤煎减半去渣，以桂枝汤五合解之，令得一升，每服二合。不知，即服三合。其知者如醉状，得吐为中病，若自汗出、脉沉弦者，止用乌头煎。  

（《三因》）乌头桂枝汤 治风寒疝气，腹中刺痛，手足不仁，身体拘急不得转侧，或致阴缩。  

大乌头（五枚，去皮尖，蜜煎过洗切） 桂心 白芍药（各三钱） 甘草（一钱）上咀，每服四钱，加姜枣煎服。  

（《三因》）补肾汤 治寒疝，大腹小腹疼痛，时复泄泻，胸膈痞满。  

人参 黄 茯苓 白术 附子（炮。各一钱） 沉香（四分） 木瓜（一钱） 羌活（五分） 紫苏川芎 甘草（炙。各二分）上咀，作一服，水盏半加姜枣煎服。  

（《百选》）十补丸 治小肠寒疝。  

附子（一大枚，用防风、锉墨豆一协议煮，附子去皮尖） 胡芦巴 木香 巴戟天 川楝肉玄胡索 官桂 茄舶上 茴香 破故纸（炒。各一两）上末，糯米粉酒打糊丸，梧桐子大。朱砂为衣，空心酒下五十丸。  

（《百选》）葫芦巴丸 治小肠气、蟠肠气、奔豚、疝气、偏坠阴肿、小腹有形、卵上下来去，痛不可忍，或绞经绕脐攻刺呕吐者。  

胡芦巴（炒，半斤） 巴戟天（炒，三两） 川楝子（炒，九两） 川乌（炮，三两） 茴香（炒，十两）吴茱萸（炮，五两，炒）上为末，酒糊为丸，梧桐子大。每服十五丸至二十丸，空心酒下。  

（《宝鉴》）沉香桂附丸 治中气虚弱脾胃虚寒，脏腑积冷，心腹 痛，手足厥逆，便利无度，七疝引痛不可忍，喜热熨少缓者。  

沉香 附子（炮） 官桂 干姜（炮） 良姜 川乌（炮） 茴香（炒） 吴茱萸（汤泡。各一两）上末，好醋糊丸，梧桐子大。空心米饮下五十丸，渐加七八十丸。  

（东垣）丁香楝实丸 治寒疝气血留滞。  

当归（酒洗） 附子（炮） 川楝肉 茴香（各一两）上锉，好酒三升同煮，酒尽焙干为末，入没药、丁香、木香（各五分） 全蝎（十三枚）玄胡索（半两） 为末，酒糊丸，酒下。  

（《集成》）神应散 治寒疝、诸疝心腹痛不可忍，散气开郁。  

玄胡索 胡椒 小茴香（各等分）上为末，每服二钱，酒调下。  

（《集成》）牡丹丸 治寒疝心腹气血刺痛。  

牡丹皮（四两，一净） 川乌（炮去皮尖） 桃仁（同上） 桂枝 青皮（各等分）上末，炼蜜丸，梧桐子大，每服五十丸，空心酒下。  

（《集成》）橘核散 治同前。  

橘核 桃仁 栀子仁 川乌（炮） 吴茱萸（泡。各一两）上水盏半煎七分，温服。  

（《集成》）硫黄丸 治疝气甚至手足厥冷，上冲心腹欲死者，二三服除根。  

硫黄（熔化即投水中去毒，研为末） 陈皮 荔枝核（为粗末，炒焦黄）上等分为末，饭丸，梧桐子大。每服四五丸，酒下，立止。甚者只用六丸，不可多服。  

（《集成》）桃仁汤 治 疝寒气凝结。  

桃仁 吴茱萸 桂枝 白蒺藜 青皮 茯苓 槟榔（各七分） 木香（三分，磨汁） 海藻枳壳 三棱 莪术（各五分）上咀，作一服，水煎空心服。  

（《局方》）夺命丹 治远年近日小肠疝气，偏坠搐痛，脐下撮痛，以致闷乱，及生肾硬日渐涩长，阴间湿痒成疮。  

吴茱萸（净一斤四两。用酒、醋、汤、童便各浸一宿，焙干用） 泽泻（二两）上为细末，酒煮面糊丸，梧桐子大。每服五十丸，空心盐汤下。  

（《局方》）茱萸内消丸 治肾经虚弱膀胱为邪气所搏结，成寒疝阴 偏大。  

吴茱萸 山茱萸（去核） 肉桂 马蔺花 陈皮 木香 山药 川楝子 青皮 茴香（炒。各等分）上为末，酒糊丸，梧桐子大。每服五十丸，空心温酒下。  

（《局方》）盐煎散 治冷疝寒气卒痛。  

草果 砂仁 槟榔 浓朴（姜制） 羌活 苍术 陈皮 肉蔻（煨） 荜澄茄 枳壳 良姜茯苓 茴香 川芎 麦芽 甘草（各四分）上咀，作一服水煎，入盐少许，空心服。  

（《医林》）金铃散 治疝气，作痛时，先曲脚腰啼哭，唇干额汗，或外肾钓上，阴囊偏大。治小儿疝气极效。  

金铃子（半两） 砂仁（七钱半） 荜澄茄 木香（各半两）上为末，盐汤或酒调下二钱。  

（《医林》）四神丸 治疝气胀痛不已。  

吴茱萸（净一两半，酒浸、拌醋浸） 香附子（净，一两） 荜澄茄 木香（各半两）上为末，糊丸，梧桐子大。每服七十丸，空心盐汤、乳香、葱汤任下。  

（《医林》）金铃丸 治膀胱肿痛，并小肠阴囊肿，毛间出水。  

金铃子（五两） 马蔺花（炒） 茴香（炒） 海蛤（ ） 破故纸 菟丝子（制） 海带（各二两）木香 丁香（各一两）上为末，糊丸，梧桐子大。每服三十丸，空心酒下。  

（《医林》）香蝎散 治疝膀胱小肠气痛不可忍。  

乳香 蝎梢（各一钱） 川乌（去皮尖生用，三钱）上为末，每服一钱，盐汤少许，空心调下。  

（《三因》）葱白散 治一切寒疝作痛。  

当归 川芎 枳壳（炒） 浓朴（制） 官桂 青皮 干姜（炮） 茴香（炒） 茯苓 川楝肉麦芽（炒） 神曲（炒） 三棱（炮） 莪术（煨） 熟地黄 白芍药 木香 人参（各等分）上咀，每服五钱，葱白三茎、盐少许水煎，空心温服。  

（《良方》）蜀椒散 治寒疝心痛如刺，绕脐腹中痛，自汗出，气欲绝。  

川椒（一钱，去目及合口者，微炒出汗） 附子（制） 干姜（炒） 半夏（制） 桂心 甘草（炙。各半两）上咀，每服五钱，水一盏、粳米半合、姜三片、枣三枚煎六分，温服。  

（《良方》）吴茱萸丸 治寒疝心腹痛，面目青黄，不思饮食，纵食呕逆，肌体羸瘦。  

吴茱萸（汤泡） 当归 赤茯苓 甘草（炙。各半两） 白术 干姜（炮） 半夏（制）赤芍药 前胡 桂心 陈皮 川椒（去目炒） 附子（制） 人参 木香（各一两）上为末，炼蜜丸，梧桐子大。每服二十丸，姜汤送下，日三服。  

（《良方》）三增茴香丸 治肾与膀胱俱虚，为邪气搏结，遂成寒疝。伏留不散，脐腹痛，阴核偏大，肤囊壅肿重坠疮疡时出黄水，或长怪肉，累治不痊。致令肾经闭结，阴阳不通，外肾肿胀，冷硬如石渐大，皆由频服热药内攻，或因兜取以致如此。用药温导阳气，渐退寒邪，补虚消散疝气，能使复元。一应寒疝之疾，久新不过三料。  

第一料药：用舶上茴香（用盐半两同炒焦黄和盐） 川楝肉（炒） 沙参（洗） 木香（各一两）上为细末，米糊为丸，梧桐子大。每服二十丸，空心温酒盐汤下，日三服。小病此一料可安，才尽便可服第二料药。  

第二料药：加下项药：荜茇（一两） 槟榔（五钱）又加入前药内，通共六味，重五两半，为细末，如前丸服。若病未愈便服第三料药。  

第三料药：又加下项药：白茯苓（四两） 黑附子（半两。泡去皮脐）上共前药重十两，如前丸服，加至三十丸，新久大病三料愈。小肠气发频三十年者，寒疝气至如栲栳大者皆可消散，神效。  

（《良方》）木香导气丸 治一切小肠疝气，腹下痛，气积下元冷。脾胃不和并宜服之，神效。  

木香 乳香 丁香 川楝子 大茴香 香附子 破故纸（炒） 葫芦巴（炒） 三棱 杜仲（姜炒去丝） 甘草（各一两）上为细末，酒糊丸，梧桐子大。每服三十丸，加至五十丸，空心温酒或盐汤下，日进三服。  

***药方***  

（《良方》）芫花丸 治寒疝积聚动摇，大者如鳖，小者如杯，乍来乍去，在于小腹及肠胃间，或大腑不通，肠鸣，寒气上抢，胸胁满闷。  

芫花（二两，醋炒） 川椒（炒） 川大黄（炒） 川乌头（制） 细辛 赤芍药 桂心 赤茯苓木香（各一两） 吴茱萸（汤泡微炒） 半夏（泡） 桔梗（半两）上末，楝蜜丸，梧桐子大。酒送下七丸，日进三服，下物如泥。  

（《良方》）茴香楝实丸 治诸疝痛。  

小茴香 川楝子（各两半） 吴茱萸（二两） 海藻（酒洗） 青皮（各一两） 木香 泽泻（各半两） 青盐（三钱） 三棱（醋炒） 莪术（酷炒。各七钱半） 黑牵牛（七钱，半生半炒）上将川楝、茴香、茱萸用酒、醋、童便各浸半日，又用巴豆去皮、斑蝥去翅足各二十五个，以川楝、茴香、青皮同炒得所，去豆、蝥不用，余为细末，糊丸，梧桐子大。每服十丸加至十五丸，盐汤下。  

（《良方》）海藻丸 治奔豚、疝气、膀胱小肠气、 疝、木肾、小儿偏坠。  

海藻（洗焙） 木香 槟榔 川椒（去目炒） 甘遂（各半两） 川乌（半两，炮。小儿不用，老人用一钱） 吴茱萸（四钱，炒） 茴香（炒） 泽泻（各二钱） 猪苓（去皮，三钱） 白牵牛 黑牵牛（各取头末，半两）上为末，滴水丸，梧桐子大，空心温酒或盐汤下五十丸加至百丸，利下黄涎为效。十五岁以下者服二十五丸至五十丸。此药不特利大便，亦利小便。服药后忌甘草，相反。  

（《局方》）三白散 治膀胱湿热相乘，阴囊肿大，小便不利。  

白牵牛（二两） 桑白皮（炒） 白术（炒） 陈皮（各半两）上为末，每服二钱，空心姜汤调下。  

（《局方》）复元通气散 治前证。  

舶上茴香 穿山甲 蛤粉（炒。各二两） 牵牛头末 玄胡索 陈皮 木香 甘草（炙。各一两）上为细末，每服一钱，食前热酒调下。  

（子和）禹功散 治同前。  

黑牵牛（头末，四两） 茴香（炒一两）为末，姜汁点汤，临睡调服二钱。  

（《本事》）立效散 治同前。  

川芎 川楝子 青皮 舶上茴香 牵牛（炒） 桃仁（各一两）上为末，每服二钱，无灰酒一盏煎，食前温服。  

（《良方》）宣胞丸 治外肾肿痛。  

黑牵牛（头末，半生半熟） 青木香（一两。斑蝥七个同炒，去蝥不用） 川木通（炒。各一两）上为末，酒糊丸，梧桐子大。每服三十丸，温酒或盐汤送下。  

（《良方》）神效丸 治肾囊肿大。  

黑牵牛（一两，炒黄色 香熟为度） 舶上硫黄（研为末，拌牵牛，五钱）上二味和极匀，将牵牛纸衬于地上一宿研末用，蒸饼糊为丸，梧桐子大。每服三十丸，空心盐汤下。  

（《良方》）川楝子丸 治诸疝气，一切下部之疾，肿痛悉皆治之。  

川楝子肉（净，一斤，分作四分制。一分用麸一合、斑蝥四十九个同炒，麸黄色去麸、蝥不用。  

一分用麸一合、巴豆四十九粒同炒，麸黄色去麸，巴不用。一分用盐一两、茴香一协议炒，黄色为度，去盐、茴香不用。一分用麸一合、巴戟一两同炒，麸黄色去麸，戟不用。） 青木香 破故纸（炒香。各一两）上为末，酒糊丸，梧桐子大。每服五十丸，盐汤下。甚者日进三次，食前服。  

（《医林》）青木香丸 治寒湿疝气，结硬如石，或控睾丸而痛。得于坐卧湿地，房劳过度，宜此温利，极效。  

黑牵牛（头末，一钱二分） 破故纸（炒香。各一两） 荜澄茄 木香（各三钱） 槟榔（酸粟米饭裹之，纸包煨，令纸焦去饭。四钱）上共为细末，滴水丸，绿豆大。每服二十丸，白水下。  

（《医林》）荡疝丹 治疝气痛，外肾肿坠。  

川楝肉（炒） 小茴香（炒） 破故纸（炒） 牵牛（头末各一两） 青皮 陈皮（各三钱） 广术木香（各四钱）上为末，酒糊丸，梧桐子大。每服五十丸，空心酒下。  

（《医林》）当归散 治疝气大便秘，或因血气凝滞引小腹撮痛。唇青者不治。  

官桂 牵牛（头末，各半两） 当归 大黄 桃仁（去皮尖焙。各二钱半） 全蝎（钱半）上咀，每服二钱，用蜜二匙煎，温服。以后药煎服，调和胃气。  

陈皮 青皮 木香 砂仁 茯苓 甘草 生姜上等分，水煎服。  

（《百选》）桃仁膏 治气血凝滞，疝气、膀胱、小肠气，痛不可忍。  

桃仁（炒，去皮尖研） 茴香（炒。各一两）上为末，每服二钱，葱白二寸煨熟，蘸药细嚼，空心热酒下。  

（《局方》）玉烛散 治血疝。  

四物汤加大黄、朴硝、枳实、浓朴煎服。  

***敷熨法***  

牡蛎粉（炒） 良姜（锉。各一两）为末津调敷偏处，须臾如火痛即安。  

淋洗方 治阴疝肿痛不能忍，及阴肿大。  

雄黄（研） 甘草（各一两） 白矾（研，二两） 为细末，每用一两，热汤五升，通手洗肿处，良久再暖洗之，候汗出瘥。  

（严氏）盐熨法：用食盐半斤炒极热，以故帛包熨痛处。  

一法 用布帛扎圈置脐上，用盐填入一寸浓，用熨斗熨之，或上铺艾灼之，妙。  

***敷熨法***  

（《经验》）苍术散：治下元虚损，偏坠、肾茎痛楚。  

茅山苍术（六斤。一斤老米泔水浸二日夜。一斤酒浸三日夜，切作片晒干。一斤斗子青盐半斤同炒黄色，不用盐。一斤小茴香四两同炒黄色，去茴不用。一斤桑椹二斤取汁制过晒干。上共为细末，每服三钱，空心酒下。）一方：丝瓜架上初结者，直待满架结尽，叶落方取下，烧灰存性，为末炼蜜调，临晚好酒调下一匙。如病右则右睡，病左则左睡。  

一方：治小儿偏坠，用双蒂茄子悬于房门上，出入用目视之，茄淹其患亦淹，茄干亦干矣。又云用双茄悬门上，每日抱儿视之二三次，铁钉于上，十余日消。  

《太平圣惠方》：治小肠气，脐腹缓痛，阴中疼闷，不省人事。用小茴香（盐炒） 枳壳（麸炒）各一两、没药半两，为末，每服一钱，热酒调下。  

又方：治寒疝阴中引痛，汗出欲死，丹参（一两）为散，热酒调服二钱。  

又方：治寒疝心痛，四肢逆，全不思食，用桂枝（二两） 去皮捣罗为散，不计时候，每服一钱，热酒调下。  

《肘后方》：治小肠气痛不可忍者，用乌药捣碎酒浸一宿，良姜、茴香、青皮各一两为末，每服二钱，发时热酒调下。  

又方：五灵脂、蒲黄（炒。各等分）为末，每服二钱，先以醋一盏将药熬为膏，水一盏煎服。  

亦治妇人血痛。  

《本事方》：治疝气痛，有盗汗，用延胡索、小茴、胡椒等分为末，炼蜜为丸，梧桐子大，每服二十丸，葱白煎酒食前下。  

又方：茴香、乳香、猪苓、桔梗、木通、甘草等分，灯心、淡竹叶各一握，水盏半煎七分食前服。  

又方：用苦楝子炒黄为末，每服二钱，热酒下。  

《外台秘要》：治多年疝气诸药不效者，用腊月八日活麻雀一个，肚中割一小孔，填白矾令满，用线缝合。以筒瓦合定盐泥固济，炭火内 ，存性，取出为末。每服二钱，空心酒调服，甚效。  

一方：用芜荑捣，和盐末，二物等分，以绵裹如枣大，内下部，去恶水汁，并效。  

***导引法***  

一法：坐舒两脚，以两手捉大拇指，使足上头下极挽，五息止，引腹中气周行身体，去疝瘕病，利诸窍，往来易行，久行清爽聪明修长。  

一法：以两手合搓一二百回，以热掌捻大子，久久自消而痛亦止。  

### 前阴十证  

***病机***  

《内经•骨空论》云：督脉者，起于少腹，以下骨中央，女子入系廷孔，其孔，溺孔之端也。其络循阴器，合篡间，绕篡后。男子循阴下至篡，与女子等，皆督脉所主也。  

《灵枢•经脉篇》云：肝足厥阴脉循阴股，入毛中，过阴器。  

经筋篇云：足太阴之筋，上循阴股，结于髀，聚于阴器。足少阴之筋并足太阴之筋而上，循阴股结于阴器。由是知前阴为四经属也。  

***病机***  

阴缩，谓前阴受寒缩入腹内也。阴纵，谓前阴受热挺长不收也。《灵枢》云：足厥阴之伤于寒则阴缩入，伤于热则纵挺不收。治在行水清阴气是也。又云：足厥阴之别名曰蠡沟，去内踝五寸别走少阳，其别者经胫上睾结于茎，其病气逆则睾肿卒疝，实则挺长，虚则暴痒，取之所别也。  

***病机***  

《灵枢》云：足厥阴之筋结于阴气络诸筋，阴器不用，伤于内则不起是也。凡阴痿之疾，皆耗散太过，伤于肝筋所致也。又云：肾脉大甚为阴痿。又云：太阴司天，湿气下临，肾气上从，阴痿，气大衰而不起是也。阴茎肿或坚而痛，皆是湿热积注而然，亦有房事过多所致。针法取中极、太溪、三阴交、复溜。  

***病机***  

洁古云：男子阴头痛，女人阴中痛，宜灸刺大敦怪穴。阴中湿痒，外肾生疮，灸泻海底。  

（在浮囊海底十字健中。）  

***病机***  

男子阴囊冷，女子阴中寒，归来穴灸之。东垣云：前阴湿痒，尽为酒色之过，补肝汤、温肾汤、固真汤之类选用。丹溪吴茱萸汤、《千金》大苏根汁皆妙。  

***病机***  

仲景云：阴吹为胃气下泄。此谷气之实也，以膏发煎导之。东垣云：一人问前阴间常闷臊臭，又因连日饮酒腹中不和。予曰：夫前阴者，足厥阴之脉络阴器，出其梃末。夫臭者心之所属，散属五方为五臭，入肝为臊臭，此其一也，当于肝经中泻其行间，是治其本；后于心经中泻少冲，乃治其标。如恶针当用药除之，治法当求其本。连日饮洒，夫酒气味俱浓，能生里湿热，是风湿热合于下焦为邪，故经云：下焦如渎。又云：在下焦者，引而竭之。酒者是湿热之水，宜亦决前阴以去之，是合下焦二证之治。  

***病机***  

（仲景）附子理中汤 治三阴寒证，腹痛阴缩。  

承气汤 治厥阴烦满囊缩，毒瓦斯入腹，尺寸脉俱沉而短者，阴挺肿而痛，脉数而实者，俱用此方以下之。（二方并见寒门。）正阳散 治阴缩囊缩，大小便俱通，地道不塞，不渴不饮，邪不在里，宜温之灸之，外相接以复阳气。  

附子（一两，炮去皮脐，治诸风寒，利九窍，疗腹满及囊结缩） 干姜（炒） 甘草（炙。各二钱半） 皂角（一两，酥炙去皮核） 麝香（一钱，研极细）上为细末，每服二钱，水一盏煎五分，不拘时合渣温服。  

八味丸 治阳事多痿不振，夏减桂附一半，春秋三分减一，痿去精通全减，只服六味地黄丸。  

（方见虚损门）丹溪治一人年二十岁，玉茎挺长，肿而痿，疲塌常润，磨股不能行，两胁气上，手足倦弱。  

先以小柴胡加黄连大剂行其大热，次又略加黄柏降其逆上之气，其挺肿渐收渐减及半，但茎中有一坚块未消。遂以青皮一味为君，佐以散风之剂服之，外用丝瓜汁调五倍子抹之而愈。  

龙胆泻肝汤 治溺黄臊臭淋沥，雨丸如冰，汗浸雨胯，阴头亦冷。值十二月天寒霜雪交集，寒之极矣。  

龙胆草（八分） 升麻 柴胡（各三分） 羌活根 酒黄柏（各一钱） 防风根 麻黄根（各二钱）苍术（五分） 猪苓 泽泻（各三分） 本 红花 当归（各二分） 黄芩（五分） 炙甘草（三分）上咀作一服，水二盏煎稍热服，忌酒面。  

固真汤 治两丸冷，前阴痿弱，阴汗如水，小便后有余滴臊气，尻臀并前阴冷，恶寒而喜热，足膝亦冷。  

温肾汤 治面色萎黄，身黄，脚软无力，阴汗，阴茎有火色。  

麻黄（六分） 防风（一钱半） 白术 苍术（各一钱） 猪苓 泽泻 白茯苓 酒黄柏 升麻（各八分） 柴胡梢（六分）上作二服，每服水二盏煎一盏，食前稍热服。  

柴胡胜湿汤 治外肾冷，两髀阴汗，前阴痿弱，阴囊湿痒臊气。  

柴胡 升麻 羌活 泽泻（各一钱） 甘草 龙胆草 酒黄柏（各八分） 麻黄根 当归尾 防己茯苓（各七分） 红花（少许） 五味子（十二粒）上水二盏煎一盏，稍热服，食前，忌酒面房事。  

清震汤 治阴部时常湿痒臊臭。  

当归尾（三钱） 柴胡 木通 泽泻（各五分） 车前子（一钱） 草龙胆 生地黄（各四分）上水二盏煎一盏，空心稍热服，以美膳压之。此药用当归滋肝血之不足，用柴胡入肝为引，车前、木通淡渗小便之邪以去臊，是在下者引而竭之也。生地、胆草以去湿热酒面之邪毒。  

椒粉散 治前阴两丸湿痒，秋冬尤甚，夏月减。  

麻黄（一钱） 黑狗脊（五分） 斑蝥（二个） 猪苓（三分） 肉桂（一分） 当归尾（三分） 轻粉（少许） 红花（少许） 蛇床子（半两） 小椒（三分）上为末，干掺上。避风湿冷处坐卧。  

（丹溪）吴茱萸煎 治肾囊湿痒。  

吴茱萸（半两） 寒水石（三钱） 黄柏（三钱） 蛇床子（半两） 樟脑 硫黄 白矾 槟榔（各三钱） 轻粉（一钱）上为末干掺。先用吴茱萸煎汤洗过，即用此掺。  

（秘方）牡蛎散 治阴囊湿痒，搔之则汁水流珠，用此极效。  

醋牡蛎（一两） 枯矾 硫黄（各二钱） 雄黄（一钱） 苦参（二钱） 蛇床子（二钱）上为细末，先用苍术椒盐水煎汤洗过，后用此药掺上。  

蒸洗法 治一切阴囊湿痒。  

陈茶（一撮） 苍术（二钱） 花椒 蛇床子（各一钱） 苍耳草（量入） 煨盐（半两） 皮硝（三钱） 白矾（一钱）上水四碗煎汁，去渣，入盐硝矾泡化，先蒸后洗，三四次绝痒。  

## 卷之六十一

### 眼科  

***病机***  

《内经》曰：诸脉者，皆属于目。目得血而能视。  

《针经》曰：五脏六腑注于目而为之睛，睛之窠为眼，骨之精为瞳子，筋之精为黑眼，血之精为络，其窠气之精为白眼，肌肉之精则为约束，裹撷筋骨血气之精，而与脉并为系，上属于脑，后出于项中。故邪中于项，因逢其身之虚，其入深，则随眼系入于脑则脑转，脑转则引目系急，目系急则目眩以转矣。邪中其情，则精所中不相比也，则精散，精散则视歧。故目者五脏六腑之精，荣卫魂魄之所常营也，神气之所主也。故神劳则魂魄散，志意乱。是故瞳子黑眼发于阴，白眼赤脉发于阳，故阴阳合传，而精明也。目者，心之使也。心者，神之舍也。故精神乱而不转，卒然见非常之处，精神魂魄，散不相得，故曰惑也。  

***病机***  

《内经》曰：东方青色，入通于肝，开窍于目，藏精于肝。又云：人卧血归于肝，肝受血而能视。又云：肝气通于目，肝和则目能辨五色而明矣。又云：心合脉，诸脉皆属于目也。  

***病机***  

东垣曰：夫十二经脉三百六十五络，其血气皆上走于面而走空窍，其清阳气上散于目而为明，其气走于耳而为听。因心烦事冗，饮食失节，劳役过度致脾胃虚弱。心火太盛则百脉沸腾，血脉逆行，邪害空窍，天明则日月不明矣。夫五脏六腑之精气皆禀受于脾，上贯于目。  

脾者，诸阴之首也。目者，血脉之宗也。故脾虚则五脏之精气皆失所司，不能归明于目矣。心者，君火也，主人之神，宜静而安，相火化行其令。相火者，络也，主百脉皆荣于目。既劳役运动，势乃妄行，又因邪气所并而损血脉，故诸病主焉。凡医者不理脾胃，乃养血安神，治标不治本，是不明正理也。  

***病机***  

人有双眸，如天之有两曜，乃一身之至宝，聚五脏之精华。其五轮者应五行，八廓者象八卦。凡所患者，或因过食五辛，多啖炙爆，热飧面食，饮酒不已，房室无节，极目远视，数看日月，频挠心火，夜读细字，月下观书，抄写多能，雕镂细作，博奕不休，久被烟火，位泪过多，刺头出血多，若此者，俱散明之本。复有驰骋田猎，冲冒尘沙，日夜不息者，亦伤目之由。  

又于少壮之时，不自保惜，逮至四十，以渐昏蒙。故善卫养者，才至中年，无事常须瞑目，勿使他视，非有要事，勿宜辄开，则虽老而视不衰。大抵荣卫顺，则斯疾无由而生，荣卫衰则致病多矣。且伤风冷则泪出，虚烦则昏蒙，劳力则 赤。白肿则肺家受毒，生疮则风热侵肺，黄乃酒伤于脾，血灌瞳仁及赤色俱是心家有热，羞明见红花为肝邪，黑花则肾虚，青花胆有寒，五色花为肾虚有热，不可一概为治。若虚不补而实不泻，亦难收救。然上虚乃肝虚，下虚乃肾虚，肝虚则头晕耳聋目眩，肾虚则虚壅生花，耳作蝉鸣，大宜补肝益肾。其有热泪交流，两睑赤痛乃肝之极热，迎风有泪为肾虚客热，凉肝泻肾，必得其宜。至于五脏各以类推，虚则生寒，实则生热，补泻之用，须在参详，亳厘之差，千里之谬。余则无非有所触动，或大病之后，所患不一，至于暴赤一证，多因泛热冲上，或眠食失时，饱食近火得之，加以劳役失于调摄，过食毒物变成恶证。医者不原本始，但知暴赤属阳，或以散血之剂，或以凉心之药，纵使退散，遂至脾经受寒，饮食不进，头目虚烦，五脏既虚，因成内障。亦有见其不进饮食，俾更服热药，遂致暴燥热气上攻，昏涩眵泪。或犯盛怒，辛苦重劳，遂生 肉，心气不宁，风热交并，变为攀睛，证状不一，是为外障。又若读书博奕等劳过度，名曰肝劳，不可但投以治肝之剂及作他证治之，卒于罔效。惟须闭目珍护，不及远视，庶乎疾瘳。若夫患风疹者，必多眼暗，先攻其风则暗自去。妇人胎前产后用药亦须避忌。小儿所患切宜善治，惟略加淋洗，铍镰针灸，端不可施，尤戒其用手频揉，或因兹睛坏，至于莫救。  

以上诸证，专是科者，宜留意焉。  

***病机***  

眼者，五脏六腑之精华，如日月丽天，着明而不可掩者也。其首尾赤 属心，其满眼白睛属肺，其乌睛圆大属肝，其上下脸胞属脾，而中黑瞳一点如漆者肾实主之。是虽五脏各有证应，然论其所主，则瞳子之关系重焉。何以言之？目者，肝之外候也。肝取木，肾取水，水能生木，子肝母肾，焉有子母而能相离者哉？故肝肾之气充，则精彩光明；肝肾之气乏，则昏蒙晕眩。  

乌轮赤晕，刺痛浮浆，此肝热也：睑生清泪，枯黄绕睛，此肝虚也；瞳人开大，淡白偏斜，此肾虚也；瞳人焦小，或带微黄，此肾热也。一虚一实，以此验之。然人知肝肾之气相根据而行，孰知心者，神之舍，又所以为肝肾之副焉，所谓一而二，二而一者也。何则？心主血，肝藏血，血热冲发于目者，皆当清心凉肝，又不可固执水生木之说。夫眼者，轻膜裹水，照彻四方，溯源反本，非天一生水，又果孰为之主宰乎？析而论之，则拘急牵飕，瞳青胞白，痒而清泪，不赤不痛，是之谓风眼；乌轮突起，胞硬肿红，眵泪湿浆，里热刺痛，是之谓热眼；眼浑而泪，胞肿而软，上壅朦胧，酸涩微赤，是之谓气眼。其或风与热并，则痒而浮赤；风与气得，则痒涩昏沉。血热交聚，故生淫肤粟肉、红缕偷针之类；气血不至，故有眇视胞垂，雀眼盲障之形。淡紫而隐红者为虚热，鲜红而紫赤者为实热。两 呈露生 肉者，此心热血旺；白睛红膜如伞纸者，此气滞血凝热证。瞳人内涌，白睛带赤，冷证；瞳人青绿，白睛枯槁，气沉而浊也。眼热经久，复为风冷所乘则赤烂；眼中不赤，但为痰饮所注则作痛。肝气不顺而挟热，所以羞明；热气蓄聚而伤胞，所以胞合。吁！此外证之大概，然尔五脏不可阙一，脾与肺独无预，何耶？曰：白睛带赤，或红筋者，其热在肺；上胞下胞，或目唇间如疥点者，其热在脾。脾主味也，五味之秀养诸中，则精华发见于其外；肺主气也，水火升降，荣卫流转，非气孰能使之？前所谓五脏各有证应者，于此又可推矣。虽然，眼之为患，多生于热，其间用药，大抵以清心凉肝调血顺气为先。有如肾家恶燥，设遇虚证，亦不过以当归、地黄辈润养之，轻用温药不可也。况夫肺能发燥，肝亦好润，古方率用杏仁、柿干、饴糖、砂蜜为佐，果非润益之意乎？至于退翳一节，尤关利害。凡翳起于肺家受热，轻则朦胧，重则生翳。珍珠翳状如碎米者易散，梅花翳状如梅花瓣者难消。虽翳自热生，然治法先退翳而后退热者，谓热极生翳，若先去赤热则血为之冰，而翳不能去。其有赤眼，与之凉药过多，又且涤之以水，不反掌而冰凝。眼特一团水耳，水性清澄，尤不可规规于点洗。喜怒失节，嗜欲无度，穷役目力，泣涕过伤，凌雾冲风，当暑冒日，不避烟火，饮啖热多，此皆患生于脏腑者也，专事点洗，可乎哉？有能静坐澄神，爱护目力，放怀息虑，心逸日休，调和饮食以养之，斟酌药饵以平之，明察秋毫断可必矣。  

***病机***  

《内经》曰：诸热瞀螈，冒昧气逆冲上，目昧不明，诸痛疮痒皆属于火。河间云：目昧不明，目赤肿痛，翳膜 疡皆为热也。及目膜俗谓之眼黑，亦为热也。然平白目无所见者，热气郁之甚也。或言目味为肝肾虚冷者，误也。是以谓肝主于目，肾主于瞳子，故妄言目昧为虚冷也。然肾水冬阴也，虚则当热；肝木春阳也，虚则当凉。肾阴肝阳，岂能同虚而为冷者欤？或通言肝肾之中阴实阳虚而无由昧，俗妄谓肝肾之气衰少，而不能至于目也。不知经言热翳目冥眼黑也，岂由寒尔？又如仲景言伤寒病热极则不识人，乃目盲也。《正理》曰：由热甚怫郁于目而致之然也。然皮肤之汗孔者，谓气液之孔窍也，一名气门，谓泄气之门也；一名腠理，谓气液出行之腠道文理也；一名鬼门者，谓幽冥之门也；一名玄府者，谓玄微之府也。然玄府者，无物不有出入升降之道路门户也。经曰：出入废则神机化灭，升降息则气立孤危。故非出入则无以生长化收藏，是以升降出入，无器不有。人之眼耳口鼻，一身神识能为用者，皆由升降出入之通利也。有所闭塞者，不能为用也。若目无所见，耳无所闻，鼻不闻臭，舌不知味，筋痿骨痹，齿腐毛堕，皮肤不仁，肠不能渗泄者，悉由热气怫郁，玄府闭密，而致气液血脉荣卫精神不能升降出入故也。各随郁结微甚而察病之轻重也，故知热郁于目无所见也。故目微昏者，至近则转难辨物，由目之玄府闭小也，如隔缣视物之象也。或视如蝇翼者，玄府有所闭合者也。或目昏而见黑花者，由热气甚而发之于目。亢则害，承乃制。而反出其泣，气液昧之，以其至近，故虽视而亦见如黑花也。冲风泣出而目暗者，由热甚而水化制之也。故经言厥则目无所见。  

夫人厥则阳气并于上，阴气并于下。阳气并于上，则火独光也；阴气并于下，则足独冷也。  

夫一水不胜五火，故目昧而盲，是以冲风泣下而不止。风之中于目也，阳气内守于睛，是火气燔目，故见风泣下也。  

***病机***  

一曰目 白眼痛属阳，故痛昼甚而夜轻，点苦寒药，服辛苦发散之剂则效。经所谓白眼赤脉法于阳故也。阳主散，阳虚则眼楞急，而为倒睫拳毛。  

一曰目珠黑眼痛属阴，故痛夜甚而昼轻，点苦寒药，服发散剂则反剧。经所谓瞳子黑眼法于阴故也，阴主敛，阴虚不敛，则瞳子散大，而为目昏眼暗。  

***病机***  

一曰风助火郁于上。经云少阴司天之政，二之气阳气布，风乃行，寒气时至，民病目瞑目赤，气郁于上而热。又云少阳司天之政，初之气，风胜乃摇，候乃大温，其病气干上目赤是也。  

二曰火盛。经曰火太过，曰赫曦之纪，其病目赤。又云火郁之发，民病目赤心热。又云少阳司天之政，三之气炎暑至，民病热中，聋瞑目赤，又云少阳之胜，目赤是也。  

三曰燥邪伤肝。经云岁金太过，燥气流行，民病目赤。又云阳明司天，火燥气下临，肝气下从，胁痛目赤是也。  

***病机***  

外障在睛外，有翳遮睛。如目痛赤脉从上而下者，太阳病之类。须是随证施治，如鼓应桴。  

内障在睛里，无翳而昏暗，与不患之眼相似，惟瞳人里隐隐青白，无隐青白者，亦有之也，此为内障。属气血虚，宜从补法，详见治法条。《纲目》谓内障先患一目，次第相牵，两目俱损者，皆有翳在黑睛，内遮瞳子而然。今详通黑睛之脉者。目系也。目系属足厥阴、足太阳、手少阴三经。  

盖此三经脏腑中虚，则邪乘虚入中，郁结睫目系，入黑睛内为翳。《龙木论》所谓脑脂流下作翳者，为足太阳之邪也。所谓肝风冲上成翳者，即足厥阴之邪也。故法以针言之，则当取三经之俞，次如天柱、风府、太冲、通里等穴是也。其有妙手巧心审谛者，用针于黑眼里拨过其翳，为效尤捷。以药言之，则当于补中疏通此三经之郁结，使邪不得入目系而愈。  

***病机***  

不疼不痛渐昏朦，薄雾轻烟渐渐浓。  

或见蝇飞花乱出，或如悬 在虚空。  

此般状样因何得，肝脏停留热与风。  

大叫大啼惊与怒，脑脂流入黑睛中。  

初时一眼先昏暗，次第相牵与一同。  

苦口何须陈逆耳，只缘肝气不相通。  

此时服药宜销定，将息多乖即废功。  

日久既应全黑暗，时名内障障双瞳。  

名字随形分十六，龙师圣者会难穷。  

灵药这回难得效，金针一拨自当空。  

强修将息依言说，莫遗仍前病复宗。  

***病机***  

《灵枢经》曰：目之上系属于脑，后出于项中。邪中于项，因逢身之虚，其入深则随目系入于脑，入于脑则转，转则目系急，目系急则目眩以转。邪中其精，所中者不相比也，则精散，精散则歧视，故见一物为两也。东垣益气聪明汤加驱风之药是也。  

乱视者乃精神惑乱，故卒然非常。经所谓精神魂魄散不相得，故惑乱也。又曰：夫精明者，所以视万物，辨白黑，审长短。若视长为短，视白为黑，如是则精衰矣。药与歧视大同。  

***病机***  

睛目者，目睛邪侧不正也，俗谓邪视，小儿谓三通睛，此亦胎气得之者。药无治法，惟《甲乙经》针灸水沟为主。直视者，视物而目睛不转动者是也。若目睛转动者，非直视也。  

伤寒直视者，邪气壅盛，冒其正气，使神气不慧，藏睛之气不上荣于目，则目为之直视。伤寒证至于直视，为邪气极，证候逆，多难治。经曰：衄家不可发汗，发汗则额上陷脉紧急，直视不能，不能眠。以肝受血而能视，亡血家肝气虚，目气弱，又复亡阳，则阴阳俱虚所致也。  

大抵病危直视，皆为脏气脱绝，邪盛而正气衰也。  

***病机***  

《纲目》云：足太阳之筋为目上纲，足阳明之筋为下纲。热则筋纵，故目不开也。  

***病机***  

血轮四 属心经，气轮白肺黑风轮，肉轮上下睑脾胃，水轮属肾主瞳人。  

***病机***  

　r眼目之图　ps127a106.bmp　r  

***病机***  

　r五轮之图　ps127a107.bmp　r  

***病机***  

关泉小肠水谷金（肺），阴会属肾胞阳门（命门）。  

传道大肠清净胆，津液膀胱养化林（肝）。  

肺属白珠为气轮，肝属黑珠为风轮，脾胃属上下睑皮为肉轮，心属四 为血轮，肾属瞳人为水轮。  

风轮病因喜怒不常，作劳用心，昼凝视远物，夜勤读细书，眼力既劳，风轮内损。其候头尤涩，睛内偏疼，视物不明，胞弦紧急，宜去风之药。  

血轮病因忧愁思虑，悲喜房劳，内动于心，外攻于目。其候赤筋缠 ，白瘴侵睛，胞肿难开，昏暮多涩，日久下泪，失明愈深，洗心凉血之药。  

肉轮病因多食热物，好吃五辛，远遂奔驰，注睛聚骑，食饱耽眠，积风痰壅。其候胞弦赤肿，暴赤昏朦，眼眵常盈，倒睫涩痛，瘀血侵睛，宜疏肝醒脾之药。  

气轮病因凌寒冒暑，爱饮寒浆，肌体虚疏，寒邪入内，或痛或昏，传在白睛，筋多肿赤，视日如隔雾，观物似生烟。日久不治，变成白膜，黑暗难开。宜祛寒清热宣肺药。  

水轮病因劳役不止，嗜欲无厌，大惊伤神，大怒伤志，加之多食酒面，好啖咸辛，因动肾经，通于黑水，冷泪镇流于睑上，飞花相趁于眼前，积气风虚，或涩或痒，结成翳障，多暗多昏，宜补肾之药。  

***病机***  

天廓（传道）肺（大肠）风廓（养化）肝地廓（水谷）脾胃 雷廓（关泉）小肠火廓（胞阳）心命门山廓（清净）胆水廓（会阴）肾 泽廓（津液）膀胱  

***病机***  

　r八廓之图　ps127a108.bmp　r【天廓病】因云中射雁，月下看书，多食腥膻，侵冒寒暑，致天廓有病内动，视物生烟， 痛难开，不能辨认。  

【地廓病】因湿渍头上，冷灌睛眸，眼弦紧急，瘀血生疮。  

【火廓病】因心神恐怖，赤病侵 ，血灌瞳人，热泪如倾，其证睑红睛内偏痛，热泪难开。  

【水廓病】因努力争斗，开弓力强，致令生病昏暗泪。  

【风廓病】因窗穴临头，有风吹脑，坐卧当之。脑中邪风，攻于风廓，以致黑暗多痒，两睑常烂，或昏多泪。  

【雷廓病】因失枕卧睡，酒后行房，血脉溢满，精宣闭滞，风虚内聚上攻，故令 赤睑内生疮。  

【山廓病】因撞刺磕损，致肉生两睑，翳闭双睛。若不早治，永成昏暗，瘀血侵睛。  

【泽廊病】因春不宣解，冬聚阳毒，多吃脂胞，过食热物，致令脑脂凝聚，血泪攻潮，有如雾笼，复见飞蜂缭绕，黑花常满，难于胆视。  

***病机***  

【血轮病】因心经火热，惊恐所生，宜泻心凉肝，所病大小 赤烂，多生浮翳，血灌瞳人，大先赤，小 左眼先病，传右眼，皆属心。  

【气轮病】因肺热，白睛红肿，多生瘀肉，有泪，白膜侵睛，名曰气障。而亦因侵冒寒暑，忧思所生，宜宣肺补心。  

【风轮病】因肝经积热，怒气太盛所生，病则昏暗黑花，头痛流浪，宜泻肝补肺。  

【肉轮病】因脾胃劳倦，饮食不节，热毒浓味所生，病则上下睑涩，眼胞肿起， 肉侵睛，外生小块，在廓名曰轮针。倒睫拳毛，皆属于脾，宜泻肝清脾。  

【水轮病】因肾经虚弱，酒色太过，相火所成，病则眼目青暗，头痛冷泪，观人物若烟，视太阳若水。久而失治，青盲内障，宜补肾补肝。  

***病机***  

【关泉廓】属小肠经，病主瘀肉侵睛。  

【水谷廓】属脾经，病主额头常痛，眵泪多黑花。  

【会阴廓】属肾经，病主昏暗，泪生睛痛。  

【胞阳廓】属命门，病主睑肉赤肿，睛痛多瘀血。  

【清净廓】属胆经，病主两 痒痛泪出。  

【传道廓】属大肠经，病主昏朦多泪。  

【津液廓】属膀胱经，病主血系侵睛， 肉生睑。  

【养化廓】属肝经，主赤筋拳毛倒睫。  

***病机***  

经云：眼属五脏六腑，百脉之精而具明。故五轮之说有所本也，八廓之说无义可据，《纲目》所以删之。甫考八廓乃后世龙木禅师论，五行八卦配合之意，于义不切。奈何传误既久，俗习一辞，遽尔厘删，似为脱简。夫何世谓眼科，开口五轮八廓，若遗言者，即谓弗工。  

姑存而辨之，以俟渐杜。  

***病机***  

圆冰滑涩散浮沉，白翳黄心横翳新。  

枣花黑偃兼风变，惊振雷头雀目生。  

绿乌青黑黄风障，胎患伤寒热后昏。  

肝经积热混睛膜， 肉攀睛两眼粘。  

黑翳如珠花翳陷，冰霞深翳入水轮。  

钉翳根深浮玉翳，偶然遂顺忽然成。  

鸡冠蚬肉睑生粟，胞内凝脂与漏睛。  

蟹睛突起迎风泪，倒睫拳毛碧翳分。  

鹃眼凝睛神祟痛，旋螺突起辘轳形。  

打伤撞损风牵睑，血灌瞳人昧目尘。  

天行赤眼暴赤翳，胎风赤弦客热侵。  

睑硬睛冷痛如刺，瞳人干缺痒难任。  

黄膜上冲赤膜下，睑中生赘与通睛。  

疳眼斑疮青膜障，青盲起坐更生星。  

血翳包睛女子逆，早晨午后有其因。  

痛极憎寒与伤损，七十二候此分明。  

***病机***  

圆翳内障（一）圆翳初起如薄雾轻烟，不痛不痒，渐而失明，名曰内障。或先病一目，后则俱病，此是脑脂流下，肝风充上，宜以金针拨之，服防风散。  

冰翳内障（二）冰翳初患，头额眉睑遍痛，眼中赤涩，此由肝脏积热，久成内障。其翳如冰，瞳人渐大，宜服还睛丸。  

滑翳内障（三）滑翳初患，不痒不痛，先病一目，后乃相牵，渐渐失明，有翳如水银珠子。亦由脑脂流下，肝风上冲，宜决明散。  

涩翳内障（四）涩翳先病一目，后两目俱病，如云雾朦罩，不见三光。阴看则大，阳看则小，瞳人欲散，宜还睛丸。  

散翳内障（五）散翳初因风热上攻，久而生翳，渐而失明。其翳如云雾布散太空，满如帛朦物，遂成内障，宜服蝉花无比丸。  

浮翳内障（六）浮翳初患一目，久则俱病。亦因肝风上冲，脑脂流下，翳如银色，宜服坠翳丸。  

沉翳内障（七）此因肝脏劳热，常见黑花，年久凝结成翳，色青白，瞳人中若沉如在水中，宜还睛丸。  

白翳黄心（八）此由劳伤太过，虚热上攻，有时昏朦不能辨物，久成内障，白翳中黄，宜服参茯还睛丸。  

横翳内障（九）此证瞳人有膜，青白色，其翳上下皆平，中有如横剑之状，宜服还睛丸。  

枣花内障（十）此证头旋脑热，痛痒不休，眼前常见黄黑花，眼中有翳，参差如枣花，宜服参茯还睛丸。  

黑圆翳内障（十一）此证头旋脑热，眼黑生花，肝胆积热，风上冲脑，凝结成翳。如烟色隐隐，深沉如水之中不能视物，宜服泻肝散。  

偃月翳内障（十二）此证为肝肾俱劳，致生翳障如偃月白色，不能辨物，服坠翳丸。  

五风变化内障（十三）此证乃是虚劳内热，呕吐伤睛，脑热生风，今目失明。初觉宜服除风汤，后服补肾丸。  

惊振内障（十四）此因五脏虚劳，肝气内促，热上充脑，毒瓦斯流下眼中，而成白翳，故成内障，宜服镇肝丸。  

雷头风内障（十五）此因热毒上冲头及面目，颈项俱肿，故曰雷头风，久而毒瓦斯入目，致令失明，瞳人渐大，宜服泻肝散。  

高风雀目（十六）此因脏腑热极，肾水不滋，金不制木，肝气损目，久则变为青昏不见，宜服泻肝散。  

绿风内障（十七）此证头旋额痛，眼内多赤，常见红黑不定，皆因肝风热盛，致令瞳人绿开，久则无见，宜服还睛丸。  

乌风内障（十八）此证不痛不痒，渐渐昏暗，是由气涩使然，真如乌风，宜服补肝丸。  

青盲内障（十九）此证多因酒色太过，内伤肾气，不痛不痒，渐失其明，眼目俱不伤损，有似常人。只因一点肾气不充，故无所见。有谓瞳人反背，有谓翳膜遮朦，皆非也。宜服还睛滋肾之药。  

黑风内障（二十）此证头旋脑痛，眼涩生花，往来黑晕，乃是肝脏虚劳，致使失明，瞳人渐小，宜补肝丸。  

黄风内障（二十一）此证多因胃火太盛，上冲头目。初病痛涩，久则昏花，如雾漫天，红焰黄黄，渐致失明，宜泻胃散、决明散。  

胎患内障（二十二）此证因母怀孕之时，太过酸甘，酒色不禁，移毒于胎，致生目疾，或赤或烂，或膜或翳，宜服清凉散。  

伤寒热后昏内障（二十三）此因热病愈后，脏气未痊，余热未尽，或多食毒味，致令眼前黑暗，瞳人开大，视物不明，宜服熊胆丸。  

肝经积热内障（二十四）此因肝经热甚，毒瓦斯入脑，下注于目，赤涩生翳，或聚或散，初轻而渐重，宜服酒调散、泻肝散。  

混精内障（二十五）此证初起不痛不痒，渐觉昏朦，亦因劳神太过，热炽生风，肝邪为翳，而成内障，久则失明，宜养血泻肝散。  

 肉攀睛（二十六）此因心肺二经火邪冲目，至有内 肉息，渐起攀睛，久而不退，必定失明。宜服洗心泻肺汤，外点老膜散，及用手法去之。  

睑生风粟（二十七）此因脾胃积热，肝木生风，致使两睑内生风粟，如粟子磨搽目珠，痛成翳障，久久渐昏，流浪不止。宜先以灯草去粟，去血后服清脾退热除风之药。  

黑翳如珠（二十八）此因肝经积热，劳作肾虚，致使冷痛出泪，乌睛上边黑翳凸起如珠，宜服除风汤，后服补肾丸。  

花翳白陷（二十九）此证初患头痛肿涩，泪出难开，眼中白翳如碎米，或如鱼鳞陷凹。为肝风太盛，血气俱虚。  

宜用疏风活血，外点熊胆膏。  

冰霞深翳（三十）此因肺热肝风，致令黑睛生白翳，如冰霞之象。不宜钩割，宜服茺蔚子散。  

膜入水轮（三十一）此证虚劳之过，肝脏风热，年久乌睛变为白翳，渐入水轮。若有血根血筋者难治。宜服活血汤、镇心丸。  

钉翳外障（三十二）此因心火肝风上炎入目，致使赤肿有泪，怕日羞明，疼痛太甚，生翳如钉，高突如粟。宜服除热泻心汤后服定志丸。  

玉翳浮睛（三十三）此因热郁不退，使生白膜，如玉凝睛。或痛或肿，久则满睛失明，宜服退翳汤。  

逆顺生翳（三十四）此因五脏虚劳，风热壅蔽，时常赤肿，致渐生翳。或从上生，或从下生，上下交贯，甚则浓如驽肉，侵及瞳人，白睛红者，先服知母饮，后服补虚人参丸。  

鸡冠蚬肉（三十五）此因脾胃积热，毒瓦斯入脑而流于目，以致目生肉翳，如鸡冠蚬肉之状，钩割可去，宜服茺蔚子丸、搜风汤。  

两睑粘浓（三十六）此因脾胃热毒壅于目，致使两睑涩赤，多眵如脓，或眼皮翻出， 角不开。宜服凉血活血汤，外用消风汤洗。  

胞肉凝脂（三十七）此因脾胃伏热，风邪上冲，久则眼胞内生肉翳如粟米，破烂如桃胶之象，虽内服药，必先去余肉及瘀血，点退毒膏方可。  

拳毛倒睫（三十八）此因脾肺热壅，致令眼弦痒涩，日以手揩，以致倒睫。有因劳倦，思虑太过，致令脾气下陷，而睫倒则拳毛，反内眼珠受害，渐生翳膜，久而不起，必致失明。宜以方法健起眼皮，先服细辛汤，后服补脾药。  

碧翳内障（三十九）此因风热久亢而生碧翳，淡青色于黑睛上下，不痛不痒，久则失明，宜服退翳散。  

体眼凝睛（四十）此因五脏风热结积而然，所患眼目，忽然疼痛，眼珠胀硬，转回不随，血气凝滞，不能荣转。宜针合谷诸穴，以引气血通流，后用摩风膏涂之，宜服搜风汤。  

神祟痛（四十一）此因心火积郁，血热为病，或日轻夜重，或好恶不常，久久延患，谓之邪祟，宜服安心丸、养心补血汤。  

旋螺尖起（四十二）此因肾水不足，肝火有余，上注目中。初觉胀痛，渐生翳子，起至黑睛，高突如旋螺，宜服泻肝散、补肾丸。  

辘轳展睛（四十三）此因脏腑壅毒致目之患，两睑上下，各开翻反，不相遮蔽，睛出状如辘轳，惟直视不能转动。急服泻肝散、麦门冬汤。  

打撞伤损（四十四）若因打跌伤损，积血注目者，宜敷血药，内宜行血当归川芎汤。其或物伤，眼珠突出，可从容以手轻轻托进，缓交揉定，不可洗面及目。若有污血在面上，可用热酒淋绢封贴面上，少时取下，血自去。  

宜地黄酒、除风汤。  

迎风冷泪（四十五）此证肝风入目，阳气内伏，外面迎风则泪随出，内风以应外风，亦各从其类也，至夏月阳气在外，则不出泪，则风亦在外故也。若久而肝虚，夏月亦有泪也。宜服细辛茺蔚子散。  

白膜侵睛（四十六）此证肝虚肺盛，故有白膜侵上黑睛，白珠多赤，亦肺有火邪。先服泻肺散，后服蒙花散。  

青膜内障（四十七）此为肝风太过，入目生青膜蔽睛，如雾如烟，此因热久生风，致有此障。久而不退，必致失明。宜点八宝散，服泻肝养金之药。  

羞明怕日（四十八）此盖因脾经湿热郁目中，睑不能开，疼痛流泪，怕日羞明，此则内火所恶外火而然也，宜服泻脾散，及去水谷、地廓、三焦湿热。  

小儿痘疮（四十九）此因痘毒末尽，余热在目，故目害。只宜清凉解毒，不须点药。  

漏睛脓血（五十）初因五脏积热，毒郁不散，以致目内生疮，脓血泛流，久则清浆，因而成漏，甚则破陷失明，宜服黄 汤。  

蟹睛突起（五十一）此因五脏热毒所攻，至令乌睛上有黑翳突起，如蟹睛之状。初起急服桔梗饮，后服补睛丸。  

有用小针刺蟹睛上，流出清水，以药点之而愈。  

风牵出睑（五十二）此因脾胃积热，肝经风盛，致患赤睑相牵，甚则眼胞掉出。治宜刺去瘀血，烙以灯燧，宜服黄 汤。  

血灌瞳人（五十三）此因触伤外物，不曾散行败血，以致血灌瞳人，或肿或胀，疼痛难开，不治则失明。宜服止痛没药散，复用活血散。点以七宝膏。  

 目飞尘（五十四）此因飞尘入目，粘贴睑皮，睛上疼痛，掺涩难开，不能睹物。治须翻出眼皮，用绵拭净方点药，宜服宁心丸。  

天行赤眼暴翳（五十五）此因运气所患，风火淫郁，大概患眼赤肿，泪出而痛，或致头额俱疼，渐生翳障，遮蔽瞳人，红紫不散，必有瘀血，宜去之，可服泻肝散、镇心丸。  

天行赤眼（五十六）亦因运气流行，忽然疼痛，泪出鼻塞不利，初患一目，后复相仍，或二七后亦愈，不宜去血，宜服泻肝兼散邪，外用洗药。  

烂弦风睑（五十七）此因脾胃积热，风邪相干，致患眼弦赤烂，小儿皆因胎气风热之毒。宜用碧云膏涂之，后服黄汤。  

暴风客热（五十八）此因三焦积热，久则攻目，忽然白睛红肿，壅护乌睛，痛痒不一，泪出难开，先用洗肝散，后服补肝丸。  

睑硬睛疼（五十九）此因风热凝滞，郁结不散，久则生翳，不能视物，宜以煨盐煎洗，点以紫金膏，服活血清热疏风之剂。  

痛如针刺（六十）此证先惟头痛泪出，渐至痛如针刺。此是心经伏火，郁蒸太过，久则翳膜蔽睛，急宜洗心凉膈。  

瞳人干缺（六十一）此因肾虚肝热，致令瞳人干缺，上下常长，斜偏不正，久而损目失明，宜洗肝后补肾。  

风痒难任（六十二）皆因风热太盛，所以痒涩难任，或有迎风便痒，久则雨睑赤烂，宜去瘀血，洗以盐煎，服补肝汤。  

黄膜上冲（六十三）此证初患赤涩泪出，渐而白睛下边黄膜冲上乌睛，遮蔽瞳人，皆因肝风胃热所致，则宜点文推云，服泻脾散。  

赤膜下垂（六十四）此证赤痛发歇年久，渐至黑睛上边生有赤膜垂下，如红霞之状，俗云倒垂莲翳，则宜点武推云，服清凉散。  

睑中生赘（六十五）此证脾胃积久而发出，以致睑生肉赘，如粟如黍，或有血块，俱以手法去瘀血，服活血清热而愈。  

血翳包睛（六十六）此证多因心经热壅，肝脏虚劳，致有赤脉侵睛，赤肉拥簇黑睛，如橡斗包裹之状，有因上下睑有粟而致，有瘀血者，先去脸内瘀血，服活血汤及退云散。  

小儿疳眼（六十七）此证多是饮食炙爆，甘辛积热，以致脾胃成疳，上攻眼目赤涩，乌珠有翳，久渐变白，宜速治疗。若不是除，多成痼疾。初服清热饮，次服五疳丸。  

早晨疼痛（六十八）此因虚阳上攻，头风注目，早晨血气皆从上行，故虚阳及风火而势益盛，故疼痛也。  

宜服芎 散及白蒺藜散。  

午后昏朦（六十九）此因阴血不足，滞而不行血，致午后则敛而气不充其血故也。此皆阴虚肾弱，先服回阳养血汤，后服滋肾丸。  

女人血气逆流（七十）此证因经血不通，气血逆行，而上攻于目，故目每害之，满眼红筋，或如血翳包睛之状，甚者血灌瞳人。治此者，但只通经而目随愈，宜服破血通经之药。  

痛极憎寒（七十一）此证目痛憎寒，乃为阳虚而生外寒，宜固卫气，兼治目痛。若或发热而憎寒者，必有外感，宜用羌活汤发散之，不须治目而目痛自愈。今专是科者，但见憎寒，辄用附子，此之谓不知本。  

起坐生花（七十二）此证眼前黑花簇飞，而不疼不痛，无眵无泪，盖是肾肝虚惫，气不充周，以致视有如无，睹无若有。  

气血不足，水木不荣。此皆不宜点药，可服补汤及羊肝丸、益肾丸之属。  

甫按七十二证，古者有之，兹绿之以成全书。至于论治，则又不可执于是，而昧法之大纲也。夫大纲者，标本也，气血也，风火也，知此三者，目病其庶几乎。治法详悉于下。  

***原机启微论***  

膏粱之变，滋味过也；气血之盛，禀受浓也；元阳上炎，阴不济也；邪入经络，内无御也；因生而化，因化而热。热为火，火性上炎。足厥阴肝为木，木生火，母妊子，子以淫胜，火发反克。而肝开窍于目，故肝受克，而目亦受病也。其病眵多 紧涩，赤脉贯睛。脏腑秘结者为重，重者芍药清肝散主之，通气利中丸主之。眵多 臊紧涩，赤脉贯睛，脏腑不秘结者为轻，轻者减去硝黄，芍药清肝散主之，黄连天花粉丸主之，火盛，服通气利中丸。目眶烂者，内服上药，外以黄连炉甘石散收其烂处，兼以点眼春雪膏、龙脑黄连膏、 鼻碧云散攻其淫热，此治淫热反克之法也。非膏粱之变，非气血之盛，非亢阳上炎，非邪入经络，毋用此也。用此则寒凉伤胃，生意不上升，反为所害，病岂不治而已也？噫！审诸。  

***原机启微论***  

风动物而生于热，譬如烈火焰而必吹，此物类感召而不能违间者也。因热而召，是为外来；久热不散，感而自生，是为内发。内外为邪，惟病则一。淫热之祸，条已如前，益以风邪，为害岂纤乎？风加头痛，风加鼻塞，风加肿胀，风加涕泪，风加脑巅沉重，风加眉骨酸疼，有一于此，羌活胜风汤主之。风加痒，则以杏仁、龙胆草泡散洗之。病者有此数证，或不服药，或误服药，翳必随之而生。翳如云雾，翳如丝缕，翳如秤星。翳如秤星者，或一点，或三四点，而至数十点。翳如螺盖者，为病久不去，治不如法，至极而至也。为服寒凉药过多，脾胃受伤，生意不能上升，渐而至也。然必要明经络，庶能应手。翳凡自内 而出，为手太阳、足太阳受邪，治在小肠膀胱经，加蔓荆子、苍术，羌活胜风汤主之。自锐 客主人而入者，为足少阳、手少阳、手太阳受邪，治在胆与三焦小肠经，加龙胆草、 本，少加人参，羌活胜风汤主之。自目系而下者，为足厥阴手少阴受邪，治在肝经心经，加黄连，倍加柴胡，羌活胜风汤主之。自抵过而上者，为手太阳受邪，治在小肠经，加木通、五味子，羌活胜风汤主之。热甚者，兼用治淫热之药， 鼻碧云散俱治已上之证，大抵如开锅盖法， 之随效，然力少而锐，宜不时用之以聚其力。虽然，早者易而久者难，渐而复渐，复而又复可也。急于复者即不治。今世医用磨翳药者有之，用手法揭翳者有之。噫！翳犹疮也，奚斯愈乎？庸者用此，非徒无益，增害尤甚。愚者受此，欣然而不悟，可叹也哉！故置风热不制之病治法。  

***原机启微论***  

阴阳应象大论曰：天有四时，以生长收藏，以生寒暑燥湿风。寒暑燥湿风之发耶，发而皆宜时，则万物俱生；寒暑燥湿风之发耶，发而皆不宜时，则万物俱死。故曰：生于四时，死于四时。又曰：人有五脏，化为五气，以生喜怒忧悲恐。喜怒忧悲恐之发耶，发而皆中节，则九窍俱生；喜怒忧悲恐之发耶，发皆不中节，则九窍俱死，故曰生于五脏，死于五脏。目，窍之一也，光明视见，纳山川之大，及亳芒之细，悉云霄之高，尽泉沙之深，至于鉴无穷而有穷，而有穷又不能为穷。反而聚之，则乍张乍敛，乍动乍静，为一泓一点之微者，岂力为强致而能此乎？是皆生生自然之道也。或因七情内伤，五贼外攘，饥饱不节，劳役异常。足阳明胃之脉，足太阴脾之脉，为戊己二土，生生之原也。七情五贼，总伤二脉，饥饱伤胃，劳役伤脾。戊己既病，则生生自然之体，不能为生生自然之用，故致其病，曰七情五贼劳役饥饱之病。其病红赤睛珠痛，痛如刺，应太阳。眼睫无力，常欲垂闭，不敢久视，久视则酸疼生翳，皆成陷下，所陷者，或圆或方，或长或短，或如点，或如缕，或如锥，或如凿。证有印此者，柴胡复生汤主之，黄连羊肝丸主之。痛睛甚者，当归养荣汤主之，助阳活血汤主之，加减地黄丸主之，决明益阴丸主之，加当归、黄连羊肝丸主之，龙脑黄连膏主之。以上数方，皆群队升发阳气之药，其中有用黄连、黄芩之类者，去五贼也。 鼻碧云散，亦可兼用。最忌大黄、芒硝、牵牛、石膏、栀子之剂，犯所忌，则病愈振。  

***原机启微论***  

血阴物，类地之水泉，性本静。行，其势也。行为阳，是阴中之阳，乃坎中有火之象。  

阴外阳内，故行也；纯阴，故不行也。不行则凝，凝则经络不通。经曰：足阳明胃之脉，常多气多血。又曰：足阳明胃之脉，常生气生血，手太阳小肠之脉斜络于目 ，足太阳膀胱之脉起于目内 ，二经皆多血少气，血病不行，血多易凝。灵兰秘典论曰：脾胃者，仓廪之官，五味出焉。五味淫则伤胃，胃伤血病，是为五味之邪，从本生也。又曰：小肠者，受盛之官，化物出焉。遇寒则阻其化。又曰：膀胱者，州都之官，津液藏焉。遇风则散其藏。一阻一散，血亦病焉。是为风寒之邪，从末生也。凡是邪胜，血病不行，不行渐滞，滞则易凝，凝则病始外见，以其斜络目 耶，以其起于目内 耶，故病环目青 ，如被物伤状。重者白睛亦，轻者或成斑点，然不痛不痒，无泪眵 羞涩之证，是曰血为邪胜，凝而不行之病。此病初起之时，大抵与伤寒证相似，一二日则显此病也，川芎行经散主之，消凝大 丸主之。  

睛痛者，更以当归养荣汤主之。如此则凝复不滞，滞复能行，不行复行，邪消病除，血复如故，志此，无所不愈也；不志于此，无所愈也。  

***原机启微论***  

气阳物，类天之云雾，性本动。聚，其体也。聚为阴，是阳中之阴，乃离中有水之象。阳外阴内，故聚也；纯阳，故不聚也。不聚则散，散则经络不收。经曰：足阳明胃之脉，常多气多血。又曰：足阳明胃之脉，常生气生血。七情内伤，脾胃先病。怒，七情之一也，胃病脾病，气亦病焉。阴阳应象大论曰：足厥阴肝主目，在志为怒，怒甚伤肝。伤脾胃则气不聚，伤肝则神水散。何则？神水亦气聚也。其病无眵泪痛痒羞明紧涩之证，初但昏如雾露中行，渐空中有黑花，又渐睹物成二体，久则光不收，遂为废疾。盖其神水渐散而又散，终而尽散故也。初渐之次，宜以千金磁朱丸主之，镇坠药也；石斛夜光丸主之，羡补药也，益阴肾气丸主之，壮水药也。有热者，滋阴地黄丸主之。此病最难治，饵服上药，必要积以岁月，必要无饥饱劳役，必要驱七情五贼，必要德性纯粹，庶几易效。不然必废，废则终不复治。久病光不收者，亦不复治。一证因为暴怒，神水随散，光遂不收，都无初渐之次，此一得永不复治之证也。又一证为物所击，神水散，如暴怒之证，亦不复治，俗名为青盲者是也。世病者多不为审，概曰目昏无伤，始不经意，及成，世医亦不识，直曰热致，竟以凉药投。殊不知凉药又伤胃，况不知凉为秋为金，肝为春为木，凉药又伤肝，往往致废而然后已。病者犹不以药非，而委之曰命也；医者犹不自悟其药，而赘之曰病拙。吁，二者俱此，谁其罪乎？予累见也，故兼陈凉药之误。  

***原机启微论***  

轻清圆健者为天，故首象天；重浊方浓者为地，故足象地。飘腾往来者为云，故气象云；过流循环者为水，故血象水。天降地升，云腾水流，各宜其性，故万物生而无穷；阳平阴秘，气行血随，各得其调，故百骸理而有余。反此，则天地不降升，云水不腾流，各不宜其性矣；反此，则阴阳不平秘，气血不行随，各不得其调矣。故曰：人身者，小天地也。《难经》曰：血为荣，气为卫，荣行脉中，气行脉外。此血气分而不混，行而不阻也明矣。故如云腾水流之不相杂也。大抵血气如此，不欲相混，混则为阻，阻则成结，结则无所去还，故隐起于皮肤之中，遂为疣病，然各随经络而见。疣病自上眼睫而起者，乃手少阴心脉、足厥阴肝脉，血气混结而成也。初起时，但如豆许，血气衰者，遂止不复长，亦有久止而复长者，盛者则渐长，长而不已，如杯如盏，如碗如斗，皆自豆许致也。凡治在初，须择人神不犯之日，大要令病者食饱不饥，先汲冷井水洗眼如冰，勿使气血得行。然后以左手持铜筋，按眼睫上，右手翻眼皮令转，转则疣肉已突，换以左手大指按之，弗令得动移。复以右手持小眉刀尖，略破病处，更以两手大指甲捻之令出，则所出者如豆许小黄脂也。恐出而根不能断，宜更以眉刀尖断之，以井水再洗，洗后则无恙。要在手疾为巧。事毕须投以防风散结汤，数服即愈。此病非手法则不能去。何则？为血气初混时，药自可及，病者则不知其为血气混也。比结，则药不能及矣。故必用手法去，去毕，必又以升发之药散之。药手皆至，庶几了事。  

***原机启微论***  

积者，重叠不解之貌。热为阳，阳平为常，阳淫为邪。常邪则行，行则病易见，易见则易治，此则前篇淫热之病也。深邪则不行，不行积伏，因伏而又伏，日渐月聚，势不得不为积也。积已久，久则必溃，溃始病见，病见则难治。难治者，非不治也，为邪积久，比溃已深。  

何则？溃犹败也。知败者，庶可以救。其病隐涩不自在，稍觉 ，视物微昏，内 穴开窍如针目，按之则沁沁脓出。有两目俱病者，有一目独病者，目属肝，内胱属膀胱。此盖二经积邪之所致也，故曰热积必溃之病，又曰漏睛眼者是也。竹叶泻经汤主之。大便不硬者，灭大黄，为用蜜剂解毒丸主之。不然，药误病久，终为枯害。  

***原机启微论***  

或问曰：人有昼视通明，夜视罔见，虽有火光月色，终为不能睹物者，何也？答曰：此阳衰不能抗阴之病。谚所谓雀盲者也，问曰：何以知之？答曰：黄帝生气通天论曰：自古通天者，生之本，本于阴阳。天地之间，六合之内，其气九州九窍五脏十二节，皆通乎天气。又曰：阳气者，一日而主外。平旦人气生，日中而阳气隆，日西而阳气已虚，气门乃闭。又曰：阳不胜其阴，则五脏气争，九窍不通，故知也。问曰：阳果何物耶？答曰：凡人之气，应之四时者，春夏为阳也。应之一日者，平旦至昏为阳也。应之五脏六腑者，六腑为阳也。间曰：阳何为而不能抗阴也？答曰：人之有生，以脾胃中州为主也。灵兰秘典曰：脾胃者，仓廪之官，在五行为土，土生万物，故为阳气之原。  

其性好生恶杀，遇春夏乃生长，遇秋冬则收藏。或有忧思恐怒，劳役饥饱之类，过而不节，皆能伤动脾胃；脾胃受伤，则阳气下陷；阳气下陷，则于四时一日五脏六腑之中，阳气皆衰；阳气既衰，则于四时一日五脏六腑之中，阴气独盛；阴气既盛，故阳不能抗也。问曰：何故夜视罔见？答曰：目为肝，肝为足厥阴也；神水为肾，肾为足少阴也；肝为木，肾为水，水生木，盖亦相生而成也。况怒伤肝，恐伤肾，肝肾所伤，亦不能生也。昼为阳，天之阳也。昼为阳，人亦应之也。虽受忧思恐怒、劳役饥饱之伤，而阳气下陷，遇天之阳盛阴衰之时，我之阳气虽衰，不得不应之而升也，故犹能昼视通明。夜为阴，天之阴也。夜为阴，人亦应之也。既受忧思恐怒、劳役饥饱之伤，而阳气下陷，遇天阴盛阳衰之时，我之阳气既衰，不得不应之而伏也，故夜视罔所见也。问曰：何以为治？答曰：镇阴升阳之药，决明夜灵散主之。问曰：病见富贵乎？贫贱者乎？答曰：忧思恐怒，劳役饥饱，富贵者甚乎？惟其贫贱者，不能免甚也。  

问者称善。  

***原机启微论***  

五脏无偏胜，虚阳无补法，六腑有调候，弱阴有强理。心肝脾肺肾，各有所滋生。一脏或有余，四脏俱不足。此五脏无偏胜也。或浮或为散，是曰阳无根。益之欲令实，翻致不能禁，此虚阳无补法也。膀胱大小肠，三焦胆包络，俾之各有主，平秘永不危，此六腑有调候也。衰弱不能济，遂使阳无御，反而欲匹之，要以方术盛，此弱阴有强理也。精微论曰：心者五脏之专精，目者为其窍也，又为肝之窍。肾生骨，骨之精为神水。故肝木不平，内挟心火，为势妄行，火炎不制，神水受伤，上为内障，此五脏病也。劳役过多，心不行事，相火代之。五脏生成论曰：诸脉皆属于目。相火者，心包络也，主百脉，上荣于目。  

火盛则百脉沸腾，上为内障，此虚阳病也。膀胱小肠三焦胆，脉俱循于目，其精气亦皆上注而为目之精，精之窠为眼。四府一衰，则精气尽败，邪火乘之，上为内障，此六腑病也。神水黑眼，皆法于阴；白眼赤脉，皆法于阳。阴齐阳侔，故能为视。阴微不立，阳盛即淫。阴阳应象大论曰：壮火食气，壮火散气。上为内障，此弱阴病也。其病初起时，视觉微昏，常见空中有黑花，神水淡绿色。次则视歧，睹一成两，视神水淡白色。可为冲和养胃汤主之，益气聪明汤主之，千金磁朱丸主之，石斛夜明丸主之。有热者，以泻热黄连汤主之。久则不睹，神水绝白色，永为废疾也。然废疾亦有治法，先令病者以冷水洗眼如冰，气血不得流行为度，用左手大指次指按定眼珠，不令转动；次用右手持鸭舌针，去黑睛如米许，针之令入。白睛甚浓，欲入甚难，必要手准力完。重针则破，然后斜回针首，以针刀刮之，障落则明有落而复起者，起则重刮，刮之有至再三者，皆为洗不甚冷，气血不凝故也。障落之后，以棉裹黑豆数枚，令如杏核样，使病目垂闭，覆眼皮上，用软帛缠之，睛珠不得动移为度。如是五七日，才许开视，视勿劳也，亦须服上药，庶几无失。此法治者五六，不治者亦四五。五脏之病，虚阳之病，六腑之病弱阴之病，此四者皆为阴弱不能配阳也。噫！学人慎之。  

***原机启微论***  

天有六邪，风寒暑湿燥火也；人有七情，喜怒忧思悲恐惊也。七情内召，六邪外从，从而不休，随召见病。此心火乘金，水衰反制之病也。世病目赤为热，人所共知者也，然不审其赤分数等，各治不同。有白睛纯赤如火，热气炙人者，乃淫热反克之病也，治如淫热反克之病。有白睛赤而肿胀，外睫虚浮者，乃风热不制之病也，治如风热不制之病。有白睛淡赤而细脉深红，纵横错贯者，乃七情五贼劳役饥饱之病。有白睛不肿不胀，忽如血贯者，乃血为邪胜，凝而不行之病也，治如血为邪胜凝而不行之病有白睛微变青色，黑睛稍带白色，白黑之间，赤环如带，谓之抱轮红者，此邪火乘金，水衰反制之病也。此病或因目病时内多房劳，皆能内伤元气，元气一虚，心火亢盛，故火能克金。金乃手太阴肺，白睛属肺；水乃足少阴肾，黑睛属肾，水本克火，水衰不能克，反受火制。故视物不明，昏如雾露中，或睛珠高低不平，其色如死，甚不光泽，赤带抱轮而红也。口干、舌苦，眵多羞涩，稍有热者，还阴救苦汤主之，黄连羊肝丸主之，川芎决明散主之。无口干舌苦，眵多羞涩者，助阳活血汤主之，神验锦鸠丸主之，万应蝉花散主之。有热无热，俱服千金磁朱丸，镇坠心火，滋益肾水，荣养元气，自然获愈也。噫！天之六邪，未必能害人也，惟人以七情召之而致也。  

七情匿召，六邪安从。反此者岂止能避而已哉？犹当役之而后已也。  

***原机启微论***  

阴阳以和为本，过与不及，病皆生焉。急者，紧缩不解也；弛者，宽纵不收也。紧缩属阳，宽纵属阴，不解不收，皆为病也。手太阴肺为辛为金也，主一身皮毛，而目之上下睫之外者，亦其属也。手少阴心为丁，手太阳小肠为丙，丙丁为火，故为表里，故分上下，而目之上下睫之内者，亦其属也。足厥阴肝为乙，乙为木，其脉循上睫之内，火其子也，故与心合。  

心肝小肠三经受邪，则阳火内盛，故上下睫之内，紧缩而不解也。肺金为火克，受克者必衰，衰则阴气外行，故目之上下睫之外者，宽纵而不收也。上下睫既内急外弛，故睫毛皆倒而刺里，睛既受刺，则深赤生翳者，睛受损也。故目所病者皆具，如羞明沙涩，畏风怕日，沁烂，或痛或痒，生眵流浪之证俱见。有用药夹于上睫之外者，欲弛者急，急者弛，而睫毛无倒刺之患者，非其治也。此徒能解厄于目前，而终复其病也。何则？为不审过与不及也，为不能除其原病也。治法当攀出内睑向外，速以三棱针乱刺出血，以左手大指甲迎其针锋。后以黄防风饮子主之，无比蔓荆子汤主之，决明益阴丸主之，菊花决明散主之， 鼻碧云散亦宜兼用。如是则紧缩自弛，宽纵渐急，或过不及，皆复为和。药夹之治，忍勿施也，徒为苦耳，智者宜审此。  

***原机启微论***  

人之有五脏者，犹天地之有五岳也；六腑者，犹天地之有四渎也；奇经者，犹四渎之外，别有江河也。奇经客邪，非十二经之治也，十二经之外，别有治奇经之法也。缪刺论曰：邪客于足阳跷之脉，令人目痛，从内 始。启玄子王冰注曰：以其脉起于足，上行至头而属目内 ，故病令人目痛从内 始也《针经》曰：阴跷脉入鼽，属目内 ，合于太阳阳跷而上行。故阳跷受邪者，内 即赤，生脉如缕，缕根生瘀肉瘀肉生黄赤脂，脂横侵黑睛，渐蚀神水，此阳跷为病之次第也。或兼锐 而病者，以其合于太阳故也。锐 者，手太阳小肠之脉也。锐 之病，必轻于内 者，盖枝蔓所传者少，而正受者必多也，俗呼为攀睛，则其病也。还阴救苦汤主之，拨云退翳丸主之，栀子胜奇散主之，万应蝉花散主之，磨障灵光膏主之，消翳复明膏主之，朴硝黄连炉甘石泡散主之。病多药不能及者，宜治以手法，先用冷水洗，如针内障眼法，以左手按定，勿令得动移，略施小眉刀尖，剔去脂肉复以冷水洗净，仍作前药饵之。此治奇经客邪之法也，故并置其经络病始。  

***原机启微论***  

志于固者，则八风无以窥其隙；本于密者，则五脏何以受其邪？故生之者天也，召之者人也。  

虽生弗召，莫能害也，为害不已，召之甚也。生气通天论曰：风者百病之始也。清净则肉腠闭拒，虽有大风苛毒，弗之能害。阴阳应象大论曰：邪风之至，疾如风雨，故善治者治皮毛。夫肉腠固，皮毛密，所以为害者，安从其来也？今为物之所伤，则皮毛肉腠之间，为隙必甚。所伤之际，岂无七情内移，而为卫气衰惫之原？二者俱召，风安不从？故伤于目之上下左右者，则目之上下左右俱病，当总作除风益损汤主之。伤于眉骨者，病自目系而下，以其手少阴有隙也，加黄连除风益损汤主之。伤于额者，病自抵过而上。伤于耳中者，病自锐而入，以其手太阳有隙也，加柴胡除风益损汤主之。伤于额交巅耳上角及脑者，病自内而出，以其足太阳有隙也，加苍术除风益损汤主之。伤于耳后耳角耳前者，病自客主人斜下，伤于颊者，病自锐 而入，以其手少阳有隙也，加枳壳除风益损汤主之。伤于头角耳前后及目锐后者，病自锐 而入，以其足少阳有隙也，加龙胆草除风益损汤主之。伤于额角及巅者，病自目系而下，以其足厥阴有隙也，加五味子除风益损汤主之。诸有热者，更当加黄芩，兼服加减地黄丸。伤甚者，须从权倍大黄，泻其败血。六节藏象论曰：肝受血而能视。此盖滋血复血之药也，此治其本也。又有为物暴震，神水遂散，更不复治，故并识之于此。  

***原机启微论***  

伤寒病愈后，或有目复大病者，以其清阳之气不升，而余邪上走空窍也。其病隐涩赤胀，生翳羞明，头脑骨痛，宜作群队升发之剂饵之，数服斯愈。《伤寒论》曰：冬时严寒，万类深藏，君子固密，不伤于寒。触冒之者，乃名伤寒。其伤于四时之气者，皆能为病。又生气通天论曰：四时之气，更伤五脏，五脏六腑一病则浊阴之气不得下，清阳之气不得上。今伤寒时病虽愈，浊阴清阳之气犹未来复，故余邪尚炽不休，故其走上而为目之害也是以一日而愈者，余邪在太阳；二日而愈者，余邪在阳明；三日而愈者，余邪在少阳；四日而愈者，余邪在太阴；五日而愈者，余邪在少阴，六日而愈者，余邪在厥阴，七日而复。是皆清阳不能出上窍，而复受其所害也，当为助清阳上出则治，以人参补阳汤主之，羌活胜风汤主之，加减地黄丸主之， 鼻碧云散亦宜用也。忌大黄、芒硝苦寒通利之剂，用之，必不治。  

***原机启微论***  

强者，盛而有力也；实者，坚而内充也。故有力者，强而欲搏；内充者，实而自收。是以阴阳无两强，亦无两实，惟强与实，以偏则病，内搏于身，上见于虚窍也。足少阴肾为水，肾之精上为神水。手厥阴心包络为相火，火强搏水，水实而自收。其病神水紧小，渐小而又小，积渐之至，竟如菜子许。又有神水外围，相类虫蚀者，然皆能睹而不昏，但微觉 羞涩耳。是皆阳气强盛而搏阴，阴气坚实而有御，虽受所搏，终止于边鄙皮肤也，内无所伤动。治法当抑阳缓阴则愈，以其强耶，故可抑；以其实耶，惟可缓而弗宜助，助之则反胜，抑阳酒连散主之。大抵强者则不易入，故以酒为之导引，欲其气味投合，入则可展其长。此反治也，还阴救苦汤主之，疗相火药也，亦宜用 鼻碧云散。然病世亦间见，医者要当识之。  

***原机启微论***  

六节藏象论曰：肝受血而能视。宣明五气篇曰：久视伤血。气厥论曰：胆移热于脑，则辛鼻渊，传为衄 瞑目。缪刺论曰：冬刺经脉，血气皆脱，令人目不明。由此推之，目之为血所养者明矣。手少阴心生血，血荣于目，足厥阴肝开窍于目，肝亦多血，故血亡目病。男子衄血便血，妇人产后崩漏亡之过多者，皆能病焉。其为病睛珠痛，珠痛不能视，羞明隐涩，眼睫无力，眉骨太阳因为酸疼，当作芎归补血汤主之，当归养荣汤主之，除风益损汤主之，滋阴地黄丸主之。诸有热者，加黄芩；妇人产漏者，加阿胶；脾胃不谐，恶心不进食者，加生姜，复其血，使有所养则愈。然要忌咸物。宣明五气篇又曰：咸走血。血病无多食咸，是忌。  

***原机启微论***  

东垣李明之曰：诸斑疹皆从寒水逆流而作也。子以初生也，在母腹中，母呼亦呼，母吸亦吸。呼吸者，阳也，而动作生焉。饥食母血，渴饮母血。饮食者，阴也，而形质生焉。阴具阳足，十月而降，口中恶血，因啼即下，却归男子生精之所，女子结胎之处。命宗所谓玄牝玄关者也。此血僻伏而不时发，或因乳食内伤，或因湿热下溜，营气不从，逆于肉理，所僻伏者，乃为所发。初则膀胱壬水夹脊逆流，而克小肠丙火，故颈项以上先见也，次则肾经癸水又克心火，故胸腹已上次见也，终则二火炽盛反制寒水，故胸腹以下后见也。至此则五脏六腑皆疾也。七日齐，七日盛，七日谢，三七二十一日而愈者，为火数故也。愈后或有病疽病疮者，是皆余毒尚在不去者。今其病目者亦然。所害者与风热不制之病稍同而异，总以羚羊角散主之。便不硬者，减硝黄。未满二十一日而病作者，消毒化斑汤主之。此药功非浊能于目，盖专于 者之药也。不问初起已着，服之便令消化，稀者则不复出，方随四时加减。  

***原机启微论***  

卫气少而寒气乘之也，元气微而饮食伤之也。外乘内伤，酿而成之也。父母以其纯阳耶，故深冬不为裳；父母以其恶风那，故盛夏不解衣；父母以其数饥耶，故饲后强食之；父母以其或渴耶，故乳后更饮之。有愚戆而为父母者，又不审其寒暑饮食也，故寒而不为暖，暑而不能凉，饮而不至渴，食而不及饥。而小儿幽玄衔默，抱疾而不能自言，故外乘内伤，因循积渐，酿而成疳也。渴而易饥，食而瘦，腹胀下利，作嘶嘶声；日远不治，遂生目病。其病生翳，睫闭不能开，眵泪如糊，久而脓流，竟枯两目。何则？为阳气下走也，为阴气反上也。治法当如阴阳应象大论曰：清阳出上窍，浊阴出下窍；清阳发腠理，浊阴走五脏；清阳实四肢，浊阴归六腑。各远其原，不反其常，是其治也。当作升阳降阴之剂，茯苓泻湿汤主之，升麻龙胆草饮子主之。此药非专于目，并治以上数证。然勿后，后则危也。为父母者其审诸。  

***脉候***  

左寸脉洪数，心火炎上也，关弦而洪，肝火盛也。右寸脉关脉俱弦而洪，肝木挟相火之势，而先侮所不胜之金，而制己所胜之土也。尺脉微弱，肾水不升，而火在上。尺脉洪数，为相火邪火上炎，挟肝木之邪而烁目也。  

***治法***  

经曰：目得血而能视。故血为目之主，血病则目病，血凝则目胀，血少则目涩，血热则目肿。  

所以古人治目，惟取神庭、上星、囟会、前顶、百会。血之翳者，可使立退，痛者可使立已，昧者可使立明，肿者可使立消。令人亦有去血之法，惟可施于暴热暴肿，又不宜以为法之常也。  

何则？令人多是七情之郁火，气血之耗损，故去血太多，而目愈槁，无所滋荣，病益炽矣，所以弥年不愈，终久失明也。为今治者，只以活血凉血为上策，而滋阴降火以收功。此盖治目之大纲，固无所损而必可以收十全之功，医者不可以不审也。  

***治法***  

刘河间曰：世人视目之病，而不知病之理，岂知目病悉因于火而为病乎？何以言之？白轮变赤，火乘肺也；睑皮赤肿，火乘脾也；黑水神光被翳，火乘肝与肾也；赤脉贯目，火自甚也。  

善治火者一句了。故《内经》曰：热胜则肿。凡目暴赤肿起，羞明隐涩，泪出不止，暴翳目蒙，皆火热之所为也。治火之法，药用咸寒，吐之下之，可使立愈。甫按目病属火，固其理也。病之始起，可以峻用寒凉。或兼七情郁滞，气血停凝，以致热壅而为目病者，则当于苦寒剂中而加之以辛温之药而发散之，导滞开郁，而气血风火岂不从而发散者乎？甫故曰散热为要，亦表里之意也，备于下云。  

***治法***  

河间曰：在腑为表，当除风散热；在脏为里，当养血安神。如暴病昏涩，翳膜眵泪，斑热入眼，皆表病风热，宜表散以去之。如久病昏弱，不欲视物，内障见黑，花瞳散皆里也。血少神劳，肾虚也，宜补养以安神。除风散热者，泻青丸主之。养血安神者，定志丸主之。妇人，熟地丸主之。有体肥气盛，风热上行，眼目昏涩，槐子散主之。有因目疾服药过多，致损气血，久之眼渐昏弱，乍明乍暗，不能视物，此则失血之验也。熟干地黄清气，定志丸相须而养之。或有视物不明，见黑花之会也。而反闭之，此风邪内满，常有不测之疾也。  

***治法***  

《明医杂着》眼痛赤肿，古方用药不同，当分内外。在内汤散用苦寒辛凉之药以泻其火，在外点洗则用辛热辛凉之药以散其邪。故点药莫要于冰片，而冰片大辛热，以其辛性急，故借以拔出火邪，而散其热气。古方用烧酒洗目，或用干姜末、生姜汁点眼者，皆此意也。盖火眼是火邪上攻于目，故内治用苦寒药治其本也。然火邪既客于目，从内出外，若外用寒凉以阻逆，则郁火内攻不得散矣。故点药用辛热，而洗眼用热汤，是火郁即发之，因而散之，从治法也。世人不知冰片为劫药，而误认为寒，常用点眼，遂至积热入目，而渐昏暗翳障。故云：眼不点不瞎者此也。又不知外治寒凉，而妄将冷水冷物冷药挹法，当致昏暗者有之。  

目病发率肿，两睑如桃，合而为一，痛不可忍者，宜用防风通圣散下之立愈。  

血气壅痛，四物汤加龙胆草、防己、防风、羌活之属。  

实热上冲而痛，黄连泻火，当归补血，心烦加栀子，便秘加大黄，久病目昏当用八珍汤，加羌活、防风、甘、菊佐之，不可服寒凉之药。肥人风热上壅目痛，防风、羌活、荆芥、酒芩以散湿热。  

瘦人血少血热，用养血凉血药，少加风药，宜生地四物汤，芩、连、荆芥、菊花、防风之类。  

劳役饮食不节，内障昏暗，蔓荆子汤。  

***治法***  

瞳子散大，由食辛热之物太甚故也。所谓辛主散热，则助火上乘于脑中，故精散，而视物亦散大也。夫睛明，所以视万物者也，令视物不真则精衰矣。盖火之与气，势不两立。故经曰：壮火食气，壮火散气。手少阴、足厥阴所主，风热连目系，邪入中人，各从其类，故循此道而攻。头目肿闷，瞳子散大，皆血虚阴弱故也，当除风热，凉血益血，以收耗散之气则愈矣。  

***治法***  

拳毛倒睫之病，为脾受木邪风火糜害，故两睑受伤，外缓内急之所致也。盖内复热致阴气外行，当去内热并火邪。眼皮内缓则睫不倒，拳毛立出，翳膜立退。治用手法，掉出内睑向外，以三棱去血，左手爪甲迎其针锋立愈。  

***治法***  

目眶岁久赤烂，俗名为赤瞎是也。当以三棱针刺目眶外，以泻湿热而愈。  

***治法***  

能远视，不能近视，阳气有余，阴气不足也，乃血虚气盛。盖血虚气盛者，火有余，元气不足也。火为元气之贼，元气来也，徐而和，细细如丝；邪气来也，紧而强，如巨川之水不可遏也。海藏云：目能远视，责其有火；不能近视，责其无水。宜东垣地芝丸主之。  

***治法***  

能近视，不能远视者，阳气不足，阴气有余也，气虚而血盛也。血盛者，阴火有余，气虚者，气弱也。海藏云：目能近视，责其有水；不能远视，责其无火。东垣定志丸主之。  

***治法***  

目痛赤脉，从上而下者，太阳也；从下而上者，阳明也；从外 走内者，少阳也。太阳病宜温之散之，阳明病宜下之寒之，少阳病宜和解之。子和治一子，年十余岁，目赤多泪，众工无效。戴人见之曰：此子目病得之母腹中被惊。其父曰：孕时在临清被兵恐。戴人令服瓜蒂散加郁金，上涌下泻，各去涎沫数升。人皆叹之。其母亦曰：儿腹中无病，何以吐泻如此？至明日，其目辉然爽明安善。赵君玉目暴赤肿，点洗不退，偶思戴人有言曰：凡病在上者，皆宜吐，乃以茶调散涌之，一涌而目愈。君玉叹曰：法之妙，其效如此，乃知法不远人，人自远法也。  

孙真人在仁庙朝，治卫才人患眼疼。众医不能疗，或用寒药，或用补药，加之脏腑不安，上召孙。孙曰：臣非眼科，乞不全责于臣。降旨有功无过。孙乃诊之，肝脉弦滑，非壅热也。  

乃才人年壮血盛，肝血并不通，遂问宫人，月经已三月不通矣。遂用通经药，经既通，不日目疾愈。上赐孙三十万缗。宫人谣曰：神医不来，双睛难开。  

子和尝自病目，或肿或翳，羞明隐涩，百余日不愈。忽眼科张仲安云：宜刺上星、百会、攒竹、丝空诸穴上血出，及以草茎内两鼻中出血约升许，来日愈大半，三日平复如故。此则血实宜破之之法也。  

***药方***  

芍药清肝散 治眵多 ，紧涩羞明，赤脉贯睛，脏腑秘结。  

白术 甘草 川芎 防风 荆芥 桔梗 羌活 芍药 柴胡 前胡 薄荷 黄芩 山栀 知母（各五分） 滑石 石膏 大黄 芒硝（各八分）水二盏煎一盏，食后热服。  

洗肝散 治风毒上攻，暴作目肿，痛涩难开，眵泪不绝。  

川当归 羌活 薄荷 栀子 芎 生地黄 防风 大黄 龙胆草 甘草（各等分）为末，每服三钱，白汤调服。  

平肝散 治迎风冷泪。  

川芎 当归 赤芍药 防风 荆芥 柴胡 羌活 蝉蜕 菊花 蔓荆子 白芷（各五分）生地黄 胆草（各八分） 夏枯草（一钱） 甘草（三分）上水二盏，煎一盏，去渣，加酒一杯同服。  

洗心散 治心经积热，四 赤涩痛泪。  

黄连 生地黄（各一钱） 菊花 当归（各八分） 木通 栀子（各七分） 甘草（四分）水二盏，煎一盏，食后温服。  

防风通圣散 治时行暴热，风肿火眼，肿痛难开，或头面俱肿。  

防风 荆芥 当归 川芎 赤芍药 麻黄 薄荷 桔梗 黄芩 栀子 石膏 白术 连翘 大黄 朴硝（各等分）每服五钱，水二盏煎，食远温服。  

凉膈散 治膈上积热攻头，目肿痛赤涩。  

黄芩 栀子 薄荷 甘草 大黄 连翘 朴硝（各等分）上为细末，每服三钱，白汤调下，食远服。  

明目流气饮 治肝经虚邪，风热上攻，眼目昏花，当风多泪，怕日羞明，赤涩难开，或生翳障，倒睫拳毛，眼弦赤烂。及妇人风暴赤眼，包 黑应，作眼疾，皆效。  

大黄 川芎 大力子（炒） 菊花 防风 细辛 白蒺藜（炒去刺） 栀子 黄芩 玄参蔓荆子 草决明（炒） 荆芥 木贼 苍术（各等分） 甘草上为末，每服二钱，卧时饮汤或酒下。  

蝉花无比散 治大人小儿远年近日，一切风眼气眼，攻注昏暗，睑生风粟，或痛或痒，渐生翳膜，或久患头风，牵搐两目，渐渐细小眼眶赤烂，并宜治之。若常服此，祛风退翳明目。  

蛇蜕（炒，一两） 蝉蜕（去头翅，一两） 羌活 当归 石决明（盐水煮一时） 川芎（各二两）白蒺藜（炒去刺，八两） 苍术 防风 芍药 茯苓 甘草（各三两）上为末，每服三钱，食后米泔调服。  

还阴救苦汤 治目久病，白睛微变青色，黑睛稍带白色，黑白之间赤如带，谓之包轮红。视物不明，昏如雾露中，睛面高低不平，其色如死，甚不光泽，口干舌苦，眵多羞涩，上焦有热。  

升麻 苍术 甘草 知母 防风 羌活 川芎（各半两） 柴胡 细辛（二钱） 本（酒洗，四钱） 红花（一钱） 桔梗（半两） 黄连 黄芩 黄柏 归尾（各七钱） 连翘 生地黄 胆草（各半两）上为粗末，每服六钱，水二盏煎一盏，热服。  

菊花决明散 治风热毒攻，卒生翳膜，赤脉贯睛，羞明多泪，渐成内障，暴发客热，并宜服之。  

草决明（炒） 石决明（制） 羌活 甘菊花 蔓荆子 川芎 黄芩 木贼 石膏 甘草（各等分）上为细末，每服二钱，水一盏煎七分，连末服。  

（东垣）当归龙胆汤 治眼中白翳。  

防风 石膏 柴胡 羌活 五味子 升麻（各三分） 甘草 黄连 黄 （各五分） 黄芩（酒炒）黄柏（炒） 芍药 龙胆草（酒洗） 归身（各八分）上水二盏煎一盏，去渣入酒杯，余热服。  

泻热黄连汤 治内障，眵泪 。  

黄连（酒炒） 黄芩（酒炒） 生地黄（酒洗） 龙胆草（酒洗。各一两） 柴胡 升麻（各半两）上为粗末，每服三钱，水一盏煎八分，午后热服。  

万应蝉花散 治一切眼疾，眵多怕日，上焦邪热。  

蝉蜕 蛇蜕（各三钱） 川芎 防风 羌活炙 甘草 苍术 赤芍药 当归 白茯苓（各一两）石决明（制，半两）上为细末，每服二钱，食后临卧米饮调下。  

无比蔓荆子汤 治眼棱紧急，以致倒睫拳毛，损睛生翳，及上下睑 赤烂，羞涩难开，眵泪稠粘。  

蔓荆子 当归 葛根 防风（各五分） 人参 黄 （各一钱） 细辛 甘草（各三分） 黄连柴胡（各一钱）水二盏，煎一盏，食远热服。  

助阳活血汤 治眼睫无力，常欲垂闭，或痛或昏。  

黄 （蜜炙） 甘草（水浸炙） 当归（酒洗。各五分） 白芷（四分） 蔓荆子（炒） 防风 升麻（酒洗。各五分） 柴胡（七分）上作一服，水二钟煎一钟，食远稍热服。  

当归养荣汤 治眼珠痛甚，血少枯涩。  

当归 川芎 芍药 熟地黄 防风 白芷 羌活（各八分）上水二盏煎一盏，食后热服。  

羌活胜风汤 治眵多 躁，紧涩羞明，赤脉贯睛，头痛鼻塞，肿胀涕泪，脑颠沉重，眉骨酸痛，外翳如云雾丝缕，秤星螺盖。  

白术 枳壳 羌活 川芎 白芷 独活 防风 前胡 桔梗 薄荷叶 荆芥穗 甘草 柴胡黄芩（酒洗。各五分）水二盏煎一盏，热服。  

柴胡复明汤 治一切风热，赤涩多泪，疼痛翳陷。  

本 蔓荆子 川芎 白芍药 羌活 独活 白芷 柴胡 炙甘草 五味子 薄荷叶 桔梗苍术（米泔浸） 茯苓 黄芩（酒洗。各五分）上水二盏，煎一盏，食后温服。  

冲和养胃汤 治内障初起，视觉微昏，空中有黑花，神水变淡绿色，次则视歧，睹一成二。  

柴胡 白茯苓 当归（各八分） 五味子（九粒） 白芍药 黄 羌活炙 甘草 防风（各五分） 人参 白术 升麻 干葛（各一钱） 干姜上水三盏煎二盏，入黄芩、黄连各一钱，苒煎一盏，食后稍热服。  

栀子胜奇散 治一切赤脉缕睛，风热痛痒， 肉攀睛，眵多泪涩，羞明怕日。  

蝉蜕 草决明 川芎 荆芥穗 蒺藜 谷精草 菊花 防风 羌活 密蒙花 甘草 蔓荆子木贼 山栀子 黄芩（等分）上制为细末，每服二钱，食后卧时，热茶调下。  

龙胆草散 治上焦风热，目赤羞明，近风多泪， 肉攀睛，瘀肉隐痛，并皆治之。  

川芎 香附子（四两） 龙胆草 甘草 草决明（炒） 木贼 净菊花（各二两）上为细末，每服二钱，麦门冬薄荷汤加砂糖一匙同调，食后临卧服。  

泻白散 治风热翳膜血筋，一切肺热外障。  

黄芩 栀子 当归 生地黄 赤芍药（各等分）每服三钱，为散为汤任服。  

蝉花散 治一切内外障。  

蝉花 谷精草 白蒺藜 菊花 密蒙花 防风 羌活 黄芩 栀子 甘草 川芎 木贼草决明 蔓荆子 荆芥穗（等分）上为细末，每服二钱，清茶或荆芥汤调下，食后临卧服。  

猪肝枸杞酒 治肝虚迎风有泪。  

甘州枸杞子（肥者，二升，捣碎绢袋盛之，内一斗酒中浸，封固密，三七日后，每朝夕饮之，任情勿醉） 猪肝（炙熟薄切，以花椒盐酱蘸食之，用前枸杞酒压之，只饮二三杯勿醉）竹叶泻肝汤 治眼目瘾涩，稍觉 ，视物不明，内 开窍如针孔，按之稍痛，浸浸脓出。  

柴胡 栀子 羌活 升麻 炙甘草 赤芍药 草决明 泽泻 白茯苓（各五分） 车前子黄芩 黄连 大黄（酒洗。各七分） 青竹叶（十片）上水二盏煎一盏，食后稍热服。  

光明夜灵散 治目至夜便昏，虽有灯月，亦不能视。  

石决明（ 复煮） 夜明砂（另研。各二钱） 猪肝（一两生用，如不食猪，以白羯羊肝代之亦可）上二味和匀，以竹刀切肝作二片，以药铺一片，以一片合之，用皮纸包住，又用麻皮缠定，勿令药出，淘米泔水一大碗，贮瓷罐内，不犯铁器，入肝药于中煮至小半碗，临卧连肝药并汁服尽。  

明目细辛汤 治两目发赤，微痛羞明，畏日怯风，恶灯火，多眵隐涩，鼻塞流涕，津唾稠粘，大便微硬。  

麻黄 羌活 防风 本 川芎 细辛 白茯苓 蔓荆子 荆芥穗（各四分） 归尾 生地黄（酒洗。各八分） 花椒（七粒）上水二盏，煎八分，食后临卧稍热服。  

神效明目汤 治眼棱紧急，拳毛倒睫，两睑赤烂，疼痛昏涩，夜则难开，眵泪满眼。  

干葛 黄连 黄芩（各五分） 蔓荆子 防风 甘草（各四分） 细辛（三分）水盏半，葱一根，煎七分，临卧稍热服。  

补肝散 治肝风内障，不痛不痒，眼前常见五色黄白黑赤花，或视一物二形难辨。  

羚羊角 防风（各二两） 羌活 人参 车前子 白茯苓 细辛 玄参 黄芩（各一两）上为细末，每服二钱，米饮调下。  

明目清凉饮 治一切热眼痛泪羞明。  

当归 川芎 黄连 赤芍药 防风 荆芥 蔓荆子 连翘 生地黄 柴胡 胆草（各六分）桔梗 蝉蜕 薄荷 甘草（各三分）水二盏煎一盏，食后临卧服。  

泻脾散 治眼目肿痛如桃，盖是脾经湿热壅郁，上攻于目，以致睑皮肿胀，内搓目睛，宜服一贴即愈。  

苍术 枳壳 赤芍药 归尾 川芎 黄连 柴胡 香附子 甘草（各五分） 大黄（二钱）朴硝（一钱）上水。一盏煎一盏，内硝黄再煎二三沸，半饥温服。  

（东垣）试效方 治脑痛瞳子散大。  

熟地黄（八钱） 生地黄 当归身 黄柏 茺蔚子（炒研） 柴胡（各半两） 芍药（一两二钱）川芎 防风（酒洗） 知母（各三钱） 牡丹皮 寒水石 丹参（各二钱） 羌活 黑附子（童便入盐煮熟，去皮脐，一钱）上为细末，炼蜜丸。每服七十丸，白汤下，随以物压之，忌多语。  

密蒙花散 治小儿痘疹，及诸热毒害眼。  

密蒙花（一钱半） 青葙子（一钱） 决明子（炒） 车前子（炒。各五分）上为末，羊肝一片，破开掺药在内，仍合之，湿纸数层包裹，灰火煨熟，空心食之。  

二草散 治小儿疳眼疼，并赤眼肿痛。  

甘草 龙胆草 当归（各一钱） 细辛（净五分）上为细末，每服一钱，水一盖煎五分，食后入砂糖三匙，温和服。又三黄丸亦治疳眼，每日服一次为佳。  

合明散 治小儿雀目，至夜不见物。  

石决明 夜明砂 蛤粉 甘草（各等分）上为细末，三岁者每服五分，煮猪肝汁，辰后调服。  

（谦甫）还睛散 治翳膜遮睛，昏涩泪出，瘀血 肉攀睛。  

川芎 龙胆草 草决明 石决明 荆芥穗 甘菊花 茺蔚子 楮实子 白茯苓（各一两）甘草 木贼 白蒺藜（各七钱。炒） 川椒（去子炒出汗，一钱）上为细末，每服二钱，食后茶清调下，日三服，忌一切鸡鱼浓味及荞麦面热物。  

雀目方 治大人小儿雀目，苍术末每服一钱，用羊子肝一个，竹刀批破，掺药在内，麻绳缠定，以粟米泔水一大碗煮熟，令患眼对瓶口熏之，药气少温即吃之，如此三五次必效。  

简要补肝散 治肝虚目痛，冷泪不止，怕日羞明。  

夏枯草（七钱） 香附子（童便浸透，洗净捣碎，晒干再研为末，一两。）上为细末，每服一钱，腊茶调下。  

上夏枯草治目珠疼，至夜尤甚者神效。或有点上苦寒眼药则痛甚者，亦神效。盖目珠连目本，目本又名目系，属厥阴之经。夜甚及点苦寒药反甚者，夜与寒并阴故也。丹溪云：夏枯草有补养厥阴血脉之功，其草三月开花，遇夏即枯，盖禀纯阳之气也。至哉斯言！故治厥阴目痛如神者，以阳治阴也。予尝治目珠痛，及连眉棱骨痛，并头半边肿痛，遇夜则反甚，用黄连膏子点上，则又大痛，百药不效。灸厥阴少阳则痛随止半月，又灸又止者月余。遂以夏枯草二两、香附子二两、甘草四钱，同为细末，清茶调下一钱半，须臾减痛大半，至四五日良愈。又男子年六十，亦目珠连眉棱骨痛，夜甚，用苦寒药点亦甚，与前证皆同，但有白翳二点在黑目及外，是为异耳。药皆不效，亦以此药应手而愈。  

羚羊角饮 治绿翳内障，头旋痛，眼内痛涩。  

羚羊角 防风 知母 人参 白茯苓 玄参 桔梗（各半两） 细辛 黄芩 车前子（各二钱）上为粗末，每服半两，水煎温服。  

羚羊角汤 治清翳内障，劳倦头旋，脑疼目痛。  

羚羊角 人参 玄参 地骨皮 羌活 车前子（去沙隔纸炒。各一两）上为粗末，每服二钱，水煎食后下。  

保命拈痛散 治目痛并头额俱痛，两目赤肿，时见黑花，脉弦，欲作内障，得之于饥饱劳倦。  

柴胡 甘草 天花粉 当归 生地黄（各一两） 黄芩（二两，酒浸，半炒半晒）上为粗末，每服三钱，水盏半，姜一片、枣一枚，煎八分，稍热服。  

本事菊花散 治肝肾风毒上冲眼痛。  

甘菊花 牛蒡子（炒） 防风（各二两） 甘草 白蒺藜（各一两）上为细末，每服二钱，熟水调下，食后临卧服。  

防风饮子 治拳毛倒睫。  

人参 黄 炙甘草 当归（各八分） 防风 葛根（五分） 细辛 蔓荆子（各三分）上水盏半煎七分，食后温服，避风寒。  

八味还睛散 治肝肺相传，停留风热，翳膜遮睛，痛涩眵泪。  

白蒺藜（炒去刺） 防风 甘草 木贼 山栀仁（各七钱） 草决明（一两，炒） 青葙子（二钱半炒） 蝉蜕（二钱，去土）上为细末，每服二钱，食后麦门冬煎汤调服。  

经效散 治眼因撞刺生翳，疼痛无时，经久不安，复被物击，兼为风热所攻，转加痛楚，不能见物。  

大黄 当归 赤芍药（各一钱） 柴胡 甘草 连翘（各五分） 犀角（八分，镑末）上除犀角在外，水盏半煎七分，去渣入犀角末，和匀，食后温服。  

车前子散 治肝经积热上攻眼目，顺逆生翳，血贯瞳人，羞明多泪。  

车前子 草决明 菊花 密蒙花 羌活 甘草 黄芩 龙胆草 白蒺藜（各等分）上为末，每服二钱，食后米饮调下。  

四物龙胆汤 治目痛暴作云翳，疼不可忍。  

当归 川芎 白芍药 生地黄（各一钱） 龙胆草 防风 防己 羌活（各七分）上水二盏煎一盏，食后温服。  

桑白皮散 治风气壅塞，热毒上攻，睛白肿胀，日夜疼痛，心烦气喘，闷躁不安。  

桑白皮 杏仁（去皮尖） 玄参 枳壳 升麻 旋复花 防风 赤芍药 黄芩 甘草甘菊花 甜葶苈上等分为粗末，每服五钱，水二盏，姜三片，煎八分，食后温服。  

（东垣）清神益气汤 治因脾胃虚弱之人，误服洗肝散，或服寒凉过多，而目愈病者宜此。  

人参 白术 茯苓（各一钱） 炙甘草 麦门冬 五味子（各五分） 苍术 陈皮 升麻芍药 防风 黄柏 青皮（各六分）上水二盏，姜三片，煎一盏服。  

开明散 治风毒攻眼，朦涩膜胀通用。  

白蒺藜（炒去刺） 防风 羌活 川芎 天麻 茯苓 蝉蜕（各五分） 苍术（童便浸一宿用） 细辛 荆芥 茺蔚子 甘草（各三分） 甘菊（一钱）上为细末，每服二钱，盐一点，食后沸汤调下。  

（宣明）石膏羌活散 治久患双目不睹光明，远近内外气障风昏，倒睫拳毛，一切眼疾。  

羌活 密蒙花 木贼 白芷 干菜子 苍术 细辛 麻子 川芎 荆芥穗 甘菊花 石膏黄芩 本 甘草（各等分）上为细末，每服一钱至二钱，食后临卧用蜜汤调下，或茶清亦可。日进三服，二十日后，大有神效。  

麦门冬汤 治血贯瞳人，疼痛昏涩，及辘轳转关外障。  

麦门冬（去心） 细辛 枯黄芩（酒洗） 桔梗 玄参（各八分） 大黄 芒硝（各五分）上水二盏煎一盏，去渣内芒硝化清，食后温服。  

煎胡犀角汤 治伤寒热后，两目昏暗，或生浮翳。  

前胡 犀角屑 蔓荆子 青葙子（隔纸炒） 防风 栀子仁 麦门冬（去心） 生地黄（酒洗）菊花 羌活 决明子（炒） 车前子（微炒） 细辛 甘草（炙） 黄 （各五分）上水二盏煎八分，食后温服。  

甘菊汤 治内外翳障，一切眼疾。  

甘菊花 升麻 旋复花 石决明 芎 大黄（酒蒸） 羌活 地骨皮 石膏 木贼 青葙子车前子 黄芩 防风 栀子 草决明（炒） 荆芥穗 甘草 黄连（各等分）上锉碎，每服二钱，水盏半，入蜜少许，同煎八分，去渣，食后临卧温服。  

（东垣）万寿地芝丸 治目不能远视能近视，此亦防近视。  

生地黄（四两） 天门冬（去心，四两） 枳壳（麸炒） 甘菊花（各二两）上为细末，炼蜜丸，梧桐子大。每服百丸，食后温酒茶清任下。  

（东垣）定志丸 治目不能近视，反能远视。  

远志（去心） 石菖蒲 白茯苓 人参（各三两）上为细末，炼蜜丸，梧桐子大，朱砂为衣。米饮下十丸至二十丸。  

明目羊肝丸 治肝虚风热，冷泪赤涩，内外障眼。  

黄连（三两） 家菊花 石决明（ ） 熟地黄 龙胆草 当归 麦门冬 枸杞子 牛膝防风 羌活 黄柏 人参 柴胡 青盐（各八钱） 肉桂（四钱） 羯羊肝（一具，烙干为末）上为末，炼蜜丸，梧桐子大。每服三四丸，温水下。  

黄连羊肝丸 治前证。只用黄连一味，同羊肝为丸服。  

还睛丸 治男子妇人风毒上攻，眼目肿痛，怕日羞明，多饶眵疾，隐涩难开，脸 红烂，瘀血侵睛，或患暴赤痛不可忍并效。又治偏正头风头痛，头目眩运，皆有奇效。  

白术 菟丝子 青葙子 防风 羌活 白蒺藜（炒去刺） 密蒙花 木贼 甘草（各等分）上为细末，炼蜜丸，如弹子大。每服一丸，细嚼白汤吞下，空心食前日二服。  

还睛补肝丸 治肝虚目暗，中风泪下。  

白术 细辛 芎 决明子（微炒） 人参 羌活 当归 白茯苓 苦参 防风 官桂 地骨皮玄参 黄芩 五味子 车前子（微炒） 菊花 青葙子 甘草上为细末，炼蜜丸，梧桐子大。每服三十丸，加至四十丸，不拘时，米饮送下。  

决明丸 治风热内攻，外受风邪，昏痛不能视物。  

草决明 细辛 青葙子 白蒺藜（炒去刺） 茺蔚子 芎 独活 羚羊角（镑） 升麻防风 玄参 枸杞子 黄连 菊花（各等分）上为细末，炼蜜丸，梧桐子大。每服二十丸，加至三十丸，淡竹叶煎汤送下。  

决明益阴丸 治目畏日恶火，沙涩难开，眵泪且多，久病皆治。  

羌活 独活（俱酒洗，各半两） 黄连（一两） 归尾（酒洗） 石决明（ ） 草决明（炒）防风（各半两） 黄芩（酒炒，一两） 甘草（半两） 黄柏（酒炒） 知母（酒炒。各一两）上为末，炼蜜丸，梧桐子大。每服五十丸，加至百丸，茶清下。  

开明丸 治年深日久，翳障昏朦，寂无所见，一切目疾。  

熟地黄（二两，酒浸捣） 细辛（一两） 杏仁（去皮尖炒，半两） 车前子 麦门冬 苏仁菟丝子 地肤子 茺蔚子 枸杞子 草决明 五味子 防风 泽泻 黄芩（各一两） 官桂 青葙子北葶苈（各半两） 羊肝（一具，须用白者，将肝薄切，瓦上焙干为末，或用煮熟研烂为泥，和药稠者以蜜清之）上为细末，丸如梧桐子大。每服三十丸，热水下，日二服，忌辛热。  

夜光丸（一名双美丸） 治眼目昏暗诸疾，兼退翳膜。  

川椒（去闭目并合口者，炒出汗，一斤半，捣取净末一斤） 甘菊花（取末，一斤）上和匀，取肥地黄十五斤，捣取汁八九升许，将前药末拌浸令匀，曝稍干入盘中，摊曝三四日，取干湿得所，勿令大燥，入炼蜜二斤同捣，千杵丸，梧桐子大。每服三十丸，空心日午服二次，熟汤下。久久服之，目能夜视，发白再黑，通神强志，延年益寿。一方用熟地黄二两，浸酒丸蒸九曝。食后细嚼，饮汤茶清任下。  

石斛夜明丸 治神水散大，昏如雾露，眼前黑花，睹物成二，久则光不收敛，及内障神水淡白绿色。  

天门冬（去心） 麦门冬（去心） 人参 白茯苓 熟地黄（酒洗） 生地黄（酒洗。各一两） 川芎 甘草（炙） 枳壳（麸炒） 羚羊角（镑） 青葙子（微炒） 五味子（炒。各半两）菟丝子（制） 家菊花 杏仁 干山药 甘州枸杞子 牛膝（酒洗。各七钱） 白蒺藜（炒去刺）肉苁蓉（酒洗去鳞炙） 石斛（酒洗。各半两） 黄连（酒炒） 草决明（炒。各一两） 犀角（镑，半两） 防风（一两）上为细末，炼蜜丸，梧桐子大。每服三十丸，加至五十丸，温酒盐汤任下。  

通气利中丸 治眵多 ，紧涩羞明，赤脉贯睛，脏腑秘结。  

白术（炒，一两） 白芷 羌活 黄芩（酒洗） 滑石（飞） 牵牛（取末。各半两） 大黄（酒蒸，二两半）上除滑石、牵牛，余共为末，滴水和丸，梧桐子大。临睡茶汤送下三十丸至百丸。  

黄连天花粉丸 治同前。  

黄连（酒炒） 天花粉 家菊花 川芎 薄荷叶 连翘（各半两） 黄芩 栀子（炒。各四两）黄柏（酒炒，六两）上为细末，滴水丸，梧桐子大。每服五十丸，加至百丸，食后临睡茶汤下。  

锦鸠丸 治肝经不足，风邪内乘，上攻目暗，泪出羞明，隐涩痒痛，瞻视茫茫，多见黑花，或生翳膜并治。  

防风 甘菊花（各三两） 牡蛎 黄连 白蒺藜 细辛 草决明 苏仁 瞿麦 白茯苓（各二两）蔓荆子（二升，淘净，绢袋盛饭上蒸一时，取出捣烂晒干） 斑鸠（一只，去毛肠嘴爪，用武火连骨炙干） 羯羊肝（一具，批片，火炙焦燥）上为末，炼蜜丸，梧桐子大。每服二十丸，空心临卧温酒白汤任下，日三次。如久患外障，服药未效，加至五十丸必效。  

千金磁石丸 升降水火，明眼目，益心肾。  

磁石（烧红淬酒中，以碎散为度，研至无声，二两） 朱砂（一两，另研） 神曲（炒，二两） 沉香（五钱）上为细末，别用生神曲，糊丸梧桐子大。每服三十丸，空心盐汤下。磁石法水入肾，朱砂法火入心，沉香佐之，是则升降水火。  

补胃丸 治肾气不足，眼目昏暗，瞳人不合，渐成内障。  

五味子（炒） 熟地黄（酒洗焙） 枸杞子 楮实子（炒） 覆盆子（酒浸） 肉苁蓉（酒浸焙）车前子 石斛（各一两） 青盐 沉香（另研。各半两） 磁石（ 红醋淬水飞过） 菟丝子（酒制。  

各二两）上为细末，炼蜜和丸，悟桐子大。每服七十丸，空心盐汤下。  

加减驻景丸 治肝肾不足，目视KT KT 。  

车前子（微炒） 当归 熟地黄（酒洗。各五两） 川椒（炒。各一两） 楮实子 五味子 枸杞子菟丝子（制。各四两）上为细末，蜜水煮糊丸，梧桐子大。每服三十丸，空心温酒下。  

神芎丸 治内热火眼赤肿，或白睛黄色。（方见积热门。）拨云退翳丸 治一切内外障膜遮睛昏暗，大效。  

草决明（炒） 蔓荆子（炒） 薄荷叶 枳实 甘草 白蒺藜（炒去刺） 甘菊花 荆芥穗川芎 木贼 羌活 当归（各两半） 蝉蜕 蛇蜕（各半两） 地骨皮 密蒙花 天花粉 黄连（各一两） 川椒（去目，半两）上为末，炼蜜丸，每两作十丸。每服一丸，食后临卧，日进三服，细嚼米饮下。  

（东垣）益阴胃气丸 专治肾水不能制火目疾。此壮水之主，以制阳光。  

熟地黄（酒洗） 生地黄（各三两） 牡丹皮 泽泻 当归 山茱萸 茯苓 柴胡 五味子干山药（各五钱）上为末，炼蜜丸，梧桐子大，辰砂末为衣。每服五七十丸，空心淡盐汤下。  

（东垣）滋阴地黄丸 治血少神劳肾虚，眼目昏暗。  

黄连（一两） 黄芩 当归身 熟地黄（各七钱） 生地黄（酒洗，一两半） 五味子 人参炙甘草（各三钱） 地骨皮 天门冬 柴胡 枳壳（各二钱）上为细末，蜜丸，梧桐子大。每服百丸，食后临卧茶清下，日三服。  

观音丸 治内外翳障失明，或欲结青光内障，或赤脉疼痛皆治。  

血竭 熊胆（研。各二钱） 人参（半两） 蛇蜕（皂角水洗，瓦上焙燥） 木贼（童便浸）苍术（制） 威灵仙（各二钱） 黄连 地骨皮 蔓荆子 茺蔚子 车前子 川芎 当归 羌活 蝉蜕石决明 蚕蜕纸（二十幅，炒焦）上为细末，用羯羊肝一具，擂碎去筋膜，将肝慢火煮半生熟，和药同捣，用粟米粉调肝汁煮糊，捣药丸，梧桐子大。每服七十丸，食后温米饮下，日二次。  

坠翳丸 治年深眼疾，及白翳大者。  

人参 当归（各一钱） 赤芍药 白蒺藜（炒去刺） 川芎 细辛 旋复花 五味子（各二钱）荆芥 黄芩 防风 柴胡 羌活（各三钱） 黄连 知母 木贼（各二钱） 甘菊花（一钱） 甘草（三钱。以上锉晒干为末，不用火焙，然后入后药内） 磁石（ 淬，三钱） 石膏（三钱） 珍珠（一钱） 麝香（一字） 琥珀（二钱） 石决明（一枚，生用） 硼砂（二钱半）上为细末，入前药一处，用粳米糊丸，如龙眼大，朱砂为衣，取日气阴干。临卧及食后细嚼三丸，白汤送下，或淡盐枣汤皆可下。  

磁石丸 治雷头风变内障。  

磁石（ 醋淬） 五味子 干姜 牡丹皮 玄参（各一两） 附子（制，三钱）上为细末，炼蜜丸，梧桐子大。每服十丸，食前茶汤或盐汤任下。  

羌活退翳丸（一名地黄丸） 治内障右眼小 青白翳，大 微显白翳，脑痛瞳人散大，上热，大便涩，小便如常，日昧天阴则昏盲不能视。  

熟地黄 生地黄（酒洗） 黄柏（酒炒） 当归（酒洗） 茺蔚子 丹参（各半两） 黑附子（炮）寒水石 赤芍药 防己（酒制。各一钱） 知母（盐水炒） 牡丹皮 羌活 川芎（各三钱）柴胡（二钱半）上为细末，炼蜜为丸，如豆大。每服五十丸，空心白汤下。如消食未尽，候饥时服之，忌语言，随后以食压之。东垣云：翳在大 ，加葛根升麻，翳在小 ，加柴胡羌活是也。  

严电丸 治男妇肝肾久虚，风热壅目，并宜服之。  

川芎 防风 甘松 细辛 杏仁 香附子 甘菊花 苍术（泔浸） 枸杞子 荆芥 蝉蜕赤芍药上为细末，炼蜜丸，梧桐子大。每服三十丸，食后白汤送下。  

三花五子丸 治五脏风热上攻，肝虚头痛，眼见飞花，或生翳障，并宜服之。  

密蒙花 旋复花 甘菊花 草决明（炒） 石决明（ ） 枸杞子 地肤子（炒） 菟丝子（酒蒸）大力子（炒） 甘草（各等分）上为细末，炼蜜丸，梧桐子大。每服三十丸，食后麦门冬汤下。  

固本还睛丸 治远年一切目疾，内外翳障遮睛，风弦烂眼，及老弱昏眼多眵，迎风冷泪，视物昏花并治。  

天门冬（去心酒浸，捣烂如泥） 麦门冬（去心焙干另研） 山药（一两半） 熟地黄（酒洗煮烂捣如泥，不犯铁器，三两） 人参（二两半） 白茯苓枸杞子（各一两半） 川牛膝（酒洗） 石斛 草决明（微炒） 杏仁（去皮尖） 甘菊花 菟丝子（制）羚羊角（镑。各一两） 犀角（锉，八钱） 防风（七钱） 五味子 甘草（各四两） 白蒺藜（炒去刺）黄连 枳壳 青葙子 川芎（各六钱）上为细末，炼蜜丸，梧桐子大。每服五七十丸，盐汤下。  

远志丸 清心益肝明目退翳。  

人参 远志 茯神 芦荟 琥珀 蔓荆子 川芎 生地黄 熟地黄 茺蔚子 蝉蜕 车前子细辛 白蒺藜（炒去刺） 石菖蒲（各等分）上为细末，炼蜜为丸，梧桐子大。每服五十丸，饮汤临卧下。  

空青丸 治沉翳。细看方书，其病最深。  

空青（二钱） 细辛 五味子 石决明（另研） 车前子（各一两） 知母 生地黄 防风（各二两）上为细末，炼蜜丸，梧桐子大。每服二十丸，空心茶汤下。  

青葙子丸 治肝心毒热丁翳入黑睛。  

青葙子 蓝实 枳壳（麸炒） 大黄（酒炒） 茺蔚子 草决明 黄连 细辛 麻黄 车前子（各一两）菊花 甘草（炙。各二两） 鲤鱼胆 鸡胆（各一枚，阴干） 羚羊角（镑，一两）上为末，炼蜜丸，梧桐子大。食后茶清下二十丸，日三服。兼治外障一切目疾。  

茺蔚子丸 治气热病后眼暗，及有翳膜。  

茺蔚子 泽泻 枸杞子 青葙子 枳壳 生地黄（各一两） 石决明 麦门冬（各两半）细辛（半两） 车前子 黄连（各二两）上为细末，炼蜜丸，梧桐子大。每服三十丸，食后白汤下。  

槐子丸 治肝虚风邪所致攻目偏视。  

槐子仁（二两） 酸枣仁（炒） 覆盆子 柏子仁 车前子 白蒺藜（炒去刺） 牛蒡子（炒）蔓荆子 茺蔚子上等分为细末，炼蜜丸，梧桐子大。每服三十丸，空心临卧温白汤各一服。  

***点眼药***  

八宝珍珠散 点一切风热流泪，翳膜诸眼。  

炉甘石（一斤，用倾银锅 通红，入三黄汤内铜锅煮二时，汤干就焙干，退冷再乳三日，如尘无声，纸筛过，听合众药用） 血竭（二钱） 胆矾（一钱） 白硼（半两） 朱砂（三钱） 雄胆乳香（制） 没药（制。各四钱） 轻粉（二钱）上为极细末，俱以皮纸筛过，外加冰片，点每药二钱，加片三分。  

玄明春雪膏 治时气热眼。  

玄明粉（半两，制法见制法备录） 硼砂（三钱） 冰片（三分）上乳无声，瓷罐收贮，密封固勿泄气，点二大 内。  

蕤仁春雪膏 治红赤羞明， 痒痛沙涩。  

蕤仁（去油，四钱） 龙脑（四分）先以蕤仁细研，入脑和匀，用生好真蜜一钱二分再研调匀，每用点内 角。  

丹溪乳连膏 点目中百病。  

黄连膏（半杯） 乳汁（一杯，银杓熬过半）二味和匀入瓷罐，少加冰片埋土地一七，可点诸目疾。  

《衍义》云：人乳汁治目之功多，何也？人心主血，肝藏血。肝受血则能视。饮食之精液而成血，上则为乳，下则为月经，故知乳汁即血也。用以点目，岂有不相宜者哉？龙脑黄连膏 点眼中赤脉，如火溜热炙人。  

黄连（去毛净酒炒，八两） 龙脑（一钱）先锉黄连令碎，以水四碗贮砂锅内，入连同煮至一大碗，滤去渣，入薄瓷碗，四重汤煮成膏半盏许，以龙脑一钱为牵，用时旋入为妙。  

黄连甘石散 治眼眶破烂，畏日羞明。  

炉甘石（制者，一斤） 黄连（四两） 龙脑（量加）先以黄连细研如粉，密罗过，同甘石再研，俱用纸筛收贮。用时取一二两，加入龙脑，用井花水调如稠糊。临睡以筋头蘸敷破烂处，不破烂者，点眼内 ，勿使入眼内为妙。  

磨障灵光膏炉甘石（六两） 黄连末（一两） 黄丹（三两，飞过） 当归末（二钱） 乳香（半两） 麝香（五分）轻粉 海螵蛸（一钱） 白丁香（各一钱） 砂（五分） 龙骨（三分）上各研为极细末听用。先用好白蜜十两，或银器内砂锅内熬五七沸，以毛边纸搭去沫，先下黄连、当归、甘石，慢火用柳木搅匀，次下黄丹如紫色，却下乳麝轻粉 砂等，搅匀急手丸，如皂角子大，以油纸裹之。每用一丸，新汲水化开，旋入龙脑少许，时点翳上。  

百点膏 张济明眼病翳六年，以致遮瞳人，视物不明，如云蔽障之状。时暑热大作，点此膏五七次，翳退去半。  

黄连（三钱以水一大碗，煎至半碗方入下项药） 当归身 甘草 防风（各八分） 苏仁（去皮尖，三分）上煎浓去渣净，然后以瓷碗重汤熬至滴水成膏，再入炼蜜少许，再熬少许为度，贮净瓷罐中。  

每日点五七度。  

光明散子 治一切眼疾，时热翳膜，简而有效。  

制甘石末（一两） 硼砂（一钱） 冰片（二分）上共一处，研极细点。  

复明膏 治一切翳膜神效。  

制甘石坯子（五两） 黄丹（一两） 人参 当归 青盐 乳香 没药 芦荟（各一钱） 硼砂（二钱）珍珠（五分） 麝香（三分） 白蔹（钱半） 海螵蛸 黄连粉 黄柏粉 苏仁粉（各半两） 好蜜（四两）上件各制各研为极细末，先将好蜜炼去沫净，滴水不散，然后入前项末药，慢火十分搅匀为锭子，银盒收贮。每以新汲水磨点四 。  

还睛膏 太湖傅知县施民，点一切眼疾，俱有神效。  

坯子（十两） 真丹（四两） 乳香 没药 血竭 熊胆 海螵蛸 黄连粉 轻粉 当归 硼砂（各二钱）白丁香（一钱） 青盐（三钱） 铜绿（半两） 砂 麝香（各一钱）上俱如法制，各研极细和匀，次将白蜜半斤，炼滤过滴水不散为度，方下丹，熬紫色，再下余药，调成膏作锭，井花水点眼。  

碧玉饼子 余祁谢玉春害目数年，后遇一僧，以此饼点之，愈后求其方，制以施人，无有不验者。  

坯子（一两） 黄丹（八钱） 乳香 没药（各二钱） 珍珠 琥珀（各一钱） 硼砂 海螵蛸（各二钱）熊胆（二钱） 冰片（一钱） 青盐（五分） 麝香（五分）上俱根据法制过，各研极细和匀，又乳至无声。一日久以炼蜜丸，作饼子，瓷罐收密。点时用新汲水或乳汁，磨而点目 内。  

小料紫金膏 治一切风热赤眼，有翳膜加入膜药。  

女贞实 九里明 十里光（即梦子叶。各三斤，捣烂煮汁去渣，熬成膏听用） 菊花汁（一碗）龙胆草汁（一碗） 猪胆（三枚） 羊肝（三枚） 白蜜（四两）上同三黄膏一碗熬匀，再慢火熬成膏贮之。点时取出，渐加冰片少许。  

大料紫金膏 点一切眼疾如神。  

黄连 大黄（各二两） 龙胆草 片芩 黄柏 三柰 夏枯草 栀子 菊花 秦艽 木通归尾 荆芥 川芎 牛蒡子（炒研） 木贼 草决明 白蒺藜（炒去刺） 细辛（各五钱）蔓荆子 白芷 玄参 密蒙花 生地黄 薄荷 菟丝子 赤芍药 本 覆盆子 苦参 槟榔独活 羌活 桔梗 杏仁（各一两） 楮实子 茺蔚子（炒） 青葙子 浓朴 车前子海桐皮 诃子（去核） 秦皮 赤茯苓 熟地黄 桑白皮（各五钱） 防风 连翘（各一两） 牙皂角（二钱） 甘草（五钱） 五味子（十粒，未破者）上共五十一味，各根据制法将水洗净晒干，轧粗末，以瓷盆盛。用水五七碗，入药浸一夕，以砂锅煎至浓汁少许；又加水一碗，至半取起，去渣澄清汁；入铜锅煎至二小碗取起，倾放入碗盛贮待用。制药之时，看膏药多少，方入末药。和剂就作成饼子，亦可不入细药，即紫金膏亦可点。有分为二处，调红调黑，任其自为。  

绿云散 治烂弦风眼，立效如神。  

坯子（四两，以乳汁调涂碗内四围上，以皮纸满固中，取一孔，以艾叶搓作筋子大条，燃烟薰入碗内，久之其药干黄色为度，又调又熏，如些三次毕取下） 铜绿（四钱五分）冰片（五分）上合乳极细，好瓷罐收密勿泄气。每用三分，蜜水调搽烂弦上，不过二次，全愈神效。  

赛文武推云散 点一切老膜久障，多年不能见物，但见微光者，点七日，便睹五色，七日复明。  

坯子（五钱） 青盐（三分半） 铜绿（五分） 苏仁 石蟹（各三分） 乳香（二分） 黄连粉轻粉（各四分） 金锡（即灰坯金色者） 玄明粉 没药 硼砂（各二分） 黄粉（即铅粉 如金色者） 白丁香（各三分）、翠白（即磁青） 晋矾 食冰盐 明矾 枯矾（各分半） 胆矾 麝香（各一分）上除苏仁、麝连粉、坯子外，乳极细，纸过后，通合一处，乳万余下，方可用点。甚者日点三次，临卧一次；轻者共三次，只点大 角。内其药，疾散满眼，不一七日复明七七后则愈。  

不换金卷云丹 治一切远年膜障，悉能复明。  

大石蟹(一个为则，照后制法） 黄连 黄柏 黄芩 大黄 细辛 桔梗 防风 荆芥 栀子薄荷 羌活 乌药 陈皮 枳壳 前胡 当归 姜黄 木贼 菊花 干姜 桑白皮（各等分）上将二十一味细锉铜器，用水三碗浸三日，用布滤去渣。却将石蟹微火 令紫色，入药汁内，蘸冷取起，细研为末。就将药水淘飞浮清者，以净器盛俘水，安静室勿动，以物覆器上，毋使尘垢入内。  

俟其澄清，倾去药水，以蟹粉曝干取用，配后诸药。  

石蟹 坯子（各五钱） 熊胆 胆矾 硼砂（各二钱） 朱砂 银朱 苏仁（制） 轻粉（各一钱）川椒 胡黄连 夜明砂 牛黄 珍珠 鹰条（各五分） 血竭 巴豆 霜金墨（各二分）上各根据制法，合乳一日，极细无声，瓷罐贮之听用，名曰丹头。随病轻重加减点眼，其效如神。  

轻号 丹头（五分） 大冰片（一分） 麝香（三厘） 坯子（一钱）上共碾极细，专治一切风热暴赤烂弦，迎风冷泪，怕日羞明。或兼半年一发，或一年一发，歇作无时，悉以轻剂点之，不可轻用重药。病轻药重，反受其害，内服合病之剂为助。  

次轻号 丹头（六分） 冰片（一分） 麝香（三厘） 坯子（一钱）上专治久患不瘥，珠上必生薄翳，或有红筋赤脉，悉以此次轻药点之，日三五次。若见退减，日点二次，愈则勿点。  

重号 丹头（七分） 冰片（一分） 麝香（三厘） 坯子（一钱）上治眼患颇重，或翳障垂帘，或赤带痛涩。用此吹点，日三四次，目渐好，即止吹药，点数亦减，内服本经药为愈。  

至重号 丹头（九分） 冰片（一分） 麝香（三厘） 坯子（一钱）上专治重眼，浓膜遮睛，银疔白翳，昏盲无见，方点此药。日点五次，渐愈渐减。  

点翳散心红（一钱） 枯矾（三分） 麝香（半分）上乳极细无声，收密。点翳上，三次即没。  

（《局方》）老膜散砂（五分，上下瓦合定泥固，文火 枯） 龙骨（ ，三钱） 巴豆（去油，三厘，甘草水煮） 白丁香（三分，飞）上为极细末点。  

歌曰：老膜经年不放光，浮云蔽日有何妨？巴豆去油甘草煮， 砂龙骨白丁香。  

立消膏 治浮医宿翳，雾膜遮睛。  

雪白盐（净器中生研如尘，少许）上以大灯草蘸盐，轻手指定浮翳就点上，凡三次即没，不疼痛。  

治 肉瘀突硼砂（一分） 冰片（三厘，合研极细如粉）以灯草蘸药点之。  

收泪散 治风泪不止。  

绿炉甘石（一钱） 海螵蛸（五分） 冰片（少许）上乳极细末，点大 角，泪即收。二药以燥片脑辛散之。  

春水散 治风眼，除瘀热。  

枯矾 青盐（各三钱） 黄丹（水飞，二钱） 雄黄（二分） 冰片（三分） 盆硝（锅内白，一两）上合碾极细点眼。  

（《正传》）光明丹 治一切风热上壅两目，赤肿涩痛，风弦烂眼及内外翳障。  

制甘石（一两） 辰砂（一钱） 硼砂（二钱） 轻粉（五分） 冰片（三分） 麝香（一分）以上常用，乳极细收贮为君，如赤眼肿痛加乳香、没药（各五分），内外 障加珍珠（五分）、胆矾（二分），烂弦风眼加铜青（五分）、黄丹（五分）。或以诸药合一，以治诸般眼疾。上各研为细末，一处再碾二日无声，以瓷器密收，勿令泄气，点眼绝妙。  

白龙散 退翳明目。  

马牙硝（明净者）用浓纸裹令实，外以棱布囊之，带在怀内着肉处，养一百二十日取出，碾如粉，入冰片少许同碾。点眼，不论年深日久，眼生翳膜，渐昏不能远视，但瞳人不散，点可复明。每用黍米许点内 ，日夜各一度，甚者各二度。简易不繁，奏效甚大。  

（《良方》）卷帘散 治新久病，眼昏涩难开，翳膜遮睛，或成 肉，连睑赤烂，常多冷泪，或暴发赤眼肿痛。  

制甘石（四两） 腻粉（另研，半两） 砂（另研，一钱） 白矾（半生，二钱） 黄连粉（五钱）铜青（一两） 白丁香 乳香 铅白霜 青盐 胆矾（各五分）上各乳极细无声，密罐收贮，点 角内。  

（东阳）升炼灵光药 治一切风热翳障。  

水银（入铅中结砂） 黑铅（各五钱。结成砂） 枯矾 皂矾 火硝（ 红） 食盐上为极细末，入固济阳城罐内，铁灯盏封口，以铁条扎固，盐泥石脂密封；入百眼炉，文武火升打。灯盏内，常常搽水，三炷香尽退火任冷，取灯盏下，雪白灵药扫下有五钱，收贮入后药。  

制甘石（一两） 灵药（三分） 冰片（一分）上合研一日无声，点目。  

***敷眼药***  

（守阳）碧云膏 箍眼最妙，治倒睫及肿烂弦风。  

铅粉 铜绿（各一两） 乳香 没药（各一钱） 冰片（一分）上为细末，大黄熬膏作锭子用，日干，以井水磨下，新笔涂眼四围，不得入目。  

搜风散 箍风热眼及肿痛。  

黄连 大黄 朴硝 黄丹（各等分）上为末，以苦参同煎汤，外加炼过白蜜同调，敷眼四弦甚妙。  

拜堂散 敷风赤倒睫烂弦。  

五倍子（不拘多少）为末，蜜水调敷患处。  

摩风散 治风牵眼目， 偏外障。  

木香 当归 白芷 黑附子 防风 细辛 本 骨碎补（各一两） 乌头 芍药 肉桂（各两半） 猪脂（六两）上为细末，以麻油半斤浸一日夜，文武火熬如膏为度，涂摩之。专治赤目肿痛，白姜为水，调贴脚掌心。  

（《直指》）敷眼方 治赤肿闭合。  

净土末（二两） 烂石膏（一两）为细末，入蜜和，新汲水调如膏。敷眼四围及太阳，内服流气饮、泻肝散等剂为妙。  

（《类症》）敷肿立消法 治眼胞肿大，痛不可忍。  

母生姜（连皮捣取净汁） 枯矾（三钱，以姜汁调作膏，贴眼胞上，勿令入目）敷火眼痛眼风热眼南星 赤小豆（等分为末）以生姜自然汁调，贴太阳穴即止。  

又方 桑叶 大黄 荆芥穗 朴硝（各等分）为末蜜调，贴太阳穴。  

敷烂弦风眼二方一方 治烂弦风最良。  

铜青 白 粉 五倍子（等分）上为末，热汤泡三五分，闭以软绢沃洗眼弦极效。  

又方 治一切风赤眼，眼皮搔痒赤烂，久治不效，其功不可尽述。  

腊月猪脂（半两，先溶） 白蜜（少许，渐入猪油内化） 白蜡（三钱，入油蜜内同化）轻粉（一钱，入油蜡中搅匀）上不时搽眼赤皮上。  

敷目歌眼热睛昏末朴硝，车前叶捣蜜来调。  

临卧涂敷眼胞上，便得清凉过一霄。  

敷烂弦歌烂弦百药煎为奇，研细汤澄渣去之。  

熬物稀膏入轻粉，盐汤洗了敷之宜。  

***吹鼻药***  

搐鼻散 吹一切火眼及内障。  

黄丹 牙硝（各一两） 雄黄（三钱） 没药（五分）上为细末，以管吹入鼻中，先令患人口含温水，然后吹入。左目病则吹左鼻，右目病则吹右鼻。久患眼疾而甚者，不可吹。  

退翳散 吹一切翳膜。  

人蜕 蝉蜕 蛇蜕（炒） 凤蜕（焙。各五分） 木通 木贼（各二钱） 麝香（一分）上为细末，浮翳者可用吹之，即翳膜自起，灯心卷去三五次，以尽为度。  

落翳神应方鹅不食草（一钱） 芎 （一个） 踯躅花（二分）干为细末，吹入鼻中三四次即落。一方鹅不食草一味，冲鼻中少时，翳即落。  

又方 治一切翳膜甚者，外用推云散点之。  

羌活 细辛 白芷 川芎（各三钱） 薄荷叶 牙皂角（各一钱） 踯躅花 甘草（各三分）上为细末，口含清水，吹入鼻中。  

冲倒睫拳毛法木鳖子（去毛捣烂）上将捣烂木鳖子，用绵包捻成条子塞鼻中，左病塞右鼻，右病塞左鼻，其毛自分上下，每日三次。  

青火金针 治火眼赤肿，及头痛牙疼者。  

焰硝（一两） 青黛 薄荷叶 川芎（各半两）上为细末，令患人口含水，以管吹入鼻内，浊涕热泪去净为愈。  

赤火金针 治赤眼头风，冷泪鼻塞，耳鸣牙疼。  

焰硝（一两） 川芎 雄黄 乳香 没药 石膏（各一钱）上为细末，每用二分，如前搐鼻，三次愈。  

***洗眼药***  

万金膏 洗一切目疾。  

黄连 黄芩 黄柏 栀子 防风 连翘 白芷 当归 薄荷 朴硝（各等分）上为细末，炼蜜为丸，如芡实子大。每用一丸，滚水泡化，热洗眼。  

洗烂弦风赤眼方 其效如神。此药人家不可少。无目病则以施人，价廉工省，济人甚大。  

五倍子 黄连（去毛净） 荆芥穗 防风（各二两） 苦参（四钱） 铜绿（五分）上为细末，外以薄荷煎汤丸，弹子大。临时用以热水化开洗眼，日三次，立愈神效。  

桑艾煎 治一切火眼热眼，烂弦风眼俱效。  

大桑叶（十个） 大艾叶（十个） 黄连（三钱） 倍子（二钱） 朴硝（二钱）上锉，水一大盏煎，去渣加铜绿末三四分搅匀，以绵蘸温水洗。如非烂弦，减去铜绿。  

（《良方》）熏洗法 治一切时气热眼风眼，烂弦自外而得之者。  

黄连 川芎 荆芥穗 蔓荆子（各钱半） 五倍子（三钱，打碎炒赤色，放地上出火毒煎）上锉分三服，每服用生绢一小方洗净入药，绢包裹以线扎定，入罐水煎，仍以纸糊罐口，勿令气出。却于抚风处，就瓶口熏之，气温倾出，用净绢蘸洗。如此三次为验，仍避风三四日。  

冬青汤 洗诸害眼。  

冬青叶浓煎汤入盐，热洗之。  

（东垣）点盐法 明目去昏翳，大利老眼，得补法之良。  

海盐（二斤，拣净）以百沸汤泡，泸取清汁于银古器内，熬取雪花盐，用新瓦器盛贮。每早用一大钱擦牙，以水漱口，细细用左右手指背递互以口内盐津洗两眼大小 内，闭目良久。却用水洗面，名洞视千里，明目坚齿，极妙之法，苏东坡手录。目赤不明，昏花老眼，惟宜此法大效。  

洗眼光明汤 治眼目昏暗。  

取桑园老桑皮烧灰，用水煎至七分澄清，去渣。洗一周年，眼明如童子，洗眼日期于后：正月初八日、二月初十日、三月初五日、四月初八日、五月初八日、六月初七日、七月初七日、八月初三日、九月初十日、十月初九日、十一月初十日、十二月二十二日。  

又方 用朴硝六钱，水一盏，煎至八分，候冷澄清温洗，每月洗至一年，眼如童子。  

正月初一日、二月初八日、三月初四日、四月初五日、五月初五日、六月初四日、七月初五日、八月初一日、九月十三日、十月十三日、十一月十六日、十二月初五日。  

秦皮散 治大人小儿风毒赤眼，肿痛痒涩，眵泪昏暗，并痘毒入眼。  

秦皮 滑石 黄连（各等分）上为细末，每用半钱，沸汤泡，去渣，乘热洗目。  

洗眼法 治冷泪昏眼。  

开元古钱（一百文） 甘草（三钱） 青盐（一两，明净者）用无根水一大碗，浸七日，每日着一杯洗目；十日约添甘草、青盐，日洗三次，忌五辛煎炙。  

涤风散 治风毒攻眼，赤肿痒痛。  

黄连（去毛净） 蔓荆子（各半两） 五倍子（三钱）上锉，分三服，新水煎，滤清汁以洗沃效。  

一方 秦皮（一两，水浸） 夏一日，冬三日，有碧色洗目，去赤肿，解风热毒。  

一方 槐树皮（不拘多少）煎汤澄清去渣，入黄连浸之，以帛隔之，沃洗两目。去风止泪良。  

明目第一方此方始于上阳子，以授鲁东门左丘明、杜子夏、左太冲，凡此诸贤皆有目疾，得此方皆愈。  

夜省看书一要减思虑二 专内视三简外视四 晨兴迟五 夜眠早六凡此六物，熬以神火，下以气饮蕴于胸中七日，然后纳诸方寸，修之一时。近能数其目睫，远视天棰之余。长服不已，非但明目，亦可延年。  

一法 节其酒色，冬夜卧暖，睡醒开目，转睛四十九遍，永无眼疾。  

***易简诸方***  

姜液膏：治眼风弦冷泪，痒涩有虫。  

母生姜（一块） 以银筋插入即拔出，点眼 效。  

洞见碧霄：鹰眼一对，炙干为末，研令极细，以人乳汁再研。每以铜箸取少许，点于瞳人上，日夜三度，可以夜见物。或取腊月鸲鹆眼，根据上法用效，三日能见霄中物，忌烟熏。  

桑条煎：治内障外翳，及赤脉昏涩。  

桑条（二三月间采嫩条曝干，净器烧过，令火自灭成白灰，每用三钱，用滚水一大碗泡打转，候澄清，倾清汁于别处，以新绵洗目，于重汤内令热，每日洗一度，诸病目者皆效。）镇肝明目方：治肝虚或当风泪下。  

牯牛胆（腊月取用） 黑豆（不拘多少装入内，百日后方可取食之，每服三七粒，食后酒下）二百味花草膏：治一切眼疾。  

羯羊胆（一具，饭上蒸熟） 石蜜（炼成珠入胆汁研成膏，朱砂末少许同研）食后临卧，每挑一掠如豆大，口中含咽，外点内 角。  

一方：治热眼痛。以鸡子一枚，打窍去黄留清仍封窍；以大萝卜一个，剜空入鸡子在内，闭窍固住，仍种在上，后取出鸡子清，点眼极效。  

一方：治风泪赤眼。甩秋黄瓜一枚，切去近蒂一寸，剜去子穣，勿得破损，以焰硝装在瓜内，以涩盖之，悬背阴处，下用净瓷器接滴下硝水及瓜上扫下白霜，俱以瓷器盛贮细研，点眼极效。  

一方：治积年目疾，昏涩不明。用决明子（炒为末）每服一钱，食后饮汤调下。亦治青盲白膜，赤痛泪出肝热。取叶作菜食之良。  

一方：用覆盆子叶捣汁，滴目中，有虫出如丝便效。治赤眼尤效。以此汁合膏，涂发不白。  

一方：治雀目，才日落则不见物。用雄鼠胆汁点大 内自明。  

补肝散：三十目病，服此复明。  

白蒺藜七月七日采，阴干，炒去刺为末，每服方寸匕，白汤调下。  

指甲散：去翳治诸物入目。法用男左女右手指甲洗净，用刀割，轻轻起屑。以灯草头湿蘸其屑点翳，上三四次即去。  

羊胆膏：治一切眼疾。用羊胆一枚，入蜜一钱，线扎定，入砂锅内，水一碗，煮熟，再入凉水内浸冷取起，候水干开胆倾汁，入瓷罐收之，点眼角 妙。  

（元亮）蔓青散：治一切青盲，瞳子不坏，十愈八九。  

蔓青子（六升） 一味蒸之，看气遍，合饭以下釜中，热汤淋之，乃曝干，又蒸又淋，如此三次，为细末。食后清酒调方寸匕，夜再服。  

石肝：点眼极明，生水中山溪多有之，收如肝，黑泽而有赤纹，出水即干。  

蒸胡麻散：能明目洞视，明察秋毫。胡麻一石蒸过三十遍，捣末，每日调服尽一升。  

一方：治尘灰入目不出。用书中白鱼为末，乳汁调注目中。  

一方：治麦芒入目，即煮大麦汁洗之效。  

一方：治人至夜则目涩好睡。取鼠目一枚，烧为末，水和注目中。不睡，取目以囊盛佩之，终不夜寐。  

一方：治热病后毒瓦斯入目。露蜂房半两，水二升，煎一升，滤清汁洗目，三四次愈。夜能见妖魁，不能遁形。用慈乌眼睛汁注目中，则可见妖物。神道目法用此。  

***针灸法***  

大骨空（穴在手大指第二节尖。灸九壮，以口吹火灭。）小骨空（穴在手小指第二节尖。灸七壮，以口吹火灭。上二穴能治迎风冷泪，风眼烂弦等证。）睛明 风池 太阳（刺出血） 期门（灸四穴，治 肉攀睛。）水沟（在鼻下，一名人中。针灸治目睛直视。）二门（灸） 合谷（宜针灸治迎风冷泪。）神庭 上星 囟会 百会 前顶（上五穴，宜用三棱针，刺出血，以盐涂之。专治雀目不能夜视。）肝俞（二穴，在背脊九椎两旁，各开二寸半是穴。灸七壮，治肝风客热，迎风冷泪，雀目亦治。）合谷（二穴，在手虎口旁，歧骨下。灸七壮，治阳明热郁，翳障赤肿。大抵目疾多宜灸此穴，永不再发也。）攒竹 丝竹空（凡近目之穴禁灸，惟刺之血出而已。） 翳风（一穴，在曲宛下三寸内，旁半寸。灸七壮，治赤白翳膜，目不明。）足三里（能明目。俗云：三十岁以上不灸足三里，浊气在上，故目不明。若灸三里，亦令火气下降是理也。）昔戴人治女僮，目忽暴盲不见物。曰：此相火也，太阳阳明气血俱盛，乃刺其鼻中，并攒竹穴出血，目立明。  

承泣 承浆（治远视KT KT 夜不见，目 项口牵引。） 商阳 偏历 手三里（灸左取右，右取左。） 目窗 上关 承光（上穴皆治目瞑眩，目视KT KT 。） 命门 肝俞（见前） 八关大刺（治眼痛欲出，不可忍者。须刺十指缝中，出血愈。）  

***目门别类药例***  

【退热药】 黄连 黄芩 黄柏 栀子 石膏 连翘 玄参 赤芍药 玄明粉 地骨皮牛蒡子 龙胆草 柴胡 大黄 朱砂 犀角 甘草 朴硝【散风药】 蜂房 蝉蜕 荆芥 防风 薄荷 菊花 白芷 升麻 细辛 独活 皂角 天麻羌活 本 蔓荆子 紫苏 夏枯草【凉血药】 当归 生地黄 郁金 黄连 地骨皮 牡丹皮 羚羊角 犀角 赤芍药 黄芩【行血散血药】 川芎 牛膝 丹参 紫草 赤芍药 当归尾 红花 苏木 牡丹皮 玄胡索茺蔚子 大黄 桃仁 香附子 夏枯草 朴硝 青皮 肉桂【退翳药】 白蒺藜 木贼 密蒙花 蛇蜕 青葙子 石决明 草决明 蝉蜕 夜明砂【明目药】 菊花 青葙子 菟丝子 草决明 谷精草 玄明粉 茺蔚子 夜明砂 石决明枸杞子 羚羊角【消肿药】 大黄 玄明粉 朴硝 枳壳 槟榔 香附子 赤芍药 桑白皮【止泪药】 夏枯草 五倍子 青盐 食盐 苍术 龙胆草 香附子 枯矾 皮硝 诃子【止痛药】 乳香 没药 上二味总为定痛之药，要兼审其痛之由源，而佐之以乳、没，则其效速也。如有风而痛者，用散风药中加乳香、没药，则痛可止。如血滞而痛者，当用行血药中加乳、没，而痛即止。如热郁而痛者，当用清热药中加乳、没，而痛即止。今人不工于此，而惟恃乳、没定痛。服之而痛不止者，不知治痛之所由也，乳香、没药其能奈之何哉？而徒嗟其药之不效，弗思甚欤！  

***眼科正品合用药味并制法***  

【黄连】 （味苦性寒，去毛酒拌。）能泻心火，清心明目，止目痛，去肠胃之湿热，为治目之君药。内服外点，古方多用之。  

【菊花】 （味甘苦性凉，去梗净晒干。）清心明目，疏热散风。  

【防风】 （味辛苦性凉。）散风邪明目。  

【荆芥】 （味辛苦性平。）散风热，止太阳头痛，明目。  

【薄荷】 （味辛性温。）清六阳风火，解毒散邪。  

【蔓荆子】 （味苦性凉，炒去皮，研破用。）清头目，止痛，疏风除肝邪泪。  

【川芎】 （味幸甘性温。）行血生新血开郁，止太阳头目痛楚。  

【川当归】 （味辛甘性平，温酒浸过用。）养血生血，为血之君药。连、芩佐之则凉血，姜、桂佐之则热血，桃仁、红花佐之则行血破血，藕节、茅花佐之即止血。  

【芍药】 （味酸苦性寒，酒炒或煨用。）【生地黄】 （味辛苦性寒，酒洗用。）【熟地黄】 （味甘性温，酒洗。）生血养血，治血虚目昏。  

【 本】 （味辛性温。）散至高之风寒客热，止头目痛及顶颠痛。  

【细辛】 （味辛性温。）散太阳风寒客邪，止肝风目泪。  

【羌活】 （味辛性温。）发散三阳客邪，利头目，止太阳头痛。  

【黄芩】 （味苦性凉，酒炒。）清阳明经火，泻肺热，治头目热壅，白睛红痛。  

【羚羊角】 （味甘性寒，镑末入药。）清头目，镇心肝风热。  

【犀角】 （性味同上，镑末入药。）解心热，安神明目，除昏膜翳障。  

【连翘】 （味苦性温。）泻六经之邪火，凉目清血。  

【玄参】 （味苦性凉。）泻无根之邪火上熏头目，或肿疼者。  

【大黄】 （味苦性下行，沉而不浮，性寒上行，用酒拌过。）破诸经之积火，治头目肿壅积热，痛楚如针刺，惟大黄有解围破阵救急之大勋。一服诸火下降，而痛立止，肿立消。  

【龙胆草】 （味苦性寒，酒洗。）泻肝火，除目痛，并黑睛白翳昏盲，止热泪。  

【柴胡】 （味辛苦性寒。）泻肝火，发散风热，为厥阴头目痛之使药。  

【车前子】 （味苦辛性凉平。）利太阳膀胱之热，能使头目清明。  

【栀子】 （味苦辛性凉平，炒研。）泻小肠热，佐黄连泻心火，去郁热清目。  

【黄柏】 （味苦性寒，去皮蜜炙或酒炒。）泻肾火，滋阴补水以镇阳光，使相火不起，而目自明。  

【夏枯草】 （味苦辛性凉，酒洗用。）能散郁火，清六阳热结，退翳除风，止泪明目。  

【地肤子】 （味苦辛性凉，砂研用。）凉血利膀胱府热，则目自清，久服聪耳明目。  

【蔓青子】 （味苦甘性症气温，炒研用或蒸。）为末酒调服，下气利五脏，通中明目。  

【青葙子】 （味苦性凉，微炒。）明目退翳障。  

【决明子】 （味苦咸性凉，炒捣碎。）除热去翳明目，主肝热清盲，作枕无目疾。  

【石决明】 （味酸咸性温平，火 研碎。）坠翳膜，明目除昏。  

【密蒙花】 （味甘性寒平，酒洗入药。）主治青盲翳障，赤涩多眵，消目中赤脉。治小儿疳眼，痘毒入目。  

【白蒺藜】 （味甘辛性温寒，炒研去刺。）破瘀血 结风壅，退翳明目。  

【川木贼】 （味甘苦性微寒，酒浸。）破积结益肝，退翳明目。  

【旋复花】 （味甘咸，性温平。）去五脏风热，清头目郁滞。  

【茺蔚子】 （味辛甘，气温平。）行血退热，明目除昏。  

【谷精草】 （味辛性温，酒洗。）除风热，治阳明热齿痛，除翳障明目。  

【石膏】 （味淡性寒，火 。）泻胃火，除阳明头目热壅胀痛。  

【磁石】 （味酸咸性寒平，火 。）醋淬为末入药，滋阴益肾水，降火明目。  

【人参】 （味甘，性温平。）补诸虚不足，气虚内障，陷翳不起，或服破气过多，两目愈昏，宜多服久服，则目复明。  

【黄 】 （味甘性温，蜜炙。）佐人参同功。  

【枸杞子】 （味甘性温。）滋肾水不足，益阴明目。  

【五味子】 （味辛酸性温。）益气强阴，除热滋肾水，上荣于目。  

【柏子仁】 （味甘性温，去油用。）同血药磨，能益心肾，安神明目，久服不老。  

【楮实子】 （味甘性寒，焙干。）能益气补肾，荣肌肤明目，久服轻身不老。  

【楮白皮】 （味辛甘性平。）为绳晒干，烧灰点目用。  

【菟丝子】 （味辛甘平，酒者作饼，烙干用。）补阴益精气，荣肌肤明目，久服轻身。  

【覆盆子】 （味甘性温，炒研用。）益精补肾，滋荣于目。  

【肉苁蓉】 （味咸性温，酒洗去甲焙用。）滋肾不足，补阴壮水，明目除昏。  

【茯神】 （味甘淡性平，去木研末水飞用。）安神明目镇心。  

【沉香】 （味辛甘性温。）能升能降，和气明目，为末入药，不见火。  

【五倍子】 （味酸咸，性微温，微炒研末。）泡汤洗眼，除风止泪，收烂弦退翳。  

【川椒目】 （味辛苦，性温平。）除湿热，治盗汗，利渗有功。所以湿热下行，目自明。  

【川椒】 （味辛性热，炒去汗研。）滋肾气，年高气弱，肾不上荣，目昏者可用。东垣云：用之于上，退两目之翳膜；用之于下，除六腑之沉寒。  

【槐角子】 （味苦性寒。）为太阴虚星之精，入猪胆汁内浸七日，吞服明目。  

【槐枝】 （味苦性平。）煎汤洗目，除风泪明目。  

【秦皮】 （味苦性微寒）煎汤洗目，去风毒，除翳膜，收烂弦冷泪。  

【桑叶】 （味苦甘性寒）浸水洗目，去风热止泪，除昏明目。  

【艾叶】 （味苦辛性温。）或煎汤或熏药，能去风邪，收烂弦，止冷泪。  

【冻青叶】 （味口性口。）浸汤洗目，去风热，收烂弦，止冷泪。  

【羊肝】 （味甘性温，炙燥为末入药。）或煮烂捣如泥，和众药，能补肝明目。  

【羊胆】 （味苦性寒，取汁熬膏。）明目除昏翳。  

【猪胆】 （味苦性寒。）或作膏或调药，治如上。  

【猪胆皮】【青鱼胆】 （味苦性寒，取汁作膏点目。）有用制甘石装入，有用黄连末装入，候作散点，去热明目。  

【鸡胆汁】 （味苦性寒。）取甘石末和汁晒干研点目，除风障。  

【鼠胆汁】 （无制） 取汁滴目内 ，治雀目。  

【熊胆】 （用水化开，拌甘石，焙干研，人药再研。）明目去热退翳。  

【石胆】 （汁点石 用。）其汁点目，立时复明。其石 末，能退翳障，除老膜，治青盲，但世所难得。  

【蚺蛇胆】 （味甘咸，有小毒。）用井水研，点目 止痛，涂外皮消肿。  

【蛇蜕】 （瓦上焙干研末。）除风退翳膜。  

【蝉蜕】 （去头足土。）明目散风，除障膜。  

【蚕蜕纸】 （火炙燥研。）退翳除昏。  

【夜明砂】 （研水飞过。）治雀目，但至黄昏则目不见是也。  

【白蜜】 （炼如法。）明目止痛。  

【青盐】 （明者洗净晒干。）去风住痒止泪。  

【食盐】 （净者 如雪研。）能散血住痒，止泪除风明目。  

【胆矾】 （研末入药，再和研。）除风去翳膜。  

【明矾】 （明者研末入药。）除风止泪，开翳膜，明目，收烂弦用枯过者。  

【空青】 （火 醋淬研末。）去翳障，除青盲老膜，明目。  

【金精石】 （火 研，水飞用。）治效同上。  

【牛黄】 （无制。）镇心明目。  

【冰片】 （味辛性热。）能散风热，除翳障，止风泪，不可多用。  

【琥珀】 （研细末入药，有以微火煨，非也。）明目去翳障。  

【珍珠】 （铁器中为末，研极细。今人有入豆腐内煮，此其凿也。珠本清明光洁，取以明目，以火制煮良，不失其良性乎？）【青礞石】 （制法见备录详。）能降火去翳膜明目。  

【古铜钱】 （火 醋淬为细末。）镇肝磨翳膜止泪。  

【甘泉石】 （ 过研末。）去翳膜明目。  

【花蜘蛛】 （醋浸新瓦焙干，去头足为末用。）除翳障，愈烂弦，去风止泪，明目镇肝。  

【黄丹】 （飞过入药。）明目除昏，去翳障。  

【焰硝】 （火 雪白，放土地上一宿。）止风泪，住痒除翳。  

【朴硝】 （吹鼻洗目用之。）能散风止泪息痒。  

【玄明粉】 （味辛咸性寒，要好明净者，制法见制法备录。）点目能光明，去热散血；洗眼能消风，息痒止泪；服则降火清心。为眼科之要药。  

【炉甘石】 （火 红淬入三黄汤内，淬五七次尤佳。复用防风通圣散汤悬胎砂罐煮干，露一夜，焙干研如尘。凡点眼药以此为君，其余因证加减。）主退翳膜明目。  

【白硼砂】 （明亮者研。）明目清热退火。  

【朱砂】 （性寒，要万山有神气者佳。细研水飞过，入药又研。）能镇瞳人，退火消翳障。  

【 砂】 （拣明亮洁白刺舌者打碎，乳汁浸一夜，瓦器焙干，入药研极细。）去多年老膜，肉攀睛，以其有烂肉之功，用之者戒勿多用。  

【铜绿】 （乳汁浸，焙干研末。）除翳障，愈烂弦，去风止泪，明目镇肝。  

【蕤仁】 （去衣绵纸裹入众药，再研极细。）除翳膜，开内障，治目为要。  

【乳香】 （明净滴珠者打碎，箸炙去油研末用。有加清水研如浆，澄下晒干入药研。）止痛和气，散风热。  

【没药】 （制法功效，并同乳香。）【雄黄】 （鲜明者研细末。）搐鼻以解风热，散翳开障，目暴病者用之。  

【铅粉】 （真者火 黄色入药。）退翳除昏止泪。  

【玛瑙】 （犬肉内煮过火 醋淬，焙干研细末，入药再研。）除翳膜明目。  

【珊瑚】 （无制，研极细末，入药再研。）除翳明目。  

【麝香】 （无制，极真者，自开当门子为佳。市肆卖者多搀大黄及五灵脂、蜜陀僧之类，亦有伪造复装入卖者，须要辨真。如不真者，必须加倍入研极细，庶不损目。）能通关窍开翳膜，疏风热。  

【贝齿粉】 （火 研极细无声，入药用。）除翳膜久障用之。  

【蛤粉】 （ 如灰研，水飞再研。）除翳膜，收风泪。  

【龙骨末】 （火 研极细无声。）去老膜，止风泪。  

【玄精石】 （火 研水飞，轻浮者再研。鲜有真者，只用水精为佳。）明目退翳，去障除昏。  

【云母石】 （研一日水飞，焙干再研，入众药同研极匀为末。）明目除障。  

【轻粉】 （一名腻粉，无制，惟要真正者，必须自制佳，如不自制，须亲看其扫盆者真。  

不然，市卖者多搀雪母、石膏、蚌粉之类。和众研极匀。）明目除昏收泪，不宜多用。  

【石蟹】 （制法功用与石燕同。）【石燕】 （火 红，入醋淬五七次，用焙干研水飞过，入药再研。）去翳膜，除昏止泪。  

【海螵蛸】 （惟研极细。）去翳膜收泪。  

【血竭】 （灯心同研成粉，入药再研极匀。）散血明目。  

【白丁香】 （即麻雀粪，白而成粒者佳，黑头不用。取白者用三黄煮过，净水飞过，取轻浮者晒干。其性能烂肉，不宜用多。）去 肉攀睛，多年翳膜。  

【鹰条】 （出山谷石崖穴，鹰哺雏时，即有粪条，取来，三黄汤煮过，再入清水飞轻细者晒干用，尤毒于白丁香。大去翳膜。）【鸦翅】 （用微火燃焦，为末和药研。）翳膜久障用之。  

【金锡】 （即蜜陀僧金色者，研如尘，飞过复研，同众药又研匀。）同前。  

【翠白】 （即上料细瓷器碎如豆大，缸片盛之，入明炉火 红如瓷胶，候冷即青翠，为末研极细。）能摩翳膜。  

【巴豆霜】 （味辛性热有毒，取肉用纸细包，捶去油，换纸无油为度，用净白纸包过一宿，以纸不油为妙，方和众药研极匀。）有烂肉去老膜，除翳障之功。  

【姜粉】 （味辛性热，将生加细切，石臼捣绞汁，汁浓沉底者晒成粉。）能散结热，疏风散瘀血。  

【斑鸠肉】 （味甘平，无毒。）主明目，多食其肉，益气利阴阳。  

### 【附】眉棱骨痛候  

***病机***  

丹溪曰：眉棱骨痛厉风热与痰类，头风痛作风痰处。  

或云：眉骨痛有二，眼属肝，有肝虚而痛，才见光明则眉骨痛甚，宜服生地黄丸。有眉棱痛目不能开，昼静夜剧，宜导痰丸汤之类入茅茶，二陈汤吞青州白丸子亦效。  

甫见眉骨痛者，多是肝火上炎，怒气甚者多有此病。其谓风证，亦火之所致，热甚生风是也。大抵抑肝火，有风痰则兼而治之。  

***药方***  

洗肝散 治眉棱眼眶骨痛不可忍。（方见目门。）二陈汤（方见痰门。）（东垣）选奇方 治眉骨痛甚。  

防风 羌活 黄芩 甘草（各一钱）上水盏半煎八分，食后温服。  

防风羌活汤 治眉棱痛，而风寒痰湿宜此。  

防风 羌活 细辛 黄芩 南星 半夏 白术 甘草上等分为粗末，每服四钱，水盏半煎八分温服。  

（丹溪）黄芩白芷散 治眉棱风热痛。  

黄芩（酒洗，二钱） 白芷（一钱）上为细末，食后临卧，清茶调下。  

二乌散 治眉棱骨痛，兼有风病亦此。  

川乌 草乌（俱用童便浸，炒去毒。） 细辛 羌活 黄芩 甘草（各等分）上为细末，每服二钱，茶清调下。  

## 卷之六十二

### 鼻证门  

***病机***  

经曰：鼻者肺之外候。又曰：西方白色，入通于肺，开窍于鼻。又曰：胆移热于脑则辛 鼻渊。又曰：鼻热甚出浊涕。又曰：心肺有病而鼻为之不利也。  

《巢氏病源》曰：肺开窍于鼻，热乘于血，则气亦热也，血气俱热，血随气发出于鼻为鼻衄，甚则大衄而口耳皆出血也。又云：肺脏调和，则鼻气通利而知香臭。若邪乘于太阴之经，其气蕴积于鼻者，则津液壅塞，鼻气不得宣调，故不知香臭而为 也。至于生疮变成 肉，或窒塞或流涕，皆是肺经之邪壅滞也。  

《原病式》曰：肺热则出涕，热甚怫郁于足阳明胃经，血妄上行出于鼻，名曰衄，鼻出清涕名曰鼽。夫五行之理，微则当其本化，甚则兼其鬼贼，故经曰：亢则害，承乃制也。《易》曰：燥万物者莫 乎火。以火炼金，热极而反化为水，及身热极则反汗出也。水体柔顺，而极则反冰如地也。土主湿阴，云雨安静。土湿过极，则反为骤注、烈风、雨淫溃也。木主温和，而生荣风，极则反凉而毁折也。金主清凉，秋凉极而万物反燥也。皆所谓过极则反兼鬼贼之化，制其甚也。  

由是肝热甚则出泣。心热甚则出汗，脾热甚则出涎，肺热甚则出涕，肾热甚则出唾也。凡痰涎唾涕稠浊者，火热极甚消烁致之然也，或言鼽为肺寒，误也。彼但见鼽嚏鼻窒，冒寒则甚，遂以为然。岂知寒伤皮毛则腠理闭塞，热气郁怫而病愈甚也。  

***病机***  

鼻中痒而气喷，作于声为嚏。夫痒为火化，心火邪热干于阳明，发于鼻则痒而嚏也。有故以物扰之而嚏，有视日而嚏者，盖太阳真火耀于目而扰于心，则火热冲上，鼻中痒而嚏也。有风热上攻，头鼻壅塞，有因嚏而痛者，虽证候之不同，同为热也。凡为病不同，邪热所乘之经有异故也。鼻窒与嚏痒者，热客阳明胃之经也。鼽涕者，热客太阴肺之经也。盖鼻者，足阳明胃经所主，阳明脉左右相交，注于鼻孔。又鼻者肺之窍，故肺气通于鼻。其邪热干于二经，发于鼻而为窒塞、鼽涕之证。故经曰：心肺有病，而鼻为之不利也。  

***病机***  

肺气通于鼻，清气出入之道。肺脏热邪壅滞，上焦郁结，伏留不散，而成痈 之患矣。  

***病机***  

丹溪曰：酒 鼻多是饮酒之人，酒气邪热熏蒸面鼻，血热壅滞而成鼻 赤色者也。或有肺经素有风热，虽不因酒，亦自红黑而生 也。  

***脉候***  

右寸脉浮洪而数，为鼻衄、鼻 。  

左寸脉浮缓，为伤风鼻塞，鼻流清涕。  

***治法***  

心肺有热而鼻为之不利也，或外伤风寒，内热愈窒，筑塞不闻，或流清涕，或痒而涕者，宜麻黄、桂枝、细辛、辛荑之辛味以散。不因外感而惟内热煮宜芩、连、栀子之苦味以泻之。  

二法为治鼻之大纲也。  

***治法***  

《杂着》云：鼻多浊涕，平素郁热壅塞不闻香臭者，当作肺热治之，宜清金泻火清痰。或丸药噙化，或末药轻调缓服久服，无不效矣。此余所亲见而屡验者。其平时原无鼻病，今忽一时偶感风寒，而致窒塞声重，或流清涕者，作风寒治之。  

鼻热生疮，色红，内无壅塞，此为血热，宜用生地黄、四物汤加酒制片芩，酒拌红花、生甘草、麦门冬、天门冬之类。  

***治法***  

鼻渊，经曰：胆移热于脑，则辛 鼻渊。刘河间用防风通圣散加薄荷、黄连各二钱水煎服。  

***治法***  

鼻酸，乃痰火之所为也，宜凉膈散加荆芥穗、苦桔梗之类。  

鼻痒，乃热则生风故也，故防风通圣散加白附子、僵蚕之类。  

***药方***  

生地黄汤、麦门冬散、川芎三黄散、黄芩芍药汤犀角地黄汤（以上方并可治鼻衄。见血证门。）定命散 治胆受胃热，循脉而止于脑，血溢妄行， 衄血汗。  

朱砂 水银 麝香（各等分）右为细末，每服五分，食远新汲水调下。  

***药方***  

（《局方》）防风通圣散 治肺经风热壅塞，鼻窒不通，不闻香臭，或感风寒，热来浊涕皆可服。（方见风门。）（《直指》）通圣散 治肺气不清，鼻塞不利。  

鼠粘子 桔梗 紫菀 桑白皮 荆芥穗（各二钱） 甘草（六分） 水盏半、姜五片煎八分，食远服。  

（《济生》）辛荑汤 治肺气不利，头目昏眩，鼻塞声重，咯吐稠粘。  

辛荑 川芎 白芷 甘菊花 前胡 石膏 白术 生地黄 薄荷 赤茯苓 陈皮（去白。  

各一两） 甘草（炙，二两）上咀，每服五钱，水盏半煎一盏，食远温服。  

（《济生》）辛荑散 治肺虚为四气所干，鼻内壅塞，涕出不已，或气不通，不闻香臭。  

辛荑 川芎 木通 细辛（净） 防风 羌活 本 升麻 白芷 甘草（炙。各等分）为末，每服二钱，食后茶清调下。  

（河间）丽泽通气散 治鼻不闻香臭。  

黄 （八分） 苍术 羌活 独活 防风 升麻 葛根（各六分） 炙甘草（四分） 麻黄（冬月加） 川椒 白芷（各二分）上咀，作一服，姜三片、枣二枚、葱白三寸，水二盏煎一盏，食远温服。忌一切冷物，勿于风寒之处坐卧。  

（《良方》）防风汤 治鼻塞不闻香臭。  

防风 栀子（七枚） 升麻 石膏（二两） 麻黄（半两） 官桂（去皮，半两）木通（二两）上咀，每服五钱，水一盏煎七分，空心温服。  

（御药）菖蒲散 治鼻内窒塞不通，不得喘息。  

菖蒲 皂角（等分）上为细末，每用一钱，绵裹塞鼻中，仰卧片时。  

（《良方》）御寒汤 治寒气风邪伤于皮毛，令人鼻塞。  

黄 陈皮 人参 升麻（各五分） 苍术（七分） 款冬花 黄连（各一分）佛耳草 白芷 防风 羌活 甘草（炙。各二分）黄柏（二分）水二盏煎八分，食远稍热服。  

（《良方》）双芎散 治伤风鼻塞声重。  

川芍（一两） 抚芎（两半） 细辛（半两） 薄荷叶（两半） 川乌（一两） 白芷 甘草（各二两）上为细末，每服一钱，葱茶调下。  

（《良方》）芎 散 治鼻塞为痈。  

芎 槟榔 肉桂 麻黄 防己 木通 细辛 石菖蒲 白芷（各一分） 木香 川椒 甘草（炙。各半分）上咀，每服三钱，水二盏、姜三片、紫苏叶少许煎八分，食远服。  

（《医林》）川芎散 治伤寒鼻塞。  

苍术（米泔浸，五两） 本 白芷 细辛 羌活 川芎 甘草（炙。各一两）上咀，每服三钱，水一盏、姜三片、葱白三寸煎七分，温服。  

南星饮 治鼻窒塞不通，风邪入脑，宿冷不消，鼻内结硬。  

南星（不拘多少汤泡二次，切片焙干）为细末，每服二钱，用枣七枚、甘草少许，食后三四服，其硬物自出，脑气流转，浊涕自收，仍用大蒜、荜茇杵作饼，纱衬炙热，贴囟门，熨斗熨透，瘥。  

人参散 治肺气不通，鼻塞上壅。  

人参 白茯苓 陈皮 黄芩 麻黄 羌活 川椒（去目及合口者，炒出汗。各半两）上咀，每服五钱，水盏半煎七分，食后温服。  

荜澄茄丸 治鼻塞不通。  

荜澄茄（半两） 薄荷叶（三钱） 荆芥穗（二钱半）上为末，炼蜜丸，如樱桃大，每服一丸，临卧噙化津咽下。  

南木香膏 治鼻塞不利。  

南木香 川当归 川芎 通草 细辛 蕤仁（去壳） 白芷（各等分）上咀，和羊髓熬白芷，色黄去渣，为丸豆大，一粒塞鼻内，立通。  

通关散 治脑风鼻息不通，不闻香臭，或流清涕多嚏，肩项拘急，头目昏痛，风府怯寒。  

原蚕蛾（瓦上焙黄） 白附子（炮） 益智仁 白蒺藜 薄荷 苦参（各一两）为细末，每服三钱，温酒调下。  

（《和剂》）通顶散 治鼻塞不闻香臭。  

胡黄连（研） 滑石（研。各一分） 瓜蒂（七枚，研） 麝香（一钱） 蟾酥（半钱，研）上研勾，每用少许吹入鼻内即瘥。  

瓜蒂散 治鼻塞不闻香臭。  

瓜蒂 藜芦（各等分）为细末，每用一钱绵裹塞鼻中。  

***药方***  

防风汤黄芩 人参 甘草 川芎 麦门冬（去心） 防风（两半）上为细末，每服一钱，沸汤调服，食后日三次。  

川椒散 治鼻流浊涕。  

川点椒（炒出汗） 诃子（煨去核） 白姜 川芎 官桂 细辛 白术（各等分）上为细末，每服二钱，食后酒调服。  

（《三因》）苍耳散 治鼻流浊涕不止，名曰鼻渊。  

苍耳子（二钱半，炒） 辛荑仁（五钱） 薄荷叶（五钱） 白芷（一两）右为细末，每服二钱，葱汤或茶清食后调下。  

（《瑞竹》）千金辛荑膏 治鼻塞脑冷，清涕常出。  

黑附子（炮去皮） 川椒（去目炒） 川芎 细辛 吴茱萸 干姜（各钱半） 桂心（三钱） 皂角屑（钱半）上用猪脂二两煎油，先一宿以米醋浸煎八味药，取入猪油内同煎，以附子色黄为度，用绵蘸药塞鼻中瘥。  

神愈散 治肺热鼻流浊涕，窒塞不通。  

细辛白芷与防风，羌活当归半夏芎。  

桔梗陈皮茯苓辈，十般等分锉和同。  

三钱薄荷姜煎服，气息调匀鼻贯通。  

细辛散 治肺伤风冷鼻流清涕，头目疼痛，胸膈不利。  

细辛（一两） 附子（炮去皮尖） 白术 诃子（六枚） 蔓荆子 芎 桂心（各二分） 枳壳（麸炒） 甘草（炙。各半两）上咀，每服五钱，水盏半、姜三片煎六分，食后温服。  

鼻柱膏 治鼻常有清涕。  

桂心 细辛 干姜（炮） 川椒（去目，净者炒出汗） 皂荚（一分）上各五钱为细末，羊脂和成膏，枣核大，绵裹塞鼻孔。  

***药方***  

（《易简》）白黄散 治鼻 、 肉、鼻痔等症。  

白矾 雄黄 细辛 瓜蒂（各一钱）上为细末，以雄犬胆汁为剂，如枣核，塞鼻中。  

（《御药》）辛荑膏 治鼻生 肉，窒塞不通，有时疼痛。  

辛荑叶（二两） 细辛 木通 木香 杏仁（泡去皮尖，研如泥） 白芷（各五钱）上用羊髓猪脂二两和药于石器内，慢火熬成膏，取赤黄色放冷，入片脑、麝香一钱为丸，绵裹塞鼻中，数日肉脱即愈。  

（《三因》）羊肺散 治肺虚上壅，鼻生 肉，不闻香臭。  

羊肺（一具，洗） 白术（四两） 木通 肉苁蓉 川芎（各一两） 干姜（炮八钱）上为末，以水调稀稠得所，灌入肺中煮熟，细切，焙干为末。每服二钱，食后米饮送。  

（《直指》）通顶散 治鼻痈。  

瓜蒂 藜芦（各一分） 皂角（半分） 麝香（少许）上为末，吹此入鼻。  

雄黄丸 治同前。亦治 肉。  

雄黄（五分） 瓜蒂（二个） 绿矾（一钱） 麝香（少许）上为末，吹入鼻中。  

千金 肉方（一名瓜丁散）瓜蒂 华阴细辛（等分）为末绵包少许塞鼻。  

丹溪方 治鼻 肉，胃中有食积，热痰流注。治本当消食积。  

蝴蝶矾（二钱） 细辛（一钱） 白芷（半钱）为末内鼻中。  

（《良方》）山茱萸丸 治鼻痈。  

山茱萸 大黄（酒炒） 菊花（各一两一分） 朴硝（一两） 附子（炮去皮脐）独活（各二分） 秦艽（一两半） 蔓荆子（去白皮） 栀子仁（炒） 防风 甘草（炙。各一两）上为细末，炼蜜丸，如梧桐子大。每服三十丸，空心温酒送下。老人亦宜服之。妊妇去附子加细辛半分。  

二丁散 治鼻中 肉。  

苦丁香 丁香 粟米 赤小豆（各七粒） 石膏（少许）上为细末，吹入鼻中，如不闻香臭及偏头风皆效。  

地龙散 治息内。  

地龙（去土炒，一分） 猪牙皂角（一枚）存性研为末。先洗鼻内，净，以蜜涂之，敷药少许于内，流出清水，尽则 肉自除。  

通草膏 治鼻痈有 肉，不闻香臭。  

通草 附子（炒） 细辛（各等分）上为细末，蜜丸，如枣核大，绵裹塞鼻内。  

***药方***  

（《局方》）人参顺气散（方见风门） 藿香正气散（方见呕吐门） 皆可治鼻痛。  

（《直指》）杏仁细辛膏 治鼻痛。  

杏仁（去皮尖） 细辛 白芷（各一钱） 全竭（两枚，焙）上为末，油调敷。  

（《局方》）甘露饮（方见积热门） 黄连阿胶丸（方见嗽门）并治鼻疮。  

（《直指》）革丹散 治一切酒 并鼻上赘肉，面生粉刺雀 。  

黄革丹（二钱半） 砂（五分） 巴豆肉（十个，去油） 酒饼药（一钱半）上件同入罐子中，以慢火熬三四沸取下，续入研细锻石三钱、鸡子清和匀毕。凡酒鼻以鹅毛蘸扫红处，日一次。粉刺雀 ，小竹杖挑药点，才见微肿便洗去。鼻上肉赘敷之，半月取出，脓血自成痂落矣。  

（《和剂》）白龙丸 治酒 鼻、面上肺风疮。  

白龙丸末逐日洗面如澡豆法，更腌少时方以汤洗去，食后常服龙虎丹一帖，（亦见和剂），半月莹洁。  

（《良方》）蓖麻子膏 治酒 鼻、肺风面赤生疮。  

蓖麻子（去壳研） 轻粉（研） 沥青（研） 硫黄（研） 黄蜡（各二钱） 麻油（一两）上熬成膏，以瓷盒盛，每用少许擦于患处。  

荆芥散 治肺风 。  

荆芥穗（四两） 防风 杏仁（去皮尖） 白蒺藜（炒去刺） 僵蚕（炒） 甘草（炙。  

各一两）为末，每服二钱，食后茶清调下。  

椿根汤 治疳食口鼻。  

椿根（去皮切，一升） 葱白（细切，半升） 豆豉（半升） 盐（半合） 川椒（去目并合口者，炒出汗，一合）上合和，以醋及清泔各三升煎十数沸，约一升，分作三服，有恶物下即效。小儿量大小加减。  

地黄煎 治鼻生疮，痒痛不止。  

生地黄汁 生姜汁（各一合） 苦参（一两，锉） 酥（三合） 盐花（二钱，后入）上将地黄汁、生姜汁浸苦参一宿，以酥和于铜石器中煎至半，却入盐花，候汁入酥尽去渣，倾入盒中。每用少许滴于疮上。诸风热疮亦皆治之。  

栀子仁丸 治肺热鼻发赤瘰，名曰酒 鼻。  

栀子仁（不拘多少微炒）上为末，溶黄蜡为丸，梧桐子大，每服三十丸，食后茶酒任下。  

天柏茶治肺火鼻红年久，服诸药不效。  

天门冬（去心） 侧柏叶 细茶（各一两）上三味和捣一处，每日用一撮于罐中，以滚水冲入，闭气勿泄，少时用汤当茶吃，日五七次，一月全愈。  

白矾散 治肺风酒 鼻等疾。  

白矾 硫黄 乳香（各等分）为末，绵裹塞鼻中。  

硫黄散 治酒 鼻生黑粉刺。  

硫黄 轻粉（各一钱） 杏仁（十四个，去皮尖）上为细末，唾津调，临卧时涂鼻上，早晨洗去。  

（《医林》）大风油治酒 鼻。  

草乌尖（七个） 麝香（少许）为细末研匀，入大风油以瓦盒盛，火上调匀。先以姜擦，日三次。专治肺风鼻面赤。  

二神散 治赤鼻久不瘥。  

大黄 朴硝（各等分）为末，津调涂鼻上。  

***药方***  

葫芦酒：治鼻塞、眼昏疼痛、脑闷。用葫芦子打碎，醇酒半升浸之，春三、夏一、秋五、冬七日，少少内鼻中。有以童便浸亦效。  

脂膏方：治卒食物从鼻中缩入脑中，介介痛不出。用牛脂或羊脂如指大内鼻中，以鼻吸取脂入，须臾脂消，则物逐脂俱出也。雁鸭脂亦可用。  

鼻塞不通：用小蓟一把，水二升煮一升，去滓分服。  

又方：用荜澄茄五钱、薄荷叶三钱、荆芥穗一钱为末，炼蜜丸如樱桃大，每服一丸，噙化津咽。  

又方：治鼻痈脑塞，用青甜瓜茎为末，吹鼻中，亦治 肉。  

又方：用皂角炙为末，如小豆大，以竹管吹入鼻中。  

又方：用干姜末蜜和塞鼻中。  

治鼻中 肉：用枯白矾为末，面脂和，绵裹塞鼻中，数日肉随落。  

治久患鼻疮，脓血臭者：用百草霜研细，冷水调服三钱。  

治鼻中外 瘤，脓血出：用蜂房炙为末，酒调方寸匕，日七服。  

治鼻面酒 ：用鹧 屎一合研，以腊月猪脂和，每夜敷之。  

治鼻疳及鼻中生疮：用黑牛耳内垢敷之。  

又方：用橘核微炒为末，每服一钱，研胡桃肉一个，同酒调服。  

一方：治鼻窒塞不通，用槐叶五两、水五盏，煎取二盏，量下葱三茎、豉一撮再煎一二沸，分二服。  

《圣惠方》：治鼻塞多年，不闻香臭，水出不止。以蒺藜二握，当道车研过，以水一大盏煎取半盏。仰卧先满口饮食，以汁一合灌鼻中，不过再灌之，嚏出一两个 肉似赤蛹虫，即瘥。  

《肘后方》：治鼻病酒 ，以马蔺子并花杵烂敷之佳。  

又方：治鼻塞，烧麻鞋灰吹鼻中，立通。  

《经验方》：治酒 鼻，以新银杏嚼烂敷于鼻上，不过五七次如故。  

一方：治鼻渊脑泻，用生附子为末，煨葱，涎和如泥，夜间涂涌泉穴，自愈。  

***药方***  

一法：东向坐，不息三通，手捻鼻两孔，治鼻中患。交脚 坐，治鼻中患，通脚痈疮，去其涕唾，令鼻道通，得闻香臭，久行彻闻十方。  

一法：踞坐合两膝，张两足，不息五通，治鼻疮。  

一法：端坐伸腰、徐徐以鼻内气，以右手捻鼻，除目暗泪苦出。徐徐闭目吐气，去鼻中 肉、耳聋，除伤寒头痛诜诜，皆以汗出为度。  

***药方***  

囟会（一穴，在上星后一寸五分是穴，灸七壮，治鼻痈鼻痔。） 上星（一穴，在发际上二寸。灸三七壮，治鼻流清涕、浊涕。） 通天（二穴，在承光后一寸，灸七壮后鼻中必出臭积一块，方愈。） 人中 风府 百会 风池 大椎（以上穴皆可治前证。） 曲差 合谷（上二穴并治鼻流臭秽。） 迎香（治鼻窒塞不通，多涕鼽衄。）  

### 耳证门  

***病机***  

《内经》曰：肾开窍于耳，耳为肾之外候。又曰：肾者作强之官，技巧出焉。又云：脱精者则耳聋。  

又曰：心通窍于耳，阳气上甚而跃，故耳鸣也。  

巢氏曰：肾为足少阴之经，而藏精气通于耳。耳，宗脉之所聚也。若精气调和，肾脉强盛，耳闻五音。若劳伤血气，兼受风邪，损于肾脏则精脱，精脱者耳聋。然五脏六腑十二经脉有络于耳者，其阴阳经气有相并时，并则肾脏气逆，名之为厥。厥气相搏，入于耳之脉，则令耳聋。其肾病脱精耳聋者，其候颊颧色黑。手少阳之脉动而气厥逆而耳聋者，其候耳内 也。手太阳厥而聋者，其候聋而耳内气满。  

（《保命集》）云：耳者，以窍言之水也，以声言之金也，以经言之手足少阳俱会其中也。有从内不能听者主也，有从外不能入者经也。有若蝉鸣者，有若钟鸣者，有若火 状者，各随经见之，其间虚实不可不察也。假令耳聋者，何谓治肺？肺主声，鼻塞者肺也。何谓治心？心主臭。如推是法，皆从受气之始。肾受气于巳，心受气于亥，肝受气于申，肺受气于寅，脾受气于四季。此治法皆长生之道也。  

***病机***  

诸书论聋证有六候，有气聋、热聋、风聋、厥聋、劳聋、阴聋，又有耵耳、脓耳。  

大抵耳属足少阴之肾经，肾寄窍于耳也。肾通乎耳，所主者精。精气调和，肾气充足，则耳闻而聪。若劳伤血气，精脱肾惫，必主耳聋。且十二经脉上络于耳，其阴阳诸经适有交并，则脏气入于耳而为厥，是为厥聋，必有眩运相兼。耳者宗脉之所附，脉虚而风邪乘之，经气痞而不宣，谓之风聋，必有头痛之证。劳役伤于气血，淫欲耗其精元，瘦瘁力疲，昏昏聩聩而哄哄然者，是谓劳聋，必兼虚怯等证，此好色肾虚者有之。有痰火上升，郁于耳中而鸣。有热乘虚随脉入耳，结为脓汁，谓之脓耳。或耳间有津液风热搏之，结硬成核塞耳，亦令暴聋，此为耵耳。前是数者皆当推其肾脉，风则浮盛，热则洪大，虚则涩而微。  

风者散之，热者清之，肾虚者补益之，痰火者凉而降之，各随其宜而治之，岂有不聪听者也？  

***病机***  

《原病式》曰：聋之为病，俗医卒以 悍燥烈之药制之，往往谓水虚冷故也。夫岂知水火之阴阳，心肾之寒热，荣卫之盛衰，犹权衡也。一上则必一下，是故高者抑之，下者举之，此平治之道也。夫心火本热，虚则寒矣；肾水本寒，衰则热矣。肾水既少，岂能反为寒耶？世俗又云：老人多是虚冷而无热，此世之误也。凡老人之气衰，多病头目昏眩，耳鸣或聋，上气喘咳，涎唾稠粘，口苦舌干，筋痿脉促，二便秘结，此皆阴虚阳实之证。故经云：年四十而阴气自半，惟是孤阳独盛，见证皆火，又以热药与之，是以益火也。大寒之药故不可服，而惟以温平调理，计出万全。  

耳鸣有声，非妄闻也。耳为肾窍，交会于手太阳、少阳，足厥阴、少阴、少阳之经。若水虚火实而热上甚客其经络，冲于耳中，则鼓其听户，随其脉气微甚而作诸声音也。  

丹溪云：耳聋属热，少阳、厥阴热多，有气秘者亦是为热。气秘者耳不鸣。  

***病机***  

王节斋云：耳鸣证，或鸣甚如蝉，或左或右，或秘塞。世人多作肾虚治，不效。殊不知此是痰火上升，郁于耳中而为鸣，郁甚则壅闭矣。遇此证当审平昔饮酒浓味，上焦素有痰火，只作清痰降火治之。大抵此证多因先有痰火在上，又兼恼怒得者最多。怒则气上，少阳之火客于耳。若肾虚而鸣者，其鸣不甚，人必多怒，当见劳怯证。  

***病机***  

凡人大病之后而耳聋者，多是气虚。若老人耳听渐重，亦是气虚。重而兼鸣者亦有痰，不宜峻补。  

***脉候***  

两寸脉洪大，痰火耳鸣。肾脉洪盛为肾火。心脉微涩为耳癫痰。肾脉濡涩为虚，短而微者阴虚。左心洪数心火上炎，两尺洪数相火上炎，其人必梦遗耳鸣或聋。耳聋脉缓大而涩者死。  

***治法***  

耳聋证，乃气道不通，痰火郁结壅塞而成聋也。凡用清痰降火之药，须兼味辛行气通窍之药，方得治法之要。古方用酒浸针砂一日，至晚去针砂，将酒含口中，用紧磁石一块绵裹塞耳，左聋塞左，右聋塞右，此欲导其气而通其闭也。有峻用痰火药则反伤脾胃，亦不能开其塞。有急补气虚则火愈上，而亦不能开。惟以前法，痰火药中佐以辛温之味，细细平治，自然痊愈。予见攻之太过反伤正气，变生他疾者有之，此又不可不察也。  

***治法***  

忧愁思虑则伤心，心虚血耗必致耳聋、耳鸣。房劳过度则伤肾，肾虚精竭亦必致耳聋、耳鸣。药宜泻南方补北方，滋阴降火为主。心虚当宁心顺气，宜辰砂妙香散、平补镇心丹选用之。肾虚者宜益精补肾，肉苁蓉丸。  

***治法***  

大病后耳聋及阴虚火动而聋者，宜补阴降火，四物汤加黄柏主之。又云：耳鸣、耳聋皆是阴虚火动，补肾丸、虎潜丸、滋阴大补丸之类皆好。  

耳聋属少阳厥阴热多，当用开痰散风热，防风通圣散主之，滚痰丸之类，四物汤吞当归龙荟丸降火，间用复元通气散调其气。以大补丸治耳欲聋，用黄柏一味不拘多少细切盐酒拌，新瓦上炒褐色，为细末，滴水丸梧桐子大，每服一百丸，气虚以四君子汤煎汤送下，血虚以四物汤下。  

耳鸣甚，当归龙荟丸，多饮酒人宜木香槟榔丸。  

一法：治耳聋，以茱萸、草乌尖、大黄三味为末，津调贴涌泉穴，以引火下行。  

一法：治耳聋用蓖麻子四十九粒、枣肉十枚，人人乳捣膏，石上晒干，丸如梧桐子大，绵缚塞耳中。  

又方：用雄鼠胆汁滴入耳中妙，仍开痰散风热。  

一方：治 耳脓出，桑螵蛸一个，炙麝二分，为末掺之，或胭脂。不尔，矾枯吹之。  

一方：治耳痛，以白矾枯吹入耳中，及青矾烧灰吹之皆效。  

一方：治诸虫入耳，用香油滴入耳中，其虫即出或死耳内。或用驴、牛乳或鸡冠血滴入皆好。  

又方：治诸虫入耳，用桃叶卷作筒，角子切齐，其头内入耳中，其虫从角中走出。  

***药方***  

（《局方》）凉膈散（方见积热门） 防风通圣散（方见风门） 流金膏（方见火咳嗽门） 滚痰丸（方见痰门） 神芎丸（方见积热门） 木香槟榔丸（方见气门）龙荟丸（方见胁痛门）（《济生》）犀角饮子 治风热上壅，两耳聋闭，内外肿痛，脓水流出。  

犀角（锉） 菖蒲 木通 玄参 赤芍药 赤小豆（各一两，炒） 甘菊花（去梗，一两） 甘草（炙，半两）上咀，每服五钱，水钟半、姜三片，煎七分，食后温服。  

（东垣）蔓荆子散 治上焦火热耳鸣耳聋，及出脓汁。  

蔓荆子（一钱） 升麻（六分） 木通 赤茯苓 桑白皮（蜜炙） 麦门冬 生地黄前胡 甘菊花 赤芍药（各八分） 炙甘草（三分）上咀，作一服，水钟半、姜三片、枣一枚煎一钟，去渣食后服。  

（《选要》）茯神散 治上焦风热耳鸣及聋，四肢满急，昏闷不利。  

茯神（去木，一钱） 羌活 防风 蔓荆子 黄 石菖蒲 薏苡仁（各五分） 甘草（炙，三分） 麦门冬（去心，一钱） 柴胡 薄荷 荆芥（各三分）上咀，作一服，水二钟、姜三片煎八分，食后温服。  

（丹溪）鼠粘子汤 治耳痛生疮。  

鼠粘子 苏木 生甘草 昆布 龙胆草 连翘 蒲黄 黄芩 当归梢（各五分） 红花（少许） 桔梗（钱半） 生地黄 柴胡 黄 （各四分） 黄连（三分） 桃仁（三粒，去皮尖另研）上水二钟煎一钟，食后稍热服。忌寒药、利大便。  

解仓饮子 治气热壅闭，失音，冒暑，耳聋或痛流脓血。  

白芍药 当归 甘草（炙） 大黄 木鳖子（去壳，各二钱）上咀，作二服，每服水钟半煎八分，食远服。  

（《直指》）清神散 治风热上壅，头目不清，耳常重听。  

僵蚕（炒去丝嘴） 甘菊花（各一两） 荆芥穗 羌活 木通 川芎 防风（各五钱）木香（一钱） 石菖蒲 甘草（各三钱）上为末，每服三钱，食后临卧茶清送下。  

透水丹 治人耳痒，一日一作可畏，直挑剔出血稍愈。此乃肾虚，浮毒上攻，宜服此药。  

大黄 益智仁 茯苓 茯神 山栀子 蔓荆子 天麻 威灵仙 白芷 香墨（烧醋淬研）麝（另研。各一钱） 仙灵脾叶（五钱） 川乌（河水浸半月，三日一换水。切片晒干。  

盐一两、乌一两同炒，去盐用乌）上为末，炼蜜和麦饭相似，以酥涂杵臼，捣万杵和成剂。每服旋丸梧桐子大三丸，会后茶汤下。忌面、葱、蒜、韭、酒、鸡、鹅、猪、鱼一月。  

芍药散 治热壅生风，耳内痛与头相连，脓血流出。  

赤芍药 白芍药 川芎 木鳖子 当归 大黄 甘草（各钱半）上水二钟煎一钟，食后服。  

犀角散 治风热上壅，胸中痰滞，两耳虚聋，头重耳眩。  

犀角屑 前胡 甘菊花 石菖蒲 枳壳 生地黄 泽泻 木通 羌活（各半两） 麦门冬（去心，一两） 甘草（炙，一钱）上咀，每服三钱，水钟半煎五分去滓，食后温服。  

磁石散 治暴热耳聋，心膈壅闷。  

磁石 木通 桑白皮 生地黄 防风（各一两） 枳壳（三钱，麸炒）上咀，每服五钱，水一钟煎五分，空心温服。  

***药方***  

（《良方》）芎芷散 治风邪入耳，壅塞虚鸣。  

川芎 白芷 苍术 石菖蒲 细辛 浓朴 半夏（制） 紫苏茎叶 辣桂 木通 甘草（炙） 陈皮（各一钱）上水二钟、姜五片、葱白一根，煎一钟，食后服。  

桂星散 治风虚耳聋。  

辣桂 川芎 当归 石菖蒲 细辛 木通 木香 白蒺藜（炒去刺） 麻黄（去节）甘草 白芷梢 天南星（煨制。各钱半）上水二钟、葱白二根、姜五片、苏五叶煎一钟，食后服。  

（《和剂》）流气饮 治气闭耳聋，皆当调气。本方加石菖蒲、生姜煎服。  

（《良方》）追风散 治耳聋闭塞不通。  

藜芦 雄黄 川芎 石菖蒲 全竭 白芷 藿香 鹅不食草 薄荷 苦丁香 麝香（少许）上为细末，每用些少吹入鼻中。如无鹅不食草，加冰片少许。  

（《医林》）塞耳丹 治耳聋。  

石菖蒲 肥巴豆（一粒，去壳） 全蜴（一个，去毒）上为细末，葱涎为丸如枣核，绵裹塞耳中即通。或用生川乌为末，绵裹入耳内亦效。  

（《千金》）通耳法 治耳聋久不闻者。  

紧磁石（如大豆一块） 穿山甲（烧存性为末，一字）上二味用新绵裹塞耳内，口中衔少生铁，觉耳内如风声即愈。  

（《千金》）通耳筒治耳聋，耳鸣如风声，或如钟声、钲声。  

椒目 巴豆（去油） 菖蒲 松香（各五分）上为末，以腊溶化和调，乘热摊薄纸上，候冷卷作筒子塞耳内，一日一易，有效。  

（《良方》）通气散 治耳聋气闭不通。  

茴香 木香 全竭 玄胡索 陈皮 石菖蒲（各一钱） 羌活 僵蚕 川芎 蝉蜕（各五分） 穿山甲（二钱） 甘草（钱半）上为细末，每服三钱，不拘时温酒调服。  

菖蒲散 治耳聋。  

石菖蒲（十两） 苍术（五两）上锉成块置于瓶内，以米泔浸七日，取出去苍术。只将菖蒲于甑上蒸三时，取出焙干为细末。每服二钱，糯米饮调服，日进三服。或将蒸熟者作指顶大块，食后置口中，时时嚼动，津咽亦可。  

磁石浸酒方 治风邪之气干于脑或入于耳，久而不散，经络痞塞，不能宣利，使人耳中 然或作旋运。  

磁石（五两，捣水淘去赤汁） 山茱萸 天雄（泡去皮尖。各二两） 防风 木通山药 菖蒲 远志（去心） 芎 细辛 蔓荆子白茯苓 干姜（炮） 肉桂 甘菊花（各一两） 熟地黄是细锉，以生绢袋和匀盛贮，以酒二斗浸七日后，每日任饮之，以瘥为度。  

***药方***  

（《三因》）补肾丸 治肾虚耳聋耳鸣。  

山茱萸 芍药 干姜（炮） 巴戟（去心） 泽泻 桂心 菟丝子（酒浸） 远志（酒浸） 黄 细辛 石斛 干地黄 附子（炮） 蛇床子（酒浸） 当归 牡丹 皮肉苁蓉（酒浸） 人参（各二两） 菖蒲（一两） 羊肾（二枚） 防风（半两） 茯苓（一两） 甘草（半两）上为末，以羊肾研细，酒糊丸，梧桐子大，每服五十丸，盐酒下。  

（《集成》）益肾丸 治肾虚耳聋。  

磁石（ ） 巴戟（去心） 川椒（炒。各一两） 沉香 石菖蒲（各半两）上为末，每用二钱，以猪肾一枚细切，和以葱白，少盐并药湿纸包煨熟，空心细嚼酒送下。  

地黄丸 治劳损耳聋。  

川归 川芎 芍药 地黄 辣桂 菟丝子 川椒（炒） 破故纸（炒） 白蒺藜（炒去刺） 杜仲（姜炒断丝） 胡芦巴 白芷 石菖蒲（各三钱） 磁石（火 醋淬七次，三钱）上为末，炼蜜丸，梧桐子大，酒下五十丸。  

（《圣惠》）鹿肾糜治肾气虚损耳聋。  

鹿肾（一对，去脂膜） 切细入豉汁中，以粳米二合和煮粥，入椒料如法调和，空腹食之，作羹及下酒并可。  

（《济生》）苁蓉丸 治肾虚耳聋，风邪入于经络耳内虚鸣。  

肉苁蓉（酒浸焙干） 山茱萸肉 石龙芮 石菖蒲 菟丝子（酒蒸） 羌活 鹿茸（酒浸蒸） 石斛 磁石（ ，酒淬七次） 附子（炮去皮脐。各一两） 全蝎（十个，去毒） 麝（一字，另研旋入）上为末，炼蜜为丸，梧桐子大，每服七十丸，空心盐酒送下。  

（《本事》）黄 丸 治肾虚耳鸣，夜夜睡着如打战鼓。  

黄 （一两） 羌活 白蒺藜（炒去刺。各五钱） 黑附子（一个，炮） 羯羊肾（一对，切片焙干）右为末，酒糊丸，梧桐子大。每服七十丸，食后煨葱煎汤送下。  

（《澹寮》）蜡弹丸 治两耳虚聋。  

白茯苓（二两） 山药（炒，三两） 杏仁（炒去皮尖，两半） 黄蜡（一两，另溶）上为末，溶蜡为丸，弹子大。每服一丸，空心细嚼，盐汤送下。  

（《三因》）菖蒲丸 治肾虚耳聋重听，过于思虑则其病尤甚。此药主之。  

石菖蒲 蜀椒（去目并合口者，炒出汗。各三分） 葱子（炒，五钱） 皂荚（一锭，火炙去皮弦子） 羊肾（一对，以酒一升煮干取出，切作片子晒干）上为细末，炼蜜和丸，梧桐子大。每服三十丸，空心温酒下，日三服。凡欲服此药，临睡时先安铁物所患耳边，口中以牙齿咬定，却以磁石一小块安耳内，觉气微动，此能听声，然后服药。  

（《千金》）煨肾丸 治肾虚耳聋。  

川椒（去目并合口者，炒出汗，一钱） 附子（炮去皮脐） 巴戟（去心。各五钱）磁石（ 酷淬七次，细研水飞过）上为细末。每服用猪肾一枚，去筋膜细切，葱白、薤白各分切入药一钱、盐花一字，和搅令勾。以十重湿纸裹，于溏灰火内煨熟。空心细嚼，用酒解薄粥送下，十日大效。  

平胃镇心丹 治男妇心气不足，志意不定，精神恍惚，夜多异梦，惊悸烦郁，及肾气伤败，血少气多，四肢倦怠，足膝酸疼，睡卧不安，梦寐遗精，时有白浊，渐至羸，以致耳聋。  

熟地黄 生地黄 干山药 天门冬（去心） 麦门冬（去心） 柏子仁 茯神（各四两）辰砂（另研为末） 苦梗（炒。各一两） 石菖蒲（一斤） 远志（甘草水煮去心，七两）当归（六两） 龙骨（一两）上为细末，炼蜜丸，如梧桐子大。每服三十丸，空心饮汤下，温酒亦可，渐加至五十丸。  

辰砂妙香丸（方见虚损门） 用石菖蒲煎汤送下，专治气厥虚损耳聋。  

***药方***  

益气聪明汤 治饮食不节，劳役形体，脾胃不足，得受内障耳聋之患。服此令人精神过倍，元气自益，轻身健体，耳目聪明。  

黄柏（酒炒） 芍药（各五分） 蔓荆子（一钱） 升麻 葛根（各钱半） 人参 黄 甘草（各二钱半）上水二盏煎一盏，临卧服。  

羊肾附子丸 治劳役耳聋。  

附子（制） 肉苁蓉（酒浸去皮） 远志（去心） 菟丝子（制） 牛膝（酒洗）磁石（ 令赤，醋淬七次，细研水飞，各一两）上为细末，用羊肾五对，去脂膜，细切烂研，入洒三升，于银锅内微煎如膏，然后入末药和，捣三五百杵，丸如梧桐子大。每服五七十丸，空心温酒下，或盐汤下亦可。  

（《良方》）肉苁蓉丸 治劳聋，肾脏虚损，腰脚无力，面黑体瘦，小便涩数。  

肉苁蓉（酒浸去皮） 石菖蒲 附子（制） 磁石（制） 巴戟 鹿茸 菟丝子（制）石斛 杜仲（制） 牡蛎（制） 破故纸（炒） 桑螵蛸（微炒，五钱） 熟地黄 桂心（各两半）上为细末，炼蜜和，捣五、七百杵，丸如梧桐子大。每服三、五十丸，空心温酒下，临晚再服。  

蒲黄膏 治卒耳聋。  

蒲黄 细辛（各一分） 杏仁（去皮尖） 曲末（各三分）右为末，同杏仁捣如膏，和捻如枣核大，绵裹塞耳中，一日一易。  

***药方***  

干胭脂散 治 耳。  

干胭脂 枯矾（各等分）上件研勾。先用绵杖子缠去脓，别以净绵杖引药入耳。  

明矾散 治热壅气滞，或沐浴水入耳中为脓。  

枯矾 龙骨（研。各二钱） 黄丹（飞，钱半） 干胭脂（七分） 麝香（少许）上为末。先用锦杖拭净，次蘸药末入耳中。  

***药方***  

（《良方》）胜金透关散多年耳聋不可治者，用此十日见效除根。  

川乌头（一个，炮去皮脐） 细辛（各一钱） 胆矾（五分） 活鼠（一只，汤泡死，刮取胆）上为细末，用鼠胆调和匀，再焙令干研细，却入麝香半字，用鹅毛管吹入耳中，吹时口含清水待少时。  

龙齿散 治肾虚热毒乘虚攻入耳，致耳常鸣如蝉，不可专服补药，宜用此方。  

龙骨 人参 白茯苓 麦门冬（去心焙） 远志（去心。各半两） 丹砂（研） 铁粉（研） 龙脑（研） 牛黄（研） 麝香（研，各分）上为细末研匀，每服五分，食后沸汤调服，日三次，病愈即已。  

***药方***  

一方 治蜒蚰入耳，以地龙一条，盐少许掺在地龙上，内葱园间葱叶内，仍以线缚叶口。候一宿，摘葱叶劈破，溜其汁入耳中，其蚰即出。或以牛酪灌入耳中，令满自出。  

或入腹，空腹食好酪一升，即化为水。如未出，再加，神效。  

一方 治蜒蚰及诸虫入耳，以小鸡一只去毛足，用香油煎熟，筋穿作孔枕之。或用胡麻炒熟，以葛囊盛枕之。虫闻其香即出。  

一方 治虫蚁入耳，用 猪肉一指许炙令香，置耳边即出。（蜈蚣亦出。）又方 治虫入耳中，以鸡冠血滴入耳中，其虫自出。  

又方 治百虫入耳，用桃叶揉碎入耳，又用桃叶枕头，虫自鼻出。  

又方 用小蒜取汁滴入耳中，即出。  

又方 用香油滴入耳中，即出。  

又方诸恶虫入耳，用葱涕灌入耳，活者即自出。  

《本事方》治诸虫入耳，白胶香一味烧烟熏耳，中暖虫自出。  

又方 用好醋滴入耳中，却起行自出。《千金续方》用汉椒一钱浸醋半钟，滴入耳尤妙。  

又方 用蓝汁滴入耳中，少顷虫自出。  

又方 治耳及蜈蚣入耳，用鲜姜取汁灌入耳中，即出。韭汁亦可，鸡冠血滴入亦可。  

又方 治飞蛾入耳，用酱汁滴入耳中，即出。  

又方 治苍蝇入耳，用皂角子研烂，生鳝鱼血调，灌入耳中。  

（《千金》）耳冻成疮方柏叶（三两，微炒为末） 乱发（两鸡子大） 食盐（细研） 乳香（细研，半两）黄蜡（半两） 清油（一斤） 杏仁（四十九枚，去皮尖研成膏）上先煎油令沸，即下乱发，以消尽为度。次下诸药，煎令焦黄滤去滓，更以重绵滤过，再以慢火煎之。后下乳香，黄蜡等，搅令稀稠得所，瓷器盛。每用鹅翎旋取涂之。  

黄马散 治耳内外恶疮及头疮、口边肥疮、 疮。  

黄柏（五钱） 马齿苋（干者，一两）上为细末。每用小豆许，绵裹内耳中，外敷之。  

羊脑煎 治冻耳成疮。  

柏白皮 榆白皮 桑白皮 杏仁（去皮尖。各一两） 甘草（一两） 羊脑髓（半斤）上细锉。以羊脑髓煎，令黄滤去滓，瓷器盛。每用以鹅翎蘸药涂。  

又方橄榄核烧灰，清油调敷。雀脑亦佳。  

羊矢散 治耳内臭烂。  

羊矢（一个，焙干） 干胭脂（少许）上二味研勾，用竹筒轻吹入耳内，日三次效。  

耳痛方 用盐炒热，重绵包熨。一方以杏仁炒焦研细，绵包塞耳。  

又方 治耳内极痛，用郁金研细末。每用一字，以净水调，倾入耳却急倾出。  

又方 用穿山甲二片、土狗二个。士狗夹在穿山甲内同爆，焦色为度。入麝少许同研细末，吹一字于耳内愈。亦治耳聋。  

治蚕虱入耳作痛，用菖蒲为末炒，乘热以绵裹着耳边。  

石菖蒲（十两） 苍术（五两）上锉成块，置瓶内，以米泔浸七日取出，去苍术，只将菖蒲以甑蒸两三时，取出焙干，捣为细末。每服三钱，糯米饮调服，日进三次。或将蒸者作指顶大块子，食后置口中，时时嚼动，嗽津亦可。  

白盐方 治卒得风痰，觉耳恍恍卒痛者，用白盐（五升），甑内蒸熟，以绢囊盛之。  

以痛耳枕其上，冷则易之。或以软帛包熨患耳亦可。  

***药方***  

一法：用苍术一块长七分，将一头削尖，一头截平，将尖头插耳内，平头上安箸头大艾炷灸之，轻者灸七壮，重者灸十四壮，觉耳内有热气者效。  

一法：用蜡纸一张剪作四片，每一片于箸上紧卷，抽去箸，以蜡纸卷子安耳中，燃之，待火欲至耳急除去，当有恶物出在残纸上，日一片用了以蜡塞定。  

灸暴耳聋法：用鸡心槟榔一个，以刀从脐剜取一窍如钱眼大，实以麝香，坐于所患耳内，从上以艾炷灸之，不过二三次效。  

听会（二穴，在耳微前陷中，上关下一寸动脉宛宛中，张口得之。灸五壮，治耳聋耳鸣。）翳风（二穴，在耳后陷中，按之引耳中是。灸七壮，治耳聋痛。） 上星（一穴，在前发际上二寸是穴。灸二七壮，治风聋。） 外关（治耳聋 浑浑无所闻。）合谷（灸七壮，治耳聋不通。）  

***药方***  

《针经》云：耳聋取小指次指甲爪上与肉交者，先取手，后取足。又云：手少阳三焦之脉，是动则病耳聋，浑浑 ，视盛虚寒热，陷下取之也。又云：聋而不痛者，取足少阳，聋而痛者取足阳明。又云：耳聋刺手阳明，不已，刺其通脉出其前者。（此取手足少阳经穴及手阳明经穴是也。）又云：手之别名曰偏历，去腕三寸别入太阴；实则龋聋，取之所别也。又云：邪客手阳明之络，令人耳聋时不闻者，刺手大指次指爪甲上去端如韭叶各一壮，立闻。不已，刺中指爪甲上与肉交者立闻。其不时闻者不可刺也。左刺右，右刺左。（此取手阳明络，）又云：手太阳之脉所生病者，耳聋，目黄，颊肿，视盛虚寒热陷下调之也。又云：耳聋无闻取耳中是也。此取手太阳经。又云：肝虚则目KT KT 无所见，且无所闻，善恐，取其经。厥阴少阳气逆则头痛，耳聋不聪，颊肿，取血者是也。（此取肝经。）又云：肺虚则少气，不能报息，耳聋，嗌干，取其经。太阴是太阳之外，厥阴内血者是也。（此取肺经。）耳有脓者禁刺。经云：耳痛不可刺者，耳中有脓。若有干耵聍，耳无闻也。  

***药方***  

《外台秘要》：治耳聋，用芥菜子捣碎，以人乳调和，绵裹塞耳，数易即闻声。  

一方：治耳聋用雄黄、硫黄等分为末，绵裹塞耳？一方：用全蝎四十九个，去趸泡洗，以糯米半升于大瓦上铺平，将蝎铺于米上，焙令米黄为度，去米不用。又切生姜四十九片，每片放蝎再焙，姜焦为度，去姜不用。将竭研为细末。三五日前每日先服黑锡丹、蝎末三服，空心酒调。临服药时，夜饭只半饱，看人酒量，勿令大醉。令其熟睡，切勿叫醒。待久却轻唤，如不听，得浓煎葱白汤一碗，令饮，耳即闻。  

一方：用蓖麻子五十个去皮，与熟枣十枚同捣，丸如小豆大，更入小儿乳汁就和。  

每用一丸，绵裹内耳中，觉热为度，一日一易。如药难丸，日中曝少时即易丸。  

《千金方》治耳聋久不效，用大蒜一瓣中剜一孔，以巴豆一粒去皮膜，慢火炮极熟入蒜内，用新绵包定塞耳中，三次效。  

又方：用骨碎补削作条，火炮，乘热塞耳。  

又方：治耳鸣如流水声，久则成声，久则成声。用生乌头一枚，乘湿削为枣核大，塞耳，日一易，夜一易，三日愈。  

又方：治耳聋，用驴生脂与生姜熟捣，绵里塞耳中，用数次有效，渐久闻声。  

又方：用醇醋以微火煎附子、软削令尖，塞耳，效。  

又方：用龟溺点耳中即闻。取龟溺法，用龟一枚安于合上荷叶上养之，专看叶上有溺收取滴耳中，效。一法用秦龟雄者置瓷盘内，以镜鉴龟，既有镜中影往往淫怯，其溺自出，以物收之，滴耳中。  

又方 治耳聋，用巴豆一粒去心皮，斑蝥一枚去翅足，二物合捣膏，绵裹塞耳中，再易，甚验。  

又方：治肾虚耳鸣，以嫩雄鸡约一斤重者，以常法治，用无灰酒煮极烂入椒盐，空心热食之。如此食过三五只见效。  

又方：治耳痛、耳聋、用鳝鱼斩尾滴血入耳中。又脓耳经年不绝者亦愈。  

又方：治耳聋及脓，用香附子为细末，以锅煎萝卜种汤，饭后临卧服二钱。干萝卜亦可，莫见铁器。  

秘方：治耳大痛，或如有虫奔走，或有血水流出，或干痛不可忍，用蛇蜕皮烧灰存性细研，以鹅翎管吹入耳中立愈。  

又方：用川椒、巴豆、菖蒲、松香，以蜡溶为个子内耳中，治耳鸣如风水、如钟鼓之声。卒聋者一日一易效。  

《经验方》：用巴豆一粒蜡裹，以针刺孔令透，塞耳中。  

***药方***  

令患人坐地交叉两脚，以两手从曲脚中入，低头叉项上，治耳重，数次效。  

又法：脚着项上不息十通，必愈。  

## 卷之六十三

### 口病门  

***病机***  

《内经》曰：中央黄色，入通于脾，开窍于口，藏精于脾，故病在口。奇病论帝曰：有病口甘者，病名为何？何以得之？岐伯曰：此五气之溢也，名曰脾瘅。（热也。）夫五味入口，藏于胃，脾为之行其精气，津液在脾，故令人口甘也，此肥美之所发也。有病口苦，取阳陵泉，病名为何？何以得之？曰：病名胆瘅。  

又经云：胃足阳明之脉，挟口下交承浆。大肠手阳明之脉，挟口交人中。此胃与大肠之脉所挟于口也。  

《巢氐病源》云：脾气通于口，口和能知五味矣。盖五味入口，藏于胃，脾为之运化津液，以养五脏。节宣微爽，五脏之气偏胜，由是诸疾生焉。又云：脏腑热盛，热乘心脾，气冲于口，故令人口苦生疮。口咸则为寒，咸挟苦或燥为热，酸则停滞，涩则因燥，淡则由虚，苦则为热，热甚则甘也。凡口甘及干燥，患痈疽之后者多有之。  

***病机***  

胃热则口臭，脾热则口甜、心热则口燥，胆热则口苦，肺热则喉腥，肝热则口酸，肺虚则口辛，肾热则口咸，胃虚则口淡。  

***病机***  

谋虑不决，肝移热于胆而口苦者，思虑烦恼气郁于胸膈，及心脾蕴热冲发于口，亦令人口臭也。脾气凝滞，风热加之，则发口疮也。脾胃气弱，木乘土位而口酸也。  

***病机***  

或问口臭一证。曰：脏腑热气，燥腐蕴积于胸膈之间，冲发于口，则口气臭也。膀胱移热于小肠，膈肠不便，上为口糜而烂也。又云：少阴之脉，火气内发，上为口糜，治以苦寒是也。口疮者，乃脾气凝滞，风热加之则发口疮。小儿将养太过温暖，心脏客热，其口亦疮。  

伤寒狐惑之证，上唇生疮，虫食其脏；下唇生疮，虫食其肛。此口疮内应脏腑之邪热然也。  

***脉候***  

左寸脉浮而数者，口生疮。洪数，心热口苦。右寸脉浮数，肺热口辛。左关弦数而虚，胆虚口苦甚。左关洪而实，肝热口酸。右关沉实，脾胃有热口甘。兼洪数者，口疮，或为重舌、木舌。脉虚者，中气不足。口疮服凉药不愈，宜理中汤。  

***治法***  

实热口疮新发者，用凉膈散、甘桔汤之类皆可愈。西瓜浆水徐徐饮妙。冬月无瓜以烧灰噙之。  

酒色过度之人服凉药久而不愈者，乃中气不足。虚火泛上无制，用理中汤反治之而愈甚者，加附子或用官桂噙之亦妙。  

肝胆有实热令人口酸而苦，小柴胡汤加甘草、龙胆草、青皮之类，甚者当归龙荟丸、龙胆泻肝汤。若谋虑不决，肝胆虚而口苦者，人参、远志、茯神、甘草为君，柴胡、龙胆草为佐使，甚者钱氏地黄丸。所谓虚者补其母也。  

心热而口苦，或口舌生疮、黄连泻心汤、牛黄清心丸、凉膈散之类主之。脾热而口甜者，三黄丸、平胃散之类。肺热而口辛者，以甘桔汤、泻白散、金沸草散之类。  

口舌生疮，皆上焦热壅所致，如圣汤、甘桔汤加芩、连。仍擦以柳花散。  

口糜，好饮酒人多有此疾，易老用五苓散、导赤散合服，效。有下颔不收者乃骨脱，令患人坐定，用手揉脸百十遍，令患人张口，用两大拇指入患人口内拿定牙，外用两手指将下往上兜，则入臼矣。  

阴阳散等方数口疮立愈，不可不知。  

***药方***  

（《千金》）甘露饮 治男妇小儿胃中客热，牙宣气，牙龈肿烂，时出脓血，口舌生疮，咽喉肿痛。又疗脾胃受湿，瘀热在里，或醉饱多劳，湿热相搏，致生胆病，身面皆黄。  

或时身热而肿，大小便不调。  

枇杷叶（拭去毛） 生地黄 熟地黄 天门冬 麦门冬 枳壳（炒） 茵陈 石斛 黄芩（各一钱） 甘草（炙，五分）上作一服，水一钟煎七分，食后服。《本事方》无麦门冬、茵陈，加山豆根、犀角屑，大有神效。  

升麻汤 治膈上有热，口舌生疮，咽喉肿痛。  

升麻 葛根 赤芍药 甘草（各一钱半） 人参（二分） 桔梗（二钱）上咀，分二服，每服水二钟，姜三片煎八分，食后温服。  

（《局方》）三黄丸 治脾热口疳口气。兼治五劳七伤，消渴不生肌肉。  

黄芩（春四、夏秋六、冬三两） 黄连（春四夏五、秋三冬二） 大黄（春三秋二、夏一冬五）上为末，炼蜜丸，梧桐子大，每服十丸，加至二十丸，日三服，一月病愈。久服行如奔马。  

（《河间》）益胆汤 治谋虑不决，肝胆虚，气上溢则口苦。  

黄芩（去朽） 甘草（炙） 人参（各一钱） 官桂（五分） 苦参 茯神（各三分）远志（七分）上咀，作一服，水钟半煎一钟，温服。  

（《东垣》）柴胡地骨皮汤 治膀胱移热于小肠，膈肠不便，上为口糜，生疮溃烂，心胃壅热，水谷不化等证。  

柴胡 地骨皮（各等分）上咀，每服五钱，水钟半煎一钟，食后温服。如病患大段实者，加大黄、朴硝以利之。  

（《良方》）龙胆汤 治热口苦，名曰胆瘅。  

龙胆草 黄连（各四分） 人参 天门冬 知母 黄芩（各七分） 柴胡（一钱）山栀子 麦门冬 五味子 甘草（各五分）上锉，每服五钱，水钟半煎七分，不拘时温服。  

（《良方》）玄参散 治满口并舌生疮，连齿龈烂痛。  

玄参 升麻 独活 麦门冬（去心） 黄芩 黄柏 大黄（炒） 栀子仁 前胡 犀角屑 甘草（炙。各三分）上为末，每服五钱，水钟半煎五分，不拘时温服。  

升麻煎 治膀胱热不已，口舌生疮，咽喉肿痛。  

升麻 玄参 射干（各四两） 大青 黄柏（各三两） 蔷薇根白皮（四两）上咀，水七升煮一升五合，去滓下蜜更煎二三沸取起，冷咽之。  

（《直指》）升麻散 治心脾有热，口舌破裂生疮。  

升麻 玄参 川芎 生地黄（酒洗） 麦门冬（去心。各五钱） 大黄 赤芍药黄连 枯黄芩 甘草（焙。各三钱）为末，每服五钱，姜枣煎，食远服。  

生地黄膏 治口舌疮肿。  

生地黄 蓝青叶（各等分）上入蜜杵细，每服五钱，井水煎，食后服。  

增损如圣散 治上焦热壅，口舌生疮。  

桔梗（二两） 甘草（炙，两半） 防风（五钱） 枳壳（制，三钱） 片黄芩（一两）上为粗末，每服三钱，水煎食后服。  

（《济生》）泻黄饮子 治风热蕴于脾经，口疮唇燥坼裂。  

白芷 升麻 枳壳 黄芩 防风 半夏 石斛（各一两） 甘草（炙，五钱）上咀，每服五钱，水一盏、姜五片煎七分温服。  

洗心散（治心热口疮） 四顺清凉饮（治脾热口疮） 甘露饮 黄连阿胶丸 凉膈散（以上诸方通治上焦诸热口疮，方并见积热门。）（《集成》）黑参丸 治口舌生疮久不愈。  

天门冬（去心） 麦门冬（去心） 黑参（各等分）上为细末，炼蜜丸，弹子大，噙化津咽。  

（《良方》）冰柏丸 治口疮。  

冰片（一分） 黄柏 硼砂（研） 薄荷叶（苏州者。各二钱）上为细末研匀，炼蜜和丸，龙眼大。每服一丸，津液化下。  

（《良方》）牛黄丸 治心脾热壅，口舌干燥，及烦渴。  

牛黄（三分，细研） 黄连 大黄（酒蒸。各二两） 麦门冬（去心，两半） 朱砂（半两，细研水飞） 麝香（少许） 山栀子 马牙硝 芎 黄芩 甘草（炙。各一两）上为细末，炼蜜丸，弹子大。每服一丸，食后竹叶煎汤化下。  

栝蒌根散 治风热口中干燥，舌上生疮。  

栝蒌根 胡黄连 黄芩（各三两） 白僵蚕（炒） 白藓皮 大黄（炒。各五钱）牛黄（研，少许） 滑石（二钱）上为细末，每服二钱，竹叶汤调服。  

甘露丸解热毒退风热，治口舌干燥。  

寒水石（二斤， ，土地上放一宿去火毒） 马牙硝（三两，细研） 铅霜（细研） 龙脑（细研） 甘草（炙。各三分）上为细末，以糯米饮和丸，弹子大。每服半丸，食后新汲水磨化服。  

杏仁散 治心胃中客热，唇口干燥或生疮。  

杏仁（泡去皮尖，麸炒微黄） 黄连 麦门冬 赤茯苓 地骨皮 黄芩 山桅仁 蔷薇根大黄（炒。各一两） 犀角屑（三分） 甘草（炙，五钱）上咀，每服三钱，水一钟、淡竹叶十四片煎六分去渣，食后服。  

含化丸 治上焦烦热，口舌干燥、神思不清，头目不利。  

石膏（半斤，细研水飞） 寒水石（同上） 白蜜（半斤）以水四大钟煎取钟半，绵滤过入蜜同煎稠，丸如芡实子大，常含化一丸津咽。  

硼砂散 治口疮。  

硼砂 青黛 龙脑 石膏（ 。各等分）上为极细末，每用少许，临卧敷口中。  

赴筵散（一名阴阳散） 治口疮极效。  

黄连（一两） 干姜（炒黑，三钱）为细末、干掺口疮上，涎出即愈。  

柳花散 治口舌生疮。  

玄胡索（一两） 黄柏 黄连（各五钱） 蜜陀僧 青黛（各二钱）上为细末，贴口疮上，有津即咽。  

黄连朴硝散 治口疮绝妙。  

黄连 朴硝 白矾（各五钱） 薄荷叶（一两）上为粗末，用腊月黄牛胆，将药入胆内，风头挂两月取下。如有口疮，旋将药研细入于口疮上，去其热涎即愈。  

紫金霜治大人小儿积热，口内生疮。  

黄柏（蜜炙紫色为末，一钱） 诃子（一枚，面包煨） 腻粉 麝香（各少许）上为细末，每用少许敷疮上。  

丹蜜煎 治满口烂疮。  

黄丹（一两） 白蜜（一两）瓷瓯内和匀，坐饭上蒸，鹅翎刷疮上。  

白绿散 治口舌疮，不能食。  

白芷 铜绿（各等分）为细末掺舌上，以温醋漱之，立效。  

绿云散 治口疮烂臭久不愈。  

黄柏（蜜灸研末） 青黛（各等分）上为细末，临卧用少许掺舌咽津妙。一方用黄柏、细辛为末敷。  

胡黄连散 治口糜生疮。  

胡黄连（五分） 川黄连（三钱） 细辛 藿香（各一钱）上为细末，每用少许敷疮上，涎出愈。一方用黄连、细辛为末掺效。  

秘效方 治口糜。  

明矾 大黄（各等分）为细末，临卧干掺，涎尽漱之愈。  

五味散 治口舌疮。  

五味子 滑石（飞） 黄柏（蜜炙，各等分）为末搽疮上，愈。  

（丹溪）盐白梅散 治口内生疮。  

盐白梅（烧存性） 明矾（枯） 黄丹（炒。各一钱） 人中白（ 五分） 麝香（少许，另研）为末、干掺。甚者加硼砂五分、冰片一分。  

碧雪治口疮及咽喉肿痛神效。为极细末，用管吹入咽。（方见舌门）白矾散 治赤口疮。  

白矾（枯） 没药 乳香 铜绿上等分为细末，掺之。  

雄黄散 治白口疮。  

雄黄 没药 乳香（各一钱） 轻粉（少许）上为细末，掺之。本方有巴豆霜，恐误也。有人用之而口皆肿，不能救解，故此减之。  

一方用焰 、硼砂含口内勿开，外以南星为末，醋调贴足心涌泉上，神效。  

（《良方》）贴脐散 治元气虚而浮阳上攻，口舌生疮不已。  

吴茱萸（醋炒） 干姜（炮。各五钱） 木鳖子（五枚，去壳）上为细末，每用五分，冷水调，以纸靥贴脐。  

蟾酥线治口舌生疮烂痛。  

蟾酥（取时以线乘温染之晒干。用时剪半寸含之，有涎即吐出）黄柏白蚕散 治口糜。  

黄柏（蜜炙退火毒） 白僵蚕（直者新瓦上烙干，断丝去火毒）上为细末，少许敷疮上，吐涎。  

槟粉散 治口吻边生疮，浸淫不愈。  

槟榔（烧存性） 轻粉（少许）上为细末，少许敷口疮上，立愈。一方饭甑上汗调敷之。  

加味龙石散 治口舌生疮，时时血出，咽嗌肿塞，疼痛烦闷。  

寒水石（ ，四两） 朱砂（研飞，二钱） 马牙硝（风化，一钱） 龙脑（钱半）铅白霜 硼砂（各五分） 甘草（研末，二钱）上为细末，少许掺患处，吐津出。若误咽下亦不妨。  

***药方***  

升麻黄连丸 治多食肉口臭，不欲闻其秽恶。  

升麻（半两） 生姜 黄连 黄芩（酒炒） 檀香 甘草（各二钱） 青皮（半两）上为细末，汤泡蒸饼，丸弹子大，每服一丸，不拘时细嚼白汤下。  

地骨皮丸 治肺热口臭，口中如胶，咽干发渴，小便多。  

地骨皮 黄 桑白皮 山栀仁 马兜铃（各等分为末）甘草膏和丸，芡实大。每服一丸，食后噙化。  

生地黄煎 治脾热唇焦。  

生地黄汁 鲜天冬汁（各半升） 麦门冬（去心） 葳蕤（各二两） 黄 升麻（各半两） 细辛 川芎 白术 生甘草（各一两，细锉）上绵裹酒浸一宿，以猪脂二斤煎药焦色，锦滤去渣内锅中，后下地黄、天冬汁熬令稠，瓷器盛。每服半匙，不拘时咽下。  

合香丸 治口臭，去热毒瓦斯，调和脏腑。  

鸡舌香 芎 （各一两） 藿香 甘松 当归 桂花 桂心 白芷（各半两） 零陵香 木香（各三分） 肉豆蔻 白槟榔（各五枚） 丁香 麝香（少许）上为细末，炼蜜丸，如芡实大，常含一丸津咽下。  

丁香丸 治口臭秽。  

丁香（三钱） 芎 （二钱） 白芷（五分） 甘草（炙，一钱）上为细末，炼蜜丸，弹子大，绵裹一丸噙化。  

益智散 治心气不足口臭。  

益智仁（半两） 甘草（一钱）上为细末，时时干舐咽之，更沸汤调服立效。  

生香膏 治气热口臭。  

干甜瓜子（去壳细研）炼蜜和成膏，食后含化或敷齿上尤炒。一方空心洗漱讫，含化一丸如枣核大。  

芎芷膏 治口气热臭。  

白芷 川芎（各等分）上为末，炼蜜丸，弹子大。每服一丸，食后噙化。  

神芎丸 治食肉多口臭。  

藿香 木香（各一钱） 当归（一钱） 升麻（二钱） 生地黄（酒洗） 生甘草（各三钱） 黄连（炒） 砂仁（各半两）上为末，蒸饼丸，绿豆大，汤下一百丸。  

四神散 治噤口风，牙关不开。  

雄黄 食盐（炒） 川椒（各一钱） 独子皂角子（一枚）烧灰为末，吹在大牙根上立愈。  

***药方***  

一方：治口内生疮，用朴硝一钱、寒水石 一两、朱砂少许，同研如桃花色，敷患处，咽不妨。  

一方：治口疮，用巴豆三枚去壳不用油、黄丹五分同研如泥，涂叶上如棋子大，贴眉间，须臾四围疮如蚤子，去药，大效。  

一方：用淀粉、巴豆同研如泥，如上法贴眉间亦效。  

又方：治口疮用牛膝浸酒含漱。不用者，牛膝捣汁漱亦佳。  

又方：用五倍子末掺之，便可饮食。  

又方：用蔷薇根避风打去土，煮浓汁温含，冷则易。  

又方：治口疮翻白，用桑树汁，先以发拭口，次以汁敷之。  

又方：治口疮久不愈、用乱发、霜蜂房、蛇蜕皮各烧存性为末。每用一钱，酒调服。  

一方：治唇上生疮年久不愈，用八月蓝叶一斤捣汁洗，三日瘥。  

又方：治口舌生疮，胸膈疼痛，用豆豉炒焦为末，含一宿瘥。  

孙真人方：治口疮、吻疮，用白杨枝浆水煎，和盐含之。或用嫩枝蕊于铁上绕作灰，和脂敷之。  

孙真人食忌：治口疮，用朴硝含之甚良。  

《千金方》：治口臭，用香薷一把、以水一斗煮取三升，稍稍含咽之。  

又方：治口疮，用甘草、白矾各等分为末，掺口内佳。  

《胜金方》：治口疮，用胆矾半两，入银锅子内，火 通赤，置地上出火毒一夜，细研。每服少许，敷疮上，吐酸水清涎。甚者一两即瘥。  

《圣惠方》：治口臭秽，及 齿肿痛，用细辛一两煮取浓汁热漱，冷即吐之，立效。  

***药方***  

一法：凡人觉脊背屈强，不问时节，缩咽膊仰面努膊上，回头左右两向按之，左右二七遍，气血行动定然，始更用。先缓后急，不得先急后缓。若无病患，常欲得旦起、午时、日没三辰，如用辰别二七，除寒热病，腰脊颈项痛、风痹、口内生疮、牙齿风、头眩尽除也。  

### 【附】唇病门  

***病机***  

经曰：脾、胃、大肠、小肠、三焦、膀胱者，仓廪之本，荣之居也，其华在唇四白。又云：胃足阳明之脉，挟口环唇。又云：冲脉、任脉别而络唇。  

《折衷方》云：脾脏应唇通口气，脾与胃为合。足阳明胃之经，其脉夹口环唇，故脾胃受邪则唇为之病。风则动，寒则紧，燥则干，热则裂。气郁则生疮，血少则色白。治法：内对证清理脾胃，外敷以药，无有不愈者。唇紧候撮口不能开，饮食难进，名曰紧唇，又曰沈唇，若不急治则有死矣。  

***药方***  

泻黄饮子 治风热积于脾经，唇燥燔裂无血色。（方见前。）独活散 治唇生恶核，由脾胃热壅。  

独活 升麻 桑寄生 真犀屑 沉香 连翘 汉防己 川大黄（炒。各三分） 甘草（炙，五钱）上咀，每服三钱，水一钟煎六分，去滓温服。  

薏苡仁汤 治风热在脾，唇 动，或结核，或浮肿。  

薏苡仁（炒） 防已 赤小豆 甘草（炙。各等分）上咀，每服七钱，水二钟、姜三片煎八分，食远温服。  

五福化毒丹 治唇舌肿痛生疮，烦渴。  

玄参 桔梗（各二两） 人参 茯神（各半两） 马牙硝 （风化） 青黛（各一两）麝香（一字） 甘草（七钱半）上为细末研勾，炼蜜丸，如皂角子大，以金银箔各四十片为衣。每服一二九，薄荷汤化下。如口臭，地黄汁化下食后服。  

松脂散 治唇生肿核。  

松脂（半两） 大黄 白蔹 赤小豆 胡粉（各一分）上为极细末，以鸡子清调，涂唇上。  

白灯散 治紧唇。  

白布（一块，缠作灯炷如指天，燃，安斧刃上令刃上有汗出，拭取敷唇上，日三度愈。旧青布亦佳。一方青布烧灰，猪脂调敷。）黄柏煎 治茧唇。  

黄柏（二两，以五倍子二钱、密陀僧乙钱、甘草少许为末，水调涂柏上炙干，再涂再炙，药尽将柏剖成片子贴唇上。）消毒散 治口唇肿裂，口舌生疮。  

晚蚕蛾 五倍子 密陀僧（各一钱）上为细末，每用少许敷患处。  

橄榄散 治唇燥裂生疮。  

橄榄（烧灰为末，以猪脂和涂唇上。一方将荷花瓣贴，干者亦可。）  

***药方***  

一方：治口吻燥痛，橄榄核仁研敷愈。  

一方：治唇紧口小不能开，以生采马齿苋浓煎汁洗之。冬月以干者浓煎汤用。  

一方：以蛴螬焙干为末，猪脂调敷唇上良。  

《伤寒类要》方：治口唇紧，用鳖甲及头烧灰为末敷之。  

***药方***  

合谷（治唇紧不能关口，灸合谷，男左女右手，灸三壮。） 承浆（穴在下唇之下宛宛中，灸三壮。） 阳陵泉（治胆热口苦善太息。） 胆募（胆俞）  

***药方***  

治飞丝入口，用紫苏叶细嚼，白汤送下即无恙。  

治野狼烟入口，用好醋饮少许，解之。  

治蛇入口不出，因乘睡着蛇入口，挽不出。用刀破蛇尾入生椒二三粒裹定，须臾自出。  

## 卷之六十四

### 舌证门  

***病机***  

阴阳应象大论曰：南方生热，热生火，火属心，心生血。心主舌，心开窍于舌。声为笑，色为赤。又曰：舌为心之苗。  

金匮真言论曰：脾开窍于口，脏精于脾，故病在舌本。（脾脉上连于舌本。）诊要经终云：厥阴终者，中热嗌干，善溺心烦，甚则舌卷卵上缩而终矣。  

又云：心脉系舌本，脾脉络系舌傍。一云肝脉络舌本。  

《伤寒》书云：风寒中厥阴经，则舌缩而不言。  

七情所郁及心经热壅，则舌肿满不得息，心热则舌裂而疮，肝热则舌木而硬，脾热则舌滑而胎，肺热则舌强。热甚则舌燥如锯，舌卷囊缩者不治，厥阴绝也。  

***病机***  

《灵枢经》帝曰：人有啮舌者，何气使然？此厥逆走上，肺气背至也。少阴气至则啮舌，少阳气至则啮颊，阳明气至则啮唇。治主病也。  

***脉候***  

心脉洪大者，舌病强而有胎。脾脉浮滑者，病舌喑。  

***治法***  

舌之病本乎心与脾之火热之致也。心脾壅滞，气血失运而舌为之病矣。小则擦药涂药而愈，大则必拔其根本，须泻其心脾二经之郁火，方可愈矣。  

***治案***  

张子和治一妇人木舌，胀其舌满口，诸药罔效。令以排针砭之五七度，肿减血出盈斗，三日方平。  

一妇人产子，舌出不能收，令以朱砂末敷其舌，乃令作产子状，一女掖之，乃于壁外潜累盆盎置处，堕地作声，妇闻声而舌收矣。  

一人病喑，（不能言也。）右关脉浮滑，余部皆平。右关为脾，络系舌本，醉卧当风，风中经络而成喑。以荆沥化至宝丹服之遂愈。  

《医说》治一人舌肿满口，诸药不效，以梅花冰片末敷之遂消。  

舌下肿出如舌，谓之重舌，又谓之子舌，皆上膈热壅故也，惟砭针刺去血为上法。  

舌肿硬不能出声者，以百草霜盐醋调敷。  

舌上有白胎语謇涩者，用薄荷汁、白蜜、姜片揩之。  

舌上俞舌出血不止名曰舌衄，患此者皆心受热甚也。  

舌病忽然肿起，逡巡间塞闷杀人，甚急，须要早治。或肿起如猪胞，或胀硬如木石，但看舌下有成虫形状如蛄蚁，或如卧蚕，仔细看头上少白，可烧铁钉烙其头上，使热即消。急用釜底煤不拘多少以醋调浓敷上下，或以沥清调敷，或以井花水调加盐和成膏敷之，脱去更敷，须臾即消。甚者须急决去血方好，血去更敷之立愈。  

王况治一大贾，因失惊伸舌出，遂不能收，经旬食不下咽， 羸日甚，国医不能疗。其家榜于市曰：有能治者酬千金。况医名未着，学且未精，因检《针经》有针法治此疾，遂往治之。用针舌之底，抽针出，舌遂伸缩如平时。  

一人舌胀肿退场门外，无敢医者。一村人云：我有此药，归取二纸捻灯上烧取烟熏，随即消缩。众问之，强而后言：予家昔有一人曾患此疾，人教以蓖麻油蘸纸捻根据法治而愈，因思治人亦验。（上二条出《医说》）一人舌肿满口，不能出声，医不能治。一叟用药掺之，至晚如旧。问其药，乃真正蒲黄一味。  

***药方***  

升麻柴胡汤 治心脾虚热上攻，舌上生疮、舌本强，二颊肿痛。  

升麻 柴胡 芍药 栀子 木通 大青 黄芩（各一两） 石膏（二两）上咀，每服五钱，水煎服。甚者口舌生疮不已，须加熟附子三分。  

柳花散 治口舌生疮。  

玄胡索（一两） 黄柏 黄连（各半两） 青黛 密陀僧（各二钱）上为末，每用少许敷疮。有津液吐出再用。  

绛雪治舌上生疮及口疮，咽喉肿痛咽物不得皆可治之。  

冰片（半字） 硼砂（一钱） 辰砂（三钱） 马牙硝 寒水石（研极细水飞。各二钱）上为细末。每用一字掺舌上，咽之不妨。喉痛者吹入咽中亦可。  

碧雪治一切热壅，舌上生疮，舌根紧强，腮颊肿痛，口疮咽肿，咽津不得者。  

此皆心肺积热上攻，此药治之。  

蒲黄 青黛 硼砂 焰硝 甘草（各等分）上为细末。每用少许掺舌上，细细咽下，或饮凉水送下，频用之效。或用砂糖丸芡实大，每服一丸，噙化下咽，妙。  

冰柏丸 治舌上疮、口疮。  

黄柏 薄荷叶（各等分） 硼砂（甚者加冰片）上为末，生蜜丸，弹子大。每服一丸，噙化。  

升麻散 治心脾有热，口唇破裂生疮。（方见口门）生地黄膏 治口舌疮肿。  

鲜地黄 蓝青叶（各等分）上入蜜杵细，每服半两，井水煎，食后服。  

熟艾汤 治心胸蕴热，舌上血出及失血。  

熟艾（糯采半协议炒） 松花粉 柏叶（炙。各半两）上咀，每服三钱，水一钟煎七分去滓，不拘时服。  

寸金散 治心经烦热，血溢妄行，舌上血出不止。  

新蒲黄（三钱） 新白面 牛黄（研） 冰片（研。各五分）上为细末，每服一钱，食后生藕汁调服。  

圣金散 治舌上血出不止。  

黄药子（一两） 青黛（一钱）上为细末。每服一钱，食后新汲水调下，日二服。  

金花煎 治舌上出血如簪孔。  

黄柏（三两） 黄连（五钱） 栀子（二十枚）上咀，以酒二升浸一宿，煮三服，去滓顿服。  

香参丸 治心脏热盛，舌上出血。  

人参 生蒲黄 麦门冬 当归（各半两） 生地黄（一两，焙） 甘草（一钱，炙）上为细末，炼蜜丸，小弹子大。每服一丸，温水化下，日三服。  

戎盐丸 治舌黑有数孔大如箸，出血如涌泉，此心脏热病。  

戎盐 黄芩 黄柏 大黄（各五两） 人参 甘草（各二两） 桂心（少许）上为细末，炼蜜丸，梧桐子大。每服十丸，米饮送下，日三服。  

 虫散 治舌肿满口，语言不得。  

虫（五枚，炙） 食盐（半斤）上研细末，水二钟煎十沸，去滓。热含，吐去，以瘥为度。  

蛇蝎散 治舌肿强硬。  

蛇蜕（烧存性） 全蜴（各等分） 为细末。每用少许敷舌上。  

飞矾散 治木舌渐肿大满口，若不急治即塞杀人。  

白矾（飞） 百草霜（各等分）上研细末，捻糟茄自然汁调服。若口噤灌之妙。  

玄参散 治心脾热壅，木舌肿胀。  

玄参 升麻 大黄 犀角（各七钱） 甘草（半两）上咀，每服五钱，水钟半煎五分，不拘时温服。  

马牙硝丸 治木舌热肿渐大满口，宜含之。  

马牙硝（细研，三分） 铅白霜 寒水石 太阴玄精石 大黄（炒。各半两） 麝香（少许） 白矾（枯，半分） 甘草（炙，一分）上为细末，炼蜜丸，小弹子大，每服含一丸咽津。  

薄荷煎 治舌上生白胎，干，语言不真。  

鲜薄荷（取自然汁） 白蜜（各等分和）上以生姜片先蘸水揩洗，方用薄荷煎服之。加玄明粉更良。  

皂角散 治重舌喉痹。  

皂角（不蛀者，四五锭，去皮核炙，令干） 荆芥穗（二钱）上研细末，以米醋调，涂肿处。  

黄药汤 治舌肿及重舌。  

黄药 甘草（炙。各一两）上咀，每服三钱，水一钟煎七分，去滓，食后温服。  

含化丸 治上焦烦热，头目不利，口舌干燥。  

石膏（半斤，细研水飞） 寒水石（半斤，细研） 白蜜（半斤）上以水四大碗煎取一大碗，滤过入蜜同煎，令稠，丸如鸡头实大，常含一丸咽津。  

硼砂丸 治口干舌上生疮。  

硼砂（一两） 冰片 麝香（各一钱） 牙硝（风化，四两） 寒水石（ ，十两）甘草膏和丸麻子大，不时含化一丸，咽津。  

绿云散 治舌上疮。  

铜绿 铅白霜（各等分）研极细末，每用少许掺舌上。  

升麻饮 治膀胱热不已，口舌生疮，咽喉肿痛。  

升麻 玄参 射干（各四两） 大青 黄柏（各三两） 蔷薇根白皮（净洗，四两）上咀，水七升煮取一升五合，去滓下蜜更煎三沸，细细含咽。  

黄柏丸 治口舌生疮肿痛。  

黄柏末（一两） 蟾酥 黄丹（各一分）上为细末，端午日午时用，蒸饼和丸如绿豆大。绵裹一丸，夜间含之，有涎吐出。  

贴脐膏 治元气虚浮，阳气上攻，口舌生疮不已。  

吴茱萸（醋炒） 干姜（炮。各五钱） 木鳖子（五枚，去壳）上为细末，每用五分，用冷水调，以纸靥贴脐。  

加味龙石散 治口舌生疮，时时血出，咽嗌塞痛，烦闷。  

甘露饮 治舌上生疮。（方见口门）  

***药方***  

一方：治舌上出血如簪孔，以香薷一握浓煎汁服。  

又方：治舌肿胀退场门外，用雄鸡冠刺出血，瓦盏盛，浸舌，就咽下即缩。  

又方：治重舌，用生白矾、黄丹飞过、五倍子等分为细末，蜜调涂舌上，少顷以水漱之，再涂，以瘥为度。  

***药方***  

脾经《针经》曰：脾足太阴之脉所生病者，舌本痛。  

廉泉（治舌下肿难言，口疮，舌纵，舌根急缩。穴名舌本，在项下结喉上。）金津玉液（以上二穴各刺出血） 天突 少商  

### 齿候门  

***病机***  

经曰：肾衰则齿豁，精固则齿坚。又曰：齿者肾之标，骨之余也。  

巢元方云：齿者骨之所终，髓之所养，手阳明之支脉入于齿。若髓不足，阳明脉虚，不能荣于齿，则齿病矣。  

东垣曰：夫齿者肾之标，口者脾之窍，诸经多有会于口者，其牙齿是也。手足阳明之所过，上龈隶于坤土，乃足阳明胃之脉贯络也，止而不动。下龈嚼物动而不休，手阳明大肠之脉所贯络也。手阳明恶寒饮而喜热，足阳明喜寒饮而恶热，其病不一。牙者肾之标，亦喜寒，寒者坚牢，为病不同。热甚则齿动龈，龈袒脱，作痛不已，故所治疗不同也。有恶寒冷之物而作痛者，有恶热物而作痛者，又有恶寒热之物而作痛者。有恶寒饮少、热饮多而作痛者，有恶热饮少、寒饮多而作痛者，有牙齿动摇而作痛者，有齿袒而为痛者，有齿为疳所蚀缺，血出而为痛者，有脾胃风热，齿龈肿起为痛者。有齿疳臭烂秽气不可近者，此火热之甚也。  

***病机***  

王节斋云：牙床肿痛动摇，或黑臭脱落，世人皆作肾虚，殊不知此属阳明经湿热。  

盖齿虽属肾而生，牙床上下属胃与大肠二阳明经，犹木生于土也。肠胃日受美酒、甘肴、膏粱之味，致湿热上攻，则牙床不清而为肿为痛，或出血或生虫，故齿不安而动摇，臭黑，脱落。宜泻阳明之湿热，则牙床清宁而齿自安矣。  

大抵齿痛皆属阳明胃火旺之故，且齿者骨之精华，骨乃肾之所主，外板则为牙，内床则为齿。人若肾气强盛则齿自坚，衰则齿必为病。且手阳明之脉贯颊入于下齿缝中，灌注于牙。或风寒热郁，本经既病，齿则因之。轻者为宣露，龈颊浮肿；甚者则为疳、 、龋、脱之证。齿于之病，在乎手足阳明二经。动摇龈脱，是以足少阴肾经主之。此三经为齿之所病也。病热则生风，病湿则生虫，齿病不过风寒湿热虫也。  

***病机***  

《金丹大全书》云：令人修养倒置，漱齿每以早晨，是倒置也。凡一日饮食之毒，余积于齿缝中，当于夜下洗刷，使垢秽不藏于齿缝，齿自不坏矣，故云晨漱不若夜漱，此善于养齿者。今观智者，每日饭后必漱，及晨晚通有五漱，则齿至老坚白不坏，斯存养之功可见矣。  

***病机***  

牙床腐烂，一时脱落不救，谓之走马牙疳，言其速也。此盖热毒蕴积既久，故令一时发作，如火郁于宠突之中久矣，一发而势焰燎然，莫之能御。病此者十无一生，惟初发之时急以疳药搽之漱之，内泻阳明胃火，庶可愈者。  

***脉候***  

左手寸关脉洪数，或弦而供，肠胃中有风热，齿痛。  

尺脉洪大而虚者，肾虚，主齿动疏豁，相火上炎而痛。  

***治法***  

丹溪曰：牙齿痛肿，或动或血出，皆是属热，宜泻胃火。胃气实者，用调胃承气汤加黄连、石膏、升麻、白芷、防风、荆芥、薄荷、桔梗、甘草之类，外用四神散加梧桐律擦之，或加麝香。  

***治法***  

经曰：人年四十而阴气自半。又云：五八肾气衰，发堕齿槁。可见年及四旬，急以补肾固齿，不可少缓，果能于未伤之先固济，则无损坏之理。《易》曰：苟得其养，无物不长；苟失其养，无物不消，此之谓欤！  

***治法***  

《圣惠方》云：热者怕冷水，宜用牙硝、姜黄、雄黄、荆芥等治之。冷者怕热汤，宜用干姜、荜茇等治之。不怕冷热乃风牙，以猪牙皂角、僵蚕、蜂房、草乌治之。有孔者为蛀牙，宜用雄黄、锻石、砂糖等治之。用药了，皆以温水漱之。  

***治法***  

予邑宋汪丞相之宠好食浓味，一日热大作，齿间拥出有肉，渐大胀满，口不能闭，水浆不入。一医治之，不日而愈。法用生地黄汁一碗，牙皂角数挺，火上炙热，蘸汁令尽，为末敷壅肉上，随即消缩。  

***治法***  

齿因不知护惜，或击损者，或跌扑者，或啮坚物而伤者，或咬重物而伤者，此皆外因，非药之可医。知者不可不慎。  

***药方***  

（《和剂》）清胃散 治阳明热盛齿痛，或因服热药及。引脑痛皆然。  

牡丹皮 升麻（各一钱） 当归 生地黄 黄连（各钱半）上作一服，水二钟煎八分，食远温服。  

（《经验》）玉池散 治风蛀牙痛，肿痒动摇，于龈溃烂，宣露出血，龈热臭气。  

当归 川芎 防风 白芷 本 细辛 升麻 地骨皮 槐花 甘草（各等分）上咀，每服五钱，水二盏、黑豆二十粒、姜三片煎一盏，去渣。不拘时服，漱口吐去，咽下亦不妨。  

（《秘验》）清胃饮 治一切风热湿痰，牙痛床肿，血出动摇。  

当归 生地黄 黄芩 石膏（各一钱） 升麻（五分） 白芍药 青皮 黄连（各八分） 甘草 牡丹皮（各四分） 栀子仁 苍术（各一钱） 细辛 藿香 荆芥穗（各六分）上水二钟煎八分，食后缓缓含呷之，效。  

（《东垣》）神功丸 治多食肉人口臭不可近，牙齿疳蚀，牙龈肉脱血出。  

藿香叶 当归身 木香 升麻（各一钱） 生地黄（酒洗） 甘草（各三钱） 黄连（酒洗） 缩砂仁（各五钱）上为细末，汤浸蒸饼为丸，如绿豆大，每服一百丸，或加至二百丸，白汤食远服。此药兼治血崩、血痢及下血不止，血下褐色，或紫或黑，及肠 下血，空心服，米汤下。其脉洪大而缓者，及治麻木，血气上冲，逆气上行、妄闻妄见者皆效。  

立效饼子 治一切风牙、虫牙，疼痛不可忍。  

良姜 草乌 川芎 荜茇 胡椒（各等分）上为细末，酒糊丸，梧桐子大，捻作饼子。每用一饼咬在患处，有涎出立愈。  

 鼻药 治诸般牙疼雄黄（一钱） 乳香 没药（各五分）上为细末，右疼吹左鼻，左疼吹右鼻。治牙疼有四法，用此并无不愈者，先用吹药，次用漱药，次擦药，次随证服药。此为四治并施是也。  

***药方***  

追毒散 治诸般牙疼。  

贯众 鹤虱 荆芥 细辛苦 蜂房（各等分）上为粗末，每用三钱，加川椒五十粒，水一钟煎七分，乘热漱之。  

姜黄散 治牙疼不可忍。  

姜黄 白芷 细辛（各等分）上为粗末，擦患处，须臾吐涎，盐汤漱口。面赤肿者去姜黄加川芎，立见肿消。  

荜茇散 治牙疼最效。  

荜茇 细辛 白芷 荆芥穗 升麻 郁金 当归（各等分）上为细末，瓦盒贮之，紧闭勿令泄气。每用少许擦痛处，后以荆芥汤漱之。  

荜茇汤 治齿痛通用。  

荜茇 生地黄 当归尾 荆芥穗 白芷 桑白皮（炒） 蜂房（炒） 赤芍药 姜黄细辛 本 甘草（各等分）上为粗末，每用三钱，井水煎漱。  

椒盐散 治牙痛用清凉药不效及甚者，宜从治之，以此。  

川椒 荜茇 薄荷 荆芥穗 细辛 朝脑 清盐（各等分）上为末，擦痛牙。  

齐峰花椒散 治诸牙痛。  

点红花椒（四钱） 朝脑 赤小豆 砂仁（各二钱） 明矾（枯，一钱）为末，以少许塞患处，咽下亦不妨。齿痛惟藉花椒麻痹。  

***药方***  

（《经验》）升麻散 治牙疼腮肿。  

升麻 生地黄 川芎 地骨皮 槐子 皂角 白芷 细辛（各五钱） 川椒（二两半）为末，以少许擦牙，有涎吐出，用盐汤漱。  

犀角升麻汤 治阳明经风热之甚，口唇颊车连牙肿痛。  

犀角（一钱半） 升麻（五分） 防风 羌活（各六分） 川芎 白芷 黄芩 白附子（各五分） 甘草（三分）水二钟煎八分，食后漱服。  

驱毒饮 治热毒上攻，宣露出血，牙龈肿痛不可忍。  

屋游（即瓦上清苔。不拘多少净洗） 水煎汤，澄清入盐一撮，频频漱之。  

（《直指》）立效散 治牙疼不可忍，痛连头脑项背，微恶寒饮，大恶热饮。  

防风（一钱） 升麻（七分） 甘草（炙，三分） 细辛叶（一分） 草龙胆（酒制，四分）上水一钟煎五分去渣，以匙抄在口中炸痛处，待少时立止。如多恶热饮，更加草龙胆一钱。此法不定，随寒热多少临时加减。若恶风作痛，加草豆蔻、黄连各五分，除去龙胆草，累用得效。  

（《良方》）荆槐散 治牙宣出血不止、疼痛。  

荆芥穗 槐花（各等分）为细末擦牙患处。  

郁金散 治牙齿出血疼痛。  

郁金 白芷 细辛（各等分）上为细末，擦牙龈疼处，噙少时，有涎吐出。  

防风散 治牙齿疼痛。  

防风 鹤虱（各三钱）上水二钟煎一钟，不拘时噙漱。  

（《元戎》）梧桐律散 治足阳明经虚，风热所袭，流传牙齿，攻蛀于龈，则致肿结妨闷，甚者与龈间津液相搏，化为脓汁，宜用此药。  

梧桐律 石胆矾 黄矾 芦荟 升麻（各半两） 麝香 乱发（各一钱） 朱砂细辛 当归 川芎 牛膝（各二钱半）上为细末，先以甘草汤漱口，后用药少许敷之。常用擦牙，去风热，消肿毒，牢固，永无牙宣疳血之病。  

石膏升麻散 治证同前。  

石膏 升麻 地骨皮 羊胫骨灰上等分为末，每用少许频擦牙齿根上。  

***药方***  

独活散 治风肿牙疼。  

独活 羌活 川芎 防风（各半两） 细辛 荆芥 薄荷 生地黄（各一钱）上咀，每服三钱，水钟半煎七分漱咽。  

细辛散 治风牙痛，腮颊浮肿。  

细辛 荆芥穗（各一两） 白芷 草乌（各二两） 红花椒 鹤虱 荜茇 牙皂角砂仁（硌五钱） 为末，用少许频擦患处，有涎吐之，仍用盐汤漱。  

如神散 治风牙、虫牙攻注疼痛，牙齿摇动，连颊浮肿。  

川椒（炒出汗） 露蜂房（炙。各等分）上为细末，每用二钱，水煎数沸，热漱即止。  

（秘方）全蝎散 治风牙、虫牙疼痛。  

全竭 川椒 防风 荆芥 细辛 独活（各等分）上咀，每服二钱，水钟半煎一钟，乘热漱之。（一方为末擦，有白芷，无独活。）川芎石膏散 治风牙痛。  

川芎 石膏 升麻 细辛 草乌 白芷 防风 羌活上为末擦牙，有涎吐出。  

赴筵散 治风虫牙痛。  

良姜 草乌 细辛 荆芥（各等分）上为末，如前擦。  

定痛散 治风牙立效。  

细辛（半两） 白芷 川乌（各一两） 乳香（一钱）上为细末，每用少许擦牙，有涎须臾吐出，以盐汤漱灌。  

逡巡散 治风牙肿痛，亦治腮颊肿痛。  

良姜（二寸） 全蝎（一枚，焙干）上为细末，擦牙令热，须臾吐出涎，以盐汤漱口。  

（《圣惠》）蝉蜕散 治风虫牙痛。  

蝉蜕 蜂房 僵蚕 牛膝 草乌 荆芥 细辛 地松（各等分）上咀，每服二钱，水一钟，煎热漱牙，冷则吐出。  

（秘方）祛风定痛散 治一切风虫牙疼。  

细辛 白芷 防风 白蒺藜 川芎 香附子 石膏 沉香 甘松 山柰 没石子 薄荷叶 旱莲子 青盐（各二钱） 胆矾（七分）上为末，早晚擦患处，少时出涎，吐出用盐汤漱。  

（《济生》）香盐散牢牙去风。  

大香附（炒极焦黑，三两） 青盐（一两，另研）上为末，如常擦牙。乃铁瓮先生良方。  

（《澹寮》）双枝散牢牙去风、虫、龋，宣露一切齿候并皆治之。  

槐枝 柳枝（各截四十七茎，切碎） 大皂角（不蛀者七条） 食盐（四两）上件同入瓷瓶内固济，糠火烧一夜，候冷取出，为末，如常擦牙。  

（《选要》）芫花散 治风虫诸牙痛。  

芫花 细辛 川椒 蕲艾 小麦 细茶（各等分）上咀，水一钟煎七分，温漱口三四次，吐涎出即愈。  

草乌头散 治风牙疼痛。  

草乌头（米泔浸一宿，去粗皮切作片，炒，一两） 五灵脂 高良姜 白僵蚕 荜茇细辛（去苗。各半两） 乳香（另研，一钱）上为细末，研匀。每用一字擦牙，合口少时，去涎，盐汤漱口。  

救苦散 治一切牙齿疼痛及风牙、虫牙并治。  

川乌 草乌 芫花 良姜 红豆 细辛（各二钱） 石膏 官桂（各三钱）上为细末，每用少许贴牙龈痛处，有涎吐出。  

露蜂房散 治诸牙疼不可忍。  

川芎 白芷 当归 赤芍药 细辛 防风 本 升麻 蜂房（炒。各一钱） 川椒（十粒）作一服水煎，乘热漱，冷即吐出。  

大戟散 治风虫诸牙疼痛，经验如神。  

大戟（三两） 露蜂房（炒） 细辛（各一两） 防风（半两）上咀，每服五钱，水一钟煎八分，不拘时热漱。  

蟾酥膏 治风蛀诸牙疼痛。  

蟾酥（少许） 巴豆（去油研如泥） 杏仁（烧）研如泥，以绵裹如粟米大，如蛀牙扎入蛀处，如风牙扎入牙缝中，吐涎尽愈。  

香附子散 治牙齿疼痛，往来不歇。  

香附子（四两） 细辛（五钱）上锉，每服三钱，水一钟煎八分，稍热漱，冷即易之。  

七香散 治风蛀于痛及牙宣。  

蔓荆子 荆芥穗 香附子（炒） 地骨皮 白芷 防风（各一分） 草乌（三枚）麝香（少许，研）上咀，每服三钱，水一大钟煎八分，澄清热漱。  

***药方***  

（东垣）羌活散 治客寒犯脑，及风寒凑袭，脑痛，项筋急，牙齿痛、动摇，齿龈袒脱，疼痛。  

本 香白芷 桂枝（各三钱） 苍术 升麻 当归身（六分） 草豆蔻（一钱）羌活（一钱半） 羊胫骨灰（二钱） 麻黄（去根） 防风（各三钱） 柴胡（五分）细辛（少许）上为细末，每以少许擦牙患处，有涎吐出。  

白芷散 治大寒犯脑，牙齿疼痛。  

麻黄 草豆蔻（各一钱半） 黄 升麻（各一钱） 吴茱萸 白芷（各四钱） 当归熟地黄（各五分） 本（三分） 桂枝（二分半） 羌活（八分）上为细末，先用温水漱净，以药擦之。  

丁香散 治寒牙疼。  

草豆蔻 白芷 细辛 草乌 丁香 蝎梢上为末，如前擦用。  

（杨氏）雄黄定痛膏 治诸般风虫牙齿疼痛。  

盆硝（另研，一钱） 雄黄（另研，一钱） 大蒜（一枚） 细辛（二钱）猪牙皂角（四定）上为末，用大蒜一处捣为膏，丸如梧桐子大。每用一丸，以绵裹药，左边牙疼放左耳，右牙疼放右耳，良久痛止。取出药，可治数人。  

（子和）牙宣散良姜 细辛 胡椒 荜茇 乳香（另研） 麝香（另研） 雄黄（另研） 青盐（各等分）上为细末。先以温水漱净牙，后以末药擦患处，追出涎末吐出，漱十余次，痛立止。  

忌油盐二日。  

***药方***  

（《经验》）砂糖丸 治蛀牙痛。  

矿锻石为细末，砂糖丸，如黄米大，塞蛀孔中。  

雄黄膏 治虫牙疼。  

雄黄（二钱） 乳香 没药（各一钱） 麝香（五分）上为细末，溶黄蜡和丸，入一粒在蛀孔齿中。  

白矾丸 治牙齿被虫蚀，有蛀孔疼痛，牙根朽烂。  

白矾（枯） 黄丹（各一钱） 蝙蝠粪（二十粒） 巴豆（一粒微炒去皮）上同细研，以软粟米饭和丸，如粟米大，晒干。凡有蛀孔疼痛不可忍者，以一丸于痛处咬之，立效。  

瑞竹堂方 治虫牙疼痛不已。  

天仙子（不拘多少，烧烟，以竹筒抵牙引烟熏之，其虫即死。）巴豆丸 治虫牙疼，蚀孔空虚。  

巴豆（一枚） 花椒（五十粒，细研）上为极细末，饭丸黍米大，绵包塞蛀孔。  

乳香丸 治虫蛀牙疼。  

乳香（一钱，另研） 巴豆（三枚）上为末，以黄蜡溶化丸麻子大，每用一丸塞孔中。  

（《经验》）韭叶膏 治虫牙痛。  

韭叶（连根洗净）捣烂，同人家门限下及地板上细泥和匀，擦痛处，腮上外用纸贴一时取下，有细虫在于泥上，可以除绝病根。  

韭子汤 治虫牙。  

韭菜子（一撮）用碗足盛之，以火烧烟，用小竹梗以下截破四开纸糊密如唢呐样，引烟熏蛀齿。下牙蛀，以韭子煎浓汤漱，虫自出。  

***药方***  

（《局方》）八味丸 治肾虚牙痛。（方见虚损门。）（《三因》）安肾丸 治肾虚牙齿肿痛。  

桃仁（泡去皮尖。麸炒） 肉苁蓉（酒浸，焙） 破故纸（炒） 干山药 石斛（去根） 白蒺藜（炒去刺） 川萆 川乌（炮去皮尖） 巴戟（去心） 白术（各等分）为末，炼蜜丸，空心盐汤下七十丸。  

（《元戎》）麝香间玉散滋肾固齿。  

酸石榴皮 诃子（各二两） 升麻 绿矾（枯） 何首乌 青盐 百药煎 五倍子没石子（各半两） 白茯苓（一两） 细辛 石胆矾（各五钱） 荷叶灰 白檀香 川芎白芷 甘松 零陵香 沉香 茴香 藿香 猪牙皂角（烧灰） 木鳖子（各二钱） 萆拨青黛（各钱半） 麝香（五分）上为末，用药后茶清漱。  

（《大典》）坚牙散 治牙脱落者，用此药栽之如旧。  

熟铜末 细辛 防风（各半两） 当归（三分） 地骨皮（两半）共为细末，每用少许热置齿槽中，将牙栽上又敷牙上，五日勿动漱，勿吃硬物，一月如旧。  

食疗方 治牙动及血 并效。  

皂角（肥者，二定） 食盐（一两）一处 过，为末擦牙，一月便坚固。  

经验良方滋肾固齿。  

旱莲草（连根，一斤） 青盐（四两，为末用）七八月取鲜旱莲草一斤，将青盐四两腌三宿，取出油腻，锅中炒存性，时时将原腌水旋加入，炒干为末。每日早晨用一钱擦牙，连涎咽下。  

坚牙散骨碎补（白水洗净，铜刀切片，铜锅内炒，用槐枝不住手搅，少时退火，令冷后又上火炒。微枯黑色又住火，冷后又炒至老黑色，取起研末，不时擦牙。不独固齿，能补肾益精，去筋骨，中毒，治筋骨疼，治牙痛除根，不复作痛，其效如神。）槐盐散 治食甘甜过多牙痛。  

食盐（半斤） 青盐（四两，同上炒干） 槐枝（半斤，锉断，用水五碗煎至一碗去渣，将水听用）上入槐汤于盐锅中同煮干取起，研末，铿盒盛，擦牙，固齿最效。  

西狱华峰方固齿黑发。  

猪牙皂角及生姜，西国升麻熟地黄。  

木律旱莲槐角子，细辛荷叶要相当。  

青盐等分同烧 ，研细将来用最良。  

揩齿牢于髭发黑，谁知世上有仙方。  

海上方同前。  

三月清明折柳花，青盐等分莫教差。  

擦牙早晚工无间，华发朱颜世可该。  

（秘验）加味乌须固齿补肾方当归（全用酒洗） 川芎 熟地黄 川牛膝 枸杞子 香附子 旱莲草 梧桐律 牙皂角 荆芥穗 细辛（各三两） 青盐（六两）上为细末，用粳米一升半煮饭，将药末拌匀，分作七团阴干，用桑柴火烧存性为细末，铿盒盛之，早晚擦牙，药与水咽下。年老牙齿不痛不动，极妙。  

（万氏）青白散固齿，治一切牙疼。  

青盐（二两） 白盐（四两） 川椒（四两，煎汁）以椒汁拌盐炒干，为末擦牙，永无齿疾，以漱水洗面目亦无疾。此药极妙。  

圣济总录方固牙齿动摇。  

黑铅（一斤）用铁锅炒化成汁，以桑条柳木混炒成砂末，候冷，以绢罗为末，每早晨擦牙，温水漱在掌内洗眼，大能明目黑发。  

（秘方）青盐煎 治肾不足，齿动欲坠。  

嫩槐枝（一斤） 瓦松（一斤） 青盐（一斤）上以槐枝、瓦松二味切片，用清水煮半桶至三四碗许，去渣内青盐煮干取起，研末，以瓷瓶收置暖处。每日擦牙，最效。  

（《集成》）芎归散擦牙，去风生血，黑发滋肾。  

川芎 当归 生地黄 青盐 石膏（各一两） 细辛（半两）为末，如常擦牙。  

妙应散牢牙疏风，理气补肾，乌须发。  

人参 细辛 白茯苓 香附子（炒焦） 川芎 白蒺藜（炒去刺） 砂仁 百药煎白芷 石膏（ ） 龙骨（研） 枸杞子（各六钱） 麝香（少许）上为细末，早晨擦牙，温水漱之。  

拜受齿药固齿极美。  

香附子（新大者，半斤，去皮毛细锉，以生姜一斤取汁拌和，浸五七日取出，去姜汁不用） 细辛 盐（各二两）同以瓦器炒存性，为细末，每日擦于。  

石膏散 治牙黄口臭。  

石膏（ ） 白芷 沉香（各一两） 寒水石（二两） 升麻 本 细辛（各半两）丹砂（一分，研）上为细末，以柳枝咬头令软，蘸药擦牙。  

宣风牢牙散驻颜补肾，牢牙固齿。  

细辛 青盐（各七钱） 川芎 当归（酒洗。各一两）上为末。每用少许，清晨擦牙，满口漱之，连药咽下。先以温水漱口，净，然后擦药咽之。  

御前白牙散石膏（四两，另研） 香附子（一两） 白芷（七钱半） 甘松 山柰 藿香 零陵香沉香 川芎（各三钱半） 细辛 防风（各半两）上为细末，先以温水漱口，次擦之，妙。  

（东垣）白牙散升麻（四钱） 羊胫骨灰（一钱） 白芷（七分） 软石膏（三钱） 麝香（少许）上为细末，先以温水漱口，次擦之，妙。  

***药方***  

（秘方）雄鼠骨散 治牙落重生。  

雄鼠骨（生打活雄鼠一个，剥去皮，去肚内对象，用盐水浸一时，炭火上炙，肉自脱，取骨，然后炙燥，入众药内同研为末） 香附子 白芷 川芎 桑叶 地骨皮 川椒蒲公英 青盐 川槿皮 旱莲草（各二钱）上为细末，擦齿，百日复出，固齿无不效。  

（《经验》）龙齿散长牙固齿。  

龙齿（ 存性） 人齿（ 存性。各三钱） 人参 枸杞子 破故纸 牛膝 沉香（各一两） 石燕（一对， ） 旱莲草 青盐（各二两） 小茴香 升麻 麝香（研。各半两）花椒（三钱） 当归（七钱半） 桂枝（二钱半）上为细末，日擦三次，良久漱之，有津咽下亦不妨。  

***药方***  

麝矾散 治走马牙疳，危恶证候。  

麝香（少许） 胆矾（一钱） 铜绿（半两） 白矾（生用，一分）上为细末，研匀，擦牙患处。  

青金膏 治走马牙疳，蚀损腐烂。  

青黛（二钱） 砒霜（一钱） 粉霜（一钱） 轻粉 麝香（少许）上为细末，少以油旋研如稀糊，涂之于夹纸上，重叠砑之。每用量大小剪贴，仍以白纸封护。  

青金散 治走马牙疳，蚀损唇舌，肉腐臭牙落，其效如神。  

铜绿 砒霜（各等分）为细末，每用些少敷患处。  

北枣丹 治走马牙疳。  

北枣（去核）每个内入信一厘烧存性，研细，每以些少敷患处。  

三仙散 治走马牙疳，一时腐烂即死。  

妇人溺桶中垢（白者火 ，一钱） 铜绿（三分） 麝香（一分）上为极细末敷齿上，不可太多。  

***药方***  

（《本事》）取牙不犯手凡齿不便，要取去用此。  

草乌 荜茇（各半两） 川椒 细辛（各三两）上为细末，每用少许点在患牙内外，一时其牙自落。  

又方取牙自落。  

白马蛆（用夏月白马头一个，候臭腐自蛆，以大者四十九条，晒干同药为末）蜈蚣（一条） 良姜 细辛 草乌 荜茇 胡椒（各二钱）上为细末，用少许贴患处内外，须臾其牙自落。  

***药方***  

《道藏经》方：治牙齿动摇血出不止，用白蒺藜不拘多少捣为细末，每日擦牙及患处，极效。  

一方：治打伤牙动，用蒺藜根烧灰贴动牙即固。  

又方：治气虫牙痛，用良姜煨热，咬患牙，痛即止。  

又方：治风热上攻牙齿疼痛，以 草霜后收之，晒干为粗末。每用三钱，以滚汤泡，任意漱之，醋煎尤妙。  

一方：治风虫牙痛，以菖蒲抵牙痛处咬定，或塞缝亦可。  

又方：霜后老丝瓜烧灰存性为末，擦之效。  

《千金方》：治牙疼，以苍耳子不拘多少水煮浓汁，热含漱之。茎叶亦可，或入盐亦佳。  

又方：治虫牙痛，用藜芦为末塞牙孔中，勿令咽汁，有涎即吐出。大有神效。  

又方：治牙齿疼痛，以独蒜火煨极热，切断，乘热熨其痛处，冷即易之。亦治虫牙，尤妙。  

又方：治牙齿生虫，江南墓置草叶似白杨大，牵蔓：采无时。取三四钱浓煎汤点眼中，须臾引虫出，如三四分发丝长，大一二分者有之，置水中能动。牙痛久者虫头黑，新者虫头红。  

又方：治牙龈宣露，每日以盐末擦牙，后用汤漱之愈。久后牙坚固。  

《外台秘要》：治风虫牙疼，用鹤虱以醋擂烂，入盐少许漱口，良久吐出，又含又吐，其痛即止。  

又方：治牙肿痛不可忍及口气，用细辛煮浓汁噙，乘热漱吐之。  

又方：治牙齿腐烂，用棘针二百枚，水二盏煎一盏，频频噙漱。  

又方：治牙齿疼痛，用雄黄末蜜丸如枣棘，塞齿缝中。  

又方：治虫牙，用杏仁烧，烟未尽研如膏，绵裹塞孔中。  

又方：治牙痛诸药不效，用甘草浓煎汁，噙漱三五次定愈。  

又方：治诸般牙痛，用香附子、生艾叶等分，浓煎汤漱之。  

《千金翼方》：治牙齿痛。用鲜李根取白皮细切，水煮浓汁半碗漱口，含之良久，吐出又含，痛止绝根。  

又方：用苋菜茎烧灰为末，擦牙痛处，效。一方用茄蒂烧灰为末，搽患处。  

又方：用胡荽子浓煎汁含之。  

广利方：用槐白皮一握锉，醋一升煮去渣，入盐少许。温含之，日数易之，愈。  

又方：用猫儿眼草一握捣烂，汤泡去滓。  

又方：治牙痛用黑豆一撮、葱白三茎、艾叶一握、川椒数十粒，井花水一碗煎七分，就热噙漱。  

又方：用良姜一块、全竭一个为末，先以酸浆漱牙，次以药末擦之，流出水即愈。  

又方：治齿痛，用青蒿一握，水一碗煎半碗，温漱之，痛即止。  

又方：治食酸物多而齿楚者，用胡桃肉细嚼解之。  

丹溪方：治齿痛，吴茱萸煎酒含之愈。  

固齿极妙：每日擦牙，用香附子炒熟、大黄煨各一两，以橡斗子二十个，内取十八个装满食盐，于抄器内单摆开，瓦盖烧存性，与生橡斗二个并香附子、大黄同为末，每日擦牙、掠髭鬓。  

又方：用仙灵脾不拘多少为粗末，煎汤漱。  

***药方***  

上齿痛，取足阳明经，下齿痛，取手阳明经。经云：大肠手阳明之脉入下齿中，是动则病齿痛头肿，（视盛虚寒热陷下取之。又云：足阳明脉入上齿，针灸齿痛病各取之。）足内踝二尖（治上牙痛，灸之。）足三里（二穴，在足阳明经膝下三寸， 骨外大筋内陷中，灸四十九壮，治上齿痛者，灸之愈。）手三间（二穴，在手大指次指本节后内侧陷中，手阳明大肠经穴，灸七壮，治下齿痛者，灸之愈。）列缺（二穴，一名童玄，在手太阴肺经与阳明经相连，叉手取穴，中手尽处，看其浮脉丫叉之间，灸七壮，痛立止，永不再发。）合谷（二穴，治齿龋痛，灸之。） 内庭（治齿下痛，针灸皆可。） 阳谷（治上牙。） 太渊（治风牙。） 肩 （二穴，取法见中风门。灸七壮，随左右灸之。）耳垂下尽骨上穴（灸三壮痛即止，如神。）一法（治一切牙痛，以草量手中指至掌后横纹止，将折作四分，去二分，将一分于横纹后量臂中，灸三壮，随左右痛灸之。）  

***药方***  

一法：常向本命日，栉发之始，叩齿九通。阴咒曰：大帝散灵，五老反真。泥丸玄华，保精长存。左回拘月，右引日根。六合清练，百疾愈因。咽唾三过，常教行之，使齿不痛，脑不痛，发不白。  

一法：向东坐不息四通，上下琢齿三十六，治齿痛。  

一法：凡人觉脊背皆崛强，不问时节，缩咽膊，仰面努膊，并向上头左右两向按之，左右二七一住，待血行气动定然，始更用。初缓后急，不得先急后缓。若无病患，常欲得旦起、午时、日没三辰用之三七遍，除寒热疾，脊腰头项痛，风痹，口内生疮，牙齿风，头眩，终尽除也。  

***治案***  

张子和治泽州李结之，忽犯牙痛，皱眉不语。一客见之，曰：何不乐也？曰：牙痛。客曰：予曾闻戴人云！阳明经邪热有余也，宜大下之，乃付舟车丸七十粒。服毕，为支留饮药为盐酒所发，吐之，吐毕而痛止。患者大服，曰：戴人神仙也！不三日复痛，再服前药百丸，下数行遂愈，不复作。  

丹溪治一妇人，年三十余，病齿痛不可忍，口吸凉风则暂止，闭口则复痛，此阳明湿热为患也。用黄连、胡桐泪苦寒、薄荷、荆芥辛凉，四味治湿热为主。升麻苦平，行阳明经为使。牙齿骨之余，以羊 骨补之为佐。麝香少许为引用，共为细末。擦之，痛减半。  

又以调胃承气硝加黄连治其本，下二三行而止，遂不复作。  

## 卷之六十五

### 咽喉门  

***病机***  

《内经》曰：一阴一阳结，谓之喉痹。（一阴是厥阴风木，一阳是少阳相火，风火结郁咽喉，不散则成痹矣。）又曰：咽喉者，水谷之道也。喉咙者，气之所以上下者也。会厌者，音声之户也。足之少阴，上系于舌，络于横骨，终于会厌，两泻其血脉，浊气乃辟。  

《原病式》曰：喉痹，不仁也，俗作闭，犹闭塞也。火主肿胀，故热客上焦而咽嗌肿胀也。  

李东垣曰：火与元气不两立，一胜则一负。盖元气一虚，则相火随起，而喉等异病作矣。咽喉之与会厌，《内经》谓之吸门，咽以纳气，喉以纳食，会厌管乎其上，以司开阖。  

掩其食下，不掩之则喉错，必舌抵上 ，则会厌能闭。其咽通主饮食，司呼吸升降，为人身之橐 ，紧关之门户也。若夫卒然浆水不入，言语不通，死在须臾，诚可惊骇，俗谓双乳蛾、单乳蛾，古方通谓之喉痹，皆相火冲逆耳。  

***病机***  

张子和曰：咽喉诸病，一言可了者，相火是也。学人各详其状，别名一十八证：一曰单乳蛾，（其形圆如小箸头，生于咽喉关上，或左或右。生于关下者难治。）二曰双乳蛾，（其形亦如箸头大，生两个，在喉关两边。生关下者亦难治。）三曰蝉舌风，（又名子舌。自舌下再生，今人谓之重舌是。）四曰牙蜞风，（牙龈上肿盛，聚毒成疮者是也。）五曰木舌风，（其形肿大，如木不能转动是也。）六曰舌黄，（舌上肿痛色黄者是也）。七曰切牙噤口风，（其状牙尽作胃，口噤不开是也。）八曰鱼口风，（如鱼吸水者不治。）九曰聚毒塞喉风，（喉关聚毒，涎唾稠粘，咯吐难出。）十曰悬蜞蛊毒风，（一喉肿，食而不能咽水，外形肿如鸡卵者是也。）十一曰抢食风，（又名飞丝毒。口中因食肥腻脍炙之恶物发泡。）十二曰猎颊风，（其证牙床痛，连腮颊俱肿是也。）十三曰缠喉风，（风自颐边过头下，赤色，发寒热者危。）十四曰松子风，（口内满喉赤如猪肝，张口吞物则气逆，饮食不能，喉响者难治。）十五曰崩砂脱口风，（上下龈舌下肿赤，口内作 ，如阳热甚者，牙根烂齿脱。）十六曰连珠风，（舌下起泡一个，须臾又起一个，或连起五七个，如贯珠者。）十七曰蜂子毒，（或在腮脸洋烂，或在喉关舌不作，其色黄如蜂。）十八曰走注瘰 风。（其状颈项结核，皮肤亦肿。恶寒发热，状若伤寒是也。）此十八证外，有喉痹暴发暴死者名曰走马喉风，又曰锁喉风。虽其名状不同，要皆热甚生风，风火急变自然疾速，故暴发而暴死也。  

***病机***  

十八证之外，又有尸咽证，此为阴阳不和，脾肺壅盛，风热毒瓦斯不能宣通，故令尸虫发动，上蚀于喉，或痒或痛，如 之候也。谷贼者，稻芒强涩，藏于米而误食之，滞于咽间，不能传化，故风热并聚，与血气搏，遂令肿刺，如咽嗌之生谷刺也。有 积聚毒肿，谓之悬痈。甚有肿大塞咽，不能下食，是亦咽喉急证。若不速治，皆能杀人。抑亦暴疾，热气使之然也，学人不可不知。  

***病机***  

喉为饮食之关所系，病喉痹，多起饮酒太过，辛辣肥甘之毒郁积壅滞，为痰生热，热生风，呕吐咯咳伤咽系，枯槁饮食不下。甚者痰塞，不通声而速死，故曰锁喉。  

***病机***  

庞氏曰：经云伏气之病，古方谓之肾伤寒，谓非时有暴寒中人，伏毒瓦斯于少阴经，始初不病，旬月乃发，脉微弱，法当以伤寒治，非喉痹之病也，次必下利。一种天行时瘟，咽痛项肿，名曰虾蟆瘟，又名鸬 瘟。此证亦甚凶恶，十不救一二。凡此，宜于各类求之。  

东垣有普济消毒饮，治瘟喉痹百发百中，速效。  

***病机***  

经曰：阴病极有虚火，喉痹，此多不治。治法即蜜附子是也。  

***脉侯***  

两寸脉浮洪而溢者，喉痹。脉微而伏者，不治。喉痹，脉沉者为阴，浮者为阳。右手关上脉阴阳俱实者，是喉痹之候也，亦令人壮热而恶寒，七八日不治则死。  

***治法***  

子和云：喉痹病，大概痰火所致，急者宜吐痰，后复下之，上下分消而愈。又甚者，以针刺去血，然后用药吐下，此为治之上策。若人畏委曲旁求，瞬息丧命。治喉痹之火，与救火同，不容少待。《内经》云：火郁发之。发，散也，故云吐中有发散之义。出血者，亦发散之端也。治斯疾者，毋执缓方、小方而药之，曰吾药乃王道，不动脏腑。又如于出血，若幸遇疾之轻者而获愈，疾之重者循死矣，岂非误杀也耶？  

***治法***  

凡喉痹甚者、重者，宜用吐法，或用桐油，或灯油脚，以鹅翎探吐之。轻者用新取园中李实根煎汤噙之，更研烂敷顶上。（本草有云李实根治喉痹。）或用射干，捣逆流水吐之。缠喉急证，皆属痰热，又宜探吐之。白矾、胆矾吹入喉中，吐痰极速。  

喉痹，微者以酸软之，甚者以辛散之；痰结者吐之，甚而急者砭出血之；人火以凉治之，龙火以火逐之。（凉剂热服是也。）  

***治案***  

《医说》：一人携二仆入京，其一忽患喉风胀满，气塞不通，命在须臾。询诸郡人，云：有李家世医喉痹，即令仆往就医。李骇曰：证候甚危，犹幸来此，不然即死何疑？乃于笥中取一纸捻，用火点着，才烟起，吹灭之，令仆张口，刺于喉间，俄吐出紫血半合，即时气宽能言，及啖粥饮掺药敷之，立愈。其人神其药，窃访其秘，盖预以巴豆油涂纸，故施火即着，藉其毒瓦斯径赴病处。  

一人患咽喉肿痛，下食不得，身热头疼，大便不通，众医之论纷然，皆以为热，当服凉药。一善医云：脉紧数，是感寒所致。众医不从。善医者曰：我有法验得寒热，室中生火，用炒葱汤淋浴，若是热病，则此暖处必有汗，而咽喉痛不减；若是感寒，虽浴无汗。患者信其言，遂入浴，洗而无汗，就浴室中服麻黄汤一服，须臾大汗出，大便通，实时无事。  

众医服其神。凡辨热病感寒，用此法最妙。  

张子和治一男子缠喉风：表里皆作，药不能下，予以凉药灌入鼻中，下十余行，外以拔毒散敷，阳起石烧赤，与伏龙肝等分为末，新水扫百遍，三日热始退，肿消。  

一贵妇人喉痹，盖龙火也，须用凉剂而不可冷服，为龙宜以火逐之。人火者，烹饪之火是也，乃是暴烈，是至令于高堂之上，侍婢携火炉坐药铫于上，使药常微热，不至大沸，适口，时时呷之，百余次，龙火自散。此法以热行寒，不为热病 格故也。  

【咽喉痛】以甘桔汤为主，加荆芥穗、薄荷叶、当归，温漱服，更宜刺少商穴出血。  

【喉干燥痛】甘桔四物汤加荆芥、知、柏、黄芩、枳壳。  

【喉疮咽痛】属虚火游行无制，人参、黄柏（蜜炙）、荆芥穗。  

【实热】用黄连、荆芥、薄荷、硝石，蜜姜汁丸，噙化。  

【虚火】用人参、竹叶、竹沥。血虚加四物汤服之。  

【喉痹】心腹腰胁痛者，多难治。  

喉痹，用马蔺草叶，入香油少许，杵汁，点喉中即退。  

喉痹，用消梨汁频频饮之，如患人自能嚼咽亦可。此物大解热毒。南方梨少之处，以好萝卜杵汁，加入玄明粉饮之，有效。  

【谷贼】喉中痒刺欲嗽，名曰谷贼。此因误吞谷芒，刺在咽而痒痒痛痛。凡谷贼属咽，马喉风属喉，不可不分辨。用芝麻炒为末，细细呷咽之。  

***药方***  

（《和剂》）甘桔汤 治一切风热上壅，咽喉肿痛，吞吐如有所碍。  

甘草（二钱） 桔梗（四钱） 加荆芥穗（三钱，尤效速）上咀，作一服。水二盏煎八分，食后服。  

（《拔萃》）甘桔汤 治热肿喉痹。  

桔梗 甘草 薄荷 栀子 连翘 黄芩（各等分）上咀，每服六钱，加竹叶煎服。  

（《澹寮》）牛蒡子汤 治风热上壅，咽喉肿痛，或生乳蛾。  

牛莠子（研） 玄参 升麻 桔梗 犀角 黄芩 木通 甘草上咀，等分，每服半两，入姜一片，水煎服。  

（《局方》）龙脑鸡苏丸 治上焦热，咽肿嗌痛。（方见热门。）凉膈散（方治同上。）（《三因》）玉钥匙治风热喉痹及缠喉风。  

焰硝（两半） 硼砂（两半） 冰片（一字） 白僵蚕（一钱）上研，每用五分，竹管吹入喉中，立愈。或加雄黄二钱，名密钥匙。  

（《良方》）如圣汤 治咽喉有痰，咽物作痛，及嗽咯唾血、气促，并小儿疮疹毒攻，咽喉肿痛。  

麦门冬（半两） 牛蒡子（炒） 桔梗 生甘草（各一两）上为细末，沸汤调，细细服，入竹叶煎尤妙。  

山豆根汤 治热喉痹。  

山豆根 升麻 射干（各等分）上咀，每服三钱，水二盏，煎七分，去渣通口时时呷之。  

（秘方）夺命散 治急喉风。  

白矾（枯） 僵蚕（炒） 硼砂 皂角（炙去皮弦。各等分）上为细末，每用少许吹喉中，痰出即愈。  

（秘方）三黄丸 治喉痹绝妙。  

大黄 黄芩 黄连（各二两） 黄药子 白药子（各两半） 山豆根 黄柏 苦参（各一两） 硼砂 京墨（各三钱） 冰片（一钱） 麝香（少许）上为细末，猪胆调，甑内蒸二次后，入片、麝、硼砂为丸，豆大。噙化津咽，日夜常噙，不止药味，妙。  

（《三因》）解毒雄黄丸 治缠喉风，及上膈热壅，痰涎不利，咽喉肿痛。  

雄黄 郁金（各二分半） 巴豆（去皮油，一粒）上为末，醋糊丸，绿豆大。每服七丸，茶清下，吐出，顽痛即愈。  

（《三因》）如圣散 治风痰壅盛，咽喉肿痛，水谷不下，牙关紧急。  

雄黄（乳细） 枯白矾 藜芦（浓者，去皮心，不可生用） 猪牙皂角（去皮，炙黄）为末，用一字吹入鼻内，吐痰为愈。  

（《济生》二圣散 治缠喉风、急喉痹。  

胆矾（二钱半） 白僵蚕（炒浮，半两）为细末，以少许吹入喉中。  

（《济生》）治急喉痹。  

白明矾（三钱） 巴豆（二个，去壳，作六瓣）以矾于铫内慢火熬化为水，置巴豆于内，候干，去巴豆，取矾研为末。每用少许，吹入喉中，立愈。  

（《本事》）利膈汤 治脾肺有热，虚烦上壅，咽喉疮肿。  

薄荷叶 荆芥穗 防风 桔梗 人参 牛蒡子 甘草（各等分）上咀，每服半两，食后水煎服。  

（《御药》）碧玉丸 治心肺积热，上攻咽喉，肿痛闭塞，水浆不下。重舌木舌，喉疮口疮，并宜服之。  

青黛 盆硝 蒲黄 甘草末（各一两）上为末，以砂糖每两作五十丸，每服一丸，噙化。或用干药末吹入喉内亦可。加硼砂为末，名碧雪。  

（《良方》）清心利膈汤 治咽喉肿痛，痰涎壅盛。  

防风 荆芥 薄荷 桔梗 黄芩 黄连（各钱半） 山栀 连翘（各一钱） 玄参大黄 朴硝 牛蒡子 甘草（各七分）上作一服。水二盏煎一盏，食远服。  

（《良方》）玄参散 治悬痈喉痛不可忍。  

玄参 升麻 射干 大黄（各一钱半） 甘草（一钱）作一服。水二盏煎一盏，不拘时，徐徐服。  

上清丸 治口舌生疮，咽喉肿痛，止嗽清音，润肺宽膈化气，极效。  

苏州薄荷叶（一斤） 百药煎（半斤） 砂仁（一两） 硼砂（二两） 冰片（二钱） 桔梗（一两） 甘草 玄明粉 诃子（各半两）为极细末，炼蜜丸，如芡实子大。每服一丸，临睡噙化。或为小丸，茶清送下亦可。  

玄霜治喉痹。  

薄荷梗（烧存性，末，四两） 硼砂 盆硝 胆矾（各二钱）上为末，以油二三点入水上调，点患处。  

（《良方》）夺命无忧散 治缠喉风，咽喉肿痛，口舌生疮，心腹胀满，脾积症块，小儿奶癖，误吞骨屑，哽塞不下，热盛喉痹，气急闷乱。  

寒水石（三两， ） 玄参 管仲 砂仁 滑石（飞） 黄连 茯苓 山豆根 荆芥穗 甘草（炙。各两半） 硼砂（三钱）上为细末，每服一钱，干掺舌上后以新水咽下，不拘时。任是百毒硬物，可以除化。如吃着杏仁、巴豆、辛辣、姜桂、胡椒、燥毒、葱韭蒜等物，及诸药毒、火毒亦可用。此药能润三焦，去三尸，杀八邪，除九虫，赶瘟疫，一切要疾，其效如神。  

龙脑丸 治咽喉连颊颔肿，日数深远，咽津液痛，发渴。  

龙脑（研） 升麻 黄 马牙硝 大黄（锉） 石膏 麝香（研） 甘草（各等分）玄明粉（研，三分） 生地黄（二两，绞取汁）上除地黄汁外，研为细末，以地黄汁和，如干，更入炼蜜少许为丸，小弹子大。每用一丸，以绵裹，含化咽津，日三四次，不拘时。  

牛胆膏 治锁喉风。  

青黛（一钱） 僵蚕（半两，炒） 朴硝（一两，研） 甘草（二钱半，生用）上为细末，用腊月黄牛胆入药在内，当风挂百日取出，再入，研麝香少许，同研细末。  

每服五分，用井花水调服，或吹入喉中。  

（《圣惠》）硼砂散 治咽喉疮肿，闭塞不通。  

硼砂 僵蚕 百药煎 川芎（各三钱） 山豆根 盆硝 薄荷 紫河车（各半两）青黛（一钱）上为末，用五分吹入喉中，水调亦可。  

（《局方》）如圣胜金锭治咽喉急闭，双、单乳蛾，重舌、木舌，并皆治之。  

硫黄（研） 川芎 腊茶 薄荷叶 川乌（炮） 硝石（研） 生地黄（各二两）上为末，取生葱汁搜和为锭子。每服先用新汲水灌漱，次嚼生薄荷叶五七片，却用药一锭同嚼极烂，以井水咽下。甚者连进三服，外以一锭安患处，其病随药便消。  

（《医林》）祛毒牛黄丸 治咽喉肿痛，舌本强硬，口内生疮，胸膈不利。  

牛黄（三钱） 硼砂 桔梗 生地黄 犀角屑 人参 琥珀（研。各半两） 寒水石（ ，去火毒，二两） 铅白霜 冰片 雄黄（各一两） 蛤粉（飞，四两） 玄参升麻（各三钱） 朱砂（研，七钱）上为细末，研匀，炼蜜丸，弹子大，金箔为衣，瓷罐收贮。每服一丸，浓煎，薄花汤化下，或新汲水下，日进三服，噙化亦可。  

麝香朱砂丸 治咽喉肿痛，闭塞不通，舌根胀痛，或生疮疖。  

麝香（二钱） 朱砂（二两半） 硼砂（三两） 寒水石（ ，四两） 马牙硝铅白霜 片脑（各三钱） 甘草上为末，甘草膏和丸，梧桐子大，朱砂为衣，不拘时噙化二丸。  

七宝散 治喉痹及缠喉风。  

直僵蚕（十个） 硼砂 雄黄 全蝎（全者，十个，去毒） 明矾 猪牙皂角（炙去子弦皮。各一钱） 胆矾（五分）上为细末，每用一字，吹入喉中即愈。  

防风散 治咽喉疼痛，虚者少用，实者多用。  

防风（一两） 羌活 僵蚕 大药子（蜜炙） 硼砂 荆芥 黄药子 大黄（湿纸包煨，令香熟） 细辛 川芎 红内消 山豆根 郁金 甘草（以上各半两） 牙硝（三钱）苏州薄荷（半斤）上为细末，研薄荷汁同蜜少许调。每服一匙，不拘时服。  

（《医林》）透天一块水治一切风热喉痹，口舌生疮，头目不清，痰涎壅盛。  

黄连（一钱） 冰片 硼砂 薄荷叶 槟榔 蒲黄 甘草（各钱） 荆芥穗 黄柏（各五分） 白砂糖（半两）上为细末，炼蜜为丸，如芡实大。每服一丸，噙化。  

消毒犀角饮子 治内蕴邪热，咽膈不利，腮项肿痛，结核风疹痹毒。  

荆芥（四钱） 防风（一钱） 甘草（二钱） 牛蒡子（一钱）上作一服。水二盏煎八分，食远服。  

（东垣）通关饮 治喉痹肿痛不能言。但可进药，无不愈。此从治之法也。  

人参 白术 茯苓（各一钱） 炙甘草（钱半） 桔梗（二钱） 防风（七分）荆芥 薄荷 干姜（炮） 或加熟附子（各五分）水二盏煎七分，徐徐与之。  

（《三因》）蜜附子 治腑寒咽闭，吞吐不通。  

大附子（一个，去皮脐，切作大片，蜜涂，炙令黄）以口含之，咽津，甘味尽，再涂蜜，炙用。  

（秘方）立效散 治喉痹卒不能言，水浆不入。  

白矾（为末） 净朴硝（为末。各五分）土牛膝根洗净，捣汁半盏，入二末和勾，咽嗽吐出，有物即随汁出，可以开喉，二三次愈。  

通关散 治咽喉肿痛，水谷不下。  

青盐（三钱） 枯矾（二钱） 砂（一钱）上为末，以药少许，吹入喉内，有涎吐出，一二次肿立消。  

一提金治咽喉肿痛。  

老黄瓜（一条，去子，用好皮硝填满，阴干）为末，每用少许，吹入喉内，即愈。  

（《经验》）冰梅丸 治十八种喉痹俱效。  

大南星（二十五个，鲜者） 大半夏（二十五个，鲜者） 桔梗（二两。各切片）皂角（炙丢皮弦） 食盐 白矾 防风 朴硝（各四两）七分黄熟大梅子一百个，先将硝盐水浸一周时，然后将各药研细，入水拌匀，以梅置水，浸过三指为度，七日取出，晒干，又浸又晒，候药水尽为度，将梅子入瓷罐中密封，如霜衣起尤妙。要用时以薄绵裹之，噙在口内，咽津液，徐徐下，痰出为愈。  

（《经验》）青梅煎五月五日制，治喉痹。  

青梅（二十个，五月初一用盐十两腌至初五，取梅汁和药） 白芷 羌活 防风 桔梗（各二两） 明矾（三两） 猪牙皂角（三十条）上为细末，以梅汁拌和勾，用瓷罐收贮，如前法噙之。  

***易简诸方***  

《肘后方》：治喉痹肿痛，腊月猪胆一枚，入白矾末，令满，吊于无烟处，干为末，吹入喉，效。又方：山豆根清水浸少顷，口含咽苦水愈。  

又方：用鸭嘴胆矾，入青鱼胆内，阴干为末，吹入喉中。  

便宜方：治喉痹，用豆豉煮汁，含咽。  

一方：以黄荆叶绞取汁，含服。  

一方：治急喉风牙关紧闭，以巴豆去壳，纸包，去油在纸上，捻作纸捻，点火吹灭，以烟熏入鼻中，实时口鼻流涎，牙关遂开。  

（《外台秘要》）：治走马喉痹并毒瓦斯壅塞，用桔梗（二两）去芦头净锉咀，以水四盏煎至一盏，去渣，不拘时，分二服，效。  

一方：用枯矾和盐研末，以箸头点入喉，干掺悬痈肿痛处，良。  

《灵苑方》：治急喉痹逡巡不救，用皂角去皮子生用，半两为末，以筋头点少许于痛处，更以醋调药敷项下，须臾便破血出愈。  

又方：治喉痹并毒瓦斯，以生姜二升捣取汁一升，入好蜜五合，慢火熬至八分。每服一合，日三五次。  

《集验方》：治缠喉风及喉痹、走马牙疳，用蚕蜕纸不拘多少，烧存性为末，炼蜜丸芡实大。无时含化一丸，咽津，效。牙宣者，揩牙上。  

又方：治喉中乳蛾，用大鲜鱼胆汁，搜和官粉藏之。每用少许，箸头点喉中，蛾即退。  

又方：治缠喉风，以生白矾研细末，冷水调下二钱。  

又方：治喉项肿，不下食，以生韭细捣，敷项上，效。  

本草方：治喉痹初起肿痛，用硼砂含咽津，效。  

又方：治热痰喉痹，用萝卜汁和皂角浆水饮，吐之愈。  

***针灸法***  

喉痹，《内经》灸刺有二，今以经脉所过咽喉取之验者，及他病相干，而致喉痹，取之者，通有六经也。喉前痛，取手足阳明脉。  

喉痹不能言，取足阳明。曰：足阳明胃脉，从人迎前下人迎附喉咙，所生病者，头肿、喉痹。视盛虚寒热，陷下取之。又曰：足阳明之别名，曰丰隆，去踝八寸，别走太阴，其病气逆，则喉痹卒喑，取之所别也。  

喉痹能言，取手阳明。经曰：大肠手阳明脉，所生病者，喉痹。视盛虚寒热，陷下取之。  

喉痹，取手少阳。经曰：三焦，手少阳之脉，上项系耳后，是动则病咽肿喉痹。视盛虚寒热，陷下取之。  

又云：邪客于少阳之络，令人喉痹，刺手中指、次指爪甲，去指端如韭叶，壮者立已，老者有顷已。左取右，右取左。  

肝足厥阴之脉，循喉咙之后，故喉之后痛者取之累验也。  

肾足少阴之脉，上贯肝膈，循喉咙。窦汉卿谓：必准者，取照海治喉中之痹塞是也。  

（些二经脉所过，咽喉之地者也。）太陵穴，因他病相干致喉痹者取之。经云：心咳之状，喉仲介介梗状，甚则咽肿喉痹，取心之俞，则太陵是也。  

喉痛取足少阴肾。经曰：肾，足少阴之脉，所生病者，咽肿上气，嗌干舌痛。又云：嗌中痛，不能纳唾，时不能出唾者，刺然谷之前，出血立已。左刺右，右刺左。  

嗌痛，取手太阳小肠。经云：小肠，手太阳之脉，是动则病嗌痛颔肿，视虚实寒热，陷下取之也。  

天柱 天突（上穴并治喉肿、喉痛、不能言。）三间（治喉痹，咽如梗。） 行间（治喉痹气逆，咽如扼状。）少产（治喉痹，三棱针剌出血，立愈。其穴在两手大指内侧去爪甲角如韭。）合谷（治喉痹，针五分，立愈。） 阳谷手大指甲后第一节（或灸三狂，或刺出血，治喉痹。男灸左，女灸右。）  

***导引法***  

治喉痹，就令患人将手大拇指第二节屈蜷，急令张口，勤勤坚咬，其气通畅，血丝自散，肿亦消矣。  

***诸物哽喉***  

陈无择云：治哽之法，皆以类从，如颅 豺獭治鱼骨哽，磁石治针铁哽，发灰治发哽，狸虎治诸骨哽，亦各从其类也。  

***诸物哽喉***  

凡物哽者，盖以食入喉而物不顺，致物刺住而不能下，推之以理，反而上出则为顺焉。为治者，即当涌吐，乘其饮食之出而上送，此其顺而易为，如拔刺之法也。若刺之深者，必欲推下，非惟理势不能延迟，日久则咽喉渐肿，其刺愈深，腹中饮食消尽，虽欲涌吐而无推送之物矣，欲食而不能下。如此因循，多致不救。  

***诸物哽喉***  

一方：治骨哽不得出，砂仁、甘草为末，绵裹含，徐徐咽津，久随痰出。  

《古今秘验》方：治骨哽横喉中六七日不出，取鲤鱼鳞皮烧为末，以水调之，即出。末出，再服。  

一方：治鱼骨哽，小嚼韭白令柔，以细绳系，口中吞韭到哽处，引之，哽骨即随出，验。  

一方：治鱼骨哽，用水一盏，自默从左眼睛于水中书龙字服之，不过二盏，则下。  

小儿遇哽，大人如前书水中服之妙。  

一方：用山栗红果，独根向下者取来，与玉簪花根同捣自然汁，用竹管灌入喉中，不可着牙，着牙则牙化。  

（山栗果则山楂是也。）一方：误食鱼骨，久而不出，以皂角末吹入鼻中，得嚏而哽出。  

陈氏方：治鸡骨哽，以鸡汁化哽药下，或食饧糖一大块，满吞下。  

又方：用狸骨烧灰，调下少许，效。  

一方：治鱼刺哽，用獭爪爬喉咙下，其骨自下。或用獭骨含口中即下。有用金凤花子嚼烂噙下，无子用根，捣烂绞汁下。  

一法：用鱼骨顶在头上，咳声则出。又法，用本鱼骨，左右手反复掷背后，立出。  

《外台秘要》：治鱼骨哽，口念鸬 七遍，用水嗌下。  

又方：用萱草根捣取汁吞之，立下。  

又方：用蔷薇根为末，水调方寸匕。  

又方：治诸骨哽，以野苎根捣烂如泥，用龙眼肉大化下。如被鸡骨哽者，以鸡羹化下，如鱼骨哽者，以鱼羹化下。  

又方：用楮实子捣汁服。  

《衍义》方：治鱼骨哽，用橄榄，味涩，食久味甘，嚼汁咽下。  

《斗门方》：治骨哽，用鹿角为末，含咽津下。  

又方：治发哽，用旧木梳烧灰，酒调下。  

丹溪方：食鱼骨下肚内刺痛，煎吴茱萸汤一盏饮之，骨软而出。或用好米醋饮半盏，亦软而痛止。  

一方：治误食麦芒刺入喉中，将鹅倒提，口流涎，以碗盛之，饮少许，即随涎而下。  

一方：治蔑刺入喉，用多年竹篱棍，急流水煎汤服。  

***诸物哽喉***  

山居溪食吞铜钱在喉，用生茨菰捣汁呷饮。  

《外台》方：治误吞钱并金银物在喉，以胡粉一两捣硝石少许服，作二服。如吞金银在腹中，服此俱消下。  

又方：治钱哽，艾一把，水五升煎一升，顿服便下。  

钱氏方：治误吞钱，百部根四两，酒一升，浸一宿，温服一升。  

葛氏方：洽误吞钗，取韭黄晒令萎黄，煮熟勿切，食一大束，即下。  

一方：治鱼骨竹木等物哽咽不下，用象牙屑为末，水调一钱服。  

***诸物哽喉***  

道藏经咒法：咒曰：吾请老君东流顺水，老君奉敕摄摄摄法毒水。吾托大帝尊不到，称吾者，各各现帝身，急急如律令！奉敕摄。一气念遍。又以左手屈中指、无名指，作三山印，上坐净水一碗，右手掐卯文，作金枪印。左手在下，右手在上。左手象地，右手象天。虚挽虚车，九次为定。左足横，右足坚，作丁字立，如法作。望日月灯火，取气一口，吹在盏内。此法百无禁忌，用法之时，以正神气是也。  

神方咒法：治骨哽急无药处，用新汲水一盏，咒曰：吾顺东流，岂毒业。一气念七遍，急急如律令。摄望日月灯光，收气，吹入水中，令患人大吃三口水，须臾即下。  

九龙入洞法：左手掐三山诀，捧净水一盏，向东，右手掐剑诀，写云龙鬼三字于水内。念咒云：此盏化为东洋大海，咽喉化作万丈深潭，九龙入洞之法，吾奉太上老君急急如律令，敕吞法水一口，哽随化。令人每用寸长竿竹九节置口中，如法吞，若无物。  

凡治哽所伤之物下咽，不可便与米汤、米饭吃，恐米粒入疮口中。且吃羹数日，为羹前咒，能治一切诸物、诸骨并丝丝发缠喉不下。《内经》曰：不因气动，而生病于外者，用《藏经》咒法治之是也。  

***治案***  

《医说》：一儿误吞钓鱼钩在喉，诸医不能措手。一人偶见吞钩虽在喉，钩线幸在外，遂以意疗，用数珠子穿在钩在线，逐个送喉中，以数珠底钩顶其利嘴，一掣而钩上出，遂获安。此亦意见也。  

子和治一兄，误吞钱在喉不下，诸医不能取。戴人思得一策，以净白表纸卷实如箸，以刀从横乱割其端，用作 之状。又别取一箸，缚针钩于其端，令不可脱，先下咽中，轻提轻抑，一探之，觉钩入其钱窍，然后以纸卷纳之咽中，与钧尖相底，一掣而出。  
