---
title: 保婴撮要2
index: true
icon: editor
order: 2
category:
  - 医藏
  - 保婴撮要
tag:
  - 薛铠
  - 明
---

## 卷八

### 卷八 脱肛  

夫肺与大肠相为表里。肛者，大肠之魄门是也。巢氏云：实热则大便秘结，虚寒则肛门脱出。此多因吐泻，脾气虚，肺无所养，故大肠之气虚脱而下陷也。用补中益气或四君子为主。  

若脱出绯赤，或作痛者，血虚而有热也，用补中益气汤，佐以四物、牡丹皮。微者或作痛者，气虚而有热也，佐以四君、牡丹皮。大凡手足指热者，属胃气热；手足指寒者，属胃气寒。  

***治验:***  
●小儿痢后脱肛，饮食少思，面色青黄，余谓脾土亏损，肝木所胜也。不信，另服消导克滞之剂，腹痛膨胀，倦怠作呕，余曰：脾气虚甚矣。又不信，恪服前药，腹益胀重坠，四肢浮肿。复请治之，仍欲克滞。余曰：腹胀重坠，脾气下陷也。先用五味异功散加木香、四剂，更手足冷，又加干姜，四剂而腹胀诸症渐愈。后因饮食过多，作泻脱肛，用补中益气汤加木香及五味异功散而愈。  
●小儿脱肛半载，侵晨便泄，两目白多，用升补脾气之剂，不应。余曰：肾开窍于二阴，此属肾虚也。用四神、地黄二丸及补中益气汤，月余而愈。  
●小儿痢久脱肛，目睛多白，面色渐黄，余用补中益气汤、六味地黄丸，调补脾肾而痊。  
●小儿小便先频数涩滞，次下痢脱肛，久而不愈，余以为禀父肾虚，用六味地黄丸寻愈，后患泄泻咳嗽声喑，亦用前丸而瘥。  
●小儿脱肛，用寒凉之药，肢体倦怠，饮食少思，肛门重坠，此脾气虚而中气下陷也，用补中益气汤加酒炒芍药、白术、茯苓而瘥。  
●小儿肛门肿痛，出血水，年余未愈，忽吐血便血，皆成紫块，此肠胃积热，用圣济犀角地黄丸顿止。更用金银花、甘草为末，白汤调服，半载而痊。  
●小儿脱肛，杂用除湿祛风收涩等药，面黄体倦，少食便血，余欲升补脾气以摄其血，反服四物、槐花之类，而血亦甚，更加作呕，余先用四君、木香治之，形气渐充，便血顿止。又用补中益气汤，更以萆麻仁涂顶心而愈。  
●小儿因咳嗽，服化痰等药，或作或彻，服滚痰丸，更吐泻，手足指冷，眉目发搐，肛门脱而不赤，余朝用补中益气汤，夕用六君子汤治之，诸症渐愈；但脱肛未入，恪服补中益气汤而愈。  
●小儿患痢脱肛，色赤或痛，用补中益气汤送香连丸而愈。后伤食用泻，肛复脱不入，仍用前汤，更以萆麻仁研涂顶门而愈。  

涩肠散  
治小儿久痢，肠头脱出。  
诃子（泡） 赤石脂 龙骨（各等分）上为末，腊茶少许，和掺肠头上，绵帛揉入。  

四神丸  
（方见惊泻）  

地黄丸  
（方见肾脏）  

补中益气汤  
（方见虚羸）  

圣济犀角地黄汤  
（方见便血尿血，即济生犀角地黄汤）  

四君子汤  
（方见内钓）  

龙胆泻肝汤  
（方见疝气）  

### 卷八 肛门作痒  

小儿肛痒，或嗜甘肥，大肠湿热壅滞，或湿毒生虫，而蚀肛门。若因湿热壅滞，用四味肥儿丸。大便秘结者，用清凉饮。虫食肛门，先用化虫丸，后用四味肥儿丸，外以雄黄散纳肛内。若因病不食，虫无所养，而食脏食肛者，其齿龈无色，舌上尽白，四肢倦怠，其上唇内有疮，唾血如粟，心内懊 ，此虫在上食脏。若下唇内有疮，此虫在下蚀肛门。若蚀肛透内者，不治。诸虫惟上半月头向上，可用药追之。望后头向下，令患者闻烹食香味，虫头即向上矣，后用药追之。  

***治验:***  
●小儿嗜膏粱甘味，患疥疮，余谓当禁其浓味，急用清胃之药，以治其积热。不从，乃用敷药以治其外，更肛门作痒发热，疮益甚，肌体骨立，饮食少思，遂用九味芦荟丸，五味异功散加柴胡、升麻寻愈。  
●小儿肛门作痒，耳前后结小核如贯珠，隐于肌肉之间，小便不调，面色青，此禀母之肝火为患，用九味芦荟丸为主，佐以五味异功散加山栀、柴胡，又以加味逍遥散加漏芦与母服之而愈。  
●小儿十三岁，肛门作痒，或脱出，或大便血，遍身生疮，发热作渴，腹大青筋，用大芦荟丸、五味异功散，其疮渐愈；佐以补中益气汤，热渴渐止，肛门悉愈；又用异功散为主，佐以补中益气汤加吴茱萸所制黄连治之而血愈。  
●小儿十五岁，两目白翳，遍身似疥非疥，肛门作痒，晡热作渴，形体骨立，余以为肝疳之症也，用六味地黄丸而痊。后阴茎作痒，小便澄白，服蟠葱散，肛门肿痛，服大黄等药，肛门脱出，作痒不可忍，杂用降火之药，不应，下唇内生小白疮，余以为虫蚀肛门，用九味芦荟丸而愈。  
●小儿肛门作痒，误以为痔，服槐角丸等药，肢体消瘦，鼻下湿烂，下唇内生疮，此虫食下部也，先用化虫丸二服，乃用五味异功散四剂，却用大芜荑汤、四味肥儿丸而痊。  
●小儿七岁，饮食过多即作泻，面色青黄，服峻利克剂，余谓当节饮食健脾胃为善。不信，后牙龈赤烂，肛门作痒，服清热之剂，腹痛膨胀。复请欲用前剂，余曰：此元气亏损，虚火上炎也。仍不信，后腮间黑腐，余曰：此脾气大虚，肉死而不知痛也明矣。后虽信余，已不救矣。若初用五味异功散，健脾胃为主，佐以大芦荟丸、四味肥儿丸，清脾湿热，岂有不治之理哉！后之患者审之。  
●小儿肛门作痒，属大肠经风热，用槐角丸而愈。  
●小儿肛门连阴囊痒，出水漓淋，属肝经湿热也，用龙胆泻肝汤、九味芦荟丸治之并愈。  
●小儿嗜甘肥，肛门作痒，发热作渴，杂用清热之剂，腹胀少食，鼻下生疮，余谓脾胃湿热生虫也。不信，后下唇内生疮，先用四味肥儿丸，诸症渐愈，又用大芜荑汤治之而痊。  

### 卷八 便血尿血  

经云：肺朝百脉之气，肝统诸经之血。又云：气主 之，血主濡之。盖荣血为水谷之精气，灌溉五脏六腑、四肢百骸。若脾胃有伤，荣卫虚弱，行失常道，故上为衄血、吐血，下为尿血、便血。若外感风邪则血鲜，为肠风。内伤则血浊，为脏毒。又热入大肠，则大便下血。  
热入小肠，则小便出血。然小儿多因胎中受热，或乳母六淫七情浓味积热，或儿自食甘肥积热、六淫外侵而成。若因母食浓味者，加味清胃散。怒动肝火者，加味小柴胡汤。忧思郁怒者，加味归脾汤。禀父肾燥者，六味地黄丸。儿有积热，小便出血者，实热用清心莲子饮，虚热用六味地黄丸。大便出血者，犀角地黄汤。风邪外侵者，仓廪散。病后元气下陷者，补中益气汤。  
粪前见血者，四君加黄连制吴茱萸。粪后见血者，四君加吴茱萸制黄连。若婴儿以治母为主。余当临症制宜。  

***治验:***  
●小儿七岁，食菱、芡过多，腹胀发热，大便不通，小便下血，先用消积丸，大便即通，小便血止，又用保和丸及异功散而愈。  
●小儿因乳母饮酒，小便出血，用八正散去大黄加干葛、山栀、漏芦，母子服之并愈。  
●小儿小便见血，或咳血、衄血，此脾肺虚热，食后用圣济犀角地黄汤，食前用六味地黄丸顿愈。后因食浓味，用清胃散及六味地黄丸而愈。  
●小儿禀父气不足，不时便血，用六味地黄丸、补中益气汤而愈。后因母饮酒炙 ，复致前症，母服加味清胃散，子服六味地黄丸而愈。  
●小儿便血，手足发热，齿龈溃臭，朝用六味地黄丸，暮用异功散加芜荑，月余渐愈，乃佐以补中益气汤而愈。  
●小儿禀父肾虚，便血作渴，足热形瘦，用六味丸寻愈。后出痘第四日，两足发热，作渴饮冷，以前丸料煎与恣饮，三剂后足凉渴止，其痘安然而靥。  
●小儿便血，面青胁痛，小便频数，此肝木侮脾土而不能统摄也，用异功散加柴胡、炒黑龙胆草，二剂肝症顿退；仍用异功散而血止。  
●小儿便血发热，作渴饮冷，用黄连解毒汤一剂热服，诸症顿愈。后因饮食过伤，下血甚多，发热倦怠，饮食少思，先用补中益气汤，元气复而饮食增，又用四君加升麻而愈。  
●小儿便血，作渴少食，先用七味白术散，渴止食进，又用补中益气汤而瘥。后食生冷，腹胀便秘，用保和丸，二便下血，或时发搐，此脾气伤而肝火动也，用异功散加钩藤钩、柴胡而搐止，又加升麻、木香而血止。  
●小儿食生冷果品，腹胀作痛，大便不利，小便尿血，用茯苓散加黄连，二剂大便通而尿血愈。  
●小儿尿血，两足发热，用六味地黄丸而愈。后患痢久不愈，复尿血，作渴饮冷，以前丸料煎服，兼用补中益气汤而痊。  
●小儿尿血，面青胁痛，小便频数，用五味异功散加柴胡、炒黑龙胆草，次用地黄丸而愈。  
●小儿久患便血，属脾胃虚热也，诸药不应，用人参二两、炒黑黄连、吴茱萸各半两为末，米糊作丸，佐以补中益气汤顿痊。  
●小儿便血，面黄腹胀，用四味肥儿丸，及补中益气汤加吴茱萸制黄连、木香、芜荑，三十余剂而愈。至夏间患血痢，发热晡热，手足浮肿，仍用前药而痊。  
●小儿八岁，腹胀脐凸，大便下血如痢，小便色赤似血，面目皆黄，两腮色赤，此食积所伤，而肝侮之也，盖脾病则肺虚不能生肾，故有是症，当先消导积滞，遂用越鞠丸加三棱、蓬术、姜汤下四服，二便通利；又用大安丸二服，下血亦止。后复伤食，发热腹胀，小便下血，服保和丸四服而愈。  
●小儿十一岁，因劳发热尿血，小便不利，先用清心莲子饮二剂，后用补中益气汤加山栀而痊。  
●小儿便血，服寒凉药过多，腹胀小便不利，其血益甚，余朝用补中益气汤，夕用金匮加减肾气丸而痊。  

甘露饮  
治小儿胃中客热，齿龈溃烂，时出脓血，及目赤肿痛，口疮喉肿，或身面皆黄，大便不调，小便黄涩。  
熟地黄 麦门冬（去心，焙） 枳壳（炒） 茵陈 甘草（炙） 枇杷叶 石斛 黄芩（炒） 生地黄 天门冬（去心炒。各等分）上为末，每服二钱，水煎服。  

聚金丸  
治大便下血，发热烦躁，腹中热痛，作渴妄言，舌涩目昏，其脉弦数。  
黄连（一两水侵晒干，一两炒，一两灰火煨，一两生用） 黄芩 防风（各一两）上为末，每服二钱，水煎服。  
愚按：前方若肝脾积热，吐血衄血便血，发热作渴，大便秘，小便赤者，宜用之。若热已退，而作渴下血未止，或日晡益甚者，阴血虚也，用四物、参、术主之。若热既退，饮食少思，肢体倦怠，脾气虚也，用四君子、当归主之。若概用前方，则误多矣。  

济生犀角地黄汤  
治伤寒温病失于表汗，致内有瘀血吐血，面色黄，大便黑，及疮痘出，多以此解之。  
犀角 牡丹皮（各一两） 生地黄（八钱） 赤芍药（七钱）上每服二钱，水煎服。  

千金地黄丸  
治小肠积热，脏毒去血。  
黄连（四两） 生地黄（半斤，捣取汁连滓拌匀晒干）上为末，炼蜜丸桐子大。每服一二十丸，食后麦门冬汤下，量儿加减。  

制黄连吴茱萸法  
上以黄连、吴茱萸各等分，熟水拌湿入瓷器内，炖汤中良久，俟气味相和取出晒干，炒黄，各拣出听用。  

清心莲子饮  
（方见白浊）  

小柴胡汤  
（方见痉症）  

加味归脾汤  

越鞠丸  

四君子汤  

清胃散  

异功散  
（五方见内钓）  

补中益气汤  

保和丸  

大安丸  
（三方见虚羸，即保和丸加白术）  

加减肾气丸  
（方见腹胀）  

八正散  
（方见小便不通）  

六味丸  
（方见肾脏）  

茯苓散  
（方见尿白）  

下积丸  

白术散  
（二方见积痛）  

四味肥儿丸  
（方见寒吐）  

### 卷八 大便不通  

《婴童百问》云：小儿大便不通，乃胃与大肠有热，以致秘结不通，用清凉饮之类。若饮食夹惊，及积滞而不通者，用大连翘饮之类。惊风积热而不通者，用掩脐法。此皆治实热之例也，余尝治之。因乳母或儿膏粱积热，及六淫七情、郁火，传儿为患者，用清邪解郁之剂。  

禀赋怯弱，早近色欲，大便难而小便牵痛者，用滋补肺肾之剂。《褚氏遗书》云：男子精未满而御女，以通其精，则四体有不满之处，异日有难状之疾。老人阴已痿而思色，以降其精，则精不出而内败，精已耗而复竭之，则大小便牵痛如淋。今童子即有此患，益见今人所禀，与古人大径庭矣。人之血气浓薄既殊，而医之用药疗法，又岂可泥执古方，而无加减之变乎？治验一小儿食膏粱之味，大便不通，饮冷发热，用清凉饮加大黄而通。后饮食停滞，腹痛大便不通，用保和丸而痛止，再煎槟榔汤送保和丸，一服而便通。  

●小儿食粽停滞，大便不通，痛不可忍，手足发搐，用大柴胡汤，调酒曲末一钱，下滞秽甚多，作呕不食，用五味异功散加柴胡、升麻而愈。  
●小儿大便不通，审乳母饮食浓味所致，用清胃饮以治母热，儿间饮以一二匙而愈。后乳母感寒腹痛，食姜酒之物，儿大便秘结，兼便血，仍用清胃散，每日数匙而愈。  
●小儿因乳母暴怒，大便不通，儿亦患之，兼用加味小柴胡汤，儿先用保和丸二服，后用五味异功散加升麻、柴胡，儿日饮数匙并愈。  

大柴胡汤  
（方见痉症）  

神芎丸  
（方见惊风）  

六味丸  
（方见肾脏）  

清胃散  
（方见内钓）  

### 卷八 小便不通  

东垣云：小便不利，有在气在血之异。夫小便者，足太阳膀胱之所生，长生于申，申者金也，金能生水，肺中伏热，水不能生，是绝小便之源也。治法：用清燥金之正化，气薄之药茯苓、猪苓、泽泻、琥珀、灯心、通草、车前、瞿麦、扁豆之类，皆为淡渗，能泄肺中之热，而滋水之化源也。若不渴，热在下焦，是热涩其流，而溺不泄也，须用气味俱浓，阴中之阴药治之。二者之病，一居上焦，在气分而必渴，一居下焦，在血分而不渴，血中有湿，故不渴也，二者之殊，至易分别耳。窃谓前症，若津液偏渗于肠胃，大便泻利，而小便涩少者，宜分利。若热蕴于下焦，津液燥而小便不行者宜渗泄。若脾胃气涩不能通调水道者，宜顺气。若乳母肝心二经有热者，用栀子清肝散。肝经怒火者，用柴胡栀子散。若因父母曾服燥剂而致者，用四物、麦门、甘草。数而黄者，用四物加山茱萸、黄柏、知母、五味、麦门。肺虚而短少者，用补中益气加山药、麦门。阴挺痿痹而频数者，用地黄丸。热结膀胱而不利者，用五淋散。脾肺燥不能化生者，用黄芩清肺饮。膀胱阴虚，阳无以生而淋沥者，用滋肾丸。若膀胱阳虚，阴无以化而淋沥者，用六味丸。若因乳母浓味酒面积热者，用清胃散、五淋散。仍参诸淋览之。  

***治验:***  
●小儿十四岁，肢体倦怠，发热晡热，口干作渴，吐痰如涌，小便淋沥，或面目赤色，身不欲衣，此禀赋肾虚阴燥也，用补中益气汤、加减八味丸而愈。  
●小儿五岁，小便不利，用五苓散分利澹泄之药，益加不通，小便阴囊渐肿，先兄谓前药复损真阴也，用六味丸料加牛膝、肉桂、车前子，佐以补中益气汤而痊。  
●小儿八岁，先小便涩滞，服五苓散益甚，加木通、车前之类腹胀吐痰，加枳壳、海金砂而胸满阴肿，遍身发浮，余用六味丸煎送滋肾丸而痊。此皆禀父气所致，其作湿热痰气治之，而殁者多矣。  
●小儿八岁，先因小便黄赤，服五苓、导赤等散，后患便血，余以为禀父虚热也，用六味丸及补中益气汤而痊。  

木通散  
治小便不通，少腹作痛。  
木通 滑石（各一两） 牵牛（半两，炒）上为末，灯心葱白水煎，空心服。  

八正散  
治蕴热，咽干口燥，大渴引饮，心忪面热，烦躁不宁，目赤睛疼，或咽舌生疮，小便赤闭，及热淋血淋。  
车前子 瞿麦（炒） 大黄（面裹煨） 山栀 滑石 蓄 木通 甘草（炙。各一两）上为末，每服二三钱，入灯心水煎，食前服。  

栀子仁散  
治小便不通，脐腹胀闷，心神烦热。  
栀子仁（五枚） 茅根 冬葵子（各半两） 甘草（炙，二钱）上为末，每服一钱，水煎空心服。  

栀子清肝散  

柴胡栀子散  
（二方见发热，即柴胡清肝散）  

补中益气汤  
（方见虚羸）  

黄芩清肺饮  
（方见百 内嗽）  

加减滋肾丸  
（方见腹胀）  

清胃散  
（方见内钓）  

四物汤  
（方见急惊）  

五苓散  
（方见五淋）  

六味地黄丸  
（方见肾脏）  

### 卷八 诸淋  

夫小儿诸淋者，肾与膀胱热也。二经相为表里，俱主水道，水入小肠，下行于胞则为溺。若膀胱热，则津液内涸，水道不通。肾气热，则小便淋沥，或少腹引脐而痛。夫淋有五：石淋者，肾热化石，内塞水道，痛引膀胱；气淋者，肺气壅热，小腹胀满，小便涩滞；热淋者，三焦有热，传入肾、膀胱，流入于胞，小便赤涩；血淋者，心热血散失其常经，溢渗入胞；寒淋者，膀胱气冷，与正气交争，寒战气解是也。亦有因妊母肝热，及乳母恚怒者，当分五脏蓄热治之。若心脏有热者，导赤散加黄连。肝脏有热者，柴胡栀子散；大便不通，泻青丸。脾脏有热者，泻黄散；脾气不足，异功散；脾气下陷，补中益气汤。肺脏有热者，泻白散；肺气虚热，异功散加炒黑山栀。肾脏有热者，地黄丸。或因乳母肝经热者，用栀子清肝散；恚怒者，用柴胡清肝散。乳母浓味者，用加味清胃散；心小肠热者，用清心莲子饮。或儿早近色欲，小便涩滞或作痛，及更去后大小便牵痛者，皆属肝肾不足也，用六味地黄丸、补中益气汤加牛膝、车前、肉桂。未应，当参五脏所胜，不可轻用渗泄寒凉之药，大损胃气，仍参前小便不通症览之。  

***治验:***  
●小儿小便不通，服五苓之类不应，颏间及左腮色赤，乃肝肾虚热也，用四物、山栀及地黄丸而愈。后因感冒误汗，小便仍不利，余用补中益气汤加麦门、五味而安。  
●小儿小便不利，茎中涩痛，时或尿血，此禀父胃热为患也，先用五淋散以疏导，又用滋肾丸、地黄丸补肝肾，渐愈。后出痘色紫，小便短赤，颏间右腮或赤或白，用补中益气汤、六味地黄丸，前症并愈。  
●小儿小便不利，衄血、鼻色赤，属脾肺有热也，用济生犀角地黄汤而愈。后颏间常赤，作渴有痰，此禀赋肾气不足，用地黄丸而诸症瘥。  
●小儿十五岁，所赋虚怯，且近女色，小便滴沥，误服五苓散之类，大小便牵痛，几至不起，用六味丸而愈。  

金砂散  
治小便淋沥不通。  
郁金 海金砂 滑石 甘草（各等分）上为末，每服一钱，煎地肤子汤调下，灯心、木通亦可。  

又方  
冬瓜最治实热，小便不通，内热口渴。  

立效散  
治小儿诸淋不通，茎中作痛。  
木通 甘草 王不留行 胡荽 滑石 海金砂 山栀子 槟榔（各等分）上每服一钱，水煎。  

五淋散  
治膀胱有热，水道不通，或小腹肿胀。  
赤茯苓 赤芍药（各五分） 山栀（炒） 当归（各三分） 甘草（二分）上用灯心十根水煎。  

木通散  
（方见小便不通）  

导赤散  
（方见心脏）  

泻青丸  
（方见肝脏）  

泻黄散  
（方见脾脏）  

四物汤  
（方见急惊）  

清胃散  

异功散  
（二方见内钓）  

补中益气汤  
（方见虚羸）  

泻白散  
（方见肺脏）  

地黄丸  
（方见肾脏）  

柴胡清肝散  

栀子清肝散  
（二方见发热，即柴胡栀子散）  

滋肾丸  
（方见腹胀）  

清心莲子饮  

茯苓散  
（二方见白浊）  

五淋散  
（方见五淋）  

圣济犀角地黄汤  
（方见尿血便血）  

### 卷八 遗尿  

巢氏云：肾主水，与足太阳相为表里。经曰：膀胱者，州都之官，津液藏焉。卧则阳气内收，肾与膀胱之气虚寒不能约制，故睡中遗出，《内经》谓膀胱不约为遗是也。用破故纸散、益智散、鸡肠散之类主之。亦有热客于肾，干于足厥阴之经，廷孔郁结，而气血不能宣通，则痿痹而无所用，故液渗入膀胱，而漩溺遗失者，用六味地黄丸；虚热亦用前丸。脾肺气虚者，用补中益气汤加补骨脂、山茱萸。  

***治验:***  
●小儿眼胞微肿，咳嗽恶心，小便泔白，余谓脾疳食积也，用五味异功散，佐以四味肥儿丸而愈。后不节饮食，视物不明。余曰：目为五脏之精，脾胃复伤，须补养为主。不信，乃复峻厉之剂，变慢脾风，竟为不起。  
●小儿三岁，素遗尿，余视其两颏微赤，此禀父肾与膀胱二经阴虚也，与六味丸服之，赤色渐退，而遗尿亦愈。  
●小儿四岁，饮食少思，便泄腹痛，素遗尿，额颏青黑，虽盛暑而恶风寒，余谓：经云：热之不热，是无火也。用八味丸治之，诸症悉愈。  

破故纸散  
治膀胱虚冷，夜间遗尿，或小便不禁。  
破故纸为末，每服一钱，热汤调下。  

汤氏鸡肠散  
治小便不禁，睡中遗出。  
鸡肠草（一两） 牡蛎粉（三钱） 龙骨（ ） 麦门冬（去心） 白茯苓 桑螵蛸（炙。各半两）上为散，每服一钱，枣水煎。  

又方  
五倍子炒焦为末，每服半钱，白汤调下，或糊丸米汤送下。  

益智散  
（方见潮热，即益智丸）  

异功散  
（方见内钓）  

补中益气汤  
（方见虚羸）  

四味肥儿散  
（方见寒吐）  

六味地黄丸  

加减八味丸  
（二方见肾脏，即六味丸加五味子、肉桂）  

### 卷八 白浊  

仁斋曰：小儿尿白，久则成疳，此因心膈伏热，或乳哺失节伤脾，使清浊不分故也。《全婴方》云：小便初溺微赤，良久白浊者，乃热疳之症也。初溺黄白，良久白浊者，冷疳之症也。冷者，益黄散；热者，牛黄丸；冷热相兼者，芦荟丸。纯下白浊者，君朴丸。诸失津液，欲成疳而小便白者，茯苓散。小便如泔，或良久变白，亦有脾虚食积湿热下注者，先用茯苓散五七服，次用四味肥儿丸。若乳食少思，或腹肚胀大，小便频数，此脾虚元气下陷也，朝用五味异功散，夕用四味肥儿丸。若肥体色黄，小便不调，发黄脱落，鼻下疮痍，嗜土少食，大便青褐者，用栀子茯苓汤。仍审其乳母饮食七情治之。  

***治验:***  
●小儿发热懒食，小便良久变白，余用四味肥儿丸即愈。或误以为积热，用清凉祛逐之剂，形体顿弱，虚症悉至，小便如疳，用补中益气汤及四味肥儿丸而愈。  
●小儿面色痿黄，眼胞微肿，作渴腹胀，饮食少思，小便澄白，大便不实，此脾疳之症也，用四君子加山栀、芜荑，兼用四味肥儿丸而愈。  
●女子小便或青或白，后前阴作痒出水，此肝经湿热，先用龙胆泻肝汤一剂，又以加味逍遥散加龙胆草而愈。  
●小儿两耳后脑下各结一核，小便白浊，面色痿黄，体倦口干，大便不调，用芦荟丸而愈。  
后鼻外生疮作痒，小便仍白，视物不明，用四味肥儿丸而愈。  
●小儿白浊，两耳内耳外生疮，脓水淋漓，先用大芦荟丸而愈。后遍身如疥，肌体消瘦，发热作渴，大便酸臭，小便白浊，用九味芦荟丸、五味异功散而愈。  
●小儿白浊，形气甚虚，发热作渴，余谓肝肾虚羸也。用大芦荟丸、地黄丸而愈。毕姻后，小便仍白，唾痰发热，形气益虚，用大剂益气汤、六味丸，各五十余剂而愈。  
●小儿白浊，发热口干，体瘦骨立。余谓肾经虚羸，朝用补中益气汤，夕用六味地黄丸而愈。后两目或生白翳，面黄浮肿，小便仍白，此变肝脾疳症，用四味肥儿丸，月余渐瘥。  

君朴丸  
治小儿小便白浊，久则黄瘦，不长肌肉。  
使君子（煨） 浓朴（制） 黄连（各一两） 木香（三钱）上为末，蒸饼糊丸，桐子大。每服一二十丸，米汤下。  

茯苓散  
治乳食伤脾，或心经伏热，小便白浊。  
三棱（煨） 蓬术（煨） 砂仁 赤茯苓（各半两） 青皮 陈皮 滑石 甘草（各一钱五分）上为末，每服一钱，灯心汤调下。  

三棱散  
治小儿尿白，久则成疳，宜补脾消食化积。  
三棱 蓬术（各一两，炒） 益智仁 甘草 神曲（炒） 麦芽 橘皮（各半两）上为末，每服一钱，白汤送下。  

厘清饮  
治小便余沥，并赤白浊。  
益智仁 川萆 石菖蒲（盐炒） 乌药 茯苓 白芍药（各三分）上入灯心水煎。  

清心莲子饮  
治发热口干，小便白浊，夜则安静，昼则发热。  
黄芩 麦门冬 地骨皮 车前子 甘草（各三钱半） 石莲肉 茯苓 黄 柴胡 人参（各二钱五分）上每服二钱，水煎服。  

栀子茯苓汤  
（即大芜荑汤，方见诸疳症）  

大安丸  
（即保和丸加白术）  

补中益气汤  
（二方见虚羸）  

龙胆泻肝汤  
（方见疝气）  

加味逍遥散  

异功散  

四君子汤  
（三方见内钓）  

益黄散  
（方见脾脏）  

牛黄丸  
（方见惊痫）  

芦荟丸  
（方见疳症）  

### 卷八 疳症  

钱仲阳云：小儿诸疳，皆因病后脾胃亏损；或用药过伤，不能传化乳食，内亡津液，虚火妄动；或乳母六淫七情，饮食起居失宜，致儿为患。五脏之疳不同，当各分辨。肝疳者，一名风疳，其症白膜遮睛，或泻血羸瘦。心疳者，其症面黄颊赤，身体壮热。脾疳者，一名肥疳，其症肢体黄瘦，皮肤干涩，多生疮疥，腹大食土。肺疳者，一名气疳，其症喘嗽不已，口鼻生疮。肾疳者，一名骨疳，其症肢体削瘦，遍身疮疥，喜卧湿地。杨氏云：又有疳伤者，五脏虫疳也，其名甚多，姑举其要。虫疳者，其虫如丝，出于头项腹背之间，黄白赤者可治，青黑者难疗。蛔疳者，皱眉多啼，呕吐青沫，腹中作痛，肚腹青筋，唇口紫黑，头摇齿痒。脊疳者，身热羸黄，烦渴下利，拍背有声，脊骨如锯齿，十指皆疮，频啮爪甲。脑疳者，头皮光急，满头并疮，脑热如火，发结如穗，遍身多汗，腮肿囟高。疳渴者，日则烦渴，饮水不食，夜则渴止。疳泻者，毛焦唇含，额上青纹，肚胀肠鸣，泻下糟粕。疳痢者，停积宿滞，水谷不聚，泻下恶物。疳肿者，虚中有积，肚腹紧胀，脾复受湿，则头面手足虚浮。疳劳者，潮热往来，五心烦热，盗汗骨蒸，嗽喘枯悴，渴泻饮水，肚硬如石，面色如银。无辜疳者，脑后颈边有核如弹丸，按之转动，软而不疼，其内有虫，不速针出，则内食脏腑，肢体痈疽，便利脓血，壮热羸瘦，头露骨高。相传儿衣夜露，为鸱鸟羽所污亦致此症。若手足极细，项小骨高，尻削体痿，腹大脐突，号哭胸陷，名丁奚。若虚热往来，头骨分开，翻食吐虫，烦渴呕秽，名哺露。若牙齿蚀烂，名走马疳。盖齿属肾，肾虚受热，疳火上炎，致口臭齿黑，甚则龈烂牙宣。大抵其症虽多，要不出于五脏。治法：肝疳，用地黄丸以生肾。心疳，用安神丸以治心；异功散以补脾。脾疳，用四味肥儿丸以治疳；五味异功散以生土。肺疳，用清肺饮以治肺；益气汤以生金。脑疳，亦用地黄丸。无辜疳，用大芜荑汤、蟾蜍丸。丁奚、哺露，用肥儿丸、大芦荟丸。走马疳，敷雄黄散；服蟾蜍丸。若作渴泻痢，肿胀劳瘵等类，当详参方论而治之。盖疳者干也，因脾胃津液干涸而患，在小儿为五疳，在大人为五劳，总以调补胃气为主。  

***治验:***  
●（更参肛门作痒）陈职方孙三岁，面颊患疮，沿蚀两目，肚大青筋，小便澄白，此肝疳之症也，用大芜荑汤二剂而愈。  
●陈司厅子，遍身生疮，面色痿黄，腹胀内热，大便不调，饮食少思，倦怠口干，为肝脾疳症，用大芦荟丸，不月而痊。  
●陈工部长孙，腹内一块，小便不调，或用行气破血等药，发热口干，体瘦懒食，面黄兼青，几成瘵症，以补中益气汤煎送大芦荟丸四服，又用前汤加车前子煎送六味丸四服，又用清肝生血之药而痊。  
●女子十二岁，目生白翳，面黄浮肿，口干作泻，用四味肥儿丸而痊。  
●小儿头摇目札，口渴下血，此肝经血虚风热也，用地黄丸而痊。若肝经湿热，兼用泻青丸。盖虚则补其母，实则泻其子也。  
●小儿十一岁，两耳后脑下各结一核，色不变不痛，而面色痿黄，体倦口干，去后不调，用芦荟丸治之，诸症顿愈。  
●小儿鼻外生疮，不时揉擦，延及两耳。又一小儿视物不明，鼻内或痒或生疮，用四味肥儿丸并愈。  
●小儿水入耳内，耳外生疮，脓水淋漓，经岁不愈，余谓肝火上炎，用大芦荟丸而愈。  
●小儿遍身如疥，或痒或痛，肌体消瘦，日夜发热，口干作渴，大便不调，年余不愈。用九味芦荟丸而愈。  
●小儿数岁，脑后并结二核，肉色如故，亦不觉痛，用大芦荟丸以清肝脾，佐以地黄丸补肾水，形体健而核自消。  
●小儿腹内结块，小便不调，此肝经内疳也，用龙胆泻肝汤及大味芦荟丸而痊。  
●小儿自生后两目赤肿，或作痒，或生翳，此胎禀肝火，用芦荟丸、六味地黄丸而痊。  
●小儿患瘰疬，小便频数，两目连札，作呕少食，泄泻后重。用补中益气汤、六味地黄丸渐愈，佐以芦荟丸而痊。  
●小儿食泥土，困睡泄泻，遍身如疥，此脾经内外疳也，用六君子汤、肥儿丸而愈。  
●小儿面黄颊赤，发热作渴，睡中惊悸，此心经内外疳也，用秘旨安神丸而痊。  
●小儿患前症，兼掌心发热，遍身如疥，用安神、肥儿二丸而愈。  
●小儿咳嗽寒热，咽喉不利，鼻上有疮，久而不结痂，此肺经疳症也，用地黄清肺饮而痊。  
●小儿下疳溃痛，爪黑面黧，遍身生疥，此肝经内外疳也，用地黄、芦荟二丸而愈。  
史少参幼子二岁，项后结核，不时仰叫，或以为热疮内溃，用针决之，服消毒之药后，曲腰啼哭，余谓此名无辜疳，仰身而哭，外 症也；腰哭而啼，内 症也，元气败矣，果殁。  
●小儿四肢消瘦，肚腹渐大，寒热嗜卧，作渴引饮，此肝脾疳也。名丁奚哺露，用白术散为主，佐以十全丹，月余诸症渐愈，乃以异功散加当归及六味丸而痊。  
●小儿患疳，虚症悉具，热如火炙，病状不能尽述，朝用异功散，夕用四味肥儿丸，月余诸症稍愈，佐以九味地黄丸，自能行立。遂朝以六味地黄丸，夕以异功散及蚵蟆丸而痊。  
●小儿四肢消瘦，肚腹胀大，行步不能，作渴发热，去后臭秽，以十全丹数服，诸症渐愈，又用异功散、肥儿丸，调理渐愈。  

大芦荟丸  
治疳杀虫，和胃止泻。  
胡黄连 黄连 白芜荑（去扇） 芦荟 木香 青皮 白雷丸（破开，赤者不用） 鹤虱（微炒。各半两） 麝香（二钱，另研）上为末，粟米饭丸，绿豆大。每服一二十丸，米饮下。  
愚按：前方肝脾疳积，食积发热，目生云翳；或疳热，颈项结核；或耳内生疮，肌体消瘦，发热作渴，饮食少思，肚腹膨胀；或牙龈蚀落，项腮腐烂，阴囊、玉茎生疮；或胸胁小腹作痛，并效。内青皮以龙胆草代之，麝香不用尤效。  

六味肥儿丸  
消疳、化虫、退热。  
黄连 陈皮 川楝子（去核炒） 神曲（炒） 麦 （炒。各一两） 白芜荑（半两）上为末，糊丸，麻子大。每服一二十丸，空心米饮吞下。  
愚按：前方又治脾疳，饮食少思，肌肉消瘦，肚大颈细，发稀成穗，项间结核，发热作渴，精神倦怠，大便酸臭，嗜食泥土；或口鼻头疮，肚见青筋，啮齿下痢，便白五疳。用此丸加干蟾一两，芜荑五钱尤妙。  

蚵蟆丸  
治无辜疳症，一服虚热退；二服烦渴止；三服泻痢住。  
蟾蜍（一枚，夏月沟渠中腹大、不跳、不鸣、身多癞 者）上取粪蛆一杓置桶中，以尿浸之，桶上要干，不令虫走出，却将蟾蜍扑死，投蛆中食一昼夜，以布袋盛置，浸急水中一宿，取出瓦上焙为末，入麝一字，粳米饭揉丸，麻子大。每服二十丸，米饮下。  
愚按：前方又治无辜疳症，面黄壮热不食，舌下有虫；或脑后有核，软而不痛，中有粉虫，随气流散，侵蚀脏腑，便滑脓血，日渐黄瘦，头大发竖，手足细软，变生天 ；猢狲鹅口，木舌悬痈，重 着噤，脐风撮口重舌，龟背龟胸，一十二种败症。急用蟾蜍丸、大芜荑汤治之，多有生者。  

生熟地黄汤  
治疳眼闭合不开。  
生地黄 熟地黄（各半两） 川芎 赤茯苓 枳壳（制） 杏仁（去皮） 川黄连 半夏曲 天麻 地骨皮甘草（炙。各二钱五分）上每服二钱，黑豆十五粒、姜水煎服。  

嚏疳散  
治疳。  
芦荟 黄连（各一钱） 瓜蒂 猪牙皂角 虾蟆灰（各五分） 麝香（少许）上为末，吹入鼻，嚏则可疗。  

脂连丸  
治五疳潮热，腹胀发焦。  
胡黄连（半两） 五灵脂（一两）上为末， 猪胆汁丸，麻子大，米饮下。  

茯苓丸  
治心疳惊疳。  
茯神 芦荟 琥珀 川黄连（净） 赤茯苓（各三钱） 钩藤皮 远志肉 虾蟆灰（各三钱） 石菖蒲（一钱） 麝香（少许）上为末，粟米丸麻子大，薄荷汤下。  

神效换肌丸  
治脾疳肌瘦，潮热盗汗，泄泻糟粕，头大腹急。  
川黄连（炒） 鳖甲（酒炙） 肉豆蔻（煨） 使君子（面裹煨） 神曲（炒） 麦芽（炒。各半两） 诃子肉（一钱半）上为末，糊丸芥子大，米汤下。  

天麻丸  
治肝疳、风疳、疳眼。  
青黛 川黄连 天麻 五灵脂 夜明砂（微炒） 川芎 芦荟（各二钱） 龙胆草 防风 蝉蜕（去足，各一钱半） 全蝎（二枚，焙） 麝香（少许） 干蟾头（炙焦，三钱）上为末，猪胆汁浸糕丸麻子大。每服十丸，薄荷汤下。  

化 丸  
治诸疳生虫，不时啼哭，呕吐清水，肚腹胀痛，唇口紫黑，肠头湿 。  
芜荑 芦荟 青黛干 川芎 白芷稍 胡黄连 川黄连 虾蟆灰（各等分）上为末，猪胆汁浸糕糊丸，麻子大。每服一二十丸，食后临卧，杏仁煎汤下。其鼻常用熊胆煎汤，笔蘸洗，俟前药各进数服，却用青黛、当归、赤小豆、瓜蒂、地榆、黄连、芦荟、雄黄为末，入鼻疮敛。  

灵脂丸  
治脾疳、食疳。  
白豆蔻 麦芽（炒） 五灵脂 宿砂 蓬术（煨） 青皮 橘红 使君子（焙。各二钱） 虾蟆（炙焦，三钱）上为末，米糊丸，麻子大。每服十丸，米汤下。  

下虫丸  
治疳蛔诸虫新白苦楝根皮（酒浸焙） 绿包贯众 木香 桃仁（浸去皮焙） 芜荑（焙） 鸡心槟榔（各二钱） 鹤虱（炒，一钱） 轻粉（五分） 干虾蟆（炙焦，三钱） 使君子（五十，取肉煨）上为末，面糊丸麻子大。每服一二十丸，天明清肉汁下，内加当归、川连各二钱五分。  

龙胆丸  
治脑疳，脑热疮。  
龙胆草 升麻 苦楝根皮（焙） 赤茯苓 防风 芦荟 油发灰（各二钱） 青黛（干） 黄连（净。各三上为末，狁猪胆汁浸糕糊丸，麻子大，薄荷汤下，仍以芦荟末入鼻。  

黄连丸  
治疳劳。  
黄连（半两，净狁胆汁浸晒） 石莲 栝蒌根 杏仁（浸，去皮焙） 乌梅肉（各二钱）上为末，牛胆汁浸糕糊丸，麻子大，煎乌梅、姜、蜜汤下。  

香蔻丸  
治疳泻。  
黄连（三钱，炒） 肉豆蔻 木香 诃子肉（煨） 砂仁 茯苓（各二钱）上为末，饭丸麻子大，米饮下。  

木香丸  
治疳痢。  
黄连（净，三钱） 木香 紫浓朴（制） 夜明砂（隔纸炒。各二钱） 诃子肉（炒，一钱）上为末，饭丸麻子大，干艾生姜煎汤，食前下。  

十全丹  
治丁奚哺露。  
青皮 陈皮（各去白） 川芎 五灵脂 白豆蔻仁 鸡心槟榔 芦荟（各五钱） 木香 使君子（焙）虾蟆灰（各三分）上为末，猪胆汁浸糕糊丸，麻子大。每服一二十丸，米饮下；有热，薄荷汤下。  

汤氏十全丹  
治前症。  
槟榔 枳壳（汤浸去穣，麸炒） 青皮 陈皮（去白） 丁香 木香（炮，各二钱五分） 香附子（炒，一上为末，神曲糊丸黍米大，每服三十丸，空心食前米饮下。  
愚按：前症因乳哺不调，伤损脾胃，不思饮食，气血日损，四肢日瘦，肚腹渐大，是名丁奚。呼吸少气，汲汲苦热，谓之哺露。属形病俱虚，虽用前药，宜佐以异功散，壮脾胃以行药势。  

鳖血煎  
治疳劳。  
芜荑 柴胡 川芎（各二两） 人参（半两） 使君子（二十一个） 胡黄连 宣黄连上用鳖血一盏，吴茱萸一两和二黄连淹一宿，次早炒干，去茱萸并血，用二连入余药末，粟米糊丸麻子大，食前热水下。  

地黄清肺饮  
治肺热疳饮穿孔，或生 肉，或鼻外生疮。  
桑白皮（炒，半两） 紫苏 前胡 赤茯苓 防风 黄芩 当归 天门冬（去心） 连翘 桔梗 生地黄 甘草（炙。各二钱）上每服二钱，水煎服，次用化 丸。  

九味地黄丸  
治肾疳。  
熟地黄（四钱五分） 赤茯苓 山茱萸肉 川楝子 当归 川芎 牡丹皮 山药 使君子肉（二钱）上为末，蜜丸桐子大。每服八十丸，空心温酒下。  

东垣大芜荑汤  
（一名栀子茯苓汤） 治黄疳土色，为湿为热，当利小便，今反利（知黄色中为燥胃经热也），发黄脱落（知膀胱、肾俱受土邪乃大湿热之症）鼻下断作疮（上逆行营气伏火也）能乳（胃中有热也，寒则食不入）喜食土（胃不足也），面黑色（为寒为痹）大便清（寒也）褐色（热蓄血中）间黄色（肠胃有热）治当滋荣润燥，外致津液。  
山栀仁（三分） 黄柏 甘草（炙。各二分） 大芜荑（五分） 黄连 麻黄根（一分） 姜活（二分） 柴胡（三分） 防风（一分） 白术 茯苓（各五分） 当归（四分）上水煎服。  

朱砂安神丸  
治心疳怔忡，心中痞闷。  
朱砂（四钱） 黄连 生地黄（各半两） 生甘草（二钱半） 兰香叶（二钱，烧灰） 铜青 轻粉（各五分）上为末，干敷上。  

白粉散  
治疳疮。  
海螵蛸（三分） 白芨（二分） 轻粉（一分）上为末，先用浆水洗拭，干敷。  

六君子汤  

异功散  
（二方见内钓）  

六味丸  
（方见肾脏）  

四味肥儿丸  
（方见寒吐）  

泻青丸  
（方见肝脏）  

龙胆泻肝汤  
（方见疝气）  

补中益气汤  
（方见虚羸）  

白术散  
（方见积滞）  

### 卷八 二便色白  

《秘旨》云：小儿便如米泔，或溺停，少顷变作泔浊者，此脾胃湿热也。若大便泔白色，或如鱼冻，或带红黄黑者，此湿热积滞也。宜理脾清滞，去湿热，节饮食。若忽然变青，此是变蒸也，不必用药。若久而不愈，用补脾制肝。若心膈伏热，则成疳矣。大抵多因乳哺失节，脾气有伤，元气下陷，或乳母饮食七情所致。小便如疳，或大便泔白者，用四味肥儿丸。  

积滞黄黑者，用四君子汤加黄连、木香。色青日久不复，或兼泄泻，或腹痛者，用六君子汤加木香、芍药。若小便小利，大便褐色，发黄脱落，鼻下疮痍，用栀子茯苓汤。乳食少思，胸腹膨胀，大便频数，用四味肥儿丸。仍审乳母饮食七情主之。  

***治验:***  
●小儿每食停滞，大便色白而频，先用大安丸、异功散，少加炒黑黄连，一二服后，小水澄久如泔，发热体倦，用四味肥儿丸而愈。  
●小儿患前症，停食发热，先用大安丸而愈。后患腹胀，午时发热，用五味异功散而瘥。  
●小儿患前症，兼自痢，用异功散加升麻、柴胡而愈。但日晡微热倦怠，用补中益气汤、四味肥儿丸而愈。  
●小儿患前症，服驱逐之剂，手足并冷，作渴少食，此脾气复伤也，用六君、升麻、柴胡而泻止；又四味肥儿丸而愈。  

四君子汤  

六君子汤  

加味逍遥散  

五味异功散  
（四方见内钓）  

龙胆泻肝汤  
（方见疝气）  

补中益气汤  

大安丸  
（保和丸加白术，二方见虚羸）  

四味肥儿丸  
（方见寒吐）  

栀子茯苓汤  
（即大芜荑汤，方见疳症）  

## 卷九

### 卷九 吐血  

经曰：清者为荣，浊者为卫，荣行脉中，卫行脉外。盖荣者，水谷之精气也，和调于五脏，洒陈于六腑，故能入于脉。夫荣者，阴血也，所主在心，统化在脾，藏内在肝，宣布在肺，输泄在肾，灌溉一身，滋养百脉，诸经由此而生毓焉。然血之所统者气也，故曰：气主 之；血主濡之。是以气行则血行，气止则血止，阳生阴长，夫唱妇随之道也。若气一伤，则变症百出，故妄行则吐衄，衰涸则虚劳，降下则便红，热陷则溺赤，渗于肠胃则为肠风，阳虚阴搏则为崩漏，此皆气有殄戾之乖，而血乃生渗溢之患也。然养阴者可不先知养阳之道乎？小儿患之，多因禀赋积热，或食膏粱浓味，或乳母七情郁火所致。治法：若气虚血弱，当以人参补之，阳旺则阴生血也。若四物汤者，独能主血分受伤，为气不虚也。若左寸关脉数而无力，血虚也，四物汤加参、术。浮而无力，气虚也，补中益气汤。尺脉数而无力，肾虚也，六味地黄丸。右寸关脉数而有力者，肺胃热也，犀角地黄汤；后用四物汤加参、苓、白术。尺脉数而无力，阴虚也，用六味地黄丸。若面黄目涩，眵多手麻者，脾肺虚也，用黄 芍药汤。  

***治验:***  
●小儿年十余岁，鼻衄，肝脉弦数，肝藏血，此肝火血热而妄行，用小柴胡加山栀、龙胆草，四剂而血止；又用四物、芩、连、芦荟、山栀、甘草，作丸服；又以地黄丸滋肾水，生肝血而愈。  
●小儿久鼻衄，右腮鼻准微赤，此脾胃传热于肺而不能统也，先用六君、桔梗、当归、山栀而血止，次用人参黄 散，以调补脾肺而愈。  
●小儿壮热吐血，或兼衄血，右腮鼻准赤色，乃肺胃积热，用济生犀角地黄四剂而血并止。  
后因母饮酒复作，用清胃散，母子服之而愈。  
●小儿吐血不止，鼻准赤色，审其乳母有郁热，用加味归脾汤、加味逍遥散，母子并服各数剂血少止，又用八珍汤加柴胡、牡丹皮而愈。  
●小儿因母屡恚怒，发热吐血，或时衄，用加味小柴胡汤之类，治其母并愈。后其母因劳役兼怒气，致儿患惊搐，或用抱龙丸，又加吐血，予以加味逍遥散，母子并愈。厥后乳母仍劳役发热，此儿即惊搐，或吐血、或衄血，母用补中益气汤，子用犀角地黄汤顿愈。  
●小儿十岁，因伤浓味吐血，用济生犀角地黄汤，解食毒，清胃热；又用四君、牡丹皮、升麻，调补脾胃而愈。惟肢体倦怠，两手作麻，用黄 芍药汤数剂而安。  
●小儿吐血，因乳母火郁发热，两胁作痛，后吐血，以加味归脾汤加吴茱萸、制黄连治母，儿不时饮数匙，月余并愈。后母因怒吐血寒热，儿亦吐血，先用加味小柴胡汤二剂，后用加味逍遥散治其母悉愈。  
●女子年十四岁，因惊寒热发搐，服镇惊之药，更吐血，寻衣撮空，身如炙，烦躁不眠，饮食不入，脉洪大而无伦次，按之豁然而空，用加减八味丸料二剂，诸症悉退。脉息按之如丝，无气以动，用人参一两煎服，不应，仍用人参一两、附子五分，二剂元气顿复。  
●女子十三岁，因怒吐血，切牙发搐，用加味逍遥散加钩藤钩而愈。次年出嫁，怀抱郁结，胸满食少，吐血面赤，此因肝火动而血热，气虚而不能摄血也，用六味丸及归脾汤加山栀、贝母而愈。  
●小儿十四岁，发热吐血，属足三阴虚，余谓宜补中益气以滋化源。不信，仍用寒凉降火，前症愈甚。或谓曰：小儿未有室，何肾虚之有，参、 补气，奚为用之？余述丹溪先生云：肾主闭藏，肝主疏泄，二脏俱有相火，而其系上属于心。心为君火，为物所感，则相火翕然而起，虽不交会，而其精亦暗耗矣。又褚氏云：男子精未满而御女，以通其精，则五脏有不满之处，异日有难状之疾。正此谓也。遂用补中益气汤及六味地黄丸而痊。  

黄 芍药汤  
治衄多岁，面黄眼涩，多眵手麻。  
黄 （三两） 甘草（炙） 升麻 葛根 芍药（炒黄。各一两） 羌活（半两）上每三钱，水煎服。  
愚按：此手足太阴阳明药也。然血虚久，则阳亦虚矣，故血不足则麻木，阴虚火动，变症百出，实非风也。此出升阳滋阴例。  

人参黄 散  
治虚劳客热，消瘦倦怠，口燥咽干，日晡潮热，五心烦热，盗汗胸满，食少作渴，咳唾时有脓血。  
天门冬（去心，三两） 半夏 知母（炒黄） 桑白皮 赤芍药（炒） 黄 （炒） 紫菀 甘草（炙。各半两）白茯苓 柴胡 秦艽 生地黄 熟地黄 地骨皮（各二两） 人参 桔梗（各一两） 鳖甲（醋炙，上锉散，每服三五钱，水煎服，大人亦得。一方有生姜。  

四物汤  
（方见急惊）  

加味小柴胡汤  
（方见痉症）  

小柴胡汤  
（方见肝脏）  

清胃散  

加味归脾汤  

加味逍遥散  

四君子汤  

六君子汤  
（五方见内钓）  

济生犀角地黄汤  
（方见便血）  

补中益气汤  
（方见虚羸）  

八珍汤  
（即四君、四物二汤合用也）  

六味地黄丸  
（方见肾脏）  

### 卷九 虚羸  

仲阳云：小儿虚羸，因脾胃不和，不能乳食，使肌体瘦弱，或大病后脾气尚弱，不能传化谷气所致。若冷者时时下利，唇口清白；热者身温壮热，肌体微黄。更当审其形色，察其见证。如面赤多啼，心之虚羸也；面青目札，肝之虚羸也；耳前后或耳下结核，肝经虚火也；颈间肉里结核，食积虚热也；面黄痞满，脾之虚羸也；面白气喘，肺之虚羸也；目睛多白，肾之虚羸也；仍审相胜而药之。又寒热二症，不可不辨。若腹痛泻利清白，不渴喜热，此属寒症，虽在夏月，宜木香丸。身热烦躁，泻利焦黄，作渴喜冷，此属热症，虽在冬月，宜胡黄连丸。皆舍时从症之治法也。  

***治验:***  
●小儿十三岁，面赤惊悸发热，形体羸瘦，不时面白，嗳气下气，时常停食，服保和丸及清热等药。余曰：面赤惊悸，心神怯也；面白嗳气，心火虚也；大便下气，脾气虚也。此皆禀心火虚，不能生脾土之危症，前药在所当禁者。不信，又服枳术丸、镇惊等药，而诸症益甚，大便频数，小腹重坠，脱肛痰涎，饮食日少，余先用六君子汤为主，佐以补心丸，月余饮食少进，痰涎少止，又用补中益气汤送四神而愈。毕姻后，病复作坠，时至仲冬，面白或黧色，手足冷，喜食胡椒、姜物，腹中不热，脉浮按之微细，两尺微甚，乃用八味丸，元气复而形气渐充。年至二十，苦畏风寒，面目赤色，发热吐痰，唇舌赤裂，食椒姜之物唇口即破，痰热愈甚，腹中却不热，诊其脉或如无，或欲绝，此寒气逼阳于外，内真寒而外假热也，仍用八味丸而诸症顿愈。  

●小儿八岁，面常青色，或时色赤，日间目札，夜睡切牙，二年余矣，服清肝降火之药益甚，形气日羸。余考绩到京，求治于余，曰：肝主五色，入心则赤，自入则青，盖肝属木而生风，故肝气为阳为火，肝血为阴为水，此禀肝肾精血不足，虚火内动，阴血益虚，虚而生风，风自火出，故变面赤目札等症耳，非外风也。遂用地黄丸以滋肾水生肝木，两月目札切牙悉止，又三月许诸症寻愈，而元气亦充矣。凡肝木之症，若肝木实热生风而自病，或肺金实热而克木者，宜用清肝降火之剂，以泻其邪气。若肝经风热而目直等症，用柴胡栀子散以清肝火；加味四物汤，以养肝血。若肾虚而切牙诸症，用六君子汤以健脾土；六味地黄丸以滋肾水则愈。  

●小儿脾气虚弱，饮食停滞，发热作渴，服泻黄散，不时下痢，余先用保和丸二服而愈；但不食恶心，面青手冷，又用六君、柴胡、升麻四剂，面色痿黄，食进手温；惟形体羸甚，倦怠发热，小腹重坠，肛门脱出，用补中益气汤加半夏、肉豆蔻二剂而安。凡脾胃之症，若发热作渴，饮食喜冷，或泄泻色黄，睡不露睛者，属形病俱实，宜用泻黄散疏导之。若发热口干恶冷，或泄泻色白，睡而露睛者，属形病俱虚，宜用异功散调补之。若脾气下陷者，补中益气汤。  
寒水侮土者，益黄散。肝木克脾者，六君加柴胡。若目睛微动，潮热抽搐，吐泻不食，宜用秘旨保脾汤。凡小儿诸病，先当调补脾胃，使根本坚固，则诸病自退，非药所能尽祛也。  

●小儿五岁，形气虚羸，睡中切牙，夜间遗尿，日间频数，余以为禀肾气不足，用补中益气汤加补骨脂、地黄丸加鹿茸，以补脾肾而痊。毕姻后，小便频数，作渴发热，日晡益甚，恪服黄柏、知母等药，以滋阴降火。后患肾痿，卧床年许，余因考绩北上，仍用前药，喜其慎疾，半载而痊。  

●小儿年十一岁，面白或赤，足软不能久行，用地黄丸加鹿茸年许而瘥。毕姻后，两目羞明，两足仍软，用前丸及补中益气汤而痊。后病复发，增口渴足热，头囟觉开，视物觉大，此肾虚瞳人散不能荣养，宜用地黄丸补之，有至七八岁，或十四五岁，气血既盛而自合。若纵盗色欲，戕贼真阴，亦不尽其寿矣。  

●小儿体素虚弱，患咳嗽痰涎，服化痰药而痰益甚，余以为脾虚食积，先用六君、神曲、山楂渐愈。后伤风咳嗽，腹胀不食，泄泻酸臭，此食滞伤脾，而肺气虚也，用六君、桔梗而愈。又饮食停滞，呕吐痰涎，喘嗽面白，余谓脾虚不能消化饮食而为痰，肺虚不能摄气归源而作喘，仍用六君子汤而愈。大凡腠理不密，外邪所感而肺病者，因脾胃气虚不能相生，必用六君子汤。若脾胃气实，大肠不利而肺病者，用泻黄散。若心火炎烁肺金而喘嗽者，用地黄丸。  

●小儿形瘦，不时咳嗽，自用参苏散一剂，更加喘急惊搐，面白或黄。余谓此禀脾肺不足，而形气虚羸，因前剂峻利，外邪虽去而肺气益虚。肺虚则宜补脾，先用异功散加桔梗、钩藤钩一剂，痰喘顿定；乃去桔梗，加半夏、当归，再剂惊搐亦去，又加酸枣仁治之而安。年十五岁，发热痰盛，作渴面赤，形体羸瘦，用地黄丸加五味子及补中益气汤，各百余剂，而形气渐壮。若认为阴火，用黄柏、知母等药，复伤生化之源，其亦不治者矣。  

●小儿五岁，尚饮乳，耳前后颈间至缺盆，以手推寻，其筋结小核如贯珠，隐于肌肉之间，小便不调，面色青黄，形气羸瘦，此禀母之肝火为患，用九味芦荟丸、五味异功散加山栀、柴胡，与儿饮之；又以加味逍遥散，与母服之寻愈。  
●小儿患虚羸，耳出秽水，左手尺关，洪数而无力，余为清肝补肾，耳中虽愈，脉未全敛。  
毕姻后，患瘵症，误服黄柏、知母之类，复伤元气，不胜寒暑劳役，无日不病，几至危殆，余大补脾肾，滋养元气而愈。  
●小儿患症如前，肢体消瘦，面色痿黄，大便酸臭，此脾虚食积，用四味肥儿丸、五味异功散，治之而愈。  
●小儿体瘦腹大，寒热嗜卧，作渴引饮，以白术散为主，佐以四味肥儿丸，诸症渐愈，乃以异功散、六味丸，月余而安。  
●小儿患前症，身热如炙，此肝疳之症也，朝用异功散，夕用四味肥儿丸，诸症稍愈；佐以蚵蟆丸，数服而痊。  
●小儿停食发热，服芩、连、三棱等剂，饮食日少，胸腹膨胀，肢体羸瘦，余谓脾虚饮食停滞元气复伤，先用补中益气汤加木香、钩藤钩，数剂渐愈；又用六君、炮姜，调理而安。  
●小儿虚羸昏倦，咳嗽惊悸，自用参苏散一剂，更加喘急，此脾肺气虚而妄发表也，用惺惺散微解外邪，调和胃气，诸症顿愈；但手足逆冷，又用六君子汤，调补元气而安。  
●小儿九岁，吞酸恶食，肌体消瘦，腹中作痛，余谓食积虚羸也，用保和丸而愈。后腹中数痛，皆服保和丸，余曰：此因脾胃虚而饮食所伤也，当调补脾土，以杜后患。不信，后腹痛喜按，余用五味异功散二剂，因未应，自用平胃散等药，腹胀作痛，余仍以异功散加木香四剂而愈。若屡用攻伐之剂，阴损元气，多致虚羸，深可慎也。  

参苓白术散  
治脾胃虚弱，饮食少思，中满痞噎，心忪气喘，呕吐泄泻。  
白扁豆（二两半，姜汁浸，去皮微炒） 人参 白茯苓 白术 甘草（炒） 山药（各三两半） 莲肉桔梗（炒黄色） 薏苡仁 宿砂仁（各二两）上为末，每服一钱，枣汤调下。  

地黄丸  
（加肉桂一两，名加减八味丸） 治小儿肝经虚热血燥，或风客淫气，而患瘰疬结核。或四肢发搐，眠目抽动，痰涎上涌。又治肾疳，脑热消瘦，手足如冷，寒热往来，滑泻腹胀，口鼻干渴，齿龈溃烂，爪黑面黧，遍身两耳生疮，或两耳出水，或发热自汗盗汗，便血诸血失喑等症，其功不可尽述。（即六味地黄丸，方见肾脏）  

补中益气汤  
治中气虚弱，体疲食少，或发热烦渴等症。  
人参 黄 （各八分） 白术 甘草 陈皮（各五分） 升麻 柴胡（各二分） 当归（一钱）上姜枣水煎，空心午前服。  
愚按：前方若因药克伐，元气虚损，恶寒发热，肢体倦怠，饮食少思，或兼饮食劳倦，头痛身热，烦躁作渴，脉洪大弦虚，或微细软弱，或寸关独甚者，宜用之。凡久病，或过服克伐之剂，亏损元气，而虚症悉具者，最宜前汤。若母有脾胃不足之症，或阴虚内热，致儿为患者，尤宜用之。  

钱氏异功散  
治脾胃饮食少思，吐泻不食，凡虚冷症，先与数服，以正胃气。（即五味异功散见内钓）愚按：前方治脾胃虚弱，吐泻不食，或惊搐痰盛，或睡而露睛，手足指冷，或脾肺虚弱，咳嗽吐痰，或虚热上攻，口舌生疮，弄舌流涎。若母脾胃虚，儿患此症，亦当服之。  

四君子汤  
治脾气虚损，吐泻少食，肌肉羸瘦。（方见内钓）  

保和丸  
治饮食停滞，胸膈痞满，嗳气吞酸，或吐泻腹痛。（加白术一两，即大安丸）神曲（炒） 山楂 半夏 茯苓（各一两） 陈皮 连翘 萝卜子（炒，五钱）上为末，粥丸，桐子大。每服三十丸，白汤送下。  
愚按：前方行气克滞之剂，若元气无亏，暴停乳食，而致斯症者，宜用此消导之。若元气虚弱，而乳食所伤者，必调补胃气为主，而佐以消导。若乳食已消而作呕者，乃胃气被伤，当用异功散补之，不宜仍用前药，重损胃气，治者审之。  

肥儿丸  
治肝疳食积，肢体消瘦，二便不调。  
黄连 神曲 木香（各一两五钱） 槟榔（二十个） 肉豆蔻（二两煨） 使君子（酒浸去皮） 麦芽（各四两上为末，神曲糊丸麻子大。每服二三十丸，米饮下。  
愚按：前方若食积五疳，发热口干，大便不调，小便不清，或颈项结核，发稀成穗，寒热作渴，宜用之。若脾胃稍虚者，用五味异功散兼服。虚甚者，异功散为主，佐以前药。  

枳术丸  
（方见癖块）  

六君子汤  
（方见内钓）  

四神丸  
（方见脱肛）  

八味丸  
（方见肾脏）  

柴胡栀子散  

四物汤  
（二方见急惊）  

九味芦荟丸  
（方见疳症）  

加味逍遥散  
（方见内钓）  

白术散  
（方见积滞）  

虾蟆丸  
（方见疳症）  

### 卷九 胃气虚寒  

经曰：胃为水谷之海，六腑之大源也。人身气血腑脏，俱由胃气而生。故东垣之法，一以脾胃为主，所谓补肾不若补脾，正此意也。在小儿虽得乳食，水谷之气未全，尤仗胃气，胃气一虚，则四脏俱失所养矣。故丹溪谓：小儿多肝脾之疾也。若面色 白，目无睛光，口中气冷，不食吐水，肌瘦腹痛，此胃气虚寒之症，用五味异功散或六君子汤主之；若大便不实，兼脾虚也，加干姜温之；中满不利，脾不运也，加木香开之。喜冷便秘，胃实热也，用泻黄散凉之。命门火衰，不能生土者，用八味丸补之，禀赋胃气不足，亦用此丸。盖下焦真阳充盛，则上生脾元，自能温蒸水谷矣。  

***治验:***  
●小儿伤食，吐泻不已，后便泄青色，睡而露睛，手足指冷，额黑唇青。余谓大便青色，木胜土也；或时溏泄，脾气不足也；额黑唇青，寒水侮土也；悉属中气虚寒。用五味异功散加升麻、柴胡、木香、附子，二剂而愈。  
●小儿盛暑呕吐飧泄，服黄连香薷饮益甚，用白虎石膏汤而腹胀作痛，手足并冷。余谓脾气虚寒，且夏月伏阴在内也，用五味异功散加木香而愈。  
●小儿因伤乳食，杂用消导之药，遂变痢，久而不愈，先用六君加木香而渐痊，后用五味异功散而痊愈。  
●小儿手足常冷，腹中作痛，饮食难化。余谓胃气虚寒也，先用益黄散，二服痛止；次用六君子汤，数剂即愈。  
●小儿九岁，素畏风寒，饮食少思，至秋冬口鼻吸气，阴冷至腹，手足如冰，饮姜汤及烧酒方快，其脉细微，两尺如无，余谓此禀命门火衰也，用还少丹不应，改用八味丸，旬余诸症即愈。  

平胃散  
治脾胃不和，不思饮食，心腹胀痛，口苦短气，恶心嗳气吞酸，面黄体瘦，嗜卧体痛，霍乱吐泻等症。  
浓朴（姜汁制，五两） 陈皮 甘草（炙。各一两） 苍术（米泔浸焙，八两）上为末，每服二钱，姜枣水煎，沸汤点服亦得。常服调气暧胃，化宿食，消痰饮，辟四时不正之气。  
愚按：前症若乳食停滞，嗳腐吞酸，呕哕恶心者，宜服是方。若饮食既消，脾胃虚弱，呕吐恶心者，则宜四君子汤。  

调中丸  
治脾胃虚寒。  
白术 人参 甘草（炒。各五分）  

味地黄丸  
即六味地黄丸加肉桂、附子各一两。治禀赋命门火衰，不能生土，以致脾土虚寒此药也。  

钱氏益黄散  
（一名补脾散） 治脾胃虚冷吐泻。（方见脾脏）愚按：前方若脾土虚寒，或寒水侮土，而呕吐泄泻，手足并冷；或痰涎上涌，睡而露睛，不思乳食者，宜用此方。若脾土虚弱吐泻者，用六君、柴胡，如不应，或手足俱冷者，属虚寒，加木香、炮姜。若因乳母脾虚肝侮，亦治以前药。若乳母郁怒，致儿患前症者，其母兼服加味归脾汤。  

泻黄散  
（方见脾脏）  

观音散  
（方见呕吐）  

银白散  
（方见慢惊）  

归脾汤  

异功散  

六君子汤  
（三方见内钓）  

### 卷九 食积寒热  

小儿食积者，因脾胃虚寒，乳食不化，久而成积。其症至夜发热，天明复凉，腹痛膨胀，呕吐吞酸，足冷肚热，喜睡神昏，大便酸臭是也。有前症而兼寒热者，名曰食积寒热。若食在胃之上口者，吐之；胃之下口者，消之；腹痛痞胀，按之益痛者，下之；下后仍痛，按之则止者，补之。夹食伤寒者，先散之，用参苏饮；热甚便秘者，先利之，用大柴胡汤；如无外感，但只伤食不致于甚，保和丸调之。盖脾为至阴之脏也，故凡脾病者，至夜必热，热而兼矣。食未消者消之，则寒热自止；食既消者补之，则寒热自痊。  

若手足并冷，喜热饮食，此中州虚寒也，宜温之；大便欲去不去，脾气下陷也，宜升之。若夜间或侵晨泄泻者，脾胃俱虚也，用四神丸。手足并热，作渴饮水者，脾胃实热也，用泻黄散。大便秘结，用大柴胡汤。手足虽热，口不作渴，大便不实者，用白术散。仍参腹痛腹胀，积痛积滞治之。  

***治验:***  
●小儿伤食腹胀，胸满有痰，余用异功散而痊。后复伤食，腹胀作痛，或用药下之，痛虽止而胀益甚，更加喘粗，此脾气伤而及于肺也，用六君、桔梗调补而痊。  
●小儿腹胀恶食，寒热恶心，症类外感。余曰：气口脉大于人迎，此饮食停滞也。用保和丸一服，诸症顿退。但腹胀未已，用异功散而痊。  
●小儿伤风，咳嗽痰涌，用六君、桔梗、桑皮、杏仁而愈。后饮食停滞，腹泻胀痛，又用六君加山楂、浓朴而安。腹停食作呕，或用药下之，更加咳嗽，余谓此脾肺益虚，欲行调补，彼以为缓，乃服发表克滞之药，前症益甚，更加摇头，余用天麻散倍加钩藤钩及异功散而愈。  
●小儿胸腹胀痛，寒热顿闷，以手按腹即哭，此饮食停滞也，先用保和丸一服，前症即愈，更加烦渴，按其腹不哭，此宿食去而脾气未复也，用五味异功散加柴胡治之而瘳。  
●小儿饮食停滞，服消导之剂，饮食既消，热尚未退，此胃经虚热也。用六君子加升麻、柴胡，四剂而愈。  
●小儿先因饮食停滞，服克伐之剂，更加腹痛，按之则止，余用六君子汤而愈。后腹伤食，服保和丸及三棱、槟榔之类，更加腹重善噫，此脾气虚而下陷也，仍用前汤加升麻、柴胡、一小儿面色青白，饮食难化，大便频泄，或用消积化痰等药，久不愈，余谓脾胃虚弱也，用六君子汤渐愈。或以为食积，宜驱逐之，遂反作泻，痰喘发搐。余谓：脾气复伤，不能生肺，肺虚不能平肝，而作是症。先用六君加钩藤钩，饮食少进，又用五味异功散加升麻而愈。  
●小儿患前症腹痛，服攻下之剂，发热不已，大便不化，按其腹不痛，与冷水不饮，此食积去而脾气虚也，用五味异功散加当归、升麻而愈。  

三黄枳术丸  
治伤肉湿面辛辣味浓之物，致填塞闷乱不快。  
枳实（面炒，五钱） 黄连（酒浸炒） 大黄（湿纸裹煨） 白术（各一两） 黄芩（五钱）上为末，汤浸 饼为丸，如绿豆大。每服五十丸，白汤下，临时量所伤多少，加减服之。  

大柴胡汤  
（方见痉症）  

四神丸  
（方见惊泻）  

六君子汤  

五味异功散  
（二方见内钓）  

泻黄散  
（方见脾脏）  

白术散  
（方见积滞）  

保和丸  
（方见虚羸）  

加减肾气丸  
（方见腹胀）  

天麻散  
（方见百 内嗽，即天麻丸）  

### 卷九 肿胀  

经曰：至阴者肾水也，少阴者冬脉也，其本在肾，其末在肺，皆积水也。又曰：肾者胃之关也，关门不利，故聚水而从其类也。上下溢于皮肤，故跗肿腹大，上为喘呼，不得卧者，标本俱病也。丹溪云：惟肾虚不能行水，脾虚不能制水，胃与脾合，又胃为水谷之海，因虚而不能传化，肾水泛滥，反得以浸渍脾土，于是三焦停滞，经络壅塞，水渗于皮肤，注于肌肉而发肿也。其状目胞上下微起，肢体重着，喘咳怔忡，股间清冷，小便涩黄，皮薄而光，手按成窟，举手即满是也。古方有十种论症，以短气不得卧为心水；两胁紧痛为肝水；大便溏为肺水；四肢苦重为脾水；腰痛足冷为肾水；口苦咽干为胆水；下虚上实为大肠水；腹急肢瘦为膀胱水；小便关泄为胃水；小腹急满为小肠水。又有湿气、毒瓦斯、伤寒后、泻痢后、气血虚者之五肿。及疳气、 积、锁肚、胸膈作膨、蛔、气虚、冷积者之七胀，亦当详之。  

其受湿气者，由脾胃之气敦阜四肢，头面皆肿也。食毒者脾伤，积毒停留于胃也。伤寒下早者，邪气乘虚而入也。泻痢后者，脾气虚也。皆宜先调虚，邪正相乱，以致四肢浮肿，腹肚膨满。亦当先调荣卫，分别阴阳。治法：宜补中行湿利小便。凡有热者，水气在表也，可汗之。身无热者，水气在里也，宜下之。腰以上肿，宜利小便；腰已下肿，宜发汗，此仲景之法也。若遍身肿烦渴，小便赤涩，大便秘结，此属阳水。遍身肿不渴，大便溏泄，小便清利，此属阴水。阳水兼阳症者，脉必浮数；阴水兼阴症者，脉必沉迟。气若陷下，宜用二陈加升提之药；如腹胀，少加木香调之。若朝宽暮急，属阴虚，朝用四物汤加参、术；夕用加减肾气丸。朝急暮宽，属阳虚，朝用六君子汤；夕用加减肾气丸。朝暮皆急，阴阳俱虚也，用八珍汤主之。真阳虚者，朝用八味地黄丸；夕用补中益气汤。若肚腹痞满，肢体肿胀，手足并冷，饮食难化，或大便泄泻，呼吸气冷者，此真阳衰败，脾肺肾虚寒不能司摄，而水泛行也，急用加减肾气丸，否则不治。惟调补脾土，多有生者。  

***治验:***  
●小儿伤食膨胀，服克伐之剂，小便涩滞，改服五苓散，小便益闭，四肢顿肿。余谓：脾胃虚寒，不能通调水道，下输膀胱故也。朝用加减金匮肾气丸，夕用补中益气汤而愈。  
●小儿患前症，小便赤频，盗汗发热，朝间用补中益气汤，午间用五味异功散，晚间用六味地黄丸而愈。后作功课太劳，盗汗发热，用八珍汤、六味丸而痊。  
●小儿患前症，饮食少思，大便不实，先用补中益气汤，又用五味异功散而愈。毕姻后复发，更手足并冷，饮食难化，或吞酸嗳腐，用六君子、炮姜而痊，后又发，用八味地黄丸、补中益气汤而痊。  
●小儿小腹胀坠，小便涩滞，午前为甚。以补中益气汤加木香与朝服；以五味异功散加升麻、柴胡与夕服，两月余而愈。后饮食失节，腹胀咽酸，用五味异功散、四味茱萸丸而痊。毕姻后，后患如前，更恶寒腹冷，小便清频，大便不实，手足并冷，用补中益气汤、八味地黄丸而寻愈。  

二陈汤  
（方见寒吐）  

五苓散  
（方见五淋）  

八珍汤  
（即十全大补汤去黄 、肉桂，方见自汗）  

六君子汤  
（方见内钓）  

加减肾气丸  
（方见腹胀）  

八味地黄丸  
（方见肾脏）  

补中益气汤  
（方见虚羸）  

### 卷九 蛔虫  

巢氏云：蛔虫者，九虫之一也，长尺许，或五六寸者，因脏腑虚弱，及食甘肥而动，其动则腹中攻痛，或作或辍，口吐涎水，贯心则死，用使君子丸之类下之。钱仲阳云：吐水不心痛者，胃冷也，吐沫心痛者，虫痛也，与痫相似，但目不斜，手不搐耳，安虫散主之。田氏云：虫痛者，啼哭俯仰，坐卧不安，自按心腹，时时大叫，面色青黄，唇色兼白，目无睛光，口吐涎沫也。若因胃冷即吐，用理中汤加炒川椒五粒、槟榔五分煎下乌梅丸。古云：虫蚀上部，则上唇有白点，虫蚀下部，则下唇有白点。腹中诸虫，望前其头向上，望后其虫向下。  

如欲用药，先以猪肝油炙香，令儿闻其香味，使虫头向上，则药易伏。若中气虚而虫不安者，但调补脾胃自安。丹溪先生云：冬月吐虫，多是胃气虚寒。用钱氏白术散加丁香二粒主之。  

***治验:***  
●小儿患虫动心痛，先服大芜荑汤下瘀秽，反作呕少食，右腮鼻准白中兼黄，此脾肺气虚也，用异功散二服稍应，更加炮姜，一剂而安。  
●小儿吐泻将愈，心痛吐水，手足并冷，忽自手按心腹，此胃气虚寒，类乎虫痛也，用益黄散而愈。  
●小儿病后吐水，心间作痛，余谓胃气虚寒，用五味异功散而愈。后每吐，凡患病，饮食不进，手足并冷，即吐水心痛，余用前散加升麻、柴胡即愈。或用逐虫之剂，前症益甚，更加腹痛重坠，余用补中益气汤加炮姜，治之而愈。  

使君子丸  
治五疳，脾胃不和，心腹膨胀，时复作痛，不食渐瘦，并宜服之。  
使君子肉（一两） 浓朴（制） 橘红 白芍药 甘草（炒） 川芎（各一钱）上为末，蜜丸如皂角子大。每服一丸，陈米饮化下。  

安虫散  
治虫痛。  
胡粉（炒） 鹤虱（炒） 川楝子 槟榔（各二钱） 白矾（枯，二钱半）上为末，每服三五分，米饮调下。  

乌梅丸  
治蛔厥当吐蛔，今反静而复烦，此为脏寒，蛔上入其膈，故须臾复止，得食而呕又烦，蛔闻臭当自吐。及治久痢。（方见伤风咳嗽）  

理中汤  
（方见冷泻）  

大芜荑汤  
（方见疳症）  

异功散  
（方见内钓）  

白术散  
（方见积痛）  

益黄散  
（方见脾脏）  

### 卷九 疝气  

小儿阴肿疝气者，多属肝肾气虚，及坐卧寒湿之地；或风邪所伤，血气相搏；或啼叫气逆，水道不行；或禀父肝经虚热；或妊娠肝气郁结；或乳母怒动肝火而致者。若儿肝经热，用栀子作痛，小便涩滞，用龙胆泻肝汤。久坐冷地，小便不利，用四苓散加柴胡、山栀、车前子。  

不时寒热者，加味小柴胡汤。经云：肝气热，则茎痿。宗筋弛纵，肾茎肿胀，或出白液痒痛，或里急筋缩，挺纵不收，或精随便下者，此名筋疝。俱属肝火不系于肾，宜详治之。  

***治验:***  
●小儿阴囊赤肿。余作胎毒治，瘥后发热痰盛等症，诊其母素有郁热，用加味归脾、逍遥二药，子母俱服而愈。后吐泻，小便赤涩，两目 动，视其寅卯二关脉赤，此肝经风热也，用柴胡清肝散加钩藤钩、木贼草而愈。  
●小儿阴茎作痒，小便频数，此属肝火之症，反服五苓散，颈间结核，余用柴胡栀子散、四味肥儿丸，诸症稍愈，又用虾蟆丸而痊。  
●小儿茎痿湿痒后，阴囊 肿，茎中作痛，时出白津，余诊之肝火也，用龙胆泻肝汤、六味地黄丸而愈。  
●小儿睾丸作痛，小便赤涩，寒热作呕，乃肝脾之疝，用小柴胡汤加山栀、车前子、茯苓而愈。  
●小儿睾丸肿硬，小便黄涩，用小柴胡汤加车前子、山栀并芦荟丸而消。  
●小儿茎中作痒。一小儿下疳溃烂，作痛发热。一小儿茎中溃痛，小便秘涩，日晡尤盛。一小儿目痒出水，连札项间结核，阴囊搔痒。俱属肝火之症，俱用九味芦荟丸而愈。  
●小儿小便涩滞，阴囊肿痛，寒热，此肝经湿热也，用龙胆泻肝汤而消。但内热倦怠，此兼脾气虚也，用四君、柴胡、山栀、芎、归而愈。  
●小儿阴囊赤肿，因乳母怒气，及饮酒而发，余审之，因于怒则用加味逍遥散，因于酒，则用加味清胃散并加漏芦、干葛、神曲，与母子服之随愈。  
●小儿阴囊肿痛，小便赤涩，用加味小柴胡汤加漏芦，母子并服而愈。  
●小子禀肝肾虚弱，睾丸常肿，用六味地黄丸料加柴胡，母子并服，两月余而痊。  
●刘武库子，睾丸作痛，小便赤涩，寒热作呕，用小柴胡汤加山栀、车前子、茯苓而愈。  
●小儿腹内一块攻痛，小便不调，用龙胆泻肝汤、芦荟丸而愈后，形气消燥，发热作渴，此肝木制脾土也，用补中益气汤，及芦荟丸而愈。  

龙胆泻肝汤  
治肝经湿热，两拘肿痛，或腹中作痛，或小便涩滞等症。  
龙胆草（酒拌炒黄） 泽泻（各二分） 车前子（炒） 木通 生地黄（酒拌） 当归（酒拌） 山栀（炒） 黄芩（炒上水煎服。  

四君子汤  

加味逍遥散  

加味清胃散  

加味归脾汤  
（四方见内钓）  

五苓散  
（方见五淋）  

九味芦荟丸  
（方见疳症）  

补中益气汤  
（方见虚羸）  

加味小柴胡汤  
（方见痉症）  

六味地黄丸  
（方见肾脏）  

栀子清肝散  

柴胡清肝散  
（二方见发热）  

四味肥儿丸  
（方见寒吐）  

四苓散  
（即五苓散去肉桂）  

### 卷九 渴症  

《百问》云：小儿唇红如丹，即发渴；红甚焦黑则危笃。若三焦虚烦，作渴者，用三黄汤。  

伤寒后唇口焦者，用白虎汤、竹叶汤。泻痢作渴者，用四苓散之类，常治暑积心脾。烦渴引饮者，用白虎汤。下痢脾虚作渴者，用七味白术散。热结膀胱，小便秘，渴者，用五苓散。  

上焦虚热者，用四君子汤。膏粱积热者，用清胃散。脾胃积热者，用泻黄散。中气虚热者，用异功散。肾水虚热者，用六味丸。其余疳症发热，各详本症。胎禀所致者，当各审其因，若误用寒凉降火，脾胃复伤，则腹胀而为败症矣。  

***治验:***  
●小儿发热作渴，用泻黄散，大便重坠，口角流涎，仍欲泻火。余曰：鼻准青白多而黄色少，属脾胃虚寒，肝木所侮。盖口角流涎，胃气不能统摄也；大便重坠，脾气不能升上也。不信，另用凉剂，果眉唇微动，四肢微搐。余曰：此虚极而变慢惊风矣。用六君、当归、木香、炮姜、钩藤钩二剂益甚，意欲更剂。余曰：此药力未及也。仍以前药加附子一片，服之即安；去附子，又二剂而愈。  
●小儿吐泻，后患渴症，饮食少思，肌体消瘦，用七味白术散，渴渐止，五味异功散加升麻饮食渐进；又用补中益气汤，肌肉顿生。  
●小儿嗜膏粱甘味，发热作渴，小便白浊，用四味肥儿丸，佐以泻黄散稍愈。复伤食吐泻，服消食丸，胃气复伤，饮食少思，肢体倦怠而渴，先用七味白术散而渴止，次用五味异功散而痊。  
●小儿面目色白，患渴症，唾痰发热，服清热化痰之药，大便洞泻，小便频数，此脾胃虚而复伤也，朝用补中益气汤，夕用四神丸，诸症渐愈，又佐以六味地黄丸而愈。  
●小儿十五岁，用心太过，两足发热，日晡益甚，服人参固本丸之类，热益甚，痰涎上涌，体倦更唾痰，服化痰滋阴之剂，痰热益甚，更头目眩晕，体倦少食。请余治，仍欲清热化痰滋阴。余曰：两足发热，肾经阴虚也；痰涎上涌，肾不能摄也；头目眩晕，胃气不能上升也；此禀赋不足，劳疫过度而然耳。遂朝用补中益气汤，夕用加减八味丸，元气渐复，诸症渐愈。但用心于功课，即头晕发热，用前药即愈。毕姻后，诸症复作，服前药半载而痊。后再发，更大小便牵痛，用补中益气汤、八味地黄丸、独参汤而得生。  

竹叶石膏汤  
石膏（一钱） 半夏（三分） 甘草 人参（各二分） 麦门冬（十粒） 竹叶（一握）上生姜汁一匙，水煎服。  

三黄汤  
黄芩 黄连 黄柏（各等分）上水煎服。  

白虎汤  
（方见发热）  

五苓散  
（方见五淋）  

七味白术散  
（方见积滞）  

四君子汤  

六君子汤  

清胃散  

异功散  
（四方见内钓）  

六味丸  
（方见肾脏）  

四苓散  
（即五苓散去肉桂）  

补中益气汤  
（方见虚羸）  

四味肥儿丸  
（方见寒吐）  

四神丸  
（方见惊泻）  

消食丸  
（方见呕吐乳）  

### 卷九 烦躁  

仲景云：火入于肺则烦，入于肾则躁。夫心者，君火也。火王则金燔，水亏而火独存，故肺肾合而为躁也。活人云：但烦热者，虚烦也。诸虚烦热，与伤寒相似，但不恶寒，鼻不塞，故知非伤寒也。头不痛，脉不紧，故知非里寒也。不可发汗攻下，当与竹叶汤，兼呕者与橘皮汤。又心虚则先烦而后渴，翕翕发热，其脉浮紧而大是也。盖烦者，心中烦扰为内热，故属阳；躁者，肢体躁动，或裸身欲入井中，为外热，故属阴。外热者无根之火也，是以为虚。在小儿当辨，其 煎不安是烦； 不定是躁。 煎者，心经有热，精神恍惚，烦满生惊； 者，心经有风，烦躁惊搐也。热甚者，黄连解毒汤，轻者导赤散。风热者，至宝丹。  

脉数而实，便闷有热者，神芎丸，此皆实热之治法也。若烦而头痛短气，口干咽燥不渴者虚也，用四君加芎、归。因药攻伐而作渴者，用竹茹汤。烦而不得眠者，酸枣仁汤。心神颠倒，烦热欲吐者，朱砂安神丸。面戴阳，目内赤，六脉洪大，按之全无者，血虚发躁，用当归补血汤。若躁而裸体欲入井中，脉沉细或浮大，按之如无者，此皆阴盛发躁也，宜用参附汤，有回生之功。  

***治验:***  
●小儿烦躁惊悸，热渴饮冷，额间色赤，此心经实热所致，先用泻心汤一服稍缓，又用柴胡栀子散而愈。  
●小儿痢后发热烦躁，用四君、当归、升麻、柴胡顿安，又用补中益气汤而愈。又伤食作泻，前症复一小儿溃疡，烦躁惊搐撮空，用六味丸料煎服，以滋肾肝，用五味异功散，以补脾肺渐愈，又用八珍汤而痊。  
●小儿患 疹，服发汗之药，烦躁作渴，先用当归补血汤，及东垣圣愈汤，诸症渐安。又用八珍汤加麦门冬、五味子而愈。  
●小儿痢后烦躁作渴，面赤脉大，按之如无，此血脱烦躁也，先用当归补血汤，又用加味异功散加升麻、当归而安。又伤食作泻不已，复烦躁，用异功散为主，佐以八珍汤而安。  
●小儿患瘰疬，服下毒之药，发热烦躁，口渴作呕，此元气复伤，用八珍汤倍加参、 、归、术，治之渐安，又用四君、当归、升麻而安。  

清热解毒丸  
治五脏积热，毒瓦斯上攻，胸臆烦闷，咽喉肿痛，赤眼壅肿，头面发热，唇口干燥，两颊生疮，精神恍惚，心忪闷乱，坐卧不宁，及伤暑毒，面赤身热，心烦躁而渴，饮食不下。  
寒水石 石膏（各八两） 青黛（四两）上研末，入青黛和匀蒸饼七个，水调为丸如芡实大，每服一丸，食后新汲水化下，或细嚼生姜汤下。如中诸毒，并宜服之。及惊风潮热，痰涎壅塞，心胸烦躁，颊赤多渴，坐卧不稳，每服半粒，量大小加减。  

橘皮汤  
橘皮（一两半） 甘草（炙，半两） 人参（二钱五分） 竹茹（半两）上每服五钱，姜水煎，食前服。  

东垣圣愈汤  
治诸疮出血多，而烦躁不得眠。  
熟地黄 生地黄 川芎 人参（各五分） 当归身 黄 （各一钱）上水煎服。  

泻心汤  
治心经实热，口舌生疮，烦躁发渴。  
宣黄连 犀角（各等分）上水煎服。  

黄连解毒汤  
（方见诸痢）  

竹茹汤  
（方见呕吐乳）  

酸枣仁汤  
（方见惊痫）  

朱砂安神丸  
（方见诸疳）  

神芎丸  

至宝丹  
（二方见惊风）  

导赤散  
（方见心脏）  

异功散  

四君子汤  
（二方见内钓）  

### 卷九 注夏  

脾为太阴，位属坤土，喜燥而恶湿。故凡脾胃之气不足者，遇长夏润溽之令，则不能升举清阳，健运中气，又复少阳相火之时，热伤元气，则肢体怠惰不收，两脚痿弱，嗜卧发热，精神不足，饮食少思，口中无味，呼吸短乏气促，目中视物 ，小便赤数，大便不调，名曰注夏。此皆禀赋阴虚，元气不足之症，丹溪《补阴论》言之详矣。育子者，岂可不知冬月养阳之道乎？治法用补中益气汤去升麻、柴胡加炒黑黄柏主之。若因劳役发热，血虚脉大者，用当归补血脾，寒热少食者，柴胡栀子散。胃火作渴者，竹叶石膏汤。小儿多因乳母之气不调，而当戒怒气，调饮食，适寒温，则可以远病矣。又如今人夏月皆以香薷汤浸冷代茶饮之，殊不知香薷利水，大损元阳，浓朴克伐，大泻真气，况脾性喜温而恶寒，夏月阴盛于内，冷啜伤脾，若胃强有火，湿热为病之人，固无大害，其脾胃虚弱，中气不足者，必为腹痛少食，泄泻寒中之疾矣。此大人亦所当戒者，况小儿乎？慎之，慎之！治验一小儿每春夏口干发热，怠惰嗜卧，劳则头痛，服清凉化痰之药，喘泻烦躁不安，服香薷饮，脉大神思昏愦，余用补中益气汤去升麻、柴胡加五味、麦门、炮姜一剂未愈，又加肉桂五分即苏，更用六味丸而愈。  

●小儿禀脾肾虚弱，注夏发热，二便不调，朝用补中益气汤，夕用地黄丸而愈。后因乳母怒气，致儿发热惊搐，用柴胡栀子散，母子并服而瘥。  
●小儿素有食积，注夏发热，倦怠少食，大便不实。朝用五味异功散少加升麻、柴胡，夕用四味肥儿丸而寻愈。  
●小儿禀赋肾虚，患注夏之疾，因乳母大劳，则发热益甚，用补中益气汤，令母子并服而愈。后因乳发搐，用柴胡栀子散、加味逍遥散而痊。  
●小儿注夏，食生冷之物，腹中作痛，甚则发搐厥冷，用人参理中丸而愈。  
●女子年十四，患注夏，经行之后，发热晡热，烦躁作渴，面赤脉洪大，按之如无，此血脱发躁，先用当归补血汤四剂；又用八珍汤而安。  

柴胡栀子散  

当归补血汤  
（二方见发热）  

八珍汤  
（方见自汗）  

补中益气汤  
（方见虚羸）  

地黄丸  
（方见肾脏）  

人参理中汤  
（方见冷疡）  

竹叶石膏汤  
（方见渴症）  

## 卷十

### 卷十 自汗  

自汗者，汗无时而自出也。经曰：饮食饱甚，汗出于胃。惊而夺精，汗出于心。持重远行，汗出于肾。疾走恐惧，汗出于肝。摇体劳苦，汗出于脾。又云：阴虚而阳必辏，则发热而自汗。阳虚而阴必乘，则发厥而自汗。东垣云：表虚自汗，秋冬用桂，春夏用黄 。丹溪云：汗者心之液也。自汗之症，未有不因心肾俱虚而得之者。巢氏云：虚劳病若阳气偏虚，则津液发泄而为汗。天自心为主，阳之藏，火也。阳主气，人身津液，随其阳气所在之处而生，亦随其火所扰之处而泄，则为自汗矣。治法当用参、 甘温益气之药，使阳气外固，而津液内藏则汗止矣。若元气虚者，夏月用六君子汤加山药、山茱萸，冬月用加减八味丸、十全大补汤。血虚者，四物加参、 。有热者，当归六黄汤。气血俱虚者，十全大补汤。心肾虚热者，六味丸。虚寒者，八味丸。心经血虚者，团参汤。胃经气虚者，六君子汤。饮食劳倦者，补中益气汤。嗜卧倦怠者，升阳益胃汤。热伤元气者，清燥汤。暑干心胞络者，清暑益气汤。外伤风邪者，惺惺散。虚劳羸瘦者，人参养荣汤。思虑伤脾者，归脾汤。怒动肝火者，小柴胡汤。  

肝经虚热者，加味逍遥散。肝经湿热者，龙胆泻肝汤。泄泻脉微者，人参理中汤。手汗者，补中益气汤。胸腹汗者，四君子汤。当心一片有汗者，茯苓补中汤。黄汗者，茵陈五苓散。  

血汗者，血余散敷之。此皆云汗之大法也，仍推五脏相胜主之。若汗出如油，喘而不休，此为命绝；柔汗发黄，此为脾绝；汗出不流，如贯珠者，为绝汗；数者并不治。若六阳虚则汗出上至头、下至项，亦多主难治。  

***治验:***  
●小儿四岁，因惊自汗，左关无脉，以此为忧。余曰：肝主惊，此禀肝气不足，因惊则气散，脉必在臂腕。于尺部尽处候之，果得。用补中益气汤、六味地黄丸，半载脉复本位。其脉在合谷之间者，皆自幼被惊而然也。  
●小儿五岁，因惊自汗发热，虚证悉具，右寸脉短，此胃气复伤也，用独参汤月余，又用补中益气汤，仍佐以六君子及加味地黄汤，半载而愈。  
●小儿自汗，目直项强顿闷，余谓肝经实热，先用柴胡栀子散，随用六味地黄丸而愈。后因惊自汗，切牙呵欠，属肝经虚热生风，用六味地黄丸、补中益气汤而痊。后又惊，自汗怔悸，面赤发热，悉属肝经虚热，用六味丸而愈。  
●小儿自汗面青善怒，小便频数，睡间惊悸，或发搐目直，此肝火血燥生风也，先用加味四物汤、加味逍遥散各四剂，与间服，诸症渐愈，又用四君、山栀而痊。  
●小儿自汗盗汗，颈间结核，两目连札，此兼肝脾疳症也，用四味肥儿丸及大芜荑汤而痊。  
后每伤食发热，便血自汗，用五味异功散加升麻、柴胡渐愈，又用六味地黄丸而痊。  
●女子十四岁，自汗寒热，月经先期，余谓肝火血热，用加味逍遥散、地黄丸而痊。后因怒，经行不止，自汗盗汗，先用加味小柴胡汤，次用加味逍遥散而愈。  
●小儿自汗，叫哭发热，作渴饮水，抽搐仰睡，乃心经实热也，用导赤散治之而愈。后又自汗，发热饮汤，抽搐无力，惊窜切牙，覆睡面赤，心经虚热也，用茯苓补心汤而愈。  
●小儿自汗恶风，用补中益气汤加炒浮麦而止。因饮食停滞，患吐泻，用六君子汤而愈，又用四君、当归、浮麦而汗止。出痘时，自汗盗汗，用十全大补汤而痘愈。后因风咳嗽，自汗腹胀。余谓脾肺俱虚，宜用六君、桔梗，因惑于人言，先服发表之剂，更加气喘盗汗，余用四君、五味子、炮姜，四剂不应，每剂又加人参五钱、炮姜一钱，稍止，又三剂而痊。  

十全大补汤  
治诸虚不足，自汗不食，时发潮热等症。  
白茯苓 人参 当归 白术 黄 （炒） 川芎 肉桂 白芍药（炒） 熟地黄 甘草（炒。各等分）上三五钱，姜枣水煎服。  

八珍汤  
（前方去肉桂、黄 ，治验见各门）  

人参养荣汤  
治病后时自汗，或发潮热，口干食少，心虚惊悸，咳而下痢。前方去川芎，加陈皮、五味子、远志。  

百解散  
治感冒风邪，发热自汗者。  
荆芥 白芷 麻黄（去节） 陈皮 苍术 甘草（炒。各三分）上姜三片，葱白三根，水煎服。  

清暑益气汤  
治暑邪干卫，身热自汗。  
黄 苍术（泔浸去皮。各一钱） 升麻（七分） 人参 白术 陈皮（炒） 神曲（炒） 泽泻（各五分） 甘草（炙） 黄柏（酒浸，炒） 当归身 麦门冬（去心） 青皮（炒） 葛根（各三分） 五味子（九粒，杵）上水煎服。  

茵陈五苓散  
治伏暑发黄烦渴，小便不利。  
赤茯苓 猪苓 泽泻 白术 茵陈（各三分）上水煎服。  

血余散  
治汗不止。  
用男子乱发一握， 存性，为细末，以绢袋盛置，干扑之。  

清燥汤  
治小儿自汗，或因热伤元气，大小便秘涩。  
黄 （炒） 苍术（各五分） 白术 陈皮 泽泻 人参 白茯苓 升麻 麦门冬 当归身 生地黄神曲（炒） 猪苓 黄柏（酒拌炒。各三分） 五味子（五粒，杵） 黄连（炒） 甘草（炙。各二分）上姜一片，水一钟，水煎服。  

升阳益胃汤  
（方见诸痢）  

六君子汤  

加味归脾汤  

四君子汤  

加味逍遥散  

五味异功散  
（五方见内钓）  

柴胡栀子散  
（方见发热）  

小柴胡汤  
（方见肝脏）  

补中益气汤  
（方见虚羸）  

龙胆泻肝汤  

人参理中汤  

茯苓补心汤  
（三方见喑）  

团参汤  

当归六黄汤  
（二方见盗汗）  

惺惺散  

四物汤  
（二方见急惊）  

六味丸  
（方见肾脏）  

四味肥儿丸  
（方见寒吐）  

加味八味丸  
（即六味丸加肉桂、五味子，方见肾脏）  

大芜荑汤  
（方见疳症）  

导赤散  
（方见心脏）  

### 卷十 盗汗  

盗汗者，睡则汗出，寤则汗收也。自汗属阳虚，盗汗属阴虚。盖阳为卫气，阴为荣血，血之所主心也，所藏肝也。热搏于心，故液不能内敛，而外泄于皮肤。人卧则静而为阴，觉则动而为阳，故曰自汗属阳，盗汗属阴也，多因心肾不交，水火不能既济。肾虚则闭藏之令失守，故有是症宜用六味丸、十全大补汤。血虚内热者，当归六黄汤。心经有热者，导赤散。肝经虚热者，六味地黄丸。血脱盗汗者，当归补血汤。肝胆风热者，柴胡清肝散。食积内热者，二陈、枳实、山栀。胃气虚热者，六君子汤及浮麦散。血气俱虚者，人参养荣汤。余症见自汗，当参览之。  

***治验:***  
●小儿十一岁，面色青白，或恶寒发热，鼻间黄白，盗汗自汗，胸膈不利，饮食少思，常怀畏惧，用二陈、黄连、酸枣、茯神之类不应，余以为脾肺俱虚，不信，自用朱砂安神丸，更寒热往来，泄泻不食，余用六君、当归、黄 而愈。  
●小儿五岁，腹中作痛，大便不实，患盗汗，鼻间左腮皆白，此脾肺俱虚而食积所致也，用六君、山楂、神曲四剂，腹痛顿止；去查曲，又四剂大便调和，乃用四君、归、 而汗止。  
●小儿十二岁，患盗汗，形气瘦弱，面色或赤或白，右腮白两颊赤，鼻间微青，此禀足三阴经虚也，朝用补中益气汤；夕用六味地黄丸而愈。  
●小儿久患盗汗，夜热昼凉，饮食少思，大便酸臭，此食积内作也，先用三棱散消导积滞，又用五味异功散，补脾进食而瘥。  
●女子十四岁，自汗寒热，肝脉弦洪，此肝火所致，用加味逍遥散而愈。后饮食停滞，吐痰眩晕，头面不时汗出，两寸脉不及本位，用补中益气汤加半夏、蔓荆子而痊。  
●小儿三岁，盗汗不食，闻药即呕，此胃气伤也，用浮麦炒为末，以乳调服钱许，旬余呕止食进，佐以六君子汤而愈。  
●小儿发热呵欠，顿闷切牙，至夜盗汗，属肝胆火症，用小柴胡汤加山栀二剂，又用地黄丸料，煎服而愈。  
●小儿盗汗甚多，久不愈，寸口脉沉伏，饮食少思，稍多食则腹痛汗不止，余谓脾虚食积，用六君、升麻、柴胡，月余脾气渐健，饮食渐加，汗亦少止，乃佐以异功散乃痊。  
●小儿苦盗汗，肢体消瘦，因功课劳役，更加自汗，余用补中益气、十全大补二汤而愈。次年因劳心，前症复作，更加梦遗，仍用前二汤各五十余剂而愈。毕姻后，前症俱作，手足并冷，前药又各加姜、桂一钱，数剂少应；至六十余剂而愈。因大劳，盗汗如雨，手足如冰，再以前二药加桂、附各一钱，数剂方愈。  

当归六黄汤  
治血虚盗汗，内热晡热者。  
当归 熟地（各五分） 生地黄（炒，三钱） 黄连（炒黑） 黄柏（炒黑） 黄芩（炒黑。各三分） 黄 （炒，五分）上水煎服。  

团参汤  
治虚汗、盗汗。  
新罗人参（三两） 当归（三钱）上为末，用雄猪心一个切三片。每服以猪心一片，煎汤调服二钱。  

白术散  
治自汗、盗汗。  
白术（三两） 小麦（一合，炒）上用水一钟，半煮干，去麦为末，以炒黄 煎汤，量儿大小调服。忌萝卜、辛、辣、炙 之  

六味地黄丸  
（方见肾脏）  

人参养荣汤  

十全大补汤  
（二方见自汗）  

导赤散  
（方见心脏）  

柴胡清肝散  

当归补血汤  
（二方见发热）  

二陈汤  
（方见寒吐）  

六君子汤  

四君子汤  

五味异功散  

加味逍遥散  
（四方见内钓）  

小柴胡汤  
（方见 症）  

三棱散  
（方见白浊）  

补中益气汤  
（方见虚羸）  

### 卷十 噫气  
经曰：脾病则面黄善噫。噫者，寒气客于胃，厥逆从下上散，复出于胃，而为噫。又善思、善味，其症当脐有动气，按之牢若痛；其病腹胀满，食不消，体重节痛，怠惰嗜卧，四肢不收。经曰：脾主四肢。有是者脾也。又曰：二阳一阴发病，主惊骇，背痛善噫。何谓也？窃谓：上焦受气于中焦，中焦气未和，不能消谷，故为噫耳。中焦亦脾胃之分也，脾土虚寒，由命门火衰，不能温蒸水谷。古人有服菟丝子，旬日间饮食如汤沃雪，亦此义也。补脾宜人参理中汤；补右肾宜用八味丸。胃气虚不能运化水谷者，六君子加木香。郁结伤脾者，加味归脾汤。木克土者，四君、柴胡、升麻；兼嘈杂者，加吴茱萸、半夏，治者审之。  

***治验:***  
●小儿禀赋虚羸，时常作痢，年十三岁，泄泻不食，手足并冷，诸药不应，余谓命门火衰，六君子汤、八味丸治之寻愈。毕姻后，劳心过甚，饮食顿少，发热下气，先用参、术各五钱，姜、枣煎服，诸症稍愈；又用六君子汤加炮姜、肉桂、参、术各一两，一剂诸症顿愈。又因劳心发热烦渴，用补中益气汤加附子一钱渴止；用参、 各一两，归、术各五钱，附子一钱，三剂痊瘥。  
●小儿十五岁喜噫，面黄腹胀，饮食难化，用六君、益智、木香渐愈。后因怒兼胁痛，少食下气噫气，用补中益气汤加附子、益智渐愈。后饮食过多，腹胀吞酸，服保和丸，热渴痰甚，用二陈、黄连、石膏之剂，大便不止，吃逆不食，手足并冷，余用六君、附子，四剂稍愈。又以补中益气汤加附子及八味丸而遂安。  
●女子十九岁患前症，用六君子汤送四味茱萸丸而愈。但怒即发，服此药亦即愈。后因怒气劳役，前症复作，血崩不止，先用柴胡栀子散一剂，随用补中益气汤加山栀而痊，仍参虚羸治验。  

本事枳壳散  
治心下痞闷，或作痛多噫。  
枳壳 白术（各半两） 香附子（炒，一两） 槟榔（三钱）上为末，每服一钱，空心米饮调下。  

四味茱连丸  
治腹胀噫气吞酸，食不能化。  
吴茱萸（炒） 黄连（炒） 神曲 荷叶（各等分）上为末，水煮神曲糊丸桐子大。每服二十丸，白汤下。黄连当量病微甚，或炒黑炒黄用之。  

八味丸  
（即六味丸加五味子、肉桂，方见肾脏）  

四君子汤  

加味归脾汤  

六君子汤  
（三方见内钓）  

补中益气汤  
（方见虚羸）  

### 卷十 下气  

刘河间云：肠胃郁结，谷气内发，而不能宣通于肠胃之外，故喜噫下气也。若癫痫劳瘵，气下泄而不止者，必死。乃真气竭绝，腠理闭塞，谷气不能宣通于肠胃之外，故从肠胃中泄出。娄全善云：下气属心虚。经云：夏脉者心也。心脉不及，下气为泄者是也。经又云：饮食入胃，游溢精气，上输于脾；脾气散精，上归于肺；通调水道，下输膀胱；水精四布，五经并行。此平人也。若七情内伤，六淫外侵，饮食失节，房劳过度，致脾土之阴受伤，转运之官失职，不能输化，故下气也。又曰：阴精所奉其人寿；阳精所降其人夭。阴精者，乃五谷之精，上荣心肺，以降肾肝，故曰其人寿。阳精者，乃胃中之清气，陷入肾肝，不能升浮上输心肺，故曰其人夭。若饮食过多，肠胃郁结，用平胃散。癫痫劳瘵，用补中益气汤。心气虚弱，用补心丸。心气虚寒，用补心汤。脾胃虚寒，用理中汤。肝木乘脾，用六君子汤、加木香。脾气郁结，用加味归脾汤。脾气下陷，用补中益气汤。命门火衰，用八味丸。肾气不足，用六味地黄丸。  

大凡噫气下气者，其脉不及本位。《内经》云：短则气病，以其无胃气也。诸病见此脉难治，但纯补胃气为善。  

***治验:***  
（兼仍参虚羸治验）  

小儿脾气素弱，饮食少思，常患虚弱，毕姻后噫气，右关脉弱，不及本部，左关脉弦数而长，此脾气虚肝木胜之也，用六君、柴胡、炒黑山栀，治之寻愈。后因劳复作，用补中益气汤加益智二剂而痊。后又劳，复头晕，仍用前汤，更加蔓荆子而愈。  
●女子十四岁，性悉多怒噫气，常服木香槟榔丸，胸中爽快，次年出嫁孀居，前症复发，服清气化痰丸，发热痰甚，服芩、连等药，经行如崩，发热作渴，四肢抽搐，唇口自动，此因肝盛脾虚，不能统血归经，虚火动而类风也，用加味逍遥散，内归、术各用五钱，加钩藤钩二钱治之，诸症顿愈。又用加味归脾汤，久服而愈。  
●女子早丧母，噫气下气，出嫁后患吞酸胸痞，用六君子送越鞠丸渐愈，又用加味归脾汤而安。后因怒兼胁痛腹胀，小便淋涩，用加味逍遥散加车前子、龙胆草而愈。  
●小儿十一岁，禀胃气充实，饮食过多，胸满噫气，用枳壳散渐愈，又用六君子汤痊愈。至十七岁，饮食停滞，腹胀兼痛，自用枳壳散，肢体倦怠，噫气下气，余用六君、干姜、肉桂而愈。  
●女子年十六患此，先用参、术之药，不应，用六君子汤送四味茱连丸而愈，后又因怒气劳役，前症益甚，更兼发热，用柴胡栀子散二剂，随以补中益气汤而痊。  

平胃散  
（方见虚寒）  

补心汤  
（方见喑）  

补心丸  
（即茯神散为丸，方见惊悸）  

补中益气汤  
（方见虚羸）  

人参理中汤  
（方见惊泻）  

越鞠丸  

六君子汤  

加味归脾汤  

加味逍遥散  
（四方见内钓）  

本事枳壳散  
（方见前症）  

柴胡栀子散  
（方见发热）  

四味茱连丸  
（方见噫气）  

八味地黄丸  
（方见肾脏）  

### 卷十 不寐  

经曰：阳明，胃脉也。胃者，六腑之海，其气亦下行，阳明逆，不得从其道，故不得卧也。  
又曰：胃不和则卧不安。夫人身之卫气，昼则行于阳，夜则行于阴。阳主动，阴主静，寤则魂魄志意散于腑脏，发于耳目，动于肢体而为人身指使之用；寐则神气各归五官，而为默运之妙矣。若脾胃气盛，则脏腑调和，水谷之精，各各融化，以为平和之气。若胃气一逆，则气血不得其宜，脏腑不得其所，不寐之症，由此生焉，当用四君、远志、酸枣仁。肝肾虚热者，六味丸。心血不足者，真珠母丸。思虑过度者，归脾汤。精神短乏者，人参养荣汤。病后余热者，酸枣仁汤。胆虚不得眠者，人参竹叶汤。肝火不宁者，加味小柴胡汤。振悸不得眠者，四君、生姜、酸枣仁。夜啼惊哭不寐，各详别症，当参求之。  

***治验:***  
●小儿患疮溃后，饮食少思，倦怠不寐，先用四君、茯神、当归、陈皮，饮食顿加，乃佐以八珍散为末，时服钱许，渐得寐。又因惊汗出，发热不寐，用异功散加柴胡、山栀，汗热顿止；仍服四君、八珍之药得寐。后又饮食停滞，腹痛吐痰，不寐汗出，用六君、柴胡、升麻、山楂而安。  
●小儿十四岁，勤于功课，彻夜不寐，饮食无味，早间用补中益气汤，午后用异功散，饮食渐有味，夜稍得寐，仍用补中益气汤、八味汤而愈。毕姻后不寐，兼遗精盗汗，用补中益气汤、六味地黄丸而愈。  
●小儿痢后，不食少寐，或兼盗汗，先用异功散加升麻、当归，饮食渐进，佐以补中益气汤，稍得寐。四年后，因用心记诵，患自汗不寐，饮食甚少，用补中益气汤、加味异功散而愈。  
●女子十七岁，丧母过哀不寐，发热或寒热，此脾血虚而火动也，用加味逍遥散、加味归脾汤治之寻愈。后因饮食怒气，不寐腹痛，先用六君、柴胡、升麻而痛止，仍用前二药而得寐。  

仲景酸枣汤  
治虚劳虚烦不得眠。  
酸枣仁（炒，一钱） 甘草 知母（炒） 茯苓 芎 生姜（各五分）上水煎服。  

本事鳖甲丸  
治胆虚不得眠，四肢无力。  
鳖甲 酸枣仁（炒） 羌活 黄 （炒） 牛膝（酒炒） 人参（各一两） 五味子上为末，炼蜜丸梧子大。每服三四十丸，温酒下。  
《圣惠》治骨蒸劳热，烦心不得眠，用酸枣仁三钱，水煎熟，下地黄汁一蛤蜊，食之。  

本事真珠母丸  
治肝胆二经，因虚内受风邪，卧则魂散而不守，状若惊悸。  
真珠（三分，另研细） 当归 熟地黄（各一两半） 人参 酸枣仁（炒） 柏子仁（各一两） 犀角 茯神沉香 龙齿（各半两）上为末，炼蜜丸小豆大，辰砂为衣。每服二十丸，白汤下，日午夜卧各一服。  

人参竹叶汤  
治虚烦不得寐。  
人参 竹叶 甘草（各二钱） 半夏 小麦 麦门冬（各一钱半）上每服二三钱，姜二片，粳米一撮，水煎服。  

四君子汤  

六君子汤  

加味归脾汤  

加味逍遥散  

五味异功散  
（五方见内钓）  

中益气汤  
（方见虚羸）  

参养荣汤  
（方见自汗）  

味小柴胡汤  
（方见痉症）  

珍散  
（十全大补去黄 、肉桂）  

味地黄丸  
（方见肾脏）  

### 卷十 惊悸  

人身有九藏，心藏神、肝藏魂，二经皆主于血，血亏则神魂失宁而生惊悸也。经曰：东方青色，入通于肝，其病发惊骇。又曰：二阳一阴，发病主惊骇。惊者，心卒动而恐怖也；悸者，心跳动而怔忡也。二者因心虚血少，故健忘之症随之，用四物、安神之类。丹溪谓亦有属痰者，宜用温胆汤加辰砂、远志之类。若思虑便动，虚也，用养心汤。时作时止，痰也，用茯苓丸。触事易惊，心胆虚怯也，用温胆汤。卧惊多魇，血不归源也，用真珠母丸。梦寐不宁，肝魂失守也，用定志丸。恐畏不能独处，胆气虚冷也，用茯神汤。睡卧烦躁，胆气实热也，用酸枣仁丸。眩晕惊悸，风痰内作也，用本事辰砂远志丸。思虑郁结，脾虚气滞，用归脾汤。前症虽曰属心与肝，而血之所统，实主于脾，脾之志曰思，思虑多则血耗损而不能滋养于肝，心者脾使之也，思虑内动，未尝有不役其心者。夫心为君火之藏，十二官之主也。夫君之德不怒而威，无为而治，故宜镇之以静谧，戒之以妄动，动则相火翕合，煽烁阴精，精血既亏，则火空独发，是以惊悸怔忡之所由生，五志之火，心所不能制者矣。故治脾者不可不知养心，养心者不可不知镇静而寡欲。然人孰无思也，思之正，则无妄动之欲矣。朱子曰：必使道心常为一身之主，而人心每听命焉。此善养于心者也。  

***治验:***  
●女子素血虚惊悸，出嫁后更怔忡晡热，月经过期，用八珍汤加远志、山药、酸枣仁，三十余剂渐愈，佐以归脾汤痊愈。后因劳怒，适经行不止，前症复作，先用加味逍遥散，热退经止；又用养心汤而痊。  
●小儿十五岁，彻夜用功记诵，去后少寐，仍不戒劳，患怔忡发热不止，用归脾汤为主，佐以八珍汤，诸症渐愈。后复作，服归脾、定志二药即愈。  
●小儿十五岁，因用心太过，少寐惊悸，怔忡恶寒，先用补中益气汤、茯苓、酸枣仁、远志，恶寒渐止；又用加味归脾汤，惊悸稍安；又用养心汤而愈。  
●小儿惊悸，睡卧不安，发热饮冷。用治要茯苓散而愈。又因劳役恚怒，发热吐痰自汗，用温胆汤二剂而安，又用归脾汤、宁志丸而愈。  
●小儿十三岁，善思多忧，体倦发热，心怀畏惧，必多人相伴乃止，用茯神汤，佐以归脾汤，两月余渐愈。毕姻后，前症复作，加寒热头晕，先用前二汤而惊悸愈，后用十全大补汤、补中益气汤，诸症渐愈。后因科举入场劳役，朝寒暮热，自服前二汤各三十余剂，不应，时仲秋，脉虚大，按之微细，面白腹痛，亦用前方，倍加肉桂、干姜，四剂亦不应，遂以八味丸料煎服四剂，稍缓；又四剂渐愈，乃用八味丸、十全大补汤而安。  
●女子十五岁，性沉静，被盗所恐，遂惊悸，腹胁胀痛，寒热往来，不食无寐，善思恐惧，用酸枣仁丸、归脾汤、加味逍遥散而寻愈。出嫁后，因丧子兼大劳，惊悸无寐，吐痰发热，饮食少思，胸腹膨胀，服化痰药日吐痰四五碗，时考续至京，请治，余谓脾肺虚寒，不能摄涎化食而为痰也。用六君、干姜六剂，痰益甚，手足并冷，用前药，每加附子一钱，仍不应，乃用人参一两，附子二钱，四剂始稍缓，又二剂，仍用六君加姜、附各五分，数剂后，易桂治之而愈。  

温胆汤  
治心胆虚怯，触事易惊，或梦寐不祥，遂致心惊胆摄，气郁生涎，涎与气搏，变生诸症，或短气悸乏，或复自汗，胆虚不能制脾，则脾之水饮作矣。  
半夏（汤洗） 竹茹 枳实（麸炒，各二两） 橘皮（二两，去白） 甘草（炙，一两） 白茯苓（一两半）上每服四钱，水一盏半，姜五片，枣一枚，煎七分，食前服。  

宁志丸  
治心虚多惊，若有痰，宜吐之。  
人参 白茯苓 茯神 柏子仁 琥珀 当归 酸枣仁（温酒浸半日去壳） 远志（炒。各半两） 乳香朱砂 石菖蒲（各三钱）上为末，蜜丸桐子大。每服三十丸，食后枣汤下。  

茯神散  
治五脏气血虚弱，惊悸怔忡，宜用此安神定志。  
茯神（去木） 人参 龙齿（另研） 远志（去心） 桂心 防风 独活 酸枣仁 细辛 白术（炒，各三钱） 干姜（炮，三两）上为末，每服四五钱，水煎服，蜜丸亦可。  

治要茯苓补心汤  
治心气不足，喜悲愁怒，衄血面黄，五心烦热，或咽喉间痛，舌本作强。  
（方见喑）  

神汤  
治胆气虚冷，头痛目眩，心神恐畏，不能独处，胸中烦闷。  
茯神（去木） 酸枣仁（炒） 黄 （炒） 栀子仁（炒） 白芍药（炒） 五味子（杵，炒 桂心） 熟地（自制） 人上每服五钱，姜水煎。  

酸枣仁丸  
治胆气实热，不得睡卧，神志不安，惊悸怔忡。  
茯神（去木） 酸枣仁（炒） 远志（去心） 柏子仁（炒） 防风（各一两） 枳壳（麸炒） 生地黄（杵膏。  
各半两）上为末，蜜丸梧子大。每服七八十丸，滚汤下。  

定志丸  
治心神虚怯，所患同前，或语言鬼怪，喜笑惊悸。  
人参 茯苓（各一两五钱） 菖蒲 远志（去心。各一两）上为末，蜜丸，如前服。  

治要茯苓散  
治心经实热，口干烦渴，眠卧不得，心神恍惚。  
茯神 麦门冬（各一两半） 通草 升麻（各一两二钱半） 紫菀 桂心（各七钱五分） 知母（一两） 大枣（十二枚） 淡竹茹（五钱） 赤石脂（一两七钱五分）上每服一两，水煎服。  

朱雀丸  
治心病，怔忡不止。  
白茯苓（二两） 沉香（半两）上为末，蜜丸小豆大。每服三十丸，人参煎汤下。  

世传密陀僧散  
治惊气入心络不能语者，昔有人为野狼及犬蛇所惊，皆以此而安。  
密陀僧（研极细末如粉）上茶清调一钱七分。  

丹溪朱砂丸  
治劳役心跳。  
朱砂 当归身 白芍药 侧柏叶（各三钱） 川芎 陈皮 甘草 黄连（炒，各一钱半）上用猪心血为丸，粟米大，每服百丸，龙眼汤下。  

本事辰砂远志丸  
消风化痰，镇心安神。  
人参 石菖蒲（去毛） 远志（去心） 茯神（各一两） 川芎 山药 白附子 麦门冬 细辛 铁粉辰砂（各五钱）上为末，用生姜汁，入水糊丸绿豆大，以朱砂为衣。每服一二十丸，临睡生姜汤下。  

归脾汤  

六君子汤  

加味逍遥散  
（三方见内钓）  

中益气汤  
（方见虚羸）  

珠母丸  
（方见不寐）  

全大补汤  

八珍汤  
（二方见自汗）  

心汤  
（方见惊痫）  

### 卷十 吞酸  

吞酸之症有二，热与寒也。经曰：诸呕吐酸，皆属于热。东垣曰：病机作热，攻之误矣，浊气不降，寒药岂能治之。二说似乎矛盾，而实一也。《素问》言热者，所以指其末也；东垣言寒者，所以指其本也。丹溪用吴茱萸之法，亦尝谓之寒矣，然亦当分其虚实而治之。若烦热作渴，好食啖物，饮食易化，是为实火内炽，而胃经热也，宜用清凉饮之类。若不渴喜食热物，饮食难化，是为虚火所致，而胃经寒也，宜用香砂六君子汤之类。故东垣云：邪热不杀谷，苟误认为实热，概用寒凉之剂，而变为中满呕吐反胃之症者，皆末传寒中之败症也。  

可不慎欤！治验一小儿吞酸，用六君子汤而愈。后伤食复作，兼泻，先用五味异功散加升麻、干姜，泻顿止，又以六君子煎送四味茱萸丸而愈。  

●小儿吞酸嗳腐，发热口渴，先用保和丸二服，以消宿滞，又用六君、木香、干姜，以温养中气而愈。后伤冷粉，腹胀痛，余用异功散加干姜，诸症渐愈，用补中益气汤加木香，将愈；又伤食吞酸腹痛，用六君、木香二剂痛止，又四剂而愈。  
●小儿吞酸，喘嗽腹胀，面白兼青，余谓脾肺之气虚，先用补中益气汤加茯苓、半夏二剂，喘胀悉愈，又用六君子汤及五味异功散而愈。  
●小儿十三岁吞酸，每食碗许，稍多则泻或腹胀，面色黄或青白，此脾肺虚，肝木所胜，用六君、干姜、柴胡、升麻，间佐以补中益气汤而痊。毕姻后，兼勤于功课，仍吞酸唾痰，服清热药，大便不实，嗜卧少食，而似肉痿，用前药各百余剂而痊。  
●女子吞酸唾痰，恪用清气化痰之药，余谓属中气虚，不信，后觉肚腹肿胀，大小便淋沥而殁。  

六君子汤  
（加木香、砂仁，名香砂六君子汤）  

功散  
（二方见内钓）  

中益气汤  

保和丸  
（二方见虚羸）  

味茱连丸  
（方见噫气）  

### 卷十 脾弱多困  

丹溪云：脾具坤静之德，而有干健之运。夫胃阳也，主气。脾阴也，主血。胃司纳受，脾司运化，一纳一运，化生精气。清气上升，糟粕下降，纳五谷，化津液，其清者为荣，浊者为卫，阴阳得此，谓之橐 。故东垣以脾胃为五脏之根本也。脾气既弱则健运之令不行，化生之功已失职，而嗜卧多困所由生焉。法当温补其脾，脾气既旺，则脏腑清阳之气升举，易于营运，又何困倦之有。海藏用四君子加木香、半夏，白术倍之，姜、枣煎服，诚良法也。若脾虚，好睡多惊，则是心血虚而火动之，宜安神养血。若因心脾气虚有痰者，宜用人参、五味子、茯苓以补心气；当归、芍药、酸枣仁以养心血；橘红、半夏以开痰。若因脾肺气虚，胸膈有痰，用补中益气汤以健脾胃；胆星天竺丸以化痰涎。若因饮食停滞而作，用四君子汤以益脾土；山楂、神曲以消饮食。若因脾虚而好睡，用五味异功散以补脾气；当归、芍药以生脾血。芍药须用酒拌炒黄，不则酸寒伤脾，此假热以对假寒也。若乳母饮酒，致儿昏醉好睡者，以干姜、陈皮煎汤解之，不应，用异功散加干葛即愈矣。  

***治验:***  
●杨永兴子年七岁，嗜卧兼惊，久不愈。余曰：好睡是脾气虚困也，善惊是心血虚怯也。此心火不能生脾土，子母俱病。用补中益气汤及六味地黄丸加鹿茸而愈。  
●小儿母因醉后饮乳，困睡不醒，遍身如丹瘤，先君谓酒毒为患，用葛花解醒汤，令母子俱服而愈。  
●小儿病后嗜卧，饮食少思，面色痿黄，中隐青色，用五味异功散加柴胡、升麻为末，每服钱许，日二三次，月余稍愈。又饮食过多，更患呕吐，手足并冷，饮食顿减，先用六君子汤加升麻、柴胡、木香、干姜，二剂诸症渐愈，又用补中益气汤为末，日服二三次，月余而安。  
●小儿九岁，患痢后嗜卧唾痰，服化痰药，吐痰益甚，而卧床三年矣。面色痿黄兼白，或时青赤，右关脉微细，左关脉弦数，余谓肝火乘脾，用六君、升麻、柴胡三十余剂而稍健，乃以补中益气汤间服，又各三十余剂而少坐，又五十余剂而痊。  
●女子十一岁，患痢后，嗜卧唾痰，饮食难化，胸腹膨胀，服化痰利气之剂益甚，余谓悉属脾胃气虚，而饮食化痰也。朝用补中益气汤，夕用五味异功散，两月而愈。又伤食吐泻，用六君子汤，月余不应，乃以人参五钱，干姜五分，姜枣煎服百余剂始应，仍用补中益气、异功散而痊。  

胆星天竺丸  
治小儿痰涎上壅，喘嗽不休。  
牛胆南星（一两） 半夏（汤泡去皮脐姜汁制） 白附子（汤泡去皮脐。各五钱） 天竺黄（三钱） 天麻防风（各二钱） 辰砂（一钱另研水飞）上为末，甘草汤为丸，芡实大。每服一丸，空心薄荷淡姜汤化下。  

五味异功散  

六君子汤  

四君子汤  
（三方见内钓）  

中益气汤  
（方见虚羸）  

味地黄丸  
（方见肾脏）  

花解醒汤  
（方见热吐）  

### 卷十 寻衣撮空  

寻衣撮空，许叔微谓之肝热。夫肝主筋，筋脉血枯，而风引之，故手指为之撮敛也，宜确服六味地黄丸，间有回生之功。钱仲阳用泻青丸，此治肝经实热，盖寻衣撮空，皆病后之败症耳神，脉弦浮而虚，血脱内躁热之极也，气粗鼻干，此为难治，用生地黄连汤主之。  

***治验:***  
●王少参孙女年十二岁，脾胃素弱，后成疳症，发热，小腹膨胀坚直，大便溏泻，气喘咳嗽，彻夜烦躁不睡，鼻塞眼暗谵语，其脉大而无根，用人参一两、附子三分，腹胀渐减，脉渐敛。然犹寻衣撮空，鼻孔出血，用六味地黄丸料二服，如脱乃昼服独参姜附汤，及服六味地黄丸料，脉渐有根，诸症渐愈，又用六君子、补中益气汤而痊。（详见发热）一小儿停食，夜惊腹痛，服消食丸，泻数次，寻衣撮空，面青黄或色白，此脾土受伤，肺金休囚，肝火旺而然耳，先用异功散加升麻以补脾土；用六味地黄丸料以滋肝血，稍定，各二剂渐愈，却用补中益气汤、六味地黄丸，间以异功散而痊。  
●小儿受惊骇，恪服镇惊化痰等药，忽患前症，眼上面痿黄，或兼青赤，此肝经阴血虚，阴气旺而生风耳，当滋肝肾益脾肺，遂用异功散而痊。  
●小儿面痿黄患瘰疬，忽发面色青赤，此脾气虚，木火相搏而为患也，用补中益气汤，佐以柴胡山栀散二剂，加味逍遥散三服，诸症渐退，又以地黄丸而遂痊。  
●小儿流注，出脓甚多，患前症，此元气虚弱，内热而变耳。用八珍汤、异功散各数剂，方稍缓，又数剂而安，又补中益气汤而愈。  
●小儿膝痈，误触其膝，出血甚多，患前症，恶寒面白，此阳随阴散而虚寒，用十全大补汤加附子三分，四剂未应，用人参一两，附子五分，姜枣煎服稍退，又二剂顿退。乃朝用异功散，夕用八珍汤而安。  
●小儿伤风表汗后，患前症，恶风面白，手足冷，用补中益气汤加五味子，汗顿止而诸症渐退；又用四剂而安，乃十全大补汤而愈。  

生地黄连汤  
治血脱，寻衣撮空，摇头妄语。  
川芎 生地黄 当归（各七钱） 赤芍药 栀子 黄芩 黄连（各三钱） 防风（一钱五分）上每服三钱，水煎服。  

加味逍遥散  

异功散  

六君子汤  
（三方见内钓）  

黄丸  
（方见肾脏）  

中益气汤  
（方见虚羸）  

胡栀子散  
（方见发热）  

青丸  
（方见肝脏）  

珍汤  

十全大补汤  
（二方见自汗）  

### 卷十 喜笑不休  

经曰：心藏神，有余则笑不休。又曰：在脏为心，在声为笑，在志为喜。又火太过曰赫曦，赫曦之纪，其病笑谑狂妄。又云：少阴所至为喜笑。又云：精气升于心则喜。此数者，皆言属心火也。若笑不休，呻而为腹痛，此水乘于火，阴击于阳，阳伏热生，狂妄谵语不可闻，心之损矣。扁鹊云：其人唇口赤色者，可治；青黑者，死。若肾水亏涸不胜心火，而喜笑不休者，用六味地黄丸。肝火炽盛，能生心火，而喜笑不休者，用柴胡清肝散。余兼别症，各从其症而参治之。  

***治验:***  
●小儿喜笑，常作不安，面赤饮冷，手足并热，先用黄连泻心汤，未二服稍定，又用六味地黄丸料煎服，顿愈。常服此丸则安，月许不服，仍前复作，又服愈矣。  
●小儿患前症，面青赤，此肝心二经风热所致也，用柴胡栀子散、六味地黄丸渐愈。又因乳母大怒发热，先用加味柴胡汤，又用加味逍遥散，母子服之并愈。  
●小儿患前症，因乳母大怒，患血崩寒热，先用加味逍遥散一剂，用当归补血汤三剂，如此治之各数剂，母子并愈。  
●小儿年十四岁，用心过度，饮食失节，患喜笑不休，脉洪大而虚，面色赤而或白，余用补中益气汤而愈。次秋科举，饮食劳倦，前症复作，或兼谵语，脉洪大，按之微细如无，用人参一两，姜、枣煎服稍定，又三剂而愈。又劳役用心，自汗作渴，烦躁似痫症，先用当归补血汤，二剂顿安，又十全大补汤而寻愈。  
●女子十六岁，面色痿黄，素沉静，喜笑不休，月经先期，用柴胡栀子散、加味逍遥散而愈。次年出嫁，不时复作，但作时面赤勇力，发后面黄体倦，朝用补中益气汤，夕用加味逍遥散而愈。后每发悉用前药即愈。  

当归补血汤  

柴胡栀子散  

柴胡清肝散  
（三方见发热）  

连泻心汤  
（方见烦躁）  

黄丸  
（方见肾脏）  

## 卷十一

### 卷十一 肿疡  

肿疡者，以疮疡未溃而言也。经云：形伤痛，气伤肿。又云：荣气不从，逆于肉里，乃生痈肿。皆因禀受胎毒，或乳母膏粱浓味，七情阴火，或儿食炙 甘美积毒，气血不和所致。当分其经络所属，五脏相胜，与元禀亏损，预为审用攻补调和之剂，速令散溃。尤当审其势之肿漫，色之赤白，与痛有微甚，毒有表里。若肿高 痛，便利调和，邪在表也，宜表散之。  

肿硬痛深，大便秘涩，邪在内也，宜下之。外无拘急，内则便利调和者，邪在经络也，宜调荣卫。肿 大痛，或麻木不痛，邪气凝滞也，用隔蒜灸或活命饮。若烦躁饮冷，赤痛发热，二便不通者，火热内炽也，用清凉饮、活命饮，加大黄尤善。若微肿微痛、或不痛，阳气虚弱也，用参 托里散。微黯微赤或不赤，阳气虚寒也，用加味托里散。若恶寒而不作脓，或浓熟而不溃者，阳气虚也，用加味托里散。如此则未成者，自能消散，已成者自能溃腐。尤当别其属阴属阳，或半阴半阳而治之。若泥于肿疡，禁用辛热之说，不分受症之因，兼症之经，概行败毒，泛扰诸经，诛伐无过，以致不能起发，或不能腐溃收敛，变症莫能枚举。《痈疽论》云：肿疡内外皆壅，宜以托里表散为主，但见肿痛，参之脉症虚弱，便与滋补，气血无亏，可保终吉。婴儿有疾，兼调其母，若肿疡之际，治失其法，必致溃疡之变症。此推《内经》之微旨，而生平之征验者，尤当触类而长，愚奚庸赘。  

### 卷十一 溃疡  

溃疡者，以疮疡脓溃而言也。脓溃而肿消痛止者，为顺。若脓溃肿痛，或发寒热者，气血虚也，用十全大补汤。脓溃欲呕少食，脾胃虚弱也，用六君、炮姜；手足并冷者，脾气虚寒也，用六君、姜、桂，如不应，急加附子。脓溃而仍痛，或二便秘涩者，热毒未解也，用清热消毒散。热退而渴不退，津液不足也，用八珍加黄 、麦门、山茱萸。热止而小便频数，肾虚也，用加减八味丸料。若热不止，或肿痛反甚，虚热内作也，用人参黄 汤。或热退而肌肉不生者，气血俱虚也，用十全大补汤。疮色夭白，或陷下不敛，寒气所袭也，用五味异功散，佐以豆豉饼。脓血过多，烦躁不安，乃亡阳也，急用独参汤。尤当审其肿之软硬，饮食冷热与脓之稀稠多少，肉之赤色微甚青黯，及疮口之收敛迟速，而投以托里消毒调补之剂，庶无变症。《痈疽论》云：溃疡内外皆虚，宜以托里补接为主。盖溃疡之变症，因由于肿疡之际，治失其宜，亏损元气之所致。治者诚能谨之于始，则无后变之患矣。  

### 卷十一 胎毒发丹  

胎毒发丹者，因胎毒内伏，或频浴热汤，或着烘衣，或乳母饮食七情，内热助邪为患，发于头面四肢，延及胸腹，色赤游走不定。古人云：从四肢起入腹囊者，皆不治。当急令人随患处，遍吮毒血，各聚一处，砭出之，急服活命饮。惟百日内忌砭，以其肌肉难任也。若发散过剂，表虚热而赤不退者，用补中益气汤加防风、白芷。寒凉过剂，胃气受伤，而热赤不退者，用异功散加柴胡、升麻；或兼发搐等症，用四君、升麻、当归、钩藤钩，若复行攻毒，必致不起。头额间患者，当卧镰砭之。  

史少参孙二岁，丙申正月，阴囊赤肿，余作胎毒治瘥，后患发热痰盛等症，诊其母有郁火血热，用解郁凉血之药，子母俱服而愈。至六月初患吐泻，两眼 动，或投参、术之类，不应，以为慢惊，欲用附子药，请余议，视其寅卯关脉赤，此属风热伤脾，用柴胡清肝散加钩藤钩、木贼草一剂即愈。丁酉正月初旬，颈患热毒，脓出贴药，忽暴风启户，实时发热，翌日，头面黯肿如斗，两耳浓寸许，此风邪上攻，血得热而沸腾也，急砭两额，出黑血三盏许，随用清热化毒汤，黯肿十退七八，翌日复砭，则血不甚黑矣，仍以前药去牛蒡子加熟地黄而愈。此症若不行砭法，或作破伤风治，必死。  

●小儿四肢患之，外势虽轻，内则大便秘结，此患在脏也。服大连翘饮，敷神效散而瘥。  
●小儿患之赤晕走彻遍身，难以悉砭，令人吮四肢胸背数处，使毒血各凝聚而砭之，先用活命饮，米酒调二服，又以金银花、甘草节为末，用人乳汁调服渐愈。月余后，两足皆肿，仍砭之，服前药而痊。数日后，两足复赤，或用犀角解毒丸之类，致乳食不进，肚腹膨胀，此复伤脾胃而然也，敷神功散，服补中益气汤加茯苓而痊。  
●小儿腿如霞片，游走不定，先以麻油涂患处，砭出恶血，其毒即散，用九味解毒散而安。  
●小儿臂患之，砭出毒血而愈。惑于人言，服护心散，以杜后患，服之吐泻腹胀，患处复赤，手足并冷，余谓此脾胃虚弱，前药复伤，用六君子汤一剂顿愈，又以异功散加升麻、柴胡而痊。  
●小儿患此，砭之而愈，但作呕不食，流涎面黄，余谓此脾气虚弱，用异功散加升麻治之，吐止食进；又用补中益气汤，涎收而安。  
●小儿患此，砭之而愈，翌日发搐作呕，手足并冷，此胃气虚而肝木侮之，用异功散加藿香、木香，诸症顿止，又用异功散加升麻、柴胡而痊。  
●小儿患此，砭之而愈，但面赤作呕饮冷，余谓胃经热毒未解，先用仙方活命饮，又用清热消毒散，各一剂而愈。  
●小儿腿上患之，神思如故，乳食如常，余谓毒发于肌表，令急砭出毒血自愈。不信，外敷寒凉，内服峻剂，腹胀不乳而死。  
●小儿遍身皆赤，砭之，投以解毒药而愈。  
●小儿患此，二便不利，阴囊肚腹俱胀，急用砭法，随以活命饮加漏芦、木通、大黄为末，时用热酒调服至两许，二便俱通，诸症顿退，却去三味，仍前时服而愈。  
●小儿患此，二便不利，腹胀咳嗽，用活命饮加漏芦、木通、麻黄为末，时时热酒调服，二便随通，遍身出汗，诸症顿退，鼻息似绝，气无以动，时或似躁，此邪气去而元气虚也，急用当归补血汤而愈。  

砭法  
治丹毒赤色，游走不定，令口吮毒血，各聚一处，用细瓷器击碎，取有锋芒者，以箸头劈开夹之，用线缚定。两指轻撮箸头，稍令磁芒对聚血处，再用箸一根，频击刺出毒血，轻者止用口吮出毒，用药敷之。如患在头者，不用砭法，止宜用针，卧倒挑患处，以出毒血，迟则毒血入腹，而难起矣。  

神功散  
治丹毒最效。若砭后毒甚者宜用。如毒轻者，砭后不可用，恐砭后皮肤既破，草乌能作痛也。  

仙方活命饮  
（方见热毒疮疡）  

热化毒汤  

清热消毒散  
（方见热毒口疮）  

胡清肝散  
（方见胁痈）  

中益气汤  
（方见内钓）  

柴胡汤  
（方见痉症）  

连翘饮  
（方见臂痈）  

芍参苓饮  
（方见天蛇毒）  

味解毒散  
（方见黄水粘疮）  

### 卷十一 伤食发丹  

伤食发丹者，因脾胃之气未充，乳食过多，不能运化，蕴热于内，而达于肌表也。若因食乳停滞者，先用保和丸消之，大便秘结者，量加大黄通之。乳食既消，而丹尚作者，用清中解郁汤治之。丹邪既去，而乳食不思者，用五味异功散补之。发热作渴，或饮食少思者，用七味白术散补之。大凡饮食浓味所致者赤晕，或行而缓慢。若饮烧酒，或误吞信石所致者，遍身赤晕，其行甚速；又有疮疡发 ，周遭有赤晕，其热消散或脓出自退，凡此俱忌砭法，皆宜安里为主，不可攻伐。若自吐泻，亦不可止之，吐泻中有发散之意。因饮烧酒者，饮冷米醋一二杯解之，此神妙之法也。因母多食炙 膏粱，或饮烧酒，或服辛热燥药，或郁怒伤肝脾，致儿为患者，当参胎热毒疮疡治之。  
●小儿面赤皎白，手足常冷，伤食患丹，余谓此因脾胃虚弱，不信，另用克伐之剂，更吐泻腹痛，吐涎不乳，口舌生疮，此脾胃复伤，而虚寒格阳在外，非实热也，先用六君、干姜，又用五味异功散而愈。  
●小儿每停食发赤晕，此脾虚食郁，用清中解郁汤而愈。越月忽摇头切牙，痰甚发搐，呕吐酸腐，此食郁伤脾也，待其吐尽，翌日少与白术散而愈。又服前散，月余遂不复患。  
●小儿停食便秘，四肢赤色，此饮食蕴毒于内，用枳实、黄连、浓朴、山楂、神曲，而便通赤解。更头晕咳嗽，此脾气虚而不能生肺金也，用六君、桔梗，以补脾肺；山楂、神曲，以消饮食而痊。  
●小儿患此，服发表之剂，手足抽搐，服惊风之药，目 痰甚，余谓脾胃亏损，肝木所胜之虚象，无风可祛，无痰可逐，用六君子汤一剂而安，再剂而瘥。  
●小儿停食，服通利之剂，患丹作呕腹胀，此脾气复伤也，用补中益气汤、五味异功散而愈。  
●小儿因母食炙 酒面，两臂前 各漫肿一块，有根四畔，赤晕相围，余谓患处属胃经，因胃经积热而为患也，用清胃、泻黄二散，治之而消。设谓丹毒，辄用砭法及败毒之药，反促其危矣。  
●小儿因母饮烧酒，其子身赤如丹毒，三日间皮肤皆溃，烦躁发热，饮冷作渴，令饮冷米醋，即日并安。却服金银花、甘草未而愈。  
●小儿患疟，服信石之药，遍身赤痛，烦躁昏愦，用米醋一杯，徐灌而苏，良久遍身如故，又用金银花、甘草为末，每服一钱，米醋调下，三服而安。  
●小儿五岁，忽吐泻，又俄顷胸腹赤色见，遂遍身俱赤，余意其中信石之毒而然，若胎瘤食毒，则无此急速，乃灌冷米醋一杯，吐泻即止，少刻赤渐退，半日始苏，其形尚似死。又用羊血，接其元气而愈。  

保和丸  
（方见虚羸）  

黄散  
（方见脾脏）  

胃散  

加味归脾汤  

六君子汤  
（三方见天钓）  

中解郁汤  
（方见丹毒）  

味白术散  
（方见积滞）  

### 卷十一 胎毒疮疡  

《宝鉴》云：初生芽儿一块血也。无形症也，无脉有惊，即系是胎惊，有热，即系是胎热。  
婴儿实与乳母一体，凡患疮疾，但审乳母肝经有热，用加味小柴胡汤之类。肝经虚热，用加味逍遥散之类。肾水不能生肝，用地黄丸。心经积热，用柴胡栀子散。心经虚热，用茯苓补心汤。膏粱积热，用东垣清胃散。脾经郁热，用钱氏泻黄散。脾经虚热，用钱氏异功散。若服犀角丸、化毒丹，外敷寒凉之药，复伤生气，乃促其危也。  

●小儿生下，耳前肿一块如小栗，旬余色赤肿高，触之则哭，此属胆经部位，诊乳母，果肝胆经脉数，此禀生母肝火所致，乳母有肝火而益甚也。又数日作吵不安，手足时搐，此因作脓痛而然。又三日早间以手指微按疮头，肿随指复起，其脓已成也。至午疮顶起薄皮，脓已熟也。点代针膏，将晚出脓，儿顿安，肿赤顿消，此疮家最善症也。贴太乙膏，以护风寒，乳母服逍遥散而愈。  
●小儿生下，臂外 肿一块寸许，月余忽赤肿二寸许，外赤晕势欲走散，此脓毒内 ，针之随出脓，赤晕退，儿即安。诊乳母肝胆脉弦数，按之有力，先用加味小柴胡汤加黄连二剂，去黄连又二剂，却用加味逍遥散与乳母服，儿寻愈。  
●小儿生下，大腿肿寸许一块，面目色白，将期敷药而溃，脓水清稀，二期而未愈。后呵欠切牙，此禀肾虚，朝用补中益气汤，夕用地黄丸料，与母子同服半杯，年余而愈。  
●小儿生下，左胁间一块，漫肿无头，肉色不变，敷铁箍散，溃而脓清，欲呕，余谓禀肝经气滞，而脾气虚，不能愈也。先用异功散加柴胡、升麻，以补脾胃；又以托里散加柴胡、山栀，以托里清肝。其子亦饮数匙，三月而愈。  
●小儿生下，小腹患肿一块，年余不溃，寒热往来，此禀肝火而然也。其母果经事不调，内热体倦。用地黄丸、八珍汤与母服，子日服半杯，寻愈。  
●小儿生下，胸胁间肿赤，年余不消，余谓禀肝血热，但治其母。不信，另用铁箍散、犀角丸，作呕不乳，此胃气虚而复伤，余用五味异功散，救子之胃气；用加味逍遥散，治母之肝火，顿愈。  
●小儿生下，遍身无皮色赤，原母素食膏粱之物，以寒水石一两，炒焦黄柏二两，净黄土四两，俱为细末，时敷遍身，母服清胃散加漏芦；五日赤少淡，却用黄土五两，炒焦黄柏一两敷之，母服加味逍遥散；又三日赤顿淡，水顿少；又三日，但敷黄土一味，母服八珍汤加牡丹皮、柴胡而愈。  
●小儿生下有疥，审其母素郁怒，用消毒散，以当归膏调敷，母服加味逍遥散加漏芦，及加味归脾汤而愈。后复发，为母食膏粱，用清胃散，及敷前药而愈。  
●小儿生下有痔疮，三岁后作痛，服化毒丹、犀角丸，以治大肠之火，更腹痛作泻，切牙呵欠，仍欲治火。余曰：呵欠切牙，属肝经之症。《内经》云：因而饱食，筋脉横解，肠 为痔。此禀肝火为患，儿服地黄丸；母服逍遥散加漏芦而愈。  
●小儿阴囊赤痒，或时如无皮状，两目常闭，服化毒丹益甚。余曰：化毒丹、犀角丸，治脾胃实火之剂。前症乃禀肝肾经阴虚也。不信，仍服之，几危。余用六味地黄丸、四味肥儿丸；母服加味逍遥散而痊。  
●小儿生下，阴囊赤肿。余谓禀肾肝阴虚。不信，另用化毒丹之类，前症益甚，更呕吐不乳，手足并冷，此脾胃被伤，先用五味异功散；母用大剂地黄丸料加炒黑黄柏及漏芦与数剂而消。其时患是症，服化毒丹，敷凉药者，俱不救。  
●小儿生下，臀尖微肿寸许一块，敷铁箍散，服化毒丹，越月肿起色赤，啼声不绝，以指按之，随手复起，此脓内熟而痛也。遂针之，出稠脓，啼声即止。余谓：血气无亏，不必用药。彼欲速效，另服犀角丸，致吐泻发搐，欲投惊药。余曰：此因脾胃亏损，而内生风耳。急以人参一两，细切和壮妇乳一钟，置粥釜中煮良久，取出绞乳汁，以绵作乳头样者，蘸乳频与儿吮之，一日吮尽，却服乳化地黄丸，母日服八珍汤加漏芦，不月而愈。  
●小儿生下，臀内 赤肿二寸许一块，有脓内溃，遂针之，出脓甚多，随眼闭切牙。余谓：眼闭脾气虚，不能开也，发搐切牙乃脾气虚，而肝火动也。以人参如前渍乳儿吮，母服八珍汤加漏芦，月余而疮愈。  
●小儿生旬余，头患毒，高寸许，有赤晕，势危急，卧镰砭出黑血，儿即安。翌日，眉间有患，亦有赤晕，余意宜即砭之，众议第二日砭之，果血凝不出，腹胀而殁。  

敷药铁箍散  
治一切疮疖痈疽。  
芙蓉叶 黄柏 大黄 五倍子 白芨上为末，用水调搽四围。  
按：前方乃寒凉解热收敛之剂。或有用白蔹、商陆根者，有用寒水石、天花粉者，有用苍耳、金银花者，有用芭蕉、赤小豆者，有用草乌、白芷之类者，皆不分寒热温凉之杂饵。《内经》云：先肿而后痛者，形伤气也；先痛而后肿者，气伤形也。又云：五脏不和，九窍不通；六腑不和，瘤结为痈。《外科精义》云：凡疮肿高而软者，发于血脉；肿下而坚者，发于筋脉；肉色不变，发于骨髓。盖必有诸中而后形诸外。故受症之经，与所患之位，各有不同，岂宜一概外敷凉药。惟脾胃无亏，血气不和者庶几有效。若服化毒之类，脾胃复伤，运气凝滞，亦不能消矣。至如疔疮之类，正欲宜拔其毒，若复用前药，肌肉受寒，血气凝滞，必致毒瓦斯入内而不救。治法必察其肿之高漫，色之赤白，痛之微甚，作脓之难易，出脓之稠薄，生肌之迟速，以别其属阴属阳，或半阴半阳，或纯阴纯阳而用相宜之药，以凉之、热之、和之。又当审受症之传变，五脏之相胜，而以调补脾胃为主，庶不致变恶症也。  

五福化毒丹  
治胎毒及痘后，头面生疮，眼目肿痛。  
生地黄（杵膏） 熟地黄（自制杵膏） 天门冬（去心杵膏） 麦门冬（去心杵膏） 玄参（各三两） 甘草 甜硝（各一两） 青黛（一两五钱）上为末，炼蜜丸如芡实大，每服一丸，白滚汤化下。甜硝即朴硝，以滚汤制过者便是。  
按：前症服此而痰喘发搐者，皆中气受伤，而变虚热也，急服五味异功散。若手足并冷者，中气虚寒也，前汤加姜、桂，多有生者。  

犀角消毒丸  
治积热及痘疹后，余毒生疮。  
生地黄 防风 当归 犀角屑（镑） 荆芥穗（各一两） 牛蒡子（杵炒） 赤芍药 连翘 桔梗（各七钱上为末，炼蜜丸如芡实大。每服一丸，薄荷汤化下。  
按：前二方善损中气，伤阴血。若大人形病俱实，脾胃健旺者，庶可用之，恐芽儿脏腑脆嫩不能胜此。经云：气主嘘之，血主濡之。气者胃中冲和之元气。若胃气一伤，不能嘘濡消散，脓已成者不能腐溃；脓已溃者不能生肌收敛。因而难治，甚致不起，不可不慎也！  
八味茯苓补心汤  
治心气不足，血气不和，而患疮症。（愚制）茯苓（五分） 酸枣仁（炒。各二钱） 五味子（炒） 当归（各一钱） 人参（一钱五分） 白术（炒，一钱） 菖蒲（五分） 远志（去心，六分） 甘草（炒，五分）上作二三服，水煎。  

柴胡栀子散  
（方见胁痈）  

里散  
（方见热毒）  

### 卷十一 热毒疮疡  

热毒疮疡，因食膏粱浓味，或乳母七情郁火所致。若肿骨作痛，气血凝滞也，用仙方活命饮。口渴便秘，热毒内蕴也，用四顺清凉饮，佐以如圣饼。肿硬色赤，热毒凝聚也，用活命饮，佐以隔蒜灸。肿 不消，欲作脓也，用托里消毒散。不成脓，或成脓不溃，气血虚也，用八珍汤。溃而肉赤不敛，脾血虚也，用四物、参、术。肉白而不敛，脾气弱也，用四君、芎、归。食少体倦而不敛，脾气虚也，用六君、当归、升麻。凡药对症，无有不愈，设或妄行攻毒，元气亏损，则变恶症而难治矣。大抵疮疡属腑者易治；元气无亏者不治自愈。属脏者难治，元气亏损者则变为恶症，误行克伐，元气亏损，尤难疗理，故切不可用峻厉之剂。观东垣、丹溪云：但见肿痛，参之脉症虚弱，便与滋补，血气无亏，可保终吉。若用驱逐败毒，不免有虚虚之祸矣。  
●小儿患之，肿 ，敷服败毒之药，肿益甚，更作呕，视其寅关脉青赤，此肝经风热之毒，中气复伤而然也，用五味异功散加柴胡、升麻，再用补中益气汤加白芷、桔梗而愈。  
●女子十岁余，耳下连项赤肿，寒热头痛，恪敷铁箍散，此少阳胆经火症内作，非铁箍散所能愈，余用栀子清肝散而愈。  
●小儿所患同前，右关脉数，按之则弦，作呕懒食，此肝木克脾土所致，用小柴胡汤去黄芩加茯苓、芍药而愈。  
●小儿患之，余谓禀肝脾气滞，不信，用铁箍散、犀角丸，而呕吐少食，手足并冷，此脾胃复伤也，子用五味异功散加木香；母用加味逍遥散、加味归脾汤而消。  
●小儿缺盆患之，内外敷服败毒之药，发热肿痛，按之则软，此脓内溃也，喜其右腮白，左腮黄，乃脾胃相生，其病易愈，遂针出脓，用托里散而愈。  
●小儿头面患之，服清胃之药，肿痛益甚，余谓毒瓦斯炽盛，而瘀血不散也，用仙方活命饮，二剂而愈。后因伤食，朝寒暮热，头面仍患之，服降火之剂，口舌赤肿，手足并冷，余谓胃气复伤而虚寒也，用五味异功散而愈。  
●小儿头患疖甚多，寒热作痛，时季夏，乃形病俱实，先用人参败毒散加黄连、香薷一剂，其痛顿止；次用仙方活命饮末三服，大者出脓，小者自消。后食浓味复发，用清胃散、活命饮各一服而愈。  
●小儿素食炙 ，不时患之，此膏粱积热所致，用清胃、泻黄二散将愈。又停食，服巴豆之药，口舌赤烂，头面生疮，此胃气复伤而内热也，用人参安胃散而愈。  
●小儿不时患之，兼颊侧结核，此肝疳之症，先用龙胆泻肝汤二剂，以治肝火；又用四味肥儿丸、五味异功散加升麻、柴胡，消疳健脾而愈。  
●小儿素有肝脾之症，患疖甚多，用仙方活命饮二剂，肿痛顿退，又用四味肥儿丸、五味异功散加柴胡、升麻而愈。其时同患此症，用犀角丸、化毒丹，伤其脾胃者，俱致不起。  
●小儿头面患之，肿痛 作，属胃经热毒，先用仙方活命饮末，次用清胃散而痊。后口舌生疮，别搽末药，腹痛重坠，作呕不食，手足指冷，余谓脾胃虚寒，用异功散加升麻而痊。  
●小儿十二岁，胸前患此，肿 作痛，外敷铁箍散，内服犀角丸，腹中寒痛，验之脓已成，先用五味异功散，再用托里消毒散，脓自出，却用托里散而愈。  
●小儿臂患毒，漫肿微痛，敷铁箍散，时欲呕吐，胸腹痞满，手足并冷，此脾气虚寒也，症属半阴半阳，铁箍散乃纯阳之药，非其所宜，遂敷冲和膏，服六君、干姜而消。盖小儿元气，易实易虚，用寒药敷贴，逼毒入脏，而不能救者多矣。  

仙方活命饮  
金银花 陈皮（各三钱） 皂角刺（炒） 穿山甲（蛤粉同炒） 防风 没药 白芷 乳香 当归（各一钱）贝母 天花粉 甘草节（各七分）上每服五钱，酒煎服，婴儿每服一两，子母同服，为末酒调服亦可。毒在表者加麻黄散下毒，在内者加大黄下之，当临症制宜。此解毒回生起死之良剂。  

托里消毒散  
治胃经虚弱，或因克伐，致疮不能溃散，疮未成即消，已成即溃，腐肉自去，人参 黄 当归（酒拌） 川芎 芍药（炒） 白术（炒） 茯苓（各一钱） 金银花 白芷 甘草（炙） 连翘（各五分）上作二剂，水煎徐徐服。  

托里散  
治疮疡。因气血虚，不能起发腐溃收敛，及恶寒发热，宜用此补托之。  
人参（气虚倍用） 黄 （炒） 当归（血虚倍用） 白术（倍用） 茯苓 芍药（酒炒。各五分） 熟地黄（二钱上作二三剂，水煎服。  

替针丸  
治疮疽，脓已成不溃者。  
陈坏米（一钱） 砂（五钱） 雄雀粪（四十九粒，直细者是也）上为末，米粥丸，麦粒大。每用一粒，粘疮头上，以膏药贴之半晌，其脓自出。若疮头透而脓不出，或出而愈痛，或发热，血气虚也，用托里散。或作呕吐痰，食少体倦，脾气虚也，用六君子汤。  

五福化毒丹  
治热毒蕴积，赤咽干，口舌生疮，或头面疮疖，谵语不宁。（方见胎毒疮疡）按：前方生血凉血，解毒寒中之剂，形病俱实者，殊有良验，但一二丸即止，不可过，多则反伤元气，变症不可胜言也。  

天乌散  
天南星 赤小豆 草乌 黄柏（各等分）上为末，姜汁、米醋调贴患处。  

四物汤  
治发热烦躁，或日晡热。若因脾虚不能生血者，则用六君子汤之类，忌用前药。（方见  

四君子汤  
治肠胃虚热，唇口生疮，或疮不消、不溃、不敛，或食少作呕，大便不实。若因肝木乘脾土而致者，宜加软柴胡、炒黄芍药。（方见腹痈）  

君子汤  
治脾胃虚弱，饮食少思，或大便不调，肢体消瘦，面色痿黄。即四君子汤加陈皮  

八珍汤  
治气血俱虚，成者不能溃，溃者不能敛，或恶寒发热，或晡热作渴，饮食少思者。  
（即用四君、四物二汤合用）  

圣饼  
治气虚疮疡硬肿，不能消散。若大人发背等症，肉死不知痛加蟾酥。（方见流注）  

顺清凉饮  

四君子汤  
（二方见腹痈）  

味归脾汤  

小柴胡汤  

栀子清肝散  
（三方见胁痈）  

里冲和汤  
（方见敷凉药）  

味异功散  
（方见败毒之药）  

味逍遥散  
（方见发热不止）  

参败毒散  
（方见发 ）  

味肥儿丸  
（方见贴骨痈）  

蒜灸法  
（方见流注）  

胃散  
（方见热毒口疮）  

中益气汤  
（方见肌肉不生）

### 卷十一 胎毒瘰疬

胎毒瘰疬者，乃禀肝胆二经郁火气滞所致。盖肝胆经行人身之侧。若因肝火动而受患，故发于肝胆二经部分，当审其因而药之。或因乳母恚怒，或血虚内热者，当审其所因而调其母，不可用峻厉之药，恐伤元气也。  

●小儿落草，颈间有疬五枚，审其母素多怒，时常寒热，或乳间作痛，或胁肋微肿，悉属肝胆经症，先用小柴胡汤加当归、芍药，寒热顿透；又用加味逍遥散，母服两月余，其儿亦愈。  
●小儿因乳母肝经有热，耳前后患之，用加味逍遥散治其母，其儿自愈。  
●小儿颈间耳下各结核，三岁，久服消毒之剂，患处益甚，元气益虚，诊乳母素郁怒，致肝脾血虚而有热，用加味归脾汤为主，佐以加味逍遥散，母热渐退；却与儿日各数匙，两月余而愈。  
●小儿自落草时，颈间患有四枚，至五岁，耳前后如贯珠，元气虚甚，寒热往来，饮乳不彻，此禀肝胆经气滞之症，用八珍、逍遥二散，与壮年妇人服之，儿饮其乳，半载之后，儿体渐充，其核渐消，又服地黄丸、逍遥散而全愈。  
●小儿颈间结核，或发寒热，左颊青，额间赤，此禀肝心二经之症，用加味逍遥散加漏芦与母服，儿日服半蛤许，两月余，核渐消。后因母怒发热，儿病仍作，先用加味小柴胡汤加漏芦，又用加味逍遥散加漏芦，与母服两月余，母子俱安。  
●小儿颈间前后各有一核，色如故，至周岁，母有怒气，各核变赤，用加味逍遥散加漏芦五分，十余剂将愈。后因母大怒，寒热往来，四肢 ，其子亦然，又用加味逍遥散加漏芦、钩藤钩，母子并服而安。  
●小儿生下，颈间瘰疬三枚，将期敷药，延及耳前，余谓此禀肝胆二经所致，诊其母肝胆脉尚洪数，余谓母子一体，治其母，儿自愈。不信，另用必效散一服，吐泻并至，一夕而殁。  

小柴胡汤  

加味归脾汤  
（二方见胁痈）  

味逍遥散  
（方见发热不止）  

味地黄丸  
（方见作渴不止）  

### 卷十一 热毒瘰疬

热毒瘰疬，乃手足少阳、足厥阴二经风热之症，或肝疳食积所致。其症发于项腋，或耳前后，或如贯珠，当分表里虚实。若 赤肿者，肝经热毒也，用人参败毒散。作痛寒热者，肝火内作也，用加味小柴胡汤。不痛而小便黄，肝血虚也，用六味地黄丸。隐于肉里而色不变者，肝疳内作也，用九味芦荟丸。脓成而不溃，或溃而不敛者，脾气虚弱也，用益气养荣汤。凡此肿 疼痛，寒热作渴者，属病气有余，形气不足，治宜清肝火，生肝血。肿硬不溃，溃而不敛者，属病气形气俱虚，治宜补肾水，实脾土。若因乳母恚怒，肝火遗患者，又当随所因而治之。  

●小儿脓水淋漓，其核未消，发热憎寒，此肝经气血虚而有热也，用补阴八珍汤为主，间以清肝益荣汤而愈。后复核结，小便赤涩，晡热作渴，用参术柴苓汤为主，佐以六味地黄丸料加柴胡、山栀，及四味肥儿丸而敛。  
●小儿十五岁患此，发热作渴，日晡颊赤，脉数无力，属阴虚而有热，用补阴八珍汤五十剂，加参、 又二十剂而溃。但脓水清稀，肌肉不生，此脾气虚弱也，以参、 、归、术为主，佐以芍药、熟地、麦门、五味，气血乃复，遂进必效散一服，毒下而痊。  
●小儿十三岁，久不愈，寒热兼作，饮食少思，此肝火炽而脾胃虚也，用益脾清肝散；佐以九味芦荟丸而愈。至十六岁，阴茎忽痿，服温补之药，茎窍出臭津，旧痕肿痛，余用清肝火之药而愈。  
●小儿十五岁患此，恪用攻痰，前症益甚，虚症悉至，仍议前法。余曰：小便频数，肝经阴虚也；两目连札，肝经风热也；作呕懒食，胃气虚弱也；泄泻后重，脾气虚陷也。遂用补中益气汤、六味地黄丸渐愈，又用九味芦荟丸而消。  
●小儿项间及四肢结核，久溃不敛，形体骨立，大便不调，小便频数，此肝脾疳症，用九味芦荟丸、补中益气汤而愈。  
●小儿十四岁患此，脓水清稀，肌体骨立，晡热盗汗，口干咳痰，此肾水不能生肝木也，用六味地黄丸、补中益气汤。三月余，元气渐复，佐以四味肥儿丸而愈。毕姻后，唾痰体倦，发热作渴，此脾肺虚，不能生肾水，水泛而为痰，用地黄丸、补中益气汤而痊。  
●小儿患此，服克治之药，致寒热腹膨，此肝脾疳症，先用五味异功散加柴胡、升麻，佐以九味芦荟丸，渐退，又用四味肥儿丸、五味异功散而消。  
●小儿患此，服化痰散坚之药，面色赤白，少阳三焦部分见青筋，又目札出泪，此肝胆风热所致，脾土虚而肝木所侮也，先用补中益气汤、柴胡清肝散加芜荑，核渐消，佐以五味异功散加芜荑而愈。  
●小儿九岁患此，面色常青，肿硬不溃，肉色不变，乃伐肝化痰。余曰：常调补肝脾。不信。果虚症蜂起。复请治，仍欲伐肝。余曰：面带青色，肝虚而本色见也；面色变白，肺虚而本色见也；痰涎上涌，脾虚而不能摄也；两目连札，肝血虚而生风也。经云：胃为五脏之本。当先救胃气。遂用五味异功散加升麻、柴胡，元气稍复。乃朝用补中益气汤，夕用五味异功散，佐以九味芦荟丸，面色始黄，而核渐消；又以四味肥儿丸，间服地黄丸而愈。  
●小儿五岁患此，小便白色，此肝脾疳症，用九味芦荟丸、四味肥儿丸而消。因食橙橘，二便俱白，拗间结核，亦用前丸而愈。后目连札，颈间耳后结核，用柴胡清肝散、芦荟丸而愈。  
●张阁老侄孙患此，久服化痰削坚之剂，夜热吐痰，时季夏，脉大，按之而涩。余曰：夏月肝症，而见肺脉，至金旺之时，其病必进矣。至八月疾甚，果不治。  
●女子十四岁，耳下患此，服化痰泄气药，前症益甚，诸症 臻。余曰：此肝胆经虚火之症也，前药乃泛扰诸经，无脏不伤者。不悟，仍服之，更四肢发搐，目闭口噤。余曰：此肺经虚，肝木动，而脾土复伤也，当补脾土，滋肺金，养肾水。亦不信，后果殁。  
●小儿四岁，患此，泛服软坚伐肝之剂，益甚。余曰：此禀肝经之虚羸，兼乳母郁怒所致，当调补乳母肝脾，滋子之肾水。不悟，仍用前药，以致不起。  

四味肥儿丸  
治食积脾疳，面耳口舌生疮，目障云翳，牙齿腐烂等症。（方见贴骨痈）  

芍参苓饮  
治肝火血热，遍身搔痒，或起赤晕，或筋挛结核。  
柴胡 芍药 人参 白术 茯苓 陈皮 当归（各五分） 牡丹皮 山栀（炒） 甘草（炒。各三分）上姜枣水煎服。  

神功散  
治疮疡初起，肿 者用之可消，加血竭更好。丹毒未砭者，亦可用之。  
黄柏（炒） 草乌（生用）上各另为末等分，用漱口水调敷，常漱口水润之。  

清肝益荣汤  
治肝胆经风热血燥，筋挛结核，或作瘊子。  
柴胡 山栀（炒，各五分） 龙胆草（酒拌炒黑，五分） 当归 川芎 芍药（各一钱） 熟地黄（自制）白术（炒） 木瓜（不犯铁器） 茯苓 薏苡仁（各五分） 甘草（三分）上水煎服。  

加味小柴胡汤  
山栀牡丹皮。治肝胆经风热，耳前后肿痛，或结核 痛，或寒热晡热，口苦耳聋等症。  
（前方去山栀、丹皮，即小柴胡汤。）柴胡（二钱） 黄芩（炒，二钱） 人参 半夏（各七分） 甘草（炙，五分） 山栀 牡丹皮（各一钱）上姜水煎，徐徐服。  

九味芦荟丸  
治肝脾疳热，患瘰疬结硬，或三焦目生云翳，耳内生疮，或肢体消瘦，热渴少食，或肚腹不调，牙龈蚀，颊腐烂，下部生疮等症。（方见喉痹）  

效散  
治瘰疬，元气无亏者，宜用此方。若元气怯弱者，宜先补而后服之， 毒已下，便与滋补，庶无他患。若孕妇及虚劳气郁所致者，尤不可服。世以此方为良剂，故并注之。  
南硼砂（二钱五分） 轻粉（一钱） 麝香（五分） 巴豆（五粒，去皮心膜） 白槟榔（一个） 斑蝥（四十个去头足翅，用糯米炒）上为末，取鸡子二个，去黄用清，调药入壳内，以湿纸数重糊口甑，蒸熟取出，曝干研末，每服五分，用炒生姜酒五更调服，如毒出，小便涩痛，用益元散一服，其毒出而不痛。  

益气养荣汤  
（方见鹤膝风）  

子清肝散  
（方见胁痈）  

阴八珍汤  
（即八珍汤加黄柏、知母）  

脾清肝散  
（方见黄水疮）  

### 卷十一 惊风结核  

惊风结核，属肝胆二经风木相火用事。木旺生风热，同化其病，抽掣扰动，此乃风热血燥而然耳。盖风动则肝火盛，火盛则肝血内消，血不能养筋，故筋挛结核如贯珠。然颈项两侧，正属肝胆经部分，治宜滋肾水，清肝火，养阴血，壮脾土。盖肾水旺，则肝火自清；肝火清，则阴血自生；阴血生，则相火自宁；火既宁，则无热伤元气、火乘土位之疾矣。  

●小儿因惊，项间结核，目札唇动，摇头抽搐，此风木凌于脾土也，用皂角子丸、补中益气汤渐愈，又用九味芦荟丸而痊。  
●小儿甫周岁，项间结核，两臂反张，索败毒之药，余意此属肝经血燥，询之，果前患惊风，曾服朱砂等药，遂与六味地黄丸，滋其肝血，数服而愈。  
●小儿项侧结核，痰盛发搐，服金石香燥之剂，手足筋挛，此肝血复伤，即急惊也，遂用加味小柴胡汤加钩藤钩、山栀、芎、归，六味丸料加五味、麦门而痊。  
●小儿每受惊，项间结核，发热减食，睡间四肢微搐，此肝木侮脾土也，用五味异功散加柴胡、升麻、钩藤钩随愈。毕姻后，腿臂腕间结核，误服行气破血药，腿臂筋挛，肌体消瘦如瘵症，余考绩到京，用地黄丸生肝肾之血，佐以补中益气汤，补脾肺之气而愈。  
●小儿耳前后结核，遇惊即痰盛切牙，抽搐摇头，恪服香燥之药，以致慢惊而卒。  

皂角子丸  
治肝胆经风热，项胁两侧结核。  
皂角子（仁炒，二两） 连翘（八钱） 当归 柴胡 芍药（炒） 山栀（炒） 川芎（各一两） 桔梗（炒）龙胆草（酒拌炒黑） 甘草（炒。各四钱）上为末，米糊丸，绿豆大，量儿大小，滚汤下。  

人参败毒散  
治小儿风热瘙痒，顽核毒疮。或解脱衣裳，风邪所伤，恶风发热，胸膈生涎，头目不清。（方见发）  

味柴胡汤  
治肝经热毒下注，患便毒肿痛，或小腹胁间结核，凡肝胆经部分一切疮疡。或风毒恶核瘰疬。  
柴胡（五分） 黄芩（炒，五分） 人参 山栀（炒） 半夏 龙胆草（炒） 当归 芍药（炒。各三分） 甘草（二分）上水煎服。若肿痛色赤，元气无亏者，宜用；溃后肿消痛止者，不宜用。大凡肿硬不溃，或溃后不愈，因元气虚也，午前宜用四君、归、 、升麻；午后宜用四君、芎、归、柴胡为主；佐以九味芦荟丸。若饮食少思者，宜用五味异功散，专补胃气。若脓水清稀，而见一切诸症，皆因血气内亏，但温补脾胃，饮食加进，血气化生，诸症自退。设治疮邪，是虚其虚也，祸不旋踵矣。  

琥珀膏  
治瘰疬不溃，或溃而不愈，变成漏症。  
琥珀 木通 桂心 当归 白芷 防风 松香 朱砂 丁香 木香 木鳖子（各二两）上先用琥珀、丁香、桂心、朱砂、木香，为末。其余 咀，以麻油二斤六两，慢火煎，至白芷焦黑滤去渣，徐下黄丹一斤。以柳枝不住手搅至黑色，滴水捻软硬得中，却入琥珀等末，搅匀，干瓷器盛之，用时取少许摊贴。  

益脾清肝散  
治肝火侮脾，饮食少思，发热或寒热往来，疮不能消散。（方见黄水疮）  

阴八珍汤  
治元气虚弱，不能溃敛，或内热晡热，肌体消瘦。即八珍汤加酒炒黑黄柏、知母。  

五味异功散  
（方见败毒之药）  

### 卷十一 胎毒疮疥  

胎毒疮疥，因禀胎热，或娠母饮食之毒、七情之火，初如干癣，后则脓水淋漓，或结靥成片。如发于两耳眉，或耳前后发际之间，属手少阳经。若发于四肢，属脾胃经。发于两胁，属肝经。发于额，属心经。发于脑，属膀胱经。发于颏颊，属肾经。当随各经所主五脏胜负，及乳母食啖浓味郁怒，所传致而调治之，不可彻用化毒、犀角等丸。设元气复伤，传变他症，尤为难疗。  

●小儿遍身患之，服牛黄解毒丸皆愈。惟头结痂，作痒出水，此禀肾经虚热，用地黄丸、解毒散而愈。  
●小儿患于发际之间，作痒，诊其母有肝火，用加味逍遥散加漏芦，用牛黄解毒丸、解毒散而愈。（解毒散一名托毒散）一小儿患于左耳发际，渐延上头作痒，此禀肝胆二经热毒，用柴胡清肝散，母子 服而愈。后不戒膏粱，复发，脓水淋漓，右颊赤色，此胃经有热，先用清胃散，仍用柴胡清肝散，治肝火，母子俱服，又用立效散、牛黄解毒丸而愈。  
●小儿两眉患之，延及遍身，四肢为患，脓水淋漓，寒热往来，属肝脾积热，用清胃散、小柴胡汤、立效散而愈。  
后眉间复患，两目连札，小便白浊，用四味肥儿丸、九味芦荟丸而愈。  
●小儿因乳母不戒七情浓味患此，久不愈，母用清胃、逍遥二散；子用牛黄解毒丸。愈后，儿食甘味，眉间生疮，痛痒目札，用四味肥儿丸为主，佐以加味逍遥散、清胃散而愈。  
●小儿遍身患之，两胁为甚，子用四味肥儿丸、立效散；母用柴胡栀子散、加味逍遥散而愈。  

牛黄解毒丸  
治胎毒疮疖，及一切疮疡。  
牛黄（三钱） 甘草 金银花（一两） 草紫河车（五钱）上为末，炼蜜丸，量儿服。  

立效散  
治鬓疮耳疮，及一切疮疥。  
定粉末 松香末 黄柏末 黄连末 枯矾末（各一两）上各另为末，用清油烛油调搽。  

敷药解毒散  
治一切毒疮，风疹痒痛。  
大黄 黄柏 山栀 寒水石（各等分）上为末，水调搽。若破而脓水淋漓，用当归膏，或清烛油调，尤善。  

柴胡栀子散  
（即栀子清肝散，方见胁痈）  

味肥儿丸  
（方见热毒瘰疬）  

味芦荟丸  
（方见诸疳口疮）  

黄散  
（方见天泡疮）  

### 卷十一 热毒疮疥  

热毒疮疥，因乳哺过早，或嗜甘肥，脏腑积热，或母食膏粱浓味，或七情内火所致。当分脏腑所属之因，病之虚实，调其血气，平其所胜。如肝经实热，用柴胡清肝散；虚热用六味地黄丸。心经实热，用导赤散；虚热用补心汤。脾经实热，用泻黄散；虚热用补中汤。肺经实热，用泻白散；虚热用五味异功散。肾经热，用六味地黄丸。大凡手足冷者属虚寒；手足热者属实热。脉沉数有力，作渴饮冷，大便干实，此邪在里，宜内疏。若脉浮数有力，作渴饮冷，此邪在表，宜发散。若脉浮大，按举无力，或作渴饮汤，乳食少思，此真气虚而发热也，调理脾胃，其病自愈，切不可用寒冷之剂，复损真气。婴儿宜调治乳母为主。  

●小儿胁间患此，寒热如疟，小便频数，此禀肝火所致。先用柴胡清肝散，又用加味逍遥散而愈。后因乳母肝火动而复发，用加味逍遥散及八珍汤加丹皮、山栀，母子服之并愈。  
●小儿腹间患此，发热便血，面黄少食，或作呕，或作泻，手足时冷，右关脉弦数，此脾土虚弱，肝火为患，先用五味异功散加升麻、柴胡、山栀，益脾气清肝火；后用地黄丸，滋肾水生肝血而愈。  
●小儿腿内股患此，色赤不愈，发热，面色或赤或青，此禀肾阴不足，而水火炽盛，先用柴胡栀子散，以清肝心；后用地黄丸，以补肝肾而愈。  
●小儿肘间患此，作渴饮冷，右寸关脉数而无力，此胃经积热，传于肺经也，先用泻黄、泻白二散渐愈；后用五味异功散、四味肥儿丸而愈。  
●小儿嗜膏粱甘味，先患背胛，后沿遍身淋漓，此饮食之热，而伤脾血也。先用清胃、泻黄二散而愈。但形气怯弱，用五味异功散，而元气复。  

柴胡清肝散  
（方见胁痈）  

味异功散  
（方见用败毒之药）  

赤散  

泻白散  
（二方见臂痈）  

黄散  
（方见头面疮）  

### 卷十一 诸疳疮疥  

诸疳疮疥，因脾胃亏损，内亡津液，虚火妄动，或乳母六淫七情、饮食起居失宜，致儿为患。当分其因，审其经而平之。如面青寒热，或白翳遮睛，肝经之症也。面赤身热，或作渴惊悸，心经之症也。面黄体瘦，或作渴泄泻，脾经之症也。面白咳嗽，或鼻中生疮，肺金之症也。面黧体瘦，或喜卧湿地，肾经之症也。婴儿宜调治乳母。若不审五脏胜负、形病虚实，妄行败毒，多致不救。  

●小儿患此，小便频数，左颊青色，或时目札，此肝脾之症也，先用五味异功散加当归、升麻、柴胡，调补脾气；又用九味芦荟丸，清理肝火；末用地黄丸，滋肾水、生肝木而疥愈。后复发，不经意，兼两目生翳，小便频数，大便泄泻，此肝邪侮脾而作也，用四味肥儿丸、五味异功散加芜荑，脾气健而肝病愈。  
●小儿患此，面黄作渴，大便酸臭，腹胀青筋，此肝脾之症，用五味异功散为主，佐以四味肥儿丸而愈。  
●小儿患此，面赤作渴，心脉洪大，此心经之症，内用柴胡栀子散，外用六仙散而愈。后惊悸发热，疥 作痛，先用导赤散二服，又用柴胡栀子散与子服，母服逍遥散而愈。  
●小儿患此，大便酸臭，肚腹膨胀，手足时冷，此脾经之症，用五味异功散、四味肥儿丸渐愈。后因母食炙 ，仍发，母服清胃散、黄连泻心汤，子服一味甘草而愈。  
●小儿嗜甘肥之物患之，或痒或痛，咳嗽饮冷。此脾胃积热，传于肺经，先用清胃散以治胃热；少用泻白散以清肺火，渐愈。出痘后仍患之，口干饮汤，用五味异功散兼大枫膏而愈。  
●小儿年十五，遍身患此，腿足为甚，发热饮冷，两尺脉数洪，按之无力，此禀肾虚所致，用六味地黄丸而愈。后用心力学，复发尤甚，兼盗汗遗精，用地黄丸为主，佐以补中益气汤、八珍汤而痊。  
●小儿患此，发热饮冷，痰涎上涌，此禀肾虚，用地黄丸料煎服，月余渐愈；又佐以八珍汤而愈。次年毕姻后，发热唾痰，盗汗咳血，仍用前药而愈。  

敷药大枫子膏  
治疮疥。  
真轻粉（一两） 枯矾（一两） 黄连（二两） 大枫子膏（二两，研膏） 蛇床子（二两） 地沥青（六两）上各另入大枫膏，和匀，更入地沥青杵百余，即成膏矣。每用少许，涂患处。  

敷药六仙散  
治诸疳疮疥。  
苦参 独活 大枫子（去壳油） 蛇床子（各一两） 枯矾（五钱）上为细末，地沥青调敷。  

五味异功散  
（方见用败毒之药）  

胃散  
（方见热毒口疮）  

### 卷十一 诸疳口疮  

诸疳口疮，因乳哺失节，或母食膏粱积热，或乳母七情郁火所致。其症口舌齿龈如生疮状。若发热作渴饮冷，额间色赤，左寸脉洪数者，此属心经，先用导赤散，清心火；次用地黄丸，滋肾水。若寒热作渴，左颊青赤，左关脉弦洪者，属肝经，先用柴胡栀子散，清肝火；次用六味地黄丸，生肝血。若两腮黄赤，牙龈腐烂，大便酸臭，右关脉洪数，按之则缓者，属脾经，用四味肥儿丸，治脾火；以五味异功散，补脾气。若发热咳嗽，右腮色赤，右寸脉洪数，按之涩者，属肺经，先用清肺饮，治肺火；用五味异功散，补脾胃。若发热作渴，两额黧色，左尺脉数者，属肾经不足，先用六味地黄丸，以生肾水；次用补中益气汤，以生肺气。又有走马疳者，因病后脾胃气血伤损，虚火上炎，或痘疹余毒上攻，其患甚速，急用铜碌散、大芜荑汤。轻则牙龈腐烂唇吻腮肿，重则牙龈蚀露，颊腮透烂。若饮食不入，喘促痰甚，此脾胃虚而肺气败也。颊腮赤腐，不知痛者，此胃气虚甚而肉死也， 不治。  

●小儿口疮，呕血便血，两腮微肿，唇白面青，此脾土亏损，木所乘也，朝用补中益气汤，食远用异功散而愈。  
●小儿右腮鼻准微赤，此脾肺二经虚热，用四君、升麻及白术散而愈。  
●小儿口疮久不愈，诊其母，右关脉弦缓，乃木克土之症，先用六君，柴胡；又用加味逍遥散，治其母，子自愈。  
●小儿齿龈蚀烂，年余不愈，用大芜荑汤，治其疳邪；五味异功散，健其脾气寻愈。后复作，兼项间结核，另服败毒药，口舌生疮，余用四味肥儿丸而愈。  
●小儿患口疮，寒热嗜卧，作泻引饮，此脾疳气虚发热，而津液不足也，先用白术散，以生胃气；再用四味肥儿丸，治以疳症，两月余，又用异功散而安。  
●小儿口疮，身热如炙，肚腹胀大，此脾疳内作。朝用五味异功散，夕用四味肥儿丸，稍愈；又以地黄、虾蟆二丸，兼服而愈。  
●小儿齿龈腐烂，头面生疮，体瘦发热，此脾疳所致，先用大芦荟丸；又用四味肥儿丸、大枫膏而愈。  

东垣大芜荑汤  
（一名栀子茯苓汤） 治黄疳土色，为湿为热，当利小便。今反利（知黄色中为燥，胃经热也。）发黄脱落，（知膀胱肾俱受土邪，乃大湿热之症） 鼻下断作疮，（上逆行，营气伏火也）能乳，（胃中有热也，寒则食不入。）喜食土（胃不足也。）面黑色，（为寒为痹。）大便清（寒也。）褐色，（热蓄血中，）间黄色。（肠胃有热。）治当滋荣润燥，外致津液。  
山栀仁（三分） 黄柏 甘草（炙。各二分） 大芜荑（五分） 黄连 麻黄根（各一分） 羌活（二分） 柴胡（三分）防风（一分） 白术 茯苓（各五分） 当归（四分）上水煎服。  

葛花解醒汤  
治乳母酒醉后，乳儿遗热为患。  
白豆蔻 砂仁 葛花（各五钱） 干生姜 白术 泽泻 神曲（炒黄。各二钱） 白茯苓 陈皮 人参 猪苓 木香青皮（三分）上为末，每服二钱，白汤调服。  
愚按：前汤先哲不得已而用之。盖醉酒耗气，又服辛散，重损真阴，折人长命，可不慎哉！  

大芦荟丸  
治疳杀虫，和胃止泻。  
胡黄连 黄连 白芜荑（去扇） 芦荟 木香 青皮 白雷丸（破开赤者不用） 鹤虱（微炒。各半两） 麝香（二钱，另研）上为末，粟米饭丸绿豆大。每服一二十丸，米饮下。  

虾蟆丸  
治无辜疳症，一服虚热退；二服烦渴止；三服渴痢住。  
蟾蜍（一枚，夏月沟渠中，腹大、不跳、不鸣、身多癞 者）上取粪蛆一杓，置桶中，以尿浸之，桶上要干，不令虫走出，却将蟾蜍扑死，投蛆中食一昼夜，以布袋盛置浸急水中，一宿取出，瓦上焙为末，入麝一字，粳米饭揉丸，麻子大，每服二十丸，米饮下。  

六味肥儿丸  
消疳、化虫、退热。若脾疳，饮食少思，肌肉消瘦，肚大颈细，发稀成穗，项间结核，发热作渴，精神怠倦，大便酸臭，嗜食泥土，或口鼻头疮，肚腹青筋，啮下痢便白，宜用此丸。即四味肥儿丸，加干蟾一两、芜荑五钱。  

四味肥儿丸  
（方见热毒瘰疬）  

黄丸  
（方见作渴不止）  

### 卷十一 热毒口疮  

经云：手少阴之经通于舌，足太阴之经通于口。因心脾二经有热，则口舌生疮也。当察面图部位，分经络虚实而药之。若元气无亏，暴病口生白屑，或重舌者，用乱发缠指，醮井水揩之，或刺出毒血，敷以柳花散。敷之上以肿胀或有泡者， 令刺破，敷前散，或以青黛搽之，刺后又生，又刺。若唇吻热烈者，用当归膏调柳花散敷之。若元气亏损，或服寒凉之药，或兼作呕少食者，此虚热也，用五味异功散加升麻、柴胡。若泄泻作渴者，脾胃虚弱也，用七味白术散。若腹痛恶寒者，脾胃虚寒也，用六君、姜、桂。若因母食酒面煎者，用清胃散。若因母饮食劳役者，用补中益气汤。肝脾血气者，用加味逍遥散。郁怒内热者，用加味归脾汤，子母服。若泥用降火，必变慢脾风矣，仍参吐舌弄舌治之。凡针重舌，以线针直刺，不可横挑，恐伤舌络，致言语不清也。  

●小儿口舌生疮，手热饮冷。属胃经实热，用柳花散、加味解毒散而愈。后因伤食吐血，不时弄舌，属脾经虚热，用四君子汤而痊。  
●小儿口舌生疮，延及头面胸背，脓水淋漓，此胎毒也，内用牛黄解毒丸，外以当归膏调黄柏末，涂之而愈。  
●小儿发热饮冷，口患疮，额鼻黄赤，吐舌流涎，余用导赤、泻黄二散而愈。后复作，自服清热化毒之药，益甚，更加弄舌，余用五味异功散加钩藤钩及六君子汤而愈。盖吐舌为脾之实热也，弄舌为脾之虚热也。治者审之！一小儿患前症，久不愈，恪服清凉之剂，痰喘不已，口开流涎，手足 冷。又欲治痰，余谓：经云，脾主涎，肺主气。此因脾土虚寒，不能生肺金而然，非痰火为患也。先用温中丸二服，痰喘顿止，又用五味异功散而痊。  
●小儿口内生疮，用寒凉之剂，更发热饮汤不绝，此中气虚寒，隔阳于外，非实热也。用补中益气汤加炮姜，一剂而愈。  
●陈湖陆钦若，子患前症，敷服寒剂，手足 冷，口唇时动，余曰：此中气虚寒，而变慢脾风也。后果殁。  

东垣清胃散  
治胃经有热，牙齿作痛，或饮冷作渴，口舌生疮，或唇口肿痛， 连头面，或重舌马牙，吐舌流涎。若因服克伐之剂，脾胃虚热，口舌生疮，或弄舌流涎，或呕吐困睡，大便不实者，用五味异功散。  
升麻（五分） 生地黄（四分） 黄连 牡丹皮（各三分） 当归稍（四分）上水煎服，婴儿母亦服。  

清热消毒散  
治实热，口舌生疮，及一切疮疡肿痛，形病俱实者。  
黄连（炒） 山栀（炒） 连翘 当归（各五分） 川芎 芍药（炒） 生地黄（各六分） 金银花（一钱） 甘草（二分）上水煎服，婴儿母同服。  

四君子汤  
治脾气虚热，口舌生疮。或但胃气复伤，饮食少思，或食而难化。若作呕泄泻，尤宜用之。如兼痰嗽气逆，肢体倦怠，面目浮肿，宜用六君子汤。  

六君子汤  
治脾胃气虚，吐泻不食，肌肉消瘦。或肺虚痰嗽，喘促恶寒。或惊搐口直口噤诸症。（二方见腹痈）  

味异功散  
治脾胃虚热，口舌生疮。或因误服克伐之剂，脾胃复伤，而口舌生疮。或弄舌流涎，吐泻不止，饮食少思。或惊搐痰嗽，睡而露睛，手足 冷。若母有病，致儿患者，子母并服。（方见用败毒之剂）  

参理中汤  
人参 白术（炒） 干姜（泡） 甘草（炙。各等分）上每服一二钱，水煎蜜丸，即人参理中丸，加附子，即人参理中汤。  

四物汤  
治疮疡血虚，发热烦躁。或晡热作渴，头目不清。若因脾虚不能生血者，用四君子汤。（方见腹痈）  

叶散  
治热毒口疮。  
黄柏（炒） 蒲黄 青黛（真正者） 人中白（ ，各等分）上为末，敷之。  

加味解毒散  

牛黄解毒丸  
（二方见胎毒疮疥）  

## 卷十二

### 卷十二 疔疮  

诸疮惟疔毒为甚，而杀人亦速。古云：疔有十三种，种各不同，内三十六疔，满其数即不可救。亦有不满其数而死者，乃毒瓦斯走散故也。若痘毒染人，发于头面或遍身者，又非此类。在小儿多因乳母食有毒之物，或儿卒中饮食之毒，或感四时不正之气，皆能致之。其疮多生头面、四肢，形色不一，或如小疮，或如水泡，或痛或痒，或麻木不仁，外症寒热，呕吐恶心，肢体拘急。大要当分邪之在表在里，急用隔蒜灸法， 解毒之剂。若不省人事，牙关紧闭，急以夺命丹为末，熟酒调灌。如食生冷之物，或用凉水淋洗，则轻者难愈，重者不治。其生于两足者，多有红丝至脐。生于两手者，多有红丝至心。生于唇口之内者，多有红丝入喉。急用针挑，出恶血以泄其毒，可保无虞。其在偏僻之处，药难导达者，惟灸法有回生之功，若投峻厉之剂，是促其危矣。小儿肌肉脆嫩，且不能言痛否，灸法须将蒜切薄片着肉，一面略剜少空，灼艾灸蒜，先置大人臂上，试其冷热得宜，然后移着疮上，又别灼艾如前法试之，以待相易，勿令间歇。  

毗陵金文冶子，将周岁，唇上患疔，余用活命饮，母子并服，更欲隔蒜灸，彼不从，见肿势益盛，勉灸数壮，余诫以多灸为佳，又为人所阻而止，头面益肿，乃复灸五十余壮，肿势渐消。时与乳母服活命饮，疮出黄水，翌日，溃而得生。  

●小儿三岁，手患紫疔二颗，寒热作痛，用仙方活命饮，半杯而愈。数日后手臂俱肿，乃用隔蒜灸，服前药而愈。  
●小儿足患之，呕吐腹胀，二日不食，欲用护心散，诊气口脉大，审其大便所出皆酸秽，余曰：此饮食停滞耳，非疮毒内攻也。若用护心等剂则误矣，急投保和丸二服，及隔蒜灸而愈。其时同患是症，用护心、败毒之剂者，俱致不救。  
●小儿面上患之，寒热发搐，此热极而肝火动也。用荆防败毒散，及隔蒜灸，搐止热退，更服异功散加升麻、柴胡、桔梗而愈。  
●小儿患于胸，外敷寒凉，内服败毒，更欲呕不食，面色痿黄，右关脉浮数，按之微细，此脾胃复伤所致也，急用隔蒜灸，服异功散，倍加白术、半夏，翌日又服活命饮而愈。  
●小儿患前症，服败毒之药，作呕不食，余谓胃气复伤，不信，另服护心散，呕甚，神思沉困，手足并冷，脉微细如无，急用五味异功散加干姜，二服呕止食进，去姜又四服而愈。夫护心散，皆寒凉之药，乃宋人为服丹砂蓄热发疽者而设。胃气有伤，即当温补，多因此药，停于胸隔，惟觉阴冷作呕沉困者，世人皆谓毒瓦斯攻心，而遂概用之，其鲜有不败事者矣。  
●小儿手背患此，敷服皆寒凉之剂，腹胀痰喘，泻粪秽臭，余谓脾胃复伤而饮食停滞也，不信，仍服治疮之药而殁。  
●小儿臂患之，色赤肿起，恪用化毒丹、铁箍散，肿处顿平，肉色白陷，再日色黯，痰喘气促，余谓疮毒反入于内也，辞不治。果殁。  

飞龙夺命丹  
治疮毒发背脑疽等症。  
真蟾蜍（干者酒化） 轻粉 枯白矾 寒水石 铜碌 乳香 没药 麝香 朱砂（各六钱） 蜗牛（四十个另研，如无亦可）上各为末，入蟾酥蜗牛，或加酒少许糊丸，绿豆大。每服一二丸，温酒或葱汤下，重者外用隔蒜灸法。  

荆防败毒散  
即人参败毒散加荆芥、防风。（方见流注）  

和丸  
（方见发热不止）  

味异功散  
（方见败毒之药）  

方活命饮  
（方见热毒疮疡）  

### 卷十二 时毒（头面赤肿）  

儿时毒，因感四时不正之气，致鼻面耳项或咽喉赤肿，寒热头痛，甚者恍惚不宁，咽喉闭塞，状如伤寒，五七日间亦能杀人。脉浮数者邪在表，脉沉涩者邪在里。在表用葛根牛蒡子汤，在里用栀子仁汤，表里俱病者，犀角升麻汤；甚则宜砭，及用通气散，宜泄其毒，旬日自消。若不消而欲作脓者，用托里消毒散。欲收敛者，用托里散。若咽肿不能言，头肿不能食者，必死。  

●小儿患此三日，二便调和，用葛根牛蒡子汤，漫肿悉退，惟颊间赤肿，欲作脓，用活命饮二服，外用代针膏而脓出；再用托里消毒散而愈。  
●小儿肿赤 痛，此欲作脓也，用托里消毒散，二剂脓成，针之肿痛顿减，又二剂渐愈，却以柴胡栀子散加白芷、升麻，与母服之而愈。  
●小儿肿 作痛，药不能下咽，先用通气散，连作嚏，却用犀角升麻汤，乳食稍进，肿痛渐消，仍服数剂而脓血渐少，母服加味逍遥散而愈。  
●小儿患之，咽喉作痛，二便自调，用葛根牛蒡子汤三剂、甘桔汤四剂，肿痛渐愈。诊乳母左关脉弦数，用加味逍遥散，母子 服而消。  
●小儿患之，赤肿作渴。外敷、内服皆寒凉之药，余欲洗去敷药，急用发散表邪、开通腠理之剂。不信，仍用前药，遂致不救。  

通气散  
治时毒 痛，咽喉不利，取嚏以泄其毒。  
玄胡索 猪牙皂角 川芎（各一钱） 藜芦（五分） 羊踯躅花（三分）上为细末，用纸捻蘸少许 鼻内，取嚏为效。  

甘桔汤  
治肺经壅热，胸膈不利，咽喉肿痛，痰涎壅盛（方见时毒）  

角升麻汤  
治风热口唇颊车连牙肿痛。  
犀角镑（二钱） 升麻 防风 羌活 川芎 白芷（各五钱） 黄芩 甘草（各一钱） 白附子（四分）上每服三五钱。  

栀子仁汤  
治时毒肿痛，大便秘结。  
郁金 枳壳（麸炒） 升麻 山栀仁 牛蒡子（研碎炒） 大黄（炒。各等分）上为细末，每服二三钱，蜜水调服。  

葛根牛蒡子汤  
治时毒肿痛，消毒解热。  
葛根 管仲 甘草 江西豆豉 牛蒡子（半生半炒研碎。各等分）上每服三五钱，水煎。  

柴胡栀子散  
（方见胁痈）  

里消毒散  

代针膏  

托里散  

仙方活命饮  
（四方并见热毒疮疡）  

味逍遥散  
（方见发热不止）  

### 卷十二 流注  

小儿流注，乃气流而注，血滞而凝，元气不足之症也。或因闪跌堕伤，或因肝火气逆，或因六淫内侵，或因脾虚食积，或因禀赋所致，结于四肢节体，患于胸腹腰臀，或结块，或漫肿，或作痛，悉用葱熨之法，须固元气为主。闪跌者，和血定痛丸。肝火者，九味芦荟丸。食积者，四味肥儿丸，药能对症，未成自消，已成自溃。若脓成不溃者，元气虚也，先补而针之，庶使毒瓦斯不致内攻，气血不致脱陷。若脓出而反痛者，气血虚也，用八珍汤。作呕少食者，胃气虚也，用四君子汤。欲呕不食，或腹作胀者，脾气虚也，用六君子汤。口噤搐搦者，气血虚极而变症也，用十全大补汤。  

内热晡热，阴血虚也，四物、参、 、白术。表热恶寒，阳气虚也，十全大补汤。热来复去，或昼见夜伏，昼伏夜发者，虚热也，当大补元气。若色赤，肿起而脓稠者，尚可治。不赤，硬而脓清，或脉洪大，寒热发渴，及不受补者，皆不可治。  

杨鸿胪子年十二，左胁下患此，服流气饮、十宣散之类，元气益虚，年余不敛，左尺脉数而无力，左关脉弦而短，此肝经之症，因禀肾水不足，不能滋养肝木，血燥火炽而然耳，用六味地黄丸以滋肾水，九味芦荟丸以清肝火，而愈。  

●小儿九岁患此，久不收敛，或咳嗽，或寒热，皆服清气化痰之药，前症益甚，至夜作喘口开，彻夜不寐，手足并冷，药饵到口即呕，余谓悉因脾气虚甚所致，先以人参、白术各五钱、炮姜五分，以米汤煎之，时灌数匙。次日能服一杯，次日又服一剂，诸症渐愈。至十余剂后，朝用补中益气汤，夕用异功散而愈。  
●李通府子十六岁，腰患之，三年不愈，色黯下陷。余曰：此肾经症也，宜用六味丸，滋化源以生肾水，更用如圣饼，外散寒邪以接阳气。不信，别用杂药，元气益虚，七恶蜂起，始信余言，仍用前药而愈。  
●陈州守子，闪右臂腕肿痛，用流气等药，发热作寒，饮食少思，口舌干燥，肿痛愈炽，形气益疲，余以助胃壮气为主，佐以外治之法而愈。  
●黄地官子，腿患之，肿痛发热，以湿毒治之，虚症悉至，余谓此元气虚弱，外邪乘之也。用十余大补汤、如圣饼而愈。  
●小儿臂肘肿硬，用流气饮，肉色不变，饮食少思。余曰：此肝脾虚症也。用六君、桔梗、薄、桂、茯苓、半夏，及如圣饼而消。  
●小儿腿腕间患此，已半载，肿硬色白，形气俱虚。余先用五味异功散，加当归三十余剂，却佐以八珍汤二十余剂；更用葱熨法，肿势渐消，中间一块，仍肿。此欲作脓也，当补其血气，俱用托里散为主，异功散为佐，仍用葱熨法，月许针出稠脓。仍用前二药，及豆豉饼，三月余而愈。  
●小儿腿患之，肿硬色白，恶寒懒食。此脾胃阳气虚，而不能成脓也，非敷贴败毒所能疗。遂用托里散，及葱熨法，月余；患此胀痛发热，脓成针之，脓出而安。仍用托里散，肢体渐健。因饮食内伤泄泻，忽口噤目闭，自汗手冷，此脾胃虚寒之恶症也。以异功散，内用人参一两、干姜一钱半，灌之尽剂而苏。又以托里散，内用人参五钱，数剂始能动履；却用托里散、大补汤、葱熨法、豆豉饼，半载而愈。  
●小儿十五岁，早丧天真，日晡发热，遍身作痛，或四肢软酸，唾痰头晕，服祛湿化痰之药，腿之内外肉色，肿硬而不变。因服攻毒之药，虚症蜂起。按：褚氏云：男子精未满，而御女以通其精，五脏有不满之处，异日有难状之疾。  
正合此论。遂用补中益气汤及地黄丸，半年而愈。此等症候，误认为实热，而用败毒之药者，必致不救。  
●贾阁老子，年十六，患此二载矣，脉洪大而数，脓清热渴，食少体倦，夜间盗汗，午前畏寒。余曰：此真气不足，邪气有余之症，治之无功矣。彼恳求治，午前勉用四君、芎、归、炙草；午后四君、麦门、五味，逾月诸症渐减。有用渗利之剂，保其必全者，彼信服之，形体骨立，未几而殁。  
●小儿右腿腕壅肿，形体怯弱，余欲以补气血为主，佐以行散之剂。彼不信，反内服流气饮，外敷寒凉药，加发热恶寒，形体愈瘠，始求治于余。余曰，恶寒发热，脉至洪大，乃气血虚败之恶症也，不可治矣。后溃而不敛，沥尽气血而亡。  
●掌教顾东帆子十余岁，秋间腰腿隐隐牵痛，面色青中兼黑。余曰：青是肝虚，黑是肾虚，当急调补脾肾，否则春间必患流注矣。不信，另用行气破血之药，至夏，腰臀间漫肿五寸许，复来请治，脉数而滑，按之如无，此元气虚极，而脓内溃不能起也，辞不治。后果殁。  

健脾渗湿饮  
治疮疡初起， 肿作痛，或湿毒下注，或环跳穴痛。  
人参 白术 苍术 防己（酒拌） 黄柏（炒） 川芎 陈皮 当归 茯苓（各五分） 木瓜（不犯铁器）柴胡梢 甘草（各三分）上姜水煎服，如三五剂不退，加桂少许，酒煎亦可。小便涩，加牛膝。身痛，加羌活。  

和血定痛丸  
（一名黑丸子） 治流注膝风，或闪跌瘀血，肢节肿痛，服之自消。若溃而发热，与补药兼服自效。  
百草霜（五两） 赤小豆（半斤） 川乌（炮，一两五钱） 白蔹（八两） 白芨 南星（炮。各二两）芍药 当归 牛膝（各五两） 骨碎补（四两）上为末，酒糊丸，桐子大。每服二三十丸，白汤下。  

神效葱熨法  
治流注结核，或骨痈鹤膝等症，先用隔蒜灸，若余肿尚存，用此熨之，以助气行血，散其壅滞，功效甚速。又治跌扑损伤，止痛散血消肿之良法也。其法用葱细切捣烂炒热，频熨患处，冷则易之，如鹤膝风，兼服大防风汤而愈。  

隔蒜灸法  
治流注及痈疽、鹤膝风等症。每日灸二三十壮，痛者灸至不痛，不痛者灸至痛，其毒随火而散。盖火以畅达，拔引郁毒，此从治之法，有回生之功。其法用大蒜去皮，切三文钱浓，安患处，用艾壮于蒜上，灸之三壮，换蒜复灸，未成即消，已成者亦杀其毒。如疮大用蒜杵烂摊患处，将艾铺上烧之，蒜败再易。如不痛，或作脓，或不起发，及疮属阴症者，尤当多灸。凡疮不痛，不作脓，不起发者，皆气血虚也，多主不治。惟患在头面者，不宜多灸。论中婴儿灸法，见疔疮。  

如圣饼  
治流注，及一切疮疡，不能消散，或溃而不敛。  
乳香 没药 木香 血竭 当归（各等分） 麝香（减半）上为末，用酒糊和饼二个，乘热熨之，毒疮加蟾酥。  

六味丸  
（一名地黄丸） 此壮水之剂也。夫人之生，以肾为主，凡病皆由肾虚而致。其流注、瘰疬属肝肾二经，发热作渴，小便淋秘，痰气壅盛，嗽血吐血，头目眩晕，小便短少，眼花耳聋，咽喉燥痛，口舌疮裂，齿不坚固，腰膝痿软，五脏虚损，尤宜用之。乃水泛为痰之圣药，血虚发热之神剂也。（方见发热不止）  

归补血汤  
治流注，及溃疡肌热，面赤烦渴，脉洪大而虚，重按全无，此血虚症也。误服白虎汤必死。（方见发热不止）  

气养荣汤  
治流注气血虚弱不消散，或四肢颈项患肿，不问坚软赤白，或痛或不痛，日晡发热，或溃而不敛。  
（方见鹤膝风）  

全大补汤  
治诸疮血气虚弱，不能消散，溃腐收敛，或寒热汗出，口眼歪斜，肌瘦少食，或日晡发热，自汗盗汗，或朝寒暮热，疮口不敛等症。（方见便痈）  

### 卷十二 天蛇毒  

手指头生疮，俗名天蛇毒。然五指各有经络，拇指属手太阴肺经，食指属手阳明大肠经，中指属手厥阴心包络经，无名指属手少阳三焦经，少指属手少阴心经。亦有患于足者，足趺属肝胆胃三经，大指属肝脾二经，次指属胆经，小指属膀胱经，各当随经而治。其致患之由，或因胃中积热所发，或因乳母膏粱浓味所致，或因湿热下流，或因风毒外中，大率多由所禀足三阴之经虚，故邪得以入之也。其初患肿痛者，先用仙方活命饮，次用托里消毒散。元气下陷，重坠作痛，久而不溃者，用补中益气汤，若服败毒散，及敷寒凉之剂，则疮口变黑，或 肉突出，或指皆黑。大抵手足为气血难到之处，手属于胃，足属于脾，不可损其真气。丹溪以臀居僻位，尚言气血罕到，况肢末乎。故寒凉克伐之药，所宜深戒者也。  

●小儿十四岁，手大指患之，色赤肿痛，用夺命丹二粒，活命饮一剂，将愈；因饮酒沐浴，而疮复作，发热咳嗽。  
余谓：此毒原属肺经，今肺为湿热所攻，疮毒乘势妄行，故复作耳。先用泻白散二剂，而痰嗽除；又用托里消毒散而疮愈。  
●小儿食指患之，迸出血水，疮口凸肿，上连手背，久而不愈。余曰：此元气虚弱，风邪袭于患处，血气不能运及而然。用托里散及葱熨之法，诸症悉退；又用豆豉饼、异功散加升麻、柴胡而愈。  
●小儿患之，作痛发热，内外皆用寒凉之药，手背出脓，三月不愈，面色痿黄，此脾气复伤也，先用异功散加升麻、柴胡、桔梗，渐愈，又佐以托里散、豆豉饼而痊。  
●小儿十三岁，素食膏粱，足大指患之，肿连脚面，喜饮冷水，右关脉洪大，此脾气复伤，而积热下注也。先用清胃散四剂，次用活命饮二剂，肿痛渐消，又用托里消毒散数剂，脓溃而愈。  
●小儿足大指漫肿，上连趺阳，色赤肿甚，右关脉数而有力，此胃经湿热下注也，用活命饮一剂，大指本节后，始发疮头，痛亦稍止，再剂而漫肿悉退，又用消毒散出脓，托里散收敛而愈。  
●小儿足次指患之，色赤肿痛，上连于腿，外涂寒凉之药，反致麻木重陷，方知此气血难到之所，又因寒凉遏绝而然。急以活命饮加黄 五钱煎服，外以姜葱汤洗去敷药，用隔蒜灸法，半晌知痛，其肿顿退，再用托里散加人参三钱数剂，脓溃而愈。  
●小儿足大指患之，内服外敷，皆寒药也，腹痛恶心，手足并冷，此脾胃之气复伤而作，非疮毒也，先用异功散加柴胡、升麻、白芷，及神方活命饮各一剂，诸症顿退，又用托里消毒散，脓溃而愈。  
●小儿足大指患之，变脓窠之状良久，干硬痛甚，小便频数，此禀父肾经虚热所致，用六味地黄丸而愈。  
●小儿足中指患之，耳中肿痛，小便频数，此禀父肝肾虚热为患，用六味地黄丸为主，佐以柴胡栀子散而愈。  
●小儿不时生疮，HT 在手足之表，年余不愈，审其乳母善怒，用加味逍遥散，母子服而愈。  
●小儿足大指患之，肿痛连脚，用活命饮及隔蒜灸，其痛不止，着肉艾灸数壮方止，用活命饮及托里消毒散而愈。  
●女子十五岁，足拇指痒痛，敷败毒之药，势益甚而色黯，余谓脾经郁结所致。彼人略不经意，后朝寒暮热，饮食顿减，患处微肿，足胫渐细而殁。  

钱氏泻白散  
（方见臂痈）  

命丹  
（方见疔疮）  

毒散  
（方见胎毒发丹）  

熨法  

托里散  
（二方见流注）  

方活命饮  

托里消毒散  
（二方见热毒疮疡）  

垣清胃散  
（方见腹痈）  

味异功散  
（方见败毒之药）  

中益气汤  
（方见肌肉不生）  

### 卷十二 天泡疮  

天泡疮状如水泡，属肺胃二经风热。若发热 痛邪在表也，用人参败毒散。发热咳嗽，邪在肺也，用加味泻白散。  
热渴便秘，邪在内也，用加味清凉饮。此肌肤之症，当去毒水，以金黄散或黄柏、蚯蚓敷之，当归膏亦善，既安不必服药。若因攻伐过度，元气虚而变生别症者，当参各门治之。  

●小儿患此， 赤恶寒发热，大小便赤涩，此邪在表里之间，遂外敷金黄散，内服大连翘饮子，诸症少愈，更加味解毒散而痊。  
●小儿患此， 痛发热，大小便如常，此邪在表也，挑去毒水，敷金黄散，用荆防败毒散治其表，柴芍参苓散安其里而愈。  
●小儿患此，服败毒之剂，喘嗽唇白，此脾肺之气复伤也，先用补中益气汤一剂，诸症悉退，后加桔梗、白芷，二剂而愈。  
●小儿患此，服败毒散，敷寒凉药，呕吐泄泻，犹索败毒散，余佯诺之，却以五味异功散加柴胡、升麻，而吐泻愈；又用柴芍参苓散而疮痊。  
●小儿患此，服败毒之药，腹痛泄泻，余意脾气复伤，宜用五味异功散。不信，仍服败毒之药，后果不食，作呕流涎，泄泻后重，余先用补中益气汤，次用五味异功散而愈。  
●小儿患此，服败毒散，作渴饮汤，余与七味白术散治之。不信，自服败毒之药，前症益甚，更加呕吐不食，来请治，余曰：呕吐不食，手足并冷，痰喘气促，唇色皎白，始见虚寒，即当温补，反服攻伐元气之药，虚而又虚，令脾肺败症已见，莫能为矣。辞之，果不治。  

柴芍参苓散  
治肝胆经分患天泡等疮，或热毒瘰疬之类。  
柴胡 芍药 人参 白术 茯苓 陈皮 当归（各五分） 牡丹皮 山栀（炒） 甘草（各三分）上每服二钱，水煎服。  

加味解毒散  
治天泡疮，发热作痛。即加味消毒散加金银花、漏芦。  
玄参 连翘 升麻 芍药 当归 羌活 生地黄 牛蒡子（炒。各三钱） 茯苓 甘草（各二钱） 金银花 漏芦（各五钱）上每服一二钱，水煎服，或用蜜丸。  

金黄散  
治天泡疮，消毒止痛。  
滑石 甘草上各另为末，和匀敷患处。如泡挑去水敷之，加黄柏尤好。  

补中益气汤  
（方见肌肉不生）  

味异功散  
（方见用败毒之药）  

味泻白散  
（即泻白散加山栀、杏仁）  

### 卷十二 杨梅疮  

杨梅疮，乃天行时毒，亦有传染而患之，或禀赋所得。春受症在肝，故多起于下部，治失其宜，多致蚀伤眼目，腐败肾茎，拳挛肢节。初起之时，上体多者，先用荆防败毒散；下体多者，先用龙胆泻肝汤。大便秘者，用大连翘饮，后用换肌消毒散。若蚀伤眼目，兼用九味芦荟丸、六味地黄丸。肢节拳挛，兼用蠲痹解毒汤。若因脾胃亏损而不能愈者，先用异功散，后用换肌消毒散。若用轻粉之药，多致败症也。  

●小儿周岁，传染此疮，误熏银朱之药，昏愦不乳，遍身无皮，用绿豆、黄柏，遍掺席上，令儿睡卧，更用金银花、生甘草为末，白汤调服渐愈。若疮干燥利，用当归膏。误用轻粉者，亦以前药解之。  
●小儿患此，年余不愈，形体消瘦，日晡尤甚，朝用八珍汤，夕用换肌散，并太乙膏。三月余而愈。  
●小儿原有肝疳，后染前症，脓水淋漓，腹胀呕吐，小腹重坠，余欲用补中益气汤，升补中气。不信，仍服消毒之剂，更喘嗽流涎。余谓脾气虚而肺气弱也，朝用补中益气汤，夕用五味异功散，元气渐复，乃佐以换肌消毒散寻愈。  
●小儿因母曾患此症，生下即有，用换肌散，母服五十余剂，子用当归膏调金黄散，随患处敷之寻愈。  
●小儿十四岁患此，用熏法，肢体面目悉皆浮肿，数日间，遍身皮肤皆溃，如无皮状，脓水淋漓，先用金银花、甘草，煎汤与之恣饮，又为末掺遍身及铺枕席，令儿卧之，半月许，皮肤稍愈，却佐以换肌散而愈。  
●又一小儿二岁，用熏法，吐痰喘躁，不及治而死。  

换肌消毒散  
（一名萆 散） 治杨梅疮，不拘初患日久，并效。  
土茯苓（即萆 ） 当归 白芷 甘草 皂角刺 薏苡仁 白藓皮 木瓜（不犯铁器）上水煎食前并空心服。  

又方  
治大人之剂。如用前方未应，或儿长大，宜用此方。  
土茯苓（五钱） 当归 白芷 皂角刺（炒） 薏苡仁（各一钱） 白藓皮 木瓜（不犯铁器） 木通 金银花（各七分）甘草 连翘 防风（各五分） 茯苓（一钱） 黄 （炒，二钱） 芍药（炒，一钱） 川芎（八分） 生地黄（八分）上作二三剂，水煎出，幼者作一剂，煎分两三次服。  

蠲痹解毒汤  
姜黄 羌活 白藓皮 赤芍药 当归（各四分） 白术（五分） 茯苓 白芷 皂角子（炒。各三分）上水煎服。  

九味芦荟丸  
（方见喉痹）  

归膏  
（方见汤火疮）  

乙膏  
（方见跌扑外伤）  

黄散  
（方见泡疮）  

### 卷十二 赤白游风  

赤白游风，属风热血热，盖血得热而游走耳。白属气分，赤属血分。或因腠理不密，风热相搏，怫郁而成，或因乳母食膏粱浓味所致。若风热者，用小柴胡汤加防风、连翘。血热者，用四物汤加柴胡、山栀、牡丹皮。风热相搏者，用人参败毒散。内热外寒者，用加味羌活散。胃气虚弱者，用补中益气汤加羌活、防风，或消风散。血虚者，用加味逍遥散，如未应，用逍遥散、六味丸。若婴儿患此，当审其受症之因，而调治其母。  

●小儿患此，其色或赤或白，或痛或痒，询之因母食膏粱浓味所致，余用东垣清胃散治其母，牛黄丸治其儿而愈。  
●小儿患此，因母郁怒所致，母用加味小柴胡汤及加味逍遥散，儿热止，又以加味归脾汤而愈。  
●小儿患此，嗜膏粱甜味，齿龈浮肿，渐至蚀烂，先用清胃散，后以四味肥儿丸，间服而愈。  
●小儿患此，色赤作痒，脉浮数，此脾胃二经风热也，用人参消风散而愈。又因停食复发，色赤作痛，先用保和丸，后用异功散而消。  
●小儿患此作痒，搔破脓水淋漓，寒热往来，此肝经血燥而生风，先用加味逍遥散，肝症顿退，倦怠少食，用异功散、三黄散而愈。  
●女子十五岁患此，色赤作痒，寒热胁痛，面青或赤，此肝火动而血热也，先用加味逍遥散加胆草四剂，诸症顿退。但体倦少食，恶寒欲呕，此脾为肝木所侮，而肺气虚也，用五味异功散，及加味逍遥散而愈。  
●女子患此，寒热作呕，先用加味小柴胡汤，二剂而安；再用人参消风散而愈。后因怒发热，经行如崩，遍身色赤，四肢抽搐，难以诊脉，视其面色如赭，此肝心二经，木火相搏，而血妄行耳，先用柴胡栀子散，再加味逍遥散，诸症顿退，又用八珍汤而痊。  
●小儿因母感寒腹痛，饮烧酒，儿遍身皆赤，游走不定，昏愦发热，令乳母时饮冷米醋一二杯，亦以二三滴涂儿口内，周月而愈。  

归脾汤  
治小儿因乳母忧思伤脾，血虚发热，患前症，久不愈，食少体倦，或便血下血，怔忡不宁，惊悸少寐，或心脾作痛，自汗盗汗等症。（方见游风）  

参消风散  
治赤白游风，或风热隐疹瘙痒，或寒热作痛。  
人参（三钱） 荆芥穗 甘草（炙） 陈皮（各五钱） 白僵蚕 茯苓 防风 芎 藿香 蝉蜕（各三钱）浓朴（三钱，姜制） 羌活（三钱）上每服一二钱，水煎。  

加味逍遥散  
（方见发热不止）  

黄散  
（方见黄水疮）  

胡栀子散  
（方见胁痈）  

柴胡汤  
（方见胁痈）  

味小柴胡汤  
（方见热毒瘰疬）  

黄解毒散  
（方见头面疮）  

### 卷十二 发癍

洁古云：癍疹之病，焮肿于外者，属少阳相火也，谓之癍。小红KT 隐于皮肤之中者，属少阴君火也，谓之疹。  
癍疹并出，则小儿难禁，然首尾俱不可下。大抵安里之药多，发表之药少，小便秘，则微疏之，身温者顺，身凉者逆。大忌外敷寒凉，内用疏导，无此二者，可保无肤。  

●小儿患癍发热，体倦少食，此脾肺气虚，外邪相搏也，先用消风散二剂，随用补中益气汤加茯苓、芍药而愈。  
●小儿患癍，作痛热渴，服发表之剂益甚，形气倦怠，脉浮而数，此真气复损而然耳。遂用人参安胃散、补中益气汤而愈。  
●小儿患癍发热，用犀角消毒散一剂，吐泻顿作。余曰：此邪气上下俱出矣。勿药自愈，未几果安。  
●小儿素面白，患疹作痒，鼻塞流涕，咳嗽不止，用败毒散，脓水淋漓，恶寒喘急，朝寒暮热，余谓脾肺之气复伤耳，用补中益气汤稍愈；佐以五味异功散而愈。  
●小儿患疹，寒热瘙痒，先用消风散治其儿；次用加味逍遥散治其母，两月而愈。  
●小儿患癍作渴，发热咳嗽，此邪在表，宜汗之，先用葛根橘皮汤一剂；次用玄参橘皮汤而安。癸丑岁患此症者，余先用葛根橘皮汤散之，若邪去而热未退者，加芩、连，热已退者，用玄参升麻汤，无不速效。  
●小儿患癍，色赤作痛，先用升麻葛根汤而减，次用玄参升麻汤而安。  
●小儿因食膏粱醇酒，遍身如癍疹，用消胃散，母子服之而愈。  
●小儿误吞信石，身赤如癍。（见伤发丹）一小儿因母饮烧酒，身如赤癍。（见伤发丹）  

根橘皮汤  
治发 烦闷，呕吐清汁，兼治麻痘等症。  
葛根 陈皮 杏仁（去皮尖） 麻黄（去节） 知母（炒） 甘草（炙） 黄芩（各半两）上每服二三钱，水煎服。  

玄参升麻汤  
治 疹已发未发，或身如锦纹，甚则烦躁语言，喉闭肿痛。  
玄参 升麻 甘草（各等分）上每服二三钱，水煎服。  

化 汤  
人参 石膏 知母 甘草（各一钱）上每服二钱，入糯米半合，水煎六分，米熟为度，去滓温服。  

荆芥败毒散  
（即人参败毒散加荆芥、防风）  

参败毒散  
治疮疡邪气在表应发者。若憎寒壮热，项强脊疼，或恶咳嗽，亦宜用之。  
人参 茯苓 川芎 羌活 独活 前胡 柴胡 枳壳（麸皮炒） 桔梗 甘草（炒，等分）上每服二三钱，水煎。  

东垣人参安胃散  
治 疹因服峻厉之剂，脾胃虚热，泄泻呕吐，饮食少思等症。（方见喉痹）  

角消毒散  
治 疹丹毒，发热痛痒，及疮疹等症。  
牛蒡子 甘草 荆芥 防风（各五分） 犀角（镑，二分） 银花（三分）上水煎熟，入犀角，倾出服。  

补中益气汤  
（方见肌肉不生）  

味异功散  
（方见败毒之药）  

味逍遥散  
（方见发热不止）  

### 卷十二 黄水粘疮  

小儿黄水粘疮，属肝脾二经，风热积热所致。邪在表而痒痛者，轻则犀角消毒散；重则连翘防风汤。邪在内而大便秘者，轻则九味解毒散；重则大连翘饮。若头目不清，憎寒壮热，作渴便秘者，表里俱有邪也，加味清凉饮。若误服克伐之药，而致发热恶寒者，肺气伤也，用四君、桔梗、柴胡。发热呕吐，胃气伤也，用异功散。发热作泻，脾气虚也，用六君子汤，并加柴胡、升麻。余当随症裁之。  

●小儿患此，脓水淋漓，寒热作痛，服抱龙丸、败毒散，更加气喘等症。盖气喘发搐，乃肝火乘脾。切牙流涎，乃脾气虚寒。遂朝用补中益气汤，夕用五味异功散，外敷立效散而愈。  
●小儿患此，发热惊悸，倦怠面黄，懒食流涎，服清凉之药，更加吐泻，睡而露睛，余谓心脾虚热，用六君、干姜一剂，顿愈，又用异功散、立效散而愈。  
●小儿患此，或痒或痛，脓水沥淋，服表散之剂，更恶寒发热，呕吐不食，手足并冷，此病气实而元气虚也，先用异功散加桔梗、藿香而呕吐止，又用异功散而寒热除，用人参消风散而疮愈。  
●小儿所患同前，服荆防败毒散，加喘嗽腹胀，四肢发搐，此脾肺气虚而肝木乘之。用异功散加柴胡、升麻、桔梗，一剂诸症顿退，又服异功散，二剂而愈。  
●小儿患此，服抱龙丸之类，汗出喘嗽，此肺气虚而为外邪所乘也，用异功散加桔梗二剂。又伤风发热咳嗽，其疮复甚，用惺惺散一服，外邪顿退，又用异功散而痊。  
●毛通府子患此，卯关脉青，两目时札，形体困倦，此土虚木旺，当用和肝补脾汤，反服败毒散，前症益甚，更加吐泻不食，遍身发泡。余用前汤，刺泡出水，同绿豆、甘草末，频铺席上，任儿睡卧，后用神效当归膏而愈。  
●沈尚宝子患此，咳嗽恶寒，用大连翘饮，腹胀少食，此表症泻里，致元气复损，非其治也，用补中益气汤而愈。  
●小儿患此，作痒发热，脓水淋漓，面青恶寒，此肝火血热，用加味逍遥散稍愈，又用和肝补脾汤而痊。  
●女子十四岁，遍身疙瘩，搔破脓水淋漓，发热烦躁，日晡益甚，此血气虚而有热也，用加味逍遥散而愈。  

大连翘饮  
治风毒热毒，发热作痛，二便不利，表里俱实。（方见臂痈）  

胡栀子散  
治肝胆风热生疮，作痛发热，或搔破而脓水淋漓，或发寒热晡热。即柴胡栀子散。（方见胁痈）  

角消毒散  
治热毒积毒，发于肌表，而头面生疮，或痛或痒者。（方见发 ）  

味解毒散  
治热毒胎毒而发疮疡之类，未溃作痛者。  
黄连（炒，三分） 金银花 连翘 芍药（各三分） 山栀（四分） 白芷（六分） 当归（八分） 防风（三分）甘草（三分）上水煎，母子并服。  

人参消风散  
（方见赤白游风）  

味清凉饮  
治热毒积毒，在内患疮疡，大便不通，而欲痛作渴。  
当归 赤芍药 甘草（炙） 大黄（炒。各三分） 山栀（炒，三分） 牛蒡子（炒杵。各四分）上水煎服。  

荆芥败毒散  
治风热相搏，邪气在表，患疮疡之类，寒热作痛者。（方见流注）  

中益气汤  
治疮疡之类，过服败毒之药，致中气虚弱，发热或寒者。（方见发热不止）  

君子汤  
治疮疡，脾胃虚弱，不能饮食，更或呕吐，而疮不愈者。（方见内钓）  

参消风散  
治诸风上攻，头目昏眩，项背拘急，肢体烦疼，肌肉颤动，耳若蝉鸣，鼻塞多嚏，皮肤顽麻，瘙痒隐疹，目涩昏困。（方见赤白游风）  

翘防风汤  
治小儿肝脾风热时毒，头面生疮。  
连翘（研碎） 防风 黄连 陈皮 芍药 当归 独活 白蒺藜（炒，去刺） 荆芥 茯苓 黄芩 甘草 牛蒡子（炒研，等分）上每服二钱，水煎服。  

惺惺散  
治风寒疮疹，痰嗽发热。  
桔梗 细辛 人参 甘草 栝蒌根 白茯苓上为末，每服二钱，入薄荷五叶，水煎服。  

和肝补脾汤  
治风热疮疹，脾土不及，肝木太过。  
人参 陈皮 川芎（各五分） 白术 茯苓 芍药（各七分） 柴胡 甘草（炙。各三分） 山栀（炒，四分）上作二剂，水煎服。  

益脾清肝汤  
治肝脾风热疮，寒热体痛，脾胃虚弱。  
人参 白术 茯苓 甘草 川芎 当归 黄 （各三分） 柴胡 牡丹皮（各二分）上水煎服。  

三黄散  
治风热疳热生疮，水浸淫脓流处便湿烂。  
松香 五倍子 黄连 黄丹 海螵蛸（各一钱） 轻粉 雄黄（各少许）上为末，用莹肌散煎洗渗之，干者油敷。  

立效散  
定粉 松香 黄柏 黄连 枯矾（各一钱）上为末，用清烛油调搽。  

四君子汤  
（方见腋痈）  

功散  
（方见败毒之药）  

味逍遥散  
（方见发热不止）  

### 卷十二 头面疮  

人身诸阳之气，会于首而聚于面。其患疮痍者，因脏腑不和，气血凝滞于诸阳之经。或禀赋肾阴虚肝火，或受母胎毒，或乳母六淫七情，或食膏粱醇酒，或儿食甘肥浓味所致。其因不同，当各辨其经络，审其所因而治之。若发于目锐、耳前，上颊抵鼻，至目内 者，皆属小肠经；发于巅及头角、下颊、耳后、脑左右者，皆属胆经；发于颊前、鼻孔，及人中左右者，皆属大肠经；发于鼻之挟孔、下唇、口反、承浆、颐后、颊车、耳前、发际额颅者，皆属胃经；发于目内上额尖，至后脑项者，皆属膀胱经；既察其经，即当分治。若禀肾火者，用六味地黄丸；胎毒者，犀角消毒丸；食积疳者，四味肥儿丸；乳母膏粱者，东垣清胃散；至于诸腑受病，必兼诸脏。故患于额间属心经，发热饮冷者为实热，用导赤散；发热饮汤者属虚热，用养心汤。左腮属肝经，或颈项劲强者为实热，用柴胡清肝散；或切牙顿闷者虚热，用六味地黄丸。右腮属肺经，喘嗽饮冷者为实热，泻白散；发热咳嗽者为火刑金，用人参平肺散。鼻间属胃经，发热饮冷，大便黄硬者为实热，用泻黄散；发热饮汤，大便青白者为虚热，用异功散。患于颏及耳叶者，属膀胱经。肾无实症，惟用地黄丸。若疮已溃，久而不愈，则当审其脏气之相胜，病邪之传变，而以调补脾胃为主。若因乳母遗热为患者，当先治其母，则儿病自愈也。  

●小儿鬓患一疮，肿赤作痛。余谓属手足少阳经风热，用柴胡栀子散。不应，诊其母左寸关脉弦洪而数，即以前药令母服之，儿遂愈。  
●小儿十三岁，右颊患肿，作痛饮冷，脉沉实，重按则数，此积热在脏也，当疏通其内。不信，乃泛服杂药，兼敷寒凉，肿硬下颈内溃，复来请治，脉已无力矣，先用托里散二剂针之，又二剂而脓始出，恶寒少顿，烦躁发热，作渴痰喘，此溃后变症，因气血虚故也。先用当归补血汤，二剂诸症顿止；又用异功散加山栀，胃气亦健；未用托里消毒散，疮敛而愈。  
●小儿右腮赤肿。余谓胃经有热，先用泻黄散二服，又用清胃散而愈。后复患之，敷锻石等药，致伤其血，疮不能溃，余先用活命饮，次用托里消毒散而愈。  
●小儿耳后结数核作痛，左腮青赤，此肝疳积热所致，用四味肥儿丸、柴胡清肝散，及五味异功散加柴胡、升麻而消。  
●小儿耳赤肿痛，寒热往来，此肝经热毒也，用加味小柴胡汤，寒热悉退，又用柴胡清肝散，而赤肿顿消。  
●小儿颏间赤色作渴，目睛白多，面常生疮，睡而露睛。先君谓禀父阴虚，用地黄丸、补中益气汤而愈。后出痘亦无虞，设不预为调补肾气，则出痘之危，其可保耶。  
●小儿四岁，太阳连眉，不时作痒，或生小疮，此属胆经风热也，先用地黄丸，次用柴胡栀子散，后专服地黄丸而愈。  
●小儿面常生疮，左颊赤肿，或睡中发搐，审其母素有郁怒，用加味逍遥散、加味归脾汤，母子俱服而愈。  
●小儿面白，时或变赤，生小疮，两足发热，先君以为禀赋足三阴虚热。不信，专服清凉之药，后出痘，果黑陷而殁。  
●小儿久患前症，耳下结核。余曰：此肝脾疳毒也。久而不愈，则先用五味异功散加柴胡栀子散，清其肝火。后用四味肥儿丸，治其疳而愈。  
●小儿患前症，耳后结核，大便酸臭，饮食减少，余谓此脾疳所致。先用五味异功散为主，异功散为佐而愈。  
●小儿患前症，头皮光急，发热作渴，小便频数，余谓此肾肝之疳也，用地黄丸为主，朝用补中益气汤，夕用五味异功散而愈。  
●小儿患前症，鼻准色黄，左腮色青，食少泄泻，服犀角丸，形体瘦弱，口渴饮汤，余用补中益气汤，健其脾气；佐以四味肥儿丸，消其腑毒而愈。  
●小儿患前症，痛痒不一，右腮鼻准皆赤，属胃经有热，审之果因母饮酒所致，先用清胃散，次用加味逍遥散治其母热，儿敷大枫膏而愈。  
●小儿因母郁怒患前症，兼发搐疾，鼻间左腮皆赤色，先用加味小柴胡汤二剂，次用加味归脾汤四剂，治其母热，儿亦少饮并愈。  
●小儿因母食浓味，头面患疮，右腮赤色，久而不愈，用清胃散治其母，以牛黄散治其子，浃旬而愈。  
●小儿面上患疮，头忽赤肿，口噤不语，此胃经热炽也，用活命饮，酒调二服稍缓；又酒煎一服，赤肿渐退，后用解毒散而痊。  
●小儿面上患疮，色赤作痛，发热饮冷，脾肺脉数而有力，用仙方活命饮二剂，疮口出水，沿及遍身，似大麻风症，仍以前饮及清热消毒散而愈。  
●表甥凌云霄年十五岁，壬寅夏，见其面赤略燥，形体消瘦。余曰：子病将进矣。癸卯冬，复见之。曰：子病将深矣。  
至甲辰春，足阳明经部分皆青色，此木乘土位之症也，先以六君、柴胡、芍药、山栀、芜荑、炒黑黄连，数剂稍定。又以四味肥儿丸、六味地黄丸，及用参、苓、归、术、芍、草、栀、柴、肉桂，三十余剂，兼用加减八味丸而愈。  
●小儿先眉间作痒，搔即成疮，延及头面，敷立效散而愈。后因乳母怒气，复痒作诌不安，此肝胆二经之热也，儿用牛黄解毒丸，母用加味逍遥散而愈。  
●小儿先患眉烂，延及遍身如癞，久而不愈，手足并热，面色常赤，此禀母胃火所致，子服泻黄散，母服竹叶石膏汤、加味逍遥散；子又用牛黄散、拔毒散，母子并愈。  
●小儿头患疮如癞，或作痒结痂，或脓水淋漓二年矣，作渴饮冷，发热面赤，此禀心与小肠表里，俱有热也，先用导赤散二服，却用活命饮、拔毒散渐愈，子又服牛黄散，母服逍遥散而愈。后因母食膏粱复发，用清胃散，母子服之，子又服活命饮而愈。  
●小儿面生疮，作渴饮汤，服败毒散之药，致吐泻不食，手足并冷，余谓脾胃气虚复伤，而变症虚寒也，先用益黄散而逆症退，用异功散而疮症愈。  

钱氏泻黄散  
治疮疡，作渴饮冷，卧不露睛，手足并热，属胃经实热，宜用泻黄散。若作渴饮汤，卧而露睛，手足并冷，属胃经虚热，宜用五味异功散。若误服攻毒之剂，吐泻不愈，手足指冷，脾肾虚寒也，宜用益黄散。若病后津涸不足，口干作渴，胃气虚也，宜用七味白术散。  
藿香叶 甘草（各七钱五分） 山栀仁（一两） 石膏（ ，五钱） 防风（二两）上用蜜、酒微炒，为末，每服一二钱，水煎。  

益黄散  
治疮症，属脾胃虚寒，吐泻不止，手足并冷者。  
陈皮（一两） 丁香（二钱） 诃子（泡去皮） 青皮（去白） 甘草（炙。各半两）上为末，每服一钱，水煎。  

养心汤  
治心气不足，虚热上攻，而患疮疡者。  
黄 （炒） 白茯苓 半夏曲 当归 川芎（杵） 辣桂 柏子仁 酸枣仁（炒） 五味子（杵） 人参（各三钱）甘草（炒，四钱）上每服一二钱，姜、枣水煎。为末服亦可。  

牛黄解毒散  
治胎毒，头面生癞，或延及遍身，痒痛不安，浸淫不愈，及眉炼疮。  
生甘草（一两） 牛黄（五钱，膏粱之子必用之） 金银花（一两）上各为末，每服二三分，乳汁调服，或用甘草煎膏为丸，如芡实大。每服一丸，白汤化下，外敷清金散亦可。  

拔毒散  
治症同前，及疥癞疮癣。  
黄芩 黄连 白矾（三味俱生用） 雄黄（各五钱） 铜碌（二钱，痒甚加之） 松香上各另为末，干掺患处，或用油调搽，疥疮宜加枯矾三钱。  

栀子清肝散  
即柴胡栀子散） 治三焦及足少阳经风热，耳内作痒，生疮出水，或胁肋乳间作痛，往来寒热。  
（方见胁痈）  

方活命饮  
治一切疮毒肿痛，或作痒寒热，或红丝走彻，恶心呕吐等症。（方见热毒疮疡）治疔疮等症，用金银花杵烂绞汁杯许，入热酒半杯，徐徐服之，用藤叶亦效。无鲜者，用枯者煮饮亦可。  

导赤散  
（方见臂痈）  

味丸  
（即地黄丸，加五味子四两、肉桂一两，各加减八味丸）  

叶石膏汤  
（二方见作渴不止）  

胃散  
（方见腹痈）  

参平肺散  
（方见肺痈）  

归补血汤  
（方见发热不止）  

味异功散  
（方见败毒之药）  

里消毒散  

托里散  
（二方见热毒疮疡）  

味归脾散  

栀子柴胡汤  
（即栀子清肝散）  

柴胡汤  
（三方见胁痈）  

参消风散  
（方见赤白游风）  

白散  
（方见臂痈）  

枫膏  
（方见疥疮）  

味逍遥散  
（方见发热不止）  

中益气汤  
（方见肌肉不生）  

味肥儿丸  
（方见贴骨痈）  

### 卷十二 眉炼（附癞头疮）  

炼者，谓小儿两眉间生疮，如疥癣，当求其因而药之。盖眉属胆经，若原禀肝胆经热，或乳母肝胆经有热者，用柴胡栀子散。或乳母食浓味醇酒者，用加味清胃散。或乳母有郁怒者，用加味逍遥散，俱与乳母服，子亦饮少许。仍参前症主之。  

●小儿患前症，用柴胡清肝散，母子服之而愈。后因母不戒膏粱浓味，复发延及遍身，脓水淋漓，先用清胃散，次用柴胡栀子散，与母服，子用清金散、牛黄解毒丸而愈。  
●小儿嗜膏粱浓味患之，渐及肢体，两眉为甚，脓水淋漓，寒热往来，内用清胃散、加味小柴胡汤，外敷立效散而愈。后眉间复发，两目连札，小便白浊，将成肝疳。用四味肥儿丸、九味芦荟丸而愈。  
●小儿因乳母不戒七情浓味患此，延及遍身，久而不愈，母先用清胃散，次用加味逍遥散；子用牛黄散、解毒丸、立效散而愈。后儿食浓味，眉间作痒，搔破成疮，或痒或痛，两目连札。用四味肥儿丸，佐以加味清胃散而愈。  
●小儿眉间作痒，破而成疮，延及遍身，两胁为甚，用四味肥儿丸、立效散，母服柴胡栀子散、加味逍遥散而愈。  
●小儿患此，服化毒丹，乳食不纳，手足俱冷，此药伤胃气，用五味异功散与母服，儿亦时服三五滴；母又服加味逍遥散加龙胆草、漏芦，儿症渐愈。  
●小儿患此，先延两胁，后及遍身，此肝火乘脾也，诊乳母亦有肝火，先用加味逍遥散加炒黄连数剂，却去黄连，又二十余剂而痊。  
●小儿患之，乳母恼怒，其疮益甚，眉棱抽动，不经意，延及遍身，乳母甚怒，儿面色赤，惊悸切牙，兼之发搐，此由心肝二经风热所致也，用加味小柴胡汤、加味逍遥散而愈。  

青金散  
治小儿疥癣眉炼，或延及遍身瘙痒，或脓水淋漓，经年不愈。  
松香（二两） 真蛤粉（五钱） 青黛（二钱五分）上为末，用烛油调搽，或干掺之，或加轻粉、枯矾各三钱，以治前症，及胎毒疥癞尤效。  

立效散  
（方见黄水粘疮）  

味逍遥散  
（方见发热不止）  

黄解毒丸  
（方见前）  

味肥儿丸  
（方见贴骨痈）  

味芦荟丸  
（方见喉痹）  

味清胃散  

清胃散  
（二方见腹痈）  

柴胡汤  
（方见胁痈）  

味小柴胡汤  
（方见热毒瘰疬）  

赤散  
（方见臂痈）  

命饮  
（方见热毒疮疡）  

黄解毒散  

拔毒散  
（二方见头面疮）  

## 卷十三

### 卷十三 喉痹  

（附五脏虚羸传变喉间内溃，或鼻中垂出息肉，或鼻外患疮）一小儿喉痹，因膏粱积热，或禀赋有热，或乳母七情之火，饮食之毒，当分其邪蓄表里，与症之轻重，经之所主而治之。若左腮色青赤者，肝胆经风热也，用柴胡栀子散。右腮色赤者，肺经有热也，用泻白散。额间色赤者，心与小肠经热也，用导赤散。若兼青色，风热相搏也，用加味逍遥散。鼻间色黄，脾胃经有热也，用泻黄散。若兼青色，木乘土位也，用加味逍遥散。兼赤色心传土位也，用柴胡栀子散。颏间色赤，肾经有热也，用地黄丸。凡此积热内蕴，二便不通者，当疏利之；风邪外客而发寒热者，当发散之；外感风邪，大便闭结，烦渴痰盛者，当内疏外解。若因乳母膏粱积热者，母服东垣清胃散。若因乳母恚怒肝火者，母服加味逍遥散。禀赋阴虚者，儿服地黄丸。大概当用轻和之剂，以治其本。切不可用峻利之药，以伤真气也。  

●小儿喉间肿痛，惊悸饮水，服惊风降火之药益甚，仍欲攻风痰。余曰：惊悸饮水，心经虚症也。盖胃为五脏之本，先用五味异功散以补胃，加桔梗、甘草以消毒，诸症顿退，后用牛蒡子汤加柴胡而愈。  
●小儿喉间肿痛，左腮色青赤，此心肝二经之热也，用柴胡清肝散而愈。后因惊，服至宝丹，吐痰发搐，手足指冷，此肝木虚而肺金乘之，用补中益气汤以补脾肺，六味地黄丸以滋肝肾而愈。  
●小儿发热饮冷，大便黄色，手足并热，不能吮乳，视口内无患，扪其喉间则哭，此喉内作痛，乃脾胃实热也，用泻黄、清胃二散各一剂，母子并服而愈。后因乳母饮酒，儿躁不安，口内流涎，仍用前二散而愈。  
●小儿喉间肿痛，口角流涎，手足并热，用泻黄、清胃二散，母子服之而愈。后因母大怒，儿憎寒发热，仍复流涎，用柴胡清肝散加漏芦，母子服之而愈。  
●小儿喉间肿痛，发热咳嗽，大便秘结，此肺与大肠有热也，先用牛蒡子汤加硝黄一服，大便随通，乃去硝黄，再剂顿愈。审其母有肝火发热，用柴胡清肝散，母子并服而愈。  
●小儿嗜膏粱之味，喉间肿痛，痰涎壅盛，服巴豆丸，前症益甚，口鼻出血，唇舌生疮，大便不实，余用犀角地黄汤，解膏粱之热，用东垣安胃散，解巴豆之毒，又用甘桔汤而愈。  
●小儿喉肿作渴，大便干实，右腮赤色，此肺与大肠经实热也，用柴胡饮子，一服而愈。后因饮食停滞，服峻厉之药，喉间仍肿，腹中胀痛，此脾气复伤也，用异功散加升麻、当归而痊。  
●小儿因母忿怒患前症，兼切牙呵欠，余谓肝经虚热之症，子用桔梗汤加柴胡、山栀、牛蒡子，母服加味逍遥散而愈。  
●小儿肌体瘦弱，嗜土炭煤灰，后鼻间不利，恪服清热之剂，肌体愈瘦，食少热甚，善惊善怒，小便良久变白，鼻中出息肉二寸许，耳下颈间结小核隐于筋肉之间，余谓肝脾虚羸之变症，不信，乃内清肺火，外用腐蚀，喉间亦腐，余先用五味异功散加升麻、柴胡、芜荑为主；更用四味肥儿丸为佐，脾气渐健，夕用九味芦荟丸为主，以五味异功散为佐而愈。  
●女子六岁，喉间肿痛，鼻中息肉，寒热往来，小便频数，良久变白，此肝疳之症，先用加味逍遥散加炒黑焦龙胆草，热痒渐退，乃去龙胆草，佐以四味肥儿丸而愈。  
●女子七岁，鼻生息肉，搽攻毒之药，成疮肿痛，外用黄连、甘草、黄柏末敷之，以解热毒，更以加味逍遥散清肝火，佐以四味肥儿丸而愈。  
●女子鼻中及下部，常出息肉，屡用毒药蚀之，各挺出一条三寸许，先与龙胆草汤为主，以加味逍遥散为佐而愈。  
●小儿额间赤，足心热，喉中常痛，服清胃败毒之药，余谓禀肾水不足，而心火炽甚也，当用地黄丸，壮水之主以制阳光。不悟。口舌赤烈，小便如淋而殁。  
●女子十四岁，患前症，杂用清热败毒等药，前症益甚，患阴挺。详见下疳疮。  

牛蒡子汤  
治风热上壅，咽喉肿痛，或生乳蛾。  
牛蒡子（炒杵） 玄参 升麻 桔梗（炒） 犀角（镑） 黄芩 木通 甘草（各等分）上每服一二钱，水煎服。  

拔萃桔梗汤  
治热肿喉痹。  
桔梗（炒） 甘草（炒） 连翘 栀子（炒） 薄荷 黄芩（各等分）上为末，每服一二钱，水煎服。  

柴胡饮  
解肌热、积热，或汗后余热，脉洪实弦数，大便坚实者。  
黄芩（七分） 甘草（四分） 大黄（八分） 芍药（炒七分） 柴胡 人参（各五分） 当归（一钱）上每服一钱，姜水煎。  

东垣人参安胃散  
治脾胃虚热，口舌生疮，或伤热乳食，呕吐泻痢。  
人参（一钱） 黄 （炒，二钱） 生甘草 炙甘草（各五分） 白芍药（酒炒，七分） 白茯苓（四分）陈皮（三分） 黄连（炒，二分）上为末，每服二钱，水煎。  

三因玉钥匙  
治风热喉闭，及缠喉风。  
焰硝（一两半） 鹏硝（半两） 片脑（一字） 白僵蚕（一钱）上研匀，用半钱吹入喉中，立愈。  

九味芦荟丸  
治肝经积热，咽喉口舌生疮；或牙龈蚀烂，两目生翳，耳中出水；或肝积瘰疬，下疳阴肿；或茎出白津，拗中结核；或小水良久变白，大便不调，肢体消瘦等症。  
胡黄连 宣黄连 芦荟 木香 白芜荑（炒） 青皮 白雷丸 鹤虱草（各一两） 麝香（三钱）上各另为末，米糊丸，麻子大。每服半钱，空心米汤下，仍量儿大小用。  

甘桔汤  
治风热上攻，咽喉疼痛，及喉痹妨闷。  
苦梗（一两） 甘草（炒，二两）上每服二钱，水煎。  

济生犀角地黄汤  
治膏粱积毒，脾胃有热，咽喉肿痛，或口舌生疮。  
犀角 牡丹皮（各一两） 生地黄（八钱） 赤芍药（七钱）上每服一二钱，水煎。  

五味异功散  
（方见败毒之药）  

味地黄丸  
（方见作渴不止）  

胡清肝散  
（方见胁痈，即柴胡栀子散）  

中益气汤  
（方见肌肉不生）  

黄散  
（方见头面疮）  

### 卷十三 腮痈（附耳症）  

属足阳明胃经，其生痈者，多因儿食甘甜浓味，脾胃积热所致。亦有乳母郁怒，儿受其患者。若因热积于内，二便不通者，用凉膈散。风邪相搏，二便如常者，用漏芦汤。胃经风热，或兼咽喉肿痛，用升麻防风汤。若禀赋阴虚火动，颏间或两耳内生疮，或出脓不止者，宜用地黄丸。若因乳母肝火乘脾，用加味逍遥散。脾经郁热，用加味归脾汤。膏粱积热，用东垣清胃散。脾胃风热，用清咽利膈汤。仍参口疮治之。  

●小儿腮肿，肉色不变，大便不实，属胃经虚热，用五味异功散加升麻、柴胡而愈。又乳母饮酒兼怒，两腮赤肿，憎寒发热，用加味清胃散二剂、加味逍遥散一剂治其母，儿亦饮数滴而愈。  
●小儿嗜炙 ，腮肿发热，作渴饮冷，用加味清胃散而消。后仍不戒浓味，腮肿赤痛， 连舌本。先用泻黄散而退，次用加味清胃散而消。  
●小儿腮患疮，作渴饮汤，饮食少思，服败毒散益甚，余谓此胃经虚热，先用七味白术散；次用五味异功散而渴止。  
后因母怒，两腮赤肿，作渴发热，用加味逍遥散治其母，儿患亦愈。  
●小儿十六岁，腮患此，三年不愈，色黯下陷，此胃经症也，宜滋化源，以生肾水，外散寒邪，以接阳气。不信，妄用杂方，元气益虚，七恶蜂起，始信余言，后用前药果验。  
●小儿颊肿，敷寒凉之药，色白肿硬，久而不愈，此胃气虚而寒邪凝滞也，用葱熨法，以散寒邪，异功散以助元气遂愈，若用攻毒之剂则误矣。  
●小儿酷嗜甘味，药饵惟甘者乃服，后患腮肿，余知其胃症也。经曰：酸能胜甘。当用酸味之药，遂以乌梅肉作丸，甘草末为衣，服至二两许，始恶甘味，腮肿渐消。  
●小儿腮肿痛，外敷铁箍散，内服寒凉药，日久坚硬，其色不变。夫药之寒凉者，外敷则气色凝滞，内服则脾胃有伤，故气血有亏，而肉不溃色不赤也。用四君加柴胡、升麻、白芷、当归，外散寒邪，内补脾气，更用葱熨法，不数日脓溃而愈。  
●小儿腮颏常 肿，服清热败毒之药，更口渴足热，面色微黑，余谓肾肝症，用六味地黄丸与子服；母服加味逍遥散而愈。后因别服伐肝之药，前症复作，寒热面青，小便频数，此肝火血燥耳，用柴胡栀子散以清肝；六味地黄丸以滋肾，遂痊。  
●小儿腮颏肿痛，后耳内出脓，久而不愈，视其母两脸青黄，属郁怒所致，朝用加味归脾汤，夕用加味逍遥散，母子皆愈。  
●小儿腮间发热，手足并热，用清胃、泻黄二散而愈。后颏间肿痛， 连耳内，余谓此肾经所属之地。不信，杂用降火之药，耳出脓水，或痒或痛，稍加用心，即发热倦怠，两腿乏力，用补中益气汤，及六味地黄丸稍愈。毕姻后，朝寒暮热，形气倦怠，足心发热，气喘唾痰，仍用前二药，佐以六君子汤而愈。后不守禁，恶寒发热，头晕唾痰。余谓肾虚不能摄水而为痰，清气不能上升而头晕，阳气不能护守肌肤而寒热。遂用补中益气汤各加蔓荆子、附子各一钱，不应，乃用人参一两、附子二钱，二剂而应，乃用十全大补汤百余剂而痊。  
●小儿先颏间肿痛，用败毒之药，耳中流脓，项间结核，两目或连札，或赤痛，小便或作痒，或赤涩，皆肝胆二经风热，用四味肥儿丸悉愈。  
●小儿腮颏肿痛，服败毒药后，耳出秽水，余谓肝肾之症，先用九味芦荟丸而痊。毕姻后，面黄发热，用黄柏、知母等药。更胸膈痞满，食少痰壅，乃利气化痰，加噫气下气，用六君子，补中益气二汤加干姜、木香，寻愈。  
●小儿腮肿，搽锻石末，久而不散，余用四君子加升麻、白芷，及葱熨之法渐消；又用仙方活命，一剂而瘥。夫石灰乃辛热燥血之药，小儿气血虚者搽之，反致难治。慎之！一小儿腮间肿痛，用铁箍散、败毒散之类，出脓久不愈，面色黧，足心热，口舌干。余谓：此禀肾水不足之虚症，当补肺金，滋肾水为主。不信，仍服前剂，脾土益虚，绝生气而殁。  

升麻防风汤  
治胃经实热，咽痛口燥腮痈等症。  
升麻 防风 黄柏（炒） 茯苓 芍药（炒） 陈皮（各五分） 连翘 当归（各七分）上每服二钱，水煎，仍量大小用之。  

清咽利膈汤  
治心脾蕴热，或咽喉腮舌肿痛。  
玄参 升麻 桔梗（炒） 甘草（炒） 茯苓 防风 黄芩（炒） 黄连（炒） 牛蒡子（炒杵） 芍药（炒。各等分）上每服一二钱，水煎。  

东垣清胃散  
（方见腹痈）  

功散  
（方见用败毒之药）  

黄丸  
（方见作渴不止）  

效葱熨法  
（方见流注）  

方活命饮  
（方见疮疡热毒）  

### 卷十三 臂痈  

臂痈之症，当分经络所属受症之因而治之。上廉属手阳明经；下廉属手太阳经；外廉属手少阳经；内廉属手厥阴经；内之上廉属手太阴经；内之下廉属手少阴经。或经络热郁，风邪外干，气血有乘，即生痈毒。若因心经有热者，导赤散加黄连。心胞络有热者，柴胡栀子散。肺经有热者，泻白散。大肠经有热者，大连翘饮。 肿作痛者，血气凝结也，用仙方活命饮。肿痛不消者，欲作脓也，用托里消毒散。脓熟不出者，气血虚也，用托里消毒散。脓出反痛者，气血虚甚也；肌肉不生者，脾胃气虚也，用五味异功散。不可外敷生肌散，恐反助其邪，而肌肉难长也。  

●小儿臂上生痈，肿连肘间，此属手少阴三焦二经，先用仙方活命饮，杀其大势；次用柴胡清肝散，以清心肝之热，诸症顿退。又用托里消毒散，出脓而愈。  
●小儿臂外侧患毒，此属肺经部分，先用神效解毒散加桔梗二剂，肿痛顿减；次用托里消毒散，而脓溃将愈。因母食炙 之味，患处复肿，兼发热咳嗽，子服泻白散，母服清胃散而痊。  
●小儿臂腕漫肿，敷寒凉药，又常以冷水润之，肿热以上至肩，两月余而溃，四月余不敛，脓出清稀，面色痿黄。  
余曰：此气血虚不能充荣于肌肉也。先用异功散、加升麻、柴胡，脾胃渐健，又用托里散而愈。  
●小儿臂患痈，久不愈，手足时冷，用异功散加木香，佐以八珍汤。手足温和，乃用托里散，将敛，因饮食停滞伤脾，患处肿硬，用六君、木香及托里散而愈。  
●小儿臀痈，久不愈，溃出碎骨，饮食少思，不时寒热，脓水清稀，此气血俱虚也，用八珍散加肉桂、桔梗渐消，又用托里散加肉桂及豆豉而愈。  
●小儿臂膊赤肿，发热作渴饮冷。症属胃火，先用加味清胃散而愈。后因母食浓味，复肿痛，先用泻黄散二服，再用清胃散，母子服之并愈。  
●女子臂疮，肿 作痛，用仙方活命饮，痛止成脓；用加味八珍汤，而脓溃渐敛；用加味逍遥散与母服而痊。  
●小儿因母食膏粱，臂疮溃而作痛，脉洪数有力，用清胃散与母服，子服泻黄散渐愈；又用加味逍遥散，母子俱服而愈。  
●小儿臂疮，服败毒散呕吐腹胀作痛，手足并冷，用六君、姜、桂，诸症渐退，饮食渐进；次用五味异功散而愈。  
●小儿臂痈，肿硬色白，寒热倦怠，此血气虚弱而不能溃散，先用五味异功散加干姜，其肿渐退，饮食渐进；又用托里散、如圣饼，脓溃而愈。  
●小儿臂患痈，肿硬不消，食少自汗，此脾肺气虚而不能溃，先用六君子汤而汗止，乃佐以葱熨法而脓成，又用八珍汤而脓溃，用托里散而疮敛。  
●小儿臂患疮，敷寒凉之药，肿硬不消，用补中益气汤加木香、薄、桂、及如圣饼，助其阳气而消。  
●小儿臂患疮，肿硬作呕，面色痿黄，饮食少思，此脾气虚也，用六君子汤呕止食进，又用五味异功散、如圣饼而消。  
●小儿臂疮，作痛不止，肌肉不生，先用托里消毒散而痛止，用五味异功散、托里散而肉生。  
●小儿臂患疮，久而不敛，肌肉消瘦，日晡体热，此脾气虚而不能生肌肉也，朝用补中益气汤，夕用五味异功散，诸症渐愈；又用托里散、如圣饼而愈。  
●小儿臂疮肿痛 赤，右腮赤色，敷服皆败毒之药，余谓此肺胃二经之症也，当用泻黄、泻白二散主之。不信，恪用前药泛扰诸经，虚症蜂起而殁。  

神效解毒散  
治一切疮疡初起，肿者即消，已溃仍肿者即散，已溃毒不解者即愈。  
金银花（一两） 甘草节（五钱） 黄 皂角刺（炒） 当归（各三钱） 乳香 没药（各二钱）上为散，每服二钱，酒煎。温酒调服亦可。婴儿病，乳母亦服。如疮已溃，肿痛已止者，去乳、没、金银花，倍加黄、甘草。  

白芷升麻汤  
治手阳明经分臂上生疮。  
白芷 升麻 桔梗（各一钱） 黄 （炒） 黄芩（酒炒。各二钱） 生黄芩（五分） 红花 甘草（炙。各五分）上水酒半钟煎，食后温服。  

泻白散  
治肺经有热生疮，又化痰止嗽，治气进食。  
地骨皮 桑白皮（炒。各一两） 甘草（炙，五钱）上为末，每服一二钱，入粳米百粒，水煎。  

泻心散  
治心经实热，生疮作渴，发热饮冷，手足并热者。（详见心脏泻心汤）  

赤散  
治小肠实热生疮，作渴发热，小便秘赤。  
生地黄 木通 甘草（等分）上为末，每服一钱，入淡竹叶水煎。  

大连翘饮  
即大连翘汤，治肺热生疮。  
连翘 瞿麦 荆芥 木通 赤芍药 当归 防风 柴胡 滑石 蝉壳 甘草（炒） 山栀子 黄芩（各等分）上为末，每服二钱，加紫草水煎服之。大便不通，量加大黄。  

补中益气汤  
（方见肌肉不生）  

味逍遥散  

六味地黄丸  
（二方见发热不止）  

全大补汤  
（方见便痈）  

味肥儿丸  
（方见贴骨痈）  

味芦荟丸  
（方见喉痹）  

胡栀子散  
（方见腹痈）  

垣清胃散  
（方见腹痈）  

味异功散  
（方见败毒之药）  

里消毒散  

托里散  
（二方见热毒疮疡）  

### 卷十三 腋痈  

（谓痈生于胁之前肤之傍白者五下皆是也）腋痈属足少阳、手少阴、手厥阴三经。小儿患之，多禀赋肝火所致，初起先用活命饮，次用柴胡栀子散，五七日间作脓， 肿作痛者，亦用活命饮杀其大势，虽溃亦轻而易敛。若脓已成，用托里消毒散。已出，用托里散。如有变症，当随症治之。  

●小儿患前症，肿痛，用仙方活命饮而痛止，用托里消毒散而溃。因母饮酒，后加肿痛，母服清胃散，儿服活命饮、托里散而愈。  
●小儿患之，因乳母恚怒所致，子用仙方活命饮，母用柴胡栀子散、加味逍遥散并愈。后复患，令母仍服前药，子服托里消毒散而脓溃，用托里散而敛。  
●小儿腋下常患一枚，此禀肝胆怒火也，用牛黄解毒丸，母服柴胡栀子散、逍遥散而愈。后每发即服前药而愈，或用荆防败毒散，外敷铁箍散，以杜后患，几至不救。  
●小儿十四岁患之，内外皆用寒凉败毒之药，肿硬作痛，上连肩胛，脓成不溃，或用针之，脓仍不出。余曰：此气血虚甚，当峻补之。不信，半载后，肩骨溃解，惟皮相连，沥尽气血而殁。  
●小儿患之，恪服败毒之药，久不溃，色不变，肿硬如石，余用葱熨之法，及托里散二十余剂，患处微赤作痛，又数剂，肿起，针出秽脓，气息奄奄，用人参一两、干姜一钱、枣子十枚四剂，仍用前散寻愈。  
●小儿患之，脓内溃，久不出，色不变，亦不痛，余谓气血虚甚，当先大补而用火针。不信，或用冷针，脓果不出；更气喘自汗，余用独参汤二剂，喘汗少止，脓仍未出，又二剂，脓出甚多，喘汗大作，又用前汤四剂，诸症悉退，乃用八珍汤渐愈。后因伤风咳嗽，误用表散之药，烦躁自汗，面目赤色，脉洪大无伦，按之如无，此血脱发躁也，先用当归补血汤，诸症顿愈，再用八珍汤而安。又饮食过多发厥，手足并冷，用五味异功散加升麻、柴胡、生姜，一剂而愈。  
●小儿患之，色黯不敛，三年不愈，用十全大补汤及豆豉饼，三月余将愈；后劳倦怒气，腋下肿痛，以加味逍遥散、十全大补汤，相间服之，月余而愈。  

豆豉饼  
治疮疡肿痛，硬而不溃，及溃而不敛，并一切顽疮恶疮。用江西豆豉为末，唾津和成饼，大如铜钱，浓如三四钱，置患处，以艾壮于饼上灸之，灸干则再易。如疮大，作大饼覆患处，以艾铺饼上灸之。疮未成者即消，已成者祛毒。间有不效者，乃气血虚败之症也，参疔疮类灸法用之。（方见腋痈）  

物汤  
治疮疡血虚，发热，日晡益甚，或烦躁不寐。  
当归 熟地黄（各二钱） 芍药（炒） 川芎（各一钱）上水煎服。  

参术柴苓汤  
治疮疡脾气虚弱，肝气内动，肢体抽动者。  
人参 白术 茯苓 陈皮（各一钱） 山栀（炒） 钩藤钩子（各七分） 甘草（炒五分） 柴胡 升麻（各三分）上每服一二钱，姜、枣水煎，婴儿用，大剂与母服，子少服之。  

黄连安神丸  
治心经血热发热，惊悸不安。  
黄连（五分） 生甘草（二钱五分） 生地黄（五钱） 当归 朱砂（三钱）上为末，饭糊丸，小豆大。每服十五丸，滚汤下。如二三服不应，当服归脾汤，婴儿乳母并服。  

柴胡栀子散  
（方见胁痈，一名柴胡清肝散）  

里消毒散  

托里散  
（二方见热毒疮疡）  

胃散  
（方见腹痈）  

味逍遥散  
（方见发热不止）  

黄解毒散  
（方见胎毒疮疥）  

全大补汤  
（方见便痈）  

### 卷十三 胁痈  

胁肋者，足厥阴少阳之经，相火之司也，乃木之主。肝胆之气不平，则风火内搏，荣逆血郁，热聚为脓，而痈肿之所由生也。亦有禀赋母气肝胆之热，恚怒之火而致。然初患 肿作痛者，宜用柴胡栀子散。未消者，用仙方活命饮。其热既杀而肿不消者，则必成脓也，乃用托里消毒散。其脓既成，以代针膏决之，仍用托里散，自愈。若脓出，而痛止肿消，则不必用药也。  

●小儿四岁，胁间漫肿一块甚痛，色如故，服流气败毒等药，加寒热作呕，食少作泻，此禀肝脾气滞之症，元气复伤而甚耳，乃择乳母气血壮盛者，与加味归脾汤、加味逍遥散服之，儿饮其乳半载而消。  
●小儿左胁生疮，寒热作呕，右关脉弦数，此肝症传于脾也，先用柴胡清肝散，次用五味异功散，又用托里散，疮敛而愈。其时同患是症，专用败毒者，俱致不起。  
●小儿左胁下生疮，漫肿色赤，此肝胆经形伤气也，先用托里散、消毒散、加味小柴胡汤间服，肿渐减；又用托里消毒散、加味小柴胡汤，疮溃而愈。  
●小儿四岁，患胁痈，色赤肿痛，肝脉弦而迟。此肝胆经血虚有热，先用加味逍遥散数剂，大势已消，中间成脓，又用托里消毒散加柴胡、山栀，脓溃而敛。  
●小儿肩患痈，痛甚肿至背，乃膀胱经部分，血瘀滞也，先用仙方活命饮，毒解痛止。又用加味小柴胡汤加连翘、山栀、金银花，其势渐退，乃用加味逍遥散加金银花、黄 ，漫肿悉消，但中间不退，此欲作脓也，用托里消毒散，脓成而溃；又用托里散、地黄丸，补气血，滋肾水而痊。  
●小儿患之，久不愈，左关脉弦数，右尺脉按之而弱。此禀肾虚而然也，用地黄丸为主，佐以八珍汤、托里散而愈。  
●小儿未期，胁间赤肿。此禀肝火所致，用加味逍遥散数剂，与母服，子日服数匙，漫肿悉退，佐以托里消毒散加山栀、柴胡，疮溃而愈。后因母恚怒劳役，子胁复肿赤，用加味逍遥散、加味归脾汤，母子服之并愈。  
●小儿胁痈，服伐脾之药，脓清不敛，呵欠呀咬，饮食少思，仍用伐脾。余曰：此脾虚之症也，胃为五脏之主，当补脾胃，则肝不侮而肌肉自生矣。不信，乃伐肝木，遂致不救。  

加味归脾汤  
治小儿因乳母忧思郁怒，胸胁作痛；或肝脾经分患疮疡之症；或寒热惊悸无寐；或便血盗汗，疮口不敛等症。  
人参 黄 （炒） 茯神（去木。各二两） 甘草（炒） 白术（炒，一两） 木香（五分） 远志（去心） 酸枣仁 龙眼肉 当归 牡丹皮 山栀（炒。各一钱）上水煎，乳母服，儿亦服之。  

小柴胡汤  
治肝胆经分一切疮疡，发热潮热；或饮食少思，加山栀、牡丹皮，名加味小柴胡汤。  
柴胡（一钱五分） 人参（五分） 黄芩（七分） 半夏（五分） 甘草（炒，三分）上作二三服，姜枣水煎。  

柴胡清肝散  
治肝经风热，或乳母怒火，患一切疮疡。  
柴胡 黄芩（炒） 人参 川芎（各一钱） 山栀（炒，一钱五分） 连翘 甘草（各五分） 桔梗（炒八分）上水煎，母子服之。  

栀子清肝散  
（一名栀子柴胡散） 治三焦及足少阳经风热生疮，或发热，耳内生疮作痒，或出水疼痛。  
柴胡 栀子（炒） 牡丹皮 茯苓 川芎 芍药（炒） 当归 牛蒡子（炒。各七分） 甘草（二分）上水煎，母子并服。  

龙胆泻肝汤  
治肝胆经有热，小腹胁间患疮疡；或玉茎便毒，悬痈、囊痈肿痛；或溃烂作痛，小便涩滞，或睾丸悬挂。（方见下疳阴痿）  

味逍遥散  
治小儿肝脾血虚内热，胁腹作痛，头目昏黑，怔忡颊赤，口燥咽干；或发热盗汗，食少不寐；或口舌生疮，胸乳膨胀，小便不利；或女子患前症，经候不调，发热咳嗽，寒热往来等症。（方见发热不止）  

味地黄丸  
治肝经血虚发热，或风客淫气瘰疬结核；或四肢发搐，眼目抽动，痰涎上涌；或伤损出血，发热抽搐等症。（方见作渴不止）  

方活命饮  

托里消毒散  

托里散  
（三方见热毒疮疡）  

珍汤  
（方见发热不止）  

### 卷十三 腹痈  

腹痈者，患于脐下或傍二寸许属脾经，近胁属胆经。盖因脾经阴虚，气滞血凝，或因脾虚，饮食积热所患。若 肿作痛者，泻黄散。坚硬肿痛者，清胃散。肿痛便秘者，清凉饮。如此而仍痛者，瘀血凝滞也，活命饮。既用此药而不消，则内欲作脓也，用托里消毒散。若脓出而痛不减者，毒未解也，亦用前药。若脓出而反加痛，及脓水清稀者，气血虚也，用参 托里散。若食少体倦者，脾气虚也，用五味异功散加当归、柴胡、升麻。哺热内热者，脾血虚也，用四君、当归、丹皮。如有他症，当随症治之。  

●小儿患此，漫肿微痛，肉色不变，面色痿黄，饮食少思，此脾气虚而食积内热也。用五味异功散加升麻、当归，及如圣饼，其肿渐消；又用托里散而愈。  
●小儿患此，肿痛寒热，活命饮未二服肿痛顿止，用托里散、如圣饼，而肿渐消，又用神效散及托里消毒散，数剂而痊。  
●小儿患之，内溃作渴，饮食少思，属元气虚弱，先用托里消毒散，四剂脓溃，而发热恶寒，肢体倦怠，此邪气去而真气虚也。用八珍、升麻补之稍愈，又用托里散、异功散，间服而痊。  
●小儿腹疮，大便秘结，发热饮冷，此热蓄于里也，用内疏黄连汤一剂，大便通而痛止；又用清热消毒散，内热退而疮愈。  
●小儿腹患疮，敷寒凉之药，其肿益甚，腹中阴痛，手足并冷，此阳气虚寒之症也，余用回阳汤、抑阴散，而肿渐消，毒渐散；又用托里散而敛。  
●小儿患此，脓成不溃，面色黄白，恶心少食，发热恶寒，大便不实，此脾胃虚弱也，先用六君、升麻、柴胡，诸症渐退，饮食渐进；又朝用益气汤，夕用异功散而溃，又用八珍汤而愈。  
●小儿腹中作痛，肉色不变三月矣，诊其脉滑数而有力，此腹痈内溃也，用托里散，大便出脓甚多，乃用薏苡仁汤及托里散而愈。  
●小儿小腹赤肿，服流气败毒等药，肉色如故，食少体倦，余谓此肝脾气血虚而药伤之也，用六君、肉桂，及葱熨之法，饮食渐进，其肿渐消，又佐以八珍汤而愈。  
●小儿患此而溃，肿不消，恪服败毒之药，饮食少思，脓清发热，余谓脾胃之气复伤，不信，仍行气清热，肿痛益甚，服消导化痰之药，腹胀作泻，余先用异功散加升麻、柴胡、木香，佐以二神丸，二十余剂，诸症渐愈；乃用异功散加当归、黄 ，元气渐复；却用八珍汤，内芍药炒黄数剂，改用托里散而愈。次年，因劳心发热作渴，用当归补血汤而安。毕姻后，寒热往来，患处作痒，用十全大补汤、六味地黄丸而愈。  

四君子汤  
（加陈皮、半夏，即六君子汤） 治脾胃虚弱，或因寒凉伤胃，致肿不能消，或溃而不能敛者，但以此药温补脾胃，诸症自退。如误用攻伐，则七恶随至矣。若脾胃气虚，疮口出血，或吐血便血，则加当归，脾胃充健，则血自归经。若脾虚血弱不生肌，或晡热内热者，更加熟地黄，不可投四物沉阴之剂，能伤脾胃也。若胃气虚弱，克伐伤脾，饮食少思，或食而难化，若作呕作泄者，尤宜用之。如兼痰嗽气逆，肢体倦怠，面目浮肿者，亦因脾虚不能生肺而然也，最宜用之。  
人参 白术（炒） 茯苓 甘草（各等分）上每服二钱，姜枣水煎  

清胃散  
治脾胃有热生疮，或胃火牙痛，或连头面。  
升麻（五分） 生地黄 牡丹皮 黄连（炒） 当归（各三分）上水煎服，加柴胡、山栀即加味清胃散。  

六君子汤  
治疮疡，脾胃虚弱，肿痛不消，或不溃敛，宜用此药，以壮营气，诸症自愈。即四君加半夏、陈皮。  

清凉饮  
治疮疡，脾胃实热，烦躁饮食， 痛脉实，大便秘结，小便赤涩。  
赤芍药 当归 甘草 大黄（各等分）上每服一钱，水煎。  

当归补血汤  
治疮疡，肌热面赤烦渴，脉洪大而虚，重按全无，此血虚脉也。误服白虎汤必死。（方见发热不止）  

气养荣汤  
治气血损伤，四肢颈项等处患肿，不问坚软赤白痛否，日晡发热，或溃而不敛者。（方见鹤膝风）  

全大补汤  
治诸疮，血气虚不能溃腐收敛；或脓出，发热恶寒，汗出烦眩，口眼歪斜；或肌瘦少食，发热口干等症，须多服之为善。（方见便痈）  

 托里散  
（方见痘痈）  

中益气汤  
（方见肌肉不止）  

里消毒散  

托里散  
（二方见热毒疮疡）  

味异功散  
（方见用败毒之药）  

圣饼  
（方见流注）  

效散  
（方见胎毒发丹）  

珍汤  
（方见发热不止）  

### 卷十三 臀痈  

臀痈，属膀胱经湿热，或禀赋阴虚。若肿硬作痛，用内托羌活汤。微肿微痛，用托里消毒散。若初起大痛，或五日之间，似消不消，似溃不溃者，先用仙方活命饮，后用托里消毒散。若已溃，食少体倦，疮不生肌，脾胃虚弱者，用五味异功散加柴胡、升麻。禀赋阴虚，小便数而不敛者，加减八味丸。气虚，久不生肌收口，用豆豉饼及补中益气汤，培养元气。若用解热攻毒，及敷围寒冷之剂，则气血受伤，必成败症矣。  

●小儿患此，肿硬不赤旬余矣，面赤痿黄，饮食少进，此脾气虚弱也，先用异功散，饮食渐进，漫肿渐消，乃用托里散，少加肉桂而溃，又用八珍汤而敛。  
●小儿患此，久不收敛，四围微黯，疮口黑色，脓水清稀，寒热晡热，脉浮而数，两寸按之如无，此阳气虚而阴血弱也，朝用补中益气汤，夕用异功散，半载而愈。  
●小儿臀疮溃而不敛，面色时赤，此禀肝肾阴虚，朝用八珍汤加五味子，夕用加减八味丸，诸症渐退。又用托里散，间服而愈。  
●小儿臀疮，久不收敛，肢体倦怠，晡热作渴，此禀足三阴虚也，用五味异功散、加减八味丸渐愈，又用托里散而敛。  
●小儿臀痈，久不生肌，面色痿黄，仍欲败毒以收敛。余曰：脾主肌肉，腱健则肉生。遂朝用补中益气汤，夕用五味异功散及葱熨法，脾气壮肌肉生而愈。  
●小儿肿硬不消，肉色不变，此脾胃之气虚怯，不能运及患处耳，朝用补中益气汤，夕用五味异功散，以接虚怯之气，月余而消。其时同患是症，外敷寒凉之药，内服犀角丸者，无不受害。  
●小儿十五岁，久不愈，发热体瘦，面白嗳气，恪服消食清热药等，余谓心火虚而脾气弱也，先用八味丸为主，佐以六君子汤、补中益气汤寻愈。毕姻后，臀间患疽，漫肿坚硬，肉色不变，手足时冷，脉浮大，按之微细，两尺为甚，先用八味丸料四剂，又用十全大补汤，患处色正而消。  

内托羌活汤  
治尻肾生痈，坚硬肿痛。  
羌活 黄柏（酒制。各一钱） 防风 本 当归尾（各五分） 肉桂 连翘 甘草（炙） 苍术 陈皮（各三分）黄 （八分）上作二剂，水一杯煎，空心服。  

仙方活命饮  

托里消毒散  

托里散  
（三方见热毒疮疡）  

效解毒散  
（方见臂痈）  

味八味丸  
（方见作渴）  

珍汤  
（方见发热不止）  

熨法  
（方见流注）  

### 卷十三 腿痈  

腿痈之症，所主之经不同，而所治之法亦异。发于内侧者，属肝脾二经；发于外侧者，属胆胃二经；漫肿坚硬者，元气虚弱也，用内补黄 汤。肿势高 者，元气未虚也，用内托柴胡黄 汤，外并用隔蒜熨法。若瘀血凝结而不消，或不作脓者，用活命饮。血气虚弱而不能溃，及不生肌肉者，用托里散。此其梗概云尔。  

●小儿内 肿痛，恶寒发热，此属肝胆经分，乃用神效解毒散加柴胡、白芷二剂，漫肿顿消，惟中央一块尚肿，又二剂而成脓，以托里消毒散，溃脓而愈。  
●小儿腿内侧前 患毒，溃后肿硬，色黯脓清不敛，面色青黄，此脾虚肝旺，兼寒邪袭于患处也，当壮元气为主，先用异功散加柴胡、升麻及葱熨法，脾气渐复，患处渐愈，佐以八珍汤、豆豉饼而愈。  
●小儿腿内 赤，大肿发热，此血热内郁，而欲为脓耳，当先杀其大势，用隔蒜灸法，灼艾试蒜热移患处二十余炷，痛始减，再三十余炷，肿渐消；又用仙方活命饮，疮头出水而愈。  
●小儿腿内侧患此，脓内溃，恶心倦怠，面色萎黄，右关脉弦大，按之微细，此脾胃虚弱，肝木所乘也，先用六君、升麻、柴胡，四剂元气渐复，乃佐以托里散而愈。  
●小儿腿外侧痛肿，肉色如故。用托里消毒散，二剂而肿始赤，又四剂而肿赤亦退，又六剂溃而脓出清稀，食少体倦；用异功散加芎、归，仍用托里散，补其元气而愈。  
●小儿漫肿坚硬，肉色不变，此阳气虚而不能成脓也，用托里散、如圣饼，肿起色赤；用托里消毒散，而脓成针之；用八珍汤加肉桂渐愈。因伤食吐泻，患处夭白，饮食少思，先用六君、干姜，次用八珍汤及葱熨法而愈。  
●小儿患此，久不愈，脓水清稀，面色痿黄，腹大青筋，此脾气虚而肝所侮也，朝用补中益气汤，夕用五味异功散，元气稍复，乃佐以四味肥儿丸，及葱熨之法，两月余而愈。  
●小儿腿外 肿一块，服消毒之药，其肿益甚，肢体羸瘦，饮食少思，更加作痛。余曰：先肿而后痛者，形伤气也，先痛而后肿者，气伤形也，当补接阳气。不信，仍投疏泄之药，后果殁。《机要》云：荣卫之气充满，抑遏不能行，故闭塞气血，腐而为痈者，当泄之，以夺盛热之气。若人饮食疏，精神衰，气血弱，肌肉消薄，故荣卫之气短促而涩滞，故寒搏腠理，闭郁而为痈者，当补之以接虚怯之气。信矣！  

四味肥儿丸  
治肝脾不和，患疮疡久不愈，或兼疳症，腹胀作泻；或食积脾疳，发热瘦怯，遍身生疮。  
黄连（炒） 芜荑 神曲 麦芽（炒。各等分）上为末，水糊丸，桐子大。每服一二十丸，空心白滚汤送下。  

附子饼  
治溃疡，气虚不能收敛，或风邪所袭，气血不能运于疮口，以致不能收敛者。用炮附子去皮脐，研末，以唾津和为饼，置疮口上，将艾壮于饼上灸之，每日灸数壮，但令微热，勿至热痛，如饼炙干，用唾津再和灸之，以疮口活润为度。  

六君子汤  
治疮疡，因脾气虚弱，不能生肌，以致疮口不敛。若脾气既充，而疮口不能生肌肉者，此寒邪所袭也，更用豆豉饼或附子饼熨之。  

仙方活命饮  

托里消毒散  
（二方见热毒疮疡）  

熨法  

如圣饼  
（二方见流注）  

托羌活汤  
（方见臀痈）  

味异功散  
（方见用败毒之药）  

子饼  
（方见腹痈）  

全大补汤  
（方见便痈）  

中益气汤  
（方见肌肉不生）  

珍汤  
（即四君、四物）  

豉饼  
（方见腋痈）  

### 卷十三 鹤膝风  

鹤膝风者，其腿渐细，其膝愈粗，状如鹤膝，是以名之。此因禀肾经不足，外邪所乘而患之，初则膝内作痛，外色不变，伸屈艰难。若一二月间， 肿色赤而作脓者，可治；肿硬色白而不作脓者，难治。初起者，用大防风汤为主，佐以益气养荣汤。脓成者，用补中益气汤为主，佐以大防风汤，切勿用十宣、流气等药。若不溃不敛，或发热等症者，须调补脾胃为善，否则必变败症矣。  

●小儿九岁，患此作痛，用葱熨法及大防风汤，肿起色赤，用仙方活命饮、补中益气汤间服，肿渐消；又以独活寄生汤与补中益气汤间服；二三日，用葱熨一次，至两月余而消。  
●小儿患此，大溃不敛，体倦食少，口干发热，日晡尤甚，此脾气虚甚也，用补中益气汤五剂，以补元气，乃用大防风汤一剂，以治其疮，如是月余，诸症悉退，遂用十全大补汤，佐以大防风汤而敛。  
●小儿患此，溃而不敛，不时寒热，小便赤涩，此血气虚也，用十全大补汤加麦门冬、五味，诸症顿退，乃去桂，令常服；佐以和血定痛丸而愈。  
●女子左腿作痛，服流气饮之类，左膝肿硬，头晕吐痰，余谓此鹤膝风也，其脉弦数而无力，乃禀赋肝脾肾三经之症，此形气病气俱虚者，当先调脾胃为主。不信，仍攻邪气，诸症蜂起，余先用五味异功散加升麻、干姜、肉桂，脾气稍健，又用异功散、八珍汤而溃；却间服大防风汤、地黄丸而痊。  
●小儿两膝渐肿，敷服皆消毒之药，足颈赤肿，此禀父肾气不足，用地黄丸、八珍汤而消。若用流气、败毒等药，必致不起。  

大防风汤  
治鹤膝风，肿痛不消，或溃而不敛。  
附子（炮） 牛膝（酒炒。各一钱） 白术 羌活 人参 防风（各二钱） 杜仲（去皮姜制） 川芎 肉桂（去皮） 黄 （炒） 熟地黄（自制） 芍药（炒。各一钱五分） 甘草（一钱）上每服三五钱，水煎，仍量儿大小用之。  

益气养荣汤  
治气血虚弱，四肢颈项等处患肿，不问肿溃，日久不敛，俱宜服之。  
人参 茯苓 陈皮 贝母 香附（炒） 当归（酒洗） 川芎 黄（炒） 熟地黄（自制） 芍药（炒。各一钱） 甘草（炙） 桔梗（各五分） 白术（炒） 柴胡（六分）上每服二三钱，姜水煎。  

独活寄生汤  
独活 桑寄生 杜仲（炒） 细辛 牛膝（酒炒去土） 秦艽 茯苓 白芍药 桂心 川芎 防风 甘草人参 熟地黄 当归（各等分）上每服二三钱，水煎，空心，乳母同服。  

八珍汤  
（方见发热不止）  

全大补汤  
（方见便痈）  

中益气汤  
（方见肌肉不生）  

血定痛丸  

葱熨法  
（二方见流注）  

## 卷十四

### 卷十四 肺痈肺痿  

齐氏云：肺痈肺痿，因脾肺气虚，腠理不密，外邪所乘；或母食辛辣浓味，遗热于儿；或儿有病过于汗下，内亡津液，虚火烁肺；或服克伐之药，亏损脾胃，不能生肺金。其症恶风咳嗽，鼻塞项强，呼吸不利，甚则四肢微肿，咳唾脓血。若吐臭秽，胸中隐痛，脉数而实者为肺痈；咳唾涎沫，脉数而虚者为肺痿。恶寒喘嗽者，寒邪内蕴也，小青龙汤。  

咳唾脓秽者，肺痈内溃也，桔梗汤。窃谓前症若喘咳短气者，脾胃气虚也，五味异功散。咳唾脓痰，左尺脉数而无力者，肾气虚也，六味地黄丸。咳唾脓痰，右关脉数而无力者，脾气虚也，七味白术散。若发热喘嗽，唾脓不食者，脾肺虚甚也，难治。大要补脾肺、滋肾水为善。仍审五脏相胜，乳母七情。后症仿此。  

●小儿感冒停食吐泻，用疏利之剂，咳嗽脓血，此中气复伤而变肺痈也，用桔梗汤而愈。后咳嗽吐血，仍用前药，佐以异功散而痊。  
●小儿停食，服泻药而变肺痈，余先用异功散以救脾肺，次用桔梗汤以治肺痈而瘥。  
●小儿停食，服克伐之药，唾痰腥气，面赤气喘，此元气复伤而成肺痈也，用桔梗汤，脓痰顿止。翌日喘甚，此脾气虚而不能生肺也，用异功散加杏仁、百合而愈。后小便涩滞，服八正散，小便愈涩，咳嗽吐痰，面赤盗汗，余谓肺气虚热，前药亏损真阴，虚火烁肺金而然。用异功散以补脾土，地黄丸以滋肾水，遂愈。  
●小儿肺痈，愈后咳嗽，面色白或痿黄，手足冷，小便频，此因脾虚不能生金也，服参苏饮之类，自汗盗汗，昏愦发搐，遗尿下气，手足如冰，面色青白，此阳气脱而虚寒也，用人参一两、干姜二钱、大枣五枚，米泔煎沸，先灌一杯，将熟又灌二杯，连用二剂而苏。更朝用补中益气汤，夕用异功散而愈。  
●小儿十五岁，因劳伤元气而咳嗽，误用表散之剂，复伤肺气成痈，咳嗽脓血，用桔梗汤为主，佐以异功散，脓渐少，专用异功散，脓止而愈。后因书课过劳，自汗时嗽，服外感药，咳嗽益甚，胸膈痞满，呼吸不利。余谓脾肺之气虚甚而然，用参 补脾汤而痊。  
●小儿咳嗽，服参苏饮而益甚，右寸之关脉浮散，余谓：此风伤皮毛，热伤血脉，血气羁留蕴结于肺而成痈也。不信，乃服表散，唾咳脓血。余曰：此因肺虚不能摄气，脾虚不能摄涎耳，当补脾土以生肺金。又不信，果殁。  
●小儿感冒咳嗽，发散过度，喘促不食，痰中有血，余用桔梗汤而愈。后元气未复，大便似痢，或用芩、连、枳实之类，变慢脾风而卒。  

小青龙汤  
治伤风冒寒，咳嗽喘急，肺胀胸满，鼻塞流涕，或干呕热咳，或作喝，或作噎，或小便不利，或小腹胀满。（此仲景之法，审有是症，用之及时，殊有良验。）麻黄（去节） 赤芍药 半夏（各七钱） 细辛 干姜（炮） 甘草（炙） 桂枝（各三钱） 五味子（半两杵）附子（二钱，脉浮不用）上每服二钱，水煎。  

桔梗汤  
治咳嗽脓血腥秽，已成痈症。  
桔梗（炒） 贝母（去心） 知母（炒） 桑白皮（炒） 枳壳（各二钱） 地骨皮 栝蒌仁 薏苡仁 杏仁（炒，五分） 当归 黄 （炒。各一钱） 五味子（杵炒） 百合（炒。各一钱五分） 防己（一钱） 甜葶苈（炒，五分）上每服二三钱，水煎。  

升麻汤  
治肺痈，脓血秽臭，胸乳皆痛。  
升麻 桔梗（炒） 薏苡仁 地榆 条芩（炒） 牡丹皮 芍药（炒） 甘草（各等分）上每服二三钱，水煎。  

排脓散  
治肺痈，此方排脓补肺。  
黄 （盐水拌炒） 白芷 人参 五味子（炒研碎。各等分）上为末，每服一二钱，蜜汤调下。  

射干汤  
治胃脘痈吐脓血。  
射干（去毛） 栀子仁 赤茯苓 升麻 赤芍药（一两三钱） 白术（五钱）上每服三五钱，水煎，入地黄汁少许，再煎服。  

人参平肺散  
治心火克肺金，传为肺痈，咳嗽喘呕，痰涎壅盛，胸膈痞满，咽嗌不利。  
人参 陈皮 甘草 地骨皮 茯苓（各一钱） 知母（炒，七分） 五味子 青皮 天门冬（去心，四分） 桑白皮（炒，一钱）上每服二三钱。  

参 补脾汤  
治肺痈，脾气亏损，咳吐脓涎，或中满不食，必服此药，补脾土以生肺金，否则不治。  
人参 白术（各二钱） 茯苓 陈皮 当归（各一钱） 黄 （炒，二钱五分） 升麻（三分） 麦门冬（七分）五味子（杵，四分） 桔梗（炒，六分） 甘草（炙，五分）上作三服，姜枣水煎。  

人参补肺汤  
治肺症咳喘短气，或肾水不足，虚火上炎，痰涎壅盛，或吐脓血发热，小便短涩。  
人参 黄 （炒） 白术 茯苓 陈皮 当归（各一钱） 山茱萸 干山药 五味子（杵） 麦门冬（去心）甘草（炙） 熟地黄（自制） 牡丹皮（各五分）上每服五钱，水煎服。  

五味异功散  
（方见用败毒之药）  

味白术散  
（方见发热不止）  

### 卷十四 肠痈  

张仲景云：肠痈之症，因饮食积热，或母食辛热之物所致，小腹按之则痛，小便数似淋，腹急恶寒，身皮甲错，或自汗恶寒。若脉迟紧未有脓者，用仙方活命饮，以解其毒。脉洪数已有脓者，服太乙膏，以下其脓。小腹疼痛，小便不利者，脓壅滞也，牡丹皮散主之。窃谓：经云：肠痈为病不可惊，惊则肠断而死。故坐卧转侧之间，须令徐缓，时少饮薄粥，及用八珍汤，固其元气，静养调理，庶可保也。  

●小儿小腹作痛，小便如淋，身皮甲错，此肠痈也，脓已成，用薏苡仁汤、排脓散而痊。  
●小儿腹中作痛，时或汗出，身皮甲错，小便如淋，脉滑数，脓已成也，用大黄汤一剂，下脓甚多，又用薏苡仁汤而痊。  
●小儿小腹胀痛，脉浮数，按之迟紧，不时畏寒，大便或欲去而不去，小便频而短，此为肠痈，但脓未成耳。不信，或作痢症，恪用清热分利之剂，诸症蜂起而殁。  
●小儿停食腹胀痛，二便不利，服草果、良姜之类，更加发热作渴，脉洪大而数。余曰：此饮食滞而蕴热，将成脓矣，前药非其治也。不信，仍服之，腹发赤晕，大便下脓而殁。  
●小儿患肠痈，先用太乙膏，后服牡丹皮散下脓而愈。后因跌，腹内作痛，遍身皆赤，良久身黯而殁，盖肠断故也。  

大黄汤  
治肠痈，小腹坚肿，按之则痛，肉色如常。或 赤微肿，小便频数，汗出憎寒，脉迟紧，脓未成也，急服之。  
大黄（炒） 朴硝（各二钱） 牡丹皮 栝蒌仁 桃仁（去皮尖。各二钱）上每服二三钱，水煎。  

薏苡仁汤  
治肠痈，腹中痛，烦躁不安，或胀满不食，小便涩滞。  
薏苡仁 牡丹皮 桃仁（各三两） 栝蒌仁（四两）上每服四钱，水煎。  

桃仁汤  
治肠痈，腹中痛，烦躁不安，壅痛，大便闭涩。亦有绕脐生疮者，但用此药无妨。  
桃仁 大黄（炒） 牡丹皮 芒硝 犀角（镑） 冬瓜仁（研。各二钱）上水煎，入犀角末服。  

牡丹皮散  
治肠痈，腹濡而痛，时下脓汁或下血。  
牡丹皮 人参 天麻 白茯苓 黄 （炒） 薏苡仁 桃仁 白芷（炒） 当归 川芎 官桂 甘草（各五分） 木香（二分）上每服三五钱。  

仙方活命饮  
（方见热毒疮疡）  

乙膏  
（方见跌扑外伤）  

珍汤  
（方见发热不止）  

### 卷十四 痔疮  

痔疮之症，或因禀受胎毒，或膏粱食积，或母食炙 浓味所致。肿痛者湿热，作痒者风热，便闭者火盛，脓溃者血热。湿热，加味槐花散。风热，秦艽苍术汤。便秘，清燥汤。脓溃，黄 汤。熏洗则用葱汤、槐角、五倍子等药，或真蒲黄以猪脂调敷，如有兼变之症，参各门治之。  

●小儿患痔，赤肿作痛，用黄连解毒汤而痛止，又用托里清肝散，及加味槐角丸而疮愈。  
●小儿因饮食停滞，发热患痔，大便不利，肿痛寒热，不时发搐，此脾气伤而肝乘之也，先用保和丸末二钱，以柴胡、山栀汤调服，食消搐止；又用四味肥儿丸，数服而愈。  
●小儿十二岁，不戒浓味醇酒，不时作痛，或大便秘结，小便涩滞，用龙胆泻肝汤治之而安。后饮烧酒，前症复发，遍身色赤烦躁，饮冷醋半钟，赤热悉退，肿痛顿减。  
●小儿因乳母食炙 之物，肛门肿痛。用清胃散母子并服，子又服四味肥儿丸而愈。后因乳母恚怒，胸胁作痛，频饮糖酒，儿病复作发搐，母先服加味小柴胡汤二剂，次服加味逍遥散，儿服四味肥儿丸而愈。  
●小儿肛门肿痛，大便不通，服大黄之药，肿痛益甚，虚症并作，仍欲攻疮。余曰：此因脾气复伤而然也，用异功散加升麻、柴胡为主，佐以加味槐角丸，肿痛渐退；又用黄连解毒汤而出脓；用秦艽苍术汤而疮愈。  
●小儿肛门肿痛，发热饮水，口鼻气热，此脾肺经实热，先用泻黄散二服而热退，又用枳壳散而痛止，用金银花散而肿痛消。后母食膏粱，儿患复作，母用清胃散而肿痛消。  
●小儿误吞信石，遍身发赤，呕吐烦渴，肛门肿痛，便秘饮冷，服冷米醋一钟，赤晕立消，肿痛顿止；又用黄连解毒汤、金银花而愈。  
●小儿痔疮，不时肿痛，服加味槐角丸而愈。至十四而复作，发热体倦，肛门坚肿，用地黄丸、八珍汤，坚肿渐消，血气渐愈。或间止药饵，劳役不节，诸症仍作，用前药随愈。毕姻后，肛门肿溃而串臀，用补中汤、地黄丸，臀间渐愈。  
或用追蚀等药，坚核虽消，痛伤元气，疮口不合，余用八珍汤、地黄丸，两月而敛。后不守禁忌，又且攻毒，以致屡发，元气日虚而殁。古人云：善服药不若善保养。信夫！  

苦参散  
治痔疮肿痛发热。  
枳壳（麸炒） 黄连 大黄 甘草 荆芥 苦参 赤芍药 黄芩上水煎熏洗。  

加味槐花散  
治肠风下血，痔疮肿痛，发热便秘。  
槐花 熟地黄 白术 青皮 荆芥穗 川芎（各二钱） 当归身 升麻（各四分） 枳壳（麸炒，五分）上水煎服。  

秦艽苍术汤  
治痔疮，大便坚硬，小便频数，内热作渴。  
秦艽 苍术（各五分） 泽泻 防风 桃仁 皂角子仁（炒） 当归尾 黄柏 山栀（炒。各三分）上作二剂，水煎服。  

清燥汤  
治大肠风热血燥，秘结不通，痔疮等症。  
生地黄 山栀 麻子仁（研。各五分） 黄芩 川芎 羌活 黄柏 郁李仁 芍药 当归尾 甘草（各四分） 泽泻（二分）上水煎服。  

黄 散  
治痔疮，并一切溃疡，虚弱发热。  
茯苓 黄 （炒） 当归 川芎 白芍药 白芷（各五分） 升麻 山栀（炒。各二分）上水煎服。  

枳壳散  
治痔疮肿痛或下血。  
枳壳（去穣，麸炒） 槐花 荆芥 皂角子仁（炒） 皮（炙。各等分）上为末，每服一钱，滚汤下，作丸亦可。  

加味槐角丸  
治症同前。  
槐角（炒） 枳壳（麸炒） 当归 黄芩 皂角仁（炒） 皮（炙） 秦艽 白芷（各等分）上为末，每服一二钱，水煎服，或蜜丸，量儿大小服。  

又方  
治痔痛不可忍者。  
羊胆（一个） 冰片（五分）上以冰片为末，羊胆涂之。  

丹石散  
治痔疮热痛如神。  
黄丹 滑石（各等分）上为末，新汲水调涂，日三五次。  

胜雪膏  
治痔疮热痛不可忍。  
片脑 铅白霜（各等分）上为末，好酒研成膏涂之，随手愈。  

又方  
用生栝萎根研如泥，猪油调涂。  

黄连解毒汤  
（方见作痛不止）  

里清肝散  
（方见囊痈）  

味肥儿丸  
（方见贴骨痈）  

味小柴胡汤  
（方见热毒瘰疬）  

味逍遥散  
（方见发热不止）  

胆泻肝汤  
（方见下疳疮）  

### 卷十四 下疳阴痿  

下疳阴痿，皆属肝火湿热，或禀赋肝经阴虚。肿痛发热者，肝火湿热也，先用加味小柴胡汤，再用龙胆泻肝汤。肿痛便赤者，肝火阴虚也，用加味逍遥散加龙胆草、生地黄。溃而肿痛不消者，小柴胡汤加芎、归、黄 。溃而肿痛已消，用四物汤加牡丹皮、柴胡。盖肝属木，得雨露则森茂，遇酷日则萎软，若误谓虚寒，投以热剂，轻则囊茎生疮，重则腐而难敛，皆宜滋肾水生肝木、清肝火。故云：肝气热则茎痿，宗筋弛纵，阴茎肿胀，或出白液，或痒痛，里急筋缩，挺纵不收，或精出便下，此名筋疝，俱肝火也。  

黄宗伯季子初生时，母弃于水，逾日不死，复收之，遂成喘嗽，颔腋臂股，各结块核溃而色紫，误触之痛彻于心，服辛温化毒等剂不应，时已弱冠。余曰：初生喘嗽者，形寒伤肺也，既长而咳嗽者，肝火刑肺也，故结核俱在肝胆部分。  

始用补中益气汤，后用九味芦荟丸，不月诸症悉愈。此禀母之肝火而患也。  

●小儿下疳溃烂，发热作渴，日晡尤甚，此肝疳而脾气虚也，用补中益气汤，后用九味芦荟丸，诸症悉愈。  
●小儿二岁茎萎湿痒，时出白津，余以为肝火，不信，或与温补肾经，后阴囊 肿，茎中作痛，余用龙胆泻肝汤、六味地黄丸而愈。  
●小儿睾丸作痛，小便赤涩，寒热作呕，此肝火湿热不利，用小柴胡汤加山栀、车前子、茯苓而愈。（睾丸阴子也）一小儿睾丸肿痛，小便黄涩，寒热作渴，此肝火所致，用小柴胡汤加柴胡、车前子，并九味芦荟丸间服而消。  
●小儿阴茎肿痛，腹内一块或作痛，或上攻，小便不调。此禀肝火为患，用龙胆泻肝汤、九味芦荟丸。愈后形气消烁，发热作渴，此肝火制脾土而然也，用益气汤、芦荟丸、异功散而安。  
●小儿阴茎作痒，搔破出水，小便赤涩，此禀肝肾阴虚火动，用龙胆泻肝汤清肝经湿热，佐以地黄丸补肾肝阴虚而愈。后乳母恼怒，小便涩滞，两肋肿痛，儿阴复痒，惊搐困倦，用异攻散以补脾土，用地黄丸以滋肾肝而愈。  
●小儿十五岁，患下疳久不愈，形气骨立，不时寒热，小便不利，饮食少思，此禀肝疳虚羸也，朝用益气汤以培胃气，夕用地黄丸以滋肾水为主，佐以九味芦荟丸治疳而痊。  
●女子十五岁，面青善怒，体瘦作渴，天癸未至，不时寒热，口舌生疮，后患阴疮湿痒，无寐善惊，此禀肝脾虚羸之变症也，当先救脾气。遂朝用补中益气汤，夕用加味归脾汤，诸症渐愈，却佐以九味芦荟丸而痊。  
●女子十四岁，禀肝经湿热，肌体消瘦，寒热如疟，下部患疮，先用加味小柴胡汤，寒热顿退，但晡热少食，用加味逍遥散为主，以九味芦荟丸为佐而愈。出嫁后前症仍作，另用杂药，疮口翻出如菌，余用龙胆泻肝汤、加味逍遥散而愈。  
●小儿十五岁，患下疳，书课过劳，即寒热头痛，形气殊倦，腿足疲软，左关脉洪数，左尺脉洪数而无力。余谓：此禀肝肾阴虚，兼饮食劳役之症也，宜先调补胃气以滋化源。不信，或以为阴虚湿热下流，恪服四苓、四物之类，诸症益甚。余曰：阴虚，谓脾经虚也。脾为至阴，以丁火为母，虚则宜补丁火以生己土；肾属水，以辛金为母，肾虚则宜补辛金，生癸水也。今因脾经阳弱而阴虚，反用沉寒之剂，复伤阳气，以绝化生之源，欲保其不危，难矣！果殁。  

龙胆泻肝汤  
治肝经湿热不利，下部生疮，两拗肿痛，或腹中作痛，小便涩滞等症。  
龙胆草（酒拌炒黄） 泽泻 车前子（炒） 木通 生地黄（酒拌） 当归（酒拌） 山栀 黄芩（炒） 甘草（各等分）上水煎，食前服。  

加味小柴胡汤  
（即小柴胡加山栀、牡丹皮） 治肝胆经有热，下部湿疮，寒热晡热潮热等症。（方见热毒瘰疬。）  

味丸  
治肝肾阴虚，下部生疮；或发热作渴，小便频数；或肾水不足，而不能生肝木，致血燥筋挛，颔项肢节等处结核；或溃而不能收敛；或肝肾虚弱，发热盗汗，肢体消瘦，小便赤涩，尿血下血；或大小便牵痛，气短痰嗽，吐血眩晕，耳聋口燥，齿痛失音，腰腿疲软，此皆禀不足也。（方见作渴不止）  

药必效散  
治下疳腐溃作痛。  
黄连 黄柏 龙胆草（各一两） 轻粉（五分）上为末，油调搽，入片脑更效，若用当归膏调敷尤佳。  

如圣散  
治下疳腐久不愈。  
五倍子（二钱） 片脑（一钱） 黄连（五分） 芦甘石（ ，三分）上各为末，干敷，毒未尽者加黄连末三分。  

九味芦荟丸  
（方见喉痹）  

味清胃散  
（方见热毒口疮）  

愈汤  
（方见出血不止）  

中益气汤  
（方见肌肉不生）  

珍汤  
（方见发热不止）  

味归脾汤  
（方见胁痈）  

君子汤  
（方见腹痈）  

方活命饮  

托里消毒散  
（二方见热毒疮疡）  

### 卷十四 便痈  

（附谓两拗小腹两边拘中患之）便痈因肝火肝疳，或禀肝经热毒。若初起肿硬作痛者，先用龙胆泻肝汤一二剂，肿痛不减，用仙方活命饮二剂。五七日不减肿尚硬，亦用前二药各一剂，如不消或更痛，欲成脓也，用活命饮一剂，却用托里消毒散加柴胡、山栀一二剂。  

若脓已成而不溃者，血气虚也，用托里消毒一二剂。脓已溃而痛不止者，毒瓦斯不解也，用活命饮一剂。若脓已出而反痛者，气益虚也，用内补黄 汤。脓已溃而发热烦躁者，气虚血脱也，用当归补血汤。脓已溃而恶寒发热者，血气俱虚也，用十全大补汤。脓已溃而恶寒者，元气虚也，用补中益气汤。脓已溃而不生肌者，脾气虚也，用六君子汤。若禀赋怯弱，或因饮食劳倦而为患者，但用补中益气汤加射干，自消。设使不分经络，不别虚实，概行攻伐，亏损气血，则轻者难治，重者必变瘵症，甚至不起。  

●小儿肿痛色赤，寒热似疟，小便不通，此肝经湿热，用龙胆泻肝汤一剂，小便清利，寒热顿除，又用加味逍遥散加龙胆草二剂，肿痛悉退而愈。  
●小儿患此，肿硬作痛，小便涩滞，先用龙胆泻肝汤，小便顿利，又用活命饮一剂而消。后腹肿赤作痛，此欲作脓也，先用活命饮二剂，杀其大势，却用托里消毒散加柴胡、山栀三剂，以指按之，肿随指复起，此脓已成也，用托里散一剂，翌日针之，肿出肿消，再用托里散而愈。  
●小儿患此，服大黄等药，泻而肠鸣，腹肿硬痛少食，此脾胃复伤而变症也，用五味异功散加升麻、柴胡、木香，饮食渐进，乃去木香，加黄 、当归，数剂而脓成；又用托里散加皂角刺而脓溃，乃去皂角刺，倍用参、 而愈。  
●小儿疮势已成，用消毒之药，其肿散漫，自汗发热，恶寒少食，此气血虚甚也，用大补汤四剂，针之脓出肿消，却用托里散、八珍汤，间服而愈。  
●小儿脓成不溃，误用大黄之类以下脓，泄泻不止，肿硬色白，腹痛欲呕，手足并冷，此脾气虚而复伤也，用异功散加升麻、姜、桂四剂，乃去姜、桂加归、 二十余剂，脓溃而愈。  
●小儿溃后切牙呵欠，寻衣捻物，此肝经气血虚也，先用八珍汤加钩藤钩、五味子，诸症顿愈，又用托里散及八珍汤而痊。  
●小儿溃后惊悸发搐，呵欠切牙。此心肝二经气血俱虚也，先用补心汤、安神丸，虚症寻愈；再用八珍汤、托里散，肌肉渐生；却用地黄丸而疮口敛。  
●小儿患此久不愈，头重胸满，饮食少思，此禀脾胃虚弱也，先用补中益气汤加蔓荆子，诸症寻愈，次用八珍汤佐以五味异功散，月余疮口渐敛，仍用十全大补汤而痊。  
●小儿十五岁，禀赋虚弱，因劳役过度患此，寒热如疟，用补中益气汤将愈。惑于人言，误服大黄之药，吐泻大作，手足厥冷，寒热尤甚。余用六君子加姜、桂，诸症稍愈，但赤肿不消，此欲作脓也，又数剂后，朝用益气汤，夕用大补汤，五十余剂而痊。  
●小儿溃后肿硬，肌肉不生，疮口不敛，余欲滋其化源以生肝血。不从，仍伐肝清热，以致元气日虚，恶症蜂起而殁。夫肺者肾之母，脾者肺之母，今既不滋肺肾以生肝木，又伤脾土以绝肺肾之化源，其不死者鲜矣！一小儿十四岁，每饮食劳倦，则恶寒发热，两拗患肿，余用益气汤而愈。彼惑于人言，乃服大黄之类，发搐口噤，手足并冷，良久少苏。余用大料益气汤数剂而安，又用二十余剂而愈。  
●小儿两拗痛肿，小便澄白，肢体消瘦，发热眼札，此禀肝火之症，用龙胆泻肝汤为主，四味肥儿丸为佐，又各数服将愈，及用地黄丸而痊。  
●小儿两拗肿痛，小便不利，或赤白浊，此系肝火炽而脾气伤也，朝用补中益气汤，夕用地黄丸各数剂而愈。后因过劳，盗汗发热，两拗仍肿。用前药，佐以地黄丸而愈。  
●小儿每劳则两拗肿痛，小便白浊，夜间发热。此禀肝火脾虚而元气下陷也，用补中益气汤、清心莲子饮。后患下疳，用四味肥儿丸，加逍遥散而愈。  
●小儿两拗肿痛，小便赤涩，或兼澄白。此肝脾疳症，先用九味芦荟丸数服，诸症渐退；次用四味肥儿丸二十余服而愈。  
●女子两拗肿痛，小腹作痒，小便赤涩，发热晡热，月经不调，先用加味小柴胡汤四剂肿渐消，次用加味逍遥散诸症渐愈，佐以四味肥儿丸而愈。  
●小儿十四岁，每饮食劳倦，随患寒热，两拗肿痛，服大黄之类，发搐口噤，手足并冷，良久少苏。余用大剂补中益气汤数剂而安，又二十余剂而肿痛愈。  
●小儿患此，肿硬色白，形气俱虚，余谓常补脾胃则肿硬自消，不信，乃以铜器压之，及敷山药，内服伐肝之药，遂致不起。夫铜金也，山药属金，金能制木，肝经有余之症当用之。今不足之症，宜滋肾水而反克之，不起宜矣！治者不可不察。  
●小儿患此，肿硬作痛，自汗盗汗，体倦少食，此禀虚弱也，非补元气不能化腐成脓；非补脾胃不能生肌敛口。彼嫌迂缓，另用万金散，毒从大便出，而内消一服，咽下连泻数次皆饮食，再服泻下鲜血，遍身皆青。余曰：此阴阳二络俱伤也，辞不治。经云：阳络伤则血外溢，阴络伤则血内溢。信然。  
●小儿十四岁，功课过度，梦遗恶寒，拗间肿痛，余用大剂益气汤而愈，彼误用攻毒之剂，患便痈，肿硬作痛，肉色不变，余用益气汤及大补汤而愈。毕姻后复患此，服穿山甲、大黄之类，元气益虚，肿硬如石，外敷大黄、朴硝，虚症蜂起，余用葱熨法、豆豉饼及前二剂，虽愈，终以不谨，变瘵症而殁。  

清心莲子饮  
治心肾虚热，患便痈，发热口干，小便白浊，夜则安，昼则发。  
黄芩（炒） 麦门冬 地骨皮 车前子（炒） 甘草（各三钱半） 石莲肉 茯苓 黄 （炒） 柴胡 人参（各二钱）上每服五钱，水煎。  

秘旨安神丸  
治禀心脾气血虚弱，发热不安，疮不生肌，睡中则惊悸。  
人参 半夏（汤泡） 酸枣仁 茯神（各一钱） 当归（酒洗） 橘红 赤芍药 五味子（五粒，杵） 甘草（炙，三分）上为末，姜汁糊丸芡实大。每服一丸，姜汤下。  

补中益气汤  
治禀元气虚弱，因劳而拗中作痛，或患便痈，寒热口干作渴，宜此汤加射干主之。如寒热已退，而肿不消，此欲作脓也，宜用十全大补汤。（方见肌肉不生）  

全大补汤  
治禀元气虚弱，因劳患便痈，或拗中作痛，服补中益气汤，寒热退而肿不消散，此血气虚而不能成脓也，宜服此汤。已成而不能溃，或已溃而不能生肌，寒热不止，自汗盗汗，脓清不敛者，但服此药，则元气自复，诸症自愈。  
白茯苓 人参 当归 白术（炒） 黄 （炒） 川芎 肉桂（去皮） 白芍药（炒） 熟地黄（自制） 甘草（炒。  
各等分）上每服三五钱，姜枣水煎服。  

内补黄 汤  
（方见发热不止）  

胆泻肝汤  
（方见下疳疮）  

味芦荟丸  
（方见喉痹）  

味肥儿丸  
（方见贴骨痈）  

心汤  
（方见胎毒疮疡）  

味地黄丸  
（方见作渴不止）  

味小柴胡汤  
（方见热毒瘰疬）  

### 卷十四 囊痈（谓阴囊患痈）  

痈属肝经湿热，或禀胎肝热所致。初起肿痛，小便赤涩者，湿热壅滞也，先用龙胆泻肝汤，如不消，用仙方活命饮。若肿痛数日不止，欲作脓也，用托里消毒散。若肿未溃而小便不利者，毒瓦斯壅滞也，当分利之。脓已成而小便不利，毒瓦斯未解也，当针泄之。脓出而反痛者，气血虚也，当补益之。若元气无亏，虽阴囊悉溃，睾丸悬露，亦不为害。若乳母恚怒，令儿患此者，加味逍遥散。肝经气血虚者，八珍散加味，柴胡、山栀，俱加漏芦，子母并服。  

●小儿小便涩滞，肿痛寒热，此肝经湿热也，用龙胆泻肝汤而消。但内热倦怠，此兼脾气虚弱也，用四君子加柴胡、山栀、芎、归而愈。  
●小儿肿痛寒热，用克伐之药，不能成脓；用托里清肝散而脓溃；用托里散而疮敛。后寒热如疟，小便闭塞，用小柴胡汤加山栀、龙胆草、车前子而愈。  
●小儿患此，大溃痛甚，烦躁饮冷，此余毒尚在，与活命饮二剂，肿痛顿退；又用四君、柴胡、山栀四剂，诸症悉退，及托里散而痊。  
●小儿阴囊赤肿作痛，针而脓出顿安，忽发热作渴，此邪气去而真气虚也，用圣愈汤及八味、柴胡、山栀，将愈。  
因乳母恚怒复作，用加味逍遥散加漏芦与母服，其儿顿愈。  
●小儿阴囊每患赤肿，必因其母恚怒及饮酒而发，余审其因怒，用加味逍遥散加漏芦。饮酒，用加味清胃散加干葛、神曲，与母服之，其儿随愈。  
●小儿阴肿，小便赤涩，此禀肝经有热也，用加味小柴胡加漏芦与母服，子日饮数滴，四剂而愈。  
●小儿患此，肿硬不消，发热作痛，大便不实，饮食无味，此消导过多而脾胃伤也，先用异功散数剂，元气渐复；又用托里散加柴胡、山栀而脓成，针之脓出，发热恶寒，此血气俱虚也；用大补汤加柴胡、山栀，寒热顿止，又数剂而渐愈。后因劳，发热肿痛，用益气汤、托里散，疮口渐敛而愈。  
●小儿十六岁患此，脓清晡热，遗精盗汗，此禀元气虚甚也，用大补汤、地黄丸料各二十余剂，元气稍复，又各三十余剂，汗止热退。犯房事患处顿黯，昏愦吃逆，手足并冷，此脾气虚寒之恶症，用独参汤四剂而苏，用大补汤加干姜四分，阳气渐复，乃去干姜，又二十余剂而痊。  
●小儿患此，溃而肿硬不消，服败毒散，敷寒凉药，肌肉不生，疮口开张，脓清色黯，自汗，余谓非补脾则肌肉不生。彼欲速效，乃外用生肌散反助其邪，致生瘀肉，填塞疮口，半载不愈。余用异功散加当归、黄 三十余剂，又用托里散、隔蒜灸而愈。  
●小儿囊痈出血，久不愈，左颊色青赤，此心肝二经风热而血不归经也，先用加味逍遥散、六味地黄丸，清肝热、滋肾水而血止，用托里散而疮愈。  
●小儿患前症，脓清发热，久而不敛，左颊青、两颐赤。余谓禀肝肾阴虚而两位青赤，脾胃气虚而脓清不敛，当补足三阴为善。不悟，泛用杂药，后果殁。  
●小儿患前症久不愈，面色皎白，左颊为甚。余谓：前症属肝木，面白属肺金，左颊属肝经，乃金来克木为贼邪，况小便如淋，乃肝肾二经气绝也，辞不治。后果殁于金旺之日。盖肝为肾之子，肾为肝之母，设预为调补肾水，必不致于危也。  

托里清肝散  
人参 黄 （炒） 当归 川芎 芍药（炒） 白术 茯苓 金银花 白芷（炒） 甘草（炒） 连翘 柴胡（各七分） 山栀（四分）上每服二三钱，水煎。  

钱氏蚯蚓散  
治肾子肿硬，先用葱椒汤煎洗，次以干蚯蚓粪，津唾调敷，须避风冷湿地。  
世传治小儿阴囊肿大，用甘草煎浓汁，调蚯蚓粪涂之，立效。  

山药膏  
治两拗及小腹肿痛或痒，用山药研烂频敷患处，干则易之。  

补中益气汤  
（方见肌肉不生）  

功散  
（方见用败毒之药）  

珍汤  

加味逍遥散  
（二方见发热不止）  

命饮  

托里散  
（二方见热毒疮疡）  

味小柴胡汤  
（方见热毒瘰疬）  

愈汤  
（方见出血不止）  

全大补汤  
（方见便痈）  

味清胃散  

四君子汤  
（二方见腹痈）  

黄丸  
（方见作渴不止）  

### 卷十四 足指冻疮（附耳冻疮）  

指冻疮，因受禀虚怯，故寒邪易乘，气血凝滞，久而不愈则溃烂成疮。治法须壮脾胃温气血，则死肉自溃，良肉自生。若骨脱筋连者，宜急剪去，否则毒延脚面而死。盖肢末之处，气血难到，又为外邪遏绝，则气血不能营运。若用汤荡、火烘，其肉即死而不仁，至春必溃腐脱落。元气无亏，虽患无害，如外敷寒药，内服消毒之剂，则元气受伤，必成败症。凡初冻时，热手频熨之为妙。北方冻耳，若误以手触之，其耳即落。大寒能裂肤堕指然，信矣。  

●女子数岁，值严寒北上，因失所恃，而足受冷，侍婢用热汤泡之，至春月房中秽气，其父觉之，脱袜方见十指俱烂，但未堕耳，余用托里之剂助其阳气，溃脱以保其生。  
●小儿仲冬严寒，两耳受冻，不知痛痒。令人以热手徐徐频熨，内用温补脾气之剂，及敷白蔹散而愈。  
●小儿七岁，冬间足指冻痛用烧汤浸洗，至春溃脱，疮口不敛，足跌肿痛，余谓此元气虚弱，须补胃气以生肌肉。不信，乃用寒凉消毒之剂，肿消黑色，自以为愈。余曰：此脾胃虚极，元气不能运及患处也。后两腿羸细而殁。  
一少儿扑伤足跌少许，遂成冻疮，作痛不止，用火烘之肉死，至春足脱，脓水淋漓，不能收敛而殁。此症若能调养脾胃，使元气不伤，则肌肉自生，岂至于死哉！  

白蔹散  
白蔹（一两） 黄柏（炒黑，五钱）上为末，干搽患处。  

### 卷十四 汤火疮  

汤火之症，若发热作渴，小便赤涩者，内热也，用四物加山栀、连翘、甘草。若肉未死而作痛者，热毒也，用四君加芎、归、山栀、连翘。若肉已死而不溃者，气血虚也，用四君加当归、黄 ；外敷当归膏，或柏叶末蜡油调搽，至白色其肉自生。若因烟熏将死者，以生萝卜汁灌之即苏。若饮食后被汤火所伤，发热腹胀，恶食发搐，变症者，当参食积惊搐门治之。  

●小儿火伤，两臂 痛，大便不利，小便赤涩，此火毒蓄于下焦也，用生地黄、当归、芍药、木通、山栀、赤茯苓、生甘草，一剂二便调和而痛止；更以四物加山栀、参、 、白芷、甘草，而坏肉腐，又数剂而新肉生。  
●小儿火伤足胫，专用败毒之剂，脓水淋漓，日晡肿胀，此脾虚下陷也，用补中益气汤及八珍汤而愈。  
●女子沸汤伤胸，两月不敛，脉洪大而虚，发热作渴，此阴虚火毒所乘，用四物加柴胡、丹皮，热渴顿止，用加味逍遥散，腐肉去而新肉生。  
●女子被烟熏，痰气上壅，不省人事，用萝卜汁灌之而苏，但体倦欲睡，仍令噙萝卜汁，乃服六君子汤加桔梗、山栀而安。伤轻者萝卜捣汁，饮之亦可。  
●小儿火伤臀间，误用生肌散，阴囊溃脱，久而不愈，此助其药毒而然也，余用当归膏及四君子加芎、归，旬余肉生而痊。  
●小儿火伤其足，用冷水浸之，肿痛益甚，服败毒药，肉死不溃，此脾胃气伤而血滞也，用六君子加芎、归而愈。  
后因劳役寒热，以八珍散加升麻、柴胡、白芷而痊。  
●小儿火伤腿，用寒凉之药，久不愈，腿细筋挛，食少晡热，此因生肌药助其邪，寒凉损其胃也，用益气汤、当归膏，不月而敛。  
●小儿热汤伤足，久不愈，脓水清稀，口干足热，患处肿黯，晡热盗汗，肢体骨立，此禀肾气虚弱，寒药伤脾而然，用益气汤、地黄丸三月余，佐以托里散、如圣饼而愈。  
●小儿沸汤伤腿，搽药结痂，难于屈伸，痛不可忍，用四物加白术、茯苓，及当归膏而愈。  
●小儿沸汤所伤，胸腹皆溃，久而不愈，喜脉弱按之而有力，盖脾主肌肉，当调补脾胃为主，外敷之药当缓。不信，恪用敷贴之而殁。  
●小儿汤伤胫溃而色赤如赭，日晡热甚，右关脉浮而数，按之则弦，此肝木乘脾土血虚而然耳，乃外敷内服，皆于攻毒后果殁。  

神效当归膏  
治汤火等疮，不问已溃未溃，肉虽伤而未坏者，用之自愈，肉已死者，用之自溃，新肉易生，搽至肉色渐白，其毒始尽，生肌最速。盖当归、生地黄、麻油、二蜡，皆主生肌止痛，补血续筋，与新肉相宜。此方余已刊行，治者多验。  
当归 生地黄（各一两） 麻油（四两） 黄蜡（一两，如白者止用五钱）上先将当归、地黄入油煎枯，去渣，将蜡熔化，候冷搅匀即成膏矣。用涂患处，将细纸盖之。发背痈疽，杖疮溃烂，用之尤效。凡死肉溃烂将脱，止有些须相连者，宜用利刀剪去。盖死肉有毒，去迟则伤新肉矣，死肉去尽，尤宜速贴。盖新肉最畏风寒，不可忽也。  

乳香定痛散  
治伤损及一切疮疡，溃烂疼痛。  
乳香 没药（各五钱） 滑石（一两） 冰片（一钱）上为细末，搽患处痛即止，甚效。  

猪蹄汤  
治一切痈疽，杖疮溃烂，消肿毒，去恶肉，润疮口。  
白芷 黄芩 当归 羌活 赤芍药 蜂房（多蜂儿者为佳） 生甘草（各五钱）上用猪蹄一只，水四五碗煮熟，去油渣取清汤，入前药煎数沸，去渣温洗，随用膏药贴之。  

四物汤  
（方见胁痈）  

君子汤  
（方见腹痈）  

圣饼  
（方见流注）  

### 卷十四 翻花疮  

翻花之症，由疮疡溃后，风寒袭于患处，或肝火血燥生风，或乳母肝火生风，必致疮口 肉突出如菌，或如指，大小长短不同。如风邪乘袭者，先用补中益气汤加防风、天麻。风寒凝滞者，先用十宣散加羌活、天麻。儿肝火生风者，先用加味逍遥散加羌活、天麻。母肝火生风者，先用加味小柴胡汤，次用加味逍遥散加漏芦、天麻。其风邪所乘，外用豆豉饼。风寒所凝，外用葱熨法，更用太乙膏护疮口。突肉不消，更以藜芦膏涂之。如疮口不敛而恶寒发热者，元气虚也，用补中益气汤。晡热内热者，气血俱虚也，用八珍汤，倍加参、 。食少难化者，脾气虚也，用五味异功散。  

若饮食少思，大便不调，或肌肉消瘦，小便澄白者，此兼肝脾疳症也，用九味芦荟丸，以清肝火；用五味异功散，以补脾气。外仍用熨治之法。  

●小儿腿外 患痈，疮口陷而色黑，翻出如菌，久而不食，此元气虚弱，寒邪滞于患处，用十宣散加羌活、天麻，及附子饼，患处渐赤，改用葱熨法而渐白，此寒邪去而元气虚，真气发见也，用补中益气汤及藜芦膏而痊。  
●小儿臂患痈，疮口色白肉突翻，或如菌，或如指，用追蚀之药去而复作。余谓肝肺气虚，先用益气汤，再用托里散、藜芦膏而愈。  
●女子胁间患痈，疮口色赤翻出，肉如菌，寒热如疟，此肝经血燥生风所致，先用加味逍遥散，后用加味小柴胡汤及藜芦膏而愈。  
●小儿患此，疮口色赤肿痛，时出血脓，此肝经血分有热，用加味逍遥散加生地黄四剂，却以生地易熟地，月余血热渐退；又用八珍汤、藜芦膏而突肉减；用十全大补汤而元气复；又用托里散而疮瘥。  
●小儿患天蛇毒，脓出后指肿大色黯，疮口 肉，手背漫肿而不赤，饮食少思，大便不实，憎寒发热，惟用败毒行气之药，余谓此脾胃虚弱，不能消化饮食、生长肌肉、外御风邪，非疮毒使然也。朝用益气汤，夕用异功散，两月余诸症渐愈。后因饮食过度吐泻，患处不红活，出清水，用异功散、葱熨法、藜芦膏而愈。  
●女子臂痈，溃后疮口突肉如菌，用毒药蚀之，突肉益甚，面青寒热，经候不调，此肝经血燥而生风，脾气虚而不能生肌耳，先用加味逍遥散、五味异功散两月余，却用地黄丸、托里散而愈。  
●小儿患前症，用药腐去疮口不敛，朝恶寒，暮发热，余谓因气血俱虚而然也，法当调补脾胃，则气血自生，疮口自敛。不悟，仍攻其疮而殁。  
●女子十五岁患前症，腐去而复生，面色青而或赤，余谓此肝胆二经风火妄动，盖肝血为阴为水，肝气为阳为火，宜生肾水、滋肝血使火自息，而风自灭。不信，乃用祛风之剂，致血燥妄行，疮口出血不止而死。  

藜芦膏  
治疮口 肉凸起，或出二三寸肉者。  
藜芦（不拘多少）上为末，以生猪脂擂和搽凸 肉上。  

八珍汤  

加味逍遥散  
（二方见发热不止）  

中益气汤  
（方见肌肉不生）  

里散  
（方见热毒疮疡）  

全大补汤  
（方见便痈）  

味异功散  
（方见败毒之药）  

黄丸  
（方见作渴不止）  

豉饼  

葱熨法  
（二方见流注）  

### 卷十四 多骨疽  

多骨疽由疮疡久溃，脾胃亏损，气血不能营于患处，邪气陷袭，久而筋烂骨腐，故骨脱出，非禀胎所有也。当补脾胃壮元气，内用大补汤、地黄丸，外以附子饼、葱熨法，祛散寒邪，补接元气，则骨自脱疮自敛。若用克伐之剂，复伤真气，鲜有不危。婴儿患之，当调补乳母，外用葱熨，以岁月除之，尤不可用追蚀之药。  

●小儿足内患之，日流清脓，恶寒发热，大便去而不了，皆元气虚而下陷也，先用补中益气汤加干姜、肉桂，诸症渐复，乃用十全大补汤及如圣饼，出碎骨而愈。  
●小儿臂患之，时出清脓，恶寒发热，此元气虚也，朝用补中益气汤，夕用四君、归、 ，半载常出细骨一块，又用六味丸而愈。  
●小儿患之目睛白多，饮食难化，手足并冷，此禀命门火衰而脾胃虚寒也，先用八味丸、异功散、如圣饼出碎骨，乃用六味丸、大补汤而愈。若攻疮邪不固元气，必不活矣。  
●小儿十四岁，闪足腕间，用败毒之剂，肿硬色黑，余谓此元气虚而外寒凝滞也，用回阳膏、六君、肉桂十余剂，肿黯渐消；又用冲和膏、托里散，余毒渐软；又佐以大补汤，针之出清脓甚多，即恶寒发热，此阳随阴散而气虚也，用六君加肉桂、参、 各二钱，寒热顿止；却用八珍汤、托里散、豆豉饼而愈。  
●小儿足跗肿硬，肉色不变，形气倦怠，外敷内服皆败毒耗气之药。余谓：经云形伤痛，气伤肿。乃禀赋足三阴虚羸之症也，当滋补元气，若行攻伐，虚虚之祸不免矣。彼以为迂，仍用前药，足跗变黯肿至脚腕，余用大补汤、异功散各五十剂，以调补脾胃；及葱熨患处，祛散寒邪，补接阳气，漫肿渐消，疮肉赤色，旬日而溃，此元气渐复之善症也。然固元气充实，瘀肉可腐，新肉可生。又惑于速效之说，敷追蚀生肌之药，患处复黯，七恶并臻而殁。  

十全大补汤  
（方见腹痈）  

中益气汤  
（方见肌肉不生）  

珍汤  
（方见发热不止）  

里散  
（方见热毒疮疡）  

圣饼  

葱熨法  

豆豉饼  
（三方见流注）  

和膏  
（一名阴阳散，方见寒凉之药）  

味丸  
（即六味地黄丸加肉桂、附子各一两，方见作渴）  

### 卷十四 漏疮  

漏疮之症，因禀气血不足，或久病血气虚弱，或儿肝脾食积内热，不能生肌，或乳母七情不和，脾气不能收敛。当审其所因，调补元气，佐以如圣饼、葱熨之类为善。若用流气破血追蚀等药，反为败症矣。余当参各门主之。  

●小儿患在臂间，肿硬不消，面色痿黄，脓水清稀，此元气亏损之症，用八珍汤为主，六君子汤为佐，渐愈。因饮食失节，恶寒发热，用六君子加升麻、柴胡而安，用益气汤加异功散而敛。  
●小儿腿内侧患之，寒热发渴，此肝脾二经气血虚症也，盖胃为五脏之本，先用五味异功散加升麻、柴胡，月余胃气始复；乃用地黄丸补肾水以生肝血而愈。  
●小儿臂间漫肿，按之至肉方痛，肉色不变，形体消瘦，面目多白，余谓此禀肾经虚症，当补脾肺以滋化源。反用寒凉克伐之药，脾气大虚，患处肉死；又用追蚀之药，死肉虽去，疮口不敛而殁。  
●小儿四岁，尚解颅，余用地黄丸而颅阖，至十六颐间肿硬，发热唾痰，余谓属肾经气不足，水泛而为痰，气伤而为肿。不信，反用火针败毒，破而出水。余曰：肾主骨，骨而为痈，元气亏败，余何能为？后果殁。惜哉！─小儿患在臂外侧，疮口开张，肿硬色黯，发热恶寒，手足时冷，此少阳经阳气虚寒，不能生肌收敛也，当助胃气。不信，仍行攻疮而殁。  
●小儿十五岁，足跟患之，二年不愈，日出清脓数滴，余谓禀肾气虚弱也。不信，毕姻后，肿硬寒热，仍用攻伐之药，而殁。  

如圣饼  

葱熨法  
（二方见流注）  

珍汤  
（方见发热不止）  

君子汤  
（方见肠痈）  

中益气汤  
（方见肌肉不生）  

味地黄丸  
（方见作渴不止）  

### 卷十四 五瘤  

经云：肝主筋，心主血，脾主肉，肺主气，肾主骨。故云：肝为筋瘤，心为血瘤，脾为肉瘤，肺为气瘤，肾为骨瘤。小儿患之，多因禀赋不足，乳母七情起居，饮食失调，致儿五脏不和，内火沸腾，血凝气滞也。夫瘤者留也。随气凝滞，脏腑受伤，气血不和所致。五瘤之外，更有脂瘤、粉瘤、虱瘤、虫瘤之类。若行气破血，或敷寒凉追蚀之药，或用蛛丝缠芫花线等法，以治其外则误矣。  

●小儿因乳母郁怒，臂前 肿硬，皮色如常，日出脓水，乃脾肺之虚症也，用加味归脾汤、如圣饼，三月余肿渐消。后因母怒发热，儿患处复肿，用加味逍遥散，母服二十余剂，儿日服杯许，赤肿渐退，仍以前药久服而愈。  
●小儿头后患之，久不敛，目睛多白，此禀肾虚之症，母子并服六味丸、补中汤，外以六味丸料加鹿茸作饼，热熨患处，每日一次而敛。  
●女子腿外 一瘤寸许，色赤，破而血逆漂甚多，发热作渴，先用当归补血汤，渴热渐愈；又用加味逍遥散，疮口寻愈。  
●小儿落草，大腿外股如指尖一块，肉色如常，按之不痛，至数月误触破，出如粉浆，内股 痛，寒热如疟，手足抽搐如急惊状，此脓水出多，气血虚而内生风也，先用异功散加钩藤钩二剂，又用八珍汤加钩藤钩而安，用托里散而痊。  
●小儿二岁，项间自分娩有一核。余谓但调治乳母其儿自愈。彼欲速效，外涂牡蛎、硝黄之类，内服海藻、蓬术之类，脾胃复伤而殁。  
●小儿九岁，项间患之，余谓禀肾肝血燥所致，当滋水生木。不信，另用药破之，脓水淋漓，仍服散坚之药而殁。  
●女子腿前肿一小瘤作痒，搔破出虫，如蚊而飞去，寒热如疟，乃肝经之症，即虱瘤之类，用加味逍遥散而愈。又有一种发瘤，破开有发，属肾经之症也。  

加味归脾汤  
（方见腹痈）  

黄丸  
（方见作渴不止）  

味逍遥散  

八珍汤  
（二方见发热不止）  

里散  
（方见热毒疮疡）  

中益气汤  
（方见肌肉不生）  

味异功散  
（方见败毒之药）  

圣饼  
（方见流注）  
