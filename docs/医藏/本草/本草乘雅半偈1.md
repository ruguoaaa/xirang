---
title: 本草乘雅半偈1
index: true
icon: editor
order: 6
category:
  - 医藏
  - 本草
  - 本草乘雅半偈
tag:
  - 卢之颐
  - 明
---

本草乘雅半偈 明 卢之颐  

## 本草乘雅半偈自序  

余质性黑暗，又不能多取师承。然以黑暗故，益不自知其为黑暗。每阅本草，艰苦殊甚，间亦弋获，记之侧理。夫自写其一得尔。而稍稍为人物色。岁在庚午，武林诸君子大集余舍，举仲景两论及灵素秘奥，期余一人为之阐发。余谢不能，然亦不欲自秘其师承也。于是时计此书之成。自丙寅至庚午，仅得十之二；自庚午至癸酉，仅得十之三，而以诵说，故几不能竣事。会春风座中狂 拂面，余遂绝念世纷，专意笔墨，自丙寅至癸未，几历十八春秋，而此书始成。原分 、核、衍、断、四种，故名其书为乘雅。数四为乘，非取载之义也。明年甲申方事剞劂，又明年乙酉五月，会有兵变，挈家而逃，流离万状，诸楚备尝。沿至丙戌之十月，始得生还，而家徒四壁，则板帙之零落殆尽可知已。既慕古人破甑弗顾之意，而仍自怀千金敝帚之思，勉缉旧业，仅能完 、核之残缺。衍、断倍多，何能补漏，虽余之始意亦欲中分四种，谓 、核、可该衍断。遂又名其书为乘雅半偈。寻又念一生精力，何忍自藏其半，语详义例中，而今则姑俟之矣。余平生，实不能负笈远游，师承殊少，于家庭则有先大人荷薪之训，于父执，则有绍隆王先生金匮之心传象先陈先生薛案之私淑；于往来，则有仲淳缪先生之指示，而李不夜先生、严忍公先生则文章道谊之宗模也。幼耽禅学。于闻谷、憨山二大师，得其南车。于离言和尚，得其点醒。而云间施笠泽、古娄潘方孺、同邑茹居素亦皆宇内名流，既己于于而来，岂少起予之益。故余之言虽不乏道脉，持黑暗之资，恐犹是摸索语耳。将以就正海内，即以贻笑海内，而前所称武林诸君子，咸以是书出，殊可为人师承，余不敢冒其称也。余特不敢不称述其师承者也。  

丁亥重九日卢之颐书于无恒业  

## 本草乘雅义例  

图说〔核〕自炎帝尝药，形质始皙；惟德刑异齐，而厥状缘以区分。先贤着为图说，间亦差别。大率三 相承，风气代变，且声教渐远，而物性亦移；或古之所产，今无取焉。倘按旧图，靡施新效。余谨从先贤序述名类中，妄加辩核。间取数十种，躬莳斋圃，求其甲孕癸终之候，敢曰旁通。诚以术重安人，机殊相马，方则犹是，而投或罔功者，繇辩之有未辩也。芟繁就简，多仍旧文。语有之，见色见心，设繇是而循所以生成之序，以返而探所以生成之原。如良将用兵，务使兵识将意，将识兵情，斯靡投不善矣。作图说〔核〕。  

本经〔 〕本经言简意尽，精义入神，其范围曲成之妙，非古之聪明睿智而神圣者，何以与此。先贤多得其精，引而不发；后世曲士，见外遗内，取粗舍精；或守其一隅，而乖其全体，斯精义裂矣。余早岁获聆先人之绪论，捍格鲜解。久之从一品一节中，稍见一斑。因溯求本经所以立名之意，与后人随事异称之故，其德性气味功能之殊具，温凉寒热燥湿之异齐，刚柔升降开阖发敛之互用，固君臣佐使之所繇分也。然张弛纵横之妙，如善兵者，因敌为变，以操其分合之神。故多亦胜，少亦胜，动亦胜，静亦胜。设未能直 古圣精义入神之奥，虽自谓了了，余知其不无茫茫矣。余颛愚谫陋，积岁茫茫，然偶有一得，辄妄忆之而妄言之。  

觊海内高明，庶有因鄙说而起予者。作本经〔 〕。  

别录〔衍〕  

别录盖陶隐居就本经而稍广之，所谓衍也。始余因本经立名，而稍得所以敷陈治理之义；触类兴思，偶窥一斑，载阅别录，业已引而伸之矣。于此粗自信所见之或可与古为徒也。别录既衍本经，余复敢为别录衍。顾余于隐居，何能为役。虽然，推此志也，使人知别录与本经非二说，余则幸矣。作别录〔衍〕。  

附方〔断〕在昔贤圣，莫不深皙本经精义入神之奥，是以因病立方，各有深意。顾人之病证虽同，而所以受病或异，倘按方以合病，合，其幸也；不合，且以病试方矣。故于诸方之次，谬为之断。俾察证者，更审证之所从来，庶弗至以人侥幸耳。然微茫变动之介，其轻重缓急，有似是而非，似非而是者。谬在千里，差则毫厘，尤不可不深思而熟讲也。故能精研本经之奥，则  

时  

崇祯岁次戊辰季冬八日  

钱唐后学卢之颐识  

## 本草乘雅凡例  

一、本草立名，圣贤各有深意。以德、以性、以色、以味、以体、以用，为品不同，要使后人顾名思义，即一端而得其大全。如六书之指事会意，八卦之设象通变，原有至理存焉。  

古之名家，精识洞彻，未有不深窥本草之奥者，故尝以一种而治多病。自药性有赋，人安苟简，执一端而遗大全。求其苦心刻意，能深探本草所以立名之义者，累十数百年，而不少概见矣。则圣贤深意，晦蚀已久。是编不揣，非敢强为傅会。务就一端而求大全，所谓其次致曲，固曲士之微诚也。  

一、是编皆就本草纲目以为阐扬。盖纲目一书，李氏父子，博集精研，近代之笃志本草者无出其右矣。第良工苦心，惟恐挂漏不无泛爱。盖以后人而推求前人之所未尽，自易为力，然意在相成，以惠养后世，总欲立欲达之一念也。如有肆然思盖前人之意，则鬼神将呵责之矣。况是编之未尽实多，千里比肩，端祈指驳。  

一、是编所重在 。原夫本经立名居要，其主治亦独挈纲宗。乃后人未达深旨，故隐居有别录之述，正从纲宗中，再加演畅耳。所以愚窃谓别录为本经之衍也。然愚所以窃重于者，惟能 本草之真德用，斯于古人立方之意，随病之轻重缓急，而尝变不一处，始堪措手。  

今一、君臣佐使之说，圣有明谟，较若画一，无可移易。然亦借国体喻之，如人主清境内而授之将，则君且委责于臣矣。顾此适足以彰主之明而成主之重。又如人臣出疆，有利社稷安国家者，专之可也。此适以见使之不辱，而君之善任耳。凡此皆所以措国于不倾者也。然则本经立名，虽有定品，苟不精 以妙其时措之宜，亦鲜济矣。  

一、药产古今不同。姑以人参言之，相传皆称上党。往时皆用辽之清河，若上党，则绝无矣。间有朝鲜者颇不适用，今则大率皆鲜产矣。古人用药，取之中原而有余。今多采之遐方远裔，其近产者绝不足用。至于良 不侔，更宜甄察。然以良较 ，其贾往往倍蓰什百，是其取效亦必倍蓰什百。世人类多畏良取 ，无力者不必论；奈何有力家，视身之轻也。至于医者亦苟就之，直欲制梃而挞坚利，愚窃于此，颇三致意。  

一、所附诸方，颇有得将在外及大夫出疆之义者。设方与证合，取效甚捷，然取效之后，尤宜加谨培养，所谓逆取而顺守也。方中不能一一备陈此义，惟精 而严辩之，毋拘毋忽。  

一、先人肆力本草，着有博议，盖没齿无倦也。然于诸款之下，有予有夺，故曰议。其议或一或二，至于六七，不局局然为定额，故曰博。今亦备列编中，不敢言洲源，聊以明不贤之识小。至于家授诸方，间亦附见，统公海内。  

一、诸说中间引释典。缘先君与王绍隆先生，皆从绍觉法师讲惟识论，因有所悟，愚小子窃聆绪余，遂知仲景立论之法，暗与惟识相契，且其妙有超于先天者。用是不敢避流俗讥嫌，略取一二，以俟跃如。  

一、药产苟非目击，徒取耳闻，不无尽信书之蔽。即愚数十年来，所睹稍多，盖不俟五十而知四十九年之非矣。所望高明深心遐览者，有以命之，不妨刊正。  

一、愚之 ，囿于知闻，犹之井观已耳。况数千年未抉之奥，岂易备阐。然先儒训诂，实后儒之藉。惟是异时有因之触发者，获为之藉，其幸大矣。  

一、姬公尔雅，专为释名。后之曰翼、曰埤，种种称述，其说始广。是编虽主于顾名思义，而或翼、或埤，亦妄意窃取云尔。  

一、药品虽有德性色味体用之不一，然其要，惟在能妙其用。若识其妙用，斯于升降出入之法，可以大投，可以轻取，无不如意矣。主治立论，实与内经相表里。愚于 中，颇引内经者，以此。然有一病而有数药兼用，及可互用者；亦有一病而必赖一药独治者。夫善事必先利器，固矣。苟器之未习，而徒抱临渊之羡；俾病者、医者，两蒙讥焉。恶乎可。  

崇时祯岁次辛未孟夏八日  

钱唐后学卢之颐识  

## 乘雅半偈采录诸书大意  

神农本经三百六十五种，恰应周天之数。天度无亏，此药何容去取。惟是古有今无，存空名者，居三之一。故于本经实得二百二十二种。  

今之人，知有神农本经，而不知其有食经。然亦三卷中，存茗草一条，而后之人，始知有食经也。夫本经已乱于张华，而食经又归于剥蚀。故以茗草寓存羊之意，殊不必于此一条，再如本经争所自出矣。盖淮南、世纪，皆以本经出自黄帝；既出黄帝，而神农之称，又何以传之千万 ，而无改。惟陶隐居则信以为烈山氏之书。在汉书亦云，本草不知断自何代而作，犹疑之耳。未尝确言其出于轩辕氏也。总之，神圣开天之笔，非二帝不能作，即随属一人，亦可。或者书契未作之先，口耳相授，至后而始有笔传也。此非余之言，而先哲之言也；今食经以剥蚀，故人无置喙则幸矣。  

陶弘景，字通明，于本经已各有别录，数如本经，而又于本经之外，复收采汉、魏以下诸名家所用之药，三百六十五种，亦名别录，上之梁武。按弘景在宋末，为诸王侍读，寻归隐勾曲山房，号华阳、隐居。梁武每有大事，辄往咨访，故时人又号为山中宰相。卒年八十五，谥贞白。其书，首叙药性之源，论病名之诊，次分玉石等部，又有名未用者，三品。今于三百六十五药之中，采五十种。  

唐本草者，出自唐高宗时，故系之以唐。初高宗以陶隐居所注本经精粗溷收，特命英国公李 等，主纂修之事， 等亦稍有增损，故又谓之英国公唐本草。显庆中，有监门长史苏恭等，以重加订释，请帝复命赵国公长孙无忌等，与恭等，互相采访。则又增入新药一百二十四种，分类诸品，及有名未用者，列十一部，合目录及图经，通共五十三卷。世又谓之唐新定本草。今于其中，录其功用者，凡二十种。  

药性本草，即药性论，非陶隐居之笔，而唐甄权之笔也。权，扶沟人，仕隋为秘省正字，唐太宗时，春秋百二十岁矣。帝幸其第访以药性，因上此书。其他着述，尚有脉经、明堂人形图。今从药性中，取神曲、土茯苓二种。  

唐孙思邈，撰千金备急方三十卷。亦采灵、素、扁鹊诸书。所论补养诸说，及本草之关于食用者，分类而系之名曰千金食治。夫思邈隐居太白，隋唐征辟，皆不就，年百余而卒。  

则其所得，必不止服食也。而服食亦足以概所得矣。尚有千金翼方、枕中素书、摄生真录、福录论、三教论、老庄注，为世所重。而余录其食治中， 酥一种。正为切于观颐耳。  

唐开元中三原尉陈藏器，撰本草拾遗。亦以本经虽有补集，而遗沉尚多，故别为此书。  

今一人而已。而世犹有僻怪之诮，此与指橐驼为肿背马者，何异。人胞一种，功用最大，特亟采之。  

蜀后主昶命翰林学士韩保升等，取唐本草，重加订释，间有增补，别为图经。凡二十卷，昶自为文，以弁其首，谓之蜀本草。其生成形状，更核于陶、苏诸家，即增补金樱子，为世要药，特录之。  

宋太祖开宝六载，命尚药奉御刘翰、道士马志等，取唐、蜀本草，及拾遗诸书，而 校之。马志注解，学士卢多逊等刊正。七年复诏志等，重定。学士李助等，看详此书，凡两经订。今取凡三十一种。  

宋仁宗嘉 二年，诏光禄卿直秘阁掌禹锡、尚书祠部郎中秘阁校理林亿等，重修本草所增定共九十九种，计一千八百条，谓之嘉 本草。秉笔者意在兼收，务从该博，以副诏旨而于秘奥，实无大发明。今为采十种。  

日华诸书本草，开宝中人撰，不着姓氏。但云日华大明序，集诸家本草。按千家姓，大姓出东莱，则其人乃姓大，名明也。或又言田姓。云其于药之主治功能颇称详悉，凡三十卷。  

今用药法象为李东垣先生笔。先生讳杲，字明之，真定人。其祖尝见神女从地涌出，谓汝有贤孙，当以鸿术名世。后得先生，果有倍年之觉。受业于洁古老人，即尽得其学。祖洁古珍珠囊，而增以义例、向导、活法，着为此书。中亦间有补遗，如所采通脱木一种，是已。  

尝嗟世人不辨脉证，溷同治病，着辨惑论。其遗稿实多，皆门人集成，不无出入。惟脾胃一论，谓其以一脏具五脏体，一气备五气用，发人未发，真千古之卓见也。  

本草衍义补遗，乃朱震亨所着。震亨元末人，字彦修，世称为丹溪先生。云震亨，尝从罗太无学医，而此书则因寇氏之衍义而推衍之者也。几二百种，亦多所发明。但时泥旧说，而又以诸药分发五行，恐不无牵强之失。今采红曲一种。  

本草会编出祁门汪机手。机，字省之，嘉靖时人。惩王氏本草不收草木形状，乃削去上中下三品，以类相从。菜、谷通为草部，果品通为木部，合诸家序例，共二十卷。故有会编之名。其撮约似乎简便，而混同反难捡阅。荠在菜部中最为微品，而取以为冠，何其陋也。  

掩去诸家，更觉零碎，臆度疑似，殊无实见。仅有数条可录，取虫白蜡一种。  

嘉靖末年，祁门陈嘉谟撰本草蒙筌，其部次一宗王氏集要，每品具气味、产采、治疗、方法，创成对偶，以便诵记，间附己意，颇有发明，便于儿读，故名蒙筌。秋石一种，亦属新增，取之。  

本草纲目者，乃明楚府奉祠敕封文林郎李时珍之所撰也。珍，字东璧，蕲州人。其书搜罗百代，访采四方，分五十二卷，列一十六部，部各分类，类凡六十，标名为纲，列事为目，增本经药品，惟本经及别录得依三品，且不敢紊次，自别录而下：为草、为木、为果、为谷、为虫豸，不无后先者，以各自成帙故耳。  

从来本草命名虽殊，而各有增人，故损益之权，非一手一足之所能操也。损操损益者，岂有历代本草，几四十家，除食经及本经不论外，今所录者，只一百四十三种，合之农经，仍是三百六十五种。上契周天，下备人用，亦既优然有余矣。  

丁亥中秋卢之颐子繇甫识  

## 第一帙  

### 紫芝  

（本经上品）希世异种服食致仙上品上生与天合化。  

【气味】甘温，无毒。  

【主治】主耳聋，利关节，保神，益精气，坚筋骨，好颜色。久服轻身，不老延年。  

### 青芝  

（本经上品）【气味】酸平，无毒。  

【主治】主明目，补肝气，安精魂，仁恕。久服轻身不老，延年神仙。  

### 赤芝  

（本经上品）【气味】苦平，无毒。  

【主治】主胸中结，益心气，补中，增智慧不忘。久服轻身不老，延年神仙。  

### 黄芝  

（本经上品）【气味】甘平，无毒。  

【主治】主心腹五邪，益脾气，安神，忠信和乐。久服轻身不老，延年神仙。  

### 白芝  

（本经上品）【气味】辛平，无毒。  

【主治】主咳逆上气，益肺气，通利口鼻，强志意，勇悍，安魄。久服轻身不老，延年神仙。  

### 黑芝  

（本经上品）盘绕层台，寄生于土者，此草芝；凡芝也，不足数耳。  

【气味】咸平，无毒。  

【主治】主癃，利水道，益肾气，通九窍，聪察。久服轻身不老，延年神仙。  

【核】曰：出五岳名山者贵，尝以六月生，应六月之卦以表德也。神农经云：山川云雨，四时五行阴阳之精，以生五色神芝，为圣王休祥。瑞命礼云：王者仁慈，则芝草生。论衡云：芝生于土，土气和则芝草生，不假种识，随处寄生，随缘现相。先人云：灵异无根，如优昙一现，若盘绕层台，寄生于土者，此其尝也。本经惟标六芝，然其色相奇异，不可不识，存录以广见闻。菌芝，生深山大木之上，渊泉之侧，五色无尝，或如宫室龙虎，车马飞鸟之形。木威喜芝，生千年茯苓上，上生小木，状似莲花，夜视有光，持之甚滑，烧之不焦。  

飞节芝，生千岁松树上，皮中有脂，形状如飞。木渠芝，寄生大木，如莲花，九茎一丛，味甘且辛。黄柏芝，生千年黄柏根下，下有细根如缕。建木芝，其皮如缨，其实如鸾。 成芝，赤色有光，扣其枝叶，作金石音。樊桃芝，其木如笼，其花如丹，其实如翠鸟。千岁芝，生枯木下，根如人形跌坐，刻之有血，涂人两足，能行水上，亦可隐形。以上皆木芝也。独摇芝，有风不动，无风自摇，一茎直上，中空外赤，贴茎杪之半，生细小尖叶，稍头成穗，作花灰白，结子十二枚，至秋不落，却透虚入茎中，还筒而下，根大如斗，更有游子十二枚，相为环绕。牛角芝，生虎寿山，及吴凌，状似葱，特出如角，色青翠，长三四尺。龙仙芝，宛如升龙相负之形。紫珠芝，叶黄实赤，状似紫李色。白符芝，大雪而花，季冬而实。朱草芝，其茎如针，九曲三叶，叶有实也。五德芝，状似楼殿，五色具备，方茎紫色，以上皆草芝也。玉暗芝，生有玉之山，状如鸟兽，色无尝彩，多似山水苍玉，亦如鲜明水晶。七孔九光芝，生临水石崖间，状如盘盎，有茎有叶，叶有七孔，夜视有光，食之七孔洞彻。石蜜芝，生少室石户中。桂芝，生石穴，似桂，乃石也，其色光明。石脑芝，石中黄，亦石芝类也。  

石芝，石象，生于海隅及石山岛屿之涯。肉芝，其状如肉，附于大石，头尾俱有，乃生物也，赤如珊瑚，白如截肪，黄如紫金，黑如重漆，青如翠羽，光明洞彻，俨若坚冰，大者重十多斤。千岁燕、千岁蝙蝠、千岁龟、万岁蟾蜍、山中小人，皆肉芝类也。凤凰芝，生名山金玉间。燕胎芝，形如紫葵，紫色如燕状。黑云芝，生山谷之阴，黑盖赤理，茎黑味咸。又有五色龙芝、五方神芝、甘露芝、青云芝、云气芝、白虎芝、车马芝、太乙芝，名状不一，皆服食仙去者也。抱璞子云：欲求芝草，当入名山，必以三月、九月，乃山开出神药之月也。  

忌山 日，用天辅时，出三奇吉门。到山须六阴之日，明堂之时。带灵宝符，牵白犬，抱白鸡，包白盐一斗，及开山符檄，着大石上。入山执吴唐草一把，山神喜，芝乃得见。禹步往采，以旺相专和、支干上下相生之日，刻以骨刀，阴干为末，服有神异。若人不致精久斋，行秽德薄，又不晓入山之术，虽得其图，鬼神不与，终不可得。郭璞云：一岁三华，瑞草也。昔四皓采芝，群仙服食者也。智者大师云：服食石药，但可平疾，服食芝草，并可得仙。  

陶隐居云：凡得芝草，正尔食之，无余节度，故皆不云服法也。  

（天有五气，御五方，而生五岳，此指神芝所生缘。山川云雨，四时五行阴阳之精，此指神芝能生因，则神芝不惟为五芝首，且独为五岳主矣。故欲尽神芝希有功德，须从生成能所中，看得广大圆满。）先人云：芝草为仙家服食，药之上品上生者也。从山石水木之灵气，郁蒸所结，亦草亦木，亦石亦土，而非草非木，非石非土，与菌杨 别。要在名山大川，古木仙境中得者，服之自然灵妙。李濒湖以为可食，溷置菜部，是何异高隐灌园耶。予从固陵山中，获小黄芝，细咀微咽，顷之喉间凉润如云，盘绕五内，信是气钟；非灌溉滋生之比，灵异无根，如优昙一现，宜特尊诸首。  

又云：神农为民疾，遍尝草木，以起夭扎。芝则可以养性移情，进之于德，如仁慈忠信，和乐勇悍，非草木所能滋益也。感天地氤氲之和，属精神，不属形质，故主治如此耳。  

曰：阴阳合和，地气上为云，天气下为雨，雨霁云彻则芝生。气味凉润，体相旋绕，不假种识，以无成有，故益五藏。有中之无，藏形为有，藏神为无也。如神芝具五色味，则五藏咸入。紫芝赤黑相间，则交通心肾，偏得一色一味，则各从其类矣。与滋培有形者别异。澄彻性灵，久而得仙，设非烟霞静隐之流，外息诸缘，内心无喘，不堪僭服耳。  

（雨霁云彻，阴阳必清必净矣。不与阴阳蒸郁，而作杨菌者反乎。）  

### 人参  

（本经上品）三桠五叶，背阳面阴，欲来求我， 树相寻。  

【气味】甘、微寒，无毒。  

【主治】主补五脏，安精神，定魂魄，止惊悸，除邪气，明目，开心，益智。久服轻身延年。  

【核】曰：人参，一名人 、人衔、人微、黄参、地精、土精、神草、海腴，皱面还丹，摇光星所散也。运斗枢云：人君废山渎之利，则摇光不明，人参不生。生上党，及百济、高丽。多于深山，背阳向阴，及 漆树下。下有人参，则上有紫气。春生苗，四五相对，一茎直上，三桠五叶，四月作花紫色，细小如粟。秋后结子，或七八枚，如大豆，生青熟红，秋冬采根，坚实堪用，如人形者有神。出上党者，形长黄白，状似防风，坚润而甘。百济者，形细坚白，气味稍薄。高丽者，形大虚软，气味更薄，唯以体实有心，味甘微苦，多余味者最胜。收纳新器中密封，可经年不坏，频见风日则易蛀。生用 咀，熟用隔纸焙之，或醇酒润透。忌铁器、咸卤，用童便润制者谬矣。恶皂荚；反藜芦；畏五灵脂；为茯苓马蔺之使。  

先人云： 赞天地，奠安神理，精腴在握，还丹可期，形山之秘宝，帝王之仁泽也。又云：人参功力，安定精神魂魄意志，于仓忙纷乱之际，转危为安。定亡为存，如武有七德，一禁暴，二戢乱，三保大，四定功，五安民，六和众，七丰财。又云：生处背阳向阴，当入五藏，以类相从也。人身卫气，日行于阳道则寤，夜入于五藏则寐。则凡病剧张惶，不能假寐者，人参入口，便得安寝，此即入藏养阴，安精神，定魂魄之外征矣。  

缪仲淳先生云：神农曰微寒；隐居曰微温；微寒则近于温；微温则近于寒；以言乎天，则得生生升发之气；以言乎地，则得清阳至和之精。上应瑶光状类人形，故能回阳气于垂绝，却曰：参， 也。设作生训，未尽本旨。盖三才并立，方成世谛。故天资万物之始，地资万物之生，人则参天两地，禀万物之灵，人参虽质依于草，而克肖乎人，是具足三才，乃精英之气，融结所成也。色白属金，气寒喜阴，属水，花色纯紫，及生处上有紫气属火，三桠属木，味甘五叶属土，五行周备，是补五脏，而奠安神舍，则邪僻自除，窍穴明彻，济弱扶倾，运用枢纽者也。顾彼命名之义，功德作用可知。  

（参天两地，则人为天地枢纽，天地为人躯壳矣。无躯壳，则种性无依：无枢纽，则世界不立。彼此交互，不相舍离，而此种性，能生诸缘。和合六尘，应现根身之相，即以根身为亲相分，器界为疏相分。有器界，便有败坏；有根身，便有疾疚。有疾疚，便有药石，而药石又分优劣醇暴。及得气味之全与偏者，人参 天两地，沦结所成，功德真无量矣。）  

### 甘草  

（本经上品）合腑脏为中，内筋骨，外肌肉为四。  

【气味】甘、平，无毒。  

【主治】主五脏六腑寒热邪气，坚筋骨，长肌肉，倍气力，金疮 ，解毒。久服轻身延年。  

【核】曰：甘草，一名 草、灵通、国老、美草。  

出陕西河东州郡，及汶山诸夷处。春生苗，高五六尺，叶如槐，七月开花，紫赤如奈冬，结实作角如毕豆，根长三四尺，粗细不定，皮亦赤，上有横梁，梁下皆细根也。以坚实断理者佳，轻虚纵理，细韧者不堪用。凡使去头尾，及赤皮，切作三寸长，劈为六七片，入瓷器中，好酒浸蒸，从巳至午，取出曝干，锉细入药。苦参、干漆为之使。恶远志。反大戟、芫花、甘遂、海藻。忌猪肉。  

先人云：甘具生成，路通能所，草从柔化，和协众情。又云：和具四义，一合，二纯，三分明，四接续，甘草四德备焉。又云：青苗紫花，白毛槐叶，咸出于黄中通理之 ，土具四行，不言而喻矣。又云：土贯四旁，通身该治，是以土生万物，而为万物所归。  

曰：尚书云：土爰稼穑，稼穑作甘，言土以能生为性，而所生草木，唯稼穑最得土气之和，即拈以征土性，及土味耳。有云：土位乎中。又云：土贯四旁。难者曰：设标竿于中，东观则西，南观成北，中亦难定，予谓中当竖论，四当横论。内经云：地何凭乎，大气举之也。固知上下唯气，而土独居其中，四即在中之土，横贯四旁，离四无中。统言之也，甘草色味性情，含章土德，为五味之长，故治居中之腑脏。为邪所薄，而寒热外见，与在内之筋骨，在外之肌肉，悉以横贯之力，坚固长养，气聚于形，形全则力倍，形败则气亡，金疮成 ，如掘土剥地，以致腠理断绝，此属九土之精，行土之用，接续地脉，仍相连合，毒性杀厉即以幽静平和之土缓解之，毒自降心而退舍焉。形全则身轻，形固则延年。中央内外，左右四旁，皆土贯之。若因土致病，因病及土者宜用，设四行借用，另须体会。  

（土爰稼穑，金曰从革等语，直指五行真性，若能生之能所生之所，又指五行体用。）  

### 黄  

（本经上品）扶疏处正显整密。整密处正见扶疏。  

【气味】甘，微温，无毒。  

【主治】主痈疽久败疮，排脓，止痛，大风癞疾，五痔，鼠 ，补虚，小儿百病。  

【核】曰：出蜀郡汉中，今不复采。唯白水、原州、华原山谷者最胜，宜、宁二州者亦佳。春生苗，独茎丛生，去地二三寸。作叶扶疏，状似羊齿，七月开黄紫色花，结小尖角，长寸许。八月采根，长二三尺，紧实若箭干，皮色黄褐，折之柔韧如绵，肉理中黄外白，嚼之甘美可口。若坚脆味苦者，即苜蓿根也。勿误用木耆草，形类真相似，只是生时叶短根横耳。修治去头上皱皮，蒸半日，劈作细条，槐砧锉用。茯苓为之使，恶龟甲、先人云：黄 一名戴糁，戴椹，百本。戴在首，如卫气出目行头，自上而下，从外而内，百矣。  

曰：黄中色，通志云：始生为黄， ，耆宿也。指使不从力役，如人胃居中，营卫气血，筋脉齿发之属，莫不始生于胃，而卫气之 吸，营血之濡运，筋脉之展摇，齿发之生长，亦莫不从胃指挥宣布。所谓外者中之使也，营血筋脉悉属有形，统御节制，唯一卫气，所谓卫者气之帅也。痈疽久败、大风癞疾、五痔鼠 ，咸无卫气卫外，故肌肉腐烂。黄 味甘气温，肉似肌腠，皮折如绵，宛若卫气之卫外而固者也。故能温分肉，充皮肤，肥腠理，司开阖。唯卫气虚弱，不能固护肌肉者宜之。倘涉六淫，毒热炽盛，又当谢之，未可谬用。  

补虚者，补卫气之虚，小儿阴常有余，气常不足，故百病咸宜也。  

（涉六淫毒炽盛，亦非禁止不行，惟在颐指气使者何如耳。耆宿，则更事久历，事能尽知，乃可颐指气使，不从力役。设非主张于内者，安能固护于外耶。）  

### 蓍实  

（本经上品）近取诸身，远取诸物。  

【气味】苦酸，平，无毒。  

【主治】主益气，充肌肤明目，聪慧先知，久服不饥，不老延年。  

【核】曰：生少室山谷，及蔡县白龟祠旁。春时宿根再发，端直无枝，末大于本，一本一二十茎，或四五十茎，经百岁者，茎亦百，茎虽多，总一本也。秋后花出茎端，红紫色；实褐色，如艾实。吕氏春秋云：蓍满百茎，所在之处，兽无虎野狼，虫无蛇螫，其下便有神龟守之，其上常有青云覆之。传云：天下和平，王道得而蓍茎长丈。又云：天子蓍长九尺，诸侯七尺，大夫五尺，士庶三尺，设有僭用，便失灵异。埤雅云：此神草也。亦草中之多寿者也。故蓍从耆。  

曰：悉一根抽发，原具生生变化之数，而末大于本，所谓知来者逆也。明目者，字从目，即默识精明，条分缕析之征也。聪慧先知者，字从老，即更事久，尽知之征也。气味苦酸平，得木火升出之机，故益气熏肤充肌、根繁余百，行地无疆，故不饥不老。  

（神物考云：蓍，天所生之神物也。其法始于伏羲，今唯文王孔子墓间生之。其茎长丈，一年长寸，百年长丈，自丈后，则不长矣。其丛满百数，止百茎，无多寡也。覆以紫云，守以灵龟，祥瑞之物，气类之感耳。）（尔雅翼云：圣人幽赞于神明而生蓍。蓍，草也，初不待圣人而生，盖通天之道，穷物之（易曰：蓍之德圆而神，卦之德方以智。又云：神以知来，智以藏往，其孰能与此。）  

### 菟丝子  

（本经上品）【气味】辛、平，无毒。  

【主治】主续绝伤，补不足，益气力，肥健，汁去面 ，久服明目，轻身。  

【核】曰：出朝鲜川泽田野间。今近道亦有，以冤句者为胜。夏生苗，如细丝，遍地不能自起。得他草木，则缠绕而上，其根即渐绝于地，寄生空中。无叶有花，白色微红，香亦袭人。结实如秕豆而细，色微黄，久则黑褐。勿用天碧草子，形真相似，只是味酸涩，并粘手也。修治，去壳，用苦酒浸一宿。取出，再以黄精汁相对浸一宿。至明，微火煎焙干燥。  

入臼中，烧热铁杵，杵之成粉。  

【参】曰：菟从兔，性相类也。服月魄以长生。阴，阳体；阴，阳用也。尔雅云：唐蒙菟丝，菟丝女萝，注曰，别四名，则是谓一物。广雅云：女萝，松萝也。菟丝，菟丘也。  

则是一物二名矣。癸酉七月，过烟霞，望林树间，有若赤网笼幂者；有若青丝覆罩者；又有青赤相间者。以讯山叟，曰：赤网即菟丝，青丝即女萝，因忆古乐府所谓南山幂幂菟丝花，北陵青青女萝树者是矣。青赤相间者，即萝菟交互，唐乐府所谓菟丝故无情，随风任颠倒，谁使女萝枝，而来强萦抱者是矣。但女萝藤类，细长而无杂蔓，故山鬼歌云：被薜荔兮带女萝，言如带也，菟丝蔓类，初夏吐丝，不能自举，随风倾倒。萦草者，则不经久，若傍松柏，及他树，则延蔓四布，宛如经纬，根或绝地，亦寄生空中，质轻扬，不损本树之精英，反若得之而花叶倍繁于昔。夏末作花，赤色而无叶，随亦结实。实或着树间，次年随在吐丝，不下引也。雷公谓禀中和，以凝正阳之气得其性矣。内经云：阳在外阴之使也；阴在内阳之守也。互交之机，惟兔丝有焉。设内无阴，则纤微之物，安能受气以生。诚得阴阳内外之枢纽，故主阴阳之气不足，以着绝伤，益气之力，致肌肉若一，成肥健人矣。别录主强阴，此即阳无内守。局方主真阴不固，此即阴无外使。更主心肾不交，佐以茯苓、莲实，谓菟丝虽具内外上下之机，其所专精，则外与上相亲切。而茯苓者，其精气旋伏于踵，则内与下相亲切。更借莲实之坎满，填离中之虚位，则内外上下及中，各有凭持。佐以玄参，潜消痘毒，方名玄菟，痘乃受胎之毒，包含至阴之内，仗玄参之玄端，从子半至阴之中，逗破端倪，交互菟丝阳外之阴使，默相化育，内守之阴，不期清净而清净。在外之阳，不期轻升而轻升。  

只须内外及上下，不必从中之枢键也。乃若磁朱之会心肾，亦即内外上中及下之机。朱上火，磁下水，非神曲在中之枢，上下不交矣。曲乃肝谷之麦，但木得水浮，肝得水沉，先以半生曲，反佐从下之水，更以半熟曲，越沉而浮，以肝得煮而浮，仍从木相也。然则上下之交，全从中枢互济。故上下及中，各有所专。唯在熟思精审，以一推十，十推百耳。大都病机不离升降，升降不离上下，上下不离开阖，开阖不离阴阳，阴阳不离内外，其名虽异，总归一元。经云阴内阳守，阳外阴使，能会阴阳之元始，则上下内外，左右前后，一言而终。  

（尔雅翼云：菟丝田野墟落中甚多，皆浮生蓝苎麻蒿上，不必下有茯苓为根也。凡言上有菟丝，下有茯苓者，不知何所本。又云：一名唐，一名蒙。诗云：爰采唐矣，沫之乡矣。  

爰采麦矣，沫之比矣。爰采葑矣，沫之东矣。以刺男女相奔期于幽远者。唐则采药，麦则采谷，葑则采菜。又唐尤浮游，无根之物，盖逐之而不反矣。淮南子云：菟丝无根而生，蛇无足而行，鱼无耳而听，蝉无口而鸣，皆自然者也。）  

### 莲实  

（本经上品）【气味】甘平，无毒。  

【主治】主补中，养神，益气力，除百疾。久服，轻身耐老，不饥延年。  

【核】曰：出荆、杨、豫、益诸处，生湖泽陂池间。独建宁老莲，肥大倍尝，色香味最胜。凡莲实作种者迟生，藕芽作种者易发。根横行，初生曰 ，成节曰 ，藕其总名。节分二茎，一上竖作叶；一横行即子藕。不藕不生，节节皆然。本曰 ，茎曰蕖，叶曰茄，荷亦总名。华曰菡萏，壳曰房，实曰 ， 心曰薏，莲亦总名也。清明生叶，夏至芰荷出水，即旁茎作华，节分三茎矣。叶则昼舒覆华以避日，夜卷露华以承露，华则朝开夕合，合时曰菡，开，仁成两瓣。薏色青碧，即具卷荷二枝，倒折向上，中含华茁，从上生下， 衣经秋正黑，入水必沉，卤盐煎之能浮，生山海间者，可百年不坏。人得食之，令发黑不老。红华者，莲优藕劣；白华者，莲劣藕优，故采实宜红，采藕宜白，各取得气之盛者也。别有千叶、层台、并头、品字者；有叶昼卷夜舒者，有华至夜入水，名睡莲者；有金色、蜜色、青色、碧色五色者；有朱边白、蜜边白、白边红者；有五彩如绒绣者，此皆异种。华于华，不足于莲与藕也。采得其实，先宜蒸熟，或暴焙干。修治，每斤用 猪肚一枚，洗极净，盛贮其实，蒸熟取出，不可去心，焙燥入药。得茯苓、枸杞、山药、白术良。今市肆一种石莲子，如土石，味极苦涩，不知为何物，食之令人肠结。  

曰：其根藕，其实莲。莲者，奇也。藕者，耦也。奇耦者，即坎离之中画。莲实者，即坎中之满，能填离中之虚，故称补中。中即中黄，假实中之薏，以为种子。其中所 ，为资始资生之本，微而能着，固而愈强。故养益神气，百疾自除。菊耐霜，莲耐日，寒暑所不能损者，岂患老之将至耶？然妙在薏，设修治去之，失却圣胎种子矣。  

客曰：经秋正黑，入水必沉，卤盐煎之能浮，生山海间者，百年不坏，食之能令发黑不老者，何也？颐曰：莲实一名水芝，盖钟天一之灵，以透发地二之德，见秋金之母，自然本色毕露，入水而炎上一脉已断，全归水性，密藏不出，无复浮理，唯以卤盐之本族柔之，煎熬之火力迫之，自然生气流动，不容终沉。若归宗于海者，必能久居其所，以北方之水液，滋血之余，后天之坎精，润形之槁，宜其黑发不老也。客曰：安靖上下君相火邪者，何也？颐曰：莲从藕根抽茎开华，以及结实，皆自下而上。实中之薏，包 根茎华叶，形复倒垂，自上而下，有归根潜伏之义。薏居中，为黄婆，能调伏心肾。又苦味能降，此为莲之心苗，含水之灵液，结于炎夏。又秉火之正令，其安靖上下君相火邪，气味应尔。客曰：本经主治惟实，别录以藕节，止吐血、衄血、消瘀血、血闷者，何也？颐曰：心主血脉，吐衄即血无所主。脉无经纬，亦道路填塞，疆界失制，藕质脉络井然，窍穴玲彻，节则又为疆界之总制，象形从治，则血有所主，错综经隧，仍无碍矣。  

### 茯苓  

（本经上品）从来相传，上有菟丝，下有茯苓，不知何所本。尝见菟丝随木萦绕茯苓，当不独只在松下矣。又传松脂化茯苓，茯苓化琥珀，又不知何所本。世又重抱木者曰茯神，赤色者主利水，又不知何所本。羽毛鳞介之长为四灵，故取形如鸟兽龟鳖者良，则苓宜作四灵长矣。以降地之魄，待游天之魂，真真对证。  

【气味】甘平，无毒。  

【主治】主胸胁逆气，忧恚惊邪恐悸，心下结痛，寒热烦满，咳逆，口焦，舌干，利小便。久服安魂，养神，不饥，延年。  

【核】曰：出太山山谷，及华山嵩山，郁州雍州诸处。生古松根下，下有茯苓，则松顶盘结如盖。时有彤丝上荟，非新雨初霁，澄彻无风，不易现也。此即古松灵气，沦结成形，如得气之全者，离其本体，故不抱根。如得气之微者，止能附结本根，故中心抱木。小者如拳，大者如斗，外皮皱黑，内质坚白，形如鸟兽龟鳖者良。虚赤者不堪入药。又一种，即百年大松，为人斩伐，枯折槎 ，虽枝叶不复上生，而精英之气，亦沦结成形，谓之茯苓拨。  

即于四面丈余地内，以铁锥刺地，有则锥固不可拔，无则作声如瓮者，谓之茯苓窠，中有白色蒙翳，蒸润其间，如蛛网然，尚属松气，将结成形者也。亦可人力为之，就斫伐松林，根则听其自腐，取新苓之有白根者，名曰茯苓缆，截作寸许长，排种根旁，久之发香如马勃，则茯苓生矣。修治去皮，捣作细末，入水盆中频搅，浮者滤去之，此即赤膜也，误服令人目盲，或瞳子细小。马蔺为之使。恶白敛；畏牡蒙、地榆、雄黄、秦艽、龟甲。忌米醋酸物。得甘草、防风、芍药、紫石英、麦门冬，共疗五藏。  

曰：岁寒不凋，原具仙骨。虽经残斫。神灵勿伤，其精英不发于枝叶，而返旋生气，吸伏于踵，所谓真人之息也。故茯取伏义，苓取龄义。又松木 天条达之气，反潜隐不露，亦茯取伏义，苓取令义。二拟未确，聊备博采云尔。芳香清气，潜藏根底。对待忿戾浊邪，冲逆胸胁。皓苓下居，彤丝上荟，对待忧愁怫逆，形诸颜面，摧残槎 ，俯就零落。对待刀圭在心，有怀怨恨，珍重深邃。对待惊骇气上，镇定不动。对待恐惧悸忡，形质块磊，气味清疏。对待晦滞立坚，心下结痛，神灵在躬。对待寒热外侮，幽静安闲。对待劳乱烦满，渗泄就下。对待水寒逆肺，清闲平淡。对待口焦舌干，转旋气化。对待小便闭癃，吸元归踵。  

对待游魂于天，恬澹虚无。对待神不内守，服气长生。对待饥渴夭龄，悉属象形，巽以入之。清气上升，浊气下降，此其验也。  

（嵩山记曰：嵩山有大松树，或百岁，或千岁，其精变为青牛，为伏龟，采其实，可长生。万松记曰：夫松，木德之中正也，五德具焉。故其好生似仁。其后凋似义，其调理似礼，其  

### 柏实  

（本经上品）【气味】甘平，无毒。  

【主治】主惊悸，益气，除风湿痹，安五脏。久服令人肥泽美色，耳目聪明，不饥不老，轻身延年。  

【核】曰：处处有之，当以太山、陕州、宜州、乾陵者为胜。四季长青，叶叶侧生，枝枝西向，有三种。一名丛柏，枝叶丛叠，今人呼为千头。一名浑柏，独叶丛茂，木心紫赤，唯堪作香，皆不结实，不为药用。一名扁柏，木心微白，芳香清烈，作花细小，结实有角，四裂子出，尖小介壳，霜后采取，中仁黄白，最多脂液。唯乾陵者，木理旋绕，宛若人物鸟兽状，陆离可观。修治蒸熟去皮壳，捣作饼子，日干收用。  

先人云：万木皆向阳，而柏独西指者，顺受金制以为用，乃能成其贞固而可久，故字从白。干枝叶实，为用有别，实具全体，内含章美，故入五脏。叶如脉络，故治络不坚固而溃，脉不摄溢而崩。枝则气倍于叶，故入肢节。干则气烈于枝，故主全身矣。圣惠方，以实治惊痫，及大便青白色者，盖肝木受制，怒则乘其所胜，是以青白之色见于便，而惊从藏发，匪实奚宜。  

曰：柏芳香高洁，文彩陆离，即 天直上，谁能禁之。乃俯焉西向，以秉制所天，可谓至德也已。巨擘乔木，作社稷栋梁。宜哉殷人以柏，其逆知后世之西向乎。味甘美，性和平，对待肝木失制，发为惊骇悸忡，质坚固，气条达，驱除风湿成痹也。德润于身，安藏乐道，耳目聪明，色泽长生矣。  

（山书云：木植三百六十，而松柏为之长。史记云：松柏为百木长，而守宫闾。公羊注云：松，犹容也，想见其容貌而事之。柏，犹迫也。取亲而不远之义。故坛 丘墓多植之。  

埤雅云：柏，掬也。性坚致，有脂而香，故古人破为畅臼，用以捣郁。杂记云：畅臼以掬，杵以梧。广志云：柏有续柏，有汁柏。崔实云：七月收柏实。列仙传云：赤松子好食柏实，齿落更生。王修赋云：既殊群而抗立，亦含真而挺正，岂春日之自芳，必霜下而为盛。烈风不能摧其枝，积雪不能改其性。诗云：泛彼柏舟，在彼中流。言柏非不可以为舟，特非柏之所宜。故其姜守义，引以自况也。世以柏之指西，犹磁之指南也。先人云：柏从白，即具秉制为用象，抑木以金为魄欤。）  

### 云母  

（本经上品）土即地气，沙更清疏，离本归根，生机尝在。各具偏胜兼色，为四时宜。青春、赤夏、白秋、黑冬也。故云砂兼黄宜季夏，土磷石晶晶纯白无兼，为四时宜。亦可专宜秋。白云之母，即水之母也。不曰云生足下，而曰云覆其上。即此可征，母字义深，心者得之。釜底燃薪，而水出又足征矣。  

【气味】甘平，无毒。  

【主治】主身皮死肌，中风寒热，如在车船上，除邪，安五脏，益子精，明目，轻身延年。  

【核】曰：出太山、齐山、庐山、琅琊、北定，今云梦山、方台山，及江州、淳州、杭越间亦有，生山石间。宜二月采，候云气所出之处，掘取无不大获。但掘时，忌作声也。小者长三五寸，大者长五七尺。作片成层可析，光莹如水，白泽轻透者遂为贵。以沙土养之，岁月生长。置千斤于一室中，云气尝起，向日观照，五采并具。阴地不见杂色也，多青者名云英，多赤者名云珠，多白者名云液，多黑者名云母，但具青黄者名云砂，晶晶纯白者名磷石，各以偏胜之色，为四时之宜。云砂宜季夏，磷石宜四时服也。纯黑者不堪服，令人淋沥发疮根，即阳起石也。修治，设经妇人手把，便失灵异，每斤用甘草、地黄、小地胆草、紫背天葵各一镒，干者细锉，生者取汁，置瓷锅中，次入云母，用天池水三镒，着火熬煮七日夜，水火勿令失度，自然酿成碧玉色浆，沉于锅底，更以天池水猛投其中，随手频搅，有浮起如蜗涎者，即掠去之。凡三度，澄定去水，更用沉香一两捣为末，以天池水五升，煮汁二升，分作三度，淘澄其浆，晒干任用。主疗诸疾。抱朴子云：或以桂葱水玉，化之为水；或以消石，合置筒中，埋之为水；或以露于铁器中，原水熬之为水；或以蜜搜为酪；或以秋露渍之百日，韦酿挺以为末；或以樗血、无颠草，合饵之，服至一年百疾除，三年反老还童，云气尝覆其上；五年役使鬼神，飞行神仙。恶徐长卿。忌羊肉。畏蜿甲，及流水。泽泻为之使。  

曰：云母生云，故名云母。云中具雨露霜雪，是雨露霜雪，亦以云为母也。然云之母曰云母，而云母之母曰高山。释典云：水势劣火，结为高山。是故山石，击则成焰，融则成水。盖其气 而为润湿，升腾而为炎上。故知水火之结高山，高山之育云母，云母之生云气，云气之变雨露霜雪，虽乘化有异而体性不迁，更推润湿之水，皆从火蒸，诚交互发生，递相为种者。客曰：五行之理，水能克火，今云水从火出，不几矫乱乎。颐曰：此宝明生润，非有形相克制化之比也。若非火光上蒸，则就下之水，焉能含遍十方乎。经云：肾苦燥，急食辛以润之。相提而论，实与释典吻合，斯足征矣。客曰：古人命名简约，何得故为奇特。颐曰：物体性情，若非意外寻求，比量推夺，便为句字所缚，客默然良久。  

身皮死肌，此土实不灵，用升腾变幻之母，开锄顽颓，自能反活回鲜。土主肌肉，若风木相乘者，培其根种，则侮土之风，不期自退。盖风云总归同类，即以同类之云逐之。风之中者，自不能停，此亦从化之理矣。如在车船上者，畏风大动摇之状也。安五脏者，邪除则元真通畅，五脏安和。益子精者，益子精之用。明目者，目乃水精所结，能行水上，故令目明。轻身延年者，修炼佩服，骸如云化，以有形之物，和合气交之中，则日日更新，新新非故。修治之法，当同龙骨，以回其灵，云性从龙也。  

（云母生云，名云母。云具雨露霜雪，是雨露霜雪，为云之子为水矣。然则云，又宜号水母。泽泻亦能行水上，令人明目，但多服反致目盲者，谓其泻泽上行，泽尽则竭故也。若云母则从母发源，宁至有竭乎。）  

### 丹砂  

（本经上品）本具烟雾气作画，自然神异。座中者，为君。朝护者，为臣。如此生成，宜作万灵主。  

【气味】甘，微寒，无毒。  

【主治】主身体五脏百病，养精神，安魂魄，益气，明目，杀精魅邪恶鬼，久服通神明不老。能化为汞。  

【核】曰：出符陵山谷，符陵涪州也，接巴郡之南，今不复采矣。出武陵、西川诸蛮夷中者，通属巴地，谓之巴砂。苏颂曰：近出辰州、宜州、阶州，而辰州者为最。生深山石崖间，穴地数十丈，始见其苗，乃白石，曰朱砂床。砂生床上，大者如鸡卵，小者如榴子。状若芙蓉，头似箭镞，连床者色黯而光明莹彻，碎之崭岩作墙壁，如云母石，成层可析者，辰砂也。过此以往，皆淘土石中得之，无石者弥佳。宜州者，亦有大块，亦作墙壁，但罕类物状，色亦深赤，为用不及辰砂，盖出土石间，非生石床故也。宜之邻地春州、融州亦有砂，故其水尽赤。每烟雾郁蒸之气，作赤黄色，土人谓之朱砂瘴，能作瘴疠为人患也。阶州者但可作画，不堪入药。雷 曰：砂凡百等，有妙流沙，如拳许大，或重一镒，具十四面，面如镜，遇阴沉烟雨即有红浆溢出。有梅柏砂，如梅子许大，夜有光，照见一室。有白庭砂，如帝珠子许大，面有小星灿烂然。有神座砂、金座砂、玉座砂，不经丹灶，服之自延寿命。次有白金砂、澄水砂、阴成砂、辰锦砂、芙蓉砂、平面砂、金星砂、马牙砂、神末砂、曹末砂、豆瓣砂、石砂、块砂、溪砂、土砂等，不可一一细述也。宗 曰：出蛮洞锦州界， 獠峒老鸦井者，井深广数十丈，聚薪焚之，石壁迸裂处，即有小龛，中生石床如玉，床上结砂，光明可鉴，砂洎床大者，重七八两，或十余两。张果云：丹砂者，万灵之主，居南方，或赤龙建号，或朱鸟为名。上品生辰、锦，中品生交、桂，下品生衡、邵，清浊体异，真伪不同。  

辰、锦者，生白石床上，十二枚为一座，如未开莲花，光明耀日，座中大者为君，小者为臣，四面朝护。又有紫灵砂，圆长似笋而红紫亦上品；又有如马牙光明者亦上品。白色若云母者为中品。石片棱角，生青光者为下品。交、桂所出，但是座上，及打石得之，形似芙容者亦入上品；颗粒通明者，为中品；片段不明者，为下品。衡、邵所出，虽是紫砂，得之沙石中者，亦下品也。承曰：金州、商州一种，色微黄，作土气。信州一种，形极大，光芒墙壁，略类宜州所产。而有砒气，破之作生砒色。若入药用，见火杀人。庚辛玉册云：柳州一种，全似辰砂，块圆如皂角子，不入药用。出商、黔、宣、信四州者，内含毒瓦斯，及金银铜铅之气，并不可用。设杂石末，及铁屑，与黑色名阴砂者，亦不堪用。时珍曰：色不染纸者为旧坑，色鲜染纸者为新坑。旧坑者佳，新坑者次之。 曰：凡修治朱砂，静室焚香斋浴后，取砂以香水浴过，拭干碎捣，更研三伏时。入瓷锅内，每砂一两，用甘草二两，紫背天葵、五方草各一镒着砂上，以东流水煮三伏时，勿令水阙，去药，更以东流水淘净，熬干，又研如粉，入水瓷瓶，用青芝草、山须草，各半两盖之，下十斤火 ，从巳至午方歇，候冷取出，细研如尘。又法：以绢袋盛砂，用荞麦灰淋汁，煮三伏时，取出，流水中浸洗，研粉飞晒。  

又法：同石胆、消石、和埋土中，可化为水。铁遇神砂，如泥似粉。先人云：丹正一点，肾间动气，水里阳生，义合日月。玄关之灵秘，如刹帝利种，尊重贵上，百灵呵护，非上品不可服食。  

又博议云：人之肢体脏腑，血气营卫之，精神充御之。丹砂能养精神，则天君泰然，百体从令矣。客曰：只须丹砂一味，病莫不治，诸药俱可废矣。曰：丹砂之力，能使精神凝聚。  

凡从精神以致四体五脏百病者，得其因而百病良已，非百病皆可独以丹砂治也。设四体五脏百病，波及精神者，或求其因而借用之亦可。客曰：化汞之语，即升作水银否。曰：此即关尹子所谓炼精神而久生，以服久百体能如汞化，可以成液。玄门汞八两，铅半斤，正指内丹耳。客曰：丹砂养精神，人参安精神，有分别否？曰：养有育义，安惟使之宁也。先人辨论经文，详且尽矣，颐不更加详订。  

曰：虚无太极，动而生阳，静而生阴，分成两物；男女相为饮食，彼此各阙一半故尔。丹家修炼戊巳，互交金木，干坎填离，复远圆相，惟丹砂色味性情，靡不吻合。色赤，离也；气寒，坎也；伏汞，水也；固质，金也；甘平性味，土也；盖水中有金，火中有木，方堪攒簇，所谓龙从火里得，金向水中求。假此外丹，滋培四大，而四大之内，中黄为戊巳，精神即坎离，魂魄作金木，内外合成丹，婴儿方养育。  

（博议重言精神，而概言魂魄意志， 语单拈太极，统具精神魂魄意志，一属先天，一属后天法也。）  

### 菖蒲  

（本经上品）昌，目光也。时云：美目昌兮，此窍更切。  

【气味】辛温，无毒。  

【主治】主风寒湿痹，咳逆上气，开心孔，补五脏，通九窍，明耳目，出音声。久服不忘，不迷惑，延年。  

【核】曰：菖蒲，一名昌阳、尧韭、水剑草。运斗枢云：玉衡星散为菖蒲。典术云：尧时天降精于庭为韭，感百阴之气为菖。生上雒石涧间，池州、戎州蛮谷中者亦佳，所在亦有。  

月令云：冬至后五旬七日，菖始生，百草之先生者也，于是始耕。喜生逆水，根茎络石，略无少土，稍有泥滓，即便凋萎。叶心有脊如剑，四时长青，新旧相代。新者从茎端抽发，旧者从茎末退去。一叶一节，节稀茎长，节密茎短，茎昂者茎端生叶，茎仆者节旁分枝，洁白下生者为根，翠碧有节者为茎，有以根为须，茎为根者，因茎枝延蔓布石故尔。望夏作花黄色、紫色者尤善。以茎瘦节密折之中心微赤，嚼之辛香少滓者，入药最良。以砂石栽之，旦暮易水则易茂，春夏愈摘则愈细，叶仅长寸许，甚有短至一二分者，别有香苗、挺秀、金钱、台蒲诸种甚奇。而香苗之最细者，曰虎须，尤可娱目。东坡云：凡草生石上者，必须微土以附其根，唯石菖蒲，濯去泥土，渍以清水置盆中，可数十年不枯不死。节叶转坚瘦，根联系，忍冬淡泊，苍然几案，延年之功，信非虚语。神隐书云：石菖蒲，置几案间，夜坐诵读烟收其上，不致损目。或置星月下，每旦取叶尖珠露洗目，不月功能明目，久之白昼可见星斗。修治，以铜刀刮去黄黑皮，及硬节，同嫩桑枝相拌蒸熟，日中曝干，勿得误用形如竹鞭及色黑气臭味腥者。秦皮、秦艽为之使。恶地胆、麻黄。忌饴糖、羊肉。勿犯铁器，令人吐逆。  

缪仲淳先生云：阳精芳草，辛温四达，充百邪，散邪结，壅遏既彻，九窍应之而通。用资宣道，臻乎太和。仙家服食，药之上品上生者也。先人云：万物资生于阴，必资始于阳。  

以阴感阳而盛，故曰昌阳。又云：蒲性幽洁，不喜近人，不染尘垢，得其情性，长生长青。  

苟失其所，立见凋痿。又云：蒲叶皆偶，九节为奇，过不及，皆非中节。又云：在阴在脉之痹，乃湿乃风之因，咸能使之开发，设寒本专令，取效更捷。绍隆王先生云：菖蒲得道种智，不曰：水土合和，抽为草木。唯菖蒲全得生阳之气，吮拔水液，盘络砂石，不假地土之力，昌美溪浦之间，故名菖蒲。以治病之用言，当号昌阳。以发生之体言，当号阳昌。  

痹者，闭塞不通，风寒湿三种，相合而成。咳逆上气者，此毫窍固拒，肺气壅遏，两相搏击，以致喘咳。菖蒲味辛气温，宣通开发，使一身之气，起亟旋展，郁痹喘咳，当自舒矣。痹证有五，菖蒲独宜脉痹。取象形从治，则易于分解。又观菖叶两岐，菖茎盘络，悉从中心透发，故能开人心孔，而心孔为诸脉络之宗主，其挛结屈曲之状俨似之。背阳喜阴，臭之爽朗，当补五脏之用，非补五脏之体，以用行则窍通也。明耳目者，通九窍之验。出音声，不忘，不迷惑者，开心孔之验。蒲性幽洁，挺秀长生，故为延年之药。  

（从茎中抽叶处，看破开心孔。又从茎枝盘结处，配合心主包络，即种种识症法，亦咸从生成中体会来，不惟说破至理，并说破看法。）（染太祖后张氏，忽见庭前菖蒲生花，光彩照灼，非世所有，惊谓侍者曰：见否？曰：不见。  

### 赤箭  

（本经上品）如此生成甚奇，天地生物亦不易矣。余乡宋大司马经略朝鲜，一时乏饷，萝中神授以物，指画其处。觉而掘地，获物如芋如卵，煮食勇力倍，尝久未之识，核赤箭生成，始知即是天麻耳。  

【气味】辛温，无毒。  

【主治】主杀鬼精物，蛊毒恶气。久服益气力，长阴肥健，轻身增年。  

【核】曰：赤箭，一名神草、赤芝、鬼督邮、定风草、独摇草、合离草。根名天麻，一名离母。生陈仓川谷、雍州、太山少室诸处。春生苗，初出如芍药，独抽一茎，挺然直上，高三四尺，茎中空，色正赤，贴茎杪之半，微有尖小红叶，四月梢头成穗，作花灰白，宛如箭干，且有羽者，有风不动，无风自摇。结实如楝子，核有六棱，中仁如面，至秋不落，却透空入茎中，还筒而下，潜生土内。根如芋，去根三五寸，有游子十二枚，环列如卫，皆有细根如白发，虽相须，实不相连，但以气相属耳。大者重半斤，或五六两；皮色黄白，名曰龙皮，肉即天麻也。本经名概根苗，后人分苗曰赤箭，根曰天麻，功力稍有同异故耳。与六芝同类，力倍人参，故为仙家服食，药之上品上生者也。但不易得，世人所用，皆御风草根，非赤箭也。御风茎叶，与赤箭相似，独茎色青斑，叶背黄白，兼有青点，随风动摇，子不还筒，治疗稍合，补益大乖异矣。修治，宜锉置瓶中，每十两，用蒺藜子一镒，缓火炒焦，盖于其上，绵纸三重，封系瓶口，从巳至未，取出蒺藜，再炒再盖，凡七遍。俟冷，净布拭去汗气，竹片剖开，焙干捣用。  

曰：赤阳箭刚，阳刚中正者也。力能独运，不为物移，故有风不动，无风自摇，见刚之体能立，用能行也。其苗从根而干，虚中直达，符合少阳自下而上，从内而外，故增益气力。其实从茎纳筒，环列象岁，符合太阴从外而内，自上而下，故长阴肥健。既类灵芝，亦故能杀鬼精除恶毒。乃若因风动摇，惊痫挛癖，尽属阴邪之证，唯刚能胜之。独恨土人以御风相混，致真者遁世，悲哉。吾未见刚者。  

### 薯蓣  

（本经上品）肥遁则无不利。  

【气味】甘平，无毒。  

【主治】主伤中，补虚羸，除寒热邪气，补中，益气力，长肌肉，强阴。久服耳目聪明，不饥延年。  

【核】曰：薯蓣，古名也。避唐代宗讳，改作薯药；又避宋英宗讳，改作山药。后世惟名山药，不知薯蓣名矣。生嵩山山谷，及临朐、钟山、南康、蜀道、北都、四明、山东、江南、怀庆诸处。入药野生者为胜。供馔，家种者为良。春生苗，蔓延篱落。紫茎绿叶。叶有三尖，似白牵牛叶，更浓而光泽。五六月开花成穗，淡红色。结荚成簇，三棱合成，坚而无仁。其子别结叶旁，状似雷丸，大小不一，皮色土黄，内肉清白，煮食甘滑。春冬采根，生时掷地如粉，干则内实不虚，其色洁白如玉。青黑者不堪入药，种植甚易。截作薄片者亦生，随所杵之窍而像之也。南中一种，生山中，根细如指，极紧实，刮磨入汤煮之，作块不散，味更甘美，食之尤益于人，胜于家种者。江中闽中一种，根如姜、芋，皮紫，极大者重数斤。  

煮食虽美，但气寒于北地者。修治勿用平田生二三纪者，须要山中生经十纪者。其皮赤，四面有须者良。采得以铜刀刮去赤皮，洗去涎，蒸过，。曝干用。六芝为之使。恶甘遂。  

曰：效所杵之窍以赋形，如预备署所，故称薯蓣。假微薄之种，充气沦结，建立中央，故治伤中。以致虚羸，而为寒热邪气者，乃若益气力，长肌肉，即治伤中虚羸之验也。  

而伤中之因，皆因阴气萎蘼。薯蓣入土便生，阴森肥遁，宁不强阴，且其赋形效窍，则有窍处，宁不周到，虽假故物为胎，亦属气化所钟，是与六芝交相为使。  

### 干地黄  

（本经上品）【气味】甘寒，无毒。  

【主治】主伤中，逐血痹，填骨髓，长肌肉，作汤除寒热积聚，除痹，疗折跌绝筋。久服轻【核】曰：地黄，一名 ，名芑，名地髓。罗愿曰： 以沉下者为珍，故字从下。先人云：天玄而地黄，天上而地下，阳戊而阴巳，阳浮而阴沉，则地黄、地髓、 、芑之义，与情性为用之方，可以想见。古取咸阳川泽，及渭城彭城，同州诸处，今唯怀庆者为上。诸处随时兴废不同耳。江浙壤地者，受南方阳气，质虽光润而力微，不及怀庆山产者，禀北方纯阴，皮有磊 而力大也。古人种子，今唯种根。二月生苗，初生塌地，高者不及尺许，叶如山白菜而毛涩，又似小芥叶而颇浓，中心皱纹如撮，茎上有细毛，梢头开花，如小筒子而色红紫。亦有黄色白色者，结实作房如连翘，中子甚细而色沙褐。根如人指，长短粗细不尝，甚有一枝重数两者。汁液最多，虽暴焙极燥，顷则转润。二月八月采者，未穷物性，八月残叶犹在茎中，精气未尽归根。二月新苗已生，根中精气已滋于叶。不如正月九月，采者气全也。种植甚易，入土即生，大宜肥壤，根肥多汁，法以土壤作坛，如浮屠数级，寸段莳灌，根长滋盛也。但种植之后，其土便苦，次年止可种牛膝。再二年，可种山药。足十年，土味转甜，始可复种地黄。否则味苦形瘦，不堪入药也。作干地黄法，去皮，入柳木甑内，置瓷锅上蒸之；蒸透取出，摊令气歇，拌酒再蒸。又出令干，勿犯铜铁器，恐令人肾消发白，男损营，女损卫也。作熟地黄法，取肥大者三十斤，洗净晒干，更以三十斤捣汁相拌蒸之。又曝又蒸，汁尽为度，则光黑如漆，味甘如饴者始佳。若入丸散，止可入砂盆内，隔汤荡燥，勿用火焙，以伤药力。  

先人博议云：地黄别名地髓，又名 ，名芑。苗不能高，生意在根，味甘色黄，沉重多汁，当入脾，为脾之肾药，以名髓多汁而气寒也。熟之则色黑，能入肾填髓，反为肾之脾药，以名 名芑，味甘色黄，而填为土入之象，然土为水之用神，似土堤所以防水也。形如血脉，本经用逐血痹。盖血者，取中焦水谷之汁，变化赤色以行经隧，如中，如汁，如经隧，皆象其形。痹者，闭而不通，随其血之不通而为病。如在目则赤，在齿则痛，在肉理则痈肿，在心则昏烦，在肺则咳血。壅遏而为身热，枯耗而为燥涩痿软，泛滥而为吐衄崩漏。血痹颇广，各以类推。逐者，俾其流通之义也。观其入土易生可知矣。须发为血脉之余，血痹则黄赤易见，可使之黑者。痹去而血华也，性惟润下，功力到时，二便通利，以为外征。千金方黑膏，用治热积所成之斑。肘后方拌鸡蒸汁，用治寒积所成之疝，咸从血痹之所生耳，血中有痹，则骨髓不满，肌肉不长，筋脉断绝，均谓伤中。若填满，若生长，若接续，皆克成血液之流通者也。所云寒热积聚，惟从痹字中生，第加一转语耳。因彼不通，所以积聚，若作五积六聚，用地黄以除之，未有不反益其积聚者。如寒中虚人，在所必忌。否则腻膈滑肠，中满减食矣。（如此看血痹，可称遍周根身四大矣。即以此法，类推五痹，及六极、五劳之形病。更合八风、五运、六气、四时之气病，与不内、不外因之似形似气者，视根身若见垣，亦若掌中观 摩罗果。）曰：苗叶布地，高不及尺，随地逶迤，生机偏向根 者也。根截入土，横穿直竖，绝不以坚碍妨活泼，真得色空者耳。其汁深黄，染手不落；其味甘美，着舌不散。吮拔地髓，性颇贪野狼，故种植之地，土便憔苦，十年后方得转甜，功德力量，可望而知矣。先人判干者为脾之肾药，熟者为肾之脾药，明显的确。及释《本经》、《别录》，精详深邃，读之可比类旁通  

### 枸杞  

（本经上品）【气味】苦寒，无毒。  

【主治】主五内邪气，热中消渴，周痹风湿。久服坚筋骨，轻身不老，能耐寒暑。  

【核】曰：古取尝山者为上，后世唯取陕西甘州者称绝品。生平泽，丘陵阪岸间，春放苗，作榴叶状，软薄堪食，茎干丛生，高三五尺，陕之兰灵，及九原以西者，并是大树。七月作花紫色，随结红实，形长如枣核，凌冬不落。二月叶发，五月再发，其实乃谢。七月叶又发，花即随之，极易延蔓。根深者，一发三四尺，枝茎寸截，或分劈镂刻，横埋土中，旬日便发，易生如此。冬采根，春采叶，夏采实，秋采茎，功用并同。本经名概叶实根茎，后世始岐而二之，以根皮有清热滋补之异，而略言茎叶，更以根去骨存皮，则又不可解矣。别有一种枸棘相类其实，但实圆，枝节间有刺不堪用。修治，取实鲜明红润者，洗净，醇酒浸一宿，捣烂用茎叶，唯阴干，根如物状者为上。东流水浸一宿，刷去土，甘草汤又浸一宿，焙干用。苗伏砒砂，根伏硫黄。  

（凡木之易生者，榕柳之与桑杞、榕柳虽易生，不若桑杞通体精专。叶实根茎，功用并着，杞则更胜于桑，凌冬不落为迥别也。嘉安朱孺子，居大箬岩见溪侧有二花犬相戏，逐至杞丛下，获杞根二枚，形状与戏犬无异，煮食之，俄顷飞升仙去。）曰：枸从苟，诚也，省作句。观断绝寸茎，根须俱髡，以入土中，旬日即发，枝干分劈镂刻，亦不之死，仁机扇动，一诚之致也。命名之义，或取诸此。其味苦，得夏大之令，其气寒，得寒水之化，故主夏气病藏之邪，致热中消渴也。唯以怒生为用，故痹为之起，湿为之收。又苦寒能坚，故枝韧比筋，根皮裹骨斯筋骨受之，地仙却老，有繇然矣。且二五七月俱发，宜耐寒暑也。  

（尔雅曰：杞一名机，即枸杞也。按诗有六杞将仲子弓篇，无拆我树杞；四牡篇，集子苞  

### 菊花  

（本经上品）【气味】甘平，无毒。  

【主治】主风头头眩肿痛，目欲脱，泪出，皮肤死肌，恶风湿痹。久服利血气，轻身耐老延年。茎叶根实并同。  

【核】曰：出川泽田野间，雍州南阳山谷者最胜。宿根再发，亦可子种。茎叶花实，种种不同。即菊谱所载：龙脑、新罗、都胜、御爱、玉球、玉铃、金万铃、银台、棣棠、蜂铃、鹅红、桃花顺圣、浅紫红二色、邓州黄、邓州白等，亦不能尽收也。茎有株蔓紫赤青绿之殊；叶有大小浓薄尖秃之异；花有千叶单瓣，有心无心，有子无子，黄白红紫，浅色间色，大小之别。味有甘苦酸辛之辨。又有夏菊秋菊之分。唯以单叶味甘者入药，即菊谱中名邓州黄、邓州白者是矣。其花细碎，品不甚高，蕊若蜂窠，中有细子。正月采根，三月采叶，五月采茎，九月采花，十一月采实。修治唯阴干。术、枸杞、桑根白皮为之使。无子者，谓之牡菊，烧灰撒地中，能死龟黾，说出周礼。风俗通云：郦县有菊潭，饮其水者，皆得上寿。又吴末朱孺子，入玉笥山，餐菊英，乘云上升。康生亦服甘菊而仙。终南五老洞碑，载汉永寿出墨菊，其色如墨，用其汁以书。背萌国有紫菊，谓之日精，一茎一蔓，延及数亩，味甘，食者永不饥渴。一种名薏者，茎青肥大，形似蒿艾，味綦苦涩，误服则泄人气，又不可不辨。  

曰：饱霜不陨，草中松柏也。苗春花秋，色黄气烈，秉秋金之制，以制为用，故字从 ，言在掌握间也。风头头眩、目欲脱、泪出，此肝木变眚，摧拉陨坠，能节制之，则无三者之病矣。皮肤死肌、恶风湿痹，二者风木失制，亢害所胜，菊得木体之柔，顺受金制，自然木平风息也。芳香疏畅，故利气。柔润阴成，故利血。凡力之能持者则物轻，性之不媚者则耐久。更生延年，名实相副，夫奚疑。  

（承乃制，则不亢。亢则害，无承制矣。从来以热极似水者，引亢则害承乃制作证，自不知其背谬耳。能持物轻，不媚耐久，真堪警世。）  

### 麦门冬  

（本经上品）【气味】甘平，无毒。  

【主治】主心腹结气，伤中、伤饱，胃络脉绝，羸瘦短气。久服轻身，不老不饥。  

【核】曰：出函谷川谷，及堤坡肥土石间者，多野生。出江宁、新安及仁和笕桥者多种莳。古人唯用野生者。细皱香美，宛如麦粒，功力殊胜也。四季不凋，秋冬根叶转茂、丛生如韭，青似莎草，长尺余，多纵理，四月开花如蓼，结实翠碧如珠，根须冗 ，贯须连结，俨便易燥，且不损药力。或以竹刀，连心切作薄片，醇酒浸一宿，连酒磨细，入布囊内，揉出白浆，点生姜汁、杏仁末各少许，频搅数百下，久之澄清去酒，晒干收用。入汤膏，亦连心用，方合上德全体。今人去心，不知何所本也。地黄、车前为之使。恶款冬、苦瓠。畏苦参、青、木耳。伏石钟乳。  

绍隆王先生云：麦门冬，具稼穑甘，禀春和令当入足阳明，为阳明之体用药，故本经所陈诸证，皆属阳明之上为病。若痿蹶，又属阳明之下为病。经云：阳明为阖，阖折，则气无所止息而痿疾起矣。是以治痿独取诸阳明。阳明为五脏六腑之本，五脏六腑，皆受气于阳明故尔。  

先人博议曰：心腹脉络，皆心所主。胃络肌肉，皆心所生。美颜吐衄，唯心所现，结者能使之不结，绝者能使之不绝。唯从容润泽，潜滋暗长，沦结成形者也。  

又云：麦门冬，叶色尝青，根须内劲外柔，连缀贯根上，凌冬不死，随地即生。以白色可入肺，甘平可入脾，多脉理可人心，凌冬可入肾，长生可入肝，虽入五脏，以心为主，心之肾药也。其气象生成，及命名之义，能转春为夏，使肾通心，但力量不阔大，如有守有养，贞静宁谥，和润舒徐之君子也。仓皇之际，虽自愦愦，然躁进表露者，不及其久而不变也。  

其根俨似脉络，故本经以之治心腹结气，伤中伤饱，胃络脉绝。盖心腹中央，皆心之部分，脉络亦心之所主，悉属象形对待法耳。若脉络之绝，伤中之绝，伤饱之绝，羸瘦肉理之绝，气结使然者，咸可使之复生。《别录》所云：皆结气伤中伤饱之所生，盖强阴益精，消谷保神，安藏美色，皆复脉通心，润经益血之力也。盖心主血脉，脉溃血溢，脉伤则咳；经水已枯，乳汁不下，脉气欲绝者，皆克成效。如水入干经，而血乃成，不入于经，以致浮肿者，潜滋之妙，赖有此耳。惟阴形缓性人，及脾慢中寒有湿者，不相宜也。  

曰：金水主时，则根苗茂盛，有继绝续乏之义。三冬闭藏，而阴阳互根之妙。麦则独贞其窍，故处秋冬之时，能行春夏之令，以降入为升出者也，故名麦门冬。四季长生，中央坚劲，气味甘平，具土德性，当判入脾，脾之脾药也。色白属金，脾之肺药也。似脉属火，脾之心药也。不凋属水，脾之肾药也。长生属木，脾之肝药也。所谓一脏之内，具五脏焉。故五脏六腑位于内，十二经脉见于外，莫不资始于脾，资生于胃，互为枢纽者也。盖心腹结气，中央所司，伤中伤饱，胃络脉绝，羸瘦短气，象形对治，故继绝续乏之义，悉从中字起见耳。广推研释，隽永可思，盖土主中宫，长养后天，必须德全之品，相为匹配，其唯麦冬乎。至若保心之神，定肺之气，安肝之魂，补肾之精，因脾转属者，无所不宜。若脉伤则咳，经络断绝，致血液妄行，经水枯竭，变生烦热焦渴者，求其因而借用之亦可。大抵象形对治，更相宜也。先人有议，辄加推展如此。  

### 太一余粮  

（本经上品）禹及太一，咸钟水土精气，即楞严四大法也。  

【气味】甘平，无毒。  

【主治】主咳逆上气，症瘕，血闭，漏下，除邪气，肢节不利。久服耐寒暑，不饥，轻身飞行千里，神仙。  

【核】曰：太一余粮，与禹余粮同一种类，咸钟水土精气，融结成形，但胜劣有异。生太山山谷者，曰太一余粮，是水势劣土，偏钟土气之专精者也。生东海池泽者，曰禹余粮，是土劣水势，偏得水气之专精者也。今世知有禹余粮，不复识太一余粮矣。太山久不见采，唯会稽王屋泽潞，所在诸山时有之。外裹若甲，甲中有白，白中有黄，似鸡子黄，而重重如叶子雌黄，轻敲便碎如粉。所在有之，霏雪先消者是也。设中无黄，但有黄浊水者，为石黄水。有凝结如石者，为石中黄，非太一余粮也。修治，用黑豆、黄精各五合，水二斗，煮五升，置瓷锅中，下余粮四两煮之，旋添汁尽为度，药气香如新米矣。捣之，又研万杵乃已。  

杜仲为之使。畏贝母、菖蒲、铁落。  

先人云：太一以气言，气似神化，大似六芝，远离本色。  

曰：太一即太乙，气之始也。块然独存而无所不存，故能镇定中黄，敦艮之止，对待肺金，不能收敛下降，以致咳逆上气，若症瘕血闭者，气不 运也。漏下淋漓者，气不收摄也。气如橐龠，血如波澜，决之东则东，决之西则西，气一息不运，则血一息不行，太一能令元气屈曲而出，使凝闭漏下者，不得不随之 运抑扬，所谓欲治其血，先调其气，设元真萎顿，则邪气外薄，太一能畅真气，则邪气自不兼容矣。肢体不利者，气壅之也。太一黄中通理，宜气四达。气拒而固，不受寒暑，气充而实，不苦饥虚，气清以升，轻身飞行。  

### 石钟乳  

（本经上品）审形状辨土地。此不独具山全体，更藉外缘以相资也。具山全体，故功力勇悍乃尔。  

【气味】甘温，无毒。  

【主治】主咳逆上气，明目益精，安五脏，通百节，利九窍，下乳汁。  

【核】曰：生少室山谷及太山。第一出始兴者佳，江陵及东境名山石洞中亦有。按范成大桂海志所说甚详。云桂林接宜、融山洞石穴中，钟乳甚多。仰视石脉涌起处，即有乳床，白如玉雪，乃石液融结所成者。乳床下垂，如倒生山峰，峰端渐锐且长，若冰柱，柱端轻薄，中空如鹅翎。乳水滴沥不已，且滴且凝，此乳之最精者，以竹管仰承取之。而炼治家又以鹅管之端，尤轻明如云母爪甲者为胜。孙思邈曰：乳石必须土地清白，光润如罗纹、鸟翮、蝉翼，一切皆成白色者可用；其非土地者慎勿服之，杀人甚于鸩毒。别本注云：凡乳生深洞幽穴者，皆龙蛇潜伏之处，或袭龙蛇毒瓦斯，或洞口阴阳不均，或通风气，或黄色赤色，乳无润泽，或煎炼火色不调，一煎以后，不复易水，服之令人发淋。又乳有三种：一种石乳，其洞纯石，石津相滋，阴阳交备，具蝉翼纹者，其性多温；一种竹乳，其洞遍生小竹，竹津相杂，石状如竹，其性多平；一种茅乳，出茅山，其山土石相杂，遍生茅草，茅津相滋，形质润滑，其性多寒，皆以光泽者为善。余处亦有，不可轻信。雷公曰：凡使勿用头粗浓，并尾大者，为孔公石，不用。色黑及经大火惊过，并久在地上收者，与曾经药物制者。须要鲜明轻薄，而有光润，如鹅翎筒子者乃佳。修治，钟乳八两，用沉香、零陵香、藿香、甘松、白茅各一两，水煮过，再煮汁，方用煮乳，一伏时，漉出。以甘草、紫背天葵各一两，同煮，漉出拭干，缓火焙之，入臼杵粉，筛过，入钵中。令有力少壮者二三人，不住手研三日夜。  

然后以水飞澄，罩以绢笼，日中晒干，入钵再研三万遍，乃以瓷盒收之。太清经炼钟乳法：取好末置金银器中，瓦一片，密盖，勿令泄气，蒸之，自然化作水也。之才曰：蛇床为之使。  

恶牡丹、玄石、牡蒙。畏紫石英、 草。忌羊肉。时珍曰：亦忌参、术，犯之多死。土宿真君曰：钟乳产于阳洞之内，阳气所结，服之可柔五金。麦门冬、蒜、韭实、胡葱、胡荽、猫儿眼，皆可服之。  

（经云：水势劣火，结为高山，钟乳本具水火二大矣。则乳质全类似水，而勇悍独专，宁非火胜水劣乎。修治，水煮，仍交水火以济之。但煮则水胜于火，所以少平勇悍也。今世多用火 ，反助长其勇悍，故每多石毒燃烧之患。）先人云：五脏安和，窍节通利，即地形仙矣。此属借资，大须保任，久与相习，乃成自然。  

曰：乳乃石之灵液，具山之全体者也。顾山体有清浊，而乳之优劣因之。如妇人异质，则钟乳之浓薄，与味之甘淡，气之腥香冷暖，其滋益婴儿与否，亦自有辨。故钟乳先须论土地，再审形状，庶几得之，唯天地之气，钟于名山而乳凝焉。观其主治，一一可想，如肺系填塞胀满，则不能分布诸气，故咳逆上气，钟乳虚中，宛若肺系，何患填塞胀满，此石液所钟，光润莹彻，故明目，目亦水液所钟，洞见明暗，此石中精髓，点滴不穷，故益精髓之体。此艮山之液，能益真阴。然五脏至阴，须宁静濡润，乃得安和，若通百节，利九窍，下  

### 龙骨  

（本经上品）土大顽颓则风木变眚，以木必基土，维土为命，互为乘制，制则化生。  

【气味】甘平，无毒。  

【主治】主心腹鬼疰，精物老魅，咳逆，泄痢脓血，女子漏下，症瘕坚结，小儿热气惊痫，齿主小儿大人惊痫，癫疾狂走，心下结气，不能喘息，诸痉，杀精物，久服通神明。  

【核】曰：出晋地，及太山、剡州、沧州、太原，山岩水岸土穴中，此龙化解脱之处也。  

其骨细，其文广者雌；其骨粗，其文狭者雄。五色具者上，白、黄色者中，纯黑者下矣。各随五色合五藏，如五芝、五石英、五石脂之入五脏也。山书云：鳞虫三百六十，而龙为之长。  

元命苞云：龙之为言萌也，阴中之阳，故龙举而云兴。说文云：龙春分而登天，秋分而潜渊，物之至灵者也。埤雅云：龙鳞八十有一，具九九之数，阳之极者。故为辰而司水，鲤鳞三十有六，具六六之数，阴之极也。故变阳而化龙。淮南子云：羽毛鳞介，皆祖于龙，羽嘉生飞龙，飞龙生凤凰，而后鸾鸟庶鸟，凡羽者以次生焉。毛犊生应龙，应龙生建马，而后麒麟庶兽。凡毛者以次生焉。介鳞生蛟龙，蛟龙生鲲鲠，而后建邪庶鱼，凡鳞者以次生焉。介潭生先龙，先龙生玄鼋，而后灵龟庶龟，凡介者以次生焉。埤雅云：龙亦卵生而思抱，雄鸣上风，雌鸣下风而风化。广雅云：有鳞曰蛟龙，有翼曰应能，有角曰虬龙，无角曰螭龙，未升天曰蟠龙，玉符称世俗画龙之状，马首蛇尾，又有三停九似之说。谓自首至膊，膊至腰，腰至尾，皆相停也；九似者，角似鹿，头似驼，眼似鬼，项似蛇，腹似蜃，鳞似鱼，爪似鹰，掌似虎，耳似牛也。或曰：龙无耳，故以角听。又云：骊龙之眸，见千里纤芥。论衡云：龙头上有骨，如博山形，名曰尺木。无尺木者，不能升天，其为性粗猛而畏铁，爱玉及空青而嗜燕，故食燕人不可渡海。又曰：蛟龙畏楝叶，及五色线，故汉以来，祭屈原者，以五色线合楝叶缚之。古者豢龙御龙氏，徒以知其好恶而节制之，将雨则吟，其声如戛铜盘，涎能发众香，其嘘气成云，反因云以蔽其身，故不可全见。今江湖间，时有见其爪与尾者，岁时云：夏四月后，龙乃分方，各有区域，故两亩之间，而雨 异焉。又多豪雨，说者曰：细润者天雨，猛暴者龙雨也。又能火与人火相反，得湿而焰，遇水而燔，以火逐之，则燔息而焰灭矣。饵食者，当知其出处爱恶如此。修治龙骨，香草汤浴两度，捣粉，绢袋盛之，用燕子一只，去肠肚，安袋于内，悬井面上，一宿取出，再研极细用。  

（昔有 叔安，有裔子曰：董父实，甚好龙，能求其嗜欲以饮食之，龙多归之，乃扰畜龙，以服事帝舜。舜赐之姓曰董氏，曰豢龙，故帝舜世有畜龙，及有夏孔甲，扰于有帝，帝赐之乘龙河汉各二。各有雌雄，孔甲不能食，而未获豢龙氏。陶唐氏既衰，其后有刘累，学扰龙于豢龙氏，以事孔甲，能饮食之。夏后嘉之，赐氏曰御龙。）（管子云：龙被五色而游，故神欲小则为蚕 ，欲大则涵天地，欲上则凌云气，欲下则入于深泉。变化无日，上下无时，谓之神。变化论云：龙不见石，犹人不见风，鱼不见水也。）（韩语云：嘘气成云，云固弗灵于龙也，然龙乘是气，茫洋穷乎玄间薄日月，伏光景，感震电，神变化，水下土，汨陵谷，云亦灵怪矣哉。云，龙之所能使为灵也，若龙之灵，则非云之所能使为灵也，然龙弗得云，无以神其灵矣。失其凭依，信不可与，异哉其所凭依，乃其所自为也。易曰：云从龙，既曰，龙则云从之矣。）绍隆王先生云：龙禀阳而伏阴，神灵之物也。神则灵，灵则变；神也者，两精相合，阴阳不测之谓也。  

曰：龙耳亏聪，以角为听，固有六根互用，此则借用以为六根者也。春半登天，秋半潜渊，揆机衡之升沉，是合四时之宜耳。豢龙氏醢龙以食。张华云：龙酢得醋，则生五色，安知非形似龙类也。别录为死龙之骨；苏寇疑为神物，无自死理，既属神物，又安知非从尸解而去也，故仅存朽骨，尚获灵异乃尔。对待生人未朽之四大，便为鬼疰精物老魅之所侮，与泄痢脓血、症瘕坚结之早现颓败相者，若惊痫癫疾，狂走痉 ，此不能震惊百里，施诸己身者也。古有龙髯作拂，见燕则冉冉自飘，龙皮作障，溽暑时云生凉作，固属谬诞，亦未必非尸解物，留人间世，以显灵异者也。雷公修事，藏纳燕腹，悬井面上，此遂出处嗜欲之性，倍发其灵异故尔。但用燕似觉伤生，且非时亦不易得，不若以云母易紫燕，云从龙，物各客曰：龙骨畏石膏。喜牛黄、人参何也？颐曰：石膏禀艮止之凝肃，虽与潜蛰之德相符，御天之性则反，故畏之。牛黄黄中通理，浓德载物。人参 天两地，奠安形藏，借以济弱扶倾，运用枢纽，故喜之。又曰：牛黄为君，佐以龙骨，牛黄又反畏龙骨，何也？颐曰：牛黄全具敦阜之体，龙则时蛰时跃，蛰时无碍，跃时未免为之崩且溃耳。  

（眼耳鼻舌身意曰六根，色声香味触法曰六尘，根之合尘，各有专司，互用，则根尘叠应矣。若龙之角，为根身之余物，以之借听，此亦极大神通。繇此观之，物物都有神通，神通者，我之不能，彼之独善者是也。若蚱蝉之鸣以胁，蛴螬之行以腹，与猿猴之善援，羚羊之  

### 蜂蜜  

（本经上品）【气味】甘平，无毒。  

【主治】主心腹邪气，诸惊痫痉，安五脏诸不足，益气，补中，止痛，解毒，除众病，和百药。久服强志，轻身，不饥不老，延年神仙。  

【核】曰：蜜蜂，一名蜜蜂。尔雅翼云：蜜蜂似蜂而小，工作蜜也。说文蜜作 ，云蜂甘饴也。盖若鼎器而幕之。山海经云：谷城之上，足蜂蜜之卢，今土木之蜂，亦各有蜜。  

北方地燥，多在土中，故多土蜜。南方地湿，多在木中，故多木蜜。又有岩蜜、石蜜，俱在岩石间也。今人家所畜之蜂，小而微黄，大率腰腹相称，如蝇蝉也。喜事者，以 木容数斛，置蜂其中养之，开小孔，才容出入。永嘉地记云：七八月中，尝有蜜蜂群过，有一二小蜂，先飞觅止泊处，人知辄内桶中，以蜜涂桶内，飞者闻蜜臭，或停不过，三四往来，便举群悉至矣。今人家养蜂，或群逸以百千万数，中有大者为王，群蜂羿之，从其所往，人收而养之，多在谷雨春分时也。采取百芳，酝酿造蜜。其房谓之蜜脾，王之所居，叠积如台。语云：蜂台蚁楼，言蜂居如台，蚁居如楼。自然论云：蜂无王则尽死，君臣之体，生死不移也。一日两出，而聚鸣号为两衙，其出采花者，取花须上粉，置两髀，唯牡丹、芍药、兰蕙之粉，或负于背，或戴于首，或采无所得者，经宿花间，一不敢归，或螫毒人，蜂亦寻死。故古称蜂虿有毒，近其房则群起攻人。故战国有蜂旗，军行用之，云若蜂起之将也。寒冬无花，深藏房内，即以酿蜜为食。春暖花朝，复出卷采矣。宛间有梨花蜜，色如凝脂。毫州太清宫有桧花蜜，色小赤。南京柘城县有何首乌蜜，色更赤。  

各随所采花色，性之温凉，亦相近也。蜜脾之底为蜡。埤雅云：蜡生于蜜，而天下之味，莫甘于蜜，莫淡于蜡。盖浓于此者，必薄于彼，理之固然也。西方之书曰：味如嚼蜡，旧说蜂之化蜜，必取 猪之水，注之蜡房，而后蜜成，故蜡者蜜之 也。方言云：其大而蜜，谓之壶蜂。即今黑蜂也。盖亦酿蜜，楚辞所谓赤蚁若象，玄蜂若壶者是也。试蜜真伪，以烧红火箸，插入蜜中，提出起气者为真，起烟者为伪。修治，每沙蜜一斤，用水四两，入银石器内，桑柴火慢煮，掠去浮沫，至滴水成珠，不散，乃用。  

又法以器盛贮重汤中，煮一日，候滴水不散，取用亦佳，且不伤火也。七月勿食生蜜，令人暴下霍乱。味酸色青赤者，食之心烦。不可与葱，及莴苣同食，令人利下。食蜜饱后，不可食鲜，令人暴亡。  

缪仲淳先生云：集草木群英之精，合水土风露之气，酝酿成蜜，故其气清和，其味甘纯，施先人云：蜜本万卉之黄，采集酝化于蜂，岩石土木，出处之端，藜连乌桧，生成之自。  

曰：垂颖如锋，故名蜂。传云：蜂虿垂芒，主之所在，众蜂旋绕，飞舞如卫，政令甚严，蜂有臣礼者是也。集采百芳，退藏于密，吹鼓酝酿，而蜜成矣，故谓之蜜。其房如脾，谓之蜜脾。俨如胃，形受盛水谷，酝酿以成精血也。甘平色黄，当判入脾，故补中而益中气。盖万物莫不资始于脾，故主诸不足耳。设土大顽颓，则木无所倚，遂成惊骇痫痉。蜂蜜敦土化用，浓德载物，则上逆下陷之气，旋归于本位矣。安五脏者，安五脏之形。有形归土，脾所司耳。心腹居中，为邪所薄，则中宫不安，安中所以逐邪。未有中不安，而能剪除外侮者；和百药解毒者，以甘性能缓，则无躁暴漂 之峻。脾藏志，故久服强志，轻身不饥不老，总属脾土事耳。  

## 第二帙  

### 牡桂  

（本经上品）关有匹为十二原之所出入，节之交三百六十五会，为神气之所游行出入也。  

【气味】辛温，无毒。  

【主治】主上气咳逆，结气，喉痹，吐吸，利关节，补中益气。久服通神，轻身不老。  

### 桂（本经上品）  

【气味】辛温，无毒。  

【主治】主百病，养精神，和颜色，为诸药先聘通使。久服轻身不老，面生光华，媚好尝如童子。  

【核】曰：牡桂，出合浦交趾、广州象州、湘州桂岭诸处。生必高山之巅，旁无杂树自为林类，叶色尝青，凌冬不凋，如枇杷叶，边有锯齿，表里俱有白毛，中心有纵文两道，宛如圭形，四月有花无实，木皮紫赤，坚浓臭香，气烈味重者为最。枝皮为桂枝。干皮之薄者为桂皮，浓者为桂、为桂心、为肉桂、为官桂。以皮作钉，钉他木根，旬日即死。 桂，出交趾桂林山谷，生必临岩，正圆如竹，小于牡桂，亦自为林。凌冬不凋，叶如柿叶，尖狭光泽，无锯齿，中心有纵文三道，四月蕊黄花白，五月结子如暗河之实，木皮青黄，环卷如筒，亦曰：牡桂凌岭， 桂临岩，旁无杂木，自为林类。此非落落难合，故为高险，乃刹帝利种，凡木不得与其班列故尔。桂从圭，执圭如也。圭者阴阳之始，自然之形，故叶文如之。光泽色相，不假雕琢，牡色紫赤，有花无子，得阳之始； 色青黄，有花有子，得阴之始。牡为牡， 为牝也。盖圭之妙用，宣扬宣摄，靡不合和。牡主气结喉痹，神明不通，关节不利，此病之欲宣扬者也。牡则先宣摄中气，而后为宣扬者也。亦主上气咳逆，不能吸入，反吐其吸，此病之欲宣摄者也。牡则先宣扬中气，而后为宣摄者也。 主和颜色，使光华外溢，媚好尝如童子，及为诸药之先聘通使，此藏阴之气欲宣扬者也。 则先宣摄精神，而后为宣扬者也。设宣扬而不先宣摄，宣摄而不先宣扬，斯不和，斯不合矣。 则宣扬宣摄藏阴神藏之五；牡则宣扬宣摄中气关节窍脉形藏之四。功力之有异同者，牝牡有别故也。不唯有别，且各分身以为族类，故各从其类以为上下内外，轻重浓薄之殊。气味辛温，功齐火大，对治以寒为本，以阴为标，以寒水为化；或本之本气似隐，而标之寒化反显；或阴气承阳，而血妄行；或水寒亢害，而厥逆洞注；或火不归源而外焰内寒；或火失炎上而盲聋喑哑；或真火息而邪火炽；或壮火盛而少火灭；此皆宣扬宣摄火大之体，宣扬宣摄燎原之用。灰心冷志人，内无暖气，外显寒酸，更当饵服。乃若驱风，捷如影响，以刹帝利种。凡木望风自靡，故一名 ，言能侵害他木，木得桂而即死。圭之义大矣哉。  

（梵语刹帝利，此云王种，故圭有四，镇桓信躬，王公侯伯执之，从重土者，以封诸侯也。又土圭，测土深正日景，以求地中。又圭田，田之所入，以奉祭祀，为言洁也。又六十四黍为圭。又刀圭作匕，正方一寸，抄散，取不落为度。）  

### 桑上寄生  

（本经上品）【气味】苦平，无毒。  

【主治】主腰痛，小儿背强，痈肿，充肌肤，坚齿发，长须眉，安胎。其实主明目，轻身通神。  

【核】曰：近海州邑，及海外之境，地暖不蚕，桑无采剪之苦，气浓意浓，兼之鸟食榕实，粪落桑上，乘气而生。叶如橘而软浓，茎如槐而肥脆。三四月作黄白花，六七月结黄绿实；大如小豆，汁稠粘、或断茎视之，色深黄者良。世俗多以寄生他木上者充之，不惟气性不同，且反生灾害矣。修治，根茎枝叶，并铜刀锉细，阴干，不可见火。缪仲淳先生云：感桑木精气而寄生，故其主治，一本于桑，更抽拔其英粹，功用尤胜于桑矣。  

曰：木性之易生者榕桑称最，桑虽曲直仆伛，靡不怒生，榕附水土沙木，莫不勃发。更异者，鸟啖榕实，遗出桑上，遂尔寄生。故主形骸寄生之齿发须眉，及胞胎痈肿。坚之、长之、安之、疗之，其功独着。若主腰痛，治背强，充肌肤，及明目轻身通神者，此属形骸亲相分，特易易耳。先人云：寄生桑木身半，大似腰吕之象，则凡腰吕之疾为宜。一名寓木，寓木者，如胆寄肝，当治胆病。胎亦寄，发齿须眉亦寄也。实之通神，当切于魂，断决，疑斯释矣。又云：人世如寄，此复寄寄，取彼寄寄，以益其寄。  

（易生速计之流，得有着脚处，随计就计矣。然木性之易生者，榕桑称最，真真两得其计矣。）  

### 防风  

（本经上品）【气味】甘温，无毒。  

【主治】主大风，头眩痛恶风，风邪目盲无所见，风行周身，骨节疼痹，烦满。久服轻身。  

【核】曰：出齐州龙山者最胜，青、兖、淄州者亦佳。二月生芽，红紫色，作茹柔嫩爽口。三月茎叶转青，茎深叶淡，似青蒿而短小。五月开花，似莳萝花而色白，攒簇作房，似胡荽子而稍大。九月采根，似葵根而黄色。一种石防风，生山石间，叶青花白，根似蒿根而粗丑。修治，去叉头叉尾，及枯黑者。叉头令人发狂，叉尾发人痼疾也。制黄 。畏萆 。  

杀附子毒。恶藜芦、白敛、干姜、芫花。得葱白，能行周身；得泽泻、 本，能疗风；得当归、芍药、阳起石、禹余粮，疗妇人子藏风。  

先人云：四大中风力最胜，执持世界，罅无不入。设人身腠理疏泄，则生气有所不卫，风斯入焉。故欲防御障蔽者，匪通天之生气勿克也。防风黄中通理，鼓水谷之精，以防贼风之来，命名者以此。又云：身本四大合成，以动摇为风，则凡身中宜动处不动，即是风大不及，宜动处太动，即是风大太过。防风甘温辛发，中通濡润，匀而平之。无过不及，此防风功用。又云，卫我用我，匀气以芳。  

曰：动摇飘拉，风木之本性也。土失留碍，致风木变眚，亦有风木变眚，致土失留碍者。如风在头则掉眩，在目则瞀盲，在骨节则疼烦。而疼烦、瞀盲、掉眩，政风木动摇飘拉之性耳。风行周身，亦善行数变之用也。臭味甘芳，黄中通理，敦九土之精，以防八风之侮。彼以巽入，我以艮止，在土转而为吐生，在木不得不转为戴土而出矣。  

（功能敦土德用，以防风木之相乘，设风木已乘土大，宁不戴负地土而出，然则驱风木之外侮，即所以行土大之德用，以土大失体与用，乃致风木之相乘耳。释名云：上者，吐也，能（生气通天论，指卫气曰生气，又喻卫气曰阳气，若天与日，失其所，则折寿而不彰，此寿命之本也。  

防风质黄，具中土之色。甘温，专中土之味。盖土德惟馨，芳香充达，拒诸邪臭，故头目身首有风，尚未入脏者，能从中拒撤之。若防己，则苦辛主泄，治证亦不相同。防风如任德以御外侮之寇，防己如借权以清君侧之奸。然因名思义，其曰防己，固为可以自卫，亦并此本身是应防之物。盖治世之能臣，乱世之奸雄也。故本经一入上品，一入中品。  

惟得土升阳之气，能化土重滞之形，风大持土，视大地如鸿毛，身轻以此。）  

### 沙参  

（本经上品）【气味】苦，微寒，无毒。  

【主治】主血结，惊气，除寒热，补中，益肺气。  

【核】曰：出淄、齐、潞、随、江、淮、荆、湖州郡沙碛中。二月生苗，初生如小葵叶，圆扁不光。八、九月抽茎，茎端叶尖长，如枸杞，边有细齿。叶间开小花五出，色紫，长如铃铎，结实如冬青，实中有细子。霜后苗枯，根长尺许，若黄土地中者，根则短小。根茎俱有白汁如乳，故一名羊乳、羊婆奶。根干时，宛似人参，中黄外白，世所用者皆伪，不知为何许物，食之反损肺气。恶防己，反藜芦。  

先人云：色白而乳，肺金之津液药也。故又得知母志取苦心之名。  

曰：乐树沙碛而气疏，质本秋成而性洁。参容平之金令，转炎敲为清肃者也。故可汰除肺眚，因热伤气分，为洒淅寒热，及藏真失行营卫阴阳，致气不 ，血不濡，与惊气上逆，不能 之使下者，功用颇捷。  

### 术  

（本经上品）【气味】苦温，无毒。  

【主治】主风寒湿痹，死肌痉疸，止汗，除热消食，作煎饵。久服轻身，延年不饥。  

【核】曰：出嵩山、茅山者良。杭、越、舒、宣诸州亦有。唯湖州、津山者最佳，多生高冈上。叶颇大，叶叶相对，方茎有毛，茎端有花，有紫碧红色，根岐生，紫色块大者为胜。  

或大如指如拳，或至数斤者。剖暴，谓之片术。尔雅疏云：生山中者，曰山蓟，曰白术。平地者，曰蓟，曰赤术。赤者苗高二三尺，叶亦抱茎，梢间叶略似棠梨，脚下叶各有叉，三五出，边作锯齿，及小刺，根如人指，及老姜状，色黑褐，而气味辛烈。古人用术不分赤白，自宋人始指赤术曰苍术，但气味有和暴之殊，则施治亦有缓急阴阳之别。修治白术，人乳润之，制其性也。亦取易入阳明，阳明燥金，从乎中治太阴之湿化故也。若疗脾疾，先用米泔浸透，次以山黄土拌蒸九次，晒九次，窃土气以助脾，及宣胃府酝酿敷布之用耳。赤术亦用米泔浸透，更以陈壁土水，浸润一二日，取出，去皮，晒干，切片，每术四两，先用脂麻六两，微火拌炒，以濡其燥，缓其暴。更用粳米糠衣四两，微火拌炒，则不染湿作霉矣。忌桃李，及松菜、雀肉、青鱼、蛤蜊。  

先人云：术字从木，别名多山，行脾土用，曰木，曰肝。又云：死肌，脾体不灵，黄瘅脾色外见，肢痉脾用不行，食停脾气不转，不饥脾精自固矣。  

曰：术从木，观叶叶相对，抱茎生，俨似木字。茎方，叶附四旁，合土大寄旺四季，当判脾之肝药用药也。又可判肝之脾药父药也。以木必基土，吮拔水液，方条达发生。  

故以木为母，土为父耳。风寒湿合成痹者，此先因于风，寒湿后之。风为百病长故也。痹则闭塞不通，故死肌痉疸。死肌者，土顽颓。痉者，土震动；而疸者，土色见也。缘土无用神，受饮食停积。术行土用，大土力，妄泄者既已归源，疏漏者宁不固密。如是火热顿消，凉生风畅，酝酿宣布，脾土展舒矣。  

（既药有雌雄子母兄弟，则水土之抽为草木，宜哉水母而土父矣。  

土为水之堤防，有知之者，饮食之仗风力，以为酝酿宣布，人所未知。须解一藏具五藏用者始得。）  

### 女萎  

（本经上品）礼备之祥，所生唯和。王者之用，野人之节也。  

【气味】甘平，无毒。  

【主治】主中风，暴热，不能动摇，跌筋，结肉，诸不足。久服去面 ，好颜色润泽，轻身不老。  

【核】曰：尔雅名荧，又名萎移，萎香。别录名萎蕤，又名玉竹、地节。吴普名葳蕤。  

樊阿名青粘。先人云：节竹其形，萎荧作象，玉青为色，风木之性也。生太山山谷，及滁州、舒州、汉中、均州，处处山中亦有。春生苗，茎强直，似竹作节，叶亦如竹，两两相值，叶端有黄色班点。三月开青花，遂结实如珠，根横行，如荻根及菖蒲。概节平直，多脂润，虽燥亦柔，须节冗密，宛如冠缨下垂之绥，而有威仪之义。瑞应图曰：王者礼备，则萎蕤生于殿前，威仪之义，于此可见。修治，以竹刀刮去须，及皮节。洗净，蜜水浸一宿，蒸了，焙干。  

先人云：动摇名风；不能动摇，名中风。无风大性故泽色轻身，皆属风力所转。  

绍隆王先生云：性禀醇和，如盛德君子，无往不利。故可资其利用而不穷。正如此药之能补益脏腑，滋培血气，气为阳，则身轻；血为阴，则颜驻。根本既治，百疾自除矣。  

曰：体性柔软，津汁粘埴，根 繁盛，垂垂似缨，俨若威仪之容貌。以能卓立于礼，而为节文度数者也。故王者礼备，则葳蕤生于殿前。细观命名，其形状可想见矣。能立于礼，以固人肌肤之会，筋骸之束，若愉色婉容，手舞足蹈，莫非节文度数之详耳。其不能动摇，跌筋结肉，面 色黯，皆为慢风暴热之所困。以礼节之，默然感化，所谓动容貌，远暴慢者也。于是肌肤润泽，筋骸转摇，故身轻不老，翩翩若仙矣。  

（杂记云：蕤宾律名，谓五月一阴之气，委蕤于下。嵇康琴赋云：飞英蕤于昊苍，则葳蕤上下察矣。诗云：望见葳蕤举翠华，旋开金屋扫庭花。望幸者，尚尔飘飘神举：宠幸者，想更超逾腾跃矣。）  

### 牛膝  

（本经上品）【气味】苦酸平，无毒。  

【主治】主寒湿痿痹，四肢拘挛，膝痛不可屈伸，逐血气，伤热，火烂，堕胎。久服轻身耐老。  

【核】曰：出河内川谷及临朐，今江淮、闽越、关中亦有，不及怀庆者佳。深秋收子，初春排种其苗，方茎暴节，叶叶对生，颇似苋叶。六七月节上生花作穗，遂结实如小鼠负虫，有涩毛，贴茎倒生。根柔润而细，一直下生，长者约三五尺。九月采根，茎叶亦可单用。修治去头芦，用黄精汁浸一宿，取出，锉细，焙干。  

曰：读牛膝经年不得其解，偶忆风马牛不相及句，比类推之。牛喜风顺，马喜风逆，故知经隧从头走足，其逆流而上，与不得顺流而下者，当百倍其力，故一名百倍。更观实若鼠负，根直下行，宛如甲拆，盖牛为土畜，在卦曰坤，从土解孚，以行脾用，是以禀土气之平，兼木火之味，是主寒湿成痹，溜于肢节，酝酿成热，遂致四肢拘挛，膝痛不可屈伸。  

经云：湿热不攘，大筋软短，小筋弛长，软短为拘，弛长为痿。重言膝痛不可屈伸者，以湿伤在下，偏此更甚故尔。或痹于血，或痹于气，并可逐而通之。如别录之治胸中痛，腰脊痛，茎中痛，五淋癃闭，下痢喉痹，此正痹于气，如症瘕血结，恶血血晕，此正痹于血，咸成有余之证形也。如伤中少气，失溺绝阳，此亦痹于气。如阴消阴痿，精涸水涸，及金匮要略之治血痹虚劳，此亦痹于血，咸成不足之证形也。如 疟之暑伤营舍，风并卫居，此则痹于血，复痹于气，成虚实更作之证形也。盖痹者，失其流通之谓，若伤热火烂之上炎，使其旋顺乎下，若堕胎之就下，与得其平，以全甲力，此不循伦次，越甲拆之解孚，先抽乎乙之轧出耳。气则形驻，故轻身耐老。  

（纤细之质，径直下生三四五尺，非百倍其力者，那能如是。盖直者为经，合入经隧明矣。手足十二经，合两手足，廿有四经矣。十二自上走下，十二自下走上，则牛膝合入自上走下十二经隧矣。）（ 疟者，阴阳相移，上下交争。牛膝妙用，使下者仍顺乎下，则上者仍安乎上矣。）（牛，性顺之物也。亦大力之物也。膝之为用，承上以接下，如坤之承干，盖顺而健矣。此药根下行，而能引伸，力之大而健可知。膝司承接，力怯而弗任，则不可屈伸。用体性之至顺极健者疗之，自无不济。膝名既同，药治最合。土用衰，则寒湿侵。惟乘气旺者，能出涔屈伸之大者莫如膝。举要而言，力效易见，若其顺承天施，而气得上行，不止及踵，而且至腕矣。逐血气义、 语备妙，然详味逐字，更纠有辟山驱水之力。热因湿蒸，火为寒变，皆愤腾于上者也，非顺德深至，曷能降伏哉。可身受田单之 炬，自旋灭燕师之燹烽，即怒攻而顺性未尝失也。又其力能下持，非下走者。坤为子母牛，故胎可弗堕。顺相因而极浓；载华岳而不重，故身能轻，顺守柔而永贞，比松柏之后凋，故老能耐。  

### 石斛  

（本经上品）【气味】甘平，无毒。  

【主治】主伤中，除痹下气，补五脏，虚劳羸瘦，强阴，益精。久服浓肠胃。  

【核】曰：出六安山谷，及荆襄、汉中、江左、庐州、台州、温州诸处，近以温、台者为贵。谓其形似金钗，然气味腐浊，不若川地者，形颇修洁，气味清疏，母取美观，舍清用浊也。丛生水旁石上，根纠结甚繁，干则白软，茎叶生皆青脆，干则黄韧。五月生苗，似竹节，间出碎小叶。七月开淡红色花，十月结实。节旁自生根须，折之悬挂屋下，时灌以水，经年不死，俗呼为千年润，此即蜀中所产，入药最良。一种麦斛，形似大麦，累累相连，头生一叶，而性多寒。一种雀髀斛，茎大如雀髀，叶在茎头。一种草斛，若小草，长三四寸，柔且韧，折之如肉而实。一种木斛，中虚如木，长尺余，色深黄而光泽。修治，去根头，酒浸一宿，曝干，酥拌蒸之，从巳至酉，徐徐焙干。唯入汤膏，不入丸散，以质绵韧，不作末故也。陆英为之使。恶凝水石、巴豆，畏雷丸、僵蚕。  

先人博议云：石止而不动，斛受而量满。黄色甘味平气，具土德化，有杜而不出，受而不施，成而不生，及遂事之义，故有杜兰、禁生、石 之名。盖五中之伤，外出形骸之痹，内以伏匿之气，故外消肌肉，而内乏阴精，此能去内外之因，而致内外之益，则五中不伤，是为之补。久之则中藏既盛，外府自浓矣。  

曰：不藉水土，缘石而生。一名禁生，虽禁犹生也。一名杜兰，此以形举，亦处杜塞之境，犹若光风泛兰也。顾山之有石，若人之有骨，盘结之状，亦若筋膜之聚络骨节也。  

斛，量名，象其能入能出也。故石斛功力，宛如胃府，运化精微，散精于肾，淫气于骨，散精于肝，淫气于筋膜，以及从脾淫肌肉，从心淫血脉，从肺淫皮毛，何莫非水谷之源，次第敷布于神藏，次第满溢于形藏者。设痹塞则中伤，致令胃失所司，不能下精与气，遂成神藏之虚劳，形藏之羸瘦耳。久服则量而满，故肠胃浓。满而溢，故虚劳补，羸瘦充。设非强益谷精，安能逐除痹塞，以续伤中乎。禁生、杜兰，深可味也。  

### 肉苁蓉  

（本经上品）宛如生物，当与肉芝同一种类。  

【气味】甘，微温，无毒。  

【主治】主五劳七伤，茎中寒热痛，养五脏，强阴，益精气，多子，妇人症瘕。久服轻身。  

【核】曰：出河西山谷，及代郡雁门，陕西州郡多有之。丛生 落树下，并土堑上。春时抽苗，似肉色而红有鳞甲，第一出陇西者，形扁红黄，柔润多花，味甘且肥也；次出北国者，形短花少。巴东建平间，亦有而不佳。有言马精落地所生，观 落树下，并土堑上，此非马交之处，或说误耳。今人多以金莲根，用盐盆制而伪充。又有以草苁蓉充之者宜审。修治，先须清酒浸一宿，至明，以棕刷去沙土浮甲，劈破中心，去白膜一重，如竹丝草样者。  

有此能隔人心气，致令气上也。以甑蒸之，从午至酉，取出，又令酥炙得所用。  

曰：柔红美满，膏释脂凝，肉之体也。燕休受盛，外发夫容，肉之用也。具体及用，名肉苁蓉。喜生西地，外被鳞甲，藉土金相生，诚培形藏之上品药也。故主藏室倾颓，致藏形之劳与伤者。用强体阴之精，以益阳生之用，则凝者释，释者凝矣。何患症瘕寒热者哉。  

经云：肌肉若一，则形与神俱。故久服轻身。  

### 蓬  

（本经上品）亦可以胆为主，当入少阳。经云：十一脏腑皆取决于胆。少阳胆，厥阴肝，府也。  

【气味】酸平，无毒。  

【主治】主安五脏，益精气，长阴令坚，强志，倍力，有子。久服轻身不老。  

【核】曰：出荆山平泽，及冤句。今处处有之，秦吴尤多。时珍曰：此类凡五种。予尝亲采，以尔雅所列者较之，始得其的。诸家所说，皆未可信。一种藤蔓繁衍，蔓有棘刺，逐节生叶，叶大如掌，状类小葵叶，面青背白，浓而有毛，六七月白花碎小，就蒂结实，三四十粒而成簇，生时青黄，熟则黑黯，微有黑毛，状如桑椹而扁。冬月蔓叶不凋者，俗名割田，即本草所谓蓬者是 也。一种蔓小于蓬 ，亦有钩刺，一枝五叶，叶小，面背皆青，光泽无毛，开白花，四五月结实成子，亦小于蓬 ，不簇生而稀疏、生时青黄，熟则乌赤。冬月苗凋者，俗名插田 ，本草所谓覆盆子，尔雅所谓 、缺盆者是也。二种俱可入药。一种蔓小于蓬 ，一枝三叶，面青背淡白，微有毛，开小白花，四月实熟，红如樱桃，似覆盆而色大赤，酢甜可食，不入药用，俗名 田 。尔雅所谓 者是也。一种树生者，树高四五尺，叶陈藏器所谓悬钩子者是也。一种就地生蔓，长数寸，开黄花，结实如覆盆，色鲜红，亦可食者，本草所谓蛇莓者是也。若以五类互为辨析，则蓬 覆盆自定矣。诸家立论多端，皆近是而非。更有以蓬 为根，覆盆为子，及覆盆为子，蓬 为苗，与树生为覆盆，草生为蓬，并以蓬 覆盆为一物者，恐出臆说，难以为据也。颐曰：顾名思义，蓬 族类繁多，因名蓬，宜别子母兄弟，以及雌雄，则覆盆亦一支派矣。但禀气有优劣，功用有异同，不可不细为辨析也。否则差之毫厘，失之千里，诸家臆说纷出，独蕲阳立言遵古，特表而录之。  

曰：凡使用东流水，淘去黄叶并皮蒂，取子，以酒拌蒸一宿，东流水再淘两次。晒干用。  

先人云：一名覆盆。又名阴 ，阴有覆义，知斯嘉美，便可发覆。又云：津汁为味，甘中之酸，为肝用药，咸具生成，裨少火生阳之机，逢形气淫业之累。又云：生机勃发，用可驻颜。  

曰：草之不理，风辙轮旋曰蓬，田谐草木，在草木之间曰 ，故蓬 有藤蔓草木，繁疏整棘之别。 田三候，色味性情之殊，盖以易生多变，而能五脏咸入。各随所受，以从类尔。虽入五脏，以肝为主，当入厥阴。厥阴者，阴之尽，阳之始也。是以入厥阴之经，长阴令坚、强志倍力，益精之气而有子。此体用双彰之效也。即腑脏之经，亦莫不终于此，始于此耳。久服轻身不老，即生变之征。但肝主疏泄，服之过多，虽得其用，而戕其体。天和损矣，慎之。  

### 蘼芜  

（本经上品）合 芎 ，义意始备。  

【气味】辛温，无毒。  

【主治】主咳逆，定惊气，辟邪恶，除蛊毒鬼疰，去三虫。久服通神。  

【核】曰：蘼芜，芎 苗也。图说具芎 条内。陶隐居云：蘼芜，一名江篱。管子云：五沃之土，生蘼芜。李时珍云：茎叶靡弱而繁芜，故以名之。子虚赋，称芎 菖蒲，江篱蘼芜。  

上林赋云：被以江篱，揉以蘼芜。似非一物，盖嫩苗未结，苗名蘼芜。既结根，名芎 。  

大叶似芹名江篱，细叶似蛇床名蘼芜。淮南子云：乱人者，若芎 之与 本，蛇床之与蘼芜。  

郭璞赞云：蘼芜香草，乱之蛇床。不损其真，自裂以芳。诗云：山上采蘼芜，山下逢故夫。  

少司命云：秋兰兮蘼芜，罗生兮堂下；绿叶兮素枝，芳菲菲兮袭予。夫人兮自有美子孙，何为兮愁苦。兰有国香，人服媚之，古以为生子之祥。而蘼芜之根，主妇人无子也。  

先人云：得青阳之气，通甲胆之精，辅神明之德者也。  

曰：蘼芜茎叶，轻虚端直，繁芜蘼弱，因名蘼芜。气味辛温，禀少阳甲胆之力，正中抽发，万化为之一新。舒徐和缓，春之春药也。对待急骤上逆，不循次第，而为咳逆惊气者，原从至阴闭密之内，逗破端倪。故可辟除邪恶鬼疰，蛊毒三虫。所谓生阳能死死阴也。  

若非通神，胡能有此功力乎！客曰：主身中老风，头中久风，风眩者，何也？颐曰：风性宣发，久老身中，无风大性故。先须甲胆逗破端倪，乙木方能抽发。虽行木用，实补木体。客曰：止泄泻，亦属甲乙乎？颐曰：此正风木失制，败乱所胜，亦须甲乙体用，从土甲拆，则土中之水，假借木力吮拔，虽属仇雠，转成三缘和合矣。  

### 硝石  

（本经上品）【气味】苦寒，无毒。  

【主治】主五脏积热，胃胀闭，涤去蓄结饮食，推陈致新，除邪气。炼之如膏，久服轻身。  

### 朴硝  

（本经上品）【气味】苦寒，无毒。  

【主治】主百病，除寒热邪气，逐六腑积聚，结固留癖；能化七十二种石。炼饵服之，轻身神仙。  

【核】曰：时珍云：硝石，丹炉家用制五金八石，银工用化金银，兵家用作烽燧火药，得火即焰起。狐刚子炼粉圆，谓之北帝玄珠。诸卤地皆产，河北庆阳，及蜀中尤多。秋冬间，卤地生白，扫取煎炼而成。多不洁，以水煎化，结于盆底者，状似朴硝，又名生硝，谓炼过生出之硝也。在上者，或有锋芒，故硝石亦有芒硝、牙硝之名、与朴硝同称，而水火之性异也。崔 外丹云：硝石，阴石也。此非石类，扫取卤地白屑，煎炼所成，今呼焰硝者是也。  

时珍曰：朴硝有三品，生西蜀者，俗呼川硝，最胜；生河东者，俗呼盐硝，次之；生河、青、齐者，俗呼土硝，又次之。皆生斥卤地，刮扫煎汁，经宿结成，状如盐末，犹多沙土猥杂，其色黄赤，别录云：朴硝黄者伤人，赤者杀人。须再以水煎化，澄去滓脚，入莱菔数枚，同煮熟，去莱菔，倾入盆中，经宿则结成白硝，如冰如蜡，俗呼为盆硝。齐、卫之硝，炼之底多，上生细芒如峰，别录所谓芒硝者是也。川、晋之硝，炼之底少，上生牙如圭角，作六棱，纵横玲珑，洞彻可爱，嘉 所谓马牙硝者是也。状如白石英，又名英硝。二硝之底，通名朴硝。取芒硝、英硝，各同莱菔煎炼数次，去咸味，即名甜硝。二硝置之风日中，吹去水气，则轻白如粉，即名风化硝。取朴硝、芒硝、英硝，同甘草煎炼，更用鼎罐升 ，即名玄明粉。诸硝总是一物，但分精粗之异，俗呼皮硝者是也。  

时珍云：诸硝自晋唐以来，诸家都无定见，不知硝有水火二种，形质虽同，性气迥别。  

今以本经朴硝、硝石为正，别录芒硝、嘉 马牙硝、开宝生硝，俱系多出，今并归并。朴硝、水亦有二种，煎炼结出之细芒，亦名芒硝。牙消又名生硝。凝结盆底者，为硝石。但二硝初生卤地时，硝石色白易炼，朴硝黄赤，再三煎炼始成，为异也。雷公曰：凡使硝石，先研如粉，用鸡肠菜、柏子仁共二十五个，和作一处，丸如小帝珠子，大以瓷瓶子，于五斤火中 赤，投硝石四两于瓶内，遂投帝珠子入瓶，自然伏火也。凡使朴硝，多恐不洁，再同莱菔煎炼一二次用。  

（诸家各立名相，致朴硝、硝石，反混乱难别。独蕲阳标朴硝为水硝，硝石为火硝，以二硝为纲，诸硝为目，令后学一顾了然，功德真无量矣。能合诸硝归水火二种，识见甚真，然切要在形质虽同，性气迥别二义，此所谓圆融不碍行布也。如乳中之酥酪醍醐，是一是三，无差别而有差别也。）先人云：火硝属火大所摄，凡身中无暖热相者，用之精良。主治积热在脏者，盖脏属身中之阴，热即阴火，积有坚象，所谓诸寒之而热不去者，须此消之。以阴火遇水反炽，用火逐之始灭却耳。又云：朴硝主百病是有法，寒热邪气是宗，是能，六腑是所，积聚六字是所之相，能化下是引证，唯此一消字，用消积聚结固留癖，而返病愈。  

曰：朴硝、硝石，咸生卤地。假水火二大以为形质，但胜劣有异，故水火之用迥别。楞严云：火腾水降，交发立坚，湿为巨海，干为洲 ，以是义故。彼大海中，火光尝起，彼而水用独着。彼火硝者，水劣火势，故水体似藏，而火用独着。观其主治，则思过半矣。有如反寒水之本，得火热之标，积聚六腑结固留癖，而为百病之邪。此亲相四大之分，反承器界疏相之水，变迁暖热，交发立坚，致令四大缺陷润湿之水，动摇之风，偏归暖热之火，坚固之地矣。先须水硝之水用。对待其火热，从治其本寒，转以中藏之火体，从治其火热。对待其本寒，有如火热为本，藏阴为标，标气似隐，本气自盛，积聚胃藏，蓄结胀闭之邪，此亲相之分，亦为疏相之火，交发立坚，致令四大反成缺陷者，先须火硝之火用。对待其标阴，从治其本热，此正发真归元，结固悉皆消陨，所谓非从则弗逆，非逆则弗从也。顾水硝功力，致新推陈，火硝功力，推陈致新，三复斯言，其义自见。  

（二硝之分水火，宛如太极之分两仪。而阴中有阳，阳中有阴，此又坎离互根之妙。谛思硝石，为卤地所生，与海滩之盐相似。从无致有，变柔为刚，故以名石，如秋石之亦名石也。虽分水火二种，而核其根源，止是一水，其焰发热腾，亦水中之火也。水经注记某处水，肥）  

### 禹余粮  

（本经上品）【气味】甘寒，无毒。  

【主治】主咳逆，寒热，烦满，下赤白，血闭症瘕，火热。炼饵服之不饥，轻身延年。  

【核】曰：出东海池泽，凡山岛中池泽亦有之；形如鹅鸭卵，外有壳重叠，中有黄色细末如蒲黄，无沙者佳。近年茅山池泽中者极精好，状如牛黄，重重甲错，其佳处，乃紫色靡靡如面，嚼之无复碜，其生成之因，已具太一余粮条内。修治，细研水洮，取汁澄之，勿令有沙土可也。  

曰：绩平水土，有如神禹，故曰禹。然亦水土之精气所钟。土劣水势，偏得水气之专精者也。曰余粮者，炼饵服之，不饥延年故也。气味甘寒，对待火热，及水土浊邪，聚为寒热，为咳逆，为烦满，为赤白，为血闭，为症瘕，或肾形无坚固性，致洪水泛滥者，当捷如影响。  

（神农尝百草，别五味五气，有毒无毒，及方域形色，功能优劣，以名药物。若禹余粮，绩平水土，诠名曰禹，抑逆知后世之有神禹乎，余读本经文，似出周人手笔，况太乙两字，又出自老氏口角。）  

### 滑石  

（本经上品）坎不盈柢既平。  

【气味】甘寒，无毒。  

【主治】主身热泄 ，女子乳难癃闭，利小便，荡胃中积聚寒热，益精气。久服轻身耐饥长年。  

【核】曰：出赭阳山谷，及太山始安之阴，广之桂林各邑，及 峒中皆出，即古之始安也。山东蓬莱县桂府村所出者亦佳。初取柔软，久渐坚强，冰白如凝脂，滑而且腻。根即不灰木，中有光明黄子，即石脑芝也。若理粗质硬，色青有黑点者，谓之斑石，或乌色、绿色、黄去牡丹皮，取出，以东流水飞过数次，晒干用绍隆王先生云：滑从水，从骨，故能散精于肾，淫气于骨，以助髓液流通之用。  

曰：洁白如水体之澄湛，性滑禀水用之动流，气寒具水化之捍格，奇方之滑剂重剂也。主身热泄 ，乳难癃闭，荡胃中积聚寒热者，滑可去着也。益精气，轻身耐饥长年者，重  

### 白石英  

（本经上品）【气味】甘，微温，无毒。  

【主治】主消渴，阴痿不足，咳逆，胸膈间久寒，益气，阴风湿痹，久服轻身长年。  

【核】曰：出华阴山谷，及太山，今泽州、虢州、雒州亦有。近取泽州者为胜。大如指，长二三寸，六棱如削，白澈有光，长五六寸者弥佳。黄端白棱者，名黄石英；赤端白棱者，名赤石英；青端赤棱者，名青石英；黑泽有光者，名黑石英。若细而长，及大而不正，与多瑕疵者，都不堪用。时珍云：泽州有英鸡，嗜石英而性补。五石英制汞死砒，恶马目毒公。  

曰：色相莹如华萼，故名石英。以石质可入肾，白色可入肺，中含火气可逐寒，故主肾气不周于胸而消渴，天癸枯竭而阴痿不足，肺不容平而咳逆上气，气无帅制而痹闭不输，火失修容而胸膈久寒。久服轻身长年，宁静所致耳。  

### 五色石脂  

（本经上品）【气味】并甘平，无毒。  

【主治】主黄胆，泄痢肠 浓血，阴蚀，下血赤白，邪气痈肿，疽痔恶疮，头疡疥瘙。  

久服补髓，益气，肥健不饥，轻身延年。五色石脂，各随五色入五脏。  

【核】曰：青色脂，生南山，或海涯；白色脂，生少室天娄山，或太山；黄色脂，生嵩山，色如 胸、雁雏；黑色脂，生雒西山空地；赤色脂，生少室，或太山延州，色如绛，滑如脂。皆揭两石中取之，以理细粘舌缀唇者为上。修治，研如粉，新汲水飞过三度，晒干用。  

畏黄芩、大黄、官桂。先人云：膏释脂凝，皆肌肉中液也。肌肉有余，则其气扬于外，凝中大有不凝义。世人止知固济，未尽石脂大体，三复本经自见。又云：有上贯四旁义，肾水得用义，六腑净洁义，心邪顺去义。  

### 远志  

（本经上品）【气味】苦温，无毒。  

【主治】主咳逆，伤中，补不足，除邪气，利九窍，益智慧，耳目聪明，不忘，强志倍力。久服轻身不老。  

【核】曰：出泰山，及冤句川谷，冤句属兖州济阴郡，今从彭城北兰陵来。河、陕、雒西州群亦有之。有大叶、小叶二种。俱三月开花，四月采根。大者叶大、花红、根亦肥大；小者叶小、花白、苗似麻黄而青。叶似大青而小，根形如蒿而黄色。苗即小草也。修治，去心，否则令人烦闷。仍用甘草汤浸一宿，曝干，或焙干。得茯苓、冬葵、龙骨良。畏珍珠、藜芦、蜚蠊、齐蛤。  

绍隆王先生云：气味芳烈，阳草也。菖蒲之流乎，入手少阴经。盖心为君主之官，神明出焉。天君既定，五官自明，百体从令矣。  

先人云：识深志远，出处咸宜。苗短根长，司肾之物。  

曰：志，意也。心之所之，心之所向也。藏于肾而用于心，故处则为意，出则为志也。意居六根之六，志居五神之五，可谓远也已矣。维尔之远，乃可裨神明之欲动欲流，圆通无碍，令根身聪慧轻安也。如是则何有于器界六淫，潜入根身之中，而为填塞奔逆者哉。  

### 蒲黄  

（本经上品）【气味】甘平，无毒。  

【主治】主心腹膀胱寒热，利小便，止血，消瘀血。久服益气力，轻身延年神仙。  

【核】曰：香蒲，蒲黄苗也。处处有之，秦州者良。丛生水际，似莞而褊，有脊而柔，春生嫩叶，出水时，红白茸茸然。取中心入地白 ，生啖甘脆。瀹以作 ，一宿可食。亦可炸可蒸及晒干磨粉作饼。周礼谓之蒲俎。诗云：其蔌伊芳何？惟笋及蒲是矣。至夏后，则茎抽叶中，花抱茎端，如武士捧杵，谓之蒲槌，即蒲萼也。黄即花上粉屑，一名蒲灰。开时便取，蜜搜作果，食之大美。七八月摘叶，柔滑而温，可以为席，故礼男执蒲璧，言有安人之道也。  

凡使勿用松黄，及黄蒿，二件全似蒲黄，只是味 及吐人。真蒲黄须隔三重纸，焙令黄色，蒸半日，却再焙干。  

曰：蒲，水草。黄其夏火之华英也。凡草木绽萼吐英，与夫荣实蒂落，莫不具春升夏出，秋降冬藏之象；至黄布花心，此又夏出吐英之荣极时也。第蒲黄四布花上，若黄金经久不变。是知蒲性精专在黄，而以巨阳为用，寒水为体，合入太阳，诚太阳气分、血分药也。故太阳是动，则病寒热，小便不利。其所生，则病衄血、血瘀，咸可疗之。客曰：水草红白，夏华抱茎，具心肾义。亦可入心之肾，入臂之心药矣。颐曰：手足太阳少阴，为腑脏表里上下中见。入手太阳，兼中脏之手少阴。入足太阳，兼中脏之足少阴。所谓标之上，气之化；气之下，中之见也。此蒲黄互腑脏表里上下之中见，是以心肾咸关，与水火既济，心肾交互者不同例耳。客曰：既入心肾，亦可交互。颐曰：交互，便非开阖，合象中枢。蒲黄四布花上，唯标臣阳之开方显在中之见。此以府经之气，涉藏经之化，非府经之形，合藏经之（百花有黄，花谢黄灭，以非专精于黄也。蒲黄黄金不变，固属专精。亦具夏火，长夏土，秋金三义。  

巨阳，太阳也。太阳之上，寒气主之，中见少阴。太阳所谓标，寒气所谓本，少阴所谓中也。本自水中草，标着在夏火吐英荣极时，故专走太阳，兼乎中见。）  

### 泽泻  

（本经上品）【气味】甘寒，无毒。  

【主治】主风寒湿痹，乳难，消水，养五脏，益气力，肥健。久服耳目聪明，不饥延年轻身，面生光，能行水上。  

【核】曰：出汝南池泽。今汝南不复采，以泾州华山者为善，河陕江淮八闽亦有之。春生苗，丛生浅水中。叶狭长似牛舌，独茎直上，五月采叶，秋时白花作丛，似谷精草，秋末采根，形大而圆，尾间必有两岐者为好。九月采实，俱阴干。修治，不计多少，锉极细，酒浸一宿，取出曝干。畏海蛤、文蛤。  

先人题药序云：壬寅春，受仁和刘 旨集本草约言，一夕解衣欲寝，偶拈泽泻读之，以其利水道也，又能止寒精之自出；以其明目也，又能使人目盲；以其催产难也，又能种人子息。  

禹航沈生，彼若以为未尽然也。遂动疑再读，得比类法，如甘草色味性情，有土之德，能生万物，而为万物所归。辛亥冬，日中见茶气上升，有细细点子，手挹揽生润，始解泽泻命名之义。迄今望壬寅，已十七年矣，尚未尽了其大义。可见余之迟钝懒惰，宁不自生愧作哉。  

有人以新刻本草见遗，读之不无憾然，遂温习纲目，后题数言以自记。义出偶中，若泣若歌，余小子敢云着述乎。后之哲人，莫踵予之流弊，内无真见，而外发狂言，破裂当世之规矩准绳也。倘有有志之人，旁闻不甘，遂深究本经，遍攻诸性，融化世间文句，提其精微而印正之。示一草一木，宛然若指诸掌，不是空言，实实见之行事，以济疲癃夭扎，可开天下后世人眼目，此真吾师也。敢不甘拜下风，脱或未然，还须珍重，时巳未浴佛日，记于芷园忏室。  

曰：世知火与元气不两立，不知水亦与元气不两立。何也？停则为水，散则为气，如水上升为云，云下降为雨。而宣发上升者，火力使然。故知气即体，水即相，火即用。用不离体，体不离相，离则不祥莫大焉。泽泻功力，体用俱备，故益气之力，能行水上，以面生光为外征耳。如是则五脏安和，听视澄彻，痹通乳易，肥健水消，轻身延年矣。设无水相，徒行体用，便目盲水涸，为祸不浅。  

（古人言火与元气不两立，即举一隅，转水亦与元气不两立，即三隅反。）  

### 茵陈蒿  

（本经上品）【气味】苦平，无毒。  

【主治】主风湿寒热邪气，热结黄胆。久服轻身，益气耐老；面白悦，长年。白兔食之仙。  

【核】曰：生太山，及丘陵坡岸上，所在亦有，不及太山者佳。春生苗，似蓬蒿而叶紧细。九月作花，结实与 花实相似。亦有无花无实者，秋后茎枯，经冬不死，至春旧苗复生。修治，用叶有八角者，阴干，去根，细锉，勿令犯火。伏 砂。  

先人云：诸邪成热，入中为疸，必从腠理脉络而内薄之。陈丝如腠如理，如脉如络，芬芳疏利，味苦健行，则入者出，结者散矣。又云：诚山厨之清供，脾土之生阳者也。  

曰：甲子季春，经山阴道中，远瞩篱落间，宛若绿气蒸出，就之丛生似藻，纤柔青整，讯之土人，即茵陈蒿也。始释“ 蒿凄怆，沐醯青陈之丝”之义。藏器谓其因旧苗而发，因名茵陈。内经云：春三月，此谓发陈，大相吻合。故因者，仍也，托也；陈者，故也，有也，木德之始也。言仍托故有，以宣木德之始，虽与蘩萧蔚莪，至秋老成，同为蒿属，不若此芳香宣发之能因陈致新耳。寒热邪气，交结于中，不能宣发，则郁霉成黄，此陈也。茵陈宣发发陈，外入之邪外出，陈去而新生矣。轻身面悦白者，久服则新新非故。益气者，即益新新宣发之气耳。  

### 巴戟天  

（本经上品）【气味】辛甘，微温，无毒。  

【主治】主大风邪气，阴痿不起，强筋骨，安五脏，补中，增志，益气。  

【核】曰：出蜀中，今江淮、河东州郡亦有，不若蜀中者佳，多生山林内。叶似茗，经冬不枯；又似麦门冬叶而浓大，秋深结实。根如连珠，宿根青色，嫩根紫白，以连珠多肉者为胜。土人采根，同黑豆煮紫，殊失气味。一种山 根极相似，但色白。土人以醋煮之，杂巴戟内，莫能识别。但击破之，紫而鲜洁者伪也，紫而青白，兼糁粉色，其理小暗者真也。  

修先人云：草木至冬，莫不随天地气化而藏，独此不凋，与天相戟，当为冬肾之生物也。  

其精志与骨，咸肾所司，欲其生发者，仗此大有所裨。  

曰：深秋结实，经冬不凋，反地之阳杀阴藏，得天之阳生阴长，可判属肝。而以戟、以辛，又可判属肺矣。诚肺肝秉制为用之用药也。故主天有八风，不从乡来者之外所因。  

与经有五风，触五藏之内所因，或肝失用而阴痿不起；或形失生而筋骨不强；或志从阴藏而颓；或气从阳杀而损，靡不因风入中虚，戟以击之。雷公法秉制之宜，阅杞菊生成，斯义自见。  

（不曰巴戟地，而曰巴戟天，虽似弄巧，实出至理。如是乃可合天有八风，经有五风，御五位，触五藏也。）  

### 续断  

（本经上品）【气味】苦，微温，无毒。  

【主治】主伤寒，补不足，金疮痈伤，折跌，续筋骨，妇人乳难。久服益气力。  

【核】曰：川蜀江南皆有，出川蜀者最良。苏恭曰：所在山谷有之，俗用方茎，叶似苎，根似大蓟，色黄白者。苏颂曰：三月生苗，干有四棱，叶似苎，两两对生；四月开花，红白色，似益母花；根如大蓟，赤黄色。范汪方云：即是马蓟，与小蓟叶相似，但小于小蓟；叶又似旁翁菜而小浓，两边有刺，刺人，花紫色。时珍曰：续断其说不一，别录复出大小蓟，但自汉以来，皆以大蓟为续断，相承久矣；二苏与梧君相符，当以为正；今人以紫色而瘦，折之有烟尘起者为良；无者即南续断，有者即川续断也。药录云：乐延蔓，叶细，茎如荏，根本黄白有汁，今用茎叶节节断，皮黄皱，如鸡脚者。 曰：采得其根，横切锉之，去向里硬筋，酒浸一伏时，焙干用；又云：草茆根，真似续断，误服令人筋软。  

先人云：继绝开心，维荣是赖，虽鲜干少异，而根华实同。  

曰：断者续之，因名续断。故枝茎根节，宛如经脉骨节也。是主续筋骨，连肉理，贯经脉，利乳难，补不足，益气力，续之功用大矣哉。  

（此以功用诠名，合大小蓟，红兰花，洎夫蓝，义意始备。）  

### 车前子  

（本经上品）好生道旁及牛马足迹中，命名之义昭然矣。  

【气味】甘寒，无毒。  

【主治】主气癃，利水道小便，除湿痹。久服轻身不老。  

【核】曰：出真定平泽、丘陵阪道中。今江湖、淮甸、近汴、北地，处处有之。《诗疏》云：车前好生道旁，及牛马足迹中。《韩诗外传》云：直曰车前，瞿曰 苡，瞿乃生于两旁者。春初生苗，绿叶布地如匙面，累年者长尺许，中抽数茎，作穗如鼠尾。花甚细密，色青微赤。实如葶苈，色正黑。五、六月采苗，七、八月采实。圃人或种之，蜀中尤尚也。修治，淘常山为之使。  

先人题药云：车前好生道旁，及牛马足迹中，古人以敝车作薪，谓之劳薪。道路之土，得不谓之劳土乎。以劳所生之物，喜通行而好动作者，故治湿土之化，致伤水大之用。为气癃为水道停止者，莫不精良。一云：雷之精，服之神化；雷，震木也，前阴亦属肝木，疏泄二便，须气化以出，形化反不易之乎。且车行而前，孰不开让，疏泄之义显然。无子者，子路不疏泄也，其间必有隐曲，车前开道，病去而路通矣。妇人乐有子，薄言采之，良有以也。  

【参】曰：引重致远曰：车，不行而进曰前。春生苗叶，翠碧可观，行肝之用，肝之气分药也。癃则肝气疲罢，致水道小便，失于转输，遂成湿痹矣。车前当道，则前阴疏泄，更主泪出之从流而上，与淋沥之从流而下者，各返于所当止也。利而不泄，故益精用，壮气化，但气味甘寒，须以辛佐，不可独往耳。  

（肝主疏泄二便，故云癃则肝气疲罢，能使逆流而上者，顺流而下，顺流而下者，溯流而上，不但作车，又堪作楫。）  

### 大枣  

（本经上品）【气味】甘平，无毒。  

【主治】主心腹邪气，安中，养脾气，平胃气，通九窍，助十二经，补少气，少津液、身中不足，大惊，四肢重，和百药。久服轻身延年。叶覆麻黄，能令出汗。  

【核】曰：近北州郡皆出，青州者特佳。木心绛赤，枝间有刺。四月生小叶尖泽，五月开小花青白，作兰香，七八月果熟，南北皆有，不及青州者肉浓多脂，种类甚多，如御枣、水菱枣，味虽美不堪入药，有齿疾疳病，及虫 人，不宜啖，小儿尤不宜食。与葱同食，令五脏不和；与鱼同食，令腰腹痛；多啖令齿黄生蚀。嵇康有云：齿处晋而黄是矣。  

绍隆王先生云：味甘气温而性平，中不足者，以温充之，形不足者，以甘辅之。后天生气，借此盈溢于内外矣。  

曰：甘平多肉，为脾之果，从两束，以束脾与胃之阳气，腐化水谷，设散漫不羁，便无酝酿宣布之力。唯其束束，方能数数腐化耳。其心赤，故主邪气之在心腹，以致中宫不安。中安，则养脾和胃矣。十二经络，莫不资始于脾，脾属太阴，太阴开，故开通九窍，而助十二经脉也。补少气者，补中气之少，补津液者，津液咸从脾运，脾强则津液足，身中有余，若中气上逆，成大惊者，亦得仗庇，旋归本位，脾主四肢，虚则四肢重，强则四肢轻。  

和百药者，甘平无毒，赤心之投也。脾资后天，故轻身延年，脾虚当服，实则不任用之。叶覆麻黄，则扬液成汗，以能宣通津液，假麻黄张大之力耳。  

（合麦门冬参看，则知资始资生，两有异同处，更合龟、鹿、蚱蝉、白僵蚕、狗脊、萆而推展之。其法不可胜用矣。  

唯其束束，则不散漫不羁矣。唯其不散漫不羁，乃得赤心之投矣。尔雅注云：有壶枣。  

壶，犹匏也。自大而锐上者是也。有细腰者，为辘轳枣，其实小而圆紫黑色者，为羊枣。  

潘岳赋云：枣下纂纂，朱实离离。  

清异录云：百益一损者枣。  

汉武内传云：老子西游，省太真王母，共食王门之枣，其实如瓶。  

尔雅翼云：枣者 木，枣束相重，枣 相连。又云：大而锐上曰壶；细腰曰边；白熟曰；树小实酢曰腻；实小而圆，紫黑曰遵；大如鸡卵曰洗；苦味曰蹶泄；不着子曰 ；味短苦曰还味；枣有十一名，郭氏得九焉。后世有紫枣、玄枣、西王母枣、东海蒸枣、洛阳夏内，与古者八月剥枣。大戴礼云：剥者，取也，其修治则曰新之， 之，以为馈食之笾。）  

### 女贞实  

（本经上品）【气味】苦平，无毒。  

【主治】主补中，安五脏，养精神，除百病。久服，肥健轻身不老。  

【核】曰：出武陵山谷，诸处时有。木肌白腻，叶浓而柔，长者约四五寸，碧绿色，面深背淡，花极繁冗，结子累累满树而色褐，即蜡树也。立夏前后，取蜡虫种子，裹置枝上，半月后，其虫化出，延缘枝上，造成白蜡，民间大获其利。亦名冬青，负霜葱翠，振柯凌风故也。虽与冬青同名，共种实异。冬青即冻冬，叶微圆，子红色，虫不造蜡为别也。世俗尽用冬青实，女贞实不复识，二物功用迥别。采择者不可不辨。  

先人云：凌冬负霜，子繁肌腻，虫食化蜡，坚白脂润，何精如之，故主补中肥健不老。  

又云：凌冬之资，不老之药。形生本缺金水之精者，需此贞实，坚固其形，然饵服者，亦须如女之贞，久而不变，乃获其益。  

曰：不曰士贞，而曰女贞，谓主居中之藏阴故也。则凡藏室萎顿，以及精神魂魄意志，离败而为百病者，靡不相宜；故久服则散精于肝，而淫气于百骸，肥健轻身不老，其外征也。  

（女贞之主居中藏阴，宛若贞女之司中馈也，故清士敛其质，贞女慕其名，淫散字义。  

合石斛石脂，参看始得。）  

### 辛夷  

（本经上品）【气味】辛温，无毒。  

【主治】主五脏身体寒热，风头脑痛，面 。久服下气，轻身，明目，增年耐老。  

【核】曰：所在有之。树高三四丈，枝条繁茂。正二月开花，花出枝头，有紫白二色。  

花落乃生叶，叶间随含花茁，经夏历冬，其茁渐大，长半寸而尖锐，茁外有苞，重重有青黄茸毛顺铺，长半分许，如有毛小桃，开时脱苞，花似莲花，大如小盏，作莲兰花香。白花者呼为玉兰，更有千瓣者。以紫花之萼为贵。年浅者有花无子，经三四十年者，方结实也。  

修事：拭净萼上赤毛，用芭蕉水浸一宿，更以浆水煮之，从巳至未，取出焙干。若治眼目中患，即一时去皮，用向里实者。芎 为之使。恶五色石脂。畏菖蒲、蒲黄、黄连、石膏、黄环。  

先人云：植树四十年方实，孕萼历三季始开，结子阅九月可采，酝藉濡迟，不似辛散之物，大有和平之象。又云：辛夷合宜用实，第人心不能待其成耳。苞萼虽可用，恐力不及实之全体专精也。又云：遍历四时之气，故形藏咸宜。举寒与热，四气在其中矣。有春气在头象，风木主色象，顾增耐两字则得之矣。  

曰：草木花叶，俱有外苞，萼拆解孚，各有同异。唯辛夷萼茁，显著特甚。盖遍四气，故曰辛。辛，新也。五行均等，故曰夷。夷，平也。是以藏形咸辅，而辛平木用，故主风头脑痛、面 气上也。久服轻身明目，增年耐老者，奠安形藏，澄彻窍穴之功耳。  

（生人有胞，凡胎生俱有胞，湿生化生，或胞，或壳，或合感，或离应。卵生唯壳，主于草木果实有莩。人或习闻，若草木孕萼作叶，亦具外苞，从来未曾话破。孟夫子所谓明足以察秋毫，不足以见舆薪者，皆如此类。  

### 松脂  

（本经上品）【气味】苦甘温，无毒。  

【主治】主痈疽恶疮，头疡白秃，疥瘙风气，安五脏，除热。久服轻身，不老延年。  

【核】曰：出太山山谷，处处亦有。今以塞上、衡山者为良。其树修耸多节，其皮粗浓有鳞，其叶凌冬不凋。二三月抽蕤，长三五寸，谓之松黄。放花结实，状如荔枝，叠成鳞砌，秋老则子长鳞裂，随风飞散，着土便生。其脂通明，宛如薰陆香，以松皮内自然凝聚，及流结根底，不见日月者为第一，凿取者次之，煮成者不堪用，宜六月采。修治：用一大釜，釜中置水，釜上置甑，甑中用白茅藉甑底，更置黄沙于茅上，浓寸许。然后布脂，炊以桑薪，汤减频加热水。俟脂尽入釜中，乃出之，投于冷水，既凝又蒸，凡三度，则色白如玉，入钵徐研，钵底置水，方易细。陶贞白云：采炼松脂法，并在服食方中，以桑灰汁，或酒，煮软，纳寒水中，数十过，白滑则可用。震亨云：松脂属阳金，伏汞，制砂，粉银可作匮也。  

曰：松有脂，如人有血，血余则发华不槁，脂余则叶华不凋。松针上指，宛如须发，心之血分药也。痈疽恶疮，头疡白秃，疥瘙风气，此血中眚，因于血液枯涸，致火气流亢合五行，色黄可入脾，坚凝可入肺，长生可入肝，不凋可入肾，味苦气温可入心，五行周备，故安五脏。若苦能除热，假阴润丽泽之质耳。  

（百木夭，其气与液，仅自周其急也。松木寿，岂其自周。其气之余为苓，其液之余为脂，为珀，咸成不朽。）  

### 槐实  

（本经上品）垂布有如钩之象。右肾命门火也，当用老槐之实矣。然则槐之火若龙之火欤。昼炕而聂，夜聂而炕，互呈开阖之枢键也。  

【气味】苦平，无毒。  

【主治】主五内邪气热，止涎唾，补绝伤，五痔火疮，妇人乳瘕，子藏急痛。  

【核】曰：生河南平泽，近道亦有。小枝攫拿，垂布如盖。其叶青绿而细，叶大而黑者，名杯槐；叶昼合夜开者，名守宫槐。叶之初生，季春五日而兔目，浃旬而鼠耳，更旬而始规，再旬而叶成。四五月开赭黄花，六七月结黑褐实，作荚如连珠奇数者为贵。花未开时，状如粟粒，采取煎汁染黄，色甚鲜美。修事：用铜锤捶破，乌牛乳浸一宿，蒸一伏时，晒干收用。先人云：槐实，一名守宫。昼合夜开，是得气于阴。槐字从鬼，鬼为阴之灵。冬钻其火，冬亦时之阴。故入五脏，入血分，入隐僻之地。有取北面不见日枝，及三更仰卧咀嚼者，真得其窍。若气得出而不得入，阴能阖不能开，舍此无繇矣。  

曰：冬取槐檀之火，槐当入肾，宜乎偏向于右，右为命门火藏故也。淮南子云：老槐生火，诚极阴生阳之象尔。亦可入肝，槐性畅茂，叶尤可玩，尝有香气，宛 松风，是得木体之柔，诚肾肝之用。《庄周》云：水中有火，乃焚大槐。故从治壮火之侵淫肤肉，五内之真火息而邪火炽。释木云：槐叶昼聂夜炕。故从治太阴开折之不能从阖，而涎唾妄泄，厥阴阖折之不能转开，而乳瘕急痛，及风郁于中，而虫蚀成痔也。则凡能开不能阖，能阖不能开者，莫不迎刃而解。设或差池，未有不反实其实，虚其虚者矣。  

### 蔓荆实  

（本经上品）具筋骨人，方耐岁寒。  

【气味】苦，微寒，无毒。  

【主治】主筋骨间寒热，湿痹拘挛，明目，坚齿，利九窍，去白虫。久服轻身耐老，小荆实亦等。  

【核】曰：出汴京、秦、陇、明、越诸处。生水滨。苗茎蔓延，高丈许。茎中心方，对节生枝，枝小弱如蔓。春时旧枝作小叶，如小楝，五月叶成如杏叶，六月作穗，便出青萼，将开则黄，开时花色红白。九月结实黑斑，大如梧子，极轻虚，实上近蒂处，有白膜盖子，冬则叶凋，茎则耐寒，次年再发。修治：去蒂子下白膜一重，酒润一伏时，蒸之，从巳至未，晒缪仲淳先生云：邪去，则九窍通明，痹散，则光泽脂致。  

曰：垂布如蔓，故名蔓；柔枝耐寒，故名荆。主筋骨寒热，湿痹拘挛，柔筋坚齿，耐老轻身者，象形取治法。为剂中之轻剂、通剂也。顾实体轻扬，而炎上作苦；故利九窍，去白虫者，秉风木宣和之用耳。先人博议云：具筋骨关机之象，耐字义深，大有容焉。德备淳化，故列上品。用合敷和之纪者，无出其右矣。  

### 小荆实  

（本经上品）【气味】苦温，无毒。  

【主治】主骨间寒热，通利胃气，止咳逆，下气。  

【核】曰：出北方，今处处有之。即黄荆实、牡荆实也；一名楚。多生山野，不经樵采者，树大如碗。茎多不圆，或扁或异，或似竹节；其木心方；其枝对生而不作蔓；一枝五叶，或七叶，叶如榆叶，略长而尖，边有锯齿；五月梢间作花如穗，红紫色，花多子粗，历历疏生；结实如胡荽子，正圆色褐，外有白膜裹之。具青赤两种，青者为荆，赤者为 。嫩苗可作莒 。古者妇女为钗，即此荆也。古者刑杖以荆，亦此荆也。春秋运斗枢云：玉衡星散而为荆。凡修治，法同蔓荆。防己为之使，畏石膏。得柏实、青葙、术，同疗风疾。  

曰：实小于蔓，故名小。其木心方，故名荆。不为蔓生，一名牡。子丛而疏，一名楚。运斗枢云：玉衡星散而为荆。故主机回不转，偏成骨间寒热之冬入，咳逆下气之秋降，仰（蔓荆柔枝耐寒曰荆；小荆其木心方曰荆。然小荆枝亦柔劲，蔓荆木亦心方，故小荆亦筋骨受之，蔓荆亦属玉衡星散。）  

### 龟甲  

（本经上品）厣可供卜以垂象者，大效法者，地故取诸腹厣，日华用厣亦本于此。龟运任脉，服天气以通神明也。  

【气味】酸平，无毒。  

【主治】主漏下赤白，破症瘕 疟，五痔，阴蚀，湿痹，四肢重弱，小儿囟不合。久服轻身不饥。  

【核】曰：生南海池泽，及江湖；近取江州、湖州、交州者，骨白肉浓，其色分明，供卜、入药最良。论衡云：春启冬蛰，食于清而游于浊者，龟也。尚书中候云：尧沉璧于雒，玄龟负书而出，背有赤文绿字。史记云：禹治水时，神龟负书出于雒，其数皆九，是作九畴。  

述异记云：尧时越裳，献千岁龟，背有科斗文，纪开辟以来事帝录之，曰龟历。广雅云：王者不偏党，尊耆老，则玄龟出。白虎通云：龟者，天地间寿考物也。故问之龟象也。尔雅翼云：甲虫三百六十，神龟为之长。广雅云：神龟者，玄文五色，神灵之精也。说苑云：灵龟千二百岁，文五色，似金似玉，背阴象阳，上隆象天，下平象地，盘衍象山，四足转运应四时，文着象二十八宿，蛇头龙翅，左精象日，右精象月。博议云：广肩巨腰，内肉外骨，雌雄尾交，卵生而思抱。乘雅云：转旋任脉，呼吸以耳，或云：肠属于首者谬矣。尔雅翼云：千岁之化，下气上通，长尺二寸，浮于莲叶之上，或藏于丛蓍之下，可卜天地之终始，能知存亡吉凶之变。宁则申申如也，动则着矣。汉书云：元龟距形，一尺二寸，直一千一百六十，为尺贝十朋；公龟九寸以上，直五百，为壮贝十朋；侯龟七寸以上，直三百，为公贝十朋；子龟五寸以上，直百，为小贝十朋，是为宝四品，周易或益之十朋之龟。盖龟者，决疑之物，或汉书云：诸侯以龟为宝，家不藏龟。三正记云：天子龟长一尺二寸，诸侯一尺，大夫八寸，士六寸，龟阴，故数偶也。阴之老也，龟以火灼之何，以阳动阴也。周礼云：龟人掌六龟之属，各有名物。天龟曰灵属，地龟曰绎属，东龟曰果属，西龟曰雷属，南龟曰猎属，北龟曰若属，各以其方之色，与其体辨之。凡取龟用秋时，攻龟用春时，各以其物，入于龟室，上春舋龟，华人掌 契，以待卜事。龟策传云：龟一曰北斗；二曰南辰；三曰五星；四曰八风；五曰二十八宿；六曰日月；七曰九州；八曰玉龟。凡八名龟，龟图各有文于腹下，此龟不必满尺二寸，得长七八寸，亦可宝矣。又曰：龟有五色，以时用之。青灵之龟，春宜用，西坐而东向；赤灵之龟，夏宜用，北坐而南向；白灵之龟，秋宜用，东坐而西向；玄灵之龟，冬宜用，南坐而北向；黄灵之龟，四时之季用，坐中央而随时向。龟书云：春占后右，寅卯木兆也；夏占前右，巳午火兆也；秋占前左，申酉金兆也；冬占后左，亥子水兆也。乘雅云：天子占鼎耳，曰土兆，遵帝域也。诸侯占辅弼，曰木兆，人生于寅也。卜岁时占天垣，亦曰木兆，帝出乎震也。各有定穴，毋逾位次，然后观象察变，数往知来。顺窍穴之骨理而着文者，曰食墨；逆窍穴之骨理而着文者，曰危墨。五兆雨霁蒙绎克，而贞悔于斯见矣。更 方隅之五乡，定位之生制。六神主客之加临，三重形体之尝变，左右轻重之权衡，主事本源之宜忌，更辨色听声，必斋必敬，庶几乎吉凶可判，克应可凭也。或云：龟闻铁声则伏，老桑煮之易烂。苏颂云：头方脚短，壳圆版白者，阳龟也；头尖脚长，壳长版黄者，阴龟也。阴人用阳，阳人用阴。经云：龟甲勿令中湿，陶言厣可供卜，壳可入药。古者上下甲皆用之，日华仅用龟版，后世遂主之。时珍云：按陶氏用生龟炙取，日华用灼多者，皆以其有生气神灵也。曰败者，谓钻灼陈久如败也。吴氏反用自死枯败之版，复谓灼者失性，谬甚矣。修治：须用神龟，神龟版，当心前一处，四方透明如琥珀色者，最佳。锯去四边，石上磨净，灰火炮过，涂酥炙黄用。亦有酒炙、醋炙、猪脂炙，及炮灰用者，各有所宜。恶沙参、蜚廉。  

畏朐 、瘦银。  

曰：龟运任脉，而脉通于首，非肠也，会督脉于巅，交督脉于尾闾耳。如鹿会任脉于尾闾，交任脉于巅耳。故以督会任者，阳外而阴内，以任会督者，阳内而阴外。信夫龟形象离，而神在坎也。漏下症瘕，五痔阴蚀，任之为病也，即坎失刚中用，离失虚中体耳。  

疟，则经脉纵横，致任督不能维持于经脉，湿痹四肢重弱，则经脉缓解，致经脉不能依循于任督，小儿囟不合，此任不会督于巅，龟盖以骨为表，囟合固宜。  

### 牡蛎  

（本经上品）经云：骨气以精，谨道如法，长有天命。  

【气味】咸寒，无毒。  

【主治】主伤寒寒热，温疟洒洒，惊恚怒气，除拘缓鼠 ，女子带下赤白。久服强骨节，杀邪鬼，延年。  

【核】曰：出东海池泽，及南海、广、闽、永嘉、海旁皆有之。初生时，假水沫傍石，向日者渐结成形，大如拳石，四面渐长至数丈，或数十丈。 如房，房多左顾，崭岩如山，联系不动，房中有肉，大者如马蹄，小者如指面，名曰蛎黄。潮来房开，潮去房阖，阖时纳小虫以充腹。一种形圆如龟壳，大小皆夹砂石。丈夫服之令无髭也。修治：每用左顾者二十四枚，以东流水一斗，入盐二两，煮一伏时，再入火中 赤，研粉，以琥珀吸引，随手便起。  

先人云：牡蛎单生无偶，而左顾者，当属一阳，故本经所主，皆少阳所生病也。然须水饮之因，成坚固之象者，始相合也。又评药云：假无成有，泡幻立坚，水中之金，关津之键。  

曰：此湿生也。湿以合感，敛水之融，摄山之结，合感成形者也。但 联系，坚固不迁，宛若山水之附赘悬疣耳。其启闭候潮，诚应开阖之关键，阴阳之枢纽者，故名牡。  

牡者，门牡也。蛎者，金坚之用也。味咸气寒，体于水而用于水，不离水相故尔。伤寒寒热者，一阳枢象之是动。温疟洒洒者，一阳枢象之所生；惊恚怒气者，一阳上逆之从开；带下赤白者，一阳下逆之不阖；拘缓鼠 者，一阳之不能从开从阖也。所谓门牡自亡，则开阖不得。久服强骨节者，假水融结，俨如人骨，象形巽入，骨气以精。杀邪鬼者，奇生无偶，玉衡左旋，生阳偏胜，阴屈自敛。延年者， 留成丹，饵之则仙，水凝为质，自可延年。  

（有言百岁雕所化，则亦化生矣。然百岁雕不易得，何牡蛎之多也。如雀之为蛤，特一端之变现，非尝也。  

牡，有因无牝而名者，有因不生子蔓而名者，有生子而根乃生苗而名者。此属湿生，亦属化生，即谓无雄亦可。段成式以牡丹驳之，又谓无目，更何顾盼，不知情意之所向即为顾，岂必定以目视，此皆拘执不圆通，不可以格物论古者。天道左旋，蛎房左顾，揆度奇衡，道在于一，枢机之象乎。所主诸疾，咸属去来不定，盖去来不定，正从开从阖之枢象也。不独入少阳，亦入少阴矣。故《内经》鼠 淡阴 疟淋露之疾，皆名曰寒热病，则本经寒热两字，当贯通章，枢机之义，昭然可见矣。）  

### 麝脐香  

（本经上品）即全真后身尚保中黄八极，为未命元神。  

【气味】辛温，无毒。  

【主治】主辟恶气，杀鬼精物，去三虫，蛊毒，温疟，惊痫。久服除邪，不梦寤魇寐。  

【核】曰：麝字书谓之KT ，释兽谓之麝父。多出陕西、河东、益州、秦州、文州诸处，诸蛮夷中尤多也。形似獐麋而小，色黑褐，尝食柏叶，夏月多啖蛇虫，至冬香满，入春满甚，便自剔去。香生阴茎前皮内，别有膜袋盛之。性多忌，所遗粪，尝就一处，虽远逐食，必还走之，不敢遗迹他所，虑为人获。人反以是求得，必掩群而获之，此当是疑忌之义也。  

释兽云：虎豹之文来由，狸麝之香来射，则其皮与脐之为累也。吴筠玄猿赋，以为麝怀香而贾害，狙伐巧而招射谓是也。凡用须辨真伪，生香、心结，虽不易得，但取香脐中之当门子，捻之如血线，拓之如桃花瓣，臊甚者始真。纵膜囊完固，尤多伪造。分三种：第一名生香，即自剔出之遗香也，但不易得。香聚之处，草木不生，带过园林，瓜果不实，是其验也。其次名脐香，即捕得杀取者。其三名心结香，即麝遇犬兽捕逐，惊畏失心，狂走坠死者，人得之，破心见血，流出脾上，作干血块者，不堪入药。又有一种，名水麝者，脐中惟水，即以其水，滴一点于斗水中，用洒衣服，经年香气不散。性唯爱脐，为人所逐，即投岩举爪，剔裂其香，就絷而死，犹拱四足，保其脐也。唐天宝初，养于囿中，以麝为兽之香者。故物之香比之，有麝香鸟、麝香木。又有灵猫似麝，生南海山谷，如猫身，亦曰铃狸。异物志云：灵狸，其气如麝，其毛可以为笔。郑虔云：麝毛笔一管，直行写书四十张；狸毛笔一管，界行写书八百张为贵也。修治：向日开之，但微研，不必苦细耳；如欲细甚，入醇酒少许，不损香气。缪仲淳先生云：邪气着人，则淹伏不起。其香芳烈走窜，借其气以达病所，关机窍穴，莫不开通。  

先人云：射有丹机，生物皆杀，脐为身蒂，形藏都通。  

曰：射主中的，的即中黄，香结于斯，当入脾藏；中黄，正脾主之宫位耳。气味辛温，性专宣发，一派生阳，全得甲力，脾之用药也。故辟恶气，杀鬼精物，去三虫蛊毒，梦寤魇寤。若开通窍穴，透达肌骨，以中黄建立，则八极洞彻，但发露殆尽，仅可施诸脾土之阳，不可投诸敦浓宁谧者耳。  

五色石脂补遗【参】曰：石中之脂，如骨中之髓，故揭两石中取之，以粘缀唇舌者为上，何也？骨与肌肉，原相连属，而骨中之髓，假水谷之精，凝聚所成，从土发源，填满骨空，自外而内者也。自外而内，更复自内而外。如骨髓满溢，散精于肾，淫气于骨；散精于肝，淫气于筋；散精于脾，淫气于肉；散精于心，淫气于脉；散精于肺，淫气于皮毛；皮毛血脉肌肉筋骨，五脏之所合也，悉从精髓，陶铸，成形，故五脂先归于髓，游溢精气，转输各藏。是以本经别录，补髓为宗，乃若黄胆肠癖，痈肿疮疡，种种病证，悉属水液血气，混浊不清，石脂能使精气游溢，去滓纯髓，诸疾潜消矣。  

## 第三帙  

### 桑根白皮  

（本经上品）曲直仆伛，靡不怒生，枝干叶实，各有专精。具木性之全体者，无出其右；此独拈叶中丝缕而言，其枝干皮根理文丝缕，亦各各井然。  

【气味】甘寒，无毒。  

【主治】主伤中，五劳六极，羸瘦，崩中，绝脉，补虚益气，除寒热，出汗。  

【核】曰：所在有之，花椹枝皮，功无差等，叶频摘频发，枝频剪频生，虽去枝纯干，干尤生枝，叶充蚕食，材多适用，全体专精，灌木易生之上品也。尔雅云：桑辨自葚者栀。  

又云：女桑， 桑， 桑，山桑。郭璞注云：辨，半也。葚，与椹同。半有椹，半无椹，曰栀。干小条长，曰女。叶细岐锐，皮理粗戾，曰 。 桑，丝中琴瑟。山桑，似桑，材中弓弩，皆材之美者，他木鲜及之矣。李时珍云：桑有数种： 条而分者，椹少叶繁；白桑叶大而浓；山桑叶尖而长；鸡桑叶花而薄；子桑先椹后叶；望海桑，高数丈，枝干茂盛，亭亭如车盖。桑生黄衣，曰金桑，其本必将槁矣。种树书云：桑根下，尝培龟甲，易茂不蛀。典术云：箕星之精，散而为桑。箕，水星也。龟神在坎，故桑以龟为食。东坡曰：琴弦旧而声暗，桑叶揩之，发声如新。本草云：桑根见地上者，曰马额，有毒杀人。旁行出土者，曰伏蛇，亦有毒。转治心痛，故吴淑类赋云：伏蛇治痛，马额杀人。修治，采十年以上，向东畔嫩根，铜刀刮去青黄薄皮一重，取里白皮切焙。皮中涎，甚勿去之。续断、桂心、麻子为之使。忌铁，及铅。  

（王盘曰：桑种甚多，不可遍举。世所名者，荆与鲁也。荆桑多椹，鲁桑少椹，叶薄而尖，其边有瓣者，荆桑也。凡枝干条叶坚劲者，皆荆之类也。叶员浓而多津者，鲁桑也。凡枝干条叶丰腴者，皆鲁之类也。荆之类根固而心实，能久远，宜为树；鲁之类根不固，心不实，不能久远，宜为地桑，然荆之条叶，不如鲁叶之盛茂，当以鲁桑条接之，则能久远，而又盛茂也。鲁为地桑，而有压条之法，传转无穷，是亦可久远也。荆桑所饲蚕，甚丝坚韧，用最上也，禹贡称厥筐 丝。注曰， ，山桑，此荆之美而尤者也。鲁桑之类，宜饲小蚕；荆桑宜饲大蚕。凡桑果以接传为妙，一曰身接，二曰根接，三曰皮接，四曰枝接，五曰靥业接，六曰搭接。今夫种植之功，其利既溥，又加之以接传，犹变稂莠而为嘉禾，易 而为美玉也，既接传矣。复须剔其虫蠹，柳子所谓吾闻养树，得养人术，此长民为国者，所当视效也。夫民为国本，本斯立矣。既兴其本，又除其害，为治之道，无以外是。苟审行之，不惟得劝课之法，抑亦知教政之本与。  

辑要曰：桑之种性，惟在辨其刚柔。得树艺之宜，使之各适其用。种树之宜，惟在审其时月。又合地方之宜，使之不失其中。又曰：种椹而后移栽，移栽而后布行；布行而后修莳；修莳而后科斫；科斫者，种桑惟在稀科时斫，使其条叶丰腴而蚤发，不致蚕之稚也。科斫尤在接换；接换之法，惟在时之和融，手之审密，封系之固，拥包之浓，使不至疏浅而寒凝也。  

郭子章曰：月令季春之月，命野虞无伐桑柘。鸣鸠拂羽，戴胜降桑，具曲植 筐，后妃斋戒，亲东乡躬桑，禁妇女毋观，省妇使，劝蚕事，蚕事既登，分茧称丝，效功，以供郊庙之服，无有敢惰，所以为天下蚕事劝也。木各有所宜土，惟桑无不宜。桑亡不宜，故蚕亡不可事，豳风之诗曰：女执懿筐，遵彼微行，爰求柔桑，则豳可蚕。将仲子之诗曰：无折我树桑，则郑可蚕。车辚之诗曰：阪有桑，隰有杨，则秦可蚕。氓之诗曰：桑之未落，其叶沃若，桑之落矣，其黄而陨。桑中之诗曰：期我乎桑中，则卫可蚕。皇矣之诗曰：攘之剔之，其其桑。桑柔之诗曰：菀彼桑柔，其下侯甸，则周可蚕，禹贡兖州，桑土既蚕，厥篚织文，则鲁可蚕。青州厥篚 丝。管子亦曰：五粟之土，其 其桑，则齐可蚕；荆州厥篚玄 ，则楚可蚕。孟子策梁曰：五亩之宅，树之以桑，则梁可蚕，蚕丛都蜀，衣青衣，教民蚕桑，则蜀可蚕，犹之农夫之于五谷，非龙堆狐塞极寒之区，犹可耕且获也。今天下蚕事疏阔矣。东南之机，三吴越闽最伙，取给于湖茧，西北之机，潞最工，取给于阆茧。予道湖阆，女桑 桑、参差墙下，未尝不羡二郡女红之KT ，而病四远之惰也。夫一女不绩，天下必有受其寒者，而岂第五十之老，帛无所出，不绩则逸，逸则淫，淫则男子为所蛊蚀，而风俗日以颓坏。公父文伯母曰：王后亲织玄 ，公侯夫人加之以 ，卿之内子为大带，命妇成祭服。列士之妻，加之以朝服，自庶士以下，皆衣其夫，社而赋事， 而献功。男女效绩，愆则有辟，古之制也。  

彼大夫之家，而主犹绩，奈何令天下女习于逸，以趋于淫乎？国家蚕桑，载在令甲，凡民田五亩，至十亩者，栽桑麻木棉各半亩；十亩以上者倍之；田多者，以是为差，特废不举耳。故月令躬蚕之礼，鲁母绩愆之辟，与令甲桑麻之数，此三者，不可谓迂而不讲也。）先人云：桑为蚕食，桑是蚕之天矣。蚕质作丝，丝是蚕之精矣。丝丝缕缕，如人身外之毛发，身内之经络，毛发广之须眉，经络广之肉腠，又深之广之，如经络为营血流行之处，或经脉损而营血崩，或营血去而经脉涸，从脉生病，咸可以桑。  

曰：季夏取桑柘之火，桑当入脾，为脾之心药，以丝缕如脉，心主脉故也。丝发五音，皮坚似革，色白属金，亦可入肺，脾之肺药也。曲直仆伛，靡不怒生，得木全性，亦可入肝；脾之肝药也。精英在椹，色黑气寒，亦可入肾，脾之肾药也。虽入五脏，以脾为主，然伤中央土，致五脏之劳与极耳。羸瘦即肉极；崩中绝脉即脉极。桑司中央火，且丝缕专胜，故治肉脉之极，其功特着。补虚者，补脾土之虚。益气者，益中央之气。丝缕在叶，叶可通心以除寒热，汗乃心液故也。  

### 橘柚  

（本经上品）【气味】辛温平，无毒。  

【主治】主胸中瘕热逆气，利水谷。久服去臭，下气，通神。  

【核】曰：橘柚生江南，及山南山谷，今以广中者称胜。素华丹实，皮既馨香，又有善味，尤生于洞庭之包山。过江北则无，故曰江南种橘，江北为枳函。考工记云：逾淮而北为枳，则有异同矣。橘颂云：后皇嘉树，橘徕服兮，受命不迁，生南国兮。屈原比之夷齐，愿置以为像，取其贞介似有志也。春秋运斗枢云：璇星散为橘，弓人以橘为干也。柚似橘而大，其味尤酸。孔安国云：小曰橘，大曰柚。郭璞云：柚似橙而大于橘，禹贡扬州，厥包橘柚锡贡。橘柚，皆不耐寒，故包裹而致之也。锡贡者，须锡命而献之，言不尝来也。列子云：吴楚之国，有大木焉，其名为 ，碧木而冬生，实丹而味酸，食其皮汁，已愤厥之疾，齐州珍之，渡淮而北，化为枳焉，则是其类矣。子虚赋云：橘柚芬芳。蜀都赋云：家有盐井之泉，户有橘柚之园。广志云：成都有柚，大如斗。吕氏春秋云：果之美者，江浦之橘，云梦之柚。  

然则橘柚，类虽同而种则异。本经合称之，功力无优劣矣。考古方书，用橘不用柚，今遵本经橘柚并用为正。修事橘柚，各去白膜锉细，鲤鱼皮裹一宿，至明取用。  

先人云：橘柚通呼，以本经命名为正。类有橙柑 枳之异；树有高下小大，有刺无刺，有刻、无刻之别；实有圆扁长锐，大小光累之殊。大都色象深绿，凌冬不雕则一也。实皮布窍，色深于皮，皮里有膜，囊上有脉，囊中裹瓤，瓤内裹汁以养核也。种类虽多，但以皮肉气味，互为分析。橘皮苦不可食，肉甘可食。橙皮甘可食，肉酸不可食。柑皮肉酸甘皆可食。  

枳皮肉皆不可食。柚则形长，皮肉与橘同味矣。大段橘之美者皆接生，子种者不结实；纵结实，亦形长而味不美。今人指此为柚子，此则橘柚合称之本义。柚子不用接生，亦取本有色味，不从人力为也。广中柚子极大可食，永嘉呼之为苞，此又似 ，名虽同柚，种则异矣。  

韩彦直有橘谱，列十有四种，以温州者称上品。近衢州航埠，沿溪三十里，夹岸树橘，花朝香雪弥空，果熟金星缀碧，种有巨细，色有红赭，约二十余种。唯 橘最美，武林栖水出蜜橘，凡数十品，名金钱穿心者，虽秀色可观，又不如佛肚脐，形小皮癞，甘美可口也。霜降采取，气足味足；密藏至春，剖皮抽脉，破囊吮汁，亦可振精醒神。为得句破疑之助，若欲择皮，用充药饵，不若广中者，皮薄而香，愈陈则愈善也。  

又云：橘从 。 者，锥有所穿，满有所出，兼已出未出义。 云二色，黄赤郁纷，从取象者以此。专胜在皮，虽年深日久，不但芳辛不改，转更清烈，他果万不能及。此以木实之皮，秋成得辛，禀从革作金之用，故可存可久。诚肝藏之用分气分药也。盖人水谷入胃，具升出降入之妙，而游溢精气，先及皮毛，转输五脏，此正水谷变现春夏秋冬耳。合 之已出未出，如穿如满之象，真不待言语形容矣。经云：上焦开发，宣五谷味，熏肤充身泽毛，若雾露之溉，橘皮有焉。再读本经，及诸家法，乃知橘义真实不虚。客曰：陈皮留白补肾和中；去白消痰泄气。从古所称，奉为律令，今以 义合之，似觉未当。曰：此正证明八字义耳。果能达 义而用之，的是橘皮四法。不知此义而用之，宁不溷他药之四法乎。若果可混，性便移易，必非本有之真性矣。  

（水谷入胃，具升出降入之妙。即东垣得悟法门，从此纵横应变，莫不繇此贯通。可见读书不贵博，只要实悟得古人一言一字，便终身受用无穷。）曰：木命在皮，各有专精。以具全木之体，橘柚专精者实；实复专精者皮；皮布细窍，宛如人肤，即脉络肉理，筋膜子核，各有属焉。橘谐 ，与 同。云间五色曰庆，三色曰 。橘间青黄丹色之如 也。 者锥有所穿，取象肤间窍也；及满有所出，取象气中机也。柚谐由，与由同。书云：若颠木之有由 。徐云：已到之木，更生孙枝，象枝条华菡之形也。经云：垂枝布叶，皆下曲如钩。又云：夏日在肤，泛泛乎万物之有余也，故橘柚力能转入为升，转升为出，即转阖为开也。种种形证，悉从人从阖，致胸中瘕热，水谷失宣，神明不通，气逆及气臭耳。下气者，出已而降，玉衡机转之妙用也。经云：秋日下肤，蛰虫将去，其斯之谓欤。  

（夏日在肤，泛泛乎万物之有余；秋日下肤，蛰虫将去，即转入为升，转升为出，转出为降之气中机也。）  

### 杜仲  

（本经上品）【气味】辛平，无毒。  

【主治】主腰膝痛，补中，益精气，坚筋骨，强志，除阴下痒湿，小便余沥。久服轻身，耐老。  

【核】曰：出上虞山谷，及上党、汉中。上虞在豫州，虞、虢之虞，非会稽上虞县也。  

今出建平、宜都，及商州、成州、峡州，诸山大谷中亦有之。树高数丈，叶似辛夷，又类柘叶。初生嫩叶可食，谓之棉芽。木皮状似浓朴，拆之白丝相连，江南单呼曰棉。花、实皆苦涩，亦堪入药。木可作履，以益脚也。修治，削去粗皮。每十六两，用酥一两，蜜三两，和涂火炙，以尽为度。锉细用。  

先人云：杜仲，从土从中，其色褐，为土克水象，肾之用药也。腰本肾府，湿土为害，必侵肾水，而腰先受之，据名据色，可以疗也。若象形，能使筋骨相着，又一义矣。  

曰：杜，牝。仲，次，合阴，合耦，合象太阴之始生。自上而下，从外而内者也。皮络如绵，皮理如革，合至阳沦肤始尽，至阴容平始平也。平则转出为降，降则中实；中实，遂成入令矣。入则精志益，筋骨强，藏精而起亟矣。何患老之将至，余沥之有；又何患藏阴之形未充，致奉生者少，转为痿厥，及木用不及之有。既容且平，又何患长夏之土化未攘，与秋金骤敛，中含润湿之有。  

（至阳沦肤始尽，所谓夏三月，此谓蕃莠，至阴容平始平；所谓秋三月，此谓容平。至阳，即太阳；至阴，即太阴。）  

### 酸枣仁  

（本经上品）【气味】酸平，无毒。  

【主治】主心腹寒热，邪结气聚，四肢酸痛，湿痹。久服安五脏，轻身，延年。  

【核】曰：出汴雒，及西北州郡，处处虽有，但分土产之宜与不宜耳。多野生，在坡 ，及城垒间。似枣而皮细，木心赤色，茎叶俱青，花似枣。八月结实，红紫色，似枣而圆小，味极酸；当月采实，取核中仁。 曰：嵩阳子言，酸枣木高硕，货者皆棘子，此说未尽。盖不知小则为棘，大则为酸枣。平地则易长，崖堑则难生。故棘多生崖堑上，经久不樵则成干，人方呼为酸枣，更不言棘，实一本也。此物才及三尺，便开花结子。但科小者，气味俱薄；科大者，气味俱浓。今陕西临潼山野所出亦好，此亦土地所宜也。修治，酸枣用仁，以叶拌蒸半日，去皮尖。  

先人云：味酸入肝，色赤入心，心之肝药也。有开义、出义、魂神义，欲魂来归，欲阖转入者，非所宜也。又云：棘刺外出，无邪服此，反伤其内。又云：别录主烦心不得眠者，心腹邪结气聚使然耳。服之结散聚消，心定烦息，故得睡眠。又云：未有散邪结气聚之物，能使卫气入脏而就安寝者。世人见不得睡眠，便用枣仁，思之真堪绝倒。  

曰：枣为脾果，味酸属木，脾之肝药也。色赤属火，脾之心药也。具春升夏出之机，脾之阳分药也。盖心腹居中，即脾土之宫位，为寒热邪气，结聚于中，不能主持四末，致成湿痹酸痛，而为凝闭之阴象者，枣能营运脾用，鼓舞脾阳，转凝闭为升出，结聚自散，痹闭自通矣。五脏居中，禀气于脾，亦仗以轻安也。  

（从来作不寐家枕中秘，但欲寐人，形藏中结聚乎，空洞乎。）  

### 决明子  

（本经上品）【气味】咸平，无毒。  

【主治】主青盲，目淫肤赤白膜，眼赤，泪出。久服益精光，轻身。  

【核】曰：生龙门川泽者良。今处处有之。为园圃所莳。四月生苗，高三四尺。本小末大，叶似苜蓿，昼开夜合，两两相贴。七月开花，淡黄五出，结角如初生豇豆，长二三寸，角内列青碧子数十粒，参差相连，状如马蹄，下大上锐。一种本小末尖，叶不夜合者，茳芒也。蓍实为之使。恶大麻子。  

绍隆王先生云：决明禀阴精之体，具青阳之用；宜入肝肾，肝开窍于目，瞳子精光，肾所司也。  

先人题药云：决明叶昼开夜合，两两相贴。其叶夜不合者，茳芒也。人之眼夜合，故治眼疾，因名决明。味咸走血，气寒待热，故治青盲肤膜泪出，热伤血分者相宜；倘属气分，及曰：夏仲生苗，秋仲结实，独得呼出之机，俨具合张之相。味咸走血，故治目中诸眚（仲夏半夏生，盖当夏之半，夏仲决明生，亦当夏之半。秋仲结实，又当秋之半矣。然则夏之能张，秋之能合，枢机使然耳。）  

### 蒺藜  

（本经上品）【气味】苦温，无毒。  

【主治】主恶血，破症积聚，喉痹，乳难。久服长肌肉，明目，轻身。  

【核】曰：出冯翌平泽，所在亦有，长安最饶。喜生道旁，春时布地，蔓生细叶；入夏作碎小黄花；秋深结实，状似菱米，三角四刺，实有仁也。同州沙苑一种，生牧马草地上，亦作蔓生，茎间密布细刺，叶如初生皂荚叶，整齐可爱，开花作荚，长寸许，内子如麻，碧绿色，状似羊肾，嚼之若新茶香，顷则转作豆腥气。隔纸焙炒，色香胜茗；微火煎煮，津液不竭者乃真也。修事，刺蒺藜，拣净蒸之，从午至酉，日干，木臼舂令刺尽，再用酒拌蒸，从午至酉，日干。用沙蒺藜，或熬膏，或酥炙，发香，研作末用；刺蒺藜、乌头为之使。  

先人云：刺蒺藜，成熟于秋，而外刺坚劲，得金之坚固气，为肝之用药明矣。然肝虽有藏血之体，而血非可留之物。留则不虚灵而污恶，斯致疾矣。蒺疾也，梨利也。其性宣行快便，故治积聚乳难诸证。沙苑者茎有密刺，结实成荚，嚼之作新茶香，不无分别。取象补肾，功力不相近也。  

曰：蒺之言疾，梨之言利。不唯具从革之金用，亦秉炎上之火用矣。何也？锐利者金之用，迅疾者火之用。故兼火之气与味，金之色与形，为七方之奇之急，十剂之通之宣也。是主喉痹乳难，与症坚积聚；以及恶血之急闭，皆以柔乘刚，非所据而据之。匪此破敌，不易开通，以刚乘柔，有所据而据之矣。所谓急因急用，通因塞用者是也。更藉疾威，敷及下士，开发上焦，宣水谷味，熏肤充身泽毛，则肌肉长，百骸轻。其角锐利，用开盲瞽，特易易耳。李蕲阳以沙苑一种，附列本经之后，主治补肾之神藏，及肾之形藏，名虽同而形实异，功能亦迥别也。观其茎布密刺，而亦成熟于秋，秉坚金之体与用者。但刺蒺藜锐利显著，宣扬形藏之非所欲留；沙蒺藜锐利敛藏，宣摄藏形之应所欲守为别异耳。  

（急闭两字要着眼，喉痹乳难，生死在呼吸间，岂容少待。）  

### 五味子  

（本经上品）【气味】酸温，无毒。  

【主治】主益气，咳逆上气，劳伤羸瘦，补不足，强阴，益男子精。  

【核】曰：生齐山山谷、青州、冀州，陕西代郡诸处。高丽者最胜，河中府者岁贡，杭越间亦有之。俱不及高丽河中之肥大膏润耳。春时蔓生木上，长六七尺，叶尖圆似杏，三月作花黄白似莲，七月成实，丛生茎端，如豌豆，生青熟紫，五味俱全。修治，以铜刀劈作两片先人云：玄者，一阳初动，冬藏之半也。人身之气，藏者为精，精之能动者为玄。玄之所未及，正精之所闭密也，故一名玄及。髓会为精，故又名会及。会字之义，如百骸髓会而为精，一滴生人，众形毕具。  

又曰：益降气之不足，正所以强阴也。倘阴柔深曲者，饵之便成淡阴，重憎悭象耳。  

曰：五味俱全，酸收独重，重为轻根，俾轻从重，故益降下之气也。咳逆上气者，正肺用不足，不能自上而下，以顺降入之令。劳伤羸瘦者，即经云：烦劳则张精绝，使人煎厥肉烁也。此补劳伤致降下之不足，与补中益气之治不能升出者反。能降便是强阴，阴强便能入矣。以入为水藏事，故益男子精。精为水藏物耳。设六淫外束，及肺气焦满，饵之反引邪入藏，永无出期，纵得生全，须仗夏火从中带出，或为斑疹，或作疮疡，得汗乃解，倘未深解病情，愿言珍重。  

### 芡实  

（本经上品）【气味】甘涩平，无毒。  

【主治】主湿痹，腰脊膝痛，补中，除暴疾，益精气，强志，令耳目聪明。久服轻身，不饥，耐老神仙。  

【核】曰：出雷池池泽，处处亦有，武林者最胜。土人善纪孕实时日，如期采取，则壳柔肉糯，早则壳烂肉未凝，迟则壳坚肉粳老矣。三月生苗，茎在水中，叶贴水面，茎叶多有芒刺，茎长丈余者，中必有孔有丝，软者剥皮可食。叶似荷而大，皱纹如 ，蹙衄如沸，面青背紫。五六月作花紫色，花开向日。向日结苞，外有青刺如 ，形如栗球，花出苞顶，形如鸡喙，剥之内有斑驳软肉裹子，累累如珠玑。壳内有白米，状如鱼目。根作三棱，煮食如芋。尔雅翼曰：枚食细嚼，能致上池之津，故主益人。犹如马啮短草则肥悦，与小儿食，不易长大，故主驻年。芡与菱，皆水物而性异。芡花向日，菱花背日，其阴阳向背有不同，则损益阴阳亦别异矣。埤雅云：荷华日舒夜敛，芡华昼合宵炕，此亦阴阳之异也。修治，先蒸熟，日中晒裂取仁亦可，舂取粉用。暇日记云：芡实一斗，以防风四两煎汤浸过，经久不坏。  

曰：芡生水中，华实向日，具既济水火义。又草木类，全藉水土，吮抽发育，芡则更藉日中火，为先后身，亦具木胎火里义。又叶上蹙衄如沸，连茎刺棘如 ，实皮实壳如介，亦具金胎水中义。诚互交木金火水之驻形物也。如益精强志不饥，即驻形之里应；目明耳聪轻身耐老，即驻形之外合；飞行神仙，即驻形之行圆功满也。未有形已驻，而中央之基不筑已不炼者；若湿痹之腰脊膝痛，及卒暴疾，即驻形物之主治功能也。先人博议云：芡乃大中之小，粗中之精，涩中之甘，荆棘中之软美，壅滞中之流行，意阑中之气悟，疲惫中之强武。然于精细甘美之间，所含畜力，且刚且久，故饵食者，贵细贵长，毋贵多贵数也。  

（龙从火里得，金向水中求，寻胞胎秘旨也。大中粗中，荆棘壅滞，意阑疲惫之流，望之无不抛却，若非前人具眼，几至当面错过。）  

### 大麻仁  

（本经上品）【气味】甘平，无毒。  

【主治】主补中益气。久服肥健，不老神仙。  

【核】曰：处处有之。尔雅翼云：麦黄种 ， 黄种麦；顾麦之生，即 之成， 之成，即麦之生也。 者，有实之大麻也。有雌雄二种，雌者结实，雄者不结实。若子放勃时，须去雄者，设未放勃而先去之，则不成子矣。修治，极难去壳，取帛包置沸汤中，浸至冷，乃出之。垂井中一夜，勿令着水。次日日中曝干，就新瓦上 去壳，簸扬取仁，粒粒皆完。  

先人云：麻品凡五，黄、络、苎、 、白也。黄叶五岐，络叶无岐，苎叶圆背白。茎皆直上。黄实即大麻，壳褐仁白，多脂液，与诸麻之实迥别。又云：体直类木仁滑似髓，肝之肾药也。故益精填髓，润发黑须。  

曰：大麻色黄，一名黄麻。麻有雌雄，雄为苴，雌为 ， 即有子之大麻也。一叶五岐，别曰黄 ，气味甘平，为脾胃之体药；枝茎条畅，为脾胃之用药；仁脂濡润，为脾胃之滑剂、湿剂也。故主补中益气，久服肥健，不老神仙。别录及附方诸证，亦以四义释之，更（麦黄种 。种 时，正木火司令时也。 黄种麦，种麦时，正金水司令时也。交通之际，抑中央宫土之五数矣。）  

### 独活  

（本经上品）【气味】苦甘平，无毒。  

【主治】主风寒所击，金疮，止痛，奔豚，痫痉，女子疝瘕。久服轻身，耐老。  

【核】曰：出蜀汉、西羌者良。春生苗，如青麻状。一茎直上，有风不动，无风自摇。  

六月开花作丛，或黄或紫。生砂石中者，叶微黄。生浓土中者，叶青翠。有两种，一种形大有臼，如鬼眼者，今人呼为独活；一种蚕头鞭节，色黄紫，臭之作蜜蜡香，今人呼为羌活。  

近以老宿前胡，及土当归，黑皮白肉，臭如白芷者，用充独活，不可不辨。采得锉细，以淫羊藿拌 二日，曝干，去藿用，免人心烦。  

缪仲淳先生云：独活禀天地正阳之气以生，名列君部，非比柔懦之主，小无不入，大无不通，却乱反正之君主药也。故能开万窍八风之邪，通四大关津之捷；羌独本同一种，但分质有虚实老嫩，气有浓薄缓急之殊耳。  

先人评药云：自行其意，独得嘉名。  

曰：动摇万物者莫疾乎风。故万物莫不因风以为动摇，唯独活不然。有风，独立不动；无风，独能自摇。在蜀名蜀活，在羌名羌活，随地以名，亦随地有差等。但可互为兄弟，不可强别雌雄，其从治不能独立不动，而为风寒刀刃之所击，及奔豚痫痉之因风以为动摇，复因风而反乎上下开阖者。若女子疝瘕，此不能自摇耳。不能自摇，即阖而不开，不能独立不动，即开而不阖。唯独活则阖而能开，开而能阖；当入肝之经，厥阴之阖，具备风木化气之体用者欤。  

（ 合赤箭生成主治彼此功力昭然。但合赤箭不为物移之体，能立力，能独运之用，能行，  

### 天门冬  

（本经上品）【气味】苦平，无毒。  

【主治】主诸暴风湿偏痹，强骨髓，杀三虫，去伏尸。久服轻身，益气，延年，不饥。  

【核】曰：生奉高山谷。奉高，太山下县名也。今处处有之。喜高洁地上，春生藤蔓，大如钗股，高丈许，叶如丝杉，纤劲青整，涩而无刺；一种叶如茴香，尖细青疏，滑而有刺。  

夏生细花白色，亦有黄紫二色。结实在根枝之旁，色黑褐，入伏后则无花，暗结实矣。根科生如百部，一科一二十枚，大如手指，圆实而长，根白色，亦有黄紫二色。雒中者，粗干大叶，殊不相类。岭南者，无花有子，余无他异。以根作汤，可浣垢缣素，越人呼为浣草。修治去地二尺，摊上曝干。地黄、贝母为之使。畏曾青。捣汁，制雄黄、 砂。禁鲫鱼。设误食中毒，捣浮萍汁解之。  

曰：门司出入，出即生也。冬司寒令，寒即水也。合天一生水，故名天门冬。天者，清肃为用，水者，澄湛为体。其能浣垢，亦谓得清肃澄湛之力耳。对待染污不洁之气，使形骸气血，混浊不清，致偏痹不周，遂生三虫伏尸，及暴受风湿而成诸痹者，咸相宜也。  

设合寒邪，盒饭束置，盖寒原属水，法当逆治，非反佐顺从之类。柔润多脂，得澄湛水体，故强骨髓；色白性降，得清肃金用，故益肺气。久服骨气以精，故轻身，延年，不饥。  

（天冬，一名天棘，独以金标名义者，尊其母，子则昭然矣。）  

### 庵闾子  

（本经上品）【气味】苦，微寒，无毒。  

【主治】主五脏瘀血，腹中水气，胪胀留热，风寒湿痹，身体诸痛。久服轻身，延年，不老  
【核】曰：生雍州川谷，及上党，近道亦有之。春生苗，高二三尺，茎色白，似艾茎而粗。叶色绿，似菊叶而薄。八月开花，淡黄色，结实亦如艾实，中有细子，极易繁衍。艺花以之接菊。能耐霜雪，蒿属也。叶老可以覆盖，植之可以辟蛇。荆实、薏苡为之使。  

绍隆王先生云：藏真通于心，心藏血脉之气也。藏真高于肺，以行营卫阴阳也。藏而不行者， 以行之；行而不藏者，棕榈以藏之。  

曰：庄周云，天下之水，莫大于海，止而不盈，尾闾泄之是也。五脏瘀血，腹中水气胪胀留热，风寒湿痹，此皆留止于中，不能展泄外出， 能使气血展泄外出，唯展则展众展，唯泄则泄众泄，有以覆盖军行宿舍，易 为掩， 为庐，是反益其留止矣。  

（繇于掩藏而后发泄，则其出有根，如人繇屋舍而达门户也。故不出称 ，又安 字卸，重  

### 茺蔚子  

（本经上品）【气味】辛甘，微温，无毒。  

【主治】主明目，益精，除水气。久服轻身。  

【核】曰：茺蔚即益母。尔雅名萑、 。刘歆云：萑，臭秽也。臭秽，即茺蔚。陆机云：，益母也。益母，即茺蔚。故曾子见之而感思也。古用实，今用草。盖茺蔚专精在实，取充盛密尉之义。用草则舍密从疏矣。出海滨池泽，今园圃田野，近水湿处甚繁。二月生苗，如嫩蒿状；入夏渐高至三四尺，茎四棱，如黄麻茎。叶尖岐如蓍艾叶。茎有节，节节生穗，丛簇抱茎。四五月间穗开小花，红紫色，亦有白色者。每萼内有细子四粒，粒似蒿子，色黑褐，有三棱，药肆中往往作巨胜子货之。生时微臭，夏至后茎叶皆枯，根色白也。修治，微炒发香，或蒸熟，向日中曝干，舂簸去壳取仁，伏 ，制砂，白花者良。  

先人云：生成止在三春，具备肝木体用，诚生荣之物，益母之珍也。  

曰：生成在春，节穗森荣，实作三棱，合天三生木，得木体之全，具五行之相，大益肝胆者也。茺蔚之名，言能自上按下，从内彻外，丰美备足。何也？十一脏腑，取决甲胆故尔。故主上明眼目，下输水气，内益精髓，外固形骸。益母者，胎从厥阴始结，产自少阳发伸，娠前娠后，靡不以肝胆为刍狗者。种种功力，悉以充肝之用，尉木之体，玩索解分，自（胎从厥阴始结，指巳亥作胞胎，产自少阳发伸，指寅申之甲拆。）  

### 蛇床子  

（本经上品）【气味】苦平，无毒。  

【主治】主男子阴痿湿疮，妇人阴中肿痛，除痹气，利关节，癫痫，恶疮。久服轻身，好颜  
【核】曰：生临淄川谷，及田野墟落间。三月生苗，高二三尺，叶似蘼芜，枝上有花头百余，同结一窠。四月放花白色，结子攒簇，两片合成，极轻虚，似莳罗子，亦有细棱。修治，用浓蓝汁、百部草根汁，同浸一伏时，漉出日干。却用生地黄汁，相拌蒸之，从巳至亥，取曰：蛇虺性嗜蛇床，故一名蛇粟、蛇米。床者，喜卧于其下也；蛇性窜疾，独居处隐僻，禀风木善行数变之体用耳。蛇床功用，靡不吻合。设非气性相似，宁为蛇虺所嗜。  

男子阴痿湿痒，妇人阴中肿痛，正厥阴隐僻之地，气闭不通所致。蛇床宣大风力，鼓舞生阳，则前阴疏泄，窜疾自如。并可伸癫痫之气逆于藏，与关节之壅塞不开，痹去则身轻，肝荣则色其色矣。真堪作把握阴阳，维持风色之良剂也。  

（风性不离动静，窜疾即动性，隐僻即静性耳。）  

### 丹参  

（本经上品）【气味】苦，微寒，无毒。  

【主治】主心腹邪气，肠鸣幽幽如走水，寒热积聚，破症除瘕，止烦满，益气。  

【核】曰：丹参，一名赤参、山参、逐马、 蝉草、奔马草、木羊乳也。出陕西、河东州郡，及随州，处处山中皆有。二月生苗，高尺许，方茎有棱。一枝五叶，叶对生，如薄荷叶而有毛。三月至九月，作小花成穗如蛾形，又似紫苏花，中有细子，一苗数根，根大如指，长先人云：丹赤心色，奔逐为缘，蝉速于化， 速于蝉。又云：根多且久，发露太尽，气藏之时，安能使有畜积耶。  

曰：丹固指色，入少阴心主。主夏气病藏之邪，驱之使出，亦可指丹曰枢，使从阖之邪，从枢转出，少阴为枢故也。心腹邪气，肠鸣幽幽如走水状，此寒热积聚，症瘕假形，虽（丹者，前三五兮后三五，亦三十时中两日半，三五之中曰月枢，三十之中曰日枢。）  

### 细辛  

（本经上品）观此生成，尽情显出，少阳火用之象。  

【气味】辛温，无毒。  

【主治】主咳逆上气，头痛脑动，百节拘挛，风湿痹痛死肌。久服明目，利九窍，轻身长年  
【核】曰：出华阴、高丽山谷中者为上，今处处虽有，皆不及也。南阳临海者亦可用。  

山海经云：浮戏之山多少辛。管子云：五沃之土群药生，细辛是矣。春生苗，一根则一叶相连，今多以杜衡为之。博物志云：杜衡能乱细辛，振古已然颐为能乱细辛者，不止杜衡，当以根苗色味细辨之。叶似小葵，茎柔根细，端直而长，色紫味辛，嚼之习习如椒者，细辛也。  

叶似马蹄，茎微粗，根似细辛而曲，色黄白，味亦辛者，杜衡也。一茎直上，茎端生叶如伞状，根似细辛而微粗，色黄白，味辛兼苦者，鬼督邮也。根似鬼督邮而色黑者，及己也。叶似小桑，根似细辛而粗长，色深黄，味辛臭臊者，徐长卿也。叶似柳叶，根似细辛而粗长，色黄白，味苦者，白微也。根似白微而脆，色白味甘者，白前也。修治，拣去双叶者，切去头上子，以瓜水浸一宿，曝干用。曾青、枣根为之使。得当归、芍药、白芷、川芎、牡丹、本、甘草，共疗妇人。得决明、鲤鱼胆、青羊肝，共疗目痛。恶黄 、野狼毒、山茱萸。忌生菜、狸肉。畏硝石、滑石。反藜芦。  

（世人用细辛，不分真伪，繇辨之不早辨也。杜衡、鬼督邮、徐长卿、白微、白前五种，根绍隆王先生云：肝木上行，春风上升，反于横遍矣。经云：无怒其志，使华英成莠，此春转成夏，升转从出之机乎。  

先人云：密通精气，显益火大，青阳之象也。  

曰：细指形言，辛指味言。轻清柔劲，端直修长，当入少阳，宣达甲胆之用；自下而上，以行春令者也。故主春气者病在头，而为头痛脑动，目不明，窍不利。此虽自下而上，不能宣达者也。咳逆上气，此惟自下而上，不循伦次者也。百节拘挛，此不能自下而上，升从入令者也。痹痛死肌，此不得自下而上，反侮所胜者也。总属肝用之过与不及，而独偏向不及者欤。  

（轻清柔劲，端直修长，即内经所谓：春脉如弦，何如而弦，春脉者，肝脉也。万物之所以始生也。故其脉之来，轻虚以浮，端直以长，以言肝木之用，效象天气以为形容者也。  

细辛功用吻合，的是少阳用药无疑矣。  

### 白胶  

（本经中品）【气味】甘平，无毒。  

【主治】主伤中，劳绝，腰痛，羸瘦，补中，益气，妇人血闭无子，止痛，安胎。久服轻身  

### 鹿茸  

（本经上品 附）革故所以鼎新，正见阴阳互根之妙。  

【气味】甘温，无毒。  

【主治】主漏下恶血，寒热，惊痫，益气，强志，生齿，不老。  

【核】曰：鹿者仙兽，自能乐性，游处山林，从事云泉。志无忌，性警防，善接其类，与麋为友。有角无齿者牡，曰 ；无角有齿者牝，曰 。无齿，谓无上龈齿。若下龈，则牝牡咸有。与禽鸟之与角无齿，似同而实异也。牝小于牡，毛杂黄白；牡大于牝，毛间黄白。  

故云牡质斑斑。斑斑，点点如星星也。行则同旅，食则相呼，性喜食龟，能别良草，不食诸毒。分背而食，食时则群长四顾相望，俟众饱，长乃食，群小互为巡视矣。集居必环角外向，卧眠必口接尾闾。其息曰场，其迹曰 。埤雅云：鹿善决骤，故其迹 而不 。诗云：町鹿场，言町畦村 无人焉，故鹿以为场也。物类考云：鹿好群而相比，阳类也。故夏至感阴气而角解，从阳退之象尔；麋则冬至感阳气而角解，从阴退之象尔。麋孕子于仲春而生于秋；鹿孕子于仲秋而生于春。尔雅翼云：鹿六为律，鹿主律，故鹿六月而生。鹿虽应律，然非辰属，八卦亦无主也。其子曰 ，子生得雨或水，乃行地耳。格物论云：鹿千年者色苍，又五百者色白，再五百年者色玄，玄之又玄，仙化登乎天矣。埤雅云：怀琼于角下者，角有斑痕，紫色如点，行或有涎出于口，不复能急走也。盖鹿戴玉而角斑，鱼怀珠而鳞紫，故有诸中，未有不形诸外矣。陶隐居云：古称鹿之似马者，直千金。今荆楚之地，其鹿绝似马，当解角时，望之无辨，土人谓之马鹿，以是知赵高指鹿为马，盖以类尔。角解之后，始生之角曰茸，色如茄紫者为上。修事白胶，采全角锯开，并长三寸，急水中浸一百日。取出，刮去黄皮，拭净，以碱醋煮七日，旋旋添醋，勿令少歇，戌时不用着火，只从子至戌也，日足，角白色软如粉，便捣烂。每十两，入无灰酒一镒，煮成胶，阴干，研筛用。又法用米泔浸角七日令软，入急流水中浸七日，去粗皮，以东流水、桑柴火，煮七日，旋旋添水，入醋少许，捣成霜用。其汁，加无灰酒，熬成胶用。修事鹿茸，用黄精自然汁浸两日夜，取出，切焙，免渴人也。  

曰：鹿，阳兽也。卧则口接尾闾，以通督脉。性喜食龟，以交任脉；能取所不足以自辅，兽之至灵者也。故任病则先治督，以阴生于阳，而阳为督，阴为任也。即奇经六脉，与两手足各十二阴阳经脉，亦莫不综于任督也。礼记疏云：鹿夏至而解角，谓消长使然。  

不知革故所以鼎新，即此可见阴生于阳之妙矣。故角之力用虽广，而茸为独专。茸主漏下恶血，寒热惊痫，任为病也。角主伤中劳绝羸瘦，诸经肉理为病也。咸不能与督脉相交所致，腰痛，吕为病也，鹿力在吕，亦即督脉所过也。血闭无子，任不通也，不得相辅于督也。胎不安，胞系化薄也，不得依循任与督也。若益气强志，生齿，不老，延年者，即任督已交，阴气乃生，骨气以精之外征耳。  

### 兰草  

（本经上品）【气味】辛平，无毒。  

【主治】主利水道，杀蛊毒，辟不祥。久服益气，轻身，不老，通神明。  

【核】曰：兰草，香草也。别名都梁香、千金草，即孩儿菊、醒头草也。礼记佩 兰 。  

楚辞纫秋兰以为佩。西京杂记载：汉时池苑，种兰以降神，或杂粉藏书衣中，主辟蠹者，皆此兰也。出太吴池畔，及溪涧水旁下湿地。荆州记云：都梁有山，下有水，清浅之中，生兰草。诗疏云：郑俗，三月男女秉 于水际，以自祓除者是也。二月宿根再发，紫茎素枝，赤节绿叶，叶对节生，光泽有岐，嫩时可 ，可佩。八九月渐老，枝头成穗，作花红白，状似鸡苏，久之花瓣转白，绒裂如球，球中有子一粒，绒着子上，色黑，味苦，臭香气烈，即千金花也。一种山兰，即兰草之生山中者，茎叶花实都同，但山泽有分，功用亦异。与泽兰同类异种，故兰草名大泽兰，泽兰名小泽兰，二种皆生水旁。但泽兰茎方节短，叶上有涩毛，气味俱疏淡，功用则迥别矣。近世之所谓兰，非古之所谓兰草。兰生山谷，叶如麦冬而稍长，四季长青，不畏霜雪，迎春开花，花出根底，一干一朵，亦有一干数朵者，小兰也。若生闽、广，叶似菅茅而稍短，四季长青，畏霜雪，及春风。入夏开花，花出根底，一干数朵，亦有一干一朵者，秋兰也。朱子离骚辨证云：古之香草，花叶俱香，燥湿不变，今之兰类，花萼虽香，干则腐臭，叶又不香，不识何时以幽兰误兰草也。方虚谷订兰说云：古之所谓兰，即今之孩儿菊，千金草。今之所谓兰，其叶如茅，根名土续断，花萼馥郁，故得兰名。杨升庵云：世以蒲宣者为兰，九畹之受诬久矣。吴草庐兰说云：兰草有枝有茎，草之植者也。幽兰无枝无茎，草之芳者也。因山谷称之，置之座右，世遂谬指为离骚所称之兰以此。  

曰：臭香，味辛，气化中药也。故主益气，利水道。经云：膀胱者，州都之官，津液藏焉，气化则能出矣。  

故兰，阑也，泛阑流离也。又兰，阑也。阑辟不祥也。主杀蛊毒，通神明，令轻身不老也。花即千金花，苗即千金草，以花煮酒，臭类木香，苦甚黄连。用治滞痢，获效颇捷，正阑辟不祥，利水道，宣气四达之功耳。  

### 薏苡仁  

（本经上品）凡湿则重碍，燥则轻泼。  

【气味】甘，微寒，无毒。  

【主治】主筋急拘挛，不可屈伸，久风湿痹，下气。久服轻身，益气。  

【核】曰：出真定，及平泽田野间，所在亦有。今用梁汉者，但气劣于真定耳；交趾者最良，彼土呼为竿珠。三月宿根自发。高四五尺，叶如初生芭茅。五月抽茎，开红白花，五六月结实重累，壳青绿，坚薄而锐，中仁如珠，味甘美，咬着粘齿，可以作粥酿酒。一种形圆壳浓者，即菩提子。一种大而无味者，即粳 也。修治，每一两，以糯米二两，同拌炒熟，去缪仲淳先生云：久服可以轻身者，湿去则脾胃安；脾胃安，则中焦治；中焦治，则能营养乎四肢，通利乎血脉经膜矣。  

曰：薏谐意。意者，脾藏之神用，故主脾藏失用，致肝木萎厥，遂成筋急拘挛，不可屈伸耳。即经所谓：有伤于筋，欲以吾意纵之屈伸，其若不容，及土失留碍，致己所不胜之风，吸引同类之湿，相合而成痹闭不通者，仁唯解孚，下行生气而甲拆之。似与乙木之轴轧而上行者，不可同日而语矣。  

（土具体无用，吐生草木以为用也。顾草木之条达，正显地土之为用耳。）  

### 地肤子  

（本经上品）地性坚固，肤居肌表。  

【气味】苦寒，无毒。  

【主治】主膀胱热，利小便，补中益精气。久服耳目聪明，轻身耐老。  

【核】曰：出荆州平泽，及田野间，近道亦有。初生薄地，五六寸，一科数十枝，蓬起蔓延，弱不胜举。根亦如蒿，茎叶皆青，宛如荆芥。三月开淡黄花，结子青白色，极繁盛似头眠蚕沙状，子落茎老，可以为拂，故一名落帚、独帚、王帚、王彗、扫帚、地葵、地麦、白地草、涎地衣、鸭舌草、千心妓女。其苗叶烧灰，煎霜制砒石、粉霜、水银、硫黄、 砂。  

先人题药云：地肤子，一干数十枝，攒簇直上，其子繁多，星之精也。其味苦寒，得太阳寒水气化，盖太阳之气，上及九天，下彻九泉，外弥肤腠。故地肤之功，上治头，而聪耳明目，下入膀胱而利水去疝，外去皮肤热气，而令润泽。服之病去，必小水通长为外征也。  

曰：蔓延敷布，弱不胜举，因名地肤。主治功力，真能使吾身生气敷布在表，有宣义，有开义，当入太阳，太阳为开故也。气味苦寒，亦得太阳寒水之化，故可对待太阳阳象之标，则凡以热为本者，莫不相宜。膀胱，太阳经也，标盛则热，与得寒水之化者逆治之，热谢而小便澄彻矣。补中者，中补乃能敷布。益精气者，益精乃能化气。盖膀胱者，州都之官，津液藏焉，气化则能出矣。聪明耳目，轻身耐老者，以开展则窍通，窍通则充实光辉矣。  

### 蓝实  

（本经上品）【气味】苦寒，无毒。  

【主治】主解诸毒，杀蛊 疰鬼螫毒。久服头不白，轻身。  

【核】曰：生河内平泽处。亦有蔬圃作畦子种者。凡五种，唯蓝实专取蓼蓝。蓼蓝，叶如蓼，三月生苗，五月开花成穗，淡红色，花实皆如蓼，岁可三刈，故先王仲夏，令民无刈蓝以染。郑玄云：恐伤长养之气也。一种松蓝，叶如白菘。一种马蓝，叶如苦 ，即郭璞所谓大叶冬蓝，俗称板蓝者是也。花实并如蓼蓝，唯苗叶别异。一种吴蓝，长茎如蒿而花白，吴人种之；一种木蓝，长茎如决明，高者三四尺，分枝布叶，叶如槐叶，七月开淡红花，结角长寸许，累累如小豆角，子如马蹄决明而微小，迥与诸蓝不同，而作淀则一也。别有一种甘蓝，可作蔬食。而蓝淀者，掘地埋缸，以蓝水浸一宿，入锻石频搅万余下，澄清去水，则色青成淀。亦可干收，用染青碧，其搅掠浮沫，掠出阴干者，谓之靛花，即市卖之青黛也。此属锻石造作而成，慎勿轻用。世人以其色青，为入肝清解之药，谬甚矣。真青黛出波斯国，既不可得，不如用蓝实，或蓝叶，或自然汁之无间杂者良。  

博议云：蓝实久服头不白，盖春气在头，用其色以助春气之生，自然益头并及发矣。肝主色，自入为青，则凡病变于色者，极为允当。如痘，如丹，如斑，如血，如五色痢，如目赤目黄，如五脏热，先见颜与颊者，力可巽入乎肝。克制乎脾，为平热之轻剂也。观斑蜘蛛、应声虫、噎膈虫三案，亦奇异矣。每见种蓝人，日日扫虫，不扫即尽食之，此生虫之物，反杀虫者何？正巽以入之之义耳。盖人饮食之随气机变化，如大火聚，投之自无 类。蓝入胃，是虫之食也，则虫自翕聚，蓝随气机变化，而虫亦随之，一入气机，便无回避。慎哉顺境之好，当着眼也。  

曰：蓝者生也，象万物生时之色也。酿之成淀，色成胜母，青出蓝而青于蓝者也。  

肝主色，肝色青，当入肝。为肝之的药，亦可为肝之肾药，以多汁而气寒也；亦可为肝之心药，以味苦而性通彻也。以色以味，及性与气，咸得东南巽木之作用，而能洁齐万物者也。  

四时可植，一岁三刈，则生阳偏胜，而周甲唯春，故蓝从监，监者，监观四方者也。虫 疰鬼，皆杀厉所钟，死阴不洁之属，蓝能巽以入之，而与物为春，则杀厉之气齐洁，暖然似春仁之青出矣。久服则肝荣，肝荣则发华，动摇舒转，皆得所欲。蓝靛、青黛，总属分身，不若蓝实之包含，真无尽藏也。  

（巽主入其性情也。洁齐万物，其功力也。洁可作 ，亦可作涤除清洗之洁，凡湿秽则虫生  

### 木香  

（本经上品）【气味】辛温，无毒。  

【主治】主邪气，辟毒疫温鬼，强志，主淋露。久服不梦寤魇寐。  

【核】曰：木香，草类也。出天竺，及昆仑、南番诸国，今惟广州舶上来。广州一种，类木类藤，似是而非；滁鬼海州一种，是马兜铃根，市肆以此相混不可不慎也。三洞珠囊云：五根形如枯骨而味苦辛，粘牙者为良。凡修事，入理气药，只生用，不可见火。欲实大肠，面裹煨熟用。  

缪仲淳先生云：禀木火之阳，具土大之精，清明开发，行药之神。  

先人云：上为木象，彻具春宣。  

曰：木香，香草也。名木者，当入肝，故色香气味，各具角木用。亦入脾，故根枝节叶，亦各具宫土数。入脾则夺土郁，入肝则达木郁。经云：木郁则达之，土郁则夺之。  

夺土即所以达木，达木即所以夺土；土以木为用，木以土为基也。邪气毒疫，温鬼淋露，梦寤魇寐，致郁土郁木者，咸可达之夺之。强志者，即强木土之用，得以行其志耳。  

（土大具体无用，吐生草木以为用也。木以土为基，又超出体用之外，以言能生之源。）  

### 王不留行  

（本经上品）【气味】苦平，无毒。  

【主治】主金疮，止血逐痛，出刺，除风痹内寒，止心烦，鼻衄，痈疽，恶疮， 疮，妇人  
【核】曰：江、浙并河东皆有，苗茎俱青，高七八寸，叶随茎生，似松蓝叶。四月开花黄紫色，或红白色，实壳若酸浆子，大如黍粟，形圆色黑，根黄如荠。三月收苗，五月摘子，根先人题药云：命名之义亦奇，吾身有王，所以主吾身之气血，及主气血之留行者，气血之留，王不留，则留者行矣。气血之行，王不行，则行者留矣。顾血出不止，与难产无乳者，两曰：王不留行，即金盏银台、禁宫花也。先人题药，以留行两字，分句读之，主治功  

### 黄连  

（本经上品）太阳独为上下内外主。  

【气味】苦寒，无毒。  

【主治】主热气，目痛 伤泣出，明目，肠癖腹痛，下痢，妇人阴中肿痛。久服令人不忘。  

【核】曰：汉取蜀产，唐取澧州，今取雅州、眉州者为良。苗似茶丛生，高尺许，一茎三叶，花黄色，凌冬不凋。有二种，一种根粗无毛，有连珠，形如鹰爪，质坚实，色深黄；一种无珠多毛，中虚，色淡黄，各有所宜也。凡使以布拭去肉及毛，浆水中浸二伏时，漉出，柳火先人云：苦寒凌冬，寒水之象。有节色黄，中土之制，判为心之用药也。又云：热气上炎，曰：黄取其色，连象其形，凌冬不凋，气寒味苦，合得太阳寒水化气。假此黄土，以为堤防不特默化其侮，反侮其侮以为用神。方随机应变，绝无内顾之虞。炎上作苦，苦性走下，匹休太阳上及九天，下彻九泉，外弥肤腠，内达五中，故连可上治头目，下及阴中，外疗疮疡，内主肠胃。久服则远于热烦，而安于宁谧。故令人不忘，皆以火热为本气，火热为标见，火热为化气者也。  

### 葵子  

（本经上品）非不返顾其根，足征卫足之知矣。  

【气味】甘寒滑，无毒。  

【主治】主五脏六腑，寒热羸瘦，五癃，利小便。久服坚骨，长肌肉，轻身延年。  

【核】曰：生少室山中，今郊野园圃，不拘肥瘠地都有。四时可以子种，宿根亦再发。  

秋深布子，覆养经冬者，曰冬葵，入药最良。内经云：脾之菜也。尔雅翼云：秋菜未生，种此以相接也。又云：葵为百菜主，味尤甘滑，故为马践，漆室女知忧及国，公仪休相鲁，愠而拔之，不欲夺园夫之利也。其子虽经年不 ，微炒令 炸，散着湿地，遍踏之，朝种暮生，远不过宿。实如指顶，皮薄而扁，实内子轻虚如榆荚仁。埤雅云：冬种者有雪，弗令从风飞去，言体轻也。每雪辄一劳之，令地保泽，叶不受虫，掐必待露解，收必待霜降，晚则黄烂，早则黑涩。其茎挺生，茎疏叶密，倾向太阳而卫足。孔子曰：禾生垂穗向根，不忘本也。  

又云：鲍庄子知不如葵，葵犹能卫其足，盖禾之向根仁也，葵之卫足知也。仁以守之，知以揆之。故葵，揆也。其萼翠，其花艳。花具五色间色，单瓣千瓣。王祯农书云：本丰耐旱，可防荒俭，以作菹腊，枯 可以榜族，根子又能疗疾，咸无遗弃。诚蔬茹之要品，民生之资益也。种类亦多，有露葵、兔葵、黄葵、锦葵、蜀葵，入药者只宜蜀葵。今市肆一种，充冬葵者，气味浊恶，色深褐，质沉重，形如橘核，服之令人肠滑。别录指此为冬葵，又出蜀葵一条，似与尔雅不相符合。当判蜀葵子，即本经葵子，用之颇验。每用市肆伪充冬葵子，不先人云：寒热欲通而不藏，致肌肉羸瘦；五癃欲藏而不通，致水道闭塞。葵性滑养窍，能使藏者通，返顾卫根，能使通者藏。盖滑为水骨，故可坚骨；骨坚则肌肉长，形全则轻身延年矣。又云：葵具五色，有多种，冬茂者曰冬葵。犹芥之有冬芥、春芥。为脾之菜，肾之药也。字从癸，从冬，皆属于肾。其子易生，用治胎产，自然入神。功主助精益水，输水溺道，非不返顾其根也。察通关格之专藏，止消中之多溺，可想见矣。若病属久藏而发者，如淋，如带，如痘疹，如死胎，如丹石毒，如消渴，如痈肿没头，如肠痈胃疽，如肉锥怪证，皆有奇征。第有风疾宿病，天行病后，曾被犬伤者忌之。世人但知能发宿疾，不知不许人有久藏曰：葵归也，揆也。揆度生气之归，揆度生机之出也。味甘气寒，体滑易生，遂含土劣水势，抽为草木，以孕发陈之兆。故主腑脏宁谧之地，为寒热所侵，以致羸瘦。州都之所，为五邪所薄，以致五癃。此不当于归，所当揆度以出者也。骨坚便利，通淋之征，肌长身轻，主羸之验也。  

（揆度生气之归，即能使通者藏；揆度生机之出，即能使藏者通。但之归之出，属气机；欲  

### 龙胆  

（本经上品）【气味】苦涩，大寒，无毒。  

【主治】主骨间寒热，惊痫邪气，续绝伤，定五脏，杀蛊毒。  

【核】曰：处处有之，吴兴者为胜。宿根黄白，直下抽根一二十条，类牛膝而短。直上生苗，高尺余，类嫩蒜而细。七月开花，类牵牛，作铃铎状；茎类竹枝，冬后结子，茎便焦枯。一种味极苦涩，经冬不凋，名石龙胆，类同而种别。修治，取阴干者，铜刀切，去须、土、头了，锉细，甘草汤浸一宿，漉出曝干。  

曰：细详名义，合甲胆之体用。宜入肝之府，少阳之枢药也。其气寒，逆治热为本，阳为标，相火为化者也。其味苦，苦曰炎上，苦性走下，苦能入骨，故主骨间寒热，及惊则气上，痫则气下，不循枢象者也。续绝伤者，胆主解孚拆甲故也。定五脏者，五脏取决于胆，决而后能定也。蛊者死阴之属，胆者生阳之属，生阳之侧，岂容死阴久据乎哉。  

（合龙胆生成，的是少阳枢药，为少阳之对待法。少阳化气属相火，龙胆气味俱苦寒故也。龙，阳物也。呵气成云，既能变水，又能变火。埤雅云：龙火得湿则焰，得水则燔。以人火逐之则息，故人之相火似之。此以龙名，而兼取胆味，龙火之炎上，如甲拆之尺木，能升于天，不专主降，又能疗目之火眚也。）  

### 景天  

（本经上品）具高明之象，秉寒水之化令。  

【气味】苦平，无毒。  

【主治】主大热火疮，身热烦，邪恶气。花主女人漏下赤白，轻身，明目。  

【核】曰：景天，一名慎火、戒火，即火丹草也。出太山山谷，今南北皆有。种置檐屋，云可辟火。春生苗，高一二尺，茎色黄赤，质极脆弱，折之有汁，叶色淡绿，似马齿苋，光泽柔浓，作层而上。夏开碎花红白，结实如连翘而小，中有黑子如粟粒。秋后茎枯，明年宿根再发。  

曰：性喜高显，因名景天。置之檐屋，顺其性尔。炎上作苦，苦性走下，火热为本者  

### 干漆  

（本经上品）【气味】辛温，无毒。  

【主治】主绝伤，补中，续筋骨，填髓脑，安五脏，五缓六急，风寒湿痹。生漆去长虫。  

久【核】曰：出汉中、金州、梁州者最善，益州、广州、浙中者次之。木高数丈，干如柿，叶如椿，花如槐，实如牛柰子。五六月刻取汁液，干之即曰干漆，状如蜂房，孔孔间隔，但性急易燥，热则难干，无风阴润，虽严寒亦易燥，否则不堪入药。修治，捣碎，炒熟，不尔损人肠胃。半夏为之使。畏鸡卵，忌油脂。得蟹则化而成水。  

曰：夏三月，漆液始足，当入心，以色朱明而性燥急，半夏为使可知矣。干之当入肾，以色玄英而喜阴润，蟹化成水可知矣。入肾为肾之心药；入心为心之肾药。补中者，补中焦血液，血液皆繇中焦变化所成也。心主血，肾主液故尔。则凡血液燥涸，致筋脉缓急断伤，及髓脑不满，五脏不安，痹闭不通，罔不有功。而接续填满，奠安周痹，皆克成血液之濡润流通者。生漆去长虫，以其入心，则得心君火大之令。如大火聚，长虫自无 类矣。  

（水泻欲流之谓漆，即具水之体，火之用矣。）  

### 卷柏  

（本经上品）春秋二分，阴阳离也。  

【气味】辛平，无毒。  

【主治】主五脏邪气，女子阴中寒热痛，症瘕血闭绝子。久服轻身，和颜色。  

【核】曰：出常山山谷，关陕、沂、兖亦有之。丛生石上，春分宿根再发，高三五寸，细叶似侧柏，屈藏如鸡足根紫赤多须。六七月采取阴干。修治，以盐水煮半日，再以井水煮半日曰：叶形似柏，屈曲拳挛，因名卷柏。一名豹足、求股，亦取象形。一名万岁、长生不死草，言根栖岩石，能耐岁寒。一名交时，言春分始发，时值阴离于阳，能与阳相交合。故主五脏至阴之地，为邪所薄，及女子阴中寒热，症瘕，血闭绝子。此正阴不与阳，功能使阴气起亟，阳气前通，交相匹配。更能使阳气外溢，故和色，轻身，所谓阳在外，阴之使也  

### 紫石英  

（本经上品）【气味】甘温，无毒。  

【主治】主心腹咳逆邪气，补不足，女子风寒在子宫，绝孕十年无子。久服温中，轻身延年  
【核】曰：出太山山谷，岭表录异云：泷州山中多紫石英，其色淡紫，其质莹彻，随其小大，皆具五棱，两头如箭镞。比之白石英，其力倍矣。太平御览云：自大岘至太山，皆出紫石英。太山者，甚环玮。平氏阳山县者，色深特好。乌程县北垄山者，甚光明，但小而黑。东莞县爆山者，旧以贡献。江夏矾山亦有。永嘉固陶村小山者，芒角甚佳，但小薄耳。  

必以五棱如削，紫色达头，如樗蒲者乃良。修治，火 醋淬，凡七遍，研末，水飞三四次，晒干入药。长石为之使。畏扁青、附子。恶 甲、黄连、麦句姜；得茯苓、人参，疗心中结气。得天先人云：温润如玉，则心光可通，饵服者无妄躁，获益当无量矣。  

曰：赤黑相间曰紫，坎离交会之色也。石乃山骨，英乃石华。艮山为体，震动为用，故主体用不足，致邪入心腹，作咳作逆者。正离失虚中，坎失刚中耳。若风寒在子宫，绝孕无子，十年弗克攻者，藉坎离交会，则体用双彰，十年乃字矣。久服温中，轻身，互坎填离之验也。  

（虚中刚中，正阴阳互根之妙。）  

### 矾石  

（本经上品）【气味】酸寒，无毒。  

【主治】主寒热，泄痢白沃，阴蚀恶疮，目痛，坚骨齿。炼饵服之，轻身不老增寿。  

【核】曰：出河西山谷，及陇西武都、石门，吴中、益州、晋州、青州、慈州、无为州诸处。颂云：初生皆石，烧碎煎炼，乃成矾也。凡五种，其色各异，白矾、黄矾、绿矾、黑矾、绛矾也。时珍云：折而辨之，不止五种。白矾，方士谓之白君，出晋州者上，青州、吴中者次之。洁白者为雪矾，光明者为明矾，亦名云母矾；文如束针，状如粉扑者为波斯白矾，并入药为良。黑矾，铅矾也，出晋地，其状如黑泥者为昆仑矾；其状如赤石脂，有金星者为铁矾；其状如紫石英，引之成金线，画刀上，即紫赤色者，为波斯紫矾，并不入药饵，惟丹灶及疮家用之。绿矾、绛矾、黄矾，俱见本品条下。其杂色者，则有鸡屎矾、鸭屎矾、鸡毛矾、粥矾，皆下品，亦入外丹家用也。修事，凡使白矾石，贮瓷瓶内，置于火中， 令内外通赤，钳揭起盖，旋安石蜂巢入内烧之。每十两，用巢六两，烧尽为度。取出放冷，研粉，以纸裹，安五寸深土坑中，一宿取用。又法：取光明如水晶，酸、咸、涩味俱全者，研作细粉。以瓷瓶，用六一泥固之，候泥干，入粉三升于瓶内，旋入五方草，及紫背天葵，各取汁一镒，俟汁干，盖瓶口，更泥封，上下用火百斤， 之。从巳至未，去火取出，则色如银，研如轻粉用。时珍云：今人 干谓之枯矾，不 者为之生矾。入服食家法，用新桑合 一具，于密室净地，以火烧地令热，洒水，或若流于上，乃布白矾于地上，以 覆之，四面用灰壅定。俟一日夜，其石精皆飞于 上，即扫取之。更如前法，凡数遍乃止，名曰矾精。若欲作水，即以扫下矾精一斤，纳三年苦酒一斗中，澄清之，号曰矾华，百日弥佳。若急用之，七日亦可。甘草为之使。恶牡蛎。畏麻黄。  

曰：矾石具五色味，本经品白为上，寒酸偏胜，涩其性，非味也。盖弱土之气，御于白天生白矾，是禀天一水，转坚金地矣。故一名羽涅。羽者，水之音；涅者，水中之具土者。固石显土地坚金之体相，熔则仍还水大润湿之本性耳。然则功能，不唯涩去脱，亦滑去着矣。故泄痢白沃者涩之；息肉疮蚀者滑之；若坚骨固齿，明目增年，及失音瘰 ，痰癖淡  

### 空青  

（本经上品）【气味】甘酸寒，无毒。  

【主治】主青盲，耳聋，明目，利九窍，通血脉，养精神，益肝气。久服轻身延年。  

【核】曰：出益州山谷，及越 山，今蔚、兰、宣、梓诸州亦有。产上饶，似钟乳石，片片含紫色光彩者佳，次则蜀严道，及北代山者亦好。玉洞要诀云：空青受庚辛赤金之精，甲乙阴灵之气，多近名泉，久而含润。初从坎中出者，其内有水如浆，味颇甘酸，经久即干，如连珠，金星灿灿然。庚辛玉册云：多生金坎中，生生不已，故青为之丹。有如拳大，及卵形者，乃得空中，有浆如油，出铜坑者亦佳，止堪作画。又有石青、杨梅青，皆是一体，而质有精粗。点化以曾青为上，空青次之，杨梅青又次之。但圆实如珠者，不堪用也。修事，各随方制，酒浸醋拌，制过乃可变化。畏菟丝子。  

绍隆王先生云：色青法木，故可入肝。功能明目，肝主开明于目故也。然瞳子神光，专司在曰：空青黄赤金矿之精粹也。盖五行金位于西，黄为五金土，赤为五金火也。造化指南云：紫阳之气生绿，青阳之气生青，空青者，石绿之得道者也。黄帝云：青阳走上窍，盖肝窍目，故益肝，明目清盲，并利九窍也。通血脉者，诸脉皆属于目也；养精神者，心藏神，肾藏精，藉金木之交互，火水之合璧也。然则空青以功用诠名矣。  

### 曾青  

（本经上品）【气味】酸，小寒，无毒。  

【主治】主目痛，止泪出，风痹，利关节，通九窍，破症坚积聚。久服轻身不老。  

【核】曰：出蜀中，及越 、蔚州、鄂州诸山谷。其山有铜，曾青生其阳。曾青者，铜之精也。色理颇类空青，累累如黄连相缀，又如蚯蚓屎而方棱，色深如波斯青黛，层层而生，叩之作金声者始真。造化指南云：空青多生金矿，曾青多生铜矿，乃石绿之得道者。禀东方之正色，修炼点化，与三黄齐躯。独孤滔云：曾青住火成膏，可结 制砂，亦含金气所生也。须酒醋渍煮，乃有神化，若涂铁上，则色赤如铜。畏菟丝子。修事，勿用夹砂石，及有铜青者。每一两，取紫背天葵、甘草、青芝，用干湿各一镒，细锉，入瓷锅内，置青于中。用东流水二镒，缓火煮五昼夜，勿令水火失时，取出，更用东流水浴过，研乳如粉用。  

曰：曾，层也。其青从实而空，从空而层，然则曾出于空，曾为空之纯粹精也。  

曾亦可以为增矣。故功力曾益其空之所不能，不唯力走空窍，更主利关节，破症坚积聚者，缘累结以为形而从治也。久服则实从空，空从层，身轻不老耳。  

### 阿胶  

（本经上品）【气味】甘平，无毒。  

【主治】主心腹内崩，劳极洒洒如疟状，腰腹痛，四肢酸疼，女子下血，安胎。久服轻身。  
【核】曰：东阿井，在山东兖州府阳谷县，东北六十里，即古之东阿县也。水经注云：东阿井大如轮，深六七丈，水性下趋，质清且重，岁常煮胶以贡。煮法：必取乌驴皮，刮净去毛，急流水中浸七日，入瓷锅内，渐增阿井水，煮三日夜则皮化，滤清再煮稠，贮盆中乃集尔。冬月易干，其色深绿，且明燥轻脆，味淡而甘，亦须陈久，方堪入药。设用牛皮，及黄胶曰：取义在水，仍存井名。胶者，已成之质也。一名傅致，如言傅会致使。会之始至也或云济水所注，盖济为楚，隐则伏流，显则正出，正出者涌出也。与阿水质之清重，性之下趋，似不相符，难考其所从来矣。驴力在胪。胪，腹前也。亦黑也，皮也。顾力在胪，色专者黑，精专者皮耳。缘水性之下趋，协皮革之外卫，藉火力以成土化，从下者上，从外者内矣。虽转甘平，仍含本有咸寒，故走血以主内崩，此卫不将营，营将安傅乎。乃至形藏失其濡润，遂成藏之五劳，形之六极，以及四肢经隧，或涸或污，酸且痛也。阴不足，则阳下陷。阳不足，则阴上乘。上乘下陷，故洒淅恶寒，辄复发热如疟状。下血即血崩，血濡则胎固，专言心腹腰腹者，驴力在胪故也。经云：阴者藏精而起亟，阳者卫外而为固，阿胶两得之矣。  

（缘水性之下趋，协皮革之外卫，藉火力以成土化。正所谓傅会致使，会之使至也。  

从下者上，指下趋之水，藉火力而上炎。从外者内，指外卫之皮革，藉火力而内向。外之合内，下之从上，中黄之位乎。）  

### 蜜蜡  

（本经上品）【气味】甘，微温，无毒。  

【主治】主下痢浓血，补中，续绝伤金疮，益气，不饥，耐老。  

【核】曰：蜡，蜜脾也。埤雅云：其房如脾，故谓之蜜脾。一名蜡蜂，蜡生于蜜，而天下之味莫甘于蜜，莫淡于蜡，旧说蜂之化蜜，必取 猪之水，注之蜡房，而后蜜成，故谓之蜡。蜡者，蜜之 也。修事，取蜜后，缓火炼化，滤入水中，其色黄，俗名黄蜡。更用水煮化，以好绵纸折作数层，入冷水中蘸湿，遂贴蜡上，一吸即起，仍投冷水中，有蜡凝纸上者，即剥取之，再吸再剥，以尽为度。铺竹扁内，日中暴之，干则频洒以水，久之则色白如练，因名白蜡，非新白而久黄也。与虫造白蜡不同类。恶芫花、齐蛤。  

曰：蜜，密也。蜡，合也。蜡为蜜房，合密以成酝酿者也。味甘气温，居中色黄。  

对治胃不合密，遂痢脓血，更续金疮之不合密，肉理肌肤，胃府之所司尔。益气者，益胃土之（蜡为蜜脾，裨助百芳以化蜜也。蜜甘而蜡淡，非浓彼而薄此，犹夫瓜甜而蒂苦，所以见中枢之别于本末内外也。月令定五行，作五味，归五藏，素问另出淡味为五味本。凡形藏不足者，各以其味以补之。倾颓者，专以淡味以维之。本经判味曰甘，此指着舌时，犹有蜜味在，嚼之蜜味去，真味现矣。淡不厌，质可久，不饥耐老者以此。）  

### 桑螵蛸  

（本经上品）出世人不肯作此用，世人亦无暇及此。  

【气味】咸甘平，无毒。  

【主治】主伤中，疝瘕，阴痿，益精生子。女子血闭，腰痛，通五淋，利小便水道。  

【核】曰：桑螵蛸螳螂子也，深秋乳子作房，粘着桑枝上者，入药用。房长寸许，大如拇指，重重有隔房，每房有子如蛆卵，芒种节后，一齐都出。月令有云：螳螂生也，螳螂骧首奋臂，修颈大腹，两手四足，善缘而捷，以须代鼻，喜食人发，尤善捕蝉。尔雅云：不过螳螂，其子螵蛸，捕蝉而食，执木叶以自蔽，蝉将去而未飞，为之一前一却。庄子云：螳螂执翳而搏之，得见而忘其形，盖谓是也。 云：凡使勿用杂树枝上生者，名曰素螺。须觅桑枝东畔生者。采得，去核子，用沸浆水浸七次，锅中熬干用。别作修事无效也。  

先人云：房藏久远，一房百子，有肾之悭，得甲之体，候阴之物，输精之用者也。  

曰：桑螵蛸，即螳螂秋深产卵，连缀桑枝东畔者良。螵从票，蛸从肖，言劲疾轻举，肖类母性也。月令芒种螳螂生，盖是月升阴始起，杀虫应而生焉。不生是谓阴息，唯捕蝉时，有进退势，余只知进而已，当入厥阴，具厥阴体用者也。故主厥阴隐深之境，唯知厥退，为疝瘕阴痿，精涸血闭，五淋癃约，此不从升阴而起，反从降阴而息者。对待治之，倘阴杀自强，所当敛避，设不知却，欲仗怒臂以当车辙，恐亦不胜其任也。  

## 第四帙  

### 玄参  

（本经中品）【气味】苦，微寒，无毒。  

【主治】主腹中寒热积聚，女子产乳余疾，补肾气，令人明目。  

【核】曰：生河间川谷，及冤句，山阳近道亦有之。二月生苗，高四五尺，茎方而大，作节若竹，色紫赤，有细毛，叶生枝间，四四相值，形似芍药。七月开花，白色或茄花色，形似大蓟，花端丛刺，刺端有钩，最坚且利，八月结子黑色。一种茎方而细，色青紫，叶似脂麻对生，又似槐柳尖长，边有锯齿，七月开花青碧，八月结子黑褐，根都科生，一根五七枚，生时青白，干即紫黑，宜三八月采。修治，用蒲草重重相隔，入柳木甑，蒸两伏时，勿犯铜铁器，饵之噎人喉，丧人目。恶黄 、干姜、山茱萸。反藜芦。  

曰：玄正子半，一阳将复之时也。非动非静，若显若匿，一点微芒，万钧之力；其味苦，已向乎阳，其气寒，未离乎阴，俨似少阴之枢象。参赞化育之元始，具备少阴之体用者也。主治功力，与芍药相似，芍则端倪已破，玄则酝藉幽微，故主寒热积聚之欲成坚凝闭密，与产乳余疾之已出未净。补肾气者，补肾气方萌之机兆，非补肾藏欲藏之形质。体用周备，则精华上注，故令目明。  

（冬三月，此谓闭藏，使志若伏，若匿，若有私意，若已有得，非水凝如石之肾气独沉矣。  

（又经云：冬三月，欲如运枢。）（又云：阴者，藏精而起亟也。）  

### 水苏  

（本经中品）【气味】辛，微温，无毒。  

【主治】主下气，杀谷，除饮食，辟口臭，去邪毒，辟恶气。久服通神明，轻身耐老。  

### 荏子  

【气味】辛温，无毒。  

【主治】主咳逆下气，温中，补体。叶主调中，去臭气。（别录）  

### 荠  

【气味】辛温，无毒。  

【主治】主冷气泄痢。生食，除胸中酸水。 碎，傅蚁 。（藏器）  
【核】曰：水苏，即紫苏。一名卢苏，处处有之。喜生水旁，春二月皆以子种，或子着地间，次年自发。茎方叶圆，叶端有尖，边作锯齿，肥地者，叶面背俱色紫，瘠地者，仅背紫面青。七八月开花红紫色，成穗作房，结实如芥子，臭香色褐，碎之绞液作油，甚甘美也。  

若叶面背色白者，即荏子，子不甚香，而叶转辛。若叶面背青白者，即荠 ，叶上有毛而气臭，五月采叶，七月采茎，九月采实，各取得气之全。今市肆茎叶，多霜后采取，此已 之本，气味俱失，不宜用也。别录另立苏，及白苏两条；苏即水苏，白苏即荏子，又有鱼苏、鸡苏二种。鱼苏，即荏子同类，一名 苏，状似茵陈，叶大而香。吴人用煮鱼食，因名鱼苏。  

鸡苏，一名回回苏，茎叶俱紫，叶边锯齿极细密，叶面交纽若剪绒状，宛似鸡冠，因名鸡苏。王祯云：即水苏之异形，故主疗诸疾亦相同也。  

先人云：诸苏同一种类，但有家莳野生，及色香气味之殊。故主治功力，似异而同也。  

皆宜于水，质都柔润，虽色香气味，稍分浓薄，而辛温芳烈则一，当以本经水苏为正。顾苏之有荏有荠，若术之有苍有白，何须另立门户。  

曰：此以功用诠名，水取坎刚，以荡活泼之体。苏则震 ，以舒阳和之用。更详色香气味，体性生成，致新推陈之宣剂轻剂也。故主气下者，可使之宣发，气上者，可使之宣摄，并可开发上焦，宣五谷味，熏肤充身泽毛若雾露之溉，故谷亦杀，毒亦去，臭恶亦辟，神明可通，轻身耐老矣。别录用治吐血，衄血，及血崩，此气不宣发宣摄，以气如橐龠，血如茎则偏于宣通，子则兼而有之，而性稍缓。别录又出荏子，藏器又出荠 。荏即水苏之色白者，易于入肺，以肺之经气，起于中焦，上隔属肺，乃能布气四达故也。荠即水苏之色青者，易于入肝，以肝之经气，终于中焦，中焦食气，乃能散精于肝故也。如泄痢酸水，正食气不得散精于肝，致气冷痿厥，遂成五饮，变生种种形证耳。  

（水苏独为中焦主，故可宣扬，复可宣摄；荏子独为上焦主，为经气之始；荠 独为下焦主，为经气之终。而三苏之扬摄，又莫不繇中焦，次第以为分属者。然水苏枢之属，荏子开之属，荠 阖之属矣。）  

### 假苏  

（本经中品）界域相连，依真傍假呼卢，应六性相近也。  

【气味】辛温，无毒。  

【主治】主寒热鼠 瘰 ，生疮，破结聚气，下瘀血，除湿疸。  

【核】曰：假苏，即荆芥。窃似卢苏，原属野生，今为俗用，遂多种莳。二月布子生苗，方茎细叶，似落篱而细；八月开小花，作穗成房，房如水苏，内有细子似葶苈，色黄赤，连穗曰：假者苏之，故名假苏。如假寒热为鼠 ，为瘰 ；假气为结，为聚；假血为瘀；假湿为疸；假伪非真者，苏苏震行，缓散自释矣。别名疆 、荆芥。疆画界分，荆方芥辛也。言能画疆界，殊方域，悉新以辛也。  

### 麻黄  

（本经中品）纤细虚中，宛如毛孔。故可对待满实之毛孔。  

【气味】苦温，无毒。  

【主治】主中风，伤寒，头痛，温疟，发表汗出，去邪热气，止咳逆上气，除寒热，破症  
【核】曰：出荥阳、中牟、汴京者为胜。所在之处，冬不积雪。二月生苗，纤细劲直，外黄内赤，中虚作节如竹；四月梢头开黄色花，结实如百合瓣而紧小，又似皂荚子而味甜；根色紫赤，有雌雄两种，雌者开花结实。修治，去根及节，煮十多沸，掠去白沫，恐令人烦根节能止汗故也。浓朴、白薇为之使。恶辛夷、石苇。  

曰：表黄里赤，中虚象离，生不受雪，合辅心王，宣扬火令者也。主治寒风温疟，标见头痛之标经，侵淫部署之首，形层之皮，致毛孔满实，逆开反阖者，宣火政令，扬液为汗而张大之，八万四千毛孔，莫不从令，而去邪热气矣。但热非病反其本，中标之病，即寒风炎威之气，使人毛孔毕直，皮肤闭而为热，劲切之性，仍未反乎本气之寒也。咳逆上气者，毛孔满闭，则不能布气从开，故上逆而咳。症坚积聚者，假气成形，则不能转阖从开，故积坚而症。盖不独本性不迁，即本气犹未变易，故仍可转入为出，易冬为春，否则妄汗亡液，败乱心王矣。  

### 葛根  

（本经中品）合葛根、石膏、麻黄三种，则知仲景处方大局。仲景为立方祖，三种为诸方始也。  

【气味】甘辛平，无毒。  

【主治】主消渴，身大热，呕吐，诸痹，起阴气，解诸毒。  

【核】曰：鹿食九草，此其一也。出闽、广、江、浙，所在有之。有野生，有家种。春生苗，引藤延蔓，长二三丈，取治 ，各以地土之宜，以别精粗美恶耳。叶有三尖，似枫叶而长，色青翠，七月开花成穗，累累相缀，紫粉色，似豌豆花，结实似小黄豆，荚上有毛，荚中之子，绿色而扁，似盐梅核，生嚼腥气，即本经所谓葛谷也。根大如臂，外紫内白，长八九尺，以入土最深者良。五月五日，采根曝干，杀野葛、巴豆、百药毒。  

先人云：外阳内阴，有三阴渐长，化炎热为清凉之象。  

曰：读本经主治，合仲景葛根汤法，此从阳明中治之气化药也。谓阳明之上，燥化主之，不从本气之四气，标阳之二阳，从乎中见太阴之湿化者，如消渴身大热，及阖逆，或热逆之呕吐，与邪郁，或热郁之诸毒，此正中见之阴气勿起，致令阳明之上，燥涸殆甚。  

葛藤延蔓显明，葛根阴润在中。具备阳明上中下之全体者，无出其右。故能从乎中治，以撤诸痹，痹撤则中见上下，各各从令，此以化合化，亦以化逆化也。假以治本，偏于风盛，以风木必动脾土之湿化，使脾土营运，风斯息矣。亦不必另配甲己，方始化合，亦不必转生子金，以复母仇，即本有辛味可作甲，兼甘可作己，湿化亦己，形似肌腠亦己也。白色可作金，味辛亦金，腥臭亦金，藤络坚劲亦金也。假以治标，偏于二阳，二阳即阳明也。论部署，己深入首太阳之次阳明，论形层，己深入一肤二皮之肌分，若邪停太阳之部署，亦必太阳之阳明，若邪停太阳之形层，亦必太阳之肌分，即正阳阳明，亦属外证延蔓之邪，非内证坚凝之实，但体性阴润，或寒本湿本主气，及寒化标阴专令者，所当避忌，或邪在部署之首，而非风木本盛，或邪在形层之肤，未成转热之势，未有不致寇至者。世人不但目为轻浅，且以之从治严寒，恐非所宜也。  

（本经痹字，与风寒湿相合之痹不同，如消渴身热呕吐，及阴气不起，与诸毒皆痹也，故云（显明即阳明，在中即中见。）（化合化者，中见之湿化，在上之燥化也。）  

### 竹叶  

（本经中品）尸录贞五年，禹有海犯盗禁，罪罗浮，入至十三岭，巨竹百，围二一尺，二十九，长二丈，海户因破之为筏，后献于刺史李复陆可为图而记之。观其节候，则策数刻，定无盈亏。  

青白之交曰茹，可称部署之少阳分形层之层，胁所□。  

通中有节，界节似经，顾如环无端者奇之，八偶之十二可默会矣。  

合天之文并合地之理矣，阴阳者数之可十，推之可百，数之可千，推之可万，天地之阴阳不以数推，以象之谓也。每见种竹人，三岁者尽删之，并锄前根之老夙者，此唯更历六期之半  

【气味】苦平，无毒。  

【主治】主咳逆上气，血溢，筋急，恶疡，杀小虫。根作汤，益气，止渴，补虚，下气；实  
【核】曰：土中苞笋，各以时出，旬日落箨成竹也。茎有节，节有枝，枝有节，节有叶。  

叶必三之，枝必两之。枝下之枝，一为雄，二为雌，雌者孕笋成竹。根鞭喜行东南，六十年一花，花实则枯。枯曰 ，实曰 ，小曰筱。大曰 。按戴凯之竹谱云：植物之中，有名曰竹曰笼竹，黄帝使伶伦伐之于昆仑之墟，吹以应律者；曰员丘帝俊竹，节可为船；曰 竹，薄肌而劲；曰篁竹，坚而促节；曰棘竹，生交州诸郡，丛生，有十数茎，大者二尺围，肉至浓，实中，夷人破以为弓，其笋食之，落人须发，一名笆竹；曰 竹，大者如腓，虚细长爽，南人取其笋，未及竹者，灰煮，续以为布；曰弓竹，出东垂诸山中，长数十丈，既长且软，不能自立。薛翊异物志云：斑驳如玳瑁，曰苏麻竹，一名沙麻竹，长数丈，叶大如履，竹中可爱者，可以为弓，五岭左右遍有之。曰 竹，叶薄而广，吴都赋所谓竹则即越女试剑竹是也，桃枝，是其中最细者。曰 竹，生昆仑之北南岳之山，长千丈，断节为大船；曰般肠竹，生东郡，缘海诸山中，其形未详；曰服伤竹，大者五六寸，其中实满，曰挲摩竹，桂广皆植，大若茶碗，竹浓而空小，一人正擎一竿，见岭表录；曰箸竹，长三丈许，围数寸，至坚利，土人以为矛，可作弹弓弦，其笋未成竹时，堪为纠，又名史叶竹，又名竹；曰百叶竹，生南垂界，甚有毒，伤人必死，一枝百叶，因为名，一名 竹；曰繇竹，为物丛生，见吴郡赋；曰 竹，一丰二种，至似苦竹而细软肌薄；曰盖竹，亦大，肌薄色白，生江南深谷山；曰简篑竹，竹节疏而笋可食；曰 筒竹，见吴都赋，笋可食；曰鸡胫竹，似胫，大者不过如指，疏叶黄皮；曰 竹，似芦，出扬州东垂，肌理匀净，可以为篪；曰箭竹，高者不过一丈，节间三尺，坚劲中矢， 二竹，亦皆中矢； 竹，一尺数节，叶大如扇，俗谓之 ，可以作篷，亦可作矢；彗筱竹，中帚；细竹，若箭竹可作箭；莽竹，疏节；邻竹，坚中； 竹，中空；仲竹，无 俱见尔雅；种龙竹、 竹，见广志；桃枝竹，皮滑而黄，可以为席； 竹，实浓脆，孔小，几于实中，安成以南有之；又桃竹，江心 石上出，可为杖，竹谱云：竹皆中空，此竹独实如木；利竹，蔓生若藤，实中而坚韧；汉竹，大者一节受一斛，小者受数斗；菡 竹，大如脚指，笋皮未落，往往有细虫啮之，箨陨成赤文，似绣画可爱；木竹，出灵隐山，中坚，亦通节脉；菰 竹，生于海南，内实外泽，晋竹，吴王赐越，见吴越春秋；永嘉大罗山，有龙牙竹，其竹长四五尺，稀节，人取，必有大风雨雷电，人下山则止；齐民要术， 竹，笋无味；杜台卿淮赋，有槟榔竹；身毒国，出 竹，可为杖，一名狭竹，张骞西至大宛所得，见汉书，一名 竹，广志，新州石城陕隘，宋绍兴中，州守黄济，植 竹，围绕之，竹有刺，芒棘华然，一豚不能入；涩勒竹，有芒，可以锉爪，见老学庵笔记；繇梧竹，长三四丈，围一尺八九寸，可作屋柱，出交 ，见南方草木状；葺竹，头有文，文见字林；狗竹，毛在竹间，见临海异物志；无筋竹，色如黄金，坚贞疏节，出岭南，见竺法真罗山疏；石麻竹，劲利可为刀，见裴渊广州记；苞竹，堪作布，见顾微广州记；实心竹，文彩斑驳，可为器物；又垂丝竹，枝弱下垂，见云南记；咸都有对青竹，黄而沟青，浙亦有之，惟会稽颇多，呼为黄金间碧；玉竹，见养 漫志；护居竹，见无锡县志； 竹，如苦竹，长节而薄，可作屋椽； 竹，青皮，内白如雪，软轫可为索；三棱竹，状若棕榈，叶茎柄三脊；射竹，可为箭；峡州玉泉，鬼谷子洞前竹，竹叶有文成符，叶叶不同，佩之可以避患，见宋陈日华琐碎录；有匾竹，出庐山，释惠远，能役使鬼神，善辟蛇，行者尝持此竹，笋出亦匾；建安 竹，一名箪竹，节中有人，长尺许，头足皆具，大者中甑，笋亦中射，见异苑；雷州有电斑竹，见地理志；相迷竹，内空生黄，堪作丸；镛竹，内空，容三升米，亦生黄，俱出广州；新妇竹，出武林，竹圆，直可作篦；高潘州有疏节竹，五六尺一节。通志，竹之良者有 竹，又溱州通竹，直上无节，空心，见北户录；桂阳县出筌竹，大者围二尺；又交趾有 竹，实中有毒，以刺虎，中之则死，见山海经注；辰州有龙丝竹，高盈尺，细如针，江湖中一种野竹，其叶纠结如虫状，名虾蛸竹，见语异录；当涂县慈姥山，有箫管竹，圆致异于他处，篁坚而促节，皮白如霜粉；蜀嘉定，产月竹，每月生笋；汉阳出 竹，南方草木状；扶南有云母竹，一节为船；山海经舜林竹，一节可为船；罗阳竹，若芭蕉；黎母竹，每丈一节；临贺竹，其大十抱；人面竹，有节，一覆一仰，如画人面；广西出雪竹，斑极大，红而有晕；蜀涪州有相思竹，对抽并胤； 竹，异物志，南方思劳国所产，可砺指甲，李商隐射鱼曲 弩箭磨青石，绣额蛮渠三虎力，字又作涩勒，东坡诗倦看涩勒暗蛮村；合欢竹，出南岳下渚州，安思县多苦竹，有青白紫黄四色；浙中有天亲竹，末皆两岐；成都府彭县，大隋山，生竹若龙头，俗呼龙头竹；九嶷山有双梢竹，初生枝叶即分两梢，亦名合欢竹、荻芦竹，冬天不凋，其竹似芦荻；鹤膝竹，节下大小似苦竹，闽中人呼为槌竹；石KT 竹，生闽中，竹似石竹而小；古散竹，节似马鞭，叶似桐树而皮似棕榈； 竹，出襄州卧龙山，诸葛亮祠中，长百尺，只梢上有叶，雪峰语录，雪峰为刹，与经蒋诸山相甲乙，冈峦百里间，有 竹；玄倭国有 干竹；少室山有爨器竹；又繇广志，永昌有汉竹，围三尺余，大者，一节受一斛；神异经，南方荒中，有 竹，长百丈，围二丈五六尺，浓八九寸，可以为船；有筛竹，一名太极竹，可以为船；占城国，出观音竹，如藤，长丈八尺许，色黑如铁；会稽县有公孙竹，高不盈尺；越州产越王竹，状若荻枝，代酒筹。次有沙箸竹，欲采者，轻步从之，闻人声，则缩入沙中；罗浮山有龙公竹，大径七尺，常有凤凰栖宿；增城县，倪山，产娑罗竹，围三四尺，性坚，可为弓；篷山有浮筠竹，叶青；梧竹，可作屋柱；奉化新岭山生竹，高仅五寸，叶皆白色；清江县瑞筠山有竹，色如烂银；齐民要术，芜竹，黑皮，竹汗有文，茎紫，子如大珠。郭璞云：桂竹出始兴，小桂县，上合防露，下疏来风，每日出罗纨金翠，望若花开；山经云山有桂竹，甚毒，伤人必死，一曰状如甘竹而皮赤；方竹，见宁波志，葛仙植于定海灵峰者；益部方物志，有方竹赞，笋谱方竹出澧州、西游川、铁冶辰山之阳，北户录澄州产方竹，体如削成，劲挺，堪为杖，隔州亦出，大者数丈；又黑竹，出西山，长二尺许，如指大，纯墨色，叶玄碧，见文太史墨竹铭，蕲水县，凤栖山下，有王羲之洗笔池，崖边小竹，俱成墨色；笋谱，道州泷中多丹竹，每节一丈，或八尺，茎不大，袅袅摇空，粉节，上似有丹色；竹谱，宜都县，飞鱼口，有大者不过寸许，鲜明可爱；黔阳县亦竹冈，冈垄纠盘，丛生赤竹；云窗杂志，凝波竹，出区吴山，紫枝绿叶，花如石榴，实如莲子，服之体轻，赵飞燕舞于掌上，服此实也； 谷漫录，张堂云：同邑安福西乡，周俊叔家，有十二时竹，绕节凸生子丑寅卯十二辰字，点画可数；清异录，荆南判官刘或，弃官秦陇，箧中收大竹十余颗，每有客，则斫取少许煎饮，共辛香如鸡舌，人坚叩其名，谓之丁香竹，非中国所产也；睽车志，绍兴中，四明有巨商泛海，阻风，抵一山下，因攀蹑而登绝顶，有梵宫焉，窗外竹数个，枝叶如丹，商坚求一二竿，截之为杖，每以刀锲削，辄随刃有光，心异之，至一国，有老叟曰：君亲至补陀落伽山观音坐后，旃檀林紫竹也，商惊悔，取削弃余札宝藏之，有久病无药可愈者，煎汤饮之即愈。又有似竹而异名者曰楝，曰棕，盖别类也；品类虽繁，入药宜用 竹，次用淡苦二种，又有一种薄壳者，曰甘竹，其叶最良。  

先人博议云：易生易长，虚中有节，性质疏畅，映芘幽独，岁寒不凋，春荥自若，真隐君又云：秋深引根，冬半孕笋，然以偶生，略分先后发也。春分出十成竹，枝必偶，叶必三，空中直上，具木中有火之象。故笋可发疮，沥通经脉，茹主呕哕，叶清烦热，皆透达木火之所不及者也。  

又云：去外皮一重，取青白之交曰茹，此竹气通上彻下，透表及里之所，用之可通上下，而使气清，达表里，而不致骤急者也。  

又云：直达中空，抽水土之力迅捷，沥即竹中之水，顾理文如腠，而界节似经，则通中之节，固非往而不返者矣。如病久渴，即节而不通；心烦，为通而不节；竹沥之力，通节交互，故渴可解，而烦可息。但竹沥行中有节，直达之力居多，须佐以姜汁，便可横遍，且得尽木火之体用也。  

曰：竹者，物之有筋节者也。故筋节字皆从竹，又竹从两个，枝必二，叶必三，即火二木三之象也。性喜东南，故九河鲜有，以卦推之，尔雅翼云：巽为竹。易系云：震为竹， ，幼竹也。可见方以类聚矣。茎有节，节有枝，枝必三枝复有节，若三候成节也故主候失符节，致令气逆气溢，或若霜露不下，则菀 不荣，致令筋急焦渴也。实通神明，轻身益气者，竹六十岁始华，穷历支干变化故也。客曰：吾见竹叶一岁成，二岁茂，三岁密，至四岁则细，五岁疏，六岁瘁矣。未见有至六十岁而华者。颐曰：古人盖指疏理得宜，根历一元而言，不但举一茎之荣枯已也。客曰：竹节生时已具，安见其与四时合耶。颐曰：冬半而孕，春半而生，夏半而代叶，秋半而引根，四气历然，非独以出土之时为生也。  

（述异记云：卫有淇园出竹，在淇水之上。埤雅传云：淇园 ，下淇园之竹以为 ，伐淇园之竹以为矢，淇园，殷纣竹箭园也。盖淇之产竹，土地所宜，故风人以此美卫武之德也。）（谢庄云：直而不介，弱而不亏，香袅人圃，箫瑟云岩，推名楚潭，美质良池。）（江 云：有嘉生之美竹，挺纯姿于自然，含虚中而象道，体圆质而仪天，托宗爽 ，列族圃田。）（刘宽夫云：坚可以配松柏，劲可以凌霜雪，密可以泊晴烟，疏可以漏梢月，婵娟可玩，劲（白居易云：竹似肾，何哉？竹本固，固以树德，君子见其本，则思善建不拔者。竹性直，直以立身，君子见其性，则思中立不倚者。竹性空，空以体道，君子见其思则思应用虚受者。竹节贞，贞以立志，君子见其节，则思砥砺名行夷险一致者。夫如是故君子多树之为庭实焉。竹，植物也。于人何有哉？以其有似于贤，而人犹爱惜之封植之。竹其真贤者乎，然则竹之于草木，犹贤之于众庶。竹不能自异，惟人异之，贤不能自异，惟用贤者异之。故作记以闻于今日用贤者云）。  

（阳明子云：竹有君子之道四焉，中虚而静，通而有间，有君子之德，外节而直，贯四时而 叶无所改。有君子之操，应蛰而出，遇伏而隐，雨雪晦明无所不宜。有君子之时，清风时至，玉磬珊然。中采齐而协肆夏，揖逊俯仰，若洙泗群贤之交集风止籁静，挺然独立，不挠不屈，恍虞廷群后，端冕正笏，而列于堂陛之侧，有君子之容，竹有是四者，而以君子名，不愧于其名。）  

### 桃核仁  

（本经中品）【无味】苦平，无毒。  

【主治】主瘀血，血闭，症瘕，邪气，杀小虫。花，杀疰恶鬼，令人好颜色。桃枭，气微温  

【核】曰：桃品甚多，华艳称最，不培而蕃，且早结实，世遂以凡品目之。然有黄者、绛色垂丝者、龙鳞者、饼子者、牡丹者，亦凡中之异矣。若汉上林苑之缃桃、紫纹桃、金城桃、霜桃，尝山所献巨核桃，凌霜花灼，后暑实 ，是又仙凡迥别，不可得也。惟山中毛桃，即尔雅所谓褫桃者，小而多毛，其仁充满多脂，可入药用。修事，去皮，用白术、乌豆，于坩锅中，煮二伏时，漉出，劈开，中心黄如金色，乃用。  

（埤雅云：桃，有花之盛者，其性早花。又花于仲春，故周南以典女之年时恰当。桃生三岁即花果，故首虽已白，其花子之利可待也。周南取少桃以兴，所谓桃之夭夭是也。首章曰：灼灼其华者，言其花之红而丽也。言女以盛时而嫁也。二章曰：有 其实， 大貌，盖桃性更七八年便老，老则子细，此言少桃也。言非但华色，又嫁而有子，夫妇之道成焉。三章曰：其叶蓁蓁，蓁蓁盛也。言能成其家，又以芘其所类也。且桃性华叶齐生，至于有 其实，然后其叶蓁蓁，盖其序如此。）（张正见赋曰：万株成锦，千林如翼，苔画波文，花然树色，发秦源而逸气，飘汉绶而芳流，譬兰缸之夜炷，似明镜之朝妆。）（皮日休赋曰：厥花伊芳何，其美实多；台隶众芳，缘饰阳和；开破嫩萼，压低柔柯；其色则不淡不深，若素练轻茜，玉颜半酏，若夫美景妍时，春含晓滋；密如不干，繁若无枝；婉婉，夭夭怡怡，或俯者若想，或闲者如痴，或向者若步，或倚者如疲，或温香而可薰，或 而莫持，或幽柔而傍午，或扯冶而倒披，或翘矣如望，或凝然若思，或奕 以作态，或窈裳，动则袅香，宛若郑袖初见吴王，夜凉皎洁， 然秀发。又若嫦娥欲奔明月，蝶散蜂寂，当闺脉脉。又若妲己未闻裂帛，或开故楚，艳艳春曙。又若息妫含情不语，或临金塘，或交绮井。又若西子浣纱见影，玉露 ，妖红坠湿。又若骊姬将谮而泣，或在水滨，或临江浦。  

又若神女见郑交甫，或临广筵，或当高会。又若韩娥将歌敛态，微动轻风，娑娑暖红。又若飞燕舞于掌中，半沾斜吹，或动或止。又若文姬将赋而思，丰茸旖旎，互立递倚。又若丽华侍宴初醉，狂风猛雨，一阵红去。又若褒姒初试戎虏，满地春色，阶前砌侧。又若戚姬死于鞠域，花品之中，此花最异。其花可以畅君之心目，其实可以充君之口腹。匪乎兹花，他则碌碌。）先人云：术以劝之，豆以培之，火以变之。色黄，则气淳矣。  

曰：桃为肺果，五木之金也；金气清肃，故伏邪气，去三虫，除不祥。实干木上曰枭，主杀百鬼精物，以悬实木上，故曰枭也。茎叶毛、蠹，皆可去邪，生阳所以异于死阴也。其华令好色，荣于花，优于色故也。埤雅云：桃生三岁，便放花实，故周南曰夭桃 实也。仁主下瘀血血闭，症瘕邪气者。桃，肺果，精专尤在仁，故司肺气，为营血之师帅，则留者行，行者留矣。故千金方以桃仁烧灰，酒调服方寸匕，止崩中漏下。然则血之不行不濡，即（世但知主留者行，不知主行者留。非留行，安能好色有子，非行留，安能去瘀逐闭。  

然则  

### 杏核仁  

（本经中品）自下而上曰竖穷，从内而外曰横遍。  

【气味】甘苦温，有小毒。  

【主治】主咳逆上气，雷鸣，喉痹，下气，产乳，金疮，寒心，奔豚。  

【核】曰：诸杏叶皆圆而端有尖，二三月开淡红色花，妖娆艳丽，比桃花伯仲间，亦可爱也。故骚人咏物，与梅并言，则曰梅杏，盖取其叶之似也。与桃并言，则曰桃杏，盖取其花之近也。有叶多者，黄花者，千瓣者。单瓣者结实，实甘而沙曰沙杏，黄而酢曰梅杏，青而黄曰柰杏。金杏大如梨，黄如橘。西京杂记载：蓬莱杏花五色。北方有肉杏，赤大而扁曰金刚拳。有曰杏熟时色青白，入药宜山杏，收取仁用。修治，以沸汤浸去皮尖，每斤用白火石一斤，黑豆三合，以东流水同煮，从巳至午，漉出，劈开如金色，晒干乃用。得火良。恶黄芩、黄 、葛根。畏 草。  

曰：枝叶华实皆赤，肉理络脉如营，气味苦温，诚心之果，具心之体与用者。仁则包蕴全体，窦发端倪，枢机颇锐，偏心之用与气者。咳逆上气，雷鸣喉痹，寒心奔豚，此一唯从升，不能从出，正回则不转矣。杏仁窦发横遍之机，使竖穷者，随玉衡以为旋转，正神转不回，乃得其机矣。咳逆上气，息若雷鸣，以及喉痹，谓心之火用不及亦可；谓客淫外束亦可；谓客淫外束，致心之火用不及亦可；谓心之火用不及，致客淫外束亦可；寒心奔豚，谓心之火体不及亦可；谓心之火用不及亦可；谓心之火用不及，致心之火体不及亦可；谓心之火体不及，致心之火用不及亦可；盖火爰物以显用，即用以显体故也。奔豚者肾之积，上逆奔心，缘火位之下，水气承之，火不及，则承乃亢，亢则害矣。与妄汗致承者不同类，妄汗则出有余，此则升太过。下气者，转竖穷与横遍，下非降也，降则涉金，非火令矣。产乳固属甲拆，而解孚全仗横遍，横遍始甲拆耳。金刃成疮，此肉理断绝，络脉不营，杏以脉胜，仍（欲尽物性，先察物情。如桃为肺果，肺主毛，桃有毛，专精于毛矣。杏与心果，心主脉，杏有脉，专精于脉矣。顾精之所专，即情之所钟，情之所钟，即性之所生。人苦不知性耳，能尽一物之性，即能达万物之情。欲尽一物之性者，亦若物性之精有所专，靡不见性矣。）  

### 发  

（本经中品）【气味】苦温，无毒。  

【主治】主五癃，关格不通，利小便水道，疗小儿惊，大人痉，仍自还神化。  

【核】曰：发 ，剪 下发也。梳栉而下者，乃乱发耳。修事，取男子年近二十岁以上，无疾患，及颜貌红白者，从顶心剪切。苦参水浸一宿，入瓶子内，用火 赤，俟冷，研用；一法用水煮七日夜，取汁熬膏者弥佳。  

先人云：发如血脉，不溃不泄，原从精生。又复色黑，具上生之体，多润下之力。故可收起亟之阴妄奔，定淫畏之神飞越也。  

曰：肾藏精，其荣在发。心主血，发乃血之余也。丛生阳首，而复倒垂，则炎上之用，即润下之体。所谓阳在外，阴之使也；阴在内，阳之守也。故主阳失内守而致阳关，阴失外使而致阴格。与玄府闭而致州都癃，交通不表而致惊与痉也。本自神化之余荣，仍自还余荣为神化耳。  

### 犀角  

（本经中品）【气味】苦酸咸寒，无毒。  

【主治】主百毒，蛊疰，邪毒，瘴气。杀钩吻、鸩羽、蛇毒。除邪，不迷惑魇寐。久服轻  
【核】曰：出永昌山谷，及益州。永昌，滇南也。今出武陵、交州、宁州诸远山。黔、蜀者次之；海南者为上。状似水牛，猪首、大腹、卑脚似象，有三蹄，前脚直而无膝，依木为息，木倒则皮孔三毛如豕，有一角、二角、三角者。一在顶上，一在额上，一在鼻上。鼻上者，食角也，一名奴角，小而不堕。顶额者，每岁一退，自埋山中，土人潜易之。二角者，鼻角长而额角短。一角者，有鼻无额，有额无鼻。鼻角者，胡帽犀；额角者，兕犀也。兕即犀之 ， ，牝也。牝毛色青，皮坚可以为铠。又有毛犀二角，即旄牛，所谓牯犀。又有水犀，出入水中，最为难得，皮中有珠甲，山犀无之。异物志云：东海水中有犀焉，乐闻丝竹，彼人动乐，则出而听之。然犀之优劣，观角纹之粗细通塞以为差等。纹如鱼子形者，谓之粟纹；纹中有眼者，谓之粟眼；黑中有黄花者，谓之正透；黄中有黑花者，谓之倒透；花中复有花者，谓之重透。又纹有倒插者，一半以下通；有正插者，一半以上通；有腰股插者，中断不通；并名通犀。有通天者，自下彻上咸通也。又有通天犀角；上有一白缕，直上至端，夜露不濡，入药至神验。汉书骇鸡犀，置米饲鸡，皆惊骇不敢啄；置屋上，乌鸟不敢集。犀中最大者，堕罗犀，一株重七八斤，云是牯犀额角，其花多作撒豆斑色。夜视有光者，日夜明犀，通神开水，禽兽见之皆惊，乃绝品也。又有理文盘结，作百物形者，亦上品。又有花如椒豆斑者次之。乌犀纯黑无花者，为下品。兕角理文细腻，斑白分明，不可入药。牯角纹大， 角纹细也。修治，勿用奴犀、 犀、病水犀、挛子犀、无润犀。唯取乌黑肌皱、拆裂光润者，锉屑，入臼杵细，研万匝乃用。李 云：凡犀角锯成，当以薄纸，裹置怀中蒸燥，乘热捣之，应手如粉。故归田录云：翡翠销金，人气粉犀，此亦异也。松脂为之使。恶雷丸、 菌。忌盐。  

娠妇勿曰：角生顶额鼻端，为脑之余，髓之余也。亦似筋余之甲，血余之发。甲固宛然，纹亦俨若束发如也。山海经云：南方兽之美者，有梁山之犀焉，似得火化之正令者也。饮则污浊，清之也；食则毒棘，消之也。故曰犀利。开宝纪事云：辟暑犀，色如玉，溽暑时，清气逼人。白孔六帖云：辟寒犀，色如金，严寒时，暖气袭人。岭表录异云：辟尘犀，佩之尘不近身。杜阳编云：蠲忿犀，蠲去忿怒。夜明犀，通天分水，鸟见之高飞，鱼见之深入，百兽见之决骤，种种神异，凡此皆根尘之妄见为有者，悉能辟除之，是能一切空诸所有，故能治一切实诸所无也。邪鬼迷惑魇寐，此吾意眚之实诸所无也。瘴气、钩吻、鸩羽、蛇虺百毒，此物杂毒之实诸所无也。治之如何，曰空。  

（火实欲空者，宜空之；火空则发也，是谓虚其实；火空欲实者，宜忌之。火实乃能作炎上用，以显暖热体，所以存其性也。自药有赋，人安苟简，曰解乎心热，并不审病情之欲实欲空而概投之，虽无实实之虞，宁免虚虚之患。）（犀角居上而尖峻，确具火象。然附于坤牛纯土之体，是子反生母，子气归藏而不露，故苦寒，而翻成北方之水，故能解心热也。本属火而化水并已之所有者能空之，故凡实所无者，遇之自消耳。）  

### 羚羊角  

（本经上品）泯形则寂，至灵即惺。此言生气之能通乎天气也。二十有四，其节乎。七十有二，其候乎。  

【气味】咸寒，无毒。  

【主治】主明目，益气，起阴，去恶血注下，辟蛊毒恶鬼不祥，尝不魇寐。  

【核】曰：出石城，及华阴山谷。今出建平、宜都，诸蛮山中，及西域。形似羊，毛青而粗，夜宿独栖，挂角木上，以远害也。两角者多，一角者最胜。其角有节，蹙蹙圆绕，以角湾深锐紧小，有挂痕者为真。修治，勿用山羊角。山羊角，仅一边有节，节亦疏；羚羊角，具二十四节，内有天生木胎者，此角有神。凡使不可单用，须要不拆元对，以绳缚之，用铁锉锉细，重重密裹避风，旋旋取用，捣筛极细，更研万匝，入药免刮人肠。  

曰：羚羊挂角而泯形，兽之至灵者也。性慈而不乐斗，虽有伪斗，亦往解之，因以被获。盖不惜身以济物者，故其角至神，能辟不祥，主不魇寐者，寂而惺也。节合二十有四气，而胎木者，宛如从甲而乙，起阴之气，以转生阳，所以益气也。如是则恶血自除，注下自上，上达肝窍，目眚自明，辟蛊毒恶鬼者，即转生阳以辟不祥耳。  

### 蚱蝉  

（本经中品）【气味】咸甘寒，无毒。  

【主治】主小儿惊痫，夜啼，癫病，寒热。  

【核】曰：夏月始生，自蛴螬腹 ，转相变化，乘昏夜出土中，拆袭壳背而出。亦有蜣螂转丸化生者，形大而黑，方首广额，两翼六足，其鸣以胁，吸风饮露，溺而不粪，三十日而死也。古人多食之，夜以火取，谓之耀蝉，古人用身，今人用蜕，大抵脏腑经络宜用身，皮肤缪仲淳先生云：蚱蝉禀水土之精，风露之气，化而成形，其鸣清响，能发音声，其体轻浮，能出疮疹，其味甘寒，能除风热，其性善蜕，能脱翳障，及女子生子不下也。  

曰：蚱蝉，即夏至始鸣之蜩也。论衡曰：蛴螬背行，化为蝮 ，蝮 者，育于蝮，蝮背拆，转为玄蝉，化为离应，舍卑秽而趋高洁者也。淮南子云：无口而鸣，其鸣以胁，饮而不食，以息饮也。三十日乃化，盖自背而腹，自行而拆，此从督及任，循任会督之象也。  

三十日乃化者，如卫气日下一节，二十一日而终督，上行九日而终任，则周月之化，如周月之蒸，蒸则变，变则化矣。无口不食者，此亦转督与任之道欤。故主小儿不能从蒸及变，内逆而为惊痫癫疾寒热，与不鸣于昼，反啼于夜者，皆厥藏番阴之证也。亦有转丸背拆，化为玄蝉，运转任督，以及蒸变，义更明显。蜕主生子不下，亦取解甲变化之易耳。  

（以一微物，具此至理。若以大小贵贱起见者，是局于知闻之褊浅，观释氏诠 蜣为六即佛，以其性与三世诸佛同体，无有分厘增减，则形中之类任督，与卫行督二十一度，任九度，弥月环周，积数余而蒸变作，克肖乎人，便不怪异，即此可推蒸变巳周，女二七，男二八，精气溢泻，月事以时下之所繇然矣。故古人命名立言，虽极微一物，亦有至理存焉。如蛴螬之背行，先循乎督，蝮 之育腹，专依乎任，蝮 背拆，化为玄蝉，复循任会督，其如环无端之象。转展化育，始全蒸变之全局耳。）  

### 水萍  

（本经中品）予独不喜其胜酒，恐长安少却人瑞。萍氏掌国，水禁使之，稽酒谨酒，不许百姓沉溺，并不许本官沉溺，萍性胜酒，稽谨乎沉溺乎。  

《别录》以之治风，命名追风使。  

【气味】辛寒，无毒。  

【主治】主暴热身痒，下水气，胜酒，长须发，止消渴。久服轻身。  

【核】曰：生池泽止水中，季春始生，杨花所化也。一叶经宿，即生九叶，叶下微须，即其根也。面青背紫者，入药最良；面背皆绿者，不堪入药也。七月收采，置竹筛内，下以水映之，日晒方干。  

曰：谷雨萍始生，杨花入水乃化也，树根水上，一夕九子，尝与水准，故曰萍也。  

周官萍氏，掌国水禁，以不沉溺取名，使之稽酒谨酒也。然亦水萍之性能胜酒尔，盖杨先百木青，秉春升之敷和，萍性善生衍，秉夏出之蕃茂，但以升出为用，不以风火为气者。以基于水，遂禀水寒之化，且味专辛发，藉金水之相滋，诚逐风清热，解表汗出，通调水道之良品也。若长须发，即水液之外荣；止消渴，即水气之内周。久服轻身，形相类也。先人评药云：轻飘浮浪，风流洒人易生速计者也。然得寒水之化行，何患其不相继乎。  

### 牡丹  

（本经中品）【气味】辛寒，无毒。  

【主治】主寒热，中风，螈 ，惊痫，邪气，除症坚瘀血，留舍肠胃，安五脏，美颜色，疗  

【核】曰：出汉中、剑南，及丹州、延州、青州、越州、滁州、和州，近以洛阳者为胜。  

二月梗上生条，叶似芍药。三月开花，色状善变，其名或以姓，或以州，或以色，或以地，或旌其所异者而志之。姚黄、牛黄、左华、魏华、以姓着；青州、丹州、延州红，以州着；细叶、粗叶，寿安、潜溪绯，以地着。一撒红、鹤翎红、朱砂红、玉板白、多叶紫、甘草黄，以色着；献来红、添色红、九蕊、真珠、鹿胎花、倒晕檀心、莲花萼、一百五、叶底紫，皆志其异者。姚黄者，千叶黄花，出于民姚氏家，姚氏居白司马坡，其地属河阳，然花不传河阳，传洛阳，洛阳亦不甚多，一岁不过数朵。牛黄亦千叶，出于民牛氏家，比姚黄差小，宋真宗祀汾阴还过洛阳，留宴淑景亭，牛氏献此花，名遂着。甘草黄，单叶，色如甘草，洛人善别花，见其树，知为某花云，独姚黄易识，其叶嚼之不腥，魏家花者，千叶肉红华，出于魏相仁溥家，始樵者于寿安山中见之，斫以卖魏氏，魏氏池馆甚大。传者云：此华初出时，人有欲阅之者。人税十数钱，乃得登舟渡他至花所，魏氏日收十数缗，其后破亡，鬻其园宅，今普明寺后，林池乃其地，僧耕之以植桑枣，花传民家甚多。人有数其叶者，云至七百叶。钱思公有云：人谓牡丹花王，今姚黄真可为王，而魏花乃后也。 红者，单叶深红花，出青州，亦曰青州红，故张仆射齐贤，有第西京贤相坊，自青州以 驼驮其种，遂传洛中，其色类腰带 ，故谓之 红。献来红者，花大多叶，浅红花，张仆射罢相居洛阳，人有献此花者，因曰献来花。添色红者，多叶花，始开而白，经日渐红，至其落，乃类深红，此造化之尤巧者。鹤翎红者，多叶花，其末白而本肉红，如鸿鹄羽色，细叶，粗叶。寿安者，皆千叶肉红花，出寿安县，锦屏山中。细叶者尤佳。倒晕檀心者，叶红，凡花近萼色深，至其末渐浅，此花自外深色，近萼反浅白，而深檀点，其心，此尤可爱。一 红者，多叶浅红花，叶杪深红一点，如人以手指 之。九蕊真珠红者，千叶红花，叶上有一白点如珠密，其叶蹙，其蕊为九丛。一百五者，多叶白花，洛阳花，以谷雨为开候，而此花尝至一百五日开最先也。丹州、延州花，皆千叶红花，不知其至洛之因，莲花萼，红花青斧，三重如莲花萼。左花者，千叶紫花，出齐民左氏家，叶密而齐如截，亦谓之平头紫；朱砂红者，多叶红花，不知其所出，有民闻氏子者，善接花以为生，买地于崇真寺前，治花圃，有此花，洛阳豪家尚未有，故其名未甚着，花叶甚鲜，向日视之如猩血，叶底紫，千叶紫花，色如墨，亦谓之墨紫，花在丛中，旁心生一大枝，引叶覆其上，其开也，比他花可延十日之久。噫，造物者亦惜之耶。此花之出，比他花最远。传云：唐中宗有宦官，为观军容使者，花出其家，亦谓之军容紫，岁久失其姓氏矣。玉板白者，单叶，长如拍板之状，色如玉，深檀心，洛阳人家亦少有。潜溪绯者，千叶绯花，出于潜溪寺，寺在龙门山后，本唐相李藩别墅，今寺中亦无此花，而人家或有之，本是紫花，忽于丛中特出绯者，不过一二朵，明年移在他枝，洛阳人谓之转枝花，故其接头尤难得。鹿胎花者，多叶紫花，有白点如鹿胎之纹，故苏相禹 宅今有之，多叶紫，不知其所出，初姚黄未出时，牛黄为第一，牛黄未出时，魏花为第一，魏花未出时，左花为第一，左花之前，惟有苏家红、贺家红、林家红三类，皆单叶花，当时为第一，自多叶花千瓣出后，此花黜矣。今人不复种也，别有状元红、胭脂楼、醉西施、御楼春、寿阳红、瑞霞蝉、洒金红、腻玉红、迎日红、七宝冠、石家红、凤头娇、绣球红、赤玉盘、海云红、火焰奴、百叶仙人、娇容三变。曰朱，曰品之以红着者。紫则又有御衣紫、朝天紫、舞青猊、紫绣球、葛衣紫、淡藕丝、紫云芳、紫姑仙之类。若雪夫人、月宫花、玉芙蓉、万卷书、无瑕玉、水晶球、粉奴香、合德装。又白中之翘楚，而佛头青，则先绿后白者矣。又黄之最艳者，如黄绒铺锦、大素、小素、禁苑、庆云、界金楼、小黄娇、软条黄、缕金黄、欧家碧、种种名相，难以尽述，总属希世之珍，玄工之幻也。牡丹之名，初不载有文本，唯以药录本草。然于花中不为高第，大都丹延以西，及褒斜道中尤多，与荆棘无异。土人皆取以为薪，自唐则天以后，洛阳牡丹始盛，然未闻以名著者，如沈宋元白之流，皆善咏花草，当时有一华之盛者，彼必形于篇咏，而寂无传焉。惟刘梦得有咏鱼朝恩宅牡丹诗，但云一从千万朵而已，亦不云其美且异也。谢灵运言永嘉竹间水际多牡丹，今越花亦不及洛阳甚远，是洛阳自古未有若今之盛也。而洛阳之俗，大抵好花，春时城中无贵贱皆插花，虽负担者亦然。花开时，士庶兢为游遨，往往于古寺废宅，有池台处，为市井张幄布 ，笙歌之声，相闻最盛者。月坡堤、张家园、棠棣坊、长寿寺、东街，与郭令宅，花落乃罢。盖花之美，在朝露夕霞，清风明月，华情恬适，色神始艳，或烟雨雾笼，灯火掩映，更增容冶，若日午闹喧，糟场膻会，此花罹困穷，转添憔悴，及其盛时，每多风妒，亦造化之所忌也。从来洛阳至东京六驿，旧不进花，自徐州李相迪，为留守时，始进御。岁遣衙校乘驿马，一日一夜至京师，所进不过姚黄、魏黄三数朵，以菜叶实竹笼子，藉覆之使马上不动摇，用蜡封花蒂，乃数日不落。大抵洛人家家有花，而少大树者，盖其花不接则不佳尔。春初时洛人，于寿安山中，斫小栽子，卖城市间，谓之山篦子。人家治地，为畦塍种之，至秋乃接；接花工尤着者，谓之门园子，豪家无不邀之。姚黄一接头，直钱五千，秋时立契买之，至春见花，始归其直，洛人甚惜，此花不欲传，有权贵求其接头者，或以汤中蘸杀与之。魏花初出时，接头亦直钱三千，今尚直一千，接时须用社后重阳前，过此不堪矣。花之木，去地五七寸许，截之乃接，以泥封裹，用软土拥之，以箬叶作庵子罩之，不令见日雨，惟南向留一小户以达气，至春乃去其覆，此接花之法也。花种必择善地，尽去旧土，以细泥用白敛末和之。盖牡丹根甜，多引虫食，白敛能杀虫，此种花之法也。浇花亦自有时，或用日未出时，或日出时。九月旬日一浇，十月、十一月，三日、二日一浇。正月，间日一浇。二月，一日一浇，此浇花之法也。一本发数朵者，择其小者去之，只留一二朵，谓之打剥，惧分其脉也。花才落，便剪其枝，勿令结子，惧其易老也。春初既去箬庵，便以棘数枝，置花丛上，棘气暖，可以辟霜雹，不损花芽，他大树亦然，此养花之法也。花开渐小于旧者，盖有蛊虫损之，必寻其穴，以硫黄簪之。其旁又有小穴如铁孔，乃虫所藏处，花工谓之气窗，以大针点硫黄末针之，虫乃死。虫死花复盛，此医花之法也。乌贼鱼骨，以针花树，入其肤，花辄死，此花之忌也。  

入药以山产红花单叶之根皮为贵，盖专精于花者，则力不足于根之皮矣。修事，用铜刀劈破，去骨，锉如大豆，好酒拌蒸，从巳至未，日干用。畏贝母、大黄、菟丝子。忌蒜、胡荽。伏砒。  

曰：牡，门户枢。丹，英华色也。取象与色，当入足少阳厥阴。以少阳经主枢，府主决断，厥阴肝主色，主筋，主藏魂，主藏血，主谋虑故也。牡丹精胜者色，辛发者味，宣气散生者性，合鼓吾身风大，以全木德者也。故主中风寒热，螈 惊痫，痈肿疮疡，谓外来风气使然亦可。谓吾身风大不及亦可。症坚瘀血，留舍肠胃，固肝主藏血，坚瘀留碍，则非所应藏物矣。所当决而断之，安五脏，美颜色，十一脏皆取决于胆，安而后能虑，枢机其神乎。  

（花名补阙）（天香白眉、碧玉点翠、焦白、焚香拱璧、阆苑仙姿、玉蟾、天香湛露、冰轮乍涌、玉蓝、天香玉液、丽水金丹、胜琼、玲珑玉、金蛾舞翠、荆璞、玉龙鳞、月娥舞袖、和璧、黄金堆玉、海月辉天、淑素、玉砌琼卮、玉灿银光、璩素、飞琼喷玉、玉兔凌春、金玉奇逢、瑶池玉露、玉轮星月双辉、玉露含香、冰轮、月轮、苎萝白、蓝田玉、金缨白、瑞凤楼、琼瑶对燕、连城玉、建白、淡云笼月、松绫白、素魁、金玉交章、鹅绒白、冰山、金玉交辉、瑶台露、雪塔、软玉、玉珍珠立、金茎露、彩玉、秋水神、栗玉香、露华、嫦娥坠、金菊黄、抒素、和玉香、潇湘月、金丸、玉生香、真如玉、玺凝辉、雪剪绒、宛若玉、寒潭月影、玉胜妆、玉盘珠、韩家红、笑微微、乌衣玄奇、龙翔凤舞、金谷毓秀、千娇百媚、名世红轮、红  

### 耳实  

（本经中品）【气味】甘温，有小毒。  

【主治】主风头寒痛，风湿周痹，四肢拘挛痛，恶肉死肌，膝痛。久服益气，耳目聪明，强【核】曰：所在有之，与麦互相为候，麦黄种 ， 黄种麦也。茎高四五尺，有黑色斑点，叶如葵，四畔宽纽。七八月开细白花，结实如妇女珥 ，外壳坚韧，刺毛密布，中列两仁曰： 耳，麻类也。尔雅名卷耳，取实如鼠耳，其色苍苍，复名苍耳，雒下谓之胡荽，江东呼为尝 ，以叶青白似胡荽，白花细茎可作茹，伧人皆食之，滑而少味，故幽冀谓之 茹菜，又谓之尝思菜也。离骚单名曰 ，以譬小人，服谓 绿 以盈室是矣。博物名羊负来，谓雒人入蜀，有 耳着羊毛，蜀人种之，曰羊负来，故 多丛刺，亦好着人衣也。  

图经名道人头。纲目名猪耳，又名喝起草。记事珠名地葵，又名进贤菜。名号虽多，总属象形取义，今遵本经 耳为正。盖耳者听之官，肾之窍，肺之司，故 形似耳，实中两仁似肾，壳皮坚韧，丛毛刚劲，从革作金之肺象也。固入肺肾，以肾为主，肾藏志，志者肾之神也。  

志强窍斯开，窍开耳斯听，耳听声斯入。若以肺为主，设肾不司窍，虽有其声，不与耳接，非耳外声，声无所尔。益气者，窍开气斯益，设有气无窍，亦填塞不输，何繇宣布，亦可入肝，色苍故也。入肝则肝得其用，肝以金为用耳。肝固开窍于目，而目之能视，肾所司也。  

即转拨瞳仁，需以利金；又可入脾，味甘故也。设土实不灵，遂致肌死，以及肢挛，敦土德用，自然反活回鲜。又可入心，气温故也。心用为水，水司液，心司血，血液充满，乃得筋转脉摇，故不独五脏咸入，即筋骨肌肉，头目脑髓，靡不周到。但致疾之因，风湿使然，风淫偏胜，刚以济之，如痹于头，则风头寒痛；痹于百骸，则周痹；痹于四肢，则四肢拘挛痛；痹于肌肉，则肌肉死恶；痹于膝，则膝痛；痹于气，则气损；痹于耳，则耳聋；痹于目，则目盲；痹于志，则志颓；痹于身，则身重身木，罔觉有触，种种变证，皆借以濡润宣达，交互承制者也。世但知治疗疮疡，殊失灵异。备录名相，用广见闻。  

### 当归  

（本经中品）【气味】苦温，无毒。  

【主治】主咳逆上气，温疟寒热，洗洗在皮肤中，妇人漏下绝子，诸恶疮疡金疮。  

【核】曰：生陇西川谷，今当州、宕州、翼州、松州、秦州、汶州多种莳矣。仲春生苗布叶，似牡丹叶，嫩绿三瓣。七八月开花，似莳萝花，娇红可目。根黑黄色，肉浓不枯者为胜。秦州者，头圆尾多，色紫气香，肥润多脂，名马尾归，此种最佳。他处者头大尾粗，色白枯燥，名 头归，不堪用也。大都川产者力刚而善攻，秦产者力柔而善补。雷公云：去芦头，酒浸一宿，止血破血，头尾效各不同，破宜使头，止宜用尾，并服无效，单使为贵也。  

元素云：头止血，尾破血，身和血，全用则一破一止矣。李杲云：头止血而上行，身养血而中守，尾破血而下流，全活血而不走。时珍云：雷、张两说，功效各异，大凡根 身半以上，气脉上行，法乎天；身半以下，气脉下行，法乎地。而人身法象天地，则治上当用头，治中当用身，治下当用尾，通治当全用，此一定之理。当以张说为优，以颐论之，雷说为当。经云：藏真高于肺，以行营卫阴阳也。藏真下于肾，肾藏骨髓之气也。唯居上者乃能行，居下者乃能止，所谓欲举必先按，欲按必先举耳。而行中有止，止中有行，此又上下相 之妙。  

收藏须晒干，乘热裹纸，封固瓮中，则不蛀。  

曰：古人相招以文无。文无，当归也，盖以功用为名矣。味苦气温，臭香色紫，当入心，为心之使药，心之血分气分药也。祗判入血，便失当归本来面目矣。何也？血无气，则不能营运经隧，灌溉周身，彼此依循，互为关键。经云：藏真通于心，心藏血脉之气也，如咳逆上气，此即气不于归。皮肤之中，营气之所舍也，温疟寒热，不在皮肤外，肌肉内，而洗洗在皮肤中，此邪不于归，营无归向。若漏下，即血不归远。绝子，即血无归息。  

金疮，即血不归旋。疮疡，即气不归摄，当归助气之用，益血之体，能使气血邪气，各归于所当归之地。煮汁饮之，宣扬帅气耳。唐诗云：胡麻好种无人种，正是归时又不归，良有以也。  

### 芍药  

（本经中品）【气味】苦平，无毒。  

【主治】主邪气腹痛，除血痹，破坚积，寒热疝瘕止痛，利小便，益气。  

【核】曰：出中岳川谷，及丘陵。今出白山、蒋山、茅山者最好。处处亦有，人家种莳矣。昔称洛阳牡丹、广陵芍药甲天下。今药中亦取广陵者为胜。十月生芽，至春乃长，赤茎丛生，三枝五叶，花叶子实，都似牡丹，第逗芽在牡丹之前，作花在牡丹之后。传云：惊蛰之节，后二十五日芍药荣是也。花有单叶千叶，千叶者，俗呼小牡丹，今群芳中，牡丹昌第一，芍药第二，故世谓牡丹为花王，芍药为花相。又或以为花王之副也。花之名，曰余容、绰概言之，曰花婢，种种幻巧，难以缕述。根之名曰 ，曰犁食，曰白木，曰余容，入药只宜白花单瓣之根，气味全浓，然根之赤白，亦随花之赤白也。白者曰金芍药，赤者曰木芍药。  

概根茎花叶，统名曰离草，一名曰将离。修治，先别赤白，白根固白，赤根亦白，每根切取一片，各以法记，火酒润之，覆盖过宿，白根转白，赤根转赤矣。各以竹刀刮去皮，并头，锉细，蜜水拌蒸，从巳至未，晒干用。今市肆一种赤芍药，不知为何物草根，疡瘿儿医多用之，此习矣而不察，其为害殊甚也。须丸为之使。恶石斛、芒硝，畏硝石、鳖甲、小蓟。反藜芦。  

曰：尔雅翼云：芍药花之盛者，当春暮祓除之时，故郑之士女，取以相赠，董仲舒以为将离赠以芍药者，芍药一名可离，犹相招赠以文无。文无一名当归也，然则相谑之后，俞使去尔。其根可以和五脏，制食毒、故古之遗法，马肝食之至毒者，文成以是死，言食之毒，莫甚于马肝，则制食之毒，宜莫良于芍药。故独得药之名，犹食酱掌和庶羞之类，而酱又因以为名也。子虚赋云：芍药之和，共而后御之。南都赋云：归雁鸣 ，香稻鲜鱼，以为芍药气恬臭酸，百种千名，是因致其滋味也。故隐居一名犁食，盖祓除不祥，制服食毒，和御众情，则离中有合，合中有离，一勺之多，万钧之力矣。顾其时值闭藏，便行甲拆，一派生阳，绝不以党锢为禁忌。则凡药之所难及，力之所难到者，靡不骈驰翼驱，叶直以往，故引导最先。窦机极早，虽牡菌二桂，先聘通使，亦必藉之以为前驱。世称气味酸敛，唯堪降入，此不识臭味，罔顾名义者矣。观主邪气入腹，遂闭拒成痛，芍从中开发，逐邪从内以出，至涤除血痹，入破寒热疝瘕。巳成坚积，唯堪消陨者，芍力转倍。若小便不利，为癃为约，裨益肝气，偏行疏泄，虽属在下，先开在上，欲按则举，欲举则按，此必然之势，芍亦两得之矣。遍阅别录方书，比量推度，尽人之性，则能尽物之性，不致为耳食所缚，药物之幸大矣。  

### 款冬花  

（本经中品）【气味】辛温，无毒。  

【主治】主咳逆上气，善喘，喉痹，诸惊痫寒热邪气。  

【核】曰：出关中，及雍州、南山、溪水、华州，山谷水涧间；多丛生，叶似葵叶而大，罔顾冰雪，先春而花，去土一二寸，出萼如菊，色青紫，通直而肥，开时花黄色，花在根下也。一种花红者，叶如荷而斗直，大可容升，俗呼蜂斗。修事，须取微见花者，如以芬芳，则无气力。拣去向里裹花蕊壳，并向里实如栗零壳，及枝叶，以甘草水浸一宿，却取款冬叶相拌，蒸一夜，晒干，去叶用。杏仁为之使，得紫菀良。恶皂荚、硝石、玄参。畏贝母、辛夷、麻黄、黄 、黄芩、连翘、青葙。  

曰：以坚水为膏壤，吸霜雪以自濡，此水里阳生，宜当入肾，肾之心药也。故出肺肾之邪，先肝心之用，与 藉幽深者不相侔也。惊痫邪气，伏匿于中，对待治之，发越尽净。若咳逆上气，善喘喉痹，因肾苦燥，及形寒饮冷，秋伤于湿者始宜，或火热刑金，或肺气焦满，恐益消铄毁伤矣。  

### 芎  

（本经中品）【气味】辛温，无毒。  

【主治】主中风入脑头痛，寒痹，筋挛缓急，金疮，妇人血闭无子。  

【核】曰：芎 。蘼芜根也。川中者胜，胡戎者曰胡芎；关中者曰京芎；蜀中者曰川芎；天台者曰台芎；江南者曰抚芎，皆以地得名也。清明后宿根生苗，即分其枝，横埋土中，节节作根生苗也。八月后根下始结芎 ，叶似芹，微窄有叉，又似白芷而细，亦似胡荽而壮，一种叶似蛇床而稍粗，茎叶俱香，茎细节大，纤柔青整，繁芜蘼弱也。种莳者根形块大，实而多脂；山生者细瘦辛苦。五月采苗，十月采根，非时则虚恶，不堪入药矣。凡用其根，取川中大块，色白不油，嚼之辛苦，形如雀脑者隹。白芷为之使。畏黄连。伏雌黄。得细辛，疗金疮止痛。得牡蛎，疗头风吐逆。  

曰：芎 ，谐声。穹，高也；极也；穷，究竟也，言主治作用也。故主风中头脑，或脑痛，或头脑俱痛者，此风气通于肝，亦即春气者病在头也；力能直达肝用，从踵彻巅，正鼓而邪自罢矣。风与寒合，斯成筋痹，或挛，或缓，或急者，此属不直，直之使通也。并治金疮者，仍转动摇以成执持。血闭即血痹，逐而通之，使巳亥相合以结胞胎，寅申交会而成种子，皆究竟高远之义。  

（风气通于肝，物各从其类，春气者病在头，鱼涉负冰之候乎。）（巳亥相合，厥阴始结胞胎，寅申交会，少阳乃作乳字。）  

### 阳起石  

（本经中品）【气味】咸，微温，无毒。  

【主治】主崩中漏下，破子藏中血，症瘕结气，寒热在腹中，无子，阳痿不起，补不足。  

【核】曰：阳起石，云母根也。出齐山，及云山、泰山、琅琊诸山谷。今唯齐州采取，他处不复识之矣。仅一土山，石出其中，彼人谓之阳起山，其山尝有暖气，虽盛冬大雪，独无积白，盖石气熏蒸使然也。山唯一穴，禁闭不开，每岁初冬，州官监采，第岁月积久，其穴益深， 凿他石，得之甚难。以白色明台，云头雨脚，轻松若野狼牙者为上；黄色者亦佳；其上犹带云母者称绝品也。拣择供上，剩余者，州人方货之，不尔无繇得也。庚辛玉册云：阳起，阳石也。齐州拣金山出者为胜。其尖似箭镞者力强，如狗牙者力微，置雪中，倏然没迹者为真，写纸上飘然飞举者乃佳也。桑螵蛸为之使。恶泽泻、菌桂、雷丸、石葵、蛇蜕皮。  

畏菟丝子。忌羊血。不入汤煎用。  

曰：起阳以为量，因名阳起石耳。盖阴气流行则为阳，阳气凝聚则为阴，故主凝聚以为眚，流行以为用也。阳起，云母根，高山，阳起母，云母阳起，互相 勘，则知内守外使之为用矣。  

（阳在外，阴之使也；阴在内，阳之守也。阴者，藏精而起；亟阳者，卫外而为固。阳起，两得之矣。）  

### 雄黄  

（本经中品）非将军不能功胜五兵，非将军亦不能开辟土地，不唯尽雄黄功绩，并显大黄威武矣。  

【气味】苦平，无毒。  

【主治】主寒热，鼠 ，恶疮，疽痔死肌，杀精物恶鬼邪气，百虫毒，胜五兵。炼食之，轻身神仙。  

【核】曰：出武都山谷、敦煌山之阳。武都，氐羌也，是为仇池。宕昌亦有，但小劣耳。  

敦阶州接西戎界，出一种水窟黄，生山岩有水处，其石曰青烟石，曰白鲜石。雄黄出其中，有孔窍，色深红微紫，体极轻虚，而功用更胜。水经注云：黄水出零陵县西北，连巫山之溪，出雄黄，颇有神异。尝以冬月祭祀，凿石深数丈，方采得，但凡雄黄色纯黄，似雌黄色而无光明，或青黑而坚者，曰熏黄。气臭者曰臭黄，并不堪服。修治，每雄黄三两，用甘草、紫背天葵、地胆、碧棱花各五两，细锉，以东流水，入坩锅中，煮三伏时，取出，捣如粉，水飞，澄去黑者，晒干，再研用。其内有劫铁石，又号赴矢石，能劫于铁，并不入药用。  

曰：雄，大也，武也，以将群也；黄，中色，男女之始生也。雄而黄，纯而健者也。千金云：妇觉有妊，作绛囊盛佩，易女为男，此转阳精旋于地产耳。鼠 曰寒热病；恶疮疽痔，皆名死肌；百骸焦府，悉属地大故也。阴凝坚而黄中失，安能通理，雄力含弘而光大之，可称大黄，大黄赋名将军，此足当之矣。故功胜五兵，杀精物恶鬼邪气，百虫毒为害也。炼食之轻身神仙，地仙类耳。  

### 雌黄  

（本经中品）【气味】辛平，有毒。  

【主治】主恶疮头秃痂疥，杀毒虫虱，身痒，邪气诸毒。充四肢，通溪骨，炼之，久服轻身【核】曰：出武都仇池者，曰仇池黄，色小赤。出扶南林邑者，曰昆仑黄，色如金。舶上来，如 血者为上，湘南者次之。似云母甲错，层层可拆，软如烂金者尤佳。雌雄二品同生，山之阳生雄，山之阴生雌。雌者金精所熏，一曰金之苗也。雷公云：修事，勿令妇女，与新犯淫人，及不男女、非形人，或鸡犬刑狱臭秽之地，犯之色变如铁，损人寿，不堪用矣。  

每在锅底中，遂用东流水猛投于中，如此淘三度，去水拭干，捣研如尘用。雌得芹花，立便成庾。芹花，一名立起草，形如芍药，煮雌能住火也。又云：造化黄金，非此不成，亦能柔五金、干 ，转硫黄，伏粉霜。土宿真君云：芎 、地黄、独帚、益母草、羊不食草、地榆、五加皮、瓦松、冬瓜汁，皆可制伏。雌见铅，及胡粉，则色黑。  

曰：雌，羽母，地类也。黄中通理，畅发以为体用者也。老子云：知其雄，守其雌，为天下溪，故达溪骨，畅四肢，发肌腠，胜五兵，与雄等也。咸属金精之所钟，唯雌雄之有别耳。  

### 牛角腮  

（本经中品）【气味】苦平，无毒。  

【主治】主下闭血，瘀血疼痛，女子带下血。燔之酒服。髓，气味甘平，主补中，填骨髓，【核】曰：古者牛唯服车。易云：服牛乘马。书云：肇牵车牛，其力在肩，其用以角。  

抱朴子云：牛结阵以却虎，环其角外触，虎虽猛，巧不能制也。其类有三：沈牛、 牛，牛也。沈牛大， 牛小， 牛尤其卑小者。尔雅谓之 （音悲）牛，会编谓之纨牛，广南谓之果下牛者是也。 牛色黄、黑、赤、白、驳杂数种。沈牛喜没水中，其状如豕，大腹锐角，角若担矛，色青苍，亦有白色者，俗谓之水牛，郁林人谓之洲留牛者是也。牝曰 ，曰 ；牡曰特，曰 ，曰牯，曰 ，曰 。子曰犊，曰 ，曰 。三岁曰 ，四岁曰 ，五岁曰 ，六岁曰KT 。察其齿以知其岁，其齿有下而无上也。三岁者二齿，四岁者四齿，五岁者六齿，六岁以后者，岁接骨节一节也。牛之形色，白曰 ；黑曰 ；赤曰 ；驳曰犁，曰荦；纯色曰 ；纯黑曰牺；白黑杂毛曰 ；黄白曰 ，驳如星曰 ；黄牛虎文曰 ；黄牛黑唇曰；黑 曰 ；黑耳曰 ；黑腹曰牧；黑脚曰 ；体长曰 ；脊长曰 ；白脊曰KT ，曰将；领如橐驼曰 ；髀膝尾皆有长毛曰 ；角一俯一仰曰 ；角长二尺有五寸，三色不失曰载；重千斤，出巴中曰 ；重数千斤，出岷山曰 ，曰 ；去势曰犍，曰 ；无子曰 ；绝有力曰欣 。项垂曰胡；蹄肉曰 ；百叶曰 ；角胎曰腮；鼻木曰 ；嚼草复出曰 ；腹草未化曰圣 。相牛者，璧堂欲暗，膺廷欲广，豪筋欲就，隽骨欲垂，插颈欲高，排骨欲密，尾不用至地，头不用多肉，角欲得细，身欲得圆，眼欲得大，口方易饲，鼻广易牵，倚欲如绊马，行欲如麟趾，蹄欲如八字，形欲如卷悬。乱睫好触，龙颈突目善跳。毛拳角冷有疾；毛少骨多有力；岐胡有寿；尝鸣有黄；目脉且赤而体瘦也。牛之为物，病则耳燥，安则温润而泽，故古之视牛者以耳。诗云：尔牛来思，其耳湿湿；湿湿，言润泽也。牛耳无窍，以角听也。易林云：牛龙耳聩，龙亦聋者矣。牛，畜之有力而顺者。但有竖瞳，而无横瞳，见一物，辄长造天，故童子得而制之。声曰牟，音曰宫。管子云：凡听宫如牛鸣， 中，牛含宫声，故柳子以为黄钟在 也。牛夜鸣则 。 ，久屋朽木也。古称牛膏曰香，故其臭朽，则不可食矣。  

造化权舆云：干为马，坤为牛。干，阳物也，马故蹄圆；坤，阴物也，牛故蹄坼。阳病则阴胜，故马疾则卧，阴病则阳胜，故牛疾则立。马，阳物也，故起先前足，卧先后足；牛，阴物也，故起先后足，卧先前足。马尝立，马病则卧；牛尝卧，牛病则立。牛走风顺，马走风逆，牛马风逸，往往不相及也。山海经云：稷后曰叔均，是始耕。郭氏云：用牛犁也。许叔重以为牛者所植谷，谷者民之命，是以王法禁杀牛，民犯禁，杀之者诛。周官牛人掌国之公牛，以待政令；祭祀供享牛、求牛；宾客供 牛、膳牛，飨食供膳羞牛；军士供犒牛；丧事供奠牛；军旅供兵军之牛。祭礼云：一元大武，祭天地之牛，角茧栗。宗庙之牛，角握；宾客之牛，角尺；帝牛不吉，以为 牛，帝牛必在涤三月，稷牛唯具也。又云：天子以牺牛，诸侯以肥牛，大夫以索牛。周礼云：牧人掌六牲，凡阳祀用 牲，阴祀用 牲，望祀各以其方之色，外祭毁事用 可也。周礼疏云：牛宜 。 ，土谷，牛土畜，故牛宜 。藏器云：牛自死者，血脉已绝，骨髓已竭，不可食。病死者，令人 癖洞下。白首者、独肝者，有大毒。啖蛇者杀人。仲景云：啖蛇牛，毛发白而后顺者是也。时珍云：角腮，角内坚骨也。  

角为筋之精，骨之余，腮为角之粹也。故腮在角中，一名角胎。  

曰：牛者，稼穑之资，五畜之土，脾藏之畜也。律书冬至曰牵牛，言阳气牵同万物出之也。故本经取用在角，腮则又为角木之胚兆耳。盖土爰稼穑，稼穑作甘，所以俾全土化之体用者也。经云：脾统血，闭瘀，则具体失用，带血，则显用无体，咸忘所统，而体用分之。燔之以火，转藉母气，功力始备。髓填髓者为象形；胆丸药者，为十一脏，皆取决于胆也。  

### 鳖甲  

（本经中品）【气味】咸平，无毒。  

【主治】主心腹症瘕坚积，寒热，去痞疾，息肉，阴蚀，痔核，恶肉。  

【核】曰：鳖，介虫也。水居陆生，穹脊连胁，与龟同类。四缘有肉如裙，故曰龟甲裹肉，鳖甲裹骨，无耳，以目为听，与蛇鼋为匹。夏月孕乳，其抱以影。陆佃云：鱼满三千六百，则蛟龙引之而飞，纳鳖守之则免，故一名守神，亦名河伯从事。修治，取绿色九肋，重七两者为上，用六一泥，固瓶子底，待干，置甲于中，欲治症块，及寒心，用头醋三升，入瓶内，大火煎尽，去裙留骨，炙干用。欲治劳热，以童便一斗二升，煎尽，去裙留骨，焙干，石臼中捣成粉，以鸡 皮裹之，取东流水三斗，以盆盛水，阁于盆上，一宿取用，力有万倍也。恶矾石、理石。  

曰：鳖无耳，以眼听，故其目不可瞥，识精于明，复识精于听也。不唯精专肝窍，胆亦异众而味大辛，穹脊连胁，胁亦少阳胆府所属，此木金交互，故得声色叠用，而肝为胆藏，取决更相亲耳。以余 之，若以胆开聋瞽，必色斯明，声斯聪，彼施诸房术者，风斯下矣。味咸走血软坚，为厥阴肝，少阳胆、血分之气药也。盖肝藏血，设所藏非精，所守非神，致  

### 白僵蚕  

（本经中品）【气味】咸辛平，无毒。  

【主治】主小儿惊痫，夜啼，去三虫，灭黑黯，令人面好，男子阴痒病。  

【核】曰：白僵蚕，蚕病风死，其色自白，死且不朽也。今市肆多用中温死蚕，以锻石淹拌令白，服之为害最深。若痘疹必燥裂黑陷，若疮毒必黑烂内攻，不可不慎也。修治，用糯米泔浸一日，俟桑涎吐出，浮水上者，即掠去之，洗净漉起，微火焙干，净布拭去黄肉、毛，并黑口甲，捣筛如粉。  

曰：蚕，昆虫也。见明则食，食而不饮，三十日乃化。有引日多与少者，此寒温饥饱之为修短耳。三眠三起，起如卫气之出行阳道，眠如卫气之入行阴道，三十日大眠，则卫道已周，周则变而化，吐丝为经矣。不化者，风白为僵，故象形从治，内逆而为惊痫夜啼，伏匿而为三虫鬼疰，外显黑黯而不明，囊壳欲蜕而作痒者，此皆不能从蒸及变，顺之使出以从化也。淮南子云：蝉饮不食，蚕食不饮，饮滋经气，食益经隧，咸从任督，四布经络，变化相同，功能亦一也。  

## 第五帙  

### 石膏  

（本经中品）【气味】辛，微寒，无毒。  

【主治】主中风寒热，心下逆气，惊喘，口干舌焦，不能息，腹中坚痛，除邪鬼，产乳金疮【核】曰：出齐卢山，及鲁蒙山，剡州、彭城、钱唐亦有之。生石中，大块作层，细文短密，宛若束针，洁白如膏，松软易碎，烧之白烂如粉也。一种硬者生地中，枚块作棱，直理坚白，击之段段横解，墙壁光亮，烧之易散，不作粉也。别有一种，细文长密，宛若束丝者，理石也。一种作块无棱，横理坚白，击之方解，烧之 散作粉者，方解石也。昔人所谓长石，即石膏之硬者；所谓寒水石，即石膏之软者。而理石、方解石，气味都辛寒，但不若石膏之软者，能解肌发汗为异耳。修治，石臼中捣研成粉，罗过，生甘草水飞两遍，澄清去水，晒干再研。鸡子为之使。恶莽草、巴豆、马目毒公。及铁。  

曰：石以止为体，膏以释为用。质之宁谧，气之微寒，即体之止；文之理腠，味之辛解，即用之释。体用互显者也，但止释有时，故体用各有先后尔。或因似体之止，则显用以释之，或因似用之释，则显体以止之。此即从而逆，逆而从，反佐以取之之法也。如风性动摇，从之以用，逆之以体；寒性劲敛，从之以体，逆之以用，此从逆寒风定动之本性，非从逆寒风寒化之本气也。以性无迁变，气有反从，反从者，反乎本气之寒，从乎标象之阳，则为病热之热也。则凡结而欲解者宜矣。结而欲下者，非所宜也。与麻黄、桂枝、葛根，解发之用相同。寒热从逆之气为别异耳。主治诸证，悉以体止用释，逆热从寒，反复分疏，莫不迎刃而解。并可推暑性之欲降，火性之欲炎，燥性之欲濡，湿性之欲流，与腑脏形骸，血气窍穴，欲止欲释者，详审合宜，为效颇捷。否则灾害并至，慎之慎之。  

（暑性之欲降，转炎敲为清肃；火性之欲炎，火空则发，以张夏大之出令也。）  

### 磁石  

（本经中品）用磨铁峰，铁便指南，其既济象，为水火之征兆也。无情化有情，理固然矣。  

【气味】辛寒，无毒。  

【主治】主周痹风湿，肢节中痛，不可持物，洗洗酸消，除大热烦满，及耳聋。  

【核】曰：生太山山谷，及磁山山阴，有铁处则生其阳。今徐州，及南海傍山中亦有。  

磁州者，岁贡最佳，能吸铁，虚连数十铁，或一二斤刀器，回转不落者，尤良。采无时。石中有孔，孔中有黄赤色，其上有细毛，功用更胜。南川异物志云：涨海崎头，水浅而多磁石，徼并中麻石。二石俱似磁石，只是吸铁不得。而中麻石心更有赤，皮且粗，是铁山石也。误食令人生恶疮，不可疗。真磁石一片，四面吸铁一斤者，曰延年沙；只吸八两者，曰续采石；五两者，曰磁石。磁磨针峰，则指南。其法取新纩中独缕，以半芥子许蜡，缀于针腰，无风处垂之，针尝指南。以针横贯灯心，浮水上，亦尝指南。物理相感如此。土宿真君云：铁受太阳之气，始生之初，卤石产焉。百五十年而成磁石，又二百年孕而成铁。修治一斤，用五花皮、地榆各一镒，取绵十五两，三件并锉。于石上，捶作二三十块。将石入瓷瓶中，下草药，以东流水煮三日夜，取出，拭干，布裹再捶细，乃碾如尘，水飞过，再碾用。茈胡为之使，杀铁毒，消金，恶牡丹、莽草，畏黄石脂。  

曰：始生之初，卤石产焉，久之孕而成铁。磁母，铁子也。磁之 铁，互为嘘吸，无情之情，气相感召，故周痹风湿，及湿流肢节，致肢节中痛，洗洗酸消也，不能持物，此手不 物；不能听声，此耳不 声；并可治目不 色，鼻不 香，舌不 味，与痈肿鼠 ，颈核喉痛之身不 触，皆以类推。总属假借，大热是因，烦满是证，磁属八石水而位于坎，对待治之，寒热温凉则逆也。  

### 石苇  

（本经中品）【气味】苦平，无毒。  

【主治】主劳热邪气，五癃闭不通，利小便水道。  

【核】曰：出华阴山谷，今晋、绛、滁、海、福州，江宁亦有之。丛生石旁，及阴崖险罅，不闻水声人声处。凌冬不凋，叶长近尺，阔寸许，背有黄毛，柔韧斑点如皮。一种叶背有金星者，曰金星草；叶如杏叶者，曰杏叶韦，同生石上，功用亦相同也。修事，去黄毛极净，否则射人肺，令咳逆难疗也。滑石、杏仁、射干为之使，得菖蒲良。制丹砂、矾石。  

曰：石者山骨，韦为之皮，秉坎刚之水用，离丽之火体，从坚凝闭密中，畅达敷布，故主劳热邪气，致五癃闭，假石性之剽悍，宣通水道，捷于影响。有金星者，曰金星草，嘉用治发背痈疮，盖良为背，背发痈疮，止非止矣；金星功能上下敌应，时行则行，时止则止也。解丹石阳毒者，以艮止之宁谧，对待治之，大生毛发者，肾主骨主髓，发者肾之荣，肺主皮、主肤，毛者肺之华耳。  

### 本  

（本经中品）【气味】辛温，无毒。  

【主治】主妇人疝瘕，阴中寒肿痛，腹中急，除风头痛，长肌肤，悦颜色。  

【核】曰：出西川，及河东、兖州、杭州诸处，多生山中。苗叶都似白芷，又似川芎而稍细曰： 本，芳草也。为 悴之本，故悦颜色，长肌肤，与白芷功用相符。宣发藏阴，精明形色，洁齐生物者也。如一阳之上，气浊及血浊而致风头痛；一阴之下，血浊及气浊而致疝瘕，阴中寒肿痛，腹中急者，咸可齐之以洁也。  

（精明形色，非 悴之本乎。盖形色之 悴，繇阴不使阳以荣外，阳亦失守于中藏耳。）  

### 茜草根  

（本经中品）【气味】苦寒，无毒。  

【主治】主寒湿风痹，黄胆，补中。  

【核】曰：出乔山山谷，今圃人作畦种莳矣。《史记》云：千亩卮、茜，其人与千户侯等，言其利溥浓也。季冬生苗，蔓延数丈。方茎中空，外有细刺，数寸作节。每节五叶，似枣叶，头尖下阔，七月开花，结实如小椒，中有细子。修事，用铜刀于槐砧上锉细，日干，勿犯铅铁器，勿用赤柳草根，形状相似，只是味酸涩。误服令人患内瘴，速服甘草水，其毒即散。畏鼠粘，汁制雄黄。  

曰：茜即 ，《毛诗》所谓茹芦，蜀本所谓染绯草也。肝主色，茜色胜，当入肝；心主赤，茜色赤，当入心。具春升夏出之机，故主补中。俾通寒湿风痹，及色变于色，而致疸黄也。周官庶氏，掌除蛊毒，以嘉草攻之， 荷之与茜也。而茜功最胜，故别录用治蛊毒耳。一名地血，一名茅搜。能入阴分，止内崩吐衄。一名风车草，一名过山龙。先人云：风龙肝属，血乃所藏，西金青木，为用是臧。  

### 紫葳  

（本经中品）【气味】酸，微寒，无毒。  

【主治】主妇人产乳余疾，崩中，症瘕，血闭，寒热羸瘦，养胎。  

【核】曰：紫葳即凌霄花也。多生山中，人家亦种。初作蔓生，依大木上，渐延至巅。  

年深者，藤大如杯，一枝数叶，尖长有齿，深青色。自夏至秋，一枝开花数十朵，如萱花，赭黄五瓣，有细点，深秋更赤。八月结荚，长三寸许，子轻薄，如榆荚仁。  

曰：紫葳，一名武葳，一名凌霄。谓从底彻顶，秉木德自下而上之体用，合入少阳胆，厥阴肝。肝者将军之官，胆者中正之官，原具武威之政令故也。故主厥阴所司之胞胎，少紫合寅申，及巳亥之各半，巳亥即厥阴水火之胞胎，寅申即少阳金木之乳字， 勘越人十有九难，则知太极判两仪而作胞胎，两仪生四象而成乳字意矣。  

（将军之官具威武，中正之官具政令，二官能胜其用，能尽其职矣。）  

### 白芷  

（本经中品）毒家、痘疹家多用此，宁不寒心。暖然齐春仁之洁，鼎新革故之象乎。  

【气味】辛温，无毒。  

【主治】主女人漏下亦白，血闭，阴肿，寒热，风头，侵目泪出，长肌肤，润泽颜色，可作【核】曰：所在有之，吴地尤多。近钱唐笕桥亦种莳矣。春生苗，叶叶对生，花白微黄。  

入伏后结子，立秋后苗枯。根长尺余，粗细不等，黄泽者为佳。修事，勿使四条一处生者，名丧公藤。又勿用马兰根。采得刮去皮，细锉，以黄精片等分，同蒸一伏时，晒干，去黄精用。近时用锻石蒸煮，及拌锻石暴晒，为不易蛀，并欲色白，不特失其本性，而燥烈之毒最深，用之无忽也。当归为之使。恶旋复花，制雄黄、硫黄。  

曰：楚辞以芳草比君子，而言 为多。 ，白芷也。一物多名。 也，芷也，芳也，药也， 也，苻蓠也，泽芬也。其取象于草木之芳泽者，无所不备矣。王逸云：行清洁者佩芳，白 之属是也。具春生发陈之气，洁齐生物者也。合从青阳高明之上，一阴隐僻之下，对待污浊者，齐之以洁，如女子漏下亦白，血闭阴肿寒热。此一阴之下，血浊及气浊也。  

如泽颜色，即洁颜色浊，以血洁则血华于色也。可作面脂，此不独饵可激浊，即肤受亦可表洁矣。  

### 防己  

（本经中品）辐不离车，全辐凑合，乃能致远。  

【气味】辛平，无毒。  

【主治】主风寒温疟，热气诸痫，除邪，利大小便。  

【核】曰：出黔中、宜都、建平，不及汉中者良。故方书多称汉防己也。其茎如葛蔓延，茎梗甚嫩，苗叶小类牵牛。折其茎一头吹之，气从中贯，如木通。根外白内黄，中心有黄黑纹，作车辐解。若黑点木强者，不堪入药。别有一种，根作腥气而皮皱，上有丁足子者，木防己，性稍峻烈。修事，细锉。用车前草根相对蒸半日，晒干取用。殷孽为之使。杀雄黄毒。  

恶细辛。畏萆 、女菀、卤咸。伏硝石。  

先人云：防，防御；己，己土。此得水用，不令土有少犯，然性流离解散，当善驭之，则为通剂之巨擘。  

曰：防者障也，己者我也。我立则畛畦分矣。故绩平水土为独着，一曰解离，一曰石解，谓根文作车辐解，当以离丽解散为己任，七方之急方，十剂之通剂也。然其气平，故风寒湿热，四气咸宜，若温疟诸痫，乃阴阳舛错，严御其防，阴阳仍两间矣。  

### 狗脊  

（本经中品）【气味】苦平，无毒。  

【主治】主腰背强，关机缓急，周痹，寒湿膝痛，颇利老人。  

【核】曰：出尝山川谷，及太行山、淄、温、眉州山野间。茎细叶花，两两相对，似大叶蕨，及贯众叶，边有锯齿，面背皆光。根形如狗脊骨，凸凹 ，金毛密布者是也。勿用透山根，其形状相似，只入顶苦不可饵。修治，火燎去毛，细锉，酒浸一夜，蒸之，从巳至申，取出晒干。先人云：狗脊绵韧，如筋如骨，味苦性坚，而叶对生，犹脊分两胁也。能强关机者，唯精与气，体用俱备故也。  

曰：此以功用立名，亦因形相类也。狗叩也，声有节，若叩物也；脊积也，积续骨节筋脉上下也。主肝肾体用，权衡形脏之关机者也。故治寒湿周痹，致关机缓急，为腰背强，及膝痛。颇利老人者，利老人之筋骨关机也。别录甄权。广关机不利于目，为目暗，不利于膀胱，失溺不节，及淋露，寒湿痹，及风虚，毒风腰强，及腰痛，膝痛，及脚弱软脚，伤中，及关节重，筋骨绝。若坚脊，即所以强肝肾，健筋骨，以利俯仰，少气，即关机失利之故也。济生方治冲任寒热，室女白带，此又广关机不利冲任与带。并可广阳维、阴维，阳跷、阴跷以及督与十二经脉经络之失利关机，则凡关机为病，为病及关机者，咸可因势而利导之。吴绶方，病后足肿，狗脊煎汤渍洗，此法金匮要略治百合病。百合煎汤洗之。百合病者，百脉之宗主为病，此筋骨脉络之关机为病也。以此推展，真不胜其用，唯在专司佐使者何如耳。  

### 通草  

（本经中品）【气味】辛平，无毒。  

【主治】主除脾胃寒热，通利九窍血脉关节，令人不忘，去恶虫。  

【核】曰：通草，即木通。泽、潞、汉中、江淮、湖南州郡皆有之。绕树蔓藤，大者经三五寸，每节二三枝，枝头五叶。夏末开花紫色，亦有白色者。实如木瓜而小，长三四寸，瓤白核黑，食之甘美。枝即通草，通理细孔，两头皆通，含取一头吹之，气出彼头，色黄白者良。黑褐色者，此商贾因其质轻易得，多置舡篷上，为雨 所侵，以致形色腐黑，用之无力也。  

曰：黄中通理，故名通。草类藤蔓，仍名草。枝头五叶，长夏作花，味辛气平。  

脾之用药通剂也。故除脾胃寒热，塞而不通，并九窍血脉关节，悉为脾土所摄故也。去恶虫，令（具此神通，则八万四千毛窍。有所闭塞。莫不令之开通。举九窍者，九窍为窍穴之总持耳  

### 秦艽  

（本经中品）数犯此者，此字指生气言。  

【气味】苦平，无毒。  

【主治】主寒热邪气，寒湿风痹，肢节痛，下水，利小便。  

【核】曰：出飞鸟山谷，及甘松、龙洞、泾州、 州、岐州诸处。枝干高五六寸，叶婆娑如莴苣叶，茎梗俱青。六月开花紫色似葛花，当月结子。根黄色，长尺许，作罗纹交斜，其文左列者佳，右列者不堪入药，令人发香港脚病也。修治，认取脚文左列者，拭去黄白毛，还元汤浸一宿，日干用。菖蒲为之使，恶牛乳。  

先人云：人身直者为经，横者为络，络之下注者为孙。肌腠之邪，多从孙人，次薄于络，复曰：根有罗纹，左旋者入药，盖天道左旋，而人生气从之。经云：自古通天者生之本，天地之间，六合之内，其气九州九窍，五脏十二节皆通乎天气。数犯此者，则邪气伤人，内闭九窍，外壅肌肉，卫气散解，是以本经用治寒热邪气，或风寒湿痹，致骨节水道，反从地道右旋者，使顺天运，以转玉玑。别录诸家，用治转胞口噤，目暗耳鸣，即九窍内闭。  

用治痈疽黄胆，传尸骨蒸，即肌肉外壅。用治手足不遂，通身挛急，即卫气散解。设左右无别，天道逆矣。  

### 栝蒌根实  

（本经中品）【气味】苦寒，无毒。  

【主治】主消渴，身热，烦满，大热，补虚，安中，续绝伤。  

【核】曰：别名瑞雪，根即天花粉。出弘农、陕州者最胜，所在亦有之。三月生苗，引藤蔓叶，如甜瓜叶，而窄作叉，背面俱有白毛。六月开花，似壶芦花而浅黄色。结实在花下，大如拳，生时青碧如瓜，九月黄熟如柿，形有正圆长锐，功用并同。内有扁子，壳色褐，仁色绿，多脂，作青气。根直下生，年久者长数尺。秋后采者，结实有粉，他时便多筋络矣。  

修治其实，须分二种，圆黄皮浓蒂小者，宜阳人服；形长皮赤，蒂粗者，宜阴人服。并去壳皮、革膜，及脂。根亦取大二三围者，去皮，捣烂，以水澄粉。  

先人云：本经主治不分根实。别录广实主胸痹，悦泽人面，似有根实之分。故图经另出根名天花粉，主烦满及消渴。烦满胸痹，皆胸博病。释名云：消渴，肾气不周于胸也。经云：烦满胸痛引背，胸痹也。病名虽异，因证则同，但所施略分轻重耳。即能周肾气于胸，亦属补虚安中，续绝伤功力耳。  

曰：形如包括之囊，实列重楼之象，举实该根，犹枸杞也。气味苦寒，逆治火热，体质濡润，逆治燥涸，或液燥涸，致热结聚，或热结聚，致液燥涸，遂成消渴烦满者，悉宜用。安中者，热却则中安，亦即所以补液之虚耳。故筋脉燥涸则绝伤，濡润则连续矣。根实功力，稍有异同，实主郁遏不能分解；根主散漫失于容平，靡不以热为因，以燥为证，顾天花瑞雪之名，则思过半矣。  

### 百合  

（本经中品）用以气言，天道也；体以形言，地道也。  

【气味】甘平，无毒。  

【主治】主邪气，腹胀，心痛，利大小便，补中，益气。  

【核】曰：近道虽有，唯荆州山谷者良。二月生苗，一干特起，百叶环列，无旁枝，至杪作花，有二种，一丹黄色。间紫黑点，初开内拱如掬，次早外列如球，而不结子，别着叶蒂间，赤碧如贝，根微苦，顷亦转甜。一纯白如卮，连茎倾侧，花瓣六出，夜分作香，叶蒂间不着子，根肥而甘。此非异类，宜别雌雄，有子者雌，无子者雄。  

曰：百合，百瓣合成也。雌雄二种，雄主藏用，雌主藏体。俱入心主包络，心主百脉故也。腹满心痛，便不利，此夏气病藏之邪，百合力能益气，以补中虚，则邪无所容，从内以出，即夏大张布于外者，亦无内顾之虞矣。金匮云：百合病者，百脉一宗悉致其病也。  

即假药象，以着病形尔。盖心主为病，则时间时甚，故无尝证可拟，象形从治法也。客曰：别录主入肺脏，悦皮毛，安脏腑，定权衡，此亦象形乎。颐曰：经云：肺朝百脉，输精皮毛，毛脉合精，行气于腑，府精神明，留于四脏，气归权衡，权衡以平，气口成寸，一线穿成，不烦造作，此正象形也。  

### 栀子  

（本经中品）【气味】苦寒，无毒。  

【主治】主五内邪气，胃中热气，面赤，酒 渣鼻，白癞赤癞疮疡。  

【核】曰：南方、西蜀皆有。木有高下，叶似李而硬浓。五月生花，芬香六出，即西域之卜也。夏秋结实如诃子，生青熟黄，中仁红色。修治须如雀脑，并长须九路赤色者为上。  

去先人云：卮子有色，故主色变。凡苦寒之物，能下能坚，唯卮子反使坚结者解而上出，火空则发之义也，故并作涌泄之剂。  

曰：白英六出，色香俱胜，体性轻浮，棱壳似介，合入手太阴，宣气四达者也。  

故主阳气郁结，致色变于色而标见于皮，及浸淫肤肉而疮疡癞 ，此皆火热烁金，非此不能转热恼为清凉耳。五内邪气，胃中热气结而未实者，易于分解，已成燥坚者，非所宜矣。  

（素馨弥漫，即丽泽之化工，轻扬六出，宛滕六之飞舞，转炎敲为清肃者也。）  

### 秦皮  

（本经中品）【气味】苦，微寒，无毒。  

【主治】主风寒湿痹洗洗寒气，除热，目中青翳白膜。久服头不白，轻身。  

【核】曰：出陕西州郡，及河阳。其木似檀，枝干皆青绿，叶细如匙许大不光。并无花实，皮上有白点，取皮渍水，色便青碧，作字亦青碧可观，不易落也。大戟为之使。恶吴茱萸。  

曰：木小岑高，木皮翠碧，甲木少阳胆，乙木厥阴肝药也。主俾通痹闭，寒热洗洗，此少阳之枢象。目中青翳白膜，此厥阴之阖象。缘肝开窍于目，其华在发，其荣在筋，故久服轻身，头不白耳。  

（亦可作少阳之用药，厥阴之体药也。具体及用，腑脏之全德耳。）  

### 芜荑  

（本经中品）【气味】辛平，无毒。  

【主治】主五内邪气，散皮肤骨节中淫淫温行毒，去三虫，化食。  

【核】曰：出晋山川谷，及高丽、太原、河东、河西、延州、同州，近道亦有。生山中，似榆而小，叶圆而浓，其实早成，亦似榆荚，但气臭如 ，作酱则香美。能杀虫，置物中亦辟蛀。有大小两种，小芜荑酝酱，气味尤辛；入药宜大芜荑，陈久者最良。  

曰：芜荑臭膻，山榆仁也。春取榆柳之火，谓先百木青，用逗春生之端耳。当入肝，以宣肝用，故主五内邪气，皮肤骨节中淫淫温行毒，此不从春生宣散故也。芜荑宣逗端倪，自下而上，使从外而内者，复自内而外焉。风入虫生，风宣虫去矣。设谷入不宣，安能开发上焦，宣五谷味，熏肤充身泽毛，若雾露之溉欤。故不独宣化谷味，且宣布水液者矣。  

### 枳实  

（本经中品）【气味】苦寒，无毒。  

【主治】主大风在皮肤中，如麻豆苦痒，除寒热结，止痢，长肌肉，利五脏，益气，轻身。  

【核】曰：橘逾淮而枳，故江北有枳无橘，江南虽有枳，不及江北者，气全而力浓也。  

树如橘而小，叶如橙而刺。春作白花，至秋成实。九、十月采者，曰枳壳。修事用小麦麸拌炒曰：枳以气胜，为剂之宣剂，而枳从只，只起语辞，亦语已辞，宣扬且宣摄矣。  

但枳实瓤核未判，性勇而速，枳壳瓤核已分，性详而疏，咸从居中之胃署，横遍身半已内已外之形层者也。故主大风在身半已外之皮肤，如麻豆苦痒，及寒热结在身半已内之腹肠，而滞下成利。若主南北之画界分经，以殊方域也。长肌肉轻身者，即宣扬谷味以充形脏。利五脏益气者，即宣摄谷精以安神藏，顾谷之精与味，莫不起于胃，而已于胃，旨哉只乎。  

（只具扬摄，方界南北，实性勇，壳性疏，中央分形层部署。扬摄别谷味谷精，经隧定起胃  

### 牛黄  

（本经中品）【气味】苦平，有小毒。  

【主治】主惊痫，寒热，热盛狂痉，除邪逐鬼。  

【核】曰：出陇西及晋地，今莱、密、淄、青、 、戎诸州皆有。凡牛生黄，夜或有光，眼如血色，时复鸣吼，恐惧人，以盆水置牛前，伺其吐出，乃喝迫之，即堕水中取得者。  

阴干百日，无令见日月光，一子如鸡子黄大，重叠可折，若百千层，轻虚气香，色光明者佳。  

揩摩手黄，透甲者真。雷 云：黄有四种，一喝迫而得者，曰生神黄；一杀死，从牛角得者，曰角中黄；一牛病死后，从心中剥得者曰心黄，初在心中，如黄酱汁，取得便投水中，沾水乃硬，如碎蒺藜，及豆瓣，与帝珠子者是也；一从肝胆中得者，曰肝黄、胆黄，皆不及生黄为贵。KT 牛黄，坚而不香；又骆驼黄极易得，亦能相乱，不可不审也。修治，单捣细研如尘，绢裹定，更以黄牛嫩皮，裹悬井中一宿，去水三四尺，明早取用。人参为之使。得牡丹、菖蒲，利耳目。恶龙骨、龙胆、地黄、尝山、蜚蠊黄嫩牛皮、牛膝、干漆。  

缪仲淳先生云：牛为土畜，得气血之精明，凝结为黄，犹人身之有内丹也。故牛生黄，则其先人云：坤为牛，黄为土，则黄是牛之本命元辰矣。其入肝胆，似云之从龙，风之从虎，不曰：牛土畜，在卦为坤，其色正黄。其理层叠，所谓黄中通理，浓德载物者也。  

故能敦土德用，资生草木。盖木必基土，以土为命，如惊痫寒热，狂痉邪鬼，虽从脾土转属，久则肝木体虚，反欲传克脾土矣。盖五行之理，失制则亢，亢则为害，害所胜耳，法当益土辅火。黄可入脾，苦可入心，心为肝子，子能助母实也。与金匮要略之治肝虚传脾，先补肝木，次及心脾之义相合。先因于肝，故先补肝，此则唯从脾土转属，故只益脾土，次及心火，非从肝始，勿治肝耳。  

（金匮要略云：上工治未病。夫治未病者，见肝之病，知肝传脾；当先实脾；四季脾王不受邪，即勿补之。中工不晓相传，见肝之病，不解实脾，唯治肝也。夫肝之病，补用酸，助用焦苦，益用甘味之药调之。酸入肝，焦苦入心，甘入脾；脾能伤肾，肾气微弱，则水不行。水不行，则心火气盛则伤肺；肺被伤，则金气不行；金气不行，则肝气盛，则肝自愈，此治肝补脾之要妙也。肝虚则用此法，实则不在用之。详录以备 考。）  

### 虫  

（本经中品）【气味】咸寒，有毒。  

【主治】主心腹寒热洗洗，血积症瘕，破坚，下血闭。  

【核】曰：生川泽及沙中，人家墙壁下，土中湿处。大者寸余，无甲而有鳞。修治，十月采曰： 虫，一名地鳖，形类鳖也。一名过街，逢申过街，立建以冲日破也。盖者众多，掌除毒蛊，亦以功用诠名耳。是主寒热洗洗，致血积症瘕者。冲其街舍，而破除之，故  

### 羊角  

（本经中品）【气味】咸温，无毒。  

【主治】主青盲，明目，杀疥虫，止寒泄，辟恶鬼，走虎野狼，止惊悸。久服安心，益气，轻【核】曰： 本夏羊，生河西，色青黑，头小身大，毛长而柔，可以为 ，一名绵羊，其角为用最大。诗云：繇醉之言，俾在童 ，盖 之美在角也。 为角音，又为古音，诗以古与语，叶韵是矣。而音通于牯，故本草 羊条，注称为羊之牯，犹兕音通于 ，称为犀之也。 ， 也。 色黑，为黑羝，为黑 ； 色白，为白羝，为白 。各有牝牡，但当以色为别。盖羊之有 ，亦犹木之有 榆也。 亦白，榆不能白。色白有辨之义，故皆从分，色黑有不辨之义，故皆从俞。又今榆者，北方有之，故古称榆塞，而江南有刺榆，无大榆，是南方于羊也，则有 而无 ，于木也，则无榆而有 ，色相类，义相同也。羝，抵也。羝性好抵，故从羝，省字从抵，省音从低者，以羝先低其角，然后能抵突故也。羊，总名。羔，羊子。四月而乳，一岁三生，母既生子，子复生孙，孙又生子，易繁速计，莫捷于羊。其别有四，曰 者，五月生羔也；曰 者，六月生羔也；曰 者，七月生羔也；曰 者，羊未卒岁也。释畜但载未成羊者为 。郭氏云：俗呼五月羔为 ，盖谓羔已生及五月者尔。而说文称五月生羔，则似谓仲夏所生者矣。按齐民要术。称正月生羔为上种，十一月、十二月生者，次之。母视含重，肤躯充满，草虽枯，亦不羸瘦；母乳适尽，即得春草，是以极佳。八月、九月、十月生者，虽值秋肥，然比至冬暮，母乳已竭，春草未生，是故不佳。三月、四月生者，草虽茂美，而羔小未食，尝饮热乳，所以亦恶。五月、六月、七月生者，两热相仍，恶中之甚，然则五月生者乃是不美，故古称肥 ，以速诸父，当是生及五月者尔。繁露云：凡贽卿用羔，羔有角而不用。类仁者，执之不鸣，杀之不嗥，类死义者。饮乳必跪其母，类知礼者，故以为贽。礼云：饰羔雁者，以馈以言，其德足以衣被，而又有文章也。字说云：羔从羊，从火。羊，火畜也。羔火在下，若火始然，可进而大也，故羔大曰羊，三岁曰 。  

，小狠也。 以乘而不随为臧， 以乘而不逆为刚。盖牛之性顺， 虽牡，而犹有顺性，故为乘而不逆也。羊之性狠， 虽牝，而犹有狠性，故为乘而不随也。羊前逆，牛前顺，故羊宜驱，而牛宜牵；羊善群，每成群，必以一群为主，举群听之，谓之压群；羊善斗，斗羊表战罔顾死，虽为微物，志不可锉，效奇灵囿，角力天场，却鼓怒以作气，前踯躅以奋击，趺若奔云之交触，碎如转石之相叩，裂骨赌胜，溅血争雄，敢毅见而冲冠，鸷狠闻而击节，冀将少助明主，市骏骨，揖怒蛙之意也。若使羊能言，必将曰，若斗不解，立有死者。所赖至仁无残，量力取劝焉。羊畏露，牧之者，宜晚出而早归也。羊恶湿喜燥，食钩吻而肥，食仙茅而肪，食仙灵脾而淫，食羊踯躅而死。羊宜黍，黍火谷。羊火畜，故羊宜黍也。其目无神，其肠九萦，其力在尾，其角下蹄，角之不齐者曰 （音轨）。角有三 （音卷）者曰 （音敛）。绝有健力者曰奋。种类甚多，入药只以青色 羊为胜，次则乌羊，其 羊，及虏中无角羊，止可啖食乳髓，则肥好也。 羊，亦有褐色、黑色、白色者，毛长尺余，亦谓之羊。北人驱引大羊，则以此羊为首，名曰羊头。河东亦有 羊，性尤狠健，毛长而浓，入药亦佳。如 驱至南方，则筋力自劳损，安能补益于人。今南方诸羊，多食野草、毒草，故味薄而易发疾，惟淮南州郡，或有佳者。可亚北羊，北羊至南日久，尚不中食，水土使然耳。生江南者为吴羊，头身相等，毛短肉瘦，供馔犹易发疾，入药更无效矣。 羊之角，可以占灼，契丹谓之羊卜，其皮极薄，南番以书字，吴人以画彩为灯，毛可制笔，角作琉璃，蹄骨须涎，咸成药用，独美在角。专精者，牝 之角也。盖兑为羊，兑，少女也，以柔包刚，物曰：羊性好抵，羊力在尾，此交任于闾，会督于巅，是以抵突用角，精专之美在角也。离为火，为羊，为目，在天为热，在藏为心，心脏血脉之气也，故羊为火畜，功主青盲。诸脉属目，目得血而能视也。寒泄为对待，惊悸为体虚，痛痒疮疡，咸归心火耳。辟恶鬼，为生阳死死阴。走虎野狼，为火行烁金兽。久服者体用俱备，绝有力奋矣。  

### 白茅  

（本经中品）【气味】甘寒，无毒。  

【主治】主劳伤虚羸，补中，益气，除瘀血血闭，寒热，利小便。  

【核】曰：出楚地山谷，及田野，所在亦有。春生苗。布地如针，俗呼茅针。三四月开花作穗，茸白如絮，随结细子。至秋乃枯，根名茹。易曰拔茅连茹，以其汇，故其根牵连长冗，经寸成节，柔白如筋，甘甜如蔗，用以造饴，清滑可口也。根 至秋，夜分时有青光，腐则化萤火，茅可苫盖，及供祭祀苞苴之用，名曰茅丝。诗云：昼尔于茅，霄尔索 ，言谷人日，力不足取茅于昼，而夜以继之，故以为丝事方息，而麻事寻兴，野功既讫，而宫功随至，藏蔬于其秋，以助不给之冬，索 于其夜，以补不足之昼。列子云：因以为波流，因以为茅靡。茅靡， 也。 ，茅之始生也。诗云：手如柔荑，荑 一也。相经云：筋不束体，血不华色，手无春荑之柔，发有寒蓬之悴，此盖形之下矣。故劲强短促者，另成他类。别有只生山谷。入秋放花如荻，实尖黑，长分许，粘衣刺人者，菅也。又有茎端开叶，茎上有粉，根头有毛者，黄菅也。又有生湖南，及江淮间，叶脊三棱，臭如蒲草，可以包藉缩酒者，菁也。又有丛生如芦，叶大如蒲，高六七尺者，芒也。根都劲促，不堪药用。  

曰：茅之为物薄，而用可重也。体柔而性直，故先王用之以藉。易曰：藉用白毛，无咎，象曰柔在下也。盖兑金在上，巽柔在下，而柔丽乎中，慎斯术也以往，其无所失矣。  

诚阳中之阴，入手太阴肺，中见阳明中治法，以行营卫阴阳者也。盖太阴肺，其始从中焦，明丽于内，慎斯于中，布气以往，斯无所失，是以补中，气乃益，劳乃复，伤乃续，虚乃实，羸乃充。以及除瘀血闭，寒热便利，咸成布往之功力休征尔。别录广利便，及五淋，瘀血，及崩中，劳伤虚羸，及强筋坚骨，肥肌致腠。大明广血闭，及月水不匀，血脉淋沥。肘后咀嚼茅根，辟谷不死，亦广补中益气尔。庞安常主温病伏热在内，令胸满呕哕，属大下协热所致。茅根建立中央，葛根起亟阴气，更广仲景先生葛根汤法，从中布气，从肌解散尔。肘后疗虚后水肿，为命门火衰，肾虚水泛，赤小豆主肾水之心谷，藉茅根之明丽，釜底燃薪，吸呼肺气，营卫乃将，水道乃行也。若黄胆、谷胆、劳疸、黄汗、石水、色变于色，标见于皮者，猪为水畜，君以茅根，亦广肘后治水方法，但前方偏于向右，此更兼于从左。若千金解中酒毒，恐烂脏腑者，饮茅根汁，以涤中焦，还须佐以葛花，想更神异。若卒中五尸，致损生阳之属，为腹痛胀急不得息，上冲心胸，旁攻两胁，若 然，牵引涌动尸鬼为害者，利以坚金，烧以茅火，追穷寻逐，令生阳以死死阴，壮百骸以转中气，助中气以起百骸，饵食肤受，罔不有功，藉用白茅，何咎之有，慎之至也。  

### 紫菀  

（本经中品）【气味】苦温，无毒。  

【主治】主咳逆上气，胸中寒热结气，去蛊毒、痿蹶，安五脏。  

【核】曰：出汉中、房陵山谷，及真定、邯郸，近道亦有。三、四月布地生苗，其叶二四相连，五、六月开黄白紫花，根极柔润，色紫作节，宛若蕤缨之下垂也。白色者，即女菀，一名白菀。今人多以车前，及旋覆根，赤土染过伪充，不可不慎。修事，去须、头及土，东流水洗净，蜜浸一宿，至明，拴火上焙干。款冬花为之使。恶天雄、瞿麦、 本、雷丸、远志，畏茵陈。  

先人云：诗曰，菀彼柔桑，盖言茂也，故治郁结。当有五色，取色紫、味苦者，以治胸中寒热结气。胸中，肺部也。肺中有火，外发而为痿蹶，内郁而为咳喘，及肺热叶焦，致五脏不安者。用其色以行肺用，用其气以散肺结，用其味以顺火性，倘无结气而用之。过泄肺气矣曰：菀，郁也。解肺金郁以成名也。胸为肺部，寒热气结在中，致蛊毒、脏不安。  

上见咳逆，下见痿蹶，菀从结心。解即分散，表解便利为外征。经云：金郁则泄之，解表利小水也。观息奔，及小便卒不得出，其义自见。设中虚，或肺金体衰者，宜斟酌投之。  

（赤火刑金，紫则水火合璧，故转行金用，火金水三缘交会，同一支派矣。然太阴开，结则（解从结心，如表解为上为下之分散；便利为下为内之分散；息奔为上为外之分散；小便卒不得出，为下为内之结象也。当虚其实，毋虚其虚。）  

### 瞿麦  

（本经中品）【气味】苦寒，无毒。  

【主治】主关格，诸癃结，小便不通，出刺，决痈肿，明目，去翳，破胎堕子，下闭血。  

【核】曰：瞿麦，即洛阳花萼，云石竹，及剪秋罗者谬矣。所在有之。茎细有节，高一、二尺，叶似石竹，又似地肤，稍巅开花，有红、紫、粉、蓝、斑烂数色，结实如燕麦，内子紫黑而扁，只用萼壳，不用茎叶，一时同使，令人气噎，及小便不禁也。修事，以苦竹沥浸一伏时，取出晒干用。 草、牡丹为之使。恶螵蛸。伏丹砂。  

曰：瞿，戟属。四矛为瞿。又四达为瞿。亦鹰隼之视为瞿也。麦者，实囊形相似尔。主明目去翳者，取鹰隼之能视；去刺决痈肿，破胎堕子者，取戈矛之四出；治关格诸癃结，小便失利，不闭血者，取四达之通瞿，通因塞用，急方之通剂也。但气味苦寒，设非火热为本因，反成箪瓢之 耳。  

### 贝母  

（本经中品）阴阳左右，各十有二，两边分解者，各得其平，丹龙精仅独粒，则左难右难矣。  

【气味】辛平，无毒。  

【主治】主伤寒烦热，淋沥，邪气，疝瘕，喉痹，乳难，金疮，风痉。  

【核】曰：贝母，一名勤母、空草、苦菜、苦花。出晋地、润州者最佳。今河中、江陵、郢、寿、随、郑、蔡、滁诸州亦有之。二月生苗，叶随苗出，如荞麦状，茎叶并青。七月开花，碧绿色，形如百合，斜悬向下，上有红脉，若似人肺。八月采根，根有瓣子，黄白色，如聚贝子。一种叶如栝蒌而细小，子在根下，如芋子，正白色，连累相着而可分解。一种叶如韭而花色白，根子亦作两瓣也。修治，先于柳木灰中炮黄，擘去口中米许大心，再拌糯米同炒，俟米黄，去米用。勿用独粒，不作两瓣者，号丹龙精，误服令人筋脉永不收，唯黄精、小蓝汁服之可立解。浓朴、白薇为之使。恶桃花。畏秦艽、莽草、矾石。反乌头。  

先人云：形如聚贝，独贵其母，若用空解，肺肝可施。  

曰，虽有多种，但苗叶别异，萼悉上昂，花悉下垂，此开机互阖，阖机互开，少阳胆之枢药也。根形如贝，色白味辛，以金为用，肝之肺药，肺之肝药也。以太阴肺主开，厥阴肝主阖，靡不取决于少阳胆主枢者。如伤寒烦热，喉痹风痉，乃开机反阖，不能转开；如淋沥，乃开机反折，不能互阖；如乳难，乃不能为开；如金疮，乃不能为阖；如疝瘕，乃不能为开为阖也。贝母功力，能使阖者开，开者阖，阖折不能互开者，能使之互开；开折不能互阖者，能使之互阖；不能阖者，能顺其阖；不能开者，能顺其开；不能为开为阖者，能顺其为开为阖也。盖开与阖，莫不取决于枢，以为开阖故尔。  

（萼主垂而昂，花主昂而垂，此阴阳颠倒象，金木互交机也。其使之互交，令之颠倒者，谁  

### 女菀  

（本经中品）【气味】辛温，无毒。  

【主治】主风寒洗洗，霍乱，泄痢，肠鸣，上下无常处，惊痫，寒热百疾。  

【核】曰：女菀，即白菀。与紫菀同类，紫白虽异，生成则一也。畏卤咸。  

曰：白菀与紫菀功用，似同而异，紫主寒热气结在中，致病上中及下；白主风寒寒热，气结在枢，亦病上中及下，兼见内外开阖之象，故上下无尝，内外不定，菀从结枢，解即分散，则呕逆自开，泄痢自阖，惊痫自平，寒热自除矣。并偏于从枢解表，从枢利小水也。虽非金郁，设舍假泄金郁之法，亦难以从枢分解耳。  

### 黄芩  

（本经中品）【气味】苦平，无毒。  

【主治】主诸热黄胆，肠 泄痢，逐水，下血闭，恶疮，疽蚀，火疡。  

【核】曰：出川蜀，及河东、陕西，近道亦有。二月生苗，茎干粗如箸子，中空外方，叶色黄赤，四四作丛而起，花色紫，实色黑，根色黄。一种独茎者，其叶细长而青，两两相对，花、实、根色则一也。曰子芩根圆；曰条芩，即小根之内实者；破者曰宿芩、曰片芩，即大根之内虚者，其腹皆烂，故有腐肠、妒妇诸名，谓妒妇心黯，芩腹心黑也。山茱萸、龙骨为之使。恶葱实，畏丹砂、牡丹、藜芦。得浓朴、黄连止腹痛；得五味子、牡蛎令人有子；得先人云：病从内实为证，诸热为因者，对待能空之芩，则内无实。内无实，则无诸热之因矣曰：黄芩一曰腐肠，一曰内虚，有黄离之象。柔得乎中，体虚而用实也。 中腐，乃腐化耳。故主腹肠诸热，实满于中，为黄胆 痢，水停血闭失于腐化，反现腐败者，对待治  

### 萆  

（本经中品）【气味】苦平，无毒。  

【主治】主腰脊痛强，骨节风，寒湿周痹，恶疮不瘳，热气。  

【核】曰：萆 ，一名赤节，一名百枝。出真定山谷，及河、陕、汴东、荆、蜀诸郡。  

作蔓生，苗叶俱青。叶有三叉，似山薯叶，又似绿豆叶。花有红、黄、白数种，亦有无花结白子者。根黄白多节。三指许大。大者如商陆，茎有刺者，根白实；无刺者，根虚软，软者入药最胜。一种叶似荞麦，子作三棱，根如山薯而体硬。市肆皆以土茯苓为萆 ，又以萆为狗脊者，误矣。薏苡为之使。畏葵根、大黄、茈胡、前胡。  

先人云：根多枝节，故一名赤节。主关节之疾，甚相当也。顾萆 之名，更宜于身之下矣。  

曰：萆，覆蔽也； ，解脱也。风寒湿相合成周痹，覆蔽经脉骨节之外，致腰脊骨节强痛，及恶疮不瘳热气，力可使之解脱。与狗脊功力似同而异，狗脊主关机失利于内，致筋脉劲强于外；萆 主经脉劲强于外，致关机失利于内。虽咸从脾生，内外之情迥别耳。  

（天地解而雷雨作，雷雨作而百果草木皆甲拆，萌 自内，解孚从外也。雷公炮炙论序，一名竹木，亦以其有节也。主治漩多，漩多，即白浊，此风瘅客脬，下焦失于决渎耳，力能通而解之，宜身之下，于此可见。）  

### 猪苓  

（本经中品）【气味】甘平，无毒。  

【主治】主 疟，解毒，蛊疰不祥，利水道。久服轻身耐老。  

【核】曰：所在有之。枫树苓也，皮黑肉白，坚实者佳。修事，铜刀刮去粗黑皮，东流水浸先人云：通利水道，原当先开玄府，斯上下通调，水始有用。  

曰：木之有余于气与脂者，唯松与枫焉。松则兼气与脂而咸有余；枫则余气为苓，不复余脂为香矣。余脂为香，不复余气为苓矣。顾苓与香，各禀气与脂之体与用也。苓曰猪苓，形相似耳，猪为水畜，苓即木令。自上而下者，使之自下而上；自下而上者，使之自上而下。 疟则金郁，蛊疰则土郁，癃闭则水郁，水郁则折之，土郁则夺之，金郁则泄之，苓则（世知行水，未知折水，并夺土泄金。）  

### 茈胡  

（本经中品）【气味】苦平，无毒。  

【主治】主心腹肠胃中结气，饮食积聚，寒热邪气，推陈致新。久服轻身、明目益精。  

【核】曰：出弘农川谷，及冤句，今关陕、江湖近道皆有，以银州者为胜。银州，今宁夏卫也。十一月根竹白 ，香美可食。二月苗长，茎青紫，微有细线，颇坚硬，叶似竹叶而稍紧小，亦有似邪蒿者，亦有似麦门冬叶而短者。七月开黄花，根淡赤色，似前胡而强。唯丹州者，结青子，与他处不同。其根似芦，头有赤毛如鼠尾，独窠而长者佳。银州者，根长尺许，微白而软，不易得也。修治去须，及头，银刀削去赤色薄皮少许，粗布拭净，勿令犯火，力便无效。  

先人云：茈胡禀少阳之气，动于子而发于寅，故得从坚凝闭密之地，正中直达，万化为之一曰：凝极阳复之时，而香孕柔茁，体用之元始具矣。根即茈胡，一曰地熏。雷公云：银州生处，多有绿鹤、白鹤于此飞翔，谓香气直上云霄，故曰地熏。盖生值一阳元始，及气用功力，当入少阳，宣甲胆气用，自下而上，以奉春升之发陈。发陈即所以致新也。是以能升则具出，能出则具平矣。故味禀夏火之苦，气兼长夏之平。虽曰一阳，实含全体，不独自下而上，且可自内而外。如不能自下而上，则不得从内而外者宜矣。如已能自下而上，不能从内而外者，非所宜也。如寒热邪气，及饮食结积心腹肠胃中者，此陈也。若胡之囊物，而非所以成酝酿宣布转输决渎之府器也。茈谐此，此为彼对，亦即对待法也。会此枢机，种种功力，可类推矣。  

（胃府曰器，三焦曰名，寄临于此，受盛、腐化、决溃，三者，三焦所司之职乎。）  

### 地榆  

（本经中品）【气味】辛苦微寒，无毒。  

【主治】主妇人乳产 痛，七伤，带下，五漏，止痛，止汗，除恶肉，疗金疮。  

【核】曰：生平原川泽。三月宿根布地作苗，独茎直上，高三、四尺，对分出青色叶，似榆叶稍狭，细而长，边有锯齿。七月开花如椹，根似柳，外黑内红。根可酿酒，道方以之烧灰煮石。得发良。恶麦门冬，伏丹砂、雄、硫。  

曰：地，坤道也，至柔而动也刚，煮石成糜，足征刚而动矣。榆从俞，俞者，空中木，若舟楫之利，以济不通，故主脉道壅塞，致营血不能分流经隧，而为带下，五漏，乳产，汗出，种种证形，若乘木之有功也。  

（不但作舟楫，亦可作车乘，咸乘木之有功也。）  

### 合欢  

（本经中品）【气味】甘平，无毒。  

【主治】主安五脏，和心志，令人欢乐无忧。久服轻身，明目，得所欲。  

【核】曰：生豫州山谷，及益州、汴洛，所在山谷亦有。植之庭除，令人不忿。嵇康《养生论》云：合欢蠲忿，萱草忘忧。古今注云：欲蠲人忿，赠以青裳。青裳，合欢也，越人谓之乌赖树，金光明经谓之尸利洒树，俗谓之萌葛树也。干似梧桐，枝甚柔弱。叶如皂角，细而繁密，互相交结，每一风来，辄自相解，了不相牵。五月发花红白，上有丝茸。秋实作荚，子极纤薄。收采皮叶，不拘时月。修治其皮，削去粗皮，缓火焙炒。  

先人云：阳动而开，阴静而合，此至和，此至安也。动而能静，开而必合，此方至和，此方至安也。若动不能开，静不能合，与动不能静，开不能合，斯不和，斯不安矣。合欢昼而阳舒，夜而阴合，静时交结，动不相牵，开合动静，咸得所欲，是得阴阳之正，既安且和，人曰：昼开夜合，以昼夜为呼吸者也。当安心肺之阳，肾肝之阴，并安中州，滋培后天者欤。和心志欢乐无忧者，以脏安则神安，神安则志溢，志溢则无恐惧忧悲矣。俨似卫气之出入，亦可安卫气之昼出于阳，夜入于阴。更安营气之周行经隧，镇定中州故也。息同天地，故久服轻身明目，皆得所欲。  

（呼出心与肺，吸入肾与肝。呼吸之间，脾受谷味，其脉在中。脾者，中州也。）（惟脏安心和，故欢乐无忧。惟欢乐无忧，久之自身轻目明，而欲得矣。盖气郁闷则重滞，乐则飞扬而轻也。肝屈抑则目昏，乐则开爽而明也。心愁虑，则不能如意，乐则从心所欲，无弗得也。）  

### 秦椒  

（本经中品）含蓄者，自然酝藉；发露者，自然浅薄。  

【气味】辛温，无毒。  

【主治】主除风邪气，温中，去寒痹，坚齿发，明目。久服轻身，好颜色，耐老，增年，通【核】曰：秦椒花椒也。始产于秦，今处处有之，极易繁衍。其叶对生，尖而有刺。四月生细花。五月结青实，熟则红赤，大于蜀椒，其目不及蜀椒之光且黑也。恶栝蒌、防葵，畏雄黄。  

曰：椒分秦、蜀者，不惟方域异。大小牝牡有别也。秦地者，开花结实、实大于牡；蜀地者，无花作实，实小于牝，其色馨气味，精胜实肤，与温中通痹，主司形气则一也。  

但无花者，性深邃，力从内骨。横遍肤表，主益气而归肺。有花者，性舒徐，力从中脏，横遍皮毛，明目窍，坚骨余，主通神而归心为别异耳。盖中脏通乎神，故久服轻身，好颜色，耐老增年，通神也。  

### 柏木  

（本经中品）【气味】苦寒，无毒。  

【主治】主五脏肠胃中积热，黄胆肠痔，止泄痢，女子漏下赤白，阴伤蚀疮。  

【核】曰：出汉中山谷，及永昌、邵陵、山东诸处，今唯蜀中者皮浓色深为佳。树高数丈，叶似吴茱萸，又似紫椿，经冬不凋。皮外黄白，其里正黄，其根结块如松下茯苓，故根名桓檀。修治，削去粗皮，生蜜浸半日，取出晒干，再以蜜涂，文武火炙令蜜尽为度。每柏皮五两，用蜜三两。恶干漆，伏硫黄。  

先人云：黄本土色，可及五脏肠胃之科。苦寒相结，能解热结致疾之本。故本经主治热结两曰：树高根结，经冬不凋，味大苦，气大寒，禀太阳高广之象，得太阳寒水之化，以致疸痔泄漏，阴伤蚀疮，种种证形，热解则清而愈矣。设散漫流注之火热，所当避忌，如火实类结，亦可假用火空则发之义耳。  

（柏木高，柏根结，而专精者皮，则皮具全木之体与用矣。）  

### 浓朴  

（本经中品）【气味】苦温，无毒。  

【主治】主中风，伤寒，头痛，寒热，惊悸，气血痹，死肌，去三虫。  

【核】曰：出交趾、冤句，及雒阳、陕西、江淮、湖南、川蜀山谷亦有之。近以建平、宜都，及梓州、龙州者为上。木高三四丈，径一二尺，叶似槲叶，四季不凋。五六月开花红色，结实如冬青子，生青熟红，实中有核，味颇甘美。木皮鳞皱，以肉浓色紫多液者，入药最良。修治，刮去粗皮，每斤用生姜汁八两，炙尽为度，若入丸散，用乳酥四两炙之。干姜为之先人云：浓为坤土之德，赤有离明之象，名之曰朴，犹未离乎木也。又云：苦是心火之味，温是心火之性，紫是心火之色，使之以姜，通神明也。  

曰：朴，皮也。以皮表木者，谓专精在皮，若所爱在外，敦浓以从朴也。气味苦温，色性赤烈，备火木之体与用者，盖火自木袭，从内而外，以司夏出横遍之令。故主寒风劲敛向内，而为头痛寒热，若惊则风扬，致令气上，悸则寒抑，致令气冲，或寒风合痹气血，外  

### 梅实  

（本经中品）【气味】酸平，无毒。  

【主治】主下气，除热烦满，安心，止肢体痛，偏枯不仁，死肌，去青黑痣、恶肉。  

【核】曰：梅叶皆似杏，叶端有尖，先春而花，凌霜傲雪，清芬袭人。其子青赤者，其材坚；其子青白者，其材脆。品类极繁，江梅遗核野生，不经栽接者，名直脚梅，凡山谷水滨，及荒凉迥绝之处，皆此本也。花小而疏瘦有韵、香烈实小而硬。早梅冬至前开，故得早名，要非风土之正。消梅其实圆小多液，惟堪青啖。古梅枝干 曲，苍藓鳞封，苔须缀枝，几长数寸，绿丝风扬，飘飘拂人。重叶梅，花瓣数层，如小白莲，花房独出，结实多双，尤为瑰异。又绿萼梅、朱梅、百叶缃梅、鸳鸯梅、檀香、玉蝶诸品，皆堪清玩。若大庾岭梅，南枝已落，北枝方开，寒燠异土，迟早顿殊。入药以野生，及未经就接者为贵。修事乌梅，取青梅篮盛，置于突上熏黑。若以稻灰淋汁润蒸，则肥泽不蠹。白梅，取青梅盐汁渍之，日晒曰：梅，昧也。爽旦微明，春生之象也。先春而华，吸冰雪以自濡。色青味酸，入厥阴肝，肝色青，肝味酸故也。故主吮泄肾液，以润筋膜。经云：味过于酸，肝气已津，谭说酢梅，口中酸出，吮泄之力可征矣。是以对待水液焦涸，致热烦满闷，及上气令心不安，与  

### 吴茱萸  

（本经中品）【气味】辛温，有小毒。  

【主治】主温中，下气，止痛，除湿血痹，逐风邪，开腠理，咳逆，寒热，杀三虫。  

【核】曰：所在有之，江浙、蜀汉尤多，闽中者最胜。木高丈许，皮色青绿，枝柔而肥，叶长而皱，似椿叶，阔浓色紫。三月梢头开红紫色花，七八月结实，累累成簇而无核，嫩时微黄，熟则深赤。一种粒大，一种粒小，小者入药。修事，去叶梗，每十两，用盐二两，投四斗东流水中，分作百度洗之，自然无涎，日干之，入丸散者。每十两，用醋一镒，煮三十沸，后入茱萸，熬干用。蓼实为之使。恶丹参、硝石、白垩，畏紫石英。  

曰：茱者，火胎于木；萸者，乙胎于甲；吴其产也。故主寒中，其进甚锐，除逐痹闭，其退甚速。开发上焦，宣五谷味，熏肤充身泽毛，若雾露之溉，阳生气分之良剂也。  

故气下者自上，咳逆者自平，痹闭成虫者自杀矣。设中热人所当避忌，形寒饮冷者，为效颇捷。佐以黄连，用治淡阴，两得之矣。  

## 第六帙  

### 海螵蛸  

（本经中品）【气味】咸，微温，无毒。  

【主治】主女子赤白漏下，经汁血闭，阴蚀肿痛，寒热，症瘕，无子。  

【核】曰：近海州郡皆有。九月寒乌入水所化，越小满，则形小矣。形若革囊，口在腹下，八足聚生口旁，无鳞有须，两须如带甚长，设遇风波，即以须下碇，或粘作缆，故名缆鱼，能吸波死而啄之，乃卷取入水而食之，因名乌贼，转为乌之贼害也。故腹中血及胆，正黑如墨，可以书字，但逾年则迹灭，惟存空纸尔。世言乌 怀墨而知礼，谓之海若白事小吏也。外皮亦黑，内肉则白，背上只有一骨，形如樗蒲子而稍长，两头尖，色洁白，质轻脆，重重有纹，宛如通草，纹顺者为真，纹横者沙鱼骨也。修事，以血卤作水浸之，并煮一伏时，取出，掘一土坑，烧通红色，入螵蛸在内，经宿取出，其效加倍也。恶白芨、白蔹、附子，能淡盐，伏、缩银。  

曰：背骨奇而无枝节，名曰螵蛸，形相似耳。上表坚薄如介，里理轻脆而通，盖维持者督，阖辟者任也。其口以腹，则其息以胎矣。吸波 墨以自卫者，此即藏精起亟，阳以阴为用，卫转营为卫耳。主女子赤白漏下经汁者，辟者阖之也。血闭阴蚀肿痛，寒热症瘕无子者，阖者辟之也。别录诸家，用治男子惊痫、 疟、吐衄、热中、疮脓、痘疹。内经用治血枯，得之少年时，有所大脱血，或醉以入房，致中气竭，肝血伤，月事衰少，不以时至者，当病胸胁支满，妨于食，病至则先闻腥臊臭，出清液，先唾血，四肢清，目眩，时时前后血，病名曰血枯。佐以芦茹，和以雀卵，饮以鲍鱼汁，所以利肠中，及益肝血也，悉属营任之变眚，故相宜耳。  

（月事衰少，在女子即月事不以时下，在男子即精气不以时溢泻矣。）  

### 海藻  

（本经中品）生浅水者，叶细钟水液之气浅；生深水者，叶大钟水液之气深。  

【气味】苦咸寒，无毒。  

【主治】主瘿瘤结气，散颈下硬核痛，痈肿，症瘕坚气，腹中上下雷鸣，下十二水肿。  

【核】曰：出东海海岛。有大小二种：小者，名马尾藻，生浅水中，宛如马尾；大者，名大叶藻，生深水中，叶大如藻。海人以绳系腰，投水取之。五月后，不可取，恐大鱼伤人也。修事，用生乌豆，紫背天葵，同煮一伏时，晒干用。反甘草。  

曰：海藻生海中，横陈于水，若藻濯然。一名 ，海中之水藻也。一名罗，水草之有文也。一名纶，生浅水而叶细。一名组，生深水而叶大。尔雅云：纶似纶，组似组，东海有之，正谓二藻也。盖海，晦也。主承秽浊，水黑如晦也。藻善条畅，不以晦浊碍衍漾，故主经络肉理，有失次第浅深，致气结成瘿瘤，及颈下硬核，或气坚成症瘕痈肿，及腹中上下雷鸣，亦咸以软之，坚结自释矣。十二经水，皆止而盈，海纳百川，止而不盈，尾闾泄之是也。  

### 淫羊藿  

（本经中品）读此真可信，夫人死为羊，羊死为人，否则胡同业相感如此。  

【气味】辛寒，无毒。  

【主治】主阴痿绝阳，茎中痛，利小便，益气力，强志。  

【核】曰：出上郡阳山山谷，江东、陕西、泰山、汉中、湖湘间皆有。一根数茎，茎细颇坚，高二、三尺，一茎三桠，一桠三叶，长二三寸，如豆藿，叶如杏叶，面光背淡，边有细齿，薄而有刺。四月开花白色，亦有紫色者。碎小独头，经冬不凋，根似黄连，色紫多须，即仙灵脾也。景曰：西川北部，有兽曰淫羊，与山羊无异，日群百遍，盖食此藿所致也。羊食之而淫，故曰淫羊，若以为川北有淫羊似乎曲为之解矣。又名仙灵脾，当是取其益气力，强志而名之耳。修治，取生处不闻水声者乃良，以夹刀夹去叶之四畔花枝，每斤用羊脂四两拌炒，待脂尽为度。薯蓣、紫芝为之使。得酒良。  

曰：羊性善群，淫羊功力相似，藿则以形举也。茎高二、三尺，细紧劲直，经冬不凋，可想见其作用矣。一茎三桠，一桠三叶，具巽木生成之数，助长厥阴之用，坚固淫业者也。但不可久服，以有余于用，不足于体，令人无子故也。  

### 青蒿  

（本经中品）两手相摩，中有暖出，淫为因火为果，理固然矣。  

【气味】苦寒，无毒。  

【主治】主疥瘙痂痒恶疮，杀虱，治留热在骨节间，明目。  

【核】曰：生华阴川泽，所在有之。得春最早，望春便发。茎如指肥，叶极纤细，色并青翠，似茵陈蒿而背不白。至夏渐高五、六尺许，秋深开细淡黄花，花下结子如粟米，茎柔韧，根白硬，苗叶花实，并芬芳特胜，功力亦相若也。笔谈云：青蒿一类，自有二种：一黄色，一青色。青者入药，即本经所指青蒿，亦有所别。陕西银绥间，见青蒿丛中，时有一两窠，迥然特青如松桧，翠碧可观。至秋余蒿转黄，此蒿翠碧更倍，古人取深青者为胜，恐即此蒿，独得蒿力之专精者也。不然，诸蒿何尝不青，但青而色淡。雷公云：凡使，惟中为妙，到膝即仰，到腰即俯。使子勿使叶，使根勿使茎，四件若同使，翻然成痼疾。修事，其叶，或茎实，用七岁儿七个溺，浸七日七夜，取出，晒干用。  

曰：蒿青而高，纤柔整密，望春便发，少阳胆药，发陈致新之宣剂也。其味苦，巳出乎阳，其气寒，未离乎阴，阴中之阳，阳中之枢象也。盖少阳胆主骨，故对待骨节间留热，若皮肤分理间，疥瘙痂痒恶疮，亦属留热所致，皆陈也。宣发发陈，陈发则新至矣。主明目者，以肝胆开窍于目，不唯发陈，且拂尘矣。君子蒿目，其斯之谓欤。  

### 干姜  

（本经中品）母姜作种，子姜顿长，母姜便宜，取出即子母更相生长之意。白净结实具金之色与形，乃能存金之味，尽金之用。  

点火成金，金复归火，循环之理，非拟议所到。  

尽金之性，所以全火之用，乃能备暖热之火体，以火缘物以显用，因用以见体故也。游溢水谷，正疆界所司之事。  

【气味】辛温，无毒。  

【主治】主胸满咳逆上气，温中，止血，出汗，逐风湿痹，肠 下痢。生者尤良。久服主臭【核】曰：出汉、温、池州，江西、浙江诸处。宜原隰沙地。四月种种，五月生苗，如嫩芦，而叶稍阔，两两相对，恶湿洳，而畏日，故秋热则无姜。设一茎稍霉，则根病矣。社前后，新芽顿长，如列指状，一种可生百指，皆分歧而上，即宜取出种姜，否则子母俱败。  

秋分采芽，柔嫩可口；霜后，则老而多筋，干之，即曰干生姜。干姜者，即所取姜种，水淹三日，去皮，置流水中，漂浸六日，更刮去皮，然后晒干，入瓷缸中，覆酿三日乃成，以白净结实者为良。故人呼为白姜，入药则宜炮用。  

先人云：辛温夏长，色相微红，具火大之力。通心王之令，若降下之阴不及，酝藉之德稍逊者，所当避忌。又云：血病有二阳乘阴而血溢者，其治在阳，以寒待之。阴乘阳而血溢者，其治在阴，以温待之。  

曰：姜，疆也，界也。如营卫气血，阴阳表里，逾越疆界者，能使之各各旋归，有如捍御外侮之侵犯边疆者。味辛气温，宣发生阳之气，充益火大之源，以消阴翳冷气，寒酸木僵，设火毒炽盛，岂堪僭服。故治胸满咳逆之因肺气浮越；血衄妄行之因阴气乘阳；尝自汗出之因营弱卫强；风湿成痹之因气不宣通，肠 下痢之因脾胃虚寒，致水谷失于游溢。  

生（金曰从革，从革作辛。姜以辛胜，禀庚辛之味独专。新秋前后，三庚曰三伏，正所以缓火刑也。秋热，则烁金殆甚，金且难于从革，从革更难作辛矣。故秋热则无姜，姜之畏日，亦  

### 苦参  

（本经中品）【气味】苦寒，无毒。  

【主治】主心腹结气，症瘕，积聚，黄胆，溺有余沥，逐水，除痈肿，补中，明目止泪。  

【核】曰：生汝南山谷，及田野间，近道处处有之。苗高三四尺，叶青色细碎，极似槐叶，春生冬凋。花色黄白，七月结角，如莱菔荚，内有细子二、三粒，如小豆而坚。根三五料并生，长五七寸，两指许大，色黄褐，味极苦。生河北者，无花无子，苗茎根叶，皆相若也。五、六、十月，采根曝干。修事，用糯米浓泔汁浸一宿，有腥秽气，浮在水面上者，须重重淘过，即蒸之，从巳至申，晒干用。玄参为之使，恶贝母、菟丝子、漏芦，反藜芦。  

曰：苦者，言其味；参者，言其功力相参上下内外也。炎上作苦，故一名陵节，一槐、菟槐、苦 者，禀水曰润下之寒化尔。合从至阴，对待火热为因，积聚为证者也。更观根生三、五并立，亦苦三相参，伍相伍，故得自参以上，明目止泪，自参以下，逐水余沥。  

自参以外，除痈肿黄胆。自参以内，破结气症瘕，盖心腹居中，积聚火热，斯成众眚，对待火  

### 知母  

（本经中品）【气味】苦寒，无毒。  

【主治】主消渴热中，除邪气，肢体浮肿，下水，补不足，益气。  

【核】曰：出濒河怀、卫、彰德、解州、滁州、彭城诸处。二月宿根再发，四月开花，色青曰：知母，天一所生，水德体用具备者也。故主濡润燥涸，对待热中，除邪气，肢体浮肿，润下水道者也。设舍肺金之母气，难以游溢转输矣。何也，母气之藏真高于肺，以行营卫阴阳，乃能游溢通调，转输决渎耳。盖益气者，亦母益子气；补不足者，亦母能令子实也。原夫金为水母，知母者，如子知有母也。别名 母、 母者，依母彰名也。儿草、儿踵、昌支者，繇母命名也。水浚、水参、水须者，离母立名也。连母者，正显子连母义。  

货母者，即子母递迁以成变化也。知此则立名之义，或远取物，近取身，可深长思矣。  

### 白薇  

（本经中品）惟其卒暴，故不觉其所从来。  

【气味】苦咸平，无毒。  

【主治】主暴中风，身热，支满，忽忽不知人，狂惑邪气，寒热酸疼，温疟洗洗，发作有时【核】曰：出陕西，及舒、滁、润、辽诸州，近以山东沂濮、莒莱诸州者称胜。茎叶俱青，颇类柳叶。六、七月开红色花，遂结实。根似牛膝而细，长尺许。色黄微白，芳香袭人者，白薇也；色白微黄，折之易断者，白前也。修治，用糯米泔浸一宿，去髭，槐砧上锉细，蒸之，从申至巳，晒干用。恶黄 、大黄、大戟、干姜、大枣、干漆、山茱萸。  

曰；白薇，别名白幕。白者，金色，坚刚之体也。微者，隐也，隐身而行。幕者，军行之幕，以隐身也。此指能治因所治证，以诠名耳。气平，味苦咸，平则不上不下，敦土德化，御所不胜也。炎上作苦，苦性走下，苦能入骨，润下作咸，咸性走血，咸能 坚，从巅及踵，沦肤彻髓，靡不周到者也。谓所胜因，善行数变，亦靡不周遍故也。故主因于暴风，隐身而为身热肢满，忽忽不知人，狂惑邪气，寒热酸疼，此风气留其处，故隐身而尝在也。  

或隐身而行，而为温疟洒洒，发作有时，此风并卫居，随卫气之昼行于阳，夜行于阴，沉以内薄，故发有期，而时作时休也。此皆暴风数变之证，金以制之，制所胜也。别录主淋露遗尿，即风隐膀胱也。若水气精损，即风隐于肾，致令肾虚精涸，肾虚水泛也。若忽如死人，即风隐于血，致令血厥也。若温病多眠，即风隐于脉道，致令卫气不得昼行于阳也。若痉则风隐于筋，惊则风行致令气上也。咸以暴风为因，寒则非所宜矣。  

### 紫草  

（本经中品）【气味】苦寒，无毒。  

【主治】主心腹邪气，五疸，补中，益气，利九窍。  

【核】曰：出砀山山谷，及楚地，今出襄阳，多从南阳新野来。二月逐垄下子，苗似兰香，赤茎青节，紫花白实，其实秋月乃熟也。春社前后采根，头有白毛如茸，以石压扁，曝干，收时忌人溺，及驴马粪，并烟气，能令根黄。如未花时采取，根色鲜明；如已作花，根色黯恶，染色亦不堪用也。修事，每斤用蜡二两，熔水拌蒸，水尽为度，去头，并两畔髭，细锉用。  

先人云：紫草色胜，盖肝主色，而肝之色，又从风化。凡病变于色者相宜，然肝疏二便，饵曰：紫，间色，水乘火色也。气寒味苦，臭芳性洁，禀水气澄湛之体，捍格之用。  

主心腹浊邪热气，郁作五黄，损气闭窍者，力能捍格而澄湛之。别录广心腹邪气，及肿胀满痛，利九窍，及通水道。若儿疮，即热浊于血；面渣，即热浊于气于色耳。蕲阳广儿疮，及斑疹豆毒，活血凉血，以利大肠。经验方云：痘疮三日，隐隐将出，色赤便闭者相宜。曾世荣云：脾实协热者可用，脾虚协寒者不可用。慎之，慎之。  

（儿医用药尚新，无暇察色问证，详确病因，致死生存亡，莫之能测。曾世荣，及经验方言  

### 葱茎白  

（本经中品）臭腐中具大神奇，故种种功力不可思议。以能前通阳气，自然遍周四大，则心肝脾胃、爪生【气味】辛平，无毒。  

【主治】作汤，主伤寒寒热，中风，面目浮肿，能出汗。  

【核】曰：所在有之。凡四种：山谷者，曰 葱。陆地者，曰胡葱、冻葱、汉葱。汉葱一名木葱，茎薄味淡，春时开花，作子卒黑而三瓣；冻葱，一名冬葱，又名慈葱，或名大官葱，茎柔而香，不结子，分茎栽莳，夏衰而冬盛；胡葱，茎叶粗硬； 葱，似胡葱而稍细，葱疗病，冻葱入药最美也。  

曰：白根层理，绿茎空中，上达横遍，阳气前通之象也。方之奇方、急方，剂之宣剂、通剂也。故主阳气闭塞，致寒风外侮，作汤荡涤之，前通阳气，扬液为汗也。先人云：葱叶离白转大，去根气味更胜，故从根柢，直彻巅顶。仲景云：少阴病面赤者，四逆汤加葱白主之。先人云：阴经面赤，谓之戴阳。葱白不离于阴，以通阴中之阳也。蕲阳云：葱管吹盐入玉茎内，治小便不通，及转胞。先人云：虽是吹入，实是透出，虽是下通，实是上达。  

活人书云：头痛如破者，连根葱白半斤，佐生姜二两，水煮温服。先人云：病头用根，欲从甲乙，直作丙丁，邪始净尽。深师方云：胎动下血，痛极抢心，葱白煮浓汁饮之，未死即安，已死即出。先人云：葱白虽通阴分之阳，其机轻捷，使邪遽出，无容留碍，故中气无损，妊娠为宜。宗 云：葱主发散，多食昏神。先人云：发散心王之邪，其机数数，宁免自伤。又云：其气开出，当入太阴，其性通明，当入阳明，倘阳明阖机不及者，投之为害不浅。又云：卒中闷绝，多属阳气闭塞，葱力内开骨节，外达毫窍，下及趺踵，上彻巅顶，可使生阳遍周四大，若出入之神机废弛，无能为矣。  

### 泽兰  

（本经中品）【气味】苦微温，无毒。  

【主治】主乳妇内衄，中风余疾，大腹水气，四肢浮肿，骨节中水，金疮，痈肿疮脓。  

【核】曰：所在有之，多生水中。二月生苗，茎方节赤，四叶相值，叶似兰草，但不甚香，枝叶间微有白毛为异。七月作萼，色纯紫，开时色紫白。根色青紫，与兰草亦相类也。  

修治，细锉，以绢囊盛之，悬于屋之南畔角上，阴干取用。  

曰：泽兰生水中，乃水气所聚，澄洁水体，宣通水用者也。故主乳妇内衄，大腹水肿四肢浮肿，骨节中水，及金疮痈肿疮脓，悉属体失澄洁，用失宣通，其辟不祥，与中风余疾，皆体用功力耳。  

### 白藓根皮  

（本经中品）欲以寿终，当首戒鲜。  

【气味】苦寒，无毒。  

【主治】主头风，黄胆，咳逆，淋沥，女子阴中肿痛，湿痹死肌，不可屈伸起止行步。  

【核】曰：出河中、江宁、滁州、润州，而蜀中者为胜。苗茎都青，叶色稍白，如槐叶，亦如茱萸叶。四月开花淡紫色，似小蜀葵花。根似小蔓青，皮黄白而中实。气臭正似羊膻也，春采者坚白，夏采者虚恶。恶螵蛸、桔梗、茯苓、萆 。  

先人云：膻者肝之臭，当入肝，为肝之用药，从治风气者也。亦可入脾除湿，脾以肝为用耳曰：白曰金，鲜曰腥，金之色与臭也。又不以寿终者曰鲜，故唯春采者坚白，夏采者虚恶。以方生则力锐，形腐则气萎而力不专矣。味苦气寒，对待以热为病，以风为本，如风中头而标头风；郁肌层而标黄胆；入毫窍而标咳逆；客膀胱而标淋沥；侵阴中而标肿痛；更合湿曰痹，如痹肌而标死肌；痹筋而标不可屈伸；及起止行步不正也。设合寒本，气味不相投矣。  

### 山茱萸  

（本经中品）木胎于火，与龙从火里得，别是一法，此正五行相袭，四时之序也。  

【气味】酸平，无毒。  

【主治】主心下邪气寒热，温中，逐寒湿痹，去三虫。久服轻身。  

【核】曰：生汉中山谷，及琅琊、冤句，今海州、兖州，近道诸山中亦有。木高一、二丈，叶如梅而有刺。二月开花如杏。四月结实如酸枣，深赤色。一种叶干花实俱相似，但核有八棱，名雀儿苏，别是一种，不堪入药。修治，以酒润去核，缓火熬干，勿误食核，令人滑精。蓼实为之使。恶桔梗、防风、防己。  

先人云：酸温津润，合从水藏之精液亦非自力所能致，必欲待人待时而兴者。  

曰：茱谐朱，谓木胎火，含阳于内也；萸谐臾，谓冤曲从乙，木之性也。春半开花，夏半结实，色赤味酸，入肝之体，肝之心药也。心下为寒热所搏则火失暖热性，茱萸温中，对待治之。痹逐虫去而身轻矣。客曰：肝主疏泄，癃闭者当用茱萸。别录止小便利者，何也？  

### 赤小豆  

（本经中品）【气味】甘酸平，无毒。  

【主治】主下水肿，排痈肿脓血。  

【核】曰：赤小豆，广雅称答。苏恭单称赤豆。叶曰藿。近世咸用赤黑相间之草实为赤小豆者，谬甚矣。此豆以紧小而赤黯色者，入药最良，稍大而鲜红，及淡红色者，仅堪供食，并不疗疾。俱于夏至后下种，苗科高尺许，枝叶似豇豆叶，微圆峭而小。至秋开花，亦似豇豆花，淡银褐色而有腐气。荚长二、三寸，似绿豆荚而稍大，皮色微白带红。三青二黄时，收之可食。入药用者，必须老赤也。  

曰：豆为肾水之主谷，赤小者，又为肾之心物，水之用药矣。故主水用不行，致作水肿及痈脓尔。别录广之治寒热，热中消渴者，以寒本之气，入通于肾，而病热标之，亦肾气不周于胸，消渴引饮也。泄利癃闭，正水无用，腹满为枢机转阖，吐逆卒 ，为开阖两持。仲景用赤小豆汤，疗伤寒瘀热在里，身必发黄之义，可默悟矣。  

### 大豆黄卷  

（本经中品）【气味】甘平，无毒。  

【主治】主湿痹筋挛，膝痛不可屈伸。  

【核】曰：造黄卷法，壬癸曰，以井华水浸黑大豆，候芽长五寸，干之即为黄卷。用时熬过曰：大豆作黄卷，比之区萌而达 者，长十数倍矣。从艮而震，震而巽矣。自癸而甲，甲而乙矣。始生之曰黄，黄而卷，曲直之木性备矣。木为肝脏，藏真通于肝，肝脏筋膜之气也。大筋聚于膝，膝属溪谷之府也。故主湿痹筋挛，膝痛不可屈伸。屈伸为曲直，象形  

### 水银  

（别录中品）龙从火里得，金向水中求，不须他方寻觅矣。  

【气味】辛寒，有毒。  

【主治】主疥 ，痂疡白秃，杀皮肤中虱，堕胎，除热，伏金银铜锡毒。熔化还复为丹，久服神仙不死。  

【核】曰：原名 ，一名汞，汞与 同，纲目名灵液，药性名 女，此丹灶家言也。  

古采符陵平土，今采秦州、商州、道州、邵武军者。淮南子言：弱土之气，御于白天生白 ，白生白 。陶弘景言：是出朱砂腹中者佳，亦有别出沙地，色青白者，为之生 ，或朱砂粗末，或山石折裂，采其砂石，烧 成者，色小白而浊，皆不及生 之能应化无方也。陈霆墨谈云：拂林国，当日没处，有 海，周匝七、八十里，国人取之，近海十数里，掘坑堑数十方，乃使健夫骏马，遍体粘贴金箔，行近海隅，日光晃耀， 则滚沸如潮，涌逐而至，若琥珀之遇芥，磁石之见铁，盖 以金为食也，遂回马疾驰，俟涌逐之势渐缓，遇坑堑则KT积于中，否则人马亦为之裹没矣。取得此品，合香草煎制，便成白金，为丹家至宝。  

世用熟烧炼，经数十百世，曾未成丹者，以熟 气去形存，名曰阴符，又曰死尸，徒消年岁，终不可得也。一种草 ，法用细叶马齿苋，先以槐木槌熟，向日东作架，曝二、三日，经久更善，乃烧灰存性，置瓦瓮中，封固瓮口，埋土内四十九日，则 成矣。每苋百斤，可得三两，或十两。胡演丹药秘诀云：取朱砂 法，用瓷瓶盛朱砂，不拘多寡，以纸封瓶口，香草汤煮一伏时，先于地上，掘一土坑，置一铁盘于坑内，次以瓷瓶倒复盘内，遂用盐泥，封固近盘瓶口，更筑实以土，露瓶下节之半于土上，围以栗炭， 二炷香，火息气冷， 自流溢盘中矣。每朱砂末一斤，可得 十两。旧坑明透好砂，可得 十五两。邕州溪洞，烧取极易，以百两为一铫，铫之制似猪脬，外糊浓纸数重，贮之即不走漏，若散失在地，以川椒末，或茶末收之，或真金，及 石引之即上。嘉谟云：去 之砂魄，名曰天琉，丹灶家用之。修事，勿用草 ，并旧朱漆中烧出者，或经别药制过者，或死尸中流者，误服为毒甚深，不可不辨。必取生 ，但不易得，唯砂末烧取者，乃可用之，用紫背天葵、夜交藤汁，同煮一伏时，以去其毒。修事十两，二汁各用七镒。宗 云： 得铅则凝，得硫黄则结，铜得之则明，灌尸中则后腐，以五金置其上则浮，得紫背天葵、紫河车则伏，得川椒则收。可以勾金，可以涌泉，匮盖藉死， 气也。并枣肉研乳则散，别法制之，则成腻粉、粉霜。吐唾研之，可死虫虱也。土宿真君云：荷叶、松叶、松脂、谷精草、萱草、金星草、瓦松、夏枯草、忍冬、莨菪子、雁来红、马蹄香、独枝莲、水慈姑、万年青、苍耳草、陆六藤、白花充蔚，皆能制汞曰：水银，似水如银也。原名 ， 从水项声，音为水银 ，俗作水银汞者谬矣。  

色华青，显诸火而还丹赤，显诸土而峭粉黄，显诸金而凝霜白，显诸水而结砂玄。随合仍分随分仍合，遍周四大，攒簇五行，神仙不死药也。顾注留九窍，死且不朽，况饵服者乎。  

故对待生欲速朽者，为疹 ，为痂疡白秃，杀皮肤中虱，其功特着。有言气寒为阴金之属者，恐失体用相荡之为性矣。  

### 石硫黄  

（本经中品）【气味】酸温，无毒。  

【主治】主妇人阴蚀，疽痔恶血，坚筋骨，除头秃，能化金银铜铁奇物。  

【核】曰：出东海牧羊山谷，及太行、河西山，今南海诸番，岭外州郡亦有，不及昆仑、雅州、舶上来者。此火石之精，矾石之液也。所在之处，必有温泉，作石硫黄气。以颗块莹净，光腻色黄，嚼之无声者弥佳。夹土及石者，不堪入药。一种赤色者，曰石亭脂；青色者，曰冬结石；鹅黄色者，曰昆仑黄；半白半黑者，曰神惊石，并不堪用。又有一种水流黄，出广南。及资州，从溪涧水中流出，以茅收取熬出者曰真珠黄，气极腥臭，堪入疮药。一种土硫黄，出闽漳，对海有山，名鸡笼头，刮取山边砂土，日中曝干，和牛脂煎研，去砂土，漉出清汁，干之，即土硫黄也，入药亦佳。修事，先以莱菔剜空，置硫黄于莱菔空内，合定，用稻糠火煨熟，去其臭气，再以紫背浮萍，同煮一日，消其火毒；更以皂荚煎汤淘之，去其黑浆。曾青为之使，畏细辛、飞廉、朴硝、铁、醋。  

曰：石硫黄，偏得山石剽悍之性，阳燧为体，动流为用者也。气禀火温，味兼木酸，盖木从火得，风自火出故尔。合入厥阴，从乎中治，故主阴蚀疽痔，及恶血为眚，无以奉发美毛，正骨柔筋者，悉属阴凝至坚，对待治之，阳生阴长，阳杀阴藏矣。化金银铜铁奇物，此火之精，矾之液耳。  

（厥阴之上，风气主之，中见少阳，少阳相火也。）  

### 白马阴茎  

（本经中品）【气味】甘咸平，无毒。  

【主治】主伤中脉绝，阴痿不起，强志，益气，长肌肉，肥健，生子。  

【核】曰：马生云中，白者入药最良。云中，今大同府。东南者弱劣不堪用耳。孕十有二月而生，应阴以纪阳也。盖阴合于八，八合阳九，八九七十二，二主地，地主月，月精为马，月数十二，故十有二月而生。月度疾，故善走也。一岁曰 （音还），二岁曰驹，三岁曰，八岁曰 ，八岁一变，故从八也。欲知其岁，以齿别耳。种类虽多，咸以色取。如尔雅云：小领盗骊，绝有力 ，膝上皆白惟 （音志），四 （交膝下也）皆白 ，四蹄皆白首，前足皆白 ，后足皆白 ，前右足白启，左白 ，后右足白骧，左白 ， （亚鬣色黑）马白腹 ，骊马白跨（跨髀关） ，白州 （窍也），尾本白 ，尾白 ， 颡白颠，白达（达鼻茎也）素县，面颡皆白惟 ，（音庞），回毛在膺宜乘，在肘后减阳，在干（干胁也） 方，在背阕黄，逆毛居 ， 牝，骊牡，玄驹， 骖。牡曰骘（音质），牝曰 ， 白驳，黄白 。  

马黄脊 ，骊马黄脊 。青骊 ，青骊 ，青骊繁鬣 。骊白杂毛 （音褒），黄白杂毛，阴（阴浅色）白杂毛 ，苍白杂毛骓，彤白杂毛 。白马黑鬣骆，白马黑唇 。黑喙，一目白 ，二目白鱼。如宗庙齐毫，戎事齐力，田猎齐足，此言所尚，如 ，野马，如，倨牙，食虎豹， 蹄趼善升 ， 一枝蹄趼善升 ，此属异品。凡相马者，先除三羸五驽，乃相其余，肝欲得小，耳小则肝小；肺欲得大，鼻大则肺大；脾欲得小， 小则脾小；心欲得大，目大则心大。又云：眼欲得有紫艳，口欲得有红光，上唇欲得缓，下唇欲得急，上齿欲钩，钩则寿，下齿欲锯，锯则怒，脊欲大而抗，额欲方而平，喉欲曲而深，胸欲直而出，免间欲启，虎口欲开，升肉欲大而明，辅肉欲大而朗，耳欲如劈竹，睛欲如悬铃，头欲高如剥兔，项欲起如飞龙。又云：人眼鸟目，鹿背麟腹，虎胸龟尾，擎头如鹰，垂尾如彗。又云：望之大，就之小，筋马也。望之小，就之大，肉马也。前视见目，旁视见腹，后视见足，骏马也。毛束皮，皮束筋，筋束肉，肉束骨，五者兼备，天下之马也。又云：口中红白间色者寿，鼻中红色如朱点书者寿，眼中赤色如字形者寿，动则逸，静则殃。起先前足，卧先后足，尝卧则病，尝立则安。有肝无胆者，畜生于午，禀火气而生者马，火不能生木，故有肝无胆，胆者木之精，木脏不足，故食其肝者死。修事，取银色无病白马，春月游牝时，力势正强者，生取阴干百日，用时以铜刀破作七片，将生羊血拌蒸半日，晒干，粗布拭去皮，及干血，锉曰：本经取马以白为良，故五畜以马为金也。盖十二辰午为马，谓阴始生于午，六阳之化，太阴之属也。是主手太阴肺，足太阴脾，藏真濡于脾，脾藏肌肉之气也。故主长肌肉而肥健，藏真高于肺，以行营卫阴阳也。故主伤中绝脉而益气，若强志有子，为水藏事，水以金为母，土为制，制则化生耳。若主阴痿不起，正阴始生于午，自强而不息，应阴以阳纪也  

### 牡狗阴茎  

（本经中品）【气味】咸平，无毒。  

【主治】主伤中，阴痿不起，令强热大，生子，女子带下十二疾。  

【核】曰：狗有三，守狗、猎狗、豢狗也。在禽为娄，卦为艮，五行为木，十二子为戍，斗精所生也。七九六十三，阳气生，故狗三月而生也。三子曰 （音宗），二子曰狮，一子曰（音祈），末成曰毫。尔雅云： （音沼），庞（音庞）狗也；庞，犬多毛也。KT （音献），犬吠不止也。 ，犬知人心所使也。 （音兴），健犬也。狄，赤犬也。耗，白犬也。  

狡，小犬也。 ，黑色，韩良犬。 （音鹊），黑白，宋良犬也。 （音弁），逐虎犬也。穷奇，驱妖神狗也。长喙曰猃（音敛），短喙曰 （音歇）。去势曰猗。高四尺曰 。狂犬曰（音折）。善守者喙长，善猎者喙短，供馔者体肥，入药者守狗也。猎者搏食，守者苟食，性险而出，警吠止御，故艮为狗，艮阳在上故也。豺见之跪，虎食之醉，食木鳖则死。辽东有鹰背狗，产必三卵，一鹰，一雕，一犬，以禽乳兽，类化生也。又老木之精，状如狗，色黑无尾，烹之可食，无情化有情，精灵之变也。荆楚记云：鸡寒狗 。畏杏仁，反商陆。合蒜食损人，同菱食生癫。犬不炙食，令人消渴；妊妇食之，其子无声。热病后食之，卒杀人也。病犬、狂犬、自死犬，有大毒。悬蹄之犬伤人；赤股而躁者，其气臊；犬目赤者有尸毒，不则欲狂而尾垂矣。  

曰：犬象形。孔子曰：视犬字如画。韩非云：蝇营狗苟。狗苟，故从苟也。埤雅云：犬猎狗狩，狩以守之，猎以逐之。孔子曰：狗，叩也。叩气吠以守也，其群以时，言能守也。对待不知持满，以欲竭精，致伤中阴痿不起者。功能警御严守，令强 大，必持其精气满溢而写则生子矣。女子带下十二疾，可默会矣。  

### 代赭石  

（本经下品）帅气卫外，左右二十有四，而营队居中，设无血帅，谁主司命乎。  

【气味】苦寒，无毒。  

【主治】主鬼疰贼风蛊毒，杀精物恶鬼，腹中毒邪气，女子赤沃漏下。  

【核】曰：出代郡，及姑幕。北山经云：少阳之山，中多美赭。西山经云：石脆之山，灌水出焉，中有流赭。管子云：其山有赭，其下有铁。处处山中亦有之，西北者为良也。生山峡中者，赤红青色而有泽，上纹如浮沤，俗呼丁头赭。修事，细研，以腊水重重飞过，水上有赤色如薄云者去之。澄净去水，再以茗汁煮一伏时，取出，研万余匝用。铁铛烧赤，下白蜡一两，待化，投新汲水冲之，再煮一二十沸，取出，晒干用。  

先人云：去浮赤，夺其先声；烹白蜡，培其根本；肝与血，大获保任矣。  

曰：灵枢称卫气为帅气。隐居称大赭为血师，则大赭当为营气之司命矣。经云：命曰营气，以奉生身，莫贵乎此。先人云：鬼疰三证，大为生气之害，然必伏匿阴血中，乃肆毒恶。赭色丹青，承宣君相火，为血帅保任，仍令就规矩，会尺寸，以合五十营，奉身生气如尝，营血安堵如故矣。  

### 戎盐  

（本经下品）【气味】咸寒，无毒。  

【主治】主明目，目痛，益气，坚筋骨，去毒蛊。  

【核】曰：戎盐，即青盐，亦赤盐也。史书言虏中盐有九种：曰白盐、食盐、黑盐、胡盐、柔盐、赤盐、驳盐、臭盐、马齿盐，而戎盐即胡盐。日华一名羌盐，《唐本》一名秃登盐，大明一名阴土盐，生河崖山 之阴土石间也，大小不尝，形作块片，间有方棱，或如鸡卵，或如菱米，坚结似石，色玄紫白，味不甚咸，臭若 鸡之气，烧之不鸣 者是也。凉州异物志云：姜赖之墟，今称龙城。刚卤千里，蒺藜之形。其下有盐，累棋而生。又云：盐山二岳，二色为质，赤者如丹，黑者如漆。小大从意，镂之为物。作兽辟恶，佩之为吉。或称戎盐，可以疗疾。张果《玉洞要诀》云：赤戎盐，生西戎，禀自然水土之气，结而成质。其地水土之气黄赤，故盐时，色益赤者为真。再烧之最久，赤转为青矣。故一名绛盐。西凉记云：有青盐池，出青盐，正方寸半，其形如石，味甚甘美。真腊记云：山间有石，味胜于盐，可琢为器。梁杰公传云：交河之间，掘碛下数尺有紫盐，如红如紫，色鲜而甘。其下丈许，必有 珀。北户录云：张掖池中生桃花盐，色如桃花，随月盈缩。今宁夏近凉州地，盐井所出青盐，四方皎洁如石。  

山丹卫，即张掖地，有池产盐红色。此二盐者，即戎盐之青、赤二盐也。今方书但用青盐，不用赤盐，并目赤盐为异物矣。本草云：北海产青盐，南海产赤盐，总从西戎来。所谓南北者，指西海之南北耳。岭南一种红盐，用色染成，非真赤盐也，烧之出白汁，凝定仍转白色矣。丹房 源云：蛮盐可伏雌雄，唯赤盐为上。独孤滔云：戎盐累卵，干 ，制土砂。  

曰：煮海为盐，若戎盐者，钟海水自然之精气，不假人力为也。生海北者黑如漆，海不越水火为色，递以水火为胜劣，亦递以水火为功用也。故主精明眼识为缘，生于眼识，盖识精缘水为根，缘明为尘，尘为火用，根为火体故尔。若益气坚筋骨，去毒蛊，此宝明澄湛之休征耳。  

（宝明即火，澄湛即水。经云：宝明生润，水从火出矣。）  

### 贯众  

（本经下品）【气味】苦，微寒，有毒。  

【主治】主腹中邪热气，诸毒，杀三虫。  

【核】曰：出玄山山谷，及冤句少室山，今陕西、河东州郡，及荆、襄间多有之。生山阴近水处。冬夏不死，数根丛生，每根必有多茎贯之，茎作三棱如蕨状，有黑色汁，颇涎滑也。其叶两两对生，如鸡翎，及凤尾，又似狗脊叶而无锯齿，色青黄，面深背淡。四月花白，七月实黑，相聚连卷，而 生其根，曲而有尖嘴，黑须丛族，亦似狗脊根状，及伏鸱，皮黑肉赤，直而多枝，若百头也。 菌、赤小豆为之使，伏石钟乳。  

先人云：百头而以一贯，故名贯众。连卷有夏脉如钩之象，是心物无疑矣。腹中邪热，是夏气在脏之病，从血脉流入心腹之部者，当须此品。  

曰：根具百头，独茎叶两两相对，若偶贯群阴也，因名贯众。多生山阴近水处，故禀苦寒气味，对待阳不贯阴而成邪热，理不贯经而成诸毒。生阳不贯四大而成三虫，亦地以阳杀阴藏之象欤。  

（既连卷有夏脉如钩之象，则百头一贯，有心主百脉宗主之象矣。假以治百合病者颇象形百合病者，百脉一宗悉致其病故也。）  

### 白芨  

（本经下品）【气味】苦平，无毒。  

【主治】主痈肿恶疮败疽，伤阴，死肌，胃中邪气，贼风，鬼击，痱缓不收。  

【核】曰：出北山山谷，及冤句、越山，江淮、河、陕、汉、黔诸州。春生苗，长尺许。  

叶如初生棕苗，及藜芦，两指许大，色青翠。三、四月叶中出条，开紫花，宛如草兰，即箬兰也。结黄黑实，根色白，似菱，有三角，角头生芽，节间有毛，质极粘腻，可作糊也。紫石英为之使，恶理石，畏李核仁、杏核仁，反乌头。  

曰：白，金；及，至也。金至斯坚，故主痈肿疮疽，死肌痱缓，不但坚形，亦可坚脏（杭郡狱中，有犯大辟者，生肺痈，脓成欲死，得单方服白及末，遂获生全，越十年临刑，其肺已损三叶，所损处，皆白及末填补，其间形色，犹未变也。）  

### 连翘  

（本经下品）【气味】苦平，无毒。  

【主治】主寒热，鼠 瘰 ，痈肿恶疮，瘿瘤结热，蛊毒。  

【核】曰：出太山山谷，今汴京，及河中、江宁、润、淄、泽、兖、鼎、岳、利诸州，皆有之，独蜀中者为胜。有大翘、小翘两种。大翘生下湿地，或山冈上，叶青翠如榆叶水苏辈，茎高三、四尺而色稍赤，独茎梢开花，黄色可爱，三秋着子，似莲实之房，亦若椿实之未开者，翘出众草，壳小坚外完，无跗萼，剖之中解，气甚芳馥，实才干，振之即落，若不着茎，根如青蒿之白硬也。小翘，生冈原之上，茎叶花实，皆似大翘，但细小耳。古者茎叶花实并用，今惟用实，未见茎叶也。南方一种，茎短叶小，惟实黄黑，子如粟粒，乃旱莲。  

又一种如菡萏，壳柔软，外有附萼，抱之且无解脉，亦不芳香，干之不落，久着茎上，功用殊别也。  

曰：内经尝以车盖喻脉状，曰蔼蔼如车盖者，阳结也，亦阳盛也。本经乃以连翘名药结阳盛乎。一名连轺，轺亦小车也；盖车者，引重致远，以济不通。周礼云：车有天地之象，是合阴阳内外而言，诚开阖之枢键也。故主热结在中，为寒热鼠 瘰 ，其本在脏，其末在颈腋间也。若蛊毒，此但沉于脏；瘿瘤痈肿，此但浮于脉，咸属寒热为病因，热结为形证者也。其功力与夏枯相等，但夏枯偏于从本，秉寒水化令，故上彻巅顶，下及趺踵；连翘偏于从末，秉容平气味，故外弥肤腠，内偏五中，至于解从结心，理则一矣。先人云：连翘治鼠痈肿疮瘤，咸从结气所生，取其象形易落，而能自散也。纲目谓状似人心，故入心，以痛痒疮疡，皆属心火也。东垣谓十二经疮药中，不可无此，何必似人心状乎？顾独茎赤色，及结实在上，原具心象。又云：散血结气聚，此以结治结，当用上声之散，不当用去声之散，散则自散而省力，散则分散而有为，此先人备言所治之证，颐但略言能治之因，合能所生成，则命名之义了然矣。  

### 白蔹  

（本经下品）【气味】苦平，无毒。  

【主治】主痈肿疽疡，散结气，止痛，除热，目中赤，小儿惊痫温疟，女子阴中肿痛，带下【核】曰：生衡山山谷，及江淮、荆、襄、怀、孟、商、齐诸州。二月生苗，多在林中，作蔓赤节，叶小如桑。五月开花，七月结实。根如鸡鸭卵而稍长，三五同窠，皮黑肉白。一种赤蔹，花实功用少别，表里都赤也。代赭为之使，反乌头。  

曰：敛从欠，音酣，平声；与敛从 ，音廉，上声者迥别。有以敛训聚敛之敛谬矣。盖敛，欲也，遂也，金也，洁也，坚洁遂欲，以功用证名也。故与白及相 ，古方多并用之。但白及因风致动，而金至斯坚；白敛因热致结，而金遂斯解，良繇金坏为形证，此更坚形坚脏，平定阴阳内外上下，以及血气之倾移者也。  

（四大地大曰金，与五行金行，少有异同。五行之金，在脏归肺，在形归皮毛；四大之金，  

### 乌头  

（本经下品）乌头功力，能生死人。非以生气通之者，孰能与此。  

【气味】辛温，有大毒。  

【主治】主中风恶风，洗洗汗出，除寒湿痹，咳逆上气，破积聚寒热。其汁煎之名射罔，杀曰：乌头与附子同种，盖初化之形物也。近取野生者，别无酿造之法。唯多历年月，则气力勇悍，其毒转甚。处处有之，苗叶花实，并类川乌，根外黑内白，皱而枯燥。酉阳杂俎云：雀芋，状如雀头，置干地，地反湿，湿地地反干，飞鸟触之堕，走兽遇之僵。一曰乌草，即乌头之野生者。修事，用文武火中炮令皱折，劈破用。莽草为之使，反半夏、栝蒌、贝母、白蔹、白芨。恶藜芦。  

【核】曰：乌，日魄也。兼天雄附侧之阳而首出之，命曰乌头。经云：阳气者，若天与日，是故阳因而上卫外者也。故主中风恶风，汗出洗洗，致卫气散解者，力堪卫外而为固者也。寒湿合痹，致咳逆上气；积聚寒热，致内闭不通，外壅肌肉者，力主俾通而起亟之。先人云：人病有四，曰痹、风、痿、厥，乌力唯宣痹、风。阳行有四，曰升、降、出、入，乌力唯从升、出。但阳喜独行，而专操杀业，在刚愎人所当禁忌。又云：有家莳，有野生。野生无人气，无理法，与生人反，鸟兽不可与同群，一味草乌而已。  

### 附子  

（本经下品）【气味】辛温，有大毒。  

【主治】主风寒咳逆邪气，寒湿 拘挛，膝痛不能行步，破症坚积聚血瘕，金疮。  

【核】曰：出犍为山谷，及少室。近以蜀道绵州、龙州者良，他处虽有，力薄不堪用也。  

绵州即故广汉，领县凡八。唯彰明出附子，彰明领乡凡二十，唯赤水、廉水、昌明、会昌出附子，而赤水为多。每岁以上田熟在农地工作垄。取种于龙安、龙州、齐归、木门、青堆、小坪诸处。十一月播种，春月生苗。茎类野艾而泽，叶类地麻而浓。花则瓣紫 黄，苞长而圆。实类桑椹子，细且黑。七月采根，谓之早水，拳缩而小，盖未长成耳。九月采者佳。其品凡七，本同而末异也。初种之小者为乌头；少有旁尖，身长而乌，附乌头而旁生，虽相须，实不相连者曰附子；左右附而偶生者曰鬲子；种而独生无附，长三四寸者曰天雄；附而尖者曰天锥；附而上出者曰侧子；附而散生者曰漏篮子；皆脉络连实，如子附母，而附子以贵，故专附名也。凡种一而子六七以上则皆小；种一而子二三则稍大；种一而子特生则特大。而附子之形，以蹲坐正节、角少者为上，有节多鼠乳者次之，形不正，而伤缺风皱者为下矣。又附子之色，花白者为上，铁色者次之，青绿者为下。天雄、乌头、天锥，皆以丰实盈握者为胜。漏篮、侧子，如园人乞役，卑卑不数也。漏篮，即雷公所谓木鳖子，大明所谓虎掌。鬲子即乌喙；天锥即天雄类，方书并无此名，功用当相同尔。然而易植难成，功疏质变，或种美而苗不茂，或苗秀而根不充，或已酿而腐，或已曝而挛，原属气化，又复化气成消，若有神物阴为之者，故园人尝祷于神，目为药妖者以此。修事，入柳木灰火中，炮令皱折，竹刀刮去孕子，并底，劈破，于屋下平地，掘一土坑安之，至明取出，焙干。若阴制者，生去皮尖，及底，薄切作片，用东流水，及黑豆浸五日夜，取出，日中晒干。地胆为之使。恶蜈蚣。畏防曰：附子、天雄、侧子，即乌头种子，奇生无偶者曰天雄，偶生旁立者曰附子，旁生支出者曰侧子。侧子青阳，附子显明，天雄巨阳耳。故附子司显明，主润宗筋，束骨而利机关也。显明阳虚，则宗筋纵，致 拘挛，膝痛不能行步矣。并司宗气不会呼吸，为咳逆，及血失气 ，为症坚积聚者，莫不繇风寒寒湿为痹因，不能则为病热之为形证者也。设肺热叶焦，发为 者，所当避忌。先人云：咳逆邪深，寒湿气死，机关已弛，坚凝固结者，匪（青阳，少阳也；显明，阳明也；巨阳，太阳也。显明阳虚之 ，太阴阴虚之 ，差之  

### 天雄  

（本经下品）【气味】辛温，有大毒。  

【主治】主大风寒，湿痹，历节痛，拘挛缓急，破积聚邪气，金疮，强筋骨，轻身，健行。  

【核】曰：不生附侧，经年独长而大者，天雄也。生成已具附子条内。修事如附子法。  

远志先人云：合名与形，当属阳中之阳，只能助长，不能化育，命门之用药也。  

曰：天以体言，雄以用言，不杂于阴柔，不惑于邪乱者也。一名白幕，幕者，军旅行舍，喻天行健，自强不息之象也。主轻身健行，望见其雄武矣。若大风、寒湿痹证，及积聚邪气金疮，嫌于无阳者，乃得行险而不失其正。  

### 半夏  

（本经下品）【气味】辛平，有毒。  

【主治】主伤寒寒热，心下坚，胸胀，咳逆，头眩，咽喉肿痛，肠鸣，下气，止汗。  

【核】曰：出槐里川谷，槐里属扶风。今青州、齐州、吴中、渐中亦有之，生丘泽田野间。二月发苗，一茎，或三茎，高八九寸，茎端叶三，浅绿色。夏至半夏生，连缀茎下也。  

形似羊眼，圆白者为胜。江南一种大径寸，南人特重之，乃繇跋，误作半夏也。又一种绝似半夏，但咬着微酸者，名白傍 子，并不入药用。修事，每半夏四两，用白芥子末三两，以酽醋先调芥子末，次将半夏投入洗之，诞尽为度，否则令人气逆怒满也。射干为之使。恶皂荚。畏雄黄、生姜、干姜、秦皮、龟甲、乌头。  

曰：月令半夏生，盖当夏之半也。天地相遇，品物咸章之时矣。以纯干决尽，至而一阴见，故主阴阳开阖之半，关键之枢，如半欲开，半欲阖，半欲开阖者，莫不从令，训释主治，先人详悉题药矣。  

（从半欲开处居多，如伤寒寒热头眩；少阳之枢半欲开也，咽喉肿痛；少阴之枢半欲开也，心下坚胸满咳逆；身形之半欲开也，肠鸣亦身形之半欲开半欲阖也；下气及汗出，此则身形之中欲阖，外欲阖也。）  

### 虎掌  

（本经下品）【气味】苦温，有大毒。  

【主治】主心腹寒热结气，积聚伏梁，伤筋痿拘挛，利水道。  

【核】曰：出汉中山谷，及冤句、安东、河北州郡，近道亦有之。四月生苗，高尺余。  

独茎上有叶如爪，一窠生八九茎，时出一茎作穗，直上如鼠尾。中生一叶如匙，裹茎作房，旁开一口，上下尖。中有花，青褐色。结实如麻子，熟便白色，自落布地，一子只一窠。九月叶残取根。但初孕之根，仅如豆大，渐长者似半夏而扁，年久者始圆及寸，大如鸡卵。周匝生芽，三四枝，或五六枝，圆如指顶，宛若虎掌。冀州一种，呼天南星，二月生苗，高一、二二、八月采根，似芋而扁，与 相类，人多误采，了不可辨。但 茎斑花紫，南星根小肌腻，炮之易裂为别。然南星即虎掌，同类而异种。其根大者，周匝亦有圆芽，但不若虎掌茎叶似爪，五出分列也。江州一种，草虎掌，叶大如掌，面青背紫，三四叶为一本，经冬不凋，不结花实，根之四畔，亦有圆芽，名象虽同治疗迥别。修事，取重一两者，气专力倍。  

用治风痰，生用须温汤洗净，再以白矾作汤，或皂角煎汁，浸二三日，每日一换，浸足暴干。熟用，择黄土地上，掘一小坑，深五六寸，先以炭火烧红，次用好酒沃之，乃安虎掌于坑内，上以瓦盆覆定，灰泥固济，过夜取用。设急用，用湿纸包裹，埋糠灰火中，周匝绽裂，便可用矣。一法：以酒浸一宿，用桑柴火蒸之，尝令洒酒入甑内，令气猛。一伏时取出，竹刀剖开，味不麻舌为度。一法以生姜杵碎，和黄泥包虎掌煨熟，去泥焙用。若造曲用，生姜汁，及矾作汤，和虎掌末作小饼子，安篮内，楮叶包盖，俟上有黄衣生，取晒收之。造胆星法：将虎掌研末，腊月取黄牯牛胆汁和匀，纳胆囊内，悬系有风处，干之，年久弥佳。蜀漆为之使。恶莽草。  

先人云：名色性气，合属燥金；味苦气温又得火化，为肺金之用药也。与易称 万物令燥者合其德，当治风，第可平诸疾生风，不可平风生诸疾，以非真实燥故。其治诸暴强直，支痛里急，筋缩 戾，平以虎掌，风从燥已矣。  

曰：命名虎掌，不独茎叶根 形相似也，虎力在掌，故主寒热气结，积聚伏梁，以及心腹，若探囊耳。盖掌用在筋，且风生从虎，故主厥阴风木，变生筋主为病，以致筋痿挛拘也。风行水涣，故并利水道。  

（厥阴变眚，则风木之化不行焉。虎啸风生，从其类也。风感水受，水道乃行，故利水道。）  

### 常山  

（本经下品）【气味】苦寒，有毒。  

【主治】主伤寒寒热，发热温疟，鬼毒，胸中痰结吐逆。  

### 蜀漆  

（本经下品）【气味】辛平，有毒。  

【主治】主疟，及咳逆寒热，腹中症坚，积聚邪气，蛊毒，鬼疰。  

【核】曰：出益州川谷，及汉中，今宜都、建平、海州、汴西、淮、浙、湖南并有之。  

生山谷间，茎圆有节，高三四尺。叶似茗，两两相当二月作白花，青萼。五月结实青圆，三子为房。根似荆根，色黄而皱，苗即蜀漆也，采时须连根苗收用，气力始备，性颇恶湿，采即暴燥，青白堪用，否则黑烂郁坏矣。宜都、建平者，根形细实，宛如鸡骨，取用最胜。海州者，叶似楸叶，八月开花红白，似山楝而小。又天台一种土尝山，苗叶并甘而凉，颇适口，非同类也。修事，如用蜀漆，临时去根，同甘草相拌，水润蒸之。去甘草，细锉，再以甘草汁拌蒸，晒干取用。如用尝山，临时去苗，用酒浸一宿，取出，晒干熬捣用。尝山，畏玉札。  

蜀漆曰：经久不迁之谓尝，宣气散生之谓山。盖以止行行止为体用，故一名互草。从治伤寒、温疟之体似止，显寒热往来之用似行，及鬼毒与胸中结痰吐逆之似止而行，似行而止者。苗曰蜀漆，山独之谓蜀，水泻欲留之谓漆，故功用相同，略分内外上下之异耳。  

（合石膏 看，便知彼此功力差别：石膏之止，止有凝义，行有散义；尝山之止，止有停义  

### 芫花  

（本经下品）虚中者，转能善开茅塞；茅塞者，当号毒鱼。  

【气味】辛温，有小毒。  

【主治】主咳逆上气，喉鸣喘，咽肿，短气，蛊毒，鬼疟，疝瘕，痈肿，杀虫鱼。  

【核】曰：出邯郸，及绛州，所在亦有。茎干不全类木，亦非草本，草中木，木中草也。  

本高二三尺，正二月旧枝抽苗作花，有紫、赤、黄、白四种。紫赤者多，白色者时有，黄色者，绛州所产也。三月花落尽，叶乃生，叶似白前，及柳叶而青，渐加浓，则转黑矣。根似桑，三月采花，五月采叶，八、九月采根。有争斗者，以叶 擦皮肤，辄作赤肿，和盐擦卵，则染外若赭色也。修事，取陈久者佳，用米醋煮十余沸，去醋，水浸一宿。晒干，则毒减。  

决明为之使。反甘草。  

曰：芫谐元，元，首也。山海经云：首山多芫，亦苗首出，萼即随之，花落尽，叶乃茁也。形色气味，具火大虚中之体，从内而外，以张横遍之用者也。是主蛊毒、鬼疟、疝瘕，为阴凝之属，满实在中，致令气短，用失横遍，遂上逆而咳气喉鸣喘，及咽肿者，对待治之。若痈肿，亦中气不达，不能横遍肉理故也。若杀虫鱼，以功能彻水，则鱼失所夫矣。  

故一名去水，一名毒鱼，行水之功，于此可见。  

### 大黄  

（本经下品）【气味】苦寒，无毒。  

【主治】主下瘀血，血闭，寒热，破症瘕积聚，留饮宿食，荡涤肠胃，推陈致新，通利水谷【核】曰：出河西山谷，及陇西者为胜。益州北部汶山、西山者次之。二月卷生黄赤，放叶时，四四相当，宛似羊蹄叶，粗长而浓。茎高三尺许，味酸而脆，颇堪啖也。三月花黄，五月实黑，八月采根。根形亦似羊蹄根，大者如碗，长二尺许。切片阴干，理文如锦，质色深紫。修事，切作薄片，以文如 纹，紧浓者佳。锉细蒸之从巳至未，取出晒干，又以腊水润透，蒸之从未至亥，凡七遍。晒干，更以淡蜜水拌蒸一伏时，色如乌膏为度，乃晒干收用。黄芩为之使。  

先人云：大黄称将军，将军者，所以行君令，戡祸乱，拓土地者也。味大苦，气大寒，似得寒水正化，而炎上作苦，苦性走下，不与炎上者反乎。 同云：五行相克，更为父母，素问云：承乃制，制则生化，是故五行之体以克为用，其润下者正炎上之用乎。则凡心用有所不行，变生 难者，舍同类之苦巽以入之，不能彰其用矣。盖心主夏，主热火，主神，主血脉，主病在五脏，主心腹部位，若肠胃之间，心腹之分，夏气热火之郁，神情血脉之结，瘀闭宿留，致成症瘕积聚，变生寒热胀满者，皆心用不行。大黄能荡涤之，是谓推陈；推陈者，正所以行君之令，辟土地，安民众，阜生物，是谓致新。致新者，即所以调中化食，安和五脏者也。客曰：开土地，涤肠胃，利水谷，皆脾所司。何为行火用也？曰：火有用而灵，正曰：大黄称将军，转危为安，亡为存故也。具地体用，大其用，黄其体，故其动也辟，应地无疆，含弘光大也。其为方也，为大方，为急方；其为剂也，为通剂，为泻剂。  

积着留碍者，极物之情，通乎理而已。  

### 蚤休  

（本经下品）【气味】苦微寒，有毒。  

【主治】主惊痫，摇头弄舌，热气在腹中。  

【核】曰：出山阳川谷，及冤句。今河中、河阳、华、凤、文州，及江淮间亦有之。生深山阴湿地，即紫河车、重楼金线、七叶一枝花也。一茎独上，茎当叶心。似王孙、鬼臼、芍药、蓖麻辈叶。凡一茎三层，独王屋山产者，至五七层，每层七叶，叶色碧绿。夏月茎头作花，一花七瓣，上有金丝下垂，蕊长三四寸，秋结红子，根如鬼臼，及紫参、苍术、菖蒲等状，外紫中白，理细质脆，有粳糯两种。修治，洗切焙用。丹家采制三黄、砂、汞。  

曰：蚤休，阳草也。以生成功用诠名。礼记云：发扬蹈厉之已蚤，使之休止休息尔。一茎独上，茎当叶心，叶必七，花瓣亦七，重台或一或三，或五或七，正阳数之生，火数之成也。味苦气寒，生深山阴湿处，是阳以阴为用矣。对待阴以阳用，致热在中，若风自火出，而弄舌摇头，及阳蹈阴中而痫，阴越阳中而惊，此皆阴阳舛错，越动静之尝故尔。所谓发扬蹈厉之已蚤，使之休止休息也。  

（头为诸阳之首，舌乃心火之苗，盖动摇名风，若风之自火出也。）  

### 鬼臼  

（本经下品）【气味】辛温，有毒。  

【主治】主杀蛊毒，鬼疰精物，辟恶气不祥，逐邪，解百毒。  

【核】曰：出九真山谷，及冤句、荆州、峡州、襄州，近以钱唐、余杭径山者为上。生深山岩石之阴，即独脚莲、唐婆镜、马目毒公、羞天花、八角盘也。二三月挺生一茎，中空独上，茎当叶心，叶居茎上，如初生荷叶，边出八角，面青背紫，丛生细毛，揉之作瓜李香。  

旦则东向，暮则西倾，犹葵之卫足也。花开叶下，连缀茎间，未尝见日，故曰羞天。风来不动，风去自摇，能不为风力所转矣。其叶，或二三层叠，总一茎当心直上，或旁生岐出，必另贯叶心，不与本茎相联系也。年生一茎，茎枯根作一臼，新臼次年另生，则旧臼中腐，此陈新相易，九年乃作九臼，九臼者有神，根形如苍术，及黄精之岐曲，以连生臼窍为别也。  

辟谷，伏汞，畏垣衣。  

曰：独茎八角，独根九臼，阳以阴为体，阴以阳为用也。茎生叶心，花蔽叶下，阴阳互为根蒂也。花如铃铎，风来不动，风去自摇，见阴阳之体能立用能行也。旦则东向，暮则西倾，与阴阳浮沉于升降也。伏汞成丹，辟谷不饥，操阴阳造化之权衡也。此尽阴阳造化之变，鬼物唯阴，宁不敛掬。许氏云：望之敛掬曰臼，臼音 ，与掬同。两手曰掬，与下画相连之去声者不同。  

### 巴豆  

（本经下品）毒药攻病，不得不下毒手，亦不得轻下毒手。  

【气味】辛温，有毒。  

【主治】主伤寒，温疟寒热，破症瘕结聚坚积，留饮痰癖，大腹，荡练五脏六腑，开通闭塞【核】曰：出巴郡川谷。今嘉州、眉州、戎州皆有之。木高一二丈。叶如樱桃而浓大，初生青色，久渐黄赤，季冬渐凋，仲春渐发，仲夏旧叶落尽，新叶齐生，即开花成穗，其色微黄。五六月结实作房，七八月成熟，渐渐自落。一房二瓣，一瓣一子，或三子。子仍有壳，独他处鲜有。修治，去壳敲碎，每两用麻油，并酒各七合，煮干，研膏用。芫花为之使。畏大黄、黄连、芦笋、菰笋、藜芦、酱、豉、冷水，得火良，恶 草，与牵牛相反。中其毒者，冷水、黄连、大豆汁解之。  

曰：巴，蛇名。许氏云：巴蛇吞象，捷取巧嗜，糜溃有形，性之至毒者也。谓巴豆之荡练脏腑，开通闭塞，毒烈之性相类尔。故可对待阴凝至坚，结聚留癖。先人博议云：荡则龆龀不存，练则瑕疵尽净，苟非阳气消沮，形如死灰者，未免流毒不辜，慎之。  

### 大戟  

（本经下品）【气味】苦寒，有小毒。  

【主治】主蛊毒十二水，腹满急痛积聚，中风，皮肤疼痛，吐逆。  

【核】曰：出尝山。近道亦有，多生平泽。二三月抽芽红色，渐长丛高，茎直中空，折之有白浆。叶狭长似柳，梢头叶攒密而上。三四月开黄紫色花，如杏及芜荑。根如苦参而细。  

出一种土大戟为下品。北方一种绵大戟，皮韧如绵而色白，气味峻利，弱人误服吐血。修事，勿用附生者，误服令人气泄不禁，即煎荠 汤解之，采得即于槐砧上细锉，与海芋叶拌蒸，从巳至申，去芋药，晒干用。反甘草，菖蒲能解之。  

先人云：双枝为戟，所用为门，我军彼敌，咽喉之地，疆界之域也。出入生死，莫不繇之，其为用大矣。盖蛊毒唯入，十二水唯不出，风中欲入，吐逆欲出，四者之门能无枢要乎。  

然人身枢要主心，犹三军之命在将，大戟花苗色味，悉属心象，诚急方之宣剂、通剂，上下表里，谁能不繇其门，以为出入者。今人唯知逐水，尚可扩充治痘澄饮，以其咸从水类也。  

客曰：人身以九窍为门，越人别立七冲为衢，大戟惟堪下泄，何有疆界门户？答曰：九窍者，身形之门户，七冲者，六腑之衢路，如五脏十二经，及骨空腠理，亦莫不有疆界衢路门户者。经云：八万四千毛孔，孔孔作大壑流，非寓言也。大戟苦寒，行心之用，于时为夏，设人身有一毛孔于时不大，便非灵活之身。唯其莫不夏大，乃成至大之用。大戟张大夏令，为门为衢，则邪去有路，自外自中而汗而下矣。且心之表气为阳，而苦寒又得太阳寒水之化，故为心之用，宣发太阳之开药也。以太阳经主开，开处为衢为门，可无惑矣。  

曰：大以用言，戟者支兵也。周礼掌舍棘门，注云，以戟为门，主持开阖，且御侮也。如治吐逆，此但从开；如治蛊毒十二水，以及腹满急痛积聚，与中风皮肤疼痛，此但从阖。阖者持以开，开者持以阖，亦若拔戟以逐之，以灭不格也。  
