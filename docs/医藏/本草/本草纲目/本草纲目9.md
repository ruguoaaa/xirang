---
title: 本草纲目9
index: true
icon: editor
order: 9
category:
  - 医藏
  - 本草
  - 本草纲目
tag:
  - 李时珍
  - 明
---

## 菜部第二十六卷  

李时珍曰：凡草木之可茹者谓之菜。韭、薤、葵、葱、藿，五菜也。《素问》云：五谷为养，五菜为充。所以辅佐谷气，疏通壅滞也。古者三农生九谷，场圃艺草木，以备饥馑，菜固不止于五而已。我国初周定王图草木之可济生者四百余种，为《救荒本草》，厥有旨哉。夫阴之所生，本在五味；阴之五宫，伤在五味。谨和五味，脏腑以通，气血以流，骨正筋柔，腠理以密，可以长久。是以内则有训，食医有方，菜之于人，补非小也。但五气之良毒各不同，五味之所入有偏胜，民生日用而不知。乃搜可茹之草，凡一百五种为菜部。分为五类：曰薰辛，曰柔滑，曰 ，曰水，曰芝 。旧本菜部三品，共六十五种。今并入五种，移十三种入草部，六种入果部。自草部移入及并二十三种，自谷部移入一种，果部移入一种，外类有名未用移入三种。  

《神农本草经》一十三种（梁陶弘景注）  
名医别录》一十八种（梁陶弘景注）  
唐本草》七种（唐苏恭）  
千金食治》二种（唐孙思邈）  
本草拾遗》一十三种（唐陈藏器）  
食疗本草》三种（唐孟诜、张鼎）  
食性本草》一种（南唐陈士良）  
蜀本草》二种（蜀韩保升）  
日华本草》二种（宋人大明）  
开宝本草》六种（宋马志）  
嘉本草》九种（宋掌禹锡）  
图经本草》四种（宋苏颂）  
证类本草》一种（宋唐慎微）《日用本草》三种（元吴瑞）  
食物本草》二种（明汪颖）  
食鉴本草》一种（明宁原）《救荒本草》二种（明周王）  
本草纲目》一十六种（明李时珍  

【`附注`】魏李当之《药录》 《吴普本草》 宋雷 《炮炙》 齐徐之才《药对》 唐甄权《药性》 萧炳《四声》 唐李 《海药》 杨损之《删繁》 宋寇宗 《衍义》 金张元素《珍珠囊》 元李杲《法象》 王好古《汤液》 元朱震亨《补遗》 明汪机《会编》明陈嘉谟《蒙筌》  

### 菜之一  

（荤菜类三十二种。）  

***韭***  

（《别录》中品  

【`释名`】草钟乳（《拾遗》）、起阳草（侯氏《药谱》）。  

颂曰：案：许慎《说文》：韭字，象叶出地上形。一种而久生，故谓之韭。一岁三、四割，其根不伤，至冬壅培之，先春复生，信乎久生者也。  

藏器曰：俗谓韭叶是草钟乳，言其温补也。  

时珍曰：韭之茎名韭白，根名韭黄，花名韭菁。《礼记》谓韭为丰本，言其美在根也。  

薤之美在白，韭之美在黄，黄乃未出土者。  

【`集解`】时珍曰：韭丛生丰本，长叶青翠。可以根分，可以子种。其性内生，不得外长。叶高三寸便剪，剪忌日中。一岁不过五剪，收子者只可一剪。八月开花成丛，收取腌藏供馔，谓之长生韭，言：剪而复生，久而不乏也。九月收子，其子黑色而扁，须风处阴干，勿令郁。北人至冬移根于土窖中，培以马屎，暖则即长，高可尺许，不见风日，其叶黄嫩，谓之韭黄，豪贵皆珍之。韭之为菜，可生可熟，可菹可久，乃菜中最有益者也。罗愿《尔雅翼》云：物久必变，故老韭为苋。  

颂曰：郑玄言：政道得则阴物变为阳，故葱变为韭，可验葱冷而韭温也。  

【`气味`】辛、微酸，温，涩，无毒。时珍曰：生：辛、涩；熟：甘、酸。大明曰：热。  

宗 曰：春食则香，夏食则臭，多食则能昏神暗目，酒后尤忌。  

诜曰：热病后十日食之，即发困。五月多食，乏气力。冬月多食，动宿饮，吐水。不可与蜜及牛肉同食。  

【`主治`】归心，安五脏，除胃中热，利病患，可久食（《别录》。时珍曰：案：《千金方》作可久食，不利病患。）叶：煮鲫鱼酢食，断卒下痢。根：入生发膏用（弘景）。根、叶：煮食，温中下气，补虚益阳，调和脏腑，令人能食，止泄血脓，腹中冷痛。生捣汁服，主胸痹骨痛不可触者，又解药毒，疗狂狗咬人数发者，亦涂诸蛇虺、蝎虿、恶虫毒（藏器）。  

煮食，充肺气，除心腹痼冷 癖。捣汁服，治肥白人中风失音（《日华》）。煮食，归肾壮阳，止泄精，暖腰膝（宁原）。炸熟，以盐、醋空心吃十顿，治胸膈噎气。捣汁服，治胸痹刺痛如锥，即吐出胸中恶血甚验。又灌初生小儿，吐去恶水、恶血，永无诸病（诜）。主吐血唾血，衄血尿血，妇人经脉逆行，打扑伤损及膈噎病。捣汁澄清，和童尿饮之，能消散胃脘瘀血，甚效（震亨）。饮生汁，主上气喘息欲绝，解肉脯毒。煮汁饮，止消渴盗汗。熏产妇血运，洗肠痔脱肛（时珍）。  

【`发明`】弘景曰：此菜殊辛臭，虽煮食之，便出犹熏灼，不如葱、薤熟即无气，最是养生所忌。  

颂曰：菜中此物最温而益人，宜常食之。昔人正月节食五辛以辟疠气，谓韭、薤、葱、蒜、姜也。  

宗 曰：韭黄未出粪土，最不益人，食之滞气，盖含抑郁未申之气故也。  

孔子曰：“不时不食”，正谓此类。花食之亦动风。  

思邈曰：韭味酸，肝病宜食之，大益人心。  

时珍曰：韭，叶热根温，功用相同。生则辛而散血，熟则甘而补中。入足厥阴经，乃肝之菜也。《素问》言，心病宜食韭，《食鉴本草》言：归肾，文虽异而理则相贯。盖心乃肝之子，肾乃肝之母，母能令子实，虚则补其母也。道家目为五荤之一，谓其能昏人神而动虚阳也。有一贫叟病噎膈，食入即吐，胸中刺痛。或令取韭汁，入盐、梅、卤汁少许，细呷，得入渐加，忽吐稠涎数升而愈。此亦仲景治胸痹用薤白，皆取其辛温能散胃脘痰饮恶血之义也。  

震亨曰：心痛有食热物及怒郁，致死血留于胃口作痛者，宜用韭汁、桔梗加入药中，开提气血。有肾气上攻以致心痛者，宜用韭汁和五苓散为丸，空心茴香汤下。盖韭性急，能散胃口血滞也。又反胃宜用韭汁二杯，入姜汁、牛乳各一杯，细细温服。盖韭汁消血，姜汁下气消痰和胃，牛乳能解热润燥补虚也。一人腊月饮刮剁酒三杯，自后食必屈曲下膈，硬涩微痛，右脉甚涩，关脉沉。此污血在胃脘之口，气因郁而成痰，隘塞食道也。遂以韭汁半盏，细细冷呷，尽半斤而愈。  

【`附方`】旧十二，新二十。  

胸痹急痛：诜曰：胸痹痛如锥刺，不得俯仰，自汗出，或痛彻背上，不治或至死。可取生韭或根五斤，洗捣汁，服之。（《食疗本草》）阴阳易病，男子阴肿，小腹绞痛，头重眼花，宜 鼠屎汤煮之：用 鼠屎十四枚，韭根一大把，水二盏，煮七分，去滓再煎二沸，温服，得汗愈。未汗再服。（《南阳活人书》）。  

伤寒劳复：方同上。  

卒然中恶：捣韭汁，灌鼻中，便苏。（《食医心镜》）。  

卧忽不寤，勿以火照之，但痛啮拇指甲际而唾其面则活：取韭捣汁吹入鼻中。冬月则用韭根。（《肘后方》）。  

风忤邪恶：韭根一把，乌梅十四个，吴茱萸（炒）半升，水一斗煮之。仍以病患栉内入，煮三沸。栉浮者生，沉者死。煮至三升，分三服。（《金匮要略》）。  

喘息欲绝：韭汁饮一升，效。（《肘后》）。  

夜出盗汗：韭根四十九根。水二升，煮一升，顿服。（《千金方》）消渴引饮：韭苗日用三、五两，或炒或作羹，勿入盐，入酱无妨。吃至十斤即住，极效。过清明勿吃。有人病此，引饮无度，得此方而愈。（秦宪副方）。  

喉肿难食：韭一把，捣熬敷之。冷即易。（《千金方》）。  

水谷痢疾：韭叶作羹、粥、炸、炒，任食之，良。（《食医心镜》）。  

脱肛不收：生韭一斤（切），以酥拌炒熟，绵裹作二包，更互熨之，以入为度。（《圣惠》）。  

痔疮作痛：用盆盛沸汤，以器盖之，留一孔。用洗净韭菜一把，泡汤中。乘热坐孔上，先熏后洗，数次自然脱体也。（《袖珍方》）小儿胎毒：初生时，以韭汁少许灌之，即吐出恶水恶血，永无诸疾。（《四声本草》）。  

小儿腹胀：韭根捣汁，和猪脂煎服一合。间日一服，取愈。（《秘录》）。  

小儿患黄：韭根捣汁，日滴鼻中，取黄水取效。（同上）。  

痘疮不发：韭根煎汤服之。（《海上方》）。  

产后呕水，产后因怒哭伤肝，呕青绿水：用韭叶一斤取汁，入姜汁少许，和饮，遂愈。  

（《摘玄方》）。  

产后血运：韭菜切，安瓶中，沃以热醋，令气入鼻中，即省。（《丹溪心法》）。  

赤白带下：韭根捣汁，和童尿露一夜，空心温服取效。（《海上仙方》）。  

鼻衄不止：韭根、葱根同捣枣大，塞入鼻中，频易，两三度即止。（《千金方》）。  

五般疮癣：韭根炒存性，捣末，以猪脂和涂之。数度愈。（《经验方》）。  

金疮出血：韭汁和风化锻石晒干。每用为末敷之效。（《濒湖集简方》）。  

刺伤中水肿痛：煮韭热拓之。（《千金》）。  

漆疮作痒：韭叶杵敷。（《斗门方》）。  

狗咬伤：七日一发。三七日不发，乃脱也。急于无风处，以冷水洗净，即服韭汁一碗。隔七日又一碗，四十九日共服七碗。须百日忌食酸、咸，一年忌食鱼腥，终身忌食狗肉，方得保安。否则十有九死。徐本斋云：此法出《肘后方》。有疯犬一日咬三人，只一人用此得活，亲见有效。（《简便》）。  

百虫入耳：韭汁灌之即出。（《千金方》）。  

耳出汁：韭汁日滴三次。（《圣惠方》）。  

牙齿虫 ：韭菜连根洗捣，同人家地板上泥和，敷痛处腮上，以纸盖住。一时取下，有细虫在泥上，可除根。又方：韭根十个，川椒二十粒，香油少许，以水桶上泥同捣，敷病牙颊上。良久有虫出，数次即愈也。  

解肉脯毒：凡肉密器盖过夜者为郁肉，屋漏沾着者为漏脯，皆有毒。捣韭汁饮之。（张文仲《备急方》）食物中毒：生韭汁服数升良。（《千金》）。  

韭子  

【`修治`】大明曰：入药拣净，蒸熟曝干，簸去黑皮，炒黄用。  

【`气味`】辛、甘，温，无毒。  

时珍曰：阳也。伏石钟乳、乳香。  

【`主治`】梦中泄精，溺白（《别录》）。暖腰膝，治鬼交，甚效（《日华》）。补肝及命门，治小便频数、遗尿，女人白淫、白带（时珍）。  

【`发明`】颂曰：韭子得龙骨、桑螵蛸，主漏精补中。葛洪、孙思邈诸方多用之。  

弘景曰：韭子入棘刺诸丸，主漏精。  

时珍曰：棘刺丸方见《外台秘要》，治诸劳泄，小便数，药多不录。案：《梅师方》：治遗精。用韭子五合，白龙骨一两，为末，空心酒服方寸匕。《千金方》：治梦遗，小便数。用韭子二两，桑螵蛸一两，微炒研末，每旦酒服二钱。《三因方》：治下元虚冷，小便不禁，或成白浊，有家韭子丸。盖韭乃肝之菜，入足厥阴经。肾主闭藏，肝主疏泄。《素问》曰：足厥阴病则遗尿。思想无穷，入房太甚，发为筋痿，及为白淫。男随溲而下，女子绵绵而下。韭子之治遗精漏泄、小便频数、女人带下者，能入厥阴，补下焦肝及命门之不足。命门者藏精之府，故同治云。  

【`附方`】旧四，新三。  

梦遗溺白：藏器曰：韭子，每日空心生吞一、二十粒，盐汤下。《圣惠》：治虚劳伤肾，梦中泄精。用韭子二两，微炒为末。食前温酒服二钱匕。  

虚劳溺精：用新韭子二升（十月霜后采之），好酒八合渍一宿。以晴明日，童子向南捣一万杵。平旦温酒服方寸匕，日再服之。（《外台秘要》）  
泄遗尿：韭子二升，稻米三升，水一斗七升，煮粥取汁六升，分三服。（《千金方》）。  

玉茎强中：玉茎强硬不痿，精流不住，时时如针刺，捏之则痛，其病名强中，乃肾滞漏疾也。用韭子、破故纸各一两，为末。每服三钱，水一盏，煎服。日三即住。（《夏子益奇方》）。  

腰脚无力：韭子一升（拣净，蒸两炊久，曝干，簸去黑皮，炒黄捣粉）。安息香二大两，水煮一，二百沸，慢火炒赤色，和捣为丸梧子大。如干，入少蜜。每日空腹酒下三十丸。以饭三，五匙压之，大佳。（崔元亮《海上方》）。  

女人带下，及男子肾虚冷，梦遗。用韭子七升，醋煮千沸，焙研末，炼蜜丸梧子大。每服三十丸，空心温酒下。（《千金方》）烟熏虫牙：用瓦片 红，安韭子数粒，清油数点，待烟起，以筒吸引至痛处。良久以温水漱，吐有小虫出为效。未尽再熏。（《救急易方》）  

***山韭***  

（《千金》  

【`释名`】 （音育）、 （音纤，并未详）。  

【`集解`】颂曰： ，山韭也。山中往往有之，而人多不识。形性亦与家韭相类，但根白，叶如灯心苗耳。《韩诗》云，六月食郁及 ，谓此也。  

时珍曰：案：《尔雅》云： ，山韭也，许慎《说文》云： ，山韭也。金幼孜《北征录》云：北边云台戍地，多野韭、沙葱，人皆采而食之。即此也。苏氏以诗之郁即此，未知是否？又吕忱《字林》云： （音严），水韭也。野生水涯，叶如韭而细长，可食。观此，则知野韭又有山、水二种，气味或不相远也。  

【`气味`】咸，寒，涩，无毒。  

【`主治`】宜肾，主大小便数，去烦热，治毛发（《千金》）。  

【`发明`】时珍曰： ，肾之菜也，肾病宜食之。诸家本草不载，而孙思邈《千金方》收之。他书“ ”字多讹作“藿”字，藿乃豆叶也。陈直《奉亲养老书》有 菜羹，即此也。  

其方治老人脾胃气弱，饮食不强。用 菜四两，鲫鱼肉五两，煮羹，下五味并少面食。  

每三五日一作之。云极补益。  

【`附录`】孝文韭（《拾遗》）  
器曰：辛，温，无毒。主腹内冷胀满，泄痢肠 ，温中补虚，令人能行。生塞北山谷，状如韭，人多食之，云是后魏孝文帝所种。又有诸葛韭，孔明所种，此韭更长，彼人食之。时珍曰：此亦山韭也，但因人命名耳。  

***葱***  

（《别录》中品  

【`释名`】芤（《纲目》）、菜伯（同）、和事草（同）、鹿胎。  

时珍曰：葱从囱。外直中空，有囱通之象也。芤者，草中有孔也，故字从孔，芤脉象之。葱初生曰葱针，叶曰葱青，衣曰葱袍，茎曰葱白，叶中涕曰葱苒。诸物皆宜，故云菜伯、和事。  

【`集解`】恭曰：葱有数种，山葱曰 葱，疗病似胡葱。其人间食葱有二种：一种冻葱，经冬不死，分茎栽莳而无子；一种汉葱，冬即叶枯。食用入药，冻葱最善，气味亦佳也。  

保升曰：葱凡四种：冬葱即冻葱也，夏衰冬盛，茎叶俱软美，山南、江左有之；汉葱茎实硬而味薄，冬即叶枯；胡葱茎叶粗短，根若金灯； 葱生于山谷，不入药用。  

颂曰：入药用山葱、胡葱，食品用冬葱、汉葱。又有一种楼葱，亦冬葱类，江南人呼为龙角葱，荆楚间多种之，其皮赤，每茎上出歧如八角，故云。  

瑞曰：龙角即龙爪葱，又名羊角葱。茎上生根，移下莳之。  

时珍曰：冬葱即慈葱，或名太官葱。谓其茎柔细而香，可以经冬，太官上供宜之，故有数名。汉葱一名木葱，其茎粗硬，故有木名。冬葱无子。汉葱春末开花成丛，青白色。其子味辛色黑，有皱纹，作三瓣状。收取阴干，勿令 郁，可种可栽。  

葱茎白 【`气味`】辛，平。叶：温。根须：平。并无毒。  

弘景曰：葱有寒热，白冷青热，伤寒汤中不得用青也。  

宗 曰：葱主发散，多食昏人神。  

诜曰：葱宜冬月食。不可过多，损须发，发人虚气上冲，五脏闭绝，为其开骨节出汗之故也。  

思邈曰：正月食生葱，令人面上起游风。生葱同蜜食，作下利。烧葱同蜜食，壅气杀人。  

张仲景曰：生葱合枣食，令人病；合犬、雉肉食，多令人病血。  

时珍曰：服地黄、常山人，忌食葱。  

【`主治`】作汤，治伤寒寒热，中风面目浮肿，能出汗（《本经》）。伤寒骨肉碎痛，喉痹不通，安胎，归目益目睛，除肝中邪气，安中利五脏，杀百药毒。根：治伤寒头痛（《别录》）。主天行时疾，头痛热狂，霍乱转筋，及奔豚气、脚气，心腹痛，目眩，止心迷闷（大明）。通关节，止衄血，利大小便（孟诜）。治阳明下痢、下血（李杲）。达表和里，止血（宁原）。除风湿，身痛麻痹，虫积心痛，止大人阳脱，阴毒腹痛，小儿盘肠内钓，妇人妊娠溺血，通乳汁，散乳痈，利耳鸣，涂 犬伤，制蚯蚓毒（时珍）。  

杀一切鱼、肉毒（士良）。  

【`发明`】元素曰：葱茎白，味辛而甘平，气浓味薄，升也，阳也。入手太阴、足阳明经，专主发散，以通上下阳气。故《活人书》治伤寒头痛如破，用连须葱白汤主之。张仲景治少阴病，下利清谷，里寒外热，厥逆脉微者，白通汤主之，内用葱白。若面色赤者，四逆汤加葱白。腹中痛者，去葱白。成无己解之云：肾恶燥，急食辛以润之。葱白辛温以通阳气也。  

时珍曰：葱乃释家五荤之一。生辛散，熟甘温，外实中空，肺之菜也，肺病宜食之。肺主气，外应皮毛，其合阳明。故所治之症多属太阴、阳明，皆取其发散通气之功，通气故能解毒及理血病。气者血之帅也，气通则血活矣。金疮磕损，折伤血出，疼痛不止者，王《百一选方》用葱白、砂糖等分研封之。云痛立止，更无痕瘢也。葱叶亦可用。又葱管吹盐入玉茎内，治小便不通及转脬危急者，极有捷效。余常用治数人得验。  

【`附方`】旧十二，新三十六。  

感冒风寒初起：即用葱白一握，淡豆豉半合，泡汤服之，取汗。（《濒湖集简方》）伤寒头痛如破者：连须葱白半斤，生姜二两，水煮温服。（《活人书》）。  

时疾头痛，发热者：以连根葱白二十根，和米煮粥，入醋少许，热食取汗即解。（《济生秘览》）。  

数种伤寒，初起一、二日，不能分别者：用上法取汗。  

伤寒劳复，因交接者，腹痛卵肿：用葱白捣烂，苦酒一盏，和服之。（《千金方》）。  

风湿身痛：生葱擂烂，入香油数点，水煎，调川芎 、郁金末一钱服，取吐。（《丹溪心法》）。  

妊娠伤寒，赤斑变为黑斑，尿血者：以葱白一把，水三升，煮热服汁，食葱令尽，取汗。（《伤寒类要》）。  

六月孕动，困笃难救者：葱白一大握，水三升，煎一升，去滓顿服。（杨氏《产乳》）。  

胎动下血，腰痛抢心：杨氏产乳方：用葱白煮浓汁饮之。未死即安，已死即出。未效再服。一方：加川芎。一方：用银器同米煮粥及羹食。（《梅师方》）。  

卒中恶死或先病，或平居寝卧，奄忽而死，皆是中恶（《肘后方》）：急取葱心黄刺入鼻孔中，男左女右，入七、八寸，鼻、目血出即苏。又法：用葱刺入耳中五寸，以鼻中血出即活也。如无血出，即不可治矣。相传此扁鹊秘方也。（崔氏《纂要》）。  

小儿卒死无故者：取葱白纳入下部，及两鼻孔中，气通或嚏即活。（《陈氏经验方》）。  

小儿盘肠，内钓腹痛：用葱汤洗儿腹，仍以炒葱捣贴脐上。良久，尿出痛止。（汤氏《婴孩宝书》）。  

阴毒腹痛，厥逆唇青卵缩，六脉欲绝者：用葱一束，去根及青，留白二寸，烘热安脐上，以熨斗火熨之，葱坏则易。良久热气透入，手足温有汗即瘥，乃服四逆汤。若熨而手足不温，不可治。（朱肱《南阳活人书》）。  

脱阳危症：凡人大吐大泄之后，四肢厥冷，不省人事，或与女子交后，小腹肾痛，外肾搐缩，冷汗出厥逆，须臾不救：先以葱白炒热熨脐，后以葱白三七茎擂烂，用酒煮灌之，阳气即回。（此华佗救卒病方也）。  

卒心急痛，牙关紧闭欲绝：以老葱白五茎去皮须，捣膏，以匙送入咽中，灌以麻油四两，但得下咽即苏。少顷，虫积皆化黄水而下，永不再发。累得救人。（《瑞竹堂方》）。  

霍乱烦躁，坐卧不安：葱白二十茎，大枣二十枚，水三升，煎二升，分服。（《梅师方》）。  

蛔虫心痛：用葱茎白二寸，铅粉二钱，捣丸服之，即止。葱能通气，粉能杀虫也。（杨氏《经验方》）。  

腹皮麻痹，不仁者：多煮葱白食之，即自愈。（危氏方）。  

小便闭胀，不治杀人：葱白三斤，锉炒，帕盛，二个更互熨小腹，气透即通也。（许学士《本事方》）。  

大小便闭：捣葱白和酢，封小腹上。仍灸七壮。（《外台秘要》）。  

大肠虚闭匀气散：用连须葱一根，姜一块，盐一捻，淡豉三七粒，捣作饼，烘掩脐中，扎定。良久，气通即通。不通再作。（杨氏《直指方》）。  

小儿虚闭：葱白三根煎汤，调生蜜、阿胶末服。仍以葱头染蜜，插入肛门，少顷即通。  

（《全幼心鉴》）。  

急淋阴肿：泥葱半斤，煨热杵烂，贴脐上。（《外台》）。  

小便淋涩或有血者：以赤根楼葱近根截一寸许，安脐中，以艾灸七壮。（《经验方》）。  

小儿不尿，乃胎热也：用大葱白切四片，用乳汁半盏，同煎片时，分作四服即通。不饮乳者，服之即饮乳。若脐四旁有青黑色及口撮者，不可救也。（《全幼心鉴》）。  

肿毒尿闭，因肿毒未溃，小便不通：用葱切，入麻油煎至黑色，去葱取油，时涂肿处，即通。（《普济》）。  

水 病肿：葱根白皮煮汁，服一盏，当下水出。病已困者，取根捣烂，坐之取气，水自下。（《圣济录》）。  

阴囊肿痛：葱白、乳香捣涂，即时痛止肿消。又方：用煨葱入盐，杵如泥，涂之。  

小便溺血：葱白一握，郁金一两，水一升，煎二合，温服。一日三次。  

（《普济方》）。  

肠痔有血：葱白三斤，煮汤熏洗立效。（《外台》）。  

赤白下痢：葱白一握细切，和米煮粥，日日食之。（《食医心镜》）。  

便毒初起：葱白炒热，布包熨数次，乃用敷药，即消。《永类方》：用葱根和蜜捣敷，以纸密护之。外服通气药，即愈。  

痈疽肿硬：乌金散：治痈疖肿硬无头，不变色者。米粉四两，葱白一两，同炒黑，研末，醋调，贴一伏时又换，以消为度。（《外科精义》）。  

一切肿毒：葱汁渍之，日四、五度。  

乳痈初起：葱汁一升，顿服即散。（并《千金》）。  

疔疮恶肿刺破：以老葱、生蜜杵贴。两时疔出，以醋汤洗之，神效。  

（《圣济录》）。  

小儿秃疮：冷泔洗净，以羊角葱捣泥，入蜜和涂之，神效。（杨氏）。  

刺疮金疮，百治不效：葱煎浓汁渍之，甚良。  

金疮瘀血，在腹者：大葱白二十枚，麻子三升，杵碎，水九升，煮一升半，顿服。当吐出脓血而愈。未尽再服。（并《千金方》）。  

血壅怪病，人遍身忽然肉出如锥，既痒且痛，不能饮食，名血壅。不速治，必溃脓血：以赤皮葱烧灰淋洗，饮豉汤数盏自安。（夏子益《怪病奇方》）解金银毒：葱白煮汁饮之。（《外台秘要》）。  

脑破骨折：蜜和葱白捣匀，浓封立效。（《肘后方》）。  

自缢垂死：葱心刺耳，鼻中有血出，即苏。（《肘后方》）  

叶  

【`主治`】煨研，敷金疮水入皲肿。盐研，敷蛇、虫伤及中射工、溪毒（《日华》）。  

主水病足肿（苏颂）。利五脏，益目精，发黄胆（思邈）。  

【`发明`】颂曰：煨葱治打扑损，见刘禹锡《传信方》，云得于崔给事。取葱新折者，火煨热剥皮，其间有涕，便将罨损处。仍多煨，续续易热者。崔云：顷在泽潞，与李抱真作判官。李相方以球杖按球子。其军将以杖相格，因伤李相拇指并爪甲掰裂。遽索金创药裹之，强索酒饮，而面色愈青，忍痛不止。有军吏言此方，遂用之。三易面色却赤，斯须云已不痛。  

凡十数度，用热葱并涕缠裹其指，遂毕席笑语。  

时珍曰：按：张氏《经验方》云：金创折伤血出，用葱白连叶煨热，或锅烙炒热，捣烂敷之，冷即再易。石城尉戴尧臣，试马损大指，血出淋漓。余用此方，再易而痛止。翌日洗面，不见痕迹。宋推官、鲍县尹皆得此方，每有杀伤气未绝者，亟令用此，活人甚众。又凡人头目重闷疼痛，时珍每用葱叶插入鼻内二、三寸，并耳内，气通即便清爽也。  

【`附方`】旧三，新二。  

水病足肿：葱茎叶煮汤渍之，日三、五次妙。（韦宙《独行方》）。  

小便不通：葱白连叶捣烂，入蜜，合外肾上，即通。（《永类钤方》）疮伤风水肿疼。取葱青叶和干姜、黄柏等分，煮汤浸洗，立愈。（《食疗》）。  

蜘蛛咬疮，遍身生疮：青葱叶一茎去尖，入蚯蚓一条在内，待化成水，取点咬处即愈。  

（李绛《兵部手集》）。  

代指毒痛：取萎黄葱叶煮汁，热渍之。（《千金方》）。  

汁  

【`气味`】辛，温，滑，无  

【`主治`】溺血，饮之。解藜芦及桂毒（《别录》）。散瘀血，止衄止痛，治头痛耳聋，消痔漏，解众药毒（时珍）。能消桂为水，化五石，仙方所用（弘景）。  

【`发明`】时珍曰：葱汁即葱涕，功同葱白。古方多用葱涎丸药，亦取其通散上焦风气也。  

《胜金方》取汁入酒少许滴鼻中，治衄血不止，云即觉血从脑散下也。  

又唐瑶《经验方》以葱汁和蜜少许服之，亦佳。云邻媪用此甚效，老仆试之亦验。二物同食害人，何以能治此疾？恐人脾胃不同，非甚急不可轻试也。  

慎微曰：《三洞要录》云：葱者，菜之伯也，能消金、锡、玉、石。神仙消金玉浆法：于冬至日，以壶芦盛葱汁及根茎，埋庭中。次年夏至发出，尽化为水。以法渍金、玉、银青石各三分，自消矣。曝干如饴，食之可休粮，亦曰金浆也。  

【`附方`】旧二，新三。  

衄血不止：方见上。  

金疮出血不止：取葱炙热， 汁涂之即止。（《梅师方》）火焰丹毒，从头起者：生葱汁涂之。  

痔 作痛：葱涎、白蜜和涂之，先以木鳖子煎汤熏洗，其冷如冰即效。一人苦此，早间用之，午刻即安也。（《唐仲举方》）。  

解钩吻毒，面青口噤欲死：以葱涕啖之，即解。（《千金》）。  

须  

【`主治`】通气（孟诜）。疗饱食房劳，血渗入大肠，便血肠 成痔，晒干，研末，每服二钱，温酒下（时珍）。  

【`附方`】旧一。  

喉中肿塞，气不通者：葱须阴干为末，每用二钱，入蒲州胆矾末一钱，和匀。每用一字，吹之。（杜壬方）  

花  

【`主治`】心脾痛如锥刀刺，腹胀。用一升，同吴茱萸一升，水一大升八合，煎七合，去滓，分三服，立效（颂，出崔元亮方）。  

实  

【`气味`】辛，大温，无毒。  

【`主治`】明目，补中气不足（《本经》）。温中益精（《日华》）。宜肺，归头（思邈）。  

【`附方`】旧一。  

眼暗补中：葱子半斤、为末，每取一匙，水二升，煎汤一升半，去滓，入米煮粥食之。  

亦可为末，蜜丸梧子大，食后米汤服一、二十丸，日三服。（《食医心镜》）  

***葱***  

（音格。《千金》  

【`释名`】山葱。  

【`集解`】保升曰： 葱生山谷，不入药用。  

颂曰：《尔雅》云： ，山葱也。《郭注》云： 葱生山中，细茎大叶。食之香美于常葱，宜入药用。  

时珍曰： 葱，野葱也，山原平地皆有之。生沙地者名沙葱，生水泽者名水葱，野人皆食之。开白花，结子如小葱头。世俗不察胡葱即蒜葱，误指此为胡葱（详见胡葱下）。保升言不入药用，苏颂言入药宜用山葱、胡葱。今考思邈《千金食性》，自有 葱功用，而诸本失收，今采补之。  

【`气味`】辛，微温，无毒。  

时珍曰：佛家以 葱为五荤之一（见蒜下）。  

【`主治`】除瘴气恶毒。久食，强志益胆气（思邈）。主诸恶 、狐尿刺毒，山溪中沙虱、射工等毒。煮汁浸，或捣敷，大效。亦兼小蒜、茱萸辈，不独用也（苏恭）。  

子  

【`气味`】同葱。  

【`主治`】泄精（思邈）。  

***胡葱***  

（宋《开宝》  

【`释名`】蒜葱（《纲目》）、回回葱。  

时珍曰：按：《孙真人食忌》作葫葱，因其根似葫蒜故也。俗称蒜葱，正合此义。元人《饮膳正要》作回回葱，似言其来自胡地，故曰胡葱耳。  

【`集解`】志曰：胡葱生蜀郡山谷。状似大蒜而小，形圆皮赤，梢长而锐。五月、六月采。  

保升曰：葱凡四种：冬葱夏枯；汉葱冬枯；胡葱茎叶粗短，根若金灯； 葱生于山谷。  

颂曰：胡葱类食葱，而根茎皆细白。或云：茎叶微短如金灯。或云：似大蒜而小，形圆皮赤，梢长而锐。  

时珍曰：胡葱即蒜葱也，马志、韩保升所说是矣，非野葱也。野葱名 葱，似葱而小。  

胡葱乃人种莳，八月下种，五月收取，叶似葱而根似蒜，其味如薤，不甚臭。江西有水晶葱，蒜根葱叶，盖其类也。李鹏飞《延寿书》言胡葱即 子，盖因相似而误尔。今俗皆以野葱为胡葱，因不识蒜葱，故指 葱为之，谬矣。  

【`修治`】 曰：凡采得依纹擘碎，用绿梅子相对拌蒸一伏时，去梅子，砂盆中研如膏，瓦器晒干用。  

【`气味`】辛，温，无毒。  

时珍曰：生则辛平，熟则甘温。  

诜曰：亦是薰物。久食，伤神损性，令人多忘，损目明，绝血脉，发痼疾。患胡臭、齿人，食之转甚。  

思邈曰：四月勿食胡葱，令人气喘多惊。  

【`主治`】温中下气，消谷能食，杀虫，利五脏不足气（孟诜）。  

疗肿毒（保升）。  

【`发明`】时珍曰：方术煮溪涧白石为粮，及煮牛、马、驴骨令软，皆用胡葱，则亦软坚之物也。陶弘景言葱能化五石，消桂为水，则是诸葱皆能软石。故今人采 葱煮石，谓之胡葱也。  

【`附方`】新一。  

身面浮肿，小便不利，喘急：用胡葱十茎，赤小豆三合，硝石一两，以水五升，煮葱、豆至熟，候水干，入硝石，同擂成膏。每空心温酒服半匙。（《圣惠方》）  

子  

【`主治`】中诸肉毒，吐血不止，萎黄悴者，以一升，水煮，冷服半升，日一夜一，血定乃止（孟诜）。  

***薤***  

（音械《别录》中品  

【`释名`】 子（音叫，或作荞者非）、 子（音钓）、火葱（《纲目》）、菜芝（《别录》）、鸿荟（音会）。  

时珍曰：薤本文作KT ，韭类也。故字从韭，从 （音概），谐声也。今人因其根白，呼为 子，江南人讹为 子。其叶类葱而根如蒜，收种宜火熏，故俗人称为火葱。罗愿云：物莫美于芝，故薤为菜芝。苏颂复附 子于蒜条，误矣。  

【`集解`】《别录》曰：薤生鲁山平泽。  

恭曰：薤是韭类。叶似韭而阔，多白而无实。有赤、白二种：白者补而美，赤者苦而无味。  

颂曰：薤处处有之。春秋分莳，至冬叶枯。《尔雅》云： ，山薤也。生山中，茎叶与家薤相类，而根差长，叶差大，仅若鹿葱，体性亦与家薤同。今人少用。  

宗 曰：薤叶如金灯叶，差狭而更光。故古人言薤露者，以其光滑难伫之义。  

时珍曰：薤八月栽根，正月分莳，宜肥壤。数枝一本，则茂而根大。叶状似韭。韭叶中实而扁，有剑脊。薤叶中空，似细葱叶而有棱，气亦如葱。二月开细花，紫白色。根如小蒜，一本数颗，相依而生。五月叶青则掘之，否则肉不满也。其根煮食、 酒、糟藏、醋浸皆宜。故《内则》云：切葱、薤实诸醯以柔之。白乐天诗云酥暖薤白酒，谓以酥炒薤白投酒中也。一种水晶葱，葱叶蒜根，与薤相似，不臭，亦其类也。按：王祯《农书》云：野薤俗名天薤。生麦原中，叶似薤而小，味益辛，亦可供食，但不多有。即《尔雅》山薤是也。  

薤白  

【`气味`】辛、苦，温，滑，无毒。  

好古曰：入手阳明经。  

颂曰：薤宜去青留白，白冷而青热也。  

诜曰：发热病，不宜多食。三、四月勿食生者。  

大明曰：生食引涕唾。不可与牛肉同食，令人作症瘕。  

【`主治`】金疮疮败。轻身，不饥耐老（《本经》）。归骨，除寒热，去水气，温中散结气。  

作羹食，利病患。诸疮中风寒水气肿痛，捣涂之（《别录》）。煮食，耐寒，调中补不足，止久痢冷泻，肥健人（《日华》）。治泄痢下重，能泄下焦阳明气滞（李杲。好古曰：下重者，气滞也。四逆散加此以泄气滞）。治少阴病厥逆泄痢，及胸痹刺痛，下气散血，安胎（时珍）。  

心病宜食之。利产妇（思邈）。治女人带下赤白，作羹食之。骨哽在咽不去者，食之即下（孟诜）。补虚解毒（苏颂）。白者补益，赤者疗金疮及风，生肌肉（苏恭）。与蜜同捣，涂汤火伤，效甚速（宗 ）。温补，助阳道（时珍）。  

【`发明`】弘景曰：薤性温补，仙方及服食家皆须之，偏入诸膏用。不可生啖，荤辛为忌。  

诜曰：薤，白色者最好，虽有辛，不荤五脏。学道人长服之，可通神安魂魄，益气续筋力。  

颂曰：白薤之白，性冷而补。又曰： 子，煮与蓐妇饮，易产。亦主脚气。  

时珍曰：薤，味辛气温。诸家言其温补，而苏颂《图经》独谓其冷补。按：杜甫《薤诗》云：束比青刍色，圆齐玉箸头。衰年关膈冷，味暖并无忧。亦言其温补，与经文相合。则冷补之说，盖不然也。又按：王祯云：薤生则气辛，熟则甘美。种之不蠹，食之有益。  

故学道人资之，老人宜之。然道家以薤为五荤之一，而诸氏言其不荤何耶？薛用弱《齐谐志》云：安陆郭坦兄，得天行病后，遂能大餐，每日食至一斛。五年，家贫行乞。一日大饥，至一园，食薤一畦，大蒜一畦。便闷极卧地，吐一物如龙，渐渐缩小。有人撮饭于上，即消成水，而病寻瘳也。按：此亦薤散结、蒜消症之验也。  

宗 曰：薤叶光滑，露亦难伫。《千金》治肺气喘急方中用之，亦取其滑泄之义。  

【`附方`】旧十五，新八。  

胸痹刺痛：张仲景栝蒌薤白汤：治胸痹，痛彻心背，喘息咳唾短气，喉中燥痒，寸脉沉迟，关脉弦数，不治杀人。用栝蒌实一枚，薤白半升，白酒七升，煮二升，分二服。《千金》治胸痹，半夏薤白汤：用薤白四两，半夏一合，枳实半两，生姜一两，栝蒌实半枚， 咀，以白 浆三升，煮一升，温服，日三。《肘后》治胸痹，瘥而复发。薤根五升，捣汁饮之，立瘥。 音在，酢浆也。  

卒中恶死卒死，或先病，或平居寝卧奄忽而死，皆是中恶。以薤汁灌入鼻中，便省。（《肘后》）。  

霍乱干呕不止者：以薤一虎口，以水三升，煮取一半，顿服。不过三作即已。（韦宙《独行方》）。  

奔豚气痛：薤白捣汁饮之。（《肘后方》）。  

赤痢不止：薤同黄柏煮汁服之。（陈藏器）。  

赤白痢下：薤白一握，同米煮粥，日食之。（《食医心镜》）。  

小儿疳痢：薤白生捣如泥，以粳米粉和蜜作饼，炙熟与食。不过三两服。（杨氏《产乳》）。  

产后诸痢：多煮薤白食，仍以羊肾脂同炒食之。（《范汪方》）妊娠胎动，腹内冷痛：薤白一升，当归四两。水五升，煮二升，分三服。（《古今录验》）。  

郁肉脯毒：杵薤汁，服二、三升良。（葛洪方）。  

疮犯恶露，甚者杀人：薤白捣烂，以帛裹煨极热，去帛敷之，冷即易换。亦可捣作饼，以艾灸之，热气入疮，水出即瘥也。（《梅师方》）。  

手指赤色，随月生死：以生薤一把，苦酒煮熟，捣烂涂之，愈乃止。（《肘后方》）。  

疥疮痛痒：煮薤叶，捣烂涂之。（同上）灸疮肿痛：薤白一升，猪脂一斤。切，以苦酒浸一宿，微火煎三上三下，去滓涂之。（《梅师方》）。  

手足 疮：生薤一把，以热醋投入，以封疮上取效。（《千金》）。  

毒蛇螫伤：薤白捣敷。（徐王方）。  

虎犬咬伤：薤白捣汁一升饮之，并涂之。日三服，瘥乃止。（葛洪方）。  

诸鱼骨哽：薤白嚼柔，以绳系中，吞到哽处，引之即出。（同上）。  

误吞钗 ：取薤白曝萎，煮熟勿切，食一大束，钗即随出。（葛洪方）。  

目中风肿作痛：取薤白截断，安膜上令遍。痛作复为之。（《范汪方》）。  

咽喉肿痛：薤根醋捣敷肿处。冷即易之。（《圣济》）。  

【`附录`】蓼荞（《拾遗》）藏器曰：味辛，温，无毒。主霍乱腹冷胀满，冷气攻击，腹满不调，产后血攻胸膈刺痛，服之。生平泽，其苗如葱、韭。  

时珍曰：此亦山薤之类，方名不同耳。  

***蒜***  

（《别录》下品  

【`释名`】小蒜（《别录》）、茆蒜（音卯）、荤菜。  

时珍曰：蒜字从 （音蒜），谐声也。又象蒜根之形。中国初惟有此，后因汉人得胡蒜于西域，遂呼此为小蒜以别之。故崔豹《古今注》云：蒜，茆蒜也，俗谓之小蒜。胡国有蒜，十子一株，名曰胡蒜，俗谓之大蒜是矣。蒜乃五荤之一，故许氏《说文》谓之荤菜。五荤即五辛，谓其辛臭昏神伐性也。练形家以小蒜、大蒜、韭、芸苔、胡荽为五荤，道家以韭、薤、蒜、芸苔、胡荽为五荤，佛家以大蒜、小蒜、兴渠、慈葱、 葱为五荤。兴渠，即阿魏也。  

虽各不同，然皆辛熏之物，生食增恚，熟食发淫，有损性灵，故绝之也。  

【`集解`】《别录》曰：蒜，小蒜也。五月五日采之。  

弘景曰：小蒜生叶时，可煮和食。至五月叶枯，取根名 子，正尔啖之，亦甚熏臭。  

保升曰：小蒜野生，处处有之。小者一名 （音乱），一名 （音力）。苗、叶、根、子皆似葫，而细数倍也。《尔雅》云： ，山蒜也。《说文》云：蒜，荤菜也。菜之美者，云梦之荤菜。生山中者，名 。  

颂曰：本草谓大蒜为葫，小蒜为蒜，而《说文》所谓荤菜者，乃大蒜也， 即小蒜也。  

书传载物之别名不同如此，用药不可不审。  

宗 曰：小蒜即 也。苗如葱针，根白，大者如乌芋子。兼根煮食，谓之宅蒜。  

时珍曰：家蒜有二种：根茎俱小而瓣少，辣甚者，蒜也，小蒜也；根茎俱大而瓣多，辛而带甘者，葫也，大蒜也。按：孙炎《尔雅正义》云：帝登 山，遭莸芋毒，将死，得蒜啮食乃解，遂收植之，能杀腥膻虫鱼之毒。又孙 《唐韵》云：张骞使西域，始得大蒜种归。  

据此则小蒜之种，自 移栽，从古已有。故《尔雅》以 为山蒜，所以别家蒜也。大蒜之种，自胡地移来，至汉始有。故《别录》以葫为大蒜，所以见中国之蒜小也。又王祯《农书》云：一种泽蒜，最易滋蔓，随 随合。熟时采子，漫散种之。吴人调鼎多用此根作菹，更胜葱、韭也。按：此正《别录》所谓小蒜是也。其始自野泽移来，故有泽名，而寇氏误作宅字矣。  

诸家皆以野生山蒜、泽蒜解家莳之小蒜，皆失于详考。小蒜虽出于 ，既经人力栽培，则性气不能不移。故不得不辨。  

蒜  

（小蒜根也  

【`气味`】辛，温，有小毒。  

弘景曰：味辛性热。损人，不可长食。  

思邈曰：无毒。三月勿久食，伤人志性。黄帝书云：同生鱼食，令人夺气，阴核疼。  

瑞曰：脚气风病患，及时病后，忌食之。  

【`主治`】归脾肾，主霍乱，腹中不安，消谷，理胃温中，除邪痹毒气（《别录》）。主溪毒（弘景）。下气，治蛊毒，敷蛇、虫、沙虱疮（《日华》。恭曰：此蒜与胡葱相得。主恶毒、山溪中沙虱、水毒，大效。山人、俚獠时用之）。涂疔肿甚良（孟诜）。  

叶  

【`主治`】心烦痛，解诸毒，小儿丹疹（思邈）。  

【`发明`】颂曰：古方多用小蒜治中冷霍乱，煮汁饮之。南齐褚澄治李道念鸡瘕，便瘥。  

宗 曰：华佗用蒜齑，即此蒜也。  

时珍曰：按：李延寿《南史》云：李道念病已五年。吴郡太守褚澄诊之。曰：非冷非热，当是食白瀹鸡子过多也。取蒜一升煮食，吐出一物涎裹，视之乃鸡雏，翅足俱全。澄曰：未尽也。更吐之，凡十二枚而愈。或以“蒜”字作“苏”字者，误矣。范晔《后汉书》云：华佗见一人病噎，食不得下，令取饼店家蒜齑大酢二升饮之，立吐一蛇。病者悬蛇于车，造佗家，见壁北悬蛇数十，乃知其奇。又夏子益《奇疾方》云：人头面上有光，他人手近之如火炽者，此中蛊也。用蒜汁半两，和酒服之，当吐出如蛇状。观三书所载，则蒜乃吐蛊要药，而后人鲜有知者。  

【`附方`】旧七，新七。  

时气温病，初得头痛，壮热脉大：即以小蒜一升，杵汁三合，顿服。不过再作便愈。（《肘后方》）。  

霍乱胀满，不得吐下，名干霍乱：小蒜一升，水三升，煮一升，顿服。（《肘后方》）。  

霍乱转筋，入腹杀人：以小蒜、盐各一两，捣敷脐中，灸七壮，立止。（《圣济录》）。  

积年心痛不可忍，不拘十年、五年者，随手见效：浓醋煮小蒜食饱，勿着盐。曾用之有效，再不发也。（《兵部手集》）。  

水毒中人：一名中溪，一名中湿，一名水病，似射工而无物。初得恶寒，头目微疼，旦醒暮剧，手足逆冷。三日则生虫，食人下部，肛中有疮，不痒不痛。过六、七日虫食五脏，注下不禁：以小蒜三升，煮微热（大热即无力）以浴身。若身发赤斑纹者，毋以他病治之也。  

（《肘后方》）。  

射工中人成疮者：取蒜切片，贴疮上，灸七壮。（《千金》）。  

止截疟疾：小蒜不拘多少，研泥，入黄丹少许，丸如芡子大。每服一丸，面东新汲水下，至妙。（唐慎微）。  

阴肿如刺汗出者：小蒜一升，韭根一升，杨柳根二斤，酒三升，煎沸乘热熏之。（《永类方》）。  

恶核肿结：小蒜、吴茱萸等分，捣敷即散。（《肘后》）。  

丹毒五色无常，及发足踝者：杵蒜浓敷，频易。（葛氏）。  

小儿白秃，头上团团白色：以蒜（切）口揩之。（《子母秘录》）。  

蛇蝎螫人：小蒜捣汁服，以滓敷之。（《肘后》）。  

蜈蚣咬疮：嚼小蒜涂之，良。（《肘后方》）。  

蚰蜒入耳：小蒜洗净，捣汁滴之。未出再滴。（李绛《兵部手集》）  

***山蒜***  

（《拾遗》  

【`释名`】 （音历）、泽蒜。  

【`集解`】颂曰：江南一种山蒜，似大蒜而臭。  

藏器曰：泽蒜根如小蒜，叶如韭。又生石间者名石蒜，与蒜无异。  

时珍曰：山蒜、泽蒜、石蒜，同一物也，但分生于山、泽、石间不同耳。人间栽莳小蒜，始自三种移成，故犹有泽蒜之称。《尔雅》云： ，山蒜也。今京口有蒜山，产蒜是也。  

处处有之，不独江南。又吕忱《字林》云： ，水中蒜也。则蒜不但产于山，而又产于水也。别有山慈菇、水仙花、老鸦蒜、石蒜之类，根叶皆似蒜而不可食，其花亦异。并见草部下。  

【`气味`】辛，温，无毒。  

【`主治`】山蒜：治积块，及妇人血瘕，用苦醋磨服多效（苏颂）。泽蒜、石蒜：并温补下气，滑水源（藏器）。  

***葫***  

（《别录》下品  

【`释名`】大蒜（弘景）、荤菜。  

弘景曰：今人谓葫为大蒜，蒜为小蒜，以其气类相似也。  

时珍曰：按：孙 《唐韵》云：张骞使西域，始得大蒜、胡荽。则小蒜乃中土旧有，而大蒜出胡地，故有胡名。二蒜皆属五荤，故通可称荤。详见蒜下。  

【`集解`】《别录》曰：葫，大蒜也。五月五日采，独子者入药尤佳。  

保升曰：葫出梁州者，大径二寸，最美少辛；泾阳者，皮赤甚辣。  

颂曰：今处处园圃种之。每颗六、七瓣，初种一瓣，当年便成独子葫，至明年则复其本矣。其花中有实，亦作葫瓣状而极小，亦可种之。  

时珍曰：大、小二蒜皆八月种。春食苗，夏初食苔，五月食根，秋月收种。北人不可一日无者也。  

【`气味`】辛，温，有毒。久食损人目。弘景曰：性最熏臭，不可食。俗人作齑以啖 肉，损性伐命，莫此之甚。惟可生食，不中煮也。恭曰：此物煮羹 为馔中之俊，而陶云不中煮，当是未经试耳。  

藏器曰：初食不利目，多食却明。久食令人血清，使毛发白。  

时珍曰：久食伤肝损眼。故嵇康《养生论》云：荤辛害目，此为甚耳。今北人嗜蒜宿炕，故盲瞽最多。陈氏乃云多食明目，与《别录》相左，何耶？震亨曰：大蒜属火，性热喜散，快膈，善化肉，暑月人多食之。伤气之祸，积久自见，养生者忌之。化肉之功，不足论也。  

瑞曰：多食伤肺、伤脾、伤肝胆，生痰助火昏神。  

思邈曰：四月、八月食葫，伤神，令人喘悸，胁肋气急，口味多爽。多食生葫行房，伤肝气，令人面无色。生葫合青鱼 食，令人腹内生疮，肠中肿，又成疝瘕，发黄疾。合蜜食，杀人。凡服一切补药，不可食之。  

【`主治`】归五脏，散痈肿 疮，除风邪，杀毒气（《别录》）。  

下气，消谷，化肉（苏恭）。去水恶瘴气，除风湿，破冷气，烂 癖，伏邪恶，宣通温补，疗疮癣，杀鬼去痛（藏器）。健脾胃，治肾气，止霍乱转筋腹痛，除邪祟，解温疫，去盅毒，疗劳疟冷风，敷风损冷痛，恶疮、蛇虫、溪毒、沙虱，并捣贴之。熟醋浸，经年者良（《日华》）。温水捣烂服，治中暑不醒。捣贴足心，止鼻衄不止。和豆豉丸服，治暴下血，通水道（宗 ）。捣汁饮，治吐血心痛。煮汁饮，治角弓反张。同鲫鱼丸，治膈气。同蛤粉丸，治水肿。同黄丹丸，治痢疟、孕痢。同乳香丸，治腹痛。捣膏敷脐，能达下焦，消水，利大小便。贴足心，能引热下行，治泄泻暴痢及干湿霍乱，止衄血。纳肛中，能通幽门，治关格不通（时珍）。  

【`发明`】宗 曰：葫气极荤，置臭肉中反能掩臭。凡中暑毒人，烂嚼三、两瓣，温水送之，下咽即知，但禁饮冷水。又鼻衄不止者，捣贴足心，衄止即拭去。  

时珍曰：葫蒜入太阴、阳明，其气熏烈，能通五脏，达诸窍，去寒湿，辟邪恶，消痈肿，化症积肉食，此其功也。故王祯称之云：味久不变，可以资生，可以致远，化臭腐为神奇，调鼎俎，代醯酱。携之旅涂，则炎风瘴雨不能加，食 腊毒不能害。夏月食之解暑气。北方食肉面尤不可无。乃食经之上品，日用之多助者也。盖不知其辛能散气，热能助火，伤肺损目，昏神伐性之害，荏苒受之而不悟也。尝有一妇，衄血一昼夜不止，诸治不效。时珍令以蒜敷足心，即时血止，真奇方也。又叶石林《避暑录》话云：一仆暑月驰马，忽仆地欲绝。  

同舍王相教用大蒜及道上热士各一握研烂，以新汲水一盏和取汁，抉齿灌之，少顷即苏。相传徐州市门，忽有版书此方，咸以为神仙救人云。藏器曰：昔有患 癖者，梦人教每日食大蒜三颗。初服遂至瞑眩吐逆，下部如火。后有人教取数片，合皮截却两头吞之，名曰内灸，果获大效也。  

颂曰：《经》言葫散痈肿。按：李绛《兵部手集方》云：毒疮肿毒，号叫卧眠不得，人不能别者。取独头蒜两颗捣烂，麻油和，浓敷疮上，干即易之。屡用救人，无不神效。卢坦侍郎肩上疮作，连心痛闷，用此便瘥。又李仆射患脑痈久不瘥，卢与此方亦瘥。又葛洪《肘后方》云：凡背肿，取独颗蒜横截一分，安肿头上，炷艾如梧子大，灸蒜百壮，不觉渐消，多灸为善。勿令大热，若觉痛即擎起蒜。蒜焦更换新者，勿令损皮肉。洪尝苦小腹下患一大肿，灸之亦瘥。数用灸人，无不应效。又江宁府紫极宫刻石记其事云，但是发背及痈疽恶疮肿核初起有异，皆可灸之，不计壮数。惟腰痛者灸至不痛，不痛者灸至痛极而止。疣赘之类灸之，亦便成痂自脱，其效如神。乃知方书无空言者。但人不能以意详审，则不得尽应耳。  

时珍曰：按：李迅《论蒜钱灸法》云：治疽之法，着灸胜于用药。缘热毒中鬲，上下不通。  

必得毒气发泄，然后解散。凡初发一日之内，便用大独头蒜切如小钱浓，贴顶上灸之。三壮一易，大概以百壮为率。一使疮不开大，二使内肉不坏，三疮口易合，一举而三得之。但头及项以上，切不可用此，恐引气上，更生大祸也。又史源记蒜灸之功云：母氏背胛作痒，有赤晕半寸，白粒如黍。灸二七壮，其赤随消。信宿，有赤流下长二寸。举家归咎于灸。外医用膏护之，日增一晕，二十二日，横斜约六、七寸，痛楚不胜。或言一尼病此，得灸而愈。  

予奔问之。尼云：剧时昏不知人，但闻范奉议坐守灸八百余壮方苏，约艾一筛。予亟归，以炷如银杏大，灸十数，殊不觉；乃灸四旁赤处，皆痛。每一壮烬则赤随缩入，三十余壮，赤晕收退。盖灸迟则初发处肉已坏，故不痛，直待灸到好肉方痛也。至夜则火 满背，疮高阜而热，夜得安寝矣。至晓如覆一瓯，高三、四寸，上有百数小窍，色正黑，调理而安。盖高阜者，毒外出也。小窍多，毒不聚也。色正黑，皮肉坏也。非艾火出其毒于坏肉之里，则内逼五脏而危矣。庸医敷贴凉冷消散之说，何可信哉  

【`附方`】旧十五，新三十二。  

背疮灸法：凡觉背上肿硬疼痛，用湿纸贴寻疮头。用大蒜十颗，淡豉半合，乳香一钱，细研。随疮头大小，用竹片作圈围定，填药于内，二分浓，着艾灸之。痛灸至痒，痒灸至痛，以百壮为率。与蒜钱灸法同功。（《外科精要》）疔肿恶毒：用门臼灰一撮罗细，以独蒜或新蒜苔染灰擦疮口，候疮自然出少汁，再擦，少顷即消散也。虽发背痈肿，亦可擦之。  

五色丹毒无常色，及发足踝者：捣蒜浓敷，干即易之。（《肘后方》）。  

关格胀满，大小便不通：独头蒜烧熟去皮，绵裹纳下部，气立通也。  

（《外台秘要》）。  

干湿霍乱转筋：用大蒜捣涂足心，立愈。（《永类钤方》）。  

水气肿满：大蒜、田螺、车前子等分。熬膏。摊贴脐中，水从便漩而下，数日即愈。象山民人患水肿，一卜者传此，用之有效。（仇远《稗史》）。  

山岚瘴气：生、熟大蒜各七片，共食之。少顷腹鸣，或吐血，或大便泄，即愈。（《摄生众妙方》）疟疾寒热《肘后》：用独头蒜炭上烧之，酒服方寸匕。《简便》：用桃仁半片，放内关穴上，将独蒜捣烂罨之，缚住（男左女右），即止。邻妪用此治人屡效。  

《普济方》：端午日，取独头蒜煨熟，入矾红等分，捣丸芡子大，每白汤嚼下一丸。  

寒疟冷痢：端午日，以独头蒜十个，黄丹二钱，捣丸梧子大。每服九丸，长流水下，甚妙。（《普济方》）。  

泄泻暴痢：大蒜捣贴两足心。亦可贴脐中。（《千金方》）。  

下痢禁口及小儿泄痢方：并同上。  

肠毒下血：蒜连丸：用独蒜煨捣，和黄连末为丸，日日米汤服之。（《济生方》）。  

暴下血病：用葫五、七枚，去皮研膏，入豆豉捣，丸梧子大。每米饮下五、六十丸，无不愈者。（寇宗 《本草衍义》）。鼻血不止，服药不应：用蒜一枚，去皮，研如泥，作钱大饼子，浓一豆许。左鼻血出，贴左足心；右鼻血出，贴右足心；两鼻俱出，俱贴之，立瘥。  

（《简要济众方》）。  

血逆心痛：生蒜捣汁，服二升即愈。（《千金》）。  

鬼疰腹痛，不可忍者：独头蒜一枚，香墨如枣大，捣和酱汁一合，顿服。（《永类钤方》）。  

心腹冷痛：法醋浸至二、三年蒜，食至数颗，其效如神。（李时珍《濒湖集简方》）。  

夜啼腹痛面青，冷证也：用大蒜一枚（煨研，日干），乳香五分，捣丸芥子大。每服七丸，乳汁下。（危氏《得效方》）。  

寒湿气痛：端午日收独蒜，同辰粉捣，涂之。（唐瑶《经验方》）。  

鬼毒风气：独头蒜一枚，和雄黄、杏仁研为丸，空腹饮下三丸。静坐少时，当下毛出即安。（孟诜《食疗本草》）。  

狗咽气塞，喘息不通，须臾欲绝：用独头蒜一枚，削去两头，塞鼻中。  

左患塞右，右患塞左。候口中脓血出，立效。（《圣济》）。  

喉痹肿痛：大蒜塞耳、鼻中，日二易之。（《肘后方》）。  

鱼骨哽咽：独头蒜塞鼻中，自出。（《十便良方》）。  

牙齿疼痛：独头蒜煨乘热切熨痛处，转易之。亦主虫痛。（《外台秘要》）。  

眉毛动摇，目不能交睫，唤之不应，但能饮食：用蒜三两杵汁，调酒饮，即愈。（夏子益《奇疾方》）。  

脑泻鼻渊：大蒜切片贴足心，取效止。（《摘玄方》）。  

头风苦痛《易简方》：用大蒜研汁 鼻中。《圣济录》：用大蒜七个去皮，先烧红地，以蒜逐个于地上磨成膏子。却以僵蚕一两，去头足，安蒜上，碗覆一夜，勿令透气。只取蚕研末， 入鼻内，口中含水，甚效。  

小儿惊风《总录》：方同上。  

小儿脐风：独头蒜切片，安脐上，以艾灸之。口中有蒜气，即止。（黎居士《简易方论》）。  

小儿气淋：宋宁宗为郡王时病淋，日夜凡三百起。国医罔措。或举孙琳治之。琳用大蒜、淡豆豉、蒸饼三物捣丸，令以温水下三十丸。曰：今日进三服，病当减三之一，明日亦然，三日病除。已而果然，赐以千缗。或问其说。琳曰：小儿何缘有淋？只是水道不利，三物皆能通利故也。（爱竹翁《谈薮》）。  

产后中风，角弓反张，不语：用大蒜三十瓣，以水三升，煮一升，灌之即苏。（张杰《子母秘录》）。  

金疮中风，角弓反张：取蒜一升去心，无灰酒四升煮极烂，并滓服之。  

须臾得汗即瘥。（《外台秘要》）。  

妇人阴肿作痒：蒜汤洗之，效乃止。（《永类钤方》）。  

阴汗作痒：大蒜、淡豉。捣丸梧子大，朱砂为衣，每空腹灯心汤下三十丸。  

小便淋沥，或有或无：用大蒜一个，纸包煨熟，露一夜，空心新水送下。（《朱氏集验方》）。  

小儿白秃团团然：切蒜日日揩之。（《秘录》）闭口椒毒，气闭欲绝者：煮蒜食之。（张仲景方）射工溪毒：独头蒜切三分浓，粘贴灸之，令蒜气射入即瘥。（《梅师方》）。  

蜈蝎螫伤：独头蒜摩之，即止。（《梅师》）蛇虺螫伤：孟诜曰：即时嚼蒜封之，六、七易。仍以蒜一升去皮，以乳二升煮熟，空心顿服。明日又进。外以去皮蒜一升捣细，小便一升煮三、四沸，浸损处。  

《梅师》：用独头蒜、酸草捣绞敷咬处。  

脚肚转筋：大蒜擦足心令热，即安。仍以冷水食一瓣。（《摄生方》）食蟹中毒：干蒜煮汁饮之。（《集验方》）。  

蛇瘕面光，发热，如火炙人：饮蒜汁一碗，吐出如蛇状，即安。（危氏方）  

***五辛菜***  

（《拾遗》  

【`集解`】时珍曰：五辛菜，乃元旦立春，以葱、蒜、韭、蓼、蒿、芥辛嫩之菜，杂和食之，取迎新之义，谓之五辛盘，杜甫诗所谓：“春日春盘细生菜”是矣。  

【`气味`】辛，温，无毒。  

藏器曰：热病后食，多损目。  

【`主治`】岁朝食之，助发五脏气。常食，温中去恶气，消食下气（藏器）。  

***芸苔***  

（《唐本草》  

【`释名`】寒菜（胡居士方）、胡菜（同上）、苔菜（《埤雅》）、苔芥（《沛志》）、油菜（《纲目》）。  

时珍曰：此菜易起苔，须采其苔食，则分枝必多，故名芸苔，而淮人谓之苔芥，即今油菜，为其子可榨油也。羌陇氐胡，其地苦寒，冬月多种此菜，能历霜雪，种自胡来，故服虔《通俗文》谓之胡菜，而胡洽居士《百病方》谓之寒菜，皆取此义也。或云塞外有地名云台戍，始种此菜，故名，亦通。  

【`集解`】恭曰：《别录》云：芸苔乃人间所啖菜也。  

宗 曰：芸苔不甚香，经冬根不死，辟蠹，于诸菜中亦不甚佳。  

时珍曰：芸苔方药多用，诸家注亦不明，今人不识为何菜？珍访考之，乃今油菜也。九月、十月下种，生叶形色微似白菜。冬、春采苔心为茹，三月则老不可食。开小黄花，四瓣，如芥花。结荚收子，亦如芥子，灰赤色。炒过榨油黄色，燃灯甚明，食之不及麻油。近人因有油利，种者亦广云。  

茎叶  

【`气味`】辛，温，无毒。大明曰：凉。  

《别录》曰：春月食之，能发膝痼疾。  

诜曰：先患腰脚者，不可多食，食之加剧。又损阳气，发疮及口齿病。胡臭人不可食。  

又能生腹中诸虫。道家特忌，以为五荤之一。  

【`主治`】风游丹肿，乳痈（《唐本草》）。破症瘕结血（《开宝》）。治产后血风及瘀血（《日华》）。  

煮食，治腰脚痹。捣叶，敷女人吹奶（藏器）。治瘭疽、豌豆疮，散血消肿。伏蓬砂（时珍）。  

【`发明`】藏器曰：芸苔破血，故产妇宜食之。  

马志曰：今俗方言病患得吃芸苔，是宜血病也。  

思邈曰：贞观七年三月，予在内江县饮多，至夜觉四体骨肉疼痛。至晓头痛，额角有丹如弹丸，肿痛。至午通肿，目不能开。经日几毙。予思《本草》芸苔治风游丹肿，遂取叶捣敷，随手即消，其验如神也。亦可捣汁服之。  

【`附方`】新七。  

赤火丹毒：方见上。  

天火热疮，初起似痱，渐如水泡，似火烧疮，赤色，急速能杀人：芸苔叶捣汁，调大黄、芒硝、生铁衣等分，涂之。（《近效方》）。  

风热肿毒：芸苔苗叶根、蔓荆根各三两，为末，以鸡子清和贴之，即消。无蔓荆，即以商陆根代之，甚效也。（《近效方》）。  

手足瘭疽，此疽喜着手足肩背，累累如赤豆，剥之汁出：用芸苔叶煮汁服一升，并食干熟菜数顿，少与盐、酱。冬月用子研水服。（《千金方》）异疽似痈，而小有异，脓如小豆汁，今日去，明日满：用芸苔捣熟，湿布袋盛，于热灰中煨熟，更互熨之，不过三、二度。无叶用干者。（《千金》）。  

豌豆斑疮：芸苔叶煎汤洗之。（《外台秘要》）。  

血痢腹痛，日夜不止：以芸苔叶捣汁二合，入蜜一合，温服。（《圣惠方》）。  

肠风下血  

子  

【`气味`】辛，温，无毒。  

【`主治`】梦中泄精，与鬼交（思邈）。取油敷头，令发长黑（藏器）。行滞血，破冷气，消肿散结，治产难、产后心腹诸疾，赤丹热肿，金疮血痔（时珍）。  

【`发明`】时珍曰：芸苔菜子、叶同功。其味辛气温，能温能散。其用长于行血滞，破结气。故古方消肿散结，治产后一切心腹气血痛，诸游风丹毒热肿疮痔诸药咸用之。经水行后，加入四物汤服之，云能断产。又治小儿惊风，贴其顶囟，则引气上出也。《妇人方》治产难歌云：黄金花结粟米实，细研酒下十五粒。灵丹功效妙如神，难产之时能救急。  

【`附方`】新十二。  

芸苔散：治产后恶露不下，血结冲心刺痛。将来才遇冒寒踏冷，其血必往来心腹间，刺痛不可忍，谓之血母。并治产后心腹诸疾。产后三日，不可无此。用芸苔子（炒）、当归、桂心、赤芍药等分。每酒服二钱，赶下恶物。（杨氏《产乳》）。  

产后血晕：芸苔子、生地黄等分，为末。每服三钱，姜七片，酒、水各半盏，童便半盏，煎七分，温服即苏。（温隐居《海上仙方》）补血破气：追气丸：治妇人血刺，小腹痛不可忍。亦可常服，补血虚、破气块甚效。用芸苔子（微炒）、桂心各一两，高良姜半两，为末，醋糊丸梧子大，每淡醋汤下五丸。（沈存中《灵苑方》）。  

肠风脏毒下血：芸苔子生用，甘草炙，为末。每服二钱，水煎服之。（《圣惠方》）。  

头风作痛：芸苔子一分，大黄三分，为末， 鼻。  

风热牙痛：芸苔子、白芥子、角茴香等分，为末。 鼻，左 右，右 左。（《圣惠》）。  

小儿天钓：芸苔子、生乌头（去皮、尖）各二钱，为末。每用一钱，水调涂顶上。名涂顶散。（《圣济总录》）。  

风疮不愈：陈菜子油，同穿山甲末熬成膏，涂之即愈。（《摄生众妙方》）。  

热疖肿毒：芸苔子、狗头骨等分，为末，醋和敷之。（《千金方》）。  

伤损接骨：芸苔子一两，小黄米（炒）二合，龙骨少许，为末，醋调成膏，摊纸上贴之。  

（《乾坤秘韫》）。  

汤火伤灼：菜子油调蚯蚓屎，搽之。（杨起《简便单方》）。  

蜈蚣螫伤：菜子油倾地上，擦地上油掺之即好。勿令四眼人见。（陆氏《积德堂方》）  

***菘***  

（《别录》上品  

【`释名`】白菜时珍曰：按：陆佃《埤雅》云：菘性凌冬晚凋，四时常见，有松之操，故曰菘。  

今俗谓之白菜，其色青白也。  

【`集解`】弘景曰：菘有数种，犹是一类，只论其美与不美，菜中最为常食。  

宗 曰：菘叶如芜菁，绿色差淡，其味微苦，叶嫩稍阔。  

颂曰：扬州一种菘叶，圆而大，或若 ，啖之无渣，绝胜他土者，疑即牛肚菘也。  

时珍曰：菘（即今人呼为白菜者）有二种：一种茎圆浓微青，一种茎扁薄而白。其叶皆淡青白色。燕、赵、辽阳、扬州所种者，最肥大而浓，一本有重十余斤者。南方之菘畦内过冬，北方者多入窖内。燕京圃人又以马粪入窖壅培，不见风日，长出苗叶皆嫩黄色，脆美无滓，谓之黄芽菜，豪贵以为嘉品，盖亦仿韭黄之法也。菘子如芸苔子而色灰黑，八月以后种之。  

二月开黄花，如芥花，四瓣。三月结角，亦如芥。其菜作菹食尤良，不宜蒸晒。  

【`正误`】恭曰：菘有三种：牛肚菘叶最大浓，味甘；紫菘叶薄细，味少苦；白菘似蔓荆也。菘菜不生北土。有人将子北种，初一年即半为芜菁，二年菘种都绝；将芜菁子南种，亦二年都变。  

土地所宜如此。  

颂曰：菘，今南北皆有之。与蔓荆相类，梗长叶不光者为芜菁，梗短叶阔浓而肥腴者为菘。旧说北土无菘，今京洛种菘都类南种，但肥浓差不及尔。  

机曰：蔓荆、菘菜恐是一种。但在南土，叶高而大者为菘，秋冬有之；在北土，叶短而小者为蔓荆，春夏有之。  

时珍曰：白菘，即白菜也。牛肚菘，即最肥大者。紫菘即芦菔也，开紫花，故曰紫菘。苏恭谓白菘似蔓荆者，误矣。根叶俱不同，而白菘根坚小，不可食。又言南北变种者，盖指蔓荆、紫菘而言。紫菘根似蔓荆而叶不同，种类亦别。又言北土无菘者，自唐以前或然，近则白菘、紫菘南北通有。惟南土不种蔓荆，种之亦易生也。苏颂漫为两可之言，汪机妄起臆断之辨，俱属谬误，今悉正之。  

茎叶  

【`气味`】甘，温，无毒。  

大明曰：凉，微毒。多食发皮肤风瘙痒。  

诜曰：发风冷内虚人不可食，有热人食亦不发病，性冷可知。《本草》言性温，未解其意。  

弘景曰：性和利人，多食似小冷。张仲景言药中有甘草，食菘即令病不除也。  

颂曰：有小毒不可食多，多则以生姜解之。  

瑞曰：夏至前食，发气动疾。有足疾者忌之。  

时珍曰：气虚胃冷人多食，恶心吐沫，气壮人则相宜。  

【`主治`】通利肠胃，除胸中烦，解酒渴（《别录》）。  

消食下气，治瘴气，止热气嗽。冬汁尤佳（萧炳）。和中，利大小便（宁原）。  

【`附方`】旧一，新二。  

小儿赤游，行于上下，至心即死：菘菜捣敷之，即止。（张杰《子母秘录》）。  

漆毒生疮：白菘菜捣烂涂之。  

飞丝入目：白菜揉烂帕包，滴汁三、二点入目，即出。（《普济方》）。  

子  

【`气味`】甘，平，无毒。  

【`主治`】作油，涂头长发，涂刀剑不 （音秀。弘景）。  

【`附方`】旧一。  

酒醉不醒：菘菜子二合细研，井华水一盏调，为二服。（《圣惠方》）  

***芥***  

（《别录》上品  

【`释名`】时珍曰：按：王安石《字说》云：芥者，界也。发汗散气，界我者也。王祯《农书》云：其气味辛烈，菜中之介然者，食之有刚介之象，故字从介。  

【`集解`】弘景曰：芥似菘而有毛，味辣，可生食及作菹。其子可以藏冬瓜。又有莨（音郎），作菹甚辣。  

恭曰：芥有三种：叶大子粗者，叶可食，子入药用；叶小子细者，叶不堪食，子但作齑；又有白芥子，粗大白色，如白粱米，甚辛美，从西戎来。  

颂曰：芥处处有之。有青芥，似菘，有毛，味极辣。紫芥，茎叶纯紫可爱，作齑最美。  

有白芥，见本条。其余南芥、旋芥、花芥、石芥之类，皆菜茹之美者，不能悉录。大抵南土多芥。相传岭南无芜菁，有人携种至彼种之，皆变作芥，地气使然耳。  

时珍曰：芥有数种：青芥，又名刺芥，似白菘，有柔毛。有大芥，亦名皱叶芥，大叶皱纹，色尤深绿，味更辛辣。二芥宜入药用。有马芥，叶如青芥。有花芥，叶多缺刻，如萝卜英。有紫芥，茎叶皆紫如苏。有石芥，低小。皆以八、九月下种。冬月食者，俗呼腊菜；春月食者，俗呼春菜；四月食者，谓之夏芥。芥心嫩苔，谓之芥蓝，瀹食脆美。其花三月开，黄色四出。结荚一、二寸。子大如苏子，而色紫味辛，研末泡过为芥酱，以侑肉食，辛香可爱。《岭南异物志》云：南土芥高五、六尺，子大如鸡子。此又芥之异者也。  

茎叶  

【`气味`】辛，温，无毒。  

诜曰：煮食动气与风，生食发丹石，不可多食。大叶者良，细叶有毛者害人。  

宁原曰：有疮疡、痔疾、便血者忌之。  

思邈曰：同兔肉食，成恶邪病。同鲫鱼食，发水肿。  

【`主治`】归鼻，除肾经邪气，利九窃，明耳目，安中。久食温中（《别录》）。止咳嗽上气，除冷气（《日华》）。主咳逆下气，去头面风（孟诜）。通肺豁痰，利膈开胃（时珍）。  

【`发明`】时珍曰：芥性辛热而散，故能通肺开胃，利气豁痰。久食则积温成热，辛散太盛，耗人真元，肝木受病，昏人眼目，发人疮痔，而《别录》谓其能明耳目者，盖知暂时之快，而不知积久之害也。《素问》云：辛走气，气病无多食辛。多食辛则筋急而爪枯。此类是矣。陆佃云：望梅生津，食芥堕泪，五液之自外至也。慕而涎垂，愧而汗出，五液之自内生也。  

【`附方`】新四。  

牙龈肿烂，出臭水者：芥菜秆烧存性，研末，频敷之，即愈。  

飞丝入目：青菜汁点之如神。（《摘玄方》）。  

漆疮搔痒：芥菜煎汤，洗之。（《千金方》）。  

痔疮肿痛：芥叶捣饼，频坐之。（谈野翁《经效方》）。  

子  

【`气味`】辛，热，无毒。  

时珍曰：多食昏目动火，泄气伤精。  

【`主治`】归鼻，去一切邪恶疰气，喉痹（弘景）。疰气发无常处，及射工毒，丸服之，或捣末醋和涂之，随手有验（苏恭）。  

治风毒肿及麻痹，醋研敷之。扑损瘀血，腰痛肾冷，和生姜研涂贴之。又治心痛，酒调服之（《日华》）。研末作酱食，香美，通利五脏（孟诜）。研末水调，涂顶囟，止衄血（吴瑞）。  

温中散寒，豁痰利窍，治胃寒吐食，肺寒咳嗽，风冷气痛，口噤唇紧，消散痈肿瘀血（时珍）。  

【`发明`】时珍曰：芥子，功与菜同。其味辛，其气散，故能利九窍，通经络，治口噤、耳聋、鼻衄之证，消瘀血、痈肿、痛痹之邪。其性热而温中，故又能利气豁痰，治嗽止吐，主心腹诸痛。白芥子辛烈更甚，治病尤良。见后本条。  

【`附方`】旧八，新十六。  

感寒无汗：水调芥子末填脐内，以热物隔衣熨之，取汗出妙。（杨起《简便单方》）。  

身体麻木：芥菜子末，醋调涂之。（《济生秘览》）。  

中风口噤，舌本缩者：用芥菜子一升研，入醋二升，煎一升，敷颔颊下，效。（《圣惠方》）。  

小儿唇紧：用马芥子捣汁曝浓，揩破，频涂之。（崔氏《纂要方》）。  

喉痹肿痛：芥子末，水和敷喉下，干即易之。又用辣芥子研末，醋调取汁，点入喉内。  

待喉内鸣，却用陈麻骨烧烟吸入，立愈。（并《圣惠方》）。  

耳卒聋闭：芥子末，人乳汁和，以绵裹塞之。（《外台秘要》）。  

雀目不见：真紫芥菜子，炒黑为末，用羊肝一具，分作八服。每用芥末三钱，捻肝上，笋箨裹定，煮熟冷食，以汁送下。（《圣济总录》）。  

目中翳膜：芥子一粒，轻手 入眼中。少顷，以井华水、鸡子清洗之。（《总录》）。  

眉毛不生：芥菜子、半夏等分，为末，生姜自然汁调搽，数次即生。（孙氏《集效方》）。  

鬼疰劳气：芥子三升，研末，绢袋盛，入三斗酒中七日，温服，一日三次。（《广济方》）。  

热痰烦运：方见白芥。  

霍乱吐泻：芥子捣细，水和敷脐上。（《圣济总录》）。  

反胃吐食：芥子末，酒服方寸匕，日三服。（《千金方》）。  

上气呕吐：芥子末，蜜丸梧子大，井华水寅时下七丸，申时再服。（《千金方》）。  

脐下绞痛：方同上。  

腰脊胀痛：芥子末调酒，贴之立效。（《摘玄方》）。  

走注风毒作痛：用小芥子末，和鸡子白涂之。（《圣惠》）。  

一切痈肿：猪胆汁和芥子末贴之，日三上。猪脂亦可。（《千金翼》）。  

痈肿热毒：家芥子末同柏叶捣涂，无不愈者，大验。得山芥更妙。（《千金翼》）。  

热毒瘰 ：小芥子末，醋和贴之。看消即止，恐损肉。（《肘后》）。五种 疾：芥子末，以水、蜜和敷，干即易之。（《广济方》）。  

射工中人有疮：用芥子末和苦酒浓涂之。半日痛即止。（《千金方》）。  

妇人经闭不行，至一年者，脐腹痛，腰腿沉重，寒热往来：用芥子二两，为末。每服二钱，热酒食前服。（《仁存方》）。  

阴证伤寒，腹痛厥逆：芥菜子研末，水调贴脐上。（《生生编》）  

***白芥***  

（宋《开宝》附  

【`释名`】胡芥（《蜀本草》）、蜀芥。  

时珍曰：其种来自胡戎而盛于蜀，故名。  

【`集解`】恭曰：白芥子粗大白色，如白粱米，甚辛美，从戎中来。  

藏器曰：白芥生太原、河东。叶如芥而白，为茹食之甚美。  

保升曰：胡芥，近道亦有之，叶大子白且粗，入药及啖最佳，而人间未多用之。  

时珍曰：白芥处处可种，但人知莳之者少尔。以八、九月下种，冬生可食。至春深茎高二、三尺，其叶花而有丫，如花芥叶，青白色。茎易起而中空，性脆，最畏狂风大雪，须谨护之，乃免折损。三月开黄花，香郁。结角如芥角，其子大如粱米，黄白色。又有一种茎大而中实者尤高，其子亦大。此菜虽是芥类，迥然别种也，然入药胜于芥子。  

茎叶  

【`气味`】辛，温，无毒。  

时珍曰：《肘后方》言热病患不可食胡芥，为其性暖也。  

【`主治`】冷气（藏器）。安五脏，功与芥同（《日华》）。  

子  

【`气味`】辛，温，无毒。  

【`主治`】发汗，主胸膈痰冷，上气，面目黄赤。又醋研，敷射工毒（《别录》）。御恶气遁尸飞尸，及暴风毒肿流四肢疼痛（弘景）。烧烟及服，辟邪魅（《日华》。藏器曰：入镇宅方用。咳嗽，胸胁支满，上气多唾者，每用温酒吞下七粒（思邈）。利气豁痰，除寒暖中，散肿止痛，治喘嗽反胃，痹木脚气，筋骨腰节诸痛（时珍）。  

【`发明`】震亨曰：痰在胁下及皮里膜外，非白芥子莫能达。古方控涎丹用白芥子，正此义也。  

时珍曰：白芥子辛能入肺，温能发散，故有利气豁痰、温中开胃、散痛消肿辟恶之功。  

按：韩 《医通》云：凡老人苦于痰气喘嗽，胸满懒食，不可妄投燥利之药，反耗真气。  

因人求治其亲，静中处三子养亲汤治之，随试随效。盖白芥子白色主痰，下气宽中。紫苏子紫色主气，定喘止嗽。萝卜子白种者主食，开痞降气。各微炒研破，看所主为君。每剂不过三、四钱，用生绢袋盛入，煮汤饮之。勿煎太过，则味苦辣。若大便素实者，入蜜一匙。  

冬月加姜一片尤良。南陵末斋子有辞赞之。  

【`附方`】新八。  

反胃上气：白芥子末，酒服一、二钱。（《普济方》）。  

热痰烦运：白芥子、黑芥子、大戟、甘遂、芒硝、朱砂等分为末，糊丸梧子大。每服二十丸，姜汤下。名白芥丸。（《普济》）冷痰痞满：黑芥子、白芥子、大戟、甘遂、胡椒、桂心等分，为末，糊丸梧子大。每服十丸，姜汤下。名黑芥丸。（《普济方》）。  

腹冷气起：白芥子一升。微炒研末，汤浸蒸饼丸小豆大。每姜汤吞十丸，甚妙。（《续传信方》）。  

脚气作痛：方见白芷。  

小儿乳癖：白芥子研末，水调摊膏贴之，以平为期。（《本草权度》）。  

防痘入目：白芥子末，水调涂足心，引毒归下，令疮疹不入目。（《全幼心鉴》）。  

肿毒初起：白芥子末，醋调涂之。（《濒湖集简方》），胸胁痰饮：白芥子五钱，白术一两。为末，枣肉和捣，丸梧子大，每白汤服五十丸。（《摘玄方》）。  

***芜菁***  

（《别录》上品  

【`释名`】蔓荆（《唐本》）、九英菘（《食疗》）、诸葛菜。  

藏器曰：芜菁，北人名蔓荆。今并汾、河朔间烧食其根，呼为芜根，犹是芜菁之号。芜菁，南北之通称也。塞北、河西种者，名九英蔓荆，亦曰九英菘。根叶长大而味不美，人以为军粮。  

禹锡曰：《尔雅》云：须， 芜。《诗　谷风》云：采葑采菲。毛苌注云：葑，须也。孙炎云：须，一名葑苁。《礼坊记》注云：葑，蔓荆也。陈、宋之间谓之葑。  

陆玑云：葑，芜菁也。幽州人谓之芥。郭璞云： 芜似羊蹄，叶细，味酢可食。扬雄《方言》云： 、荛，蔓荆也。  

陈、楚谓之 ，齐、鲁谓之荛，关西谓之芜菁，赵、魏之部谓之大芥。然则葑也，须也，芜菁也，蔓荆也， 芜也，荛也，芥也，七者一物也。  

时珍曰：按：孙 云： 、蔓荆苗也。其说甚通。掌禹锡以 芜释蔓荆，陈藏器谓 芜是酸模，当以陈说为优。详见草部酸模下。刘禹锡《嘉话录》云：诸葛亮所止令兵士独种蔓荆者，取其才出甲，可生啖，一也；叶舒可煮食，二也；久居则随以滋长，三也；弃不令惜，四也；回则易寻而采，五也；冬有根可食，六也。比诸蔬其利甚博。至今蜀人呼为诸葛菜，江陵亦然。又朱辅《溪蛮丛笑》云：苗、僚、瑶、佬地方产马王菜，味涩多刺，即诸葛菜也。  

相传马殷所遗，故名。又蒙古人呼其根为沙吉木儿。  

【`集解`】弘景曰：《别录》芜菁、芦菔同条。芦菔是今温菘，其根可食，叶不中啖。  

芜菁根细于温菘而叶似菘，好食，西川惟种此。其子与温菘甚相似，而俗方无用，惟服食家炼饵之，而不言芦菔子，恐不用也。俗人蒸其根及作菹食，但小薰臭尔。  

恭曰：芜菁，北人名蔓荆，根、叶及子皆是菘类，与芦菔全别，体用亦殊。陶言芜菁似芦菔，芦菔叶不堪食，是江表不产二物，理丧其真也。菘子黑色，蔓荆子紫赤色，大小相似。  

芦菔子黄赤色，而大数倍，且不圆也。  

大明曰：蔓荆比芦菔梗短而细，叶大，连地上生，浓阔短肥，其色红。  

颂曰：芜菁南北皆有，北土尤多。四时常有，春食苗，夏食心（亦谓之苔子），秋食茎，冬食根。河朔多种，以备饥岁。菜中之最有益者惟此尔。其子夏秋熟时采之。  

宗 曰：蔓荆，夏月则枯。当此之时，蔬圃复种，谓之鸡毛菜。食心，正在春时。诸菜之中，有益无损，于世有功。采撷之余，收子为油，燃灯甚明，西人食之。河东、太原所出，其根极大，他处不及也。又出西番吐谷浑地。  

机曰：叶是蔓荆，根是芦菔。  

时珍曰：《别录》以芜菁、芦菔同条，遂致诸说猜度。或以二物为一种，或谓二物全别，或谓在南为莱菔，在北为蔓荆，殊无定见。今按：二物根、叶、花、子都别，非一类也。  

蔓荆是芥属，根长而白，其味辛苦而短，茎粗叶大而浓阔；夏初起苔，开黄花，四出如芥，结角亦如芥，其子均圆，似芥子而紫赤色。芦菔是菘属，根圆，亦有长者，有红、白二色；其味辛甘而永；叶不甚大而糙，亦有花叶者；夏初起苔，开淡紫花；结角如虫状，腹大尾尖；子似葫芦巴，不均不圆，黄赤色。如此分之，自明白矣。其蔓荆六月种者，根大而叶蠹；八月种者，叶美而根小；惟七月初种者，根叶俱良。拟卖者纯种九英，九英根大而味短，削净为菹甚佳。今燕京人以瓶腌藏，谓之闭瓮菜。  

根叶  

【`气味`】苦，温，无毒。时珍曰：辛、甘、苦。  

宗 曰：多食动气。  

【`主治`】利五脏，轻身益气，可长食之（《别录》）。  

常食通中，令人肥健（苏颂）。消食，下气治嗽，止消渴，去心腹冷痛，及热毒风肿，乳痈妒乳寒热（孟诜）。  

【`发明`】诜曰：九英菘出河西，叶大根亦粗长。和羊肉食甚美，常食都不见发病。冬日作菹煮羹食，消宿食，下气治嗽。诸家商略其性冷，而《本草》云温，恐误也。  

【`附方`】旧七，新七。  

预禳时疾：立春后遇庚子日，温蔓荆汁，合家大小并服之，不限多少，一年可免时疾。  

（《神仙教子法》）。  

鼻中衄血：诸葛菜，生捣汁饮。（《十便良方》）。  

大醉不堪，连日病困者：蔓荆菜，入少米煮熟，去滓，冷冻饮料之良。（《肘后方》）。  

饮酒辟气：干蔓荆根二七枚，蒸三遍，碾末。酒后水服二钱，即无酒气也。（《千金》）。  

一切肿毒：孙真人食忌：生蔓荆根一握，入盐花少许，同捣封之，日三易之。《肘后方》：用蔓荆叶不中水者，烧灰和腊猪脂封之。  

疔肿有根：用大针刺作孔，削蔓荆根如针大，染铁生衣刺入孔中。再以蔓荆根、铁生衣等分，捣涂于上。有脓出即易，须臾根出立瘥。忌油腻、生冷、五辛、粘滑、陈臭。（《肘后》）。  

乳痈寒热：蔓荆根并叶，去土，不用水洗，以盐和捣涂之。热即换，不过三、五次即瘥。  

冬月只用根。此方已救十数人。须避风。（李绛《兵部手集》）。  

女子妒乳：生蔓荆根捣，和盐、醋、浆水煮汁洗之，五、六度良。又捣：和鸡子白封之亦妙。（《食疗》）。  

阴肿如斗：生蔓荆根捣封之，治人所不能治者。（《集疗方》）豌豆斑疮：蔓荆根捣汁，挑疮研涂之。三食顷，根出矣。（《肘后方》）。  

犬咬伤疮重发者：用蔓荆根捣汁服之，佳。（《肘方》）。  

小儿头秃：芜菁叶烧灰，和脂敷之。（《千金》）。  

飞丝入眼：蔓荆菜揉烂帕包，滴汁三、两点，即出也。（《普济方》）  

子  

【`气味`】苦、辛，平，无毒。  

【`主治`】明目（《别录》）。疗黄胆，利小便。水煮汁服，主症瘕积聚。少少饮汁，治霍乱心腹胀。末服之，主目暗。为油入面膏，去黑 皱纹（苏恭）。和油敷蜘蛛咬（藏器）。压油涂头，能变蒜发（孟诜）。入丸药服，令人肥健，尤宜妇人（萧炳）。  

【`发明`】藏器曰：《仙经》言：蔓荆子，九蒸九曝，捣末长服，可断谷长生。蜘蛛咬者，恐毒入内，捣末酒服，亦以油和敷之。蔓荆园中无蜘蛛，是其相畏也。  

时珍曰：蔓荆子，可升可降，能汗能吐，能下能利小便，又能明目解毒，其功甚伟，而世罕知用之何哉？夏初采子，炒过榨油，同麻油炼熟一色无异，西人多食之。点灯甚明，但烟亦损目。北魏祖 囚地窖中，因芜菁子油灯伤明，即此也。  

【`附方`】旧十二，新十。  

明目益气：芜菁子一升，水九升，煮汁尽，晒干。如此三度，研细。水服方寸匕，日三。  

亦可研水和米煮粥食。（《外台秘要》）常服明目，使人洞视充肥：用芜菁子三升，以苦酒三升，煮熟晒干，研筛末。以井华水服方寸匕，日三，无所忌。《抱朴子》云：服尽一斗，能夜视有所见物。（《千金方》）青盲眼障，但瞳子不坏者，十得九愈：用蔓荆子六升，蒸之气遍，合甑取下，以釜中热汤淋之，乃曝干，还淋，如是三遍，即收杵为末。食上清酒服方寸匕，日再服。（崔元亮《海上方》）。  

虚劳目暗：方同上法。（《普济方》）。  

补肝明目：芜菁子淘过一斤，黄精二斤同和，九蒸九晒为末。每空心米饮服二钱，日再服。又方：蔓荆子二升，决明子一升和匀，以酒五升煮干，曝为末。每服二钱，温水调下，日二。（并《圣惠》）。  

风邪攻目，视物不明，肝气虚者：用蔓荆子四两（入瓷瓶中烧黑，无声取出），入蛇蜕二两（又烧成灰）。为末。每服半钱，食后酒下，日三服。（《圣济总录》）。  

服食辟谷：芜菁子，熟时采之，水煮三过，令苦味尽，曝捣为末。每服二钱，温水下，日三次。久可辟谷。（苏颂《图经本草》）。  

黄汗染衣，涕唾皆黄：用蔓荆子捣末，平旦以井华水服一匙，日再服。  

加至两匙，以知为度。每夜以帛浸小便，逐日看之，渐白则瘥，不过服五升已来也。（《外台秘要》）。  

黄胆如金，睛黄，小便赤：用生蔓荆子末，熟水服方寸匕，日三服。（《孙真人食忌》）。  

急黄黄胆及内黄，腹结不通：用蔓荆子捣末，水绞汁服。当得嚏，鼻中出黄水，及下利则愈。以子压油，每服一盏更佳。（陈藏器《本草拾遗》）。  

热黄便结：用芜菁子捣末，水和绞汁服。少顷当泻一切恶物，沙、石、草、发并出。（孟诜《食疗本草》）。  

二便关格，胀闷欲绝：蔓荆子油一合，空腹服之即通。通后汗出勿怪。（《圣惠方》）。  

心腹作胀：蔓荆子一大合，拣净捣烂，水一升和研，滤汁一盏，顿服。少顷自利，或自吐，或得汗，即愈。（《外台秘要》）。  

霍乱胀痛：芜菁子，水煮汁，饮之。（《濒湖集简方》）。  

妊娠溺涩：芜菁子末，水服方寸匕，日二服。（《子母秘录》）。  

风疹入腹，身体强，舌干硬：用蔓荆子三两。为末。每温酒服一钱。（《圣惠方》）。  

瘭疽发热，疽着手、足、肩、背，累累如米起，色白，刮之汁出，复发热：用芜菁子熟捣帛裹，展转其上，日夜勿止。（《肘后方》）。  

骨疽不愈：愈而复发，骨从孔中出者。芜菁子，捣敷之，用帛裹定，日一易之。（《千金方》）。  

小儿头秃：蔓荆子末，和酢敷之。一日三上。（《千金方》）。  

眉毛脱落：蔓荆子四两。炒研，醋和涂之。（《圣惠》）。  

面 痣点：蔓荆子研末，入面脂中，夜夜涂之。亦去面皱。（《圣惠方》）。  

花  

【`气味`】辛，平，无毒。  

【`主治`】虚劳眼暗。久服长生，可夜读书。三月三日采花，阴干为末，每服二钱，空心井华水下（慎微）。  

***莱菔***  

（音来北。《唐本草》  

【`释名`】芦 （郭璞云：芦音罗。 ，音北，与菔同。萝卜（音罗北）、雹突（《尔雅注》）、紫花菘（同上）、温菘（同上）、土酥。  

保升曰：莱菔俗名萝卜。按：《尔雅》云：突，芦 。孙炎注云：紫花菘也，俗呼温菘。  

似芜菁，大根。俗名雹突，一名芦菔是矣。  

颂曰：紫花菘、温菘，皆南人所呼。吴人呼楚菘。广南人呼秦菘。  

时珍曰：按：孙 《广韵》言：鲁人名 （音拉答）。秦人名萝卜。王祯《农书》言：北人萝卜，一种四名：春曰破地锥，夏曰夏生，秋曰萝卜，冬曰土酥，谓其洁白如酥也。珍按：菘乃菜名，因其耐冬如松、柏也。莱菔乃根名，上古谓之芦 ，中古转为莱菔，后世讹为萝卜，南人呼为萝 ，与雹同，见晋灼《汉书注》中。陆佃乃言莱菔能制面毒，是来之所服，以菔音服，盖亦就文起义耳。王氏《博济方》称干萝卜为仙人骨，亦方土谬名也。  

【`集解`】弘景曰：芦菔是今温菘，其根可食。俗人蒸其根及作菹食，但小熏臭尔。叶不中啖。又有突，根细而过辛，不宜服之。  

恭曰：莱菔，即芦菔也。嫩叶为生菜食，大叶可熟啖。陶氏言不中食，理丧其真也。江北、河北、秦、晋最多，登、莱亦好。  

颂曰：莱菔，南北通有，北土尤多。有大、小二种：大者肉坚，宜蒸食；小者白而脆，宜生啖。  

河朔极有大者，而江南、安州、洪州、信阳者甚大，重至五、六斤，或近一秤，亦一时种莳之力也。  

瑞曰：夏月复种者，名夏萝卜。形小而长者，名蔓荆萝卜。  

时珍曰：莱菔，今天下通有之。昔人以芜菁、莱菔二物混注，已见蔓荆条下。圃人种莱菔，六月下种，秋采苗，冬掘根。春末抽高苔，开小花紫碧色。夏初结角。其子大如大麻子，圆长不等，黄赤色。五月亦可再种。其叶有大者如芜菁，细者如花芥，皆有细柔毛。其根有红、白二色，其状有长、圆二类。大抵生沙壤者脆而甘，生瘠地者坚而辣。根、叶皆可生可熟，可菹可酱，可豉可醋，可糖可腊，可饭，乃蔬中之最有利益者，而古人不深详之，岂因其贱而忽之耶？抑未谙其利耶  

【`气味`】根辛、甘，叶辛、苦，温，无毒。  

诜曰：性冷。  

思邈曰：平。不可与地黄同食，令人发白，为其涩营卫也。  

时珍曰：多食莱菔动气，惟生姜能制其毒。又伏 砂。  

【`主治`】散服及炮煮服食，大下气，消谷和中，去痰癖，肥健人；生捣汁服，止消渴，试大有验（《唐本》）。利关节，理颜色，练五脏恶气，制面毒，行风气，去邪热气（萧炳）。  

利五脏，轻身，令人白净肌细（孟诜）。消痰止咳，治肺痿吐血，温中补不足。同羊肉、银鱼煮食，治劳瘦咳嗽（《日华》）。同猪肉食，益人。生捣服，治禁口痢（汪颖）。捣汁服，治吐血衄血（吴瑞）。宽胸膈，利大小便。生食，止渴宽中；煮食，化痰消导（宁原）。杀鱼腥气，治豆腐积（汪机）。主吞酸，化积滞，解酒毒，散瘀血，甚效。末服，治五淋。丸服，治白浊。煎汤，洗脚气。饮汁，治下痢及失音，并烟熏欲死。生捣，涂打扑、汤火伤（时珍）。  

【`发明`】颂曰：莱菔功同芜菁，然力猛更出其右。断下方亦用其根，烧熟入药。尤能制面毒。昔有婆罗门僧东来，见食麦面者，惊云：此大热，何以食之？又见食中有芦菔，乃云：赖有此以解其性。自此相传，食面必啖芦菔。  

炳曰：捣烂制面，作 食之最佳，饱食亦不发热。酥煎食之，下气。凡人饮食过度，生嚼咽之便消。  

慎微曰：按：杨亿《谈苑》云：江东居民言种芋三十亩，计省米三十斛；种萝卜三十亩，计益米三十斛。则知萝卜果能消食也。  

宗 曰：服地黄、何首乌人食莱菔，则令人髭发白。世皆以为此物味辛、下气速也。然生姜、芥子更辛，何止能散而已。盖莱菔辛而又甘，故能散缓，而又下气速也。所以散气用生姜，下气用莱菔。  

震亨曰：莱菔根属土，有金与水。寇氏言其下气速。人往往煮食过多，停滞成溢饮，岂非甘多而辛少乎？时珍曰：莱菔，根、叶同功，生食升气，熟食降气。苏、寇二氏止言其下气速，孙真人言久食涩营卫，亦不知其生则噫气，熟则泄气，升降之不同也。大抵入太阴、阳明、少阳气分，故所主皆肺、脾、肠、胃、三焦之病。李九华云：莱菔多食渗人血。则其白人髭发，盖亦由此，非独因其下气、涩营卫也。按：《洞微志》云：齐州有人病狂，云梦中见红裳女子引入宫殿中，小姑令歌，每日遂歌云：五灵楼阁晓玲珑，天府由来是此中。惆怅闷怀言不尽，一丸萝卜火吾宫。有一道士云：此犯大麦毒也。少女心神，小姑脾神。《医经》言萝卜制面毒，故曰“火吾宫”。火者，毁也。遂以药并萝卜治之果愈。又按：张杲《医说》云：饶民李七病鼻衄甚危，医以萝卜自然汁和无灰酒饮之即止。盖血随气运，气滞故血妄行，萝卜下气而酒导之故也。又云：有人好食豆腐中毒，医治不效。忽见卖豆腐人言其妻误以萝卜汤入锅中，遂致不成。其人心悟，乃以萝卜汤饮之而瘳。物理之妙如此。又《延寿书》载：李师逃难入石窟中，贼以烟熏之垂死，摸得萝卜菜一束，嚼汁咽下即苏。此法备急，不可不知。  

【`附方`】旧二，新二十四。  

食物作酸：萝卜，生嚼数片，或生菜嚼之亦佳，绝妙。干者、熟者、盐腌者，及人胃冷者，皆不效。（《濒湖集简方》）。  

反胃噎疾：萝卜，蜜煎浸，细细嚼咽良。（《普济方》）消渴饮水：独胜散：用出了子萝卜三枚，净洗切片，晒干为末。每服二钱，煎猪肉汤澄清调下，日三服，渐增至三钱。生者捣汁亦可，或以汁煮粥食之。（《图经本草》）。  

肺痿咳血：萝卜，和羊肉或鲫鱼，煮熟频食。（《普济方》）。  

鼻衄不止：萝卜，捣汁半盏，入酒少许热服，并以汁注鼻中皆良。或以酒煎沸，入萝卜再煎，饮之。（《卫生易简方》）。  

下痢禁口：萝卜（捣汁）一小盏，蜜一盏。水一盏，同煎。早一服，午一服。日晡米饮吞阿胶丸百粒。如无萝卜，以子擂汁亦可。一方：加枯矾七分，同煎。一方：只用萝卜菜煎汤，日日饮之。《普济方》：用萝卜片，不拘新旧，染蜜噙之，咽汁。味淡再换。觉思食，以肉煮粥与食，不可过多。痢后肠痛：方同上。大肠便血：大萝卜皮（烧存性）、荷叶（烧存性）、蒲黄（生用）等分为末。每服一钱，米饮下。（《普济》）。  

肠风下血：蜜炙萝卜，任意食之。昔一妇人服此有效。（《百一选方》）。  

酒疾下血，连旬不止：用大萝卜二十枚，留青叶寸余，以井水入罐中，煮十分烂，入淡醋，空心任食。（《寿亲养老方》）。  

大肠脱肛：生莱菔捣，实脐中束之。觉有疮，即除。（《摘玄方》）。  

小便白浊：生萝卜剜空留盖，入吴茱萸填满，盖定签住，糯米饭上蒸熟，取去茱萸，以萝卜焙研末，糊丸梧子大。每服五十丸，盐汤下，日三服。（《普济》）。  

沙石诸淋，疼不可忍：用萝卜切片，蜜浸少时，炙干数次，不可过焦。  

细嚼盐汤下，日三服。名瞑眩膏。（《普济》）。  

遍身浮肿：出了子萝卜、浮麦等分。浸汤饮之。（《圣济总录》）。  

脚气走痛：萝卜煎汤洗之。仍以萝卜晒干为末，铺袜内。（《圣济总录》）。  

偏正头痛：生萝卜汁一蚬壳，仰卧，随左右注鼻中，神效。王荆公病头痛，有道人传此方，移时遂愈也。以此治人，不可胜数。（《如宜方》）。  

失音不语：萝卜生捣汁，入姜汁同服。（《普济方》）。  

喉痹肿痛：萝卜汁和皂荚浆服，取吐。（同上）。  

满口烂疮：萝卜自然汁，频漱去涎，妙。（《濒湖集简方》）。  

烟熏欲死：方见发明下。  

汤火伤灼：生萝卜捣涂之。子亦可。（《圣济总录》）。  

花火伤肌：方同上。  

打扑血聚，皮不破者：用萝卜或叶捣封之。（邵氏方）。  

子  

【`气味`】辛、甘，平，无毒。  

【`主治`】研汁服，吐风痰。同醋研，消肿毒（《日华》）。下气定喘治痰，消食除胀，利大小便，止气痛，下痢后重，发疮疹（时珍）。  

【`发明`】震亨曰：莱菔子治痰，有推墙倒壁之功。  

时珍曰：莱菔子之功，长于利气。生能升，熟能降。升则吐风痰，散风寒，发疮疹；降则定痰喘咳嗽，调下痢后重，止内痛，皆是利气之效。予曾用，果有殊绩。  

【`附方`】旧三，新十三。  

上气痰嗽，喘促唾脓血：以莱菔子一合，研细煎汤，食上服之。（《食医心镜》）。  

肺痰咳嗽：莱菔子半升淘净焙干，炒黄为末，以糖和，丸芡子大。绵裹含之，咽汁甚妙。  

（《胜金方》）。  

喘痰促，遇浓味即发者：萝卜子淘净，蒸熟晒研，姜汁浸蒸饼丸绿豆大。每服三十丸，以口津咽下，日三服。名清金丸。（《医学集成》）。  

痰气喘息：萝卜子（炒）、皂荚（烧存性）等分为末，姜汁和，炼蜜丸梧子大。每服五七十丸，白汤下。（《简便单方》）。  

久嗽痰喘：萝卜子（炒）、杏仁（去皮尖炒）等分。蒸饼丸麻子大。每服三、五丸，时时津咽。（《医学集成》）。  

高年气喘：萝卜子炒，研末，蜜丸梧子大。每服五十丸，白汤下。（《济生秘览》）。  

宣吐风痰：《胜金方》：用萝卜子末，温水调服三钱。良久吐出涎沫。如是摊痪风者，以此吐后用紧疏药，疏后服和气散取瘥。丹溪吐法：用萝卜子半升擂细，浆水一碗滤取汁，入香油及蜜些须，温服。后以桐油浸过晒干鹅翎探吐。  

中风口禁：萝卜子、牙皂荚各二钱，以水煎服，取吐。（丹溪方）。  

小儿风寒：萝卜子（生研末）一钱，温葱酒服之，取微汗大效。（《卫生易简方》）。  

风秘气秘：萝卜子（炒）一合擂水，和皂荚末二钱服，立通。（《寿域神方》）气胀气蛊：莱菔子研，以水滤汁，浸缩砂一两一夜，炒干又浸又炒，凡七次，为末。每米饮服一钱，如神。（《朱氏集验方》）。  

小儿盘肠气痛：用萝卜子炒黄研末，乳香汤服半钱。（杨仁斋《直指方》）。  

年久头风：莱菔子、生姜等分，捣取汁，入麝香少许，搐入鼻中，立止。（《普济方》）。  

牙齿疼痛：萝卜子十四粒生研，以人乳和之。左疼点右鼻，右疼点左鼻。  

疮疹不出：萝卜子生研末，米饮服二钱，良。（《卫生易简方》）  

花  

【`主治`】用糟下酒藏，食之甚美，明目（士良）。  

***生姜***  

（《别录》中品  

【`校正`】原附干姜下，今分出。今自草部移入此。  

【`释名`】时珍曰：按：许慎《说文》：姜作KT ，云御湿之菜也。王安石《字说》云：姜能强御百邪，故谓之姜。初生嫩者，其尖微紫，名紫姜，或作子姜；宿根谓之母姜也。  

【`集解`】《别录》曰：生姜，干姜生犍为川谷及荆州、扬州。九月采之。  

颂曰：处处有之，以汉、温、池州者为良。苗高二、三尺。叶似箭竹叶而长，两两相对。苗青根黄。无花实。秋时采根。  

时珍曰：姜宜原隰沙地。四月取母姜种之。五月生苗如初生嫩芦，而叶稍阔似竹叶，对生，叶亦辛香。秋社前后新芽顿长，如列指状，采食无筋，谓之子姜。秋分后者次之，霜后则老矣。性恶湿洳而畏日，故秋热则无姜。《吕氏春秋》云：和之美者，有杨朴之姜。杨朴地名，在西蜀。《春秋运斗枢》云：璇星散而为姜。  

【`气味`】辛，微温，无毒。  

藏器曰：生姜温，要热则去皮，要冷则留皮。  

元素曰：辛而甘温，气味俱浓，浮而升，阳也。  

之才曰：秦椒为之使。杀半夏、莨菪毒。恶黄芩、黄连、天鼠粪。  

弘景曰：久服少志少智，伤心气。今人啖辛辣物，惟此最常。故《论语》云：每食不撤姜。言可常食，但不可多尔。有病者是所宜矣。  

恭曰：《本经》言姜久服通神明，主痰气，即可常啖。陶氏谬为此说，检无所据。  

思邈曰：八、九月多食姜，至春多患眼，损寿减筋力。孕妇食之，令儿盈指。  

杲曰：古人言：秋不食姜，令人泻气。盖夏月火旺，宜汗散之，故食姜不禁。辛走气泻肺，故秋月则禁之。《晦庵语录》亦有秋姜夭人天年之语。  

时珍曰：食姜久，积热患目，珍屡试有准。凡病痔人多食兼酒，立发甚速。痈疮人多食，则生恶肉。此皆昔人所未言者也。《相感志》云：糟姜瓶内入蝉蜕，虽老姜无筋，亦物性有所伏耶  

【`主治`】久服去臭气，通神明（《本经》）。归五脏，除风邪寒热，伤寒头痛鼻塞，咳逆上气，止呕吐，去痰下气（《别录》）。去水气满，疗咳嗽时疾。和半夏，主心下急痛。又汁和杏仁作煎，下一切结气实，心胸拥隔冷热气，神效。捣汁和蜜服，治中热呕逆不能下食（甄权）。散烦闷，开胃气。汁作煎服，下一切结实，冲胸膈恶气，神验（孟诜）。破血调中，去冷气。汁，解药毒（藏器）。除壮热，治痰喘胀满，冷痢腹痛，转筋心满，去胸中臭气、狐臭，杀腹内长虫（张鼎）。益脾胃，散风寒（元素）。解菌蕈诸物毒（吴瑞）。生用发散，熟用和中。解食野禽中毒成喉痹。浸汁，点赤眼。捣汁和黄明胶熬，贴风湿痛甚妙（时珍）。  

干生姜  

【`主治`】治嗽温中，治胀满，霍乱不止，腹痛，冷痢，血闭。病患虚而冷，宜加之（甄权）。姜屑，和酒服，治偏风（孟诜）。肺经气分之药，能益肺（好古）。  

【`发明`】成无己曰：姜、枣味辛、甘，专行脾之津液而和营卫。药中用之，不独专于发散也。  

杲曰：生姜之用有四：制半夏、浓朴之毒，一也；发散风寒，二也；与枣同用，辛温益脾胃元气，温中去湿，三也；与芍药同用，温经散寒，四也。孙真人云：姜为呕家圣药，盖辛以散之。呕乃气逆不散，此药行阳而散气也。或问：生姜辛温入肺，何以云入胃口？曰：俗以心下为胃口者，非矣。咽门之下，受有形之物，乃胃之系，便是胃口，与肺系同行，故能入肺而开胃口也。曰：人云夜间勿食生姜，令人闭气，何也？曰：生姜辛温主开发。夜则气本收敛，反开发之，则违天道矣。若有病患，则不然也。生姜屑，比之干姜则不热，比之生姜则不湿。以干生姜代干姜者，以其不僭故也。俗言上床萝卜下床姜。姜能开胃，萝卜消食也。  

时珍曰：姜，辛而不荤，去邪辟恶，生啖熟食，醋、酱、糟、盐、蜜煎调和，无不宜之。可蔬可和，可果可药，其利博矣。凡早行山行，宜含一块，不犯雾露清湿之气，及山岚不正之邪。案：方广《心法附余》云：凡中风、中暑、中气、中毒、中恶、干霍乱、一切卒暴之病，用姜汁与童尿服，立可解散。盖姜能开痰下气，童尿降火也。  

颂曰：崔元亮《集验方》载：敕赐姜茶治痢方：以生姜切细，和好茶一、两碗，任意呷之，便瘥。若是热痢，留姜皮；冷痢，去皮，大妙。  

杨士瀛曰：姜能助阳，茶能助阴，二物皆消散恶气，调和阴阳，且解湿热及酒食暑气之毒，不问赤、白通宜用之。苏东坡治文潞公有效。  

【`附方`】旧二十，新三十。  

痰 卒风：生姜二两，附子（生用）一两，水五升，煮取二升，分再服。忌猪肉、冷水。  

（《千金》）。  

胃虚风热不能食：用姜汁半杯，生地黄汁少许，蜜一匙，水二合，和服之。（《食疗本草》）。  

疟疾寒热，脾胃聚痰，发为寒热：生姜四两，捣自然汁一酒杯，露一夜。于发日五更面北立，饮即止。未止再服。（《易简》）。  

寒热痰嗽初起者：烧姜一块，含咽之。（《本草衍义》）。  

咳嗽不止：生姜五两，饧半升。微火煎熟，食尽愈。段侍御用之有效。（孟诜《必效方》）久患咳噫：生姜汁半合，蜜一匙，煎熟，温呷三服愈。（《外台秘要方》）。  

小儿咳嗽：生姜四两，煎汤浴之。（《千金方》）。  

暴逆气上：嚼姜两、三片，屡效。（寇氏《衍义》）。  

干呕厥逆：频嚼生姜，呕家圣药也。（《千金》）。  

呕吐不止：生姜一两，醋浆七合。银器中煎取四合，连滓呷之。又杀腹内长虫。（《食医心镜》）。  

心痞呕哕，心下痞坚：生姜八两（水三升，煮一升）。半夏五合（洗）（水五升，煮一升）。  

二味同煮一升半，分再服。（《千金》）。  

反胃羸弱《兵部手集》：用母姜二斤。捣汁作粥食。《传信适用方》：用生姜切片，麻油煎过为末，软柿蘸末嚼咽。  

霍乱欲死：生姜五两，牛儿屎一升。水四升，煎二升，分再服，即止。（《梅师方》）。  

霍乱转筋，入腹欲死：生姜三两捣，酒一升，煮三、两沸服。仍以姜捣贴痛处。（《外台秘要》）。  

霍乱腹胀，不得吐下：用生姜一斤，水七升，煮二升，分三服。（《肘后方》）。  

腹中胀满，不能服药：绵裹煨姜，纳下部。冷即易之。（《梅师》）。  

胸胁满痛，凡心胸胁下有邪气结实，硬痛胀满者：生姜一斤，捣渣留汁，慢炒待润，以绢包于患处，款款熨之。冷再以汁炒再熨，良久豁然宽快也。（陶华《伤寒槌法》）。  

大便不通：生姜，削如小脂，长二寸，涂盐纳下部，立通。（《外台》）。  

冷痢不止：生姜煨研为末，共干姜末等分，以醋和面作馄饨，先以水煮，又以清饮煮过，停冷，吞二七枚，以粥送下，日一度。（《食疗》）。  

消渴饮水：干生姜末一两，以鲫鱼胆汁和，丸梧子大。每服七丸，米饮下。（《圣惠》）。  

湿热发黄：生姜，时时周身擦之，其黄自退也。一方：加茵陈蒿，尤妙。（《伤寒槌法》）。  

暴赤眼肿：宗 曰：用古铜钱刮姜取汁，于钱唇点之，泪出。今日点，明日愈，勿疑。  

一治暴风客热，目赤睛痛肿者。腊月取生姜捣绞汁，阴干取粉，入铜青末等分。每以少许沸汤泡，澄清温洗，泪出妙。舌上生胎，诸病舌胎，以布染井水抹，后用姜片时时擦之，自去。  

（陶华方）。  

满口烂疮：生姜自然汁，频频漱吐。亦可为末擦之，甚效。  

牙齿疼痛：老生姜瓦焙，入枯矾末同擦之。有人日夜呻吟，用之即愈。（《普济方》）。  

喉痹毒气：生姜二斤捣汁，蜜五合，煎匀。每服一合，日五服。（《千金》）。  

食鸠中毒、食竹鸡毒、食鹧鸪毒：方并见禽部本条。  

中莴苣毒、中诸药毒、 犬伤人：并饮生姜汁即解。（《短剧》）。  

虎伤人疮：内服生姜汁。外以汁洗之，用白矾末敷上。（《秘览》）。  

蝮蛇螫人：姜末敷之，干即易。（《千金》）。  

蜘蛛咬人：炮姜切片贴之，良。（《千金》）。  

刀斧金疮：生姜嚼敷，勿动。次日即生肉，甚妙。（《扶寿方》）。  

闪拗手足：生姜、葱白捣烂，和面炒热， 之。  

跌扑伤损：姜汁和酒，调生面贴之。  

百虫入耳：姜汁少许滴之。  

腋下狐臭：姜汁频涂，绝根。（《经验方》）。  

赤白癜风：生姜频擦之，良。（并《易简》）。  

两耳冻疮：生姜自然汁，熬膏涂。（《暇日记》）。  

发背初起：生姜一块，炭火炙一层，刮一层，为末，以猪胆汁调涂。（《海上方》）。  

疔疮肿毒：方见白芷下。  

诸疮痔漏，久不结痂：用生姜连皮切大片，涂白矾末，炙焦研细，贴之勿动，良。（《普济》）。  

产后血滞，冲心不下：生姜五两，水八升，煮三升，分三服。（杨氏《产乳》）。  

产后肉线：一妇产后用力，垂出肉线长三、四尺，触之痛引心腹欲绝。一道人令买老姜连皮三斤，捣烂，入麻油二斤拌匀炒干。先以熟绢五尺，折作方结。令人轻轻盛起肉线，使之屈曲作三团，纳入产户。乃以绢袋盛姜，就近熏之，冷则更换。熏一日夜缩入大半，二日尽入也。云此乃魏夫人秘传怪病方也。但不可使线断，断则不可治之矣。脉溢怪症：有人毛窍节次血出不止，皮胀如鼓，须臾目、鼻、口被气胀合，此名脉溢。生姜自然汁和水各半盏服，即安。（夏子益《奇疾方》）。  

姜皮  

【`气味`】辛，凉，无毒。  

【`主治`】消浮肿腹胀痞满，和脾胃，去翳（时珍）。  

【`附方`】旧一。  

拔白换黑：刮老生姜皮一大升，于久用油腻锅内，不须洗刷，固济勿令通气。令精细人守之，文武火煎之，不得火急，自旦至夕即成矣，研为末。拔白后，先以小物点麻子大入孔中。或先点须下，然后拔之，以指捻入。三日后当生黑者，神效。李卿用之有验。（苏颂《图经本草》）  

叶  

【`气味`】辛，温，无毒。  

【`主治`】食 成症，捣汁饮，即消（张机）。  

【`附方`】新一。  

打伤瘀血：姜叶一升，当归三两，为末。温酒服方寸匕，日三。（《范汪东阳方》）  

***干姜***  

（《本经》中品  

【`校正`】自草部移附此。  

【`释名`】白姜（见下）。  

【`集解`】弘景曰：干姜今惟出临海、章安，数村解作之。蜀汉姜旧美，荆州有好姜，而并不能作干者。凡作干姜法：水淹三日，去皮置流水中六日，更刮去皮，然后晒干，置瓷缸中酿三日，乃成。  

颂曰：造法：采根于长流水洗过，日晒为干姜。以汉、温、池州者为良。陶说乃汉州干姜法也。  

时珍曰：干姜，以母姜造之。今江西、襄、均皆造，以白净结实者为良，故人呼为白姜，又曰均姜。凡入药并宜炮用。  

【`气味`】辛，温，无毒。褚曰：苦、辛。好古曰：大热。  

恭曰：久服令人目暗。余同生姜。  

时珍曰：《太清外术》言：孕妇不可食干姜，令胎内消。盖其性热而辛散故也。  

【`主治`】胸满咳逆上气，温中止血，出汗，逐风湿痹，肠 下痢。生者尤良（《本经》）。  

寒冷腹痛，中恶霍乱胀满，风邪诸毒，皮肤间结气，止唾血（《别录》）。治腰肾中疼冷、冷气，破血去风，通四肢关节，开五脏六腑，宣诸络脉，去风毒冷痹，夜多小便（甄权）。  

消痰下气，治转筋吐泻，腹脏冷，反胃干呕，瘀血扑损，止鼻洪，解冷热毒，开胃，消宿食（大明）。主心下寒痞，目睛久赤（好古）。  

【`发明`】元素曰：干姜气薄味浓，半沉半浮，可升可降，阳中之阴也。又曰：大辛大热，阳中之阳。  

其用有四：通心助阳，一也；去脏腑沉寒痼冷，二也；发诸经之寒气，三也；治感寒腹痛，四也。肾中无阳，脉气欲绝，黑附子为引，水煎服之，名姜附汤。亦治中焦寒邪，寒淫所胜，以辛散之也。又能补下焦，故四逆汤用之。干姜本辛，炮之稍苦，故止而不移，所以能治里寒，非若附子行而不止也。理中汤用之者，以其回阳也。  

李杲曰：干姜生辛炮苦，阳也。生则逐寒邪而发表，炮则除胃冷而守中。多用则耗散元气，辛以散之，是壮火食气故也，须以生甘草缓之。辛热以散里寒，同五味子用以温肺，同入参用以温胃也。  

好古曰：干姜，心、脾二经气分药也，故补心气不足。或言：干姜辛热而言补脾。今理中汤用之，言泄不言补，何也？盖辛热燥湿，泄脾中寒湿邪气，非泄正气也。又云：服干姜以治中者，必僭上，不可不知。  

震亨曰：干姜入肺中利肺气，入肾中燥下湿，入肝经引血药生血，同补阴药亦能引血药入气分生血，故血虚发热、产后大热者用之。止唾血、痢血，须炒黑用之。有血脱色白而夭不泽脉濡者，此大寒也。宜干姜之辛温以益血，大热以温经。  

时珍曰：干姜，能引血药入血分，气药入气分，又能去恶养新，有阳生阴长之意，故血虚者用之；而人吐血、衄血、下血，有阴无阳者，亦宜用之。乃热因热用，从治之法也。  

【`附方`】旧十三，新十五。  

脾胃虚冷，不下食，积久羸弱成瘵者：用温州白干姜，浆水煮透，取出焙干捣末，陈廪米煮粥饮丸梧子大。每服三、五十丸，白汤下。其效如神。（苏颂《图经》）。  

脾胃虚弱，饮食减少，易伤难化，无力肌瘦：用干姜频研四两，以白饧切块，水浴过，入铁铫溶化，和丸梧子大。每空心米饮下三十丸。（《十便方》）。  

头晕吐逆，胃冷生痰也：用川干姜（炮）二钱半，甘草（炒）一钱二分。水一钟半，煎减半服。累用有效。（《传信适用方》）。  

心脾冷痛，暖胃消痰：二姜丸：用干姜、高良姜等分。炮研末，糊丸梧子大。每食后，猪皮汤下三十丸。（《和剂局方》）。  

心气卒痛：干姜末，米饮服一钱。（《外台秘要》）。  

阴阳易病伤寒后，妇人得病虽瘥，未满百日，不可与男合。为病拘急，手足拳，腹痛欲死，丈夫名阴易，妇人名阳易，速宜汗之即愈。  

满四日，不可治也：用干姜四两，为末。每用半两，白汤调服。覆衣被出汗后，手足伸即愈。（《伤寒类要》方）。  

中寒水泻：干姜炮研末，粥饮服二钱，即效。（《千金方》）。  

寒痢青色：干姜切大豆大。每米饮服六、七枚，日三夜一。累用得效。（《肘后方》）。  

血痢不止：干姜烧黑存性，放冷为末。每服一钱，米饮下，神妙。（姚氏《集验》）。  

脾寒疟疾《外台》：用干姜、高良姜等分，为末。每服一钱，水一盏，煎至七分服。又：干姜炒黑为末，临发时以温酒服三钱匕。（王氏《博济方》）。  

冷气咳嗽结胀者：干姜末，热酒调服半钱。或饧糖丸噙。（姚僧坦方）。  

咳嗽上气：用合州干姜（炮）、皂荚（炮，去皮、子及蛀者）、桂心（紫色者，去皮，并捣筛）等分。炼白蜜和捣一二千杵，丸梧子大。每饮服三丸，嗽发即服，日三、五服。禁食葱、面、油腻。其效如神。禹锡在淮南与李亚同幕府，李每治人而不出方，或诮其吝。李曰：凡人患嗽，多进冷药。若见此方用药热燥，必不肯服，故但出药即多效也。试之信然。（刘禹锡《传信方》）。  

虚劳不眠：干姜为末，汤服三钱，取微汗出。（《千金方》）。  

吐血不止：干姜为末，童子小便调服一钱，良。  

鼻衄不止：干姜削尖，煨，塞鼻中即止。（《广利方》）。  

鼻不通：干姜末，蜜调塞鼻中。（《千金方》）。  

冷泪目昏：干姜粉一字（炮），汤点洗之。（《圣济录》）。  

赤眼涩痛：白姜末，水调贴足心，甚妙。（《普济方》）。  

目忽不见：令人嚼母姜，以舌日舐六、七次，以明为度。（《圣济方》）。  

目中卒痛：干姜削圆滑，内 中，有汁出拭之。味尽更易。（《千金》）。  

牙痛不止：川姜（炮）、川椒等分为末。掺之。（《御药院方》）。  

斑豆厥逆，斑豆服凉药多，手足厥冷，脉微。用干姜（炮）二钱半，粉甘草（炙）一钱半。水二钟，煎一钟服。（庞安常《伤寒论》）。  

痈疽初起：干姜一两，炒紫研末，醋调敷四围，留头，自愈。此乃东昌申一斋奇方也。  

（《诸症辨疑》）。  

瘰 不敛：干姜为末，姜汁打糊和作剂，以黄丹为衣。每日随疮大小，入药在内，追脓尽，生肉口合为度。如不合，以葱白汁调大黄末擦之，即愈。（《救急方》）。  

虎野狼伤人：干姜末敷之。（《肘后》）犬伤人：干姜末，水服二匕（生姜汁服亦良），并以姜炙热熨之。  

蛇蝎螫人：干姜、雄黄等分为末，袋盛佩之，蛇闻药气逆避人遇螫即以敷之，便定。（《广利方》  

【`附录`】天竺干姜（《拾遗》）藏器曰：味辛，温，无毒。主冷气寒中，宿食不消，腹胀下痢，腰背痛， 癖气块，恶血积聚。生婆罗门国，一名胡干姜，状似姜，小黄色也。  

***茼蒿***  

（宋《嘉 》  

【`释名`】蓬蒿。  

时珍曰：形气同乎蓬蒿，故名。  

【`集解`】机曰：本草不着形状，后人莫识。  

时珍曰：茼蒿，八、九月下种，冬春采食肥茎。花、叶微似白蒿，其味辛甘，作蒿气。  

四月起苔，高二尺余。开深黄色花，状如单瓣菊花。一花结子近百成球，如地菘及苦 子，最易繁茂。此菜自古已有，孙思邈载在《千金方》菜类，至宋嘉 中始补入本草，今人常食者。而汪机乃不能识，辄敢擅自修纂，诚可笑慨。  

【`气味`】甘、辛，平，无毒。  

禹锡曰：多食动风气，熏人心，令人气满。  

【`主治`】安心气，养脾胃，消痰饮。利肠胃（思邈）。  

***邪蒿***  

（宋《嘉 》  

【`释名`】时珍曰：此蒿叶纹皆邪，故名。  

【`集解`】藏器曰：邪蒿根、茎似青蒿而细软。  

时珍曰：三、四月生苗，叶似青蒿，色浅不臭。根、叶皆可茹。  

【`气味`】辛，温、平，无毒。  

诜曰：生食微动风，作羹食良。不与胡荽同食，令人汗臭气。  

【`主治`】胸膈中臭烂恶邪气，利肠胃，通血脉，续不足气（孟诜）。  

煮熟，和酱、醋食，治五脏恶邪气厌谷者，治脾胃肠 ，大渴热中，暴疾恶疮（《食医心镜》）。  

***胡荽***  

（宋《嘉 》  

【`释名`】香荽（《拾遗》）、胡菜（《外台》）、 荽。  

时珍曰：荽，许氏《说文》作 ，云姜属，可以香口也。其茎柔叶细而根多须，绥绥然也。张骞使西域始得种归，故名胡荽。今俗呼为 荽， 乃茎叶布散之貌。俗作芫花之芫，非矣。  

藏器曰：石勒讳胡，故并、汾人呼胡荽为香荽。  

【`集解`】时珍曰：胡荽处处种之。八月下种，晦日尤良。初生柔茎圆叶，叶有花歧，根软而白。冬春采之，香美可食，亦可作菹。道家五荤之一。立夏后开细花成簇，如芹菜花，淡紫色。五月收子，子如大麻子，亦辛香。按：贾思勰《齐民要术》云：六、七月布种者，可竟冬食。春月 子沃水生芽种者，小小供食而已。王祯《农书》云：胡荽于菜蔬中，子、叶皆可用，生、熟俱可食，甚有益于世者。宜肥地种之。  

【`正误`】李鹏飞曰：胡荽，荞子也。吴瑞曰：胡荽，俗呼 子，根、苗如蒜。时珍曰：荞子即 子，乃薤也。李、吴二氏并作胡荽，误矣。  

根叶  

【`气味`】辛，温，微毒。诜曰：平、微寒，无毒。可和生菜食。此是荤菜，损人精神。华佗云；胡臭、口臭、 齿及脚气、金疮人，皆不可食，病更加甚。  

藏器曰：久食令人多忘。根，发痼疾。不可同邪蒿食，令人汗臭难瘥。  

时珍曰：凡服一切补药及药中有白术、牡丹者，不可食此。伏石钟乳。  

【`主治`】消谷，治五脏，补不足，利大小肠，通小腹气，拔四肢热，止头痛，疗沙疹、豌豆疮不出，作酒喷之，立出。通心窍（《嘉 》）。补筋脉，令人能食。治肠风，用热饼裹食，甚良（孟诜）。合诸菜食，气香，令人口爽，辟飞尸、鬼疰、蛊毒（吴瑞）。辟鱼、肉毒（宁原）。  

【`发明`】时珍曰：胡荽，辛温香窜，内通心脾，外达四肢，能辟一切不正之气。故痘疮出不爽快者，能发之。诸疮皆属心火，营血内摄于脾，心脾之气，得芳香则营运，得臭恶则壅滞故尔。按：杨士瀛《直指方》云：痘疹不快，宜用胡荽酒喷之，以辟恶气。床帐上下左右皆宜挂之，以御汗气、胡臭、天癸、淫佚之气。一应秽恶，所不可无。若儿虚弱，及天时阴寒，用此最妙。如儿壮实，及春夏晴暖、阳气发越之时，加以酒曲助虐，以火益火，胃中热炽，毒血聚畜，则变成黑陷矣，不可不慎。  

【`附方`】旧五，新四。  

疹痘不快：用胡荽二两（切），以酒二大盏煎沸沃之，以物盖定，勿令泄气。候冷去滓，微微含喷，从项背至足令遍。勿 头面。（《经验后方》）。  

热气结滞，经年数发者：胡荽半斤，五月五日采，阴干，水七升，煮取一升半，去滓分服。未瘥更服。春夏叶、秋冬根茎并可用。（《必效方》）。  

孩子赤丹：胡荽汁涂之。（谭氏方）。  

面上黑子： 荽煎汤，日日洗之。（《小说》）。  

产后无乳：干胡荽，煎汤饮之效。（《经验方》）。  

小便不通：胡荽二两，葵根一握。水二升，煎一升，入滑石末一两，分三、四服。（《圣济总录》）。  

肛门脱出：胡荽切一升，烧烟熏之，即入。（《子母秘录》）。  

解中蛊毒：胡荽根捣汁半升，和酒服，立下神验。（《必效方》）。  

蛇虺螫伤：胡荽苗、合口椒等分，捣涂之。（《千金方》）。  

子  

【`气味`】辛、酸，平，无毒。炒用。  

【`主治`】消谷能食（思邈）。蛊毒五痔，及食肉中毒，吐下血，煮汁冷服。又以油煎，涂小儿秃疮（藏器）。发痘疹，杀鱼腥（时珍）。  

【`附方`】旧四，新三。  

食诸肉毒，吐下血不止，萎黄者：胡荽子一升煮令发裂，取汁冷服半升，日、夜各一服，即止。（《食疗本草》）。  

肠风下血：胡荽子，和生菜，以热饼裹食之。（同上）。  

痢及泻血：胡荽子一合，炒捣末。每服二钱，赤痢，砂糖水下；白痢姜汤下；泻血，白汤下，日二。（《普济方》）。  

五痔作痛：胡荽子（炒），为末。每服二钱，空心温酒下。数服见效。（《海上仙方》）。  

痔漏脱肛：胡荽子一升，粟糠一升，乳香少许，以小口瓶烧烟熏之。（《儒门事亲》）。  

肠头挺出：秋冬捣胡荽子，醋煮熨之，甚效。（孟诜《食疗本草》）。  

牙齿疼痛：胡菜子（即胡荽子）五升，以水五升，煮取一升，含漱。（《外台秘要》）  

***胡萝卜***  

（《纲目》  

【`释名`】时珍曰：元时始自胡地来，气味微似萝卜，故名。  

【`集解`】时珍曰：胡萝卜今北土、山东多莳之，淮、楚亦有种者。  

八月下种，生苗如邪蒿，肥茎有白毛，辛臭如蒿，不可食。冬月掘根，生、熟皆可啖，兼果、蔬之用。根有黄、赤二种，微带蒿气，长五、六寸，大者盈握，状似鲜掘地黄及羊蹄根。三、四月茎高二、三尺，开碎白花，攒簇如伞状，似蛇床花。子亦如蛇床子，稍长而有毛，褐色，又如莳萝子，亦可调和食料。按：周定王《救荒本草》云：野胡萝卜苗、叶、花、实，皆同家胡萝卜，但根细小，味甘，生食、蒸食皆宜。花、子皆大于蛇床。又金幼孜《北征录》云：交河北有沙萝卜，根长二尺许，大者径寸，下支生小者如箸。其色黄白，气味辛而微苦，亦似萝卜气。此皆胡萝卜之类也。  

根  

【`气味`】甘、辛，微温，无毒。  

【`主治`】下气补中，利胸膈肠胃，安五脏，令人健食，有益无损（时珍）。  

子  

【`主治`】久痢（时珍）。  

***水***  

（音芹。《本经》下品  

【`释名`】芹菜（《别录》）、水英（《本经》）、楚葵。  

弘景曰： 字，俗作芹字。论其主治，合在上品，未解何意乃在下品？二月、三月作英时，可作菹及熟瀹食。故名水英。  

时珍曰： 当作 从草、 ，谐声也。后省作芹，从斤，亦谐声也。其性冷滑如葵，故《尔雅》谓之楚葵。《吕氏春秋》：菜之美者，有云梦之芹。云梦，楚地也。楚有蕲州、蕲县，俱音淇。罗愿《尔雅翼》云：地多产芹，故字从芹。蕲亦音芹。徐锴注《说文》蕲字，从草，声，诸书无 字，惟《说文》别出 字（音银），疑相承误出也。据此，则蕲字亦当从 ，作字也。  

【`集解`】别录曰：水 生南海池泽。  

恭曰：水 即芹菜也。有两种：荻芹白色取根，赤芹取茎、叶。并堪作菹及生菜。  

保升曰：芹生水中，叶似芎 ，其花白色而无实，根亦白色。  

诜曰：水芹生黑滑地，食之不如高田者宜人，置酒酱中香美。高田者名白芹。余田者皆有虫子在叶间，视之不见，食之令人为患。  

弘景曰：又有渣芹，可为生菜，亦可生啖。  

时珍曰：芹有水芹、旱芹。水芹，生江湖陂泽之涯；旱芹生平地，有赤、白二种。二月生苗，其叶对节而生，似芎 。其茎有节棱而中空，其气芬芳。五月开细白花，如蛇床花。  

楚人采以济饥，其利不小。《诗》云： 沸槛泉，言采其芹。杜甫诗云：饭煮青泥坊底芹。  

又云：香芹碧涧羹。皆美芹之功。而列子言乡豪尝芹，蜇口惨腹，盖未得食芹之法耳。  

茎  

【`气味`】甘，平，无毒。  

思邈曰：苦、酸，冷，涩，无毒。  

诜曰：和醋食，损齿。鳖瘕不可食。  

李鹏飞曰：赤芹害人，不可食。  

【`主治`】女子赤沃，止血养精，保血脉，益气，令人肥健嗜食（《本经》）。去伏热，杀石药毒，捣汁服（孟诜）。饮汁，去小儿暴热，大人酒后热，鼻塞身热，去头中风热，利口齿，利大小肠（藏器）。  

治烦渴，崩中带下，五种黄病（大明）。  

【`发明`】张仲景曰：春秋二时，龙带精入芹菜中。人误食之为病，面青手青，腹满如妊，痛不可忍，作蛟龙病。宜服硬饧三、二升，日三度。吐出如蜥蜴便瘥。  

时珍曰：芹菜生水涯。蛟龙虽云变化莫测，其精那得入此？大抵是蜥蜴、虺蛇之类，春夏之交，遗精于此故尔。且蛇喜嗜芹，尤为可证。别有马芹见后。  

【`附方`】旧一，新二。  

小儿吐泻：芹菜切细，煮汁饮之，不拘多少。（《子母秘录》）。  

小便淋痛：水芹菜白根者，去叶捣汁，井水和服。（《圣惠方》）。  

小便出血：水芹捣汁，日服六、七合。（《圣惠方》）  

花  

【`气味`】苦，寒，无毒。  

【`主治`】脉溢（苏恭）。  

***堇***  

（音勤。《唐本草》  

【`释名`】苦堇（《尔雅》）、堇葵（《唐本》）、旱芹（《纲目》）。  

禹锡曰：《尔雅》云：啮，苦堇也。郭璞云：即堇葵。本草言味甘，而此云苦堇，古人语倒，犹甘草谓之大苦也。  

时珍曰：其性滑如葵，故得葵名。  

【`集解`】恭曰：堇菜野生，非人所种。叶似蕺菜，花紫色。  

禹锡曰：《说文》云：堇，根如荠，叶如细柳，子如米，蒸 食之，甘滑。《内则》云：堇、 、 、榆。是矣。  

时珍曰：此旱芹也。其性滑利。故洪舜俞赋云：烈有椒、桂，滑有堇、榆。一种黄花者，有毒杀人，即毛芹也。见草部毛茛。又乌头苗亦名堇，有毒。各见本条下。  

菜  

【`气味`】甘，寒，无毒。  

【`主治`】捣汁，洗马毒疮，并服之。又涂蛇蝎毒及痈肿（《唐本》）。久食，除心下烦热，主寒热鼠 ，瘰 生疮，结核聚气，下瘀血，止霍乱。又生捣汁半升服，能杀鬼毒，即吐出（孟诜）。  

【`发明`】诜曰：堇叶止霍乱，与香 同功。香 ，即香薷也。  

【`附方`】旧二，新一。  

结核气：堇菜，晒干为末，油煎成膏。摩之，日三、五度，便瘥。（孟诜《食疗》）湿热气：旱芹菜晒干为末，糊丸梧子大。每服四十丸，空心温酒下。大杀百虫毒。（《寿域神方》）。  

蛇咬疮：生杵堇汁涂之。（《万毕术》）  

***紫堇***  

（音芹。宋《图经》  

【`释名`】赤芹（《纲目》）、蜀芹（《图经》）、楚葵（同上）、苔菜（同上）、水卜菜。  

时珍曰：堇、蕲、芹、 ，四字一义也。详下。  

【`集解`】颂曰：紫堇，生江南吴兴郡。淮南名楚葵，宜春郡名蜀芹，豫章郡名苔菜，晋陵郡名水卜菜也。  

时珍曰：苏颂之说，出于唐玄宗《天宝单方》中，不具紫堇形状。今按：轩辕述《宝藏论》云：赤芹即紫芹也，生水滨。叶形如赤芍药，青色，长三寸许，叶上黄斑，味苦涩。其汁可以煮雌、制汞、伏朱砂、擒三黄，号为起贫草。又土宿真君本草云：赤芹生阴崖陂泽近水石间，状类赤芍药。其叶深绿而背甚赤，茎叶似荞麦，花红可爱，结实亦如 荞麦。其根似蜘蛛，嚼之极酸苦涩。江淮人三、四月采苗，当蔬食之。南方颇少，太行、王屋诸山最多也。  

苗  

【`气味`】酸，平，微毒。  

花  

【`气味`】酸，微温，无毒。  

【`主治`】大人、小儿脱肛（苏颂）。  

【`附方`】旧一。  

脱肛，凡大人、小儿脱肛，每天冷及吃冷食，即暴痢不止，肛则下脱，久疗不瘥者：春间收紫堇花二斤，曝干为散，加磁毛末七两，相和研细。涂肛上纳入，即使人 冷水于面上，即吸入肠中。每日一涂药 面，不过六、七度即瘥矣。又以热酒半升，和散一方寸匕，空腹服之，日再服。渐加至二方寸匕，以瘥为度。若五岁以下小儿，即以半杏子许，和酒服之。  

忌生冷、陈仓米等物。（《天宝单方》）  

***马蕲***  

（音芹。《唐本草》  

【`释名`】牛蕲（《尔雅》）、胡芹（《通志》）、野茴香（《纲目》）。  

时珍曰：凡物大者多以马名，此草似芹而大故也。俗称野茴香，以其气味子形微似也。  

《金光明经》三十二品香药，谓之叶婆你。  

【`集解`】恭曰：马蕲生水泽旁。苗似鬼针、 菜等，嫩时可食。  

花青白色。子黄黑色，似防风子，调食味用之，香似橘皮而无苦味。  

保升曰：花若芹花，子如防风子而扁大。《尔雅》云：茭，牛蕲也。孙炎释云：似芹而叶细锐，可食菜也。一名茭，一名马蕲子，入药用。  

时珍曰：马蕲与芹同类而异种，处处卑湿地有之。三、四月生苗，一本丛生如蒿，白毛蒙茸，嫩时可茹。叶似水芹而微小，似芎 叶而色深。五、六月开碎花，攒簇如蛇床及莳萝花，青白色。结实亦似莳萝子，但色黑而重尔。其根白色，长者尺许，气亦香而坚硬，不可食。苏恭所谓鬼针，即鬼钗草也。方茎丫叶，子似钗脚，着人衣如针。与此稍异。  

苗  

【`气味`】甘、辛，温，无毒。  

【`主治`】益脾胃，利胸膈，去冷气，作茹食（时珍）。  

子  

【`气味`】甘、辛，温，无毒。  

【`主治`】心腹胀满，开胃下气消食，调味用之（《唐本》）。炒研醋服，治卒心痛，令人得睡（孟诜）。温中暖脾，治反胃（时珍）。  

【`附方`】新一。  

慢脾惊风：马芹子、丁香、白僵蚕等分，为末。每服一钱，炙橘皮煎汤下。名醒脾散。  

（《普济方》）  

***香***  

（《唐本草》  

【`校正`】自草部移入此。  

【`释名`】茴香，八角珠。  

颂曰： 香，北人呼为茴香，声相近也。  

思邈曰：煮臭肉，下少许，即无臭气，臭酱入末亦香，故曰茴香。  

时珍曰：俚俗多怀之衿衽咀嚼，恐 香之名，或以此也。  

【`集解`】颂曰：今交、广诸地及近郡皆有之。入药多用番舶者，或云不及近处者有力。  

三月生叶似老胡荽，极疏细，作丛。至五月茎粗，高三、四尺。七月生花，头如伞盖，黄色。结实如麦而小，青色。北人呼为土茴香。八、九月采实阴干。今近道人家园圃种之甚多。川人多煮食其茎叶。  

宗 曰：云似老胡荽者误矣，胡荽叶如蛇床。 香虽有叶之名，但散如丝发，特异诸草也。时珍曰：茴香宿根，深冬生苗作丛，肥茎丝叶。五、六月开花，如蛇床花而色黄。结子大如麦粒，轻而有细棱，俗呼为大茴香，今惟以宁夏出者第一。其他处小者，谓之小茴香。  

自番舶来者，实大如柏实，裂成八瓣，一瓣一核，大如豆，黄褐色，有仁，味更甜，俗呼舶茴香，又曰八角茴香（广西左右江峒中亦有之），形色与中国茴香迥别，但气味同尔。北人得之，咀嚼荐酒。  

子  

【`气味`】辛，平，无毒。  

思邈曰：苦、辛，微寒，涩。  

权曰：苦、辛。得酒良。炒黄用。  

好古曰：阳也，浮也。入手、足少阴、太阳经。  

【`主治`】诸 、霍乱及蛇伤（《唐本》）。膀胱胃间冷气及育肠气，调中，止痛、呕吐（马志）。治干湿脚气，肾劳 疝阴疼，开胃下食（大明）。补命门不足（李杲）。  

暖丹田（吴绶）。  

【`发明`】诜曰：茴香，国人重之，云有助阳道，未得其方法也。  

好古曰：茴香，本治膀胱药，以其先丙，故曰小肠也，能润丙燥；以其先戊，故从丙至壬，又手、足少阴二药，以开上下经之通道，所以壬与丙交也。  

时珍曰：小茴香性平，理气开胃，夏月祛蝇辟臭，食料宜之。大茴香性热，多食伤目发疮，食料不宜过用。古方有去铃丸：用茴香二两，连皮生姜四两，同入坩器内腌一伏时，慢火炒之，入盐一两，为末，糊丸梧子大。每服三、五十丸，空心盐酒下。此方本治脾胃虚弱病。茴香得盐则引入肾经，发出邪气。肾不受邪，病自不生也。亦治小肠疝气有效。  

【`附方`】旧三，新十八。  

开胃进食：茴香二两，生姜四两，同捣匀，入净器内，湿纸盖一宿。次以银石器中，文武火炒黄焦为末，酒糊丸梧子大。每服十丸至二十五丸，温酒下。（《经验后方》）。  

瘴疟发热，连背项者：茴香子，捣汁服之。（孙真人方）。  

大小便闭，鼓胀气促：八角茴香七个，大麻仁半两。为末。生葱白三七根，同研煎汤，调五苓散末服之，日一服。（《普济》）。  

小便频数：茴香不以多少，淘净，入盐少许，炒研为末，炙糯米糕蘸食之。  

伤寒脱阳，小便不通：用茴香末，以生姜自然汁调敷腹上。外用茴香末，入益元散服之。  

（《摘玄方》）。  

肾消饮水，小便如膏油：用茴香（炒）、苦楝子（炒）等分为末。每食前酒服二钱。（《保命集》）。  

肾邪冷气，力弱者：用大茴香六两，分作三分；用生附子一个去皮，分作三分。第一度：用附子一分，茴香一分，同炒黄，出火毒一夜，去附子，研茴香为末，空心盐酒下一钱。第二度：用二味各一分，同炒存性，出火毒，以附子去一半，留一半，同茴香为末，如前服。  

第三度：各一分，同炒存性，出火毒，全研为末，如前服之。（《朱氏集验方》）。  

肾虚腰痛：茴香炒研，以猪腰子批开，掺末入内，湿纸裹煨熟。空心食之，盐酒送下。  

（戴原礼《要诀》）。腰痛如刺《简便方》：用八角茴香炒研，每服二钱，食前盐汤下。外以糯米一、二升，炒热袋盛，拴于痛处。《活人心统》思仙散：用八角茴香、杜仲各（炒研）三钱，木香一钱，水一钟，酒半钟，煎服。  

腰重刺胀：八角茴香炒为末，食前酒服二钱。（《直指方》）。  

疝气入肾：茴香炒作二包，更换熨之。（《简便方》）。  

小肠气坠《直指》：用八角茴香、小茴香各三钱，乳香少许，水服取汗。孙氏《集效方》：治小肠疝气，痛不可忍。用大茴香、荔枝核（炒黑）各等分。研末。  

每服一钱，温酒调下。《濒湖集简方》：用大茴香一两，花椒五钱。炒研。每酒服一钱。  

膀胱疝痛《本事方》：用舶茴香、杏仁各一两，葱白（焙干）五钱，为末。每酒服二钱，嚼胡桃送下。《集要》：治疝气膀胱小肠痛。用茴香（盐炒）、晚蚕砂（盐炒）等分。为末，炼蜜丸弹子大。每服一丸，温酒嚼下。  

疝气偏坠：大茴香末一两，小茴香末一两，用牙猪尿胞一个，连尿入二末于内系定，罐内以酒煮烂，连胞捣丸如梧子大。每服五十丸，白汤下。仙方也。（邓才笔峰《杂兴》）。  

胁下刺痛：小茴香一两（炒），枳壳五钱（麸炒）。为末。每服二钱，盐酒调服，神效。  

（《袖珍方》）。  

辟除口臭：茴香，煮羹及生食，并得。（昝殷《食医心镜》）。  

蛇咬久溃：小茴香捣末，敷之。（《千金》）。  

茎叶  

【`气味`】与子同。  

【`主治`】煮食，治卒恶心，腹中不安（甄权）。治小肠气，卒肾气冲胁，如刀刺痛，喘息不得。生捣汁一合，投热酒一合，和服（孟诜）。  

【`发明`】颂曰：《范汪方》：疗恶毒痈肿，或连阴卵髀间疼痛挛急，牵入小腹不可忍，一宿即杀人者。用茴香苗叶，捣汁一升服之，日三、四服。其滓以帖肿上。冬月用根。此是外国神方，永嘉以来用之，起死回生神验。  

***莳萝***  

（宋《开宝》  

【`校正`】自草部移入此。  

【`释名`】慈谋勒（《开宝》）、小茴香。  

时珍曰：莳萝、慈谋勒，皆番言也。  

【`集解`】藏器曰：莳萝生佛誓国，实如马芹子，辛香。  

曰：按：《广州记》云：生波斯国。马芹子色黑而重，莳萝子色褐而轻，以此为别。  

善滋食味，多食无损。且不可与阿魏同食，夺其味也。  

颂曰：今岭南及近道皆有之。三月、四月生苗，花实大类蛇床而簇生，辛香，六、七月采实。今人多用和五味，不闻入药用。  

时珍曰：其子簇生，状如蛇床子而短，微黑，气辛臭，不及茴香。  

嘉谟曰：俗呼莳萝椒。内有黑子，但皮薄色褐不红耳。  

苗  

【`气味`】辛，温，无毒。  

【`主治`】下气利膈（时珍）。  

子  

【`气味`】辛，温，无毒。  

【`主治`】小儿气胀，霍乱呕逆，腹冷不下食，两肋痞满（藏器）。健脾，开胃气，温肠，杀鱼、肉毒，补水脏，治肾气，壮筋骨（《日华》）。  

主膈气，消食，滋食味（李 ）。  

【`附方`】新二。  

闪挫腰痛：莳萝作末，酒服二钱匕。（《永类钤方》）。  

牙齿疼痛：舶上莳萝、芸苔子、白芥子等分。研末。口中含水，随左右 鼻，神效。（《圣惠方》  

【`附录`】蜀胡烂（《拾遗》）  
器曰：子：味辛，平，无毒。主冷气心腹胀满，补肾，除妇人血气，下痢，杀牙齿虫。生安南，似 香子，可和食。  

数低（《拾遗》）藏器曰：子：味甘，温，无毒。主冷风冷气，下宿食不消胀满。生西番、北土，兼似香，胡人以作羹食之。  

池德勒（《拾遗》）藏器曰：根：辛，温，无毒。破冷气，消食。生西国，草根也，胡人食之。  

马思 吉时珍曰：味苦，温，无毒。去邪恶气，温中利膈，顺气止痛，生津解渴，令人口香。元时饮膳用之，云极香料也，不知何状？故附之。  

***罗勒***  

（宋《嘉 》附  

【`释名`】兰香（《嘉 》）、香菜（《纲目》）、翳子草。  

禹锡曰：北人避石勒讳，呼罗勒为兰香。  

时珍曰：按：《邺中记》云：石虎讳言勒，改罗勒为香菜。今俗人呼为翳子草，以其子治翳也。  

【`集解`】禹锡曰：罗勒处处有之。有三种：一种似紫苏叶；一种叶大，二十步内即闻香；一种堪作生菜。冬月用干者。子可安入目中去翳，少顷湿胀，与物俱出也。  

时珍曰：香菜，须三月枣叶生时种之乃生，否则不生。常以鱼腥水、米泔水、泥沟水浇之，则香而茂。不宜粪水。KT 仙《神隐书》言：园旁水侧宜广种之，饥年亦可济用。其子大如蚤，褐色而不光，七月收之。  

弘景曰：术家取羊角、马蹄烧作灰，撒湿地遍踏之，即生罗勒。俗呼为西王母菜，食之益人。  

【`气味`】辛，温，微毒。  

禹锡曰：不可多食，壅关节，涩营卫，令人血脉不行，又动风，发脚气。  

【`主治`】调中消食，去恶气，消水气，宜生食。疗齿根烂疮，为灰用之甚良。  

患 呕者，取汁服半合，冬月用干者煮汁。其根烧灰，敷小儿黄烂疮（禹锡）。主辟飞尸、鬼疰、蛊毒（吴瑞）。  

【`发明`】时珍曰：按：罗天益云：兰香味辛气温，能和血润燥，而掌禹锡言：多食涩营卫，血脉不行，何耶？又东垣李氏治牙疼口臭，神功丸中用兰香，云无则以藿香代之，此但取其去恶气而已。故《饮膳正要》云：与诸菜同食，味辛香能辟腥气，皆此意也。  

【`附方`】新二。  

鼻疳赤烂：兰香叶（烧灰）二钱，铜青五分，轻粉二字，为末，日敷三次。（钱乙《小儿方》）。  

反胃咳噫：生姜四两（捣烂），入兰香叶一两，椒末一钱，盐和面四两，裹作烧饼，煨熟，空心吃，不过两三度效。反胃，入甘蔗汁和之。（《普济方》）。  

子  

【`主治`】目翳及尘物入目，以三、五颗安目中，少顷当湿胀，与物俱出。  

又主风赤眵泪（《嘉 》）。  

【`发明`】时珍曰：按：《普济方》云：昔庐州知录彭大辨在临安，暴得赤眼后生翳。一医用兰香子洗晒，每纳一粒入 内，闭目少顷，连膜而出也。一方：为末点之。时珍常取子试之水中，亦胀大。盖此子得湿即胀，故能染惹眵泪浮膜尔。然目中不可着一尘，而此子可纳三、五颗亦不妨碍，盖一异也。  

【`附方`】新二。  

目昏浮翳：兰香子每用七个，睡时水煎服之，久久有效也。（《海上名方》）。  

走马牙疳：小儿食肥甘，肾受虚热，口作臭息，次第齿黑，名曰崩砂；渐至龈烂，名曰溃槽；又或血出，名曰宣露；重则齿落，名曰腐根。用兰香子末、轻粉各一钱，密陀僧（醋淬，研末）半两，和匀。每以少许敷齿及龈上，立效。内服甘露饮。（《活幼口议》）  

***白花菜***  

（《食物》  

【`释名`】羊角菜。  

【`集解`】时珍曰：白花菜三月种之。柔茎延蔓，一枝五叶，叶大如拇指。秋间开小白花，长蕊。结小角，长二、三寸。其子黑色而细，状如初眠蚕砂，不光泽。菜气膻臭，惟宜盐菹食之。  

颖曰：一种黄花者，名黄花菜，形状相同，但花黄也。  

【`气味`】苦，辛，微毒。  

颖曰：多食，动风气，滞脏腑，令人胃中闷满，伤脾。  

【`主治`】下气（汪颖）。煎水洗痔，捣烂敷风湿痹痛，擂酒饮止疟（时珍）。  

***菜***  

（音罕。《纲目》  

【`校正`】并入草部《拾遗》 菜。  

【`释名`】 菜（音罩）、辣米菜。时珍曰： 味辛辣，如火焊人，故名。亦作 。陈藏器《本草》有 菜，云辛菜也，南人食之。不着形状。今考《唐韵》、《玉篇》并无 字，只有字，云辛菜也。则 乃 字之讹尔。  

【`集解`】时珍曰： 菜生南地，田园间小草也。冬月布地丛生，长二、三寸，柔梗细叶。  

三月开细花，黄色。结细角长一、二分，角内有细子。野人连根、叶拔而食之，味极辛辣，呼为辣米菜。沙地生者尤伶仃。故洪舜俞《老圃赋》云： 有拂士之风。林洪《山家清供》云：朱文公饮后，辄以 茎供蔬品。盖盱江、建阳、严陵人皆喜食之也。  

【`气味`】辛，温，无毒。  

李鹏飞曰： 菜细切，以生蜜洗伴或略 食之，爽口消食。多食，发痼疾，生热。  

【`主治`】去冷气，腹内久寒，饮食不消，令人能食（藏器）。利胸膈，豁冷痰，心腹痛（时珍）。  

***草豉***  

（《拾遗》  

【`校正`】自草部移入此。  

【`集解`】藏器曰：生巴西诸国。草似韭状，豉出花中，彼人食之。  

【`气味`】辛，平，无毒。  

【`主治`】恶气，调中，益五脏，开胃，令人能食（藏器）。  

## 菜部第二十七卷  

### 菜之二  

（柔滑类四十一种）  

***菠***  

（宋《嘉 》  

【`释名`】菠菜（《纲目》）、波斯草（《纲目》）、赤根菜。  

慎微曰：按：刘禹锡《嘉话录》云：菠 种出自西国。有僧将其子来，云本是颇陵国之种。语讹为波棱耳。  

时珍曰：按：《唐会要》云：太宗时尼波罗国献波棱菜，类红蓝，实如蒺藜，火熟之能益食味。即此也。方士隐名为波斯草云。  

【`集解`】时珍曰：波棱，八月、九月种者，可备冬食；正月、二月种者，可备春蔬。其茎柔脆中空。其叶绿腻柔浓，直出一尖，旁出两尖，似鼓子花叶之状而长大。其根长数寸，大如桔梗而色赤，味更甘美。四月起苔尺许。有雄雌。就茎开碎红花，丛簇不显。雌者结实，有刺，状如蒺藜子。种时须砑开，易浸胀。必过月朔乃生，亦一异也。  

菜及根  

【`气味`】甘，冷，滑，无毒。  

士良曰：微毒。多食令人脚弱，发腰痛，动冷气。先患腹冷者，必破腹。不与鳝鱼同食，发霍乱。取汁炼霜，制砒、汞，伏雌黄、硫黄。  

【`主治`】利五脏，通肠胃热，解酒毒。服丹石人食之佳（孟诜）。  

通血脉，开胸膈，下气调中，止渴润燥。根尤良（时珍）。  

【`发明`】诜曰：北人食肉、面，食之即平；南人食鱼、鳖、水米，食之即冷。故多食冷大小肠也。  

时珍曰：按：张从正《儒门事亲》云：凡人久病，大便涩滞不通，及痔漏之人，宜常食菠、葵菜之类，滑以养窍，自然通利。  

【`附方`】新一。  

消渴引饮，日至一石者：菠 根、鸡内金等分，为末。米饮服一钱，日三。（《经验方》）  

***蕹菜***  

（蕹，去声。宋《嘉 》  

【`释名`】时珍曰：蕹与壅同。此菜惟以壅成，故谓之壅。  

【`集解`】藏器曰：蕹菜岭南种之。蔓生，开白花，堪茹。  

时珍曰：蕹菜，今金陵及江夏人多莳之。性宜湿地，畏霜雪。九月藏入土窖中，三、四月取出，壅以粪土，即节节生芽，一本可成一畦也。干柔如蔓而中空，叶似菠 及錾头形。  

味短，须同猪肉煮，令肉色紫乃佳。段公路《北户录》言其叶如柳者，误矣。按：嵇含《草木状》云：蕹菜叶如落葵而小。南人编苇为筏，作小孔，浮水上。种子于水中，则如萍根浮水面。及长成茎叶，皆出于苇筏孔中，随水上下，南方之奇蔬也。则此菜，水、陆皆可生之也。  

【`气味`】甘，平，无毒。  

【`主治`】解胡蔓草毒（即野葛毒），煮食之。亦生捣服（藏器）。  

捣汁和酒服，治产难（时珍。出唐瑶方）。  

【`发明`】藏器曰：南人先食蕹菜，后食野葛，二物相伏，自然无苦。  

取汁滴野葛苗，当时萎死，相杀如此。张华《博物志》云：魏武帝啖野葛至一尺。应是先食此菜也。  

***菜***  

（ ，音甜。《别录》中品  

【`校正`】并入《嘉 》 菜。  

【`释名`】 菜。  

时珍曰： 菜，即 也。 与甜通，因其味也。 之义未详。  

【`集解`】弘景曰： 菜，即今以作 蒸者。  

恭曰： 菜叶似升麻苗，南人蒸炮食之，大香美。  

保升曰：苗高三、四尺，茎若蒴 ，有细棱，夏盛冬枯。其茎烧灰淋汁洗衣，白如玉色。  

士良曰：叶似紫菊而大，花白。  

时珍曰： 菜正二月下种，宿根亦自生。其叶青白色，似白菘菜叶而短，茎亦相类，但差小耳。生、熟皆可食，微作土气。四月开细白花。结实状如茱萸 而轻虚，土黄色，内有细子。根白色。  

【`气味`】甘、苦，大寒，滑，无毒。  

禹锡曰：平，微毒。冷气人不可多食，动气。先患腹冷人食之，必破腹。  

【`主治`】时行壮热，解风热毒，捣汁饮之便瘥（《别录》）。  

夏月以菜作粥食，解热，止热毒痢。捣烂，敷灸疮，止痛易瘥（苏恭）。  

捣汁服，主冷热痢。又止血生肌，及诸禽兽伤，敷之立愈（藏器）。煎汤饮，开胃，通心膈，宜妇人（大明）。补中下气，理脾气，去头风，利五脏（《嘉 》）。  

根  

【`气味`】甘，平，无毒。  

【`主治`】通经脉，下气，开胸膈（《正要》）。  

子  

【`主治`】煮半生，捣汁服，治小儿热（孟诜）。醋浸揩面，去粉滓，润泽有光（藏器）。  

【`附方`】新一。  

痔 下血： 子、芸苔子、荆芥子、芫荽子、莴苣子、蔓荆子、萝卜子、葱子等分，以大鲫鱼一个去鳞、肠，装药在内，缝合，入银、石器内，上下用火炼熟，放冷为末。每服二钱，米饮下，日二服。  

***东风菜***  

（宋《开宝》  

【`释名`】冬风。  

志曰：此菜先春而生，故有东风之号。一作冬风，言得冬气也。  

【`集解`】志曰：东风菜生岭南平泽。茎高二、三尺，叶似杏叶而长，极浓软，上有细毛，煮食甚美。  

时珍曰：按：裴渊《广州记》云：东风菜，花、叶似落妊娠，茎紫。宜肥肉作羹食，香气似马兰，味如酪。  

【`气味`】甘，寒，无毒。  

【`主治`】风毒壅热，头痛目眩，肝热眼赤，堪入羹 食（《开宝》）。  

***荠***  

（《别录》上品  

【`释名`】护生草。  

时珍曰：荠生济泽，故谓之荠。释家取其茎作挑灯杖，可辟蚁、蛾，谓之护生草，云能护众生也。  

【`集解`】普曰：荠生野中。  

弘景曰：荠类甚多，此是今人所食者。叶作菹、羹亦佳。《诗》云：谁谓荼苦，其甘如荠，是也。  

时珍曰：荠有大、小数种。小荠叶花茎扁，味美。其最细小者，名沙荠也。大荠科、叶皆大，而味不及。其茎硬有毛者，名菥 ，味不甚佳。并以冬至后生苗，二、三月起茎五、六寸。开细白花，整整如一。结荚如小萍，而有三角。荚内细子，如葶苈子。其子名 （音嵯），四月收之。师旷云：岁欲甘，甘草先生，荠是也。菥 、葶苈皆是荠类。葶苈见草部隰草类。  

【`气味`】甘，温，无毒。  

【`主治`】利肝和中（《别录》）。利五脏。根：治目痛（大明）。明目益胃（时珍）。根、叶：烧灰，治赤白痢极效（甄权）。  

【`附方`】旧一，新二。  

暴赤眼，痛胀碜涩：荠菜根杵汁滴之。（《圣惠》）。  

眼生翳膜：荠菜和根、茎、叶洗净，焙干为细末。每夜卧时先洗眼，挑末米许，安两大头。涩痛忍之，久久膜自落也。（《圣济总录》）。  

肿满腹大，四肢枯瘦，尿涩：用甜葶苈（炒）、荠菜根等分，为末，炼蜜丸弹子大。每服一丸，陈皮汤下。只二、三丸，小便清；十余丸，腹如故。（《三因》）实 普曰：五月五日采，阴干。  

士良曰：亦名菥 子。四月八日收之，良。  

周王曰：饥岁采子，水调成块，煮粥、作饼甚粘滑。  

【`气味`】甘，平，无毒。  

权曰：患气人食之，动冷疾。  

诜曰：不与面同食，令人背闷。服丹石人不可食。  

【`主治`】：明目，目痛（《别录》）。  

青盲不见物，补五脏不足（甄权）。治腹胀（吴普）。去风毒邪气，治壅去翳，解热毒。  

久服，视物鲜明（士良）。  

花  

【`主治`】布席下，辟虫。又辟蚊、蛾（士良）。  

阴干研末，枣汤日服二钱，治久痢（大明）。  

***菥***  

（音锡觅。《本经》上品  

【`校正`】自草部移入此。  

【`释名`】大荠（《别录》）、大蕺（《本经》）、马辛。  

时珍曰：诸名不可解。《吴普本草》又云：一名析目，一名荣目，一名马驹。  

【`集解`】《别录》曰：菥 生咸阳川泽及道旁。四月、五月采，曝干。  

弘景曰：今处处有之。是大荠子也。方用甚希少。  

保升曰：似荠叶而细，俗呼为老荠。  

恭曰：《尔雅》云：菥 ，大荠也。注云：似荠，俗呼为老荠。然其味甘而不辛也。  

藏器曰：《本经》菥 一名大荠。苏氏引《尔雅》为注。案：大荠即葶苈，非菥 也。  

菥 大而扁，葶苈细而圆，二物殊别也。  

颂曰：《尔雅》：葶苈谓之 （音典），子、叶皆似芥，一名狗荠。菥 ，即大荠。大抵二物皆荠类，故人多不能细分，乃尔致疑也。古今眼目方多用之。  

时珍曰：荠与菥 一物也，但分大、小二种耳。小者为荠，大者为菥 ，菥 有毛。故其子功用相同，而陈士良之本草，亦谓荠实一名菥 也。葶苈与菥 同类，但菥 味甘花白，葶苈味苦花黄为异耳。或言菥 即甜葶苈，亦通。  

苗  

【`气味`】甘，平，无毒。  

【`主治`】和中益气，利肝明目（时珍）。  

菥 子  

【`气味`】辛，微温，无毒。  

恭曰：甘而不辛。  

普曰：神农、雷公：辛；李当之：小温。  

之才曰：得蔓荆实、细辛良。恶干姜、苦参。一云：苦参为之使。  

【`主治`】明目目痛泪出，除痹，补五脏，益精光。久服轻身不老（《本经》）。疗心腹腰痛（《别录》）。治肝家积聚，眼目赤肿（甄权）。  

【`附方`】旧一，新一。  

眼目热痛，泪出不止：菥 子，捣筛为末。卧时铜簪点少许入目，当有热泪及恶物出，甚佳。  

眼中 肉：方同上，夜夜点之。（崔元亮《海上方》）  

***繁缕***  

（《别录》下品  

【`释名`】 缕（《尔雅》）、 （音敖）、 缕（郭璞）、滋草（《千金》）、鹅肠菜。  

时珍曰：此草茎蔓甚繁，中有一缕，故名。俗呼鹅儿肠菜，象形也。易于滋长，故曰滋草。《古乐府》云：为乐当及时，何能待来滋。滋乃草名，即此也。  

【`集解`】《别录》曰：繁缕，五月五日日中采，干用。  

恭曰：此即是鸡肠也。多生湿地坑渠之侧。流俗通谓鸡肠，雅士总名繁缕。  

诜曰：繁缕即藤也。又恐白软草是。  

保升曰：叶青花白，采苗入药。  

颂曰：即鸡肠也。南中多有之，生于田野间。近汴下湿地亦或有之。叶似荇菜而小。夏秋间生小白黄花。其茎梗作蔓，断之有丝缕。又细而中空，似鸡肠，因得此名。《本草》繁缕、鸡肠作两条，苏恭以为一物。谨按：郭璞注《尔雅》云： 缕一名鸡肠草，实一物也。今南北所生，或肥瘠不同，故人疑为二物。而葛洪《肘后方》治卒淋云：用鸡肠及繁缕。  

如此又似是二物。其用大概主血，故人宜食之。  

时珍曰：繁缕即鹅肠，非鸡肠也。下湿地极多。正月生苗，叶大如指头。细茎引蔓，断之中空，有一缕如丝。作蔬甘脆。三月以后渐老。开细瓣白花。结小实大如稗粒，中有细子如葶苈子。吴瑞《本草》谓黄花者为繁缕，白花者为鸡肠，亦不然。二物盖相似。但鹅肠味甘，茎空有缕，花白色；鸡肠味微苦，咀之涎滑，茎中无缕，色微紫，花亦紫色，以此为别。  

【`气味`】酸，平，无毒。权曰：苦。时珍曰：甘，微咸。诜曰：温。思邈曰：黄帝云：合鳝 食，发消渴，令人多忘。  

【`主治`】积年恶疮、痔不愈（《别录》）。破血，下乳汁，产妇宜食之。产后腹有块痛，以酒炒绞汁温服。又曝干为末，醋糊和丸，空腹服五十丸，取下恶血（藏器）。  

【`发明`】弘景曰：此菜五月五日采，曝干，烧作屑，疗杂疮有效。亦杂百草服之，不止此一种也。  

诜曰：治恶疮有神效之功，捣汁涂之。作菜食，益人。须五月五日者乃验。  

又曰：能去恶血。不可久食，恐血尽。  

【`附方`】旧二，新二。  

食治乌髭：繁缕为齑，久久食之，能乌髭发。（《圣惠方》）。  

小便卒淋：繁缕草满两手，水煮，常常饮之。（《范汪东阳方》）。  

产妇有块作痛：繁缕方见上。  

丈夫阴疮，茎及头溃烂，痛不可忍，久不瘥者。以五月五日繁缕烧焦五分，入新出蚯蚓屎二分，入少水，和研作饼，贴之。干即易。禁酒、面、五辛及热食等物。  

甚效。（《扁鹊方》）  

***鸡肠草***  

（《别录》下品  

【`校正`】原在草部，《唐本》移入此。  

【`集解`】弘景曰：人家园庭亦有此草。小儿取， 汁以捋蜘蛛网，至粘，可掇蝉。  

恭曰：此即繁缕也，剩出此条。  

时珍曰：鸡肠生下湿地。二月生苗，叶似鹅肠而色微深。茎带紫，中不空，无缕。四月有小茎开五出小紫花。结小实，中有细子。其苗作蔬，不如鹅肠。故《别录》列繁缕于菜部，而列此于草部，以此故也。苏恭不识，疑为一物，误矣。生嚼涎滑，故可掇蝉。鹅肠生嚼无涎，亦自可辨。郑樵《通志》谓鸡肠似蓼而小，其味小辛，非繁缕者，得之。又石胡荽亦名鸡肠草，与此不同。  

【`气味`】微辛、苦，平，无毒。权曰：苦。之才曰：微寒。  

【`主治`】毒肿，止小便利（《别录》）。疗蠼 溺疮（弘景）。主遗溺，洗手足伤水烂（甄权）。五月五日作灰和盐，疗一切疮及风丹遍身痒痛；亦可捣封，日五六易之。作菜食，益人，去脂膏毒气。又烧敷疳 。取汁和蜜服，疗小儿赤白痢，甚良（孟诜）。研末或烧灰，揩齿，去宣露（苏颂）。  

【`附方`】旧四，新五。  

止小便利：鸡肠草一斤，于豆豉汁中煮，和米作羹及粥，频食之。（《食医心镜》）。  

小儿下痢赤白：鸡肠草捣汁一合，和蜜服，甚良。（孟诜《食疗》）。  

气淋胀痛：鸡肠草三两，石苇（去毛）一两。每用三钱，水一盏，煎服。（《圣济总录》）。  

风热牙痛，浮肿发歇，元脏气虚，小儿疳蚀：鸡肠草、旱莲草、细辛等分，为末。每日擦三次。名祛痛散。（《普济方》）。  

发背欲死：鸡肠草捣敷之。（《肘后方》）。  

反花恶疮：鸡肠草研汁拂之。或为末，猪脂调搽，极效。（《医林正宗》）。  

一切头疮：鸡肠草烧灰，和盐敷之。（孟诜《食疗》）。  

漆疮瘙痒：鸡肠草捣涂之。（《肘后方》）。  

射工中人成疮者：以鸡肠草捣涂之，经日即愈。（卢氏方）  

***苜蓿***  

（《别录》上品  

【`释名`】木粟（《纲目》）、光风草。  

时珍曰：苜蓿，郭璞作牧宿。谓其宿根自生，可饲牧牛马也。又罗愿《尔雅翼》作木粟，言其米可炊饭也。葛洪《西京杂记》云：乐游苑多苜蓿。风在其间，常萧萧然。日照其花有光采。故名怀风，又名光风。茂陵人谓之连枝草。《金光明经》谓之塞鼻力迦。  

【`集解`】弘景曰：长安中乃有苜蓿园。北人甚重之。江南不甚食之，以无味故也。外国复有苜蓿草，以疗目，非此类也。  

诜曰：彼处人采其根作土黄 也。  

宗 曰：陕西甚多，用饲牛马，嫩时人兼食之。有宿根，刈讫复生。  

时珍曰：《杂记》言：苜蓿原出大宛，汉使张骞带归中国。然今处处田野有之，陕、陇人亦有种者，年年自生。刈苗作蔬，一年可三刈。二月生苗，一科数十茎，茎颇似灰 。一枝三叶，叶似决明叶，而小如指顶，绿色碧艳。入夏及秋，开细黄花。结小荚圆扁，旋转有刺，数荚累累，老则黑色。内有米如 米，可为饭，亦可酿酒。罗愿以此为鹤顶草，误矣。  

鹤顶，乃红心灰 也。  

【`气味`】苦，平，涩，无毒。  

宗 曰：微甘、淡。诜曰：凉。少食好。多食令冷气入筋中，即瘦人。  

李鹏飞曰：同蜜食，令人下利。  

【`主治`】安中利人，可久食（《别录》）。  

利五脏，轻身健人，洗去脾胃间邪热气，通小肠诸恶热毒，煮和酱食，亦可作羹（孟诜）。  

利大小肠（宗 ）。干食益人（苏颂）。  

根  

【`气味`】寒，无毒。  

【`主治`】热病烦满，目黄赤，小便黄，酒疸，捣取汁服一升，令人吐利即愈（苏恭）。  

捣汁煎饮，治沙石淋痛（时珍）。  

***苋***  

（《本经》上品  

【`释名`】时珍曰：按：陆佃《埤雅》云：苋之茎叶，皆高硕而易见，故其字从见，指事也。  

【`集解`】《别录》曰：苋实，一名莫实，细苋亦同。生淮阳川泽及田中。叶如蓝。十一月采。  

李当之曰：苋实即苋菜也。  

弘景曰：苋实当是白苋。所以云细苋亦同，叶如蓝也。细苋即是糠苋，食之乃胜，而并冷利。被霜乃熟，故云十一月采。又有赤苋，茎纯紫，不堪食。马苋别一种，布地生，实至微细，俗呼马齿苋，恐非苋实也。  

恭曰：赤苋，一名蒉（音匮）。《经》言苋实一名莫实，疑莫字误矣。  

保升曰：苋凡六种：赤苋、白苋、人苋、紫苋、五色苋、马苋也。惟人、白二苋，实可入药用。赤苋味辛，别有功用。  

颂曰：人苋、白苋俱大寒，亦谓之糠苋，又谓之胡苋，或谓之细苋，其实一也。但大者为白苋，小者为人苋耳。其子霜后方熟，细而色黑。紫苋茎叶通紫，吴人用染爪者，诸苋中惟此无毒，不寒。赤苋亦谓之花苋，茎叶深赤，根茎亦可糟藏，食之甚美，味辛。五色苋今亦稀有。细苋俗谓之野苋，猪好食之，又名猪苋。  

时珍曰：苋并三月撒种。六月以后不堪食。老则抽茎如人长，开细花成穗。穗中细子，扁而光黑，与青葙子、鸡冠子无别，九月收之。细苋即野苋也，北人呼为糠苋，柔茎细叶，生即结子，味比家苋更胜。俗呼青葙苗为鸡冠苋，亦可食。见草部。  

菜  

【`气味`】甘，冷利，无毒。恭曰：赤苋：辛，寒。  

鼎曰：苋动气，令人烦闷，冷中损腹。不可与鳖同食，生鳖症。又取鳖肉如豆大，以苋菜封裹置土坑内，以土盖之，一宿尽变成小鳖也。  

机曰：此说屡试不验。  

【`主治`】白苋：补气除热，通九窍（孟诜）。赤苋：主赤痢，射工、沙虱（苏恭）。紫苋：杀虫毒，治气痢（藏器）。六苋：并利大小肠，治初痢，滑胎（时珍）。  

【`发明`】弘景曰：人苋、细苋并冷利。赤苋疗赤下而不堪食。方用苋菜甚稀，断谷方中时用之。  

颂曰：赤苋微寒，故主血痢；紫苋不寒，比诸苋无毒，故主气痢。  

诜曰：五月五日收苋菜，和马齿苋为细末，等分，与妊娠人常服，令易产也。  

震亨曰：红苋入血分善走，故与马苋同服，能下胎。或煮食之，令人易产。  

【`附方`】旧二，新五。  

产后下痢，赤白者：用紫苋菜一握切煮汁，入粳米三合，煮粥，食之立瘥也。（《寿亲养老书》）。  

小儿紧唇：赤苋，捣汁洗之，良。（《圣惠》）。  

漆疮搔痒：苋菜，煎汤洗之。  

蜈蚣螫伤：取灰苋叶擦之，即止。（谈野翁方）。  

蜂虿螫伤：野苋 擦之。  

诸蛇螫人：紫苋，捣汁饮一升，以滓涂之。（《集验方》）。  

射工中人，状如伤寒，寒热，发疮偏在一处，有异于常者。取赤苋合茎、叶捣汁饮一升，日再服之。（《集验方》）。  

苋实  

【`气味`】甘，寒，无毒。  

【`主治`】青盲，明目除邪，利大小便，去寒热。久服益气力，不饥轻身（《本经》）。治白翳，杀蛔虫（《别录》）。益精（大明）。肝风客热，翳目黑花（时珍）。  

【`发明`】时珍曰：苋实与青葙子同类异种，故其治目之功亦仿佛也  

【`附方`】新一。利大小便：苋实为末半两，分二服，新汲水下。（《圣惠》）。  

根  

【`主治`】阴下冷痛，入腹则肿满杀人，捣烂敷之（时珍）  

【`附方`】新一。  

牙痛：苋根晒干，烧存性为末，揩之。再以红灯笼草根煎汤漱之。（孙氏《集效方》）。  

***马齿苋***  

（《蜀本草》  

【`释名`】马苋（《别录》）、五行草（《图经》）、五方草（《纲目》）、长命菜（同上）、九头狮子草。时珍曰：其叶比并如马齿，而性滑利似苋，故名。俗呼大叶者为 耳草，小叶者为鼠齿苋，又名九头狮子草。其性耐久难燥，故有长命之称。《宝藏论》及《八草灵变篇》并名马齿龙芽，又名五方草，亦五行之义。颂曰：马齿苋虽名苋类，而苗、叶与苋都不相似。  

一名五行草，以其叶青、梗赤、花黄、根白、子黑也。藏器曰：《别录》以马齿与苋同类。  

二物既殊，今从别品。  

【`集解`】弘景曰：马苋与苋别是一种，布地生，实至微细，俗呼马齿苋，亦可食，小酸。  

保升曰：此有二种：叶大者不堪用；叶小者节叶间有水银，每十斤有八两至十两已来。  

然至难燥，当以槐木捶碎，向日东作架晒之，三、两日即干如隔年矣。入药须去茎，其茎无效。  

曰：凡使勿用大叶者，不是马齿苋，亦无水银。  

时珍曰：马齿苋，处处园野生之。柔茎布地，细叶对生。六、七月开细花，结小尖实，实中细子如葶苈子状。人多采苗煮晒为蔬。方士采取，伏砒结汞，煮丹砂，伏硫黄，死雄制雌，别有法度。一种水马齿，生水中，形状相类，亦可 食。  

见王西楼野《菜谱》。  

菜  

【`气味`】酸，寒，无毒。恭曰：辛，温。  

宗 曰：人多食之，然性寒滑。  

【`主治`】诸肿 疣目，捣揩之。破 癖，止消渴（藏器）。  

能肥肠，令人不思食。治女人赤白下（苏颂）。饮汁，治反胃诸淋，金疮流血，破血癖症瘕，小儿尤良。用汁治紧唇面 ，解马汗、射工毒，涂之瘥（苏恭）。治自尸脚阴肿（保升）。作膏，涂湿癣、白秃、杖疮。又主三十六种风。煮粥，止痢及疳痢，治腹痛（孟诜）。  

服之长年不白。治痈疮，杀诸虫。生捣汁服，当利下恶物，去白虫。和梳垢，封疔肿。又烧灰和陈醋滓，先灸后封之，即根出（《开宝》）。散血消肿，利肠滑胎，解毒通淋，治产后虚汗（时珍）。  

【`发明`】时珍曰：马齿苋所主诸病，皆只取其散血消肿之功也。  

颂曰：多年恶疮，百方不瘥，或痛 不已者。并捣烂马齿敷上，不过三、两遍。此方出于武元衡相国。武在西川，自苦胫疮 痒不可堪，百医无效。及到京，有厅吏上此方，用之便瘥也。李绛记其事于《兵部手集》。  

【`附方`】旧十六，新二十三。  

三十六风结疮：马齿苋一石。水二石，煮取汁，入蜜蜡三两，重煎成膏。涂之。（《食疗》）。  

诸气不调：马齿苋煮粥，食之。（《食医心镜》）。  

禳解疫气：六月六日，采马齿苋晒干。元旦煮熟，同盐、醋食之，可解疫疠气。（唐瑶《经验方》）。  

筋骨疼痛，不拘风湿气、杨梅疮及女人月家病，先用此药止疼，然后调理：干马齿苋一斤（湿马齿苋二斤），五加皮半斤，苍术四两，舂碎，以水煎汤洗澡。急用葱、姜擂烂，冲热汤三碗，服之。暖处取汗，立时痛止也。（《海上名方》）。  

脚气浮肿：心腹胀满，小便涩少。马齿草和少粳米，酱汁煮食之。（《食医心镜》）。  

男女疟疾：马齿苋捣，扎手寸口，男左女右。  

产后虚汗：马齿苋（研汁）三合，服。如无，以干者煮汁。（《妇人良方》）。  

产后血痢，小便不通，脐腹痛：生马齿苋菜（杵汁）三合，煎沸入蜜一合，和服。（《产宝》）。  

小儿血痢：方同上。（《心镜》）。  

肛门肿痛：马齿苋叶、三叶酸草等分，煎汤熏洗，一日二次，有效。（《濒湖方》）。  

痔疮初起：马齿苋不拘鲜干，煮熟急食之。以汤熏洗。一月内外，其孔闭，即愈矣。（《杨氏经验方》）。  

赤白带下，不问老、稚、孕妇悉可服：取马齿苋（捣绞汁）三大合，和鸡子白二枚。先温令热，乃下苋汁，微温顿饮之。不过再作即愈。（崔云亮《海上方》）小便热淋：马齿苋汁服之。（《圣惠方》）阴肿痛极：马齿苋，捣敷之，良。（《永类钤方》）中蛊欲死：马齿苋，捣汁一升饮，并敷之。日四、五次。（《寿域》）腹中白虫：马齿苋水煮一碗，和盐、醋空腹食之。少顷白虫尽出也。（孟诜《食疗》）紧唇面 ：马齿苋煎汤日洗之。（《圣惠方》）目中息肉，淫肤、赤白膜：马齿苋一大握洗净，和芒硝末少许，绵裹安上。频易之。（《龙木论》）风齿肿痛：马齿苋一把，嚼汁渍之。即日肿消。（《本事方》）漏耳诸疮，治耳内外恶疮，及头疮、肥疮、 疮。黄马散：用黄柏半两，干马齿苋一两，为末。敷之。（《圣惠》）项上 疮《外台》：用马苋阴干烧研，腊猪脂和，以暖泔洗拭，敷之。《简便》：治瘰未破。马齿苋同靛花捣掺，日三次。  

腋下狐臭：马齿苋杵，以蜜和作团，纸裹泥固半寸浓，日干，烧过研末。每以少许和蜜作饼，先以生布揩之，以药夹胁下，令极痛，久忍，然后以手巾勒两臂。日用一次，以瘥为度。（《千金方》）小儿火丹：热如火，绕脐即损人。马苋捣涂，日二。（《广利方》）小儿脐疮，久不瘥者：马齿菜烧研敷之。（《千金》）豌豆 疮：马齿苋，烧研敷之，须臾根逐药出。不出更敷。（《肘后》）疔疮肿毒：马齿莱二分，锻石三分，为末，鸡子白和，敷之。  

反花恶疮：马齿苋一斤。烧研，猪脂和敷。圣惠蛀脚 疮：干马齿苋研末，蜜调敷上。  

一宿其虫自出，神效。（《海上方》）足趾甲疽，肿烂者：屋上马齿苋、昆仑青木香、印成盐，等分和匀，烧存性，入光明朱砂少许，敷之。（《外台秘要》）。  

疮久不瘥积年者：马齿苋捣烂封之。取汁煎稠敷亦可。（《千金》）。  

马咬人疮，毒入心者：马齿苋煮，并汤食之（《圣惠》）。  

射工溪毒：马齿苋，捣汁一升服，以滓敷之，日四、五次良。（崔元亮《海上方》）。  

毛虫螫人，赤痛不止：马齿苋捣熟封之，妙。（《灵苑方》）。  

蜂虿螫人：方同上。（张文仲方）。  

蜈蚣咬伤：马苋汁涂之。（《肘后》）。  

小儿白秃：马齿苋，煎膏涂之。或烧灰，猪脂和涂。（《圣惠方》）。  

身面瘢痕：马齿苋汤日洗二次。（《圣惠方》）杂物眯目不出：用东墙上马齿苋，烧灰研细，点少许于 头，即出也。（《圣惠方》）。  

子  

【`主治`】明目，《仙经》用之（《开宝》）。延年益寿（孟诜）。青盲白翳，除邪气，利大小肠，去寒热。以一升捣末，每以一匙用葱、豉煮粥食。或着米糁、五味作羹食（《心镜》）。  

【`附方`】新一。  

目中出泪，或出脓：用马齿苋子、人苋子各半两为末，绵裹铜器中蒸熟，熨大 头脓水出处。每熨以五十度为率，久久自绝。（《圣惠》）。  

***苦菜***  

（《本经》上品  

【`校正`】并入《嘉 》苦苣、苦 。  

【`释名`】荼（音荼。《本经》）、苦苣（《嘉 》）、苦 （《纲目》）、游冬（《别录》）、褊苣（《日用》）、老鹳菜（《救荒》）、天香菜。  

时珍曰：苦荼以味名也。经历冬春，故曰游冬。许氏《说文》：苣作KT 。吴人呼为苦，其义未详。《嘉 本草》言：岭南、吴人植苣供馔名苦苣，而又重出苦苣及苦 条。  

今并并之。  

【`集解`】《别录》曰：苦菜生益州川谷、山陵、道旁。凌冬不死。三月三日采，阴干。  

《桐君药录》曰：苦菜三月生，扶疏。六月花从叶出，茎直花黄。八月实黑，实落根复生，冬不枯。  

恭曰：《尔雅》云：荼，苦菜也。《易通卦验玄图》云：苦菜生于寒秋，经冬历春，得夏乃成。一名游冬。叶似苦苣而细，断之有白汁，花黄似菊，所在有之。其说与桐君略同。  

苦，俗亦名苦菜，非此荼也。保升曰：春花夏实，至秋复生花而不实，经冬不凋。  

宗 曰：此《月令》四月小满节后苦菜秀者是也。四方皆有，在北道者则冬方凋，生南方者冬夏常青。叶如苦苣而狭，绿色差淡。折之白乳汁出，味苦。花似野菊，春夏秋皆旋开。  

时珍曰：苦菜即苦 也，家栽者呼为苦苣，实一物也。春初生苗，有赤茎、白茎二种。  

其茎中空而脆，折之有白汁。胼叶似花萝卜菜叶而色绿带碧，上叶抱茎，梢叶似鹳嘴，每叶分叉，撺挺如穿叶状。开黄花，如初绽野菊。一花结子一丛，如茼蒿子及鹤虱子，花罢则收敛，子上有白毛茸茸，随风飘扬，落处即生。  

士良曰：蚕蛾出时不可折取，令蛾子青烂。蚕妇亦忌食之。然野苣若五、六回拗后，味反甘滑，胜于家苦 也。  

【`正误`】弘景曰：苦菜疑即茗也。茗一名荼，凌冬不凋，作饮能令人不眠。  

恭曰：《诗》云：谁谓荼苦，即苦菜异名也。陶氏谓荼为茗，茗乃木类。按：《尔雅　释草》云：荼，苦菜也。音途。《释木》云： ，苦荼也。音迟遐切。二物全别，不得比例，陶说误矣。  

菜  

【`气味`】苦，寒，无毒。  

张机曰：野苣不可共蜜食，令人作内痔。  

时珍曰：脾胃虚寒人，不可食。  

【`主治`】五脏邪气，厌（延叶反，伏也）谷胃痹。久服安心益气，聪察少卧，轻身耐老（《本经》）。肠 渴热，中疾恶疮。久服耐饥寒，高气不老（《别录》）。调十二经脉，霍乱后胃气烦逆。久服强力，虽冷甚益人（《嘉 》）。捣汁饮，除面目及舌下黄。其白汁，涂疔肿，拔根。滴痈上，立溃（藏器）。点瘊子，自落（《衍义》）。敷蛇咬（大明）。明目，主诸痢（汪机）。血淋痔 （时珍）。  

【`发明`】宗 曰：苦苣捣汁敷疔疮，殊验。青苗阴干，以备冬月为末，水调敷之。  

时珍曰：按：《洞天保生录》云：夏三月宜食苦 ，能益心和血通气也。又陆文量《菽园杂记》云：凡病痔者，宜用苦苣菜，或鲜或干，煮至熟烂，连汤置器中，横安一板坐之，先熏后洗，冷即止。日洗数次，屡用有效。  

【`附方`】新六。  

血淋尿血：苦 菜一把，酒、水各半，煎服。（《资生经》）。  

血脉不调：苦 菜晒干，为末。每服二钱，温酒下。（《卫生易简方》）。  

喉痹肿痛：野苦 捣汁半盏，灯心以汤浸，捻汁半盏，和匀服。（《普济方》）。  

对口恶疮：野苦 擂汁一钟，入姜汁一匙，和酒服，以渣敷，一、二次即愈。（唐瑶《经验方》）。  

中沙虱毒，沙虱在水中，人澡浴则着人身，钻入皮里。初得皮上正赤，如小豆、黍、粟，摩之痛如刺，三日后寒热发疮毒，若入骨杀人，岭南多此：即以茅叶刮去，以苦菜汁涂之，佳。（《肘后方》）。  

壶蜂叮螫：苦 汁涂之，良。（《摘玄方》）  

根  

【`主治`】赤白痢及骨蒸，并煮服之（《嘉 》）。  

治血淋，利小便（时珍）。  

花、子  

【`气味`】甘，平，无毒。  

【`主治`】去中热，安心神（宗 ）。黄胆疾，连花、子研细二钱，水煎服，日二次，良（汪颖）。  

***白苣***  

（宋《嘉 》  

【`释名`】石苣（《纲目》）、生菜。  

时珍云：白苣、苦苣、莴苣俱不可煮烹，皆宜生 去汁，盐、醋拌食，通可曰生菜，而白苣稍美，故独得专称也。王氏《农书》谓之石苣。陆玑《诗疏》云：青州谓之芑。可生食，亦可蒸为茹。  

【`集解`】藏器云：白苣似莴苣，叶有白毛。  

时珍曰：处处有之。似莴苣而叶色白，折之有白汁。正二月下种。四月开黄花如苦 ，结子亦同。八月、十月可再种。故谚云：生菜不离园。按：《事类合璧》云：苣有数种：色白者为白苣，色紫者为紫苣，味苦者为苦苣。  

菜  

【`气味`】苦，寒，无毒。  

炳曰：平。患冷气人食之即腹冷，亦不至苦损人。产后不可食，令人寒中，小肠痛。  

思邈曰：不可共酪食，生虫 。  

【`主治`】补筋骨，利五脏，开胸膈壅气，通经脉，止脾气，令人齿白，聪明少睡，可煮食之（孟诜）。解热毒、酒毒，止消渴，利大小肠（宁原）。  

【`附方`】旧一。  

鱼脐疮，其头白似肿，痛不可忍：先以针刺破头及四畔，以白苣取汁滴孔中，良。（《外台秘要》）  

***莴苣***  

（《食疗》  

【`释名`】莴菜、千金菜。  

时珍曰：按：彭乘《墨客挥犀》云：莴菜自 国来，故名。  

【`集解`】藏器曰：莴苣有白者、紫者。紫者入烧炼药用。  

时珍曰：莴苣，正二月下种，最宜肥地。叶似白苣而尖，色稍青，折之有白汁粘手。四月抽苔，高三、四尺。剥皮生食，味如胡瓜。糟食亦良。江东人盐晒压实，以备方物，谓之莴笋也。花、子并与白苣同。  

菜  

【`气味`】苦，冷，微毒。  

李鹏飞曰：久食昏人目。患冷人不宜食。  

时珍曰：按：彭乘云：莴苣有毒，百虫不敢近。蛇虺触之，则目暝不见物。人中其毒，以姜汁解之。  

藏器曰：紫莴苣有毒，入烧炼药用。  

《丹房镜源》曰：莴苣用硫黄种，结砂子，制朱砂。又曰：紫色莴苣和土作器，火 如铜也。  

【`主治`】利五脏，通经脉，开胸膈，功同白苣（藏器）。  

利气，坚筋骨，去口气，白齿牙，明眼目（宁原）。通乳汁，利小便，杀虫、蛇毒（时珍）。  

【`附方`】旧一，新五。  

乳汁不通：莴苣菜煎酒服。（《海上方》）。  

小便不通：莴苣菜，捣敷脐上即通。（《卫生易简方》）。  

小便尿血：同上方，甚效。（杨氏方）。  

沙虱水毒：莴苣菜捣汁涂之，良。（《肘后方》）。  

蚰蜒入耳：莴苣叶（干者）一分，雄黄一分，为末，糊丸枣核大。蘸生油塞耳中，引出。  

（《圣惠方》）。  

百虫入耳：莴苣捣汁滴入，自出也。（《圣济总录》）。  

子  

入药炒用。  

【`主治`】下乳汁，通小便，治阴肿、痔漏下血、伤损作痛（时珍）。  

【`附方`】旧一，新六。  

乳汁不行：莴苣子三十枚，研细酒服。又方：莴苣子一合，生甘草三钱，糯米、粳米各半合，煮粥频食之。  

小便不通：莴苣子捣饼，贴脐中，即通。（《海上仙方》）。  

肾黄如金：莴苣子一合。细研。水一盏，煎五分服。（《外台秘要》）。  

阴囊 肿：莴苣子一合捣末，水一盏，煎五沸，温服。  

闪损腰痛，趁痛丸：用白莴苣子（炒）三两，白粟米（炒）一撮，乳香、没药、乌梅肉各半两，为末，炼蜜丸弹子大。每嚼一丸，热酒下。（《玉机微义》）。  

髭发不生，疖疮疤上不生髭发：先以竹刀刮损，以莴苣子拗猢狲姜末，频擦之。（《摘玄方》）。  

***水苦***  

（宋《图经》  

【`校正`】自外类移入此。  

【`释名`】谢婆菜（《图经》）、半边山。  

【`集解`】颂曰：水苦 生宜州溪涧侧。叶似苦 ，浓而光泽。根似白术而软。二、八、九月采其根食之。  

根  

【`气味`】微苦、辛，寒，无毒。  

【`主治`】风热上壅，咽喉肿痛，及项上风 ，以酒磨服（苏颂）。  

***翻白草***  

（《救荒》  

【`释名`】鸡腿根（《救荒》）、天藕（《野菜谱》）。  

时珍曰：翻白，以叶之形名；鸡腿、天藕，以根之味名也。楚人谓之湖鸡腿，淮人谓之天藕。  

【`集解`】周定王曰：翻白草高七、八寸。叶硬而浓，有锯齿，背白，似地榆而细长。开黄花。根如指大，长三寸许，皮赤肉白，两头尖峭。生食、煮熟皆宜。  

时珍曰：鸡腿儿生近泽田地，高不盈尺。春生弱茎，一茎三叶，尖长而浓，有皱纹锯齿，面青背白。四月开小黄花。结子如胡荽子，中有细子。其根状如小白术头，剥去赤皮，其内白色如鸡肉，食之有粉。小儿生食之，荒年人掘以和饭食。  

根  

【`气味`】甘、微苦，平，无毒。  

【`主治`】吐血下血崩中，疟疾痈疮（时珍）。  

【`附方`】新七。  

崩中下血：用湖鸡腿根一两捣碎，酒二盏，煎一盏服。（《濒湖集简方》）。  

吐血不止：翻白草，每用五七科 咀，水二钟，煎一钟，空心服。  

疟疾寒热：翻白草根五七个，煎酒服之。  

无名肿毒：方同上。  

丁毒初起，不拘已成、未成：用翻白草十科，酒煎服，出汗即愈。  

浑身疥癞：端午日午时采翻白草，每用一握，煎水洗之。  

疮溃烂：端午日午时采翻白草，洗收。每用一握，煎汤盆盛，围住熏洗，效。（刘松石《保寿堂方》）。  

***仙人杖草***  

（《拾遗》  

【`校正`】自草部移入此。  

【`集解`】藏器曰：仙人杖生剑南平泽。叶似苦苣，丛生。陈子昂《观玉篇　序》云：予从补阙乔公北征，夏四月次于张掖。河洲草木无他异者，惟有仙人杖往往丛生。予家世代服食者，昔常饵之。因为乔公言其功，同族王仲烈甘心食之。人或谓乔公曰：此白棘也。公乃讥予。因作《观玉篇》焉。  

颂曰：仙人杖有三物同名：一种是菜类，一种是枯死竹笋之色黑者，枸杞一名仙人杖是也。此仙人杖乃作菜茹者，白棘木类，何因相似？或曰：乔公所谓白棘乃枸棘，是枸杞之有针者。《本经》枸棘无白棘之名，又其味苦，此菜味甘。乃知草木之类，多而难识，使人惑疑似之言，以真为伪，宜乎子昂论著之详也。  

时珍曰：别有仙人草，生阶除间，高二、三寸。又有仙人掌草，生于石壁上。皆与此名同物异，不可不审。并见石草类。  

【`气味`】甘，小温，无毒。  

【`主治`】作茹食，去痰癖，除风冷（大明）。久服长生，坚筋骨，令人不老（藏器）。  

***蒲公英***  

（《唐本草》  

【`校正`】自草部移入此。  

【`释名`】耩耨草（音构糯）、金簪草（《纲目》）、黄花地丁。  

时珍曰：名义未详。孙思邈《千金方》作凫公英，苏颂《图经》作仆公罂，《庚辛玉册》作鹁鸪英。俗呼蒲公丁，又呼黄花地丁。淮人谓之白鼓钉，蜀人谓之耳瘢草，关中谓之狗乳草。按：《土宿本草》云：金簪草一名地丁，花如金簪头，独脚如丁，故以名之。  

【`集解`】保升曰：蒲公英草生平泽田园中。茎、叶似苦苣，断之有白汁。堪生啖。花如单菊而大。四月、五月采之。  

颂曰：处处有之。春初生苗，叶如苦苣，有细刺。中心抽一茎，茎端出一花，色黄如金钱。俗讹为仆公罂是也。  

宗 曰：即今地丁也。四时常有花，花罢飞絮，絮中有子，落处即生。所以庭院间皆有者，因风而来。  

时珍曰：地丁，江之南北颇多，他处亦有之，岭南绝无。小科布地，四散而生，茎、叶、花、絮并似苦苣，但小耳。嫩苗可食，《庚辛玉册》云：地丁叶似小莴苣，花似大旋 ，一茎耸上三、四寸，断之有白汁。二月采花，三月采根。可制汞，伏三黄。有紫花者，名大丁草，出太行、王屋诸山。陈州亦有，名烧金草。能 朱砂。一种相类而无花者，名地胆草，亦可伏三黄、砒霜。  

苗  

【`气味`】甘，平，无毒。  

【`主治`】妇人乳痈肿，水煮汁饮及封之，立消（恭）。  

解食毒，散滞气，化热毒，消恶肿、结核、疔肿（震亨）。掺牙，乌须发，壮筋骨（时珍）。  

白汁：涂恶刺、狐尿刺疮，即愈（颂）。  

【`发明`】杲曰：蒲公英苦寒，足少阴肾经君药也，本经必用之。  

震亨曰：此草属土，开黄花，味甘。解食毒，散滞气，可入阳明、太阴经。化热毒，消肿核，有奇功。同忍冬藤煎汤。入少酒佐服，治乳痈，服罢欲睡，是其功也。睡觉微汗，病即安矣。颂曰：治恶刺方，出孙思邈《千金方》。其序云：邈以贞观五年七月十五日夜，以左手中指背触着庭木，至晓遂患痛不可忍。经十日，痛日深，疮日高硕，色如熟小豆色。常闻长者论有此方，遂用治之。手下则愈，痛亦除，疮亦即瘥，未十日而平复如故。杨炎《南行方》亦着其效云。  

时珍曰：萨谦斋《瑞竹堂方》，有擦牙乌须发还少丹，甚言此草之功，盖取其能通肾也。故东垣李氏言其为少阴本经必用之药，而着本草者不知此义。  

【`附方`】新五。  

还少丹，昔日越王曾遇异人得此方，极能固齿牙，壮筋骨，生肾水。凡年未及八十者，服之须发返黑，齿落更生。年少服之，至老不衰。得遇此者，宿有仙缘，当珍重之，不可轻泄：用蒲公英一斤（一名耩耨草，又名蒲公罂，生平泽中，三、四月甚有之，秋后亦有放花者，连根带叶取一斤洗净，勿令见天日），晾干，入斗子。解盐一两，香附子五钱，二味为细末，入蒲公草内淹一宿，分为二十团，用皮纸三、四层裹扎定，用六一泥（即蚯蚓粪）如法固济，入灶内焙干，乃以武火 通红为度，冷定取出，去泥为末。早晚擦牙漱之，吐、咽任便，久久方效。（《瑞竹堂方》）。  

乳痈红肿：蒲公英一两，忍冬藤二两。捣烂，水二钟，煎一钟，食前服。睡觉病即去矣。  

（《积德堂方》）。  

疳疮疔毒：蒲公英捣烂覆之，即黄花地丁也。别更捣汁，和酒煎服，取汗。（唐氏方）。  

多年恶疮：蒲公英捣烂贴。（《救急方》）。  

蛇螫肿痛：方同上。  

***黄瓜菜***  

（《食物》  

【`释名`】黄花菜。  

时珍曰：其花黄，其气如瓜，故名。  

【`集解`】颖曰：黄瓜菜野生田泽。形似油菜，但味少苦。取为羹茹，甚香美。  

时珍曰：此菜二月生苗，田野遍有，小科如荠。三、四、五月开黄花，花与茎、叶并同地丁，但差小耳。一科数花，结细子，不似地丁之花成絮也。野人茹之，亦采以饲鹅儿。  

【`气味`】甘、微苦，微寒，无毒。  

【`主治`】通结气，利肠胃（汪颖）。  

***生瓜菜***  

（宋《图经》  

【`释名`】其味作生瓜气，故以为名。  

【`集解`】颂曰：生瓜菜生资州平田阴畦间。春生苗，长三、四寸，作丛生。叶青而圆，似白苋菜。夏开紫白花，结细实，黑色。  

【`气味`】甘，微寒，无毒。  

【`主治`】走注攻头面四肢，及阳毒伤寒，壮热头痛，心神烦躁，利胸膈，捣汁饮之。又生捣贴肿（苏颂）。  

***落葵***  

（《别录》下品  

【`释名`】 葵（《尔雅》）、藤葵（《食鉴》）、藤菜（《纲目》）、天葵（《别录》）、繁露（同）、御菜（俗）、胭脂菜。  

志曰：落葵，一名藤葵，俗呼为胡胭脂。  

时珍曰：落葵叶冷滑如葵，故得葵名。释家呼为御菜，亦曰藤儿菜。《尔雅》云： 葵，繁露也。一名承露。其叶最能承露，其子垂垂亦如缀露，故得露名。  

而 、落二字相似，疑落字乃 字之讹也。案：《考工记》云：大圭，终葵首也。注云：齐人谓椎曰终葵。圭首六寸为椎。然则此菜亦以其叶似椎头而名之乎  

【`集解`】弘景曰：落葵又名承露。人家多种之。叶惟可 食，冷滑。其子紫色，女人以渍粉敷面为假色，少入药用。  

保升曰：蔓生，叶圆，浓如杏叶。子似五味子，生青熟黑。所在有之。  

时珍曰：落葵三月种之，嫩苗可食。五月蔓延，其叶似杏叶而肥浓软滑，作蔬、和肉皆宜。八、九月开细紫花，累累结实，大如五味子，熟则紫黑色。揉取汁，红如胭脂，女人饰面、点唇及染布物，谓之胡胭脂，亦曰染绛子，但久则色易变耳。  

叶  

【`气味`】酸，寒，滑，无毒。  

时珍曰：甘、微酸，冷滑。脾冷人不可食。  

弘景曰：曾为狗啮者，食之终身不瘥。  

【`主治`】滑中，散热（《别录》）。利大小肠（时珍）。  

子  

【`主治`】悦泽人面（《别录》）。可作面脂（苏颂）。诜曰：取子蒸过，烈日中曝干，去皮，取仁细研，和白蜜涂面，鲜华立见）。  

***蕺***  

（音戢。《别录》下品  

【`释名`】菹菜（恭）、鱼腥草。  

时珍曰：蕺字，段公路《北户录》作蕊，音戢。秦人谓之菹子。菹、蕺音相近也。其叶腥气，故俗呼为鱼腥草。  

【`集解`】恭曰：蕺菜生湿地山谷阴处，亦能蔓生。叶似荞麦而肥，茎紫赤色。山南、江左人好生食之。关中谓之菹菜。  

保升曰：茎、叶俱紫，赤英，有臭气。  

时珍曰：案：赵叔文《医方》云：鱼腥草即紫蕺。叶似荇，其状三角，一边红，一边青。  

可以养猪。又有五蕺（即五毒草），花、叶相似，但根似狗脊。  

见草部。  

叶  

【`气味`】辛，微温，有小毒。  

《别录》曰：多食，令人气喘。  

弘景曰：俗传食蕺不利人脚，恐由闭气故也。今小儿食之，便觉脚痛。  

诜曰：小儿食之，三岁不行。久食，发虚弱，损阳气，消精髓。  

思邈曰：素有脚气人食之，一世不愈。  

【`主治`】蠼 尿疮（《别录》）。淡竹筒内煨熟，捣敷恶疮、白秃（大明）。散热毒痈肿，疮痔脱肛，断 疾，解 毒（时珍）。  

【`附方`】旧一，新七。  

背疮热肿：蕺菜捣汁涂之，留孔以泄热毒，冷即易之。（《经验方》）。  

痔疮肿痛：鱼腥草一握，煎汤熏洗，仍以草挹痔即愈。一方：洗后以枯矾入片脑少许，敷之。（《救急方》）。疔疮作痛：鱼腥草捣烂敷之。痛一、二时，不可去草，痛后一、二日即愈。徽人所传方也。（陆氏《积德堂方》）小儿脱肛：鱼腥草擂如泥，先以朴硝水洗过，用芭蕉叶托住药坐之，自入也。（《永类方》）虫牙作痛：鱼腥草、花椒、菜子油等分，捣匀，入泥少许，和作小丸如豆大。随牙左右塞耳内，两边轮换，不可一齐用，恐闭耳气。塞一日夜，取看有细虫为效。（《简便方》）断截疟疾：紫蕺一握。捣烂绢包，周身摩擦，得睡有汗即愈。临发前一时作之。（《救急易方》）恶蛇虫伤：鱼腥草、皱面草、槐树叶、草决明，一处杵烂，敷之甚效。（同上）  

***蕨***  

（《拾遗》  

【`释名`】鳖。  

时珍曰：《尔雅》云：蕨，鳖也。菜名。陆佃《埤雅》云：蕨初生无叶，状如雀足之拳，又如人足之蹶，故谓之蕨。周秦曰蕨，齐鲁曰鳖，初生亦类鳖脚故也。其苗谓之蕨萁。  

【`集解`】藏器曰：蕨生山间。根如紫草。人采茹食之。  

时珍曰：蕨，处处山中有之。二、三月生芽，拳曲状如小儿拳。长则展开如凤尾，高三、四尺。  

其茎嫩时采取，以灰汤煮去涎滑，晒干作蔬，味甘滑，亦可醋食。其根紫色，皮内有白粉，捣烂，再三洗澄。取粉作 KT ，荡皮作线食之，色淡紫，而甚滑美也。野人饥年掘取，治造不精，聊以救荒，味即不佳耳。《诗》云：陟彼南山，言采其蕨。陆玑谓其可以供祭，故采之。然则蕨之为用，不独救荒而已。一种紫萁，似蕨有花而味苦，谓之迷蕨，初生亦可食，《尔雅》谓之月尔，《三苍》谓之紫蕨。郭璞云：花繁曰尔。紫蕨拳曲繁盛，故有月尔之名。  

萁及根  

【`气味`】甘，寒，滑，无毒。诜曰：久食，令人目暗、鼻塞、发落。又冷气人食之，多腹胀。小儿食之，脚弱不能行。  

思邈曰：久食成瘕。  

【`主治`】去暴热，利水道，令人睡（藏器）。补五脏不足，气壅经络筋骨间，毒气（孟诜）。根烧灰油调，敷蛇、KT 伤（时珍。KT 音萧，虫名）。  

【`发明`】藏器曰：多食消阳气，故令人睡、弱人脚。四皓食芝而寿，夷齐食蕨而夭，固非良物。干宝《搜神记》云：郗鉴镇丹徒，二月出猎。有甲士折蕨一枝，食之，觉心中淡淡成疾。后吐一小蛇，悬屋前，渐干成蕨。遂明此物不可生食也。  

时珍曰：蕨之无益，为其性冷而滑，能利水道，泄阳气，降而不升，耗人真元也。四皓采芝而心逸，夷齐采蕨而心忧，其寿其夭，于蕨何与焉？陈公之言，可谓迂哉。然饥人濒死，赖蕨延活，又不无济世之功。  

【`附方`】新一。  

肠风热毒：蕨菜花焙，为末。每服二钱，米饮下。（《圣惠》）  

***水蕨***  

（《纲目》  

【`集解`】时珍曰：水蕨似蕨，生水中。《吕氏春秋》云：菜之美者，有云梦之 。即此菜也。 音岂。  

【`气味`】甘、苦，寒，无毒。  

【`主治`】腹中痞积，淡煮食，一、二日即下恶物。忌杂食一月余乃佳（时珍。《卫生方》）。  

***薇***  

（《拾遗》  

【`校正`】自草部移入此。  

【`释名`】垂水（《尔雅》）、野豌豆（《纲目》）、大巢菜。  

时珍曰：案：许慎《说文》云：薇，似藿。乃菜之微者也。王安石《字说》云：微贱所食，因谓之薇。故《诗》以“采薇赋戍役”。孙炎注《尔雅》云：薇草生水旁而枝叶垂于水，故名垂水也。巢菜见翘摇下。  

【`集解`】藏器曰：薇生水旁，叶似萍，蒸食利人。《三秦记》云：夷齐食之三年，颜多不异。武王诫之，不食而死。  

李 曰：薇生海、池、泽中，水菜也。  

时珍曰：薇生麦田中，原泽亦有，故《诗》云：“山有蕨、薇”，非水草也。即今野豌豆，蜀入谓之巢菜。蔓生，茎叶气味皆似豌豆，其藿作蔬、入羹皆宜。《诗》云：采薇采薇，薇亦柔止。《礼记》云： 豕以薇。皆此物也。《诗疏》以为迷蕨，郑氏《通志》以为金樱芽，皆谬矣。项氏云：巢菜有大、小二种：大者即薇，乃野豌豆之不实者，小者即苏东坡所谓元修菜也。此说得之。  

【`气味`】甘，寒，无毒。  

【`主治`】久食不饥，调中，利大小肠（藏器）。利水道，下浮肿，润大肠（ ）。  

***翘摇***  

（《拾遗》  

【`释名`】摇车（《尔雅》）、野蚕豆（《纲目》）、小巢菜。  

藏器曰：翘摇，幽州人谓之翘饶。《尔雅》云：柱夫，摇车（俗呼翘摇车）是矣。  

蔓生细叶，紫花可食。  

时珍曰：翘摇，言其茎叶柔婉，有翘然飘摇之状，故名。苏东坡云：菜之美者，蜀乡之巢。故人巢元修嗜之，因谓之元修菜。陆放翁诗序云：蜀蔬有两巢：大巢即豌豆之不实者；小巢生稻田中，吴地亦多，一名漂摇草，一名野蚕豆。以油炸之，缀以米糁，名草花，食之佳，作羹尤美。  

【`集解`】藏器曰：翘摇生平泽。蔓生如KT 豆，紫花。  

时珍曰：处处皆有。蜀人秋种春采，老时耕转壅田。故薛田诗云：剩种豌巢沃晚田。蔓似KT 豆而细，叶似初生槐芽及蒺藜，而色青黄。欲花未萼之际，采而蒸食，点酒下盐，羹作馅，味如小豆藿。至三月开小花，紫白色。结角，子似豌豆而小。  

【`气味`】辛，平，无毒。  

诜曰：煮食佳，生食令人吐水。  

【`主治`】破血，止血生肌。捣汁服之，疗五种黄病，以瘥为度（藏器）。利五脏，明耳目，去热风，令人轻健，长食不厌，甚益人（孟诜）。止热疟，活血平胃（时珍）。  

【`附方`】新二。  

活血明目：漂摇豆为末，甘草汤服二钱，日二钱。（《卫生易简方》）。  

热疟不止：翘摇杵汁服之。（《广利方》）  

***鹿藿***  

（《本经》下品  

【`校正`】自草部移入此。  

【`释名`】鹿豆（郭璞）、KT 豆（音劳。亦作 ）、野绿豆。  

时珍曰：豆叶曰藿，鹿喜食之，故名。俗呼KT 豆，KT 、鹿音相近也。王磐《野菜谱》作野绿豆。《尔雅》云： （音卷），鹿藿也。其实 （音纽）。即此。  

【`集解`】《别录》曰：鹿藿生汶山山谷。  

弘景曰：方药不用，人亦无识者。但葛苗一名鹿藿。  

恭曰：此草所在有之。苗似豌豆，而引蔓长粗。人采为菜，亦微有豆气，山人名为鹿豆也。  

保升曰：鹿豆可生啖。五月、六月采苗，晒干之。  

郭璞注《尔雅》云：鹿豆叶似大豆，蔓延生，根黄而香。是矣。  

时珍曰：鹿豆即野绿豆，又名KT 豆，多生麦地田野中。苗叶似绿豆而小，引蔓生，生、熟皆可食。三月开淡粉紫花，结小荚。其子大如椒子，黑色。可煮食，或磨面作饼蒸食。  

【`气味`】苦，平，无毒。  

【`主治`】蛊毒，女子腰腹痛不乐，肠痈瘰 ， 疡气（《本经》）。  

止头痛（梁简文《劝医文》）。  

***灰***  

（音狄。宋《嘉 》  

【`校正`】原自草部移入谷部，今复移入此。  

【`释名`】灰涤菜（《纲目》）、金锁夭。  

时珍曰：此菜茎叶上有细灰如沙，而枝叶翘 ，故名。梁简文帝《劝医文》作灰 菜，俗讹为灰条菜。《雷公炮炙论》谓之金锁夭。  

【`集解`】藏器曰：灰 生于熟地。叶心有白粉，似藜。但藜心赤茎大，堪为杖，入药不如白 也。其子炊为饭，香滑。  

时珍曰：灰 ，处处原野有之。四月生苗，茎有紫红线棱。叶尖有刻，面青背白。茎心、嫩叶背面皆有白灰。为蔬亦佳。五月渐老，高者数尺。七、八月开细白花。结实簇簇如球，中有细子，蒸曝取仁，可炊饭及磨粉食。《救荒本草》云：结子成穗者味甘，散穗者微苦，生墙下、树下者不可用。  

【`修治`】 曰：灰 即金锁夭，叶扑蔓翠上，往往有金星，堪用。若白青色者，是忌女茎，不中用也。若使金锁夭，茎高二尺五、六寸为妙。若长若短，皆不中使。凡用勿令犯水，去根晒干，以布拭去肉毛令尽，细锉，焙干用之。  

时珍曰：妓女茎即地肤子苗，与灰 茎相似而叶不同，亦可为蔬。  

详见本条。  

茎叶  

【`气味`】甘，平，无毒。  

【`主治`】恶疮，虫、蚕、蜘蛛等咬，捣烂和油敷之。亦可煮食。作汤，浴疥癣风瘙。烧灰纳齿孔中，杀虫 。含漱，去甘疮。以灰淋汁，蚀息肉，除白癜风、黑子、面 ，着肉作疮（藏器）。  

【`附方`】新一。  

疔疮恶肿：野灰 菜叶烧灰，拨破疮皮，唾调少许点之，血出为度。（《普济》）  

子仁  

【`气味`】甘，平，无毒。  

【`主治`】炊饭磨面食，杀三虫（藏器）。  

***藜***  

（《纲目》  

【`释名`】莱（《诗疏》）、红心灰 （《玉册》）、鹤顶草（《土宿本草》）、胭脂菜（详下文）。  

【`集解`】时珍曰：藜处处有之。即灰 之红心者，茎、叶稍大。河朔人名落藜，南人名胭脂菜，亦曰鹤顶草，皆因形色名也。嫩时亦可食，故昔人谓藜藿与膏粱不同。老则茎可为杖。《诗》云：南山有台，北山有莱。陆玑注云：莱即藜也。初生可食。谯、沛人以鸡苏为莱，《三苍》以茱萸为莱，皆名同物异也。《韵府》谓藜为落帚，亦误矣。《宝藏论》云：鹤顶龙芽，其顶如鹤，八九月和子收之，入外丹用。  

叶  

【`气味`】甘，平，微毒。  

时珍曰：按：《庚辛玉册》云：鹤顶，阴草也。捣汁煮粉霜，烧灰淋汁煎粉霜，伏矾石，结草砂，制硫，伏汞及雌黄、砒石。  

【`主治`】杀虫（藏器）。煎汤，洗虫疮，漱齿 。捣烂，涂诸虫伤，去癜风（时珍）。  

【`附方`】新一。  

白癜风：红灰 五斤，茄子根、茎三斤，苍耳根、茎五斤，并晒干烧灰，以水一斗煎汤淋汁熬成膏，别以好乳香半两，铅霜一分，腻粉一分，炼成牛脂二两，和匀，每日涂三次。  

（《圣惠》）  

茎  

【`主治`】烧灰，和荻灰、蒿灰等分，水和蒸，取汁煎膏。点疣赘、黑子，蚀恶肉（时珍）。  

***秦荻藜***  

（《唐本草》附  

【`释名`】时珍曰：按：《山海经》云：秦山有草，名曰藜，如荻，可以为菹。此即秦荻藜也。盖亦藜类，其名亦由此得之。  

【`集解`】恭曰：秦荻藜生下湿地，所在有之。入所啖者。  

诜曰：此物于生菜中最香美。  

【`气味`】辛，温，无毒。  

【`主治`】心腹冷胀，下气消食，和酱、醋食之（《唐本》）。  

破气甚良。又末之和酒服，疗卒心痛，悒悒，塞满气（孟诜）。  

子  

【`主治`】肿毒，捣末和醋封之，日三易（孟诜）。  

***醍醐菜***  

（《证类》  

【`集解`】时珍曰：唐慎微《证类本草》收此，而形状莫考。惟雷 《炮炙论》云：形似牛皮蔓，掐之有乳汁出，香甜入顶。采得以苦竹刀细切，入砂盆中研如膏，用生绢 汁出，暖饮。然亦不云治何病也。  

【`气味`】甘，温，无毒。  

【`主治`】月水不利，捣叶绞汁，和酒煎服一盏（《千金》）。  

【`附方`】旧一。  

伤中崩赤：醍醐杵汁，拌酒煎沸，空心服一盏。（《千金方》）。  

【`附录`】茅膏菜（《拾遗》）藏器曰：味甘，平，无毒。煮服，主赤白久痢。生茅中，高一尺，有毛如油腻，黏人手，子作角生。  

鸡侯菜  

又曰：味辛，温，无毒。久食，温中益气。顾微《广州记》云：生岭南，似艾，二月生苗，宜鸡羹食之，故名。  

孟娘菜  

又曰：味苦，小温，无毒。主妇人腹中血结羸瘦，男子阴囊湿痒，强阳道，令人健行不睡，补虚，去痔 、瘰 、瘿瘤。生四明诸山，冬夏常有叶，似升麻，方茎。  

山人采茹之。  

优殿  

又曰：味辛，温，无毒。温中，去恶气，消食。生安南，人种为茹。《南方草木状》云：合浦有优殿，人种之，以豆酱食之，芳香好味。  

***芋***  

（《别录》中品  

【`校正`】自果部移入此。  

【`释名`】土芝（《别录》）、蹲鸱。  

时珍曰：按：徐铉注《说文》云：芋犹吁也。大叶实根，骇吁人也。吁音芋，疑怪貌。又《史记》：卓氏云：岷山之下，沃野，下有蹲鸱，至死不饥。注云：芋也。盖芋魁之状，若鸱之蹲坐故也。芋魁，《东汉书》作芋渠。渠、魁义同。  

【`集解`】弘景曰：芋，钱塘最多。生则有毒，味 不可食。种芋三年，不采则成 芋。  

又别有野芋，名老芋，形叶相似如一，根并杀人。  

恭曰：芋有六种：青芋、紫芋、真芋、白芋、连禅芋、野芋也。其类虽多，苗并相似。  

茎高尺余，叶大如扇，似荷叶而长，根类薯蓣而圆。其青芋多子，细长而毒多，初煮须灰汁，更易水煮熟，乃堪食尔。白芋、真芋、连禅、紫芋，并毒少，正可煮啖之，兼肉作羹甚佳。蹲鸱之饶，盖谓此也。野芋大毒，不可啖之。关陕诸芋遍有，山南、江左惟有青、白、紫三芋而已。  

颂曰：今处处有之，闽、蜀、淮、楚尤多植之。种类虽多，大抵性效相近。蜀川出者，形圆而大，状若蹲鸱，谓之芋魁。彼人种以当粮食而度饥年。江西、闽中出者，形长而大。  

其细者如卵，生于魁旁，食之尤美。凡食芋并须栽莳者。其野芋有大毒，不可食。  

宗 曰：江、浙、二川者最大而长。京洛者差圆小，然味佳，他处不及也。当心出苗者为芋头，四边附之而生者为芋子，八、九月以后掘食之。  

时珍曰：芋属虽多，有水、旱二种：旱芋山地可种，水芋水田莳之。叶皆相似，但水芋味胜。茎亦可食。芋不开花，时或七、八月间有开者，抽茎生花黄色，旁有一长萼护之，如半边莲花之状也。按：郭义恭《广志》云：芋凡十四种：君子芋，魁大如斗；赤 芋，即连禅芋，魁大子少；白果芋，魁大子繁，亩收百斛；青边芋、旁巨芋、车毂芋三种，并魁大子少，叶长丈余；长味芋，味美，茎亦可食；鸡子芋，色黄；九面芋，大而不美；青芋、曹芋、象芋，皆不可食，惟茎可作菹；旱芋，九月熟；蔓芋，缘枝生，大者如二、三升也。  

芋子  

【`气味`】辛，平，滑，有小毒。  

大明曰：冷。  

弘景曰：生则有毒，味 不可食。性滑下石，服饵家所忌。  

恭曰：多食动宿冷。  

宗 曰：多食难克化，滞气困脾。  

【`主治`】宽肠胃，充肌肤，滑中（《别录》）。冷啖，疗烦热，止渴（苏恭）。令人肥白，开胃通肠闭。产妇食之，破血；饮汁，止血渴（藏器）。破宿血，去死肌。和鱼煮食，甚下气，调中补虚（大明）。  

【`发明`】诜曰：芋，白色者无味，紫色者破气。煮汁啖之，止渴。十月后晒干收之，冬月食不发病，他时月不可食。又和鲫鱼、鳢鱼作 良。久食，令人虚劳无力。又煮汁洗腻衣，白如玉也。  

大明曰：芋以姜同煮过，换水再煮，方可食之。  

【`附方`】旧二，新二。  

腹中癖气：生芋子一斤压破，酒五斤渍二七日。空腹每饮一升，神良。（韦宙《独行方》）。  

身上浮风：芋煮汁浴之。慎风半日。（孟诜《食疗》）。  

疮冒风邪肿痛：用白芋烧灰敷之。干即易。（《千金方》）。  

头上软疖：用大芋捣敷之，即干。（《简便方》）。  

叶、茎  

【`气味`】辛，冷，滑，无毒。  

【`主治`】除烦止泻，疗妊妇心烦迷闷，胎动不安。又盐研，敷蛇虫咬，并痈肿毒痛，及毒箭（大明）。  

梗：擦蜂螫尤良（宗 ）。汁：涂蜘蛛伤（时珍）。  

【`发明`】慎微曰：沈括《笔谈》云：处士刘易隐居王屋山，见一蜘蛛为蜂所螫，坠地，腹鼓欲裂，徐行入草，啮破芋梗，以疮就啮处磨之，良久腹消如故。自后用治蜂螫有验，由此。  

【`附方`】新一。  

黄水疮：芋苗晒干，烧存性研搽。（邵真人《经验方》）。  

【`附录`】野芋弘景曰：野芋形叶与芋相似，芋种三年不采成 芋（音吕），并能杀人。误食之烦闷垂死者，惟以土浆及粪汁、大豆汁饮之，则活矣。  

藏器曰：野芋生溪涧侧，非人所种者，根、叶相似。又有天荷，亦相似而大。  

时珍曰：小者为野芋，大者为天荷，俗名海芋。详见草部毒草类。野芋根辛冷，有大毒。醋摩敷虫疮恶癣。其叶捣涂毒肿。初起无名者即消，亦治蜂、虿螫，涂之良。  

***土芋***  

（《拾遗》  

【`校正`】自草部移入此。  

【`释名`】土卵（《拾遗》）、黄独（《纲目》）、土豆。  

【`集解`】藏器曰：土芋蔓生，叶如豆，其根圆如卵。 食后弥吐，人不可食。又云：土卵蔓生，如芋，人以灰汁煮食之。  

恭曰：土卵似小芋，肉白皮黄。梁、汉人名为黄独。可蒸食之。  

根  

【`气味`】甘、辛，寒，有小毒。  

【`主治`】解诸药毒，生研水服，当吐出恶物便止。煮熟食之，甘美不饥，浓人肠胃，去热嗽（藏器）。  

***薯蓣***  

（《本经》上品  

【`校正`】自草部移入此。  

【`释名`】薯 （音诸预）、土薯（音除）、山薯（《图经》）、山芋（《吴普》）、山药（《衍义》）、玉延。  

吴普曰：薯蓣，一名 薯，一名儿草，一名修脆。齐、鲁名山芋，郑、越名土 ，秦、楚名玉延。  

颂曰：江、闽人单呼为 （音若殊及韶），亦曰山 。《山海经》云：景山北望少泽，其草多 （音同薯蓣）。  

则是一种，但字（或音殊，或音诸）不一，或语有轻重，或相传之讹耳。  

宗 曰：薯蓣，因唐代宗名预，避讳改为薯药；又因宋英宗讳署，改为山药。尽失当日本名。恐岁久以山药为别物，故详着之。  

【`集解`】《别录》曰：薯蓣生嵩高山谷。二月、八月采根曝干。  

普曰：亦生临朐钟山。始生赤茎细蔓。五月开白花。七月结实青黄，八月熟落。其根内白外黄，类芋。  

弘景曰：近道处处有之，江南、山东皆多。掘取食之以充粮。南康间最大而美，服食亦用之。  

恭曰：此有两种：一者白而且佳，晒干捣粉食大美，且愈疾而补；一者青黑，味殊不美。蜀道者尤良。  

颂曰：处处有，以北都、四明者为佳。春生苗，蔓延篱援。茎紫，叶青，有三尖，似白牵牛叶，更浓而光泽。夏开细白花，大类枣花。秋生实于叶间，状如铃。今人冬春采根，刮之白色者为上，青黑者不堪。近汴洛人种之极有息。春取宿根头，以黄沙和牛粪作畦种之。  

苗生以竹梢作援，高一、二尺。夏月频溉之。当年可食，极肥美。南中一种生山中，根细如指，极紧实，刮磨入汤煮之，作块不散，味更珍美，云食之尤益人，过于家园种者。又江湖、闽中一种，根如姜、芋之类而皮紫。极有大者，一枚可重数斤。削去皮，煎、煮食俱美，但性冷于北地者耳。彼土人呼为薯。南北之产或有不同，故形类差别也。  

甄权曰：按：刘敬叔《异苑》云：薯蓣，野人谓之土薯。根既入药，又复可食。人植之者，随所种之物而像之也。  

时珍曰：薯蓣入药，野生者为胜；若供馔，则家种者为良。四月生苗延蔓，紫茎绿叶。  

叶有三尖，似白牵牛叶而更光润。五、六月开花成穗，淡红色。结荚成簇，荚凡三棱合成，坚而无仁。其子别结于一旁，状似雷丸，大小不一，皮色土黄而肉白，煮食甘滑，与其根同。  

王《山居录》云：曾得山芋子如荆棘子者，食之更愈于根。即此也。霜后收子留种，或春月采根截种，皆生。  

【`修治`】颂曰：采白根刮去黄皮，以水浸之，糁白矾末少许入水中，经宿净洗去涎，焙干用。  

宗 曰：入药贵生干之，故古方皆用干山药。盖生则性滑，不可入药；熟则滞气，只堪啖耳。其法：冬月以布裹手，用竹刀剐去皮，竹筛盛，置檐风处，不得见日，一夕干五分，候全干收之。或置焙笼中，微火烘干亦佳。  

曰：凡使，勿用平田生二、三纪者，须要山中生经十纪者。皮赤，四面有须者妙。采得以铜刀刮去赤皮，洗去涎，蒸过曝干用。  

根  

【`气味`】甘，温、平，无毒。  

普曰：神农：甘，小温；桐君、雷公：甘，凉，无毒。  

之才曰：紫芝为之使。恶甘遂。  

【`主治`】伤中，补虚羸，除寒热邪气，补中，益气力，长肌肉，强阴。久服，耳目聪明，轻身不饥延年（《本经》）。主头面游风，头风眼眩，下气，止腰痛，治虚劳羸瘦，充五脏，除烦热（《别录》）。补五劳七伤，去冷风，镇心神，安魂魄，补心气不足，开达心孔，多记事（甄权）。  

强筋骨，主泄精健忘（大明）。益肾气，健脾胃，止泄痢，化痰涎，润皮毛（时珍）。生捣贴肿硬毒，能消散（震亨）。  

【`发明`】权曰：凡患人体虚羸者，宜加而用之。  

诜曰：利丈夫，助阴力。熟煮和蜜，或为汤煎，或为粉，并佳。干之入药更妙。惟和面作 则动气，为不能制面毒也。  

李杲曰：山药入手太阴。张仲景八味丸用干山药，以其凉而能补也。亦治皮肤干燥，以此润之。  

时珍曰：按：吴绶云：山药入手、足太阴二经，补其不足，清其虚热。又按：王履《溯洄集》云：山药虽入手太阴，然肺为肾之上源，源既有滋，流岂无益，此八味丸所以用其强阴也。又按：曹毗《杜兰香传》云：食薯蓣可以辟雾露。  

【`附方`】旧一，新十。  

补益虚损，益颜色，补下焦虚冷，小便频数，瘦损无力：用薯蓣于沙盆中研细，入铫中，以酥一大匙熬令香，旋添酒一盏煎搅令匀，空心饮之。每旦一服。（《圣惠方》）。  

心腹虚胀，手足厥逆，或饮苦寒之剂多，未食先呕，不思饮食：山药半生半炒，为末。  

米饮服二钱，一日二服，大有功效。忌铁器、生冷。（《普济方》）。  

小便数多：山药（以矾水煮过）、白茯苓等分，为末。每水饮服二钱。（《儒门事亲》）。  

下痢禁口：山药半生半炒，为末。每服二钱，米饮下。（《卫生易简方》）。  

痰风喘急：生山药捣烂半碗，入甘蔗汁半碗，和匀。顿热饮之，立止。（《简便单方》）。  

脾胃虚弱，不思饮食：山芋、白术各一两，人参七钱半，为末，水糊丸小豆大，每米饮下四、五十丸。（《普济方》）湿热虚泄：山药、苍术等分。饭丸。米饮服。大人、小儿皆宜。（《濒湖经验方》）肿毒初起：带泥山药、蓖麻子、糯米等分，水浸研，敷之即散也。（《普济方》）胯眼脊疡：山药、沙糖同捣，涂上即消。先以面涂四围，乃上此。（《简便单方》）项后结核，或赤肿硬痛：以生山药一挺（去皮），蓖麻子二个同研，贴之如神。（《救急易方》）手足冻疮：山药一截，磨泥，敷之。（《儒门事亲》）  

***零余子***  

（《拾遗》  

【`校正`】自草部移入此。  

【`集解`】藏器曰：零余子，大者如鸡子，小者如弹丸，在叶下生。晒干，功用强于薯蓣。  

薯蓣有数种，此其一也。  

时珍曰：此即山药藤上所结子也。长圆不一，皮黄肉白。煮熟去皮食之，胜于山药，美于芋子。霜后收之。坠落在地者，亦易生根。  

【`气味`】甘，温，无毒。  

【`主治`】补虚损，强腰脚，益肾，食之不饥（藏器）。  

***甘薯***  

（《纲目》  

【`集解`】时珍曰：按：陈祈畅《异物志》云：甘薯出交广南方。民家以二月种，十月收之。其根似芋，亦有巨魁。大者如鹅卵，小者如鸡、鸭卵。  

剥去紫皮，肌肉正白如脂肪。南人用当米谷、果食，蒸炙皆香美。初时甚甜，经久得风稍淡也。又按：嵇含《草木状》云：甘薯，薯蓣之类，或云芋类也。根、叶亦如芋。  

根大如拳、瓯，蒸煮食之，味同薯蓣，性不甚冷。珠崖之不业耕者惟种此，蒸切晒收，以充粮糗，名薯粮。海中之人多寿，亦由不食五谷，而食甘薯故也。  

【`气味`】甘，平，无毒。  

【`主治`】补虚乏，益气力，健脾胃，强肾阴，功同薯蓣（时珍）。  

***百合***  

（《本经》中品  

【`校正`】自草部移入此。  

【`释名`】 （音藩）、强瞿（《别录》）、蒜脑薯。  

《别录》曰：一名摩罗，一名重箱，一名中逢花。  

吴普曰：一名重迈，一名中庭。  

弘景曰：百合，俗人呼为强仇，仇即瞿也，声之讹耳。  

时珍曰：百合之根，以众瓣合成也。或云专治百合病故名，亦通。其根如大蒜，其味如山薯，故俗称蒜脑薯。顾野王《玉篇》亦云： 乃百合蒜也。此物花、叶、根皆四向，故曰强瞿。凡物旁生谓之瞿，义出《韩诗外传》。  

【`集解`】《别录》曰：百合生荆州山谷。二月、八月采根，阴干。  

弘景曰：近道处处有之。根如葫蒜，数十斤相累。人亦蒸煮食之，乃云是蚯蚓相缠结变作之。亦堪服食。  

恭曰：此有二种：一种叶大茎长，根粗花白者，宜入药；一种细叶，花红色。  

颂曰：百合三月生苗，高二、三尺。竿粗如箭，四面有叶如鸡距，又似柳叶，青色，近茎处微紫，茎端碧白。四、五月开红白花，如石榴嘴而大。根如葫蒜，重叠生二、三十瓣。  

又一种花红黄，有黑斑点，细叶，叶间有黑子者，不堪入药。按：徐锴《岁时广记》：二月种百合，法宜鸡粪。或云百合是蚯蚓化成，而反好鸡粪，理不可知也。  

时珍曰：百合一茎直上，四向生叶。叶似短竹叶，不似柳叶。五、六月茎端开大白花，长五寸，六出，红蕊四垂向下，色亦不红。红者叶似柳，乃山丹也。百合结实略似马兜铃，其内子亦似之。其瓣种之，如种蒜法。山中者，宿根年年自生。未必尽是蚯蚓化成也。蚯蚓多处，不闻尽有百合，其说恐亦浪传耳。  

【`正误`】宗 曰：百合茎高三尺许。叶如大柳叶，四向攒枝而上。  

其颠即开淡黄白花，四垂向下覆长蕊，花心有檀色。每一枝颠，须五、六花。子紫色，圆如梧子，生于枝叶间。每叶一子，不在花中，亦一异也。根即百合，白色，其形如松子壳，四向攒生，中间出苗。  

时珍曰：寇氏所说，乃卷丹，非百合也，苏颂所传不堪入药者，今正其误。  

叶短而阔，微似竹叶，白花四垂者，百合也。叶长而狭，尖如柳叶，红花，不四垂者，山丹也。茎叶似山丹而高，红花带黄而四垂，上有黑斑点，其子先结在枝叶间者，卷丹也。  

卷丹以四月结子，秋时开花，根似百合。其山丹四月开花，根小少瓣。盖一类三种也。吴瑞《本草》言：白花者名百合，红花者名强仇，不知何所据也？  

根  

【`气味`】甘，平，无毒。  

权曰：有小毒。  

【`主治`】邪气腹胀心痛，利大小便，补中益气（《本经》）。  

除浮肿胪胀，痞满寒热，通身疼痛，及乳难喉痹，止涕泪（《别录》）。  

百邪鬼魅，涕泣不止，除心下急满痛，治脚气热咳（甄权）。  

安心定胆益志，养五脏，治颠邪狂叫惊悸，产后血狂运，杀蛊毒气，胁痈乳痈发背诸疮肿（大明）。心急黄，宜蜜蒸食之（孟诜）。  

治百合病（宗 ）。温肺止嗽（元素）。  

【`发明`】颂曰：张仲景治百合病，有百合知母汤、百合滑石代赭汤、百合鸡子汤、百合地黄汤，凡四方。病名百合而用百合治之，不识其义。  

颖曰：百合新者，可蒸可煮、和肉更佳；干者作粉食，最益人。  

时珍曰：按：《王维诗》云：冥搜到百合，真使当重肉。果堪止泪无，欲纵望江目。盖取《本草》百合止涕泪之说。  

【`附方`】旧三，新十三。  

百合病：百合知母汤：治伤寒后百合病，行住坐卧不定，如有鬼神状，已发汗者。用百合七枚，以泉水浸一宿，明旦更以泉水二升，煮取一升，却以知母三两，用泉水二升煮一升，同百合汁再煮取一升半，分服。  

百合鸡子汤：治百合病已经吐后者。用百合七枚，泉水浸一宿，明旦更以泉水二升，煮取一升，入鸡子黄一个，分再服。  

百合代赭汤：治百合病已经下后者。用百合七枚，泉水浸一宿，明旦更以泉水二升，煮取一升，却以代赭石一两，滑石三两，水二升，煮取一升，同百合汁再煮取一升半，分再服。  

百合地黄汤：治百合病未经汗吐下者。用百合七枚，泉水浸一宿，明旦更以泉水二升，煮取一升，入生地黄汁一升，同煎取一升半，分再服。（并仲景《金匮要略方》）。  

百合变渴：病已经月，变成消渴者。百合一升，水一斗，渍一宿，取汁温浴病患。浴毕食白汤饼。（陈延之《短剧方》）。  

百合变热者：用百合一两，滑石三两。为末。饮服方寸匕。微利乃良。（《短剧方》）。  

百合腹满，作痛者：用百合炒为末，每饮服方寸匕，日二。（《短剧》）。  

阴毒伤寒：百合煮浓汁，服一升良。（《孙真人食忌》）肺脏壅热，烦闷咳嗽者：新百合四两，蜜和蒸软，时时含一片，吞津。  

（《圣惠方》）。  

肺病吐血：新百合捣汁，和水饮之。亦可煮食。（《卫生易简》）。  

耳聋耳痛：干百合为末，温水服二钱，日二服。（《胜金方》）。  

拔白换黑：七月七日，取百合熟捣，用新瓷瓶盛之，密封挂门上，阴干百日。每拔去白者掺之，即生黑者也。（《便民图纂》）。  

游风隐疹：以楮叶掺动，用盐泥二两，百合半两，黄丹二钱，醋一分，唾四分，捣和贴之。（《摘玄方》）。  

疮肿不穿：野百合，同盐捣泥，敷之良。（《应验方》）。  

天泡湿疮：生百合捣涂，一、二日即安。（《濒湖集简方》）。  

鱼骨哽咽：百合五两。研末。蜜水调围颈项包住，不过三、五次即下。  

（《圣济》）。  

花  

【`主治`】小儿天泡湿疮，曝干研末，菜子油涂，良（时珍）。  

子  

【`主治`】酒炒微赤，研末汤服，治肠风下血（思邈）。  

***山丹***  

（《日华》  

【`释名`】红百合（《日华》）、连珠（同）、川强瞿（《通志》）、红花菜。  

【`集解`】诜曰：百合红花者，名山丹。其根食之不甚良，不及白花者。  

时珍曰：山丹根似百合，小而瓣少，茎亦短小。其叶狭长而尖，颇似柳叶，与百合迥别。  

四月开红花，六瓣不四垂，亦结小子。燕、齐人采其花跗未开者，干而货之，名红花菜。  

卷丹茎叶虽同而稍长大。其花六瓣四垂，大于山丹。四月结子在枝叶间，入秋开花在颠顶，诚一异也。其根有瓣似百合，不堪食，别一种也。  

根  

【`气味`】甘，凉，无毒。《正要》云：平。  

【`主治`】疮肿、惊邪（大明）。女人崩中（时珍）。  

花  

【`气味`】同根。  

【`主治`】活血。其蕊，敷疔疮恶肿（时珍）。  

***草石蚕***  

（《拾遗》  

【`校正`】自草部移入此。  

【`释名`】地蚕（《日用》）、土蛹（《余冬录》）、甘露子（《食物》）、滴露（《纲目》）、地瓜儿。  

时珍曰：蚕蛹皆以根形而名，甘露以根味而名。或言叶上滴露则生，珍常莳之，无此说也。其根长大者，《救荒本草》谓之地瓜儿。  

【`集解`】藏器曰：陶氏注虫部石蚕云：今俗用草根黑色。按：草石蚕生高山石上，根如簪，上有毛，节如蚕，叶似卷柏。山人取食之。  

颂曰：草根之似蚕者，亦名石蚕。出福州及信州山石上，四时常有。其苗青，亦有节。三月采根用。  

机曰：草石蚕，徽州甚多，土人呼为地蚕。肥白而促节，大如三眠蚕。生下湿地及沙碛间。秋时耕犁，遍地皆是。收取以醋淹作菹食。冬月亦掘取之。  

颖曰：地蚕，生郊野麦地中。叶如薄荷，少狭而尖，文微皱，欠光泽。根白色，状如蚕。四月采根，水瀹和盐为菜茹之。  

时珍曰：草石蚕，即今甘露子也。荆湘、江淮以南野中有之，人亦栽莳。二月生苗，长者近尺，方茎对节，狭叶有齿，并如鸡苏，但叶皱有毛耳。四月开小花成穗，一如紫苏花穗。  

结子如荆芥子。其根连珠，状如老蚕。五月掘根蒸煮食之，味如百合。或以萝卜卤及盐菹水收之，则不黑。亦可酱渍、蜜藏。既可为菜，又可充果。陈藏器言石蚕叶似卷柏者，若与此不同也。  

根  

【`气味`】甘，平，无毒。  

时珍曰：不宜生食及多食，生寸白虫。与诸鱼同食，令人吐。  

【`主治`】浸酒，除风破血。煮食，治溪毒（藏器）。焙干，主走注风，散血止痛。其节，亦可捣末酒服（苏颂）。和五脏，下气清神（《正要》）。  

***竹笋***  

（《蜀本草》  

【`校正`】并入木部《拾遗》桃竹笋。  

【`释名`】竹萌（《尔雅》）、竹芽（《笋谱》）、竹胎（《说文》）、竹子（《神异经》）。  

时珍曰：笋，从竹、旬，谐声也。陆佃云：旬内为笋，旬外为竹，故字从旬。今谓竹为妒母草，谓笋生旬有六日而齐母也。僧赞宁《笋谱》云：笋一名萌，一名箬，一名KT ，一名茁，一名初篁。皆会意也。俗作笋者，非。  

【`集解`】弘景曰：竹类甚多。笋以实中竹、篁竹者为佳。于药无用。  

颂曰：竹笋，诸家惟以苦竹笋为最贵。然苦竹有二种：一种出江西及闽中者，本极粗大，笋味殊苦，不可啖；一种出江浙及近道者，肉浓而叶长阔，笋味微苦，俗呼甜苦笋，食品所宜，亦不闻入药用也。  

时珍曰：晋　武昌戴凯之、宋　僧赞宁皆着《竹谱》，凡六十余种。其所产之地，发笋之时，各各不同。详见木部竹下。其笋亦有可食、不可食者。大抵北土鲜竹，惟秦、蜀、吴、楚以南则多有之。竹有雌雄，但看根上第一枝双生者，必雌也，乃有笋。土人于竹根行鞭时掘取嫩者，谓之鞭笋。江南、湖南人冬月掘大竹根下未出土者为冬笋，《东观汉记》谓之苞笋，并可鲜食，为珍品。其他则南人淡干者为玉版笋、明笋、火笋，盐曝者为盐笋，并可为蔬食也。按：赞宁云：凡食笋者譬如治药，得法则益人，反是则有损。采之宜避风日，见风则本坚，入水则肉硬，脱壳煮则失味，生着刃则失柔。煮之宜久，生必损人。苦笋宜久煮，干笋宜取汁为羹茹。蒸之最美，煨之亦佳。味 者戟人咽，先以灰汤煮过，再煮乃良。  

或以薄荷数片同煮，亦去 味。《诗》云：其蔌伊芳何，惟笋及蒲。《礼》云：加豆之实，笋菹鱼醢。则笋之为蔬，尚之久矣。  

诸竹笋  

【`气味`】甘，微寒，无毒。  

藏器曰：诸笋皆发冷血及气。  

瑞曰：笋同羊肝食，令人目盲。  

【`主治`】消渴，利水道，益气，可久食（《别录》）。  

利膈下气，化热消痰爽胃（宁原）。  

苦竹笋  

【`气味`】苦、甘，寒。  

【`主治`】不睡，去面目并舌上热黄，消渴，明目，解酒毒，除热气，健人（藏器）。理心烦闷，益气力，利水道，下气化痰，理风热脚气，并蒸煮食之（《心镜》）。治出汗中风失音（汪颖）。干者烧研入盐，擦牙疳（时珍）。  

【`发明`】时珍曰：四川　叙州　宜宾、长宁所出苦笋，彼人重之。宋　黄山谷有《苦笋赋》云： 道苦笋，冠冕两川。甘脆惬当，小苦而成味；温润缜密，多啖而不 。食肴以之启迪，酒客为之流涎。其许之也如此。  

竹笋  

【`主治`】消渴风热，益气力，消腹胀，蒸、煮、炒食皆宜（宁原）。  

淡竹笋  

【`气味`】甘，寒。  

【`主治`】消痰，除热狂壮热，头痛头风，并妊妇头旋，颠仆惊悸，温疫迷闷，小儿惊痫天吊（汪颖）。  

冬笋、 笋  

【`气味`】甘，寒。  

【`主治`】小儿痘疹不出，煮粥食之，解毒，有发生之义（汪颖）。  

【`发明`】诜曰：淡竹笋及中母笋，虽美，然发背闷脚气。箭竹笋新者可食，陈者不宜。  

诸竹笋多食皆动气发冷症，惟苦竹笋主逆气，不发疾。  

颖曰：笋与竹沥功近。有人素患痰病，食笋而愈也。  

瑞曰：淡笋、甘笋、苦笋、冬笋、鞭笋皆可久食。其他杂竹笋性味不一，不宜多食。  

宗 曰：笋难化，不益人，脾病不宜食之。一小儿食干笋三寸许，噎于喉中，壮热喘粗如惊。服惊药不效，后吐出笋。诸证乃定。其难化也如此。  

时珍曰：赞宁《笋谱》云：笋虽甘美，而滑利大肠，无益于脾，俗谓之刮肠篦。惟生姜及麻油能杀其毒。人以麻滓沃竹丛，则次年凋疏，可验矣。其蕲州丛竹、毛斑竹、匡庐扁竹、沣州方竹、岭南 竹、 竹、月竹诸笋，皆苦韧不堪食也。时珍常见俗医治痘，往往劝饮笋汤，云能发痘。盖不知痘疮不宜大肠滑利，而笋有刮肠之名，则暗受其害者，不知若干人也。  

戒之哉，戒之哉。  

桃竹笋  

（《拾遗》）藏器曰：南人谓之黄笋。灰汁煮之可食，不尔戟人喉。其竹丛生，丑类非一。  

时珍曰：桃枝竹出川、广中。皮滑而广，犀纹瘦骨，四寸有节，可以为席。  

【`气味`】苦，有小毒。  

【`主治`】六畜疮中蛆，捣碎纳之，蛆尽出（藏器）。  

刺竹笋  

时珍曰：生交广中。丛生，大者围二尺，枝节皆有刺。夷人种以为城，伐竹为弓。根大如车辐。一名芭竹。  

【`气味`】甘、苦，有小毒。食之落人发（《竹谱》）。  

酸笋  

（《纲目》  

【`集解`】时珍曰：酸笋出粤南。顾 《海槎录》云：笋大如臂。摘至用沸汤泡去苦水，投冷井水中，浸二、三日取出，缕如丝绳，醋煮可食。好事者携入中州，成罕物云。  

【`气味`】酸，凉，无毒。  

【`主治`】作汤食，止渴解酲，利膈（时珍）。  

## 菜部二十八卷  

### 菜之三  

（ 菜类一十一种）  

***茄***  

（音伽。宋《开宝》  

【`释名`】落苏（《拾遗》）、昆仑瓜（《御览》）、草鳖甲。  

颂曰：按：段成式云：茄（音加）乃莲茎之名。今呼茄菜，其音若伽，未知所自也。  

时珍曰：陈藏器《本草》云：茄，一名落苏。名义未详。按：《五代贻子录》作酪酥，盖以其味如酥酪也，于义似通。杜宝《拾遗录》云：隋炀帝改茄曰昆仑紫瓜。又王隐君《养生主论》治疟方用干茄，讳名草鳖甲。盖以鳖甲能治寒热，茄亦能治寒热故尔。  

【`集解`】颂曰：茄子处处有之。其类有数种：紫茄、黄茄，南北通有；白茄、青水茄，惟北土有之。入药多用黄茄，其余惟可作菜茹尔。江南一种藤茄，作蔓生，皮薄似壶卢，亦不闻中药。  

宗 曰：新罗国出一种茄，形如鸡子，淡光微紫色，蒂长味甘。今中国已遍有之。  

时珍曰：茄种宜于九月黄熟时收取，洗净曝干，至二月下种移栽。株高二、三尺，叶大如掌。  

自夏至秋，开紫花，五瓣相连，五棱如缕，黄蕊绿蒂，蒂包其茄。茄中有瓤，瓤中有子，子如脂麻。其茄有团如栝蒌者，长四、五寸者。有青茄、紫茄、白茄。白茄亦名银茄，更胜青者。诸茄至老皆黄，苏颂以黄茄为一种，似未深究也。王祯《农书》云：一种渤海茄，白色而坚实。一种番茄，白而扁，甘脆不涩，生熟可食。一种紫茄，色紫，蒂长味甘。一种水茄，形长味甘，可以止渴。《洪容斋随笔》云：浙西常茄皆皮紫，其白者为水茄；江西常茄皆皮白，其紫者为水茄。亦一异也。刘恂《岭表录》异云：交岭茄树，经冬不凋，有二、三年渐成大树者，其实如瓜也。茄叶摘布路上，以灰围之，则子必繁，谓之嫁茄。  

茄子  

【`气味`】甘，寒，无毒。  

志曰：凡久冷人不可多食，损人动气，发疮及痼疾。  

李鹏飞曰：秋后食，多损目。  

时珍曰：按：《生生编》云：茄性寒利，多食必腹痛下利，女人能伤子宫也。  

【`主治`】寒热，五脏劳（孟诜）。治温疾传尸劳气。醋摩，敷肿毒（大明）。老裂者烧灰，治乳裂（震亨）。散血止痛，消肿宽肠（时珍）。  

【`发明`】宗 曰：蔬圃中惟此无益。《开宝本草》并无主治，只说损人。后人虽有处治之法，终与正文相失。圃人又下于暖处，浓加粪壤，遂于小满前后求贵价以售。既不以时，损人益多。不时不食，乌可忽也。  

震亨曰：茄属土，故甘而喜降，大肠易动者忌之。老实治乳头裂，茄根煮汤渍冻疮，折蒂烧灰治口疮，俱获奇效，皆甘以缓火之意也。  

时珍曰：段成式《酉阳杂俎》言茄浓肠胃，动气发疾。盖不知茄之性滑，不浓肠胃也。  

【`附方`】旧六，新十。  

妇人血黄：黄茄子竹刀切，阴干为末。每服二钱，温酒调下。（《摘玄方》）。  

肠风下血：经霜茄连蒂，烧存性，为末。每日空心温酒服二钱匕。（《灵苑方》）。  

久患下血：大茄种三枚，每用一枚，湿纸包煨熟，安瓶内，以无灰酒一升半沃之，蜡纸封闭三日，去茄暖饮。（《普济方》）。  

腹内鳖症：陈酱茄儿烧存性，入麝香、轻粉少许，脂调贴之。（《寿域方》）。  

卵 偏坠：用双蒂茄子悬于房门上，出入用眼视之。茄蔫所患亦蔫，茄干亦干矣。又法：用双茄悬门上，每日抱儿视之，二、三次钉针于上，十余日消矣。（刘松石《保寿堂方》）。  

大风热痰：用黄老茄子大者不计多少，以新瓶盛，埋土中，经一年尽化为水，取出入苦参末，同丸梧子大。食已及卧时酒下三十丸，甚效。此方出江南人传。（苏颂《图经本草》）。  

腰脚拘挛，腰脚风血积冷，筋急拘挛疼痛者：取茄子五十斤切洗，以水五斗煮取浓汁，滤去滓，更入小铛中，煎至一斗以来，即入生粟粉同煎，令稀稠得所，取出搜和，更入麝香、朱砂末，同丸如梧子大。每旦用秫米酒送下三十丸，近暮再服，一月乃瘥。男子、女人通用皆验。（《图经本草》）。  

磕扑青肿：老黄茄极大者，切片如一指浓，新瓦焙研为末。欲卧时温酒调服二钱匕，一夜消尽，无痕迹也。（《胜金》）。  

坠损跌扑，散血止痛：重阳日收老茄子百枚（去蒂四破切之），硝石十二两（捣碎）。以不津器先铺茄子一重，乃下硝石一重，如此间铺令尽，以纸数层密封，安置净处，上下以新砖承覆，勿犯地气。至正月后取出，去纸两重，日中曝之。逐日如此，至二、三月，度茄已烂，开瓶倾出，滤去滓，别入新器中，以薄绵盖头，又曝，至成膏乃可用。每以酒调半匙，空腹饮之，日再，恶血散则痛止而愈矣。若膏久干硬，即以饭饮化动用之。（《图经本草》）。  

发背恶疮：用上方以酒服半匙，更以膏涂疮口四围，觉冷如冰雪，疮干便瘥。其有根本在肤腠者，亦可内消。（同上）。  

热毒疮肿：生茄子一枚，割去二分，去瓤二分，似罐子形，合于疮上即消也。如已出脓，再用取瘥。（《圣济总录》）。  

牙齿肿痛：隔年糟茄，烧灰频频干擦，立效。（《海上名方》）。  

虫牙疼痛：黄茄种烧灰擦之，效。（《摘玄方》）。  

喉痹肿痛：糟茄或酱茄，细嚼咽汁。（《德生堂方》）。  

妇人乳裂：秋月冷茄子裂开者，阴干烧存性研末，水调涂。（《补遗》方）  

蒂  

【`主治`】烧灰，米饮服二钱，治肠风下血不止及血痔（吴瑞）。烧灰，治口齿疮 。生切，擦癜风（时珍）。  

【`发明`】时珍曰：治癜风，用茄蒂蘸硫、附末掺之，取其散血也。白癜用白茄蒂，紫癜用紫茄蒂，亦各从其类耳。  

【`附方`】新一。  

风蛀牙痛：茄蒂烧灰掺之。或加细辛末等分，日用之。（《仁存方》）  

花  

【`主治`】金疮牙痛（时珍）。  

【`附方`】新一。  

牙痛：秋茄花干之，旋烧研涂痛处，立止。（《海上名方》）。  

根及枯茎叶  

【`主治`】冻疮皴裂，煮汤渍之，良（《开宝》）。  

散血消肿，治血淋下血，血痢阴挺，齿 口蕈（时珍）。  

【`附方`】新九。  

血淋疼痛：茄叶熏干为末，每服二钱，温酒或盐汤下。隔年者尤佳。（《经验良方》）。  

肠风下血：方同上，米饮下。  

久痢不止：茄根烧灰、石榴皮等分。为末。以沙糖水服之。（《简便单方》）女阴挺出：茄根烧存性，为末。油调在纸上，卷筒安入内，一日一上。（《乾坤生意》）口中生蕈：用醋漱口，以茄母烧灰、飞盐等分，米醋调稀，时时擦之。（《摘玄方》）牙齿 痛：茄根捣汁，频涂之。陈茄树烧灰敷之。先以露蜂房煎汤漱过。（《海上名方》）牙痛取牙：茄科以马尿浸三日，晒炒为末。每用点牙即落，真妙。（鲍氏方）夏月趾肿，不能行走者：九月收茄根悬檐下，逐日煎汤洗之。（《简便》）。  

***苦茄***  

（《拾遗》  

【`集解`】藏器曰：苦茄野生岭南。树小有刺。  

子  

【`主治`】醋摩，涂痈肿。根，亦可作汤浴。又主瘴气（藏器）。  

***壶卢***  

（《日华》  

【`释名`】瓠瓜（《说文》）、匏瓜（《论语》）。  

时珍曰：壶，酒器也。卢，饮器也。此物各象其形，又可为酒饭之器，因以名之。俗作葫芦者，非矣。葫乃蒜名，芦乃苇属也。其圆者曰匏，亦曰瓢，因其可以浮水如泡、如漂也。  

凡属皆得称瓜，故曰瓠瓜、匏瓜。古人壶、瓠、匏三名皆可通称，初无分别。故孙 《唐韵》云：瓠音壶，又音护。瓠 ，瓢也。陶隐居《本草》作瓠 ，云是瓠类也。许慎《说文》云：瓠，匏也。又云：瓢，瓠也。匏，大腹瓠也。陆玑《诗疏》云：壶，瓠也。又云：匏，瓠也。《庄子》云：有五石之瓠。诸书所言，其字皆当与壶同音。而后世以长如越瓜首尾如一者为瓠（音护），瓠之一头有腹长柄者为悬瓠，无柄而圆大形扁者为匏，匏之有短柄大腹者为壶，壶之细腰者为蒲芦，各分名色，迥异于古。以今参详，其形状虽各不同，而苗、叶、皮、子性味则一，故兹不复分条焉。悬瓠，今人所谓茶酒瓢者是也。蒲芦，今之药壶卢是也。  

郭义恭《广志》谓之约腹壶，以其腹有约束也。亦有大、小二种也。  

【`集解`】弘景曰：瓠与冬瓜气类同辈。又有瓠 ，亦是瓠类。小者名瓢，食之乃胜瓠。  

此等皆利水道，所以在夏月食之，大约不及冬瓜也。  

恭曰：瓠与瓠 、冬瓜全非类例。三物苗、叶相似，而实形则异。瓠形似越瓜，长尺余，头尾相似，夏中便熟，秋末便枯。瓠 形状大小非一，夏末始实，秋中方熟，取其为器，经霜乃堪。瓠与甜瓠 体性相类，啖之俱胜冬瓜，陶言不及，乃是未悉。此等原种各别也。  

时珍曰：长瓠、悬瓠、壶卢、匏瓜、蒲卢，名状不一，其实一类各色也。处处有之，但有迟早之殊。陶氏言瓠与冬瓜气类同辈，苏氏言瓠与瓠 全非类例，皆未可凭。数种并以正二月下种，生苗引蔓延缘。其叶似冬瓜叶而稍团，有柔毛，嫩时可食。故《诗》云：幡幡瓠叶，采之烹之。五、六月开白花，结实白色，大小长短，各有种色。瓤中之子，齿列而长，谓之瓠犀。窃谓壶匏之属，既可烹晒，又可为器。大者可为瓮盎，小者可为瓢樽，为舟可以浮水，为笙可以奏乐，肤瓤可以养豕，犀瓣可以浇烛，其利溥矣。  

壶瓠  

【`气味`】甘，平，滑，无毒。  

恭曰：甘冷。多食令人吐利。  

扁鹊曰：患脚气虚胀冷气者食之，永不除也。  

【`主治`】消渴恶疮，鼻口中肉烂痛（思邈）。利水道（弘景）。消热，服丹石人宜之（孟诜）。除烦，治心热，利小肠，润心肺，治石淋（大明）。  

【`发明`】时珍曰：按：《名医录》云：浙人食匏瓜，多吐泻，谓之发暴。盖此物以暑月壅成故也。惟与香 同食则可免。  

【`附方`】新一。  

腹胀黄肿：用亚腰壶卢连子烧存性，每服一个，食前温酒下。不饮酒者，白汤下。十余日见效。（《简便方》）  

叶  

【`气味`】甘，平，无毒。  

【`主治`】为茹耐饥（思邈）。  

蔓、须、花  

【`主治`】解毒（时珍）。  

【`附方`】新一。  

预解胎毒：七、八月，或三伏日，或中秋日，剪壶卢须如环子脚者，阴干，于除夜煎汤浴小儿，则可免出痘。（唐瑶《经验方》）  

子  

【`主治`】齿龈或肿或露，齿摇疼痛，用八两同牛膝四两，每服五钱，煎水含漱，日三、四次（《御药院方》）。  

***苦瓠***  

（《本经》下品  

【`释名`】苦匏（《国语》）、苦壶卢。  

【`集解`】《别录》曰：苦瓠生晋地。  

弘景曰：今瓠忽有苦者，如胆不可食，非别生一种也。又有瓠 ，亦是瓠类。  

恭曰：《本经》所论，都是苦瓠 尔。陶谓瓠中苦者，大误矣。瓠中时有苦者，不入药用，无所主疗，亦不堪啖。瓠与瓠 ，原种各别，非甘者变为苦也。  

保升曰：瓠即匏也。有甘、苦二种：甘者大，苦者小。  

机曰：瓠壶有原种是甘，忽变为苦者。俗谓以鸡粪壅之，或牛马踏践则变为苦。陶说亦有所见，未可尽非也。  

时珍曰：《诗》云：匏有苦叶。《国语》云：苦匏不材，于人共济而已。皆指苦壶而言，即苦瓠也。瓠、壶同音，陶氏以瓠作护音释之，所以不稳也。应劭《风俗通》云：烧穣可以杀瓠。或云畜瓠之家不烧穣，种瓜之家不焚漆。物性相畏也。苏恭言：服苦瓠过分，吐利不止者，以黍穣灰汁解之。盖取乎此。凡用苦瓠，须细理莹净无 翳者乃佳，不尔有毒。  

瓤及子  

【`气味`】苦，寒，有毒。  

【`主治`】大水，面目四肢浮肿，下水，令人吐（《本经》）利石淋，吐呀嗽囊结，疰蛊痰饮。又煮汁渍阴，疗小便不通（苏恭）。煎汁滴鼻中，出黄水，去伤冷鼻塞，黄胆（藏器）。  

吐蛔虫（大明）。治痈疽恶疮，疥癣龋齿有虫 者。又可制汞（时珍）。  

【`附方`】旧八，新十七。  

急黄病：苦瓠一枚，开孔，以水煮之，搅取汁，滴入鼻中。去黄水。（陈藏器）。  

黄胆肿满：苦壶卢瓤如大枣许，以童子小便二合，浸之一时，取两酸枣大，纳两鼻中，深吸气，待黄水出良。又方：用瓠瓤熬黄为末，每服半钱，日一服，十日愈。然有吐者当详之。（《伤寒类要》）。  

大水胀满，头面洪大：用莹净好苦瓠白瓤，捻如豆粒，以面裹煮一沸，空心服七枚。至午当出水一斗。二日水自出不止，大瘦乃瘥。二年内忌咸物。（《外台》）《圣惠》：用苦壶卢瓤一两，微炒为末，每日粥饮服一钱。  

通身水肿：苦瓠膜（炒）二两，苦葶苈五分，捣合丸小豆大。每服五丸，日三，水下止。  

又用苦瓠膜五分，大枣七枚。捣丸。一服三丸，如人行十里许，又服三丸，水出更服一丸，即止。（并《千金方》）。  

石水腹肿：四肢皆瘦削。用苦瓠膜（炒）一两，杏仁半两（炒去皮尖），为末，糊丸小豆大。每饮下十丸，日三，水下止。（《圣济总录》）。  

水蛊洪肿：苦瓠瓤一枚，水二升，煮至一升，煎至可丸，如小豆大，每米饮下十丸。待小便利，作小豆羹食。勿饮水。  

小便不通，胀急者：用苦瓠子三十枚（炒），蝼蛄三个（焙），为末，每冷水服一钱。（并《圣济总录》）。  

小儿闪癖：取苦瓠未破者，煮令热，解开熨之。（陈藏器《本草》）。  

风痰头痛：苦瓠膜取汁，以苇管灌入鼻中，其气上冲脑门，须臾恶涎流下，其病立愈除根，勿以昏运为疑。干者浸汁亦效，其子为末吹入亦效。年久头风皆愈。（《普济方》）。  

鼻窒气塞：苦壶卢子为末，醇酒浸之，夏一日，冬七日。日日少少点之。（《圣惠方》）。  

眼目昏暗：七月七日，取苦瓠白瓤绞汁一合，以酢二升，古钱七文，同以微火煎减半。  

每日取沫纳 中，神效。（《千金》）。  

肉血翳：秋间取小柄壶卢，或小药壶卢，阴干，于紧小处锯断，内挖一小孔如眼孔大。  

遇有此病，将眼皮上下用手挣开，将壶卢孔合定。初虽甚痛苦，然瘀肉、血翳皆渐下，不伤睛也。（刘松石《经验方》）。  

齿 口臭：苦瓠子为末，蜜丸半枣大。每旦漱口了，含一丸，仍涂齿 上，涎出，吐去妙。（《圣惠方》）。  

风虫牙痛：壶卢子半升。水五升，煎三升，含漱之。茎叶亦可。不过三度。（《圣惠方》）恶疮癣癞，十年不瘥者：苦瓠一枚，煮汁搽之，日三度。（《肘后方》）九 有孔：苦瓠四枚，大如盏者，各穿一孔如指大，汤煮十数沸，取一竹筒长一尺，一头插瓠孔中，一头注疮孔上，冷则易之，用遍乃止。（《千金方》）。  

痔疮肿痛：苦壶卢、苦 菜煎汤，先熏后洗，乃贴熊胆、密陀僧、胆矾、片脑末，良。  

（《摘玄方》）。  

下部悬痈：择人神不在日，空心用井华水调百药煎末一碗服之。微利后，却用秋壶卢（一名苦不老，生在架上而苦者）切片置疮上，灸二七壮。肃端式病此连年，一灸遂愈。（《永类钤方》）。  

卒中蛊毒，或吐血，或下血，皆如烂肝者：苦瓠一枚。水二升，煮一升服，立吐即愈。  

又方：用苦酒一升，煮令消，服之取吐，神验。（《肘后方》）。  

死胎不下：苦壶卢烧存性，研末。每服一钱，空心热酒下。（《海上名方》）。  

耳出脓：干瓠子一分，黄连半钱，为末。以绵先缴净，吹入半字，日二次。（《圣惠方》）。  

鼻中息肉：苦壶卢子、苦丁香等分，入麝香少许，为末。纸捻点之。（《圣惠方》）。  

花  

【`主治`】一切 疮，霜后收曝，研末敷之（时珍）。  

蔓  

【`主治`】麻疮，煎汤浴之即愈（时珍。出仇远《稗史》）。  

【`附方`】新一。  

小儿白秃：瓠藤同裹盐，荷叶煎浓汁洗，三、五次愈。（《总录》）  

***败瓢***  

（《纲目》  

【`集解`】时珍曰：瓢乃匏壶破开为之者，近世方药亦时用之，当以苦瓠者为佳，年久者尤妙。  

【`气味`】苦，平，无毒。  

【`主治`】消胀杀虫，治痔漏下血，崩中带下赤白（时珍）。  

【`附方`】新六。  

中满鼓胀：用三、五年陈壶卢瓢一个，以糯米一斗作酒，待熟，以瓢于炭火上炙热，入酒浸之，如此三、五次，将瓢烧存性，研末。每服三钱，酒下，神效。（余居士《选奇方》）。  

大便下血：败瓢（烧存性）、黄连等分。研末。每空心温酒服二钱。（《简便方》）。  

赤白崩中：旧壶卢瓢（炒存性）、莲房（ 存性）等分。研末。每服二钱，热水调服。  

三服，有汗为度，即止。甚者五服止，最妙。忌房事、发物、生冷。（《海上方》）。  

脑漏流脓：破瓢、白鸡冠花、白螺蛳壳（各烧存性）等分，血竭、麝香各五分，为末。  

以好酒洒湿熟艾，连药揉成饼，贴在顶门上，以熨斗熨之，以愈为度。（孙氏《集效方》）。  

腋下瘤瘿：用长柄茶壶卢烧存性，研末搽之，以消为度。一府校老妪右腋生一瘤，渐长至尺许，其状如长瓠子，久而溃烂。一方士教以此法用之，遂出水，消尽而愈。（《濒湖集简方》）。  

汤火伤灼：旧壶卢瓢，烧灰敷之。（同上）  

***冬瓜***  

（《本经》上品  

【`校正`】今并入白瓜子。  

【`释名`】白瓜（《本经》）、水芝（同上）、地芝（《广雅》）。  

志曰：冬瓜经霜后，皮上白如粉涂，其子亦白，故名白冬瓜，而子云白瓜子也。  

时珍曰：冬瓜，以其冬熟也。又贾思勰云：冬瓜正二、三月种之。若十月种者，结瓜肥好，乃胜春种。则冬瓜之名或又以此也。  

《别录》曰：冬瓜，原附于《本经》瓜子之下。宋《开宝本草》加作白瓜子，复分白冬瓜为《别录》一种。遂致诸注辩说纷纷，今并为一。  

【`集解`】《别录》曰：白瓜子生嵩高平泽，冬瓜仁也。八月采之。  

颂曰：今处处园圃莳之。其实生苗蔓下，大者如斗而更长，皮浓而有毛，初生正青绿，经霜则白粉。人家多藏蓄弥年，作菜果。入药须霜后取，置之经年，破出核洗，燥乃擂取仁用之。亦堪单作服饵。  

时珍曰：冬瓜三月生苗引蔓，大叶团而有尖，茎叶皆有刺毛。六、七月开黄花，结实大者径尺余，长三、四尺，嫩时绿色有毛，老则苍色有粉，其皮坚浓，其肉肥白。其瓤谓之瓜练，白虚如絮，可以浣练衣服。其子谓之瓜犀，在瓤中成列。霜后取之，其肉可煮为茹，可蜜为果。其子仁亦可食。盖兼蔬、果之用。凡收瓜忌酒、漆、麝香及糯米，触之必烂。  

白冬瓜  

【`气味`】甘，微寒，无毒。  

弘景曰：冷利。  

【`主治`】小腹水胀，利小便，止渴（《别录》）。  

捣汁服，止消渴烦闷，解毒（弘景）。益气耐老，除心胸满，去头面热（孟诜）。消热毒痈肿。切片摩痱子，甚良（大明）。利大小肠，压丹石毒（苏颂）。  

【`发明`】诜曰：热者食之佳，冷者食之瘦人。煮食练五脏，为其下气故也。欲得体瘦轻健者，则可长食之；若要肥，则勿食也。  

宗 曰：凡患发背及一切痈疽者，削一大块置疮上，热则易之，分散热毒气甚良。  

震亨曰：冬瓜，性走而急。寇氏谓其分散热毒气，盖亦取其走而性急也。久病者、阴虚者忌之。孙真人言：九月勿食，令人反胃。须被霜食之乃佳。  

诜曰：取瓜一颗，和桐叶与猪食之，一冬更不要与诸物食，自然不饥，长三、四倍也。  

【`附方`】旧七，新七。  

积热消渴：白瓜去皮，每食后吃三、二两，五七度良。（孟诜《食疗》）。  

消渴不止：冬瓜一枚削皮，埋湿地中，一月取出，破开取清水日饮之。或烧熟绞汁饮之。  

（《圣济总录》）。  

消渴骨蒸：大冬瓜一枚去瓤，入黄连末填满，安瓮内，待瓜消尽，同研，丸梧子大。每服三、四十丸，煎冬瓜汤下。（《经验》）。  

产后痢渴：久病津液枯竭，四肢浮肿，口舌干燥。用冬瓜一枚，黄土泥浓五寸，煨熟绞汁饮。亦治伤寒痢渴。（《古今录验》）。  

小儿渴利：冬瓜汁饮之。（《千金》）。  

小儿 病，寒热如疳：用冬瓜、 蓄各四两，水二升，煎汤浴之。（《千金方》）。  

婴孩寒热：冬瓜炮熟，绞汁饮。（《子母秘录》）。  

水病危急：冬瓜不拘多少，任意吃之，神效无比。（《兵部手集》）。  

十种水气，浮肿喘满：用大冬瓜一枚，切盖去瓤，以赤小豆填满，盖合签定，以纸筋泥固济，晒干，用糯糠两大箩，入瓜在内，煨至火尽，取出切片，同豆焙干为末，水糊丸梧子大。每服七十丸，煎冬瓜子汤下，日三服，小便利为度。（《杨氏家藏方》）。发背欲死：冬瓜，截去头，合疮上。瓜烂，截去更合之。瓜未尽，疮已小敛矣。乃用膏贴之。（《肘后方》）。  

痔疮肿痛：冬瓜煎汤洗之。（《袖珍方》）。  

马汗入疮：干冬瓜烧研，洗净敷之。  

食鱼中毒：冬瓜汁饮之，良。（《短剧方》）。  

面黑令白：冬瓜一个，竹刀去皮切片，酒一升半，水一升，煮烂滤去滓，熬成膏，瓶收。  

每夜涂之。（《圣济总录》）  

瓜练  

（瓤也  

【`气味`】甘，平，无毒。  

【`主治`】绞汁服，止烦躁热渴，利小肠，治五淋，压丹石毒（甄权）。  

洗面澡身，去 ，令人悦泽白皙（时珍）。  

【`附方`】新二。  

消渴烦乱：冬瓜瓤（干者）一两，水煎饮。（《圣惠方》）。  

水肿烦渴：小便少者。冬瓜白瓤，水煎汁，淡饮之。（《圣济总录》）  

白瓜子  

《别录》曰：冬瓜仁也。八月采之。  

【`正误`】恭曰：此甘瓜也。甘字似白字，后人误写耳。当改从甘字。  

志曰：《本草》注：白瓜子，冬瓜仁也。苏氏所言，殊为孟浪。且甘瓜即甜瓜，亦有青、白二种。其子色黄，主疗与冬瓜全异。但冬瓜经霜有白衣，其子亦白，白瓜之号因斯而得。  

况诸方惟用冬瓜子，不见用甘瓜子者。苏说不可凭也。  

【`气味`】甘，平，无毒。  

《别录》曰：寒。久服寒中。  

【`主治`】令人悦泽好颜色，益气不饥。久服，轻身耐老（《本经》）。除烦满不乐。可作面脂（《别录》）。去皮肤风及黑 ，润肌肤（大明）。治肠痈（时珍）。  

【`发明`】颂曰：冬瓜仁，亦堪单作服饵。又研末作汤饮，及作面脂药，并令人颜色光泽。  

宗懔《荆楚岁时记》云：七月，采瓜犀以为面脂。即瓜瓣也。亦堪作澡豆。  

宗 曰：服食方亦稀用之。  

【`附方`】旧四，新四。  

服食法：取冬瓜仁七升，以绢袋盛，投三沸汤中，须臾取曝干，如此三度，又与清苦酒渍之一宿，曝干为末，日服方寸匕。令人肥悦明目，延年不老。又法：取子三五升，去皮为丸，空心日服三十丸。令人白净如玉。（孟诜《食疗》）。  

补肝明目，治男子五劳七伤，明目。用冬瓜仁，方同上。（《外台秘要》）。悦泽面容：白瓜仁五两，桃花四两，白杨皮二两，为末。食后饮服方寸匕，日三服。欲白加瓜仁，欲红加桃花。三十日面白，五十日手足俱白。一方有橘皮，无杨皮。（《肘后方》）。多年损伤，不瘥者：瓜子末，温酒服之。（孙真人方）。  

消渴不止，小便多：用干冬瓜子、麦门冬、黄连各二两，水煎饮之。冬瓜苗叶俱治消渴，不拘新干。（《摘玄方》）。  

男子白浊：陈冬瓜仁炒为末，每空心米饮服五钱。（《救急易方》）。  

女子白带：方同上。  

瓜皮  

【`主治`】可作丸服，亦入面脂（苏颂）。主驴马汗入疮肿痛，阴干为末涂之。又主折伤损痛（时珍）。  

【`附方`】新二。  

跌扑伤损：用干冬瓜皮一两，真牛皮胶一两，锉入锅内炒存性，研末。  

每服五钱，好酒热服。仍饮酒一瓯，浓盖取微汗。其痛即止，一宿如初，极效。（《摘玄方》）。  

损伤腰痛：冬瓜皮烧研，酒服一钱。（《生生编》）  

叶  

【`主治`】治肿毒，杀蜂，疗蜂叮（大明）。  

主消渴，疟疾寒热。又焙研，敷多年恶疮（时珍）。  

【`附方`】新一。  

积热泻痢：冬瓜叶嫩心，拖面煎饼食之。（《海上名方》）  

藤  

【`主治`】烧灰，可出绣黥。煎汤，洗黑 并疮疥（大明）。捣汁服，解木耳毒。煎水，洗脱肛。烧灰，可淬铜、铁，伏砒石（时珍）。  

***南瓜***  

（《纲目》  

【`集解`】时珍曰：南瓜种出南番，转入闽、浙，今燕京诸处亦有之矣。三月下种，宜沙沃地。四月生苗，引蔓甚繁，一蔓可延十余丈，节节有根，近地即着。其茎中空。其叶状如蜀葵而大如荷叶。八、九月开黄花，如西瓜花。结瓜正圆，大如西瓜，皮上有棱如甜瓜。一本可结数十颗，其色或绿或黄或红。经霜收置暖处，可留至春。其子如冬瓜子。其肉浓色黄，不可生食，惟去皮瓤瀹食，味如山药。同猪肉煮食更良，亦可蜜煎。按：王祯《农书》云：浙中一种阴瓜，宜阴地种之。秋熟色黄如金，皮肤稍浓，可藏至春，食之如新。疑此即南瓜也。  

【`气味`】甘，温，无毒。  

时珍曰：多食发脚气、黄胆。不可同羊肉食，令人气壅。  

【`主治`】补中益气（时珍）。  

***越瓜***  

（宋《开宝》  

【`释名`】梢瓜（《食物》）、菜瓜。  

时珍曰：越瓜以地名也，俗名梢瓜，南人呼为菜瓜。  

【`集解`】藏器曰：越瓜生越中。大者色正白。越人当果食之，亦可糟藏。  

时珍曰：越瓜南北皆有。二、三月下种生苗，就地引蔓，青叶黄花，并如冬瓜花叶而小。  

夏秋之间结瓜，有青、白二色，大如瓠子。一种长者至二尺许，俗呼羊角瓜。其子状如胡瓜子，大如麦粒。其瓜生食，可充果、蔬，酱、豉、糖、醋藏浸皆宜，亦可作菹。  

【`气味`】甘，寒，无毒。  

诜曰：生食多冷中动气，令人心痛，脐下症结，发诸疮。又令人虚弱不能行，不益小儿。  

天行病后不可食。又不得与牛乳酪及 同食。  

时珍曰：按：萧子真云：菜瓜能暗人耳目。观驴马食之即眼烂，可知矣。  

【`主治`】利肠胃，止烦渴（《开宝》）。利小便，去烦热，解酒毒，宣泄热气。烧灰，敷口吻疮及阴茎热疮（藏器）。和饭作 ，久食益肠胃（《心镜》）。  

***胡瓜***  

（宋《嘉 》  

【`释名`】黄瓜。  

藏器曰：北人避石勒讳，改呼黄瓜，至今因之。  

时珍曰：张骞使西域得种，故名胡瓜。按：杜宝《拾遗录》云：隋大业四年避讳，改胡瓜为黄瓜。与陈氏之说微异。今俗以《月令》王瓜生即此，误矣。王瓜，土瓜也。见草部。  

【`集解`】时珍曰：胡瓜处处有之。正、二月下种，三月生苗引蔓。  

叶如冬瓜叶，亦有毛。四五月开黄花，结瓜围二、三寸，长者至尺许，青色，皮上有如疣子，至老则黄赤色。其子与菜瓜子同。一种五月种者，霜时结瓜，白色而短，并生熟可食，兼蔬 之用，糟酱不及菜瓜也。  

【`气味`】甘，寒，有小毒。  

诜曰：不可多食，动寒热，多疟病，积瘀热，发疰气，令人虚热上逆少气，损阴血，发疮疥脚气，虚肿百病。天行病后，不可食之。小儿切忌，滑中生疳虫。不可多用醋。  

【`主治`】清热解渴，利水道（宁原）。  

【`附方`】旧一，新六。  

小儿热痢：嫩黄瓜同蜜食十余枚，良。（《海上名方》）。  

水病肚胀，四肢浮肿：用胡瓜一个破开，连子以醋煮一半，水煮一半至烂，空心俱食之，须臾下水也。（《千金髓》）。  

小儿出汗：香瓜丸：用黄连、胡黄连、黄柏、川大黄（煨熟）、鳖甲（醋炙）、柴胡、芦荟、青皮等分为末。用大黄瓜黄色者一个，割下头，填药至满，盖定签住，慢火煨熟，同捣烂，入面糊丸绿豆大。每服二、三丸，大者五、七丸至十丸，食后新水下。（钱乙《小儿方》）。  

咽喉肿痛：老黄瓜一枚去子，入消填满，阴干为末。每以少许吹之。（《医林集要》）。  

杖疮 肿：六月六日，取黄瓜入瓷瓶中，水浸之。每以水扫于疮上，立效。（《医林集要》）。  

火眼赤痛：五月取老黄瓜一条，上开小孔，去瓤，入芒硝令满，悬阴处，待消透出刮下，留点眼甚效。（《寿域神方》）。  

汤火伤灼：五月五日，掐黄瓜入瓶内封，挂檐下，取水刷之，良。（《医方摘要》）。  

叶  

【`气味`】苦，平，有小毒。  

【`主治`】小儿闪癖，一岁用一叶，生 搅汁服，得吐、下良（藏器）。  

根  

【`主治`】捣敷狐刺毒肿（大明）。  

***丝瓜***  

（《纲目》  

【`释名`】天丝瓜（《本事》）、天罗（《事类合璧》）、布瓜（同上）、蛮瓜（《本事》）、鱼 。  

时珍曰：此瓜老则筋丝罗织，故有丝罗之名。昔人谓之鱼 ，或云虞刺。始自南方来，故曰蛮瓜。  

【`集解`】时珍曰：丝瓜，唐宋以前无闻，今南北皆有之，以为常蔬。  

二月下种，生苗引蔓，延树竹，或作棚架。其叶大于蜀葵而多丫尖，有细毛刺，取汁可染绿。其茎有棱。六、七月开黄花，五出，微似胡瓜花，蕊瓣俱黄。其瓜大寸许，长一、二尺，甚则三、四尺，深绿色，有皱点，瓜头如鳖首。嫩时去皮，可烹可曝，点茶充蔬。老则大如杵，筋络缠纽如织成，经霜乃枯，惟可藉靴履，涤釜器，故村人呼为洗锅罗瓜。内有隔，子在隔中，状如栝蒌子，黑色而扁。其花苞及嫩叶、卷须，皆可食也。  

瓜  

【`气味`】甘，平，无毒。  

入药用老者。  

【`主治`】痘疮不快，枯者烧存性，入朱砂研末，蜜水调服，甚妙（震亨）。煮食，除热利肠。老者烧存性服，去风化痰，凉血解毒，杀虫，通经络，行血脉，下乳汁，治大小便下血，痔漏崩中，黄积，疝痛卵肿，血气作痛，痈疽疮肿，齿 ，痘疹胎毒（时珍）。暖胃补阳，固气和胎（《生生编》）。  

【`发明`】颖曰：丝瓜本草诸书无考，惟痘疮及脚痈方中烧灰用之，亦取其性冷解毒耳。  

时珍曰：丝瓜老者，筋络贯串，房隔联属。故能通人脉络脏腑，而去风解毒，消肿化痰，祛痛杀虫，及治诸血病也。  

【`附方`】新二十八。  

痘疮不快，初出或未出，多者令少，少者令稀：老丝瓜（近蒂三寸）连皮烧存性，研末，砂糖水服。（《直指》）。  

痈疽不敛，疮口太深：用丝瓜捣汁频抹之。（《直指方》）。  

风热腮肿：丝瓜烧存性，研末，水调搽之。（《严月轩方》）。  

肺热面疮：苦丝瓜、牙皂荚并烧灰，等分，油调搽。（《摘玄方》）。  

玉茎疮溃：丝瓜连子捣汁，和五倍子末，频搽之。（丹溪方）。  

坐板疮疥：丝瓜皮焙干为末，烧酒调搽之。（《摄生众妙方》）。  

天泡湿疮：丝瓜汁调辰粉，频搽之。  

手足冻疮：老丝瓜烧存性，和腊猪脂涂之。（《海上方》）。  

肛门酒痔：丝瓜烧存性，研末，酒服二钱。（《严月轩方》）。  

痔漏脱肛：丝瓜烧灰、多年锻石、雄黄各五钱为末，以猪胆、鸡子清及香油和调，贴之，收上乃止。（孙氏《集效方》）。  

肠风下血：霜后干丝瓜烧存性，为末，空心酒服二钱。一名蛮瓜，一名天罗，一名天丝瓜是矣。（许叔微《本事方》）。  

下血危笃不可救者：丝瓜（即天罗）一个（烧存性），槐花减半。为末，每空心米饮服二钱。（《普济方》）。  

酒痢便血，腹痛，或如鱼脑五色者：干丝瓜一枚（连皮烧研），空心酒服二钱。一方煨食之。俗名鱼 是也。（《经验良方》）。  

血崩不止：老丝瓜（烧灰）、棕榈（烧灰）等分，盐酒或盐汤服。（《奇效良方》）。  

经脉不通：干丝瓜一个为末，用白鸽血调成饼，晒干研末。每服二钱，空心酒下。先服四物汤三服。（《海上名方》）。  

乳汁不通：丝瓜连子烧存性研。酒服一、二钱，被覆取汗即通。（《简便单方》）。  

干血气痛，妇人血气不行，上冲心膈，变为干血气者：用丝瓜一枚（烧存性），空心温酒服。（《寿域神方》）。  

小肠气痛，绕脐冲心：连蒂老丝瓜烧存性，研末。每服三钱，热酒调下。甚者不过二、三服即消。卵肿偏坠：丝瓜架上初结者，留下，待瓜结尽叶落取下，烧存性为末，炼蜜调成膏，每晚好酒服一匙。如在左左睡，在右右睡。（刘松石《保寿堂方》）。  

腰痛不止：天罗布瓜子仁炒焦，擂酒热服，以渣炒热敷之。（熊氏《补遗》）。  

喉闭肿痛：天罗瓜研汁灌之。（《普济》）。  

卒然中风：防风、荆芥一两，升麻半两，姜三片，水一盏，煎半盏，以丝瓜子研，取浆半盏，和匀灌之。如手足麻痒，以羌活煎汤洗之。（唐瑶《经验方》）。  

化痰止嗽：天罗（即丝瓜），烧存性为末。  

枣肉和，丸弹子大。每服一丸，温酒化下。（《摄生众妙方》）。  

风虫牙痛：经霜干丝瓜烧存性为末，擦之。（《直指方》）。  

风气牙痛，百药不效者用此，大能去风，惟蛀牙不效。天罗（即生丝瓜）一个，擦盐火烧存性，研末频擦，涎尽即愈。腮肿，以水调贴之。  

马敏叔云：此乃严月轩家传屡效之方，一试即便可睡也。  

食积黄胆：丝瓜连子烧存性，为末。每服二钱，因面得病面汤下，因酒得病温酒下，连进数服愈。（《卫生易简方》）。  

小儿浮肿：天罗、灯草、葱白等分，煎浓汁服，并洗之。（《普济方》）。  

水蛊腹胀：老丝瓜去皮一枚（剪碎），巴豆十四粒，同炒，豆黄去豆，以瓜同陈仓米再炒熟，去瓜，研米为末，糊丸梧子大。每服百丸，白汤下。盖米收胃气，巴豆逐水，丝瓜象人脉络，借其气以引之也。此乃元时杭州名医宋会之之方。（鲜于枢《钩玄》）。  

叶  

【`主治`】癣疮，频 掺之。疗痈疽疔肿卵 （时珍）。  

【`附方`】新六。  

虫癣：清晨采露水丝瓜叶七片，逐片擦七下，如神。忌鸡、鱼、发物。（《摄生众妙方》）。  

阴子偏坠：丝瓜叶（烧存性）三钱，鸡子壳（烧灰）二钱，温酒调服。（余居士《选奇方》）头疮生蛆，头皮内时有蛆出：以刀切破，挤丝瓜叶汁搽之。蛆出尽，绝根。（小山《怪证方》）。  

汤火伤灼：丝瓜叶焙研，入辰粉一钱，蜜调搽之。生者捣敷。一日即好也。（《海上名方》）。  

鱼脐疔疮：丝瓜叶（即虞刺叶也）、连须葱白、韭菜等分，同入石钵内，研烂取汁，以热酒和服。以渣贴腋下，病在左手贴左腋，右手贴右腋；病在左脚贴左胯，右脚，贴右胯；在中贴心、脐。用帛缚住，候肉下红线处皆白则散矣。如有潮热，亦用此法。却令人抱住，恐其颤倒则难救矣。（危氏《得效方》）。  

刀疮神药：古锻石、新锻石、丝瓜根叶（初种放两叶者）、韭菜根各等分，捣一千下作饼，阴干为末，擦之。止血定痛生肌，如神效。侍御苏海峰所传。（董炳《集验方》）  

藤根  

【`气味`】同叶。  

【`主治`】齿 脑漏，杀虫解毒（时珍）。  

【`附方`】新八。  

预解痘毒：五六月取丝瓜蔓上卷须阴干，至正月初一日子时，用二两半煎汤（父母只令一人知），温浴小儿身面上下，以去胎毒，永不出痘，纵出亦少也。（《体仁汇编》）。  

诸疮久溃：丝瓜老根熬水扫之，大凉即愈。（《应验方》）。  

喉风肿痛：丝瓜根，以瓦瓶盛水浸，饮之。（《海上名方》）。  

脑崩流汁，鼻中时时流臭黄水，脑痛，名控脑砂，有虫食脑中也：用丝瓜藤近根三、五尺，烧存性。每服一钱，温酒下，以愈为度。（《医学正传》）。  

牙宣露痛《海上妙方》：用丝瓜藤阴干，临时火 存性，研搽即止，最妙。《惠生堂方》：用丝瓜藤一握，川椒一撮，灯心一把，水煎浓汁，漱吐，其痛立住如神。咽喉骨鲠：七月七日，取丝瓜根阴干，烧存性。每服二钱，以原鲠物煮汤服之。（笔峰《杂兴》）。  

腰痛不止：丝瓜根烧存性，为末。每温酒服二钱，神效甚捷。（邓笔峰《杂兴》）。  

【`附录`】天罗勒（《拾遗》）。藏器曰：生江南平地。主溪毒， 碎敷之。  

时珍曰：陈氏注此不详。又江南呼丝瓜为天罗，疑即此物，然无的据，姑附之。  

***苦瓜***  

（《救荒》  

【`释名`】锦荔枝（《救荒》）、癞葡萄。  

时珍曰：苦以味名。瓜及荔枝、葡萄，皆以实及茎、叶相似得名。  

【`集解`】周定王曰：锦荔枝即癞葡萄，蔓延草木。茎长七、八尺，茎有毛涩。叶似野葡萄，而花又开黄花。实大如鸡子，有皱纹，似荔枝。  

时珍曰：苦瓜原出南番，今闽、广皆种之。五月下子，生苗引蔓，茎叶卷须，并如葡萄而小。七、八月开小黄花，五瓣如碗形。结瓜长者四、五寸，短者二、三寸，青色，皮上痱如癞及荔枝壳状，熟则黄色自裂，内有红瓤裹子。瓤味甘可食。其子形扁如瓜子，亦有痱。南人以青皮煮肉及盐酱充蔬，苦涩有青气。按：费信《星槎胜览》云：苏门答剌国一等瓜，皮若荔枝，未剖时甚臭如烂蒜，剖开如囊，味如酥，香甜可口。疑此即苦瓜也。  

瓜  

【`气味`】苦，寒，无毒。  

【`主治`】除邪热，解劳乏，清心明目（时珍《生生编》）。  

子  

【`气味`】苦、甘，无毒。  

【`主治`】益气壮阳（时珍）。  

菜部二十八卷  

菜之四  

（水菜类六种）。  

菜部二十八卷　菜之四  

紫菜  

（《食疗》  

【`释名`】紫 （音软）。  

【`集解`】诜曰：紫菜生南海中，附石。正青色，取而干之则紫色。  

时珍曰：闽、越海边悉有之。大叶而薄。彼人 成饼状，晒干货之，其色正紫，亦石衣之属也。  

【`气味`】甘，寒，无毒。  

藏器曰：多食令人腹痛发气，吐白沫。饮热醋少许，即消。  

【`主治`】热气烦塞咽喉，煮汁饮之（孟诜）。病瘿瘤脚气者，宜食之（时珍）。  

【`发明`】震亨曰：凡瘿结积块之疾，宜常食紫菜，乃咸能软坚之义。  

菜部二十八卷　菜之四  

石  

（《拾遗》  

【`校正`】自草部移入此。  

【`集解`】藏器曰：石 生南海，附石而生。似紫菜，色青。  

【`气味`】甘，平，无毒。  

【`主治`】下水，利小便（藏器）。主风秘不通，五膈气，并脐下结气，煮汁饮之。胡人用治疳疾（李 ）。  

菜部二十八卷　菜之四  

石花菜  

（《食鉴》  

【`释名`】琼枝。  

时珍曰：并以形名也。  

【`集解`】时珍曰：石花菜生南海沙石间。高二、三寸，状如珊瑚，有红、白二色，枝上有细齿。以沸汤泡去砂屑，沃以姜、醋，食之甚脆。其根埋沙中，可再生枝也。一种稍粗而似鸡爪者，谓之鸡脚菜，味更佳。二物久浸皆化成胶冻也。郭璞《海赋》所谓水物则玉珧海月，土肉石华，即此物也。  

【`气味`】甘、咸，大寒，滑，无毒。  

【`主治`】去上焦浮热，发下部虚寒（宁原）。  

菜部二十八卷　菜之四  

鹿角菜  

（《食性》  

【`释名`】猴葵。  

时珍曰：按：沈怀远《南越志》云：猴葵一名鹿角。盖鹿角以形名，猴葵因其性滑也。  

【`集解`】士良曰：鹿角菜生海州、登、莱、沂、密诸处海中。  

时珍曰：鹿角菜，生东南海中石崖间。长三、四寸，大如铁线，分丫如鹿角状，紫黄色。土人采曝，货为海错。以水洗醋拌，则胀起如新，味极滑美。若久浸则化如胶状，女人用以梳发，粘而不乱。  

【`气味`】甘，大寒，滑，无毒。  

诜曰：微毒。丈夫不可久食，发痼疾，损腰肾、经络、血气，令人脚冷痹，少颜色。  

【`主治`】下热风气，疗小儿骨蒸热劳。服丹石人食之，能下石力（士良）。解面热（大明）。  

菜部二十八卷　菜之四  

龙须菜  

（《纲目》  

【`集解`】时珍曰：龙须菜生东南海边石上。丛生无枝，叶状如柳，根须长者尺余，白色。  

以醋浸食之，和肉蒸食亦佳。《博物志》一种石发似指此物，与石衣之石发同名也。  

【`气味`】甘，寒，无毒。  

【`主治`】瘿结热气，利小便（时珍）。  

菜部二十八卷　菜之四  

睡菜  

（《纲目》  

【`释名`】瞑菜（瞑音眠）绰菜、醉草、懒妇箴（《记事珠》。未详）。  

【`集解`】时珍曰：按：稽含《南方草木状》云：绰菜夏生池沼间。  

叶类慈菇，根如藕条。南海人食之，令人思睡，呼为瞑菜。段公路《北户录》云：睡菜五、六月生田塘中。土人采根为盐菹，食之好睡。郭宪《洞冥记》有却睡草，食之令人不睡，与此相反也。珍按：苦菜、龙葵皆能使人不睡。却睡之草，其此类乎  

【`气味`】甘、微苦，寒，无毒。  

【`主治`】心膈邪热不得眠（时珍）。  

菜部二十八卷  

菜之五  

（芝 类一十五种）  

菜部二十八卷　菜之五  

芝  

（《本经》上品  

【`校正`】并入《本经》青、赤、黄、白、黑、紫六芝。  

【`释名`】 （音囚）。  

时珍曰：芝本作之，篆文象草生地上之形。后人借之字为语辞，遂加草以别之也。《尔雅》云： ，芝也。注云：一岁三华瑞草。或曰生于刚处曰菌，生于柔处曰芝。昔四皓采芝，群仙服食，则芝亦菌属可食者，故移入菜部。  

【`集解`】《别录》曰：青芝生泰山，赤芝生霍山，黄芝生嵩山，白芝生华山，黑芝生常山，紫芝生高夏山谷。六芝皆六月、八月采。  

弘景曰：南岳本是衡山，汉武帝始以小霍山代之，此赤芝当生衡山也。郡县无高夏名，恐是山名也。此六芝皆仙草之类，俗所稀见，族类甚多，形色 异，并载《芝草图》中。今俗所用紫芝，乃是朽木株上所生，状如木 ，名为紫芝，止疗痔，不宜合诸补丸药也。凡得芝草，便正尔食之，无余节度，故皆不云服法也。  

恭曰：《五芝经》云：皆以五色生于五岳。诸方所献，白芝未必华山，黑芝又非常岳。  

且多黄、白，稀有黑、青者。然紫芝最多，非五芝类。但芝自难得，纵获一、二，岂得终久服耶？禹锡曰：王充《论衡》云：芝生于土。土气和，故芝草生。《瑞命记》云：王者仁慈，则芝草生。是也。  

时珍曰：芝类甚多，亦有花实者。《本草》惟以六芝标名，然其种属不可不识。  

《神农经》云：山川云雨、四时五行、阴阳昼夜之精，以生五色神芝，为圣王休祥。《瑞应图》云：芝草常以六月生，春青夏紫，秋白冬黑。葛洪《抱朴子》云：芝有石芝、木芝、草芝、肉芝、菌芝，凡数百种也。石芝石象，生于海隅石山岛屿之涯。肉芝状如肉，附于大石，头尾具有，乃生物也。赤者如珊瑚，白者如截肪，黑者如泽漆，青者如翠羽，黄者如紫金，皆光明洞彻如坚冰也。大者十余斤，小者三、四斤。凡求芝草，入名山，必以三月、九月，乃山开出神药之月。必以天辅时，出三奇吉门，到山须六阴之日，明堂之时。带灵宝符，牵白犬，抱白鸡，包白盐一斗，及开山符檄，着大石上。执吴唐草一把入山，山神喜，必得见芝。须禹步往采。以王相专和、支干相生之日，刻以骨刀，阴干为末服，乃有功效。若人不至精久斋，行秽德薄，又不晓入山之术，虽得其图，鬼神不以与，人终不可得见也。曰菌芝，生深山之中，大木之下，泉水之侧。其状或如宫室，如龙虎，如车马，如飞鸟，五色无常。凡百二十种，自有图也。曰木威喜芝，乃松脂沦地，千年化为茯苓，万岁其上生小木，状似莲花，夜视有光，持之甚滑，烧之不焦，带之辟兵，服之神仙。曰飞节芝，三千岁老松上，皮中有脂，状如龙形，服之长生。曰木渠芝，寄生大木上，状如莲花，九茎一丛，味甘而辛。曰黄柏芝，生于千岁黄柏根下，有细根如缕，服之地仙。曰建木芝，生于都广，其皮如缨蛇，其实如鸾鸟。曰参成芝，赤色有光，扣其枝叶，如金石之音。曰樊桃芝，其木如升龙，其花叶如丹萝，其实如翠鸟，并可服食。曰千岁芝，生枯木下，根如坐人，刻之有血，血涂二足，可行水隐形，又可治病。以上皆木芝也。曰独摇芝，无风自动，其茎大如手指，叶似苋，根有大魁如斗，周绕有细子十二枚绕之，相去丈许，生高山深谷，服之神仙。曰牛角芝，生虎寿山及吴陵上，状似葱而特出如牛角，长三、四尺，青色。曰龙仙芝，似升龙相负之形。曰紫珠芝，茎黄叶赤，实如李而紫色。曰白符芝，似梅，大雪而花，季冬而实。  

曰朱草芝九曲三叶，叶有实也，其茎如针。曰五德芝，状似楼殿，五色各具，方茎紫气。  

以上皆草芝也，有百二十种，人得服之神仙。曰玉脂芝，生于有玉之山，状似鸟兽，色无常彩，多似山水苍玉，亦如鲜明水晶。曰七明九光芝，生于临水石崖之间，状如盘碗，有茎蒂连缀之，此芝有七孔者名七明，九孔者名九光，，夜见其光，食至七枚，七孔洞彻，一名萤火芝。曰石蜜芝，生少室石户中石上，终难得。曰石桂芝，生石穴中，似桂树，乃石也，光明味辛。曰石脑芝、石中黄，皆石芝类也。千岁燕、千岁蝙蝠、千岁龟、万岁蟾蜍、山中见小人，皆肉芝类也，凡百二十种。又按：《采芝图》云：凤凰芝，生名山金玉间，服食一年，与凤凰俱也。曰燕胎芝，形如葵，紫色，有燕象。曰黑云芝，生山谷之阴，黑盖赤理黑茎，味咸苦。又有五色龙芝、五方芝、天芝、地芝、人芝、山芝、土芝、石芝、金芝、水芝、火芝、雷芝、甘露芝、青云芝、云气芝、白虎芝、车马芝、太一芝等，名状不一。张华《博物志》云：名山生神芝不死之草。上芝为车马，中芝人形，下芝六畜形。又按：段成式《酉阳杂俎》云：屋柱无故生芝者，白主丧，赤主血，黑主贼，黄主喜；形如人面者亡财，如牛马者远役，如龟蛇者蚕耗。时珍尝疑：芝乃腐朽余气所生，正如人生瘤赘，而古今皆以为瑞草，又云服食可仙，诚为迂谬。近读成式之言，始知先得我所欲言，其揆一也。又方士以木积湿处，用药敷之，即生五色芝。嘉靖中王金尝生以献世宗。此昔人所未言者，不可不知。  

菜部二十八卷　菜之五  

青芝一名龙芝  

（《本经》  

【`气味`】酸，平，无毒。  

时珍曰：五色之芝，配以五行之味，盖亦据理而已，未必其味便随五色也。即如五畜以羊属火，五果以杏配心，皆云味苦之义。  

之才曰：青、赤、黄、白、黑、紫六芝，并以薯蓣为之使，得发良，得麻子仁、白瓜子、牡桂甚益人，恶常山，畏扁青、茵陈蒿。  

【`主治`】明目，补肝气，安精魂，仁恕。久食，轻身不老，延年神仙。  

（《本经》）。不忘强志（《唐本》）。  

菜部二十八卷　菜之五  

赤芝一名丹芝  

（《本经》  

【`气味`】苦，平，无毒。  

【`主治`】胸中结，益心气，补中，增智慧，不忘。久食，轻身不老，延年神仙（《本经》）。  

菜部二十八卷　菜之五  

黄芝一名金芝  

（《本经》  

【`气味`】甘，平，无毒。  

【`主治`】心腹五邪，益脾气，安神，忠信和乐。  

久食，轻身不老，延年神仙（《本经》）。  

菜部二十八卷　菜之五  

白芝一名玉芝、素芝  

（《本经》  

【`气味`】辛，平，无毒。  

【`主治`】咳逆上气，益肺气，通利口鼻，强志意，勇悍，安魄。久食，轻身不老，延年神仙（《本经》）。  

菜部二十八卷　菜之五  

黑芝一名玄芝  

（《本经》  

【`气味`】咸，平，无毒。  

【`主治`】癃，利水道，益肾气，通九窍，聪察。久服，轻身不老，延年神仙（《本经》）。  

菜部二十八卷　菜之五  

紫芝一名木芝  

（《本经》  

【`气味`】甘，温，无毒。  

甄权曰：平。  

【`主治`】耳聋，利关节，保神，益精气，坚筋骨，好颜色。久服，轻身不老延年（《本经》）。疗虚劳，治痔（时珍）。  

【`附方`】新一。  

紫芝丸：治虚劳短气，胸胁苦伤，手足逆冷，或时烦躁口干，目视 ，腹内时痛，不思饮食，此药安神保精也：紫芝一两半，山芋（焙）、天雄（炮去皮）、柏子仁（炒）、巴戟天（去心）、白茯苓（去皮）、枳实（去瓤麸炒）各三钱五分，生地黄（焙）、麦门冬（去心焙）、五味子（炒）、半夏（制炒）、附子（炒去皮）、牡丹皮、人参各七钱五分，远志（去心）、蓼实各二钱五分，瓜子仁（炒）、泽泻各五钱，为末，炼蜜丸梧子大。每服十五丸，渐至三十丸，温酒下，日三服。（《圣济总录》）  

菜部二十八卷　菜之五  

木耳  

（《本经》中品  

【`校正`】自桑根白皮条分出。  

【`释名`】木 （而、软二音）。木菌（窘、卷二音）。木 （音纵）。  

树鸡（韩语）、木蛾。  

时珍曰：木耳生于朽木之上，无枝叶，乃湿热余气所生。曰耳曰蛾，象形也。曰 ，以软湿者佳也。曰鸡曰 ，因味似也。南楚人谓鸡为 。曰菌，犹 也，亦象形也。 乃贝子之名。  

或曰：地生为菌，木生为蛾。北人曰蛾，南人曰蕈。  

【`集解`】《别录》曰：五木耳生犍为山谷。六月多雨时采，即曝干。  

弘景曰：此云五木耳，而不显言是何木。惟老桑树生桑耳，有青、黄、赤、白者。软湿者人采以作菹，无复药用。  

恭曰：桑、槐、楮、榆、柳，此为五木耳。软者并堪啖。楮耳人常食，槐耳疗痔。煮浆粥安诸木上，以草覆之，即生蕈尔。  

时珍曰：木耳各木皆生，其良毒亦必随木性，不可不审。然今货者，亦多杂木，惟桑、柳、楮、榆之耳为多云。  

【`气味`】甘，平，有小毒。  

权曰：蕈耳，古槐、桑树上者良，柘木者次之。其余树上，多动风气，发痼疾，令人肋下急，损经络背膊，闷人。  

藏器曰：木耳，恶蛇、虫从下过者，有毒。枫木上生者，令人笑不止。采归色变者有毒，夜视有光者、欲烂不生虫者并有毒，并生捣冬瓜蔓汁解之。  

时珍曰：按：张仲景云：木耳赤色及仰生者，并不可食。  

【`主治`】益气不饥，轻身强志（《本经》）。断谷治痔（时珍）。  

【`发明`】颖曰：一人患痔，诸药不效，用木耳煮羹食之而愈，极验。  

时珍曰：按：《生生编》云：柳蛾补胃，木耳衰精。言老柳之蛾能补胃理气。木耳乃朽木所生，得一阴之气，故有衰精冷肾之害也。  

【`附方`】新六。  

眼流冷泪：木耳一两（烧存性），木贼一两，为末。每服二钱，以清米泔煎服。（《惠济方》）。  

血注脚疮：桑耳、楮耳、牛屎菰各五钱，胎发灰（男用女，女用男）三钱，研末，油和涂之，或干涂之。（《奇效良方》）。  

崩中漏下：木耳半斤，炒见烟，为末，每服二钱一分，头发灰三分，共二钱四分，以应二十四气。好酒调服，出汗。（孙氏《集效方》）新久泄痢：干木耳一两（炒），鹿角胶二钱半（炒），为末。每服三钱，温酒调下，日二。  

（《御药院方》）。  

血痢下血：木耳（炒研）五钱，酒服即可。亦用井花水服。或以水煮盐、醋食之，以汁送下。（《普济方》）。  

一切牙痛：木耳、荆芥等分，煎汤频漱。（《普济方》）  

桑耳  

【`释名`】桑 （《唐本》）、桑蛾（《宋本》）、桑鸡（《纲目》）、桑黄（《药性》）、桑臣（《药性》）、桑上寄生。  

弘景曰：断谷方：桑 又呼为桑上寄生。名同物异也。  

时珍曰：桑 以下皆软耳之名，桑黄以下皆硬菰之名，其功性则一也。  

【`气味`】甘，平，有毒。  

诜曰：寒，无毒。  

大明曰：温，微毒。  

权曰：桑、槐耳：甘、辛，平，无毒。  

【`主治`】黑者，主女人漏下赤白汁，血病症瘕积聚，阴痛，阴阳寒热，无子（《本经》）。  

疗月水不调。其黄熟陈白者，止久泄，益气不饥。其金色者，治癖饮积聚，腹痛金疮（《别录》）。治女子崩中带下，月闭血凝，产后血凝，男子 癖（甄权）。止血衄，肠风泻血，妇人心腹痛（大明）。利五脏，宣肠胃气，排毒气。压丹石人发热，和葱、豉作羹食（孟诜）。  

【`附方`】旧三，新十一。  

少小鼻衄，小劳辄出：桑耳熬焦捣末，每发时，以杏仁大塞鼻中，数度即可断。（《肘后方》）。  

五痔下血：桑耳作羹，空心饱食，三日一作。待孔卒痛如鸟啄状，取大、小豆各一升合捣，作两囊蒸之，及热，更互坐之，即瘥。（《外台》）。  

脱肛泻血不止：用桑黄一两，熟附子一两，为末，炼蜜丸梧子大，每米饮下二十丸。（《圣惠》）。  

血淋疼痛：桑黄、槲白皮各二钱，水煎服，日一次。（《圣惠方》）。  

月水不断，肉色黄瘦，血竭暂止，数日复发，小劳辄剧，久疾失治者，皆可服之：桑黄焙研，每服二钱，食前热酒下，日二服。（《普济方》）。  

崩中漏下：桑耳炒黑为末，酒服方寸匕，日三服取效。（《千金方》）。  

赤白带下：桑耳切碎，酒煎服。（苏颂《图经》）。  

遗尿且涩：桑耳为末，每酒下方寸匕，日三服。（《圣济总录》）。  

留饮宿食：桑耳二两，巴豆一两（去皮），五升米下蒸过，和枣膏捣丸麻子大。每服一、二丸，取利止。（《范汪方》）。  

心下急痛：桑耳烧存性，热酒服二钱。（《集简方》）。  

瘰 溃烂：桑黄菰五钱，水红豆一两，百草霜三钱，青苔二钱，片脑一分，为末，鸡子白调敷，以车前、艾叶、桑皮煎汤洗之。（《纂要奇方》）。  

咽喉痹痛：五月五日，收桑上木耳，白如鱼鳞者，临时捣碎，绵包弹子大，蜜汤浸，含之立效。（《便民方》）。  

面上黑斑：桑耳焙研，每食后热汤服一钱，一月愈。（《摘玄方》）。  

足趾肉刺：先以汤浸，刮去一层，用黑木耳贴之，自消烂不痛。（《近效方》）。  

槐耳  

【`释名`】槐 （《唐本》）、槐菌（《唐本》）、槐鸡（《蜀本》）、赤鸡（《纲目》）、槐蛾。  

恭曰：此槐树上菌也。当取坚如桑耳者。  

权曰：煮浆粥安槐木上，草覆之，即生蕈耳。  

【`气味`】苦、辛，平，无毒。  

【`主治`】五痔脱肛，下血心痛，妇人阴中疮痛（苏恭）。治风破血，益力（甄权）。  

【`附方`】旧三，新三。  

肠痔下血：槐树上木耳，为末。饮服方寸匕，日三服。（《肘后方》）。  

崩中下血，不问年月远近：用槐耳烧存性，为末。每服方寸匕，温酒下。（《产宝》方）。  

产后血疼，欲死者：槐鸡半两为末，酒浓煎饮服，立愈。（《妇人良方》）。  

蛔虫心痛：槐木耳烧存性，为末，水服枣许。若不止，饮热水一升，蛔虫立出。（张文仲《备急方》）。  

月水不断，劳损黄瘦，暂止复发，小劳辄剧者：槐蛾（炒黄）、赤石脂各一两，为末，食前热酒服二钱。桑黄亦可。（《圣惠方》）。  

脏毒下血：槐耳（烧）二两，干漆（烧）一两，为末。每服一钱，温酒下。  

（《圣济总录》）  

榆耳  

八月采之。  

【`主治`】令人不饥（时珍）。  

【`附方`】新一。  

服食方《淮南万毕术》云：八月榆 ，以美酒渍曝，同青粱米、紫苋实蒸熟为末。每服三指撮，酒下，令人辟谷不饥。  

柳耳  

【`主治`】补胃理气（时珍）。  

【`附方`】新一。  

反胃吐痰：柳树蕈五、七个，煎汤服即愈。（《活人心统》）  

柘耳  

【`释名`】柘黄。  

【`主治`】肺痈咳唾脓血腥臭，不问脓成未成。用一两研末，同百齿霜二钱，糊丸梧子大。米饮下三十丸，效甚捷（时珍）。  

杨栌耳  

藏器曰：出南山。  

【`气味`】平，无毒。  

【`主治`】老血结块，破血止血，煮服之（藏器）。  

菜部二十八卷　菜之五  

杉菌  

（宋《图经》  

【`集解`】颂曰：杉菌出宜州。生积年杉木上，状若菌。采无时。  

【`气味`】甘、辛，微温，无毒。  

【`主治`】心脾气疼，及暴心痛（苏颂）。  

菜部二十八卷　菜之五  

皂荚蕈  

（《纲目》  

【`集解`】时珍曰：生皂荚树上木耳也。不可食。采得焙干备用。  

【`气味`】辛，有毒。  

【`主治`】积垢作痛，泡汤饮之，微泄效。未已再服。又治肿毒初起，磨醋涂之，良（时珍）。  

【`附方`】新一。  

肠风泻血：皂角树上蕈，瓦焙为末。每服一钱，温酒下。（许学士《本事方》）  

菜部二十八卷　菜之五  

香蕈  

（《日用》  

【`释名`】时珍曰：蕈从覃。覃，延也。蕈味隽永，有覃延之意。  

【`集解`】瑞曰：蕈生桐、柳、枳 木上。紫色者名香蕈，白色者名肉蕈，皆因湿气熏蒸而成。生山僻处者，有毒杀人。  

颖曰：香蕈生深山烂枫木上。小于菌而薄，黄黑色，味甚香美，最为佳品。  

时珍曰：蕈品不一。宋人陈仁玉着《菌谱》甚详。今录其略于此云：芝、菌，皆气茁也。自商山茹芝，而五台天花，亦甲群汇。仙居介乎天台、括苍之间，丛山入天，仙灵所宫，爰产异菌。林居岩栖者，左右 之，乃藜苋之至腴。近或以羞王公、登玉食矣。  

一曰合蕈，又名台蕈，生台之韦羌山。寒极雪收，春气欲动，土松芽活，此菌候也。其质外褐色，肌理玉洁，芳香韵味，一发釜鬲，闻于百步。山人曝干以售，香味减于生者。他山虽产，其柄高而香劣，不及矣。二曰稠膏蕈，生孟溪诸山。秋中雨零露浸，酿山膏木腴，发为菌花。生绝顶树杪，初如蕊珠，圆莹类轻酥滴乳，浅黄白色，味尤甘。已乃张伞大若掌，味顿渝矣。春时亦生而膏液少。食之之法，下鼎似沸，漉起参和众味，而特全于酒。切勿搅动，则涎腥不可食矣。亦可蒸熟致远。三曰松蕈，生松阴，采无时。凡物松出，无不可爱者。  

四曰麦蕈，生溪边沙壤中。味殊美，绝类蘑菰。五曰玉蕈，初寒时生，洁皙可爱。作羹微韧。俗名寒蒲蕈。六曰黄蕈，丛生山中。黄色，俗名黄缵蕈，又名黄 。七曰紫蕈，赭紫色，产山中，为下品。八曰四季蕈，生林木中，味甘而肌理粗峭。九曰鹅膏蕈，生高山中，状类鹅子，久而伞开。味殊甘滑，不减稠膏。然与杜蕈相乱，不可不慎。杜蕈，土菌也。  

【`气味`】甘，平，无毒。  

【`主治`】益气不饥，治风破血（吴瑞）。松蕈：治溲浊不禁，食之有效（《菌谱》）。  

菜部二十八卷　菜之五  

葛花菜  

（《纲目》  

【`释名`】葛乳。  

时珍曰：诸名山皆有之，惟太和山采取，云乃葛之精华也。秋霜浮空，如芝、菌涌生地上，其色赤脆，盖蕈类也。  

【`气味`】苦、甘，无毒。  

【`主治`】醒神，治酒积（时珍。《太和山志》）。  

菜部二十八卷　菜之五  

天花蕈  

（《日用》  

【`释名`】天花菜。  

【`集解`】瑞曰：天花菜出山西五台山。形如松花而大，香气如蕈，白色，食之甚美。  

时珍曰：五台多蛇蕈，感其气而生，故味美而无益，其价颇珍。段成式《酉阳杂俎》云：代北有树鸡，如杯 ，俗呼胡孙眼。其此类欤  

【`气味`】甘，平，无毒。  

时珍曰：按：《正要》云：有毒。  

【`主治`】益气，杀虫（吴瑞）。  

菜部二十八卷　菜之五  

蘑菰蕈  

（《纲目》  

【`释名`】肉蕈。  

【`集解`】时珍曰：蘑菰出山东、淮北诸处。埋桑、楮诸木于土中，浇以米泔，待菰生采之。长二、三寸，本小末大，白色柔软，其中空虚，状如未开玉簪花。俗名鸡腿蘑菰，谓其味如鸡也。一种状如羊肚，有蜂窠眼者，名羊肚菜。  

【`气味`】甘，寒，无毒。  

《正要》曰：有毒。动气发病，不可多食。  

【`主治`】益肠胃，化痰理气（时珍。出《生生编》）。  

菜部二十八卷　菜之五  

鸡  

（《纲目》  

【`释名`】鸡菌。  

时珍曰：南人谓为鸡 ，皆言其味似之也。  

【`集解`】时珍曰：鸡 出云南，生沙地间丁蕈也。高脚伞头。土人采烘寄远，以充方物。  

点茶、烹肉皆宜。气味皆似香蕈，而不及其风韵也。又广西横州出雷菌，遇雷过即生，须疾采之，稍迟则腐或老，故名。作羹甚美，亦如鸡 之属。  

此数种其价并珍。  

【`气味`】甘，平，无毒。  

【`主治`】益胃清神，治痔（时珍）。  

菜部二十八卷　菜之五  

舵菜  

（《纲目》  

【`集解`】时珍曰：此即海舶舵上所生菌也。亦不多得。  

【`气味`】咸、甘，寒，无毒。  

【`主治`】瘿结气，痰饮（时珍）。  

菜部二十八卷　菜之五  

土菌  

（《拾遗》  

【`校正`】自草部移入此。  

【`释名`】杜蕈（《菌谱》）、地蕈（《拾遗》）、菰子（《食物》）、地鸡（《尔雅》）、獐头。  

藏器曰：地生者为菌，木生者为 。江东人呼为蕈。《尔雅》云：中馗，菌也。孙炎注云：地蕈子也。或云地鸡，亦云獐头。  

郭璞注云：地蕈似钉盖，江东名为土菌，可啖。凡菌从地中出者，皆主疮疥，牛粪上黑菌尤佳。若烧灰地上经秋雨，生菌重台者，名仙人帽，大主血病。  

时珍曰：中馗神名，又槌名也。此菌钉上若伞，其状如槌及中馗之帽，故以名之。  

【`气味`】甘，寒，有毒。  

诜曰：菌子有数般，槐树上者良。野田中者有毒杀人，又多发冷气，令人腹中微微痛，发五脏风，拥经脉，动痔病，令人昏昏多睡，背膊四肢无力。  

藏器曰：菌，冬春无毒，夏秋有毒，有蛇、虫从下过也。夜中有光者，欲烂无虫者，煮之不熟者，煮讫照人无影者，上有毛下无纹者，仰卷赤色者，并有毒杀人。中其毒者，地浆及粪汁解之。  

颖曰：凡煮菌，投以姜屑、饭粒，若色黑者杀人，否则无毒。  

时珍曰：按：《菌谱》云：杜蕈生土中，与山中鹅膏蕈相乱。俗言毒 之气所成，食之杀人。  

甚美有恶，食肉不食马肝，未为不知味也。凡中其毒者，必笑不止。解之以苦茗、白矾，酌新水并咽之，无不立愈。又按：杨士瀛《直指方》云：广南人杀毒蛇，覆之以草，以水洒之，数日菌生。采干为末，入酒毒人。遇再饮酒，毒发立死。又陈氏《拾遗》云：南夷以胡蔓草毒人至死，悬尸于树，汁滴地上，生菌子收之，名菌药，毒人至烈。此皆不可不知，故并记之。马勃亦菌类，见草部。  

【`主治`】烧灰，敷疮疥（藏器）。  

【`附方`】新一。  

疔肿：黑牯牛撒粪石上，待生菌子，焙干， 草等分为末。以竹筒去两头，紧缚，合住疔上。用水和末一钱，入筒内。  

少顷沸起，则根拔出。未出，再作二、三次。（《医学正传》）。  

【`附录`】鬼盖 《别录》有名未用曰：味甘，平，无毒。主小儿寒热痫。丛生垣墙下，赤色，旦生暮死。一名地盖。  

弘景曰：一名朝生，即今鬼伞也。  

藏器曰：一名鬼屋。生阴湿处，如菌，其盖黑而茎赤。和醋，敷肿毒、恶疮、马脊肿。  

杜正伦曰：鬼伞有小毒。夏日得雨，聚生粪堆，见日即消黑。  

时珍曰：此亦土菌之类，朝生夕死者。烧灰治疔肿，以针刺破四边，纳灰入内，经宿出根。  

菜部二十八卷　菜之五  

地芩  

《别录》曰：味苦，无毒。主小儿痫，除邪养胎，风痹洗洗寒热，目中青翳，女子带下。  

生腐木积草处。天雨生盖，如朝生，黄白色。四月采之。  

时珍曰：此即鬼盖之色黄白者，其功亦相近。  

鬼笔（《拾遗》）藏器曰：鬼笔生粪秽处。头如笔，紫色。朝生暮死，名朝生暮落花。  

小儿呼为狗溺苔。主治疮疽 疥痈 。并晒干研末，和油涂之。  

凡菌从地出者，皆主疮疥，牛粪上黑菌尤佳。  

时珍曰：此亦鬼盖之类而无伞者。红紫松虚，如花之状，故得花名。研末，敷下疳疮。  

菜部二十八卷　菜之五  

竹蓐  

（《食疗》  

【`校正`】并入《拾遗》竹肉。  

【`释名`】竹肉（《拾遗》）、竹菰（《纲目》）、竹蕈。  

时珍曰：草更生曰蓐，得溽湿之气而成也。陈藏器《本草》作竹肉，因其味也。  

【`集解`】诜曰：慈竹林夏月逢雨，滴汁着地生蓐。似鹿角，白色，可食。  

藏器曰：竹肉生苦竹枝上。如鸡子，似肉脔，有大毒。以灰汁煮三度炼讫，然后依常菜茹食之。炼不熟者，戟人喉出血，手爪尽脱。应别有功，人未尽识之。  

时珍曰：此即竹菰也。生朽竹根节上。状如木耳，红色。段成式《酉阳杂俎》云：江淮有竹肉，大如弹丸，味如白树鸡。即此物也。惟苦竹生者有毒耳。  

【`气味`】甘、咸，寒，无毒。  

藏器曰：苦竹肉：有大毒。  

【`主治`】一切赤白痢，和姜、酱食之（孟诜）。苦竹肉：灰汁炼过食，杀三虫毒邪气，破老血（藏器）。  

菜部二十八卷　菜之五  

菌  

（音桓郡。《本经》下品  

【`校正`】自草部移入此。  

【`释名`】 芦（《本经》）。  

时珍曰： 当作萑，乃芦苇之属，此菌生于其下，故名也。若 音观，乃鸟名，与萑芦无关。  

【`集解`】《别录》曰： 菌生东海池泽及渤海章武。八月采，阴干。  

弘景曰：出北来，此亦无有。形状似菌，云鹳屎所化生，一名鹳菌。单末之，猪肉和食，可以遣蛔虫。  

恭曰： 菌今出渤海芦苇泽中碱卤地，自然有此菌尔，非鹳屎所化生也。其菌色白轻虚，表里相似，与众菌不同。疗蛔有效。  

保升曰：今出沧州。秋雨以时即有，天旱久霖即稀。晒干者良。  

【`气味`】咸，平，有小毒。  

《别录》曰：甘，微温。  

权曰：苦。得酒良，畏鸡子。  

【`主治`】心痛，温中，去长虫白癣蛲虫，蛇螫毒，症瘕诸虫（《本经》）。疽蜗，去蛔虫、寸白，恶疮（《别录》）。除腹内冷痛，治白秃（甄权）。  

【`附方`】旧一。  

蛔虫攻心如刺，吐清汁者：萑菌一两杵末，羊肉 和食之，日一顿，大效。（《外台秘要》  

【`附录`】蜀格 《别录》曰：味苦，平，无毒。主寒热痿痹，女子带下痈肿。生山阳，如萑菌而有刺。  

菜部二十八卷　菜之五  

地耳  

（《别录》  

【`校正`】自有名未用移入此。  

【`释名`】地踏菰（《纲目》）。  

【`集解`】《别录》曰：地耳生丘陵，如碧石青也。  

时珍曰：地耳亦石耳之属，生于地者也。状如木耳。春夏生雨中，雨后即早采之，见日即不堪。俗名地踏菰是也。  

【`气味`】甘，寒，无毒。  

【`主治`】明目益气，令人有子（《别录》）。  

菜部二十八卷　菜之五  

石耳  

（《日用》  

【`释名`】灵芝（《灵苑方》）。  

【`集解`】瑞曰：石耳生天台、四明、河南、宣州、黄山、巴西、边徼诸山石崖上，远望如烟。  

时珍曰：庐山亦多，状如地耳。山僧采曝馈远。洗去沙土，作茹胜于木耳，佳品也。  

【`气味`】甘，平，无毒。  

颖曰：冷。段成式曰：热。  

【`主治`】久食益色，至老不改，令人不饥，大小便少（吴瑞）。  

明目益精（时珍）。  

【`附方`】新一。  

泻血脱肛：石耳五两（炒），白枯矾一两，密陀僧半两，为末，蒸饼丸梧子大，每米饮下二十丸。（《普济方》）互考诸菜香薷 紫苏 紫菀 錾菜 牛膝苗 防风苗 薄荷 荏苏 马兰 蒌蒿 泽兰根地黄苗 诸葵 菜 酸模 菖蒲 牛蒡苗 青葙苗 龙葵 决明 甘蓝 萝 红花苗车前苗 萱草 芦笋 茭笋 苹 海苔菜 独帚苗 羊蹄 蒲笋 菜 齐头蒿昆布苗 昆布 地菘 蓼芽 海藻 王瓜 百部 藕丝 荷 头 芡茎 菱茎 豆藿豆芽 豆荚 豆腐 罂粟苗 椿芽 槐芽 芜荑 枸杞 皂荚苗 榆芽 槿芽 棕笋 五加  

## 果部第二十九卷  

李时珍曰：木实曰果，草实曰 。熟则可食，干则可脯。  

丰俭可以济时，疾苦可以备药。辅助粒食，以养民生。故《素问》云：五果为助。五果者，以五味、五色应五脏，李、杏、桃、栗、枣是矣。古书欲知五谷之收否，但看五果之盛衰（李主小豆，杏主大麦，桃主小麦，栗主稻，枣主禾）。《礼记　内则》列果品菱、 、榛、瓜之类。周官职方氏辨五地之物，山林宜皂物（柞、栗之属），川泽宜膏物（菱、芡之属）。  

丘陵宜核物（梅、李之属）。甸师掌野果 。场人树果 珍异之物，以时藏之。观此，则果之土产常异，性味良毒，岂可纵嗜欲而不知物理乎？于是集草木之实号为果 者为果部，凡一百二十七种。分为六类：曰五果，曰山，曰夷，曰味，曰 ，曰水。旧本果部三品共五十三种。今移一种入菜部，四种入草部。自木部移入并附三十一种，草部移入四种，菜部移入一种，外类移入四种。  

《神农本草经》十二种（梁陶弘景注）  
《名医别录》十六种（同上）  
《唐本草》十一种（唐苏恭）  
《本草拾遗》二十种（唐陈藏器）  
《海药本草》一种（唐李 ）  
《食性本草》一种（唐陈士良）  
《食疗本草》一种（唐孟诜）  
《开宝本草》十九种（宋马志）《嘉 本草》二种（宋掌禹锡）  
《图经本草》五种（宋苏颂）  
《日华本草》二种（宋人大明）  
《食物本草》一种（明汪颖）  
《日用本草》二种（元吴瑞）  
《本草会编》一种（明汪机）  
《本草纲目》三十三种（明李时珍）  

【`附注`】魏《吴普本草》 李当之《本草》 宋雷 《炮炙论》 齐徐之才《药对》 唐　甄权《药性》 孙思邈《千金》 唐　萧炳《四声》 杨损之《删繁》 蜀韩保升《重注》 宋　寇宗《衍义》 唐　慎微《证类》 金　张元素《珍珠囊》 元　李杲《法象》 王好古《汤液》 朱震亨《补遗》 明　宁原《食鉴》 周定王《救荒》 陈嘉谟《蒙筌》  

### 果之一  

（五果类一十一种）  

***李***  

（《别录》下品  

【`释名`】嘉庆子。  

时珍曰：按：罗愿《尔雅翼》云：李乃木之多子者，故字从木、子。窃谓木之多子者多矣，何独李称木子耶？按：《素问》言：李味酸属肝，东方之果也。则李于五果属木，故得专称尔。今人呼干李为嘉庆子。按：韦述《两京记》云：东都嘉庆坊有美李，人称为嘉庆子。  

久之称谓既熟，不复知其所自矣。梵书名李曰居陵迦。  

【`集解`】弘景曰：李类甚多。京口有麦李，麦秀时熟，小而肥甜，核不入药。姑熟有南居李，解核如杏子形者，入药为佳。  

志曰：李有绿李、黄李、紫李、牛李、水李，并甘美堪食，核不中用。有野李，味苦，核仁入药。  

颂曰：李处处有之。郭璞注《尔雅》：休，乃无实李也。一名赵李。痤（音磋），乃接虑李也。一名麦李。细熟有沟道，与麦同熟。驳，乃赤李也。陶氏所谓南居李，今不复识。医家但用核若杏核者。  

宗 曰：李树大者高丈许。一种御李子，大如樱桃，红黄色，先诸李熟，医家用者亦少。  

时珍曰：李，绿叶白花，树能耐久，其种近百。其子大者如杯如卵，小者如弹如樱。其味有甘、酸、苦、涩数种。其色有青、绿、紫、朱、黄、赤、缥绮、胭脂、青皮、紫灰之殊。  

其形有牛心、马肝、柰李、杏李、水李、离核、合核、无核、匾缝之异。其产有武陵、房陵诸李。早则麦李、御李，四月熟。迟则晚李、冬李，十月、十一月熟。又有季春李，冬花春实也。按：王祯《农书》云：北方一种御黄李，形大而肉浓核小，甘香而美。江南建宁一种均亭李，紫而肥大，味甘如蜜。有擘李，熟则自裂。有糕李，肥粘如糕。皆李之嘉美者也。  

今人用盐曝、糖藏、蜜煎为果，惟曝干白李有益。其法：夏李色黄时摘之，以盐 去汁，合盐晒萎，去核复晒干，荐酒、作 皆佳。  

实  

【`气味`】苦、酸，微温，无毒。  

时珍曰：李味甘酸，其苦涩者不可食。不沉水者有毒，不可食。  

大明曰：多食令人胪胀，发虚热。  

诜曰：临水食之，令发痰疟。不可合雀肉食。合蜜食，损五脏。  

宗 曰：不可合浆水食，发霍乱，涩气而然。服术人忌之。  

【`主治`】暴食，去痼热，调中（《别录》）。去骨节间劳热（孟诜）。肝病宜食之（思邈）。  

核仁  

【`气味`】苦，平，无毒。  

【`主治`】僵仆 折，瘀血骨痛（《别录》）。  

令人好颜色（吴普）。治女子少腹肿满。利小肠，下水气，除浮肿（甄权）。治面 黑子（苏颂）。  

【`附方`】旧一，新一。  

女人面 ：用李核仁去皮细研，以鸡子白和如稀饧涂之。至旦以浆水洗去，后涂胡粉。  

不过五、六日效。忌见风。（崔元亮《海上方》）。  

蝎虿螫痛：苦李仁嚼涂之，良。（《古今录验》）。  

根白皮  

【`修治`】时珍曰：李根皮取东行者，刮去皱皮，炙黄入药用。《别录》不言用何等李根，亦不言其味。但《药性论》云：入药用苦李根皮，味咸。而张仲景治奔豚气，奔豚汤中用甘李根白皮。则甘、苦二种皆可用欤  

【`气味`】大寒，无毒。大明曰：凉，无毒。  

【`主治`】消渴，止心烦逆奔豚气（《别录》）。治疮（吴普）。煎水含漱，治齿痛（弘景）。  

煎汁饮，主赤白痢（大明）。炙黄煎汤，日再饮之，治女人卒赤白下，有验（孟诜）。治小儿暴热，解丹毒（时珍）。苦李根皮：味咸，治脚下气，主热毒烦躁。煮汁服，止消渴（甄权）。  

【`附方`】新二。  

小儿丹毒，从两股走及阴头：用李根烧为末，以田中流水和涂之。（《千金》）。  

咽喉卒塞，无药处，以皂角末吹鼻取嚏：仍以李树近根皮，磨水涂喉外，良验。（《菽园杂记》）。  

花  

【`气味`】苦，香，无毒。  

【`主治`】令人面泽，去粉滓 （时珍）。  

【`附方`】新一。  

面黑粉滓：用李花、梨花、樱桃花、白蜀葵花、白莲花、红莲花、旋复花、秦椒各六两，桃花、木瓜花、丁香、沉香、青木香、钟乳粉各三两，珍珠、玉屑各二两，蜀水花一两，大豆末七合，为细末瓶收。每日盥 ，用洗手面，百日光洁如玉也。（《普济方》）。  

叶  

【`气味`】甘、酸，平，无毒。  

【`主治`】小儿壮热， 疾惊痫，煎汤浴之，良（大明）。  

【`附方`】新一。  

恶刺疮痛：李叶、枣叶捣汁点之，效。（《千金》）。  

树胶  

【`气味`】苦，寒，无毒。  

【`主治`】目翳，定痛消肿（时珍）。  

【`附录`】徐李 《别录》有名未用曰：生太山之阴。树如李而小。  

其实青色，无核。熟则采食之，轻身益气延年。  

时珍曰：此即无核李也。唐崔奉国家有之，乃异种也。谬言龙耳血堕地所生。  

***杏***  

（《别录》下品  

【`释名`】甜梅。  

时珍曰：杏字篆文象子在木枝之形。或云从口及从可者，并非也。《江南录》云：杨行密改杏名甜梅。  

【`集解`】《别录》曰：杏生晋山川谷。五月采之。  

颂曰：今处处有之。有数种：黄而圆者名金杏，相传种出自济南郡之分流山，彼人谓之汉帝杏，言汉武帝上苑之种也。今近汴洛皆种之，熟最早。其扁而青黄者名木杏，味酢不及之。  

山杏不堪入药。杏仁今以从东来人家种者为胜。  

宗 曰：金杏深赭色，核大而扁，乃接成者，其味最胜。又有白杏，熟时色青白或微黄，味甘淡而不酢。生杏可晒脯作干果食之。山杏辈只可收仁用耳。  

时珍曰：诸杏，叶皆圆而有尖，二月开红花，亦有千叶者，不结实。甘而有沙者为沙杏，黄而带酢者为梅杏，青而带黄者为柰杏。其金杏大如梨，黄如橘。《西京杂记》载蓬莱杏花五色，盖异种也。按：王祯《农书》云：北方肉杏甚佳，赤大而扁，谓之金刚拳。凡杏熟时，榨浓汁，涂盘中晒干，以手摩刮收之，可和水调 食，亦五果为助之义也。  

实  

【`气味`】酸，热，有小毒。生食多，伤筋骨（《别录》）。  

颂曰：杏之类梅者味酢，类桃者味甘。  

宗 曰：凡杏性皆热。小儿多食，致疮痈膈热。  

扁鹊曰：多食动宿疾，令人目盲、须眉落。  

源曰：多食，生痰热，昏精神。产妇尤忌之。  

【`主治`】曝脯食，止渴，去冷热毒。心之果，心病宜食之（思邈）。  

核仁  

【`修治`】《别录》曰：五月采之。  

弘景曰：凡用杏仁，以汤浸去皮尖，炒黄。或用面麸炒过。  

曰：凡用，以汤浸去皮尖。每斤入白火石一斤，乌豆三合，以东流水同煮，从巳至午，取出晒干用。  

时珍曰：治风寒肺病药中，亦有连皮尖用者，取其发散也。  

【`气味`】甘、苦，温、冷利，有小毒。两仁者杀人，可以毒狗。  

震亨曰：杏仁性热，因寒者可用。  

思邈曰：杏仁作汤如白沫不解者，食之令气壅身热。汤经宿者动冷气。  

时珍曰：凡杏、桃诸花皆五出。若六出必双仁，为其反常，故有毒也。  

徐之才曰：得火良。恶黄芩、黄 、葛根，畏 草。  

【`主治`】咳逆上气雷鸣，喉痹，下气，产乳金疮，寒心奔豚（《本经》）。惊痫，心下烦热，风气往来，时行头痛，解肌，消心下急满痛，杀狗毒（《别录》）。解锡毒（之才）。治腹痹不通，发汗，主温病脚气，咳嗽上气喘促。入天门冬煎，润心肺。和酪作汤，润声气（甄权）。除肺热，治上焦风燥，利胸膈气逆，润大肠气秘（元素）。杀虫，治诸疮疥，消肿，去头面诸风气 （时珍）。  

【`发明`】元素曰：杏仁气薄味浓，浊而沉坠，降也、阴也。入手太阴经。其用有三：润肺也，消食积也，散滞气也。  

杲曰：杏仁散结润燥，除肺中风热咳嗽。杏仁下喘，治气也；桃仁疗狂，治血也。俱治大便秘，当分气、血。昼则便难，行阳气也；夜则便难，行阴血也。故虚人便闭，不可过泄。  

脉浮者属气，用杏仁、陈皮；脉沉者属血，用桃仁、陈皮。手阳明与手太阴为表里，贲门主往来，魄门主收闭，为气之通道，故并用陈皮佐之。  

好古曰：张仲景麻黄汤，及王朝奉治伤寒气上喘逆，并用杏仁者，为其利气、泻肺、解肌也。  

时珍曰：杏仁能散能降，故解肌散风、降气润燥、消积治伤损药中用之。治疮杀虫，用其毒也。按：《医余》云：凡索面、豆粉近杏仁则烂。顷一兵官食粉成积，医师以积气丸、杏仁相半研为丸，熟水下，数服愈。又《野人闲话》云：翰林学士辛士逊，在青城山道院中，梦皇姑谓曰：可服杏仁，令汝聪明，老而健壮，心力不倦。求其方，则用杏仁一味，每盥漱毕，以七枚纳口中，良久脱去皮，细嚼和津液顿咽。日日食之，一年必换血，令人轻健。此申天师方也。又杨士瀛《直指方》云：凡人以水浸杏仁五枚，五更端坐，逐粒细嚼至尽，和津吞下。久则能润五脏，去尘滓，驱风明目，治肝肾风虚，瞳人带青，眼翳风痒之病。珍按：杏仁性热降气，亦非久服之药。此特其咀嚼吞纳津液，以消积秽则可耳。古有服杏丹法，云是左慈之方。唐慎微收入本草，云久服寿至千万。其说妄诞可鄙，今删其纰谬之辞，存之于下，使读者毋信其诳也。  

【`附方`】旧三十七，新二十二。  

杏金丹《左慈秘诀》云：亦名草金丹。方出浑皇子，服之长年不死。  

夏姬服之，寿年七百，乃仙去也。世人不信，皆由不肯精心修治故也。其法：须人罕到处。  

寅月 杏树地下，通阳气。二月除树下草。三月离树五步作畦垄，以通水。亢旱则引泉灌溉。有霜雪则烧火树下，以救花苞。至五月杏熟自落，收仁六斗，以汤浸去皮及双仁者，用南流水三石和研，取汁两石八斗，去滓。以新铁釜用酥三斤，以糠火及炭然釜，少少磨酥至尽，乃内汁入釜。釜上安盆，盆上钻孔，用弦悬车辖至釜底，以纸塞孔，勿令泄气。初着糠火，一日三动车辖，以衮其汁。五日有露液生，十日白霜起，又二日白霜尽，即金花出，丹乃成也。开盆炙干，以翎扫下，枣肉和，丸梧子大。每服三丸，空心暖酒下。至七日宿疾皆除，喑盲挛跛、疝痔瘿痫疮肿，万病皆愈。久服通灵不死云云。衍文不录。颂曰：古方用杏仁修治如法，自朝蒸至午，便以慢火微烘，至七日乃收之。每旦空腹啖之，久久不止，驻颜延年，云是夏姬之法。然杏仁能使人血溢，少误必出血不已，或至委顿，故近人少有服者。  

或云服至二、三年，往往或泻，或脐中出物，皆不可治也。  

杏酥法颂曰：去风虚，除百病。捣烂杏仁一石，以好酒二石，研滤取汁一石五斗，入白蜜一斗五升搅匀，封于新瓮中，勿泄气。三十日看酒上酥出，即掠取纳瓷器中贮之。取其酒滓团如梨大，置空屋中，作格安之。候成饴脯状，旦服一枚，以前酒下。  

藏器曰：杏酪服之，润五脏，去痰嗽。生、熟吃俱可，若半生半熟服之杀人。  

又法宗 曰：治肺燥喘热，大肠秘，润五脏。用杏仁去皮研细，每一升，入水一升半，捣稠汁。入生蜜四两，甘草一寸，银、石器中慢火熬成稀膏，入酥二两同收。每夜沸汤，点服一匙。（《衍义》）。  

万病丸：治男妇五劳七伤，一切诸疾。杏仁一斗二升，童子小便煮七次，以蜜四两拌匀，再以童便五升于碗内重蒸，取出日晒夜露数日。任意嚼食，即愈。  

补肺丸，治咳嗽。用杏仁二大升（山中者不用，去双仁者），以童子小便二斗浸之，春夏七日，秋冬二七日，连皮尖于砂盆中研滤取汁，煮令鱼眼沸，候软如面糊即成。以粗布摊曝之，可丸即丸服之。食前后总须服三、五十丸，茶、酒任下。忌白水粥。（刘禹锡《传信方》）。  

咳嗽寒热，旦夕加重，少喜多嗔，面色不润，忽进忽退，积渐少食，脉弦紧者：杏仁半斤去皮尖，童子小便二斗浸七日，漉出温水淘洗，砂盆内研如泥，以小便三升煎如膏。每服一钱，熟水下。妇人室女服之，尤妙。（《千金方》）。  

久患肺气，喘急至咳。甚者不过二剂，永瘥：杏仁去皮尖二两，童子小便浸，一日一换，夏月三、四换，满半月取出，焙干研细。每服一枣大，薄荷一叶，蜜一鸡头大，水一钟，煎七分，食后温服。忌腥物。（《胜金方》）。  

咳逆上气，不拘大人小儿：以杏仁三升去皮尖，炒黄研膏，入蜜一升，杵熟。每食前含之，咽汁。（《千金》）。  

上气喘急：杏仁、桃仁各半两，去皮尖炒研，用水调生面和，丸梧子大。每服十丸，姜、蜜汤下，微利为度。（《圣济总录》）。  

喘促浮肿，小便淋沥：用杏仁一两，去皮尖熬研，和米煮粥，空心吃二合妙。（《心镜》）。  

头面风肿：杏仁捣膏，鸡子黄和杵，涂帛上，浓裹之。干则又涂，不过七、八次愈也。  

（《千金方》）。  

风虚头痛欲破者：杏仁去皮尖，晒干研末，水九升研滤汁，煎如麻腐状，取和羹粥食。  

七日后大汗出，诸风渐减。此法神妙，可深秘之。慎风、冷、猪、鸡、鱼、蒜、醋。（《千金方》）。  

头面诸风，眼 鼻塞，眼出冷泪：用杏仁三升研细，水煮四、五沸，洗头。待冷汗尽，三度愈。（《千金》）。  

偏风不遂，失音不语：生吞杏仁七枚，不去皮尖，逐日加至七七枚，周而复始。食后仍饮竹沥，以瘥为度。（《外台秘要》）。  

破伤风肿：杏仁杵膏浓涂上，然烛遥炙之。（《千金方》）。  

金疮中风，角弓反张：用杏仁杵碎，蒸令气溜，绞脂服一小升，兼摩疮上良。（《必效方》）。  

温病食劳：杏仁五两，酢二升，煎取一升，服之取汗瘥。（《类要》）。  

心腹结气：杏仁、桂枝、橘皮、诃黎勒皮等分，为丸。每服三十丸，白汤下。无忌。（孟诜《食疗》）。  

喉痹痰嗽：杏仁（去皮熬黄）三分，和桂末一分，研泥，裹含之，咽汁。（陈藏器《本草》）。  

喉热生疮：方同上。  

卒失音声：方同上。（文潞公《药准》）。  

肺病咯血：杏仁四十个，以黄蜡炒黄，研入青黛一钱，作饼。用柿饼一个，破开包药，湿纸裹煨熟食之，取效。（丹溪方）。  

卒不小便：杏仁二七枚，去皮尖，炒黄研末，米饮服之。（《古今录验》方）。  

血崩不止：诸药不效，服此立止。用甜杏仁上黄皮，烧存性，为末。每服三钱，空心热酒服。（《保寿堂方》）。  

五痔下血：杏仁去皮尖及双仁者，水三升，研滤汁，煎减半，同米煮粥食之。（《食医心镜》）。  

谷道 痛肿痒：杏仁杵膏，频频敷之。（《肘后方》）。  

阴疮烂痛：杏仁烧黑研成膏，时时敷之。（《钤方》）。  

产门虫疽，痛痒不可忍：用杏仁去皮烧存性，杵烂绵裹，纳入阴中，取效。（孟诜《食疗本草》）。  

身面疣目：杏仁烧黑研膏，擦破，日日涂之。（《千金方》）。  

面上 ：杏仁去皮，捣和鸡子白。夜涂之，旦以暖酒洗去。（孟诜《食疗》）。  

两颊赤痒，其状如痱，名头面风。以杏仁频频揩之。内服消风散。（《证治要诀》）。  

耳卒聋闭：杏仁七枚，去皮拍碎，分作三分，以绵裹之，着盐如小豆许，以器盛于饭上蒸熟。令病患侧卧，以一裹捻油滴耳中。良久又以一裹滴之，取效。（《外台》）。  

耳出脓汁：杏仁炒黑，捣膏绵裹纳入，日三、四易之妙。（《梅师方》）。  

鼻中生疮：杏仁研末，乳汁和敷。（《千金方》）。  

疳疮蚀鼻：杏仁烧，压取油敷之。（《千金方》）。  

牙齿虫 ：杏仁烧存性，研膏发裹，纳虫孔中。杀虫去风，其痛便止。重者不过再上。  

（《本草拾遗》）。  

牙龈痒痛：杏仁一百枚，去皮尖，两仁，以盐方寸匕，水一升，煮令汁出，含漱吐之。  

三度愈。（《千金方》）。  

风虫牙痛：杏仁，针刺于灯上烧烟，乘热搭病牙上。又复烧搭七次。绝不疼，病牙逐时断落也。（《普济方》）。  

目中赤脉痒痛，时见黑花。用初生杏子仁一升，古五铢钱七文，入瓶内密封，埋门限下，一百日化为水，每夕点之。（《圣济总录》）。  

胎赤眼疾：杏仁压油半鸡子壳，食盐一钱，入石器中，以柳枝一握紧束，研至色黑，以熟艾一团安碗内烧烘之，令气透火尽即成。每点少许入两 ，甚效。（《圣济总录》）。  

目中翳遮，但瞳子不破者：用杏仁三升去皮，面裹作三包， 火煨熟，去面研烂，压去油。每用一钱，入铜绿一钱，研匀点之。（同上）。  

目生 肉，或痒或痛，渐覆瞳人：用杏仁（去皮）二钱半，腻粉半钱，研匀，绵裹箸头点之。（同上）。  

伤目生 《广利方》：用生杏仁七枚，去皮细嚼，吐于掌中，乘热以绵裹箸头点 肉上。  

不过四、五度愈。《总录》：用杏仁研膏，人乳化开，日点三次。  

小儿血眼：儿初生艰难，血瘀 睚，遂溅渗其睛，不见瞳人。轻则外胞赤肿，上下弦烂：用杏仁二枚去皮尖，嚼，乳汁三、五匙，入腻粉少许，蒸熟，绢包频点。重者加黄连、朴硝最良。（《全幼心鉴》）。  

小儿脐烂成风：杏仁去皮研敷。（《子母秘录》）。  

小儿咽肿：杏仁炒黑，研烂含咽。（《普济方》）。  

针入肉内不出者：双杏仁捣烂，以车脂调贴。其针自出。（《瑞竹堂方》）。  

箭镝在咽，或刀刃在咽膈诸隐处：杵杏仁敷之。（《肘后方》）。  

狐尿疮痛：杏仁研烂，煮一、两沸，及热浸之。冷即易。（《必效方》）。  

狗咬伤疮：烂嚼杏仁涂之。（寇氏）。  

食狗不消，心下坚胀，口干发热妄语：杏仁一升去皮尖，水三升煎沸，去渣取汁分三服，下肉为度。（《梅师方》）。  

解野狼毒毒：杏仁捣烂，水和服之。（《千金方》）。  

一切食停，气满膨胀：用红杏仁三百粒，巴豆二十粒同炒，色变去豆不用，研杏为末，橘皮汤调下。（《杨氏家藏方》）白癜风斑：杏仁连皮尖，每早嚼二七粒，揩令赤色。夜卧再用。（《圣济总录》）。  

诸疮肿痛：杏仁去皮，研滤取膏，入轻粉、麻油调搽神效。不拘大人、小儿。（鲍氏）。  

小儿头疮：杏仁烧研敷之。（《事林广记》）。  

蛆虫入耳：杏仁捣泥，取油滴入。非出则死。（《扶寿精方》）  

花  

【`气味`】苦，温，无毒。  

【`主治`】补不足，女子伤中，寒热痹厥逆（《别录》）。  

【`附方`】新二。  

妇人无子：二月丁亥日，取杏花、桃花阴干为末。戊子日和井华水服方寸匕，日三服。  

（《卫生易简方》）。  

粉滓面 ：杏花、桃花各一升，东流水浸七日。洗面三七遍，极妙。（《圣济总录》）。  

叶  

【`主治`】人卒肿满，身面洪大，煮浓汁热渍，亦少少服之（《肘后》）。  

枝  

【`主治`】堕伤，取一握，水一升煮减半，入酒三合和匀，分再服，大效（苏颂）。  

【`附方`】旧一。  

坠扑瘀血在内，烦闷者：用东引杏树枝三两，细锉微熬，好酒二升煎十余沸，分二服。  

（《塞上方》）  

根  

【`主治`】食杏仁多，致迷乱将死，切碎煎汤服，即解（时珍）。  

***巴旦杏***  

（《纲目》  

【`释名`】八担杏（《正要》）、忽鹿麻。  

【`集解`】时珍曰：巴旦杏，出回回旧地，今关西诸土亦有。树如杏而叶差小，实亦尖小而肉薄。其核如梅核，壳薄而仁甘美。点茶食之，味如榛子。西人以充方物。  

【`气味`】甘，平，温，无毒。  

【`主治`】止咳下气，消心腹逆闷（时珍。出《饮膳正要》）。  

***梅***  

（《本经》中品  

【`释名`】时珍曰：梅古文作呆，象子在木上之形。梅乃杏类，故反杏为呆。书家讹为甘木。后作梅，从每，谐声也。或云：梅者媒也，媒合众味。故书云：若作和羹，尔惟盐梅。  

而梅字亦从某也。陆佃《埤雅》言梅入北方变为杏，郭璞注《尔雅》以 为梅，皆误矣。  

即 木，荆人呼为梅，见陆玑《草木疏》。  

【`集解`】《别录》曰：梅实生汉中山谷。五月采实，火干。  

颂曰：今襄汉、川蜀、江湖、淮岭皆有之。  

时珍曰：按：陆玑《诗疏》云：梅，杏类也。树、叶皆略似杏，叶有长尖，先众木而花。其实酢，曝干为脯，入羹 齑中，又含之可以香口。子赤者材坚，子白者材脆。范成大《梅谱》云：江梅，野生者，不经栽接，花小而香，子小而硬。消梅，实圆松脆，多液无滓，惟可生啖，不入煎造。绿萼梅，枝跗皆绿。重叶梅，花叶重叠，结实多双。红梅，花色如杏。  

杏梅，色淡红，实扁而斑，味全似杏。鸳鸯梅，即多叶红梅也，一蒂双实。一云：苦楝接梅，则花带黑色。谭子化书云：李接桃而本强者其实毛，梅接杏而本强者其实甘。梅实采半黄者，以烟熏之为乌梅；青者盐腌曝干为白梅。亦可蜜煎、糖藏，以充果 。熟者笮汁晒收为梅酱惟乌梅、白梅可入药。梅酱，夏月可调渴水饮之。  

实  

【`气味`】酸，平，无毒。  

大明曰：多食损齿伤筋，蚀脾胃，令人发膈上痰热。服黄精人忌食之。食梅齿 者，嚼胡桃肉解之。  

《物类相感志》云：梅子同韶粉食，则不酸，不软牙。  

【`发明`】宗 曰：食梅则津液泄者，水生木也。津液泄则伤肾，肾属水，外为齿故也。  

时珍曰：梅，花开于冬而实熟于夏，得木之全气，故其味最酸，所谓曲直作酸也。肝为乙木，胆为甲木。人之舌下有四窍，两窍通胆液，故食梅则津生者，类相感应也。故《素问》云：味过于酸，肝气以津。又云：酸走筋，筋病无多食酸。不然，物之味酸者多矣，何独梅能生津耶？  

乌梅  

【`修治`】弘景曰：用须去核，微炒之。  

时珍曰：造法：取青梅篮盛，于突上熏黑。若以稻灰淋汁润湿蒸过，则肥泽不蠹。  

【`气味`】酸，温、平，涩，无毒。  

杲曰：寒。忌猪肉。  

【`主治`】下气，除热烦满，安心，止肢体痛，偏枯不仁，死肌，去青黑痣，蚀恶肉（《本经》）。去痹，利筋脉，止下痢，好唾口干（《别录》）。水渍汁饮，治伤寒烦热（弘景）。止渴调中，去痰治疟瘴，止吐逆霍乱，除冷热痢（藏器）。治虚劳骨蒸，消酒毒，令人得睡。  

和建茶、干姜为丸服，止休息痢，大验（大明）。敛肺涩肠，止久嗽泻痢，反胃噎膈，蛔厥吐利，消肿涌痰，杀虫，解鱼毒、马汗毒、硫黄毒（时珍）。  

白梅  

【`释名`】盐梅、霜梅。  

【`修治`】取大青梅以盐汁渍之，日晒夜渍，十日成矣。久乃上霜。  

【`气味`】酸、咸，平，无毒。  

【`主治`】和药点痣，蚀恶肉（弘景）。刺在肉中者，嚼敷之即出（孟诜）。治刀箭伤，止血，研烂敷之（大明）。  

乳痈肿毒，杵烂贴之，佳（汪颖）。除痰。（苏颂）。  

治中风惊痫，喉痹痰厥僵仆，牙关紧闭者，取梅肉揩擦牙龈，涎出即开。又治泻痢烦渴，霍乱吐下，下血血崩，功同乌梅（时珍）。  

【`发明`】弘景曰：生梅、乌梅、白梅，功应相似。  

好古曰：乌梅，脾、肺二经血分药也。能收肺气，治燥嗽。肺欲收，急食酸以收之。  

时珍曰：乌梅、白梅所主诸病，皆取其酸收之义。惟张仲景治蛔厥乌梅丸及虫 方中用者，取虫得酸即止之义，稍有不同耳。《医说》载：曾鲁公痢血百余日，国医不能疗。陈应之用盐水梅肉一枚研烂，合腊茶，入醋服之，一啜而安。大丞梁庄肃公亦痢血，应之用乌梅、胡黄连、灶下土等分为末，茶调服，亦效。盖血得酸则敛，得寒则止，得苦则涩故也。其蚀恶疮 肉，虽是酸收，却有物理之妙。说出《本经》。其法载于《刘涓子鬼遗方》：用乌梅肉烧存性研，敷恶肉上，一夜立尽。《圣惠》用乌梅和蜜作饼贴者，其力缓。按：杨起《简便方》云：起臂生一疽，脓溃百日方愈，中有恶肉突起，如蚕豆大，月余不消，医治不效。因阅本草得此方，试之，一日夜去其大半，再上一日而平。乃知世有奇方如此，遂留心搜刻诸方，始基于此方也。  

【`附方`】旧十一，新二十二。  

诸疮 肉：方见上。  

痈疽疮肿，已溃未溃皆可用：盐白梅烧存性为末，入轻粉少许，香油调，涂四围。（王氏《易简方》）。  

喉痹乳蛾：冰梅丸：用青梅二十枚（盐十二两，腌五日，取梅汁），入明矾三两，桔梗、白芷、防风各二两，猪牙皂角三十条，俱为细末，拌汁和梅入瓶收之。每用一枚，噙咽津液。  

凡中风痰厥，牙关不开，用此擦之尤佳。《总录》：用白梅包生矾末作丸含咽，或纳吞之。  

消渴烦闷：乌梅肉二两，微炒为末。每服二钱，水二盏，煎一盏，去滓，入豉二百粒，煎至半盏，温服。（《简要济众方》）。  

泄痢口渴：乌梅煎汤，日饮代茶。（《扶寿精方》）。  

产后痢渴：乌梅肉二十个，麦门冬十二分，以水一升，煮七合，细呷之。（《必效方》）。  

赤痢腹痛《直指》：用陈白梅同真茶、蜜水各半，煎饮之。《圣惠》：用乌梅肉（炒）、黄连各四两，为末，炼蜜丸梧子大。每米饮服二十丸，日三服。  

便痢脓血：乌梅一两去核，烧过为末。每服二钱，米饮下，立止。（《圣济总录》）。  

久痢不止，肠垢已出：《肘后》：用乌梅肉二十个，水一盏，煎六分，食前分二服。《袖珍》：用乌梅肉、白梅肉各七个捣烂，入乳香末少许，杵丸梧桐子大。每服二、三十丸，茶汤下，日三。大便下血，及酒痢、久痢不止：用乌梅三两，烧存性为末，醋煮米糊和，丸梧子大。  

每空心米饮服二十丸，日三。（《济生方》）。  

小便尿血：乌梅，烧存性研末，醋糊丸梧子大。每服四十丸，酒下。  

血崩不止：乌梅肉七枚，烧存性研末。米饮服之，日二。  

大便不通，气奔欲死者：乌梅十颗，汤浸去核，丸枣大。纳入下部，少时即通。（《食疗本草》）。  

霍乱吐利：盐梅煎汤，细细饮之。（《如宜方》）。  

蛔虫上行，出于口鼻：乌梅煎汤频饮，并含之，即安。（《食鉴本草》）。  

水气满急：乌梅、大枣各三枚。水四升，煮二升，纳蜜和匀，含咽之。（《圣济总录》）。  

梅核膈气：取半青半黄梅子，每个用盐一两腌一日夜，晒干，又浸又晒至水尽乃止。用青钱三个，夹二梅，麻线缚定，通装瓷罐内封埋地下，百日取出。每用一枚，含之咽汁，入喉即消。收一年者治一人，二年者治二人，其妙绝伦。（《龚氏经验方》）。  

心腹胀痛，短气欲绝者：乌梅二七枚，水五升，煮一沸，纳大钱二七枚，煮二升半，顿服之。（《肘后》）。  

劳疟劣弱：乌梅十四枚，豆豉二合，桃、柳枝各一虎口，甘草三寸，生姜一块，以童子小便二升，煎一半，温服即止。（《图经本草》）。  

久咳不已：乌梅肉（微炒）、罂粟壳去筋膜蜜炒，等分为末。每服二钱，睡时蜜汤调下。  

痰厥头痛如破者：乌梅肉三十个，盐三撮，酒三升，煮一升，顿服，取吐即愈。（《肘后方》）。  

伤寒头痛，壮热，胸中烦痛，四、五日不解：乌梅十四枚，盐五合，水一升，煎半升，温服取吐。吐后避风良。（《梅师方》）。  

折伤金疮：干梅烧存性，敷之，一宿瘥。（《千金方》）。  

马汗入疮作痛：用乌梅连核捣烂，以头醋和敷。仍先刺疮，出去紫血，乃敷之系定。（《经验方》）。  

犬伤毒：乌梅末，酒服二钱。（《千金》）。  

指头肿毒痛甚者：乌梅肉，和鱼 捣封之妙。（李楼《奇方》）。  

伤寒 疮，生下部者：乌梅肉三两炒为末，炼蜜丸梧子大。  

以石榴根皮煎汤，食前下三十丸。（《圣惠方》）。  

小儿头疮：乌梅烧末，生油调涂。（《圣济录》）。  

香口去臭：曝干梅脯，常时含之。（《毛诗疏》）。  

硫黄毒发，令人背膊疼闷，目暗漠漠：乌梅肉（焙）一两，沙糖半两，浆水一大盏，煎七分，呷之。（《总录》）  

核仁  

【`气味`】酸，平，无毒。  

【`主治`】明目，益气，不饥（吴普）。除烦热（甄权）。  

治代指忽然肿痛，捣烂，和醋浸之（时珍。《肘后方》）。  

花  

【`气味`】微酸，涩，无毒。  

【`发明`】时珍曰：白梅花古方未见用者。近时有梅花汤：用半开花，溶蜡封花口，投蜜罐中，过时以一两朵同蜜一匙点沸汤服。  

又有蜜渍梅花法：用白梅肉少许，浸雪水，润花，露一宿，蜜浸荐酒。又梅花粥法：用落英入熟米粥再煮食之。故杨诚斋有“蜜点梅花带露餐”及“脱蕊收将熬粥吃”之句，皆取其助雅致、清神思而已。  

叶  

【`气味`】酸，平，无毒。  

【`主治`】休息痢及霍乱，煮浓汁饮之（大明）。  

藏器曰：嵩阳子言：清水揉梅叶，洗蕉葛衣，经夏不脆。有验。  

时珍曰：夏衣生霉点，梅叶煎汤洗之即去，甚妙。  

【`附方`】旧一，新二。  

中水毒病，初起头痛恶寒，心烦拘急，旦醒暮剧：梅叶捣汁三升饮之良。（《肘后》）。  

下部虫 ：梅叶、桃叶一斛，杵烂蒸极热，纳小器中，隔布坐蒸之，虫尽死也。（《外台秘要》）。  

月水不止：梅叶（焙）、棕榈皮灰各等分为末。每服二钱，酒调下。（《圣济总录》）  

根  

【`主治`】风痹（《别录》。出土者杀人）。  

初生小儿，取根同桃、李根煮汤浴之，无疮热之患（崔氏《纂要》）。  

煎汤饮，治霍乱，止休息痢（大明）。  

***梅***  

（《纲目》  

【`集解`】时珍曰： 梅出均州太和山。相传真武折梅枝插于 树。誓曰：吾道若成，开花结果。后果如其言。今树尚在五龙宫北， 木梅实，杏形桃核。道士每岁采而蜜渍，以充贡献焉。 乃榆树也。  

实  

【`气味`】甘、酸，平，无毒。  

【`主治`】生津止渴，清神下气，消酒（时珍）。  

***桃***  

（《本经》下品  

【`校正`】木部有《拾遗》桃橛，今并入此。  

【`释名`】时珍曰：桃性早花，易植而子繁，故字从木、兆。十亿曰兆，言其多也。或云从兆谐声也。  

【`集解`】《别录》曰：桃生太山川谷。  

弘景曰：今处处有之。核仁入药，当取解核者种之为佳，山桃仁不堪用。  

颂曰：汴东、陕西者尤大而美。大抵佳果肥美者，皆圃人以他木接成，殊失本性。入药当用本生者为佳。今市肆卖者，多杂接核之仁，为不堪也。  

宗 曰：山中一种桃，正合《月令》桃始华者，花多子少，不堪啖，惟堪取仁入药。汴中有油桃，小于众桃，光如涂油，不益脾胃。太原有金桃，色深黄。洛中有昆仑桃，肉深红紫色。又有饼子桃，状如香饼子。其味皆甘。  

时珍曰：桃品甚多，易于栽种，且早结实。五年宜以刀 其皮，出其脂液，则多延数年。  

其花有红、紫、白、千叶、二色之殊，其实有红桃、绯桃、碧桃、缃桃、白桃、乌桃、金桃、银桃、胭脂桃，皆以色名者也。有绵桃、油桃、御桃、方桃、匾桃、偏核桃，皆以形名者也。  

有五月早桃、十月冬桃、秋桃、霜桃，皆以时名者也。并可供食。惟山中毛桃，即《尔雅》所谓 桃者，小而多毛，核粘味恶。其仁充满多脂，可入药用，盖外不足者内有余也。冬桃一名西王母桃，一名仙人桃，即昆仑桃，形如栝蒌，表里微赤，得霜始熟。方桃形微方。匾桃出南番，形匾肉涩，核状如盒，其仁甘美。番人珍之，名波淡树，树甚高硕。偏核桃出波斯，形薄而尖，头偏，状如半月，其仁酷似新罗松子，可食，性热。又杨维桢、宋濂集中并载元朝御库蟠桃，核大如碗，以为神异。按：王子年《拾遗记》载：汉明帝时，常山献巨核桃，霜下始花，隆暑方熟。《玄中记》载：积石之桃，大如斗斛器。《酉阳杂俎》载：九疑有桃核，半扇可容米一升；及蜀后主有桃核杯，半扇容水五升，良久如酒味可饮。此皆桃之极大者。昔人谓桃为仙果，殆此类欤？生桃切片瀹过，曝干为脯，可充果食。又桃酢法：取烂熟桃纳瓮中，盖口七日，漉去皮核，密封二七日酢成，香美可食。《种树书》云：柿接桃则为金桃，李接桃则为李桃，梅接桃则脆。桃树生虫，煮猪头汁浇之即止。皆物性之微妙也。  

实  

【`气味`】辛、酸、甘，热，微毒。多食令人有热。  

诜曰：能发丹石毒，生者尤损人。  

思邈曰：《黄帝书》云：食桃饱，入水浴，令人成淋及寒热病。  

时珍曰：生桃多食，令人膨胀及生痈疖，有损无益。五果列桃为下以此。  

瑞曰：桃与鳖同食，患心痛。服术人忌食之。  

【`主治`】作脯食，益颜色（大明）。肺之果，肺病宜食之（思邈）。  

冬桃，食之解劳热（时珍。出《尔雅注》）。  

核仁  

【`修治`】《别录》曰：七月采，取仁阴干。  

曰：凡使须去皮，用白术、乌豆二味，同于坩锅中煮二伏时，漉出劈开，心黄如金色乃用。时珍曰：桃仁行血，宜连皮、尖生用。润燥活血，宜汤浸去皮、尖炒黄用。或麦麸同炒，或烧存性，各随本方。双仁者有毒，不可食，说见杏仁下。  

【`气味`】苦、甘，平，无毒。  

思邈曰：苦、甘、辛，平。诜曰：温。  

弘景曰：桃仁作酪，性冷。香附为之使。  

【`主治`】瘀血血闭，症瘕邪气，杀小虫（《本经》）。  

止咳逆上气，消心下坚硬，除卒暴击血，通月水，止心腹痛（《别录》）。  

治血结、血秘、血燥，通润大便，破畜血（元素）。杀三虫。  

又每夜嚼一枚和蜜涂手、面良（孟诜）。主血滞风痹骨蒸，肝疟寒热，鬼注疼痛，产后血病（时珍）。  

【`发明`】杲曰：桃仁苦重于甘，气薄味浓，沉而降，阴中之阳，手、足厥阴经血分药也。  

苦以泄滞血，甘以生新血，故破凝血者用之。其功有四：治热入血室，一也；泄腹中滞血，二也；除皮肤血热燥痒，三也；行皮肤凝聚之血，四也。  

成无己曰：肝者血之源，血聚则肝气燥。肝苦急，急食甘以缓之。桃仁之甘以缓肝散血，故张仲景抵当汤用之，以治伤寒八、九日，内有畜血，发热如狂，小腹满痛，小便自利者。  

又有当汗失汗，热毒深入，吐血及血结胸，烦躁谵语者，亦以此汤主之。与虻虫、水蛭、大黄同用。  

【`附方`】旧十九，新十一。  

延年去风，令人光润：用桃仁五合去皮，用粳米饭浆同研，绞汁令尽，温温洗面极妙。  

（《千金翼》）。  

偏风不遂，及癖疾：用桃仁二千七百枚，去皮、尖、双仁，以好酒一斗三升，浸二十一日，取出晒干杵细，作丸如梧子大。每服二十丸，以原酒吞之。（《外台秘要》）。  

风劳毒肿挛痛，或牵引小腹及腰痛：桃仁一升去皮尖，熬令黑烟出，热研如脂膏，以酒三升搅和服，暖卧取汗。不过三度瘥。（《食医心镜》）。  

疟疾寒热：桃仁一百枚去皮尖，乳钵内研成膏，不得犯生水，入黄丹三钱，丸梧子大。  

每服三丸，当发日面北温酒吞下。五月五日午时合之，忌鸡、犬、妇人。（见唐慎微《本草》）。  

骨蒸作热：桃仁一百二十枚，留尖去皮及双仁，杵为丸，平旦井花水顿服之。令尽量饮酒至醉，仍须任意吃水。隔日一剂。百日不得食肉。（《外台秘要》）。  

上气喘急：方见杏仁。  

上气咳嗽，胸满气喘：桃仁三两去皮尖，以水一大升研汁，和粳米二合煮粥食之。（《心镜》）。  

卒得咳嗽：桃仁三升去皮杵，着器中密封，蒸熟晒干，绢袋盛，浸二斗酒中，七日可饮，日饮四、五合。  

尸疰鬼疰，乃五尸之一，又挟鬼邪为祟。其病变动，有三十六种至九十九种。大略使人寒热淋沥，沉沉默默，不知所苦而无处不恶。累年积月，以至于死，死后复传旁人：急以桃仁五十枚研泥，水煮取四升，服之取吐。吐不尽，三、四日再吐。（《肘后方》）。  

传尸鬼气，咳嗽 癖注气，血气不通，日渐消瘦：桃仁一两去皮尖杵碎，水一升半煮汁，入米作粥，空心食之。（《心镜》）。  

鬼疰心痛：桃仁一合烂研，煎汤服之。（《备急方》）。  

卒然心痛：桃仁七枚，去皮尖研烂，水一合服之。（《肘后方》）。  

人好魇寐：桃仁（熬去皮尖）三、七枚，以小便服之。（《千金方》）。  

下部虫 ，病患齿龈无色，舌上白，喜睡愦愦不知痛痒处，或下痢，乃下部生虫食肛也：桃仁十五枚，苦酒二升，盐一合，煮六合服之。（《肘后方》）。  

崩中漏下不止者：桃核烧存性研细，酒服方寸匕，日三。（《千金》）。  

妇人难产，数日不出：桃仁一个劈开，一片书可字，一片书出字，还合吞之即生。（《删繁方》）。  

产后百病：《千金》桃仁煎：治妇人产后百病诸气。取桃仁一千二百枚，去皮、尖、双仁，熬捣极细，以清酒一斗半，研如麦粥法，纳小项瓷瓶中，面封，入汤中煮一伏时。每服一匙，温酒和服，日再。（《图经本草》）。  

产后身热如火，皮如粟粒者：桃仁研泥，同腊猪脂敷之，日日易之。（《千金方》）。  

产后血闭：桃仁二十枚（去皮尖），藕一块，水煎服之良。（唐瑶《经验方》）。  

产后阴肿：桃仁，烧研敷之。  

妇人阴痒：桃仁杵烂，绵裹塞之。（《肘后方》）。  

男子阴肿作痒。用桃仁炒香为末，酒服方寸匕，日二。仍捣敷之。  

（《外台》）：小儿卵 ：方同上。  

小儿烂疮，初起肿浆似火疮，桃仁研烂敷之。（《秘录》）。  

小儿 耳：桃仁炒研绵裹，日日塞之。（《千金方》）。  

风虫牙痛：针刺桃仁，灯上烧烟出吹灭，安痛齿上咬之。不过五、六次愈。（《卫生家宝方》）。  

唇干裂痛：桃仁捣和猪脂敷。（《海上》）。  

大便不快，里急后重。用桃仁三两（去皮），吴茱萸二两，食盐一两，同炒熟，去盐、茱，每嚼桃仁五、七粒。（《总录》）急劳咳嗽烦热。用桃仁三两（去皮尖），猪肝一枚，童子小便五升。同煮干，于木臼内捣烂，入蒸饼和，丸梧子大。每温水下三十丸。（《圣惠方》）。  

冷劳减食，渐至黑瘦。用桃仁五百颗，吴茱萸三两，同入铁铛中，微火炒一炊久，将桃仁一颗去皮，看似微黄色即渐加火，待微烟出，即乘热收入新瓶内，浓纸封住，勿令泄气。  

每日空心取桃仁二十粒去皮嚼之，以温酒下。至重者服五百粒愈。（《圣惠方》）。  

预辟瘴疠：桃仁一斤，吴茱萸、青盐各四两，同炒熟，以新瓶密封一七，取出拣去茱、盐，将桃仁去皮尖，每嚼一、二十枚。山居尤宜之。（余居士《选奇方》）  

桃毛  

毛桃实上毛也。刮取用之。  

【`气味`】辛，平，微毒。  

【`主治`】破血闭，下血瘕，寒热积聚，无子，带下诸疾（《别录》）。  

疗崩中，破癖气（大明）。治恶鬼邪气（孟诜）。  

桃枭  

【`释名`】桃奴（《别录》）、枭景（同上）、神桃。  

《别录》曰：此是桃实着树经冬不落者，正月采之，中实者良。  

时珍曰：桃子干悬如枭首 木之状，故名。  

奴者，言其不能成实也。《家宝方》谓之神桃，言其辟恶也。千叶桃花结子在树不落者，名鬼髑髅。  

雷 《炮炙论》有修治之法，而方书未见用者。  

曰：鬼髑髅，十一月采得，以酒拌蒸之，从巳至未，焙干，以铜刀切，焙取肉用。  

【`气味`】苦，微温，有小毒。  

【`主治`】杀百鬼精物（《本经》）。杀精魅五毒不祥，疗中恶腹痛（《别录》。颂曰：胡洽治中恶毒气蛊疰有桃枭汤。治肺气腰痛，破血，疗心痛，酒磨暖服之（大明）。  

主吐血诸药不效，烧存性，研末，米汤调服，有验（汪颖）。  

治小儿虚汗，妇人妊娠下血，破伏梁结气，止邪疟。烧烟熏痔疮。烧黑油调，敷小儿头上肥疮软疖（时珍）。  

【`附方`】旧三，新五。  

伏梁结气，在心下不散：桃奴三两为末，空心温酒，每服二钱。（《圣惠》）。  

鬼疟寒热：树上自干桃子二、七枚为末，滴水丸梧子大，朱砂为衣。每服一丸，侵晨面东井华水下，食。（《圣济总录》）。  

五种疟疾：《家宝》通神丸：用神桃（即桃奴）十四枚，巴豆七粒，黑豆一两。研匀，以冷水和丸梧子大，朱砂为衣。发日五更念药王菩萨七遍，井华水下一丸，立瘥。不过二次，妙不可言。（王隐君《养生主论》）妊娠下血不止：用桃枭，烧存性，研，水服取瘥。（葛洪方）盗汗不止：树上干桃子一个，霜梅二个，葱根七个，灯心二茎，陈皮一钱，稻根、大麦芽各一撮。水二钟，煎服。（《经验方》）白秃头疮：干桃一两，黑豆一合，为末，腊猪脂调搽。（《圣惠》）。  

小儿头疮：树上干桃烧研，入腻粉、麻油调搽。（《圣惠》）。  

食桃成病：桃枭烧灰二钱，水服取吐即愈。陆光禄说有人食桃不消化作病时，于林间得槁桃烧服，登时吐出即愈，此以类相攻也。（张文仲《备急方》）  

花  

【`修治`】《别录》曰：三月三日采，阴干之。  

曰：桃花勿用千叶者，令人鼻衄不止，目黄。收花拣净，以绢袋盛，悬檐下令干用。  

【`气味`】苦，平，无毒。  

【`主治`】杀疰恶鬼，令人好颜色（《本经》）。  

悦泽人面，除水气，破石淋，利大小便，下三虫（《别录》）。  

消肿满，下恶气（苏恭）。治心腹痛及秃疮（孟诜）。利宿水痰饮积滞，治风狂。研末，敷头上肥疮，手足 疮（时珍）。  

【`发明`】弘景曰：《肘后方》言：服三树桃花尽，则面色红润悦泽如桃花也。  

颂曰：《太清草木方》言：酒渍桃花饮之，除百疾，益颜色。  

时珍曰：按：欧阳询《初学记》载：北齐崔氏以桃花、白雪与儿 面，云令面妍华光悦，盖得本草令人好颜色、悦泽人面之义，而陶、苏二氏乃引服桃花法，则因本草之言而谬用者也。桃花性走泄下降，利大肠甚快，用以治气实人病水饮肿满积滞、大、小便闭塞者，则有功无害。若久服，即耗人阴血，损元气，岂能悦泽颜色耶？按：张从正《儒门事亲》载：一妇滑泻数年，百治不效。或言：此伤饮有积也。桃花落时，以棘针刺取数十萼，勿犯人手。  

以面和作饼，煨熟食之，米饮送下。不一、二时，泻下如倾。六、七日，行至数百行，昏困，惟饮凉水而平。观此，则桃花之峻利可征矣。又苏鹗《杜阳编》载：范纯佑女丧夫发狂，闭之室中，夜断窗棂，登桃树上食桃花几尽。及旦，家人接下，自是遂愈也。珍按：此亦惊怒伤肝，痰夹败血，遂致发狂。偶得桃花利痰饮、散滞血之功，与张仲景治积热发狂用承气汤，畜血发狂用桃仁承气汤之意相同；而陈藏器乃言桃花食之患淋，何耶  

【`附方`】旧三，新十三。  

大便艰难：桃花为末，水服方寸匕，即通。（《千金》）。  

产后秘塞，大、小便不通：用桃花、葵子、滑石、槟榔等分，为末。每空心葱白汤服二钱，即利。（《集验方》）。  

心腹积痛：三月三日采桃花晒干杵末，以水服二钱匕，良。（孟诜《食疗本草》）。  

疟疾不已：桃花为末，酒服方寸匕良。（《梅师方》）。  

痰饮宿水：桃花散：收桃花阴干为末，温酒服一合，取利。觉虚，食少粥。不似转下药也。（崔行功《纂要方》）。  

脚气肿痛：桃花一升，阴干为末。每温酒细呷之，一宿即消。（《外台秘要》）。  

腰脊作痛：三月三日取桃花一斗一升，井华水三斗，曲六升，米六斗，炊熟，如常酿酒。  

每服一升，日三服，神良。（《千金》）。  

脓 不止：桃花为末，猪脂和敷之，日二。（《千金》）。  

头上秃疮：三月三日收未开桃花阴干，与桑椹（赤者）等分作末，以猪脂和。先取灰汁洗去痂，即涂之。（《食疗》）。  

头上肥疮：一百五日寒食节，收桃花为末。食后以水半盏调服方寸匕，日三，甚良。（崔元亮《海上方》）。  

黄水面疮：方同上。  

足上 疮：桃花、食盐等分杵匀，醋和敷之。（《肘后方》）。  

雀卵面 ：桃花、冬瓜仁研末等分，蜜调敷之。（《圣惠》）。  

干粪塞肠，胀痛不通：用毛桃花湿者一两，和面三两，作馄饨煮熟，空心食之。日午腹鸣如雷，当下恶物也。（《圣惠方》）。  

面上粉刺， 子如米粉：用桃花、丹砂各三两，为末。每服一钱，空心井水下，日三服。  

十日知，二十日小盒饭出黑汁，面色莹白也。（《圣惠方》）。  

令面光华：三月三日收桃花，七月七日收鸡血，和涂面上。三、二日后脱下，则光华颜色也。（《圣济总录》）。  

叶  

颂曰：采嫩者名桃心，入药尤胜。  

【`气味`】苦，平，无毒。  

【`主治`】除尸虫，出疮中小虫（《别录》）。治恶气，小儿寒热客忤（大明）。疗伤寒、时气、风痹无汗，治头风，通大小便，止霍乱腹痛（时珍）。  

【`发明`】颂曰：桃叶蒸汗法：张文仲《备急方》治天行病，有支太医桃叶汤熏法：用水一石煮桃叶，取七斗，安床箦下，浓被盖卧床上，乘热熏之。少时当雨汗，汗遍去汤，速粉之，并灸大椎穴，则愈。又陈廪丘《短剧方》，有阮河南桃叶蒸法云：连发汗，汗不出者死，可蒸之，如中风法。烧地令热，去火，以少水洒之，布干桃叶于上浓二、三寸，安席叶上卧之，温覆得大汗，被中敷粉极燥，便瘥也。凡柏叶、麦麸、蚕砂皆可如此法用。张苗言：曾有人疲极汗出，卧簟受冷，但苦寒倦。四日凡八发汗，汗不出，用此法而瘥也。  

时珍曰：按：许叔微《本事方》云：伤寒病，医者须顾表里，循次第。昔范云为梁武帝属官，得时疫热疾，召徐文伯诊之。是时武帝有九锡之命，期在旦夕。云恐不预，求速愈。  

文伯曰：此甚易，政恐二年后不复起尔。云曰：朝闻道夕死可矣，况二年乎。文伯乃以火地，布桃、柏叶于上，令云卧之。少顷汗出粉之，翌日遂愈。后二年云果卒。取汗先期，尚能促寿；况罔顾表里时日，便欲速愈者乎？夫桃叶发汗妙法也，犹有此戒，可不慎欤  

【`附方`】旧九，新二。  

风袭项强，不得顾视：穿地作坑， 赤，以水洒之令冷，铺生桃叶于内。卧席上，以项着坑上，蒸至汗出，良久即瘥。（《千金方》）。  

小儿伤寒时气：用桃叶三两，水五升，煮十沸取汁，日五、六遍淋之。后烧雄鼠粪二枚服之，妙。（《伤寒类要》）。  

二便不通：桃叶杵汁半升服。冬用桃皮。（孙真人方）。  

霍乱腹痛吐利：桃叶三升切，水五升，煮一升三合，分二服。（《外台》）。  

除三尸虫：桃叶杵汁，服一升。（《外台秘要》）。  

肠痔出血：桃叶一斛杵，蒸之，纳小口器中坐，有虫自出。（《肘后方》）。  

女人阴疮，如虫咬痒痛者：生捣桃叶，绵裹纳之，日三、四易。（《食疗本草》）。  

足上 疮：桃叶捣，和苦酒敷之。（《肘后方》）。  

鼻内生疮：桃叶嫩心，杵烂塞之。无叶用枝。（《简便方》）。  

身面癣疮：日午捣桃叶，取汁搽之。（《千金》）。  

诸虫入耳：桃叶 熟塞之。或捣汁滴之。或作枕，枕一夕自出。（《梅师方》）  

茎及白皮  

【`修治`】时珍曰：树皮、根皮皆可，用根皮尤良。并取东行者，刮去粗皮，取白皮入药。  

【`气味`】苦，平，无毒。  

【`主治`】除邪鬼中恶腹痛，去胃中热（《别录》）。治疰忤心腹痛，解蛊毒，辟疫疠，疗黄胆身目如金，杀诸疮虫（时珍）。  

【`附方`】旧十五，新五。  

天行疫疠：常以东行桃枝煎熬汤浴之，佳。（《类要》）。  

黄胆如金：晴明时，清晨勿令鸡、犬、妇人见，取东引桃根细如箸、若钗股者一握，切细，以水一大升，煎一小升，空腹顿服。后三、五日，其黄离离如薄云散开，百日方平复也。  

黄散后，可时时饮清酒一杯，则眼中易散，否则散迟。忌食热面、猪、鱼等物。此是徐之才家秘方也。《类要》。  

肺热喘急《集验》：治肺热闷喘急，客热往来，欲死，不堪服药者。用桃皮、芫花各一升，以水四升，煮取一升五合。以故布纳汁中，取薄胸口，温四肢，不盈数刻即止。（《图经》）。  

喉痹塞痛：桃皮煮汁三升服。（《千金方》）。  

心虚健忘《圣惠》，令耳目聪明：用戊子日，取东引桃枝二七寸枕之。又方：五月五日日未出时，取东引桃枝刻作三寸木人，着衣领带中佩之。（《千金方》）。  

卒得心痛：东引桃枝一把切，以酒一升，煎半升，顿服大效。（《肘后方》）。  

鬼疰心痛：东引桃枝一握，去粗皮切，水二升，煎半升，频服。（崔氏）。  

解中蛊毒：用东引桃白皮（烘干）、大戟、斑蝥（去足翅熬），三物等分，为末。以冷水服半方寸匕，即出。不出更服。或因酒得以酒服，因食得以食服。必效方云：此乃李饶州法也。亦可以米泔丸服。（苏颂《图经》）。  

卒得恶疮，人不识者：取桃皮作屑纳之。（孙真人方）。  

卒患瘰 ，不痛者：取桃树白皮贴疮上，灸二、七壮良。（孙真人方）。  

热病口疮成 ：桃枝煎浓汁含之。下部有疮，纳入之。（《类要》）。  

下部 疮：桃白皮煮取浓汁如稀饧，入熊胆少许，以绵蘸药纳入下部疮上。（《梅师》）。  

五痔作痛：桃根，水煎汁浸洗之，当有虫出。  

小儿湿癣：桃树青皮为末和醋频敷之。（《子母秘录》）。  

狂狗咬伤：桃白皮一握，水三升，煎一升服。（《梅师方》）。  

水肿尿短：桃皮三斤（去内外皮），秫米一斗，女曲一升，以水二斗煮桃皮，取汁一斗，以一半渍曲，一半渍秫饭，如常酿成酒。每服一合，日三次，以体中有热为候。小便多是病去。忌生冷、一切毒物。（《圣济总录》）。  

妇人经闭，数年不通，面色萎黄，唇口青白，腹内成块，肚上筋起，腿胫或肿，桃根煎主之：用桃树根、牛蒡根、马鞭草根、牛膝、蓬 各一斤锉，以水三斗，煎一斗去滓，更以慢火煎如饧状收之。每以热酒调服一匙。（《圣惠》）。  

牙疼颊肿：桃白皮、柳白皮、槐白皮等分，煎酒热漱。冷则吐之。（《圣惠方》）。  

小儿白秃：桃皮五两煎汁，入白面沐之，并服。（同上）。  

桃胶  

【`修治`】时珍曰：桃茂盛时，以刀割树皮，久则胶溢出，采收，以桑灰汤浸过，曝干用。  

如服食，当依本方修炼。  

【`气味`】苦，平，无毒。  

【`主治`】炼服，保中不饥，忍风寒（《别录》）。下石淋，破血，治中恶疰忤（苏恭）。主恶鬼邪气（孟诜）。和血益气，治下痢，止痛（时珍）。  

【`发明`】颂曰：《本草》言桃胶炼服，保中不饥。按：仙方服胶法：取胶二十斤，绢袋盛，于栎木灰汁一石中，煮三、五沸，取挂高处，候干再煮，如此三度，曝干研筛，蜜和丸梧子大，每空腹酒服二十丸。久服身轻不老。  

时珍曰：按：《抱朴子》云：桃胶以桑灰汁渍过服之，除百病，数月断谷，久则晦夜有光如月。又《列仙传》云：高丘公服桃胶得仙。古方以桃胶为仙药，而后人不复用之，岂其功亦未必如是之殊耶  

【`附方`】旧二，新三。  

虚热作渴：桃胶如弹丸大，含之佳。（《外台》）。  

石淋作痛：桃木胶如枣大，夏以冷水三合，冬以汤三合，和服，日三服。当下石，石尽即止。（《古今录验》）。  

血淋作痛：桃胶（炒）、木通、石膏各一钱，水一盏，煎七分，食后服。（《杨氏家藏方》）。  

产后下痢赤白，里急后重， 痛：用桃胶（焙干）、沉香、蒲黄（炒）各等分，为末。每服二钱，食前米饮下。（《妇人良方》）。  

痘 发搐黑陷者：用桃胶煎汤饮之。或水熬成膏，酒化服之，大效。（《总微论》）。  

桃符  

【`主治`】中恶，精魅邪气，水煮汁服之（孟诜）。  

【`发明`】时珍曰：《典术》云：桃乃西方之木，五木之精，仙木也。  

味辛气恶，故能厌伏邪气，制百鬼。今人门上用桃符以此。《玉烛宝典》云：户上着桃板辟邪，取《山海经》神荼、郁垒居东海蟠桃树下，主领众鬼之义。  

许慎云：羿死于桃 。 ，仗也。故鬼畏桃，而今人用桃梗作 橛以辟鬼也。《礼记》云：王吊则巫祝以桃 前引，以辟不祥。 者，桃枝作帚也。《博物志》云：桃根为印，可以召鬼。《甄异传》云：鬼但畏东南枝尔。据此诸说，则本草桃之枝、叶、根、核、桃枭、桃橛，皆辟鬼祟产忤，盖有由来矣。钱乙小儿方：疏取积热及结胸，用巴豆、 、汞之药，以桃符煎汤下，亦是厌之之义也。  

桃橛  

（《拾遗》）时珍曰：橛音掘，即 也。人多钉于地上，以镇家宅，三载者良。  

【`主治`】卒心腹痛，鬼疰，破血，辟邪恶气胀满，煮汁服之，与桃符同功（藏器）。  

【`附方`】新一。  

风虫牙痛：门下桃橛烧取汁，少少纳孔中，以蜡固之。（《圣惠方》）。  

桃寄生  

见木部。  

桃蠹虫  

移入虫部。  

***栗***  

（《别录》上品  

【`释名`】时珍曰：栗，《说文》作KT ，从 （音条），象花实下垂之状也。梵书名笃迦。  

【`集解`】《别录》曰：栗生山阴，九月采。  

弘景曰：今会稽诸暨栗，形大皮浓，不美；剡及始丰栗，皮薄而甜，乃佳。  

颂曰：栗处处有之，而兖州、宣州者最胜。木高二、三丈，叶极类栎。四月开花青黄色，长条似胡桃花。实有房 ，大者若拳，中子三、五；小者若桃李，中子唯一、二。将熟则罅拆子出。栗类亦多。按：陆玑《诗疏》云：栗，五方皆有之，周、秦、吴、扬特饶。惟濮阳及范阳栗甜美味长，他方者不及也。倭、韩国诸岛上栗大如鸡子，味短不美。桂阳有莘栗，丛生，实大如杏仁，皮、子形色与栗无异，但小耳。又有奥栗，皆与栗同，子圆而细，惟江湖有之，或云即莘也。莘音榛，《诗》云“树之莘栗”是矣。  

保升曰：板栗、锥栗二树皆大。茅栗似板栗而细如橡子，其树虽小，叶亦不殊，但春生夏花、秋实冬枯为异耳。  

宗 曰：湖北一种旋栗，顶圆末尖，即榛栗，象榛子形也。栗欲干收，莫如曝之；欲生收，莫如润沙藏之，至夏初尚如新也。  

时珍曰：栗但可种成，不可移栽。按：《事类合璧》云：栗木高二、三丈，苞生多刺如毛，每枝不下四、五个苞，有青、黄、赤三色。中子或单或双，或三或四。其壳生黄熟紫，壳内有膜裹仁，九月霜降乃熟。其苞自裂而子坠者，乃可久藏，苞未裂者易腐也。其花作条，大如箸头，长四、五寸，可以点灯。栗之大者为板栗，中心扁子为栗楔。稍小者为山栗。山栗之圆而末尖者为锥栗。圆小如橡子者为莘栗。小如指顶者为茅栗，即《尔雅》所谓 栗也，一名 栗，可炒食之。刘恂《岭表录》异云：广中无栗。惟勤州山中有石栗，一年方熟，圆如弹子，皮浓而味如胡桃。得非栗乃水果，不宜于炎方耶？  

实  

【`气味`】咸，温，无毒。  

诜曰：吴栗虽大味短，不如北栗。凡栗日中曝干食，即下气补益；不尔犹有木气，不补益也。火煨去汗，亦杀水气。生食则发气，蒸炒熟食则壅气。凡患风水人不宜食，味咸生水也。  

恭曰：栗作粉食，胜于菱、芡；但以饲孩儿，令齿不生。  

宗 曰：小儿不可多食。生则难化，熟则滞气，膈食生虫，往往致病。  

【`主治`】益气，浓肠胃，补肾气，令人耐饥（《别录》）。  

生食，治腰脚不遂（思邈）。疗筋骨断碎，肿痛瘀血，生嚼涂之，有效（苏恭）。  

栗楔（音屑）  
珍曰：一球三颗，其中扁者栗楔也。  

【`主治`】筋骨风痛（士良）。活血尤效（颂曰：今衡山合活血丹用之）。每日生食七枚，破冷 癖。又生嚼， 恶刺，出箭头，敷瘰 肿毒痛（大明）。  

【`发明`】思邈曰：栗，肾之果也。肾病宜食之。  

弘景曰：相传有人患腰脚弱，往栗树下食数升，便能起行。此是补肾之义，然应生啖。  

若服饵则宜蒸曝之。  

宗 曰：栗之补肾，为其味咸，又滞其气也。  

时珍曰：栗于五果属水。水潦之年则栗不熟，类相应也。有人内寒，暴泄如注，令食煨栗二、三十枚，顿愈。肾主大便，栗能通肾，于此可验。《经验后方》治肾虚腰脚无力，以袋盛生栗悬干，每旦吃十余颗，次吃猪肾粥助之，久必强健。盖风干之栗，胜于日曝，而火煨油炒，胜于煮蒸。仍须细嚼，连液吞咽，则有益。若顿食至饱，反致伤脾矣。按：苏子由诗云：老去自添腰脚病，山翁服栗旧传方。客来为说晨兴晚，三咽徐收白玉浆。此得食栗之诀也。王祯《农书》云：《史记》载：秦饥，应侯请发五苑枣、栗。则本草栗浓肠胃、补肾气、令人耐饥之说，殆非虚语矣。  

【`附方`】旧三，新五。  

小儿疳疮：生嚼栗子敷之。（《外台》）。  

苇刺入肉：方同上。  

马汗入肉成疮者。方同上。（《胜金方》）。  

马咬成疮：独颗栗子烧研敷之。（《医说》）。  

熊虎爪伤：嚼栗敷之。（《肘后》）。  

小儿口疮：大栗煮熟，日日与食之，甚效。（《普济》）。  

衄血不止：宣州大栗七枚刺破，连皮烧存性，出火毒，入麝香少许研匀。每服二钱，温水下。（《圣济总录》）。  

金刃斧伤：用独壳大栗研傅，或仓卒嚼敷亦可。（《集简方》）。  

栗 （音孚）  
曰：栗内薄皮也。  

【`气味`】甘，平，涩，无毒。  

【`主治`】捣散，和蜜涂面，令光急去皱纹（苏恭）。  

【`附方`】新二。  

骨鲠在咽：栗子内薄皮烧存性，研末，吹入咽中即下。《圣济总录》：用栗子肉上皮半两（为末）， 鱼肝一个，乳香二钱半，同捣，丸梧子大。看鲠远近，以线系绵裹一丸，水润吞之，提线钓出也。  

栗壳  

（栗之黑壳也  

【`气味`】同 。  

【`主治`】反胃消渴，煮汁饮之（孟诜）。煮汁饮，止泻血（大明）。  

【`附方`】新一。  

鼻衄不止，累医不效。栗壳烧存性，研末，粥饮服二钱。（《圣惠方》）  

毛球  

（栗外刺包也  

【`主治`】煮汁，洗火丹毒肿（苏恭）。  

花  

【`主治`】瘰 （吴瑞）。  

树皮  

【`主治`】煮汁，洗沙虱、溪毒（苏恭）。疗疮毒（苏颂）。治丹毒五色无常。剥皮有刺者，煎水洗之（孟诜。出《肘后方》）。  

根  

【`主治`】偏肾气，酒煎服之（汪颖）。  

***天师栗***  

（《纲目》  

【`集解`】时珍曰：按：宋祁《益州方物记》云：天师栗，惟西蜀青城山中有之，他处无有也。云张天师学道于此所遗，故名。似栗而味美，惟独房若橡为异耳。今武当山所卖娑罗子，恐即此物也。  

【`气味`】甘，温，无毒。  

【`主治`】久食，已风挛（时珍。出《益州记》）。  

***枣***  

（《本经》上品  

【`释名`】时珍曰：按陆佃《埤雅》云：大曰枣，小曰棘。棘，酸枣也。枣性高，故重 ；棘性低，故并 。 音次。枣、棘皆有刺针，会意也。  

【`集解`】《别录》曰：枣生河东平泽。  

弘景曰：世传河东猗氏县枣特异。今青州出者形大而核细，多膏甚甜。郁州互市者亦好，小不及耳。江东临沂、金城枣形大而虚，少脂，好者亦可用之。南枣大恶，不堪啖。  

颂曰：近北州郡皆出枣，惟青州之种特佳。晋州、绛州者虽大，而不及青州肉浓也。江南出者，坚燥少脂。今园圃种莳者，其种甚多。美者有水菱枣、御枣之类，皆不堪入药，盖肌肉轻虚故也。南郡人煮而曝干，皮薄而皱，味更甘于他枣，谓之天蒸枣，亦不入药。按：郭璞注《尔雅》云：壶枣大而锐，壶犹瓠也。边，腰枣也，细腰，今谓之辘轳枣。 ，白枣也，子白乃熟。洗，大枣，也，出河东猗氏县，大如鸡卵。遵，羊枣也，实小紫黑，俗名羊矢枣。 ，酸枣也，木小而实酢。还味， 枣也，其味短。蹶泄，苦枣也，其味苦。晰，无实枣也。  

宗 曰：大枣先青州，次晋州，皆可晒曝入药，益脾胃。余者止可充食用耳。青州人以枣去皮核，焙干为枣圈，以为奇果。有御枣，甘美轻脆，后众枣熟而易生虫，今人所谓扑落酥者是也。又有牙枣，先众枣熟，亦甘美，微酸而尖长。二枣皆可啖，不堪收曝。  

时珍曰：枣木赤心有刺。四月生小叶，尖觥光泽。五月开小花，白色微青。南北皆有，惟青、晋所出者肥大甘美，入药为良。其类甚繁，《尔雅》所载之外，郭义恭《广志》有狗牙、鸡心、牛头、羊矢、猕猴、细腰、赤心、三星、骈白之名，又有木枣、氐枣、桂枣、夕枣、灌枣、墟枣、蒸枣、白枣、丹枣、棠枣，及安邑、信都诸枣。谷城紫枣长二寸，羊角枣长三寸。密云所出小枣，脆润核细，味亦甘美，皆可充果食，不堪入药。入药须用青州及晋地晒干大枣为良。按：贾思勰《齐民要术》云：凡枣全赤时，日日撼而收曝，则红皱。若半赤收者，肉未充满，干即色黄而皮皱，将赤收者，味亦不佳。《食经》作干枣法：须治净地，铺菰箔之类承枣，日晒夜露，择去胖烂，曝干收之。切而晒干者为枣脯。煮熟榨出者为枣膏，亦曰枣瓤。蒸熟者为胶枣，加以糖、蜜拌蒸则更甜；以麻油叶同蒸，则色更润泽。捣胶枣晒干者为枣油，其法取红软干枣入釜，以水仅淹平，煮沸漉出，砂盆研细，生布绞取汁，涂盘上晒干，其形如油，以手摩刮为末收之。每以一匙，投汤碗中，酸甜味足，即成美浆，用和米，最止饥渴、益脾胃也。卢谌《祭法》云：春祀用枣油。即此。  

生枣  

【`气味`】甘、辛，热，无毒。多食令人寒热。凡羸瘦者不可食。  

思邈曰：多食令人热渴膨胀，动脏腑，损脾元，助湿热。  

大枣  

【`释名`】干枣（《别录》）、美枣（《别录》）、良枣。  

《别录》曰：八月采，曝干。  

瑞曰：此即晒干大枣也。味最良美，故宜入药。今人亦有用胶枣之肥大者。  

【`气味`】甘，平，无毒。  

思邈曰：甘、辛，热，滑，无毒。  

杲曰：温。  

大明曰：有齿病、疳病、虫 人不宜啖枣，小儿尤不宜食。又忌与葱同食，令人五脏不和；与鱼同食，令人腰腹痛。  

时珍曰：今人蒸枣多用糖、蜜拌过，久食最损脾、助湿热也。啖枣多，令人齿黄生。故嵇康《养生论》云：齿处晋而黄，虱处头而黑。  

【`主治`】心腹邪气，安中，养脾气，平胃气，通九窍，助十二经，补少气、少津液、身中不足，大惊四肢重，和百药。久服轻身延年（《本经》。宗 曰：（煮取肉，和脾胃药甚佳）。  

补中益气，坚志强力，除烦闷，疗心下悬，除肠 。久服不饥神仙（《别录》）。  

润心肺，止嗽，补五脏，治虚损，除肠胃癖气。和光粉烧，治疳痢（大明）。小儿患秋痢，与蛀枣食之良（孟诜）。杀乌头、附子、天雄毒（之才）。和阴阳，调营卫，生津液（李杲）。  

【`发明`】弘景曰：道家方药，以枣为佳饵。其皮利，肉补虚，所以合汤皆擘之也。  

杲曰：大枣气味俱浓，阳也。温以补不足，甘以缓阴血。  

成无己曰：邪在营卫者，辛甘以解之。故用姜、枣以和营卫，生发脾胃升腾之气。张仲景治奔豚，用大枣滋脾土以平肾气也。治水饮胁痛有十枣汤，益土而胜水也。  

震亨曰：枣属土而有火，味甘性缓。甘先入脾，补脾者未尝用甘。故今人食甘多者，脾必受病也。时珍曰：《素问》言：枣为脾之果，脾病宜食之。谓治病和药，枣为脾经血分药也。若无故频食，则生虫损齿，贻害多矣。按：王好古云：中满者勿食甘，甘令人满。故张仲景建中汤心下痞者，减饧、枣，与甘草同例，此得用枣之方矣。又按：许叔微《本事方》云：一妇病脏燥悲泣不止，祈祷备至。予忆古方治此证用大枣汤，遂治，与服尽剂而愈。古人识病治方，妙绝如此。又陈自明《妇人良方》云：程虎卿内人妊娠四、五个月，遇昼则惨戚悲伤，泪下数欠，如有所凭，医巫兼治皆无益。管伯周说：先人曾语此，治须大枣汤乃愈。  

虎卿借方治药，一投而愈。方见下条。又《摘玄方》治此证，用红枣烧存性，酒服三钱，亦大枣汤变法也。  

【`附方`】旧七，新十二。  

调和胃气：以干枣去核，缓火逼燥为末。量多少入少生姜末，白汤点服。调和胃气甚良。  

（《衍义》）。  

反胃吐食：大枣一枚去核，用斑蝥一枚去头翅，入在内，煨熟去蝥，空心食之，白汤下良。  

小肠气痛：大枣一枚去核，用斑蝥一枚去头、足、翅，入枣内，纸包煨熟，去蝥食枣，以桂心、荜澄茄汤下。（《直指》）。  

伤寒热病后，口干咽痛，喜唾：大枣二十枚，乌梅十枚，捣入蜜丸。  

含如杏核大，咽汁甚效。（《千金方》）。  

妇人脏燥，悲伤欲哭，象若神灵，数欠者，大枣汤主之：大枣十枚，小麦一升，甘草二两，每服一两，水煎服之。亦补脾气。（《金匮》）。  

妊娠腹痛：大红枣十四枚，烧焦为末，以小便服之。（《梅师》）。  

大便燥塞：大枣一枚去核，入轻粉半钱缚定，煨熟食之，仍以枣汤送下。（《直指》）。  

咒枣治疟：执枣一枚，咒曰：吾有枣一枚，一心归大道。优他或优降，或劈火烧之。念七遍，吹枣上，与病患食之，即愈。（《 嵝神书》）。  

烦闷不眠：大枣十四枚，葱白七茎，水三升，煮一升，顿服。（《千金》）。  

上气咳嗽，治伤中筋脉急，上气咳嗽者：用枣二十枚去核，以酥四两微火煎，入枣肉中泣尽酥，取收之。常含一枚，微微咽之取瘥。（《圣惠方》）。  

肺疽吐血，因啖辛辣，热物致伤者：用红枣（连核烧存性）、百药煎（ 过）等分为末。  

每服二钱，米饮下。（《三因》）。  

耳聋鼻塞，不闻音声、香臭者：取大枣十五枚（去皮核），蓖麻子三百枚（去皮），和捣。  

绵裹塞耳、鼻，日一度。三十余日，闻声及香臭也。先治耳，后治鼻，不可并塞。（孟诜《食疗》）。  

久服香身：用大枣肉和桂心、白瓜仁、松树皮为丸，久服之。（《食疗本草》）。  

走马牙疳：新枣肉一枚，同黄柏烧焦为末。油和敷之。若加砒少许更妙。（王氏《博济》）。  

诸疮久坏不愈者。枣膏三升，煎水频洗，取愈。（《千金》）。  

痔疮疼痛：大肥枣一枚剥去皮，取水银掌中，以唾研令极熟，敷枣瓤上，纳入下部良。  

（《外台》）。  

下部虫痒：蒸大枣取膏，以水银和捻，长三寸，以绵裹，夜纳下部中，明日虫皆出也。  

（《肘后》）。  

卒急心疼：《海上方》诀云：一个乌梅二个枣，七枚杏仁一处捣。男酒女醋送下之，不害心疼直到老。  

食椒闭气：京枣食之即解也。（《百一选方》）。  

三岁陈枣核中仁  

【`气味`】燔之，苦，平，无毒。  

【`主治`】腹痛邪气（《别录》）。恶气卒疰忤（孟诜）。核烧研，掺胫疮良（时珍）。  

【`发明`】时珍曰：按：《刘根别传》云：道士陈孜如痴人，江夏袁仲阳敬事之。  

孜曰：今春当有疾，可服枣核中仁二十七枚。后果大病，服之而愈。又云：常服枣仁，百邪不复干也。仲阳服之有效，则枣果有治邪之说矣。又《道书》云：常含枣核治气，令口行津液，咽之佳。谢承《后汉书》亦云：孟节能含枣核，不食可至十年也。此皆藉枣以生津受气，而咽之又能达黄宫，以交离坎之义耳。  

叶  

【`气味`】甘，温，微毒。《别录》曰：散服使人瘦，久则呕吐。  

【`主治`】覆麻黄，能令出汗（《本经》）。和葛粉，揩热痱疮，良（《别录》）。治小儿壮热，煎汤浴之（大明）。  

【`附方`】新二。  

小儿伤寒：五日以后热不退。用枣叶半握，麻黄半两，葱白、豆豉各一合，童子小便二钟，煎一钟，分二服，取汗。（《总录》）反胃呕哕：干枣叶一两，藿香半两，丁香二钱半，每服二钱，姜三片，水一盏煎服。（《圣惠方》）。  

木心  

【`气味`】甘，涩，温，有小毒。  

【`主治`】中蛊腹痛，面目青黄，淋露骨立。锉取一斛，水淹三寸，煮至二斗澄清，煎五升。旦服五合，取吐即愈。又煎红水服之，能通经脉。（时珍，出《短剧方》）。  

根  

【`主治`】小儿赤丹从脚趺起，煎汤频浴之。（时珍，出《千金》）。  

【`附方`】旧一。  

令发易长：取东行枣根三尺，横安甑上蒸之，两头汗出，收取敷发，即易长。（《圣惠方》）。  

皮  

【`主治`】同老桑树皮，并取北向者，等分，烧研。每用一合，井水煎，澄取清，洗目。  

一月三洗，昏者复明。忌荤、酒、房事（时珍）。  

***仲思枣***  

（宋《开宝》  

【`释名`】仙枣。  

志曰：北齐时有仙人仲思得此枣种之，因以为名。  

【`集解`】志曰：仲思枣形如大枣，长一、二寸，正紫色，细纹小核，味甘。今亦少有。  

时珍曰：按：杜宝《大业拾遗记》云：隋时信都郡献仲思枣，长四寸，围五寸，肉肥核小有味，胜于青州枣，亦名仙枣。观此，则《广志》之西王母枣、谷城紫枣，皆此类也。  

【`气味`】甘，温，无毒。  

【`主治`】补虚益气，润五脏，去痰嗽冷气。久服令人肥健，好颜色，神仙不饥（《开宝》）。  

***苦枣***  

（《食性》  

【`释名`】蹶泄（《尔雅》。名义未详）。  

【`集解`】士良曰：苦枣处处有之。色青而小，味苦不堪，人多不食。  

实  

【`气味`】苦，大寒，无毒。  

【`主治`】伤寒热伏在脏腑，狂荡烦满，大小便闭涩。取肉煮研，和蜜丸服（士良）。  
