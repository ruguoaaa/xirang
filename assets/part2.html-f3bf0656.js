import{_ as r}from"./plugin-vue_export-helper-c27b6911.js";import{o as b,c as a,e}from"./app-1c06d5dc.js";const h={},d=e('<h2 id="《全元散曲》-二" tabindex="-1"><a class="header-anchor" href="#《全元散曲》-二" aria-hidden="true">#</a> 《全元散曲》 （二）</h2><h3 id="☆乔吉" tabindex="-1"><a class="header-anchor" href="#☆乔吉" aria-hidden="true">#</a> ☆乔吉</h3><p>○小令<br> 【正官】醉太平<br> △题情<br> 离情厮禁，旧约难寻。落红堆径雨沉沉，锁梨花院深。瘦来裙掩鸳鸯锦，愁多梦冷芙蓉枕，髻松钗落凤凰金，险掂折玉簪。<br> △乐闲<br> 链秋霞汞鼎，煮晴雪茶铛。落花流水护茅亭，似春风武陵。唤樵青、椰瓢倾、云浅松醪剩，倚围屏、洞仙酣、露冷石床净，挂枯藤、野猿啼、月淡纸窗明，老先生睡醒。<br> △渔樵闲话<br> 柳穿鱼旋煮，柴换酒新沽。斗牛儿乘兴老樵渔，论闲言伥语。燥头颅束云担雪耽辛苦，坐蒲团攀风咏月穷活路，按葫芦谈天说地醉模糊。入江山画图。<br> 【正官】绿幺遍<br> △自述<br> 不占龙头选，不入名贤传。时时酒圣，处处诗禅，烟霞状元，江湖醉仙，笑谈便是编修院。留连，批风抹月四十年。<br> 【南吕】四块玉<br> △咏手<br> 弦上看，花间把，握雨携云那清嘉，春风满袖拈罗帕。擎玉，微蘸甲，风韵煞。<br> 玉掌温，琼枝嫩，闲弄闲拈暗生春，为纤柔长惹风流恨。掠翠颦，整髻云，可喜损。<br> 【南吕】玉交枝<br> △闲适二曲<br> 山间林下，有草舍蓬窗幽雅。苍松翠竹堪图画，近烟村三四家。飘飘好梦随落花，纷纷世味如嚼蜡。一任他苍头皓发，莫徒劳心猿意马。自种瓜，自采茶，炉内链丹砂。看一卷道德经，讲一会渔樵话，闭上槿树篱，醉卧在葫芦架，尽清闲自在煞。<br> 无灾无难，受用会桑榆日晚。英雄事业何时办，空熬煎两鬓斑。陈抟睡足西华山，文王不到溪岸。不是我心灰意懒，怎陪伴愚眉肉眼，雪满山，水绕滩，静爱野鸥闲。使见识偃月堂，受惊怕连云栈，想起来满面看，通身汗，惨煞人也蜀道难。<br> △失题<br> 青春空过，早两鬓秋霜渐多。运筹帷幄簪笔坐，费心如安乐窝，黄尘黑海万丈波，绿袍槐简千家货。算世人难蹬脱，脱这金枷玉锁。问小哥，你省么？拍手笑呵呵。穿袖衫调傀儡，搭套项推沉磨，我如今得空便都参破。得清闲才是我。溪山一派，接松径寒云绿苔。萧萧五柳疏篱寨，撒金钱菊正开，先生拂袖归去来。将军战马今何在？急跳出风波大海，作个烟霞逸客，翠竹斋、薜荔阶，强似五侯宅。这一条青穗条，傲煞你黄金带。再不著父母忧，再不还儿孙债。险也啊，拜将台！<br> 【南吕】阅全经<br> △闺情<br> 玉减梅花瘦，翠颦妆镜羞，雨念云思何日休？休，休登江上楼。红弯袖，泪痕都是愁。<br> 砑金红鸾纸，染香丹凤词，情系人心狄藉丝。思，掷梭双泪时。回文字，织成肠断诗。<br> 【中吕】朝天子<br> △歌者簪山桔<br> 锦囊，未黄，宜荐秋风酿。何须一夜洞庭霜，好先试销金帐。豆蔻梢头，丁香枝上，蘸吴姬指甲凉。剖将，试尝，止爱些酸模样。<br> △赋所感<br> 翠衫，玉簪，脂唇小樱桃淡。多情多绪眼脑馋，谁敢去胡摇撼？冷诨先斩，呆科先探，小心儿真个敢。为俺，大胆，我倒有三分惨。<br> △小娃琵琶<br> 暖烘，醉容，逼匝的芳心动。雏莺声在小帘栊，唤醒花前梦。指甲纤柔，眉儿轻纵，和相思曲未终。玉葱，翠峰，娇怯煞琵琶重。<br> 【中吕】满庭芳<br> △铁马儿<br> 虚檐月明，穿帘得失，注月前程。只闻阃外将军令，肃肃宵征。歌舞闹难碴锦营，雨云闲偏战愁城。嘶不定，钢肠人厌听，风入四蹄轻。<br> △渔父词<br> 潇湘画中，雪翻秋浪，玉削晴峰。莼鲈高兴西风动，挂起风篷。梦不到青云九重，禄不求皇阁千钟。浮蛆瓮，活鱼自烹，浊酒旋ド红。<br> 湘江汉江，山川第一，景物无双。呼儿盏洗生珠蚌，有酒盈缸。争人我心都纳降，和伊吾歌不成腔。船初桩，芙蓉对港，和月倚篷窗。<br> 吴头楚尾，江山入梦，海鸟忘机。闲来得觉胡伦睡，枕著蓑衣。钓台下风云庆会，纶竿上日月交蚀。知滋味，桃花浪里，春水鳜鱼肥。<br> 江湖隐居，既学范蠡，问甚三闾。终身休惹闲题目，装个葫芦，行雨罢龙归远浦，送秋来雁落平湖。摇船去，浊醪换取，一串柳穿鱼。<br> 山妻稚子，薄披鲈脍，细切莼丝。葫芦盛酒江头市，盏用青瓷。笑吕望风云古史，爱玄真江海新诗。心无事，寻思那时，悔杀进西施。<br> 疏狂逸客，一樽酒尽，百尺帆开。划然长啸西风快，海上潮来。入万顷玻璃世界，望三山翡翠楼台。纶竿外，江湖水窄，回首是蓬莱。<br> 湖平棹稳，桃花泛暖，柳絮吹春。萋蒿香脆芦芽嫩，烂煮河豚。闲日月熬了些酒樽，恶风波飞不上丝纶。芳村近，田原隐隐，疑是避秦人。<br> 扁舟棹短，名休挂齿，身不属官。船头酒醒妻儿唤，笑语团。锦画图芹香水暖，玉围屏雪急风酸。清江畔，闲愁不管，天地一壶宽。<br> 沙堤缆船，樵夫问讯，溪友留连。笑谈便是编修院，谁贵谁贤，不应举江湖状元，不思凡蓑笠神仙。鱼成串，垂杨岸边，还却酒家钱。<br> 扁舟最小，纶巾蒲扇，酒瓮诗瓢。樵青拍手渔童笑，回首金焦。箬笠底风云缥缈，钓竿头活计萧条。船轻棹，一江夜潮，明月卧吹箫。<br> 纶竿送老，酒ド绿蚁，蟹擘红膏。兴来自把船儿棹，万顷云涛。风月养吾生老饕，江湖歌楚客《离骚》。溪童道，蓑衣是草，不换锦宫袍。<br> 渔家过活，雪篷云棹，雨笠烟蓑。一声Ы乃无人和，妻子呵呵。包古今不宜时短褐，泛江湖无定处行窝。休扶舵，轻将棹拨，江上月明多。<br> 活鱼旋打，沽些村酒，问那人家。江山万里天然画，落日烟霞。垂袖舞风生鬓发，扣舷歌声撼渔槎。初更罢，波明浅沙，明月浸芦花。<br> 渔翁醉也，任横棹楫，不缆桩橛。晚来隔浦灯明灭，船阁沙斜。芦花梦西风睡彻，松茅烟夜火烧绝。秋江月，林梢半缺，潮信早来些。<br> 江天晚凉，一滩蓼沙，十里莲塘。酒缸盛酒船头上，有几个渔郎。云锦机织作成醉乡，绮罗丛排办出沧浪。杯盘放，鲈鱼味长，甜似大官羊。<br> 秋江暮景，胭脂林障，翡翠山屏。几年罢却青云兴，直泛沧溟。卧御榻弯的腿疼，坐羊皮惯得身轻。风初定，丝纶慢整，牵动一潭星。<br> 携鱼换酒，鱼鲜可口，酒热扶头。盘中不是鲸鲵肉，鲟初熟。太湖水光摇酒瓯，洞庭山影落鱼舟。归来后，一竿钓钩，不挂古今愁。<br> 江声撼枕，一川残月，满目遥岑。白云流水无人禁，胜似山林。钓晚霞寒波濯锦，看秋潮夜海熔金。村醪窨，何人共饮？鸥鹭是知心。<br> 轻鸥数点，寒蒲猎猎，秋水厌厌。五湖烟景由人占，有甚防嫌，是非海天惊地险，水云乡浪静风恬。村醪酽，歌声冉冉，明月在山尖。<br> 篷窗半龛，挂晴帆饱，照夜灯馋。一竿界破江云淡，虾蟹盈篮。未放我杯中量减，尽教他鬓影秋搀。船休缆，中流半酣，系楫下湘潭。<br> 【中吕】红绣鞋<br> △竹衫儿<br> 并刀剪龙须为寸，玉丝穿龟背成文，襟袖清凉不沾尘。汗香晴带雨，肩瘦冷搜云，是玲珑剔透人。<br> 浃背全无暑汗，曲肱时印新瘢，衬荷花落魄壮怀宽。挹风香双袖细，披野色一襟团，满身儿窥豹管。<br> △书所见<br> 脸儿嫩难藏酒晕，扇儿薄不隔歌尘，佯整金钗暗窥人。凉风醒醉眼，明月破诗魂，料今宵怎睡得稳。<br> △泊皋亭山下<br> 石骨瘦金珠窟嵌，树身驰璎珞褴衤参，秋影秋声绕蓬龛。青山黄鹤楼，白水黑龙潭，野猿啼碎胆。<br> 【中吕】喜春秋<br> △秋望<br> 千山落叶岩岩瘦，百尺危阑寸寸愁，有人独倚晚妆楼。楼外柳，眉暗不禁秋。<br> 【中吕】山坡羊<br> △寓兴<br> 鹏抟九万，腰缠十万，扬州鹤背骑来惯。事间关，景阑珊，黄金不富英雄汉，一片世情天地间。白，也是眼；青，也是眼。<br> △冬日写怀<br> 离家一月，闲居客舍，孟尝君不费黄齑社。世情别，故交绝，床头金尽谁行借？今日又逢冬至节。酒，何处赊？梅，何处折？<br> 朝三暮四，昨非今是，痴儿不解荣枯事。偾家私，宠花枝，黄金壮起荒淫志，千百锭买张招状纸。身，已至此；心，犹未死。<br> 冬寒前后，归晴时候，谁人相伴梅花瘦？钓鳌舟，缆汀洲，绿蓑不耐风霜透，投至有鱼来上钩。风，吹破头；霜，皴破手。<br> △自警<br> 清风闲坐，白云高卧，面皮不受时人唾。乐跎跎，笑呵呵，看别人搭套项推沉磨，盖下一枚安乐窝。东，也在我；西，也在我。<br> △失题<br> 云浓云淡，窗明窗暗，等闲休擘骊龙颔。正尴&lt;九咸&gt;，莫贪婪，恶风波吃闪的都着淹，流则盈科止则坎。行，也在俺；藏，也在俺。<br> 妆呆壮亻林，妆聋妆吞，人生一世刚图甚？句闲吟，酒频斟，白云梦绕青山枕看遍洛阳花似锦。荣，也在恁；枯，也在恁。<br> 【商调】梧叶儿<br> △出金陵<br> 尘暗埋金地，云寒树玉宫，归去也老仙翁。东北朝宗水，西南解愠风，船急似飞龙，到铁瓮城边喜落篷。<br> 【越调】小桃红<br> △赠刘牙儿<br> 瓠犀微露玉参差，偏称乌金渍。斜抵春纤记前事，试寻思。风流漫惹闲唇齿，含宫泛徵，咬文嚼字，谁敢嗑牙儿？<br> △立春遣兴<br> 土牛泥软润滋滋，香写宜春字。散作芳尘满街市，洒吟髭。老天也管闲公事，春风告示。梅花资次，攒到北边枝。<br> △纸雁儿<br> 汉宫秋信落云笺，行断鸳鸯剪。写不成书寄幽怨，镜台边。补妆羞对双金钿，清愁一点，有谁曾见，和影过远山前。<br> △扇儿<br> 一声谁剪楚江云，秋色轻罗衬。休写班姬六宫恨，泪成痕。半枝汗湿香生晕，蒲葵策勋，桃花风韵，凉渗小乌巾。<br> △赠郭莲儿<br> 锦幢罗盖水晶宫，一曲菱歌动。太液云香露华莹，醉芙蓉。鸳鸯不识凌波梦，秋房怨空，藕丝情重，粉瘦怯西风。<br> △花花髻<br> 小鬟新样斗奇绝，学绾同心结。翠织香穿逞娇劣，巧堆叠。锦筐露湿琼梳月，盛春倦也，和云低遏，忙煞梦中蝶。<br> △效联珠格<br> 落花飞絮隔朱帘，帘静重门掩。掩镜羞看脸儿{渐女}，{渐女}眉尖。眉尖指屈将归期念，念他抛闪。闪咱少欠，欠你病厌厌。<br> △赠朱阿娇<br> 郁金香染海棠丝，云腻宫鸦翅。翠靥眉儿画心字，喜孜孜。司空休作寻常事，樽前但得，身边伏侍，谁敢想那些儿。<br> △闺思<br> 日高犹自睡沉沉，梦绕鸳鸯枕。不成闲愁厮拘禁，恋香衾。东风落尽西园锦，知他为甚，情怀陡恁，懒却惜花心。<br> △春闺怨<br> 玉楼风杏花衫，娇怯春寒赚。酒病十朝九朝嵌，瘦岩岩。愁浓难补眉儿淡，香消翠减，雨昏烟暗，芳草遍江南。<br> △中秋怀约<br> 桂花风雨较凉些，愁字儿难藏擎。一片秋声战梧叶，苦离别。幸然不见团圆月，多应那人，想思今夜，明日敢来也。<br> △楚仪来因戏赠之<br> 碧梧月冷凤凰枝，空守风流志。楚雨湘云总心事，许多时。口儿里不道个胡伦字。殷勤谢伊，虽无传示，来探了两遭儿。<br> △别楚仪<br> 一樽别酒断肠词，难说心间事。行李匆匆怎酬志？自寻思，从今别却文章士。至如小子，十分不是，好处也想些儿。<br> △绍兴于侯索赋<br> 昼长无事簿书闲，未午衙先散。一郡居民二十万。报平安，秋粮夏税咄嗟儿办。执花纹象简，凭琴堂书案，日日看青山。<br> △孙氏壁间画竹<br> 月分云影过邻东，半壁秋声动。露粟枝柔怯栖凤，玉玲珑，不堪岁暮关情重。空谷乍寒，美人无梦，翠袖倚西风。<br> △点鞋枝<br> 研台香蘸翠条尖，圈落玄花点，云风吴绫粉生焰。配霜缣，月牙脱出宫莲{渐女}。虽然草木，不堪憔悴，陪伴玉纤纤。<br> △晓妆<br> 绀云分翠拢香丝，玉线界宫鸦翅。露冷啬薇晓初试，淡匀脂。金篦腻点兰烟纸，含娇意思。人须是，亲手画眉儿。<br> △桂花<br> 一枝丹桂倚西风，扇影天香动。醉里清虚广寒梦，月明中。紫金粟炼朱砂汞，绿衣衬榜，黄麻供奉，不似状元红。<br> △指镯<br> 紫金铢钿巧镯儿，悭称无名指。花信今春几番至？见郎时，窗前携手知心事。行云拘束，暖香消瘦，璁褪玉愁枝。<br> △僧房以太湖石支足<br> 海棠花影月明前，约那人相见，掩雨遮云忒方便。最堪怜，阶前堆垛从踏践。央及杨翦，急差军健，运入丽春园。<br> 【越调】天净沙<br> △即事<br> 笔尖扫尽痴云，歌声唤醒芳春，花担安排酒樽。海棠风信，明朝陌上吹尘。一从鞍马西东，几番衾枕朦胧，薄幸虽来梦中。争如无梦，那时真个相逢。隔窗谁爱听琴？倚帘人是知音，一句话当时至今。今番推甚，酬劳凤枕鸳衾。莺莺燕燕春春，花花柳柳真真，事事风风韵韵。娇娇嫩嫩，停停当当人人。<br> 【越调】酒旗儿<br> △陪雅斋万户游仙都洞天<br> 千古藏真洞，一柱立晴空，石笋参差似太华峰，醉入天台梦。绿树溪边晚风，碧云不动，粉香只下芙蓉。<br> 【越调】柳营曲<br> △有感<br> 薄命妾，重离别，长吁一声肠断也。闷弓儿难拽，愁窖儿新掘，花担儿怕担折。兰舟梦水绕云结，香闺恨烛灭烟绝。凤凰衾人哽咽，鸳鸯枕泪重叠。耶，寒似夜来些。<br> 【越调】凭栏人<br> △香篆<br> 一点雕盘萤度秋，半缕宫奁云弄愁。情缘不到头，寸心灰未休。<br> △金陵道中<br> 瘦马驮诗天一涯，倦鸟呼愁村数家。扑头飞柳花，与人添鬓华。<br> △春思<br> 淡月梨花曲槛傍，清露苍苔罗袜凉。恨他愁断肠，为他烧夜香。<br> △小姬<br> 手捻红牙花满头，爱唱春词不解愁。一声出画楼，晓莺无奈羞。<br> △香<br> 暖蜕龙团香骨尘，细袅云衣古篆文。宝奁余烬温，小池明月昏。心火蟠烧九曲肠，鼻观薰修三昧香。劫灰书几场，犹存延寸光。<br> 【双调】沉醉东风<br> △倩人扶观华<br> 珠滴沥寒凝碧粉，玉珑璁暖簇香云。仙裙翡翠薄，宫额鹅黄嫩，牡丹也不敢称尊。倚杖来观海上春，比锦缆龙舟较稳。<br> △泛湖写景<br> 干办出苍松翠竹，界画成宝殿珠楼。明玉船，描金柳，碧玲珑凤凰山后。一片睛云雪色秋，白罗衬丹青扇头。<br> △题扇头隐括古诗<br> 万树枯林冻折，千山高鸟飞绝。兔径迷，人踪灭，载梨云小舟一叶。蓑笠渔翁耐冷的别，独钓寒江暮雪。<br> 【双调】折桂令<br> △上已游嘉禾南湖歌者为豪夺扣舷自歌邻舟皆笑<br> 三月三天霁吹睛，见麟凤沧州，鸳鹭沙汀。华鼓清箫，红云兰棹，青旗亭。细看来春风世情，都分在流水歌声。劣燕妖莺，冷笑诗仙，击楫扬ぎ。<br> △客窗清明<br> 风风雨雨梨花，窄索帘栊，巧小窗纱。甚情绪灯前，客怀枕畔，心事天涯。三千丈清愁鬓发，五十年春梦繁华。蓦见人家，杨柳分烟，扶上檐牙。<br> △雨窗寄刘梦鸾赴宴以侑樽云<br> 妒韶华风雨潇潇，管月犯南箕，水漏天瓢。湿金缕莺裳，红膏燕嘴，黄粉蜂腰。梨花梦龙绡泪今春瘦了，海棠魂羯鼓声昨夜惊者。极目江皋，锦涩行云，香暗归潮。<br> 赠张氏天香善填曲时在阳羡莫侯席上<br> 月明一片缃云，揉做清芬，吹下昆仑。胜浅浅兰烟、霏霏花雾、淡淡梅魂。这气味温柔可人，那风流旖旎生春。声迹相闻，多少余芳，散在乾坤。<br> △自述<br> 华阳巾鹤氅蹁跹，铁笛吹云，竹杖撑天。伴柳怪花妖、麟祥凤瑞、酒圣诗禅。不应举江湖状元，不思凡风月神仙。断简残编，翰墨云烟，香满山川。<br> △张谦斋左辖席上索赋<br> 卷鲸川吸尽春云，曲妙重歌，酒冷还温。裁甚乌纱，尽他白发，醉个红裙。想献玉遭刑费本，算挥金买笑何村，俯仰乾坤，多少英雄，不到麒麟。<br> △寄远<br> 怎生来宽掩了裙儿，为玉削肌肤，香褪腰肢。饭不沾匙，睡如翻饼，气若游丝。得受用遮莫害死，果实诚有甚推辞？乾闹了若干时。草本儿欢娱，书彻货几相思。<br> 云雨期一枕南柯，破镜分钗，对酒当歌。想驿路风烟、马头星月、雁底关河。往日个殷勤访我，近新来憔悴因他。淡却双蛾，哭损秋波，台候如何？忘了人呵。<br> 越楼见姬梳洗已倚立娇困若不胜情因记<br> 隔朱楼杨柳青青，烟锁窗纱，风动帘旌。爱镜睹婵娟、粉吹旖旎、玉立娉婷。翘凤头金钗整整，朵松花云髻亭亭。个样心情，困托香腮，斜倚云屏。<br> 登澄江君山有平原君墓并手植桧至绝顶甚壮人气宇<br> 芙蓉城古意山川，葬玉当时，植桧何年？江树阴阴，江帆隐隐，江草芊芊。蘸海渎东南半天，望金焦西北双拳。巾袂蹁跹，不索浮莲，挟取飞仙。<br> △红梅徐德可索赋类卷<br> 从来不假铅华，试耍学宫妆，醉笑吴娃。返老还童，脱胎换骨，饱养烟霞。罗浮梦休猜做杏花，萼绿仙曾服甚丹砂？春在天涯，紫蜡封香，寄与谁家。<br> △帘内佳人瞿子成索赋<br> 鲛绡不卷闲情，翠织玲珑，玉立聘婷。倚动银钩，耍吹罗带，笔振金铃。迷楚云花昏柳暝，隔湘烟水秀山明。楼外人行，休放春愁，难掩风声。<br> △西湖忆黄氏所居<br> 多时不到儿家，想绳挂秋千、弦断琵琶、眉淡兰烟、钗横梭玉、粉腿铅华。软龙绡尘蒙宝鸭，烂胭脂雨过金沙。隔个窗纱，梦断东风，门外啼鸦。<br> △贾侯席上赠李楚仪<br> 洗妆明雪色芙蓉，默默情怀，楚楚仪容。甚烟雨江头，移根何在，桃李场中。尽劣燕娇莺冗冗，笑落花飞絮。湘水西东，怅望蹇衣，玉立秋风。<br> △登姑苏台<br> 百花洲上新台，帘吻云平，图画天开。鹏俯沧溟，蜃横城市，鳌驾蓬莱。学捧心山颦翠色，怅悬头土湿腥苔。悼古兴怀，休近阑干，万丈尘埃。<br> 会州判文从周自维扬来道楚仪李氏意<br> 文章杜牧风流，照夜花灯，载月兰舟。老我江湖，少年谈笑，薄幸名留。赠杨柳人初病酒，采芙蓉客已惊秋。醉梦悠悠，雁到南楼，寄点新愁。<br> △赠罗真真<br> 罗浮梦里真仙，双锁螺鬟，九晕珠钿。晴柳纤柔，春葱细腻，秋藕匀圆。酒盏儿里殃及出些腼腆，画争儿上换下来的婵娟。试问尊前，月落参横，今夕何年？<br> △富子明寿<br> 梨花院羯鼓挝晴，恰暮雨黄昏、新火清明。歌倚缑笙，香温汉鼎，酒暖吴橙。贺绿鬓朱颜寿星，是轻衫矮帽书生。趁取鹏程，快意风云，唾手功名。<br> △丙子游越怀古<br> 蓬莱老树苍云，禾黍高低，狐兔纷纭。半折残碑，空余故址，总是黄尘。东晋亡也再难寻个右军，西施去也绝不见甚佳人。海气长昏，啼声乾，天地无春。<br> 隔楼所见对望终日其媪若厌者遂下帘以蔽之<br> 织湘江一片波纹，下闲愁，隔断诗魂。非雾非烟，影娥池上，香梦无痕。拍画阑纤舒玉笋，启纱窗推晒罗裙。饱看娇春，倩得南薰，卷起梨云。<br> △七夕赠歌者<br> 崔徽休写丹青，雨弱云娇，水秀山明。箸点歌唇，葱枝纤手，好个卿卿。水洒不著春妆整整，风吹的倒玉立亭亭。浅醉微醒，谁伴云屏？今夜新凉，卧看双星。<br> 黄四娘沽酒当垆，一片青旗，一曲骊珠。滴露和云，添花补柳，梳洗工夫。无半点闲愁去处，问三生醉梦何如。笑倩谁扶？又被春纤，搅住吟须。<br> 秋日湖山偕白子瑞辈燕集赋以俾歌者赴拍侑樽<br> 秋声一片芦花，正落日山川，过雨人家。羡歌舞风流、太平时世、诗酒生涯。待杨柳晴春风跃马，且桂华凉夜月乘槎。一曲吴娃，笑煞江州相满琵琶。<br> △感兴<br> 谢安江左优游，梦觉东山，声动南州。覆雨翻云，怜花宠柳，未肯回头。成时节衣冠冕旒，败时节笞杖徒流，回甚么恩仇。山塌虚名，海阔春愁。<br> △秋思<br> 红梨叶染胭脂，吹起霞绡，绊住霜枝。正万里西风，一天暮雨，两地相思。恨薄命佳人在此，问雕鞍游子何之。雁未来时，流水无情，莫写新诗。<br> 秋日与高敬臣胡善甫辈饮湖楼即事<br> 疏帘外暮雨西山，唤起诗仙，共倚阑干。杯影涵秋，歌声送晚，鬓脚生寒。添风韵春纤象板，减恩情罗扇龙檀。红藕花残，茉莉双鬟，油壁吹香，催上归鞍。<br> △劝求妓者<br> 溺盆儿刷煞终臊，待立草为标，现世生苗。时下收心，眼前改志，怎换皮毛？厌禳死花枝般老小，踢腾尽铜斗般窠巢。日夜煎熬，要撅断琴弦，别觅鸾胶。<br> △问春<br> 东君去也如何？风皱纤鳞，烟抹羞蛾。恨白眼相看，青春不管，黑发无多。香絮引鱼吞绿波，落花惊蝶梦南柯。随处行窝，载酒吴船，击筑秦歌。<br> △毗陵张师明席上赠歌妓周氏宜者<br> 宜歌宜舞宜妆，道是风流，果不寻常。粉靥堆春，金盘捧露，翠袖笼香。此际相逢蕊娘，个中谁是周郎？愁近清觞，泥醉归来，灯影昏黄。<br> △咏红蕉<br> 红蕉分钟天涯，换叶移恨，灌水壅沙。娇耐秋风，清宜夜雨，艳若春华。翠袖捧银台绛蜡，绿云封玉灶丹霞。富贵人家，妆点湖山，吃喜窗纱。<br> 仲明同知坦然斋集苏老琵琶吴国良箫歌者王玉莲<br> 坦然对客高轩，烂醉梅边，占得春先。箫阮鸾声，琵琶凤尾，宝鼎龙诞。金错落三分酒浅，玉玲珑一串珠圆，谁似尊前，谈笑风流，富贵神仙。<br> △荆溪即事<br> 问荆溪溪上人家，为甚人家，不种梅花。老树支门，荒蒲绕岸，苦竹圈笆。寺无僧狐狸样瓦，官无事鸟鼠当衙。白水黄沙，倚遍阑干，数尽啼鸦。<br> △高敬臣病<br> 赋高唐何事悲秋？山在书屏，云在帘钩。尽汗漫羁情，炎凉世态，万象蜉蝣。杨柳阴吴船载酒，藕花凉楚客登楼。宾主相留，且对清江，抖擞诗愁。<br> △晋云山中奇遇<br> 赚刘郎不是桃花，偶宿山溪，误到仙家。腻雪香肌，碧螺高髻，绿晕宫鸦。掬秋水珠弹玉甲，笑春风云衬铅华。酒醒流霞，饭饱胡麻，人上篮舆，梦隔天涯。爱秋娘弄月无痕，冰雪凝妆，风露为魂。歌颤鸾钗，尘随鸳袜，酒污猩裙。巧画柳双眉浅颦，笑生花满眼娇春。好客东君，特与新诗，留取香云。<br> △西岩所见<br> 西岩楼外东风，曲曲阑干，小小帘栊。甚午困懵腾，髻鬟{髟女}{胡}，星眼朦胧。正落絮飞花冗冗，又夕阳流水溶溶。金缕香绒，倦绣屏床，误却春工。<br> △登毗陵永庆阁所见<br> 忽飞来南浦娇云，背影藏羞，忍笑含颦。绕鬓兰烟，沾衣花气，恼梦梅魂。似湘水行春洛神，遇天台采药刘晨。愁缕成痕，一枕余香，半醉黄昏。<br> △宴支园桂轩<br> 碧云窗户推开，便敲竹催茶，扫叶供柴。如此风流，许多标致，无点尘埃。堆金粟西方世界，散天香夜月亭台。酒令诗牌，烂醉高秋，宋玉多才。<br> △风雨登虎丘<br> 半天风雨如秋，怪石於菟，老树钩娄。苔绣禅阶，尘粘诗壁，去湿经楼。琴调冷声闲虎丘，剑光寒影动龙湫。醉眼悠悠，千古恩仇。浪卷胥魂，山锁吴愁。<br> △游琴川<br> 海虞雄踞山州，水濑丝桐，路列文揪。铺翠峰峦，染云林障，推月潮沟。有第四科贤哲子游，是几百年忠孝何侯。舞榭歌楼，酒令诗筹，官府公勤，人物风流。<br> △重九后一日游蓬莱山<br> 重阳雨冷风清，阻却王宏，淡了渊明。昨日寒英，今朝香味，未必多争。蜂与蝶从他世情，酒和花快我平生。纵步蓬瀛，会此同盟，醉眼青青。<br> △拜和靖祠双声叠韵<br> 至当时外土山祠，渐次南枝，春事些儿。枫渍殷脂，蕉撕故纸，柳死荒丝。目寒涩雄雌鹭鹜，翅参差母子鸬鹚。再四嗟咨，捻此吟髭，弹指歌诗。<br> △安溪半江亭陪雅斋元帅饮<br> 半江亭上凭阑，挝鼓楼船，弭节江湾。金虎悬符，玉龙立槊，竹树生寒。绿波转秋回俊眼，翠云堆晚列歌鬟。樽酒开颜，如此江山，人在篷壶，图画中间。<br> △泊青田县<br> 白鹤飞下青田，叹物换星移，谷变陵迁。山瘦披云，溪虚流月，今夕何年？梦已到石门洞天，眼休惊辽海人烟。谁与周旋？虎节元臣，乌帽诗仙。<br> △自叙<br> 斗牛边缆住仙槎，酒瓮诗瓢，小隐烟霞。厌行李程途，虚花世态，潦草生涯。酒肠渴柳阴中拣云头剖瓜，诗句香梅梢上扫雪片烹茶。万事从他，虽是无田，胜似无家。<br> △毗陵晚眺<br> 江南倦客登临，多少豪雄，几许消沉。今日何堪，买田阳羡，挂剑长林。霞缕烂谁家昼锦，月钩横故国丹心。窗影灯深，磷火青青，山鬼喑喑。<br> 【双调】清江引<br> △笑靥儿<br> 盈盈{斩女}瘢娇艳满，偏称灯前玩。歌喉夜正阑，酒力春将半，喜入脸窝红玉暖。破花颜粉窝儿深更小，助喜给添容貌。生成脸上娇，点出腮边俏，休著翠钿遮罩了。<br> 凤酥不将腮斗儿匀，巧倩含娇俊。红镌玉有痕，暖嵌花生晕，旋窝儿粉香都是春。<br> 一团可人是娇，妆点如花貌。抬叠起脸上愁，出落腮边俏，千金这窝儿里消费了。<br> △有感<br> 相思瘦因人间阻，只隔墙儿住。笔尖和露珠，花瓣题诗句，倩衔泥燕儿将过去。<br> 佳人病酒<br> 罗帕粉香宫额上掩，宿酒春初散。被窝儿甘露浆，腮斗儿珍珠汗，朦ㄔ着对似开不开娇睡眼。<br> △即景<br> 垂杨翠丝千万缕，惹住闲情绪。和泪送春归，倩水将愁去，是溪边落红昨夜雨。<br> 【双调】水仙子<br> △廉香林南园即事<br> 山中富贵相公衙，江左风流学士家，壁间水墨名人画。六一泉阳羡茶，书斋打簇得繁华。玉龙笔架，铜雀砚瓦，金凤笺花。<br> △赠江云<br> 白吹练洗闲愁，粉絮成衣怯素秋，高情不管青山瘦。伴浔阳一派流，寄相思日暮东洲。有意能收放，无心尽去留，梨花梦湘水悠悠。<br> △赠柔卿王氏<br> 暖红无力海棠丝，春绿多情杨柳枝，绀云不动宫鸦翅。肉台盘纤玉指，胭脂粉扌若成的孩儿。眼角头传芳事，樽前席上歌艳词，散相思。<br> △赠姑苏朱阿娇会玉真李氏楼<br> 合欢髻子楚云松，斗巧眉儿翠黛浓，柔荑指怯金杯重。玉亭亭鞋半弓，听骊珠一串玲珑。歌触的心情动，酒潮的脸晕红，笑堆著满面春风。<br> △钉鞋儿<br> 底儿钻钉紫丁香，帮侧微粘蜜腊黄，宜行云行雨阳台上。步苍苔砖响，衬凌波罗袜生凉。惊回衔泥乳燕，溅湿穿花凤凰，羞煞戏水鸳鸯。<br> △花筒儿<br> 玲珑高插楚云岑，轻巧全胜碧玉簪，红绵水暖春香沁。是惜花人一寸心，净瓶儿般手捻著沉吟。滴点点蔷薇露，袅丝丝杨柳金，是个画出来的观音。<br> △伤春<br> 莺花笑我病三春，香玉知他瘦几分？屏床独自怀孤闷。那些儿吃喜人，界微红斜印腮痕。山枕浅啼晴露，洞箫寒吹梦云，风雨黄昏。<br> △席上赋李楚仪歌以酒送维扬贾侯<br> 鸳鸯一世不知愁，何事年来尽白头？芙蓉水冷胭脂瘦。占西塘晓镜秋，菱花漫替人羞。擎架著十分病，包笼著百倍忧，老死也风流。<br> △忆情<br> 红粘绿惹泥风流，雨念云思何日休？玉憔花悴今番瘦。担著天来大一担愁，说相思难拨回头。夜月鸡儿巷，春风燕子楼，一日三秋。<br> △红指甲赠孙莲哥时客吴江<br> 冰蓝袖卷翠纹纱，春笋纤舒红玉甲，水晶寒浓染胭脂蜡。剖吴橙吃喜煞，锦鱼鳞冷渍朱砂。数归期阑干上画，印开元宫额上扌舀，托香腮似几瓣桃花。<br> △赠常凤哥<br> 紫金钗影落芳樽，白玉箫声隔暮云，碧梧枝冷惊秋信。倩缑仙暖梦魂，喜相逢青鸟红巾。都不索瑶琴写恨，秦台忆君，妆镜悲春。<br> △客楼即事石氏所居<br> 石崇已去玉楼空，王恺重来金谷穷，绿珠不作朝云梦。似阳台十二峰，隔愁痕龟背帘栊。花钿小金毛褪，柳腰细罗带松，寂寞春风。<br> △手帕呈贾伯坚<br> 对裁湘水波纹，挪皱梨花雪片云，束纤腰舞得春风困。衬琼杯蒙玉笋，人娇笑脂唇。宫额上匀香汗，银筝上拂暗尘，休染上啼痕。<br> △楚仪赠香囊赋以报之<br> 玉丝寒皱雪纱囊，金剪裁成冰笋凉，梅魂不许春摇荡。和清愁一处装，芳心偷付檀郎。怀儿里放，枕袋里藏，梦绕龙香。<br> △嘲楚仪<br> 顺毛儿扑撒翠鸾雏，暖水儿温存比目鱼，碎砖儿垒就阳台路。望朝云思暮雨，楚巫娥偷取些工夫。酒人归来，停歌月上初，今夜何如？<br> △嘲人爱姬为人所夺<br> 豫章城锦片凤凰交，临川县花枝翡翠巢，贩茶船铁板鸦青钞。问婆婆那件高，柴铧锹一下掘著。村冯魁沾的上，俏苏卿随顺了，双渐毛毛。<br> △习隐<br> 拖条藜杖裹枚巾，盖座团标容个身，五行不带功名分。卧芙蓉顶上云，濯清泉两足游尘。生不愿黄金印，死不离老瓦盆，俯仰乾坤。<br> △梦觉<br> 唤回春梦一双蝶，忙煞黄尘两只靴，三十年几度花开谢。熬煎成头上雪，海漫漫谁是龙蛇？鲁子敬能施惠，周公瑾会打暂，千古豪杰。<br> △歌者睥睨潦倒故赋比咎焉<br> 绣屏春暖茜氍毹，罗袖香番锦鹧鸪，银盆笑击珊瑚树。扌弃明珠换绿珠，见书生如此头颅。升仙桥曾题柱，卓文君不驾车，谁识相如？<br> △游越福王府<br> 笙歌梦断蒺藜沙，罗绮香余野菜花，乱云老树夕阳下。燕休寻王谢家，恨兴亡怒煞些鸣蛙。铺锦池埋荒，流杯亭堆破瓦，何处也繁华。<br> △赋李仁仲懒慢斋<br> 闹排场经过乐回闲，勤政堂辞别撒会懒，急喉咙倒换学些慢。掇梯儿休上竿，梦魂中识破邯郸。昨日强如今日，这番险似那番，君不见鸟倦知还。<br> △吴江垂虹桥<br> 飞来千丈玉蜈蚣，横驾三天白くぐ，凿开万窍黄云洞。看星低落镜中，月华明秋影玲珑。&lt;厂&gt;金环重，狻猊石柱雄，铁锁囚龙。<br> △若川秋夕闻砧<br> 谁家练杵动秋庭，那岸窗纱闪夜灯，异乡丝鬓明朝镜。又多添几处星，露华零梧叶无声。金谷园中梦，玉门关外情，凉月三更。<br> △玉壶园题水亭赠国公十一公子<br> 人来图画帧间行，船在琉璃影内撑，歌从弦管声中听。水边鸥花外莺，翠玲珑小院闲庭。夜月泥金扇，春风暖玉屏，赏四时雨雪阴睛。<br> △嘲少年<br> 纸糊锹轻吉列枉折尖，肉膘胶干支剌有甚粘，醋葫芦嘴古邦佯装欠。接梢儿虽是谄，抱牛腰只怕伤廉。性儿神羊也似善，口儿密钵也似甜，火块儿也似情忄贝。<br> △李琬卿<br> 一篇词意思便随斜，千金价恩情莽判赊，五花文官诰权教借。高仙儿来到也，人间天上离别。滹沱河彳了府判，柳花亭留下大姐，李婉也也。<br> △老当益壮<br> 风流受苦果何甘？落拓垂涎待拉馋，等闲小见难摇憾。那孩儿情愿敢，休欺负诗骨岩岩。玉钥条玲珑担，翠铺对万胜篮，风月都担。<br> △展转秋思京门赋<br> 琐窗风雨古今情，梦绕云山十二层，香销烛暗人初定。酒醒时愁未醒，三般儿捱不到天明。天地罗帏静，森地鸳被冷，忽地心疼。<br> △凉夜清兴<br> 云绡蒙影镜谁呵？露粟吹香金碎挪，醉来起我成三个。是清风明月我，问桂花良夜如何？饮不辞玻璃盏大，睡不厌琉璃簟阔，梦不到蝼蚁南柯。<br> △寻梅<br> 冬前冬后几村庄，溪北溪南两履霜，树头树底孤山上。冷风来何处香，忽相逢缟袂绡裳。酒醒寒惊梦，笛凄春断肠，淡月昏黄。<br> △暮春即事<br> 风吹丝雨巽窗纱，苔和酥泥葬落花，卷云钩月帘初挂。玉钗香径滑，燕藏春衔向谁家？莺老羞寻伴，蜂寒懒报衙，啼煞饥鸦。<br> △客中春晚<br> 昔年歌舞醉娇春，今日衣冠逐后尘，归舟欲向南湖问。恐沙鸥也傲人，榆钱儿不救诗贫。眇小了花风信，阑珊了蝶梦魂，冷笑东君。<br> △瑞安东安寺夏日清思<br> 新蝉风断子弦琴，古鸭烟消午篆沉，孤鹤梦觉三山枕。翠窗户阴，煮茶芽旋撮黄金。俗事天来大，红尘海样深，都不到一片云心。<br> △乐清箫台<br> 枕苍龙云卧品清箫，跨白鹿春酣醉碧桃，唤春猿夜拆烧丹灶。二千年琼树老，飞来海上仙鹤。纱巾岸天风细，玉笙吹山月高，谁识王乔？<br> △乐清白鹤寺瀑布<br> 紫箫声入九华天，翠壁花飞双玉泉，瑶台鹤去人曾见。炼白云丹灶边，问山灵今夕何年。龙须水朱砂腻，虎睛丸金汞圆，海上寻仙。<br> △为友人作<br> 搅柔肠离恨病相兼，重聚首佳期卦怎占？豫章城开了座相思店。闷勾肆儿逐日添，愁行货顿塌在眉尖。税钱比茶船上欠，斤两去等秤上掂，吃紧的历册般拘钤。<br> △赠朱翠英<br> 吹笙惯醉碧桃花，把酒曾听萼绿华，金毛秀靥春无价。折将来乌帽上插，五百年欢喜冤家。正好星前月下，恐怕风吹雨打，吃惜了零落天涯。<br> △怨风情<br> 眼中花怎得接连枝，眉上锁新教配钥匙，描笔儿勾销了伤春事。闷葫芦绞断线儿，锦鸳鸯别对了个雄雌。野蜂儿难寻觅，蝎虎儿干害死，蚕蛹儿毕罢了相思。<br> △赠顾观音<br> 盈盈罗袜藕初簪，楚楚宫腰柳半金，小名儿且是妖娆甚。落迦山何处寻？紫旃檀风月丛林。说缘法三生梦，舍慈悲一片心，不枉了唤做个观音。<br> △吴姬<br> 分月小藤床，茉莉堆云懒髻妆，蔷薇洒水轻绡上。染一天风露香，看星河笑语昏黄。白雪鸡头肉，红冰荔子浆，道今夜微凉。<br> △重观瀑布<br> 天机织罢月梭闲，石壁高垂雪练寒，冰丝带雨悬霄汉。几千年晒未干，露华凉人怯衣单。似白虹饮涧，玉龙下山，睛雪飞滩。<br> △雨窗即事<br> 客怀寥落雨声中，春事商量花信风，烛光摇荡江南梦。寸心灰双泪红，和更筹滴损铜龙。酒醒纱窗静，诗悭锦袋空，催老仙翁。<br> △中秋后一日山亭赏桂花时雨稍睛<br> 海云衣湿寒，窗雨丝收络纬闲，边风信动征鸿限。稻粱秋有甚悭，尽尊前楚水吴山。坐金色三千界，倚天香十二阑，不是人间。<br> △咏雪<br> 冷无香柳絮扑将来，冻成片梨花拂不开，大灰泥漫了三千界。银棱了东大海，探梅的心噤难捱。面瓮儿里袁安舍，盐堆儿里党尉宅，粉缸儿里舞榭歌台。<br> △赠孙梅哥<br> 寿阳宫额试新妆，萼绿仙音整旧腔，怕尊前梦觉参儿上。粉留痕襟袖香，拣参儿可喜昏黄。白云纸帐，清风玉堂，淡月纱窗。<br> △德清长桥<br> 青天白日见楼台，赤蜃浮光海市开，崖崩岸坼长虹在。弃纟需生感壮怀，卧苍龙鳞甲生苔。横生风籁，玲珑月色，玉琢蓬莱。<br> △菊舟<br> 寒英和雨结船头，翠叶铺烟起舵楼，霜枝立月牙樯瘦。泛清香满棹秋，比浮花浪蕊优游。驾银汉星槎梦，载金茎玉露酒，江湖上陶令风流。<br> △丁朝卿西斋半间云<br> 碧窗秋窄玉玲珑，古鼎春悭香鬟松，矮屏分得梨花梦。小可可十二峰，浩然气此从容。无垢无尘处，非烟非雾中，等当著天上从龙。<br> △和化成甫番马扇头<br> 渥洼秋浅水生寒，苜蓿霜轻草渐斑，鸾弧不射双飞雁。臂鞲鹰玉辔间，醉醺醺来自楼阑。狐帽西风袒，穹庐红日晚，满眼青山。<br> 【双调】庆东原<br> △青田九楼山舟中作<br> 渺渺山头路，鳞鳞山上田，绕篷窗六曲屏风面。似丹青辋川，是神仙洞天，隔云树人烟，试看玉溪边，恐有桃花片。<br> 【双调】钱丝泫<br> 避豪杰，隐岩穴，煮茶香扫梅梢雪。中酒酣迷纸帐蝶，枕书睡足松窗月，一灯蜗舍。<br> 【双调】春闺怨<br> 雪月风花收拾够也，用心用力这时节，担儿上一担担风月。途路赊，步步些些。<br> 不系雕鞍门前柳，玉容寂寞见花羞，冷风儿吹雨黄昏后。帘控钩，掩上珠楼，风雨替花愁。<br> 黑海春愁浑无处躲，嫩香腻玉渐消磨，瘦呵也不似今春个。无奈何，自画双蛾，添得越愁多。<br> 薄命儿心肠较软，道声去也泪涟涟，这些时攒下春闺怨。离恨天，几度前，羞见月儿圆。<br> 【双调】殿前欢<br> △里西瑛号懒云窝自叙有作奉和<br> 懒云窝，石床苔翠暖相和。不施霖雨为良佐，遁迹岩阿。林泉梦引台，风月诗分破，富贵沾讠宛。歌残楚些，闲损巫娥。<br> 懒云窝，云边日月尽如梭。槐根梦觉兴亡破，依旧南柯。休听宁戚歌，学会陈抟卧，不管伯夷饿。无何浩饮，浩饮无何。<br> 懒云窝，静看松影挂长萝。半间僧舍平分破，尘虑消磨。听不厌隐士歌，梦不喜高轩过，聘不起东山卧。疏慵在我，奔竞从他。<br> 懒云窝，懒云窝里避风波。无荣无辱无灾祸，尽我婆娑。闲讴乐道歌，打会清闲坐，放浪形骸卧。人多笑我，我笑人多。<br> 懒云窝，云窝客至欲如何？懒云窝里和云卧，打会磨跎。想人生待怎么，贵比我争些大，富比我争些个。呵呵笑我，我笑呵呵。<br> 懒神仙，懒窝中打坐几多年。梦魂不到青云殿，酒兴诗颠。轻便如宰相权，冷淡如名贤传，自在如彭泽县。苍天负我，我负苍天。<br> △登凤凰台<br> 凤凰台，金龙玉虎帝王宅，猿鹤只欠山人债，千古兴怀。梧桐枯凤不来，风雷死龙何在？林泉老猿休怪。锁魂楚甸，洗恨秦淮。<br> △登江山第一楼<br> 拍阑干，雾花吹鬓海风寒。浩歌惊得浮云散，细数青山。指蓬莱一望间，纱巾岸。鹤背骑来惯，举头长啸，直上天坛。<br> 【双调】卖花声<br> △悟世<br> 肝肠百炼炉间铁，富贵三更枕上蝶，功名两字酒中蛇。尖风薄雪，残杯冷炙，掩清灯竹篱茅舍。<br> △太平吴氏楼会集<br> 桃花扇底窥春笑，杨柳帘前按舞娇，海棠梦里醉魂销。香团娇小，歌头水调，断肠也五陵年少。<br> 香云帘幕风流燕，花月楼台富贵仙，新调骏马紫藤鞭。能歌小妾，轻罗团扇，醉归来牡丹亭院。<br> △香茶<br> 细研片脑梅花粉，新剥珍珠豆蔻仁，依方修合凤团春。醉魂清爽，舌尖香嫩，这孩儿那些风韵。<br> 【双调】雁儿落过得胜令<br> △自适<br> 黄花开数朵，翠竹栽些个。农桑事上熟，名利场中捋。禾黍小庄科，篱落棱鸡鹅。五亩清闲地，一枚安乐窝。行呵，官大忧愁大；藏呵，田多差役多。<br> △忆别<br> 殷勤红叶诗，冷淡黄花市。清江天水笺，白雁云烟字。游子去何之，无处寄新词。酒醒灯昏夜，窗寒梦觉时。寻思，谈笑十年事，嗟咨，风流两鬓丝。<br> △戏题<br> 喜蛛丝漫占，灵鹊声难验。秋奁妆不忄贝，夜烛花无艳。愁月淡窥檐，泪雨冷侵帘。冉冉香消渐，纤纤玉减尖。店店，念念心常玷；厌厌，渐渐病越添。<br> △回省<br> 身离丹凤阙，梦入黄鸡社。桔槔地面宽，傀儡排场热。名利酒吞蛇，富贵梦迷蝶。蚁阵攻城破，蜂衙报日斜。豪杰，几度花开谢，痴呆，三分春去也。<br> 【不知宫调】<br> △丰年乐<br> 世路艰难鬓毛斑，古奸退闲。白云归山鸟知还，想起来连云栈，不如溪岸垂钓竿。<br> ○套数<br> 【仙吕】赏花时<br> △风情<br> 春透天台醉碧桃，月满云窗听紫箫。莺燕友凤鸾交，幽期密约，不许外人瞧。<br> 【幺】打不觉头毒如睡马杓，粘随风絮沾如肉膘胶。藤缠葛数千遭，把丽春园缠倒，吓的那贩茶客五魂消。<br> 【赚煞】我是个锻炼成的铁连环，不比您捻合就的泥圈套。挣么快的锋芒怎敢犯着，小厮扑如何敢和我换交？伏唇枪舌剑吹毛，不是我骋粗豪。强霸着月夜花朝，围你在垓心里怎地逃？若不纳降旗受缚，肯舒心伏弱，敢教点钢锹劈碎纸糊锹。<br> △睡鞋儿<br> 双凤衔花宫样弯，窄玉圈金三寸悭。绿窗静翠帘闲，似锦鸳日晚，并宿向雕阑。<br> 【幺】多管是露冷苍苔夜气寒，暖透凌波罗袜单。听宝钏响珊珊，藉建儿般冰腕，用纤指将绣帮儿弹。<br> 【赚煞】髻绾倚风鬟，脸衬秋莲瓣，险花晕了懵腾醉眼，见非雾非烟帘影间。映秋波两叶春山，几时配玉连环？看他些绿亻愁红亻孱，煞春娇夜未阑。投至香消烛残，比及雨收云散，我向怀儿中直揣得那对底儿干。<br> 【南吕】一枝花<br> △合筝<br> 酒酣春色浓，帘卷花阴静。佳人娇和曲，豪客醉弹筝。心与手调停，敛袂待弦初定，雁行斜江月影。挡银甲指拨轻清，按金缕歌喉数声。<br> 【梁州第七】歌应指似林莺呖呖，指随歌似山溜泠泠，同声相应的凉州令。滴银盘秋雨，敲玉树春冰，恰壮怀慷慨，又私语丁宁。迸琼珠万颗，间骊珠一串分明。恰便似卓文君答抚琴相如，黄念奴伴开元寿宁，小单于学鼓瑟相灵绎如也以成，迟疾纤巧随抠掐无些儿病。腔儿稳，字儿正，一对儿合得着绸缪有情，效鸾凤和鸣。<br> 【尾】煞强如泣琵琶泪湿青衫上冷，仿佛似鹦鹉声讹锦罩内听，洗得平生耳根净。风流这生，乞戏可憎，我便有陶学士的鼻凹也下不得饼。<br> △私情<br> 云髻金雀翘，山隐青鸾鉴，藕丝轻织粉，湘水细揉蓝。性子儿岩嵌，小可底难摇撼，起初儿着莫咱，假撇清面北眉南，实怕亻替红愁绿惨。<br> 【梁州第七】不显豁意头儿甚好，不寻常眼脑儿偏馋，酒席间闲话儿将他来探。都笑科儿承答，冷诨儿包含，不能够空便。因此上云雨尴&lt;九咸&gt;，老婆婆坐守行监，狠撅丁暮四朝三，不能够偷工夫恰喜喜欢欢，怕蹶撒也却忑忑忐忐，知消息早哝哝喃喃。亻替科，斗喊，风声儿惹起如何揞，从那遍再谁敢？有等乾咽唾的杓亻来死嘴斩。委实难耽。<br> 【尾】从今将凤凰巢鸳鸯殿遮笼教暗，将金缝锁玉连环对勘的严，锦片也似前程做的来不愚滥。非是咱不甘，不是你不堪，只被这受惊怕的恩情都吓破我胆。<br> △杂情<br> 粉云香脸试搽，翠烟腻眉学画，红酥润冰笋手，乌金渍玉粳牙，鬓拢宫鸦。改样儿新鞋袜，挑粉垢修指甲。收拾得所事儿温柔，妆点得诸余里颗恰。<br> 【梁州】堪笑这没分晓的妈妈，则抱得不啼哭娃娃。小心儿一见了相牵挂，腿厮捺着说话，手厮把着行踏，额厮拶着作耍，腮厮着温存，肩厮挨着曲和琵琶，寻题目顶真续麻。常子是笑没盈弄盏传杯，好吃。阑同床共榻，热兀罗过饭供茶。那些，喜呷，天来大怪胆儿无惯怕。这些时变了话，小则小心肠儿到狡猾，显出些情杂。<br> 【骂玉郎】但些儿头疼眼热我早心惊呀，着疼热只除咱，寻方里药占龟卦。直到吃得粥食，离了卧榻，恰撇得心儿下。<br> 【感皇恩】看承似美玉无瑕，谁敢帮野草闲花。曹大家卖杏虎，裴小蛮学撒撇，温太真索妆虾。丽春园扎撒，鸣珂巷南衙，现而今如嚼蜡，似咬瓦，若抟沙。<br> 【采茶歌】喜时节脸烘霞，笑时节眼生花，一霎时一天风雪冷鼻凹。本待做曲吕木头车儿随性打，原来是滑出律水晶球子怎生拿。<br> 【南吕】梁州第七<br> △射雁<br> 鱼尾红残霞隐隐，鸭头绿秋水涓涓，芙蓉灿烂摇波面。见沉浮鸥伴，来往鱼船，平沙衰草，古木苍烟。江乡景堪爱堪怜，有丹青巧笔难传。揉蓝靛绿水溪头，铺腻粉白岸过，抹胭脂红叶林前，将笠檐儿慢卷。迎头，仰面，偷睛儿觑见碧天外雁行现，写破祥云一片笺，头直上慢慢盘旋。<br> 【一枝花】忙拈鹊画弓，急取雕翎箭，端直了燕尾钅比，搭上虎筋弦，秋月弓圆，箭发如飞电，觑高低无侧偏，正中宾鸿，落在蒹葭不见。<br> 【尾】转过紫荆坡白草冢黄芦堰，惊起些红脚鸭金头鹅锦背鸳，吓得这儿连忙向败荷里串。血模糊翅扌扇扇，扑刺刺可怜，十二枝梢翎向地皮上剪。<br> 【商调】集贤宾<br> △咏柳忆别<br> 恨青青画桥东畔柳，曾祖送少年游。散睛雪杨花清昼，又一场心事悠悠。翠丝长不系雕鞍，碧云寒空掩朱楼。揎罗袖试将纤玉手，绾东风摇损轻柔，同心方胜结，缨络绣文球。<br> 【逍遥乐】绾不成鸳鸯双叩，空惊散梢头，一双锦鸠。何处忘忧？听枝上数声黄栗留，怕不弄春娇巧转歌喉。惊回好梦，题起离情，唤醒闲愁。<br> 【醋葫芦】雨睛珠泪收，烟颦翠黛羞，风流还自怨风流。病多不奈秋，未秋来早先消瘦。晓风残月在帘钩。<br> 【浪里来煞】不要你护雕，阑花香，荫苍苔石径纲。只要你盼行人终日替我凝眸，只要你重温灞陵别后酒。如今时候，只要向绿阴深处缆归舟。<br> 【越调】斗鹌鹑<br> △歌姬<br> 教坊驰名，梨园上班，院本诙谐，宫妆样范。肤若凝脂，颜如渥丹，香肩凭玉楼，湘云拥翠鬓。罗帕分香，春纤换盏。<br> 【紫花儿】扶煞东风桃李，吸留煞暮雨房栊，吃喜煞夜月阑干。向尊席之上，谈笑其间，意思相攀，且是娘剔透玲珑不放闲，不枉了唤声汝旦。尽可以雾幌云屏，酒社诗坛。<br> 【天净沙】眉儿初月弯弯，鞋儿瘦玉悭悭，脸儿孜孜耐看。琵琶弦慢，青衫泪点才干。<br> 【尾】丽春园门外是浔阳岸，最险是茶船上跳板。一句话悔时难，两般儿爱处拣。<br> 【双调】新水令<br> △闺丽<br> 绣闺深培养出牡丹芽，控银钩绣帘不挂。莺燕游上苑，蝶梦绕东华。富贵人家，花阴内柳阴下。<br> 【乔木查】忽地迎头见咱，娇小心儿里怕，厌地回身拢鬓鸦，傍阑干行又羞，双脸烘霞。<br> 【搅筝琶】我凝眸罢，心内顽麻。可知曲江头三次遗鞭，我粉墙外几乎坠马。人说观自在活菩萨，堪夸。普院山几时曾到他，更隔着海角天涯。<br> 【甜水令】他秋水回波，春山摇翠，芳心迎迓，彼此各承答。诗句传情，琴声写恨，衷肠牵挂，许多时不得欢洽。<br> 【雁儿落】斗的满街里闲嗑牙，待罢呵如何罢？空揣着题诗玉版笺，织绵香罗帕。<br> 【得胜令】我是个为客秀才家，你是个未嫁女娇娃，不是将海鹤儿相埋怨，休把这纸鹞儿厮调发。若是真么，回与我句实成的话。天那，送了人呵不是耍。<br> 【离亭宴煞】只因你赡不下解合的心肠儿叉，不是我口不严扬的风声儿大。伫头凭阑，一日三衙，唱道成时节准备着小意儿妆虾，不成时怎肯呆心儿跳塔？哎，你个吃戏冤家。来来来将人休量抹，我不是琉璃井底鸣蛙，我是个花柳营中惯战马。<br> 【双调】乔牌儿<br> △别情<br> 凤求凰琴慢弹，莺求友曲休咀，楚阳台更隔着连云栈，桃源洞在蜀道难。<br> 【搅筝琶】无边岸，黑海也似那煎烦。愁万结柔肠，泪双垂业眼。泪眼与愁肠，直熬得烛灭香残。更阑，望情人必然来梦间，争奈这枕冷衾寒。<br> 【落梅风】粘金雁，翠鬟，想不曾做心儿打扮。近新来为咱情绪懒，不梳妆也自然好看。<br> 【沉醉东风】风铃响猛猜做佩环，柳烟颦只疑是眉攒。想犀梳似新月牙，忆宫额似芙蓉瓣，见桃花呵似见他容颜，觑得越女吴姬匹似闲，厌听那银筝象板。<br> 【本调煞】相思成病何时慢，更拚得不茶不饭，直熬个海枯石烂。<br> 【双调】行香子<br> △题情<br> 燕亻愁莺亻孱，凤只鸾单，无多时春事阑珊。东阳瘦体，潘岳苍颜，我怕春归，愁日永，睚更阑。<br> 【庆宣和】红粉香中惯撒顽，不似今番。软玉温香忒希罕，只疑是梦间、梦间。<br> 【锦上花】酒社诗坛，不茶不饭，夜雨愁肠，东风泪眼。海誓山盟，白玉连环，月约星期，泥金小简。<br> 【小阳关】次第明月食，容易彩云散，咫尺巫山，顷刻阳关。地窄天宽，十番九番；雨涩云怪，千难万难。<br> 【江儿水】西楼倚遍十二阑，望断处空长叹。不由人脚儿勤，更怕咱心儿惮，得空便对着他实掉讠兄。<br> 【碧玉箫】忙里偷闲，满口儿诉愁烦。天上人间，对面儿隔关山。送春心眉影弯，闷无言云鬟。据风流样范，寻常妆扮，腰肢小蛮，巧语娇春莺慢。<br> 【离亭宴歇指煞】平生脱不了疏狂限，今年又撞着风流难，人瞧见些破绽，衾闲绣被鸳，钗擘金花凤，弦断瑶筝雁，柔肠愁暮秋，业眼巴清旦，谁知近间。花柳武陵迷，烟水蓝桥潦，云雨阳台旱，恩深太华高，情朽松石烂。不是我将伊调贩，早撺断那亻来彳，任从他外人亻赞。</p><h3 id="☆虞集" tabindex="-1"><a class="header-anchor" href="#☆虞集" aria-hidden="true">#</a> ☆虞集</h3><p>虞集（一二七二～一三四八），字伯生，号道园。别署青城山樵，人称邵庵先生。祖籍蜀郡仁寿（今属四川省），宋亡，其父虞汲移居临川崇仁（今属江西省），为宋丞相虞允文五世孙。太德初，以荐为大都路儒学教授，历国子助教博士。仁宗朝为集贤修撰。泰定初为秘书少监，从泰定帝去上都，用蒙汉语讲解经书，升翰林直学士兼国子祭酒。文宗时，累迁奎章阁侍书学士，受命编纂《经世大典》，进侍讲学士。卒赠江西行中书省参知政事，封仁寿郡公，谥文靖。著有《道园学古录》、《道园类稿》等。<br> 虞集是元代文坛的大家，宋濂在《柳待制文集》序言中说：“天历以来，海内之所宗者，唯雍虞公伯生、豫章揭公曼硕、乌伤黄公晋卿及公（柳贯）四人而已。识者以为名言”。《元史》卷一八一《柳贯传》更称柳贯、黄氵晋、虞集、揭斯“人号为儒林四杰”。虞集被誉为元诗四大家之一，元·陶宗仪尝言：“国朝之诗，称虞、赵（孟）、杨（载）、范（椁）、揭（斯）焉”。顾嗣立《寒厅诗话》云：“延、天历之间，风气日开，赫然鸣其治平者，有虞、杨、范、揭，又称范、虞、赵、杨、揭，一以唐为宗，而趋于雅，推一代之极盛，时又称虞、揭、马（祖常）、宋（本聚）。”一般说元诗四大家皆指虞、杨、范、揭四人。清·宋荦《漫堂说诗》云：“元初袭金源派，以好问为大宗，其后则称虞、杨、范、揭”。清·沈德潜《说诗ㄧ语》云：“虞、杨、范、揭四家诗品相敌。中又以‘汉廷老吏’（伯生自评其诗语）为最。”<br> 虞集不仅在诗文方面造诣高深，还善精鉴书画，工书法。所作散曲，今仅存《折桂令》一首，前人颇为称颂。元·陶宗仪《辍耕录》谓“虽一时娱戏，亦过人远矣”。吴梅《顾曲麈谈》云：“先生（虞集）文章道义，照耀千古，出其余绪，尤能工妙如此，询乎天才，不可多得也，此种‘短柱’句法，自元迄今，和之者绝少，唯明徐天池《四声猿》中，曾一仿之，后不一见也”。王季烈《寅庐曲谈》评价说：“虞学士集之〔折桂令〕咏蜀汉事云云，通篇用‘短柱格’，语妙天成。”<br> ○小令<br> 【双调】折桂令<br> △席上偶谈蜀汉事，因赋短柱体<br> 鸾舆三顾茅庐，汉祚难扶，日暮桑榆。深渡南泸，长驱西蜀，力拒东吴。美乎周瑜妙术，悲夫关羽云殂。天数盈虚，造物乘除。问汝何如，早赋归欤。</p><h3 id="☆刘时中" tabindex="-1"><a class="header-anchor" href="#☆刘时中" aria-hidden="true">#</a> ☆刘时中</h3><p>刘时中，生卒年不详。名致，号逋斋，石州宁乡（今山西离石）人。因石州归太原管辖，故有“太原寓士”之称。其父名彦文，字子章，生前任广州怀集令，卒于长沙。大德二年（一二九八），翰林学士姚燧游长沙，致往见，为其所知赏，被荐用为湖南廉访使司幕僚。至大三年（一三一○），燧又荐之为河南行省掾。至治二年（一三二二）刘致任太常博士，至顺三年（一三三二），在翰林待制任内，最后调任江浙行省都事。死后无以为葬，杭州道士王眉叟葬之。今人隋树森《全元散曲》于刘时中名下列小令七二四支，套数四套。据考证，其中小令作品大概皆为刘致所作，套数作者则应是古洪（今江西南昌）刘时中，他与钟嗣成同时，较刘致后。比较起来看，小令部分和套数部分在思想倾向和艺术风格上也有差异之处。小令多写景、叹世之作，作风清新明丽；套数多反映社会黑暗，抒发人间不平，风格清朗豪放，可作两者非出一人手笔的佐证。<br> 一说古洪刘时中与石州刘时中乃系一人，现存刘时中名下小令、套数皆为一人所作。门岿有《元曲家刘时中待制及其作品考》。<br> ○小令<br> 【仙吕】醉扶归<br> △赋粉团儿<br> 色映金茎露，香腻玉盘酥。一段清冰出玉壶，不管胭脂妒。晓镜青鸾影孤，正要何郎傅。<br> 【仙吕】醉中天<br> 花木相思树，禽鸟折枝图。水底双双比目鱼，岸上鸳鸯户，一步步金厢翠铺。世间好处，休没寻思，典卖了西湖。<br> 【南吕】四块玉<br> 泛彩舟，携红袖，一曲新声按伊州，樽前更有忘机友：波上鸥，花底鸠，湖畔柳。<br> 今日吴，明朝楚，吴楚交争几荣枯。试将历代从头数：忠孝臣，贤明主，泉下土。<br> 看野花，携村酒，烦恼如何到心头，红缨白马难消受。二顷田，两只牛，饱时侯。<br> 佐国心，拿云手，命里无时莫强求，随缘过得休生受。几叶绵，几匹绸，暖时侯。<br> 利尽收，名先有，得好休时便好休，闲中自有闲中友：门外山，湖上酒，林下叟。<br> 衣紫袍，居黄阁，九鼎沉似许由瓢，甘美无味教人笑。弃了官，辞了朝，归云好。<br> 万丈潭，千寻坎，一线风涛隔仙凡，识破休被功名赚。无厌心，呆大胆，谁再敢。<br> 官况甜，公途险，虎豹重关整威严，仇多恩少皆堪叹。业贯盈，横祸满，无处闪。<br> 禄万钟，家千口，父子为官弟封侯，画堂不管铜壶漏。休费心，休过求，扌颠破头。<br> △咏郑元和<br> 风雪狂，衣衫破，冻损多情郑元和，哩哩连连连哩罗，学打《莲花落》。不甫能逢着亚仙，肯分的撞着李婆，怎奈何？<br> 【南吕】金字经<br> △常氏称心<br> 少年情缘浅，老来欢爱深，费尽长门买赋金。酒满斟，醉来花下吟。缠头锦，愿得常称心。<br> 【中吕】朝天子<br> △邸万户席上<br> 柳营，月明，听传过将军令。高楼鼓角戒严更，卧护得边声静。横槊吟情，投壶歌兴，有前人旧典型。战争，惯经，草木也知名姓。<br> 《虎韬》，《豹韬》，一览胸中了。时时拂拭旧弓刀，却恨封侯早。夜月饶歌，春风牙纛，看团花锦战袍。鬓毛，未雕，谁便道冯唐老？<br> 同文子方、邓永年泛洞庭湖，宿凤凰台下<br> 月明，浪平，看远岸秋沙净。轻舟漾漾水澄澄，天水明如镜。范蠡归舟，张骞游兴，在渔歌三四声。耳清，体轻，漫不省乾坤剩。<br> 舞者，唱者，满酌金荷叶。珠围翠绕尽豪奢，银烛消残夜。玉箸冰丝，金盘凉蔗，把平生幽愤写。笑些，俏些，赛一道鸳鸯社。<br> 有钱，有权，把断风流选。朝来街子几人传，书记还平善。兔走如棱，乌飞如箭，早秋霜两鬓边。暮年，可怜，乞食在歌姬院。<br> 耍些，笑些，休放琼花谢。春风无与比奇绝，照眼明香雪。琪树瑶林，寒光相射，争教人容易舍。醉也，去也，更得得捱今夜。<br> 饯别，去也，泪滴满金蕉叶。西风锦树老了胡蝶，满眼黄花谢。今日离筵，明朝客舍，把骊驹莫放彻。醉者，饱者，免孤负重阳节。<br> 粉光，雪香，是水月观音像。三生梦绕锦鸳鸯，一味风流况。坐上闲情，樽前清唱，是司空也断肠。月凉，夜长，心事满流苏帐。<br> 近来，越呆，能捻帮穷□怪。从人ㄋ噪放狂乖，不似今番煞。海样情缘，天来欢爱，罄山赀不当灾。好杯，放开，大打算风魔债。<br> 愿天，可怜，乞个身长健。花开似锦酒如川，日日西湖宴。杨柳宫眉，桃花人面，是平生未了缘。过船，醉眠，还不迭风流愿。<br> 画船，绮筵，红翠乡中宴。荷花人面两婵娟，花不如人面。锦绣千堆，繁华一片，是西湖六月天。扣舷，采莲，怕什么鸳鸯见。<br> 瘿瓢，带糟，将瓮里浮蛆舀。氲氲双颊绛云潮，春色添多少。稚子牵衣，山妻迎笑，急投床脚健倒。醉了，睡好，醉乡大人间小。<br> 【中吕】满庭芳<br> △自悟<br> 花愁色胆，其中识破，就里曾参。雨云情到底皆虚泛，可暂休贪。撮艳处从今怕揽，闹篮中情愿妆憨。这其间实心谈，一任傍人笑俺，再不将风月话儿谈。<br> 狂踪怪胆，索一奉十，暮四朝三。喜孜孜笑脸儿将人赚，就里虚耽。白茫茫蓝桥水淹，黑洞洞袄庙云缄。赤紧地他愚滥，情疏意淡，再不将风月担儿担。<br> 【中吕】红绣鞋<br> △鞋杯<br> 帮儿瘦弓弓地娇小，底儿尖恰恰地妖娆，便有些汗浸儿酒蒸做异香飘。潋滟得些口儿润，淋漉得拽根儿漕，更怕那口咱的展ネ了。<br> 吴人以美女为娃，北俗小儿不论男女，<br> △皆以娃呼之，有名娃娃者，戏赠<br> 亲不亲心肝儿上摘下，惜不惜气命儿似看他，打健健及擎著手心儿里夸。闲则剧怀抱儿里引，娇□可喜被窝儿里爬，只是将个磨合罗儿迤逗著耍。<br> △歌姬米氏，小字耍耍<br> 举眉动眼般般儿通透，安手下脚色色儿风流，出胎胞蓐草上早会藏阄。卧在被单学打令，坐着豆枕演提饰，刁天撅地所事儿有。<br> △劝收心<br> 不指望成家立计，则寻思卖笑求食，早巴得个前程你便宜。虽然没花下了，也须是脚头妻，立下个妇名儿少甚的？<br> 【中吕】山坡羊<br> △与邸明谷孤山游饮<br> 诗狂悲壮，杯深豪放，恍然醉眼千峰上。意悠扬，气轩昂，天风鹤背三千丈，浮生大都空自忙。功，也是谎；名，也是谎。<br> △燕城述怀<br> 云山有意，轩裳无计，被西风吹断功名泪。去来兮，便休提，青山尽解招人醉，得失到头皆物理。得，他命里；失，咱命里。<br> △西湖醉歌，次郭振卿韵<br> 朝朝琼树，家家朱户，骄嘶过沽酒楼前路。贵何如？贱何如？六桥都是经行处，花落水流深院宇。闲，天定许；忙，人自取。<br> △怀长沙，次郭振卿韵<br> 西楼高处，东城佳处，梦魂长绕湘南路。锦鳞无，塞鸿疏，大都来只为虚名误，老未得闲心更苦。杯，谁共举？花，谁共主？<br> △怀武昌，次郭振卿韵<br> 烟波渔父，扁舟归去，移定鹦鹉洲边住。任狂疏，恣痴愚，到头也有安排处，青箬绿蓑为伴侣。闲，也自取；忙，也自取。<br> △侍牧庵先生西湖夜饮<br> 微风不定，幽香成径，红云十里波千顷。绮罗馨，管弦清，兰舟直入空明镜，碧天夜凉秋月冷。天，湖外影；湖，天上景。<br> 【越调】小桃红<br> △辛尚书座上赠合弹琵琶何氏<br> 纤纤香玉插重莲，犹似羞人见。斜抱琵琶半遮面，立当筵，分明微露黄金钏。鸡四弦，骊珠一串，个个一般圆。<br> 武昌歌妓吴氏春卿，色艺为一时之冠。友<br> 人文子方为刑曹郎，因公至武昌，安子举<br> 助教会间见之，念念莫置，代作此以赠之<br> 春来苦欲伴春居，日日寻春去。无奈春云不为雨，为春癯，绿窗谁唱留春住。买春不许，问春无语，春意定何如？<br> 为春憔悴要春医，苦苦贪春睡。盼得春来共春醉，恨春迟，夜来得个春消息。春心暗喜，春情偷寄，春事只春知。<br> 几年尘土被官囚，此日方参透。待别干星娘小除授，紧营求，天还肯许便欣然地就。温柔乡里甲头，无何乡里主首，便权一日也风流。<br> 【越调】寨儿令<br> 夜已阑，灯将灭，纱窗外昏擦刺月儿斜。越求和越把个身子儿趄。耳轮儿做死的扯。吃敲才胼定也，子怕你悔去也。<br> 【双调】折桂令<br> △农<br> 想田家作苦区区，有斗酒豚蹄，畅饮歌呼。瓦钵瓷瓯，村箫社鼓，落得妆愚。吾将种牵衣自舞，妇秦人击缶相娱。儿女供厨，仆妾扶舆，无是无非，不乐何如？<br> △渔<br> 鳜鱼肥流水桃花，山雨溪风，漠漠平沙。箬笠蓑衣，笔床茶灶，小作生涯。樵青采芳洲蓼牙，渔童薪别浦兼葭。小小渔船，泛宅浮家，一舸鸱夷，万顷烟霞。<br> △樵<br> 正山寒黄独无苗，听斤斧丁丁，空谷潇潇。有涧底荆薪，淮南丛桂，吾意椹樵。赤脚婢香粳旋捣，长须奴野菜时挑。云暗山腰，水Ё溪桥，日暮归来，酒满山瓢。<br> △牧<br> 被野猿山鸟相留，药解延年，草解忘忧。土木形骸，烟霞活计，麋鹿交游。闷来访箕山许由，闲时寻崧顶丹丘。莫莫休休，荡荡悠悠，挈子携妻，老隐南州。<br> △疏斋同赋木犀<br> 似娟娟日暮娥皇，翠袖天寒，静倚修篁。怅望夫君，低回掩抑，淡尽啼妆。贴体衫儿淡黄，掩胸诃子金装。高洁幽芳，一片秋光，满地清香。<br> △同文子方饮南城即事<br> 锁烟霞曲径萦回，梦不到人间，舞榭歌台。铅鼎丹砂，玄霜玉杵，钟乳金钗。记画烛清樽夜来，映梨花淡月闲斋。翠壁丹崖，流水桃源，古木天台。<br> △送王叔能赴湘南廉使<br> 正黄尘赤日长途，便雷奋天池，教雨随车。把世外炎氛，人间热恼，一洗无余。展洙泗千年画图，纳潇湘一道冰壶。报政何如？风动三湘，霜满重湖。<br> 喜潇湘一派澄清，觉松柏坚贞，兰蕙芳馨。田里歌谣，官曹整暇，牒诉轻平。快野寺寻春酒醒，喜邮亭问俗诗成。传语湘灵，又只恐东风，吹上瑶京。<br> △闲居自适<br> 饷春睛小小蓝舆，聊唤茅柴，试买溪鱼。村北村南，山花山鸟，尽意相娱。与农父忘形尔汝，醉归来不记谁扶。早赋归欤，却恨红尘，不到吾庐。<br> △张肖斋总管席间<br> 小亭轩客散留髡，添酒回灯，草草盘飧。问甚花落花开，春来春去，覆雨翻云。莫孤负田家瓦盆，且留边茅舍洼樽。选甚清浑，论甚朝昏，擗掉会闲里光阴，醉里乾坤。<br> △再过村肆酒家<br> 无双丫十八鬟儿，春日当垆，袅袅腰肢。徙倚心招，依稀眉语，记得前时。探锦囊都无酒赀，恨邮亭不售新诗。可惜胭脂，转首空枝，千里关山，一段相思。<br> 【双调】清江引<br> 春光荏苒如梦蝶，春去繁华歇。风雨两无情，庭院三更夜，明日落红多去也。<br> 【双调】水仙操并引<br> “若把西湖比西子，淡妆浓沫总相宜”，玉局翁诗也。填词者窃其意，演作世所传唱《水仙子》四首，仍以西施二字为断章，盛行歌楼乐肆间，每恨其不能佳也。且意西湖西子，有秦无人之感。崧麓有樵者，闻而是之，即以春、夏、秋、冬赋四章，命之曰《西湖四时渔歌》。其约，首句韵以儿字，时字为之次，西施二字为句绝，然后一洗而空之。邀同赋，谨如约。<br> 湖山堂下闹竿儿，烂熳韶华三月时，朝来风雨催春事。把莺花撺断死，映苏堤红绿参差。浅绛雪缄桃萼，嫩黄金搓柳丝，风流煞斗草的西施。<br> 虾须帘卷水亭儿，玉枕桃笙梦觉时，荷香勾引薰风至。掬清涟雪藕丝，嫩凉生璧月琼枝。鸾刀切银丝脍，蚁香浮碧玉卮，受用煞避暑的西施。<br> 西风逗入耍窗儿，一扇新凉暑退时，白红蓼多情思。写秋光无限诗，占平湖一抹胭脂。荷缺翠青摇柄，桂飘香金缀枝，快活煞玩月的西施。<br> 梅花初试胆瓶儿，正是逋郎得句时，彤云把断山中寺。软香尘不到此，怯清寒林下风姿。侵素体添肌粟，妨云鬟老鬓丝，清绝煞赏雪的西施。<br> △寓意武昌元贞<br> 楚天空阔楚山长，一度怀人一断肠，此心不在肩舆上。倩东风过武昌，助离愁烟水茫茫。竹上雨湘妃泪，树间禽蜀帝王，无限思量。<br> 人言不向武昌居，我欲年来食贱鱼，那堪鹦鹉洲边住。锦鸳鸯为伴侣，是烟波江上渔夫。得一舸鸱夷去，载苎罗山下女，便改姓陶朱。<br> 武昌官柳正青青，只与行人管送迎，等闲攀折浑无定。舞东风过此生，奈柔条系绊人情。爱眉黛烟中翠，忆纤腰掌上轻，恨满邮亭。<br> 贞元旧曲日停歌，只恐青衫泪更多，等闲又见菱花破。玲珑奈尔何，较些儿病了维摩。愁暗逐西飞翼，恨长随东逝波，著甚消磨。<br> △为平章南谷公寿福楼赋<br> 朱帘画栋倚穹苍，带砺河山接四王，那堪辈辈为丞相。是皇家真栋梁，看灵椿丹桂齐芳。寿域年年固，福源日日长，永坐都堂。<br> 楼名寿福压钱塘，中有高居异姓王，朝朝北阙频瞻望。启丹诚一瓣香，对西山遥祝吾皇。愿基业隆三代，更烟尘净四方，寿福无疆。<br> 朱楼迢递接长空，家世于今谁比隆？阴功虽是前王种。嗣声华正在公，更门阑喜色重重。男已兆承家凤，女欣逢择婿龙，寿福无穷。<br> 【双调】庆东原<br> △题情<br> 云轻散，月易残，女萧何成败了些风流汉。冯魁硬铲，双渐紧赶，小姐先碾。今夜惜花心，明月伤春叹。<br> 【双调】殿前欢<br> 醉翁酡，醒来徐步杖藜拖。家童伴我池塘坐，鸥鹭清波。映水红莲五六科，秋光过，两句新题破。秋霜残菊，夜雨枯荷。<br> 醉颜酡，太翁庄上走如梭。门前几个官人坐，有虎皮驮驮。呼王留唤伴哥，无一个，空叫得喉咙破。人踏了瓜果，马践了田禾。<br> △道情<br> 醉颜酡，水边林下且婆娑。醉时拍手随腔和，一曲狂歌。除渔樵那两个，无灾祸，此一着谁参破？南柯梦绕，梦绕南柯。<br> 醉颜酡，前贤不醉我今何？古来已错今犹错，世事从他。楚三闾葬汨罗，名犹播，谁在高唐卧？巫娥梦我，我梦巫娥。<br> 醉颜酡，云娘行酒雪儿歌，醉时吟狂时舞醒时坐。不醉如何？得快活且快活。今日个，只得随缘过。恋眼前富贵，看门外风波。<br> 【双调】雁儿落过得胜令<br> △送别<br> 和风闹燕莺，丽日明桃杏。长江一线平，暮雨千山静。载酒送君行，折柳系离情。梦里思梁苑，花时别渭城。长亭，咫尺人孤另；愁听，阳关第四声。东山仰谢安，秋水思张翰。长沙屈贾谊，落日悲王粲。坐上酒初残，灯下剑空弹。马援标铜柱，班超指玉关。遥看，明月钱塘岸；云间，山头更有山。<br> △题和靖墓<br> 西湖避世乖，东阁偿诗债。遨游天地间，放浪江湖外。读易坐书斋，策杖步苍苔。酒饮方拚醉，诗成且放杯。渐渐梅开，独立黄昏待。暗暗香来，清闲处土宅。<br> ○套数<br> 【正宫】端正好<br> △上高监司<br> 众生灵遭磨障，正值着时岁饥荒。谢恩光，拯济皆无恙，编做本词儿唱。<br> 【滚绣球】去年时正插秧，天反常，那里取若时雨降？旱魃生四野灾伤。谷不登，麦不长，因此万民失望，一日日物价高涨。十分料钞加三倒，一斗粗粮折四量，煞是凄凉。<br> 【倘秀才】殷实户欺心不良，停塌户瞒天不当，吞象心肠歹伎俩。谷中添秕屑，米内插粗糠，怎指望他儿孙久长。<br> 【滚绣球】甑生尘老弱饥，米如珠少壮荒。有金银那里每典当？尽枵腹高卧斜阳。剥榆树餐，挑野菜尝。吃黄不老胜如熊掌，蕨根粉以代糇粮。鹅肠苦菜连根煮，荻荀芦莴带叶庄，则留下杞柳株樟。<br> 【倘秀才】或是捶麻柘稠调豆浆，或是煮麦撮稀和细糠，他每早合掌擎拳谢上苍。一个个黄如经纸，一个个瘦似豺狼，填街卧巷。<br> 【滚绣球】偷宰了些阔角牛，盗斫了些大叶桑。遭时疫无棺活葬，贱卖了些家业田庄。嫡亲儿共女，等闲参与商。痛分离是何情况！乳哺儿没人要撇入长江。那里取厨中剩饭杯中酒，看了些河里孩儿岸上娘，不由我不哽咽悲伤！<br> 【倘秀才】私牙子船湾外港，行过河中宵月郎，则发迹了些无徒米麦行。牙钱加倍解，卖面处两般装，昏钞早先除了四两。<br> 【滚绣球】江乡相，有义仓，积年系税户掌。借贷数补答得十分停当，都侵用过将官府行唐。那近日劝粜到江乡，按户口给月粮。富户都用钱买放，无实惠尽是虚桩。充饥画饼诚堪笑，印信凭由却是谎，快活了些社长知房。<br> 【伴读书】磨灭尽诸豪壮，断送了些闲浮浪。抱子携男扶筇杖，是赢伛偻如虾样。一丝好气沿途创，阁泪汪汪。<br> 【货郎】见饿莩成行街上，乞出拦门斗抢，便财主每也怀金鹄立待其亡。感谢这监司主张，似汲黯开仓。披星带月热中肠，济与粜亲临发放。见孤孀疾病无皈向，差医煮粥分厢巷。更把脏输钱分例米，多般儿区处的最优长。众饥民共仰，似枯木逢春，萌芽再长。<br> 【叨叨令】有钱的贩米谷置田庄添生放，无钱的少过活分骨肉无承望；有钱的纳宠妾买人口偏兴旺，无钱的受饥馁填沟壑遭灾障。小民好苦也么哥！小民好苦也么哥！便秋收鬻妻卖子家私丧。<br> 【三煞】这相公爱民忧国无偏党，发政施仁有激昂。恤老怜贫，视民如子，起死回生，扶弱摧强。万万人感恩知德，刻骨铭心，恨不得展草垂缰。覆盆之下，同受太阳光。<br> 【二】天生社稷真卿相，才称朝廷作栋梁。这相公主见宏深，秉心仁恕，治政公平，办事慈祥。可与萧、曹比并，伊、傅齐肩，周、召班行。紫泥宣诏，花衬马蹄忙。<br> 【一】愿得早居玉笋朝班上，伫看金瓯姓字香。入阙朝京，攀龙附凤，和鼎调羹，论道兴邦。受用取貂蝉济楚，衮绣峥嵘，珂丁当。普天下万民乐业，都知是前任绣衣郎。<br> 【尾声】相门出相前人奖，官上加官后代昌。活被生灵恩不忘，粒我民德怎偿？父老儿童细较量，樵叟渔夫曹论讲。共说东湖柳岸旁，那里清幽更舒畅。靠着云卿苏圃场，与徐孺子流芳挹清况。盖一座祠堂人供养，立一统碑碣字数行。将德政因由都载上，使万万代官民见时节想。<br> 既官府甚清明，采舆论听分诉。据江西剧郡洪都，正该省宪亲临处，愿英俊开言路。<br> 【滚绣球】库藏中钞本多，贴库每弊怎除？纵关防任谁不顾，坏钞法恣意强图。都是无廉耻卖买人，有过犯驵侩徒，倚仗着几文钱百般胡做，将官府觑得如无。则这素无行止乔男女，都整扮衣冠学士夫，一个个胆大心粗。<br> 【倘秀才】堪笑这没见识街市匹夫，好打那好顽劣江湖伴侣，旋将表德官名相体呼。声音多厮称，字样不寻俗，听我一个个细数。<br> 【滚绣球】粜米的唤子良，卖肉的呼仲甫，做皮的是仲才邦铺，唤清之必定开沽，卖油的唤仲明，卖盐的称士鲁。号从简是采帛行铺，字敬先是鱼之徒，开张卖饭的呼君宝，磨面登罗底叫德夫，何足云乎？<br> 【倘秀才】都结义过如手足，但聚会分张耳目，探听司县何人可共处。那问他无根脚，只要肯出头颅，扛扶着便补。<br> 【滚绣球】三二百锭费本钱，七八下里去干取，诈捏作曾编卷假如名目，偷俸钱表里相符。这一个图小倒，那一个苟俸禄，把官钱视同已物，更狠如盗跖之徒。官攒库子均摊着要，弓手门军那一个无，试说这厮每贪污。<br> 【倘秀才】提调官非无法度，争奈蠹国贼操心太毒，从出本处先将科钞除。高低还分例，上下没言语，贴库每他便做了钞主。<br> 【滚绣球】且说一季中事例钱，开作时各自与，库子每随高低预先除去，军百户十锭无虚。攒司五万拿，官人六六除，四牌头每一名是两封足数，更有合干人把门军弓手殊途。那里取官民两便通行法，赤紧地贿赂单宜左道术，于汝安乎？<br> 【倘秀才】为甚但开库诸人不伏，倒筹单先须计咒，苗子钱高低随着钞数。放小民三二百，报花户一千余，将官钱陪出。<br> 【滚绣球】一任你叫得昏，等到午，佯呆着不瞅不觑，他却整块价卷在包袱。着纤如晃库门，兴贩的论百价数，都是真扬州武昌客旅，窝藏着家里安居。排的文语呼为绣，假钞公然唤做殊，这等儿三七价明估。<br> 【倘秀才】有揭字驼字衬数，有背心剜心异呼，有钞脚频成印上字模。半边子兀自可，捶作钞甚胡突，这等儿四六分价唤取。<br> 【滚绣球】赴解时弊更多，作下人就做夫，检块数几曾详数，止不过得南新吏贴相符。那问他料不齐、数不足？连柜子一时扛去，怎教人心悦诚服？自古道人存政举思他前辈，到今日法出奸生笑煞老夫，公道也私乎？<br> 【倘秀才】比及烧昏钞先行摆布，散夫钱僻静处与，暗号儿在烧饼中间觑有无。一名夫半锭，社长总收贮，烧得过便吹笛擂鼓。<br> 【塞鸿秋】一家家倾银注玉多豪富，一个个烹羊挟妓夸风度。撇В手到处称人物，妆旦色取去为媳妇。朝朝寒食春，夜夜元宵暮。吃筵席唤做赛堂食，受用尽人间福。<br> 【呆骨朵】这贼每也有难堪处，怎禁他强盗每追逐。要饭钱排日支持，索赍发无时横取。奈表里通同做，有上下交征去。真乃是源清流亦清，休今后人除弊不除。<br> 【脱布衫】有聪明正直嘉谟，安得不剪其繁芜。成就了闾阎小夫，坏尽了国家法度。<br> 【小梁州】这厮每玩法欺公胆气粗，恰便似饿虎当途。二十五等则例尽皆无，难着目，他道陪钞待何如。<br> 【幺】一等无辜被害这羞辱，厮攀指一地里胡突。自有他，通神物，见如今虚其府库，好教他鞭背出虫蛆。<br> 【十二月】不是我论黄数黑，怎禁他恶紫夺朱。争奈何人心不古，出落着马牛襟裾。口将言而嗫嚅，足欲进而趑趄。<br> 【尧民歌】想商鞅徙木意何如？汉国箫何断其初？法则有准使民服，期于无刑佐皇图。说与当途：无毒不丈夫，不如如把平生误。<br> 【耍孩儿十三煞】天开地辟由盘古，人物才分下土。传之三代币方行，有刀圭泉布从初。九府圜法俱周制，三品堆金乃汉图，止不过作贸易通财物。这的是黎民命脉，朝世权术。<br> 【十二】蜀寇交子行，宋真宗会子举。都不如当今钞法通商贾，配成五对为官本，工墨三分任倒除。设制久无更故，民如按堵，法比通衢。<br> 【十一】已自六十秋楮币行，则这两三年法度沮。被无知贼子为奸蠹，私更彻镘心无愧。那想官有严刑罪必诛，忒无忌惮无忧惧。你道是成家大宝，怎想是取命官符。<br> 【十】穷汉每将绰号称，把头每表德呼。巴不得登时事了干回付，向库中钻刺真强盗，却不财上分明大丈夫。坏尽今时务，怕不你人心奸巧，争念有造物乘除。<br> 【九】乘孛模样哏，扭蛮腰礼仪疏，不疼钱一地里胡分付。宰头羊日日羔儿会，没手盏朝朝仕女图。怯薛回家去，一个个欺凌亲戚，眇视乡闾。【八】没高低妾与妻，无分限儿共女，及时打扮环珠玉。鸡头般珠子缘鞋口，火炭似真金裹脑梳。服色例休题取，打扮得怕不赛夫人样子，脱不了市辈规模。<br> 【七】他那想赴京师关本时，受官差在旅途。耽惊受怕过朝暮，受了五十四站风波苦。亏杀数百千程递运夫，哏生受哏搭负。广费了些首思分例，倒换了些沿路文书。<br> 【六】至省库中将官本收得无疏虞，朱钞足那时才得安心绪。常想着半江春水翻风浪，愁得一夜秋霜染鬓须，历重难搏得个根基固。少甚命不快遭逢贼寇，霎时间送了身躯。<br> 【五】论宣差清如酌贪泉吴隐之，廉似还桑椹赵判府。则为忒慈仁，反被相欺侮。每持大体诸人服，若说私心半点无。本栋梁材若早使居朝铺，肯苏民瘼，不事苞苴。<br> 【四】急宜将法变更，但因循弊若初，严刑峻法休轻恕。则这二攒司过似蛇吞象，再差十大户犹如插翅虎。一半儿弓手先芟去，合干人同知数目，把门军切禁科需。<br> 【三】提调官免罪名，钞法房选吏胥，亻赞典俸多的路吏差着做。廉能州吏从新点，贪滥军官合减除，住仓库无升补。从今倒钞，各分行铺，明写坊隅。<br> 【二】逐户儿编褙成料例来，各分旬将勘合书。逐张儿背印拘钤住，即时支料还原主。本日交昏入库府，另有细说直至起解时才方取。免得他撑船小倒，提调官封锁无虞。<br> 【一】紧拘收在库官，切关防起解夫，钞面上与官攒俱各亲标署。库官但该一贯须黥配，库子折莫三钱便断除，满百锭皆抄估。捶钞的揭剥的不怕他人心似铁，小倒的兴贩的明放着官法如炉。<br> 【尾】忽青天开眼觑，这红巾合命殂。且举其纲，若不怕伤时务，他日陈言终细数。<br> 【南吕】一枝花<br> △罗帕传情<br> 偷传袖里情，暗表心间事。一方织恨锦，千缕断肠丝。用色心儿，叠成个齐臻臻合欢衤至，女流中忒敬思。着小生怎生来有福消任，端的是无功受赐。<br> 【梁州】丝缕细织造的匀如江纸，粉糨轻出制的腻似鹅脂，温柔玉玺无瑕疵，恰便似半江秋水，一片冰丝。还房可恰，尺素宽虞，并无些俗叶繁枝，翻腾的花样宜时。两壁厢是那花开仙五字的诗章，中间是宴蟠桃十长生故事，四周围那缠枝莲八不犯的花儿。拜而，受之。看成做护身符的意思绶文字，谁敢道待的其须。争奈我书房无个顿放处，兀的不费煞我这神思。<br> 【隔尾】待书册中放呵倘或间沾污了非轻视，待帽盒里收呵若有些疏虞甚意儿，待合包里藏呵有那等俏相识开口着我怎推辞。我则索长近长亲着皮肉。一家，无二，只除是护枕放呵又怕那揲被铺床小小妮子，觑的来因而。<br> 【又】用一张助才情砑粉泥金纸，写就那诉离情拨云撩雨词，和我这助吟怀贴肉汗衫儿，一答儿里收拾。封裹的丁一确二，和包袱锁入箱子。行坐里随带着钥匙，何日忘之？<br> 【尾声】成就了洞房中夜月花朝事，受用些绿窗前茶余饭饱时。共宾朋厮陪侍，和鸾凤效琴瑟。读一会诗章，讲一会文字。掀腾开旧箧笥，物见主信有之。我见俺一针捻一丝，一针针不造次，一针针那真至。想俺那不容易的恩情怎敢道待的轻视，先选下个不空忘的日子，后择你个不失脱的口词。这手帕则好遮笼纱帽，抚拭瑶琴，花前换盏，袖内藏香，直等的称了愿随了心恁时节使。<br> 【双调】新水令<br> △代马诉冤<br> 世无伯乐怨他谁？干送了挽盐车骐骥。空怀伏枥心，徒负化龙威。索甚伤悲，用之行舍之弃。<br> 【驻马听】玉鬣银蹄，再谁想三月襄阳绿草齐。雕鞍金辔，再谁收一鞭行色夕阳低。花间不听紫骝嘶，帐前空叹乌骓逝。命乖我自知，眼见的千金骏骨无人贵。<br> 【雁儿落】谁知我汗血功？谁想我垂缰义？谁怜我千里才？谁识我千钧力？<br> 【得胜令】谁念我当日跳檀溪，救先主出重围？谁念我单刀会随着关羽？谁念我美良川扶持敬德？若论着今日，索输与这驴群队！果必有征敌，这驴每怎用的？<br> 【甜水令】为这等乍富儿曹，无知小辈，一概地把人欺。一地里快蹿轻踮，乱走胡奔，紧先行不为尊卑。<br> 【折桂令】致令得官府闻知，验数目存留，分官品高低。准备着竹杖芒鞋，免不得奔走驱驰。再不敢鞭骏骑向街头闹起，则索扭蛮腰将足下殃及。为此辈无知，将我连累，把我埋没在蓬蒿，失陷污泥。<br> 【尾】有一等逞雄心屠户贪微利，咽馋涎豪客思佳味。一地把性命亏图，百般地将刑法陵迟。唱道任意欺公，全无道理。从今去谁买谁骑？眼见得无客贩无人喂。便休说站驿难为，则怕你东讨西征那时节悔！</p><h3 id="☆萨都剌" tabindex="-1"><a class="header-anchor" href="#☆萨都剌" aria-hidden="true">#</a> ☆萨都剌</h3><p>萨都剌，字天锡，号直斋，答失蛮氏（回族）。其祖父徙居河间，萨都剌则生于雁门（今山西代县）。其生卒年不能确指。一说为至元九年（一二七二）生，一说为至元末（一二九四）或大德间生；卒年在至正间。萨都剌泰定四年（一三二七）中进士，授镇江录事司达鲁花赤，历南台掾、宪司照磨、经历等职，后入方国珍幕，卒。为官清正，曾有发廪赈灾、救助难民、禁止巫蛊、移风易俗等政绩。萨都剌博学能文，兼善楷书。他宦游多年，足迹遍及长城内外，大江南北，不少作品富于生活实感，描写细腻，贴切入微。后人曾推崇萨都剌为“有元一代词人之冠”。著有《雁门集》。明·朱权《太和正音谱》评其词“如天风环”。<br> ○套数<br> 【南吕】一枝花<br> △妓女蹴鞠<br> 红香脸衬霞，玉润钗横燕。月弯眉敛翠，云鬓堆蝉。绝色婵娟，毕罢了歌舞花前宴，习学成齐云天下圆。受用尽绿窗前饭饱茶余，拣择下粉墙内花阴日转。<br> 【梁州】素罗衫垂彩轴低笼玉笋，锦幼袜衬乌靴款蹴金莲。占官场立站下人争羡。似月殿里飞来的素女，甚天风吹落的神仙。拂花露榴裙荏苒，滚香尘绣带蹁跹。打着对合扇拐全不斜偏，踢着对鸳鸯扣且是轻便。对泛处使穿兼抹膝的撺搭，扌耍俊处使佛袖沾衣的撇演，妆翘处使回身出鬓的披肩。猛然，笑喘。红尘两袖纤腰倦，越丰韵越娇软。罗帕香匀粉汗妍，拂落花钿。<br> 【尾声】若道是成就了洞房中惜玉怜香愿，媒合了翠馆内清风皓月筵，六片儿香皮做烟眷。茶コ架边，蔷薇洞前，管教你到底团圆不离了半步儿远。</p><h3 id="☆薛昂夫" tabindex="-1"><a class="header-anchor" href="#☆薛昂夫" aria-hidden="true">#</a> ☆薛昂夫</h3><p>薛昂夫，名薛超兀儿，薛超吾，回鹘（今维吾尔族）人。汉姓马，字昂夫，号九泉，故亦称马昂夫、马九基。先世内迁，居怀庆路（治所在今河南沁阳县）。父及祖俱封覃国公。他曾师事刘辰翁，故约可推知其生年当在元初至元年间。历官江西行中书省令史、佥典瑞院事、太平路总管、衢州路总管等职。善篆书，有诗名，诗集已佚。元人周南瑞《天下同文集》载王德渊之《薛昂夫诗集序》，称其诗词“新严飘逸，如龙驹奋进，有并驱八骏一日千里之想”。其散曲风格以疏宕豪放为主，思想内容以傲物叹世、归隐怀古为主。《南曲九宫正始序》称其“词句潇洒，自命千古一人，深忧斯道不传，乃广求继已业者。至祷祀天地，遍历百郡，卒不可得。”<br> 按：元《草堂诗余》有“九泉司马昂夫”之语，故《词综》、《历代诗余》俱谓司马昂夫字九臬，以“司马”为昂夫姓，非是。《太和正音谱》以“马九泉”与“马昂夫”为二人，亦误。<br> ○小令<br> 【正宫】塞鸿秋<br> 功名万里忙如燕，斯文一脉微如线。光阴寸隙流如电，风霜两鬓白如练。尽道便休官，林下何曾见？至今寂寞彭泽县。<br> △过太白祠谢公池<br> 谪仙祠下言诗志，谢公池顾影凝清思。笋舆沽酒青山市，松枝煮茗白云寺。听山鸟奏笙簧，共野叟论文字，甚痴儿了却公家事。<br> △凌台怀古<br> 凌台畔黄山铺，是三千歌舞亡家处。望夫山下乌江渡，是八千子弟思乡去。江东日暮云，渭北春天树，青山太白坟如故。<br> 【正宫】甘草子<br> 金凤发，飒飒秋香，冷落在阑干下。万柳稀，重阳暇，看红叶赏黄花。促织儿啾啾添潇洒，陶渊明欢乐煞。耐冷迎霜鼎内插，看雁落平沙。<br> 【中吕】朝天曲<br> 沛公，大风，也得文章用。却教猛士叹良弓，多了游云梦。驾驭英雄，能擒能纵，无人出彀中。后宫，外宗，险把炎刘并。<br> 子牙，鬓华，才上非熊卦。争些老死向天涯，只恁垂钩罢。满腹天机，天人齐发，武王任不差。用他，讨罚，一怒安天下。<br> 伍员，报亲，多了鞭君忿。可怜悬首在东门，不见包胥恨。半夜潮声，千年孤愤，钱塘万马奔。骇人，怒魂，何似吹箫韵？<br> 卞和，抱璞，只合荆山坐。三朝不遇待如何，两跣遭祸。传国争符，伤身行货，谁教献与他？切磋，琢磨，何似偷敲破？<br> 邵平，不平，楚汉争秦鼎。将军便去作园丁，软了英雄性。瓜苦瓜甜，秦衰秦盛，青门浪得名。此生，本轻，不是封侯命。<br> 假王，气昂，跨下羞都忘。提牌不过一中郎，漂母曾相饷。蒯彻名言，将军将强。良弓不早藏。未央，法场，险似坛台上。<br> 叔孙，讨论，早定君臣分。礼成文武两班分，舞蹈扬尘顺。拔剑争功，垂绅消忿，方知天子尊。武臣，勇人，也被书生困。<br> 丙吉，宰执，燮理阴阳气。有司不问尔相推，人命关天地。牛喘非时，何须留意？原来养得肥。早知，好吃，杀了供堂食。<br> 子陵，价轻，便入刘郎聘。等闲赢得一虚名，卖了先生姓。百尺丝纶，千年高兴，偶然一足横。帝星，客星，不料天文应。<br> 董永，卖身，孝感天心顺。谁知织女是天孙，同受为奴困。自有牛郎，佳期将近，书生休认真。本因，孝亲，不是夫妻分。<br> 老莱，戏采，七十年将迈。堂前取水作婴孩，犹欲双亲爱。东倒西歪，佯啼颠拜，虽然称孝哉。上阶，下阶，跌杀休相赖。<br> 董卓，巨饕，为恶天须报。一脐然出万民膏，谁把逃亡照？谋位藏金，贪心无道，谁知没下梢！好教，火烧，难买棺材料。<br> 杜甫，自苦，踏雪寻梅去。吟肩高耸冻来驴，迷却前村路。暖阁红炉，党家门户，玉纤捧绿醑。假如，便俗，也胜穷酸处。<br> 洞宾，道人，未到天仙分。岳阳三醉洞庭春，卖墨无人问。欲斩黄龙，青蛇犹钝，纯阳能几分。养真，炼神，却被仙姑困。<br> 伯牙，韵雅，自与松风话。高山流水淡生涯，心与琴俱化。欲铸钟期，黄金无价，知音人既寡。尽他，爨下，煮了仙鹤罢。<br> 则天，改元，雌鸟长朝殿。昌宗出入二十年，怀义阴功健。四海淫风，满朝窑变，《关睢》无此篇。弄权，妒贤，却听梁公劝。<br> 孟母，丧夫，教子迁离墓。再迁市井厌屠沽，迁傍芹宫住。如此三迁，房钱无数，方成一大儒。问猪，引取，好辩长于喻。<br> 弄玉，度曲，只道吹箫苦。谁知凤只和鸾孤，吹到声圆处。明月台空，萧郎同去，秦王一叹吁。假如，嫁夫，明白人间住。<br> 采鸾，怕寒，甲帐无人伴。文箫连累堕人间，卖韵供烟爨。谁使思凡，尘缘难断，羞还玉女班。紫坛，犯奸，误了朝元限。<br> 禄山，玉环，子母肠难断。何须兵变陷长安，且向宫中乱。赶得三郎，鸾舆逃窜，连云蜀道难。内奸，外反，误却霓裳慢。<br> 老矣，倦矣，消减尽风云气。世情嚼蜡烂如呢，不见真滋味。蜗角虚名，蝇头微利，便得来真做的。布衣，袖里，试屈指英雄辈。<br> 好官，也兴阑，早勇退身无患。人生六十便宜闲，十载疏狂限。买两个丫鬟，自拈牙板，一个歌一个弹。醒时节过眼，醉时节破颜，能到此是英雄汉。<br> 【中吕】阳春曲<br> 坐听西掖钟声动，睡起东窗日影红，山林朝市两无穷。一梦中，樽有酒且从容。耐惊耐怕黄齑瓮，长满长干老酒盆，一贫尽可张吾军。休忘本，樽有酒且论文。<br> 胸中太华身难憾，舌底狂澜口且缄，看渠暮四与朝三。呆大胆，樽有酒且醺酣。周郎赤壁鏖兵后，苏子扁舟载月秋，千年慷慨一时酬。今在否？樽有酒且绸缪。<br> 芸窗月影吟情荡，纸帐梅花醉梦香，觉来身世两相忘。休妄想，樽有酒且疏狂。岁云暮矣虽无补，时复中之尽有余，老来吾亦爱吾庐。清债苦，樽有酒且消除。<br> 【中吕】山坡羊<br> 销金锅在，涌金门外，戗金船少欠西湖债。列金钗，捧金台。黄金难买青春再，范蠡也曾金铸来。金，安在哉？人，安在哉？<br> 惊人学业，掀天势业，是英雄隽败残杯炙。鬓堪嗟，雪难遮。晚来览镜中肠热，问著老夫无话说。东，沉醉也；西，沉醉也。<br> 大江东去，长安西去，为功名走遍天涯路。厌舟车，喜琴书。早星星鬓影瓜田暮，心待足时名便足。高，高处苦；低，低处苦。<br> △西湖杂咏<br> △春<br> 山光如淀，湖光如练，一步一个生绡面。扣逋仙，访坡仙。拣西施好处都游遍，管甚月明归路远。船，休放转；杯，休放浅。<br> △夏<br> 晴云轻漾，薰风无浪，开樽避暑争相向。映湖光，逞新妆。笙歌鼎沸南湖荡，今夜且休回画舫。风，满座凉；莲，入梦香。<br> △秋<br> 疏林红叶，芙蓉将谢，天然妆点秋屏列。断霞遮，夕阳斜。山腰闪出闲亭榭，分付画船且慢者。歌，休唱彻；诗，乘兴写。<br> △冬<br> 同云，随车缟带，湖山化作瑶光界。且传杯，莫惊猜。是西施傅粉呈新态，千载一时真快哉！梅，也绽开；鹤，也到来。<br> △忆旧<br> 西山东畔，西湖南畔，醉归款段松阴惯。帽檐偏，氅衣宽。佳人争卷朱帘看，回首少年如梦残。莺，曾过眼；花，曾过眼。<br> △筱步<br> 携壶堪醉，拖筇堪醉，何须画舫笙歌沸。绕苏堤，旋寻题。西施已领诗人意，回首有情风万里。湖，如镜里；山，如画里。<br> △苦雨<br> 孤山云树，六桥烟雾，景蒙蒙不比江潮怒。淡妆梳，浅妆梳。西湖也怕西施妒，天也为他巧对付。睛，也宜画图；阴，也宜画图。<br> 【双调】蟾宫曲<br> △叹世<br> 鸡羊鹅鸭休争，偶尔相逢，堪炙堪烹。天地中间，生老病死，物理常情。有一日符到奉行，只图个月朗风清。笑杀刘伶，荷插埋尸，犹未忘形。<br> 人生尔尔堪怜，富贵何时，又待问舍求田？想昨日秦宫，今朝汉阙，呀，可早晋地唐天！能几许长安少年，急回头两鬓皤然。谩说求仙，百计千方，都不似樽前。<br> △雪<br> 天仙碧玉琼瑶，点点杨花，片片鹅毛。访戴归来，寻梅懒去，独钓无聊。一个饮羊羔红炉暖阁，一个冻骑驴野店溪桥。你自评跋，那个清高，那个粗豪？<br> △题烂柯石桥<br> 甚神仙久占岩桥，一局楸枰，满耳松涛。引得樵夫，旁观不觉，晋换了唐朝。斧柄儿虽云料却，裤腰儿难保坚牢。王母蟠桃，三千岁开化，总是虚谣。<br> 懒朝元石上围棋，问仙子何争？樵叟忘归。洞锁青霞，斧柯已烂，局势犹迷。恰滚滚桑田浪起，又飘飘沧海尘飞。恰待持杯，酒未沾唇，日又平西。<br> △快阁怀古<br> 舣扁舟快阁盘桓，看一道澄江，落木千山。自山谷留题，坡仙阁笔，我试凭阑。问今古诗人往还，比盟鸥几个能闲？天地中间，物我无干，只除是美酒佳人，意颇相关。<br> △知音<br> 问芳筵歌者何人？便折简相招，恣意开樽。细切清风，薄批明月，何必云云。是久厌黄齑菜根，要听他白雪阳春。翠袖殷勤，雪霁梅开，正好论文。<br> 【双调】湘妃怨<br> △集句<br> 几年无事傍江湖，醉倒黄公旧酒垆。人间纵有伤心处，也不到刘伶坟上土，醉乡中不辨贤愚。对风流人物，看江山画图，便醉倒何如？<br> 【双调】庆东原<br> △西皋亭适兴<br> 晓雨登高骤，西风落帽羞，蟹肥时管甚黄花瘦。红裙谩讴，青樽有酒，白发无愁。晚节傲清霜，老圃香初透。<br> 兴为催租败，欢因送酒来，酒酣时诗兴依然在。黄花又开，朱颜未衰，正好忘怀。管甚有监州，不可无螃蟹。<br> 秋霁黄花喷，霜明红叶新，锦橙香紫蟹添风韵。斜依翠屏，重铺绣茵，闲坐红裙。老遇太平时，行到风流运。<br> 青镜看勋业，黄金买笑谈，锦衣荣休笑明珠暗。调羹鼎咸，攒齑瓮计，世味都谙。少室价空高，老圃秋容澹。<br> △韩信<br> 已挂了齐王印，不撑开范蠡船，子房公身退何曾缠？不思保全，不防未然，地据位专权。岂不闻自古太平时，不许将军见！<br> △自笑<br> 邵圃无荒地，严陵有顺流，向终南捷径争驰骤。老来自羞，学人种柳，笑杀沙鸥。从此便休官，已落渊明后。<br> 【双调】殿前欢<br> △春<br> 据危阑，看浮屠双耸倚高寒，鳞鳞万瓦连霄汉。俯视尘寰，望飞来紫翠间。云初散，放老眼情无限。知他是西山傲我，我傲西山？<br> △夏<br> 柳扶疏，玻璃万项浸冰壶，流莺声里笙歌度。士女相呼，有丹青画不如。迷归路，又撑入荷深处。知他是西湖恋我，我恋西湖？<br> △秋<br> 洞箫歌，问当年赤壁乐如何，比西湖画航争些个？一样烟波，有吟人景便多。四海诗名播，千载谁酬和？知他是东坡让我，我让东坡？<br> △冬<br> 捻冰髭，绕孤山枉了费寻思，自逋仙去后无高士。冷落幽姿，道梅花不要诗。休说推敲字，效杀颦难似。知他是西施笑我，我笑西施？<br> 浪淘淘，看渔翁举网趁春潮，林间又见樵夫闹。伐木声高，比功名客更劳。虽然道，他终是心中乐。知他是渔樵笑我，我笑渔樵？<br> 醉归来，袖春风下马笑腮，笙歌接到朱帘外。夜宴重开，十年前一秀才。黄齑菜，打熬到文章伯。施展出江湖气概，抖擞出风月情怀。<br> 【双调】楚天遥过清江引<br> 花开人正欢，花落春如醉。春醉有时醒，人老欢难会，一江春水流，万点杨花坠。谁道是杨花？点点离人泪！回首有情风万里，渺渺天无际。愁共海潮来，潮去愁难退，更那堪晚来风又急！<br> 屈指数春来，弹指惊春去。蛛丝网落花，也要留春住。几日喜春睛，几夜愁春雨。六曲小山屏，题满伤春句。春若有情应解语，问着无凭据。江东日暮云，渭北春天树，不知那答儿是春住处？<br> 有意送春归，无计留春住。明年又着来，何似休归去？桃花也解愁，点点飘红玉。目断楚天遥，不见春归路。春若有情春更苦，暗里韶光度。夕阳山外山，春水渡傍渡，不知那答儿是春住处？<br> ○套数<br> 【正宫】端正好<br> △高隐<br> 访知音习酬和，也不问名利如何。不贪不爱随缘过，把世事都参破。<br> 【滚绣球】叹光阴疾似梭，想人生能几何，转回头百年已过，急回首两鬓斑皤。花阴转眼那，日光弹指过，送了些干峥嵘且贪呆货，有两句古语您自评跋。相随故友年年少，郊外新坟岁岁多，一枕南柯。<br> 【倘秀才】日落西山衔着烈火，月出东云托着玉钵，似这般东去西来怎奈何？金乌疾如箭，玉兔似撺梭，自心中定夺。<br> 【滚绣球】则不如山田一二亩，栽桑麻数百棵，驱家人使牛耕播，住几间无忧愁草苫庄坡。一朝苗稼锄，趁时将黍豆割，养春蚕桑叶忙锉，着山妻上布织梭。秃厮姑紧紧的将绵花纺，村伴姐慌将麻线搓，一弄儿农器家活。<br> 【倘秀才】闲时节疏林外磁瓯瓦钵，盛摘下些生桃硬果，晚趁斜阳景物多。听水声流浪远，观山色岭嵯峨，与俺那庄农每会合。<br> 【滚绣球】听张瞥古唱会词，看村哥打会讹，挺王留讪牙闲嗑，李大公信口开合，赵牛表丽会橇，史牛斤嘲会歌，强沙三舞一会曲破。俺这里虽无那玉掖金波，瓦盆中浊酒连糟饮，桌儿上生瓜带梗割，直吃的乐乐酡酡。<br> 【倘秀才】果然你无酒时浑醅再发，无按酒时摘几个生茄儿来酱抹，真吃的烂醉如泥尽意呵。举头山隐隐，掴手笑呵呵，倒大来快活！<br> 【赛鸿秋】我若是醉时节笑引着儿孙和，醉时节麦场上闲独磨，醉时节六轴上乔衙坐，醉时节巴棚下和衣儿卧。酒醒觉来时，直睡到参儿锉，不听的五更钟人马街前过。<br> 【耍孩儿】收成黍豆盈仓垛，经年不缺半合。收耕罢织足衣食，将柴门紧紧扃合。早晨间豆粥吃三碗，收晚来齑汤做一锅，暖炕上和衣卧。守着俺山妻稚子，喂养些牛畜驴骡。<br> 【四煞】到春来绿依依柳吐烟，红馥馥桃喷火，粉蝶儿来往穿花过。黄莺出谷寻新柳，紫燕归巢觅旧窝。时雨降天公贺，庆新春齐敲社鼓，赛牛王共击铜锣。<br> 【三煞】到夏来玩池塘十里长，赏荷花百步阔，青铺翠盖穿红破。虽无那彩船画舫游池沼，也有那短棹渔舟泛浅波。故友来相贺，绕溪边鲜鱼旋买，沿村务沽酒频酌。<br> 【二煞】来秋来碧天雁几行，黄花儿开数朵，满川红叶似胭脂抹。青山隐隐连巅岭，绿水潺潺泛浅波。鲜藕莲根锉，团脐蟹味欺着锦鲤，嫩黄鸡胜似肥鹅。<br> 【一煞】到冬来朔风遍地刮，彤云密布合，纷纷雪片钱来大。须臾云汉飘白蕊，咫尺空中舞玉蛾。冬景堪酬和，草庵前寒梅雪压，短窗边瘦影频磨。<br> 【尾声】四时景物佳，放形骸堪正可。我比你少忧愁省烦恼无灾祸，到大来无是无非快活煞我！<br> △闺怨<br> 小庭幽，重门静，东风软膏雨初晴。猛听的卖花声过天街应，惊谢芙蓉兴。<br> 【幺篇】残红妆点青苔径，又一番春色飘零。游丝心绪柳花情，还似郎无定。<br> 【倘秀才】南浦道送春行，多应是抛弃了欢娱，奔逐利名。千古恨短长亭，欲留恋难能。四眸相顾两心同，信佳人薄命。<br> 【滚绣球】吉玎的掂折玉簪，扑冬的井坠银瓶，分开鸾镜。生来几曾理会害甚么相思病？怎捱这从此后冷清清的光景？别酒慵斟，离歌倦听，俺车儿去也，他上马登程。向晚归来愁闷增，闪的人来孤另。<br> 【三错煞】金杯空冷落了樽前兴，锦瑟闲生疏了月下声。欲寄音书，空织回文锦字成。奈远水遥山隔万层，鱼雁也难凭。<br> 【二错煞】料忧愁一日加了十等，想茶饭三停里减了二停。白日犹闲，怕到黄昏睡卧不宁。则我这泪点儿安排下半枯井，也滴不到天明。<br> 【煞尾】团团黄篆焚金鼎，夜夜浓薰暖翠屏，偏今宵是怎生？乍别离不惯经，睡不安卧不宁，分外春寒被儿冷。<br> 【南吕】一枝花<br> △赠小园春<br> 些些并蒂红，指指连枝翠。悭悭金谷路，窄窄五陵溪。一片花飞，泄漏春消息。舞盘中歌扇底，刮得尽风月无多，趱得过繁华有几？<br> 【梁州第七】一两个莺俦燕侣，五七双蝶使蜂媒。窖来宽也称游人戏。眼孔大刘晨未识，脚步长杜甫先迷。画帧上香销粉滴，镜奁中绿暗红稀。唾津儿浸满盆池，手心儿擎得起屏石。苔钱儿买不断闲愁，花瓣儿随手着流水，柳丝儿送不够别离。锦堆，翠积。海棠偷足相思睡，名偏小景偏媚。赚得东君不忍归，一撮儿芳菲。<br> 【余音】楚阳台云雨无三尺，桃源洞光阴减九十。玉拶香挨这窝儿地，堪信道一寸阴可惜。千金价总宜，锦步幢何须五十里？</p><h3 id="☆班惟志" tabindex="-1"><a class="header-anchor" href="#☆班惟志" aria-hidden="true">#</a> ☆班惟志</h3><p>班惟志，字彦功，号恕斋，大梁（今河南开封市）人；或以为松江（今上海松江县）人，寓居杭州。邓文原为杭州路儒学正，班惟志师从邓文原。元贞间，邓文原应聘为皇室写《大藏经》，班惟志随行。泰定间，经荐，补浮梁（今江西鄱阳县）州教授。不久，迁晋州（今河北晋县）州判。致和年间，为绍兴路总管府推官。至顺三年（一三三二），上大都为秘书监典簿。至元三年（一三三七）为平江路常熟州知州，除奉议大夫。至正初，为江浙儒学提举司提举。儒司秩满，再北上大都，授集贤待制。致仕南归，卒于杭州。班惟志博学多能，兼擅书法，其词曲，亦负盛名。元·钟嗣成《录鬼簿》，将其列于曲家“方今名公”十人之中；明·朱权《太和正音谱》将其列于“词林英杰”一百五十人之中。<br> ○套数<br> 【南吕】一枝花<br> △秋夜闻筝<br> 透疏帘风摇杨柳阴，泻长空月转梧桐影。冷雕盘香销金兽火，咽铜龙漏滴玉壶冰。何处银筝？声嘹呖云霄应，逐轻风过短棂。耳才闻天上《仙韶》，身疑在人间胜境。<br> 【梁州】恰便似溅石窟寒泉乱涌，集瑶台鸾凤和鸣，走金盘乱撒骊珠迸。嘶风骏偃，潜沼鱼惊。天边雁落，树梢云停。早则是字样分明，更那堪音律关情！凄凉比汉昭君塞上琵琶，清韵如王子乔风前玉笙，修扬似张君瑞月下琴声。再听，愈惊。叮咛一曲《阳关令》，感离愁，动别兴。万事萦怀百样增，一洗尘清。<br> 【尾】他那里轻笼纤指冰弦应，俺这里谩写花笺锦字迎，越感起文园少年病。是谁家玉卿，只恁般可憎，唤的人一枕胡蝶梦儿醒！</p><h3 id="☆彭寿之" tabindex="-1"><a class="header-anchor" href="#☆彭寿之" aria-hidden="true">#</a> ☆彭寿之</h3><p>彭寿之，生平事迹不详。<br> ○套数<br> 【仙吕】八声甘州<br> 平生放荡，俏倬声名，喧满平康。少年场上，只恐剑唇枪。机谋主仗风月景，局断经营旖旎乡。回首数年间，多少疏狂。<br> 【混江龙】知音幸遇，不由人重上欠排场。花朝月夜，酒肆茶坊。相见十分相敬重，厮看承无半点厮堤防。风流事赞之双美，悔则俱伤。<br> 【元和令】合着两会家，相逢一合相。伶新弃旧短姻缘，强中更有强。偷方觅便俏家风，当行识当行。<br> 【赚尾】一片志诚心，万种风流相，非是俺着迷过奖。燕子莺儿知几许，据风流不类寻常。唱道好处难忘，花有幽情月有香。想着樽前伎俩，枕边模样，不思量除是铁心肠！</p><h3 id="☆高安道" tabindex="-1"><a class="header-anchor" href="#☆高安道" aria-hidden="true">#</a> ☆高安道</h3><p>高安道，生平事迹不详。其一生甚为落拓，怀才不遇，混迹风尘，放浪形骸，当为一穷愁潦倒文人。元·钟嗣成《录鬼簿》将其列于“方今才人闻名而不相知者”四人之中。明·朱权《太和正音谱》将其列于“词林英杰”一百五十人之中。<br> ○套数<br> 【仙吕】赏花时<br> 香龙涎宝篆残，帘卷虾须春昼闲。心事苦相关，春光欲晚，无一字报平安。<br> 【尾】意无聊，愁无限，花落也莺慵燕懒。两地相思会面难，上危楼凭暖雕阑。畅心烦，盼杀人也秋水春山！几时看宝髻蓬松云乱绾？怕的是樽空酒阑，月斜人散，背银灯偷把泪珠弹。<br> 【般涉调】哨遍<br> △嗓淡行院<br> 暖日和风清昼，茶馀饭饱斋时候。自汉抱官囚，被名缰牵挽无休。寻故友，出来的衣冠济楚，像儿端严，一个个特清秀，都向门前等候。待去歌楼作乐，散闷消愁。倦游柳陌恋烟花，且向棚阑玩俳优。赏一会妙舞清歌，瞅一会皓齿明眸，躲一会闲茶浪酒。<br> 【耍孩儿】诧跋的单脚实村纣，呼喝的扌且扌来每叫吼。瞅粘的绿老更昏花，把棚的莽壮真牛。吹笛的把瑟歪着尖嘴，擂鼓的撅丁瘤着左手，撩打的腔腔嗽。靠棚头的先虾着脊背，卖薄荷的自肿了咽喉。<br> 【七煞】坐排场众女流，乐床上似兽头，栾睃来报是些十分丑。一个个青布裙紧紧的兜着奄老，皂纱片深深的裹着额楼。棚上下把郎君溜，喝破子把腔儿莽诞，打讹的将纳老胡风彡。<br> 【六】撺断的昏撒多，主张的自吸溜，几曾见双撮泥金袖。可怜虱虮沿肩甲，犹道珍珠络臂耩。四翩儿乔弯纽，甚实曾官梅点额，谁肯将蜀锦缠头。<br> 【五】扑红旗裹着惯老，拖白练缠着曲秋，兔毛大伯难中瞅。踏鞒的险不桩的头破，翻跳的争些儿跌的迸流。登踏判躯老瘦，调队子全无些骨巧，疙痘鬼不见些挡搜。<br> 【四】捎亻来是淡破头，昼亻未是饿破口，末呢引戏的劳嗽。做不得古本酸孤旦，辱末煞驰名魏、武、刘。刚道子世才红粉高楼酒，没一个生斜格打到二百个斤斗。<br> 【三】妆旦不抹风彡，蠢身躯似水牛，嗓暴如恰哑了孤桩狗。带冠梳硬挺着粗脖项，恰掌记光舒着黑指头。肋额的相迤逗，写着道翩跹舞态，宛转歌喉。<br> 【二】供过的散嗽生，嗟顶老撇朗兜，老保儿强把身躯纽。切驾的波浪上堆着霜雪，把关子的栲门上似告油。外旦臊腥臭，都是些替砌末，猥琐行头。<br> 【一】打散的队子排，待将回数收，搽灰抹土胡亻孱亻愁。淡翻东瓦来西瓦，却甚放走南州共北州。凹了也难收救，四边厢土糁，八下里砖风彡。<br> 【尾】梁园中可惯经，桑园里串的熟。似兀的武光头、刘色长、曹娥秀，则索赶科地沿村转疃走。<br> △皮匠说谎<br> 十载寒窗诚意，书生皆想登科记。奈时运未亨通，混尘嚣日日衔杯，厮伴着青云益友。谈笔忘机，出语无俗气。偶题起老成靴脚，人人道好，个个称奇。若要做四缝磕瓜头，除是南街小王皮。快做能裁，着脚中穿，在城第一。<br> 【耍孩儿】铺中选就对新材式，嘱付咱穿的样制。裁缝时用意下工夫，一桩桩听命休违。细锥粗线禁登陟，厚底团根教壮实。线脚儿深深勒，幼翁子齐上下相趁，翁口宽脱着容易。<br> 【七煞】探头休蹴尖，衬薄怕汗湿。减刮的休显刀痕迹，剜裁的脸戏儿微分间短，拢揎得腮帮儿省可里肥。要着脚随人意，休教脑窄，莫得趺低。<br> 【六】丁宁说了一回，分明听了半日，交付与价钞先伶俐。从前名誉休多说，今后生活便得知。限三日穿新的，您休说谎，俺不催逼。<br> 【五】人言他有信行，谁知道不老实，许多时地无消息。量底样九遍家掀皮尺，寻裁刀数遭家取磨石。做尽荒獐势，走的筋舒力尽，憔的眼运头低。<br> 【四】几番煨胶锅借揎头，数遍粘主根买桦皮，喷了水埋在糠糟内。今朝取了明朝取，早又催来晚又催。怕越了靴行例，见天阴道胶水解散，恰天晴说皮糙ㄡ黧。<br> 【三】走的来不发心，ㄡ的方见次第，计数儿算有三千个誓。迷奚着谎眼先陪笑，执闭着顽心更道易。巴的今日，罗街拽巷，唱叫扬疾。<br> 【二】好一场恶一场，哭不得笑不得，软厮禁硬厮拼却不济。调脱空对众攀今古，念条款依然说是非。难回避，骷髅卦几番自说，猫狗砌数遍亲题。<br> 【一】又不是凤麒麟钩绊着缝，又不是鹿衔花窟嵌着刺，又不是倒钩针背衬上加些功绩，又不是三垂云银线分花样，又不是一抹圈金沿宝里。每日闲淘气，子索行监坐守，谁敢东走西移。<br> 【尾】初言定正月终，调发到十月一。新靴子投至能够完备，旧兀刺先磨了半截底。</p><h3 id="☆蒲察善长" tabindex="-1"><a class="header-anchor" href="#☆蒲察善长" aria-hidden="true">#</a> ☆蒲察善长</h3><p>蒲察善长，生平事迹无考。蒲察为女真族姓，由此知其为女真人。明·朱权《太和正音谱》将其列于“词林英杰”一百五十人之中。<br> ○套数<br> 【双调】新水令<br> 听楼头画鼓打三更，绣帏中枕余衾剩。明朗朗窗前月，昏惨惨榻前灯。我这里独倚定帏屏，檐间铁好难听！<br> 【驻马听】聒煞我也当当丁丁，恰便似再出世陈抟睡不成。度一宵如同百岁，捱一朝胜似三春。金炉香烬酒初醒，孤眠那怕心肠硬。闲愁可惯经？惟有相思最是难熬的症。<br> 【乔牌儿】一回家睡不着独自个寝，非干是咱薄幸。没来由簪折瓶沉井，将鸳鸯两下里分。<br> 【雁儿落】常想花前携手行，月下肩相并。罗被翻浪红，玉腕相交定。<br> 【得胜令】担不得翠弯眉黛远山青，红馥馥桃脸褪朱唇。细袅袅杨柳腰肢瘦，齐臻臻青丝髻绾云。天生下精神，更那堪十指纤纤嫩。描不就丹青，比天仙少个净瓶。<br> 【川拨棹】不由我泪盈盈，听长空孤雁声。我与你暂出门庭，听我丁宁。自别情人，雁儿，我其实捱不过衾寒枕冷，相思病积渐成。<br> 【七弟兄】雁儿，你却是怎生？暂停，听我诉离情。一封书与你牢拴定，快疾忙飞过蓼花汀，听人家寝睡长门静。<br> 【梅花酒】雁儿呀呀的叫几声，惊起那人听，说着咱名姓，他自有人相迎。从别后不见影，闪得人亡了魂灵。罗帷中愁怎禁，则为他挂心情。朝忘餐泪如倾，曲慵唱酒慵斟。<br> 【收江南】雁儿，可怜见今宵独自个冷清清，你与我疾回疾转莫留停，山遥水远煞劳神。雁儿，天道儿未明，且休要等闲寻伴宿沙汀。<br> 【尾】你是必休倦云淡风力紧，我这里想谁医治相思病。传示我可意情人，休辜负海誓山盟。唱道性命也似看承，心脾般钦敬。唯办你鹏程，我这里独守银慢慢的等。</p><h3 id="☆张子友" tabindex="-1"><a class="header-anchor" href="#☆张子友" aria-hidden="true">#</a> ☆张子友</h3><p>张子友（一二四二～一三○二），名九思，字子友，一作子有，燕之宛平（今属北京市）人，是著名文士和元朝重臣。至元初入备宿卫，后以工部尚书兼东宫都总管府事。至元十九年（一二八二）任詹事院丞，进资德大夫、中书右丞，领修《世祖实录》。大德二年（一二九八）拜荣禄大夫、中书平章政事，五年加大司徒，六年（一三○二）卒，年六十。明·朱权《太和正音谱》将其列于“词林英杰”一百五十人之中。<br> ○小令<br> 【双调】蟾宫曲<br> 画堂深夜宴初开，香霭雕盘，烛焰银台。妙舞轻歌，翠红乡十二金钗。会受用簪缨贵客，笑谁同量卷江淮。祗从安排，左右扶策，月转花梢，讯马回来。</p><h3 id="☆亢文苑" tabindex="-1"><a class="header-anchor" href="#☆亢文苑" aria-hidden="true">#</a> ☆亢文苑</h3><p>亢文苑，生平、里籍不详。元·钟嗣成《录鬼簿》未载其名。从其曲中可看出他曾飘零异乡，落拓不遇，穷愁困厄，因壮志难酬而怀着满腔悲愤。对小人得志、贤才受压的社会现实怀着强烈不满，并具有穷且益坚、经时济世的宏图和信念。明·朱权《太和正音谱》将其列于“词林英杰”一百五十人之中。<br> ○套数<br> 【南吕】一枝花<br> △为玉叶儿作<br> 名高唐国盘，色压陈亭榭。霞光侵赵璧，瑞霭赛隋珠。无半点儿尘俗，不比寻常物，世间总不如。莫夸谈天上飞琼，休卖弄人间美玉。<br> 【梁州】希罕似朱崖玛瑙，值钱如北海珊瑚。忒玲珑性格儿通今古。论清洁是有，瑕疵全无；温柔似粉，滑腻如酥。则要你汝阳斋韫匮藏诸，不管你丽春园待价沽诸。若做个玉盆儿必定团圆，做个玉箫管决知音律，做个玉镜台雅称妆梳。堪人，爱护。那些儿断尽人肠处，更那堪吴香馥。只恐旁人认做武夫，索别辨个虚实。<br> 【尾】远藏昆顶千峰古，高出荆山万倍余。姓卞的先生识真玉，休道刖了他二足。一身儿与他做主，至死也怀中抱不足。<br> 春风眼底私，夜月心间事。玉箫鸾凤曲，金缕鹧鸪词。燕子莺儿，杀寻芳使，合欢连理枝。我为你盼望煞楚雨湘云，耽阁了朝经暮史。<br> 【梁州】你为我堆宝髻羞盘凤翅，淡朱唇懒注胭脂。东君有意偷窥视。翠鸾寻梦，彩扇题诗；花笺写恨，锦字传词。包藏着无限相思，思量煞可意人儿。几时看靠纱窗偷转秋波，几时见整云髻轻舒玉指，几时看倚东风笑捻花枝。新婚，燕尔。到如今抛闪得人独自，你那点至诚心有谁似？休把那山海盟言不勾思，相会何时。<br> 【尾】断肠词写就龙蛇字，叠做个同心方胜儿。百拜娇姿谨传示：间别了许时，这关心话儿，尽在这雨尤云半张儿纸。<br> 琴声动鬼神，剑气冲牛斗。西风张翰志，落日仲宣楼。潘鬓成秋，渐觉休文瘦，卧元龙百尺楼。自扶囊拄杖挑包，醉濯足新丰换酒。<br> 【梁州】尽是些暄晓日茅檐燕雀，故意困盐车千里骅骝。英雄肯落儿曹彀？乾坤倦客，江海扁舟，床头金尽，壮志难酬。任飘零身寄南州，恨黄尘敝尽貂裘。看别人苫眼铺眉，笑自己缄舌闭口，但则索向寒窗袖手藏头。如今，更有，那屠龙计策干生受，慢劳攘慢奔走。顾我真成丧家狗，计拙如鸠。<br> 【尾】蛟龙须待春雷吼，雕鹗腾风万里游。大丈夫峥崂恁时候，扶汤佐周，光前耀后，直教万古清名长不朽！<br> 【南吕】一枝花<br> △为玉梅作<br> 人生萼绿生，天上轮茭降。比南周琼解语，比西锦能香。淡沫玄霜，自有罗浮像，扫梁园红翠乡。千般儿玉骨玲珑，一段儿冰魂荡漾。<br> 【梁州】受用杀西湖处土，风流煞东阁何郎。芳湿一点何时忘。银钗半露，粉颈微妆；想那调羹滋味，止渴思量。占一枝素魂芬芳，算百花总是寻常。则要挂新月点缀昏黄，合夜雪色藏暗香，却休趁东风泄漏春光。惜花人正想寻芳，驿使频来往，怎禁那寂莫苦情况。则怕羌管声中，零落了萦损柔肠。<br> 【尾】堪图石氏黄金帐，宜住芦花白玉堂，折莫便冰雪前村一千丈。沽一壶酒浆，向蹇驴背上，教那快忍冻的书生尽自赏。</p><h3 id="☆吕止庵" tabindex="-1"><a class="header-anchor" href="#☆吕止庵" aria-hidden="true">#</a> ☆吕止庵</h3><p>吕止庵，别有吕止轩，疑即一人。生卒、经历不详。散曲作品内容感时悲秋，自伤落拓不遇，间有兴亡之感，可能是一宋亡不仕的遗民。明·朱权《太和正音谱》评其词“如晴霞结绮”。<br> ○小令<br> 【仙吕】后庭花<br> 一声金缕词，十分金菊卮。金刃分甘蔗，金盘荐荔枝。不须辞，太平无事，正宜沉醉时。<br> 相逢饮兴狂，两螯风味长。鲜卿银丝，金锥拆蛎房。透瓶香，经年佳酝，陶陶入醉乡。<br> 风满紫貂裘，霜合白玉楼。锦帐羊羔酒，山阴雪夜舟。党家侯，一般乘兴，亏他王子猷。<br> 西风黄叶疏，一年音信无。要见除非梦，梦回总是虚。梦虽虚，犹兀自暂时节相聚，近新来和梦无。<br> 西风黄叶稀，南楼北雁飞。妾灯前泪，缝君身上衣。约归期，清明相会，雁还也人未归。<br> 六桥烟柳颦，两峰云树分。罗袜移芳径，华裙生暗尘。冷泉春，赏心乐事，水边多丽人。<br> 碧湖环武林，仙舟出涌金。南国山河在，东风草木深。冷泉阴，兴亡如梦，伤时折寸心。<br> 香飘桂子楼，凉生莲叶舟。落日鸳鸯浦，西风鹦鹉洲。冷泉秋，水西寻寺，题诗忆旧游。<br> 江南春已通，陇头人未逢。水浅梅横月，山明雪映松。冷泉冬，烹茶无味，有人锦帐中。<br> △冷泉亭<br> 湖山汲水重，楼台烟树中。人醉苏堤月，风传贾寺钟。冷泉东，行人频问，飞来何处峰？<br> 苍猿攀树啼，残花扑马飞。越女随舟唱，山僧逐渡归。冷泉西，雄楼杰观，钟声出翠微。<br> 渔榔响碧潭，王孙徙翠岚。玉勒黄金镫，红缨白面骖。冷泉南，踏花归去，夕阳人半酣。<br> 塔标南北峰，风闻远近钟。佛国三天竺，禅关九里松。冷泉中，水光山色，岩花颠倒红。<br> 鸭头湖水明，蛾眉山岫青。罗绮香尘暗，池塘春草生。冷泉亭，太平有象，时闻歌笑声。<br> △怀古<br> 飘零岁月深，消磨意气沉。恩雨三天隔，愁霜两鬓侵。强登临，行藏不定，伤时《梁父吟》。<br> 孤身万里游，寸心千古愁，霜落吴江冷，云高楚甸秋。认归舟，风帆无数，斜阳独倚楼。<br> 儒冠两鬓皤，青衫老泪多。满酌贤人酒，相扶赵女歌。且蹉跎，万愁千恨，奈予沉醉何！<br> 芙蓉凝晓霜，木犀飘晚香。野水双鸥靓，西风一雁翔。立残阳，江山如画，倦游非故乡。<br> 故乡音信沉，故园草木深，烽火连三月，家书抵万金。细沉吟，功名枉恁，断然归去心。<br> 功名览镜看，悲歌把剑弹。心事鱼缘木，前程羝触藩。世途艰，艰声长叹，满天星斗寒。<br> 长虹气未收，老天春又秋。逆旅新丰舍，羞登王粲楼。几多愁？白云飞尽，吴江日夜流。<br> 故园天一方，高城泪数行。芳草迷鹦鹉，晴川隔汉阳。暮山长，烟波江上，愁人几断肠。<br> 【仙吕】醉扶归<br> 瘦后因他瘦，愁后为他愁。早知伊家不应口，谁肯先成就。营勾了人也罢手，吃得我些酩子里骂低低的咒。<br> 频去教人讲，不去自家忙。若得相思海上方，不到得害这些闲魔障。你笑我眠思梦想，则不打到你头直上。<br> 有意同成就，无意大家休。几度相思几度愁，风月虚遥授。你若肯时肯不肯时罢手，休把人空拖逗。<br> 【商调】知秋令<br> △为董针姑作<br> 心间事，肠断时，醉墨写乌丝。千金字，织锦词。绣针儿，不比莺儿燕子。相思病，万种情，几度海山盟。谁薄幸？谁至诚？更能行，到底如何离影？情如醉，闷似痴，春瘦怯春衣。添憔悴，废寝食。减腰肢，怎脱厌厌病体？千金字，万古心，翻作断肠吟。恩情厚，怨恨深。不知音，谁会重拈绣针？<br> 【越调】天净沙<br> △为董针姑作<br> 夜深时独绣罗鞋，不言语倒在人怀，做意儿将人不采。甚娘作怪，绣针儿签着敲才。<br> 海棠轻染胭脂，绿杨乱撒青丝，对对莺儿燕子。伤心独自，绣针儿停待多时。玉纤屈损春葱，远山压损眉峰，早是闲愁万种。忽听得卖花声送，绣针儿不待穿绒。<br> 冷清清独守兰房，闷恹恹倚定纱窗，呆答孩搭伏定绣床。一会家神魂飘荡，绣针儿签这梅香。<br> ○套数<br> 【仙吕】翠裙腰缠令<br> 【翠裙腰】老来多病逢秋验，便觉嫩凉添，懒摇纨扇闲纹簟。卷朱帘，晚妆楼外月纤纤。<br> 【金盏儿】更西风酽，微云敛。黄昏即渐，暑气消沛。阴晴乍闪，冰魂尚潜。指甲痕芽天生堑，双帘，又传宫样印眉尖。<br> 【元和令】素娥公案严，牛女分缘俭。苍虬钩玉控雕檐，翠屏人半掩。彩鸾收镜入妆奁，霓裳谁再拈？<br> 【赚尾】昂藏醉脸，桂香襟袖沾。花下心无慊，樽前兴未厌。钓银蟾，瑶台独占，立金梯长笑一掀髯。<br> 【商调】集贤宾<br> △叹世<br> 叹浮生有如一梦里，将往事已成非。迅指间红轮西坠，霎时间沧海尘飞。正青春绿鬓斑皤，恰朱颜皓首庞眉，转回头都做了北邙山下鬼。题起来总是伤悲，都不如酒淹衫袖湿，花压帽檐低。<br> 【逍遥乐】有何拘系，则不如一枕安然，直睡到红日三竿未起。乐吾心诗酒琴棋，守团圆稚子山妻。富贵功名身外礼，懒营求免受驱驰。则不如放怀遣兴，悦性怡情，展眼舒眉。<br> 【梧叶儿】争甚名和利，问甚么我共你。咱人可也转眼故人稀，渐渐的将朱颜换，看看的早白发催。题起来好伤悲，赤紧的当不住白驹过隙。<br> 【后庭花】叹光阴一梦里，玩韶华如逝水。觑尘世无穷事，尽今生有限杯。莫惑疑，急流中勇退。溪岸鱼更美，首阳山蕨正肥，西华峰景物奇，洞庭湖风力微。<br> 【双雁儿】不如闻早去来兮，乐清闲穷究理，无辱无荣不萦系。守清贫绝是非，远红尘参道德。<br> 【醋葫芦】到春来听黄莺枝上鸣，闻杜鹃花下啼。声声叫道不如归，囊中钱劝君休爱惜。拚了个醉而醒醒而复醉，席前花影坐间移。<br> 【幺】到夏来看湖光潋滟生，香风处处微。披襟散发绿杨堤，得一日过一日无了一日。争何名利，想人生自古七十稀。<br> 【幺】到秋来看东篱菊绽金，玩长天月似水。正江涵秋景雁初飞，乐吾心笑谈饮数杯。酒逢知契，把黄花乱插满头归。<br> 【幺】到冬来落琼花阵阵飘，剪鹅毛片片飞。横窗梅影映疏篱，草堂中满斟酒数杯。醉时节盹睡，一任教红尘滚滚往来飞。<br> 【尾声】蜗角名休苦贪，蝇头利总休觅。鹤长凫短不能齐，到头来不知谁是谁。我则待混俗为最，总不如葫芦今后大家提。<br> 【双调】夜行船<br> △咏金莲<br> 颜色天然风韵佳，据精神闭月羞花。腻粉妆，施匀罢，风流处那些儿堪画。<br> 【步步娇】微露金莲唐裙下，端的是些娘大，刚半札。若舞霓裳将翠盘踏，若是觑绝他，不让杨妃袜。<br> 【沉醉东风】那步轻轻慢撒，移踪款款微踏。或是到晚夕，临床榻，拥鲛绡枕边灯下。那的是冤家痛紧恰，脱了鞋儿缠咱。<br> 【拨不断】为冤家，恨咱家。三兜根用意收拾煞，缠得上十分紧恰。怕松时重套上吴绫袜，从缠上几时撇下。<br> 【离亭宴煞】比如常向心头挂，争如移上双肩搭。问得冤家既肯，须当手内亲拿。或是膊上擎，或是肩儿上架。高点银看咱，店弄着彻心儿欢，高跷着尽情儿耍。<br> 【双调】风入松<br> 半生花柳稍曾耽，风月畅尴尬。付能巴到蓝桥驿，不堤防烟水重淹。追想盟山誓海，几度泪湿青衫。<br> 【乔牌儿】再不将风月参，勾断欠余滥。偶因那日相逢处，两情牵，他共俺。<br> 【新水令】巧盘云髻插琼簪，穿一套素衣恁般甜淡。他说得话儿岩，合下手脾和，莫不是把人赚？<br> 【搅筝琶】闲言探，切恐话交参。休道咱虚，怕伊不敢。岂怕外人知，只恐娘监。离恨闷愁两下耽，独自个羞惨。<br> 【离亭宴歇指煞】做时节彼各休心厌，做时节休把人坑陷。常欢喜星前月下，休等闲间面北眉南。既做时休忐忑，若意懒后众生便减。我着片无忝和朴实心，博伊家做怪胆。</p><h3 id="☆李茂之" tabindex="-1"><a class="header-anchor" href="#☆李茂之" aria-hidden="true">#</a> ☆李茂之</h3><p>李茂之，元·钟嗣成《录鬼簿》未载其名，生平不详。明·朱权《太和正音谱》将其列于“词林英杰”一百五十人中。元·刘仁本《洞庭集》卷六《李荣贵传》谓李荣贵字茂之，元末居江陵府（治所在今湖北江陵县），中书省宣使李荣祖之弟。至正十二年（一三五二）红巾军破江陵，被杀。是否就是曲家李茂之，存疑待考。<br> ○套数<br> 【双调】行香子<br> △寄情<br> 春满皇州，名遍青楼，二十年旖旎风流。金鞍玉勒，矮帽轻裘。谢娘诗，云子酿，雪儿讴。<br> 【乔木查】几愁花病酒，偏甚今番瘦。非是潘郎不奈秋，都因风韵它，引起闲愁。<br> 【拨不断】两绸缪，意相投，天然一点芳心透。年纪未三十过二九，多情莺燕蜂蝶友，速难成就。<br> 【天仙子】于飞愿，端的几时酬？会语应难，修书问候。铺玉版，写银钩，寄与娇羞。真真的的美眷爱，不尚延由。<br> 【离亭带歇指煞】休违了剪发拈香咒，莫忘了并枕同衾褥。再休眉期眼约闲迤逗，娘间阻人调斗，枉教咱千生万受。常办着惜花心，空闲了画眉手。<br> 得又何如，失又何如，奈浮生迅景飞投。些儿富贵，多少风波。漫□谋，空驰聘，枉张罗。<br> 【乔木查】选溪山好处结茅屋，栽花果，人我境番成安乐窝。算来忧虑少，自投灾祸。<br> 【拨不断】得蹉跎，把器虚，公案教参破。眉上顿开愁锁，心头泼杀无名火，俺且学卖呆妆捋。<br> 【筝笆序】人间事，一自饱经过，日月双轮，乾坤六合。麟阁将，玉堂臣，总被消磨。人生幻化待则甚磨，便似一梦南柯。<br> 【离亭宴带歇指煞】闲来膝上横琴坐，醉时节林下和衣卧。唱得快活，乐天知命随缘过。为伴侣唯三个，明月清风共我。再不把利名侵，且须将是非躲。<br> 扌颠竹分茶，摘叶拈花，圈儿中稍自矜夸。画眉打眼，料嘴敲牙。要罚馒只除是瓮生根，盆生蔓，甑生芽。<br> 【乔木查】俺虽不是个还魂子弟，晓四六通合剌，锦套头花圈圆且吉咱。正迟看两念家，打鼓弄琵琶。<br> 【拨不断】你待把我做燕儿般拿，我待把你做兔儿般叉，不信三文钱买取个龟儿卦。团衫是纸，系腰是麻，包髻是瓦。我罩篱是皮，卧是铁枪头是蜡，咱两个一般乔话。<br> 【天仙令】添潇洒，朝夕是甚生涯？女仗唇枪，娘凭嘴抹，寻缝儿觅撒花。早索与他异锦轻纱，动不动五奴闲坐衙，知他是理会甚么官法？<br> 【离亭宴带歇拍煞】把条款别体倒违礼煞，寨儿中、监狱儿内、禁牢儿里下，则恁傍人每鉴咱。吃不过姐姐焦、娘娘哝、婆婆骂，欲待要离恁那壳中应难罢，只除是天摧地塌。最难禁碎揪ㄎ、胡腐掐、零碎抹，又没耕种千家生马，寻取个回头儿调发。不使钱恁娘嗔，使了钱俺那耶打。</p><h3 id="☆孙叔顺" tabindex="-1"><a class="header-anchor" href="#☆孙叔顺" aria-hidden="true">#</a> ☆孙叔顺</h3><p>孙叔顺，生平不详。其散曲《南吕·一枝花》套，自叙“不恋蜗角名”，“本待要快活逍遥，情愿待休官罢职”，可见他曾入仕。明·朱权《太和正音谱》将其列于“词林英杰”一百五十人之中。<br> ○套数<br> 【南吕】一枝花<br> 不恋蜗角名，岂问蝇头利？世情看冷暖，人面逐高低。闲是闲非，僻掉的都伶俐，百年身图画里。本待要快活逍遥，情愿待休官罢职。<br> 【梁州】谁待想锦衣玉食？甘心守淡饭黄齑。向林泉选一答儿清幽地，闲时一曲，闷后三杯。柴门草户，茅舍疏篱。守着咱稚子山妻，伴着几个故友相识。每日价笑吟吟谈古论今，闲遥遥游山玩水，乐陶陶下象围棋。早起，晚夕，吃醉了重还醉，叹白发紧相逼。百岁光阴能有几？快活了是便宜。<br> 【煞尾】都则是两轮日月搬兴废，一合乾坤洗是非。直宿到红日三竿偃然睡，那些儿况味谁知？一任莺啼唤不起。<br> 【中吕】粉蝶儿<br> 海马闲骑，则为瘦人参请他医治，背药包的刘寄奴跟随。一脚的陌门东，来到这干阁内，飞帘簌地。能医其乡妇沉疾，因此上，共宾郎结成欢会。<br> 【醉春风】说远志诉莲心，靠肌酥偎玉体，食膏粱五味卧重ブ，阳起是你，你。受用他笑吐丁音、软柔钟乳，到有些五灵之气。<br> 【迎仙客】行过芍药圃、菊花篱，沉香亭色情何太急！停立在曲槛边，从容在芳径里。待黄昏不想当归，尚有百部徘徊意。<br> 【红绣鞋】半夏遐蛇床上同睡，芫花边似燕子双飞。则道洞房风月少人知，不想被红娘先蹴破。使君子受凌迟，便有他白头公难救你。<br> 【耍孩儿】木贼般合解到当官跪，刀笔吏焉能放你！便将白纸取招伏，选剥了衤昆布无衣。荜澄茄拷打得青皮肿，玄胡索拴缚得狗脊低，你便穿山甲应何济？议论得罪名管仲，毕拨得文案无疑。<br> 【三煞】他做官司的剖决明，告私情的能指实，监囚在里人心碎。一个旱莲腮空滴白凡泪，一个漏芦腿难禁苦仗笞。吊疼痛，添憔悴。问甚么干连你父子？可惜教带累他乌梅。<br> 【二煞】意浓甜有苦参，事多凶大戟，今日个身遭缧绁，犹道是心甘遂。清廉家却有这糊突事，时罗姐难为官宜妻。浪荡子合当废，破故纸揩不了腥臭，寒水石洗不尽身肌。<br> 【一煞】向雨余凉夜中，对天南星月底，说合成织女牵牛会。指望常山远水恩情久，不想这剪草除根巾帻低，那一个画不成青黛蛾眉。<br> 【尾】骂你个辱先灵的蒋太医，我看你乍回乡归故里！蔓荆子续断了通奸罪，则被那散杏子的康瘤儿笑杀你！<br> 【仙吕】点绛唇<br> △咏教习鼓诉冤<br> 每日学按龙韬，演习虎略。初开教，若论功劳，则俺先来到。<br> 【混江龙】助威声号，将我先鸣三擂发根苗。渐渐的排成戈戟，纷纷的收聚枪刀。则这两片皮常与军官为耳目，一生心不离了小校做知交。虽是我有声难说，有运维消，又不比鸣廉击柝喝号。摇铃向军前，则我为头儿闹。面皮上常过了无数，助罗边不住的频敲。<br> 【油葫芦】怎比恁那悠悠吹画角，也每不汤着不动着，教瞒儿满腹中恶气怎生消。夜阑时直捶到金鸡儿报，早晨间直熬的金乌落。他每都披着纸甲，挂着战袍，番来复去由闹，早难道杀气阵云高。<br> 【天下乐】却什么三十年学六韬，好教我逐朝心内焦，他每没一个有才能有机谋有智略。每日加空虚了五六番，干盘了十数遭，恰便似一场家杂剧了。<br> 【醉中天】想当日两军闹，起全翼赴宣朝。将我击破花腔，它每都哭破眼胞。可正是发擂催军校，不付能勾引的离城去，又将他黎民掳掠，这的是恁破黄巢头件功劳。<br> 【金盏儿】他每哭声苦，可教我怨声高。被我将他众英雄引上阴陵道，他每教场中胆气更那里有分毫。都不肯一心于国死，则待半路里转身逃。早难道养军千日，又得用在今朝。<br> 【赚尾煞】将我击发，便声扬额闲下无声哨。旧声价，如今都坏了，谁敢向雷门行过一遭。则为我乱军心，将果报先招。自量度，天数难逃。若是再瞒上，将来又吃搞。终身累倒，皮零，再怎敢军中一面骋英豪。<br> 【南吕】一枝花<br> 绣帏中受坎坷，锦帐内挨囚禁。抛掷在忧虑海，啜赚我在闷愁林，好教人难受难禁。非是咱淹润，有生活懒动针。一会家暗暗思量，思量罢重还再审。<br> 【梁州】俺根前无疼无热，在谁行留意留情。这烦恼孝经起序才读朕。空教人逐期盼望，每夜吟沉。专闻脚步，频听声音。那一夜不等到更深，不来也展转沉吟。在谁家里打马投壶？在谁家里低唱浅斟？在谁家里并枕同衾？无般儿不侵，纵然不醉连宵饮。一脚的踏出门程，不许寻直恁，莫渝滥荒淫。<br> 【尾】往常时撒拗何曾恁，自当日着迷直至今。你取欢娱我图甚？怎禁那厮负心。不来也，又教你倚定鲛绡枕头儿盹。</p><h3 id="☆王仲诚" tabindex="-1"><a class="header-anchor" href="#☆王仲诚" aria-hidden="true">#</a> ☆王仲诚</h3><p>王仲诚，生平、居里不详。散曲作品中有“跳出这蚁穴蜂衙，再不入虎窟龙潭”，“此身有似舟无缆，恣意教旁人笑咱。富贵总有天，清闲尽在俺”等句，知其可能是曾经官场，而又归隐的人。明·朱权《太和正音谱》将其列于“词林英杰”一百五十人之中。<br> ○套数<br> 【中吕】粉蝶儿<br> 昨宴东楼，玳筵开舞裙歌袖，一团儿玉软花柔。遏行云，回飞雪。玲珑剔透，交错觥筹，拈冰丸暗藏锦绣。<br> 【醉春风】娇滴滴香脸嫩如花，细松松纤腰轻似柳。有丹青巧笔写奇真，怎的朽，朽？檀口能歌，莲舌轻调，柳眉频皱。<br> 【迎仙客】露玉纤，捧金瓯，云鬓巧簪金凤头。荡缃裙，掩玉钩，百倍风流，无福也难消受。<br> 【满庭芳】人间罕有，沉鱼落雁，月闭花羞。蕙兰性一点灵犀透，举止温柔。成合了鸾交凤友，匹配了燕侣莺俦。轻扌闰就，如弹玉纤粉汗流，佯呵欠袖儿里低声儿咒。一会家把人迤逗，撇不下漾秋波一对动情眸。<br> 【越调】半鹌鹑<br> △避纷<br> 露冷霜寒，云低雾黯。洒洒潇潇，凄凄惨惨。眼底繁华，心头有感。名利绝，是非减。爱的是雪月风花，怕的是《官民要览》。<br> 【紫花儿】昨宵酩酊，今日模糊，来日醺酣。带一顶嵌肩幔笠，穿一领麻衫。妆一座栽梅结草庵，谁能摇撼？跳出这蚁穴蜂衙，再不入虎窟龙潭。<br> 【小桃红】刀名剑利大尴尬，唬碎闲人胆！白酒黄鸡捱时暂，就中甘，这般滋味谁曾啖？谐音人即参，通经史亲探，世事要经谙。<br> 【尾】此身有似舟无缆，恣意教旁人笑咱。富贵总由天，清闲尽在俺。</p><h3 id="☆陈子厚" tabindex="-1"><a class="header-anchor" href="#☆陈子厚" aria-hidden="true">#</a> ☆陈子厚</h3><p>陈子厚，生平不详。当与杨朝英同时。明·朱权《太和正音谱》将其列于“词林英杰”一百五十人之中。<br> ○套数<br> 【黄钟】醉花阴<br> 宝钏松金髻云，甚试曾浓梳艳裹，宽绣带掩香罗。鬼病厌厌，除见他家可。<br> 【出队子】伤心无奈，遣离人愁闷多。见银台绛蜡尽消磨，玉鼎无烟香烬火，烛灭香消怎奈何？<br> 【幺】情郎去后添寂寞，盼佳期无始末。这一双业眼敛秋波，两叶愁眉蹙翠蛾，泪滴胭脂添玉颗。<br> 【尾】着我倒枕捶床怎生卧？到二三更暖不温和，连这没人情的被窝儿也奚落我！</p><h3 id="☆吕待中" tabindex="-1"><a class="header-anchor" href="#☆吕待中" aria-hidden="true">#</a> ☆吕待中</h3><p>吕待中，名字、里籍及生卒年均不详。其套曲《正宫·六幺令》一套，曲涉华亭（治所在今上海松江县），由此可推测他可能是江南人，官侍中。<br> ○套数<br> 【正宫】六幺令<br> 华亭江上，烟淡淡草萋萋，浮光万顷。长篙短掉一蓑衣，终日向船头上稳坐，来往故人稀。纶竿收罢，轻抛香饵，个中消息有谁知？<br> 【幺】说破真如妙理，唯恐露玄机。春夏秋冬，披星带月守寒溪。一点残星照水，上下接光辉。素波如练，东流不住，锦鳞不遇又空回。<br> 【尾】谩伤嗟，空劳力，欲说谁明此理？千尺丝纶直下垂，一波动万波相随。唱道难晓幽微，且恁陶陶度浮世。水寒烟冷，小鱼儿难钓，满船空载月明归。</p><h3 id="☆王大学士" tabindex="-1"><a class="header-anchor" href="#☆王大学士" aria-hidden="true">#</a> ☆王大学士</h3><p>王大学士，生平不详。曲家有王和卿，增补本《录鬼簿》记其名云“王和卿学士”，或即一人。元·钟嗣成《录鬼簿》又有散曲家王继学，其人曾官大学士，此或指王继学。<br> ○套数<br> 【仙吕】点绛唇<br> 探卷抽签，看书学剑，皆是虚谄。指望待折桂攀蟾，谁承望无凭验。<br> 【混江龙】少年风欠，老来赢得病恹恹。自忖身居村野，几时曾再想闾阎。四面土墙缺处补，二椽茅屋破时添，且把时光渐。落一个身心自在，煞强如名利拘箝。<br> 【油葫芦】村院里闲游情正タ，将农可检，见几个牧童儿杂耍可观瞻。一个扮老先生亻当撇撇寒脸，一个做小学士舌刺刺全胡念。一个射天指日月到处里拿，一个捞藏模模一地里潜。一个拖着竹扫帚学开店，一个推着木古鲁卖油盐。<br> 【天下乐】一个黄桑叶拈将来额上粘，一个那里磨镰。一个将榆树舔，一个树梢头ㄋ歌不怕险。一个吊小鬼的灰抹眉，一个扮判官的墨画了髯，一个扮牛王着土抢脸。<br> 【后庭花】一个调灰驴的将脚面闪，一个学相扑的手腕来扌扇。一个革刃将葫瓜割，一个棘针将酸枣签。一个把鹊儿拈，一个手拖着席片。一个瓦[A12N][A12N]衮罢合掂，一个泥窝窝ㄏ破合添。<br> 【柳叶儿】一个把绿蓑衣披苫，一个将布留儿风彡，一味的掀ㄎ。一个撮金钱手扌若着衣襟验，一个寻方门任谁嫌，一个挑蜂窠不离房檐。<br> 【尾】一个拾砖块把答儿尖风彡，一个寻瓦片把拖车儿掂。一个倒骑黄牛紧踮，一个碓亭上学将纱钞检。一个学卖卦将泪眼偷淹，一个学跛忄敝痂廉。一个把嫩草叶拾将来把布衫儿染，一个擂泔飘的休谄。一个敲铜盆的手倩，一个向柳阴中学舞一张锨。<br> 【仙吕】点绛唇<br> 丰稔年华，酒旗斜插。茅檐下，小桥流水人家，一带山如画。<br> 【混江龙】桔槔闲挂，呼童汲水旋烹茶。柔桑荏苒，古柏槎牙。雾锁草桥三四横，烟笼茅舍数十家。岗盘曲畎兜答，莺迁乔木丘篆。一个鸥鹭水面，雁落平沙。喧檐宿雀，啼树栖鸦。柴扉吠犬，鼓吹鸣蛙。侬家鹦鹉洲，不入麒麟画。百姓每讴歌鼓腹，一弄儿笑语喧哗。<br> 【油葫芦】刚儿一百个儿童刀刀厥厥的耍，更那堪景物佳。一个将尧民歌乱唱的令儿差，一个匹风彡扑冬冬擂鼓无高下，一个支周知挣羌管吹难收煞。一个水盆里击着料瓜，一个拖床上拍着布瓦，一个一张锨舞得了千斤乍，一个学舞斗虾蟆。<br> 【天下乐】一个道一阵黄风一阵沙，一个天生丑势煞，一个无店三碌轴上闲坐衙。一个将斤斗番，一个将背抛打，一个响扑儿学咯牙。<br> 【那吒令】一个向瓜田里坐树乱扯，一个向枣树上胡风彡乱打，一个向古墓上番砖弄瓦。一个扯着衣衫，一个揪住棍把，一个播土扬沙。<br> 【鹊踏枝】一个眼麻花，一个手支沙，一个浅水涡里摸鳖捞虾。一个见麒麟打煞，一个舞着唱着匾担禾叉。<br> 【寄生草】一个擎着山鹧，一个架着老鸦。一个向柳阴中笑把人头画，一个向桑园里学揭龟儿卦，一个向墙匡里引的芒郎骂。一个跳灰驴大闹麦场头，一个踏竹马偃卧在葫芦架。<br> 【金盏儿】一个叫丫丫，一个笑呷呷。一个棘斜混倒上树千般耍，一个山声野调学唱搅筝琶。一个斗巨子抢了嘴问，一个竖直立的磕了门牙。一个无人处寻豆角，一个背地里咽生瓜。<br> 【村里迓鼓】一个放顽撒泼，一个唱歌厮骂。一个村村捧捧牛撒橛乔画，一个狗打肝腌赞相欠欠答答。一个弹的扌奔，一个舞的虾，一个唱的哑，一个水底浑如纳瓜。<br> 【元和令】一个舞乔捉蛇呆木答，一个舞屎裹蛆的法刀把，一个跳百索扌颠背儿仰剌叉。一个一个儿窝的眼又瞎，一个将纸鸦儿放起盼的人眼睛花，一个递撇牛的没乱杀。<br> 【上马娇】一个村，一个又沙，一个丑嘴脸特胡沙。一个将花桑树纽捏搬调话，一个打和的差，一个不剌着簸箕拨琵琶。<br> 【胜葫芦】一个恐惊林外野人家，一个道休厮闹，一个道嗟牙。一个赛牛王香纸方烧罢，一个将磁瓯瓦钵。一个不门清光滑辣，一个没鼻子喃浑圭。<br> 【后庭花】一个掬蝙蝠踏破瓦，一个竖牵牛扯了尾拔。一个摸鹁鸽掀番盖，一个打班鸠的击碎军。一个岸边打滑擦，一个头尖眼大。一个莎岗上扑马扎，一个游泥蚌哈蟆。一个柳堤边钓水扎，一个沙湍上烧黄鳝。一个膊项上瘿疙疸，一个唇缺丑势煞，一个靡廉的特剌查。一个做生活的不颗恰，一个觅虱子头上掐。一个编蒲笠特抹答，一个鞭牛叱咤。<br> 【青哥儿】一个牛斤，一个谎诈，一个光答答又无头发。一个蒙松雨里种芝麻。一个兜答，一个奸滑。一个交加，一个皱查。这一坐乔民闹交加，定害的爷娘骂。<br> 【尾】一个潜立在晚风前，一个暗约在斜阳下。一个见厮抵拽着棒打，一个恋汀洲蓼岸芦花。一个映着蒹葭，一个收拾钓罢鱼差。一个笑指疏篱噪晚鸦，一个将绿蓑斜挂，一个倒骑牛背入烟霞。</p><h3 id="☆杨舜臣" tabindex="-1"><a class="header-anchor" href="#☆杨舜臣" aria-hidden="true">#</a> ☆杨舜臣</h3><p>杨舜臣，生平未详。一作汤舜卿。<br> ○套数<br> 【仙吕】点绛唇<br> △慢马<br> 四只粗蹄，一条乌尾，棕垂地。搭上鞍骑，二三百棍行三四里。<br> 【混江龙】怎做的追风骏骥，再生不敢到檀溪。几曾见卷毛赤兔，凹面乌骓。美良涧怎敌胡敬德，虎牢关难战莽张飞。能食水草，不会奔驰，倦嘶喊，懒店骤，曾几见西湖沽酒楼前系，怎消得绣毡蒙雨，锦帐遮泥。<br> 【后庭花煞】叹梁园芳草萋，怕蓝关瑞雪飞。为爱背山咏，任教杜宇啼。空吃得似水牛肥。你可甚日行千里，报主人恩，何日把缰垂？</p><h3 id="☆周德清" tabindex="-1"><a class="header-anchor" href="#☆周德清" aria-hidden="true">#</a> ☆周德清</h3><p>周德清（一二七七～一三六五），字日湛，号挺斋。高安暇堂（今江西高安县）人。著名的音韵学家、散曲家。家境贫困，一生未仕。工乐府，善音律，酷爱元曲，对名家曲作进行了广泛搜集，并认真研究。他发现了北方语言体系的特质、结构、演变及其规律，同时，又总结了作词十法，撰成理论著作《中原音韵》。以中原之音为正宗，强调遵循自然之美，这是他的重要的音韵学的理论观点。他明确指出：“欲作乐府，必正言语；欲正言语，必宗中原之音。”并竭力高扬关、郑、白、马四大曲家的典范作用，肯定他们“韵共守自然之音，字能通天下之语”的创作态度和天赋才华。其作词十法，又从音韵、曲律、俊语、曲意诸方面，进行了创造性的研究。而且，他对中原音韵的研究，是以元代著名曲作为研究对象，实际上是以元代京城大都（今北京市）为中心，以其语音系统为标准进行理论性总结，并由此规范和制约元曲的音韵特质，从而为市井文学的发展、繁荣和曲作语言的规范化，作出了重要的贡献。且作词十法，又是其曲作的重要理论。他本人也善于曲作。时人多有赞誉之词，如“故人皆谓德清之韵，不独中原，乃天下正音也；德清之词，不惟江南，实天下之独步也。信哉，信哉！”（《录鬼簿续编》）虞集称赞他自制乐府，“属律必严，比字必切，审律必当，择字必精，是以和于宫商，合于节奏，而无宿昔声律之弊矣。”（《中原音韵序》）欧阳玄称他是“通声音之学，工乐章之词”的“词律兼优者”。（《中原音韵序》）清·刘熙载称他“不阶古音，撰《中原音韵》，永为曲韵之祖”。（《艺概》）<br> ○小令<br> 【正宫】塞鸿秋<br> △浔阳即景<br> 长江万里白如练，淮山数点青如淀。江帆几片疾如箭，山泉千尺飞如电。晚云都变露，新月初学扇，塞鸿一字来如线。<br> 灞桥雪拥驴难跨，剡溪水冻船难驾；秦楼美酝添高价，陶家风味都闲话。羊羔饮兴佳，金帐歌声罢，醉魂不到蓝关下。<br> 【中吕】朝天子<br> △秋夜客怀<br> 月光，桂香，趁着风飘荡。砧声催动一天霜，过雁声嘹亮；叫起离情，敲残愁况，梦家山身异乡。夜凉，枕凉，不许愁人强。<br> △书所见<br> 鬓鸦，脸霞，屈杀将陪嫁；规模全是大人家，不在红娘下。笑眼偷瞧，文谈回话，真如解语花。若咱，得他，倒了葡萄架。<br> 【中吕】满庭芳<br> △看岳王传<br> 披文握武，建中兴庙宇，载青史图书。功成却被权臣妒，正落奸谋。闪杀人望旌节中原士夫，误杀人弃丘陵南渡銮舆！钱塘路，愁风怨雨，长是洒西湖！<br> △韩世忠<br> 安危属君，立勤王志节，比翊汉功勋。临机料敌存威信，际会风云。似恁地尽忠勇匡君报本，也消得坐都堂秉笏垂绅。闲评论，中兴宰臣，万古揖清芬！<br> △误国贼秦桧<br> 官居极品，欺天误主，贱土轻民。把一场和议为公论，妒害功臣。通贼虏怀奸诳君，那些儿立朝堂仗义依仁？英雄恨，使飞云幸存，那里有南北二朝分？<br> △张俊<br> 谋渊略广，论兵用武，立国安邦。佐中兴一代贤明将，怎生来险幸如狼？蓄祸心奸私放党，附权臣构陷忠良。朝堂上，把一个精忠岳王，屈死葬钱塘！<br> 【中吕】红绣鞋<br> △郊行<br> 茅店小斜挑草享，竹篱疏半掩柴门，一犬汪汪吠行人。题诗桃叶渡，问酒杏花村，醉归来驴背稳。<br> 穿云响一乘山{乔}，见风消数盏村醪，十里松声画难描。枫林霜叶舞，荞麦雪花飘，又一年秋事了。<br> 雪意商量酒价，风光投奔诗家，准备骑驴探梅花。几声沙嘴雁，数点树头鸦，说江山憔悴煞。<br> △赏雪偶成<br> 共妾围炉说话，呼童扫雪烹茶，休说羊羔味偏佳。调情须酒兴，压逆索茶芽，酒和茶都俊煞！<br> 【中吕】阳春曲<br> △秋思<br> 千山落叶岩岩瘦，百结柔肠寸寸愁，有人独倚晚妆楼；楼外柳，眉叶不禁秋。<br> △春晴<br> 雨晴花柳新梳洗，日暖蜂蝶便整齐，晓寒莺燕旋收拾。催唤起，早赴牡丹期。<br> △春晚<br> 镫挑斜月明金詹，花压春风短帽檐，谁家帘影玉纤纤？粘翠靥，消息露眉尖。<br> △别情<br> 月儿初上鹅黄柳，燕子先归翡翠楼，梅魂休暖凤香篝。人去后，鸳被冷堆愁。<br> △赠歌者韩寿香<br> 素梅又见樽前唱，红叶何时水上忙？姓名端的不寻常。韩寿香，一字暗包藏。半池暖绿鸳鸯睡，满径残红燕子飞，一林老翠杜鹃啼。春事已，何日是归期？<br> 【越调】天净沙<br> △嘲歌者茶茶<br> 根窠生长灵芽，旗枪搠立烟花，不许冯魁串瓦。休抬高价，小舟来贩茶茶。<br> △舟阻女儿港<br> 庐山面已难寻，孤山鞋不曾沉，掩面留鞋意深。不知因甚，女儿港到如今。<br> 【越调】柳营曲<br> △冬夜怀友<br> 暮云收，冷风飕，到中宵月来清更幽。倚遍江楼，望断汀洲，雪月照人愁。舍梅花谁是交游？饮松醪自想期俦。王子猷干罢手，戴安道且蒙头。休，谁驾剡溪舟？<br> △别友<br> 一叶身，二毛人，功名壮怀犹未伸。夜雨论文，明月伤神，秋色淡离樽。离东君桃李侯门，过西风杨柳渔村。酒船同棹月，诗担自挑云。君，孤雁不堪听！<br> △有所思<br> 燕子来，海棠开，西厢尚愁音信乖。问柳章台，采药天台，归去却伤怀，恰嗔人踏破苍苔，不知他行出瑶阶。见刚刚三寸迹，想窄窄一双鞋。猜，多早晚到书斋？<br> 【双调】沉醉东风<br> △有所感<br> 流水桃花鳜美，秋风莼菜鲈肥。不共时，皆佳味，几个人知？记得荆公旧日题：何处无鱼羹饭吃？<br> 羊续高高挂起，冯苦苦伤悲。大海边，长江内，多少渔矶？记得荆公旧日题：何处无鱼羹饭吃？<br> 鲲化鹏飞未必，鲤从龙去安知？漏网难，吞钩易，莫过前溪。记得荆公旧日题：何处无鱼羹饭吃？<br> 藏剑心肠利已，吞舟度量容谁？棹月归，邀云醉，缩项鳊肥。记得荆公旧日题：何处无鱼羹饭吃？<br> 【双调】蟾宫曲<br> △送客之武昌<br> 折垂杨都是残枝，诗满银笺，酒劝金卮。自在庐山，君游鄂渚，两地相思。白鹿洞谁谈旧史？黄鹤楼又有新诗。拈断吟髭，笑把霜毫，满写乌丝。<br> △别友<br> 唾珠玑点破湖光，千变云霞，一字文章。吴楚东南，江山雄壮，诗酒疏狂。正鸡黍樽前月朗，又鲈莼江上风凉！记取他乡，落日观山，夜雨连床。<br> 宰金头黑脚天鹅，客有钟期，座有韩娥。吟既能吟，听还能听，歌也能歌。和《白雪》新来较可，放行云飞去如何？醉睹银河，灿灿蟾孤，点点星多。<br> 倚蓬窗无语嗟呀，七件儿全无，做甚么人家？柴似灵芝，油如甘露，米若丹砂。酱瓮儿恰才梦撒，盐瓶儿又告消乏。茶也无多。醋也无多，七件事尚且艰难，怎生教我折柳攀花？<br> ○套数<br> 【南吕】一枝花<br> △遗张伯元<br> 正伯牙志未谐，遇钟子心能解。使高山群虎啸，要流水老龙哀。洒落襟怀，一笑乾坤大，高谈云雾开。几行北雁吞声，一片西山失色。<br> 【梁州】无人我惊心句险，有江山空日烟埋。相逢尽是他乡客。我淹吴楚，君显江淮。雄游海宇，挺出人材。箕裘事业合该，簪缨苗裔传来。大胸襟进履圯桥壮游。玩乘槎大海，老风波走马章台。千载，后代，子孙更风流煞！万一见此豪迈。玉有润难明借月色，出落吾侪。<br> 【隔尾】向管中窥豹那知外？坐井底观天又出来。运斧般门志何大！出削个好歹，但成个架格，未敢望将如栋梁采。<br> 【越调】斗鹌鹑<br> △双陆<br> 四角盘中，三十骑里，多少机关？包藏见识。席上风前，花间树底。起斗刚，各论智。盘样新奇，声清韵美。<br> 【紫花儿】月儿对浑如水照，夕儿花有若云生，点儿疏恰似星稀。马儿齐摆下，色儿大休掷。会拈色的便宜，更递马双行休倒提。虽凭色难同使力，递有高低，要识迟疾。<br> 【天净沙】盘中排营寨城池，眼前无弓箭旌旗，心内有刀枪剑戟。局面儿几般形势，似英雄征战相持。<br> 【小桃红】散二似萧何追韩言待回归，众军士傍观立。散三似敬德赶秦王不相离，有叔宝后跟随。百一局似关云长独赴单刀会，败到这其间有几？赢了的百中无一，输了的似楚霸王刎江湄。<br> 【三台印】两家局安营地，施谋智，似挑军对垒。等破绽用心机，色儿似飞沙走石。汉高皇对敌楚项籍，诸葛亮要擒司马懿。那两个地割鸿沟，这两个兵屯渭水。<br> 【金蕉叶】撤底似孙膑伏兵未起，外划似孙武挑兵教习。五梁似吕望兵临孟水，六梁似吕布遭围下邳。<br> 【含笑花】暗疾，函谷孟尝归，不下鸿门樊哙急。失家如误了吴元济，点颏如跳溪刘备。无梁如火烧曹孟德，撞门如拒水张飞。<br> 【小拜门】把门似临潼会里，{坫瓦}颏如细柳军围，看诸葛纵擒蜀孟获。两下里，马来回，堪题。<br> 【圣药王】等一掷，心暗喜，并合梁恨不的马都回。恰四六十，又三四七，更幺三一二紧相随，心急马行迟。<br> 【幺】贩了迟，却变疾，头颏卷尽可伤悲。色不随，梁不齐；不甫能打的个马儿回，他一马走如飞。<br> 【幺】幺五梁没气力，幺四梁终较得，幺三梁道吃了栈羊肥。宣肚梁破到底，单单梁无用的；二梁谁道不空回，则不破怎支持？<br> 【幺】若论迟，有甚奇，破着呵不打枉驱驰！怕两帖子救一，道两马可当十，巴到家不得马休题，更有截七带去的。<br> 【麻郎儿】到此际人难强嘴，空打的马不停蹄。色不顺那堪性急，焦起来更加错递。<br> 【幺】着的，可知，见疾，当局委实着迷。体惧怯睚他免回，如征战要加神气。<br> 【络丝娘】怕的是盖着门{坫瓦}着颏又起，村的是把着马揭着头盖底。采到后喝着的都应的，也随邪顺着人意。<br> 【绵答絮】明皇当日，力士跟随，曾拈色数，杀杨妃。因呼得四，敕赐穿绯。以色娱人脱布衣，此物扬名出禁闱。疾变迟，迟变为疾；白转红，红转做黑。<br> 【尾】翻云覆雨无碑记，则袖手旁观笑你。休把色儿嗔，宜将世情比。<br> △赠小玉带<br> 不辨珉工，纷纷贯耳。自睹琼瑶，常常挂齿。匡皋相逢，荆山在此。这乐名，是谁赐？样称纤腰，光摇嫩指。<br> 【紫花儿】却是红如鹤顶，赤若鸡冠，白似羊脂。是望月犀牛独自，是穿花鸾凤雄雌。是兔儿灵芝，是螭虎是翎毛是鹭鸶。是海青拿天鹅不是？我则是想像因而，你敢那就里知之。<br> 【调笑令】细思，好称瘦腰肢，围上偏宜舞《柘枝》。性温和雅称芳名字，料应来一般胸次。色光泽莹如美艳姿，都无那半点瑕。<br> 【小沙门】别是个玲珑样子，另生成剔透心儿，为风流尽教拈断髭。不负我，赠新诗、新词。<br> 【圣药王】重玩视，巧意思，羽毛枝干细如丝。温润资，雕琢时，那其间应是辨妍媸，必定是明师！<br> 【尾】挂金鱼自古文章士，未敢望当来衣紫。有福后必还咱，上心来记着你。</p><h3 id="☆陈克明" tabindex="-1"><a class="header-anchor" href="#☆陈克明" aria-hidden="true">#</a> ☆陈克明</h3><p>陈克明，江西临川县人。约生于公元一三○○年，卒于一三七五年之后，由元入明。著有《环籁小稿》、《一笑集》等。明·朱权《太和正音谱》评其词“如九畹芳兰”。<br> ○套数<br> 【中吕】粉蝶儿<br> △怨别<br> 画阁萧疏，那里也玉堂人物，间别来音信全无。拆鸾凰，分莺燕，生离开比目。闷恹恹瘦损肌肤，粉慵施朱唇懒注。<br> 【醉春风】这些时缕带尽了三分，罗裙掩过半幅。临行时曾说几时回，我与你数，数。去时节正遇着春分，回来时必然夏至，到如今又过了秋暮。<br> 【醉高歌】更阑香冷金炉，夜静灯残画烛。今宵有梦归何处，那里也吹萧伴侣？<br> 【红绣鞋】愁寂莫萦牵肠肚，病恹恹瘦损了身躯，则我这鬓云松意懒甚时梳。茶饭上无些滋味，针指上减了些工夫，尘蒙了七弦琴冷了雁足。<br> 【普天乐】意绯徊，心忧虑。知他在科场应举，翰院迁除？峥嵘在画阁中，显耀在兰堂处。闪的人冷冷清清捱朝暮，想薄情负我何辜？扑簌簌两行泪珠，闷恹恹九分病苦，气丝丝一口长吁。<br> 【上小楼】也是我今生分福，多管是前生合注。那里也画眉张敞，掷果潘安，傅粉平叔？不弱如待月张生，偷香韩寿，谒浆崔护？则我这孤辰运命该天数。<br> 【幺篇】愁和闷眼倦开，闷和愁眉怎舒？愁的是情思昏昏，神魂飘荡，鬼病揶揄。闷连着华狱三峰，巫山十二，黄河九曲，则我这骨捱捱命归泉路。<br> 【十二月】四时景光阴迅速，更和这秋景萧疏。疏剌剌风摇翠竹，淅零零雨洒苍梧。画檐间玎玎当当铁马，戍楼中滴滴点点铜壶。<br> 【尧民歌】呀，我恰才望夫山上问个实虚，他可在竹林寺里寄情书？多管在秦楼谢馆笑欢娱，柳陌花街恋娇姝。踌蹰，薄情忒狠毒，因此上扯碎了姻缘簿。<br> 【耍孩儿】赶苏卿何处双通叔？到做了三不归离魂倩女。想当日碧桃花下凤鸾雏，山和水阻隔着万里程途。山隐隐绕天涯怎觅青鸾信？水茫茫淹海角难寻锦鲤书，两般儿无归路。桃源洞墨云荏苒，武陵溪烟水模糊。<br> 【一煞】身似水上萍，命如风内烛，月初圆又被阴云布。蓝桥下水波涛万丈浸了海峤，ビ庙火烈焰千层接着太虚，两桩儿本是无情物。玉簪折何时再接，冰弦断甚日重续？<br> 【尾声】汉相如有朝归故乡，卓文君多曾亲见睹？一星星自把衷肠诉，将我这受过的凄凉慢慢的数。</p><h3 id="☆张雨" tabindex="-1"><a class="header-anchor" href="#☆张雨" aria-hidden="true">#</a> ☆张雨</h3><p>张雨（一二七七～一三五○），原名泽之，字天雨，或作天羽，后名雨，字伯雨；法名嗣真，号贞居子，别号句曲外史。以吴郡海昌（今浙江海宁县南）人而居钱塘（今浙江杭州市）。为宋崇国公张九成之后裔。生性狷介，渺视流俗，年二十乃遍游天台、括苍诸名山，以儒者抽簪入道，登茅山（今江苏句容县东南）授大洞经，以开元宫王眉叟为师，仁宗时随王眉叟至京师。名公文士争与之友，仁宗闻其名，欲官之，张雨坚辞不仕，乃归句曲。往来于华阳、云石间，作黄蔑楼，储古图史甚富，日以著经作诗为业。至治间主茅山崇寿观，晚居三茅观，至元二年（一三三六）葬冠剑于南山而辞宫事，但饮酒赋诗，或焚香终日，坐密室，不以世事接目。博学多闻，襟怀潇洒，以诗著名。其诗格调清丽，句语新奇，时贤赵孟、虞集、范椁、杨维桢皆与其酬唱往还。杨维桢曾谓其诗作“俊逸清赡，侪辈鲜及。不目之为仙才不可也”。兼工书画，能散曲，今存小令五首，清逸超然，有豪迈之气。著有《茅山志》、《句曲外史贞居先生诗集》、《元品录》等。<br> ○小令<br> 【中吕】喜春来<br> △秦定三年丙寅岁除夜，玉山舟中赋<br> 江梅的的依茅舍，石濑溅溅漱玉沙，瓦瓯篷底送年华。问暮鸦，何处阿戎家？<br> 【商调】梧叶儿<br> △赠龟溪医隐唐茂之（二首）<br> 参苓笼，山水闲，好处在西关。放取诗瓢去，携将酒还。把酒倩歌鬟，休举似江南小山。<br> 移家去，市隐闲，幽事颇相关。刘商观弈罢，韩康卖药还。点检绿云鬟，数不尽龟溪好山。<br> 【双调】殿前欢<br> △杨廉夫席上有赠<br> 小吴娃，玉盘仙掌载春霞。后堂绛帐重帘下，谁理琵琶？香山处士家，玉局仙人画，一刻春无价。老夫醉也，乌帽琼华。<br> 【双调】水仙子<br> 归来重整旧生涯，潇洒柴桑处士家。草庵儿不用高和大，会清标岂在繁华？纸糊窗，柏木榻。挂一幅单条画，供一枝得意花，自烧香童子煎茶。</p><h3 id="☆邓学可" tabindex="-1"><a class="header-anchor" href="#☆邓学可" aria-hidden="true">#</a> ☆邓学可</h3><p>邓学可，名熙。庐陵（今江西吉安市）人。寓居扬州，工书善曲，有声于时。吴澄、张雨皆与其相交往。明·朱权《太和正音谱》将其列于“词林英杰”一百五十人之中。<br> ○套数<br> 【正宫】端正好<br> △乐道<br> 撇罢了是和非，拂掉了争和斗，把心猿意马牢收。舞西风两叶宽袍袖，看日月搬昏昼。<br> 【滚绣球】千家饭足可周，百结衣不害羞。问甚么破设设歇着皮肉，傲人间伯子公侯。闲遥遥唱些道情，醉醺醺打个稽首，抄化些剩汤残酒，咱这愚鼓简子便是行头。今朝有酒今朝醉，明日无钱明日求，散诞无忧。<br> 【倘秀才】积书与子孙未必尽收，积金与子孙未必尽守，我劝你莫与儿孙作马牛。恰云生山势巧，早霜降水痕收，怎熬他乌飞兔走。<br> 【滚绣球】恰见元宵灯挑在手，又早清明至门插柳。正修禊传觞流曲，不觉击鼍鼓竞渡龙舟。恰才七月七，又早是九月九，咱能够几番价欢喜厮守？都在烦恼中过了春秋。你子见纷纷世事随缘过，都不愿急急光阴似水流，白了人头。<br> 【倘秀才】有一等造园苑磨砖砌，盖亭馆雕梁画斗，费尽工夫得成就。今日是张家地，明日是李家楼，大刚来只是翻手合手。<br> 【滚绣球】荆棘凿做沼池，去蓬蒿广栽榆柳。四时间如开锦绣，主人公能得几遍价来往追游？亭台即渐摧，花木取次休，荆棘又还依旧，使行人嗟叹源流。往常间奇葩异卉千般秀，今日个野草闲花满地愁，叶落归秋。<br> 【呆古朵】休言尧舜和桀纣，都不如郝孙谭马丘刘。他每是文中子门徒，亢仓志友。休说为吏道的张平叔，做烟月的刘行首。若不是阐全真的王祖师，拿不着打轮的马半州。<br> 【太平年】汉钟离原是个帅首，蓝采和本是个排优，悬壶翁本不曾去沽油，铁拐李险烧了尸首，贺兰仙引定曹国舅，韩湘子会造逡巡酒。吕洞宾三醉岳阳楼，度了数千年的绿柳。<br> 【随煞】休言功行何时就，谁道玄门不可投？人我场中枉驰骤，苦海波中早回首。说甚么四大神游，三岛十洲。这神仙隐迹埋名，敢只在目前走。</p><h3 id="☆睢景臣" tabindex="-1"><a class="header-anchor" href="#☆睢景臣" aria-hidden="true">#</a> ☆睢景臣</h3><p>睢景臣（约一二七五～约一三二○）。天一阁本《录鬼簿》云：景臣名舜臣，后字嘉贤。后字景贤，又字嘉宾。江苏扬州人，后来移居杭州。元代钟嗣成在《录鬼簿》中，将其名列在“方今已亡名公才人，余相知者”之列。还“为之作传”。其《传》云：“大德七年（一三○三），公自维扬来杭州，余与之识。”又说其“自幼读书，以水沃面，双眸红赤。不能远视”。然而，“心性聪明，酷爱音律”。由此可以看出一些睢景臣的个性和爱好。联系钟嗣成的吊词“半生才”来看，睢景臣大约只活了五十岁左右，可见应是中年夭亡。与钟嗣成也基本是年辈相当，睢景臣可能稍长。<br> 睢景臣一生，只在书会才人之中生活，未能仕进。全部情感，亦倾之于曲作之中。其《高祖还乡》套数，名动当时。钟嗣成在其《传》中写道：“维扬诸公，俱作《高祖还乡》套数，惟公《哨遍》制作新奇，皆出其下。”其《南吕·一枝花》《题情》：“人间燕子楼，被冷鸳鸯锦。酒空鹦鹉盏，钗折凤凰金。”“亦为工巧，人所不及也”。<br> 钟嗣成的《凌波曲》吊词写道：“吟髭断为诗魔，醉眼慵开为酒酡。半生才便作三闾，些叹番成《薤露歌》，等闲间苍鬓成皤。功名事，岁月过，又待如何？”<br> 明·朱权《太和正音谱》，将睢景臣列于“古今群英乐府格势”之中，称其词“如凤管秋声”。<br> 郑振铎评道：“《高租还乡》，确是奇作。他能够把流氓皇帝刘邦的无赖相，用傍敲侧击的方法曲曲传出。他使刘邦荣归故乡的故事，从一个村庄人眼里和心底说出。村庄人心直嘴快，直把这个故使威风的大皇帝，弄得啼笑皆非。这虽是游戏之作，却嬉笑怒骂，皆成文章了”（《中国俗文学史》下册）。<br> 《太平乐府》收有睢玄明散套，或疑景臣与玄明为一人。瞧景臣著有《瞧景臣词》及杂剧三本：《千里投人》，《莺莺牡丹记》，《屈原投江》，今俱不存。其所传者，唯散曲保存三套，断句四句。<br> ○套数<br> 【大石调】六国朝<br> △收心<br> 长江浪险，平地风恬。恨世态柳颦频眉，顺人情花笑靥。乌兔东西急，白发重添；寒暑往来侵，朱颜退染。穿花蝶愁扃绿锁，营巢燕恨簌朱帘。蝶入梦魂潜，燕经秋社闪。<br> 【摧拍子】拜辞了桃腮杏脸，追逐回雪鬓霜髯，死灰绝焰。腹难容曩日杯盘，身怎跳而今坑堑？去奢从俭。六桥云锦，十里风花，庆赏无厌。四时独占，花溪信马，莲浦乘舟，菊绽霜严，雪残梅堑。鸟呼人至，鹤送猿迎。酒肴随分，费用从廉，就清流洗痕濯玷。<br> 【幺】烟花簿敛，风尘户掩，再谁曾制关抽店？尽亚仙嫁了元和，由苏氏放番双渐。罢思绝念，忘却旧游。魔女魂香，野狐涎甜，觉来有验。抽箱罗帕，倒袋香囊，将俺拘钳，做科撒阽，浮花浪蕊。胜馥残豪，你能搽抹，谁敢粘沾，倒榻鬼赖人支{坫瓦}！<br> 【归塞北】呆娇艳，自要苦厌厌。觅见银山无采取，寻着钱树不揪ㄎ，典卖尽妆奁。<br> 【尾】零替了家私怕搜检，缺少了些人情我应点。情瞒儿出尖，谁负债拿着我还欠？<br> 【般涉调】哨遍<br> △高祖还乡<br> 社长排门告示，但有的差使无推故。这差使不寻俗，一壁厢纳草也恨，一边又要差夫，索应付。又言是车驾，都说是銮舆，今日还乡故。王乡老执定瓦台盘，赵忙郎抱着酒胡芦。新刷来的头巾，恰糨来的绸衫，畅好是妆么大户。<br> 【耍孩儿】瞎王留引定火乔男女，胡踢蹬吹笛擂鼓。见一风彡人马到庄门，匹头里几面旗舒：一面旗白胡阑套住个迎霜兔，一面旗红曲连打着个毕月乌，一面旗鸡学舞，一面旗狗生双翅，一面旗蛇缠胡芦。<br> 【五煞】红漆了叉，银铮了斧，甜瓜苦瓜黄金镀。明晃晃马登枪尖上挑，白雪雪鹅毛扇上铺。这几个乔人物，拿着些不曾见的器仗，穿着些大作怪衣服。<br> 【四】辕条上都是马，套顶上不见驴，黄罗伞柄天生曲。车前八个天曹判，车后若干递送夫。更几个多娇女，一般穿着，一样妆梳。<br> 【三】那大汉下的车，众人施礼数，那大汉觑得人如无物。众乡老展脚舒腰拜，那大汉那身着手扶。猛可里抬头觑，觑多时认得，险气破我胸脯。<br> 【二】你须身姓刘，您妻须姓吕，把你两家儿根脚从头数。你本身做亭长耽几盏酒，你丈人教村学读几卷书。曾在俺庄东住，也曾与我喂牛切草，拽坝扶锄。<br> 【一】春采了桑，冬借了俺粟，零支了米麦无重数。换田契强秤了麻三秤，还酒债偷量了豆几斛。有甚胡突处？明标着册历，见放着文书。<br> 【尾】少我的钱，差发内旋拨还；我的粟，税粮中私准除。只道刘三，谁肯把你揪ㄏ住？白甚么改了姓更了名唤做汉高祖！<br> 【商角调】黄莺儿<br> △寓僧舍<br> 秋色，秋色，几声悲怆，孤鸿出塞。满园林野火烘霞，荷枯柳败。<br> 【踏莎行】水馆烟中，暮山云外，泊孤舟古渡侧。息风霾，净尘埃，宝刹清凉境界。僧相待，借眠何碍？<br> 【垂丝钓】风清月白，有感心酸不耐。更触目凄凉，景物供将愁闷来。月被云埋，风鸣在籁。<br> 【应天长】僧舍窄，蚊帐矮，独拥单衾，一宵如半载。旧恨新愁深似海。情缘在，人无奈，几般儿可怪。<br> 【随煞】促织絮恼情怀，砧杵韵无聊赖。檐马奢殿铎鸣，疏雨滴西风煞，能断送楚台云，会禁持异乡客。</p><h3 id="☆周文质" tabindex="-1"><a class="header-anchor" href="#☆周文质" aria-hidden="true">#</a> ☆周文质</h3><p>周文质，字仲彬，其先为建德（在今浙江省）人，后移居杭州。《录鬼簿》称他“体貌清癯，学问该博，资性工巧，文笔新奇。家世儒业，俯就路吏。善丹青，能歌舞，明曲调，谐音律。性尚豪侠，好事敬客。”他与仲嗣成为好友，相交二十余年。元统二年（一三三四）十一月五日病卒。钟嗣成说他“中年而殁”，则享年似在五十以内。<br> 周文质所作杂剧，今所知有《孙武子教女兵》、《春风杜韦娘》、《持汉节苏武还乡》、《敬新磨戏谏唐庄宗》４种，但仅《苏武还乡》一种存有残曲。从残曲来看，其剧沉抑悲郁，颇有元前期杂剧的遗风。其散曲今存小令４３首，套数４套（另《太平乐府》有《越调·斗鹌鹑》《自悟》一套，题周文质撰，但曲中有“我我今近七十”语，应非文质曲），多咏闺怨离情，风格上偏重于流丽文雅，正体现了元代中后期南方曲坛追求的理想。《太和正音谱》评判周氏之曲，说他如“平原孤隼”。<br> ○小令<br> 【正宫】叨叨令<br> △自叹<br> 筑墙的曾入高宗梦，钓鱼的也应飞熊梦。受贫的是个凄凉梦，做官的是个荣华梦。笑煞人也末歌，笑煞人也末哥，梦中又说人间梦。<br> 去年今日题诗处，佳人才子相逢处。世间多少伤心处，人面不知归何处。望不见也末哥，望不见也末哥，绿窗空对花深处。<br> △四景<br> 春寻芳竹坞花溪边醉，夏乘舟柳岸莲塘上醉，秋登高菊径枫林下醉，冬藏钩暖阁红炉前醉。快活也末哥，快活也末哥，四时风月皆宜醉。<br> 桃花开院宇中欢欢喜喜醉，芰荷香池沼边朝朝日日醉，金菊浓篱落畔醺醺沉沉醉，蜡梅芳庾岭前来来往往醉。醉来也末哥，醉来也末哥，醉儿醒醒儿醉。<br> △失题<br> 呜呀呀寒雁空中叫，扑冬冬禁鼓楼头报，淅零零疏雨窗间哨，吉丁当铁马檐前闹。睡不著也末哥，睡不著也末哥，纵然有梦还惊觉。<br> △悲秋<br> 叮叮当当铁马儿乞留玎琅闹，啾啾唧唧促织依柔依然叫，滴滴点点细雨儿淅零淅留哨，潇潇洒洒梧叶儿失流疏剌落。睡不著也末哥，睡不著也末哥，孤孤另另单枕上迷风彡模登靠。<br> 【仙吕】一半儿<br> 多承苏氏肯怜才，终是双生不在囗。羞禁奶娘掩面色，耍开怀，一半儿殃及一半儿买。<br> 写愁词赋自伤悲，传恨琵琶人共知。司马哭痛如商妇泣，泪沾衣，一半儿才干一半儿湿。<br> 【中吕】朝天子<br> 褪咱，咱，拟不定真和假。韩香刚待探手拿，小胆儿还惊怕。柳外风前，花间月下，断肠人敢道么。演撒，梦撒，告一句知心话。<br> 【越调】小桃红<br> 当时罗帕写宫商，曾寄风流况。今日樽前且休唱，断人肠，有花有酒应难忘。香消夜凉，月明枕上，不信不思量。<br> 彩笺滴满泪珠儿，心坎如刀刺。明月清风两独自，暗嗟咨，愁怀写出龙蛇字。吴姬见时，知咱心事，不信不相思。<br> △咏桃<br> 东风有恨致玄都，吹破枝头玉。夜月梨花也相妒，不寻俗，娇鸾彩凤风流处。刘郎去也，武陵溪上，仙子淡妆梳。<br> 群芳争艳斗开时，公子王孙至。邀我名园赏春思，探花枝，任君各自簪红紫。诸公肯许，老夫头上，插朵粉团儿。<br> 偏嫌桃杏染胭脂，我爱丁香囗。恨杀蔷薇有多刺，怨垂丝，梨花带雨伤春思。海棠过了，荼コ开遍，都不似粉团儿。<br> 【越调】寨儿令<br> 分凤鞋，剖鸾钗，薄情自来年少客。义断恩乖，雨冷云埋，痴意尚怜才。风不定花落闲阶，云不蔽月满楼台。燕归也人未归，雁来也信悭来。才，不得休约到海棠开。<br> 弹玉指，觑腰枝，想前生欠他憔悴死。锦帐琴瑟，罗帕胭脂，则落的害相思。<br> 曾约在桃李开时，到今日杨柳垂丝。假题情绝句诗，虚写恨断肠词，嗤！都扯作纸条儿。<br> 鸾枕孤，凤衾余，愁心碎时窗外雨。漏断铜壶，香冷金炉，宝帐暗流苏。情不已心在天隅，魂欲离梦不华胥。西风征雁远，湘水锦鳞无，吁！谁寄断肠书？蟾影边，凤台前，箫声为谁天外远？欹枕情牵，倚槛无言，血泪洒寒烟。自薄情别后经年，想嫦娥不念孤眠。葡萄架梧桐井，杨柳院海棠轩。天！陡恁月儿圆。<br> 斟玉波，对金荷，新来自觉酒尚可。带解金罗，胥淡双蛾，月枕共谁歌？从别后必定心薄，待归来说甚愁多。枕边憔悴我，灯下可憎他。睃，腰柳瘦因何？莺燕友，凤鸾俦，尽今生猛可里不到头。被底温柔，枕上风流，一笔尽都勾。明知道泼水难收，争忍说和味合休。沈腰偏着丑，潘貌不藏羞。愁，人问瘦因由。<br> 挑短檠，倚云屏，伤心伴人清瘦影。薄酒初醒，好梦难成，斜月为谁明？闷恹恹听彻残更，意迟迟盼杀多情。西风穿户冷，檐马隔帘鸣，叮，疑是佩环声。踏草茵，步苔痕，忆宫妆懒观蝶翅粉。桃脸香新，柳黛愁颦，谁道不消魂！海棠台榭清晨，梨花院落黄昏。卷帘邀皓月，把酒问东君。春，偏恼少年人。清景幽，水痕收，潇潇几株霜后柳。往日追游，此际还羞，新恨上眉头。丹枫不返金沟，碧云深锁朱楼。风凉梧翠减，露冷菊音浮。秋，妆占许多愁。彻骨杓，满怀学，只因爱钱心辨不得歹共好。杨柳妖娆，兰蕙丰标，禁不过烂银锹。旧人物不采分毫，新女婿直恁风骚。攀不得龙虎榜，品不得凤鸾箫。猫，不信不敛儿哮。<br> 【双调】折桂令<br> △过多景楼<br> 滔滔春水东流，天阔云闲，树渺禽幽。山远横眉，波平消雪，月缺沉钩。桃蕊红妆渡口，梨花白点江头。何处离愁，人别层楼，我宿孤舟。<br> △咏蟠梅<br> 梨雪旋绕东风，谁屈冰梢，怪压苍松？绿萼含香，枯根层结，春信重封。清味远嫌蝶妒蜂，老枝寒舞凤蟠龙。夜月朦胧，疏蕊纵横；瘦影交加，碎玉玲珑。<br> △二色鞋儿<br> 轻摇环佩丁东，半露新荷，半掩芙蓉。花柳些些，霞绡点点，锦翠弓弓。绿绫扇轻拈落红，茜萝尖微印苔踪。心恨难通，裙底鸳鸯，出落雌雄。<br> 【双调】清江引<br> △咏笑靥儿<br> 一窝粉香堪爱惜，近眼花将坠。添他百媚生，动我千金费。春风小桃初破蕊。<br> 【双调】落梅风<br> 眉间恨，心上苦，口难言把脚尖儿分付。乌靴上半痕鞋下土，忍轻将袖梢儿挪去。<br> 楼台小，风味佳，动新愁雨初风乍。知不知对春思念他，倚阑干海棠花下。<br> 新秋夜，微醉时，月明中倚阑独自。吟成几联肠断诗，说不尽满怀心事。<br> 鸾凤配，莺燕约，感萧娘肯怜才貌。除琴剑又别无珍共宝，则一片至诚心要也不要？<br> 风流士，年少客，花无名帽檐羞带。新来颇觉略分外，相思病等闲不害。<br> 乾坤内，山共水，论风流古杭为最。北高峰离不得三二里，回头看镂金铺翠。<br> 【双调】水仙子<br> △赋妇人染红指甲<br> 凤华香染水晶寒，碎系珊瑚玉笋间，想别离拄齿应长叹。污檀脂数点斑，记归期刻损朱阑。锦瑟弦重按，杨家花未残，为何人血泪偷弹？<br> 柔荑春笋蘸丹砂，腻骨凝脂贴绛纱，多应泣血淹罗帕。洒素甲，抹胭脂误染冰楂。横象管跳红玉，理筝弦点落花，轻掐碎残霞。<br> 丹枫软玉笋梢扶，猩血春葱指上涂，偷研点易朱砂露。蘸冰痕书绛符，摘蟾宫丹桂扶疏。潮醉甲霞生晕，碾秋票琼素举，夹竹桃香符。<br> 【双调】庆东原<br> 闲评论，猛三思，想海神庙错断了乔公事，则合赚他每烧钱裂纸，则合任他每焚香扣齿，不合信他每插状供词。人都说桂英痴，则我道王魁是。<br> 【不知宫调】时新乐<br> 千里独行关大王，私下三关杨六郎，张飞忒煞强，诸葛军师赛张良。暗想，这场，张飞莽撞，大闹卧龙冈，大闹卧龙冈。<br> 金妆宝剑藏龙口，玉带红绒皇宣授。男儿得志秋，旌旗影里骤骅骝。满斟，玉瓯，笙歌齐奏，喧满凤凰楼，喧满凤凰楼。<br> 人活百岁七十稀，百岁光阴能几日，光阴积渐催，穿了吃了是便宜。唱著，舞著，终日沉醉，不饮是呆痴，不饮是呆痴。<br> 迓鼓童童笆篷下，数个神翁年高大。糍糕著手拿，磁瓯瓦带浑滓。铺下，板踏，萝卜两把，盐酱蘸梢瓜，盐酱蘸梢瓜。<br> 霎时相见便流恋，俊俏庞儿少曾见。一朵白玉莲，端端正正在湖边。细看，可怜，香风拂面，真乃是前缘。<br> ○套数<br> 【大石调】青杏子<br> △元宵<br> 明月镜无瑕，三五夜人物喧哗，水晶台榭烧银蜡。笙歌杳杳，金珠簇簇，灯火家家。<br> 【幺】命文友步京华，看天涯往来车马，对景伤情诉说别离话。一番提起，数年往事，几度嗟呀。<br> 【好观音】见一簇神仙香风飒，春娥舞绛烛笼纱。一个多俊多娇好似他，堪描画，笑吟吟重把金钗插。<br> 【幺】行至侵云鳌峰下，却原来正是俺那娇娃。怕不待根前动问咱？人奸诈，拘钤得无半点儿风流暇。<br> 【尾】刚道了个安置都别无话，意迟迟手捻梅花，比梦中只争在月明下。<br> 【越调】斗鹌鹑<br> △咏小卿<br> 释卷挑灯，攀今览古；妒日嫌风，埋云怨雨。因观金斗遗文，故造绿窗新语。自忖度，有窨腹，好做得是也有钞茶商，好行得差也能文士夫。<br> 【紫花儿】苏娘娘本贪也欲也，冯员外既与之求之，双解元怎羡乎嗟呼？但常见酬歌买笑，谁再睹沽酒当垆。哎！青蚨，压碎那茶药琴棋笔砚书。今日小生做个盟甫，改正那村纣的冯魁，疏驳那俊雅的通叔。<br> 【小桃红】当时去底遇娇姝，嫩蕊曾分付，便合根尽掘去。自情疏，直教他连愁嫁作商人妇。的进功名仕途，直赶到风波深处，双渐你可甚“君子断其初”？<br> 【金蕉叶】微雨洗丹枫秀谷。薄雾锁白断浒；零露湿苍苔浅渚，明月冷黄芦远浦。<br> 【调笑令】那其间美女，搂着村夫，怎做得贤愚不并居？便休题书中有女颜如玉，偏那双通叔不者也之乎？他也曾悬头刺股将经史读，他几曾寻得个落雁沉鱼？<br> 【秃厮儿】双渐正瑶琴自抚，冯魁正红袖双扶。双渐正弹成满江肠断曲，冯魁正倒金壶，饮芳醑。<br> 【圣药王】双渐正眉不疏，冯魁正兴未足。双渐正闷随江水恨吞吴，冯魁正乐有余。双渐正愁怎除，冯魁正写成今世不休书。双渐正嫌杀影儿孤。<br> 【尾】寻思两个闲人物，判风月才人记取：将俊名儿双渐行且权除，把俏字儿冯魁行暂时与。<br> 【双调】新水令<br> △思忆<br> 落红风里不闻声，叹东君渐成薄幸。却艳冶，又飘零，叶底残英，刚留住惜花性。<br> 【乔牌儿】对景愁倍增，追思旧行径。苏卿偏识临川令，俏心肠忒志诚。<br> 【风入松】笑将风月好前程，轻付与俊书生。奈春情庭院关不定，被东风吹满宸京。隐隐仙姬去也，悠悠环佩无声。<br> 【拨不断】柳青青，竹亭亭，观绝楼头潇潇景，想尽花间怯怯情，添沉心上厌厌病，都只为剖钗分镜。<br> 【一锭银】寂寂黄昏户半扃，独立闲庭。谁道下一言为定？俺执手到数千回，地孤令。<br> 【离亭歇指煞】相逢常约西厢事，到来不奉东墙命。无言暗省，秦楼何夕彩云回，瑶琴昨日冰弦断，碧天今夜孤星耿。露寒衣袂轻，风定帘栊静，偏觉更长漏永。香消不暖梦蝶魂，月明应搅幽禽宿，灯青偏照离鸾影。谁将才子情，说与佳人听？今夜里休来俺梦境。从知道枕儿单，也填不得被儿冷。<br> 【双调】蝶恋花<br> △悟迷<br> 杨柳楼台春萧索，庭院深沉，不把相思锁。睡去犹然有梦合，愁来无处容身躲。<br> 【乔牌儿】想秦楼金缕歌，风流恁共欢乐。和香折得花一朵，记当时他付托。<br> 【神曲缠】咱彼各，休生间阔，便死也同其棺椁。虽然未可，妻夫过活，且遥受亲爱的哥哥。<br> 【二】猛可，折锉，蓝桥路千里烟波，桃源洞百结藤萝。细寻思冰人颇可，好前程等闲差错。<br> 【三】鼓盆歌，寂寞，天差我从新庚和，盼芳容同栖绣幄。奈儒风难立鸣珂，叹书生轻别素娥，看佳人输与拔禾。<br> 【四】分薄，连枝树柯，斫来烧祆庙火。病魔，心如刀锉，对青铜知鬓皤。画阁，更深罗幕，伴灯花珠泪落。<br> 【离亭宴尾】着迷本是伊之祸，辜恩非是咱之过，如之奈何？朱门深闭贾充香，兰房强揣郑生玉，青楼空掷潘安果。壶中筹掣做签，盘内棋排成课，待卜个他心怎么。界残妆枕上哭，扣皓齿神前咒，启檀口人行唾。纸如海样阔，字比针关大，也写不尽衷肠许多。和恨染志诚他，连愁书负心我。</p><h3 id="☆钟嗣成" tabindex="-1"><a class="header-anchor" href="#☆钟嗣成" aria-hidden="true">#</a> ☆钟嗣成</h3><p>钟嗣成（约一二七九～约一三六○），字继先，号丑斋。自署“古汴”（今河南开封市）人。一说杭州人。尚未成年之时，他便生活在杭州。说自己与赵君卿，“总角时……同里■，同发蒙，同师邓善之、曹克明、刘声之三先生，又于省府同笔砚”（《录鬼簿》）；朱凯也说他是“善之邓祭酒、克明曹尚书之高弟”（《录鬼簿·后序》）。其交游活动，也是以杭州为中心。知名曲家施君美，钱唐人；曾瑞卿，大兴人，家于钱塘；而钟嗣成和他的朋友们，便常“至其家”，“获闻言论”（《录鬼簿》）。而且，钟嗣成说睢景臣，“大德七年（一三○三），公自维扬来杭，余与之识”；“居杭州”的周文质，尤其友情挚笃，钟嗣成说，“余与之交二十年，未尝跬步离也”（《录鬼簿》）。钟嗣成一生坎坷，“累试于有司，命不克遇，从吏则有司不能辟，亦不屑就，故其胸中耿耿者”。孙楷第考其“曾为江浙行省掾史”。其一生最大成就，是撰写了《录鬼簿》一书。该书记载了金元曲家一百五十二人，几使两代知名曲家，囊括殆尽。著录杂剧名目，已达四百五十二种，占了现存五百可考元人杂剧剧目的百分之八十以上。所作杂剧七种：《章台柳》、《钱神论》、《蟠桃会》、《郑庄公》、《斩陈馀》、《诈游云梦》、《冯烧券》等，均佚传，仅存小令五十九首，套数一套，其中，有十九支小令为吊宫大用等十九位曲家而作，成为后人研究元曲的最重要的资料。明初朱权《太和正音谱》评其词“如腾空宝气”。<br> ○小令<br> 【正宫】醉太平<br> 绕前街后街，进大院深宅，怕有那慈悲好善小裙钗，请乞儿一顿饱斋。与乞儿绣副合欢带，与乞儿换副新铺盖，将乞儿携手上阳台，设贫咱波奶奶！<br> 俺是悲田院下司，俺是刘九儿宗枝，郑元和俺当日拜为师，传流下莲花落稿子。搠竹杖绕遍莺花市，提灰笔写遍鸳鸯字，打爻槌唱会《鹧鸪词》，穷不了俺风流敬思。<br> 风流贫最好，村沙富难交，拾灰泥补砌了旧砖窑，开一个教乞儿市学。裹一顶半新不旧乌纱帽，穿一领半长不短黄麻罩，系一条半联不断皂环绦，做一个穷风月训导。<br> 【南吕】骂玉郎过感皇恩采茶歌<br> △四时佳兴<br> △春<br> 梅花漏泄阳和信，才残腊又新春。东风北岸冰消尽。元夜过，社日临，中和近。<br> 天气氤氲，花柳精神。驾香轮，驰玉勒，醉游人。清明过了，飞絮纷纷。隔孤村，闻杜宇，怨东君。叹芳辰，已三分，二分流水一分尘。寂寂落花伤暮景，萋萋芳草怕黄昏。<br> △夏<br> 清和天气逢初夏，更何处觅韶华！端阳过了炎威乍。藤枕欹，翠簟铺，纱厨挂。<br> 住处清佳，绝去喧哗。近深林，烹嫩笋，煮新茶。披襟散发，沉李浮瓜。引莲筒，斟竹叶，看荷花。羡归鸦，趁残霞，暮云呈巧月如牙。静夜凉生深院宇，熏风吹透碧窗纱。<br> △秋<br> 梧飘一叶知时候，凉气应暑潜收。楼头乞巧传闻旧。玉露冷，银汉明，金飙透。大火西流，明月中秋。气萧条，光皎洁，景清幽。重阳近也，佳节堪酬！菊初簪，萸旋插，酒新ド。且登楼，试疑眸，眼前景物堪追游。远水长天同一色，白红叶满汀洲。<br> △冬<br> 鸳鸯瓦冷霜华重，渐凛冽酿寒冬。重帘不卷金钩控。天气严，风力威，冰澌冻。<br> 律应黄钟，绣线添红。日迎长，云纪瑞，岁成功。彤云遍野，瑞雪漫空。压寒梅，欺劲竹，秀孤松。谢天公，庆时丰，烧残爆竹一年终。万物静观皆自得，四时佳兴与人同。<br> △四景<br> △风<br> 薰风起自青外，应时候自南来，此身如在清凉界。尘虑绝，天地宽，胸襟快。<br> 柳榭花台，杏脸桃腮。手相携，心厮爱，意同谐。偏宜出格，付与多才。捧银荷，沉玉李，列金钗。簟舒开，枕相挨，吹将爽气透吟怀。雪体冰肌消盛暑，也胜宋玉在兰台。<br> △花<br> 千红万紫都争放，要占断早春光。一枝分付娇相向。晓露浓，昼日长，和风荡。<br> 院粉宫黄，国色天香。逞娇柔，增秀媚，竞芬芳。只愁暮晚，风雨相妨。爱芳姿，付密意，动情肠。向回郎，傍华堂，高烧银烛照红妆。遇景逢时随意赏，也胜潘岳在河阳。<br> △雪<br> 是谁家剪下琼花瓣？飞六出遍长安。琼楼玉宇连霄汉。素练飘，缟带悬，银杯散。柳絮凋残，蝶翅翩翻。洒歌楼，添酒价，助吟坛。壶天莹彻，身地清闲。泛霞觞，歌《水调》，拥云鬟。共开颜，且汤寒，兴来未放酒杯干。明日探梅应未晚，也胜和靖在孤山。<br> △月<br> 一轮皓月明如昼，但得意是中秋。倒悬玉镜无尘垢。皓彩浮，素影澄，清光透。<br> 皓齿明眸，粉面油头。点花牌，行酒令，递诗筹。词林艺苑，舞态歌喉。共鸳朋，谐凤友，效鸾俦。既无忧，又无愁，蟾光长愿照金瓯。天上娥人世有，也胜庾亮在南楼！<br> △四福<br> △富<br> 祖宗积德合兴旺，居富室住高堂。钱财广盛根基壮。快斡旋，会攒积，能生放。<br> 解库槽房，碾磨油坊。锦千箱，珠论斗，米盈仓。逢时遇节，弄传觞。待佳宾，开绮宴，出红妆。奏笙簧，按宫商，金钗十二列成行，瑞霭迎门车马闹，春风满座绮罗香。<br> △贵<br> 紫袍象简黄金带，算都是命安排。风云庆会逢亨泰。历练深，委用多，升除快。<br> 日转千阶，位至三台。判南衙，开北省，任西台。绣衣持节，宝剑金牌。拯民危，除吏弊，救天灾。有奇才，会区画，一官未尽一官来。治国安民勋业显，封妻荫子品资该。<br> △福<br> 前生造物安排定，今世里享安荣。算来有福皆由命。门第高，品道增，簪缨盛。<br> 四海清宁，五谷丰登。好门庭，能受用，会施呈。显荣父祖，感谢神明。遇良辰，逢美景，叙欢情。有才能，有名声，正宜白发看升平。身地不占风水好，心田留与子孙耕。<br> △寿<br> 晓来云外长庚现，浮瑞霭溢祥烟。今朝来赴蟠桃宴。挂寿星，点画烛，焚香篆。<br> 广列华筵，共捧金船。庆生辰，加禄算，受皇宣。蓬莱未远。松柏齐坚。<br> 弟兄和，夫妇乐，子孙贤。降群仙，驾云轩，鹤随鸾凤下遥天。但愿长生人不老，更祈遐算寿千年。<br> △四情<br> △悲<br> 昨宵雨洒湘筠翠，都做了泪沾衣。只因心上闲萦系。眉黛攒，梦寐多，肝肠碎。<br> 懊恨花飞，断送春归。碧天低，残月坠，断云迷。琵琶怨感，襟袖淋漓。漏声长，人信杳，雁书稀。病蠃，痛伤悲，千行垂了万行垂。罗帕淹残重想起，不禁枝上杜鹃啼。<br> △欢<br> 春风尽日闲庭院，人美丽正芳年。时常笑显桃花面。翠袖揎，玉笋呈，金杯劝。<br> 月殿婵娟，洛浦神仙，脸霞鲜，眉月偃，鬓云偏。同携素手，并倚香肩。舞风前，歌月底，醉花边。好因缘，喜团圆，绮罗丛里笑声喧。百岁光阴能有几？四时欢乐不论钱。<br> △离<br> 鸟啼花落残春候，人去也意难留。别杯未举愁先透。天气晴，柳色新，山容秀。<br> 芳草汀洲，古木林丘，晚催归，啼杜宇，叫勾。空房自守，雨泪难收。痛伤心，愁极目，懒回头。上危楼，望行舟，夕阳西下水东流。准备香罗淹泪眼，安排锦字寄新愁。<br> △合<br> 昨宵疑怪灯花爆，应好梦在今朝，朱檐灵鹊连声ㄋ。恨间别，喜会合，添欢笑。<br> 月上花梢，人乐春宵。绣房扃，银烛灭，篆香飘。珠围翠绕，绿嫩红娇。<br> 靠鸳帷，倚凤枕，拥鲛绡。逞妖娆，共柔薄，溶溶粉汗未全消。绿柳阴中莺燕友，碧桃花下凤鸾交。<br> △四别<br> △叙别<br> 从来别恨曾经惯，都不似这今番。汪洋闷海无边岸。痛感伤，谩哽咽，空嗟叹。<br> 倦听阳关，懒上征鞍。口慵开，心似醉，泪难干。千般懊恼，万种愁烦。这番别，明日去，甚时还？晚风闲，暮云残，鸾笺欲寄雁惊寒。坐处忧愁行处懒，别时容易见时难。<br> △恨别<br> 风流得遇鸾凰配，恰比翼便双飞。彩云易散琉璃脆。没揣地钗股折，厮琅地宝镜亏，扑通地银瓶坠。香冷金猊，烛暗罗帏。子剌地搅断离肠，扑速地淹残泪眼，吃答地锁定愁眉。天高雁杳，月皎乌飞。暂别离，且宁耐，好将息。<br> 你心知，我诚实，有情谁怕隔年期。去后须凭灯报喜，来时长听马频嘶。<br> △寄别<br> 长江有尽愁无尽，空目断楚天云。人来得纸真实信。亲手开，在意读，从头认。<br> 织锦回文，带草连真。意诚实，心想念，话殷勤。佳期未准，愁黛常颦。怨青春，捱白里，怕黄昏。叙寒温，问原因，断肠人寄断肠人。锦字香沾新泪粉，彩笺红渍旧啼痕。<br> △忆别<br> 自从当日相别后，才提起泪先流。有时偷春衫袖。向夜深，绣枕边，都湮透。<br> 独抱衾，谩想温柔。两家心，千种恨，一般愁。情怀渺渺，魂梦悠悠。水山遥，鱼雁杳，雨云收。见无由，恨相逐，黄昏半夜五更头。在后相逢虽是有，眼前烦恼几时休。<br> 【双调】沉醉东风<br> 听不厌鸾笙象板，看不足凤髻蝉鬟。按不住刺史狂，学不得司空惯，常不教粉吝红悭。若不把群花恣意看，饱不了平生饿眼。<br> 【双调】折桂令<br> △咏西域吉诚甫<br> 是梨园一点文星，西土储英，中夏扬名。胸次天诚，口角河倾，席上风生。吞学海波澜万顷，战词坛甲胄千兵。律按玑衡，声应和铃，乐奏英茎。<br> 【双调】清江引<br> 采薇首阳空忍饥，枉了争闲气。试问屈原醒，争似渊明醉？早寻个稳便处闲坐地。<br> 伯牙去寻钟子期，讲论琴中意。高山流水声，谁是知音的？早寻个稳便处闲坐地。<br> 五湖去来越范蠡，甘作烟波计。功成心自闲，名遂心先退，早寻个稳便处闲坐地。<br> 楚狂接舆歌凤兮，见人忙回避。固知势利心，岂识高贤意？早寻个稳便处闲坐地。<br> 到头那知谁是谁，倏忽人间世。百年有限身，三寸元阳气，早寻个稳便处闲坐地。<br> 秀才饱学一肚皮，要占登科记。假饶七步才，未到三公位，早寻个稳便处闲坐地。<br> 古今尽成闲是非，翻覆兴和废。休夸韩信功，谩说陈平智，早寻个稳便处闲坐地。<br> 凤凰燕雀一处飞，玉石俱同类。分甚高共低，辨甚真和伪？早寻个稳便处闲坐地。<br> 道人淡然心似灰，酒色俱无意。绝交鹦鹉杯，退佃鸳鸯被，早寻个稳便处闲坐地。<br> 利各假饶争到底，争得成何济。谁为刎颈交，那是安窠计？早寻个稳便处闲坐地。<br> 【双调】清江引<br> △情<br> 夜长四壁人静悄，强把屏山靠。囗路楚云深，有梦无著落，俏魂灵险些儿干送了。<br> 夜长怎生得睡着，万感萦怀抱。伴人瘦影儿，惟有孤灯照，长吁气一声吹灭了。昨先话儿说到底，今日都翻悔。直恁铁心肠，不管人憔悴，下场头送了我都是你。<br> 【双调】凌波仙<br> 菊栽栗里晋渊明，瓜种青门汉邵平，爱月香水影林和靖，忆莼鲈张季鹰，占清高总是虚名。光禄酒扶头醉，大官羊带尾撑，他也过平生。<br> 灯前抚剑听鸡声，月下吹箫引凤鸣。功名两字原无命，学神仙又不成，叹吴侬何处归耕？日月闲中过，风波梦里惊，造物无情。<br> △吊宫大用<br> 豁然胸次扫尘埃，久矣声名播省台。先生志在乾坤外，敢嫌他天地窄，辞章压倒元白。凭心地，据手策，是无比英才。<br> △吊郑德辉<br> 乾坤膏馥润肌肤，锦绣文章满肺腑。笔端写出惊人句，解翻腾今是古，词坛老将输伏。翰林风月，梨园乐府，端的是曾下功夫。<br> △吊金志甫<br> 心交原不问亲疏，契饮哪能较有无？谁知一上金陵路，叹亡之命矣夫！梦西湖何不归欤？魂来处，返故居，比梅花想更清癯。<br> △吊范子英<br> 诗题雁塔写秋空，酒满觥船棹晚风。诗筹酒令闲吟咏，占文场第一功，扫千军笔阵元戎。龙蛇梦，孤兔踪，半生来弹铗声中。<br> △吊曾瑞卿<br> 江湖儒士慕高名，市井儿童诵瑞卿。衣冠济楚人钦敬，更心无宠辱惊，乐幽闲不解趋承。身如在，死若生，想音容犹见丹青。<br> △吊沈和甫<br> 五言常写和陶诗，一曲能传冠柳词。半生书法欺颜字，占风流独我师，是梨园南北分司。当时事，仔细思，细思量不似当时。<br> △吊鲍吉甫<br> 平生词翰在宫商，两字推敲付锦囊。耸吟肩有似风魔状，苦劳心呕断肠，视荣华总是干忙。谈音律，论教坊，占断排场。<br> △吊陈存父<br> 钱塘人物尽飘零，幸有斯人尚老成。为朝元恐负虚星命，凤箫闲鹤梦惊，驾天风直上蓬瀛。芝堂静，蕙帐清，照虚梁落月空明。<br> △吊范冰壶<br> 向歆传业振家声，羲献临池播令名。操焦桐只许知章听，售千金价不轻，有谁知父子才能？冰如玉，玉似冰，比壶天表里澄清。<br> △吊施君美<br> 道心清净绝无尘，和气雍容自有春。吴山风月收拾尽，一篇篇字字新，但思君赋尽停云。三生梦，百岁身，空只有衰草荒坟。<br> △吊黄德润<br> 一心似水道为邻，四体如春德润身，风流才调真英俊。轶前车继后尘，漫苍天委任斯人。岐山凤，鲁甸麟，时有亨屯。<br> △吊沈拱之<br> 掀髯得句细推敲，举笔为文善解嘲。天生才艺藏怀抱。叹玉石相混淆，更多逢世事敲姚。蜂为市，燕有巢，吊夕阳几度荒邻。<br> △吊赵君卿<br> 闲中展手刻新词，醉后挥毫写旧诗，两般总是龙蛇字。不风流难会此，更文才夙世天资。感夜雨梨花梦，叹秋风两鬓丝，住人间能有多时？<br> △吊陈彦实<br> 府垣岁月露忠肝，宪幕冰霜岂汗颜？何其薏苡生谗间，自甘心愿就闲，转回头梦入槐安。后会何时再？英魂甚日还？望东南翘首三山。<br> △吊廖弘道<br> 人间未得注金瓯，天上先教记玉楼。恨穹苍不与斯文寿，未成名土一丘，叹平生壮志难酬。朝还暮，春又秋，为思君泪满裘。<br> 吊睢景臣<br> 吟髭捻断为诗魔，醉眼慵开被酒酡。半生才便作三闾些，叹翻成薤露歌，等闲间鬓发皤。功名事，岁月过，又待如何？<br> △吊吴中立<br> 语言辩利扫千兵，心性聪明误半生。莱芜穷又染维摩病，想天公忒世情，使英雄遗恨难平。寒泉净，碧草馨，为发幽冥。<br> △吊周仲彬<br> 丹墀未知玉楼宣，黄土应埋白骨冤。羊肠曲折云更变。料人生亦惘然，叹孤坟落日寒烟。竹下泉声细，梅边月影圆，因思君歌舞十全。<br> △吊乔梦符<br> 平生湖海少知音，几曲宫商大用心。百年光景还争甚？空赢得雪鬓侵！跨仙禽路绕云深。欲挂坟前剑，重听膝上琴，漫携琴载酒相寻。<br> ○套数<br> 【南吕】一枝花<br> △自序丑斋<br> 生居天地间，禀受阴阳气。既为男子体，须入世俗机。所事堪宜，件件可咱家意。子为评跋上惹是非。折莫旧友新知，才见了着人笑起。<br> 【梁州】子为外貌儿不中抬举，因此内才儿不得便宜。半生未得文章力，空自胸藏锦绣，口唾珠玑。争奈灰容土貌，缺齿重颏，更兼着细眼单眉，人中短髭鬓稀稀。那里取陈平般冠玉精神，何晏般风流面皮，那里取潘安般俊俏容仪？自知，就里。清晨倦把青鸾对，恨煞爷娘不争气。有一日黄榜招收丑陋的，准拟夺魁。<br> 【隔尾】有时节软乌纱抓扎起钻天髻，干皂靴出落着簌地衣。向晚乘闲后门立，猛可地笑起。似一个甚的？恰便似现世钟馗唬不杀鬼。<br> 【牧羊关】冠不正相知罪，貌不扬怨恨谁？那里也尊瞻视貌重招威！枕上寻思，心头怒起。空长三千岁，暗想九千回。恰便似木上节难镑刨，胎中疾没药医。<br> 【贺新郎】世间能走的不能飞，饶你千件千宜，百伶百俐。闲中解尽其中意，暗地里自恁解释，倦闲游出塞临池。临池鱼恐坠，出塞雁惊飞，入园林，俗鸟应回避。生前难入画，死后不留题。<br> 【隔尾】写神的要得丹青意，子怕你巧笔难传造化机。不打草两般儿可同类。法刀鞘依着格式，妆鬼的添上嘴鼻，眼巧何须样子比。<br> 【哭皇天】饶你有拿雾艺冲天计，诛龙局段打凤机。近来论世态，世态有高低。有钱的高贵，无钱的低微。哪里问风流子弟？折末颜如灌口，貌赛神仙，洞宾出世，宋玉重生，设答了镘的，梦撒了寮丁，他采你也不见得。枉自论黄数黑，谈说是非。<br> 【乌夜啼】一个斩蛟龙秀士为高第，升堂室古今谁及。一个射金钱武士为夫婿，韬略无敌，武艺深知。丑和好自有是和非，文和武便是傍州例。有鉴识，无嗔讳，自花白寸心不昧，若说谎上帝应知。<br> 【收尾】常记得半窗夜雨灯初昧，一枕秋风梦未回。见一人，请相会，道咱家，必高贵。既通儒，又通吏，既通疏，更精细。一时间，失商议，既成形，悔不及。子教你，请俸给，子孙多，夫妇宜。货财充，仓廪实，禄福增，寿算齐。我特来，告你知，暂相别，恕情罪。叹息了几声，懊悔了一会。觉来时记得，记得他是谁？原来是不做美当年的捏胎鬼。</p><h3 id="☆赵善庆" tabindex="-1"><a class="header-anchor" href="#☆赵善庆" aria-hidden="true">#</a> ☆赵善庆</h3><p>赵善庆，字文宝，饶州乐平（今江西乐平县）人。其名、字各本《录鬼簿》记载多异：曹本作善庆字文贤，又别作赵文宝，名孟庆；暖红室本又作赵可宝，余同；孟本、天一阁本均作名善庆，字文宝；《说集》本作名孟庆，字文宝。邵曾祺《元明北杂剧总目考略》认为“诸说纷纷，不知孰是”。今人多从曹本。天一阁本《录鬼簿》小传纪其“以卜术为业。阴阳教授”；曹本作“善卜术，任阴阳学正”；其他版本与曹本大致相同。考《元史·选举志》一《学校》，设阴阳教授而未设阴阳学正，当以“教授”为是。他游历甚广，先后到过西安、奉节、长沙、湘阴、镇江、杭州等地。所作杂剧今知有８种之多：《七德舞》、《糜竺收资》、《教女兵》、《姜肱共被》、《掷笏谏》、《醉写《满庭芳》》、《负亲沉子》、《村学堂》，皆已失传。马廉《录鬼簿新校注》认为《村学堂》即现存无名氏作品《村乐堂》，严敦易等则认为此论有失审慎。严敦易《元剧斟疑·赤壁赋》考证出《醉写《满庭芳》即现存佚名作者《醉写《赤壁赋》》的异名；邵曾祺则认为仅其第一折情节与此剧有关（出处同上）。其散曲今存小令29首，皆见于《乐府群玉》。内容多写景咏物、抒发羁旅思乡之情。朱权《太和正音谱》评其词“如蓝田美玉”，言其风格工丽。陆邦枢、林致大《薛昂夫、赵善庆散曲集·前言》谓：“怀才不遇和一生飘泊，故其散曲于清新之中寓悲凉，于明丽之中寓感叹，比较抑郁、消沉，其成就亦居于薛昂夫之下。”薛昂夫，色目人，善庆是南人，虽同为知识分子，而社会地位大为悬殊，这一点应引起研究者的注意。罗锦堂《中国散曲史》指出其散曲多方面的特色，说“他也有些气壮的作品，如《山坡羊》《长安怀古》”，“另外还有一首《落梅风》《江楼晚眺》，是何等酣畅的文字。可惜其作品现存太少，不能以窥全豹。”其散曲只收在《乐府群玉》中，而未见于他处；杂剧８种都未传世，这是读元曲者为之惋惜的事。<br> ○小令<br> 【仙吕】忆王孙<br> △寻梅<br> 寻香曾到葛仙台，踏雪今临和靖宅，横斜数枝僧寺侧。动吟怀，一半衔春一半开。<br> △述忆<br> 太平楼馆醉金钗，老迈情怀悲倦客，吟笔未成贾谊策。鬓毛衰，一半苍苍一半白。<br> 【南吕】四块玉<br> △雪湖和人韵<br> 近水堤，临山寺，竹外横斜两三枝，樽前谈咏无多事。白战诗，白苎词，白玉卮。<br> 【中吕】朝天子<br> △送春<br> 剑蒲，翠芜，雨过添新绿。药栏春事已结局，无计留春住。堤上芳尘，桥边飞絮，树头红一片无。布谷，杜宇，犹斗唤春归去。<br> 【中吕】普天乐<br> △江头秋行<br> 稻梁肥，蒹葭秀。黄添篱落，绿淡汀洲。木叶空，山容瘦。沙鸟翻风知潮候，望烟江万顷沉秋。半竿落日，一声过雁，几处危楼。<br> △秋江忆别<br> 晚天长，秋水苍。山腰落日，雁背斜阳。璧月词，朱唇唱。犹记当年兰舟上，洒洒风泪湿罗裳。钗分凤凰，杯斟鹦鹉，人拆鸳鸯。<br> 【中吕】山坡羊<br> △燕子<br> 来时春社，去时秋社，年年来去搬寒热。语喃喃，忙劫劫，春风堂上寻王谢，巷陌乌衣夕照斜。兴，多见些，亡，都尽说。<br> △长安怀古<br> 骊山横岫，渭河环秀，山河百二还如旧。狐兔悲，草木秋，秦宫隋苑徒遗臭，唐阙汉陵何处有？山，空自愁；河，空自流。<br> 【商调】梧叶儿<br> △隐居<br> 绝荣辱，无是非，忘世亦忘机。藏鸳渚，浮雁溪，钓鱼矶，稳当似麒麟画里。<br> 【越调】小桃红<br> △佳人睡起<br> 数声啼鸟串花枝，院落无人至。宝枕轻推粉痕渍，印胭脂，雕阑强倚无情思。鬓丝，追寻心事，正是断肠时。<br> 【越调】寨儿令<br> △早春湖游<br> 景物新，艳晨昏，山气张天成绿云。画舫红裙，紫陌游人，香软马蹄尘。棹涟漪水皱罗纹，破韶华桃露朱唇。湖风肥柳线，堤雨厚莎茵。春，又早二三分。<br> △春情<br> 愁冉冉，病恹恹，红窗睡起不甚タ。墨淡眉尖，风冷牙签，象管怕重拈。倦梳云懒对妆奁，怕愁春不卷珠帘。落红堆翠径，飞絮拥雕檐。嫌，楼外雨帘纤。<br> △泊潭洲<br> 忆旧游，叹迟留，情似汉江不断头。暮霭西收，楚水东流，烟草替人愁。鹭分沙接岸沧州，鱼惊饵晒网轻舟。风闲沽酒旆，月淡挂帘钩。秋，尽在雁边楼。<br> △美妓<br> 舞态轻，曲声清，生香玉骨粉扌若成。娇眼珠星，指甲春冰，云鬓剪鸦翎。记沉香火里调笙，忆砑罗裙上弹筝。轻颦欺燕燕，浅笑妒莺莺。挣，那更性胡伶。<br> 【越调】凭栏人<br> △春日怀古<br> 铜雀台空锁暮云，金谷园荒成路尘。转头千载春，断肠几辈人？<br> 【双调】沉醉东风<br> △秋日湘阴道中<br> 山对面蓝堆翠岫，草齐腰绿染沙洲。傲霜橘柚青，濯雨蒹葭秀。隔沧波隐隐江楼，点破萧湘万顷秋，是几叶儿傅黄败柳？<br> △昭君出塞图<br> 毡帐冷柔情挽挽，黑河秋塞草斑斑。丹青误写情，环佩难归汉。抱琵琶怨杀和番，比似丹青旧玉颜，又越添愁眉泪眼。<br> 【双调】折桂令<br> △西湖<br> 问六桥何处堪夸？十里晴湖，二月韶华。浓淡峰恋，高低杨柳，远近桃花。临水临山寺塔，半村半郭人家。杯泛流霞，板撒红牙，紫陌游人，画舫娇娃。<br> △湖山堂<br> 八窗开水月交光，诗酒坛台，莺燕排场。歌扇摇风，梨云飘雪，粉黛生香。红袖台已更旧邦，白头民犹说新堂。花妒幽芳，人换宫妆，惟有湖山，不管兴亡。<br> 【双调】落梅风<br> △太乙宫探梅<br> 冰花艳，水月魂，斗诗坛醉翁笔阵。自南枝漏泄了湖上春，问东风几番花信？<br> △江楼晚眺<br> 枫枯叶，柳瘦丝，夕阳闲画阑十二。望晴空莹然如片纸，一行雁一行愁字。<br> △秋晴<br> 秋声定，微雨歇，透疏棂纸窗风裂。孤灯儿似知愁恨切，照离人半明半灭。<br> △暮春<br> 寻芳宴，拾翠游，杏花寒禁烟时候。叫春山杜鹃何太愁，直啼得绿肥红瘦。<br> 【双调】水仙子<br> △仲春湖上<br> 雨痕著物润如酥，草色和烟近似无，岚光罩日浓如雾。正春风啼鹧鸪，斗娇羞粉女琼奴。六桥锦绣，十里画图，二月西湖。<br> △渡瓜州<br> 渚莲花脱锦衣收，风蓼青雕红穗秋，堤柳绿灭长条瘦。系行人来去愁，别离情今古悠悠。南徐城下，西津渡口，北固山头。<br> △客乡秋夜<br> 梧桐一叶弄秋晴，砧杵千家捣月明，关山万里增归兴。隔嵯峨白帝城，捱长宵何处销凝？寒灯一檠，孤雁数声，断梦三更。<br> 【双调】庆东原<br> △泊罗阳驿<br> 砧声住，蛩韵切，静寥寥门掩清秋夜。秋心凤阙，秋愁雁堞，秋梦胡蝶。十载故乡心，一夜邮亭月。<br> △晚春杂兴<br> 烟中寺，柳外楼，乱随风雪絮飘晴昼。游人陌头，残红树头，流水溪头。百六楚风酸，三月吴姬瘦。<br> 【双调】雁儿落过德胜令<br> △天竺寺<br> 旃檀古道场，水月白衣相。真珠般若林，多宝如来藏。梵相四天王，唐塑八金刚。佛隐松间塔，僧推云外窗。虚堂，法鼓惊天上；长廊，游人惹御香。</p><h3 id="☆陆登善" tabindex="-1"><a class="header-anchor" href="#☆陆登善" aria-hidden="true">#</a> ☆陆登善</h3><p>陆登善，字仲良。曹本、暖红室本《录鬼簿》注：“一云姓陈”。贾仲明吊词云：“贞元始祖谥宜（宣）公，嗜著《茶经》桑苎翁”，以登善为唐代名人陆贽、陆羽之后。其祖父维扬（今江苏扬州市）人。父官江淮行省（治扬州）典掾，至元年间江淮行省改江浙行省（治杭州），移官举家赴杭，登善遂为杭州人。登善为人沉重简默，工词曲，能讴歌，贾仲明称其“词诗歌唱，诗禅贯通，一代文风”，可见其文名时著，极受推崇。钟嗣成《录鬼簿》列为“方今才人相知者”，且于《录鬼簿》卷上跋语中说明，所录元代前辈杂剧作家的资料皆为登善得之于吴弘道，则登善与钟氏相识且厚交，钟氏撰写《录鬼簿》多得其相助。邵曾祺《元明北杂剧总目考略》则因此疑问：“钟既与他相识，何以又不知其确姓？”且“孟本、《说集》本《录鬼簿》不载此人”。《太和正音谱》、《元曲选目》亦均失载此人。所作杂剧，今知有２种：《开仓籴米》、《张鼎勘头巾》，惜皆失传。青木正儿、邵曾祺等以为朱权、贾仲明列入无名氏作品而臧懋循《元曲选》署名孙仲章的《河南府张鼎勘头巾》一剧，即登善之作；严敦易提出还是以本剧权列为无名氏为宜。至于孙仲章一说，则无什么可能，亦无研究价值（《元剧斟疑·勘头巾》）。严氏在《元剧斟疑·陈州粜米》中还认为《开仓籴米》可能便是现存的无名氏《陈州粜米》；邵曾祺以剧名太泛、“籴”、“粜”不同为由，主张暂付存疑（出处同上）。刘荫柏《陆登善与〈包待制陈州粜米〉》仍坚持认为《开仓籴米》之“籴”为“粜”之误，《开仓籴米》即《陈州粜米》；《录鬼簿》著录剧目四百余种，“仅在陆登善名下有此剧目，故推测《元曲选》中存者当为陆登善作。”（《剧艺百家》一九八六年一期）就此二剧而言，均为元杂剧中上乘佳作。登善当时还有乐府、隐语成集，今《全元散曲》仅辑存散套《南吕·一枝花》〈悔悟〉一套，写对眠花卧柳生活的醒悟。<br> ○套数<br> 【南吕】一枝花<br> △悔悟<br> 春风柳吐金，夏日荷铺锦。秋蟾辉碧汉，冬雪老遥岑。四季光阴，终日寻芳饮，奇化选拣簪。曾共知音，受用了些云屏月枕。<br> 【梁州】也曾腿厮压齐声儿和曲，头厮顶难字儿闲吟。番思年少如春梦。传书寄简，剪发捻沉。盟山誓海，解佩移簪。也曾待佳期到夜半更深，度良宵翠被鸳衾。如今腆着脸百事儿妆憨，低着头凡事儿撒吞，睁着眼所事推病。聪明，待怎？蓝桥一任洪波浸，但饱暖且则恁。始觉从前枉用心，再不追寻。<br> 【尾】眠花卧柳性全禁，惜玉怜香心再不侵。假若普救寺丽春园待则甚？自今，自今，把这俏倬家风脱与您。</p><h3 id="☆苏彦文" tabindex="-1"><a class="header-anchor" href="#☆苏彦文" aria-hidden="true">#</a> ☆苏彦文</h3><p>苏彦文，生卒年不详。金华（今属浙江省）人，与钟嗣成同辈。元·李祁《云阳集》卷二《送苏彦文归金华序》载其：“以才学掾江西行省，声誉翕然。进入中书，擢引进之职……为掾时廉洁平恕，未尝以一毫势力施于人，而又本之以诗书，缘之以词翰，崇论闳议，倾动一时。”元·钟嗣成《录鬼簿》说他“有地冷天寒越调及诸乐府，极佳。”今仅存套数一套，写雪中寒士的贫苦生活，风格灏烂泼辣。<br> ○套数<br> 【越调】斗鹌鹑<br> △冬景<br> 地冷天寒，阴风乱刮；岁久冬深，严霜遍撒；夜永更长，寒浸卧榻。梦不成，愁转加。杳杳冥冥，潇潇洒洒。<br> 【紫花儿序】早是我衣服破碎，铺盖单薄，冻的我手脚酸麻。冷弯做一块，听鼓打三挝。天那，几时捱的鸡儿叫更儿尽点儿煞！晓钟打罢，巴到天明，地波查。<br> 【秃厮儿】这天晴不得一时半霎，寒凛冽走石飞沙。阴云黯淡闭日华，布四野，满长空，天涯。<br> 【圣药王】脚又滑，手又麻，乱纷纷瑞雪舞梨花。情绪杂，囊箧乏。若老天全不可怜咱，冻钦钦怎行踏？<br> 【紫花儿序】这雪袁安难卧，蒙正回窑，买臣还家，退之不爱，浩然休夸。真佳，江上渔翁罢了钓槎。便休题晚来堪画，休强呵映雪读书，且免了这扫雪烹茶。<br> 【尾声】最怕的是檐前头倒把冰锥挂，喜端午愁逢腊八。巧手匠雪狮儿一千般成，我盼的是泥牛儿四九里打。</p><h3 id="☆吴镇" tabindex="-1"><a class="header-anchor" href="#☆吴镇" aria-hidden="true">#</a> ☆吴镇</h3><p>吴镇（一二八○～一三五四），字仲圭，号梅花道人、梅沙弥。嘉兴（今属浙江省）人，善画，为元四大画家之一。每画山水竹石，辄题诗其上，时人号为三绝。又师事毗陵柳天骥，得其性命之学，深通易理，尝垂帘卖卜，隐居武塘。所居曰梅花庵，自署梅花庵主。有小令一首。有《梅花道人遗墨》。<br> ○小令<br> 【南吕】金字经<br> △梅边<br> 雪冷松边路，月寒湖上村，缥缈梨花入梦云。巡，小檐芳树春。江梅信，翠禽啼向人。</p><h3 id="☆王元鼎" tabindex="-1"><a class="header-anchor" href="#☆王元鼎" aria-hidden="true">#</a> ☆王元鼎</h3><p>王元鼎，至治、天历年间（一三二一～一三三○）人。曾为翰林学士。所作散曲，今存小令七首，套数二套；或写景状物，或吟咏闺情，词皆流美，用韵响亮，风格明丽委婉。元·赵孟《松雪斋文集》卷六有《古今历代启蒙序》为王元鼎作，略云：“金陵王君元鼎，取自三皇五帝以来事迹，编为四言，又韵其语，欲以教童蒙，使之诵习，俾知古今。携以见示，求为序引。盖自唐李翰已有《蒙求》矣。然不若王君所编为包括古今，该备治乱，不悖于先儒之论议，于小学不为无补。然余疾读一过，犹以事迹之繁非童子所能悉者，虽成人亦可读之以为历代史记之目也。若王君之用心不既勤矣乎？敬题卷首而归之。”元·夏庭芝《青楼集》记王元鼎曾与杂剧演员顺时秀交密，并言王元鼎是一个嘲风弄月、惜玉怜香的风流文士。一说王元鼎为玉元鼎之误，乃西域人而家于金陵者也。《吴文正公集》卷六《玉元鼎字说》云：“学者阿鲁丁，以玉氏，以元鼎字。其先西域人也，始祖玉速阿剌，从太祖皇帝出征，同饮黑河之水，为勋旧世臣家，名载国史。”<br> ○小令<br> 【正宫】醉太平<br> △寒食<br> 珠帘外燕飞，乔木上莺啼，莺莺燕燕正寒食，想人生有几。有花无酒难成配，无花有酒难成对。今日有花有酒有相识，不吃呵图甚的？<br> 声声啼乳鸦，生叫破韶华。夜深微雨润堤沙，香风万家。画楼洗净鸳鸯瓦，彩绳半湿秋千架。觉来红日上窗纱，听街头卖杏花。<br> 辜负了禁烟，冷落了秋千。春光去也怎留恋？听莺啼燕喧。红馥馥落尽桃花片，青丝丝舞困垂杨线，扑簌簌满地堕榆钱，芳心闷倦。<br> 花飞时雨残，帘卷处春寒。夕阳楼上望长安，洒西风泪眼。几时睚彻凄惶限？几时盼得南来雁？几番和月凭阑干？多情人未还！<br> 【越调】凭栏人<br> △闺怨<br> 垂柳依依惹暮烟，素魄娟娟当绣轩。妾身独自眠，月圆人未圆。<br> 啼得花残声更悲，叫得春归郎未知。杜鹃奴倩伊，问郎休日归？<br> 【双调】折桂令<br> △桃花马<br> 问刘郎骥控亭槐，觉红雨潇潇，乱落苍苔。溪上笼归，桥边洗罢，洞口牵来。摇玉辔春风满街，摘金鞍流水天台。锦绣毛胎，嘶过玄都，千树齐开。<br> ○套数<br> 【商调】河西后庭花<br> 此曲之作，有自来矣。昔胡元大都妓女名莘文秀者，美姿色，与学士王元鼎有姻，亦与阿鲁相契。异期阿与莘仵坐，谈及风情之任。阿曰：“闻尔与王元鼎恩甚笃，以予方之，孰最？”莘含笑不语，阿强之再四。莘曰：“以调和鼎鼐，燮理阴阳，则学士不如丞相；论惜玉怜香，嘲风咏月，则丞相少次于学士。”哄然一笑而罢。元鼎闻之，故作此以嘲之。<br> 走将来涎涎瞪瞪冷眼儿岑，杓杓答答热句儿浸。舍不得缠头锦，心疼的买笑金，要你消任。鸳帏珊枕，凤凰杯翡翠衾。低低唱浅浅斟，休逞波李翰林。<br> 【幺篇】支楞弦断了绿绮琴，吉玎掂折了碧玉簪，嗨，堕落了题桥志；吁，阑珊了解佩心。走将来笑吟吟，妆呆妆婪，硬厮挣软厮禁。泥中刺绵里针，黑头虫黄口。<br> 【凤鸾吟】自古到今，恩多须怨深。你说的牙疼誓，不害碜！有酒时金，有饭时啃，你来我跟前委实图甚？小的每声价儿亻些，身材儿婪，请先生别觅个知音。<br> 【柳叶儿】走将来乜斜头撒吣，不熨贴性儿希林，软处捏硬处掐甜处渗。休忒恁，莫沉吟，休辜负了柳影花阴。<br> 【大石调】雁传书<br> 春归后，柳丝难挽别离情。一片花飞减却春，对东风无语销魂。伤情，花飞泪落堕红雨，苍苔上海棠堆径。愁无尽，怕的是梨花庭院，风雨黄昏。<br> 【明妃曲】愁闻，是谁家风前笛韵？梅花吹落江城。难禁，吹出了断肠声，到惹得月愁人病。鹃啼春思月中魂，花迷蝶梦窗前影。恹恹病，这相思能终得几个黄昏。<br> 【秋海棠】谁似你辜恩？谁似我痴心？负心的上有神明，到如今参不透薄情心性。好姻缘甚日重盟，恶姻缘番成画饼。多愁闷，消磨了白昼，顿送黄昏。<br> 【比目鱼】数归期，掏得指头疼；盼归期，望断楚山云。泪珠，泪珠滴尽湘江满，只落得暗里自沉吟。从今，再不去梦里搜寻，再不去愁中加病，再不去挂肚牵心。泪痕销夜烛，翠被拥鸡声。捱过了几番寂寞，几度黄昏。<br> 【余文】从今打破风流阵，一句句从头自忖。一任他朝朝暮暮，白昼黄昏。</p><h3 id="☆张可久" tabindex="-1"><a class="header-anchor" href="#☆张可久" aria-hidden="true">#</a> ☆张可久</h3><p>张可久（约一二七○～一三四八以后），字小山，庆元（治所在今浙江宁波市）人，以路吏转首领官（以上见曹楝亭本《录鬼簿》）。钱惟善《江月松风集》中有《送张小山之桐庐典史》诗，可知其又曾为桐庐典史。至正初年七十余，尚为昆山幕僚（见李祁《云阳集·跋贺元忠遗墨卷后》），至正八年（一三四八）犹在世。其散曲，元世已有《今乐府》、《苏堤渔唱》、《吴盐》三种行于世（见曹本《录鬼簿》），且胡正臣子胡存善已编有《小山乐府》（同上）。今存散曲，据隋树森《全元散曲》所辑，共小令八百五十五首，套数九套，其数量为元人之冠。小山亦能诗，见于《元诗选》癸集，然以散曲盛称于世。元·高┉《双调·殿前欢《题小山苏堤渔唱》称其“才华压尽香奁句，字字清殊”，“价等连城玉，名重《长门赋》”；大食惟寅《双调·燕引雏》《奉寄小山先辈》称其“声传南国，名播中州”。明·贾仲明补《录鬼簿》挽词，称“照耀乾坤《今乐府》，《苏堤渔唱》文相助，又《吴盐》余意续”，“荆山玉，合浦珠，压倒群儒”（天一阁本《录鬼簿》）。明·朱权《太和正音谱》评其词“如瑶天笙鹤”，又称“其词清而且丽，华而不艳，有不吃烟火食气，真可谓不羁之才；若被太华之仙风，招蓬莱之海月，诚词林之宗匠也，当以九方皋之眼相之”。明·李开先序乔吉、张可久二家小令，谓“乐府之有乔张，犹诗家之有李杜”，王骥德《曲律》则辩云：“李则（王）实甫，杜则（马）东篱，始当；乔、张，盖长吉、义山之流”。清·刘熙载《艺概》称乔、张“两家固同一骚雅，不落俳语，惟张尤然独远耳”。今人或有以为小山曲风雅丽，其曲作有“不脱词境”、“词曲间几乎一致”者，但亦肯定“小山一人造境，亦散曲中清华一派之所由立也”（任讷《曲谐》）。附：名号，异说颇多，上引《录鬼簿》外，一说名伯远，字可久，号小山（《尧山堂外纪》）；一说名可久，字伯远，号小山（《词综》）；又一说字仲远，号小山（《四库全书总目提要》）。<br> ○小令<br> 【黄钟】人月圆<br> △山中书事<br> 兴亡千古繁华梦，诗眼倦天涯。孔林乔木，吴宫蔓草，楚庙寒鸦。数间茅舍，藏书万卷，投老村家。山中何事？松花酿酒，春水煎茶。<br> △秋日湖上<br> 笙歌苏小楼前路，杨柳尚青青。画船来往，总相宜处，浓淡阴晴。杖藜闲暇，孤坟梅影，半岭松声。老猿留坐，白云洞口，红叶山亭。<br> △春晚次韵<br> 萋萋芳草春云乱，愁在夕阳中。短亭别酒，平湖面舫，垂柳骄骢。一声啼鸟，一番夜雨，一阵东风。桃花吹尽，佳人何在？门掩残红。<br> △雪中游虎丘<br> 梅花浑似真真面，留我倚阑干。雪晴天气，松腰玉瘦，泉眼冰寒。兴亡遗恨，一丘黄土，千古青山。老僧同醉，残碑休打，宝剑羞看。<br> △会稽怀古<br> 林深藏却云门寺，回首若耶溪。苎萝人去，蓬莱山在，老树荒碑。神仙何处？烧丹傍井，试墨临池。荷花十里，清风鉴水，明月天衣。<br> △客垂虹<br> 三高祠下天如镜，山色浸空。莼羹张翰，渔舟范蠡，茶灶龟蒙。故人何在？前程那里？心事谁同？黄花庭院，青灯夜雨，白发秋风！<br> △吴门怀古<br> 山藏白虎云藏寺，池上老梅枝。洞庭归兴，香柑红树，鲈银丝。曰家池馆，吴王花草，长似坡诗。可人怜处，啼乌夜月，犹怨西施。<br> △春日湖上二首<br> 东风西子湖边路，白发强寻春。尽教年少，金鞭俊影，罗帕香尘。蹇驴破帽，荒池废苑，流水闲云。恼余归思，花前燕子，墙里佳人。<br> 小楼还被青山碍，隔断楚天遥。昨宵入梦，那人如玉，何处吹箫？门前朝暮，无情秋月，有信春潮。看看憔悴，飞花心事，残柳眉梢。<br> △开吴淞江遇雪<br> 一冬不见梅花面，天意可怜人。晓来如画，残枝缀粉，老树生春。山僧高卧，松炉细火，茅屋衡门。冻河堤上，玉龙战倒，百万愁鳞。<br> △寄璩源芝田禅师<br> 龙湫山上云屯寺，别是一乾坤。僧参百丈，雪深半尺，梅瘦三分。几时亲到？松边弄水，月下敲门。相思无奈，烟梦洞口，立尽黄昏。<br> △三衢道中有怀会稽<br> 松风十里云门路，破帽醉骑驴。小桥流水，残梅剩雪，清似西湖。而今杖履，青霞洞府，白发樵夫。不如归去，香炉峰下，吾爱吾庐。<br> 【双调】水仙子<br> △西湖秋夜<br> 今宵争奈月明何，此地那堪秋意多。舟移万顷冰田破，白鸥还笑我，拚余生诗酒消磨。云子舟中饭，雪儿湖上歌，老子婆娑。<br> △吴山秋夜<br> 山头老树起秋声，沙嘴残潮荡月明。倚阑不尽登临兴，骨毛寒环佩轻，桂香飘两袖风生。携手乘鸾去，吹箫作凤鸣，回首江城。<br> △次韵<br> 蝇头老子五千言，鹤背扬州十万钱。白云两袖吟魂健，赋庄生《秋水》篇，布袍宽风月无边。名不上琼林殿，梦不到金谷园，海上神仙。<br> △秋思二首<br> 天边白雁写寒云，镜里青鸾瘦玉人。秋风昨夜愁成阵，思君不见君，缓歌独自开樽。灯挑尽，酒半醺，如此黄昏。<br> 海风吹梦破衡茅，山月勾吟挂柳梢。百年风月供谈笑，可怜人易老，乐陶陶尘世飘飘。醉白酒眠牛背，对黄花持蟹螯，散诞逍遥。<br> △鉴湖春行<br> 清光湖面镜新磨，乐意船头酒既多。舟移杨柳阴中过，流莺还笑我，可怜春事蹉跎。玉板笋银丝，红衫儿金缕歌，不醉如何？<br> △西湖废圃<br> 夕阳芳草废歌台，老村寒鸦静御街。神仙环佩今何在？荒基生暮霭，叹英雄白骨苍苔。花已飘零去，山曾富贵来，俯仰伤怀。<br> △可侍郎奉使日南<br> 波澄太液泛龙舟，帘卷披香出凤楼。绣衣直指新除授，宫花淹御酒，玉花骢锦带吴钩。白雪关山暮，黄云海树秋，一彖诗愁。<br> △春晚三首<br> 茧黄旧纸试银钩，蚁绿新ド泛玉舟。龙香古饼熏金兽，蔷薇小院幽，春光为我迟留。东里寻芳去，西园秉烛游，醉倚南楼。<br> 西山暮雨暗苍烟，南浦春风舣画船。水流云去人空恋，伤心思去年，可怜景物依然。海棠翟鹆，岩花杜鹃，杨柳秋千。<br> 相思诗句满苔墙，合唱歌声静锦堂。合欢裙带闲罗帐，无言倚绣床，怎生人不成双？花间翡翠，钗头凤凰，梅子鸳鸯。<br> △元夜小集<br> 停杯献曲紫云娘，走笔成章白面郎。移宫换羽青楼上，招邀入醉乡，彩云深灯月交光。琉璃界笙歌闹，水晶宫罗绮香，一曲《霓裳》。<br> △湖上即事<br> 盈盈娇步小金莲，潋潋春波暖玉船。行行草字轻罗扇，诗魂酒边，水光花貌婵娟。眉淡淡初三月，手掺掺第四弦，为我留连。<br> △重过西湖<br> 席间谈笑欠嘉宾，湖上风流想季真。梅边才思无何逊，可怜孤负春，孤山谁吊逋魂？彩扇留新句，青楼非故人，两袖红尘。<br> △湖上<br> 金鞭袅醉动花梢，翠袖揎香赠柳条。玉波流暖迎兰棹，西湖春事好，相逢酒圣诗豪。醉墨洒龙香剂，新弦调凤尾槽，草色裙腰。<br> △春日郊行<br> 藏鸦新柳缕金衣，因蝶浓花织锦机。乘鸾仙子飞琼佩，寻春携手归，吟诗马上分题。苍烟乔木，残阳翠微，茅店疏篱。<br> △春衣洞天<br> 兔毫浮雪煮茶香，鹤羽携风采药忙。兽壶敲玉悲歌壮，蓬莱云水乡，群仙容我疏狂。即景诗千韵，飞空剑一双，月满秋江。<br> △春思<br> 山花红雨鹧鸪啼，院柳苍云燕子飞。池萍绿水鸳鸯睡，春残犹未归，掩妆台懒画蛾眉。绣床人困，玉关梦回，锦字书迟。<br> △红指甲<br> 玉纤弹泪血痕封，丹髓调酥鹤顶浓。金炉拨火香云动，风流千万种，捻胭脂娇晕重重。拂海棠梢头露，按桃花扇底风，托香腮数点残红。<br> 【双调】折桂令<br> △村庵即事<br> 掩柴门啸傲烟霞，隐隐林峦，小小仙家。楼外白云，窗前翠竹，井底朱砂。五亩宅无人种瓜，一村庵有客分茶。春色无多，开到蔷薇，落尽梨花。<br> △崔闲斋元师席上<br> 绣帘开语燕呢喃，柳眼青娇，杏脸红酣。春日迟迟，香风淡淡，相府潭潭。环粉黛犀梳玉簪，引儿孙竹马青衫。坐客江南，妙舞清歌，阔论高谈。<br> △九日<br> 对青山强整乌纱，归雁横秋，倦客思家。翠袖殷勤，金杯错落，玉手琵琶。人老去西风白发，蝶愁来明日黄花。回首天涯，一抹斜阳，数点寒鸦。<br> △梅友元帅席间<br> 拂冰弦慢拈轻拢，一种天姿，占断芳丛。额点宫黄，眉横晚翠，脸晕春红。歌夜月琉璃酒钟，隔香风翡翠帘栊。杀吟翁，柳暗花浓，玉暖香融。<br> △读史有感二首<br> 剑空弹月下高歌，说到知音，自古无多。白发萧疏，青灯寂寞，老子婆娑。故纸上前贤坎坷，醉乡中壮士磨跎。富贵由他，谩想廉颇，谁效常何？<br> 沧浪可以濯缨，叹千里波波，两鬓星星。遁迹林泉，甘心畎亩，罢念功名。青门外芸瓜邵平，白云边垂钩严陵。潮落沙汀，月转林垌，午醉方醒。<br> △秋夜闺思<br> 剔残灯数尽寒更，自别了莺莺，谁更卿卿？竹影疏棂，蛩声废井，桂子闲庭。淹泪眼羞看画屏，瘦人儿不似丹青。盼杀多情，远信休凭，好梦难成。<br> △赠歌者秀英<br> 海棠娇杨柳纤腰，眼转秋波，脸晕春潮。檀板轻敲，冰弦初奏，彩扇低招。倾城倾国越西子梨梨枣枣，行云行雨楚巫娥暮暮朝朝。橙剖并刀，酒捧金蕉。烂醉东风，受用良宵。<br> △疏斋学士自长沙归<br> 望仙华十二芙蓉，夜醉长沙，晓过吴松。税驾星坛，题诗玉井，挂剑琳宫。鹤唳黄云半空，雁来红叶西风。秋兴谁同？绝唱仙童，相伴疏翁。<br> △湖上怀古，次疏斋学士韵<br> 柳驼腰系我诗差，趁夜雪归鸿，暮苑啼鸦。绿树秋千，青山钟鼓，画舫琵琶。铜雀台边破瓦，金鱼池上残花。谁风繁华？采药仙翁，卖酒人家。<br> △秋思<br> 菊花枝还为谁黄？数尽归期，过了重阳。锦字传情，琼簪留恨，绣枕遗香。夜月冷金钗凤凰，晓霜寒翠被鸳鸯。想像高唐，萦损柔肠，梦见才郎。<br> △春情<br> 托香腮微困春纤，绣线慵拈，宝篆羞添。往事墙头，情人梦里，旧恨眉尖。梨花谢春光荏苒，晓莺啼酒病淹渐。燕语雕檐，满院杨花，不卷珠帘。<br> △红梅次疏斋学士韵<br> 寿阳妆何似环儿？快传语花神，换却南枝。血点冰梢，丹涂玉脸，酒晕琼姿。拚花下何郎醉死，误庄前崔护题诗。倚树多时，长笛声中，万点胭脂。<br> △秋日海棠<br> 沉香亭上幽欢，甚陶令篱边，月惨风酸。燕子来时，梧桐老去，锦树花攒。照银烛春宵苦短，惜疏林秋夜漫漫。樽俎团，破帽西风，华屋金盘。<br> △次韵秋怀<br> 问山人索价何高？岁晚江空，兴动书巢。古桂寒香，残芦老絮，病叶红绡。愁倦客呜呜洞箫，对西风恋恋绨袍。往事徒劳，两鬓秋霜，万里云涛。<br> △西湖怀古<br> 飞来何处奇峰？笑引吟翁，醉倒诗筒。古寺啼猿，晴山舞凤，废井藏龙。人已去梅花旧冢，客重来柳树西风。一笑相逢，天竺门前，合涧桥东。<br> △王一山席上题壁二首<br> 扫诗愁满壁龙蛇，壮气凭陵，醉眼横斜。脱帽临风，停杯问月，往事伤嗟。范蠡归湖是也，子牙发迹迟些。笑杀豪杰，花谢还开，酒尽重赊。<br> 醉厌厌良夜迢迢，记席上樽前，酒令诗条。锦树围香，花灯夺昼，金屋藏娇。碧水冷西施弄瓢，紫云深秦女吹箫。占得春饶，莺怕歌喉，柳妒蛮腰。<br> △湖上即事叠韵<br> 锦江头一掬清愁，回首盟鸥，杨柳汀洲。俊友吴钩，晴秋楚岫，退叟齐丘。赋远游黄州竹楼，泛中流翠袖兰舟。檀口歌讴，玉手藏阄。诗酒觥筹，邂逅绸缪，醉后相留。<br> △桃花菊<br> 怪黄花厌我清贫，老圃秋容，丹脸偷匀。前度刘郎，东篱陶令，邂逅寒温。延寿客秋风酒樽，想佳人春日庄门。笑问东君：费尽金钱，占醉红裙。<br> △鉴湖小集<br> 写《黄庭》换得白鹅，旧酒犹香，小玉能歌。命友南山，怀人北海，遁世东坡。昨日春今日秋清闲在我，百年人千年调烦恼由他！乐事无多，良夜如何？去了朱颜，还再来么？<br> △酸斋学士席上<br> 岸风吹裂江云，迸一缕斜阳，照我离樽。倚徙西楼，留连北海，断送东君。传酒令金杯玉笋，傲诗坛羽扇纶巾。惊起波神，唤醒梅魂，翠袖佳人，白雪阳春。<br> △石塘道中<br> 雨依微天淡云阴，有客徜徉，缓辔登临。老树危亭，平津短棹，远店疏砧。傲尘世山无古今，避风波鸥自浮沉。霜后园林，万绿枝头，一点黄金。<br> △松江怀古<br> 解征衣便可濯缨，小小西湖，总是诗情。天际浮图，云间旧隐，水上新亭。负重名陆家弟兄，泛轻舟何处高僧？老鹤长鸣，翠柳堤边，白苎风生。<br> △肃斋赵使君致仕归<br> 杏花村酒满葫芦，记竹马相迎，郊外先驱。清献家风，渊明归兴，尽自欢娱。荣故里名香二疏，播廉声恩在三衢。教子读书，黄卷青灯，玉带金鱼。<br> △三衢平山亭<br> 倚阑干云与山平，一勺甘泉，四面虚亭。隐隐浮图，层层罨画，小小蓬瀛。随月去长空雁影，唤秋来高树蝉声。客路飘零，天宇澄清，剑气峥嵘。<br> △海棠<br> 看佳人富贵天姿，点染胭脂，消得新诗。笑倚红妆，轻弹银烛，满引金卮。伴庭院黄昏燕子，叹风流天宝环儿。老过花时，谁恨无香？我爱垂丝。<br> △次韵<br> 唤西施伴我西游，客路依依，烟水悠悠。翠树啼鹃，青天旅雁，白雪盟鸥。人倚梨花病酒，月明杨柳维舟。试上层楼，绿满江南，红褪春愁。<br> △湖上即事<br> 倚高寒渺渺愁余，昨夜南楼，今日西湖。柳影浮图，岩阿杜宇，酒病相如。留客醉山花解舞，寄离愁云雁能书。笑倩谁扶？风动瑶筝，月满冰壶。<br> △元夜宴集<br> 绿窗纱银烛梅花，有美人兮，不御铅华。妆镜羞鸾，娇眉敛翠，巧髻盘鸦。可喜娘春纤过茶，风流煞真字续麻。共饮流霞，月转西楼，不记还家。<br> △游龙源寺<br> 问行人何处龙源？古路索蟠，细水蜿蜒。柳耳垂阴，花心困雨，树顶摩天。借居士蒲团坐禅，对幽人松麈谈玄。诗债留连，百巧黄鹂，一曲新蝉。<br> △莲花道中<br> 洗黄尘照眼沧浪，古道依依，暮色苍苍。远寺松篁，谁家桃李？旧日柴桑。红袖倚低低院墙，白莲开小小林塘。过客徜徉，题罢新诗，立尽斜阳。<br> 【中吕】满庭芳<br> △山中杂兴二首<br> 人生可怜，流光一瞬，华表千年。江山好处追游遍，古意然。琵琶恨青衫乐天，洞箫寒赤壁坡仙。村酒好溪鱼贱，芙蓉岸边，醉上钓鱼船。<br> 风波几场，急疏利锁，顿解名缰。故园老树应无恙，梦绕沧浪。伴赤松归软子房，赋寒梅瘦却何郎。溪桥上，东风暗香，浮动月昏黄。<br> △次韵二首<br> 寻思几般，围腰玉瘦，约腕金宽。怕春归又是春将半，信杳青鸾。赋离恨花笺短短，散清愁柳絮漫漫。阑干畔，芳枝绿满，梅子替心酸。<br> 相思故人，钗分恨股，粉印娇痕。数归期屈得春纤困，两地销魂。楼外青山隐隐，花前红雨纷纷。天涯近，回头楚云，新月破黄昏。<br> △野梅<br> 风姿澹然，琼酥点点，翠羽翩翩。罗浮旧日春风面，邂逅神仙。花自老青山路边，梦不到白玉堂前。空嗟羡，伤心故园，何日是归年？<br> △望仙子诗卷<br> 沧浪小龙，翩翩桂旗，隐隐莲峰。歌尘隔断蓬莱洞，此夜相逢。羽衣曲蟾华月宫，紫箫声鹤背天风。游仙梦，青山万重，云冷玉芙蓉。<br> △湖上酸斋索赋<br> 寻春底忙，金鞭弄影，翠袖藏香。彩笺诗满西湖上，误入平康。到处莺花醉乡，当家风月排场。贪游荡，马嘶绿杨，占断紫云娘。<br> △送别二首<br> 分飞断肠，花笺写恨，粉腕留香。临行休倚危楼望，总是凄凉。人去去寒烟树苍，马萧萧落日沙黄。牙床上，相思夜长，翠被梦鸳鸯。<br> 愁春未醒，芳心可可，旧友卿卿。乍分飞早是相思病，几度伤情。思往事银瓶坠井，赋离怀象管呵冰。人孤另，梅花月明，熬尽短檠灯。<br> △湖上<br> 逋仙旧冢，西施淡妆，坡老衰翁。香云一枕繁华梦，流水光中。暮霭钟声故宫，夕阳塔影高峰。桃源洞，花开乱红，无树著春风。<br> △过钓台<br> 穷通异乡，故人别后，短棹沧浪。相寻下塌云霄上，旧日疏狂。魂梦远不知汉光，脚头睡只记刘郎。山无恙，归耕富阳，千古占桐江。<br> △金华道中二首<br> 西风瘦马，遥天去鸿，落日昏鸦。数前程掐得个归藏卦，梦到山家。柳下纶竿钓槎，水边篱落梅花。渔樵话，从头儿听他，白发耐乌纱。<br> 营营苟苟，纷纷扰扰，莫莫休休。厌红尘拂断归山袖，明月扁舟。留几册梅诗占手，盖三间茅屋遮头。还能够，牧羊儿肯留，相伴赤松游。<br> △题情<br> 朱门半掩，花笺自检，绣线慵拈。相思有债前生欠，今日新添。弹旧曲徒劳玉纤，遣春愁不离眉尖。黄昏渐，青山一点，新月挂冰蟾。<br> △客中九日<br> 乾坤俯仰，贤愚醉醒，今古兴亡。剑花寒夜坐归心壮，又是他乡。九日明朝酒香，一年好景橙黄。龙山上，西风树响，吹老鬓毛霜。<br> 【中吕】普天乐<br> △西湖即事<br> 蕊珠宫，蓬莱洞，青松影里，红藕香中。千机云锦重，一片银河冻。缥缈佳人双飞凤，紫箫寒月满长空。阑干晚风，菱歌上下，渔火西东。<br> △赠别<br> 凤钗分，鸳衾另，轻轻别离，小小前程。花开渭水秋，酒尽阳关令。不管佳人愁成病，载琴书画舸无情。今宵月明，声沉玉笙，影淡银灯。<br> △次韵《归去来》<br> 草堂空，柴门闭，放闲柳枝，伴老山妻。谁传红锦词，自说白云偈。照下渊明休官例，和一篇归去来兮，瓜田后溪，梅泉下竺，菊圃东篱。<br> △胡容斋使君席间<br> 白头新，黄花瘦，长天北斗，明月南楼。吹残碧玉箫，泪满青衫袖。唤起娥为君寿，舞西风桂子凉秋。百年故侯，千钟美酒，一片闲愁。<br> △秋怀<br> 会真诗，相思债，花笺象管，钿盒金钗。雁啼明月中，人在青山外。独上危楼愁无奈，起西风一片离怀。白衣未来，东篱好在，黄菊先开。<br> △湖上废圃<br> 古苔苍，题痕旧，疏花照水，老叶沉沟。蜂黄点绣屏，蝶粉沾罗袖。困倚东风垂杨瘦，翠眉攒似带春愁。寻村问酒，无人倚楼，有树维舟。<br> △晚归湖上<br> 翠藤枝，生绡扇，初三月上，第四桥边。东坡旧赏心，西子新妆面。万顷波光澄如练，不尘埃便是神仙。谁家画船？泠泠玉筝，渺渺哀弦。<br> △鹤林观夜坐<br> 鹤归来，云飞去，仙山玉芝，秋水芙蕖。瑶台挂月奁，宝瑟移冰柱。一架寒香娑罗树，小阑干花影扶疏。凉生院宇，人闲洞府，客至蓬壶。<br> 【越调】寨儿令<br> △道士王中山操琴<br> 傍翠阴，解尘襟，婆娑小亭深又深。轸玉徽金，霞佩琼簪，一操《醉翁吟》。野猿啼雪满遥岑，玄鹤鸣风过乔林。休弹山水兴，难洗利名心。寻，何处有知音？<br> △鉴湖即事<br> 枕绿莎，盼庭柯，门外鉴湖春始波。白发禅和，墨本东坡，相伴住山阿。问太平风景如何，叹贞元朝士无多。追陪新令尹，邂逅老宫娥。歌，《骤雨打新荷》。<br> △次韵怀古<br> 写旧游，换新愁，玉箫寒酒醒江上楼。黄鹤矶头，白鹭汀洲，烟水共悠悠。人何在七国春秋？浪淘尽千古风流。隋堤犹翠柳，汉土自鸿沟。休，来往愧沙鸥。<br> △山中分韵得声字<br> 犯帝星，动山灵，怪当年钓鱼严子陵。尘世逃名，清水濯缨，笑我问长生。驾青牛自取丹经，换白鹅谁写《黄庭》？烟笼烧药火，月伴看书灯。听，林外起秋声。<br> △西湖秋夜<br> 九里松，二高峰，破白云一声烟寺钟。花外嘶骢，柳下吟篷，笑语散西东。举头夜色，赏心归兴匆匆。青山衔好月，丹桂吐香风。中，人在广寒宫。<br> △湖上春晚<br> 怕酒樽，诗魂，帕罗轻粉香揉泪痕。细雨纷纷，绿水粼粼，湖上马蹄尘。世间有万古青春，花前换几度游人。醉煞刘伯伦，瘦损沈休文。红杏村，杜宇怨黄昏。<br> △鉴湖上寻梅<br> 贺监宅，放翁斋，梅花老夫亲自栽。路近蓬莱，地远尘埃，清事恼幽怀。雪模糊小树莓苔，月朦胧近水楼台。竹篱边沽酒去，驴背上载诗来。猜，昨夜一枝开。<br> △春晓<br> 点落英，掩闲庭，海棠轩半帘红日影。纤手琼琼，娇语莺莺，睡起对银筝。柳花笺闲写芳情，荔枝浆微破春醒。浅斟白玉杯，低唱《紫云亭》。轻，弹一曲《卖花声》。<br> △忆鉴湖<br> 画鼓鸣，紫箫声，记年年贺家湖上景。竞渡人争，载酒船行，罗绮越王城。风风雨雨清明，莺莺燕燕关情。柳擎和泪眼，花坠断肠英。望海亭，何处越山青？<br> △舟行感兴<br> 愁鬓斑，怕春残，锦衣买臣何日还？好梦邯郸，别泪阳关，几度盼征鞍。为虚名消尽朱颜，掩孤篷羞见青山。矶头烟树暖，鸥外野云闲。难，能够钓鱼竿。<br> △春思二首<br> 曲未终，酒方浓，云收楚台十二峰。洗雨梳风，怨玉啼红，别意恨匆匆。话相思鹦鹉金笼，载离愁花骢。长天秋水远，落日暮山重。空，帘卷画堂中。喜又惊，笑相迎，倚湖山露华罗袖冷。谁惯私行？怕负深盟，偷步锦香亭。寻寻觅觅风声，潜潜等等芳情。粉墙边花弄影，朱帘下月笼明。轻，吹灭短檠灯。<br> △次韵<br> 你见么？我愁他，青门几年不种瓜。世味嚼蜡，尘事抟沙，聚散树头鸦。自休官清煞陶家，为调羹俗了梅花。饮一杯金谷酒，分七碗玉川茶，茶，不强如坐三日县官衙？<br> △题昭君出塞图<br> 辞凤阁，盼滦河，别离此情将奈何？羽盖峨峨，虎皮驮驮，雁远暮云阔。建旌旗五百沙陀，送琵琶三两宫娥。翠车前白橐驼，雕笼内锦鹦哥。他，强似马嵬坡。<br> △小隐<br> 种药田，小壶天，伴陈抟野云闲处眠。学会神仙，老向林泉，今日是归年。芦花絮暖胜绒毡，木香亭大似渔船。曲栏边莺，小池上鹭婵娟。先，收拾下买山钱。<br> △湖上避暑<br> 新雨晴，晚凉生，照芙蓉玉壶秋水冷。酒余醒，题扇才情，避暑小红亭。雁云低银甲弹筝，蔗浆寒素手调冰。鸳鸯情未减，胡蝶梦初醒。惊，何处棹歌声？<br> △三月三日书所见<br> 舣画船，驻丝鞭，问谁家丽人簇管弦？柳媚芳妍，花比婵娟，风韵出天然。牡丹亭畔秋千，蕊珠宫里神仙。三月三日曲水边，一步一朵小金莲。穿，芳径坠花钿。<br> △春思<br> 想故人，暗销魂，阑干旧时无限春。笑语云云，图画真真，一朵楚台云。怪桃根翠袖罗裙，伴梅花檀板金樽。瘦惊腰四指，愁堕泪双痕。嗔，风雨送黄昏。<br> △红叶<br> 远树重，晓霜浓，染千林夜来何处风？笑我衰翁，酒借春容，暮景叹匆匆。锦模糊费尽天工，字殷勤流出皇宫。萧萧秋雨后，片片夕阳中。空，留得绣芙蓉。<br> △送别<br> 鸾镜单，凤箫闲，褰衣问君何日还？白玉连环，斑竹阑干，回首泪偷弹。翠模糊十二巫山，玉娉婷一曲《阳关》。芙蓉城残月落，杨柳岸晓风寒。&lt;走山&gt;，愁上宝雕鞍。<br> 【双调】殿前欢<br> △秋日湖上<br> 倚吟篷，障西风十里锦芙蓉。照沧浪似入桃源桐，欠个渔翁。冰泉泻翠筒，玉液浮银瓮，罗袖擎金凤。团香弄粉，泛绿依红。<br> △次酸斋韵二首<br> 钓鱼台，十年不上野鸥猜。白云来往青山在，对酒开怀。欠伊周济世才，犯刘阮贪杯戒，还李杜吟诗债。酸斋笑我，我笑酸斋。<br> 唤归来，西湖山上野猿哀。二十年多少风流怪，花落花开。望云霄拜将台，袖星斗安邦策，破烟月迷魂寨。酸斋笑我，我笑酸斋。<br> △离思二首<br> 夜啼乌，柳枝和月翠扶疏。绣鞋香染莓苔露，搔首踟蹰。灯残瘦影孤，花落流年度，春去佳期误。离鸾有恨，过雁无书。<br> 月笼沙，十年心事付琵琶。相思懒看帏屏画，人在天涯。春残豆蔻花，情寄鸳鸯帕，香冷荼コ架。旧游台榭，晓梦窗纱。<br> △西湖晚晴<br> 总宜船，绿情红意雨余天。盈盈皓月明如练，棹举冰田。神仙太乙莲，图画崔徽面，才思班姬扇。新诗象管，古调冰弦。<br> △客中二首<br> 望长安，前程渺渺鬓斑斑。南来北往随征雁，行路艰难。青泥小剑关，红叶湓江岸，白草连云栈。功名半纸，风雪千山。<br> 锦缠头，粉筝低按舞《凉州》。佳人一去春残后，香冷云兜。晴山翠黛愁，绿水罗裙皱，细柳宫腰瘦。梨花暮雨，燕子空楼。<br> 【双调】清江引<br> △秋思<br> 自从玉关人去也，寂寞银屏夜。风寒白藕花，露冷青桐叶，雁儿未来书再写。<br> △幽居<br> 红尘是非不到我，茅屋秋风破。山村小过活，老砚闲工课，疏篱外玉梅三四朵。<br> △桐柏山中<br> 松风小楼香缥缈，一曲寻仙操。秋风玉兔寒，野树金猿啸，白云半天山月小。<br> △湖山避暑<br> 好山尽将图画写，诗会白云社。桃笙卷浪花，茶乳翻冰叶，荷香月明人散也。<br> △春思二首<br> 杜鹃几声烟树暖，风雨相撺断。梨花月未圆，柳絮春将半，夜长可怜归梦短。<br> 绣针懒拈闲素手，倦枕金钗溜。莺啼绿柳春，燕舞红帘昼，东风院落人病酒。<br> △九日湖上<br> 西风又吹湖上柳，画舫携红袖。鸥眠野水闲，蝶舞秋花瘦，风流醉翁不在酒。<br> △山居春枕<br> 门前好山云占了，尽日无人到。松风响翠涛，槲叶烧丹灶，先生醉眠春自老。<br> △春晚二首<br> 黄昏闭门谁笑语，燕子飞不去。珠帘溅雨花，翠坞埋烟树，酒醒五更闻杜宇。<br> 离愁困人帘未卷，上下飞双燕。孤云带雨痕，暗水流花片，湖边日长春去远。<br> △湖上晚望<br> 东西往来船斗蚁，拍手胡姬醉。歌声落照边，塔影孤云际，荷风夜凉天似水。<br> △秋怀<br> 西风信来家万里，问我归期未？雁啼红叶天，人醉黄花地，芭蕉雨声秋梦里。<br> 【越调】小桃红<br> △寄鉴湖诸友<br> 一城秋雨豆花凉，闲倚平山望。不似年时鉴湖上，锦云香，采莲人语荷花荡。西风雁行，清溪渔唱，吹恨入沧浪。<br> △赠琵琶妓王氏<br> 舞腰回雪脸舒霞，席上人如画。压柳欺梅旧声价，弄琵琶，风流不似明妃嫁。金樽翠，玉纤罗帕，同醉凤城花。<br> △忆疏斋学士郊行<br> 飞梅和雪洒林梢，花落春颠倒。驴背敲诗暮寒峭，路迢迢，相逢不满疏翁笑。寒郊瘦岛，尘衣风帽，诗在灞陵桥。<br> △春思<br> 倚阑花影背东风，暗解清宵梦。舞扇歌衫与谁共？恨忡忡，一春愁压眉山重。灯花玉虫，罗屏金凤，残月小帘栊。<br> △鉴湖夜泊<br> 鉴湖一曲水云宽，鸳锦秋成段。醉舞花间影零乱，夜漫漫，小舟只向西林唤。仙山梦短，长天月满，玉女驾青鸾。<br> △离情<br> 几场秋雨老黄花，不管离人怕。一曲哀弦泪双下，放琵琶，挑灯羞看围屏画。声悲玉马，愁新罗帕，恨不到天涯。<br> △山中<br> 一方明月杏花坛，剑气霞光烂。回首蓬莱自长叹，佩秋兰，黄精已够山中饭。劳心又懒，干名不惯，归伴野云闲。<br> △夜宴二首<br> 砑金罗扇当花笺，醉草湘妃怨。曲曲阑干锦屏面，小壶天，花花按舞六幺遍。寒玉响泉，香风深院，明月十三弦。<br> 翩翩白鹭伴诗癯，船系青山暮。一曲瑶筝写幽素，夜何如？飞吟亭上神仙路。琼楼玉宇，白云红树，月冷洞庭湖。<br> 【中吕】朝天子<br> △山中杂书三首<br> 罢手，去休，已落在渊明后。百年心事付沙鸥，更谁是忘机友。洞口渔舟，桥边村酒，这清闲何处有？树头，锦鸠，花外啼春昼。<br> 夜长，未央，盼杀鸡三唱。东华听漏满靴霜，却笑渊明强。月朗禅床，风清鹤帐，梦不到名利场。草堂，暗香，春已到梅梢上。<br> 醉馀，草书，李愿盘谷序。青山一片范宽图，怪我来何暮？鹤骨清癯，蜗壳蘧庐，得安闲心自足。蹇驴，和酒壶，风雪梅花路。<br> △野景亭<br> 瓜田邵平，草堂杜陵，五柳庄彭泽令。牵牛篱落掩柴荆，犬吠林塘静。树顶蟾明，水面风生，听渔歌三四声。小亭，野景，动著我莼鲈兴。<br> △酸斋席上听胡琴<br> 玉鞭，翠钿，记马上昭君面。一梭银线解冰泉，碎拆骊珠串。雁舞秋烟，莺啼春院，伤心塞草边。醉仙，彩笺，写万里关山怨。<br> △春思<br> 见他，问咱，怎忘了当初话？东风残梦小窗纱，月冷秋千架。自把琵琶，灯前弹罢，春深不到家。五花，骏马，何处垂杨下。<br> △梅友元帅席上<br> 老夫，病余，尚草《长门赋》。阿莲娇吻贯骊珠，试听《莺啼序》。玉露冰壶，香风琼树，醉归来不用扶。小奴，按舞，看了梅花去。<br> 【中吕】红绣鞋<br> △次韵<br> 剑击西风鬼啸，琴弹夜月猿号，半醉渊明可人招。南来山隐隐，东去浪淘淘，浙江归路杳。<br> △春日湖上二首<br> 百五日清明节假，两三攒绿暗人家，客子飘零尚天涯。春风轻柳絮，夜雨瘦梨花，绿杨阴谁系马？<br> 绿树当门酒肆，红妆映水鬟儿，眼底殷勤座间诗。尘埃三五字，杨柳万千丝，记年时曾到此。<br> △春夜<br> 燕子来时酒病，牡丹开处诗情，庭院黄昏雨初晴。镜心闲挂月，筝手碎弹冰，樽前春夜永。<br> △湖上<br> 无是无非心事，不寒不暖花时，妆点西湖似西施。控青丝玉面马，歌《金缕》粉团儿，信人生行乐耳。<br> △圣水寺山亭<br> 佛国清凉境界，壶天金碧楼台，照眼西山画屏开。海云推月上，江水带潮来，醉嫌天地窄。<br> △越山即事<br> 山拥玉皇香案，烟笼翠羽仙鬟，两袖天风倚高寒。鹤归苍树杪，犬吠白云间，蓬莱迷望眼。<br> △天台瀑布寺<br> 绝顶峰攒雪剑，悬崖水挂冰帘，倚树哀猿弄云尖。血华啼杜字，阴洞吼飞廉，比人心山未险。<br> △次归去来韵<br> 东舍西邻酒债，春花秋月诗才，两字功名困尘埃。青山依旧好，黄菊近新栽，没商量归去来。<br> △洞庭道中二首<br> 白鹭荒堤老葑，黄云远水长空，百尺蒲帆饱西风。酒旗花影里，钓艇树阴中，好山千万重。<br> 逐名利长安日下，望乡关倦客天涯，孤雁南来倍思家。乱山云掩翠，老树雪生花，冻吟诗骑瘦马。<br> △天台桐柏山中<br> 谈世事渔樵闲问，洗征尘麋鹿相亲，步入蓬莱误寻真。竹声摇翠雨，山影护苍云，神仙深处隐。<br> △雪芳亭<br> 金错落樽前酒令，玉娉婷乐府新声，夜深花睡嫩寒生。一围云锦树，四面雪芳亭，月斜时人未醒。<br> △春晚<br> 圆旧梦衾闲锦绣，按新声弦断箜篌，满襟离思倦登楼。花寒鹦鹉病，春去杜鹃愁，倚栏人困酒。<br> △岁暮二首<br> 金莲步苍苔小径，玉钩垂翠竹闲亭，物换星移暗伤情。游鱼翻冻影，啼鸟泛春声，落梅香暮景。<br> 竞酒争花公事，吟风弄月神思，好春能有几何时？玲珑心似锦，积渐鬓成丝，落一张闲故纸。<br> △山中<br> 黄叶青烟丹灶，曲阑明月诗巢，绿波亭下小红桥。老梅盘鹤膝，新柳舞蛮腰，嫩茶舒凤爪。<br> △鉴湖<br> 落叶山容消瘦，题诗人物风流，一片闲云驻行舟。月寒清镜晓，花淡碧壶秋，谪仙同载酒。<br> △三衢山中<br> 白酒黄柑山郡，短衣瘦马诗人，袖手观棋度青春。仙桥藏老树，石笋瘗苍云，松花飘瑞粉。<br> 【双调】沉醉东风<br> △钓台<br> 貂裘敝谁怜倦客，锦笺寒难写秋怀。野水边，闲云外，尽教他鸥鹭惊猜。溪上良田得数顷来，也敢上严陵钓台。<br> △湖上<br> 垂杨柳无人自舞，提葫芦有意相呼。酒醒时，花深处，插花枝满头归去。莫惜千金倒玉壶，春已近梨花暮雨。<br> △元夜<br> 明月无心紫箫，夕阳何处蓝桥？蕙帐寒，梅花落，故人稀渐疏谈笑。看见鹅黄上柳条，等闲放元宵过了。<br> △幽居二首<br> 脚到处青山绿水，兴来时白酒黄鸡。远是非，绝名利，腹便便午窗酣睡。鹦鹉杯中昼日迟，到强似麒麟画里。<br> 笑白发犹缠利锁，喜红尘不到渔蓑。八咏诗，三闾些，收拾下晚春工课。茅舍疏篱小过活，有情分沙鸥伴我。<br> 【越调】天净沙<br> △书怀二首<br> 香奁名满青楼，羽衣人在黄州，罗帕春寒素手。壮怀依旧，水声淘尽诗愁。白头多病维摩，青天孤影娥，相对良宵几何？玉人留坐，莺花十二行窝。<br> △元夕<br> 金莲万炬花开，玉梅千树香来，灯市东风暮霭。彩云天外，紫箫人倚瑶台。<br> △闺怨<br> 檀郎何处忘归？玉楼小样别离，十二阑干偏倚。犬儿空吠，看看月上荼コ。<br> △春夜<br> 深杯香捧金橙，哀弦声断银筝，宝鼎沉香火冷。主人留听，紫云娘白雪新声。<br> △梅轩席上<br> 琼琼竹外横枝，真真月下吟诗，谁寄东风半纸？为传心事，梅花害雪多时。<br> △梅友元帅席上<br> 玉人笑拈琼枝，白头醉写乌丝，帘外新来燕子。海棠春思，倚阑睡醒环儿。<br> △赤松道宫<br> 松边香煮雷芽，杯中饭糁胡麻，云掩山房几家？弟兄仙话，水流玉洞桃花。<br> △浮雪楼夜坐<br> 月明今夜阑干，云深何处关山？万里青天醉眼。倚楼长叹，柳阴闲杀渔竿。<br> △清明日郊行<br> 碧桃花下帘旌，绿杨影里旗亭，几处莺呼燕请。马嘶芳径，典衣索做清明。<br> △江上<br> 落雁平沙，依依孤鹜残霞，隔水疏林几家。小舟如画，渔歌唱入芦花。<br> △湖上分得诗字韵<br> 月香水影梅枝，晴光雨色坡诗，点检千红万紫。年年春事，西湖强似西施。<br> △月夜<br> 倚阑月到天心，隔墙风动花阴，一刻良宵万金。宝筝闲枕，可怜少个知音。<br> △鲁卿庵中<br> 青苔古木萧萧，苍云秋水迢迢，红叶山斋小小。有谁曾到？探梅人过溪桥。<br> 【双调】庆东原<br> △次马致远先辈韵九篇九首<br> 烧丹灶，洗药瓢，乐清闲几个人知道。闲吹凤箫，闷拈兔毫，焉用牛刀。他得志笑闲人，他失脚闲人笑。<br> 门长闭，客任敲，山童不唤陈抟觉。袖中《六韬》，鬓边二毛，家里箪瓢。他得志笑闲人，他失脚闲人笑。<br> 杀三士，因二桃，不如五柳庄前傲。文魔贾岛，诗穷孟郊，酒困山涛。他得志笑闲人，他失脚闲人笑。<br> 繁华梦，贫贱交，唐尧不改巢由调。纷纷紫袍，区区绿袍，恋恋绨袍。他得志笑闲人，他失脚闲人笑。<br> 诗情放，剑气豪，英雄不把穷通较。江中斩蛟，云间射雕，席上挥毫。他得志笑闲人，他失脚闲人笑。<br> 难开眼，懒折腰，白云不应蒲轮召。解组汉朝，寻诗灞桥，策杖临皋。他得志笑闲人，他失脚闲人笑。<br> 依山洞，结把茅，清风雨袖长舒啸。问江边老樵，访山中故交，伴云外孤鹤。他得志笑闲人，他失脚闲人笑。<br> 苍头哨，骢马骄，放辔头也只到长安道。说家门尽教，守齑盐慢熬，请荆布休焦。他得志笑闲人，他失脚闲人笑。<br> 山容瘦，木叶凋，对西窗尽是诗材料。苍烟树杪，残雪柳条，红日花梢。他得志笑闲人，他失脚闲人笑。<br> △越山即事二首<br> 庭前树，篱下菊，老渔樵相伴闲鸥鹭。听道士步虚，教稚子读书，引吟客携壶。借贺老鉴湖船，访谢傅东山去。<br> 云轻散，月易残，女萧何成败了些风流汉。冯魁硬铲，双生紧赶，小姐先&lt;走山&gt;。今夜惜花心，明日伤春叹。<br> 【正宫】醉太平<br> △春情<br> 乌云髻松，金凤钗横。伯劳飞燕自西东，恼离愁万种。碧溶溶满溪绿水桃源洞，淡半窗白月梨云梦，恨匆匆一帘红雨杏花风，把青春断送。<br> △席上有赠<br> 风流地仙，体态天然。画图谁敢斗婵娟？相逢酒边。当楼皓月娥面，倚栏翠袖琵琶怨，满林红叶鹧鸪天，惜花人未眠。<br> △怀古<br> 翩翩野舟，泛泛沙鸥。登临不尽古今愁，白云去留。凤凰台上青山旧，秋千墙里垂杨瘦，琵琶亭畔野花秋，长江自流。<br> 【中吕】迎仙客<br> △感旧<br> 鹦鹉洲，凤凰楼，十年故人怀旧游。杜陵花，陶令酒，酒病花愁，不觉的今春瘦。<br> △湖上送别<br> 钓锦鳞，棹红云，西湖画船三月春。正思家，还送人，绿满前村，烟雨江南恨。<br> △春日湖上二首<br> 雨亦奇，锦成围，笙歌满城莺燕飞。紫霞杯，金缕衣，倒著接篱，湖上山翁醉。舞绛纱，扣红牙，耳边玉人催人马。雪儿歌，苏小家，月淡梨花，醉倚秋千架。<br> △春晚<br> 看牡丹，倚阑干，宿酒乍醒欹髻鬟。燕初忙，莺正懒，帘卷轻寒，玉手调筝雁。<br> △秋夜<br> 雨乍晴，月笼明，秋香院落砧杵鸣。二三更，千万声，捣碎离情，不管愁人听。<br> △黄桂<br> 近玉阶，映瑶台，婆娑小丛岩畔栽。雁初飞，花正开，金粟如来，望月佳人拜。<br> 【越调】凭阑人<br> △湖上二首<br> 远水晴天明落霞，古岸渔村横钓槎。翠帘沽酒家，画桥吹柳花。<br> 二客同游过虎溪，一径无尘穿翠微。寸心流水知，小窗明月归。<br> △春夜<br> 灯下愁春愁未醒，枕上吟诗吟未成。杏花残月明，竹根流水声。<br> △春思三首<br> 莺羽金衣舒晚风，燕嘴香泥沾乱红。翠帘花影重，玉人春睡浓。<br> 春柳长亭倾酒樽，秋菊东篱洒泪痕。思君不见君，倚门空闭门。<br> 帘外轻寒归燕忙，桥下残红流水香。游人窥粉墙，玉骢嘶绿杨。<br> 【双调】落梅风<br> △天宝补遗<br> 娥面，天宝年，闹渔阳鼓声一片。马嵬坡袜儿得了看钱，太真妃死而无怨。<br> △西湖<br> 湖光静，山影孤，载斜阳小舟横渡。正花开玉梅千万株，鹤飞来老逋归与。<br> △冷泉亭小集<br> 弹初罢，酒暂歇，醉诗人满山红叶。问山中许由何处也，老猿啼冷泉秋月。<br> △春日湖上<br> 担春胜，问酒家，绿杨阴列仙图画。下秋千玉容强似花，汗溶溶借人罗帕。<br> △春晚次韵二首<br> 莺莺恨，燕燕愁，惜春归玉容添瘦。东君可人人病酒，怯东风海棠红皱。<br> 金樽尽，玉漏迟，月明天柳阴无地。杜鹃怕将愁唤起，困东风夜深花睡。<br> △蜡梅花<br> 学宫样，改玉容，列金钗主人情重。撼疏林夜来窗外风，蜜蜂儿带香吹冻。<br> △寒夜<br> 寒斋静，瑞雪多，冻吟诗起来孤坐。芦花絮衾江纸也似薄，问袁安怎生高卧？<br> 题扇面小景<br> 人何处？不寄书，一声声雁将秋去。月明中倚阑情正苦，玉波寒粉莲啼露。<br> △湖上<br> 羽扇尘埃外，杖藜图画间，野人来海鸥惊散。四十年绕湖赊看山，买山钱更教谁办？<br> △越城春雪<br> 朱帘上，皓齿歌，柳梢青野梅开过。倚阑干醉眸天地阔，雪山寒玉龙高卧。<br> △离情<br> 人孤另，愁万结，南楼上雁声拖拽。别离有情无处写，洞箫寒满天明月。<br> △江上寄越中诸友<br> 江村路，水墨图，不知名野花无数。离愁满怀难寄书，付残潮落红流去。<br> △春情<br> 秋千院，拜扫天，柳阴中躲莺藏燕。掩霜纨递将诗半篇，怕帘外卖花人见。<br> 【仙吕】一半儿<br> △寄情二首<br> 寄情虚把彩笺缄，排砌偷将底句搀，隔帘怪他娇眼馋。话儿斩，一半儿佯羞一半儿敢。<br> 臂销闲把玉纤掐，髻袒慵拈金凤插，粉淡偷临青镜搽。劣冤家，一半儿真情一半儿假。<br> △落花<br> 酒边红树碎珊瑚，楼下名姬坠绿珠，枝上翠阴啼鹧鸪。谩嗟吁，一半儿因风一半儿雨。<br> △酒醒<br> 罗衣香渗酒初阑，锦帐烟消月又残，翠被梦回人正寒。唤蛮蛮，一半儿依随一半儿懒。<br> 【中吕】山坡羊<br> △春日二首<br> 芙蓉春帐，葡萄新酿，一声《金缕》樽前唱。锦生香，翠成行，醒来犹问春无恙，花边醉来能几场？妆，黄四娘。狂，白侍郎。<br> 西湖沉醉，东风得意，玉骢骤响黄金辔。赏春归，看花回，宝香已暖鸳鸯被，萝绕绿窗初睡起。痴，人未知。噫，春去矣。<br> △雪夜<br> 扁舟乘兴，读书相映，不如高卧柴门静。唾壶冰，短檠灯，隔窗孤月悬秋镜，长笛不知何处声？惊，人睡醒。清，梅弄影。<br> △别怀<br> 梨花都谢，春衫初卸，绿阴空锁闲台榭。远山叠，暮云遮，青青杨柳连官舍。此景此情难弃舍，车，且慢些。别，人去也。<br> 【商调】梧叶儿<br> △春日郊行<br> 长空雁，老树鸦，离思满烟沙。墨淡淡王维画，柳疏疏陶令家，春脉脉武陵花，何处游人驻马？<br> △探梅即事<br> 诗囊寄，酒旆招，春事动梅梢。小舫携细袖，阿琼横玉箫，太白解金貂，雪满长安灞桥。<br> △鉴湖宴集<br> 柳影迷歌扇，苔痕满钓矶，仙客领蛾眉。背写兰亭字，熟读秦望碑，懒对谢安棋，人醉在红香镜里。<br> △寻梅<br> 提清事，放客怀，残雪小楼台。郊外寻花去，湖东载酒来，马上见梅开，不负青霞倦客。<br> △感旧<br> 肘后黄金印，樽前白玉卮，跃马少年时。巧手穿杨叶，新声付柳枝，信笔和梅诗，谁换却何郎鬓丝？<br> △夜坐<br> 湖山外，杨柳边，歌舞镜中天。云横珠凤，花寒怯绣鸳，露冷湿金蝉，爱月佳人未眠。<br> △席上有赠<br> 芙蓉面，杨柳腰，无物比妖娆。粉纸鸳鸯字，花钿翡翠毛，绣阁凤凰巢，良夜永春风玉箫。<br> △夜坐即事<br> 余韵悠扬唱，哀弦取次弹，灯上酒将残。花暗珠璎珞，风清玉环，月冷翠琅，谁倚西楼画阑？<br> △灵隐寺<br> 僧居胜，俗客稀，山色四周回。香树生金地，青莲出宝池，贝叶渍银泥，明月冷双猿弄水。<br> △即事<br> 竹槛敲苍玉，蕉窗映绿纱，笑语间琵琶。月淡娑婆树，风香富贵花，俏人家，小小仙鬟过茶。<br> △山阴道中<br> 丹井长松树，青山小洞庭，吟啸寄幽情。花外神仙路，天边处士星，月下醉翁亭，听一曲何人玉筝。<br> △湖上晚兴<br> 频频醉，浩浩歌，明月涌沧波。岸草嘶骢马，山花压翠螺，雪柳闹银蛾，灯下佳人看我。<br> 【南吕】金字经<br> △稽山春晚<br> 若耶溪边路，四山环翠微，春去人间总不知。莺乱啼，满川烟树迷。先生醉，葛洪丹井西。<br> △春晚<br> 惜花人何处？落红春又残，倚遍危楼十二阑。弹，泪痕罗袖斑。江南岸，夕阳山外山。<br> △醒吟斋<br> 老翁独醒处，半云高卧斋，雨过松根长嫩苔。栽，菊花依旧开。青山怪，白云归去来。<br> △偕王公实寻梅<br> 浩然英雄气，塞乎天地间，破帽西风雪满山。顽，探梅千百番。家童懒，灞桥驴背寒。<br> △秋望二首<br> 杨柳沙头树，琵琶江上舟，雁去衡阳水自流。愁，玉人休倚楼。黄花瘦，晓霜红叶秋。<br> 信远江南雁，望穷云外山，罗帕香残粉泪干。闲，倚遍十二阑。黄花慢，桂香秋雨寒。<br> △雪夜<br> 犬吠村居静，鹤眠诗梦清，老树冰花结水精。明，月临不夜城。扁舟兴，小窗何处灯？<br> △金华洞中<br> 竹暖鹤梳翅，树香鹿养茸，好景神仙图画中。通，好山无数重。桃源洞，绿波随落红。<br> △佛会二首<br> 水月观音相，海云狮子床，讲下飞花古树苍。凉，紫檀小殿香。天仙降，对骑金凤凰。<br> 舞月狮王喜，献花猿臂长，何处青山不道场？凉，宝瓶甘露浆。方池上，白莲秋水香。<br> △湖上书事三首<br> 玉手银丝，翠裙金缕纱，席上相逢可喜煞。插，一枝茉莉花。题诗罢，醉眠沽酒家。<br> 六月芭蕉雨，两湖杨柳风，茶灶诗瓢随老翁。红，藕花香座中。笛三弄，鹤鸣来半空。<br> 竹枕芦花被，草衣荷叶巾，一棹烟波湖上春。真，神仙身外身。蓬莱近，紫箫吹凤云。<br> △春思<br> 象管鸳鸯字，锦筝鸾凤丝，何处风流马上儿？思，那回春暮时。别离事，带花折柳枝。<br> △游仙<br> 桂影黄金树，帝乡白玉京，梦断钧天月正明。听，粉筝江上声。游仙兴，落花香洞庭。<br> △别后<br> 翠被梦中梦，雁书来处来，秋水芙蓉花又开。猜，瘦云忄玉钗。人何在？月明闲凤台。<br> △感兴<br> 野唱敲牛角，大功悬虎头，一剑能成万户侯。愁，黄沙白髑髅。成名后，五湖寻钓舟。<br> △阅武为李正则赋<br> 雁翅银枪队，虎皮铁马群，画鼓三声江上村。屯，半千存孝军。梅花引，绣旗杨柳春。<br> △闺怨<br> 宝鉴残妆晕，帕罗新泪痕，又见梨花雨打门。因，玉奴心上人。无音信，倚阑看暮云。<br> 【南吕】四块玉<br> △闲居<br> 胜事添，殿尘减，玉洞仙书带云缄，金华羽士登门探。酒一坛，药几篮，经半龛。<br> △春情<br> 酒易阑，愁难解，杏脸香销玉妆台，柳腰宽褪罗裙带。春已归，花又开，人未来。<br> △乐闲<br> 远是非，寻潇洒，地暖江南燕宜家，人闲水北春无价。一品茶，五色瓜，四季花。<br> 【中吕】喜春来<br> △鉴湖春日<br> 雁啼秋水移冰柱，蚁泛春波倒玉壶，绿杨花谢燕将雏。人笑语，游遍贺家湖。<br> △金华客舍<br> 落红小雨苍苔径，飞絮东风细柳营，可怜客里过清明。不待听，昨夜杜鹃声。<br> △永康驿中<br> 荷盘敲雨珠千颗，山背披云玉一蓑，半篇诗景费吟哦。芳草坡，松外采茶歌。<br> △春夜<br> 收云敛雨销金帐，望月瞻星傅粉郎，欢天喜地小红娘。来要赏，花影过东墙。<br> 【中吕】卖花声<br> △席上<br> 半泓秋水金星砚，一幅寒云玉版笺，美人索赋《鹧鸪天》。琼杯争劝，珠帘高卷，燕归来海棠庭院。<br> △偶题<br> 落花露冷苍苔径，纤手风生白玉筝，夜香谁立紫云亭？知音谁听？雕阑独凭，柳阴中月明人静。<br> △怀古二首<br> 阿房舞殿翻罗袖，金谷名园起玉楼，隋堤古柳缆龙舟。不堪回首，东风还又，野花开暮春时候。<br> 美人自刎乌江岸，战火曾烧赤壁山，将军空老玉门关。伤心秦汉，生民涂炭，读书人一声长叹！<br> △春<br> 冬冬箫鼓东风暖，是处园林景物妍，一春常费买花钱。东郊游玩，西湖筵宴，乐满斟频劝。<br> △夏<br> 澄澄碧照添波浪，青杏园林煮酒香，浮瓜沉李雪冰凉。纱厨藤簟，旋ド新酿，乐浅斟低唱。<br> △秋<br> 萧萧鞍马秋云冷，一带西山锦画屏，功名两字几飘零。东篱潇洒，渊明归去，乐故园三径。<br> △冬<br> 阴风四野彤云密，缭绕长空瑞雪飞，销金帐里笑相偎。毡帘低放，满斟琼液，乐醉了还醉。<br> △客况三首<br> 绿波南浦人怀旧，黄叶西风染鬓秋，暮云归兴仲宣楼。天南地北，尘衣风帽，漫无成数年驰骤。<br> 十年落魄江滨客，几度雷轰荐福碑，男儿未遇暗伤怀。忆淮阴年少，灭楚为帅，气昂昂汉坛三拜。<br> 登楼北望思王粲，高卧东山忆谢安，闷来长铗为谁弹？当年射虎，将军何在，冷凄凄霜凌古岸。<br> 【中吕】齐天乐过红衫儿<br> △道情二首<br> 人生底事辛苦，枉被儒冠误。读书，图，驷马高车，但沾著者也之乎。区区，牢落江湖，奔走在仕途。半纸虚名，十载功夫。人传《梁甫吟》，自献《长门赋》，谁三顾茅庐？白鹭洲边住，黄鹤矶头去。唤奚奴，鲈鱼，何必谋诸妇？酒葫芦，醉模糊，也有安排我处。 浮生扰扰红尘，名利君休问。闲人，贫，富贵浮云。乐林泉远害全身。将军，举鼎拔山，只落得自刎。学范蠡归湖，张翰思莼，田园富子孙。玉帛索方寸，争如醉里乾坤？曾与高人论，不羡元戎印。浣花村，掩柴门，倒大无忧闷。共开樽，细论文，快活清闲道本。<br> △元夜书所见<br> 红妆邂逅花前，眼挫秋波转。相怜，天，愿长夜如年，看鳌山尽意儿留连。俄延，翠袖相扶，朱帘尽卷。妙舞清歌，袖垂肩。香尘暗绮罗，小径闲庭院，回步金莲。半掩芙容面，慢拈桃花扇。月团圆，共婵娟，无计相留恋。遇神仙，短姻缘，回首蓬莱路远。<br> △湖上书所见<br> 春风院落窗纱，见一个堪描画。娇娃，他，知是谁家？鬓云松半宫鸦。无瑕，玉骨冰肌，年纪儿二八。六幅湘裙，半折罗袜。闲游杨柳边，困倚秋千下，更不御铅华。笑指梅香骂，檀口些娘大。可怜咱，肯承搭，羞弄香罗帕。小桃花，鬓边插，即世儿风流俊煞。<br> 【南吕】骂玉郎过感皇恩采茶歌<br> △为酸斋解嘲<br> 君王曾赐琼林宴，三斗始朝天，文章懒入编修院。红锦笺，白苎篇，黄柑传。<br> 学会神仙，参透诗禅。厌尘嚣，绝名利，近林泉。天台洞口，地肺山前。学炼丹，同货墨，共谈玄。兴飘然，酒家眠。洞花溪鸟结姻缘，被我瞒他四十年，海天秋月一般圆。<br> △杨驹儿墓园<br> 莓苔生满苍云径，人去小红亭，题情犹是酸斋赠。我把那诗韵赓，书画评，栏干凭。茶灶尘凝，墨水冰生。掩幽扃，悬瘦影，伴孤灯。琴已亡伯牙，酒不到刘伶。策短藤，乘暮景，放吟情。写新声，寄春莺。明年来此赏清明，窗掩梨花庭院静，小楼风雨共谁听？<br> 【双调】水仙子<br> △访梅孤山<br> 苍苔封了岁寒枝，翠袖闲来日暮时，黄昏说尽平生事。西湖林处士，想当年鹤骨松姿。花下孤山寺，水边新月儿，慰我相思。<br> △湖上晚归二首<br> 桃花马上石榴裙，竹叶樽前玉树春，荔枝香里江梅韵。风流比太真，索新词缠住诗人。醉眼空银汉，歌声度锦云，凉月黄昏。<br> 佳人微醉脱金钗，恶客佯狂饮绣鞋，小鬟催去褰罗带。花寒月满街，荡湖光影转楼台。未了鸳鸯债，枉教鸥鹭猜，明日重来。<br> △清明小集<br> 红香缭绕柳围花，翠袖殷勤酒当茶，游春三月清明假。香尘随去马，小帘栊绿水人家。弹仙吕六幺遍，笑女童双髻丫，纤手琵琶。<br> △苏堤晚兴<br> 翠帘堤上小肩舆，乌帽风前醉老夫，浸冰壶云锦高低树。笑王维作画图，步凌波红粉相扶。罗裙酒污，兰舟棹举，月上西湖。<br> △湖上小隐二首<br> 自由湖上水云身，烂漫花前莺燕春，萧疏命里功名分。乐琴书桑苎村，掩柴门长日无人。蕉叶权歌扇，榴花当舞裙，一笑开樽。<br> 梦随流水过前滩，喜共闲云归故山，倚筇和靖坟前看。把梅花多处拣，盖深深茅屋三间。歌白石烂，赋行路难，紧闭柴关。<br> △春行即事<br> 绿笺香露洒蕉花，翠线晴风绽柳芽，游人三月湖山下。六桥边争系马，江南第一所繁华。金碧王维画，管弦苏小家，酒船回落日归鸦。<br> △孤山宴集<br> 长桥卧柳枕苍烟，远水揉蓝洗暮天，画图千古西施面。相逢越少年，问孤山何处逋仙？吾与二三子，来游六一泉，载酒梅边。<br> 【双调】折桂令<br> △湖上寒食<br> 雨霏霏店舍无烟，榆荚飞钱，柳线搓绵。绿水人家，残花院落，美女秋千。沽酒春衣自典，思家客子谁怜？第一桥边，恋住流莺，不信啼鹃。<br> △湖上道院<br> 鹤飞来一缕青霞，笑富贵飞蚊，名利争蜗。古砚玄香，名琴绿绮，土釜黄芽。双井先春采茶，孤山带月锄花。童子谁家？贪看西湖，懒诵南华。<br> △酒边即事<br> 莺莺燕燕相亲，幸有名园，著我闲身。竹点诗痕，花消酒困，柳拂歌尘。锦帐里团香弄粉，画楼前访雨寻云。不负青春，谁共佳人，相约黄昏？<br> △避暑醉题<br> 俯沧波楼观烟霞，胜览方舆，独占繁华。彩舰轻帘，银鞍骏马，翠袖娇娃。十里香风酒家，一川凉雨荷花。醉墨涂鸦，题遍红楼，倒裹乌纱。<br> 【中吕】满庭芳<br> △湖景<br> 丝竹管弦，花围富贵，柳阵婵娟。绿阴红影藏莺燕，醉客金鞭。锦步障长安上苑，玉浮图极乐西天。一步一个屏风面，孤山寺前，无数采莲船。<br> 【中吕】普天乐<br> △重过西湖<br> 画图中，红尘外，妆台玉钗，芳径罗鞋。金瓶带酒携，纨扇和诗卖。一枕清风扁舟快，碧桃香两岸花开。刘郎再来，西施好客，东阁怜才。<br> △暮春即事<br> 老梅边，孤山下，晴桥くぐ，小舫琵琶。春残杜宇声，香冷荼コ架。淡抹浓妆山如画，酒旗儿三两人家。斜阳落霞，娇云嫩水，剩柳残花。<br> 【越调】寨儿令<br> △九日登高<br> 过柳洲，唤兰舟，长空雁声啼暮愁。樽俎风流，笑语温柔，乘兴两三瓯。带黄花人倚红楼，整乌纱自笑白头。归期何太晚，醉舞老来羞。幽，谁唱楚天秋？<br> △游春即景二首<br> 蔌绛纱，按红牙，金鞍半欹玉面马。仙洞青霞，老树乌鸦，山一点暮天涯。翠交加夹竹桃花，锦模糊照水山茶。闹竿儿乔傀儡，舰船上小琵琶。他，醉卧美人家。<br> 锦水笺，绣鞍荐，曲江醉题三坠鞭。帘底婵娟，月下姻缘，此地遇神仙。有花有酒梁园，无风无雨春天。盈盈小玉梅，稳稳戗金船。偏，收向断桥边。<br> △湖上春行<br> 桃雨晴，柳风轻，西湖六桥如画屏。岩溜泠泠，樵斧丁丁，松下倚山僧。陈朝老桧重荣，苏堤渔唱新声。竹阑金琐碎，花貌玉娉婷。行，同上冷泉亭。<br> △晚凉即席<br> 玳瑁筵，鹧鸪天，一篇六幺十四弦。石漱冰泉，月满琼田，歌舞斗婵娟。并头湖上白莲，双飞花下红。画图金地山，粉黛玉天仙。船，移向柳阴边。<br> 【双调】殿前欢<br> △春晚<br> 怨春迟，夜来风雨妒芳菲。西湖云锦吴山翠，正好传杯。兰舟画桨催，柳外莺声碎，花底佳人醉。携将酒去，载得诗归。<br> △湖上宴集二首<br> 宴瑶池，莲花白酒绿荷杯。鸳鸯惊起歌声沸，云锦离披。山空雨亦奇，水潋滟天无际，船荡漾人皆醉。孤山鹤唳，仙井龙归。<br> 叹诗癯，十年香梦老江湖。笙歌又是钱塘路，往事何如？青鸾写恨书，红锦题情疏，翠馆酬春句。桃花结子，乳燕将雏。<br> △雪晴泛舟<br> 凭阑干，销金锅熔出烂银山。白模糊不见芦花岸，空倚高寒。把西施比玉环，樽前看，素淡家常扮。新声象板，清兴驴鞍。<br> 【双调】清江引<br> △独酌<br> 玉笛一声天地愁，便觉梅花瘦。寒流清浅时，明月黄昏后，独醉一樽桑落酒。<br> △夜景<br> 醺醺绮罗欢笑彻，檀板歌声歇。宝鼎串香绝，银烛灯花谢，玳筵前酒阑人散也。<br> △情<br> 描金翠钿侵鬓贴，满口儿喷兰麝。檀板撒红牙，皓齿歌白雪，定不定百般娇又怯。<br> 【越调】小桃红<br> △湖亭秋夜<br> 锦鸳偷占藕花汀，花影涵秋镜。人倚阑干叹孤另，掩围屏，伤心眼见秋成病。月明吊影，风清遣兴，玉手寄银筝。<br> 【中吕】朝天子<br> △湖上<br> 瘿杯，玉醅，梦冷芦花被。风清月白总相宜，乐在其中矣。寿过颜回，饱似伯夷，闲如越范蠡。问谁，是非，且向西湖醉。<br> 【中吕】红绣鞋<br> △怀古<br> 金字淡桥空柳浪，翠微深门掩苔墙，两袖波光钓斜阳。孤山花已老，双井水犹香，记神仙诗句响。<br> △西湖雨<br> 删抹了东坡诗句，湖涂了西子妆梳，山色空水模糊。行云神女梦，泼墨范宽图，挂黑龙天外雨。<br> △简吕实夫理问<br> 挥翰墨雪车冰柱，列神仙玉琼琚，一舸红香占西湖。云山频管领，莺燕任追呼，别是个风月所。<br> 【双调】沉醉东风<br> △湖上晚眺<br> 林君复先生故居，苏子瞻学士西湖。六月天，孤山路，载笙歌画船无数。万顷玻璃浸玉壶，夕阳外荷花带雨。<br> △晚春席上<br> 客坐松根看水，鹤来庭下观棋。小砚香，残红坠，竹珊珊野亭交翠。相伴闲云出岫迟，题诗在呼猿洞里。<br> 【越调】天净沙<br> △孤山雪夜<br> 淡妆人在罗浮，黄昏月上西湖，翠袖翩翩起舞。倚阑索句，雪中树老山孤。<br> △湖上送别<br> 红蕉隐隐窗纱，朱帘小小人家，绿柳匆匆去马。断桥西下，满湖烟雨愁花。<br> △重游感旧<br> 迷香小洞维舟，题红老叶沉沟，濯锦寒花对酒。六桥依旧，游人两鬓经秋。<br> △晚步<br> 吟诗人老天涯，闭门春在谁家？破帽深衣瘦马。晚来堪画，小桥风雪梅花。<br> △忆西湖<br> 灯寒夜雪孤篷，山空晓雾疏钟，花暖春风瘦筇。六桥香梦，景题留与吟翁。<br> 【正宫】醉太平<br> △湖上<br> 洗荷花过雨，浴明月平湖，暮云楼观景模糊。兰舟棹举，溯凉波似泛银河去，对清风不放金杯住，上雕鞍谁记玉人扶？听新声乐府。<br> △无题<br> 尘蒙了镜台，粉淡了香腮，不提防今夜故人来。你将我左猜，小冤家怕不道心儿里爱，老妖精拘管的人来煞，村冯魁割舍得柱儿颏，远乡了秀才。<br> 人皆嫌命窘，谁不见钱亲？水晶环入面糊盆，才沾粘便滚。文章糊了盛钱囤，门庭改做迷魂阵，清廉贬入睡馄饨，胡芦提倒稳。<br> 陶朱公钓船，晋处士田园，潜居水陆脱尘缘，比别人虑远。贤愚参杂随时变，醉醒和哄迷歌宴，清浊混沌待残年，休呆波屈原！<br> 【双调】落梅风<br> △月明归兴<br> 松梢月，桂子香，又诗成冷泉亭上。醉归来晚风生嫩凉，戗金船玉人低唱。<br> △春晚二首<br> 银暗，翠袖遮，麝煤销露萤明灭。下西湖美人タ过也，打梨花雨声昨夜。东风景，西子湖，湿冥冥柳烟花雾。黄莺乱啼胡蝶舞，几秋千打将春去。<br> △书所见<br> 柳叶微风闹，荷花落日酣，拂晴空远山云淡。红妆女儿十二三，采莲归小舟轻缆。<br> △忆西湖<br> 青鸾信，白雁书，望江南梦飞不去。西湖锦云谁是主？拍阑干满空烟树。<br> 【商调】梧叶儿<br> △夏夜即席<br> 溯月兰舟便，歌云翠袖勤，湖上绝纤尘。瓜剖玻璃瓮，酒倾白玉盆，切水晶鳞，醉倒羲皇上人。<br> △春晓堤上<br> 花垂露，柳散烟，苏小酒楼前。舞队飞琼，游人碾玉鞭，诗句缕金笺，懒上苏堤画船。<br> △湖山夜景<br> 猿啸黄昏后，人行画卷中，萧寺罢疏钟。湿翠横千嶂，清风响万松，寒玉奏孤桐，身在秋香月宫。<br> △第一楼醉书<br> 梨云褪，柳絮飞，歌敛翠蛾眉。月澹冰蟾印，花浓金凤钅比，酒滟玉螺杯，醉写湖山第一。<br> 【双调】风入松<br> △九日<br> 哀筝一抹十三弦，飞雁隔秋烟。携壶莫道登临晚，蝶双双为我留连。仙客玲珑玉树，佳人窄索金莲。<br> 琅琅新雨洗湖天，小景六桥边。西风泼眼山如画，有黄花休恨无钱。细看茱萸一笑，诗翁健似常年。<br> 【正宫】小梁州<br> △春游晚归<br> 玉壶春水浸晴霞，景物奢华。彩船歌管间琵琶，青旗挂，沽酒是谁家？【幺】夕阳一带山如画，数投林万点寒鸦。曲水边，孤山下，游人归去，明月管梅花。<br> △分得金字<br> 涌金门外小壶天，骏马金鞭。屏山金翠画龙眠，金莺啭，金柳曲阑边。【幺】金波满捧金杯劝，舞春风半趄金莲。金缕衣，金罗扇，玉人金钏，醉上戗金船。<br> △避暑即事<br> 两峰晴翠插波光，十里横塘。画楼帘影挂斜阳，谁凝望，纨扇掩红妆。【幺】莲舟撑入荷共荡，拂天风两袖清香。酒醉归，月明上，棹歌齐唱，惊起锦鸳鸯。<br> △访杜高士<br> 杖藜十里听松声，隐隐相迎。飞来峰下树青青，添清兴，流水玉琴横。【幺】拂云同坐苔花磴，桂飘香满地金星。山影寒，天光净，野猿啼月，诗在冷泉亭。<br> △雪晴诗兴<br> 冰壶光浸水精寒，好景人间。暗香来处是孤山，寻梅惯，诗思压驴鞍。【幺】琼姬争卷珠帘看，画船中歌舞吹弹。明月残，白石烂，宝花楼阁，十二玉阑干。<br> △湖山堂上醉题<br> 渔翁蓑笠钓船孤，棹入蓬壶。湖山堂上柳千株，芭蕉绿，凉影翠扶疏。【幺】东坡旧日题诗处，喜无人任我歌呼。半醉时，秋山暮，一行白鹭，万朵锦芙蕖。<br> 【南吕】金字经<br> △湖上小隐<br> 老翁婆娑处，清风安乐窝，十二阑干锦绣坡。多，好山横翠蛾，兰舟过，月明闻棹歌。<br> △采莲女<br> 小玉移莲棹，阿琼横玉箫，贪看荷花过断桥。摇，柳枝学弄瓢。人争笑，翠丝抓凤翘。<br> △秋望<br> 白发三千丈，画楼十二阑，鸥鹭翩翩逐往还。山，淡云秋树间。芦花岸，钓船沙上滩。<br> △湖堤春日<br> 院宇绿杨树，酒旗红杏村，一片棠梨苏小坟。春，水边多丽人。莺花阵，玉骢嘶锦云。<br> 【商调】秦楼月<br> 寻芳屦，出门便是西湖路。西湖路，旁花行到，旧题诗处。瑞芝峰下杨梅坞，看松未了催归去。催归去，吴山云暗，又商量雨。<br> 【正宫】汉东山<br> 骑鲸沧海汲，高枕白云窝。人生梦南柯，睡觉来也未哥，积玉堆金待如何？田地阔，儿女多，惹争夺。<br> 西村小过活，老子自婆娑。千家饭一钵，饱了人也未歌，紫绶金章闹呵呵。不如我，芳草坡，钓鱼蓑。<br> 绿袍翻败荷，醉后自磨跎。市上小儿多，要钱也未哥，暮四朝三笑呵呵。蓝采和，没奈何，假风魔。<br> 红妆间翠娥，罗绮列笙歌。重重金玉多，受用也未哥，二鬼无常上门呵。怎地躲？索共他，见阎罗。<br> 香风瑞锦窠，凉月素银波。兰舟夜如何？晚凉也未哥，万顷湖光镜新磨。小玉娥，隔翠荷，采莲歌。<br> 黄沙白橐驼，玉勒紫金珂。一簇小宫娥，送了他也未哥，马上琵琶为谁拨？到黑河，将奈何，泪痕多。<br> 霓裳舞月娥，野鹿起干戈。百年长恨歌，闹了也未哥，万马千军早屯合。走不脱，那一埚，马嵬坡。<br> 烟花暗绮罗，车马闹鸣珂。樽前皓齿歌，醉杀人也未哥，闭月羞花赛娥。那老婆，送了他，郑元和。<br> 神仙张志和，一棹鼓沧波。中流扣舷歌，快活也未哥，杜酒新ド鳜鱼活。湖海阔，烟雨多，暗渔蓑。<br> 《黄庭》换白鹅，夜冷饭牛歌。湖上月明多，受用也未哥，纸帐梅花病维摩。奈老何？学坐钵，做工课。<br> 【黄钟】人月圆<br> △春日次韵<br> 罗衣还怯东风瘦，不似少年游。匆匆尘世，看看镜里，白了人头。片时春梦，十年往事，一点诗愁。海棠开后，梨花暮雨，燕子空楼。<br> △中秋书事<br> 西风吹得闲云去，飞出烂银盘。桐阴淡淡，荷香冉冉，桂影团团。鸿都人远，霓裳露冷，鹤羽天宽。文生何处，琼台夜永，谁驾青鸾？<br> 子昂学士小景<br> 西风曾放蓝溪棹，月冷玉壶秋。粼粼浅水，丝丝老柳，点点盟鸥。翰林新画，云山古色，老我清愁。淡烟浑似，三高祠下，七里滩头。<br> 【双调】水仙子<br> △梅边即事<br> 好花多向雨中开，佳客新从云外来。清诗未了年前债，相逢且放怀，曲阑干碾玉亭台。小树纷蝶翅，苍苔点鹿胎，踏碎青鞋。<br> △次韵还京乐<br> 朝回天上紫宸班，笑倚云边白玉阑。醉飞柳外黄金弹，莺啼春又晚，绿云堆舞扇歌鬟。蕉叶杯葡萄酿，桃花马柞木鞍，娇客长安。<br> △山斋小集<br> 玉笙吹老碧桃花，石鼎烹来紫笋芽。山斋看了黄荃画，荼コ香满把，自然不尚奢华。醉李白名千载，富陶朱能几家？贫不了诗酒生涯。<br> △山庄即事<br> 清泉翠碗茯苓香，暖雾晴丝杨柳庄，微风小扇芭蕉样，兴不到名利场，将息他九十韶光。夜雨花无恙，邻墙蝶自忙，笑我疏狂。<br> △归来次韵<br> 燕昭台下朔风寒，孙楚楼前明月残。严陵滩上白石烂，伤心行路难，得归来倒大清闲。睡菊枕双头梦，对草堂三面山，爱投林倦羽知还。<br> △梅轩即事<br> 清风枕上梦仙蝶，绿酒杯中影画蛇。新诗笔下喷香麝，玉楼人醉也，水迢遥山更重叠。春归何处？愁来那些，小窗纱梅影横斜。<br> △别怀<br> 飞花和雨送兰舟，细柳垂烟掩画楼。啼痕带酒淹罗袖，换金杯劳玉手，大江流不尽诗愁。象牙床上，鲛绡枕头，梦到并州。<br> △和逍遥韵<br> 新诗装卷束牛腰，大字钞书损兔毫。远红尘自有闲中乐，乐清闲须到老，近芭蕉一座团标。槲叶袍筇枝杖，松花酿瘿木瓢，散诞逍遥。<br> △春愁<br> 落花燕口点香泥，飞絮蜂房惹蜜脾。残妆凤枕流清泪，景中情谁唤起？听西园恰恰莺啼。万里书难到，三春人未归：此恨谁知？<br> △春晚<br> 情牵柳下燕莺期，醉倒花前鹦鹉杯。香留帐底鸳鸯被，日高初睡起，扫残红怨煞风姨。学晓雾轻笼鬓，妒晴山浅画眉，只怕春归。<br> △暮春次韵<br> 旋ド村酒且尝新，未典春衣岂是贫？闲歌水调依然俊，东风休笑人，飘飘两袖红尘。蝶困梨花月，马嘶杨柳春，归路黄昏。<br> △乐闲<br> 铁衣披雪紫金关，彩笔题花白玉阑。渔舟棹月黄芦岸，几般儿君试拣，立功名只不如闲。李翰林身何在？许将军血未干，播高风千古严滩。<br> △暮景<br> 青天归雁带残星，绿沼寒鱼触嫩冰。曲阑明月和香凭，相思入梦境，几般中陶写芳情。锦囊遗兴，寒梅瘦影，画角新声。<br> △归兴<br> 淡文章不到紫薇郎，小根脚难登白玉堂。远功名却怕黄茅瘴，老来也思故乡，想途中梦感魂伤。云莽莽冯公岭，浪淘淘杨子江，水远山长。<br> △天宝补遗<br> 宝筝珠殿荔枝香，玉琼琚窈窕娘。云屏月枕芙蓉帐，夜如何乐未央，碎霓裳鼙鼓渔阳。蛾眉栈晴山翠，马嵬坡落日黄，憔悴三郎。<br> △三溪道院<br> 断桥杨柳卧枯槎，秋水芙蕖著晚花。蹇驴骑过三溪汊，访白云居士家，拂藤床两袖烟霞。道童能唱，村醪当茶，仙枣如瓜。<br> △春深<br> 鹃啼芳树自心伤，鱼趁残花为口忙。莺穿细柳同声唱，越教人愁断肠，见春归不见才郎。香寒锦帐，尘蒙绣床，冷珠囊。<br> △小园春晚<br> 愁风怨雨近三旬，病酒眠花过一春。飞乌走兔催双鬓，东君应笑人，何如袖拂风尘。醒眼看松间月，吟魂随溪上云，小桃源别是乾坤。<br> △郊行即事<br> 万松秋意老清溪，半岭夕阳暖翠微。一鞭行色催金辔，天然图画里，为寻诗不觉归迟。林烟樵唱，山风酒旗，花雨吟衣。<br> △乐闲<br> 竿头争把锦标夺，石上闲将宝剑磨。朝中熬得罗衤阑破，不归来等什么？问闲中乐事如何？嵩山樵唱，武夷棹歌，湘水渔蓑。<br> 【双调】折桂令<br> △别怀<br> 人生最苦别离，柳系柔肠，山敛愁眉。金缕歌残，青衫泪湿，锦字来迟。留客醉鱼肥酒美，送春行莺老花飞。此恨谁知？今夜相思，何日归期？<br> △幽居<br> 红尘不到山家，羸得清闲，当了繁华。画列青山，茵铺细草，鼓奏鸣蛙。杨柳村中卖瓜，蒺藜沙上看花。生计无多，陶令琴书，杜曲桑麻。<br> △西陵送别<br> 画船儿载不起离愁，人到西陵，恨满东州。懒上归鞍，慵开泪眼，怕倚层楼。春去春来，管送别依依岸柳。潮生潮落，会忘机泛泛沙鸥。烟水悠悠，有句相酬，无计相留。<br> △夜景<br> 小红楼独倚新妆，曲角阑干，嫩绿池塘。雨洗花梢，风梳柳影，月荡荷香。绣枕上双飞凤凰，翠蓬边一只鸳鸯。对景情伤：今夜新凉，何处才郎？<br> △金华山看瀑泉<br> 碧桃花流出人间，一派冰泉，飞下仙山。银阙峨峨，琼田漠漠，玉珊珊。朝素月鸾鹤夜阑，拱香云龙虎秋坛。人倚高寒，字字珠玑，点点琅。<br> △别情<br> 倒金杯檀口娇羞，春柳垂腰，秋水凝眸。满意温存，通身旖旎，彻胆风流。秋千院同携玉手，琵琶亭催解兰舟。无计相留，别后新词，总是离愁。<br> △晚春送别<br> 借旗亭仙子逢迎，舞态飞琼，歌韵流莺。红线幽欢，乌丝小字，金缕新声。留过客江山有灵，废残春风雨无情。花落闲庭，柳暗空城。今夜离别，后日清明。<br> △和疏斋学士韵<br> 爱疏仙不放春闲，坐玉树词林，镜海仙山。花老南枝，雪深西圃，人倚东阑。煨芋火吟翁正懒，出蓝关迁客当寒。绿酒酡颜。银字春葱，彩凤娇鬟。<br> △游太乙宫<br> 华山高与云齐，远却尘埃，睡煞希夷。踏藕童闲，携琴客至，跨鹤人归。鸣玉松溪活水，点冰绡竹院枯梅。短策徘徊，醉墨淋漓，老枝崔嵬。<br> △游金山寺<br> 倚苍云绀宇峥嵘，有听法神龙，渡水胡僧。人立冰壶，诗留玉带，塔语金铃。摇碎月中流树影，撼崩崖半夜江声。误汲南泠，笑杀吴侬，不记茶经。<br> △秦邮即事<br> 访秦邮暂驻兰桡，浩荡鸥波，缥缈虹桥。白藕翻根，黄芦颤叶，翠柳搴条。照玉女神仙井小，立金人菩萨台高。散策逍遥，酒市歌云，僧院诗巢。<br> △皆春楼<br> 柳依依重屋峨峨，媚景芳研，四序无过。雾暖朱帘，风喧翠槛，露湛金荷。天地德无分物我，花草香总是阳和。乐事如何？明月交辉，白雪扬歌。<br> △湖上饮别<br> 傍垂杨画舫徜徉，一片秋怀，万顷晴光。细草闲鸥，长云小雁，乱苇寒づ。难兄难弟俱白发相逢异乡，无风无雨未黄花不似重阳。歌罢沧浪，更引壶觞，送别河梁。<br> △春情<br> 寄春情小字亲描，体态宫蛾，艳冶花妖。映雪香肌，堆云巧鬓，抱月纤腰。嬴女伴一场斗草，指仙翁三度偷桃。羞弄生绡，懒上秋千，笑整金翘。<br> △次酸斋韵<br> 倚阑干不尽兴亡，数九点齐州，八景湘江。吊古词香，招仙笛响，引兴杯长。远树烟云渺茫，空山雪月苍凉。白鹤双双，剑客昴昂，锦语琅琅。<br> △闺思<br> 怕别离真个别离，不得音书，已误芳菲。曲怨金徽，香销翠被，梦断罗帏。湿马蹄残红似泥，接莺巢浓绿成堆。消瘦冰肌，休画蛾眉，直待他归。<br> △别后<br> 一年余凤只鸾孤，枕上嗟吁，镜里清癯。花已飘然，春将暮矣，客未归欤。啼翠霭林间鹧鸪，坠青丝檐外蜘蛛。既在江湖，有便鳞鸿，不寄音书。<br> △酒边分得卿字韵<br> 客留情春更多情，月下金觥，膝上瑶筝。口口声声，风风韵韵，袅袅亭亭。锦胡洞莺招燕请，玉交枝柳送花迎。不负平生，风月坡仙，诗酒耆卿。<br> △江上次刘时中韵<br> 倚篷窗一笑诗成，远寺昏钟，古渡秋灯。隐隐鸣鼍，嗷嗷旅雁，闪闪飞萤。海树黑风号浪惊，越山青月暗云生。书客飘零，欲泛仙槎，试问君平。<br> △逢天坛子<br> 正吟诗马上逢君，昨暮秦关，今日吴门。绣帽欹风，金鞭拂雪，宝丁挑云。江上梅花恼人，堤边柳眼窥春。便洗征尘，借问前村，试买芳樽。<br> △皆山楼即事<br> 爱楼居四面皆山，图画横陈，步障回还。远树重重，幽花淡淡，小竹珊珊。黄卷掩灯青夜阑，紫箫吹月白风寒。鹤唳云间，人倚阑干，欲泛仙槎，直扣天关。<br> △次白真人韵<br> 葛花袍纸扇芭蕉，两袖仙风，万古诗豪。富贵劳劳，功名小小，车马朝朝。算只有青山不老，是谁教白发相饶？休负良宵，百斛金波，一曲琼箫。<br> △歌姬施氏<br> 照冰壶秋水芙蕖，姓出西家，名满东吴。鸾镜妆残，霓裳曲破，翠管诗余。娇滴滴眉云眼雨，香馥馥腕玉胸酥。同醉仙都，偷寄银笺，暗解罗襦。<br> △重午席间<br> 浴兰芳荆楚风流，艾掩门眉，符映钗头。雪卷鸥波，雷轰鼍鼓，电闪龙舟。骄马骤雕弓翠柳，小蛾讴宝髻红榴。醉倚江楼，笑煞湘累，不葬糟丘。<br> △幽居次韵<br> 石帆山下吾庐，秋水纶竿，落日巾车。长啸归欤，梅惊花谢，柳笑眉舒。撺断著小丫鬟舞元宵迓鼓，摸索著大肚皮装村酒葫芦。冷落琴书，结好樵渔，是有红尘，不到幽居。<br> 【中吕】满庭芳<br> △感兴简王公实<br> 光阴有几？休寻富贵，便省别离。相逢几个人百岁，归去来兮！羊祜空存断碑，牛山何必沾衣？渔翁醉，红尘是非，吹不到钓鱼矶。<br> △春晚闺怨<br> 杨花滚滚，屏山隐隐，沉水温温。绿纱窗外流莺问，何处东君？多病多愁那人，不言不语伤春。清明近，深深闭门，细雨自黄昏。<br> △秋夜不寐<br> 西窗酒醒，衾闲半幅，鼓转三更。起来无语伤孤另，何限幽情。金锁碎帘前月影，玉丁当楼外秋声。凭阑听，吹箫凤鸣，人在雪香亭。<br> △湖上晚归<br> 亭亭翠云，娟娟鹭羽，细细鱼鳞。一方瑞锦香成阵，明月随人。爱莲女纤纤玉笋，唱菱歌采采白。相亲近，盈盈水滨，罗袜暗生尘。<br> △三衢道中<br> 乌飞兔走，莺煎燕刍，蝶怨蜂愁。眼前已是花开候，心绪悠悠。一百五日节人家插柳，七十二滩上客子移舟。添消瘦，寻花载酒，不似少年游。<br> △春晚梅友元帅席上<br> 知音到此，舞雩点也，修禊羲之。海棠春已无多事，雨洗胭脂。谁感慨兰亭故纸？自沉呤罗扇新词。急管催银字，哀弦玉指，忙过赏花时。<br> △山居<br> 尘埃野马，风波海鸥，鼓吹池蛙。相逢半日渔樵话，乐在山家。仙洞冷玲珑玉霞，钓滩平潋滟金沙。藤阴下，村醪旋打，醉插满头花。<br> △九曲溪上<br> 桃花院宇，梅边杖履，竹下琴书。余不溪上山无数，尽自相娱。云树淡十幅画图，月波寒九曲明珠。闲鸥鹭，三年伴侣，不减贺家湖。<br> △春日闺思<br> 铅华泪洗，金荷烬冷，银蒜帘垂。话离愁柳外流莺替，念我孤凄。江树春云野水，梨花暮雨寒食。诗中意，今春未归，甘不过燕双飞。<br> △春思<br> 愁斟玉，尘生院宇，弦断琵琶。相思瘦的人来怕，梦绕天涯。何处也雕鞍去马，有心哉归燕来家。鲛绡帕，泪痕满把，人似雨中花。<br> 【中吕】普天乐<br> △赠白玉梅<br> 谪仙名，乐天姓。缁尘不染，玉骨长清。西楼羌管声，东阁新诗兴。艳紫妖红尘俗病，论风流让与琼琼。孤山旧盟，黄昏月明，夜雪初晴。<br> △别怀二首<br> 故人疏，忧心悄。愁云淡淡，远水迢迢。一声白雁寒，几点青山小。满目凄凉谁知道？赋情词写遍芭蕉。明月洞箫，夕阳细草，沙渚残潮。<br> 梦初回，愁难禁。青楼痛饮，彩扇新吟。金莲小步移，玉藕香腮枕。惜雨怜云别图甚？五百年一对知音。别离动心，分明为您，憔悴如今。<br> △客怀<br> 楚山云，湘江岸。霜添白发，日减朱颜。秋风马耳寒，夜雪貂裘绽。万里南归孤飞雁，动离情故国乡关。闲身易懒，休官怕晚，倦羽知还。<br> △收心二首<br> 姓名香，行为俏。花花草草，暮暮朝朝。关心三月春，开口千金笑。惜玉怜香何时了，彩云空声断鸾箫。朱颜易老，青山自好，白发难饶。<br> 旧行头，家常扮。鸳鸯被冷，燕子楼拴。偷将心事传，掇了梯儿看。系柳监花乔公案，关防的不似今番。姨夫暗攒，行院斗侃，子弟先&lt;走山&gt;。<br> △秋怀<br> 为谁忙？莫非命。西风驿马，落月书灯。青天蜀道难，红叶吴江冷。两字功名频看镜，不饶人白发星星。钓鱼子陵，思莼季鹰，笑我飘零。<br> △道情<br> 北邙烟，西州泪。先朝故家，破冢残碑。樽前有限杯，门外无常鬼。未冷鸳帏合欢被，画楼前玉碎花飞。悔之晚矣，蒲团纸被，归去来兮。<br> △渡扬子江<br> 凤鸾吟，鱼龙竞。舟移古渡，潮打空城。清风江上筝，明月波心镜。未尽诗人登临兴，写新声寄与卿卿。金山雪晴，玉杯露冷，银海花生。<br> 【越调】寨儿令<br> △春晚次韵<br> 红渐稀，绿将肥，一声杜鹃残梦里。踏雪寻梅，看到荼コ，犹自怨春迟。锦云中翠绕珠围，碧天边玉走金飞。安乐窝人未醒，森罗殿鬼相随。催，唱不迭醉扶归。<br> △题情<br> 绿柳阴，翠帘深，美人图画中不似您。当日相寻，出语知音，想像到如今。坠乌云席上琼簪，动清风花下瑶琴。佩环声真洛浦。水月面活观音。心，寄一曲《白头吟》。<br> △春愁<br> 凤翘，泣鲛绡，一团愁吃在心上了。烟冷香销，月悴花憔，难度可怜宵。想合欢绣扇亲描，记同心罗帕轻揪。尘生白象板，声断紫鸾箫。焦，无梦到蓝桥。<br> △情梅友元帅席上二首<br> 呆答孩，守书斋，小冤家约定穷秀才。踏遍苍苔，湿透罗鞋，不见角门开。碧桃香春满天台，彩云深入在阳台。漏声催禁鼓，月影转瑶阶。猜，烧罢夜香来。敛翠蛾，香罗，病恹恹为谁憔悴我？哑谜猜破，冷句调唆，便知道待如何？阻牛郎万古银河，氵蓝桥千丈风波。偷工夫来觑你，说破绽尽由他。哥，越间阻越情多。<br> △过钓台<br> 红紫场，名利乡，望高台倚空烟树苍。不恋朝章，归钓夕阳，白眼傲君王。客星犯半夜龙床，清风占七里鱼邦。荒烟闭草堂，秋月浸桐江。光，千古照沧浪。<br> △明月楼<br> 玉斧磨，锦云窝，阑干四时秋意多。画栋嵯峨，丹桂婆娑，车马闹鸣珂。斗婵娟光漾银河，立妯婷香捧金波。唐明皇游广寒，李谪仙问娥。他，不醉待如何？<br> △失题二首<br> 亏负咱，怎禁他，觑著头玉容惟悴煞。爱处行踏，陡恁情杂，和俺意儿差。步苍苔凉透罗袜，掩朱门香冷金鸭。把你做心事人，望的我眼睛花。茶，因甚不来家？<br> 我志诚，你胡伶，一双儿可人庞道撑。斗草踏青，语燕啼莺，引动俏魂灵。绣窗前残酒为盟，花阴下明月知情。宝香寒静悄悄，罗袜冷战兢兢。曾，直等到二三更。<br> △元夜即事<br> 胡洞窄，弟兄猜，十朝半旬不上街。灯火楼台，罗绮裙钗，谁想见多才？倚朱帘红映香腮，步金莲尘污弓鞋。眉尖上空受用，心事里巧安排。来，同话小书斋。<br> △闺思<br> 隔粉墙，付香囊，一团儿志诚谁信道谎。月淡西厢，云冷高唐，独自的误春光。花明柳暗生香，莺来燕去成双。噤未声离绣床，蹑著脚步回廊。娘，何处也画眉郎？<br> △春情<br> 没乱煞，怎禁他，绿杨阴那搭儿堪系马。烟冷香鸭，月淡窗纱，擎著泪眼巴巴。媚春光草草花花，惹风声盼盼茶茶。合琵琶歌白雪，打双陆赌流霞。茶，醉了也不来家。<br> △收心二首<br> 宿凤凰，妒鸳鸯，少年心肯将名利想。喧满平康，不犯轻狂，谈笑玉生香。尤花雪情肠，驱风驾月文章。遍游春世界，交付锦排场。两鬓霜，烟雨老沧浪。<br> 面皮儿黄绀绀，身子儿瘦岩岩，相识每陡然轻视俺，鬓发耽珊，身子薄蓝，无语似痴憨。姨夫每坐守行监，妻儿又面北眉南。家私儿零落了，名分儿被人搀。再休将，风月担儿担。<br> △妓怨三首<br> 洛浦仙，丽春园，不知音此身谁可怜？大姆埋冤，孛老熬煎，祗为养家钱。哆著口不断顽涎，腆著脸待吃痴拳。禁持向歌扇底，亻孱亻愁在绣床前。天，只不上贩茶船。<br> 缘分薄，是非多，展旗幡硬并倒十数合。赤紧地板障婆娑，水性娇娥，爱他推磨小哥哥。腆著脸不怕风波，睁着眼撞入天罗。雄纠纠持剑戟，碜可可下锹。呵，情愿将风月担儿那。<br> 影外人，怕风声，望天长地久博个志诚。柳下私情，月底深盟，一步步惜惺惺。崔夫人嫌杀张生，冯员外买断苏卿。他山障他短命，您窑变您薄情。听，休想有前程。<br> △闺怨三首<br> 烧好香，告穹苍，行行步步只念想。泪眼汪汪，烟水茫茫，芳草带夕阳。雕鞍去了才郎，画堂别是风光。八的顿开金凤凰，扌蚩的扯破锦鸳鸯，吉丁的掂损玉螳螂。<br> 锦绣围，翠红堆，当初有心直到底。双宿双飞，无是无非，不许外人知。眼睁睁指甚为题，意悬悬为你著迷。有情窥宋玉，没兴撞王魁。呸，骂你个负心贼。相爱怜，恶姻缘，云迷武陵仙路远。尘暗朱弦，墨淡银笺，青草曲江边。俏元和花了闲钱，病相如潮过顽涎。梅窗宜静坐，纸帐称孤眠。天，休放月团圆。<br> △秋千<br> 住管弦，打秋千，花开美人图画展。翠髻微偏，锦袖轻揎，罗带起翩翩。钏玲珑响亚红绵，汗模糊湿褪花钿。绿烟浓春树底，彩云散夕阳边。天，吹下肉飞仙。<br> △感旧<br> 曾此中，记行踪，桃花去年人面红。门闭重重，春去匆匆，何日再相逢？眉尖谁画睛峰？睡痕犹点香绒。狻猊金落索，鸾凤玉丁东。空，尘满绣帘拢。<br> △春思<br> 诗酒缘，利名牵，话别离几声犹耳边。何处留连？误我婵娟，一去动轻车。赋伤春懒拂银笺，卜行人不信金钱。盼回音空过雁，劝归去枉啼鹃。天，长自对花眠。<br> △秋日宫词<br> 添晚妆，过回廊，吉丁一声环响。泛羽流商，走飞觞，笑语间笙簧。广寒宫舞罢霓裳，博山炉薰透龙香。碧梧枝白凤凰，翠荷叶锦鸳鸯。凉，人倚月昏黄。<br> △吴山塔寺<br> 诗眼明，暮山青，倚高寒满身风露冷。月辇闻筝，水殿鸣笙，想像御街行。宝光圆白伞珠璎，玉花寒碧碗酥灯。西天佛富贵，南国树周彡零。僧，同上望江亭。<br> △嘉禾道中<br> 白鹭鸶，黑鸬鹚，晴烟远山横暮紫。消得新诗，伫立多时，篱落俺茅茨。浣纱女斜插花枝，打鱼翁独棹船儿。夕阳边云淡淡，小桥外柳丝丝。思，当日送春词。<br> △观张氏玉卿双陆<br> 间锦笙，罢瑶筝，花阴半帘春昼永，斗草无情，睡又不成，佳配两相停。手初交弄玉拈冰，步轻挪望月瞻星。双敲象齿鸣，单走马蹄轻。嬴，夜宴锦香亭。<br> △山中<br> 寡见闻，乐清贫，逍遥百年物外身。麋鹿相亲，巢许为邻，仙树小壶春。住青山远却红尘，挂乌纱高卧白云。杏花村沽酒客，桃源洞打鱼人。因，闲问话到柴门。<br> △桃源亭上<br> 倒玉莲，散金钱，先生醉骑鹤上天。月影婵娟，霞袂翩翩，即我是神仙。入蓬莱行见桑田，看梅花误入桃源。溪头卖酒家，洞口钓鱼船。专，唱我会真篇。<br> 【双调】殿前欢<br> △次韵<br> 桂婆娑，云娘行酒雪儿歌。倚南楼唤起东山卧，同入无何。停杯问素娥，芳年大，不嫁空担阁。朱颜去了，还再来么？<br> △春情<br> 话相思，晓莺啼在绿杨枝。起来搔首人独自，谩写乌丝。和梨园乐府诗，代锦帕回文字，诉玉女伤心事。刘郎去后，燕子来时。<br> △秋思<br> 写新愁，一声羌管满天秋。骨崖崖人比山容瘦，孤倚南楼。珠帘上玉钩，宝篆销金兽，画鼓催银漏。关心渭水，回首并州。<br> △归山<br> 怕人嫌，休官归去效陶潜。山房幸有猿鹤占，试郑疏帘。池边翠藓黏，屋角垂杨苫，山色揉蓝染。闲花点点，凉月纤纤。<br> △夜宴<br> 锦排场，云鬟扶醉肉屏香。芙蓉被暖销金帐，酒尽更长。新声改乐章，莲儿唱，花落秋江上。银蟾耿耿，玉马当当。<br> △苕溪遇雪<br> 水晶宫，四围添上玉屏风。娥碎翦银河冻，搀尽春红。梅花纸帐中，香浮动，一片梨云梦。晓来诗句，画出渔翁。<br> △归兴<br> 暮云遮，故山千里路途赊。飘零湖海得还舍，整顿些些。苔荒竹径斜，树老茅亭趄，柳减荷花谢。双飞翡翠。一梦胡蝶。<br> △西溪道中<br> 笑掀髯，西溪风景近新添。出门便是三家店，绿柳青帘。旋挑来野菜甜，杜酝浊醪酽，整扮村姑{斩女}。谁将草书，题向茅檐。<br> △爱山亭上<br> 小阑干，又添新竹两三竿。倒持手版支颐看，容我偷闲。松风古砚寒，藓上白石烂，蕉雨疏花绽。青山爱我，我爱青山。<br> 【双调】清江引<br> △春思<br> 黄莺乱啼门外柳，雨细清明后。能消几日春，又是相思瘦，梨花小窗人病酒。<br> △交翠亭<br> 梅花自开鹤自舞，隔断蓬莱路。雪明黄柳梢，月暗苍松树，池上翠亭人笑语。<br> △夏夜即事<br> 醉来晚风生画堂，不记樽前唱。冰壶荔子浆，月枕蓉花帐，酒醒玉人环响。<br> △春怀<br> 水边粉墙生翠藓，紧闭秋千院。银骢暖玉鞍，彩凤泥金扇，那人看花归路远。<br> △采石江上<br> 江空月明人起早，渺渺兰舟棹。风清白鹭州，花落红雨岛，一声杜鹃春事了。<br> △草庵午睡<br> 先生华山高处隐，自有清贫分。华堂碧玉箫，紫绶黄金印，不如草庵春睡稳。<br> △秋思<br> 孤眠夜寒魂梦怯，月暗纱灯灭。青泣露花，白柳吟风叶。南楼雁来书到也。<br> △草堂夜坐<br> 三间草堂何所有？月色黄昏又。鹤依松树凉，人伴梅花瘦，客来不须茶当酒。<br> △开玄堂上<br> 桃源洞中春几许，此夜德星聚。天香玉蕊烟，仙酒琼花露。凤笙一声鹤对舞。<br> 【越调】小桃红<br> △淮安道中<br> 一篙新水绿于蓝，柳岸渔灯暗。桥畔寻诗驻时暂，散晴岚，依微半幅云烟淡。杨花乱糁，扁舟初缆，风景似江南。<br> △秋宵有怀<br> 满庭落叶响哀蝉，秋入生绡扇。池上芙蓉锦成片，雨余天，倚阑中欠如花面。诗题翠笺，香销金串，罗帐又孤眠。<br> △游仙梦<br> 白云堆里听松风，一枕游仙梦。相伴琼姬玉华洞，锦重重，觉来香露冷衣重。长桥彩虹，空台丹凤，花影月明中。<br> △春思<br> 燕南雁北几相思，无限相思事。两袖啼痕粉香渍，牡丹时，日长不见音书至。东墙柳丝，知人独自，憔悴舞腰枝。<br> △秋感<br> 锦书红泪两三行，血点花梢上。小字平安寄无恙，雁成双，玉奴更上西楼望。月明绣窗，灯昏罗帐，今夜梦才郎。<br> △寄春谷王千户<br> 紫箫声冷彩云空，十载扬州梦。一点红香锦胡同，倚东风，娇花宠柳春权重。鞭催玉骢，酒携金凤，半醉月明中。<br> △春深<br> 一汀烟柳索春饶，添得杨花闹。盼煞归舟木兰棹，水迢迢，画楼明月空相照。今番瘦了，多情知道，宽尽翠裙腰。<br> △秋江晚兴<br> 锦鸳凉羽翠莲香，船舣秋江上。别后佳人想无恙，暮云长，雁归曾倚西楼望。红衫旧腔，花钿新样，封寄柳枝娘。<br> 【中吕】朝天子<br> △和贯酸斋<br> 小诗，半纸，几个相思字。两行清泪破胭脂，镜里人独自。燕子莺儿，蜂媒蝶使，正春光明媚时。柳枝，翠丝，萦系煞心间事。<br> △席上有赠<br> 教坊，色长，曾侍宴丹墀上。可怜新燕妒新妆，高髻堆宫样。芍药多情，海棠无香，花不如窈窕娘。锦囊，乐章，分付向樽前唱。<br> △闺情<br> 与谁，画眉，猜破风流谜。铜驼巷里玉骢嘶，夜半归来醉。小意收拾，怪胆禁持，不识羞谁似你。自知，理亏，灯下和衣睡。<br> △夜宴即事<br> 晚凉，桂香，人在西楼上。仙杯双棒玉鸳鸯，酒酽琼花酿。方响丁当，脆管悠扬，金钗十二行。留连醉乡，收拾夜场，更听云娥唱。<br> △游春<br> 花残锦机，□空玉杯，三月三十日。惜春滋味似别离，只欠离人泪。树底莺啼，欲留无计，伤心金缕衣。柳堤，翠微，懒把雕鞍系。<br> △碧澜湖上<br> 顺流，放舟，雪夜明如昼。碧澜湖上记曾游，白发新青山旧。仗酒浇愁，寒生吟袖，月明中十二楼。岸头，冻柳，相伴梅花瘦。<br> △开玄道院赏芙蓉<br> 锦宫，半空，身世游仙梦。绣屏香冷玉芙蓉，露湿霓裳重。采药仙童，穿花丹凤，上金鳌十二峰。醉翁，驭风，同入桃源洞。<br> △看云楼上<br> 洞宾，道人，诗句苍苔晕。酒边呼我上昆仑，知有神仙分。凤翥山光，鸾鸣松韵，画图中身外身。与君，看云，咫尺蓬莱近。<br> △郊行卢使君索赋<br> 小屏，瘦影，又是年时病。提壶花外两三声，唤起寻芳兴。翠管银筝，一觞一咏，玉娉婷金字经。满城，月明，醉把雕鞍凭。<br> △夜坐寄芝田禅师<br> 桧屏，草亭，池面芙蕖净。夜来明月伴看经，只有寒山听。宝鼎香凝，铜瓶花影，井泉寒秋叶冷。泠泠水声，呦呦鹿鸣，写我林泉兴。<br> △郝东池席上<br> 杏坛，药栏，满地香云散。仙宫深处更无山，只有桃花看。红雨斑斑，玉珊珊，翠帘开明月寒。小鬟，递盏，合唱《蓬莱慢》。<br> △歌者诉梅<br> 水滨，探春，未得南枝信。一帘香梦卷梨云，渐觉寒香近。淡月黄昏，深雪前村，记年时曾见君。泪痕，渍粉，诉烟雨江南恨。<br> △湖上即席<br> 六桥，柳梢，青眼对春风笑。一川睛绿涨葡萄，梅影花颠倒。药灶云巢，千载寂寥，林逋仙去了。九皋，野鹤，伴我闲舒啸。<br> △冷泉亭上<br> 寺前，洞天，粉翠围屏面。隔溪疑是武陵源，树影参差见。石屋金仙，岩阿碧藓，湿云飞砚边。冷泉，看猿，摇落梅花片。<br> △过刘阮洞<br> 路傍，海棠，步步青丝障。碧桃流水满溪香，落日溪桥上。仙掌琼浆，玉杵玄霜，紫箫寒宿凤凰。阮郎，感伤，人不见春无恙。<br> △探梅<br> 水西，探梅，隔岸香风细。五云仙子六铢衣，邀我花前醉。幺凤双飞，瑶阶如水，吹箫月下归。剡溪，路迷，雪夜重相会。<br> 【中吕】红绣鞋<br> △次崔雪竹韵<br> 学孔子尝闻俎豆，喜严陵不事王侯，百尺云帆洞庭秋。醉呼元亮酒，懒上仲宣楼，功名不挂口。<br> △宁元帅席上<br> 鸣玉凌烟图画，乐云村投老生涯，少年推识故侯家？青蛇昏宝剑，团锦碎袍花，飞龙闲厩马。<br> △仙居<br> 有客樽前谈笑，无心江上渔樵，小壶新酝注仙瓢。梅花和月种，松叶带霜烧，本清闲忙到了。<br> △寻仙简霞隐<br> 白草矶头独钓，青衣孺子相招，寻真不怕路迢迢。闲云迷洞口，残雪老墙腰，夕阳红树杪。<br> △简吕实夫理问<br> 红锦香中乐句，紫薇花下诗余，玉麈风流映金鱼。岳阳楼三醉酒，渭水岸六韬书，高名垂万古。<br> △天竺寺中<br> 金粟池中水镜，玉莲台下天灯，红尘无事恼山僧。月窗猿听讲，雪岭马驮经，龙华图上景。<br> △武康道中简王复斋<br> 一带云林堪画，数间茅屋谁家，山翠空润乌纱。小池中银杏叶，冻枝上蜡梅花，且吟诗休上马。<br> △归兴<br> 燕燕莺莺生分，风风雨雨伤神，吐酒吞花过芳春。黄金羞壮士，红粉弄佳人，青山招旧隐。<br> △德清山中简耿子春<br> 傍水依山境界，吟风啸月情怀，紫阳峰顶费青鞋。闲云随地有，老树未花开，新诗何处索？<br> △虎丘道上<br> 船系谁家古岸？人归何处青山？且将诗做画图看。雁声芦叶老，鹭影蓼花寒，鹤巢松树晚。<br> △茅山疏翁索赋<br> 小洞闲花何处？矮墙颠草谁书？玉莲香露冷金壶。红云翔彩凤，丹井养文鱼，青山驯白虎。<br> △开玄堂上<br> 花有信春来春来，客无心云卷云舒，开玄堂上辋川图。冰梅栖翠羽，水藻漾金鱼，雪松摇玉麈。<br> △秋望<br> 一两字天边白雁，百千重楼外青山，别君容易寄书难，柳依依花可可，云淡淡月弯弯，长安迷望眼。<br> △开元遗事<br> 羯鼓罢天开云净，鹊桥平斗转参横，玉人私语祝长生。水边筝殿小，花上舞盘轻，月中歌扇冷。<br> △过括苍山<br> 鸦噪岩前古庙，鹤鸣松顶危巢，南明峰下路迢遥。问清溪道士有，喜白发贵人饶，看青山今日饱。<br> △偕周子荣游湖<br> 绿柳暗金沙佛地，白莲开云锦天池，摇曳歌声棹轻移。望南山新有雨，喜西子不颦眉，饮东阳错认水。<br> 【双调】沉醉东风<br> △琼花<br> 蝶粉霜匀玉蕊，鹅黄雪点冰肌。衣冠后土祠，璎珞神仙，倚阑人且赏芳菲，炀帝骄奢自丧了国，休对我花前叹息。<br> △春晚酬史楚甫<br> 锦被堆春宽梦窄，画楼空燕去愁来。芳草边，夕阳外。怕清明几度伤怀，关节得荼コ且慢开，春已听榆钱断买。<br> △胡容斋使君寿<br> 仙客舞玄裳缟衣，小蛮歌翠袖蛾眉。戏彩堂，蟠桃会。锦云深月明风细，桂子香中品玉笛，人醉倚蓬瀛画里。<br> △眉寿楼春夜<br> 狂客簪花起舞，佳人秉烛ヅυ。小树风，香阶露。醉乡中不知春去，更尽荼コ酒一壶，强似听西园夜雨。<br> △夜宴即事<br> 花影蝉蛾翠鬟，柳荫骢马金鞍。酒未阑，人争看。玉纤寒试调筝雁，眼约心期不暂闲，半醉也灯前换盏。<br> △九月十日见桃花<br> 前度刘郎老矣，去年崔护来迟。红雨飞，西风起。望白衣可怜憔悴，节去蜂愁蝶未知，冷落似天台洞里。<br> △静香堂看雨<br> 乘落日村翁捕鱼，感西风倦客思鲈。倒翠壶，歌金缕。静香来隔水芙蕖，绿柳红桥入画图，人正在溪亭看雨。<br> △客维扬<br> 第一泉边试茶，无双亭上看花。凤锦笺，鲛绡帕。金盘露玉手琵琶，雪满长街未到家，翠儿唱宜歌且把。<br> △夜景<br> 云母屏花前月明，雪儿歌席上风生。象板敲，螺鬟整。人娇体态娉婷。万卷堂深一盏灯，看不上梅窗瘦影。<br> 【越调】天净沙<br> △马谦斋园亭<br> 簪缨席上团栾，杖藜松下盘桓，喷玉西风脆管。雪芳亭畔，秋香一树金丸。<br> △雪中酬王一山<br> 瑶园树老琼枝，玉奴酒捧金卮，十二阑干倚徙。探梅人至，灞桥诗等多时。<br> △春情<br> 一言半语恩情，三番两次丁宁，万劫千生誓盟。柳衰花病，春风何处莺莺？<br> △明月楼上有赠<br> 意中千里婵娟，楼头几度团圆？灯下些儿空便。柳惊花颤，何时长在樽前？<br> △由德清道院来杭<br> 丹炉好养朱砂，洞门长掩青霞，又上西湖去马。放心不下，桃源亭上梅花。<br> △寒夜书事<br> 月移影落冰池，烟消香护帘长，枕上佳人未知，雪篝重被，小梅招得春归。<br> △桃源洞<br> 苍云朵朵奇峰，翠蓬隐隐仙宫，醉眼帘花几重？小桃溪洞，刘郎不信秋风。<br> △春晚<br> 翠帘不卷钩闲，华堂长见门关，血指频将泪弹。玉人愁惯，杏花楼上春残。<br> △秋感<br> 翠萍波底游鱼，碧悟井上啼乌，独立西风院宇。相思何处？芭蕉一卷愁书。<br> 【正宫】醉太平<br> △伤春<br> 烟消宝鸭，字篆银蜗，伤春心事付琵琶，误平康过马。玉容泪湿鸳鸯帕，红绒香冷秋千架，金壶水换牡丹花，等他来看咱。<br> △金华山中<br> 金华洞冷，铁笛风生。寻真何处寄闲情？小桃源暮景。数枝黄菊勾诗兴，一川红叶迷仙径，四山白月共秋声，诗翁醉醒。<br> △登卧龙山<br> 黄庭小楷，白苎新裁，一篇闲赋写秋怀，上越王古台。半天虹雨残云载，几家渔网斜阳晒，孤村酒市野花开，长吟去来。<br> △山中小隐<br> 裹白云纸袄，挂翠竹麻条，一壶村酒话渔樵，望蓬莱缥缈。涨葡萄青溪春水流仙棹，靠团标空岩夜雪迷丹灶，碎芭蕉小庭秋树响风涛，先生醉了。<br> 【越调】凭阑人<br> △暮春即事二首<br> 万朵青山生暮云，数点红香留晚春。凭阑愁玉人，对花宽翠裙。<br> 小玉阑干月半掐，嫩绿池塘春几家。鸟啼芳树丫，燕衔黄柳花。<br> △江楼即事<br> 一曲琵琶江上舟，十二阑干天外楼。粉香蝶也愁，玉容花见羞。<br> △八咏楼上酬正则李侯<br> 烂醉东君三月时，细和休文八韵诗。舞裙催《柘枝》，曲阑摇柳丝。<br> △秋思和吴克斋<br> 一寸冰蟾明翠廊，万里青天书雁行。碧梧敲晚凉，玉人烧夜香。<br> △和白玉真人<br> 宝剑英雄血已干，玉府神仙心自闲。炼霞成大丹，袖云归故山。<br> 玉手携香罗帕干，粉面粘花妆镜寒。对楼千万山，倚云十二鬟。<br> △湖上醉余二首<br> 明月中流歌扣舷，柔雪双娃同采莲。小词玉翼蝉，醉书金粉笺。<br> 屏外氤氲兰麝飘，帘底星松鹦鹉娇。暖香绣玉腰，小花金步摇。<br> △席上分题<br> 妆淡亭亭堆髻螺，歌缓盈盈停眼波。念奴留意多，使君如醉何？<br> 晚晴小景<br> 金羽翩翩柳外莺，玉手纤纤膝上筝。晚风花雨晴，小楼山月明<br> 【双调】落梅风<br> △玉果山先上寻梅<br> 随明月，过小桥，记年时杖藜曾到。倚东风一枝斜更好，玉生香有谁索笑？<br> △禹寺见梅<br> 蒲团厚，纸帐新，不奢华自然风韵。小窗见梅如故人，亚冰梢月斜云褪。<br> △冬夜<br> 更阑后，雁过也，梦不成小窗寒夜。伴离人落梅香带雪，半帘风一钩新月。<br> △别会稽胡使君<br> 载酒人何处？倚阑花又开，忆秦娥远山眉黛。锦云香鉴湖宽似海，还不了五年诗债。<br> △废园湖石<br> 芭蕉畔，杨柳边，想当时玉人娇面。十年旧题漫翠藓，倚高寒夏云一片。<br> △歌姬张氏睡起<br> 瑶池上，翠槛边，笑当时六郎娇面。行云梦回眉黛浅，枕痕香睡红一线。<br> △叹世和刘时中<br> 土库千年调，金疮百战功，叹兴亡一场春梦。卧白云北邙山下冢，信虚名得来无用。<br> △闲居<br> 看云坐，听雨眠，鹤飞归老梅庭院。青山隐居心自远，放浪他柳莺花燕。<br> △西园春暮<br> 伤春瘦，望远愁，掩朱门碧苔生。绕西园旋呼花下酒，海棠飞牡丹厮够。<br> △睡起<br> 拢钗燕，ヒ绣鸳，卷朱帘绿阴庭院。奈何天不教人醉眠，打新荷雨声一片。<br> △东嘉缘野桥<br> 渔榔静，雁字斜，柳阴疏藕花初谢。小阑干画桥横缘野，忆西湖月明秋夜。<br> △闲闲亭上<br> 鱼吹沫，鹤弄影，洗秋云玉波如镜。闲闲小亭风日冷，竹千竿绿苔三径。<br> △和崔雪竹<br> 依村店，驻小车，玉骢嘶绣鞍初卸。琵琶乱弹人醉也，雁云高蓟门秋月。<br> △春情<br> 桃花面，柳叶眉，小亭台锁红关翠。孤帏玉人初睡起，不平他锦鸳成对。<br> △胡贵卿席上<br> 宜春令，消夜图，锦橙开巽人香雾。梅花月边同笑语，不寻思灞桥诗句。<br> △秋望<br> 干荷叶，脆柳枝，老西风满襟秋思。盼来书玉人憔悴死，界青天雁飞一字。<br> △忆别<br> 啼红袖，识锦图，记临行雨花风絮。平安字书曾寄与，题名在凤鸾双处。<br> △和卢彦威学士<br> 貂裘敝，骢马骄，雪花飞蓟门寒到。雁儿几声南去了，也教他玉人知道。<br> △肃斋翁命赋狮橘<br> 生狞面黄金兽，蜜多心白玉浆。吼千林月寒霜降，绕维摩万八千佛供床，喷清香九重天上。<br> 【仙吕】一半儿<br> △秋日宫词<br> 花边娇月静妆楼，叶底沧波冷翠沟，池上好风闲御舟。可怜秋，一半儿芙蓉一半儿柳。<br> △梅边<br> 枝横翠竹暮寒生，花淡纱窗残月明，人倚画楼羌笛声。恼诗情，一半儿清香一半儿影。<br> △情<br> 数层秋树隔雕檐，万朵晴云拥玉蟾，几缕夜香穿绣帘。等潜潜，一半儿门开一半儿掩。<br> △野桥酬耿子春<br> 海棠香雨污吟袍，薜荔空墙闲酒瓢，杨柳晓风凉野桥。放诗豪，一半儿行书一半儿草。<br> △赏牡丹<br> 锦裙吹上翠云枝，绿酒争传白玉卮，皓齿慢歌金缕词。牡丹时，一半儿姚黄一半儿紫。<br> △苍崖禅师退隐<br> 柳梢香露点荷衣，树杪斜阳明翠微，竹外浅沙涵钓矶。乐忘归，一半儿青山一半儿水。<br> 【中吕】山坡羊<br> △别怀<br> 衣松罗扣，尘生鸳，芳容更比年时瘦。看吴钩，听秦枢，别离滋味今番又，湖上藕花堤上柳。飕，浑是秋；愁，休上楼。<br> △春睡<br> 花沾宫额，草香罗带，一春心事愁无奈。感离怀，梦多才，流莺只在朱帘外，午睡正浓惊觉来。挨，金镜台；歪，金凤钗。<br> △感旧<br> 凭高凝眺，临风舒啸，一番春事胡蝶闹。越山高，楚天遥，东风依旧桃花笑，金鞍少年何处了。牢，粗布袍。熬，白鬓毛。<br> △闺思<br> 云松螺髻，香温鸳被，掩春闺一觉伤春睡。柳花飞，小琼姬，一声雪下呈祥瑞，团圆梦儿生唤起。谁，不做美？呸，却是你！<br> 【离调】梧叶儿<br> △春日感怀<br> 闲罗扇，坠锦囊，尘满碧纱窗。燕语乌衣巷，花开白玉堂，人去紫云娘，月冷妆楼夜香。<br> △早行<br> 鸡声罢，角韵残，落月五更寒。紫塞呼白雁，黄河绕黑山，翠袖上雕鞍，行路比别离更难。<br> △旅思<br> 题新句，感旧游，尘满裘。镜里休文瘦，花边湘水秋，楼上仲宣愁。谁伴我新丰酒。<br> △垂虹亭上<br> 三高地，万古愁，行客记曾游。绿树当朱户，青山朝画楼，红袖倚兰舟，借问谁家卖酒？<br> △春日简鉴湖诸友<br> 簪花帽，载酒船，急管间繁弦。席上题罗扇，云间寄锦笺，水畔坠金鞭，不减长安少年。<br> △雪中<br> 乘兴诗人棹，新烹学士茶，风味属谁家？瓦悬冰筋，天风起玉沙，海树放银花，愁压拥蓝关去马。<br> △别怀<br> 枕上圆孤梦，灯前赋小诗，泪脸界胭脂。脆管催银字，垂杨绾翠丝，别酒尽金卮，相思病明年那时。<br> △春日书所见<br> 蔷薇径，芍药阑，莺燕语间关。小雨红芳绽，新睛紫陌乾，长日绣窗闲，人立秋千画板。<br> △寿席<br> 晴山翠，明月圆，鹤舞影蹁跹。酒进长生药，花开小洞天，人乐太平年，八千岁蓬莱地仙。<br> △长沙道中<br> 扁舟兴，淡月痕，薄暮小江村。人入潇湘画，酒倾桑落樽，诗吊汨罗魂，醉卧梅花树根。<br> △山阴道上<br> 云门路，天柱峰，花暗月朦胧。雪冷谁家店？山深何处钟？棹孤篷，兴不尽吟诗信翁。<br> △有所思<br> 人何处？草自春，弦索已生尘。柳线萦离思，荷衣拭泪痕，梅屋锁吟魂，目断吴山暮云。<br> 【正宫】小梁州<br> △春夜<br> 玉箫吹断凤钗分，瘦损真真。小词空制锦回文，孤眠恨，翠被宝香温。<br> 【幺】故人一去无音信，望篷莱隔几重云。燕未归，春将尽，梨花庭院，和月掩朱门。<br> △秋思酸斋索赋<br> 鸳鸯飞起藕花洲，碧水明秋。玉人天际认归舟，秋来后，憔悴见花羞。<br> 【幺】黄昏又是愁时候，柳梢头新月如钩。成间阔，添消瘦，新书裁就，一雁过妆楼。<br> △郊行即事<br> 小桥流水落红香，两两鸳鸯。当炉艳粉倚明妆，深深巷，酒旆绿垂杨。<br> 【幺】新诗欲写东墙上，奈桃花未识刘郎。乘兴来，回头望，眼波微溜，还许谪仙狂。<br> △春日次陈在山韵<br> 海棠开后一停春，过了三分。花梢红日晓窗温，邻姬问，忙甚不开门？<br> 【幺】画屏咫尺巫山近，渍春衫都是啼痕。锦帐愁，香奁恨，最伤情处，酒醒怯灯昏。<br> 【南吕】金字经<br> △偕叶云中山行<br> 万里封侯贵，一场春梦中，破帽青鞋策短筇。逢，南山采药翁。桃花洞，白云千万重。<br> △访吾丘道士<br> 细草眠白兔，小花啼翠禽，且听松风坐绿阴。寻，洞天深又深。游仙枕，顿消名利心。<br> △青霞洞赵肃斋索赋<br> 酒后诗情放，水边归路差，何处青霞仙子家？沙，翠苔横古槎。竹阴下，小鱼争柳花。<br> △寿彦远卢使君<br> 胜境藏仙洞，浩歌来醉乡，菡萏花开十里塘。香，户家白玉堂。仙人仗，凤头萱草黄。<br> △湖上寒食<br> 火冷尝仙饭，酒香撒鬼钱，细雨家家杨柳烟。园，断桥西堍边。秋千倦，玉人争画船。<br> △环绿亭上<br> 水冷溪鱼贵，酒香霜蟹肥，环绿亭深掩翠微。梅，落花浮玉杯。山翁醉，笑随明月归。<br> △开玄道院<br> 翠崦仙云暗，素琴冰涧长，画永人闲白玉堂。尝，煮茶春水香。玄泉上，鹤飞松露凉。<br> △佛会<br> 万寿月面拂，十方云会僧。宝殿香风秋树鸣。青，莲花池上生。灵上顶，半空玉磬声。<br> △王国用胡琴<br> 雨漱窗前竹，涧流冰上泉，一线清风动二弦。联，小山秋水篇。昭君怨，塞云黄暮天。<br> △题扇<br> 玉手银筝柱，翠涛金屈卮，正是鱼肥蟹健时。诗，醉题秋扇儿。黄华字，乱风摇柳丝。<br> △次韵<br> 出岫白云笑，入山明月愁，两字功名四十秋。羞，死封不义侯。村学究，且读书青海头。<br> △情<br> 云雨山头暗，女牛天上期，宝鼎香寒玉漏迟。推，角门花影移。鸳鸯会，莫教明月知。<br> 【南吕】四块玉<br> △秋望和胡致居<br> 菊又开，人何往？夜静孤眠北窗凉，月明闲上南楼望。天一方，雁几双，书半行。<br> △客席胡使君席上<br> 舞态轻，歌喉稳，十里香尘柳边春，一声《金缕》樽前韵。敛绣巾，整翠云，点绛唇。<br> △春愁<br> 晓梦云，残妆粉，一点芳心怨王孙，十年不寄平安信。绿水滨，碧草春，红杏村。<br> △伤春<br> 杨柳阴，秋千影，恨煞啼鹃断肠声，越添怨女伤春病。倚绣屏，ㄐ锦筝，调玉笙。<br> △宫中秋日<br> 环轻，蓬莱浅，桂子香清小壶天，芙蓉露冷披香殿。花可怜，月又圆，人未眠。<br> △梅友席上<br> 已乐闲，从吾懒，虎帐风悲紫荆关，马啼霜冻白云栈。冷眼看，倦鸟还，行路难。<br> △史氏池亭<br> 宿酒醒，良宵永，风细荷香梦魂清，月明梧叶阑干静。玉管笙，粉面筝，金字轻。<br> △东浙旧游<br> 镜水边，巾山顶，两袖松风羽衣轻，一奁梅月冰壶净。鹊尾炉，凤嘴瓶，雁足灯。<br> △怀古疏翁索题<br> 舞袖云，妆台粉，翠被浓香一时恩，黄沙妖血千年恨。虞美人，孔贵嫔，杨太真。<br> 【正宫】塞鸿秋<br> △湖上即事<br> 断桥流水西林渡，暗香疏影梅花路。蹇驴破帽登山去，夕阳古寺题诗处。树头啼翠禽，水面飞白鹭，伤心和靖先生墓。<br> △春情<br> 疏星淡月秋千院，愁云恨雨芙蓉面。伤情燕足留红线，恼人鸾影闲团扇。兽炉沉水烟，翠沼残花片，一行写入相思传。<br> △道情二道<br> 直钩曾下严滩钩，清风自学苏门啸。蜜蜂飞绕簪花帽，野猿坐守烧丹灶。扁舟范蠡高，五柳陶潜傲，南华梦里先惊觉。<br> 雪毛马响狻猊占，神光龙吼昆吾剑。冰坚夜半俞天堑，月寒晓起离村店。一身行路难，两鬓秋霜染，老来莫起功名念。<br> 【双调】庆宣和<br> △春思<br> 一架残红褪舞裙，总是伤春。不似年时镜中人，瘦损，瘦损。<br> △春晚病起四首<br> 燕懒莺慵春几何？风雨蹉跎。柳眼花心尚情多，病可，病可。<br> 十二朱帘不上钩，懒倚妆楼。敛翠啼红为谁羞？问口，问口。<br> 燕子来时人未归，肯误佳期？一对灯花玉蛾飞，报喜，报喜。<br> 四壁青灯酒半酣，病骨岩岩。无斤两腌赞担儿担，自揽，自揽。<br> △毛氏池亭<br> 云影天光乍有无，老树扶疏。万柄高荷小西湖，听雨，听雨。<br> △赋情<br> 柳阵花围云锦窝，一见情多。恨雨愁云病如何？为我，为我。<br> △歌者花花<br> 蜂蝶纷纷莺燕猜，喧满香街。一朵妖红为谁开？斗买，斗买。<br> 【双调】拨不断<br> △第一楼小集<br> 立金梯，却瑶杯，两行红袖君休醉。万里黄沙客未归，一天白月秋无际，有书难寄。<br> △琵琶姬王氏<br> 坐离筵，促哀弦，红妆新画昭君面。玉手轻弹秋水篇，青衫老泪湓江怨，几时重见。<br> △客怀<br> 抖征衫，望江南，晓奁开月衰容鉴。恨墨拈元远信缄，冻河胶雪扁舟缆，利名全淡。<br> △会稽道中<br> 墓田鸦，故宫花，愁烟恨水丹青画。峻宇雕墙宰相家，夕阳芳草渔樵话，百年之下。<br> 【双调】水仙子<br> △维扬遇雪<br> 芦汀渐渐蟹行沙，梅月昏昏鹤到家，梨云冉冉蝶初化。透朱帘敲翠瓦，莫吹箫不必烹茶。玉蓑衣人堪画，金盘露酒旋打，预赏琼花。<br> △道院即事<br> 炉中真贡长黄芽，亭上仙桃绽碧花，吟边苦茗延清话。玄玄仙子家，小舟横浅水平沙。芳草眠驯兔，绿杨啼乳鸦，门掩青霞。<br> 【双调】折桂令<br> △小金山<br> 拂阑干仙袂飘飘，堂占波心，缆解松腰。露满螺杯，风香翠袖，月冷鸾箫。比江上金山小小，望天边银海迢迢。醉倚红桥，休说江南，西子妖娆。<br> △小崆峒燕集<br> 小崆峒庭院深深，老鹤长鸣，鹦鹉能吟。帘外荷香，楼前柳影，井上桐阴。七宝树天风古林，六铢衣水月观音。座列琼簪，酒进金波，曲奏瑶琴。<br> △秋思<br> 写新诗红叶胭脂，数字归鸿，一扇凉ざ。远水空奁，残荷老翠，倦柳荒丝。瘦嘴鼻羞看镜子，病腰肢宽褪裙儿。间别多时，不似今年，又害相思。<br> 【中吕】满庭芳<br> △碧山丹房<br> 闲闲道隐，玄玄妙门，怪怪山人。予生自有神仙分，何必寻真？红的花开小春，碧檀栾树倚苍云。吹箫韵，观棋夜分，沈水暖梅魂。<br> △春怨<br> 尘蒙玉轸，妆残翠靥，围褪罗裙。月明谁上秦楼问？香冷灯昏。水北花南那人，莺来燕去三春。清明近，于飞上坟，不由我不伤神。<br> 【越调】寨儿令<br> △忆别<br> 花见羞，泪凝眸，别时语言不应口。柳下秦讴，马上吴钩，何处寄风流？五湖范蠡渔舟，西风季子貂裘。青鸾迟远信，白雁报新秋。愁，懒上小红楼。<br> 【双调】殿前欢<br> △春游<br> 上花台，落红沾满绿罗鞋。谁家庭院秋千外，兰麝裙钗。我闲将笑口开，也待了芳春债，何处把新诗卖。无情蝶怨，不饮莺猜。<br> △湖上<br> 夜游湖，翠屏飞上玉蟾蜍。粉墙犹记题诗处，树影扶疏。写新诗作画图，雪老西泠渡，花谢孤山路。林逋领鹤，潘苑骑驴。<br> 【双调】清江引<br> △碧山丹房早起<br> 翠蓬一壶天地小，又是邯郸道。寻真客到来，梦短人惊觉，泠泠玉笙松月晓。<br> △张子坚运判席上三首<br> 功名壮年今皓首，拣得溪山秀。清霜紫蟹肥，细雨黄花瘦，床头一壶新糯酒。去来去来归去来，菊老青松在。生前酒一杯，死后名千载，淮阴侯不如彭泽宰。云岩隐居安乐窝，尽把陶诗和。村醪蜜样甜，山栗拳来大，梅窗一炉松叶火。<br> 【越调】小桃红<br> △湖上和刘时中二首<br> 一声娇燕绿杨枝，满眼寻芳事。塔影雷峰水边寺，夕阳时，画船无数围花市。三弦玉指，双钩草字，题赠粉团儿。<br> 棹歌惊起锦鸳鸯，开宴新亭上。诗有新题酒无量，醉何妨？长吟笑倚阑干望。西湖夜凉，吴姬低唱，画舫宿荷香。<br> 【中吕】朝天子<br> △道院中碧桃<br> 翠蛾恨谁？青鸾信迟，题诗记清明日。泪弹红雨笑邻姬，同立苍苔地。萼绿仙人，玄都观里，怪刘郎不记得。今春又归，花能几回？且自吹笙醉。<br> △访九皋使君<br> 槿篱，傍水，楼与青山对。一庭香雪糁荼コ，松下溪童睡。净地留题，柴门还闭，笼开鹤自飞。看梅，未回，多管向西湖醉。<br> △春思<br> 菱花破两边，瑶琴断四弦，恩又翻成怨。黄云孤雁褪花钿，羞掩双鸾扇。归燕年年，离恨绵绵，又西湖拜扫天。寺前，上船，试照我伤春面。<br> 【中吕】红绣鞋<br> △题惠山寺<br> 舌底朝朝茶味，眼前处处诗题，旧刻漫漶看新碑。林莺传梵语，岩翠点禅衣，石龙喷净水。<br> △蔡行甫郊居<br> 白露离离香稻，清风小小团茅，蔡仙家只隔宋姑桥。篱边一水绕，门外两山高，庭前双桧老。<br> △集庆方丈<br> 月桂峰前方丈，云松径里禅房，玉瓯水乳洗诗肠。莲花香世界，贝叶古文章，秋堂听夜讲。<br> 【双调】沉醉东风<br> △秋夜旅思<br> 二十五点秋更鼓声，千三百里水馆邮程。青山去路长，红树西风冷。百年人半纸虚名，得似璩源阁上僧，午睡足梅窗日影。<br> △气球<br> 元气初包混沌，皮囊自喜囫囵。闲田地著此身，绝世虑萦方寸。圆满也不也烦人，一脚腾空上紫云，强似向红尘乱滚。<br> △琼珠台<br> 琪树暖青山鹧鸪，石床平红锦氍毹。云间萼绿华，梅下蓬莱屦。倚高寒满身香露，相伴仙人倒玉壶，月明夜瑶琴一曲。<br> 【双调】庆东原<br> △春日<br> 莺啼昼，人倚楼，酒痕淹透香罗柚。蔷薇水蘸手，荔枝浆爽口，琼花露扶头。有意送春归，无奈伤春瘦。<br> 【中吕】迎仙客<br> △春思<br> 鱼尾钗，凤头鞋，花边美人安在哉？烟冷宝炉香，尘昏玉镜台。燕子归来，月淡朱帘外。<br> △括山道中<br> 云冉冉，草纤纤，谁家隐居山半掩？水烟寒，溪路险。半幅青帘，五里桃花店。<br> 【双调】落梅风<br> △客金陵<br> 台城路，故国都，湿胭脂井痕香污。后庭不知谁是主？乱蛩吟野花玉树。<br> △春日宫词<br> 催筝雁，舞镜鸾，惜春归蝶狂蜂乱。阿金自调银字管，按霓裳牡丹花畔。<br> △碧云峰书堂<br> 依松涧，结草庐，读书声翠微深处。人间自晴还自雨，恋青山白云不去。<br> 【中吕】山坡羊<br> △酒友<br> 刘伶不戒，灵均休怪，沿村沽酒寻常债。看梅开，过桥来，青旗正在疏篱外，醉和古人安在哉。窄，不够酾。哎，我再买。<br> △客高邮<br> 危台凝伫，苍苍烟树，夕阳曾送龙舟去。映菰芦，捕鱼图，一竿风旆桥西路，人物风流闻上古。儒，秦太虚；湖，明月珠。<br> 【南吕】金字经<br> △春怀<br> 瘦影孤鸾鉴，怨声阿鹊盐，病起离人愁转添。嫌，燕归双入帘。朱门掩，夜香不喜拈。<br> △梅边<br> 雪冷松边路，月寒湖上村，缥缈梨花入梦云。巡，小檐芳树春。江梅信，翠禽啼向人。<br> △石门洞天<br> 锦树开图障，翠峰堆发鬟，屋老苍云暗紫坛。闲，玉龙耕破山。白石烂，半岩秋雨寒。<br> △仙居<br> 白日孤峰上，紫云双涧边，饥有松花渴有泉。仙，抱琴岩下眠。蟠桃宴，鹤来骑上天。<br> △别怀<br> 海树离怀近，月英眉黛愁，《金缕》一声双玉舟。留，共登思远楼。重阳后，菊花风雨秋。<br> 【仙吕】太常引<br> △姑苏台赏雪<br> 断塘流水洗凝脂，早起索吟诗。何处觅西施？垂杨柳萧萧鬓丝。银匙藻井，粉香梅圃，万瓦玉参差。一曲乐天词，富贵似吴王在时。<br> 【双调】湘妃怨<br> △武夷山中<br> 落花流水出桃源，暖翠晴云满药田。流金古像开香殿，步虚声未远，鹤飞来认得神仙。傍草漫山径，幽花隐洞天，玉女溪边。<br> △山中隐居<br> 丹翁投老得长生，白鹤依人认小名。青山换主随他姓，叹乾坤一草亭，半年不出岩扃。写十卷《续仙传》，和一篇《陋室铭》，补注《茶经》。<br> △怀古<br> 秋风远塞皂雕旗，明月高台金凤杯。红妆肯为苍生计，女妖娆能有几？两蛾眉千古光辉。汉和番昭君去，越吞吴西子归，战马空肥。<br> △黄山道中<br> 何人礼斗上松梢？有客题名刻树腰。指前峰半日行来到，这山不是小，洞天宽容我诗豪。白云观欹仙枕，朱砂泉流药瓢，紫兰宫玉女吹箫。<br> 【双调】折桂令<br> △钱塘即事<br> 倚苍云拱北城高，地胜东吴，树老南朝。翠袖联歌，金鞭争道，画舫平桥。楼上楼直浸九霄，人拥人长似元宵。灯火笙箫，春月游湖，秋日观潮。<br> △紫微楼上右平章索赋<br> 镇钱塘太乙勾陈，玉柱擎天，绣衮生春。潮点鹅毛，山盘凤尾，瓦鱼鳞。近北斗三天紫宸，拂危栏两袖白云。可摘星辰，谁信蟾宫，著我闲身。<br> △微州路谯楼落成<br> 小阑干高倚长空，壮观山城，仿佛天宫。遍画鼍，嘶残玉凤，漏尽铜龙。催古寺一百八晓钟，动晨光三十六晴蜂。雄视江东，万井春风，太守神功。<br> △湖上雪晴鲁至道席间赋<br> 想当年雁塔题名，衣锦归来，揽辔澄清。试坐渔矶，相亲蚁绿，不负鸥盟。青山老西施暮景，碧天高东鲁文星。陶写襟灵，玉手琵琶，翠袖娉婷。<br> △赠胡存善<br> 掌梨园乐府须知，富有牙签，名动金闺。一代风流，九州人物，万斛珠玑。解流水高山子期，制暗香疏影姜夔。胸次清奇，笑毁黄钟，识透玄机。<br> 【中吕】满庭芳<br> △春暮<br> 韶光几分，红飘恨雨，绿染愁云。粉痕吹上何郎鬓，买不住东君。梨花下香风玉樽，松株外落曰金盆。消磨尽寻芳故人，莺燕自争春。<br> △题小小蓬莱<br> 兰花旋买，灵芝未采，藕叶初裁。壶中天地春常在，画苑琴台。望弱水涌茫茫大海，号幽居日小小蓬莱。紫门外，虽无俗客，童子且休开。<br> △樊氏素云<br> 樱桃口脂，提君雅号，索我新词。梨花梦里同心事，雪比芳姿。迎皓月玲珑玉枝，结香婀娜琼芝。题卿字，光生茧纸，头上黑雨催诗。<br> 【双调】燕引雏<br> △张氏玉卿<br> 莹无瑕，淡妆何必御铅华，妖姿映雪强如画。素手琵琶，天仙第一家。荆山下，连城价。香欺瑶草，艳压琼花。<br> △雪晴过扬子渡坐江风山月亭<br> 雪晴初，金山顶上玉浮屠，题诗风月无边处。身在冰壶，天然泛剡图。西津渡，南归路。茶香陆羽，梅隐林逋。<br> △桐江即事<br> 挂诗瓢，骑牛闲过问松梢，不知世上红尘闹。花掩云巢，乌纱白袍。桐君药，严陵钓。山椒暖翠，沙嘴寒朝。<br> 【南吕】金字经<br> △刘氏瑞莲<br> 种带瑶池露，藕香玉井湫，曾向苕溪溪上游。愁，结花成并头。何时又，共登仙叶舟。<br> △观泉<br> 靖节黄花径，子猷苍太亭，千涧飞来六月冰。清，素琴无意听。阑干静，白云钟一声。<br> △观猎<br> 雪点苍鹰俊，玉花骢马骄，广利将军猎近郊。袍，织成金翠毛。随军乐，绣旗双皂雕。<br> 【越调】天净沙<br> △荷边宿鹭<br> 幽禽瘦耸双肩，晚花香褪妆钿，月淡烟寒水浅。远江如练。梦归西塞山前。<br> △怀古疏翁命赋<br> 翠芳园老树寒鸦，朱雀桥野草闲花，乌江岸将军战马。百年之下，画图留落谁家？<br> 【双调】清江引<br> △张子坚席上<br> 云林隐居人未知，且把柴门闭。诗床竹雨凉，茶鼎松风细，游仙梦成莺唤起。<br> △湖上<br> 去年香梅花带雪，赛到孤山社。酒从村店赊，船问邻僧借，梅花又开忙去也。<br> △春晚<br> 平安信来刚半纸，几对鸳鸯字。花开望远行，玉减伤春事，东风草堂飞燕子。<br> 【越调】凭阑人<br> △众远楼上<br> 画栋飞飞帘外云，仙袂飘飘天上人。钩船归水村，雁行出海门。<br> △白云炼师山居<br> 丹气溶溶生紫烟，石齿冷冷呜玉泉。住山不记年，看云即是仙。<br> △天台山中<br> 双阑琼台囗乱峰，千树琪花香晚风。白头云外翁，紫潭波底龙。<br> △海囗道院<br> 雨后松云生紫岩，花外茶烟生翠岚。袖诗出道庵，探梅来水南。<br> 【越调】霜角<br> △新安八景<br> △花屏春晓<br> 初日沧凉，海霞摇曙光。几摺好山如画，晴蔼蔼，郁苍苍。众芳，云景香，道人眠石床。唤起南华梦蝶，莺啼在，绿垂杨。<br> △练溪晚渡<br> 淡烟微隔，几点投林翮。千古澄江秀句，空感概，有谁索？拍拍，水光白，小舟争过客。沽酒归来樵叟，相随到，许仙宅。<br> △南山秋色<br> 华盖亭亭，向阳松桂荣。背立夜坛朝斗，直下看，老人星。地灵，风物清，众峰环翠赢。千古仙山道气，谁高似，许宣平。<br> △王陵夕照<br> 暮蝉声咽，几树白杨叶。细细看云岚旧隐，遗庙在，表忠烈。翌结，弓剑冗，苔花碑字灭。远水残阳西下，今人见，古时月。<br> △水西烟雨<br> 沙浅波平，孤舟长日横。淡墨潇湘八景，谁移向，富山城。净名，疏磬声，暮归何处僧？明日披云风顶，呼太白，赏新晴。<br> △渔梁送客<br> 浪花飞雪，船阁苍云缺。一片鸬鹚西照，樯燕语，柳丝结。话别，情哽咽，酒边歌未阕。他日寄书双鲤，顺流过，钩台月。<br> △黄山雪霁<br> 云开洞府，按罢琼妃舞。三十六峰图画，张素锦，列冰柱。几缕，翠烟聚，晓妆眉更妩。一个山头不白，人知是，炼丹处。<br> △紫阳书声<br> 楼观飞惊，好山环翠屏。谁向山中讲授，朱夫子，鲁先生。短檠，雪屋灯，琅琅终夜声。传得先儒道妙，百世下，以文鸣。<br> 【中吕】上小楼<br> △九日山中<br> 白云与俱，青山无数。笑脱纱巾，卧品琼箫，醉解金鱼。尽一壶，酒再沽，不知归路，惜黄花翠微深处。<br> △茅山书事<br> 蕉风半Ψ，藤花一架。剑气穿云，丹光漏月，饭颗蒸霞。枣似瓜，酒满，仙翁留话，鹤飞归隐居松下。<br> △湖上<br> 松风满身，莲花古寺。凉月婵娟，翠羽参差，小屋茅茨。酒醒时，争赋诗，西湖清思，访孤山爱梅处士。<br> △春思十五首<br> 屏山倦倚，眉尖蹙翠。怪煞书迟，盼得人回，又怕春归。绣枕推，初睡起，忧心如醉，问西园海棠开未？<br> 春光未归，佳人沉醉。庭院深深，杨柳依依，燕子飞飞。玉漏迟，翠管吹，绿情红意，月儿高海棠初睡。<br> 荒园数亩，寒梅几树。废沼鸣蛙，疏篱吠犬，夜月啼乌。载乘舆，槌画鼓。兰舟何处？泣西风翠芳人去。<br> 东风酒家，西施堪画。打令续麻，扌颠竹分茶，傍柳随花。不上马，手厮把，传情罗帕，小红楼断桥直下。<br> 寒潭玉龙，仙山幺凤。春到南枝，人在西楼，笛怨东风。曲未终，酒不空，罗浮仙梦，月黄昏暗香浮动。<br> 离愁自解，芳心无奈。燕金钗，翠冷罗鞋，凤去瑶台。春又来，花自开，苏娘何在？玉骢西涌金门外。<br> 花开后土，鹤鸣仙柱。明月高楼，临都老树，落日平芜。翠袖扶，醉老夫，金盘香露，教吹箫玉人何处？<br> 前程万里，相思两地。燕国天寒，吴江月冷，楚岫云迷。绣幕围，锦帐垂，朱门深闭，燕来也那人归未？<br> 湘皋二妃，瑶池相会。不御铅华，尽解红衣，半露冰肌。白凤飞，翠盖欹，玉簪斜坠，粉云香一奁秋意。<br> 谁家艳姝？天然洛浦。秋水渠渠，春风笑语，道样妆梳。为交甫，解佩珠，花前相遇，紫云深彩鸾仙去。<br> 寒食禁烟，寻芳人倦。醉墨银笺，新词罗扇，小袖金鞭。最可怜，信杳然，苍苔庭院，想桃花去年人面。<br> 阳关画图，高唐词赋。水远鱼沉，节去蜂愁，月冷鸾孤。尽酒壶，洒泪珠，长亭西路，鹧鸪啼夕阳红树。<br> 云萍浪梗，杨花心性。半纸虚名，万里修程，一样离情。ㄐ锦筝，合凤笙，无心闲听，为相思玉人成病。<br> 云屏几宵？华胥一觉。翠管声乾，青鸾信杳，玉蕊香销。苏小小，张好好，千金买笑，今何在玉容花貌？<br> 西湖晚凉，凭阑凝望。人过莲船，桥横柳浪，酒卷荷觞。云锦张，水镜香，波光摇荡，鹭鸶儿钓鱼矶上。<br> 【南吕】骂玉郎带感皇恩采茶歌<br> △富山元宵赏灯<br> 朱衣锦带黄金镫，前后羽林兵。当空皓月悬秋镜，兰麝馨。箫鼓鸣，天街净。<br> 灯界珠绳，春蔼花屏。御辇上翠逍遥，宫林传金错落，歌女□玉娉婷。赏良夜好景，听乐府新声。庆元正，□队伍，乐升平。待天明，未收灯，宝筝前殿引长生。铁瓮千年富山城，西台一点老人星。<br> 【正宫】黑漆弩<br> △为乐府焦元美赋用冯海粟韵<br> 画船来向高沙驻，便上蹑探梅吟履。对金山有玉娉婷，两点愁峰眉聚。【幺】倚西风目断行云，懒唱大江东去。借中郎爨尾冰弦，记老杜曾游此处。<br> △别高沙诸友用鹦鹉曲韵<br> 相从一月秦邮住，笑我是不耕种村父。话醒吟酒不成欢，灯下怯云羞雨。【幺】想梅花梦到孤山，又逐雪鸿南去。寨儿中燕侣莺俦，远望我认旗指出。<br> 【双调】湘妃怨<br> △乐闲<br> 吹箫按舞月当轩，载酒寻花雪满船。题诗试墨云生砚，乐清闲尘世远，想当年利惹名牵。万里天山箭，三冬冰窖毡，争似林泉？<br> △德清长桥书事<br> 花前白酒一葫芦，寺下苍松五大夫。峰峦出没云无数，高房山《春晓图》，小阑干扶我诗瞿。雪点前滩鹭，锦鳞活水鱼，心却西湖。<br> △桐江上小金山<br> 芦花浅水钓舟闲，老树苍烟倦鸟还。浑疑多景楼前看，玉浮图十二阑干，枕鲸波百尺孱颜。樵唱沧浪外，钟声紫翠间，小似金山。<br> △湖上感旧<br> 鱼肥酒美谢三郎，莺老花残黄四娘。相逢一笑西湖上，十年前罗绮乡，画船闲今日凄凉。翠袖人何在？空庭蝶自狂，飞去鸳鸯。<br> △纪行<br> 黄云缥缈四明山，绿水潺七里滩。碧桃零落双峰涧，往来图画间，为吟诗倚遍阑干。丹鼎龙光现，仙衣鹤氅寒，月满天坛。<br> △春思二首<br> 粜风卖雨孔方兄，望月瞻星苏小卿。正青春害这场温柔病，到中年恰待醒，读书斋冷冷清清。做一枕松风梦，想十年花月情，误尽功名。<br> 懒寻梧叶把诗题，不似杨花到处飞。空劳柳线将情系，伤春魂梦里，看看瘦损冰肌。并头枕孤眠惯，画眉郎相见迟，辜负佳期。<br> △送人之官南中<br> 横江酒肆翠藤根，落日人家丹荔村。孤城官舍苍梧郡，水茫茫生暮云，为功名不爱闲身。树隐隐含烟瘴，山重重入鬼门，少见行人。<br> △德清观梅<br> 泠泠仙曲紫鸾萧，树树寒梅白玉条，飘飘野客乌纱帽。花前相见好，倚春风其乐陶陶。一去孤山路，重来何水曹，醉上金鳌。<br> △席上次梅友元帅韵<br> 九华峰顶礼三茅，五色云中按六幺，雪迷花下烧丹灶。一壶天地小，销不尽千古诗豪。拂袖骑丹凤，吹笙醉碧桃，散诞逍遥。<br> △次韵金陵怀古<br> 朝朝琼树后庭花，步步金莲潘丽华。龙蟠虎踞山如画，伤心诗句多，危城落日寒鸦。凤不至空台上，燕飞来百姓家，恨满天涯。<br> △春晚即事<br> 榆穿老荚散平芜，藕铸新荷点玉壶。小钱儿难买东君住，问园林谁是主？大家提葫芦。花前去，红袖扶，不醉何如？<br> △重游会稽<br> 镜湖凉月杜陵诗，梅屋空山夏后祠，兰亭曲水羲之字。重来忆旧时，小蓬莱楼阁参差。毛竹生银笋，香莼玉丝，慰我相思。<br> △酒边索赋<br> 舞低杨柳困佳人，醅泼葡萄醉晚春，词翻芍药分难韵。乐清闲物外身，生前且自醺醺。范蠡空遗像，刘伶谁上坟？衰草寒云。<br> △多景楼<br> 长江一带展青罗，远岫双眉敛翠蛾，几番急橹催船过。不登临山笑我，倚阑干尽意吟哦。月来云破，天长地阔，此景能多？<br> △苏堤即事<br> 秋云醉墨洒龙池，夜雪吟篷宿虎溪。马蹄又上吴山翠，知音今有谁？小桃应怪来迟。一叶流诗句，百花裁舞衣，同赏苏堤。<br> △春晚<br> 愁红惨绿泪千行，带草连真纸半张。小名儿正向鸳鸯上，不由人不断肠，想才郎何日成双？胡蝶结青丝障，凤凰枝红锦囊，总是思量。<br> △瑞安道中<br> 篷低小似白云龛，山好青如碧玉簪。挂渔网茶灶整诗担，沙欧掠笑谈，一丝烟两袖睛岚。题遍松风阁，来看梅雨潭，夜宿仙岩。<br> 【中吕】满庭芳<br> △春情<br> 传杯弄，家家浪酒，处处闲茶。是非多不管傍人□，算得个情杂。锦胡洞雕鞍诈马，玉娉婷妖月娆花。朱帘下，香销宝鸭，按舞听琵琶。<br> △黄岩西楼<br> 风清霁宇，霞舒烂锦，云隐浮图。千岩黄叶秋无路，凉怯诗瞿。玄鹤去空遗倦羽，白龙眠懒吐明珠。西山暮，凭阑吊古，无雁可传书。<br> △东嘉林熙齐小隐<br> 城南旧隐，苍苔晕雨，乔木屯云。生平喜有林泉分，不染红尘。清浅水梅花又春，碧远楼山色于人。成嘉Т，洗房睡稳，斜月照琴樽。<br> △歌者素娟<br> 铅华尽洗，南州琼树，姑射冰肌。樱桃樊氏名相类，白也无敌。粉蝶妒寒梅破蕊，玉蟾惊秋月扬辉。绝纤翳，巧笑倩兮，无地着明妃。<br> △次韵雪竹<br> 金丝柳枝，冰罗帕子，玉靶刀儿。赠行人道不出别离字，泪洗燕脂。俏苏卿你休来左使，病文园敢不为相思？有一件关心事，花笺半纸，血写就断肠诗。<br> △即景<br> 空林暮景，疏梅瘦影，老树秋声。倚阑干千古南楼兴，斗转参横。命仙客联诗赋鼎，试佳人按曲吹笙。无心听，寒江月明，鼓瑟怨湘灵。<br> △开玄道院即事<br> 松风洗耳，冰泉翠茗，玉洞琼芝。岩栖曾约回仙至，字掩藤枝。赋西月亭中小词，想南风殿上联诗。玄门事，虚皇密旨，鸣剑佩上京师。<br> △云林隐居<br> 云林隐居，新诗缀玉，小篆垂珠。画图得见萧协律，文尚欧苏。辨汲冢数十车简书，笑齐奴三四尺珊瑚。修闲处，清风泰宇，秋月浸冰壶。<br> △春情<br> 檐前小打，楼心蹴リ，窗下琵琶。狂轻不管邻□骂，浪酒闲茶。涂醉墨春笺柳芽，弄轻鞭骏马桃花。有多少知心话，玉纤紧把，行到那人家。<br> 【双调】折桂令<br> △姑苏怀古<br> 小阑干高入云霞，不似当年，乐事豪华。老树僧居，垂杨驿舍，乱苇渔家。看一片夕阳暮鸦，想三千宫女荷花。何处吴娃？我有新词，说与夫差。<br> 庚午腊月二十日立春次日大雪卢彦远使君索赋<br> 东君造化多才，昨夜春来，今日花开。粉晕苍苔，冰丝翠柳，彩胜金钗。白凤舞仙山玉海，紫箫吹明月瑶台。何处伤怀？寂寞袁安，紧闭书斋。<br> △春晚有感<br> 燕莺春歌舞排场，几点吴霜，压定疏狂。曲补《霓裳》，茶分凤髓，墨染龙香。千钟酒百年醉乡，十分愁三月韶光。系马仙庄，寄语云娘，老却崔郎。<br> △开元馆石上红梅<br> 想桃根桃叶谁家？有姑射山人，笑上仙槎。秀靥凝脂，明妆晕酒，暖信烘霞。浑未许墙头杏花，是偷尝鼎内丹砂。清思交加，疏影横斜，老石槎牙。<br> △溪月王真人开元道院二首<br> 木香亭蕉影窗纱，路入桃源，门掩仙家。堂覆黄云，香飞绛雪，袖拂青霞。鲛血古荧荧剑花，麝煤温颗颗丹芽。听罢南华，欲问溪翁，暂借仙槎。<br> 洗巾衣何处寻真？大隐桥西，别是乾坤。山外清溪，空中白月，岛上红云。开李耳玄玄妙门，画榴皮口口山人。愿卜芳邻，尘世淡凉，此地长春。<br> △寿溪月王真人<br> 锦芙蕖玉府清虚，陆地神仙，世□蓬壶。春酒霞觞，雷文翠鼎，宝篆琼符。环绿亭前画图，开元堂上琴书。山绕山居，吾爱吾庐，召人皇都。<br> △席上有赠<br> 女温柔名冠西州，柳媚蜂腰，扇掩莺喉。卖俏殷勤，承欢体态，逞俊风流。上厅角烟花帅首，下场头沙草骷髅。两鬓惊秋，说与吴姬，休恋秦楼。<br> △九月八日谜社会于文昌宫<br> 试登高先做重阳，篱落黄花，齑臼橙香。隐语诗工，清樽酒美，胜地文昌。喜今日湖山共赏，怕明朝风雨相妨。归路倘佯，一片秋声，两袖岚光。<br> △西湖送别<br> 饯东君西子湖滨，恨写兰心，香瘦梅魂。玉筋偷垂，雕鞍慢整，锦带轻分。长亭柳短亭酒留连去人，南山云北山雨狼藉残春。蝶妒莺嗔，草怨花颦。今夜歌尘，明日啼痕。<br> △送别<br> 客风流玉友温柔，一片离情，万里清秋。桂影帘栊，荷花庭院，芦叶汀洲。山隐隐藏君旧游，雨丝丝织我新愁。共语危楼，未出阳关，且听凉州。<br> △太真病齿图<br> 沉香亭嚼徵含商，舞挫霓裳，病倚香囊。粉褪残妆，腮擎腻玉，饮怯凉浆。贬李白因他口伤，闹渔阳为我唇亡。今夜凄凉，懒扣红牙，憔悴三郎。<br> △浮石许氏山园小集<br> 上浮石不泛浮槎，当日河源，今夕仙家。煮酒青梅，凉浆老蔗，活水新茶。灵冷兰英玉芽，风香松粉金花。两部鸣蛙，百巧流莺，数点归鸦。<br> △观《天宝遗事》<br> 荔枝香舞态婆娑，天子无愁，乐事如何？尘满金銮，风生铁骑，雨暗铜驼。蜀道□难知坎坷，月宫寒不恋娥。注马平坡，锦袜羞看，翠辇重过。<br> △湖上<br> 引壶觞何处倘佯？南浦离情，西子妆。远岫螺青，平坡鸭绿，嫩柳鹅黄。有倦客思量故乡，不吟诗辜负韶光。玉手相将，脆管悠扬，醉墨淋浪。<br> △春情<br> 恨东君辜负闲身，芳径生苔，锦瑟凝尘。览锦心寒，裁书耳热，对酒眉颦。怨女空怀暮春，落花不管愁人。何处销魂？絮远蜂狂，柳暗莺嗔。<br> △高邮即事叠韵<br> 客多才无奈愁怀，春隔蓬莱，冻解秦淮。眼擘金钗，情裁柳带，粉改桃腮。待月来云埋凤台，爱花开人在天台。香霭书斋，绿界苍苔；半折罗鞋，懒蓦瑶阶。<br> △惠山赵蒙泉小隐<br> 缆吴松雪夜渔槎，笑脱青衫，牢裹乌纱。不负鸥盟，空惊蝶梦，□厌蜂衙。白云外庞居士家，锦池中优钵罗华。老向烟霞，对月看经，递不烹茶。<br> 【双调】燕引雏<br> △有感<br> 透闺阁，俏名儿都识郑元和。老来犹占排场坐，劝不的哥哥。无钱也怎过活？相识每嗑，推不动花磨。朱颜去了，还再来么？<br> △西湖春晚<br> 系吟船，西湖日日醉花边。倚门不见佳人面，梦断神仙。清明拜扫天，莺声倦，细雨闲庭院。花飞旧粉，苔长新钱。<br> △别情<br> 楚云深，花残月小夜沉沉。玉人不见凄凉甚，往事沉吟。香寒茉莉簪，尘冷芙蓉枕，泪淡胭脂添。好因女子，愁似秋心。<br> △分水道中<br> 树槎牙，清溪九曲路三叉。相逢野老别无话，劝早还家。山翁两鬓花，题诗罢，看一幅天然画。饮烟茅舍，晴雪芦花。<br> 【中吕】普天乐<br> △别情<br> 一点志诚心，百步裴回意，花迎笑眼，柳妒愁眉。亲传旖旎词，自首风流罪。把似当初休相识，今日倒省得别离。天知地知，前程万里，两下分飞。<br> 【越调】柳营曲<br> △西山即事<br> 挽薜萝，倚嵯峨，人生胜游能几何？翠辇经过，彩笔吟哦，御墨尚岩阿。绿槐梦已南柯，苍松老似东坡。泉来山虎跑，花笑野猿歌。为甚么，僧寺占云多？<br> △湖上<br> 歌念奴，和昂夫，西风画船同笑语。水竹幽居，金碧浮图，倒影浸冰壶。山翁醉插茱萸，仙姬笑拈芙蕖。舞阑双鹧鸪，饮尽一葫芦。都，分韵赋西湖。<br> △湖上晚兴<br> 老画师，早春时，写松边一双白鹭鸶。拈断吟髭，点缀新词，渔舍小茅茨。寒香带雪南枝，晚妆临水西施。破苍苔斑竹枝，载红粉画船儿。诗，题满水仙词。<br> △歌者玉卿<br> 压锦丛，侍金童，蕊珠仙暂来尘世中。笋指纤，花貌春红，瑶台上记相逢。风清环丁东，月明仙掌芙蓉。琴横秋水冷，钗坠晓云松。天宝宫，惊走薛琼琼。<br> △投闲即事<br> 石斗滩，剑门关，上青天不如行路难。世事循环，春色阑珊，人老且投闲。文君古调休弹，疏翁樵唱新刊。梅亭十二阑，茅屋两三间，看，一带好江山。<br> △自会稽迁三衢三首<br> 叠锦笺，卷青毡，行藏去住皆信天。梦笔名贤，载酒谪仙，相劝苦留连。守岩扉洞口白猿，伴渔蓑花下红鸳。拜辞了刘宠钱，笑上子猷船。迁，风月浩无边。高卧轩，赐荣园，风流晋唐人物贤。高会山川，秦望风烟，翠冷雨余天。镜湖上骑马乘船，翠微中急管繁弦。浣纱中争艳冶，采莲女斗婵娟。还，此景有谁传？<br> 诗酒缘，醒吟编，若耶山父老相爱怜。驾鉴湖边，夏后祠前，容我盖三椽。桃花流水神仙，竹篱茅舍林泉。五十亩种秫田，三两只钓鱼船。迁，移入小桃源。<br> △包山书事<br> 倚翠微，俯清溪，青山万里猿夜啼。怪我来迟，拂雪而归，月冷翠萝衣。啸白猿如醉如痴，远红尘无是无非。吟几篇绝句诗，看一局柯烂棋。饥，不采首阳薇。<br> △酒边有诉秀才负心为作问答<br> 望妾身，改家门，见书生可人情意亲。梦撒幺分，受尽艰辛，撅丁骂卜儿嗔。闪煞人也短命郎君，盼煞我也遥受夫人。皱双眉淡翠蛾，宽四指褪罗裙。又一春，花老月黄昏。<br> △又答<br> 秀才贫，记相亲，题花彩笺涂醉粉。念我白身，误却青春，千里践红尘。寄将来锦字回文，看承做梦岫行云。便金榜上标了贱名，丝鞭下就了新婚，包甚么哏，包也还你做二夫人。<br> 【中吕】朱履曲<br> △归兴<br> 堂上先生解印，松边雅子迎门，归来不管晋无人。莺花新伴等，鹅鸭旧比邻，怕称呼陶令尹。<br> △山中书事<br> 一梦黄粱高枕，千年《白雪》遗音，野猿嗔客访云林。瓦沟弹桂子，石磴拂松阴，仙翁留共饮。<br> △秋江晚兴<br> 雨骤风狂已过，酒朋诗伴无多，一舸飘然占烟波。新炊菰米饭，道和〔竹枝〕歌，芦花深处躲。<br> △湖上有感<br> 玉雪亭前老树，翠烟桥外平芜，物是人非谩嗟吁。海榴曾结子，江燕几将雏，名园三换主。<br> △山中晚秋<br> 云顶陈抟高枕，山头杜甫长吟，秋客无风到西林。泉鸣溪漱玉，菊老地铺金，叶红山衣锦。<br> △烂柯洞<br> 永日长闲福地，清风自掩岩扉，樵翁随得道童归。苍松林下月，白石洞中棋，碧云潭上水。<br> △春晚<br> 朝雨过红销锦障，晚风狂香散珠囊，杜鹃声里又斜阳。三月当三十日，一醉抵一千场，绿阴浓芳草长。<br> △仙游二首<br> 题姓字《列仙后传》，寄情怀《秋水》全篇，玲珑花月小壶天。煮黄金还酒债，种白玉结仙缘，袖青蛇□阆苑。<br> 伙火山中丹灶，顺流溪上诗飘，鹤声吹过紫云桥。苔封山径冷，松倚石床高，花藏仙洞小。<br> 【双调】落梅风<br> △湖上<br> 山翁醉，仙子扶，草新词粉笺霜兔。船头晚凉湖上雨，锦鸳鸯傍花飞去。<br> △春晚二首<br> 弹珠泪，上宝车，柳青青渭城官舍。杜鹃又啼春去也，两无情水流花谢。妆褪，苏幕遮，过清明小楼春夜。剔银灯快将诗句写，晓风寒海棠花谢。<br> △春情<br> 空凝伫，不见他，画帘垂柳花飞过。髻云偏翠斜金凤，碧痕香绣窗茸唾。<br> △水爆仗<br> 咸云气，走电光，翠烟流洞庭湖上。起蛰龙一声何处响？碎桃花禹门春浪。<br> △春晚<br> 寻花径，梦草池，乳莺啼牡丹开未？荒凉故园春事已，谢东风补红添翠。<br> △玄文馆雪夜饮金盘露食马头<br> 寻梅处，泛剡图，白模糊小桥无路。仙霞洞中清事足，金盘露马头香玉。<br> △席上为真土陈玉林作<br> 溪船去，山竹折，玉成林小窗清夜。销金党家何处也？搅琼酥惠船明月。<br> △春思<br> 娇莺韵，乳燕声，盼归舟玉人成病。趁东风远游不见影，浪儿每柳花心性。<br> 【双调】庆东原<br> △春思<br> 垂杨径，小院春，为多情减尽年时俊。风摇翠裙，香飘麝尘，花暗乌云。千里意中人，一点眉尖恨。<br> 【中吕】朝天子<br> △筝手爱卿<br> 丹山凤鸣，黄云雁影，笙歌罢帘帏静。纤纤香玉扣红冰，一曲《伊州令》。院体琼琼，秋水盈盈，不由人不爱卿。有情，月明，酬我西湖兴。<br> △水晶斗杯<br> 小奴，捧出，照见纤纤玉。一方寒碧碾冰壶，印万斛葡萄绿。米老斟量，谪仙襟度，子不容范亚父。醉余，唤取，萧宾客题诗去。<br> △读永嘉孝女丁氏卢氏传为赋<br> 丁氏捕鱼，卢娘跨虎，千古伤心处。事亲尽孝死何如？庙貌临江渚。男子狂图，不养父母，反不如之二女。掩书，叹吁，归守先人墓。<br> △题马昂夫《扣舷余韵》卷首<br> 酒边，扣舷，一曲《凉州遍》。洞箫吹月镜中天，似写黄冈怨。自贬坡仙，风流不浅，鹤飞来又几年。题花锦笺，采莲画船，归赛西湖愿。<br> 【中吕】快活三过朝天子<br> △偕程令尹游烟萝洞<br> 农成耒耜功，吏散簿书丛。一樽还许野人同，郊外联飞。二公，意浓，破五日渊明俸。梅边醉袖袅花风，乐与渔樵共。踞虎登龙，翔鸾飞凤，晴山千万峰。留连醉翁，招邀妙容，同入烟萝洞。<br> △春思<br> 花前想故人，楼下几销魂。一声孤雁破江云，望断无音信。倚门，夜分，月淡寒灯尽。梅梢窗外影昏昏，花落香成阵。泪粉啼痕，伤春方寸。飘零寄此身。为君，瘦损，不似年时俊。<br> 【南吕】四块玉<br> △客中九日<br> 落帽风，登高酒，人远天涯碧云秋，雨荒篱下黄花瘦。愁又愁，楼上楼，九月九。<br> 【越调】天净沙<br> △书所见<br> 窥帘囗语喧阗，避人体态婵娟，门外金铃吠犬。谁家宅院？杏花墙里秋千。<br> △松阳道中<br> 松阳道上敲吟，柳阴树下披襟，独鹤归来夜深。梦回仙枕，清溪道士相寻。<br> 【中吕】迎仙客<br> △湖上<br> 镜出匣，玉无瑕，春风画图十万家。吃剌剌辗香车，慢腾腾骑俊马。一片飞花，减动西风价。<br> 歌姬程心玉有帘卷新凉之语遂足成之<br> 窈窕娘，淡梳妆，夫容鬓边茉莉香。翠荷觞，锦荔浆。帘卷新凉，人醉西楼上。<br> 【双调】清江引<br> △张子坚运判席上<br> 仙人掌心青数朵，山小乾坤大。不知明月来，且向日云卧，陈抟枕头闲伴我。飘飘落梅风正冷，缓步苍苔径。一溪流水声，半夜扁舟兴，月明草堂人未醒。秋风满园三径花，买得闲无价。从前险处行，梦里说着怕，连云栈高骑瘦马。<br> △酒边题扇<br> 华堂舞ブ画展，两行如花面。鹅黄淡舞裙，蝶粉香歌扇，闲ㄐ玉筝罗袖卷。<br> △昭君怨<br> 花间梦乘白玉辇，上马精神倦。哀弹夜月情，别泪春风面，雁归不知多近远。<br> △过刘山<br> 西风小亭黄叶多，鹤领神仙过。云来绿树平，水迸青山破，天然图画添上我。<br> 松江海印精舍<br> 道人不眠中夜起，小立莓苔地。九枝灯上花，四塔庭前桧，梅窗月明清似水。<br> △永嘉泛湖<br> 秋云锦香招画船，一步一个描金扇。花前北海樽，湖上西施面，登楼有谁思惠远？<br> △次必庵赵万户韵<br> 岩扃带云长是掩，不许猿鹤占。《黄庭》尽日观，白发无心染，研朱又将《周易》点。<br> △老王将军<br> 纶巾紫髯风满把，老向辕门下。霜明宝剑花，尘暗银鞍帕，江边草青闲战马。<br> △春情<br> 园林且休题杜宇，未了吟春句。残花酒醒时，芳草人归处，东风小楼听夜雨。<br> 【南吕】金字经<br> △菊边<br> 细切银丝，笑簪金凤毛，酒污仙人白锦袍。教，玉人吹玉箫。木兰棹，月明杨柳桥。<br> △别情<br> 鉴影羞眉月，枕痕融脸霞，不见才郎憔悴煞。他，暮春方到家。别时话，灞桥杨柳花。<br> △客西峰<br> 夜礼天坛月，晓餐仙洞霞，客至西峰小隐家。茶，翠岩囗碧牙。松阴下，石苔铺紫花。<br> △海印方丈<br> 海印波心月，塔铃天外风，一点圆明万法空。红，烛花垂玉虫。梨云梦，小窗梅影重。<br> △鸿山杨氏南园<br> 白玉狮蛮带，紫金獬豸冠，偃月堂深愁万端。官，不如梁伯鸾。青松畔，一壶天地宽。<br> △惠山寺<br> 石刻维摩像，桂香兜率宫，一线甘泉饮九龙，松，翠涛翻半空。若冰洞，试寻桑苎翁。<br> △玄元宫即事<br> 桂子黄金树，竹阴苍玉轩，闲处闲闲玄又玄。渊，九龙山下泉。云游遍，紫霞成地仙。<br> △偕李溉之泛湖<br> 杏雨沾罗袖，柳云迷画船，烂醉花前李谪仙。联，半篇【人月圆】。泥金扇，草书题王莲。<br> △江上即事<br> 翠树擎残月，绿波浮嫩烟，正是新晴雨后天。眠，醒吟李谪仙。沙鸥见，乱飞迎画船。<br> △观九副使小打二首<br> 静院春三月，锦衣来众官，试我花张董四撺。搬，柳边田地宽。湖山畔，翠窝藏玉丸。<br> 步款莎烟细，袖悭猿臂掮扌扇，一点神光落九天。穿，万丝杨柳烟。人争羡，福星临庆元。<br> 【中吕】上小楼<br> △题钓台<br> 亭台土花，江山图画。遁迹烟霞，罢念荣华，间别官家。泥布袜，上御榻，龙身偃亚，不轻了故人足下。<br> 【双调】水仙子<br> 翰林风月进多才，满袖春风下玉阶。执金鞭跨马离朝外，插金花坠帽歪，气昂昂胸卷江淮。昨日在十年窗下，今日在三公位排，读书人真实高哉。<br> 石崇犹自恨无钱，彭祖焚香愿万年。唐明皇犹道无家眷，刘伶道天生酒量浅，陈抟昼夜无眠。秦始皇囗招人怨，遭王巢道何曾有罪愆，都瞒不了惨惨青天。<br> 【正宫】小梁州<br> 篷窗风急雨丝丝，笑拈吟髭。淮阳西望路何之？鳞鸿至，把酒问篙师。【幺】迎头便说兵戈事，风流再莫追思。塌了酒楼，焚了茶肆，柳营花市，更呼甚燕子莺儿。<br> 秋风江上棹孤舟，烟水悠悠。伤心有事赋登楼，山容瘦，枫树替人愁。【幺】樽前细把茱萸嗅，问相知几个白头？乐可酬，人非旧，黄花时候，枉负晋风流。秋风江上棹孤航，烟水茫茫。白云西去雁南翔，推篷望，情思满沧浪。【幺】东篱误约陶元亮，过了重阳。自感伤，何情况？黄花惆怅，空作去年香。<br> 【仙吕】锦橙梅<br> 红馥馥的脸衬霞，黑髭髭的鬓堆鸦。料应他，必是个中人，打扮的堪描画。颤巍巍的插著翠花，宽绰绰的穿著轻纱。兀的不风韵煞人也茶，是谁家？我不住了偷睛儿抹。<br> 【南吕】金字经<br> △乐闲<br> 百年浑似醉，满怀都是春，高卧东山一片云。嗔，是非拂面尘。消磨尽，古今无限人。<br> 范蠡黄金像，谪仙白玉杯，不若渊明解印归。谁，似他能见机？醺醺醉，免人谈是非。<br> △春闺<br> 粉淡孤鸾镜，梦回双凤台，满院东风花正开。猜，玉奴何处来？阑干外，插花寻玉钗。<br> △梅友元帅席上<br> 粉筝才ㄐ罢，锦笺初展开，小小机关走智儿猜。挨，小桃花下来。堪人爱，翠云簪玉钗。<br> 【中吕】齐天乐过红衫儿<br> △隐居<br> 潜身且入无何，醉里乾坤大。蹉跎，和，邻友相合。就山家酒嫩鱼活，当歌，百无拘逍遥，千自在快活。日日朝朝，落落跎跎。酒瓮边行，花丛里过，沉醉后由他。今日红尘在，明日青春过。枉张罗，枉张罗，世事都参破。饮金波，饮金波，一任傍人笑我。<br> 【商调】梧叶儿<br> △次韵<br> 鸳鸯浦，鹦鹉洲，竹叶小渔舟。烟中树，山外楼，水边鸥，扇面儿潇湘暮秋。<br> 【越调】小桃红<br> △别澉川杨安抚<br> 晚风吹上海云腥，山色秋偏净。了得相思去年病，不堪听，樽前一曲《阳关令》。斜阳恁明，寒波如镜，分照别离情。<br> 【越调】凭阑人<br> △江夜<br> 江水澄澄江月明，江上何人ㄐ玉筝？隔江和泪听，满江长叹声。<br> 【双调】得胜令<br> 银烛照黄昏，金屋贮佳人。酒醉三更后，花融一夜春。恩情，怕有些儿困。亲亲，亲得来不待亲。<br> 【双调】落梅风<br> △秋思<br> 怀桃叶，忆柳枝，仲宣楼杜陵诗思。白云中两三个新雁儿，写相思不成愁字。<br> 【双调】湘妃怨<br> △春情<br> 柳芽笺小锦云缄，蓬岛书来紫凤衔。梨花院静春灯暗，相思情未减，不由人不瘦的岩岩。尘昏宝鉴，香销玉簪，泪满罗衫。<br> ○套数<br> 【正宫】端正好<br> △渔乐<br> 钓艇小苫寒波，蓑笠软遮凤雨，打鱼人活计萧疏。侬家鹦鹉洲边住，对江景真堪趣。<br> 【滚绣球】黄芦岸似锦铺，白渡如雪莫。野鸥闲自来自去，暮云闲或转或舒。日已无，月渐出，映蟾光满川修竹，助风声两岸黄芦。收纶罢钓寻归路，酒美鱼鲜乐有余，此乐谁如？<br> 【倘秀才】睡时节把扁舟来缆住，觉来也又流在芦花浅处，荡荡悠悠无所拘。市朝远，故人疏，有樵夫做伴侣。<br> 【脱布衫】雨才过山色模糊，月初升桂影扶疏。恰离了聚野猿白云洞口，早来到散清风绿荫深处。<br> 【醉太平】相逢的伴侣，岂问个贤愚。人间开口笑樵渔，会谈今论古。放怀讲会诗中句，忘忧饮会杯中趣，清闲钓会水中鱼，俺两个心足来意足。<br> 【尾声】樵夫别我山中去，我离樵夫水上居。来日相逢共一处，旋取香醪旋打鱼。散诞消遥看古书，问甚么谁是谁非？俺两个慢慢的数。<br> 【仙吕】点绛唇<br> △翻《归去来辞》<br> 归去来兮，故乡近日。田园内，芜草荒迷，催把微官弃。<br> 【混江龙】既心为形役，何须惆怅自生悲？悟往之不谏，知来者堪追。昨日方知前日错，今朝便觉夜来非。舟摇摇以轻，风飘飘而吹衣。问征夫以行路，恨晨光之熹微。乃瞻衡宇，适我闲中意。虽休官早，悔恨来迟。<br> 【油葫芦】荷月锄田夜始归，有欢迎童仆随，候门稚子笑牵衣。栽五株翠柳笼烟密，种一篱黄菊凝霜媚。三径边虽就荒，两乔松喜不移。盼庭柯木叶交苍翠，我则是常把笑颜怡。<br> 【天下乐】虽设柴门镇掩扉，无为，交暂息，既世情人我心愿违。看山岫云始归，羡知还鸟倦飞，抚孤松心似水。<br> 【那吒令】悦高朋故戚，共谈玄讲理；办登山玩水，早休官弃职；远红尘是非，省藏头露尾。深蒙雨露恩，自得锄刨力，问优游此兴谁知？<br> 【鹊踏枝】与猿鹤久忘机，共琴书自相陪。才过西郊，适兴东篱。谁待要劳神费力？不能够展眼舒眉。<br> 【寄生草】一任教秦灰冷，从教那晋鼎移。倚窗或乐琴书味，从情或棹孤舟济，登山或念车轮意。美哉之志乐田园，浩然之气冲天地。<br> 【幺】农夫告，春将及，朝来雨一犁。新生禾叶层层密，长流泉水涓涓细，初开黄菊丛丛媚。有时矫首恣游观，策仗老者欣留意。<br> 【金盏儿】去来兮，莫呆痴，寓形宇内能何已？委心不为去留迷。嘻遑遑将到底，用怡怡欲潜归。知帝乡人不到，任富贵愿皆违。<br> 【尾声】喜携仗自耕耘，欢自己忘忧会，玩赏东篱足矣。采菊浮杯稳坐榻，对南山山色稀奇。看山巍山色相催，山色悠悠能有几？逍遥度日，优游卒岁，乐天之命复奚疑。<br> 【南吕】一枝花<br> △湖上归<br> 长天落彩霞，远水涵秋镜。花如人面红，山似佛头青。生色围屏，翠冷松云径，嫣然眉黛横。但携将旖旎浓香，何必赋横斜瘦影。<br> 【梁州】挽玉手留连锦英，据胡床指点银瓶。素娥不嫁伤孤另。想当年小小，问何处卿卿？东坡才调，西子娉婷。总相谊千古留名，吾二人此地私行。六一泉亭上诗成，三五夜花前月明，十四弦指下风生。可憎，有情。捧红牙合和《伊州令》。万籁寂，四山静。幽咽泉流水下声，鹤怨猿惊。<br> 【尾】岩阿禅窟鸣金磬，波底龙宫漾水精。夜气清，酒力醒，宝篆销，玉漏鸣。笑归来仿佛二更，煞强似踏雪寻梅灞桥冷。<br> △春景<br> 滚香绵柳絮轻，飘白雪梨花淡。怨东风墙杏色，醉晓日海棠酣。景物偏堪，车马游人览，赏清明三月三。绿苔撒点点青钱，碧草铺茸茸翠毯。<br> 【梁州第七】流水泛江湖暖浪，轻云锁山市晴岚。恐无多光景疾相探。雕鞍奇辔，纱帽罗衫。珍馐满桌，玉液盈坛。歌儿舞妓那堪，诗朋酒侣交谈。吃的保生存华屋羊昙，兴足竹林阮咸，醉居林甫曹参。放开，酒胆。恨狂风尽把花摇撼，叹阳和又虚赚。拚了饮兴酣，于理何惭？<br> 【尾声】紫霜毫入砚深深蘸，吟几首莺花诗满函。一望红稀绿阴暗，正游人不甘。奈仆童执骖，不由咱倦把骄骢辔头儿揽。<br> △夏景<br> 蔷薇满院香，菡萏双池锦。海榴浓喷火，萱草淡堆金。暑气难禁，天地炎蒸甚，闲行近绿阴。纳清风台榭开怀，傍流水亭轩赏心。<br> 【梁州第七】摇羽扇凉避暑，卸纱巾散发披襟。冰山雪槛忘怀饮。盘盛橄榄，水浸林檎。何愁盏大，不惧瓯深。会佳宾酒阵诗林，设华筵竹影松阴。白莲藕爽口香甜，锦鳞著牙味深，水晶瓜荐齿寒侵。满斟，醉吟。今朝酩酊明朝恁，不吃后待图甚？日月无情恋古今，休负光阴。<br> 【尾声】倾残竹叶千樽饮，摘下枇杷一树金，深喜娇娥见咱恁。纱橱用心，安排下簟枕，专等归来醉时寝。<br> △秋景<br> 金风凋杨柳衰，玉露养芙蓉艳。竹轻摇苍凤尾，松密映老龙潜。残暑淹淹，爽气被楼台占，称情怀景色添。火龙鳞红叶萧萧，金兽眼黄花冉冉。<br> 【梁州第七】别南浦云飞画栋，到西山雨洒朱帘。小槽酒滴珍珠酽。银盘馔满，宝鼎香拈。黄橙味美，紫蟹肥酣。趁苍空天似白缣，玩清光月拥银蟾。不学那愁默默呆汉江淹，则学那兴悠悠诗仙子瞻，乐醉客陶潜。意タ，意タ。千钟到手谁曾厌？我待把醉乡占。不管衣襟被酒淹，无事拘钳。<br> 【尾声】赏心乐事休教欠，饮兴吟怀似要添，醉倒樽前任君僭。将咱指点，便嫌，胜似你红尘路儿险。<br> △冬景<br> 青山失翠微，白玉无瑕玷。梨花和雨舞，柳絮带风ㄎ。拨粉堆盐，祥瑞天无欠，丰年气象添。乱飘湿僧舍茶烟，密洒透歌楼酒帘。<br> 【梁州第七】金盏酒羊羔满泛，红炉中兽炭频添。兰堂画阁多妆点。锦茵绣榻，翠幕毡帘。鸾箫谩品，鼍鼓轻掂。唱清音余韵淹淹，捧红牙玉指纤纤。绮罗间盏到休推，宝鸭内香残再拈，玉壶中酒尽重添。况兼，兴タ。金波潋滟霞光闪，接入手不辞厌。为爱琼瑶尽意瞻，赏玩休嫌。<br> 【尾声】玄冥不出权独占，青女三白势转严，酩酊甘心醉躯欠。见冰锥满檐，琼珠满帘，全不把尘埃半星儿染。<br> △牵挂<br> 莺穿残杨柳枝，虫蠹损蔷薇刺。蝶扌扇干芍药粉，蜂蹙断海棠丝。又近花时，白日伤心事，清宵有梦思。间阻了洛浦神仙，没乱杀苏州刺史。<br> 【梁州第七】俏姻缘别来久矣，巧魂灵梦寝求之。一春多少伤心事，著情疼热，痛口嗟咨。往来迢递，终始参差。一简书写就了情词，三般儿寄与娇姿。麝脐薰五花瓣翠羽香钿，猫眼嵌双转轴乌金戒指，獭髓调百和香紫蜡胭脂。念兹，在兹。和愁和泪频传示，更嘱咐两三次。诉不尽心间无限思，倒羞了燕子莺儿。<br> 【尾声】无心学写钟王字，遣兴闲观李杜诗，风月关情随人志。酒不到半卮，饭不到半匙，瘦损了青春少年子。<br> 【中吕】粉蝶儿<br> △春思<br> 花落春归，怨啼红杜鹃声脆，遍园林景物狼籍。草茸茸，花朵朵，柳摇深翠。开遍荼コ，近清和困人天气。<br> 【醉春风】粉暖倩蜂须，泥香沾燕嘴。迟迟月影上帘钩，犹未起，起。为想别离，倦余梳洗，暗生憔悴。<br> 【迎仙客】兽炉香篆息，鸾镜暗尘迷，绣床几番和闷倚。玉腕消金钏松，钗横环翠委。屈指归期，不觉的粉脸流红泪。<br> 【红绣鞋】花飞尽空闲鸳砌，日初长静掩朱扉，系垂杨何处玉骢嘶？落谁家风月馆？知那里燕莺期？话叮咛不记得。<br> 【十二月】正交颈鸳鸯拆离，恰双栖鸾凤分飞。效比翼鹣鹣独宿，乐于飞燕燕孤栖。传芳信归鸿杳杳，盼音书双鲤迟迟。<br> 【尧民歌】呀，因此上美甘甘风月久相违，冷清清云雨杳无期。静灯火掩深闺，清耿耿离魂绕孤帏。伤悲，雕鞍去不归，都则为辜负了韶华日。<br> 【耍孩儿】自别来无一纸真消息，日近长安那里？倚危楼险化做望夫石，暮云烟树凄迷。把春心几度凭归雁，劳望眼终朝怨落晖。到此际愁无寐，昏秋水揉红泪眼，淡青山蹙损了蛾眉。<br> 【一煞】想当初教吹箫月下欢，笑藏阄花底杯。到如今花月成淹滞，月团圆紧把浮云闭，花烂熳频遭骤雨催。落花残月应何济？花须开谢，月有盈亏。<br> 【尾声】叹春归人未归，盼佳期未有期。要相逢料得别无计，则除是一枕余香梦儿里。</p>',65),i=[d];function n(t,c){return b(),a("div",null,i)}const o=r(h,[["render",n],["__file","part2.html.vue"]]);export{o as default};
