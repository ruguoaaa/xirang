import{_ as p}from"./plugin-vue_export-helper-c27b6911.js";import{o as r,c as b,e as a}from"./app-0cf40ff7.js";const e={},h=a('<h2 id="卷一-6" tabindex="-1"><a class="header-anchor" href="#卷一-6" aria-hidden="true">#</a> 卷一 6</h2><h3 id="李纲" tabindex="-1"><a class="header-anchor" href="#李纲" aria-hidden="true">#</a> 李纲</h3><p>水龙吟（光武战昆阳）</p><p>汉家炎运中微，坐令闰位余分据。南阳自有，真人膺历，龙翔虎步。初起昆城，旋驱乌合，块然当路。想莽军百万，旌旗千里，应道是、探囊取。<br> 豁达刘郎大度。对劲敌、安恬无惧。提兵夹击，声喧天坏，雷风借助。虎豹哀嗥，戈鋋委地，一时休去。早复收旧物，扫清氛祲，作中兴主。</p><p>念奴娇（汉武巡朔方）</p><p>茂陵仙客，算真是、天与雄才宏略。猎取天骄驰卫霍，如使鹰鹯驱雀。鏖战皋兰，犁庭龙碛，饮至行勋爵。中华疆盛，坐令夷狄衰弱。<br> 追想当日巡行，勒兵十万骑，横临边朔。亲总貔貅谈笑看，黠虏心惊胆落。寄语单于，两君相见，何苦逃沙漠。英风如在，卓然千古高著。</p><p>喜迁莺（晋师胜淝上）</p><p>长江千里。限南北、雪浪云涛无际。天险难逾，人谋克庄，索虏岂能吞噬。阿坚百万南牧，倏忽长驱吾地。破强敌，在谢公处画，从容颐指。<br> 奇伟。淝水上，八千戈甲，结阵当蛇豕。鞭弭周旋，旌旗麾动，坐却北军风靡。夜闻数声鸣鹤，尽道王师将至。延晋祚，庇烝民，周雅何曾专美。</p><p>水龙吟（太宗临渭上）</p><p>古来夷狄难驯，射飞择肉天骄子。唐家建国，北边雄盛，无如颉利。万马崩腾，早旗毡帐，远临清渭。向郊原驰突，凭陵仓卒，知战守、难为计。<br> 须信君王神武。觇虏营、只从七骑。长弓大箭，据鞍诘问，单于非义。戈甲鲜明，旌麾光彩，六军随至。怅敌情震骇，鱼循鼠伏，请坚盟誓。</p><p>念奴娇（宪宗平淮西）</p><p>晚唐姑息，有多少方镇，飞扬跋扈。淮蔡雄藩联四郡，千里公然旅拒。同恶相资，潜伤宰辅，谁敢分明语。媕婀群议，共云旄节应付。<br> 于穆天子英明，不疑不贰处，登庸裴度。往督全师威令使，擒贼功名归诉。半夜衔枚，满城深雪，忽已亡悬瓠。明堂坐治，中兴高映千古。</p><p>雨霖铃（明皇幸西蜀）</p><p>蛾眉修绿。正君王恩宠，曼舞丝竹。华清赐浴瑶甃，五家会处，花盈山谷。百里遗簪堕珥，尽宝钿珠玉。听突骑、鼙鼓声喧，寂寞霓裳羽衣曲。<br> 金舆远幸匆匆速。奈六军不发人争目。明眸皓齿难恋，肠断处、绣囊犹馥。剑阁峥嵘，何况铃声，带雨相续。谩留与、千古伤神，尽入生绡幅。</p><p>喜迁莺（真宗幸澶渊）</p><p>边城寒早。恣骄虏、远牧甘泉丰草。铁马嘶风，毡裘凌雪，坐使一方云扰。庙堂折冲无策，欲幸坤维江表。叱群议，赖寇公力挽，亲行天讨。<br> 缥缈。銮辂动，霓旌龙旆，遥指澶渊道。日照金戈，云随黄伞，径渡大河清晓。六军万姓呼舞，箭发狄酋难保。虏情F274，誓书来，从此年年修好。</p><p>减字木兰花（读《神仙传》）</p><p>茫茫云海。方丈蓬壶何处在。拟泛轻舟。一到金鳌背上游。<br> 琼楼珠室。千岁蟠桃初结实。月冷风清。试倩双成吸玉笙。</p><p>减字木兰花</p><p>龟台金母。绀发芳容超敻古。绛节霓旌。青鸟传言若可凭。<br> 瑶池罢宴。零落碧桃香片片。八骏西巡。更有何人继后尘。</p><p>永遇乐（秋夜有感）</p><p>秋色方浓，好天凉夜，风雨初霁。缺月如钩，微云半掩，的烁星河碎。爽来轩户，凉生枕簟，夜永悄然无寐。起徘徊，凭栏凝伫，片时万情千意。<br> 江湖倦客，年来衰病，坐叹岁华空逝。往事成尘，新愁似锁，谁是知心底。五陵萧瑟，中原杳杳，但有满襟清泪。烛兰缸，呼童取酒，且图径醉。</p><p>望江南（池阳道中）</p><p>归去客，迂骑过江乡。茅店鸡声寒逗月，板桥人迹晓凝霜。<br> 一望楚天长。春信早，山路野梅香。映水酒帘斜扬日，隔林渔艇静鸣榔。杳杳下残阳。</p><p>水调歌头（同德久诸季小饮，出示所作，即席答之）</p><p>律吕自相召，韶F324不难谐。致君泽物，古来何世不须才。幸可山林高卧，袖手何妨闲处，醇酒醉朋侪。千里故人驾，不怕物情猜。<br> 秋夜永，更秉烛，且衔杯。五年离索，谁谓谈笑豁幽怀。况我早衰多病，屏迹云山深处，俗客不曾来。此日扫花径，蓬户为君开。</p><p>水调歌头（与李致远、似之、张柔直会饮）</p><p>如意始身退，此事古难谐。中年醉饮，多病闲去正当才。长爱兰亭公子，弋钓溪山娱适，甘旨及朋侪。衰疾卧江海，鸥鸟莫惊猜。<br> 酒初熟，招我友，共一杯。碧天云卷，高挂明月照人怀。我醉欲眠君去，醉醒君如有意，依旧抱琴来。尚有一壶酒，当复为君开。</p><p>水调歌头（似之、申伯、叔阳皆作，再次前韵）</p><p>物我本虚幻，世事若俳谐。功名富贵，当得须是个般才。幸有山林云水，造物端如有意，分付与吾侪。寄语旧猿鹤，不用苦相猜。<br> 醉中适，一杯尽，复一杯。坐间有客，超诣言笑可忘怀。况是清风明月，如会幽人高意，千里自飞来。共笑陶彭泽，空对菊花开。</p><p>念奴娇（中秋独坐）</p><p>暮云四卷，淡星河、天影茫茫垂碧。皓月浮空，人尽道，端的清圆如璧。丹桂扶疏，银蟾依约，千古佳今夕。寒光委照，有人独坐秋色。<br> 怅念老子平生，粗令婚嫁了，超然闲适。误缚簪缨遭世故，空有当时胸臆。苒苒流年，春鸿秋燕，来往终何益。云山深处，这回真是休息。</p><p>感皇恩</p><p>九日菊花迟，茱萸却早。嫩蕊浓香自妍好。一簪华发，只恐西风吹帽。细看还遍插，人忘老。<br> 千古此时，清欢多少。铁马台空但荒草。旅愁如海，须把金尊销了。暮天秋影碧，云如扫。</p><p>渔家傲（九月将尽，菊花始有开者）</p><p>木落霜清秋色霁。菊苞渐吐金英碎。佳节不随东去水。谁得会。黄花开日重阳至。<br> 三径旧栽烟水外。故园凝望空流泪。香色向人如有意。挼落蕊。金尊满满从教醉。</p><p>水调歌头（和李似之横山对月）</p><p>秋杪暑方退，清若玉壶冰。高楼对月，天上宫殿不曾扃。散下凄然风露，影照江山如昼，浑觉俗缘轻。弋者欲何慕，鸿羽正冥冥。<br> 世间法，唯此事，最堪凭。太虚心量，聊假梨枣制颓龄。但使心安身健，静看草根泉际，吟蚓与飞萤。一坐小千劫，无念契无生。</p><p>江城子（新酒初熟）</p><p>老饕嗜酒若鸱夷。拣珠玑。自蒸炊。篘尽云腴，浮蚁在瑶卮。有客相过同一醉，无客至，独中之。<br> 麹生风味有谁知。豁心脾。展愁眉。玉颊红潮，还似少年时。醉倒不知天地大，浑忘却，是和非。</p><p>江城子（九日与诸季登高）</p><p>客中重九共登高。逼烟霄。见秋毫。云涌群山，山外海翻涛。回首中原何处是，天似幕，碧周遭。<br> 茱萸蕊绽菊方苞。左倾醪。右持螯。莫把闲愁，空使寸心劳。会取八荒皆我室，随节物，且游遨。</p><p>感皇恩（枕上）</p><p>西阁夜初寒，炉烟轻袅。竹枕绸衾素屏小。片时清梦，又被木鱼惊觉。半窗残月影，天将晓。<br> 幻境去来，胶胶扰扰。追想平生发孤笑。壮怀消散，尽付败荷衰草。个中还得趣，从他老。</p><p>望江南</p><p>新阁就，向日借清光。广厦生风非我志，小窗容膝正相当。聊此傲羲皇。<br> 狨尾拂，高挂木绳床。老病维摩谁问疾，散花天女为焚香。恰好细商量。</p><p>望江南</p><p>新酒熟，云液满香篘。溜溜清声归小瓮，温温玉色照瓷瓯。饮兴浩难收。<br> 嘉客至，一酌散千忧。顾我老方齐物论，与君同作醉乡游。万事总休休。</p><p>望江南</p><p>新雨足，一夜满南塘。禾更稻向成初吐秀，芰荷虽败尚余香。爽气入轩窗。<br> 澄霁后，远岫更青苍。两部蛙声鸣鼓吹，一天星月浸光铓。秋色陡凄凉。</p><p>望江南</p><p>新月出，清影尚苍茫。学扇欲生青海上，如钩先挂碧霄傍。星斗焕文章。<br> 林下客，把酒挹孤光。斟酌嫦娥怜我老，故窥书幌照人床。此意自难忘。</p><p>江城子（瀑布）</p><p>琉璃滑处玉花飞。溅珠玑。喷霏微。谁遣银河，一派九天垂。昨夜白虹来涧饮，留不去，许多时。<br> 幽人独坐石嵚{山/欹}。赏清奇。濯涟漪。不怕深沈，潭底有蛟螭。澒洞但闻金石奏，猿鸟乐，共忘归。</p><p>减字木兰花（荔枝二首）</p><p>华清赐浴。宝甃温泉浇腻玉。笑靥开时。一骑红尘献荔枝。<br> 明珠乍剖。自擘轻红香满手。锦袜罗囊。犹瘗当年驿路旁。</p><p>减字木兰花</p><p>仙姝丽绝。被服红绡肤玉雪。火齐堆盘。常得杨妃带笑看。<br> 劳生重马。远贡长为千古话。林下甘芳。却准幽人餍饫尝。</p><p>丑奴儿（木犀）</p><p>幽芳不为春光发，直待秋风。直待秋风。香比余花分外浓。<br> 步摇金翠人如玉，吹动珑璁。吹动珑璁。恰似瑶台月下逢。</p><p>丑奴儿</p><p>枝头万点妆金蕊，十里清香。十里清香。解引幽人雅思长。<br> 玉壶贮水花难老，净几明窗。净几明窗。褪下残英蔌蔌黄。</p><p>江城子</p><p>去年九日在衡阳。满林霜。俯潇湘。回雁峰头，依约雁南翔。遥想茱萸方遍插，唯少我，一枝香。<br> 今年佳节幸相将。陟层冈。举华觞。地暖风和，犹未菊开黄。此会明年知健否，判酩酊，醉秋光。</p><p>水调歌头（李太白画象）</p><p>太白乃吾祖，逸气薄青云。开元有道，聊复乘兴一来宾。天子呼来方醉，洒面清泉微醒，余吐拭龙巾。词翰不加点，歌阕满宫春。<br> 笔风雨，心锦绣，极清新。大儿中令，神契兼有坐忘人。不识将军高贵，醉里指污吾足，乃敢尚衣嗔。千载已仙去，图象耸风神。</p><p>水龙吟（次韵任世初送林商叟海道还闽中）</p><p>际天云海无涯，径从一叶舟中渡。天容海色，浪平风稳，何尝有飓。鳞甲千山，笙镛群籁，了无遮护。笑读君佳阕，追寻往事，须信道、忘来去。<br> 闻说钓鲸公子，为才名、鹗书交举。高怀淡泊，柏台兰省，留连莫住。万里闽山，不从海道，寄声何处。怅七年契阔，无因握手，与开怀语。</p><p>水龙吟（上巳日出郊，呈知宗安抚、张参、观文汪相二首）</p><p>莫春清淑之初，赏心最乐惟修禊。兰亭序饮，泛觞流咏，萧然适意。旧弼宗英，文章贤牧，肯临坰外。向碧山深处，寻花问柳，有佳气、随旌旆。<br> 寥落幽人寓止。借僧园、缭云萦水。栽花种竹，凿池开径，渊明岂愧。美景良辰，玉颜方老，欲留何计。对残红嫩绿，开怀笑语，且须同醉。</p><p>水调歌头（前题）</p><p>花径不曾扫，蓬户为君开。元戎小队，清晓佳客与同来。我为衰迟多病，且恁浇花艺药，随分葺池台。多谢故人意，迂访白云隈。<br> 暮春月，修禊事，会兰斋。一觞一咏，何愧当日畅幽怀。况是茂林修竹，映带清流湍激，山色碧崔嵬。勿复叹陈迹，且为醉金杯。</p><p>江城子（再游武夷，至晞真馆，与道士泛月而归）</p><p>武夷山里一溪横。晚风清。断霞明。行至晞真、馆下月华生。仙迹灵踪知几许，霞明。行至晞真、馆下月华生。仙迹灵踪知几许，云缥缈，石峥嵘。<br> 羽人同载小舟轻。玉壶倾。荐芳馨。酣饮高歌，时作步虚声。一梦游仙非偶尔，回棹远，翠烟凝。</p><p>江城子（池阳泛舟作）</p><p>春来江上打头风。吼层空。卷飞蓬。多少云涛，雪浪暮江中。早是客情多感慨，烟漠漠，雨濛濛。<br> 梁溪只在太湖东。长儿童。学庞翁。谁信家书，三月不曾通。见说浙河金鼓震，何日到，羡归鸿。</p><p>江城子</p><p>晓来江口转南风。静烟空。整云蓬。满眼高帆，隐映画图中。呕轧数声离岸舻，云暗淡，雪溟濛。<br> 扁舟归去五湖东。狎樵童。侣渔翁。不管人间，荣辱与穷通。试作五噫歌汉室，从隐遁，作梁鸿。</p><p>望江南（过分水岭）</p><p>征骑远，千里别沙阳。泛碧斋傍凝翠阁，栖云寺里印心堂。回首意茫茫。<br> 分水岭，烟雨正凄凉。南望瓯闽连海峤，北归吴越过江乡。极目暮云长。</p><p>望江南</p><p>云岭水，南北自分流。触目澜翻飞雪浪，赴溪盘屈转琼钩。呜咽不胜愁。<br> 归去客，征骑远闽州。路入江南春信未，日行北陆冷光浮。还揽旧貂裘。</p><p>望江南</p><p>日下，蓑笠老江湖。”今蒙恩北归当践斯言，因作渔父四时词以道意，调寄望江南<br> 云棹远，南浦绿波春。日暖风和初解冻，饵香竿袅好垂纶。一钓得金鳞。<br> 风乍起，吹皱碧渊沦。红脍斫来龙更美，白醪酤得旨兼醇。一醉武陵人。</p><p>望江南</p><p>清昼永，幽致夏来多。远岸参差风扬柳，平湖清浅露翻荷。移棹钓烟波。<br> 凉一霎，飞雨洒轻蓑。满眼生涯千顷浪，放怀乐事一声歌。不醉欲如何。</p><p>望江南</p><p>烟艇稳，浦溆正清秋。风细波平宜进楫，月明江静好沈钩。横笛起汀洲。<br> 鲈鳜美，新酿蚁醅浮。休问六朝兴废事，白萍红蓼正凝愁。千古一渔舟。</p><p>望江南</p><p>江上雪，独立钓渔翁。箬笠但闻冰散响，蓑衣时振玉花空。图画若为工。<br> 云水暮，归去远烟中。茅舍竹篱依小屿，缩鳊圆鲫入轻笼。欢笑有儿童。</p><p>六么令（次韵和贺方回金陵怀古，鄱阳席上作）</p><p>长江千里，烟淡水云阔。歌沈玉树，古寺空有疏钟发。六代兴亡如梦，苒苒惊时月。兵戈凌灭。豪华销尽，几见银蟾自圆缺。<br> 潮落潮生波渺，江树森如发。谁念迁客归来，老大伤名节。纵使岁寒途远，此志应难夺。高楼谁设。倚阑凝望，独立渔翁满江雪。</p><p>喜迁莺（自池阳泛舟）</p><p>江天霜晓。对万顷雪浪，云涛氵弥渺远岫参差，烟树微茫，阅尽往来人老。浅沙别浦极望，满目余霞残照。暮云敛，放一轮明月，窥人怀抱。<br> 杳杳。千里恨，玉人一别，梦断无音耗。手捻江梅，枝头春信，欲寄算应难到。画船片帆浮碧，更值风高波浩。几时得向尊前，销却许多烦恼。</p><p>喜迁莺（塞上词）</p><p>边城寒早。对漠漠暮秋，霜风烟草。战□长闲，刁斗无声，空使荷戈人老。陇头立马极目，万里长城古道。感怀处，问仲宣云乐，从军多少。<br> 缥缈云岭外，夕烽一点，塞上传光小。玉帐尊罍，青油谈笑，肯把壮怀销了。画楼数声残角，吹彻梅花霜晓。愿岁岁静烟尘，羌虏常修邻好。</p><p>一翦梅</p><p>数点梅花玉雪娇。烟水篱边，兰袅青梢。横斜疏影月黄昏，谁使天香，暗淡飘飘。<br> 半醉佳人酒未消。宾髻偏时，插更斜袅。尊前还唱早梅词，琼醑何如，□□□□。</p><p>玉蝴蝶</p><p>万古秣陵江国，舣舟烟岸，千里云林。故垒高楼，凝望远水遥岑。景阳钟、那闻旧响，玉树唱、空有余音。感春心。六朝遗事，萧索难寻。<br> 甘泉法从弟兄芝玉，顾我情深契阔相思，岂知今日共登临。对尊俎、休辞痛饮，伤志节、须且高吟。柳摇金。断霞轻霭，残照西沈。</p><p>水龙吟（次韵和质夫、子瞻杨花词）</p><p>晚春天气融和，乍惊密雪烟空坠。因风飘荡，千门万户，牵情惹思。青眼初开，翠眉才展，小园长闭。又谁知化作，琼花玉屑，共榆荚、漫天起。<br> 深院美人慵困，乱云鬟、尽从妆缀。小廊回处，氍毹重叠，轻拈却碎。飞入楼台，舞穿帘幕，总归流水。怅青春又过，年年此恨，满东风泪。</p><p>西江月（赠友人家侍儿名莺莺者）</p><p>意态何如涎涎，轻盈只恐飞飞。华堂偏傍主人栖。好与安巢稳戏。<br> 揽断楼中风月，且看掌上腰支。谪仙词赋少陵诗。万语千言总记。</p><p>苏武令</p><p>塞上风高，渔阳秋早。惆怅翠华音杳。驿使空驰，征鸿归尽，不寄双龙消耗。念白衣、金殿除恩，归黄阁、未成图报。<br> 谁信我、致主丹衷，伤时多故，未作救民方召。调鼎为霖，登坛作将，燕然即须平扫。拥精兵十万，横行沙漠，奉迎天表。</p><h3 id="李祁" tabindex="-1"><a class="header-anchor" href="#李祁" aria-hidden="true">#</a> 李祁</h3><p>减字木兰花</p><p>梨花院宇。淡月倾云初过雨。一枕轻寒。梦入西瑶小道山。<br> 花深人静。帘锁御香清昼永。红药阑干。玉案春风窈窕间。</p><p>点绛唇</p><p>楼下清歌，水流歌断春风暮。梦云烟树。依约江南路。<br> 碧水黄沙，梦到寻梅处。花无数。问花无语。明月随人去。</p><p>青玉案</p><p>绿琐窗纱明月透。正清梦、莺啼柳。碧井银瓶鸣玉甃。翔鸾妆样，粲花衫绣。分付春风手。<br> 喜入秋波娇欲溜。脉脉青山两眉秀。玉枕春寒郎知否。归来留取，御香襟袖。同饮酴醿酒。</p><p>鹊桥仙</p><p>春阴淡淡，春波渺渺，帘卷花稍香雾。小舟谁在落梅村，正梦绕、清溪烟雨。<br> 碧山学士，云房娇小，须要五湖同去。桃花流水鳜鱼肥，恰趁得、江天佳处。</p><p>阮郎归</p><p>校书学士小蓬山。新参玉笋班。买花归去五湖间。浣花龙尾湾。下脱</p><p>南歌子</p><p>袅袅秋风起，萧萧败叶声。岳阳楼上听哀筝。楼下凄凉江月、为谁明。<br> 雾雨沈云梦，烟波渺洞庭。可怜无处问湘灵。只有无情江水、绕孤城。</p><p>醉桃源</p><p>春风碧水满郎湖。水清梅影疏。渡江桃叶酒家垆。髻鬟云样梳。<br> 吹玉蕊，饮琼腴。不须红袖扶。少年随意数花须。老来心已无。</p><p>点绛唇</p><p>照江梅词，寄任蕴明。蕴明尝许缘檄载侍儿见过，又于汉籍伎有目成者因以为戏<br> 郎官湖上探春回。初见照江梅。过尽竹溪流水，无人知道花开。<br> 佳人何处，江南梦远，殊未归来。唤取小丛教看，隔江烟雨楼台。</p><p>西江月</p><p>拾翠亭前水满，郎官湖上春回。仪龙新碾试琼杯。更觉春江有味。<br> 拄杖行穿翠筱，吹花醉绕江梅。故园心事老相催。此意陶潜能会。</p><p>西江月</p><p>云观三山清露，长生万鬣青松。琼王敖珠珥下秋空。一笑满天鸾凤。<br> 雾鬓新梳绀绿，霞衣旧佩柔红。更邀豪俊驭南风。此意平生飞动。</p><p>如梦令</p><p>春水湖塘深处。竹暗沙洲无路。闲伴落花来，却信东风归去。且住。且住。细看两山烟雨。</p><p>如梦令</p><p>不见玉人清晓。长啸一声云杪。碧水满阑塘，竹外一枝风袅。奇妙。奇妙。半夜山空月皎。</p><p>水龙吟（郎官湖）</p><p>碧山横绕清湖，茂林秀麓波光里。南宫老大，西洲漂荡，危亭重倚。雨步云行，饵风饮雾，平生游戏。笑此中空洞，都无一物，有神妙、浩然气。<br> 扫尽云南梦北，看三江五湖秋水。狂歌两解，清尊一举，超然千里。江汉苍茫，故人何处，山川良是。待白萍露下，青天月上，约骑鲸起。</p><p>浪淘沙</p><p>拍手趁西风。惊起乖龙。青山绿水古今同。唯有一轮山上月，长照江中。<br> 一点落金钟。浑似虚空。道人不住有云峰。但是人家清酒瓮，行处相逢。</p><h3 id="张纲" tabindex="-1"><a class="header-anchor" href="#张纲" aria-hidden="true">#</a> 张纲</h3><p>念奴娇（次韵张仲远，是日醉甚，逃席）</p><p>论思厌久，动莼鲈清兴，轻辞丹极。佩玉腰金归故里，光照湖山秋色。八座仪刑，九重尊宠，才大今词伯。汉家豪俊，一时谁是勍敌。<br> 三径旧日家声，华堂深稳处，频开瑶席。春在壶中真自有，一境珠宫仙掖。谭尘挥风，罚筹如猬，数困尊前客。故应元放，举杯狂醉轻掷。</p><p>念奴娇（次韵李公显木樨）</p><p>多情宋玉，值西风摇落，悲秋时节。赖有幽芳深解意，的皪枝头争发。欲语含羞，敛容微笑，心事如何说。暗香时度，卷帘留伴霜月。<br> 谁为赋写仙姿，挥毫落纸，有尊前词客。独倚阑干须信道，消得孤吟愁绝。补阙骚经，拾遗香传，顿许居前列。品题多谢，一枝当为君折。</p><p>青门饮（京师送王敏求归乡）</p><p>疏柳飘零，暮鸦寒集，都门送客，斜阳影里。野色沈沈，翠微隐隐，遥指故乡云外。聚久交情厚，对西风、争忍分袂。饮散宾朋，画船去也，平芜千里。<br> 因记。小轩无寐。观夜月凭阑，共论深契。绛帐清闲，杏坛优暇，当念宴游同醉。南北烟波远，愿无忘、音书频寄。未知名宦拘人，异日相逢何地。</p><p>蓦山溪（甲辰生日）</p><p>小窗开宴，草草杯盘具。欢喜走儿童，庆生朝、一年一度。风光好处，恰是小春时，香泛泛，酒醺醺，一曲歌金缕。<br> 吾今已醉，解作醒时语。千里念重亲，望家山、云天尽处。深深发愿，只愿早休官，居颜巷，戏莱衣，岁岁长欢聚。</p><p>临江仙（次韵陈少阳重九）</p><p>绿蚁浮觞香泛泛，黄花共荐芳辰。清霜天宇净无尘。登高宜有赋，拈笔戏成文。<br> 可奈园林摇落尽，悲秋意与谁论。眼中相识几番新。龙山高会处，落帽定何人。</p><p>临江仙（坚生日）</p><p>追想京都全盛日，蓬弧初记生时。朝来朱绂照庭闱。谁知衰谢老，还有宁馨儿。<br> 休记蓝田生美玉，举杯听取歌词。年方强仕未应迟。高风轻借便，一鹗看横飞。</p><p>满庭芳（生日）</p><p>十月风光，小春时候，宴堂初启朱筵。博山云润，风细袅晴烟。坐有文章公子，争吟唱、诗满花笺。帘帷里，时闻笑语，今日间生贤。<br> 郎潜。虽未贵，虚名自有，清议推先。更那堪、高堂重庆兼全。占取人间乐事，何必羡、玉带貂蝉。飞觞处，深深更祝，龟鹤永齐年。</p><p>满庭芳（荣国生日）</p><p>风轧云低，寒催腊近，画堂和气先春。玳筵初启，佳会庆生辰。漏转高张宝炬，重帘邃、深炷炉薰。欢声里，清歌闲发，一曲绕梁尘。<br> 慈闱，春不老，山河象服，恩被丝纶。占人间荣贵，兰玉诜诜。便好金尊尽醉，殷勤劝、须满十分。深深愿，斑衣拜舞，千岁奉灵椿。</p><p>万年欢（荣国生日）</p><p>岁晚寒凝，正蓂舒四叶，梅吐孤芳。庆诞佳辰，开筵盛集萱堂。合坐春回锦绣，卷帘处、花簇笙簧。除乐禁、初许闻韶，应时欢宴何妨。<br> 人言富贵最好，算有谁能兼，福寿康强。自是仙姿，天教占取恩光。百和重添宝炬，十分劝、频举瑶觞。仍教画、家庆新图，要看兰桂成行。</p><p>浣溪沙（荣国生日四首·四之一）</p><p>罗绮争春拥画堂。翠帷深处按笙簧。宝奁频炷郁沈香。<br> 海上蟠桃元未老，月中仙桂看余芳。何须龟鹤颂年长。</p><p>浣溪沙（四之二）</p><p>腊日银罂翠管新。潘舆迎腊庆生辰。卷帘花簇锦堂春。<br> 百和宝薰笼瑞雾，一声珠唱驻行云。流霞深劝莫辞频。</p><p>浣溪沙（四之三）</p><p>象服华年两鬓青。喜逢生日是嘉平。何妨开宴雪初晴。<br> 酒劝十分金凿落，舞催三叠玉娉婷。满堂欢笑祝椿龄。</p><p>浣溪沙（安人生日·四之四）</p><p>过隙光阴还自催。生朝又送一年来。宴堂深处强追陪。<br> 眼眩岂堪花里笑，眉攒聊向酒边开。与君同醉莫辞杯。</p><p>点绛唇（荣国生日二首·二之一）</p><p>飞雪初晴，晓来佳气生庭户。宝薰笼雾。帘幕香风度。<br> 鹤发龟龄，堂上潘舆驻。花深处。缓歌金缕。莫惜杯频举。</p><p>点绛唇（二之二）</p><p>罗幕重重，画堂迎腊和风转。玳筵高展。知是群仙宴。<br> 银鸭香浮，红袖翻歌扇。金杯劝。深深祝愿。争把蟠桃献。</p><p>江城子（和吕丞送进士赴省）</p><p>宝津楼下柳阴重。画桥东。戏鱼龙。闻喜当时，开宴盛仪容。遥想新年寻故事，扶醉帽，夕阳中。<br> 可怜衰鬓飒霜丛。借酡红。遣愁浓。梦入长安，惊起送飞鸿。直下青冥休避路，九万里，看抟风。</p><p>绿头鸭（次韵王伯寿）</p><p>敛晴烟。桂花如水轻寒。宴中秋、朋簪来会，满筵绿鬓朱颜。罄尊罍、兴吞海量，妙歌吹、声彻云端。独念衰残，强陪欢笑，恍然感旧觉悲酸。功名志，黄粱晓梦，老去奈何天。休追悔，天应教人，赢取身闲。<br> 想姮娥、情都如旧，也须知我贪欢。奈潘鬓、霜蓬渐满，况沈腰、革带频宽。月有重圆，人谁长健，一回相见一回难。王夫子，看君风度，何不早弹冠。莫学我，年年对月，扶病江干。</p><p>绿头鸭（次韵陈季明）</p><p>爱家山。坐来心与云闲。念平生、功名有志，暮年多病知难。眷簪缨、未容引去，奈猿鹤、久已催还。松菊关情，莼鲈引兴，昔人高韵照尘寰。细追想，山林钟鼎，从古罕兼全。归来好，皇恩赐可，拂袖欣然。<br> 望西清、犹叨法从，梦魂宁隔台躔。莳七松、便为小隐，开三径、且乐余年。宾友相过，鸡豚为具，从容聊作饮中仙。君试听，阳春佳阕，今日恰新传。休辞酒，从教醉舞，踏碎花毡。</p><p>感皇恩（休官）</p><p>解组盛明时，角巾东路。家在深村更深处。扫开三径，坐看一川烟雨。故山休笑我，来何暮。<br> 苦贪富贵，多忧多虑。百岁光阴能几许。醉乡日月，莫问人间寒暑。兴来随短棹，过南浦。</p><p>点绛唇（安人生日·三之一）</p><p>年时生日宴高堂。欢笑拥炉香。今日山前停棹，也须随分飞觞。<br> 东阳太守，携家远去，方溯桐江。把酒祝君长健，相随归老吾乡。</p><p>点绛唇</p><p>日也<br> 前年初对大明宫。寒律转春风。几度乡关归梦，催成两鬓霜蓬。<br> 山州岁晚，还逢令节，空记前踪。莫遣酒兵相向，愁城生怕频攻。</p><p>点绛唇（腊日·三之三）</p><p>休惊初腊冻全消。旬日是春朝。梅吐芳心半笑，柳含青眼相撩。<br> 风光如许，那知太守，老去无聊。乘兴方思把笺，归心已逐轻桡。</p><p>凤栖梧（安人生日·五之一）</p><p>五日小春休屈指。花发西轩，早已传春意。应为高堂催燕喜。一枝得得来呈瑞。<br> 绮席初开云幕邃。兰蕙腾芳，人生蓬壶里。寿酒满斟那惜醉。锦囊行拜恩封贵。</p><p>凤栖梧（五之二）</p><p>雨洗轩庭迎晚照。黄菊才芳，未觉秋光老。怪底烘堂添语笑。姮娥此夜来蓬岛。<br> 献寿新词谁解道。满眼儿孙，著语皆争巧。潋滟金杯休惜酹。追欢不怕霜天晓。</p><p>凤栖梧（婺州席上 五之三）</p><p>风动飞霙迎晓霁。银海光浮，宴启群仙会。骑省流芳谁可继。尊前看取连枝贵。<br> 华发衰翁羞晚岁。未报皇恩，尚忝专城寄。酒入愁肠应易醉。已拚一醉酬君意。</p><p>凤栖梧（癸未生日·五之四）</p><p>老去光阴惊掣电。生长元丰，试数今谁健。多谢天公怜岁晚。清时乞得身闲散。<br> 忆昔生朝叨睿眷。台馈颁恩，内酒当筵劝。今日衰残欢意鲜。举杯目断尧天远。</p><p>凤栖梧（丁宅二侍儿·五之五）</p><p>缓带垂红双侍女。彩凤衔来，秀色生庭户。转蕙光风香暗度。回眸绰约神仙侣。<br> 寡和清歌声激楚。夜饮厌厌，劝我杯频举。只恐酒阑催暮雨。凭谁约断阳台路。</p><p>好事近（梅柳）</p><p>梅柳约东风，迎腊暗传消息。粉面翠眉偷笑，似欣逢佳客。<br> 晚来歌管破余寒，沈烟袅轻碧。老去不禁卮酒，奈尊前春色。</p><p>菩萨蛮（上元）</p><p>重帘卷尽楼台日。华灯万点欢声入。老病莫凭阑。一城星斗寒。<br> 艳妆翻舞雪。目眩红生缬。不是故无情。羞君双鬓青。</p><p>菩萨蛮</p><p>南山只与溪桥隔。年来厌著寻山屐。卧对曲屏风。淡烟疏雨中。<br> 功成投老去。拚作林塘主。万事不关心。酒杯红浪生。</p><p>清平乐（上元）</p><p>红莲照晚。花底明人眼。无限游人谁惜倦。只有衰翁心懒。<br> 笙歌缓引更筹。更阑客散添愁。香雾半窗幽梦，烟波千里归舟。</p><p>人月圆（壬午生日，时初遇会庆节，至翌日小集）</p><p>封人祝望尧云了，归路蔼欢声。何妨明日，开筵笑语，聊庆初生。<br> 官闲岁晚身犹健，兰玉更盈庭。持杯为寿，从教夜醉，谁怕参横。</p><p>西江月（壬午生日）</p><p>易老方惊岁晚，难禁又报生朝。从他华发转萧萧。且共尊前一笑。<br> 为具随宜餖飣，烘堂不用笙箫。只烦欢伯散无聊。醉里追回年少</p><p>惜分飞（次韵丁希闵）</p><p>年少春心花里转。只恐飞花片片。沈醉归深院。妓衣何用令高卷。<br> 要看梁州初入遍。放出楼中舞燕。有眼何曾见。看来未足重开宴。</p><p>减字木兰花（安人生日）</p><p>思堂醇酎。满酌金杯争献寿。记取年时。头白成双唱旧词。<br> 莫言秋晚。五日小春黄菊绽。折一枝来。纶诰金花要并开。</p><h3 id="李清照" tabindex="-1"><a class="header-anchor" href="#李清照" aria-hidden="true">#</a> 李清照</h3><p>孤雁儿（并序·世人作梅词，下笔便俗。予试作一篇，乃知前言不妄耳）</p><p>藤床纸帐朝眠起。说不尽、无佳思。沈香断续玉炉寒，伴我情怀如水。笛里三弄，梅心惊破，多少春情意。<br> 小风疏雨萧萧地。又催下、千行泪。吹箫人去玉楼空，肠断与谁同倚。一枝折得，人间天上，没个人堪寄。</p><p>满庭霜</p><p>小阁藏春，闲窗锁昼，画堂无限深幽。篆香烧尽，日影下帘钩。手种江梅更好，又何必、临水登楼。无人到，寂寥浑似，何逊在扬州。<br> 从来，知韵胜，难堪雨藉，不耐风柔。更谁家横笛，吹动浓愁。莫恨香消雪减，须信道、扫迹情留。难言处，良宵淡月，疏影尚风流。</p><p>玉楼春</p><p>红酥肯放琼苞碎。探著南枝开遍未。不知酝藉几多香，但见包藏无限意。<br> 道人憔悴春窗底。闷损阑干愁不倚。要来小酌便来休，未必明朝风不起。</p><p>渔家傲</p><p>雪里已知春信至。寒梅点缀琼枝腻。香脸半开娇旖旎。当庭际。玉人浴出新妆洗。<br> 造化可能偏有意。故教明月玲珑地。共赏金尊沈绿蚁。莫辞醉。此花不与群花比。</p><p>清平乐</p><p>年年雪里。常插梅花醉。挼尽梅花无好意。赢得满衣清泪。<br> 今年海角天涯。萧萧两鬓生华。看取晚来风势，故应难看梅花。</p><p>南歌子</p><p>天上星河转，人间帘幕垂。凉生枕簟泪痕滋。起解罗衣聊问、夜何其。<br> 翠贴莲蓬小，金销藕叶稀。旧时天气旧时衣。只有情怀不似、旧家时。</p><p>转调满庭芳</p><p>芳草池塘，绿阴庭院，晚晴寒透窗纱。玉钩金锁，管是客来唦。寂寞尊前席上，惟□、海角天涯。能留否，酴醿落尽，犹赖有梨花。<br> 当年，曾胜赏，生香薰袖，活火分茶。极目犹龙骄马，流水轻车。不怕风狂雨骤，恰才称、煮酒残花。如今也，不成怀抱，得似旧时那时。</p><p>渔家傲</p><p>天接云涛连晓雾。星河欲转千帆舞。仿佛梦魂归帝所。闻天语。殷勤问我归何处。<br> 我报路长嗟日暮。学诗谩有惊人句。九万里风鹏正举。风休住。蓬舟吹取三山去。</p><p>如梦令</p><p>常记溪亭日暮。沈醉不知归路。兴尽晚回舟，误入藕花深处。争渡。争渡。惊起一滩鸥鹭。</p><p>如梦令</p><p>昨夜雨疏风骤。浓睡不消残酒。试问卷帘人，却道海棠依旧。知否。知否。应是绿肥红瘦。</p><p>多丽（咏白菊）</p><p>小楼寒，夜长帘幕低垂。恨萧萧、无情风雨，夜来揉损琼肌。也不似、贵妃醉脸，也不似、孙寿愁眉。韩令偷香，徐娘傅粉，莫将比拟未新奇。细看取、屈平陶令，风韵正相宜。微风起，清芬酝藉，不减酴醿。<br> 渐秋阑、雪清玉瘦，向人无限依依。似愁凝、汉皋解佩，似泪洒、纨扇题诗。朗月清风，浓烟暗雨，天教憔悴度芳姿。纵爱惜、不知从此，留得几多时。人情好，何须更忆，泽畔东篱。</p><p>菩萨蛮</p><p>风柔日薄春犹早。夹衫乍著心情好。睡起觉微寒。梅花鬓上残。<br> 故乡何处是。忘了除非醉。沈水卧时烧。香消酒未消。</p><p>菩萨蛮</p><p>归鸿声断残云碧。背窗雪落炉烟直。烛底凤钗明。钗头人胜轻。<br> 角声催晓漏。曙色回牛斗。春意看花难。西风留旧寒。</p><p>浣溪沙</p><p>莫许杯深琥珀浓。未成沈醉意先融。□□已应晚来风。<br> 瑞脑香消魂梦断，辟寒金小髻鬟松。醒时空对烛花红。</p><p>浣溪沙</p><p>小院闲窗春色深。重帘未卷影沈沈。倚楼无语理瑶琴。<br> 远岫出山催薄暮，细风吹雨弄轻阴。梨花欲谢恐难禁。</p><p>浣溪沙</p><p>淡荡春光寒食天。玉炉沈水袅残烟。梦回山枕隐花钿。<br> 海燕未来人斗草，江海已过柳生绵。黄昏疏雨湿秋千。</p><p>凤凰台上忆吹箫</p><p>香冷金猊，被翻红浪，起来人未梳头。任宝奁闲掩，日上帘钩。生怕闲愁暗恨，多少事、欲说还休。今年瘦，非干病酒，不是悲秋。<br> 明朝，这回去也，千万遍阳关，也即难留。念武陵春晚，云锁重楼，记取楼前绿水，应念我、终日凝眸。凝眸处，从今更数，几段新愁。</p><p>一翦梅</p><p>红藕香残玉簟秋。轻解罗裳，独上兰舟。云中谁寄锦书来，雁字回时，月满西楼。<br> 花自飘零水自流。一种相思，两处闲愁。此情无计可消除，才下眉头，却上心头。</p><p>蝶恋花</p><p>泪湿罗衣脂粉满。四叠阳关，唱到千千遍。人道山长山又断。萧萧微雨闻孤馆。<br> 惜别伤离方寸乱。忘了临行，酒盏深和浅。好把音书凭过雁。东莱不似蓬莱远。</p><p>蝶恋花</p><p>暖日晴风初破冻。柳眼梅腮，已觉春心动。酒意诗情谁与共。泪融残粉花钿重。<br> 乍试夹衫金缕缝。山枕斜欹，枕损钗头凤。独抱浓愁无好梦。夜阑犹剪灯花弄。</p><p>鹧鸪天</p><p>寒日萧萧上锁窗。梧桐应恨夜来霜。酒阑更喜团茶苦，梦断偏宜瑞脑香。<br> 秋已尽，日犹长。仲宣怀远更凄凉。不如随分尊前醉，莫负东篱菊蕊黄。</p><p>小重山</p><p>春到长门春草青。江梅些子破，未开匀。碧云笼碾玉成尘。留晓梦，惊破一瓯春。<br> 花影压重门。疏帘铺淡月，好黄昏。二年三度负东君。归来也，著意过今春。</p><p>怨王孙</p><p>湖上风来波浩渺。秋已暮、红稀香少。水光山色与人亲，说不尽、无穷好。<br> 莲子已成荷叶老。青露洗、萍花汀草。眠沙鸥鹭不回头，似也恨、人归早。</p><p>临江仙</p><p>语作“庭院深深”数阕，其声即旧临江仙也。<br> 庭院深深深几许，云窗雾阁常扃。柳梢梅萼渐分明。春归秣陵树，人客远安城。<br> 感月吟风多少事，如今老去无成。谁怜憔悴更凋零。试灯无意思，踏雪没心情。</p><p>醉花阴</p><p>薄雾浓云愁永昼。瑞脑消金兽。佳节又重阳，玉枕纱厨，半夜凉初透。<br> 东篱把酒黄昏后。有暗香盈袖。莫道不消魂，帘卷西风，人似黄花瘦。</p><p>好事近</p><p>风定落花深，帘外拥红堆雪。长记海棠开后，正是伤春时节。<br> 酒阑歌罢玉尊空，青缸暗明灭。魂梦不堪幽怨，更一声啼F774。</p><p>诉衷情</p><p>夜来沈醉卸妆迟。梅萼插残枝。酒醒熏破春睡，梦远不成归。<br> 人悄悄，月依依。翠帘垂。更挼残蕊，更捻余香，更得些时。</p><p>行香子</p><p>草际鸣蛩。惊落梧桐。正人间、天上愁浓。云阶月地，关锁千重。纵浮槎来，浮槎去，不相逢。<br> 星桥鹊驾，经年才见，想离情、别恨难穷。牵牛织女，莫是离中。甚霎儿晴，霎儿雨，霎儿风。</p><p>添字丑奴儿</p><p>窗前谁种芭蕉树，阴满中庭。阴满中庭。叶叶心心，舒卷有余情。<br> 伤心枕上三更雨，点滴霖霪。点滴霖霪。愁损北人，不惯起来听。</p><p>忆秦娥</p><p>临高阁。乱山平野烟光薄。烟光薄。栖鸦归后，暮天闻角。<br> 断香残酒情怀恶。西风催衬梧桐落。梧桐落。又还秋色，又还寂寞。</p><p>念奴娇（春情）</p><p>萧条庭院，又斜风细雨，重门须闭。宠柳娇花寒食近，种种恼人天气。险韵诗成，扶头酒醒，别是闲滋味。征鸿过尽，万千心事难寄。<br> 楼上几日春寒，帘垂四面，玉阑干慵倚。被冷香消新梦觉，不许愁人不起。清露晨流，新桐初引，多少游春意。日高烟敛，更看今日晴未。</p><p>永遇乐</p><p>落日镕金，暮云合璧，人在何处。染柳烟浓。吹梅笛怨，春意知几许。元宵佳节，融和天气，次第岂无风雨。来相召、香车宝马，谢他酒朋诗侣。<br> 中州盛日，闺门多暇，记得偏重三五。铺翠冠儿，捻金雪柳，簇带争济楚。如今憔悴，风鬟霜鬓，怕见夜间出去。不如向、帘儿底下，听人笑语。</p><p>武陵春（春晚）</p><p>风住尘香花已尽，日晚倦梳头。物是人非事事休。欲语泪先流。<br> 闻说双溪春尚好，也拟泛轻舟。只恐双溪舴艋舟。载不动、许多愁。</p><p>怨王孙（春暮）</p><p>帝里春晚。重门深院。草绿阶前，暮天雁断。楼上远信谁传。恨绵绵。<br> 多情自是多沾惹。难拚舍又是寒食也。秋千巷陌，人静皎月初斜。浸梨花。</p><p>长寿乐（南昌生日）</p><p>微寒应候。望日边六叶，阶蓂初秀。爱景欲挂扶桑，漏残银箭，杓回摇斗。庆高闳此际，掌上一颗明珠剖。有令容淑质，归逢佳偶。到如今，昼锦满堂贵胄。<br> 荣耀，文步紫禁，一一金章绿绶。更值棠棣连阴，虎符熊轼，夹河分守。况青云咫尺，朝暮重入承明后。看彩衣争献，兰羞玉酎。祝千龄，借指松椿比寿。</p><p>蝶恋花（上巳召亲族）</p><p>永夜恹恹欢意少。空梦长安，认取长安道。为报今年春色好。花光月影宜相照。<br> 随意杯盘虽草草。酒美梅酸，恰称人怀抱。醉莫插花花莫笑。可怜春似人将老。</p><p>声声慢</p><p>寻寻觅觅，冷冷清清，凄凄惨惨戚戚。乍暖还寒时候，最难将息。三杯两盏淡酒，怎敌他、晚来风急。雁过也，正伤心，却是旧时相识。<br> 满地黄花堆积。憔悴损，如今有谁堪摘。守著窗儿，独自怎生得黑。梧桐更兼细雨，到黄昏、点点滴滴。这次第，怎一个、愁字了得。</p><p>点绛唇（闺思）</p><p>寂寞深闺，柔肠一寸愁千缕。惜春春去。几点催花雨。<br> 倚遍阑干，只是无情绪。人何处。连天衰草，望断归来路。</p><p>减字木兰花</p><p>卖花担上。买得一枝春欲放。泪染轻匀。犹带彤霞晓露痕。<br> 怕郎猜道。奴面不如花面好。云鬓斜簪。徒要教郎比并看。</p><p>摊破浣溪沙</p><p>揉破黄金万点轻。剪成碧玉叶层层。风度精神如彦辅，大鲜明。<br> 梅蕊重重何俗甚，丁香千结苦粗生。熏透愁人千里梦，却无情。</p><p>摊破浣溪沙</p><p>病起萧萧两鬓华。卧看残月上窗纱。豆蔻连梢煎熟水，莫分茶。<br> 枕上诗书闲处好，门前风景雨来佳。终日向人多藉藉，木犀花。</p><p>瑞鹧鸪（双银杏）</p><p>风韵雍容未甚都。尊前甘橘可为奴。谁怜流落江湖上，玉骨冰肌未肯枯。<br> 谁教并蒂连枝摘，醉后明皇倚太真。居士擘开真有意，要吟风味两家新。</p><p>临江仙（梅）</p><p>庭院深深深几许，云窗雾阁春迟。为谁憔悴损芳姿。夜来清梦好，应是发南枝。<br> 玉瘦檀轻无限恨，南楼羌管休吹。浓香吹尽有谁知。暖风迟日也，别到杏花肥。</p><p>庆清朝</p><p>禁幄低张，彤阑巧护，就中独占残春。容华淡伫，绰约俱见天真。待得群花过后，一番风露晓妆新。妖娆艳态，妒风笑月，长殢东君。<br> 东城边，南陌上，正日烘池馆，竟走香轮。绮筵散日，谁人可继芳尘。更好明光宫殿，几枝先近日边匀。金尊倒，拚了尽烛，不管黄昏。</p><p>浣溪沙</p><p>髻子伤春慵更梳。晚风庭院落梅初。淡云来往月疏疏。<br> 玉鸭熏炉闲瑞脑，朱樱斗帐掩流苏。通犀还解辟寒无。</p><p>浣溪沙（闺情）</p><p>绣幕芙蓉一笑开。斜飞宝鸭衬香腮。眼波才动被人猜。<br> 一面风情深有韵，半笺娇恨寄幽怀。月移花影约重来。</p><p>鹧鸪天</p><p>暗淡轻黄体性柔。情疏迹远只香留。何须浅碧深红色，自是花中第一流。<br> 梅定妒，菊应羞。画阑开处冠中秋。骚人可煞无情思，何事当年不见收。</p><p>新荷叶</p><p>薄露初零，长宵共、永书分停。绕水楼台，高耸万丈蓬瀛。芝兰为寿，相辉映、簪笏盈庭。花柔玉净，捧觞别有娉婷。<br> 鹤瘦松青，精神与、秋月争明。德行文章，素驰日下声名。东山高蹈，虽卿相、不足为荣。安石须起，要苏天下苍生。</p><h3 id="吕本中" tabindex="-1"><a class="header-anchor" href="#吕本中" aria-hidden="true">#</a> 吕本中</h3><p>采桑子</p><p>恨君不似江楼月，南北东西。南北东西。只有相随无别离。<br> 恨君却似江楼月，暂满还亏。暂满还亏。待得团团是几时。</p><p>采桑子</p><p>乱红夭绿风吹尽，小市疏楼。细雨轻鸥。总向离人恨里收。<br> 年年春好年年病，妾自西游。水自东流。不似残花一样愁。</p><p>西江月</p><p>渺渺风吹月上，濛濛雾挟霜回。百年心事老相催。人在夕阳落外。<br> 有梦常嫌去远，无书可恨来迟。一杯浊酒两篇诗。小槛黄花共醉。</p><p>西江月</p><p>酒罢悠扬醉兴，茶烹唤起醒魂。却嫌仙剂点甘辛。冲破龙团气韵。<br> 金鼎清泉乍泻，香沈微惜芳薰。玉人歌断恨轻分。欢意厌厌未尽。</p><p>点绛唇</p><p>病香无力傍栏干。风雨送春还。一枕晓来清梦，无人说似西山。<br> 匆匆笑语，时时邂逅，草草杯盘。莫谓杂花时候，便忘梅蕊冲寒。</p><p>南歌子</p><p>驿路侵斜月，溪桥度晓霜。短篱残菊一枝黄。正是乱山深处、过重阳。<br> 旅枕元无梦，寒更每自长。只言江左好风光。不道中原归思、转凄凉。</p><p>虞美人</p><p>梅花自是于春懒。不是春来晚。看伊开在众花前。便道与春无分、结因缘。<br> 风前月下频相就。笑我如伊瘦。几回冲雨过疏篱。已见一番青子、缀残枝。</p><p>虞美人</p><p>平生臭味如君少。自是君难老。似侬憔悴更谁知。只道心情不似、少年时。<br> 春风也到江南路。小槛花深处。对人不是忆姚黄。实是旧时风味、老难忘。</p><p>浣溪沙</p><p>暖日温风破浅寒。短青无数簇幽栏。三年春在病中看。<br> 中酒心情浑似梦，探花时候不曾闲。几年芳信隔秦关。</p><p>浣溪沙</p><p>共饮昏昏到暮鸦。不须春日念京华。迩来沈醉是生涯。<br> 不是对君犹惜醉，只嫌春病却怜他。愿为蜂采落残花。</p><p>长相思</p><p>要相忘。不相忘。玉树郎君月艳娘。几回曾断肠。<br> 欲下床。却上床。上得床来思旧乡。北风吹梦长。</p><p>减字木兰花</p><p>去年今夜。同醉月明花树下。此夜江边。月暗长堤柳暗船。<br> 故人何处。带我离愁江外去。来岁花前。又是今年忆去年。</p><p>菩萨蛮<br> 客愁不到西池路。残春又逐花飞去。今日傍池行。新荷昨夜生。<br> 故人千虑绕。不道书来少。去住隔关河。长亭风雨多。</p><p>菩萨蛮</p><p>高楼只在斜阳里。春风淡荡人声喜。携客不嫌频。使君如酒醇。<br> 花光人不会。月色须君醉。月色与花光。共成今夜长。</p><p>菩萨蛮</p><p>登楼一望南山雪。使君风味如新月。月向雪前明。主人今夜情。<br> 平生相与意。老病犹堪记。对酒为君欢。酒杯嫌未宽。</p><p>踏莎行</p><p>雪似梅花，梅花似雪。似和不似都奇绝。恼人风味阿谁知，请君问取南楼月。<br> 记得旧时，探梅时节。老来旧事无人说。为谁醉倒为谁醒，到今犹恨轻离别。</p><p>清平乐</p><p>故人何处。同在江南路。百种旧愁分不去。枉被落花留住。<br> 旧愁百种谁知。除非是见伊时。最是一春多病，等闲过了酴醿。</p><p>渔家傲</p><p>小院悠悠春未远。牡丹昨夜开犹浅。珍重使君帘尽卷。风欲转。绿阴掩映栏干晚。<br> 记得旧时清夜短。洛阳芳讯时相伴。一朵姚黄鬆髻满。情未展。新来衰病无人管。</p><p>生查子</p><p>残春雾雨余，小院黄昏后。说道觅新词，把酒来相就。<br> 酴醿插髻云，岁岁长如旧。不是做词迟，却怕添伊瘦。</p><p>满江红</p><p>东里先生，家何在、山阴溪曲。对一川平野，数间茅屋。昨夜冈头新雨过，门前流水清如玉。抱小桥、回合柳参天，摇新绿。<br> 疏篱下，丛丛菊。虚檐外，萧萧竹。叹古今得失，是非荣辱。须信人生归去好，世间万事何时足。问此春、春酝酒何如，今朝熟。</p><p>浪淘沙</p><p>柳色过疏篱。花又离披。旧时心绪没人知。记得一年寒食下，独自归时。<br> 归后却寻伊。月上嫌迟。十分斟酒不推辞。将为老来浑忘却，因甚沾衣。</p><p>浪淘沙</p><p>柳塘新涨。艇子操双桨。闲倚曲楼成怅望。是处春愁一样。<br> 傍人几点飞花。夕阳又送栖鸦。试问画楼西畔，暮云恐近天涯。</p><p>生查子（离思）</p><p>双双小凤斜，淡淡鸦儿稳。一曲渭城歌，柳色饶春恨。<br> 离觞洗别愁，酒尽愁难尽。宝瑟雁纵横，谁寄天涯信。</p><p>生查子（离思）</p><p>人分南浦春，酒把阳关盏。衣带自无情，顿为离人缓。<br> 愁随苦海深，恨逐前峰远。更听断肠猿，一似闻弦雁。</p><p>蝶恋花（春词）</p><p>巧语娇莺春未暮。杨柳风流，恰过池塘雨。芳草满庭花满树。无情胡蝶飞来去。<br> 睡起小奁香一缕。玉篆回纹，等个人分付。桃叶不言人不语。眉尖一点君知否。</p><p>如梦令（忆旧）</p><p>海雁桥边春苦。几见落花飞絮。重到柳行西，懒问画楼何处。凝伫。凝伫。十顷荷花风雨。</p><p>宣州竹（墨梅）</p><p>小溪蓬底湖风重。吹破凝酥动。一枝斜映庾门深。冷淡无言香泛、月华清。已经轻瘦谁为共。魂绕徐熙□。耻同桃李困春容。肯向毫端开发、雨云中。</p><h3 id="赵鼎" tabindex="-1"><a class="header-anchor" href="#赵鼎" aria-hidden="true">#</a> 赵鼎</h3><p>蝶恋花</p><p>部员外郎，谪监长道之白石镇<br> 一朵江梅春带雪。玉软云娇，姑射肌肤洁。照影凌波微步怯。暗香浮动黄昏月。<br> 谩道广平心似铁。词赋风流，不尽愁千结。望断江南音信绝。陇头行客空情切。</p><p>蝶恋花（河中作）</p><p>尽日东风吹绿树。向晚轻寒，数点催花雨。年少凄凉天付与。更堪春思萦离绪。<br> 临水高楼携酒处。曾倚哀弦，歌断黄金缕。楼下水流何处去。凭栏目送苍烟暮。</p><p>虞美人令（冯翊送信道舅先归桐宫）</p><p>魂消目断关山路。曾送雕鞍去。而今留滞古陪京，还是一尊芳酒、送君行。<br> 吾庐好在条山曲。三径应芜没。诛茅为我补东篱。会待新春残腊、也来归。</p><p>怨春风（闺怨）</p><p>宝鉴菱花莹。孤鸾慵照影。鱼书蝶梦两浮沈，恨恨恨。结尽丁香，瘦如杨柳，雨疏云冷。<br> 宿醉厌厌病。罗巾空泪粉。欲将远意托湘弦，闷闷闷。香絮悠悠，画帘悄悄，日长春困。</p><p>点绛唇（春愁）</p><p>香冷金炉，梦回鸳帐余香嫩。更无人问。一枕江南恨。<br> 消瘦休文，顿觉春衫褪。清明近。杏花吹尽。薄暮东风紧。</p><p>人月圆（中秋）</p><p>连环宝瑟深深愿，结尽一生愁。人间天上，佳期胜赏，今夜中秋。<br> 雅歌妍态，嫦娥见了，应羡风流。芳尊美酒，年年岁岁，月满高楼。</p><p>河传（以石曼卿诗为之）</p><p>年年桃李。渺关河一梦，飞花空委。鸿去燕来，锦字参差难寄。敛双眉、山对起。<br> 娇波泪落妆如洗。独倚高楼，日日春风里。江水际。天色无情，似送离怀千里。<br> 燕归梁（为人生日作）</p><p>绰约彤霞降紫霄。是仙子风标。湘裙明佩响琼瑶。散馥郁、暗香飘。<br> 小春十月寒犹浅，妆粉弄梅梢。秦楼风月待吹箫。舞双鹤、醉蟠桃。</p><p>减字木兰花（和倅·车韵。因以送之）</p><p>笔端红翠。造化工夫春有意。云梦涵胸。好去蓬山十二重。<br> 天街追骑。催唤谪仙泥样醉。电扫云空。百斛明珠咳唾中。</p><p>好事近（倅·车还阙，分得茶词）</p><p>兰烛画堂深，歌吹已终瑶席。碾破密云金缕，送蓬莱归客。<br> 看看宣诏未央宫，草诏侍宸极。拜赐一杯甘露，泛天边春色。</p><p>贺圣朝（锁试府学夜坐作）</p><p>断霞收尽黄昏雨。滴梧桐疏树。帘栊不卷夜沈沈，锁一庭风露。<br> 天涯人远，心期梦悄，苦长宵难度。知他窗外促织儿，有许多言语。</p><p>乌夜啼</p><p>檐花点滴秋清。寸心惊。香断一炉沈水、一灯青。<br> 凉宵永。孤衾冷。梦难成。叶叶高梧敲恨、送残更。</p><p>浣溪沙（美人）</p><p>艳艳春娇入眼波。劝人金盏缓声歌。不禁粉泪揾香罗。<br> 暮雨朝云相见少，落花流水别离多。寸肠争奈此情何。</p><p>画堂春（春日）</p><p>空笼帘影隔垂杨。梦回芳草池塘。杏花枝上蝶双双。春昼初长。<br> 强理云鬟临照，暗弹粉泪沾裳。自怜容艳惜流光。无限思量。</p><p>浪淘沙（次韵史东美洛中作）</p><p>归计信悠悠。归去谁留。梦随江水绕沙洲。沙上孤鸿犹笑我，萍梗飘流。<br> 与世且沈浮。要便归休。一杯消尽一生愁。傥有人来闲论事，我会摇头。</p><p>水调歌头（甲辰九月十五日夜饮独乐见山台坐中作）</p><p>屋下疏流水，屋上列青山。先生跨鹤何处，窈窕白云间。采药当年三径，只有长松绿竹，霜吹晚萧然。举酒高台上，仿佛揖群仙。<br> 转银汉，飞宝鉴，溢清寒。金波万顷不动，人在玉壶宽。我唱君须起舞，要把嫦娥留住，相送一杯残。醉矣拂衣去，一笑渺人寰。</p><p>双翠羽（三月十三日夜饮南园作。旧名念奴娇）</p><p>小园曲径，度疏林深处，幽兰微馥。竹坞无人双翠羽，飞触珊珊寒玉。更欲题诗，晚来孤兴，却恐伤幽独。不如花下，一尊芳酒相属。<br> 慨念故国风流，杨花春梦短，黄粱初熟。卷白千觞须劝我，洗此胸中荣辱。醉揖南山，一声清啸，休把《离骚》读。迟留归去，月明犹挂乔木。</p><p>河传（秋夜旅怀）</p><p>秋光向晚，叹羁游坐见。年华将换。一纸素书，拟托南来征雁。奈雪深、天更远。<br> 东窗皓月今宵满。浅酌芳尊，暂倩嫦娥伴。应念夜长，旅枕孤衾不暖。便莫教、清影转。</p><p>满江红（丁未九月南渡，泊舟仪真江口作）</p><p>惨结秋阴，西风送、霏霏雨湿。凄望眼、征鸿几字，暮投沙碛。试问乡关何处是，水云浩荡迷南北。但一抹、寒青有无中，遥山色。<br> 天涯路，江上客。肠欲断，头应白。空搔首兴叹，暮年离拆。须信道消忧除是酒，奈酒行有尽情无极。便挽取、长江入尊罍，浇胸臆。</p><p>鹧鸪天（建康上元作）</p><p>客路那知岁序移。忽惊春到小桃枝。天涯海角悲凉地，记得当年全盛时。<br> 花弄影，月流辉。水精宫殿五云飞。分明一觉华胥梦，回首东风泪满衣。</p><p>浣溪沙（建康次韵范元长送邢子方）</p><p>惜别怀归老不禁。一年春事柳阴阴。日下长安何处是，碧云深。<br> 已恨梅花疏远信，休传桃叶怨遗音。一醉东风分首去，两惊心</p><p>如梦令（建康作）</p><p>烟雨满江风细。江上危楼独倚。歌罢楚云空，楼下依前流水。迢递。迢递。目送孤鸿千里。</p><p>好事近（杭州作）</p><p>杨柳曲江头，曾记彩舟良夕。一枕楚台残梦，似行云无迹。<br> 青山迢递水悠悠，何处问消息。还是一年春暮，倚东风独立。</p><p>点绛唇（惜别）</p><p>惜别伤离，此生此念无重数。故人何处。还送春归去。<br> 美酒一杯，谁解歌金缕。无情绪。淡烟疏雨。花落空庭暮。</p><p>琴调相思令（思归词）</p><p>归去来。归去来。昨夜东风吹梦回。家山安在哉。<br> 酒一杯。复一杯。准拟愁怀待酒开。愁多肠九回。</p><p>望海潮 （八月十五日钱塘观潮）</p><p>双峰遥促，回波奔注，茫茫溅雨飞沙。霜凉剑戈，风生阵马，如闻万鼓齐挝。儿戏笑夫差。谩水犀强弩，一战鱼虾。依旧群龙，怒卷银汉下天涯。<br> 雷驱电炽雄夸。似云垂鹏背，雪喷鲸牙。须臾变灭，天容水色，琼田万顷无瑕。俗眼但惊嗟。试望中仿佛，三岛烟霞。旧隐依然，几时归去泛灵槎。</p><p>花心动（偶居杭州七宝山国清寺冬夜作）</p><p>江月初升，听悲风、萧瑟满山零叶。夜久酒阑，火冷灯青，奈此愁怀千结。绿琴三叹朱弦绝，与谁唱、阳春白雪。但遐想、穷年坐对，断编遗册。<br> 西北欃枪未灭。千万乡关，梦遥吴越。慨念少年，横槊风流，醉胆海涵天阔。老来身世疏篷底，忍憔悴、看人颜色。更何似、归欤枕流漱石。</p><p>洞仙歌</p><p>空山雨过，月色浮新酿。把盏无人共心赏。漫悲吟、独自捻断霜须，还就寝、秋入孤衾渐爽。<br> 可怜窗外竹，不怕西风，一夜潇潇弄疏响。奈此九回肠，万斛清愁，人何处、邈如天样。纵陇水、秦云阻归音，便不许时闲，梦中寻访。</p><p>乌夜啼（中秋）</p><p>雨余风露凄然。月流天。还是年时今夜、照关山。<br> 收别泪。持杯起。问婵娟。问我扁舟流荡、几时还。</p><p>满庭芳（九日用渊明二诗作）</p><p>靡靡流光，凄凄风露，小园草木初凋。杳然尘影，爽气界天高。爱此佳名重九，随宜对、秋菊持醪。登临处，哀蝉断响，燕雁度云霄。<br> 闲谣。情缅邈，相寻万化，人世徒劳。念胸中百虑，何物能消。欲致颓龄不老，和金茎、一醉陶陶。君休问，千年事往，聊与永今朝。</p><p>好事近（雪中携酒过元长）</p><p>春色遍天涯，寒谷未知消息。且共一尊芳酒，看东风飞雪。<br> 太平遗老洞霄翁，相对两华发。一任醉魂飞去，访琼瑶宫阙。</p><p>好事近（再和）</p><p>羁旅转飞蓬，投老未知休息。却念故园春事，舞残红飞雪。<br> 危楼高处望天涯，云海寄穷发，只有旧时凉月，照清伊双阙。</p><p>好事近（再和）</p><p>一炷鼻端香，方寸浪平风息。汲取玉池春水，点红炉微雪。<br> 年来都以酒相妨，进退只毫发，却道醉乡深处，是三山神阙。</p><p>好事近（再和）</p><p>烟雾锁青冥，直上九关一息。姑射有人相挽，莹肌肤冰雪。<br> 骑鲸却下大荒来，天风乱吹发。慨念故人非是，漫尘埃城阙。</p><p>少年游（山中送春）</p><p>三月正当三十日，愁杀醉吟翁。可奈青春，太无情甚，归去苦匆匆。<br> 共君今夜不须睡，尊酒且从容。说与楼头，打钟人道，休打五更钟。</p><p>贺圣朝（两辰岁生日作）</p><p>花光烛影春容媚。香生和气。纷纷儿女拜翁前，劝犀尊金醴。家酿名，出《真诰》。<br> 凌烟图画，王侯富贵，非翁雅意，愿翁早早乞身归，对青山沈醉。</p><p>贺圣朝（道中闻子规）</p><p>征鞍南去天涯路。青山无数。更堪月下子规啼，向深山深处。<br> 凄然推枕，难寻新梦，忍听伊言语。更阑人静一声声，道不如归去。</p><p>醉蓬莱（庆寿）</p><p>破新正春到，五叶尧蓂，弄芳初秀。翦彩然膏，灿华筵如昼。家庆图中，老莱堂上，竞祝翁遐寿。喜气欢容，光生玉斝，香霏金兽。<br> 谁会高情，淡然声利，一笑尘寰，万缘何有。解组归来，访渔樵朋友。华发苍颜，任从老去，但此情依旧。岁岁年年，花前月下，一尊芳酒。</p><p>小重山</p><p>漠漠晴霓和雨收。长波千万里，拍天流。云帆烟棹去悠悠。西风里，归兴满沧州。<br> 谩道醉忘忧。荡高怀远恨，更悲秋。一眉山色为谁愁。黄昏也，独自倚危楼。</p><p>惜双双（梅）</p><p>度陇信音谁与寄。肠断江南千里。深雪前村里。一枝昨夜传芳意。<br> 冷蕊暗香空旖旎。也应是、春来憔悴。风度将谁比。忆曾插向香罗□。</p><p>西江月（过福唐留别故人）</p><p>世态浮云易变，时光飞箭难留。五年重见海东头。只有交情似旧。<br> 未尽别来深意，难堪老去离愁。青山迢递水悠悠。明日扁舟病酒。</p><p>行香子</p><p>草色芊绵。雨点阑斑。糁飞花、还是春残。天涯万里，海上三年。试倚危楼，将远恨，卷帘看。<br> 举头见日，不见长安。谩凝眸、老泪凄然。山禽飞去，榕叶生寒。到黄昏也，独自个，尚凭阑。</p><p>醉桃园（送春）</p><p>青春不与花为主。花正开时春暮。花下醉眠休诉。看取春归去。<br> 莺愁蝶怨春知否。欲问春归何处。只有一尊芳醑。留得青春住。</p><p>浪淘沙（九日会饮分得雁字）</p><p>霜露日凄凉。北雁南翔。惊风吹起不成行。吊影苍波何限恨，日暮天长。<br> 为尔惜流光。还是重阳。故人何处舣危樯。寄我相思千点泪，直过潇湘。</p><p>浪淘沙</p><p>玉宇洗秋晴。凉月亭亭。梦回孤枕琐窗明。何处飞来三弄笛，风露凄清。<br> 曾看玉纤横。苦爱新声。由来百虑为愁生。此夜曲中闻折柳，都是离情。</p><h3 id="向子諲" tabindex="-1"><a class="header-anchor" href="#向子諲" aria-hidden="true">#</a> 向子諲</h3><p>满庭芳</p><p>月窟蟠根，云岩分种，绝知不是尘凡。琉璃剪叶，金粟缀花繁。黄菊周旋避舍，友兰蕙、羞杀山樊。清香远，秋风十里，鼻观已先参。<br> 酒阑。听我语，平生半是，江北江南。经行处、无穷绿水青山。常被此花相恼，思共老、结屋中间。不因尔，芗林底事，游戏到人寰。</p><p>满庭芳（岩桂芗林改张元功所作）</p><p>瑟瑟金风，团团玉露，岩花秀发秋光。水边一笑，十里得清香。疑是蕊宫仙子，新妆就、娇额涂黄。霜天晚，妖红丽紫，回首总堪伤。<br> 中央。孕正色，更留明月，偏照何妨。便高如兰菊，也让芬芳。输与芗林居士，微吟罢、闲据胡床。须知道，天教尤物，相伴老江乡。</p><p>蓦山溪（绍兴乙卯，大雪行鄱阳道中）</p><p>瑶田银海。浩色难为对。琪树照人间，晓然是、华严境界。万年松径，一带旧峰峦，深掩覆，密遮藏，三昧光无碍。<br> 金毛狮子，打就休惊怪。片片上红炉，且不可、将情作解。有无不道，泯绝去来今，明即暗，暗还明，只个长不昧。</p><p>蓦山溪（王明之曲，芗林易置十数字歌之）</p><p>挂冠神武。来作烟波主。千里好江山，都尽是，君恩赐与。风勾月引，催上泛宅时，酒倾玉，鲙堆雪，总道神仙侣。<br> 蓑衣箬笠，更着些儿雨。横笛两三声，晚云中、惊鸥来去。欲烦妙手，写入散人图，蜗角名，蝇头利，着甚来由顾。</p><p>蓦山溪（老妻生日作，十一月初七日）</p><p>一阳才动，万物生春意。试与问宫梅，到东合花枝第几。疏疏淡淡，冷艳雪中明，无俗调，有真香，正与人相倚。<br> 非烟非雾，瑞色门阑喜。再拜引杯长，看两颊、红潮欲起。天教难老，风鬓绿如云，对玉笥，与芗林，岁岁花前醉。</p><p>水龙吟（绍兴甲子上元有怀京师）</p><p>华灯明月光中，绮罗弦管春风路。龙如骏马，车如流水，软红成雾。太一池边，葆真宫里，玉楼珠树。见飞琼伴侣，霓裳缥缈，星回眼、莲承步。<br> 笑入彩云深处。更冥冥、一帘花雨。金钿半落，宝钗斜坠，乘鸾归去。醉失桃源，梦回蓬岛，满身风露。到而今江上，愁山万叠，鬓丝千缕。</p><p>水龙吟</p><p>登连辉观。梁使君遣酒，仍与北梨俱醉芗林堂上，相与联句云：西北通无路，东南偶共期，穿林行鸟路、踏雪噍鹅梨。吴大年方病起，不能同此乐。得大年水龙吟词，过之。夜归，月色如昼，亦赋一首<br> 梦回寒入衾绸，晓惊忽堕瑶林里。穿帷透隙，落花飞絮，难穷巧思。着帽披裘，挈壶呼友，倚空临水。望琼田不尽，银涛无际，浮皓色、来天地。<br> 遥想吴郎病起。政冷窗、微吟拥鼻。持笺赠我，新词绝唱，珠零玉碎。余兴追游，清芬坐对，高谈倾耳。晚归来，风扫停云，万里月华如洗。</p><p>八声甘州（中秋前数夕，久雨方晴）</p><p>恨中秋、多雨及晴景，追赏且探先，纵玉钩初上，冰轮未正，无奈婵娟。饮客不来自酌，对影亦清妍。任笑芗林老，雪鬓霜髯。<br> 好在章江西畔，有凌云玉笥，空翠相连。懒崎岖林麓，则窈窕溪边。自断此生休问，愿瓮中、长有酒如泉。人间是，更谁得似，月下尊前。</p><p>八声甘州（丙寅中秋对月）</p><p>扫长空、万里静无云，飞镜上天东。欲骑鲸与问，一株丹桂，几度秋风。取水珠宫贝阙，聊为洗尘容。莫放素娥去，清影方中。<br> 玄魄犹余半璧，便笙篁万籁，尊俎千峰。况十分端正，更鼓舞衰翁。恨人生、时乎不再，未转头、欢事已沈空。多酌我，岁华好处，浩意无穷。</p><p>水调歌头</p><p>公幕府间。从游者，洪驹父、徐师川、苏伯固父子、李商老兄弟。是夕登临，赋咏乐甚。俯仰三十九年，所存者，余与彦章耳。绍兴戊辰再闰，感时抚事，为之太息。因取旧诗中师川一二语，作是词。<br> 闰余有何好，一年两中秋。补天修月人去，千古想风流。少日南昌幕下，更得洪徐苏李，快意作清游。送日眺西岭，得月上东楼。<br> 四十载，两人在，总白头。谁知沧海成陆，萍迹落南州。忍问神京何在，幸有芗林秋露，芳气袭衣裘。断送余生事，惟酒可忘忧。</p><p>水调歌头</p><p>复赋一首，庶异时不为堂上生客耳<br> 我生六十四，四度闰中秋。碧天千里如水，明月更如流。照我洛滨诗伯，携手仟卿廛隐，阆苑与同游。人醉玉相倚，不肯下琼楼。<br> 芗林老，章江上，几回头。剩欲探鹤瀛海，聊下越王州。直入白云深处，细酌仙人九酝，香雾尽侵裘。共看一笑粲，以写我心忧。</p><p>水调歌头（再用前韵答任令尹）</p><p>飘飘任公子，爽气欲横秋。向日携诗过我，知不是凡流。筑室清江西畔，巧占一川佳处，剩士日追游。邀我出门去，柱月上新楼。<br> 烂银盘，从树杪，出云头。好是风流从事，同醉入青州。须信人生如幻，七十古来稀有，销得几狐裘。谁似芗林老，无喜亦无忧。</p><p>洞仙歌（中秋）</p><p>碧天如水，一洗秋容净。何处飞来大明镜。谁道斫却桂，应更光辉，无遗照，泻出山河倒影。<br> 人犹苦余热，肺腑生尘，移我超然到三境。问姮娥、缘底事，乃有盈亏，烦玉斧、运风重整。教夜夜、人世十分圆，待拚却长年，醉了还醒。</p><p>满江红（奉酬曾端伯使君，兼简赵若虚监郡）</p><p>雁阵横空，江枫战、几番风雨。天有意、作新秋令，欲鏖残暑。篱菊岩花俱秀发，清氛不断来窗户。共欢然、一醉得黄香，仍叔度。<br> 尊前事，尘中去。拈花问无人语。芗林顾灵照，笑抚庭树。试举似虎头城太守，想应会得玄玄处。老我来、懒更作渊明，闲情赋。</p><p>虞美人</p><p>以送之。时正之被召<br> 淮阳堂上曾相对。笑把姚黄醉。十年离乱有深忧。白发萧萧同见、渚江秋。<br> 履声细听知何处。欲上星辰去。清寒初溢暮云收。更看碧天如水、月如流。</p><p>虞美人</p><p>兼示开元栖隐二老<br> 银山堆里庐山对。舟子愁如醉。笑看五老了无忧。大觉胸中云梦、气横秋。<br> 若人到得归元处。空一齐销去。直须闻见泯然收。始知大江东注、不会流。</p><p>虞美人</p><p>语答之，兼示栖隐宁老<br> 澄江霁月清无对。鲁酒何须醉。人怜贫病不堪忧。谁识此心如月、正含秋。<br> 再三涝漉方知处。试向波心去。迢迢空劫勿能收。谩道从来天地、与同流。</p><p>虞美人（梅花盛开，走笔戏呈韩叔夏司谏）</p><p>江头苦被梅花恼。一夜霜须老。谁将冰玉比精神。除是凌风却月、见天真。<br> 情高意远仍多思。只有人相似。满城桃李不能春。独向雪花深处、露花身。</p><p>蝶恋花（和曾端伯使君，用李久善韵）</p><p>洲上百花如锦绣。水满池塘，更作溅溅溜。断送风光惟有酒。苦吟不怕因诗瘦。<br> 寻壑经丘长是久。晚晚归来，稚子柴门候。万事付之醒梦后，眉头不为闲愁皱。</p><p>蝶恋花</p><p>亦次其韵<br> 岩桂秋风南埭路。墙外行人，十里香随步。此是芗林游戏处。谁知不向根尘住。<br> 今日对花非浪语。忆昨明光，早辱君王顾。生怕青蝇轻点污。思鲈何似思花去。</p><p>鹧鸪天（寿太夫）</p><p>戏彩堂深翠幕张。南E97C特地作微凉。葵花向日枝枝似，蓂草忘忧日日长。<br> 门有庆，福无疆。老人星与酒生光。殷勤更假天吴手，倾泻西江入寿觞。</p><p>鹧鸪天（番禺齐安郡王席上赠故人）</p><p>台埭初逢两妙年。瑶林玉树倚风前。疏梅影里春同醉，红芰香中月一船。<br> 长怅恨，短因缘。空余胡蝶梦相连。谁知瘴雨蛮烟地，重上襄王玳瑁筵。</p><p>鹧鸪天（豫章郡王席上）</p><p>两个鸳鸯波上来。一緺杨柳掌中回。已愁共雪因风去，更着繁弦急管催。<br> 含浅笑，劝深杯。桃花气暖眼边开。司空常见风流惯，输与山翁醉玉摧。</p><p>鹧鸪天（绍兴己未归休后赋）</p><p>露下风前处处幽。官黄如染翠如流。谁将天上蟾宫树，散作人间水国秋。<br> 香郁郁，思悠悠。几年魂梦绕江头。今朝得到芗林醉，白发相看万事休。</p><p>鹧鸪天<br> 芗林居士卡筑清江，乃杨遵道光禄故居也。昔文安先生之所可，而竹木池馆，亦甚似之。其子孙与两苏、山谷从游。所谓百花洲者，因东坡而得名，尝为绝句以纪其事。后戏广其声，为是词云<br> 莫问清江与洛阳。山林总是一般香。两家地占西南剩，可是前人例姓杨。<br> 石作枕，醉为乡。藕花菱角满池塘。虽无中岛霓裳奏，独鹤随人意自长。</p><p>鹧鸪天（有怀京师上元，与韩叔夏司谏、王夏卿侍郎、曹仲谷少卿同赋）</p><p>紫禁烟花一万重。鳌山宫阙倚晴空。玉皇端拱彤云上，人物嬉游陆海中。<br> 星转斗，驾回龙。五侯池馆醉春风。而今白发三千丈，愁对寒灯数点红。</p><p>鹧鸪天（戏韩叔夏）</p><p>只有梅花似玉容。云窗月户几尊同。见来怨眼明秋水，欲去愁眉淡远峰。<br> 山万叠，水千重。一双胡蝶梦能通。都将泪作梅黄雨，尽把情为柳絮风。</p><p>鹧鸪天（老妻生日）</p><p>玉篆题名在九天。而今且作地行仙。挂冠神武归休后，同醉芗林是几年。<br> 龟游泳，鹤蹁跹。疏梅修竹两清妍。欲知福寿都多少，阁皂清江可比肩。</p><p>鹧鸪天（咏红梅）</p><p>江北江南雪未消。此花独步百花饶。青枝可爱难为杏，绿叶初无不是桃。<br> 多态度，足风标。蕊球仙子醉红潮。绝怜竹外横斜处，似与芗林慰寂寥。</p><p>鹧鸪天（绍兴壬戌中秋前数夕与杨谨仲,鲁子明,刘曼容及子驹兄弟待月新桥）</p><p>驾月新成碧玉梁。青天万里泻银潢。广寒宫里无双树，无热池边不尽香。<br> 承露液，酿秋光。直须一举累千觞。不知世路风波恶，何似芗林气味长。</p><p>鹧鸪天（绍兴戊辰岁闰中秋）</p><p>明月光中与客期。一年秋半两圆时。姮娥得意为长计，织女欢盟可恨迟。<br> 瞻玉兔，倒琼彝。追怀往事记新词。浩歌直入沧浪去，醉里归来凝不知。</p><p>鹧鸪天（曾端伯使君自处守移帅荆南，作是词戏之）</p><p>赣上人人说故侯。从来文采更风流。题诗谩道三千首，别酒须拚一百筹。<br> 乘画鹢，衣轻裘。又将春色过荆州。合江绕岸垂杨柳，总学歌眉叶叶愁。</p><p>减字木兰花</p><p>远弟来自龙舒，张师言寄声相问，有怀其人<br> 青松翠筱。一夜欹倾如醉倒。残腊能佳。落尽梅花见雪花。<br> 诗岩酒岛。何日登临同笑傲。未老还家。饱历年华有鬓华。</p><p>减字木兰花</p><p>公下世。此词，公之绝笔也<br> 斜红叠翠。何许花神来献瑞。粲粲裳衣。割得天孙锦一机。<br> 真香妙质。不耐世间风与日。着意遮围。莫放春光造次归。</p><p>阮郎归（绍兴乙卯大雪行鄱阳道中）</p><p>江南江北雪漫漫。遥知易水寒。同云深处望三关。断肠山又山。<br> 天可老，海能翻。消除此恨难。频闻遣使问平安。几时鸾辂还。</p><p>秦楼月</p><p>芳菲歇。故园目断伤心切。伤心切。无边烟水，无穷山色。<br> 可堪更近乾龙节。眼中泪尽空啼血。空啼血。子规声外，晓风残月。</p><p>少年游（别韩叔夏）</p><p>去年同醉，酴醿花下，健笔赋新词。今年君去，酴醿欲破，谁与醉为期。<br> 旧曲重歌倾别酒，风露泣花枝。章水能长湘水远，流不尽、两相思。</p><p>西江月（番禺赵立之郡王席上）</p><p>风响蕉林似雨，烛生粉艳如花。客星乘兴泛仙槎。误到支机石下。<br> 欢喜地中取醉，温柔乡里为家。暖红香雾闹春华。不道风波可怕。</p><p>西江月</p><p>已，无心即了”之句，戏作是词答之<br> 见处莫教认著，无心慎勿沈空。本无背面与初终。说了还同说梦。<br> 欲识芗林居士，真成渔父家风。收丝垂钓月明中。总是神通妙用。</p><p>西江月</p><p>足慰平生。时拜御书芗林之赐，因成长短句，寄朱子发、范元长、陈去非翰林三学士，以资玉堂中一笑<br> 得意穿云度水，及时斫玉分金。兹游了却未来心。怪我归迟一任。<br> 居士何如学士，翰林休笑芗林。个中真味少知音。不是清狂太甚。</p><p>西江月</p><p>政和间，余卜筑宛丘，手植众芗，自号芗林居士。建炎初，解六路漕事，中原俶扰，故庐不得返，卜居清江之五柳坊。绍兴癸丑罢帅南海，即弃官不仕。乙卯起，以九江郡复转漕江东，入为户部侍郎。辞荣避谤，出守姑苏。到郡少日，请又力焉，诏可，且赐舟曰泛宅，送之以归。己未暮春。复还旧隐。时仲舅李公休亦辞春陵郡守致仕，喜赋是词：<br> 五柳坊中烟绿，百花洲上云红。萧萧白发两衰翁。不与时人同梦。<br> 抛掷麟符虎节，徜徉江月林风。世间万事转头空。个里如如不动。</p><p>西江月</p><p>取古人语以况此花，称为著题。余三十年前，与晁之道、狄端叔诸公醉皇建院东武襄家，酴醿甚盛，各赋长短句。独记余浣溪沙一首云：“翠羽衣裳白玉人。不将朱粉污天真。清风为伴月为邻。枕上解随良夜梦，壶中别是一家春。同心小绾更尖新。”真成梦事。此BA4E此花不殊，而心情老懒，无复当时矣，勉强作是词云：<br> 红退小园桃杏，绿生芳草池塘。谁教芍药殿春光。不似酴醿官样。<br> 翠盖更蒙珠幰，薰炉剩熨沈香。娟娟风露满衣裳。独步瑶台月上。</p><p>西江月（老妻生日，因取芗林中所产异物，作是词以侑觞）</p><p>几见芙蓉并蒂，忽生三秀灵芝。千年老树出孙枝。岩桂秋来满地。<br> 白鹤云间翔舞，绿龟叶上游戏。齐眉偕老更何疑。个里自非尘世。</p><p>南乡子（大雪韩叔夏坐中）</p><p>梅与雪争姝。试问春风管得无。除却个人多样态，谁如。细把冰姿比玉肤。<br> 一曲倒金壶。既醉仍烦翠袖扶。同向凌风台上看，何如。且与芗林作画图。</p><p>浣溪沙（宝林山间见兰）</p><p>绿玉丛中紫玉条。幽花疏淡更香饶。不将朱粉污高标。<br> 空谷佳人宜结伴，贵游公子不能招。小窗相对诵《离骚》。</p><p>浣溪沙</p><p>为姑苏郡守，浩然有归志，因广其声为浣溪沙，示姑苏诸友<br> 乐在烟波钓是闲。草堂松桂已胜攀。梢梢新月几回弯。<br> 一碧太湖三万顷，屹然相对洞庭山。狂风浪起且须还。</p><p>浣溪沙（戏呈牧庵舅）</p><p>进步须于百尺竿。二边休立莫中安。要知玄露没多般。<br> 花影镜中拈不起，蟾光空里撮应难。道人无事更参看。</p><p>浣溪沙</p><p>瞳日，争插新桃换旧符。”东坡诗云：“老去怕看新历日，退归拟学旧桃符。”古今绝唱也。吕居仁诗有“画角声中一岁除。平明更饮屠苏酒”之句，政用以为故事耳。芗林退居之士年，戏集两公诗，辄以鄙意足成浣溪沙，因书以遗灵照<br> 爆竹声中一岁除。东风送暖入屠苏。瞳瞳晓色上林庐。<br> 老去怕看新历日，退归拟学旧桃符。青春不染白髭须。</p><p>浣溪沙（岩桂花开不数日谢去每恨不能挽留。近得海上方可作炉薰颇耐久）</p><p>醉里惊从月窟来。睡余如梦蕊宫回。碧云时度小崔嵬。<br> 疑是海山怜我老，不论时节遣花开。从今休数返魂梅。</p><p>浣溪沙（老妻生日）</p><p>星斗昭回自一天。疏梅池畔斗清妍。蟠桃正熟藕如船。<br> 叶上灵龟来瑞世，林间白鹤舞胎仙。春秋不记几千年。</p><p>浣溪沙（堂前岩桂犯雪开数枝，色如杏黄，适当老妻生朝，作此以侑觞）</p><p>瑞气氤氲拂水来。金幢玉节下瑶台。江梅岩桂一时开。<br> 不尽秋香凝燕寝，无边春色入尊罍。临风嗅蕊共裴回。</p><p>浣溪沙（和曾吉甫韵呈宋景晋待制。宋有二袓）</p><p>绿绕红围宋玉墙。幽兰林下正芬芳。桃花气暖玉生香。<br> 谁道广平心似铁，艳妆高韵两难忘。苏州老矣不能狂。</p><p>浣溪沙（再用前韵寄曾吉甫运使）</p><p>霭霭停云覆短墙。夭夭临水自然芳。猗猗无处着清香。<br> 珍重蓦山溪句好，尊前频举不相忘。濠梁梦蝶尽春狂。</p><p>浣溪沙（简王景源、元渤伯仲）</p><p>南国风烟深更深。清江相接是庐陵。甘棠两地绿成阴。<br> 九日黄花兄弟会，中秋明月故人心。悲欢离合古犹今。</p><p>浣溪沙</p><p>短句赠行<br> 樽俎风流意气倾。一杯相属忍催行。离歌更作断肠声。<br> 衮衮大江前后浪，娟娟明月短长亭。水程山驿总关情。</p><p>生查子</p><p>天上得灵根，不是凡花数。清似水沉香，色染蔷薇露。芗林月冷时，玉笋云深处。归梦托秋风，夜夜江头路。</p><p>生查子（绍兴戊午姑苏郡斋怀归赋）</p><p>我爱木中犀，不是凡花数。清似水沈香，色染蔷薇露。<br> 芗林月冷时，玉笋云深处。归梦托秋风，夜夜江头路。</p><p>生查子（与客醉岩桂下，落蕊忽堕酒杯中）</p><p>月姊倚秋风，香度青林杪。吹堕酒杯中，笑靥撩人小。<br> 芗林万事休，独此情未了。醉里又题诗，不觉花前老。</p><p>临江仙（绍兴庚申，老妻生日。幼女灵照生于是岁。女子亦有弄璋之喜）</p><p>新月低垂帘额，小梅半出檐牙。高堂开燕静无哗。麟孙凤女，学语正咿哑。<br> 宝鼎剩熏沈水，琼彝烂醉流霞。芗林同老此生涯。一川风露，总道是仙家。</p><p>七娘子</p><p>山围水绕高唐路。恨密云、不下阳台雨。雾阁云窗，风亭月户。分明携手同行处。<br> 而今不见生尘步。但长江、无语东流去。满地落花，漫天飞絮。谁知总是离愁做。</p><p>减字木兰花</p><p>维摩住处。竟日缤纷花似雨。更有难忘。十里清芬扑鼻香。<br> 当年疏傅。借问赐金那用许。何似归艎。宝墨光芒万丈长。</p><p>减字木兰花</p><p>年年岩桂。恰恰中秋供我醉。今日重阳。百树犹无一树香。<br> 且倾白酒。赖有茱萸枝在手。可是清甘。绕遍东篱摘未堪。</p><p>清平乐</p><p>有留人意。拂叶攀花无限思。露湿浓香满袂。别来过了秋光。翠帘昨夜新霜。多少月宫闲地，姮娥与借余芳。”因赋一首<br> 幽花无外。心与芗林会。绿发相看今老矣。不作浅俗气味。<br> 露叶&lt;艹疑&gt;々生光。风梢泛泛飘香。称意中秋开了，余情犹及重阳。</p><p>清平乐（岩桂盛开，戏呈韩叔夏司谏）</p><p>吴头楚尾。踏破瓦鞋底。万壑千岩秋色里。不耐恼人风味。<br> 而今老我芗林。世间百不关心。独喜爱香韩寿，能来同醉花阴。</p><p>清平乐（奉酬韩叔夏）</p><p>薄情风雨。断送花何许。一夜清香无觅处。却返云窗月户。<br> 醉乡面米为春。荆州富贵中人。肯入芗林净社，玉山屡倒芳茵。</p><p>清平乐（赠韩叔夏）</p><p>银钩虿尾。一似钟繇字。吏部文章麟角起。自是惊人瑞世。<br> 西垣准拟挥毫。不须苦续离骚。政看翻阶红药，无忘丛桂香醪。</p><p>清平乐（答赵彦正使君）</p><p>人间尘外。一种寒香蕊。疑是月娥天上醉。戏把黄云挼碎。<br> 使君坐啸清江。腾芳飞誉无双。兴寄小山丛桂，诗成扉几明窗。</p><p>清平乐（郑长卿资政惠以龙焙绝品。余方酿芗林春色恨不得持去戏有此赠）</p><p>芗林春色。杯面云腴白。醉里不知天地窄。真是人间欢伯。<br> 风流玉友争妍。酪奴可与忘年。空诵少陵佳句，饮中谁与俱仙。</p><p>更漏子（雪中韩叔夏席上）</p><p>小窗前，疏影下。鸾镜弄妆初罢。梅似雪，雪如人。都无一点尘。<br> 暮江寒，人响绝。更着朦胧微月。山似玉，玉如君。相看一笑温。</p><p>点绛唇</p><p>俗呼点绛唇<br> 绿水青山，一轮明月林梢过。有谁同坐。妙德毗卢我。<br> 石女高歌，古调无人和。还知么。更没别个。且莫分疏破。</p><p>点绛唇（代净众老）</p><p>此夜中秋，不向光影门前过。披衣得坐。无佛众生我。<br> 没鼓打皮，借问今几和。还知么。就中两个。鼻孔谁穿破。</p><p>点绛唇（代香严荣老）</p><p>不昧本来，太虚明月流辉过。令行独坐。高下都由我。<br> 玉轸园弦，谁对秋风和。还知么。老庞一个。识得机关破。</p><p>点绛唇（代栖隐昙老）</p><p>折脚铛中，二时粥饭随缘过。东行西坐。不识而今我。<br> 坏尽田园，终日且婆和。还知么。锥也无个。肘露衣衫破。</p><p>点绛唇（复自和）</p><p>不挂一裘，世间万事如风过。忘缘兀坐。皮袋非真我。<br> 随色摩尼，朱碧如何和。还知么。从来只个。千古扑不破。</p><p>点绛唇（别代净众）</p><p>荆棘林中，浪夸好手曾穿过。不起于坐。畐塞虚空我。<br> 问路台山，婆子随声和。还知么。石桥老个。些子平窥破。</p><p>点绛唇（别代香严）</p><p>春浪桃花，禹门三尺平跳过。死生不坐。变化须归我。<br> 山起南云，北雨声相和。还知么。点点真个。块土何曾破。</p><p>点绛唇（别代栖隐）</p><p>脱落皮肤，故人南岳峰前过。只知闲坐。千圣难窥我。<br> 明月澄潭，谁唱复谁和。还知么。锦鳞没个。莫触清光破。</p><p>点绛唇（别自和）</p><p>绿水池塘，笑看野鸭双飞过。正当呆坐。纫鼻须还我。<br> 尽日张弓，许久无人和。还知么。难得全个。不免须明破。</p><p>点绛唇（世传《水月观音词》，徐师川恶其鄙俗，戏作一首似之）</p><p>冰雪肌肤，靓妆喜作梅花面。寄情高远。不与凡尘染。<br> 玉立峰前，闲把经珠转。秋风便。雾收云卷。水月光中见。</p><p>点绛唇（重九戏用东坡先生韵）</p><p>无热池南，岁寒亭上开新宴。青山芳甸。尽入真如观。<br> 举酒高歌，人在秋天半。晴空远。寒江影乱。何处飞来雁。</p><p>点绛唇</p><p>病卧秋风，懒寻杯酒追欢宴。梦游都甸。不改当年观。<br> 故旧雕零，天下今无半。烟尘远。泪珠零乱。怕问随阳雁。</p><p>点绛唇</p><p>今日重阳，强挼青蕊聊开宴。我家几甸。试上连辉观。<br> 忆着酺池，古塔烟霄半。愁心远。情随云乱。肠断江城雁。</p><p>点绛唇（重阳后数日，菊墩始有花。与诸友再登，赋第四首）</p><p>莫问重阳，黄花满地须游宴。休论夷甸。且作江山观。<br> 百岁光阴，屈指今过半。霜天晚。眼昏花乱。不见书空雁。</p><p>点绛唇（王景源使君宠示岩桂长短句，拟和一首）</p><p>春蕙秋兰，断岩空谷终难近。何如逸韵。十里香成阵。<br> 倾盖论交，白首情无尽。因君问。新声玉振。更觉花清润。</p><p>点绛唇（再赋示王景源使君）</p><p>璧月光辉，万山不隔蟾宫树。金风玉露。水国秋无数。<br> 老子情钟，欲向香中住。君王许。龙鸾飞舞。送到归休处。</p><p>点绛唇（再次王景源使君韵，赋第三首）</p><p>明月山头，古香吹堕青林底。世情无味。伴我千岩里。<br> 诗老风流，也向花留意。歌新拟。调高难比。半坐分君醉。</p><p>采桑子（芗林为牧庵舅作）</p><p>霜须七十期同老，云水之乡。总挂冠裳。闲里光阴一倍长。<br> 况逢菊靥篱边笑，风露中香。报答秋光。自有仙人九酝觞。</p><p>一落索</p><p>春风吹断前山雨。行云归去。暂来须信本无心，回首了无寻处。<br> 欲问个中玄路。阿谁能语。澄江霁月却深知，把此意、都分付。</p><p>如梦令</p><p>水之法，乃神仙术也。其香着人不灭，名曰芗林秋露。李长吉诗亦云：“山头老桂吹古香。”戏作二阕，以贻好事者二之一<br> 欲问芗林秋露。来自广寒深处。海上说蔷薇，何似桂华风度。高古。高古。不著世间尘污。</p><p>如梦令（二之二）</p><p>谁识芗林秋露。胜却诸天花雨。休更觅曹溪，自有个中玄路。参取。参取。滴滴要知落处。</p><p>卜算子</p><p>临镜笑春风，生怕梅花妒。疑是西湖处士家，疏影横斜处。<br> 江静竹娟娟，绿绕青无数。独许幽人子细看，全胜墙东路。</p><p>卜算子（中秋欲雨还晴，惠力寺江月亭用东坡先生韵示诸禅老寄徐师川枢密）</p><p>雨意挟风回，月色兼天静。心与秋空一样清，万象森如影。<br> 何处一声钟，令我发深省。独立沧浪忘却归，不觉霜华冷。</p><p>卜算子（重阳后数日避乱行双源山间，见菊复用前韵。时以九江郡恳辞未报）</p><p>时菊碎榛丛，地僻柴门静。谁道村中好客稀，明月和清影。<br> 天地一蘧庐，梦事慵思省。若个知余懒是真，心已如灰冷。</p><p>卜算子（督战淝水，再用前韵第三首示青草堂）</p><p>胶胶扰扰中，本体元来静。一段澄明绝点埃，世事如泡影。<br> 歇即是菩提，此语须三省。古首无人著脚行，禾黍秋风冷。</p><p>卜算子（复自和赋第四首）</p><p>千古一灵根，本妙元明静。道个如如已是差，莫认风番影。<br> 枯木夜堂深，默坐时观省。月落乌鸡出户飞，万里关河冷。</p><p>三字令</p><p>春尽日，雨余时。红蔌蔌，绿漪漪。花满地，水平池。烟光里，云影上，画船移。<br> 纹鸳并，白鸥飞。歌韵响，酒行迟。将我意，入新诗。春欲去，留且住，莫教归。</p><p>长相思（绍兴戊辰闰中秋）</p><p>年重月，月重光。万瓦千林白似霜。扁舟入醉乡。<br> 山苍苍。水茫茫。严濑当时不是狂。高风引兴长。</p><p>南歌子</p><p>柳眼风前动，梅心雪后寒。年光浑似雾中看。报答风光无处、可为欢。<br> 一曲聊收泪，三杯强自宽。新愁不耐上眉端。怕见长安归路、懒凭栏。</p><p>减字木兰花</p><p>无穷白水。无限芰荷红翠里。几点青山。半在云烟C95C霭间。<br> 移舟横截。卧看碧天流素月。此意虚徐。好把芗林入画图。</p><p>南歌子</p><p>江左称岩桂，吴中说木犀。水沈为骨郁金衣。却恨疏梅恼我、得香迟。<br> 叶借山光润，花蒙水色奇。年年勾引赋新诗。应笑芗林冷淡、独心知。</p><p>南歌子（绍兴辛酉病起）</p><p>病著连三月，谁能慰老夫。萧萧短发不胜梳。风里支离欲倒、要人扶。<br> 秋月明如水，岩花忽起予。旋篘白酒入盘盂。报答风光不醉、更何如。</p><p>南歌子</p><p>喜甚，因赋是词云<br> 我入三摩地，人疑小有天。君王送老白云边。不用丹青图画、上凌烟。<br> 喜揽澄清辔，能同载酒船。相逢忽谩别经年。好是两身强健、在尊前。</p><p>桂殿秋</p><p>秋色里，月明中。红旌翠节下蓬宫。蟠桃已结瑶池露，桂子初开玉殿风。</p><p>点绛唇（王景源使君生日坐上偶作）</p><p>满城腊雪净无埃。触处是花开。天上琼林珠树，谁知夜半移来。<br> 黄堂荐寿，请君著意，和气潜回。化作一江春酒，都将注入尊罍。</p><p>菩萨蛮</p><p>天仙醉把真珠掷。荷翻写入玻璃碧。雨过酒尊凉。红蕖苒苒香。<br> 飞来双白鹭。屡作僛僛舞。山鸟起清歌。晚来情更多。</p><p>好事近（绍兴辛未病起见梅）</p><p>多病卧江干，过尽春花秋叶。又见横斜疏影，弄阶前明月。<br> 呼儿取酒据胡床，尚喜知时节。宜与老夫情厚，有鬓边残雪。</p><p>好事近（用前韵答邓端友使君）</p><p>风劲入平林，扫尽一林黄叶。惟有长松千丈，挂娟娟霜月。<br> 使君和气动江城，疑是芳菲节。忽到小园游戏，见南枝如雪。</p><p>减字木兰花（登望韵亭）</p><p>两峰对起。象阙端门云雾里。千嶂排空。虎节龙旂指顾中。<br> 箫韶妙曲。我试与听音韵足。借问谁传。松上清风石上泉。</p><p>减字木兰花</p><p>翠鬟双小。绿绮朱弦心未了。画戟森间。玉子纹楸手共谈。<br> 不妨扶老。未说他年无限笑。且要忘忧。莫问今朝胜几筹。</p><p>减字木兰花（梅花盛开，走笔戏呈韩叔夏）</p><p>腊前雪里。几处梅梢初破蕊。年后江边。是处花开晚更妍。<br> 绝知春意。不耐愁何心与醉。更有难忘。宋玉墙头婉婉香。</p><p>减字木兰花（韩叔夏席上戏作）</p><p>谁知莹澈。惟有碧天云外月。一见风流。洗尽胸中万斛愁。<br> 剩烧蜜炬。只恐夜深花睡去。想得横陈。全是巫山一段云。</p><p>减字木兰花</p><p>千山万水。望极不知何处是。小院回廊。梦去相寻未觉长。<br> 绝怜清瘦。雪里梅梢春未透。常记分携。雨后梨花晓尚啼。</p><p>减字木兰花</p><p>去年端午。共结彩丝长命缕。今日重阳。同泛黄花九酝觞。<br> 经时离缺。不为莱菔髭似雪。一笑逢迎。休觅空青眼自明。</p><p>§江北旧词</p><p>满庭芳（政和癸巳滁阳作，其年京师大雪）</p><p>天宇长闲，飞仙狂醉，挼云碎玉沈空。谢家庭院，争道絮因风。不怕寒生宝粟，深调护、犀幕重重。瑶林里，疏梅献笑，小萼露轻红。<br> 瑞龙。香绕处，云间弦管，尘外帘栊。须烂醉流霞，莫诉千钟。闻道蟠桃正好，蓬瀛路、消息潜通。飞琼伴，偷将春色，分付入芳容。</p><p>水调歌头（赵伯山席上见梅）</p><p>天公深藏巧，雪里放春回。不到闲花凡草，都付与疏梅。独立水边林下，萧萧冰容孤艳，清瘦玉腰支。触拨暗香动，风味欲愁谁。<br> 姮娥携，青女过，夜阑时。瑶冠琼珮，粲然一笑亦何奇。剩欲举觞对饮，不怕月明霜重，寒色著人衣。只恐邻笛起，化作玉尘飞。</p><p>梅花引（戏代李师明作）</p><p>花如颊。梅如叶。小时笑弄阶前月。最盈盈。最惺惺。闲愁未识、无计定深情。十年空省春风面。花落花开不相见。要相逢。得相逢。须信灵犀，中自有心通。</p><p>梅花引</p><p>同杯勺。同斟酌。千愁一醉都推却。花阴边。柳阴边。几回拟待、偷怜不成怜。伤春玉瘦慵梳掠。抛掷琵琶闲处著。莫猜疑。莫嫌迟。鸳鸯翡翠，终是一双飞。</p><p>殢人娇（钱卿席上赠侍人轻轻）</p><p>白似雪花，柔于柳絮。胡蝶儿、镇长一处。春风骀荡，蓦然吹去。得游丝、半空惹住。<br> 波上精神，掌中态度。分明是、彩云团做。当年飞燕，从今不数。只恐是、高唐梦中神女。</p><p>玉楼春（宛丘行□□□□之园见梅对雪）</p><p>记得江城春意动。两行疏梅龙脑冻。佳人不用辟寒犀，踏雪穿花云鬓重。<br> 真珠旋滴留人共。更爇沈香暖金凤。只今梅雪可怜时，都似绿窗前日梦。</p><p>玉楼春（文缜、倪巨济、王元衷、苏叔党宴张子实家。侍人贺全真妙绝一时）</p><p>云窗雾阁春风透。蝶绕蜂围花气漏。恼人风味恰如梅，倚醉腰肢全是柳。<br> 细传一曲情偏厚。淡扫两山缘底皱。归时好月已沈空，只有真香犹满袖。</p><p>鹧鸪天（与徐师川同过叶梦授家）</p><p>小院深明别有天。花能笑语柳能眠。雪肌得酒于中暖，莲步凌波分外妍。<br> 钗燕重，髻荷偏。两山斜叠翠连娟。朝云无限矜春态，暮雨情知更可怜。</p><p>鹧鸪天（宣和己亥代人赠别）</p><p>斗帐欢盟不计年。谁知蓦地远如天。何曾一霎离心上，怎得而今在眼前。<br> 鱼不断，雁相连。可无小字寄芳笺。薄情已是抛人去，更与新愁到酒边。</p><p>鹧鸪天（同前）</p><p>说著分飞百种猜。泥人细数几时回。风流可惯曾孤冷，怀抱如何得好开。<br> 垂玉箸，下香阶。凭肩小语更兜鞋。再三莫遣归期误，第一频教入梦来。</p><p>鹧鸪天</p><p>浅浅妆成淡淡梅。见梅忆着傍妆台。书无鸿雁如何寄，肠断摧归作么回。<br> 千种恨，百般猜。为伊怀抱几时开。可堪江上风头恶，不放朝云入梦来。</p><p>鹧鸪天</p><p>几处秋千懒未收。花梢柳外出纤柔。霞衣轻举疑奔月，宝髻欹倾若坠楼。<br> 争缥缈，斗风流。蜂儿蛱蝶共嬉游。朝朝暮暮春风里，落尽梨花未肯休。</p><p>踏莎行（政和丙申九江道中）</p><p>霭霭朝云，矜春态度。楚宫梦断寻无路。欲将尊酒遣新愁，谁知引到愁深处。<br> 不尽长江，无边细雨。只疑都把愁来做。西山总不解遮栏，随春直过东湖去。</p><p>鹊桥仙</p><p>合卺风流，擘钗情态，压倒痴牛E66D女。今年云外果深期，想却笑、人间离苦。<br> 萦愁叠恨，青山绿水，杳杳重重无数。寻常犹有梦能来，到此夜、无寻梦处。</p><p>虞美人（政和丁酉下琵琶沟作）</p><p>濛濛烟树无重数。不碍相思路。晚云分外欲增愁。更那堪疏雨、送归舟。<br> 雨来还被风吹去。陨泪多如雨。拟题双叶问离忧。怎得水随人意、肯西流。</p><p>虞美人</p><p>去年不到琼花底。蝶梦空相倚。今年特地趁花来。却甚不教同醉、过花开。<br> 花知此恨年年有。也伴人春瘦。一枝和泪寄春风。应把旧愁新怨、入眉峰。</p><p>虞美人（宣和辛丑）</p><p>去年雪满长安树。望断扬州路。今年看雪在扬州。人在蓬莱深处、若为愁。<br> 而今不恨伊相误。自恨来何暮。平山堂下旧嬉游。只有舞春杨柳、似风流。</p><p>虞美人</p><p>绮窗人似莺藏柳。巧语春心透。声声清切入人深。一夜不知两鬓、雪霜侵。<br> 何时月下歌金缕。醉看行云住。懒将幽恨寄瑶琴。却倩金笼鹦鹉、递芳音。</p><p>更漏子（题赵伯山青白轩，时王丰父、刘长因同赋）</p><p>竹孤青，梅酽白。更着使君清绝。梅似竹，竹如君。须知德有邻。<br> 月同高，风同调。月底风前一笑。翻碎影，度微香。与人风味长。</p><p>更漏子</p><p>鹊桥边，牛渚上。翠节红旌相向。承玉露，御金风。年年岁岁同。<br> 懒飞梭，停弄杼。遥想彩云深处。人咫尺，事关山。无聊独倚栏。</p><p>鹊桥仙（七夕）</p><p>澄江如练，远山横翠，一段风烟如画。层楼杰阁倚晴空，疑便是、支矶石下。<br> 宝奁琼鉴，淡匀轻扫，纤手弄妆初罢。拟将心事问天公，与牛女、平分今夜。</p><p>南歌子（代张仲宗赋）</p><p>碧落飞明镜，晴烟幂远山。扁舟夜下广陵滩。照我白萍红蓼、一杯残。<br> 初望同盘饮，如何两处看。遥知香雾湿云鬟。凭暖琼楼十二、玉栏干。</p><p>鹊桥仙<br> 飞云多态，凉颸微度，都到酒边歌处。冰肌玉骨照人寒，更做弄、一帘风雨。<br> 同盘风味，合欢情思，不管星娥猜妒。桃花溪水接银河，与占断、鹊桥归路。</p><p>南歌子（郭小娘道装）</p><p>缥缈云间质，轻盈波上身。瑶林玉树出风尘。不是野花凡草、等闲春。<br> 翠羽双垂珥，乌纱巧制巾。经珠不动两眉颦。须信铅华销尽、见天真。</p><p>南歌子</p><p>梁苑千花乱，隋堤一水长。眼前风物总悲凉。何况眉头心上、不相忘。<br> 因梦聊携手，凭书续断肠。已惊蝴蝶过东墙。更被风吹鸿雁、不成行。</p><p>卜算子</p><p>岁见梅追和一首，终恨有儿女子态耳<br> 竹里一枝梅，雨洗娟娟静。疑是佳人日暮来，绰约风前影。<br> 新恨有谁知，往事何堪省。梦绕阳台寂寞回，沾袖余香冷。</p><p>菩萨蛮</p><p>鸳鸯翡翠同心侣。惊风不得双飞去。春水绿西池。重期相见时。<br> 长怜心共语。梦里池边路。相见不如新。花应解笑人。</p><p>菩萨蛮（政和丙申）</p><p>娟娟明月如霜白。鳌山可是蓬山隔。恨不及春风。行云处处同。<br> 暖香红雾里。一笑谁新喜。知得远愁无。春衫有泪珠。</p><p>菩萨蛮</p><p>袜儿窄剪鞋儿上。纹鸳并影双双好。微步巧藏人。轻飞洛浦尘。<br> 前回深处见。欲近还相远。心事不能知。教人直是疑。</p><p>南歌子</p><p>雨过林峦静，风回池阁凉。窥人双燕语雕梁。笑看小荷翻处、戏鸳鸯。<br> 共饮菖蒲细，同分彩线长。今朝真不负风光。绝胜几年飞梦、绕高居。</p><p>减字木兰花（政和癸巳）</p><p>几年不见。胡蝶枕中魂梦远。一日相逢。鹦鹉杯深笑靥浓。<br> 欢心未已。流水落花愁又起。离恨如何。细雨斜风晚更多。</p><p>秦楼月</p><p>虫声切。柔肠欲断伤离别。伤离别。几行清泪，界残红颊。<br> 玉阶白露侵罗袜。下帘却望玲珑月。玲珑月。寒光凌乱，照人愁绝。</p><p>生查子（与王丰父、郑曼卿兄弟嵩山道中）</p><p>月在两山间，人在空明里。山色碧于天，月色光于水。<br> 心闲物物幽，心动尘尘起。莫向动中来，长愿闲如此。</p><p>生查子</p><p>春心如杜鹃，日夜思归切。啼尽一川花，愁落千山月。<br> 遥怜白玉人，翠被余香歇。可惯独眠寒，减动丰肌雪。</p><p>生查子</p><p>近似月当怀，远似花藏雾。好是月明时，同醉花深处。<br> 看花不自持，对月空相顾。愿学月频圆，莫作花飞去。</p><p>生查子</p><p>春山和恨长，秋水无言度。脉脉复盈盈，几点梨花雨。<br> 深深一段愁，寂寂无行路。推去又还来，没个遮栏处。</p><p>生查子（赠陈宋邻）</p><p>娟娟月入眉，整整云归鬓。镜里弄妆迟，帘外花移影。<br> 斜窥秋水长，软语春莺近。无计奈情何，只有相思分。</p><p>生查子</p><p>相思懒下床，春梦迷胡蝶。入柳又穿花，去去轻如叶。<br> 可堪岐路长，不道关山隔。无赖是黄鹂，唤起空愁绝。</p><p>望江南（八月十四日望为寿，近有弄璋之庆）</p><p>微雨过，庭院净无尘。天上秋期明日是，人间月影十分清，真不负佳辰。<br> 称寿处，香雾绕花身。玉兔已成千岁药，桂华更与一枝新。喜气满重闉。</p><p>浣溪沙</p><p>冰雪肌肤不受尘。脸桃眉柳暖生春。手搓梅子笑迎人。<br> 欲语又休无限思，暂来还去不胜颦。梦随胡蝶过东邻。</p><p>西江月</p><p>微步凌波尘起，弄妆满镜花开。春心掷处眼频来。秀色著人无耐。<br> 旧事如风无迹，新愁似水难裁。相思日夜梦阳台。减尽沈郎衣带。</p><p>点绛唇（南昌送范帅）</p><p>丹凤飞来，细传日下丝纶语。使君归去。已近沙堤路。<br> 风叶露花，秋意浓如许。江天暮。离歌轻举。愁满西山雨。</p><p>丑奴儿（宣和辛丑）</p><p>无双亭下琼花树，玉骨云腴。倾国称姝。除却扬州是无处。<br> 天教红药来参乘，桃李先驱。总作花奴。举拥红遮到玉都。</p><p>如梦令</p><p>午夜凉生翠幔。帘外行云撩乱。可恨白萍风，欲雨又还吹散。肠断。肠断。楚梦惊残一半。</p><p>好事近（中秋前一日为寿）</p><p>小雨度微云，快染一天新碧。恰到中秋佳处，是芳年华日。<br> 冰轮莫做九分看，天意在今夕。先占广寒风露，怕姮娥偏得。</p><p>好事近（怀安郡王席上）</p><p>初上舞裀时，争看袜罗弓窄。恰似晚霞零乱，衬一钩新月。<br> 折旋多态小腰身，分明是回雪。生怕因风飞去，放真珠帘隔。</p><p>采桑子</p><p>人如濯濯春杨柳，彻骨风流。脱体温柔。牵系多情尽未休。<br> 最怜恰恰新眠起，云雨初收。斜倚琼楼。叶叶眉心一样愁。</p><p>清平乐（滁阳寄邵子非诸友）</p><p>云无天净。明月端如镜。乌鹊绕枝栖未稳。零露垂垂珠陨。<br> 扁舟共绝潮河。秋风别去如梭。今夜凄然对影，与谁斟酌姮娥。</p><p>浣溪沙</p><p>花想仪容柳想腰。融融曳曳一团娇。绮罗丛里最妖娆。<br> 歌罢碧天零影乱，舞时红袖雪花飘。几回相见为魂销。</p><p>浣溪沙（赵总怜以扇头来乞词，戏有此赠。赵能著棋、写字、分茶、弹琴）</p><p>艳赵倾燕花里仙。乌丝阑写永和年。有时闲弄醒心弦。<br> 茗碗分云微醉后，纹楸斜倚髻鬟偏。风流模样总堪怜。</p><p>浣溪沙（王称心效颦，亦有是请，再用前韵赠之）</p><p>曾是襄王梦里仙。娇痴恰恰破瓜年。芳心已解品朱弦。<br> 浅浅笑时双靥媚，盈盈立处绿云偏。稀人心是尽人怜。</p><p>浣溪沙<br> 一夜凉颸动碧厨。晓庭飞雨溅真珠。玉人睡起倚金铺。<br> 云髻作堆初未整，柳腰如醉不胜扶。天仙风调世间无。</p><p>浣溪沙（政和壬辰正月豫章龟潭作，时徐师川、洪驹父、汪彦章携酒来作别）</p><p>璧月光中玉漏清。小梅疏影水边明。似梅人醉月西倾。<br> 梅欲黄时朝暮雨，月重圆处短长亭。旧愁新恨若为情。</p><p>浣溪沙（连年二月二日出都门）</p><p>人意天公则甚知。故教小雨作深悲。桃花浑似泪胭脂。<br> 理棹又从今日去，断肠还似去年时。经行处处是相思。</p><p>浣溪沙（政和癸巳仪真东园作）</p><p>花样风流柳样娇。雪中微步过溪桥。心期春色到梅梢。<br> 折得一枝归绿鬓，冰容玉艳不相饶。索人同去醉金蕉。</p><p>浣溪沙</p><p>守得梅开著意看。春风几醉玉栏干。去时犹自惜余欢。<br> 雨后重来花扫地，叶间青子已团团。凭谁寄与蹙眉山。</p><p>浣溪沙（酴醿和狄相叔韵赠陈宋邻）</p><p>翡翠衣裳白玉人。不将朱粉污天真。清风为伴月为邻。<br> 枕上解随良夜梦，壶中别是一家春。同心小绾更尖新。</p><p>浣溪沙</p><p>两点春山入翠眉。一緺杨柳作腰肢。语音娇软带儿痴。<br> 犹省当来求识面，隔帘清唱倒琼彝。真成相见说当时。</p><p>浣溪沙</p><p>姑射肌肤雪一团。掺掺玉手弄冰纨。著人情思几多般。<br> 水上月如天样远，眼前花似镜中看。见时容易近时难。</p><p>浣溪沙</p><p>云外遥山是翠眉。风前杨柳入腰肢。凌波微步袜尘飞。<br> 倚醉传歌留客处，佯嗔不语殢人时。风流态度百般宜。</p><p>浣溪沙（许南叔席上）</p><p>百斛明珠得翠蛾。风流彻骨更能歌。碧云留住劝金荷。<br> 取醉归来因一笑，恼人深处是横波。酒醒情味却知么。</p><p>相见欢</p><p>亭亭秋水芙蓉。翠围中。又是一年风露、笑相逢。<br> 天机畔。云锦乱。思无穷。路隔银河犹解、嫁西风。</p><p>相见欢</p><p>桃源深闭春风。信难通。流水落花余恨、几时穷。<br> 水无定。花有尽。会相逢。可是人生长在、别离中。</p><p>相见欢</p><p>腰肢一缕纤长。是垂杨。泥泥风中衣袖、冷沈香。<br> 花如颊。眉如叶。语如簧。微笑微颦相恼、过回廊。</p><p>最高楼</p><p>无双亭下，琼树正花敷。玉骨莹云腴。已知倾国无能比，除非天上有仙姝。到扬州才见，是处俱无。比碧桃、也无二朵，算丹桂、止是一株。千万卉，尽花奴。天教芍药来骖乘，一春桃李作先驱。尽红遮绿拥驻江都。</p><h3 id="沈与求" tabindex="-1"><a class="header-anchor" href="#沈与求" aria-hidden="true">#</a> 沈与求</h3><p>浣溪沙（和郑庆袭雪中作）</p><p>云幕垂垂不掩关，落鸿孤没有无间。雪花欺鬓一年残。<br> 欲把小梅还斗雪，冷香嫌怕乱沈檀。恼人归梦绕江干。</p><p>浣溪沙</p><p>花信催春入帝关。玉霙争腊去留间。不禁风力又吹残。<br> 客舍不眠清夜冷，萦愁一缕袅檀，空庭月落斗阑干。</p><p>江城子</p><p>亦次韵和呈，因以自见穷寂之态<br> 华灯高宴水精宫。浪花中。意无穷。十载江湖，重绾汉符铜。应有青藜存往事，人缥缈，佩丁东。<br> 卧听萧寺响疏钟。渡溪风。转空濛。月上孤窗，邻唱有渔翁。追念使君清坐久，歌一发，恨千里。</p><p>江城子（和叶左丞石林）</p><p>鱼龙戏舞近幽宫。乱山中。似途穷。绿野堂深，门敝兽铺铜。无限青瑶攒峭壁，花木老，映西东。<br> 消磨万事酒千钟。一襟风。鬓霜蒙。忧国平生，堪笑已成翁。惟有经纶心事在，承密诏，看重重。</p><h3 id="洪皓" tabindex="-1"><a class="header-anchor" href="#洪皓" aria-hidden="true">#</a> 洪皓</h3><p>点绛唇（咏梅）</p><p>不假施朱，鹤翎初试轻红亚。为栽堂下。更咏樵人画。<br> 绿叶青枝，辨认诗亏价。休催也。忍寒郊野。留待东坡马。</p><p>点绛唇（腊梅）</p><p>耐久芳馨，拟将蜂蜡龙涎亚。化工裁下。风韵胜如画。<br> 鼻观先通，顿减沈檀价。思量也。梦游吴野。凭仗神为马。</p><p>减字木兰花（和腊梅）</p><p>蜂房余液。写就南枝凌正色。折干垂芳。点缀如生秘暗香。<br> 寿阳妆样。纤手拈来簪髻上。恍若还家。暂睹真花压百花。</p><p>蓦山溪（和赵粹文元宵）</p><p>鳌山凤阙，多少飞琼侣。颙俟翠华临，庆新春、金波盈五。莲灯开遍，侍从尽登楼，簪花赴。传柑处。咫尺聆天语。<br> 厌厌欲罢，宣劝犹旁午。扶上玉花骢，更踟蹰、梨园四部。追思往事，一夕九回肠，皇恩溥。归期阻。引领江南路。</p><p>木兰花慢 （中秋）</p><p>属三秋正半，暮云敛、月舒圆。误警鹤鸣皋，栖乌绕树，魑魅惊旋。寻常对三五夜，纵清光、皎洁未精妍。须是风高气爽，一轮绝后光前。<br> 无偏。故国迢迢，千万里、共婵娟。但陟屺瞻驰，高楼念远，宁不凄然。天涯更新雁过，□哀嗷、出塞影联翩。空俾骚人叹羡，向隅耿耿无眠。</p><p>木兰花慢 （重阳）</p><p>对金商暮节，此时客、意难忘。正卉木雕零，蛩螀韵切，宾雁南翔。东篱有黄蕊绽，是幽人、最爱折浮觞。须信凌霜可赏，任他落帽清狂。<br> 茫茫。去国三年，行万里、过重阳。奈眷恋庭闱，矜怜幼稚，堕泪回肠。凭栏处空引领，望江南、不见转凄凉。羁旅登高易感，况于留滞殊方。</p><p>浣溪沙（排闷）</p><p>丧乱佳辰不易攀。四逢寒食尽投闲。踏青无处想家山。<br> 麟殿阻趋陪内宴，蓂堂遥忆侍慈颜。感时双泪滴潺潺。</p><p>浣溪沙（闻王侍郎复命）</p><p>南北渝盟久未和。斯民涂炭死亡多。不知何日戢干戈。<br> 赖有兴王如世祖，况闻谋帅得廉颇。蔺卿全璧我蹉跎。</p><p>临江仙（怀归）</p><p>冷落天涯今一纪，谁怜万里无家。三闾憔悴赋怀沙。思亲增怅望，吊影觉欹斜。<br> 兀坐书堂真可怪，销忧殢酒难赊。因人成事耻矜夸。何时还使节，踏雪看梅花。</p><p>忆江梅</p><p>岁在壬戌，甫临长至，张总侍御邀饮。众宾皆退，独留少款。侍婢歌江梅引，有“念此情、家万里”之句，仆曰：此词殆为我作也。又闻本朝使命将至，感慨久之。既归，不寝，追和四章，多用古人诗赋，各有一笑字，聊以自宽。如暗香、疏影、相思等语，虽甚奇，经前人用者众，嫌其一律，故辄略之。卒押吹字，非风即笛，不可易也。此方无梅花，士人罕有知梅事者，故皆注所出（旧注：阙一首。此录示乡人者，北人谓之四笑江梅引）</p><p>天涯除馆忆江梅。几枝开。使南来。还带馀杭、春信到燕台。准拟寒英聊慰远，隔山水，应销落，赴诉谁。<br> 空恁遐想笑摘蕊。断回肠，思故里。漫弹绿绮。引三弄、不觉魂飞。更听胡笳、哀怨泪沾衣。乱插繁花须异日，待孤讽，怕东风，一夜吹。</p><p>访寒梅（江梅引·四之二）</p><p>春还消息访寒梅。赏初开。梦吟来。映雪衔霜、清绝绕风台。可怕长洲桃李妒，度香远，惊愁眼，欲媚谁。<br> 曾动诗兴笑冷蕊。效少陵，惭下里。万株连绮。叹金谷、人坠莺飞。引领罗浮、翠羽幻青衣。月下花神言极丽，且同醉，休先愁，玉笛吹。</p><p>怜落梅（江梅引·四之三）</p><p>重闺佳丽最怜梅。牖春开。学妆来。争粉翻光、何遽落梳台。笑坐雕鞍歌古曲，催玉柱，金卮满，劝阿谁。<br> 贪为结子藏暗蕊。敛蛾眉，隔千里。旧时罗绮。已零散、沈谢双飞。不见娇姿、真悔著单衣。若作和羹休讶晚，堕烟雨，任春风，片片吹。</p><p>雪欺梅（江梅引·四之四）</p><p>去年湖上雪欺梅。片云开。月飞来雪月光中、无处认楼台。今岁梅开依旧雪，人如月，对花笑，还有谁。<br> 一枝两枝三四蕊。想西湖，今帝里。彩笺烂绮。孤山外、目断云飞。坐久花寒、香露湿人衣。谁作叫云横短玉，三弄彻，对东风，和泪吹。</p><p>渔家傲（重九良辰，翻成感怆，因用前韵，少豁旅情）</p><p>臂上萸囊悬已满。杯中菊蕊浮无限。纵使登高宁忍看。昏复旦。心肠似铁还须断。<br> 岁月川流难把玩。平生万事思量遍。但对割愁山似剑。聊自劝。东坡海岛犹三见。</p><p>渔家傲</p><p>圃蕙庭桐雕大半。西风不借行人便。不用留题明月观。西园宴。颜酡浪说觞无算。<br> 万斛羁愁推不远。千杯鲁酒何曾见。却羡南宾凫与雁。行不乱。哀鸣直到翻江岸。</p><p>渔家傲</p><p>□□□□□□□。□□□□□□□。□□□□□□□。□□□。□□□□□□□。<br> 正念当筵人已换。疏砧又捣谁家练。独坐愁吟搔首乱。肠欲断。凭高不见吴宫殿。</p><p>渔家傲</p><p>侍宴乐游游赏惯。今兹吊影难呼伴。欲上望乡台复倦。愁满眼。琵琶莫写昭君怨。<br> 满目平芜无足玩。南冠未税徒增叹。万里庭闱安否断。形魄散。此身何暇穷游观。</p><p>忆仙姿（游汪德邵园池，在饶州作）</p><p>试问春归何处。蜂懒蝶忙来去。婉娩倦寻芳，偶遂涉园成趣。莺语。莺语。唤起小鱼吹絮。</p><p>忆仙姿</p><p>乍到园亭清处。面面此君忘去。把酒挹幽人，仰止七贤高趣。吴语。吴语。弗见满城风絮。</p><p>忆仙姿</p><p>小憩书齐胡处。间取响泉调去。是事不关心，自得曲中深趣。无语。无语。回首暮云飞絮。</p><p>忆仙姿</p><p>燕敞画堂深处。夜艾不知归去。忍醉作歌词，要引遏云奇趣。娇语。娇语。似劝老人休絮。</p><h3 id="蔡伸" tabindex="-1"><a class="header-anchor" href="#蔡伸" aria-hidden="true">#</a> 蔡伸</h3><p>水调歌头（用卢赞元韵别彭城）</p><p>醉击玉壶缺，恨写绿琴哀。悠悠往事谁问，离思渺难裁。绿野堂前桃李，燕子楼中歌吹，那忍首重回。唯有旧时月，远远逐人来。<br> 小庭空，清夜永，独徘徊。伴人幽怨，一枝潇洒陇头梅。肠断云帆西去，目送烟波东注，千里接长淮。为我将双泪，好过楚王台。</p><p>水调歌头（时居莆田）</p><p>亭皋木叶下，原隰菊花黄。凭高满眼秋意，时节近重阳。追想彭门往岁，千骑云屯平野，高宴古球场。吊古论兴废，看剑引杯长。<br> 感流年，思往事，重凄凉。当时坐间英俊，强半已凋亡。慨念平生豪放，自笑如今霜鬓，漂泊水云乡。已矣功名志，此意付清觞。</p><p>水调歌头</p><p>相逢非草草，分袂太匆匆。征裘泪痕浥遍，眸子怯酸风。天际孤帆难驻，柳外香軿望断，云雨各西东。回首重城远，楼观暮烟中。<br> 黯销魂，思陈事，已成空。东郊胜赏，归路骑马踏残红。月下一樽芳酒，凭阑几曲清歌，别后少人同。为问桃花脸，一笑为谁容。</p><p>满庭芳</p><p>烟锁长堤，云横孤屿，断桥流水溶溶。凭阑凝望，远目送征鸿。桃叶溪边旧事，如春梦、回首无踪。难忘处，紫薇花下，清夜一尊同。<br> 东城，携手地，寻芳选胜，赏遍珍丛。念紫箫声阕，燕子楼空。好是卢郎未老，佳期在、端有相逢。重重恨，聊凭红叶，和泪寄西风。</p><p>满庭芳</p><p>风卷龙沙，云垂平野，晚来密雪交飞。坐看阑槛，琼蕊遍寒枝。妆点兰房景致，金铺掩、帘幕低垂。红炉畔，浅斟低唱，天色正相宜。<br> 更阑，人半醉，香肌玉暖，宝髻云欹。又何须高会，梁苑瑶池。堪笑子猷访戴，清兴尽、忍冻空回。仍休羡，渔人江上，披得一蓑归。</p><p>满庭芳</p><p>鹦鹉洲边，芙蓉城下，回然水秀山明。小舟双桨，特地访云英。惊破兰衾好梦，开朱户、一笑相迎。良宵永，南窗皓月，依旧照娉婷。<br> 别来，无限恨，持杯欲语，恍若魂惊。念霎时相见，又惨离情。还是匆匆去也，重携手、密语叮咛。佳期在，宝钗鸾镜，端不负平生。</p><p>满庭芳</p><p>秦洞花迷，巫阳梦断，夜来曾到蓝桥。洞房深处，重许见云翘。蕙帐残灯耿耿，纱窗外、疏雨萧萧。双心字，重衾小枕，玉困不胜娇。<br> 寻常，愁夜永，今宵更漏，弹指明朝。叙深情幽怨，泪裛香绡。记取于飞厚约，丹山愿、别选安巢。骖鸾去，青霄路稳，明月共吹箫。</p><p>满庭芳</p><p>玉鼎翻香，红炉叠胜，绮窗疏雨潇潇。故人相过，情话款良宵。酒晕微红衬脸，横波浸、满眼春娇。云屏掩，鸳鸯被暖，欹枕听寒潮。<br> 如今，成别恨，临风对月，总是无聊。念伤心南陌，执手河桥。还似一场春梦，离魂断、楚些难招。佳期在，踏青时候，花底听鸣镳。</p><p>苏武慢</p><p>雁落平沙，烟笼寒水，古垒鸣笳声断。青山隐隐，败叶萧萧，天际暝鸦零乱。楼上黄昏，片帆千里归程，年华将晚。望碧云空暮，佳人何处，梦魂俱远。<br> 忆旧游、邃馆朱扉，小园香径，尚想桃花人面。书盈锦轴，恨满金徽，难写寸心幽怨。两地离愁，一尊芳酒，凄凉危栏倚遍。尽迟留，凭仗西风，吹干泪眼。</p><p>飞雪满群山</p><p>冰结金壶，寒生罗幕，夜阑霜月侵门。翠筠敲竹，疏梅弄影，数声雁过南云。酒醒欹粲枕，怆犹有、残妆泪痕。绣衾孤拥，余香未减，犹是那时熏。<br> 长记得、扁舟寻旧约，听小窗风雨，灯火昏昏。锦裀才展，琼签报曙，宝钗又是轻分。黯然携手处，倚朱箔、愁凝黛颦。梦回云散，山遥水远空断魂。</p><p>飞雪满群山</p><p>绝代佳人，幽居空谷，绮窗森玉猗猗。小舟双桨，重寻旧约，洞房宛是当时。夜阑红烛暗，黯相对、浑如梦里。旋烘鸳锦，尘生绣帐，香减缕金衣。<br> 须信有、盟言同皎日，□利牵名役，事与君违。□君已许，今生来世，两情到此奚疑。彩鸾须凤友，算何日、丹山共归。未酬深愿，绵绵此恨无尽期。</p><p>水龙吟（重过旧隐）</p><p>画桥流水桃溪路，别是壶中佳致。南楼夜月，东窗疏雨，金莲共醉。人静回廊，并肩携手，玉芝香里。念紫箫声断，巫阳梦觉，人何在、花空委。<br> 寂寞危栏触倚。望仙乡、水云无际。芸房花院，重来空锁，苍苔满地。物是人非，小池依旧，彩鸳双戏。念当时风月，如今怀抱，有盈襟泪。</p><p>蓦山溪（登历阳城楼）</p><p>孤城暮角，落日边声静。醉袖拂危阑，对天末、孤云愁凝。吴津楚望，表里抱江山，山隐隐，水迢迢，满目江南景。<br> 羁怀易感，往事伤重省。罗袂浥残香，鬓星星、忍窥清镜。琼英好在，应念玉关遥，凝泪眼，下层楼，回首平林暝。</p><p>蓦山溪</p><p>疏梅雪里，已报东君信。冷艳与清香，似一个、人人标韵。晚来特地，酌酒慰幽芳，携素手，摘纤枝，插向乌云鬓。<br> 老来世事，百种皆消尽。荣利等浮云，谩汲汲、徒劳方寸。花前眼底，幸有赏心人，歌金缕，醉瑶卮，此外君体问。</p><p>蓦山溪</p><p>昼云今旦，雪霁严凝候。玉辇想回銮，正花覆、千官锦绣。周南留滞，清梦绕觚棱，心耿耿，路迢迢，此际空回首。<br> 华堂荐寿。玉笋持椒酒。一曲啭春莺，更祝我、膺时纳祐。功名富贵，老去已灰心，唯只愿，捧觞人，岁岁长依旧。</p><p>蓦山溪</p><p>金风玉露，时节清秋候。散发步闲亭，对荧荧、一天星斗。悲歌慷慨，念远复伤时，心耿耿，发星星，倚仗空搔首。<br> 区区恋豆。岂是甘牛后。时命未来间，且只得、低眉袖手。男儿此志，肯向死前休，无限事，几多愁，总付杯中酒。</p><p>念奴娇</p><p>凌空宝观，乍登临、多少伤离情味。淼淼烟波吴会远，极目江淮无际。槛外长江，楼中红袖，淡荡秋光里。一声横吹，半滩鸥鹭惊起。<br> 因念邃馆香闺，玉肌花貌，有盈盈仙子。弄水题红传密意，宝墨银钩曾寄。泪粉香销，碧云□杳，脉脉人千里。一弯新月，断肠危栏独倚。</p><p>念奴娇</p><p>岁华晼晚，念羁怀多感，佳会难卜。草草杯盘聊话旧，同剪西窗寒烛。翠袖笼香，双蛾敛恨，低按新翻曲。无情风雨，断肠更漏催促。<br> 匆匆归骑难留，鸾屏鸳被，忍良宵孤宿。回首幽欢成梦境，唯觉衣襟芬馥。海约山盟，云情雨意，何日教心足。不如不见，为君一味愁蹙。</p><p>念奴娇</p><p>画堂宴阕，望重帘不卷，轻哑朱户。悄悄回廊，惊渐闻、蟋蟀凌波微步。酒力融春，香风暗度，携手偎金缕。低低笑问，睡得真个稳否。<br> 因念隔阔经年，除非魂梦里，有时相遇。天意怜人心在了，岂信关山遐阻。晓色朦胧，柔情眷恋，后约叮咛语。休教肠断，楚台朝暮云雨。</p><p>念奴娇</p><p>当年豪放，况朋侪俱是，一时英杰。逸气凌云，佳丽地、独占春花秋月。冶叶倡条，寻芳选胜，是处曾攀折。昔游如梦，镜中空叹华发。<br> 邂逅萍梗相逢，十年往事，忍尊前重说。茂绿成阴春又晚，谁解丁香千结。宝瑟弹愁，玉壶敲怨，触目堪愁绝。酒阑人静，为君肠断时节。</p><p>念奴娇</p><p>轻雷骤雨，洗千岩浓翠，层峦森列。衣袂凉生，丛竹外、时有飞萤明灭。云浪鳞鳞，兰舟泛泛，共载一轮月。五湖当日，未应此段奇绝。<br> 归路横玉惊鸾，叫云清似水，悠扬天末。玉宇琼林凝望处，依约广寒宫阙。老去情钟，此心仍在，未肯甘华发。清欢留作，异时嘉话重说。</p><p>雨中花慢</p><p>寓目伤怀，逢欢感旧，年来事事疏慵。叹身心业重，赋得情浓。况是离多会少，难忘雨迹云踪。断无锦字，双鳞杳杳，新雁雍雍。<br> 良宵孤枕，人远天涯，除非梦里相逢。相逢处，愁红敛黛，还又匆匆。回首绿窗朱户，可怜明月清风。断肠风月，关河有尽，此恨无穷。</p><p>喜迁莺</p><p>青娥呈瑞。正惨惨暮寒，同云千里。剪水飞花，渐渐瑶英，密洒翠筠声细。邃馆静深，金铺半掩，重帘垂地。明窗外。伴疏梅潇洒，玉肌香腻。<br> 幽人当此际。醒魂照影，永漏愁无寐。强拊清尊，慵添宝鸭，谁会黯然情味。幸有赏心人，奈咫尺、重门深闭。今夜里。算忍教孤负，浓香鸳被。</p><p>忆瑶姬（南徐连沧观赏月）</p><p>微雨初晴。洗瑶空万里，月挂冰轮。广寒宫阙近，望素娥缥缈，彤桂亭亭。金盘露冷，玉树风轻。倍觉秋思清。念去年，曾共吹箫侣，同赏蓬瀛。<br> 奈此夜、旅泊江城。谩花光眩目，绿酒如渑。幽怀终有恨，恨绮窗清影，虚照娉婷。蓝桥□杳，楚馆云深。拟凭归梦去，强就枕，无奈孤衾梦易惊。</p><p>丑奴儿慢<br> 明眸秀色，别是天真潇洒。更鬓发堆云，玉脸淡拂轻霞。醉里精神，众中标格谁能画。当时携手，花笼淡月，重门深亚。<br> 巫峡梦回，已成陈事，岂堪重话。谩赢得、罗襟清泪，鬓边霜华。念□伤怀，凭阑烟水渺无涯。秦源目断，碧云暮合，难认仙家。</p><p>满江红</p><p>人倚金铺，颦翠黛、盈盈堕睫。话别处、留连无计，语娇声咽。十幅云帆风力满，一川烟暝波光阔。但回首、极目望高城，弹清血。<br> 并兰舟，停画楫。曾共醉，津亭月。销魂处，今夜月圆人缺。楚岫云归空怅望，汉皋珮解成轻别。最苦是、拍塞满怀愁，无人说。</p><p>婆罗门引（再游仙潭薛氏园亭）</p><p>素秋向晚，岁华分付木芙蓉。萧萧红蓼西风。记得当时撷翠，拥手绕芳丛。念吹箫人去，明月楼空。<br> 遥山万重。望寸碧、想眉峰。翠钿琼珰谩好，谁适为容。凄凉怀抱，算此际、唯我与君同。凝泪际、目送征鸿。</p><p>青玉案（和贺方回韵）</p><p>参差弱柳长堤路。柳外征帆去。皓齿明眸娇态度。回头一梦，断肠千里，不到相逢地<br> 来时约略春将暮。幽恨空余锦中句。小院重门深几许。桃花依旧，出墙临水，乱落如红雨。</p><p>青玉案</p><p>鸾凰本是和鸣友。奈无计、长相守。云雨匆匆分袂后。彩舟东去，橹声呕轧，目断长堤柳。<br> 涓涓清泪轻绡透。残粉余香尚依旧。独上南楼空回首。夜来明月，怎知今夜，少个人携手。</p><p>浣溪沙（壬寅五月西湖）</p><p>双佩雷文拂手香。青纱衫子淡梳妆。冰姿绰约自生凉。<br> 虚掉玉钗惊翡翠，缓移兰棹趁鸳鸯。鬓鬟风乱绿云长。</p><p>浣溪沙</p><p>玉趾弯弯一折弓。秋波剪碧滟双瞳。浅颦轻笑意无穷。<br> 夜静拥炉熏督耨，月明飞棹采芙蓉。别来欢事少人同。</p><p>浣溪沙（仙潭二首）</p><p>萍末风轻入夜凉。飞桥画阁跨方塘。月移花影上回廊。<br> 粲枕随钗云鬓乱，红绵扑粉玉肌香。起来手看鸳鸯。</p><p>浣溪沙</p><p>窗外疏篁对节金。画桥新绿一篙深。沈沈清夜对横参。<br> 酒晕半消红玉脸，云鬟轻制小犀簪。梦回陈迹杳难寻。</p><p>浣溪沙（昆山月华阁）</p><p>沙上寒鸥接翼飞。潮生潮落水东西。征船鸣橹趁潮归。<br> 望断碧云无锦字，谩题红叶有新诗。黄昏微雨倚阑时。</p><p>浣溪沙</p><p>漠漠新田绿未齐。柳阴阴下水平堤。竹间时有乳鸦啼。<br> 云敛屏山横枕畔，夜阑璧月转林西。玉芝香里彩鸳栖。</p><p>浣溪沙</p><p>紫燕双双掠水飞。廉纤小雨未成泥。篱边开尽野蔷薇。<br> 会少离多终有恨，暂来还去益堪悲。后期重约采莲时。</p><p>浣溪沙</p><p>窄窄霜绡稳称身。强临歌酒惨离魂。故人相遇益伤神。<br> 断雨残云千里隔，琼枝璧月四时新。为君留取镜中春。</p><p>浣溪沙</p><p>且斗尊前见在身。昔游如梦可销魂。玉容依约旧精神。<br> 千里重来人事改，一杯相属意还新。韶华不减洞中春。</p><p>浣溪沙（赋向伯恭芗林木犀二首）</p><p>木似文犀感月华。寸根移种自仙家。春兰秋菊浪矜夸。<br> 玉露初零秋夜永，幽香直入小窗纱。此时风月独输他。</p><p>浣溪沙</p><p>叶剪玻璃蕊糁金。清香端不数琼沈。独将高韵冠芗林。<br> 千里江山新梦后，一天风露小庭深。主人归兴已骎骎。伯恭时守平江府，署中亦有木犀，开时大起归兴，余故有后词末韵。不数月，得请，归芗林旧隐。</p><p>浣溪沙</p><p>浅褐衫儿寿带藤。碾花如意枕冠轻。凤鞋弓小称娉婷。<br> 约略梳妆随事好，出尘标韵出尘清。一枝梅映玉壶冰。</p><p>浣溪沙</p><p>窗外桃花烂熳开。年时曾伴玉人来。一枝斜插凤皇钗。<br> 今日重来人事改，花前无语独徘徊。凄凉怀抱可怜哉。</p><p>虞美人</p><p>瑶琴一弄清商怨。楼外桐阴转。月会澄淡露华浓。寂寞小池烟水、冷芙蓉。<br> 攀花撷翠当时事。绿叶同心字。有情还解忆人无。过尽寒沙新雁、甚无书。</p><p>虞美人</p><p>飞梁石径关山路。惨淡秋容暮。一行新雁破寒空。肠断碧云千里、水溶溶。<br> 鸾衾欲展谁堪共。帘幕霜华重。鸭炉香尽锦屏中。幽梦今宵何许、与君同。</p><p>虞美人</p><p>红尘匹马长安道。人与花俱老。缓垂鞭袖过平康。散尽高阳、零落少年场。<br> 朱弦重理相思调。无奈知音少。十年如梦尽堪伤。乐事如今、回首做凄凉。</p><p>虞美人（甲辰入燕）</p><p>彩旗摇曳樯乌转。鹢首征帆展。高城楼观暮云平。叠鼓凝笳都在、断肠声。<br> 绿窗朱户空回首。明月还依旧。乱山无数水茫茫。谁念塞垣风物、日煞凄惶。</p><p>虞美人</p><p>堆琼滴露冰壶莹。楼外天如镜。水晶双枕衬云鬟。卧看千山明月、听潺湲。<br> 渡江桃叶分飞后。马上犹回首。邮亭今夜月空圆。不似当时携手、对婵娟。</p><p>虞美人</p><p>碧溪曾寄流红字。忍话当时事。重来种种尽堪悲。有酒盈杯、聊为故人持。<br> 夜闲剪烛西窗语。怀抱今如许。尊前莫讶两依依。绿鬓朱颜、不似少年时。</p><p>虞美人</p><p>鸾屏绣被香云拥。平帖幽闺梦。觉来重试古龙涎。深炷玉炉、烧气不烧烟。<br> 匆匆人去三更也。月到回廊下。出门无语送郎时。泪共一天风露、湿罗衣。</p><p>生查子</p><p>画堂初见伊，明月当窗满。今夜月如眉，话别河桥畔。<br> 重见约中秋，莫负于飞愿。免使月圆时，两处空肠断。</p><p>生查子</p><p>霜寒月满窗，夜永人无寐。绛蜡有余情，偏照鸳鸯被。<br> 看尽旧时书，洒尽今生泪。衙鼓已三更，还是和衣睡。</p><p>生查子</p><p>金壶插玉芝，人面交相照。花影满方床，翠叠屏山杳。<br> 风月亦多情，特地今宵好。尽道夜初长，弹指东窗晓。</p><p>生查子</p><p>几番花信风，数点笼丝雨。并辔踏香尘，选胜东郊路。<br> 韶华转首空，谁解留春住。幸到绿尊前，且作莺花主。</p><p>生查子</p><p>银缸委坠红，碧锁朦胧晓。别泪洒金徽，一曲情多少。<br> 邮亭今夜长，明月香帏悄。纵使梦相逢，何处寻蓬岛。</p><p>南歌子</p><p>萧寺疏钟断，虚堂夜气清。凉蟾偏向小窗明。露井碧梧寒叶、颤秋声。<br> 幽恨人谁问，孤衾泪独横。此时风月此时情。拟倩蓝桥归梦、见云英。</p><p>南歌子</p><p>远水澄明绿，孤云黯淡愁。白萍红蓼满汀洲。肠断圆蟾空照、木兰舟。<br> 节物伤羁旅，归程叹滞留。佳期已误小红楼。赖得今年犹有、闰中秋。</p><p>南歌子</p><p>恨入眉峰翠，寒生酒晕红。临期凝泪洒西风。须信世间无物、似情浓。<br> 玉蹬敲霜月，金钲伴晓钟。凄凉古驿乱山重。今夜拥衾无寐、与君同。</p><p>南乡子</p><p>天外雨初收。风紧云轻已变秋。邂逅故人同一笑，迟留。聚散人生宜自谋。<br> 去路指南州。万顷云涛一叶舟。莫话太湖波浪险，归休。人在溪边正倚楼。</p><p>南乡子</p><p>因为此词<br> 木落雁南翔。锦鲤殷勤为渡江。泪墨银钩相忆字，成行。滴损云笺小凤皇。<br> 陈事费思量。回首烟波卷夕阳。尽道凭书聊破恨，难忘。及至书来更断肠。</p><p>菩萨蛮（沐发）</p><p>鸳鸯枕上云堆绿。兰膏微润知新沐。开帐对华灯。见郎双眼明。<br> 锦衾香馥郁。槛竹敲寒玉。何物最无情。晓鸡咿喔声。</p><p>菩萨蛮</p><p>杏花零落清明雨。卷帘双燕来还去。枕上玉芙蓉。暖香堆锦红。<br> 翠翘金钿雀。蝉鬓慵梳掠。心事一春闲。黛眉颦远山。</p><p>菩萨蛮</p><p>飞英不向枝头住。等闲又送春归去。云幄翠阴浮。长随日脚流。<br> 玉箫吹凤怨。惊起楼中燕。飞去自双双。恼人空断肠。</p><p>菩萨蛮（广陵盛事）</p><p>水光山影浮空碧。柳丝摇曳春无力。柳岸系行舟。吹箫忆旧游。<br> 旧游堪更忆。望断迷南北。千古恨悠悠。长江空自流。</p><p>菩萨蛮</p><p>当时携手今千里。可堪重到相逢地。触目尽关心。流莺尚好音。<br> 无人知我意。只有涓涓泪。寂寞到斜阳。罗衣裛旧香。</p><p>菩萨蛮</p><p>鸣笳叠鼓催双桨。扁舟稳泛桃花浪。别泪洒东风。前欢如梦中。<br> 梦魂无定据。不到相逢处。纵使梦相逢。香闺岂解同。</p><p>菩萨蛮</p><p>金铺半掩银蟾满。个人应恨归来晚。轧轧橹声迟。那知心已飞。<br> 迎门一笑粲。娇困横波慢。偎倚绿窗前。今宵人月圆。</p><p>菩萨蛮</p><p>双双紫燕来华屋。雨余芳草池塘绿。一夜摆花风。莺花满树红。<br> 杯深君莫诉。醉袖歌金缕。无奈惜花心。老来情转深。</p><p>菩萨蛮</p><p>朝来一阵狂风雨。春光已作堂堂去。茂绿满繁枝。青梅结子时。<br> 攀枝惊晼晚。乐事孤心眼。正是惜春归。那堪怨别离。</p><p>菩萨蛮</p><p>凝羞隔水抛红豆。嫩桃如脸腰如柳。心事暗相期。阳台云雨迷。<br> 玉楼花似雪。花上朦胧月。挥泪执柔荑。匆匆话别时。</p><p>菩萨蛮</p><p>花冠鼓翼东方动。兰闺惊破辽阳梦。翠被小屏山。晓窗灯影残。<br> 并头双燕语。似诉横塘雨。风雨晓寒多。征人可奈何。</p><p>忆秦娥（西湖）</p><p>湖光碧。春花秋月无今昔。无今昔。十年往事，尽成陈迹。<br> 玉箫声断云屏隔。山遥水远长相忆。长相忆。一生怀抱，为君牵役。</p><p>忆秦娥</p><p>花阴月。兰堂夜宴神仙客。神仙客。江梅标韵，海棠颜色。<br> 良辰佳会诚难得。花前一醉君休惜。君休惜。楚台云雨，今夕何夕。</p><p>清平乐</p><p>彩舟双橹。六月临平路。小雨轻风消晚暑。绕岸荷花无数。<br> 玉人璨枕方床。遥知待月西厢。昨夜有情风月，今宵特地凄凉。</p><p>清平乐</p><p>南窗月满。绣被堆香暖。苦恨春宵更漏短。应讶郎归又晚。<br> 征帆初落桥边。迎门一笑嫣然。今夜流霞共酌，何妨金盏垂莲。</p><p>清平乐</p><p>明眸秀色。肌理凝香雪。罗绮丛中标韵别。捧酒歌声清越。<br> 不辞醉脸潮红。却愁归骑匆匆。回首绿窗朱户，断肠明月清风。</p><p>谒金门</p><p>溪声咽。溪上有人离别。别语叮咛和泪说。罗巾沾泪血。<br> 尽做刚肠如铁。到此也应愁绝。回首断山帆影灭。画船空载月。</p><p>谒金门</p><p>相思切。触目只供愁绝。好梦惊回清漏咽。烛残香穗结。<br> 长恨南楼明月。只解照人离缺。同倚朱栏飞大白。今宵风月别。</p><p>忆王孙</p><p>凉生冰簟怯衣单。明月楼高空画栏。满院啼螀人未眠。掩重关。乌鹊南飞风露寒。</p><p>阮郎归</p><p>烟笼寒水暝禽栖。满庭红叶飞。兰堂寂寂画帘垂。霜浓更漏迟。<br> 鸳被冷，麝香微。强欹单枕时。西窗看尽月痕移。此情君怎知。</p><p>柳梢青</p><p>数声鶗鴂。可怜又是，春归时节。满院东风，海棠铺绣，梨花飘雪。<br> 丁香露泣残枝，算未比、愁肠寸结。自是休文，多情多感，不干风月。</p><p>柳梢青</p><p>子规啼月。幽衾梦断，销魂时节。枕上斑斑，枝头点点，染成清血。<br> 凄凉断雨残云，算此恨、文君更切。老去情怀，春来况味，那禁离别。</p><p>柳梢青</p><p>联璧寻春，踏青尚忆，年时携手。此际重来，可怜还是，年时时候。<br> 阴阴柳下人家，人面桃花似旧。但愿年年，春风有信，人心长久。</p><p>好事近</p><p>花露滴香红，花底漏声初歇。人似一枝梅瘦，照冰壶清彻。<br> 翠蛾云鬓为谁容，虫丝宝奁结。可惜一春憔悴，负满怀风月。</p><p>好事近</p><p>十幅健帆风，天意巧催行客。极目五湖云浪，泛满空秋色。<br> 玉人应怪误佳期，凝恨正脉脉。锦鳞为传尺素，报兰舟消息。</p><p>卜算子</p><p>风雨送春归，寂寞花空委。枝上红稀地上多，万点随流水。<br> 翠黛敛春愁，照影临清泚。应念韶华惜蕣颜，洒遍胭脂泪。</p><p>卜算子</p><p>小阁枕清流，一霎莲塘雨。风递幽香入槛来，枕簟全无暑。<br> 遐想似花人，阅岁音尘阻。物是人非空断肠，梦入芳洲路。</p><p>卜算子（题扇）</p><p>玉斧斩冰轮，中有乘鸾女。鬓乱钗横襟袖凉，只恐劝飞举。<br> 青冥缥缈间，自有吹箫侣。不向巫山十二峰，朝暮为云雨。</p><p>卜算子</p><p>前度月圆时，月下相携手。今夜天边月又圆，夜色如清昼。<br> 风月浑依旧。水馆空回首。明夜归来试问伊，曾解思量否。</p><p>卜算子</p><p>重重雪外山，渺渺烟中路。路转山横无尽愁，正是分携处。<br> 望极锦中书，肠断鱼中素。锦素沈沈两未期，鱼雁空相误。</p><p>卜算子</p><p>春事付莺花，曾是莺花主。醉拍春衫金缕衣，只向花间住。<br> 密意君听取。莫逐风来去。若是真心待于飞，云里千条路。</p><p>小重山（吴松浮天阁送别）</p><p>楼外江山展翠屏。沈沈虹影畔，彩舟横。一尊别酒为君倾。留不住，风色太无情。<br> 斜日半山明。画栏重倚处，独销凝。片帆回首在青冥。人不见，千里暮云平。</p><p>小重山</p><p>淡淡秋容烟水寒。楼高清夜永，倚阑干。玉人不见坐长叹。箫声远，明月满空山。<br> 遐想绿云鬟。青冥风露冷，独乘鸾。别时容易见时难。凭孤枕，聊复梦婵娟。</p><p>小重山</p><p>之筹边阁，诚不负所闻。明年归，则陈已入道矣。崔守呼之至，即席赠此<br> 流水桃花小洞天。壶中春不老，胜尘寰。霞衣鹤氅并桃冠。新装好，风韵愈飘然。<br> 功行满三千。婴儿并姹女，链成丹。刘郎曾约共升仙。十个月，养个小金坛。</p><p>小重山</p><p>楼上风高翠袖寒。碧云笼淡日，照阑干。绿杨芳草恨绵绵。长亭路，何处认征鞍。<br> 晓镜懒重看。鬓云堆凤髻，任阑珊。鸾衾鸳枕小屏山。人如玉，忍负一春闲。</p><p>踏莎行</p><p>珮解江皋，魂消南浦。人生惟有别离苦。别时容易见时难，算来却是无情语尽载席上语。<br> 百计留君，留君不住。留君不住君须去。望君频问梦中来，免教肠断巫山雨。</p><p>踏莎行（泰妓胡芳来常隶籍，以其端严如木偶，人因目之为佛，乃作是云）</p><p>如是我闻，金仙出世。一超直入如来地。慈悲方便济群生，端严妙相谁能比。<br> 四众归依，悉皆欢喜。有情同赴龙华会。无忧帐里结良缘，么诃修哩修修哩。</p><p>踏莎行</p><p>客里光阴，伤离情味。玉觞未举心先醉。临岐莫怪苦留连，樯乌转处人千里。<br> 恨写新声，云笺密寄。短封难尽心中事。凭君看取纸痕斑，分明总是离人泪。</p><p>踏莎行（题团扇）</p><p>落日归云，寒空断雁。吴波浅淡山平远。丹青写出在霜缣，佳人特地裁团扇。<br> 渔艇孤烟，酒旗幽院。些儿景趣君休羡。五湖归去共扁舟，何如早早酬深愿。</p><p>踏莎行</p><p>水满青钱，烟滋翠葆。残英满地无人扫。先来羁思乱如云，无端更被春酲恼。<br> 叠叠遥山，绵绵远道。凭阑满目唯芳草。莫惊青鬓点秋霜，卢郎已分愁中老。</p><p>踏莎行（赠光严道人）</p><p>玉质孤高，天姿明慧。了无一点尘凡气。白莲空殿锁幽芳，亭亭独占秋光里。<br> 一切见闻，不可思议。我今有分亲瞻礼。愿垂方便济众生，他时同赴龙华会。</p><p>定风波</p><p>一曲骊歌酒一钟。可怜分袂太匆匆。百计留君留不住。□去。满川烟暝满帆风。<br> 目断魂销人不见。但见。青山隐隐水浮空。拟把一襟相忆泪。试□。云笺密洒付飞鸿。</p><p>定风波（丙寅四月吴门西楼之集）</p><p>老去情钟不自持。篸花酌酒送春归。玉貌冰姿人窈窕。一笑。清狂岂减少年时。<br> 欲上香车俱脉脉，半帘花影月平西。待得酒醒人已去。凝伫。断云残雨尽堪悲。</p><p>点绛唇（登历阳连云观）</p><p>水绕孤城，乱山深锁横江路。帆归别浦。苒苒兰皋暮。<br> 人在天涯，雁背南云去。空凝伫。凤楼何处。烟霭迷津渡。</p><p>点绛唇（和安行老韵）</p><p>香雪飘零，暖风著柳笼丝雨。恼人情绪。春事还如许。<br> 宝勒朱轮，共结寻芳侣。东郊路。乱红深处。醉拍黄金缕。</p><p>点绛唇</p><p>背壁灯残，卧听檐雨难成寐。井梧飘坠。历历蛩声细。<br> 数尽更筹，滴尽罗巾泪。如何睡。甫能得睡。梦到相思地。</p><p>点绛唇</p><p>月缺花残，世间乐事难双美。夜来相对。把酒弹清泪。<br> 一点情钟，销尽英雄气。樊笼外。五湖烟水。好作扁舟计。</p><p>点绛唇</p><p>玉笋持杯，敛红颦翠歌金缕。彩鸳戢羽。未免群鸡妒。<br> 我为情多，愁听多情语。君休诉。两心坚固。云里千条路。</p><p>点绛唇</p><p>人面桃花，去年今日津亭见。瑶琴锦荐。一弄清商怨。<br> 今日重来，不见如如花面。空肠断。乱红千片。流水天涯远。</p><p>点绛唇（丙寅）</p><p>梅雨初晴，画栏开遍忘忧草。兰堂清窈。高柳新蝉噪。<br> 枕上芙蓉，如梦还惊觉。匀妆了。背人微笑。风入玲珑罩。</p><p>点绛唇</p><p>帐外华灯，翠屏花影参差满。锦衣香暖。苦恨春宵短。<br> 画角声中，云雨还轻散。河桥畔。月华如练。回首成肠断。</p><p>点绛唇</p><p>绿萼冰花，数枝清影横疏牖。玉肌清瘦。夜久轻寒透。<br> 忍使孤芳，攀折他人手。人归后。断肠回首。只有香盈袖。</p><p>点绛唇（送常守陈正同应之还朝）</p><p>解绂朝天，满城桃李繁阴布。彩舟难驻。忍听骊歌举。<br> 协赞中兴，圣意方倾注。从今去。五云深处。稳步沙堤路。</p><p>点绛唇</p><p>云雨匆匆，洞房当日曾相遇。暂来还去。无计留春住。<br> 宝瑟重调，静听鸾弦语。休轻负。绮窗朱户。好做风光主。</p><p>昭君怨</p><p>一曲云和松响。多少离愁心上。寂寞掩屏帷。泪沾衣。<br> 最是销魂处。夜夜绮窗风雨。风雨伴愁眠。夜如年。</p><p>醉落魄</p><p>波纹如縠。池塘雨后添新绿。海棠初绽红生肉。双燕归来，还认旧巢宿。<br> 凝情凭暖阑干曲。新愁无限伤心目。谁人月下吹横玉。惊起鸳鸯，飞去自相逐。</p><p>醉落魄</p><p>霜华摇落。亭亭皓月侵朱箔。梦回欹枕听残角。一片寒声，风送入寥廓。<br> 眼前风月都如昨。独眠无奈情怀恶。凭肩携手于飞约。料想人人，终是赋情薄。</p><p>醉落魄</p><p>明眸秀色。双蛾巧画春山碧。盈盈标韵倾瑶席。一见尊前，宛是旧相识。<br> 深期密语虽端的。良宵无奈成轻掷。忍教只恁空相忆。得入手来，无限好则剧。</p><p>醉落魄</p><p>阳关声咽。清歌响断云屏隔。溪山依旧连空碧。昨日主人，今日是行客。<br> 绿窗朱户应如昔。回头往事成陈迹。后期总便无端的。月下风前，应也解相忆。</p><p>极相思</p><p>碧檐鸣玉玎珰。金锁小兰房。楼高夜永，飞霜满院，璧月沈缸。<br> 云雨不成巫峡梦，望仙乡、烟水茫茫。风前月底，登高念远，无限凄凉。</p><p>极相思</p><p>相思情味堪伤。谁与话衷肠。明朝见也，桃花人面，碧藓回廊。<br> 别后相逢唯有梦，梦回时、展转思量。不如早睡，今宵魂梦，先到伊行。</p><p>玉楼春</p><p>碧桃溪上蓝桥路。寂寞朱门闲院宇。粉墙疏竹弄清蟾，玉砌红蕉宜夜雨。<br> 个中人是吹箫侣。花底深盟曾共语。人生乐在两知心，此意此生君记取。</p><p>玉楼春</p><p>星河风露经年别。月照离亭花似雪。宝钗鸾镜会重逢，花里同眠今夜月。<br> 月华依旧当时节。细把离肠和泪说。人生只合镇长圆，休似月圆圆又缺。</p><p>长相思</p><p>我心坚。你心坚。各自心坚石也穿。谁言相见难。<br> 小窗前。月婵娟。玉困花柔并枕眠。今宵人月圆。</p><p>长相思</p><p>锦衾香。玉枕双。昨夜深深小洞房。回头已断肠。<br> 背兰缸。梦仙乡。风撼梧桐雨洒窗。今宵好夜长。</p><p>长相思</p><p>村姑儿。红袖衣。初发黄梅插稻时。双双女伴随。<br> 长歌诗。短歌诗。歌里真情恨别离。休言伊不知。</p><p>西地锦</p><p>寂寞悲秋怀抱。掩重门悄悄。清风皓月，朱阑画阁，双鸳池沼。<br> 不忍今宵重到。惹离愁多少。蓬山路杳，蓝桥信阻，黄花空老。</p><p>归田乐</p><p>风生萍末莲香细。新浴晚凉天气。犹自倚朱阑，波面双双彩鸳戏。<br> 鸾钗委坠云堆髻。谁会此时情意。冰簟玉琴横，还是月明人千里。</p><p>七娘子</p><p>天涯触目伤离绪。登临况值秋光暮。手捻黄花，凭谁分付。雍雍雁落蒹葭浦。<br> 凭高目断桃溪路。屏山楼外青无数。绿水红桥，锁窗朱户。如今总是销魂处。</p><p>感皇恩</p><p>酒晕衬横波，玉肌香透。轻袅腰肢妒垂柳。臂宽金钏，且是不干春瘦。捻金双合字，无心绣。<br> 鬒云半堕，金钗欲溜。罗袂残香忍重嗅。渡江桃叶，肠断为谁招手。倚阑凝望久，眉空斗。<br> 膏雨晓来晴，海棠红透。碧草池塘袅金柳。</p><p>感皇恩</p><p>王孙何在，不念玉容消瘦。日长深院静，帘垂绣。<br> 璨枕堕钗，粉痕轻溜。玉鼎龙涎记同嗅。钿筝重理，心事谩凭纤手。素弦弹不尽，眉峰斗。</p><p>减字木兰花</p><p>初用乐<br> 彤庭龙尾。礼备天颜知有喜。九奏初传。耳冷人间十七年。<br> 盈成持守。仁德如春渐九有。三辅名州。好整笙歌结胜游。</p><p>减字木兰花</p><p>船回沙尾。几误红窗听鹊喜。尺素空传。转首相逢又隔年。<br> 寒灯独守。玉笋持杯宁复有。秀水南州。徒使幽人作梦游。</p><p>减字木兰花</p><p>多情多病。玉貌疲来愁览镜。门掩东风。零落桃花满地红。<br> 重帘不卷。愁睹杏梁双语燕。强拂瑶琴。一曲幽兰泪满襟。</p><p>减字木兰花（庚申七夕）</p><p>金风玉露。喜鹊桥成牛女渡。天宇沈沈。一夕佳期两意深。<br> 琼签报曙。忍使飚轮容易去。明日如今。想见君心似我心。</p><p>减字木兰花</p><p>锦屏人醉。玉暖香融春有味。今日兰舟。魂梦还随绿水流。<br> 高城望断。无奈城中人不见。斜倚妆楼。恨入眉峰两点愁。</p><p>渔家傲</p><p>烟锁池塘秋欲暮。细细前香，直到双栖处。并枕东窗听夜雨。偎金缕。云深不见来时路。<br> 晓色朦胧人去住。香覆重帘，密密闻私语。目断征帆归别浦。空凝伫。苔痕绿印金莲步。</p><p>四楼子</p><p>楼前流水悠悠。驻行舟。满目寒云衰草、使人愁。<br> 多少恨，多少泪，谩迟留。何似蓦然拚舍、去来休。</p><p>四楼子</p><p>红靴玉带葳蕤。翠绡衣。并辔垂鞭妆影、照清溪。<br> 长亭路。停骑处。晚凉时。空有许多明月、伴双栖。</p><p>御街行</p><p>东君不锁寻芳路。曾是莺花主。有情风月可怜宵，犹记绿窗朱户。十年空想，春风面杳，无计凭鳞羽。<br> 凄凉怀抱今如许。天与重相遇。不应还向楚峰前，朝暮为云为雨。算来各把，平生分付，也不是、恶著处。</p><p>上阳春（柳）</p><p>好在章台杨柳。不禁春瘦。淡烟微雨面尘丝，锁一点、眉头皱。<br> 忆自灞陵别后。青青依旧。万丝千缕太多情，忍攀折、行人手。</p><p>临江仙</p><p>繁杏枝头蜂蝶乱，香风阖坐微闻。靓妆浓艳任东君。无情风雨，春事已平分。<br> 珍重主人留客意，夜阑秉烛开尊。何须歌韵遏行云。羽觞交劝，挥尘细论文。</p><p>临江仙</p><p>昨夜中秋今夕望，十分桂影团圆。玉人相对绿尊前。素娥有恨，应是妒婵娟。<br> 人静小庭风露冷，歌声特地清圆。醉红醺脸髻鬟偏。翠裙轻皱，端的为留仙。</p><p>临江仙</p><p>帘幕深深清昼永，玉人不耐春寒。镂牙棋子缕金圆。象盘雅戏，相对小窗前。<br> 隔打直行尖曲路，教人费尽机关。局中胜负定谁偏。饶伊使幸，毕竟我赢先。</p><p>临江仙</p><p>仙品不同桃李艳，移来月窟云乡。幽姿绰约道家妆。绿云堆髻，娇额半涂黄。<br> 可但乍凉风月下，饶伊独占秋光。雨中别有恼人香。错教萧史，肠断忆巫阳。</p><p>临江仙</p><p>琪树鸾栖花露重，依稀兰洞风光。玉人相对自生凉。翠鬟琼珮，绰约蕊珠妆。<br> 宝瑟声沈清梦觉，夜阑明月幽窗。可堪襟袂惹余香。断云残雨，何处认高唐。</p><p>临江仙（中秋和沈文伯）</p><p>记得南楼三五夜，曾听凤管昭华。尊前此际重兴嗟。素娥端有恨，烟霭等闲遮。<br> 珍重主人留客意，厌厌缓引流霞。夜闲银汉淡天涯。亭亭丹桂现，耿耿玉绳斜。</p><p>临江仙（藏春石）</p><p>青润奇峰名韫玉，温其质并琼瑶。中分瀑布泻云涛。双峦呈翠色，气象两相高。<br> 珍重幽人诚好事，绿窗聊助风骚。寄言俗客莫相嘲。物轻人意重，千里赠鹅毛。</p><p>鹧鸪天（客有作北里选胜图，冠以曲子名，东风第一枝，裒然居首因作此词）</p><p>脉脉柔情不自持。浅颦轻笑百般宜。尊前唱歇黄金缕，一点春愁入翠眉。<br> 流蕙盼，捧瑶卮。借君歌扇写新诗。浮花谩说惊郎目，不似东风第一枝。</p><p>惜奴娇</p><p>隔阔多时，算彼此、难存济。咫尺地、千山万水。眼眼相看，要说话、都无计。只是。唱曲儿、词中认意。<br> 雪意垂垂，更刮地、寒风起。怎禁这几夜意。未散痴心，便指望、长偎倚。只替。那火桶儿、与奴暖被。</p><p>行香子</p><p>珠露初零。天宇澄明。正闲阶、皎月亭亭。更阑人静，烟敛风清。更井边桐，一叶叶，做秋声。<br> 斗帐鸾屏。翠被华茵。梦回时、酒力初醒。绿云堆枕，红玉生春。且打叠起，龙牙簟，竹夫人。</p><p>一剪梅</p><p>堆枕乌云堕翠翘。午梦惊回，满眼春娇。嬛嬛一袅楚宫腰。那更春来，玉减香消。<br> 柳下朱门傍小桥。几度红窗，误认鸣镳。断肠风月可怜宵。忍使恹恹，两处无聊。</p><p>一剪梅</p><p>高宴华堂夜向阑。急管飞霜，羯鼓声乾。仙人掌上水晶盘。回按凌波，舞袖弓弯。<br> 曲罢凝娇整翠鬟。玉笋持杯，巧笑嫣然。为君一醉倒金船。只恐醒来，人隔云山。</p><p>一剪梅（甲辰除夜）</p><p>夜永虚堂烛影寒。斗转春来，又是明年。异乡怀抱只凄然。尊酒相逢且自宽。<br> 天际孤云云外山。梦绕觚棱，日下长安。功名已觉负初心，羞对菱花，绿鬓成斑。</p><p>六么令</p><p>梅英飘雪，弱柳弄新绿。冷冷画桥流水，风静波如縠。长记扁舟共载，偶近旗亭宿。渺云横玉。鸳鸯枕上，听彻新翻数般曲。<br> 此际魂清梦冷，绣被香芬馥。因念多感情怀，触处伤心目。自是今宵独寐，怎不添愁蹙。如今心足。风前月下，赖有斯人慰幽独。</p><p>镇西</p><p>秋风吹暗雨，重衾寒透。伤心听、晓钟残漏。凝情久。记红窗夜雪，促膝围炉，交杯劝酒。如今顿孤欢偶。<br> 念别后。菱花清镜里。眉峰暗斗。想标容、怎禁销瘦。忍回首。但云笺妙墨，鸳锦啼妆，依然似旧。临风泪沾襟袖。</p><p>看花回（和赵智夫韵）</p><p>夜久凉生，庭院漏声频促。念昔胜游旧地，对画阁层峦，雨余烟簇。新诗暗藏小字，霜刀刊翠竹。携素手、细绕回塘，芰荷香里彩鸳宿。<br> 别后想、香锁腻玉。带围减、钟宽金粟。虽有鳞鸿锦素，奈事与心违，佳期难卜。拟解愁肠万结，唯凭尊酒绿。望天涯断魂处，醉拍阑干曲。</p><p>诉衷情</p><p>亭亭秋水玉芙蓉。天际水浮空。碧云望中空暮，人在广寒宫。<br> 双缕枕，曲屏风。小房栊。可怜今夜，明月清风，无计君同。</p><p>浪淘沙</p><p>楼下水潺湲。楼外屏山。淡烟笼月晚凉天。曾共玉人携素手，同倚阑干。<br> 云散梦难圆。幽恨绵绵。旧游重到忍重看。负你一生多少泪，月下花前。</p><p>如梦令</p><p>人静重门深亚。朱阁画帘高挂。人与月俱圆，月色波光相射。潇洒。潇洒。人月长长今夜。</p><p>如梦令</p><p>今夜行云何处。还是月华当午。倚遍曲阑桥，望断锦屏归路。空去。空去。梦到绿窗朱户。</p><p>愁倚阑</p><p>伤春晚，送春归。步云溪。绿叶同心双小字，记曾题。<br> 楼外红日平西。长亭路、烟草萋萋。云雨不成新梦后，倚阑时。</p><p>愁倚阑</p><p>天如水，月如钩。正新秋。月影参差人窈窕，小红楼。<br> 如今往事悠悠。楼前水、肠断东流。旧物忍看金约腕，玉搔头。</p><p>愁倚阑</p><p>一番雨，一番凉。夜初长。满院蛩吟人不寝，月侵廊。<br> 木犀微绽幽芳。西风透、窈窕红窗。恰似个人鸳被里，玉肌香。</p><p>望江南（感事）</p><p>落花尽，寂寞委残红。蝶帐梦回空晓月，凤楼人去谩东风。春事已成空。<br> 闲伫立，□□水溶溶。云锁乱山横惨淡，烟笼绿树晚溟濛。却在泪痕中。</p><p>春光好</p><p>鸾屏掩，翠衾香。小兰房。回首当时云雨梦，两难忘。<br> 如今水远山长。凭鳞翼、难叙衷肠。况是教人无可恨，一味思量。</p><p>风流子</p><p>韶华惊晼晚，青春老、倦客惜年芳。庭樾荫浓，半藏莺语，畹兰花减，时有蜂忙。粉墙低，嫩岚滋翠葆，零露湿残妆。风暖昼长，柳绵吹尽，淡烟微雨，梅子初黄。<br> 洛浦音容远，书空漫惆怅，往事悲凉。无奈锦鳞杳杳，不渡横塘。念蝴蝶梦回，子规声里，半窗斜月，一枕余香。拟待自宽，除非铁做心肠。</p><p>点绛唇</p><p>章台杨柳月依依。飞絮送春归。院宇日长人静，园林绿暗红稀。<br> 庭前花谢了，行云散后，物是人非。唯有一襟清泪，凭阑洒遍残枝。</p><p>点绛唇</p><p>雨余清镜湛秋容。屏展九华峰。万里闲云散尽，半规凉月当空。<br> 楼高夜永，凭阑笑语，此际谁同。端有妙人携手，翛然归路凌风。</p><p>侍香金童</p><p>宝马行春，缓辔随油壁。念一瞬、韶光堪重惜。还是去年同醉日。客里情怀，倍添凄恻。<br> 记南城、锦迳名园曾遍历。更柳下、人家似织。此际凭阑愁脉脉。满目江山，暮云空碧。</p><p>江城子（秋夜观牛女星作）</p><p>碧厨文簟小窗前。乍更阑。□□□。乌鹊南飞，秋意渐凄然。满院蛩吟风露下，人窕窈，月婵娟。<br> 双星旧约又经年。信谁传。恨绵绵。□隔明河，长作断肠仙。争似秦楼萧史伴，瑶台路，共乘鸾。</p><p>西江月</p><p>翡翠蒙金衫子，镂尘如意冠儿。持杯轻按遏云词。别是出尘风味。<br> 莫羡双星旧约，愿谐明月佳期。凭肩密语两心知。一棹五湖烟水。</p><p>苍梧谣</p><p>天。休使圆蟾照客眠。人何在，桂影自婵娟。</p><p>采桑子（孙仲益集于西斋，题侍儿作第一流，因以词谢之）</p><p>奇花不比寻常艳，独步南州。往事悠悠。辽鹤重来忆梦游。<br> 仙翁不改青青眼，一醉迟留。妙墨银钩。题作人间第一流。</p><p>洞仙歌</p><p>莺莺燕燕。本是于飞伴。风月佳时阻幽愿。但人心坚固后，天也怜人，相逢处、依旧桃花人面。<br> 绿窗携手，帘幕重重，烛影摇红夜将半。对尊前如梦，欲语魂惊，语未竟、已觉衣襟泪满。我只为、相思特特来，这度更休推，后回相见。</p><p>瑞鹤仙</p><p>玉猊香谩爇。叹瓶沈簪断，紫箫声绝。丹青挂寒壁。细端详，宛是旧时标格。音容望极。奈弱水、蓬山路隔。似瑶林琼树，韶华正好，一枝先折。<br> 凄切。相思情味，镜中绿鬓，看成华发。临风对月。空罗袂，揾清血。待随群逐队，开眉一笑，除你心肠是铁。看今生，为伊烦恼，甚时是彻。</p><h3 id="王灼" tabindex="-1"><a class="header-anchor" href="#王灼" aria-hidden="true">#</a> 王灼</h3><p>水调歌头</p><p>台绝顶，望明月山二十里许，有怀美人，归作此词。山附县郭，仲文居其下，公才居亦近之。贾浪仙诗云：“长江飞鸟外，主簿跨驴归。”又云：“长江频雨后，明月众星中。”予故取其语<br> 长江飞鸟外，明月众星中。今来古往如此，人事几秋风。又对团团红树，独跨蹇驴归去，山水淡丰容。远色动愁思，不见两诗翁。<br> 酒如渑，谈如绮，气如虹。当时痛饮狂醉，只许赏心同。响绝光沈休问，俯仰之间陈迹，我亦老飘蓬。望久碧云晚，一雁度寒空。</p><p>渔家傲（次韵赠戴时行）</p><p>漠漠郊原荒宿草。黄花趁得秋风早。万里岷峨归梦到。东篱好。未应花似行人老。<br> 古往今来成一笑。为君醉里销沈了。不用登临欹短帽。愁绝□。吴霜点鬓教谁扫。</p><p>醉花阴（送夏立夫）</p><p>平生五色江淹笔。合占金闺籍。桃李满城春，恨□屏□，只作三年客。<br> 画船暂系河桥侧。一醉分南北。惆怅酒醒时，雨笠风蓑，似旧无人识。</p><p>清平乐（填太白应制词）</p><p>东风归早。已绿瀛洲草。紫殿红楼春正好。杨柳半和烟袅。<br> 玉舆遍绕花行。初闻百啭新莺。历历因风传去，千门万户春声。</p><p>清平乐（妓诉状立厅下）</p><p>坠红飘絮。收拾春归去。长恨春归无觅处。心事顾谁分付。<br> 卢家小苑回塘。于飞多少鸳鸯。纵使东墙隔断，莫愁应念王昌。</p><p>点绛唇（赋登楼）</p><p>休惜余春，试来把酒留春住。问春无语。帘卷西山雨。<br> 一掬愁心，强欲登高赋。山无数。烟波无数。不放春归去。</p><p>浣溪沙</p><p>一样婵娟别样清。眼明初识董双成。香风随步过帘旌。<br> 笑捧玉觞频劝客，浣溪沙里转新声。花间侧听有流莺。</p><p>虞美人</p><p>别来杨柳团轻絮。摆撼春风去。小园桃李却依依。犹自留花不发、待郎归。<br> 枝头便觉层层好。信是花相恼。觥船一棹百分空。拚了如今醉倒、闹香中。</p><p>虞美人</p><p>姚黄真是花中主。个个寻芳去。春光能有几多时。莫遣无花空折、断肠枝。<br> 蜂媒蝶使争撩乱。应妒传觞缓。问花端的为谁开。拟作移春小槛、载归来。</p><p>菩萨蛮（和令狐公子）</p><p>风柔日薄江村路。一鞭又逐春光去。胡蝶作团飞。竹间桃李枝。<br> 醉魂招不得。一半随春色。桃李□无多。其如风日何。</p><p>好事近</p><p>小砑碧霞笺，不见近来消息。玉骨瘦无一把，又不成空忆。<br> 炉熏歇尽烛花残，佳梦了难得。二十五声秋点，最知人端的。</p><p>长相思</p><p>来匆匆。去匆匆。短梦无凭春又空。难随郎马踪。<br> 山重重。水重重。飞絮流云西复东。音书何处通。</p><p>酒泉子（送诣夫成都作。重九）</p><p>锦水花林，前度刘郎行乐处，当时桃李卧莓苔。又重来。<br> 今年菊蕊为君开。赖有诗情浑似旧，西风斜日上高台。醉千回。</p><p>恨来迟</p><p>柳暗汀洲，最春深处，小宴初开。似泛宅浮家，水平风软，咫尺蓬莱。<br> 更劝君、吸尽紫霞杯。醉看鸾凤徘徊。正洞里桃花，盈盈一笑，依旧怜才。</p><p>春光好</p><p>和醉梦，上峥嵘。忆娉婷。回首锦江烟一色，不分明。<br> 翻为离别牵情。娇啼外、没句丁宁。紫陌绿窗多少恨，两难平。</p><p>南歌子（早春感怀）</p><p>命啸无人啸，含娇何处娇。江南烟水太迢迢。璧月琼枝空想、夜和朝。<br> 目断肠随断，魂销骨更销。琐窗风雨不相饶。犹似西湖一枕、听寒潮。</p><p>画堂春（春思）</p><p>暖风和雨暗楼台。余寒巧作愁媒。半春怀抱向谁开。忍泪千回。<br> 断梦已随烟篆，醉魂空殢琼杯。小窗瞥见一枝梅。疑误君来。</p><p>七娘子</p><p>花明雾暗非花雾。似春屏、短梦无凭据。夜月将来，晓灯催去。半衾余暖空留住。<br> 情柔意密愁千缕。想一声、鸡唱东城路。暂作行云，暂为行雨。阳台望极人何处。</p><p>减字木兰花（政和癸丑）</p><p>飞霞半缕。收尽一天风和雨。可惜黄昏。残角疏钟要断魂。<br> 双鱼传信。只道横塘消息近。心事悠悠。同向春风各自愁。</p><p>一落索</p><p>昨夜封枝寒雪。暗堆残叶。佳人醉里插钗梁，更不问、眠时节。<br> 绣被重重夜彻。烛光明灭。枕旁争听落檐声，更不问、醒时节。</p><p>丑奴儿</p><p>东风已有归来信，先返梅魂。雪斗纷纷。更引蟾光过璧门。<br> 绿衣小凤枝头语，我有嘉宾。急泛清尊。莫待江南烂漫春。</p><h3 id="李弥逊" tabindex="-1"><a class="header-anchor" href="#李弥逊" aria-hidden="true">#</a> 李弥逊</h3><p>沁园春（寄张仲宗）</p><p>欹枕深轩，散帙虚堂，畏景屡移。渐披襟临水，支床就月，莲香拂面，竹色侵衣。压玉为醪，折荷当盏，卧看银潢星四垂。人归后，伴饥蝉自语，宿鸟相依。<br> 痴儿。莫蹈危机。悟四十九年都尽非。任纡朱拖紫，围金佩玉，青钱流地，白璧如坻。富贵浮云，身名零露，事事无心归便归。秋风动，正吴淞月冷，莼长鲈肥。</p><p>永遇乐（初夏独坐西山钓台新亭）</p><p>曲径通幽，小亭依翠，春事才过。看笋成竿，等花著果，永昼供闲坐。苍苍晚色，临渊小立，引首暮鸥飞堕。悄无人，一溪山影，可惜被渠分破。<br> 百年似梦，一身如寄，南北去留皆可。我自知鱼，翛然濠上，不问鱼非我。隔篱呼取，举杯对影，有唱更凭谁和。知渊明，清流临赋，得似恁么。</p><p>永遇乐（用前韵呈张仲宗、苏粹中）</p><p>五十劳生，紫髯霜换，白日驹过。闭户推愁，缘崖避俗，壁角团蒲坐。提壶人至，竹根同卧，醉帽尽从欹堕。梦惊回，满身疏影，露滴月斜云破。<br> 无人自酌，有邀皆去，我笑两翁多可。忍冻吟诗，典衣沽酒，二子应嗤我。两忘一笑，调同今古，谁道郢歌无和。后之人，犹今视昔，有能继么。</p><p>念奴娇</p><p>瑶池倒影，露华浓、群玉峰峦如洗。明镜平铺秋水净，寒锁一天空翠。荷芰风摇，萍蘩波动，惊起鱼龙戏。扶疏桂影，十分光照人世。<br> 谁似。老子痴顽，胡床危坐，自引壶觞醉。斗转参横歌未彻，屋角乌飞星坠。对影三人，停杯一问，谁会骑鲸意金牛何处，玉楼高耸十二。</p><p>念奴娇（坐上次王伯开韵）</p><p>风帘弄影，正闲堂永昼，香销人寂。轧轧邻机芳思乱，愁入回文新织。燕蹴巢泥，莺喧庭柳，好梦无踪迹。那堪春事，背人何计留得。<br> 谁似爱酒南邻，岸巾坦腹，醉踏西山碧。彩笔阳春传雁足，催我飞觞浮白。老去情怀，凭君试看，鬓上秋霜色。故园千里，月华空照相忆。</p><p>念奴娇（癸卯亲老生辰寄武昌）</p><p>楚天木落，际平芜千里，寒霜凝碧。鄂渚波横何处是，当日孙郎赤壁。黄耳音稀，白云望远，又见春消息。嘉辰长记，谢池梅蕊初摘。<br> 遥想黄鹤楼高，兰阶丝管沸，传觞如织。倦客心驰归路绕，不及南飞双翼。固著斑衣，重翻锦字，寄远供新拍明年欢侍，寿期应献千百。</p><p>三段子（次韵苏粹中寄咏筠庄）</p><p>层林烟霁，巨壁天半，鸿飞无路。云断处、两山之间，十万琅玕环翠羽。转秀谷、枕萍花汀溆。短柳疏篱向暮。看卧垄牛归，横舟人去，平芜鸥鹭。<br> 并游不见鞭鸾侣。只僧前、松子随步。回径险、凌风遐想，小憩清泉欹茂树。正笋蕨、过如苏新雨。矶下游鱼可数。纵窈窕、云关长启，寂寂谁争子所。<br> 世上丹毂朱缨，春梦觉、南柯何许。况荣枯无定，中有欢离愁聚。尽笑我、诧盘中趣。为续昌黎赋。会有人，秣马膏车，相属一尊清醑。</p><p>水调歌头（横山阁对月）</p><p>清夜月当午，轩户踏层冰。楼高百尺，缥缈天阙敞云扃。万里风摇玉树，吹我衣裾零乱、寒入骨毛轻。径欲乘之去，高兴送青冥。<br> 神仙说，功名事，两难成。苇汀筠岫深处、端可寄余龄。身外营营姑置，对景掀髯一笑，引手接飞萤。且尽杯中物，日出事还生。</p><p>水调歌头（次李伯纪韵趣开东阁）</p><p>安石寓丝竹，方朔杂诙谐。昂霄气概，古来无地可容才。不见骑鲸仙伯，唾手功名事了，猿鹤与同侪。有意谢轩冕，无计避嫌猜。<br> 静中乐，山照座，月浮杯。忘形湛辈，一笑丘壑写高怀。只恐天催玉斧，为破烟尘昏翳，人自日边来。东阁动诗兴，莫待北枝开。</p><p>水调歌头（次李伯纪春日韵）</p><p>松柏渐成趣，红紫勿齐开。花神靳惜芳事，日日待公来。遥想金葵侧处，素月华灯相照，妆影满歌台。余韵写宫徵，飞落远山隈。<br> 逃禅客，尊中尽，厌长斋。且愁风絮，断送春色揽离怀。命驾何妨千里，只恐行云碍辙，直磴插崔嵬。手拍阳春唱，隔岸借残杯。</p><p>水调歌头（次向伯恭芗林见寄韵）</p><p>不见隐君子，一月比三秋。惊涛如许，梦魂无路绝横流。安得如云长翮，命驾不须千里，上下逐君游。此计杳难就，注目倚江楼。<br> 西风里，多少恨，寄歌头。飞奴接翼，为我三度下南州。三得伯恭佳词。正是天寒日暮，独钓一江残雪，风猎碧莎裘。和子浩然句，一酌散千忧。</p><p>水调歌头（再用前韵）</p><p>不上长安道，霜鬓几惊秋。故人何在，时序欺我去如流。赏对洛滨仙伯，共说芗林佳致，魂梦与追游。更唱中秋句，得月上东楼。<br> 云岩底，秋香下，楚江头。十年笑傲、真是骑鹤上扬州。却忆金门联辔，晓殿催班同到，高拱翠云裘。明月今千里，何计缓离忧。</p><p>水调歌头（八月十五夜集长乐堂月大明常岁所无众客皆欢。戏用伯恭韵作）</p><p>白发闽江上，几度过中秋。阴晴相半，曾见玉塔卧寒流。不似今年三五，皎皎冰轮初上，天阙恍神游。下视人间世，万户水明楼。<br> 贤公子，追乐事，占鳌头。酒酣喝月、腰鼓百面打凉州。沈醉尽扶红袖，不管风摇仙掌，零露湿轻裘。但恐尊中尽，身外复何忧。</p><p>蓦山溪（次李伯纪梅花韵）</p><p>冲寒山意，未放江头树。老去恨春迟，数花期、朝朝暮暮。疏英冷蕊，也为有情忙，深夜月，小庭中，绝胜西城路。<br> 调元妙手，便是春来处。酝造十分香，更暖借、毫端烟雨。狂歌醉客，小摘问东风，花谢后，子成时，趁得和羹否。</p><p>蓦山溪（宣城丞厅双梅）</p><p>竹边柳外，两两寒梅树。疏影上帘栊，似却□一枝横暮。玉肌瘦损，有恨不禁春，萦冰珮，整风裳，怅望瑶台路。<br> 我来胜赏，持酒花深处。天晓酿幽香，正一霎、如酥小雨。江山得助，臭味许谁同，长安远，故人疏，梦到江南否。</p><p>昆明池（次韵尚书兄春晚）</p><p>帐锦笼庭，囊香飘榭，过了芳时强半。觅残红、蜂须趁日，占新绿、莺喉咤暖。数花期、望得春来，春去也、把酒南山谁伴。更帘幕垂垂，恼人飞絮，乱落一轩风晚。<br> 手拍狂歌挥醉碗。笑浪走江头，几逢归燕。忆黄华、曾吹纱帽，讶彩楼、催攽F纨扇。功名事、于我如云，谩赢得星星，满簪霜换。向棠棣华间，鶺鴒原上，莫厌尊罍频来见。</p><p>十月桃（二首，同富季申赋梅花）</p><p>浮云无定，任春风万点，吹上寒枝。砌外珑璁，暗香夜透帘帏。闲情最宜酒伴，胜黄昏、冷月清溪。风流谢傅，梦到华胥，长是相随。<br> 似凝愁、不语谁知。芳思乱微酸，已带离离。传语花神，任教横竹三吹。枝头要看如豆，趁和羹、百卉开时。十分金蕊，先与东君，一笑相期。</p><p>十月桃</p><p>一枝三四，弄疏英秀色，特地生寒。刻楮三年，谩夸煮石成丹。梨花带雨难并，似玉妃、寂寞微潸。瑶台空阔，露下星坠，零乱风鬟。<br> 记前回、拥盖西园。花信被山烟，著意邀阑。盏面横斜，大家月底颓然。如今万点难缀，共苍苔、打合成班。诗翁何似，劝春莫交，粉淡香残。</p><p>声声慢（木犀）</p><p>龙涎染就，沈水薰成，分明乱屑琼瑰。一朵才开，人家十里须知。花儿大则不大，有许多、潇洒清奇。较量尽，诮胜如末利，赛过酴醿。<br> 更被秋光断送，微放些月照，著阵风吹。恼杀多情，猛拚沈醉酬伊。朝朝暮暮守定，尽忙时、也不分离。睡梦里，胆瓶儿、枕畔数枝。</p><p>永遇乐（学士兄筑室南山拒梗峰下，与西山相对。因生日，以词见意）</p><p>一水如绳，两山如翼，绿野如绣。松院干霄，筠庄枕浪，揽尽溪山秀。水南水北，竹舆兰棹，来往月宵花昼。问人间、天上何处，更寻大围小有。<br> 人言拒梗，功成仙去，丹鼎夜寒光透。唤取云英，炼成石髓，日月齐长久。烦君挟我，朝元真阙，两翼羽轻风骤。此时看，小茅峰顶，有云贯斗。</p><p>满庭芳（中秋次刘梦弼韵）</p><p>荷背翻黄，蕉心滴翠，雨洗庭院无尘。断云缺处，矫首望冰轮。迤逦天垂四幕，星杓淡、河汉横银。笙歌散，风帘自上，寒水满楼明。<br> 刘郎方得计，钗摇绣户，枕并华裀。笑狂客无眠，坐听钟鲸。明月中秋一梦，临鸳甃、三绕殷勤。清光里，持杯对影，风月两兼并。</p><p>水龙吟（上巳）</p><p>化工收拾芳菲，晕酥翦彩迎春禊。江山影里，泰阶星聚，重寻古意。曲水流觞，晚林张宴，竹边花外。倩飞英衬地，繁枝障日，游丝驻，羲和旆。<br> 云避清歌自止。放一钩、玉沈寒水。西园飞盖，东山携妓，古今无愧。闻道东君，商量花蕊，作明年计。待公归，独运丹青妙手，忆山阴醉。</p><p>洞仙歌（登临漳城咏梅）</p><p>断桥斜路，又是春来也。仙掌挼云半开谢。尽凝酥砌粉，不似真香，分明对、冰雪肌肤姑射。<br> 天涯伤老大，万斛新愁，一笑端须问花借。纵广平冷淡，铁石心肠，未拚得、花里风前月下。为传语、游蜂缓经营，且留与山翁，醉吟清夜。</p><p>洞仙歌（次李伯纪韵）</p><p>残烟薄雾，仗东风排遣。收拾轻寒做轻暖。问墙隅屋角，多少青红，春不语，行处随人近远。<br> 穿帘花影乱。金鸭香温，幽梦醒时午禽啭。任抛书推枕，嚼蕊攀条，暗消了、清愁一半。且莫放、浮云蔽晴晖，怕惹起羁人，望中凝恋。</p><p>江神子（临安道中）</p><p>梦中北去又南来。饱风埃。鬓华衰。浮木飞蓬，踪迹为谁催。自笑自悲还自误，一杯酒，鼻如雷。<br> 晓舆行处觉春回。屑琼瑰。糁□苔。病眼冲寒，欲闭又还开。近水人家篱落畔，遥认得，一枝梅。</p><p>感皇恩（次韵尚书兄老山堂作）</p><p>入夜月华清，中天方好。更著山光两相照。星稀云净，玉树惊乌三绕。广寒风露近，秋光老。<br> 老山高胜，飞尘不到。亭上仙翁自昏晓。短封新唱，字字令人绝倒。待凭书寄恨，归鸿少。</p><p>花心动（七夕）</p><p>水馆风亭，晚香浓、一番荷芰经雨。簟枕乍闲，襟裾初试，散尽满轩袢暑。断云却送轻雷去，疏林外、玉钩微吐。夜未阑，秋生败叶，暗摧庭树。<br> 天上佳期久阻。星河畔，仙车缥缈云路。旧恨未平，幽欢难驻，洒落半天风露。绮罗人散金猊冷，醉魂到、华胥深处。洞户悄，南楼画角自语。</p><p>一寸金（尚书生日光州作。光州芍药甚顺，尚书为品次图之，故未句云）</p><p>仙李盘根，自有云仍霭芳裔。更溜雨霜皮，临风玉树，紫髯丹颊，长生久视。鹤帐琅书至。长庚梦、当年暗记。佳辰近，回首西风，渐喜秋英弄霜蕊。<br> 暂卷双旌，鸣金吹竹，蓂堂伴新戏。对璧月流光，屏山供翠，碧云乍合，飞觞如缀。早晚岩廊侍。终不负、黄楼一醉。丹青手、先与翻阶，万叶增春媚。</p><p>蝶恋花（拟古）</p><p>百尺游丝当绣户。不系春晖，只系闲愁住。拾翠归来芳草路。避人蝴蝶双飞去。<br> 因脸羞眉无意绪。陌上行人，记得清明否。消息未来池阁暮。濛濛一饷梨花雨。</p><p>蝶恋花（游南山过陈公立后亭作）</p><p>足力穷时山已晦。却上轻舟，急棹穿沙背。云影渐随风力退。一川月白寒光碎。<br> 唤客主人陶谢辈。拂石移尊，不管游人醉。罗绮丛中无此会。只疑身在烟霞外。</p><p>蝶恋花（新晴用前韵）</p><p>清晓天容争显晦。溪上群山，戢戢分驼背。谁似浮云知进退。疏林嫩日黄金碎。<br> 夜枕不眠憎鼠辈。困眼贪晴，拚被风烟醉。天意有情人不会。分明置我风波外。</p><p>蝶恋花（福州横山阁）</p><p>百叠青山江一缕。十里人家，路绕南台去。榕叶满川飞白鹭。疏帘半卷黄昏雨。<br> 楼阁峥嵘天尺五。荷芰风清，习习消袢暑。老子人间无著处。一尊来作横山主。</p><p>蝶恋花（西山小湖，四月初，莲有一花）</p><p>小小芙蕖红半展。占早争先，不奈腰肢软。罗袜凌波娇欲颤。向人如诉闺中怨。<br> 把酒与君成眷恋。约束新荷，四面低歌扇。不放游人偷眼盼。鸳鸯叶底潜窥见。</p><p>虞美人（咏古）</p><p>上阳迟日千门锁。花外流莺过。一番春去又经秋。惟有深宫明月、照人愁。<br> 暗中白发随芳草。却恨容颜好。更无魂梦到昭阳。肠断一双飞燕、在雕梁。</p><p>虞美人（东山海棠）</p><p>海棠开后春谁主。日日催花雨。可怜新绿遍残枝。不见香腮和粉、晕燕脂。<br> 去年携手听金缕。正是花飞处。老来先自不禁愁。这样愁来欺老、几时休。</p><p>虞美人</p><p>金泥捍拨春声碎。恨入相思泪。醉欺秋水绿云斜。浑似梦中重到、阿环家。<br> 主人著意留春住。不醉无归去。只愁银烛晓生寒。明日落花飞絮、满长安。</p><p>虞美人（赠富季申别）</p><p>年年江上清秋节。酉戋面分霜月。不堪对月已伤离。那更梅花开后、海棠时。<br> 剑溪难驻仙游路。直上云霄去。藕花恰莫碍行舟。要趁潮头八月、到扬州。</p><p>虞美人（次韵叶少蕴怀隐庵作）</p><p>方壶小有人谁到。底事春知早。使君和气粲如花。更筑百花深处、驻春华。<br> 云关远枕苕溪浅。未放归怀展。看残红紫绿阴斜。鸾凤干霄却上、玉皇家。</p><p>青玉案</p><p>杨花尽做难拘管。也解趁、飞红伴。骢马无情人渐远。沙平浅渡，雨湿孤村，何处长亭晚。<br> 欲凭桃叶传春怨。算不似、斜风倩双燕。纵得书来春又换。只将心事，分付眉尖，寂寞梨花院。</p><p>菩萨蛮（管邦惠家小鬟善讴）</p><p>小山娇翠低歌扇。雏莺学语春犹浅。无力响方檀。声随玉笋翻。<br> 垂鬟云乍染。媚靥香微点。未解作轻颦。凝情已动人。</p><p>菩萨蛮（新秋）</p><p>凉飚轻散余霞绮。疏星冷浸明河水。欹枕画檐风。秋生草际蛩。<br> 雁门离塞晚。不道衡阳远。归恨隔重山。楼高莫凭栏。</p><p>菩萨蛮</p><p>风庭瑟瑟灯明灭。碧梧枝上蝉声歇。枕冷梦魂惊。一阶寒水明。<br> 鸟飞人未起。月露清如洗。无语听残更。愁从两鬓生。</p><p>菩萨蛮（富季申见约观月，以病不能往。夜分独卧横山阁，作此寄之）</p><p>余霞收尽寒烟绿。江山一片团明玉。欹枕画楼风。愁生草际蛩。<br> 金茎秋未老。两鬓吴霜早。忍负广寒期。清尊对语谁</p><p>浣溪沙</p><p>小小茅茨隐翠微。桥平双手弄涟漪。好风还动去年枝。<br> 得雨疏梅肥欲展，人家次第有芳菲。惜花恰莫探春迟。</p><p>浣溪沙（和蒋丞端午竞渡）</p><p>箫鼓哀吟乐楚臣。牙樯锦缆簇江D54E。调高彩笔逞尖新。<br> 海角逢时伤老大，莫辞卮酒话情亲。与君同是异乡人。</p><p>浣溪沙</p><p>向日南枝不奈晴。无风绛雪自飘零。画楼更作断肠声。<br> 小侧金荷迎落蕊，高烧银烛照残英。生愁斜月酒初醒。</p><p>临江仙（次韵尚书兄送别）</p><p>枝上子规催去旆，柳条偏系离情。片云留雨锁愁城。不堪明月夜，寂寞照南荣。<br> 莫作东山今日计，风雷已促鹏程。功成来伴赤松行。却寻鸿雁侣，尊酒会如星。</p><p>临江仙（次韵富季申九月菊未开）</p><p>燕去莺来昏又晓，劳生莫负心期。菊花何必待开时。十分浮玉蚁，一拍贯珠词。<br> 少借笔端烟雨力，不须露染风披。芳心微露定因谁。风流今太傅，萧洒古东篱。</p><p>临江仙（次李伯纪韵）</p><p>多病渊明刚止酒，不禁秋蕊浮香。饮船歌板已兼忘。吴霜羞鬓改，无语对红妆。<br> 小捻青枝撩鼻观，绝胜娇额涂黄。独醒滋味怕新凉。归来烛影乱，欹枕听更长。</p><p>临江仙（杏花）</p><p>一片花飞春已减，那堪万点愁人。可能春便负闲身。细思愁不饮，却是自辜春。<br> 且共一尊追落蕊，犹胜陌上成尘。杯行到手莫辞频。杏花须记取，曾与此翁邻。</p><p>临江仙（次韵叶少蕴惜春）</p><p>试问花枝余几许，卷帘细雨随人。风光犹恋苦吟身。海棠浑怯冷，为我强留春。<br> 细听惜花歌白雪，不知盏面生尘。吹开吹谢漫惊频。少陵真有味，爱酒觅南邻。</p><p>醉花阴</p><p>翠箔阴阴笼画阁。昨夜东风恶。香迳漫春泥，南陌东郊，惆怅妨行乐。<br> 伤春比似年时觉。潘鬓新来薄。何处不禁愁，雨滴花腮，和泪胭脂落。</p><p>醉花阴（木犀）</p><p>紫菊红萸开犯早。独占秋光老。酝造一般清，比著芝兰，犹自争多少。<br> 霜刀翦叶呈纤巧。手捻迎人笑。云鬓一枝斜，小阁幽窗，是处都香了。</p><p>清平乐（登第）</p><p>烛花催晓。醉玉颓春酒。一骑东风消息到。占得鳌头龙首。<br> 长安去路骎骎。明朝跃马芳阴。应是花繁莺巧，东君著意琼林。</p><p>清平乐（春晚）</p><p>一帘红雨。飘荡谁家去。门外垂杨千万缕。不把东风留住。<br> 旧巢燕子来迟。故园绿暗残枝。肠断画桥烟水，此情不许春知。</p><p>浪淘沙（林仲和送芍药，再以词为寄，次韵谢之）</p><p>把酒挽芳时。醉袖淋漓。多情楚客为秋悲。未抵香飘红褪也，独绕空枝。<br> 天女宝刀迟。露染风披。翠云叠叠拥铢衣。知道筠溪春寂寞，来慰相思。</p><p>浪淘沙（连鹏举坐上次康平仲留别韵）</p><p>乐事信难逢。莫放匆匆。飞红撩乱减春容。临水不禁频送客，风袖龙钟。<br> 小阁画堂东。绮绣相重。尊前谁唱夏云峰。醒后欲寻溪上路，烟水无穷。</p><p>谒金门（寄远）</p><p>春又老。愁似落花难扫。一醉一回才忘了。醒来还满抱。<br> 此恨欲凭谁道。柳外数声啼鸟。只恐春风吹不到。断云连碧草。</p><p>滴滴金（次韵尚书兄老山堂雪）</p><p>广平未拚心如铁。恨梅花、隔年别。化工翦水斗春风，似南枝和月。<br> 长鲸一饮宁论石。想高歌、醉瑶席。几时归去共尊罍，看寒花连陌。</p><p>诉衷情（次韵他伯纪桃花）</p><p>小桃初破两三花。深浅散余霞。东君也解人意，次第到山家。<br> 临水岸，一枝斜。照笼纱。可怜何事，苦爱施朱，减尽容华。</p><p>好事近（同前）</p><p>春苑杂花芳，诗老剩夸梅格。谁道武陵深处，便不如姑射。<br> 莫分红浅与红深，点点是春色。生怕一番风雨，半飘零江国。</p><p>鹤冲天（张仲宗以秋香酒见寄并词，次其韵）</p><p>篘玉液，酿花光。来趁北窗凉。为君小摘蜀葵黄。一似嗅枝香。<br> 饮中仙，山中相。也道十分宫样。一般时候最宜尝。竹院月侵床。</p><p>天仙子（次富季申韵）</p><p>飞盖追春春约伫。繁杏枝头红未雨。小楼翠幕不禁风，芳草路。无尘处。明月满庭人欲去。<br> 一醉邻翁须记取。见说新妆桃叶女。明年却对此花时，留不住。花前语。总向似花人付与。</p><p>清平乐（次韵叶少蕴和程进道梅花）</p><p>断桥缺月。点点枝头雪。画角吹残声未歇。早是一年春别。<br> 寿阳弄粉成妆。柔肠结结丁香。可怕真梅轻妒，游蜂说与何妨。</p><p>清平乐</p><p>推愁何计。车下忘乘坠。日上南枝春有意。已讶红酥如缀。<br> 儿童缓整余杯。芒鞋午夜重来。素面应憎月冷，真香不逐风回。</p><p>清平乐</p><p>长红小白。何处寻梅格。日日南山云满额。暗老一分春色。<br> 广平赋罢瑶香。细□花蕊商量。留得笔端雨露，后来收拾群芳。二月始得此词，故于末章见意。</p><p>点绛唇（奉酬富季申）</p><p>翦翦疏花，托根宛在长松底。蔓柯相倚。便有凌霄志。<br> 丹凤忽来，小队迎秋起。留无计。待公归侍。重与分红翠。</p><p>虞美人（宜人生日）</p><p>梨花院落溶溶雨。弱柳低金缕。画檐风露为谁明。青翼来时试问、董双成。<br> 去年春酒为眉寿。花影浮金斗。不须更觅老人星。但愿一年一上、一千龄。</p><p>醉花阴（学士生日）</p><p>池面芙蕖红散绮。鹊噪朱门喜。环佩响天风，香霭杯盘，更约麻姑侍。<br> 尘寰不隔蓬莱水。束带岩廊戏。瘦鹤与长松，且伴臞仙，久住人间世。</p><p>醉花阴（硕人生日）</p><p>帘卷西风轻雨外。揖数峰横翠。楼上地行仙，压玉为醪，旋摘黄金蕊。<br> 一觞一阕千秋岁。不愿封侯贵。长伴紫髯翁，踏月吹箫，笑咏云山里。</p><p>感皇恩（学士生日）</p><p>花院小回廊，庭蓂成行。水面红妆翠绡帐。蓬莱云近，风露一番清旷。星郎来碧落，长庚象。<br> 素志未酬，丹心益壮。且醉真珠小槽酿。不须皓齿，拍手狂歌清唱。一尊为寿庆，羲皇上。</p><p>感皇恩（端礼节使生日）</p><p>密竹翦轻绡，华堂初建。卷上虾须待开宴。寿期春聚，芍药一番开遍。砌成锦步帐，笼弦管。<br> 绛节近颁，丹雏重见。花里双双乍归燕。重重乐事，凭仗东风拘管。一时分付与，金荷劝。</p><p>小重山（学士生日）</p><p>鞭凤骖鸾自斗杓。老君亲抱送，下层霄。人间仙李占春饶。千秋里，松月伴吹箫。<br> 故国水云遥。谪仙丹荔熟，剥红绡。南山影转卧金蕉。倾寒绿，眉寿比山高。</p><p>小重山（同前）</p><p>星斗心胸锦绣肠。厌随尘士客，逐炎凉。江山风月伴行藏。无人识，高卧水云乡。<br> 肘后有仙方。假饶丹未就，寿须长。儒冠多误莫思量。十分酒，菡萏小池塘。</p><p>花心动（夫人生日）</p><p>红日当楼，绣屏开、风裀舞花随步。绛拂珮兰，香染妆梅，仿佛紫烟真侣。雪消池馆年年会，玻璃泛、小槽新注。弄箫语。云阶未彻，暖回芳树。<br> 瑶检曾攽寿缕。好系日萦春，驭鸾深驻。桂殿影寒，蓬山波阔，未似彩衣庭户。坐看鹤鬓云来戏，重重拜、天阶雨露。纵游处。人间遍寻洞府。</p><p>渔家傲（博士生日）</p><p>海角秋高风力骤。楼台四面山容瘦。季子貂裘寒欲透。悬弧昼。高歌棣萼聊卮酒。<br> 且共追欢宽白首。清闲赢得身长久。世上功名翻覆手。为君寿。腰间要看悬金斗。</p><p>阮郎归（硕人生日）</p><p>黄花犹未拆霜枝。今年秋较迟。六么催泛玉东西。登高庆诞时。<br> 神仙事，古来稀。且为千岁期。戏莱堂上两庞眉。何妨举案齐。</p><p>醉落托（同前）</p><p>霜林变绿。画帘桂子排香粟。一声檀板惊飞鹜。弦管楼高，谁在阑干曲。<br> 人生一笑难相属。满堂何必堆金玉。但求身健儿孙福。鹤发年年，同泛清尊菊。</p><p>柳梢青（赵端礼生日）</p><p>寿烟笼席。采莲新按，舞腰无力。占尽风光，人间天上，今夕何夕。<br> 蓝袍换了莱衣，庆岁岁、君恩屡锡。连夜欢声，满城佳气，和春留得。</p><p>点绛唇（富季申生日）</p><p>花信争先，暗将春意传桃李。寿卿同醉。绿野连珠履。<br> 麟阁丹青，眷注耆英裔。眉间喜。日边飞骑。来促东山起。</p><p>十样花</p><p>陌上风光浓处。第一寒梅先吐。待得春来也，香销减，态凝伫。百花休谩妒。<br> 陌上风光浓处。繁杏枝头春聚。艳态最娇娆，堪比并，东邻女。红梅何足数。<br> 陌上风光浓处。日暖山樱红露。结子点朱唇，花谢后，君看取。流莺偏嘱付。<br> 陌上风光浓处。忘却桃源归路。洞口水流迟，香风动，红无数。吹愁何处去。<br> 陌上风光浓处。最是海棠风措。翠袖衬轻红，盈盈泪，怨春去。黄昏微带雨。<br> 陌上风光浓处。自有花王为主。富艳压群芳，蜂蝶戏，燕莺语。东君都付与。<br> 陌上风光浓处。红药一番经雨。把酒绕芳丛，花解语。劝春住。莫教容易去。</p><p>菩萨蛮</p><p>江城烽火连三月。不堪对酒长亭别。休作断肠声。老来无泪倾。<br> 风高帆影疾。目送舟痕碧。锦字几时来。薰风无雁回。</p><h3 id="王以宁" tabindex="-1"><a class="header-anchor" href="#王以宁" aria-hidden="true">#</a> 王以宁</h3><p>水调歌头（裴公亭怀古）</p><p>岁晚橘洲上，老叶舞愁红。西山光翠，依旧影落酒杯中。人在子亭高处，下望长沙城郭，猎猎酒帘风。远水湛寒碧，独钓绿蓑翁。<br> 怀往事，追昨梦，转头空。孙郎前日，豪健颐指五都雄。起拥奇才剑客，十万银戈赤帻，歌鼓壮军容。何似裴相国，谈道老圭峰。</p><p>水调歌头（吴汉阳使君）</p><p>大别我知友，突兀起西州。十年重见，依旧秀色照清眸。常记鲒D06F狂客，邀我登楼雪霁，杖策拥羊裘。山吐月千仞，残夜水明楼。<br> 黄粱梦，未觉枕，几经秋。与君邂逅，相逐飞步碧山头。举酒一觞今古，叹息英雄骨冷，清泪不能收。鹦鹉更谁赋，遗恨满芳洲。</p><p>满庭芳</p><p>山耸方壶，潮通碧海，江东自昔名家。玉真仙子，珰佩粲朝霞。一种天香胜味，笑杨梅、不数枇杷。难模写，牟尼妙质，光透紫丹砂。<br> 咨嗟。如此辈，不知何为，留滞天涯。料甘心远引，无意纷华。一任姚黄魏紫，供吟赏、银烛笼纱。南游士，日餐千颗，不愿九霞车。</p><p>满庭芳（邓州席上）</p><p>千古南阳，刘郎乡国，依约楚俗秦风。英姿豪气，耆旧知谈中。珰佩来从帝所，许洲花、潭菊从容。霜秋晓，凉生日观，极目送飞鸿。<br> 主公。天下士挥毫万字，一饮千钟。醉高歌起舞，唤醒人龙。我自人间漫浪，平生事、南北西东。辞公去，寒眸激电，曾识小安丰。</p><p>满庭芳（陈觉叟雪中见过）</p><p>五十七年，侵寻老矣，小庵初筑林垌。故人相过，喜雪舞祥霙。遍野跳珠溅玉，纵儿童、收满金瓶。明年待，洗光银海，袖手看升平。<br> 先生。齐物久，蚁丘罢战，蜗角休征。趁尊前身健，有酒须倾。随分村歌社舞，何须问、武宿文星。忘怀矣，未能忘酒，相与醉忘形。</p><p>满庭芳（重午登霞楼）</p><p>千古黄州，雪堂奇胜，名与赤壁齐高。竹楼千字，笔势压江涛。笑问江头皓月，应曾照、今古英豪。菖蒲酒，窊尊无恙，聊共访临皋。<br> 陶陶。谁晤对，粲花吐论，宫锦纫袍。借银涛雪浪，一洗尘劳。好在江山如画，人易老、双鬓难茠。升平代，凭高望远，当赋反离骚。</p><p>蓦山溪（如虞彦恭寄钱逊叔）</p><p>平山堂上，侧盏歌南浦。醉望五州山，渺千里、银涛东注。钱郎英远，满腹贮精神，窥素壁，墨栖鸦，历历题诗处。<br> 风裘雪帽，踏遍荆湘路。回首古扬州，沁天外，残霞一缕。德星光次，何日照长沙，渔父曲，竹枝词，万古歌来暮。</p><p>蓦山溪（游南山）</p><p>雕弓绣帽。戏马秦淮道。风入马蹄轻，曾踏遍、淮堤芳草。飞英点点，春事已阑珊，风雨横，别离多，断送英雄老。<br> 功名终在，休惜芳尊倒。谈笑下燕云，看千里、风驱电扫。男儿此事，莫待鬓丝棼，汉都护，万年觞，玉殿春风早。</p><p>念奴娇（淮上雪）</p><p>天工何意，碎琼珰玉佩，书空千尺。箬笠蓑衫扁舟下，淮口烟林如织。飞观嶙峋，子亭突兀，影浸澄淮碧。纶巾鹤氅，是谁独笑携策。<br> 遥想易水燕山，有人方醉赏，六花如席。云重天低酣歌罢，胆壮乾坤犹窄。射雉归来，铁鳞十万，踏碎千山白。紫箫声断，唤回春满南陌。</p><p>念奴娇</p><p>云收天碧。渐风高露冷，群喧初寂。远浦归舟荒渡口，搴篷横棹堤侧。一带澄江，十分蟾影，千里寒光白。襟怀迎爽，有人独步携策。<br> 遥想帘卷琼楼，凭阑凝望，此意知何极。声断秦箫双凤驾，凌厉飞仙同籍。问汉乘槎，采珠临海，往事空踪迹。莫辞吟赏，终宵清景难得。</p><p>念奴娇</p><p>晚烟凝碧。渐渔村山市，人归寂寂。有客飞舟还顾访，应讶纶巾欹侧。得意忘年，推诚投分，高论追元白。英标逸气，笑予穷抱真策。<br> 兴尽又复言归，秋风分袂，浩荡思无极。咫尺昭山明翠壁，那知中隐咸籍。说梦难听，闭门寻梦，肯念栖萍迹。浪吟狂醉，几时还共重得。</p><p>鹧鸪天（寿刘方明）</p><p>昔有书生荐寿杯。清词妙绝贺方回。黄花也欲为君寿，先向重阳六日开。<br> 跻楚俗，上春台。政成归去位三台。明年寿酒君王劝，知有传宣敕使来。</p><p>鹧鸪天（寿杜士美）</p><p>帝乙何年骑玉龙。武夷仙伯笑相从。长庚瑞应游仙梦，碧藕花开解愠风。<br> 歌既醉，乐元丰。明良相悦寿无穷。野人更有深深祝，笑指三台十八公。三台寿松在南岳。</p><p>鹧鸪天（寿张徽猷）</p><p>桃李纷纷春事催。桐花风定牡丹开。天麟下作人间瑞，玉燕清宵入梦来。<br> 红玉酎，紫霞杯。五云深处望三台。君家况有庭前柏，好个擎天八柱材。</p><p>临江仙（和子安）</p><p>眼看西园红与紫，年来几度芳菲。吾生四十渐知非。只思青箬笠，江上雨霏霏。<br> 饮酒但知寻夏季，不须远慕安期。丹成仙去是何时。龟藏何必学，春日正迟迟。</p><p>临江仙</p><p>此理循环如引锯，春来百草菲菲。道人一笑悟前非。功名真长物，夕霭与朝霏。<br> 梦褥清孙今禄隐，漫郎自许风期。江楼景物得旬时。平芜三百里，天阔夕阳迟。</p><p>临江仙（与刘拐）</p><p>闻道洛阳花正好，家家遮户春风。道人饮处百壶空。年年花下醉，看尽几番红。<br> 此拐又从何处去，飘蓬一任西东。语声虽异笑声同。一轮清夜月，何处不相逢。</p><p>浣溪沙（舣舟洪江步下）</p><p>起看船头蜀锦张。沙汀红叶舞斜阳。杖拿惊起睡鸳鸯。<br> 木落群山雕玉□，霜和冷月浸澄江。疏篷今夜梦潇湘。</p><p>浣溪沙（寿赵倅）</p><p>艾胜迎薰寿缕长。碧篘酒泛绿蒲香。万家喜气在都梁。小阁幽轩新料理，舞衫歌扇且传觞。看君飞步上明光。</p><p>浣溪沙（张金志洗儿）</p><p>招福宫中第几真。餐花辟谷小夫人。天翁新与玉麒麟。<br> 我识外家西府相，玉壶冰雪照青春。小郎风骨已凌云。</p><p>踏莎行</p><p>梦褥光宗，河东右族。向来到耳声华熟。游从两世记金兰，风流二阮居南北。<br> 今夕何辰，相亲灯烛。一廛我愿依韦曲。长君未可赋骊驹，山人莫为蒲轮促。</p><p>踏莎行</p><p>我自山中，渔樵冷族。一丘一壑平生熟。朅来江海寄余生，心兵语阱频奔北。<br> 九里灵河，十分光烛。分辉借润须邻曲。柳家兄弟莫瞋人，狂奴小户元低促。</p><p>踏莎行</p><p>位正三槐，光生九族。人间一梦黄粱熟。迩来荆楚地行仙，卜居深在延原北。<br> 笑问从前，谁调玉烛。当筵鲍老那能曲。山中饮酒是生涯，欲归未果成烦促。</p><p>感皇恩（和才仲西山子）</p><p>千古洞庭湖，百川争注。雪浪银涛正如许。骑鲸诗客，浩气决云飞雾。背人歌欸乃，凌空去。<br> 我欲从公，翩然鹄举。未愿人间相君雨。笭箵短棹，是我平生真语。个中烟景好，烦公句。</p><p>庆双椿（汪周佐夫妇五月六日同生）</p><p>问政山头景气嘉。仙家绿酒荐菖芽。仙郎玉女共乘槎。<br> 学士文章舒锦绣，夫人冠帔烂云霞。寿香来是道人家。</p><p>渔家傲</p><p>往事闲思人共怕。十年塞上烟尘亚。百万铁衣驰铁马。都弄罢。八风断送归莲社。<br> 卖药得钱休教化。归来醉卧蜗牛舍。一颗明珠元不夜。非待借。神光穿透诸天下。</p><p>好事近</p><p>诗客少微家，世有斗南人杰。一段素襟清韵，似玉壶冰雪。<br> 怀中卿相饱经纶，况是好时节。我有太平歌颂，待形容贤业。</p><p>好事近</p><p>白石读书房，世有斗南人杰。一段素襟清韵，似玉壶冰雪。<br> 仙家赤酒荐交梨，道眼况超越。来往十洲三岛，跨一轮新月。</p><p>虞美人（宿龟山夜登秋汉亭）</p><p>归来峰下霜如水。明月三千里。幽人独立瞰长淮。谁棹扁舟一叶、趁潮来。<br> 洞庭湖上银涛观。忆我烟蓑伴。此身天地一浮萍。去国十年华发、欲星星。</p><p>浣溪沙（张国泰生日）</p><p>快雨疏风六月凉。貂蝉人著彩衣裳。肃然心拜玉炉香。<br> 相国趣还调鼎鼐，潘舆指日下潇湘。秋来江上接归航。</p><p>南歌子（李左司生日）</p><p>未折江南柳，先开陇上梅。绿情红意到根荄。昨夜春随和气、已归来。<br> 忠力扶昌运，冲和保圣胎。阳功阴德好栽培。他日骑鲸仙路、指蓬莱。</p><p>鹧鸪天（刘运判生日）</p><p>瑞雪当空舞素英。玳筵收得满金瓶。洗教双眼明如镜，看取黄河几度清。<br> 龟畀寿，鹤为形。年年长愿见仪刑。他年林下逢彭祖，唤作谁家小后生。</p><h3 id="陈与义" tabindex="-1"><a class="header-anchor" href="#陈与义" aria-hidden="true">#</a> 陈与义</h3><p>法驾导引</p><p>子歌词以侑，凡九阕，皆非人世语。或记之以问一道士，道士惊曰：“此赤城韩夫人所制水府蔡真君法驾导引也，乌衣女子疑龙”云。得其三而亡其六，拟作三阕<br> 朝元路，朝元路，同驾玉华君。千乘载花红一色，人间遥指是祥云。回望海光新。</p><p>法驾导引（三之二）</p><p>东风起，东风起，海上百花摇。十八风鬟云半动，飞花和雨著轻绡。归路碧迢迢。</p><p>法驾导引（三之三）</p><p>帘漠漠，帘漠漠，天淡一帘秋。自洗玉舟斟白醴，月华微映是空舟。歌罢海西流。</p><p>虞美人（亭下桃花盛开，作长短句咏之）</p><p>十年花底承朝露。看到江南树。洛阳城里又东风。未必桃花得似、旧时红。<br> 胭脂睡起春才好。应恨人空老。心情虽在只吟诗。白发刘郎孤负、可怜枝。</p><p>忆秦娥（五日移舟明山下作）</p><p>鱼龙舞。湘君欲下潇湘浦。潇湘浦。兴亡离合，乱波平楚。<br> 独无尊酒酬端午。移舟来听明山雨。明山雨。白头孤客，洞庭怀古。</p><p>临江仙</p><p>高咏楚词酬午日，天涯节序匆匆。榴花不似舞裙红。无人知此意，歌罢满帘风。<br> 万事一身伤老矣，戎葵凝笑墙东。酒杯深浅去年同。试浇桥下水，今夕到湘中。</p><p>虞美人（大光祖席醉中赋长短句）</p><p>张帆欲去仍搔首。更醉君家酒。吟诗日日待春风。及至桃花开后、却匆匆。<br> 歌声频为行人咽。记著尊前雪。明朝酒醒大江流。满载一船离恨、向衡州。</p><p>点绛唇（紫阳寒食）</p><p>寒食今年，紫阳山下蛮江左。竹篱烟锁。何处求新火。<br> 不解乡音，只怕人嫌我。愁无那。短歌谁和。风动梨花朵。</p><p>虞美人（邢子友会上）</p><p>超然堂上闲宾主。不受人间暑。冰盘围坐此州无。却有一瓶和露、玉芙蕖。<br> 亭亭风骨凉生牖。消尽尊中酒。酒阑明月转城西。照见纱巾藜杖、带香归。</p><p>渔家傲（福建道中）</p><p>今日山头云欲举。青蛟素凤移时舞。行到石桥闻细雨。听还住。风吹却过溪西去。<br> 我欲寻诗宽久旅。桃花落尽春无所。渺渺篮舆穿翠楚。悠然处。高林忽送黄鹂语。</p><p>虞美人</p><p>自琐闼以病得请奉祠。卜居青墩。立秋后三日行，舟之前后，如朝霞相映，望之不断也。以长短句记之<br> 扁舟三日秋塘路。平度荷花去。病夫因病得来游。更值满川微雨、洗新秋。<br> 去年长恨拿舟晚。空见残荷满。今年何以报君恩。一路繁花相送、过青墩。</p><p>浣溪沙（离杭日，梁仲谋惠酒，极清而美。）</p><p>七月十二日晚卧小阁，已而月上，独酌数杯<br> 送了栖鸦复暮钟。栏干生影曲屏东。卧看孤鹤驾天风。<br> 起舞一尊明月下，秋空如水酒如空。谪仙已去与谁同。</p><p>玉楼春（青墩僧舍作）</p><p>山人本合居岩岭。聊问支郎分半境。残年藜杖与纶巾，八尺庭中时弄影。<br> 呼儿汲水添茶鼎。甘胜吴山山下井。一瓯清露一炉云，偏觉平生今日永。</p><p>清平乐（木犀）</p><p>黄衫相倚。翠葆层层底。八月江南风日美。弄影山腰水尾。<br> 楚人未识孤妍。离骚遗恨千年。无住庵中新事，一枝唤起幽禅。</p><p>定风波（重阳）</p><p>九日登临有故常。随晴随雨一传觞。多病题诗无好句。孤负。黄花今日十分黄。<br> 记得眉山文翰老。曾道。四时佳节是重阳。江海满前怀古意。谁会。阑干三抚独凄凉。</p><p>菩萨蛮（荷花）</p><p>南轩面对芙蓉浦。宜风宜月还宜雨。红少绿多时。帘前光景奇。<br> 绳床乌木几。尽日繁香里。睡起一篇新。与花为主人。</p><p>南柯子（塔院僧阁）</p><p>矫矫千年鹤，茫茫万里风。阑干三面看秋空。背插浮屠千尺、冷烟中。<br> 林坞村村暗，溪流处处通。此间何似玉霄峰。遥望蓬莱依约、晚云东。</p><p>临江仙（夜登小阁，忆洛中旧游）</p><p>忆昔午桥桥上饮，坐中多是豪英。长沟流月去无声。杏花疏影里，吹笛到天明。<br> 二十余年如一梦，此身虽在堪惊。闲登小阁看新晴。古今多少事，渔唱起三更。</p><h3 id="张元干" tabindex="-1"><a class="header-anchor" href="#张元干" aria-hidden="true">#</a> 张元干</h3><p>贺新郎（寄李伯纪丞相）</p><p>曳杖危楼去。斗垂天、沧波万顷，月流烟渚。扫尽浮云风不定，未放扁舟夜渡。宿雁落、寒芦深处。怅望关河空吊影，正人间、鼻息鸣鼍鼓。谁伴我，醉中舞。<br> 十年一梦扬州路。倚高寒、愁生故国，气吞骄虏。要斩楼兰三尺剑，遗恨琵琶旧语。谩暗涩铜华尘土。唤取谪仙平章看，过苕溪、尚许垂纶否。风浩荡，欲飞举。</p><p>贺新郎（送胡邦衡待制）</p><p>梦绕神州路。怅秋风、连营画角，故宫离黍。底事昆仑倾砥柱。九地黄流乱注。聚万落、千村狐兔。天意从来高难问，况人情、老易悲如许。更南浦，送君去。<br> 凉生岸柳催残暑。耿斜河、疏星淡月，断云微度。万里江山知何处。回首对床夜语。雁不到、书成谁与。目尽青天怀今古，肯儿曹、恩怨相尔汝。举大白，听金缕。</p><p>满江红（自豫章阻风吴城山作）</p><p>春水迷天，桃花浪、几番风恶。云乍起、远山遮尽，晚风还作。绿卷芳洲生杜若。数帆带雨烟中落。傍向来、沙觜共停桡，伤飘泊。<br> 寒犹在，衾偏薄。肠欲断，愁难著。倚篷窗无寐，引杯孤酌。寒食清明都过却。最怜轻负年时约。想小楼、终日望归舟，人如削。</p><p>兰陵王</p><p>卷珠箔。朝雨轻阴乍阁。阑干外，烟柳弄晴，芳草侵阶映红药。东风妒花恶。吹落。梢头嫩萼。屏山掩，沈水倦熏，中酒心情怕杯勺。<br> 寻思旧京洛。正年少疏狂，歌笑迷著。障泥油壁催梳掠。曾驰道同载，上林携手，灯夜初过早共约。又争信漂泊。<br> 寂寞。念行乐。甚粉淡衣襟，音断弦索。琼枝璧月春如昨。怅别后华表，那回双鹤。相思除是，向醉里、暂忘却。</p><p>兰陵王</p><p>绮霞散。空碧留晴向晚。东风里，天气困人，时节秋千闭深院。帘旌翠波飐。窗影残红一线。春光巧，花脸柳腰，勾引芳菲闹莺燕。<br> 闲愁费消遣。想娥绿轻晕，鸾鉴新怨。单衣欲试寒犹浅。羞衾凤空展，塞鸿难托，谁问潜宽旧带眼。念人似天远。<br> 迷恋。画堂宴。看最乐王孙，浓艳争劝。兰膏宝篆春宵短。拥檀板低唱，玉杯重暖。众中先醉，谩倚槛、早梦见。</p><p>念奴娇</p><p>江天雨霁，正露荷擎翠，风槐摇绿。试问秦楼今夜里，愁到阑干几曲。笑捻黄花，重题红叶，无奈归期促。暮云千里，桂华初绽寒玉。<br> 有谁伴我凄凉，除非分付与，杯中醽醁。水本无情山又远，回首烟波云木。梦绕西园，魂飞南浦，自古情难足。旧游何处，落霞空映孤鹜。</p><p>念奴娇（丁卯上巳，燕集叶尚书蕊香堂赏海棠，即席赋之）</p><p>蕊香深处，逢上巳、生怕花飞红雨。万点胭脂遮翠袖，谁识黄昏凝伫。烧烛呈妆，传杯绕槛，莫放春归去。垂丝无语，见人浑似羞妒。<br> 修禊当日兰亭，群贤弦管里，英姿如许。宝靥罗衣，应未有、许多阳台神女。气涌三山，醉听五鼓，休更分今古。壶中天地，大家著意留住。</p><p>念奴娇（代洛滨次石林韵）</p><p>吴松初冷，记垂虹南望，残日西沈。秋入青冥三万顷，蟾影吞尽湖阴。玉斧为谁，冰轮如许，宫阙想寒深。人间奇观，古今豪士悲吟。<br> 苍弁丹颊仙翁，淮山风露底，曾赋幽寻。老去专城仍好客，时拥歌吹登临。坐揖龙江，举杯相属，桂子落波心。一声猿啸，醉来虚簌千林。</p><p>念奴娇（题徐明叔海月吟笛图）</p><p>秋风万里，湛银潢清影，冰轮寒色。八月灵槎乘兴去，织女机边为客。山拥鸡林，江澄鸭绿，四顾沧溟窄。醉来横吹，数声悲愤谁测。<br> 飘荡贝阙珠宫，群龙惊睡起，冯夷波激。云气苍茫吟啸处，鼍吼鲸奔天黑。回首当时，蓬莱方丈，好个归消息。而今图画，谩教千古传得。</p><p>念奴娇</p><p>寒绡素壁，露华浓、群玉峰峦如洗。明镜池开秋水净，冷浸一天空翠。荷芸波生，菰蒲风动，惊起鱼龙戏。山河影里，十分光照人世。<br> 谁似老子痴顽，胡床欹坐，自引壶觞醉。醉里悲歌歌未彻，屋角乌飞星坠。对影三人，停杯一问，谁解骑鲸意。玉京何处，翠楼空锁十二。</p><p>念奴娇（己卯中秋和陈丈少卿韵）</p><p>垂虹望极，扫太虚纤翳，明河翻雪。一碧天光波万顷，涌出广寒宫阙。好事浮家，不辞百里，俱载如花颊。琴高双鲤，鼎来同醉孤绝。<br> 浩荡今夕风烟，人间天上，别似寻常月。陶冶三高千古恨，赏我中秋清节。八十仙翁，雅宜图画，写取横江楫。平生奇观，梦回犹辣毛发。</p><p>石州慢</p><p>寒水依痕，春意渐回，沙际烟阔。溪梅晴照生香，冷蕊数枝争发。天涯旧恨，试看几许消魂，长亭门外山重叠。不尽眼中青，是愁来时节。<br> 情切。画楼深闭，想见东风，暗销肌雪。辜负枕前云雨，尊前花月。心期切处，更有多少凄凉，殷勤留与归时说。到得却相逢，恰经年离别。</p><p>石州慢（己酉秋吴兴舟中作）</p><p>雨急云飞，惊散暮鸦，微弄凉月。谁家疏柳低迷，几点流萤明灭。夜帆风驶，满湖烟水苍茫，菰蒲零乱秋声咽。梦断酒醒时，倚危樯清绝。<br> 心折。长庚光怒，群盗纵横，逆胡猖獗。欲挽天河，一洗中原膏血。两宫何处，塞垣祗隔长江，唾壶空击悲歌缺。万里想龙沙，泣孤臣吴越。</p><p>永遇乐（宿鸥盟轩）</p><p>月仄金盆，江萦罗带，凉飚天际。摩诘丹青，营丘平远，一望穷千里。白鸥盟在，黄粱梦破，投老此心如水。耿无眠、披衣顾影，乍闻绕阶络纬。<br> 百年倦客，三生习气，今古到头谁是。夜色苍茫，浮云灭没，举世方熟寐。谁人著眼，放神八极，逸想寄尘寰外。独凭栏、鸡鸣日上，海山雾起。</p><p>永遇乐（为洛滨横山作）</p><p>飞观横空，众山绕甸，江面相照。曲槛披风，虚檐挂月，据尽登临要。有时巾履，访公良夜，坐我半天林杪。揽浮丘、飘飘衣袂，相与似游蓬岛。<br> 主人胜度，文章英妙，合住北扉西沼。何事十年，风洒露沐，不厌江山好。曲屏端有，吹箫人在，同倚暮云清晓。乘除了、人间宠辱，付之一笑。</p><p>八声甘州（陪筠翁小酌横山阁）</p><p>倚凌空飞观，展营丘卧轴恍移时。渐微云点缀，参横斗转，野阔天垂。草树萦回岛屿，杳霭数峰低。共此一尊月，顾影为谁。<br> 俯仰乾坤今古，正嫩凉生处，浓露初霏。据胡床残夜，唯我与公知。念老去、风流未减，见向来、人物几兴衰。身长健，何妨游戏，莫问栖迟。</p><p>八声甘州（西湖有感寄刘晞颜）</p><p>记当年共饮，醉画船、摇碧罥花钗。问苍颜华发，烟蓑雨笠，何事重来。看尽人情物态，冷眼只堪B754。赖有西湖在，洗我尘埃。<br> 夜久波光山色，间淡妆浓抹，冰鉴雪开。更潮头千丈，江海两崔嵬。晓凉生、荷香扑面，洒天边、风露逼襟怀。谁同赏，通宵无寐，斜月低回。</p><p>水调歌头（同徐师川泛太湖舟中作）</p><p>落景下青嶂，高浪卷沧洲。平生颇惯，江海掀舞木兰舟。百二山河空壮。底事中原尘涨。丧乱几时休。泽畔行吟处，天地一沙鸥。<br> 想元龙，犹高卧，百尺楼。临风酹酒，堪笑谈话觅封侯。老去英雄不见。惟与渔樵为伴。回首得无忧。莫道三伏热，便是五湖秋。</p><p>水调歌头（和芗林居士中秋）</p><p>闰余有何好，一岁两中秋。滕王高阁曾醉，月涌大江流。今夜钓龙台上，还似当时逢闰，佳句记英游。看山兼看月，登阁复登楼。<br> 别离久，今古恨，大刀头。老来长是清梦，宛在旧神州。遐想芗林风味，瓮里自倾春色，不用贳貂裘。笑我成何事，搔首谩私忧。</p><p>水调歌头（陪福帅宴集口占以授官奴）</p><p>缥缈九仙阁，壮观在人间。凉飚乍起，四围晴黛入阑干。已过中秋时候。便是菊花重九。为寿一尊欢。今古登高意，玉帐正清闲。<br> 引三巴，连五岭，控百蛮。元戎小队，旧游曾记并龙山。闽峤尤宽南顾。闻道天边雨露。持橐诏新颁。且拥笙歌醉，廊庙更徐还。</p><p>水调歌头</p><p>平日几经过，重到更留连。黄尘乌帽，觉来眼界忽醒然。坐见如云秋稼，莫问鸡虫得失，鸿鹄下翩翩。四海九州大，何地著飞仙。<br> 吸湖光，吞蟾影，倚天圆。胸中万顷空旷，清夜炯无眠。要识世间闲处，自有尊前深趣，且唱钓鱼船。调鼎他年事，妙手看烹鲜。</p><p>水调歌头</p><p>雨断翻惊浪，山暝拥归云。麦秋天气，聊泛征棹泊江村。不羡腰间金印，却爱吾庐高枕，无事闭柴门。搔首烟波上，老去任乾坤。<br> 白纶巾，玉尘尾，一杯春。性灵陶冶，我辈犹要个中人。莫变姓名吴市，且向渔樵争席，与世共浮沈。目送飞鸿去，何用画麒麟。</p><p>水调歌头（过后柳故居）</p><p>露下菱歌远，萤傍藕花流。临溪堂上，望中依旧柳边洲。晚暑冰肌沾汗，新浴香绵扑粉，湘簟月华浮。长记开朱户，不寐待归舟。<br> 恍重来，思往事，搅离愁。天涯何处，未应容易此生休。莫问吴霜点鬓，细与蛮笺封恨，相见转绸缪。云雨阳台梦，河汉鹊桥秋。</p><p>水调歌头（癸酉虎丘中秋）</p><p>万里冰轮满，千丈玉盘浮。广寒宫殿，西望湖海冷光流。扫尽长空纤翳，散乱疏林清影，风露迫人愁。徐步行歌去，危坐莫眠休。<br> 问孤蓬，缘底事，苦淹留。倦游回首，向来云卧两星周。此夜此生长好，明月明年何处，归兴在南州。老境一伧父，异县四中秋。</p><p>水调歌头（赠汪亻秀才）</p><p>袖手看飞雪，高卧过残冬。飘然底事春到，先我逐孤鸿。挟取笔端风雨，快写胸中丘壑，不肯下樊笼。大笑了今古，乘兴便西东。<br> 一尊酒，知何处，又相逢。奴星结柳，与君同送五家穷。好是橘封千户，正恐楼高百尺，湖海有元龙。目光在牛背，马耳射东风。</p><p>水调歌头</p><p>放浪形骸外，憔悴山泽癯。倒冠落佩，此心不待白髭须。聊复脱身鹓鹭，未暇先寻水竹，矫首汉庭疏。长夏啖丹荔，两纪傲闲居。<br> 忽风飘，连雨打，向西湖。藕花深处，尚能同载麹生无。听子谈天舌本，浇我书空胸次，醉卧踏冰壶。毕竟凌烟像，何似辋川图。</p><p>水调歌头（丁丑春与钟离少翁、张元鉴登垂虹）</p><p>拄策松江上，举酒酹三高。此生飘荡，往来身世两徒劳。长羡五湖烟艇，好是秋风鲈鲙，笠泽久蓬蒿。想像英灵在，千古傲云涛。<br> 俯沧浪，舌空旷，恍神交。解衣盘礴，政须一笑属吾曹。洗尽人间尘土，扫去胸中冰炭，痛饮读离骚。纵有垂天翼，何用钓连鳌。</p><p>水调歌头</p><p>今夕定何夕，秋水满东瓯。悲凉怀抱，何事还倍去年愁。万里碧空如洗，寒浸十分明月，帘卷玉波流。非是经年别，一岁两中秋。<br> 坐中庭，风露下，冷飕飕。素娥无语相对，尊酒且迟留。琴罢不堪幽怨，遥想三山影外，人倚夜深楼。矫首望霄汉，云海路悠悠。</p><p>水调歌头（为赵端礼作）</p><p>最乐贤王子，今岁好中秋。夜深珠履，举杯相属尽名流。宿雨乍开银汉，洗出玉蟾秋色，人在广寒游。浩荡山河影，偏照岳阳楼。<br> 露华浓，君恩重，判扶头。霓旌星节，已随丝管下皇州。满座烛光花艳，笑罥乌巾同醉，谁问负薪裘。月转檐牙晓，高枕更无忧。</p><p>水调歌头（追和）</p><p>举手钓鳌客，削迹种瓜侯。重来吴会三伏，行见五湖秋。耳畔风波摇荡，身外功名飘忽，何路射旄头。孤负男儿志，怅望故园愁。<br> 梦中原，挥老泪，遍南州。元龙湖海豪气，百尺卧高楼。短发霜黏两鬓，清夜盆倾一雨，喜听瓦鸣沟。犹有壮心在，付与百川流。</p><p>水调歌头（送吕居仁召赴行在所）</p><p>戎虏乱中夏，星历一周天。干戈未定，悲咤河洛尚腥膻。万里两宫无路。政仰君王神武。愿数中兴年。吾道尊洙泗，何暇议伊川。<br> 吕公子，三世相，在凌烟。诗名独步，焉用儿辈更毛笺。好去承明谠论。照映金狨带稳。恩与荔枝偏。回首东山路，池阁醉双莲。<br> 风流子（政和间过延平，双溪阁落成，席上赋）</p><p>飞观插雕梁。凭虚起、缥缈五云乡。对山滴翠岚，两眉浓黛，水分双派，满眼波光。曲栏干外，汀烟轻冉冉，莎草细茫茫。无数钓舟，最宜烟雨，有如图画，浑似潇湘。<br> 使君行乐处，秦筝弄哀怨，云鬓分行。心醉一缸春色，满座疑香。有天涯倦客，尊前回首，听彻伊川，恼损柔肠。不似碧潭双剑，犹解相将。</p><p>鱼游春水</p><p>芳洲生萍芷。宿雨收晴浮暖翠。烟光如洗，几片花飞点泪。清镜空余白发添，新恨谁传红绫寄。溪涨岸痕，浪吞沙尾。<br> 老去情怀易醉。十二栏干慵遍倚。双凫人惯风流，功名万里。梦想浓妆碧云边，目断归帆夕阳里。何时送客，更临春水。</p><p>宝鼎现（筠翁李似之作此词见招因赋其事，使歌之者想像风味如到山中也）</p><p>山庄图画，锦囊吟咏，胸中丘壑。年少日、如虹豪气，吐凤词华浑忘却。便袖手、向岩前溪畔，种满烟梢雾箨。想别墅平泉，当时草木，风流如昨。<br> 瘦藤闲倚看锄药。双芒鞋、雨后常著。目送处、飞鸿灭没，谁问蓬蒿争燕雀。乍霁月、望松云南渡，短艇欹沙夜泊。正万里青冥，千林虚籁，从渠缯缴。<br> 携幼尚有筠丁，谁会得、人生行乐。岸帻纶巾归去，深户香迷翠幕。恐未免、上凌烟阁。好在秋天鹗。念小山丛桂，今宵狂客，不胜杯勺。</p><p>祝英台近</p><p>枕霞红，钗燕坠。花露殢云髻。粉淡香残，犹带宿酲睡。画檐红日三竿，慵窥鸾鉴，长是倚、春风无力。<br> 又经岁。玉腕条脱轻松，羞郎见憔悴。何事秋来，容易又分袂。可堪疏雨梧桐，空阶络纬，背人处、偷弹珠泪。</p><p>点绛唇（次聪父韵）</p><p>花阴如坐木兰船。风露正娟娟。翠盖匝庭芳影，青蛟平地飞涎。<br> 春撩狂兴，香迷痛饮，中圣中贤。携取一枝同梦，从他五夜如年。</p><p>蝶恋花</p><p>窗暗窗明昏又晓。百岁光阴，老去难重少。四十归来犹赖早。浮名浮利都经了。<br> 时把青铜闲自照。华发苍颜，一任傍人笑。不会参禅并学道。但知心下无烦恼。</p><p>蝶恋花</p><p>燕去莺来春又到。花落花开，几度池塘草。歌舞筵中人易老。闭门打坐安闲好。<br> 败意常多如意少，著甚来由，入闹寻烦恼。千古是非浑忘了。有时独自掀髯笑。</p><p>沁园春（绍兴丁巳五月六夜，梦与一道人对歌数曲，遂成此词）</p><p>神水华池，汞铅凝结，虎龙往来。问子前午后，阳销阴长，自然炉鼎，何用安排。灵宝玄门，烟萝真境，三日庚生兑户开。泥丸透，尽周天火候，平步仙阶。<br> 蓬莱。直上瑶台。看海变桑田飞暮埃。念尘劳良苦，流光易度，明珠谁得，白骨成堆。位极人臣，功高今古，总蹈危机吞祸胎。争知我，办青鞋布袜，雁荡天台。</p><p>沁园春</p><p>欹枕深轩，散帙虚堂，畏景屡移。渐披襟临水，支床就月，莲香拂面，竹色侵衣。压玉为醪，折荷当酉戋，卧看银潢星四垂。人归后，任饥蝉自啸，宿鸟相依。<br> 痴儿。莫蹈危机。悟三十九年都尽非。任纡朱拖紫，围金珮玉，青钱流地，白璧如坻。富贵浮云，身名零露，事事无心归便归。秋风动，正吴松月冷，莼长鲈肥。</p><p>临江仙（送王叔济）</p><p>玉立清标消晚暑，胸中一段冰壶。画船归去醉歌珠。微云收未尽，残月炯如初。<br> 鸳鹭行间催阔步，秋来乘兴凫趋。烦君为我问西湖。不知疏影畔，许我结茅无。</p><p>临江仙（荼コ有感）</p><p>莺唤屏山惊睡起，娇多须要郎扶。荼コ斗帐罢熏炉。翠穿珠落索，香泛玉流苏。<br> 长记枕痕销醉色，日高犹倦妆梳。一枝春瘦想如初。梦迷芳草路，望断素鳞书。</p><p>临江仙（赵端礼重阳后一日置酒，坐上赋）</p><p>十日篱边犹袖手，天教冷地藏香。王孙风味最难忘。逃禅留坐客，度曲出宫妆。<br> 判却为花今夜醉，大家且泛鹅黄。人心休更问炎凉。从渠簪发短，还我引杯长。</p><p>临江仙（送宇文德和被召赴行在所）</p><p>露坐榕阴须痛饮，从渠叠鼓频催。暮山新月两徘徊。离愁秋水远，醉眼晓帆开。<br> 泛宅浮家游戏去，流行坎止忘怀。江边鸥鹭莫相猜。上林消息好，鸿雁已归来。</p><p>醉落魄</p><p>浮家泛宅。旧游记霅溪踪迹。此生已是天涯隔。投老谁知，还作三吴客。<br> 故人怪我疏髯黑。醉来犹似丁年日。光阴未肯成虚掷。蜀魄声中，著处有春色。</p><p>醉落魄</p><p>绿枝红萼。江南芳信年年约。竹舆路转溪桥角。晴日烘香，的皪疏篱落。<br> 玉台粉面铅华薄。画堂长记深罗幕。惜花老去情犹著。客里惊春，生怕东风恶。</p><p>醉落魄</p><p>一枝冰萼。鬓云低度横波约。醉扶曾罥乌巾角。长是春来，肠断宝钗落。<br> 罗衣乍怯香风薄。夜深花困遮垂幕。不堪往事寻思著。休问尊前，客恶主人恶。</p><p>醉落魄</p><p>云鸿影落。风吹小艇欹沙泊。津亭古木浓阴合。一枕滩声，客睡何曾著。<br> 天涯万里情怀恶。年华垂暮犹离索。佳人想见猜疑错。莫数归期，已负当时约。</p><p>南歌子（中秋）</p><p>凉月今宵满，晴空万里宽。素娥应念老夫闲。特地中秋著意、照人间。<br> 香雾云鬟湿，清辉玉臂寒。休教凝伫向更阑。飘下桂华闻早、大家看。</p><p>南歌子</p><p>远树留残雪，寒江照晚晴。分明江上数峰青。倚槛旧愁新恨、一时生。<br> 春意来无际，归舟去有程。道人元自没心情。楚梦只因沈醉、等闲成。</p><p>南歌子</p><p>玉露团寒菊，秋风入败荷。缭墙南畔曲池涡。天迥遥岑倒影、落层波。<br> 月转檐牙短，更传漏箭多。醉来归去意如何。只为地偏心远、惯弦歌。</p><p>南歌子</p><p>桂魄分余晕，檀香破紫心。高鬟松绾鬓云侵。又被兰膏香染、色沈沈。<br> 指印纤纤粉，钗横隐隐金。更阑云雨凤帷深。长是枕前不见、殢人寻。</p><p>卜算子（梅）</p><p>的皪数枝斜，冰雪萦余态。烛外尊前满眼春，风味年年在。<br> 老去惜花深，醉里愁多日煞。冷蕊孤芳底处愁，少个人人戴。</p><p>卜算子</p><p>凉气入熏笼，暗影欹花砌。紫玉谁人三弄寒，细吹断、江梅意。<br> 花底湿春衣，隔坐风轻递。却笑笙箫缑岭人，明月偷垂泪。</p><p>卜算子</p><p>风露湿行云，沙水迷归艇。卧看明河月满空，斗挂苍山顶。<br> 万古只青天，多事悲人境。起舞闻鸡酒未醒，潮落秋江冷。</p><p>卜算子</p><p>芳信着寒梢，影入花光画。玉立风前万里春，雪艳江天夜。<br> 谁折暗香来，故把新篘泻。记得偎人并照时，鬓乱斜枝惹。</p><p>浣溪沙</p><p>曲室明窗烛吐光。瓦炉灰暖炷瓢香。夜阑茗碗间飞觞。<br> 坐稳蒲团凭棐几，熏余纸帐掩梨床。个中风味更难忘。</p><p>浣溪沙</p><p>一枕秋风两处凉。雨声初歇漏声长。池塘零落藕花香。<br> 归梦等闲归燕去，断肠分付断云行。画屏今夜更思量。</p><p>浣溪沙（王仲时席上赋木犀）</p><p>翡翠钗头缀玉虫。秋蟾飘下广寒宫。数枝金粟露华浓。<br> 花底清歌生皓齿，烛边疏影映酥胸。恼人风味冷香中。</p><p>浣溪沙（武林送李似表）</p><p>燕掠风樯款款飞。艳桃秾李闹长堤。骑鲸人去晓莺啼。<br> 可意湖山留我住，断肠烟水送君归。三春不是别离时。</p><p>浣溪沙</p><p>云气吞江卷夕阳。白头波上电飞忙。奔雷惊雨溅胡床。<br> 玉节故人同壮观，锦囊公子更平章。榕阴归梦十分凉。</p><p>浣溪沙</p><p>山绕平湖波撼城。湖光倒影浸山青。水晶楼下欲三更。<br> 雾柳暗时云度月，露荷翻处水流萤。萧萧散发到天明。</p><p>浣溪沙</p><p>目送归州铁瓮城。隔江想见蜀山青。风前团扇仆频更。<br> 梦里有时身化鹤，人间无数草为萤。此时山月下楼明。</p><p>浣溪沙（蔷薇水）</p><p>月转花枝清影疏。露华浓处滴真珠。天香遗恨罥花须。<br> 沐出乌云多态度，晕成娥绿费工夫。归时分付与妆梳。</p><p>浣溪沙（笃耨香）</p><p>花气天然百和芬。仙风吹过海中春。龙涎沈水总销魂。<br> 清润巧萦金缕细，氤氲偏傍玉脂温。别来长是惜余熏。</p><p>浣溪沙</p><p>曰萼绿春，且作一首。谚以窃尝为吹笙云<br> 萼绿华家萼绿春。山瓶何处下青云。浓香气味已醺人。<br> 竹叶传杯惊老眼，松醪题赋倒纶巾。须防银字暖朱唇。</p><p>浣溪沙（戏简宇文德和求相香）</p><p>花气蒸浓古鼎烟。水沈春透露华鲜。心清无暇数龙涎。<br> 乞与病夫僧帐座，不妨公子醉茵眠。普熏三界扫腥膻。</p><p>浣溪沙（求年例贡余香）</p><p>花气薰人百和香。少陵佳句是仙方。空教蜂蝶为花忙。<br> 和露摘来轻换骨，傍怀闻处恼回肠。去年时候入思量。</p><p>浣溪沙</p><p>残腊晴寒出众芳。风流勾引破春光。年年长为此花忙。<br> 夜久莫教银烛灺，酒边何似玉台妆。冰肌温处觅余香。</p><p>浣溪沙</p><p>棐几明窗乐未央。熏炉茗碗是家常。客来长揖对胡床。<br> 蟹眼汤深轻泛乳，龙涎灰暖细烘香。为君行草写秋阳。</p><p>浣溪沙（书大同驿壁）</p><p>榕叶桄榔驿枕溪。海风吹断瘴云低。薄寒初觉到征衣。<br> 岁晚可堪归梦远，愁深偏恨得书稀。荒庭日脚又垂西。</p><p>柳梢青</p><p>海山浮碧。细风丝雨，新愁如织。慵试春衫，不禁宿酒，天涯寒食。<br> 归期莫数芳辰，误几度、回廊夜色。入户飞花，隔帘双燕，有谁知得。</p><p>柳梢青</p><p>小楼南陌。翠軿金勒，谁家春色。冷雨吹花，禁烟怯柳，伤心行客。<br> 少年百万呼卢，拥越女、吴姬共掷。被底香浓，尊前烛灭，如今消得。</p><p>醉花阴</p><p>紫枢泽笏趋龙尾。平入钧衡位。春殿听宣麻，争喜登庸，何似今番喜。<br> 昆台宜有神仙裔。奕世貂蝉贵。玉砌长兰芽，好拥笙歌，长向花前醉。</p><p>醉花阴</p><p>翠箔阴阴笼画阁。昨夜东风恶。芳径满香泥，南陌东郊，惆怅妨行乐。<br> 伤春比似年时恶。潘鬓新来薄。何处不禁愁，雨滴花腮，和泪胭脂落。</p><p>长相思令</p><p>香暖帏。玉暖肌。娇卧嗔人来睡迟。印残双黛眉。<br> 虫声低。漏声稀。惊枕初醒灯暗时。梦人归未归。</p><p>长相思令</p><p>花下愁。月下愁。花落月明人在楼。断肠春复秋。<br> 从他休。任他休。如今青鸾不自由。看看天尽头。</p><p>如梦令（七夕）</p><p>雨洗青冥风露。云外双星初度。乞巧夜楼空，月妒回廊私语。凝伫。凝伫。不似去年情绪。</p><p>如梦令</p><p>潮退江南晚渡。山暗水西烟雨。天气十分凉，断送一年残暑。归去。归去。香雾曲屏深处。</p><p>如梦令</p><p>卧看西湖烟渚。绿盖红妆无数。帘卷曲栏风，拂面荷香吹雨。归去。归去。笑损花边鸥鹭。</p><p>春光好</p><p>疏雨洗，细风吹。淡黄时。不分小亭芳草绿，映檐低。<br> 楼下十二层梯。日长影里莺啼。倚遍阑干看尽柳，忆腰肢。</p><p>春光好</p><p>吴绫窄，藕丝重。一钩红。翠被眠时常要人暖，著怀中。<br> 六幅裙窣轻风。见人遮尽行踪。正是踏青天气好，忆弓弓。</p><p>虞美人</p><p>开残桃李春方到。谁送东风早。杖藜幽径踏余花。却对绿阴青子、问年华。<br> 迢迢云水横清浅。不遣愁眉展。数竿修竹自横斜。犹有小窗朱户、似侬家。</p><p>青玉案（燕赵端礼堂成）</p><p>华裾玉辔青丝鞚。记年少、金吾从。花底朝回珠翠拥。晓钟初断，宿酲犹带，绿锁窗中梦。<br> 天涯相遇鞭鸾凤。老去堂成更情重。月转檐牙云绕栋。凉吹香雾，酒迷歌扇，春笋传杯送。</p><p>青玉案（再和）</p><p>王孙陌上春风鞚。蕊珠宴、云軿从。归去笙歌常醉拥。蜡残花炬，月侵冰簟，惯作凉堂梦。<br> 玉人劝客钗斜凤。条脱擎杯腕嫌重。燕子入帘飞画栋。雨余深院，漏催清夜，更轧秦筝送。</p><p>青玉案（生朝）</p><p>花王独占春风远。看百卉、芳菲遍。五福长随今日宴。粉光生艳，宝香飘雾，方响流苏颤。<br> 寿祺堂上修篁畔。乳燕双双贺新院。玉斝明年何处劝。旌方童满路，貂蝉宜面，归觐黄金殿。</p><p>青玉案（筠翁生朝）</p><p>水芝香远摇红影。泛瑞霭、横山顶。缥缈笙歌云不定。玉钩斜挂，素蟾初满，醉惬浮瓜冷。<br> 庭兰戏彩传金鼎。小袖青衫更辉映。谁道筠溪归计近。秋风催去，凤池难老，长把中书印。</p><p>青玉案（生朝）</p><p>银潢露洗冰轮皎。谪仙下、蓬莱岛。帘卷横山珠翠绕。生朝香雾，玳筵丝管，长醉壶天晓。<br> 金銮夜锁麻新草。入辅明光拜元老。看取明年人总道。中兴贤相，太平时世，分外风光好。</p><p>青玉案</p><p>月华冷沁花梢露。芳意恋、香肌住。心字龙涎饶济楚。素馨风味，碎琼流品，别有天然处。<br> 围炉屈曲宜深炷。留取春光向朱户。绿绮声中谁暗许。小窗归去，梦回犹记，金鼎分云缕。</p><p>青玉案</p><p>转语，了无好怀。此来偶有得，当与吾宗椿老子载酒浩歌西湖南山间，写我滞思，二公不可不入社也<br> 平生百绕垂虹路。看万顷、翻云去。山淡夕晖帆影度。菱歌风断，袜罗尘散，总是关情处。<br> 少年陈迹今迟暮。走笔犹能醉时句。花底目成心暗许。旧家春事，觉来客恨，分付疏筵雨。</p><p>点绛唇（丙寅秋社前一日溪光亭大雨作）</p><p>山暗秋云，暝鸦接翅啼榕树。故人何处。一夜溪亭雨。<br> 梦入新凉，只道消残暑。还知否。燕将雏去。又是流年度。</p><p>点绛唇</p><p>水驿凝霜，夜帆风驶潮生晓。酒醒寒悄。枕底波声小。<br> 好去归舟，有个人风调。君行了。此欢应少。索共梅花笑。</p><p>点绛唇</p><p>春晓轻雷，采彩洲上清明雨。乱云遮树。暗淡江村路。<br> 今夜归舟，绿润红香处。遥山暮。画楼何许。唤取潮回去。</p><p>点绛唇</p><p>画阁深围，暖红光里芳林影。暗香成阵。上下花相映。<br> 倒挂疏枝，月落参横冷。休装景。要人酒醒。除是花枝并。</p><p>点绛唇（生朝）</p><p>嵩洛云烟，间生真相耆英裔。要知鲐背。难老中和气。<br> 报道玉堂，已草调元制。华夷喜。绣裳貂珥。便向东山起。</p><p>点绛唇（呈洛滨、筠溪二老）</p><p>清夜沈沈，暗蛩啼处檐花落。乍凉帘幕。香绕屏山角。<br> 堪恨归鸿，情似秋云薄。书难托。尽交寂寞。忘了前时约。</p><p>点绛唇</p><p>醉泛吴松，小舟谁怕东风大。旧时经过。曾向垂虹卧。<br> 月淡霜天，今夜空清坐。还知么。满斟高和。只有君知我。</p><p>点绛唇</p><p>减塑冠儿，宝钗金缕双緌结。怎教宁帖。眼恼儿里劣。<br> 韵底人人，天与多磨折。休分说。放灯时节。闲了花和月。</p><p>点绛唇</p><p>水鹢风帆，两眉只解相思皱。悄然难受。教我怎唧口留。<br> 待得书来，不管归时瘦。娇痴后。是事撋就。只这难依口。</p><p>虞美人</p><p>广寒蟾影开云路。目断愁来处。菊花轻泛玉杯空。醉后不知星斗、乱西东。<br> 今宵入梦阳台雨。谁忍先归去。酒醒长是五更钟。休念旧游吹帽、几秋风。</p><p>虞美人</p><p>西郊追赏寻芳处。闻道冲寒去。雨肥红绽向南枝。岁晚才开应是、恨春迟。<br> 天涯乐事王孙贵。花底还君醉。有人风味胜疏梅。醉里折花归去、更传杯。</p><p>虞美人</p><p>菊坡九日登高路。往事知何处。陵迁谷变总成空。回首十年秋思、吹台东。<br> 西窗一夜萧萧雨。梦绕中原去。觉来依旧画楼钟。不道木犀香撼、海山风。</p><p>渔家傲（题玄真子图）</p><p>钓笠披云青障绕。橛头细雨春江渺。白鸟飞来风满棹。收纶了。渔童拍手樵青笑。<br> 明月太虚同一照。浮家泛宅忘昏晓。醉眼冷看城市闹。烟波老。谁能惹得闲烦恼。</p><p>渔家傲</p><p>楼外天寒山欲暮。溪边雪后藏云树。小艇风斜沙觜露。流年度。春光已向梅梢住。<br> 短梦今宵还到否。苇村四望知何处。客里从来无意绪。催归去。故园正要莺花主。</p><p>渔家傲（奉陪富公季申探梅有作）</p><p>寒食西郊湖畔路。天低野阔山无数。路转斜冈花满树。丝吹雨。南枝占得春光住。<br> 藉草携壶花底去。花飞酒面香浮处。老手调羹当独步。须记取。坐中都是芳菲侣。</p><p>谒金门</p><p>鸳鸯渚。春涨一江花雨。别岸数声初过橹。晚风生碧树。<br> 艇子相呼相语。载取暮愁归去。寒食烟村芳草路。愁来无着处。</p><p>谒金门（道山亭饯张椿老赴行在）</p><p>风露底石上岸巾愁起。月到房心天似水。乱峰清影里。<br> 此去登瀛须记。今夕道山同醉。春殿明年人共指。玉皇香案吏。</p><p>谒金门（送康伯桧）</p><p>清光溢。影转画檐凉入。风露一天星斗湿。无云天更碧。<br> 满引送君何惜。记取吾曹今夕。目断秋江君到日。潮来风正急。</p><p>瑞鹧鸪</p><p>雏莺初啭斗尖新。双蕊花娇掌上身。总解满斟偏劝客，多生俱是绮罗人。<br> 回波偷顾轻招拍，方响底敲更合B541。豆蔻梢头春欲透，情知巫峡待为云。</p><p>瑞鹧鸪（彭德器出示胡邦衡新句次韵）</p><p>白衣苍狗变浮云。千古功名一聚尘。好是悲歌将进酒，不妨同赋惜余春。<br> 风光全似中原日，臭味要须我辈人。雨后飞花知底数，醉来赢取自由身。</p><p>好事近</p><p>老去更思归，芳草正薰南陌。上巳又逢寒食，叹三年为客。<br> 吹花小雨湿秋千，闲却好春色。天甚不怜人老，早教人归得。</p><p>好事近</p><p>梅润乍晴天，帘卷画堂风月。珠翠共迷香雾，是长年时节。<br> 瑶池清夜宴群仙，鸾笙未吹彻。西母醉中微笑，看蟠桃初结。</p><p>好事近</p><p>春色到花房，芳信一枝偏好。勾引万红千翠，为化工呈巧。<br> 花姑玉貌笑东风，今朝放春早。看取鬓边幡胜，永宜春难老。</p><p>好事近</p><p>斗帐炷炉熏，花露裛成芗泽。萦透雪儿金缕，醉玉壶春色。<br> 非烟非雾锁窗中，王孙倦留客。不道粉墙南畔，也有人闻得。</p><p>怨王孙</p><p>小院春昼。晴窗霞透。把雨燕脂，倚风翠袖。芳意恼愉多。暖金荷。<br> 多情不分群葩后。伤春瘦。浅黛眉尖秀。红潮醉脸，半掩花底重门。怨黄昏。</p><p>怨王孙</p><p>如对营丘著色山。坐客有歌怨王孙者，请予赋其情抱，叶子谦为作三弄，吹云裂石，旁若无人，永福前此所未见也。老子于此，兴复不浅<br> 霁雨天迥。平林烟暝。灯闪沙汀，水生钓艇。楼外柳暗谁家。乱昏鸦。<br> 相思怪得今番甚。寒食近。小砑鱼笺信。屏山交掩，微醉独倚栏干。恨春寒。</p><p>喜迁莺令（送何晋之大著兄趋朝，歌以侑酒）</p><p>文倚马，笔如椽。桂殿早登仙。旧游册府记当年。衮绣合貂蝉。<br> 庆天申，瞻玉座，鹓鹭正陪班。看君稳步过花砖。归院引金莲。</p><p>喜迁莺令（呈富枢）</p><p>云叶乱，月华光。罗幕卷新凉。玉醅初泛嫩鹅黄。花露滴秋香。<br> 地行仙，天上相。风度世间人样。悬知洗盏径开尝。谁醉伴禅床。</p><p>喜迁莺慢（鹿鸣宴作）</p><p>雁塔题名，宝津朌宴，盛事簪绅常说。文物昭融，圣代搜罗，千里争趋丹阙。元侯劝驾，乡老献书，发轫龟前列。山川秀，圜冠众多，无如闽越豪杰。<br> 姓标红纸，帖报泥金，喜信归来俱捷。骄马芦鞭醉垂，蓝绶吹雪。芳月素娥情厚，桂花一任郎君折。须满引，南台又是，合沙时节。</p><p>鹧鸪天</p><p>不怕微霜点玉肌。恨无流水照冰姿。与君著意从头看，初见东南第一枝。<br> 人散后，雪晴时。陇头春色寄来迟。使君本是花前客，莫怪殷勤为赋诗。</p><p>忆秦娥</p><p>桃花萼。雨肥红绽东风恶。东风恶。长亭无寐，短书难托。<br> 征衫辜负深闺约。禁烟时候春罗薄。春罗薄。多应消瘦，可堪梳掠。</p><p>明月逐人来（灯夕赵礼端席上）</p><p>花迷珠翠。香飘罗绮。帘旌外、月华如水。暖红影里，谁会王孙意。最乐升平景致。<br> 长记宫中五夜，春风鼓吹。游仙梦、轻寒半醉。凤帏未暖，归去熏浓被。更问阴晴天气。</p><p>小重山</p><p>谁向晴窗伴素馨。兰芽初秀发，紫檀心。国香幽艳最情深。歌白雪，只少一张琴。<br> 新月冷光侵。醉时花近眼，莫频斟。薛涛笺上楚妃吟。空凝睇，归去梦中寻。</p><p>上西平</p><p>卧扁舟，闻寒雨，数佳期。又还是、轻误仙姿。小楼梦冷，觉来应恨我归迟。鬓云松处，枕檀斜、露泣花枝。<br> 名利空萦系，添憔悴，谩孤恓。得见了、说与教知。偎香倚暖，夜炉围定酒温时。任他飞雪洒江天，莫下层梯。</p><p>春光好（为杨聪父侍儿切鲙作）</p><p>花恨雨，柳嫌风。客愁浓。坐久霜刀飞碎雪，一尊同。<br> 劳烦玉指春葱。未放箸、金盘已空。更与个中寻尺素，两情通。</p><p>春光好</p><p>寒食近，踏青时。画堂西。可是春来偏倦绣，乍生儿。<br> 香绵轻拂胭脂。加文褓、初试班衣。诮没工夫存问我，且怜伊。</p><p>清平乐</p><p>乱山深处。雪拥溪桥路。晓日乍明催客去。惊起玉鸦翻树。<br> 翠衾香暖檀灰。一枝想见疏梅。凭仗东风说与，画眉人共春回。</p><p>清平乐</p><p>明珠翠羽。小绾同心缕。好去吴松江上路。寄与双鱼尺素。<br> 兰桡飞取归来。愁眉待得伊开。相见嫣然一笑，眼波先入郎怀。</p><p>菩萨蛮</p><p>天涯客里秋容晚。妖红聊戏思乡眼。一朵醉深妆。羞渠照鬓霜。<br> 开时谁断送。不待司花共。有脚号阳春。芳菲属主人。</p><p>菩萨蛮（戏呈周介卿）</p><p>拍堤绿涨桃花水。画船稳泛东风里。丝雨湿苔钱。浅寒生禁烟。<br> 江山留不住。却载笙歌去。醉倚玉搔头。几曾知旅愁。</p><p>菩萨蛮（三月晦送春有集，坐中偶书）</p><p>春来春去催人老。老夫争肯输年少。醉后少年狂。白髭殊未妨。<br> 插花还起舞。管领风光处。把酒共留春。莫教花笑人。</p><p>菩萨蛮</p><p>雨余翠袖琼肤润。一枝想像伤春困。老眼见花时。惜花心未衰。<br> 酿成谁与醉。应把流苏缀。泪沁枕囊香。恼侬归梦长。</p><p>菩萨蛮（政和壬辰东都作）</p><p>黄莺啼破纱窗晓。兰缸一点窥人小。春浅锦屏寒。麝煤金博山。<br> 梦回无处觅。细雨梨花湿。正是踏青时。眼前偏少伊。</p><p>菩萨蛮</p><p>甘林玉蕊生香雾。游蜂争采清晨露。芳意著人浓。微烘曲室中。<br> 春来瀛海外。沈水迎风碎。好事富余熏。频分几缕云。</p><p>楼上曲</p><p>楼外夕阳明远水。楼中人倚东风里。何事有情怨别离。低鬟背立君应知。<br> 东望云山君去路。断肠迢迢尽愁处。明朝不忍见云山。从今休傍曲阑干。</p><p>楼上曲</p><p>清夜灯前花报喜。心随社燕凉风起。云路修成宝月时。东楼怅望君先归。<br> 沆瀣秋香生玉井。画檐深转梧桐影。看君西去侍明光。杯中丹桂一枝芳。</p><p>豆叶黄（唐腔也，为伯南赋早梅，复和韵）</p><p>冰溪疏影竹边春。翠袖天寒炯暮云。雪里精神淡伫人。隔重门。宝粟生香玉半温。</p><p>豆叶黄</p><p>疏枝冷蕊忽惊春。一点芳心入鬓云。风韵情知似玉人。笑迎门。香暖红炉酒未温。</p><p>满庭芳（寿）</p><p>梁苑春归，章街雪霁，柳梢华萼初萌。非烟非雾，新岁乐升平。京兆雍容报政，金狨过、九陌尘轻。朝回处，青霄路稳，黄色起天庭。<br> 东风，吹绿鬓，薄罗剪彩，小绾流莺。比渭滨甲子，尚父难兄。满泛椒觞献寿，斑衣侍、云母分屏。明年会，双衣对引，谈笑秉钧衡。</p><p>满庭芳（寿富枢密）</p><p>韩国殊勋，洛都西内，名园甲第相连。当年绿鬓，独占地行仙。文彩风流瑞世，延朱履、丝竹喧阗。人皆仰，一门相业，心许子孙贤。<br> 中兴，方庆会，再逢甲子，重数天元。问千龄谁比，五福俱全。此去沙堤步稳，调金鼎、七叶貂蝉。香檀缓，杯传鹦鹉，新月正娟娟。</p><p>满庭芳（为赵西外寿）</p><p>玉叶联芳，天潢分润，寿筵长对熏风。间平襟度，濮邸行尊崇。忠孝家传大雅，无喜愠、一种宽容。芝兰盛，彩衣嬉戏，亲睦冠西宗。<br> 丝纶，膺重寄，遥防迁美，本镇恩隆。应堂齐福，诞月仍同。花蕊香浓气暖，凝瑞露、满酌金钟。龙光近，星飞驿马，宣入嗣王封。</p><p>满庭芳</p><p>三十年来，云游行化，草鞋踏破尘沙。遍参尊宿，曾记到京华。衲子如麻似粟，谁会笑、瞿老拈花。经离乱，青山尽处，海角又天涯。<br> 今宵，闲打睡，明朝粥饭，随分僧家。把木佛烧却，除是丹霞。撞著门徒施主，蓦然个、喜舍由他。庐陵米，还知价例，毫发更无差。</p><p>瑞鹤仙（寿）</p><p>倚格天峻阁。舞庭槐阴转，盆榴红烁。香风泛帘幕。拥霞裾琼珮，真珠璎珞。华阳庆渥。诞兰房、流芳秀萼。有赤绳系足，从来相门，自然媒妁。<br> 游戏人间荣贵，道要元微，水源清浊。长生大药。彩鸾韵，凤箫鹤。对木公金母，子孙三世，妇姑为寿满酌。看千龄，举家飞升，玉京更乐。</p><p>瑞鹤仙（寿）</p><p>喜西园放钥。对燕寝香润，棠阴寒薄。东风夜来恶。禁烟时天气，莺啼花落。新晴共约。怕韶光、容易过却。把铜壶、缓浮金杯，禊游行乐。<br> 弦索。笙簧声里，还记兰房，正垂罗幕。初眠柳弱。梅如豆，玉如琢。向凤凰池上，鸳鸯影里，他年何啻紫橐。看流芳，继踵韦平，盛传巩洛。</p><p>瑶台第一层</p><p>宝历祥开飞练上，青冥万里光。石城形胜，秦淮风景，威凤来翔。腊余春色早，兆钓璜、贤佐兴王。对熙旦，正格天同德，全魏分疆。<br> 荧煌。五云深处，化钧独运斗魁旁。绣裳龙尾，千官师表，万事平章。景钟文瑞世，醉尚方、难老金浆。庆垂芳。看云屏间坐，象笏堆床。</p><p>瑶台第一层</p><p>江左风流钟间气，洲分二水长。凤凰台畔，投怀玉燕，照社神光。豆花初秀雨，散暑空、洗出秋凉。庆生旦，正圆蟾呈瑞、仙桂飘香。<br> 肝肠。掞文摛锦，驾云乘鹤下鹓行。紫枢将命，紫微如綍，常近君王。旧山同梓里，荷月旦、久已平章。九霞觞。荐刀圭丹饵，衮绣朝裳。</p><p>望海潮 （癸卯冬为建守赵季西赋碧云楼）</p><p>苍山烟淡，寒溪风定，玉簪罗带绸缪。轻霭暮飞，青冥远净，珠星璧月光浮。城际踊层楼。正翠帘高卷，绿琐低钩。影落尊罍，气和歌管共清游。<br> 史君冠世风流。拥香鬟凭槛，雾鬓凝眸。银烛暖宵，花光照席，谯门莫报更筹。逸兴醉无休。赋探梅芳信，翻曲新讴。想见疏枝冷蕊，春意到沙洲。</p><p>望海潮 （为富枢生朝寿）</p><p>麒麟图画，貂蝉冠冕，青毯自属元勋。绿野旧游，平泉雅咏，霞舒烟卷朝昏。风月小阳春。照玳筵珠履，公子王孙。雪度崧高，影横伊水庆生申。<br> 早梅长醉芳尊。况中兴盛际，宥密宗臣。琳馆奉祠，金瓯覆字，和羹妙手还新。光射紫微垣。看五云朝斗，千载逢辰。开取八荒寿域，一气转洪钧。</p><p>十月桃</p><p>年华催晚，听尊前偏唱，冲暖欺寒。乐府谁知，分付点化金丹。中原旧游何在，频入梦、老眼空潸。撩人冷蕊，浑似当时，无语低鬟。<br> 有多情多病文园。向雪后寻春，醉里凭阑。独步群芳，此花风度天然。罗浮淡妆素质，呼翠凤、飞舞斓斑。参横月落，留恨醒来，满地香残。</p><p>十月桃（为富枢密）</p><p>蟠桃三熟，正清霜吹冷，爱日烘香。小试芳菲，时候无限风光。洛滨老人星见，□少室、云物开祥。丹青万江，熊兆昆台，凤举朝阳。<br> 向元枢曾辅岩廊。记名著金瓯，位入中堂。梦熟钧天，屡惊颠倒衣裳。黄发更宜补衮，归去定、军国平章。管弦珠翠，兰玉簪缨，岁岁称觞。</p><p>感皇恩（寿）</p><p>绿发照魁星，平康争看。锦绣肝肠五千卷。出逢熙运，早侍玉皇香案。禁涂扬历遍，纡宸眷。<br> 安养老成，十年萧散。天要中兴相公健。生朝开宴，长是通宵弦管。藕花香不断，南风远。</p><p>感皇恩（寿）</p><p>年少太平时，名园甲第。谈笑雍容万钟贵。姚黄重绽，长对小春天气。绮罗丛里惯，今朝醉。<br> 台衮象贤，元枢虚位。壮岁青云自曾致。流霞麟脯，难老洛滨风味。谢公须再为，苍生起。</p><p>感皇恩（寿）</p><p>荔子著花繁，清微庭院。贺厦双飞画梁燕。绮罗丛里，百和炉烟祝愿。愿从今日去，身长健。<br> 檀板竞催，榕阴初转。舞袖风前翠翘颤。明年开府，锡宴金钟宣劝。寿星朝北斗，君王眷。</p><p>感皇恩（寿）</p><p>豹尾引黄幡，宣麻金殿。雨露恩浓自天遣。搢绅交誉，最乐至诚为善。信知宗姓喜，君王眷。<br> 宝炬密香，玉卮波滟。醉拥笙歌夜深院。西清班近，雅称元戎同燕。要看茅土相，貂蝉面。</p><p>夏云峰（丙寅六月为筠翁寿）</p><p>涌冰轮，飞沆瀣，霄汉万里云开。南极瑞占象纬，寿应三台。锦肠珠唾，钟间气、卓牵天才。正暑，有祥光照社，玉燕投怀。<br> 新堂深处捧杯，乍香泛水芝，空翠风回。凉送艳歌缓舞，醉罥瑶钗。长生难老，都道是、柏叶仙阶。笑傲，且山中宰相，平地蓬莱。</p><p>千秋岁（寿）</p><p>相门出相，和气浓春酿。传家冠珮云台上。庞眉扶寿杖。绿发披仙氅。星两两。泰阶已应升平象。玉砌兰芽长。定向东风赏。添彩袖，褰罗幌。丝簧俱妙手，珠翠争宫样。江海量。年年醉里翻新唱。</p><p>水龙吟（周总领生朝）</p><p>水晶宫映长城，藕花万顷开浮蕊。红妆翠盖，生朝时候，湖山摇曳。珠露争圆，香风不断，普熏沈水。似瑶池侍女，霞裾缓步，寿烟光里。<br> 霖雨已沾千里。兆丰年、十分和气。星郎绿鬓，锦波春酿，碧筒宜醉。荷橐还朝，青毯奕世，除书将至。看巢龟戏叶，蟠桃著子，祝三千岁。</p><p>南乡子（寿）</p><p>山寺辋川图。霜叶云林锦绣居。寿斝浮春珠翠拥，欢娱。满院流泉绕绮疏。<br> 道气自肤腴。几席轻尘一点无。天要耆英修相业，清都。已有泥书降玉除。</p><p>卷珠帘（寿）</p><p>祥景飞光盈衮绣。流庆昆台，自是神仙胄。谁遣阳和放春透。化工重入丹青手。<br> 云璈锦瑟争为寿。玉带金鱼，共愿人长久。偷取蟠桃荐芳酒。更看南极星朝斗。</p><p>醉蓬莱（寿）</p><p>对小春桃艳，曲室炉红，乍寒天气。七叶蓂开，应金章通贵。梦草银钩，灿花珠唾，是素来风味。满腹经纶，回天议论，昆台仙裔。<br> 秘殿升华，紫枢勋旧，退步真祠，简心端扆。迎日天元，听正衙宣制。尽洗中原，遍为霖雨，宴后堂歌吹。柏子千秋，丹砂九转，今宵长醉。</p><p>陇头泉</p><p>少年时，壮怀谁与重论。视文章、真成小技，要知吾道称尊。奏公车、治安秘计，乐油幕、谈笑从军。百镒黄金，一双白璧，坐看同辈上青云。事大谬，转头流落，徒走出修门。三十载，黄粱未熟，沧海扬尘。<br> 念向来、浩歌独往，故园松菊犹存。送飞鸿、五弦寓目，望爽气、西山忘言。整顿乾坤，廊清宇宙，男儿此志会须伸。更有几、渭川垂钓，投老策奇勋。天难问，何妨袖手，且作闲人。</p><p>天仙子</p><p>命赋长短句，乃得天仙子，写呈两公，末章并发一笑<br> 楼外轻阴春淡伫。数点杏梢寒食雨。少年油壁记寻芳，梁苑路。今何处。千树红云空梦去。<br> 惊见此花须折取。明日满城传侍女。情知醉里惜花深，留春住。听莺语。一段风流天赋与。</p><p>鹊桥仙</p><p>靓妆艳态，娇波流盼，双靥横涡半笑。尊前烛畔粉生光，更低唱、新翻转调。<br> 花房结子，冰枝清瘦。醉倚香浓寒峭。雏莺新啭上林声，惊梦断、池塘春草。</p><p>渔父家风</p><p>八年不见荔枝红。肠断故园东。风枝露叶新采，怅望冷香浓。<br> 冰透骨，玉开容。想筠笼。今宵归去，满颊天浆，更御冷风。</p><p>生查子</p><p>天生几种香，风味因花见。旖旎透香肌，仿佛飞花片。<br> 雨润惜余熏，烟断犹相恋。不似薄情人，浓淡分深浅。</p><p>减字木兰花</p><p>客亭小会。可惜无欢容易醉。归去更阑。细雨鸣窗一夜寒。<br> 昏然独坐。举世疏狂谁似我。强拨炉烟。也道今宵是上元。</p><p>眼儿媚</p><p>萧萧疏雨滴梧桐。人在绮窗中。离愁遍绕，天涯不尽，却在眉峰。<br> 娇波暗落相思泪，流破脸边红。可怜瘦似，一枝春柳，不奈东风。</p><p>昭君怨</p><p>春院深深莺语。花犯一帘烟雨。禁火已销魂。更黄昏。<br> 衾暖麝灯落灺。雨过重门深夜。枕上百般猜。未归来。</p><p>夜游宫</p><p>半吐寒梅未拆。双鱼洗、冰澌初结。户外明帘风任揭。拥红炉，洒窗间闻霰雪。<br> 比去年时节。这心事、有人堪说。斗帐重熏鸳被叠。酒微醺，管灯花，今夜别。</p><p>杨柳枝（席上次韵曾颖士）</p><p>深院今宵枕簟凉。烛花光。更筹何事促行觞。恼刚肠。<br> 老去一蓑烟雨里，钓沧浪。看君鸣凤向朝阳。且腰黄。</p><p>彩鸾归令（为张子安舞姬作）</p><p>珠履争围。小立春风趁拍低。态闲不管乐催伊。整铢衣。粉融香润随人劝，玉困花娇越样宜。凤城灯夜旧家时。数他谁。</p><p>江神子</p><p>梦中北去又南来。饱风埃。鬓华衰。浮木飞蓬，踪迹为谁催。自笑自悲还自语，一杯酒，鼻如雷。<br> 晓舆行处觉春回。屑琼瑰。糁莓苔。病眼冲寒，欲闭又还开。水近人家篱落畔，遥认得，一枝梅。</p><p>西江月（和苏庭藻）</p><p>小阁劣容老子，北窗仍递南风。维摩丈室久空空。不与散花同梦。<br> 且作大真游戏，未甘金粟龙钟。怜君病后颊颧隆。识取小儿戏弄。</p><p>诉衷情</p><p>形似之美。久欲记之而因循。比与诸公和长短句，故及之以诉衷情。盖里中推星球红、鹤顶红，皆佳品。海舶便风，数日可到<br> 儿时初未识方红。学语问西东。对客呼为红蕊，此兴已偏浓。<br> 嗟白首，抗尘容。费牢笼。星球何在，鹤顶长丹，谁寄南风。</p><p>采桑子（奉和秦楚材史君荔枝词）</p><p>华堂清暑榕阴重，梦里江寒。火齐星繁。兴在冰壶玉井栏。<br> 风枝露叶谁新采，欲饱防慳。遗恨空盘。留取香红满地看。</p><p>菩萨蛮（送友人还富沙）</p><p>山城何岁无风雨。楼台底事随波去。归棹望谯门。沙痕炯断云。<br> 诗成空吊古。想像经行处。陵谷有余悲。举觞浇别离。</p><p>菩萨蛮</p><p>微云红衬余霞绮。明星碧浸银河水。欹枕画檐风。愁生草际蛩。<br> 雁行离塞晚。不道衡阳远。归恨隔重山。楼高莫凭栏。</p><p>浣溪沙（咏木香）</p><p>睡起中庭月未蹉。繁香随影上轻罗。多情肯放一春过。<br> 比似雪时犹带韵，不如梅处却缘多。酒边枕畔奈愁何。</p><p>好事近</p><p>华烛炯离觞，山吐四更寒月。公子唾花枝玉，尽一时豪杰。<br> 三冬兰若读书灯，想见太清绝。纸帐地炉香暖，傲一窗风月。</p><p>南歌子</p><p>玉斧修圆了，冰轮分外清。共看星向绣衣明。元是生朝为寿、对难兄。<br> 鸿雁翻秋影，埙篪和笑声。他年中令彩衣荣。记取今宵丹荔、醉瑶觥。</p><p>醉花阴（咏木犀）</p><p>紫菊红萸开犯早。独占秋光老。酝造一般清，比著芝兰，犹自争多少。<br> 霜刀剪叶呈纤巧。手捻迎人笑。云鬓一枝斜，小合幽窗，是处都香了。</p><p>点绛唇</p><p>小雨堪晴，坐来池上荷珠碎。倬眉浓翠。怎不交人醉。<br> 美盼流觞，白鹭窥秋水。天然媚。大家休睡。笑倚西风里。</p><p>花心动（七夕）</p><p>水馆风亭，晚香浓、一番芰荷新雨。簟枕乍闲，襟裾初试，散尽满天袢暑。断云却送轻雷去。疏林外、玉钩微吐。夜渐永，秋惊败叶，凉生亭户。<br> 天上佳期久阻。银河畔、仙车缥缈云路。旧怨未平，幽欢驻恨入半天风露。绮罗人散金猊冷，醉魂到、华胥深处。洞户悄、南楼画角自语。</p><p>蓦山溪</p><p>一番小雨，陡觉添秋色。桐叶下银床，又送个、凄凉消息。故乡何处，搔首对西风，衣线断，带围宽，衰鬓添新白。<br> 钱塘江上，冠盖如云积。骑马傍朱门，谁肯念、尘埃墨客。佳人信杳，日暮碧云深，楼独倚，镜频看，此意无人识。</p><p>西楼月（即春晓曲）</p><p>瑶轩倚槛春风度。柳垂烟，花带露。半闲鸳被怯馀寒，燕子时来窥绣户。</p>',1885),d=[h];function i(n,t){return r(),b("div",null,d)}const o=p(e,[["render",i],["__file","卷1.6.html.vue"]]);export{o as default};
