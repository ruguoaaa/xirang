import{_ as p}from"./plugin-vue_export-helper-c27b6911.js";import{o as t,c as a,e as o}from"./app-1c06d5dc.js";const u={},q=o('<h2 id="【吴昌龄】" tabindex="-1"><a class="header-anchor" href="#【吴昌龄】" aria-hidden="true">#</a> 【吴昌龄】</h2><p>套数</p><p>【正宫】端正好</p><p>美妓</p><p>墨点柳眉新，酒晕桃腮嫩，破春娇半颗朱唇，海棠颜色红霞韵。宫额芙蓉印。</p><p>【滚绣球】藉丝裳翡翠裙，芭蕉扇竹叶樽。衬缃裙玉钩三寸，露春葱十指如银。秋波两点真，春山八字分。颤巍巍雾鬟云鬓，胭脂颈玉软香温。轻拈翠靥花生晕，斜插犀梳月破云。误落风尘。</p><p>【倘秀才】莫不是丽春园苏乡的后身，多应是西厢下莺莺的影神，便有丹青画不真。妆梳诸样巧，笑语暗生春。他有那千般儿可人。</p><p>【脱布衫】常记的五言诗暗寄回文，千金夜古断青春。厮陪奉娇香腻粉，喜相逢柳营花阵。</p><p>【醉太平】这些时春寒绣裀，月暗重门，梨花暮雨近黄昏，把香衾自温。金杯不洗心头闷，青鸾不寄云边信，玉容不见意中人。空教人害损。</p><p>【随煞】想当日一宵欢会成秦晋，翻做了千里关山劳梦魂。漏永更长烛影昏，柳暗花遮曙色分。酒酽花浓锦帐新，倚玉偎红翠被温。有一日重会菱花镜里人，将我这受过凄凉正了本。</p><h2 id="【王德信】" tabindex="-1"><a class="header-anchor" href="#【王德信】" aria-hidden="true">#</a> 【王德信】</h2><p>小令</p><p>【中吕】十二月过尧民歌</p><p>别情</p><p>自别后遥山隐隐，更那堪远水粼粼。见杨柳飞绵滚滚，对桃花醉脸醺醺。透内阁香风阵阵，掩重门暮雨纷纷。怕黄昏忽地又黄昏，不销魂怎地不销魂。新啼痕压旧啼痕，断肠人忆断肠人。今春，香肌瘦几分，搂带宽三寸。</p><p>套数</p><p>【商调】集贤宾</p><p>退隐</p><p>捻苍髯笑擎冬夜酒，人事远老怀幽。志难酬知机的王粲，梦无凭见景的庄周。抱孙孙儿成愿足，引甥甥女嫁心休。百年期六分甘到手，数支干周遍又从头。笑频因酒醉，烛换为诗留。</p><p>【逍遥乐】江梅并瘦，槛竹同清，岩松共久，无愿何求！笑时人鹤背扬州，明月清风老致优，对绿水青山依旧。曲肱北牖，舒啸东皋，放眼西楼。</p><p>【金菊香】想着那红尘黄阁昔年羞，到如今白发青衫此地游。乐桑榆酬诗共酒，酒侣诗俦，诗潦倒酒风流。</p><p>【醋葫芦】到春来日迟迟庭馆春，暖溶溶红绿稠，闹春光莺燕语啾啾。自焚香下帘清坐久，闲把那丝桐一奏，涤尘襟消尽了古今愁。</p><p>【幺】到夏来锁松阴竹坞亭，载荷香柳岸舟。有鲜鱼鲜藕客堪留，放白鹤远邀云外叟。展楸枰消磨长昼，较亏成一笑两奁收。</p><p>【幺】到秋来醉丹霞树饱霜，绽金钱篱菊秋，半山残照挂城头，老菱香蟹肥堪佐酒。正值着登高时候，染霜毫乘醉赋归休。</p><p>【幺】到冬来搅清酣鸡语繁，漾茅檐日影稠，压梅梢晴雪带花留。倚蒲团唤童重荡酒，看万里冰绡染就，有王维妙手总难酬。</p><p>【梧叶儿】退一步乾坤大，饶一着万虑休，怕狼虎恶图谋。遇事休开口，逢人只点头。见香饵莫吞钩，高抄起经纶大手。</p><p>【后庭花】住一间蔽风霜茅草丘，穿一领卧苔莎粗布裘，捏几首写怀抱歪诗句，吃几杯放心胸村醪酒，这潇洒傲王侯。且喜的身登身登中寿，有微资堪赡赒，有亭园堪纵游。保天和自养修，放形骸任自由。把尘缘一笔勾，再休题名利友。</p><p>【青哥儿】呀，闲处叹蜂喧蜂喧蚁斗，静中笑蝶讪蝶讪莺羞，你便有快马难熬我这钝炕头。见如今蔬果初熟，浊酒新篘，豆粥香浮，大叫高讴，睁着眼张着口尽胡诌，这快活谁能够！</p><p>【尾声】醉时节盘陀石上眠，饱时节婆娑松下走，困时节布衲里睡鼻勾鼻勾。偶乘闲细将玄奥剖，把至理一星星参透，却原来括乾坤物我总浮沤。</p><p>【南吕】四块玉北</p><p>信物存，情词在，想着他美貌端庄，锦绣文才，好教我病恹恹冗冗看看害。害的我头懒抬，头懒抬眼倦开，锦繁花无心戴。</p><p>【金索挂梧桐南】繁花满目开，锦被空闲在，</p><p>劣性冤</p><p>家误得人忒毒害，前生少欠他今世里相思债。失寐忘餐，倚定着这门儿待，房栊静悄如何捱。</p><p>【骂玉郎北】冷清清房栊静悄如何捱，独自把围屏倚，知他是甚情怀。想当初同行同坐同欢爱，到如今孤另另怎百刂划，愁戚戚酒倦酾，羞惨惨花慵戴。</p><p>【东瓯令南】花慵戴，酒慵酾，如今燕约莺期不见来，多应他在那里那里贪欢爱。物在人何在？空劳魂梦到阳台，则落得泪盈腮。</p><p>【感皇恩北】呀，则落得雨泪盈腮，多应是命里合该。莫不是你缘薄，咱分浅，都一般运拙时乖。怎禁那搅闲人是非，施巧计栽排，撕撏碎合欢带，硬分开鸾凤钗，水淹塌楚阳台。</p><p>【针线箱南】把一床弦索尘埋，两眉峰不展开，香肌瘦损愁无奈。懒刺绣，傍妆台，旧恨新愁教我如何捱？我则怕蝶使蜂媒不再来，临鸾镜也问道朱颜未改，他早先改。</p><p>【采茶歌北】改朱颜瘦了形骸，冷清清怎生捱？我则怕梁山伯不恋我这祝英台。他若是背义忘恩寻罪责，我将这盟山誓海说的明白。</p><p>【解三酲南】顿忘了誓山盟海，顿忘了音书不寄来，顿忘了枕边许多恩和爱，顿忘了素体相挨，顿忘了神前设下千千拜，顿忘了表记香罗红绣鞋，说将起傍人见了珠泪盈腮。</p><p>【乌夜啼北】俺如今相离了三月如隔数载，要相逢甚日何年再？则我这瘦伶仃形体如柴，甚时节还彻了相思债。又不见青鸟书来，黄犬音乖。每日家病恹恹懒去傍妆台，得团圆便把神羊赛。意厮投，心相爱，早成了鸾交凤友，省的着蝶笑蜂猜。</p><p>【尾声南】把局儿牢铺罢，情人终久再归来，美满夫妻百岁谐。</p><h2 id="【李寿卿】" tabindex="-1"><a class="header-anchor" href="#【李寿卿】" aria-hidden="true">#</a> 【李寿卿】</h2><p>小令</p><p>【双调】寿阳曲</p><p>金刀利，锦鲤肥，更那堪玉葱纤细。添得醋来风韵美，试尝道甚生滋味！</p><h2 id="【于伯渊】" tabindex="-1"><a class="header-anchor" href="#【于伯渊】" aria-hidden="true">#</a> 【于伯渊】</h2><p>于伯渊，平阳(今山西省临汾)人，孟称舜《录鬼簿》录作&quot;平阳令&quot;。生卒年不详。《录鬼簿》将其更入&quot;前辈已死名公才人，有所编传奇行于世者&quot;，可知他是元代前期杂剧作家。庄一拂先生认为其&quot;约元世祖中统初前后在世&quot;(《古典戏曲存目汇考》卷五)。天一阁《录鬼簿》有贾仲明为于伯渊作的《凌波仙》挽词：&quot;集成《鬼簿》老钟由，录上名公列众贤。生生边，天花写上文华选，是平阳于伯渊。翠红乡风月无边。花前醉，柳下眠，命掩黄泉。&quot;可见于伯渊属于&quot;众贤&quot;一类，做过平阳令的可能性不大。其生活经历和态度则是沉湎于花前柳下，歌楼妓馆，以至于&quot;命掩黄泉&quot;。可知于伯渊是一个下层文人。但是，元前期的平阳是当时全国杂剧繁荣的中心之一，这显然成就了于伯渊。他的杂剧至今可知者有六种，即《丁香回回鬼风月》、《白门楼斩吕布》、《狄梁公智斩武三思》、《吕太后饿刘友》、《莽和尚复夺珍珠旗》、《尉迟恭病立小秦王》。其题材多写历史事件，更善写传奇人物，可惜都已失传。于伯渊的散曲尚留一套〔仙吕·点绛唇〕《忆美人》，反复吟咏一位美妓，浓态极妍，或可表现其&quot;翠柳黄鹏&quot;的风格(见《太和正音谱》)，又是作者本人&quot;翠红乡，风月无边&quot;生活经历的真实注脚。</p><p>套数</p><p>【仙吕】点绛唇</p><p>漏尽铜龙，香消金凤，花梢弄，斜月帘栊，唤醒相思梦。</p><p>【混江龙】绣帏春重，趁东风培养出牡丹丛。流苏斗帐，龟甲屏风。七宝妆奁明彩钿，一帘香雾袅薰笼；慢卷起金花孔雀，锦屏开绿水芙蓉。鸦翅袒金蝉半妥，翠云偏朱凤斜松，眉儿扫杨柳双弯浅碧，口儿点樱桃一颗娇红；眼如珠光摇秋水，脸如连花笑春风。鸾钗插花枝蹀躞，凤翘悬珠翠玲珑；胭脂蜡红腻锦犀盒，蔷薇露滴注玻璃瓮。端详了艳质，出落着春工。</p><p>【油葫芦】鸾镜光函百炼铜，端详了这玉容。似嫦娥出现广寒宫，衬桃腮巧注铅华莹，启朱唇呵暖兰膏冻。着粉呵则太白，施朱呵则太红。鬓蝉低娇怯香云重，端的是占断绮罗丛。</p><p>【天下乐】半点儿花钿笑靥中，娇红，酒晕浓，天生下没褒弹的可意种。翰材才咏不成，丹青笔画不同，可知道汉宫画爱宠。</p><p>【那吒令】露春纤玉葱，扫眉尖翠峰，清香含玉容。整花枝翠丛，插金钗玉虫。褪罗衣翠绒，缕金妆七宝环，玉簪挑双珠凤，比西施宜淡宜浓。</p><p>【鹊踏枝】你是看翠玲珑，玉玎王東，一步一金莲，一笑一春风。梳洗罢风流有万种，殢人娇玉软香融。</p><p>【寄生草】他生的倾城貌，绝代容，弄春情漏汇的秋波送，秋波送搬斗的春山纵，春山纵勾引的芳心动。鬓花腮粉可人怜，翠衾鸳枕和谁共。</p><p>【幺】情尤重，意转浓，恰相逢似晋刘晨误入桃源洞，乍相逢似楚巫娥暂赴阳台梦，害相思似庾兰成愁赋香奁咏。你这般玉精神花模样赛过玉天仙，我待要锦缠头珠络索盖下一座花胡同。</p><p>【金盏儿】脸霞红，眼波横。见人羞推整双头凤。柳情花意媚东风。钿窝儿里粘晓翠，腮斗儿上晕春红。包藏着风月约，出落着雨云踪。</p><p>【后庭花】绣床铺绿剪绒，花房深红守宫。豆蔻蕊梢头嫩，绛纱香臂上封。恨匆匆，寻些儿闲空，美甘甘两意通，喜孜孜一笑中。</p><p>【六幺序】几时得鸳帏里锦帐中，愿心儿折桂乘龙。怎能够鱼水相逢，琴瑟和同，五百年姻眷交通。顺毛儿扑撒上丹山凤，点春罗一点香娇，莺雏燕乳欢宠，莺花烂熳，云雨溟濛。</p><p>【幺篇】云鬓鬅松，星眼朦胧，锦被重重，罗袜弓弓，粉汗溶溶。那些儿风流受用，兀的不两意浓。言行功容，四德三从，孟光合配梁鸿，怎教他齐眉举案劳尊重，俏书生别有家风。金荷烧尽良宵永，怜香惜玉，倚翠偎红。</p><p>【赚煞】花月巧梳妆，脂粉娇调弄，没乱杀看花的眼睛，更那堪心有灵犀一点通，恼春光烂熳娇慵，莫不是蕊珠宫天上飞琼。走向瑶台月下逢。比及他彩灯照梦，且看咱隔墙儿窥宋，俊庞儿娇怯海棠风。</p><h2 id="【王挺秀】" tabindex="-1"><a class="header-anchor" href="#【王挺秀】" aria-hidden="true">#</a> 【王挺秀】</h2><p>王挺秀，或作王庭秀，字号未详，山东益都(今山东益都县)人，淘金千户，事迹无考。约元世祖中统前后在世。元人钟嗣成《录鬼簿》将其列在&quot;前辈已死名公才人，有所编传奇行于世者&quot;第二十人。贾仲明为其所补挽词云：&quot;淘金千户甚风流，宝马金鞍称俊游，益都人物王挺秀，将《坑儒焚典》修，《草庵歌》和尚石头。驰花阵，夺锦筹，百世芳留。&quot;所作杂剧四种，惜均失传。《太和正音谱》评其词如&quot;月印寒潭&quot;。</p><p>套数</p><p>【中吕】粉蝶儿</p><p>怨别</p><p>银烛高烧，画楼中月儿才照，绣帘前花影轻摇。翠屏闲，鸳衾剩，梦魂初觉。觉来时香汗初消，更那堪绣帏中冷落。</p><p>【醉春风】珠帘上玉玎王東，金炉中香缥缈，彩云声断紫鸾箫。那其间恼，恼，万种凄凉，几番愁闷，一齐都到。</p><p>【普天乐】露浥的海棠肥，霜压的梧桐落。金风淅淅，玉露消消。云中白雁飞，砌畔寒蛩叫。夜静离人添寂寥，越教人意穰心劳。眼横秋水，云埋楚岫，浪起蓝桥。</p><p>【十二月】夜沉沉明河皎皎，昏惨惨暮景消消，低矮矮帏屏静悄，冷清清良夜迢迢。闷恹恹把情人去了，急煎煎心痒难揉。</p><p>【尧民歌】呀，愁的是雨声儿淅零零落滴滴点点碧碧卜卜洒芭蕉，则见那梧叶儿滴溜溜飘悠悠荡荡纷纷扬扬下溪桥。见一个宿鸟鸟忒楞楞腾出出律律忽忽闪闪串过花梢，不觉的泪珠儿浸淋淋漉漉扑扑簌簌揾湿鲛绡。今宵，今宵睡不着，辗转伤怀抱。</p><p>【耍孩儿】银烛淡淡光先照，瘦影孤灯对着，教人怎不自量度，急煎煎业眼难交。虚飘飘魂迷上了枕上胡蝶梦，笑吟吟喜喜欢欢鸾凤交。相思病难医疗，云收雨歇，魄散魂消。</p><p>【尾声】怕的是王吉玎珰铁马敲，病恹恹精神即渐消，从来好事多颠倒，好着我短叹长吁到不的晓。</p><h2 id="【赵孟頫】" tabindex="-1"><a class="header-anchor" href="#【赵孟頫】" aria-hidden="true">#</a> 【赵孟頫】</h2><p>赵孟頫(一二五四--一三二二)，字子昂，晚号松雪道人，又号水精宫道人。为宋太祖子春王德芳之后。四世祖赐第湖州(今浙江吴兴县)，孟頫遂为湖州人。十四岁时孟頫以父荫补官，曾任真州司户参军。宋亡后家居，致力于学。元世祖搜罗江南遗逸时，被程钜夫推荐入朝，因才气英迈，神采焕发，受到世祖的赞赏。入朝第二年，授兵部郎中。至元二十七年(一二九○)迁集贤直学士。二十九年，怕受人忌，力请补外，出同知济南路总管府事。后还京修《世祖实录》，出仕江浙等处儒学提举。延祐三年(一三一六)拜翰林学士承旨、荣禄大夫。由于出仕元朝，孟頫深受宋朝遗民的轻视，其侄也断绝往来；而元王朝的贵族中又不断有人反对他，所以心中苦闷矛盾，常思辞官归隐，后得请南归。卒追封为魏国公，谥文敏。孟頫幼年聪慧过人，读书过目辄成诵，为文操笔立成。其诗文清邃奇逸，读后常使人有飘飘出尘之感。他不仅长于诗文，也工于散曲，但不多见，以戏赠其妻管夫人的&quot;我为学士&quot;一阙最为流传。晚年对仕元有所悔恨，其《自警》诗说：齿豁头童六十三，一生事事总堪惭。&quot;对宋亡常怀黍离之悲。孟頫又好书画，书法各体兼工，行楷尤其清扬、葱秀、遒润，世称赵体，以此称雄一代。《元史》本传记载：&quot;篆、籀、分、隶、真、行、草书，无不冠绝古今，遂以书名天下。天竺有僧，数万里来求其书归，国中宝之。其画山水、木石、花竹、人马，尤精致。前史官杨载称孟頫之才颇为书画所掩，知其书画者不知其文章，知其文章者，不知其经济之学。人以为知言。&quot;著有《松雪斋文集》。</p><p>小令</p><p>【黄钟】人月圆</p><p>一枝仙桂香生玉，消得唤卿卿。缓歌金缕，轻敲象板，倾国倾城。几时不见，红裙翠袖，多少闲情。想应如旧，春山澹澹，秋水盈盈。</p><p>【仙吕】后庭花</p><p>清溪一叶舟，芙蓉两岸秋。采菱谁家女，歌声起暮鸥。乱云愁，满头风雨，戴荷叶归去休。</p><h2 id="【不忽木】" tabindex="-1"><a class="header-anchor" href="#【不忽木】" aria-hidden="true">#</a> 【不忽木】</h2><p>不忽木(一二五五--一三○○)，或作不忽麻、不忽卜，一名时用，字用臣，号静得。康里部人。其父名燕真，从元世祖征战有功，未及大用而卒。因父功为给事东宫。曾师事太子赞善王恂，就学于祭酒许衡。至元十五年(一二七八)出为燕南河北道提刑按察副使，十九年升按察使，二十一年召入拜参议中书省事，后连任吏、工、刑部尚书，二十七年(一二九○)拜翰林学士承旨知制诰，兼修国史，次年拜平章政事。元成宗元贞二年(一二九六)拜昭文馆大学士、平章军国事。大德二年(一二九八)，特命行御史中丞事，兼领侍仪司事。卒赠太傅开府仪同三司上柱国鲁国公，谥文贞。《元史》有传。明·朱权《太和正音谱》评其词&quot;如闲云出岫&quot;。</p><p>套数</p><p>【仙吕】点绛唇</p><p>辞朝</p><p>宁可身卧糟丘，赛强如命悬君手。寻几个知心友，乐以忘忧，愿作林泉叟。</p><p>【混江龙】布袍宽袖，乐然何处谒王侯。但樽中有酒，身外无愁。数着残棋江月晓，一声长啸海门秋。山间深住，林下隐居，清泉濯足，强如闲事萦心。淡生涯一味谁参透，草衣木食，胜如肥马轻裘。</p><p>【油葫芦】虽住在洗耳溪边不饮牛，贫自守，乐闲身翻作抱官囚。布袍宽褪拿云手，玉箫占断谈天口。吹箫伤伍员，弃瓢学许由。野云不断深山岫，谁肯官路里半途休。</p><p>【天下乐】明放着伏事君王不到头，休、休，难措手，游鱼儿见食不见钩。都只为半纸功名一笔勾，急回头两鬓秋。</p><p>【那吒令】谁待似落花般莺朋燕友，谁待似转灯般龙争虎头，你看这迅指间乌飞兔走。假若名利成，至如田园就，都是些去马来牛。</p><p>【鹊踏枝】臣则待醉江楼，卧山丘，一任教谈笑虚名，小子封侯。臣向这仕路上为官倦首，枉尘埋了锦带吴钩。</p><p>【寄生草】但得黄鸡嫩，白酒熟，一任教疏篱墙缺茅庵漏。则要窗明炕暖蒲团厚，问甚身寒腹饱麻衣旧。饮仙家水酒两三瓯，强如看翰林风月三千首。</p><p>【村里迓鼓】臣离了九重宫阙，来到这八方宇宙。寻几个诗朋酒友，向尘世外消磨白昼。臣则待领着紫猿，携白鹿，跨苍虬。观着山色，听着水声，饮着玉瓯，倒大来省气力如诚惶顿首。</p><p>【元和令】臣向山林得自由，比朝市内不生受。玉堂金马间琼楼，控珠帘十二钩。臣向草庵门外瀛洲，看白云天尽头。</p><p>【上马娇】但得个月满舟，酒满瓯。则待雄饮醉时休，紫箫吹断三更后。畅好是休，孤鹤唳一声秋。</p><p>【游四门】世间闲事挂心头，唯酒可忘忧。非是微臣常恋酒，叹古今荣辱，看兴亡成败，则待一醉解千愁。</p><p>【后庭花】拣溪山好处游，向仙家酒旋篘。会三岛十洲客，强如宴公卿万户侯。不索你问缘由，把玄关泄漏。这箫声世间无，天上有，非微臣说强口。酒葫芦挂树头，打鱼船缆渡口。</p><p>【柳叶儿】则待看山明水秀，不恋您市曹中物穰人稠，想高官重职难消受。学耕耨，种田畴，倒大来无虑无忧。</p><p>【赚尾】既把世情疏，感谢君恩厚，臣怕饮的是黄封御酒。竹杖芒鞋任意留，拣溪山好处追游。就着这晓云收，冷落了深秋，饮遍金山月满舟。那其间潮来的正悠，船开在当溜，卧吹箫管到扬州。</p><h2 id="【珠帘秀】" tabindex="-1"><a class="header-anchor" href="#【珠帘秀】" aria-hidden="true">#</a> 【珠帘秀】</h2><p>珠帘秀，姓朱，排行第四，艺名珠帘秀。生卒年不详。是元代杂剧著名的女演员。在元大都(今北京)杂剧舞台上非常活跃，她&quot;姿容姝丽&quot;，杂剧独步一时，驾头花旦软末泥等，悉造其妙，名公文土颇推重之，后辈称之为&quot;朱娘娘&quot;。珠帘秀与元曲作家有很好的交情，诸如关汉卿、胡祗遹、卢挚、冯子振、王涧秋等相互常有词曲赠答。现存小令一首、套数一套。其曲作语言流转而自然，传情执着而纯真。曾一度在扬州献艺，后来在杭州嫁一道士，晚景不幸。</p><p>小令</p><p>【双调】寿阳曲</p><p>答卢疏斋</p><p>山无数，烟万缕，憔悴煞玉堂人物。倚篷窗一身儿活受苦，恨不得随大江东去。</p><p>冬季会黎正卿分司席上</p><p>开年近，酿酒醇，是谁传竹边梅信？小斋中主宾三四人，旋蒸来醉乡风韵。</p><p>套数</p><p>【正宫】醉西施</p><p>检点旧风流，近日来渐觉小蛮腰瘦。想当初万种恩情，到如今反做了一场僝僽。害得我柳眉颦秋波水溜，泪滴春衫袖，似桃花带雨胭脂透。绿肥红瘦，正是愁时候。</p><p>【并头莲】风柔，帘垂玉钩。怕双双燕子，两两莺俦，对对时相守。薄情在何处秦楼？赢得旧病加新病，新愁拥旧愁。云山满目，羞上晚妆楼。</p><p>【赛观音】花含笑，柳带羞。舞场何处系离愁？欲传尺素仗谁修？把相思一笔都勾，见凄凉芳草增上万千愁。休、休，肠断湘江欲尽头。</p><p>【玉芙蓉】寂寞几时休，盼音书天际头。加人病黄鸟枝头，助人愁渭城衰柳。满眼春江都是泪，也流不尽许多愁。若得归来后，同行共止，便是牡丹花下死，做鬼也风流。</p><p>【余文】东风一夜轻寒透，报道桃花逐水流，莫学东君不转头。</p><h2 id="【鲜于枢】" tabindex="-1"><a class="header-anchor" href="#【鲜于枢】" aria-hidden="true">#</a> 【鲜于枢】</h2><p>鲜于枢(一二四六--一三○二)，字伯机，晚年营室名&quot;困学之斋&quot;，自号困学山民，又号直寄老人。蓟州(今天津蓟县)人。元世祖至元年间以才选为浙东宣慰司经历，后改江浙行省都事，晚年任太常典簿。元成宗大德六年(一三○二)卒。为人豪放耿直，常与上司争是非于公庭之间，一语不合，则拂袖而去，为百姓爱戴，称&quot;我鲜于公&quot;。好诗歌与古董，文名显于当时，书法成就最著。《新元史》有传。著有《困学斋集》。明·朱权《太和正音谱》将其列于&quot;词林英杰&quot;一百五十人之中。</p><p>套数</p><p>【仙吕】八声甘州</p><p>江天暮雪，最可爱青帘摇曳长杠。生涯闲散，占断水国渔邦。烟浮草屋梅近砌，水绕柴扉山对窗。时复竹篱旁，吠犬汪汪。</p><p>【幺】向满目夕阳影里，见远浦归舟，帆力风降。山城欲闭，时听戍鼓音夅音夅。群鸦噪晚千万点，寒雁书空三四行。画向小屏间，夜夜停釭。</p><p>【大安乐】从人笑我愚和戆，潇湘影里且妆呆，不谈刘项与孙庞。近小窗，谁羡碧油幢？</p><p>【元和令】粳米炊长腰，鳊鱼煮缩项。闷携村酒饮空缸，是非一任讲。恣情拍手棹渔歌，高低不论腔。</p><p>【尾】浪滂滂，水茫茫，小舟斜缆坏桥桩。纶竿蓑笠，落梅风里钓寒江。</p><h2 id="【冯子振】" tabindex="-1"><a class="header-anchor" href="#【冯子振】" aria-hidden="true">#</a> 【冯子振】</h2><p>冯子振(一二五七--一三四八)，字海粟，自号怪怪道人、又号瀛州客。湘乡(今属湖南省)人，一说为攸州(今湖南攸县)人。《冯氏族谱》又载其生于宝祐元年(一二五三)。仕至承事郎、集贤待制。为人博闻强记而才气横溢；文思敏捷，下笔万言，倚马可待；以文章称雄天下。《元史·儒学传》谓：&quot;天台陈孚其为诗文大抵任意即成，不事雕凿。攸州冯子振其毫俊与孚略同，而孚极敬畏之，自以为不可及。子振于天下书无所不记；当其为文也，酒酣耳热，命侍史二三人涧笔以俟，子振据案疾书，随纸数多寡顷刻辄尽。&quot;著有《居庸赋》，首尾五千言，雄浑正大，闳衔钜丽。曾与元代中峰禅师唱和，有《梅花百咏》一卷。所作散曲小令，或写个人闲适生活；或叹世、羡仙；或即景生情、抒怀写志；或登临感兴，吊古伤时；多劲逸而潇爽。今存散曲小令共四十四首，其中四十二首均为〔鹦鹉曲〕。大德六年(一三○二)冬，冯子振留寓京城，听歌女演唱白贲〔鹦鹉曲〕，此曲韵险，无人和韵作新辞。因友索和，一时光发，按原韵和作四十二首，甚为有名。元·宋景濂称其词&quot;横厉奋发&quot;，&quot;真一世之雄&quot;。贯云石称其词&quot;豪辣灏烂，不断古今&quot;(均见《阳春白雪序》)。冯子振退隐后，贯云石曾写有《寄海粟》，以三国时的陈登喻之，可见冯子振的为人与个性。曾著有《海粟集》，今人王毅辑有《海粟集辑存》。</p><p>小令</p><p>【正宫】鹦鹉曲</p><p>序云：白无咎有〔鹦鹉曲〕云：&quot;侬家鹦鹉洲边住，是个不识字渔父。浪花中一叶扁舟，睡煞江南烟雨。觉来时满眼青山，抖擞绿蓑归去。算从前错怨天公，甚也有安排我处。&quot;余壬寅岁留上京，有北京伶妇御园秀之属，相从风雪中，恨此曲无卖之者。且谓前后多亲炙士大夫，拘于韵度，如第一个&quot;父&quot;字，便难下语；又&quot;甚也有安排我处&quot;，&quot;甚&quot;字必须去声字，&quot;我&quot;字必须上声字，音律始谐，不然不可歌，此一节又难下语。诸公举酒，索余和之，以汴、吴、上都、天京风景试续之。</p><p>山亭逸兴</p><p>嵯峨峰顶移家住，是个不唧溜樵父。烂柯时树老无花，叶叶枝枝风雨。【幺】故人曾唤我归来，却道不如休去。指门前万叠云山，是不费青蚨买处。</p><p>荣华短梦</p><p>朱门空宅无人住，村院快活煞耕父。霎时间富贵虚花，落叶西风残雨。【幺】总不如水北相逢，一棹木兰舟去。待霜前雪后梅开，傍几曲寒潭浅处。</p><p>愚翁放浪</p><p>东家西舍随缘住，是个忒老实愚父。赏花时暖薄寒轻，彻夜无风无雨。【幺】占长红小白园亭，烂醉不教人去。笑长安利锁名疆，定没个身心稳处。</p><p>农夫渴雨</p><p>年年牛背扶犁住，近日最懊恼杀农父。稻苗肥恰待抽花，渴煞青天雷雨。【幺】恨残霞不近人情，截断玉蜡南去。望人间三尺甘霖，看一片闲云起处。</p><p>燕南百五</p><p>东风留得轻寒住，百五闹蝶母蜂父。好花枝半出墙头，几点清明微雨。【幺】绣弯弯湿透罗鞋，绮陌踏青回去。约明朝后日重来，靠浅紫深红暖处。</p><p>故园归汁</p><p>重来京国我时住，恰做了白发伧父。十年枕上家山，负我湘烟潇雨。【幺】断回肠一首阳关，晚早马头南去。对吴山结个茅庵，画不尽西湖巧处。</p><p>野渡新晴</p><p>孤村三两人家住，终日对野叟田父。说今朝绿水平桥，昨日溪南新雨。【幺】碧天边云归岩穴，白鹭一行飞去。便芒鞋竹杖行春，问底是青帘舞处。</p><p>渔父</p><p>沙鸥滩鹭褵依住，镇日坐钓叟纶父。趁斜阳晒网收竿，又是南风催雨。【幺】绿杨堤忘系孤桩，白浪打将船去。想明朝月落潮平，在掩映芦花浅处。</p><p>市朝归兴</p><p>山林朝市都曾住，忠孝两字报君父。利名场反覆如云，又要商量阴雨。【幺】便天公有眼难开，袖手不如家去。更蛾眉强学时妆，是老子平生懒处。</p><p>陆羽风流</p><p>儿啼漂向波心住，舍得陆羽唤谁父？杜司空席上从容，点出茶瓯花雨。【幺】散蓬莱两腋清风，未便玉川仙去。待中泠一滴分时，看满注黄金鼎处。</p><p>顾渚紫笋</p><p>春风阳羡微喧住，顾渚问苕叟吴父。一枪旗紫笋灵芽，摘得和烟和雨。【幺】焙香时碾落云飞，纸上凤鸾衔去。玉皇前宝鼎亲尝，味恰到才情写处。</p><p>园父</p><p>柴门鸡犬山前住，笑语听伛背园父。辘轳边抱翁浇畦，点点阳春膏雨。【幺】菜花间蝶也飞来，又趁暖风双去。杏梢红韭嫩泉香，是老瓦盆边饮处。</p><p>野客</p><p>春归不恋风光住，向老拙问讯槎父。叹匡山李白漂零，寂寞长安花雨。【幺】指沧溟铁网珊瑚，袖卷钓竿西去。锦袍空醉墨淋漓，是万古声名响处。</p><p>城南秋思</p><p>新凉时节城南住，灯火诵鲁国尼父。到秋来宋玉生悲，不赋高唐云雨。【幺】一声声只在芭蕉，断送别离人去。甚河桥柳树全疏，恨正在长亭短处。</p><p>赤壁怀古</p><p>茅庐诸葛亲曾住，早赚出抱膝梁父。笑谈间汉鼎三分，不记得南阳耕雨。【幺】叹西风卷尽豪华，往事大江东去。彻如今话说渔樵，算也是英雄了处。</p><p>处士虚名</p><p>高人谁恋朝中住，自古便有个巢父。子陵滩钓得虚名，几度桐江春雨。【幺】睡神仙别有陈抟，拂袖华山归去。漫纷纷少室终南，怎不是神仙隐处？</p><p>洞庭钓客</p><p>年光流水何曾住，早忘却姓吕岩父。记蓬莱阆苑相逢，一别风流如雨。【幺】算人间碧海桑田，只似燕鸿来去。岳阳楼剑气凌云，度老树神仙此处。</p><p>黄阁清风</p><p>箕尾博说商岩住，空桑子伊尹无父。汉萧何昴宿分英，李靖唐时行雨。【幺】出山来济了苍生，却卷白去闲去。一千年黄阁清风，是万古声名响处。</p><p>夷门怀古</p><p>人生只合梁园住，快活煞几个白头父。指他家五辈风流，睡足胭脂坡雨。【幺】说宣和锦片繁华，辇路看元宵去。马行街直转州桥，相国寺灯楼几处。</p><p>都门感旧</p><p>都门花月蹉跎住，恰做了白发伧父。酒微醒曲榭回廊，忘却天街酥雨。【幺】晓钟残红被留温，又逐马蹄声去。恨无题亭影楼心，画不就愁城惨处。</p><p>磻溪故事</p><p>非熊无梦淹留住，吕望八十钓鱼父。白头翁晚遇文王，闲煞磻溪蓑雨。【幺】运来时表海封齐，放下一钩丝去。至今人想像筌箵，靠藓石苔矶稳处。</p><p>泣江妇</p><p>曹娥江主婆娑住，五月五水面迎父。蔡中郎幼妇碑阴，古刻荒云深雨。【幺】夏侯瞒智肖杨修，强说不我来去。怕文章泄漏风光，谜语到难开口处。</p><p>兰亭手卷</p><p>兰亭不肯昭陵住，老逸少是献之父。过江来定武残碑，剥落刓烟剜雨。【幺】纵新新茧纸临摹，乐事赏心俱去。永和年小草斜行，到野鹜家鸡窘处。</p><p>庞隐图</p><p>团栾话里禅龛住，灵昭女对老庞父。利名心不挂丝毫，更肯沾风粘雨？【幺】叹黄金散尽还家，逝水看流年去。只寻常卖簟篱休，这眷属今无讨处。</p><p>拔宅冲升图</p><p>淮南仙客蓬莱住，发漆黑变雪髯父。八公山九转丹成，洗尽腥风咸雨。【幺】想云霄犬吠鸡鸣，拔宅向青霄去。劝长安热客回头，镜影到流年老处。</p><p>忆西湖</p><p>吴侬生长西湖住，舣画舫听棹歌父。苏堤万柳春残，曲院风荷番雨。【幺】草萋萋一道腰裙，软绿断桥斜去。判兴亡说向林逋，醉梅屋梅梢偃处。</p><p>感事</p><p>黄金难买朱颜住，驷马客羡跨牛父。石将军百斛明珠，几日欢云娱雨。【幺】趁春归一瞬流莺，万事夕阳西去。旧婵娟落在谁家？个里是高人省处。</p><p>赠园父</p><p>春光浓艳城南住，一价百倍园父。牡丹台国色天香，锦幄无风无雨。【幺】惜花人不惜千金，一任蝶来蜂去。酒醒时月上三竿，是不是鸡声管处。</p><p>感事</p><p>江湖难比山林住，种果父胜刺船父。看春花又看秋花，不管颠风狂雨。【幺】尽人间白浪滔天，我自醉歌眠去。到中流手脚忙时，则靠着柴扉深处。</p><p>买臣负薪手卷</p><p>赭肩腰斧登山住，耐得苦是采薪父。乱云升急澍飞来，拗青松遮风雨。【幺】记年时雪断溪桥，脱度前湾归去。买臣妻富贵休休，气焰到寒灰舞处。</p><p>燕南八景</p><p>芦沟清绝霜晨住，步落月问倚阑父。蓟门东直下金台，仰看楼台飞雨。【幺】道陵前夕照苍茫，叠翠望居庸去。玉泉边一派西山，太液畔秋风紧处。</p><p>松林</p><p>山围行殿周遭住，万里客看牧羊父。听神榆树北车声，满载松林寒雨。【幺】应昌南旧日长城，带取上京愁去。又秋风落雁归鸿，怎说到无言语处。</p><p>至上京</p><p>澶河西北征鞍住，古道上不见耕父。白茫茫细草平沙，日日金莲川雨。【幺】李陵台往事休休，万里汉长城去。趁燕南落叶归来，怕迤逦飞狐冷处。</p><p>忆鸡鸣山旧游</p><p>鸡鸣山下荒丘住，客吊古问驿亭父。几何年野屋丛祠，灭没犁烟锄雨。【幺】默寻思半晌无言，逆旅又催人去。指峰前代妤磨笄，是血泪当时洒处。</p><p>南城赠丹砂道伴</p><p>长松苍鹤相依住，骨老健称褐衣父。坐烧丹忘记春秋，自在溪风山雨。【幺】有人来不问亲疏，淡饭一杯茶去。要茅檐卧看闲云，梅影转幽窗雅处。</p><p>别意</p><p>花骢嘶断留侬住，满酌酒劝据鞍父。柳青青万里初程，点染阳前朝雨。【幺】怨春风雁不回头，一个个背人飞去。望河桥敛衽频啼，早蓦到长亭短处。</p><p>钱塘初夏</p><p>钱塘江上亲曾住，司马槱不是村父。缕金衣唱彻流年，几阵纱窗梅雨。【幺】梦回时不见犀梳，燕子又衔春去。便人间月缺花残，是小小香魂断处。</p><p>溪山小景</p><p>长绳短系虚名住，倾浊酒劝邻父。草亭前矮树当门，画出轻烟疏雨。【幺】看燕南陌上红尘，马耳北风吹去。一年年月夜花朝，自占取溪山好处。</p><p>四皓屏</p><p>张良更姓圯桥住，夜待旦遇个师父。一编书不为封留，字字咸阳膏雨。【幺】借箸筹灭项兴刘，到底学神仙去。待商山四皓还山，再不恋人间险处。逃吴辞梦无家住，解宝剑赠津父。十年间隶越鞭荆，怒卷秋江潮雨。【幺】想空城组练三千，白马素车回去。又逡巡月上波平，暮色在烟光紫处。青衫司马江州住，月夜笛厌听村父。甚有传旧谱琵琶，切切嘈嘈檐雨。【幺】薄情郎又泛茶船，近日又浮梁去。说相逢总是天涯，诉不尽柔肠苦处。才郎于祐咸阳住，是个不识字的田父。御沟西绿水东流，乍歇长安秋雨。【幺】恨匆匆一片题情，红叶为谁流去？恰殷勤离得深宫，便得到人间好处。【幺】</p><p>【中吕】红绣鞋</p><p>题小山苏堤渔唱</p><p>东里先生酒兴，南州高士文声，玉龙嘶断彩鸾鸣。水空秋月冷，山小暮天青，苏公堤上景。</p><p>【双调】沉醉东风</p><p>缘结来生净果，从他半世蹉跎。冷淡交，唯三个。除此外更谁插口皮？减着呵少添着呵便觉多，明月清风共我。</p><h2 id="【姚守中】" tabindex="-1"><a class="header-anchor" href="#【姚守中】" aria-hidden="true">#</a> 【姚守中】</h2><p>姚守中，字不详，洛阳(今属河南)人。姚枢之孙，姚燧之侄。曾官平江路吏。约元世祖至元二十七年前后在世。近人孙楷第先生新考出姚守中名埭，其先世为营州柳城(今辽宁朝阳市)人。《录鬼簿》将其列在&quot;前辈已死名公才人，有所编传奇行于世者&quot;第二十四人。贾仲明为其补有挽词：&quot;《挂冠》解印汉逢萌，扫笔成章姚守中。布关串目高唫吟，《牛诉冤》巧用工，扯诏谏《持立中宗》。麒麟阁，狐兔冢，怨风雨愁。&quot;所作杂剧三种，即《郝廉留钱》、《逢萌挂冠》、《扯诏立东宫》等剧，惜均失传。此外，姚守中尚存散套〔中吕·粉碟儿〕《牛诉冤》，全套用颇有寓言意味的拟人化手法，以一头将被屠杀的老牛的控诉，抒发了作者对是非颠倒的人间社会的愤怒。全套手法新颖，构思巧妙，在整个元散曲中，不失为上乘之作。明·朱权《太和正音谱》评其词&quot;如秋月扬辉&quot;。</p><p>套数</p><p>【中吕】粉蝶儿</p><p>朱诉冤</p><p>性鲁心愚，住烟村饱谙农务。丑则丑堪画图，杏花村，桃林野，春风几度。疏林外红日西哺，载吹笛牧童归去。</p><p>【醉春风】绿野喜春耕，一犁江上雨。力田扶耙受驱驰，因为主甘分受苦，苦、苦。经了些横雨斜风，酷寒盛暑，暮烟晓雾。</p><p>【红绣鞋】牧放在芳草岸白蘋古渡，嬉游于绿杨堤红蓼平湖，画工描我在远山图。助田单英勇阵，驾老子蓦山居，古今人吟未足。</p><p>【石榴花】朝耕暮垦费工夫，辛苦为谁乎？一朝染患倒在官衢，见一个宰辅，借问农夫，气喘因何故？听说罢感叹长吁，那官人劝课还朝去，题着咱名字奏鸾舆。</p><p>【斗鹌鹑】他道我润国于民，受千辛万苦。每日向堰口拖船，渡头拽车。一勇性天生胆气粗，从来不怕虎。为伍的是伴哥、王留，受用的是村歌社鼓。</p><p>【上小楼】感谢中书部，符行移诸处。所在官司，禁治严明，遍下乡都。里正行，社长行，叮咛省谕：宰耕牛的捕获申路。</p><p>【幺】食我者肌肤未肥，卖我者家私不富。若是老病残疾，卒中身亡，不堪耕锄。告本官，送本都，从公发付，闪得我丑尸不着坟墓。</p><p>【满庭芳】衔冤负屈，春工办足，却待闲居。圈门前见两个人来觑，多应是将我窥图。一个曾受戒南庄上的忻都，一个是累经断北氵畺王屠。好教我心惊虑，若是将咱卖与，一命在须臾。</p><p>【十二月】心中畏惧，意下踌躇。莫不待将我衅钟？不忍其觳觫。那思想耕牛为主，他则是嗜利而图，被这厮添一买我离桑枢，不睹是牵咱过前途。一声频叹气长吁，两眼恓惶泪如珠。凶徒！凶徒！贪财性狠毒，绑我在将军柱。</p><p>【耍孩儿】只见他手持刀器将咱觑，唬得我战扑速魂归地府。登时间满地血模糊，碎分张骨肉皮肤。尖刀儿割下薄刀儿切，官秤称来私秤上估。应捕人在傍边觑，张弹压先抬了膊项，李弓兵强要了胸脯。</p><p>【二】却不道闻其声不忍食其肉，刬地加料物宽锅中烂煮。煮得美甘甘香喷喷软如酥，把从前的主雇招呼。他则道三分为本十分利，那里问一失人身万劫无。有一等贪餔啜的乔人物，就本店随机儿索唤，买归家取意儿庖厨。</p><p>【三】或是包馒头待上宾，或是裹馄钝请伴侣。向磁罐中软火儿葱椒火乌，胜如黄犬能医冷，赛过胡羊善补虚。添几盏椒花露，你装的肚皮饱旺，我的性命何辜。</p><p>【四】我本是时苗留下犊，田单用过牯。勤耕苦战功无补，他比那图财害命情尤重，我比那展草垂缰义有余。我是一个直钱底物：有我时田园开辞，无我时仓廪空虚。</p><p>【五】泥牛能报春，石牛能致雨。耕牛运土遭诛戮，从今后草坡边野鹿无朋友，麦垅上山羊失了伴侣。那的是我伤情处，再不见柳梢残月，再不见古木昏乌。</p><p>【六】筋儿铺了弓，皮儿鞔做鼓。骨头儿卖与钗环铺，黑角儿做就乌犀带，花蹄儿开成玳瑁梳。无一件抛残物，好材儿卖与了靴匠，碎皮儿回与田夫。</p><p>【尾】我元阳寿未终，死得真个屈苦。告你阎罗王正直无私曲，诉不尽平生受过苦。</p><h2 id="【滕斌】" tabindex="-1"><a class="header-anchor" href="#【滕斌】" aria-hidden="true">#</a> 【滕斌】</h2><p>滕斌，一作滕宾，字玉霄。黄冈(今属湖北省)人。生卒年不详，主要活动于元武宗至大至英宗至治年间(一三○八--一三二三)。至大年间任翰休学士，出为江西儒学提举，后弃家入天台为道士。其为人风流笃厚，往往狂喜狎酒。其谈笑之作，为时人传诵，宝爱不替。元人钟嗣成对他评价甚高，其《录鬼簿》称他和董解元、贯云石、元好问等&quot;前辈已死名公，有乐府行于世者&quot;二十三人&quot;皆高才重名，亦于乐府留心。盖文章政事，一代典型&quot;。有《玉霄集》。明·朱权《太和正音谱》评其词&quot;如碧汉闲云&quot;。一说名滕霄，仁宗、英宗间(一三一二--一三二三)官翰林，尝客游兴国。又一说滕宾睢阳(今河南商丘县南)人。二说均见赵景深、张增元编《方志著录元明清曲家传略》。</p><p>小令</p><p>【中吕】普天乐</p><p>酒</p><p>谪仙强，刘伶缪。笑豪来鲸吸，有甚风流？聊复尔，无何有。酝酿潮红春风透，兴来时付与觥筹。频频到口，轻轻咂啖，少过咽喉。</p><p>色</p><p>百年身，千年债。叹愚夫痴绝，云雨阳台。人易老，心犹在。独倚阑干春风外，算人间少甚花开。春光过也，风僝雨僽，一叶秋来。</p><p>财</p><p>一瓢贫，千种富，是天生分定，何必枉图？锦步障，黄金坞。狗苟蝇营贪不足，为妻儿口体区区。君家饱暖，他人冻馁，于汝安乎？</p><p>气</p><p>少年时，风云志。记篇诗杯酒，颠倒群儿。吾善养，今方是。唾面来时休教拭，看英雄自古如痴。前程万里，饶人一步，却是便宜。</p><p>柳丝柔，莎茵细。数枝红杏，闹出墙围。院宇深，秋千系。好雨初晴东郊媚，看儿孙月下扶犁。黄尘意外，青山眼里，归去来兮。</p><p>昼偏长，人贪睡。新蝉高树，乳燕低飞。荷荡中，湖光内。款棹兰舟闲游戏，任无情日月东西。钓头锦鲤，杯中美酝，归去来兮。</p><p>翠荷残，苍梧坠。千山应瘦，万木皆稀。蜗角名，蝇头利。输与渊明陶陶醉，尽黄菊围绕东篱。良田数顷，黄牛二只，归去来兮。</p><p>朔风寒，彤去密。雪花飞处，落尽江梅。快意杯，蒙头被。一枕无何安然睡，叹邙山坏墓折碑。狐狼满眼，英雄袖手，归去来兮。</p><p>日迟迟，江山丽。秋千影里，手握肩依。闹管弦，纷罗绮。我爱青山共流水，游一和困在苔矶。落花啼鸟，一般春意，归去来兮。</p><p>晚天凉，薰风细。浮云黯淡，远水茫微。江水清，遥山碧。喜驾孤舟潇湘内，伴纶竿箬笠蓑衣。垂杨树底，芦花影里，归去来兮。</p><p>淡烟迷，遥山翠。秋天雁唳，夜月猿啼。小径幽，茅檐僻。秋色南山独相对，傲西风菊绽东篱。疏林鸟栖，残霞散绮，归去来兮。</p><p>暮霞收，彤云密。朔风凛冽，瑞雪纷飞。酒力微，茶烟湿。暖炕明窗绵绸被，尽前村开彻江梅。日高未起，黑甜睡足，归去来兮。</p><p>叹光阴，如流水。区区终日，枉用心机。辞是非，绝名利。笔砚诗书为活计，乐虀盐稚子山妻。茅舍数间，田园二顷，归去来兮。</p><p>仗权豪，施威势。倚强压弱，乱作胡为。我劝你，休窒闲。此等痴愚儿曹辈，利名场多少便宜。寻饥得饥，凭实得实，归去来兮。</p><p>生乐涯，抛活计。麻绦草履，淡饭黄虀。遇酒歌，逢场戏。落落魄魄无萦系，那里管闲是闲非。游山玩水，埋名隐迹，归去来兮。</p><h2 id="【白贲】" tabindex="-1"><a class="header-anchor" href="#【白贲】" aria-hidden="true">#</a> 【白贲】</h2><p>白贲，原名征，字于易，后名贲，字无咎，号素轩。先世太原文水人，后移居钱塘(今浙江杭州市)。先为中书省郎官，延祐(一三一四--一三二○)中出任忻州(今属山西省)太守，至治(一三二一--一三二三)间为温州路平阳州教授，历常州路知事，后为文林郎南安路总管府经历。约卒于天历(一三二八--一三三○)间。父珽，字廷玉，长于诗文。白贲能画，作花古雅，可追徐熙、黄荃、钱舜举。又工曲，所作小令〔鹦鹉曲〕极有名，后多唱和者。</p><p>小令</p><p>【正宫】鹦鹉曲</p><p>侬家鹦鹉洲边住，是个不识字渔父。浪花中一叶扁舟，睡煞江南烟雨。【幺】觉来时满眼青山，抖擞绿蓑归去。算从前错怨天公，甚也有安排我处。</p><p>【双调】百字折桂令</p><p>弊裘尘土压征鞍鞭倦袅芦花，弓剑萧萧，一径入烟霞。动羁怀西风木叶秋水兼葭，千点万点老树昏鸦，三行两行写长空哑哑雁落平沙。曲岸西边近水湾鱼网纶竿钓槎，断桥东壁傍溪山竹篱茅舍人家。满山满谷，红叶黄花，正是伤感凄凉时候，离人又在天涯。</p><p>套数</p><p>【黄钟】醉花阴</p><p>独倚屏山把玉纤屈，并鸳枕将归期算彻。一自玉人别，瘦骨岩岩，趱过裙腰摺。</p><p>【出队子】粉香一捻，不思量难弃舍。语怜檀口口咨嗟，情怨芳心心哽噎，愁压蛾眉眉暗结。</p><p>【幺】\\秦欢晋爱成吴越，料今生缘分拙。四时饮饍强捱些，千种恩情有间隔，海洋相思无处说。</p><p>【神仗儿煞】菱花半缺，合欢带绝。楚岫云迷，蓝桥月缺。银瓶沉坠，琼簪碎折。锦筝应折弦难接，骖鸾梦宁贴，修鸳简更悲切。紫砚飞香，墨浮兰麝。蘸秋毫撇代喉舌，诉离情粉笺和泪写。</p><p>【仙吕】袄神急</p><p>绿阴笼小院，红雨点苍苔。谁想东君也是人间客，纵分连理枝，谩解合欢带，伤春早是心地窄。愁山和闷海，畅会栽排。</p><p>【六幺遍】更别离怨，风流债。云归楚岫，月冷秦台。当时眷爱，如今阻隔。准备从今因他害，伤怀，冷清清日月怎生捱？</p><p>【元和令】鸾交何日重？鸳梦财几时再？清明前后约归期，到如今牡丹开。空等待翠屏香里掩东风，铺陈下愁境界。</p><p>【赚尾】无情子规声更哀，畅好明白。既道不如归去，看你几声儿撺掇得那人来？</p><p>【双调】新水令</p><p>离情不奈子规啼，更那堪困人天气。红玉软，绿云低。春昼迟迟，东风恨两眉系。</p><p>【风入松】玉勾闲控绣帘垂，半掩朱扉。宝鉴鸾台尽尘昧，凤凰箫谁品谁吹？绣塌空闲枕犀，篆烟消香冷金猊。</p><p>【不拜门】冷清清寂寞在香闺，闷恹恹潇洒在罗帏。画苔墙划短金鈚，尚未得回归。</p><p>【阿那胡】常记得当时那况味，堪咏堪题。取次钗分瓶坠，上心来伤悲。</p><p>【胡十八】往常时星月底，雨云期。到如今成间阔，受孤栖，奈何楚岫冷烟迷？当初时想伊，为伊，消玉体减香肌。</p><p>【步步娇】忆盼了萧郎无归计，闷把牙儿抵。空叹息，蓦听得中门外玉骢嘶。转疑惑，却原来是鸟啼得琅玕碎。</p><p>【离带歇拍煞】急煎煎愁滴相思泪，意悬悬慵拥鲛绡被。揽衣儿倦起，恨绵绵，情脉脉，人千里。非是俺，贪春睡，勉强将鸳鸯枕欹。薄幸可憎才，只怕相逢在梦儿里。</p><h2 id="【王伯成】" tabindex="-1"><a class="header-anchor" href="#【王伯成】" aria-hidden="true">#</a> 【王伯成】</h2><p>小令</p><p>【中吕】阳春曲</p><p>别情</p><p>多情去后香留枕，好梦回时冷透衾，闷愁山重海来深。独自寝，夜雨百年心。</p><p>【仙吕】春从天上来</p><p>闺怨</p><p>巡官算我，道我命运乖，教奴镇日无精彩。为想佳期不敢傍妆台，又恐怕爹娘做猜，把容颜只恁改。漏永更长，不由人泪满腮。他情是歹，咱心且捱，终须也要还满了相思债。</p><p>套数</p><p>【般涉调】哨遍</p><p>项羽自刎</p><p>虎视鲸吞相并，灭强秦已换炎刘姓。数年逐鹿走中原，创图基祚隆兴。各驰骋，布衣学剑，陇亩兴师，霸业特昌盛。今日悉皆扫荡，上合天统，下应民情。睢河岸外勇难施，广武山前血犹腥。恨错放高皇，懊失追韩信，悔不从范增。</p><p>【幺】行走行迎，故然怒激刚强性。迤逗向垓心，预埋伏掩映山形，猛围定。涧溪沟壑，列介胄寒光莹，昼夜攻催劫掠，爪牙脱落，羽翼雕零。一个向五云乡里贺升平，一个向八卦图中竞残生，更那堪时月严凝。</p><p>【麻婆子】汉祖胜乘威势，上苍助显号令。四野布层阴重，六花飞万片轻。不添和气报丰年，特呈凶兆害生灵。手拘束难施展，足滑擦岂暂停。</p><p>【幺】自清晓彻终日，从黄昏睚五更。趁水泽身难到，夺樵路力不能。旋消冰雪润枯肠，冻烧器械焰荒荆。马无草人无饭，立不安坐不宁。</p><p>【墙头花】军收雪霁，起凛冽严风劲，汗湿征衣背似冰。战欣欣火灭烟消，干剥剥天寒地冷。</p><p>【幺】征夫楚寐清，深夜疆场静，四面悲歌忍泪听。便不思败国亡家，皆子想离乡背井。</p><p>【急曲子】帐周回立故壁，阵东南破去程。众儿郎已杳然，总安眠睡未惊。忽闻嘶困乏征马宛，猛唤回凄凉梦境。</p><p>【耍孩儿】唯除个植梦怀忠政，错认做奸人暗等。误截一臂不任疼，猛魂飘已赴幽冥。碧澄澄万里天如水，明朗朗十分月满宫。马首立虞姬工，翠蛾低敛，粉泪双擎。</p><p>【幺】绝疑的宝剑挥圆颈，不二色的刚肠痛。怎教暴露在郊墟，惜香肌难入山陵。望碧云芳草封高冢，对黄土寒沙赴浅坑。伤情兴，须臾天晓，仿佛平明。</p><p>【三煞】衡路九条，山垓九层，区区纵堑奔荒径。开基创业时皆尽，争帝图王势已倾。军逐，因寻江路，误入阴陵。</p><p>【二】付能归船路开，却懒将踏板登，丧八千子弟无踪影。羞归西楚亲求救，耻向东吴再起兵。辞了枪骑，伏霜锋闪烁，从二足奔腾。</p><p>【一】杀五侯虽惧怯，奈只身枉战争，自知此地绝天命。壮怀已丧英雄气，巨口全无叱咤声。寻思到一场长叹，百战衰形。</p><p>【尾】解委颔把顿项推，举太阿将咽颈称。子见红飘飘光的的绛缨先偏侧了金盔顶，碜可可湿浸浸鲜血早淋漓了战袍领。</p><p>赠长春宫雪庵学士</p><p>过隙驹难留时暂，百年几度聪明暗。尘事饱经谙，叹狙公暮四朝三。抵自惭，远投苍海，平步风波，空擘骊龙颔。谩赢得此身良苦，家私分外，活计尴尬。寝食玉锁紧牵连，行坐金枷自披担。世累相萦，阴行难修，业缘未减。</p><p>【幺】因见无常，谩劳供养看经忏。虽有六亲人，谁能替入棺函。劝省咱，从今白甚，则管教人，吃粉羹餐酸馅，皮骨这回绝却。三年乳哺，十月怀耽，长春有景闷时游，大道无极静中参。出凡笼再不争搀。</p><p>【耍孩儿】牵衣妻子情伤感，一任红愁绿惨。顿然脱便奔腾，不居土洞石龛。四时风月双邻友，万里乾坤一草庵。鬅松鬓，不分髻角，焉用冠簪。</p><p>【幺】浮云世态将人赚，识破也诚何以堪。布袍独驾九天风，玩无穷绿水青岚。东游瀛海思徐福，西度流沙慕老聃。抛持尽雀巢燕垒，虎窟龙潭。</p><p>【一煞】从释缚，自脱监，纸鸢无线舟无缆。风寒暑湿非吾患，味色声香莫我贪。休只待，船中满载，水低俱淹。</p><p>【二煞】莫苦求，休强揽，莫教邂逅遭坑陷。恐哉笞杖徒流绞，慎矣公侯伯子男。争夸衒，千种美禄，一品高衔。</p><p>【三煞】衣锦裘，乘骏骖，与朋共敝虽无憾。箪瓢自乐颜回巷，版筑谁亲傅说岩。君不见，花飞树底，日转天南。</p><p>【四煞】手欲翻，眼未贬，镜中华发霜匀糁。生来忙似尘中蚁，老去空如茧内蚕。明图甚，形骸伛偻，涕唾月音臜。</p><p>【五煞】饭已熟，睡正酣，尽他世味无如淡。诗囊经卷随藜杖，苍木黄菁满药篮。回头笑，青钱拍板，乌帽蓝衫。</p><p>【六煞】耳若聋，口似缄，有人来问佯妆憨。胡芦提了全无闷，皮袋肥来最不憨。渔樵伴，山声野调，阔论高谈。</p><p>【七煞】不动心，已丧胆，丹田饱养难摇撼。身欺古柏衰中旺，味胜青瓜苦后甘。功成处，脸同莲萼，头类松杉。</p><p>【收尾】甲配了庚，离应了坎。是非不在天公鉴，那道轮回近得俺。</p><p>【越调】斗鹌鹑</p><p>酒力禁持，持魔唤起。紫燕喧喧，黄莺呖呖。红杏香中，绿杨影里。丽日迟，节序催。柳线摇金，桃花泛水。</p><p>【紫花儿序】香馥馥花开满路，碧粼粼水绕孤村，绿茸茸芳草烟迷。扬鞭指处，堪画堪题。更那堪，竹坞人家傍小溪。彩绳高系，春色飘零，花事狼藉。</p><p>【小桃红】一帘红雨落花飞，酝酿蜂儿蜜。跨蹇携壶醒还醉，草凄凄，融融沙暖鸳睡。韶光景美，和风暖日，惹起杜鹃啼。</p><p>【秃厮儿】凝眸处黄莺子规，动情的绿暗红稀。莺慵燕懒蝶倦飞，冷落了芳菲，春归。</p><p>【圣药王】醉似泥，仆从随，见小桥流水隔花溪。柳岸西，近古堤，数枝红杏出疏篱，墙外舞青旗。</p><p>【尾】四围绵绣繁华地，车马喧天闹起。看了这红紫翠乡中，堪写在丹青画图里。</p><h2 id="【赵明道】" tabindex="-1"><a class="header-anchor" href="#【赵明道】" aria-hidden="true">#</a> 【赵明道】</h2><p>赵明道，又作赵明远、赵名远，大都(今北京)人。生卒年及生平事迹均不详。钟嗣成《录鬼簿》列其为&quot;前辈已死名公才人，有所编传奇行于世者&quot;之内。贾仲明吊词云：&quot;钟公《鬼簿》应清朝，《范蠡归湖》手段高。元贞年里，升平乐章歌汝曹。喜丰登雨顺风调。茶坊中嗑、勾肆里嘲：明明德，道泰歌谣。&quot;庄一拂在《古典戏曲存目汇考》中推论赵氏&quot;约元世祖至元中前后在世&quot;。至元、元贞、大德时期，大都是元杂剧繁荣的中心地区之一，关汉卿、马致远等曾在这里组织了&quot;玉京书会&quot;、&quot;元贞书会&quot;等文人团体。赵氏可能参加了此类书会的活动。&quot;茶坊中嗑、勾肆里嘲&quot;，可以证之。所作杂剧两种：《韩湘子三赴牡丹亭》属神仙度脱剧，《陶朱公范蠡归湖》是隐逸乐道剧，皆演述历史人物故事，曲折反映作者对蒙元统治阶级所采取的不合作态度。可惜两种杂剧仅存残本，难于深入了解作家思想与作品价值。赵氏杂剧，明·朱权《太和正音谱》言其&quot;词如太华清云&quot;。这主要是针对其杂剧的神仙度脱与隐逸乐道之思想而言，也指其语言风格。朱权曾云：&quot;白无咎之词如太华孤峰&quot;、&quot;孑然独立，岿然挺出，若孤峰之插晴昊，使人莫不仰视也。宜乎高荐。&quot;白氏因一首〔正宫〕《鹦鹉曲》，其语言通俗，含义极深，耐人寻味，且声调谐美，难于唱和。朱权由此把它推为曲中&quot;最上品&quot;。其《范蠡归湖》残曲，同有如此特点，而且更是清丽自然，如&quot;太华清云&quot;，不仅使人仰视，还给人&quot;神游广漠，寄情太虚&quot;之感。这种艺术感受，朱权也感到有点说不清，难以言明，遂感叹赵氏等人的杂剧，&quot;俱是杰作，尤其胜于前列者(指白氏等人)。其词势非笔舌可以拟。真词林之英杰也。&quot;</p><p>套数</p><p>【越调】斗鹌鹑</p><p>题情</p><p>燕燕莺莺，花花草草。穰穰劳劳，多多少少。媚媚娇娇，亭亭袅袅。鸾凤交，没下梢。空耽了些是是非非，受了些烦烦恼恼。</p><p>【紫花儿】困腾腾头昏脑闷，急煎煎意穰心劳，虚飘飘魄散魂消。他风风韵韵，艳艳夭夭。日日朝朝，雨雨云云渐漂渺，那堪暮秋天道。似这般爽气清高，那堪夜雨萧萧。</p><p>【秃厮儿】闷厌厌愁心怎熬，昏沉沉梦断魂劳。秋声和辘轳砧韵敲，淅零零细雨洒芭蕉，初凋。</p><p>【小桃红】枕寒衾冷夜迢迢，旖旎人儿俏，往往难成梦惊觉。好心焦，悲悲切切雁儿呀呀的叫。透户牖，金风淅淅，滴更长，铜壶点点，更那堪蛩韵絮叨叨。</p><p>【天净沙】厌厌鬼病难消，凄凄心痒难揉，渐渐神魂散却。好教人没颠没倒，意迟迟业眼难交。</p><p>【尾】想当日焰腾腾烈火烧袄庙，翻滚滚洪波浸画桥。明熀熀火烧此时休，白茫茫水淹杀未成就的夫妻每到是了。</p><p>名姬</p><p>乐府梨园，先贤老郎。上殿伶伦，前辈色长。承应俳优，后进教坊。有伎俩，尽夸张。燕赵驰名，京师作场。</p><p>【紫花儿】雷声声梁苑，禾惜惜都城，苏小小钱塘。三人声价，四海名扬。红妆，忒旖旎忒风流忒四行，堪写在宣和图上。有百倍儿风标，无半米儿疏狂。</p><p>【调笑令】省郎，是你旧班行。他诉真是咱断肠，不知音枉了和他讲。有德行政事文章，取功名自来蹅着省堂，焕然有出众英昂。</p><p>【秃厮儿】为媒的涿郡仲襄，保亲的苏君丘祥。青春二八年正芳，配一对锦鸳鸯，成双。</p><p>【圣药王】我岂谎，您诚想，苏小卿到底嫁双郎，因为和乐章，动官长。柳耆卿娶了谢天香，他知音律解宫商。</p><p>【尾】郝大使王玉带皆称赏，焦治中天然秀小样。劝你个聪明姝丽俏吴姬，就取这蕴藉风流俊张敞。</p><p>【双调】夜行船</p><p>寄香罗帕</p><p>多绪多情意似痴，闲愁闷禁持。心绪熬煎，形容憔悴，又添这场萦系。</p><p>【步步娇】一幅香罗他亲寄，寄与咱别无意。他教咱行坐里，行坐里和他不相离。若是恁还知，淹了多少关山泪。</p><p>【沉醉东风】鹿顶盒儿最喜，羊脂玉纳子偏宜。挑成祝寿词，织成蟠桃会，吴绫蜀锦难及。幅尺阔全无半缕纰，密实十分奈洗。</p><p>【拨不断】旧痕积，泪淋漓，越点污越香气。沉醉后堪将口上吸，更忙呵休向腰间系，怕显出这场恩义。</p><p>【离亭煞】用工夫度线金针刺，无包弹捻锹银丝细。气命儿般敬重看承，心肝儿般爱怜收拾，止不过包胆茶胧罗笠，说不尽千般旖旎。忙掿在手儿中，荒笼在袖儿里。</p><h2 id="【李子中】" tabindex="-1"><a class="header-anchor" href="#【李子中】" aria-hidden="true">#</a> 【李子中】</h2><p>李子中，生卒年不详。大都(今北京)人。约元世祖至元中前后在世。曾官知事，除县尹。所作杂剧凡二种：《崔子弑齐君》、《贾充宅韩寿偷香》。又《重订曲海总目·元人杂剧》著录李子中尚有《范蠡归五湖》，其本事殆取自《史记》卷四十一《勾践世家》中范蠡事改编而成。《元人杂剧钩沉》中辑有元杂剧作家赵明道《陶朱公范蠡归湖》第四折。惜不知《重订曲海总目》著录其所据何。其杂剧皆佚，仅有散曲可见。贾仲明在《录鬼簿》中补挽词云：&quot;先除知事显其才，后转郎官为县宰，钟君《鬼簿》清名载。播文风，流四海，承盛时洗荡吟怀。三场艺，七步才，音律和谐。&quot;明·朱权《太和正音谱》评其词&quot;如清庙朱瑟&quot;。</p><p>套数</p><p>【仙吕】赏花时</p><p>情泪流香淡脸桃，高髻髟松云亸凤翘，鸳被冷鲛绡。收拾烦恼，准备下捱今宵。</p><p>【煞尾】篆烟消，银釭照，和个瘦影儿无言对着。自阳台云路杳，玉簪折难觅鸾胶。最难熬，更漏迢迢，线帖儿翻腾耳谩搔。愁的是断肠人病到，盼煞那负心贼不到，将封寄来书乘恨一时烧。</p><h2 id="【康进之】" tabindex="-1"><a class="header-anchor" href="#【康进之】" aria-hidden="true">#</a> 【康进之】</h2><p>套数</p><p>【双调】新水令</p><p>武陵春</p><p>当年曾避虎狼秦，是仙家幻来风韵。景因人得誉，人为景摹真。佳趣平分，人景共评论。</p><p>【驻马听】花片纷纷，过雨犹如弹泪粉。溪流滚滚，迎风还似皱湘裙。桃源路近与楚台邻，丽春园未许渔舟问。两般儿情厮隐，浓妆淡抹包笼尽。</p><p>【乔牌儿】风流人常透引，尘凡客不相认。地形高更比天台峻，洞门儿关闭紧。</p><p>【沉醉东风】瑶草细分明舞茵，翠鬟松仿佛溪云。蜂蝶莫浪猜，鱼雁难传信。好风光自有东君，管领红霞万树春，说什么河阳县尹！</p><p>【甜水令】难描难画，难题难咏，难亲难近，无意混嚣尘。若不是梦里相逢，年时得见，生前有分，等闲间谁取温存！</p><p>【折桂令】美名儿比并清新，比不的他能舞能讴，宜喜宜嗔。惑不动他疏势利的心肠，老不了他永长生的鬓发，瘦不的他无病患的腰身。另巍巍居世外天然异品，香馥馥产人间别样灵根。最喜骚人，寓意超群，把一段蓬莱境妆点入梁园，将半篇锦绣词互换出韩文。</p><p>【随煞】说清高不比那寻常赚客的烟花阵，追访的须教自忖。先办下无差错的意儿诚，后问的他许成合的话儿准。</p><h2 id="【石子章】" tabindex="-1"><a class="header-anchor" href="#【石子章】" aria-hidden="true">#</a> 【石子章】</h2><p>套数</p><p>【仙吕】八声甘州</p><p>天涯羁旅，记断肠南陌，回首西楼。许多时节，冷落了酒令诗筹。腰围似沈不耐春，鬓发如潘那更秋。无语细沉吟，心绪悠悠。</p><p>【混江龙】十年往事，也曾一梦到扬州。黄金买笑，红锦缠头。跨凤吹箫三岛客，抱琴携剑五陵游。风流，罗帏画烛，彩扇银钩。</p><p>【六幺遍】为他迤逗，咱撋就，更两情厮爱，同病相忧。前时唧口留，今番抹飏，急料子心肠天生透。追求，没诚实谁道不自由！</p><p>【元和令】外头花木瓜，里面铁豌豆。横琴弹彻凤凰声，两厌难上手。当初说尽海山盟，一星星不应口。</p><p>【赚尾】洛阳花，宜城酒，那说与狂朋怪友。水远山长憔悴也，满青衫两泪交流。唱道事到如今，收了孛篮罢了斗，那些儿自羞。二年三岁，不承望空溜溜了会眼儿休。</p><h2 id="【狄君厚】" tabindex="-1"><a class="header-anchor" href="#【狄君厚】" aria-hidden="true">#</a> 【狄君厚】</h2><p>套数</p><p>【双调】夜行船</p><p>扬州忆旧</p><p>忆昔扬州廿四桥，玉人何处也吹箫。绛烛烧春，金船吞月，良夜几番欢笑。</p><p>【风入松】东风杨柳舞长条，犹似学纤腰。牙樯锦缆无消耗，繁华去也难招。古渡渔歌隐隐，行宫烟草萧萧。</p><p>【乔牌儿】悲时空懊恼，抚景慢行乐。江山风物宜年少，散千金常醉倒。</p><p>【新水令】别来双鬓已刁骚，绮罗丛梦中频到。思前日，值今宵，络纬芭蕉，偏恁感怀抱。</p><p>【甜水令】世态浮沉，年光迅速，人情颠倒。无计觅黄鹤，有一日旧迹重寻，兰舟再买，吴姬还约，安排着十万缠腰。</p><p>【离亭宴煞】珠帘十里春光早，梁尘满座歌声绕，形胜地须教玩饱。斜日汴堤行，暖风花市饮，细雨芜城眺。不拘束越锦袍，无言责乌纱帽。到处里疏狂落魄。知时务有谁如？揽风情似咱少。</p><h2 id="【孔文卿】" tabindex="-1"><a class="header-anchor" href="#【孔文卿】" aria-hidden="true">#</a> 【孔文卿】</h2><p>套数</p><p>【南吕】一枝花</p><p>禄山谋反</p><p>苍烟拥剑门，老树屯云栈。西风吹渭水，落叶满长安。近帝都景物凋残，伤感起人愁叹。只合在边寒间，只见那白茫茫莎草连天，甚的是娇滴滴莺花过眼。</p><p>【梁州】不幸遣东归蓟北，更胜如西出阳关，看几时捱彻相思限？怕的是孤灯荧暗，残月弓弯，戍楼人静，梅帐更阑。思量玉砌雕阑，消磨尽绿鬓朱颜。再几时染浓香翡翠衾温，迷醉魂芙蓉帐暖，解余酲荔枝浆寒？这近间，敢病番，旧时的衣褃频频儹。瘦证候何经惯？那的是从来最稀罕，单出落着废寝忘餐。</p><p>【三煞】动无喘息行无汗，坐也昏沉睡不安，两行泪道渍成斑。每日家做伴的胡友胡儿，胡舞胡歌，胡吹胡弹，知他是甚风范？偏恁一曲霓裳宠玉环，羯鼓声干。</p><p>【二煞】拚了教匆匆行色催征雁，止不过拍拍离愁满战鞍，驱兵早晚到骊山。若夺了娘娘，教唐天子登时两分散，休想再能够看一看。四件事分明紧调犯，势到也怎摭拦？</p><p>【尾声】把六宫心事分明的慢，将半纸音书党闭的悭，教千里途程阻隔的难。我因此上一点春心酝酿的反。</p><h2 id="【刘唐卿】" tabindex="-1"><a class="header-anchor" href="#【刘唐卿】" aria-hidden="true">#</a> 【刘唐卿】</h2><p>小令</p><p>【双调】蟾宫曲</p><p>博山铜细袅香风，两行纱笼，烛影摇红。翠袖殷勤捧金钟，半露春葱。唱好是会受用文章巨公，绮罗丛醉眼朦胧。夜宴将终，十二帘栊，月转梧桐。</p><h2 id="【郑光祖】" tabindex="-1"><a class="header-anchor" href="#【郑光祖】" aria-hidden="true">#</a> 【郑光祖】</h2><p>小令</p><p>【正宫】塞鸿秋</p><p>门前五柳江侵路，庄儿紧靠白苹渡。除彭泽县令无心做，渊明老子达时务。频将浊酒沽，识破兴亡数，醉时节笑捻着黄花去。</p><p>雨余梨雪开香玉，风和柳线摇新绿。日融桃锦堆红树，烟迷苔色铺青褥。王维旧画图，杜甫新诗句。怎相逢不饮空归去。</p><p>金谷园那得三生富，铁门限枉作千年妒。汨罗江空氢三闾污，北邙山谁是千钟禄？想应陶令杯，不到刘伶墓。怎相逢不饮空归去。</p><p>【双调】蟾宫曲</p><p>半窗幽梦微茫，歌罢钱塘，赋罢高塘。风入罗帏，爽入疏棂，月照纱窗。缥缈见梨花淡汝，依稀闻兰麝余香。唤起思量，待不思量，怎不思量。飘飘泊泊船揽定沙汀，悄悄冥冥。江树碧荧荧，半明不灭一点渔灯。冷冷清清潇湘景晚风生，淅留淅零墓雨初晴，皎皎洁洁照橹篷剔留团栾月明，正潇潇飒飒和银筝失留疏剌秋声。见希飏胡都茶客微醒，细寻寻思思双生双生，你可闪下苏卿？</p><p>套数</p><p>【南吕】梧桐树南</p><p>题情</p><p>相思借酒消，酒醒相思到，月夕花朝，容易怀抱。恹恹病转深，未否他知道。要得重生，除是他医疗。他行自有灵丹药。</p><p>【骂玉郎北】无端掘下相思窑，那里是蜂蝶阵、燕莺巢。痴心枉作千年调。不札实似风竹摇，无投奔似风絮飘，没出活似风花落。</p><p>【东瓯令南】情山远，意波遥，咫尺妆楼天样高。月圆苦被阴云罩，偏不把离愁照。玉人何处教吹箫，辜南了这良宵。</p><p>【感皇恩北】呀，那些个投以木桃，报以琼瑶？我便似日影内捕金乌、月轮中擒玉兔、云端里觅黄鹤。心肠枉费，伎俩徒劳。也是我恩情尽、时运乖、分缘薄。</p><p>【浣溪沙南】我自招，随人笑，自古今好物难牢。我做了谒浆崔护违前约，采药刘郎没下梢，心懊恼。再休想画堂中、绮筵前，夜将红烛高烧。</p><p>【采茶歌北】疼热话向谁学？机密事把谁托？那里是浔阳江上不能潮？有一日相逢酬旧好，我把这相思两字细推敲。</p><p>【尾南】我青春，他年少，玉箫终久遇韦皋，万苦千辛休忘了。</p><p>【双调】驻马听近</p><p>秋闺</p><p>财叶将残，雨霁风高摧木杪；江乡潇洒，数株衰柳罩平桥。露寒波冷翠荷凋，雾浓霜重丹枫老。暮云收，晴虹散，落霞飘。</p><p>【幺】雨过池塘肥水面，云归岩谷瘦山腰。横空几行塞鸿高，茂林千点昏鸦噪。日衔山，船舣岸，鸟寻巢。</p><p>【驻马听】闷入孤帏，静掩重门情似烧；文窗寂静，画屏冷落暗魂消。倦闻近砌竹相敲，忍听邻院砧声捣。景无聊，闲阶落叶从风扫。</p><p>【幺】玉漏迟迟，银汉澄澄凉月高；金炉烟烬，锦衾宽剩越难熬。强啀夜永把灯挑，欲求欢梦和衣倒，眼才交，恼人促织叨叨闹。</p><p>【尾】一点来不够身躯小，响喉咙针眼里应难到。煎聒的离人，斗来合噪。草虫之中无你般薄劣把人焦。急睡着，急惊觉，紧截定阳台路儿叫。</p><h2 id="【范康】" tabindex="-1"><a class="header-anchor" href="#【范康】" aria-hidden="true">#</a> 【范康】</h2><p>小令</p><p>【仙吕】寄生草</p><p>酒色财气</p><p>常醉后方何碍，不醉时有甚思。糟腌两个功名字，醅淹千古兴亡事，曲埋万丈虹霓志。不达时皆笑屈原非，但知音尽说陶潜是。</p><p>花尚有重开日，人决无再少年。恰情欢春昼红妆面，正情浓夏日双飞燕，早情疏秋暮合欢扇。武陵溪引入鬼门关，楚阳台驾到森罗殿。</p><p>绿珠娇人无比，石崇富祸有余。全家儿老幼遭诛戮，半合儿帑藏无金玉，两般儿景物伤情绪。暗尘埋锦步障花边，乱蝉鸣金谷园中树。</p><p>形骸随红尘化，功名向青史标。七英雄事业真堪笑，六豪王踪迹平如扫，两下里争战图前闹。一壁厢淡烟衰草霸王城，一壁厢西风落日高皇庙。</p><p>套数</p><p>【双调】新水令</p><p>乐道</p><p>老来方知幼时非，急省悟半途之际。明明的添寿算，暗暗的减容仪。白发相催，全不似少年日。</p><p>【驻马听】日月如飞，急急光阴如逝水；去年今日，看看故友眼前稀。想藏阄打马都成非，思包商吟咏成何济，何所宜，都不如保全一点元阳气。</p><p>【乔牌儿】叹光阴如过隙，百年人旅中寄。被宿生冤债将身累。今日还了他方利己。</p><p>【沉醉东风】从教师诗书颇习，参释道性命根基。杏林中作生涯，橘井内为活计。炼玄元象帝幽微。有一日三岛十洲将名姓题，抵多少一官半职。</p><p>【雁儿落】一心待悟真常修物理，萦方寸绝名利，离尘寰远世交，游阆苑达仙契。</p><p>【得胜令】呀！我如今参透静中奇，识破动中机。人我山为平地，是非海波浪息。莫待要呆痴，将意马心猿系。休纵放奔驰，现一轮皓月辉。</p><p>【折桂令】现一轮皓月光辉，朗朗圆明，无缺无亏，恰一气才分，二仪初判，早三姓支离。生共死有几人悟得，死与生何处归依。奥妙玄微，不索猜疑。若吞却一粒金丹，怕甚么六道轮回。</p><p>【离亭宴煞】诵《南华》讲《道德》，谈《周易》见天心，察地利明人事，须持心炼已。分宾主，定浮沉；辨疏亲，识老嫩；通造化，别真伪。晓屯蒙否泰交，知消长盈虚意。甚的是先天至极？打破了太虚空，便是那出世超凡大道理。</p><h2 id="【曾瑞】" tabindex="-1"><a class="header-anchor" href="#【曾瑞】" aria-hidden="true">#</a> 【曾瑞】</h2><p>曾瑞，字瑞卿，家世平州(今河北庐龙)人，一说大兴(今北京市大兴县)人。喜江浙人才景物之盛，因家钱塘(今杭州市)。神采卓异，衣冠整肃，优游于市井，洒然如神仙中人。志不屈物，故不愿仕，因号&quot;褐夫&quot;。至顺(一三三○--一三三三)初，已逾七旬。江淮之达者，岁时馈送不绝，遂得以徜徉卒岁。临终之日，诣门吊者以千数。善丹青，工画山水，学范宽。能隐语。钟嗣成《录鬼簿》云：&quot;余尝接音容，获闻言论，勉励之语，润益良多。&quot;且以〔双调·凌波仙〕曲吊其生平：&quot;江湖儒士慕高名，市井和童诵瑞卿。更心无宠辱惊，乐幽闲不解趋承。身如在，死若生，想音容犹见丹青。&quot;著杂剧《才子佳人误元宵》，惜已失传。有散曲集《诗酒余音》，已佚。隋树林《全元散曲》辑有小令九十五首，套数十七套。朱权《太和正音谱》评其所撰为&quot;杰作&quot;，且云：&quot;其词势非笔舌可能拟，真词林之英杰。&quot;其生平事迹见《录鬼簿》卷下、《图绘宝鉴》卷五、孙楷第《元曲家考略》。</p><p>小令</p><p>【正宫】醉太平</p><p>相邀士夫，笑引奚奴。涌金门外过西湖，写新诗吊古。苏堤堤上寻芳树，断桥桥畔沽醽醁，孤山山下醉林逋。洒梨花暮雨。</p><p>【南吕】四块玉</p><p>述怀</p><p>冠世才，安邦策，无用空怀土中埋。有人跳出红尘外，七里滩，五柳宅，名万载。白酒篘，黄柑扭，樽俎临溪枕清流。醉时歌罢黄花嗅。香已残，蝶也愁，饮甚酒！鸡恰啼，人忙起，利逼名煎苦相催。争如我梦胡蝶睡。由你好，笑我痴，强似你！雪满簪，霜垂颔，老拙随缘苦无贪。狂图多被风波淹。享大财，得重衔，休笑俺！衣紫袍，居黄阁，九鼎沉如许由瓢。调羹无味教人笑。弃了官，辞了朝，归去好。</p><p>闺情</p><p>孤雁悲，寒蛩泣，恰待团圆梦惊回。凄凉物感愁心碎。翠黛颦，珠泪滴，衫袖湿。</p><p>感怀</p><p>春色残，莺声懒，百岁韶光梦槐安。功名纵得成虚幻。一跳身，百尺竿，难转眼。</p><p>叹世</p><p>万丈潭，千寻坎，一线风涛隔仙凡。劝君莫被虚名赚。无厌心，呆大胆，谁再敢。</p><p>嘲俗子</p><p>买笑金，缠头锦，得遇知音可人心。倦逢狂客天生沁。扭死鹤，劈碎琴，不害碜。</p><p>闺情</p><p>簪玉折，菱花缺，旧恨新愁乱山叠。思君凝望临台榭。鱼雁无，音信绝，何处也。</p><p>酷吏</p><p>官况甜，公途险，虎豹重关整威严。仇多恩少人皆厌。业贯盈，横祸添。无处闪。</p><p>叹世</p><p>罗网施，权豪使，石火光阴不多时，吉力活若比吴蚕似。皮作锦，茧做丝，蛹荡死。</p><p>闺情</p><p>髻乱窝，钗横堕，膳减愁添怎存活。抽签摆卦为工课。花貌衰，鬼病磨，何日可。</p><p>美足小</p><p>地锦踏，香风飒，款步金莲蹴裙纱。纤柔娇衬凌波袜。软玉钧，新月牙，可喜杀。</p><p>嘲妓家</p><p>黄肇村，冯魁蠢，虽有通神钞和银。奴非不爱双生俊，孛老严，坡撇狠，钱上紧。</p><p>乐饮</p><p>紫蟹肥，白醪美，万事无心且衔杯。醉乡忘尽人间世。定夜钟，报晓鸡，魂梦里。</p><p>鹿煮肥，鱼煎鲊，白酒初熟菊方花。醅浑巾漉何须榨。酒越添，量不加，生灌杀。</p><p>警世</p><p>狗探汤，鱼着网，急走沿身痛着伤。柳腰花貌斜魔旺。柳弄娇，花艳妆，君莫赏。</p><p>村夫走院</p><p>逞富豪，沾花草，遍休村筋不曾挑。入门着几连珠炮。骨髓剜，脑子掏，可早觉。</p><p>【南吕】骂玉郎过感皇恩采茶歌</p><p>四时闺怨</p><p>春</p><p>花飞春去愁偏甚，情缘恶梦难禁，分钗破监别离谶。泪满襟，鸾拆衾，鸳分枕。弦断瑶琴，髻坠琼簪，玉消香，裙退锦，钏憁金。郎欢娱未审，妾烦恼特深。慵针指，懒梳掠，倦登临。</p><p>闷相侵，恨相寻，闲愁闲闷绿成阴。念想逐宵浑废寝，相思无日不伤心。</p><p>夏</p><p>纱厨烟淡波纹簟，惊午梦恨厌厌，别离情绪难绝念。闷转添，恨转添，愁无厌。</p><p>问卜求签，有苦无甜。痛无心，调锦瑟，对妆奁。泪淹残杏脸，愁压损眉尖。欢娱俭，愁检束，闷拘钳。近雕檐，簌朱帘，困人天气扇慵拈。云髻蓬松愁病染，缃裙宽掩舞腰纤。</p><p>秋</p><p>斜阳万点昏鸦乱，闲楼阁映林峦，漫天愁闷为奴伴。眉黛攒，秋水漫，柔肠断。</p><p>刀搅锥剜，情苦心酸。晚帘栊，笼双凤，锁孤鸾。病身属恨管，暮景序愁端。云初判，月正圆，夜漫漫。景难观，闷难搬，流苏空掩枕衾宽。暗想有缘添恨满，料应无梦继情欢。</p><p>冬</p><p>同云黯黯冰花放，梅扑簌絮颠狂，严凝寒透红绡帐。情感伤，难抵当，愁魔障。</p><p>风竹敲窗。雪月侵廊。暮寒生，欢梦少，漏声长。漫魂劳意攘，空腹热肠荒。何曾忘，愁万缕，泪千行。掩空堂，锁余香，消疏景物助凄凉。梅竹无言成闷赏，心情怀恨入愁乡。</p><p>渔父</p><p>长天远水秋光淡，天连水影相涵，澄波万顷渔舟泛。月满潭，鱼满篮，船着缆。</p><p>紫蟹黄柑，白洒红蚶。醉魂酣，杯量减，酒空坛。赖江湖壮胆，仗鱼鳖供馋。睚时暂，同苦甘，共妻男。暮云昙，晓山岚，六合为我一茅庵。富贵荣华难强揽，衣食饱暖更无贪。</p><p>风情</p><p>酸丁词客人多儳，歌白苎泪青衫，风流歇豁着坑陷。冷句儿詀，好话儿□鸟，踏科儿钐。风月贪婪，云雨尴九咸。你妆憨，咱□淹。影羞惭，惜花心旋减，噀玉口牢缄。情绝滥，意莫贪，眼休馋。出深潭，上高岩，方知色界海中淹。美女花娇休去览，老婆禅奥莫来参。</p><p>惜花春起早</p><p>春鸡梦断云屏夜，银烛短篆烟斜，朱帘卷起梨花月。酒晕颊，人乍怯，风儿劣。</p><p>绿映红遮，似锦障周折。金沙软睡鸳鸯，杨柳晴啼杜宇，牡丹暖宿胡蝶。花枝蹀躞，花影重叠。木香洞薰兰麝，茶蘼架飘玉雪，苍苔径绣纹缬。秋千外月儿斜，西楼畔鸟声歇，海棠丝穿透露珠儿踅。宿酒禁持人困也，东风寒似夜来些。</p><p>闺情</p><p>才郎远送秋江岸，斟别酒唱阳关，临岐无语空长叹。酒已阑，曲未残，人初散。</p><p>月缺化残，枕剩衾寒。脸消香，眉蹙黛，髻松鬟。心长怀去后，信不寄平安。拆鸾凤，分莺燕，杳鱼雁。对遥山，倚阑干，当时无计锁雕鞍。去后思量悔应晚，别时容易见时难。</p><p>闺中闻杜鹃</p><p>无情杜宇闲淘气，头直上耳根底，声声聒得人心碎。你怎知，我就里，愁无际。</p><p>帘幕低垂，重门深闭。曲阑边，雕檐外，画楼西。把春酲唤起，将晓梦惊回。无明夜，闲聒噪，厮禁持。我几曾离，这绣罗帏，没来由劝我道不如归。狂客江南正道迷，这声儿好去对俺那人啼。</p><p>【中吕】迎仙客</p><p>风情</p><p>施计策，硬栽排，把明皇没扌刷地揣过来。假承塌，休□□坐，借债我做着傍牌。可敢别烧上风流怪。成密宠，正情浓，休听外人冷句儿哝。劣冤家，小业种，情我做着屏风。可休别凿透桃源洞。我共你，莫相离，肉铁索更粘如胶共漆。系着眉毛，结着鬀髻，硬顶着头皮，熬一个心选退。</p><p>【中吕】红绣鞋</p><p>风情</p><p>值暮景烟花领袖，点秋霜风月班头，少年狂翻作老来羞。有人处把些礼数，无人处结遍绸缪，任谁问休道咱共你有。假认义做哥哥般亲厚，行人情似妹妹般追逐，着小局断儿包藏着鬼胡由。明讲着昆仲礼，暗结了燕莺俦，似恁般谁猜疑我共你有。袄庙火既烧着皮肉，蓝桥水已淹过咽喉，紧按捺风声满南州。便毕罢了终是点污，若成合了到敢风流，不恁么呵也道是有。会云雨风也教休透，闲是非屁也似休偢，去那无缝锁上十字儿纽一个封头。由那快抡锹的闪着手腕，散楚的叫破咽喉，俺两个痛关心的情越有。期白昼家前院后，约黄昏雨歇云收，知他是你卖风他负德我胡搊。由你义秧儿栽个强证，草本儿指个牵头，见如今他共我有。题桥志文章锦绣，驾车心体态温柔，女貌郎才忒风流。语言间情暗许，眼色内意相投，两个委实无人道做有。口儿块特婪侃嗽，脚儿勤推恋俳优，每日家弄子里茶坊中紧相逐，为俺待的厚，也惼气快要的恶也忒情熟，因此上外人观恰便似有。闲谈笑踏科儿寻斗，但离别觅缝儿承头，好一会弱一会厮奚酬。着厮拾啜为了题目，闲打骂做了开头，两个虎难当又真个有。乔断案村俫杂嗽，望梅花子弟单兜，侧脚里姨夫做了冤仇。苏小小弃了舞榭，许盼盼闭上歌楼，似恁么难厮着怎做得有。实镘的剐皮割肉，虚恩情撇闪提鼻勾，乾遇讪乔敷演几时休。妆砌末招人谤，哮孛郎儿人羞，强折证刚道他有。</p><p>【中吕】喜春来</p><p>遣兴</p><p>春</p><p>云鬟雾鬓秋千院，翠袖缃裙鼓吹船，锦屏花帐六桥边。真阆苑，人醉杏花天。</p><p>夏</p><p>金杯冷酌琼花酿，玉笋冰调荔子浆，洛神西子斗浓妆。移画舫，来趁芰荷香。</p><p>秋</p><p>青霄霜降枫林醉，白雁风来木叶飞，登临欢酌菊花杯。图画里，何必醉东篱。</p><p>离情</p><p>云悭雨涩欢娱俭，雁杳鱼沉郁闷添，旧愁新恨上眉尖。淹泪脸，谁问苦恹恹。</p><p>秋夜闺思</p><p>凄惶泪湿鸳鸯枕，惨淡香消翡翠衾，恼人休自怅蛩吟。惊夜寝，邻院捣寒砧。</p><p>秋闺思</p><p>庭槐破梦秋风撼，妾泪聊珠夜雨搀，朝云无计出湘潭。休问俺，司马泪青衫。</p><p>春闺思</p><p>蜂蝶困歇梨花梦，莺燕飞迎柳絮风，强移莲步出帘栊。心绪冗，羞见落花红。</p><p>相思</p><p>你残花态那衣叩，咱减腰围攒带钩，这般情绪几时休。思配偶，争奈不自由。</p><p>又</p><p>鸳鸯作对关前世，翡翠成双约后期，无缘难得做夫妻。除梦里，惊觉各东西。</p><p>妓家</p><p>无钱难解双生闷，有钞能驱倩女魂，粉营花寨紧关门。咱受窘，披撇见钱亲。</p><p>又</p><p>沾花惹草沙中俏，傅粉施朱笑里刀，劝君莫惜野花娇。零落了，结果许由瓢。</p><p>闺情</p><p>鸳鸯失配谁惊散，燕子无双飞兴阑，妆楼便当望夫山。凝泪眼，无语凭栏干。</p><p>闺怨</p><p>当时欢喜言盟誓，今日瓓珊说是非，世间你是负心贼。休卖嘴，暗有鬼神知。</p><p>寻乐</p><p>湖山遣兴还诗债，杖屦寻芳释闷怀，村醪满酌劝吾侪。杯莫侧，听唱喜春来。</p><p>咏雪梅</p><p>魂来纸帐香先到，花放冰梢雪未消，浩然驴背霸陵桥。风势恶，休笑子猷乔。</p><p>未遂</p><p>功名希望何时就，书剑飘零甚日休，算来著甚可消愁。除是酒，醉倚仲宣楼。</p><p>隐居</p><p>牧牛枉叹白石烂，垂钓休嗟渭水寒，云深虎豹九重关。非是懒，无意近长安。</p><p>江村即事</p><p>女儿收网临江哆，稚子垂钩靠岸沙，笛声惊雁出蒹葭。清淡煞，衰柳缆鱼槎。</p><p>阅世</p><p>佳章软语醒时和，白雪阳春醉后歌，簪花饮酒且婆娑。开闷锁，闲看恶风波。</p><p>赏春</p><p>桃花扇影香风软，杨柳楼心夜月圆，繁弦急管送歌筵。杯量浅，烂醉玉人边。</p><p>感怀</p><p>溪边倦客停兰棹，楼上何人品玉箫，哀声幽怨满江皋。声渐悄，遣我闷无聊。</p><p>离愁</p><p>奴因寄恨招灾祸，他为寻芳中网罗，柳嫌花妒百千合。成间阔，教俺怎存活。</p><p>【中吕】山坡羊</p><p>自叹</p><p>南山空灿，白石空烂，星移物换愁无限。隔重关，困尘寰，几番肩锁空长叹。百事不成羞又赧。闲，一梦残。干，两鬓斑。</p><p>叹世</p><p>鸡鸣为利，鸦栖收计，几曾得觉囫囵睡。使心机，昧神祗，区区造下弥天罪。富贵一场春梦里。财，沤泛水。人，泉下鬼。</p><p>荣华休傲，贫穷休笑，循环世态多颠倒。恰春朝，早秋宵，花开花谢都知道。今岁孟春花更早。花，依旧好。人，空谩老。</p><p>虚名休就，眉头休皱，终身更不遭机彀。抱官囚，为谁愁，功名半纸难能够。争如漆园蝶梦叟。常，紧闭口。闲，且袖手。</p><p>花逢春到，人逢时到，花开人旺多欢笑。看英豪，赏花娇，乐极悲至非人乐。花正发时风又恶。花，零落了。人，憔悴了。</p><p>财帛争竞，田园吞并，得来未必成嘉庆。干虚名，舍残生，归来笑杀彭泽令。孤云野鹤为伴等。鹤，飞过境。云，行过岭。</p><p>题情</p><p>青鸾舞镜，红鸳交颈，梦回依旧成孤另。冻云晴，月华明，香消烛灭人初静。窗外朔风梅萼冷。风，寒夜景。横，梅瘦影。</p><p>讥时</p><p>繁花春尽，穷途人困，太平分的清闲运。整乾坤，会经纶，奈何不遂风雷信。朝市得安为大隐。咱，妆做蠢。民，何受窘。</p><p>闺怨</p><p>孤帏独卧，良宵空过，付能有梦还惊破。病成魔，泪如梭，凄凉无数来着末。凭谁顿开眉上锁。咱，无奈何。愁，无处躲。</p><p>妓怨</p><p>春花秋月，歌舞舞榭，悲欢聚散花开谢。恰和协，又离别，被娘间阻郎心趄。离恨满怀何处说。娘，毒似蝎。郎，心似铁。</p><p>【中吕】快活三过朝天子</p><p>警世</p><p>有见识越大夫，无转理楚三闾。正当权肯觅个脱身术，那的是高才处。</p><p>老孤，面糊，休直待虚名误。全身远害倒大福，驾一叶扁舟去，烟水云林，皆无租赋，拣溪山好处居。相府，帅府，那与他别人住。</p><p>肉撑翻鼎饕餮，士蚀损剑镆铘。诸公荣贵不曾绝，偏我如鸠拙。</p><p>命耶，运耶，穷通内分优劣。蜂衙蚁阵且略别，伴四季闲风月。老瓦盆边，无明无夜，盆乾时酒再赊。醉也，睡也，一任教花开谢。</p><p>受官厅暮雨残，待漏院晓霜寒。耽耽九虎隔重关，更险似连云栈。</p><p>左难，右难，牢着脚周公旦。功成名遂不退闲，真个是痴呆汉。梦里浮华，浑无多限，觉来时两鬓斑。试看，这番，又是个新公案。</p><p>老风情</p><p>莺花寨不受敌，雨云乡纳降旗。簪花人老不相宜，枉惹的人牙戏。</p><p>忏悔，罪累，要绝了鸾凤配。人心争奈不是木石，长感动思凡意。得遇知心，私情机密，有风声我怕谁。你任谁，问伊，硬抵着头皮讳。</p><p>自误</p><p>肉肥甘酒韵美，多一口便伤食。家传一翁淡黄齑，吃过后须回味。</p><p>恁地，老实，尚不可渔樵意。时乎命也我自知，无半点闲萦系。枕石眠云，蘧庐天地，正胡蝶魂梦里。晓鸡，乱啼，又惊觉陈抟睡。</p><p>劝娼</p><p>花刷子拽大权，俏勤儿受熬煎。又待趁风流成就了好姻缘，又待认没幸看钱面。</p><p>爱贤，爱钱，两件儿都从伊便。爱贤后谁强如李亚仙，爱钱把冯魁缠。敬富嫌贫，贤愚不辨，想苏卿也识见浅。当时你眼前，若选，谁后似双知县。</p><p>【中吕】山坡羊过青哥儿</p><p>过分水关</p><p>山如佛髻，人登鳌背，穿云石磴盘松桧。一关围，万山齐，龙蟠虎踞东南地。岭头两分了银汉水。高，天外倚；低，云涧底。</p><p>行人驱驰不易，更那堪暮秋天气，拂面西风透客衣。山雨霏微，草虫啾唧。身上淋漓，脚底沾泥。痛恨杀仡情鹧鸪啼，行不得。</p><p>云山叠翠，枫林如醉，潇潇景物添秋意。过山围，渡山溪，扬鞭举棹非容易。区区只因名利逼。思，家万里。愁，何日归。</p><p>飘零</p><p>飘零客寄，困长途尘满征衣，泣露秋虫助客悲。泪眼昏迷，病体尪羸，无甚亲戚，谁肯扶持。行不动哥哥鹧鸪啼，人心碎。</p><p>【商调】梧叶儿</p><p>赠喜温柔</p><p>蟾宫闭，花貌羞，莺呖呖啭歌讴。樽前立，席上有，喜温柔。都压尽墙花路柳。</p><p>朝云退，暮雨收，悲秋客泪空流。伤情思，非病酒，见温柔。便痊可相思证候。</p><p>歌金缕，捧玉瓯，杯巡后越风流。心肠拽，模样兜，喜温柔。偏能会将没作有。</p><p>云归岫，月转楼，芳景去最难留。蝶寻对，莺唤友，劝温柔。且饮彻闲茶浪酒。</p><p>鸳鸯帐，燕子楼，孤枕怯夜凉秋。啼痕揾，罗帕溲，想温柔。捱不得天长地久。</p><p>秋波溜，眉黛愁，施展会鬼胡由。蹅科耨，吟句讴，喜温柔。迤逗杀狂朋怪友。</p><p>寻破绽，觅优头，将恩爱变为雠。去何咒，来呵瞅，逞温柔。省可里扭头拗手。</p><p>春归后，花谢休，寻春客慵追游。痴心候，坚意守，喜温柔。休徯蹬风流配偶。</p><p>他垂钓，谁上钩，休妆赖几曾有。得你意，平生够，喜温柔。怎禁你行监坐守。</p><p>闲寻斗，不肯休，折证倒看谁羞。人难嗽，你撒飏，怨温柔。自落得出乖弄丑。</p><p>【双调】折桂令</p><p>闺怨</p><p>秋霄淡淡轻阴，暮景萧条，疏雨霪霖。林外鸟啼，天边雁叫，砌下蛩吟。更漏永声来绣枕，篆烟消寒透罗衾。恨杀邻砧，惊散离魂，捣碎人心。秦城望断箫声，时物供愁，放景伤情。鹤唳松庭，风摇槛竹，雨滴檐楹。银烛暗雕盘篆冷，绣帏孤翠被寒增。数尽残更，天也难明，梦也难成。</p><p>【仙吕】寄生草</p><p>送别</p><p>阳关曲，歌金缕，离别杯，倒玉壶。为功名不可留君住，远程途无计将奴去，想人间最是伤情处。玉容愁过武陵溪，雕鞍懒上临平路。</p><p>套数</p><p>【黄钟】醉花阴</p><p>元宵忆旧</p><p>冻雪才消腊梅谢，却早击碎泥牛应节，柳眼吐些些。时序相催，斗把鳌山结。</p><p>【喜迁莺】畅豪奢，听鼓吹喧天那欢悦。好教我心如刀切，泪珠儿揾不迭，哭的似痴呆。自从别后，这满腹相思何处说。流痛血，瑶琴怎续，玉簪难接。</p><p>【出队子】想当初时节，那浓欢怎弃舍。新愁装满太平车，旧恨常堆几万叠，若负德辜恩天地折。</p><p>【神仗儿】这些时情诗倦写，和音书断绝。斜月笼明，残灯半灭。恨檐马玎当，怨塞鸿凄切。猛然间想起多娇，那愁闷，怎拦截。</p><p>【挂金索】业缘心肠，那烦恼何时彻。对景伤情，怎捱如年夜。灯火阑珊，似万朵金莲谢。车马□阗，赛一火鸳鸯社。</p><p>【随尾】见他人两口儿家携着手看灯夜，教俺怎生不感叹伤嗟。尚想俺去年的那人何处也。</p><p>怀离</p><p>行色匆匆易伤感，陡恁般香消玉减，无暇理金簪。云鬓髧鬖，比是情凄惨。避不得这羞惭，准备遮藏手半掩。</p><p>【喜迁莺】想才郎丰鉴，貌堂堂阔论高谈。那堪。并不愚滥，一见了春愁独自搅，常好是忒大胆。怕不你心心儿里待贪，又则怕意意儿里相搀。</p><p>【出队子】想人生时暂，在绣房中把岁月耽。描不成映花梢孔雀翠相搀，剪不出扑柳絮胡蝶粉乱糁，刺不就啄谷穗鹌鹑嘴细嗛。</p><p>【刮地风】则被这几对儿家毛团迤逗俺，马儿送的人地北天地。待私奔至死心无憾，我则见四野巉巉，不听的众口喃喃。明滴溜参儿相搀，剔团圞月儿初淡。柳色浓，桃花谢，红稀绿暗。想才郎常好是做得严，跳出这虎窟龙潭。</p><p>【四门子】要相逢怕甚牙儿占彡，呀，敢我紧妆着一半憨。过关津怕的是人虚站，又道我恰离家初二三。胆儿又虚，色儿又惨，百忙里蹿行马儿不住叫喊。脚儿又疾，口儿又喃，我见他头低眼目斩。</p><p>【古水仙子】将将将紫丝韁紧兜揽，是是是春纤长勒不住碧玉衔。飕飕飕摔风过长亭，出出出方行过短站。见见见三家店忽的向南，淹淹淹映香尘晓日红含。我我我软兀剌绣鞍身半探，看看看曲弯弯两叶蛾眉淡，瘦怯怯六幅翠裙搀。</p><p>【寨儿令】尴九咸，尴九咸，做的来所事忒严。想当初才貌两相堪，一个是娇仕女，一个俊儿男，他自把那婚姻勘。</p><p>【神仗儿】袄庙锁足乞塔的对岩，蓝桥上忽剌剌的水淹，将一对小小夫妻送的来他羞我惨。娇娇媚媚，甜甜也那绀绀，半路里被人坑陷，我我我则落的眼儿馋。</p><p>【尾声】一担相思自摇撼，我和你两家担由自难担，将一个担不起担儿却怎生分付俺。</p><p>【黄钟】愿成双</p><p>赠老妓</p><p>娇鸾态，雏凤姿，正生红闹簇枯枝。含香蓓蕾未开时，没乱杀莺儿燕子。</p><p>【幺】恰初春又早残春至，只愁吹破胭脂。忽惊风雨夜来时，零落了千红万紫。</p><p>【出队子】阑珊春事，恨题绝罗扇诗。玉容香散粉慵施，锦树花残蝶倦时，正绿叶成阴子满枝。</p><p>【幺】暮年间刬地知公事，所为儿都敬持。纵千般打骂是好言词，无半点虚脾谎话儿，衠一派真诚好意思。</p><p>【尾】得扶侍容颜越伶俐，旧风流不减动些儿，一个鞋样儿到悭了多半指。</p><p>【正宫】端正好</p><p>自序</p><p>一枕梦魂惊，千载风云过，将古来英俊评跋。谁才能谁霸道谁王佐，只落得高冢麒麟卧。</p><p>【幺】百年身隙外白驹过，事无成潘鬓双皤。既生来命与时相挫，去狼虎丛服低捋。</p><p>【滚绣球】时与命道不合，我和他气不和，皆前定并无差错。虽圣贤胸次包罗，待据六合，要并一锅，其中有千万人我，各有天时地利人和。气难吞吴魏亡了诸葛，道不行齐梁丧了孟轲，天数难那。</p><p>【倘秀才】举伊尹有汤王倚托，微管仲无桓公不可，相公子纠偏如何不九合。失时也忘了家国，得意后霸了山河，也是君臣每会合。</p><p>【脱布衫】时不遇版筑为活，时不遇荆南落魄，时不遇逾垣而躲，时不遇在陈忍饿。</p><p>【小梁州】男儿贫困果如何？击缶讴歌。甘贫守分淡消磨，颜回乐，知足后一瓢多。</p><p>【幺】既功名不入凌烟阁，放疏狂落落陀陀。就着老瓦盆，浮香糯，直吃的彻。未醒后又如何。</p><p>【滚绣球】学刘伶般酒里酡，做坡仙般诗里魔，乐闲身有何不可。说几句不伤时信口开合，折莫待愤悱启发平科。见破绽呵闲榼，教人道我豪放风魔。由他似斗筲之器般看得微末，似粪土之墙般觑得小可，一任由他。</p><p>【醉太平】看别人挥鞭登剑阁，举棹泛沧波，争如我得磨跎处且磨跎。无名韁利锁，携壶策杖穿林落，临风对月闲吟课。有花有酒且高歌，居村落快活。</p><p>【叨叨令】听樵歌牧唱依腔和，整丝纶独钓垂钩坐，铺苔茵展绿张云幕，披渔蓑带雨和烟卧。快活也么哥，快活也么哥，且潜居抱道随缘过。</p><p>【一煞】也不学采薇自洁埋幽壑，不学举国独醒葬汨罗，也不学墨子回车，巢由洗耳、河老腾云、许子衣褐，也不仰天长叹，也不待相宣言，也不扣角为歌，却回光照我，图甚苦张罗。</p><p>【二】忘飡智士齐君果，不吐嫌兄仲子鹅。饱养鸡豚，广栽桃李，多植桑麻。剩种粳禾。盖数椽茅屋，买四角黄牛，租百亩庄窠。时不遇也恁么，且耕种置个家活。</p><p>【三】瓮头白酒新醅泼，碗内黄齑坌酱和。诗里乾坤，杯中日月，醉醒由己，清浊从他。我量宽似海，杯吸长鲸，酒泛洪波。醉乡宽阔，不饮待如何。</p><p>【四】忘忧陋巷于咱可，乐道穷途奈我何。右抱琴书，左携妻子，无半纸功名，躲万丈风波。看别人日边牢落，天际驱驰，云外蹉跎。咱图个甚莫，未转首总南柯。</p><p>【尾】既无那抱关击柝名煎聒，且守这养气收心安乐窝。用时行，舍时躲，居山村，离城郭。对樽罍，远鼎镬，黄菊东篱栽数科，野菜西山锄几陀。听一笛斜阳下远坡，看见缕残霞蘸浅波。醉袖乘风鹏翼拖，蹇个临溪鳌背驮。杲杲秋阳曝已过，淘淘清江濯几合。骨角成形我切磋，玉石为珪自琢磨。华画干将剑不磨，唾噀经纶手不搓。养拙潜身躲灾祸，由恁是非满乾坤也近不得我。</p><p>【南吕】一枝花</p><p>买笑</p><p>银筝暗麝尘，锦瑟空檀架。青鸾临宝镜，丹凤隔因霞。同是天涯，休辜负春无价。可憎他谁不夸，明出着月夜花朝，空寂寞鸳帏绣榻。</p><p>【梁州】无人暖罗衾易冷，渍啼痕珊枕偏多，梦回酒醒添潇洒。昏惨惨孤灯罗幌，淡濛濛斜月窗纱。却想美甘甘尤云殢雨，喜孜孜倒凤颠鸾，便是铁石人也感叹嗟呀。休道是俏心肠所事儿通达，邮别人有破绽着冷句儿填扎，见别人生科泛着笑话儿逼匝。见别人乾厮研着假意儿承塌。放奸，放耍，我则待尽田园都准做千金价，一见了漾不下。据旖旎风流俊雅，所为更有谁如他。</p><p>【三煞】凭温柔举止特如法，论恩爱疏薄支有差。你则待这回云雨匿巫峡，一任教眉淡了春山，也不要张京兆轻盈巧画。陡恁地变了卦，阳台路新来下了面闸，要恋那谈笑生涯。</p><p>【二】能清歌妙舞捱时霎，会受诨承科度岁华，就着这其间觑看你的甚参杂。拣一个可意的冤家，酩子里由伊驱驾。更有行志不谎诈。肯的你舒心儿便许俺，我古自未敢道真假。</p><p>【尾】怕你肯不肯回与我句真实话，可休是不是空教人指点咱。细寻思再想咱，好前程不要耍。由你彻骨的娘透了的滑，你那疑惑心则有半米儿争差，可敢错系了绿杨门外马。</p><p>【中吕】醉春风</p><p>清高</p><p>七国谋臣诏，三闾贤相贬。官极将相位双兼，险，险，险。众口难箝，您也久占，俺咱常严。</p><p>【幺】狼虎途中慊，山村酒兴染。引开醉眼舞青帘，飐，飐，飐。金橘香甜，玉蛆浮酤，绿醅醇酽。</p><p>【最高歌】醒时长啸掀髯，醉后高歌入崦。竹溪花坞山庄掩，门映遥岑数点。</p><p>【喜春来】客来椀镟巡山店，鹤去松阴转屋檐。野塘消遣酒频添，杯潋滟，不顾老妻嫌。</p><p>【普天乐】无拘钤，绝忧念，山岚湖潋，浪静风恬。篱菊忏，风云俭，隐迹埋名随时浙，任当途谁污谁廉。田租自敛，糇粮不歉，世事休呥。</p><p>【卖花声煞】悬河口紧闭山水间潜，经纶手忙抄尘世上闪。书万卷撑肠稳支拈瓦，有感幽怀露光焰，吐虹霓作歌挥剑。</p><p>【大石调】青杏子</p><p>骋怀</p><p>花月酒家楼，可追欢亦可悲秋。悲欢聚散为常事，明眸皓齿，歌莺舞燕，各逞温柔。</p><p>【幺】人俊惜风流，欠前生酒病花愁。尚还不彻相思债，携云挈雨，批风切月，到处绸缪。</p><p>【催拍子】爱共寝花间锦鸠，恨孤眠水上白鸥。月宵花昼，大筵排回雪韦娘，小酌会窃香韩寿。举觞红袖，玉纤横管，银甲调筝，酒令诗筹。曲成诗就，韵协声律，情动魂消，腹稿冥搜。宿恩当受，水仙山鬼，月妹花妖，如还得遇，不许干休。会埋伏未尝泄漏。</p><p>【幺】群芳会首，繁英故友。梦回时绿肥红瘦，荣华过可见疏薄，财物广始知亲厚。慕新思旧，簪遗佩解，镜破钗分，蜂妒蝶羞。恶缘难救，痼疾长发，业贯将盈，努力呈头。冷飡重馅，口摇舌剑，吻搠唇枪，独攻决胜，混战无忧。不到得落人奸彀。</p><p>【尾】展放征旗任谁走，庙算神机必应口。一管笔在手，敢搦孙吴女兵斗。</p><p>【般涉调】哨遍</p><p>秋扇</p><p>合欢制时人皆悦，斫湘川翠竹挑成篾。量分寸短长截，充直性见火随科。便屈节，盘圈攒柄，下漆投胶，按素练如秋月。龟背罗色同沉麝，柄分开白璧，圈贵定乌蛇。线缠着万缕黑龙须，囊鼓双飞玉胡蝶。样制孤高，停分无偏，圆成不缺。</p><p>【幺】自谓奇绝，要和时辈争优劣。得架大人权，比蒲葵白羽特别。识破也，其中隐漆，就里藏金，徒夸外面如冰雪。除一身外馀阴难籍，力难撑大厦，声不震惊蛰。中途见弃莫伤心，误世清谈谩争舌，几曾将溺庶携挈。</p><p>【耍孩儿】果然是弄巧番成拙，挽造化非同苟且。要移寒暑不由天，奈四时正气无邪。当胸卷地兵尘避，举手谩天日色遮。风云隔，本人间器物，妆世上英杰。</p><p>【幺】最难甘递互相抬贴，卖弄他风流酝藉。只能驱一握掌中风，几曾将烦暑除绝。偏宜皓齿歌金缕，不为生灵奏玉牒。临台榭，引歌声荡漾，牵情思和协。</p><p>【三煞】写天涯咫尺间，画云山千万叠。纵浮花妆饰皆虚设，见胚胎破绽难藏扌厭，有点污唵口替强打迭。无光摄，匹头上面阔，半路里腰折。</p><p>【二】苗稼枯木叶焦，涌泉涸井脉竭。晒曝得田亩龟纹裂，犹随酷吏临轩阁，不播仁风到窟实。民灾孽，障虚名有剩，慰残喘无些。</p><p>【尾】汗沾襟似沸汤，地烘炉如炼铁。比及盼得到白露中秋节，把四海苍生热杀也。</p><p>麈腰</p><p>千古风流旖旎，束纤腰偏称襄王意。翠盘中妃后逞娇娆，舞春风杨柳依依。喜则喜，深兜玉腹，浅露酥胸，拘束得宫腰细。一幅锦或挑或绣，金妆锦砌，翠绕珠围。卧铺绣褥酿春光，睡展香衾暗花溪。粉汗香袭，被底无双，怀中第一。</p><p>【耍孩儿】帐中偏惹情郎殢，特遗人劳心费力。选二色青红相配，拣四时锦绣希奇。剪行时蜀锦分花萼，针过处吴绫审聚绣堆。倒钩着金针刺，刺得丝丝密密，裁得那整整齐齐。</p><p>【六煞】裯痕儿似剪云，针脚儿如布虮，缝成倒凤颠鸾翼。穿花鸂氵鶒偏斜落，出水鸳鸯颠倒飞，浑乡得繁华异。高低中不剩，宽窄里元肥。</p><p>【五】青连红晚霞照楚山，红边青春云射渭水，玉纤款款当胸系。带儿絟十二白蝶舞，牙子对一双碧翠飞，望得些风流意。拘钤寂寞，抑勒孤凄。</p><p>【四】常常得靠柳腰，紧紧得贴素体。同行同坐同鸳被，本待遮藏秋水冰肌瘦，包弄春风玉一围，先泄漏春消息。纵不是你是昨□开罗叩，多应是我瘦损香肌。</p><p>【三】你不肯遮盖咱，咱须当遮盖你。刬地褪酥胸落着相思讳，不堪锦帐怀君子，好向嵬坡衬马蹄。你不比别衣被，有法度针线，无那儹轻衣。</p><p>【二】也不索托香腮转转猜，伸纤腰细细比，不索觑搂带裯裙儿禊。则这红罗鞋宽掩过多三指，翠当头横搀了少年围。若见俺风流婿，便知消减，不索先题。</p><p>【尾】为你知心腹倚仗着伊，可便半腰里无主戚。似这般无恩情不管人憔悴，我则向心坎上单单系着你。</p><p>古镜</p><p>起制轩辕始建，物来则应堪人羡，以此后人传。本形少规多圆，想在先，铜熔开金汁，泥固定沙模，倾写飞虹电。那的是良工绝妙，厚薄相称，周旋无偏。照临人世待时光。暗浥香尘度流年。纽氵齿青埃，背渍朱斑，面生绿鲜。</p><p>【幺】靠椓侵边，渍斑塞满龙蛇篆。八卦土匀填，绿云阚定寒泉。意信遣，着衣不睹。取火难通，空结愁云怨。一区光容沉匿，霞光皆杳，惠眼常禅。鄙哉无智不矜衒，仁者存心可哀怜，同心结罗带深穿。</p><p>【耍孩儿】香尘花晕银波浅，浮罩长庚甚远。濛濛皓月坠深渊，玉纨轻覆云笺。内明云暗无肖阐，里洁烟笼不郎然。尘内蟠龙渐，雾昏暗结，云翳相联。</p><p>【幺】青衣布满如蓝澱，烁烁寒光未转。可怜内洁几曾知，鸾台无用空悬。桃腮怎对施朱粉，宫额难临贴翠钿，不称风流愿。香奁宝砌，绣袋金圈。</p><p>【五煞】照妖镇释坛，护心保命全。分开后对成姻眷，乐昌暗结风流配。鲁肃深谋斩斫权。憔翠佳人倦，愁观衰貌，喜照芳妍。</p><p>【四】圆光净更清，菱花明更坚。可怜世事云千变，玉盘本洁蒙尘垢，皓月虽明障雾烟，云暗青霄掩，世情有分，物态无缘。</p><p>【三】古铜时下收，菱花何处选。今来特许良工见，气吹黯雾飞天外，手抚残云离月边。光彩如银练，高低善辨，貌陋能传。</p><p>【二】就中硬胜刚，外面软似绵。冰盆初破如刀剪，逢人射影停身分，睹物遗形在眼前。分明现，秋天朗朗，风露涓涓。</p><p>【一】分毫无缕瑕，光莹净玉宣。残云刮地西风卷，寒光皎洁明盈室，素魄团圆照满天。似银汉冰盘转，鉴窥星斗，照耀山川。</p><p>【尾】据坚平明正清，非为俺自专。若回光返照仁人面，廉洁分明自然显。</p><p>思乡</p><p>辇毂下人生有幸，乐太平歌舞同欢庆。金绮陌玉娉婷，间笙簧歌转流莺。斗驰骋，粉浓兰麝，肌莹琼酥，花解语娇相并。旦暮花魔酒病，诗酬酢好句，词赓和新声。樱唇月下吕玉箫，春笋花前按银筝。正宴乐皇都，忽忆吴山，顿思越景。</p><p>【幺】书剑南行，或征或止无定，飘泊若云萍。驾孤舟一叶帆轻，似脱颖，辞九重凤阙，快万里鹏程。无名利徒奔竞，自愿瞰东南形胜。湖山留客醉，花柳系人情。梯航海峤暮云黄，轿马烟岚乱山青。屡曾经，莲渚芦汀。</p><p>【耍孩儿】山屏锦幛繁花盛，雪霁风和雨晴，良工着色画难成。竹疏梅淡轻盈，竹穿坏壁凉阴浅，梅枕寒流瘦影清。贪幽净，懒趋权势，不就功名。</p><p>【幺】蹉跎到处闲蹭蹬，不觉秋霜鬓冷。客窗几度梦朝京，忆松楸败境荒荆。见新人百倍增千倍，问故友十停无九停。咱徼幸，尚天涯流落，海角飘零。</p><p>【三煞】涎乾沿壁蜗，翅殭守冻蝇。羁縻人舟缆桩橛钉。迟留荆楚悲王粲，久困长沙叹贾生。思薄命，钱未尝满贯，粮不足空瓶。</p><p>【二】虽然动的脚根，何曾转的眼睛，杜鹃啼感动归家兴。羡孤云易举离南浦，无双翼高飞过渭城。行装并，载满船风月，十里旗亭。</p><p>【尾】剡溪水半合，山阴雪欲平。还乡子安道无踪影，不回棹先生望谁请。</p><p>羊诉冤</p><p>十二宫分了巳未，禀乾坤二气成形质。颜色异种多般，本性善群兽难及。向塞北，李陵台畔，苏武坡前，嚼卧夕阳外，趁满目无穷草地。散一川平野，走四塞荒陂。驭车善致晋侯欢，拂石能逃左慈危。舍命于家，就死成仁，杀身报国。</p><p>【幺】告朔何疑，代衅钟偏称宣王意。享天地济民饥，据云山水陆无敌。尽之矣，駞蹄熊掌，鹿脯獐豝，比我都无滋味。折莫烹炮煮煎熛蒸炙，便盐淹将卮，醋拌糟焙。肉麋肌鲊可为珍，莼菜鲈鱼有何奇，于四时中无不相宜。</p><p>【耍孩儿】从黑河边赶我到东吴内，我也则望前程万里。想道是物离乡贵有些峥嵘，撞着个主人翁少东没西。无料喂把肠胃都抛做粪，无水饮将脂膏尽化做尿。便似养虎豹牢监系，从朝至暮，坐守行随。</p><p>【幺】见一日八十番觑我膘脂，除我柯杖外别有甚的。许下浙江等处恶神祗，又请过在城新旧相知。待赁与老火者残岁里呈高戏，要雇与小子弟新年中扮社直。穷养的无巴避，待准折舞裙歌扇，要打摸暖帽春衣。</p><p>【一煞】把我蹄指甲要舒做晁窗，头上角要锯做解锥，瞅着颔下须紧要栓挝笔。待生撏我毛裔铺毡袜，待活剥我监儿石覃皮。眼见的难回避，多应早晚，不保朝夕。</p><p>【二】火里赤磨了快刀，忙古歹烧下热水，若客都来抵九千鸿门会。先许下神鬼飏了前膊，再请下相知揣了后腿。围我在垓心内，便休想一刀两段，必然是万剐凌迟。</p><p>【尾】我如今剌搭着两个蔫耳朵，滴溜着一条麄硬腿。我便似蝙蝠臀内精精地，要祭赛的穷神下的呵吃。</p><p>村居</p><p>人性善皆由天命，气清浊列等为贤圣。万物内最为灵，又幸为男子峥嵘。要自省妍媸贵贱，寿夭穷通，这几事皆前定，使不着吾强我性。叹时乖运拙，随坎止流行。既知钟鼎果无缘，好向林泉且埋名。除去浮花，修养残躯，安排暮景。</p><p>【幺】量力经营，数间茅屋临人境，车马少得安宁。有书堂药室茶亭，甚齐整。鱼池内菱芡，溪岸上鸡鹅，壮观我乘高兴。缫车响蝉声相应，妻蚕女茧，婢织奴耕。陇头残月荷锄歌，牛背夕阳短笛横，听农家野调山声。</p><p>【耍孩儿】虽然蔬圃衠畦径，搀造化夺时发生。也和治世一般平，桔槔便当权衡。堤防着雨涝开沟洫，准备着天晴浍水坑。栽排定，生涯要久远，养子望聪明。</p><p>【幺】把闲花野草都锄净，尚又怕稊稗交生。桑榆高接暮云平，笋黄菜绿瓜青。葫芦花发香风细，杨柳阴浓暑气清。开心镜，静观消长，闲考亏盈。</p><p>【五煞】菜老便枯，菜嫩便荣，荣枯消长教人为证。菜因浇灌多荣旺，人为功名苦战争。徒然竞，百年身世，数度阴晴。</p><p>【四】兴来画片山，闲来看卷经，推敲访友针诗病。消磨世态杯中酒，聚散人情水上萍。心方定，但缘有酒，与世忘形。</p><p>【三】无愁心自安，高眠梦不惊，不乏衣食为侥幸。身闲才见公途险，累少方知担子轻。成家庆，顽童前引，稚子随行。</p><p>【二】樵夫叉了柴，渔翁扳了罾，故来下访相钦敬。盘中熟笋和生菜，瓮里新醅泼酉占清。行歪令，饮竭正盏，斟满罚觥。</p><p>【尾】渔说了强，樵说他能。我攒颏抱膝宁可听，闲看会渔樵壮厮挺。</p><p>【商调】集贤宾</p><p>宫词</p><p>闷登楼倚阑干看暮景，天阔水云平。浸池面楼台倒影，书去笺雁字斜横。衰柳拂月户云窗，残荷临水阁凉亭。景凄凉助人愁越逞，下妆楼步月空庭。鸟惊环佩响，鹤吹铎铃鸣。</p><p>【逍遥乐】对景如青鸾舞镜，天隔羊车，人囚凤城。好姻缘辜负了今生，痛伤悲雨泪如倾。心如醉满怀何日醒，西风传玉漏丁宁。恰过半夜，胜似三秋，才交四更。</p><p>【金菊香】秋虫夜语不堪听，啼树宫鸦不住声。入孤帏强眠寻梦境，被相思鬼绰了魂灵，纵有梦也难成。</p><p>【醋葫芦】睡不着，坐不宁，又不疼不痛病萦萦。待不思量霎儿心未肯，没乱到更阑人静。</p><p>【高平煞】照愁人残蜡碧荧荧，没水烟消金兽鼎。败叶走庭除，修竹扫苍楹。唱道是人和闷可难争，则我瘦身躯怎敢共愁肠竞。伤心情脉脉，病体困腾腾。画屋风轻，翠被寒增，也温不过早来袜儿冷。</p><p>【尾】睡魔盼不来，丫鬟叫不应，香消烛灭冷清清。唯嫦娥与人无世情，可怜咱孤另，透疏帘斜照月偏明。</p><p>【越调】斗鹌鹑</p><p>风情</p><p>连夜银蟾，逐朝媚脸。休再情添，淹渐病染。殢雨初沾，尤云乍敛。他不嫌，俺正忺。不顾伤廉，何曾记点。</p><p>【紫花儿】双歌月枕，携手虚檐。傅粉妆奁，欢娱忒酽。收管特严，如鰜。载何曾有半句儿谄，无一星所欠。浪静风恬，落花泥粘。</p><p>【幺】无嫌，大排场俺占，乔风月咱兼，闲是非人口店。强做科撒坫，硬热恋白沾。相答抡的柄铜锹分外里险，撅坑撅堑。潘岳花撏，韩寿香苫。</p><p>【小桃红】小姨夫统镘紧沾粘，新人物冤家忺。早起无钱晚夕厌，怎拘钤，苏卿不嫁穷双渐，败旗儿莫飐。俏懃儿绝念，鱼雁各伏替。</p><p>【尾】假真诚好话儿亲曾验，鼻凹里沙糖怎饫。贪顾恋眼前甜，不堤防背后闪。</p><p>【双调】行香子</p><p>叹世</p><p>名利相签，祸福相兼，使得人白发苍髯。残花雨过，落絮泥沾，似梦中身、石中火、水中盐。</p><p>【幺】跳下竿尖，摆脱钩钳，乐天真休问人嫌。顾前盼后，识耻知廉。是汉张良，越范蠡，晋陶潜。</p><p>【乔木查】尽秋霜鬓染，老去红尘厌。名利为心无半点，庄周蝶梦甜，疏散威严。</p><p>【搅筝琶】君休欠，何故苦厌厌。月满还亏，杯盈自滟，荣贵路景稠粘。沾惹情忺，把穿。绝业贯休再添，徒尔趋炎。</p><p>【拨不断】弃雕檐，隐闾阎。灰心打灭烧身焰，袖手擘开锁顶钳，柔舌砍钝吹毛剑。旧由绝念。</p><p>【离亭宴带歇指煞】无钱妆富刚为僭，有财合散休从俭。狂夫不厌，为口腹遥天外置网罗，贪贿赂满肚里生荆棘，争人我平地上撅坑堑。六印多你尚贪，一瓢足咱无欠。君子退谦，把两字利名勾，向百岁光阴里，将一味清闲占。供庖厨野齑香，忘宠辱村醪酽。无客至柴荆昼掩，卧松菊北窗凉，躲风波世途险。</p><p>【双调】蝶恋花</p><p>闺怨</p><p>夜月楼头横玉管，雾帐云屏，常恨春霄短。别后身属新恨管，泥金翠袖啼痕满。</p><p>【乔牌儿】旧衣服陡恁宽，好茶饭减多半。添盐添醋人撺断，刚捱了少半碗。</p><p>【神曲缠】似这般，我怎谩，招处女邻姬相玩。云堆髻盘，钗横凤冠，这憔悴除他来缓。我怎观，樵爨。残荷飐荒凉池畔，衰柳拂斜阳楼观。秋草比人情一般，妆点就闲愁一段。</p><p>【幺】闷如何，倒断，音尘杳归期难算。断久恋花衢妓馆，想难忘娇艳浓欢。恨题班姬素纨，笔书乏蒙氏毫端。鸾肠断，翠槃，恨无个地缝钻。一会没乱，一会心酸，都撮来眉上攒。无甚病痯，钏松冰腕，腹中愁堆垛满。</p><p>【离亭带歇指煞】顿不开眉上连环贯，续不上腹内柔肠断。凄惶业债，风流婿魂梦中少团圆。淹渐病昼夜家厮缠缴，相思鬼行坐里常陪伴。暮寒生灯渐昏，微雨歇云初判。添愁衅端，风引漏声来，月移花影去，物感愁心乱。强解开闷套头，硬剁断愁羁绊，先擗掠凄凉两般。怀抱的枕儿温，香熏的被儿暖。</p><h2 id="【蒲道源】" tabindex="-1"><a class="header-anchor" href="#【蒲道源】" aria-hidden="true">#</a> 【蒲道源】</h2><p>蒲道源(一二六○--一三三六)，字得之，号顺斋。世居眉州青神县(今属四川省)，后徙居兴元南郑(今属陕西省)。初为郡学正，皇庆二年(一三一三)征为翰林编修，进应奉，迁国子博士，延祐七年(一三二○)辞归。年七十被召为陕西儒学提举，不赴。著有《闲居丛稿》。</p><p>小令</p><p>【黄钟】人月圆</p><p>赵君锡再得雄</p><p>君家阴德多多种，重得读书郎。掌中惊看，隆颅犀角，黛抹朱妆。最堪欢处，灵椿未老，丹桂先劳。他年须记，于门高大，车马煌煌。</p><h2 id="【赵天锡】" tabindex="-1"><a class="header-anchor" href="#【赵天锡】" aria-hidden="true">#</a> 【赵天锡】</h2><p>赵天锡，孙楷第考其中禹珪，又名祐，字天锡。元·郑元祐《遂昌山樵杂录》载云：&quot;宛丘公讳祐字天赐。&quot;宛丘(今河南淮阳县)元时隶汴梁路之陈州。元·钟嗣成《录鬼簿》以咱名概之，记其为&quot;汴梁人&quot;，并做过&quot;镇江府判&quot;，列其为&quot;前辈已死名公才人，有所编传奇行于世者&quot;之内。贾仲明吊词云：&quot;曹公汤饼试何郎，天德名公家汴梁，金钗剪烛音响亮。为府判，住镇江，出名阁，官样文章。显新句，贮锦囊，金玉铿镪。&quot;叶德均《戏曲小说丛考》中认为：&quot;天德名公&quot;当为&quot;大德名公&quot;之误，并言赵氏为元贞、大德时人。《遂昌山樵杂录》载赵氏曾任江浙行省磨照，又记其&quot;官至财赋总管&quot;，即所言赵氏曾任江南行省大司农管勾。赵氏杂剧，朱权评其词&quot;如秋水芙蕖&quot;，惜赵氏所作《何郎傅粉》、《金钗剪烛》皆佚不传。另外，元刊本《阳春白雪》录有&quot;赵君锡&quot;小令一首。元·陶宗仪《辍耕录》载&quot;宛丘赵君天锡&quot;。任讷校《散曲丛刊》本目录遂题为&quot;赵天锡祐&quot;。可知赵氏杂剧不传，尚有散曲传世。</p><p>小令</p><p>【双调】蟾宫曲</p><p>题金山寺</p><p>长江浩浩西来，水面云山，山上楼台。山水相辉，楼台相映，天与安排。诗句就云山动色，酒杯倾天地忘怀。醉眼睁开，遥望蓬莱。一半儿烟遮，一半儿云埋。</p><p>【双调】雁儿落过清江引碧玉箫</p><p>美河南王</p><p>厌市朝车马多，羡凌烟阁功劳大。盖村居绿野堂，赛兰省红莲幕。</p><p>浊酒一壶天地阔，世态都参阅。闷携藜杖行，醉向花阴卧，老官人闲快活。</p><p>北镇沙陀，千里暮云合。南接黄河，一线衮金波。赛渊明五柳庄，胜尧夫安乐窝。红粉歌，笙箫齐和。他，访谢安在东山卧。</p><p>秉乾坤秀气清，凛冰雪丹心正。奉朝中天子宣，领阃外将军令。</p><p>战马远嘶边月冷，卷地旌旗影。风生虎帐寒，笔扫狼烟静，咫尺间领三公判内省。</p><p>满腹才能，幕府夜谈兵。唾手功名，麟阁要图形。诸葛亮八阵图，周亚夫细柳营。羡此行，南蛮平定。听，和凯歌回敲金镫。</p><p>【双调】风入松</p><p>忆旧</p><p>怨东风不到小窗纱，枉辜负荏苒韶华。泪痕湮透香罗帕，凭阑干望夕阳西下。恼人情愁闻杜宇，凝眸处数归鸦。</p><p>唤丫鬟休买小桃花，一任教云鬓堆鸦。眉儿淡了不堪画，愁和闷将人禁加。咫尺间那人在家，浑一似阻天涯。</p><p>记前日席上泛流霞，正遇着宿世冤家。自从见了心牵挂，心儿里撇他不下。梦儿里常常见他，说不的半星儿话。</p><p>忆刘郎当日到仙苑，使自家心绪悬悬。眼儿里见了心儿里恋，口儿里不敢胡言。朝夕里只得告天，何时得再团圆？</p><h2 id="【吴仁卿】" tabindex="-1"><a class="header-anchor" href="#【吴仁卿】" aria-hidden="true">#</a> 【吴仁卿】</h2><p>吴仁卿，名弘道，号克斋。金台蒲阴(今河北安国市)人。曹本、《说集》本、孟本《录鬼簿》均作名仁卿、字弘道，唯天一阁本《录鬼簿》作名弘道。孙楷第《元曲家考略》据元人许善胜大德五年(一三○一)《史州启劄》序，作&quot;仁卿名弘道&quot;，遂成定论。邵曾祺《元明北杂剧总目考略》认为钟嗣成很可能将吴氏的名和字颠倒了，天一阁本纠其误。据许氏序文，弘道曾官江西省检校掾史；《录鬼簿》记其约在至顺元年(一三三○)前以府判致仕；据其小令〔金字经〕《颂升平》，他还担任过知县。《录鬼簿》列入&quot;方今才人相知者&quot;，并谓《录鬼簿》卷上所载曲家，皆&quot;余友陆君仲良，得之于克斋先生吴公&quot;。他是与元杂剧流传很有关系的人物。邵曾祺认为：弘道于大德年间已有文名；他是北方人，对大都作家当然熟悉，且与关汉卿同乡(如《祁州志》记载可靠)，更有条件与这些人接近，他应是钟嗣成的前辈。弘道对中州文献的搜集保存，不遗余力。除提供了《录鬼簿》卷上的资料外，尚编有《曲海丛珠》，今佚；《中州启劄》四卷，今幸有传本。《四库全书总目提要》谓：&quot;许善胜序，称吴君裒中州诸老往复书尺，类为一编，凡若干卷。体制简古，文词浑成。其上下议论，率于政教彝伦有关。风流笃厚，典刑具存。今考其所载，有赵秉文、元好问、张斯立、杜仁杰诸人劄子，大抵皆一时名流。《永乐大典》载宋元启劄最多，其猥滥亦最甚。惟此一编，犹稍稍近雅。&quot;弘道更是一位重要的曲家，作杂剧五种：《子房货剑》、《正阳门》、《醉游阿房宫》、《楚大夫屈原投江》、《手卷记》，惜皆无传。严敦易考无名氏杂剧《汉公卿衣锦还乡》第一折的关目，很可能是从吴氏《子房货剑》一剧的残本中钞袭而来的(《元剧斟疑·衣锦还乡》)。散曲集《金缕新声》亦不传。卢前有《金缕新声》辑本，收入《饮虹簃所刻本》中，收小令二十三首，套数四套。今据《全元散曲》，存小令34首，套数4套。他游宦南方，颇多眷恋，&quot;愁里南闽，客里东吴，梦里西湖&quot;，与南方&quot;士夫&quot;结下了深厚友情。他和许多汉族知识分子一样，感到才不尽用。他做过&quot;穷知县&quot;，他说：&quot;晋时陶元亮，自负经济才，耻为彭泽一县宰&quot;，&quot;赋一篇《归去来》&quot;。这是元曲家普遍存在的心态。朱权《太和正音谱》评其词&quot;如山间明月&quot;，贾仲明补《录鬼簿》吊词赞其&quot;锦乐府天下盛行&quot;。</p><p>小令</p><p>【南吕】金字经</p><p>伤春</p><p>落花风飞去，故枝依旧鲜，月缺终须有再圆。圆，月圆人未圆。朱颜变，几时得重少年？</p><p>咏蓝采和</p><p>紫檀敲寒玉，绿袍飘败荷，好个春风蓝采和。歌，人生能几何？乾坤大，小儿休笑他。</p><p>颂升平</p><p>太平谁能见？万村桑柘烟，便是风调雨顺年。田，绿云无尽边。穷知县，日高犹自眠。</p><p>咏樵</p><p>这家村醪尽，那家醅瓮开，卖了肩头一担柴。口怡，酒钱怀内揣，葫芦住，大家提去来。</p><p>宿邯郸驿</p><p>梦中邯郸道，又来走这遭，须不是山人索价高。嘲，虚名无处逃。谁惊觉，晓霜侵鬓毛。</p><p>咏渊明</p><p>晋时陶元亮，自负经济才，耻为彭泽一县宰。栽，绕篱黄菊开。传千载，赋一篇《归去来》。</p><p>崧南秋晚</p><p>谢公东山卧，有时携妓游，老我松南书满楼。楼外头，乱峰云锦秋。谁为寿？绿鬟双玉舟。</p><p>道情</p><p>今人不饮酒，古人安在哉？有酒无花眼倦开。鼓吹台，玉人扶下阶。何妨碍，青春不再来。</p><p>道人为活计，七件儿为伴侣，茶药琴棋酒画书。世事虚，似草梢擎露珠。还山去，更烧残药炉。</p><p>太宗凌烟阁，老子邀月楼，便是男儿得志秋。休，几人能到头？杯中酒，胜如关内侯。</p><p>海棠秋千架，洛阳官宦家，燕子堂深竹映纱。嗏，路人休问他，夕阳下，故宫惊落花。</p><p>【中吕】上小楼</p><p>钱塘感旧</p><p>虚名仕途，微官苟禄。愁里南闽，客里东吴，梦里西湖。到寓居，问士夫，都为鬼录，消磨尽旧时人物。</p><p>题小卿双渐</p><p>苏卿告覆，金山题句。行哭行啼，行想行思，行写行读。自应举，赴帝都，双郎何处，又随将贩茶人去。</p><p>西湖宴饮</p><p>人凭画阑，舟横锦岸。一线苏堤，两点高峰，四面湖山。玉筝弹，彩袖弯，红牙轻按，直吃的酒阑人散。</p><p>春日闺怨</p><p>伤春病体，残春天气。萦损柔肠，蹙损双蛾，瘦损香肌。唤小梅，你快疾，重门深闭，怕莺花笑人憔悴。</p><p>西湖泛舟</p><p>骄骢锦鞯，轻罗彩扇。帘卷东风，花绽香云，柳吐晴烟。泛画船，列绮筵，笙箫一片，人都在水晶宫殿。</p><p>春残离思</p><p>春光正浓，莺声相送。人云兰堂，尘锁妆台，画罨帘栊。锦帐中，翠被空，无人相共，央及煞绿窗春梦。</p><p>佳人送别</p><p>鸳鸯共栖，鸾凤相配。夜放同衾，朝朝同乐，步步相随。猛可里，个厮离，相留无计，登时间粉憔脂悴。</p><p>佳人话旧</p><p>幽栏小轩，闲庭深院。同向书帏，共坐吟窗，对理冰弦。想在先，忆去年，今番相见，思量的人眼前活现。</p><p>青楼妓怨</p><p>正如鱼似水，早无仁无认。使了钱物，置了鞍马，做了衣袂。使见识，觅厮离，将咱抛弃，闪的人脊筋儿着地。</p><p>闺庭恨别</p><p>相知笑他，傍人毁骂。谢馆秦楼，柳陌花街，浪酒闲茶。若到家，下的马，如何干罢？和这吃敲才慢慢的说话。</p><p>章台怨妓</p><p>将咱撒开，和人伴怪。误了功名，弃了妻男，废了田宅。想起来，甚颇耐，当时欢爱。都撇在九霄云外。</p><p>【中吕】醉高歌</p><p>叹世</p><p>风尘天外飞沙，日月窗间过马。风俗扫地伤王化，谁正人伦大雅？</p><p>【商调】梧叶儿</p><p>春三月，夜五更，孤枕梦难成。香销尽，花弄影，此时情，辜负了窗前月明。</p><p>花前约，月下期，欢笑忽分离。相思害，憔悴死，诉与谁？只有天知地知。</p><p>乜斜害，药难医，陡峻恶相思。懊悔自，埋怨你，见面时，说几句知心话儿。</p><p>桃花树，落绛英，和闷过清明。风才定，雨乍晴，绣针停，短叹长吁几声。</p><p>暮春</p><p>春云净，芳树晓，花外燕声娇。呼红袖，品玉箫，泛兰桡，十里春风画桥。</p><p>韶华过，春色休，红瘦绿阴稠。花凝泪，柳带愁，泛兰舟，明日寻芳载酒。</p><p>湖上</p><p>舟中句，湖上景，芳酒泛金橙。云初退，月正明，雪初晴，几树梅花弄影。</p><p>【双调】拨不断</p><p>闲乐</p><p>泛浮槎，寄生涯，长江万里秋风驾。稚子和烟煮嫩茶，老妻带月包新鲊，醉时闲话。</p><p>利名无，宦情疏，彭泽升半微官禄。蠹鱼食残架上书，晓霜荒尽篱边菊，罢官归去。</p><p>暮云遮，雁行斜，渔人独钓寒江雪。万木天寒冻欲折，一枝冷艳开清绝，竹篱茅舍。</p><p>选知音，日相寻，山间林下官无禁。闲后读书困后吟，醉时睡足醒时饮，不狂图甚。</p><p>套数</p><p>【大石调】青杏子</p><p>惜春</p><p>幽鸟正调舌，怯春归似有伤嗟。虚檐凭得栏干暖，落花风里，游丝天外，远翠千叠。</p><p>【望江南】音书断，人远路途赊。芳草啼残锦鹧鸪，粉墙飞困玉胡蝶，日暮正愁绝。</p><p>【好观音】帘卷东风飘香雪，绮窗下翠屏横遮，庭院深沉袅篆斜。正黄昏，燕子来时节。</p><p>【随煞】银烛高烧从今夜，好风光未可轻别。留得东君少住些，惟恐怕西园海棠谢。</p><p>闺情</p><p>梁燕语呢喃，九十日春色过三。东风满院杨花谢，离情正苦，归情未准，鬼病将担。</p><p>【归塞北】从别后，天北隔天南。玉腕消香金钏憁，柳腰束素翠裙搀，赢得瘦岩岩。</p><p>【好观音】信步闲庭院阑槛，荷钱小池面挼蓝。点检芳从总不堪，正蜻蜓雨过波纹蘸。</p><p>【幺】绿树成阴和烟暗，近香街羞对宜男。锦字书成粉泪缄，怕黄昏梦里将人赚。</p><p>【尾】窗下尘蒙青鸾鉴，问章台何处停骖？薄幸才郎不顾咱，有谁画青山两眉淡？</p><p>【越调】斗鹌鹑</p><p>天气融融，和风习习。花发南枝，冰消岸北。庆贺新春，满斟玉液。朝禁阙，施拜礼。舞蹈扬尘，山呼万岁。</p><p>【紫花儿序】托赖着一人有庆，五谷丰登，四海无敌。寒来暑往，兔走乌飞。节令相催，答贺新正圣节日。愿我皇又添一岁，丰稔年华，太平时世。</p><p>【小桃红】官清法正古今稀，百姓安无差役。户口增添盗贼息，路不拾遗，托赖着万万岁当今帝。狼烟不起，干戈永退，齐贺凯歌回。</p><p>【庆元贞】先收了大理，后取了高丽。都收了偏邦小国，一统了江山社稷。</p><p>【幺】太平无事罢征旗，祝延圣寿做筵席，百官文武两班齐。欢喜无尽期，都吃得醉如泥。</p><p>【秃厮儿】光禄寺琼浆玉液，尚食局御膳堂食，朝臣一发呼万岁。祝圣寿，庆官里，进金杯。</p><p>【圣药王】大殿里，设宴会，教坊司承应在丹墀。有舞的，有唱的，有凤箫象板共龙笛，奏一派乐声齐。</p><p>【尾】愿吾皇永坐在皇宫里，愿吾皇永掌着江山社稷。愿吾皇永穿着飞凤赭黄袍，愿吾皇永坐着万万载盘龙亢金椅。</p><p>【越调】斗鹌鹑</p><p>自悟</p><p>弃职休官，张良范蠡。释辞了紫绶金章，待看青山绿山。跳出狼虎丛中，不入麒麟画里。想爵禄高，性命危。一个个舍死忘生，争宣竞敕。</p><p>【紫花儿序】你都待重裀而卧，列鼎而食，不如我拂袖而归。急流中勇退，见贤思齐。当日个，宁武子左丘明孔仲尼。邦有道则仕，邦无道则废，齐魏里使煞个孙庞，殷商中饿杀了夷齐。</p><p>【鬼三台】看了些英雄辈，争闲气，为功名将命亏。笑豫让，叹鉏麑，待图个甚的？论功劳胜似燕乐毅，论才学不如晋李仪。常言道才广妨身，官高害己。</p><p>【圣药王】我如今近七十，才晓得，方知道老而不死是为贼。指鹿做马，唤凤做鸡。葫芦今后大家提，想谁别辨个是和非。</p><p>【调笑令】为甚每日醉如泥，除睡人间总不知。戒之在得因何意，老不必争名夺利。黄金垛到北斗齐，也跳不出是处轮回。</p><p>【圣药王】赤紧的乌紧飞，兔紧催，暂时相赏莫相违。菊满篱，酒满杯。当吃得席前花影坐间移，白发故人稀。</p><p>【尾】想当日子房公会觅全身计，一个识空便抽头的范蠡。归山去的待看翠巍巍千丈岭头云，归湖的待看绿湛湛长江万顷水。</p><p>【越调】梅花引</p><p>兰蕊檀心仙袂香，蝶粉蜂黄宫样妆。紫云娘，彩衣郎，东君配偶，天然是一双。</p><p>【紫花儿序】丹青模样，冰雪肌肤，锦绣心肠。惊魂未定，好事多妨。堪伤，不做美相知每早使伎俩。左右拦障，笑里藏刀，雪上加霜。</p><p>【幺】日沉西浦，月转南楼，花暗东墙。尽教人妒，谁敢声扬？参详，但得伊家好觑当。问甚凄凉，苦乐同受，生死难忘。</p><p>【秃厮儿】分破金钗凤凰，拆开绣带鸳鸯，离怀扰扰愁闷广。不由俺，到黄昏，思量。</p><p>【尾】近来陡恁无情况，自写你个劳成不良。三两遍问佳期，一千般到说谎。</p><h2 id="【阿里耀卿】" tabindex="-1"><a class="header-anchor" href="#【阿里耀卿】" aria-hidden="true">#</a> 【阿里耀卿】</h2><p>阿里耀卿，亦称里耀卿，西域少数民族散曲家。生卒年不详。曾入翰林院为学士。所存散曲仅有所映思妇愁绪的小令〔正宫·醉太平〕一首。明·朱权《太和正音谱》将其列于&quot;词林英杰&quot;一百五十人之中。</p><p>小令</p><p>【正宫】醉太平</p><p>寒生玉壶，香烬金炉，晚来庭院景消疏，闲愁万缕。胡蝶归梦迷溪路，子规叫月啼芳树，玉人垂泪滴珍珠，似梨花暮雨。</p><h2 id="【孔文升】" tabindex="-1"><a class="header-anchor" href="#【孔文升】" aria-hidden="true">#</a> 【孔文升】</h2><p>孔文升，字退之，乃孔子五十四代孙，生卒年不详。升父始家杭州，宋恭宗德祐末(一二七六)移居建康(今江苏南京市)，&quot;升就外氏以居，遂为溧阳(今属江苏省)人&quot;。&quot;幼在金陵郡庠，从戴表元(宋末元初著名文人)学，后从廉使使琰游&quot;(见今人王文才《元曲纪事》)。至元末(一二九四)，补建康书吏。善属对，工诗。元·徐琰谓&quot;退之天资颖异，笔力过人，擅江淮之英，本邹鲁之气&quot;(隋树森《全元散曲》)。卢挚亦&quot;雅相推重，一游一宴，莫不与退之同处；或赋诗词，必先书见示&quot;(元·赵孟頫《阙里谱系序》、明·蒋一葵《尧山堂外纪》孔文升小传)。</p><p>小令</p><p>【双调】折桂令</p><p>赠千金奴</p><p>杏桃腮杨柳纤腰，占断他风月排场，鸾凤窝巢。宜笑宜颦，倾国倾城，百媚千娇。一个可喜娘身材儿是小，便做天来大福也难消。檀板轻敲，银烛高烧，万两黄金，一刻春宵。</p><h2 id="【赵岩】" tabindex="-1"><a class="header-anchor" href="#【赵岩】" aria-hidden="true">#</a> 【赵岩】</h2><p>赵岩，字鲁瞻，号秋巘。长沙(今属湖南省)人，寓居溧阳(今属江苏省)。生卒年不详。宋代丞相赵葵后代。早年遭遇鲁王(雕阿不剌，弘吉刺氏贴木之子)诬谤而退居江南。赵岩长于诗，在太长公主前曾立赋八首七律，大受赞赏，得公主赏赐甚盛。而其出门即将金银器皿&quot;皆碎而为分，惠官中从者及寒士&quot;(元·孔静斋《至正直记》卷一&quot;赵岩乐府&quot;条)。赵岩又好酒，人称&quot;醉后可顷刻赋诗百篇，时人皆推羡之&quot;。然一生潦倒，晚年醉病而卒，遗骨归长沙。其散曲仅存小令一首。但此曲笔调活泼，构思颇见新意，在元曲中亦可算作佳作。</p><p>小令</p><p>【中吕】喜春来过普天乐</p><p>琉璃殿暖香浮细，翡翠帘深卷燕迟，夕阳芳草小亭西。间纳履，见十二个粉蝶儿飞。一个恋花心，一个搀春意。一个翩翻粉翅，一个乱点罗衣。一个掠草飞，一个穿帘戏。一个赶过杨花西园里睡，一个与游人步步相随。一个拍散晚烟，一个贪欢嫩蕊，那一个与祝英台梦里为期。</p><h2 id="【黄公望】" tabindex="-1"><a class="header-anchor" href="#【黄公望】" aria-hidden="true">#</a> 【黄公望】</h2><p>黄公望（一二六九--一三五四）字子久，号大痴，又号一峰。世居平江常熟（今属江苏省），本陆氏子，名坚，自幼过继永嘉黄氏，遂徙富春（今浙江富阳县）。天姿孤高，应神童科。至元中浙西廉访使徐琰辟为书吏，以事罢。延祐中游京师，为御史台察院掾，忤权豪下狱，得出，遂不复仕。寓居松江，往来钱塘、吴中，晚居西湖筲箕泉。己而归富春，卒。工诗，有《大痴道人集》。尤善画，宗董源、巨然，运思落笔，出人意表，自成一家，为元四大画家之一。著有《写山水诀》。又通音律，长词、短曲，落笔即成。</p><p>【中吕】醉中天</p><p>李嵩髑髅纨扇</p><p>没半点皮和肉．有一担苦和愁。傀儡儿还将丝线抽，寻一个小样子把冤家逗。识破个羞那不羞？呆兀自五里已单堠。</p><h2 id="【张养浩】" tabindex="-1"><a class="header-anchor" href="#【张养浩】" aria-hidden="true">#</a> 【张养浩】</h2><p>张养浩（一二六九--一三二九），字希孟，号云庄，济南人。幼有才名，长游京师，献书于平章不忽木，大以为奇。累辟御史台丞相掾，擢监察御史，疏时政万余言，累官翰林直学士、礼部尚书。天历二年（一三二九），关中大旱，特拜陕西行台中丞，前往赈灾，得疾不起，卒封滨国公，谥文忠。有《三事忠告》、《归田类稿》等。散曲集有《云在休居自适小乐府》。明·朱权《太和正音谱》谓其曲&quot;如玉树临风&quot;。</p><p>小令</p><p>【双调】沽美酒兼太平令</p><p>在官时只说闲，得闲也又思官，直到教人做样看。从前的试观，哪一个不遇灾难？楚大夫行吟泽畔，伍将军血污衣冠，乌江岸消磨了好汉，咸阳市干休了丞相。这几个百般，要安，不安，怎如俺五柳庄逍遥散诞？</p><p>【双调】胡十八</p><p>正妙年，不觉的老来到。思往常，似昨朝，好光阴流水不相饶，都不如醉了，睡着。任金乌搬废兴，我只推不知道。</p><p>从退闲，遇生日，不似今，忒稀奇。正值花明柳媚大寒食，齐歌着寿词，满斟着玉杯，愿合堂诸贵宾，都一般满千岁。</p><p>客可人，景如意，檀板敲，玉箫吹。满堂香蔼瑞云飞，左壁厢唱的，右壁厢舞的。这其间辞酒杯，大管是不通济。</p><p>试算春，九十日，屈指间，去如飞。三分中却早二分归，便醉的似泥，浑都有几时。把金杯休放闲，须臾间日西坠。</p><p>人会合，不容易，但少别，早相离。幸然有酒有相识，对着这般景致，动着这般乐器。主人家又海量宽，劝诸公莫辞醉。</p><p>人笑余，类狂夫，我道渠，似囚拘。为些儿名利损了身躯，不是他乐处，好教我叹吁。唤蛾眉酒再斟，把春光且邀住。</p><p>自隐居，谢尘俗，云共烟，也欢虞。万山青绕一茅屋，恰便似画图中间裹着老夫。对着这无限景，怎下的又做官去。</p><p>【双调】庆东原</p><p>海来阔风波内，山般高尘土中，整做了三个十年梦。被黄花数丛，白云几峰，惊觉周公梦。辟却凤凰池，跳出醯鸡瓮。</p><p>人羡麒麟画，知他谁是谁？想这虚名声到底原无益。用了无穷的气力，使了无穷的见识，费了无限的心机。几个得全身，都不如醉了重还醉。晁错原无罪，和衣东市中，利和名爱把人般弄。付能刓刻成些事功，却又早遭逢著祸凶。不见了形踪，因此上向鹊华庄把白云种。</p><p>鹤立花边玉，莺啼树杪弦，喜沙鸥也解相留恋。一个动开锦川，一个啼残翠烟，一个飞上青天。诗句欲成时，满地云撩乱。</p><p>【双调】庆宣和</p><p>参议随朝天意可，又受奔波，绰然谁更笑呵呵。倒大来快活，倒大来快活。大小清河诸锦波，华鹊山坡，牧童齐唱采莲歌。倒大来快活，倒大来快活。</p><p>【中吕】最高歌兼喜春水</p><p>咏玉簪</p><p>想人间是有花开，谁似他幽闲洁白？亭亭玉立幽轩外，别是个清凉境界。</p><p>裁冰剪雪应难赛，一段香云历绿苔；空惹得暮云生，越显的秋容淡。常引得月华来，和露摘，端的压尽凤头钗。</p><p>诗磨的剔透玲珑，酒灌的痴呆懵懂。高车大纛成何用？一部笙歌断送。</p><p>金波潋滟浮银瓮，翠袖殷勤捧玉钟。对一缕绿杨烟，看一弯梨花月，卧一枕海棠风。似这般闲受用，再谁想丞相府帝王宫？</p><p>【双调】雁儿落兼清江引</p><p>喜山林眼界高，嫌市井人烟闹。过中年便退官，再不想长安道。</p><p>绰然一亭尘世表，不许俗人到。四面桑麻深，一带云山妙，这一塔儿快活直到老。</p><p>【双调】殿前欢</p><p>对菊自叹</p><p>可怜秋，一帘疏雨暗西楼。黄花零落重阳后，减尽风流。对黄花人自羞，花依旧，人比黄花瘦。问花不语，花替人愁。</p><p>登会波楼</p><p>四围山，会波楼上倚阑干。大明湖铺翠描金间，华鹊中问，爱江心六月寒。荷花绽，十里香风散。被沙头啼鸟，唤醒这梦里微官。</p><p>玉香逦花</p><p>玉香逦，花中无物比风流。芳姿夺尽人间秀，冰雪堪羞，翠帏中分外幽。开时候，把风月都熏透。神仙在此，何必扬州。</p><p>村居</p><p>会寻思，过中年便赋去来词。为甚等闲间不肯来城市？只怕俗却新诗。对着这落花村，流水堤，柴门闭柳外山横翠。便有些斜风细雨，也近不得这蒲笠蓑衣。</p><p>【双调】雁儿落兼得胜令</p><p>往常时为功名惹是非，如今对山水忘名利；往常时趁鸡声赴早朝，如今近晌午犹然睡。往常时秉笏立丹墀，如今把菊向东离；往常时俯仰承极贵，如今逍遥谒故知；往常时狂痴，险犯着笞杖徒流罪；如今便宜，课会风花雪月题。云来山更佳，云去山如画。出因云晦明，云共山高下。倚仗立云沙，回首见山家，野鹿眠山草，山猿戏野花。云霞，我爱山无价。看时行踏，云山也爱咱。抖擞了元亮尘，分付了苏卿印；喜西风范蠡舟，任雪满潘安鬓。</p><p>乞得自由身，且作太平民；酒吸华峰月，诗吟泺水春。而今，识破东华梦；红裙，休歌南浦云。三十年一梦惊，财与气消磨尽。把当年花月心，都变做了今日山林兴。</p><p>早是不能行，那更鬓星星。镜里常嗟叹，人前强打撑。歌声，积渐的无心听；多情，你频来待怎生？自高悬神武冠，身无事心无患。对风花雪月吟，有笔砚琴书伴。</p><p>梦境儿也清安，俗势利不相关，由他傀儡棚头闹，且向昆仑顶上看。云山，隔断红尘岸；游观，壶中天地宽。</p><p>也不学严子陵七里滩，也不学姜太公磻溪岸，也不学贺知章乞监湖，也不学柳子厚游南间。俺住云水屋三间，风月竹千竿。一任傀儡棚中闹，且向昆仑顶上看。身安，倒大来无忧患；游观，壶中天地宽。</p><p>【双调】清江引</p><p>咏秋日海棠</p><p>一岁两回春到来，花也多成败。只为云庄秋，不避东君怪，因此上向西风特地开。</p><p>前日彩云飞上天，又向深秋见。翠淡遥山眉，红惨春风面，恨燕莺期天样远。</p><p>霜重物华摇落秋，惊见春如旧。一笑疏篱边，更比黄花瘦，刬地殢西风犹带酒。</p><p>宋玉每逢秋叹嗟，见此应欢悦。恰被风只开，莫遣霜摧谢，有他那惜花人来到也。</p><p>亭下拒霜花数丛，不与渠同梦。娇倚秋阴薄，瘦怯霜华重，几时盼得日迟迟春昼永？</p><p>见一日绕观十数回，只恐花憔悴。锦帐遮寒威，银烛添春意，端的是太真妃初睡起。</p><p>寂寞一枝三四花，弄色书窗下。为着沉香迷，梦见嵬坡怕，且潜身在居士家。</p><p>花竹满亭高士居，常把春留住。赏罢芙蓉秋，又见胭脂露，这的是绰然亭绝妙处。</p><p>睡起不禁霜月苦，篱菊休相妒。恰与东君别，又被西风误，教他这粉蝶儿无是处。</p><p>香满竹篱花正娇，开彻胭脂萼。不幸遭风霜，叶儿都零落，畅好是有上梢无下梢。</p><p>昭群路迷关塞雪，蔡琰胡笳月。往事惟心知，新恨凭谁说，只恐怕梦回时春去也。</p><p>【双调】水仙子</p><p>六十相近老形骸，安乐窝中且避乖。高竿上伎俩休争赛，早回头家去来。对华山翠壁丹崖，将小阔阔书房盖。绿巍巍松树栽，倒大来悠哉。平生原自喜山林，一自归来直到今。向红尘奔走白图甚？怎如俺醉时歌醒后吟！出门来猿鹤相寻。山隐隐烟霞润，水潺潺金玉音，因此上留住身心。中年才过便休官，合共神仙一样看。出门来山水相留恋，倒大来耳根清眼界宽，细寻思这的是真欢。黄金带缠着忧患，紫罗襕裹着祸端，怎如俺藜杖藤冠？</p><p>咏江南</p><p>一江烟水照晴岚，两岸人家接画檐。芰荷丛一段秋光淡，看沙鸥舞再三，卷香风十里珠帘。画船儿天边至，酒旗儿风外飐，爱杀江南！</p><p>咏遂闲堂</p><p>绰然亭后遂闲堂，更比仙家日月长。高情千古羲皇上，北窗风特地凉，客来时樽酒淋浪。花与竹无俗气，水和山有异香，委实会受用也云庄！</p><p>【双调】落梅引</p><p>门外山无数，亭中春有余，但沉吟早成诗句。笑九皋禽也能相媚妩，驾白云半空飞去。野鹤才鸣罢，山猿又复啼，压松梢月轮将坠。响金钟洞天人睡起，拂不散满衣云气。</p><p>山隔红尘断，云随白鸟飞，只这的便是老夫心事。休夸子房并范蠡，肯回头古人也容易。野水明于月，沙鸥闲似云，喜村深地偏人静。带烟霞半山斜照影，都变做满川诗兴。</p><p>流水高低涧，断云远近山，爱园林翠红相间。对诗人怎不教天破悭，四周围水云无限。入室琴书伴，出门山水围，别人不能够尽皆如意。每日乐陶陶辋川图画里，与安期羡门何异？</p><p>【双调】得胜令</p><p>四月一日喜雨</p><p>万象欲焦枯，一雨足沾濡。天地回生意，风云起壮图。农夫，舞破蓑衣绿。和余，欢喜的无是处！</p><p>【中吕】喜春来</p><p>亲登华岳悲哀雨，自舍资财拯救民，满城都道好官人。还自哂，比颜御史费精神。</p><p>十年不作南柯梦，一旦还为西土臣，空教人道好官人。还自哂，闲杀泺湖春。</p><p>路逢饿殍须亲问，道遇流民必细询，满城都道好官人。还自哂，只落的白发满头新。</p><p>乡村良善全生命，廛市凶顽破胆心，满城都道好官人。还自哂，未戮乱朝臣。</p><p>无穷名利无穷恨，有限光阴有限身，也曾附凤与攀鳞。今日省，花鸟一般春。</p><p>一场恶梦风吹觉，依旧壶天日月高，白云深处结团茅。山更好，岚翠滴林梢。</p><p>一溪烟水奁开镜，四面云山锦族屏，客来沉醉绰然亭。对着这无限景，因此上不肯就功名。</p><p>拖条藜杖山林下，无是无非快活煞，王侯卿相不如咱。兴来时斟玉斝，看天上碧桃花。</p><p>翻腾祸患千钟禄，搬载忧愁四马车，浮名浮利待何如？枉干受苦，都不如三径菊四围书！</p><p>探春</p><p>梅花已有飘零意，杨柳将垂袅娜枝，杏桃仿佛露胭脂。残照底，青出的草芽齐。</p><p>【双调】沉醉东风</p><p>蔬圃莲池药阑，石田茅屋柴关。俺这里花发的疾，溪流的慢，绰然亭别是人间。对着这万顷风烟四面山，因此上功名意懒！</p><p>班定远飘零玉关，楚灵均憔悴江干。李斯有黄犬悲，陆机有华亭叹，张柬之老来遭难。把个苏子瞻长流了四五番，因此上功名意懒！</p><p>昨日颜如渥丹，今朝鬓发斑斑。恰才桃李春，又早桑榆晚，断送了古人何限？只为天地无情乐事悭，因此上功名意懒！</p><p>郭子仪功威吐蕃，李太白书骇南蛮。房玄龄经济才，尉敬德英雄汉，魏徵般敢言直谏。这的每都不满高人一笑看，因此上功名意懒！</p><p>苫茅屋白云数间，睡芸窗红日三竿。远近村，高低涧，把人我是非遮断。阆苑蓬莱咫尺间，园此上功名意懒！</p><p>万言策长沙不还，六韬书云梦空叹。只为他进身的疾，收心的晚，终不免有许多忧患。见了些无下梢从前玉笋班，因此上功名意懒！</p><p>笔砚琴书座间，松筠梅菊江于。欢有余，春无限，绰然亭只疑在天上。万事无心一钓竿，因此上功名意懒。</p><p>寄阅世道人侯和卿</p><p>披一领熬日月耐风霜道袍，系一条锁心猿拴意马环绦。穿一对圣僧鞋，带一顶温公帽，一心敬奉三教。休指望做神仙上九霄，只落得无是非清闲到老。</p><p>【中吕】朱履曲</p><p>休只爱夸强说会，少不得直做的贴骨粘皮，一旦待相离怎相离。爱他的着他的，得便宜是落便宜，休着这眼皮儿谩到底！</p><p>鹦鹉杯从来有味，凤凰池再也休提，忧与辱常常不曾离。挂冠归山也喜，抬手舞月相随，却原来好光景都在这里。</p><p>那的是为官荣贵，止不过多吃些筵席，更不呵安插些旧相知。家庭中添些盖作，囊箧里儹些东西，教好人每看做甚的？</p><p>客位里宾朋等候，记事儿撞满杴头，不了的平白地结为仇讎。里头教同伴絮，外面教歹人扌愁，到命衰时齐下手。</p><p>六十岁逡巡轮过，便到者稀年应也无多，暗想人生待如何？古和今都是梦，长与短任从他，只不如向云庄闲快活。</p><p>弄世界机关识破，叩天门意气消磨，人潦倒青山慢嵯峨。前面有千古远，后头有万年多，量半炊时成得甚么？</p><p>正胶漆当思勇退，到参商才说归期，只恐范蠡张良笑人痴。腆着胸登要路，睁着眼履危机，直到那其间谁救你？</p><p>萧墙外拥来抢去，筵席上似有如无，奏事处连忙的退了身躯。付能都堂中妆样子，却早怯烈司里画招伏，知他那驼儿是荣贵处？</p><p>才上马齐声儿喝道，只这的便是送了人的根苗，直引到深坑里恰心焦。祸来也何处躲？天怒也怎生饶？把旧来时威风不见了。</p><p>【中吕】十二月兼尧民歌</p><p>从跳出功名火坑，来到这花月蓬瀛。守着这良田数顷，看一会雨种烟耕。倒大来心头不惊，每日家直睡到天明。</p><p>见斜川鸡犬乐升平，绕屋桑麻翠烟生。杖藜无处不堪行，满目云山画难成。泉声，响时仔细听，转觉柴门静。</p><p>寒食道中</p><p>清明禁烟，雨过郊原，三四株溪边杏桃，一两处墙里秋千。隐隐的如闻管弦，却原来是流水溅溅。人家浑似武陵源，烟霭蒙蒙淡春天。游人马上袅金鞭，野老田间话丰年。山川，都来杖屦边，早子称了闲居愿。</p><p>遂闲堂即事</p><p>堂名遂闲，偃息其间。对着这青编四围、翠玉千竿。壁上关仝范宽，枕上陈抟。</p><p>古铜围座锦斓斑，玛瑙杯斟水晶寒。灵石相间玉潺湲，笔砚窗前雨声干。倒大来清安，柴门势不关，一任云飞散。</p><p>秋池散虑</p><p>池亭草苫，书架牙签。对着这烟波绿惨，霜叶红酣。太湖石神剜鬼劚，掩映着这松杉。恰便似蛟龙飞绕玉巉岩，忄害的些野鹿山猿半痴憨。呼童忙为卷疏帘，老子无语但掀髯。遥瞻，云山露半尖，越显的秋光淡。</p><p>【中吕】普天乐</p><p>水挪蓝，山横黛。水光山色，掩映书斋。图画中，嚣尘外。暮醉朝吟妨何碍？正黄花三径齐开，家山在眼，田园称意，其乐无涯。</p><p>树连村，山为界。分开烟水，隔断尘埃。桑柘田，相襟带。锦里风光春常在，看循环四季花开。香风拂面，彩云随步，其乐无涯。</p><p>折腰惭，迎尘拜。槐根梦觉，苦尽甘来。花也喜欢，山也相爱。万古东篱天留在，做高人轮到吾侪。山妻稚子，团栾笑语，其乐无涯。</p><p>看了些荣枯，经了些成败。子猷兴尽，元亮归来。把翠竹栽，黄茅盖。你便占尽白云无人怪，早子收心波竹杖芒鞋。游山玩水，吟风弄月，其乐无涯。只为爱山的别，耽书的煞。轻轻搽下，黄阁乌台。整八年，江村外。偿却从前莺花债，但客至玳瑁筵开。金瓢劝酒，玉人同坐，其乐无涯。</p><p>芰荷衣，松筠盖。风流尽胜，画戟门排。看时节采药苗，挑芹菜。捕得金鳞船头卖，怎肯直抢入千丈尘埃？片帆烟雨，一竿风月，其乐无涯。楚《离骚》，谁能解？就中之意，日月明白。恨尚存，人何在？空快活了湘江鱼虾蟹，这先生畅好是胡来。怎如向青山影里，狂歌痛饮，其乐无涯。莫刚直，休豪迈。于身无益，惹祸招灾。放的这眼界高，胸襟大。问甚几度江南浮云坏，且对青山适意忘怀。子真谷口，元龙楼上，其乐无涯。布袍穿，纶巾戴。傍人休做，隐士疑猜。鬓发皤，心神怠。拱出无边功名赛，我直待要步走上蓬莱。神游八表，眼高四海，其乐无涯。</p><p>洞壶中，红尘外。友从江上，载得春来。烟水间，乾坤大。缓步云山无遮碍，胜王家舞榭歌台。酒斟色艳，诗吟破胆，其乐无涯。</p><p>辞参议还家</p><p>昨日尚书，今朝参议。荣华休恋，归去来兮！远是非，绝名利。盖座团茅松阴内，更稳似新筑沙堤。有青山劝酒，白云伴睡，明月催诗。</p><p>闲居</p><p>好田园，佳山水。闲中真乐，几个人知？自在身，从吟醉。一片闲云无拘系，说神仙恰是真的。任鸡虫失得，夔蚿多寡，鹏鹔高低。</p><p>秋日</p><p>喜归休，中年后。放怀诗酒，到处追游。罗绮围，笙歌奏。正值黄花开时候，把陶渊明生纽得风流。霜林簇锦，云山展翠，烟水横秋。</p><p>大明湖泛舟</p><p>画船开，红尘外。人从天上，载得春来。烟水闲，乾坤大。四面云山无遮碍，影摇动城郭楼台。杯斟的金波滟滟，诗吟的青霄惨惨，人惊的白鸟皑皑。</p><p>【双调】折桂令</p><p>想为官枉了贪图，正直清廉，自有亨衢。暗室亏心，纵想致富，天意何如？白图甚身心受苦，急回头暮景桑榆。婢妾妻孥，玉帛珍珠，都是过眼的风光，总是空虚。</p><p>功名事一笔都勾，千里归来，两鬓惊秋。我自无能，谁言有道，勇退中流。柴门外春风五柳，竹篱边野水孤舟。绿蚁新篘，瓦钵磁瓯，直共青山，醉倒方休。功名百尺竿头，自古及今，有几个干休？一个悬首城门，一个和衣东市，一个抱恨湘流。一个十大功亲戚不留，一个万言策贬窜忠州。一个无罪监收，一个自抹咽喉。仔细寻思，都不如一叶扁舟。</p><p>过金山寺</p><p>长江浩浩西来，水面云山，山上楼台。山水相连，楼台相对，天与安排。诗句成风烟动色，酒杯倾天地忘怀。醉眼睁开，遥望蓬莱，一半儿云遮，一半儿烟霾。</p><p>中秋</p><p>一轮飞镜谁磨？照彻乾坤，印透山河。玉露冷冷，洗秋空银汉无波。比常夜清光更多，尽无碍桂影婆娑。老子高歌，为问嫦娥，良夜恹恹，不醉如何？</p><p>凿池</p><p>殷勤凿破苍苔，把湖泺风烟，中半分开。满意清香，尽都是千叶莲栽。看镜里红妆弄色，引沙头白鸟飞来。老子方才，陶写吟怀，忽见波光，摇动亭台。</p><p>咏胡琴</p><p>八音中最妙惟弦，塞上新声，字字清圆。锦树啼莺，朝阳鸣凤，空谷流泉。引玉杖轻笼慢捻，赛歌喉倾倒宾筵。常记当年，香案之前，一曲春生，四海名传。</p><p>通州巡舟</p><p>呼童解缆开船，见绿树青天，两岸回旋。欹枕篷窗，觉风波只在头边。桂棹举摇开翠烟，竹弹斜界破平川。老子狂颠，高咏诗篇，行过沙头，惊的些白鸟翩翩。</p><p>白莲隐括〔木兰花慢〕</p><p>幽花带露池塘，恨太华峰高，身世相妨。脉脉盈盈，何须解语，已断柔肠。羡公子风标异常，尽一生何限清香。华发沧浪，夜月壶觞，明日新声，付与秋娘。</p><p>【正宫】塞鸿秋</p><p>春来时绰然亭香雪梨花会，夏来时绰然亭云锦荷花会，秋来时绰然亭霜露黄花会，冬来时绰然亭风月梅花会。春夏与秋冬，四季皆佳会，主人此意谁能会？</p><p>【中吕】朝天曲</p><p>挂冠，弃官，偷走下连云栈。湖山佳处屋两间，掩映垂杨岸。满地白云，东风吹散，却遮了一半山。严子陵钓滩，韩元帅将坛，那一个无忧患？柳堤，竹溪，日影筛金翠。杖藜徐步近钓矶，看鸥鹭闲游戏。农父渔翁，贪营活计，不知他在图画里。对着这般景致，坐的，便无酒也令人醉。自劾，退归，用不着风云气。疏狂迂阔拙又痴，今日才回味。玩水游山，身无拘系，这的是三十年落的。翠微，更奇，知道我闲居意。</p><p>玉田，翠烟，鸾鹤声相唤。青山摇动水底大，把沙鸟都惊散。物外风光，同谁游玩？有蓬莱海上仙。绰然，四边，滚滚云撩乱。</p><p>牧笛，酒旗，社鼓喧天擂。田翁对客喜可知？醉舞头巾坠。老子年来，逢场作戏，趁欢娱饮数杯。醉归，月黑，尽踏得云烟碎。</p><p>翠微，四围，无一点尘俗气。水声不解说是非，到处相寻觅。想为吾侬，心灰名利，他也要相陪闲坐的。寝食，不离，倒殢得人先醉。</p><p>日居，月诸，断送了人无数。自从开辟君试数，那个不到邙山路？何况吾侬。些儿名誉，向电光中谁做主？据着这老夫，志趣，把乌兔常拴住。恰阴，却晴，来往云无定。湖光山色晦复明，会把人调弄。一段幽奇，将何酬应？吐新诗字字清。锦莺，数声，又唤起游山兴。</p><p>锦屏，翠屏，极目山无尽。白云忽向树杪生，似林影波光定。故把清风，遮映摇动，水和山俱有声。兴清，半晴，天意也还相应。</p><p>咏四景</p><p>春</p><p>远村，近村，烟蔼都遮尽。阴阴林树晓未分，时听黄鹂韵。竹杖芒鞋，行穿花径，约渔樵共赏春。日新，又新，是老子山林兴。</p><p>夏</p><p>自酌，自歌，自把新诗和。人间甲子一任他，壶里乾坤大。流水当门，青山围座，每日家叫三十声闲快活。就着这绿蓑，醉呵，向云锦香中卧。</p><p>秋就咏水仙妆白菊花</p><p>此花，甚佳，淡秋色东篱下。人间凡卉不似他，倒傲得风霜怕。玉蕊珑葱，琼枝低压，雪香春何足夸。羡煞，爱煞，端的是觑一觑千金价。</p><p>冬</p><p>此杯，莫推，雪片儿云间坠。火炉头上酒自煨，直吃的醺醺醉。不避风寒，将诗寻觅。笑襄阳老子痴，近着这剡溪，夜黑，险冻的来不得。</p><p>【越调】寨儿令</p><p>春</p><p>水绕门，树围村，雨初晴满川花草新。鸡犬欣欣，鸥鹭纷纷，占断玉溪春。爱庞公不入城阃，喜陈抟高卧烟云，陆龟蒙长散诞，陶元亮自耕耘。这几君，都不是等闲人。</p><p>夏</p><p>爱绰然，靠林泉，正当门满池千叶莲。一带山川，万顷风烟，都在几席边。压枝低金杏如拳，客来时樽酒留连。按新声歌乐府，分险韵赋诗篇。见胎仙，飞下九重天。</p><p>秋</p><p>水影寒，藕花残，被西风有人独倚阑。醉眼遥观，北渚南山，照映锦斓斑。利名尘不到柴关，绰然亭倒大幽闲。共三闾歌楚些，同四皓访商颜。笑人间，无处不邯郸。</p><p>冬白战体</p><p>天欲明，觉寒生，打书窗只闻风有声。步出柴荆，遥望郊坰，滚滚势如倾。四围山岩壑都平，道途间无个人行。爱园林春浩荡，喜天地气澄清。巧丹青，怎画绰然亭？</p><p>赴詹事丞召至通州感疾还家</p><p>干送行，谩长亭，被恩书挽回云水情。才到燕京，便要回程，你好自在也老先生！带行人所望无成，管伴使饮气吞声。水和山应也恨，来与去不曾停。几曾经，不睹是的晋渊明？</p><p>自挂冠，历长安，共白云往来山水间。名不相干，利不相关，天地一身闲。绿杨堤黄鸟绵蛮，红蓼滩白鹭翩翻。尽红尘千万丈，飞不到钓鱼滩。只一竿，钓出水中仙。</p><p>绰然亭独坐</p><p>白日迟，锦鸠啼，看儿童汲泉浇菜畦。杨柳风微，苗稼云齐，桑柘翠烟迷。映青山茅舍疏篱，绕孤村流水花堤。看蜂蝶高下舞，任鸥鹭往来飞。笑嘻嘻，不觉日平西。</p><p>寿日燕饮</p><p>一雨晴，百花明，谢诸公不辞郊外行。尽是簪缨，充塞门庭，车马闹纵横。递香罗争祝长生，捧金杯斗和歌声。彻青霄仙乐响，扶翠袖玉山倾。眼睁睁，险踏碎绰然亭。</p><p>辞参议还家，连次乡会十余日，故赋此离省堂，到家乡，正荷花烂开云锦香。游玩秋光，朋友相将，日日大筵张。会波楼醉墨淋浪，历下亭金缕悠扬。大明湖摇画舫，华不注倒壶觞。这几场，忙杀柘枝娘。</p><p>【中吕】山坡羊</p><p>人生于世，休行非义，谩过人也谩不过天公意。便儹些东西，得些衣食，他时终作儿孙累，本分世间为第一。休使见识，干图甚的！</p><p>休图官禄，休求金玉，随缘得过休多欲。富何如？贵何如？没来由惹得人嫉妒，回首百年都做了土。人，皆笑汝；渠，干受苦！</p><p>如何是良贵？如何是珍味？所行所做依仁义。淡黄虀，也似堂食，必能如此方无愧，万事莫教差半米。天，成就你；人，钦敬你。</p><p>无官何患？无钱何惮？休教无德人轻慢。你便列朝班，铸铜山，止不过只为衣和饭，腹内不饥身上暖。官，君莫想；钱，君莫想。</p><p>于人诚信，于官清正，居于乡里宜和顺。莫亏心，莫贪名，人生万事皆前定，行歹暗中天照临。疾，也报应；迟，也报应。</p><p>休学谄佞，休学奔竞，休学说谎言无信。貌相迎，不实诚，纵然富贵皆侥幸，神恶鬼嫌人又憎。官，待怎生；钱，待怎生。</p><p>与人方便，救人危患，休趋富汉欺穷汉。恶非难，善为难，细推物理皆虚幻，但得个美名儿留在世间。心，也得安；身，也得安。</p><p>真实常在，虚脾终败，过河休把桥梁坏。你便有文才，有钱财，一时间怕不人耽待，半空里若差将个打算的来。强，难挣揣；乖，难挣揣。金银盈溢，于身无益，争如长把人周济。落便宜，是得便宜，世人岂解天公意，毒害到头伤了自己。金，也笑你；银，也笑你。</p><p>天机参破，人情识破，归来闲枕白云卧。向岩阿，且婆娑，琴书笔砚为功课，轩裳倘来何用躲？行，也在我；藏，也在我。</p><p>骊山怀古</p><p>骊山四顾，阿房一炬，当时奢侈今何处？只见草萧疏，水萦纡，至今遗恨迷烟树，列国周齐秦汉楚。赢，都变做了土；输，都变做了土！</p><p>骊山屏翠，汤泉鼎沸．说琼楼玉宇今俱废。汉唐碑，半为灰，荆榛长满繁华地，尧舜土阶君莫鄙。生，人赞美；亡，人赞美。</p><p>沔池怀古</p><p>秦如狼虎，赵如豚鼠，秦强赵弱非虚语。笑相如，大粗疏，欲凭血气为伊吕，万一座间诛戮汝，君也，谁做主？民也，谁做主？</p><p>秦王强暴，赵王懦弱，相如何以为怀抱？不量度，剩粗豪，酒席间便欲伐无道，倘若祖龙心内恼，君，干送了；民，干送了！</p><p>北邙山怀古</p><p>悲风成阵，荒烟埋恨，碑铭残缺应难认。知他是汉朝君，晋朝臣？把风云庆会消磨尽，都做了北邙山下尘。便是君，也唤不应；便是臣，也唤不应！</p><p>洛阳怀古</p><p>天津桥上，凭阑遥望，舂陵王气都凋丧。树苍苍，水茫茫，云台不见中兴将，千古转头归灭亡。功，也不久长；名，也不久长。</p><p>潼关怀古</p><p>峰峦如聚，波涛如怒，山河表里潼关路。望西都，意踌蹰，伤心秦汉经行处，宫阙万间都做了土。兴，百姓苦；亡，百姓苦！</p><p>未央怀古</p><p>三杰当日，俱曾此地，殷勤纳谏论兴废。见遗基，怎不伤悲，山河犹带英雄气，试上最高处闲坐地。东，也在图画里；西，也在图画里。</p><p>咸阳怀古</p><p>城池俱坏，英雄安在？云龙几度相交代！想兴衰，若为怀，唐家才起隋家败。世态有如云变改。疾，也是天地差；迟，也是天地差！</p><p>【越调】天净沙</p><p>昨朝杨柳依依，今朝雨雪霏霏，社燕秋鸿忒疾。若不是浊醪有味，怎消磨这日月东西。年时尚觉平安，今年陡恁衰残，更着十年试看。烟消云散，一杯谁共歌欢？休言咱是谁非，只宜似醉如痴，便得功名待怎的？无穷天地，那驼儿用你精细？</p><p>【南吕】西番经</p><p>天上皇华使，来回三四番，便是巢由请下山。取索檀，略别华鹊山。无多惭，此心非为官。屈指归来后，山中八九年，七见征书下日边。私自怜，又为尘事缠。鹤休怨，行当还绰然。累次征书至，教人去往难，岂是无心作大官？君试看，萧萧双鬓斑。休嗟叹，只不如山水间。说着功名事，满怀都是愁，何似青山归去休。休，从今身自由。谁能够，一蓑烟雨秋！</p><p>小令</p><p>【中吕】朝天子</p><p>携美姬湖上</p><p>远山，近山，两意冰弦散。行云十二拥翠鬟，搀不定春风幔。锦帐琵琶，司空听惯，险教人唤小蛮。粉残，黛减，正好向灯前看。</p><p>锦筝，玉笙，落日平湖净。宝花解语不胜情，翠袖金波莹。苏小堤边，东风一另，怕羞杀林外莺。方酒醒，梦惊，正好向灯前听。</p><p>玉舟，渐收，淡淡双蛾皱。鸳鸯罗带几多愁，系不定春风瘦。二八芳年，花开时候，酒添娇月带羞。醉休，睡休，正好向灯前候。</p><p>美哉，美哉，忙解阑胸带。鸳鸯枕上口揾腮，直恁么腰肢摆。朦胧笑脸，由他抢白，且宽心权宁耐。姐姐，奶奶，正好向灯前快。</p><p>咏美</p><p>翠梳，浅铺，粉汁香尘素。画阑谁与月同孤，试听高唐赋。云堆玉梳，多情眉宇，有离人愁万缕。若还，寄取，罗帕上题诗去。</p><p>柳腰，翠裙，不似昨宵困。轻风吹散晓窗云，花落佳人鬓。璧月多情，黄昏谁近，素盈盈罗帕尘。泪痕，尚存，须寄与东风信。</p><p>【中吕】红绣鞋</p><p>赠美妓</p><p>手掌儿血喷粉哨，指甲儿玉碾琼雕，子见他杯擎玛瑙泛香醪。眼睛儿冷丢溜，话头儿热剔挑，把一个李谪仙险醉倒。茶蘼院风香雪霁，海棠轩绿绕红围，他便似碧桃花映粉墙西。梨花云春淡荡，杨柳雾晓凄迷，把一个陶学士险爱死。</p><p>套数</p><p>【双调】新水令</p><p>辞官</p><p>急流中勇退不争多，厌喧烦静中闲坐。利名场说著逆耳，烟霞疾做了沉疴。若不是天意相合，这清福怎能个。</p><p>【川拨棹】每日家笑呵呵，陶渊明不似我。跳出天罗，占断烟波。竹坞松坡，到处婆娑。倒大来清闲快活，看时节醉了呵！</p><p>【七弟兄】唱歌，弹歌，似风魔，把功名富贵都参破。有花有酒有行窝，无烦无恼无灾祸。</p><p>【梅花酒】年纪又半百过，壮志消磨，暮景磋跎，鬓发浑皤。想人生能几何？叹日月似撺梭。自相度，图个甚？谩张罗，得磨驼，且磨驼。共邻叟两三个，无拘束即脾和。</p><p>【收江南】向花前莫惜醉颜酡，古和今都是一南柯，紫罗襕未必胜渔蓑。休只管恋他，急回头好景亦无多。</p><p>【离亭宴煞】高竿上本事从逻逻，委实的赛他不过。非是俺全身远害，免教人信口开喝。我把这势利绝，农桑不能理会，庄家过活。青史内不标名，红尘外便是我。</p><p>【南吕】一枝花</p><p>咏喜雨</p><p>用尽我为民为国心，祈下些值玉值金雨。数年空盼望，一旦遂沾濡。唤省焦枯，喜万象春如故，恨流民尚在途。留不住都弃业抛家，当不的也离乡背土。</p><p>【梁州】恨不的把野草翻腾做菽粟，澄河沙都变化做金珠。直使千门万户家豪富，我也不枉了受天禄。眼觑着灾伤教我没是处，只落的雪满头颅。</p><p>【尾声】青天多谢相扶助，赤子从今罢叹吁。只愿的三日霖霪不停住，便下当街上似五湖，都淹了九衢，犹自洗不尽从前受过的苦！</p><h2 id="【真氏】" tabindex="-1"><a class="header-anchor" href="#【真氏】" aria-hidden="true">#</a> 【真氏】</h2><p>真氏，元代女艺人，名真真。建宁（今属福建省）人，约元前期人。宋代理学名儒真德秀的后代。其父官朔方时，因挪用库金无力偿还，将她卖入娼家。后流落大都。时姚燧为承旨，一日宴集翰林院。真氏歌曲，所操闽音。姚询之，知其身世后，遂告丞相三宝奴，请为落籍，并助奁房，使之与翰林属官王棣（一本黄棣）结为夫妻。京师传为一时盛事。元代名士，多有歌诗咏之。今存者有贝琼《真真曲》（见《清江贝先生诗集》卷一）、王逢《真氏女》二首（见《梧溪集》卷五）、高启《贞氏女》（见《高太史大全集｝）卷七）。</p><p>小令</p><p>【仙吕】解三酲</p><p>奴本是明珠擎掌，怎生的流落平康？对人前乔做作娇模样，背地里泪千行。三春南国怜飘荡，一事东风没主张，添悲怆，那里有珍珠十斛，来赎云娘！</p><h2 id="【沈和】" tabindex="-1"><a class="header-anchor" href="#【沈和】" aria-hidden="true">#</a> 【沈和】</h2><p>沈和，字和甫。生年不详。《录鬼簿》列其入&quot;方今已死名公才人相知者&quot;，小传中又称&quot;近年方卒&quot;，据王钢《录鬼簿三种校订·前言》，《录鬼簿》第一次修订传世当在至正二年（一三四二年）至五年（一三四五），则其卒年当在元统、至元到至正之间（一三三四-一三四一）。杭州人。其生父早逝，母再嫁黄姓。元代后期知名曲家黄天泽即其同母异父弟。后寓居江州（今江西九州）。门岿《元曲百家纵论·以南北调合腔的蛮于汉卿》认为其离开杭州去江西，可能有家庭的缘故。《录鬼簿》为其立传，称：&quot;能词翰，善谈谑。天性风流，兼明音律。以南北腔合调，自和甫始。如《潇湘八景》、《欢喜冤家》等曲，极为工巧。&quot;《录鬼簿》小传未言其官否，考其所存〔仙吕·赏花时〕套数，有&quot;弃朝中俸禄，避风波仕途&quot;、&quot;得失荣枯总是虚，便做道三公位待何如&quot;、&quot;不求玉带挂金鱼，我则待离尘世访江湖&quot;等句，对功名利禄相当淡薄，则其曾出仕为官，或即官于江西，后可能辞官隐居。其能词曲、善书法、通音律，钟嗣成极为尊重，所作〔凌波仙〕吊词称：&quot;五言尝写和陶诗，一曲能传冠柳词，半生书法欺颜字。占风流独我师，是梨园南北分司。当时事，仔细思；细思量，不似当时。&quot;时在江南地区享有相当高的声望。《录鬼簿》小传录其文坛雅号：&quot;江西称为&#39;蛮子关汉卿&#39;者是也。&quot;朱权《太和正音谱·古今群英乐府格势》评曰：&quot;沈和甫之词，如翠羽孔雀。&quot;不过，其所作诗词、书法，今皆不可得见。所作散曲，仅存《潇湘八景》一套。但这种南北曲调交互使用的新形式，不仅使时人耳目一新，更主要的是促进了南北地区间民族音乐的交流与融合，扩大了曲调的来源和容量，丰富了曲的表现功能，对于曲的进一步发展是一重大贡献。所作杂剧，《录鬼簿》著录五种，均佚；《太和正音谱》增补一种：《潇湘八景》，当今学术界一般认为是朱权误补。</p><p>套数</p><p>【仙吕】赏花时北</p><p>潇湘八景</p><p>休说功名皆是浪语，得失荣枯总是虚，便做道三公位待何如？如今得时务，尽荆棘是迷途。</p><p>【幺篇】便是握雾拿云志已疏，咏月嘲风心愿足，我则待离尘世访江湖，寻几个知音伴侣，我则待林泉下共樵夫。</p><p>【排哥南】远害全身，清风万古，堪羡范蠡归湖。不求玉带挂金鱼，甘分向烟波做钓徒。绝尘世，远世俗，扁舟独驾水云居。嗟尘世，人斗取，蜗名蝇利待何如？</p><p>【那吒令北】弃朝中俸禄，避风波仕途；身边引着小仆，玩云山景物；杖头挑酒壶，访烟霞伴侣。近着红蓼滩，靠着白蘋渡，潜身向草舍、得这茅庐。</p><p>【三叠排歌南】我则将这小舟撑，兰棹举，蓑笠为活计。一任他紫朝服，我不愿画堂居。往来交游，逍遥散诞，几年无事傍江湖。旋篘新酒钓鲜鱼，终日醄醄乐有余，杯中浅，瓶内无，邻家有酒也宜沽。吟魂醉，饮兴足，满身花影倩人扶。</p><p>【鹊踏枝北】见芳草映萍芜，听松风响寒芦。我则见落照渔村，水接天隅。见一簇、帆归远浦，他每都是些不识字的慵懒渔夫。</p><p>【桂枝香南】扁舟湾住。在垂杨深处。殭殭似鼻息如雷，睡足了江南烟雨。听山寺晚钟，声声凄楚。西沉玉兔，梦回初。本待要扶头去，清闲倒大福。</p><p>【寄生草北】春景看山色晴岚翠，夏天听潇湘夜雨疏。九秋玩洞庭明月生南浦，见平沙落雁迷芳渚。三冬赏江天暮雪飘飞絮，一任教乱纷纷柳絮舞空中，争如俺侬家鹦鹉洲边住。</p><p>【乐安神南】闲来思虑，自从那日赋归欤，山河日月几盈虚，风光渐觉催寒暑。欲求生富贵，须下死工夫，且常教两眉舒。</p><p>【六幺序北】园塘外三丘地，篷窗下几卷书，他每傲人间驷马高车。每日家相伴陶朱，吊问三闾。我将这《离骚》和这《楚辞》，来便收续，觉来时满眼青山暮，抖擞着绿蓑归去。看花开花落流年度，一任教春风桃李，更和这暮景桑榆。</p><p>【尾声南】悟乾坤清幽趣，但将无事老村夫。写入在潇湘八景图。</p><h2 id="【范居中】" tabindex="-1"><a class="header-anchor" href="#【范居中】" aria-hidden="true">#</a> 【范居中】</h2><p>范居中，字子正，号冰壶。杭州人。生卒年不详。《录鬼簿》列入&quot;方今已死名公才人相知者&quot;一类，小传称其大德年间（一二九七-一三O七）陪同妹妹北行赴都，后卒于家。据王钢《录鬼簿三种校订·前言》，《录鬼簿》第一次修订传世当在至正二年（一三四二年）至五年（一三四五）间，则其活动约在元代中期，卒于至正二年之前。《录鬼簿》小传叙其家世生平甚详：&quot;父玉壶，前辈名儒。假于术为业，居杭之三元楼前。每岁之夕，必以时事题于灯纸之上，杭人聚观，远近背知父子之名。公子精神秀异，学问该博。尝出大言于肆，以为笔不停思，文不搁笔，诸公知其才，不敢难也。善琴操，能书法。..以才高不见遇，卒于家。&quot;在当时文坛享有一定声誉，钟嗣成对其多才多艺极为称赞，为撰〔凌波仙〕吊词云：&quot;向、歆传家振家声，羲，献临池播令名。操焦桐只许知音听，售千金价未轻，有谁知父子才能？冰如玉，玉似水，映壶天表里澄清。&quot;惜其所作书法作品，今已不见；杂剧作品，曾与施惠、黄天泽、沈珙这三位当时名流合撰《鸘鸘裘》，亦佚；所作散曲，仅存南北合腔《秋思》一套，写秋日思恋情人。</p><p>套数</p><p>【正宫】金殿喜重重南</p><p>秋思</p><p>风雨秋堂，孤枕无眠，愁听雁南翔。风也凄凉，雨也凄凉，节序已过重阳。盼归期何期何事归未得，料天教暂尔参商。昼思乡，夜思乡，此情常是悒怏。</p><p>【赛鸿秋北】想那人妒青山愁蹙在眉峰上，泣丹枫泪滴在香腮上，拔金钗划损在雕阑上，托瑶琴哀诉在冰弦上。无事不思量，总为咱身上。争知我懒贪书，羞对酒，也只为他身上。【金殿喜重重南】凄怆。望美人兮天一方，谩想像赋高唐。梦到他行，身到他行，甫能得一霎成双。是谁将好梦都惊破？被西风吹起啼螀。恼刘郎害潘郎，折倒尽旧日豪放。</p><p>【货郎儿北】想着和他相偎厮傍，知他是千场万场？我怎比司空见惯当寻常。才离了一时半刻，恰便是三暑十霜。</p><p>【醉太平北】恨程途渺茫，更风波零瀼。我这里千回百转自彷徨，撇不下多情数桩。半真半假乔模样，宜嗔宜喜娇情况，知疼知热俏心肠。</p><p>【尾声】往事后期空记省，我正是桃叶桃根各尽伤。</p><p>【赚南】终日悬望，恰原来捣虚撇抗。误我一向，到此才知言是谎。把当初花前宴乐，星前誓约，真个崔张不让。命该周彡丧，险些病染膏盲，此言非妄。</p><p>【怕春归北】白发陡然千丈，非关明镜无情，缘愁似个长。相别时多，相见时难，天公自主张。若能够相见，我和他对着灯儿深讲。</p><p>【春归犯北】自想，但只愁年华老，容颜改，添惆怅。蓦然平地，反生波浪。最莫把青春弃掷，他时难算风流帐，怎辜负银屏绣褥朱幌。才色相当，两情契合非强，怎割舍眉南面北成撇漾。</p><p>【尾声北】动止幸然俱无恙，画堂内别是风光，散却离忧重欢畅。</p><h2 id="【施惠】" tabindex="-1"><a class="header-anchor" href="#【施惠】" aria-hidden="true">#</a> 【施惠】</h2><p>施惠，字君美，一作均美，或云沈姓。杭州人。世居吴山城隍庙前，以坐贾为业。巨目美髯，好谈笑。戏曲作家钟嗣成、赵良弼、陈彦实常至其家，每承接款，多有高论。诗酒之暇，惟以填词和曲为事。贾仲明为撰吊曲【凌波仙】：&quot;道心清静绝无尘，和气雍容自有春，吴山风月收拾尽！一篇篇，字字新。但思君，赋尽《停云》。三生梦，百岁身，到头来，衰草荒坟。&quot;著有《古今砌话》一书，未见传。又曾与范居中、黄天泽、沈珙合作《鹔鸘裘》杂剧，未传于世。朱权《太和正音谱·古今群英乐府格势》评其杂剧&quot;是杰作，其词势非笔舌可能拟，真词林之英杰也。&quot;还作有南戏《王瑞兰闺怨拜月亭》、《周小郎月夜戏小乔》，今存前者。</p><p>套数</p><p>【南吕】一枝花</p><p>咏剑</p><p>离匣牛斗寒，到手风云助，插腰奸胆破，出袖鬼神伏。正直规模，香檀把虎口双吞玉，沙鱼鞘龙鳞密砌珠。挂三尺壁上飞泉，响半夜床头骤雨。</p><p>【梁州】金错落盘花扣挂，碧玲珑镂玉妆束，美名儿今古人争慕。弹鱼空馆，断蟒长途，逢贤把赠，遇寇即除。比镆铘端的全殊，纵干将未必能如。曾遭遇诤朝才烈士朱云，能回避叹苍穹雄天项羽，怕追陪报私仇侠客专诸。价孤，世无，数十年是俺家藏物。吓人魂，射人目，相伴着万卷图书酒一壶，遍历江湖。</p><p>【尾声】笑提常向尊前舞，醉解多从醒后赎，则为俺未遂封侯把他久担误。有一日修文用武，驱蛮静虏，好与清时定边土。</p><h2 id="【乔吉】" tabindex="-1"><a class="header-anchor" href="#【乔吉】" aria-hidden="true">#</a> 【乔吉】</h2><p>乔吉(一二八○？--一三四五年)，一作乔吉甫，字梦符，号笙鹤翁，又号惺惺道人。原籍太原，长期流寓杭州。主要创作活动时期在元大德年间至至正初年，其足迹由太原而湖广，遍历湖南、浙江、福建、江苏、安徽诸地。一生无意仕进,寄情诗酒,过着&quot;残杯冷炙&quot;&quot;青灯茅舍&quot;的清贫生活，自谓&quot;不占龙头选，不入名贤传，时时酒圣，处处诗禅。烟霞状元，江湖醉仙,笑谈便是编修院。留连,批风抹月四十年。&quot;共创作了十一种杂剧，今存《扬州梦》、《金钱记》、《两世姻缘》三种。还有小令二○九首、套数十一套及词一首。收入《惺惺道人乐府》、《文湖州集词》、《乔梦符小令》。乔吉的生活创作、思想性格，在元曲作家中具有一定的代表性。由于元统治者推行种族歧视，使知识分子&quot;沉抑下僚，志不获展，&quot;于是一方面鄙弃仕途，视功名&quot;酒中蛇&quot;，厌官场&quot;乌鼠当衙&quot;，表示与统治者的不合作，求得精神上的超脱、安适；一方面纵情声色，&quot;以其有用之才，而一寓之乎声歌之末&quot;，寄情诗酒，追求情感上的快慰、满足。然而，乔吉并未一味地消极沉沦。吏治的腐败、种族的压迫、贵胄的骄奢，在他胸占激起愤懑，其〔折桂令〕《荆溪即事》等正流露出对现实的不满和愤慨。他沦落风尘，说自己&quot;平生脱不了疏狂限&quot;，把&quot;风月都担&quot;。在他的生活和创作中，既有陶潜的隐逸、杜牧的放荡，又有关汉卿的风流蕴藉、柳耆卿的依红偎翠,时代造就了一位&quot;酒圣诗禅&quot;、风流浪子.他与倡优为伍，对歌妓女伶产生了深深的爱恋，在今存散曲中有半数之多是抒写这种爱恋之情的，〔折桂令〕《会州判文从周自维扬来道楚仪李氏意》即其代表之作。正是此种对女性的真挚爱恋，才使他笔下描写男女爱情的散曲和杂剧经久流传。今存杂剧三种，《扬州梦》写诗人杜牧，《金钱记》写才子韩翃，成功地塑造了两个风月场中&quot;情种&quot;的形象。《两世姻缘》描写青楼女子韩玉箫和书生韦皋的爱情故事，前两折是悲剧，后两折是喜剧，悲喜联辍，以&quot;情&quot;贯之，既塑造了多情女子的形象，又创造了爱情剧的新体式，独擅情词，妙于传情达意，语隽韵美。尤其是乔吉的散曲，元明清三代，备受推崇。元陶宗仪、明朱权、清厉鹗都给乔吉以高度评价。的确，乔吉在散曲创作上竭尽心力，他所提出的&quot;凤头、猪肚、豹尾&quot;作曲理论，正说明他的艺术追求。这六个字按乔吉本人的解释是：&quot;大概起要美丽，中要浩荡,结要响亮。尤贵在首尾贯串，意思清新。&quot;陶宗仪《辍耕录》)其〔折桂令〕《赠张氏天香善填曲时在阳羡莫侯席上》、《丙子游越怀古<br> 》等用语奇、立意新，正是他所追求的&quot;意思清新&quot;，也是他的创作理论的根本所在，对元明戏曲的发展有一定的影响.另外,乔吉讲究&quot;风头&quot;、&quot;豹尾&quot;，他的散曲创作无论在起句上还是在结句上，用心良苦，精美佳句俯拾即是。今人论元曲，常常把乔吉同关汉卿、马致远、白朴、郑光祖、王实甫并列，号称&quot;元曲六大家&quot;，还是恰当的。</p><p>小令</p><p>【正宫】醉太平</p><p>题情</p><p>离情厮禁，旧约难寻。落红堆径雨沉沉。锁梨花院深。瘦来裙掩鸳鸯锦，愁多梦冷芙蓉枕，髻松钗落凤凰金，险掂折玉簪。</p><p>乐闲</p><p>链秋霞汞鼎，煮晴雪茶铛。落花流水护茅亭，似春风武陵。唤樵青、椰瓢倾、云浅松醪剩，倚围屏、洞仙酣、露冷石床净，挂枯藤。野猿啼、月淡纸窗明，老先生睡醒。</p><p>渔樵闲话</p><p>柳穿鱼旋煮，柴换酒新沽。斗牛儿乘兴老樵渔，论闲言怅语。燥头颅束云担雪耽辛苦，坐蒲团攀风咏月穷活路，按葫芦谈天说地醉模糊。入江山画图。</p><p>【正宫】绿幺遍</p><p>自述</p><p>不占龙头选，不入名贤传。时时酒圣，处处诗禅，烟霞状元，江湖醉仙，笑谈便是编修院。留连，批风抹月四十年。</p><p>【南吕】四块玉</p><p>咏手</p><p>弦上看，花间把，握雨携云那清嘉，春风满袖拈罗帕。擎玉斝，微蘸甲，风韵煞。</p><p>玉掌温，琼枝嫩，闲弄闲拈暗生春，为纤柔长惹风流恨。掠翠颦，整髻云，可喜损。</p><p>【南吕】玉交枝</p><p>闲适二曲</p><p>山间林下，有草舍蓬窗幽雅。苍松翠竹堪图画，近烟村三四家。飘飘好梦随落花，纷纷世味如嚼蜡。一任他苍头皓发，莫徒劳心猿意马。自种瓜，自采茶，炉内链丹砂。看一卷道德经，讲一会渔樵话，闭上槿树篱，醉卧在葫芦架，尽清闲自在煞。无灾无难，受用会桑榆日晚。英雄事业何时办，空熬煎两鬓斑。陈抟睡足西华山，文王不到磻溪岸。不是我心灰意懒，怎陪伴愚眉肉眼，雪满山，水绕滩，静爱野鸥闲。使见识偃月堂，受惊怕连云栈，想起来满面看，通身汗，惨煞人也蜀道难。</p><p>失题</p><p>青春空过，早两鬓秋霜渐多。运筹帷幄簪笔坐，费心如安乐窝，黄尘黑海万丈波，绿袍槐简千家货。算世人难蹬脱，脱这金枷玉锁。问小哥，你省么？拍手笑呵呵。穿袖衫调傀儡，搭套项推沉磨，我如今得空便都参破。得清闲才是我。溪山一派，接松径寒云绿苔。萧萧五柳疏篱寨，撒金钱菊正开，先生拂袖归去来。将军战马今何在？急跳出风波大海，作个烟霞逸客，翠竹斋、薛荔阶，强似五侯宅。这一条青穗条，傲煞你黄金带。再不著父母忧，再不还儿孙债。险也啊，拜将台！</p><p>【南吕】阅金经</p><p>闺情</p><p>玉减梅花瘦，翠颦妆镜羞，雨念云思何日休？休，休登江上楼。红弯袖，泪痕都是愁。</p><p>讶金红鸾纸，染香丹凤词，情系人心秋藉丝。思，掷梭双泪时。回文字，织成肠断诗。</p><p>【中吕】朝天子</p><p>歌者簪山桔</p><p>锦囊，未黄，宜荐秋风酿。何须一夜洞庭霜，好先试销金帐。豆寇梢头，丁香枝上，蘸吴姬指甲凉。剖将，试尝，止爱些酸模样。</p><p>赋所感</p><p>翠衫，玉簪，脂唇小樱桃淡。多情多绪眼脑馋，谁敢去胡摇撼？冷诨先口斩，呆科先探，小心儿真个敢。为俺，大胆，我倒有三分惨。</p><p>小娃琵琶</p><p>暖烘，醉容，逼匝的芳心动。雏莺声在小帘栊，唤醒花前梦。指甲纤柔，眉儿轻纵，和相思曲未终。玉葱，翠峰，娇怯煞琵琶重。</p><p>【中吕】满庭芳</p><p>铁马儿</p><p>虚檐月明。穿帘得失，注月前程。只闻阃外将军令，肃肃宵征。歌舞闹难蹅锦营，雨云闲偏战愁城。嘶不定，钢肠人厌听，风入四蹄轻。</p><p>渔父词</p><p>潇湘画中，雪翻秋浪，玉削晴峰。莼鲈高兴西风动，挂起风篷。梦不到青云九重。禄不求皇阁千钟。浮蛆瓮，活鱼自烹，浊酒旋篘红。</p><p>湘江汉江，山川第一，景物无双。呼儿盏洗生珠蚌，有酒盈缸。争人我心都纳降，和伊吾歌不成腔。船初桩，芙蓉对港，和月倚篷窗。</p><p>吴头楚尾，江山入梦，海鸟忘机。闲来得觉胡伦睡，枕著蓑衣。钓台下风云庆会，纶竿上日月交蚀。知滋味，桃花浪里，春水鳜鱼肥。</p><p>江湖隐居，既学范蠡，问甚三闾。终身休惹闲题目，装个葫芦，行雨罢龙归远浦，送秋来雁落平湖。摇船去，浊醪换取，一串柳穿鱼。</p><p>山妻稚子，薄披鲈脍，细切莼丝。葫芦盛酒江头市，盏用青瓷。笑吕望风云古史，爱玄真江海新诗。心无事，寻思那时，悔杀进西施。</p><p>疏狂逸客，一樽酒尽，百尺帆开。划然长啸西风快，海上潮来。入万顷玻璃世界，望三山翡翠楼台。纶竿外，江湖水窄，回首是蓬莱。</p><p>湖平棹稳，桃花泛暖，柳絮吹春。萋蒿香脆芦芽嫩，烂煮河豚。闲日月熬了些酒樽，恶风波飞不上丝纶。芳村近，田原隐隐，疑是避秦人。</p><p>扁舟棹短，名休挂齿，身不属官。船头酒醒妻儿唤，笑语团圞。锦画图芹香水暖，玉围屏雪急风酸。清江畔，闲愁不管，天地一壶宽。</p><p>沙堤缆船，樵夫问讯，溪友留连。笑谈便是编修院，谁贵谁贤，不应举江湖状元，不思凡蓑笠神仙。鱼成串，垂杨岸边，还却酒家钱。</p><p>扁舟最小，纶巾蒲扇，酒瓮诗瓢。樵青拍手渔童笑，回首金焦。箬笠底风云缥缈，钓竿头活计萧条。船轻棹，一江夜潮，明月卧吹箫。</p><p>纶竿送老，酒篘绿蚁，蟹擘红膏。兴来自把船儿棹，万顷云涛。风月养吾生老饕，江湖歌楚客《离骚》。溪童道，蓑衣是草，不换锦宫袍。</p><p>渔家过活，雪篷云棹，雨笠烟蓑。一声欸乃无人和，妻子呵呵。包古今不宜时短褐，泛江湖无定处行窝。休扶舵，轻将棹拨，江上月明多。</p><p>活鱼旋打，沽些村酒，问那人家。江山万里天然画，落日烟霞。垂袖舞风生鬓发，扣舷歌声撼渔槎。初更罢，波明浅沙。明月浸芦花。</p><p>渔翁醉也，任横棹揖，不缆桩橛。晚来隔浦灯明灭，船阁沙斜。芦花梦西风睡彻，松茅烟夜火烧绝。秋江月，林梢半缺，潮信早来些。</p><p>江天晚凉，一滩蓼沙，十里莲塘。酒缸盛酒船头上，有几个渔郎。云锦机织作成醉乡，绮罗丛排办出沧浪。杯盘放，鲈鱼味长，甜似大官羊。</p><p>秋江暮景，胭脂林障，翡翠山屏。几年罢却青云兴，直泛沧溟。卧御榻弯的腿疼，坐羊皮惯得身轻。风初定，丝纶慢整，牵动一潭星。</p><p>携鱼换酒，鱼鲜可口，酒热扶头。盘中不是鲸鲵肉，鲟鲊初熟。太湖水光摇酒瓯，洞庭山影落鱼舟。归来后，一竿钓钩，不挂古今愁。</p><p>江声撼枕，一川残月，满目遥岑。白云流水无人禁，胜似山林。钓晚霞寒波濯锦，看秋潮夜海熔金。村醪窨，何人共饮？鸥鹭是知心。</p><p>轻鸥数点，寒蒲猎猎，秋水厌厌。五湖烟景由人占，有甚防嫌，是非海天惊地险。水云乡浪静风恬。村醪酽，歌声冉冉，明月在山尖。</p><p>篷窗半龛，挂晴帆饱，照夜灯馋。一竿界破江云淡，虾蟹盈篮。未放我杯中量减，尽教他鬓影秋搀。船休缆，中流半酣，系楫下湘潭。</p><p>【中吕】红绣鞋</p><p>竹衫儿</p><p>并刀剪龙须为寸，玉丝穿龟背成文，襟袖清凉不沾尘。汗香晴带雨，肩瘦冷搜云，是玲珑剔透人。浃背全无暑汗，曲肱时印新瘢，衬荷花落魄壮怀宽。挹风香双袖细，披野色一襟团，满身儿窥豹管。</p><p>书所见</p><p>脸儿嫩难藏酒晕，扇儿薄不隔歌尘，佯整金钗暗窥人。凉风醒醉眼，明月破诗魂，料今宵怎睡得稳。</p><p>泊皋亭山下</p><p>石骨瘦金珠窟嵌，树身驰璎珞褴襂，秋影秋声绕蓬龛。青山黄鹤楼，白水黑龙潭，野猿啼碎胆。</p><p>【中吕】喜春秋</p><p>秋望</p><p>千山落叶岩岩瘦，百尺危阑寸寸愁，有人独倚晚妆楼。楼外柳，眉暗不禁秋。</p><p>【中吕】山坡羊</p><p>寓兴</p><p>鹏抟九万，腰缠十万，扬州鹤背骑来惯。事间关，景阑珊，黄金不富英雄汉，一片世情天地间。白，也是眼；青，也是眼。</p><p>冬日写怀</p><p>离家一月，闲居客舍，孟尝君不费黄齑社，世情别，故交绝，床头金尽谁行借？今日又逢冬至节。酒，何处赊？梅，何处折？</p><p>朝三暮四，昨非今是，痴儿不解荣枯事。儹家私，宠花枝，黄金壮起荒淫志，千百锭买张招状纸。身，已至此；心，犹未死。</p><p>冬寒前后，归晴时候，谁人相伴梅花瘦？钓鳌舟，缆汀洲，绿蓑不耐风霜透，投至有鱼来上钩。风，吹破头；霜，皴破手。</p><p>自警</p><p>清风闲坐，白云高卧，面皮不受时人唾。乐跎跎，笑呵呵，看别人搭套项推沉磨，盖下一枚安乐窝。东，也在我。西，也在我。</p><p>失题</p><p>云浓云淡，窗明窗暗，等闲休擘骊龙颔。正尴九咸，莫贪婪，恶风波吃闪的都着淹，流则盈科止则坎。行，也在俺；藏，也在俺。</p><p>妆呆妆亻林，妆聋妆口吞，人生一世刚图甚？句闲吟，酒频斟，白云梦绕青山枕，看遍洛阳花似锦。荣，也在恁；枯，也在恁。</p><p>【商调】梧叶儿</p><p>出金陵</p><p>尘暗埋金地，云寒树玉宫，归去也老仙翁。东北朝宗水，西南解愠风，船急似飞龙，到铁瓮城边喜落篷。</p><p>【越调】小桃红</p><p>赠刘牙儿</p><p>瓠犀微露玉参差，偏称乌金渍。斜抵春纤记前事，试寻思。风流漫惹闲唇齿，含宫泛徵，咬文嚼字，谁敢嗑牙儿？</p><p>立春遣兴</p><p>土牛泥软润滋滋，香写宜春字。散作芳尘满街市，洒吟髭。老天也管闲公事，春风告示。梅花资次，攒到北边枝。</p><p>纸雁儿</p><p>汉宫秋信落云笺，行断鸳鸯剪。写不成书寄幽怨，镜台边。补妆羞对双金钿，清愁一点，有谁曾见，和影过远山前。</p><p>扇儿</p><p>一声谁剪楚江云，秋色轻罗衬。休写班姬六宫恨，泪成痕。半枝汗湿香生晕，蒲葵策勋，桃花风韵，凉渗小乌巾。</p><p>赠郭莲儿</p><p>锦幢罗盖水晶宫，一曲菱歌动。太液云香露华莹，醉芙蓉。鸳鸯不识凌波梦，秋房怨空，藕丝情重，粉瘦怯西风。</p><p>花蓝髻</p><p>小鬟新样斗奇绝，学绾同心结。翠织香穿逞娇劣，巧堆叠。锦筐露湿琼梳月，盛春倦也，和云低遏；忙煞梦中蝶。</p><p>效联珠格</p><p>落花飞絮隔朱帘，帘静重门掩。掩镜羞看脸儿渐女，渐女眉尖。眉尖指屈将归期念，念他抛闪。闪咱少欠，欠你病厌厌。</p><p>赠朱阿矫</p><p>郁金香染海棠丝，云腻宫鸦翅。翠靥眉儿画心字，喜孜孜。司空休作寻常事，樽前但得，身边伏侍，谁敢想那些儿。</p><p>闺思</p><p>日高犹自睡沉沉，梦绕鸳鸯枕。不成闲愁厮拘禁，恋香衾。东风落尽西园锦，知他为甚，情怀陡恁，懒却惜花心。</p><p>春闺怨</p><p>玉楼风飐杏花衫，娇怯春寒赚。酒病十朝九朝嵌，瘦岩岩。愁浓难补眉儿淡，香消翠减，雨昏烟暗，芳草遍江南。</p><p>中秋怀约</p><p>桂花风雨较凉些，愁字儿难藏厌。一片秋声战梧叶，苦离别。幸然不见团圆月，多应那人，相思今夜，明日敢来也。</p><p>楚仪来因戏赠之</p><p>碧梧月冷凤凰枝，空守风流志。楚雨湘云总心事，许多时。口儿里不道个胡伦字。殷勤谢伊，虽无传示，来探了两遭儿。</p><p>别楚仪</p><p>一樽别酒断肠词，难说心间事。行李匆匆怎酬志？自寻思，从今别却文章士。至如小子，十分不是，好处也想些儿。</p><p>绍兴于侯索赋</p><p>昼长无事簿书闲，未午衙先散。一郡居民二十万。报平安，秋粮夏税咄嗟儿办。执花纹象简，凭琴堂书案，日日看青山。</p><p>孙氏壁间画竹</p><p>月分云影过邻东，半壁秋声动。露粟枝柔怯栖凤，玉玲珑，不堪岁暮关情重。空谷乍寒，美人无梦，翠袖倚西风。</p><p>点鞋枝</p><p>研台香蘸翠条尖，圈落玄花点，云风吴绫粉生焰。配霜缣，月牙脱出宫莲渐女。虽然草木，不堪憔悴，陪伴玉纤纤。</p><p>晓妆</p><p>绀云分翠拢香丝，玉线界宫鸦翅。露冷蔷薇晓初试，淡匀脂。金篦腻点兰烟纸，含娇意思。殢人须是，亲手画眉儿。</p><p>桂花</p><p>一枝丹桂倚西风，扇影天香动。醉里清虚广寒梦，月明中。紫金粟炼朱砂汞，绿衣衬榜，黄麻供奉，不似状元红。</p><p>指镯</p><p>紫金铢钿巧镯儿，悭称无名指。花信今春几番至？见郎时，窗前携手知心事。行云拘束，暖香消瘦，璁褪玉愁枝。</p><p>僧房以太湖石支足</p><p>海棠花影月明前，约那人相见，掩雨遮云忒方便。最堪怜，阶前堆垛从踏践。央及杨翦，急差军健，运入丽春园。</p><p>【越调】天净沙</p><p>即事</p><p>笔尖扫尽痴云，歌声唤醒芳春。花担安排酒樽。海棠风信，明朝陌上吹尘。一从鞍马西东，几番衾枕朦胧，薄幸虽来梦中。争如无梦，那时真个相逢。隔窗谁爱听琴？倚帘人是知音，一句话当时至今。今番推甚，酬劳凤枕鸳衾。莺莺燕燕春春，花花柳柳真真，事事风风韵韵。娇娇嫩嫩，停停当当人人。</p><p>【越调】酒旗儿</p><p>陪雅斋万户游仙都洞天</p><p>千古藏真洞，一柱立晴空，石笋参差似太华峰，醉入天台梦。绿树溪边晚风，碧云不动，粉香吹下芙蓉。</p><p>【越调】柳营曲</p><p>有感</p><p>薄命妾，重离别，长吁一声肠断也。闷弓儿难拽，愁窖儿新掘，花担儿怕担折。兰舟梦水绕云结，香闺恨烛灭烟绝。凤凰衾人硬咽，鸳鸯枕泪重叠。口耶，寒似夜来些。</p><p>【越调】凭栏人</p><p>香篆</p><p>一点雕盘萤度秋，半缕宫奁云弄愁。情缘不到头，寸心灰未休。</p><p>金陵道中</p><p>瘦马驮诗天一涯，倦鸟呼愁村数家。扑头飞柳花，与人添鬓华。</p><p>春思</p><p>淡月梨花曲槛傍，清露苍苔罗袜凉。恨他愁断肠，为他烧夜香。</p><p>小姬</p><p>手捻红牙花满头，爱唱春词不解愁。一声出画楼，晓莺无奈羞。</p><p>香柈</p><p>暖蜕龙团香骨尘，细袅云衣古篆文。宝奁余烬温，小池明月昏。心火蟠烧九曲肠，鼻观熏修三昧香。劫灰书几场，犹存延寸光。</p><p>【双调】沉醉东风</p><p>倩人扶观璚华</p><p>珠滴沥寒凝碧粉，玉珑璁暖簇香云。仙裙翡翠薄，宫额鹅黄嫩，牡丹也不敢称尊。倚杖来观海上春。比锦缆龙舟较稳。</p><p>泛湖写景</p><p>干办出苍松翠竹，界画成宝殿珠楼。明玉船，描金柳，碧玲珑凤凰山后。一片晴云雪色秋，白罗衬丹青扇头。</p><p>题扇头隐括古诗</p><p>万树枯林冻折，千山高鸟飞绝。兔径迷，人踪灭，载梨云小舟一叶。蓑笠渔翁耐冷的别，独钓寒江暮雪。</p><p>【双调】折桂令</p><p>上已游嘉禾南湖歌者为豪夺扣舷自歌邻舟皆笑三月三天霁吹晴，见麟凤沧州，鸳鹭沙汀。华鼓清箫，红云兰棹，青纻旗亭。细看来春风世情，都分在流水歌声。劣燕娇莺，冷笑诗仙，击楫扬舲。</p><p>客窗清明</p><p>风风雨雨梨花，窄索帘栊，巧小窗纱。甚情绪灯前，客怀枕畔，心事天涯。三千丈清愁鬓发，五十年春梦繁华。蓦见人家，杨柳分烟，扶上檐牙。</p><p>雨窗寄刘梦鸾赴宴以侑樽云</p><p>妒韶华风雨潇潇，管月犯南箕，水漏天瓢。湿金缕莺裳，红膏燕嘴，黄粉蜂腰。梨花梦龙绡泪今春瘦了，海棠魂羯鼓声昨夜惊者。极目江皋，锦涩行云，香暗归潮。</p><p>赠张氏天香善填曲时在阳羡莫侯席上</p><p>月明一片缃云，揉做清芬，吹下昆仑。胜浅浅兰烟、靠靠花雾、淡淡梅魂。这气昧温柔可人，那风流旖旎生春。声迹相闻，多少余芳，散在乾坤。</p><p>自述</p><p>华阳巾鹤氅蹁跹，铁笛吹云，竹杖撑天。伴柳怪花妖、鳞祥凤瑞、酒圣诗禅。不应举江湖状元，不思凡风月神仙。断简残编，翰墨云烟，香满山川。</p><p>张谦斋左辖席上索赋</p><p>卷鲸川吸尽春云，曲妙重歌，酒冷还温。裁甚乌纱，尽他白发，醉个红裙。想献玉遭刑费本，算挥金买笑何村，俯仰乾坤，多少英雄，不到麒麟。</p><p>寄远</p><p>怎生来宽掩了裙儿，为玉削肌肤，香褪腰肢。饭不沾匙，睡如翻饼，气若游丝。得受用遮莫害死，果实诚有甚推辞？乾闹了若干时。草本儿欢娱，书彻货儿相思。</p><p>云雨期一枕南柯，破镜分钗，对酒当歌。想驿路风烟、马头星月，雁底关河。往日个殷勤访我，近新来憔悴因他．淡却双蛾，哭损秋波，台候如何？忘了人呵。</p><p>越楼见姬梳洗已倚立娇困若不胜情因记隔朱楼杨柳青青，烟锁窗纱，风动帘旌。爱镜睹婵娟、粉吹旖旎、玉立娉婷。翘凤头金钗整整，朵松花云髻亭亭。个样心情，困托香腮，斜倚云屏。登澄江君山有平原君墓并手植桧至绝顶甚壮人气宇芙蓉城古意山川，葬玉当时，植桧何年？江树阴阴，江帆隐隐，江草芊芊。蘸海渎东南半天，望金焦西北双拳。巾袂蹁跹，不索浮莲，挟取飞仙。</p><p>红梅徐德可索赋类卷</p><p>从来不假铅华，试耍学宫妆，醉笑吴娃。返老还童，脱胎换骨，饱养烟霞。罗浮梦休猜做杏花，萼绿仙曾服甚丹砂？春在天涯，紫蜡封香，寄与谁家。</p><p>帘内佳人瞿子成索赋</p><p>鲛绡不卷闲情，翠织玲珑，玉立聘婷。倚动银钩，耍吹罗带，笔振金铃。迷楚云花昏柳瞑，隔湘烟水秀山明。楼外人行，休放春愁，难掩风声。</p><p>西湖忆黄氏所居</p><p>多时不到儿家，想绳挂秋千、弦断琵琶、眉淡兰烟、钗横梭玉、粉褪铅华。软龙绡尘蒙宝鸭，烂胭脂雨过金沙。隔个窗纱，梦断东风，门外啼鸦。</p><p>贾侯席上赠李楚仪</p><p>洗妆明雪色芙蓉，默默情怀，楚楚仪容。甚烟雨江头，移根何在，桃李场中。尽劣燕娇莺冗冗，笑落花飞絮濛濛。湘水西东，怅望蹇衣，玉立秋风。</p><p>登姑苏台</p><p>百花洲上新台，帘吻云平，图画天开。鹏俯沧溟，蜃横城市，鳌驾蓬莱。学捧心山颦翠色，怅悬头土湿腥苔。悼古兴怀，休近阑干，万丈尘埃。</p><p>会州判文从周自维扬来道楚仪李氏意</p><p>文章杜牧风流，照夜花灯，载月兰舟。老我江湖，少年谈笑，薄幸名留。赠杨柳人初病酒，采芙蓉客已惊秋。醉梦悠悠，雁到南楼，寄点新愁。</p><p>赠罗真真</p><p>罗浮梦里真仙，双锁螺鬟，九晕珠钿。晴柳纤柔，春葱细腻，秋藕匀圆。酒盏儿里殃及出些腼腆，画巾争儿上换下来的婵娟。试问尊前，月落参横，今夕何年？</p><p>富子明寿</p><p>梨花院羯鼓挝晴，恰暮雨黄昏、新火清明。歌倚缑笙，香温汉鼎，酒暖吴橙。贺绿鬓朱颜寿星，是轻衫矮帽书生。趁取鹏程，快意风云，唾手功名。</p><p>丙子游越怀古</p><p>蓬莱老树苍云，不黍高低，狐兔纷坛。半折残碑，空余故址，总是黄尘。东晋亡也再难寻个右军，西施去也绝不见甚佳人。海气长昏，啼鴂声乾，天地无春。隔楼所见对望终日其媪若厌者遂下帘以蔽之织湘江一片波纹，窣下闲愁，隔断诗魂。非雾非烟，影娥池上，香梦无痕。拍画阑纤舒玉笋，启纱窗推晒罗裙。饱看娇春，倩得南薰，卷起梨云。</p><p>七夕赠歌者</p><p>崔徽休写丹青，雨弱云娇，水秀山明。箸点歌唇，葱枝纤手，好个卿卿。水洒不著春妆整整，风吹的倒玉立亭亭。浅醉微醒，谁伴云屏？今夜新凉。卧看双星。</p><p>黄四娘沽酒当垆，一片青旗，一曲骊珠。滴露和云，添花补柳，梳洗工夫。无半点闲愁去处，问三生醉梦何如。笑倩谁扶？又被春纤，搅住吟须。秋日湖山偕白子瑞辈燕集赋以俾歌者赴拍侑樽秋声一片芦花，正落日山川，过雨人家。羡歌舞风流、太平时世、诗酒生涯。待杨柳晴春风跃马，且桂华凉夜月乘槎。一曲吴娃，笑煞江州泪满琵琶。</p><p>感兴</p><p>谢安江左优游，梦觉东山，声动南州。覆雨翻云，怜花宠柳，未肯回头。成时节衣冠冕旒，败时节笞杖徒流，问甚么恩仇。山塌虚名，海阔春愁。</p><p>秋思</p><p>红梨叶染胭脂，吹起霞绡，绊住霜枝。正万里西风，一天暮雨，两地相思。恨薄命佳人在此，问雕鞍游子何之。雁未来时，流水无情，莫写新诗。</p><p>秋日与高敬臣胡善甫辈饮湖楼即事</p><p>疏帘外暮雨西山，唤起诗仙，共倚阑干。杯影涵秋，歌声送晚，鬓脚生寒。添风韵春纤象板，减恩情罗扇龙檀。红藕花残，茉莉双鬟，油壁吹香，催上归鞍。</p><p>劝求妓者</p><p>溺盆儿刷煞终臊，待立草为标，现世生苗。时下收心，眼前改志，怎换皮毛？厌禳死花枝般老小。踢腾尽铜斗般窠巢。日夜煎熬，要撅断琴弦，别觅鸾胶。</p><p>问春</p><p>东君去也如何？风皱纤鳞，烟抹羞蛾。恨白眼相看，青春不管，黑发无多。香絮引鱼吞绿波，落花惊蝶梦南柯。随处行窝，载酒吴船，击筑秦歌。</p><p>毗陵张师明席上赠歌妓周氏宜者</p><p>宜歌宜舞宜妆，道是风流，果不寻常。粉靥堆春，金盘捧露，翠袖笼香。此际相逢蕊娘，个中谁是周郎？愁近清觞，泥醉归来，灯影昏黄。</p><p>咏红蕉</p><p>红蕉分钟天涯，换叶移根，灌水壅沙。娇耐秋风，清宜夜雨，艳若春华。翠袖捧银台绛蜡，绿云封玉灶丹霞。富贵人家，妆点湖山，吃喜窗纱。仲明同知坦然斋集苏老琵琶吴国良箫歌者王玉莲坦然对客高轩，烂醉梅边，占得春先。箫阮鸾声，琵琶凤尾，宝鼎龙涎。金错落三分酒浅，玉玲珑一串珠圆，谁似尊前，谈笑风流，富贵神仙。</p><p>荆溪即事</p><p>问荆溪溪上人家，为甚人家，不种梅花。老树支门，荒蒲绕岸，苦竹圈笆。寺无僧狐狸样瓦，官无事鸟鼠当衙。白水黄沙，倚遍阑干，数尽啼鸦。</p><p>高敬臣病</p><p>赋高唐何事悲秋？山在书屏，云在帘钩。尽汗漫羁情，炎凉世态，万象蜉蝣。杨柳阴吴船载酒，藕花凉楚客登楼。宾主相留，且对清江，抖擞诗愁。</p><p>晋云山中奇遇</p><p>赚刘郎不是桃花，偶宿山溪，误到仙家。腻雪香肌，碧螺高髻，绿晕宫鸦。掬秋水珠弹玉甲，笑春风云衬铅华。酒醒流霞。饭饱胡麻，人上篮舆，梦隔天涯。爱秋娘弄月无痕，冰雪凝妆，风露为魂。歌颤鸾钗，尘随鸳袜，酒污猩裙。巧画柳双眉浅颦，笑生花满眼娇春。好客东君，特与新诗，留取香云。</p><p>西岩所见</p><p>西岩楼外东风，曲曲阑干，小小帘栊。甚午困懵腾，髻鬟髟妥鬌，星眼朦胧。正落絮飞花冗冗，又夕阳流水溶溶。金缕香绒，倦绣屏床，误却春工。</p><p>登毗陵永庆阁所见</p><p>忽飞来南浦娇云，背影藏羞，忍笑含颦。绕鬓兰烟，沾衣花气，恼梦梅魂。似湘水行春洛神，遇天台采药刘晨。愁缕成痕，一枕余香，半醉黄昏。</p><p>宴支园桂轩</p><p>碧云窗户推开，便敲竹催茶，扫叶供柴。如此风流，许多标致，无点尘埃。堆金粟西方世界，散天香夜月亭台。酒令诗牌，烂醉高秋，宋玉多才。</p><p>风雨登虎丘</p><p>半天风雨如秋，怪石於菟，老树钩娄。苔绣禅阶，尘粘诗壁，云湿经楼。琴调冷声闲虎丘，剑光寒影动龙湫。醉眼悠悠，千古恩仇。浪卷胥魂，山锁吴愁。</p><p>游琴川</p><p>海虞雄踞山州，水濑丝桐，路列文楸。铺翠峰峦，染云林障，推月潮沟。有第四科贤哲子游，是几百年忠孝何侯。舞榭歌楼，酒令诗筹，官府公勤，人物风流。</p><p>重九后一日游蓬莱山</p><p>重阳雨冷风清，阻却王宏，淡了渊明。昨日寒英，今朝香味，未必多争。蜂与蝶从他世情，酒和花快我平生。纵步蓬瀛，会此同盟，醉眼青青。</p><p>拜和靖祠双声叠韵</p><p>至当时外士山祠，渐次南枝，春事些儿。枫渍殷脂，蕉撕故纸，柳死荒丝。目寒涩雄雌鹭鸶，翅参差母子鸬鹚。再四嗟咨，捻此吟髭，弹指歌诗。</p><p>安溪半江亭陪雅斋元帅饮</p><p>半江亭上凭阑，挝鼓楼船，弭节江湾。金虎悬符，玉龙立槊，竹树生寒。绿波转秋回俊眼，翠云堆晚列歌鬟。樽酒开颜，如此江山，人在蓬壶，图画中间。</p><p>泊青田县</p><p>白鹤飞下青田，叹物换星移，谷变陵迁。山瘦披云，溪虚流月，今夕何年？梦已到石门洞天，眼休惊辽海人烟。谁与周旋？虎节元臣，乌帽诗仙。</p><p>自叙</p><p>斗牛边缆住仙槎，酒瓮诗瓢，小隐烟霞。厌行李程途，虚花世态，潦草生涯。酒肠渴柳阴中拣云头剖瓜，诗句香梅梢上扫雪片烹茶。万事从他，虽是无田，胜似无家。</p><p>毗陵晚眺</p><p>江南倦客登临，多少豪雄，几许消沉。今日何堪，买田阳羡，挂剑长林。霞缕烂谁家昼锦，月钩横故国丹心。窗影灯深，磷火青青，山鬼喑喑。</p><p>【双调】清江引</p><p>笑靥儿</p><p>盈盈斩</p><p>女瘢娇艳满，偏称灯前玩。歌喉夜正阑，酒力春将半，喜入脸窝红玉暖。破花颜粉窝儿深更小，助喜洽添容貌。生成脸上娇，点出腮边俏，休著翠钿遮罩了。</p><p>凤酥不将腮斗儿匀，巧倩含娇俊。红镌玉有痕，暖嵌花生晕，旋窝儿粉香都是春。</p><p>一团可人衠是娇，妆点如花貌。抬叠起脸上愁，出落腮边俏，千金这窝儿里消费了。</p><p>有感</p><p>相思瘦因人间阻，只隔墙儿住。笔尖和露珠，花瓣题诗句，倩衔泥燕儿将过去。</p><p>佳人病酒</p><p>罗帕粉香宫额上掩，宿酒春初散。被窝儿甘露浆，腮斗儿珍珠汗，朦朣着对似开不开娇睡眼。</p><p>即景</p><p>垂杨翠丝千万缕，惹住闲情绪。和泪送春归，倩水将愁去，是溪边落红昨夜雨。</p><p>【双调】水仙子</p><p>廉香林南园即事</p><p>山中富贵相公衙，江左风流学士家，壁间水墨名人画。六一泉阳羡茶，书斋打簇得繁华。玉龙笔架，铜雀砚瓦，金凤笺花。</p><p>赠江云</p><p>白蘋吹练洗闲愁，粉絮成衣怯素秋，高情不管青山瘦。伴浔阳一派流，寄相思日暮东洲。有意能收放，无心尽去留，梨花梦湘水悠悠。</p><p>赠柔卿王氏</p><p>暖红无力海棠丝，春绿多情杨柳枝，绀云不动宫鸦翅。肉台盘纤玉指，胭脂粉掿成的孩儿。眼角头传芳事，樽前席上歌艳词，俵散相思。</p><p>赠姑苏朱阿娇会玉真李氏楼</p><p>合欢髻子楚云松，斗巧眉儿翠黛浓，柔荑指怯金杯重。玉亭亭鞋半弓，听骊珠一串玲珑。歌触的心情动，酒潮的脸晕红，笑堆著满面春风。</p><p>钉鞋儿</p><p>底儿钻钉紫丁香，帮侧微粘蜜腊黄，宜行云行雨阳台上。步苍苔砖甃儿响，衬凌波罗袜生凉。惊回衔泥乳燕。溅湿穿花凤凰，羞煞戏水鸳鸯。</p><p>花筒儿</p><p>玲珑高插楚云岑，轻巧全胜碧玉簪，红绵水暖春香沁。是惜花人一寸心，净瓶儿般手捻著沉吟。滴点点蔷蔽露，袅丝丝杨柳金，是个画出来的观音。</p><p>伤春</p><p>莺花笑我病三春，香玉知他瘦几分？屏床独自怀孤闷。那些儿吃喜人，界微红斜印腮痕。山枕浅啼晴露，洞箫寒吹梦云，风雨黄昏。</p><p>席上赋李楚仪歌以酒送维扬贾侯</p><p>鸳鸯一世不知愁，何事年来尽白头？芙蓉水冷胭脂瘦。占西塘晓镜秋，菱花漫替人羞。擎架著十分病，包笼著百倍忧，老死也风流。</p><p>亿情</p><p>红粘绿惹泥风流，雨念云思何日休？玉憔花悴今番瘦。担著天来大一担愁，说相思难拨回头。夜月鸡儿巷，春风燕子楼，一日三秋。</p><p>红指甲赠孙莲哥时客吴江</p><p>冰蓝袖卷翠纹纱，春笋纤舒红玉甲，水晶寒浓染胭脂蜡。剖吴橙吃喜煞，锦鱼鳞冷渍硃砂。数归期阑干上画，印开元宫额上搯，托香腮似几瓣桃花。</p><p>赠常凤哥</p><p>紫金钗影落芳樽，白玉箫声隔暮云，碧梧枝冷惊秋信。倩缑仙暖梦魂，喜相逢青鸟红巾。都不索瑶琴写恨，秦台忆君，妆镜悲春。</p><p>客楼即事石氏所居</p><p>石崇已去玉楼空，王恺重来金谷穷，绿珠不作朝云梦。似阳台十二峰，隔愁痕龟背帘栊。花钿小金毛褪，柳腰细罗带松，寂寞春风。</p><p>手帕呈贾伯坚</p><p>对裁湘水縠波纹，挪皱梨花雪片云。束纤腰舞得春风困。衬琼杯蒙玉笋，殢人娇笑揾脂唇。宫额上匀香汗，银筝上拂暗尘，休染上啼痕。</p><p>楚仪赠香囊赋以报之</p><p>玉丝寒皱雪纱囊，金剪裁成冰笋凉，梅魂不许春摇荡。和清愁一处装，芳心偷付檀郎。怀儿里放，枕袋里藏，梦绕龙香。</p><p>嘲楚仪</p><p>顺毛儿扑撒翠鸾雏，暖水儿温存比目鱼，碎砖儿垒就阳台路。望朝云思暮雨，楚巫娥偷取些工夫。殢酒人归未，停歌月上初，今夜何如？</p><p>嘲人爱姬为人所夺</p><p>豫章城锦片凤凰交，临川县花枝翡翠巢，贩茶船铁板鸦青钞。问婆婆那件高，柴铧锹一下掘著。村冯魁沾的上，俏苏卿随顺了，双渐眊眊。</p><p>习隐</p><p>拖条藜杖裹枚巾，盖座团标容个身，五行不带功名分。卧芙蓉顶上云，濯清泉两足游尘。生不愿黄金印，死不离老瓦盆，俯仰乾坤。</p><p>梦觉</p><p>唤回春梦一双蝶，忙煞黄尘两只靴，三十年几度花开谢。熬煎成头上雪，海漫漫谁是龙蛇？鲁子敬能施惠，周公谨会打暂，千古豪杰。</p><p>歌者睥睨潦倒故赋此咎焉</p><p>绣屏春暖茜氍毹，罗袖香番锦鹧鸪，银盆笑击珊瑚树。拚明珠换绿珠，见书生如此头颅。升仙桥曾题柱，卓文君不驾车，谁识相如？</p><p>游越福王府</p><p>笙歌梦断蒺藜沙，罗绮香余野菜花，乱云老树夕阳下。燕休寻王谢家，恨兴亡怒煞些鸣蛙。铺锦池埋荒甃，流杯亭堆破瓦，何处也繁华。</p><p>赋李仁仲懒慢斋</p><p>闹排场经过乐回闲，勤政堂辞别撒会懒。急喉咙倒换学些慢。掇梯儿休上竿，梦魂中识破邯郸。昨日强如今日，这番险似那番，君不见鸟倦知还。</p><p>吴江垂虹桥</p><p>飞来千丈玉蜈蚣，横驾三天白螮蝀，凿开万窍黄云洞。看星低落镜中，月华明秋影玲珑。赑屭金环重，狻猊石柱雄，铁锁囚龙。</p><p>若川秋夕闻砧</p><p>谁家练杵动秋庭，那岸窗纱闪夜灯，异乡丝鬓明朝镜。又多添几处星，露华零梧叶无声。金谷园中梦，玉门关外情，凉月三更。</p><p>玉壶园题水亭赠国公十一公子</p><p>人来图画帧间行，船在琉璃影内撑，歌从弦管声中听。水边鸥花外莺，翠玲珑小院闲庭。夜月泥金扇，春风暖玉屏，赏四时雨雪阴晴。</p><p>嘲少年</p><p>纸糊锹轻吉列枉折尖。肉膘胶干支剌有甚粘，醋葫芦嘴古邦佯装欠。接梢儿虽是谄，抱牛腰只怕伤廉。性儿神羊也似善，口儿蜜钵也似甜，火块儿也似情忺。</p><p>李琬卿</p><p>一篇词意思便随斜，千金价恩情莽判赊，五花文官诰权教借。高仙儿来到也，人间天上离别。滹沱河彳亶了府多，柳花亭留下大姐，李琬也也。</p><p>老当益壮</p><p>风流受苦果何甘？落拓垂涎待拉馋，等闲小见难摇憾。那孩儿情愿敢，休欺负诗骨岩岩。玉钥条玲珑担，翠铺对万胜篮，风月都担。</p><p>展转秋思京门赋</p><p>琐窗风雨古今情，梦绕云山十二层，香销烛暗人初定。酒醒时愁未醒，三般儿捱不到天明。巉地罗帏静，森地鸳被冷，忽地心疼。</p><p>凉夜清兴</p><p>云绡蒙影镜谁呵？露粟吹香金碎挪，醉来起我成三个。是清风明月我，问桂花良夜如何？饮不辞玻璃盏大，睡不厌琉璃簟阔，梦不到蝼蚁南柯。</p><p>寻梅</p><p>冬前冬后几村庄，溪北溪南两履霜，树头树底孤山上。冷风来何处香，忽相逢缟袂绡裳。酒醒寒惊梦，笛凄春断肠，淡月昏黄。</p><p>暮春即事</p><p>风吹丝雨噀窗纱，苔和酥泥葬落花，卷云钩月帘初挂。玉钗香径滑，燕藏春衔向谁家？莺老羞寻伴，蜂寒懒报衙，啼煞饥鸦。</p><p>客中春晚</p><p>昔年歌舞醉娇春，今日衣冠逐后尘，归舟欲向南湖问。恐沙鸥也傲人，榆钱儿不救诗贫。眇小了花风信，阑珊了蝶梦魂，冷笑东君。</p><p>瑞安东安寺夏日清思</p><p>新蝉风断子弦琴，古鸭烟消午篆沉，孤鹤梦觉三山枕。翠濛濛窗户阴，煮茶芽旋撮黄金。俗事天来大，红尘海样深，都不到一片云心。</p><p>乐清箫台</p><p>枕苍龙云卧品清箫，跨白鹿春酣醉碧桃，唤青猿夜拆烧丹灶。二千年琼树老，飞来海上仙鹤。纱巾岸天风细，玉笙吹山月高，谁识王乔？</p><p>乐清白鹤寺瀑布</p><p>紫箫声入九华天，翠壁花飞双玉泉，瑶台鹤去人曾见。炼白云丹灶边，问山灵今夕何年。龙须水朱砂腻，虎睛丸金汞圆，海上寻仙。</p><p>为友人作</p><p>搅柔肠离恨病相兼，重聚首佳期卦怎占？豫章城开了座相思店。闷勾肆儿逐日添，愁行货顿塌在眉尖。税钱比茶船上欠，斤两去等秤上掂，吃紧的历册般拘钤。</p><p>赠朱翠英</p><p>吹笙惯醉碧桃花，把酒曾听萼绿华，金毛秀靥春无价。折将来乌帽上插，五百年欢喜冤家。正好星前月下，恐怕风吹雨打，吃惜了零落天涯。</p><p>怨风情</p><p>眼中花怎得接连枝，眉上锁新教配钥匙，描笔儿勾销了伤春事。闷葫芦绞断线儿，锦鸳鸯别对了个雄雌。野蜂儿难寻觅，蝎虎儿干害死，蚕蛹儿毕罢了相思。</p><p>赠顾观音</p><p>盈盈罗袜藕初簪，楚楚宫腰柳半金，小名儿且是妖饶甚。落迦山何处寻？紫旃檀风月丛林。说缘法三生梦，舍慈悲一片心，不枉了唤做个观音。</p><p>吴姬</p><p>罣罳分月小藤床，茉莉堆云懒髻妆，蔷薇洒水轻绡上。染一天风露香，看星河笑语昏黄。白雪鸡头肉，红冰荔子浆，道今夜微凉。</p><p>重观瀑布</p><p>天机织罢月梭闲，石壁高垂雪练寒，冰丝带雨悬霄汉。几千年晒未干，露华凉人怯衣单。似白虹饮涧，玉龙下山，晴雪飞滩。</p><p>雨窗即事</p><p>客怀寥落雨声中，春事商量花信风，烛光摇荡江南梦。寸心灰双泪红，和更筹滴损铜龙。酒醒纱窗静，诗悭锦袋空，催老仙翁。</p><p>中秋后一日山亭赏桂花时雨稍晴</p><p>海云衣湿鶺鸰寒，窗雨丝收络纬闲，边风信动征鸿限。稻粱秋有甚悭，尽尊前楚水吴山。坐金色三千界，倚天香十二阑，不是人间。</p><p>咏雪</p><p>冷无香柳絮扑将来，冻成片梨花拂不开，大灰泥漫了三千界。银棱了东大海，探梅的心噤难捱。面瓮儿里袁安舍，盐堆儿里党尉宅，粉缸儿里舞榭歌台。</p><p>赠孙梅哥</p><p>寿阳宫额试新妆，萼绿仙音整旧腔，怕尊前梦觉参儿上。粉留痕襟袖香，拣柂儿可喜昏黄。白云纸帐，清风玉堂，淡月纱窗。</p><p>德清长桥</p><p>青天白日见楼台，赤蜃浮光海市开，崖崩岸坼长虹在。弃繻生感壮怀，卧苍龙鳞甲生苔。横生风籁，玲珑月色，玉琢蓬莱。</p><p>菊舟</p><p>寒英和雨结船头，翠叶铺烟起舵楼，霜枝立月牙樯瘦。泛清香满棹秋，比浮花浪蕊优游。驾银汉星槎梦，载金茎玉露酒，江湖上陶令风流。</p><p>丁朝卿西斋半间云</p><p>碧窗秋窄玉玲珑，古鼎春悭香髟蒙松，矮屏分得梨花梦。小可可十二峰，浩然气于此从容。无垢无尘处，非烟非雾中，等当著天上从龙。</p><p>和化成甫番马扇头</p><p>渥洼秋浅水生寒，苜蓿霜轻草渐斑，鸾弧不射双飞雁。臂鞲鹰玉辔间，醉醺醺来自楼阑。狐帽西风袒，穹庐红日晚，满眼青山。</p><p>【双调】庆东原</p><p>青田九楼山舟中作</p><p>渺渺山头路，鳞鳞山上田，绕篷窗六曲屏风面。似丹青辋川，是神仙洞天，隔云树人烟，试看玉溪边，恐有桃花片。</p><p>【双调】钱丝泫</p><p>避豪杰，隐岩穴，煮茶香扫梅梢雪。中酒酣迷纸帐蝶，枕书睡足松窗月，一灯蜗舍。</p><p>【双调】春闺怨</p><p>雪月风花收拾够也，用心用力这时节，担儿上一担担风月。途路赊，步步些些。不系雕鞍门前柳，玉容寂寞见花羞，冷风儿吹雨黄昏后。帘控钩，掩上珠楼，风雨替花愁。</p><p>黑海春愁浑无处躲，嫩香腻玉渐消磨，瘦呵也不似今春个。无奈何，自画双蛾，添得越愁多。薄命儿心肠较软，道声去也泪涟涟，这些时攒下春闺怨。离恨天，几度前，羞见月儿圆。</p><p>【双调】殿前欢</p><p>里西瑛号懒云窝自叙有作奉和</p><p>懒云窝，石床苔翠暖相和。不施霖雨为良佐，遁迹岩阿。林泉梦引台，风月诗分破，富贵沾涴。歌残楚些，闲损巫娥。</p><p>懒云窝，云边日月尽如梭。槐根梦觉兴亡破，依旧南柯。休听宁戚歌，学会陈抟卧，不管伯夷饿。无何浩饮，浩饮无何。</p><p>懒云窝，静看松影挂长萝。半间僧舍平分破，尘虑消磨。听不厌隐士歌，梦不喜高轩过，聘不起东山卧。疏慵在我，奔竞从他。</p><p>懒云窝，懒云窝里避风波。无荣无辱无灾祸，尽我婆娑。闲讴乐道歌，打会清闲坐，放浪形骸卧。人多笑我，我笑人多。</p><p>懒云窝，云窝客至欲如何？懒云窝里和云卧，打会磨跎。想人生待怎么，贵比我争些大，富比我争些个。呵呵笑我，我笑呵呵。</p><p>懒神仙，懒窝中打坐几多年。梦魂不到青云殿，酒兴诗颠。轻便如宰相权，冷淡如名贤传，自在如彭泽县。苍天负我，我负苍天。</p><p>登凤凰台</p><p>凤凰台，金龙玉虎帝王宅，猿鹤只欠山人债，千古兴怀。梧桐枯凤不来，风雷死龙何在？林泉老猿休怪。锁魂楚甸，洗恨秦淮。</p><p>登江山第一楼</p><p>拍阑干，雾花吹鬓海风寒。浩歌惊得浮云散，细数青山。指蓬莱一望间，纱巾岸。鹤背骑来惯，举头长啸，直上天坛。</p><p>【双调】卖花声</p><p>悟世</p><p>肝肠百炼炉间铁，富贵三更枕上蝶，功名两字酒中蛇。尖风薄雪，残杯冷炙，掩清灯竹篱茅舍。</p><p>太平吴氏楼会集</p><p>桃花扇底窥春笑，杨柳帘前按舞娇，海棠梦里醉魂销。香团娇小，歌头水调，断肠也五陵年少。</p><p>香云帘幕风流燕，花月楼台富贵仙，新调骏马紫藤鞭。能歌小妾，轻罗团扇，醉归来牡丹亭院。</p><p>香茶</p><p>细研片脑梅花粉，新剥珍珠豆寇仁，依方修合凤团春。醉魂清爽，舌尖香嫩，这孩儿那些风韵。</p><p>【双调】雁儿落过得胜令</p><p>自适</p><p>黄花开数朵，翠竹栽些个。农桑事上熟，名利场中捋。禾黍小庄科，篱落棱鸡鹅。五亩清闲地，一枚安乐窝。行呵，官大忧愁大；藏呵，田多差役多。</p><p>忆别</p><p>殷勤红叶诗，冷淡黄花市。清江天水笺，白雁云烟字。游子去何之，无处寄新词。酒醒灯昏夜，窗寒梦觉时。寻思，谈笑十年事，嗟咨，风流两鬓丝。</p><p>戏题</p><p>喜蛛丝漫占，灵鹊声难验。秋奁妆不忺，夜烛花无艳。愁月淡窥檐，泪雨冷侵帘。冉冉香消渐，纤纤玉减尖。口店口店，念念心常玷；厌厌，渐渐病越添。</p><p>回省</p><p>身离丹凤阙，梦入黄鸡社。桔槔地面宽，傀儡排场热。名利酒吞蛇，富贵梦迷蝶。蚁阵攻城破，蜂衙报日斜。豪杰，几度花开谢，痴呆，三分春去也。</p><p>【不知宫调】</p><p>丰年乐</p><p>世路艰难鬓毛斑，古奸退闲。白云归山鸟知还，想起来连云栈，不如磻溪岸垂钓竿。</p><p>套数</p><p>【仙吕】赏花时</p><p>风情</p><p>春透天台醉碧桃，月满云窗听紫箫。莺燕友凤鸾交。幽期密约，不许外人瞧。</p><p>【幺】打不觉头毒如睡马杓，粘随风絮沾如肉膘胶。藤缠葛数千遭，把丽春园缠倒，吓的那贩茶客五魂消。</p><p>【赚煞】我是个锻炼成的铁连环，不比您捻合就的泥圈套。挣么快的锋芒怎敢犯着，小厮扑如何敢和我换交？伏唇枪舌剑吹毛，不是我骋麄豪。强霸着月夜花朝，围你在垓心里怎地逃？若不纳降旗受缚，肯舒心伏弱，敢教点钢锹劈碎纸糊锹。</p><p>睡鞋儿</p><p>双凤衔花宫样弯，窄玉圈金三寸悭。绿窗静翠帘闲。似锦鸳日晚，并宿向雕阑。</p><p>【幺】多管是露冷苍苔夜气寒，暖透凌波罗袜单。听宝钏响珊珊，藉王建儿般冰腕，用纤指将绣帮儿弹。</p><p>【赚煞】髻绾倚风鬟，脸衬秋莲瓣，险花晕了懵腾醉眼，见非雾非烟帘影间。映秋波两叶春山，几时配玉连环？看他些绿僽红僝，殢煞春娇夜未阑。投至香消烛残，比及雨收云散，我向怀儿中直揣得那对底儿干。</p><p>【南吕】一枝花</p><p>合筝</p><p>酒酣春色浓，帘卷花阴静。佳人娇和曲，豪客醉弹筝。心与手调停，敛袂待弦初定，雁行斜江月影。搊挣银甲指拨轻清，按金缕歌喉数声。</p><p>【梁州第七】歌应指似林莺呖呖，指随歌似山溜泠泠，同声相应的凉州令。滴银盘秋雨，敲玉树春冰，恰壮怀慷慨，又私语丁宁。迸琼珠万颗瑽琤，间骊珠一串分明。恰便似卓文君答抚琴相如，黄念奴伴开元寿宁，小单于学鼓瑟湘灵绎如也以成，迟疾纤巧随抠掐无些儿病。腔儿稳，字儿正，一对儿合得着绸缪有情，效鸾凤和鸣。</p><p>【尾】煞强如泣琵琶泪湿青衫上冷，仿佛似鹦鹉声讹锦罩内听，洗得平生耳根净。风流这生，乞戏可憎，我便有陶学士的鼻凹也下不得絣。</p><p>私情</p><p>云髫金雀翘，山隐青鸾鉴，藕丝轻织粉，湘水细揉蓝。性子儿岩嵌，小可底难摇撼，起初儿着莫咱，假撇清面北眉南，实怕儹红愁绿惨。</p><p>【梁州第七】不显豁意头儿甚好，不寻常眼脑儿偏馋，酒席间闲话儿将他来探。都笑科儿承答，冷诨儿包含，不能够空便。因此上云雨尴九咸，老婆婆坐守行监，狠撅丁暮四朝三，不能够偷工夫恰喜喜欢欢，怕蹶撒也却忑忑忐忐，知消息早哝哝喃喃。儹科，斗喊，风声儿惹起如何揞，从那遍再谁敢？有等乾咽唾的杓俫死嘴口斩。委实难耽。</p><p>【尾】从今将凤凰巢鸳鸯殿遮笼教暗，将金缝锁玉连环对勘的严，锦片也似前程做的来不愚滥。非是咱不甘，不是你不堪，只被这受惊怕的恩情都吓破我胆。</p><p>杂情</p><p>粉云香脸试搽，翠烟腻眉学画，红酥润冰笋手，乌金渍玉粳牙，鬓拢宫鸦。改样儿新鞋袜，挑粉垢修指甲。收拾得所事儿温柔，妆点得诸余里颗恰。</p><p>【梁州】堪笑这没分晓的妈妈，则抱得不啼哭娃娃。小心儿一见了相牵挂，腿厮捺着说话，手厮把着行踏，额厮拶着作耍，腮厮揾着温存，肩厮挨着曲和琵琶，寻题目顶真续麻。常子是笑没盈弄盏传杯，好吃。阑同床共塌，热兀罗过饭供茶。那些，喜呷，天来大怪胆儿无惯怕。这些时变了话，小则小心肠儿到狡猾，显出些情杂。</p><p>【骂玉郎】但些儿头疼眼热我早心惊呀，着疼热只除咱，寻方里药占龟卦。直到吃得粥食，离了卧榻，恰撇得心儿下。</p><p>【感皇恩】看承似美玉无暇，谁敢帮野草闲花。曹大家卖杏虎，裴小蛮学撒撇，温太真索妆虾。丽春园扎撒，鸣珂巷南衙，现而今如嚼蜡，似咬瓦，若抟沙。</p><p>【采茶歌】喜时节脸烘霞，笑时节眼生花，一霎时一天风雪冷鼻凹。本待做曲吕木头车儿随性打，原来是滑出律水晶球子怎生拿。</p><p>【南吕】梁州第七</p><p>射雁</p><p>鱼尾红残霞隐隐，鸭头绿秋水涓涓，芙蓉灿烂摇波面。见沉浮鸥伴，来往鱼船，平沙衰草，古木苍烟。江乡景堪爱堪怜，有丹青巧笔难传。揉蓝靛绿水溪头，铺腻粉白蘋岸边，抹胭脂红叶林前，将笠檐儿慢卷。迎头，仰面，偷睛儿觑见碧天外雁行现，写破祥云一片笺，头直上慢慢盘旋。</p><p>【一枝花】忙拈鹊画弓，急取雕翎箭，端直了燕尾鹓，搭上虎筋弦，秋月弓圆，箭发如飞电，觑高低无侧偏，正中宾鸿，落在蒹葭不见。</p><p>【尾】转过紫荆坡白草冢黄芦堰，惊起些红脚鸭金头鹅锦背鸳，吓得这鸂鶒儿连忙向败荷里串。血模糊翅搧扇，扑剌剌可怜，十二枝梢翎向地皮上剪。</p><p>【商调】集贤宾</p><p>咏柳忆别</p><p>恨青青画桥东畔柳，曾祖送少年游。散晴雪杨花清昼，又一场心事悠悠。翠丝长不系雕鞍，碧云寒空掩朱楼。揎罗袖试将纤玉手，绾东风摇损轻柔，同心方胜结，缨络绣文球。</p><p>【逍遥乐】绾不成鸳鸯双叩，空惊散梢头。一双锦鸠。何处忘忧？听枝上数声黄栗留，怕不弄春娇巧转歌喉。惊回好梦，题起离情，唤醒闲愁。</p><p>【醋葫芦】雨睛珠泪收，烟颦翠黛羞，殢风流还自怨风流。病多不奈秋，未秋来早先消瘦。晓风残月在帘钩。</p><p>【浪里来煞】不要你护雕，阑花甃香，荫苍苔石径纲。只要你盼行人终日替我凝眸，只要你重温灞陵别后酒。如今时候，只要向绿阴深处缆归舟。</p><p>【越调】斗鹌鹑</p><p>歌姬</p><p>教坊驰名，梨园上班，院本诙谐，宫妆样范。肤若凝脂，颜如渥丹，香肩凭玉楼，湘云拥翠鬟。罗帕分香，春纤换盏。</p><p>【紫花儿】扶彪煞东风桃李，吸留煞暮雨房栊，吃喜煞夜月阑干。向尊席之上，谈笑其间，意思相攀，且是娘剔透玲珑不放闲，不枉了唤声妆旦。尽可以雾幌云屏，酒社诗坛。</p><p>【天净沙】眉儿初月弯弯，鞋儿瘦玉悭悭，脸儿孜孜耐看。琵琶弦慢，青衫泪点才干。</p><p>【尾】丽春园门外是浔阳岸，最险是茶船上跳板。一句话悔时难，两般儿爱处拣。</p><p>【双调】新水令</p><p>闺丽</p><p>绣闺深培养出牡丹芽，控银钩绣帘不挂。莺燕游上苑，蝶梦绕东华。富贵人家，花阴内柳阴下。</p><p>【乔木查】忽地迎头见咱，娇小心儿里怕，厌地回身拢鬓鸦，傍阑干行又羞，双脸烘霞。</p><p>【搅筝琶】我凝眸罢，心内顽麻。可知曲江头三次遗鞭，我粉墙外几乎坠马。人说观自在活菩萨，堪夸。普院山几时曾到他，更隔着海角天涯。</p><p>【甜水令】他秋水回波，春山摇翠，芳心迎迓，彼此各承答。诗句传情，琴声写恨，衷肠牵挂，许多时不得欢洽。</p><p>【雁儿落】斗的满街里闲嗑牙，待罢呵如何罢？空揣着题诗玉版笺，织锦香罗帕。</p><p>【得胜令】我是个为客秀才家，你是个未嫁女娇娃，不是将海鹤儿相埋怨，休把这纸鹞儿厮调发。若是真么，回与我句实成的话。天那，送了人呵不是耍。</p><p>【离亭宴煞】只因你赡不下解合的心肠儿叉，不是我口不严俵扬的风声儿大。伫头凭阑，一日三衙，唱道成时节准备着小意儿妆虾，不成时怎肯呆心儿跳塔？哎，你个吃戏冤家。来来来将人休量抹，我不是琉璃井底鸣蛙，我是个花柳营中惯战马。</p><p>【双调】乔牌儿</p><p>别情</p><p>凤求凰琴慢弹，莺求友曲休咀，楚阳台更隔着连云栈，桃源洞在蜀道难。</p><p>【搅筝琶】无边岸，黑海也似那煎烦。愁万结柔肠，泪双垂业眼。泪眼与愁肠，直熬得烛灭香残。更阑，望情人必然来梦间，争奈这枕冷衾寒。。</p><p>【落梅风】粘金雁，亸翠鬟，想不曾做心儿打扮。近新来为咱情绪懒。不梳妆也自然好看。</p><p>【沉醉东风】风铃响猛猜做佩环，柳烟颦只疑是眉攒。想犀梳似新月牙，忆宫额似芙蓉瓣，见桃花呵似见他容颜，觑得越女吴姬匹似闲，厌听那银筝象板。</p><p>【本调煞】相思成病何时慢，更拚得不茶不饭，直熬个海枯石烂。</p><p>【双调】行香子</p><p>题情</p><p>燕僽莺僝，凤只鸾单，无多时春事阑珊。东阳瘦体，潘岳苍颜，我怕春归，愁日永，睚更阑。</p><p>【庄宣和】红粉香中惯撒顽，不似今番。软玉温香忒希罕，只疑是梦间、梦间。</p><p>【锦上花】酒社诗坛，不茶不饭，夜雨愁肠，东风泪眼。海誓山盟，白玉连环，月约星期，泥金小简。</p><p>【小阳关】次第明月食，容易彩云散，咫尺巫山，顷刻阳关。地窄天宽，十番九番；雨涩云怪，千难万难。</p><p>【江儿水】西楼倚遍十二阑，望断处空长叹。不由人脚儿勤，更怕咱心儿惮，得空便对着他实掉侃。</p><p>【碧玉箫】忙里偷闲，满口儿诉愁烦。天上人间，对面儿隔关山。送春心眉影弯，闷无言云亸鬟。据风流样范，寻常妆扮，腰肢小蛮，巧语娇春莺慢。</p><p>【离亭宴歇指煞】平生脱不了疏狂限，今年又撞着风流难，人瞧见些破绽，衾闲绣被鸳，钗擘金花凤，弦断瑶筝雁，柔肠愁暮秋，业眼巴清旦，谁知近间。花柳武陵迷，烟水蓝桥潦，云雨阳台旱，恩深太华高，情朽松石烂。不是我将伊调贩，早撺断那俫彳亶，任从他外人儹。</p><h2 id="【虞集】" tabindex="-1"><a class="header-anchor" href="#【虞集】" aria-hidden="true">#</a> 【虞集】</h2><p>虞集（一二七二--一三四八），字伯生，号道园。别署青城山樵，人称邵庵先生。祖籍蜀郡仁寿（今属四川省），宋亡，其父虞汲移居临川崇仁（今属江西省），为宋丞相虞允文五世孙。大德初，以荐为大都路儒学教授，历国子助教博士。仁宗朝为集贤修撰。泰定初为秘书少监，从泰定帝去上都，用蒙汉语讲解经书，升翰林直学士兼国子祭酒。文宗时，累迁奎章阁侍书学士，受命编纂《经世大典》，进侍讲学士。卒赠江西行中书省参知政事，封仁寿郡公，谥文靖。著有《道园学古录》、《道园类稿》等。虞集是元代文坛的大家，宋濂在《柳待制文集》序言中说：&quot;天历以来，海内之所宗者，唯雍虞公伯生、豫章揭公曼硕、乌伤黄公晋卿及公（柳贯）四人而已。识者以为名言&quot;。《元史》卷一八一《柳贯传》更称柳贯、黄溍、虞集、揭傒斯&quot;人号为儒林四杰&quot;。虞集被誉为元诗四大家之一，元·陶宗仪尝言：&quot;国朝之诗，称虞、赵（孟頫）、杨（载）、范（木亨）、揭（傒斯）焉&quot;。顾嗣立《寒厅诗话》云：&quot;延祐、天历之间，风气日开，赫然鸣其治平者，有虞、杨、范、揭，又称范、虞、赵、杨、揭，一以唐为宗，而趋于雅，推一代之极盛，时又称虞、揭、马（祖常）、宋（本聚）。&quot;一般说元诗四大家皆指虞、杨、范、揭四人。清·宋荦《漫堂说诗》云：&quot;元初袭金源派，以好问为大宗，其后则称虞、杨、范、揭&quot;。清·沈德潜《说诗晬语》云：&quot;虞、杨、范、揭四家诗品相敌。中又以&#39;汉廷老吏&#39;（伯生自评其诗语）为最。&quot;虞集不仅在诗文方面造诣高深，还善精鉴书画，工书法。所作散曲，今仅存〔折桂令〕一首，前人颇为称颂。元·陶宗仪《辍耕录》谓&quot;虽一时娱戏，亦过人远矣&quot;。吴梅《顾曲麈谈》云：&quot;先生（虞集）文章道义，照耀千古，出其余绪，尤能工妙如此，询乎天才，不可多得也，此种&#39;短柱&#39;句法，自元迄今，和之者绝少，唯明徐天池《四声猿》中，曾一仿之，后不一见也&quot;。王季烈《螾庐曲谈》评价说：&quot;虞学士集之〔折桂令〕咏蜀汉事云云，通篇用&#39;短柱格&#39;，</p><p>语妙天成。&quot;</p><p>小令</p><p>【双调】折桂令</p><p>席上偶谈蜀汉事，因赋短柱体</p><p>鸾舆三顾茅庐，汉祚难扶，日暮桑榆。深渡南泸，长驱西蜀，力拒东吴。美乎周瑜妙术，悲夫关羽云殂。天数盈虚，造物乘除。问汝何如，早赋归欤。</p><h2 id="【刘时中】" tabindex="-1"><a class="header-anchor" href="#【刘时中】" aria-hidden="true">#</a> 【刘时中】</h2><p>刘时中，生卒年不详。名致，号逋斋，石州宁乡（今山西离石）人。因石州归太原管辖，故有&quot;太原寓士&quot;之称。其父名彦文，字子章，生前任广州怀集令，卒于长沙。大德二年（一二九八），翰林学士姚燧游长沙，致往见，为其所知赏，被荐用为湖南廉访使司幕僚。至大三年（一三一O），燧又荐之为河南行省掾。至治二年（一三二二）刘致任太常博士，至顺三年（一三三二），在翰林待制任内，最后调任江浙行省都事。死后无以为葬，杭州道士王眉叟葬之。今人隋树森《全元散曲》于刘时中名下列小令七十四支，套数四套。据考证，其中小令作品大概皆为刘致所作，套数作者则应是古洪（今江西南昌）刘时中，他与钟嗣成同时，较刘致后。比较起来看，小令部分和套数部分在思想倾向和艺术风格上也有差异之处。小令多写景、叹世之作，作风清新明丽；套数多反映社会黑暗，抒发人间不平，风格清朗豪放，可作两者非出一人手笔的佐证。</p><p>一说古洪刘时中与石州刘时中乃系一人，现存刘时中名下小令、套数皆为一人所作。门岿有《元曲家刘时中待制及其作品考》（《津门文学论丛》1984年第1期）。</p><p>小令</p><p>【仙吕】醉扶归</p><p>赋粉团儿</p><p>色映金茎露，香腻玉盘酥。一段清冰出玉壶，不管胭脂妒。晓镜青鸾影孤，正要何郎傅。</p><p>【仙吕】醉中天</p><p>花木相思树，禽鸟折枝图。水底双双比目鱼，岸上鸳鸯户，一步步金厢翠铺。世间好处，休没寻思，典卖了西湖。</p><p>【南吕】四块玉</p><p>泛彩舟、携红袖，一曲新声按伊州，樽前更有忘机友：波上鸥，花底鸠，湖畔柳。</p><p>今日吴，明朝楚，吴楚交争几荣枯。试将历代从头数：忠孝臣，贤明主，泉下土。</p><p>看野花，携村酒，烦恼如何到心头，红缨白马难消受。二顷田，两只牛，饱时候。</p><p>佐国心，拿云手，命里无时莫强求，随缘过得休生受。几叶绵，几匹绸，暖时候。</p><p>利尽收，名先有，得好休时便好休，闲中自有闲中友：门外山，湖上酒，林下叟。</p><p>衣紫袍，居黄阁，九鼎沉似许由瓢，甘美无味教人笑。弃了官，辞了朝，归云好。</p><p>万丈潭，千寻坎，一线风涛隔仙凡，识破休被功名赚。无厌心，呆大胆，谁再敢。</p><p>何况甜，公途险，虎豹重关整威严，仇多恩少皆堪叹。业贯盈，横祸满，无处闪。</p><p>禄万钟．家千口，父子为官弟封侯，画堂不管铜壶漏。休费心，休过求，攧破头。</p><p>咏郑元和</p><p>风雪狂。衣衫破，冻损多情郑元和，哩哩嗹嗹嗹哩啰，学打《莲花落》。不甫能逢着亚仙，肯分的撞着李婆，怎奈何？</p><p>【南吕】金字经</p><p>常氏称心</p><p>少年情缘浅，老来欢爱深，费尽长门买赋金。酒满斟，醉来花下吟。缠头锦，愿得常称心。</p><p>【中吕】朝天子</p><p>邸万户席上</p><p>柳营，月明，听传过将军令。高楼鼓角戒严更，卧护得边声静。横槊吟情，投壶歌兴，有前人旧典型。战争，惯经，草木也知名姓。</p><p>《虎韬》，《豹韬》，一览胸中了。时时拂拭旧弓刀，却恨封侯早。夜月铙歌，春风牙纛，看团花锦战袍。鬓毛，未雕，谁便道冯唐老？</p><p>同文子方、邓永年泛洞庭湖，宿凤凰台下月明，浪平，看远岸秋沙净。轻舟漾漾水澄澄，天水明如镜。范蠡归舟，张骞游兴，在渔歌三四声。耳清，体轻，漫不省乾坤剩。</p><p>舞者，唱者，满酌金荷叶。珠围翠绕尽豪奢，银烛消残夜。玉箸冰丝，金盘凉蔗，把平生幽愤写。笑些，俏些，赛一道鸳鸯社。</p><p>有钱，有权，把断风流选。朝来街子几人传，书记还平善。兔走如梭，乌飞如箭，早秋霜两鬓边。暮年，可怜，乞食在歌姬院。</p><p>耍些，笑些，休放琼花谢。春风无与比奇绝，照眼明香雪。琪树瑶林，寒光相射，争教人容易舍。醉也，去也，更得得捱今夜。</p><p>饯别，去也，泪滴满金蕉叶。西风锦树老了胡蝶，满眼黄花谢。今日离筵，明朝客舍，把骊驹莫放彻。醉者，饱者，兔孤负重阳节。</p><p>粉光，雪香，是水月观音像。三生梦绕锦鸳鸯，一味风流况。坐上闲情，樽前清唱，是司空也断肠。月凉，夜长，心事满流苏帐。</p><p>近来，越呆，能捻帮穷囗怪。从人啅噪放狂乖，不似今番煞。海样情缘，天来欢爱，罄山赀不当灾。好杯，放开，大打算风魔债。</p><p>愿天，可怜，乞个身长健。花开似锦酒如川，日日西湖宴。杨柳宫眉，桃花人面，是平生未了缘。过船，醉眠，还不迭风流愿。</p><p>画船，绮筵，红翠乡中宴。荷花人面两婵娟，花不如人面。锦绣千堆，繁华一片，是西湖六月天。扣舷，采莲，怕什么鸳鸯见。</p><p>瘿瓢，带糟，将瓮里浮蛆舀。氲氲双颊绛云潮，春色添多少。稚子牵衣，山妻迎笑，急投床脚健倒。醉了，睡好，醉乡大人间小。</p><p>【中吕】满庭芳</p><p>自悟</p><p>花愁色胆，其中识破，就里曾参。雨云情到底皆虚泛，可暂休贪。撮艳处从今怕揽，闹篮中情愿妆憨。这其间实心谈，一任傍人笑俺，再不将风月话儿谈。狂踪怪胆，索一奉十，暮四朝二，喜孜孜笑脸儿将人赚，就里虚耽。白茫茫蓝桥水淹，黑洞洞袄庙云缄。赤紧地他愚滥，情疏意淡，再不将风月担儿担。</p><p>【中吕】红绣鞋</p><p>鞋杯</p><p>帮儿瘦弓弓地娇小，底儿尖恰恰地妖娆，便有些汗浸儿酒蒸做异香飘。潋滟得些口儿润，淋漉得拽根儿漕，更怕那口唵咱的展涴了。</p><p>吴人以美女为娃，北俗小儿不论男女，皆以娃呼之，有名娃娃者，戏赠</p><p>亲不亲心肝儿上摘下，惜不惜气命儿似看他，打健健及擎著手心儿里夸。闲则剧怀抱儿里引，娇囗可喜被窝儿里爬，只是将个磨合罗儿迤逗著耍。</p><p>歌姬米氏，小字耍耍</p><p>举眉动眼般般儿通透，安手下脚色色儿风流，出胎胞蓐草上早会藏阄。卧在被单学打令，坐着豆枕演提齁，刁天撅地所事儿有。</p><p>劝收心</p><p>不指望成家立计，则寻思卖笑求食，早巴得个前程你便宜。虽然没花下子，也须是脚头妻，立下个妇名儿少甚的？</p><p>【中吕】山坡羊</p><p>与邸明谷孤山游饮</p><p>诗狂悲壮，杯深豪放，恍然醉眼千峰上。意悠扬，气轩昂，天风鹤背三千丈，浮生大都空自忙。功，也是谎；名，也是谎。</p><p>燕城述怀</p><p>云山有意，轩裳无计，被西风吹断功名泪。去来兮，便休提，青山尽解招人醉，得失到头皆物理。得，他命里；失，咱命里。</p><p>西湖醉歌，次郭振卿韵</p><p>朝朝琼树，家家朱户，骄嘶过沽酒楼前路。贵何如？贱何如？六桥都是经行处，花落水流深院宇。闲，天定许；忙，人自取。</p><p>怀长沙，次郭振卿韵</p><p>西楼高处，东城佳处，梦魂长绕湘南路。锦鳞无，塞鸿疏，大都来只为虚名误，老未得闲心更苦。杯，谁共举？花，谁共主？</p><p>怀武昌，次郭振卿韵</p><p>烟波渔父。扁舟归去，移家鹦鹉洲边住。任狂疏。恣痴愚，到头也有安排处，青箬绿蓑为伴侣。闲，也自取；忙，也自取。</p><p>侍牧庵先生西湖夜饮</p><p>微风不定，幽香成径，红云十里波千顷。绮罗馨。管弦清，兰舟直入空明镜，碧天夜凉秋月冷。天，湖外影；湖，天上景。</p><p>【越调】小桃红</p><p>辛尚书座上赠合弹琵琶何氏</p><p>纤纤香玉插重莲，犹似羞人见。斜抱琵琶半遮面，立当筵，分明微露黄金钏。鵾鸡四弦，骊珠一串，个个一般圆。</p><p>武昌歌妓女鬼氏春卿，色艺为一时之冠。友人文子方为刑曹郎，困公至武昌，安子举助教会间见之，念念莫置，代作此以赠之春来苦欲伴春居，日日寻春去。元奈春云不为雨，为春癯，绿窗谁唱留春住。买春不许，问春无语，春意定何如？</p><p>为春憔悴要春医，苦苦贪春睡。盼得春来共春醉，恨春迟，夜来得个春消息。春心暗喜，春情偷寄，春事只春知。</p><p>几年尘土被官囚，此日方参透。待别干星娘小除授，紧营求，天还肯许便欣然地就。温柔乡里甲头，无何乡里主首，便权一日也风流。</p><p>【越调】寨儿令</p><p>夜已阑，灯将灭，纱窗外昏擦剌月儿斜。越求和越把个身子儿趄。耳轮儿做死的扯。吃敲才胼定也，子怕你悔去也。</p><p>【双调】折桂令</p><p>农</p><p>想田家作苦区区，有斗酒豚蹄，畅饮歌呼。瓦钵瓷瓯，村箫社鼓，落得妆愚。吾将种牵衣自舞，妇秦人击缶相娱。儿女供厨，仆妾扶舆，无是无非，不乐何如？</p><p>渔</p><p>鳜鱼肥流水桃花，山雨溪风，漠漠平沙。箬笠蓑衣，笔床茶灶，小作生涯。樵青采芳洲蓼牙，渔童薪别浦兼葭。小小渔舟差，泛宅浮家，一舸鸱夷，万顷烟霞。</p><p>樵</p><p>正山寒黄独无苗，听斤斧丁丁，空谷潇潇。有涧底荆薪，淮南丛桂，吾意堪樵。赤脚婢香粳旋捣，长须奴野菜时挑。云暗山腰，水沍溪桥，日暮归来，酒满山瓢。</p><p>牧</p><p>被野猿山鸟相留，药解延年，草解忘忧。土木形骸，烟霞活计，麋鹿交游。闷来访箕山许由，闲时寻崧顶丹丘。莫莫休休，荡荡悠悠，挈子携妻，老隐南州。</p><p>疏斋同赋木犀</p><p>似娟娟日暮娥皇，翠袖天寒，静倚修篁。怅望夫君，低回掩抑，淡尽啼妆。贴体衫儿淡黄，掩胸诃子金装。高洁幽芳，一片秋光，满地清香。</p><p>同文子方饮南城即事</p><p>锁烟霞曲径萦回，梦不到人间，舞榭歌台。铅鼎丹砂，玄霜玉杵，钟乳金钗。记画烛清樽夜来，映梨花淡月闲斋。翠壁丹崖，流水桃源，古木天台。</p><p>送王叔能赴湘南廉使</p><p>正黄尘赤日长途，便雷奋天池，教雨随车。把世外炎氛，人间热恼，一洗无余。展洙泗千年画图，纳潇湘一道冰壶。报政何如？风动三湘，霜满重湖。喜潇湘一派澄清，觉松柏坚贞，兰慧芳馨。田里歌谣，官曹整暇，牒诉轻平。快野寺寻春酒醒，喜邮亭问俗诗成。传语湘灵，又只恐东风，吹上瑶京。</p><p>闲居自适</p><p>饷春晴小小蓝舆，聊唤茅柴，试买溪鱼。村北村南，山花山鸟，尽意相娱。与农父忘形尔汝，醉归来不记谁扶。早赋归欤，却恨红尘，不到吾庐。</p><p>张肖斋总管席间</p><p>小亭轩客散留髧，添酒回灯，草草盘飧。问甚花落花开，春来春去，覆雨翻云。莫孤负田家瓦盆，且留连茅舍洼樽。选甚清浑，论甚朝昏，擗掉会闲里光阴，醉里乾坤。</p><p>再过村肆酒家</p><p>軃双丫十八鬟儿，春日当垆，袅袅腰肢。徙倚心招，依稀眉语，记得前时。探锦囊都无酒赀，恨邮亭不售新诗。可惜胭脂，转首空枝，千里关山，一段相思。</p><p>【双调】清江引</p><p>春光荏苒如梦蝶，春去繁华歇。风雨两无情，庭院三更夜，明日落红多去也。</p><p>【双调】水仙操并引</p><p>&quot;若把西湖比西子，淡妆浓抹总相宜&quot;，玉局翁诗也。填词者窃其意，演作世所传唱《水仙子》四首，仍以西施二字为断章，盛行歌楼乐肆间，每恨其不能佳也。且意西湖西子，有秦无人之感。崧麓有樵者，闻而是之，即以春、夏、秋、冬赋四章，命之曰《西湖四时渔歌》。其约，首句韵以儿字，时字为之次，西施二字为句绝，然后一洗而空之。邀同赋，谨如约。湖山堂下闹竿儿，烂熳韶华三月时，朝来风雨催春事。把莺花撺断死，映苏堤红绿参差。浅绛雪缄桃萼，嫩黄金搓柳丝，风流煞斗草的西施。虾须帘卷水亭儿，玉枕桃笙梦觉时，荷香勾引薰风至。掬清涟雪藕丝，嫩凉生璧月琼枝。鸾刀切银丝脍，蚁香浮碧玉卮，受用煞避暑的西施。西风逗入耍窗儿，一扇新凉暑退时，白蘋红蓼多情思。写秋光无限诗，占平湖一抹胭脂。荷缺翠青摇柄，桂飘香金缀枝，快活煞玩月的西施。梅花初试胆瓶儿，正是逋郎得句时，彤云把断山中寺。软香尘不到此，怯清寒林下风姿。侵素体添肌粟，妨云鬟老鬓丝，清绝煞赏雪的西施。</p><p>寓意武昌元贞</p><p>楚天空阔楚山长，一度怀人一断肠，此心不在肩舆上。倩东风过武昌，助离愁烟水茫茫。竹上雨湘妃泪，树间禽蜀帝王，无限思量。</p><p>人言不向武昌居，我欲年来食贱鱼，那堪鹦鹉洲边住。锦鸳鸯为伴们，是烟波江上渔夫。得一舸鸱夷去，载苎罗山下女，便改姓陶朱。</p><p>武昌官柳正青青，只与行人管送迎，等闲攀折浑无定。舞东风过此生，奈柔条系绊人情。爱眉黛烟中翠，忆纤腰掌上轻，恨满邮亭。</p><p>贞元旧曲日停歌，只恐青衫泪更多，等闲又见菱花破。玲珑奈尔何，较些儿病了维摩。愁暗逐西飞翼，恨长随东逝波，著甚消磨。</p><p>为平章南谷公寿福楼赋</p><p>朱帘画栋倚穹苍，带砺河山接四王，那堪辈辈为丞相。是皇家真栋梁，看灵椿丹桂齐芳。寿域年年固，福源日日长，永坐都堂。</p><p>楼名寿福压钱塘，中有高居异姓王，朝朝北阙频瞻望。启丹诚一瓣香，对西山遥祝吾皇。愿基业隆三代，更烟尘净四方，寿福无疆。</p><p>朱楼迢递接长空，家世于今谁比隆？阴功虽是前王种。嗣声华正在公，更门阑喜色重重。男已兆承家凤，女欣逢择婿龙，寿福无穷。</p><p>【双调】庆东原</p><p>题情</p><p>云轻散，月易残，女萧何成败了些风流汉。冯魁硬铲，双渐紧赶，小姐先赸。今夜惜花心，明月伤春叹。</p><p>【双调】殿前欢</p><p>醉翁酡，醒来徐步杖藜拖。家童伴我池塘坐，鸥鹭清波。映水红莲五六科，秋光过，两句新题破。秋霜残菊，夜雨枯荷。</p><p>醉颜酡，太翁庄上走如梭。门前几个官人坐，有虎皮驮驮。呼王留唤伴哥，无一个，空叫得喉咙破。人踏了瓜果，马践了田禾。</p><p>道情</p><p>醉颜酡，水边林下且婆娑。醉时拍手随腔和，一曲狂歌。除渔樵那两个，无灾祸，此一着谁参破？南柯梦绕，梦绕南柯。</p><p>醉颜酡，前贤不醉我今何？古来已错今犹错，世事从他。楚三闾葬汨罗，名犹播，谁在高唐卧？巫娥梦我，我梦巫娥。</p><p>醉颜酡，云娘行酒雪儿歌。醉时吟狂时舞醒时坐。不醉如何？得快活且快活。今日个，只得随缘过。恋眼前富贵，看门外风波。</p><p>【双调】雁儿落过得胜令</p><p>送别</p><p>和风闹燕莺，丽日明桃杏。长江一线平，暮雨千山静。载酒送君行，折柳系离情。梦里思梁苑，花时别渭城。长亭，咫尺人孤另；愁听，阳关第四声。</p><p>东山仰谢安，秋水思张翰。长沙屈贾谊，落日悲王粲。坐上酒初残，灯下剑空弹。马援标铜柱，班超指玉关。遥看，明月钱塘岸；云间，山头更有山。</p><p>题和靖墓</p><p>西湖避世乖，东阁偿诗债。遨游天地间，放浪江湖外。读易坐书斋，策杖步苍苔。酒饮方拚醉，诗成且放怀。渐渐梅开，独立黄昏待。暗暗香来，清闲处士宅。</p><p>套数</p><p>【正宫】端正好</p><p>上高监司</p><p>众生灵遭磨障，正值着时岁饥荒。谢恩光，拯济皆无恙，编做本词儿唱。</p><p>【滚绣球】去年时正插秧，天反常，那里取若时雨降？旱魃生四野灾伤。谷不登，麦不长，因此万民失望，一日日物价高涨。十分料钞加三倒，一斗粗粮折四量，煞是凄凉。</p><p>【倘秀才】殷实户欺心不良，停塌户瞒天不当，吞象心肠歹伎俩。谷中添秕屑，米内插粗糠，怎指望他儿孙久长。</p><p>【滚绣球】甑生尘老弱饥，米如珠少壮荒。有金银那里每典当？尽枵腹高卧斜阳。剥榆树餐，挑野菜尝。吃黄不老胜如熊掌，蕨根粉以代糇粮。鹅肠苦菜连根煮，获荀芦莴带叶口庄，则留下杞柳株樟。</p><p>【倘秀才】或是捶麻柘稠调豆浆，或是煮麦麸稀和细糠，他每早合掌擎拳谢上苍。一个个黄如经纸，一个个瘦似豺狼，填街卧巷。</p><p>【滚绣球】偷宰了些阔角牛，盗斫了些大叶桑。遭时疫无棺活葬，贱卖了些家业田庄。嫡亲儿共女，等闲参与商。痛分离是何情况！乳哺儿没人要撇入长江。那里取厨中剩饭杯中酒，看了些河里孩儿岸上娘，不由我不硬咽悲伤！</p><p>【倘秀才】私牙子船湾外港，行过河中宵月郎，则发迹了些无徒米麦行。牙钱加倍解，卖面处两般装，昏钞早先除了四两。</p><p>【滚绣球】江乡相，有义仓，积年系税户掌。借贷数补答得十分停当，都侵用过将官府行唐。那近日劝粜到江乡，按户口给月粮。富户都用钱买放，无实惠尽是虚桩。充饥画饼诚堪笑，印信凭由却是谎，快活了些社长知房。</p><p>【伴读书】磨灭尽诸豪壮，断送了些闲浮浪。抱子携男扶筇杖，尫赢伛偻如虾样。一丝好气沿途创，阁泪汪汪。</p><p>【货郎】见饿莩成行街上，乞出拦门斗抢，便财主每也怀金鹄立待其亡。感谢这监司主张，似汲黯开仓。披星带月热中肠，济与粜亲临发放。见孤孀疾病无皈向，差医煮粥分厢巷。更把脏输钱分例米，多般儿区处的最优长。众饥民共仰，似枯木逢春，萌芽再长。</p><p>【叨叨令】有钱的贩米谷置田庄添生放，无钱的少过活分骨肉无承望；有钱的纳宠妾买人口偏兴旺，无钱的受饥馁填沟壑遭灾障。小民好苦也么哥！小民好苦也么哥！便秋收鬻妻卖子家私丧。</p><p>【三煞】这相公爱民忧国无偏党，发政施仁有激昂。恤老怜贫，视民如子，起死回生，扶弱摧强。万万人感恩知德，刻骨铭心，恨不得展草垂缰。覆盆之下，同受太阳光。</p><p>【二】天生社稷真卿相，才称朝廷作栋梁。这相公主见宏深，秉心仁恕，治政公平，蒞事慈祥。可与萧、曹比并，伊、傅齐肩，周、召班行。紫泥宣诏，花衬马蹄忙。</p><p>【一】愿得早居玉笋朝班上，伫看金瓯姓字香。入阙朝京，攀龙附凤，和鼎调羹，论道兴邦。受用取貂蝉济楚，滚绣峥嵘，珂珮丁当。普天下万民乐业，都知是前任绣衣郎。</p><p>【尾声】相门出相前人奖，官上加官后代昌。活被生灵恩不忘，粒我丞民德怎偿？父老儿童细较量，樵叟渔夫曹论讲。共说东湖柳岸旁，那里清幽更舒畅。靠着云卿苏圃场，与徐孺子流芳挹清况。盖一座祠堂人供养，立一统碑碣字数行。将德政因由都载上，使万万代官民见时节想。既官府甚清明，采舆沦听分诉。据江西剧郡洪都，正该省宪亲临处，愿英俊开言路。</p><p>【滚绣球】库藏中钞本多，贴库每弊怎除？纵关防任谁不顾，坏钞法恣意强图。都是无廉耻卖买人，有过犯驵侩徒，倚仗着几文钱百般胡做，将官府觑得如无。则这素无行止乔男女，都整扮衣冠学士夫，一个个胆大心粗。</p><p>【倘秀才】堪笑这没见识街市匹夫，好打那好顽劣江湖伴侣，旋将表德官名相体呼。声音多厮称，字样不寻俗，听我一个个细数。</p><p>【滚绣球】粜米的唤子良，卖肉的呼仲甫，做皮的是仲才邦辅，唤清之必定开沽，卖油的唤仲明，卖盐的称士鲁。号从简是采帛行铺，字敬先是鱼鲊之徒，开张卖饭的呼君宝，磨面登罗底叫德夫，何足云乎？</p><p>【倘秀才】都结义过如手足，但聚会分张耳目，探听司县何人可共处。那问他无根脚，只要肯出头颅，扛扶着便补。</p><p>【滚绣球】三二百锭费本钱，七八下里去干取，诈捏作曾编卷假如名目，偷俸钱表里相符。这一个图小倒，那一个苟俸禄．把官钱视同已物，更狠如盗跖之徒。官攒库子均摊着要，弓手门军那一个无，试说这厮每贪污。</p><p>【倘秀才】提调官非无法度，争奈蠹国贼操心太毒，从出本处先将科钞除。高低还分例，上下没言语，贴库每他便做了钞主。</p><p>【滚绣球】且说一季中事例钱，开作时各自与，库子每随高低预先除去，军百户十锭无虚。攒司五五拿，官人六六除，四牌头每一名是两封足数，更有合干人把门军弓手殊途。那里取官民两便通行法，赤紧地贿赂单宜左道术，于汝安乎？</p><p>【倘秀才】为甚但开库诸人不伏，倒筹单先须计咒，苗子钱高低随着钞数。放小民三二百，报花户一千余，将官钱陪出。</p><p>【滚绣球】一任你叫得昏，等到午，佯呆着不瞅不觑，他却整块价卷在包袱。着纤如晃库门，兴贩的论百价数，都是真扬州武昌客旅，窝藏着家里安居。排的文语呼为绣，假钞公然唤做殊，这等儿三七价明估。</p><p>【倘秀才】有揭字驼字衬数，有背心剜心异呼，有钞脚频成印上字模。半边子兀自可，捶作钞甚胡突，这等儿四六分价唤取。</p><p>【滚绣球】赴解时弊更多，作下人就做夫，检块数几曾详数，止不过得南新吏贴相符。那问他料不齐、数不足？连柜子一时扛去，怎教人心悦诚服？自古道人存政举思他前辈，到今日法出奸生笑煞老夫，公道也私乎？</p><p>【倘秀才】比及烧昏钞先行摆布，散夫钱僻静处俵与，暗号儿在烧饼中间觑有无。一名夫半锭，社长总收贮，烧得过便吹笛擂鼓。</p><p>【塞鸿秋】一家家倾银注玉多豪富，一个个烹羊挟妓夸风度。撇摽手到处称人物，妆旦色取去为媳妇。朝朝寒食春，夜夜元宵暮。吃筵席唤做赛堂食，受用尽人间福。</p><p>【呆骨朵】这贼每也有难堪处，怎禁他强盗每追逐。要饭钱排日支持，索赍发无时横取。奈表里通同做，有上下交征去。真乃是源清流亦清，休今后人除弊不除。</p><p>【脱布衫】有聪明正直嘉谟，安得不剪其繁芜。成就了闾阎小夫，坏尽了国家法度。</p><p>【小梁州】这厮每玩法欺公胆气粗，恰便似饿虎当途。二十五等则例尽皆无，难着目，他道陪钞待何如。</p><p>【幺】一等无辜被害这羞辱，厮攀指一地里胡突。自有他，通神物，见如今虚其府库，好教他鞭背出虫蛆。</p><p>【十二月】不是我论黄数黑，怎禁他恶紫夺朱。争奈何人心不古，出落着马牛襟裾。口将言而嗫嚅，足欲进而趑趄。</p><p>【尧民歌】想商鞅徙木意何如？汉国萧何断其初？法则有准使民服，期于无刑佐皇图。说与当途：无毒不丈夫，为如如把平生误。</p><p>【耍孩儿十三煞】天开地辟由盘古，人物才分下土。传之三代币方行，有刀圭泉布从初。九府圜法俱周制，三品堆金乃汉图，止不过作贸易通财物。这的是黎民命脉，朝世权术。</p><p>【十二】蜀寇瑊交子行，宋真宗会子举。都不如当今钞法通商贾，配成五对为官本，工墨三分任倒除。设制久无更故，民如按堵，法比通衢。</p><p>【十一】已自六十秋楮币行，则这两三年法度沮。被无知贼子为奸蠹，私更彻镘心无愧。那想官有严刑罪必诛，忒无忌惮无忧惧。你道是成家大宝，怎想是取命官符。</p><p>【十】穷汉每将绰号称，把头每表德呼。巴不得登时事了干回付，向库中钻刺真强盗，却不财上分明大丈夫。坏尽今时务，怕不你人心奸巧，争念有造物乘除。</p><p>【九】靦乘孛模样哏，扭蛮腰礼仪疏，不疼钱一地里胡分付。宰头羊日日羔儿会，没手盏朝朝仕女图。怯薛回家去，一个个欺凌亲戚，吵视乡闾。</p><p>【八】没高低妾与妻，无分限儿共女，及时打扮衠珠玉。鸡头般珠子缘鞋口，火炭似真金裹脑梳。服色例休题取，打扮得怕不赛夫人样子，脱不了市辈规模。</p><p>【七】他那想赴京师关本时，受官差在旅途。耽惊受怕过朝暮，受了五十四站风波苦。亏杀数百千程递运夫，哏生受哏搭负。广费了些首思分例，倒换了些沿路文书。</p><p>【六】至省库中将官本收得无疏虞，朱钞足那时才得安心绪。常想着半江春水翻风浪，愁得一夜秋霜染鬓须，历重难博得个根基固。少甚命不快遭逢贼寇，霎时间送了身躯。</p><p>【五】论宣差清如酌贪泉吴隐之，廉似还桑椹赵判府。则为忒慈仁，反被相欺侮。每持大体诸人服，若说私心半点无。本栋梁材若早使居朝辅，肯苏民瘼，个事苞苴。</p><p>【四】急宜将法变更，但因循弊若初，严刑峻法休轻恕。则这二攒司过似蛇吞象，再差十大户犹如插翅虎。一半儿弓手先芟去，合干人同知数目，把门军切禁科需。</p><p>【三】提调官免罪名，钞法房选吏胥，攒典俸多的路吏差着做。廉能州吏从新点，贪滥军官合减除，住仓库无升补。从今倒钞，各分行铺，明写坊隅。</p><p>【二】逐户儿编褙成料例来，各分旬将勘合书。逐张儿背印拘钤住，即时支料还原主。本日交昏入库府，另有细说直至起解时才方取。免得他撑船小倒，提调官封锁无虞。</p><p>【一】紧拘收在库官，切关防起解夫，钞面上与官攒俱各亲标署。库官但该一贯须黥配，库子折莫三钱便断除，满百锭皆抄估。捶钞的揭剥的不怕他人心似铁，小倒的兴贩的明放着官法如炉。</p><p>【尾】忽青天开眼觑，这红巾合命殂。且举其纲，若不怕伤时务，他日陈言终细数。</p><p>【南吕】一枝花</p><p>罗帕传情</p><p>偷传袖里情，暗表心间事。一方织恨锦，千缕断肠丝。用殢色心儿，叠成个齐臻臻合欢祬，女流中忒敬思。着小生怎生来有福消任，端的是无功受赐。</p><p>【梁州】丝缕细织造的匀如江纸，粉糨轻出制的腻似鹅脂，温柔玉玺无瑕疵，恰便似半江秋水，一片冰丝。还房可恰，尺素宽虞，并无些俗叶繁枝，翻腾的花样宜时。两壁厢是那花开仙五字的诗章，中间是宴蟠桃十长生故事，四周围那缠枝莲八不犯的花儿。拜而，受之。看成做护身符的意思绶文字，谁敢道待的其须。争奈我书房无个顿放处，兀的不费煞我这神思。</p><p>【隔尾】待书册中放呵倘或间沾污了非轻视，待帽盒里收呵若有些疏虞甚意儿，待合包里藏呵有那等俏相识开口着我怎推辞。我则索长近长亲着皮肉。一家，无二，只除是护枕放呵又怕那揲被铺床小小妮子，觑的来因而。</p><p>【又】用一张助才情砑粉泥金纸，写就那诉离情拨云撩雨词，和我这助吟怀贴肉汗衫儿，一答儿里收拾。封裹的丁一确二，和包袱锁入箱子。行坐里随带着钥匙，何日忘之？</p><p>【尾声】成就了洞房中夜月花朝事，受用些绿窗前茶余饭饱时。共宾朋厮陪侍，和鸾凤效琴瑟。读一会诗章，讲一会文字。掀腾开旧箧笥，物见主信有之。我见俺一针捻一丝，一针针不造次，一针针那真至。想俺那不容易的恩情怎敢道待的轻视，先选下个不空忘的日子，后择你个不失脱的口词。这手帕则好遮笼纱帽，抚拭瑶琴，花前换盏，袖内藏香，直等的称了愿随了心恁时节使。</p><p>【双调】新水令</p><p>代马诉冤</p><p>世无伯乐怨他谁？干送了挽盐车骐骥。空怀伏枥心，徒负化龙威。索甚伤悲，用之行舍之弃。</p><p>【驻马听】玉鬣银蹄，再谁想三月襄阳绿草齐。雕鞍金辔，再谁收一鞭行色夕阳低。花间不听紫骝嘶，帐前空叹乌骓逝。命乖我自知，眼见的千金骏骨无人贵。</p><p>【雁儿落】谁知我汗血功？谁想我垂僵义？谁怜我千里才？谁识我千钧力？</p><p>【得胜令】谁念我当日跳檀溪，救先主出重围？谁念我单刀会随着关羽？谁念我美良川扶持敬德？若论着今日，索输与这驴群队！果必有征敌，这驴每怎用的？</p><p>【甜水令】为这等乍富儿曹，无知小辈，一概地把人欺。一地里快蹿轻踮，乱走胡奔，紧先行不识尊卑。</p><p>【折桂令】致令得官府闻知，验数目存留，分官品高低。准备着竹杖芒鞋，免不得奔走驱驰。再不敢鞭骏骑向街头闹起，则索扭蛮腰将足下殃及。为此辈无知，将我连累，把我埋没在蓬蒿，失陷污泥。</p><p>【尾】有一等逞雄心屠户贪微利，咽馋涎豪客思佳味。一地把性命亏图，百般地将刑法陵迟。唱道任意欺公，全无道理。从今去谁买谁骑？眼见得无客贩无人喂。便休说站驿难为，则怕你东讨西征那时节悔！</p><h2 id="【萨都剌】" tabindex="-1"><a class="header-anchor" href="#【萨都剌】" aria-hidden="true">#</a> 【萨都剌】</h2><p>萨都剌，字天锡，号直斋，答失蛮氏（回族）。其祖父徙居河间，萨都剌则生于雁门（今山西代县）。其生卒年不能确指。一说为至元九年（一二七二）生，一说为至元末（一二九四）或大德间生；卒年在至正间。萨都剌泰定四年（一三二七）中进士，授镇江录事司达鲁花赤，历南台掾、宪司照磨、经历等职，后入方国珍幕，卒。为官清正，曾有发廪赈灾、救助难民、禁止巫蛊、移风易俗等政绩。萨都剌博学能文，兼善楷书。他宦游多年，足迹遍及长城内外，大江南北，不少作品富于生活实感，描写细腻，贴切入微。后人曾推崇萨都剌为&quot;有元一代词人之冠&quot;。著有《雁门集》。明·朱权《太和正音谱》评其词&quot;如天风环珮&quot;。</p><p>套数</p><p>【南吕】一枝花</p><p>妓女蹴鞠</p><p>红香脸衬霞，玉润钗横燕。月弯眉敛翠，云亸鬓堆蝉。绝色婵娟，毕罢了歌舞花前宴，习学成齐云天下圆。受用尽绿窗前饭饱茶余，拣择下粉墙内花阴日转。</p><p>【梁州】素罗衫垂彩袖低笼玉笋，锦靿袜衬乌靴款蹴金莲。占官场立站下人争羡。似月殿里飞来的素女，甚天风吹落的神仙。拂花露榴裙荏苒，滚香尘绣带蹁跹。打着对合扇拐全不斜偏，踢着对鸳鸯扣且是轻便。对泛处使穿膁抹膝的撺搭，扌而</p><p>大俊处使佛袖沾衣的撇演，妆翘处使回身出鬓的披肩。猛然，笑喘。红尘两袖纤腰倦，越丰韵越娇软。罗帕香匀粉汗妍，拂落花钿。</p><p>【尾声】若道是成就了洞房中惜玉怜香愿，媒合了翠馆内清风皓月筵，六片儿香皮做姻眷。茶蘼架边，蔷薇洞前，管教你到底团圆不离了半步儿远。</p><h2 id="【薛昂夫】" tabindex="-1"><a class="header-anchor" href="#【薛昂夫】" aria-hidden="true">#</a> 【薛昂夫】</h2><p>薛昂夫，名薛超兀儿、薛超吾，回鹘（今维吾尔族）人。汉姓马，字昂夫，号九皋，故亦称马昂夫、马九皋。先世内迁，居怀庆路（治所在今河南沁阳县）。父及祖俱封覃国公。他曾师事刘辰翁，故约可推知其生年当在元初至元年间。历官江西行中书省令史、佥典瑞院事、太平路总管、衢州路总管等职。善篆书，有诗名，诗集已佚。元人周南瑞《天下同文集》载王德渊之《薛昂夫诗集序》，称其诗词&quot;新严飘逸，如龙驹奋进，有并驱八骏一日千里之想&quot;。其散曲风格以疏宕豪放为主，思想内容以傲物叹世、归隐怀古为主。《南曲九宫正始序》称其&quot;词句潇洒，自命千古一人，深忧斯道不传，乃广求继己业者。至祷祀天地，遍历百郡，卒不可得。&quot;</p><p>按：元《草堂诗余》有&quot;九皋司马昂夫&quot;之语，故《词综》、《历代诗余》俱谓司马昂夫字九皋，以&quot;司马&quot;为昂夫姓，非是。《太和正音谱》以&quot;马九皋&quot;与&quot;马昂夫&quot;为二人，亦误。</p><p>小令</p><p>【正宫】塞鸿秋</p><p>功名万里忙如燕，斯文一脉微如线。光阴寸隙流如电，风霜两鬓白如练。尽道便休官，林下何曾见？至今寂寞彭泽县。</p><p>过太白祠谢公池</p><p>谪仙祠下言诗志，谢公池顾影凝清思。笋舆沽酒青山市，松枝煮茗白云寺。听山鸟奏笙簧，共野叟论文字，甚痴儿了却公家事。</p><p>凌歊台怀古</p><p>凌歊台畔黄山铺，是三千歌舞亡家处。望夫山下乌江渡，是八千子弟思乡去。江东日暮云，渭北春天树，青山太白坟如故。</p><p>【正宫】甘草子</p><p>金凤发，飒飒秋香，冷落在阑干下。万柳稀，重阳暇，看红叶赏黄花。促织儿啾啾添潇洒，陶渊明欢乐煞。耐冷迎霜鼎内插，看雁落平沙。</p><p>【中吕】朝天曲</p><p>沛公，大风，也得文章用。却教猛士叹良弓，多了游云梦。驾驭英雄，能擒能纵，无人出彀中。后宫，外宗，险把炎刘并。</p><p>子牙，鬓华，才上非熊卦。争些老死向天涯，只恁垂钩罢。满腹天机，天人齐发，武王任不差。用他，讨罚，一怒安天下。</p><p>伍员，报亲，多了鞭君忿。可怜悬首在东门，不见包胥恨。半夜潮声，千年孤愤，钱塘万马奔。骇人，怒魂，何似吹箫韵？</p><p>卞和，抱璞，只合荆山坐。三朝不遇待如何，两足先遭祸。传国争符，伤身行货，谁教献与他？切磋，琢磨，何似偷敲破？</p><p>邵平，不平，楚汉争秦鼎。将军便去作园丁，软了英雄性。瓜苦瓜甜．秦衰秦盛，青门浪得名。此生，本轻，不是封侯命。</p><p>假王，气昂，跨下羞都忘。提牌不过一中郎，漂母曾相饷。蒯彻名言，将军将强。良弓不早藏。未央，法场，险似坛台上。</p><p>叔孙，讨论，早定君臣分。礼成文武两班分，舞蹈扬尘顺。拔剑争功，垂绅消忿，方知天子尊。武臣，勇人，也被书生困。</p><p>丙吉，宰执，燮理阴阳气。有司不问尔相推，人命关天地。牛喘非时，何须留意？原来养得肥。早知，好吃，杀了供堂食。</p><p>子陵，价轻，便入刘郎聘。等闲赢得一虚名，卖了先生姓。百尺丝纶，千年高兴，偶然一足横。帝星，客垦，不料天文应。</p><p>董永，卖身，孝感天心顺。谁知织女是天孙，同受为奴困。自有牛郎，佳期将近，书生休认真。本因，孝亲，不是夫妻分。</p><p>老莱，戏采，七十年将迈。堂前取水作婴孩，犹欲双亲爱。东倒西歪，佯啼颠拜，虽然称孝哉。上阶，下阶，跌杀休相赖。</p><p>董卓，巨饕，为恶天须报。一脐然出万民膏，谁把逃亡照？谋位藏金，贪心无道，谁知没下梢！好教，火烧，难买棺材料。</p><p>杜甫，自苦，踏雪寻梅去。吟肩高耸冻来驴，迷却前村路。暖阁红炉，党家门户，玉纤捧绿醑。假如，便俗，也胜穷酸处。</p><p>洞宾，道人，未到天仙分。岳阳三醉洞庭春，卖墨无人问。欲斩黄龙，青蛇犹钝，纯阳能几分。养真，炼神，却被仙姑困。</p><p>伯牙，韵雅，自与松风话。高山流水淡生涯，心与琴俱化。欲铸钟期，黄金无价，知音人既寡。尽他，爨下，煮了仙鹤罢。</p><p>则天，改元，雌鸟长朝殿。昌宗出入二十年，怀义阴功健。四海淫风，满朝窑变，《关雎》无此篇。弄权，妒贤，却听梁公劝。</p><p>孟母，丧夫，教子迁离墓。再迁市井厌屠沽，迁傍芹宫住。如此三迁，房钱无数，方成一大儒。问猪，引取，好辩长于喻。</p><p>弄玉，度曲，只道吹箫苦。谁知凤只和鸾孤，吹到声圆处。明月台空，萧郎同去，秦王一叹吁。假如，嫁夫，明白人间住。</p><p>采鸾，怕寒，甲帐无人伴。文箫连累堕人间，卖韵供烟爨。谁使思凡，尘缘难断，羞还玉女班。紫坛，犯奸，误了朝元限。</p><p>禄山，玉环，子母肠难断。何须兵变陷长安，且向宫中乱。赶得三郎，鸾舆逃窜，连云蜀道难。内奸，外反，误却霓裳慢。</p><p>老矣，倦矣，消减尽风云气。世情嚼蜡烂如泥，不见真滋味。蜗角虚名，蝇头微利，便得来真做的，布衣，袖里，试屈指英雄辈。</p><p>好官，也兴阑，早勇退身无患。人生六十便宜闲，十载疏狂限。买两个丫鬟，自拈牙板，一个歌一个弹。醒时节过眼，醉时节破颜，能到此是英雄汉。</p><p>【中吕】阳春曲</p><p>坐听西掖钟声动，睡起东窗日影红，山林朝市两无穷。一梦中，樽有酒且从容。</p><p>耐惊耐怕黄虀瓮，长满长干老酒盆，一贫尽可张吾军。休忘本，樽有酒且论文。</p><p>胸中太华身难憾，舌底狂澜口且缄，看渠暮四与朝三。呆大胆，樽有酒且醺酣。</p><p>周郎赤壁鏖兵后，苏子扁舟载月秋，千年慷慨一时酬。今在否？樽有酒且绸缪。</p><p>芸窗月影吟情荡，纸帐梅花醉梦香，觉来身世两相忘。休妄想，樽有酒且疏狂。</p><p>岁云暮矣虽无补，时复中之尽有余，老来吾亦爱吾庐。清债苦，樽有酒且消除。</p><p>【中吕】山坡羊</p><p>销金锅在，涌金门外，戗金船少欠西湖债。列金钗，捧金台。黄金难买青春再，范蠡也曾金铸来。金，安在哉？人，安在哉？</p><p>惊人学业，掀天势业，是英雄隽败残杯炙。鬓堪嗟，雪难遮。晚来览镜中肠热，问著老夫无话说。东，沉醉也；西，沉醉也。</p><p>大江东去，长安西去，为功名走遍天涯路。厌舟车，喜琴书。早星星鬓影瓜田暮，心待足时名便足。高，高处苦；低，低处苦。</p><p>西湖杂咏</p><p>春</p><p>山光如淀，湖光如练，一步一个生绡面。扣逋仙，访坡仙。拣西施好处都游遍，管甚月明归路远。船，休放转；杯，休放浅。</p><p>夏</p><p>晴云轻漾，熏风无浪，开樽避暑争相向。映湖光，逞新妆。笙歌鼎沸南湖荡，今夜且休回画舫。风，满座凉；莲，入梦香。</p><p>秋</p><p>疏林红叶，芙蓉将谢，天然妆点秋屏列。断霞遮，夕阳斜。山腰闪出闲亭榭，分付画船且慢者。歌，休唱彻；诗，乘兴写。</p><p>冬</p><p>同云叆叇，随车缟带，湖山化作瑶光界。且传杯，莫惊猜。是西施傅粉呈新态，千载一时真快哉！梅，也绽开；鹤，也到来。</p><p>忆旧</p><p>西山东畔，西湖南畔，醉归款段松阴惯。帽檐偏，氅衣宽。佳人争卷朱帘看，回首少年如梦残。莺，曾过眼；花，曾过眼。</p><p>筱步</p><p>携壶堪醉，拖筇堪醉，何须画舫笙歌沸。绕苏堤，旋寻题。西施已领诗人意，回首有情风万里。湖，如镜里；山，如画里。</p><p>苦雨</p><p>孤山云树，六桥烟雾，景蒙蒙不比江潮怒。淡妆梳，浅妆梳。西湖也怕西施妒，天也为他巧对付。睛，也宜画图；阴，也宜画图。</p><p>【双调】蟾宫曲</p><p>叹世</p><p>鸡羊鹅鸭休争，偶尔相逢，堪炙堪烹。天地中间，生老病死，物理常情。有一日符到奉行，只图个月朗风清。笑杀刘伶，荷插埋尸，犹未忘形。人生尔尔堪怜，富贵何时，又待问舍求田？想昨日秦宫，今朝汉阙，呀，可早晋地唐天！能几许长安少年，急回头两鬓皤然。谩说求仙，百计千方，都不似樽前。</p><p>雪</p><p>天仙碧玉琼瑶，点点杨花，片片鹅毛。访戴归来，寻梅懒去，独钓无聊。一个饮羊羔红炉暖阁，一个冻骑驴野店溪桥。你自评跋，那个清高，那个粗豪？</p><p>题烂柯石桥</p><p>甚神仙久占岩桥，一局揪枰，满耳松涛。引得樵夫，旁观不觉，晋换了唐朝。斧柄儿虽云烂却，裤腰儿难保坚牢。王母蟠桃，三千岁开花，总是虚谣。懒朝元石上围棋，问仙子何争？樵叟忘归。洞锁青霞，斧柯已烂，局势犹迷。恰滚滚桑田浪起，又飘飘沧海尘飞。恰待持杯，酒未沾唇，日又平西。</p><p>快阁怀古</p><p>舣扁舟快阁盘桓，看一道澄江，落木千山。自山谷留题，坡仙阁笔，我试凭阑。问今古诗人往还，比盟鸥几个能闲？天地中间，物我无干，只除是美酒佳人，意颇相关。</p><p>知音</p><p>问芳筵歌者何人？便折简相招，恣意开樽。细切清风，薄批明月，何必云云。是久厌黄虀菜根，要听他白雪阳春。翠袖殷勤，雪霁梅开，正好论文。</p><p>【双调】湘妃怨</p><p>集句</p><p>几年无事傍江湖，醉倒黄公旧酒垆。人间纵有伤心处，也不到刘伶坟上土，醉乡中不辨贤愚。对风流人物，看江山画图，便醉倒何如？</p><p>【双调】庆东原</p><p>西皋亭适兴</p><p>晓雨登高骤，西风落帽羞，蟹肥时管甚黄花瘦。红裙谩讴，青樽有酒，白发无愁。晚节傲清霜，老圃香初透。</p><p>兴为催租败，欢因送酒来，酒酣时诗兴依然在。黄花又开，朱颜未衰，正好忘杯。管甚有监州，不可无螃蟹。</p><p>秋霁黄花喷，霜明红叶新，锦橙香紫蟹添风韵。斜依翠屏，重铺绣茵，闲坐红裙。老遇太平时，行到风流运。</p><p>青镜看勋业，黄金买笑谈，锦衣荣休笑明珠暗。调羹鼎咸，攒齑瓮甘，世味都谙。少室价空高，老圃秋容澹。</p><p>韩信</p><p>已挂了齐王印，不撑开范蠡船，子房公身退何曾缠？不思保全，不防未然，刬地据位专权。岂不闻自古太平时，不许将军见！</p><p>自笑</p><p>邵圃无荒地，严陵有顺流，向终南捷径争驰骤。老来自羞，学人种柳，笑杀沙鸥。从此便休官，已落渊明后。</p><p>【双调】殿前欢</p><p>春</p><p>据危阑，看浮屠双耸倚高寒，鳞鳞万瓦连霄汉。俯视尘寰，望飞来紫翠间。云初散，放老眼情无限。知他是西山傲我，我傲西山？</p><p>夏</p><p>柳扶疏，玻璃万顷浸冰壶，流莺声里笙歌度。士女相呼，有丹青画不如。迷归路，又撑入荷深处。知他是西湖恋我，我恋西湖？</p><p>秋</p><p>洞箫歌，问当年赤壁乐如何，比西湖画舫争些个？一样烟波，有吟人景便多。四海诗名播，千载谁酬和？知他是东坡让我，我让东坡？</p><p>冬</p><p>捻冰髭，绕孤山枉了费寻思，自通仙去后无高士。冷落幽姿，道梅花不要诗。休说推敲字，效杀颦难似。知他是西施笑我，我笑西施？</p><p>浪淘淘，看渔翁举网趁春潮，林间又见樵夫闹。伐木声高，比功名客更劳。虽然道，他终是心中乐。知他是渔樵笑我，我笑渔樵？</p><p>醉归来，袖春风下马笑盈腮，笙歌接到朱帘外。夜宴重开，十年前一秀才。黄齑菜，打熬到文章伯。施展出江湖气概，抖擞出风月情怀。</p><p>【双调】楚天遥过清江引</p><p>花开人正欢，花落春如醉。春醉有时醒，人老欢难会，一江春水流，万点杨花坠。谁道是杨花？点点离人泪！</p><p>回首有情风万里，渺渺天无际。愁共海潮来，潮去愁难退，更那堪晚来风又急！</p><p>屈指数春来，弹指惊春去。蛛丝网落花，也要留春住。几日喜春晴，几夜愁春雨。六曲小山屏，题满伤春句。</p><p>春若有情应解语，问着无凭据。江东日暮云，渭北春天树，不知那答儿是春住处？</p><p>有意送春归，无计留春住。明年又着来，何似休归去？桃花也解愁，点点飘红玉。目断楚天遥，不见春归路。</p><p>春若有情春更苦，暗里韶光度。夕阳山外山，春水渡傍渡，不知那答儿是春住处？</p><p>套数</p><p>【正宫】端正好</p><p>高隐</p><p>访知音习酬和，也不问名利如何。不贪不爱随缘过，把世事都参破。</p><p>【滚绣球】叹光阴疾似梭，想人生能几何，转回头百年已过，急回首两鬓斑皤。花阴转眼那，日光弹指过，送了些干峥嵘且贪呆货，有两句古语您自评跋。相随故友年年少，郊外新坟岁岁多，一枕南柯。</p><p>【倘秀才】日落西山衔着烈火，月出东云托着玉钵，似这般东去西来怎奈何？金乌疾如箭，玉兔似撺梭，自心中定夺。</p><p>【滚绣球】则不如种山田一二亩，栽桑麻数百棵，驱家人使牛耕播，住几间无忧愁草苫庄坡。一朝苗稼锄，趁时将黍豆割，养春蚕桑叶忙锉，着山妻上布织梭。秃厮姑紧紧的将绵花纺，村伴姐慌将麻线搓，一弄儿农器家活。</p><p>【倘秀才】闲时节疏林外磁瓯瓦钵，盛摘下些生桃硬果，晚趁斜阳景物多。听水声流浪远，观山色岭嵯峨，与俺那庄农每会合。</p><p>【滚绣球】听张瞥古唱会词，看村哥打会讹，挺王留讪牙闲嗑，李大公信口开合，赵牛表躧会橇，史牛斤嘲会歌，强沙三舞一会曲破。俺这里虽无那玉液金波，瓦盆中浊酒连糟饮，桌儿上生瓜带梗割，直吃的乐乐酡酡。</p><p>【倘秀才】果然你无酒时浑醅再醱，无按酒时摘几个生茄儿来酱抹，真吃的烂醉如泥尽意呵。举头山隐隐，掴手笑呵呵，倒大来快活</p><p>【赛鸿秋】我若是醉时节笑引着儿孙和，醉时节麦场上闲独磨，醉时节六轴上乔衙坐，醉时节巴棚下和衣儿卧。酒醒觉来时，直睡到参儿锉，不听的五更钟人马街前过。</p><p>【耍孩儿】收成黍豆盈仓垛，经年不缺半合。收耕罢织足衣食，将柴门紧紧扃合。早晨间豆粥吃三碗，收晚来齑汤做一锅，暖炕上和衣卧。守着俺山妻稚子，喂养些牛畜驴骡。</p><p>【四煞】到春来绿依依柳吐烟，红馥馥桃喷火，粉蝶儿来往穿花过。黄莺出谷寻新柳，紫燕归巢觅旧窝。时雨降天公贺，庆新春齐敲社鼓，赛牛王共击铜锣。</p><p>【三煞】到夏来玩池塘十里长，赏荷花百步阔，青铺翠盖穿红破。虽无那彩船画舫游池沼，也有那短棹渔舟泛浅波。故友来相贺，绕溪边鲜鱼旋买，沿村务沽酒频酌。</p><p>【二煞】到秋来碧天雁几行，黄花儿开数朵，满川红叶似胭脂抹。青山隐隐连巅岭，绿水潺潺泛浅波。鲜藕莲根锉，团脐蟹味欺着锦鲤，嫩黄鸡胜似肥鹅。</p><p>【一煞】到冬来朔风遍地刮，彤云密布合，纷纷雪片钱来大。须臾云汉飘白蕊，咫尺空中舞玉蛾。冬景堪酬和，草庵前寒梅雪压，短窗边瘦影频磨。</p><p>【尾声】四时景物佳，放形骸堪正可。我比你少忧愁省烦恼无灾祸，到大来无是无非快活煞我！</p><p>闺怨</p><p>小庭幽，重门静，东风软膏雨初晴。猛听的卖花声过天街应，惊谢芙蓉兴。</p><p>【幺篇】残红妆点青苔径，又一番春色飘零。游丝心绪柳花情，还似郎无定。</p><p>【倘秀才】南浦道送春行，多应是抛弃了欢娱，奔逐利名。千古恨短长亭，欲留恋难能。四眸相顾两心同，信佳人薄命。</p><p>【滚绣球】王吉玎的掂折玉簪，扑冬的井坠银瓶，分开鸾镜。生来几曾理会害甚么相思病？怎捱这从此后冷清清的光景？别酒慵斟，离歌倦听，俺车儿去也，他上马登程。向晚归来愁闷增，闪的人来孤另。</p><p>【三错煞】金杯空冷落了樽前兴，锦瑟闲生疏了月下声。欲寄音书，空织回文锦字成。奈远水遥山隔万层，鱼雁也难凭。</p><p>【二错煞】料忧愁一日加了十等，想茶饭三停里减了二停。白日犹闲，怕到黄昏睡卧不宁。则我这泪点儿安排下半枯井，也滴不到天明。</p><p>【煞尾】团团黄篆焚金鼎，夜夜浓薰暖翠屏，偏今宵是怎生？乍别离不惯经，睡不安卧不宁，分外春寒被儿冷。</p><p>【南吕】一枝花</p><p>赠小园春</p><p>些些并蒂红，指指连枝翠。悭悭金谷路，窄窄五陵溪。一片花飞，泄漏春消息。舞盘中歌扇底，刮得尽风月无多，趱得过繁华有几？</p><p>【梁州第七】一两个莺俦燕侣，五七双蝶使蜂媒。窖来宽也称游人戏。眼孔大刘晨未识，脚步长杜甫先迷。画帧上香销粉滴，镜奁中绿暗红稀。唾津儿浸满盆池，手心儿擎得起屏石。苔钱儿买不断闲愁，花瓣儿随手着流水，柳丝儿送不够别离。锦堆，翠积。海棠偷足相思睡，名偏小景偏媚。赚得东君不忍归，一撮儿芳菲。</p><p>【余音】楚阳台云雨无三尺，桃源洞光阴减九十。玉拶香挨这窝儿地，堪信道一寸阴可惜。千金价总宜，锦步幛何须五十里？</p><h2 id="【班惟志】" tabindex="-1"><a class="header-anchor" href="#【班惟志】" aria-hidden="true">#</a> 【班惟志】</h2><p>班惟志，字彦功，号恕斋，大梁（今河南开封市）人；或以为松江（今上海松江县）人，寓居杭州。邓文原为杭州路儒学正，班惟志师从邓文原。元贞间，邓文原应聘为皇室写《大藏经》，班惟志随行。泰定间，经荐，补浮梁（今江西鄱阳县）州教授。不久，迁晋州（今河北晋县）州判。致和年间，为绍兴路总管府推官。至顺三年（一三三二），上大都为秘书监典簿。至元三年（一三三七）为平江路常熟州知州，除奉议大夫。至正初，为江浙儒学提举司提举。儒司秩满，再北上大都，授集贤待制。致仕南归，卒于杭州。班惟志博学多能，兼擅书法，其词曲，亦负盛名。元·钟嗣成《录鬼簿》，将其列于曲家&quot;方今名公&quot;十人之中；明·朱权《太和正音谱》将其列于&quot;词林英杰&quot;一百五十人之中。</p><p>套数</p><p>【南吕】一枝花</p><p>秋夜闻筝</p><p>透疏帘风摇杨柳阴，泻长空月转梧桐影。冷雕盘香销金兽火，咽铜龙漏滴玉壶冰。何处银筝？声嘹呖云霄应，逐轻风过短棂。耳才闻天上《仙韶》，身疑在人间胜境。</p><p>【梁州】恰便似溅石窟寒泉乱涌，集瑶台鸾凤和鸣，走金盘乱撒骊珠迸。嘶风骏偃，潜沼鱼惊。天边雁落，树梢云停。早则是字样分明，更那堪音律关情！凄凉比汉昭君塞上琵琶，清韵如王子乔风前玉笙，悠扬似张君瑞月下琴声。再听，愈惊。叮咛一曲《阳关令》，感离愁，动别兴。万事萦怀百样增，一洗尘清。</p><p>【尾】他那里轻笼纤指冰弦应，俺这里谩写花笺锦字迎，越感起文园少年病。是谁家玉卿，只恁般可憎，唤的人一枕胡蝶梦儿醒！</p><h2 id="【彭寿之】" tabindex="-1"><a class="header-anchor" href="#【彭寿之】" aria-hidden="true">#</a> 【彭寿之】</h2><p>彭寿之，生平事迹不详。</p><p>套数</p><p>【仙吕】八声甘州</p><p>平生放荡，俏倬声名，喧满平康。少年场上，只恐舌剑唇枪。机谋主仗风月景，局断经营旖旎乡。回首数年间，多少疏狂。</p><p>【混江龙】知音幸遇，不由人重上欠排场。花朝月夜，酒肆茶坊。相见十分相敬重，厮看承无半点厮堤防。风流事赞之双美，悔则俱伤。</p><p>【元和令】合着两会家，相逢一合相。伶新弃旧短姻缘，强中更有强。偷方觅便俏家风，当行识当行。</p><p>【赚尾】一片志诚心，万种风流相，非是俺着迷过奖。燕子莺儿知几许，据风流不类寻常。唱道好处难忘，花有幽情月有香。想着樽前伎俩，枕边模样，不思量除是铁心肠！</p><h2 id="【高安道】" tabindex="-1"><a class="header-anchor" href="#【高安道】" aria-hidden="true">#</a> 【高安道】</h2><p>高安道，生平事迹不详。其一生甚为落拓，怀才不遇，混迹风尘，放浪形骸，当为一穷愁潦倒文人。元·钟嗣成《录鬼簿》将其列于&quot;方今才人闻名而不相知者&quot;四人之中。明·朱权《太和正音谱》将其列于&quot;词林英杰&quot;一百五十人之中。</p><p>套数</p><p>【仙吕】赏花时</p><p>香爇龙涎宝篆残，帘卷虾须春昼闲。心事苦相关，春光欲晚，无一字报平安。</p><p>【尾】意无聊，愁无限，花落也莺慵燕懒。两地相思会面难，上危楼凭暖雕阑。畅心烦，盼杀人也秋水春山！几时看宝髻蓬松云乱绾？怕的是樽空酒阑，月斜人散，背银灯偷把泪珠弹。</p><p>【般涉调】哨遍</p><p>嗓淡行院</p><p>暖日和风清昼，茶馀饭饱斋时候。自汉抱官囚，被名缰牵挽无休。寻故友，出来的衣冠济楚，像儿端严，一个个特清秀，都向门前等候。待去歌楼作乐，散闷消愁。倦游柳陌恋烟花，且向棚阑玩俳优。赏一会妙舞清歌，瞅一会皓齿明眸，躲一会闲茶浪酒。</p><p>【耍孩儿】诧跋的单脚实村纣，呼喝的担俫每叫吼。瞅粘的绿老更昏花，把棚的莽壮真牛。吹笛的把瑟歪着尖嘴，擂鼓的撅丁瘤着左手，撩打的腔腔嗽。靠棚头的先虾着脊背，卖薄荷的自肿了咽喉。</p><p>【七煞】坐排场众女流，乐床上似兽头，栾睃来报是些十分丑。一个个青布裙紧紧的兜着奄老，皂纱片深深的裹着额楼。棚上下把郎君溜，喝破子把腔儿莽诞，打讹的将纳老胡彪。</p><p>【六】撺断的昏撒多，主张的自吸溜，几曾见双撮泥金袖。可怜虱虮沿肩甲，犹道珍珠络臂耩。四翩儿乔弯纽，甚实曾官梅点额，谁肯将蜀锦缠头。</p><p>【五】扑红旗裹着惯老，拖白练缠着月曲月秋，兔毛大伯难中瞅。踏鞒的险不桩的头破，翻跳的争些儿跌的迸流。登踏判躯老瘦，调队子全无些骨巧，疙痘鬼不见些搊搜。</p><p>【四】捎俫是淡破头，口昼佅是饿破口，末泥引戏的衠劳嗽。做不得古本酸孤旦，辱末煞驰名魏、武、刘。刚道子世才红粉高楼酒，没一个生斜格打到二百个斤斗。</p><p>【三】妆旦不抹彪，蠢身躯似水牛，嗓暴如恰哑了孤桩狗。带冠梳硬挺着粗脖项，恰掌记光舒着黑指头。肋额的相迤逗，写着道翩跹舞态，宛转歌喉。</p><p>【二】供过的散嗽生，嗟顶老撇朗兜，老保儿强把身躯纽。切驾的波浪上堆着霜雪，把关子的栲门上似告油。外旦臊腥臭，都是些唵口替砌末，猥琐行头。</p><p>【一】打散的队子排，待将回数收，搽灰抹土胡僝僽。淡翻东瓦来西瓦，却甚放走南州共北州。凹了也难收救，四边厢土糁，八下里砖彪。</p><p>【尾】梁园中可惯经，桑园里串的熟。似兀的武光头、刘色长、曹娥秀，则索赶科地沿村转疃走。</p><p>皮匠说谎</p><p>十载寒窗诚意，书生皆想登科记。奈时运未亨通，混尘嚣日日衔杯，厮伴着青云益友。谈笑忘机，出语无俗气。偶题起老成靴脚，人人道好，个个称奇。若要做四缝磕瓜头，除是南街小王皮。快做能裁，着脚中穿，在城第一。</p><p>【耍孩儿】铺中选就对新材式，嘱付咱穿的样制。裁缝时用意下工夫，一桩桩听命休违。细锥粗线禁登陟，厚底团根教壮实。线脚儿深深勒，靿子齐上下相趁，革翁口宽脱着容易。</p><p>【七煞】探头休蹴尖，衬薄怕汗湿。减刮的休显刀痕迹，剜裁的脸戏儿微分间短，拢揎得腮帮儿省可里肥。要着脚随人意，休教脑窄，莫得趺低。</p><p>【六】丁宁说了一回，分明听了半日，交付与价钞先伶俐。从前名誉休多说，今后生活便得知。限三日穿新的，您休说谎，俺不催逼。</p><p>【五】人言他有信行，谁知道不老实，许多时刬地无消息。量底样九遍家掀皮尺，寻裁刀数遭家取磨石。做尽荒獐势，走的筋舒力尽，憔的眼运头低。</p><p>【四】几番煨胶锅借揎头，数遍粘主根买桦皮，喷了水埋在糠糟内。今朝取了明朝取，早又催来晚又催。怕越了靴行例，见天阴道胶水解散，恰天晴说皮糙燋黧。</p><p>【三】走的来不发心，燋的方见次第，计数儿算有三千个誓。迷奚着谎眼先陪笑，执闭着顽心更道易。巴的今日，罗街拽巷，唱叫扬疾。</p><p>【二】好一场恶一场，哭不得笑不得，软厮禁硬厮拼却不济。调脱空对众攀今古，念条款依然说是非。难回避，骷髅卦几番自说，猫狗砌数遍亲题。</p><p>【一】又不是凤麒麟钩绊着缝，又不是鹿衔花窟嵌着刺，又不是倒钩针背衬上加些功绩，又不是三垂云银线分花样，又不是一抹圈金沿宝里。每日闲淘气，子索行监坐守，谁敢东走西移。</p><p>【尾】初言定正月终，调发到十月一。新靴子投至能够完备，旧兀刺先磨了半截底。</p><h2 id="【蒲察善长】" tabindex="-1"><a class="header-anchor" href="#【蒲察善长】" aria-hidden="true">#</a> 【蒲察善长】</h2><p>蒲察善长，生平事迹无考。蒲察为女真族姓，由此知其为女真人。明·朱权《太和正音谱》将其列于&quot;词林英杰&quot;一百五十人之中。</p><p>套数</p><p>【双调】新水令</p><p>听楼头画鼓打三更，绣帏中枕余衾剩。明朗朗窗前月，昏惨惨塌前灯。我这里独倚定帏屏，檐间铁好难听！</p><p>【驻马听】聒煞我也当当丁丁，恰便似再出世陈抟睡不成。度一宵如同百岁，捱一朝胜似三春。金炉香烬酒初醒，孤眠那怕心肠硬。闲愁可惯经？惟有相思最是难熬的症。</p><p>【乔牌儿】一回家睡不着独自个寝，非干是咱薄幸。没来由簪折瓶沉井，将鸳鸯两下里分。</p><p>【雁儿落】常想花前携手行，月下肩相并。罗被翻浪红，玉腕相交定。</p><p>【得胜令】担不得翠弯眉黛远山青，红馥馥桃脸褪朱唇。细袅袅杨柳腰肢瘦，齐臻臻青丝髻绾云。天生下精神，更那堪十指纤纤嫩。描不就丹青，比天仙少个净瓶。</p><p>【川拨棹】不由我泪盈盈，听长空孤雁声。我与你暂出门庭，听我丁宁。自别情人，雁儿，我其实捱不过衾寒枕冷，相思病积渐成。</p><p>【七弟兄】雁儿，你却是怎生？暂停，听我诉离情。一封书与你牢拴定，快疾忙飞过蓼花汀，听人家寝睡长门静。</p><p>【梅花酒】雁儿呀呀的叫几声，惊起那人听，说着咱名姓，他自有人相迎。从别后不见影，闪得人亡了魂灵。罗帷中愁怎禁，则为他挂心情。朝忘餐泪如倾，曲慵唱酒慵斟。</p><p>【收江南】雁儿，可怜见今宵独自个冷清清，你与我疾回疾转莫留停，山遥水远煞劳神。雁儿，天道儿未明，且休要等闲寻伴宿沙汀。</p><p>【尾】你是必休倦云淡风力紧，我这里想谁医治相思病。传示我可意情人，休辜负海誓山盟。唱道性命也似看承，心脾般钦敬。唯办你鹏程，我这里独守银釭慢慢的等。</p><h2 id="【张子友】" tabindex="-1"><a class="header-anchor" href="#【张子友】" aria-hidden="true">#</a> 【张子友】</h2><p>张子友（一二四二--一三O二），名九思，字子友，一作子有，燕之宛平（今属北京市）人，是著名文士和元朝重臣。至元初入备宿卫，后以工部尚书兼东宫都总管府事。至元十九年（一二八二）任詹事院丞，进资德大夫、中书右丞，领修《世祖实录》。大德二年（一二九八）拜荣禄大夫、中书平章政事，五年加大司徒，六年（一三Ｏ二）卒，年六十。明·朱权《太和正音谱》将其列于&quot;词林英杰&quot;一百五十人之中。</p><p>小令</p><p>【双调】蟾宫曲</p><p>画堂深夜宴初开，香霭雕盘，烛焰银台。妙舞轻歌，翠红乡十二金钗。会受用簪缨贵客，笑谁同量卷江淮。祗从安排，左右扶策，月转花梢，讯马回来。</p><h2 id="【亢文苑】" tabindex="-1"><a class="header-anchor" href="#【亢文苑】" aria-hidden="true">#</a> 【亢文苑】</h2><p>亢文苑，生平、里籍不详。元·钟嗣成《录鬼簿》未载其名。从其曲中可看出他曾飘零异乡，落拓不遇，穷愁困厄，因壮志难酬而怀着满腔悲愤。对小人得志、贤才受压的社会现实怀着强烈不满，并具有穷且益坚、经时济世的宏图和信念。明·朱权《太和正音谱》将其列于&quot;词林英杰&quot;一百五十人之中。</p><p>套数</p><p>【南吕】一枝花</p><p>为玉叶儿作</p><p>名高唐国盘，色压陈亭榭。霞光侵赵璧，瑞霭赛隋珠。无半点儿尘俗，不比寻常物，世间总不如。莫夸谈天上飞琼，休卖弄人间美玉。</p><p>【梁州】希罕似朱崖玛瑙，值钱如北海珊瑚。忒玲珑性格儿通今古。论清洁是有，瑕疵全无；温柔似粉，滑腻如酥。则要你汝阳斋韫匮藏诸，不管你丽春园待价沽诸。若做个玉盆儿必定团圆，做个玉箫管决知音律，做个玉镜台雅称妆梳。堪人，爱护。那些儿断尽人肠处，更那堪吴香馥。只恐旁人认做珷玞，索别辨个虚实。</p><p>【尾】远藏昆顶千峰古，高出荆山万倍余。姓卞的先生识真玉，休道刖了他二足。一身儿与他做主，至死也怀中抱不足。</p><p>春风眼底私，夜月心间事。玉箫鸾凤曲，金缕鹧鸪词。燕子莺儿，殢杀寻芳使，合欢连理枝。我为你盼望煞楚雨湘云，耽阁了朝经暮史。</p><p>【梁州】你为我堆宝髻羞盘凤翅，淡朱唇懒注胭脂。东君有意偷窥视。翠鸾寻梦，彩扇题诗；花笺写恨，锦字传词。包藏着无限相思，思量煞可意人儿。儿时看靠纱窗偷转秋波，几时见整云髻轻舒玉指，几时看倚东风笑捻花枝。新婚，燕尔。到如今抛闪得人独自，你那点至诚心有谁似？休把那山海盟言不勾思，相会何时。</p><p>【尾】断肠词写就龙蛇字，叠做个同心方胜儿。百拜娇姿谨传示：间别了许时，这关心话儿，尽在这殢雨尤云半张儿纸。</p><p>琴声动鬼神，剑气冲牛斗。西风张翰志，落日仲宣楼。潘鬓成秋，渐觉休文瘦，卧元龙百尺楼。自扶囊拄杖挑包，醉濯足新丰换酒。</p><p>【梁州】尽是些暄晓日茅檐燕雀，故意困盐车千里骅骝。英雄肯落儿曹彀？乾坤倦客，江海扁舟，床头金尽，壮志难酬。任飘零身寄南州，恨黄尘敝尽貂裘。看别人苫眼铺眉，笑自己缄舌闭口，但则索向寒窗袖手藏头。如今，更有，那屠龙计策干生受，慢劳攘慢奔走。顾我真成丧家狗，计拙如鸠。</p><p>【尾】蛟龙须待春雷吼，雕鹗腾风万里游。大丈夫峥嵘恁时候，扶汤佐周，光前耀后，直教万古清名长不朽！</p><p>【南吕】一枝花</p><p>为玉梅作</p><p>人生萼绿生，天上轮茭降。比南周琼解语，比西锦能香。淡抹玄霜，自有罗浮像，扫梁园红翠乡。千般儿玉骨玲珑，一段儿冰魂荡漾。</p><p>【梁州】受用杀西湖处土，风流煞东阁何郎。芳湿一点何时忘。银钗半露，粉颈微妆；想那调羹滋味，止渴思量。占一枝素魂芬芳，算百花总是寻常。则要挂新月点缀昏黄，合夜雪色藏暗香，却休趁东风泄漏春光。惜花人正想寻芳，驿使频来往，怎禁那寂寞苦情况。则怕羌管声中，零落了萦损柔肠。</p><p>【尾】堪图石氏黄金帐，宜住芦花白玉堂，折莫便冰雪前村一千丈。沽一壶酒浆，向蹇驴背上，教那快忍冻的书生尽自赏。</p><h2 id="【吕止庵】" tabindex="-1"><a class="header-anchor" href="#【吕止庵】" aria-hidden="true">#</a> 【吕止庵】</h2><p>吕止庵，别有吕止轩，疑即一人。生卒、经历不详。散曲作品内容感时悲秋，自伤落拓不遇，间有兴亡之感，可能是一宋亡不仕的遗民。明·朱权《太和正音谱》评其词&quot;如晴霞结绮&quot;。</p><p>小令</p><p>【仙吕】后庭花</p><p>一声金缕词，十分金菊卮。金刃分甘蔗，金盘荐荔枝。不须辞，太平无事，正宜沉醉时。相逢饮兴狂，两螯风味长。鲜鲫银丝鲙，金锥拆蛎房。透瓶香，经年佳醖，陶陶入醉乡。风满紫貂裘，霜合白玉楼。锦帐羊羔酒，山阴雪夜舟。党家侯。一般乘兴，亏他王子猷。西风黄叶疏，一年音信无。要见除非梦，梦回总是虚。梦虽虚，犹兀自暂时节相聚，近新来和梦无。西风黄叶稀，南楼北雁飞。揾妾灯前泪，缝君身上衣。约归期，清明相会，雁还也人未归。六桥烟柳颦，两峰云树分。罗袜移芳径，华裙生暗尘。冷泉春，赏心乐事，水边多丽人。碧湖环武林，仙舟出涌金。南国山河在，东风草木深。冷泉阴，兴亡如梦，伤时折寸心。香飘桂子楼，凉生莲叶舟。落日鸳鸯浦，西风鹦鹉洲。冷泉秋，水西寻寺，题诗忆旧游。江南春已通，陇头人未逢。水浅梅横月，山明雪映松。冷泉冬，烹茶无味，有人锦帐中。</p><p>冷泉亭</p><p>湖山汲水重，楼台烟树中。人醉苏堤月，风传贾寺钟。冷泉东，行人频问，飞来何处峰？苍猿攀树啼，残花扑马飞。越女随舟唱，山僧逐渡归。冷泉西，雄楼杰观，钟声出翠微。渔榔响碧潭，王孙徙翠岚。玉勒黄金镫，红缨白面骖。冷泉南，踏花归去，夕阳人半酣。塔标南北峰，风闻远近钟。佛国三天竺，禅关九里松。冷泉中，水光山色，岩花颠倒红。鸭头湖水明，蛾眉山岫青。罗绮香尘暗，池塘春草生。冷泉亭，太平有象，时闻歌笑声。</p><p>怀古</p><p>飘零岁月深，消磨意气沉。恩雨三天隔，愁霜两鬓侵。强登临，行藏不定，伤时《梁父吟》。孤身万里游，寸心千古愁，霜落吴江冷，云高楚甸秋。认归舟，风帆无数。斜阳独倚楼。儒冠两鬓皤，青衫老泪多。满酌贤人酒，相扶越女歌。且磋跎，万愁千恨，奈予沉醉何！芙蓉凝晓霜，木犀飘晚香。野水双鸥靓，西风一雁翔。立残阳，江山如画，倦游非故乡。故乡音信沉，故园草木深。烽火连三月，家书抵万金。细沉吟，功名枉恁，断然归去心。功名览镜看，悲歌把剑弹。心事鱼缘木，前程羝触藩。世途艰，艰声长叹，满天星斗寒。长虹气未收，老天春又秋。逆旅新丰舍，羞登王粲楼。几多愁？白云飞尽，吴江日夜流。故园天一方，高城泪数行。芳草迷鹦鹉，晴川隔汉阳。暮山长，烟波江上，愁人几断肠。</p><p>【仙吕】醉扶归</p><p>瘦后因他瘦，愁后为他愁。早知伊家不应口，谁肯先成就。营勾了人也罢手，吃得我些酩子里骂低低的咒。</p><p>频去教人讲，不去自家忙。若得相思海上方，不到得害这些闲魔障。你笑我眠思梦想，则不打到你头直上。</p><p>有意同成就，无意大家休。几度相思几度愁，风月虚遥授。你若肯时肯不肯时罢手，休把人空拖逗。</p><p>【商调】知秋令</p><p>为董针姑作</p><p>心间事，肠断时，醉墨写乌丝。千金字，织锦词。绣针儿，不比莺儿燕子。</p><p>相思病，万种情，几度海山盟。谁薄幸？谁至诚？更能行，到底如何离影？</p><p>情如醉，闷似痴，春瘦怯春衣。添憔悴，废寝食。减腰肢，怎脱厌厌病体？</p><p>千金字，万古心，翻作断肠吟。恩情厚，怨恨深。不知音，谁会重拈绣针？</p><p>【越调】天净沙</p><p>为董针姑作</p><p>夜深时独绣罗鞋，不言语倒在人怀，做意儿将人不采。甚娘作怪，绣针儿签着敲才。</p><p>海棠轻染胭脂，绿杨乱撒青丝，对对莺儿燕子。伤心独自，绣针儿停待多时。玉纤屈损春葱，远山压损眉峰，早是闲愁万种。忽听得卖花声送，绣针儿不待穿绒。</p><p>冷清清独守兰房，闷恹恹倚定纱窗，呆答孩搭伏定绣床。一会家神魂飘荡，绣针儿签这梅香。</p><p>套数</p><p>【仙吕】翠裙腰缠令</p><p>【翠裙腰】老来多病逢秋验，便觉嫩凉添，懒摇纨扇闲纹簟。卷朱帘，晚妆楼外月纤纤。</p><p>【金盏儿】更西风酽，微云敛。黄昏即渐，暑气消沛。阴晴乍闪，冰魂尚潜。指甲痕芽天生堑，双帘，又传宫样印眉尖。</p><p>【元和令】素娥公案严，牛女分缘俭。苍虬钩玉控雕檐，翠屏人半掩。彩鸾收镜入妆奁，霓裳谁再拈？</p><p>【赚尾】昂藏醉脸，桂香襟袖沾。花下心无慊，樽前兴未厌。钓银蟾，瑶台独占，立金梯长笑一掀髯。</p><p>【商调】集贤宾</p><p>叹世</p><p>叹浮生有如一梦里，将往事已成非。迅指间红轮西坠，霎时间沧海尘飞。正青春绿鬓斑皤，恰朱颜皓首庞眉，转回头都做了北邙山下鬼。题起来总是伤悲，都不如酒淹衫袖湿，花压帽檐低。</p><p>【逍遥乐】有何拘系，则不如一枕安然，直睡到红日三竿未起。乐吾心诗酒琴棋，守团圆稚子山妻。富贵功名身外礼，懒营求免受驱驰。则不如放怀遣兴，悦性怡情，展眼舒眉。</p><p>【梧叶儿】争甚名和利，问甚么我共你。咱人可也转眼故人稀，渐渐的将朱颜换，看看的早白发催。题起来好伤悲，赤紧的当不住白驹过隙。</p><p>【后庭花】叹光阴一梦里，玩韶华如逝水。觑尘世无穷事，尽今生有限杯。莫惑疑，急流中勇退。磻溪岸鱼更美，首阳山蕨正肥，西华峰景物奇，洞庭湖风力微。</p><p>【双雁儿】不如闻早去来兮，乐清闲穷究理，无辱无荣不萦系。守清贫绝是非，远红尘参道德。</p><p>【醋葫芦】到春来听黄莺枝上鸣，闻杜鹃花下啼。声声叫道不如归，囊中钱劝君休爱惜。拚了个醉而醒醒而复醉，席前花影坐间移。</p><p>【幺】到夏来看湖光潋滟生，香风处处微。披襟散发绿杨堤，得一日过一日无了一日。争何名利，想人生自古七十稀。</p><p>【幺】到秋来看东篱菊绽金，玩长天月似水。正江涵秋景雁初飞，乐吾心笑谈饮数杯。酒逢知契，把黄花乱插满头归。</p><p>【幺】到冬来落琼花阵阵飘，剪鹅毛片片飞。横窗梅影映疏篱，草堂中满斟酒数杯。醉时节盹睡，一任教红尘滚滚往来飞。</p><p>【尾声】蜗角名休苦贪，蝇头利总休觅。鹤长凫短不能齐，到头来不知谁是谁。我则待混俗为最，总不如葫芦今后大家提。</p><p>【双调】夜行船</p><p>咏金莲</p><p>颜色天然风韵佳，据精神闭月羞花。腻粉妆，施匀罢，风流处那些儿堪画。</p><p>【步步娇】微露金莲唐裙下，端的是些娘大，刚半札。若舞霓裳将翠盘踏，若是觑绝他，不让杨妃袜。</p><p>【沉醉东风】那步轻轻慢撒，移踪款款微踏。或是到晚夕，临床塌，拥鲛绡枕边灯下。那的是冤家痛紧恰，脱了鞋儿缠咱。</p><p>【拨不断】为冤家，恨咱家。三兜根用意收拾煞，缠得上十分紧恰。怕松时重套上吴绫袜，从缠上几时撇下。</p><p>【离亭宴煞】比如常向心头挂，争如移上双肩搭。问得冤家既肯，须当手内亲拿。或是肐膊上擎，或是肩儿上架。高点银釭看咱，口店弄着彻心儿欢，高跷着尽情儿耍。</p><p>【双调】风入松</p><p>半生花柳稍曾耽，风月畅尴尬。付能巴到蓝桥驿，不堤防烟水重淹。追想盟山誓海，几度泪湿青衫。</p><p>【乔牌儿】再不将风月参，勾断欠余滥。偶因那日相逢处，两情牵，他共俺。</p><p>【新水令】巧盘云髻插琼簪，穿一套素衣恁般甜淡。他说得话儿岩，合下手脾和，莫不是把人赚？</p><p>【搅筝琶】闲言探，切恐话交参。休道咱虚，怕伊不敢。岂怕外人知，只恐娘监。离恨闷愁两下耽，独自个羞惨。</p><p>【离亭宴歇指煞】做时节彼各休心厌，做时节休把人坑陷。常欢喜星前月下，休等闲间面北眉南。既做时休忐忑，若意懒后众生便减。我着片无忝和朴实心，博伊家做怪胆。</p><h2 id="【李茂之】" tabindex="-1"><a class="header-anchor" href="#【李茂之】" aria-hidden="true">#</a> 【李茂之】</h2><p>李茂之，元·钟嗣成《录鬼簿》未载其名，生平不详。明·朱权《太和正音谱》将其列于&quot;词林英杰&quot;一百五十人中。元·刘仁本《洞庭集》卷六《李荣贵传》谓李荣贵字茂之，元末居江陵府（治所在今湖北江陵县），中书省宣使李荣祖之弟。至正十二年（一三五二）红巾军破江陵，被杀。是否就是曲家李茂之，存疑待考。</p><p>套数</p><p>【双调】行香子</p><p>寄情</p><p>春满皇州，名遍青楼，二十年旖旎风流。金鞍玉勒，矮帽轻裘。谢娘诗，云子酿，雪儿讴。</p><p>【乔木查】几愁花病酒，偏甚今番瘦。非是潘郎不奈秋，都因风韵它，引起闲愁。</p><p>【拨不断】两绸缪，意相投，天然一点芳心透。年纪未三十过二九，多情莺燕蜂蝶友，速难成就。</p><p>【天仙子】于飞愿，端的几时酬？会语应难，修书问候。铺玉版，写银钩，寄与娇羞。真真的的美眷爱，不尚延由。</p><p>【离亭带歇指煞】休违了剪发拈香咒，莫忘了并枕同衾褥。再休眉期眼约闲迤逗，娘间阻人调斗，枉教咱千生万受。常办着惜花心，空闲了画眉手。得又何如，失又何如，奈浮生迅景飞投。些儿富贵，多少风波。漫口谋，空驰骋，枉张罗。</p><p>【乔木查】选溪山好处结茅屋，栽花果，人我境番成安乐窝。算来忧虑少，自投灾祸。</p><p>【拨不断】得蹉跎，把器虚，公案教参破。眉上顿开愁锁，心头泼杀无名火，俺且学卖呆妆捋。</p><p>【筝笆序】人间事，一自饱经过，日月双轮，乾坤六合。麟阁将，玉堂臣，总被消磨。人生幻化待则甚磨，便似一梦南柯。</p><p>【离亭宴带歇指煞】闲来膝上横琴坐，醉时节林下和衣卧。唱得快活，乐天知命随缘过。为伴侣唯三个，明月清风共我。再不把利名侵，且须将是非躲。攧竹分茶，摘叶拈花，圈儿中稍自矜夸。彪眉打眼，料嘴敲牙。要罚馒只除是瓮生根，盆生蔓，甑生芽。</p><p>【乔木查】俺虽不是个还魂子弟，晓四六通合剌，锦套头花圈圆且吉咱。正迟看两念家，打鼓弄琵琶。</p><p>【拨不断】你待把我做燕儿般拿，我待把你做兔儿般叉，不信三文钱买取个龟儿卦。团衫是纸，系腰是麻，包髻是瓦。我罩篱是皮，卧是铁枪头是蜡，咱两个一般乔话。</p><p>【天仙令】添潇洒，朝夕是甚生涯？女仗唇枪，娘凭嘴抹，寻缝儿觅撒花。早索与他异锦轻纱，动不动五奴闲坐衙，知他是理会甚么官法？</p><p>【离亭宴带歇拍煞】把条款别体倒违礼煞，寨儿中、监狱儿内、禁牢儿里下，则恁傍人每鉴咱。吃不过姐姐焦、娘娘哝、婆婆骂，欲待要离恁那壳中应难罢，只除是天摧地塌。最难禁碎揪撏、胡腐掐、零彪抹，又没耕种千家生马，寻取个回头儿调发。不使钱恁娘嗔，使了钱俺那耶打。</p><h2 id="【孙叔顺】" tabindex="-1"><a class="header-anchor" href="#【孙叔顺】" aria-hidden="true">#</a> 【孙叔顺】</h2><p>孙叔顺，生平不详。其散曲〔南吕·一枝花〕套，自叙&quot;不恋蜗角名&quot;，&quot;本待要快活逍遥，情愿待休官罢职&quot;，可见他曾入仕。明·朱权《太和正音谱》将其列于&quot;词林英杰&quot;一百五十人之中。</p><p>套数</p><p>【南吕】一枝花</p><p>不恋蜗角名，岂问蝇头利？世情看冷暖，人面逐高低。闲是闲非，僻掉的都伶俐，百年身图画里。本待要快活逍遥，情愿待休官罢职。</p><p>【梁州】谁待想锦衣玉食？甘心守淡饭黄虀。向林泉选一答儿清幽地，闲时一曲，闷后三杯。柴门草户，茅舍疏篱。守着咱稚子山妻，伴着几个故友相识。每日价笑吟吟谈古论今，闲遥遥游山玩水，乐陶陶下象围棋。早起，晚夕，吃醉了重还醉，叹白发紧相逼。百岁光阴能有几？快活了是便宜。</p><p>【煞尾】都则是两轮日月搬兴废，一合乾坤洗是非。直宿到红日三竿偃然睡，那些儿况味谁知？一任莺啼唤不起。</p><p>【中吕】粉蝶儿</p><p>海马闲骑，则为瘦人参请他医治，背药包的刘寄奴跟随。一脚的陌门东，来到这干阁内，飞帘籁地。能医其乡妇沉疾，因此上，共宾郎结成欢会。</p><p>【醉春风】说远志诉莲心，靠肌酥偎玉体，食膏粱五味卧重裀，阳起是你，你。受用他笑吐丁香、软柔钟乳，到有些五灵之气。</p><p>【迎仙客】行过芍药圃、菊花篱，沉香亭色情何太急！停立在曲槛边，从容在芳径里。待黄昏不想当归，尚有百部徘徊意。</p><p>【红绣鞋】半夏遐蛇床上同睡，芫花边似燕子双飞。则道洞房风月少人知，不想被红娘先蹴破。使君子受凌迟，便有他白头公难救你。</p><p>【耍孩儿】木贼般合解到当官跪，刀笔吏焉能放你！便将白纸取招伏，选剥了裩布无衣。荜澄茄拷打得青皮肿，玄胡索拴缚得狗脊低，你便穿山甲应何济？议论得罪名管仲，毕拨得文案无疑。</p><p>【三煞】他做官司的剖决明，告私情的能指实，监囚在里人心碎。一个旱莲腮空滴白凡泪，一个漏芦腿难禁苦仗笞。吊疼痛，添憔悴。问甚么干连你父子？可惜教带累他乌梅。</p><p>【二煞】意浓甜有苦参，事多凶大戟，今日个身遭缧絏，犹道是心甘遂。清廉家却有这糊突事，时罗姐难为官宜妻。浪荡子合当废，破故纸揩不了腥臭，寒水石洗不尽身肌。</p><p>【一煞】向雨余凉夜中，对天南星月底，说合成织女牵牛会。指望常山远水恩情久，不想这剪草除根巾帻低，那一个画不成青黛蛾眉。</p><p>【尾】骂你个辱先灵的蒋太医，我看你乍回乡归故里！蔓荆子续断了通奸罪，则被那散杏子的康瘤儿笑杀你！</p><p>【仙吕】点绛唇</p><p>咏教习鼓诉冤</p><p>每日学按龙韬，演习虎略。初开教，若论功劳，则俺先来到。</p><p>【混江龙】助威声号，将我先鸣三擂发根苗。渐渐的排成戈戟，纷纷的收聚枪刀。则这两片皮常与军官为耳目，一生心不离了小校做知交。虽是我有声难说，有运难消，又不比鸣廉击柝喝号。摇铃向军前，则我为头儿闹。面皮上常过了无数，助罗边不住的频敲。</p><p>【油葫芦】怎比恁那悠悠吹画角，也每不汤着不动着，教瞒儿满腹中恶气怎生消。夜阑时直捶到金鸡儿报，早晨间直熬的金乌落。他每都披着纸甲，挂着战袍，番来覆去由闹，早难道杀气阵云高。</p><p>【天下乐】却什么三十年学六韬，好教我逐朝心内焦，他每没一个有才能有机谋有智略。每日加空虚了五六番，干盘了十数遭，恰便似一场家杂剧了。</p><p>【醉中天】想当日两军闹，起全翼赴宣朝。将我击破花腔，它每都哭破眼胞。可正是发擂催军校，不付能勾引的离城去，又将他黎民掳掠，这的是恁破黄巢头件功劳。</p><p>【金盏儿】他每哭声苦，可教我怨声高。被我将他众英雄引上阴陵道，他每教场中胆气更那里有分毫。都不肯一心于国死，则待半路里转身逃。早难道养军千日，又得用在今朝。</p><p>【赚尾煞】将我击发，便声扬额闲下无声哨。旧声价，如今都坏了，谁敢向雷门行过一遭。则为我乱军心，将果报先招。自量度，天数难逃。若是再瞒上，将来又吃搞。终身累倒，皮鞚零，再怎敢军中一面骋英豪。</p><p>【南吕】一枝花</p><p>绣帏中受坎坷，锦帐内挨囚禁。抛掷在忧虑海，啜赚我在闷愁林，好教人难受难禁。非是咱淹润，有生活懒动针。一会家暗暗思量，思量罢重还再审。</p><p>【梁州】俺根前无疼无热，在谁行留意留情。这烦恼孝经起序才读朕。空教人逐期盼望，每夜吟沉。专闻脚步，频听声音。那一夜不等到更深，不来也展转沉吟。在谁家里打马投壶？在谁家里低唱浅斟？在谁家里并枕同衾？无般儿不侵，纵然不醉连宵饮。一脚的踏出门程，不许寻直恁，莫渝滥荒淫。</p><p>【尾】往常时撒拗何曾恁，自当日着迷直至今。你取欢娱我图甚？怎禁那厮负心。不来也，又教你倚定鲛绡枕头儿盹。</p><h2 id="【王仲诚】" tabindex="-1"><a class="header-anchor" href="#【王仲诚】" aria-hidden="true">#</a> 【王仲诚】</h2><p>王仲诚，生平、居里不详。散曲作品中有&quot;跳出这蚁穴蜂衙，再不入虎窟龙潭&quot;，&quot;此身有似舟无缆，恣意教旁人笑咱。富贵总有天，清闲尽在俺&quot;等句，知其可能是曾经官场，而又归隐的人。明·朱权《太和正音谱》将其列于&quot;词林英杰&quot;一百五十人之中。</p><p>套数</p><p>【中吕】粉蝶儿</p><p>昨宴东楼，玳筵开舞裙歌袖，一团儿玉软花柔。遏行云，回飞雪。玲珑剔透，交错觥筹，拈冰丸暗藏锦绣。</p><p>【醉春风】娇滴滴香脸嫩如花，细松松纤腰轻似柳。有丹青巧笔写奇真，怎的朽，朽？檀口能歌，莲舌轻调，柳眉频皱。</p><p>【迎仙客】露玉纤，捧金瓯，云鬓巧簪金凤头。荡湘裙，掩玉钩，百倍风流，无福也难消受。</p><p>【满庭芳】人间罕有，沉鱼落雁，月闭花羞。蕙兰性一点灵犀透，举止温柔。成合了鸾交凤友，匹配了燕侣莺俦。轻撋就，如弹玉纤粉汗流，佯呵欠袖儿里低声儿咒。一会家把人迤逗，撇不下漾秋波一对动情眸。</p><p>【越调】半鹌鹑</p><p>避纷</p><p>露冷霜寒，云低雾黯。洒洒潇潇，凄凄惨惨。眼底繁华，心头有感。名利绝，是非减。爱的是雪月风花，怕的是《官民要览》。</p><p>【紫花儿】昨宵酩酊，今日模糊，来日醺酣。带一顶嵌肩幔笠，穿一领麻衫。妆一座栽梅结草庵，谁能摇撼？跳出这蚁穴蜂衙，再不入虎窟龙潭。</p><p>【小桃红】刀名剑利大尴尬，唬碎闲人胆！白酒黄鸡捱时暂，就中甘，这般滋味谁曾啖？谐音人即参，通经史亲探，世事要经谙。</p><p>【尾】此身有似舟无缆，恣意教旁人笑咱。富贵总由天，清闲尽在俺。</p><h2 id="【陈子厚】" tabindex="-1"><a class="header-anchor" href="#【陈子厚】" aria-hidden="true">#</a> 【陈子厚】</h2><p>陈子厚，生平不详。当与杨朝英同时。明·朱权《太和正音谱》将其列于&quot;词林英杰&quot;一百五十人之中。</p><p>套数</p><p>【黄钟】醉花阴</p><p>宝钏松金髻云亸，甚试曾浓梳艳裹，宽绣带掩香罗。鬼病厌厌，除见他家可。</p><p>【出队子】伤心无奈，遣离人愁闷多。见银台绛蜡尽消磨，玉鼎无烟香烬火，烛灭香消怎奈何？：</p><p>【幺】情郎去后添寂寞，盼佳期无始未。这一双业眼敛秋波，两叶愁眉蹙翠蛾，泪滴胭脂添玉颗。</p><p>【尾】着我倒枕捶床怎生卧？到二三更暖不温和，连这没人情的被窝儿也奚落我！</p><h2 id="【吕侍中】" tabindex="-1"><a class="header-anchor" href="#【吕侍中】" aria-hidden="true">#</a> 【吕侍中】</h2><p>吕侍中，名字、里籍及生卒年均不详。其套曲《正宫·六幺令》一套，曲涉华亭（治所在今上海松江县），由此可推测他可能是江南人，官侍中。</p><p>套数</p><p>【正宫】六幺令</p><p>华亭江上，烟淡淡草萋萋，浮光万顷。长篙短棹一蓑衣，终日向船头上稳坐，来往故人稀。纶竿收罢，轻抛香饵，个中消息有谁知？</p><p>【幺】说破真如妙理，唯恐露玄机。春夏秋冬，披星带月守寒溪。一点残星照水，上下接光辉。素波如练，东流不住，锦鳞不遇又空回。</p><p>【尾】谩伤嗟，空劳力，欲说谁明此理？千尺丝纶直下垂，一波动万波相随。唱道难晓幽微，且恁陶陶度浮世。水寒烟冷，小鱼儿难钓，满船空载月明归。</p><h2 id="【王大学士】" tabindex="-1"><a class="header-anchor" href="#【王大学士】" aria-hidden="true">#</a> 【王大学士】</h2><p>王大学士，生平不详。曲家有王和卿，增补本《录鬼簿》记其名云&quot;王和卿学士&quot;，或即一人。元·钟嗣成《录鬼簿》又有散曲家王继学，其人曾官大学士，此或指王继学。</p><p>套数</p><p>【仙吕】点绛唇</p><p>探卷抽签，看书学剑，皆是虚谄。指望待折佳攀蟾，谁承望无凭验。</p><p>【混江龙】少年风欠，老来赢得病恹恹。自忖身居村野，几时曾再想闾阎。四面土墙缺处补，二椽茅屋破时添，且把时光渐。落一个身心自在，煞强如名利拘箝。</p><p>【油葫芦】村院里闲游情正忺，将农可检，见几个牧童儿杂耍可观瞻。一个扮老先生亻芻撇撇衠寒脸，一个做小学士舌剌剌全胡念。一个射天指日月到处里拿，一个捞藏模模一地里潜。一个拖着竹扫帚学开店，一个推着木古鲁卖油盐。</p><p>【天下乐】一个黄桑叶拈将来额上粘，一个那里磨镰。一个将榆树舔，一个树梢头啅歌不怕险。一个吊小鬼的灰抹眉，一个扮判官的墨画了髯，一个扮牛王着土抢脸。</p><p>【后庭花】一个调灰驴的将脚面闪，一个学相扑的手腕来搧。一个革刃将葫瓜割，一个棘针将酸枣签。一个把鹊儿拈，一个手拖着席片。一个瓦砣砣衮罢合掂，一个泥窝窝捽破合添。</p><p>【柳叶儿】一个把绿蓑衣披苫，一个将布留儿彪，一味的掀撏。一个撮金钱手掿着衣襟验，一个寻方门任谁嫌，一个挑蜂案不离房檐。</p><p>【尾】一个拾砖块把答儿尖彪，一个寻瓦片把拖车儿掂。一个倒骑黄牛紧跟踮，一个碓亭上学将纱钞检。一个学卖卦将泪眼偷淹，一个学跛忄敝痂目廉。一个把嫩草叶拾将来把布衫儿染，一个擂泔飘的休谄。一个敲铜盆的手倩，一个向柳阴中学舞一张锨。</p><p>【仙吕】点绛唇</p><p>丰稔年华，酒旗斜插。茅檐下，小桥流水人家，一带山如画。</p><p>【混江龙】桔槔闲挂，呼童汲水旋烹茶。柔桑荏苒，古柏槎牙。雾锁草桥三四横，烟笼茅舍数十家。岗盘曲畎兜答，莺迁乔木丘篆。一个鸥鹭水面，雁落平沙。喧檐宿雀。啼树栖鸦。柴扉吠犬，鼓吹鸣蛙。依家鹦鹉洲，不入麒麟画。百姓每讴歌鼓腹，一弄儿笑语喧哗。</p><p>【油葫芦】刚儿一百个儿童刀刀厥厥的耍，更那堪景物佳。一个将尧民歌乱唱的令儿差，一个匹彪扑冬冬擂鼓无高下，一个支周知挣羌管吹难收煞。一个水盆里击着料瓜，一个拖床上拍着布瓦。一个一张锨舞得了千斤乍，一个学舞斗虾蟆。</p><p>【天下乐】一个道一阵黄风一阵沙，一个天生丑势煞，一个无店三碌轴上闲坐衙。一个将斤斗番，一个将背抛打，一个响扑儿学咯牙。</p><p>【那吒令】一个向瓜田里坐树乱扯，一个向枣树上胡彪乱打，一个向古墓上番砖弄瓦。一个扯着衣衫，一个揪住棍把，一个播土扬沙。</p><p>【鹊踏枝】一个眼麻花，一个手支沙，一个浅水涡里摸鳖捞虾。一个见麒麟打煞，一个舞着唱着匾担禾叉。</p><p>【寄生草】一个擎着山鹧，一个架着老鸦。一个向柳阴中笑把人头画。一个向桑园里学揭龟儿卦，一个向墙匡里引的芒郎骂。一个灰驴大闹麦场头，一个踏竹马偃卧在葫芦架。</p><p>【金盏儿】一个叫丫丫，一个笑呷呷。一个欸斜混倒上树千般耍，一个山声野调学唱搅筝琶。一个斗巨子抢了嘴问，一个竖直立的磕了门牙。一个无人处寻豆角，一个背地里咽生瓜。</p><p>【村里迓鼓】一个放顽撒泼，一个唱歌厮骂。一个村村捧捧牛撒橛乔画，一个狗打肝腌臜相欠欠答答。一个弹的捹，一个舞的虾，一个唱的哑，一个水底浑如纳瓜。</p><p>【元和令】一个舞乔捉蛇呆木答，一个舞屎裹蛆的法刀把，一个跳百索攧背儿仰剌叉。一个一个儿窝的眼又瞎，一个将纸鸦儿放起盼的人眼睛花，一个递撇牛的没乱杀。</p><p>【上马娇】一个村，一个又沙，一个丑嘴脸特胡沙。一个将花桑树纽捏搬调话，－个打和的差，一个不剌着簸箕拨琵琶。</p><p>【胜葫芦】一个恐惊林外野人家，一个道休厮闹，一个道嗟牙。一个赛牛王香纸方烧罢，一个将磁瓯瓦钵。一个不门清光滑辣，一个没鼻子喃浑酉圭。</p><p>【后庭花】一个掬蝙蝠踏破瓦，一个竖牵牛扯了尾拔。一个摸鹁鸽掀番盖，一个打班鸠的击碎石军。一个岸边打滑擦，一个头尖眼大。一个莎岗上扑马扎，一个游泥蚌蛤蟆。一个柳堤边钓水扎，一个沙湍上烧黄鳝。一个膊项上瘿疙疸，一个唇缺丑势煞，一个靡目廉的特剌查。一个做生活的不颗恰，一个觅虱子头上掐。一个编蒲笠特抹答，一个鞭牛叱咤。</p><p>【青哥儿】一个牛斤，一个谎诈，一个光答答又无头发。一个蒙松雨里种芝麻。一个兜答，一个奸滑。一个交加，一个皱查。这一坐乔民闹交加，定害的爷娘骂。</p><p>【尾】一个潜立在晚风前，一个暗约在斜阳下。一个见厮抵拽着捧打，一个恋汀洲蓼岸芦花。一个映着蒹葭，一个收拾钓罢鱼舟差。一个笑指疏篱噪晚鸦，一个将绿蓑斜挂，一个倒骑牛背入烟霞。</p><h2 id="【杨舜臣】" tabindex="-1"><a class="header-anchor" href="#【杨舜臣】" aria-hidden="true">#</a> 【杨舜臣】</h2><p>杨舜臣，生平未详。一作汤舜卿。</p><p>套数</p><p>【仙吕】点绛唇</p><p>慢马</p><p>四只粗蹄，一条乌尾，棕垂地。搭上鞍骑，二三百棍行三四里。</p><p>【混江龙】怎做的追风骏骥，再生不敢到檀溪。几曾见卷毛赤兔，凹面乌骓。美良涧怎敌胡敬德，虎牢关难战莽张飞。能食水草，不会奔驰，倦嘶喊，懒马店骤，曾几见西湖沽酒楼前系，怎消得绣毡蒙雨，锦帐遮泥。</p><p>【后庭花煞】叹梁园芳草萋，怕蓝关瑞雪飞。为爱背山咏，任教杜宇啼。空吃得似水牛肥。你可甚日行千里，报主人恩，何日把缰垂？</p><h2 id="【周德清】" tabindex="-1"><a class="header-anchor" href="#【周德清】" aria-hidden="true">#</a> 【周德清】</h2><p>周德清（一二七七--一三六五），字日湛，号挺斋。高安暇堂（今江西高安县）人。著名的音韵学家、散曲家。家境贫困，一生未仕。工乐府，善音律，酷爱元曲，对名家曲作进行了广泛搜集，并认真研究。他发现了北方语言体系的的特质、结构、演变及其规律，同时，又总结了作词十法，撰成理论著作《中原音韵》。以中原之音为正宗，强调遵循自然之美，这是他的重要的音韵学的理论观点。他明确指出：&quot;欲作乐府，必正言语；欲正言语，必宗中原之音。&quot;并竭力高扬关、郑、白、马四大曲家的典范作用，肯定他们&quot;韵共守自然之音，字能通天下之语&quot;的创作态度和天赋才华。其作词十法，又从音韵、曲律、俊语、曲意诸方面，进行了创造性的研究。而且，他对中原音韵的研究，是以元代著名曲作为研究对象，实际上是以元代京城大都（今北京市）为中心，以其语音系统为标准进行理论性总结，并由此规范和制约元曲的音韵特质，从而为市井文学的发展、繁荣和曲作语言的规范化，作出了重要的贡献。且作词十法，又是其曲作的重要理论。他本人也善于曲作。时人多有赞誉之词，如：&quot;故人皆谓德清之韵，不独中原，乃天下正音也；德清之词，不惟江南，实天下之独步也。信哉，信哉！&quot;（《录鬼簿续编》）虞集称赞他自制乐府，&quot;属律必严，比字必切，审律必当，择字必精，是以和于宫商，合于节奏，而无宿昔声律之弊矣。&quot;（《中原音韵序》）欧阳玄称他是&quot;通声音之学，工乐章之词&quot;的&quot;词律兼优者&quot;。（《中原音韵序》）清·刘熙载称他&quot;不阶古音，撰《中原音韵》，永为曲韵之祖&quot;。</p><p>（《艺概》）</p><p>小令</p><p>【正宫】塞鸿秋</p><p>浔阳即景</p><p>长江万里白如练，淮山数点青如淀。江帆几片疾如箭，山泉千尺飞如电。晚云都变露，新月初学扇，塞鸿一字来如线。</p><p>灞桥雪拥驴难跨，剡溪冰冻船难驾；秦楼美酝添高价，陶家风味都闲话。羊羔饮兴佳，金帐歌声罢，醉魂不到蓝关下。</p><p>【中吕】朝天子</p><p>秋夜客怀</p><p>月光，桂香，趁着风飘荡。砧声催动一天霜，过雁声嘹亮；叫起离情，敲残愁况，梦家山身异乡。夜凉，枕凉，不许愁人强。</p><p>书所见</p><p>鬓鸦，脸霞，屈杀将陪嫁；规模全是大人家，不在红娘下。笑眼偷瞧，文谈回话，真如解语花。若咱，得他，倒了葡萄架。</p><p>【中吕】满庭芳</p><p>看岳王传</p><p>披文握武，建中兴庙宇，载青史图书。功成却被权臣妒，正落奸谋。闪杀人望旌节中原士夫，误杀人弃匠陵南渡銮舆！钱塘路，愁风怨雨，长是洒西湖！</p><p>韩世忠</p><p>安危属君，立勤王志节，比翊汉功勋。临机料敌存威信，际会风云。似恁地尽忠勇匡君报本，也消得坐都堂秉笏垂绅。闲评论，中兴宰臣，万古揖清芬！</p><p>误国贼秦桧</p><p>官居极品，欺天误主，贱土轻民。把一场和议为公论，妒害功臣。通贼虏怀奸诳君，那些儿立朝堂仗义依仁？英雄恨，使飞云幸存，那里有南北二朝分？</p><p>张俊</p><p>谋渊略广，论兵用武，立国安邦。佐中兴一代贤明将，怎生来险幸如狼？蓄祸心奸私放党，附权臣构陷忠良。朝堂上，把一个精忠岳王，屈死葬钱塘！</p><p>【中吕】红绣鞋</p><p>郊行</p><p>茅店小斜挑草欸，竹篱疏半掩柴门，一犬汪汪吠行人。题诗桃叶渡，问酒杏花村，醉归来驴背稳。穿云响一乘山簥，见风消数盏村醪，十里松声画难描。枫林霜叶舞，养麦雪花飘，又一年秋事了。雪意商量酒价，风光投奔诗家，准备骑驴探梅花。几声沙嘴雁，数点树头鸦，说江山憔悴煞。</p><p>赏雪偶成</p><p>共妾围炉说话，呼童扫雪烹茶，休说羊羔味偏佳。凋情须酒兴，压逆索茶芽，酒和茶都俊煞！</p><p>【中吕】阳春曲</p><p>秋思</p><p>千山落叶岩岩瘦，百结柔肠寸寸愁，有人独倚晚妆楼；楼外柳，眉叶不禁秋。</p><p>春晴</p><p>雨晴花柳新梳洗，日暖蜂蝶便整齐，晓寒莺燕旋收拾。催唤起，早赴牡丹期。</p><p>春晚</p><p>镫挑斜月明金韂，花压春风短帽檐，谁家帘影玉纤纤？粘翠靥，消息露眉尖。</p><p>别情</p><p>月儿初上鹅黄柳，燕子先归翡翠楼，梅魂休暖凤香篝。人去后，鸳被冷堆愁。</p><p>赠歌者韩寿香</p><p>素梅又见樽前唱，红叶何时水上忙？姓名端的不寻常。韩寿香，一字暗包藏。</p><p>半池暖绿鸳鸯睡，满径残红燕子飞，一林老翠杜鹃啼。春事已，何日是归期？</p><p>【越调】天净沙</p><p>嘲歌者茶茶</p><p>根窠生长灵芽，旗枪搠立烟花，不许冯魁串瓦。休抬高价，小舟来贩茶茶。</p><p>舟阻女儿港</p><p>庐山面已难寻，孤山鞋不曾沉，掩面留鞋意深。不知因甚，女儿港到如今。</p><p>【越调】柳营曲</p><p>冬夜怀友</p><p>暮云收，冷风飕，到中宵月来清更幽。倚遍江楼，望断汀洲，雪月照人愁。舍梅花谁是交游？饮松醪自想期祷。王子猷干罢手，戴安道且蒙头。休，谁驾剡溪舟？</p><p>别友</p><p>一叶身，二毛人，功名壮怀犹未伸。夜雨论文，明月伤神，秋色淡离樽。离东君桃李侯门，过西风杨柳渔村。酒船同棹月，诗担自挑云。君，孤雁不堪听！</p><p>有所思</p><p>燕子来，海棠开，西厢尚愁音信乖。问柳章台，采药天台，归去却伤怀。恰嗔人踏破苍苔，不知他行出瑶阶。见刚刚三寸迹，想窄窄一双鞋。猜，多早晚到书斋？</p><p>【双调】沉醉东风</p><p>有所感</p><p>流水桃花鳜美，秋风莼菜鲈肥。不共时，皆佳味，几个人知？记得荆公旧日题：何处无鱼羹饭吃？羊续高高挂起，冯驩苦苦伤悲。大海边，长江内，多少渔矶？记得荆公旧日题：何处无鱼羹饭吃？鲲化鹏飞未必，鲤从龙去安知？漏网难，吞钩易，莫过前溪。记得荆公旧日题：何处无鱼羹饭吃？藏剑心肠利已，吞舟度量容谁？棹月归，邀云醉，缩项鳊肥。记得荆公旧日题：何处无鱼羹饭吃？</p><p>【双调】蟾宫曲</p><p>送客之武昌</p><p>折垂杨都是残枝，诗满银笺，酒劝金卮。自在庐山，君游鄂渚，两地相思。白鹿洞谁谈旧史？黄鹤楼又有新诗。拈断吟髭，笑把霜毫，满写乌丝。</p><p>别友</p><p>唾珠玑点破湖光，千变云霞，一字文章。吴楚东南，江山雄壮，诗酒疏狂。正鸡黍樽前月朗，又鲈莼江上风凉！记取他乡，落日观山，夜雨连床。宰金头黑脚天鹅，客有钟期，座有韩娥。吟既能吟，听还能听，歌也能歌。和《白雪》新来较可，放行云飞去如何？醉睹银河，灿灿蟾孤，点点星多。倚蓬窗无语嗟呀，七件儿全无，做甚么人家？柴似灵芝，油如甘露，米若丹砂。酱瓮儿恰才梦撒，盐瓶儿又告消乏。茶也无多，醋也无多。七件事尚且艰难，怎生教我折柳攀花？</p><p>套数</p><p>【南吕】一枝花</p><p>遗张伯元</p><p>正伯牙志未谐，遇钟子心能解。使高山群虎啸，要流水老龙哀。洒落襟怀，一笑乾坤大，高谈云雾开。几行北雁吞声，一片西山失色。</p><p>【梁州】无人我惊心句险，有江山空日烟埋。相逢尽是他乡客。我淹吴楚，君显江淮。雄游海宇，挺出人材。箕裘事业合该，簪缨苗裔传来。大胸襟进履圯桥，壮游玩乘槎大海，老风波走马章台。千载，后代，子孙更风流煞！万一见此豪迈。玉有润难明借月色，出落吾侪。</p><p>【隔尾】向管中窥豹那知外？坐井底观天又出来。运斧般门志何大！出削个好歹，但成个架格，未敢望将如栋梁采。</p><p>【越调】斗鹌鹑</p><p>双陆</p><p>四角盘中，三十骑里，多少机关？包藏见识。席上风前，花间树底。起斗刚，各论智。盘样新奇，声清韵美。</p><p>【紫花儿】月儿对浑如水照，夕儿花有若云生，点儿疏恰似星稀。马儿齐摆下，色儿大休掷。会拈色的便宜，更递马双行休倒提。虽凭色难同使力，递有高低，要识迟疾。</p><p>【天净沙】盘中排营寨城池，眼前无弓箭旌旗，心内有刀枪剑戟。局面儿几般形势，似英雄征战相持。</p><p>【小桃红】散二似萧何追韩信待回归，众军士傍观立。散三似敬德赶秦王不相离，有叔宝后跟随。百一局似关云长独赴单刀会，败到这其间有几？赢了的百中无一，输了的似楚霸王刎江湄。</p><p>【三台印】两家局安营地，施谋智，似挑军对垒。等破绽用心机，色儿似飞沙走石。汉高皇对敌楚项籍，诸葛亮要擒司马懿。那两个地割鸿沟，这两个兵屯渭水。</p><p>【金蕉叶】撤底似孙膑伏兵未起，外划似孙武挑兵教习。五梁似吕望兵临孟水，六梁似吕布遭围下邳。</p><p>【含笑花】暗疾，函谷孟尝归，不下鸿门樊哙急。失家如误了吴元济，点颏如跳溪刘备。无梁如火烧曹孟德，撞门如拒水张飞。</p><p>【小拜门】把门似临潼会里，土占瓦颏如细柳军围，看诸葛纵擒蜀孟获。两下里，马来回，堪题。</p><p>【圣药王】等一掷，心暗喜，并合梁恨不的马都回。恰四六十，又三四七，更幺三一二紧相随，心急马行迟。</p><p>【幺】贩了迟，却变疾，头颏卷尽可伤悲。色不随，梁不齐；不甫能打的个马儿回，他一马走如飞。</p><p>【幺】幺五梁没气力，幺四梁终较得，幺三梁道吃了栈羊肥。革宣肚梁破到底，单单梁无用的；二梁谁道不空回，则不破怎支持？</p><p>【幺】若论迟，有甚奇，破着呵个打枉驱驰！怕两帖子救一，道两马可当十，巴到家不得马休题，更有截七带去的。</p><p>【麻郎儿】到此际人难强嘴，空打的马不停蹄。色不顺那堪性急，焦起来更加错递。</p><p>【幺】着的，可知，见疾，当局委实着迷。体惧怯睚他免回，如征战要加神气。</p><p>【络丝娘】怕的是盖着门土占瓦着颏又起，村的是把着马揭着头盖底。采到后喝着的都应的，也随邪顺着人意。</p><p>【绵答絮】明皇当日，力士跟随，曾拈色数，殢杀杨妃。因呼得四，敕赐穿绯。以色娱人脱布衣，此物扬名出禁闱。疾变迟，迟变为疾；白转红，红转做黑。</p><p>【尾】翻云覆雨无碑记，则袖手旁观笑你。休把色儿嗔，宜将世情比。</p><p>赠小玉带</p><p>不辨珉王工，纷纷贯耳。自睹琼瑶，常常挂齿。匡皋相逢，荆山在此。这乐名，是谁赐？样称纤腰，光摇嫩指。</p><p>【紫花儿】却是红如鹤顶，赤若鸡冠，白似羊脂。是望月犀牛独自，是穿花鸾凤雄雌。是兔儿灵芝，是螭虎是翎毛是鹭鸶。是海青拿大鹅不是？我则是想像因而，你敢那就里知之。</p><p>【调笑令】细思，好称瘦腰肢，围上偏宜舞《柘枝》。性温和雅称芳名字，料应来一般胸次。色光泽莹如美艳姿，都无那半点瑕玼。</p><p>【小沙门】别是个玲珑样子，另生成剔透心儿，为风流尽教拈断髭。不负我，赠新诗、新词。</p><p>【圣药王】重玩视，巧意思，羽毛枝干细如丝。温润资，雕琢时，那其间应是辨妍媸，必定是明师！</p><p>【尾】挂金鱼自古文章士，未敢望当来衣紫。有福后必还咱，上心来记着你。</p><h2 id="【陈克明】" tabindex="-1"><a class="header-anchor" href="#【陈克明】" aria-hidden="true">#</a> 【陈克明】</h2><p>陈克明，江西临川县人。约生于公元一三OO年，卒于一三七五年之后，由元入明。著有《环籁小稿》、《一笑集》等。明·朱权《太和正音谱》评其词&quot;如九畹芳兰&quot;。</p><p>套数</p><p>【中吕】粉蝶儿</p><p>怨别</p><p>画阁萧疏，那里也玉堂人物，间别来音信全无。拆鸾凰，分莺燕，生离开比目。闷恹恹瘦损肌肤，粉慵施朱唇懒注。</p><p>【醉春风】这些时缕带尽了三分，罗裙掩过半幅。临行时曾说几时回，我与你数，数。去时节正遇着春分，回来时必然夏至，到如今又过了秋暮。</p><p>【醉高歌】更阑香冷金炉，夜静灯残画烛。今宵有梦归何处，那里也吹箫伴侣？</p><p>【红绣鞋】愁寂寞萦牵肠肚，病恹恹瘦损了身躯，则我这鬓云松意懒甚时梳。茶饭上无些滋味，针指上减了些工夫，尘蒙了七弦琴冷了雁足。</p><p>【普天乐】意徘徊，心忧虑。知他在科场应举。翰院迁除？峥嵘在画阁中，显耀在兰堂处。闪的人冷冷清清捱朝暮，想薄情负我何辜？扑籁籁两行泪珠，闷恹恹九分病苦，气丝丝一口长吁。</p><p>【上小楼】也是我今生分福，多管是前生合注。那里也画眉张敞，掷果潘安，傅粉平叔？不弱如待月张生，偷香韩寿，谒浆崔护？则我这孤辰运命该天数。</p><p>【幺篇】愁和闷眼倦升，闷和愁眉怎舒？愁的是情思昏昏，神魂飘荡，鬼病揶揄。闷连着华狱三峰，巫山十二，黄河九曲，则我这骨捱捱命归泉路。</p><p>【十二月】四时景光阴迅速，更和这秋景萧疏。疏剌剌风摇翠竹，淅零零雨洒苍悟。画檐间玎玎当当铁马，戍楼中滴滴点点铜壶。</p><p>【尧民歌】呀，我恰才望夫山上问个实虚，他可在竹林寺里寄情书？多管在秦楼谢馆笑欢娱，柳陌花街恋娇姝。踌橱，薄情忒狠毒，因此上扯碎了姻缘簿。</p><p>【耍孩儿】赶苏卿何处双通叔？到做了三不归离魂倩女。想当日碧桃花下风鸾雏，山和水阻隔着万里程途。山隐隐绕天涯怎觅青鸾信？水茫茫淹海角难寻锦鲤书，两般儿无归路。桃源洞墨云荏苒，武陵溪烟水模糊。</p><p>【一煞】身似水上萍，命如风内烛，月初圆又被阴云布。蓝桥下水波涛万丈浸了海峤，袄庙火烈焰千层接着太虚，两桩儿本是无情物。玉簪折何时再接，冰弦断甚日重续？</p><p>【尾声】汉相如有朝归故乡，卓文君多曾亲见睹？一星星自把衷肠诉。将我这受过的凄凉慢慢的数。</p><h2 id="【张雨】" tabindex="-1"><a class="header-anchor" href="#【张雨】" aria-hidden="true">#</a> 【张雨】</h2><p>张雨（一二七七--一三五O），原名泽之，字天雨，或作天羽，后名雨，字伯雨；法名嗣真，号贞居子，别号句曲外史。以吴郡海昌（今浙江海宁县南）人而居钱塘（今渐江杭州市）。为宋崇国公张九成之后裔。生性狷介，渺视流俗，年二十乃遍游天台、括苍诸名山，以儒者抽簪入道，登茅山（今江苏句容县东南）授大洞经箓，以开元宫王眉叟为师，仁宗时随王眉叟至京师。名公文士争与之友，仁宗闻其名，欲官之，张雨坚辞不仕，乃归句曲。往来于华阳、云石间，作黄蔑楼，储古图史甚富，日以著经作诗为业。至治间主茅山崇寿观，晚居三茅观，至元二年（一三三六）葬冠剑于南山而辞宫事，但饮酒赋诗，或焚香终日．坐密室，不以世事接目。博学多闻，襟怀潇洒，以诗著名。其诗格调清丽，句语新奇，时贤赵孟頫、虞集、范木亨、杨维桢皆与其酬唱往还。杨维桢曾谓其诗作&quot;俊逸清赡，侪辈鲜及。不目之为仙才不可也&quot;。兼工书画，能散曲，今存小令五首，清逸超然，有豪迈之气。著有《茅山志》、《句曲外史贞居先生诗集》、《元品录》等。</p><p>小令</p><p>【中吕】喜春来</p><p>秦定三年丙寅岁除夜，玉山舟中赋</p><p>江梅的的依茅舍，石濑溅溅漱玉沙，瓦瓯篷底送年华。问暮鸦，何处阿戎家？</p><p>【商调】梧叶儿</p><p>赠龟溪医隐唐茂之（二首）</p><p>参苓笼，山水闲，好处在西关。放取诗瓢去，携将酒榼还。把酒倩歌鬟，休举似江南小山。移家去，市隐闲，幽事颇相关。刘商观奕罢，韩康卖药还。点检绿云鬟，数不尽龟溪好山。</p><p>【双调】殿前欢</p><p>杨廉夫席上有赠</p><p>小吴娃，玉盘仙掌载春霞。后堂绛帐重帘下，谁理琵琶？香山处士家，玉局仙人画，一刻春无价。老夫醉也，乌帽琼华。</p><p>【双调】水仙子</p><p>归来重整旧生涯，潇洒柴桑处士家。草庵儿不用高和大，会清标岂在繁华？纸糊窗，柏木榻。挂一幅单条画，供一枝得意花，自烧香童子煎茶。</p><h2 id="【邓学可】" tabindex="-1"><a class="header-anchor" href="#【邓学可】" aria-hidden="true">#</a> 【邓学可】</h2><p>邓学可，名熙。庐陵（今江西吉安市）人。寓居扬州，工书善曲，有声于时。吴澄、张雨皆与其相交往。明·朱汉《太和正音谱》将其列于&quot;词林英杰&quot;一百五十人之中。</p><p>套数</p><p>【正宫】端正好</p><p>乐道</p><p>撇罢了是和非，拂掉了争和斗，把心猿意马牢收。舞西风两叶宽袍袖，看日月搬昏昼。</p><p>【滚绣球】千家饭足可周，百结衣不害羞。问甚么破设设歇着皮肉，傲人间伯子公侯。闲遥遥唱些道情，醉醺醺打个稽首，抄化些剩汤残酒，咱这愚鼓简子便是行头。今朝有酒今朝醉，明日无钱明日求，散诞无忧。</p><p>【倘秀才】积书与子孙未必尽收，积金与子孙未必尽守，我劝你莫与儿孙作马牛。恰云生山势巧，早霜降水痕收，怎熬他乌飞兔走。</p><p>【滚绣球】恰见元宵灯挑在手，又早清明至门插柳。正修禊传觞流曲，不觉击鼍鼓竞渡龙舟。恰才七月七，又早是九月九，咱能够几番价欢喜厮守？都在烦恼中过了春秋。你子见纷纷世事随缘过，都不愿急急光阴似水流，白了人头。</p><p>【倘秀才】有一等造园苑磨砖砌甃，盖亭馆雕梁画斗，费尽工夫得成就。今日是张家地，明日是李家楼，大刚来只是翻手合手。</p><p>【滚绣球】刬荆棘凿做沼池，去蓬蒿广栽榆柳。四时间如开锦绣，主人公能得几遍价来往追游？亭台即渐摧，花木取次休，荆棘又还依旧，使行人嗟叹源流。往常间奇葩异卉千般秀，今日个野草闲花满地愁，叶落归秋。</p><p>【呆古朵】休言尧舜和桀纣，都不如郝孙谭马丘刘。他每是文中子门徒，亢仓子志友。休说为吏道的张平叔，做烟月的刘行首。若不是阐全真的王祖师，拿不着打轮的马半州。</p><p>【太平年】汉钟离原是个帅首，蓝采和本是个俳优，悬壶翁本不曾去沽油，铁拐李险烧了尸首，贺兰仙引定曹国舅，韩湘子会造逡巡酒。吕洞宾三醉岳阳楼，度了数千年的绿柳。</p><p>【随煞】休言功行何时就，谁道玄门不可投？人我场中枉驰骤，苦海波中早回首。说甚么四大神游，三岛十洲。这神仙隐迹埋名，敢只在目前走。</p><h2 id="【睢景臣】" tabindex="-1"><a class="header-anchor" href="#【睢景臣】" aria-hidden="true">#</a> 【睢景臣】</h2><p>睢景臣（约一二七五--约一三二O）。天一阁本《录鬼簿》云：景臣名舜臣，后字嘉贤。后字景贤，又字嘉宾。江苏扬州人，后来移居杭州。元代钟嗣成在《录鬼簿》中，将其名列在&quot;方今己亡名公才人，余相知者&quot;之列。还&quot;为之作传&quot;。其《传》云：&quot;大德七年（一三O三），公自维扬来杭州，余与之识。&quot;又说其&quot;自幼读书，以水沃面，双眸红赤。不能远视&quot;。然而，&quot;心性聪明，酷爱音律&quot;。由此可以看出一些睢景臣的个性和爱好。联系钟嗣成的吊词&quot;半生才&quot;来看，睢景臣大约只活了五十岁左右，可见应是中年夭亡。与钟嗣成也基本是年辈相当，睢景臣可能稍长。睢景臣一生，只在书会才人之中生活，未能仕进。全部情感，亦倾之于曲作之中。其《高祖还乡》套数，名动当时。钟嗣成在其《传》中写道：&quot;维扬诸公，俱作《高祖还乡》套数，惟公〔哨遍〕制作新奇，皆出其下。&quot;其〔南吕·一枝花〕《题情》：&quot;人间燕子楼，被冷鸳鸯锦。酒空鹦鹉盏，钗折凤凰金。&quot;&quot;亦为工巧，人所不及也&quot;。</p><p>钟嗣成的〔凌波曲〕吊词写道：&quot;吟髭撚断为诗魔，醉眼慵开为酒酡。半生才便作三闾，些叹番成《薤露歌》，等闲间苍鬓成皤。功名事，岁月过，又待如何？&quot;</p><p>明·朱权《太和正音谱》，将睢景臣列于&quot;古今群英乐府格势&quot;之中，称其词&quot;如凤管秋声&quot;。郑振铎评道：&quot;《高租还乡》，确是奇作。他能够把流氓皇帝刘邦的无赖相，用傍敲侧击的方法曲曲传出。他使刘邦荣归故乡的故事，从一个村庄人眼里和心底说出。村庄人心直嘴快，直把这个故使威风的大皇帝，弄得啼笑皆非。这虽是游戏之作，却嬉笑怒骂，皆成文章了&quot;（《中国俗文学史》下册）。《太平乐府》收有睢玄明散套，或疑景臣与玄明为一人。睢景臣著有《睢景臣词》及杂剧三本：《千里投人》，《莺莺牡丹记》，《屈原投江》，今俱不存。其所传者，唯散曲保存三套，断句四句。</p><p>套数</p><p>【大石调】六国朝</p><p>收心</p><p>长江浪险，平地风恬。恨世态柳颦频眉，顺人情花笑靥。乌兔东西急，白发重添；寒暑往来侵，朱颜退染。穿花蝶愁扃绿锁，营巢燕恨籁朱帘。蝶入梦魂潜，燕经秋社闪。</p><p>【摧柏子】拜辞了桃腮杏脸，追逐回雪鬓霜髯，死灰绝焰。腹难容曩日杯盘，身怎跳而今坑堑？去奢从俭。六桥云锦，十里风花，庆赏无厌。四时独占，花溪信马，莲浦乘舟，菊绽霜严，雪残梅堑。鸟呼人至，鹤送猿迎。酒肴随分，费用从廉，就清流洗痕濯玷。</p><p>【幺】烟花簿敛，风尘户掩，再谁曾制关抽店？尽亚仙嫁了元和，由苏氏放番双渐。罢思绝念，忘却旧游。魔女魂香，野狐涎甜，觉来有验。抽箱罗帕，倒袋香囊，将俺拘钳，做科撒阽，浮花浪蕊。胜馥残豪，你能搽抹，谁敢粘沾，倒榻鬼赖人支拈瓦！</p><p>【归塞北】呆娇艳，自要苦厌厌。觅见银山无采取，寻着钱树不揪撏，典卖尽妆奁。</p><p>【尾】零替了家私怕搜检，缺少了些人情我应点。情瞒儿出尖，谁负债拿着我还欠？</p><p>【般涉调】哨遍</p><p>高祖还乡</p><p>社长排门告示，但有的差使无推故。这差使不寻俗，一壁厢纳草也根，一边又要差夫，索应付。又言是车驾，都说是銮舆，今日还乡故。王乡老执定瓦台盘，赵忙郎抱着酒胡芦。新刷来的头巾，恰糨来的绸衫，畅好是妆么大户。</p><p>【耍孩儿】瞎王留引定火乔男女，胡踢蹬吹笛擂鼓。见一彪人马到庄门，匹头里几面旗舒：一面旗白胡阑套住个迎霜兔，一面旗红曲连打着个毕月乌，一面旗鸡学舞，一面旗狗生双翅，一面旗蛇缠胡芦。</p><p>【五煞】红漆了叉，银挣了斧，甜瓜苦瓜黄金镀。明晃晃马革登枪尖上挑，白雪雪鹅毛扇上铺。这几个乔人物，拿着些不曾见的器仗，穿着些大作怪衣服。</p><p>【四】辕条上都是马，套顶上不见驴，黄罗伞柄天生曲。车前八个天曹判，车后若干递送夫。更几个多娇女，一般穿着，一佯妆梳。</p><p>【三】那大汉下的车，众人施礼数，那大汉觑得人如无物。众乡老展脚舒腰拜，那大汉那身着手扶。猛可里抬头觑，觑多时认得，险气破我胸脯。</p><p>【二】你须身姓刘，您妻须姓吕，把你两家儿根脚从头数。你本身做亭长耽几盏酒，你丈人教村学读几卷书。曾在俺庄东住，也曾与我喂牛切草，拽坝扶锄。</p><p>【一】春采了桑，冬借了俺粟，零支了米麦无重数。换田契强秤了麻三秤，还酒债偷量了豆几斛。有甚胡突处？明标着册历，见放着文书。</p><p>【尾】少我的钱，差发内旋拨还；我的粟，税粮中私准除。只道刘三，谁肯把你揪捽住？白甚么改了姓更了名唤做汉高祖！</p><p>【商角调】黄莺儿</p><p>寓僧舍</p><p>秋色，秋色，几声悲怆，孤鸿出塞。满园林野火烘霞，荷枯柳败。</p><p>【踏莎行】水馆烟中，暮山云外，泊孤舟古渡侧。息风霾，净尘埃，宝刹清凉境界。僧相待，借眠何碍？</p><p>【垂丝钓】风清月白，有感心酸不耐。更触目凄凉，景物供将愁闷来。月被云埋，风鸣在籁。</p><p>【应天长】憎舍窄，蚊帐矮，独拥单衾，－宵如半载。旧恨新愁深似海。情缘在，人无奈，几般儿可怪。</p><p>【随煞】促织絮恼情怀，砧杵韵无聊赖。檐马奢殿铎鸣，疏雨滴西风煞，能断送楚台云，会禁持异乡客。</p><h2 id="【周文质】" tabindex="-1"><a class="header-anchor" href="#【周文质】" aria-hidden="true">#</a> 【周文质】</h2><p>周文质，字仲彬，其先为建德（在今浙江省）人，后移居杭州。《录鬼簿》称他&quot;体貌清癯，学问该博，资性工巧，文笔新奇。家世儒业，俯就路吏。善丹青，能歌舞，明曲调，谐音律。性尚豪侠，好事敬客。&quot;他与钟嗣成为好友，相交二十余年。元统二年（一三三四）十一月五日病卒。钟嗣成说他&quot;中年而殁&quot;，则享年似在五十以内。</p><p>周文质所作杂剧，今所知有《孙武子教女兵》、《春风杜韦娘》、《持汉节苏武还乡》、《敬新磨戏谏唐庄宗》４种，但仅《苏武还乡》一种存有残曲。从残曲来看，其剧沉抑悲郁，颇有元前期杂剧的遗风。其散曲今存小令43首，套数4套（另《太平乐府》有〔越调·斗鹌鹑〕《自悟》一套，题周文质撰，但曲中有&quot;我我今近七十&quot;语，应非文质曲），多咏闺怨离情，风格上偏重于流丽文雅，正体现了元代中后期南方曲坛追求的理想。《太和正音谱》评判周氏之曲，说他如&quot;平原孤隼&quot;。</p><p>小令</p><p>【正宫】叨叨令</p><p>自叹</p><p>筑墙的曾入高宗梦，钓鱼的也应飞熊梦。受贫的是个凄凉梦，做官的是个荣华梦。笑煞人也末歌，笑煞人也末哥，梦中又说人间梦。</p><p>去年今日题诗处，佳人才子相逢处。世间多少伤心处，人面不知归何处。望不见也末哥，望不见也末哥，绿窗空对花深处。</p><p>四景</p><p>春寻芳竹坞花溪边醉，夏乘舟柳岸莲塘上醉，秋登高菊径枫林下醉，冬藏钩暖阁红炉前醉。快活也末哥，快活也末哥，四时风月皆宜醉。</p><p>桃花开院宇中欢欢喜喜醉，芰荷香池沼边朝朝日日醉，金菊浓篱落畔醺醺沉沉醉，蜡梅芳庾岭前来来往往醉。醉来也末哥，醉来也末哥，醉儿醒醒儿醉。</p><p>失题</p><p>呜呀呀寒雁空中叫，扑冬冬禁鼓楼头报，淅零零疏雨窗间哨，吉丁当铁马檐前闹。睡不著也末哥，睡不著也末哥，纵然有梦还惊觉。</p><p>悲秋</p><p>叮叮噹噹铁马儿乞留玎琅闹，啾啾唧唧促织依柔依然叫，滴滴点点细雨儿淅零淅留哨，潇潇洒洒梧叶儿失流疏剌落。睡不著也末哥，睡不著也末哥，孤孤另另单枕上迷彪模登靠。</p><p>【仙吕】一半儿</p><p>多承苏氏肯怜才，终是双生不在口。羞禁奶娘掩面色，耍开怀，一半儿殃及一半儿买。写愁词赋自伤悲，传恨琵琶人共知。司马哭痛如商妇泣，泪沾衣，一半儿才干一半儿湿。</p><p>【中吕】朝天子</p><p>褪咱，赑咱，拟不定真和假。韩香刚待探手拿，小胆儿还惊怕。柳外风前，花间月下，断肠人敢道么。演撒，梦撒，告一句知心话。</p><p>【越调】小桃红</p><p>当时罗帕写宫商，曾寄风流况。今日樽前且休唱，断人肠，有花有酒应难忘。香消夜凉，月明枕上，不信不思量。</p><p>彩笺滴满泪珠儿，心坎如刀刺。明月清风两独自，暗嗟咨，愁怀写出龙蛇字。吴姬见时，知咱心事，不信不相思。</p><p>咏桃</p><p>东风有恨致玄都，吹破枝头玉。夜月梨花也相妒，不寻俗，娇鸾彩凤风流处。刘郎去也，武陵溪上，仙子淡妆梳。</p><p>群芳争艳斗开时，公子王孙至。邀我名园赏春思，探花枝，任君各自簪红紫。诸公肯许，老夫头上，插朵粉团儿。</p><p>偏嫌桃杏染胭脂，我爱丁香口。恨杀蔷薇有多刺，怨垂丝，梨花带雨伤春思。海棠过了，茶蘼开遍，都不似粉团儿。</p><p>【越调】寨儿令</p><p>分凤鞋，剖鸾钗，薄情自来年少客。义断恩乖，雨冷云埋，痴意尚怜才。风不定花落闲阶，云不蔽月满楼台。燕归也人未归，雁来也信悭来。才，不得休约到海棠开。</p><p>弹玉指，觑腰枝，想前生欠他憔悴死。锦帐琴瑟，罗帕胭脂，则落的害相思。曾约在桃李开时，到今日杨柳垂丝。假题情绝句诗，虚写恨断肠词，嗤！都扯作纸条儿。</p><p>鸾枕孤，凤衾余，愁心碎时窗外雨。漏断铜壶，香冷金炉，宝帐暗流苏。情不已心在天隅，魂欲离梦不华胥。西风征雁远，湘水锦鳞无，吁！谁寄断肠书？蟾影边，凤台前，箫声为谁天外远？欹枕情牵，倚槛无言，血泪洒寒烟。自薄情别后经年，想嫦娥不念孤眠。葡萄架梧桐井，杨柳院海棠轩。天！陡恁月儿圆。斟玉波，对金荷，新来自觉酒尚可。带解金罗，胥淡双蛾，月枕共谁歌？从别后必定心薄，待归来说甚愁多。枕边憔悴我，灯下可憎他。睃，腰柳瘦因何？莺燕友，凤鸾传，尽今生猛可里不到头。被底温柔，枕上风流，一笔尽都勾。明知道泼水难收，争忍说和味合休。沈腰偏着丑，潘貌不藏羞。愁，人问瘦因由。挑短檠，倚云屏，伤心伴人清瘦影。薄酒初醒，好梦难成，斜月为谁明？闷恹恹听彻残更，意迟迟盼杀多情。西风穿户冷，檐马隔帘鸣，叮，疑是佩环声。踏草茵，步苔痕，忆宫妆懒观蝶翅粉。桃脸香新，柳黛愁颦，谁道不消魂！海棠台榭清晨，梨花院落黄昏。卷帘邀皓月，把酒问东君。春，偏恼少年人。清景幽，水痕收，潇潇几株霜后柳。往日追游，此际还羞，新恨上眉头。丹枫不返金沟，碧云深锁朱楼。风凉梧翠减，露冷菊香浮。秋，妆点许多愁。彻骨杓，满怀学，只因爱钱心辨不得歹共好。杨柳妖烧，兰蕙丰标，禁不过烂银锹。旧人物不采分毫，新女婿直恁风骚。攀不得龙虎榜，品不得凤鸾箫。猫，不信不敛儿哮。</p><p>【双调】折桂令</p><p>过多景楼</p><p>滔滔春水东流，天阔云闲，树渺禽幽。山远横眉，波平消雪，月缺沉钩。桃蕊红妆渡口，梨花白点江头。何处离愁，人别层楼，我宿孤舟。</p><p>咏蟠梅</p><p>梨雪旋绕东风，谁屈冰梢，怪压苍松？绿萼含香，枯根层结，春信重封。清味远嫌蝶妒蜂，老枝寒舞凤蟠龙。夜月朦胧，疏蕊纵横；瘦影交加，碎玉玲珑。</p><p>二色鞋儿</p><p>轻摇环佩丁东，半露新荷，半掩芙蓉。花柳些些，霞绡点点，锦翠弓弓。绿绫扇轻拈落红，茜萝尖微印苔踪。心恨难通，裙底鸳鸯，出落雌雄。</p><p>【双调】清江引</p><p>咏笑靥儿</p><p>一窝粉香堪爱惜，近眼花将坠。添他百媚生，动我千金费。春风小桃初破蕊。</p><p>【双调】落梅风</p><p>眉间恨，心上苦，口难言把脚尖儿分付。乌靴上半痕鞋下土，忍轻将袖梢儿挪去。</p><p>楼台小，风味佳，动新愁雨初风乍。知不知对春思念他，倚阑干海棠花下。</p><p>新秋夜，微醉时，月明中倚阑独自。吟成几联肠断诗，说不尽满怀心事。</p><p>鸾凤配，莺燕约，感萧娘肯怜才貌。除琴剑又别无珍共宝。则一片至诚心要也不要？</p><p>风流士，年少客，花无名帽檐羞带。新来颇觉略分外，相思病等闲不害。</p><p>乾坤内，山共水，论风流古杭为最。北高峰离不得三二里，回头看镂金铺翠。</p><p>【双调】水仙子</p><p>赋妇人染红指甲</p><p>凤华香染水晶寒，碎系珊瑚玉笋间，想别离拄齿应长叹。污檀脂数点斑，记归期刻损朱阑。锦瑟弦重按，杨家花未残，为何人血泪偷弹？</p><p>柔荑春笋蘸丹砂，腻骨凝脂贴绛纱，多应泣血淹罗帕。洒筼筜赪素甲，抹胭脂误染冰楂。横象管跳红玉，理筝弦点落花，轻掐碎残霞。</p><p>丹枫软玉笋梢扶，猩血春葱指上涂，偷研点易朱砂露。蘸冰痕书绛符，摘蟾宫丹桂扶疏。潮醉甲霞生晕，碾秋磦琼素举，夹竹桃香符。</p><p>【双调】庆东原</p><p>闲评论，猛三思，想海神庙错断了乔公事，则合赚他每烧钱裂纸，则合任他每焚香扣齿，不合信他每插状供祠。人都说桂英痴，则我道王魁是。</p><p>【不知宫调】时新乐</p><p>千里独行关大王，私下三关杨六郎，张飞忒煞强，诸葛军师赛张良。暗想，这场，张飞莽撞，大闹卧龙冈，大闹卧龙冈。</p><p>金妆宝剑藏龙口，玉带红绒皇宣授。男儿得志秋，旌旗影里骤骅骝。满斟，玉瓯，笙歌齐奏，喧满凤凰楼，喧满凤凰楼。</p><p>人活百岁七十稀，百岁光阴能几日。光阴积渐催，穿了吃了是便宜。唱著，舞著，终日沉醉，不饮是呆痴，不饮是呆痴。</p><p>迓鼓童童笆篷下，数个神翁年高大。糍糕著手拿，磁瓯瓦带浑滓。铺下，板踏，萝卜两把，盐酱蘸梢瓜，盐酱蘸梢瓜。</p><p>霎时相见便流恋，俊俏庞儿少曾见。一朵白玉莲，端端正正在湖边。细看，可怜，香风拂面，真乃是前缘。</p><p>套数</p><p>【大石调】青杏子</p><p>元宵</p><p>明月镜无瑕，三五夜人物喧哗，水晶台榭烧银蜡。笙歌杳杳，金珠簇簇，灯火家家。</p><p>【幺】命文友步京华，看天涯往来车马，对景伤情诉说别离话。一番提起，数年往事，几度嗟呀。</p><p>【好观音】见一簇神仙香风飒，春娥舞绛烛笼纱。一个多俊多娇好似他，堪描画，笑吟吟重把金钗插。</p><p>【幺】行至侵云鳌峰下，却原来正是俺那娇娃。怕不待根前动问咱？人奸诈，拘钤得无半点儿风流暇。</p><p>【尾】刚道了个安置都别无话，意迟迟手捻梅花，比梦中只争在月明下。</p><p>【越调】斗鹌鹑</p><p>咏小卿</p><p>释卷挑灯，攀今览古；妒日嫌风，埋云怨雨。因观金斗遗文，故造绿窗新语。自忖度，有窨腹，好做得是也有钞茶商，好行得差也能文士夫。</p><p>【紫花儿】苏娘娘本贪也欲也，冯员外既与之求之，双解元怎羡乎嗟呼？但常见酬歌买笑，谁再睹沾酒当垆。哎！青蚨，压碎那茶药琴棋笔砚书。今日小生做个盟甫，改正那村纣的冯魁，疏驳那俊雅的通叔。</p><p>【小桃红】当时去底遇娇姝，嫩蕊曾分付，便合根尽掘去。自情疏，直教他连愁嫁作商人妇。刬的进功名仕途，直赶到风波深处，双渐你可甚&quot;君子断其初&quot;？</p><p>【金蕉叶】微雨洗丹枫秀谷。薄雾锁白蘋断浒；零露湿苍苔浅渚，明月冷黄芦远浦。</p><p>【调笑令】那其间美女，搂着村夫，怎做得贤愚不并居？便休题书中有女颜如玉，偏那双通叔不者也之乎？他也曾悬头刺股将经史读，他几曾寻得个落雁沉鱼？</p><p>【秃厮儿】双渐正瑶琴自抚，冯魁正红袖双扶。双渐正弹成满江肠断曲，冯魁正倒金壶，饮芳醑。</p><p>【圣药王】双渐正眉不疏，冯魁正兴未足。双渐正闷随江水恨吞吴，冯魁正乐有余。双渐正愁怎除，冯魁正写成今世不休书。双渐正嫌杀影儿孤。</p><p>【屋】寻思两个闲人物，判风月才人记取：将俊名儿双渐行且权除，把俏字儿冯魁行暂时与。</p><p>【双调】新水令</p><p>思忆</p><p>落红风里不闻声，叹东君渐成薄幸。却艳冶，又飘零，叶底残英，刚留住惜花性。</p><p>【乔牌儿】对景愁倍增，追思旧行径。苏卿偏识临川令，俏心肠忒志诚。</p><p>【风人松】笑将风月好前程，轻付与俊书生。奈春情庭院关不定，被东风吹满宸京。隐隐仙姬去也，悠悠环佩无声。</p><p>【拨不断】柳青青，竹亭亭，观绝楼头潇潇景，想尽花间怯怯情，添沉心上厌厌病，都只为剖钗分镜。</p><p>【一锭银】寂寂黄昏户半扃，独立闲庭。谁道下一言为定？俺执手到数千回，刬地孤令。</p><p>【离亭歇指煞】相逢常约西厢事，到来不奉东墙命。无言暗省，秦楼何夕彩云回，瑶琴昨日冰弦断，碧天今夜孤星耿。露寒衣袂轻，风定帘栊静，偏觉更长漏永。香消不暖梦蝶魂，月明应搅幽禽宿，灯青偏照离鸾影。谁将才子情，说与佳人听？今夜里休来俺梦境。从知道枕儿单，也填不得被儿冷。</p><p>【双调】蝶恋花</p><p>悟迷</p><p>杨柳楼台春萧索，庭院深沉，不把相思锁。睡去犹然有梦合，愁来无处容身躲。</p><p>【乔牌儿】想秦楼金缕歌，风流恁共欢乐。和香折得花一朵，记当时他付托。</p><p>【神曲缠】咱彼各，休生间阔，便死也同其棺椁。虽然未可，妻夫过活，且遥受亲爱的哥哥。</p><p>【二】猛可，折锉，蓝桥路千里烟波，桃源洞百结藤萝。细寻思冰人颇可，好前程等闲差错。</p><p>【三】鼓盆歌，寂寞，天差我从新庚和，盼芳容同栖绣幄。奈儒风难立鸣珂，叹书生轻别素娥，看佳人输与拔禾。</p><p>【四】分薄，连枝树柯，斫来烧袄庙火。病魔，心如刀锉，对青铜知鬓皤。画阁，更深罗幕，伴灯花珠泪落。</p><p>【离亭宴尾】着迷本是伊之祸，辜恩非是咱之过，如之奈何？朱门深闭贾充香，兰房强揣郑生玉，青楼空掷潘安果。壶中筹掣做签，盘内棋排成课，待卜个他心怎么。界残妆枕上哭，扣皓齿神前咒，启檀口人行唾。纸如海样阔，字比针关大，也写不尽衷肠许多。和恨染志诚他，连愁书负心我。</p><h2 id="【钟嗣成】" tabindex="-1"><a class="header-anchor" href="#【钟嗣成】" aria-hidden="true">#</a> 【钟嗣成】</h2><p>钟嗣成（约一二七九--约一三六O），字继先，号丑斋。自署&quot;古汴&quot;（今河南开封市）人。一说杭州人。尚未成年之时，他便生活在杭州。说自己与赵君卿，&quot;总角时..同里閈，同发蒙，同师邓善之、曹克明、刘声之三先生，又于省府同笔砚&quot;（《录鬼簿》）；朱凯也说他是&quot;善之邓祭酒、克明曹尚书之高弟&quot;（《录鬼簿·后序》）。其交游活动，也是以杭州为中心。知名曲家施君美，钱塘人；曾瑞卿，大兴人，家于钱塘；而钟嗣成和他的朋友们，便常&quot;至其家&quot;，&quot;获闻言论&quot;（《录鬼簿》）。而且，钟嗣成说睢景臣，&quot;大德七年（一三O三），公自维扬来杭，余与之识&quot;；&quot;居杭州&quot;的周文质，尤其友情挚笃，钟嗣成说，&quot;余与之交二十年，未尝跬步离也&quot;（《录鬼簿》）。钟嗣成一生坎坷，&quot;累试于有司，命不克遇，从吏则有司不能辟，亦不屑就，故其胸中耿耿者&quot;。孙楷第考其&quot;曾为江浙行省掾史&quot;。其一生最大成就，是撰写了《录鬼簿》一书。该书记载了金元曲家一百五十二人，几使两代知名曲家，囊括殆尽。著录杂剧名目，已达四百五十二种，占了现存五百可考元人杂剧剧目的百分之八十以上。所作杂剧七种：《章台柳》、《钱神论》、《蟠桃会》、《郑庄公》、《斩陈馀》、《诈游云梦》、《冯驩烧券》等，均佚传，仅存小令五十九首，套数一套，其中，有十九支小令为吊宫大用等十九位曲家而作，成为后人研究元曲的最重要的资料。明初朱权《太和正音谱》评其词&quot;如腾空宝气&quot;。</p><p>小令</p><p>【正宫】醉太平</p><p>绕前街后街，进大院深宅，怕有那慈悲好善小裙钗，请乞儿一顿饱斋。与乞儿绣副合欢带，与乞儿换副新铺盖，将乞儿携手上阳台，设贫咱波奶奶！俺是悲田院下司，俺是刘九儿宗枝，郑元和俺当日拜为师，传流下莲花落稿子。搠竹杖绕遍莺花市，提灰笔写遍鸳鸯字，打爻槌唱会《鹧鸪词》，穷不了俺风流敬思。</p><p>风流贫最好，村沙富难交，抬灰泥补砌了旧砖窑，开一个教乞儿市学。裹一顶半新不旧乌纱帽，穿一领半长不短黄麻罩，系一条半联不断皂环绦，做一个穷风月训导。</p><p>【南吕】骂玉郎过感皇恩采茶歌</p><p>四时佳兴</p><p>春</p><p>梅花漏泄阳和信，才残腊又新春。东风北岸冰消尽。元夜过，社日临，中和近。</p><p>天气氤氲，花柳精神。驾香轮，驰玉勒，醉游人。清明过了，飞絮纷纷。隔孤村，闻杜宇，怨东君。叹芳辰，已三分，二分流水一分尘。寂寂落花伤暮景，萋萋芳草怕黄昏。</p><p>夏</p><p>清和天气逢初夏，更何处觅韶华！端阳过了炎威乍。藤枕攲，翠簟铺，纱幮挂。</p><p>住处清佳，绝去喧哗。近深林，烹嫩笋，煮新茶。披襟散发，沉李浮瓜。引莲筒，斟竹叶，看荷花。羡归鸦，趁残霞，暮云呈巧月如牙。静夜凉生深院宇，熏风吹透碧窗纱。</p><p>秋</p><p>梧飘一叶知时候，凉气应暑潜收。楼头乞巧传闻旧。玉露冷，银汉明，金飙透。</p><p>大火西流，明月中秋。气萧条，光皎洁，景清幽。重阳近也，佳节堪酬！菊初簪，萸旋插，酒新篘。且登楼，试凝眸，眼前景物堪追游。远水长天同一色，白蘋红叶满汀洲。</p><p>冬</p><p>鸳鸯瓦冷霜华重，渐凛冽酿寒冬。重帘不卷金钩控。天气严，风力威，冰撕冻。</p><p>律应黄钟，绣线添红。日迎长，云纪瑞，岁成功。彤云遍野，瑞雪漫空。压寒梅，欺劲竹，秀孤松。谢天公，庆时丰，烧残爆竹一年终。万物静观皆自得，四时佳兴与人同。</p><p>四景</p><p>风</p><p>熏风起自青蘋外，应时候自南来，此身如在清凉界。尘虑绝，天地宽，胸襟快。</p><p>柳榭花台。杏脸桃腮。手相携，心厮爱，意同谐。偏宜出格，付与多才。捧银荷，沉玉李，列金钗。簟舒开，枕相挨，吹将爽气透吟怀。雪体冰肌消盛暑，也胜宋玉在兰台。</p><p>花</p><p>千红万紫都争放，要占断早春光。一枝分付娇相向。晓露浓，昼日长，和风荡。</p><p>院粉宫黄，国色天香。逞娇柔，增秀媚，竞芬芳。只愁暮晚，风雨相妨。爱芳姿，付密意，动情肠。向回廊，傍华堂，高烧银烛照红妆。遇景逢时随意赏，也胜潘岳在河阳。</p><p>雪</p><p>是谁家剪下琼花瓣？飞六出遍长安。琼楼玉宇连霄汉。素练飘，缟带悬，银杯散。</p><p>柳絮凋残，蝶翅翩翻。洒歌楼，添酒价，助吟坛。壶天莹彻，身地清闲。泛霞觞，歌《水调》，拥云鬟。共开颜，且汤寒，兴来未放酒杯干。明日探梅应未晚，也胜和靖在孤山。</p><p>月</p><p>一轮皓月明如昼，但得意是中秋。倒悬玉镜无尘垢。皓彩浮，素影澄，清光透。</p><p>皓齿明眸，粉面油头。点花牌，行酒令，递诗筹。词林艺苑，舞态歌喉。共鸳朋，谐凤友，效鸾俦。既无忧，又无愁，蟾光长愿照金瓯。天上姮娥人世有，也胜瘐亮在南楼！</p><p>四福</p><p>富</p><p>祖宗积德合兴旺，民富室住高堂。钱财广盛根基壮。快斡旋，会攒积，能生放。</p><p>解库槽房，碾磨油坊。锦千箱，珠论斗，米盈仓。逢时遇节，弄斝传觞。待佳宾，开绮宴，出红妆。奏笙簧，按宫商，金钗十二列成行。瑞霭迎门车马闹，春风满座绮罗香。</p><p>贵</p><p>紫袍象简黄金带，算都是命安排。风云庆会逢亨泰。历练深，委用多，升除快。</p><p>日转千阶，位至三台。判南衙，开北省，任西台。绣衣持节，宝剑金牌。拯民危，除吏弊，救天灾。有奇才，会区画，一官未尽一官来。冶国安民勋业显，封妻荫子品资该。</p><p>福</p><p>前生造物安排定，今世里享安荣。算来有福皆由命。门第高，品道增，簪缨盛。</p><p>四海清宁，五谷丰登。好门庭，能受用，会施呈。显荣父祖，感谢神明。遇良辰，逢美景，叙欢情。有才能，有名声，正宜白发看升平。身地不占风水好，心田留与子孙耕。</p><p>寿</p><p>晓来云外长庚现，浮瑞霭溢祥烟。今朝来赴蟠桃宴。挂寿星，点画烛，焚香篆。</p><p>广列华筵，共捧金船。庆生辰，加禄算，受皇宣。蓬莱未远，松柏齐坚。弟兄和，夫妇乐，子孙贤。降群仙，驾云轩，鹤随鸾凤下遥天。但愿长生人不老，更祈遐算寿千年。</p><p>四情</p><p>悲</p><p>昨宵雨洒湘筠翠，都做了泪沾衣。只因心上闲萦系。眉黛攒，梦寐多，肝肠碎。</p><p>懊恨花飞，断送春归。碧天低，残月坠，断云迷。琵琶怨感，襟袖淋漓。漏声长，人信杳，雁书稀。病尫羸，痛伤悲，千行垂了万行垂。罗帕淹残重想起，不禁枝上杜鹃啼。</p><p>欢</p><p>春风尽日闲庭院，人美丽正芳年。时常笑显桃花面。翠袖揎，玉笋呈，金杯劝。</p><p>月殿婵娟，洛浦神仙，脸霞鲜，眉月偃，鬓云偏。同携素手，并倚香肩。舞风前，歌月底，醉花边。好姻缘，喜团圆，绮罗丛里笑声喧。百岁光阴能有几？四时欢乐不论钱。</p><p>离</p><p>鸟啼花落残春候，人去也意难留。别杯未举愁先透。天气晴，柳色新，山容秀。</p><p>芳草汀洲，古木林丘，晚催归，啼杜宇，叫车勾輈。空房自守，雨泪难收。痛伤心，愁极目，懒回头。上危楼，望行舟，夕阳西下水东流。准备香罗淹泪眼，安排锦字寄新愁。</p><p>合</p><p>昨宵疑怪灯花爆，应好梦在今朝，朱檐灵鹊连声啅。恨间别，喜会合，添欢笑。</p><p>月上花梢，人乐春宵。绣房扃，银烛灭，篆香飘。珠围翠绕，绿嫩红娇。靠鸳帷，倚凤枕，拥鲛绡。逞妖娆，共柔薄，溶溶粉汗未全消。绿柳阴中莺燕友，碧桃花下凤鸾交。</p><p>四别</p><p>叙别</p><p>从来别恨曾经惯，都不似这今番。汪洋闷海无边岸。痛感伤，谩喷咽，空嗟叹。</p><p>倦听阳关，懒上征鞍。口慵开，心似醉，泪难干。千般懊恼，万种愁烦。这番别，明日去，甚时还？晚风闲，暮云残，鸾笺欲寄雁惊寒。坐处忧愁行处懒，别时容易见时难。</p><p>恨别</p><p>风流得遇鸾凰配，恰比翼便双飞。彩云易散琉璃脆。没揣地钗股折，厮琅地宝镜亏，扑通地银瓶坠。香冷金猊，烛暗罗帏。子剌地搅断离肠，扑速地淹残泪眼，吃答地锁定愁眉。天高雁杳，月皎乌飞。暂别离，且宁耐，好将息。</p><p>你心知，我诚实，有情谁怕隔年期。去后须凭灯报喜，来时长听马频嘶。</p><p>寄别</p><p>长江有尽愁无尽，空目断楚天云。人来得纸真实信。亲手开，在意读，从头认。</p><p>织锦回文，带草连真。意诚实，心想念，话殷勤。佳期未准，愁黛常颦。怨青春，捱白昼，怕黄昏。叙寒温，问原因，断肠人寄断肠人。锦字香沾新泪粉，彩笺红渍旧啼痕。</p><p>忆别</p><p>自从当日相别后，才提起泪先流。有时偷揾春衫袖。向夜深，绣枕边，都湮透。</p><p>独抱衾裯，谩想温柔。两家心，千种恨，一般愁。情怀渺渺，魂梦悠悠。水山遥，鱼雁杳，雨云收。见无由，恨相逐，黄昏半夜五更头。在后相逢虽是有，眼前烦恼几时休。</p><p>【双调】沉醉东风</p><p>听不厌鸾笙象板，看不足凤髻蝉鬟。按不住刺史狂，学不得司空惯，常不教粉吝红悭。若不把群花恣意看，饱不了平生饿眼。</p><p>【双调】折桂令</p><p>咏西域吉诚甫</p><p>是梨园一点文星，西土储英，中夏扬名。胸次天诚，口角河倾，席上风生。吞学海波澜万顷，战词坛甲胄千兵。律按玑衡，声应和铃，乐奏英茎。</p><p>【双调】清江引</p><p>采薇首阳空忍饥，枉了争闲气。试问屈原醒，争似渊明醉？早寻个稳便处闲坐地。</p><p>伯牙去寻钟子期，讲论琴中意。高山流水声，谁是知音的？早寻个稳便处闲坐地。</p><p>五湖去来越范蠡，甘作烟波计。功成心自闲，名遂心先退，早寻个稳便处闲坐地。</p><p>楚狂接舆歌凤兮，见人忙回避。固知势利心，岂识高贤意？早寻个稳便处闲坐地。</p><p>到头那知谁是谁，倏忽人间世。百年有限身，三寸元阳气，早寻个稳便处闲坐地。</p><p>秀才饱学一肚皮，要占登科记。假饶七步才，未到三公位，早寻个稳便处闲坐地。</p><p>古今尽成闲是非，翻覆兴和废。休夸韩信功，谩说陈平智，早寻个稳便处闲坐地。</p><p>凤凰燕雀一处飞，玉石俱同类。分甚高共低，辨甚真和伪？早寻个稳便处闲坐地。</p><p>道人淡然心似灰，酒色俱无意。绝交鹦鹉杯，退佃鸳鸯被，早寻个稳便处闲坐地。</p><p>利名假饶争到底，争得成何济。谁为刎颈交，那是安窠计？早寻个稳便处闲坐地。</p><p>【双调】清江引</p><p>情</p><p>夜长四壁人静悄，强把屏山靠。口路楚云深，有梦无著落，俏魂灵险些儿干送了。</p><p>夜长怎生得睡着，万感萦怀抱。伴人瘦影儿，惟有孤灯照，长吁气一声吹灭了。</p><p>昨先话儿说甚底，今日都翻悔。直恁铁心肠，不管人瞧神，下场头送了我都是你。</p><p>【双调】凌波仙</p><p>菊栽栗里晋渊明，瓜种青门汉邵平，爱月香水影林和靖，忆莼鲈张季鹰，占清高总是虚名。光禄酒扶头醉，大官羊带尾撑，他也过平生。</p><p>灯前抚剑听鸡声，月下吹箫引凤鸣。功名两字原无命，学神仙又不成，叹吴侬何处归耕？日月闲中过，风波梦里惊，造物无情。</p><p>吊宫大用</p><p>豁然胸次扫尘埃，久矣声名播省台。先生志在乾坤外，敢嫌他天地窄，辞章压倒元白。凭心地，据手策，是无比英才。</p><p>吊郑德辉</p><p>乾坤膏馥润肌肤，锦绣文章满肺腑。笔端写出惊人句，解翻腾今是古，词坛老将输伏。翰林风月，梨园乐府，端的是曾下功夫。</p><p>吊全志甫</p><p>心交原不问亲疏，契饮哪能较有无？谁知一上金陵路，叹亡之命矣夫！梦西湖何不归欤？魂来处，返故居，比梅花想更清癯。</p><p>吊范子英</p><p>诗题雁塔写秋空，酒满觥船棹晚风。诗筹酒令闲吟咏，占文场第一功，扫千军笔阵元戎。龙蛇梦，孤兔踪，半生来弹铗声中。</p><p>吊曾瑞卿</p><p>江湖儒土慕高名，市井儿童诵瑞卿。衣冠济楚人钦敬，更心无宠辱惊，乐幽闲不解趋承。身如在，死若生，想音容犹见丹青。</p><p>吊沈和甫</p><p>五言常写和陶诗，一曲能传冠柳词。半生书法欺颜字，占风流独我师，是梨园南北分司。当时事，仔细思，细思量不似当时。</p><p>吊鲍吉甫</p><p>平生词翰在官商，两字推敲付锦囊。耸吟肩有似风魔状，苦劳心呕断肠，视荣华总是干忙。谈音律，论教坊，占断排场。</p><p>吊陈有父</p><p>钱塘人物尽飘零，幸有斯人尚老成。为朝元恐负虚星命，凤箫闲鹤梦惊，驾天风直上蓬瀛。芝堂静，蕙帐清，照虚梁落月空明。</p><p>吊范冰布</p><p>向歆传业振家声，羲献临池播令名。操焦桐只许知音听，售千金价不轻，有谁知父子才能？冰如玉，玉似冰，比壶天表里澄清。</p><p>吊施君美</p><p>道心清净绝无尘，和气雍容自有春。吴山风月收拾尽，一篇篇字字新，但思君赋尽停云。三生梦，百岁身，空只有衰草荒坟。</p><p>吊黄德润</p><p>一心似水道为邻，四体如春德润身，风流才调真英俊。轶前车继后尘，漫苍天委任斯人。歧山风，鲁甸麟，时有亨屯。</p><p>吊沈拱之</p><p>掀髯得句细推敲，举笔为文善解嘲。天生才艺藏怀抱。叹玉石相混淆，更多逢世事石高石爻。蜂为市，燕有巢，吊夕阳几度荒邻。</p><p>吊赵君卿</p><p>闲中展手刻新词，醉后挥毫写旧诗，两般总是龙蛇字。不风流难会此，更文才夙世天资。感夜雨梨花梦，叹秋风两鬓丝，住人间能有多时？</p><p>吊陈彦实</p><p>府垣岁月露忠肝，宪幕冰霜岂汗颜？何其意政生谗间，自甘心愿就闲，转回头梦入槐安。后会何时再？英魂甚日还？望东南翘首三山。</p><p>吊廖弘道</p><p>人间未得注金瓯，天上先教记玉楼。恨穹苍不与斯文寿，未成名土一丘，叹平生壮志难酬。朝还暮，春又秋，为思君泪满裘。</p><p>吊睢景臣</p><p>吟髭捻断为诗魔，醉眼情开被酒酡。半生才便作三闾些，叹翻成薤露歌，等闲间鬓发皤。功名事，岁月过．又待如何？</p><p>吊吴中立</p><p>语言辩利扫千兵，心性聪明误半生。莱芜穷又染维摩病，想天公忒世情，使英雄遗恨难平。寒泉净，碧草馨，为发幽冥。</p><p>吊周仲彬</p><p>丹墀未知王楼宣，黄士应埋白骨冤。羊肠曲折云更变。料人生亦惘然，叹孤坟落日寒烟。竹下泉声细，梅边月影回，因思君歌舞十全。</p><p>吊乔梦符</p><p>平生湖海少知音，几曲宫商大用心。百年光景还争甚？空赢得雪鬓侵！跨仙禽路绕云深。欲挂坟前剑，重听膝上琴，漫携琴载酒相寻。</p><p>套数</p><p>【南吕】一枝花</p><p>自序丑斋</p><p>生居天地间，禀受阴阳气。既为男子体，须入世俗机。所事堪宜，件件可咱家意。子为评跋上惹是非。折莫旧友新知，才见了着人笑起。</p><p>【梁州】子为外貌儿不中抬举，因此内才儿不得便宜。半生未得文章力，空自胸藏锦绣，口唾珠玑。争奈灰容土貌，缺齿重颏，更兼着细眼单眉，人中短髭鬓稀稀。那里取陈平般冠玉精神，何晏般风流面皮，那里取潘安般俊俏容仪？自知，就里。清晨倦把青鸾对，恨煞爷娘不争气。有一日黄榜招收丑陋的，准拟夺魁。</p><p>【隔尾】有时节软乌纱抓扎起钻天髻，于皂靴出落着籁地衣。向晚乘闲后门立，猛可地笑起。似一个甚的？恰便似现世钟馗唬不杀鬼。</p><p>【牧羊关】冠不正相知罪，貌不扬怨恨谁？那里也尊瞻视貌重招威！枕上寻思，心头怒起。空长三千岁，暗想九千回。恰便似木上节难镑刨，胎中疾没药医。</p><p>【贺新郎】世间能走的不能飞，饶你千件千宜，百伶百俐。闲中解尽其中意，暗地里自恁解释，倦闲游出塞临池。临池鱼恐坠，出塞雁惊飞，入园林，俗鸟应回避。生前难入画，死后不留题。</p><p>【隔尾】写神的要得丹青意，子怕你巧笔难传造化机。不打草两般儿可同类。法刀鞘依着格式，妆鬼的添上嘴鼻，眼巧何须样子比。</p><p>【哭皇天】饶你有拿雾艺冲天计，诛龙局段打凤机。近来论世态，世态有高低。有钱的高贵，无钱的低微。哪里问风流子弟？折末颜如灌口，貌赛神仙，洞宾出世，宋玉重生，设答了镘的，梦撒了寮丁，他采你也不见得。任自论黄数黑，谈说是非。</p><p>【乌在啼】一个斩蚊龙秀士为高第，升堂室古今谁及。一个射金钱武士为夫婿，韬略无敌，武艺深知。丑和好自有是和非，文和武便是傍州例。有鉴识，无嗔讳，自花白寸心不昧，若说谎上帝应知。</p><p>【收尾】常记得半窗夜雨灯初昧，一枕秋风梦未回。见一人，请相会，道咱家，必高贵。既通儒，又通吏，既通疏，更精细。一时间，失商议，既成形，悔不及。子教你，请俸给，子孙多，夫妇宜。货财充，仓凛实，禄福增，寿算齐。我特来，告你知，暂相别，恕情罪。叹息了几声，懊悔了一会。觉来时记得，记得他是谁？原来是不做美当年的捏胎鬼。</p><h2 id="【赵善庆】" tabindex="-1"><a class="header-anchor" href="#【赵善庆】" aria-hidden="true">#</a> 【赵善庆】</h2><p>赵善庆，字文宝，饶州乐平（今江西乐平县）人。其名、字各本《录鬼簿》记载多异：曹本作善庆字文贤，又别作赵文宝，名孟庆；暖红室本又作赵可宝，余同；孟本、天一阁本均作名善庆，字文宝；《说集》本作名孟庆，字文宝。邵曾棋《元明北杂剧总目考略》认为&quot;诸说纷纷，不知孰是&quot;。今人多从曹本。天一阁本《录鬼簿》小传纪其&quot;以卜术为业。阴阳教授&quot;；曹本作&quot;善卜术，任阴阳学正&quot;；其他版本与曹本大致相同。考《元史·选举志》-《学校》，设阴阳教授而未设阴阳学正，当以&quot;教授&quot;为是。他游历甚广，先后到过西安、奉节、长沙、湘阴、镇江、杭州等地。所作杂剧今知有８种之多：《七德舞》、《糜竺收资》、《教女兵》、《姜肱共被》、《掷笏谏》、《醉写《满庭芳》》、《负亲沉子》、《村学堂》，皆已失传。马廉《录鬼簿新校注》认为《村学堂》即现存无名氏作品《村乐堂》，严敦易等则认为此论有关审慎。严敦易《元剧斟疑·赤壁赋》考证出《醉写《满庭芳》》即现存佚名作者《醉写《赤壁赋》》的异名；邵曾棋则认为仅其第一折情节与此剧有关（出处同上）。其散曲今存小令２９首，皆见于《乐府群玉》。内容多写景咏物、抒发羁旅思乡之情。朱权《大和正音谱》评其词&quot;如蓝田美玉&quot;，言其风格工丽。陆邦枢、林致大《薛昂夫、赵善庆散曲集·前言》谓：&quot;怀才不遇和一生飘泊，故其散曲于清新之中寓悲凉，于明丽之中寓感叹，比较抑郁、消沉，其成就亦居于薛昂夫之下。&quot;薛昂夫，色目人，善庆是南人，虽同为知识分子，而社会地位大为悬殊，这一点应引起研究者的注意。罗锦堂《中国散曲史》指出其散曲多方面的特色，说&quot;他也有些气壮的作品，如《山坡羊》《长安怀古》&quot;，&quot;另外还有一首《落梅风》《江楼晚眺》，是何等酣畅的文字。可惜其作品现存大少，不能以窥全豹。&quot;其散曲只收在《乐府群玉》中，而未见于他处；杂剧８种都未传世，这是读元曲者为之惋惜的事。</p><p>小令</p><p>【仙吕】忆王孙</p><p>寻梅</p><p>寻香曾到葛仙台，踏雪今临和靖宅，横斜数枝僧寺侧。动吟怀，一半衔春一半开。</p><p>述忆</p><p>太平接馆醉金钗，老迈情怀悲倦客，吟笔未成贾谊策。鬓毛衰，一半苍苍一半白。</p><p>【南吕】四块玉</p><p>雪湖和人韵</p><p>近水堤，临山寺，竹外横斜两三枝，楼前谈咏无多事。白战诗，白苎词，白玉卮。</p><p>【中吕】朝天子</p><p>送春</p><p>剑蒲，翠芜，雨过添新绿。药栏春事已结局，无计留春住。堤上芳尘，桥边飞絮，树头红一片无。布谷，杜宇，犹斗唤春归去。</p><p>【中吕】普天乐</p><p>江头秋行</p><p>稻粱肥，蒹葭秀。黄添篱落，绿淡汀洲。木叶空，山容瘦。沙鸟翻风知潮候，望烟江万顷沉秋。半竿落日，一声过雁，几处危楼。</p><p>秋江忆别</p><p>晚天长，秋水苍。山腰落日，雁背斜阳。壁月词，朱唇唱。犹记当年兰舟上，洒洒风泪湿罗裳。钗分凤凰，杯斟鹦鹉，人拆鸳鸯。</p><p>【中吕】山坡羊</p><p>燕子</p><p>来时春社，去时秋社，年年来去搬寒热。语喃喃，忙劫劫，春风堂上寻王谢，巷陌乌衣夕照斜。兴，多见些，亡，都尽说。</p><p>长安怀古</p><p>骊山横岫，渭河环秀，山河百二还如旧。狐兔悲，草木秋，秦宫隋苑徒遗臭，唐阙汉陵何处有？山，空自愁；河，空自流。</p><p>【商调】梧叶儿</p><p>隐居</p><p>绝荣辱，无是非，忘世亦忘机。藏鸳渚，浮雁溪，钓鱼矶，稳当似麒磷画里。</p><p>【越调】小桃红</p><p>佳人睡起</p><p>数声啼鸟串花枝，院落无人至。宝枕轻推粉痕渍，印胭脂，雕阑强情无情思。因丝鬅鬙，追寻心事，正是断肠时。</p><p>【越调】寨儿今</p><p>早春湖游</p><p>景物新，艳晨昏，山气张大成绿云。画舫红裙，紫陌游人，香软马蹄尘。棹涟漪水皱罗纹，破韶华桃露朱唇。湖风肥柳线，堤雨厚莎茵。春，又早二三分。</p><p>春情</p><p>愁冉冉，病恹恹，红窗睡起不甚忺。墨淡眉尖，风冷牙签，象管怕重拈。倦梳云懒对妆奁，怕愁春不卷珠帘。落红堆翠径，飞絮拥雕檐。嫌，楼外雨帘纤。</p><p>泊潭洲</p><p>忆旧游，叹迟留，情似汉江不断头。暮霭西收，楚水东流，烟草替人愁。鹭分沙接岸沧州，鱼惊饵晒网轻舟。风闲沽酒旆筛，月淡挂帘钩。秋，尽在雁边楼。</p><p>美妓</p><p>舞态轻，曲声清，生香玉骨粉掿成。娇眼珠星，指甲春冰，云鬓剪鸦翎。记沉香火里调笙，忆砑罗裙上弹筝。轻颦欺燕燕，浅笑妒莺莺。挣，那更性胡伶。</p><p>【越调】凭栏人</p><p>春日怀古</p><p>铜雀台空锁暮云，金谷园荒成路尘。转头千载春，断肠几辈人？</p><p>【双调】沉醉东风</p><p>秋日湘阴道中</p><p>山对面蓝堆翠蛐，草齐腰绿染沙洲。傲霜橘柚青，濯雨蒹葭秀。隔沧波隐隐江楼，点破箫湘万顷秋，是几叶儿傅黄败柳？</p><p>昭君出塞留</p><p>毡帐冷柔情挽挽，黑河秋塞草斑斑。丹青误写情，环佩难归汉。抱琵琶怨杀和番，比似丹青旧玉颜，又越添愁眉泪眼。</p><p>【双调】折桂令</p><p>西湖</p><p>问六桥何处堪夸？十里暗湖，二月韶华。浓淡峰恋，高低杨柳，远近桃花。临水临山寺塔，半村半郭人家。杯泛流霞，板撒红牙，紫陌游人，画舫娇娃。</p><p>湖山堂</p><p>八窗开水月交光，诗酒坛台，莺燕排场。歌扇摇风，梨云飘雪，粉黛生香。红袖台已更旧邦，白头民犹说新堂。花妒幽芳，人换宫妆，惟有湖山，不管兴亡。</p><p>【双调】落梅风</p><p>太乙宫探梅</p><p>冰花艳，水月魂，斗诗坛醉翁笔阵。自南枝漏泄了湖上春，问东风几番花信？</p><p>江楼晚眺</p><p>枫枯叶，柳瘦丝，夕阳闲画阑十二。望晴空莹然如片纸，一行雁一行愁字。</p><p>秋晴</p><p>秋声定，微雨歇，透疏棂纸窗风裂。孤灯儿似知愁恨切，照离人半明半灭。</p><p>暮春</p><p>寻芳宴，拾翠游，杏花寒禁烟时候。叫春山杜鹃何太愁，直啼得绿肥红瘦。</p><p>【双调】水仙子</p><p>仲春湖上</p><p>雨痕著物润如酥，草色和烟近似无，岚光罩日浓如雾。上春风啼鹧鸪，斗娇羞粉女琼奴。六桥锦绣，十里画图，二月西湖。</p><p>渡瓜州</p><p>渚莲花脱锦衣收，风蓼青雕红穗秋，堤柳绿灭长条瘦。系行人来去愁，别离情今古悠悠。南徐城下，西津渡口，北固山头。</p><p>客乡秋夜</p><p>梧桐一叶弄秋晴，砧杵千家捣月明，关山万里增归兴。隔嵯峨白帝城，捱长宵何处销凝？寒灯一檠，孤雁数声，断梦三更。</p><p>【双调】庆东原</p><p>泊罗阳驿</p><p>砧声住，蛩韵切，静寥寥门掩清秋夜。秋心凤阙，秋愁雁堞，秋梦胡蝶。十载故乡心，一夜邮亭月。</p><p>晚春杂兴</p><p>烟中寺，柳外楼，乱随风雪絮飘晴昼。游人陌头，残红树头，流水溪头。百六楚风酸，三月吴姬瘦。</p><p>【双调】雁儿落过德胜今</p><p>天竺寺</p><p>檀古道场，水月白衣相。真珠般若林，多宝如来藏。梵相四天王，唐塑八金刚。佛隐松间塔，僧推云外窗。虚堂，法鼓惊天上；长廊，游人惹御香。</p><h2 id="【陆登善】" tabindex="-1"><a class="header-anchor" href="#【陆登善】" aria-hidden="true">#</a> 【陆登善】</h2><p>陆登善，字仲良。曹本、暖红宝本《录鬼簿》注：&quot;一云姓陈&quot;。贾仲明吊词云：&quot;贞元始祖谥宜（宣）公，嗜著《茶经》桑苎翁&quot;，以登善为唐代名人陆贽、陆羽之后。其祖父维扬（今江苏扬州市）人。父官江淮行省（治扬州）典掾，至元年间江淮行省改江浙行省（治杭州），移官举家赴杭，登善遂为杭州人。登善为人沉重简默，工词曲，能讴歌，贾仲明称其&quot;词诗歌唱，诗禅贯通，一代文风&quot;，可见其文名时著，极受推崇。钟嗣成《录鬼簿》列为&quot;方今才人相知者&quot;，且于《录鬼簿》卷上跋语中说明，所录元代前辈杂剧作家的资料皆为登善得之于吴弘道，则登善与钟氏相识且厚交，钟氏撰写《录鬼簿》多得其相助。邵曾祺《元明北杂剧总目考略》则因此疑问：&quot;钟既与他相识，何以又不知其确姓？&quot;且&quot;孟本、《说集》本《录鬼簿》不载此人&quot;。《太和正音谱》、《元曲选目》亦均失载此人。所作杂剧，今知有２种：《开仓籴米》、《张鼎勘头巾》，惜皆失传。青木正儿、邵曾祺等以为朱权、贾仲明列入无名氏作品而臧懋循《元曲选》署名孙仲章的《河南府张鼎勘头巾》一剧，即登善之作；严敦易提出还是以本剧权列为无名氏为宜。至于孙仲章一说，则无什么可能，亦无研究价值（《元剧斟疑·勘头》）。严氏在《元剧斟疑·陈州粜米》中还认为《开仓籴米》可能便是现存的无名氏《陈州籴米》；邵曾祺以剧名太泛、&quot;籴&quot;、&quot;粜&quot;不同为由，主张暂付存疑（出处同上）。刘荫柏《陆登善与〈包待制陈州粜米人〉仍坚持认为《开仓籴米》之&quot;籴&#39;为&quot;粜&#39;之误，《开仓籴米》即《陈州粜米》；《录鬼簿》著录剧目四百余种，&quot;仅在陆登善名下有此剧目，故推测《元曲选》中存者当为陆登善作。&quot;（《剧艺百家》一九八六年一期）就此二剧而言，均为元杂剧中上乘佳作。登善当时还有乐府、隐语成集，今《全元散曲》仅辑存散套〔南吕·一枝花〕《悔悟》一套，写对眠花卧柳生活的醒悟。</p><p>套数</p><p>【南吕】一枝花</p><p>悔悟</p><p>春风柳吐金，夏日荷铺锦。秋赡辉碧汉，冬雪老遥岑。四季光阴，终日寻芳饮，奇化选拣簪。曾共知音，受用了些云屏月枕。</p><p>【梁地】也曾腿厮压齐声儿和曲，头厮顶难字儿闲吟。番思年少如春梦。传书寄简，剪发捻沉。盟山誓海，解佩移簪。也曾待佳期到夜半更深，度良宵翠被鸳衾。如今腆着脸百事儿妆憨，低着头凡事儿撒吞，睁着眼所事推病。聪明，待怎？蓝桥一任洪波浸，但饱暖且则恁。始觉从前枉用心，再不追寻。</p><p>【尾】眠花卧柳性全禁，惜玉怜香心再不侵。假若普救寺丽春园待则甚？自今，自今，把这俏倬家风脱与您。</p>',2717),e=[q];function h(r,d){return t(),a("div",null,e)}const c=p(u,[["render",h],["__file","part17.html.vue"]]);export{c as default};
