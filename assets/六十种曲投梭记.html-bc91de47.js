import{_ as p}from"./plugin-vue_export-helper-c27b6911.js";import{o as a,c as e,e as r}from"./app-1c06d5dc.js";const h={},d=r('<p>《六十种曲 投梭记》</p><p>（明）徐复祚 着</p><p>（明）毛晋 辑</p><p>投梭记</p><p>（明）徐复祚 着</p><p>绣刻演剧十本</p><p>第四套</p><p>绣襦（亚仙）<br> 靑衫（兴奴）<br> 红梨（素秋）<br> 焚香（桂英）<br> 霞笺（丽容）<br> 西楼（素徽）<br> 投梭（缥风）<br> 玉环（玉箫）<br> 金雀（彩凤）<br> 赠书（轻烟）</p><p>绣刻投梭记定本</p><p>●投梭记目录</p><p>第一出 家门<br> 第二出 叙飮<br> 第三出 逼娼<br> 第四出 渡江<br> 第五出 订盟<br> 第六出 拒奸<br> 第七出 恣刦<br> 第八出 折齿<br> 第九出 却说<br> 第十出 应聘<br> 第十一出 谋窜<br> 第十二出 忠吿<br> 第十三出 闺叙<br> 第十四出 出关<br> 第十五出 阴伏<br> 第十六出 赴宴<br> 第十七出 约社<br> 第十八出 哭友<br> 第十九出 魔见<br> 第二十出 鬻女<br> 第二十一出 出守<br> 第二十二出 赛魔<br> 第二十三出 救女<br> 第二十四出 □□<br> 第二十五出 □□<br> 第二十六出 逆节<br> 第二十七出 交战<br> 第二十八出 闺叙<br> 第二十九出 获丑<br> 第三十出 逃避<br> 第三十一出 奠江<br> 第三十二出 大会</p><h2 id="第一出-家门" tabindex="-1"><a class="header-anchor" href="#第一出-家门" aria-hidden="true">#</a> 第一出 家门</h2><p>【瑶轮第七】〔末上〕瑶轮先生貌已焦。何事复呶呶。自从世弃。屛居海畔。煞也无聊。况妻身号冷。子腹啼枵。不将三寸管。何处觅逍遥。</p><p>算来日月。只有酒堪浇。一醉乐陶陶。自歌自舞。自斟自酌。暮暮朝朝。但淸风无偶。明月难邀。聊将离索意。说向古人豪。〔问答照常〕</p><p>【满庭芳】江左风流。谢郞称最。居平醉日恒多。东邻有女。一见缔丝萝。奈可虔婆作梗。轻贫士取闹投梭。生恶计。巧乘折齿。逼泛豫章艖。</p><p>王敦方犯阙。钱凤继起。满地干戈。痛周戴尙书骂贼遭磨。幸有伊尼助阵。战采石重整山河。缥风氏死中得活。重会秣陵阿。</p><p>谢幼舆折齿宁土苴。</p><p>元缥风守节几菹鲊。</p><p>两尙书骈戮得褒封。</p><p>鹿大王助阵堪惊诧。</p><h2 id="第二出-叙飮" tabindex="-1"><a class="header-anchor" href="#第二出-叙飮" aria-hidden="true">#</a> 第二出 叙飮</h2><p>【破齐阵】〔生冠服扮谢鲲上〕鹓鹭淸班谢却。林泉雅致堪娱。冠挂东门。吟成梁父。到处诗朋酒侣。鼙鼓中原多俶扰。藜杖西山且挟书。蹉跎光景徂。</p><p>〔淸平乐〕中原鼎沸。带甲满天地。解组归来聊自避。寂寂柴门长闭。闲来何事徜徉。笔床酒盏茶铛。试问东华热哄。何如北牖淸凉。下官姓谢。名鲲。字幼舆。陈国阳夏人也。父亲任至国子监祭酒。家于秣陵之落星桥。下官赋性落拓。不修威仪。向为东海王府参军。因见他作事乖张。遂谢病归。自家居以来。日惟飮酒读易。不与外事。但飮量颇弘。又不善生产。薄田陋室。尽作酒资。以此家业萧然。难以度日。荆妻王氏。乃豫章王车骑之女。不但瑶编彤管。追班氏之芳踪。且喜裙布钗荆。守孟光之雅操。岳父见我家贫。时常看济。这几时不见来。想因道路遥远。兵戈阻涩。以此闻问久不相通。连日家中空乏。不知早膳已炊得否。夫人那裏。</p><p>【前腔】〔旦上〕操作自甘朝暮。服劳岂惮勤劬。狼狈生涯。蟏蛸门户。谩说乐饥薖轴。自分蓬蒿甘淡薄。宁向花枝鬬丽姝。云鬟羞整梳。</p><p>〔见介生〕夫人。我致政归来乐有余。闲居不飮待何如。〔旦〕相公。学成文武须当货。何故栖迟泌水隅。相公。我看你志气腾骧。人才超乘。笔下三千牍。学究天人。胸中十万兵。机参造化。当此龙争虎斗之日。正汝凤翥鸾翔之时。何乃为飮酒自废之郑洎。竟不学乘时赴会之萧曹。况三餐不继。半菽尝亏。日高未炊。何日是了。〔生介〕夫人。卑人岂无当世之志。但须待时而动。当今晋室不纲。五胡云扰。东海王越井蛙■〈宀舀〉鼠耳。成得甚事。是以不欲为其参军。卑人正恐终不能免耳。夫人乃欲褰裳就之乎。目前穷苦。何足介意。古人三旬九餐。贫岂独我。</p><p>【玉芙蓉】我遗荣忽若无。归杖眞知足。向波涛乞得泉石闲躯。饥来菘菜和云煑。兴到村醪带月沽。无忧虑。但扪虱自语。任京尘眯眼。怎到草茅庐。</p><p>【前腔】〔旦〕你饥寒迫向隅牢落悲难遇。拙谋生绝似玄晏相如。荆扉尽日无人扣。涸辙何时得水苏。云衢路。似康庄须骛。劝君家早奋。莫待哭穷途。</p><p>〔生〕夫人。说话良久。腹中甚饥。不知可有早膳。〔旦〕厨中乏米。尙未得炊。〔生〕我已罢官。这袍服要他何用。你就与我脱去。央邻家小二。换了几贯钱。买些米。多沽些酒来消遣。〔旦脱衣应介〕晓得。胸中徒有千金赋。囊裏惭无一贯钱。〔下生吊场〕</p><p>【新荷叶】〔外上〕唱罢铜鞮日欲晡。花前醉樽前起舞。〔小生上〕春山无伴访潜夫。丁丁伐木声相赴。</p><p>〔外〕下官周顗。字伯仁。官拜尙书。〔小生〕下官戴渊。字若思。官拜尙书仆射。伯仁兄。此间已是谢幼舆家门首。与你径入。〔生迎接介外小生〕江左衣冠爱惜春。时时豪飮任天眞。〔生笑介〕知君此兴应非浅。笑我藜藿终难作主人。伯仁若思二兄。何以忽蒙枉顾。〔外小生〕我辈在新亭飮酒。不得足下。无以为欢。故此相造。〔小生〕幷携得靑蚨半千。幼舆可去沽些酒来。以完我两人未阑之兴。〔生〕小弟正因闷坐无聊。厨中吿匮。已把小弟所穿袍服。倩邻家小厮换酒去了。二兄少待。〔向内问介〕夫人。沽得酒到。就暖来我辈同飮。〔内应介外〕小弟一来造飮。二来也要劝幼舆出仕。若是你把袍服都废。难道绝意仕宦了。所谓幼舆不出。其如苍生何。〔小生〕岂但苍生。其如数口何。〔生叹介〕</p><p>【锦缠道】自笑我计迂疎。似仲蔚蓬蒿满居。芜秽积庭除。〔外小生〕弟辈闻得幼舆也贫得紧了。不知何以度日。〔生〕但饥来采尽山蕨溪鱼。〔外小生〕难道便足了你一生么。〔生〕我用不了靑山下云犂月锄。一任他红尘中伯略王谋。笑傲觑沈浮。管什么争龙斗虎。〔外小生〕可不埋没了英雄。〔生〕本是乾坤一腐儒。岂堪与人间张主。自合掩蓬门蝶梦任■〈艹遽〉■〈艹遽〉。</p><p>【朱奴插芙蓉】〔旦携壶上〕雪花酿流霞满壶。烹葵韭香浮朝露。〔生〕想是有酒了。待小弟去取来。〔出介〕夫人。可是有酒了。〔旦〕自媿匆匆缺鸡黍。〔生〕不妨。都是相知的。儒家味从来俭素。夫人请进罢。〔旦下生持酒见介〕二兄。这是苜蓿具恐不堪下箸似这般贫儒作供。直得一胡卢。</p><p>〔飮介外小生〕幼舆。弟辈自过江来。还不曾有一日醒哩。</p><p>【倾杯序】这是醍醐。浇块磊。送居诸。谁解得杯中趣。〔生〕断送了几场蜗战。几遍蜂衙。几处蛙鸣。几许龙图。〔合〕似这般兵戈蔓衍。中原瓜剖。天地蓁芜。岂容人睁开醒眼看飞乌。</p><p>〔外小生〕请问幼舆。当今豪杰是谁。〔生叹不答小生〕王敦却也豪爽。〔生笑介〕王处仲蜂目豺膺。此人得志。飞而食人。不意二兄人伦之鉴。一昏至此。〔外小生〕未便如幼舆之言。请问幼舆。何以遂坚丘壑之志。</p><p>【小桃红】〔生〕我岂甘落魄山之曲。闲浪荡溪之澳。笑悠悠若个能刮目。纷纷何地堪投足。沐猴虓虎干碌碌。只落得坐观傀儡悲哭。</p><p>我辈今日飮酒快甚。如何说起朝家事来。二兄应罚大觥。〔外小生笑介〕应罚。应罚。〔飮介〕</p><p>【福马郞】对酒何当谈世务。且进杯中物。休自误。花开谢只须臾。天地一丘墟。便宜事醉模糊。</p><p>【尾声】由来酒是人间禄。且濡首旁观荣共辱。莫问刘兴与项蹙。</p><p>〔外小生〕弟辈醉矣。姑且别去。改日再来。</p><p>酌酒与君君自宽。</p><p>山川龙战血漫漫。</p><p>乍逢酒客淸游惯。</p><p>谈笑功成耻据鞍。</p><h2 id="第三出-逼娼" tabindex="-1"><a class="header-anchor" href="#第三出-逼娼" aria-hidden="true">#</a> 第三出 逼娼</h2><p>【光光乍】〔小丑扮元鸨子上〕老去病来缠。花谢岂重姸。曾擅平康铅华选。怪的是小猱儿忒寒贱。</p><p>〔昭君怨〕春到惊翻绣幌。陌上柳条新放。花月傍楼台。镜奁开。闷把阑干倚。羞见鸳鸯双起。休说旧风流。皱眉头。老身李氏。原是教坊中角妓。此间落星桥有个财主。姓元。名緖。因到我家来闝得意了。遂娶了老身。到得他家。不上十年。家道消折。老儿也就死了。他前妻掉下一个女儿。唤名缥风。年方二八。生得千娇百媚。从小教他吹弹歌舞。顶眞续麻。风流调笑。诸事皆精。老身无以糊口。只得仍做教坊中勾当。屡屡教他接客。只是不从。今日不免再唤他出来。劝诲一番。缥风儿那裏。〔占上〕</p><p>【似娘儿】顾影自悲怜。严亲丧家道顚连。靑铜怯照芙蓉面。朝云懒赴。春阳怕踏。懊恼慵塡。</p><p>〔见介〕母亲万福。〔丑〕〔菩萨蛮〕孩儿。你不见春芜掩映秋千裏。春波摇动鸳鸯起。多少俏王孙。金鞭袅翠裙。〔占〕母亲。我绣窗闲自坐。那管春光过。任他红紫飞。春愁不到眉。〔丑〕我儿。你在房中做甚。头也梳得不整齐。花儿也不带朵。〔占〕孩儿在房中绣花。梳甚么好头。〔丑〕我这样人家。绣甚么花。你接了个富贵郞君。怕没得穿。没得带。到自去做生活。依着做娘的。还梳个好角儿。穿套好衫子。搽些脂粉。人来也好看。〔占〕母亲。这是甚么说话。父亲在日。也是秣陵有名目的人。骨肉未寒。何忍为此勾当。倚门献笑。再也休题。〔丑〕我儿。那裏是你娘要你做这勾当。自从你父亲亡后。家中十分艰窘。开门七事。那一件不在做娘的身上。你若不肯接人。教我如何度日。况你这般容貌。这般年纪。就不说与我挣钱。你自己靑春也不可蹉过。〔占〕母亲听禀。</p><p>【月上五更】绣榻闲凭遍。春光任流转。〔丑〕你虽不肯接客。我今开着门户在此。只怕那些子弟们也饶你不得哩。〔占〕何处闲蜂蝶。敢逐桃花片。〔丑〕外边这般好景。不耍子也是痴。〔占〕一任南陌东城。游丝趁风软。〔丑〕日日坐在房中。难道不闷人。〔占〕我金针纴罢重添线。那管他树底流莺。檐前飞燕。〔丑〕儿。那间房子有甚好处。〔占〕有秦川锦玉女梭。幷州翦。闺中此景堪留恋。〔丑〕难道住了你一世。〔占〕纵便是岁岁年年。亦何愁何怨。</p><p>【蛮江令】〔丑〕我这冷落闲庭院。贫穷怎消遣。我与你两口。朝夕裏七件将何办。你不见南瓦北瓦整日笑喧阗。偏我把门儿闭匾儿面何曾见。</p><p>【月照山】〔占〕生小多婉娈。风月闲情浅。那卖笑乔衣饭。未语先羞腼。烟月招牌。明明摄魂券。〔丑〕我儿。你不要说尽了。做小娘不好。接了有钱的子弟们。要吃有珍羞百味。要穿有锦绣千箱。〔占摇头介〕娘。羞答答亏你说这话。何须拣食穿衣绢。便是腹馁身寒。也胜是勾阑里串。母亲。旣是家裏艰难。随分女工针指。机梭织纺。孩儿件件都会。情愿朝夕无懈。奉事母亲。你休心偏。咽他人喉下涎。还则望周全。结孩儿指下缘。</p><p>〔丑背介〕缥风执性如此。一时未便劝得他转也。且不要难为他。他说愿做女工。我就将计就计。要他织锦。待织不出时。打他有名。机儿不许他摆在房裏。要摆在当门。等这些过往子弟日日刮他。少不得刮上了。〔对占介〕孩儿若肯生理。我又何愁。我思想起来。只有织锦好生理。又怕辛苦难为你。</p><p>【凉草虫】缲成天女丝。分来园客蠒。无昏晓。须勤勉。只愁你寒窗百虑煎。体娇心倦。待织到连理花枝。还须留意缠绵。</p><p>〔丑〕我儿。明日就去买了机儿。拣好日就动手。你一日不趁。一日不活哩。〔占〕晓得。</p><p>春风永巷闭娉婷。</p><p>晓夜机声吚■〈口轧〉鸣。</p><p>唱尽新词欢不见。</p><p>烟花冷落过淸明。</p><h2 id="第四出-渡江" tabindex="-1"><a class="header-anchor" href="#第四出-渡江" aria-hidden="true">#</a> 第四出 渡江</h2><p>【双劝酒】〔副净扮钱凤上〕籧篨戚施。甘言悦耳。似向火乞儿。承颜顺旨。奴颜婢膝任人嗤。好官自我为之。</p><p>生平性格似虺蛇。腹有戈矛脸有花。有甚意头求富贵。设些巴鼻便奸邪。下官姓钱。名凤。表字世仪。嘉兴人也。若论我平日做人。眞个有许多奇妙。天生成一条为鬼为蜮。半明不白。秤钩儿般的直肚肠。又长成一副斑斑驳驳。花嘴花脸。染缸儿似的好面貌。别没甚伎俩才能。专一味胁肩谄笑。见贵人蹲低了曹子交的长身。好似顶枯髅的死尾狐。对小民拽扎起阎罗王的狠脸。有如新出林的金钱豹。逞着三寸簸人弄人的快舌。当地便起千丈风波。藏着百般算人哄人的机谋。对面还如九嶷峯峤。赤头蝇任尔嗔憎。白日鼠由他讥诮。尝尽了美甘甘香馥馥董贤邓通的黄龙阳。嗅尽了臭乌筯泥滑辣五侯七贵的鞾鼻凹。送钱财土门。忙忙伸着颈好似鹅头。好朋友相访。请请请缩着头犹同乌龟。假谦恭赛过王莽。施诡谲不数曹瞒。人都道我是楚元极的教门。我自想还是吴伯嚭的腔调。〔笑介〕那曾怕生前三尺难逃。还只愁死后一报还报。我钱凤蒙王大将军抬举。现做参军。名位虽不甚高。腹心颇颇相托。中军帐惟我独尊。前箸筹谁人敢借。目今晋室不纲。刁刘擅政。大将军现总八州军马。声势赫奕。朝野震恐。况有亲兄王导。现为丞相。每事与大将军相为表裏。眼见得大事可成。受禅有日。那时大将军做了皇帝。王丞相做了皇兄。我钱凤岂不是第一个佐命元勋。好畅快活。且待进见之时。劝他早早渡江。呀。辕门掌号。想是大将军升帐矣。〔净扮王敦上〕</p><p>【秋蕊香】睥眤乾坤雄志。干将剑双倚雌雄典午衰微栖迟江沚。定伯略必须翦此。</p><p>〔减字木兰花〕朝廷多故。须知鼎革天之数。谁废谁兴。可奈狐狸扰玉京。英雄困久。从今得展拏云手。南向挥戈。直捣新亭奈我何。孤姓王。名敦。字处仲。琅琊临沂人也。尙武帝襄城公主。拜驸马都尉。后因翼戴今上。累拜鎭东将军。都督江南等八州诸军事。驻札姑熟。我想晋室凌夷。王气将尽。况有刘隗刁协在内弄权。每每排沮孤家。孤今乘累代余威。藉八州士马。内有吾兄茂弘。外有参军钱凤。晋室宗社。何愁不入吾掌。吾兄已差人在此征取入朝。不乘此渡江而去。更待何时。〔笑介〕蛟龙岂久池中物。骐骥宁甘枥下终。叫将官。大开辕门。请钱参军议事。〔众介副净入跪介〕主公。钱凤见。〔净〕世仪少礼。世仪。丞相有书来。朝廷亦有使命。取我入朝。何时可去。〔副净〕凤闻时不可失。卽今日便宜渡江。不可迟滞。〔净〕分付大小三军。趁此风日晴和。速渡过江去。〔众吶喊介〕</p><p>【朝元令】扬旌誓师。千里龙蛇字。横槊赋诗。千古风流事。整顿艅艎。远临江泛。只为羣狐争肆。天地无私。干戈斧钺宁浚时。白羽逐靑丝。龙旗引凤辎。〔合〕风颿如驶。指日见锦衣兵士。锦衣兵士。</p><p>【前腔】滚滚波涛呑噬。灵潮万里澌。天堑势难支。看京观陈尸。舟中掬指。穷丑自求顚踬。江左一枝。枯鱼呴沫眞可媸。管敎你愁遂楚天滋。恨同吴水咨。〔合前〕</p><p>【前腔】隐隐金焦山寺。狂澜砥柱斯。畅望酒频酾。吴楚分雄。乾坤自尔。笑问朝宗何自。抚景追思。投鞭欲济谁敢尸矫矫祖生词。嵬嵬公瑾祠。〔合前〕</p><p>【前腔】渺渺烟靑峯紫。山峦挺玉芝。云树映茆茨。锦浪霞浮。金波日刺。喷浪鲸鲵不试。云影天光。中流自在堪举巵。短棹泛鸬鹚长汀立鹭鸶。</p><p>〔合前众〕禀爷。已到石头城下了。〔净〕钱参军。孤已到此。如何百官不出迎接。不来犒师。传下号令。着军士高声大叫。着晋家宰执军前议事。〔副传介〕大小三军。大将军有令。向城下高叫。唤晋国大臣军前议事。〔众应喊介外小生醉容上〕</p><p>【三棒鼓】石头城下酒如淄。色过琥珀琼脂也。醉何辞。狂来捻髭。醒来抹眵难自搘。还愁明朝欲买无赀也。难赊一鸱。难赊一鸱。</p><p>〔小生〕伯仁兄。我辈飮酒甚乐。忽闻王敦渡江而来。其意何如。〔外〕他不臣之迹。颇颇彰露。果不出幼舆之言。今来入朝。目中那有我辈。相见时和你不宜卑屈。使彼觑江东无人。〔小生〕伯仁所见极是。〔外对小卒介〕报去。说有周戴两尙书拜望。〔卒报介净〕钱参军。相见之礼若何。〔副净〕待钱凤出去讲定了。然后相见。〔净〕说得是。〔副净出见介〕二位老先生拜揖。〔外小生〕世仪兄拜揖。〔副净〕二位莫非要见大将军么。请问如何行礼。〔外小生〕呀。朝廷自有体统。尙书八座之尊。难道停参不成。〔副净〕老先生差矣。大将军礼绝百寮。位在诸侯王上。况今日手握重兵。江左危于累卵。卽官家尙且拱手。二位老先生何难屈膝。倘以礼数之虚文。贾不测之实祸。那时螳臂奚施。麝脐空噬。莫怪钱凤此时不言也。〔外小生笑介〕世仪。大将军虽尊。同为朝廷臣子。非有君臣之分。大将军来而我辈不出。罪在我辈。出而不接。罪不在我。若大将军不出。我辈也不入。〔副净〕等钱凤委曲去禀。〔进介〕周顗戴渊崛强之甚。必欲与主公讲钧敌之礼。依钱凤看起来。主公少自贬损。哄他进来。就说话中间。寻一衅端。杀此老牛。实为上策。〔净〕参军之言有理。叫开门。请二位尙书相见。〔净出接介外小生进见介净〕〔临江仙〕闻道江东花正好。家家庭户春风。乘流特自泛艨艟。洗兵扬子水。驻马秣陵峯。〔外小生〕王气自来推建业。灵长国运曈昽。处仲兄。我与你猛拚飮散百壶空。且将鸿鹄意。付作马牛风。〔净〕伯仁兄。若思兄。孤之此来。朝议以为何如。〔外小生〕不知处仲者以为逆节。深知处仲者以为忠诚。〔净笑介〕卿可谓能言矣。〔副净〕闻得江东日夜忧恐。果有之么。〔外小生笑介〕世仪差矣。处仲若拥兵犯顺。人思贾勇。处仲若戮力王室。且悲其来之晚。何忧恐之有。〔净笑介〕又说得好。〔副净〕只是大将军到此。百官不可不迎。三军不可不犒。〔外小生〕世仪一发差了。百官各有司存。岂以处仲而离次。三军未有奇绩。难以勤王而望赏。〔净笑介〕久不见卿。词锋转锐。〔外小生〕</p><p>【二犯江头金桂】处仲兄。你自昔翩翩雄恣。英名彻遐迩。是王家梁栋。天府彛鼒。展吁谟时扪虱。白璧岂容疵。黄金不可訾。〔净〕闻得朝廷草创。仪文都陵替了。〔外小生〕各守官司。勿得因而。谁敢弄王章同故纸。请问处仲。何时朝见天子。〔净〕还须择日。〔副净〕二位身为大臣。不知朝廷典故。大将军入朝。岂容草草。〔外小生〕世仪。你那些个言谈切偲。一■〈日迷〉里威权凭恃。你敢是觑朝廷作奴下厮。</p><p>〔净〕钱参军。可领二公观孤舟楫阵势。〔副净〕得令。大小三军尽皆出营。列成阵势。〔众军摆阵吶喊介副净〕大小三军可速归伍。〔众复喊下净〕</p><p>【前腔】伯仁若思。你不见我艅艎龙似。旌旗舞扬飔。更熊罴云绕。粮草鳞差。似从心展四肢。〔副净〕二位老先生。你须凭龟与蓍。莫开衅与疵。你不见我主公呵。皤腹于■〈髟上思下〉。凤表龙姿。〔外小生笑介副净〕更英豪辐辏充任使。须知道天心佑慈。人归如市。你若不识时务呵。则怕断送你老头皮双鬓丝。</p><p>〔外小生笑介〕天下事不是一人私议的。我辈且吿别。处仲兄请了。家散万金酬死士。身留一剑答君恩。〔外小生下净吊场介〕周顗戴渊如此骄傲。主公何不杀之。〔净〕二人颇有词令。且负时名。留之不足为患。杀之反失人心。今初渡江。岂容造次。〔副净〕主公之言有理。〔杂扮差官上〕诏下金銮殿。言投玉帐中。报进丞相府差官下书。〔报介杂跪介〕丞相差小官禀上爷。嫌疑之际。不好相见。书中之言。切乞介意。〔递书净看介〕差官自回。另遣人送回书来罢。〔杂〕晓得。将军不下马。各自奔前程。〔下副净〕丞相。大爷书中之意若何。〔净〕他前边劝我诛杀周戴。后边引荐一人。名曰谢鲲。此人孤亦曾闻其名。收之幕下亦好。参军。明日就将些礼物去聘来。〔副净〕领旨。</p><p>极眺金陵城。</p><p>高风卷斾旌。</p><p>孔璋文素重。</p><p>万里可横行。</p><h2 id="第五出-订盟" tabindex="-1"><a class="header-anchor" href="#第五出-订盟" aria-hidden="true">#</a> 第五出 订盟</h2><p>【懒画眉】〔占上〕小立阑干春昼迟。荡漾晴光燕子飞。枕痕一线粉腮欹。忽听鸟语因风碎。几度支颐懒画眉。</p><p>〔乌夜啼〕小桃落尽残红。夜来风。又是一番春事不从容。绣窗畔。机轧轧。恨重重。可惜日长闲挂小帘栊。奴家缥风。奉母亲命织锦为活。这是女子分内的事。只是教我机儿不要摆在房裏。故意摆在当门。奴家日逐上了机。门外踏春年少。不知有许多来调弄。我虽不睬他。却是欠雅。西邻有个谢参军。风流蕴藉。时常过来。看他十分留意奴家。奴家若得这样一人。终身事奉。也免了靑楼之丑。只是母亲嫌他家贫。每每怠慢他。他虽不放在心上。奴家却过意不去。今日母亲人家吃酒去了。不免上机儿趱织一回。</p><p>【前腔】手揽金梭思欲迷。寒食飞花香满畦。挑丝理素机抛掷。邻姬莫问容顦顇。只许西窗夜月知。〔生醉上介〕</p><p>【前腔】赏胜寻芳带醉归。卧酒呑花日几回。行行慢到玉楼西。呀。忽惊小妇鸣机织。〔占作叹介生〕看他敛态停梭声正欷。</p><p>小生从西郊踏春而归。不觉烂醉。前面已是元妈妈家。你看缥风正在机间织锦。看他面如明月。辉如朝霞。色如桃葩。肌如凝雪。乍见如红莲透水。近觇如彩云出山。天下那有这样好女子。且走上前去。看他如何。〔揖介〕小娘子作揖。〔占〕机中不便回礼。省了罢。〔生〕你就下机来还我一礼。不好么。也罢。我这个淡喏。不到得拆了本。小娘子。小生酒渴得慌。借杯茶吃。〔占〕家贫。没有现成的。〔生〕旣没有。回去吃罢。〔欲走又转介占〕怎么去了又转来。〔生〕我想来没有茶。凉水借瓯儿也罢。〔占〕前边河水最淸。好解酒。〔生〕又道是酒渴爱江淸。小娘子。小生特来相访。喜得你老厌驼不在。你就下机来一会儿。有甚亏了你。〔占〕我巴不得完此机锦。省得母亲聒噪。那有功夫与你闲讲。〔生笑介〕你不肯下机。我自到机边来看看。小娘子。这锦也有名么。〔占〕</p><p>【香遍满】这的是天孙云绮。回环绣纹眞个奇。没倒断金针拈又弃。〔生〕小娘子。这是甚么鸟儿。〔占〕彩鸳双水嬉。〔生〕这个花是甚么花。〔占〕红莲并蒂偎。〔生〕这也到有个取意儿。元有这花样儿么。〔占〕幽情说向谁。花样子随心意。〔生〕</p><p>【二犯梧桐树】小娘子。我看你这锦呵。花心为鸟欹。鸟翅藏花底。就锦字回文也猜不出多情谜。只是一节。怎禁得当窗啼鸟声声碎你静守机梭。只恐春愁消瘦伊。你不见靑骢控引花前辔。多少佳人。笑倒在秋千影裏。〔占〕</p><p>【浣溪沙】谢老爷。你情意儿我心自会。生憎的命运合颓。娘行逼入烟花队。教我到红粉丛中着舞衣。我愁无际。只得向寒机儿度岁月。见人羞说个眞实。〔生〕</p><p>【刘泼帽】小娘子。看你娇羞暗把眉儿眦。热心人听了心恓。可怜雅志冰霜履。小娘子。你若肯随了谢鲲呵。也不用媒。愿解下腰间佩。</p><p>〔占起身介〕老爷若肯提拔奴家。不使沦落。愿终身奉事。奴家就此拜谢。〔生〕只恐你母亲不肯。〔占拜生答介占〕</p><p>【秋夜月】我眞心怎移。愿白首如今日。地老天荒时虽逝。风凄露冷心无怼。老爷。须不是路李。莫看成野卉。〔丑上〕</p><p>【东瓯令】今朝醉烂似泥。两脚蹒跚屡舞僛。门前何事人声沸。〔看介〕啊呀。元来又是那个谢穷鬼尝汤水哩。恼杀人也没廉耻。〔见介〕谢老爹。今朝下顾甚风吹。背地裏耍虚脾。</p><p>〔生笑介〕元妈妈。你把女儿嫁我罢。〔丑〕好好。嫁了你。好一对儿打莲花落去。不识羞的贱人。前日说了许多不肯接客的说话。背着我机又不织。与人调弄。别个也罢。偏要与谢穷这个不长进的东西闲讲。〔生笑介〕你那见我穷来。〔丑〕</p><p>【金莲子】看你穿一件虼蜋皮。迎风只觉寒酸气。〔生咄介〕好好。你当面骂我。女儿不嫁我。不到得饶了你哩。〔丑〕做出个沙村势逞威。〔占〕母亲少说些罢。孩儿心下也要嫁他哩。〔丑〕你要嫁他。早哩。打点个合卺杯。向高高山上搭救你块望夫石。</p><p>【尾声】谢老爹。从今放着傍州例。好向蓝田种下双白璧。那时节纔许你担酒牵羊来娶妻。</p><p>不识羞的贱人。还不随我进来。〔丑占下生笑介〕这个老乞婆这等无礼。</p><p>朱芾马嘶杨柳风。</p><p>树头树底觅残红。</p><p>歌声缓过靑楼月。</p><p>只有襄王一梦中。</p><h2 id="第六出-拒奸" tabindex="-1"><a class="header-anchor" href="#第六出-拒奸" aria-hidden="true">#</a> 第六出 拒奸</h2><p>【探春令】〔旦上〕酴醿香梦怯春风叹云髻飞蓬。甘劳苦杼轴灯前控。肯贪耍闲虚哄。</p><p>妾本儒家女。深居绿窗裏。结发嫁谢郞。荆钗布为被。抱瓮朝汲泉。挑灯夜针黹。常诵交儆诗。鸡鸣劝夫起。所嗟室屡空。食贫世所耻。良人负■〈斤〉■〈也〉。所遇多荆枳。门户冷于冰。人情薄似纸。伤哉行路难。悒悒讵能已。奴家王氏。自从相公出去。数日不见回家。家裏十分艰窘。全凭针黹度日。我父母家在豫章。许久不知为何再没个音信来。这裏要稍个信去。苦无便人。甚是放心不下。我相公雄才大略。不肯出仕。终日只是吃酒。问着他又不说。咳。如何是了。</p><p>【桂枝香】兰闺愁冗。绣床闲空。金针纫就慵拈。彩线添时恨种。听黄鹂声啭。听黄鹂声啭。枝头调弄。闪得我心烦意恐。理残绒岂因鹑结身难蔽。便向牛衣泣夜中。</p><p>相公只是不见回来。外边什么人闹。且把门儿闭上则个。〔下副净扮钱凤众持礼物上〕</p><p>【不是路】礼物重重。要聘人豪莲幕同。深山裏。崎崄屈曲路难通。似猎飞熊。若还梁父能辍咏。会见天山早挂弓。〔众〕禀爷。前边有座茆屋。不知可是谢家。〔副净〕茆檐下。想子眞一觉华胥梦。左右的。你且把玉骢轻鞚。玉骢轻鞚。</p><p>钱凤奉大将军特旨。来聘谢鲲。我想此人曾做东海王府参军。不勾一年。就放归不用。闻他在家整日飮酒。看来也是没用东西。只是承大将军命。不敢不去。左右的。可曾问谢老爹家住在那裏。〔众〕一路问来。说在玄武湖边。门前有柳树数株。这几间茆屋想必是了。〔副净〕你去敲门。说有钱参军来拜访。〔众扣门介旦内答介〕是谁人扣门。〔众〕我们是钱参军老爷。特来拜你们谢爷的。〔旦〕不在家。〔众禀介副净〕问在何处。好到那所在去寻觅。〔众又问旦回〕不知去向。〔众又回副净介〕可再问几时回来。我们在此待待罢。〔众又问旦回〕归期做不定的。或十日。或半月。俱不可知。房子狭窄。天色又晚。不好劳得尊官久待。〔众又回副净介〕这怎么好。你再传进去。王大将军久慕谢爷才名。要聘出去做官。特差钱爷亲賷礼物到门。旣谢爷不在。礼物求夫人收下。待谢爷回来。多多拜上。说我在石头城下相等。〔众又传旦白〕老爷不在。礼物不好收得。回来说知。自然来谢。〔众又回副净介〕旣如此。且回。夜静水寒鱼不饵。满船空载月明归。〔众齐下生急上〕</p><p>【胜葫芦】落拓终朝醉墙东。宁放酒杯空。乘月归来途路永。〔看介〕呀。前村为甚灯火照天红。</p><p>已到自家门首。夫人开门。〔旦〕空山筑茆屋。那有燕飞来。〔旦开门介〕呀。相公。这早晚何处回来。〔生〕在东村头吃酒回来。〔旦〕相公。你不在家。方纔有许多人将了礼物来。说要聘你出去做官。〔生〕我途中曾见有许多灯火。夫人可曾问他姓甚。是那裏差来的。〔旦〕他说钱爷亲自到门。人说是王大将军着他来的。〔生〕原来是王敦钱凤。夫人不曾受他礼物么。〔旦〕我说相公不在。不好收得。他说在石头城下等你。请问相公。应聘也还是不应聘。〔生〕夫人。君子席珍待用。岂甘怀宝迷邦。然须事得其人。而后名垂千古。王敦尙先帝公主。为都督尊官。一见晋室顚危。遂尔称兵犯阙。这样人。我谢鲲宁可饿死沟壑。不愿受其爵禄。〔旦〕相公。且把近日朝廷消息。说与奴家知道。〔生〕</p><p>【桂枝香】秦淮波汹。钟山尘拥。那王敦呵。凭依累代雄威。擅把八州兵弄。他拥兵石头。拥兵石头。鸾舆震竦。寝园骚动。〔旦〕相公的意还是如何。〔生〕我气豪雄。为韩欲奋留侯愤。灭贼期追诸葛功。</p><p>〔旦〕相公不从王敦。极是正道。难道朝廷聘你。也只是不出。</p><p>【前腔】〔旦〕你心雄气猛。才高志横。据鞍功业宜成。磨剑精神须耸。若礼意已勤。礼意已勤。盐梅可共。难道凿坏绝踵。好逞飞骢。早令坛上推韩信。顿使行间识吕蒙。</p><p>〔生〕王敦篡逆。神人共愤。卑人岂无包胥之志。奈朝廷未尝见知。终难衒玉自售。</p><p>【前腔】我有紫芝堪种。素书堪诵。羊裘五月甘披。鹤禁一生情逈。看柴门昼关。柴门昼关。云山屛拱。鹿虾游泳。前日周戴二兄曾劝卑人出仕来。〔旦〕相公如何回了他。〔生〕我心已逐冥鸿。谩劳故友徐元直。来访襄阳庞德公。</p><p>〔旦〕奴家不知外边事体。终朝悬望家中消息。原来兵戈阻绝。道路难通。老父老母不知向来安否。〔旦悲介生〕王敦从姑熟来。与豫章无干。岳父岳母晚景自然康胜。姑待稍稍平静。我就寻便稍信去。夫人不必深虑。</p><p>独向山中抱素琴。</p><p>子期何处觅知音。</p><p>祇因烽火连三月。</p><p>眞个家书抵万金。</p><h2 id="第七出-恣刦" tabindex="-1"><a class="header-anchor" href="#第七出-恣刦" aria-hidden="true">#</a> 第七出 恣刦</h2><p>【点绛唇】〔杂扮黄门官上〕雉尾开张。龙楼初敞。鸡人唱。日射雕梁。看瑞气蔼朝门晃。</p><p>阊阖迷云起。岩廊拂雾开。莺歌闻太液。风吹绕蓬莱。自家晋朝一个小黄门是也。恐上位爷视朝。只得在此伺候。我想晋家自世祖皇帝受禅之后。平吴定蜀。奄有天下。不意五十年后。五胡纷扰。二帝播迁。赖我今上皇帝渡江而南。开基建业。纔得偏安一隅。王敦贼臣。常欲称兵犯阙。国势甚危。闻得今日朝见。又不知作何景象。咳。我想世祖皇帝好容易得这天下也。</p><p>【混江龙】想当初三朝鼎王。孙吴刘蜀魏曹邦。我世祖呵。急攘攘东征西荡。雄纠纠斩将擒王。火烧了千寻铁锁。蹅平了三月瞿塘。甫能勾车书一统。只指望奕叶千霜。谁知道栉风沐雨新基业。到做了鬼哭神号古战场。空惆怅。休道千年建业栖丹凤。则恐怕一曲伊州泪万行。怕见的羊车御驾。系辟宫妆。</p><p>说话之间。火城潮緐丞相入朝矣。须索回避咱。〔丑扮王导蟒衣上〕</p><p>【神仗儿】头厅宰相。头厅宰相。威权无两。正王家鞅掌。有弟来从人望。多应天命来归吾党。且就裏暗劻勷。且就裏暗劻勷。</p><p>只手擎天天可摧。令行山岳尽皆移。痴儿不了公家事。男子要为天下奇。下官当朝丞相王导。字茂弘。晋自二帝陷虏。宗社丘墟。下官与兄弟大将军处仲。同心戮力。推戴今上为皇帝。渡江而东。岂意卽位之后。每每排抑吾家。以此大将军深怀怨恨。从姑熟起兵来此。尝闻得江东童谣云。王与马。共天下。此正是晋室当灭。吾宗代兴之兆。但吾身为元宰。恐人议论。以此阴与定计。佯为不知。事成则与吾弟同其荣。不成不与吾弟共其辱。满朝人一向也被我瞒过了。日来闻得圣上颇颇疑我。只得在此待罪。呀。周戴两尙书来矣。不免求他解劝一番。〔笑介〕正是欺君误国无双士。吓鬼瞒神第一流。〔外小生上〕</p><p>【前腔】云凝龙幌。云凝龙幌。霞笼仙仗。羡皇图威壮。谁料搀枪光莽。须臾间天昏日月失朗。贾余勇媿螳蜋。贾余勇媿螳蜋。</p><p>〔外〕建阙余蛇豕。宫闱尽虎狼。〔小生〕何时息争战。归马华山傍。〔丑进揖介〕二位老尙书拜揖。〔外小生〕老丞相拜揖。老丞相。令弟入朝。其意如何。〔丑〕不知那天不盖地不载的强盗畜生做这等勾当。连累我也没趣得紧。近日有人一发说我也知情的。〔外小生〕令弟干事。果然令兄也难推不知。〔丑〕若是王导知情的。永堕阿鼻地狱。闻得圣上深相猜忌。我想王家百口。必是两位老尙书可以保全。没奈何。望乞鼎言昭雪。〔外生笑不答介丑〕老尙书。王导是知事的。定然重谢。〔外小生又相顾笑不答丑〕没奈何。王导下跪。〔跪介外小生怒介〕茂弘兄作何情状。呀。圣上早已升殿矣。〔丑〕王导待罪阙门。不敢朝见。专在此等候回音。正是眼望旌捷旗。耳听好消息。〔下外小生吊场末扮晋帝宫女太监武士上〕</p><p>【西地锦】举目山河悲怆。惊心刁斗叮咚。咸阳王气都沦丧。离离蒿满宫墙。</p><p>封狐雄虺日成羣。负固凭陵昼结氛。谁解龙韬开玉帐。扫淸君侧净埃尘。寡人大晋大兴皇帝。向封琅琊王。怀愍北狩。洛阳失守。寡人渡江而东。卽位建业。皆赖诸名贤王导王敦翼戴之功。不意二人恃功骄恣。据荆扬八州而反。假以诛讨刘隗刁协为名。屯兵谷口。昨日打进表文。说今日要来朝见。寡人心胆俱碎。不知当何以待之。且待众文武到来商议则个。〔外小生进叩首介〕臣周顗戴渊朝见。愿吾皇万岁。〔末〕伯仁卿若思卿少礼。王敦不道。渎纪犯顺。今日朝见。甚撄朕怀。不知二卿有何策以御之。〔外小生〕且待丞相到来。〔末〕呀。二卿差矣。王导乃敦之兄。难道王敦作逆。王导不知。朕方欲阖门诛之。二卿反倚为腹心乎。〔外小生〕王导忠诚勤愼。乃心王室。臣等愿以百口保之。愿陛下不以管蔡而疑周公。〔末〕匪卿之言。朕几误杀。只是心尙怀疑。今日且免朝见。且说御敌当出何策。〔外小生〕臣观逆贼貌虽贪狼。中心实馁。钱凤性亦多疑。陛下但闭上朝门。安坐宫中。彼谓内廷有备。必不敢入。子女玉帛。愿陛下毋爱。令饱其欲。自然退去。〔内擂鼓吶喊掌号毕传介〕奉大将军令。着钱参军带领众将官把大内四门攻围。军中俱要吹唱。使军声彻于宫内。令其丧胆。子女玉帛。粮草衣甲。尽欲掳入行营。论功升赏。违者军法。〔副净内应得令末〕</p><p>【啄木鹂】军扰攘。声沸■〈口龎〉。乱我心旌风摇扬。他穷九攻奋击无遗。我存一旅捍御何妨。一似空堂幕燕何惚恍。深山放虎相依傍。只落得立尽空宫白日黄。</p><p>〔副净领众上〕大小三军。你看晋家库藏衣粮。好不富贵也。〔走唱〕</p><p>【滴溜子】金和宝。金和宝。千箱万箱。粮和草。粮和草。千仓万仓。掳去充吾库藏。须令一旦空。莫敎留放。还要队伍分明。前合后仰。</p><p>〔下内传〕掌库藏官启事。钱凤率领三军。将各处库藏衣粮尽行劫空。乞掌朝门官转奏万岁爷。〔内官跪奏介末〕伯仁卿。若思卿。如此怎么好。〔外小生〕</p><p>【啄木鹂】他威方长。气正扬。贪似豺狼狠若羊。须知道锐始无终。也应柔可胜刚。犹如劣马娇难养。还同毒蟒嗔难抗。慢彷徨。看他游魂血污不久定沦亡。</p><p>〔副净又领众上〕大小三军。你看江东妇人好不标致也</p><p>【滴溜子】如云女。如云女。颜如孟姜。秦淮里。秦淮里。宛同濮上。掳去充我鸳帐。今宵窈窕娘。不胜欢畅。还要队伍分明。正齐不爽。</p><p>〔下内传〕王城司隶校尉启事。钱凤率领三军。将城中子女尽行抢掳。烦乞掌朝门官转奏万岁爷。〔内官奏介外小生〕臣启陛下。王敦不敢入城。到处尽是钱凤行事。可见其中心惧怯。今志愿已遂。将出城矣。〔内传〕城门司隶校尉启事。钱凤三军悉已退出城外。屯住新亭。烦乞掌朝门官转奏万岁爷。〔内官奏介末〕逆敦虽退。势必复来。卿等有何策以御之。〔小生〕臣启陛下。城中各卫军士约有五六万。臣愿率领屯守新亭。以为声援。制其再入。他粮尽援绝。或有勤王兵至。自然遁去。若欲与他相持厮杀。则我弱彼强。非臣所敢必也。〔外〕若得若思肯行。亦复何忧。〔末〕传旨卽日拜戴渊为讨虏将军。〔小生谢恩介末外〕</p><p>【三段子】你请缨倜傥。僇长鲸龙泉射芒。死绥慨慷。斩蚩尤龙驹快骧。〔小生〕未纾王粲登楼况。徒怀平勃兴刘望。〔末〕管罇俎从容。功成必赏。</p><p>〔小生〕臣就此拜辞陛下。〔叩首介〕铜虎承恩日。牙璋发斾时。云迎出塞马。风卷渡河旗。〔小生下末外吊场外〕戴渊势孤力弱。难以独任。臣有一人。名曰谢鲲。江左卧龙也。当今朝廷乏人。伏望陛下以礼聘之。不然恐为逆敦所先。〔末〕朕亦曾闻此人。就是伯仁卿明日将礼币去。致朕侧席至意。〔外〕</p><p>【归朝欢】那吴门隐。吴门隐。沈醉曲乡。绝不问人间波浪。〔末〕安车驾。安车驾。竹帛篚筐。似隆中顾频緐葛相。〔合〕若得似渭滨解纶前车访。莘畊释耜翻然想。贼敦贼敦。管教你老大头颅齿剑铓。</p><p>笑道猖狂似祢衡。</p><p>何时开阁引书生。</p><p>莲花幕下风流客。</p><p>致主何忧不太平。</p><p>〔末下外吊场〕主上入宫去了。下官也出朝去罢。〔丑迎上〕呀。伯仁兄退朝了。所求之事如何。〔外作不理介〕今年杀尽诸贼奴。管取金印悬肘后。左右的。打执事回衙去。〔下丑恨介〕呀。周顗。周顗。我与你怎的好朋友。我今有难。不値得一言相救。反要杀了我。自做好官去。〔又恨介〕你若不撞在我手也罢了。若撞在老王手内。不到得轻轻放过了你哩。正是有恨方君子。无毒不丈夫。〔下〕</p><h2 id="第八出-折齿" tabindex="-1"><a class="header-anchor" href="#第八出-折齿" aria-hidden="true">#</a> 第八出 折齿</h2><p>【风入松慢】〔占上〕落花无主逗阑干。春事将阑。临风暗把丁香绾。含情处秋水全刊。绣领任垂蓬髻。寒机倚盼雕鞍。</p><p>〔浣溪沙〕尘压鸳鸯废锦机。满头空插丽春枝。不知春去几多时。东邻舞妓多金翠。紫玉骚头云鬓垂。笑翦灯花学画眉。奴家自与谢郞相约之后。日日想念他。他也常来看望我。独恨母亲重富轻贫。把他十分凌贱。他只为奴家。十分忍耐。城中有个乌客人。母亲苦要奴家接他。奴家虽不肯从。只怕还要来缠。呀。言之未已。母亲又同他来矣。奴家只推织锦。不睬他便了。〔上机介净丑上净唱〕</p><p>【字字双】我做商人难上难。〔丑〕经贩。〔净〕秤金量玉不曾闲。〔丑〕手惯。〔净〕生来俏俐又轻儇。〔丑〕希罕。〔净〕只是六十无妻号老鳏。〔丑〕极汉。</p><p>〔净笑介〕极汉极汉。最是撒谩。〔小丑笑介〕年前送了我三分银子。到吃了两顿酒饭。〔净〕小子江西抚州府临江县乌斯道。来此秣陵。卖些瓦楞货物。元妈妈。两日女儿如何。〔小丑〕老乌。可怪那小妖精。你这一位财主不肯接。偏要与谢穷偷情。今日我与你同去看他。肯便肯。不肯老实打他一顿。〔净〕不可。不可。闝经上说得好。若要佳人近。全凭寡帮衬。你若使性子。落得扫了我的兴。依我来。如今到他跟前去。你一句。我一句。做好做歹。不怕他不回心转意。〔丑〕说得是。就去就去。〔见介丑〕呀。我儿又在此织锦。生受你。乌爷。我这女儿最孝顺。见老身贫窘。织纺供我。自从上了机。脚儿也不踹下来。你道好也不好。〔净〕难得难得。只是这般辛苦。可不消瘦了你玉容。还是散诞散诞。〔丑〕儿。乌爷说得好。你就出来散步些儿。与乌爷相叫一声也好。〔占〕孩儿不耐烦下机。</p><p>【步步娇】慢理丝头。试把机轻按。脆韧难择拣。慢道龙光蜀锦■〈女间〉。只这时样花纹扣紧难趱。那更纵涩不堪扳。那裏敢抛针弃线胡钻懒。</p><p>〔丑〕这乌爷十分富贵。又是娘的好朋友。不可怠慢他。还下机来相见纔是。〔净〕大姐只下机来道个万福。小子就送一百个瓦楞帽儿。〔丑〕</p><p>【江儿水】儿。他有金沧海银泰山。良田美屋千千万。〔净诨介〕则我这顶瓦楞帽儿。冬夏戴他。就値一千贯。〔丑〕更风流才调多潇散。〔净诨介〕不敢欺。宋朝子建其实还没有这顶帽儿戴哩。〔丑〕又留情燕子靑楼盼。何事将人轻慢。更不道美玉前程。全在你下机一粲。</p><p>〔占不采介丑〕呸。哑猱儿这等可恶。莫讨老娘性起。〔净〕又来使村。你不会说话。怪不得大姐不睬。等我去。包你一说一个肯。大姐作揖。〔揖介占不采介丑〕贱人。财主家下礼。你不睬他。〔净〕又来多嘴。淡水喏那裏算帐。大姐。在下不是别人。江西抚州府临江县有名的乌百万乌半州。金银珠玉整担儿挑。绫罗锦绢则当布使。只少一个老婆。你若肯随我。这些东西都是大姐掌管。没奈何说个肯字儿。小子就下跪。〔跪介占又不采净〕大姐。你头也不掉转来。敢还不认得我。且不要说我家中富贵。〔净〕</p><p>【玉山供】则我这风流魁岸。也堪称潘家阿安。但蜂媒有意桃花。我就订莺期引扳萝蔓。大姐。只是不则声。不肯嫁我了。只得再跪。〔又跪笑介〕我含羞自筦。不肯嫁我。睡一夜儿罢。早难道一夜夫妻踏泛。大姐一夜不肯。会个房儿也罢。也当春风过解馋顽。尾生桥柱笑空攀。〔占〕</p><p>【玉胞肚】那有许多胡讪。看他具襟裾马牛一般。〔净笑介〕有兴好骂。〔丑〕啊呀。这个不受人抬举的贱人。骂了老娘还可。天来大一个财主。你好骂他。老娘手中无情分没眼珠的棍儿。不到得饶了你哩。少不得打下你半截腿来。〔占〕拚得个玉碎珠沈。休思量意转心反。〔丑〕贱人。谢穷鬼为甚与他弄把戏儿。难道乌爷到不如他。〔占〕他风流名士压骚坛乌鬼宁同仙鹤班。</p><p>〔丑〕贱人。还不要走出来跪着。领老娘一顿粗棍儿。〔净掩丑口诨介〕妈妈又来粗帮衬。后生家性子。慢慢儿偎他转来。不要与他作硬。你到我下处去。暖些酒疎气。〔丑〕小贱人。你不要快快里闭了门。落花有意随流水。〔净〕流水无心恋落花。〔净丑下占吊场关门掩泪介〕缥风。缥风。你若留得亲爹娘在。那见有今日出丑。</p><p>【桃红菊】生要我踏花街把新声谱翻。学当垆把箜篌抱弹。可不折没了旧人家风范。人家风范。认错了罗敷女志悭。〔生醉上〕</p><p>【园林好】千般恨飞花正珊。百无计留春再返。放不下花觚酒盏。恰又早步蹒跚。我郊外飮酒。不觉烂醉。此间已是缥风姐门首。呀。为甚的把门拴。</p><p>〔敲门介占〕是谁扣门。〔生〕是你知心的谢郞。〔占开门介〕原来是谢老爹。有酒了。裏头请坐。〔生进看占介〕</p><p>【忒忒令】你为甚的腮边泪澘。莫不为春去苦难留挽。〔占〕妾身日坐机上。那知春去。〔叹介生〕你在闺中寂寞。不由人长叹。〔抱占看介〕似一朵淡梨花。映朝霞。含珠露。迷蜂蝶到晚。</p><p>缥风姐。我两日不来。你可想我么。〔占〕</p><p>【好姐姐】你看我翠鬟蓬松乱散。望东墙淹淹泪眼。争奈不做媒的母亲呵。终朝絮聒。敎奴呆撒奸。愁无限。何时得孟光接了梁鸿案。见了他恶语侵人六月寒。</p><p>〔生〕缥风姐。我坐这半日。酒都涌上来。就你机边借我略睡睡儿。〔旦〕请稳便。只是房儿母亲锁着。没有席子。〔生〕要甚席子。地上睡甚好。〔睡介丑醉上〕莫信直中直。须防仁不仁。我老身正在老乌家吃酒。有人说谢穷又到我家来了。因此急急赶回。你看起初教他关着门。如今开了。小贱人。谁在此。〔占〕谢老爹在此。〔丑怒介〕不识羞。什么谢老爹。不管气杀了老娘。如今在那裏。〔占〕他因酒醉。睡在机下。〔丑看拖生生不醒介丑叫脚踢介〕谢穷鬼。谢不识羞。还不要起来。〔占〕他醉了。由他睡觉。有许多大惊小怪。〔丑打占介〕你这小贱人。还敢开口。还不要走进去。〔占掩泪下丑又踹生生醒起介〕呀。妈妈回来了。缥风姐那裏去了。讨杯茶我吃。〔丑〕好扯淡。杀风景。缥风是你的。茶却有。要与你吃。不如丐儿吃了。〔生笑〕妈妈。小生到你家往来。也不见得辱抹了你。怎么只管怠慢我。〔丑〕麻苍蝇好货。</p><p>【锦衣香】看你衣服殷。多补绽。脊背弯。如病疸。更兼不醋不酸。乔妆乔扮。只亏你撩云拨雨不胡颜。〔生笑〕我自有偷香手段。窃玉机关。着甚闲羞赧。〔丑跌足介〕罢了。罢了。依你说来。小贱人被你刮上了。指望梳栊时。还要起发人一主大钱哩。〔撞生介〕甚来头抢人衣饭。谢穷。今日不与你干休了。〔生笑介〕不干休。待怎么。〔又撞抢落生巾介生怒〕风婆子。休得无理。〔丑〕你偷窃无昏旦。帮闲调侃。可惜杖儿不在我手裏。狠打一顿纔好。〔生笑介〕要打由你打。只是要上门。〔丑捶胸介〕恨你个砑光儍角。全无忌惮。</p><p>〔生坐机上丑扯不动取梭掷生齿落生掩口介生〕阿呀。阿呀。不好了。两个牙齿被你打掉了。〔丑〕谢穷。你哄谁来。哄不信老娘哩。〔生拾齿介〕这不是。这不是。你看。你看。血斑斑的。〔丑作慌扭生介〕你哄谁。〔内喝道介丑〕官府来了。扭你吿状去。〔外众上〕</p><p>【浆水令】奉丝纶来扳里阎。访贤才作楫济艰。仲宣何处酒家鼾。呀。左右的。前边可是谢爷么。〔众〕正是谢爷。〔外〕快住马。请过相见。〔众报介生迎相见介外〕幼舆兄。小弟造宅不遇。那一处不寻到。却在这裏。为何与这婆子结扭。巾都那裏去了。〔丑做慌背跪求介生〕我在春郊飮酒。得醉而还。〔丑叩头作摇手介生〕偶与那婆子呵。闲戏耍。相牵挽。〔外〕呀。幼舆兄。你身上有许多血迹。口中门牙那裏去了。〔丑又跪介生笑〕伯仁兄。牙齿虽掉。喜得歌吟笑傲犹能辨。〔外〕莫不你这老妇人有些触犯。〔丑叩头〕小妇人怎么敢。谢爷牙齿自家掉的。〔生笑〕伯仁何须问。何须问常枞齿患。须知道。须知道舌可生澜。</p><p>伯仁兄。你寻小弟则甚。〔外〕此间不是说话的所在。还到宅上细讲。</p><p>【尾声】堪怜晋室今涂炭。旋转乾坤在这番。〔生〕我则想老守溪头把钓竿。</p><p>惜取明时一荐雄。</p><p>十年书剑任漂蓬。</p><p>当初诸葛成何事。</p><p>只合终身作卧龙。</p><p>〔生外下丑吊场〕骇死人。几乎惹出天大样一场祸来。我那知谢穷到有周尙书这一个好朋友。不合打掉了他两个牙儿。早是不曾说出。万一说了。可不是死也。〔作思介〕虽然如此。到底不好。不免去与老乌商议一番。〔下〕</p><h2 id="第九出-却说" tabindex="-1"><a class="header-anchor" href="#第九出-却说" aria-hidden="true">#</a> 第九出 却说</h2><p>【高阳台】〔小生戎装领军上〕日闪三山。风悲二水。辕门鼓角声绝。太白经天。旄头彻夜光射。长安宫殿生秋草。多秀歌朝雉飞集。抚靑萍峥嵘壮志。肯敎虚掷。</p><p>【换头】寒烟衰草凝碧。叹龙拏虎掷。几时宁谧。日莫依稀。淮山江水历历。丈夫澡发常思奋。奈时艰转难匡翊。荷君恩深惭尸素。补天何日。</p><p>〔鹧鸪天〕卷旆生风喜气新。手持龙节静埃尘。汉家天子图麟阁。身是当朝第一人。秦苑鹿。汉宫椿。伤心世事不堪闻。东风不管兴亡恨。吹落朝元阁里春。戴渊亲承王命。出鎭新亭。岂不欲灭此而朝食。争奈江东孱弱。荆扬整锐。我方偷一时之安。彼且拥八州之众。一时也难与争锋。只好拥卫朝廷。聊为声援。姑俟四方勤王兵至。再作道理。〔卒引副净上〕</p><p>【靑歌儿】我参军十分豪气。大将军宠幸无比。而今江左势孤危。兵屯江上。一似鱼游釜底。</p><p>我钱凤奉大将军命。来探戴渊虚实。幷说他投降。此间已是辕门。左右通报。〔报介〕禀爷。钱将军在此要见。〔小生〕请进来。〔副净进小生迎介副净〕〔渔家傲〕若思兄。看你志气翩翩裘帽小。雄威纠纠貔貅遶。开府新亭神鬼啸。扬旗旐。指挥若定天吴扫。〔小生〕世仪兄。你入幕吁谟胸暗饱。投壶帐底供谈笑。紫绶垂垂登显要。谁能到。参军潇洒当年少。世仪来顾。必有所谕。〔副净〕若思兄。看你丰仪豪举。少年美质。江左名贤。实鲜其偶。看来审时识势。还要让老钱一步儿。〔小生笑介〕怎见得戴渊不识时势。〔副净〕晋室衰微。奸邪秉政。人心已去。天命可知。王大将军英雄神武。当世无两。朝野倾戴。人望攸归。今来统如山之士马。压弹丸之江东。实有泰山压卵之势。你不乘此时率众归附。争先迎降。却乃提一旅之师。抗百万之众。何异螳蜋奋臂。羊豚鼓鬣。〔小生笑介〕世仪来意。却是要戴渊如何。〔副净〕若思若能诛斩刁刘。解甲来附。钱凤自当保举。大将军宽仁大度。不念旧恶。那时富贵自不可言。若徒恃兵威。画江而守。窃恐天兵到日。玉石难分。若思那时悔将奚及。前日大将军欲亲自入朝。却是钱凤阻了。若此番入朝。君臣宫府之间尽皆不美。此是钱凤为若思明言也。〔小生怒介〕呀。钱世仪。你说那裏话。我戴渊一点忠心。九死不顾。王敦篡逆。恨不能磔杀之以安王室。世仪乃为彼作说客耶。〔副净〕钱凤不为大将军。乃为足下耳。</p><p>【高阳台】晋室凌迟。天心厌弃。秣陵王气消毕。鼎革垂成。大将军已膺图历。你不见前日渡江来时。络绎。纷纷归附如不及。独伊家拥兵抗逆。因此奉恩纶特陈利害。莫终沈溺。〔小生作挹泪介〕</p><p>【前腔】悲忆。目断金陵。魂栖铁瓮。忍看鹿走宫掖。剑气扶舆。一心要屠奸慝。〔副净〕若思兄。大将军曾有言。晋室元老旧臣若早归降。我自念其勋德。布列要位。这般德意不肯仰承。你也太执了。〔小生〕非执。休将腐鼠来骇吓。争如我一腔忠赤。整三军背城借一。再兴王室。〔副净〕</p><p>【前腔】休惑。大将军呵。豁达多奇。龙行虎步。天授岂由人力。你蕞尔孤军。当车贾勇何益。难得。今朝宠命来首锡。掌枢衡只争旦夕。愿归诚偃旗息鼓。莫虚前席。〔小生〕</p><p>【前腔】难涤。白鹭洲边。靑溪桥畔。春归梦裏啼泣。委质为臣。肯容反面从贼。钱凤。你看我呵。叱风行雷厉霆迅击。〔指内介〕笑游魂江边惕息。管功成除凶雪耻。易如掇拾。</p><p>叫刀斧手采那贼臣出去。闭上营门。〔众推出副净介小生〕始信疾风知劲草。果然世乱识忠臣。〔下副净吊场笑介〕好笑。好笑。我钱凤奉大将军命。好意来说戴渊。天下那有这般古怪的汉子。崛嵹的村夫。国家兴废。干我何事。只顾做好官罢了。怎么好官不要做。偏要做什么忠臣。忠臣忠臣。只怕你性命难存。不听我也就罢了。一发把我推出辕门。声声骂我。我如今到丞相大爷处打个关节。到大将军跟前撺掇一句。寻个计较。一罟儿杀他娘罢了。只教你临崖失马收缰晚。船到江心补漏迟。〔下〕</p><h2 id="第十出-应聘" tabindex="-1"><a class="header-anchor" href="#第十出-应聘" aria-hidden="true">#</a> 第十出 应聘</h2><p>【宜春令】〔旦上〕空房静。永日幽。笑谋生还如拙鸠。藁砧何在。荆扉尽日无人扣。相公。你赋长门不媿相如。贷监河眞同庄叟。且向虚窗闲调针黹。蹔消淸昼。</p><p>夫君靑云器。何意常窘迫。三十犹布衣。埋照称醉客。我相公半世顚狂。一生酩酊。家徒四壁。日缺三餐。虽无蹈海心。却有踰垣操。几番劝他出仕。只是不肯。家裏十分艰窘。难以度日。早间为借米出去。还未回来。只得在此坐待。〔生负米上〕</p><p>【前腔】山中相。壸内侯。傲乾坤云畊月畴。不求闻达。枯鱼望活唯升斗。可笑前日钱凤来聘我。一似唤婴儿咄去嗟来。我岂肯学闺秀呈姸盖丑。论人生轻身求售。岂如坚守。</p><p>已到自家门首。夫人开门。〔旦应开门见介生〕借得米在此。夫人收下。〔旦看生介〕相公。你身上为何斑斑驳驳。有许多血污。〔生笑介〕偶然耳。还未暇与夫人细说。周伯仁约我讲话。夫人且回避。〔旦〕要自狂夫不忆家。穷途日日困泥沙。红颜自古多薄命。厨静空如饭一麻。〔下生吊场外众上〕</p><p>【前腔】耕莘野。版筑求。信风云心孚意投。客星何处。晶光夜夜干列宿。〔众〕禀爷。已到谢爷门首了。〔外〕我有许多驺从。幼舆必然怕我熏灼。左右的且回避。只在村口相等便了。〔众下外〕且喜开门在此。不免径入。〔外进介生迎揖介外〕幼舆兄。你似蓬池侣到处藏名。夷门隐偏难相遘。但愿无嫌小就。共襄时缪。</p><p>〔生〕伯仁兄。小弟与你相处多年。还不知小弟心迹。</p><p>【前腔】我是鱼鰕侣鹿豕俦。爱闲心已被白云款留。九重丹诏。休敎彩凤衔来就。媿祢衡诞傲虚名。〔拱外介〕谢北海殷勤侣奏。只恐怕操竽鼓瑟。慢劳求售。</p><p>〔外〕这般时势。可是你高卧之日。〔生〕伯仁兄。且把今日朝廷的光景。幷下顾的缘故。细细与小弟再说一遍。〔外〕</p><p>【梁州新郞】乾坤鼎沸。皇舆瓜剖。刬地深宫鹿走。小弟与戴若思呵。捐躯图报。孟明志决焚舟。因此躬擐甲胄。修我戈矛。志在扶阳九。知君多伟略。似留侯。圣上呵。宣室须君促膝筹。愤泪湿征衫袖。韬钤谁出君家右。望早命驾。莫拖逗。〔生拱手介〕</p><p>【前腔】谢你个萧何贤相。无知故友。自愧才能樗朽。靑溪碧障。子陵合把丝钩。则这些藏头茆屋。濡首糟丘。已觉难消受。浮云同富贵。似巢由。远害朝看麋鹿游。蒙筐篚亲相叩。但驽骀岂可充天廐。〔起揖介〕凭知己。谢明后。</p><p>〔外〕呀。幼舆。朝廷多故。典午运衰。王敦志图大宝。手移钟簴。我辈正当觑吴钩而耳热。抚汉鼎以心酸。岂可肆志林泉。怡情曲蘖。可不颓尽你志气来。</p><p>【前腔】你不见起卧龙昔日兴刘。载飞熊当年伐纣。更有那夷吾忍死。相桓功就。他只为胸藏绣虎。手握灵蛇。岂肯老死田间牖。况今朝廷多鞅掌。志须酬。岂可怀宝迷邦乐一丘。愤泪湿征衫袖。安危只在君出否。〔揖介〕休固执。恁拖逗。〔生〕</p><p>【前腔】伯仁兄。我谢鲲呵。志掀天拟勒千秋。要浴日功垂九有。肯一丘一壑。拍浮杯酒。但只恐枕戈徒切。负乘贻羞。那时进退多掣肘。感君多意气。许同仇。〔悲介〕不觉忿激包胥血泪流。蒙筐篚亲相叩。更薄轮麻诏临山岫。敢偃蹇。辱明后。</p><p>〔外拱手〕幼舆肯出。岂特小弟之幸。实朝廷之幸也。唤赉捧官快将礼币过来。〔众捧礼上〕</p><p>【节节高】丹书下凤楼。彩云绸。风云北阙看辐辏。〔外〕幼舆。请香案来。俯伏听宣。〔生跪听读介〕圣旨到。朕遭家不造。内外多迍。素闻谢鲲深谙韬略。特勑尙书周顗亲造其庐。致朕至意。尔其速诣朝堂。朕且侧席以俟。特赐白璧一双。玄纁四表裏。章服一袭。白银百两。俟朝见之后。另除官职。谢恩。〔生呼〕万岁。〔外递勅书介〕扬仄陋。礼意稠。天心厚。〔生〕岂西京騄駬堪驰骤。只恐辽东白豕贻惭诟。〔合〕不达时尽笑许由。非但知音须识锺期友。</p><p>〔外〕请幼舆更衣。〔生更衣笑介〕</p><p>【前腔】伯仁兄。你看我貂余季子裘。态搊搜。沐猴岂识冠和绶。〔外〕你看擎天手。阅世眸。悬河口。骊黄牝牡谁能究。尘埃物色难参透。</p><p>〔合前外〕叫左右摆道。就此入朝去。</p><p>【尾声】哎。欢声载道人争逐。尽道皇家结网周。看带砺勋名谁与侔。</p><p>身欲逃名名自随。</p><p>凤衔丹诏到茅茨。</p><p>预知汉将宣威日。</p><p>月蚀西方破敌时。</p><h2 id="第十一出-谋窜" tabindex="-1"><a class="header-anchor" href="#第十一出-谋窜" aria-hidden="true">#</a> 第十一出 谋窜</h2><p>【剔银灯】〔丑上〕谢穷鬼眞眞厌驼。麻苍蝇见食辄过。并无钱钞与绫罗。单一味捻酸咽唾。思量无可奈何。打落他门牙两个。</p><p>凡事不可造次。凡人不可轻视。好笑那谢穷。日日来闯寡门。闲打哄。我那小鬼头儿被他引热了心。再也不肯接人。那穷鬼时常被我凌辱。只是要来。方纔我到乌家。纔呷得两碗酒儿。闻得他又在我家。回来时正睡在缥风机下。不觉一时性起。乘着酒兴。就机上拿起梭来。狠死的打将去。刚刚正打在门牙上。血淋淋的把他两个牙齿打掉了。他到也不认眞。谁想周尙书正来寻他。细问缘故。他竟隐瞒不曾说出。几乎吓杀老娘。我忙忙的到老乌家去与他商议。只见街上人乱嚷。说周尙书奉旨钦取落星桥谢老爹出去做官。怎么好。怎么好。但不知此话是眞是假。我今悄然到他门首看个虚实。〔生外众引导唱前不达时尽笑许由非但知音须识锺期友随卽下丑慌吐舌介〕阿呀。吓死人。那马上穿红的可不是他。我的谢爷爷。我那知你有这一日。早知有纱帽戴的。我顶你在头上也不多。且住。他今日做了官。明日定来算牙齿帐。怎么好。快与老乌商议去。〔走介〕此间已是。乌爷快来快来。〔净上〕是谁是谁。</p><p>【前腔】搂红裙朝朝按歌。上靑楼时时掇座。风流浪子谁如我。有的是瓦楞奇货。〔丑又叫介净〕是何人门前闹呵。〔相见介净〕元来是夜叉鬼婆。</p><p>〔丑〕囚攮的骂老娘。〔净〕元妈妈。你为甚刚去就来了。〔丑〕不要说起。方纔回去。我家缥风坐在机前。机儿下睡着一个人。你道是谁。〔净〕莫不又是谢穷。〔丑〕着。正是他。又在那裏调戏我女儿。〔净〕天下有这等不识羞的厌驼。〔丑〕那时不觉性发起来。就机上取过梭儿。擘脸的掷将去。刚刚撩在门牙上。把他两个牙齿打了下来。〔净〕畅妙。打得好。打得巧。可惜我不在那裏。不曾助得你一臂。后来他认眞不认眞。〔丑〕他到也自知理亏。笑而受之。正厮闹间。只见有个周尙书来拜他。〔净惊问介〕可曾见他牙齿么。〔丑〕见哩。周尙书问起缘故。那人竟支吾不说。〔净〕可曾晓得周尙书何故拜这样人。〔丑〕你还不知哩。请他去做官。〔净骇白〕去也不去。〔丑〕怎么不去。方纔迎去了。穿了大红员领。骑着高头白马。他在前边。周尙书在后边。好不轩昂。老乌。你正不曾见。连人物比前也都标致了。〔净〕我一向说谢老爷好个人物。必定戴纱帽的。不可怠慢他。你不听我。如今惹出事来。怎么好。〔丑〕你方纔骂他。又要帮我打他。何曾说他好人物。如今恐他来讨赔牙齿。特来与你商议。〔净〕我有什么商议。</p><p>【前腔】我是有名的缩头老鹅。你没来由惹场灾祸。元妈妈。不是我怕事。官府可是好惹的。请伊且向他方躱。休得来招风揽火。〔做走出丑扯住介〕那裏去。〔净〕我要去行中觅伙。怎只把衣衫乱拖。〔丑诨打净介〕</p><p>【前腔】老乌。你平日间嘴喳喳说开说合。今日裏似烧葱一堆软亸。你就不看我老身体面。全不想猱儿玉貌如花朵。拚得个珠沈玉破。须念我娘儿折磨。〔拜介〕拜你个亲亲好哥。</p><p>〔净笑介〕这一声叫得我快活起来。和你商量。元妈妈。这节事终须有日发作。你这秣陵断然住不得了。就不说起打牙的缘故。万一你的女儿被他唤进。你那裏去讨。我货俱发尽。正要算淸帐回去。再装些景德货来卖。你莫若同我到江西去。好歹住几时。一来避了老谢。二来你女儿到彼。不怕他不从我。我多与你些茶礼。快活了下半世如何。〔丑拍手笑介〕老乌。事不宜迟。则这几日起身便好。〔净〕只愁你女儿不肯去。〔丑〕这那得由他。我鞭杖行中自有规矩。自有法度。你却不要管我。〔净〕</p><p>【麻婆子】旣如此。你快把快把行装裹。衣饰与被窝。〔丑〕你火速火速觅轻舸。三板与戆梭。〔净〕只愁那妆么做势小妖魔。推三阻四恁般那。〔丑〕他若半句儿相推阻。我先把棍来搓。</p><p>〔净〕虽然如此。女儿前还不要说起。明日我雇船在江东门相等。来日便是端午。只哄他看龙舟。桃叶渡叫个小船。连家伙尽数装载了。到江东门来上大船。〔丑〕晓得。</p><p>烟花队裏窃兵符。</p><p>风月场中列阵图。</p><p>此去好凭风月利。</p><p>平平稳稳过鄱湖。</p><h2 id="第十二出-忠吿" tabindex="-1"><a class="header-anchor" href="#第十二出-忠吿" aria-hidden="true">#</a> 第十二出 忠吿</h2><p>【驻马听】〔生外引卒上〕爽气澄淸。马首前瞻北斗城。只见燕台高耸。虎观嶙峋。麟阁峻嶒。〔外〕须知明主待持衡。可怜赤子方入井。策建良平。西山寇盗。伫看宁静。</p><p>〔卒〕禀爷。已到朝门外了。〔生〕〔忆秦娥〕瞻廊庙。初志不终堪自笑。堪自笑。猿鹤相嘲。溪山见诮。〔外〕十年握笔称文豹。一朝仗剑为云鹗。为云鹗。近迈萧曹。远方周召。幼舆兄。圣上尙未升殿。且在朝房伺候片时。〔杂扮差官上〕</p><p>【前腔】相府批呈。宣示尙书取次行。为有淸朝高隐。紫诏来迎。却是白面书生。恐其不谙韬略不谙兵。龙江关都尉敎权领。待后功成。不妨铨叙。另行酌定。</p><p>小官是相府差到尙书省去。此间是朝房。不免径入。〔见介揖外生还礼外〕何处差来的。〔杂〕小官奉丞相爷命。有圣旨聘到书生一名谢鲲。恐其未谙军务。特授散骑都尉。把守龙江关。已奏过圣上。免其朝见。限卽日到任。毋违时刻。〔外〕原来如此。差官过来。朝廷特聘谢爷出来。为何授了散职。莫非丞相爷有甚么见怪么。〔杂〕非关丞相爷事。早间大将军府打过文书来说。一应升铨。俱要禀命而行。谢爷职■〈行外缶内〉。是大将军定过来的。〔外〕知道了。请回罢。〔杂〕政事悬敌国。高贤处下僚。〔下外〕幼舆。朝事如此。可笑可笑。此必非圣上之意。下官还要执奏。〔生〕伯仁差矣。东西南北。惟君所使。都尉虽卑。独非臣乎。但奸臣遥执朝权。举国尽如妾妇。恐将来诛赏惟其喜怒。当国者势必难免。窃为伯仁兄危之也。〔外〕领教。〔杂扮将官上〕</p><p>【前腔】帅府威灵。宣示当朝文武卿。为欲东还姑熟。设宴江皋。聊叙离情。龙旗屯处鬼神惊。骊驹唱彻笙歌盛。传语叮咛。定须速赴。莫违台命。</p><p>小将是大将军差官。奉大将军命。遍请朝臣。此间是朝房。不免径入。〔相见拱手外生亦拱手介外〕何处差来的。〔杂〕小官奉大将军令。后日设宴新亭。遍请众位老爷相叙。〔外生〕此酒为何而设。〔杂〕大将军偶患微疴。欲还姑熟。故请各衙门老爹们叙别。〔外生〕晓得了。请回。〔杂〕人心原有鸩。杯酒岂生蛇。〔下外〕我辈可出朝矣。幼舆。且到寒家讲句话儿。〔生〕正欲造谢。〔外〕退朝花影乱。〔生〕归院鸟声频。〔外〕幼舆。此间已是舍下。就请进去。〔进揖介外〕幼舆。小弟荐兄。欲使朝廷以大政相畀。兄亦得大展其经纶。不意政府模棱。奸雄恣肆。赏罚大柄。悉归其手。使兄沈抑散局。惶愧惶愧。〔生〕兄以此举。茂弘丞相知之否。〔外〕王敦之反。茂弘每每切齿痛哭。彼亦无可奈何。难道是商确而行的。〔生〕兄负江东人望。原来全无人伦之鉴。茂弘向与王敦同谋。待罪朝堂之日。衔兄不与伸救。必欲甘心于兄。今新亭之宴。未必不为兄与若思也。自宜谨愼之。〔外〕幼舆何乃为此不然之虑。周顗虽不肖。是朝廷重臣。他何敢妄有所加。卽伸救一节。周顗何负于茂弘。他难道不知。幼舆不必深虑。〔生大笑抚掌介〕伯仁兄。这等说来。新亭之宴。王敦果欲东归。果欲叙别乎。伯仁。你道王敦何所闻而来。何所见而去。</p><p>【红衫儿】他来周郊问鼎。六师方锐整。况内有亲兄。旣欲图侥幸。岂容轻谢病。没来由置酒江埛。集朝廷俊英。我则怕弓影成蛇。便胡行乱逞。〔外笑介〕</p><p>【前腔】幼舆兄。我识鉴如握镜。况与王茂弘呵。数十年同朝请。我见他每每忠诚。早难道首鼠模棱。助邪萌。便做道卖友欺朋。还须念天王圣明。我今就去赴宴呵。纵然是莽操奸佞。亦何端起竞。〔生〕</p><p>【醉太平】伯仁兄。念我谢鲲呵。酩酊。半生蹭蹬。感君家物色。分外垂靑。我甘为骨鲠。备笼中药饵进尔希龄。须听。休将七尺狥长鲸。不测事还须寤警。况将倾大厦。岂伊独力可任支撑。〔外〕</p><p>【前腔】堪敬。君言耿耿。岂恶闻逆耳。漫不思省。但身为执政。自难容长蛇封豕纵横。生平。捐躯报国素曾盟。但只愿邦家平静。〔掩泪介〕孤忠自励。唯图靑史千载垂声。</p><p>〔生〕小弟吿别了。〔外〕后日新亭相会便了。</p><p>入厕孤忠未得酬。</p><p>深惭袖底佩双钩。</p><p>从来戈戟生杯酒。</p><p>钩曲须知可拜侯。</p><h2 id="第十三出-闺叙" tabindex="-1"><a class="header-anchor" href="#第十三出-闺叙" aria-hidden="true">#</a> 第十三出 闺叙</h2><p>【卜算子】〔旦上〕檐牙葵色新。帘额苔痕嫩。深闺尽日两眉颦。留待张京尹。〔生冠带二卒引上〕</p><p>【前腔】旰食圣情殷。裹革臣心奋。上方无计斩奸臣。空抱孤愤。</p><p>〔卒〕禀爷。已到本府门首了。〔生〕左右。衙门伺候。〔卒应下生入见介旦〕呀。相公回来了。相公。你欢喜应聘而出。为何带闷而归。〔生〕〔鹧鸪天〕夫人。你不见日月无光天地昏。宫墙生草兔狐羣。六飞久已沈胡虏。九鼎相将睨楚人。〔旦〕相公。隐居志。达身行。从来委质便称臣。丈夫自有旋干手。何事眉头蹙皱纹。〔生〕夫人。卑人绿蚁一生。靑毡半世。志存丘壑。梦断岩廊。感得故人推毂。圣主虚席。一时守志不坚。草草应命。谁知王敦拥兵江上。遥执朝权。凡公家事体。无大无小。悉用关白而行。至于进退人才。尤为掣肘。王敦向日曾聘卑人。卑人不出。衔此私忿。昨日打文书到中书省。止授卑人散骑都尉。把守龙江关口。局旣闲冷。施展甚难。虽有借剑之心。苦无请缨之路。以此闷闷而归。〔旦〕相公。妾闻不在其位。不谋其政。旣然官居下僚。何必越职行事。姑且陆沈金马。优游岁月。待时而行。未为不可。〔生〕夫人言之有理。还有一事。王敦无端设宴新亭。遍请朝士。窃恐此酒必非无为。苦劝周伯仁堤防。他全不相信。怎么好。〔旦〕相公莫管他人。尔赴也不赴。〔生〕如何不赴。只是随机应变。他定然不能害我。〔旦〕相公也要小心。这等世界。全身为上。就去也要见机而作。〔生叹介〕</p><p>【解三酲】痛朝廷冠裳倒紊。妖氛遶浊乱淸旻。望夷宫鹿马谁人问。惭无计叩天阍。千年化碧英杰恨。万里流丹壮士勋。谩把靑萍扪。山河易改。豺虎难驯。</p><p>〔旦〕相公。有一事问你。那日自外回来。身上有许多血迹。口内又失了两个门牙。却是为何。〔生笑介〕待卑人细细说来。只是夫人不要着恼。〔旦〕为甚着恼。〔生〕</p><p>【长拍】那一日呵。春事阑珊。春事阑珊。芳郊游衍。银缾酒已带微醺。忽惊好女。〔旦〕在那个所在。〔生〕却原来正在东邻。两意甫殷勤。可恨他母亲呵。走将来恶狠狠。有许多寻趁。〔旦〕他是什么人家呢。〔生〕他寄籍平康多美誉。〔旦〕姓甚名谁。生得如何。〔生〕元氏缥风态轶尘。〔旦〕旣是娼家。为何厮闹起来。〔生〕他笑我衣衫贫窘。向机间取金梭相掷。打落牙门。</p><p>〔旦〕你果然爱此女么。〔生〕</p><p>【短拍】也不过是见景生情。见景生情。逢场作戏。酒杯间作态胡云。夫人。那女子到也可喜。亲许结朱陈。似飞鸟依人堪悯。〔旦〕相公意下如何。〔生〕怎做得萧郞陌路。只恐怕时事两纷纭。</p><p>〔旦〕原来如此。相公膝下尙虚。且徐图之。但是缺了牙齿。觉欠雅观。〔生掩口笑介〕</p><p>【尾声】夫人。齿性刚。原易殒。啸歌不废我云云。诞傲方成我辈人。</p><p>齿折宁能废啸歌。</p><p>酒铛聊且共婆娑。</p><p>休论家国兴亡事。</p><p>话不投机半句多。</p><h2 id="第十四出-出关" tabindex="-1"><a class="header-anchor" href="#第十四出-出关" aria-hidden="true">#</a> 第十四出 出关</h2><p>【谒金门】〔占上〕庭阴颤。翠展芭蕉举扇。闻着梁间双语燕。画栏空倚遍。</p><p>【换头】暗裏韶华若电。盼望玉郞天远。佳节端阳蒲艾荐。此情谁与展。</p><p>绿树阴浓夏日长。一帘细雨洗梅黄。落花何处堪惆怅。又见蒲樽泛玉香。奴家缥风。自从谢郞别后。这几日再不见面。想为折齿缘故。衔恨不来。昨日母亲说他已做官。不知是作耍奴家。又不知果有这话。心上甚是放不下。呀。母亲来矣。〔小丑上〕心情无定在。笑语便相亲。番讶梁间燕。偏依旧主人。昨日与老乌计议今日起身。为此唤下小船了。且把谎话儿对缥风一说。〔相见介小丑〕孩儿起身了。我对你说。今日乃端阳佳节。闻江头龙舟甚盛。我已唤了大船。在江东门了。与你同去看看便回。〔贴〕龙舟有甚好看。孩儿身子不好。不耐烦去。〔小丑〕今年的龙舟不比往年。城裏城外。那一家不去看哩。〔占〕船裏还有什么人。〔小丑背介〕乖丫头。恐我又同那老乌去。来问我。〔摇手介〕并无一人。老娘晓得你性儿的。怎么同闲人。只你我母女两个。本待自去。只是一人没兴儿。不要拗我。同去走遭。〔占背云〕你看我母亲好不多心。他怕留我在家。谢郞又来。故此要我同去。〔对小丑云〕旣没有人。便随母亲去。〔小丑〕这纔是。桃叶渡唤个小船渡去罢。随身衣服铺陈。都带了去。家裏没人看管。〔走介〕摆渡的摆过来。〔杂扮稍水唱歌上〕桃叶渡头桃花红。桃花红时桃源洞。可惜一夜无情个催花雨。只见一片西飞一片东。元妈妈那裏去。〔小丑〕江东门去。〔稍〕上船来。上船来。〔占小丑上船介〕</p><p>【锁南枝】桃叶渡。桃已捐。滔滔东去不记年。直恁流水无情。空孤负落花恋。谢郞。谢郞。这活地狱我意坚。只怕死功夫你心倦。</p><p>〔稍〕妈妈。江东门了。〔占〕母亲。不见有什么龙舟。就回去罢。〔小丑〕早哩。停回儿少不得来。〔背云〕何故老乌还不来。稍水哥。你把船缆好了。我到崖上去看看。〔稍应小丑立看净上稍水同上唱吴歌〕江东门。江东门。江东江水忒多情。目从大姑小姑跟则个彭郞去。至今流泪弗曾停。〔净〕</p><p>【前腔】为有桑间约。花下缘。眈眈两眸望欲穿。为甚日已将晡。还不见佳音转。呀。你看前滩上系小船。〔小丑手招净介〕乌爷这裏来。〔净〕来了。来了。恰相逢喜相见。</p><p>元妈妈那裏去。〔小丑〕老身领着女儿。特来看龙舟耍子。〔净〕有兴有兴。要看龙舟。请过我大船上去。〔占〕母亲不要许他。羞人答答的。怎么好到别人船上去。〔小丑〕孩儿又来了。乌爷什么别人。〔占〕母亲认得他。孩儿不认得他。〔小丑〕儿。我老实对你说。千不是。万不是。是老娘前日不合打落了谢老爹的牙齿。如今他做了官。管得我们着的。倘或题起前情。老娘性命可不是也多的。为此与乌爷商议。权到他江西去住几时。他已备下大船。盘纒我母子去。难得这般好情分。过船去罢。〔占〕呀。母亲这话那裏说起。为何要到江西去。〔小丑〕儿。乌爷是你娘的好友。就如在家裏一般。〔净〕我江西人最撒漫。到得我那裏。穿的吃的使用的。一一包足。不劳大姐费心。〔占〕母亲要去自去。孩儿不去。宁可今日就死。〔哭介〕</p><p>【孝南枝】咳。缥风缥风。你身如梗。命若悬。嗟我遭际直恁顚。自幼失堂萱。椿庭又先翦。〔小丑〕儿。你父母死后。做娘的并不曾难为你。〔占〕亏杀恩慈。可怜养育成人。〔小丑〕怎生教道你。〔占〕相规相勉。〔小丑〕旣如此。也该听做娘的三分话儿。〔占跪介〕非奴敢抗娘亲。儿自有心头愿。〔小丑〕你心上要怎么。起来说。〔占〕我欲待言不忍宣。待不言时恨怎免。〔小丑怒挽净手介〕</p><p>【前腔】乌爷。你看这贼歪赖。会撒奸。嘴喳喳一似鹊噪喧。〔擎拳介〕我有铁打棒儿拳。今日呵领取去闲消遣。〔净扯开小丑介〕待我来劝大姐。闻得你多才又贤。何事今朝不听娘劝。我有万种恩情。常把你做涎儿咽。大姐。你把心上人莫挂牵。只这眼前人且方便。</p><p>〔占不理背云〕缥风。缥风。千死万死。总是一死。不如就这淸江裏死得干净。〔作跳介小丑净〕不好了。不好了。稍水哥救人。救人。〔稍救介净丑〕稍水哥。一竟扶过大船来。〔稍救过船介〕打发小船去罢。〔净〕与你靑蚨二十。〔稍〕一个白虎番身。一个金蝉脱壳。虽然近得靑蚨二十。也落得大姐奶儿一摸。〔下净〕元妈妈。如今怎么处。〔小丑〕只顾开船便了。小贱人还不依我。好好随我前去。今后若违拗我。我手中的粗棍儿煞也是无情的。〔占哭介〕</p><p>【前腔】扑通的瓶沈井。支楞的琴绝弦。撒琅的镜儿坠落砖。生察察把鸾凤锦窝掀。痛煞煞将鸳鸯弹儿蹍。〔小丑〕还要多说。过来跪着。先打一百杀威棒去。〔打介净附耳介〕不要造次。此间官府最多。激出事来不好。要打还待出关去。〔占拜介〕娘亲恕愆。愿听孩儿一言自辩。〔小丑〕你要怎么。〔占〕儿愿一马一鞍。不入仙音院。〔净〕好了。好了。小生是没老婆的。正是一马一鞍。〔占拜净介〕就求乌爷劝劝母亲。〔净扶介〕折死乌斯道。那裏消受得起。〔占〕我含着泪吿上天。带着羞对那人面。〔小丑〕</p><p>【前腔】我央了你千千万。你偏拗我万万千。何曾有猱儿不觅钱。你倒想夫妇并头莲。直待你吃过蟠桃宴。〔占〕我那娘嗄。〔小丑〕伊休泪涟。从来的虔婆谁个是羊儿般善。〔占〕娘饶恕恁孩儿罢。〔小丑〕若要我意转心回。除是快把降旗展。小贱人。我晓得你与谢穷。一定有誓愿了。我这风月寨那裏讨节义传。前门送张郞后门把李郞骗。</p><p>〔占〕孩儿果然与谢郞有约。誓不从人。〔小丑〕屈屈屈。谢穷有何好处。苦死爱他。〔占〕</p><p>【前腔】他是玉堂俊。阆苑僊。〔净〕大姐。小子如何。〔占〕浪包娄难堪入烟月篇。〔净〕小子容貌略差些。家裏胜他几万万。〔占〕你就是玉碾出凤凰轩。金垒就鸳鸯殿。也无缘可联。空做了流水恩情。抟沙姻眷。〔净〕请问大姐。老谢也有些家事么。〔占〕他有的是断简残编。花柳中穷原宪。〔小丑〕贱人。便依你随了他。难道呷风度日。〔占〕母亲你心放宽。我情索专。便做了饿婵娟亦何怨。</p><p>吿母亲。要听孩儿三件事。就随母亲前去。〔小丑〕说来说来。那三件事。〔占〕第一件。从今日为始。老乌另自顾船。再不许到我船上。〔净〕是。小子再不敢求见。〔占〕第二件。到得彼处。不许逼勒奴家接客。〔小丑净〕使得。〔占〕第三件。若有再见谢郞之日。早晚便要相从。〔小丑净〕也使得。都依你。都依你。稍子哥。快趱过关去。〔净〕</p><p>【前腔】把云帆挂。风缆骞。一似鸱夷载得西子还。〔内掌号小丑净〕稍子哥。何处鼓声喧。〔稍〕王敦谋反。江关上好不紧急哩。〔小丑净〕元来是江关有争战。稍子哥。须与我今晚赶过关去纔好。勿得留连。明日开船。好乘风便。〔内又掌号喝开关介净〕妈妈。关已开了。歇在此罢。〔小丑〕歇了罢。〔占〕母亲。老乌为何不过船去。〔净揖介〕我就到别船去也好胡乱眠。只是大姐心肠忒硬些。这等苦低情亏你心不软。</p><p>〔占〕月上孤舟夜半情。</p><p>离人怕听落潮声。</p><p>〔小丑〕洞房烛影今何处。</p><p>〔净〕欲寄相思梦不成。</p><p>〔占下净〕缥风竟到舱中去。把门儿反锁了。〔小丑〕今晚且不要抝他。你还到别船去睡。前途去自有法儿。〔净〕说得是。只是今晚放你不过了。〔下〕</p><h2 id="第十五出-阴伏" tabindex="-1"><a class="header-anchor" href="#第十五出-阴伏" aria-hidden="true">#</a> 第十五出 阴伏</h2><p>〔副净上〕江东臣子似汤鸡。活剥生擒任我为。堪笑书生不解事。此生断送老头皮。钱凤与王公渡江而来。指望先议九锡。徐图受禅。谁知周顗戴渊。都是痴呆老儿。一些也不惹头。前日去报这信儿与老戴。反有许多怠慢我。被我在主公面前搬斗了几句。主公着恼得紧。以此暗与王丞相定下此计。只说主公有病要回。设宴赚他来。就酒席上寻个事端。一刀杀却。绝了后患。有何不可。好笑还有一人。叫做谢鲲。整日吃得烂醉。口出大言。且有虚名。今日也赏他一刀。叫巡逻官。〔杂扮巡逻官上〕朝中天子宣。阃外将军令。巡逻官磕爷头。〔副净〕巡逻官。今日新亭设宴请百官。你可带领铁甲军士五百。众官未到之先。预先埋伏在后堂。人人要藏短剑一口。不许喧哗啰唣。飮宴中间。不奉呼唤。不许离次。一闻呼唤。不可迟延。违者军法。〔杂〕得令。〔副净〕</p><p>【四边静】听我号令。偃旗息鼓如安寝。衔枚持口噤。兔脱莫留停。狙击要详审。〔合〕军机凛凛。军容碜碜。奉令疾如雷。莫敎有直恁。〔杂〕</p><p>【前腔】从来杯酒生毒鸩。敢将金革衽。首将旗斾悬。血向刀头飮。</p><p>〔合前巡逻官下副净〕巡逻官去了。下官亲领五百勇敢军士。外厢巡逻去咱。</p><p>好去十面埋伏。</p><p>须敎一网打尽。</p><h2 id="第十六出-赴宴" tabindex="-1"><a class="header-anchor" href="#第十六出-赴宴" aria-hidden="true">#</a> 第十六出 赴宴</h2><p>〔卒引生上〕长江万里限江东。不数秦关百二重。讯察若还勤着意。何劳琐琐一丸封。下官奉命把守龙江关。职虽卑微。任却重大。况王敦拥兵江口。来往尤当盘诘。如今正是放关时候。叫左右传令开关。一应往来船只。须要仔细搜检。有船引的。登记花名册子。卽时放过。如无船引。拿来亲问。传令开关。〔杂应掌号乙通鸣锣三下喝开关介净小丑稍上〕稍子哥。开关了。快讨关去。〔稍子撑船卒挡问介〕这是什么船。〔净〕客人卖了货回乡去的空船。〔卒〕有船引没有。〔净〕有有在此。〔卒〕取船引来。你叫什么名字。〔做写介净〕商人一名乌斯道。妻一口李氏。女儿一口。〔卒〕什么名字。〔净〕缥风。〔卒〕那裏去的。〔净〕江西豫章郡去的。〔卒〕快撑快撑。〔净小丑占稍子同下众喝闭关介〕禀爷。船放尽了。缴花名册子。〔生取看介〕前边都是差使马快官船。后边却是民船。〔又看介〕这一名是商人乌斯道。妻一口李氏。女一口缥风。前往江西豫章郡。〔骇介〕呀。这缥风一定是我东邻的元缥风了。向来闻得有个乌客人与他母亲往来。多应是那虔婆赚去了。可怜这女子到有志向。此去那有出头日子。左右的。快拿乌斯道转来。〔卒叫不应介〕禀爷。过关的船。趁着顺风张帆去远了。唤不转了。〔生〕</p><p>【北仙吕赏花时】他那裏一篙烟雨一樯篷俺这裏万种踌躇万喞哝。心逐乱云横。今宵魂梦。兴在一杯中。</p><p>【么】冷落了靑风铜爵宫。间阻了流水桃源洞。此日意无穷。心中作颂。无语怨东风。</p><p>可惜今日要去赴宴。不暇去访问明白。左右的。打执事到新亭去。〔下丑上〕某当朝丞相王导。大将军兄弟设宴新亭。特来赴席。你道此酒却是为何。大将军不喜欢周戴二老。欲与决一死战。我劝他只做好意请酒。就席擒之。使其疾雷不及掩耳。二老略不知这机彀。昨去相约。欢然肯赴。此时想将次来到矣。〔外小生上〕某尙书周顗。某尙书戴渊。王大将军相招。特来赴宴。呀。老丞相先已在此了。〔各拱手道请了内传〕大将军有旨。赴宴官不许搀前落后。直待到齐。排班进见。〔外小生〕呀。茂弘。处仲如何妄尊至此。我们来差矣。去罢。〔丑〕旣来之。则安之。呀。谢都尉也来了。〔生上〕说话之间。早已来到新亭也。〔相见丑外生拱手介生〕老丞相。二位老尙书。谢鲲见。〔略跪介丑外小生卽扶介生〕请问老丞相。令弟大将军此酒为何而设。莫不有甚阴谋么。老丞相一定知道。〔丑〕舍弟患病。思归姑熟。故设此宴。与众老先生叙别。并无他意。王导在此。何必多疑。〔外小生〕老丞相在此。一定不差。〔生笑介〕</p><p>【新水令】老丞相。那裏是大将军幕府玳筵开。分明是宴鸿门当日的机械。现放着闯辕门的樊哙。老丞相。那裏讨舞双剑的项伯。凶和吉转难揣。鸦与鹊两同偕。怕没有天来大一场儿惊骇。</p><p>〔内掌号丑〕大将军升帐矣。〔净杂上〕孤王敦是也。钱参军与丞相哥哥劝我于酒席上诛斩周戴两人。叫旗牌官。百官旣齐。大开辕门。请丞相大爷先入。其余挨次鱼贯而入。〔众传介丑进见净〕丞相哥哥拜揖。〔丑〕大将军兄弟拜揖。〔外小生进介〕大将军拜揖。〔净〕二位尙书拜揖。〔生见跪介〕大将军。谢鲲见。〔净扶介〕此位就是幼舆。久慕久慕。孤前日授卿都尉之职。两日不蒙卿顾。莫非嫌官小么。〔生笑介〕谢鲲无志仕宦。岂嫌官小。但新入仕途。亲朋来贺。日日烂醉。正忘之耳。〔净笑介〕好旷达也。</p><p>【沈醉东风】〔生〕生长在南岳则这北岱。醉落在柳陌也那花街。诗酒债。整日忙。鸳鸯社。逐朝赛。这便是老我生涯。〔净〕闻得幼舆身在丘壑。志存廊庙。孤方欲向用你哩。〔生〕俺这巧拙贤愚任尔猜。朝家事半星儿何曾得解。</p><p>〔净〕不晓得朝家事体。晓得甚的。〔生〕大将军。谢鲲止晓得吃酒。自来家贫。不得美酝。亦不得取醉。今日幸蒙见招。望早赐些。多赐些。〔净〕看酒来。酒要吃。正事也要讲。列位满飮孤家此杯。〔举杯介众飮介生大叫〕大将军。谢鲲狂士。不知礼法。愿多赐些好酒。听其自行斟酌。〔净〕巡宴官。看一大坛好酒来。送谢都尉面前。〔杂送酒生取飮自筛大喊介〕好美酒也。好美酒也。伯仁若思同干此杯。〔外小生举干介生〕</p><p>【乔牌儿】泻琼浆琥珀。过玉薤光泽。〔净〕幼舆。在孤面前。何无礼也。〔丑〕幼舆。大将军在上。放尊重些。〔生〕怎好把将军礼数桩桩责。可不道遇酒且忘怀。</p><p>〔净〕幼舆。近闻得人言云。任达不已。幼舆折齿。我见你果然少了两个齿。这缘故可使孤闻之么。〔生笑介〕正要说来。奉大将军一笑。容谢鲲飮干此瓯。起来手之舞之说去。〔飮介起逐句演唱〕</p><p>【七弟兄】想那日醉騃。向平康乱歪。见一个女裙钗。那寃家带笑心相爱。俏声儿许结凤鸾谐。魂飞在九霄外。</p><p>可恨那虔婆呵。</p><p>【么】气吁吁走来。乱纷纷闹咳。那风婆子似狼豺。恰便是煞神儿降下阎浮界。把门牙打落在尘埃。大将军。这情理如何奈。</p><p>〔净〕你折了齿。甚不好看。〔生〕</p><p>【收江南】呀。这的是风花队裏起飞灾。抵多少云阳市上哭声哀。况从来落拓脱形骸。酸秀才。又何必边幅好丰裁。</p><p>大将军。谢鲲醉也。借席上三尺地。与谢鲲睡觉儿。〔作睡介净执杯拱手介〕众卿在此。听孤一言。孤之此来。意欲扫除君侧。再造王家。然后解却朝衫。角巾归第。与卿等为乡社之飮。〔生作打■〈鼻勾〉介净〕岂意天违人愿。众附亲依。如今欲退不能。卽眞未可。全仗二三卿相等共成之。今日巵酒为誓。丞相为明府。从孤者满飮此杯。日后相忘。使卿等觖望。有如此酒。负孤者亦同之。〔丑取净酒对天跪飮复斟酒对外小生〕二位老先生请飮此酒。作成作成。〔外小生怒介〕茂弘。你身为晋室元老。原来却是国贼。国家那些儿亏负你兄弟。顾欲反耶。我二人头颈可断。此酒断然不飮。〔净怒介〕老■〈牜孛〉牛。这等可恶。〔背问丑介〕丞相哥。还是如何。〔丑附耳云〕不杀二人。大事不成。〔净〕旗牌官何在。〔杂〕有。〔净〕快把周顗戴渊押付市曹。分付钱参军监临枭首。立献首级。〔杂〕得令。〔外小生〕皇天后土。王导王敦兄弟谋反。今日将我二人诛杀。〔拜内介〕生不能报陛下。死当作厉鬼以杀贼。罢罢罢。人生自古谁无死。留取丹心照汗靑。〔杂押下丑指生介〕此人何不一发杀却。〔净〕孤另有处。〔丑叫生介〕幼舆好醒也。〔生醒介〕好一觉睡也。</p><p>【折桂令】黑模糊历遍春台。〔丑〕大将军前这等无礼。〔生〕我不衫不履。不受尘埃。〔丑〕还不起来谢罪么。〔生〕本是个支离病叟。风魔傲侣。落魄微才。大将军。飮狂药难将人责。筵席上怎起风霾。大将军宽洪大度。不责微愆。丞相你便满口胡柴。双眼全白。〔净〕如今你还吃得洒么。〔生〕还吃得。〔净〕巡宴官。再与谢都尉酒。〔杂应介生〕畼好是五斗开酲。饶你便一石也堪筛。</p><p>请问大将军。伯仁若思那裏去了。〔净〕他就来也。你吃酒罢了。管甚闲事。〔生笑介〕说得有理。吃酒罢了。管甚闲事。〔飮叫干介卒持二首级同副净上〕善有善缘。恶有恶报。未识人伦。焉知天道。〔进跪介〕主公。钱凤奉旨监斩周顗戴渊。特献首级。〔净〕参军取去。放在谢都尉面前。幼舆。崛强者看样你可陪他吃一杯。〔生〕是。将酒来。我与两位尙书吃个上马杯儿。</p><p>【沽美酒】伯仁兄请酒。我笑你官八座。列三台。若思兄请酒。你拥材官护九垓。气槪昂昂称晋宰。全没有周身之策。老■〈孛页〉子藁悬街。</p><p>【太平令】空撇下美香醪甘如沆瀣。好杯盘过于虀莱。对着你眼张狂不瞅不睬。问着你嘴都卢不尶不尬。〔净〕幼舆。周戴故意抗孤。你道该杀不该杀。〔生〕他旣已死哉合埋。何须问合该不该。〔净〕钱参军。把二贼尸首号令市曹。不许收葬。如有看视者。卽便擒来枭首。〔副净得令持头下生〕呀。直恁的大惊小怪。</p><p>大将军。鲲已醉饱也。有酒明日再吃。仰天大笑出门去。我辈岂是蓬蒿人。〔下丑〕谢鲲这厮好无礼。不谢酒竟自去了。〔净〕由他去罢。孤自来不曾见这样人。〔丑〕大将军不杀此人。却是为何。〔净〕孤看此人。荒淫于酒。然却有时名。他齿牙且不能顾。何足畏惧。今方诛二大臣。若幷及之。天下以孤不能容人。曹孟德不杀祢正平。正是此意。况周戴之诛。如杀二鼠。何虑谢鲲乎。〔丑揖介〕大将军神算。非愚兄所及。敬服敬服。虽然。朝廷之上。断容不得。豫章僻远。又是大将军管辖地方。愚兄欲打发他出去。还请大将军尊旨定夺。〔净〕是如此。孤连日身体甚觉不安。暂回姑熟调理。朝廷之上。全仗丞相哥哥主持。〔丑〕不须挂念。正当正当。周戴已诛。料无异议矣。</p><p>〔净〕顚危欲把一身扶。</p><p>堪笑狂夫计太疎。</p><p>〔丑〕似我已成生富贵。</p><p>笑他先下死功夫。</p><h2 id="第十七出-约社" tabindex="-1"><a class="header-anchor" href="#第十七出-约社" aria-hidden="true">#</a> 第十七出 约社</h2><p>【遶池游】〔外扮王鉴上〕屛居村落。心赏随年薄。课桑麻不分昏晓。犬吠村墟。鸡鸣树杪。问同人何时可招。</p><p>秋乍来。人远别。梦断敲窗梧叶。鸿雁度。蟪蛄鸣。音书寄不成。西山雪。东窗月。结伴不嫌吾拙。已焚车。聊读书。干戈且掩庐。老夫姓王名鉴字公明。豫章九江人也。向仕本朝为车骑将军。因见五胡云扰。中原陆沈。以此弃职归田。卜居匡庐山下。夫人羊氏。乃太傅公孙女。老夫年老无子。止生一女。嫁秣陵谢幼舆。我这边到秣陵不过一水上下。向来朝廷无事。道路淸宁。或一月或半月。女孩儿音问时时往来。近来王敦谋反。沿江一带。十分戒严。恰有半载。绝无消耗。心上甚放不下。我看谢郞是个人中之杰。不愁他功名不远大。只愁目前贫窘。又遇乱离。不知何以度日。且待干戈宁静。再作道理。老夫自从卜居此山。却又是数年矣。你看匡庐好山色也。</p><p>【小桃红】匡君何日此游遨。千载靑不了也。向幽深中结成一座草团瓢。日对着石门椒。浪夸他紫烟生。红雨瓢。仙■〈土玄〉净玉京近也。都收入竹几吟毫。谩说道远风尘。先已脱险波涛。</p><p>呀。夫人来矣。〔老旦扮王夫人上〕</p><p>【逍遥乐】儿女忧心悄。路阻长江信音杳。西风吹梦到江皋。愁依雁字。恨绝鱼书。泪尽鸡潮。</p><p>〔相见介老旦〕相公万福。〔外〕夫人少礼。〔望远行〕碧砌蛩螀夜夜鸣。柴扉永日鎭长扃。门前山色送来靑。市尘不到小茆亭。〔老旦〕扬子月。秣陵砧。不传消息但传情。渔阳鼙鼓忽然惊。音书阻绝二毛生。相公。我与你年老无子。止有一女。远嫁谢郞。向来虽不得时时见面。音问却也不绝。近来半载。杳不相通。不知为何。〔外〕夫人。今王敦谋反。道路阻塞。彼此相去千里有余。那讨音问。姑竢少平。我这裏就差人去了。〔老旦〕相公。闻得谢郞资身无策。日缺三餐。待得平静。知是何时。只恐他夫妻二口。索之枯鱼之肆耳。〔外〕夫人。谢郞人杰。江左无两。焉有长贫贱者乎。不须多虑。中原骚扰。豺虎纵横。幸得老夫解却朝簪。释去重负。此地又僻。不遭兵燹。正好优游蔗境。</p><p>【下山虎】你看庭深蒿草。阑长药苗。门静堪罗雀。绝无市嚣。我自向云赁眠窝。月赊浊醪。拢火时将柏子烧。尽日无人到。环堵萧然着绝交。蛮触徒然竞不到。我溪前谷■〈土幻〉。一枕羲皇绝梦劳。</p><p>【前腔】〔老旦〕相公。你雄心枯槁。短发萧骚。膝下将谁靠。唯有文姬在遥。痛杀我老景孤单。形只影凋。千里云山一水饶。半载绝音耗。烽火连天贯斗杓。生死难存料。心头火烧。〔悲介〕我那儿。何日重逢慰寂寥。〔杂扮赛社四人一老者为头打鼓上〕</p><p>【本宫赚】社鼓齐敲。中元节届乡村闹。灵神鉴昭。一月月十风五雨年收好。当祈报。牲醴庶羞尽备着。只愁好女难寻讨。狮蛮跳。做来一弄儿欢和笑。唱出吴歌羌调。唱出吴歌羌调。</p><p>〔老者〕我们都是庐山下乡民。我这庐山有个伊尼庙。庙中有个伊尼大王。不知是何神道。最是灵显。方方数百里居民。凡有些小疾病。祷之必应。每岁春秋二祭。却是上元中元。上元止用灯火鼓乐。乌猪白羊。中元没有灯火。猪羊之外。要寻一个童身美女。送进庙中祭享。但是齐整虔诚。又有美女。那年自然风调雨顺。五谷丰稔。若但有祭品无童女时。霎时就起雷电。一岁疾疫歉收。如今又当中元节届了。伙计。今年轮该王老爹为首。我们同到他家去。问他可曾有了童女不曾。这不是当耍的。转湾抹角。此间已是。王老爹在家么。〔外〕谁在外厢。夫人且进去。待老夫去看来。〔老旦应下外出见介〕呀。元来是众社友。有何见教。〔众〕王老爹。如今中元节到。伊尼庙中祭赛。轮该宅上剧首。金钱宝马。猪羊酒果。都不打紧。只是童身美女一时难觅。须预先定下。省得临期无措。〔外〕正是。我到忘了。早是诸公见教。</p><p>【章台柳】〔众〕王老爹。神贶屡曾邀。报赛在今朝。宝马金钱般般妙。只少个女妖娆。〔外〕诸公可曾到各处坊村问一问。〔众〕不论村坊与近辽。顚不刺有万千曹。王老爹。休误却这番秋祭。使神焦躁。</p><p>【醉娘子】〔外〕我闻言转焦。我当任剧。这佳人难遇遭。众社友。时日已迫。劳你列位分头去问。若有美女。身价随多寡。我都愿出。黄金已在腰。向别处远方相寻抓。得时休论多和少。</p><p>〔众〕我们今日就借宅上敷演社火一番。〔演介〕</p><p>【豹子令】打鼓如雷震九霄。震九霄。烧香若雾散林郊。散林郊。鬼脸装成耍鲍老。村姑唱出念奴娇。〔合〕鸡豚浊酒乐陶陶。</p><p>【前腔】社饭分来香气飘。香气飘。春盘簇处味堪嚼。味堪嚼。老翁得酒将聋疗。东方割肉岂蒙嘲。</p><p>〔合前〕王老爹。我们吿辞了。〔外〕还劳列位多方寻访。有时便来见教。〔众〕晓得。</p><p>千寻古木笑声中。</p><p>此日春风属社公。</p><p>但愿三登多快乐。</p><p>人无疾病稻禾丰。</p><h2 id="第十八出-哭友" tabindex="-1"><a class="header-anchor" href="#第十八出-哭友" aria-hidden="true">#</a> 第十八出 哭友</h2><p>【一枝花】〔生同卒持祭物上〕天家嗟陨蹶。国宝亡双杰。抱琴弦欲绝。月明夜。一代风流。地下修文籍。妖氛方四彻。国事堪嗟。无奈袖手。劻勷谋拙。</p><p>〔山花子〕泰山颓倒哲人萎。白玉楼成似有期。天地茫茫无可问。转凄其。满腔忠义只天知。不顾人间事已非。奸臣未灭身先死。泪沾衣。谢鲲生逢厄运。正値晋室凌夷。昨者新亭之宴。不是诈醉佯狂。几不脱于虎口。可怜周戴二兄。不听吾言。果然骈首就戮。如今悬头西市。不许收葬。吾想栾布奏使事于彭越。北海寄典刑于虎贲。人各尽吾心耳。何暇计利害哉。谢鲲与周戴二兄契结金兰谊同臭味今日之难。彼旣杀身以成仁。我宁腼颜而事虏。且往西市祭哭一番。聊尽炙鸡絮酒之情。素车白马之义。至于死生利害。姑且听之。叫左右。可将祭礼到周戴两尙书号令所在去。〔卒〕禀爷。这所在去不得。〔生〕为甚去不得。〔卒〕钱参军统领铁骑五百。日夜在彼看守。不许人来收葬。就是祭奠者亦俱不许。犯者卽便枭首。就是两尙书家属亲故。尽不敢往。老爷何故去犯他。〔生〕你不晓得。去就罢了。挥泪哭山前。兰摧自可怜。魂兮如可问。应为直如弦。〔卒〕禀爷。已到西市头了。这就是两位尙书号令所在。〔生哭介〕呀。伯仁兄。若思兄。你从容就死亦何名。恋国唯君与屈平。从此秣陵烟月夜。杜鹃应作两般声。我那伯仁若思兄那。</p><p>【山桃红】你身膏草野目挂吴堞。骂贼眦为裂。肝肠似铁。媿杀那屈身颊。媿杀那乞怜舌。说甚子房锥。董狐笔。和那苏卿节也。耿耿丹心昭日月。家国悲俱灭。纲摧纪截。〔悲介〕二兄那。何日靑城开马鬣。</p><p>叫左右。把祭品铺陈下了。取酒过来。伯仁兄。若思兄。恁谢鲲兄弟家贫无可为祭。</p><p>【下山虎】止采得东陵瓜瓞。西岭薇蕨。汨水淸而澈。生蒭一捻。二兄那。聊表你行合情同。方操比洁。别有椒兰手自爇。二兄那。此恨何时竭。看怨气腾空星斗斜。版荡谁宁帖。满目狐踪鼠穴。恨江左冠绅皆妇妾。</p><p>【蛮牌令】楚些意难写。巫咸在那些。招魂无计也。空自语喋喋。望长天重将酒泻。对空江滴尽鹃血。何事悠悠中没话说。但只见泽国迷云。怒涛卷雪。〔副净领众上〕</p><p>【划锹儿】元戎号令谁当越。鹊旗悬首正高揭。〔卒〕禀爷。前边有个哭尸的在那裏。〔副净〕快拿。〔卒应副净〕何人自作孽。敢来视阅。贼臣窜窃。毒如螫蝎。若不同谋。何从涕泣。</p><p>〔卒〕禀爷。拿得哭尸人在此。〔生〕世仪请了。〔副净〕呀。元来是谢幼舆。周顗戴渊抗违大将军。故枭斩示众。悬尸市曹。你不见榜文上明明说。有来看视及祭奠者。罪与本人同科。我道幼舆是知礼法的。何故犯此。〔生〕昔者董卓旣诛。悬尸西市。蔡邕哭之甚哀。今日周戴之忠。非董卓比。鲲之感恩。不减蔡邕。今日之哭。谊自不能已耳。鲲所守者。晋家法度。大将军榜文。实未睹及。世仪何必苦苦相迫耶。〔哭介〕伯仁若思兄那。</p><p>【五般宜】想着你绾银黄飘飘气烨。想着你抒文藻翩翩锦缬。想着你俊爽迈前哲。想着你对酒当歌。情输意协。想着你垂靑下劣。想着你茅斋结辙。二兄那。谁知道一巵酒犹温。咱和伊成永诀。</p><p>〔副净笑〕幼舆。你太认眞了。晋室分崩。周戴又死。有天下者。非大将军而谁。你若肯相从。我把今日哭尸的事都瞒过了。何愁不得要位。若不然。恐周戴而后。第三个就是你了。〔生〕谢鲲志在山野。元无济世安民之才。大将军要此樗朽何用。犯了大将军法。该杀不该杀。是在世仪。谢鲲何敢求生以挠法。</p><p>【五韵美】生长在山林樾。追思尽日躭曲蘖。恨微官不觉就羁绁。平生事业。深自媿么么琐屑。但只愿新朝宁恢网罝。一任他方外严陵。客星夜烈。</p><p>〔副净〕这事体钱凤做不得主。只送到军中。凭大将军发落便了。叫左右绑起来。随我押送军前去。〔卒应绑生欲下杂扮差官急上〕</p><p>【江头送别】前营内昨夜裏将星坠裂。早晨间承密旨来投简牒。参军好把三军撤。莫停留自干罪决。</p><p>小官奉大将军密旨。来报机密事。望乞屛去左右。〔副净〕左右回避。〔生众虚下杂附耳〕大将军行至江宁。病势十分危笃。特差小官请参军爷到军前付托后事。时刻不可迟。请卽刻起行。〔副净〕我晓得了。请先行罢。此事切不可泄漏。须要小心。〔杂〕晓得。将军不下马。各自奔前程。〔先下副净〕咳。天下事已就八九分。如何忽有此变。始信谋事在人。成事在天。如今我把谢鲲解去。也没用了。不若做个人情。释放了他。后日还可相见。叫左右。快松了谢爷绑。请来相见。〔生〕世仪何故不把谢鲲解去。〔副净揖〕小弟细思。幼舆笃于友谊。实为可敬。一时冒渎。望乞恕罪。小弟军中有事。就此奉别。谁云谋事在人。毕竟难逃天定。〔下生〕好怪。钱凤起初要将我解赴军前。见了报事官。就把我释放了。此必军中有变。且待回衙。差人往探。便知分晓。</p><p>神交忆昔许相同。</p><p>死别生离一梦中。</p><p>泪洒西风谁会意。</p><p>停云正在大江东。</p><h2 id="第十九出-魔见" tabindex="-1"><a class="header-anchor" href="#第十九出-魔见" aria-hidden="true">#</a> 第十九出 魔见</h2><p>【北仙吕点绛唇】〔末扮伊尼大王上〕肸蠁一方。威严万状。神灵壮。如在洋洋。谁敢不来享。</p><p>庙食匡山已百春。威灵显赫四方闻。从他着论明无鬼。须信空中自有神。小圣伊尼大王是也。本栗陆氏之后裔。祚开中冀。星散瑶光。生长山阿。行游林麓。每择晋以为止。恒走险以为娱。金母乘以献环。老聃托而御世。尾促促而狎至。曾陪大舜于深山。体濯濯以驯肥。常侍姬文于灵囿。身上绣文斑驳。分明玉女散天花。额端修角峥嵘。绝似神龙离大海。历千年而为苍。又百年而变白。又五百而成玄。绵绵缠缠。永永远远。长生与天地无疆。或称为山客。或称为仙驺。或称为律主。岐岐嶷嶷。烈烈轰轰。令名与日月并耀。衔花出洞。长眠碧岫闲云。啮草来林。时飮淸溪流水。郑人覆蕉叶。悟浮生梦幻之无常。女子采薇。识贫富穷通之有定。恼则恼赵中令指我为马。借以欺君。喜则喜苏仙翁称我为龙。凭之觐帝。芙蓉露冷。曾在宜春苑裏行。禾黍风生。会向姑苏台上走。道士成仙日。众共跻攀。先生折负时。人净瞻仰。奈花开后。春光明媚。桃能红。李能白。灼灼烁烁。灿灿烂烂。伎伎挈伴卧前岗。苹叶肥时。秋气淸高。汀有兰。滩有蓼。芳芳馥馥。泽泽甘甘。麌麌游牝邀明月。似此阅历年岁。更兼采尽阴阳。遂能变化神通。奇幻不测。喜时庆云生。和风降。氤氤氲氲。非烟非雾。满乾坤瑞彩祥光。怒时驾封姨。鞭列缺。惨惨凄凄。若裂若掣。遍世界翻江倒海。前有麑世子。后有麀夫人。总理内外。整整齐齐。右有麋将军。左有麕丞相。分掌武文。锵锵济济。正是虽无亭毒权。亦有生杀柄。祈祷若诚心。自然能感应。小圣降生张月。来住匡庐。修眞炼性。取尽日精月华。胚胎已具。气候将成。因能呼风唤雨。出鬼入神。土人为我立庙。名曰伊尼大王。方数百里。水旱疾疫。有祷必应。土人感我敬我。每岁春秋二祭。春祭看灯。秋祭自牲醴之外。要一童身姜女。名曰侑觞。实以备幸。但祭时有了美女。就与他太平福庆。雨顺风调。若还无时。登时雷轰电击。旱涝愆期。田禾不熟。以此百余年来。遂成永例。目今正是中元。正该秋祭。某待打点飮喜酒。做新郞也。且唤手下人打点伺候者。麋将军麕丞相何在。〔杂二人扮麋麕上〕匡山五老拂云过。留得香烟挂紫萝。溪谷幽深龙虎狎。岩扉嶻嶪鬼神多。大王。臣麋臣麕参见。〔末〕丞相将军。目今中元节届。例该秋祭。土人料然不缺。但赴宴之时。须要仪仗鲜明。侍卫严整。恐有生人窥觇。不当稳便。〔杂〕臣等已遣■〈鹿外幵内〉元帅。麃先锋。麈参军。麂校尉。分头巡逻护卫。大王不必费心。〔末〕丞相。将军。今我等居此。是好受用也。</p><p>【混江龙】则我这雄威气象。索强似都天大帅总魔王。用不了长林丰草。看不尽水色山光。居处有琳宫宝殿。簇拥有羽盖珠幢。护卫有黄幡豹尾。差遣有黑煞勾芒。冷飕飕腰悬宝剑。明晃晃手握金鎗。带一顶凤盔高耸。穿一领兕甲昂藏。鎭守着山岩洞口。降伏了地煞天罡。饶你是九头王休来轻觑。百眼鬼谁敢张皇。玄丘尉形彰华表。巴西侯梦断淸霜。斑将军咆哮尽敛。庐山公踯躅彷徨。金砖举千条蛇走。火轮发万道霞张。喜时节和风甘雨。怒时节地塌天荒。则除是千手如来能化诲。谁怕你八臂那叱逞陆梁。永坐山堂。</p><p>虽则如此。麕丞相鎭守庙中。麋将军还带领一千魔军。四下巡逻。小心在意。〔杂应同下〕</p><h2 id="第二十出-鬻女" tabindex="-1"><a class="header-anchor" href="#第二十出-鬻女" aria-hidden="true">#</a> 第二十出 鬻女</h2><p>【缕缕金】〔净扮乌斯道上〕痴妮子。性奸猾。我馋涎都咽尽。落得眼巴巴。眼饱腹中饿。敎人恼杀。且安排计较坐乔衙。看他怎禁架。看他怎禁架。</p><p>小子乌斯道。只为要娶元缥风。与他母亲设计。从秣陵哄到这里。谁知这妮子性格跷蹊。一路在船上来。我用尽了千方百计。他便有万阻千推。不从我也罢了。日日要投河落水。我那里看得他许多全。若还死了。可不是眞正人命。那鸨子飜转面皮。与我讨人。却怎么好。连日阻风在匡庐山下。昨晚心上不快。上去闲走。只见有许多人说。要寻一个标致童身女子去赛社。肯出五百两银子身价。我想世间老鸨儿那一个不爱钞。肯卖亦未可知。一来推掉了这干纪。二来出我心头一口忿气。那管他去后死活。船上不好说话。我约元妈妈上埃。这时候想必来也。〔小丑上〕孩儿。我上埃去就来。你好好坐在船裏。</p><p>【前腔】多生受。恁波查。江间波浪涌。阻天涯。况有痴儿女。千般娇诧。老娘心下乱如麻。怎生好干罢。怎生好干罢。</p><p>常言道。男子痴。一时迷。女子痴。没药医。可恨我那缥风。再不肯与老乌做伴。一心只想谢穷。比来老乌何等搊趣。何等帮衬。并不惹头。打了骂了便寻死。〔叹介〕咳。怎么好。怎么好。连日阻风在此。未曾开船。老乌约我到埃上说话。不知说甚话。〔叫介〕老乌那裏。〔净〕元妈妈这边来。〔相见介〕妈妈。女儿不肯从我。怎么好。〔小丑搥胸〕不要说起。这妖精教我也没奈何他。〔净〕我对你说。自从秣陵到此。日日指望他回心转意。如今看起来。不能够了。就到我家。也拗他不过。倘或死了。岂不可惜。昨日我在山边闲走。只见有许多人在那边说。要买个童身女子去赛社。〔小丑〕如何叫做赛社。〔净〕他说这边有个菩萨。每年做社祭。他要一个女子送进庙中陪酒。今年祭期已近。那女子还没讨处。我想你女儿这般作乖。不像与你挣钱做家的了。不若卖与他陪酒去罢。〔小丑〕这妖精怕不肯去陪酒。〔净〕你莫騃。兑了银子。交付与他。进庙之后。那菩萨连头搭脑都吃了。还有什么肯不肯。〔小丑哭〕这个不成。我那儿那。我从幼抚养起来。怎割舍得做了吃料。可不痛杀老娘也。〔净〕莫哭莫哭。价钱倒好哩。〔小丑〕肯出多少。〔净笑〕不与你说。〔小丑〕好哥哥。便说还多少。〔净〕一口就还五百两哩。〔小丑拍手大笑介〕好造化。好造化。这般价钱不卖。更待何时。死是死了别人的女儿。可在老娘肝儿上。那人在那裏。和你就寻他去。〔净〕这伙人说。若有女子。竟到王车骑老爹家来问。前边黑门楼就是王家。和你就去。〔小丑〕正是就走去。如今长手臂的多哩。〔走介〕岩路穿黄落。〔净〕人家隐翠微。〔朝内〕借问声。此间正是王老爹家么。〔内答〕正是。〔净〕王老爹在家么。〔外应上〕谁叫。</p><p>【前腔】为赛社。觅娇娃。村村绝踪影。好嗟呀。恐犯神明怒。将何报答。门前若个语喳喳。且来早迎迓。且来早迎迓。</p><p>谁人在此。〔见介净小丑〕老翁就是王老爹么。〔外〕在下就是。从未相识。二位何乃忽然下顾。〔净小丑〕愚夫妇闻得上宅要寻童身美女。特来造问。〔外〕果是有的。莫不二位有在那裏。〔净小丑〕就是小女。情愿出卖。〔外〕生得如何。〔净小丑〕不敢谦。不像爷。不像娘。变种生的。绝妙绝妙。〔外〕在那裏。可着领去看看。〔净小丑〕就在河下船裏。要看就看。只是女孩儿家害羞。不可上船。也不要大惊小怪便好。只在埃上远而望之。不惊动他便好。〔外〕晓得。〔走介〕万木千山落。〔净小丑〕孤舟一棹欹。这枯杨底下第三只船舱裏坐的就是。如何。好不好。〔外看介〕人物果然去得。只是还有话要讲。请到寒家去。且邀野老过。笑语蹔盘桓。此间已是寒家。请进。〔净小丑作进揖介〕王老爹拜揖。〔外还礼〕二位莫怪老夫多口。</p><p>【古轮台】我且问伊咱。你是何方人氏甚人家。缘何到此来歇马。孤舟停箚。〔净小丑〕我家住秣陵。积祖在落星桥下。衰薄乌宗。唤名斯道。因逃兵火泛浮槎。〔外〕你女儿呵。这般幽雅。莫不是接木移花。几多年纪。唤何名字。因何不嫁〔净小丑〕两口止生他。年十八。缥风未受阿谁茶。</p><p>【前腔】〔外〕休夸。旣然是嫡派根芽。为甚的卖向他方。将他挜靶。〔净小丑〕欲说还羞。怎禁得家缘消乏。〔外〕敢还是年少多情。蜂猜蝶觑。穴隙踰墙被人话。〔净小丑〕老爷。你休将人咤。自生来掌上擎拿。一任他花醲柳酽。风前月下。何曾闲踏。〔外〕果是玉无瑕。休言价。愿将白璧聘苕华。</p><p>〔净小丑〕请问老爹。要娶与那一位公子。〔外〕不是。我老实对你说。</p><p>【扑灯蛾】我岂无端聘玉人。我岂无端聘玉人。说与休惊怕。有神号伊尼。是匡庐山下活菩萨也。按年年祭法。要佳人作配欢洽。客人。这交易要两相情愿。与你讲过纔好成。成交后休生牵挂。总涂抹生离死别只一霎。</p><p>〔净小丑哭介〕我那儿那。</p><p>【前腔】你红颜当自嗟。你红颜当自嗟。命裏逢凶煞。不是爱钱财。也非关爹娘恩寡也。〔外〕你休将泪洒。把文书亲用花押。银五百当时赉发。〔净小丑〕还要再增些。〔外〕休嘈囃。这是常规定价永无差。</p><p>〔净小丑〕旣如此。银子老爹兑准了。明日送女儿到宅上。就把银子交付我。〔外〕这个自然。但不要送到我家来。立了文契。幷女儿竟送到江边伊尼大王庙裏。我先取了银子。等在那边。打发你便了。〔净小丑〕伊尼庙在那裏。〔外〕你从来的旧路下水去三十里。地名白鹿村。有所大庙就是。〔净小丑〕晓得了。</p><p>【尾声】临行再说句衷肠话。切莫向小鬼头儿说絮搭。我自去弄舌调唇闲嗑牙。</p><p>〔外〕明珠不惜买娉婷。</p><p>要与神祗作证明。</p><p>〔净丑〕不是忍将儿女弃。</p><p>常言财重六亲轻。</p><p>〔小丑净欲下外〕转来。文契须要开写明白。说道自卖之后。死生存亡。俱无言论。〔小丑净应介〕晓得。〔同下〕</p><h2 id="第二十一出-出守" tabindex="-1"><a class="header-anchor" href="#第二十一出-出守" aria-hidden="true">#</a> 第二十一出 出守</h2><p>【喜迁莺】〔生上〕鸟啼花落。正万恨惊心。千愁作恶。鸾凤摧翎。豺狼当道。空宫霜满黄蒿。一代风流都尽。千古兴亡堪恼。忧心悄。媿补天无计。塡海徒劳。</p><p>〔虞美人〕淮水东边旧时月。夜夜悬北阙。山河浮动酒杯中。纵有长戈挽日向谁雄。长江澹泊孤云没。伯符霸业空悲咽。暮云楼阁古今情。一任天荒地老恨难平。自从王敦兄弟篡逆。大肆诛夷。周戴旣亡。朝政尽归其手。谢鲲虽幸得全于酒。然亦腼颜在位。虽有请剑之心。苦无太阿之柄。昨日钱凤见我哭奠二公。便要缚送敦贼。不知为何。辄又中止。今日反升我为豫章太守。这明明忌我在朝。打发出去。况豫章又是敦贼所辖。害我何难。我待辞而不赴。恐反生疑。因而惹祸。只得且去到彼。觑便行事便了。夫人那裏。〔旦上〕</p><p>【七娘子】双亲数载违言笑。盼庭闱碧天路遥。南浦春生。故山云遶。今朝欣举江干棹。</p><p>〔相见介〕相公。喜得你初列朝班。遂膺峻擢。此去豫章。不惟你素志得展。就是奴家也得与爹妈聚首。风日颇佳。不知何日起行。〔生〕夫人。王敦王导忌我在朝。故此一麾出守。此去尙未卜凶吉。但限期甚迫。只就今日便要渡江。不知行李完备未曾。〔旦〕行李完备多时了。〔杂扮卒上〕晴天开祖帐。落日送征鞍。禀爷。渡江船只俱已齐备在新亭了。〔生旦同走介〕夫人。你看渔笛烟村晚。靑山起暮云。岸花飞送客。樯燕语留人。就此登舟罢。〔登舟介生〕</p><p>【锦缠道】泛江皋。片帆冲千层怒涛。愁鬓早雕骚。冷芙蓉窥人暗裏相嘲。我本是射潮人志豪气豪。怎教我倚楼船长啸无聊。回首兴滔滔。鼋鼍窟何时净扫。〔旦指介〕相公。前边那座高山是何名。〔生指介〕这是匡庐积翠高。香炉峯烟生日照。〔旦〕旣是匡庐。老父老母向来卜居其下。想已近了。〔生〕是岳父岳母宅上相近了。这些时想眞人睡稳正陶陶。〔旦〕</p><p>【普天乐】看白云飞。匡山杪。恩罔极。何由报。何不停帆桨。何不停帆桨。一慰寂寥。到庭闱少展昏朝。〔生〕下官正有此意。叫水手。就此匡山下呵将船暂泊。且就丈人行话阔今宵。</p><p>〔杂〕禀爷。船已挽了。〔生〕一壁厢去问王车骑老爷家在何处。我这裏就来了。〔杂应下杂扮军士上〕</p><p>【四边静】奸雄幸得天诛讨。旄头夜来铄。急离建康城。疾向大江岛。〔呼介〕前边挽的船。可是谢老爷的。〔杂应〕正是。〔军〕报去。报事人要见。〔杂报介生〕着他上船来。〔杂上介生〕那衙门差来的。报甚事。〔军〕小人是龙江关军士。前蒙老爷差去打探军情事。王敦行至姑熟。病发身死。特来报与老爷知道。〔生〕元来这逆贼已死。可喜。王敦旣死。钱凤何在。〔军〕王敦已剿。钱凤又娆。〔生〕他屯兵在何处。〔军〕姑熟据为巢。军威动天表。</p><p>〔生〕叫左右。赏他一坛酒一锭钞去。〔军谢下外老旦杂随上〕</p><p>【前腔】娇儿久矣绝音耗。千里忽来到。春星带草堂。暗水流花阁。山林可眺。鸡黍有约。今夜醉壶觞。灯前共欢笑。</p><p>〔杂〕老爷少待。容小人报过上船。〔杂〕蒙爷差访王老爷家裏。就在山下。说了老爷在此。王老爷同了老夫人亲自来迎。已到船边了。〔生旦〕快请上船。〔外老旦生迎介〕</p><p>【七娘子】欣迎泰岳衣顚倒。〔旦〕痛暌违各天路辽。〔外老旦〕何意今朝。忽瞻玉貌。〔合〕灯花昨夜曾开爆。</p><p>〔相见介生〕岳丈岳母。劣壻拜揖。〔旦〕父亲母亲。孩儿万福。〔生〕劣壻家贫路远。久失起居。偶经贵地。正欲登堂。乃蒙左顾。欣甚慰甚。〔外老旦〕豺虎纵横。江关阻隔。你我音信。两不相通。不知贤壻现居何职。何便到此。〔生〕岳父岳母听禀。</p><p>【锦芙蓉】媿才乔。忝分符豫章长僚。〔外〕元来是豫章太守。可喜老朽也是治民了。〔生〕因之便到山椒。〔外〕朝廷之上如何。〔生〕痛宗周禾黍。陵寝苏樵。〔外〕周伯仁戴若思如何。〔生掩泪〕苦元公头颅悬藁。〔外〕呀。元来周戴二公杀了。何事得罪于朝廷。〔生〕那裏是朝廷杀的。是王敦杀的。恨奸贼志愿贪饕。他把官家搅。没铜驼蒿草。〔外〕王敦如今在那裏。〔生〕幸天扶典午。早已翦氛妖。</p><p>〔外〕王敦元来死了。可喜。贤壻不知何时到任。〔生〕登堂一拜。便赴南昌矣。〔旦〕</p><p>【芙蓉红】相公。我与你向日呵。怀思千里迢。如今呵。对面须臾乐。〔老旦〕何不且从容留滞。竹斋蔬酌时浇。磊落樽频倒。共语漂零灯漫挑。〔外〕况此匡庐峤。有烟云五老。正好向飞泉看一饱。</p><p>〔生〕多谢岳父岳母相留。但恐事势不能耳。〔杂扮差官上〕</p><p>【四边静】钦承帝命追方召。扁舟到来早。玉帐拜元戎。牙旗统万灶。〔叫介〕前边挽的船。可是谢老爷的。〔杂应〕正是。〔差官〕报去。报事人要见。〔杂报介生〕着他上船来。〔差官上生〕那衙门差来的。报甚事。〔差官〕奉万岁特旨。王敦已死。钱凤又起。拜老爷都督江州军马诸军事。率兵前往姑熟征剿。旨已下在中书省了。小官先来报知。限三日内前赴姑熟界上。说王敦已剿。钱凤又娆。星夜往前征。须敎净边堡。</p><p>〔生〕晓得了。生受你。〔差官〕将军不下马。各自奔前程。〔下生对外云〕王敦死后。钱凤又据姑熟。圣旨拜劣壻为都督。率兵前讨。三日内要到界上。禀上岳父岳母。军中恐不好带得家眷。令爱权停上宅。等劣壻得胜回朝。就来迎取。又不知夫人意下何如。〔旦〕奴家正欲如此。〔外老旦〕贤壻但努力建功。小女自有老朽夫妇。不劳挂念。〔生〕多谢岳父岳母。劣壻则就今日转船。叫左右。唤三乘轿来。送王爷回宅。我这裏就打点转船。〔杂〕禀爷。天色已晚。前边无处停泊。怎么好。〔外〕此去三十里地。名白鹿村。有所古庙。那裏可以挽船。〔生〕旣如此。就此拜别。〔拜介〕</p><p>【尾】伊尼庙裏权相托。夫人。你莫向深闺怨离索。〔外老旦旦〕须觅取封侯上上爵。</p><p>阳关别泪为谁挥。</p><p>万里从军事鼓鼙。</p><p>别后相思何处是。</p><p>一轮落月满梁辉。</p><h2 id="第二十二出-赛魔" tabindex="-1"><a class="header-anchor" href="#第二十二出-赛魔" aria-hidden="true">#</a> 第二十二出 赛魔</h2><p>【山坡羊】〔贴上〕风冷衣裳■〈兀监〉■〈兀介〉。雾琐云山叆叇。呀呀宾鴈悲关塞。愁暗排。砧声续断来。孤舟冷落无聊赖。人在天涯音信乖。形骸。娇怯怯瘦似柴。颐该。泪涓涓撒不开。</p><p>〔鹧鸪天〕一夜秋风客棹欹。玉颜初醒带宽垂。阁残吴苑千金笑。低损成都十样眉。纔见面。又分离。别来疑梦复疑非。莫将心向天公语。天上双星会几时。缥风随母亲来到匡庐山下。日日停泊在此。可恨乌斯道每每来调戏我。我虽不采他。只这耳根边终须不得淸净。况别后不知谢郞消息如何。又不知怎生结果。想我母亲好不心偏。缥风虽不是你亲生的。你也如何这般待我。</p><p>【前腔】看他冷脸儿似三冬凌块。硬鼻凹似七重铁铠。口甜蜜钵心黄蘖那乌斯道呵是驽下骀。你贪他万贯财。把我千金躯老担看卖。这业礶何时塡满哉。我那谢郞呵。堪哀。生察察分开鸾凤钗。难捱。密扎扎难逃狼虎侪。〔小丑净同上小丑〕</p><p>【水红花】娇儿心恋那穷胎。意如騃。娘言不睬。〔净〕眉儿蹙处计儿谐。这安排。神仙难解。〔合〕莫怪我心肠忒狠。还是你命儿该。则算做一百日血光灾也啰。</p><p>〔净〕元妈妈。女儿面前。决不可说出眞话。〔小丑〕我晓得。不消分付。你这蠢厮不要露出马脚来。〔净诨介〕晓得。〔进见介贴〕呀。母亲万福。〔净揖〕大姐拜揖。〔贴不理净背云〕你看这丫头。死在头上。还是这等大设设的模样。〔贴〕请问母亲。为甚整日坐此江头。旣不往豫章去。回家也好。〔小丑〕我儿。这边到南昌都是斗水。连日顶风。如何开得船。元来江中有个旧规。不曾了得。再不得顺风相送。〔贴〕什么旧规。〔小丑〕此去三十里。地名白鹿村。有个伊尼大王。最是灵显。往来客船。无不祭献。这规矩不曾了得。随你坐守一年。也不得过去。〔净〕这大王最灵。且最爱童女。〔小丑目视净不说小丑〕我昨日许下了。又亏老乌备下祭品。我儿同去拜拜。〔贴背〕敢又是腔儿。〔对介〕母亲自去。我不去。〔小丑〕说道满船人一个不到也要作恼。神道是抝得他的。〔贴〕如此同行。〔同行介〕</p><p>【前腔】江风日夜打江崖。滞天涯。好难布摆。江神何处霈甘泽。鎭江淮。宁辞祭赛。远望森森松柏。见宫殿出山崖。且办虔诚叩玉仙阶也啰。</p><p>〔小丑〕我儿。这裏已是伊尼大王庙了。就此进去。〔进看介小丑〕老乌。如何祭礼还不见来。〔净〕妈妈。我与你到庙门外去等候。〔小丑〕正是。我儿。你则在殿上住。拜拜大王。我就与你关上庙门。省得闲人打搅。〔小丑净出介贴拜〕大王爷。念缥风身在烟花。志凌贞柏。如今命悬丑类。难以瓦全。伏望大王暗中保佑。得遂初心。拜祷已毕。且就殿后闲坐片时。〔虚下小丑对净云〕怎么王老爹还不见来。〔净〕你看那边许多人来了。〔末同三社人一老者上末〕手捧朱提银。来买红颜女。自家王车骑老爹家属。主人差到伊尼大王庙去。此间已是。列位社友。你们则在村口相等。我先进去停当了乌客人。唤你纔来。〔众〕是如此。〔下末做见小丑净末〕呀。你夫妇二人先已在此了。〔小丑净〕老兄是那家。〔末〕我是王老爹家院子。主人有事不得来。特着我拿银子在此。你女儿在那裏。文书做了不曾。〔小丑净〕女儿关在殿上。你则就门缝裏张张。不要惊动了他。〔末做看介〕果然在后殿。拿文书过来。银子在此。〔相换介小丑净〕五百两么。〔末〕一些不少。〔小丑净〕旣如此。大叔随我进去。收管了人。〔做进介贴虚上小丑净〕孩儿。你再坐一回。抬祭礼的还不见来。〔贴〕晓得。〔小丑净对末云〕如今交割过了。是大叔的干纪。愚夫妇吿别了。谩言河伯娶妇。绝似邓尉抛儿。〔下末叫〕社中伙计快来。〔众打锣鼓上〕</p><p>【吴小四】笑咍咍。闹咳咳。社鼓■〈音夅〉■〈音夅〉锣又筛。来到庙中淸凉界。摆列猪羊兼梧帛。愿大王速降阶。</p><p>〔末〕众伙计。这元家小娘子还不知缘故。你们进去。不要啰唣。只我与这位老官儿说话就罢了。〔众〕晓得。〔作进庙介贴〕如何有许多人上殿来。母亲快来。〔众作揖介〕小娘子作揖。〔贴〕母亲快来。〔末老者〕可是一位老妈妈同一个老官。去远了。〔贴背云〕好古怪。为何撇下我去了。客官。烦你与我唤一声。〔末老者〕小娘子。唤不转了。就唤转也没干。〔贴〕为何唤不转。〔末老者〕小娘子。你来得去不得了。〔贴〕为何来得去不得。〔末老者〕我们说来。小娘子不要害怕。这伊尼大王最是灵显。每年秋祭。要送一位夫人与他陪酒。今日中元。正该祭期。前日令尊令堂亲到我家讲定。五百两银子卖了小娘子。方纔交过文书。取了银子。他自去了。待半夜时分。祭献大王。就把文书烧化与他。〔贴〕烧化后便怎么。〔末老者〕这不好说了。〔贴〕就说不妨。〔众〕就说便了。大王最喜吃生人。常年烧化之后。祭献已毕。他就吃了。遗下骨头。次日为头的社人来收拾殡葬。今年你造化。为头是王老爹。他为人最忠厚。定然买好棺木盛殓你。倘是你福分大。今年大王不吃你。也不可知。〔贴哭介〕啊呀。这些时好怕人也。娘那。你好狠心也。</p><p>【山羊转五更】〔山坡羊〕骇得我魂飞天外。送得我身沈大海。我那娘呵。忍将那骨肉娘儿。等闲间化作人酰醢。我弱体材。如何堪喂狼与豺。〔众〕小娘子不要哭。就是观世音来。也救不得你了。〔贴〕叫不彻落伽山救苦的观自在。〔五更转〕好一似逢着丧门。撞着吊客。掀翻了风月场。销缴了花烛期。打抹了莺花寨。我那娘呵。你是敲人脑髓的活妖怪。我就死在重泉。也饶不过你这般业债。</p><p>〔众〕小娘子不要哭。随了大王。就死也是风流。〔贴哭介〕</p><p>【金梧系山羊】〔金梧桐〕我那亡过的亲爹亲娘呵。你黄泉早瘗埋。恁孩儿呵。患难谁遮盖。孩儿今日死了呵。一滴香醪谁向你坟前洒。爹爹。也是你当先不该娶此继母。你生前陨家声。死后谁为代。咳。左右死了。这话儿又说他怎的。不免望空遥拜我父母两拜。〔哭介〕我的亲爹娘呵。〔拜介〕你罔极深恩止博得这两两深深拜。缥风一生。止有谢郞一人识我爱我。如何不拜他一拜。〔拜介〕我这香腮。已拚今生伴草莱。幽怀。还望来生上凤台。</p><p>〔众送衣介〕小娘子不要啼哭。请更了衣。大王爷不喜人穿旧衣哩。〔贴〕我不更。〔众送带介〕小娘子不更衣。请束了这带子。〔贴〕我也不要束。〔众〕旣不要束。把这带子捆缚起来。〔众缚贴贴叫介〕为何捆我。〔众〕大王爷吃你时节。恐怕你牵动。不得不然。休怪休怪。〔将红衣披贴身众抬下〕</p><h2 id="第二十三出-救女" tabindex="-1"><a class="header-anchor" href="#第二十三出-救女" aria-hidden="true">#</a> 第二十三出 救女</h2><p>〔生便服带剑上〕茅屋疎篱映短莎。江边高树夕阳多。白云不断溪桥路。留与幽人策杖过。下官承朝命进讨钱凤。昨晚停舟白鹿村。不意恶风陡起。朝来越大了。不能渡江。独酌舟中。无以自遣。因此更衣变服。闲步江垧。正是枫色满江人只影。涛声入耳客孤舟。一路行来。闻得此间有所古庙。不免去瞻看一回。〔走介〕</p><p>【渔父第一】忽闻得隔林禽语。望烟云远遮山屿。杳杳淸虚处。点红尘不留涧曲。呀。前边果然有座古庙。见琳宫缥缈琼为宇。宝树玲珑景色殊。好座山门。这庙想盖造久了。苔侵断碣经秋雨。松引轻烟遶太虚。看往来倒翻鹤羽。空庭内松声奏竽。咳。想昆明劫灰飞几番蛮触。更槐宫许多蚁聚。我想世人也都是痴。造此大殿。不过祈福耳。朱颜怎倩金丹铸。宝诀难央玉兔徐。坐到无言觉消虑。便蓬阆何如。</p><p>不知是何神道。且到正殿上去看。呀。阶下排列的许多什么东西。嗄。是了。今日是中元令节。想必土人来此祭献。</p><p>【刮地风】无数金钱牲醴贮。香烟散满庭宇。且看是何神道。这般齐整祭他。〔取牌位看念〕伊尼大王神位。〔沈吟介〕我道不是水神。定是山神。什么伊尼大王。我闻佛书谓鹿为伊尼。这定然是鹿精。为甚这般敬重他。岂是秦宫逸出来江渚。如何敢把土人愚。〔内喊介〕头头门要封锁得好。若还被他走脱。不是当耍的。〔众社人上见生介〕怎么殿上有闲人在此。〔问介〕客官何处。到此何干。〔生〕在下从建康来。偶然阻风。在此闲步。请问列位。摆下的许多祭品。祭何神道。〔众〕你不见殿上高高坐的最灵显哩。〔生〕这神道姓甚名谁。〔众〕我们那晓得。就晓得也谁敢称他名姓。只称他伊尼大王便了。客官。你莫多口。〔生〕多口便怎么。〔众〕多了嘴。大王不相饶你哩。〔生笑介〕笑乡人敬有余。仗他为主。想人生凶和吉。宁关此狐鼠。列位。我对你说。这是邪神。不要敬他。〔众〕客官。我好意对你说。莫管闲事。少间就有报应的。不要懊悔。〔生〕须知早把淫庙除。也省伊岁岁修筑。</p><p>〔众〕那裏闯这闲人来。神道不怕的。敢是活得不耐烦讨死哩。客官好好趁早出去。天色昏黑下来。大王将到了。〔生〕大王来。我也不怕他。陪他吃杯酒儿也好。就有不好处。也与列位无干。〔众〕你便拚死要吃。竟不知大王来时。最恶生人铁气。若搅扰他。我这裏一方一境。一年都不得太平。你是生人。身边又带着口剑。正犯他忌。没奈何。知趣些。请到庙门外去。〔内喊介〕好苦那。救人。救人。〔生〕后殿又是什么人叫苦。〔众〕一发不要你管。这是大王的夫人。〔生笑介〕可不又是作怪。大王有夫人的。夫人又是活的。说个明白。我就去。〔众掩生口扶生出门〕没奈何。出去罢。闲事少管些。〔生出众关门作封锁介〕闭门不管窗前月。分付梅花自主张。〔众下生吊场〕好笑这伙愚民。把一个鹿儿精这般敬畏他。我如今等在此。定要见个明白。他若从庙外来。我就随他进去。若在庙内有些声响。我就打进去便了。〔虚下末扮伊尼大王众扮麃先锋麂校尉提灯同上〕</p><p>【出队子】笙歌满路。花烛今宵喜气浮。羊羔美酒醉模糊。醉后瑶台仙子扶。这样欢娱。想人间绝无。</p><p>〔生潜上〕看这孽畜来了也。我且躱过一边。不要冲散他。〔麃麂禀〕大王。祸事到了。谢尙书在前面。〔伊〕那个谢尙书。〔麃麂〕是新升江州都督的。〔伊〕不好了。快回避。〔欲下生冲上〕慢走。是何邪神。在此作祟。走的先吃一剑。〔作拔剑欲斫伊出打躬不起〕谢大人。请到庙中讲话。〔生〕庙中你敢算我。我也定不怕。〔伊〕谁敢算大人。〔生众同入庙生正坐介伊〕谢大人。小圣有一拜。〔生〕免拜罢。你就是伊尼大王么。〔伊〕小圣就是。〔生〕我闻佛书称鹿为伊尼。敢是多年的鹿精。〔伊〕瞒不得大人。小圣果然是鹿。曾为王母所乘。蟠桃会上。盗食桃实。谪降下方。元系仙兽。一应岳渎神灵不敢收捕。庙食于匡庐山下。〔生〕此庙建于何年。〔伊〕赤乌年间吴大帝建的。〔生〕庙宇旣是勑建。大王又是仙种。请过来作揖。〔揖介〕只是也不该打搅他方。〔伊〕小圣在此。凡一方雨旸。小圣得以请之上帝。是以居人感德。春秋报赛。非关小圣扰害他。〔生〕我奉大晋皇帝勑旨。为江州都督。此间正是我管辖。今后若再骚扰。我就焚尔庙宇。〔伊〕小圣再不敢。若大人肯赦小圣。小圣亦自有报效大人处。酒肴俱备。大人肯用一杯么。〔生〕这也何妨。将过来。〔伊送酒〕</p><p>【下小楼】幸然得瞻丰度。羡冰淸似玉壶。请大人收过了剑。〔生收剑〕为何要收了剑。〔伊〕你威风凛凛透锟铻。但愿杯行无数。开怀畅飮醍醐。</p><p>麃先锋。麂校尉。都上殿来参见大人。〔众上生复持剑击几介〕这些都是何物。〔伊〕</p><p>【滴滴金】大人。休猜异类生疑阻。这是麂校尉双足能跳舞。这是麃先锋双角凶于虎。〔生〕唤上殿来。敢与下官相持么。〔伊〕敢相持非弄侮。〔生〕为何要他上殿。〔伊〕但巡杯俎。〔生复坐〕此类大王手下有多少。〔伊〕有三千种类堪驰触。目下大人往收钱凤。愿遣阴随。佐伊奏肤。</p><p>〔生〕这是你报效忠心。成功之日。当为重修庙宇。以答神庥。〔内喊救人介生〕下官到忘了。大王后殿还有什么夫人。是那裏来的。〔伊〕土人秋祭。买一童女送来陪酒。陪酒之后。就随小圣去了。〔生〕残害生灵。上天所恶。断断不可。快与我释放了。〔伊〕领命。〔生〕大王不可戏言。取酒灌地为誓。〔灌酒介杂〕天将明矣。请大王返驾。〔伊〕</p><p>【尾】冬冬街鼓三通五。看曙色依稀在山谷。天将明矣。小圣吿辞。〔生〕下官亦从此逝矣。适纔之誓。不可戏言。若还不放那女子归家。请认下我剑。〔伊骇介〕不敢。不敢。〔生〕大王。还有一言。我意欲渡江。争奈风儿不便。你须办一阵东风相送吾。</p><p>〔伊〕大人只管请行。小圣自当护送。</p><p>〔伊〕邂逅相逢意甚殷。</p><p>阴阳虽隔话偏亲。</p><p>〔生〕相逢不用相回避。</p><p>世上于今半是君。</p><p>〔生下伊众吊场伊〕麂校尉过来。谢大人渡江。你作速与风伯处借一日顺风相送。你就护送过江去。〔麂〕得令。〔下伊〕麃先锋。谢大人去讨钱凤。钱凤必然据采石倚江为险。一时难以取胜。你可带领鹿砦诸军前去。等彼相持之际。令诸军布满山谷。恣意触抵。钱凤虽凶。自成擒也。不可有违。〔麃〕得令。〔下众〕请问大王。后殿女子。如何发落。〔伊〕这有何难。天明之后。众社伙自然到庙收取尸骨。见他不死。必然讨笤。我与他个谜儿。令王车骑领回便了。此女元系谢大人第二位夫人。后日当拜一品之封。你诸人须要小心。不可违慢。〔众〕得令。〔下〕</p><p>大抵乾坤都一照。</p><p>免敎人在暗中行。</p><h2 id="第二十四出-□□" tabindex="-1"><a class="header-anchor" href="#第二十四出-□□" aria-hidden="true">#</a> 第二十四出 □□</h2><p>〔杂扮水夫上〕尽日舟横擘岸风。锦帆高挂豫章东。今朝船尾千层浪。正好乘槎入月宫。小人是谢老爷船上船头。昨日老爷上埃闲步。分付不许各役随从。不知宿在何处。至今未回。我们彷徨一夜。天色将明。且挨到前边去看。〔下小丑上〕人无千日计。老至一场空。见物若不取。休嫌命裏穷。老身与乌客人往来。元只寻常。止因他爱我缥风。指望起发一主大钱。故此与他歪厮缠。远远随到这裏。谁想那丫头不从。只得设计卖了。我如今还跟他家去则甚。他身边有千来两银子。又是孤身。我多日有心算计他。只碍着那丫头。又是一人。难以动手。这两日我与这船家长勾搭熟了。昨晚与他定计。挤那乌斯道在江裏。取了银子。摇着船。往江湖上做生意。那裏来捱查。半夜裏将船放到没人所在来了。趁此天色未明。正好行事。老乌尙睡熟。被我悄悄偷出船头上来。不免催家长起来。〔叫介〕家长。风息了。开船罢。〔丑扮船家上〕来了。来了。〔低问介〕妈妈。夜来的话如何。〔小丑〕好好。天杀的。这样干事。趁此天色未明。正好动手。只管贪睡。呀。你看你看。那边早有个人影儿。〔虚下水夫上〕那边船头上明明两个人站着说话。见了我用指头儿点着几点。就不见了。事有可疑。我躱在黑处。务要看个明白。〔小丑出介〕好了。那人去了。待我赚他起来。乌老爹快起来。〔净上〕</p><p>【香柳娘】正昏昏病醒。正昏昏病醒。只为夜来酩酊。通宵云雨多高兴。〔丑又叫〕老乌快些来么。〔净〕为何事夜惊。为何事夜惊。顚倒我衣裳。打挠我梦境。且挣开眼睛。且挣开眼睛。〔小丑又叫〕天杀的。快到船头上来。〔净〕他那裏频频叫声。我这裏忙忙答应。</p><p>妈妈。天色未明。正好睡哩。叫我则甚。〔小丑〕来来来。我对你说话。〔净钻出丑做推下江净喊介〕救人。救人。〔下水夫虚上看介小丑〕好了。不则声了。谢天。谢天。并没一人看见。我与你悄悄进去。等四下开船。同开便了。〔丑〕正是。正是。〔同下水夫〕奇怪。明明一个妇人。一个男子。哄那船舱裏人出来。挤下水去。我待喊将起来。争奈孤身在此。恐被他算计。只是站在船傍。天明后与他说话未迟。</p><p>【前腔】〔生上〕听神鸦噪鸣。听神鸦噪鸣。残星破暝。东方曙色犹埋岭。我想夜来所见。也甚奇怪。讶山麋降灵。讶山麋降灵。庙貌旣峥嵘。旌旗且严整。喜狂风乍停。喜狂风乍停。果尔威灵。堪令人敬。</p><p>〔做见水夫〕什么人。〔水夫〕小人是船头。在此迎候老爷。〔生〕船在那裏。〔水夫〕就在前边。〔生行介〕你看渡口月未落。鸡声入梦啼。好一派早景也。〔水夫〕禀老爷。已到船边了。请老爷上船。〔生上船介水夫〕小人有事禀上老爷。方纔小人在埃上伺候老爷。只见那边船上。一个妇人一个男子在船头上讲话。见了小人。就不说了。钻进船裏去。小人疑心。连忙躱过黑暗裏。那两人又复到船头上。唤出船舱裏一人来。竟把他挤下大江裏去了。小人不敢不禀。〔生〕有这等事。你该去捞救。〔水夫〕小人要救。奈是只身。恐为所算。以此不敢。也不敢叫破。〔生〕你去拿来。莫不你生事么。〔水夫〕小人不敢。〔叫介〕兀那船上起来。〔丑上〕谁叫。谁叫。〔水夫〕老爷唤你。〔丑〕那个老爷。无事唤我则甚。〔水夫〕我那晓得。去就明白。还有个妇人。老爷分付都唤来。〔丑〕妈妈快来。〔小丑上〕是那个。〔丑附耳〕什么老爷来唤。莫不这事决撒了。〔小丑〕差人那裏。我自回他。官差哥是那衙门。〔水夫〕是都督老爷。〔小丑伸舌介〕吓死人。哥。没奈何。我这船小。不堪老爷住坐。送些东道与哥。换了别的罢。〔水夫〕我那要你东西。你夫妇自回话去。〔做拿见生〕禀爷。船家有了。〔生〕那船户叫甚名字。从何处来。〔丑〕小人张虎。</p><p>【前腔】念来从秣陵。念来从秣陵。〔生〕往那裏去。停泊在此。〔丑〕豫章华省。为东风作恶把船头顶。〔生〕船中还有谁。〔丑〕有老妻一名有老妻一名。相倚把船撑。相依共为命。〔生〕早间你谋死什么人在江裏。从实招来。〔丑〕啊呀老爷。小人最本分的。那有这事。念从来畏刑。念从来畏刑。有何事可凭。何人为证。</p><p>〔生〕你说没有证么。且住。唤那妇人上来。〔背介〕呀。那妇人俨是元鸨子模样。妇人姓甚。父母家住在那裏。〔小丑〕</p><p>【前腔】住秣陵帝京。住秣陵帝京。母家李姓。〔生低云〕元来姓李。几乎错认是元鸨子。〔又看介〕天下那有这般厮像的。秣陵在那一块住。〔小丑〕落星桥下名偏盛。〔生沈吟介〕落星桥。又是那人了。你敢是乐户出身。不是从小跟随张虎的。〔小丑〕念身非乐伶。念身非乐伶。李氏旧家称。自幼从媒聘。〔生又看介〕还则是元鸨子。你在落星桥住。曾认得谢参军么。〔小丑背云〕怎么问起谢穷来。则说不认得便了。果有参军共井。果有参军共井。但小妇人呵。自幼不出中庭。岂识谢家门径。</p><p>〔生〕你果然不认得。〔小丑〕实是不认得。〔生〕你抬起来看。认得我不认得我。〔小丑看骇伏〕啊呀。爷爷。小妇人该死。小妇人没有眼。不晓得老爷做天大样的官。〔生〕往事不须提。则说今早谋死的是什么人。〔小丑〕爷爷。再不会谋死什么人。差人来唤。还好好睡着哩。〔生〕船头过来。与他对证。〔水夫〕小人亲见他挤下江去的。〔生〕旣如此。连张虎同拶起来。快招。〔做拶介生〕妇人。你方纔说不是乐户。又说自幼跟随张虎。一刬胡言。那有半句儿眞实。</p><p>【前腔】恨花言乱听。恨花言乱听。谋人钱财。害人性命。元是你花门行径。莫不是又将子弟来坑穽。快招上来。〔小丑丑〕老爷。再没有的。〔生〕叫船头快去打捞尸首。〔水夫〕禀老爷。江水溜得紧。尸首滚将下去。没处打捞了。〔生沈吟〕尸首旣没捞处。此事如何问得。〔思介低唱〕记龙江驿亭。记龙江驿亭。他有个客同行。今日在何方托形影。那妇人。你过龙江关时。有个客人乌斯道同行。如今他在那裏。〔小丑〕他回南昌去了。〔生〕他那里是回去。你谋死的一定是他了。想那乌斯道呵。为财多命倾。为财多命倾。妇人那。你头上有神明。我阶前有明镜。</p><p>如今招不招。〔小丑〕老爷寃枉。乌斯道回去了呢。〔生〕这也不难明白。叫左右。到他船裏去搜。前番过江的文引有没有。〔杂应下卽上〕禀爷。搜得文引在此。船上还有许多银子。〔生〕是了。眼见得为这银子。谋他性命。若说他回去了。为何不带文引而走。那妇人。且问你女儿在那裏。〔小丑〕女儿死了。〔生〕为何死了。死在何处。〔小丑〕不肯接客。在匡山下跳入江裏死了。〔生〕这一发难明。叫左右。把张虎李氏幷文引银子都发到南康府问明。就教该府行文沿江一带所在。挨查滚下尸首。再行文到南昌府。查究乌斯道曾回不曾。待我破贼回来。解赴军前发落。从来天网恢恢。毕竟疎而不漏。〔杂应小丑丑同下生吊场〕元来缥风已死。好痛伤人也。〔掩泪介〕</p><p>【红衲袄】对着这江浦高秋水碧澄。不觉的泪潺湲怨气增。我当初只指望同把靑鸾凭。谁承望中路里先抛碧玉筝。可恨那鸨子呵。你本是卖风月的活妖精。你本是噉郞君的莽枭獍。到如今一似花开却被狂风横也。敎我欲化西园蝶未成。</p><p>【前腔】缥风。缥风。我只待觅飞鸿传将宋玉情。谁知你葬江鱼甘同屈子醒。想当日织锦时曾与你机间并。幽窗下曾与你密订盟。咳。缥风。你那裏去了。祇敎我忆愁眉把杨柳憎。思笑口把桃花倩。何时得风淸月朗梦三更也。环佩归来洛浦汀。</p><p>缥风。缥风。不是我谢郞情薄。王命在身。杯酒不曾奠得。姑待班师回日。一来作奠。二来与你究死的缘故。叫左右。快渡江到姑熟去。</p><p>沙禽啼断一江风。</p><p>闷倚孤篷惜落红。</p><p>心上新愁难着去。</p><p>灯前旧约总成空。</p><h2 id="第二十五出-□□" tabindex="-1"><a class="header-anchor" href="#第二十五出-□□" aria-hidden="true">#</a> 第二十五出 □□</h2><p>【六么令】〔外扮王车骑同老旦便服上〕昨朝事冗。赛神明未得相从。通宵展转意忡忡。须早起赴行宫。阶前叩首频嘱颂。阶前叩首频嘱颂。</p><p>夫人。昨日中元祭赛伊尼大王。因女孩儿初归。无人料理。不曾亲去拈香。通宵不寐。恐是神明见怪。今日特特起早。同你前去补拜。须再备些香烛。〔老旦〕正该去补拜。香烛俱已备下。就请相公同行。〔外〕还有一事。常年送进童女。大王用后。次日为头社人收拾他骸骨。今年是我家为头。须要买口棺木盛殓他。〔老旦〕这女子最是可怜。棺木须用买好些。我与你先去收拾起来。买亦未迟。〔外〕呀。许多社友都来了。〔众社人上〕</p><p>【前腔】倾翻社瓮。社叟归来喜气匆匆。人人尽道庆年丰。雨旸若稼禾同。传神卜瓦争喧哄。传神卜瓦争喧哄。</p><p>伙计。今年我们赛社志诚。天色朗晴。想是大王喜欢。秋来收成一定加倍。如今我们请了王老爹到庙去。分些福胙酒醴。拿回家去醉饱一回。有何不可。〔见介〕呀。王老爹。老夫人。众邻社拜揖。众人在此请老爹到庙裏分派酒肉。不知可否。〔外〕我昨日家裏有事。不曾到得。今日正要去补拜。同行甚好。〔同老旦走念〕千林古木闻喧笑。〔众〕此日春风属社公。此间已是庙前。就请进去。〔进介众〕你看。你看。殿上酒肴狼藉。卓椅倾翻。这把交椅是谁坐的。〔内一人云〕你不晓得。一个大王。一个夫人。正该这等坐。闲话休题。只把存下猪羊果酒分开。拿回去便了。老爹。劳你分一分。〔外〕且待我拈过香。〔同老旦拈香拜介〕</p><p>【前腔】瞻依心竦。俨若神明照鉴吾衷。念王鉴同妻羊氏呵。仰惟恩庇佑微躬。优老景起龙钟。瓣香明炬亲赉捧。</p><p>〔外〕拜祷已毕。众社友请分福胙。〔作分介外〕旣分过了。请先回罢。在下还要收拾女子的骸骨。〔众〕我们也要帮老爹收拾那女子下棺木。抬出郊外纔回。〔内喊〕救人。〔众听介〕作怪。后殿怎么有生人声音。〔又听介内又喊众〕到像昨日那女子叫喊。奇怪。难道不曾死。〔外老旦〕我们大家开进去就明了。〔同唱〕</p><p>【前腔】且把门儿轻控。俨似宵来叠叠重封。岂神明未到后宫中。空孤负这花容。敎人心下怀疑恐。敎人心下怀疑恐。</p><p>〔众〕昨日是我们捆进这间房裏的。伙计。如今元是我与你开进去看。〔蹔下卽扶贴上众〕王老爹。好奇怪。那小娘子端然在内。捆缚也一些不动。〔外老旦〕好好扶过来。等我问他。〔众介外老旦〕小娘子。你把昨夜的光景说与我听。</p><p>【前腔】〔贴〕通宵如梦。寂寂无眠暗数铜龙。〔外老旦〕可曾见些什么来。〔贴〕但看窗外月蒙蒙。〔外老旦〕可曾听见殿上声响。〔贴〕时闻得语喁喁。〔外老旦〕可有什么人进房来。〔贴〕绝无影响来惊耸。绝无影响来惊耸。</p><p>〔外〕夫人。这怎么说。常年不曾有饶的。〔老旦〕我看此女生得十分美貌。一定还有后福。故此大王不难为他。〔外〕夫人说得是。你且松了他缚。〔众拦〕不可。不可。那裏是什么后福。眼见得此女不洁净。恼了大王。今年地方决然不得安静。好好把此女撺入大江。以谢神怒纔是。〔贴哭喊〕好苦那。老爹救人。〔外〕不要忙。列位说差了。大王尙且饶他。你到要害他。况且大王吃了。便不要偿命。靑天白日。把一个人撺在江裏。没官府的。谁担这干纪。〔众〕也说得是。这便凭老爹作主罢。〔外〕我也没有主意。〔老旦〕不若等老身领回。养在家裏。日后寻个对头与他。也是阴德。〔众〕夫人也领不得。这是众人凑银子买的。怎么好领去。拿来分了罢。〔外〕这騃子。人是分得的。〔内一人云〕有个分法。寻一所空房子。教这女子住下。我们众人轮流用用。今夜你。明夜我。这叫做不分之分。分而不分。〔外〕唗。说什么话。旣然众友不肯要我领。则得大王前讨一笤。若许在下领。就讨个三圣。〔众〕这纔说得是。〔外取笤嘱介〕大王在上。有乌客人同妻李氏。卖来秋祭的女儿。大王不用。我王鉴夫妇愿领回家收养。若大王见许。卜得三圣。〔卜介〕呀。果是三圣。且就壁间看诀去。〔念介〕爱花须是避狂风。栏槛还将锦帐蒙。但愿王孙长作主。莫教零落总成空。众社友来看。大王因我姓王。明明教我作主。〔众〕大王许了。我众人还有甚话。但是后日有了人家。请我们吃杯喜酒罢。〔外〕旣如此。夫人好好松了缚。扶着他回去罢。〔众〕我们众人也都相送到宅。〔外〕还拜谢了大王去。〔众同拜毕外〕都到我家吃酒去。</p><p>街坊处处颂神明。</p><p>尽贺娇娘得再生。</p><p>犹恐相逢似春梦。</p><p>银缸相对话三更。</p><h2 id="第二十六出-逆节" tabindex="-1"><a class="header-anchor" href="#第二十六出-逆节" aria-hidden="true">#</a> 第二十六出 逆节</h2><p>【秋夜月】〔副净扮钱凤唐帽披挂卒随上〕王气龙蟠奄有长江半。指日江东应纳款。且将阵势排鹅鹳。〔笑介〕笑谢鲲见短。好敎人气短。</p><p>〔朝中措〕一自兵权归我。满地尽干戈。休问吾家社稷。但看姑熟山河。处仲已亡。周戴亦死。谁奈我何。独恨谢鲲作梗。管教裹革江波。钱凤从王大将军起兵以来。所到之处。势如破竹。江东王气。一时都尽。只打点筑坛受禅。谁知王大将军一病身死。军中事体一应都托付与我。我乘此机会。遣人到京。打个关节与王丞相。就拜我为八州兵马大元帅。与王处仲职分一般。一应钱粮士马。尽属管辖。眼见得天命有归。大业可就。好不快哉。我想晋朝所靠者周顗戴渊。尽皆杀了。王导老头儿是知趣的。只有谢鲲那厮崛强不服。懊悔当初不曾杀得。如今统领豫章一枝人马。昨日打过战书来。要与我厮杀。正不知我这姑熟。外有长江。内有采石。进可以战。退可以守。况他那裏兵少粮微。我这裏兵精粮足。何足为虑。今日且与他厮杀。倘或有些不利。再打关节与王丞相。教他收回便了。且唤众将官出来。整顿迎敌则个。众将官那裏。〔杂扮二将上〕仗剑倚西风。边河壮节雄。云凝八阵外。月照大江中。覆元帅。有何使令。〔副净〕众将官。昨日谢鲲打过战书。要来攻我姑熟。你将陆兵屯于采石。以备不虞。水兵尽上楼船。以备迎敌。奋勇争先。功成受赏。水军头领听我分付。〔杂应〕得令。〔副净〕</p><p>【琐窗郞】长江万里弥漫。势委迤形屈盘。洗兵飮马。赖此洪湍。休敎险失。令彼长驱江畔。〔合〕把笳声桴鼓相呼唤。令羣丑抱头窜。</p><p>〔副净〕陆军头领听吾分付。</p><p>【前腔】从来采石是危峦。四周遭似壁垣。更有奇峯丁据。江水为鞶。好坚垒砦。莫敎迟缓。〔合〕把蒺藜鹿角相塞断。令羣丑望风窜。</p><p>〔杂〕禀元帅。营砦已安。楼船已备。就此进兵攻击。〔副净〕正是。就此掌号起兵。〔众走唱〕</p><p>【节节高】军声动地欢。气桓桓。恩逾挟纩春风暖。元戎奂。羽扇抟。纶巾冠。指挥若定天花乱。七擒胜策须臾断。〔合〕莫敎春水走曹瞒。陈尸江上为京观。</p><p>【前腔】貔貅万灶攒。统材官。长鏦利槊将人贯。天河澣。戈甲完。旌旟焕亚夫壁垒萧曹算。鲸鲵枭獍谁逃逭。〔合〕莫敎春水走曹瞒。他年麟阁声名满。〔下〕</p><h2 id="第二十七出-交战" tabindex="-1"><a class="header-anchor" href="#第二十七出-交战" aria-hidden="true">#</a> 第二十七出 交战</h2><p>【尾犯】〔生戎装卒随上〕转战到龙潭。组练万人。艅艎千缆。淡日凄风。穿营薄舰。登水阁云随征盖。走江干花迎远骖。多伤感。深惭卫霍。手把乾坤揽。〔南乡子〕</p><p>持节远横行。晓度长江雨洗兵。海畔妖氛方炽月光暝。何时净扫虏云平。神武自天成。不战功成返斾旌。伫看胡衣熨帖拜神京。彩纛高于百尺亭。谢鲲承命征讨钱凤。统领三军。从豫章渡江。扎寨龙潭。与彼遥相对垒。前日虽曾打过战书去。但彼众我寡。未知虚实。未敢轻进。昨已差探子打听去了。待他回时。再作道理。〔杂扮探子上〕惨淡阵云横。悲凉鼓角声。且将敌人信。报入主君营。禀爷。探子回来了。〔生〕探子。把军情事慢慢说上来。〔探〕</p><p>【驻马听】前渡江南。不避风涛将虎穴探。只见钱凤军中呵。人如彪虎。马若蛟龙。阵似山岩。更沿江橹舵尾相衔。揭天鼓角声摇撼。〔合〕势盛难堪。军威整肃。破人心胆。</p><p>〔生〕你曾见钱凤不曾。〔探〕小的曾见来。</p><p>【前腔】他志气方憨。亲倚胡床将部伍参。〔生〕粮食多否。〔探〕无穷粮草。络络输来。马运车担。〔生〕他多少营砦。〔探〕巢营采石险于嵌。阵排江岸多勇敢。老爷。他似食叶春蚕。急须征剿。无遗后憾。</p><p>〔生〕叫左右。赏探子一坛酒。一锭响钞。免他一月打差。去罢。〔探谢下生〕大小三军。他那裏人马虽多。这裏军心亦锐。就此扬帆渡江。杀上前去。〔众应走介〕</p><p>【红绣鞋】淸秋净练如蓝。如蓝。中流击檝声憨。声憨。厉短剑。列长镵。趋险隘。上崭岩。〔合〕击龙且。走章邯。击龙且。走章邯。</p><p>【前腔】奸雄肆志贪婪。贪婪。西征裘帽无惭。无惭。挥玉麈。姿玄谈。标铜柱。表奇男。</p><p>〔合前下副净领众唱前出节节高合急上副净〕大小三军。谢鲲兵已到。须要争先努力。杀上前去。落后者斩。〔生领兵上唱红绣鞋合与副净遇战介副净败下生追下副净急上〕不好了。不好了。大小三军。谢军整锐难敌。快退去据守采石营砦。这山周遭大江。壁立万仞。飞也飞不上去。且待谢鲲食尽退去。邀而击之。自然取胜。快走快走。〔下生急上〕大小三军。钱凤已败。乘势快追上去。〔杂〕禀爷。钱凤已退入采石。这山峻险。难以上去。〔生〕就此扎驻营垒。待我四下观看。〔走唱〕</p><p>【驮环着】看山形险赚。看山形险赚。尖削如簪。营带长江。滔天波滥。大小三军。与我四下高声叫喊。响彻空山。管教他走无门似虎投阑槛。这妙算淮阴不减。笑楚羽听歌凄惨。把奸雄斩。狐鼠劖管玉辂重宁。金瓯无陷。</p><p>大小三军。采石甚险。无路可登。只屯营在此。待时而动。况钱凤狡计甚多。不可轻进。〔众应下〕</p><p>江间波浪汹。</p><p>军中笳鼓兢。</p><p>借问行路人。</p><p>何如霍去病。</p><h2 id="第二十八出-闺叙" tabindex="-1"><a class="header-anchor" href="#第二十八出-闺叙" aria-hidden="true">#</a> 第二十八出 闺叙</h2><p>【金菊对芙蓉】〔贴上〕已拚珠沈。还愁镜破。那知天日重瞻。感东君布德。育养恩兼。闲将往事来重尽。千般恨顿上眉尖。是前生少欠。身如桃梗。命比春纤。</p><p>〔浣溪沙〕瘦怯孤身死复生。分明蕉鹿梦中惊。天涯孤苦叹伶仃。厄闰黄杨难茂盛。逢春衰草又敷荣。东君为我忒留情。缥风为继母所卖。几入虎狼之口。感得上天庇护。祖宗有灵。死裏逃生。一似釜底游鱼。再能聚沫。盎中余肉。犹得更生。至今思之。心常凛凛。感蒙王老爹收回。老夫人看待亲生儿女一般。似此深恩。将何报答。但屡屡劝我适人。不知奴家已与谢郞有约。宁死岂违初念。又有一位小夫人。他相公也姓谢。看待奴家姊妹一般。奴家此身。到也略略安宁。在此只不知谢郞消息。时时在念。几次欲将此情说向。求他寻个消息。却又害羞。不好说出。卽今授衣天气。风景萧条。砧捣寒溪。蛩吟晚砌。正是道有豺狼梗。书无鸿雁传。好伤感人也。</p><p>【渔家傲】这些时斗帐寒生起未忺。簌簌地雨打牕纱。风吹绣帘。谢郞。谢郞。你模样儿在我心坎上频频垫。名字儿时时作念。闪杀人海角天涯。更那堪鸿绝鲤潜。祇教人磨损金钱不敢占。</p><p>【剔银灯】金针按时时倒拈。罗帕拭汪汪泪点。又恐怕他人暗裏相嘲玷。只得强支吾陪着笑脸。恹恹。羞窥镜奁。绣床上聊将彩挦。</p><p>呀。小夫人来矣。〔旦上〕</p><p>【菊花新】天涯游子信音淹。几见天边满玉蟾。寒气入重檐。征衣就剔残灯焰。</p><p>〔相见介〕小娘子。〔少年游〕朝来秋气太侵人。独坐为谁嗔。〔贴〕夫人。我点检从前。约略去后。无计效吾颦。〔旦〕故园兵火何时断。梦遶大江云。〔贴〕偷得余生。猛添新恨。愁绝秣陵春。〔旦〕小娘子。莫怪我多口。你死裏得生。实不幸中之大幸。正宜日寻快活。每常见你眉头不展。面带忧容。却是为何。莫非我家看待不周么。〔贴〕夫人。妾身幸脱虎口。旋蒙收养。再生之恩。粉身难报。为何说起看待两字来。但妾心上有事。不好渎夫人淸听。〔旦〕小娘子。你自到我家。不曾问得你来历。我听你语言。不似这边人声口。你元是那裏人。为何父母卖你做鬼妻。今日闲暇。细细与我说一番。〔贴〕夫人听禀。〔哭介〕</p><p>【粉孩儿】若提起旧根芽不觉珠泪渰。〔旦〕你但直说。不要害羞。〔贴〕对夫人岂敢乱遮胡掩。念妾身呵。生来轗轲多恨慊。经几多苦辣酸甜。〔旦〕你父母存否。〔贴〕痛椿萱从幼双亡。〔旦〕前日卖你的是什么人。〔贴〕须知道后母倾险。</p><p>〔旦〕他也是好人家出身么。〔贴〕</p><p>【红芍药】他那裏占籍闾阎。在平康中粉腻脂黏。〔旦〕元来是乐妇。你母亲死后。想是你父亲娶了他。〔贴〕也是我家君命巇崄。入花营险如天堑。那后母自入我家。把家私当做水裏盐。费尽了书囊琴剑。父亲呵。只落得一病恹渐。撇得奴无处逃闪。</p><p>〔旦〕那时后母把你怎么。〔贴〕</p><p>【耍孩儿】他絮聒聒语言终日■〈口店〉。处处寻争闹。〔旦〕寻闹些什么。〔贴〕硬逼做野宿鹣鹣。〔旦〕你从也不从。〔贴〕为不从受尽了辛苦何曾厌。险些儿断送鬼门椠。今日呵。还只恐魂惊魇。</p><p>〔旦〕你祖居那裏。〔贴〕</p><p>【会河阳】祖住京华。秣陵下帘。〔旦〕秣陵在那一块住。〔贴〕落星桥左小房苫。〔旦〕却又在落星桥住。你父亲姓甚。〔贴〕姓元。〔旦〕什么样人家。〔贴〕论声名阀阅旧家无忝。〔旦〕旣是落星桥住。你认为桥右有个谢参军么。〔贴骇介〕呀。猛把我心头检。〔背唱旦做听介〕为何说出我多才艳。咳。谢郞。嗄。甚时再覩我多才脸。</p><p>〔旦〕如此说来。你莫不是元缥风么。〔贴〕妾身果是元缥风。一时乱言。夫人休得见责。〔旦〕</p><p>【缕缕金】你何须用太疑嫌。〔贴〕夫人为何也认得参军。〔旦〕参军你道是谁。就是我家相公。元来我与你似葭与蒹。〔贴〕夫人何以知有缥风。〔旦〕记得投梭事风流曾占。他归来常把话儿签。非干我相舔。非干我相舔。</p><p>你旣是元缥风。晓得我相公么。〔贴〕</p><p>【越恁好】时常思想。时常思想。佳名儿信口拈。〔旦〕但不知你肯随我相公否。〔贴〕此是贱妾素愿。但恐夫人不用。〔旦〕说那裏话。两边疼热情脉脉从今越更黏。〔贴拜介〕夫人请上。受贱妾一拜。今朝何幸恩雨沾。〔旦〕一言旣定。不可再更。〔贴〕奴岂敢言词献谄。怪从前虚浪荡如风飐。喜今朝沐恩泽如波滟。</p><p>请问夫人。相公如今在何处。〔旦〕</p><p>【红绣鞋】他恭承王命如炎。如炎。腰间宝铗锋铦。锋铦。征丑类。把渠歼。〔贴〕几时可以回来。〔旦〕奏凯日。喜应添。归相见。笑掀髯。</p><p>缥风。你志愿如此。深为可喜。今后老老爹再要将你适人。我就将此情回他。你日后不可懊悔。〔贴〕缥风之言。死无更易。</p><p>【尾】一任天荒地老云荏苒。〔旦〕喜得你情儿浃洽性儿恬。从今后则当做姊妹相随莫太谦。</p><p>两边遭遇一般心。</p><p>忽漫相逢话更深。</p><p>但愿应时还得见。</p><p>果然胜似岳阳金。</p><h2 id="第二十九出-获丑" tabindex="-1"><a class="header-anchor" href="#第二十九出-获丑" aria-hidden="true">#</a> 第二十九出 获丑</h2><p>【锦上花】〔副净上卒随上〕采石太嶙峋。采石太嶙峋。军声若电。战士如云。整三军。整三军。好摆个团团阵。</p><p>〔卒〕禀爷。怎么叫做团团阵。〔副净〕你不晓得。老爷一向不看谢鲲在眼裏。那知他这般凶勇。前日与他交战。被他杀得片甲无存。如今只坚守定这采石山。你与我团团四下屯扎。教他插翅也飞不上。〔卒〕只恐怕粮食尽了。〔副净〕我家有的是粮食。他们食尽。少不得到朝廷处请粮。我已打过关节与王丞相。再不要应济他。一月半月。自然走了。那时邀而击之。无不胜矣。好计好计。〔同走唱前整三军三句下生领卒上〕</p><p>【哭岐婆】屯营采石。兵疲粮尽。请兵不发。请粮不运。端的无计叩天阍。包胥怒血如泉搵。</p><p>谢鲲提兵来与钱凤交战。幸而累战皆捷。他退守采石山去。倚江为险。一时难以进取。不意军中粮尽。士有饥色。前日上表请粮。岂意王导这厮。暗与钱凤交通。升斗不发。且假旨切责下官。勒要刻期取胜。咳。正所谓奸雄在朝。岂容大将立功于外。可叹可叹。</p><p>【江儿水】暗想朝廷上白日昏。妖氛魑魅公然奋。可惜孤臣长沙恨。番成嫠妇宗周悯。请剑无由堪愤。若论今日时势呵。似柙虎穷猿。袖手深惭难振。</p><p>〔杂扮戎装官急上〕报报。巡逻官禀事。〔生〕禀甚事来。〔官〕今日该小官巡逻前军。小官一径巡到江边。</p><p>【前腔】遥见高山上他军乱逩。〔生〕为何军士乱起来。敢有救兵到了。〔官〕那裏是救兵。只见纷纷麋鹿冲他阵。〔生〕有多少麋鹿。〔官〕满山都是。不记其数。一似鬼遣神差齐触狠。他狼奔鼠窜忙忙慁。〔生〕钱凤如今在那裏。〔官〕他无计支吾先遁。老爷。这是天赐功成。斗兽遭逢穷困。</p><p>〔生〕有这等事。〔背云〕明明是伊尼大王助我成功也。〔对介〕巡逻官。就着你领一千人马。抄过采石山后埋伏谷中。只是鸣锣击鼓。吶喊摇旗。令钱凤见之。不敢走归姑熟。定走前门这路。我这裏整备迎战。凤可擒矣。〔官应领卒下生〕大小三军。只看彼军动移。我这裏就迎杀上去。走了钱凤。定按军法。〔唱天赐功成二句走一遭下副净领卒急上鹿追上卽下副净〕不好了。不好了。天败吾也。不知那裏走出许多野鹿。整千整万。把我营壁尽行践倒。军士触死无数。如今怎么好。如今怎么好。叫军士。不要打前山走。只从后门。且回姑熟去。〔走介内喊介卒〕禀爷。山谷裏多少旌旗。想是埋伏。〔副净〕旣如此。从前山冲他阵去。〔生领卒迎上战介副净败逃欲下内鹿兵冲上复与生战败擒介生〕大小三军。传下号令。贼首已获。胁从罔治。带钱凤过来。〔副净〕幼舆。钱凤有一言好说么。晋室之亡。只在早晚。钱凤姑熟事业。颇颇就緖。你今解我请功。不过封侯拜将。为人下孰若自王。今幼舆若能赦我。愿把姑熟相让。鞭镫之役。自当尽心。〔生〕</p><p>【江头金桂】〔五马江儿水〕呀。怪你如簧唇吻。还向我跟前胡乱云。更不想君恩臣职自有攸分。恨神奸把周鼎扪。〔副净〕幼舆。向日新亭宴上。若非钱凤。你死久矣。〔生笑介〕记得新亭宴陈。堪笑你酒间生衅。不是我佯狂佯醉。已做齑粉。还向我嘴喳喳叙旧恩。把槛车囚下钱凤。解京献俘。就此班师回去。〔走介〕〔桂枝香〕喜天心助顺。军前执讯奏丹宸。道傍野鹊迎金印。马首郊云拂画轮。</p><p>【朝元歌】奸臣叛臣。指日都消尽。千军万军。此际皆从顺。帝室重新。王纲复振你本是豺流犬辈。鼠队狐羣。怎受得天家雨露恩。你无处可招魂。我还朝好泛樽。志雄纔奋。尽唱出凯歌声韵。尽唱出凯歌声韵。</p><h2 id="第三十出-逃避" tabindex="-1"><a class="header-anchor" href="#第三十出-逃避" aria-hidden="true">#</a> 第三十出 逃避</h2><p>【天下乐】〔丑扮王导便服上〕一国升兮一国沈。升沈何用苦劳心。〔笑介〕若还国有千年朕。盘古如何不到今。</p><p>自家王导的便是。我想家国有兴。自然有废。与那臣子什么相干。苦要夺那边的与这边。当做什么。晋室顚危。我家处仲兄弟乘机而动。到也有几分就緖了。谁想我命中没有皇兄福分。一病呜呼。兄弟旣死。我说好朋友做了皇帝。有何不好。因此就帮扶兄弟手下一人。名曰钱凤。干起事来。好笑有个谢鲲。每每与我作对。我见他是个酒徒。成不得大事。到着他收服钱凤。等他败归。杀之有名。因此请兵不发兵。请粮不发粮。谁想一战成功。昨日上表文来。钱凤竟被拿倒了。且说区区许多奸狡。我想天下有这样不知趣的汉子。不肯成全人好事。口口要做忠臣。难道晋家的便是官。钱家的不是官。如今班师回来。第一个算计的就是我了。我王导是见机的人。且到扬州去住几时。待修好了他。再来未迟。出得门来。下此一天大雪不免趱过江去。</p><p>【皂罗袍】你看江上寒威凛凛。更彤云密雪乱洒飞侵。透骨酸风好难禁。一朝失势成攧窨。〔合〕自笑我当年作事。恩深怨深。今来没兴。灾寻祸寻。两般儿合凑愁偏甚。</p><p>〔内作鸣锣鼓吶喊介丑〕你看你看。他们今日渡江。好不豪兴也。</p><p>【前腔】看壮士纷纷衣锦。更欢声鼎沸似破斧东音。千羣旌斾乱山林。〔叹介〕咳。我几年缔构徒悲喑。〔合前〕</p><p>得好休时便好休。</p><p>莫因权势结深雠。</p><p>假饶掬尽湘江水。</p><p>难洗今朝满面羞。</p><h2 id="第三十一出-奠江" tabindex="-1"><a class="header-anchor" href="#第三十一出-奠江" aria-hidden="true">#</a> 第三十一出 奠江</h2><p>【金蕉叶】〔生上杂随上〕痛嗟恨嗟。返香魂惭无计也。奈月落梁空影斜。苦花开风媒雨蘖。</p><p>〔眼儿媚〕忆昔相逢春正残。小立在阑干。一般心事。两边眉角。款款低看。玉容何处堪寻觅。洒泪到江关。依稀似恁。盈盈秋水。淡淡春山。谢鲲班师回来。天颜大喜。超拜兵部尙书。兼八州都督大元帅。钱凤已戮之市朝。王敦亦剖棺枭磔。周戴收葬已毕。恩恤有待。王导弃职而逃。斥贬可知。朝廷一时淸明。晋室庙貌如故。平生志愿遂矣。胸中恩怨明矣。只有伊尼王助阵成功。元缥风守节身死。这两件尙未报答。冥冥之中。不免有负。昨日上过表文。请加恤典。且待旨意到来。再作区处。圣上又怜谢鲲回来落拓。落星桥居址湫隘。特赐甲第一区。在乌衣巷。夫人在岳家。已曾差人去。连岳父岳母俱迎取过来同住。想必日下到来。今日要到江头。望空遥奠缥风一番。以尽昔日之谊。叫左右。祭礼完备未曾。〔杂〕祭礼完备已久。只是外边风寒雪紧。恐怕老爷不便行礼。〔生〕说那裏话。祭礼先行。我就来也。〔杂应下生行介〕九陌凄风劲。弥天密雪飘。江边行路客。何处吊儿曹。〔杂〕请问老爷。祭礼摆在何处。〔生哭介〕阿呀。我那缥风嗄。渺渺长江万里遥。知伊何处狎神鳌。炙鸡絮酒虽陈设。一片香魂不可招。左右的。祭礼随分摆下便了。我知道你死在那一块也。</p><p>【小桃红】只见满江雨雪把万山遮。一似恁当日幽情结也。多应为锦机中相期那段旧枝叶。好敎我想不迭。祇记得你意儿黏。话儿协。情儿浓。不道你性儿烈也。等闲间做了梦裏蝴蝶。不能勾楚台云。早尘暗凤楼月。</p><p>【山桃红】玉梭还在。机锦犹叠。谁承望恶离别。则在眉端眼睫。一霎时彩云灭。一霎时玉钗折。则这些半夜潮。千层浪。都是你冰霜血也。一似抱石捐生浣纱女辙。这苦何时彻。直待江枯海竭。你在何处悠悠没话说。</p><p>【五般宜】好一似镜中花欲攀怎折。好一似水中月欲捞怎涉。你为我暗裏受顚蹶。捱尽了无夜无明许多疼热。老虔婆黄桑棒捻。村郞君鸦靑钞撇。端只为当不过两般儿断送了我贤姐姐。</p><p>叫左右。取酒来。添上些香。〔杂介生〕</p><p>【山麻秸】醁醴酌。名香爇。缥风。缥风。你是个汨水裙钗。胥江女侠。怎肯随邪。做了个浪蕊浮花事业。若说你这段贞心呵。顿令人发毛欲竖。齿牙俱冷。泪满腮颊。</p><p>【江头送别】一杯酒聊当做江头送别。千行泪尽滴入怒涛卷雪。你重泉灵爽须听者。我谢鲲呵。定须把你寃泄。</p><p>〔杂扮公差解小丑丑上杂〕从前作过事。没兴一齐至。小的是南康府差人。奉本府批文。解送犯人到兵部谢老爷处发落。方才到衙门裏去。说在此江头。特特解来。〔对杂〕老哥禀一声。南康府差人要见。〔杂禀介生〕唤进来。〔公差进递文书生作看介〕元来正是张虎与元鸨子那一起。下官当时受这妇人许多凌辱。不想他谋死乌斯道时。刚刚与我匡山相遇。可不是恶贯盈满。上天假手于我。唤张虎上来。〔丑介生〕张虎如何说。〔丑〕老爷。小人虽曾动手。实都是这妇人教道小人如此。小人一时愚惑从了他。该死该死。〔生〕这也是眞情。唤妇人上来。你这烟花贱妇。把好人家儿女。逼他为娼。为娼不从。直至害他性命。这还是你女儿。乌斯道虽然是个浪子。你哄了他钱财。何忍又谋他性命。今日还有何言说。〔小丑〕小妇人该死该死。〔生〕元鸨子枭首示众。张虎绞罪。俱候秋后处决。叫左右。都上了枷扭。原差领了回批。带去南康府发落。〔公差应出〕生为万人妇。死入千人坑。〔同下生〕左右。取纸钱来烧化了。〔生揖介〕缥风。缥风。</p><p>【尾】今朝仇恨江边决。明日封章天外揭。愿你及早生天朝帝阙。</p><p>左右。一壁厢去请淸眞观道官建黄箓大醮追荐他。一壁厢差轿马到江口迎取夫人上埃。〔杂应介〕晓得。</p><p>烟花泼妇太无情。</p><p>人命关天那可轻。</p><p>欲免孤魂悲耿耿。</p><p>从公为尔辨分明。</p><h2 id="第三十二出-大会" tabindex="-1"><a class="header-anchor" href="#第三十二出-大会" aria-hidden="true">#</a> 第三十二出 大会</h2><p>【传言玉女】〔外老旦旦贴同院子随上外〕消尽寒光。梅发几多佳况。〔老旦〕探春回秦淮渡上。〔旦〕封侯已遂。喜夫壻荣归故壤。〔贴〕名重岩廊。身都卿相。</p><p>〔外老旦〕南随越鸟北燕鸿。身似流星迹似蓬。〔旦贴〕只有江峯依旧在。年年不改玉芙蓉。〔外〕孩儿。喜得贤壻成此大功。前日特差人迎取我一家。今已来到龙江关口。闻得已有赐第在乌衣巷裏。不知打从那一路去。〔旦〕我们风顺来速。相公想还未知。少待自然有人出来迎候。〔贴〕请问夫人。缥风不知就该随进。还该待夫人禀过相公。然后进见。〔旦对外老旦介〕孩儿禀知爹妈。缥风一事。孩儿向年因见相公折齿。问起缘故。他说祇为与东邻女元缥风调舌。被其母将梭投击而损。今在伊尼庙中收回的女子。说起来正是东邻之女。故此孩儿收养在身边。今尙未知相公意思若何。未可突然而进。爹妈且与缥风在船中少住。姑待孩儿禀过相公。再作道理。〔外老旦〕孩儿说得有理。〔杂扮差官上〕今古长安道。邮亭任往来。〔跪介〕龙江关驿丞奉谢老爷钧牌。迎候王老爷幷两位夫人。〔外〕起来。尊官请回。轿马伺候。〔杂应下外〕孩儿。你可同院子先行。等你说过。打发院子到船。我这裏就来也。〔贴〕夫人。万望委曲。觇便而言。勿使妾为触籓之羝。〔旦〕晓得。〔外老旦贴〕故山催去斾。虚馆驻征鞍。〔同下旦院子吊场旦〕</p><p>【翫仙灯】马隘车塡。尽来往平沙堤上。〔院〕禀夫人。此间已是府前了。〔旦〕通报。〔禀生上〕听门前笙歌乱嚷。是必德耀来归。慰我终朝悬想。〔相见介合〕乍对还疑。把银缸今宵照朗。</p><p>〔西江月〕〔旦〕相公。你门下三千锦带。营前十万吴钩。貂冠缀玉列通侯。灌绛自来非偶。〔生〕夫人。我看取今朝富贵。追思昔日风流。〔掩泪〕美人何处狎盟鸥。江水汤汤如旧。夫人。岳父岳母旣到江关。何以不同进府。〔旦〕他有行装欲整。少留在船。想将次就来也。相公。我与你久别初逢。况当成功沐宠之日。奴家看你颜色。恰似有事挂心。郁然不乐。却是为何。有话就说与奴家知道。〔生〕卑人从没有甚事挂心。〔叹介旦〕夫妻之间。何故隐瞒。〔生〕实没有甚事。〔杂扮差人上〕小人蒙谢老爷差请法师。特来回话。〔见介〕禀爷。淸眞观法师已唤过。请问老爷几时起醮。〔生〕且在外厢伺候。〔旦〕相公为何要修设醮事。〔生笑介〕如今瞒不得夫人了。待下官从头说来。</p><p>【狮子序】心中事实可伤。记当年寻春兴狂。趁东风郊外。烂醉霞觞。〔旦〕相公。你那一日不醉。说他怎的。〔生笑〕提起那一日的浪荡。见有个少年娘。似花芳。如玉朗。频频回望。〔旦〕那时曾与他讲句话儿不曾。〔生〕却不道两情顾许。一盼心降。〔旦〕</p><p>他讲的什么话来。〔生〕</p><p>【太平歌】他纾衷悃悄悄诉端详。说道可喜春花还未放。东君有意来相访。莫等待风雨来飘扬。〔旦〕后来却怎么了。〔生〕谁知道武陵人去水茫茫。惆怅锦机傍。</p><p>〔旦〕这风波从何而起。〔生〕可恨那老虔婆呵。</p><p>【赏宫花】终朝闹嚷。逼效野鸳鸯。〔旦〕他从也不从。〔生〕他立志坚如石。不作倚门妆。衅起投梭来折齿。敎他片帆空泛豫章艭。</p><p>〔旦〕元来不肯接客。竟搬到豫章去住了。到得那边却怎么。〔生〕</p><p>【降黄龙】他惶惶。守志无移。抛却琵琶。顿成绝响。眠思梦想。望长江。滴尽血泪千行。可恨老虔婆呵。又多方。将伊逼强。跳不出寃家磨障。〔掩泪介〕咳。可怜因此上餧身鱼鳖。漫随波浪。</p><p>〔旦〕这信儿相公那裏得来的。可是眞的。〔生〕</p><p>【大圣乐】当日在江口回翔。那虔婆正在那边谋死一个客人。恰相逢难隐藏。是他口口亲供向。〔旦〕请问相公。那女子姓甚名谁。〔生〕缥风氏骨犹香。〔旦〕当元住在那裏。〔生〕落星桥居止。与我相亲傍。〔旦〕相公。想为这缘故。要追荐他。〔生〕我怎肯做负义亏心薄幸郞。相将荐往。愿他脱离海若。早上天堂。〔旦笑介〕</p><p>【黄龙衮】相公。你休将雨泪滂。你休将雨泪滂。休听虚言诳。元氏缥风。且喜今无恙。〔生〕夫人。休得作耍下官。〔旦〕夫壻根前敢将言谎。〔生〕有这等事。如今在那裏。〔旦〕从匡山下便同来在江边舫。</p><p>〔生〕果有这事。唤左右。快到江口迎取王老爷太夫人又有一位小夫人进府来。〔杂应下生〕夫人。且把相遇缥风的缘故。说与下官知道。〔旦〕相公不知。匡山下有个伊尼大王。</p><p>【前腔】他威灵鎭一乡。他威灵鎭一乡。报赛从无爽。元来祭享的日子。要寻觅娇娃。送入销金帐。那缥风有幸得从释放。因此我父亲呵。领回家付妾身同供养。〔生〕</p><p>有这等事。可喜可喜。〔外老旦贴同上杂随上外〕</p><p>【玩仙灯】大府峥嵘。看人士往来瞻仰。〔老旦〕幸今朝同来相傍。〔贴〕岂意死裏重生。慰从来悬想。〔杂〕禀爷。已是府前了。〔作同进生旦出迎介合〕玉润冰淸。喜今日重逢欣畅。</p><p>〔生揖介〕岳父岳母。劣壻拜揖。〔外老旦〕贤壻少礼。〔旦〕缥风过来。拜见了相公。〔贴拜介〕老爷。请受缥风一礼。〔生扶看笑介〕果然是我缥风也。可喜可喜。夫人。卑人一家会合。缥风九死得生。实是人间盛事。宜整庆喜筵席。〔杂〕筵席完备多时了。〔生〕将酒过来。〔送酒介〕</p><p>【画眉序】捧云浆。谩歌百福受天庆。喜江东新造。典午重昌。建殊功麟阁标名。受异宠云台图像。〔合〕自今追忆当年事。休笑酒徒无状。〔贴送酒介〕</p><p>【前腔】少妇郁金香。玉醴斟来琥珀光。笑当年织锦。拂拭流黄。感一言结就鸾盟。历九死终归鸳幌。〔合前杂扮捧册官上〕</p><p>【出队子】恩从天降。贞女良臣世少双。一朝殊锡两褒扬。靑简黄麻丽日彰。共羡恩波湛湛洋洋。</p><p>〔众报诏书到外老旦生旦贴同出迎跪介官读〕圣旨已到。跪听宣读。皇帝诏曰。朕惟荩臣贞女。人纪攸关。不加褒异。何以示风。朕实不德。遭家不造。王敦钱凤相继而起。浊乱乾坤。倾危社稷。匪尔谢鲲忠诚贯日。先斩元凶。江左弹丸几于不屋。是用特拜尔为太傅右丞相姑熟郡公。其所奏元氏女守节沈江一事。闻已幸免。鲲妻王氏收养不妬。并可嘉尙。王氏封姑熟郡夫人。元氏一品夫人。王鉴同妻羊氏。赐金币以彰优老。有司仍岁给粟帛。周顗戴渊捐躯狥国。并赠太师。谥忠烈。还着有司筑造坟茔。谢鲲焚黄奠祭。伊尼王阴兵助阵。极为奇异。特赐金五百两。增修庙宇。改谥忠义大王。播吿郡国。用知朕敦尙至意。钦哉。谢恩。〔众山呼毕起生等〕天使大人拜揖。请少坐待茶。〔官〕圣上立等复命。不劳了。暂辞恩相去。来复至尊言。〔下生等走唱〕</p><p>【双声子】欢声唱。欢声唱。和气满乌衣巷。恩无两。恩无两。特旨拜头厅相。复建剏。复建剏。威百丈。威百丈。藉鹰扬豹变江左名将。</p><p>【尾声】而今应受恩纶宠。半壁东南莫大功。看来尽在区区一醉中。</p><p>笑傲当年莫与京。</p><p>浮云功业一毛轻。</p><p>醉乡日月如梭过。</p><p>斜对缥风听晓莺。</p><p>投梭记终</p>',589),i=[d];function n(t,c){return a(),e("div",null,i)}const o=p(h,[["render",n],["__file","六十种曲投梭记.html.vue"]]);export{o as default};
