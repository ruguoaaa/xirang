import{_ as p}from"./plugin-vue_export-helper-c27b6911.js";import{o as a,c as e,e as r}from"./app-a2a948cb.js";const h={},d=r('<p>《六十种曲 双珠记》</p><p>（明）沈鲸 着</p><p>（明）毛晋 辑</p><p>双珠记</p><p>（明）沈鲸 着</p><p>绣刻演剧十本</p><p>第六套</p><p>白兔<br> 杀狗<br> 昙花<br> 龙膏<br> 飞丸<br> 东郭<br> 节侠<br> 双珠<br> 四贤<br> 牡丹</p><p>绣刻双珠记定本</p><p>●双珠记目录</p><p>第一出 家门始终<br> 第二出 元宵灯宴<br> 第三出 风鉴通神<br> 第四出 勾补军伍<br> 第五出 母子分珠<br> 第六出 从军别意<br> 第七出 军门优恤<br> 第八出 假恩图色<br> 第九出 二友推恩<br> 第十出 助恶谋奸<br> 第十一出 遇淫持正<br> 第十二出 遗珠入宫<br> 第十三出 剑击淫邪<br> 第十四出 协谋诬讼<br> 第十五出 刑逼成招<br> 第十六出 狱中寃恨<br> 第十七出干避兵失侣<br> 第十八出 处分后事<br> 第十九出 卖儿系珠<br> 第二十出 夫妻永诀<br> 第二十一出 眞武灵应<br> 第二十二出 姑妇相逢<br> 第二十三出 京邸叙亲<br> 第二十四出 术士玄谋<br> 第二十五出 北斗化僧<br> 第二十六出 奏议颁赦<br> 第二十七出 纩衣寄诗<br> 第二十八出 遇赦调边<br> 第二十九出 纩衣得诗<br> 第三十出 师徒传习<br> 第三十一出 辕门遇友<br> 第三十二出 举途乡谊<br> 第三十三出 剿虏同功<br> 第三十四出 因诗赐配<br> 第三十五出 廷对及第<br> 第三十六出 邮亭失珠<br> 第三十七出 赴婚遇兄<br> 第三十八出 吉筵叙故<br> 第三十九出 珠传女信<br> 第四十出 与珠觅珠<br> 第四十一出 西市认母<br> 第四十二出 并拜荣升<br> 第四十三出 弃官寻父<br> 第四十四出 僧榻传音<br> 第四十五出 月下相逢<br> 第四十六出 人珠还合</p><h2 id="第一出-家门始终" tabindex="-1"><a class="header-anchor" href="#第一出-家门始终" aria-hidden="true">#</a> 第一出 家门始终</h2><p>【蝶恋花】〔末上〕钟送黄昏鸡报晓。昏晓相催。世事何时了。万古千愁人自老。春来依旧生芳草。</p><p>忙处人多闲处少。闲处光阴。几个人知道。独上小楼云杳杳。天涯一点靑山小。〔问答照常〕</p><p>【法曲献僊音】足学王生。守贞郭氏。偕补郧阳军伍。怒激奸谋。酿成寃狱。哀诚感通眞武。赖术士祈天府。宽刑调边土。</p><p>慧姬苦。入宫闱。纩衣诗意。君垂悯。赐结今生鸳侣。孝子幸登庸。弃官阶行求父母。四贵同时。验天纲前定之数。羡双珠聚散。可以匹休合浦。</p><p>王济川从军受诬。</p><p>郭小艳鬻子全贞。</p><p>慧姬女寓诗赐配。</p><p>九龄儿弃职寻亲。</p><h2 id="第二出-元宵灯宴" tabindex="-1"><a class="header-anchor" href="#第二出-元宵灯宴" aria-hidden="true">#</a> 第二出 元宵灯宴</h2><p>【齐天乐】〔生上〕师颜祖孔深紬绎。授受斯文一脉。道岸先登。天街思陟。整顿凌云双翮。飞腾未得。且揩洗灵珠。琢磨璞璧。待善价求沽货皇家。方显人中特。</p><p>〔鹧鸪天〕养晦衡门志可贞。琼琚玉佩灿星辰。词锋颖利疑无敌。笔力纵横似有神。三峡水。满腔春。龙蛇之势以存身。雉膏会使当时食。尽摅忠诚赞紫宸。小生姓王。名楫。字济川。涿鹿鄙夫。雕虫小技。焚膏继晷。费终岁之钻研。刮垢磨光。窃古人之糟粕。诸史已探其旨趣。六经颇究其渊源。旣无董子天人之资。安有韩公山斗之望。正是崇拳石以成泰华。积涓流而至沧波者也。然而烂烂锦心。夙寓凌云之笔。棱棱玉骨。方乘犯斗之槎。争奈兰省缘疎。无由踊跃。云衢路杳。莫遂翱翔。未宾于舜门。且乐乎颜巷须信简易工夫终久大。支离事业竟浮沈。小生世系荆湖道郧阳卫军籍。先年因刘黑闼之乱。流寓涿州。先祖生我先伯先父二人。不幸先父早世。先伯又被郧阳勾补军伍去讫。喜得老母盛氏。康宁无恙。门户萧条。终鲜兄弟。膝下承欢。惟荆妻郭氏。妹妹慧姬而已。小生虚度三旬。止生一子。方年四岁。小字九龄。今日正是元宵。不免薄具张灯之宴。聊伸舞彩之私。早间已邀韩姨娘在此。须索分付娘子与妹妹。请母亲出来同赏则个。〔叫请介丑上〕</p><p>【宝鼎儿】新正圆月夜。是处莲炬。星球冲莹。〔老旦〕撒锦茘年年遗事。叹暮龄光阴难柄。〔旦贴〕乐府神僊分两籍。遥向慈帏称庆。〔合〕喜灯月交辉。壶觞兼举。因时消兴。</p><p>〔相见介老旦〕老身生于盛氏。嫔于王门。早丧藁砧。仅存儿女。柏舟眇眇。矢志终身。萱草萋萋。销魂半世。镜中畏见靑鸾舞。琴裏愁闻黄鹄音。家虽替于前人。业妄期于后胤。争奈囊空甁罄。奚堪旦夕之忧。力倦形衰。难驻光阴之逝。正是夜雨靑灯孤枕泪。春风寒食九泉心。孩儿过来。闲门自闭。淸夜宜安。你请大姨娘与我出来。有何话说。〔生旦贴〕元宵佳节。灯月同明。聊具杯酒。少遣时光。〔丑〕人生百岁。光阴有几。旣有灯酒。可暂一乐。〔合〕谁家见月能闲坐。何处闻灯不看来。〔生递酒介〕</p><p>【锦堂月】绛阙春明。冰轮桂满。须臾露台光炳。三五元宵。暮霭瑞烟相映。惠风销焰蜡摇丹。淸露浥烘炉流矿。〔合〕人中景。愿岁岁今宵。共拚酩酊。〔旦贴〕</p><p>【前腔】偏称。禁漏花深。绣工日永。星桥火树纵横。见九市三街。芙蕖遍开千顷。绮罗丛粉黛容娇。珠翠簇麝兰香盛。〔合前丑〕</p><p>【前腔】堪并。阆苑层城。蓬壶方丈。霁色湛然如镜。咫尺鳌山。云中羽调轻淸。望龙楼复道飞惊。瞻凤辇翠华临幸。〔合前老旦〕</p><p>【前腔】思省。衰发星星。忧怀耿耿。争奈室如悬磬。届此灯期。怎禁得触物关情。望孤儿鹗荐高骞。冀弱女鸳盟谁订。〔合前〕</p><p>【醉翁子】〔生〕倾听。我母氏因时寓警。敢策励驽骀。快当驰骋。〔旦贴〕引领。要早奋经纶。须信荣亲在显名。〔合〕非画饼。似脱颖囊锥。头角峥嵘。</p><p>【前腔】〔丑〕高迥。论鏖战文场取胜。喜学海波澜。准拟首先羣英。〔老旦〕休逞。恐风阻翔鹍。未遂扶摇万里程。〔合前〕</p><p>【侥侥令】帏展辉云锦。帘垂晃水晶。料得十二都门人汹涌。铁马响春冰。户未扃。</p><p>【前腔】彩云笼月冷。宝气绕星淸。恍惚素娥如将下。灯酒劝残更。乐太平。</p><p>【尾声】人生斟酌皆前定。况逢时肯辜节令。谁能保来日阴晴。</p><p>千门灯火报年丰。</p><p>镜裏铅云不汝同。</p><p>到底行藏谁预定。</p><p>莫将身世负春风。</p><h2 id="第三出-风鉴通神" tabindex="-1"><a class="header-anchor" href="#第三出-风鉴通神" aria-hidden="true">#</a> 第三出 风鉴通神</h2><p>【窣地锦裆】〔末上〕谩夸三峡倒词源。俊骨英风气浩然。春融桃浪激诸贤。鲲化溟蒙会独先。</p><p>江波冉冉连天碧。瑞气文光映草色。卧龙惊奋旧精神。咫尺云霄应可陟。小生姓孙。名纲。字天彝。本贯涿州人氏。质性温醇。才华伟俪。诗书资博约。已优游乎鸢飞鱼跃之天。礼乐致中和。愿鼓舞于虎啸龙吟之地。虽收时论。未际运期。且守孔孟规模。可致伊周事业。大抵有基方筑室。未闻无地忽成岑。我有窗友王济川陈献夫二人。遐襟耿度。望不可齐。懋学宏才。晦之益显。诚文场之迅足。词林之羽仪者也。今年大比。昨约二友来议应举之事。此时想亦将到矣。〔小外上〕</p><p>【前腔】五星炳焕聚奎边。多士昂昂意象鲜。行看捧日上尧天。驰骤须先着祖鞭。</p><p>官样文章大手笔。衙官屈宋谁能匹。冀得鸿胪第一传。平地雷轰声霹雳。小生姓陈。名时策。字献夫。荷山川之旷灵。所存粹美。结日月之慧气。厥秉英明。咀嚼琼瑛。而允矣入神。翦剔绮丽。而灿然惊目。名未彰于帝里。志犹笃于亲庭。今当大比。昨承孙兄约议赴举。此是他门首。不免径入。〔见介生上〕</p><p>【菊花新】铿锵礼乐迈三千。上国观光利用前。禁苑喜莺迁。星斗胸罗期展。</p><p>〔见介〕〔浣溪沙〕〔生〕小院闲窗春色深。〔末〕重帘未卷影沉沉。〔小外〕遗编岂敢废研寻。〔生〕义理一原须得意。〔末〕知行两字在潜心。〔小外〕人间至乐尙儒林。〔末〕盖闻荆山之玉。无翼而飞。郁浦之珠。不胫而走。其登于章华。称以结绿。虽人莫增其美。亦必待人而举之。吾辈抱负固多。若不由当道推荐。何以致身于显要。〔生〕孙兄说那裏话。自古神龙出渊。风云自异。璞玉为器。瑚琏俱珍。道旣在我。人自求之。岂患莫己知哉。〔小外〕君子进德修业。欲及时也。乐则行之。忧则违之。今当大比。未免上京取应。但恐鹍溟水阔。难舒奋翮之心。蟾窟天高。莫遂攀枝之手耳。〔生〕穷通有命。富贵在天。不必预为多虑。〔末〕功名得失。皆有先兆。闻得袁天纲先生精于术数。能知未来事。缙绅无不敬信。朝廷亦尝宣召。待以隐士之礼。近日到此。寓在城东。欲请二兄往问前程消息。不知尊意若何。〔生小外〕如此甚好。望乞指引。〔末〕二兄旣允。卽当请行。〔行介〕出处有先机。人情不预觉。一语觉迷途。殷勤寻郭璞。迤逦行来。此间就是。〔问介外内应上〕</p><p>【前腔】庖牺遗緖费钻硏。赖有君平演后传。征应妙通僊。休咎几微如见。</p><p>伯阳曾有易参同。夺尽阴阳造化功。养取心中眞六甲。稽疑叶吉妙无穷。卑人袁天纲是也。有客相呼。须索迎候。〔见介〕三位解元何来。〔众〕久慕高风。不胜心渴。特瞻雅范。聊展敬私。〔外〕卑人材犹樗栎。景迫桑楡。忽辱驾车。殊辉蓬荜。动问高姓贵号。〔生〕小生王楫。字济川。〔末〕小生孙纲。字天彝。〔小外〕小生陈时策。字献夫。〔外〕三位俱大贵人也。素未荆识。此来必有见谕。〔众〕老丈听吾等相吿。</p><p>【玉芙蓉】埋头已有年。文战频遭蹇。幸当今宾兴天下英贤。要将敷对倾肝胆。未必靑钱皆中选。风云便。问何能鹗荐。望示迷途。临期庶免叹迍邅。</p><p>〔外〕元来三位下顾。要问前程之事。〔众〕今当大比。求卜一卦。以决所往。〔外〕卑人之术。不止于卜。又能风鉴。断人终身事业。〔众〕旣善风鉴。尤觉便易。乞赐一相何如。〔外相介〕三位俱是贵相。但发得太迟。所谓大器晚成也。〔看生介〕王解元之相。有些古怪。当慢慢的讲。且先相此二位。〔看末介〕孙解元。</p><p>【前腔】庞儿如月满。眉际靑云敛。最宜他珠庭日角高悬。三才平称荣非浅。五岳旋归德可宣。孙解元。你黄甲登庸。靑琐预籍。贵则贵矣。但恨时运未至。〔生〕他做何等官。甚时可到手。〔外〕司风宪。须十年始现。羡柏府兰台。崇阶密勿寿绵延。</p><p>〔末〕承教了。〔外看小外〕陈解元。</p><p>【前腔】仪容眞伟烈。双瞬光飞电。更堪钦虎头燕颔胥全。英声奇骨人中彦。怒发刚髯阃外权。陈解元。你金符号令。玉帐威风。贵则贵矣。但不由黄甲出身。乃是军功致位。目下时运也未至。〔小外〕我本书生。素非武弁。若说军功。无日可得矣。〔外〕莫怪我说。依你尊相。要见得飘踪边塞。方能遂意干戈。专征战。须十年始现。陈解元。你到那时。还有一桩奇遇哩。可喜可喜。〔小外〕有何奇遇可喜。〔外〕羡桂掖牵丝。追踪红叶赐姻■〈女连〉。</p><p>〔众〕不信有这等事。〔外〕非卑人胡说。相法见得如此。〔看生介〕王解元。尊相好古怪。</p><p>【前腔】丰姿虽冠冕。气色殊难辨。你印堂昏暗。驿马发动。必有远戍之苦。〔生〕应在几时。〔外〕卽见了。苦来朝戎装远离乡田。咳。不好说得。〔生〕君子问灾不问福。但说不妨。〔外〕你到那裏。又遇孛星为敌。要见圜扉淹滞寃终雪。骨肉参商事可怜。〔生〕若如此。怎得出身之日。〔外〕无伤。英布当刑而王。那时卑人助一臂之力。转危为安。功名又在远方。看你男女宫明显。又主令郞高第。官居淸要。〔生〕命旣折挫。岂望身荣子贵。〔外〕非卑人虚美之言。数皆前定。〔生〕应在几时。〔外〕也发得迟。要见功勋建。须十年始现。羡桥梓同荣。断应缉续破应圆。</p><p>令郞与孙解元同榜。足下与陈解元同功。官禄虽异。时运相同。若论先屈后伸。所差不远。〔众〕过蒙推奬。何以克当。〔外〕目下虽若空谈。将来必有实验。三位不消疑讶。〔众揖谢介〕</p><p>【前腔】空灵三寸舌。藻鉴神明显。想吾侪与君夙缔深缘。蒙推休咎知惩劝。当愼行藏觊斡旋。〔外〕三位功名来迟。非人之力能强。休生怨心。〔众〕何尤怨。且安贫处贱。俟数极时通。那时奋发任高骞。</p><p>双眸炯若鉴悬秋。</p><p>能向尘中定品流。</p><p>单父吕公君莫是。</p><p>神机秘诀动王侯。</p><h2 id="第四出-勾补军伍" tabindex="-1"><a class="header-anchor" href="#第四出-勾补军伍" aria-hidden="true">#</a> 第四出 勾补军伍</h2><p>【阮郞归】〔小生〕玉麟铜虎布新条。褰帷肃下僚。一襦五袴颂声遥。心专抚字劳。</p><p>五马分符竹。专城寄独优。政成征檄至。借寇一年留。下官涿州刺史梁栋是也。连日迎送上司。不曾理事。未免案牍堆积。如今正是早衙时分。叫左右的放牌投文。〔左右丑净上〕千里关山远。孤身道路难。官差急如火。时刻不盘桓。〔见介小生〕你是甚么人。〔净〕小人是荆湖帅府差来勾取军丁的。有批文投上。〔小生〕接上来看。〔看介〕荆湖道节度使司为淸查军伍事。照得兵部勘合通查天下军伍。旧管新收。开除实在。俱要造册知会。以凭操调。行据郧阳卫申称。军人王沂病故。见今缺伍。查得本军原籍涿州。合行勾补。为此檄仰涿州常该官吏查取本军亲支以次户丁。幷妻解送着伍。须至檄者。旣是军务。叫左右的速拘王沂本管里老进来查取。〔左右介末丑上〕暂时离井地。咫尺诣琴堂。〔见介小生〕你两个是郧阳卫军人王沂的亲管里老。〔末丑〕正是。奉老爷呼唤。有何分付。〔小生〕你们听我道。</p><p>【大迓鼓】无端召尔曹。荆湖帅府淸查军伍。移文火速。千里迢迢。整齐军伍防征剿。本军王沂病故。要勾取他户下以次人丁顶补。明查支派莫浑淆。〔合〕若有稽违。罪罚不饶。〔末丑〕</p><p>【前腔】明公命我曹。取黄册一查。便知他户下丁数。疏支的派。析见秋毫。相应补伍丁拘到。刻期起解在明朝。</p><p>〔合前末丑查册介〕一户王沂。户丁王津王楫。〔小生〕王津王楫是王沂何人。〔末丑〕王津是王沂的弟。王楫是王津的男。王津已故。该王楫补伍。拘他夫妻起解便了。〔小生〕叫左右的点一名防夫进来。〔左右介外上〕递文书出入百般公府。解囚犯往来万里程途。〔见介小生〕都近前来听我分付。</p><p>【前腔】丁宁戒尔曹。这名军丁须知紧要。务使防范坚牢。军门交割方为了。莫敎纵弛致逋逃。</p><p>〔合前末丑〕小人们只管勾取。若是长解军门交割。这两个人的干系。〔净外〕</p><p>【前腔】关防属我曹。登山涉水。千里辛劳。风霜餐宿勤昏早。批回各要及期销。〔合前〕</p><p>军丁查补系钦依。</p><p>奉檄勾追不可违。</p><p>正是一心忙似箭。</p><p>必须两脚快如飞。</p><h2 id="第五出-母子分珠" tabindex="-1"><a class="header-anchor" href="#第五出-母子分珠" aria-hidden="true">#</a> 第五出 母子分珠</h2><p>【临江仙】〔旦抱儿上〕闲阶和煦花如拥。柔风帘幙摇红。辘轳声转粉墙东。宝猊烟未冷。山枕梦成空。</p><p>〔南乡子〕晓日压重檐。斗帐春寒起去忺。天气困人梳洗懒。眉尖。淡画春山不喜添。闲把绣丝挦。认得金针又倒拈。陌上游人归也未。恹恹。满院杨花不卷帘。奴家郭氏之女。王郞之妻。乳名小艳。阅世三旬。宜家十载。荆钗韦布。恒存澹泊之心。木栉芰裙。弗替坚贞之素。蝉鬓倦梳愁折凤。蛾眉羞照恐惊鸾。姑氏颜衰。已迫桑楡之景。良人学就。未沾雨露之恩。乳哺婴孩。苟延世裔。力供釜甑。莫继晨昏。人不堪我之忧。形弗若心之泰。正是惟有深闺憔悴质。年年常倚绣床看。今当大比。丈夫必往应试。但家贫乏费。如之奈何。待他回来商量。再作区处。〔生上〕</p><p>【前腔】金门射策文星拱。洋洋意气如虹。三奇六甲未应通。雨偏侵漏屋。风不助冥鸿。</p><p>〔见介旦〕官人。试期将近。路费不周。亲衰子幼。如何是好。〔生〕娘子。功名且莫提起。日下卽有灾祸。是为可忧。〔叹介旦〕官人。你未飮上池水。岂知未然事。今宵之飮食。尙不能保。况来日之阴晴。其可预推乎。〔生〕娘子说那里话。居安思危。保身之道。〔旦〕纵使适遭其阨。敢问何以见之。〔生〕昨日同孙陈二友。往访术士袁天纲。扣问前程之事。被他断尽终身得失。是以知其将然。〔旦〕旣有此话。愿闻其详。〔生〕娘子听我道。</p><p>【桂枝香】凭他言讽。俾吾情悚。道我来朝祸出无端。骨肉家庭难共。〔旦〕他说官人往何处所。做甚勾当。〔生〕去边塞戍戎。去边塞戍戎。〔旦〕不信有这等事。〔生〕不止于此。还有凶处。〔旦〕请备细说。〔生〕旣遭愚弄。复罹寃讼。〔旦〕若然。汝我终身休矣。〔生〕不终穷。他许我十年后因军功而富贵。否极还须泰。父子同荣锦绣丛。〔旦〕</p><p>【前腔】聆君所诵。浑如春梦。可怜颖悟高贤。顾被狂夫耸动。〔生〕趋吉避凶。儒者之事。〔旦〕纵趋避可从。纵趋避可从。空谈奚重。徒忧何用。官人。你且放从容。信步行将去。穷通系命宫。〔末丑净外奔上〕</p><p>【入赚】帅令如风。疾来到王家户限中。把声儿悄。窥观窃听探形踪。〔生旦惊介〕恁羣雄。缘何抢攘轻厮哄。〔众〕为尔伯身亡取嫡宗。〔生旦哭介〕列位何来。〔众〕荆湖帅府有批文在此。军情重。勾追严急休惊恐。〔缚生旦生旦哭〕祸从天送。〔老旦贴忙上〕</p><p>【前腔】想来文名姓误相同。全仗恁乡官秉至公。〔众〕休胡说。昨日太老爷呵。当堂查核。昭然支派岂朦胧。〔末丑〕王沂是你的伯。王津是你的父。王沂无子。该你补伍。〔老旦贴〕旣是这等呵。可使弥缝。愿解簪脱珥充酬奉。〔众〕官法如炉。把来当耍哩。猛可地令人怒发冲。〔扯生旦介老旦贴哭介〕恳借通融。变生仓卒无门控。〔跪求介众〕苦恼此心堪恸。</p><p>〔末丑〕天上人间。方便第一。我们且出外边。待他收拾起身。〔净外〕上命遗差。盖不由己。罢罢罢。便放从容些。正是当权若不行方便。〔末丑〕如入宝山空手回。〔并下生旦〕</p><p>【掉角儿】霎时间述言未终。征应速祸不旋踵。鹿撞心熏然似焚。粟生肌凛然如冻。〔叩拜天介〕摅微忱。吁苍穹。幷神众。默相途中。〔老旦抱生贴扯旦哭介合〕离怀种种。行踪汹汹。叹骨肉拊膺顿足。曷胜哀痛。〔老旦贴〕</p><p>【前腔】觊他年将能化龙。恨今日蓦成衰凤。守衡门仅有母妹。望云山别无昆仲。此一行。受牢笼。不轻纵。差操劳冗。</p><p>〔合前老旦〕孩儿媳妇。你此一去。値我暮景。不知今生再得见否。我有明珠二颗。是先世所遗。不敢轻弃。今分一颗与你带去。我自留一颗。以寓合浦还珠之意。〔分珠与生旦介众上扯生旦哭并下老旦贴哭倒介〕</p><p>【尾声】泪如镕。身如巩。岂堪彼此叹飘蓬。未卜今生可再逢。</p><p>蓬门寂寞守孤穷。</p><p>骨肉东西变故凶。</p><p>屋漏更遭连夜雨。</p><p>船迟又遇打头风。</p><h2 id="第六出-从军别意" tabindex="-1"><a class="header-anchor" href="#第六出-从军别意" aria-hidden="true">#</a> 第六出 从军别意</h2><p>【出队子】〔末小外行上〕宾兴多士。宾兴多士。准拟观光上帝畿。骤闻兰友戍天涯。不觉离愁锁两眉。作恶中年。玉筯并垂。</p><p>〔西江月〕〔末〕否泰循环若梦。安危转展如云。不须计较苦劳心。万事元来有命。〔小外〕得雨潜龙自化。失时屈蠖难伸。且凭诗酒慰孤颦。来日阴晴未定。〔末〕王济川从军。卽刻起程。我辈挽留无计。如之奈何。〔小外〕势不容已。只好助些盘缠。少尽朋情而已。〔末〕此是馆驿前了。待他来时。相与分携作别。〔净外押生旦旦抱儿上〕</p><p>【前腔】乍离阎里。乍离阎里。先自销魂怯路岐。云山杳缈共驱驰。正是加餐努力时。西出阳关。料没故知。〔生末小外抱哭介〕</p><p>【哭相思】龆龀之交今已矣。牵衣泪洒垂杨地。</p><p>〔生〕天有不测风云。人有无端祸福。袁天纲之言。信不诬矣。〔末小外〕莫非命也。顺受其正。王兄当为道保重。以图远大。〔生〕功名之事。心已成灰。旣为武弁。又何远大之图。〔末小外〕休说那话。韩信拔于卒伍。班超奋于佣书。古之豪杰。皆困而后亨。况袁天纲之言旣信于今。则吾辈功名之事可征于后矣。请自宽怀。勿生永叹。〔生〕过蒙淸诲。足感厚情。但与二兄十年同笔砚之交。一旦赋河梁之句。分襟恨别。把臂伤情耳。〔末小外〕王兄行急。愧无所赠。吾辈共备白金十两。聊充赆私。〔生〕道礼之馈。却之不恭。〔悲介〕老母乏养。愿将此转惠以代甘旨。彼此均感。〔末小外〕家贫不是贫。路贫愁杀人。此物乞收去用。令堂甘旨。自有我二人支持。不劳挂念。公西华使齐。冉子尙为之请粟。况兄临患难。吾辈肯恝然于令堂乎。此物必请收了。〔生旦收谢介生〕蒙二兄光送。不忍轻舍。聊有短歌一首留别。以见鄙意。〔末小外〕愿闻愿闻。〔生〕十年文事今投笔。呑吐虹蜺付长策。荆楚由来用武州。谈笑功名在锋镝。生平自信辕门豪。襟怀磊落轻萧曹。千金新买五明马。茜罗巧织团花袍。时侪不忝称雄伟。三尺昆吾挂秋水。醉来奋激一拔看。寒月空林泣山鬼。〔末小外〕王兄佳作。正与袁天纲之言相合。妙哉妙哉。旣领尊教。吾辈不容无言。各有小诗奉赠。〔生〕至感至感。〔末〕儒冠乍解挂戎衣。籍籍名香幕府知。奇绩定为明主建。佳音莫遣故人稀。官桥细柳嘶征骑。南浦淸歌趁落晖。自古功名当壮岁。东西何用惜暌违。〔小外〕雄剑飞霜出匣新。玉骢金勒已嘶频。乱云山色燕城晚。远树旌光楚水春。激烈不移心捧日。征诛赢得事惊人。而今送别还伤别。行看滇池勒上勋。〔生〕二兄佳句。过于期望。但恨才菲德薄。不能仰副盛意。〔净外催行介生旦哭拜别介〕</p><p>【忆多娇】蒲柳质。山水窟。迢迢千里伤行役。望断回琴幷点瑟。〔合〕珠泪双滴。珠泪双滴。未审重逢甚日。</p><p>〔末小外〕今日与王兄此别呵。</p><p>【前腔】愁涌溢。情恍惚。叹英豪一旦遭困抑。肠断骊驹声惨戚。〔合前净外〕</p><p>【斗黑麻】身只为辕门机宜紧急。岂不近人情。好劳恶逸。列位休怪我们。催促去。奉军律。倘有稽违。难逃罪责。〔合〕风尘披拂。云光连树色。此去迢迢。此去迢迢。鳞鸿怎得。</p><p>〔末小外〕二位长官。他夫妻三口呵。</p><p>【前腔】恳乞恁途中同情体恤。念背井离乡。孤俦寡匹。〔净外〕恻隐之心。人皆有之。不劳分付。〔众拜〕能恻隐。是仁术。德至沦肌。感当镂骨。〔合前〕</p><p>朋因道义眞。</p><p>情到别离亲。</p><p>山接诗愁去。</p><p>云随袂影分。</p><h2 id="第七出-军门优恤" tabindex="-1"><a class="header-anchor" href="#第七出-军门优恤" aria-hidden="true">#</a> 第七出 军门优恤</h2><p>【淸江引】〔小生上〕宣威定策膺殊赏。佐汉室中郞将。勇敢过韩彭。谋略同牙亮。深庆幸治功成。皇图壮。</p><p>万甲蟠胸老气冲。将星光照海云东。朝廷儗选救时相。郡国先观济世功。心熟豹韬知合变。腰悬龙剑识雌雄。与谁共挽天河水。一洗干戈战血红。下官乃荆湖道节度使马隆是也。勇冠三军。机通万里。当籓垣屛翰之任。秉弓矢鈇钺之权。六纛八屯。彰度数于军中。九旗五辂。肃威仪于阃外。名先颇牧。兵合孙吴。三箭为功。谁数今之枭将。一身是胆。可当古之虎臣。却敌笑谈中。折冲尊俎上。山川豪气秋声振。草木悲风夜色寒。〔众将校见介小生〕世道太平。军务稍暇。你众将官乘此无事之时。当为有事之备。凡百用心检点。倘有不虞。可以便宜行事。〔众〕诸事齐整。不劳分付。但各卫军人。逃亡死绝。多有缺伍。前日兵部勘合淸查。至今未得完结。〔小生〕已行文各原籍。勾取顶补。不知完了多少。〔众〕以十分为率。已到者七分。未到者三分。〔小生〕旣是这等。将已到的卽发原卫着伍差操。其未到的再行令牌督提。违者军法从重论。〔众〕理会得。〔净外解生旦旦抱儿行上〕</p><p>【前腔】披星戴月多劳攘。论涉跋眞难量。今日到荆湖。恰似从天降。忙整肃。诣辕门。恭投向。</p><p>〔见介小生〕这一起是甚么人。〔净〕奉老爷檄文往涿州勾取军丁补伍的。〔小生〕那里卫。〔净〕郧阳卫的。〔小生〕军丁旣到。可打发涿州解子回去。〔众介净外〕相逢不下马。各自奔前程。〔下小生〕那军人上来。看你靑年美质。不象武夫。平日作何生理。〔生〕老爷。一言难尽。容小人禀。</p><p>【贺新郞】幼忝为儒党。苦寒窗靑藜汗简。未尝厮放。〔小生〕元来是个儒者。有志去应试么。〔生〕指望首登龙虎榜。因伯父死绝。勾取小人补伍呵。如被风云迷障。〔小生〕可惜你前功尽弃。〔生哭〕恨杀也前功撇漾。〔合〕白面书生今就武。这经纶可惜埋尘坱。怎能彀慰初想。</p><p>〔小生〕那军妻上来。你丈夫是儒生。怎么差操去得。〔旦〕吿老爷知道。我丈夫呵。</p><p>【前腔】生平举动存温让。论从军要扬威武。披坚持仗。〔小生〕你丈夫虽不晓武艺。料曾看些兵书。〔旦〕虎略龙韬虽闲习。〔小生〕旣能如此。军门立功就容易了。〔旦〕未必功成翻掌。奴家丈夫昔是涿州儒生。今为部下军士。必望老爷靑目。愿优恤度同天样。〔合前小生众〕</p><p>【锦衣香】觑丰仪。眞英朗。听言辞。尤精爽。信是士类之宗。儒林所仰。料应文曜未舒芒。可怜云翰不遂翱翔。含章以俟。论将来登庸可望。〔合〕天悯斯文丧。冥冥默相。俾潜蛟困凤。终须腾上。〔生旦〕</p><p>【浆水令】愧鲰生素居草莽。霎时间萍随波荡。今朝窃幸沐恩光。范围之下。德意汪洋。〔拜介〕愚夫妇深稽颡。矢心执辔。宣劳虎帐。〔合〕从今后。从今后。身超罗网。须黾勉。须黾勉效鹰扬。</p><p>〔小生〕这名军元是书生。不谙弓马。可发在营长李克成部下抄写军前文册。免他差操。行文知会郧阳卫官便了。〔生旦谢介〕</p><p>辕门今日感恩深。</p><p>报効捐躯建寸勋。</p><p>豹变未斑龙未见。</p><p>且须潜隐待风云。</p><h2 id="第八出-假恩图色" tabindex="-1"><a class="header-anchor" href="#第八出-假恩图色" aria-hidden="true">#</a> 第八出 假恩图色</h2><p>【生查子】〔丑上〕人读五车书。偏我无一句。缘此别贤愚。我列人低处。</p><p>小子叫做李克成。天生资性甚聪明。自幼怕念百家姓。慌忙改了三字经。先生教我千百遍。四句至今记不淸。祖上遗些田共屋。家中积下米与银。礼貌粗疎不惶恐。亲朋来往常斗争。近年谋充做营长。刚管二百五十兵。中军帐前造文册。开眼那识人姓名。白的是纸黑的字。手拏笔管重千斤。方方一点幷一画。便觉吃力身战兢。只得出钱倩人写。希图侥幸免一丁。〔笑介〕自家是荆湖节度使老爷帐下一个营长。为何叫做营长。大凡军中五人为伍。五伍为队。乃立一人为队长。管二十五人。十队为营。又立一人为营长。管二百五十人。虽无爵禄。亦有衣巾。若立功勋。便能冠带。人见老爷宠用我。都称我为总营官人。一向蒙老爷委造军前文册。昨日在帅府前闲坐。见涿州解到一名补伍军人。其妻甚美。果然花容月貌。可赛毛嫱。玉骨冰肌。堪欺宋艳。一见之间。使我魂飞魄散。准准的想了一夜。若有妻妾。还好泻火。只因近时丧偶。孤帏独宿。如何熬得。捱到五更头。正要做梦与那娘子云雨。忽被小厮高声来叫。将我惊觉。那小厮报说帅府发他到我部下写册。正是天赐其便。不觉快活。直滚下床来。我如今往帅府前去寻他下落。〔行又住介〕且住。地有高低。人有贵贱。我是营长。他是小军。虽为那娘子分上。亦要存些体面。我只在此坐下。未免来见我。先做一个假至诚。用些礼貌。加些恩惠与他。待他念我好处。然后就中取事。依口称心。这段好姻缘无有不成也。〔生旦抱儿上〕</p><p>【前腔】豪气未全除。浮迹风中絮。失意赋三都。驻足将军树。</p><p>〔见介丑〕请上坐。〔生〕一介小卒。初隶部下。岂敢当此。〔丑〕虽是这等。你一个是天下俊英。一个是闺中贤淑。况又新到。坐之何害。〔生〕尊卑旣分。男女并在。叙坐之间。实为未便。〔丑〕也说得有理。旣不肯坐。立讲也罢。〔生〕理之当然。何劳计较。〔丑〕请问贵姓。靑春几何。〔生〕小生王楫。虚度三旬。〔丑介〕令正怀抱是令郞么。〔生〕是小儿。〔丑〕曾有下处么。〔生〕方得息肩。尙未寻寓。〔丑〕带多少盘费来。〔生〕家贫路远。用度不周。岂有余剩。〔丑〕不消烦恼。我看你夫妻都是好人家气象。一时勾取在此。出于无奈。我家空房尽多。凭你拣几间住下。一应日用。都在我身上。〔生旦〕若得应付。待支下月粮。一倂算补。〔丑〕客边何须说那话。〔生旦〕</p><p>【玉交枝】患难适然遭遇。荷君家诚倾意输。看承不比凡军旅。欣欣推与储须。周全朝夕若沾濡。何殊久旱逢甘雨。〔谢介〕愧一介流离腐儒。効衔结难胜报补。〔丑〕</p><p>【前腔】怜恁凉凉无与处。穷途依稀守株。空囊何计充薪水。令人不觉攒眉。吾当体悉备推余。始终络绎无寒暑。〔丑〕多承美意。只是打搅府上。〔丑〕做通家何劳太拘。自今日迭为宾主。〔生旦〕</p><p>【前腔】缪承言许。似焦枯油然再苏。〔相向低声〕倘不遇那官人。我们三口。〔悲介〕未知骸骨遗何所。〔丑〕凡事都是我支持。但放宽心。〔生旦〕柔肠暂解烦纡。虽云只影与云俱。料应风景非凄楚。〔谢介〕愧一介流离腐儒。效衔结难胜报补。〔丑背低声〕</p><p>【前腔】听得夫妻龉龉。想他心与吾契孚。无端妄拟为鸳聚。思之暗自胡卢。〔向生旦介〕持顚扶困愿勤劬。通财自古由朋侣。〔生〕蒙此厚谊。何以克当。〔丑〕做通家何劳太拘。自今日迭为宾主。</p><p>叫管家的打扫前边空房。送这新来王先生家眷安歇。米一担。柴五担。油盐酱醋先送些去。〔内应介〕</p><p>慷慨丈夫义。</p><p>慈祥君子心。</p><p>人生只如寄。</p><p>何地不相亲。</p><h2 id="第九出-二友推恩" tabindex="-1"><a class="header-anchor" href="#第九出-二友推恩" aria-hidden="true">#</a> 第九出 二友推恩</h2><p>【卜算子】〔贴上〕帘幙暖风轻。舞燕双来语。花褪残红柳絮飞。无计留春住。</p><p>〔如梦令〕莺嘴啄花红溜。燕尾点波绿皱。指冷玉笙寒。吹彻小梅春透。依旧。依旧。人与绿杨俱瘦。奴家冰玉肖形。蕙兰成性。幼通律吕。效蔡女之知弦。长好词章。轻谢娥之咏雪。情慵粉黛。分守蓬蒿。梦断椿容。徒抱终天之恨。彩娱萱景。益深爱日之诚。得句池塘。窃随雁序。忝生葑菲。未订鸳盟。茅屋常寒。瓦甁自汲。览镜独伤倾国艳。闭门深对落花枝。自从哥哥嫂嫂从军去后。杏无音信。母亲在堂。不胜悲叹。况且家贫乏用。每至饥寒。多蒙孙天彝陈献夫二人。念哥哥同窗之情。推恩老母。常送柴米。聊以度日。不免请母亲出来。宽解一番。多少是好。〔请介老旦上〕</p><p>【前腔】目断楚天遥。不见人归路。风急桃花也似愁。点点飞红雨。〔见介老旦〕</p><p>孩儿。你哥嫂去后。杳无音信。哀思之极。两目昏花。怎生是好。〔贴〕哥哥有变通之才。嫂嫂有柔顺之德。料能随地而安。决不离乡而贱。倘在军中建功立业。衣锦还乡。未可知也。目下虽窘。奴家力攻针指。足备甘旨之奉。母亲请自宽心。不劳多虑。〔老旦〕孩儿。你但知其一。不知其二。听我道。</p><p>【香罗带】莺花已半稀。离魂暗飞。春回有时还到此。天涯游子未应归也。云黯黯。草萋萋。孤鸿杳然双鲤逝。〔合〕泪拱桑樗也。细雨斜阳独倚闾。〔贴〕</p><p>【前腔】窗棂漏晚晖。愁眉怎舒。荆花可怜飘失所。人非物是景萧疎也。骨肉重。信音迂。空负鸰原诗几句。〔合〕牢落关河也。只影孤形谁与俱。</p><p>〔末小外同净挑盒上〕朋友有通财之义。君子存周急之仁。处常时节尙如此。而况流离顚沛人。〔末〕王济川去后。不觉一年。他有老母在家。屡次送些柴米。少尽朋情。今又备肴菜。同陈兄去探问一番。〔小外〕小弟具银一两。助他油火之用。带挈一行。〔净〕此间是他门首了。请二位官人进去。〔末〕呀。但见重门深闭。花落盈苔。并无一人。未免咳嗽一声。〔嗽介贴〕外面似有人声。母亲可出去一看。〔老旦出见介〕小儿向蒙厚赆。老身节辱多仪。无以报德。不胜感愧。〔末〕久失候问。甚负令郞之托。今备些肴菜。略表寸敬。〔小外〕小生亦具白金一两。以充油火。〔老旦〕重劳佳贶。受之不当。〔同贴收谢介净〕成他交际礼。了我使令心。〔下老旦〕小儿从军。杳无音信。我们女流。无从打探。请问二位。近日有所闻否。〔末小外〕路杳乏便。一向杳然。〔老旦〕天。好苦。</p><p>【懒画眉】无端弱息戍天涯。雁过衡阳信也无。他乡风景料应殊。〔哭介〕我那儿呵。安危苦乐知何许。望断云山泪满衣。</p><p>〔末〕令郞一去呵。</p><p>【前腔】暌违色养已年余。岂是空行遽远驱。孤踪泛泛水中凫。料能随寓而安矣。山鸟山花皆友于。〔贴〕</p><p>【前腔】北堂光景迫桑楡。寂寞莱衣久失娱。萱情未免苦嗟吁。〔末小外〕不必忧虑。倘有缺乏。再当奉来。〔贴〕承二位尊兄屋乌推爱频周恤。沥胆披肝拟后图。〔老旦〕</p><p>孩儿。你家贫亲老。那有报德日子。〔小外〕王姆姆。何出此言。</p><p>【前腔】从来世道有乘除。否泰相推若转枢。令郞素抱经济之才。料能在彼用武立功。弘谟休烈播尧衢。那时富贵回来。恩荣昼锦风云际。正是合浦须还旧日珠。</p><p>故人靑目慰孤踪。</p><p>燕子楼间事已空。</p><p>情到不堪回首处。</p><p>一齐分付与东风。</p><h2 id="第十出-助恶谋奸" tabindex="-1"><a class="header-anchor" href="#第十出-助恶谋奸" aria-hidden="true">#</a> 第十出 助恶谋奸</h2><p>【唐多令】〔丑上〕一自遇娇娆。相思日夜熬。痴心欲遂凤鸾交。徒有魂顚魄倒。无计策。好心焦。</p><p>酒不醉人人自醉。色不迷人人自迷。心上若有酒色病。一生作事欠便宜。自家因见那王娘子之后。不胜思想。前日一到。与他房子住下。担柴送米。指望他有些意思。谁知那娘子眼睛生在脑后。全然不倸。况且其夫元是个酸子。能会吃醋。紧紧的看着老婆。不肯厮放。就如急煎滚汤。不能下手。使我茶饭懒沾。形容消瘦。欲要出门。只恐误了机会。住在家裏。又没摆布。怎生是好。〔叹介〕我且闲坐一番。养些精神。再作区处。〔净上〕</p><p>【普贤歌】贪娈猛鸷胜如鵰。覆雨翻云计算高。生涯靠笔刀。言谈耸俊髦。除却仪秦如我少。</p><p>一道闻名张有德。弄笔主文人莫敌。往来情熟各衙门。指称打点求衣食。狐假虎威我自知。指鹿为马人不识。若来请我写状子。字眼全不依法律。到官只要辨雌雄。论理何曾分皂白。扛帮坏了几百家。证佐费尽万千力。■〈马匡〉骗钱钞似掏摸。赛过江湖老劫贼。每遭巡按来访察。就把区区为第一。问军多次常调卫。摆站何尝去着役。累逃累犯受惊惶。只因衣食少不得。〔见介丑〕张主文。你有何事舍不得。〔净〕李总营。你不知道我的舍不得。就如你的舍不得。〔丑〕你那裏见得。〔净〕入门休问荣枯事。观着容颜便得知。〔丑〕阿呀。近来你有相法了。〔净〕我不会相面。能会相心。〔丑〕正好正好。我连日心事不寕。你是我心友。可相我心事如何。〔净〕不消相得。你心上王娘子打搅。〔丑〕不必高声。隔墙有耳。〔净〕李总营。你不为好汉。要干大事的。这些小事尙且畏怕。如何军中出入。〔丑〕实不相瞒。一向眠思梦想。费了精神。因此胆气怯了。〔净〕你旣胆怯。及早罢了。〔丑〕此事已有五分意思了。欲罢不能。〔净〕怎见有五分意思。〔丑〕大凡窃玉偷香。意思以十分为率。我的五分。停停当当在此。只待他的五分。凑完十分。事就成了。〔净笑介〕筑室道旁。三年不成。全未全未。我且吿别。待他五分到了。再来商议。〔丑〕休要取笑。便是这五分难得。求你计策。〔丑〕旣是这等。你且说个影像与我听。〔丑〕他一向住我房子。用我东西。岂不感我。我若下手。料无不从。只是其夫在家。不轮机偶。〔净〕此甚不难。〔丑〕请教。〔净〕目下军门委你造册。乘此机会。哄那王秀才。只说册子要紧。连夜趱造。锁留他在椽房内。数日不放回来。那时你到他家。着些甜言语。加些好意思。去打动他。他感你是恩主。况妇人家水性。见你富贵气象。丈夫又狼狈。转辗之间。心肯事成。岂不美哉。〔丑笑〕此计甚妙。我与你同过去一说如何。〔净〕奉陪。〔行介丑〕走出大门东。来到回廊下。〔净〕牢笼■〈兀监〉■〈兀介〉人。妆点虚空话。〔丑〕此间是他门首。〔叫介生上〕</p><p>【海棠春】黄犬隔墙号。应有人来到。</p><p>〔见介〕二位慌慌忙忙走来。有何缘故。〔丑〕王先生。你安坐在家。不知外边紧要事情。〔生〕其实不知。请言其故。〔丑〕你果是不知。若知道了。恐你坐不定。</p><p>【四边静】顷间将令传帷幄。闻之可惊愕。〔生〕为着甚么。〔丑〕文册久稽违。特尔紧束约。〔生〕册子要紧。趱写何难。〔净〕王先生。军前号令。不是当耍。〔丑〕军威猛恶。重于山岳。旣要刻期完。必须趱夜作。〔生〕</p><p>【前腔】鲰生不幸成飘泊。门下忝依托。〔净〕王先生。你旣感谢。何不替他些心力。〔生〕有事愿服劳。岂敢少躭阁。小生卽刻就行。只是有些心事不好说。〔丑〕但说不妨。〔生〕我空囊寂寞。行厨冷落。家中妻单子幼。就似辙底久枯鱼。更须润一勺。</p><p>〔丑〕令正令郞。都在我身上。你只管放心前去。不必挂念。〔净〕李总营。你看王先生。</p><p>【前腔】襟怀慷慨随然诺。缓急有淸浊。公务不由人。疾走莫停脚。你去写册。务要用心。功须绎络。文毋舛错。灯火继天光。晨昏劳怎却。〔生揖丑介〕</p><p>【前腔】帲幪深久恩非薄。〔揖净介〕指敎赖先觉。感奋已铭心。岂忘在沟壑。〔背介低声〕吾私忖度。妻娇子弱。此役几旬还。忍敎恁辽邈。</p><p>令出军门不可稽。</p><p>此行须用捷如飞。</p><p>受人之托当终事。</p><p>笔砚微劳岂敢辞。</p><h2 id="第十一出-遇淫持正" tabindex="-1"><a class="header-anchor" href="#第十一出-遇淫持正" aria-hidden="true">#</a> 第十一出 遇淫持正</h2><p>【生查子】〔旦上〕残红积满庭。悄悄伤流景。风力逗疎棂。暗觉春衫冷。〔菩萨蛮〕</p><p>游丝上下牵轻絮。愁闻一霎淸明雨。雨过却斜阳。杏花零落香。虚檐明尙迥。寂寂栖孤影。时节欲黄昏。无聊独倚门。奴家随丈夫从军到此。蒙节度使老爷念是儒生。免其差操。留在军前写册。又蒙李营长朝夕供看。得免困乏。但婆婆小姑在家。不知安否何如。〔悲介〕好生放心不下。昨日军中册子要紧。丈夫进去趱写。料得数日方回。早间不曾打水。如今孩儿九龄睡熟。不免出到井边汲些。以供晚炊。多少是好。〔提桶行介〕</p><p>【步步娇】偶因晚汲携罂绠。缓步循幽径。花阴犬不鸣。云散天空。林深人静。此是井边丁。〔看介〕只见那石甃一泓淸。晃然玉槛玲珑映。〔汲水介丑行上〕</p><p>【前腔】烟凝山紫时将暝。无奈情如鲠。消遣强闲行。〔看旦笑〕王娘子。我想你不能彀见面。何故独自在此。喜煞娇娃。潜身窥井。此处四顾无人。正轮机巧。莫不是我思想得紧。天赐其便。应是救灾星。特来疗我相思病。</p><p>〔见介〕王娘子。我家奴婢尽多。何不差他汲水。自取劳碌。〔旦〕亲操井臼。妇人常事。岂敢有劳宅使。〔丑〕王娘子差矣。我和王先生弟兄相交。就是自家骨肉一般。怎说那话。〔旦〕多谢。〔取桶行介丑〕王先生不在家。你风景萧条。情怀寂寞。且在此同耍一耍。〔旦〕</p><p>【双鸂■〈氵束鸟〉】言非礼。闻之怒惊。论人道嫌别微明。古云李下冠难整。岂容伊无仪胡逞。〔丑取桶介〕替你担水桶。难道我不好。〔旦〕咦。胡说。空延颈。苟图掩耳偷铃。〔丑〕不但偷铃。韩寿偷香。方法也是我教他的。〔旦〕眞牛马。枉却襟裾之盛。〔丑笑揖介〕</p><p>【前腔】相思久矣如酩酊。最难逢须臾顷。愿言俯就缔凰盟。王娘子。你若从我。我和你同享富贵。决不有负。指皎日昭昭为证。〔旦〕呸。我夫妇自有别。岂与鸟兽同羣。〔丑〕你休喙硬。当念气求声应。你与我旣为通家。不要发言太恶薄了。自古道敬人者得人恒敬。</p><p>〔旦行丑留介〕此处没有人来。可再住讲一讲。〔旦悲介〕天那。好苦。</p><p>【前腔】恨时乖遇了猩猩。具人形不离兽性。〔丑〕不要取笑骂我。料你跳这圈套不出。〔旦〕休强横。忒恁的行奸言佞。〔丑〕王娘子。你旣道我不老实。如今对你老实说罢。你若从我。定有好处。若不从我。决无干休。倘有不虞。莫要怨我。〔旦〕吾心正。岂解勉强逢迎。〔怒介〕你便摆布。将来呵。须知道死生祸福皆前定。</p><p>立志坚贞磨不磷。持身洁白湼难缁。〔骂下丑〕</p><p>【泣颜回】叵耐这卿卿。恁妆乔忒煞无情。一腔高兴。都做了点水成冰也。空劳至诚。〔叹介〕偷香窃玉须由命。〔恼介〕王娘子。买干鱼放生。不知死活。你今日抗拒我。我明日摆布你。〔笑介〕且住。调情之事。不可性急。今日不肯。而有明日。明日不肯。而有后日。且图他意转心回。定能奏凤瑟鸾笙。</p><p>一段好姻缘。</p><p>何当成折挫。</p><p>只怪他薄情。</p><p>那知我无度。</p><h2 id="第十二出-遗珠入宫" tabindex="-1"><a class="header-anchor" href="#第十二出-遗珠入宫" aria-hidden="true">#</a> 第十二出 遗珠入宫</h2><p>【一翦梅】〔老旦上〕翻空云影弄新晴。絮舞闲庭。草长闲庭。〔贴上〕一帘花雾共凄淸。触景伤情。覩物伤情。</p><p>〔老旦〕烟深柳暗莺初老。〔贴〕满砌落花闲不扫。〔老旦〕屈指能余几日春。〔贴〕人归何似春归早。〔老旦〕孩儿。你哥嫂去后。音信杳然。好生烦恼。〔贴〕母亲。郧阳离此甚远。虽有音信。急切难到。倘遇便人。或者可来。不必愁闷。〔老旦〕孩儿。你不知做娘的心事。</p><p>【二犯傍妆台】霁色映窗明。垂杨影裏。忽听莺唤两三声。使我骤然心作恶。〔哭介〕愁似织。泪如倾。黄耳未知何日到。白发新从昨夜生。〔合〕江山跋涉。孤锋远征。那堪踪迹等云萍。〔贴〕</p><p>【前腔】棠棣久飘零。几回寂寂。闻鸟顿心惊。最苦风尘羁旅客。归未得。梦难成。异地不通终岁信。同气空悬此日情。</p><p>〔合前贴〕母亲。且省愁烦。今早央大姨娘往州衙前打听哥嫂消息。待他回来。必有分晓。〔老旦〕前日孙陈二秀才各处访问。兀自不知。他是个女流。何从打听。〔贴〕事有偶然。倘遇便人。讨个消息。未可知也。〔丑奔上〕</p><p>【神仗儿】宫闱有命。宫闱有命。敷求姬嫔。下州司征聘。已籍吾甥名姓。今日裏要之京。叹骨肉似飞星。</p><p>福无双至。祸不单行。妹子。不好了。甥女。不好了。〔老旦贴〕你去打听消息。为何慌慌张张。莫不是郧阳有甚凶信。〔丑〕不是。不是。〔老旦贴〕却是为何。〔丑〕纔到州衙前问从军的消息。只闻人说朝廷因太宗爷放出三千宫女。连年又不曾选取进去。宫中乏人侍御。故此行文各处。报选良家女子。州要十名。县要五名。满城中都是这等传说。只见我家一个近隣走来说道。你家甥女王慧姬。已报在官。卽日要起送赴京了。特地报你。〔老旦贴〕果有此事。痛杀人也。〔哭倒介众扮里老官婆兵快上〕丹诏遥传御墨新。当官差委要遵循。来求蕙质幽闲女。去做椒房左右人。〔丑〕列位请坐。我们的事。已知道了。〔众〕你旣知。何不打点。〔丑〕几时动身。〔众〕卽刻就行。〔老旦贴〕天那。好苦。〔众〕不须烦恼。本州岛大老爷每一位内家备办首饰一副。衣服四套。廪给夫轿之类。俱各完备。那九家都在驿中取齐。只等你宅上小姐去。便起程了。〔老旦〕列位听老身一言。小女此去。今生不得见面了。骨肉之爱。一时难舍。且请列位前边暂坐。容我母女二人作别。少叙永诀之情。〔众〕也罢。也罢。情有可怜。事有可耐。与人方便。阴德之大。〔并下老旦〕事出非常。行期又促。教娘如何是好。〔贴〕孩儿此行。付之天命。母亲年老时穷。哥嫂又不在侧。怎生度日。〔老旦〕遭此不幸。实为痛心也。</p><p>【玉山颓】皇天司命。使门楣祸生幼龄。念昔为傍砌奇葩。而今做随波飘梗。〔哭介〕我儿兰情蕙性。怎能伍三千宫婧。〔合〕后会期难订。泪盈盈。一家骨肉叹伶仃。〔贴〕</p><p>【前腔】官家申令。恨寒微宫籍有名。苦终身凤独鸾孤。更那堪牢笼机穽。母亲。你这穷途暮景。怎免得忧心耿耿。〔合前丑扯贴介〕</p><p>【前腔】我甥女。你幽闲贞静。况娉婷堪为女英。善仪形妃嫔规模。美才藻婕妤纲领。倘你时运到来。龙光宠幸。老母荣华堪并。</p><p>〔合前老旦〕孩儿。你一入宫门。今生必无再见之日。我有明珠二颗。已分一颗与你哥嫂带去。存下一颗。今把与你。你此别后。见此珠如见你做娘的面。〔取珠与贴受介众上〕奉太老爷钧旨。着小姐快些上轿。不可迟慢。〔丑〕他母女分别。列位再放从容。〔官婆扶贴欲行老旦丑扯留介贴哭拜介〕</p><p>【鹧鸪天】泪竭肠崩痛此行。分携无计破愁城。〔老旦〕霎时犊爱牵孤袂。长夜鹃魂泣短檠。〔众催贴下老旦哭倒介〕催去矣。不容停。双眸凝注枉丁宁。〔丑扶老旦起〕料应难覩今生面。除向槐南会裏迎。</p><p>骨肉分离倍惨然。</p><p>长门那有信音传。</p><p>山河渺渺云横树。</p><p>目断娇儿伴膝前。</p><h2 id="第十三出-剑击淫邪" tabindex="-1"><a class="header-anchor" href="#第十三出-剑击淫邪" aria-hidden="true">#</a> 第十三出 剑击淫邪</h2><p>【忆秦娥前】〔旦上〕眉频皱。眉频皱。自伤薄命吾谁咎。吾谁咎。猝遭嫚侮。那堪僝僽。</p><p>〔淸平乐〕夫妻犹比翼。动止均休戚。一旦风波成汨没。此意不胜脉脉。狡童昧彼纲常。那如义重糟糠。白璧元无瑕玷。靑蝇莫损其光。奴家夫妻从军到此。偶遇营长李克成照顾。将谓是他好意。谁料这厮人面兽心。潜有哄骗奴家之念。前日丈夫往椽房写册。这厮窥见奴家在井边打水。走来调戏一番。被我道了几句。全不知怪。〔叹介〕只为时遭坎坷。被他笼络。设使我丈夫自能成立。岂有此事。且待丈夫回来。另作计较。今早闻他册已写完。想卽刻就回也。〔生背剑上〕</p><p>【忆秦娥后】辕门供役经旬矣。回来风景还如旧。〔旦〕还如旧。还如旧。可憎前日。秋胡窥牖。</p><p>〔见介生〕秋胡是春秋时人。娘子为何说他。〔旦叹介〕官人。你堂堂六尺之躯。立于天地之间。不能庇其妻子。而使见辱于羣小。凡有知觉者。莫不寒心。官人何乃贪昧隐忍。株守于此。〔生〕娘子。我和你时値流离。身当狼狈。多蒙李营长看顾。方得安饱。〔旦怒介〕官人说那畜生怎么。〔生〕娘子差矣。我们一向在此。受他恩惠。并无寸报。如何反怪他。莫不是他手下人冲突了你。〔旦哭介生〕娘子。你有话就说。何必啼哭。〔旦不应生叹介〕好古怪。问之不言。叫之不应。却是为何。你纔说秋胡窥牖。请问其故。〔旦〕官人你要问秋胡。李克成那厮就是。〔生怒介〕他有甚么歹处。须要说个明白。〔旦悲介〕官人。自你别后呵。</p><p>【香遍满】因供炊爨。晚汲至井陬。那李克成蓦与相邂逅。〔生〕你遇着他便怎么。〔旦〕他错认做桑间。辄尔来调诱。〔生怒介〕这厮无理。你怎生打发他。〔旦〕逞狐形狗态。忿激诚可羞。我那时疾言厉色。虽辱骂了他一场。恨藏奸卖俏。眞个是人中兽。〔生顿足介〕</p><p>【前腔】闻伊言愬。不觉睁两眸。横逆难顺受。〔恨介〕怒气塞胸襟。激烈冲牛斗。〔旦〕这般小人。怎与他斗气。〔生〕李克成这厮。恁凌孤侮弱。旦夕为我仇。〔旦〕君子见几而作。但远而避之可也。与他做甚仇敌。〔生怒介〕■〈口秃〉。你说那裏话来。有龙泉在此。〔旦〕你有剑便怎么。〔生〕■〈扌弃〉抵罪。甘交手。</p><p>〔旦〕你是读书人。岂不知王法。伤人者死。此事只当忍耐。切不可造次。以贻后悔。</p><p>【罗帐裏坐】英雄顿挫。龙困浅流。斯须云雨便能飞骤。武夫恶少。怎容赳赳。〔合〕海枯石腐不干休。甚日消磨秽垢。</p><p>〔生〕娘子。我和你</p><p>【前腔】时当坎坷。适遭诡谋。殷勤就裏岂知藏寇。你那厮内多欲而外施仁义。其实可恶。我处不得已之地。有不可解之雠。〔怒介〕包荒飮恨。此情难朽。</p><p>〔合前生〕李克成无理。我决不与他干休。〔旦〕君子之待小人。不恶而严。李克成元是畜类。我们不幸与他相交。今旣如此。作速移居。断绝往来便了。〔生〕娘子你不知道。李克成因贪你姿色。用些东西在我家裏。若不讲明。他必来和我算帐。〔旦〕这也不妨。先与他说。欠多少。待支下月粮淸还。〔生〕这个我自理会。你且进去安排晚饭。我往街上闲步一回便来。〔旦〕如此甚好。敛踪自合供炊爨。忍性方能免是非。〔下生〕怒从心上起。恶向胆边生。李克成待我以不仁。吾当报之以不义。他知我回家。必来看我。家中不好做事。我且走到外边。待他来时。自有区处。〔丑醉上〕断送一生惟有。破除万事无过。远山眉黛蘸秋波。不飮傍人笑我。〔见介〕王先生回了。失拜失拜。〔生〕李克成。你这厮好无理。〔丑〕王楫小畜生。你是小军。我是营长。反叫名骂我。〔生〕■〈口秃〉。我叫名骂你。便怎么。〔丑〕小畜生。敢要打我。〔生〕打你这没人伦的狗男女。便怎么。〔打介〕</p><p>【排歌】吾本儒流。军中逗遛。无端误缔交游。〔丑〕住我房子。用我东西。反说相交差了。可笑可笑。〔生指介〕笑刀蜜口岂朋俦。作辍猖狂实楚囚。萌奸计。辱好逑。滑稽饰伪类俳优。〔指丑骂介〕文身虏。沐冠猴。那知罪恶重山丘。〔相打介丑〕</p><p>【前腔】藐尔穷酸。飘零可愁。蚩蚩一似蜉蝣。受人恩惠不思酬。反眼无情作寇雠。欺王法。敢自由。〔生剑砍丑介丑〕凌尊犯上动吴钩。叫喊地方。小军王楫杀人。〔内应介〕都知道了。〔丑〕我就去写状。〔生〕写状便怎么。〔丑〕当官诉。〔生〕谁来留你。〔丑〕没挽留。定枭伊首令竿头。</p><p>持刃伤人事反常。</p><p>当官吿理见乖张。</p><p>大风吹倒梧桐树。</p><p>自有傍人说短长。</p><h2 id="第十四出-协谋诬讼" tabindex="-1"><a class="header-anchor" href="#第十四出-协谋诬讼" aria-hidden="true">#</a> 第十四出 协谋诬讼</h2><p>【光光乍】〔净上〕年力已虺尵。使机谋。志未灰。舞文弄法多奸诡。忽闻访察怕如雷。狼奔鼠窜。无由忏悔。</p><p>识法朝朝乐。欺公日日忧。分明两句话。送我上高楼。〔笑介〕我的本事。全靠教唆词讼。指称打点。是我一生衣食之计。倘有人家户婚田土。不明不白。斗殴相争。不死不活。要到当官吿理。便来寻我计较。设个圈套。写个状子。包他吿准。帮他取胜。免不得送钱与我。那被吿人家。无人主谋。也来寻我计较。我又立个主意。开条门路。就写一张诉状与他分辨。也免不得送钱与我。因此养家。尽好度日。谁料近来官淸讼简。全无主顾。这是我的悔气。且耐且耐。前日李营长要与王娘子厮好。求我计较。哄那王秀才去写册。想必成了勾当。连日不曾相见。今早差人来说。要到我家会话。只得等待。〔丑上〕</p><p>【前腔】酒色祸之媒。险些儿做出来。酒不醉人人自醉。方知好色惹非灾。遭他毒手。雠深如海。</p><p>〔见介净〕李总营。连日少会。请问心事如何。〔丑〕全然不济。〔净〕我计策是妙的。只是你用得不如式了。〔丑〕你的计策全没用处。〔净〕为何。〔丑〕王秀才写册去后。那娘子终日闭门静坐。教我无路可入。偶然一个晚间。他在井上打水。〔净〕这是你造化到了。〔丑叹介〕不是造化。乃是悔气。〔净〕愿闻。〔丑〕那时四顾无人。与他讲些心话。指望成交。不想才开得口。就被他将人比畜。辱骂一场而去。甚是败兴。〔净〕他是女流。只索忍耐他些。此回不成。还有下次。〔丑〕这个不打紧。其夫昨晚回了。听信老婆话说。拔剑杀我。被我叫破地方了。〔净〕这王秀才极不忠厚。受你多少恩惠。便是一个老婆。不肯相让。直得讲口。〔丑〕不要提起这事。反将我数黑论黄。百般辱骂。我心上饶不过。特来请教。要摆布他。〔净〕这个容易。你要私下摆布当官摆布。〔丑〕实不瞒你。他是个聪明乖觉的人。况系一名正军。如何私下摆布得他。必须当官吿理。明正其罪。方出这口气。〔净〕你果要吿他。〔丑〕他不仁。我不义。定要吿他。〔净〕李总营。你知我平日代人写状。必要开了后门。留条出路。倘被吿又央我写诉状。便是我的生意。你是我的心腹朋友。比别的不同。一定要关杀了后门干事。敎他没寻出路处。〔丑〕如此甚好。足见交情。〔净想介〕李总营。你若依我的主意。那王楫当得一个大大的罪名。〔丑〕斗殴之事。有何大罪名。〔净〕你不知哩。那王秀才呵。</p><p>【锁南枝】依律例。为犯魁。〔丑〕犯人之魁。是第一等罪名。何能到此。〔净〕持刀杀人当抵罪。〔丑〕他虽持刀。却不曾杀得我。〔净〕阿呀。你眞是个武人。不知法度。理合论尊卑。他卑你尊贵。〔丑〕我是营长。他是小军。虽有尊卑。不相统属。〔净〕他在你手下写册。是你部军。你是他的长官。律上一条说道。部军谋杀长官。已行者杖一百。流二千里。已伤者绞。已杀者斩。你虽不曾被杀。但做些伤痕在身上。他就该绞罪了。那时再用些谋为。招成狱。没挽回。陷人坑。此为最。〔丑〕</p><p>【前腔】凭君语。事可危。情眞理亏难抵对。设或细详推。机关粉儿碎。〔净〕律上说话。是有成法。身上伤痕。是有实迹。吿我做证见。又是个铁门闩了。有甚粉碎。〔丑〕图侥幸。勉强为。照原词。意方遂。</p><p>张主文你状子全要停当些。〔净〕</p><p>【前腔】吾刀笔山可颓。倾人家命如覆杯。〔丑〕一字入公门。九牛拔不出。倘官府究出眞情。反坐我诬吿之罪。如何区处。〔想介净〕不必恁徘徊。暂将此心昧。自古道杀人见血。刬草除根。李总营。你可用些机谋。坏些钱钞。摆布他一个下落。那娘子还是你的。〔丑〕旣为雠家。怎么那娘子是我的。〔净〕夫旣死。妻靠谁。这姻缘可仍配。</p><p>那时我来作伐。包得你成这椿事。〔丑笑介〕</p><p>【前腔】姻缘事。仗大媒。花容月貌终与会。王娘子。你虽曾骂我。旣往我不追。将来爱相倍。你丈夫若死。是自取其祸。非吾薄。莫怨悲。是伊夫运当退。</p><p>鼠牙雀角用深图。</p><p>只为求妻祸及夫。</p><p>计就月中擒玉兔。</p><p>谋成日裏捉金乌。</p><h2 id="第十五出-刑逼成招" tabindex="-1"><a class="header-anchor" href="#第十五出-刑逼成招" aria-hidden="true">#</a> 第十五出 刑逼成招</h2><p>【五游朝】〔小生上〕试邑严明推健令。门阶寂事简词淸。百里弦歌。千村花影。次第经纶齐整。</p><p>赤县郞官宰。淸朝学士班。割鸡聊自试。驯雉信非难。飞鸟云光冷。调琴柳色闲。行当从此召。岂为及瓜还。下官荆湖道郧县县令周文是也。芹宫脱迹。忝登虎榜之名。枫陛传胪。曾沐凤池之宠。牛刀试政。花邑观风。百里桑麻。应知俗阜。千年桃李。可见阴功。秀麦有禽鸣。荒村无犬吠。为政先须除吏弊。下车首欲洗民寃。昨日州尊大人发下一纸状词。乃是部军谋杀长官事。事干重大。不可轻忽。已曾行牌提问。待他到来。依法究治。左右那裏。快唤钧牌。〔左右唤介末带丑净生上〕</p><p>【前腔】〔丑净〕咫尺琴堂威凛凛。分明虞芮质成庭。〔生末〕雀角虚张。鼠牙徒逞。公道天开如镜。</p><p>〔跪介末〕奉老爷钧牌。提王楫一起到了。〔小生〕听点名。〔左右介小生〕李克成。你是原吿。可从实说来。如虚反坐。〔丑〕老爷听吿诉。小人呵。</p><p>【啄木儿】为营长辖众兵。朝夕铜鱼常戒儆。小人是个头目人。未免要钤束众兵。那王楫是补伍新军。原系儒生。不遵约束。恃平生志气冲霄。乱戎行不肯依承。钤束不严。是小人罪过。有不是处。未免说他几声。那王楫嗔逆耳恣循凶暴性。昨夜裏挟恨持刀来害命。〔小生〕持刀杀人。所犯不小。有甚么形迹。〔丑露颈介〕颈有伤痕是证明。</p><p>〔小生〕这是一偏之说。难全信。你且带王楫上来。从实供招。免受刑法。〔生〕</p><p>【前腔】那李克成心多狡素横行言巧如簧疑上听。〔小生〕我也未曾听他。你且说个根因。我好推断。〔生〕小人妻子。颇有姿色。李克成意欲求奸。前日小人因往军门写册。他窥见小人妻子。只身去汲水。林间逞狐态。妄图交颈。〔小生〕你妻子从也不从。〔生〕小人妻子不从。忿欲求死。小人回来知道了。与他争论一场。因此上天水违行求偏胜。一切是为幻诪张埋陷穽。他揜其不善而着其善。岂能逃老爷洞察。可鉴风波平地生。</p><p>〔小生〕这也是一偏之说。亦难信你。带那见人张有德上来。你将两边争讼情由。从实说来。若不公道。先打四十。〔净〕老爷台下。岂敢偏向。若论公道。先作李克成不是。后作王楫不是。〔小生〕你先说李克成的不是与我听。〔净〕王楫是新军。未知军中事体。李克成须要指引他方好。每见王楫言语差错。便要骂他。见王楫行动迟慢些。便要打他。这是凌虐军伴。果然李克成不是。〔小生〕你说王楫的不是与我听。〔净〕那王楫是读书人。有些志气。见他平日欺凌。不能忍耐。怀恨在心。前晚李克成醉中遇着王楫。又骂几声。王楫忒性急了些。一时忿气发作。把剑砍将去。此时小人偶然走过。看见势头来得狠。把王楫后手一扯。止伤得李克成的颈。幸喜不曾害命。〔丑〕那时若无他劝。小人的头千个也落了。〔生〕这是买来的硬证见。老爷不要听他。〔小生〕■〈口秃〉。都不许多说。这情由我都知道了。李克成哄诱他妻子。王楫忿恨杀他。此是世之常事。王楫招也不招。〔生〕小人素读圣经。颇知王法。并无此情。〔小生〕叫左右的。他旣不肯招。可用刑法。〔用刑介生哭〕天那。好苦。身体发肤。受之父母。平日不敢毁伤。我那娘呵。今遭诬陷。其实受刑不过。只得招罢。〔写供介〕</p><p>【三段子】衔寃耿耿。这谋人皆由怒情。〔小生〕你怒他甚么事。〔生〕吾妻守贞。恨伊行求奸肆淫。妻子说与小人知道。一时忿怒。寻他厮闹。偶见他独行身酩酊。靑萍误触伤其颈。有此从实供称。伏惟裁省。</p><p>〔小生〕供状旣完。放了刑具。王楫。你是小军。他是营长。你去杀他。比依部军谋杀本管营长已伤者律。该问绞罪了。〔生哭介〕老爷。皇天可怜。那李克成呵。</p><p>【归朝欢】寃家的。寃家的。一时互争。谁知道匍匐入井。问我绞罪。不胜寃枉。〔低声〕吾心地。吾心地怎平。这微躯今做了浮生画饼。〔哭介〕罢罢罢。我王楫呵。一死不足惜只愁高堂有母桑楡景。寡妻弱子踪无定。正是死别生离泪各倾。</p><p>〔小生〕左右。把王楫上扭带去监了。待申过本州岛。转详刑部。倒下来上他长枷。秋后处决。李克成问拟杖罪。张有德供明。</p><p>琴堂断案重如山。</p><p>祗为饶人一着难。</p><p>可信片言能折狱。</p><p>莫将王法等闲看。</p><h2 id="第十六出-狱中寃恨" tabindex="-1"><a class="header-anchor" href="#第十六出-狱中寃恨" aria-hidden="true">#</a> 第十六出 狱中寃恨</h2><p>〔末上〕天堂无则已。有则君子登。地狱无则已。有则小人入。自家乃郧县狱中禁子叶淸是也。我身居囹圄。役在圜扉。桎梏盈眸。胥是衔寃之态。锣铃振耳。无非御暴之声。智者比为福堂。羲经谓之丛棘。笞杖徒流绞斩。皆吾掌握之中。智仁圣义忠和。岂彼往来之地。苟知三德。免属五刑。因不能约法三章。乃至于胡为十恶。凭三寸舌。酿成今日之愆。到五更头。追悔昔时之过。有孚之窒。或由煅炼而成招。无妄之灾。必望平反而释罪。关防出入。门禁甚严。点检行藏。人心难纵。晨昏钤束。遂称凌虐罪囚。锁钥疎通。便道朦胧官府。夏台商履尝酬我。羑里姬文更怨谁。〔笑介〕昨日本县大老爷发下一个犯人。元是涿州解来补伍军丁。只因杀伤营长。问成绞罪。不免唤他过来。索些常例油火钱。却不是好。〔叫介生扮囚上〕</p><p>【挂眞儿】懊恨奸雄张健吻。罗钳吉网交侵。缧绁羁縻。栏楯严紧。飞燕无由传信。</p><p>〔揖介末〕■〈口秃〉。你是那裏来的。〔生〕是本县发下来的犯人。〔末〕问何罪名。〔生〕是绞罪。〔末〕旣是绞罪。死在头上了。为何这等大样。见我不跪。〔生〕罪自在我。跪之何益。〔末〕旣不跪我。何不把油火钱送来。〔生〕家贫乏钞。〔末〕靠山吃山。靠水吃水。我做禁子。不过靠这几个犯人养家活口。若依你说。我妻子靠谁。你旣是绞罪犯人。论官法该上押床的。且请你试一试。〔押床介〕</p><p>【扑灯蛾】区区补伍军。犯法来囚禁。身据蒺藜中。兀自昂昂强横也。不道流年将尽。须知犬羊已入虎之羣。〔生〕事出无奈。望乞长官照顾。〔末打介〕照顾恁无情大棍。〔生哭介〕好苦。〔末〕打你碎如粉。秋后省条绳。〔生〕</p><p>【前腔】乍来狴犴门。妻子未通问。要我油火钱。争奈孤寒贫困也。愿赐推心垂悯。〔末〕油火钱不肯送来。反要我怜悯。〔生〕我只索将情吿恳。且不必发愤。长官。你宽了我刑具。日后致殷勤。〔旦送饭上〕</p><p>【挂眞儿】不幸良人遭困顿。精神恍惚如醺。音耗萧疎。饔飱艰窘。狴犴威严难近。</p><p>闭门家裏坐。祸从天上来。奴家丈夫因与李克成斗殴。被他诬吿监禁在狱。今早煑些茶饭送来。此间是监门前了。〔见介末〕娘子何家宝眷。〔旦〕奴家是犯人王楫之妻。〔末背介〕这个穷酸。有这美妻。罢罢罢。寃家与他结不成了。〔向旦介〕敢是娘子来送饭。〔旦〕正是。求长官方便。〔末开门介旦〕好苦。监房深暗。不知我丈夫在那裏。〔末〕在后北监。此处就是。〔旦叫介生〕娘子来了。我在这边押床上。〔抱哭介〕</p><p>【哭相思】夫妇飘零诚可愍。不期此处同■〈片戈〉命。</p><p>〔旦〕官人。昨日大老爷如何问了。〔生〕娘子。你还不知道。我不好了。将我问做部军谋杀本管长官。已成伤者。律该绞罪。〔旦〕有这等事。岂不痛杀我也。〔哭倒介生〕死生有命。娘子苏苏。〔末〕天上人间。方便第一。你们夫妻义重。放起来讲话。〔放生起生抱旦哭介〕</p><p>【山坡羊】蓦遇了人中玁狁。平白地祸生予盾。〔末〕王先生不消愁烦。君子谓囹圄为福堂。以其可悔过而迁善也。〔生〕难道福堂能惩忿。〔怒介〕娘子。气腾腾。双眸日几瞋。李克成。你那天杀的。狼心狐态相延引。〔旦〕只为奴家不幸。致有此祸。〔生〕卖俏欺贫。安能容忍。娘子。我幼抱奇才。长存大志。今日问成绞罪。秋后就要处决了。难存。靑春没几分。寃魂。深秋赴九阴。</p><p>〔旦〕官人。事旣如此。且放下念头。请吃些茶饭。〔生〕娘子。我念头不在飮食上了。怎生吃得下去。〔旦悲介〕</p><p>【前腔】暗昏昏天摇地震。闷恹恹神疲心隐。官人。苦你急煎煎桎梏如缗。〔生〕这也不妨。只是昨日两腿都被打坏了。〔旦看哭介〕赤斑斑肢体俱棰损。李克成你那贼。恨此人冲冲烈火焚。崩摧五内如斤刃。飮痛衔寃。没身难冺。谆谆。衷肠叵尽论。纷纷。相看祗泪淋。</p><p>〔末〕我做几年禁子。送饭的女人见了多少。没有你两个这等恩爱的夫妻。</p><p>【前腔】可惜恁情联合卺。今做了离鸾伤影。王先生。你本是个席上之珍。怎当他虎势豺心狠。〔旦〕强弱不敌。理势然也。只是家贫乏用。放心不下些。〔末〕王娘子且放心。吾当与处分。〔旦〕多蒙你照顾。只愁早晚飮食不便。〔末〕方才还指望索你丈夫油火钱。今见你寃苦如此。断然要不成了。自此以后。晨昏飮食吾供应。王娘子。只他身上呵。损破衣裳频来缝纫。〔旦〕这是奴家己事。不劳分付。但愁患难之中无以报德。〔末〕休颦。扶危君子仁。〔生旦〕日子长久。怎么劳你这许多。〔末〕应承。终当不易心。</p><p>懊恨狂夫太不才。</p><p>构媒良善受非灾。</p><p>丧门白虎犹黏体。</p><p>又撞黄旛豹尾来。</p><h2 id="第十七出干避兵失侣" tabindex="-1"><a class="header-anchor" href="#第十七出干避兵失侣" aria-hidden="true">#</a> 第十七出干避兵失侣</h2><p>【铁马儿】〔净领兵上〕军威锐。军威锐。飞电轰雷。屠州破邑。朽坠枯摧。管敎驰骤中原遍。山川重润日重辉。</p><p>自家东平郡王安禄山是也。本营州杂胡。得大唐天子宠任。富贵之极。与上同宴。出入禁中。拜贵妃为母。赐洗儿钱。亵慢神器。更不疑惑。今上春秋旣高。武备废弛。有轻中国之心。因此起兵打下许多城子。已命贾循守范阳。吕知诲守平卢。高秀岩守潼关。大阅誓众。引兵而南。众将校听我分付。〔众应介净〕吾自起兵以来。攻城剠地。势如破竹。河北州县。已望风披靡。范阳卢龙密云渔阳汲业六郡。皆为吾有。可奈常山太守颜杲卿。与长史袁履谦等。抗敌不服。已令史思明征讨。想在目下剿灭。各部将士俱要用心倂力。攻取东京。得下剠来的子女玉帛。各各分赏。〔众应介〕愿乘势就此攻进。〔转行介〕</p><p>【番鼓令】铁骑铜駞万里威。神钲。羯皷势如催。捻指东京累卵危。看得胜凯歌回。〔并下丑老旦奔上〕</p><p>【水底鱼儿】胡马长围。金汤一旦隤。民居煨烬。孤寡苦无归。民居煨烬。孤寡苦无归。</p><p>〔丑〕屋漏更遭连夜雨。〔老旦〕船迟又撞打头风。〔悲介〕姐姐。我孩儿久在卫所。女儿又选入宫。只愁年老家贫。难以度日。谁想安禄山作乱。军马临城。人民逃窜。如何是好。〔丑〕妹子。岂不知大驾蒙尘。巡幸西蜀。多少妃主王孙。皆委而去。我和你区区妇人。何足惜哉。此处不好安身。且寻山野僻静所在。暂避几日。再作区处。〔老旦〕我们女流。不识途路。如何去得。〔丑指介〕妹子。你看前面有两个人行来。想亦是避难的。待我去问他分晓。〔末小外奔上〕</p><p>【前腔】犬虏扬麾。干戈犯帝闱。生灵涂炭。触目岂胜悲。生灵涂炭。触目岂胜悲。</p><p>〔见介老旦〕孙天彝。陈献夫。我小儿不在家。当此变乱。怎生理会。〔末小外〕王姆姆。这是国家气数。不消说得。幸有韩妈妈同行。又可相为依倚。作速趱向前去。寻个避处方好。〔丑〕正是。正是。〔急行介〕</p><p>【缕缕金】伤民业骤成灰。衣冠遭丧乱。叹暌违。〔内锣鼓喊声众惊介〕郊野酣新战。军声堪畏。〔哭介〕神销股栗泪交垂。相看各狼狈。</p><p>〔丑老旦〕军声渐近。如何是好。〔末小外〕二位妈妈且在此草丛中一躱。我二人往山坡高处望他过了。再行前去。正是暂栖荆棘下。免被虎狼呑。〔并下净领兵上〕</p><p>【番鼓令】羽斾云旌遍四陲。笑谈功业渐增培。驱逐辔舆过马嵬。唐国事。已倾颓。</p><p>〔净〕适闻唐天子播迁西蜀。妃主王孙。尽皆弃了。众将校可趱前去。占了京城。其余州县望风解体。不攻自下矣。〔众应介〕敌国尽在于舟中。还师已期于座下。奉大王指麾。敢不从命。〔净〕铁骑如云旗蔽空。要从京国显肤功。〔众〕饶他能展凌云翅。都在樊笼一网中。〔并下末小外奔上〕</p><p>【缕缕金】身匍匐。路盘回。来寻王氏母。义相随。〔叫介〕王姆姆。韩姆姆。如何都不见了。天那。好苦。〔悲介〕俄顷轻抛放。吾侪之罪。桑楡暮景两虺尵。怎禁这顚沛。</p><p>〔叫介〕王姆姆。韩姆姆。此处叫他不见。再赶前去寻觅。多少是好。同时患难及人老。各处追呼尽友情。〔并下丑上〕</p><p>【双劝酒】形衰气■〈疒咅〉。难逃祸祟。山顚水隈。莫知进退。〔叫介〕妹子在那裏。怎么教他不应了。〔悲介〕天那。好苦。寻叫妹子不见。教我独身如何是好。迷踪岐路枉徘徊。〔哭介〕争奈衷肠痛摧。</p><p>〔叫介〕妹子。妹子。此处叫他不见。不免赶向前去。定要寻他同行。正是孤身流泪处。暮景断肠时。〔叫介下老旦行上〕</p><p>【前腔】心如刃锥。魂飞魄碎。风声鹤唳。谓是兵追。〔叫介〕姐姐在那裏。怎么叫不应了。〔悲介〕天那。好苦。寻叫姐姐不见。教我独身呵。伶仃孤苦欲何为。〔哭介〕怎禁得许多流泪。</p><p>〔叫介〕姐姐。姐姐。此处叫他不见。不免赶向前去。定要寻他同行。〔内喊介老旦〕你看兵马又来了。只得寻个僻处。去再躱一回。</p><p>姊妹携行避犬戎。</p><p>不期相失草丛中。</p><p>衰龄两地成飘泊。</p><p>落日荒山泣路穷。</p><h2 id="第十八出-处分后事" tabindex="-1"><a class="header-anchor" href="#第十八出-处分后事" aria-hidden="true">#</a> 第十八出 处分后事</h2><p>【紫苏丸】〔生上〕误婴缧绁属皋陶。咫尺天光不照。塡腔怨气冲云表。顾圜扉形影无聊。</p><p>〔谒金门〕愁脉脉。目断云山南北。人似触蛮争地日。谁惜有孚而窒。此际魂销丛棘。赵璧自怜完未得。那堪淸泪滴。〔叹介〕小生自从监禁以来。不觉又过三月。多蒙叶长官宽我刑具。供我飮食。比别的囚犯不同。此恩难报。只是我妻子在外。乏人依赖。母妹在家。不知安否。总上心来。不胜伤感。好似和针呑却线。系人肠肚刺人心。〔悲介末上〕可笑人移山不去。遂成天与水违行。可怜王秀才被李克成诬吿。问成死罪。今早刑部详允文书下来。只待秋后处决了。未免报他知道。〔见介生〕小生久负厚恩。愧无寸报。倘有天开眼之日。决不忘你。〔末〕王先生休说那话了。你的罪名文书。刑部已详允下来。及早打点后事。〔生〕果是这等。岂不痛杀我也。〔哭倒介末扶介〕王先生苏苏。</p><p>【画眉笼锦堂】不必恁心焦。死生前定孰能逃。你和李克成呵。想宿缘深构。今世相遭。伤情处幼子呱呱。更苦着茕妻悄悄。〔生〕我死在此。家乡那裏知道。〔末〕天涯杳。目断乡关。路迷烟草。</p><p>〔生〕我死不足惜。叶长官。只是受你许多恩惠呵。</p><p>【锦堂观画眉】难报。恩德山高。刑期在迩。残躯败叶风飘。今生不能彀报你了。料得阴灵黄泉感奋多少。苦妻儿孤寡何依。念母妹顚连无吿。万般萦绊言靡尽。那堪此心如捣。</p><p>〔末〕王先生请免愁烦。我且问你。倘或典刑之后。令正还是守制。还是改嫁。〔生〕。吾妻年少无倚。说甚么守制。我在时尙惹出这祸。害了性命。况我死后。难保无事。由他自去改嫁。〔末〕旣是如此。我有一言。不好说得。〔生〕你是我恩人。有话尽说。〔末〕我新丧偶。尙未续弦。令正旣是嫁人。何不与我成婚。令郞是我抚育。延你宗嗣。令堂接来奉养。代你孝心。彼此两全。尊意若何。〔生〕如此甚好。吾所愿也。〔末〕虽则如此。不知令正允否。〔生〕荆妻卽刻就来。我与当面说过了。不必多虑。〔旦上〕</p><p>【霜天晓角】梦魂顚倒。寃抑无门吿。恨煞奸雄啰唣。令人痛苦如熬。</p><p>开门。〔末〕令正来了。〔开门见介生〕娘子。我不好了。〔旦〕却是为何。〔生〕你问叶长官便知道了。〔末〕王娘子。你官人罪名文书。刑部已详允下来。秋后就该处决了。〔旦〕天那。不信有这等事。好痛杀我也。〔哭倒生扶介旦〕</p><p>【黄莺穿皂袍】拆我凤鸾交。痛儿夫弃市曹。岂甘瞑目南柯道。奸豪计挠。鹪鹩破巢。苍苍胡不彰公道。异乡孤寡。有谁依靠。高堂甘旨。有谁品调。生离死别俱堪恼。</p><p>〔生〕这是我命当如此。不消怨了。只是我有一言要对你说。〔旦〕死生之际。有事尽说。〔生〕我事势到此。不得不说了。〔哭介〕娘子。你嫁我十年。不曾一日安饱。我死之后。你年少子幼。终身不了。这叶长官近时丧偶。莫若嫁他。一则全你孤寡之命。一则遂我报谢之心。不知尊意如何。〔旦〕自古道。忠臣不事二君。烈女不更二夫。官人今日之祸。皆由我而得。临刑之时。甘与同死。只因婆婆在堂。乏人侍养。以终天年。孩儿在怀。乏人乳哺。以延宗嗣。二事在心。苟存性命。姑俟亲终子壮。必当追随于九泉之下。誓不改节。〔生〕娘子。你休执迷。我在时遇着李克成。送了我的性命。倘我死后。另遇一个李克成一般的来。岂不连你性命休了。〔旦〕这是身后之事。奴家自能理会。但官人在此。多蒙叶长官照拂。〔拜介〕</p><p>【皂袍罩黄莺】久荷如天怀抱。誓来生报恁恩劳。〔抱生哭介〕一言永诀在今朝。忍捐旧爱为新醮。暗魂销。衷肠缕缕。空惹泪凝条。〔合〕</p><p>【尾声】痛呼号。愁倾倒。一生心事枉推敲。梦熟黄粱方是了。</p><p>死别生离尽可伤。</p><p>丁宁后事免乖张。</p><p>归家不敢高声哭。</p><p>祗恐婴儿也断肠。</p><h2 id="第十九出-卖儿系珠" tabindex="-1"><a class="header-anchor" href="#第十九出-卖儿系珠" aria-hidden="true">#</a> 第十九出 卖儿系珠</h2><p>【满庭芳】〔外末行上外〕岐路峥嵘。长亭苍莽。天涯岁月遨游。商通方物。孤枕一灯秋。〔末〕谁道陶朱致产。为奔尘两鬓飕飕。追随着敝裘羸马。今日喜回头。</p><p>〔外〕北去关河远。南来岁月长。〔末〕所经多旧馆。浪迹重凄凉。〔外〕老汉姓王。名章。字子循。陕西人氏。因往江西等处买卖。淹留二年。今喜趁些利息。收拾回家。在此荆江道经过。王安。前边公廨是甚么所在。〔末〕吿老员外知道。此间是郧阳驿前了。〔外〕行了半日。甚觉饥渴。且在此处买些酒饭吃了。再行未迟。〔末〕驿西有个酒肆。请卽过去。〔外〕纔离走毂奔蹄处。〔末〕便到当垆涤器家。〔并下旦抱儿行上〕</p><p>【月云高】愁城寃薮。坚深与谁剖。最苦分鸾日。屈指应非久。亲老儿孤。凄凉两僝僽。生死虽云命。难道尽遭阳九。事到头来不自由。强步含羞何处投。</p><p>奴家丈夫问成绞罪。秋后就要处决。昨日分付我改嫁叶长官。〔悲介〕好苦。丈夫。我与你十年夫妇。尙不知我心事。我若有改嫁之心。怎见得害了你的性命。可怜古人从其治命。不从其乱命。他只因刑期将近。神思昏愦。以致言语舛错。故此奴家呑悲含忍。不与深辨罢了。为今之计。丈夫罪旣该死。奴家先求个自尽。表我心事。使丈夫九泉之下。亦得瞑目。只是我孩儿在怀。没有下落。意欲寻个好善人家。过继与他为子。一则全他性命。二则延王门宗嗣。〔哭介〕我那儿呵。在我怀中五年。时刻不离。今日事出无奈。不要怨做娘的。抱你出来。为分离之计。街坊市上。不知你遇着那一个有缘的父母。不免再行前去。〔行介〕</p><p>【前腔】风尘奔走。栖栖丧家狗。誓死明初志。抱子先求售。〔悲介〕我那儿呵。今日娘怀。明朝在谁手。此际情何限。天地同高厚。说到堪伤泪自流。沈痛黄泉兀未休。</p><p>〔外末上〕身离竹锁桥边地。眼望云横岭外天。作急趱行路程。〔外〕王安。你看那妇人抱着一个孩儿。走来走去。啼啼哭哭。不知为何。〔末〕要知心内事。但听口中言。待小人去问他。便见分晓。〔问介〕娘子为何啼哭。〔旦〕客官不好说得。奴家丈夫。为事在狱。欲卖这小儿来用。一路行来。没个好主。故此啼哭。〔外〕可怜可怜。〔见介〕我闻娘子是北方声音。因何到在此地。〔旦〕奴家本贯涿州郭氏。丈夫王楫。抵补军伍到此。〔外〕在此当军。为甚事在狱。〔旦〕承问及。容奴家吿禀。</p><p>【宜春令】吾夫是合绞囚。〔外〕因何犯此重罪。〔旦〕为奸豪攒成寇雠。〔外〕想未详允。或有可生之路。〔旦〕靑蝇未聚毫端。无计祈天宥。〔外〕丈夫果有不测。正当育孤守寡。为何把儿弃了。〔旦〕丈夫死期旣近。奴家义不独生。拚舍这弱息螟蛉。要表我终身箕箒。〔外〕你令郞旣要与人。不知肯托老夫么。〔旦〕若得携归鞠育。感当不朽。〔外〕</p><p>【前腔】听伊语。见虑周。使人闻心伤眉皱。娘子。我老夫呵。暮龄无嗣。希求令子承吾后。〔旦〕如此甚好。〔外〕旣蒙见允。乞借令郞一看。〔旦放儿在地外看介〕好好。眞英物也。想元是天上麒麟。今做了璞中琼琇。娘子。你家姓王。老夫亦姓王。若论祖先。未必不是同宗。请问令郞何名。〔旦〕小字九龄。〔外〕元仍此名。我也不改了。管取气求声应。箕裘胥茂。</p><p>老夫陕西商人。在此经过。囊无余钞。聊奉白金三两。少充茶礼。待令郞成立。自有厚报。〔放银在地介旦〕此礼本不当受。但我。夫妻处死生之际。不敢虚辞了。〔哭介〕我那儿呵。此时别去。今生不得相见了。我婆婆临别。付我明珠一颗。欲为后会之计。目下我夫妻俱死。此珠终至失所。孤我婆婆之望。不若繋在儿颈上。倘长大成人。未免见鞍思马。覩物伤情。虽没处讨你父母。或者婆婆天年未终。犹得还珠合浦〔抱儿介〕</p><p>【前腔】儿灵慧。睁两眸。似敎娘斯须挽留。〔珠系颈介〕明珠悬项。穷源推本应根究。〔放儿在地介〕孩儿。你长大成人。图功业志气从新。思骨肉宗支寻旧。〔外〕娘子且请宽心。不必过于丁宁。〔旦〕虽是丁宁无数。儿能知否。</p><p>〔外〕娘子。老夫大胆了。〔抱儿介旦〕蒙老员外厚赐。奴家依命了。〔取银介对末〕孩儿此去。全仗总领哥照顾。〔末〕</p><p>【前腔】娘珍重。莫过忧。我东人仁慈罕俦。旣蒙付托。提携保护孚盈缶。小官人此去长大成人呵。冀十年异地成身。看一旦故园回首。方信萍归大海。相逢非偶。</p><p>哀哉母子泣西东。</p><p>泪眼彷徨似梦中。</p><p>一叶浮萍归大海。</p><p>人生何处不相逢。</p><h2 id="第二十出-夫妻永诀" tabindex="-1"><a class="header-anchor" href="#第二十出-夫妻永诀" aria-hidden="true">#</a> 第二十出 夫妻永诀</h2><p>【金珑璁】〔生上〕寃深愁似海。那堪缧绁累累。疑是有命安排。刑期如指日。心緖已成灰。龙蛇临岁叹梁摧。</p><p>薤上露。何易晞。露晞明朝更复落。人生一去何时归。〔叹介〕小生大狱已成。死期将至。在此度日如年。束手听命。只是我妻少年美貌。终身不了。前日因叶长官丧偶。欲待说与成婚。我妻不从。反有誓甘同死之意。可伤可伤。连日不曾进来。不知何故。今日想必到此。不免与门上禁子说知。方便匙钥则个。〔说介内应旦提筐篮上〕</p><p>【前腔】狱成知莫解。藁砧半属尘埃。亲瓜葛。忍分开。九原心不死。千古恨难埋。斯须永诀枉悲哀。</p><p>连理树。靑靑荣。一夜霜风威凛冽。双枝崩裂成凋零。〔悲介〕奴家丈夫在狱。旣是死数。昨日将孩儿九龄。卖与陕西商人。得银三两。今日买些酒肉之类。进去一看。呀。喜得监门正开。不免径入。〔见介生〕娘子来了。你连日在家何干。〔旦〕家中缺乏。昨日蒙近隣周妈妈来说。城西冯老安人。欲请奴家教习女工。先送礼银三两为定。明日就到他家去了。〔生〕如此甚好。只是孩儿费手。〔旦哭介生〕娘子。为何说着孩儿。就烦恼起来〔旦〕我不为孩儿烦恼。只虑奴家一去。便得两月方回。无人看你。故此伤感。〔生〕娘子不消烦恼。目下天热。监中秽气太重。不宜进来。正该往彼度日。稍待秋凉再会。你筐篮中是何物。〔旦〕官人久蒙叶长官看承。愧无寸报。如今买些酒肉。晚间官人请他一叙。少表敬私。〔生〕如此甚好。〔旦〕所存之银。官人留下盘缠。〔生〕此物亦有用处。只是费你心力。〔旦〕且暂收用。倘有工银。再央人寄进来。〔生悲介〕我在此束手待毙。要银何用。〔旦〕官人免愁烦。只是命该如此。〔生〕天那。可怜。</p><p>【尾犯序】月犯少微灾。泰岳其颓。梁木其坏。娘子。我小生呵。冠世英雄。恨今为弃材。〔旦〕天作之孼。毋足深怪。〔生〕堪怪。素不忤三章令典。谁知做五刑魁宰。莫不是玉楼作记。天上有人催。〔旦〕</p><p>【前腔】玉树梦中埋。十载夫妻。一旦分爱。〔生〕娘子。我和你几月之间。情如流水。迹似浮云了。〔旦〕流水浮云。任悠悠不回。〔生〕倘情缘未断。后世了你的恩债。〔旦〕恩债。倘或是三生未了。还拟得九泉可待。最苦着衰亲幼子。无计吊幽怀。〔生哭〕</p><p>【前腔】凝咽泪盈腮。执手相看。魂荡天外。谁料花颜。攒成祸阶。〔旦〕官人在此。日长似岁。怎生聊赖。〔生〕聊赖。恁可念亲当衰老。恁可念儿方傀儡。还须要存亡一视。加意厚栽培。</p><p>〔内催介〕监禁之中。非哭泣所在。有话快说。打发出去。倘官府知道。不当稳便。〔生〕外边催了。娘子可低声说罢。〔旦背立低声介〕</p><p>【前腔】你兀自计安危。忘却残躯已是浮荄。好苦。你只知自家将危。丁宁后事。岂知奴家死在旦夕了。不好说得。欲与分明。恐伊行骇猜。〔生〕娘子不必悲怨了。且自宁耐。</p><p>对生介〕宁耐。奴只虑君身废殒。君莫虑奴心忍改。};官人。&amp;size(20){须识破死归生寄。毋得恁徘徊。</p><p>死别生离不忍论。</p><p>匆匆含泪出圜门。</p><p>三秋若瞬谁怜我。</p><p>九地如归妾待君。</p><h2 id="第二十一出-眞武灵应" tabindex="-1"><a class="header-anchor" href="#第二十一出-眞武灵应" aria-hidden="true">#</a> 第二十一出 眞武灵应</h2><p>【西地锦】〔小外上〕北极玄机周遍。功多金阙调元。齐光日月神通显。万灵普济无边。</p><p>善哉善哉。天地大公。鬼神阴鉴。福善祸淫。昭昭如电。吾乃玉虚师相玄天上帝是也。北辰合德。春日同仁。赞化玉淸。道生天而至妙。调元金阙。功裨帝以难名。契眞宰于东皇。对长生之南极。乾坤比寿。永覆载于万灵。日月齐光。常照临于六合。马赵温关四将何在。〔众扮四将立定介小外〕汝等听吾法旨。今有涿州节妇郭氏。因夫受害。含寃求死。照得本妇阳数未尽。尙有夫荣子贵之日。况他婆婆盛氏。飘流怀庆地方。离此千里。汝等当加保护。移送至彼。明日使他姑妇相逢。同往京都。毋得违误。枉害生灵。〔众应介旦行上〕</p><p>【传言玉女】事势顚连。岂识衷肠哀怨。魂摇心战。争奈他泪血纷纷如霰。红颜薄命。古今常见。</p><p>〔醉花间〕休思省。怕思省。思省心如鲠。怨气彻重霄。失却阳乌影。窃叹我生初。浮躯成画饼。自靖对苍苍。江澄山月冷。〔悲介〕奴家前日弃了孩儿。昨日别了丈夫。心事已完。只欲求个舍生之所。以明我从一而终之义。迤逦行来。此处是太和山了。你看盘道萦回。峭岩苍郁。山上有眞武庙。金殿压云。玉坛和月。诚是岳宗灵宅。素闻此神感应。不免上去礼拜一番。多少是好。〔行介〕呀。你看庙貌巍峨。神威赫奕。瞻仰之间。不觉身世两忘。形神俱化。奴家生虽不遇其时。死则实得其地矣。〔拜介〕</p><p>【香罗带】神灵在旻天。阴垂鉴怜。良人受寃将丧元。自知罪重怎求全也。丈夫旣死。奴家义不独生。故于丈夫未死之前。先来求个自尽。初志定。此身捐。伏祈神道明彰报应严雷电。务须曲直分明也。稽颡皈依在九泉。</p><p>〔行看介〕呀。此处是个渊泉。上空下洞。深昧不测。只见瘦藤老柏涵秋色。古壁苍崖倚太虚。正是我托身之所也。</p><p>【前腔】斋明陟此巓。中心了然。前峯后峯中险渊。紫烟翠霭互缠绵也。我在此呵。神已适。意相便。归根复命浑无玷。〔悲介〕我婆婆小姑在家悬望。丈夫在监悬望。孩儿在路不知如何。总上心来。顾不得这许多了。要求骨肉相逢也。更觅轮回再世缘。</p><p>〔投渊介四将救起移行介小外〕郭氏听我分付。你阳数未尽。不可轻生。欲全夫命。急往京都。寻问袁天纲。自有好处。我已施神力。送你在千里之外了。明日就有亲人相见。数年之后。夫荣子贵。骨肉团圆。四将过来。传我法旨。郧县顽民李克成张有德同恶相济。诬害贤良。罪贯旣盈。刑条罔赦。着火部先焚其家。雷部速殛其命。以昭善恶之报。〔众应介〕正是从空伸出拏云手。提起天罗地网人。〔并下旦苏介〕怪哉怪哉。鬼神感应。捷于影响。奴家方纔投渊之时。只见红光满目。黑气漫天。若有神将护持。不曾伤命。吾闻古之寡妇哭城。城为之崩。亡士叹市。市为之罢。诚信发内。感动城市。况我夫妻危迫存亡之际。皇天岂不垂悯。适在庙中祷吿。至诚感格玄天。上帝特施神力。救灾恤患。未可知也。</p><p>【好姐姐】空中果有圣贤。猛可地威灵宣现。云霄旋转。推移路一千。又听得神道呵将言劝。欲救夫危何自殄。急往京寻术士袁。</p><p>向年袁天纲曾断丈夫先凶后吉。目下凶事已见。但未知吉事如何。又不知袁天纲是何等人。</p><p>【前腔】想伊必是大仙。休咎事曾经明辨。论避凶趋吉。惟人当自先。神道分付。急往京都。旣是这等。事不宜迟。须黾勉。步窄弓鞋徒偃蹇。进退无门意两悬。</p><p>身旣不死。丈夫在监。放心不下。欲寻归路。已是移送千里。欲赴京都。又虑孤身远路。一时踌蹰不定。进退两难。神道又说明日就有亲人相见。鬼神之事。旣灵于前。其言必验于后。但不知此处是何地方。须索趱行前去则个。</p><p>诚心怨气动神明。</p><p>和霭慈云护眇生。</p><p>大抵乾坤都一照。</p><p>免敎人在暗中行。</p><h2 id="第二十二出-姑妇相逢" tabindex="-1"><a class="header-anchor" href="#第二十二出-姑妇相逢" aria-hidden="true">#</a> 第二十二出 姑妇相逢</h2><p>【六么令】〔老旦上〕胡奴窃攘。肆干戈鼎沸多方。生黎涂炭景凄凉。天黯淡。日微茫。神愁鬼惨人惊■〈忄敞〉。神愁鬼惨人惊■〈忄敞〉。</p><p>〔菩萨蛮〕平林漠漠烟如织。荒山一带伤心碧。暝色下江干。有人行路难。崎岖聊竚立。宿鸟归飞急。何处是归程。长亭更短亭。老身前日与姐姐同出避难。军马赶散。各自逃生。连日奔走。露宿风餐。担饥忍渴。不知受了多少劳苦。经了多少惊惶。幸得一路淸净。不及遇害。今日行来。乃是怀庆地方。人烟颇聚。风景如常。想目下干戈已息了。只得再行前去。寻个安身之所。〔行介〕</p><p>【一江风】恨雄羌厉气盈尘坱。使我成飘荡。叹羸躯景迫桑楡。儿女胥孤望。心緖苦难量。心緖苦难量。离愁万缕长。恁跋涉一似萍依浪。</p><p>呀。你看日下平川。云连断壑。天色已将晚了。只闻蝉吟鹊噪。凑成四野愁声。不见犬吠鸡鸣。露出半家人影。如此光景。好闷人也。行了一日。筋疲力倦。欲进不能。且在此少坐片时。再行前去。〔坐介旦上〕</p><p>【六么令】身罹罗网。感神明移送他乡。孤形瘦影意彷徨。山隐隐。树苍苍。京都杳杳如天上。京都杳杳如天上。</p><p>〔小重山〕碧草连天映日曛。不知天外岭。抹微云。数声残角断谯门。鸦过尽。流水遶孤村。此际正销魂。香囊乍解。罗带轻分。不禁襟袖染啼痕。伤情处。灯火近黄昏。奴家昨日感谢玄天上帝救护到此。今早行走至晚。并没一个人迹。不知是何地方。只得趱向前去。寻问个路头。再作区处。〔行介〕</p><p>【一江风】念王郞溘尔轻抛漾。两地均劳攘。望神京努力驰驱。要解恁寃魔瘴。欲诣恳天纲。欲诣恳天纲。那堪岐路长。这匍匐只恐是难寻向。</p><p>你看云接江声。山依野色。斜阳外牛羊返径。疏林间樵牧赓歌。天色已是向晚了。怎生是好。呀。前面有个妈妈坐地。我且上去问他如何。〔老旦起介〕那来的女人。好似我媳妇的模样。〔旦〕那妈妈好似我婆婆的模样。〔老旦〕呀。眞个是我媳妇。〔旦〕天那。眞个是我婆婆。〔抱哭介〕</p><p>【哭相思】骨肉曩时轻折散。相逢又倍添凄怆。</p><p>〔旦〕婆婆为何到此。〔老旦〕因安禄山作乱。军马临城。我与大姨娘避难赶散。逃生到此。〔旦〕何不与小姑同行。〔老旦悲介〕媳妇。你兀自不知。从你夫妻别后。朝廷要宫女。本州岛将你小姑充选去了。〔旦哭介〕如此不幸。天亡我家也。〔老旦〕我孩儿在那裏。你何故独行到此。〔旦〕一言难尽。自到荆湖。蒙帅府老爷怜是儒生。免其差操。只管写册。有营长李克成。调戏奴家不从。丈夫与他争殴一场。被他诬吿做部军残伤本管长官。问成绞罪。秋后就要处决了。〔老旦〕果有此事。岂不痛死我也。〔哭倒介旦〕婆婆请苏苏。且免愁烦。〔扶起介〕奴家此行。亦为求生之计。〔老旦〕媳妇。你是个女流。济得甚事。我且问你。孙儿九龄。放在何处。〔旦悲介〕婆婆。不好说得。奴家因丈夫死期将至。将孩儿卖与陕西商人为子去了。〔老旦悲介〕割恩舍爱。好痛心也。你弃了孩儿。欲干何事。〔旦〕因丈夫要我改嫁。乃往太和山眞武庙前投渊求死。不料神明救护到此。神道说明日就有亲人相见。果遇婆婆。其言旣验。丈夫料必不死。〔老旦〕那裏见得。〔旦〕神道分付。欲全夫命。急往京都。寻问袁天纲。自有好处。又说夫荣子贵。骨肉团圆。因此奴家敬信。欲往京都。〔老旦〕此处是怀庆地方。我和你上去。一则图你丈夫之事。二则打探小姑在宫消息。却不是好。〔旦〕天色已晚。须索趱行前去。寻个村庄人家借歇方好。〔同行介〕</p><p>【榴花泣】烟凝林莽。行急骤心忙。归鸟逝。带云黄。山空野阔叹孤荒。天敎姑妇途次幸相将。穷愁暂忘。听溪湾风转传渔唱。望天涯叠嶂层峦。苦弓鞋无任踉■〈旁〉。</p><p>【渔家灯】残霞落日断斜阳。山径寂已下牛羊。当此际不觉恓惶。骨肉相看惆怅。两眸暗泪悲凋丧。不平事空萦怀想。良人悬隔异壤。情彼此。这悒怏怎当。</p><p>【剔银灯】叹流离孤踪焉往。向前村可寻依傍。鸡鸣犬吠声厮嚷。见山陬竹篱■〈旁色〉■〈莽色〉趋跄。松梢灯火透光。须整顿临门扣访。</p><p>寂寞黄昏寺已钟。</p><p>穷途骨肉叹飘蓬。</p><p>弓鞋踏遍山南北。</p><p>觅得茅茨暂寄踪。</p><h2 id="第二十三出-京邸叙亲" tabindex="-1"><a class="header-anchor" href="#第二十三出-京邸叙亲" aria-hidden="true">#</a> 第二十三出 京邸叙亲</h2><p>【香柳娘】〔丑上〕为干戈奋扬。为干戈奋扬。奔投林莽。颓龄朽质成流浪。恨连枝飘荡。恨连枝飘荡。彼此两堪伤。回头漫凄怆。寓京畿委巷。寓京畿委巷。涤器垆傍。招商来往。</p><p>老身涿州人氏。前日因王家妹子避难同出。被乱军赶散。无处安身。想起我夫家有一支在京当军。是我伯伯姆姆。家有空房。卖些酒饭。安歇客商。老身特来投奔度日。不料一月之前。夫妻相继病故。止存一男。尙未成立。老身代管家事。只是我妹子不知流落何处。甥儿夫妻从军没信。甥女入宫。一向杳然。总上心来。徒生烦恼。连日阴雨。不曾做得买卖。今日晴明。须索打扫店面则个。〔老旦旦上〕</p><p>【前腔】〔老旦〕叹驱驰远疆。叹驱驰远疆。跻峦陟嶂。风餐水宿多劳攘。〔旦〕喜今瞻帝乡。喜今瞻帝乡。姑妇苦行囊。何处寻依仗。〔合〕见靑帘飘漾。见靑帘飘漾。旅馆傍街墙。且须投向。</p><p>〔老旦〕媳妇。我和你一路辛苦。幸得到京了。〔旦〕必须寻个安歇所在。然后访问袁天纲下落。〔老旦〕呀。你看前边酒旗下。不是个招商店。内有妈妈坐地。我们就此借寓何如。〔旦〕此处正好。请婆婆上前相见。〔行介旦〕婆婆。好古怪。裏边妈妈好似我大姨娘的模样。〔丑介〕二位女眷。请进来坐。〔老旦〕媳妇。那妈妈好似我姐姐声音。〔丑〕来的像我妹子甥媳妇。〔老旦旦丑〕天那。果然是了。〔抱哭介〕</p><p>【前腔】痛骨肉渺茫。痛骨肉渺茫。浑如霄壤。情悬两地同惆怅。幸偶逢市坊。幸偶逢市坊。相对泪淋浪。彷佛从天降。慰离中梦想。慰离中梦想。共叙行藏。愁蛾纾放。</p><p>〔老旦〕姐姐。那日被乱军赶散。何由到此。〔丑〕妹子。我先夫族兄在此当军。特来投奔。不幸他夫妻病故。是我帮他儿子做活。不知妹子别后。怎生遇着甥媳妇。〔老旦〕自从别后。行走数日。没有住着。偶然一个晚间。山下坐地。只见媳妇走来。故同到此。〔丑〕贤甥妇。你与丈夫在卫所。因何独自远行。〔旦哭介〕有营长李克成。调戏奴家。和他争殴一场。被他诬吿做部军杀伤本管长官。问成绞罪。秋后就要处决了。〔丑哭介〕我甥儿遭此横事。你又如何来此。〔旦〕丈夫着我改嫁。乃往太和山投渊自尽。感谢眞武救生。移送千里之地。幸遇婆婆同来。〔丑〕妹子。旣是遇着。何不去卫所。反到这裏。必有缘故。〔老旦〕姐姐。你听我道。</p><p>【前腔】苦儿郞受伤。苦儿郞受伤。刑期翻掌。图生特地求仙丈。〔丑〕仙丈是谁。〔老旦〕素知他藏往。素知他藏往。袁姓讳天纲。未识他仪像。〔丑〕是谁着你寻他。〔老旦〕感神明指状。感神明指状。谓有救生方。敢烦寻访。</p><p>〔丑〕你说别人。我不认得。若是袁天纲。我认得他。</p><p>【前腔】寓吾家后廊。寓吾家后廊。〔老旦〕他是何等人品。〔丑〕潇洒仙模样。〔老旦〕与甚么人相交。〔丑〕往还交际皆卿相。〔老旦〕有何本事。〔丑〕羡名倾霄壤。羡名倾霄壤。灵异动君王。时得瞻天仗。〔老旦〕若如此。须求他救我孩儿一命。〔丑〕论伸寃理枉。论伸寃理枉。未必是其长。恐孤来望。</p><p>〔旦〕大姨娘。</p><p>【前腔】念时遭不良。念时遭不良。夫婴罗网。须垂周恤毋多让。〔丑〕你丈夫是我外甥。何出此言。只怕袁天纲没有救命力量。〔旦〕彼参三配两。彼参三配两。会得解奇殃。神言岂虚谎。〔丑〕旣是这等。你不必多言。待我明日求他。看他怎生区处。〔旦拜〕谢娘行慨慷。谢娘行慨慷。为我发慈祥。地天同量。</p><p>方纔心緖如麻。不曾动问小姑消息。〔丑〕宫城中不比民家。虽皇后贵妃。难与父母往来。况宫女禁闭在内。谁能通风讨信。〔老旦悲介〕女儿入宫。大数已定了。且莫提起。姐姐只把孩儿的事作急一为。可救其性命。</p><p>要成转日功。</p><p>须用回天力。</p><p>眼望旌捷旗。</p><p>耳听好消息。</p><h2 id="第二十四出-术士玄谋" tabindex="-1"><a class="header-anchor" href="#第二十四出-术士玄谋" aria-hidden="true">#</a> 第二十四出 术士玄谋</h2><p>【亭前柳】〔外上〕云水寄行踪。优游大地中。玄机参造化。秘术动王公。须知变幻皆春梦。相忘樽酒。聊对一帘风。</p><p>〔好事近〕白首解穷经。识尽乾坤变易。百岁光阴能几。叹白驹过隙。任教明月与淸风。参我为三客。一片野心难管。惟自家知得。卑人袁天纲是也。前者因安禄山之乱。蒙朝廷宣召来京。屡赐面对。不放还山。一向借寓西市韩妈妈家裏。连日蒙各公卿下顾。今往答拜。颇觉劳碌了。不免静坐片时。多少是好。〔丑老旦旦上〕</p><p>【前腔】〔丑〕诚意扣仙翁。夔夔敬敛容。〔老旦〕回生求妙计。宥死望奇功。〔旦〕神言可信前民用。〔合〕愿取今朝忧况变欢悰。</p><p>〔相见介外〕韩妈妈。卑人久扰宅上。未有寸酬。如何是好。〔丑〕老先生在客边。不劳计较。〔外〕不敢动问。这二位是何宅眷。〔丑〕一个舍妹。一个是他媳妇。〔外〕旣是这等。都是涿州。为何涉远到此。〔丑〕他孩儿有难。特来相求。〔外〕令郞是何人。〔老旦〕小儿王楫。〔外揖介〕元来是王解元的令堂。失敬了。〔看旦介〕此位莫不就是解元令正么。〔旦〕妾身便是。〔外〕卑人在贵处。解元曾下顾。不觉二年了。卑人看他有些灾难。想目下正危。〔老旦旦拜哭介〕老先生眞天神也。乞赐力救。〔外〕二位夫人不必行此礼。且把解元的事体。见教一番。〔老旦〕老先生听老身相吿。</p><p>【江头金桂】叹弱息时当暡曚。赴荆湖补阙戎。蓦遇奸豪凌侮。潜谋阴中。肆无情。虚构讼。〔外〕虽是诬吿。问官自有公道。〔老旦〕好苦。恨当道听断非公。一偏愚弄。争奈威加锻炼。势极牢笼。狱成死条寃可痌。〔外〕可怜。虽问死罪。还要申详刑部哩。〔老旦〕刑部已是详允。秋后就要处决了。苦刑期已迫。苦刑期已迫。无门诉控。〔拜介〕致虔恭。欲求转日回天策。历尽关山几万重。</p><p>〔外〕卑人方外浮踪。有何德能。不知是谁教你们来寻我。〔旦〕奴家因见丈夫将死。乃往太和山上投渊自尽。感谢眞武救护。移送千里。神道分付。欲全夫命。急往京都。指称老先生的姓字。〔外〕称我姓字。说些甚么。〔旦〕</p><p>【前腔】赖神语谆谆称颂。道玄机可化凶。因此斋明澄虑。迢迢趋拱。〔外〕为着夫妻之情。涉远而来。〔旦〕为夫妻恩义重。〔外〕你恩义甚重。但我的力量甚轻。〔旦〕指望慷慨相从。卽祈挥冗。〔悲介〕奴家丈夫若饶得死罪呵。一似纶鱼复水。槛凤翔空。免敎此躯刑示众。〔外〕你这说甚好。只是事干重大。恐一时有些难处。〔旦〕老先生。你救得我丈夫之命呵。感恩同山海。感恩同山海。何胜幸孔。〔拜介〕摅丹衷。愿开溥博如天量。采纳蒭荛悯阨穷。</p><p>〔外〕韩妈妈。那二位夫人情词急切。卑人难副此望。〔丑〕老先生听老身一言。</p><p>【前腔】素羡恁荣承天宠。这关节庶可通。〔外〕朝廷虽常召见。岂敢擅言。〔丑〕尙有名卿巨宦。往来瞻奉。〔外〕虽有仕夫往来。也没用处。〔丑〕救灾危如去巩。〔外笑介〕难道这般容易。〔丑〕老先生你莫怪我说。〔外〕卑人在宅。忝为宾主。有话尽说。〔丑〕窃自谓宾主相看。深惭劳动。毋得推三阻四。诈瞽徉聋。〔外笑介〕我是审己量力。你错埋怨了。〔丑〕我的外甥受难。你须怜我心如火烘。〔外〕岂不知你心热。事在难处。容我慢慢为之。〔丑〕论时当遄往。论时当遄往。图维贵勇。〔拜介〕仗帲幪。善加起死回生力。要与掀天揭地同。</p><p>〔外〕你们事体都知道了。不消分付。待我思想一个计策。〔背立想介〕昨观天象。见北斗常化为人。明日七夕。来此飮酒。莫若乘此机会。奏过朝廷。求个恤典。大赦天下。假公济私。救他一命罢。〔对丑介〕妈妈。你依得我的言。成得你的事。〔丑〕有何分付。敢不遵依。〔外〕我是个废人。济得甚事。另有几个方外异人。法术甚高。我去招致他来。必能成功。〔丑〕是何等样人。几时来此。〔外〕听我道。</p><p>【前腔】明旦有七僧来诵。扫门庭。可敬崇。祇备淸羞庶品。洁诚修供。那七个僧人生得古怪。你须大着胆。见奇形休惧悚。二位夫人请回避。只消妈妈相接他。倘得渠乐飮留连。妈妈须要传觞频送。〔丑〕这七个僧人飮得多少酒。〔外笑介〕多管是肠容百斗。兴尽千锺。〔丑〕老身可把那话儿求他么。〔外〕不要开口。只管送酒劝他。莫谈此情知始终。且盘桓竟日。且盘桓竟日。依稀如梦。〔揖介〕二位夫人可喜。卑人用此心机。召这七僧来呵。这相逢。正似八阵先埋伏。看取乘机奏后功。</p><p>妈妈。这是我的玄谋。不可泄漏。倘露了消息。则事不谐矣。〔丑〕这事自当小心。不劳叮嘱。</p><p>救生如救溺。</p><p>用计若用兵。</p><p>救缓难逃死。</p><p>计疎必害成。</p><h2 id="第二十五出-北斗化僧" tabindex="-1"><a class="header-anchor" href="#第二十五出-北斗化僧" aria-hidden="true">#</a> 第二十五出 北斗化僧</h2><p>【福靑歌】〔丑上〕为王郞伸寃无地。感袁公造成奇计。修斋设供候神祗。斯时戾止。这机关未审何意。</p><p>老身为因王济川犯罪。欲求袁先生救命。我看那先生起初再三作难推拒。后来勉强应承。终是有些古怪。计无所出。止说道今日有七个僧人来此诵经。教我设斋供他。又道诸僧善飮。须多送酒。又不许我说出王济川的事情。不知是何缘故。我想袁先生是个有道行的人。平日言语动静。神出鬼没。因此不敢问他详细。只得打扫门庭。安排酒食。且待这众僧来时。便见分晓。〔七僧上〕</p><p>【夜行船引】纲纪三辰光累累。运枢机赞行元气。位列台官。常尊无二。灿烂蟾辉堪比。</p><p>〔一僧〕元气凭斟酌。〔二〕周旋运四时。〔三〕三辰扶帝座。〔四〕七政总天机。〔五〕魁建形居北。〔六〕衡平柄揭西。〔七〕静随银汉转。〔合〕悬象列高低。〔一〕吾等乃北斗七星是也。今当七月七日。天上佳期。人间令节。吾等变化为人。暂降尘寰。聊观风景。此处已是京城西市了。不免寻个酒肆。斟酌一番。多少是好。迤逦之间。酒肆在此。这酒肆干净精洁。甚好款坐。〔众进介丑〕呵呀好古怪。果然七僧到了。〔见介众〕妈妈有好酒么。卖些与我们吃。〔丑〕列位师父请裏边坐。好酒尽有。不知用得多少。〔众笑介〕妈妈不要拘定数目。你只管拏来。我们尽多尽吃。〔众坐定介丑送酒介〕</p><p>【梁州序】纤云舒巧。飞星传意。暗度秋声盈耳。人间金井。惊看几叶新飞。谩有鹊桥初就。鹤驾高骞。银汉淸如洗。绮筵尊俎列。候佳期。一曲金徽暂解颐。〔合〕宇宙内。茫茫事。莫敎岁月徒然逝。当此景。怎能寐。</p><p>【前腔】钩帘邀月。穿针挦缕。风土从来多戏。明河耿耿。长生私语谁知。只见九华然火。百子羁丝。无限新秋思。靑鸾西去也。冷瑶池。阿母将来汉殿时。〔合前〕</p><p>【前腔】静芳尘翠霭靡靡。羡花面玉枝淸丽。正商飙潇洒。层楼独倚。须信封题锦字。抛掷金钱。都是愁中味。年年今夜尽散尘虑。猛欲凌霞曳彩衣。〔合前〕</p><p>【前腔】绕回廊淸荫参差。见碧树堂深流水。笑痴儿騃女。流传讹语。尽道秋惊凤律。夜静龙梭。且得停机杼。乘槎狂兴发。独何之。欲辩天孙旧日非。〔合前〕</p><p>【节节高】玉绳度影低。露华滋。蟾羞窟浅圆辉未。凉风至。虫韵悲。流萤坠。任他银漏催声继。那堪搔首伤时世。〔合〕绿鬓朱颜不暂留。休将令节相轻弃。</p><p>【前腔】梧桐乍雨霏。电光微。芰荷翻弄香幽细。添吟趣。进酒巵。笙歌沸。调冰雪藕情无替。良宵雅会非容易。〔合前〕</p><p>【尾声】古来百岁人能几。叹光阴瞬息推移。买笑追欢须早为。</p><p>〔旦扮内官上〕密旨离双关。微行遍九衢。不知缘底事。急召七阇黎。自家乃承奉内官是也。适间万岁爷准袁天纲奏。言有七个僧人。在西市酒肆中飮酒。特敕我到此宣他入朝。万岁爷亲要面问。迤逦行来。此间正是。不免径入。呀。果然在此。〔丑〕老公公来此贵干。〔旦〕朝廷有旨。宣这七个僧人。〔丑〕众僧在此诵经吃斋。不知朝廷何故召他。〔旦〕■〈口秃〉。你那婆子不知事体。快放他们出来。〔丑报见介众〕中贵何来。〔旦〕奉万岁爷密旨。特来宣召你们。〔众〕我等方外之人。衣钵为生。云水度日。干你朝廷何事。来此召我。〔旦〕朝廷旨意。虽不可知。但你众僧聚飮。已为不守戒规。故此要你们去对理。快走快走。切勿迟延。〔众笑介〕此必是袁天纲这小厮在彼说我。你且待暂时。我们与你同去。〔起身介〕在天成象。在地成形。玄机旣泄。仍归杳冥。〔并下旦〕呵呀。和尙那裏去了。〔丑〕老公公。你也在此。我也在此。不知何处去了。好古怪。想是有遁法的。〔旦〕吃了你家多少酒。〔丑〕禀老公公知道。这七个和尙果然奇异。不只是形状可畏。他的肚皮甚宽。流水斟。流水飮。约莫用了两缸酒。〔旦惊介〕咳。不信吃得这许多。〔丑〕果然。〔旦〕旣如此。不敢久稽。急往宫中复命。</p><p>玉殿纶宣七异人。</p><p>那知色卽是空身。</p><p>捕风捉影今安在。</p><p>此会还疑未必眞。</p><h2 id="第二十六出-奏议颁赦" tabindex="-1"><a class="header-anchor" href="#第二十六出-奏议颁赦" aria-hidden="true">#</a> 第二十六出 奏议颁赦</h2><p>【点绛唇】〔末上〕斗转参横。玉壶传点。天阶晓。钟鸣长乐。仙仗千官遶。</p><p>甲帐徐开殿影齐。三更津吏报朝鸡。风回上苑炉烟袅。思觉中天雨露低。万国衣冠春共育。五云环佩晓相携。大廷择相皆良吏。几见征书下紫泥。自家乃唐朝黄门官是也。身亲丹陛。职侍紫宸。左右乎一人。作朝廷之耳目。往来于九极。通上下之云为。力助钧衡。功归机轴。双龙地望。见许多舟楫济天才。九虎天关。知偌大盐梅调鼎味。从容靑琐。躬承稷契近唐天。咫尺黄袍。心切萧曹依汉日。若奏若启。达羣意于冕旒。如丝如纶。传王言于帷幄。都俞吁咈。荣名动百僚。进退周旋。治道期千载。化行禹贡山川外。人在周公礼乐中。如今正是早朝时分。圣上已升宝座。恐有表章传达。只得在此伺候。道犹未了。奏事官员早来。〔小外上〕</p><p>【小重山】万象横天紫极高。龙蛇盘结处。动旌旄。蓬莱宫殿压云涛。绯烟拥。咫尺赭黄袍。</p><p>玑衡齐七政。制度叙三辰。心卽浑天体。推占妙入神。下官乃司天监保章大夫是也。历观天象。敬授人时。此下官之职。昨夜登司天台。仰观天象。各星皆循次度。惟北斗不见。不知何故。实旷古所未闻也。占之人事。决非小失。顾盼之际。不胜惊愕。今特具本奏闻。〔末〕奏事官诣前叩头。〔小外叩头介〕万岁。万岁。〔末〕是何衙门官。为何事题本。就此披宣。〔小外〕臣诚惶诚恐。稽首顿首谨言。〔末〕仔细道来。</p><p>【驻马听】〔小外〕凤鸟臣僚。掌日司天太史曹。昨者登台观象。周环森列。不改纤毫。帝车蓦尔隐魁杓。龙光剑气同沈杳。旷古奇遭。虽多文献。奚从稽考。</p><p>〔末〕圣上有旨。昨日术士袁天纲先奏。北斗当化为人。西市飮酒。已曾遣人宣召。因忽不见。今据尔所奏。正与天纲之言相合。不知主何祥也。尔衙门官素习浑仪。惟知占候。以天时而验诸人事。必有应于将来者。当为朕明白敷陈。勿得隐讳。〔小外叩头〕伏蒙圣谕。不知所对。聊摅愚见。冒死敢言。</p><p>【驻云飞】天意迢迢。儆戒吾皇示象昭。臣惟北斗运于中央。临制四方。分阴阳。建四时。均五行。移节度。定诸纪。所系不为不重。昨日呵。失此枢机。曜乱却经常道。嗏。占候费推敲。未知何兆。因变硏几。灾异应非小。伏愿修禳弭祸苗。燮理阴阳气自调。</p><p>〔末〕圣上览奏。已知道了。着本官暂起。候召术士袁天纲到来。面议裁夺。〔小外叩头起介末〕圣上有旨。卽刻召术士袁天纲速来面对。〔内应介外上〕</p><p>【小重山】阙对南山雨露遥。九重纶綍降。宠荣叨。料应太史奏神尧。天曜变。惹得圣衷焦。</p><p>淸跸散城阴。朱旗夹道深。法宫森虎旅。仙乐动龙吟。昨日北斗不见。今早司天监官具奏。圣心不安。特旨宣我面对。正投我因事进言之机。遂我转死为生之计也。此是午门外了。旣蒙传宣。不免趋进。〔末〕术士袁天纲诣前叩头。〔外叩头介〕万岁。万岁。〔末〕圣上有旨。尔言北斗化人之事。已验于昨矣。今据司天监官所奏。不约而同。则天垂象。吉凶不能掩人耳目。朕心无任戒惧。尔言旣应于已往。必能推占于将来。倘有祸兆。当为朕悉心明言。勿得隐讳。〔外〕臣诚惶诚恐。稽首顿首谨言。〔末〕仔细道来。〔外〕</p><p>【驻马听】七夕良宵。斗化为人混俗嚣。闻见传宣敕使。倏尔潜踪。雾散云消。成形成象数应招。天心仁爱垂昭吿。臣虑忉忉。乞加修省。图维须早。</p><p>〔末〕圣上有旨。览尔所奏。以修省为言。是欲朕尽人事以答天心也。但万几之繁。四海之广。而修省之要。何者为先。〔外叩头介〕臣伏蒙圣谕。不知所对。聊摅愚见。冒死敢言。</p><p>【驻云飞】四海兵刀。民困饥荒疾苦饶。臣惟近年以来。兵荒相继。天下必有不得已而犯法者。有司不原其情。锻炼成狱呵。囹圄多寃殍。诛戮如芟草。嗏。怨气彻重霄。上干临照。乞纳蒭荛。速降宽恩诏。原宥羁囚大辟条。仰答天心胜祀郊。</p><p>〔末〕圣上有旨。据尔所奏。甚合朕心。正是修德弭灾之道。当如此也。卽行宰辅大臣。会同六部等官。条量事宜。颂降诏书。大赦天下。以昭朕敬天恤民之意。奏事官起去。〔外叩头起介末〕圣上已入宫了。方纔二位所奏。天颜甚喜。〔小外〕食人之食者。当事人之事。故知无不言。言无不尽耳。〔外〕臣以诚格君。君以诚格天。君臣交孚。则天人感应也。〔末〕袁先生议颁赦书。正是致君泽民之事。又见得我圣主</p><p>【山花子】畏天明命于时保。念苍生吾与同胞。久疮痍何堪诉号。至勤宵旰忧劳。〔合〕涣龙章仁恩迥辽。普天率土皆覆焘。天心感格除厉祅。愿取皇图巩固难摇。〔小外〕</p><p>【前腔】微臣恭上占星表。妄披鳞战栗无聊。荷优容地厚天高。从言流水滔滔。〔合前外〕</p><p>【前腔】上干洪造苏枯槁。布和风草木夭乔。料囚人万里举翘。从今远却皋陶。〔合前〕</p><p>七夕天垂象。</p><p>君臣戒不虞。</p><p>都俞吁咈后。</p><p>恤诏下尧衢。</p><h2 id="第二十七出-纩衣寄诗" tabindex="-1"><a class="header-anchor" href="#第二十七出-纩衣寄诗" aria-hidden="true">#</a> 第二十七出 纩衣寄诗</h2><p>【字字双】〔净上〕长门深闭女中囚。空守。花开叶落辨春秋。是否。三千粉黛我班头。夸口。相思两泪为谁留。不偶。</p><p>老身唤做赛观音。粗疎鬓发乱松棚。面皮熯焦千层饼。牙齿妆点七倒金。京墨浓搽一锭。石灰淡抹半升。十指浑如打未完的铁搭。两眼好似摇不响的铜铃。唇厚三寸。说话便要出唾。脚长尺二。缝鞋又要加碪。肩耸堪挑匾担。嘴尖可挂油甁。身上彬斑。谁不道胎生玳瑁。鼻中点滴。我自知土产水晶。九院仪容不若。六宫娥嫔俱钦。皇帝见我动兴。三番五次留心。皇后争锋。丧了七魄。贵妃吃醋。失了三魂。因此追欢买笑。不能共枕同衾。昨夜巫山十二。方纔雨润云温。忽被钟鸣鸡唱。惊得凤折鸾分。〔内介〕元来是做梦。〔净笑介〕你道梦中做事。〔内问〕不是做梦。这等容易。〔净〕还疑水裏捞针。老身乃宫中老内人赛观音是也。当初伏侍太宗爷时节。放出三千宫女。到今以来。同辈之人。止存得老身与我妹子佛见笑两个。余皆物故。可叹可叹。近年新选些内人进来。不知事体。有三个派在我宫中差使。一个叫刘如花。一个叫郑似玉。一个叫王慧姬。这三个丫头好生无理。时常与我相抗。不听约束。甚是可恶。待我叫妹子出来。相帮摆布他一番也好。妹子在那裏。〔丑上〕</p><p>【前腔】庞儿起皱鬓飕飕。老朽。赤脚拖鞋步不休。会走。十人看见九人羞。道丑。思量要个凤鸾俦。没有。</p><p>老身唤做佛见笑。自小风流兼美貌。虽然年纪六十余。打扮精神多窈窕。一生口舌两面刀。说是说非能聒噪。不时平地起风波。搬得六宫都嚷闹。谄媚胜似狐狸。厮打凶如虎豹。有人着了我的机关。就比猢狲入了圈套。教他进退两难。方见手段高妙。我也曾伏侍皇后娘娘簪花插朵。也曾伏侍皇帝爷爷穿袍戴帽。东宫的尿甁倾洗得洁净。公主的夜桶收拾得干燥。因此宫正司荐我一本。朝庭便加官诰。封为掌行幸的都知。倘有后宫争锋吃醋。许我投文放吿。我想才短不堪治繁。况且都是熟人。如何与他计较。连忙上表辞官。朝廷又赐勅书一道。〔内介〕勅书上写甚么。〔丑笑介〕敕赐我嫁个丈夫。〔内问〕你要甚么样人。〔丑〕凭我在梨园中寻个插科打诨会做会唱的风月鸟灶。〔相见介〕姐姐唤我做甚么。〔净〕我叫你出来。别无甚事。只因那新来三个丫头不服。特与你商量。奈何他一番。〔丑〕此言正合吾意。今日压得他下。后来就不敢了。〔净〕待我叫他们出来。〔叫介老旦旦贴上〕</p><p>【花心动】〔老旦〕寂寞昭阳锁玉关。不觉粉容消瘦。〔旦〕风遶雕栏。月映珠帘。那堪愁上眉头。〔贴〕几番梧雨淸寒润。恨漏声午夜悠悠。〔合〕望家山何处。泪痕盈袖。</p><p>〔相见介净〕三个丫头来了。〔丑〕娘娘委我来查点你们。〔老旦〕我们都在这裏。又不去别处。要查点就查点。何必大惊小怪。〔净〕妹子且不要忙。待点名过了。和他们讲话。〔丑〕姐姐言之有理。〔点名介净〕你们三个来时。缘何见面钱也不送。〔老旦〕宫庭法度严紧。怎带进来。〔丑〕东西便带不进来。方纔见我两个不肯下个礼儿。难道这礼也带不进。〔老旦〕我们通是小民家儿女。不曾行此大礼。〔净〕旣是小民家出身。何必如此大样。〔贴〕我和你一般在宫中做内人。只好叙些长幼。有何尊卑。〔丑〕便不论尊卑。止把长幼来讲。也该以礼敬我。〔贴〕敬人者人恒敬之。礼人不答反其敬。你两个未曾将礼待人。乃欲强人敬己。是何道理。〔丑〕这小丫头倒会调文。〔净〕旣会调文。必能通今博古。我且把后妃中几个古人问你。〔贴〕愿闻。〔净〕呑五色卵而有娠者是谁。〔贴〕契之母简狄也。〔净〕履巨人迹而成孕者是谁。〔贴〕弃之母姜嫄也。〔净〕那个娶四日而相别九年。〔贴〕此是夏之涂山氏。〔净〕那个脱簪珥而待罪永巷。〔贴〕此是周之姜后。〔净〕阿呀。我难他不倒。妹子。还是你来。〔丑〕我也问你几个。〔贴〕请教。〔丑〕冯昭仪何以当熊。〔贴〕昭仪对元帝曰。妾闻猛兽得人而止。妾恐熊至御座。故以身当之。元帝嗟叹。以此敬重。〔丑〕班婕妤何以辨谮。〔贴〕婕妤诉成帝曰。鬼神有知。不受不臣之诉。如其无知。诉之何益。故弗为也。成帝怜悯。赐黄金百斤。〔丑〕阴后为贵人时。何以不肯正位中宫。〔贴〕以郭氏有子。故辞而不敢当。〔丑〕邓后因翦发伤额。何以忍痛不言。〔贴〕以太夫人哀怜。难伤老人意。〔丑〕阿呀。我也难他不倒。〔末扮内臣捧衣上〕圣主推心怜戍卒。宫娥着意制征衣。〔相见介〕你两个老丫头。只管在此扰攘怎的。〔净丑〕我们在此闲讲。老太监。你手中拿的是何衣服。〔末〕这是边军的纩衣。旧规都是宫女裁制。如今每人分做一件。连夜趱完。明早就要发出去的。不可迟悞。〔三旦〕旣是这等。我们各领一件。〔取介末〕你们三个用心一做。天明径送宫正司交割。你这两个老丫头去各宫催趱。不要在此聒噪。〔净丑〕理会得。正是闭门不管窗前月。一任梅花自主张。〔同末下贴〕刘家姐。郑家姐。着甚来由。被那两个老泼才缠了半日。〔老旦旦〕王家姐。又亏你通文识古。争了口气。不然还要受他好些难为。〔贴〕我们在此寂寞。难以度日。方纔这些衣服。正好针指消闲。〔老旦〕只怕要紧不易得完。〔旦〕连夜趱做。庶或可及。〔贴〕如今天色已暮。就动手罢。〔各坐定做衣介贴〕</p><p>【集贤宾】黄昏永巷烟浸柳。霏霏暝色盈眸。花底金猊兰篆纽。正远树栖鸦时候。〔看珠悲介〕明珠系久。怎见得萱容依旧。〔合〕心似灸。痛骨肉数遭阳九。</p><p>【前腔】〔老旦〕初更钟鼓起戍楼。流萤飞傍帘钩。云汉昭回星与斗。见耿耿明河将溜。孤灯自守。岂敢望承恩先后。〔合前旦〕</p><p>【前腔】二更漏阁惊换筹。翠屛寒润潜透。渍鲛绡淸泪难收。此衷谁与分剖。抱甄妃遗枕重忧。羡韩女题红机偶。〔合前贴〕</p><p>【前腔】三更月午光四流。空阶明莹如昼。乍惊枝鳷鹊南投。几番栖止飞逗。觑桐影森森转移。听蛩韵啾啾悲扣。〔合前老旦〕</p><p>【琥珀猫儿坠】四更烛烬。欲寐怎能彀。〔内鸡鸣介〕不觉鸡人频报丑。纩衣针线未停手。〔合〕劳■〈疒丂〉。怎捱得鹪顇精神。犹飮醇酒。〔旦〕</p><p>【前腔】五更将曙。〔内作乐介〕仙乐已调奏。晓色微茫穿户牖。纩衣缝纫正成就。</p><p>〔合前老旦〕衣服虽完。神思困倦。不免暂卧片刻。多少是好。〔睡介贴叫介〕刘家姐。郑家姐。好苦。一般在此做针线。他们都睡去了。呼唤不应。只是心上没事。奴家在此。一似囚鸾槛凤。不能舒展。况有母亲在堂。兄嫂在卫。彼此辽绝。如隔尘世。料无相见之日。岂胜伤感。〔悲介〕奴家年貌正芳。才情俱妙。不幸被州司报选入宫。遂成寡鹄孤鸿。终身不耦。如何是了。〔叹介〕这是我命犯孤辰寡宿。又谁怨哉。方纔做的纩衣。不知到边方派在那个有缘军士身上穿着。我且写诗一首。缝在裏边。以寓红叶传情之意。当时红叶有灵。使韩夫人谐今生之偶。倘此纩衣有灵。或可结我后世之缘。〔写诗介〕沙场征戍客。寒苦若为眠。战袍经手作。知落阿谁边。蓄意多添线。含情更着绵。今生已过也。重结后生缘。诗已写完。缝在衣内。〔缝介〕呀。天色大明了。刘家姐。郑家姐。〔老旦旦苏介〕身子劳倦。不觉睡去。王家姐你好淸爽。〔贴〕衣服都完。宫正司交割。</p><p>露冷月华白。</p><p>针工苦不禁。</p><p>关山征戍远。</p><p>谁解此中心。</p><h2 id="第二十八出-遇赦调边" tabindex="-1"><a class="header-anchor" href="#第二十八出-遇赦调边" aria-hidden="true">#</a> 第二十八出 遇赦调边</h2><p>〔净上〕今古长安道。邮亭几往来。辛勤迎远客。传命疾于雷。小官乃荆湖道郧县马驿驿丞是也。昨日有报子来。说朝廷差使臣赉捧赦书。已到十里长亭住札。今早整备龙亭香案仪从鼓乐伺候。本县大老爷出来迎接。到县当堂开读。道犹未了。只见人烟济济。车马纷纷。大老爹早到也。〔众随小生上小生〕</p><p>【薄皮令】啼乌宵嚷。报道恩书天降。一气鸿钧通畅。</p><p>五色云间鹊。飞鸣天上来。覆盆俄照日。蛰户忽惊雷。道路欢声沸。神人喜气回。衣冠应拱北。袛载俨天威。〔净见介小生〕驿丞。昨晚分付你的。可完备了么。〔净〕龙亭香案仪从鼓乐。一应官吏师生粮塘里老。俱到十里长亭伺候去了。〔小生〕使臣廪给。从人口粮。可曾送么。〔净〕俱照关文数目支过了。〔小生〕驿丞。你摆两棹酒。待开读过了。一面誊黄。一面管待使臣。打发前去。〔净〕理会得。〔众扮鼓乐仪从迎末捧赦书上〕</p><p>【前腔】鸡竿鼍皷。制出金门传唱。特与人间解网。</p><p>皇帝诏曰。膺期抚运。君道昭淑慝之分。治历明时。天文着妖祥之异。幽明相感。理乱所关。朕以眇躬。承兹丕业。恒率由乎祖训。求允协于天心。迩者北斗潜形。莫显魁杓之象。中央失制。奚当节度之权。造化旣淆。治功斯废。徒拥虚位。惭三才之难参。翼持小心。效六事之自责。肆颁慈典。用恤系囚。惟宁失之不经。皆欲措诸咸若。生恩旣及于下土。和气可还于中天。所有恤章。款开于后。自今年七月初七日昧爽以前。官吏军民人等有犯。除谋反逆叛。子孙谋杀祖父母父母。妻妾杀夫。奴婢杀家长杀一家。非死罪三人。采生折割。蛊毒魇魅。毒药杀人。强盗。妖言妖书。奸党失机。及事干边方重情。至死不赦外。其有斩绞者免死充军。原系军者改调边卫。其余已发觉。未发觉。已结正。未结正。事无大小。咸赦除之。敢有以赦前事相吿言者。以其罪罪之。谢恩。拜兴。拜兴。山呼。〔小生〕万岁。万岁。万万岁。〔众下末见介小生〕叫左右的请过圣旨誊黄。安排筵席。管待天使。〔末〕这礼不消了。下官还要别处开读。岂敢久稽。就此吿辞。不辞驿马凌风雪。要使函囚见日星。〔下小生〕分付禁子。把监中重囚带出来面审。其徒流犯人名姓无赃的径自释放。若有赃的也召进来。召保发落。〔左右介丑净小外生扮囚上〕丹凤衔恩至。苍鹰狱吏淸。风云生瑞色。桎梏动欢声。〔见介左右〕犯人当面。〔小生〕取监簿上来看。〔看介〕一名赵甲。为恐吓诈财事。问杖一百。徒三年。有给主赃银三两。〔丑介〕押小人出去变产就完。〔小生〕一名钱乙。为侵欺钱粮事。问大同卫充军。有还官银五十七两。〔净介〕小人监禁多年。家产尽绝。蒙大老爷查勘明白。申过上司了。〔小生〕一名孙丙。为谋财杀命事。问斩罪的。你该免死充军。〔小外外〕多谢大老爷方便。〔小生〕一名王楫。为杀伤长官事。问绞罪的。你也该免死。原系郧阳军。该调边卫。〔生〕多谢大老爷方便。〔小生〕叫左右的。将赵甲钱乙。召保在外。待赃银完日发放宁家。孙丙管押在外。佥批起解。都带出去。〔丑净小外谢介〕感谢大老爷恩德。极知幽犴无留系。更约冥鸿有定居。〔并下小生〕王楫该调边卫。就点一名解子进来。〔左右介外上〕捷足奔驰苦。公文解递劳。〔见介〕大老爷有何差遣。〔小生〕你解那军人王楫改调剑南卫去。〔外〕理会得。〔带生起介小生〕慈章遥播仁恩广。率土须教狴犴空。〔下末上〕天道昭昭在。人心岂可欺。到头终有报。来早与来迟。且喜王济川遇赦。改调剑南。特来送别。〔生〕叶长官。小生久荷恩养。未有寸酬。今蒙大赦。改调剑南。正欲回家。率领妻子。到宅拜谢。〔末〕可怜王先生。你兀自不知哩。〔生〕一向在监。其实不知。〔末〕令正令郞的事。不好说得。恐你伤心。连日隐瞒在心。如今你要起程。不得不说了。〔生〕有何缘故。〔末〕前日令正进监来。只因你把我那句话儿说与他了。次日有人遇见你令正呵。</p><p>【刮鼓令】携儿走市坊。到邮亭。遇陕商。辄把与螟蛉为嗣。割恩情。最可伤。〔生悲介〕好苦。把我孩儿卖去。为甚缘故。〔末〕端是重糟糠。独登太和峯巓不返。〔生〕他去上边。做甚勾当。〔末〕言之不忍。〔生〕有言就说。〔末〕投渊求死表纲常。〔生惊介〕我荆妻去投渊寻死。有人救么。〔末〕仓卒之际。有谁来救。芳魂早赴窈冥乡。</p><p>〔生悲介〕天那。眞痛杀人也。〔哭倒介末扶起介生〕</p><p>【前腔】妇人欠思想。泥一言。枉自亡。使吾心不胜哀痛。离恨如同天地长。我那九龄的孩儿呵。当幼穉。去边疆。知伊此生如何长养。〔恨介〕我那妻呵。若没李克成张有德二贼害我。谁承望今日凤悲凰。这荼毒没齿岂能忘。</p><p>〔外〕王先生。你的寃情不止叶长官知道。满城人都是怜悯的。幸得皇天有眼。那李克成张有德二人俱被天雷打死。家中各被天火烧尽。这是天公替你报雠了。〔生〕果是如此。小生又何怨尤哉。〔合〕</p><p>【前腔】无端遇暴强。致纷争。陷禁墙。诬服了恁般刑辟。幸今朝荷恤章。免死戍边方。〔生末拜介〕凉凉此身飘然长往。愿期他日叙行藏。手分携各自泪汪汪。</p><p>人生最怕堕危机。</p><p>谁谓天公杳不知。</p><p>善恶报明寃已雪。</p><p>愿君此去锦衣归。</p><h2 id="第二十九出-纩衣得诗" tabindex="-1"><a class="header-anchor" href="#第二十九出-纩衣得诗" aria-hidden="true">#</a> 第二十九出 纩衣得诗</h2><p>【瑞烟浓】〔小外上〕警罢铜鱼。边境乍收烽火。旧日江山幸安堵。风尘奔走。九死内一条生路。躭误。分明是神龙幽卧。</p><p>山水途中沈。边荒客裏身。徒多乱离意。不见乱离人。小生陈时策。自幼与王济川孙天彝二友相交。谈经论道。以图进取。不料济川被荆湖勾补军伍去了。天彝又与我在乱军中失散。彼此各无消息。止存小生一身。奔走风尘。周流险阻。今到剑南地方。投充军士。欲图寸进。不知天意如何。〔叹介〕金革之事。非儒生所为。然世治用文。世乱用武。岂可守株待兔。幸得大元帅杨公。收在部下差用。每蒙靑目。前日拨去守堡。偶杀达贼首级一颗。已蒙元帅在纪功本上带我名字。待旨意下来。必有冠带了。若得冠带。便可立功。所谓五谷不熟。不如■〈禾夷〉稗。目下秋深。天气渐冷。昨闻京中解到纩衣在此。不知几时分派。且待同伴军士们来。问他便见端的。〔外丑净上外〕云迎出塞马。〔丑〕风卷渡河旗。〔净〕圣主安边计。〔合〕年年赐纩衣。〔相见介小外〕列位。每常只愁汗马之劳。今日为何欢天喜地。〔众〕我们不为别事。只因天寒身冷。无甚穿着。昨日纩衣已到。如今帅府委官赉来。唱名给散。为此欢喜。特来相报。〔小外〕多蒙列位好意。感谢感谢。〔众〕你看人声喧嚷。想来委官到也。〔左右捧衣随小生上〕</p><p>【风马儿】宣播恩波。为戎行劝勤惩惰。</p><p>〔见介小生〕你众军士们好了。天气初寒。就有纩衣之赐。朝廷不曾亏你。〔众〕养军千日。用在一朝。无事之时。小人们受朝廷的恩惠。有事之时。朝廷用小人们的心力。〔小生〕你们旣知这个道理。则上之使下。下之事上。各得其道矣。叫左右的把纩衣点件数。唱名给散。〔左右介小生〕一名李丁。〔外介小生〕一名周戊。〔丑介小生〕一名吴巳。〔净介小生〕一名陈时策。〔小外介小生〕陈时策。你前日有一功。帅府已申奏去了。旨意下来。就有冠带。你便是我们的同僚了。〔小外〕多谢老爷抬举。〔小生〕</p><p>【排歌】甲马初安。疮痍始苏。王家以尔荣枯。推衣挟纩遍包罗。海宇沾濡雨露多。〔合〕挥雄剑。奏凯歌。锦貂金勒上神都。威强虏。御远胡。万年盘石壮皇图。</p><p>【前腔】惨淡风尘。春秋几过。须知奋励干戈。恩波浩荡及吾徒。浃髓沦肤感不磨。〔合前小外〕</p><p>【前腔】乍解儒冠。聊充武夫。悠悠自赴交河。笑谈油幕运鸿谟。未数当年牧与颇。〔合前左右〕</p><p>【前腔】上下相交。君兵素孚。阴阳会合冲和。金汤遥制势非孤。万里腾欢起啸哦。</p><p>〔合前小生〕明早众军士都到帅府前取齐。随我进去谢恩。〔众〕理会得。〔小生〕朝廷推惠远。〔左右〕边塞感恩深。〔众〕自愧何能报。〔小外〕惟精裹革心。〔并下小外吊场〕天气渐寒。正有这件衣服赐来。一冬之计。不足忧矣。〔看衣介〕你看这件衣服。线也缝得密。绵也着得多。比别件不同。可喜可喜。〔摸衣介〕好古怪。衣服内像有些纸的。是何缘故。待我把头上簪儿。挑开线缝。取出一看。便知分晓。〔挑衣介〕阿呀。元来是一首诗。〔诵前诗介〕此诗立意温醇。措词雅丽。乃才女子也。不意宫壸之中。有此人物。当于班婕妤韩夫人辈求之。欣羡欣羡。争奈君民相隔。霄壤悬绝。不能与他厮见。若有升天缩地之术。亦不失此奇遇也。可叹可叹。</p><p>【三换头】宫词写诉。喜得才情俱可。是谁家毓秀。有这般丽娥。空縻靑琐。未承恩。成间阻。苦凄淸难消怨魔。因此题诗。缝在衣内。嫓美题红意。风流直恁多。〔合〕千里神交。未卜姻缘事若何。</p><p>他道蓄意多添线。含情更着绵。足见加厚之意。诵之再三。宛如对面。可爱可爱。</p><p>【前腔】着绵添线。如经平素。心盟尽吐。想天敎致吾。机通因果。虽则如此。你在宫庭。我在边塞。这殷勤眞坎坷。望天涯仙凡异途。你今世敦妻道。我来生是丈夫。</p><p>〔合前〕且住。我到忘了。追想当初在家之时。同王济川孙天彝往访术士袁天纲。他相王济川有难。其言已验。他相我有一桩奇遇。莫非正应着此事。岂偶然也。</p><p>【前腔】人生得失。皆有前数。况婚姻际遇。谓非系命何。天纲先许。道牵丝来御府。得宫词其言乃符。我想红叶题句。终得遂良缘。纩衣寄诗。岂不成佳偶。从古皆云有。而今岂遽无。〔合前〕</p><p>着意缝衣寄短吟。</p><p>神交千里已知深。</p><p>芦花月白难寻路。</p><p>水底捞针岂见针。</p><h2 id="第三十出-师徒传习" tabindex="-1"><a class="header-anchor" href="#第三十出-师徒传习" aria-hidden="true">#</a> 第三十出 师徒传习</h2><p>【鹊桥仙】〔小生上〕幼抛父母。远离乡井。十载螟蛉依本姓。就中款曲未全醒。彷佛似追风逐影。</p><p>亲恩眞罔极。晨夕当无违。不幸我生初。道路成艰危。孩提轻永别。怙恃他庭帏。肆尔有二天。十年不可归。白云连碧草。萦此终天悲。小生王九龄。本涿州人氏。因随父母荆湖从军。父亲为事在狱。母亲将我卖与陕西商人王子循为螟蛉子。那时方年五岁。虽有知觉。尙多蒙懂。但记得父母姓氏而已。其中事体。不能端详。〔悲介〕临别之时。母亲将明珠一颗。系我颈上。来此十一年。今已十六岁矣。〔看珠介〕珠虽在此。不知我父亲曾出狱否。母亲能无恙否。物是人非。岂胜伤感。深亏这边爹妈。看待胜似亲生。且不改我名。实寓爱礼存羊之意。不幸三年前爹妈相继沦亡。〔哀介〕使我举目无亲。最可哀痛。哥哥王嗣宗原是爹妈外甥。我未来时先已怀抱在此。长我一岁。故此待之为兄。叵耐此人愚顽。时常与我抵触。每自含忍。连年请冯先生在家教习举业。喜得功深博约。理极精微。从此奋发。取靑紫如拾芥。两日先生有事。不曾来馆。今早哥哥自去请他。此时想必同到来也。〔外丑上〕</p><p>【破阵子】〔外〕绛帐春风迥。门墙桃李盈盈。〔丑〕灯窗扞格难寻讨。空负河汾北面名。〔合〕功深道自生。</p><p>〔外〕道统绵延寄白头。光风霁月应蒙求。伊周气槪生来壮。孔孟文章老未休。〔相见介外〕连日限你们课程。曾完否。〔小生〕道无终穷。学无止法。故君子以勤励不息自强。以怠惰荒宁为惧。先生去后。所限课程。学生俱已完了。〔外〕君子深造之以道。欲其自得之也。课程虽完。不知你心中所自得者何如。〔小生〕先生在上。听学生吿禀。</p><p>【桂枝香】人须率性。功当取正。从来两字知行。皆是由贤入圣。〔外〕士希贤。贤希圣。义理同出于一原也。〔小生〕这一原义理。这一原义理。惟在通融斯盛。支离斯病。〔外〕知此二者。可谓明矣。明则可至于诚。〔小生〕毕竟悟诚明。方见简易工夫尽。不枉担簦负笈情。</p><p>〔外〕王九龄。你体认亲切。铺叙详明。作圣之阶。宛然在目。功名不足言矣。忻羡忻羡。〔小生揖介〕谨受教。〔外〕王嗣宗。你的课完了么。〔丑〕实不相瞒。家中有事。课尙未完。〔外〕你胡说。一般兄弟两个。他的完了。你又以家事为辞。〔丑〕家事任长。比兄弟不同。〔外〕课程不完。此是暂时事。你且把平日所学一讲。〔丑〕先生在上。听学生吿禀。</p><p>【前腔】伏承严命。谨当遵听。抠衣唯诺明经。指望文场驰骋。〔外〕明经将以致用也。须加些工夫便好。〔丑〕这心猿意马。这心猿意马。操存靡定。斯些弗静。〔外〕旣是这等。你的前程安能远大。〔丑〕何必问前程。几年枉却春风坐。谁信蓝中可出靑。</p><p>〔外〕自暴者不可与有言也。自弃者不可与有为也。因你之言。观你之志。眞自暴自弃之徒。可叹可叹。你两个听我道。</p><p>【前腔】雍先持敬。参勤日省。要将心法常惺。模范昭昭如镜。凡人之心。操之则存。舍之则亡。论存亡操舍。论存亡操舍。可见天人交胜。遂至贤愚莫并。因此重丁宁。你两个须知道。涓流可积沧溟大。拳石能崇泰华成。</p><p>〔丑小生揖介〕蒙先生教训。敢不勉励〔外〕王九龄。你工夫旣到。学问已精。正是明体适用之时。今当大比。可收拾赴京应试。〔小生〕领教。〔外〕王嗣宗。你工夫欠密。学问未纯。正好用功。方能有进。〔丑〕领教。〔外〕天色已晚。我且回去。明早来讲。求道每加操守力。明经须着讨论功。〔下丑笑介〕先生在此。甚觉拘束。先生旣去。有谁管辖。〔小生〕君子儒为己。小人儒为人。哥哥此言乃为人之学。非为己之学也。〔丑怒介〕小畜生无礼。我偏不晓得论语上这两句说话。你把来诮我为小人。我是土产的。到是小人。你是来历不明的野东西。到是君子。可恶可恶。〔小生〕朋友切切偲偲。兄弟怡怡。方纔小弟所言。只要哥哥做个好人。何必发怒。〔丑〕小畜生。我正要问你。你要做好人。在先生面前夸己之长。见得我不好。因此先生怪我。可恼可恼。〔打小生倒介〕打你几下。戒你将来。天色已暮。我去睡也。明灯难久坐。束卷且高眠。〔下小生起悲介〕天那。好苦。自家不肯读书。反怪别人说话。好生无理。〔叹介〕王嗣宗。你和我在此。都是螟蛉之子。苦苦做甚寃家。罢罢罢。此亦妄人。何足计较。自念靑春有限。黄卷无穷。当此长夜。再用些工夫。多少是好。〔看书介〕</p><p>【字字锦】含章自可贞。岂敢图侥幸。且向残编断简中神会而心领。书。我苦苦读你。只为功名之事。论功名。务在继晷焚膏。焚膏又恐成画饼。凄淸。黄昏寥寂。忽听得楼头雁声。悠扬惨戚。惨戚惊孤另。〔哭介〕我那爹娘呵。〔合〕猛可地泪珠倾。苦天涯人远。他在那裏凉凉踽踽。我这裏朝朝暮暮忡忡耿耿。怎能彀膝前欢庆。</p><p>〔丑上〕世上无难事。只怕有心人。王九龄你忒欺心。〔小生〕方纔你打了我。不与你计较。自在此看书。有何欺心。〔丑〕只为看书。见你欺心。〔小生〕我自看书。完我课程。干你甚事。说我欺心。〔丑〕小畜生。你会使乖。方纔把言语触我进去。自家看书。明日先生见我课程不完。又要责我。你便做好汉。可恨可恨。我偏要吹灭灯火。教你看书不成。〔吹灯介〕谋深莫措囊萤计。志切难加凿壁功。〔下小生〕怪哉怪哉。天下有这样不明之人。今日有这样不平之事。何可当也。今年大比。先生教我应试。因此用些工夫。谁想那寃家又来聒噪。吹灭灯火。如何看书。呀。你看外边明月满庭。皎然如昼。可喜可喜。不免将书向月下一看。未为不好。〔移坐看书〕</p><p>【前腔】蟾光正满庭。四顾如朝景。彷佛形神在广寒。践却琼瑶境。恁分明。只见简袠篇章。篇章句读。可覩似星。还赢偷光凿壁。且胜纱囊聚萤。休夸映雪。映雪无能莹。</p><p>〔悲介〕我不得事父母。看书何用。〔合前〕鸟飞反乡。狐死首丘。在物皆然。况人为万物之灵。岂无故土之思。早间先生命我收拾应举。意尙未决。今被王嗣宗恁般欺殴。其实难忍。目下勉强依栖。到后终无结果。不如乘此机会。打点起程。赴京应试。中与不中。卽往荆湖寻我父母。岂非一举两得。</p><p>十年恍惚梦中身。</p><p>踪迹萧条志未沦。</p><p>自古成人不自在。</p><p>果然自在不成人。</p><h2 id="第三十一出-辕门遇友" tabindex="-1"><a class="header-anchor" href="#第三十一出-辕门遇友" aria-hidden="true">#</a> 第三十一出 辕门遇友</h2><p>【醉扶归】〔外押生上〕逗荒烟衰草迷溪涧。乱排空剑戟翠巑岏。遍天涯跋涉恁艰辛。况秋声暗度魂将断。今朝目击剑南关。果然是地险连云栈。</p><p>〔生〕暮宿月留茅店影。〔外〕晓行鸡弄竹窗声。〔生〕相思千里难成梦。〔外〕磨蚁团团过此生。〔生〕一路行走。过了多少山水。经了多少风霜。今日纔到剑南。小生犯罪。势所不免。只是连累长官。不当稳便。〔外〕王先生。你说那裏话。你是被人陷害。我乃出于官差。皆不得已也。何必计较。〔生悲介〕小生前年到荆湖补伍。夫妻两口同行。今日改调剑南。妻死子离。孤身远路。形影相吊。教人岂不伤感。〔外〕王先生差矣。岂不知男子生。桑弧蓬矢。以射天地四方。何乃为此区区儿女之态。况彼一时。此一时也。客旅之中。悲之何益。〔生〕长官。承教了。〔外〕说话之间。不觉已到帅府门首。〔生〕呀。你看三秋风色。万里霜威。眞似鈇钺鎭也。如今辕门紧闭。想元帅老爷尙未升堂。只得在此伺候开门则个。〔小外行上〕</p><p>【前腔】纩衣中偶得题红简。苦元戎下令究根源。急跄跄匍匐诣辕门。论吉凶未卜应相半。些须词句出无端。敎人局蹐多惶汗。</p><p>小生前日在纩衣中得了宫女之诗。元帅老爷知道。传令要小生亲賷此诗赴见。只得早来到此。呀。辕门未开。且在此竚立。待元帅老爷升堂。然后进见。〔生〕那来的好似陈献夫模样。〔小外〕那人好似王济川模样。〔生〕阿呀。果是陈兄。〔小外〕天那。果是王兄。〔外〕他乡故知。情同骨肉。天下有这般适然之事。〔生小外抱哭介〕</p><p>【哭相思】数载金兰成远盼。何期萍聚重相见。</p><p>〔小外〕王兄。你在荆湖从军。因何又解来此。〔生〕陈兄。一言难尽。小生自到荆湖。蒙帅府怜我儒生。不发差操。止令管写军前文册。不想营长李克成戏侮荆妻不从。我与殴打。被他诬吿做部军杀伤长官。问成绞罪。今蒙恩赦免死。改调来此。〔小外〕老嫂令郞何在。〔生悲介〕荆妻见我刑期已近。径将小儿卖与陕西商人。投渊而死了。〔小外〕可怜可怜。命该如此。请免愁烦。〔生〕这也罢了。但老母舍妹在家。陈兄临行。必知安否。〔小外〕令堂在宅。小弟常同孙天彝候问。不想朝廷要取宫女。本州岛举报令妹。充选去了。〔生悲介〕好苦。舍妹旣选入宫。老母失倚。〔小外〕王兄兀自不知。更有一言。不得不说了。〔生〕陈兄有话就说。〔小外〕安禄山之乱。城郭丘墟。人民逃窜。令堂与韩妈妈同行。小弟与孙兄相遇。各被乱兵赶散。彼此不知下落。〔生哭倒介〕天那。岂不痛死我也。〔小外扶起介〕王兄请苏苏。〔生〕一家骨肉。冰消瓦解。终天之恨。何时能雪。〔小外〕王兄。你纔离囹圄。又调远方。急切不能顾盼。且待踪迹少定。然后打探音信未迟。〔生〕请问陈兄。何以到此。〔小外〕避兵流落于此。弃文就武。蒙元帅老爷靑目。尽好建功。〔生〕孙天彝今在何处。〔小外〕乱中失散。尙未通问。〔生悲介〕吾三人为同窗。情关休戚。谁料多故。彼此辽绝。可伤可伤。〔小外〕孙兄乃间世之英。非匏瓜之类。自能见机而作。不必挂怀。〔丑上〕鼓角声催巫峡晓。旌旗影照锦江春。遥传虎帐金符令。万里寒风泣鬼神。自家乃帅府中军听事官是也。蒙元帅老爷分付。有机密事情在内。不得工夫坐堂。凡一应投文人役。俱过来听传发放。〔外生介丑〕你们是甚么事。〔外〕小人是荆湖道郧县解军调卫的。〔丑〕只递文书进去。待老爷照验发落。〔取文介〕起去伺候。〔小外介丑〕你是甚么事。〔小外〕小人是纩衣内得宫女诗的。奉老爷钧旨要看。特送在此。〔丑〕你姓陈么。〔小外〕小人便是。〔丑〕可喜可喜。你前日斩首级一颗。昨日旨意下来。着你冠带。月给俸米二石。待后有功。不次擢用。〔小外〕谢天地。〔丑〕你那宫女的诗。今早老爷要看。递来我送进去。〔取诗介〕只在此少待。我进去传老爷钧旨发放你。阃外传消息。军前听处分。〔下生〕陈兄。你纔说甚么宫女诗。〔小外〕旧规边军纩衣。都是宫女缝做。小弟分得一件。内有诗一首。元帅要看。特取进去。〔生〕愿闻其诗。〔生诵前诗介生〕看此诗句甚新。意甚厚。可以追踪韩夫人故事。〔小外〕红叶有逆流而上之灵。纩衣岂能及此。〔丑上〕谈笑风生白羽扇。指挥霜肃碧油幢。奉老爷钧旨。荆湖道郧县解到军人王楫。着中军分拨差操。解子领批回回去。〔与外批介丑〕陈时策所得宫女诗。事关禁庭。法不当隐。奏闻定夺。〔生小外〕多劳动了。〔丑〕今日完公干。〔外〕明朝向旧途。〔并下生〕小生脱死到此。谁料今日得见陈兄。</p><p>【素带儿】欢相遇。不觉眉峯倏解攒。一便似甘雨顿消蒸旱。心愁有万般。把方寸几微且暂宽。陈兄。我和你在此相遇呵。穷途伴。折冲御侮。共定天山。</p><p>【升平乐】〔小外〕吾愿。笑谈油幕。使名冲云汉。功盖尘寰。镌钟铸鼎。要保国祚如盘。〔生〕大丈夫立志之秋。固当如此也。〔小外〕能拚。忠肝义胆誓无刊。庶不负王家藩翰。王兄。我和你呵。那时方可并辔联驱。昼锦荣还。〔生〕</p><p>【素带儿】微躯乍隶官。图功孔艰。〔小外〕军前立功。不全在力。只须谋略。〔小外〕胸襟内有千万甲胄牢拴。〔小外〕王兄韬略素闲。成功特易。〔生〕虽则如此。只恐小生命薄。天心为我悭。怎能彀连城赵璧完。〔小外〕军旅之事。上前有功。若听天命。则此心便懒了。〔生〕非心懒。深知戎服。不比儒冠。〔小外〕</p><p>【升平乐】须看。从来豪杰。皆扬于行伍。凌烟图赞。王兄。你是雄材伟略。眞不忝提戈戡乱。〔生〕虽有抱负。我和你是一介武弁。那得兵权到手。〔小外〕兵权。管敎万里跃金鞯。猛可地干旋坤转。方见书生奋发。凤翔龙变。</p><p>【尾声】〔生〕些须款曲醒愁眼。〔小外〕莫把功名当等闲。〔合〕愿取不日军惊筑将坛。</p><p>年少从军意气闲。</p><p>也胜局蹐着儒冠。</p><p>凭君仗剑勤王事。</p><p>要写功名久远看。</p><h2 id="第三十二出-举途乡谊" tabindex="-1"><a class="header-anchor" href="#第三十二出-举途乡谊" aria-hidden="true">#</a> 第三十二出 举途乡谊</h2><p>【满庭芳前】〔末上〕兵火惊心。风尘迷眼。飘零数载萍身。光阴如梦。不见梦中人。九陛招贤在迩。要乘时射策金门。行看取靑天缥缈。云内见麒麟。</p><p>落落风尘已十年。故人踪迹各萧然。云山满目知何处。羁思浮眉蹙两尖。小生孙纲是也。向因安禄山之乱。飘流数年。此身如寄。可叹可叹。自幼与王济川陈献夫为友。不幸济川往荆湖从军。献夫在乱中失散。彼此杳无音信。如何是好。小生功名未遂。志气不衰。今当大比。只得又来赴试。以毕终身事业。但不知天意如何。远远望见几个朋友走来。想亦是赴试的。待他同行。却不是好。〔小生丑净行上〕</p><p>【满庭芳后】〔小生〕关山经历尽。只见行囊络绎如云。从敎胸次吐首对枫宸。〔丑净〕若得宫花压帽。且赢他御酒盈樽。〔合〕邀同契。金鞍飞鞚。驰骤杏花村。</p><p>〔相见介丑〕客裏西风又送迎。全凭诗酒慰凋零。〔末〕十年道路双蓬鬓。万里乾坤一草亭。〔净〕名利看来眞鹿梦。江湖到处有鱼羮。〔小生〕取靑自信明经出。应把恩荣冠众英。〔末〕请问列位高姓贵表。〔丑〕小子姓钱名买的。〔众〕愿闻命名之义。〔丑笑介〕列位问及。不敢相瞒。先父早丧。没有殡赀。先母将我卖与钱员外为子。得银安葬先父。改名买的。长大读书。考取进学。人都叫我做钱买的秀才。〔末〕岂不道秀才无假漆无眞。怎么钱买得。此位高姓贵表。〔净〕小子姓胡名涂。〔众〕愿闻命名之义。〔净笑介〕列位问及。不敢相瞒。小子禀性愚鲁。用功忽略。每常看书。体认未眞。作文讲贯不切。大学题目做了中庸。论语题目做了孟子。一生在灯窗之下。不明不白。人都叫我做胡涂秀才。〔末〕岂不道小事胡涂。大事不胡涂。此位小朋友高姓贵表。〔小生〕小生王九龄。〔末背介〕好古怪。看那小朋友面貌。与王济川无异。姓名又与其子相同。不信天下人材。有这般偶然厮像的。但未知何方人氏。待我问他。〔问介〕仙乡何处。〔小生〕本贯陕西。〔末〕名貌虽似。籍贯不同。几乎错认了。〔小生〕乍会之间。何生疑想。〔末〕实不相瞒。方纔见尊容与我故友相似。姓名又同。为此伤感。〔小生〕敢问先生高姓贵表。仙乡何处。所谓故友者何人。〔末〕小生孙纲。本贯涿州。故友王济川。面貌与尊容无异。贤弟姓字。又与他乃郞相同。为此致疑。〔小生〕先生旣与王公为友。必知其行藏。如今王公安在。〔末〕荆湖从军。已十年矣。其时乃郞尙幼。屈指计之。目下与尊庚相彷。〔小生〕若是这等。先生是他东家了。必知其妻姓氏。〔末〕怎么不知，他妻是郭氏。〔小生拜介〕襁褓之别。历履失详。若非明教。几失瞻仰。适间老叔所言。卽小侄也。〔丑净〕客途邂逅。偶得故人聚首。可喜可喜。〔末〕令尊在荆湖从军。为何贤侄又改籍陕西。〔小生悲介〕家父被人诬陷在狱。家母将小侄螟蛉与陕西商人为子。幸是同姓。不改其名。〔末〕彼此远隔。各不相知。可怜可怜。〔小生〕小侄此行。虽图应试。实欲寻讨父母下落。且俟应试之后。中与不中。必往荆湖。〔末〕贤侄此去。必然高中。小生忝为同榜。〔丑净笑介〕前程暗如漆。方纔乍会。那裏就知同中了。〔末〕是有个缘故。十年前与他令尊和陈献夫往访术士袁天纲相面。说他令尊有远戍之苦。缧绁之寃。十年之后。与陈献夫俱以军功致贵。说小生与王贤侄同榜进士。那时王贤侄纔四岁。今日偶遇。说起来历。前言皆验。幸得与王贤侄同行应试。正当十年之期。为此妄想。不觉失言。列位休怪。〔小生〕若得如此。家父与陈叔必有出身之日。〔丑净〕袁天纲乃术士之通神者也。他许二公同榜。定然定然。〔末小生〕惶愧惶愧。说话良久。有稽路程。〔丑净〕须索趱向前去。〔末〕请行了。</p><p>【甘州歌】出潜离隐正宾兴。多士道路纷纷。天开文运。看取五云辉映。功名已际观光会。轩冕当怀拾芥心。〔合〕词锋利。学海深。靑霜紫电不沾尘。昌期近。喜气腾。春风头角羡峥嵘。〔小生〕</p><p>【前腔】诗书典雅文论。锦肠绣口。波澜滚滚。靑年英俊。都要披洒胸襟。梅花香暖催乘驿。桃浪春融快问津。〔合〕寻云路。奋鹗程。扶摇万里迈飞升。登金榜。夸玉笋。共期忠孝报君亲。〔丑〕</p><p>【前腔】龙头属老成。苦工夫积累。铁杵磨针。萧萧华发。那堪事业浮沈。图书跌宕悲时晚。灯火靑荧怯夜深。〔合〕同行李。少故人。平生款曲向谁论。心伤昔。眼望今。新科仍是旧精神。〔净〕</p><p>【前腔】林鸡混鹤羣。也随行逐队。扬翰延颈。文场鏖战。自觉才华通敏。杏园高咏锦标新。枫陛行瞻天表近。〔合〕三千字。五百英。乡评始信读书荣。南山豹。北海鹍。从敎变化动惊闻。</p><p>【尾声】向天衢平步稳。飙车拟度月中轮。又见剑气横冲万丈云。</p><p>喜赴玉京春。</p><p>文声起月评。</p><p>长安花夹道。</p><p>争看绿袍新。</p><h2 id="第三十三出-剿虏同功" tabindex="-1"><a class="header-anchor" href="#第三十三出-剿虏同功" aria-hidden="true">#</a> 第三十三出 剿虏同功</h2><p>〔众扮军校捧冠带上〕将帅得人成远略。英雄有泪奋鸿图。除秦破楚功名会。才费留侯一卷书。我们是剑南道帅府军校。昨夜飞报来说。关西堡被胡虏攻城。今早奉元帅老爷钧命。着陈先生冠带。就调我们一千军校。随他卽刻往彼征剿。论功升赏。迤逦行来。此间是他门首。不免径入。且住。前日是我们同辈。今日是他统属了。不免下礼相见。正是在他矮檐下。谁敢不低头。陈老爹有请。〔小外上〕</p><p>【翠华引】负剑先驱小试。微名已次诠除。窃得一枝聊寄。还期翱跃天衢。</p><p>〔众叩头介小外〕列位俱我同辈。何故行此礼。〔众〕昨夜飞报说关西堡胡虏攻城。奉元帅老爷钧命。着小人们一千名。卽刻随老爹往彼征剿。特送冠带在此。请穿着了。〔小外冠带介众递册介〕这是一千军士的花名年貌册子。〔小外看介〕且喜王济川亦在数内。此去功成。实致身之机会也。旣是这等。请他出来计议。卽刻起程。〔请介生上〕</p><p>【前腔】异地同侪相聚。未知何事欢呼。忽尔改观头角。兜鍪功业非孤。</p><p>〔相见介生〕且喜陈兄已冠带了。恩出龙庭。功存虎幄。他年系虏王颈以授辕门。此其阶矣。健羡健羡。〔小外〕王兄。岂不闻上马能击贼。下马能作露布。我和你的事业。正在今日。何待他年。〔生〕这许多军士俱有匆匆之气。敢问何也。〔小外〕王兄兀自不知。小弟方纔所言。正为此耳。〔生〕愿闻其说。〔小外〕见有胡虏攻劫关西堡城。帅府着小弟领此千军。卽刻往彼征剿。喜得老兄亦在此数。正好同心建功。〔生〕古人云。单于寇我垒。百里风尘昏。雄剑四五动。彼军为我奔。旣蒙陈兄提挈。小生岂怯此行。快去快去。〔小外〕军士们。去取两副盔甲来。〔众递盔甲生小外换介内介〕元帅老爷传令。从征官军卽刻赴敌。毋得延缓。〔小外〕军务旣紧。众军士们听我号令。卽刻起程罢。挽弓当挽强。用箭当用长。射人先射马。擒贼先擒王。〔众逐句应介内介〕关上飞报。胡虏见在四十里外烧劫民居。势甚猖獗。〔小外〕旣是这等。众军士可整肃队伍。杀向前去。〔众呐喊随小外生作转行介〕</p><p>【红绣鞋】霓旌天驷长驱。长驱。征声锐气盈途。盈途。扬利刃。控威弧。淸远塞。扫强胡。〔合〕手到处。血模糊。手到处。血模糊。〔并下净扮胡将领众虏上〕</p><p>【前腔】西戎威震边隅。边隅。冲锋势易摧枯。摧枯。攻铁垒。破金郛。焚市井。变丘墟。</p><p>〔合前净〕咱乃西胡大将骨朵儿朮是也。奉郞主命。攻打中原世界。昨夜已到关西堡城。杀戮人民。烧毁房屋。不计其数。所过之地。望风披靡。并没一人敢来与咱交战。咱好快活好快活。把都们。这裏是何所在。〔众〕此处已过关西堡了。离剑南城止不上四五十里。〔净〕旣无拦阻。可乘势倂力追杀前去。〔众应介并下小外生领众上〕</p><p>【前腔】中原赤子何辜。何辜。堪伤遭此烧屠。烧屠。挥甲胄。奋干戈。俘虏长。献神都。</p><p>〔合前小外〕你看征尘蔽野。杀气漫空。胡虏想已来近了。〔生〕我们且扎住人马。〔小外〕敢问何故。〔生〕以彼久疲之兵。临我方张之锐。不劳血刃。敌可擒矣。〔小外〕此以逸待劳。以静制动之法也。正是正是。军士们传令下去。把人马扎住。一字儿摆定。勿得擅动。待他来时。然后交锋。〔众应摆介胡虏上〕</p><p>【前腔】铜肝铁胆雄徒。雄徒。张牙露爪前趋。前趋。好解顿。打辣酥。歌得胜。醉穹庐。</p><p>〔合前交战擒虏介小外〕军士们传令。将斩获首级。计了数目。生擒者牢固绑缚。解送军门处决。其有功之人。各赴军正司纪录。明白。论功升赏。卽刻班师。毋得扰害地方。违者以军法论。〔众应行介小外〕</p><p>【四边静】腥膻羣丑凌疆域。黎元屡遭阨。玉帐运金符。貔貅奋威力。〔合〕不劳刃镝。须臾战克。歌凯振云铙。飞章奏王国。〔生〕</p><p>【前腔】玉骢纔试驰金勒。披襟建奇绩。系虏授辕门。干城倍生色。〔合前〕</p><p>破虏功成万垒降。</p><p>旌旗遥映蜀山苍。</p><p>圣朝隆爵颁恩赏。</p><p>麟阁行收第一场。</p><h2 id="第三十四出-因诗赐配" tabindex="-1"><a class="header-anchor" href="#第三十四出-因诗赐配" aria-hidden="true">#</a> 第三十四出 因诗赐配</h2><p>【转山子】〔贴上〕自叹红颜多薄命。恁孤寂长门。秋风紧团扇销魂。疎月映珠帘摇闷。把鲛绡染透啼痕。</p><p>妾少民家女。十六入深宫。箕帚不辞劳。针黹非不工。妾比曹大家。文艺聊能通。虽无绝代姿。颇与侪辈同。宫中罕次序。■〈梳，代木〉昵为卑崇。选妾今几年。未在宣召中。萧条金琐寒。蟋蟀吟西风。虫声意能了。道妾难言衷。逝景迫朱颜。恻恻览靑铜。奴家自从前日缝纫纩衣。偶题一诗在内。托物寓意。不知着在那一个有缘军士身上。一向朝思暮想。此心若有所感。形于梦寐之间。每日排遣不下。如何是好。〔叹介〕昨夜奴家忽梦自身化为一凤。立于殿下。又见一凤飞来。与我和鸣交舞。两两腾空而出。不知主何兆也。且待刘郑二姐来。相与推详之。便见分晓。〔老旦旦上〕</p><p>【薄幸】〔老旦〕恨杀昭阳莲筹声永。〔旦〕几见金炉香烬。漫自氤氲。〔合〕心愁如缕。因时牵引。</p><p>〔老旦〕妾自至深宫。转眼复几春。君王曾一顾。形似两未眞。歘如梦中遇。旣寤求无因。望望小羊车。不碾永巷尘。〔旦〕妾心与颜摧。薄命难具陈。含情立花底。差池愧芳辰。花秾会有谢。奚必悲妾身。但愿君身强。长对如花人。〔相见介老旦〕王家姐。你连日红光满面。丰采倍常。可喜可喜。〔贴〕久处深宫。常觉心緖不宁。神思困倦。有何喜哉。〔旦〕新愁旧恨。料得彼此同然。身羁无可奈何之地。只索排遣而已。〔贴〕奴家夜来得一奇梦。敢烦二位姐姐推详。〔老旦旦〕愿闻。〔贴说梦介〕不知主何兆也。〔老旦〕以凤求凰。乃夫妻谐遇之象。〔贴叹介〕身在禁中。安得有此。〔旦〕天下偶然之事。岂谓尽无。先朝太宗爷曾放宫女三千出去。倘后朝廷亦有此举。岂不应你梦兆。〔末扮内臣上〕追究缝衣女。根求寓翰情。万岁爷有旨。〔三旦跪介末示诗介〕此诗是谁所作。缝在纩衣内。为军士所得。昨日剑南道帅臣具奏此事。尔诸女之中。曾作此诗者。当直承认。毋得隐讳。〔老旦〕奴家刘氏如花。素不识字。未尝作此。〔旦〕奴家郑氏似玉。素不识字。未尝作此。〔贴看诗惊介〕奴该万死。〔末〕万岁爷有旨。饶你罪责。可将作诗之情。从实道来。〔贴叩头介〕皇恩浩大。曲蒙原宥。冒死敢言。</p><p>【三学士】物类洪纤知牡牝。自怜当永废婚姻。缝衣偶尔伤时事。故缪赋俚言意有存。〔扣头〕感荷王明原昧蠢。似朝阳照覆盆。</p><p>〔末〕万岁爷有旨。宫女王慧姬。赋词赡丽。造意温醇。虽寓怀春之私。不忘厚别之道。事固弗询。情实可矜。伊欲结后生之缘。朕为谐今世之配。特赐放出宫。着兵部量备衣饰。差人护送至剑南道。给与冠带军士陈时策为妻。谢恩。〔贴叩头〕万岁。万岁。万万岁。〔末〕王家姐。你眞是大造化。可贺可贺。</p><p>【前腔】钦赐姻缘成合卺。祇为恁义重人伦。纩衣诗句通芳信。恰正与御水流红美并论。此去巫阳云雨近。王家姐。你那时节呵。要晨昏感圣恩。〔老旦旦〕</p><p>【前腔】卿家梦兆眞有准。〔末〕他又得何梦。〔老旦旦〕随一凤自化凰羣。翱翔双出宫城外。〔末〕这是夫妻谐偶之兆也。〔老旦旦〕须信是应在前生系赤绳。〔悲介〕王家姐。我们和你相处几年。情同骨肉。今日呵。骤尔分携情岂忍。恨声呑。泪雨纷。〔贴〕</p><p>【前腔】托物鸣衷诚可哂。谁承望感动明君。推恩锡类成吾愿。〔末老旦旦〕王家姐。你今日之事。旷古奇逢。〔贴〕可知道从来事罕闻。〔悲介〕二位姐姐。奴家此别。后会无期。好苦。执手相看心隐隐。从今后呵。望云山。日几颦。</p><p>〔末〕人生聚散。自有定数。何必苦楚。王家姐作急收拾出去。</p><p>靑鸾飞入合欢宫。</p><p>紫凤衔花出禁中。</p><p>不是纩衣诗句好。</p><p>那知云雨在巫峯。</p><h2 id="第三十五出-廷对及第" tabindex="-1"><a class="header-anchor" href="#第三十五出-廷对及第" aria-hidden="true">#</a> 第三十五出 廷对及第</h2><p>【上林春】〔外上〕思遶风云。光依日月。司文柄棘围方撤。门墙桃李芬芳。尽是知名之杰。</p><p>北望天门拜冕旒。文光遥映五云浮。董生独对天人策。应慰王明如渴求。下官乃翰林学士是也。职居鳌禁。名重銮坡。黼黻皇猷。继先王之统緖。文章大笔。为后进之规模。驰道骎骎。堪夸独步。讲帷济济。可信知名。金马玉堂。梦熟黄粱富贵。冰瓯雪碗。才优靑琐精神。朝登瀛洲。暮赐莲炬。银钩势压蛟龙榜。玉佩声闻虎豹关。奉命省闱校文。率领中试举子。伺候临轩策问。众举子早来。〔小生末丑上〕</p><p>【红林檎】千佛经中名列。喜气盈颐颊。凤诏锦袍期夺。严跸听初传。卤簿胥陈设。靑云随步朝金阙。各要把此衷竭。</p><p>〔小生〕射策金门拜冕旒。〔末〕仙韶音振日华浮。〔丑〕纵横礼乐三千字。〔合〕尽吐忠贞应诏求。〔小生〕吾辈礼闱中试。且喜成名。〔末〕今日廷试。各陈所见。以备采纳。〔丑〕圣驾已升殿了。〔外〕廷试诸生。不得近前。只此敷对。〔小生末丑跪介外〕皇帝淸问。人君致保邦之道。固非一端。诸士子幼学壮行。必有得其要者。各扬言之。毋泛毋略。〔小生〕臣对。臣闻为政之道。务在于得民。感民之几。不外乎尙德。欲宣大化。当法先王耳。</p><p>【风入松】唐虞三代本摩渐。至于今为宪。伏愿皇上祖述尧舜。宪章文武。裁成辅相能无欿。使斯世斯民丕变。窃惟德之流行。速于置邮而传命。民之感化。沦于肌肤。浃于骨髓。不识不知。顺帝之则。无为而天下治矣。羡皡皡功归自然。保国祚固如盘。</p><p>〔外〕左边举子。有何策略。上前敷对。〔末〕臣对。臣闻为治必先于爱民。而爱民又先于节用。用足则本固。本固则邦宁矣。</p><p>【前腔】弥纶天地位相参。念下民昏垫。伏愿皇上目击时艰。躬行实政。轻刑薄税崇恭俭。及土木游畋胥免。窃惟得乎丘民。而为天子。国无兴作。则民不劳。国无征求。则民不困。衣食足而后教化行。礼义明而后知亲戴其长上矣。感德泽眞同海涵。指日见奏韶咸。〔外〕</p><p>右边举子。有何策略。上前敷对。〔丑〕臣对。臣闻国家之患。在乎北虏。而经理之要。急于预图。图之有要。则虏可制而患自止矣。</p><p>【前腔】作民元后宰中原。在华夷当辩。窃惟御外侮者。必主于内修。目今胡奴犯境呵。和亲不足以结其好。岁帑不足以释其贪。野心狼子欲无餍。伏愿皇上居安思危。以图治于未然。要足食足兵防范。武备旣修。边方自固。顺则绥之以恩。逆则示之以威。使知得天王分严。永稽颡向天南。</p><p>〔外〕诸省元之策。条对详明。识见超越。皆用世之才也。天颜甚喜。就有玉音传降。〔小生末丑〕多谢老先生提携。〔生净扮内臣旦贴扮女官捧冠服众作鼓吹上〕</p><p>【满园春】彩笔光生日正暹。胪传枫陛动观瞻。靑琐名香。丹墀恩宠。朱衣头点。</p><p>〔生〕奉圣旨。王九龄策意以德化民。是欲致于王道。诚宰辅之器也。特冠多士。可第一甲第一名。赐进士及第。授翰林侍讲。〔小生叩头介〕臣伏蒙圣恩。无任感戴。〔生〕孙纲以节用爱民立议。深得济时之略。可第二甲第一名。赐进士出身。授监察御史。〔末叩头介〕臣伏蒙圣恩。无任感戴。〔生〕钱买的意在安边。谋尊国体。占之他日。能当一面之寄。可第三甲第一名。授兵部员外郞。〔丑叩头介〕臣伏蒙圣恩。无任感戴。〔生〕鸿胪寺具鼓乐送状元归第。谢恩。〔小生末丑换冠带谢恩介〕万岁。万岁。万万岁。〔小生〕</p><p>【三段鲍老催】柴桑素寒。分含章终身自淹。文升御览。幸登庸荣生陛廉。天衢驰骋夸先占。英雄五百称豪赡。似荆山玉。郁浦珠。丰城剑。灵光瑞焰乘时现。〔合〕长安夹道花欲然。春风十二珠帘面。〔末丑〕</p><p>【前腔】神龙出潜。际风云飞腾广渊。靑钱中选。泥金信乡闾喜谈。几年文价光磨闪。一声霹雳乾坤撼。看蟾宫步。雁塔名。琼林宴。八珍异馔天厨荐。〔合前〕</p><p>【滴滴金】〔外〕宫袍柳色新醇染。杏苑欢声壮吟胆。玉骢蹀躞康庄遍。近嫦娥。依衮冕。瑜瑕不掩。红香十里人靑眼。人靑眼。追踪晁董何忝。〔合〕</p><p>【双声子】功名会。功名会。造物从公典。胸襟展。事业期。弘远荣两监。荣两监。须黾勉。须黾勉。效夔龙匡赞斯无圭玷。</p><p>【余文】都俞吁咈黄金殿。谁不庆当今文献。好把崇功振两间。</p><p>龙旗姓字动长安。</p><p>九陌人人走马看。</p><p>圣主勃兴图治急。</p><p>早输抱负济时艰。</p><h2 id="第三十六出-邮亭失珠" tabindex="-1"><a class="header-anchor" href="#第三十六出-邮亭失珠" aria-hidden="true">#</a> 第三十六出 邮亭失珠</h2><p>【赵皮鞋】〔末上〕服役在公门。差使日纷纭。南北东西走似腾。沿途不怕盘诘问。</p><p>自家是兵部一个军校。蒙正堂老爷奉圣旨着本部备办衣饰。护送宫女王慧姬到剑南道。配与军士陈时策为妻。批差我去。批上有脚夫朱快。官婆田氏。卽刻就要起程。不敢迟误。脚夫官婆走动。〔丑净内应上〕</p><p>【大斋郞】奉公文。不拘早共昏。登山涉水冒风尘。这番劳碌岂胜论。剑南迢递。又得来往十余旬。</p><p>〔见介末〕你是田氏。〔丑〕老身便是。〔末〕你是朱快。〔净〕在下便是。〔末〕本部批文已领。只等你们到了。请出宫女上路。〔丑净〕事出官差。势不容缓。长官。就此起程罢。〔末〕田妈妈。你去请王贵人出来。〔丑做请介贴上〕</p><p>【西地锦】自分终淹宫壸。谁期勑赐连姻。云山此去知遥近。依稀是梦中身。</p><p>偶寓纩衣诗。窃比题红叶。红叶缔良缘。衣亦成姻业。物虽不尔同。先后均一辙。感沐君恩深。皇图愿如结。〔见介末〕吿贵人知道。天色已明。请收拾上路。〔贴〕劳你众人。不当稳便。且到剑南。自行相酬。〔众〕俱是官差。何必计较。〔贴〕收拾已完。只索起程罢。〔行介〕</p><p>【朝元歌】纔离紫宸。平步莲鞋稳。白雾黄云。遶壑漫山滚。淡月疎星。残辉隐隐。追忆昭阳宫嫔。数载同幽。知心刘郑惟二人。从此断音闻。凄淸实可矜。〔合〕山遥水永。何处是剑南之郡。剑南之郡。</p><p>〔丑〕王贵人。</p><p>【前腔】幸恁初离机穽。如鱼脱饵纶。此去胜南金。得效于飞。鸳鸯交颈。愿取情隆合卺。凤瑟鸾笙。和鸣白首无替陵。窃羡戍边军。缘深谐此亲。〔合前贴〕</p><p>【前腔】堪羡浮踪不定。行行过几村。四顾景氤氲。目断萱荆。盈腔离恨。〔取珠看介〕都是明珠牵引。远听前林。数声啼鸟惊我心。行役苦生颦。茫茫将断魂。〔合前末净〕</p><p>【前腔】遥向天涯投奔。晴光荡紫氛。触景思难禁。行李一肩。回期无准。渐觉形疲神困。忽见河滨。渔樵彼此赓唱频。烟暝日垂曛。归鸦追及羣。〔合前〕</p><p>【尾声】去心忙。行步紧。望中河岸度城阴。今夜古驿孤檠暂驻轮。</p><p>〔贴〕这裏是何所在。〔末〕此是潞洲褫亭驿了。天色已暮。请王贵人进去安歇。明日早行。〔贴〕正是这等。〔失珠介〕</p><p>衔命连姻向剑南。</p><p>可知人在五云端。</p><p>今宵古驿愁相对。</p><p>炊尽黄粱梦怎酣。</p><p>〔净上〕人无横财不富。马无夜草不肥。今日挑了行李。走了一日。不胜劳倦。方纔见那宫女。怀中落下一物。不知是甚么东西。一时人众。不好拾得。如今安置他们坐地。我假托登东。独自出来寻取。多少是好。〔拾珠介〕阿呀。我道什么东西。原来是一颗明珠。想在宫中偷出来的。我拾他虽没用处。且带回去。换些酒肉吃也好。正是踏破铁鞋无觅处。得来全不费工夫。〔下〕</p><h2 id="第三十七出-赴婚遇兄" tabindex="-1"><a class="header-anchor" href="#第三十七出-赴婚遇兄" aria-hidden="true">#</a> 第三十七出 赴婚遇兄</h2><p>【凤凰阁】〔外上〕将星明现。赫赫中原垣翰。张皇鈇钺奋威权。大纛高牙掣电。整顿江山。听辕门凯旋。</p><p>〔玉楼春〕蟠胸万甲英雄气。宣劳制阃驱天骥。三秋风色绣裘轻。千里霜威金斧利。西陲保障凭忠义。会布王明勤恤意。月高犬吠自安居。天尽■〈螕，豸代虫〉貅无警势。下官乃总制剑南道军务大元帅杨韬是也。素抱朴忠。蕴济世经邦之略。幸叨科甲。倾扪天捧日之诚。荐陟崇阶。允肩重寄。折冲千里。张国家九伐之威。决胜万全。奠山河四维之固。敢自偷安于帏幄。益惟补报于涓埃。每怀后乐先忧。殊甚夙兴夜寐。效虞庭振旅。舞干羽以来不臣。如周室修文。归马牛而示弗用。正是刘琨坐啸风生苑。谢朓裁诗月满楼。向有胡虏攻打关西堡城。随遣冠带军士陈时策。领兵一千。赴彼征剿。不料他有新到军士王楫协力奋战。遂能克敌。已将此功飞奏朝廷了。待旨意下来。定有升赏。〔小外生上〕</p><p>【步蟾宫】〔小外〕平胡功就返金鞯。山倚秋空剑气寒。〔生〕姓名上逮建章边。行看稽颡皇宣。</p><p>〔相见介外〕你二人奋志勤王。不负遗大投艰之托。宣威克敌。足征长驱远驭之材。他日分节制于三边。寄干城于万里。此其选矣。下官不胜欣幸。〔小外生〕某等器非弘远。幸荷提携。谋本迂疎。误尘任使。窃效些须之力。偶成尺寸之功。过辱吹嘘。奚胜愧悚。〔外〕前日报捷之后。已将你二人功次。飞奏朝廷去了。不日旨意下来。定有升赏。〔小外生叩头介〕感谢元帅不尽。〔左右介〕禀老爷知道。朝廷勑使到了。〔外〕叫中军官快排香案来迎接。〔小生捧诏上〕九虎天关明日月。五云丹凤下丝纶。皇朝特重安边计。宠锡恩荣报懋勋。圣旨已到。跪听宣读。〔外小外生跪介小生〕皇帝诏曰。朕惟为国求贤。固大臣协恭之道。论功颁赏。尤当宁旌劝之机。迩者总制剑南道军务大元帅杨韬奏称。冠带带俸官校陈时策。参谋军士王楫。秉心赴敌。合力宣劳。殄灭凶残。事同拾芥。肃淸土宇。势若轰雷。欢声洽于万夫。胜气横于千里。用彰懋绩。宜锡殊恩。兹特授陈时策为平虏将军。分鎭剑南东道。王楫为靖虏将军。分鎭剑南西道。仍听大元帅节制。其余有功军人。每功给银五十两充赏。谢恩。〔外小生生叩头介〕万岁。万岁。万万岁。〔小生相见介〕叫左右的请过圣旨。分付中军官。安排酒席。管待天使。〔小生〕复命紧急。不敢久稽。就此吿别了。使节寻常铜柱外。天威咫尺玉阶前。〔下外〕二位昨是军中戍士。今为阃外命臣。势分相悬。恩荣可羡。叫左右的取冠带过来换了。〔左右递冠带小外生换介〕某等本葑菲下材。一旦蒙朝廷嘉典。自非大元帅援引之力。安能至此。受恩感激。抚己战兢。〔拜介〕</p><p>【皂罗袍】窃忝元戎推荐。使驽骀策励。骤尔驱前。战兢殊觉切冰渊。枕戈袵革惟黾勉。〔合〕文章炳焕。簪缨灿然。宣威耀武。干城允肩。从今谩把经纶展。〔外〕</p><p>【前腔】喜得英雄三箭。定天山。仍旧巩固如盘。诸蛮无事乐耕田。春风和气中原遍。〔合前贴丑末上〕</p><p>【谒金门】〔贴〕题纩怨。不道遂谐鸾选。幸荷昭阳恩命遣。特地寻仙院。〔丑末〕云拥嫦娥离月殿。今日星郞欢忭。〔合〕涉水登山来路远。缘情应不浅。</p><p>〔末〕吿贵人知道。此是剑南帅府了。喜得府门正开。不免进见。〔左右白见介末〕小人是兵部差来的。奉圣旨护送宫女到老爷麾下。赐与冠带军士陈时策为妻。〔贴叩头介外〕你就是作诗在纩衣内的么。〔贴〕奴家偶拂鸾笺。幸谐凤侣。虽蒙圣天子推恩之命。实本大元戎核实之章。奴家不胜感愧。〔外〕看你仪容雅饬。翰墨淸新。诚女中之杰出者也。昔为宫姬。今为命妇。亦无忝所生矣。吾当以礼相待。〔指小外〕这是陈将军。〔贴见介外指生介〕这是王将军。〔贴见悲介〕那将官好似我哥哥模样。〔生悲介〕那宫娥好似我妹妹模样。〔外〕朝廷赐与陈将军为配。你两下裏素未相识。为何下泪。〔生〕卑官有数年离怨。故触目惊心。偶然伤感。〔背哭介〕</p><p>【园林好】止不住盈盈泪涟。禁不过衷肠痛煎。〔细看贴介〕那裏有恁般颜面。与我妹并婵娟。苦双眼注将穿。〔贴背哭介〕</p><p>【前腔】猛省着鹡鸰在原。瞥见了荆花旧姸。〔细看生介〕难信道形容皆变。语音在似当先。把骨肉意空悬。〔小外〕</p><p>【忒忒令】这宫娥愁容可怜。平白地泪抛如霰。〔又看贴介〕细觑他行藏举止如曾见。莫不是梦中相善。枉敎我详顾盼。费踌蹰。想不起是何年。〔外〕</p><p>【前腔】见他们眉攒翠尖。听他们悲声呑咽。两下裏似尝聚首生缱绻。这几微令人难阐。秪落得心悒怏。泪潺湲。惊耳目。起猜嫌。</p><p>你两下裏倘有眞情。各宜实道。勿得隐讳。徒生饶舌。〔生〕卑官有一妹。向被选入宫中。绝隔数年。适见宫娥。年貌相似。故此感伤。〔外〕宫娥。你是何姓名。籍贯那裏。上有兄否。〔贴〕奴家王氏慧姬。原籍涿州。有兄王楫。见在荆湖从军。〔外〕若是这等。王将军正是你兄了。〔生〕阿呀。果然我妹妹。〔贴〕天那。正个是我哥哥。〔生贴近哭介〕</p><p>【尾声】同枝落落遭时蹇。讵料今朝赵璧完。信是骨肉悲欢意各专。</p><p>〔小外〕军旅之中。非哭泣之所。贤兄妹请省愁烦。且到私宅。再叙亲情。〔外〕因寓诗而成夫妇之礼。因行礼而合兄妹之情。旷古奇逢。于今罕见。难得难得。叫中军官取鼓乐轿马。送陈将军回去成亲。〔左右介生小外贴谢介〕</p><p>勑降仙姬下九重。</p><p>笑啼交集叙行踪。</p><p>今宵各把银缸照。</p><p>犹恐相逢是梦中。</p><h2 id="第三十八出-吉筵叙故" tabindex="-1"><a class="header-anchor" href="#第三十八出-吉筵叙故" aria-hidden="true">#</a> 第三十八出 吉筵叙故</h2><p>〔生小外贴丑吊场众扮乐人净扮宾相上送行介左右〕此是衙门首了。禀老爷夫人。请下轿马。〔众介净〕摈相磕头。禀老爷行礼。〔小外〕军旅之中。凡百不能周备。你可从简些。〔净〕得令。〔西江月〕绛烛高烧华屋。瑞烟香喷金炉。五云遥映锦模糊。褥隐芙蓉满座。屛展花丛孔雀。图开凤集高梧。玉人此日结丝萝。欣幸风流无数。请老爷夫人拜天地。〔小外贴拜介净〕〔西江月〕契合翠鸾好梦。夤缘红叶良媒。昭阳恩出圣心推。千里神交成配。路入桃源烂熳。桥横银汉昭回。巫山雨漫碧崔嵬。此际欢娱为最。请老爷大人望阙谢恩。〔小外贴拜介〕万岁。万岁。万万岁。〔净〕老爷夫人交拜。〔小外贴对拜介净〕请王老爷受礼。〔小外贴拜生介净〕伏以古者制礼。婚姻非受币不交。今也从宜。男女以及时为尙。肆在黄华之候。爰修红叶之缘。秦晋同休。成两姓绸缪之好。朱陈媲美。缔百年嬿婉之欢。凤鸾伫听于佳占。乌雀欢迎于巧夕。今日乃正伦之始。此时为倡道之初。琴瑟相调。葭莩共倚。宜其室。宜其家。允矣苹蘩之洁。俾尔昌。俾尔炽。愿言兰桂之芬。请老爷夫人就席。〔小外递酒介〕</p><p>【画眉序】灯月照佳期。罨画堂中绣筵启。喜仙姝今夕。共挽红丝。风光在珠翠丛中。和气满笙歌声裏。〔合〕一诗感动宸衷悯。成就百年姻契。〔贴〕</p><p>【前腔】天向此中移。千里魂交似鱼水。且杯衔合卺。喜色盈颐。妾应惭跨凤娇娃。郞何忝乘龙佳婿。〔合前生〕</p><p>【前腔】冰玉两相辉。此会须■〈扌弃〉共沈醉。把霞觞酬劝。笑语怡怡。正堪夸玉帛纵横。还可爱丝萝依倚。〔合前众〕</p><p>【前腔】香雾喷金猊。珠履三千艳罗绮。羡室家相称。琴瑟相宜。晚妆余镜掩红鸾酣飮处樽浮绿蚁。</p><p>〔合前生〕酒多了。可把席面撤去。且将家事一讲。〔众收介贴〕哥哥。奴家入宫数年。如隔尘世。不知母亲一向安否。〔生悲介〕我在荆湖。久未得见。可问妹丈。便知端的。〔贴〕相公。旣知家母消息。乞见教一番。〔小外〕夫人。听我相吿。</p><p>【江儿水】别后兵戈起。金汤顷刻危。生民涂炭难逃避。至亲转辗皆离弃。〔贴惊介〕曾见我家母么。〔小外〕乱军中见恁老母同韩姊。匍匐崎岖之地。〔贴〕好苦。我母亲那曾受这样惊恐。后来怎么。〔小外〕此后音稀。未审更栖何处。〔贴哭介〕</p><p>【前腔】聆此惊心语。令人倍惨凄。不觉魂飞魄散难存济。我那娘呵。最苦是桑楡遭末世。颓形寡迹知何寓。愿死相从无计。只隔烟水云山。母女一般愁緖。</p><p>〔生〕妹妹不必哀伤。待我差人。多方打探下落便了。〔贴〕哥哥在荆湖从军。何由到此做官。〔生悲介〕一言难尽。〔贴〕愿闻其详。〔生〕妹妹。我到那荆湖呵。</p><p>【五供养】命宫临否。蓦遇奸雄。调侮吾妻。你嫂嫂不从。我与那人争殴一场。就遭他鼠牙幷雀角。险健构虚词。〔贴〕他吿哥哥甚么。〔生〕诬吿我杀伤本管长官。律该绞罪。〔贴〕虽则如此。问官自有公道。〔生〕咳。说那问官怎么。罗吉偏私。锻炼成招拟死。〔贴〕那时嫂嫂侄儿。不胜苦楚。〔生〕你嫂嫂料我必死。先把我孩儿螟蛉为客嗣。自尽太和嵎。〔贴悲介〕嫂嫂弃了孩儿。先去自尽。可怜可怜。〔生〕死别生离。心如刃锥。</p><p>〔贴〕以后哥哥何由辩脱此罪。〔生〕朝廷因北斗之变。特颁大赦。我得免死。调卫到此。不想正遇妹丈。同往剿贼。有功得拜官爵。〔贴〕相公。你素称大儒。何不应举。乃在此处立功。〔小外〕夫人听我相吿。</p><p>【前腔】兵荒极矣。城郭丘墟。靡有孑遗。那时东奔西走。无计资身。只得弃文就武。来到此间。辕门为旅士。仗剑效驱驰。我与舅舅同去剿贼。戮力冲锋。克敌功奇。蒙元帅将此功申奏朝廷。舅舅授靖虏将军。下官授平虏将军。沾恩同拜爵。分鎭道东西。今日不惟我夫妻得合。又喜你兄妹相逢。骨肉悲欢。交幷此时。</p><p>【尾声】〔贴〕纩衣若不藏诗句。〔合〕那得相逢慰所思。犹恐音容眞梦裏。</p><p>〔生〕妹丈。你记得袁天纲之言否。〔小外〕所言皆验。毫厘无差。〔贴〕旣有此说。请言其详。〔生〕当初在家之时。术士袁天纲相我远行遇难。当重刑而贵。相妹丈飘流边塞。以军功而贵。〔贴〕果然皆验。得非神僊之流耶。〔小外〕不只此事。我与夫人成婚奇遇也曾断过。〔贴〕若是这等。奴家与相公姻缘。皆由天数。〔小外〕舅舅还记得一言否。天纲断我和你不由黄甲出身。今果然矣。他又断孙天彝与令郞同年进士。岂不应乎。〔生〕若据前事已准。则小儿与天彝必有好日子。</p><p>谈玄术士决将来。</p><p>妙应于今岂浪猜。</p><p>万事不由人计较。</p><p>一生都是命安排。</p><h2 id="第三十九出-珠传女信" tabindex="-1"><a class="header-anchor" href="#第三十九出-珠传女信" aria-hidden="true">#</a> 第三十九出 珠传女信</h2><p>【醉落魄】〔丑上〕资生欲觅蝇头利。悬帘市酒为恒计。算来强似荷锄犂。也觉得便宜。</p><p>老身在京城西市开酒肆。帮我侄儿营生。不想我妹妹与媳妇来此。求得袁天纲法力。招致七僧到我家。飮了两缸酒。朝廷知道。差内臣来宣他。他化作淸风。都不见了。次日司天监官奏称北斗不见。想就是七僧变化了。亏杀袁天纲奏劝朝廷。大赦天下死囚。因此我甥儿王济川改调边卫。又不知何地方。放心不下。终日被他婆媳妇两个在此啼哭。一个思量儿女。一个思量丈夫。老身时常劝他。兀自不肯宽解。可怜可怜。今日闲暇。不免请他出来消遣一番。多少是好。〔叫请介老旦旦上〕</p><p>【海棠春】黄耳久忘机。聚首长吁气。</p><p>〔相见介丑〕妹子甥妇。王济川遇赦。已得生了。你两个何苦啼哭。〔老旦旦〕虽得免死调卫。不知何处。远近好歹。为此伤感。〔丑〕说那裏话。我看你</p><p>【罗江怨】飕飕鬓已丝。斜阳易西。岂应旦夕儿女啼。人生能有几期颐也。甥妇你过来。若论你事姑之道。就养无方。不但供甘旨。〔旦〕妇人职主中馈。不供甘旨。还有甚的。〔丑〕元来你不知道。当初老莱子孝奉二亲呵。斑斓戏舞衣。斑斓戏舞衣。祇为着娱亲意。</p><p>生离死别。都有定数。从今已后。做婆婆的自当宽解。做媳妇的须要小心承顺才是。〔老旦旦〕</p><p>【前腔】终朝叹别离。难舒两眉。〔丑〕事出无奈。徒伤也何益。〔老旦旦〕衡阳迢递归雁迟。令人注瞬向天涯也。闷上心来。痛若伤流矢。哀至泪生。情不容已。当初韩娥之齐。鬻歌假食。闻声一里悲。闻声一里悲。哀衷不比含辛泪。</p><p>〔净上〕有地岑成岳。无根草不春。横财终日有。岂富命穷人。自家是军余朱快。前日蒙兵部差送宫娥往剑南。到褫亭驿前。那宫娥失落明珠一颗。被我拾取回来。没有用处。将去酒肆中换些酒食醉饱。不枉这场辛苦。〔行又住介〕且住。这件东西。元是宫中之物。倘被傍人看破。反惹是非。不当稳便。惟西市韩家最好。那妈妈时常见我指引些主顾作成他。并不和我计较。不如径往他家罢。迤逦行来。此间就是。〔见介丑〕朱快。你手中拿甚东西。〔净〕是一颗明珠。〔丑〕要他何用。〔净〕实不相瞒。连日没有生意。将来换些酒肉吃。〔丑〕拏来我看。〔净递珠丑看介〕妹子。你看这珠。好像你嫁时之物。〔老旦〕物之不齐。物之情也。不信有这等事。〔旦〕或者偶然相像。婆婆须用仔细看。〔老旦看珠悲介〕</p><p>【催拍】忽覩明珠旧辉。顿惊心不觉涕洟。〔净〕这珠是远来之物。只恐不是你家的。〔老旦〕双双随嫁赀。〔净〕元来你的珠是两颗。如今为何只有一颗。〔老旦〕有子从军。赠向边陲。〔净〕还有一颗。却在那裏。〔老旦〕有女之京。赠入宫闱。〔净〕虽是这等。你不要错认了。</p><p>旦〕亲手制。线组累累。分明是。复何疑。〔旦〕这珠莫不是婆婆与我夫妻的。〔老旦〕不是。这正是与你小姑带入宫的。已及数年。不知那人从何得来。〔丑〕你把这珠来历。从实一说。多换些酒肉与你。〔净〕列位奶奶听我吿禀。</p><p>【前腔】我本是公差健儿。送宫女剑南乍回。那宫女在褫亭驿前失落这珠。我便拾取。〔老旦〕你旣送他去。必知何方人氏。姓甚名谁。〔净〕是涿州王慧姬。〔老旦悲介〕天那。正是我女孩儿了。为什么官差你送他去。〔净〕托物传情。纩服缝题。〔老旦〕他题诗在纩衣内。后来怎么。〔净〕那诗分在一个军士。元帅知道了。申奏朝廷。感动宸衷。勑赐于飞。朝廷见了这诗。不只是饶他罪责。反给与那军士为妻。〔三旦〕也是传闻。恐不端的。〔净〕亲眼见端的无欺。〔三旦〕不信有恁般希罕之事。〔净〕如此事。古来稀。〔老旦〕</p><p>【前腔】荷得皇天鉴兹。于吾女不遽慭遗。〔丑〕我甥女虽嫁个军士。也得遂室家之愿了。〔老旦〕迟归幸有时。岂料囚凤。脱此金羁。克遂和鸣。其羽差池。今日裏骨肉驩虞。相庆幸。免嗟咨。〔旦〕</p><p>【前腔】怅忆双双系珠。昔姑氏分遗两儿。这一颗呵。今朝得所归。小姑有了信息。已慰亲颜。甚解忧思。那一颗呵。在九龄孩儿处。更适遐方。毕竟何之。〔哭介〕方纔见物是人非。怎禁得泪偷垂。</p><p>〔丑〕我晓得了。婆婆见这珠。添得一喜。媳妇见这珠。添得一忧了。</p><p>【前腔】论忧喜出于秉彛。在物情尤宜类推。双珠逢百罹。兄妹多艰。彼此分携。〔旦〕此珠一在一亡。不能无感。〔丑〕合浦终还。缓速难齐。甥妇不必愁烦。看此物旣着神奇。如赵璧有完期。</p><p>〔净〕伺候长久。韩妈妈打发我去吧。〔丑〕小厮取些酒肉。打发朱快去。〔净〕怕一顿用不尽许多。〔丑〕后次再来。〔净谢介〕</p><p>明珠今日报佳音。</p><p>水远山长无计寻。</p><p>莫向杜鹃啼处说。</p><p>不关愁者也消魂。</p><h2 id="第四十出-与珠觅珠" tabindex="-1"><a class="header-anchor" href="#第四十出-与珠觅珠" aria-hidden="true">#</a> 第四十出 与珠觅珠</h2><p>〔净上〕富贵从来别等伦。皆因造化不均匀。有福之人人伏侍。无福之人伏侍人。昨日将明珠与韩妈妈换酒肉吃了。受用不尽。今日正要去找帐。再吃他些东西。谁想兵部新任钱员外老爷拨差我跟随翰林王侍讲老爷。我们钱老爷是王老爷同年进士。见他淸冷衙门。乏人使用。故着我来伏侍。正是往役庶人义。官差不自由。只得住在此伺候。〔小生上〕</p><p>【缑山月】富贵逼人来。视昔诚霄壤。天涯双皓首。梦倚门闾望。</p><p>〔临江仙〕乍预曲江聚飮。坐先玉苟诸英。凤池随步路尘淸。雁行联北塞。鹍浪破南溟。十载依稀成一梦。此身虽在堪惊。几番搔首忆飘零。风寒红叶落。山障白云横。王九龄。忝中状元。官授翰林侍讲。且喜骥足先驰。鳌头独占。荣适如志。流官罕比。只是双亲沦落天涯。未知消息。昨已上表辞官。欲往荆湖寻取下落。料圣天子以孝治天下。必准此奏。待旨意下来。打点前去。〔看珠悲介〕珠。你出于蚌胎。留于龙颔。或能媚川。或能照乘。今而流在我手。终于埋没。那再有光明之日。可怜。</p><p>【解三酲】叹明珠当时悬项。又不是韫椟而藏。十年旦夕相偎傍。若左右就高堂。珠。你夜光何事偏投暗。合浦无期得复还。〔哭介〕空思想。虽知物是。人在殊方。</p><p>〔净低声介〕这颗明珠。比我前日拾的恰似一般。更无二样。〔小生〕朱快过来。你见我看这明珠。为何自言自语。〔净〕老爷问及。岂敢隐讳。小人向蒙兵部差往剑南公干。路上拾珠一颗。与老爷手中的相像。其间有个分离缘故。适见老爷有覩物思人之意。为此伤感。不觉失声。望乞恕责。〔小生〕我不怪你。且说有甚分离缘故。〔净〕旣是这等。小人大胆。敢借老爷手中明珠一看。便见分晓。〔看介〕阿呀。</p><p>【前腔】觑明珠果然相仿。〔小生〕你那拾的。知是谁人之物。〔净〕王妪物两颗联光。〔小生〕旣是双珠。为何又拆散了。〔净〕祇缘儿女难厮放。分赠别去遐方。〔小生〕他儿女往何处。作何勾当。〔净〕儿从补伍荆湖往。女选宫娥赴上阳。〔小生〕虽则相似。怕不是一样的。〔净〕同一样。垂紃系组。制度端详。</p><p>〔小生〕旣同一样。可取那颗与我看。〔净〕那珠虽小人拾的。今在韩妈妈家裏。〔小生〕你纔说是王老妪分赠与儿女去了。为何又在韩家。〔净〕那珠是小人拾取宫娥王慧姬的。拏去韩家换酒吃。不想韩家妹子王妈妈见了那珠。啼哭起来。小人问其缘故。方知宫娥正是他女儿。荆湖从军的正是他儿子。〔小生悲介〕天下有这等偶然之事。那妈妈还说甚的。〔净〕那妈妈知道女儿蒙朝廷赐与军士为妻。卽时转悲为喜。妈妈有个媳妇。反啼哭起来。〔小生〕又是为何。〔净〕因见那珠不是丈夫原物。思想孩儿没有下落。叫他名字。放声啼哭。因此小人知其委曲。〔小生〕他孩儿叫甚名字。〔净〕小人不敢说。〔小生〕但说不妨。〔净〕好古怪。他名字又与老爷尊讳相同。〔小生〕他也叫王九龄。〔净〕正是。〔小生〕他家在那裏。〔净〕只此城中西市卖酒。原是涿州人氏。数年前避兵来此。〔小生惊哭介〕天下事情怎么有这般相像的。可怜可怜。〔净〕老爷不必烦恼。若要的眞。待小人去唤那三个妇人来。当面一说便见明白。〔小生〕休胡说。只因你的所言。偶与我的所思相合。故此伤感。朱快。你听我分付。〔净〕老爷有何使令。〔小生〕你就将此珠再到他家。与那妈妈一看。又说换酒。看他有甚言语。我只在孙御史老爷衙内坐下。急来回报。〔净〕孙衙也近西市。小人领命就往。〔末上〕</p><p>【西地锦】枫陛新瞻天仗。兰台入手风霜。绣衣白简期寅亮。台斗夜吐光芒。</p><p>圣主崇儒术。贤士翼帝躬。立朝防触豸。行路避乘骢。笔底甘棠露。台端古柏风。钧衡眞事业。接武有夔龙。孙纲忝中王九龄榜进士。名在二甲传胪。官授监察御史。今日轮直收掌诸司奏章。见王九龄一本。辞官寻亲。圣上不准。特来报知。〔见介〕殿元。班马文章。夔龙礼乐。开经济于一时。寄纂修于千古。人生至此。眞丈夫矣。欣羡欣羡。〔小生〕孙叔与小侄禹门共跃。周制同荣。皇都联故旧之欢。宦籍擅功名之美。可谓遂所愿也。但双亲有故。十载无闻。〔悲介〕终日之间。愁肠九转。教人如何是好。〔末〕殿元且免愁烦。下官早间轮受奏章。见殿元弃官寻亲一本。奉圣旨。王九龄所奏。情虽可矜。职难擅离。旣云亲有定在。止合迎养。查无此例。不准所辞。〔小生哭介〕哀哀父母。生我劬劳。圣上不准此奏。则劬劳之恩。何由能报。〔末〕殿元不消啼哭。此事有何难处。你一面安心供职。一面差人迎请二亲就是。〔小生〕家父母是补伍军人。急切不能来此。况路遥别久。存亡未知。小侄愿弃此官。径去寻亲便了。〔末〕凡人未登仕途。由得自家主张。旣有官守。则进退不能绰绰矣。自当遵法。勿得任情。〔小生〕小侄岂不知此。但心中急于寻亲。何恤其它。</p><p>【高阳台序】怙恃惟隆。乾坤罔极。蓬踪两地飞泊。乍忝成名。忠孝岂应乖角。〔末〕父子主恩。君臣主敬。你若为恩而去。其如敬何。可请自加裁度。〔小生〕曾度。明王以孝先天下。怎说得慕亲为错。论纲常忠由于孝。何须适莫。</p><p>〔末〕殿元。下官忝为世交。颇知你父子之事。</p><p>【前腔】沦落。月暗螺冈。云深鹤禁。音容彼此寥廓。〔小生〕古人一日养。不以三公换。小侄尙未识父母颜面。而况于养乎。此心如何不痛。〔末〕无伤。有个古人。可比方你。〔小生〕愿闻。〔末〕汉骠骑将军霍去病。生而不知其父。后击匈奴。道出河北。始得与父相逢。传舍欢迎。仍遂膝前娱乐。你如今为朝廷命官。拘缚。须知此身縻宦籍。况又在文章台阁。殿元。看王言如纶如綍。奉依当恪。</p><p>〔小生〕孙叔。小侄此举。亦曾考古证今。〔末〕请道来。〔小生〕</p><p>【前腔】探索。祖子旁求。朱卿历访。都是孝思先觉。富贵忘亲。实为敎中夷貉。心怍。墨徒之爱由亲始。在吾儒顾安其薄。古人一举足而不忘父母。小侄身非出于空桑。顶冠束带。立于天地之间。列于缙绅之末。锦衣玉食。未识父母何等颜面。谓之人子可乎。便做到紫阁黄扉。何益于事。我效他们挂冠解绶。弃兹衔爵。〔末〕</p><p>【前腔】你落莫。十载飘风。两萍浮海。行藏未保如昨。〔小生〕因是这等。小侄亲自要去寻取。〔末〕圣上不允。你若去了。方命违君。暴虎自■〈扌弃〉徒搏。〔小生〕此心若得少尽。虽得罪于朝廷。亦所不辞。〔末〕言有可从。事有当重。殿元不要差了念头。关钥。忠言逆耳须斟酌。利于病怎嫌毒药。处事权宜。不独在你为然。虽古之豪杰。个个皆如此。看他们时初未遇。迹能脱略。</p><p>【尾声】蒭荛不择希然诺。〔小生〕攸行恐负平生学。〔合〕忠孝惟人务先着。</p><p>〔小生〕今早小侄正要造谒。反辱先施。今随孙叔同去。聊申拜意。乘便访一乡曲。〔末〕如此请卽同行。</p><p>闻道有乡音。</p><p>千金不可得。</p><p>眼望旌捷旗。</p><p>耳听好消息。</p><h2 id="第四十一出-西市认母" tabindex="-1"><a class="header-anchor" href="#第四十一出-西市认母" aria-hidden="true">#</a> 第四十一出 西市认母</h2><p>【玩仙灯】〔老旦旦上〕信杳鸿鱼。姑妇久嫠居。伤至亲倏倾泉世。恨此孤身似风飘絮。望断关河。家园何处。</p><p>〔长相思〕〔老旦〕经跋涉。伤跋涉。中道分离成永诀。此恨何时灭。〔旦〕将剖说。怕剖说。赢得鹃啼红两颊。谁知肠欲裂。〔老旦〕媳妇。我和你以孤寡之身。处乱离之境。正好在此相依度日。不料昨日韩姨暴疾身亡。〔悲介〕教人如何是好。〔旦〕婆婆。韩姨在日。十分安慰。他今弃世。顿觉凄凉了。〔老旦〕前日因得明珠。已知女孩儿信息。少解愁烦。但你夫和子音耗未通。好生放心不下。〔旦〕远隔天涯。久违人愿。彼此辽绝。如隔尘世。正是天入五溪无雁过。地经三峡有猿啼。只索忍耐罢了。〔净上〕为人谋而当忠。终上事之谓义。方纔王老爷着我拏这明珠。往韩妈妈家探问来历。着我先行。他便自到孙御史老爷衙内坐待回报。我想王老爷与这妈妈。定有些瓜葛。迤逦行来。此间是他家了。不免径入。〔见介老旦〕朱长官。我前日许你相谢。为何不来。〔净〕有些公干。未得领命。且请韩妈妈出来说话。〔老旦〕他昨日已没了。你兀自不知哩。〔净〕咳。隔得一日。有此变故。可伤可伤。〔出珠介〕我另有明珠一颗。再要换些东西。怎生是好。〔老旦〕这珠又是那裏得的。借我一看。〔取珠看介〕天那。又是一个古怪。〔净〕前日那珠。是我拾的。不打紧。今日这珠。原有主的。不要错看了。〔老旦〕这珠也是我家之物。缘何又在你手。可说个明白。〔净〕有些来历。不好轻言。你且仔细猜一猜。〔老旦悲介〕好苦。物虽见在。言则可疑。他不吐眞情。只得试猜一猜。</p><p>【红衲袄】莫不是有人遗在路岐。〔净〕不是。〔老旦〕莫不是向经商相易取。〔净〕不是。〔老旦〕莫不是素往来报此代琼琚。〔净〕也不是。〔老旦〕想他狼狈。难赋归与。先系燕足。托渠传寄。〔净〕也不是。〔老旦哭〕敢则是穷途横祸。不幸身塡沟壑也。毕竟委却明珠伴土蛆。</p><p>〔净〕老奶奶。你都猜不着。〔旦〕婆婆。可与奴家一看。〔净〕正是正是。小奶奶一看。定有分晓。〔旦取珠看哭介〕</p><p>【前腔】珠。我和你赴荆湖曾与俱。〔净〕为何带这珠去。〔旦〕荷姑嫜赠别。后会期归此。〔净〕怎又失了。〔旦〕为良人遭诬当刑市。发哀诚直陟太和嵎。〔净〕上去何干。〔旦〕明夙志自行捐躯。因此上把儿先弃。系明珠寓意如初。屈指十有余年也。岂是数极机通还洛渚。</p><p>〔老旦出珠比旦珠介〕朱长官。你看两颗珠是同样的么。〔净〕正是一对。〔拜介〕太夫人。〔拜旦介〕老夫人。小人不知。故此搪突。不要见罪。〔老旦〕我家虽有儿孙。流落在外。不曾做官。何必如此称呼礼拜。你只将这珠来历说知详细。免得猜疑。〔净〕这是我们老爷差小人拏来。寻问二位夫人下落。〔旦〕你老爷是何人。必须说个明白。〔净〕二位夫人听小人吿禀。我们老爷呵。</p><p>【前腔】本是蕴经纶年少儒。今日裏笔生香。冠礼闱。〔旦〕已高中了。〔净〕似潜龙伏虎。际却风云会。朝丹阙。率羣英御道先驰。〔旦〕又是状元。授何官职。〔净〕佩玎咚腰挂金龟。近天颜谈道经帏。〔旦〕除了翰林侍讲。是何籍贯。姓甚名谁。〔净〕论他籍贯姓名与恁俱同也。难道瓜葛无干问是谁。</p><p>二位夫人。不要推拒。今早我老爷手内拏珠。眼中流泪。小人请问缘故。要知端的。特差小人到此。〔旦〕我家孩儿已在陕西。怎得此高魁美秩。只恐你错认了。〔净〕我老爷生于涿州。长于陕西。又是郧阳军籍。纔年一十六岁。如今见坐孙御史老爷衙内。那孙老爷也是你同乡。〔老旦〕孙老爷叫甚名字。〔净〕他名是纲。表字天彝。〔老旦〕果是眞么。〔净〕小人在登科录上见的。有甚不眞。〔老旦〕媳妇。旣是孙天彝在此。料无虚假。〔旦〕婆婆。若得如此。感谢天地不尽。〔净〕待小人去请老爷过来相见。〔请介小生上〕</p><p>【前腔】眼望着咫尺间似天涯。〔净〕禀老爷知道。两颗珠正是一对。〔小生〕骤闻说。事惊心。泪满衣。〔末上〕恰便是萍归大海还相遇。〔净〕太夫人老夫人都在这裏。〔末〕谁料得祖孙母子今日叙离居。〔老旦旦迎介〕尙未卜是否何如。悲喜集中生犹豫。〔末〕殿元。果然不差。前边的是你令祖。后边的是你令堂。〔小生老旦旦抱哭介合〕亲骨肉此地相逢也。疑在华胥梦觉余。</p><p>〔小生拜老旦介〕婆婆。数年轻弃。宛似云迷。一旦重逢。眞如天合。〔老旦〕孙儿。我未通子信。先覩孙容。你久离亲怀。遽沾帝禄。可喜可喜。〔小生拜旦介〕母亲。劬劳未报。恨抱终天。邂逅相遭。欢倾大地。〔旦〕我儿。昔伤死别。割肉多年。今幸生逢。置身若梦。〔末相见介〕分珠旣合。不负初怀。遗子能还。仍连滴血。如此之事。诚旷古所无。于今罕有者也。欣羡欣羡。〔老旦旦〕昔领丰仪。未遑答谢。兹逢异地。无任欣荣。〔小生〕请问母亲。我爹爹在狱。别后如何。〔旦哭介〕</p><p>【东瓯令】思量起泪雨挥。〔小生悲介〕一向有信息否。〔旦〕鱼沈雁杳事已非。笔端幸有靑蝇集。恩泽霈丹书。〔小生〕爹爹遇赦。可得生矣。〔旦〕虽得免死。又调边卫。未知袵革戍何区。两地望云迷。</p><p>〔小生〕我爹爹呵。</p><p>【前腔】你延残喘。调边隅。剑老燕山甚日辉。做孩儿的不能够得见你一面。升天缩地浑无计。〔哭介〕惟有泪支颐。昨日孩儿上表辞官。欲去寻取。〔旦〕朝廷曾准这奏本否。〔小生〕天王不谅慕亲词。解组赴征途。</p><p>今日拜过婆婆母亲。明日就要起程了。〔老旦〕</p><p>【前腔】休流泪。勿颦眉。纔得庭帏乐只且。他旣调卫。不知在何地方。关河迢递齐秦楚。怎忍又分暌。人有善念。天必从之。你能孝感。终有所应。从来天理与人符。终慰寿昌思。</p><p>〔末〕太夫人说得有理。殿元。</p><p>【前腔】聆言语。贵思维。孝感曾无间显微。〔小生〕孙叔。今小侄之处变。岂能如江革之故实。〔末〕事亲虽不同。江革准舞老莱裾。〔小生〕孝子有爱日之诚。功名富贵。皆身外物耳。〔末〕辞荣信是尽天彛。愼戒逆鳞披。</p><p>【尾声】〔老旦旦〕一家天地春和煦。〔末〕堪羡乡闾观会美。〔小生〕要致称觞具庆时。</p><p>趋表重归日。</p><p>悲欢向此幷。</p><p>会眞犹认梦。</p><p>泪定尙沾襟。</p><h2 id="第四十二出-并拜荣升" tabindex="-1"><a class="header-anchor" href="#第四十二出-并拜荣升" aria-hidden="true">#</a> 第四十二出 并拜荣升</h2><p>【一疋布】〔生上〕离狴犴。拥熊罴。功成领节麾。干城万里壮施为。威声震四夷。</p><p>罪释九泉开白日。时来六翮起靑云。浮生一任皆春梦。祸福荣枯总未眞。〔叹介〕王楫向自荆湖遇赦。改调剑南。幸同陈献夫剿虏成功。官拜靖虏将军。分鎭剑南西道。且喜名列鹓班。身持龙节。权叨玉鉴。秩亚金吾。虽不由丹陛传胪。亦自得碧幢耀武。平生之志。可少遂矣。只是老母飘于乱兵。亡妻阨于非命。孩儿九龄。流落陕西。不知下落。〔悲介〕骨肉冰消。肝肠瓦裂。每一思之。岂胜伤感也。正是泪痕有尽情无尽。一日思亲十二时。</p><p>【二郞神】愁无底。望天涯乱云迷远视。罔极劬劳成永弃。蓬飞木落。西风几动哀思。古人事亲。出不易方。复不过时。今我身当顚沛。亲在流离。彼此不能相闻。使我戚戚心常惊囓指。岂能彀卽承容止。〔哭介〕我与母亲。天各一方。情悬十载。暗魂飞。怎禁得盈盈玉筯双垂。</p><p>母亲虽无下落。倘皇天有灵。或者使我有相逢之日。但亡妻弃世。今生那得见面了。</p><p>【啭林莺】可怜视死轻鸿羽。衔寃九地难追。一朝之忿亡其身。这是妇人常事。缘何你把九龄孩儿呵。忍分襁褓先期弃。剖心刳肉。左计欠思维。妻。你将谓我秋后处决。故先为死别生离之计。谁料我呵。苍穹默相。使微躯不应流星坠。我是该死的。乃侥幸而生。你是不该死的。反自尽而死。如今我处富贵之乡。你在幽冥之境。他日便有赠谥恩典。也济得甚事。生共死。幽明异致。虽贵亦奚为。〔小外上〕</p><p>【七娘子】男儿不负穷居志。展弘谟遂成经济。〔贴上〕虎奋三军。鹰扬千里。可信是靑云器。</p><p>〔相见介小外〕尊舅旣得功名。已舒蕴抱。当此无事之时。为何又生悲叹。〔生〕事不关心。关心者乱。下官蒙妹丈提挈。一旦富贵。岂不欣幸。想昔荆湖之行。老母赠我明珠一颗。欲为后会之图。今日人物俱亡。为此伤感。〔贴旦〕哥哥。奴家入宫之时。母亲亦赠明珠一颗。怀藏数年。未尝释手。向因赐婚来此。中途遗失。有负亲怀。怎生是好。〔小外〕物以寓情。事皆有数。贤兄妹请免愁烦。目下太平。岳母必归故土。那时骨肉重欢。岂不愈于见珠。〔丑捧公文上〕</p><p>【番鼓儿】承差委。承差委。阃令传恩旨。禁苑莺迁。黄封褒美。那二位将军呵。西府佐兵机。天颜密迩。缓带轻裘。尊荣无比。</p><p>自家是帅府听事官。只因陈王二将军俱升枢密院佥书。元帅老爷差我赉文书报禀。不免进见。〔见介〕禀二位老爷知道。元帅老爷差小官送朝报。〔生〕接上来看。〔取看介〕兵科给事中祝淮一本。为擢用将材。以固根本重地事。窃惟京畿为万国之尊。辇路通三关之要。龙盘虎踞。武备当严。璞隐珠沈。奇材莫显。照得剑南道平虏将军陈时策。靖虏将军王楫。受图黄石。法合奇谋。学剑白猿。时称善战。笑谈却敌。能倾项籍之八千。尊俎折冲。智破苻坚之百万。久淹边境。屡奏肤功。宜置密司。允肩机务。奉圣旨是。陈时策升枢密院左佥书。王楫升枢密院右佥书。着速赴任。以副朕侧席之望。〔丑〕元帅老爷多拜上二位老爷。朝命旣下。事不宜迟。明早请卽起马。〔生小外〕这个我们知道。连夜收拾完备。明早拜辞老爷。赴京到任便了。〔丑〕羽檄传音紫髯将。辕门复命黑头公。〔下小外〕才得微功。遽膺显擢。况我辈与祝黄门素未荆识。何得见知若此。令人不胜感愧。〔生〕当宁能用贤。当道能荐贤。在彼非纳交。在我非要誉也。若无妹丈汲引。安有今日。〔贴旦〕相公。你与我哥哥异地萍逢。同时鹗荐。眞可谓不负所学矣。〔生〕</p><p>【雁来红】蛟龙久在池。挟风云。鼓化机。羣生踊跃沾霖雨。勋业鸣当世。不枉尘沙一铁衣。〔合〕时遭际。伊吾志。驰羡浮生夸拔萃。〔小外〕</p><p>【前腔】风凄鼓角悲。分鹪鹩。寄一枝。指挥经济边戎地。王锡惊繁庶。密勿崇阶翼帝畿。</p><p>〔合前贴旦〕相公。你与我哥哥呵。</p><p>【朱奴儿】下不尽羊昙几棋。谢安屐便能折齿。唾手功名脱颖锥。眞射雉不亡一矢。〔合〕惟愿取忠义敢披芳铭鼎彛。〔生小外〕</p><p>【前腔】叹李广侯封数奇。今做了腰印季子。要把施为配两仪。赞国运永图休否。〔合前〕</p><p>玉塞宣威震远戎。</p><p>天书夜到册元功。</p><p>近来廊庙多西帅。</p><p>出相谁言只在东。</p><h2 id="第四十三出-弃官寻父" tabindex="-1"><a class="header-anchor" href="#第四十三出-弃官寻父" aria-hidden="true">#</a> 第四十三出 弃官寻父</h2><p>【贺圣朝】〔小生上〕天涯骨肉飘零。那堪十载哀鸣。寿昌岂惮解簪缨。亲历遍修程。</p><p>岁月椿庭阙问安。征途不管上天难。金多位重非吾愿。三釜还期养志欢。〔叹介〕下官欲往荆湖。寻取父亲。愿弃此官。昨又进一本。圣上亦不准奏。可怜可怜。臣道固有所拘。子情则当自尽。难道教我终身不认父亲罢了。以法论之。凡官员擅离职者解见任。我■〈扌弃〉不做这官。飘然长往。径自寻取。有何妨碍哉。</p><p>【金索挂梧桐】天亲本至情。人爵安能胜。十载暌违。心鹿浑无定。眼前轩冕也视尘轻。羞杀瓜前感邵平。这是处常之事。还有处变的呵。司农续爱由于性。骠骑知恩岂为名。皆明证。古先达贵。方册布休称。〔合〕叹连章不允辞荣。且莫恤身烹鼎。</p><p>下官幼离亲怀。长承师训。偶尔应试。遂得成名。</p><p>【前腔】遭逢起一经。蒙此三不幸。少年登高科一不幸。有高才能文章二不幸。这都是小节。下官虽非籍父兄之势为美官。如今身在玉堂金马。不能与父同享富贵。正是大不幸了。俯仰之间。愧怍亏曾省。混然中处也负平生。制行难期画虎成。事亲肯被官箴缚。尽孝何愁世网婴。人之所为。取法乎上。仅得乎中。而况中人之事。其可不尽心乎。贤希圣。纲常伦理。心法要常惺。</p><p>〔合前〕且把衣饰换了。扮作常人模样。方好去行路。〔脱换衣巾介老旦上〕</p><p>【三台令】相逢乍破愁城。又苦儿郞遽行。〔旦上〕踪迹两浮萍。恐此去得失难凭。</p><p>〔相见介旦〕骨肉流离久。遗孤靡所依。〔老旦〕大江限南北。何处访庭闱。〔小生〕月暗魂随梦。云深泪满衣。〔合〕相逢如隔世。细认在明珠。〔老旦〕孙儿。你今日解了公服。换了常衣。行色匆匆。料往荆湖之计。但我两人久别初逢。正好相依遣日。不免又有此行。如何是好。〔小生〕婆婆与母亲飘泊十年。骨肉不能完聚。今幸相遇。已得所安。请各宽心。不劳挂念。〔旦〕孩儿昨以少年而膺美选。已动观瞻。今以孤身而历长途。怎经跋涉。教娘好生放心不下。〔小生〕母亲。这个不妨。前日孩儿陕西来此应试。原是双身。今日解了冠带。扮做常人。轻囊健步。有何不可。〔旦〕只因要知你父亲下落。故此由你远去。在路须要小心。〔小生〕孩儿理会得。不必吩咐〔拜老旦介〕婆婆。就此吿别前去。</p><p>【玉胞肚】烟波云岭。挟孤囊踽踽远征。敢辞他冷月酸风。知何时得拜椿庭。〔抱哭介合〕牵衣分影。骊歌忍听断肠声。不觉交颐泪雨倾。</p><p>〔老旦〕孙儿此去呵。</p><p>【前腔】微行快捷方式。可知非衣锦昼荣。急回头款段加鞭。免慈闱久荡心旌。</p><p>〔合前旦〕孩儿。你父虽调卫。不知是何地方。还到荆湖一问。〔小生〕母亲此事不劳丁宁。〔拜旦介〕</p><p>【前腔】荆湖萍梗。这行藏必要探明。若知他改戍何方。再驱驰定遂欢迎。</p><p>〔抱哭合前旦〕孩儿。你自幼相失。未识父亲颜面。卒然得遇。无以证明。〔付珠介〕原将此珠与你带去。做个色认。〔小生〕母亲。谨受命。〔老旦〕孙儿。我闻你姑娘赐配剑南。〔付珠介〕也将此珠与你带去。虽非顺路。倘客伴之中。偶遇便人。通得一信也好。〔小生〕婆婆。谨受命。〔旦〕孩儿。这双明珠原是婆婆所蓄。昔因离别。分而为二。今又合而为一。你带将去不可轻觑了他。</p><p>【前腔】双珠明莹。解人情素已着灵。冀豁然指示相逢。管敎他悲喜交幷。〔合前〕</p><p>孤云飞去望无踪。</p><p>泪眼穿空计莫从。</p><p>十数年间劳梦想。</p><p>几千里外冀躬逢。</p><h2 id="第四十四出-僧榻传音" tabindex="-1"><a class="header-anchor" href="#第四十四出-僧榻传音" aria-hidden="true">#</a> 第四十四出 僧榻传音</h2><p>【抛诵子】〔末扮僧上〕天理人心心有天。天人相应岂虚言。人生祸福皆天理。莫道人心果可瞒。</p><p>南无无量寿佛。小僧法名悟眞。乃荆湖道郧县禁子叶淸的便是。只因绞罪犯人王楫在监。见他娘子生得娇美。图他为妻。早晚供给。那王楫感激。许说死后将这娘子嫁我。不想这娘子心性如火。节操如冰。听得丈夫此言。就把孩儿卖与陜西商人去了。径往太和山上投渊自尽。可惜可惜。这是李克成张有德同谋陷害。谁知天道昭昭。那两个都被天雷打死。两家又被天火烧尽。后来王楫遇赦免死。改调剑南。正是善恶到头终有报。只争来早与来迟。小僧追想当初。见了王娘子。只因我一念之贪。王楫一言之错。遂使母子二人生离死别。我之罪过。必遭恶业地狱。故此发心。出家为僧。来到西岳华山下正觉庵中栖住。修行度日。免堕轮回。不免诵些眞言。消磨灾障者。</p><p>【抛诵子】生死轮回在眼前。何须拜佛与求仙。只耕方寸心田好。广结三千世上缘。</p><p>南无无量寿佛。〔小生背包裹行上〕</p><p>【似娘儿】跋涉一空囊。形潇洒意气洋洋。云山缥缈椿容远。不知甚日得同还。</p><p>路历三千里。肠回十二时。思亲无尽日。惟有泪沾衣。王九龄。弃了官职。别了婆婆母亲。前往荆湖寻问爹爹下落。背着包裹。行了一日之程。身子疲倦。此间是个僧院。不免进去借宿则个。〔相见介末〕小官人何来。〔小生〕小生从京都来。欲往荆湖探亲。今夜敢借上刹一宿。明早奉谢。〔末〕十方所在。随意稳便。只是简慢。安敢望谢。〔小生〕黄昏打搅。甚为不当。〔末〕天晚不及奉茶。请安歇罢。正是禅灯澄性地。客榻断魂时。〔下小生睡介〕曲肱而枕。权宿一宵。再作区处。〔起坐介〕我精神虽倦。情思可伤。如何睡得去。好生恼人也。</p><p>【祝英台序】事参商。心悒怏。岐路苦亡羊。我爹爹被人诬陷呵。狐媚妄侵。鵰喙交攻。蓦地祸生萧墙。〔哭介〕堪伤。那些儿公道天开。端的是罗钳吉网。我爹爹是个大儒。指望立身行道。今遭此患难。那有出头之日。这时节难道是当刑而王。〔末上〕</p><p>【前腔】休怆。你是少年郞。远道旅宿有何嚷。〔小生〕有些心事伤感。不觉惊寝。长老休怪。〔末〕当此居静夜阑。月白风淸。怎不梦熟黄粱。〔小生〕家事关心。故生饶舌。长老。你若长夜无眠。可来坐讲一讲。〔末〕同讲。欲聆世界尘缘。暂撇瞿昙经藏。恁心事乘闲</p><p>为何出家在此。〔末〕只因李克成张有德害了令尊令堂。都有果报呵。</p><p>【前腔】影响。感皇天祸福无差。疾速报明彰。〔小生〕恶有恶报。感应之常。〔末〕善有善报。谁料你一家呵。骨肉再完。爵禄兼隆。乃见吉人天相。老爷。令尊是个大儒。令堂是个烈妇。堪仰。都是盘根错节经来。利器光芒明朗。从今后表表名盈霄壤。</p><p>〔内鸡叫介〕小生说话烦多。不觉林鸡报晓。天色将明。就此吿别起程。〔末〕此去径往剑南。相见令尊。乞多致意。〔别介〕</p><p>邂逅僧房叙客踪。</p><p>得闻消息辨西东。</p><p>人生异地能相遇。</p><p>大海浮萍一叶逢。</p><h2 id="第四十五出-月下相逢" tabindex="-1"><a class="header-anchor" href="#第四十五出-月下相逢" aria-hidden="true">#</a> 第四十五出 月下相逢</h2><p>【浪淘沙】〔左右引生小外贴旦行上〕应召觐君王。行色匆忙。登山涉水苦风霜。城带斜阳闻鼓角。且息油幢。</p><p>〔生〕百折驰驱度画轮。〔小外〕经行终日不逢人。〔贴旦〕雨晴潮没汀洲远。〔左右〕日落荒烟草树深。〔生〕妹丈。我们自剑南起程。行了数日。才到此处。不知是何地方。〔小外〕舅舅。你看那边像个馆驿。天色已晚。可就此歇罢。〔左右〕禀老爷知道。这是汉中嘉陵驿了。〔生〕旣到馆驿。分付驿丞。抄关应付。〔左右介内应〕上房铺陈。天字号禀给。一应随行人役口粮。俱已完备。〔生〕左右的各自回避。〔左右介〕候馆送迎千万客。邮亭匍匐二三更。〔下小外〕阿呀。你看金波摇水。玉鉴挂林。客路之中。有此明月。可喜可喜。〔生〕连日贪趱路程。未得片时宁息。今夜月明。我与妹丈卸了冠带。出外闲步一回。妹妹可先安歇。〔贴旦〕哥哥与相公旣去闲步。奴家且未安歇。坐待回来罢了。〔小外〕如此更好。〔合〕正是天倾蓬岛十洲外。人在浮黎一黍中。〔并下小生上〕</p><p>【前腔】猿啸暮天长。景色凄凉。盘回百里路苍茫。林外寺钟催倦鸟。雾润蟾光。</p><p>云涌横山紫翠氛。未投荒店日先昏。今宵只傍梅花宿。赢得分淸入梦魂。下官前日遇着叶淸和尙。知了父亲调卫消息。径往剑南寻取。只因贪趱路程。不觉天光已暮。〔叹介〕我以孤独之身。走荒芜之地。前不逢村。后不着店。怎生是好。你看前边有两人行来。问他觅个宿处也好。〔生小外上〕暂解冠裳轻宦况。聊凭风月慰离愁。〔步介生〕妹丈。你看流天素彩。至净无尘。〔小外〕舅舅。可知盈手冰光。虽寒不湿。〔小生〕当此境界。果然身世两忘。〔生〕此生甚有曾点气象。想亦是吾道中人。迎他一话如何。〔小外〕孔门之乐。不拘物我。相与少叙。料无不可。〔相见介小外〕好古怪。此生面貌甚与舅舅尊容相肖。〔生〕孔子且似阳虎。何足多讶。〔小生〕素与二位。未尝荆识。为何邂逅之初。遂蒙私议。〔生〕适见尊容。与下官相类。故尔偶谈。其实无他。〔小生背介〕看他自称下官。必是缙绅流品。我且问他。〔问介〕乍瞻雅范。颇露官仪。二位莫非微服过宋者乎。〔小外〕旣承洞察。焉敢韬藏。〔生〕下官初授平虏将军。今升枢密右佥。〔小外〕下官初授靖虏将军。今升枢密左佥。〔小生揖介〕未通交际。殊失企瞻。恕罪恕罪。二位先生情无隐教。下官理合明言。〔生小外〕愿闻愿闻。〔小生〕下官瀛洲夺锦。翰院谈经。得接丰仪。自知欣幸。〔生小外揖介〕久慕辉光。未承动履。今夕之遇。岂曰偶然。〔小生〕二位何来。今将焉往。〔生小外〕来自剑南。往京赴任。〔小生〕旣在剑南历宦。得闻纩衣寄诗之事否。〔小外〕事属奇遇。人皆喜谈。殿元之问。亦为是欤。〔小生〕非也。此女与下官有些瓜葛。乃敢求教。〔生介〕人固可疑。言亦可骇。待我先问他来历。便知分晓。〔问介〕殿元。你既擢大魁。已属台望。为何寒夜独行到此。〔小生〕一言难尽。〔生小外〕闲中偶叙。愿悉其详。〔小生〕下官与二位。所仕虽非同途。斯文原是一脉。且听乱言相吿。〔悲介〕</p><p>【琐窗郞】念椿庭补伍荆江。被奸谋陷禁墙。〔生〕尊翁被人诬陷在狱。问何罪名。〔小生〕虚招刃杀。抵罪应偿。〔生〕罪该抵死。可向问官诉辩。〔小生〕一切是罗钳吉网。〔生〕问官不明。枉了性命。〔小生〕幸朝庭忽然宣制蒙疏放。得减死戍边壤。</p><p>〔小外〕旣调边卫。是何地方。〔小生〕一向不知。近遇僧房借宿。始知调在剑南。〔小外〕父亲事情。怎么近日方知。〔小生哭介〕有个缘故。未赦之先。家母将谓家父必死。欲图自尽。那时把下官呵。</p><p>【前腔】螟蛉与陕地王商。十余年蒙敎养。〔小外〕靑春几何。某年及第。〔小生〕弱龄二八。侥幸宾王。卽愿得辞官寻父。表章连上。奈朝廷不准呵。径自轻身长行。至中途逢僧夜话知方向。今转足剑南往。〔生向小外轻悲介〕</p><p>【前腔】乍听他诉罢行藏。骤令人意惊惶。〔小外〕李下整冠。嫌疑当辨。〔生〕待我细问他。〔问小生介〕明通姓氏籍贯居方。〔小生〕下官王九龄。涿州人。〔生〕寻骨肉有何色仗。〔小生出珠介〕有明珠在此。家父自能相认。〔生〕殿元。借我一看。〔看珠哭介〕天那。这原是萱亲赠别妻抛漾。今复覩旧形像。</p><p>〔向小外介〕妹丈。此人有些古怪。下官心忍至痛。言不成声。你为我问他一个端的。〔小外〕舅舅且免愁烦。待我再问。〔问介〕殿元今庚一十六岁。已别父母十。有余年。据此论之。则去陕西之时。止可四五岁耳。你离别长久。</p><p>【前腔】恐椿萱讳氏将忘。〔小生〕这个都记得。家父讳楫。字济川。家母郭氏。〔小外〕两年庚知少长。〔小生〕这个也记得。家父年四十一。家母年三十九。〔小外〕你有无重庆。苦乐存亡。〔小生〕祖父弃世久矣。祖母盛氏。遭安禄山之乱。飘流数年。今与家母萍聚在京。〔小外〕殿元。你说要寻尊翁。若如此何须遥访。〔小生〕不去遥访。怎得见我家父一面。〔小外〕今日裏管敎骨肉胥无恙。〔小生悲介〕敢是先生晓得家父下落。〔小外〕或可得慰伊想。</p><p>〔小生〕请问先生。上姓贵表。仙乡何处。〔小外〕下官陈时策。忝为殿元同乡。〔小生〕贵表是献夫否。〔小外〕然也。〔小生〕认得孙天彝否。〔小外〕是吾故友。殿元何以知之。〔小生拜介〕老叔正我父执也。孙叔与小侄同榜。官授监察御史。在京相叙。常诵盛德。〔生〕孙天彝也中了。可喜可喜。袁天纲之言。于此甚验〔小外〕天彝中式。未足为奇。但与此君同榜。可见数皆前定。〔小生〕二位道及袁天纲之事。甚合区区所闻。必知家父住向。可赐明言。〔小外〕殿元。你果要寻尊翁。我先问你一个亲戚。可认得否。〔小生〕是谁。〔小外〕适承所问纩衣寄诗宫女。在殿元有何瓜葛。〔小生〕小字慧姬。家父的妹也。〔小外〕旣是这等。你要见尊翁。〔指生介〕此公便是。〔小生惊介〕果然。〔小外〕天亲不可以人为。岂容误耶。〔小生跪介〕天那。眞个是我爹爹。〔生〕好苦。果是我孩儿。〔抱哭介合〕</p><p>【十二时】流离彼此如迷瘴。谁料阳乌仍昶。怎禁得悲喜交相。</p><p>〔小生拜介〕恩分襁褓。定省旷于十年。地阻江山。音问疏于千里。孩儿不孝之罪。惟爹爹矜恕。〔生〕情出仓皇。事成苟且。虽由我之不幸。实汝母之失裁也。可怜可怜。〔小外〕令姑在宫寄诗。正被下官所得。特蒙圣恩赐配如今见在驿中。请过相见。〔小生〕向者姑娘在途失落明珠。仍被婆婆所得〔出珠介〕今带在此〔小外〕如此请行。〔叫介〕夫人有请。〔生〕妹妹快些出来。〔贴旦应上〕</p><p>【秋蕊香】徙倚栏杆悬望。何遽欢呼厮嚷。〔二生小外合〕连年骨肉嗟离旷。今日相逢翻掌。</p><p>〔贴旦〕哥哥与相公闲步回来。为何欣欣然俱有喜色。〔生〕妹妹。你母亲嫂嫂都有下落了。〔贴旦〕谢天地不尽。有谁说来。〔生〕孩儿过来。拜了姑娘。〔贴旦看介〕郞君面貌。甚类哥哥。莫非九龄侄儿么。〔小生拜介〕姑娘。正是小侄。〔贴旦悲介〕十余年之别。不意又有今日。你婆婆母亲今在那裏。〔生〕孩儿。你把婆婆母亲细说一番。〔小生〕爹爹听孩儿吿禀。</p><p>【五更转】夺龙旗。魁虎榜。身羁在玉堂。〔贴旦〕且喜侄儿高中。又做美官。〔小生〕思亲无替空凄怆。每握明珠。自伤凋丧。左右一个健儿。见孩儿啼哭。忽有不忍之色问其缘故。他说曾在剑南途中。拾珠一颗。是一老妪赠女入宫。与此无异。〔小外出珠贴旦看介〕此珠正是奴家所遗。〔小生〕那时孩儿不信。就把此珠付与他。忙比对。果同样。这健儿回话。婆婆母亲都在那裏。虽如此。孩儿不识面貌。将信将疑。又承孙叔同去。相逢细认殊非妄。〔合〕母祖重欢幸终禄养。〔贴旦悲介〕</p><p>【前腔】聆此语。情怅惘。澘然泪两行。我那母亲嫂嫂当初只料死无葬身之地。不想今日再逢滴血相依傍。缺月重圆。昏云开障。悲喜幷。互笑啼。难消畅。人生可信萍浮浪。〔合〕此夕形神如酣醇酿。</p><p>〔小生〕请问爹爹向来动履。〔生〕</p><p>【前腔】荷恤诏。脱覆盆。剑南历战场。〔小生〕何由得此大官。〔生〕不料你姑夫先已在彼从军。蒙他带挈。去杀虏得胜。同功拜命为名将。西府荣升。趋承仙仗。邂逅间。亲父子眞天降。犹疑似梦还疏爽。〔合〕赖此明珠。机灵影响。</p><p>〔小生〕姑夫何为先往剑南〔小外〕</p><p>【前腔】自那日。兵戈攘。勤王效奋扬。下官方在军门用事。只见你爹爹呵。蒙恩改调同营帐。汗马联勋。皆膺殊赏。〔小生〕旣授显爵。又与姑娘连姻。可喜可喜。〔小外〕制纩衣。藏雅句。堪嘉尙。玉音特赐谐随唱。〔合〕是岂人为。定由天相。</p><p>〔小生〕前日经过西岳华山。偶遇郧县禁子叶淸。在彼为僧修行。言及爹爹之事。故知改调来此。〔生〕此人是我恩家。此去先将俸银百两相送。待后另行酬答。</p><p>浩荡风尘阻雁鱼。</p><p>相逢骨肉共欷歔。</p><p>眼前跋涉劳无怨。</p><p>膝下从容乐有余。</p><h2 id="第四十六出-人珠还合" tabindex="-1"><a class="header-anchor" href="#第四十六出-人珠还合" aria-hidden="true">#</a> 第四十六出 人珠还合</h2><p>【粉蝶儿】〔老旦〕气序严凝。遥忆征人倥偬。〔旦〕日望归鞭。寒逼倚闾孤耸。</p><p>〔锦堂春〕门闭潇潇落叶。天空黯黯彤云。钩帘鹊噪闲庭晚。寂寞不堪闻。〔旦〕绝域书迷雁足。函闺镜掩鸾氛。相思两处愁千斛。应断梦中魂。〔老旦〕孙儿九龄。弃官寻汝丈夫。蒙孙御史荐举一本。备道他重亲轻爵之意。天颜大喜。不惟免乎落职之虞。将来且有褒旌之美。谢天地不尽。〔旦〕婆婆。人事虽尔。天意难期。孩儿此去。孤身远道。知他父子会否。好生牵挂。〔左右引生小外贴旦小生上〕</p><p>【靑玉案】西山雪淡云将冻。凛冽威侵飞鞚。〔左右〕禀老爷知道。已是京城了。</p><p>旦悲介〕身入皇都神思竦。离怀舒展。亲颜咫尺。〔合〕甘苦今朝共。〔小生〕爹爹。此是我家了。〔生〕旣是到家。不免径入。〔左右报介老旦〕我孩儿在那裏。〔旦〕天那。果是丈夫小姑回来了。〔抱哭介〕</p><p>【谒金门后】骨肉飘零堪痛。祸患云蒸雾滃。恍惚十年蕉鹿梦。可怜彼此同。</p><p>〔生贴旦递珠介〕奉还母亲明珠。〔老旦介生贴旦哭拜介〕</p><p>【急板令】念曩时胥遭阨穷。违母氏儿西女东。到今眞幸孔。天笃桑楡。未卽衰癃。庆及芝兰。并茂芳丛。〔合〕双珠合。骨肉重逢悲喜集。感苍穹。〔生旦哭介〕</p><p>【前腔】叹荆湖永诀禁中。比翼鸟分飞溟鸿。视此身等空。弃子捐生。感动玄宫改戍勤王。誉逮宸聪。〔合前小外〕夫人。向奉王命■〈女毕〉姻。岳母未曾受礼。今日可同一拜。〔小外〕</p><p>【前腔】愧鲰生元由菲葑。又不是麟腹虎胸。喜恩推帝衷。〔拜生旦介〕特俾丝萝。得附乔松。滥受簪缨。忝匹名宗。〔合前老旦〕</p><p>【前腔】我颓龄罹彼百凶。甘没齿茕茕寡终。何期儿女封。〔小生〕父奋宏谟。风虎云龙。母矢贞心。露菊霜桐。</p><p>〔合前左右〕禀老爷知道。孙御史老爷赉圣旨来了〔生〕安排香案迎接。〔末捧诏鼓乐上〕</p><p>【宝鼎儿】奎章出自彤宫。眞个恩荣天送。</p><p>圣旨已到。跪听宣读。〔众跪介末〕皇帝诏曰。君亲同一体。忠孝非两途。惟其所在。致是道焉。矧纲常之大。风化攸基。不加奬异。天下罔知所劝。尔翰林侍讲王九龄。谈经佐治。化已垂成。解绶寻亲。志不少夺旣能自尽厥孝益见可移为忠。其祖母盛氏。淑愼尔止。克相夫贤。刑于有家勖成子德。其父枢密右佥书于楫。勤兵薄伐。戮彼犬羊。传檄宣威淸我疆宇。民旣宁矣。功曷懋焉。其母郭氏。艰贞自持。心同化石。慷慨就死。泪欲崩城。太古之完人。惟今之至宝。再照得枢密左佥书陈时策。荐士同征。保西陲不沦于左衽。致身耀武。俾大业能底于中兴。其妻王氏。入宫无不举之职。为宪椒房。染翰有旁通之才。追休雪咏。兹数人者。并可嘉尙。王九龄升授礼部尙书。王楫陈时策俱授枢密副使。盛氏封涿鹿郡君。郭氏封燕国夫人。王氏封谯国夫人。呜呼。载锡新纶。用彰懿行。服此休征。尙期后图。谢恩。〔众拜兴山呼介生〕请过了圣旨。〔左右介末见众揖介〕</p><p>【一封书】我趋承叶拱。钦捧纶音宣帝宠。羡一家瑞霭拥。更庭闱具庆重。数载艰辛堪曲踊。一旦欣荣人企崇。〔合〕孝忠贞。贯日虹。从此流传天下风。〔老旦〕</p><p>【前腔】儿和女幷妇属。聚首膝前致婉容。看祥辉正郁葱。荷昭阳衔诏凤。两地珠还仍合捧。今日裏情非昨同。〔合前生旦贴旦〕</p><p>【前腔】苦灾危汹涌。母子夫妻没倚踪。奈洪涛巨浪舂。这顚连无诉控。岂料周旋完赵玉。藩翰王家成大用。〔合前小外小生〕</p><p>【前腔】阖门享天禄。喜气恩光栋宇充。最堪怜亲骨肉。偏称在锦绣丛。数极时通往者复。苦尽甘来车曳踵。〔合前〕</p><p>【永团圆】从来名敎纲常重。德行彻重瞳。褒旌宠锡如天纵。忠和孝难伯仲。况坚贞胶巩。从容成义勇。卓异尤超众。双珠迎送。悲欢离合中。缀入宫商调。旬日讽。传奇粗况。幽响泄潜■〈艹大虫，上中下〉。按拍醒懵懂。愿高明矜作俑。订谬补遗成雅颂。千古知音同翫弄。</p><p>忠孝贤贞具秉彝。</p><p>双珠离合更神奇。</p><p>明王超格颁恩宠。</p><p>留得余风作世维。</p><p>双珠记终</p>',838),i=[d];function n(t,c){return a(),e("div",null,i)}const o=p(h,[["render",n],["__file","六十种曲双珠记.html.vue"]]);export{o as default};
