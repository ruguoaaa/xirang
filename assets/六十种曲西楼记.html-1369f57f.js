import{_ as p}from"./plugin-vue_export-helper-c27b6911.js";import{o as a,c as e,e as r}from"./app-a83671f0.js";const h={},d=r('<p>《六十种曲 西楼记》</p><p>（淸）袁于令 着</p><p>（明）毛晋 辑</p><p>西楼记</p><p>（淸）袁于令 着</p><p>绣刻演剧十本</p><p>第四套</p><p>绣襦（亚仙）<br> 靑衫（兴奴）<br> 红梨（素秋）<br> 焚香（桂英）<br> 霞笺（丽容）<br> 西楼（素徽）<br> 投梭（缥风）<br> 玉环（玉箫）<br> 金雀（彩凤）<br> 赠书（轻烟）</p><p>绣刻西楼记定本</p><p>●西楼记目录</p><p>第一出 标目<br> 第二出 觅缘<br> 第三出 砥志<br> 第四出 检课<br> 第五出 倦游<br> 第六出 私契<br> 第七出 衔恚<br> 第八出 病晤<br> 第九出 庭谮<br> 第十出 阍忤<br> 第十一出 鹯逐<br> 第十二出 缄误<br> 第十三出 疑谜<br> 第十四出 空泊<br> 第十五出 计赚<br> 第十六出 集艳<br> 第十七出 之任<br> 第十八出 离魂<br> 第十九出 凌窘<br> 第二十出 错梦<br> 第二十一出 侠槪<br> 第二十二出 自语<br> 第二十三出 虚讣<br> 第二十四出 情死<br> 第二十五出 言祖<br> 第二十六出 邸聚<br> 第二十七出 巫绐<br> 第二十八出 泣试<br> 第二十九出 假诺<br> 第三十出 载月<br> 第三十一出 捐姬<br> 第三十二出 羣嘬<br> 第三十三出 归訉<br> 第三十四出 卫行<br> 第三十五出 诘信<br> 第三十六出 喜隽<br> 第三十七出 巧逅<br> 第三十八出 会玉<br> 第三十九出 游街<br> 第四十出 乘鸾</p><h2 id="第一出-标目" tabindex="-1"><a class="header-anchor" href="#第一出-标目" aria-hidden="true">#</a> 第一出 标目</h2><p>【临江仙】〔末上〕白发无根愁种就。劝君及早徜徉。风流节侠满词场。尊前颜似玉。灯下语如簧。</p><p>试看悲欢离合处。从敎打动人肠。当筵谁者是周郞。纵思敲字句。无敢乱宫商。〔问答照常〕</p><p>【沁园春】穆氏于生。西楼曲意。两逗情肠。奈庭帏起谮。祸因歌谱。拆散鸾凰。寄迹钱塘。被奸掇赚。羡杀佳人节似霜。于叔夜钟情特甚。一病几亡。</p><p>讹传谎报堪伤。穆氏闻之缢绣房。旅邸又惊。燕楼虚信。无心待榜。星夜走还乡。胥侠士捐姬夺穆。送至京师遍觅郞。除奸党。重逢旧玉。千载播词场。</p><p>于叔夜死与素徽期。</p><p>胥长公生把轻鸿弃。</p><p>种愁根几句楚江情。</p><p>载痴缘一部西楼记。</p><h2 id="第二出-觅缘" tabindex="-1"><a class="header-anchor" href="#第二出-觅缘" aria-hidden="true">#</a> 第二出 觅缘</h2><p>【恋芳春】〔生晋巾靑圆领上〕剑闪秋霜。砚飞寒雨。唾壶不叩长鸣。季子黄金虽尽。舌在堪凭。梦想秦台凤影。奈缘浅空余愁病。还思省。何事苍天。恁般虚付才情。</p><p>风韵萧疎一少年。病多愁剧叹迍邅。荆山空有投瑜泪。汉水难期解佩缘。只索举杯邀素月。漫劳搔首问靑天。从来去路黑如漆。且听时人笑眼前。于鹃字叔夜。御史雪宾公之子。南畿解元也。技擅雕虫。素重长安纸价。功躭刻鹄。曾分太乙藜辉。人说我二酉为胸。长淮为口。怎奈叶公有龙图之好。涓人无骏骨之求。未得上国观光。且向寒庐抱影。政是富贵在天终莫强。功名到手始为眞。不在话下。咳。只是一件。向为父任随行。母忧守制。虽成冠礼。未遂姻盟。我想婚姻乃百年大事。若得倾国之姿。永惬宜家之愿。天那。你便克减我功名寿算。也谢你不尽了。目下绿绮无弦。玄霜乏杵。如之奈何。咦难道三生石上。半笑也没有。或迟速不同耳。今上元佳节。多少女子游玩。不免观看周遭。万一夙缘。不期而会。也未可知。文豹何在。〔丑扮书童上〕掌管图书府。遨游翰墨林。相公有何分付。〔生〕你锁了书房。随我看灯去。〔丑〕恰纔李相公差人来约相公住在家裏。要来同去看灯。〔生〕旣如此。我进书房。你在门首少待。竹裏茶初沸。门前客正来。〔生暂下〕</p><p>【临江梅】〔临江仙〕〔末巾服上〕飮酒歌骚不爱醒。漫将花鸟推评。〔小净巾服上〕</p><p>【一翦梅】红楼十二尽留名。东院闻筝。西院听笙。</p><p>〔末〕小生李节。字贞侯。〔小净〕自家赵祥伯将是也。呀。贞侯兄何往。〔末〕偶访于叔夜兄看灯去。〔小净〕挈弟何如。〔末〕总是相知。同去便了。〔小净〕行行去去。此间已是。有人么。〔丑忙应介〕呀。两位相公来了。相公有请。〔生〕来了。〔见介〕政欲看灯。小厮说李年兄来约。伯将兄不期而至。可称胜游矣。〔末〕就此同行。〔生〕吿茶。〔小净〕没心想吃茶了。去去去。〔末〕伯将兄请。〔生〕随意走罢了。〔行介〕</p><p>【绣太平】〔绣带儿〕〔生〕东风静。溶溶夜景。〔丑指介〕到处都是花灯。有趣。〔末〕遍红楼挂彩烧灯。〔生〕多少龙衔宝树。鸡上莲花。〔小净〕妙。铜芝金藕参差。〔丑〕前而鳌山灯。造桥灯。〔生〕星桥火树纵横。</p><p>【醉太平后】〔末〕堪惊。平康数里耀人明。〔丑〕月起了。〔小净〕更月上素晖相映。〔丑〕多少看灯的。〔生〕可夸游兴。〔丑〕看苍笻竹马。往来不定。</p><p>〔小净〕我每再到歌院裏走一走何如。〔生末〕政有此兴。〔丑〕赵相公往那裏去。〔小净〕转湾西去。一带都是高楼子。</p><p>【三解酲】〔三学士〕〔生〕曲巷高楼疏树影。〔末〕一路明珰翠钿。煞妖娆也。〔小净〕蜂黄蝶粉轻盈。〔丑〕那个姐姐开着帘看相公。〔生〕假看珠勒垂红袖。〔丑〕一个在那裏插钗。〔末〕倦整金钗倚翠屛。</p><p>〔丑〕什么香。</p><p>【解三酲】〔生〕几阵香风吹醉醒。〔丑〕一阵烟。〔末小净〕这是兰麝氤氲宝雾横。〔丑听介〕那壁厢呜呜的响。〔生〕春纤冷。想绿纱深处。小妇调笙。</p><p>〔小净〕且住。眼闝虽饱。腹内渐渐裏枵起来。怎么处。不如向小垆买酒。痛飮一番。〔生末〕也使得。此间已是。〔小净〕酒保有么。〔小旦靑衣扮酒婆上〕仙人留玉佩。学士解金貂。呀。各位相公。〔小净〕有好酒么。〔小旦〕有细曲琉璃碧。陈年琥珀红。小店呵。座上客常满。樽中酒不空。〔小净诨介小旦〕请楼上坐。去热酒来。〔下〕众作登楼。〔丑斟酒介〕</p><p>【大节高】〔大胜乐前〕倾佳酿。琖内红生。小垆边拚醉醒。长歌一曲梁州令。</p><p>【节节高后】风流性。诗酒情。花月兴。及时管领繁华境。声声漏鼓无多剩。此夜灯前快传觞。来朝霁雨浑难定。</p><p>〔末〕小弟醉也。别了罢。〔生〕酒阑歌罢已三更。〔末〕醉眼看来月倍明。〔小净〕寂寂平康朱户掩。〔生〕教人何处觅娉婷。〔末小净〕请了。〔生〕李相公醉了。文豹你可扶送归去。我自步回也。〔众下生吊场介〕咳。李赵二兄都去了。看天色空靑悬翠釜。月华虚白漾冰壶。此时佳人才子。销金帐中。沈香火底。无不浅斟低唱。共赏元宵。独我于鹃形影无依。徘徊中夜。怎生是好。方纔灯影中遍选红妆。总无有解吾情者。天那终不然罢了。旣是书生薄命。你不该生我多情。</p><p>【东瓯莲】〔东瓯令前〕煞薄命。枉多情。肠断东风少佩声。良宵美夜偏孤另。闷无语。谁相并。空瞻星斗数残更。</p><p>【金莲子后】管盼杀翠红乡。绮罗丛。款软话绵藤。</p><p>【尾声】这段缘难厮称。巫云梦影未分明。惟有淸光照泪横。〔长叹介〕</p><p>行歌处处月明中。</p><p>独我牢愁郁未通。</p><p>携取梅花数升酒。</p><p>醉寻江岸哭东风。</p><h2 id="第三出-砥志" tabindex="-1"><a class="header-anchor" href="#第三出-砥志" aria-hidden="true">#</a> 第三出 砥志</h2><p>【祝英台近】〔旦淡妆上〕梦初回。灯未烬。鸦噪绮窗晓。自照菱花。羞点翠眉小。谩敎选伎征歌。强为欢畅。满腔恨。有谁知道。</p><p>朝朝浅淡妆。不竞铅华侈。太阳升轻霞。芙蓉出渌水。莫道人断肠。每自销魂死。风尘浪得名。沦落何时已。奴家姓穆。名丽华。字素徽。居住西楼。教坊出身也。七岁能讴桃叶。十三善舞柘枝。曲曲连娟。争呼昔日修眉史。纤纤束素。不减当年来梦儿。只是性厌铅华。无奈阗门车马。心怜才隽。空夸满壁图书咳。倘得援琴之挑。永遂当垆之愿。吾事毕矣。看来再没有一个。只有做锦帆乐府的于叔夜。是天下奇才。我日夜习其歌曲。心欲归之。但不知邂逅何日。缘分有无。今日托病谢客。不免把他歌曲。玩味一番。〔做翻谱介〕呀。是他做的楚江情。待我誊写在花笺上则个。〔做口念手写介〕朝来翠袖凉。熏笼拥床。昏沈睡醒眉倦扬。懒催鹦鹉唤梅香也。把朱门悄闭。罗帏漫张。一任他王孙骏马嘶绿杨。梦锁葳蕤。怕逐东风荡。蜂儿闹纸窗。蜂儿闹纸窗。蝶儿过粉墙。怎解得咱情况。〔看笺沈吟介〕</p><p>【桃柳争春】〔老旦妓妆上〕轻妆恁娇。特来探问邻家。不知因甚病倒。</p><p>奴家歌院刘楚楚便是。闻得穆家素徽妹子有病。特来候问。妹子开了门。〔旦做开门接介〕嗳哟。姐姐来也。〔老旦〕妹子有甚么病。〔旦〕我没有甚么病。〔老旦〕又来了。都说你有病在家。两日不出门。〔旦〕这是不出门病。〔老旦〕敢是害相思。〔旦〕那个是我看得上的。我去思想他。政为碌碌风尘。无有解者。若提起相思。越教人断肠矣。〔老旦〕我每■〈行外亢内〉衒人家。那裏认得眞。只好随花逐月过日子。〔旦〕刘姐姐。</p><p>【祝英台】你只道少年场花似锦。结队逞妖娆。歌绕画梁。舞动香尘。管使座中魂销。〔老旦〕今日烟花部中。还推你第一。〔旦〕多娇。怕一朝春去。门前宝骑雕轮稀了。那时候谁肯怜颦惜笑。</p><p>〔老旦〕虽是这等说。你年当二八。政好风光。</p><p>【前腔换头】你容貌。一似李师师张盻盻不减旧苏小。那更水暎翠眸。山远轻眉。果是素喉蛮腰。〔旦〕怎奈应酬不暇。知己甚少。〔老旦〕你谈笑有鸿儒。往来无白丁。交好。无非词苑名流。与那骚坛年少。怎拚舍西楼月夜花朝。</p><p>〔旦〕姐姐。</p><p>【前腔换头】你差了。那些流水行云。岂是久常交。〔老旦〕毕竟什么样人。方称得你意。比似有才无情。有情无才。总不入你眼睛。〔旦〕咳。姐姐。那见有才的没有情。惟眞正才人。方是情种。除是沈约宋玉。情种愁魔。方晓得我的根苗。〔老旦〕倘王孙公子。要娶你起来怎么处。〔旦〕儿曹。任他白璧黄金。一点芳心难讨。漫无缘。可不空负了求凰琴操。</p><p>〔末丑扮家僮上介〕主命遣差。盖不由己。我每池相国府中院子。俺三爷差我每去请穆素徽陪酒。此间已是西楼。有人么。〔叩门介内应〕不在家裏。〔末丑怒介〕前日请不动。三爷着恼得紧。今日来第三次了。又回我每。怎好去回覆。若在裏面。快些梳起头来。〔内应〕果然是城中崔老爷接去船上陪酒了。〔末丑〕旣如此我每去回覆了。但凭三爷。政是有心来汉水。无路入桃源。〔下旦〕只听这些聒噪声。何日是了。</p><p>【前腔换头】〔老旦〕聒噪。是谁家三两靑衣。促戴翠云翘。〔旦〕那知我粉冷絮尘。脂冻桃花。不理旧时笙箫。〔老旦〕妹子你这等洗脂谢粉。定有个心上人在那裏。不妨与我说知。〔旦〕咳。没有。〔袖出谱介〕只有做这锦帆乐府的于解元。未识其面。先慕其才。是眞正情种。尙不知容貌若何。邂逅何日。〔老旦〕佳人才子。原是天生的配偶。只是王嫱远聘。虞姬嫁迟。姻缘事非偶然也。〔旦〕在我也忒不偶然了些。〔老旦〕休焦。纵如当日虞姬。只是花星迟照。〔旦〕倘终身不得其人。便怎么处。〔叹介〕怕无成还被东风嘲笑。</p><p>〔老旦〕这点眞心。不知那于郞可消受得起。待我借这歌谱去看他如何才调。〔旦〕我有亲笔花笺在内。也是他做的楚江情。不可遗失了。〔老旦〕这个自然。〔做收谱在袖介〕</p><p>春丝未许障秦楼。</p><p>心事都从泪裏流。</p><p>羞道红颜多薄命。</p><p>由来绿鬓易牵愁。</p><h2 id="第四出-检课" tabindex="-1"><a class="header-anchor" href="#第四出-检课" aria-hidden="true">#</a> 第四出 检课</h2><p>【贺圣朝】〔外冠带苍髯末老院子随上〕乌台日冷淸霜。凤池风袅奇香。拾遗补过尽劻勷。鬓发渐成苍。</p><p>鸣凤宁栖谷。丹葵敢向阳。责君惟大道。教子有义方。期不负恩数。无以赞朝纲。忧心千万缕。都作镜中霜。下官于鲁。号雪宾。进士出身。官受京畿道御史。皁囊献替。白简绳纠。搴帷露冕行春。风干漫同郭贺。簪笔整襟达旦。忠诚不让傅玄。画戟遮门。怀异谋者莫入。赤棒破辇。犯淸路者有诛。自掌事来。墨吏闻风解绶。椒藩敛影避骢。天子襃我为眞御史。近因宗王多忌。宦侍生猜。暂且托病吿假。政好理家课子。亡荆颜氏。止生一男。梦鹃而生。因以鹃名。虽列桂林。未攀杏苑。奈他雄才自恃。杂艺分心。广结四方之名流。遂袭一时之虚誉。只怕他把举子业看轻了。不今不古之学。无以应选。失学在彼。失教实在我矣。</p><p>【步步娇】暮景催人添惆怅。有子年方壮。他才名已擅场。爱他镂管生花。绣纸翻浪。只是心活得紧。无奈性疏狂。诗酒襟怀放。</p><p>今日闲暇。不免查检文课。训他一番。叫院子请大相公出来。〔末〕想是出去拜客了。〔外〕是了。我一向不曾到他书馆中。定不防范。我今乘其不在。悄步进去。检他书课。有何不可。分明有个朝天路。何事男儿不读书。〔暂下丑文豹上〕洗砚鱼吞墨。烹茶鹤避烟。自家于相公书童文豹便是。俺相公书房中琅函万疉。缃帙千层。都是我收拾。今日出去拜客了。待我整理书籍。磨浓了墨。等他回来写字。〔做磨墨介外换便服魆地上〕转过曲栏杆。又是深帘幕。寂寞掩双扉。不锁葳蕤钥。〔丑〕呀。老爷来了。书又收不及。怎么处。〔见外做惊骇介外〕大相公那裏。〔丑〕想拜客去了。〔外冷笑介〕终日拜客。再拜不完。咳。可惜明窗净几。</p><p>【沈醉东风】悄书斋树阴满窗。铜雀砚墨花轻漾。〔看书介〕呀。这是一卷梅花赋。数阕竹枝词。鸾笺酬和曲。兰簿往来诗。〔做不乐介〕咦。翻新课。费端详。呀。这是楚中张太史文集序。这是粤中徐仪部传记。这是新脱稿的薛文康墓志碑铭。这又是答王山人茶醉诗。答武陵僧偈语。都是和吟酬唱。圣贤书并没在卓上。这又是种种成帙的泣梦篇。破壶吟。击筑歌。花月评。松风余奏。锦帆乐府。咳。淫词满案。艳曲成编。怎么了。〔合〕淫词艳章。说甚锦心绣肠。兀的笑杀庭前训义方。</p><p>文豹过来。大相公还不见归来。〔丑〕就回的。</p><p>【海棠春】〔生忙斣上〕名高无奈交游广。酬应毕归来书幌。〔做看介〕嗳哟。何事把门开。好费沈吟想。</p><p>〔丑〕老爷竟步入书房。如今在裏面翻阅书案。〔生做惊介末〕大相公归了。〔生整冠揖外介外〕你在那裏闲耍。〔生〕拜客。〔外〕拜什么客。〔生〕河南冯太史年伯来拜了。特去答拜。〔外〕怎么拜了你。倒不拜我。只怕又是支吾。且住。你平日用什么功。试说与我听。</p><p>【园林好】〔生〕星月淡鸡声曙窗。风雨暗灯花夜缸。五典三坟曾讲。只指望继书香。只指望继香书。</p><p>〔外〕这些新制。都是桑间濮上之词。岂是吾家世学。</p><p>【江儿水】这是桑间调。水面腔。宣淫启乱靡靡响。好付梨园供歌唱。岂堪淸庙明堂赏。怎値把精神滔荡。祖父遗书尽读不尽。何暇去撰着词曲。〔合〕库有靑缃。何不潜心参讲。</p><p>【五供养】〔生〕骚坛伎俩。游戏余功。正业无妨。披函或倦读。洒翰漫成章。寻声问响。逗不破花魔月障。敬佩庭前训。感难忘。自今不去理宫商。</p><p>〔外〕张衡研京十年。左思练都一纪。大凡杂着。最是妨功。况俳优所习。绮靡之语。作之益伤雅道。当今以制义选士。待博得金紫。后及诗歌。未为晚也。若浪掷才华于骚坛酒社间。纵为山中高士。实则天下废人。古人云梁栋不斵。终为林木。圭璋未剖。何异碔砆。汝旣具有用之才。当知大人之学。亦思上报国恩。远绳先武。只管悠悠忽忽。一任窗前之驹隙。不愁镜裏之霜华。吾以为鲁戈难再。江笔可危也。</p><p>【玉交枝】丈夫趋向。墨悲丝杨泣路旁。文章事业靑云上。岂争些小伎俩。渥丹镜颜不久苍。过驹窗影难轻放。〔合〕俊才华休得自戕。美田畴莫敎自荒。</p><p>【玉胞肚】〔生〕才疎学旷。感严亲谆谆义方。一霎时启瞶开聋。从今后刺股悬梁。〔合〕专心制义献明光。雁塔争看姓字扬。</p><p>〔小净扮阍人持书上〕为奴二十年。须鬓已皤然。常防宾客至。守在大门前。外边冯老爷家有书。送与大相公的。〔外〕又是什么书。〔取开看介〕</p><p>【川拨棹】封函上半钳着小印章。展开时素纸凝光。展开时素纸凝光。呀。又是诗词了。又早是新诗几行。呀。冯太史是我同年。不好唐突他。管门的只说相公被老爷督课。书简都不得送进。〔小净应介合〕说庭闱凛似霜。督攻书绝寄将。</p><p>〔小净应欲下介外复唤转介〕从今以后。凡是会文的相公来。都请进厅堂。若是诗人酒客。一切都回。〔小净应介〕晓得。〔外〕凡书柬是求诗索字的。也不许送进。〔小净〕这个小人那裏看得出。〔外〕也罢一切都回了。孩儿过来。你今后一意举业。把所制词曲。不论已成帙未成帙。已刻版未刻版。都将来烧了。决不可再做了。〔生〕孩儿谢教了。</p><p>【尾声】〔外〕从今休费闲思想。把慧剑扫空魔障。〔生〕一心攻有用文章。</p><p>当今天子重英豪。</p><p>须把文章敎尔曹。</p><p>正是万般皆下品。</p><p>果然惟有读书高。</p><h2 id="第五出-倦游" tabindex="-1"><a class="header-anchor" href="#第五出-倦游" aria-hidden="true">#</a> 第五出 倦游</h2><p>【探春令】〔丑扮鸨母上〕垂杨深巷隐栖鸦。叹朱门潇洒。〔旦上〕对东风泪湿鲛绡帕。共谁语衷肠话。</p><p>〔丑〕嫩雨潇潇苔藓细。晓寒犹自侵衣袂。〔旦〕几番欲去整琵琶。病怯更愁纤指脆。〔丑〕独我门前不绣鞍。谁家楼上无高髻。〔旦〕茶铛药碾是吾谋。那管梅花满阶砌。〔丑〕我儿。我老身乜氏。年纪一把。秖收拾得你一个。从小聪明伶俐。学得歌舞琴棋。果是谑处成诗。行来入画。蹴踘场中第一。琵琶队裏无双。当今四方才士。那个不晓得平康巷西楼有个穆素徽。只是你性厌烟花。心甘箕帚。十二个时辰。怨怅多。快活少。一句说话。二句便恼。春病恹恹不得好。门前车马空喧闹。咳。朱帘寂寂几生尘。教我做娘的怎么了。〔旦〕但是请陪酒的。便好扶病而去。抵暮而回。若要接客。断然不成矣。〔丑〕养娇了你这般执性。也罢。近有池相国公子有名池三爷。要请你看梅花。自来三次。家人日在外边伺候。我儿看娘面上。一定要去。〔旦〕不去罢。〔丑〕来意甚诚。已难推阻。你若再不去。他势焰滔天。我一家都送在他手内了。〔旦〕这样使势公子。要我去。倒不如你去了罢。〔丑笑介〕我儿又来调戏母亲了。我老人家面冻梨花。傅粉皱如雪浪。首飞蓬草。涂煤暗若烟林。那个要我。我儿不要闲讲。他每想必就来接也。</p><p>【前腔】〔小净上〕特邀殊丽共寻花。见朱扉低亚。</p><p>小子赵伯将。为池公子邀穆素徽探梅。此间已是。有人么。〔丑开门见介小净〕池三爷请令爱探梅。等待已久。托小子致意妈妈。快催令爱登舟。〔丑应旦做换衣介丑小净叙寒温介〕</p><p>【大斋郞】〔净盛服带家僮上〕惯扛扎。少傝■〈亻〈夭上韭下〉〉。开谭父祖是科甲。草其腹而花其面。人人唤我蔡趷■〈荅〉。</p><p>〔笑介〕自家池相国之子池同是也。久慕穆素徽之名。不得一见。今特请他玄墓探梅。此间已是。快去通报。〔杂通报相见介〕久慕大名。如雷应鼓。〔丑代答介〕幸辱宠爱。似漆投胶。〔净〕伯将兄早在此了。〔小净诨介旦扯丑介〕你与他先讲过了。坐不共几。食不同器。要依我这两件方去。〔丑笑介〕我儿敢是揪银子的法儿。〔旦怒介〕俗答答那裏说起。果是不愿接他。依我便去。〔丑〕这又是难题目。难杀我了。〔旦〕只说有病。〔丑向净介〕三爷来唤女儿。几次失迎开罪。〔净〕便是。也不止一二次了。〔丑〕只是今日还有一言吿禀。女儿为有贱恙。且是生疮。虽应三爷之命。必要坐不并几。食不共器。直待病好了方得共几而坐。同器而食。〔小净〕这样作难。〔净〕也罢。小子是极知趣的。但凭令爱便了。就请登舟。〔丑促旦登舟向小净介〕赵相公全仗你照顾。我儿早些回来了。〔小净应介丑〕我自进去也。闭门不管窗前月。分付梅花自主张。〔下净〕只怕天色要雨。〔旦〕看来晴意甚少。</p><p>【长拍】〔小净诨介〕非雨非晴。非雨非晴。欲晴欲雨。十里冷云如画。溪桥烟鎻。野渚水满。曲湾湾并没人家。兰檝漫轻划。到水云深处。浅堤残坝。前面有村舍了。隐隐疎林草舍簇。孤寺矗。断烟叉。风景果然幽雅。一派都是梅花。试遶山远望。遍麓梅花。</p><p>〔旦〕看珠离玉缀。雹布冰悬。宛然庾岭。不输官阁。</p><p>【短拍】馥馥淸香。馥馥淸香。微微幽韵。白茫茫雪彩霜华。何处最堪夸。几万疉蘂宫璚瓦。〔净〕未许空辜此景。俺直待相抱醉流霞。</p><p>小厮看酒来。我与穆姑娘吃酒。〔小净〕此时也该了。〔旦〕我病不用酒。原说坐不并几。食不共器的。如何相强。你自吃酒。我自看花。各适其适便了。〔净〕旣如此。将酒来。我自酌。〔小净〕小弟奉陪。</p><p>【羽调排歌】闲雅新妆。轻盈素葩。尊前冷澹堪夸。〔旦背介〕梅花梅花。看你冰魂玉魄果无瑕。不向东风斗丽华。孤芳劲。幽韵嘉。只怕霜欺雪妬委泥沙。〔净〕素徽为何不飮不歌。秖多嗟叹。〔小净〕必有心事。〔合〕无欢笑。少问答。自将心事语梅花。</p><p>〔旦〕不是我怠慢你。实是病体难胜酒。愁怀不耐歌。</p><p>【前腔】病鬼愁魔。心猿意马。萦牵万緖如麻。懒歌白雪按红牙。倦舞回波落翠鸦。〔小净〕这是为什么。〔旦〕这是膏肓病。未可拏。风尘不耐受波査。</p><p>〔净〕我已醉倒。你又多病。各设一席去睡了。明日送归罢。〔小净〕三爷知趣得紧。〔合前〕</p><p>相逢争奈两心违。</p><p>信是三生缘分稀。</p><p>夜静水寒鱼不饵。</p><p>满船空载月明归。</p><h2 id="第六出-私契" tabindex="-1"><a class="header-anchor" href="#第六出-私契" aria-hidden="true">#</a> 第六出 私契</h2><p>【吴小四】〔丑便帽轻衣笑上〕酒中糟。赌内淘。昏昏暮又朝。因甚年来生意少。大老官人都变了。苦推磨闲絮叨。</p><p>头戴吴江帽。脚套松江履。双袜细如箫。单衣轻似纸。魂旛阔衣带。偏衫大袖底。〔笑介〕说起伎艺来。眞正要愧死。有个叫化的。吹箫过街市。私去拜从他。学得些儿伎。只因传派低。到底原如此。提琴弄忒楞。又去弹弦子。串戏身段粗。淸唱喉咙秕。一句十三腔。白字如流水。侵寻开口唱。天怜却闭嘴。坐在石场上。砖片一齐起。听得别人唱。倒把唇来圯。素性喜谈人。非咱不度己。惯骗小官人。专吓无名妓。〔笑介〕本事何常动得人。只是一味大言不惭而已。小子老白赏郭思峤便是。今日同强三老官阮三郞一班。在刘楚楚家会讲伎艺。还不见齐。〔望介〕呀。远远望见强三老官来也。</p><p>【前腔】〔净便帽鲜衣白须上〕老帮闝。手段高。招牌惯弄脬。莫笑区区知契少。士夫官员尽见招。谁不识强梦桥。</p><p>〔丑接介〕还有个郭思峤。〔笑见介〕二老官摊浪大名。〔净〕不是肉麻说。其实梦桥二字。人人晓得。只管来寻我白赏。苦忙得紧。意欲把桥字改了秋字。不知可好。〔丑〕弗差。极妙。只怕口生。待我叫你应。〔叫介〕梦秋。〔净应介丑连叫〕梦生梦老老。〔净连应介丑〕明日送一个红心轴子与你庆号。〔净〕休得取笑。今日刘楚楚当会讲曲。只怕此时该去了。呀。许一官远远的来也。</p><p>【前腔】〔小净扮村妓上〕态妖娆。打扮乔。行来颈骨摇。两片嘴唇阔又趬。眼大眉粗面又凹。只落得弯话骚。</p><p>〔笑见介净〕一日不见。髭须满面。〔小净〕两日不见。〔丑〕汗毛打辫。〔净〕老一伎艺大进。〔丑〕前日唱窥靑眼的一套。妙得极。〔小净〕我每那班弯话朋友。少不得我的弋阳曲子。我原苦得甚。〔净〕果然你说话惹听。客料自然动火。〔丑〕当今好姊妹。除了老一。其实少有了〔小净拱手介〕老兄。学生是不受臭局的。〔净〕休要嚼蛆。阮三郞怎地不见。〔丑〕他路近。一定先在刘家了。迤逦行来。此间已是。〔叩门介小生帽服应上小净〕果然先在裏面了。〔小生〕谁人门外至。喜鹊噪檐端。〔老旦上〕绣褥牙牌乱。掀枰玉子残。〔总相见介〕刘妹。三哥。〔老旦〕许小一官。打扮得好。总把盘龙髻。金钗两鬓分。身穿玄色袄。细细佛头云。〔小净怒介〕惯是穆素徽妹子专奚落我。你也学了他。难道我便打扮不得的。〔净丑〕没傝■〈亻〈夭上韭下〉〉。今日是会讲曲子。不是大红帖子请来相骂。还不先起调。〔小净〕人还不齐。穆家妹子呢。〔老旦〕池公子接去看梅花了。〔小净〕洪宝儿呢。〔小生〕河南枣子客人接去了。〔丑〕不要败了兴。就是许一官起调。〔小净做逊介众催唱介小净〕唱了新时曲罢。〔做打扫喉咙讨茶吃做闭眼摇头擎板唱介众赞介小净〕又来了。唱也不曾唱。先赞好了。可见是戏我。〔众〕曲意先妙了。〔小净随意将时曲一只唱作夸调介众笑赞介净附丑耳云〕方纔老一唱的曲儿。这几个调。我都摹拟在此了。〔丑〕你摹拟像个什么来。〔净〕那一个阔调呵。</p><p>【黄莺儿】如把破筒敲。〔丑〕哑调呢。〔净〕癞虾蟇猛醋哮。〔丑〕低调呢。〔净〕雨中曲蟮啼阴调。翻高字。雌猫怕交。做拖腔。绵纱漫摇。快来好似鸱鸮叫。〔净搔喉介丑〕把喉搔。接连几套。〔小净〕越听越难熬。</p><p>【三台令】〔生上介〕晓风偷勒轻镳。又到平康画桥。美盻笑相招。尽看遍两行艳娇。</p><p>呀。何处歌声。声在这家。不免径入。〔老旦小净接介净丑小生〕我每去走一走。再来讲曲。正是前客让后客。迎郞复送郞。〔下老旦向生介〕路隔桃源。何幸仙郞迷棹。〔小净〕烟深柳陌。不知花史停车。〔生〕为听新歌。特来芳径。</p><p>【集莺花】〔集贤宾〕闲乘骏马来画桥。听歌韵飘萧。</p><p>【黄莺儿】果然花下莺簧绕。〔老旦小净〕红牙缓敲。碧玉漫调。〔生〕唱风情不禁秋波俏。</p><p>【赏宫花】半缕细沈幽涧响。一声淸彻彩云高。</p><p>卓儿上原来一本歌谱。〔叹介〕谱上的曲。政好费推敲也。〔老旦〕请教如何便是。〔生〕歌之所重。大要在识谱。不识谱。不能明腔。不明腔。不能落板。往往以衬字混入正音。换头误为犯调。顚倒曲名。参差无定。其间阴阳平仄唤押转点之妙。又尽有未解者。恰纔我听歌半晌。那班少年。功夫政少。〔小净〕尽是盲鳅老白赏。伎艺是不敢劳的〔老旦〕相公尊姓贵表。这样精于曲理。〔生〕小生于叔夜。〔小净老旦相顾介〕莫不是制锦帆乐府的于相公么。〔生〕然也。〔老旦〕却又来。穆素徽妹子见了锦帆乐府。日夜称诵大名。今得幸会。不敢擅便。奴家欲将此谱。校定宫调。点正板眼。不知意下何如。〔生〕不妨。我与你校正便了。〔小净诨介生看谱介〕</p><p>【御袍黄】〔簇御林〕硏朱露。蘸彩毫。这都是新曲。咦。这新词全费敲。不但学疎才浅。此道全然不晓。〔做涂抹介〕入平去上都相抝。改政了方协调。</p><p>〔老旦小净〕毕竟宫调如何分别。〔生〕那裏枚举得许多。</p><p>【皂罗袍】羽越淸脆。黄锺最浊。正宫雄壮。商角冷落。这其间就裏多微妙。</p><p>〔老旦小净〕当今谁则知此。〔生〕</p><p>【黄莺儿】语儿曹。阳春古奏。和者甚寥寥。</p><p>改得几套在此。虽本文单薄。今勉强协调。可入齿牙矣。呀。住了。这是时人所作。毕竟那个手眼。〔老旦小净〕这几套都是赵伯将相公新制。〔生〕咳。我说像他口气。这个人极不服善的。一时高兴。都把他新曲涂坏了。怎么处。〔老旦〕旣是认得的。这个何妨。〔小净诨介生〕幸得不曾校完。几乎又遭几个怪。〔翻谱得单笺介〕这是什么歌曲。呀。这是小生所制楚江情。那个写的。〔老旦小净〕不要说起。这就是恰纔所说穆素徽妹子的亲笔。他只喜锦帆乐府。日夜思念相公。常说道一朝得见作歌者。便死花前也遂心。〔生惊喜介〕有这等事。可就得一见么。〔老旦小净〕被池公子接去看梅花了。不然今日也在此。〔生〕咳。这样薄命。〔细看笺介〕如何写得这般风致。</p><p>【坠梧枝】〔猫儿坠〕好似当年郗卫。笔势恁飘萧。〔老旦小净〕小小花笺卷素涛。〔生〕看他点的板。不差半下。荧荧锦字点红么。</p><p>于鹃做一向词曲。只道世无识者。谁料素徽相爱。眞同调矣。〔小净〕我也是赞的。〔老旦〕你唱么。〔小净唱不出诨介〕</p><p>【梧桐花】〔生〕可幸新词中雅好。〔老旦〕记歌娘子。顾曲周郞。合是一副。〔生〕红红有意周郞少。</p><p>〔净〕他梦想大名。已非一日了</p><p>【玉交枝】未相逢神先订交。〔生〕待我袖此笺去。</p><p>笺长叹介〕害相思多应这遭。他回时。多乞致意。卽便拜访也。〔小净〕不干我事。〔老旦〕领命了。〔生别下复上〕失问了。家在何处。〔小净〕这是要紧的。〔老旦〕就在左首。〔生〕有记色么。〔老旦〕杨柳高楼下。铜环双阖扉。〔生〕小生就去访他。但双扇门的尽多。〔老旦〕记了春联者。镂月为歌扇。裁云作舞衣。〔生念镂月二句下小净别老旦诨下老旦〕咳。易求无价宝。难得有心郞穆家妹子。终日慕于生。谁想那于生今日来。蓦地见他写的花笺。却原来就是于生做的楚江情。竟袖了去。还要去访他。少不得许多情话。从此做出来也。</p><p>巫山六六梦难成。</p><p>一幅花笺作主盟。</p><p>东边日出西边雨。</p><p>道是无情却有情。</p><h2 id="第七出-衔恚" tabindex="-1"><a class="header-anchor" href="#第七出-衔恚" aria-hidden="true">#</a> 第七出 衔恚</h2><p>【双劝酒】〔小净方巾便服上〕心术恁颇。幸灾乐祸。口舌又苛。喜谈人过。一味面前柔懦。霎时易起风波。</p><p>小子赵伯将。今値闲暇。不免到平康一步。呀。此间已是刘楚楚家。为何一个人也不住在门首。不免径入则个。〔看介〕呀。寂寂琐窗幽。琴书满案头。咦。是咱新乐府。谁把笔来勾。咦。这是于叔夜笔迹。〔怒介〕这个畜生。这般无状。这等可恶。他一向道自家是有名举人。把我来奚落得紧。今又公然抹坏我的歌谱。</p><p>【前腔】〔老旦上〕谁行怒诃。为些什么。〔见小净介〕原来赵相公。〔小净〕这本歌谱。是那个看的。〔老旦〕于叔夜相公校正的。是他亲笔校讹。改易些个。〔小净向老旦介〕这么校正。他晓得什么〔低头自语介〕咦。纵是他长于音律。也不合在这里出我的丑。可恨可恨。那谱快将扯破。〔做扯碎介〕这一腔愤恨难磨。</p><p>楚楚。我去也。〔老旦〕他也不知是尊作。出于无心。不必记怀。有慢了。正是各人自扫门前雪。莫管他家瓦上霜。〔下小净〕恨小非君子。无毒不丈夫。于鹃这等可恨。如何弄他一弄便好。眉头一皱。计上心来。他与穆素徽相好。昨日会考。竟在他家裏顽耍。那穆素徽又是极作乔的。都在我面上可恶得紧。竟将这桩事情。再点缀些。与他父亲于雪宾一说。可不快畅。〔笑介〕妙妙妙。</p><p>【好姐姐】见他父亲把舌尖轻簸。说他会文字却在娼家高卧。一入此言敎他好奈何。非小可。漫使素徽遭场祸。父子生心家不和。</p><p>好计。好计。</p><p>全凭三寸舌。</p><p>惹起一天愁。</p><h2 id="第八出-病晤" tabindex="-1"><a class="header-anchor" href="#第八出-病晤" aria-hidden="true">#</a> 第八出 病晤</h2><p>【懒画眉】〔生上〕漫整衣冠步平康。前日在刘楚楚家见穆素徽写我的楚江情一曲。袖之而归。闻得他十分相慕。好生牵挂人也。为了花笺几断肠。蓝桥何处问玄霜。记得刘楚楚云。杨柳高楼下。铜环双阖扉。还说春联两句。镂月为歌扇。裁云作舞衣。〔做看介〕呀此间已是了。咦。闻得他是第一名姬。塡门车马。为何闭门在此。〔叩门介〕试叩铜环响。〔内作丫鬟应介〕忽听莺声度短墙。〔咳嗽介〕</p><p>【前腔】〔丑上〕谁叩朱门嗽声扬。不是刘郞定阮郞。敎人答应恁般忙。〔开门见生介〕原来是掷果车初降。相公上姓。〔生〕姓于。久慕素徽。特来相访。〔丑〕素徽是小女。〔生〕令爱在家么。〔丑〕不要说起。自池三爷接去看梅。归卽染病。至今不好。槪不接见。有慢相公。〔生〕原来这个缘故。所以闭门在此。〔丑〕可奈恹恹病在床。</p><p>〔生迟疑介〕极欲一见。今旣有病。不接宾客。又不好相强。只得别了罢。改日再来。〔丑〕可有什么话了。〔生〕只说来谢花笺的。便晓得了〔丑〕领命了。〔生〕相思相见知何日。此时此际难为情。〔依违下介丑向鬼门道白〕我儿。方纔这个相公。好笑得紧。什么谢花笺的。扯淡得紧。〔内〕这是于相公了。请他转来。〔丑〕去了。罢了。赶不上了。叫不应了。〔内连叫〕一定要请转来。〔丑叫生介生上〕唤小生转来怎么说。〔丑〕俺素徽听得谢花笺三字。乱叫请转。不知他意思。〔内传介〕请问可是于叔夜相公。〔生〕正是。〔内〕请坐西楼。俺姐姐扶病出来也。〔丑〕就是于叔夜相公。失瞻了。俺素徽久慕大才。日夜想念。</p><p>【前腔】〔旦扶病上〕梦影梨云正茫茫。病不胜娇懒下床。欣然扶病认檀郞。〔看生介生揖介旦低头介〕果然可爱风流样。〔凝眸相顾介丑笑介〕阿呀。恁地相逢看欲狂。</p><p>〔丑催茶下旦〕就是叔夜于相公。尊庚了。〔生〕十九。〔旦〕曾娶否。〔生〕没有娶。〔旦〕曾聘否。〔生〕也没有聘。芳龄几何了。〔旦〕少足下三岁。〔生〕久慕隽才。兼得妙楷。今幸一晤。如渴遇浆。只是玉体不安。不合惊动。扶病而出。感次五中矣。〔旦〕思慕经年。适逢一旦。喜慰夙怀。死且瞑目。何有于病。〔生〕卿与小生。交浅言深。不知何缘。得此雅爱。〔旦〕三生留笑。两载神交。何言浅也。妾本烟花贱质。君乃阀阅名流。葭玉萝乔虽不相敌。然锦帆三奏。已殷殷司马之挑。妾铅椠数行。岂泛泛雪涛之笔。情之所投。愿同衾穴。不知意下若何。自荐之耻。伏乞谅之。〔生〕小生一向觅缘。碌碌风尘。无能解吾意者。刘楚楚家得卿亲笔。且闻相爱已久。不胜惊喜。今蒙以生死相订。小生永期秦晋。决不他图。如负恩背义者。有如日。〔旦〕片刻相逢。百年定约。如有他志者。亦有如日〔生〕只是少媒妁。然我辈意气投合。何须用媒。〔旦〕呀。楚江情一曲。是吾媒也。愿为君歌之。〔生〕愿闻。但恐俚鄙之词。有污香颊。且吾卿病虚气怯。只是莫歌罢。〔旦〕随歌而没。亦足明志待吾谩歌你听。</p><p>【楚江情】〔香罗带〕朝来翠袖凉。熏笼拥床。昏沈睡醒眉倦扬。懒催鹦鹉唤梅香也。把朱门悄闭。罗帏漫张。一任他王孙骏马嘶绿杨。</p><p>【一江风】梦鎻葳蕤。怕逐东风荡。只见蜂儿闹纸窗。蜂儿闹纸窗。蝶儿过粉墙。〔做气怯不能歌介〕病后气促。十分费力。〔生〕恐怕伤气。住了罢。〔旦〕歌完了。怎解得咱情况。</p><p>强按宫商。殊失作者之意否。〔生〕歌中之意。摹写无余。词出佳人口。眞令人销魂死也。</p><p>【大迓鼓】淸商绕画梁。一声一字。万种悠扬。高山流水相倾赏。欲乘秦凤共翱翔。又恐巫山还是梦乡。</p><p>〔丑文豹带马急上〕夜放踏残花底月。晓行嘶破陌头烟。相公马在门外了。今日是会文日子。赵相公道相公不到。却晓得在这裏来了。大声发话。老爷又要来阅社。轿已发了。请相公快些赴社。〔生〕政欲谈心。却忘了今日是会期。〔迟疑无措介〕旣如此。只得暂别。停一日再来候问。〔旦〕住了。为何说起要别。不觉肝肠似割。莫不是会期从此少也。〔生〕有暇就会的。说那裏话来。〔旦〕我有玉簪一只赠汝。〔做拔簪坠折介〕呀。玉簪折了。一发不是好兆。〔生〕罢。我有所佩旧玉一块。不曾带得来。当取来赠卿服之。后日可以为记。〔丑催介〕</p><p>【前腔】〔生〕汪汪泪数行。得暇就会的。〔旦〕来时总会。此际堪伤。〔生〕紧牵红袖难轻放。章台柳色系情长。何事花骢嘶得恁忙。</p><p>就此别了。〔旦〕有暇不住要会。〔生〕一准来。〔别介〕</p><p>琴声箫意逗情缘。</p><p>乍见随看别泪涟。</p><p>东去伯劳西去燕。</p><p>断肠回首各风烟。</p><h2 id="第九出-庭谮" tabindex="-1"><a class="header-anchor" href="#第九出-庭谮" aria-hidden="true">#</a> 第九出 庭谮</h2><p>【西地锦】〔外上〕老去萧条玉树。鎭日督子攻书。望他平地登云路。乃不愧我贻谋。</p><p>下官于鲁。自给假回来。惟以课子为事。奈他杂念分心。雄才自恃。委难驾驭。今日闲暇。不免去请他社友赵秀才。问他近业如何。他还肯直言。院子何在。〔末扮老院子上〕堂上一呼。阶下百诺。老爷有何分付。〔外〕你去请赵伯将相公来。到时卽便通报。说道带了前日会簿来。不可有误。〔末应外〕正是雪隐鹭鹚飞始见。柳藏鹦鹉语方知。〔暂下末〕行行去去。已是赵相公门首。有人么。〔小净内问〕是那家。〔末〕是于老爷家。〔小净〕不在家裏。〔末〕是他声音。待我挑破纸窗看他。〔做挑窗见小净笑介〕呀。相公现在裏面。〔小净在内答〕只是你不该挑破我窗。快与我糊好。〔末做糊介〕请出来。〔小净〕如今又不在家了。〔末〕休得取笑。快请出来。〔小净上介〕</p><p>【出队子】方怀夙怒。早见于家一老奴。〔做看介〕这个老儿不见你随于相公。〔末〕小人是老爷身边的。〔小净〕阿呀。我说像位大叔。为什么来。〔末〕老爷差小人密请相公。家爷专等相公过。〔小净〕可晓得为什么说话。〔末〕想是怕大相公闲耍。不在会上做文字。故请相公面问。说道带了会簿来。欲看前宵文会簿。〔小净〕前日你相公赴会。几时出门的。〔末〕说是七篇会。侵早出门的。〔小净〕恰又来。你每相公么直至眼乌了步来。抹得一篇。不知可曾订入簿中。不是我当会。文簿也不在我处。〔低头自笑介〕对出机关。〔指末介〕使乎使乎。</p><p>〔末〕说话间已到门首。相公厅上请坐。待我通报。老爷有请。〔外上〕堂上有佳宾。倒屣忙相接。〔见介〕小儿时沐大教。感激良深。〔小净〕晚辈日仰高风。仪刑颇切。〔外〕今日屈驾。非为别事。小儿忝列文社。先生必知其学业之消长。志向之邪正。先生其明言之。据老夫看起来。只管躭于歌曲。轻视书史。莫不于此道荒唐了。〔小净〕老先生在上。</p><p>【狮子序】令公子掌上珠。晚生每岂敢含谗献谀。〔外〕呀。先生差矣。为父者有爱劳之心。不用姑息。为友者有忠吿之道。岂曰谗谮。〔小净〕令郞是高才。原不消十分用功。那曾有名士甘就时趋。〔外〕说起名士。一发是他自误张本。只为终日自负了词坛重名。反以时艺看易了。〔小净〕须是禁他做绮丽词。〔外〕前日老夫曾到他书房。见歌曲满案。已面谕一番。都把来烧毁了。难道又做。〔小净〕不瞒老先生说。烧得几何。如今俳优所习。皆令郞歌曲。须是搜索外面底本。惩治演习之人。方断其作兴。还须屛外游。锁书斋。限功夫。精神方聚。〔外〕咳。药石之言。老夫谨领命了。正是与君一面语。强看十年书。</p><p>但不知习其歌曲者。那家为最。〔小净〕待晚生想来。〔思介〕虽在刘楚楚家涂我的歌谱。楚楚无甚得罪手我。那穆素徽几次不接我。情理可恶。又与叔夜至交。不免举荐。〔向外介〕有一个穆素徽。凡令郞歌曲。都在他家。俳优所不习者。素徽教之。素徽所未明者。令郞教之。两人因歌成契。政是如漆似胶。〔外〕穆素徽是何人。</p><p>【太平歌】〔小净〕他是靑楼女。与公子呵。好似水和鱼。〔外怒介〕是为妓女所迷。一发罢了。〔小净〕有几部新歌留彼处。〔外〕有这等事。他要新歌动人。我每痴儿子。为其所役。先生如何妙策敎他断。〔小净〕没有什么策。除非是差些使者逐他去。〔自悔介〕呸。晚生差了。令郞与素徽非常契合。只管说他。万一知之。可不是切齿之仇了。〔外〕政所以爱之也。这个不妨。〔小净〕隔墙有耳愼防诸。〔外〕这个不妨。〔小净〕旣如此。还有一言。逐之一说。不可缓矣。〔附耳低介〕斩草要除根。</p><p>〔外〕谢教了。且住。我家不肖之子。与这妓女相交几时了。〔小净〕这个倒不知。只是令郞出来会考。或是赴席。无不到他家裏的。〔外〕阿呀。有这等事。恰纔正失问了。前日会考七篇。文簿上是完的么。〔小净〕令郞说家中有事。抵暮方来。止做得一篇。不是晚生当会。文簿在他友处。所以不得如命。〔外怒〕一定又在那个姓穆的妓家。可不气杀我也。这一篇定是心粗气浮的说话。看他怎么。〔小净〕好物不须多。灵丹只一颗。也不是这等论。〔外怒介小净劝介〕请息怒。</p><p>【赏宫花】〔外〕我言之气阻。这不才无赖徒。终日耽歌赋。又去恋迷途。我只道分心词赋。尙且当他不起。那晓得又去迷恋靑楼。咳。赵先生。老夫亡荆未葬。年已六旬。秖有此子。又是这般不肖。不要说他的下梢。我夫妻骸骨。不知所之矣。父母后来谁靠傍。不知骸骨待何如。</p><p>〔小净〕老先生虑之太过。及今防之。未为晚也。晚生就此吿别了。〔外〕明早敢烦先生指引小僮一往。逐去穆素徽。〔小净〕恰纔说话。尙恐隔墙有耳。此事断不敢与闻了。〔外〕恐怕小僮支吾。一定要劳。父在子不得自专。虑他怎的。〔小净思介〕前日受气。今日狐假虎威。发挥他一场。有他父在。怕他怎的。〔向外介〕领命了。〔外〕难得厚谊。一时着恼。有慢尊客。伏乞谅之。〔小净别介〕须是瞒却令郞方好。正是舌如钩与线。钓出是非来。〔下外〕咳。人不说不知。钟不扣不鸣。不肖子在外边与妓女交好。竟荒学业。凡是出去。俱说是会考。这都是门上人与书僮文豹蒙蔽我。快叫门上人与书童文豹过来。〔净扮老门公丑文豹上〕何事连呼名字。心头好费沈思。若问相公之事。只索打点言词。〔外〕院子取大板子过来。各打二十。〔打介净〕老人家打不起了。〔丑〕孩子家一发打不起哩。〔外喝介打完介净〕问老爷。为什么缘故。〔外〕咄。还要问我。你做门上人的。大相公在外闲游。早出晚归。岂不知首尾。只管骗我某日是会考。某日是赴席。前日已晓谕了。不许闲人及书柬出入。竟不作准。〔净〕方纔搬是非的赵相公。是老爷请来的。〔外〕咄。还要胡说。文豹做书童随大相公花街柳巷去。不与我说。传消递息都是你。砍死你这奴才便好。自今日起锁了厅门。我坐定厅上。就是大相公出去。须与我请匙钥。若不来报我。打死你每。须索听者。〔净丑应介〕</p><p>【双声疉韵】〔外〕从今后。从今后敢知痛苦。〔丑〕弄得我屁眼疼得紧。〔外〕凡百事。凡百事要来报取。报知吾当饶汝。若还不报时。鞭笞受楚。仔细堤防相公起居。</p><p>去罢。下次须要小心。〔净丑应下〕</p><p>养子不敎父之误。</p><p>敎训不严师之惰。</p><p>父子从来不责善。</p><p>看得破时忍不过。</p><h2 id="第十出-阍忤" tabindex="-1"><a class="header-anchor" href="#第十出-阍忤" aria-hidden="true">#</a> 第十出 阍忤</h2><p>〔净门公醉上〕我侬看门极在行。迎官接府鎭日忙。凭渠大官府见子我和颜悦色。家主公而上亲眷朋友捉我极口介赞扬。只因年纪多子星。合墙门叫我老伯伯。众伴当大小酒席序齿坐头一位。啰个敢抢。亲筵喜事大门上那少得一分使用。年朝月节。各房头吃得我介肚膨。出子分上书柬弗怕渠弗来谢我。压起子手本揭帖。要点■〈亻奢〉手裏香香。凡是投靠个。租房个。成田个。借债个。画包个。籴米个。卖书画骨董茶叶火腿个。啰个弗来求我。若无好气替渠传进。教渠立到夜。坐到黑。饿得眼泪汪汪。爬垃圾个。搜坏砖街常时抢把铁掘。捉着子白日撞。倒要剥渠衣裳。大门前赌博个。捉得头钱。送我买星小菜。丫头囝爷娘到偷出好酒。做准是我合尝。陪绝子谢土个道士。吃绝子下桌个粉汤。捉鸡骂狗。落得脾胃。拉春拉会。有我风光。篾繵头。蜡烛头。一壁角落。残拜帖。旧封筒。受子满房。常常赚点白脸。不时骗呷黄汤。人道看门受用。阿得知我个痛痒。面生人回道弗在屋裏。面熟人说道请进圆堂。又有一种疑惑。客人弗知家主公要见弗要见。弗好回短。弗好回长。有时一淘客人来发作说话。教我极难主张。早晚弗得自在。夏裏要着衣裳。立迟子道是大模样。应迟子又道慢肚肠。又要登记门簿。写个长帖古柬■〈亻奢〉生■〈亻奢〉生。万一记差子住居。叫进去。骂得头痛彭彭。内裏失子物事。一槪门上支当。客人无子轿幔。又要我去赔偿。咳。且弗要闲言闲语。那裏说起晚头闹介一场。老爷道是小家主公出去白赏。尽是门上隐藏。捉我打得两腿。稀烂。满身靑滂。正是天有不测风云。人有旦夕灾殃。倒子两壶糖酒。醉醺醺只要上床。正是今朝有酒今朝醉。明日乏钞又商量。〔做醉倒介生上〕事不关心。关心者乱。西楼穆素徽。思慕小生。昨往拜访。因病概不见客。素徽知我姓字。令人追转。扶病出接。遂订终身之约。又借楚江情为媒。带喘而歌。涕泪言别。实绝无仅有之奇遇也。不意父亲知之。严禁出入。又把看门苍头。书童文豹责治。想起来日裏已难出入。不免乘此夜深。去会他一面。只是雨大得紧。怎么处。便冒雨去也说不得了。呀。门已悄的锁在这裏。看门的。〔连唤介〕呀。如何连叫几声。一声也不应我。〔又唤介净醉上〕半夜三更。谁叫学生。是人是鬼。看不分明。〔生〕是我。〔净〕你是什么人。〔生〕是你主人。〔净〕这个时候。出来怎么。〔生〕我自有正经事。要出去片时。〔净〕外边大雨。如何去得。方纔连累我打得好。又要出去。〔生〕唗。一定要去。〔净〕敢是痴了。〔生怒介〕这等无状。快把钥匙来开了。方纔饶你。〔净〕钥匙在老爷处。就在这裏。也决不开。</p><p>【四边静】〔生〕恶奴胆大将咱嫚。十分肆泼悍。〔净〕请问大相公。此时有何干。〔生〕出言嘲讪。好把臀皮打烂。〔净〕恰纔得过了。领过这一杯。解裤请査看。</p><p>〔生〕唗。不许胡说。快些开门。〔净〕出去做甚。〔生〕你不要管。〔净〕怎么不要管。</p><p>【前腔】老爷命我严防范。须听我规谏。〔生〕一定要开门。胡言总无干。〔净〕泥滑路烂。独行不惯。〔生〕路上难走。不干你事。〔净〕好没正经。不是去偷营。又不是逃难。</p><p>〔生背介〕欲待打他。半夜三更。恐怕惊动父亲。〔怒看净介〕咦。可恶可恨。就打死你这个老奴才也不多。</p><p>忠臣不怕死。</p><p>怕死不忠臣。</p><p>势败奴欺主。</p><p>时衰鬼弄人。</p><h2 id="第十一出-鹯逐" tabindex="-1"><a class="header-anchor" href="#第十一出-鹯逐" aria-hidden="true">#</a> 第十一出 鹯逐</h2><p>【靑歌儿】〔丑鸨母上〕吾家女病慵愁倦。暗尘生舞衫歌扇。门前车骑漫喧阗。都将谢了。我待如何消遣。</p><p>自家穆素徽之母。只因女儿立志从良。池三爷要娶他为妾。另置一宅。凭他做主。极好的主顾。叵奈女儿嫌他品陋才疎。会几次酒身也不肯着他。只慕那于叔夜。昨日一见如故。私订终身之盟。病也都好了。今日又绝早去烧香。多应是祈祷此事。咳。这小娘。好不痴心也。</p><p>【上马踢】于郞是甚缘。偏中乘鸾选。池生枉用情。天台还路远。倩女痴心。娘劝他不转。叹我老年。只要活动钱儿。那顾烟花贱。</p><p>嗳呀。为何不住的眼跳。〔小净领众家僮上〕</p><p>【胜葫芦】骤到平康画桥边。霎瞬的聚人烟。〔做打进〕打破家生如雪片。一场惨祸。管使西楼闹喧喧。</p><p>〔丑忙接介〕请相公息怒。不知什么得罪。故来见责。〔小净嚷介〕你每这样人家。不是轻易骗人的。也要看个来历。那于叔夜相公。乃是见任京畿道御史于老爷之子。你每去骗他。闝了几月。费三百余金。于老爷晓得了。十分发怒。卽欲写词送官。是我解劝暂免。就托我来逐你向远方去。不许住在这裏。立看搬场。不容片刻。〔丑惊介〕嗳呀。天那。从不曾留什么于相公。那裏说起。一定是那个挟仇的。造出此事。〔小净〕唗。难道是我挟仇。再打家伙。〔丑〕旣是要搬。不须打了。〔小净〕立刻搬。〔丑取银介〕赵相公在上。俺家穆素徽又出去烧香。失陪相公。一时不及备饭。敢折白金二十两。送相公买果子吃。〔小净〕些须之物。那个希罕。难道我赵相公是要银子的。且暂收在此。〔一面袖银介〕咦。方纔忘记了。于老爷还说要我立定拆你房屋。如何但赶搬场。竟不拆屋。啐。这样有粗无细。快些。〔众家僮应向丑卖春介丑〕再奉二十金。求相公少缓雷霆。免拆房屋。〔小净笑介〕旣如此。卽刻搬场罢了。〔丑〕也求宽缓一日。待女儿回来。出脱了房子。寻了一处住居。方好搬去。〔小净假怒介〕这个老妈。是逐脚上的。教他拆屋。情愿搬场。教他搬场。又待寻房。〔笑介〕也罢。天上人间。方便第一。寻房是等你不及。限你后日午时去罢。不许迟误。〔众〕且住。赵相公便仁慈。缓他一日。我每受老爷之命。却缓不得的。〔丑又取银介〕大叔每来怠慢了。不及办饭。折白银二十两请收了。老爷面前。只说搬了。万乞迟我一日。〔众〕得人钱财。与人消灾。也罢。</p><p>【掉角儿序】〔小净〕那于生是读书少年。你家素徽呵。做圈套把他来骗。岂不知严明父亲。势炎炎绣衣风宪。到今朝发觉了怒冲天。来驱遣。外州他县。〔合〕早离故苑。方得自全。休做了不识祸福。处堂雀燕。</p><p>〔丑〕赵相公。苍天在上。眞正寃枉。</p><p>【前腔】素徽儿春来病缠。鎭日的闭着门扇。几曾留于家相公。好敎人口难分辩。漫哀求姑宽缓。赐矜怜。与人方便。</p><p>〔小净众合前〕后日一准要搬。〔丑〕晓得了。正是闭门家裏坐。祸从天上来。〔下小净向众介〕方纔这些银子。是不义之财。你每若是拏了。老爷得知。一定要打。不如总放在赵相公处。都送老爷。收不收。再作区处。〔众〕老爷自然不收。难道赵相公拏了不成。〔小净〕我两日事忙。过了三四日。一定要送还那个老妪。〔众〕他后日搬场了。三四日后。那得还在。〔小净诨介〕我有些散碎银子在此。与你每买酒吃罢。去回覆老爷去。还有一件。相公若问起时。只说老爷自家晓得。差你每如此如此。我偶然在那裏遇着。从中劝解。不要说同来的。〔众〕六十两头可要说。〔小净〕分文也说不得的。你听我道。</p><p>回覆老恩东。</p><p>单瞒大相公。</p><p>相思千万种。</p><p>弄做一场空。</p><h2 id="第十二出-缄误" tabindex="-1"><a class="header-anchor" href="#第十二出-缄误" aria-hidden="true">#</a> 第十二出 缄误</h2><p>【金珑璁】〔旦上〕朝朝珠泪洒。那堪复受波査。平白地起喧哗。一家如破瓦。飘流信逐烟花。无计策枉嗟呀。</p><p>花正开时遭雨打。月当明处被云遮。奴家穆素徽。病时许香。昨往寺中酬愿兼祷于郞与奴家终身之事。归来家破人离。原来是赵伯将衔恨。不曾接他。竟向于郞父亲前谗谮。率领于家狼仆。打毁墙屋。扎诈银两。卽刻驱逐。母亲再三求恳姑缓。今日把西楼典与刘家姐姐了。收拾行囊。欲往杭州府母族寄居。咳。此番脱了池公子也好。只是那于郞叔夜。我旣以终身许之。随你到天涯海角。决无他志。不要说原在烟花。就是一马一鞍。也决不成了。咳。于郞。于郞。空有两年之神慕。从无一夕之面谈。忽起风波。无端间阻。那放得你下。</p><p>【桂花偏南枝】〔桂枝香〕他是多情何贾。高才班马。读书太乙分辉。捞赋长安腾价。</p><p>【锁南枝】怜他锦帆新制佳。只恁的搬弄才情。总是相思画。奴家呵。倾慕他。他也知爱咱。一个慕风流。一个爱闲雅。</p><p>【江头金桂】〔五马江儿水〕记前日垂杨停马。留他一试茶。为他轻翻白苎。漫响红牙。看他听歌时丰韵加。</p><p>【柳摇金】秋水明霞。盈盈堪把。奴家呵。遂以百年相订。愿做倚树蒹葭。他约暇时来看咱。</p><p>【桂枝香】谁想翻成话靶。风波惊诧。好叫我泪如麻。红颜自古多薄命。莫向东风怨落花。</p><p>咳。今日匆匆束装。别也不得一别。那放得下。不免背了母亲。修书一封。约他明夜瞒了父亲出来。舟次一会。永决终身之事。死亦瞑目。便是他踰垣凿壁。冲风冒雨。也说不得了。〔取笔砚写书介〕你看一泓秋水金星砚。半幅寒云玉版笺。咳。我有许多情话。怎写得尽也。</p><p>【海棠醉东风】〔月上海棠〕草素札。订他中夜偷来话。把山盟海誓再四申罚。这封书若解相思。竟向我于郞投下。</p><p>【沈醉东风】寒温细加。字画又差。痴心想念。笔儿又倒拏。</p><p>还有所截之发。扎做髲子。等才郞赠他。不免封去。〔做解髲封介〕周旺在那裏。〔外周旺上〕正尔束行装。又有何差使。〔旦〕你把我这封书。送与于相公。〔外〕前日留了几杯茶。惹出这场大祸。还要去缠他。况门上严禁。就插翅也难进。〔旦哭介〕我那于郞呵。你狠父亲隔得我好苦也。周旺过来。我有白金一两。与你买酒吃。千万要传与他。必要亲手递书。〔外〕周旺那敢受姑娘的银子。待我持去。送与他门上人及书童。或者可得引见。〔旦〕如此就去。须要的当。讨得一件东西回我。方好信你。〔外〕晓得。</p><p>【玉枝带六么】〔玉交枝〕〔旦〕此书非耍。面交他。休得送差。</p><p>【六么令】〔外〕侯门如海怕难达。〔旦〕疾忙去。快来家。这回休得将人诖。这回休得将人诖。</p><p>〔外〕此去呵。一心忙似箭。两脚走如飞。〔旦〕眼望旌捷旗。耳听好消息。〔净大声叫上〕素徽可在家裏。〔旦〕是池公子声音。这个可厌东西又来了。我自托病进房去了。你的书不要露与他看。〔外〕晓得晓得。〔下旦见净急弃书案奔下净怒看介〕</p><p>【拨棹入江水】〔川拨棹〕眞堪讶。正在这裏写书发人。一见我来。便抛弃笔砚。急走进去了。这寃家。怎避咱。为他行吃尽糟茄。为他行吃尽糟茄。找绝个蓦头酱瓜。</p><p>看他桌儿上残笺剩楮。不免翻阅看。〔作惊笑介〕</p><p>【江儿水】绣字花押。一幅原书遗下。</p><p>嗳哟。为何一封原书。倒遗在这里。咦。待我先看。写与那个的。辱爱妾穆丽华敛袵泣拜于叔夜夫君足下。〔笑介〕这个痴妇人。原来写与于叔夜那厮的。我未识其面。曾闻其名。难道就是夫君。嗳哟。书中难字甚多。寒温处一句也念不断的。但是中间一二行可辨。无非是约于生话别。咦。可笑可怪。如今慌慌张张。封去的书。一定倒是空函了。妈妈何在。〔丑上〕自不整衣毛。何须夜夜号。〔见介净〕妈妈。你一向风云得我好。只管说俺素徽有病。不得如三爷意。教我坐不共几。食不同器。做小娘的这样作乔。我还道你是好人。今日素徽亲笔所约之事。难道你不晓得。〔丑惊介〕什么亲笔。又是一出。〔净做气出书与丑看随袖介〕不要说起。我便不意间撞来。见素徽在房内封书。响与周旺低声说话。嘱付绸缪。我待他封完了。步进去。一见时如避箭一般去了。这是什么模样。及至看他卓上残纸中。竟遗下原书一幅。书中云。今日母亲买舟将寄居钱塘母族。明晚发舟矣。子丑二时内君可踰垣破壁。到舟中一会。以决生死之盟云云。后写辱爱妾穆丽华敛袵泣拜于叔夜夫君足下。如此缘故。原是你二人已许了于生。所以将我奚落。〔丑〕呀。果是写来。三爷不要错怪我。我每素徽是痴心小娘。不知甚么缘故。与于相公从无一面。见他歌曲。便要跟他终身。前日来。我已回去。他连忙教人追转。扶病而歌。携手哭别。不在话下。不意昨日赵伯将相公。领着于家大叔。说老爷晓得哄骗大相公。托我每驱逐到远处去。老身只得搬去。明日发舟。不道女儿又要去虎头上做窠。天那。我那裏晓得风缝。〔净〕如此说。难道素徽自嫁了于郞。你也不知。〔丑〕咳。他便是这等痴。若要嫁他。我不肯那个做主。不要说虚言。就排了天平。写了婚书。还好伸个腰哩。痴女儿可不是做梦。〔净〕假如我情愿出银子。你便怎么。〔丑〕这便是眞正于生了。〔净〕只是令爱那肯到我家去。〔丑〕我肯了。怕他不肯。〔净〕有计在此。方纔书上说你要到什么钱塘。不知那裏叫做钱塘。〔丑笑介〕呀。三爷又来耍我了。难道钱塘也不晓得。〔净〕你又来作难了。我那裏晓得钱塘。〔丑〕就是杭州府钱塘县。我老身有亲眷在彼处。今往寄居。再作计较。〔净笑介〕旣是这等。我又怕老婆的。就讨素徽。少不得另置一宅。何不就在杭州。买了别院。你来时只骗素徽是亲眷家。待进门后。硬做他成亲便了。〔丑〕妙计。我如今还要骂他一场。如何又要写书去惹祸。〔净〕这便浅见了。我每只做不知。待他等而不至。明知相弃。念头就淡了几分也。〔丑〕有理。有理。</p><p>【园林带侥侥】〔园林好〕这空函多应送差。等不来敎他巫山梦遐。</p><p>【侥侥令】但是悄载扁舟钱塘去。只说向娘行亲眷家。</p><p>〔丑〕旣如此。明日我只催开船。待他要等于郞。我便决他不至。果应吾言。再冷淡他。他自然丢下念头。好一心随三爷也。〔净〕妙妙。我先去收拾房子。今日就送财礼五百两与妈妈。差小僮远远随行。正是。</p><p>无缘对面不相会。</p><p>有缘千里定相逢。</p><p>结成鸾凤靑丝网。</p><p>碾就鸳鸯碧玉笼。</p><h2 id="第十三出-疑谜" tabindex="-1"><a class="header-anchor" href="#第十三出-疑谜" aria-hidden="true">#</a> 第十三出 疑谜</h2><p>【一江风】〔生上〕意瓓珊几度荒茶饭。坐起惟长叹。记西楼唤转。声声扶病而歌。遂把红丝绾。咳。蓝桥咫尺间。谁知风浪翻。好事多磨难。</p><p>前日约会穆素徽。不意父亲严禁。不得去一面。今日喜父亲暂出拜客。欲待去会他。恐回来知之。又是害他了。所以展转中止。毕竟不知如何计较了他。不免差文豹在门前打听则个。好似和针吞却线。系人肠肚刺人心。〔暂下〕</p><p>【秋夜月】〔外上〕乍转弯。前面那家想是了。好问于乡宦。〔丑上〕有些相认白须汉。〔外〕呀。文大哥。〔丑〕我说是你。如何站定东西看。〔外〕老爷可曾计较你。〔丑〕不要说起。害咱每念板。今日你来怎么。〔外〕是差来寄柬。</p><p>〔丑〕天那。又寄什么柬。呀。相公正差我打听消息。这书来得正好。我与你传进罢。〔外〕穆姑娘千叮万嘱。教我定要面送。送些酒钱在这裏。求悄然领我一见相公。〔丑乐收银介〕幸喜老爷恰纔出去。门上人又病倒。好凑巧。待我悄然领进书房去。〔外〕多谢。转过回廊。又是厅堂。过了厅堂。又是回廊。〔丑〕相公有请。〔生〕重门深似海。那得外人来。〔丑〕有信在这裏。〔外〕小的是穆姑娘差来的。〔生〕正要问你。俺老爷可曾来计较你家。〔外〕不要说起。昨日赵伯将相公。领着宅上一■〈亻匋〉大叔。说老爷教他来毁拆房屋。驱向远方。诈了银子六十两。家伙打得雪片。幸得穆姑娘烧香。不在家裏。归来知之。痛哭不已。〔生〕有这等事。〔外〕穆姑娘含泪写书。嘱付小人。必欲面见。还要讨一件记色。方信小人虚实。明早开船到杭州去。寄居亲眷家。要紧说话。都在书上。〔丑急上〕老爷在街上喝道来了。快些去罢。〔外急介生〕说话多了。不及看书。说道书中之言。定当如命。也写不及回书了。有旧玉在此。持去作记。〔丑〕快去罢。〔外〕鲤鱼脱却金钩去。摆尾摇头再不来。〔急走下生恨介〕毕竟是赵伯将与父亲说的。又领我每恶奴去打逐。致令父亲严禁。教我别也不得一别。回书也写不得一纸。好生可恨。且住。书中不知有什么言语。想必生死之约在内。咦。还有一件在裏边。揑去又不硬又不软。不知是甚么东西。咳。封函上图书密密。花押重重。又贴两对纸方胜儿。可不用心也。待开只愁肠断。不开时又忍不过。怎么好。</p><p>【红衲袄】看他灿莹莹尽泪斑。间着那印章红花字幻。待开时祇恐添悲惋。不开时那得我心上宽。细细将指甲儿挑下阑。乍破缄不觉的香气散。〔开书介〕呀。元来一股发儿。直恁的香也。早是一股发儿袅袅的好似乌云也。呀。为何一幅素纸。并无半字。恁敎人猜谜难。</p><p>待我猜一猜。</p><p>【前腔】敢是为愁多不耐烦。敢是怯纤纤慵染翰。敢是我泪模糊不见蝇头柬。敢是你暗中挥早忘了笔砚干。莫不有孙汝权剔弄奸。若是被人换了。如何原封不动。印记分明。且留香云在内。想是厌套书寒温泛。就是不落套语。为何一句也没有。呀。是了。他因我父亲驱逐。料不成事。把哑谜来回绝我。多应把断发空书做了决绝回音也。痛杀人好似剜肺肝。</p><p>咳。好痛杀人也。〔丑〕相公为何只管堕泪。</p><p>【前腔】〔生〕我只为叫不开离恨关。〔丑〕嗟叹也没用。〔生〕咳。不由人不浩叹。喉间愁块何时刬。胸中泪海是甚日干。难道我与素徽。毕竟是无缘的。天那。怨杀那狠上苍未可攀。直恁的把我来不挂眼。若是没有姻缘拚死向黄泉也。怕心窝不肯寒。</p><p>〔小净上〕假做笑呵呵。满肚毒蛇窠。口善心不善。面和心不和。阿呀。叔夜兄。〔生做忙收书发介〕文豹回了罢。〔小净〕回不得了。开了门。〔丑〕怪人在肚。相见何妨。〔生〕如此开门。〔丑做开门介生〕为何而来。〔小净〕特来报兄一信。不知可晓得昨日之事。小弟替兄出尽寡力。〔生〕多谢了。若不是兄去。几乎就搬了。〔小净〕为何恩将仇报。倒把言语来唐突我。是你令尊不知那裏晓得了。差人发话。我适値在那裏。为兄解劝。姑缓驱逐。我又不曾先在令尊前搬是非。又不曾托我去发话。好意报兄。难道倒是我不好么。〔生冷笑介〕也好得有数。〔小净怒介〕嗳哟。不要与你强辨。就作是我。赶去一妓。也有何妨。不去惩治家人。埋怨父亲。到来与我聒絮。可不是屁话么。〔生怒介〕这便是你文字了。</p><p>【大影戏】看你理穷词遁。故生怒嗔。〔小净〕我不是你严亲。为何把我来寻趁。〔生〕只问道是谁挑衅。谁赶他去。扎诈他断草除根。〔小净〕是我说的。是我扎的。〔生〕六十两。〔小净〕旣做仇人。怎赚金银。</p><p>〔生〕你得了银子。纔缓他昨日搬场。</p><p>【前腔】〔小净背介〕语多相近。辨来渐眞。〔向生介〕是我使方便他感咱恩。送来礼物何须逊。〔生〕到说得冠冕。你是个扎火囤癞皮光棍。〔小净〕畜生狗亡八强盗贼乌龟。交绝不出恶声。你欺我是个秀才。只管乱骂么。我拉些朋友。打得你家片瓦无存。〔生〕你这样彻底无赖小人。我与你斗什么口。〔小净〕旣是不屑斗口。为何前日抹坏我歌曲。〔生〕只此一句。有今朝破口伤情。〔小净〕咬断牙龈。誓不登门。</p><p>〔生〕也不敢劳。</p><p>怪伊谈笑起风波。</p><p>纵做仇人奈我何。</p><p>酒逢知己千锺少。</p><p>话不投机半句多。</p><h2 id="第十四出-空泊" tabindex="-1"><a class="header-anchor" href="#第十四出-空泊" aria-hidden="true">#</a> 第十四出 空泊</h2><p>【山歌】〔末扮梢水上〕水面生涯最是难。不遇风来只好看。说甚么九日滩头坐。一日过九滩。</p><p>自家舟子王二是也。穆家妈妈唤我船要往杭州去。不意穆姑娘倒要摇进城去。到锦帆泾歇下。不知什么意思。我的船急要赶归揽载的。今日躭误一日。焦懆得紧。可惜月明风顺。不如劝穆亲娘开了船罢。亲娘。船头上好月。起来一看。</p><p>【卜算子】〔丑鸨母上〕花月春江胜。独我离乡井。〔旦上〕拆散双鸾两处鸣。展转嗟薄命。</p><p>〔末〕老亲娘还是顿载。还是搬场。请问明白。昨日唤船时。周老官说就去就回的。今日不知要等什么人。躭误一日。此时不至。不如趁此月明风顺。赶到市鎭歇了。做两日到杭州。归来约了人家要载的。千万方便。〔丑〕说得有理。〔旦〕这厮好生可恶。我分付你要等到明早开船。只管聒絮。你要船银尽多也是我还。一定要过今夜。我原约于相公在这裏等的。〔末〕旣如此。只要酒钱。〔丑〕我儿。那个于生。是公子家小官人。还是一时浑一时败的。他与你一面之交。又不曾宿几夜。如今见父亲严禁。意兴自然败尽了。那得出来会你。况虎头上又去做窠。倘然弄出来。难道又受他家人扎诈。只是快开船罢了。〔旦〕若毕竟要开船。不容我一见。便赴水而死矣。〔丑笑介〕痴东西。你便是这样痴。他是决不来的。〔旦〕我约他一定要踰垣破壁。冲风冒雨而来。若过子丑二时不到。是永弃我也。生死只在这遭。一定要来。〔丑〕侯门如海。这个书那得送到。不知那个哄你。可有回书么。〔旦〕回书是没有。〔丑〕可又来。〔旦〕他父亲回来。写不及书。将前日所言旧玉送来为记。又说道书中之言。决然如命。难道不来。〔丑〕我与你拍个手掌。若来了西方日上。〔旦拍介〕若不来日上西方。〔丑〕只看此时已是深二更了。我等不得。先去舱裏睡也〔旦〕正好早哩。</p><p>【九回肠】〔解三酲〕曲塘西断桥烟冷。垂杨下古渡月明。人儿不至空厮等。频掠鬓。屡挑灯。凝眸似来移步影。侧耳如闻咳嗽声。心耿耿。</p><p>呀。外边风雨大作。天渐明了。</p><p>【三学士】闰一更漏鼓还侥幸。揿不住两岸鸡鸣。咦。他说道佳期当记书中句。又把旧玉重申楼上盟。</p><p>【急三鎗】这就裏堪疑讶。多应是亲严禁。难道恁无情。</p><p>〔哭介丑上〕不听老人言。必有凄惶泪。〔末上〕晴干不肯行。雨到难回避。于相公来了。〔旦急看介〕在那裏。〔丑〕只好不见来。〔末〕唱。〔旦骂末介末〕不要骂。昨日躭阁了一日一夜。后来生意又误约了。好天不走。如今这般风雨。进退两难。船钱是要逐日加倍算的。〔旦〕唗。胡说。〔丑〕女儿。</p><p>【一封罗】〔一封书〕伊执性苦争。那于生有甚情。〔旦〕他须要践盟。料严亲防范明。〔丑〕</p><p>【皂罗袍】老人不听。恓惶泪零。〔末〕晴干不走。雨天怎行。〔旦〕呸。譬如生了一场病。</p><p>〔丑怒介〕要等情郞郞不至。羞惭到是嘴巴巴。这叫做落花有意随流水。流水无情恋落花。〔旦哭介末〕如今开船罢。〔丑〕恐怕于相公来。〔末〕亲娘倒也会洒落。</p><p>【鹧鸪天】〔旦哭介〕最苦催人事远行。疎风细雨总伤情。那堪回首西楼远。烟树模糊隔几层。人渐杳。恨难平。水窗犹自眼睁睁。欲知此际销魂也。欸乃一声一泪零。〔同下〕</p><p>【缕缕金】〔老旦上小净急做摇船上〕忙追去素徽船。到处都寻遍。好熬煎。闻泊锦帆渡。如何不见。奴家刘楚楚。因妹子被于家驱逐。把西楼典与奴家。往杭州暂寓。我为昨夜好日子。搬到西楼。今早治具送他一程。再寻不见。咳。想是去了。梢水只得回去罢。〔小净应介老旦〕管昨宵开去怕留连。空辜我设饯。空辜我设饯。</p><h2 id="第十五出-计赚" tabindex="-1"><a class="header-anchor" href="#第十五出-计赚" aria-hidden="true">#</a> 第十五出 计赚</h2><p>【靑玉案】〔净上众家僮随上〕鸳鸯此夜牢笼就。最喜是机缘凑。要做新郞匀脸皱。剔括牙腻。洗濯足垢。不住整新衣袖。</p><p>我池三爷日夜要娶素徽。素徽把学生全然不睬。一条心却死在于生身上。如今被他父亲驱逐到此杭州地方。寄居母族。学生得其行止。竟与他母亲五百两银子。做下计较。只骗素徽寄居亲眷家。那晓得先已置房设屋。在此等候了。待进门时鼓乐并作。不怕他不成。正是百年夫妇今宵合。一段姻缘天上来。叫小厮住在门首伺候。来时卽便通报。〔众应介净暂下〕</p><p>【驻云飞】〔丑旦上外扮周旺持礼盒随上〕族落杭州。买棹来兹可暂留。看里巷非僻陋。前面呵。大宅高檐溜。嗏。栖鸟拣枝投。未知安否。〔门上人〕是那裏来的。〔丑〕是穆姑娘来拜。急去通名。还有薄礼。〔外送礼介〕薄礼须收受。〔门上人〕旣如此。请进内厅。〔旦丑做行介〕避难而来满面羞。〔内作乐介〕</p><p>【粉孩儿】〔杂扮侍女上旦作惊介净揖旦介〕山鸡侣媿难攀鸾凤偶。望垂怜小子。万千哀求。〔旦〕无鱼呑饵强下钩。要成婚一死方休。母亲。快归舟去。〔众〕拜堂时怎说归舟。重门锁有路难走。</p><p>〔丑〕女儿。</p><p>【红芍药】你听老朽。且放温柔。休嫌我话不相投。眼见得家中祸殃构。〔低唱介〕借他每做过文迤逗。〔响唱介〕兰房桂寝锦绣裯。我孩儿勾伊消受。〔指净介〕况新郞委是风流。〔净〕惶恐。〔丑〕落得外语传已嫁华胄。</p><p>【耍孩儿】〔旦哭介〕我有一人曾罚呪。〔丑〕可不就是于叔夜么。这样牙疼呪。那裏作准。〔旦〕向日于叔夜肯分地唱出雎鸠。〔丑〕可记得前夜么。停舟。你眼盼盼不肯来相就。你漫想破甑难重凑。痴迷见。全差谬。</p><p>【会河阳】〔旦〕纵是他差我不罢休。也须当面讨回头。岂甘送入机关。便忘那筹。决不嫁禽和兽。〔丑掩旦口介〕噤声莫把他嘲诟。耐心莫与他厮斗。〔向净介〕</p><p>【越恁好】女儿年幼。女儿年幼。性格少温柔。望垂见悯。鸳鸯网慢些收。〔净〕只怕他到底不肯。〔丑〕从敎顺你休待愁。吃团子也有三个口生。只难上口。须索要耐了性相厮凑。须索要做下气学卽溜。</p><p>〔净〕咳。</p><p>【摊破地锦花】谩胡诌。都背立灯儿后。整万遍求。再三的未肯回头。妈妈。夜深了。蘂暗灯檠。篆冷香篝。漏将收。尙兀自泪珠流。</p><p>〔丑〕女儿。睡了罢。〔旦〕除非是层峦生浪。碧波起尘。那时方好如命。〔丑〕嗳哟。越说得远了。〔旦大哭跳介〕</p><p>【添字红绣鞋】〔众〕云情雨意都收。都收。冰人月老空羞。空羞。求作合反成仇。一场喜半天愁。〔合〕两处分头。分头。谁与话兜兜。谁与话兜兜。</p><p>【尾声】劝娘行只索权迤逗。事到其间不自由。〔旦〕呸。除是日上西方纔聚首。</p><p>〔净指众旦拥旦下众上介〕走进空房。把门拴着。再不肯开。〔净〕倘或做些什么来。怎么处。差丫鬟每去听着。若有声息不好。就来报我。〔丑〕三爷。妇人家极执性的。若逼得紧了。就弄出来。须是款款轻轻。方是在行哩。〔净〕光景太凶。〔丑〕明早一定要吿别。〔净〕再住几日。偎得令爱转便好。〔丑笑介〕这个难道三爷不会。倒要我偎。家中人口。都未安顿。一定要别。省得在这裏。倒增他作刁。〔净〕也罢。明日送去。只是令爱已嫁我不是在外光景了。</p><p>嫁犬逐犬。</p><p>嫁鸡逐鸡。</p><p>色不迷人。</p><p>人之自迷。</p><h2 id="第十六出-集艳" tabindex="-1"><a class="header-anchor" href="#第十六出-集艳" aria-hidden="true">#</a> 第十六出 集艳</h2><p>〔老旦小旦小净妓妆上〕羡杀金昌锦绣丛。轻黄浅白杂娇红。舞低杨柳楼心月。歌罢桃花扇底风。奴家刘楚楚。请着妹子。〔指小净〕许一官。〔指小旦〕洪宝儿。在我家西楼坐地陪酒。〔小净小旦〕今日是什么酒。〔老旦〕不要说起。好笑得紧。今日是李贞侯相公办的。他为好同年于叔夜相公。思想穆素徽妹子。一病不痊。道是他小官人家。眼眶不大。只恋着一个素徽。要多请几位姊妹。去与他解闷吃酒。散他念头。待念头散了。就好去收他。也是个楚歌之计。〔小旦〕那个于叔夜。这样执性的。〔小净〕敢是要我每去动他火。使他容易着魂么。〔老旦〕正是这个意思。〔小净〕我是前日看见的了。他倒袖了穆素徽的花笺而去。把我睬也不睬。除是洪宝儿去动他我是先去也。〔老旦〕专是你又来作娇了。这是李相公的意思。怎地要去。〔小净〕待我■〈扌的〉他一把。打他一下。抱住他吣几个嘴。咬他几口。叫几声亲肉俊心肝活宝夜明珠。怕他不硬将起来。那时节。那时节。那时节。〔作娇态娇声搂住小旦介小旦〕啐。〔老旦〕你敢眼花了。〔小旦〕老成女客这样还魂骚。〔小净〕闲在此模拟模拟。有何妨碍。〔老旦〕此时怎的不见来也。〔小生上〕有福之人人伏侍。无福之人伏侍人。〔相见介〕奉主人李相公之命。说道上覆刘姑娘。酒席不要摆在西楼。怕于相公见了穆素徽旧居。益增伤感。千万移在别院去。〔老旦〕也说得有理。分付小厮。快把酒席移在洪宝官家去。〔小净〕若在我家去。剩下些残东西。好凑做几遭东道。不作成我。〔小生〕还有一说。说道叮嘱列位姑娘。坐席间不要提起穆素徽半字。〔老旦〕晓得了。你快去请相公来。〔小生〕那于相公有病。且等他每老爷出去后。纔好偷工夫来赴席。想必就来也。〔老旦向小旦介〕我每都到你家去。</p><p>【玉女步瑞云】〔传言玉女〕〔生上〕病久无力。勉赴绮筵华席。〔末上〕</p><p>【瑞云浓】邀契友闲谭顷刻。</p><p>〔小旦覆介末〕小榼已在洪家小园。吾兄先请。〔生作行介众妓女相见介小旦〕请在园上坐。〔众〕碧梧修竹绿云攒。斜照稀微石凳寒。何处晚凉生腋底。为沈瓜果列冰盘。〔生〕今夕是何夕。〔小净〕呀。相公是七夕了。〔生长叹介〕织女牛郞。在今宵渡河矣。〔末〕专是牛郞。要想织女。〔笑介老旦〕于相公与李相公可要下棋。或者吟诗。〔末〕极妙了。〔生〕小弟为心火易发。一向不下棋了。〔老旦〕竟联诗罢。〔生〕倒是楚楚起韵。〔老旦〕不敢僭先。〔末〕竟起韵方是楚楚。〔老旦〕小庭开晚宴。骤雨解炎蒸。〔末〕好。如今是于兄了。〔生〕强笑因歌妓。呼杯为酒朋。〔末〕嘤鸣怜独鸟。偶聚叹浮萍。〔生〕两位续来。〔小净〕我每的诗。不是这样的。不如于相公完了罢。〔生〕无限心中事。南楼未忍登。〔众合赞介末〕好便好。只觉意气未平否。小弟满引大白。为兄消之。〔生〕多谢了。〔末递酒生逊答酒同坐介末〕披襟解带。各适其适便了。〔生〕兄自解袍。小弟病不能去。</p><p>【画眉序】暑气雨初浥。满院梧桐翠欲滴。快凉风几阵。爽然生腋。华堂内珀盌晶盘。湘帘下象床牙席。〔小旦〕可要移酒到池亭上去。〔生〕覆阶绿荫堪迤逗。不思又去移席。</p><p>〔老旦〕奴家送于相公一杯酒〔末〕浙东刘采春。旧称镜湖春色。楚楚实似之。</p><p>【绛都春序换头】当日镜湖春色洵为雨为云。倾城倾国。〔指小旦介〕试问新妆。獭髓微添吴宫赤。露华轻晕昭阳白。〔指小净介〕偏敎你梅花妆额。〔小净〕风云我是花面么。〔末笑介〕我赞你的色。〔小净〕不敢欺。虱是其实有两个的。〔末〕漫将佳丽推评。尽是蕙心纨质。</p><p>〔生起自语介〕咳。这些妓女。那个是我的素徽。不知此时何在。可不想杀人也。</p><p>【闹樊楼】当筵不见倾城色。强为欢笑。就中如刺。盼断钱塘隔。羞见银河碧。问素徽何处。漫临风珠泪欲滴。背人前看靑衫袖暗湿。</p><p>〔末众妓〕于相公请坐了。〔小净〕行其一令。取其一乐何如。〔末〕妙。只是半日。从未飮酒。先送一大杯。〔生〕小弟病不胜衣。勉赴知己之约。实不能飮。〔末〕这等怎么处。</p><p>【下小楼】病多难胜涓滴。为深情强赴席。〔末〕开怀且莫多忧忆。试把唇儿一湿。休敎负此七夕。</p><p>【鲍老催】〔众妓〕再三太息。繁华院宇番做寂。愕然呆想神如失。停杯久。送色迟。忘罚滴。但闻荷沼香习习。但闻蛩砌声喞喞。红烛泪向西风泣。</p><p>【滴溜子】休说那燕和赵丽姿艳质。纵列着满院太眞合德。奈何非吾俦匹。可惜当筵笑语喧。不知您岑寂。嘱付淸光。为咱照及。</p><p>〔末〕此时宜奏新声。以开于兄积抱</p><p>【滴滴金】尊前再把鹅笙炙。吹罢重将羯鼓击。歌当煞尾声声急。〔生〕楚江情安可得。广陵散失。莫愁子夜何处觅。纔听艳歌又思那日。</p><p>【双声子】〔众〕今宵集。今宵集。众欢笑。独忧忆。〔生〕疲倦极。疲倦极。厌杯酒。思床席。〔众〕好夜色。好夜色。转可惜。转可惜。把歌情舞意。未许狼籍。</p><p>〔末私语老旦〕他一心只念穆素徽。散他念头不得。怎么处。〔老旦〕便是</p><p>【尾声】名姝韵士花间集。奈愁病偏将酒兴克。须是放开郁积。</p><p>〔生〕小弟谢别〔末〕旣有尊恙。不敢强留。反劳重了。〔小净诨介众旦别介〕</p><p>相逢不飮空归去。</p><p>洞口桃花也笑痴。</p><p>一腔心事无人识。</p><p>惟有淸风明月知。</p><h2 id="第十七出" tabindex="-1"><a class="header-anchor" href="#第十七出" aria-hidden="true">#</a> 第十七出</h2><p>之任</p><p>【秋蕊香】〔外上〕怪我孩儿愁病祇应为害着风情。〔小净〕药饵投来尽不应。可媿我杏林橘井。</p><p>〔外〕包必济先生。两日重劳。不胜感戴。〔小净〕劳而无功。实切惶恐。〔外〕小儿病势若何。〔小净〕大人在上听禀。</p><p>【锁南枝】贤郞病在七情。三焦火多时上升。更兼积怒。伤肝木克脾家性。〔外〕可用得针。〔小净〕除非心上针。〔外〕可灸得。〔小净〕灸不得愁闷萦。任他古巫咸好把眼儿挣。</p><p>晚生不识病原。言多戆直。幸勿罪也。</p><p>【前腔换头】〔外悲介〕惊闻小儿病。不由人汗满缨。若是丧明膺痛。一旦搯掌流红。怎奈桑楡景。〔小净〕且自宽休泪零。漫扶持听天命。</p><p>〔末捧月报送上〕报老爷荣升。〔外念介〕吏部为急缺督抚官员事。今照山东盗贼蜂起。非文武全才。不能鎭压原任京畿道御史于鲁。已升顺天府尹。前巡察边关。风烟一靖正堪此职。拟刻期赴任。圣旨批允。限期甚促。怎么处。叫左右打发送报的银两酒饭去。〔末谢下小净〕恭喜荣升了。〔外〕君命难迟。子病又笃。事在两难。除是载他赴任。请先生同往。服药调治。庶家国之念。两无牵掣。〔小净〕怕令郞病体。不堪驱驰必安车缓行。方不劳动。〔外〕老夫恐迟赴任之期。竟先一程走。先生同小儿不拘时日慢慢的后来。有何不可。〔小净〕旣如此。晚生当暂时返舍束装去。但不知何日起程。〔外〕礼有云。君言至不宿于家。君命召不俟驾而行。今限期甚迫。卽日起程了。先生同小儿明早上路。一路全仗调理。〔小净〕不消分付。〔外叫文豹丑应介〕着你送二十两银子与包相公安家。明日同大相公起程。大相公须用安稳车马。百凡事体。须要小心伏侍包相公。〔丑应小净谢介〕路上有花幷有酒。一程分做两程行。〔丑同小净下众〕接老爷的杂役。都在此磕头。〔外〕起去过了。今日皆不宜出行。限期又迫。叫左右就此起程。</p><p>【朝元令】〔众应行介〕萧萧马鸣。打动离人听。悠悠斾旌。移乱垂杨影。两两征轺。参差驰骋。老去犹勤王事。衔诏孤征。凉风细吹双鬓轻。云傍马头生。山随人面迎。〔合〕村光乍暝。何处去驻扎鞍镫。驻扎鞍镫。〔下〕</p><p>【前腔换头】〔朝元歌〕〔生乘车小净乘马丑执鞭随上〕游子那堪多病。迎医事远征。车马载愁行。回瞻故苑。烟林隔万层。</p><p>【朝元令本调】想念西楼娇倩。生死相期。一朝打散如浪萍。几句楚江情。分明唱渭城。〔小净合〕君须三省。这病体耐些心性。耐些心性。〔下〕</p><p>【前腔换头】〔五马江儿水〕〔外杂随上〕使馆鸡声。惊听征夫尽起程。一路风枝萤焰。露草蛩声。看东方天未明。</p><p>【四块金】过树似人行。来云如岫横。</p><p>【朝天歌】谩忆着儿曹多病。路途愁闷增。</p><p>【朝元歌】虽有报君诚。能无念子情。〔合〕心怀耿耿。岂为着利名奔竞。利名奔竞。〔下生小净丑上〕</p><p>【前腔换头】〔五马江儿水〕〔生〕怎奈萧条孤影。西风恨未平。</p><p>这远烟抹翠。一似轻眉。秋水泓然。争如媚眼。</p><p>【柳摇金】羞对晚烟靑。怕见秋波莹。行行且蹔停。你看马行一步。又远他一步了。卽渐远芳卿。可怜各送入无媒径。</p><p>【朝元令】斜日系乡情。浮云指去程。〔小净合〕且开怀对景。直恁的索然无兴。索然无兴。</p><p>令尊大人叮嘱我每慢行。怕劳动贵体。今晚早歇了。明日慢行罢。〔生〕说得有理。咳。〔做拭泪介小净〕尊恙原从七情上来的。宁可不用药。决不可添上愁烦。况路途劳顿。极宜保重。〔生〕不要闲讲。且歇息一宵。明早就道。东去伯劳西去燕。断肠回首各风烟。〔同下丑吊场〕吃尽苦中苦。终为人上人。我文豹为何道此两句。只为我相公害了相思病。随任到此山东地方。一路焦躁。不消说起。只说到这衙裏来。终日长吁短叹。废寝忘餐。东不是。西不是。平日间极好的性子。自从生了这病。益发难服侍得紧。那包相公又是做身分的。不住使唤。〔内叫〕文豹。〔丑〕又叫怎的。若非蒸熟地。定是截人参。</p><h2 id="第十八出" tabindex="-1"><a class="header-anchor" href="#第十八出" aria-hidden="true">#</a> 第十八出</h2><p>离魂</p><p>【隔重山】〔生病装上〕为着娘行憔悴矣。耳朵裏受是非。面皮上担惭媿。骨髓中害相思。猿公怎把愁魔斩。造父难将意马羁。痴魂无几。惟与鬼相宜。</p><p>于鹃自与穆素徽为生死之期。祇因谗口。好事难成。他避难钱塘。我又随任来此。这番怯症。多应不好了。每日间闻得草响风声。突然心动。见了花香月影。辄尔魂迷。思路茫茫。漫与江烟同暗。神情忽忽。恰如空鸟无依。不特寝食俱忘。连晓夜都不辨了。</p><p>【桐树满山坡】〔梧桐树〕沉沉睡醒迟。不辨天阴霁。惟有树色模糊。蛩语愁阶砌。</p><p>【山坡羊】淅历历是雨敲的败荷。响飕飕是廊下茶声细。不知什么时候了。呀。朝共夕敎人几度疑。想来好是黄昏矣。谁把灯儿窗外移。离披。提不动臂儿昏迷。撑不开眼皮。</p><p>【金梧落五更】〔金梧桐〕我则道腰肢着紧偎。早是孤琴倚。我则道脸搵香腮。却是枕角支撑嘴。床儿向那裏。</p><p>【五更转】南北西东。茫无分际。纔得个眼睫儿朦胧闭。忽然耸跳心惊悸。冷汗一身。酸麻四体。</p><p>【莺啼春色中】〔莺啼序〕耳边恍惚谁叫你。再三听还非。口中的恍出声儿细。思来自也不知。满眼是靑黄紫翠。审觑处雾迷烟翳。</p><p>【绛都春】摇摇神思。莫不是三魂七魄。早离肢体。</p><p>〔作昏卧介丑急上〕事不关心。关心者乱。方纔在园亭上打水煎药见相公立在亭子上。转眼的不见。想是魂灵儿已出了。待我看书房中去呀。相公病势多应不好了。待我叫他一声。相公可要盖被。</p><p>【黄莺带一封】〔黄莺儿〕被冷再添衣。躁来时火燎皮。几番盖了还推起。〔生〕素徽。〔丑〕咳。别无半语。还叫素徽。看他卽渐无力气。</p><p>【一封书】眼昏迷。把头垂〔摸介〕呀。手足如冰面似灰。</p><p>〔高叫介〕老爷。不好了。快些快些来。〔外内应介〕怎么说。怎么说。〔丑〕大相公叫不应了。</p><p>【香柳娘】〔外急上〕听孩儿病笃。听孩儿病笃。骤来书院。〔丑哭介外看生介〕哎哟。惊看一命悬如线。〔丑〕牙关都闭了。〔外〕叹牙关紧闭。叹牙关紧闭。我儿。我儿。再叫不醒。人事已茫然。全没气儿喘。〔摸生胸介〕喜得心头还热。喜心窝未寒。喜心窝未寒。倘得救转。谢天恩眷。</p><p>文豹。你打一口气。〔丑做打气介外〕闻得心头不冷。死了几日后。还有复活的。且扶在床上。请包相公到后堂来救治。〔扶生介〕正是阎王注定三更死。决不容人到四更。〔下小净笑上〕药医不死病。佛度有缘人。小子被于老先生请医公子。来到任所调治。又是我几日前决他不久。不然几乎弄出话靶。今夜八月二十五日。已死在书房中。有何面目。不如急买小舟。归家去罢。各人自扫门前雪。不管他家瓦上霜。</p><p>【琐窗郞】〔琐窗寒〕先生那有灵丹药。箱中虫蛀干。于郞病体。补泻兼难。今宵送死。付之一叹。</p><p>【贺新郞】趁匆忙早把归舟办。休待要受轻嫚。</p><p>服药人人死。</p><p>先生手段精。</p><p>今朝脱得去。</p><p>便是谢神明。</p><h2 id="第十九出-凌窘" tabindex="-1"><a class="header-anchor" href="#第十九出-凌窘" aria-hidden="true">#</a> 第十九出 凌窘</h2><p>【雁儿舞】〔净上〕懊恨多娇。誓不顺我。要略近身儿。把我面皮抓破。甚日纔认是丈夫。锦帐裏双双雁儿舞。</p><p>得便宜处朝朝乐。不遂心时闷闷忧。正是有缘千里能相会。无缘对面却成仇。为何道此几句。只为那穆素徽。我用计娶他。背了妻子。另税房子在此。讨了丫鬟伏侍他。谁想他一心向着于叔夜抵死不从。身也近不得。一走去就要死要活。我见他滴滴秋波。轻轻晚岫又不禁动火。见他恶语厮侵。强词不屈。又不禁的懊恼。那老妈不是亲生的。打发些银子。欣然去了。为今之计。只是少打。须要朝一顿。暮一顿。不怕他不从顺。暮一拳。朝一拳。不怕他不团圆。待我走进他房裏去。先看他怎么样待我。咦。我到将心托明月。谁知明月照沟渠。〔暂下〕</p><p>【胡捣练】〔旦上〕心上事。泪中流。一段离情两处愁。归梦不忘楼上月。痴魂犹记渡头舟。</p><p>根深不怕风摇动。树正何愁月影斜。这歹贼赚我来家。被我要死要活。不得戏狎。今日为何大惊小怪。又待进房来。万一不幸。有死而已。只是放于郞不下耳。〔净魆地上〕素徽。我来了〔旦〕池同。你来怎么。〔净〕唗。见面不曾相触。怎把我姓名亵渎。以前把我厌薄。尙说拿班旧袱。如今嫁与区区。须要一心帖服。〔旦〕那个要嫁你。〔净〕旣然不是嫁我。如何头顶我屋。〔旦〕啐。只道是来母族寄居。谁想你做下圈套。〔净〕你母亲手写婚书把你明媒卖鬻。财礼五百余金。那裏是寄居母族。〔旦〕好恨好苦呵。〔净〕只图夜夜欢娱。谁想朝朝痛哭。我又哑气低声。无不从伊意欲。簇新锦帐牙床。贮以玉楼金谷。倒将两鬓鬔松。不理旧时膏沐。公然另住一室。不肯同眠同宿。无非妓女班头。这等无生无熟。〔旦〕旣是妓女。要他怎么。〔净〕区区不肯干休。定要欢然和睦。若还使性放泼。只苦朝朝鞭朴。〔旦跌脚介〕母亲害得我好苦也。〔向净介〕今日若能见杀。乃是本怀〔净〕我要你死不难。我偏不容你死。</p><p>【玉肚交】〔玉胞肚〕你自投机彀。枉伤悲徒然泪流。那敎你母亲写下婚书。茶银五百亲收。〔旦〕</p><p>【玉交枝】他说钱塘有亲权逗留。几曾说道成婚媾。这寃屈如何是休。恨娘行将人恁丢。</p><p>【玉山供】〔玉胞肚〕〔净〕前缘辐辏。到今朝终不然罢休。只图苦尽甘来。莫将恩变成仇。〔旦〕</p><p>【五供养】伊家鄙陋。笑有甚琴挑曲逗。〔净〕敢把区区骂。好胡诌。敎咱难忍这般羞。</p><p>【玉雁子】〔玉交枝头〕〔旦〕冰霜操守。肯从伊出乖露丑。〔净笑介〕■〈行外亢内〉衏人家从了良。到说什么冰霜操守。出乖露丑。不是守那于叔夜么〔旦〕正是。〔净〕你要从他。我先摆布杀他便了。直敎斩草除根后。有甚别个朋友。</p><p>〔旦〕好苦呵。</p><p>【雁过沙中】在他矮檐难出头。〔净〕休思低槛凭伊走。〔旦〕纵然在此决不久。</p><p>不如好好放我去罢。</p><p>【玉交枝尾】望超生哀哀拜求。〔拜介净〕敢是要别我而去。〔旦〕叹罗敷夫君自有。</p><p>〔净〕呀。你原来只恋于生。抵死不肯顺我。你自从前日一见面。便教老妈与我讲过。坐不共几。食不同器。天下那裏有这等事。我只为爱你。吞声忍气。但凭发付。也难得我勾了。如今已娶回家。可不该欢天喜地。几曾见身也不肯着。自居一室。见了我便拖刀弄剑。罢。也是前世寃仇了。不如打死了你罢〔旦惊介净怒打介〕</p><p>【四换头】贼泼贱。没道理。在我跟前乔弄嘴。恶言语紧追。〔旦〕飮恨含寃无好气。要奴相随。甘心做鬼。〔净〕无计温存只苦打伊。〔旦〕受刑不过。惟求速毙。须惹得傍人讲是非。〔净〕苦我打官司。先已弄杀你。〔旦〕我也要死。〔净〕敢恁地拖刀弄剑。怕你差池。〔旦〕欲言不语泪珠垂。速死待何疑。于郞于郞。西楼枉订死生期。</p><p>〔急跄下净看鬼门道介〕呀。穆素徽被我打了一顿。含恨寻死。莫不眞去死了。叫丫鬟每。〔内应介〕把二娘看好了。〔内应介〕咳。要他心肯。反去打他。原是我不在行。不要怪他厌薄我。如今一打之后。且着丫鬟老妪每去呵转他。隔几时慢慢的再去温存。或者回心转意。也未可知。咳。</p><p>本非连理树。</p><p>强缔并头枝。</p><p>待他心肯日。</p><p>是我运通时。</p><h2 id="第二十出" tabindex="-1"><a class="header-anchor" href="#第二十出" aria-hidden="true">#</a> 第二十出</h2><p>错梦</p><p>【二郞神慢】〔生上〕心惊颤。见冷浸碧湖一片。是泪影莹莹摇梦眼。披衣起。忙寻笔砚。只怕遗忘肠断句。辜负了满庭秋怨。精神倦。挥毫无力。素纸乍开还卷。</p><p>一帘花影半床书。抱膝呻吟赋索居今夜月明应有梦。愁多未审梦何如。于鹃为想素徽。只愿一病而亡。决绝了这段姻缘。谁想痴魂不断。三日后心口还热。被父亲救醒。依旧相思。如今半生不死。又悲伤起头。是孽债未完魔君还不肯饶我。</p><p>【集贤宾】只道愁魔病鬼朝露捐。奈依旧缠绵。祇剩吁吁一线喘。鎭黄昏。兀首无言。呀。风儿吹灭灯了。风帘自卷。灯火暗。寂寥书院月渐转。想照到绮窗人面。</p><p>文豹。点火来。〔丑上〕手铳放不完。朦胧忽睡去。梦进一小房。劈面见老妪。老妪抱了我。撮弄我肉具。掀裙刚凑着。精来揿不住。连忙叫嗳哟。恨其太急遽。旣是这般快。何如手铳趣相公敢是要我耍子。〔生〕唗火暗了。叫你点火。〔丑〕炉内有火。待我吹着。〔做吹上灯介生〕咳。书又没心看。做什么好。前日袖他花笺上的亲笔。待我玩味一番。</p><p>【二郞神换头】〔做开笺介〕花笺锺王妙楷。晶晶可羡。羡杀你素指轻盈能写怨。记西楼按板。至今余韵潺湲。怎奈关山忆梦远。想花容依稀对面。咳。那得他此时就立在面前也。漫俄延。但愿得扑琅生立向灯前。</p><p>待我闭了眼。模拟一番也好。〔丑暗瞧生做鬼脸介〕</p><p>【琥珀猫儿坠】〔生〕虚空模拟。〔闭眼介〕闭眼见婵娟。〔虚空做搂抱介〕假抱腰肢搂定肩。依稀香气鬓云边。〔做低唱介〕心肝。悄叫一声。似闻娇喘。</p><p>〔丑暗下生〕素徽。我与你纵是缘悭分浅。难道梦裏的缘分也没有了。今夜天色如水。河影如练。想幽梦可通。芳魂不隔。多应趁此月明来也。只怕梦中去路茫茫。我梦来寻你。你梦又来寻我。又不能彀相値了。〔做泣介〕咳。想你愁多无寐。此时政未睡也。〔沈思介〕想你倦极无聊。此时多应睡了。且虚着半枕。待你梦来。万一徘徊片晌。也不负此良夜。</p><p>【尾声】梦中万一重相见。再向西楼续旧缘。〔睡介做醒介〕呀。几度要朦胧睡去。又几度惊跳觉了。奈刚得朦胧还觉转。</p><p>〔做睡介小生扮生魂上〕十里平康风露幽。美人家住大桥头。匆匆寻向桥东去。不见当初旧酒楼。于鹃乘此夜静。偷访素徽。不知何处是他家裏。</p><p>【北新水令】秋高气爽雁行斜。暗风吹乱蛩悲咽。这般寂静。想必夜深了。平康人静悄。呀。路途直恁曲折。深巷路纡折。〔内作羣犬吠介〕犬吠不迭。犬吠不迭。〔做看介〕呀。旧游地是这家也。〔做叩门介〕</p><p>【南步步娇】〔丑扮老鸨上〕看取谁行敲门者。满地昏黄月。〔小生〕开门。〔丑〕来了。〔做绊介〕呀。阶前鼓架斜。却不道树暗朱扉。绊了人跌。〔开门介〕启户漫迎接。〔小生揖介丑〕那书生向我深深喏。</p><p>〔小生〕妈妈。夜静更深。又劳动你开门。〔丑〕有客在堂。不便吿茶。〔小生自语介〕咦。怎么待得我这般冷落。</p><p>【北折桂令】怪相逢款待疎节。懒应迟言。没甚帮贴。〔向丑介〕一向素徽身子安否。〔丑〕也没有什么不好。〔生〕倩伊行问我佳人。向他殷勤寄语。快请相接。〔丑〕有客在裏面。不得工夫迎接。〔小生〕素徽是极爱我的。曾把终身许我。怎么不出来一见。〔丑〕我家素徽。从不曾认得你。那裏说起。〔笑介〕想是醉话了。〔小生〕嗳哟。那日扶病而出。你也在那裏。怎么生巴巴变卦了。咳。把婚姻霎时赖者。反道我夜深时醉语痴邪。〔丑〕夜深了。请回罢。正是花源误入渔郞棹。星渚何劳使客槎。〔闭门下小生〕呀。径自闭门进去了。看你径锁门撅。将人不睬而别。待打断铜环。踹破双靴。</p><p>待我再叩门。〔叩门叫介〕素徽。于叔夜在此。快开了门。〔小旦扮丫鬟上开门小生〕好了。好了。小姐姐。你家素徽姐姐可晓得我在这裏。可有说话。</p><p>【南江儿水】〔小旦〕绣户传娇语。儿郞枉叹嗟。〔小生〕你姐姐敢可怜我于叔夜么。〔小旦摇手介〕俺姐姐说从来不认得于叔夜。〔小生惊怒介〕呀呀。我我则道妈妈怠慢我。原来你姐姐也不认我了。我为他一病几亡。坚志不娶。他便反面无情。死生之约安在哉。靑楼薄幸。一至于此。快请他出来当面回我。死也死在他身上。〔小旦〕那得工夫出来。〔小生〕在裏面则甚。〔小旦〕在舞榭歌台熏兰麝。〔小生〕出来片刻也罢。〔小旦〕鸾笙象管难抛舍。〔小生〕怎生发付我。〔小旦〕尊驾不如归也。〔小生〕倘等在此。几时出来。〔小旦〕除是酒散筵撤。或者醉游明月。</p><p>〔内叫〕丫鬟。〔小旦急应闭门下小生〕又闭门了。我待打门进去。倘素徽当了面。还有好意。反失雅道。不如再耐了等着。好生焦躁也呵。</p><p>【北雁儿落带德胜令】〔雁儿落〕俺则受狠虔婆面数说。又被那小妮子轻抛撇。莫不待分开咱连理枝。敢待要打散俺同心结。</p><p>【德胜令】呀。好敎人盼杀画楼遮。〔内作乐介〕听箫鼓政喧热。待得俺脚趔趄。心焦躁。看看待斗初横。月又斜。寃业。须待当面相决绝。痴呆。眼睁睁只索看定者。</p><p>呀的门响。想是出来步月也。待我立在树阴裏觑着。〔净扮梦中素徽作醉态掩面杂扮侍女扶上小净扮闝客杂扮家僮随后同上〕</p><p>【南侥侥令】银河淸影泻。珠斗澹明灭。夜漏沉沉天街静。醉拥着佳人闲步月。</p><p>【北收江南】〔小生〕呀。佩环行恰逐彩云斜。绮罗香好被晚风揭。〔指净介〕这个是素徽。我便撞死在他身上。也说不得了。〔赶上扭住净〕素徽。你为何负义忘恩。〔净〕呸呸呸。这是怎么说。〔小净〕咄咄咄。这是什么人。我那裏认得你。〔小生〕呀。作怪。分明是他。如何近身来变了奇丑妇人。毫厘不像。与西楼相会那娇怯。全不似半些。全不似半些。〔净〕我便是穆素徽。还有什么素徽。人也不认得的。〔众〕这个人是盲鳅。只管乱撞。〔小生〕好敎我浑身是口费分说。</p><p>〔小净〕小厮每。打那厮去。〔众应介侍女拥净小净诨下众家僮拉住小生指唱介〕</p><p>【南园林好】这书生胡言乱说。蓦忽地狎人爱妾。敢把我拳头轻惹。〔攒打小生介〕请吃打。漫饶舌。请吃打。漫饶舌。</p><p>〔众混下小生怒介〕呀。好生古怪。</p><p>【北沽美酒带太平令】〔沽美酒〕待将咱死誓决。只道是素徽也。原来是估客村姬。呸。错认了村姬遭嫚亵。莫不是素徽形容已改。风流体态。不可得了。咦。是分明看者。早知是变了枯瘪。</p><p>若这个就是他。我也还要问个明白。不道被狠奴打散了。呀。霎时人都不见。一派都是大水。怎么处。</p><p>【太平令】纔转眼云容山叠。见浩渺水光天接。旧西楼迢迢难越。还怕向怒涛沈灭。我呵。一霎的听些见些。是河翻海决。呀。吓得人魂飞魄绝。</p><p>〔内鸣锣小生急下生做醒介咽转大哭介〕我那素徽呵。〔丑文豹急上〕相公靠桌而睡在此。为何梦中大哭。〔拍生介生看丑介〕</p><p>【北淸江引】猛抬头看来一会呆。这是那裏。〔丑〕是老爷的衙署。相公的书馆。〔生〕怎地刀鎗密密。〔丑〕呀。这是笔架上的笔。〔生〕前面都是城池么。〔丑笑介〕在那裏。这是庭下荒台榭。〔生〕火起了。〔丑〕这是炉烟袅幔风。〔生〕鬼来了。〔丑〕这是树影摇窗月。〔生〕咳。我的眞素徽此时何处也。</p><p>〔丑〕觉来还是梦话。重重叠叠。却都是梦。且住。这裏有风。待我扶在床上。替他解了衣服。睡好了。相公。请在床上去睡。〔生闭眼应丑扶生醒介〕呀。你是文豹。〔丑〕正是。相公纔是梦醒。〔生〕我倦倒了。你扶我在床上去。〔丑扶介〕</p><p>梦断残宵泪黯然。</p><p>续来犹恨隔江天。</p><p>痴魂欲渡江天去。</p><p>却是迷离一片烟。</p><h2 id="第二十一出-侠槪" tabindex="-1"><a class="header-anchor" href="#第二十一出-侠槪" aria-hidden="true">#</a> 第二十一出 侠槪</h2><p>【粉蝶儿】〔小生高冠盛服上〕一片雄心。终日寄娱花酒。几年来负此吴钩。〔小旦〕慕贞姬。思义女。芳声垂后。苦淹留。伴杀舞裙歌袖。</p><p>〔小生〕猿公剑术石公书。落魄吴门十载余。〔小旦〕选伎征歌惟买醉。只愁回首岁华虚。〔小生〕自家胥表字昭令。名号时常改易。人但称我为江南胥长公。少年曾为州牧。尺水杯泥。不足供吾舒展。遂弃官归。〔指小旦介〕惟与侍妾轻鸿。选胜湖山。怡情声伎。亦可优游卒岁。只是我侠肠一片常欲为知己者死。奈目前碌碌之辈。无非守财虏。与夫卖菜佣。不足论交。这也不在话下。昨曾以千金购得徐夫人匕首。不免观看一番。轻鸿。匕首何在。〔小旦取出匕首介〕取在此。〔小生〕呀。看星文耀日。虹气干云。果是神物。可惜没处用他。你且系之佩上。以待不时之需。〔小旦〕晓得。〔作佩介小生〕</p><p>【榴花泣】〔石榴花〕我生平侠气向谁酬。俗人机彀岂相投。镜中空自炯双眸。腰间匕首。还顾转增羞。</p><p>【泣颜回】天涯可游。载歌姬遍选湖山秀。遇知心赠以头颅。见不平便起戈矛。</p><p>〔小旦〕贱妾虽属裙钗。颇闻书史。常慕古时女子。如曹娥苟灌缇萦木兰。皆以孝着。罗敷陶婴梁娥焦妇。俱以节称。妾辱宠爱。无可报答。如之奈何。</p><p>【驻马泣】〔驻马听〕宠爱绸缪。取媚争姸祇自羞。漫想泣师关上。覆鸩阶前。退虏城头。忠贞欲报奈无由。堪怜姓字沈箕箒。</p><p>【泣颜回】怎能得白刃一朝。遂博他靑史千秋。</p><p>韶华零落半生残。</p><p>侠骨嶙峋未肯寒。</p><p>欲向史官彤笔载。</p><p>细将豪客宝刀看。</p><h2 id="第二十二出-自语" tabindex="-1"><a class="header-anchor" href="#第二十二出-自语" aria-hidden="true">#</a> 第二十二出 自语</h2><p>【破齐阵】〔破阵子头〕〔旦上〕病久越添愁况。梦回失唤才郞。</p><p>【齐天乐】点点云山。层层烟水。尽是三生业障。</p><p>【破阵子尾】遶砌寒蛩赓悲噫。满院秋花照泪妆。难捱更鼓长。</p><p>〔旧词渔家傲〕疎雨纔收淡苎天。微云绽处月娟娟。寒雁一声人正远。添幽怨。那堪往事思量遍。谁道绸缪两意坚。水萍风絮不相缘。舞镜鸾虚肠寸断。芳容变。好将憔悴教伊见。奴家穆素徽。坚拒池贼。只想于郞。几次寻死。又被丫鬟救转。罢。宁受鞭棰。且留这条性命。图与于郞万一之遇。却不是好。咳。把往事从头仔细想来。好伤感人也。</p><p>【雁鱼锦】〔雁过声〕寻思那日叔夜郞。记相逢共话西楼上。扶了病按他新词唱。看他眼迷离口顚狂。更怜他的眉际淸扬。匆匆言未详。随思做夜奔西明巷。漫牵住袖儿不忍放。</p><p>【二犯渔家傲】悲伤。祸起萧墙。那父亲听了人谗谤。欢娱未讲。岂知道蓦地生风浪。赵贼强人向远方。母亲强人急治装。奴家强待商量。差周旺往。嘱他传柬端详。回来说曾见我郞。他亲说是定依书中命。又把那旧玉来寄将。</p><p>【二犯渔家灯】娘行。怕被灾殃。只有赶路将舟放。奏鼓鸣榔。那堪此际拜吿消停。百计千方。娘亲面抢。料他不至。又把掌儿拍向。锦帆月渡空凝望。等得我绣枕翠衾冷麝香。</p><p>【喜渔灯】等残漏鼓。忽闻鸡唱忙。惊听人声乱沸。又早天亮。这羞惭万分。那时节娘行笑咱薄幸郞。只说暂时他往寻亲眷。更谁想将奴欺诳。池公子早做排场。他那里痴心待结天边网。俺这里坚守争如陌上桑。</p><p>【锦缠道犯】漫索强。被奴家别居洞房。鸨母棹归航。尽贪财全不管我行藏。狠池贼如枭似狼。煞把我鎭日的鞭杖。忍受待于郞。正是不经一度寒彻骨。怎望梅花扑鼻香。</p><p>一入侯门深似海。</p><p>从此萧郞是路人。</p><p>惟有感恩幷积恨。</p><p>万年千载不生尘。</p><h2 id="第二十三出-虚讣" tabindex="-1"><a class="header-anchor" href="#第二十三出-虚讣" aria-hidden="true">#</a> 第二十三出 虚讣</h2><p>【出队滴溜子】〔出队子〕〔老旦杂挑行李上〕琴书装载。锁却西楼向水涯。淸风催我片帆开。〔小净上〕</p><p>【滴溜子】是谁轻装潇洒。有些识认他。心中自揣。〔老旦作遇小净介〕呀。纔离门庭。故人正来。</p><p>包先生久违。〔小净〕老一失瞻。〔老旦〕先生一向不会。〔小净〕不要说起。我前日被于雪宾大人。请到山东任所。去医治公子于叔夜。不想他日夜念着穆素徽。那得病好。〔老旦〕如今怎么了。〔小净〕只好想杀了。〔老旦〕有这等事。几时死的。〔小净〕八月二十五日。临死之时。他父亲还道快请包相公救治。难道包必济是仙人。不过随了时运做去。要起死回生。就倒挂了我也没法。谁想我单学一味乖巧。几日先打点行装。一待他差池。卽便买舟而回了。〔老旦〕咳。可惜。〔小净〕</p><p>【啄木儿】可惜那于叔夜国士才。祇为相思郁未解。怎把他肺腑调和。怎奈他心病难猜。欠些仲宣登楼债。要同尾生桥边待。抱恨红泉堪痛哉。</p><p>楚楚。半日不曾问得你。匆匆出门。待到那裏去。〔老旦〕我正为穆素徽妹子。被于家驱逐到杭州去。今访其下落。原来是他母亲哄去嫁与池三爷了。闻得素徽妹子生分。不与他同床。日夜寻死。特去探望他一番。正値路遇了你。又闻于叔夜凶信。〔小净〕偶然看病过此。传了此信。素徽知道。好不痛杀也。</p><p>【三段子】〔老旦〕素徽被拐在池家。骨如瘦柴。这苦怎捱。况闻得于郞病乖。华周■〈木巳〉梁妻悲噫。一声管取城崩坏。此样恩情何处买。</p><p>各要赶路。就此别了去罢。</p><p>偶尔叙乡情。</p><p>浮踪浪裏萍。</p><p>将军不下马。</p><p>各自奔前程。</p><h2 id="第二十四出-情死" tabindex="-1"><a class="header-anchor" href="#第二十四出-情死" aria-hidden="true">#</a> 第二十四出 情死</h2><p>【梨花儿】〔净上〕我与素徽缘分少。低声下气甘陪小。可奈泼娼越做乔。嗏。莫敎惹动三爷恼。</p><p>今日也穆素徽。明日也穆素徽。谁料他一心对着于叔夜。把我做了臭厌。可恨可恨。怎么样处死了于叔夜。方绝其念。不然人有所愿。天必从之。莫要被他走了炉。小厮门上分付。一切三姑六婆出入。都要盘问。〔众〕有甚么刘家楚姑娘。要来拜二娘。〔净思介〕刘楚楚来。莫不有什么传消递息。咦。他也不敢。我反托他解劝素徽从我。倒是好机会。小厮来时通报。要先来见我。正是好看千里客。万里去传名。〔暂下老旦丫鬟随上〕</p><p>【浪淘沙】敢惮水程遥。来访心交。侯门那许外人敲。正是不因渔父引。怎见波涛。</p><p>大叔每与我传进二娘知道。刘家楚姑娘拜访。在门首了。〔众〕先是俺三爷接见。〔报介净上〕天上美人琼苑住。那阵风儿吹下来。〔相见介〕嗳哟刘老一。一向不见了。因甚到此。〔老旦〕特来拜访。兼看素徽妹子。〔净〕多谢了。小子有话。政欲吿诉。〔老旦〕愿闻。〔净〕素徽一向把我奚落。教我坐不同几。食不共器。这个还是当初在外的说话。如今他母亲受我财礼。嫁我为妾。已是瓮中之鳖。走往那里去。谁想他到俺家中。日夜拖刀弄剑。跌脚搥胸。开口便骂。动手便打。不要说同眠同坐。就是面也见不得。这个是何道理。我家门坎虽低。决不轻放他出去。楚楚。他生是池家人。死是池家鬼。作什么痴想。政欲倩人晓谕他。今喜楚楚不期而至。十分难得。望乞委曲开谕他一番。倘得他回心改意。酬谢非轻。〔老旦〕说那裏话。〔净〕在此多住几日。今日小饭。倒不奉陪。省得他厌我。竟自你二人细谈半晌。说到其间。千万千万。〔老旦〕领命了。还有一节喜信报你你可知道于叔夜已死了。〔净作满场滚笑介〕乐乐乐。乐乐乐。乐杀乐杀。〔众扶起介净〕楚楚。楚楚。可可可可不是天随人愿么。〔揖天介。〕楚楚。停一回你报与他知若得哭了一场。也断他念头了。那时死心随我。畅畅畅早是你来说。若是别个说。又道是我的计较了。叫小厮后堂摆酒。请二娘陪了楚姑娘。我自向书房中去也。正是人闻喜信精神爽。月到中秋分外明。〔下众请旦上〕</p><p>【霜蕉叶】〔霜天晓角〕檐牙鹊噪。喜见亲人到。〔老旦〕</p><p>【金蕉叶】久别钱塘信杳。〔旦〕盼杀人西楼梦遥。</p><p>〔老旦〕〔浣溪沙〕春夏睽违又是秋。〔旦〕何劳垂念买扁舟。〔老旦〕你芳容瘦减带围收。〔旦〕只道不能重会面。〔老旦〕今朝复得话西楼。〔旦〕相逢不觉放眉头。奴家自被赵伯将那厮驱逐。母亲只说寄居钱塘亲眷家。卽日买舟。奴家放于郞不下。写书去约我面决一番。不意竟无回书。但把旧玉来回我。据周旺说。适値他父亲回家。写不及回柬。及至等到天明。风雨并作。不见于郞来到。〔老旦〕其间必有缘故。奴家因四鼓搬到你家西楼。闻得你船还未开。备一杯饯酒。再寻不见。想就开了船。〔旦〕生受你。那早就开船赶到杭州。母亲还哄我是寄居亲眷家去。直待进这裏的大门。笙歌迭响。母亲就说道我把你嫁了。闪出来一名就是池同。此时要我同拜。被奴家急寻死路。他便只得住了。直至今日。不与他同房。重门深锁。恨不能插翅而出。〔老旦〕你家妈妈。那里去了。〔旦〕哄我到这里。他便卒然不见了。〔老旦〕终须不是亲生的。得了银子。便完他事。那顾你死生。那池公子待你如何。〔旦〕这个禽兽。不要说起。待我细诉你听。</p><p>【小桃红】自从那日把家抛。早被彼妆圈套也。万丈深渊。坠了难捞。不住泪痕交。〔老旦〕飮食宫室。也勾华侈了。〔旦〕咳。一凭他昼寒食。夜元宵。〔老旦〕桂浆浮兰膏照也。〔旦〕谁是凤友鸾交。念罗敷不受使君挑。</p><p>〔老旦〕骏马每驮痴汉走。巧妻常伴拙夫眠。姻缘事那得称意。〔旦怒介〕这不是于郞。怎么把夫妻两字说起。〔老旦〕</p><p>【下山虎】俊才美貌。梦许神交。好事多顚倒。怎禁命薄。你这里翠绕珠围。勾伊下稍。〔旦〕嗳哟。旣与于郞生死约。这番怎背了。那得古押衙施计巧。合浦珠仍返。燕归旧巢。重与仙郞吹凤箫。</p><p>如今于叔夜。可在家裏看书。还在外边游荡。〔老旦〕</p><p>【五般宜】他为你终朝消瘦悲沈腰。他为你诗书废鎭日飮药。他又早带病上星轺。〔旦〕又到那里去了。〔老旦〕他父亲征起山东巡抚。连夜起程。请医人包必济。赴任调理。〔旦〕病体怎劳动得。千里万里。感伤多少。冲寒破晓。穿山渡岛。你是个病怯怯书生。怕风霜憔悴了。</p><p>〔咳〕姐姐。不知我何年月日与他谐秦晋之好。〔老旦笑介旦〕怎么笑我。〔老旦〕</p><p>【五韵美】怕伊家伤怀抱。几番待语还住了。〔旦〕有甚言语。不妨就说。恁欲言不语费寻讨。莫不把别头娶好。你待将咱嘲笑。〔老旦又笑介〕不是。〔旦〕怎么说。好敎我心如刺。体似烧。纵是您做负义王魁。怎奈我桂英拜祷。〔老旦〕</p><p>【山麻楷换头】说向你。休悲悼。这种相思。靑史堪标。多娇。切莫自瘦损了娇容貌。〔旦〕为何只管安慰我。但说于郞怎么样了。〔老旦〕叹于郞似镜花难采。石磷难照。水月难捞。</p><p>〔旦惊介〕莫不是死了。〔老旦〕也差不多。八月二十五日死的。〔旦〕可眞否。〔老旦〕是昨日途遇医人包必济。他说是目击的。〔旦痛哭仆地介老旦扶起介〕</p><p>【江神子】何须血泪交。姻缘事命裏相招。〔旦〕只思再续鸾胶。谁知今日这寂寥。信是缘悭分少。</p><p>【尾声】夫妻本是同林鸟。大限来各不相照。一旦东西南北了。</p><p>〔净上〕素徽为何啼哭。〔旦〕这厌东西又来了。我暂避也。〔净〕嗳哟。见我来。又避去了。楚楚。他这般啼哭。想是晓得于郞死信了。可曾劝得他转。〔老旦〕三爷在上。俺素徽但有痛哭于郞之意。全无顺从公子之心。古语云。眼前难会合。到底也埋怨。看起来终非好相识。倘弄出人命来。悔之晚矣。不如及早斵山开路。放舍他去了。倒是上策。不然他的光景。甚是不好。〔净〕难道就死了不成。〔老旦〕也不可知。〔丫鬟急上报介〕不好了。不好了。二娘含泪进房睡了。■〈鼻勾〉■〈鼻勾〉的响。我每只道打呼。不想道送茶进去。却有红绡系颈。如今气也没有了。〔净急介〕嗳哟。嗳哟。嗳哟。怎么处。楚楚。倒是你害死了他也。怎么处。〔抢下老旦〕穆素徽是我结义妹子。极该在这裏看他。只是池公子不是好人。就把恶言厮侵。与他缠什么。况我在此无益于事。不如乘此匆忙之际。解维而返。省得也在浑水中。正是双手拨开生死路。一身跳出是非门。〔下丫鬟上〕自古道一死一生。乃见交情。我家二娘。鎭日想着那姓于的相公。要死要活。适纔他结义姐姐刘姑娘拜访。报了于相公的凶信。二娘竟自缢死。又亏杀我们众丫鬟解救得活。方得苏醒。谢天谢天。今三爷原差我到书房中请那刘姑娘进去劝他。来到此间。刘姑娘何在。〔看介〕呀。却走往那里去了。〔思介〕是了。是了。他是个乖人。见匆忙之际。在此没人陪他。竟自去也。不免回复三爷去。正是急难莫求行路客。他是谁人我是谁。〔下〕</p><h2 id="第二十五出-言祖" tabindex="-1"><a class="header-anchor" href="#第二十五出-言祖" aria-hidden="true">#</a> 第二十五出 言祖</h2><p>【碧玉令前】〔末上〕西风瑟瑟江关动。看澄澄秋高天逈。</p><p>小生李节。往京会试。祖帐十里。别酒淋漓。如今天色已晚。喜饯送的都回去了。正好赶路。〔老旦杂随持酒榼上〕</p><p>【前腔后】一叶扁舟。载酒话离衷。〔杂叫住末船相见介末〕行已远。感芳卿特来相送。</p><p>〔老旦〕李相公行促。奴家昨早始知。治榼来送。不意饯送的船只。挤断河路。所以迟了。〔末〕多谢厚情。〔老旦〕如今还是秋末。试期在二月间为何去得恁早。〔末〕一则怕天寒冰冻。船马难行。亦为一向荒疎。欲早到京中。静坐两日。以掩饰僮婢之耳目。〔老旦〕相公才雄学赡。拾金紫如芥耳。何其过逊。〔末〕我为祖席潦倒。酒力不胜。今辱楚楚远送。难辞再飮。分付挽了船。明早行罢。〔众应介老旦〕吴门烟月。今宵犹共离情。帝里笙歌。别后难通忆梦。所谓故国一尊酒。天涯万里心。正此时也。将酒过来。〔杂〕有酒在此。〔老旦送末酒末答介〕</p><p>【念奴娇序】君行万里。暂扁舟祖饯尊前。听奏离鸿。秋老林皋。看晚照红映山麓霜枫。攀送。对酒歌骚。班荆挥麈。唾壶小叩水声涌。〔合〕堪怅怏灞桥衰柳。渭水秋风。</p><p>〔末〕楚楚。</p><p>【前腔换头】犹恐咸阳路逈。做黑貂裘敝。当年苏子悲痛。镜点霜华。还待做半枕邯郸痴梦。〔老旦〕你是贾董。策献天人。榜开龙虎。曲江春宴马蹄红</p><p>〔合前末〕楚楚。看云流淡影。水漾淸光。好一派夜色也。</p><p>【前腔换头】明莹。不知是月为秋明。秋因月媚。关山摇漾水光中。咦。是那里吹笛。〔老旦〕何处来一派笛声低横。〔末〕夜拥吴姬歌皓月。朝乘蜀马逐骄旸。人生聚散。有何定准。虚哄。今夜芳尊。明朝瘦马。可怜佳景已难共。</p><p>〔老旦合前末〕京中去。多应会得于叔夜着也。〔老旦笑介末疑问介〕说了于叔夜。楚楚为何笑起来敢是有所闻么。〔老旦〕今日是吉行。不敢说。〔末急问〕你我两人。怎么这般拘泥。不妨明言。他一向有病。莫不有些差池了。〔老旦〕奴家也是传闻。恐未必确。〔末〕是那个说的。〔老旦〕是请去医人包必济回来说的。〔末骇介〕呀。这便眞的了。〔哭介〕我那叔夜兄呵。〔老旦〕万里之行。自今伊始。不宜如此悲伤。奴家一时失口。悔之莫及矣。〔末〕这个何妨。于叔夜与我刎颈之交。今日失此良友。能不痛伤。咳。这都是穆素徽害他。那穆素徽嫁了池公子。政好受用。那知叔夜为他断送也。〔老旦〕不要说坏了他。穆素徽也为叔夜死了。〔末〕怎么说。〔老旦〕奴家偶访素徽。将于相公凶信与他说知。他进房去竟自缢死。奴家急了。连夜回来。〔末〕有这等事。也罢。冥冥之中。可谓两不相负。眞正生死姻缘。难得难得。</p><p>【赛观音】故人稀。增悲痛。怜侠女靑鸾镜空。早并付玉楼仙梦。趁此月明之下。把酒临风。吊我叔夜。楚楚。你也吊素徽一吊。〔老旦末同滴酒遥吊介〕遥赋招魂吊西风。</p><p>叔夜风流。素徽殊丽。且逐晓云空矣。吾辈犹然逐利驱名。着甚么紧。</p><p>【人月圆】可信是阳焰空花浑无用。赶利驱名如蜂拥。河桥日夜相迎送。看来往舟车逐浪蓬。眞堪叹风尘古道。老尽英雄。</p><p>【余文】话别离亭情偏重。来朝马首各西东。行色争看剑气雄。</p><p>一夜秋风万里尘。</p><p>半弯明月照关津。</p><p>劝君更尽一杯酒。</p><p>西出阳关无故人。</p><h2 id="第二十六出-邸聚" tabindex="-1"><a class="header-anchor" href="#第二十六出-邸聚" aria-hidden="true">#</a> 第二十六出 邸聚</h2><p>【杏花天半】〔生上〕余生无志鹏程远。被严亲强来赴选。</p><p>于鹃病绝复生。姓字半属鬼箓。学荒不讲。功名拚老贤书。若得穆素徽为妻。卽终身乞丐。亦所甘心。不得穆素徽为妻。虽指日公卿。非吾愿也。怎奈父亲强迫往京赴选。万不得已。勉上公交车。但得到京会试。卽便归去。寻穆素徽便了。任所至京不甚远。一路晏行早歇。呀。这宿店到也洁净。有人么。〔外上〕不将辛苦艺。难近世间财。呀。相公请进。〔生坐介末上〕</p><p>【前腔后】行行车马长途倦。投宿店征夫聚喧。</p><p>〔见生惊避自语〕呀。好怪。这店中坐的分明是于叔夜。〔又看介〕莫不是撞了鬼。〔生趋揖介〕贞侯兄。怎么避了小弟。〔末〕咦。想是传闻误了。〔生〕莫不是闻弟死信么。〔末笑介生〕这定是医人包必济误传了。兄从何处闻之。〔末〕小弟闻之刘楚楚。楚楚闻之包必济。有自来矣。请问讹传之误。〔生〕包必济同到任所。见弟死了。竟连夜买舟回了。谁想小弟三日后心口还热。老父救醒。宜乎有此信也。〔末〕小弟得罪了。〔生〕吾兄受了虚惊也。〔合〕</p><p>【忆多娇】音信绝。许久别。山水重重愁恨叠。〔生〕可晓得穆素徽怎么样了。为问西楼前世孽。〔末〕向因令尊驱逐鸨母。只说寄居钱塘亲族。谁想做计把他嫁与池同了。〔合〕奸计私设。奸计私设。赚做池家侍妾。</p><p>〔生〕有这等事。如今不知在池家好否。〔末〕小弟也闻得。</p><p>【前腔】立志决。守死节。鞭笞痛楚难备说。可叹明珠今埋灭。〔生〕呀。莫不死了。〔末〕受尽磨折。受尽磨折。一旦红绡自绝。</p><p>〔生大哭介丑文豹末同扶介生〕此信可是确的么。〔末〕是刘楚楚去探望他。他也闻得兄死信。遂向房中自缢。是楚楚亲见的。〔生〕小弟初会时。以玉簪赠我。投下跌成两段。原是不祥之兆。前日又梦见他。变做奇丑妇人。不是他容貌。想必那时就死了。〔痛跃介〕我那素徽呵。</p><p>【斗黑麻】是我缘乖。是他命劣。叹西楼数语。遂成永诀似空中雾。水中月。待返香魂。怜无绛雪。难禁泪咽。从敎五内裂。我待追到泉台。追到泉台。奈幽明路绝。〔末〕</p><p>【前腔】劳顿长途。况兼病怯。宁堪此悲伤。万惟自摄。〔生〕弟与素徽呵。原说生同被。死同穴。不要说欢娱几时自西楼一见。直至今日。别也不得一别。未得生离。未得死别。〔合〕蓝桥水竭。巫山一夜裂。〔末〕好事难成。好事难成。彩云易灭。〔小生乘马上〕</p><p>【不是路】轻骑游燕。归路还投客店眠。〔相见生末〕欣相见。今宵萍聚眞堪羡。〔生末相顾〕看那人呵神情远。眸光炯炯如摇电。舌浪滔滔似倒源。〔小生〕同欢忭。〔指生介〕因甚君家独泪涟。就中难辨。</p><p>二丈是会试来的么。〔末〕是。〔小生向生介〕老丈高姓大名。〔生〕小弟于鹃。〔小生〕莫不是叔夜么。久慕大名。时诵尊制。〔生〕老丈上姓〔小生〕胥表。〔生末〕原来是胥长公。〔小生〕此位上姓。〔末〕李节。〔小生〕是李贞侯。〔笑介〕尊前一笑皆知己。不是寻常陌路人。且住。为何叔夜兄堕泪不已。〔末〕他有溺爱名姬。唤做西楼穆素徽。向日爱慕叔夜锦帆乐府。未得面晤。先已心许。及至叔夜访他。为歌楚江情。遂订生死。数语而别。被雠友赵伯将谗谮。逐向杭州。岂意池相国之子池同。用计赚归。抵死不从。日夜受苦。近有虚传叔夜讣音于素徽者。素徽闻之。卽自缢而死。所以叔夜在此悲痛。〔小生怒介〕咳。赵生谗口伤人。池同忍心害理。致才子佳人。生死零落。小弟闻之。发指眦裂。定当为兄断赵生之舌。斩池同之头只是素徽已死。哭之无益。丈夫须要看破关头。勿为儿女子所牵也。〔生悲介末〕免愁烦。〔生〕小弟不去会试了。竟向钱塘去寻素徽骸骨。同穴而葬。永遂西楼之盟。却不是好。〔末小生〕咳。万里功名。在此一举。何出此言。兄衣锦荣归。那时营建素徽之墓。重泉永慰。枯骨有光矣。客邸风霜。万勿过悼。且看酒来。为兄解闷。</p><p>【梁州新郞】〔梁州序〕客怀无赖。神交堪羡。四座高谈雄辨。众皆欢笑。〔指生介〕独伊血泪涓涓。记得尾生淹水。倩女离魂。至死情难变。〔生〕指望凤皇台上也拥飞仙。谁想燕子楼中哭断猿。〔末小生〕</p><p>【贺新郞】相解慰。休悲怨。喜今宵偶聚风尘面。村市酿。且频劝。</p><p>【前腔】〔生〕叹佳人已向泉原。望仙女难梯月殿。纵相逢也索与我无缘。〔末〕伫看宫袍翦绿。御墨题红。十里花看遍。雀屛开处也少年选。那怕无胶续断弦。〔合前生〕</p><p>【节节高】记桃花扇影边。悄声言。生盟死誓如书券。眉含怨。齿露姸。空留恋。迷楼断送西楼愿。阳台路隔泉台远。〔合〕肠断悲风为玉箫。除非梦中成姻眷。</p><p>【前腔】〔生〕夫妻信有缘。五百年。三生石上曾识面。〔小生末〕你两人又不同。风情恋。孽债牵。姻缘浅。相思空受魔君骗。浑如画饼难吞咽。〔生合前末小生〕</p><p>【尾声】劝君须念前程远。恶姻缘休得挂牵。〔生〕谢你旅邸相逢赠至言。</p><p>〔小生〕明日小弟南归。二丈北上。但是叔夜有所感伤。贞侯丈当解慰之。客路风霜。须宜保重。</p><p>今宵旅邸同杯酒。</p><p>明朝驿路各风尘。</p><p>十年未识君王面。</p><p>始信婵娟解悞人。</p><h2 id="第二十七出-巫绐" tabindex="-1"><a class="header-anchor" href="#第二十七出-巫绐" aria-hidden="true">#</a> 第二十七出 巫绐</h2><p>〔净上〕不如意事常八九。可与人言无二三。自家要与穆素徽做夫妻。做下千般计较。费了万种心机。拜之跪之打之骂之杀之。越触越生。只是不得相好。终不然我倒费了许多银子。替别人养老婆在家裏不成。必要弄他心肯。又无计可施。昨去求签问卜。那起课的说。夫妻不睦。原有一个和合的法儿。一做做了。那妇人便生死要跟他。生男育女。无限妙处。只有观音堂间壁张娘娘。极会此法。昨就差人去问着他家。送了一两银子去请他。说今日来。不知可到。等得我不耐烦也。〔小净张巫上〕</p><p>【风蝉儿】女巫术能降神。走熟大家内阃。置符求媚转人嗔。一心待骗金银。人称我雌光棍。</p><p>〔相见介净〕张娘娘。〔小净〕池三爷。〔净〕请到僻静书房裏去。〔行介〕这裏来。〔小净〕有何见教。〔净〕有一桩事。特地求你。〔小净〕当得效力。〔净〕我讨了一个二娘。想是缘法少些。自从进门。从不肯着身走进房去。便拖刀弄剑。要死要活。不知什么缘故。〔小净〕或是八字不对。或是做亲日子不吉。或是进门方向不利。或是拜堂时被人做了魇倒。或是你初见时当面触了他。所以不得和合。待我略施法儿。便如胶似漆。百年偕老。只恐三爷不肯重谢。〔净笑介〕果然有此妙法。就是一百两银子也容易。今日先送十两与你收了。应验后再送九十两。〔送银小净收介净〕这个法儿。可要用什么。〔小净〕我有罗平州传来妙药。南丹山出的相怜草。一着人身。两个生死不舍。〔净〕还有么。〔小净〕要你两人头发指甲。又要三爷着肉的裤子。红荷包一个。绿线两条。〔净〕这都易处。〔小净〕要用三分莹贝。〔净〕这是什么东西。〔小净〕就是宝贝之贝。那莹贝服了。凭他贞烈女子。都要胡乱起来。还要如意珠一分。服了无欲不遂。〔净〕是便是。那里有。〔小净〕我有在末药内了。只是无价之宝。用过要算银子的。〔净〕自然。可有呪水。〔小净〕呪水极要紧的。</p><p>【驻马泣】〔驻马听〕呪水通神。要你夫妻发数根。还要丹山奇草。莹贝明珠。着旧单裩。〔净〕今夜可成事么。〔小净〕今宵调合洞房春。鸳鸯被底双眠稳。〔合〕</p><p>【泣颜回】笑融融美爱娇欢。醉沉沉殢雨尤云。</p><p>〔净〕乐乐杀我也。快做起来〔小净作取出药包介〕快偷他发笼内的发。幷自己的发。各要十根。三爷的衬裤一条。烧做灰取来。〔净〕杨花何在。〔丑丫鬟上〕三爷有何分付。〔净低语分付介丑虚下急上出荷包介〕裤灰头发都在裏面。〔净〕不要嚷。〔小净〕不要看。都闭了眼。〔做加药入荷包介〕三爷如今带了去。搂定二娘。缚在他身上。他便欢喜起来。进门时切不可笑。〔净〕是了。〔进鬼门道介小净〕杨花姐。杨花姐。〔丑应〕怎么说。〔小净附丑耳语介〕如此如此。这般这般。不要破我的法。不要违三爷的意。〔丑应下净喊上〕不好了。不好了。一进门去。泼我满面热汤。就闭了门。你哄得我好。</p><p>【前腔】一见生嗔。弄剑拖刀难近身。〔小净〕想是你笑了。〔净〕笑是笑一笑的。〔小净〕却又来。是你不该失笑。破我法术。触怒佳人。还有一节。你可曾点灯照去。〔净〕点的。〔小净〕又来。妇人见了这药。眼就昏了。如今还不曾近身。先见了你。所以不验。待我行月白法。你暗中摸去。他还要自步出来接你。抱了就干。不要蹉了。如今依我定成亲。莫言呪水无凭准。</p><p>〔净〕妙妙妙。〔合前做暗中摸介丑摸上介净〕暗廊下隐隐的。想是出来了。〔小净〕我自去也。〔私下净〕</p><p>【前腔】月暗朱门。悄地行来粉泽闻。〔丑抱住净低唱〕两两轻偎暖颊。款抱纤腰。吣一个嘴。漫吐香唇。〔丑〕亲肉。〔净〕耳边低喘叫亲亲。二娘。从前闲话休评论。</p><p>〔丑〕三爷可耍得好处。〔净合前大笑介〕快活。快活。丫鬟每。请张娘娘坐了吃夜饭。〔内应〕去了。〔净〕杨花。点火来。〔丑嚷〕你放了。我去点。〔净〕啐。〔丑〕啐。〔净〕啐。〔丑〕啐。〔下净笑介〕</p><p>送突十两银子。</p><p>弄差一个丫头。</p><p>知是失时落运。</p><p>何须设计施谋。</p><h2 id="第二十八出-泣试" tabindex="-1"><a class="header-anchor" href="#第二十八出-泣试" aria-hidden="true">#</a> 第二十八出 泣试</h2><p>〔净号军上〕一天星斗焕文章。诸士纷纷赴选场。从来将相本无种。自古男儿当自强。自家文场号军便是。外面唱名已久我每号房的相公。还不见来。只得在此伺候。〔生靑员领持卷上〕</p><p>【菊花新】风霜连岁病休文。何意重为上国宾。遥望棘闱门。又待把西楼寻问。</p><p>天字一号长官何在。〔净〕在这里。爷是天字第一号。一定是头名状元。这裏是号房。请进号。〔生坐介净〕此时还早。爷可要把板儿铺下睡一睡。〔生〕我心上有事那里睡得着不要罢。〔净着地坐介生〕</p><p>【尾犯序】军士拥如云。满院朱衣。灯炬辉映。派卷分房。喊呐声相闻。纷纭。抵多少郢曲自赏。抵多少齐竽滥混。还堪笑恹恹病鬼。重效美人颦。</p><p>〔内喊〕各号军领题。〔净应虚下急上送题纸生做不看介〕那题纸且放一边。待我题诗壁上。少展闷怀。〔题介〕姻缘旣已断。富贵安足论。纵遇月中仙。何如帐裏魂</p><p>【前腔】何因复向利名奔。强赴选场。只为亲命。纔展霜毫。又思量招魂。还省。纵敎我鹏抟凤举。难消我莺愁燕恨。怎得你同沾恩宠。做国李夫人。</p><p>〔内喊〕各号房散碗箸汤饭。〔净做接上送生介〕爷怎么不住啼哭。再不做文字。莫不身子有些不安么。〔生〕没有病。〔净〕旣没有病。怎的不做文字。〔生〕我不耐烦。〔净〕这是爷前程出处。极大的大事。怎说不耐烦。〔生〕咳。我有心事。你不晓得。〔净〕那见到了科场内。还有别样心事倒要紧的。爷倒也好笑。〔生〕你且坐下。不要聒絮。我不用汤饭。你收去吃了罢。〔净收吃介生〕</p><p>【前腔】慵将笔砚亲。只待凝眸。一见修文。棘院重重。料难来芳魂。何忍。忍敎我靑云上骋。忍敎你黄泉下等。你却做多情的鬼。我做了少情人。</p><p>〔内呐喊介〕云字十一号。搜出怀挟剑字三号。拿了夹号。各号号军。都要着意堤防。快催缴卷。〔净同内总应〕嗄。〔向生介〕爷可听得分付。外边这般严紧。如何不写文字。只管啼哭。莫不是笔下做不出。等一位来抄看么。不要连累小的。〔生怒喝介〕唗。〔净〕旣然做得出。如何不做。只管哭。〔生〕我家裏死了人。难道不要哭的。〔净〕死了什么人。莫不有碍考试的。〔生〕咳。是我的妻子死了。〔净〕原来如此。不要怪你。如今及早写起。内边着实催卷哩。〔内又掌号击鼓介生〕</p><p>【前腔】风檐防范紧。鼓又屡催。烛又将烬。倦眼迷■〈目奚〉。夜深来偏昏。〔净〕爷快缴卷。〔生〕堪哂。那里是雕龙绣虎。却都是愁香怨粉。勉强挥得一篇。呀。还惊问。早被谁行圈点。却是我啼痕。〔丑巡场指挥杂捧酒殽上〕</p><p>【归朝欢】冯太史。冯太史。遣送酒殽。于叔夜。寻觅各号。南直于叔夜相公在那一号。〔净〕在这裏。〔丑〕下官巡场指挥。是冯太史差送酒殽的。〔生〕又辱年伯垂念。承垂念。承垂念。使人怎消。〔丑〕还说快誊完正藁。〔生〕外边还有许多人在号内。〔丑〕场中尙存百余号。吿别了。〔生〕特蒙送酒多劳了。〔丑〕赉命而来敢惮劳。</p><p>〔急下生〕长官把酒殽收去吃了。〔净〕这是翰林冯老爷送的好东西。爷一日不用汤饭。多少吃些么。〔生〕你收去吃便了。〔净做收吃介生急写介〕</p><p>【鲍老催】漫挥兔毫。明珠万颗错乱摇。黄河泻流三峡漂。龙虬走。刀剑鸣。烟云绕。阮生据案成书藁。袁宏倚马不立草。免曳白。贻人笑。</p><p>〔净〕爷完了。〔生〕完了。〔净〕一挥而就。洵是七步之才。爷纳卷去。</p><p>【尾声】君才调七步高。看取龙门远跳。〔生〕争换与我巫山梦一宵。</p><p>十年窗下无人问。</p><p>一举成名天下知。</p><p>不遇洞房花烛夜。</p><p>谁思金榜挂名时。</p><h2 id="第二十九出-假诺" tabindex="-1"><a class="header-anchor" href="#第二十九出-假诺" aria-hidden="true">#</a> 第二十九出 假诺</h2><p>【燕归梁】〔旦上〕痛哭风前泪眼枯。何日裏会冥途。</p><p>奴家穆素徽。被池同计赚。近闻刘楚楚说于郞已死。奴家自缢而绝。又被丫鬟救醒。如今举目无亲。却怎么处。向之日夜寻死。不能一刀决绝者。尙图与于郞万一之遇。今西楼之约。已成画饼。奴家何所挂恋。只是生不能同衾。死不能同穴。易箦之际。不得永诀。归土之时。不能一拜。好教人痛杀也。〔哭介〕今池公子道于叔夜已死。逼奴成亲。咳。难道我便背了于郞终身随这样人。〔拭泪介〕如今只哄池同说于郞旣死。情愿相从。只是要服麻戴孝。设水陆道场。做九昼夜功德。超度他。心愿一完。便谐秦晋。那时功德圆满。随卽自尽便了。正是逢人且说三分话未可全抛一片心。〔净上〕素徽何在。〔向旦介〕如今于郞已死有何推阻。〔旦〕只是一件。生离死别。情所不堪。于郞与奴。生死之约。今一旦杳隔。万劫茫然。盖棺时不得一见。于心何忍。就是你死了。你家妻子难道漠不动念的。〔净〕是。如今待要怎生〔旦〕要唤集僧道。设做九昼夜水陆道场。超度他早登仙界。功德一满。便从尊命。〔净笑滚叫乐介〕多谢二娘。竟是这等罢。〔旦〕</p><p>【雁过沙】于郞是奴夫。只图共欢娱。谁知害他直恁苦。又不得见你归黄土。待看经礼忏相超度。遂奴心愿。改嫁有奴。〔净〕</p><p>【前腔】当初苦缘无。从今转怜我。我直待伊心愿足。度得叔夜归天去。纔得与咱为夫妇。你。并无牵挂。并没间阻。</p><p>〔旦〕快请僧道设起水陆道场。〔净〕谨当如命。〔诨介〕喜气匆匆不自持。〔旦〕姻缘到手肯嫌迟。〔净〕黄河尙有澄淸日。〔旦〕岂可人无得意时。〔下净看旦下笑介〕于郞之死。天使其然也。亏我耐到今日。小厮每何在。〔众上〕有何分付。〔净〕</p><p>【小醉太平】佳人我拒。今朝口许。〔众〕许什么。〔净〕做亲。〔众〕什么缘故。就肯起来。〔净〕当初一向念前夫。死却了嫁吾。</p><p>〔众〕爷有这等乐事该排筵设席。装乐演戏。欢闹几日便好。〔净〕不要排筵设席。倒要修忏设醮。不用装乐演戏。却要呼僧唤道。〔众笑诨介〕这是什么意思。〔净〕不要说起。二娘要我把他前夫于叔夜。做九昼夜功德追荐了。完了心愿。方与我成亲。你每与二娘讨了意旨。到混眞禅寺去。唤集一百禅僧。一百道士。设建水陆道场。明日我同二娘来拜佛。须要整齐洁净。〔众〕晓得。小的每就去。</p><p>【前腔换头】二娘面许做夫妇。犹如久旱逢甘雨。唤些僧道荐亡夫。爷成了事呵赛登科中举。</p><p>也亏爷好心性。得有今日。</p><p>看得熟鸭蛋。</p><p>伴得小娘眠。</p><p>瓜熟自落蒂。</p><p>水到自成川。</p><h2 id="第三十出-载月" tabindex="-1"><a class="header-anchor" href="#第三十出-载月" aria-hidden="true">#</a> 第三十出 载月</h2><p>【破阵子】〔小生同小旦杂随上〕燕蓟复来越水。苍茫四海无家。〔小旦〕短棹轻桡同载月。坐对琴书试茗芽。闲话古豪侠。</p><p>〔小生〕〔旧词贺圣朝〕白雪梨花红粉桃。露华高。〔小旦〕垂杨漫舞绿丝绦。草如袍。〔小生〕风过静塘微浪起。似江皋。〔小旦〕千金莫惜买香醪。且陶陶。〔小生〕自京师回来。又历吴山越水。眞所谓落魄之士也。〔小旦〕妾闻丈夫以四海为家。相公有之。〔小生〕我侠气干云。有张巡杀妾之义。你芳姿倾国。无西子覆吴之功。天生两人。无尺寸之用。能不痛惜。急宜游历山川。品题花月。庶不坐困一室。来到越中。泊此钱塘。好一派夜色也。</p><p>【锦缠道】载轻娃。暂停舟钱塘水涯。到处景随佳。昔张志和云。愿为浮家泛宅。往来苕霅间。羡高人愿为泛宅浮家。我待弄淸狂正平鼓挝。您休怨孤眠商妇琵琶。种了邵平瓜。效范蠡扁舟远驾。三闾未许夸。悲放逐啼聋泣哑。直恁的困苦欠撑达。</p><p>〔小旦〕看溶溶春水浸梨花。寂寂横塘覆杨柳。好景致也。</p><p>【普天乐】暖溶溶明月夜。看山影轻如画。淸溪畔柳可藏鸦。曲桥外似雪梨花。荒村数家。〔内作犬吠介〕更■〈口星〉■〈口星〉犬鸣。一带篱笆。</p><p>〔小生〕如此良宵。能无畅飮。取酒过来。〔众丫鬟执壶小旦送酒介〕</p><p>【古轮台】醉流霞。浅斟低唱按红牙。纤纤素指轻轻下。歌翻子夜。管弄昭华。一派余音虚架。赤凤堪乘。彩云欲化。今宵淸梦遶天涯。风情潇洒。都付他流水浮花。美人绿鬓。英雄白发。同归狼籍。想起泪如麻。须酩酊。莫敎月落漫嗟呀。</p><p>〔停杯听介〕何处喧嚷得紧。鼓铙震天。好古怪。小厮去岸上一问。〔杂向内问介〕大哥何处这般喧闹。〔内应〕是前面做水陆道场。化白莲船的。〔杂复小生介小生〕水陆道场。想必盛在那裏。我又闲在此。去观看一番。有何不可。轻鸿可要去么。〔小旦〕夜静更深。又在客边。妾是不去罢。〔小生〕旣如此也罢。若有好看去处。我差人来唤你也。〔小旦〕这却有理。</p><p>【余文】村落内集众哗。俺直待要游观一下。〔众〕一路好月。〔小生〕喜数里横塘月正佳。</p><p>忽听荒村闹炒。</p><p>可爱横塘月好。</p><p>靑龙白虎同行。</p><p>吉凶全然未保。</p><h2 id="第三十一出-捐姬" tabindex="-1"><a class="header-anchor" href="#第三十一出-捐姬" aria-hidden="true">#</a> 第三十一出 捐姬</h2><p>【佛赚】〔杂和尙上〕西方尽是慈悲佛。那管人间了宿缘。四大部州皆欲界。几曾搬得在西天。南无佛。南无慈悲观世音菩萨。和尙要钱都念佛。面觔豆腐口中啜。谁知背地啖荤腥。后园煨狗松柴罯。味淡又将葱酒泼。张口横呑风卷雪。原来此物最兴阳。好从床上传衣钵。传衣钵。种善根。师父敎他开便门。徒弟见说心怖畏。便叫那救命灵山大世尊。师父说今生苦趣须尝过。免敎重做妇人身。南无摩诃萨萨摩诃。</p><p>〔众僧〕师父起忏功德已完。疏头是怎么样写。〔师〕今日是信女穆素徽。追荐亡夫于鹃。〔众〕几时死的。〔师〕卒于八月二十五日。其余照例写便了。〔众〕师父。后园瓮内的狗肉。烧得稀烂在那裏。拈香的又在后堂。我们偷工夫去吃了就来。〔师〕有理有理。正是宁可荤口念佛。不可素口骂人。〔下杂扮道士法衣鼓乐行香上〕</p><p>【呪】肚中空虚。口内诬言。丁零当郞。哩嗹啰嗹。夜间习惯。屁眼向天。禳星吿斗。请将关仙。谢了荤士。要银一钱。领盌羹饭。极少三分。铺灯一地。油米满前。出空罄子。斋供来塡。荤腥谢将。只管流涎。困虫来到。木鱼打穿。科仪不熟。呪水无传。祈晴祷雨。准要一年。没人来请。厨灶少烟。法衣狗嚼。版巾油煎。毛竹笏板。蓪草雷圈。鼓钹当尽。经忏不全。不如改业。性命常存。</p><p>请神已毕。这些和尙都去吃狗肉了。我们也去吃些荤菜再来。〔众〕疏头可要收拾了。〔老道士〕放在那里。斋主来好看。道人又在此。怕那个偷了去。〔众〕这个道场大得紧。可吃得荤么。〔老道士〕不妨。慈悲胜念千声佛。造恶徒烧万炷香。〔下小生便服步上〕</p><p>【香柳娘】听松风梵音。听松风梵音。偶来萧寺。〔做翻案看疏介〕看他疏写千张纸。斋主是什么人。姓穆名丽华。姓穆名丽华。呀。原来就是穆素徽。他建道场为甚。修忏度阴司。为于郞病怯死。呀。于叔夜死了。待我看几时死的。〔做看疏念介〕八月二十五日捐馆。〔惊疑介〕又是我来。好一桩怪事。好一桩怪事。沈吟细思。敎人发指。〔思介〕</p><p>我在涿州饭店上遇于叔夜。其时是十月初旬。他又说素徽闻我死信。自缢而绝。不胜哀痛。会试都不欲去了。我说素徽已死。悲之无益。我遇池同。斩之便了。咦。这里倒是穆素徽荐他。怎么说。阿。是了。那素徽原不曾死他原认杀刘楚楚之言。故此追荐。且住。我胥表与于郞。虽怀夙慕。未得深交。旅邸一面。情投胶漆。见他闻讣哀恸。令我凄然。是个眞正情种。罢。我就把移云换月的手段。少试一试。使彼得谐心愿。有何不可。我恨不得卽斩池同。然不取素徽。斩之无益。咦。说便一句千万人中。怎生取得素徽。有计在此。我有爱妾轻鸿。现在舟中。只得哄他随喜。换了素妆。混入法堂。密令勇士数人。法堂中胡乱杀起。打灭灯火。一人负轻鸿而走。声言抢去素徽。月下看不分明。池同一定认着轻鸿是素徽。追赶将近。勇士弃之而逃。不知踪迹。我一面乘其仓卒。取素徽从间而遁。亦鬼神所不测也。正是计就月中擒玉兔。谋成日裏捉金乌。〔下旦素服上〕</p><p>【前腔】问灵魂那在。问灵魂那在。〔做拜生魂座介〕望伊来至。望伊不见销魂死。于郞。于郞。我完了道场呵。不崇朝弃世。不崇朝弃世。汝欲会咱时。黄泉暂相俟。把坚贞自矢。把坚贞自矢。悠悠我思。中如锥刺。</p><p>〔净上〕素徽。你不要拜坏了。待我替你拜。于郞。复愿你早生仙界。莫到寒家。〔做拜介〕</p><p>【前腔】代殷勤荐度。代殷勤荐度。愿你早归法旨。莲花生长无尘滓。〔旦哭介众僧道合〕离重重地狱。离重重地狱。今始断相思。从敎悟生死。〔旦〕听法音梵字。听法音梵字。纵沈沦地司。生天从此。</p><p>〔净〕过哀了。且暂时歇息。〔同旦下小旦素妆小生同上〕</p><p>【前腔】到巍峨大寺。〔小旦〕这样大寺。到巍峨大寺。〔小生〕法事可盛么。〔小旦〕建坛宏侈。〔小生〕换了素缟。正好混入法堂。特将缟素更红紫。〔小旦〕混看他盛事。混看他盛事。〔小生〕我暂往那里去。〔急下小旦〕嗳哟。转眼竟何之。将人哄来至。〔内嚷介〕于叔夜在此。〔小旦惊介〕沸于郞在此。沸于郞在此。呀。法堂灯火都灭了。匆匆自思。茫无依止。〔丑勇士上〕</p><p>【水底鱼儿】打灭禅灯。惟闻喊杀声。〔抱小旦介小旦〕这怎么说。〔丑〕佳人抢去。有谁来斗争。〔急下净同僧道家人赶上〕</p><p>【前腔】胆颤心惊。追贼莫暂停。〔看内介〕那那那穿白的在前面了。赶上去。有人拿住。送他新海靑。</p><p>〔下小生喊上〕于叔夜在此。〔末负旦上〕在那里。在那里。〔小生〕</p><p>【前腔】赚得芳卿。这里来。番从间道行。〔旦〕在那里。〔小生〕在这里。鬼踪神迹。果然手段精。〔下小旦急上〕</p><p>【前腔】月色偏明。长堤又不平。〔净众急追上〕向前扑住。浑如捉兎鹰。</p><p>〔擒住小旦介净〕素徽你到那裏去。〔众〕不是他。〔净惊看介〕嗳哟。命也不要。纔追得着。又不是素徽。依样一个美妇人。好生古怪。〔众诨介净怒介〕一色打扮。一定是你来引去的。我也不难在你身上还我素徽便了。不然把你来无所不至。〔众〕你是什么样人。〔小旦〕</p><p>【引军旗】念奴本是良家妾媵。〔净〕你主人姓甚名谁。〔小旦〕失记主人名。〔净众〕你叫什么。〔小旦〕一时仓卒忘名姓。〔净众〕来此怎么。〔小旦〕为观法事来禅径。〔净众〕是了是了。是于生叔夜同谋者。素徽是你来领。</p><p>〔小旦〕呸。我晓得什么素徽。〔自语介〕咦。是胥长公把我来使计了。〔一面净众盘问小旦介一面小旦自唱介〕</p><p>【前腔】是丈夫赚把素妆来整。到此无踪影。多应有计安排定。强徒把我相凌迸。罢罢罢。他有匕首。在我佩上。待我引决赴水。奴家怎把他牵害。苦得了当一命。</p><p>〔做自刎赴水介净众惊介〕嗳哟。嗳哟。负他的不是叔夜。这妇人又非素徽。一时逼死。素徽反去远了。不如再去追寻素徽。失了一个佳人。得了一个佳人。得了一个佳人。失了一个佳人。〔众下〕</p><h2 id="第三十二出-羣嘬" tabindex="-1"><a class="header-anchor" href="#第三十二出-羣嘬" aria-hidden="true">#</a> 第三十二出 羣嘬</h2><p>〔杂地方拥净上〕好手中间逞好手。吃拳须记打拳时。池三爷有些走不得了。白白地逼死人命。走在那里去。</p><p>【赵皮鞋】〔小净上〕我是赵学生。包揽官司有大名。〔向净揖介〕池老先生不妨事。这场人命十分轻。幸得有区区作见证。</p><p>〔净〕全仗全仗。〔丑县丞上〕</p><p>【前腔】我是钱县丞。领带廵兵十数名。〔众地方嚷介〕池公子逼杀人命。地方拏住。〔丑〕只管乱嚷。如何不具地方呈。嚷得我老爷沈醉醒。</p><p>〔净当而介丑要净跪介净不肯介丑〕父母官怎么不跪。况且是犯人了。这等放肆。唗。〔小净〕便跪了。〔丑指净介〕</p><p>【博头钱】你好忒强横。你好不思省。三四更断送佳人命。何住所何姓名。〔众〕姓池名同住南利二都十一图。有名使势公子。家赀百万。〔丑〕不要嚷。左右先与我打他二十。未枷锁先用刑。痛加鞭楚快招称。〔小净〕老父母这个刑法。且求慢些。再口审他一审。〔净〕我挟了爱妾穆素徽。在寺中修忏。蜂拥不知姓名多人。各执挺刃。霹入法堂。打灭灯火。抢去素徽。连忙追赶。不知这个妇人。为着什么。自家情急。竟赴水而死。与我毫不相干。〔丑〕唗。还说没相干。只你情急二字。显见威逼。罪何所逃。〔小净〕希垂听。且容情。他乃尊就是已故池相公。〔净〕先君台鼎。身为监生。有妾穆氏。被贼抢行。〔丑〕你自寻妾。怎地威逼无辜。寻妾之说是支吾的话。〔净〕那知追得这娇倩。他投水命捐倾。</p><p>〔丑〕可知道。</p><p>【前腔】显见眞人命。休把舌头硬。你喝令动手何名姓。〔净向小净介〕还望你作证明。〔小净〕老父母。这桩事情实轻。〔众〕这个秀才。是买出来的呢。〔丑〕难道半天突下这尸灵。〔小净〕还求用情。〔丑低〕我三年官债。今番要淸。〔小净〕方纔口审的几句。是成不得的。〔丑〕审单略换。毫无罪名。〔净〕小厮取些银子过来。〔众〕许多。〔净〕五百两。〔丑〕少。〔小净〕便是七百。〔净〕那得许多。〔丑〕还少。〔小净〕便足了数罢。〔净〕难道一千。便罢。送送送。〔众做送银介丑笑介〕满盘都是细丝锭。〔指净介〕造化遇我。还亏我做官淸。</p><p>分付差人。着该图买棺盛这妇人。立刻抬去烧了。〔众〕嗄。〔丑〕嫩草怕霜霜怕日。恶人自有恶人磨。〔下众地方〕是了。官便买他宽放了。我每地方怎肯干休。倘苦主来要尸灵。将什么还他。上司府县那里去动个公呈去。〔小净〕列位不要是这样。池三爷极好的好人。〔众〕是好人逼杀了人。</p><p>【包子令】逼死佳人一条命。一条命。微官受贿漫容情。漫容情。地方不肯图侥幸。上司府县动公呈。把尸骸藏好待天明。〔净对小净介〕</p><p>【前腔】众口一辞将我证。将我证。如何消受上司刑。上司刑。〔小净〕除非使得钱财应。那时方免众人争。〔净作恨介〕这场肮脏诉谁明。</p><p>〔小净〕认了悔气罢。〔净〕列位不要沸嚷。我倒往那一位宅上坐定。差人去取银子来。便与我烧他尸首。〔众〕也罢。同去。〔小净〕到在家下去。〔净〕要寻穆素徽一个身子又绊定了。又受了许多气。费了许多银子。好懊恼。好懊恼。〔众〕我每不管。闲话。快走快走。</p><p>若伊逼杀千条命。</p><p>里甲人人是富翁。</p><p>屋漏更遭连夜雨。</p><p>船危又被打头风。</p><h2 id="第三十三出-归訉" tabindex="-1"><a class="header-anchor" href="#第三十三出-归訉" aria-hidden="true">#</a> 第三十三出 归訉</h2><p>【醉翻袍】〔醉扶归〕〔生丑上〕路途万里行来倦。余息半缕病难延。笑我今生恁无缘。到底成虚愿。〔丑〕</p><p>【皂罗袍】芳魂何处。冷风宕烟。孤踪何往。云山浪天。〔生〕生愁死恨都尝遍。</p><p>于鹃。闻素徽讣音。一悼几绝。无刻不泪。勉强入试。草率完事。今星夜驰归。寻问素徽尸骸。拜哭一番。死葬其侧。亦不负西楼生死之约。一路来鸟啼花落。水绿山靑。无非悲悼。却怎么处。</p><p>【月落蛮江冷】〔月儿高〕绿树迎风软。〔丑〕淸波蘸霞浅。〔生〕这样融和候。怎奈人不见。对景漫凝眸。钱塘望中远。怕听山凹处。杜宇声声怨。</p><p>【蛮江令】〔丑〕叠叠飞花片。扫开又如翦。萋萋沿路草。踏残旋复衍。〔生〕花似泪点。草似我愁牵。万种伤心处。百计难消遣。</p><p>【凉草虫】细思还自怜。恁般遭偃蹇。不能遂死生愿。谁承望长安锦绣旋。病慵愁倦。影瘦形孤。应知不久归泉。</p><p>文豹。我恨不得一口气走到钱塘。怎奈神疲力倦。〔丑〕且慢慢的前去。</p><p>一年始得一年春。</p><p>百岁曾无百岁人。</p><p>独怜京国人南返。</p><p>不知何处吊湘君。</p><h2 id="第三十四出-卫行" tabindex="-1"><a class="header-anchor" href="#第三十四出-卫行" aria-hidden="true">#</a> 第三十四出 卫行</h2><p>【北点绛唇】〔小生上〕论兵法黄石深筹。夸剑术白猿高手。小可的施机彀。恰便是谈笑功收。谩道那掇月移宫。推云出岫。</p><p>自家在混眞寺中。弃了轻鸿妾。赚得穆素徽。于叔夜在京。我如今护送他去。成就姻缘。但不知素徽果眞心否。待我试他一试。要知心腹事。但听口中言。素徽何在。〔旦上〕</p><p>【南剑器令】旧恨变新愁。吉与咎好难寻究。避雷霆又遭霹雳。〔疑介〕向前且问根由。</p><p>〔小生〕素徽。你道我特来取你则甚。〔旦〕奴家看你像个有心人。故迟片刻之死。正要问个明白。〔小生〕</p><p>【北混江龙】我爱你花娇玉秀。兀的是发拖云。更和那眼凝秋。只指望洛神佩解。与那汉女环留。〔旦〕嗳哟。这是那里说起。〔小生〕我与你弄玉同登乘凤台。太眞齐凭望仙楼。鎭日的呈妙舞。引淸讴。击方响。按箜篌。浮桂液。爇兰油。餐白鹄。脯红虬。眞个是溶溶深院四季混寒暄。更和这层层步障句日的无昏昼。早趁此鹊桥鸾驭。成就此燕侣和那莺俦。</p><p>〔旦哭介〕呀。君家差矣。自古忠臣不事二君。烈女不更二夫。奴家生在烟花。志坚金石。</p><p>【南桂枝香】夫君曾有。〔小生〕姓甚名谁。〔旦〕姓于名鹃字叔夜。〔小生〕你旣不他适。怎生随了池同。〔旦〕呀。这是仇雠厮守。他与鸨母计赚奴家。奴家生分。不与他成亲。恨不能卽断其头。近闻于郞已死。自缢房中。又被丫鬟救转。忽闻讣报传来。不得亲扶灵柩。〔小生〕怎在寺中设建道场。〔旦〕是奴家与于郞。不能尽夫妇之情。安排灵座。痛哭一番。烧些锭楮。烧些锭楮。〔小生〕敢是完了心愿。便就一心随那池同到老。〔旦怒介〕咳。说那里话。功德一完。卽便自尽了。道场完后。别无迤逗。不意又被你劫取。我只道押衙昆仑之辈。尙与你接谈。不意又遇池同。旣可随你。何不就随了他。如再相逼。君家佩剑。妾当以颔血溅之。〔小生〕若肯从我。当以金屋贮卿。〔旦〕谩胡诌。金屋非吾愿。泉台是所求。</p><p>〔小生长叹介〕呀。你果然有这般贞烈。堪垂靑史。可载彤编。也不枉叔夜一片精神。罢。吾与你说明了罢。</p><p>【北油葫芦】则听得往事从头逐一剖。赤紧的把死生盟你便能自守。俺也不是偷香窃玉也待逞风流。则是俺移花换柳。与您谐婚媾。魆把那轻鸿女一样妆成就。那勇士便便携之在月下走。池同的把假货去求。谁道是佳人反在咱每手。活铮铮个于郞您待见否。</p><p>〔旦〕于郞旣死。那里说起。〔小生〕几曾死来。〔旦喜介〕说是八月二十五日死的。〔小生笑介〕我十月初旬。从燕京南返。到涿州地方宿店。遇着于郞。前来会试。李贞侯亦在坐。贞侯误传刘楚楚之言。说你缢死房中。可是有的么。〔旦〕是有的。〔小生〕那时于郞闻之。痛悼几绝。我每劝他赴选。不在话下。〔旦〕呀。有这等事。〔小生〕不意自京中回来。偶同小妾轻鸿。游至杭州。横塘步月。与观法事。见你荐亡文疏。立生一计取你。〔旦〕请问稠人广众。如何抢得奴家。那池同又不来追赶。〔小生〕我只得哄妾轻鸿。与你一般妆束。差勇士打灭禅灯。负轻鸿而走。那池同错追轻鸿。闻鸿已赴水而死。池同被地方拘住。所以不来追赶。如今于郞在京。我送你去便了。〔旦〕割爱施谋。竭忠尽力。此恩此德。何日忘之。恩人请上。奴家有一拜。〔拜介小生答介〕何谢之有。〔旦〕</p><p>【南八声甘州】经年困守。感君家侠气。妙策神筹。轻捐姬妾。交谊古今希觏。奴家呵。似笼鹰再逐霄汉。举辙鲋重从江海游。含羞。这生全恩德难酬。</p><p>大恩人高姓大名。〔小生〕你道我是谁。我姓胥名表。号长公。</p><p>【北天下乐】俺本是击筑吹箫江南任侠流。腰横着吴也么钩。吴钩射斗牛。蓦忽地展半筹。便敎那书生遂好逑。〔旦〕君家祇从旅店遇着于郞。还是旧交。〔小生〕俺与于郞非旧游。〔旦〕可认得池同那贼。〔小生〕前夜若见他。就要动手杀却。又迟了抢你之事。所以不曾去看他。竟抱了您走。与池同也没甚雠。只待与有心人。一朝完配偶。</p><p>快些趱路。叫小厮。车马何在。〔众带车马上〕佳人金缕靑丝髻。骏马银鞍碧玉蹄。〔旦做登车小生乘马行介旦〕</p><p>【南解三酲】羡你具古洪机彀。更有那许俊雄遒。似昆仑磨勒难追究。还送我到皇州。一朝遂同千里游。词组平消万种愁。争驰骤。星犇电走。无暇回眸。</p><p>〔小生〕一路好风景也。</p><p>【北那■〈口七〉令】晓风和。岸草柔。午云深。岭树幽。喜听啼莺如唤友。游蜂的似觅俦。〔旦〕京师还有许多路。〔小生〕神京的在望处浮。使佳人屡送眸。俺便将离恨天补的才完。相思地缩的不就。不由人的鞭策频抽。</p><p>看看起程。又早近京也。〔旦〕</p><p>【南醉扶归】晓行暮止甘驰骤。穿山度岭奈娇柔。漫想当年话西楼。岂知今日多僝僽。恨不得立时相见诉离愁。怕见面都遗漏。</p><p>前面是北京城了。〔小生〕到了。我每进城去贡院前寻问去。</p><p>【北金盏儿】历间关赤碌碌早已到皇州。凤城中阛阓炊烟浮。小厮。你到挂号所在。看簿上登记于相公寓在何处。卽到寓所去问。〔僮应介〕待小的去问来。〔下小生〕俺待把于郞的行共止。一一的忙寻究。〔旦〕莫不场事完了。又去迷恋靑楼。〔小生〕休猜做南宫的试毕。又早去迷翠馆。醉靑楼。</p><p>〔家僮上〕闻说洛阳花似锦。偏我来时不遇春。〔小生〕怎么说。〔僮〕问到于相公寓所。主人说家裏死了妻子。日夜啼哭。一完场事。榜也不等。星夜回去了。〔旦哭介小生〕这样不凑巧。眞是好事难成。〔旦〕</p><p>【南安乐神犯】姻缘已就。谁知来到。不获绸缪。伯劳飞燕早分头。浮萍浪梗难相凑。〔小生〕他揭晓也不待了。〔旦〕黄榜无情待。白骨有心求。此段恩何厚。行和止作么筹。敎人堪恨转堪羞。彷徨处空泪流。一天欢庆反成愁。</p><p>〔小生〕这个却易。不用愁烦。我有宅第一所。在东门梅花胡衕内。高楼大院。童婢如云。我到京中。惯在裏面歇息。你可权暂逗留。我往下路去寻于郞还你便了。〔旦〕始终玉成。何施恩之无厌也。〔小生〕自古道为人须为彻。谋而不忠。非大丈夫也。〔行介〕</p><p>【北寄生草】俺有个私宅第可喜的是地最幽。恰称的九华仙驭权迤逗。尽有驱奴使婢每环前后。且喜是重门朱户无人叩。一任他门前蜂蝶遍寻求。只索护幽香莫被东风漏。</p><p>迤逦行来。此间已是。快开门。〔众侍女上〕日间不作亏心事。半夜敲门不吃惊。〔见小生介〕呀。老爷回来了。〔小生引介旦进介小生〕众奴婢。这是于相公的夫人。你每都来叩头。他遇了难。我留他暂住在此。我自去寻于相公。你每小心伏侍。不可有慢。早晚把门闭了。是姓于的相公来问便开。小心在意。〔众〕晓得。〔旦〕</p><p>【南皂罗袍】惭愧姻缘不辏。感君家藏贮翠馆朱楼。入海捞针费寻求。守株待兎空僝僽。崎岖古道。敎伊浪游。繁华别院。与奴遣愁。恩深义重难消受。</p><p>〔小生〕分宅破家。交谊之常。何足挂齿。你安居在此。我自去寻于叔夜。少不历尽天涯。也索还你。不要愁烦。〔袖出书介〕有书一封。待于郞来时与他开看。〔旦接书介小生〕丫鬟每伏侍进去了。〔旦〕不恋故乡生好处。受恩深处便为家。〔小生〕仰天长笑出门去。应知足底是天涯。〔别旦旦下小生〕</p><p>【北煞尾】甫能彀送将穆氏帝京游。又寻叔夜江南走。可这千里马儿不容气吼。紫丝缰何尝轻放手。忽剌剌一似顺风舟。只成就这凤鸾俦。有一头早不见一头。赤泼泼侠肠痒处难拴纽。思量起也着甚由。又不为热汤儿半口。又不为切己的功名儿驰骤。为他们害相思两下裏担忧。好似把红绡妓与千牛。</p><h2 id="第三十五出-诘信" tabindex="-1"><a class="header-anchor" href="#第三十五出-诘信" aria-hidden="true">#</a> 第三十五出 诘信</h2><p>【桃红菊】〔生上〕自神京归来故园。往平康依稀旧年。寻思起素徽不见。寻思起素徽不见。望着了西楼泪涟。</p><p>小生归到故园。寻刘楚楚问穆素徽死信果眞。就到钱塘。与池同厮闹一场。收他骸骨安葬。呀。迤逦行来。已是西楼矣。风景依然。好伤感人也。〔老旦上〕炉茗窗间坐。轮蹄户外喧。〔见生作惊介〕呀。原来是于相公。〔生〕为何久不相见。一见便自惊疑。〔老旦〕得见故人。还是惊喜。何疑之有。〔生〕别来又隔一年了。〔老旦〕</p><p>【惜奴娇】一别经年。怎河阳花貌。减些娇倩。〔生〕小生带病随任。车马劳顿。官署中一病而亡。三日后纔得重醒。〔老旦〕有这等事。萧郞多病。应与旧玉情牵。〔生〕西楼之誓。决不肯忘。〔老旦〕堪怜。死誓生盟终不变。〔生〕早不如不救醒也罢。〔老旦〕仗营陵芳魂转。呀。这等说起来。必济之言。原是有的。〔生〕他见小生气绝。卽便买舟而返。〔老旦合〕喜命全。可笑风言浪语。信口讹传。</p><p>相公黄榜在迩。锦镳将夺。如何倒返家园。〔生〕</p><p>【前腔换头】云天。无志飞鶱。奈严亲相强。载笔游燕。不意途中宿店上遇李贞侯。他亦以我为鬼。见时不胜错愕。及问素徽。他说你到池家问访。素徽闻我死信。卽便缢死。贞侯途遇。说伊妹子归泉。那时不欲会试。被诸友怂恿不过。又逢一个胥长公。亦力劝我进闱。勉完场事。不及待榜。卽便归来。先从楚楚问了的信。随到钱塘收他骸骨。南旋。待与尸骸重厮见。痛分离幽明远。</p><p>〔老旦〕奴家目击素妹之死。偶与贞侯言之。贞侯之言。皆奴言也。谁道素徽原救活了。〔生笑介〕可喜可喜。有这等事。〔合前老旦〕</p><p>【黑麻序】造访婵娟。把传闻误述。他一命几捐。被丫鬟救转。那时奴已归远。〔生作悲介〕如今可得一见么。〔老旦〕不要说起。还有奇事。〔生惊介〕怎么呢。〔老旦〕他参禅。因伊设醮筵。横塘聚众喧。〔合〕更遭寃。被那强徒劫去。所向茫然。</p><p>〔生连连急问介〕怎么说。又被人劫去了。〔老旦〕他欲超度相公。设建水陆道场于横塘混眞禅寺。做九昼夜功德。不意三更之后。竟有勇士数人。混入禅堂。打灭灯火。沸言于叔夜抢穆素徽。及至池公子追去。又是一个勇士。驮一美妇人。追至舟次。勇士弃妇人而逃。那妇人不说来由。随卽自尽。〔生〕素徽呢。〔老旦〕反被人从间劫去。不知何往了。〔生〕有这等事。</p><p>【前腔换头】惊颤。可怪伊言。骤得人肺腑乱起刀箭。恁生离死别。多少更变。我两人呵。顚连。相如在那边。文君在那边。</p><p>〔合前外末净小净报喜人混奔喊上〕报报报。闻得于爷在歌院裏。在什么西楼内去了。不免打进去。〔做打进喧嚷介老旦〕外边乱嚷。打将进来了。〔生〕难道又是赵伯将那厮么。〔老旦笑介〕是报喜的。〔生〕这不是我家。不要打家伙。〔众拥住生介〕爷中了第一名。小的在京裏下处去报。说爷已出京了。到太老爷任所去报。爷又不在。如今到贵府。又封锁在那里今日纔寻得着小的每千辛万苦。快取六红纻段来写赏票。〔老旦虚下取红纻上生做写介〕写便写去。只怕太老爷又写在那裏。有两倍打发。都到太老爷任所来领罢。这里不是我家。打发你酒饭银十两去罢。〔丑发银介众〕如此。谢爷。正是踏破铁鞋无觅处。得来全不费工夫。〔下老旦〕这是非常之喜。奴家辱顾。无以为敬。先具杯酒。以叙阔怀。〔生〕又生受你。〔杂排酒桌介老旦举杯介〕</p><p>【锦衣香】榜上元。人中选。凤羽鶱。鳌头变。伫看上苑晨游。曲江春宴。宫花红映彩云鲜。高车驷马。昼锦荣旋。幸今宵降玉。泛流霞同醉灯前。身在闲庭院。遐荒名徧。只宜快乐。何须忧怨。</p><p>〔生〕咳。楚楚。不得素徽。纵做南面王。也只是不快。〔老旦笑介生〕</p><p>【浆水令】怅孤鸿悲鸣远天。叹双鸳散失浪川。锦般毛羽向谁姸。不从愿欲。做甚高官。承相劝。越泪涟。惟恐素徽寻不见。明日裏。明日裏。急待整鞭。听谯漏。听谯漏。怎禁熬煎。</p><p>如今原到京中差广捕遍天下追寻。少不得要见素徽。〔老旦〕这个却好。〔生〕只是盘费尽了。与楚楚暂移五十金。到京中便寄还也。〔老旦〕这个却易。〔虚下复上〕银在此。〔送银与生收介笑介〕不是我势利。你中了便肯把银子借与你。〔生〕休得取笑。文豹。可曾天亮么。〔丑〕还未。〔老旦〕为何这般性急。〔生〕情之所至。奈不得了。〔老旦〕</p><p>【嘉庆子】你情眞至此眞罕见。纵富贵功名未可牵。且把关山历遍。人快幸。反忧煎。人安乐。反迍邅。</p><p>〔生〕楚楚。他见了捷录。纔晓得不曾死。又中了第一名。定然欢喜。是捷报上。倒也传个信了。</p><p>【尾声】他闻捷报应欢忭。想着我还须悲怨。天那。我也不要功名。天若有好意。不如还我素徽罢。怎敎人两地悬悬。</p><p>〔丑〕天明了。〔生〕可就路罢。楚楚。多扰了。就此别也。〔老旦〕多简亵了。</p><p>正是路遥知马力。</p><p>果然日久见人心。</p><p>但愿应时还得见。</p><p>须知胜似岳阳金。</p><h2 id="第三十六出-喜隽" tabindex="-1"><a class="header-anchor" href="#第三十六出-喜隽" aria-hidden="true">#</a> 第三十六出 喜隽</h2><p>【接云鹤】〔外上〕祥云瑞霭满庭闱。吾儿不见转忧疑。</p><p>自古道酒不醉人人自醉。色不迷人人自迷吾儿于鹃。往京会试中了榜头到不在京中闻得他日夜在寓中啼哭。倒往下路去寻穆素徽了。风尘远道。甚是放他不下。老院子何在。〔末上〕喜闻公子功名遂。连挈家人增面皮。老爷有何话说。〔外〕如今是太老爷了。〔末〕是。〔外〕只是小老爷不在京中。未揭晓之先。又向下路去了。放他不下。却怎么处。〔末〕闻了捷音。一定也到京了。〔外〕吾家一门荣贵。一则以喜。小老爷飘泊在外。一则以忧。</p><p>【催拍】受君恩身为绣衣。羡吾儿复抡大魁。不觉春生满室。只道明光策罢。衣锦荣归。谁想孤踪浪荡天涯。寻思起一喜一悲。悬悬望杳难期。</p><p>〔末〕小老爷一定在京了。不如修书一封。差人到京中寓所去。讨个消息。</p><p>【一撮棹】休牵忆。传闻恐不的。修尺素。差人往京国探眞耗。须知好消息。〔外〕说得有理。待我卽刻修书差人去。只怕归去了。不及廷试。怎么处。临轩对。只怕赶不及。〔末〕知捷报。星飞电驰急。〔外〕还未审可得对彤墀。</p><p>游子杳难寻。</p><p>空闻捷报音。</p><p>虽无百丈线。</p><p>千里系人心。</p><h2 id="第三十七出-巧逅" tabindex="-1"><a class="header-anchor" href="#第三十七出-巧逅" aria-hidden="true">#</a> 第三十七出 巧逅</h2><p>【福马郞】〔小生上〕任侠横行无忌惮。为访于叔夜将路趱。谁识俺费机关。觅去见婵娟。延津剑庆重还。</p><p>我胥表。为了于叔夜穆素徽两人。费尽心力。今素徽已贮之京中。叔夜无从寻觅。幸驾得神马。名曰惊帆。一日能行千里。不踰三日。已到常州府地方。且消停半晌。〔暂下生上〕</p><p>【前腔】为觅佳人往又返。忘却饥和饱朝共晚。千层水万重山。一望泪潸潸。叹我生不幸事多艰。</p><p>〔小生急上〕呀。前面好像于兄。〔生〕莫非胥长公么。〔小生〕正是。叔夜兄。为何不在京师看榜。到在下路上来。〔生〕一言难尽。</p><p>【玉芙蓉】自相逢旅店间。强试忙言返。〔小生〕归来怎么。〔生〕问佳人信息。〔小生〕前日贞侯所传之信眞否。〔生〕不要说起。又起波澜。〔小生〕又怎么了。〔生〕为咱设醮连宵旦。谁知盗贼劫换奸。〔小生〕也未必是盗贼。如今兄待怎么。〔生〕还京去。把檄文遍关。怕随他纸鸢风断杳难还。〔小生〕</p><p>【前腔】何须意虑烦。但把京华盼。只这一带云山呵。你夫人鸾驭。早在其间。〔生惊问介〕这怎么说。老丈何从知之。莫不是戏谑小弟。〔小生〕咳。你只道秦庭信璧凭谁返。〔生喜介〕难道是重归小弟。据老丈说。他已被人劫去了。〔小生〕谁知道章台旧枝咱代攀。〔生〕有这等事。〔小生〕小弟载月钱塘。见贤嫂设坛荐度。小弟把爱妾轻鸿。与贤嫂一般妆束。混观法事。忽拥壮士打灭灯火。抢轻鸿而走。池同误追轻鸿。轻鸿赴水而死。谁知贤嫂却被小弟负之从间而出矣。今送至京师。吾兄不在。〔生〕如今在京中那里。〔小生〕小弟有梅花胡衕私宅一所。与贤嫂暂居。兄到一问便知也。〔生〕老丈下来何干。〔小生拱手介〕特来寻兄。〔生〕无甚深交。特发义举。是古豪杰。是大恩人。此恩此德。没世不忘。请上有一拜。〔作拜介小生答拜介〕这样事。小弟常有。何足感激。只要你成姻眷。免鸾孤凤单。廷试之期在卽。怎么赶得及。早促伊治安新语觐天颜。</p><p>〔生〕便是。小弟不得素徽。只管求死。就是会试。亦非本意。今得了素徽。又待廷试了。早些做官。荣耀他却好。只是日子促了。路途又远。怎么处。</p><p>【前腔】洛阳花正繁。偏我看花晚。〔小生〕不妨。我有骏马。一日行千里。小弟自燕至吴。祇行四日。赠兄乘之。抵京尙及廷试。〔生〕感德未酬。施恩无厌。何以克当。多谢了。〔小生〕有如云骏马。号曰惊帆。〔生〕堪夸晏子将骖解。不愁敬仁行路难。〔小生〕小厮们带我千里马来。于相公骑者。〔杂带马上〕香来知骤近。汗敛觉风吹。〔生〕双瞳挟镜。两颧协月。果然好马。〔小生〕休羁绊。快拂衣跨鞍。到京时洞房金榜似邯郸。</p><p>快些乘马。〔生作乘马介〕请了。路遥知马力。〔小生〕义重识交情。〔生走马急下小生看内介〕看他头也不回。竟自去了。我心上已安。且向宿店安息一番。有何不可。〔下净上〕</p><p>【蔷薇花】因选官喜得伯将共我游。〔小净上〕不因客邸动离愁。池老先。怎簇眉头。</p><p>〔净〕此事不是路上说的。且到肆中细谈。〔小净〕有理。就此店中安歇。店主那里。〔丑上〕时招千里客。义取四方财。〔小净〕看酒来。〔丑应下净〕咳。伯将。自古道债各有主。寃各有头。人无远虑。必有近忧。我与你自从横塘那日分手。又是几时了。今欲上京。选一恩官。央你代笔。谁想一路来。沸传那于鹃中了榜首。〔恨介〕不要说试官。天也是没眼睛的。〔小净〕便是。〔净〕这是我切齿之仇。〔小净〕晚生好恶略同。〔净〕若是他在当道。学生选官之事。不要提起。只怕你我性命也不保。〔小净〕便是。有何妙策。〔净〕我思想起来。不如捐些金银宝贝。结一刺客。刺死了他。你我方得出头。方得无恙。〔小净〕好便好。那得这个人。〔净〕我和你旣称刎颈之交。就替我搠一搠。有何不可。〔小净〕池老先。若是一管笔。我便会搠。老于是个人。这个叫我却难。不敢应承。〔净〕这般说。此计不成了。〔小净〕且住。一面吃酒再算计。〔小生上〕</p><p>【新荷叶】得见于郞底事宽。且投店暂栖今晚。</p><p>酒保有么。〔丑上〕是那个。〔小生〕投宿的。〔丑〕上房请坐。〔小生〕裏面有客了。〔丑〕同台吃酒。各自还钱。就在这长台上坐何妨。〔二净出席介小生〕酒保快拿酒来吃。〔丑应下净语小净介〕那个汉子。我觑他甚是古怪。〔小净〕为何。〔净〕你看他身长八尺。须髯如戟。腰间佩剑。血气犹腥。想是个侠客。〔小净〕旣如此。探他是何等人物。或能行刺。亦未可知。〔净〕有理有理。〔小生作自飮介净〕先生作揖了。〔小生〕呵呀。小生与二位曾未识面。一见遂生疑讶。却为何来。〔净〕学生见足下雄姿伟貌。腰挂宝刀。必能为刺客之事。〔小生〕行刺何足道哉。我少年无赖。白昼杀人。长而习武。单骑破贼。袖藏黄石秘书。锦字展开天地小。腰挂白猿灵剑。龙光摇动斗牛寒。赚入宫府。自有鬼迹神踪。暗渡关津。不比鸡鸣狗盗。触槐而死。骂岸贾之私人。倚柱就擒。笑燕丹之使客。热肠有血。赤泼泼没处可倾。冷面无情。铁铮铮宁死不变。一言激怒。便思舞槊相加。词组投机。何惜断头以报。正是十年磨一剑。霜刃未曾试。今日把似君。谁有不平事。〔小净〕妙妙。人有所愿。天必从之。〔净〕快看酒来。先奉敬一杯。</p><p>【划锹令】君家意气冲牛斗。腰间宝剑走龙虬。要离佽飞流。何期邂逅。〔合〕欣然报雠。非因利诱。此德此恩。天高地厚。〔小生〕</p><p>【前腔】平生素有拏云手。何难斩取越王头。一言乍相投。随抽匕首。</p><p>〔净小净合前〕请问足下高姓大名。〔小生〕姓胥名表。字昭令。人号我为长公。〔净〕久慕足下义胆包天。雄谋盖世。亦机缘使然。我有一夙恨未申。足下若能相许行刺。事成之后。黄金白璧。酬谢匪轻。〔小生〕这个我家尽。有。那个希罕。但不知二位上姓贵表。〔净〕学生姓池名同。〔小生惊疑审视介小净〕学生赵祥。字伯将。〔小生〕二位不知要刺那一个。〔二净〕新中的于鹃。〔小生〕莫非就叫于叔夜的么。〔净〕正是此人。〔小生怒介〕这裏不好讲话。且到旷野去。原来是他。久闻其名。只在饭店上一遇。闻你二人。谗间他父子。拆散他夫妇。我一向留心。那日醮坛上欲寻你一见。恐见了你。就忍不住动刀。所以只取素徽。不及杀你。你可晓得抢素徽者是我。汝逼死横塘者。就是我轻鸿妾。今我已送素徽与叔夜成亲。他不计较你罢了。反欲刺他。情理难容快取头颅下来便了。〔净小净急走介小生拔剑拦住介〕</p><p>【扑灯蛾】政欲寻见你。今宵始相会。素徽送于郞。是我弄完佳配也。成人之美。弃妾轻鸿更何惜。那知伊机心顿起。早不如快将颈血溅吾衣。〔小净〕</p><p>【前腔】未尝识认伊。未尝斗伊气。许把深雠报。谁想反成恶意也。〔跪拜介〕哀求下礼。厮赶着敎人魂飞。一时差从今自悔。望君家饶咱狗命是功德。</p><p>〔小生杀二净介〕击物如鹰隼。潜身似鬼神。剑诛无义汉。金赠有恩人。〔虚下急上〕杀了池同赵祥。又来几多路了。我如今原到京中。私探于郞素徽可曾寻着成亲否。万有他变。始终成之。若旣成亲。不必往见矣。欲待修书一封。密地投入。报他昨晚之事。〔思介〕罢。恐有泄漏。连书也不修罢。我竟向别处去也。</p><p>【北六幺令】我我为人时须为彻。斩草时定除根。非是咱每弄假成眞。祇怜他才子佳人。断雨残云。这衷肠恰胜似那孝子忠臣。咱遇池同便抱不平。轻操白刃。又不冀小惠私恩。只索把五湖烟水遨游尽。那时节歌倾郢里。那时节啸倒苏门。</p><p>热血满腔今有属。</p><p>雄心一片向谁酬。</p><p>眼底莫敎嗟落魄。</p><p>犹存换酒鹔鹴裘。</p><h2 id="第三十八出-会玉" tabindex="-1"><a class="header-anchor" href="#第三十八出-会玉" aria-hidden="true">#</a> 第三十八出 会玉</h2><p>【三叠引】〔生上〕朱楼画阁连云构。绿覆重重杨柳。庭院恍天台。试把铜镮轻扣。</p><p>我到京廷试。今访梅花胡衕内素徽居所。迤逦行来。高楼大院。想必就是了。待我叩门则个。〔叩门介内〕是谁。〔旦上看介〕纵使侯门深似海。从今引得外人来。莫不是池同来寻我。呀。这是于郞声音。快开门。〔生相见介〕</p><p>【颗颗珠】一别已经秋。今朝相见。不禁泪交流。</p><p>〔生〕西楼有盟。曾结三生夙好。〔旦〕旧玉无恙。终成百岁良缘。〔生〕死而复生。离而复好。亦一段奇话也。〔旦〕千愁万恨。不能尽述。试略道几语。〔生〕</p><p>【巫山十二峯】〔三仙桥〕自那日西楼喜逅。〔旦〕楚江情病中奏。〔生〕伯将谤口。父亲前事漏。</p><p>〔旦〕那赵伯将帅领多人。逐奴远方居住。</p><p>【白练序】驱走不暂留。奈鸨母将浮江上舟。〔生〕那时你便怎么。〔旦〕端相候。奴家寄发一股。修书一封。约你冲风冒雨踰垣破壁而来。以决生死之盟。谁想只来旧玉。回书没有。〔生〕</p><p>【醉太平】适辏。封函未剖。被亲归闪散。无暇缄愁。开书看时。只见香云。一幅素纸。并没半字。拆开素纸。只疑哑谜。回头牵忧。一定有误了。那时你便怎么。〔旦〕母亲只促开船。奴家生分不肯。停舟一夜空厮守。〔生〕咳。误了事也。此去竟向钱塘。〔旦〕母亲只说寄居亲族。鸨母谁知生机彀。那池同放下金钩。诳投栖却思缔偶。〔生〕你可从顺他。〔旦〕砥冰霜誓不与共衾裯。</p><p>闻你又带病往山东去了。〔生〕不要说起。</p><p>【犯胡兵】迎医往任添憔瘦。冥途去久。那知三日还魂。恨医传讣谬。〔旦〕奴家误听刘楚楚之言。自缢而死。又被侍儿救醒。骤闻伊死讣。已拚一命丢。谁知被侍儿救。有今日合成就。</p><p>你又那里得我死信。〔生〕</p><p>【琐牕寒】赴春闱途遇贞侯。说芳魂一笔勾。那时我只待要死。不欲会试。那个侠客胥长公适遇。安慰我一番。劝我进场。〔旦〕那胥长公。也就在那时会的。〔生〕勉含愁应举。归问根由。</p><p>出场便欲归到钱塘。先就刘楚楚家问你消息。〔旦〕倘我果然死了。你却怎么。〔生〕惟有痛哭而绝。葬卿之侧耳。〔旦〕怎生晓得我不死。〔生〕</p><p>【刘泼帽】向刘家楚楚从前叩。知又飘流。諕得人心僝僽。</p><p>〔旦〕自那日误闻讣报。建设水陆道场。拜你一拜。卽欲自尽。谁想翻成好事。</p><p>【香柳娘】请僧人度伊。请僧人度伊。霎地拥戈矛。抢咱便疾走。我只道谁。却是郞君义友。他路见不平。弄出押衙妙筹。磨勒高手。</p><p>【贺新郞】送奴家在此权迤逗。去问你遂姻媾。</p><p>〔生〕那胥长公是个大侠客。我正待到京哭龥九重。遍天下求你。谁想在常州地方遇着他。他细陈顚末。说你下落。得以来此。</p><p>【节节高】相逢笑语稠。指皇州。方知有个藏春薮。〔旦〕怎生赶得及殿试。〔生〕也亏了胥长公。他计程不及廷试。他赠我以千里马。四日就到京与试。他道明光奏。途路悠。怕看花后。赠咱千里靑骢骤。</p><p>【东瓯令】飘然如挟楚云游。重得话西楼。</p><p>〔旦〕我倒忘了。那胥长公还留书一封在此说于郞来时开看。〔袖出书介生看介〕呀。他说如已得面晤。不再至矣。怎么好。〔旦〕他竟不来了。有这等侠气的人。我每还去寻他报德便好。〔生〕便是。但这个人是不求报的。〔旦〕在我每不能恝然。〔生〕同向空中。拜他一拜。〔做同拜介〕</p><p>【尾声】感胥公恩情厚。始终成我凤鸾俦。遥望空中同顿首。</p><p>〔生〕今夜的亲便成了。归去拜见父亲。须得李贞侯先去作伐。〔旦〕李贞侯可曾中。〔生〕他也中了探花。〔旦〕政好作伐。〔生〕游街过了。卽便吿假回去成亲。</p><p>何处飞来锦绣丛。</p><p>新欢旧爱两无穷。</p><p>今宵剩把银缸照。</p><p>犹恐相逢是梦中。</p><h2 id="第三十九出-游街" tabindex="-1"><a class="header-anchor" href="#第三十九出-游街" aria-hidden="true">#</a> 第三十九出 游街</h2><p>〔丑値宴官上〕人本无心求富贵。谁知富贵逼人来。自家値宴官便是。今日是新状元游街。飮琼林宴。不免在此伺候。呀。远远的望见他每来也。〔生末冠带乘马杂执金瓜旗帐鼓乐行上〕</p><p>【神仗儿】五云缥缈。共瞻天表。宫花乌帽。笑看绿袍制巧。正莺啼红树。马嘶芳草。扶拥去。气偏豪。扶拥去。气偏豪。</p><p>〔生〕李年兄可晓得小弟又有一节极喜的事。〔末〕莫不是招赘。〔生〕咳。不是。是穆素徽原不曾死。与小弟做亲。特凂年兄作伐。〔末喜介〕有这等事。自当与令尊年伯说知。成亲便了。请问所以得合之故。〔生〕马上一言难尽。俟细与兄言之。〔末〕这个可喜可贺。</p><p>【前腔】平康大道。平康大道。曈曈日耀。旌旗云绕。两行佳人语笑。笑状元年少。潘郞容貌。秾丽处。乐陶陶。秾丽处。乐陶陶。〔并下〕</p><h2 id="第四十出-乘鸾" tabindex="-1"><a class="header-anchor" href="#第四十出-乘鸾" aria-hidden="true">#</a> 第四十出 乘鸾</h2><p>【七娘儿】〔外于鲁上〕夜来不住灯花坠。却原来吾儿锦归。喜不能持。陶然如醉。恍然身在淸都裏。</p><p>吾儿荣归在卽。闻得他已觅得素徽。托同榜李贞侯作伐。事到如今。只得从了他罢。叫院子。〔杂应介外〕小老爷同李爷来到。卽便通报。〔杂应生末上〕</p><p>【前腔】长安得意马蹄疾。昼归荣椿庭久违。〔末〕媿我同登。羡伊归娶。月下人好把红丝系。</p><p>〔末见外介末〕小侄枥下驽骀。竟随骥尾。实分家训之余。〔外〕吾儿辙中涸鲋。得占龙头。皆因友资之益。〔生见外介〕爹爹在上。孩儿有一拜。子仪有旷。远游无方。不孝之罪。伏乞恕之。</p><p>【山渔灯】定省荒疎儿之罪。〔外〕前日报捷的说你不在京中。倒往下路去了。甚放不下。〔末〕令郞呵。一赴春闱。旋到乡里。〔外〕我又在任。归去何干。〔末〕老年伯在上。令郞向与穆素徽订盟。生死不忘。幸素徽砥志。死而复生。年兄误闻死讣。归寻消耗。寻消耗又对彤墀。〔外〕怎赶着廷试。〔末〕有一个胥长公。赠以千里马。且云素徽我已贮之京中矣。〔外〕怎么素徽也到京中去。〔生〕堪怜素徽。烟花砥志成婚配。被池公子赚了回归。他也误闻孩儿死信。在横塘荐度孩儿。谁想胥长公路抱不平。做下计策。弃轻鸿妾。换出素徽。送至京师。〔末〕这也是一桩奇事。谁知机缘甚奇。明月横塘逢义士。劫上凤车还帝畿。〔外〕今素徽何在。〔生〕已在河下。特请严命。敢遂夙盟。〔末〕小侄特来作伐。望卽俞允。三生会。况作伐有媒。〔生〕怕娶而不吿。却类钻窥。〔外〕</p><p>【朱奴儿】是则是前缘定矣。怕人讲良贱不敌。〔末〕老年伯在上自古道芝草无根。醴泉无源。芝草甘泉源本谁。婚姻事难论高低。〔外〕孩儿过来。有李年丈谆谆在此作伐。你的心愿难改。夙缘已成。今日乃婚姻大吉日。就与你成亲罢。索从你室家永宜。〔向末介〕谢年丈成人美。</p><p>〔末〕小侄就此吿别。〔外〕劳重了。〔末〕花迎喜气皆知笑。鸟识欢心亦解歌。〔别下生暗下外〕唤掌礼人来。〔杂应唤介小净宾相上〕结亲诗句有千般。喊得喉咙铁屑干。讨尽花红幷赏赐。收些糖果共糕团。〔见外介〕太老爷有何分付。〔外〕今日我每大爷成亲。须要小心说几句好话。〔小净〕嗄。晓得。有极切诗句在此。〔向内喝介〕久旱逢甘雨。他乡遇故知。洞房花烛夜。金榜挂名时。新贵人缓步请行。〔内作乐介旦冠服众鼓乐花灯拥上〕</p><p>【遶红楼】〔菊花新〕箫鼓频催点凤翘。轻举步环佩飘萧。〔生红袍上〕</p><p>【齐天乐】才子佳人。可称双妙。〔合〕</p><p>【缑山月】今夜喜相邀。</p><p>〔小净〕二位新人。请上花毡。齐眉并立。先拜天地。后拜高堂。〔生旦拜介小净赞礼〕</p><p>【好事近】寳鼎麝兰烧。满座篆烟迷了。香深深处。惊看翠围珠绕。良时辏巧。画堂中绮宴安排早。孔雀屛组绣交蕤。鸳鸯帐曲琼双爪。</p><p>【前腔换头】良宵。万里素波摇。更一片红云缭绕。秦楼仙倩。翩翩待骖靑鸟。新欢旧好向今宵。合卺齐倾倒。羡佳人宝髻珠璎。喜才郞绣衣乌帽。</p><p>【千秋岁】斗妖娆。皓月荧荧照。不禁地眉语目笑。追想当年。追想当年。谁料得这回于飞重效。乘鸾晚。登龙早。偷花拙。联枝巧。漫道姻缘少。但玄霜有杵。应到蓝桥。</p><p>【前腔】赋桃夭。调叶求凰操。虑只虑唾井相抛。〔生〕梁鲍应惭。梁鲍应惭。可羡你似他少君德耀。三生石。曾留笑。百年景。同谐老。鱼水投欢好。〔旦〕媿墙花路草。附玉依乔。</p><p>〔小净〕请新贵人进到后堂新房裏去。坐床撒帐。做花烛。飮合卺杯。太老爷请外堂少息。〔外〕正是欢娱嫌夜短。果然寂寞觉更长。〔下众携灯奏乐引生旦行介〕</p><p>【越恁好】翠红庭院。翠红庭院。闹丛丛景趣饶。海棠花满树。从此夜放新葆。正欢娱笑高。正欢娱笑高。见坠沉沉粉墙西月挂树梢。〔小净指丫鬟送酒生旦介〕捧霞觞命白。漫凝眸早忘却严漏丽谯。移灯火。向洞房。晚宴收拾早。见回廊数转。曲砌深奥。</p><p>【前腔】翠笙玉管。翠笙玉管。响呜呜引调高。转歌酣舞剧。樊素口小蛮腰。侧楞筝紫槽。侧楞筝紫槽。见小鬟每展红牙低按漫敲。暖溶溶绣房。绮窗中喜灯花双缀绛桃。良缘辏。瑞应多。占尽风光好。看夫荣子贵。同拜封诰。</p><p>【红绣鞋】佳人才子风骚。风骚。同娱月夜花朝。花朝。莺燕侣。凤鸾交。欢引袖。醉挥毫。把相思一笔勾消。勾消。</p><p>【前腔】西楼旧玉根苗。根苗。风流节侠堪骄。堪骄。乐府载。史书标。言志浅。寄情豪。纵周郞不费推敲。推敲。</p><p>【意不尽】就中痴事人难到。痴事还须痴想描。韶华易老。黄粱梦浊谁唤觉。</p><p>叔夜不常有</p><p>穆姬世所无。</p><p>轻鸿眞侠女。</p><p>胥公是丈夫。</p><p>西楼记终</p>',768),i=[d];function n(t,c){return a(),e("div",null,i)}const o=p(h,[["render",n],["__file","六十种曲西楼记.html.vue"]]);export{o as default};
