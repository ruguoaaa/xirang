import{_ as r}from"./plugin-vue_export-helper-c27b6911.js";import{o as p,c as b,e as a}from"./app-a2a948cb.js";const e={},h=a('<p>六十种曲 运甓记 明 吾邱瑞</p><p>运甓记（明）吾邱瑞 着</p><p>绣刻演剧十本<br> 第三套<br> 春芜（朱玉）　琴心（相如）　玉镜（温峤）　怀香（韩寿）　彩毫（李白）　运甓（陶侃）　鸾鎞（杜恙）　玉合（韩翊）　金莲（苏轼）　四喜（宋郊）</p><p>绣刻运甓记定本</p><p>●运甓记目录</p><p>第一出　家门始末<br> 第二出　翦发延宾<br> 第三出　琅琊就鎭<br> 第四出　辞亲赴任<br> 第五出　陈敏造逆<br> 第六出　缄报平安<br> 第七出　帅阃宾贤<br> 第八出　嗔鲊封还<br> 第九出　弃官就辟<br> 第十出　姑病求医<br> 第十一出　翦逆闻丧<br> 第十二出　诸贤渡江<br> 第十三出　牛眠指穴<br> 第十四出　卜居求安<br> 第十五出　藩府贺正<br> 第十六出　权门灯宴<br> 第十七出　问卜决疑<br> 第十八出　杜弢定计<br> 第十九出　新亭洒泣<br> 第二十出　平蛮奏凯<br> 第二十一出　广州运甓<br> 第二十二出　太眞绝裾<br> 第二十三出　折翼着梦<br> 第二十四出　手板击凤<br> 第二十五出　纫衣被贼<br> 第二十六出　移鎭石头<br> 第二十七出　闻叛勤王<br> 第二十八出　梦日环营<br> 第二十九出　斩凤赎罪<br> 第三十出　觖望招兵<br> 第三十一出　惜阴投具<br> 第三十二出　苏峻倡乱<br> 第三十三出　挥麈驱车<br> 第三十四出　发兵助温<br> 第三十五出　父子死节<br> 第三十六出　太眞借饟<br> 第三十七出　彭李脔峻<br> 第三十八出　蒋山致奠<br> 第三十九出　庐山会合<br> 第四十出　官诰荣封</p><h2 id="第一出-家门始末" tabindex="-1"><a class="header-anchor" href="#第一出-家门始末" aria-hidden="true">#</a> 第一出　家门始末</h2><p>【齐天乐】〔副末开场〕画堂今日歌金缕。座集貂蝉簪组。酒进霞觞。屛开云母。次第装今演古。徧观乐府。尽丽曲妖词。宣淫导颇。过眼生憎。细追寻风化终无补。暂且移宫换羽。劝君休觑做等闲俦伍。宛转莺喉。轻敲象板。诉出忠良肺腑。循腔按谱。渐引入陶陶醉乡深处。潦倒金尊。畅飮娱宾主。〔问答照常〕</p><p>【沁园春】陶母辛勤。太尉忠义。未遇时翦发命结贤豪。蚶鲊嗔封。牛眠指葬。范逵特荐显东朝。羣英会。新亭洒泣。鏖战树奇标。心忉。钱凤谗挠。广南移鎭受波涛。晨昏运甓。梦飞折翼。惜阴投具。肃振参寮。太眞绝裾。同心戮力。逆峻旋擒靑史昭。功成后。官封太尉。八鎭拥旌旄。<br> 湛夫人翦发延宾。范孝廉荐贤为国。<br> 温都督义激绝裾。陶太尉忠成运甓。</p><h2 id="第二出-翦发延宾" tabindex="-1"><a class="header-anchor" href="#第二出-翦发延宾" aria-hidden="true">#</a> 第二出　翦发延宾</h2><p>【瑞鹤仙】〔生儒服扮陶侃上〕弧矢怀樽俎。叹铜驼荆棘。干戈旁午。英雄困尘土。奈生计萧疎。功名艰阻。忠谋未吐。甚日遘云龙风虎。把颓纲重振。图形台阁。勒铭钟簴。<br> 〔鹧鸪天〕落落西江一布衣。未能仗剑对公交车。内承孟母三迁教。腹饱陈平六出奇。悲往事。叹居诸。腰金衣紫待何时。男儿未遂封侯愿。空负堂堂七尺躯。小生姓陶。名侃。表字士行。本贯豫章鄱阳人也。家徒四壁。学足三冬。少失椿庭。悲旣深于陟■〈山巳〉。长随蘐室。惭莫慰其倚闾。所喜荆妻龚氏。井臼躬操。可寄苹蘩之托。孩儿陶洪。诗书勤习。堪承弓冶之传。朝来寒气侵人。雪花飞坠。虽无长物以尽冬温。权且承颜而趋晨省。不免往母亲处问寝一番。多少是好。呀。道犹未了。母亲早到。</p><p>【夜行船】〔老旦扮陶母上〕茹蘖餐冰今已老。嗟一子尙困蓬蒿。绩纴躬亲。诗书勤敎。终日系萦怀抱。<br> 【前腔】〔旦上〕盥漱鸡鸣为妇道。〔小旦扮陶洪上〕尽追随重庆斑袍。〔末扮陶旺〕三白沾衣。六花飞絮。〔合〕且把晓炊怡老。<br> 〔见介老旦〕三十余年丧藁砧。茅檐草舍景萧然。终宵纺绩供家食。尽日丝麻待客筵。老身湛氏。丈夫陶丹。壮岁无儿。取备小星之列。暮龄得子。欣瞻老蚌之珠。自从他弃世以来。家业中微。田园渐废。朝餐苜蓿。宁甘藿食之贫。夜烛靑藜。敢愧熊丸之教。近日闻得晋室顚危。中原板荡。此正豪杰奋勇之秋。英雄用武之日。孩儿。你须结纳贤豪。广延声誉。倘得鹊起。庶可蠖伸。也不枉了做娘的一番教育。〔生〕谨遵母亲严命。</p><p>【黄莺儿】〔老旦〕孩儿。你韬略蕴孙吴。吐长虹气亘舒。须乘时早献甘泉赋。文参庙谟。武堪枕戈。鹰扬四海把声名播。〔合〕绾铜符。韩彭寇邓。谈笑树鸿图。<br> 【前腔】〔生〕母亲我壮志贯天弧。挽乌号胆气麤。肤功拟奏悲无路。〔旦〕婆婆。他才珍抱瑜〔小旦〕爹爹。你藏器待沽。〔生旦小旦合〕终须有日登枢府。〔合前〕</p><p>【金珑璁】〔小生扮范逵上〕德星光灿户。今朝喜遂登龙。〔丑扮银鹿随上〕蒙瑞雪。湿骄骢。<br> 〔小生〕小生范逵是也。久慕士行高名。今朝特来相访。迤逦行来。此间已是他门首了。银鹿。快些投刺通报。〔丑传末报介生〕呀。母亲。豫章范公路冒雪相访。见在门外。〔老旦〕孩儿。佳客到门。况又雪天。他旣不惜访戴之车。你岂可不下悬徐之榻。〔生〕母亲。只是囊空羞涩。为之奈何。〔老旦〕你且出去接他。我自有理会便了。〔生小生见介小生〕陶兄。久怀慕蔺。未遂斗瞻。今幸识荆。顿开茅塞。〔生〕范兄。闻风景仰。望切紫芝。冒雪先施。光生白屋。〔拜介〕</p><p>【黄莺儿】〔小生〕你冲斗蔚丰姿。贯春雷名久知。如鹍鹏未展凌霄翅。荆山片玙。沧海寸珠。辉煌定作王家器。〔生叹介小生〕免嗟吁。扶摇直上。端的是男儿。<br> 【前腔】〔生〕范兄。你彩翮奋天池。论鲰生一布衣。无端月旦蒙推誉。熏莸臭殊。雄雌路岐。须臾感订金兰契。我岂敢嗟吁。因风欲奋。端的是男儿。<br> 〔小生〕领教已久。小生就此吿别。〔生〕呀。范兄说那裏话。承兄远顾。况又雪色蒙茸。小弟聊备杯酒。为兄解寒。只是荒斋简亵。万勿督过便了。陶旺。快取酒殽出来。〔末〕就船买得鱼偏美。隔岸沽来酒倍佳。酒殽在此。</p><p>【梁州序】〔小生〕冰花呈瑞。飞灰冲素。见四野同云密布。竹篱茅舍。霎时变作琼铺。不觉光摇银海。冻合玉楼。此际寒威播。翔空鸾鹤也缀庭柯。古往今来题咏多。〔合〕欣下榻摅情愫。胜笙歌鼎沸喧朱户。当此景卽蓬壶。<br> 【前腔】〔生〕山溪云暗。柴扉冰垜。彷佛琼螭盐虎。祥征六出。八荒胥庆时和。分明是蝶遗粉翼。鹤坠霜毛。管取来春富。丰年宜瑞也不宜多。争奈长安贫者何。〔合〕蒙枉顾摅情愫。愧笙歌缭绕环朱户。当此景怯冰壶。<br> 【前腔】〔小生〕叹洛阳倾■〈土已〉榛芜。痛圣驾蒙尘骄虏。恨金瓯莫固。宝鼎谁扶。遥想那微臣遭诟。庶女含寃。上感皇天怒。今日也想必如此。餐毡北海也表臣摹。今日忠良还有么。〔合〕欣下榻摅情愫。胜笙歌鼎沸喧朱户。当此景卽蓬壶。<br> 【前腔】〔生〕旣王家骨肉残诛。憾寮寀沐猴狂舞。谁搜罗岩穴。甄拔熊罴。暗想那阖门高卧。披氅闲行。多少英雄苦。太阿顚倒也竟如何。忠义如今半隐钓屠。〔合〕蒙枉顾摅情愫。愧笙歌缭绕环朱户。当此景怯冰壶。<br> 〔小生起介〕银鹿。你把马喂好了么。〔丑诨介〕这样雪中。那里有料。方纔一条褥子。吃得干干净净。〔小生〕怎么说。〔丑〕方纔承陶老安人把床上一条新荐。剉来喂了。〔小生〕有这样事。世间有此贤母。难得难得。〔丑〕哎。相公。还有一件。不好说得。〔小生〕怎么。〔丑〕你道是酒殽那裏来的。那老安人见相公在此。无可措置。翦自己头发。把陶旺换来的。〔小生惊介〕阿呀。非是母不生是子。〔转身介〕陶兄。</p><p>【节节高】〔小生〕高情海内无。听奚奴。方纔小价说。你北堂截发供榛脯。世上有此贤德之母。小弟旣忝与仁兄倾盖交欢。敢请令堂一见。〔生〕陶旺。你可扶老安人出来。说范相公要见。〔老旦出见介小生〕眞贤母。弃发肤。供吾哺。今宵幸把芳仪覩。共姜孟母眞堪附。〔老旦〕小儿荷蒙宠临。老妾不胜感戴。区区发缕。何足道哉。〔生〕母亲先请进去罢。〔小生合〕明朝早入豫章城。游扬缓颊传当路。<br> 【前腔】〔生〕淸宵愧简疎。听铜壶。丽谯漏下将三鼓。情偏伙。雪满垆。灯花堕。愿君暂息蒲团卧。晨兴再把衷情吐。〔合前〕</p><p>【尾】光阴瞬息如驹过。〔生〕盼前程音信杳无。〔小生〕竚看征书下九衢。<br> 〔小生〕邂逅班荆结故知。〔生〕荒斋岑寂意何如。<br> 〔小生〕正是与君一夕话。果然胜读十年书。</p><h2 id="第三出-琅琊就鎭" tabindex="-1"><a class="header-anchor" href="#第三出-琅琊就鎭" aria-hidden="true">#</a> 第三出　琅琊就鎭</h2><p>【夜游朝】〔小生扮琅琊王上〕玉叶金枝瓜瓞永。封靑社海岱称雄。皇路多艰阋墙频构。愧拥节旄南控。<br> 胙土东藩列翰屛。惭无雅誉动公卿。今朝复滥专征节。葛藟还思庇本根。自家琅琅王睿是也。裔本华宗。名高瑞牒。翦桐蒙戏。分服边陲。训梓承华。驰情殿阙。争奈国步艰危。乘舆迁播。河间东海。长沙成都。喋血禁庭。推刃同气。孤方扈跸。虑介覆车。以故微服潜归。退守旧服。所谓知己不辱。从权远祸。幸蒙圣上不加督过。反封我为安东大将军都督扬州诸军事。持节鎭守建康。宠遇可谓厚矣。只是德绵才薄。无以酬答主眷。为之奈何。且待王靑州与王司马兄弟到来。商议起程便了。</p><p>【前腔】〔净扮王敦上〕腹饱韬钤承上宠。专征讨远护黄龙。赳赳熊威。桓桓虎略。绝世兵权称重<br> 【前腔】〔外扮军司马王导上〕识闇才庸羞贾董。参帷幄兼赞王躬。契合堂帘。欢同鱼水。何必诵诗规讽。<br> 〔见介净〕少小豪雄扈六飞。今朝仗节鎭名畿。〔外〕国门卤簿森戈戟。专望龙孙驾凤舆。〔净〕下官王敦是也。〔外〕下官王导是也。蒙琅琊王收我二人。置之幕府。今日吾王奉诏南迁。须索扈跸。此间已是辕门了。不免径入。大王。王敦王导参见。〔小生〕二位大夫少礼。二位大夫。孤家钦承朝命。渡淮开阃。颛候到来。商议起程。但是任大责重。如何是好。〔外〕呀。殿下。芬超棣萼。德美珪璋。词丽小山。不数淮南好学。胸罗武库。堪齐子建才华。总帅攸承。匡扶实赖。何乃自谦。今日黄道吉辰。就请殿下升驾。〔众将官见介小生〕今日旣是吉辰。就此起程前去。</p><p>【普天乐】虎符悬。龙旌捧。紫泥鲜。瑶图巩。轻帆送。轻帆送靑雀黄龙。鎭雄图石垒金墉。〔合〕呀。听钲鼙喧哄。旌旗映日红。似凭虚御风。千里千里直抵江东。<br> 【北朝天子】历彭城吕梁。过锺吾古塘。听涛声汹汹如雷壮。牙樯锦缆。挽龙舟两厢。驾淸波。乘轻浪。马军儿几行。步军儿几行。济济锵。济锵济济锵。一队队刀鎗明晃。刀鎗明晃。蔽津涯如屛幛。蔽津涯如屛幛。<br> 【普天乐】棣花荣。君恩宠。荳萁燃。干戈动。萧墙内。萧墙内。骨肉交攻。挟皇舆披棘蒙茸。<br> 〔合前小生〕前面是那裏地方了。〔众〕前面是宝应地方了。〔小生〕分付众军校。将战船把大船帮定。方好过湖。〔众应介〕</p><p>【北朝天子】涉汶淮淼茫。际甓湖射阳。想汉沈白马在波心放。艨艟巨舰。护余皇直上。沸笙歌。声嘹喨。文鸳儿几双。白鹭儿三两。隐隐扬。隐扬隐隐扬。一对对往汀洲相傍。汀洲相傍。玩景物神情畅。玩景物神情畅。<br> 〔众禀〕禀大王爷。前面是扬州督府了。〔小生〕叫众将官传令。城中一应官员。俱赴建康相见。大舟不必停泊了。〔众应介〕</p><p>【普天乐】树牙旗。维扬重。建麾旄。军容动。扬舲下。扬舲下。顷刻江淙。见金鳌独涌华峯。〔合前〕</p><p>【北朝天子】望天连水光。见山横波荡。正江心后浪催前浪。石头雄踞。聚貔貅虎狼。喜今朝。归櫜韔。看琅琊渺茫。想洛阳悒怏。慨慨慷。慨慷慨慨慷。振皇灵把中原反掌。凯旋歌齐声唱。凯旋歌齐声唱。<br> 〔众禀介〕禀大王爷。已到建康了。请大王爷升驾。〔小生外作登岸介〕</p><p>【普天乐】凤凰台。浮云拱。燕子矶。烟峦涌。忙开莅。忙开莅。虎帐团营。坐王家十乘元戎。〔合前〕</p><p>〔小生〕建牙开纛鎭东吴。〔外〕佐策堂堂禆庙谟。<br> 〔众〕亲扶日毂还天阙。方表璇源烈丈夫。</p><h2 id="第四出-辞亲赴任" tabindex="-1"><a class="header-anchor" href="#第四出-辞亲赴任" aria-hidden="true">#</a> 第四出　辞亲赴任</h2><p>【薄幸】〔生上〕兔走咸池。乌飞旸谷。恨命逢阳九。运遭百六。谁知唾手功名。毕竟空成蕉鹿。怎能彀策身廊庙。顿使甘霖随化毂。<br> 暑往寒来春复秋。朝经暮史蕴纡筹。英雄未奋凌霄翮。空望南冠泣楚囚。小生席珍待聘。藏器须时。争奈尘埋。未逢鉴识。譬之剑沈丰狱。骥伏盐车。前日偶遇一相者。说我左手中指有竖理。当为三公。贵不可言。那时节我以针刺之。见血洒壁上。果然成一公字。人皆诧以为奇。我想起来。今日这般寒苦。怎能个到那田地。咳。正所谓臣老而帝好少。命奈之何。卖浆而天値寒。时不我与。好生伤感人也。〔丑扮老人持帖上〕日日奉公差。两脚都奔坏。图裏有申头。便是好买卖。迤逦行来。此间已是陶家门首。待我咳嗽一声。〔嗽介〕门上有人么。〔末〕那个。〔丑〕我乃本县坊长。县主老爷特地差来宅上报喜。〔末〕本县差坊长下帖报喜。〔生〕这妮子见我忧闷。故意调谎。〔末〕果然在外。男女怎么敢谎。〔生〕旣如此。快请进来。〔见介〕大人贺喜。〔生〕有何喜事。〔丑〕大人还不知道。方今寇盗凭陵。朝廷下诏征贤。本县将大人名字。申报上司。见除武冈县令。早间报到。县主老爷特差小子到宅传达喜信。不日有了文凭。就送冠带来了。多多拜上。还要面贺。〔生〕原来如此。请坐吿茶。〔丑〕不敢。小子就此吿别。〔生〕这等有劳了。陶旺。取回帖与他。〔末〕一子受皇恩。全家食天禄。帖在此。〔生〕坊长。多多拜上大爷。我还要自来亲谢。〔丑〕嗄。谨传公相命。回覆俺恩官。〔下生〕陶旺。请老安人出来。〔老旦旦小旦同上〕</p><p>【出队子】〔老旦〕皇恩舃奕。闻报令人心意怿。儒冠今喜进贤易。韦布一朝承黼黻。台鼎勋名。锥囊脱迹。<br> 孩儿。闻得你上司荐辟。除授官职。这也是祖宗有灵。家门有幸。可喜可喜。〔生〕全赖母亲教育之恩。</p><p>【女冠子】〔生〕谆谆慈命课昕夕。继晷焚膏。断机丸墨。筐笈饶经籍。鞬橐余韬戟。今日裏步毛生捧君檄。喜孜孜北堂中把愁颜顿释。<br> 【滴滴金】〔旦〕文鸾彩凤谐琴瑟。燕于飞鹣比翼。而今幸沐君王泽。相公。怕忘了糟糠室。心中暗忆。顷刻间把钗分镜拆。奈蔗景亲年。提起柔肠寸织。<br> 【画眉序】〔小旦〕严亲受禄食。北阙丝纶耀蓬荜。喜屠垣游刃。得批窾郄。烹鲜奏卓鲁勤劳。买犊比朝歌剸剧。〔合〕竚看保障绥怀远。谩道凤鸾栖棘。〔众扮赉文凭冠服上老旦旦小旦下〕</p><p>【啄木儿】〔众〕抱文凭传袍笏。向寒门尘埃物色。呀。此间是陶家门首了。不免径入。〔生更服谢阙介〕草莽微臣蒙宠溢。难报效圣明德。盗息潢池责方塞。政溥甘棠民甫戢。三载瓜期觐京国。愿巩固皇图垂拱极。<br> 陶旺。分付安排茶饭。管待来人。就请太奶奶出来。〔末领众下老旦旦小旦复上生〕母亲请上。待孩儿拜谢。</p><p>【三段子】恩深抚恤。谢萱闱勤手泽。夫人。下官也有一拜。情深爱密。谢鸳帏襄朝夕。〔小旦〕爹爹请上。孩儿也有一拜。〔生〕孩儿。你把芸编蠹帙。细钻硏莫辞辛力。陶旺。你把行囊疾忙收拾。早晚双凫飞楚邑。<br> 【斗双鸡】〔杂扮接官人上〕长沙路。长沙路。关山遥历。鄱阳县。鄱阳县。今朝始及。画鹢遄飞江碛。翘首看深林故宅。顷刻间传达上迎新文檄。<br> 〔众见介磕头介〕太爷分付。本处缺官。盗贼猖獗。禀老爷。速请上任。〔生〕知道了。陶旺。你带领各役。点检行李下船。待我拜别了太夫人。就此起程。〔末众下老旦旦小旦复上〕</p><p>【忆多娇】〔生拜别介〕母亲。我膺琐秩。心耿悒。符分百里轻去膝。你景逼桑楡教我情怎释。〔合〕路岐南北。岐路南北。千里迢迢远适。<br> 【前腔】〔老旦〕孩儿。你蒙主职。须努力。臣忠子孝难两得。莫为我年高生悲戚。〔合前〕</p><p>【斗黑麻】夫人。我暂卸却斑衣去钤楚邑。定省晨昏何由侍侧。你循妇道还与我兼子职。寒劝加衣。饥频进食。〔合〕征舠已集。拜辞偷泪滴。只为鸡肋功名。鸡肋功名把北堂杳隔。<br> 【前腔】〔旦〕相公。我做媳妇承姑会须竭力。你做丈夫居官岂容旷职。〔小旦〕爹爹离别去叫我魂绕膝。权假花封。矢忠报国。〔合前〕</p><p>〔生〕孤身远别赴昭阳。〔老旦〕莫把闲心恋故乡。<br> 〔旦小旦〕今朝两下轻离合。〔合〕一种愁牵万里长。<br> 母亲请进罢。〔老旦旦先下小旦〕孩儿还送爹爹一程。〔生〕我儿也不消送了。〔生吊场末众上生〕叫左右。人夫都齐备了么。〔众〕都齐备了。专候老爷开船。</p><p>【朝元歌】江城楚城。路远长流亘。山程水程。风急征帆迅你看鸿蹲洲渚。鹭宿沙汀。浪裏浮沈鸥影。摇拽心惊。翩翩此舟一羽轻。浩荡浸云根。烟岚没远村。〔合〕浪恬波静。指日到武冈之任。武冈之任。<br> 【前腔】回首家乡隐隐。山峦列翠屛。碧水练如澄。见石壁巉岩。苍林掩映。浴日吞天胜景。野渡舟横。两两渔翁晒网晴。江汉忆神京。潇湘恋白云。〔扮驲丞上〕长沙驲驲丞接老爷。〔末〕起去。〔吏〕礼房吏请到任日期。〔生〕分付他明日月忌。后日上任了。〔合〕浪恬波静。早已到武冈之任。武冈之任。〔唱下〕</p><h2 id="第五出-陈敏造逆" tabindex="-1"><a class="header-anchor" href="#第五出-陈敏造逆" aria-hidden="true">#</a> 第五出　陈敏造逆</h2><p>【贺圣朝】〔净扮陈敏上〕天假舆图倾覆。英雄得肆奇谋。手持三尺定神州。大业唾归吾手。<br> 三十年前学六韬。英名常得誉时髦。机乘国难披金甲。乱集亡徒弄宝刀。臂硬尙嫌弓力软。眼明犹识阵云高。何时得遂龙飞愿。不负西江一世豪。自家陈敏是也。出身余汗。起家孝廉。铁马金戈。素志欲踏平社稷。龙韬豹略。几番思搅乱乾坤。虽蒙荐举。职授金吾。只是大受未膺。岂甘小就。吾想将起来。识时务者方为俊杰。侯王将相。宁有种乎。目今晋室。强宗屠戮。胡马奔腾。主势孤危。自顾不暇。纵尔问鼎称雄。谁敢兴师鞠旅。况且奋臂一呼。豪杰四起。不若趁此机会。干图大事。据有一方。不受节制。正所谓江东虽小。亦足以王。怎奈司马睿受命远来。鎭守建业。我那时只索闭门坚拒。不放入城。一时浅见。放他进来。眞是六州铁铸不成这个错字。虽其人孱弱。不足为忧。然一穴岂容两虎。一方岂建二旄。吾意欲遣孩儿陈恢。远狥许昌。以为迁都之计。且待他出来。商议便了。</p><p>【前腔】〔丑上〕头上朱缨贯斗。腰间紫电横秋。图王定霸御龙楼。肯落他人之后。<br> 天助龙兴产异材。森森剑戟拥门楣。深谋渊邃藏江海。逸气纵横掣电雷。父王。孩儿陈恢见。〔净〕孩儿少礼。孩儿。吾剑飞淸海。望锺岭以龙蟠。弓挂天山。挟石城而虎踞。自谓雄图已就。大业可成。长江以南。尽归掌握。前日司马睿孤军远来。只宜峻拒。一时见错。许他入城。虽其人柔懦。不足为忧。然卧榻之侧。岂容鼾睡。倘有举动。必成掣肘。吾意欲拨兵一枝与你。攻陷许昌。上之则窃窥荆沔。可以图成。次之藉以顿甲休兵。自保营窟。你的意下何如。〔丑〕父王所见甚妙。〔净〕孩儿。你听我道来。</p><p>【宜春令】我年华迈。发鬓秋。论人生谁长黑头。衮衣黄纛。生平自许探怀袖。蜂屯聚虎将熊兵。龙窟据天长地久。〔合〕且长驱直捣荆湘。一统金瓯。<br> 【前腔】〔丑〕我谋猷勇。胆气优。幸遭逢生居孟侯。月弓星剑。千回不弱蛟龙斗。指顾间雾罩云笼。呼吸处风飞电走。<br> 〔合前净〕大丈夫不能流芳百世。亦当遗臭万年。吾儿。今日黄道吉日。就此起兵前去罢。〔丑〕谨领父王严命。叫大小三军听我号令。铠仗要鲜明。戈剑要犀利。弓矢要长劲。火器要齐备。凡遇行舟。顺风扬帆。逆风列寨。前后瞻顾。左右翼蔽。如有参差不齐者斩。两军相敌。须火器在前。弓弩居后。有进一尺。无退一寸。临阵退后者斩。夜晚安营。须寻宽港岸。有平阳随地栅守。四噪巡逻。谨防游卒。违令失机者斩。今日黄道。卽便起程。务要先下许昌。次平汉沔。事成之日。论功爵赏。休得违令。〔众〕得令。〔丑别净行介〕</p><p>【豹子令】百万貔貅咸猛吼。咸猛吼。艨艟战舸锁江流。锁江流。王气东南天数偶。须知马鼎属吾收。属吾收。管敎一举。一举定荆州。定荆州。〔下〕</p><h2 id="第六出-缄报平安" tabindex="-1"><a class="header-anchor" href="#第六出-缄报平安" aria-hidden="true">#</a> 第六出　缄报平安</h2><p>〔末上〕桃李无言花满城。印文生藓讼庭淸。雨余绿野人耕乐。月照花阴犬卧宁。自家乃陶老爷衙内陶旺是也。俺老爷彩笔生花。淸标贯玉。民安事集。锦裁百里春风。政暇心闲。琴弄一帘昼日。眞个是试牛刀于鸡割。令名不数桐乡。旋骥足于蚁封。政绩谁夸单父。只是因老夫人在家。日夕挂念。前日欲差我回去问安。连日又因邻县文书到来。说有峒贼搅扰。因此修筑城池。戒严铃柝。是以稽迟。昨日闻已平静。早晚回衙。想就修书差我回去也。正是壶觞调笑平民讼。桮桊怀忧念母劬。道犹未了。老爷回衙了。</p><p>【高阳台序】〔生上〕紫苑羁身。都梁滞迹。晨昏甘旨多缺。梦遶亲闱。怅望白云愁结。桑楡蔗景应难久。徒叹息望门心切。何时得彩衣重舞。寸心方惬。<br> 【前腔】功名休论工拙。谩倩凭双鲤。暂把孝心传达。水远山遥。丰稔灾祲良别。全记取挥毫片楮。博慈颜一时欢悦。泪盈盈万千情緖。画描难竭。<br> 花县衔泥一载余。晨昏徒自忆皋鱼。悲瞻客路三千远。痛念人生七十稀。腰下望悬苏季印。箧中空冷老莱衣。归期未卜添惆怅。题起高堂泪湿裾。下官莅任以来。又经一载。官常碌碌。惟知殉国身轻。亲舍迢迢。空忆报刘日短。君亲本是一道。筮仕者岂可不顾其家。忠孝固难两全。居官者宁容遽忘其母。前日欲差陶旺回去。探候母亲消息。因有贼警。是以稍迟。今日且喜闲暇。不免修书一封。打发他去便了。陶旺。取纸笔过来。〔末〕洗砚鱼呑墨。烹茶鹤避烟。文房四宝在此。</p><p>【高阳台】〔生〕蚕茧纔舒。狼毫轻揭。暌违两字先列。寸剜柔肠。满纸泪珠流血。心热。蜗角蝇头羁绊也。辞亲舍宦途劳涉。细思量辞刘徐庶。孝心堪悦。<br> 【前腔】〔末〕听说。老爹。你化洽江濆。民歌召杜。休把宦情灰灭。年老萱闱。料贤母自能承値。非别。你兰台画省方发轫。行看取五花封秩。况亲奉明廷檄旨。岂你自相轻撇。<br> 【前腔】〔生〕差迭。慈寿弥高。风前烛影。忍使爱疎情嗛。中馈虽供。争奈我梦魂飞越。你亲达。道孤身去膝经年久。一日裏肠回九折。望伊家殷勤细语。不妨饶舌。<br> 陶旺。你对老夫人说。我在此一淸如水。无物可寄。止有蚶鲊一甁。聊供一餐甘旨。衙裏无人。你就请大相公同上来。须早去早回。〔末〕理会得。</p><p>【前腔】拜别。谩离官衙。暂辞主侧。遥望故乡遮绝。宿水餐风。敢畏征途蹀躞。〔生〕谆切。你鱼书急递高堂也。把征骖卽时转拨。休劳我心旌无定。感怀增衋。<br> 【尾声】〔合〕临风含泪添悲咽。翘望你佳音早掇。但愿亲安心始悦。<br> 〔生〕北堂一别又经春。〔末〕千里长途杳信音。<br> 〔合〕欲见无由空引睇。缄书和泪寄江鳞。</p><h2 id="第七出-帅阃宾贤" tabindex="-1"><a class="header-anchor" href="#第七出-帅阃宾贤" aria-hidden="true">#</a> 第七出　帅阃宾贤</h2><p>【凤凰阁】〔外上戎服扮刘弘〕官居楚帅。七泽三湘襟带。怀时寤寐栋梁材。无奈鸿冥增慨。后车徒载。甚日得买骏金台。<br> 〔满江红〕雄控荆州。占江北江南第一。须信道蛟龙云雨。英雄窟宅。羽书鸣镝警常闻。扬鞭静折愁无策。叹从来草泽只闻名。难相识。置兔隐。谷驹逸。遯革坚。渐仪式。奈愁肠寸剜。倩谁分力。汉家卫霍已难寻。战国孙吴犹未得。谩从今一点在心头。空成忆。自家荆州刺史刘弘是也。三尺靑萍。素负斩邪之志。一腔赤胆。每怀报国之忠。只是将倾大厦。非一木能支。胥溺神州。岂只手可援。如之奈何。徧观部下从事。皆碌碌庸流。琐琐凡辈。一遇分行郡县。便思骚扰地方。故吾每逢兴发。只以书付守相。以故上下相安。人心感悦。所谓一纸书贤于十部从事。这也不在话下。目今海内多故。缺少将才。前日行文各处征聘。为何还不见到来。倘一旦有急。如何是好。正是拊髀思颇牧。那得终军为请缨。</p><p>【玉井莲】〔小生扮范逵净扮贾儒上〕纁帛招徕。咫尺辕门冠盖。<br> 〔小生〕小生豫章范逵是也。〔净〕小生襄阳贾儒是也。吾辈俱蒙刘公辟召。且喜已到帅府门首。不免着他通报。咄。门上长官。我们是你老爷辟召来的。烦你通报。〔报介外〕道有请。〔见介小生〕大人请上。待逵等参拜。〔外〕路上辛苦。不消拜罢。叫左右看坐。〔吿坐介外〕二位以隋珠卞璧之珍。擅绣虎雕龙之技。武能戡乱。文足经邦。辱不鄙夷。光生莲幕。此老夫之幸也。〔小生净〕呀。老大人蕴济世安民之具。控云梦荆沔之雄。缓带轻裘。绰能制胜。投壶雅咏。不废奉公。自足纾纬于褰裳。何必取材于袜线。幸承宠召。实玷枚求。〔外〕叫左右。快备便饭。与二位尊相洗尘。</p><p>【驻马听】〔外把盏介〕二位。你壁竖风裁。盖世眞儒卧草莱。分明是珠沈沧海。玉韫荆山。剑秽黄埃。奇韬远略运灵台。长狐封豕谁无赖。鱼水和谐。喜今朝税驾。使我不胜欣戴。<br> 【前腔】〔小生净〕樗栎庸材。深荷玄纁类卜枚。眞个是碔砆眩玉。鱼目疑珠。驽骥相猜。处囊露颖冀今来。纾筹补衮终何待。倒屣开怀。喜今朝瞻范。使我不胜颙戴。<br> 〔小生〕老大人。小生还有一言拜禀。大人今日此举。正是九九见收。以逵为招士之隗。但范逵沟中朽断。邓野挛株。无能栋梁淸庙。待斵工师。惟有荐贤一念。可以少报万一。逵之乡里。有鄱阳陶侃。他胸藏万斛珠玑。笔洒九天雨露。志适箪瓢。劲节超尘独迈。忠弥宇宙。英姿绝世无双。用之将帅。必能扶弱鼎于安澜。委以一方。定可起疲民于袵席。眞命世之奇材。匡时之伟彦。愿祈物色。以助朝廷。</p><p>【前腔】〔外〕听说颜开。今日欣闻命世才。忙把安车远聘。筐篚将诚。玉帛为媒。只怕他隐鳞卜筑友伊莱。藏珍屠保甘恬退。盼望萦怀。倘得他从聘。使我不胜钦戴。〔扮探子上〕</p><p>【赚】报报报。贼势轰雷。舟楫横江蔽两涯。〔外〕他那里打什么旗号呢。〔探〕道陈恢。〔外〕他那里有多少人马呢。〔探〕他雄兵十万塞川来。〔外〕敢不是贼兵。〔探〕谩疑猜。沿途掳掠为民害。已过浔阳近广梅。声惊骇。望老爷疾忙遣将牢防备。莫敎躭待。莫敎躭待。<br> 〔外〕晓得了。赏他一■〈缶呈〉酒。一羫羊。免他三个月差去。〔探下外〕范先生。原来陈敏这厮无知造逆。适承见教陶公。他旣系文武全才。必能驱驰国难。目今江夏缺守。老夫一面保奏。就举他为江夏太守。烦足下为老夫賷书一函。持节一道。白金十斤。彩币四对。连夜促他就道。千万千万。〔小生〕谨领台旨。〔净〕贾儒有言拜禀。儒闻陶侃与陈敏同郡。又系同举。倘彼重维桑之谊。怀共事之情。则江夏必非吾有。是荆州无东门矣。大人乃谬信一人之言。而轻弃数百里之郡。窃谓大人不取也。〔小生〕贾斯文。吾闻申胥绝交。抱泣秦庭。吴起杀妻。求为齐将。为天下者家且不顾。足下以区区扮楡之迹。而疑高贤大良。不亦鄙乎。〔外〕不必多言。老夫自有定见。〔小生〕近闻陶兄现任武冈县令。用违其才。此去长沙。路又不远。范逵常奉领征聘礼仪。竟到他任所便了。</p><p>【前腔】〔小生〕五马蒙推。他报国摅忠已有阶。分明是蛟龙得水。鵰鹗乘风。桃李逢栽。他封鲸扫■〈豸契〉绰安排。分猷保障身名泰。涂炭为灾。若得他经济。使我不胜欢戴。<br> 〔小生〕南山玄豹久藏名。〔外〕一遇曹丘便化腾。<br> 〔净〕正是应时还得见。〔合〕果然胜似岳阳金。</p><h2 id="第八出-嗔鲊封还" tabindex="-1"><a class="header-anchor" href="#第八出-嗔鲊封还" aria-hidden="true">#</a> 第八出　嗔鲊封还</h2><p>【谒金门】〔老旦上老旦〕庭院静。檐外落花铺径。游子黔中初制锦。顿敎劳梦寝。〔旦〕淡扫蛾眉无晕。堪叹镜鸾分影。〔小旦〕思念严亲悲路迥。愧温衾扇枕。<br> 〔卜算子〕〔老旦〕百里宰花城。别去经年永。独倚门闾尽日看。信没些影儿。〔旦〕翘首盼行云。暗把金钱问。〔小旦〕日日檐前鹊噪声。试过俱无准。〔老旦〕媳妇。自从你丈夫去后。不觉已是一年。怎么再没有一个信回。不知近来官况如何。使我不胜怀想。〔旦〕婆婆不必愁烦。昨夜银缸结蕊。今朝蛛喜当门。想必早晚有个信到也。</p><p>【桂枝香】〔老旦〕莫不是簿书丛褧。莫不是萑苻多警。空瞻雁过衡阳。并没鱼投乡井。这情事未明。这情事未明。鹊声休听。灯花难准。细沈吟。心随江水流千里。眼望家书抵万金。<br> 【前腔】〔旦小旦〕我想他望云遥省。临风怀耿。多只为案牍劳形。因此上稽迟芳讯。这情怀可矜。这情怀可矜。他孝同曾闵。怎肯把心如蚱蜢。婆婆。你免沈吟。他晨昏都被儒冠误。我朝夕须操井臼勤。<br> 【不是路】〔末怀书持鲊上〕一别冈城。跋涉程途已两旬。我身劳顿。今朝喜得到门庭。〔小旦〕是何人。〔末〕是小人回来了。〔小旦〕原来是陶旺。〔末〕间关千里传家信。春燕还将旧垒寻。〔小旦〕快进去。老夫人在堂上。正在那里烦恼。〔末〕将衣整急投堂上休迟等。〔小旦〕婆婆。母亲。陶旺回来了。〔合〕不胜欢庆。不胜欢庆。<br> 〔末〕老夫人。夫人。陶旺磕头。〔老旦〕陶旺。老爷一向好么。〔末〕老夫人听禀。</p><p>【前腔】老爹呵。政简刑淸。尽日公堂抚宓琴。台如镜。月明无犬吠花村。他为功名。白云亲舍常思忖。匏系无能慰倚门。敎传禀。一瓶蚶鲊聊供进。〔老旦怒介〕呀。这东西从那裏来的。〔末〕这是武冈士仪。〔老旦〕唗。怕不晓得是士仪。一羽一鳞皆上天生命。一丝一粟。亦下民膏脂。岂不闻裴宽瘗鹿。羊续悬鱼的故事乎。哎。转令心闷。转令心闷。<br> 【掉角儿】想儿曹未谙官箴。轻冒入苞苴行径。全不思秋月冰壶。枉费我朝提暮训。指望他畏四知。来三异。飮投钱。骑留犊。彻底澄淸。〔合〕完瑜蒙磷。白璧点蝇。传与他急须谨守。莫污廉名。<br> 【前腔】〔旦〕陶旺。你对老爹说。论居官须忠愼淸勤。论立政须仁慈详敏。论禔躬须持谦戒盈。论抚众须哀矜怜悯。若得他赋两岐。歌五袴。诵神君。称召父。方显贤能。<br> 〔合前末〕老夫人请息怒。小人还有一言上禀。老爹临行时分付小人说。衙裏无人。就请大相公一同上来。〔小旦〕呀。婆婆在上。孙儿一来年幼。难涉路途。二来婆婆在堂。无人侍养。虽则母亲在侧。足奉寒暄。但日逐薪水之类。俱取办在外。恐孙儿一去。早晚不便。因此不好去得。〔老旦〕咳。说那裏话来。你庭趋久缺。诗礼之教罔闻。就养旣虚。左右之方安在。休辞路迥。当听父言。况家中无事。妇姑尽可相依。一应薪水。所费不多。邻居王妈妈颇是贤慧。我时常劳他一买便了。不必挂怀。〔小旦〕哎。父召旣不可违。祖命又不敢逆。只是放母亲不下。如何是好。〔作悲介老旦〕我儿不要啼哭。媳妇。你快同孙儿进去收拾行李。就把些见成茶饭与陶旺吃。待我写书打发他去便了。</p><p>【解三酲】叹衰龄把儿严训。敎儿图远大功名。比似今初出仕时就把淸操溷。又安望报最循良姓字馨。儿。你只道临羹不食思归遗。反教我见鲊生嗔泪暗零。〔合〕还思省。那些个悬鱼羊续。不愧廉平。<br> 【前腔】你何不学贪泉忍渴宣尼圣。何不学合浦还珠汉孟生。何不学拔葵守介公仪相。何不学拾李还邻宋就卿。儿。你难道肥甘适口非关节。又谁知腊毒招尤反损名。<br> 〔合前旦小旦末同上老旦〕行李都收拾了么。〔末〕收拾完备了。〔老旦〕旣如此。你收了这书与鲊。送还老爹。说下次再不可以官物污我。〔末〕嗄。〔旦〕陶旺。大相公从来不曾出门。你路上须要小心照管哩。〔末〕理会得。〔旦〕我儿过来。别了婆婆去罢。</p><p>【尾犯序】〔小旦别介〕闻召赴椿庭。欲尽子情敢违亲命。黄口微躯。怎禁劳攘风尘。悲哽。最苦是祖闱年老。最苦是萱堂受辛。生离别。肝肠刺断。血染泪珠倾。<br> 【前腔】〔老旦〕泣别叹伶仃。缝线难堪更含饴怎忍。我姑妇相依。况値高年迈龄。伤情。指望你兰荪绕护。到如今桥梓飘零。思量起。龙钟泪眼。犹自湿沾襟。<br> 【前腔】〔旦〕夫去镜鸾分。弱冠娇儿又将远途劳顿。浪迹萍踪。何年音信相闻。思省。他那裏膝前有子。我这裏举目无亲。空惆怅。相思两处。一样泪盈盈。<br> 【前腔】〔末〕大相公。画鹢泊长亭。你急别慈闱早乘潮汛。辞家就父。何必惜别丁宁。天幸。但愿得程途安稳。但愿得衙舍速登。情到处。不堪回首。分付与东君。<br> 大相公。稍子等候多时了。快请行罢。</p><p>【鹧鸪天】〔合〕骨肉团圞一旦分。万千心事向谁论。当初只叹儿离母。今日重添祖忆孙。〔小旦末先下〕空望断。楚江云。征途冉冉梦魂惊。正是临岐不敢高声哭。只恐哀猿不忍闻。〔老旦旦下〕</p><h2 id="第九出-弃官就辟" tabindex="-1"><a class="header-anchor" href="#第九出-弃官就辟" aria-hidden="true">#</a> 第九出　弃官就辟</h2><p>【一翦梅】〔小生〕细柳衔书聘故人。辞别荆城。渐近冈城。〔丑捧行李上〕弓旌玉帛远相迎。历尽风尘。始见芳尘。<br> 〔忆秦娥〕〔小生〕云漠漠。斜阳古道西风恶。西风恶。胭脂满地。丹枫零落。征车渺渺穿林薄。路迷迷路增离索。增离索。楚溪山水。碧湘楼阁。下官奉新城公命。来聘陶士行。跋涉辛勤。不辞劳勚。且喜已到长沙地方。相去宝庆不远。小校快些趱行。〔丑〕范老爹。那陶老爹不过一个县官。我们爷怎么这样敬他哩。〔小生〕你不晓得。昔者侯嬴国士。溷迹夷门。卫靑大将。厕身奴隶。故信陵不惮虚左之迎。汉武终有专征之命。那陶老爹若遇当时。早已封侯拜将去了。岂但区区宰此一县。天色将昏。快些行走罢。〔下〕</p><p>【菊花新】〔生上〕一官寥落误儒绅。枘凿方圆迕世情。直道不容人。宁弃朝簪归隐。<br> 亲舍遥瞻宦况轻。一腔心事向谁论。傲骨自怜违俗好。刚肠谁与世浮沈。宁同直道甘三黜。肯学依阿笑独醒。莫为南冠能絷我。琵琶别抱过知音。下官自从前日打发陶旺回家。悬望陇音。比日为岁。近日诣府。谒见吕公。尀耐他一味胡涂。惟爱趋奉。直道不容。如水投石。吾想将起来。枳棘非鸾凤所栖。百里岂大贤自命。与其媕婀妩媚。强颜事人。孰若远举高飞。投簪解绶。且待陶旺到来。收拾回去。再作道理。</p><p>【前腔】〔小旦末上〕远承亲命诣花城。回首家山魂梦惊。〔末〕跋涉已经旬。喜到公庭展觐。<br> 大相公。这是私衙门首了。就请进去罢。〔见介小旦〕爹爹。久违严范。日夕萦怀。今喜鲤趋。不胜雀跃。〔生〕孩儿。婆婆好么。〔小旦〕婆婆且喜平安。一向因爹爹家信辽绝。倚门凝望。近日爹爹差陶旺回来。婆婆见之甚喜。后来看书见鲊。辄复大怒。今已修书令陶旺赍回在此。〔生〕咳。母亲。吾岂不知一介不取。古人高义。前日因鱼梁监税。偶然觅得鲜蚶。聊以制鲊相遗。不谓反遭艴怒。是吾之过也。且收拾过罢。孩儿。你且把家中事情。试说一番。</p><p>【画眉笼锦堂】〔小旦〕椿驾自南征。骨肉分离悬画省。喜婆婆康胜。日倚柴门。九江鲤几费垂纶。三秋雁空劳延颈。〔合〕蒙缄信。忽覩鲊生嗔。遣儿增闷。<br> 【锦堂观画眉】〔生〕咳。追省。宦径崎岖。亲闱冷落。终朝屈膝公门。狐媚蝇营。一点耻心难冺。我投绂冕且乐盘阿。守坊表别图结靷。〔合〕陶旺。你今朝谩把归装整。免我泥涂尘溷。<br> 【一翦梅】〔小生丑上〕渡水登山已及旬。税驾长亭。投刺邮亭。剩云残月满江津。咫尺龙门。蒲伏侯门。<br> 且喜已到县门首了。小校快通报。〔报见介生〕殊方又喜故人来。〔小生〕重鎭还须济世才。〔丑〕莫使偏裨终日待。〔末〕须教旌节卽时回。〔小旦〕行辞巴邑啼莺合。〔小生〕远下荆门去鹢催。〔合〕管取功成封宠帅。一生怀抱顿教开。〔生〕范兄。小弟谫才。乃蒙刘帅远贶。仁丈枉临。宠渥极矣。何以堪之。〔小生〕陶兄济世闳才。何必多逊。〔生〕陶旺。快取酒与范老爹烹风。〔小生〕</p><p>【黄莺穿皂袍】陶兄。小弟呵。自那日冒雪候高门。遘丰标礼意勤。欢情款洽萦方寸。那刘公呵。招徕孔殷。小弟呵。迂疎滥承。那时节小弟思想。惟有荐贤。可以为报。因此上遂将陈孺相推引。蒙那刘公呵。不以小弟之言为谬。把旌书远锡。金帛洊登。正遣小弟来聘兄。适报陈敏叛兵远来。他说江夏守缺。就檄兄为江夏郡守。征剿此贼。一面已保奏朝廷去了。旄头倾注。五马骤膺。还有一件。那时有一襄阳贾儒。与小弟同辟召的。他说吾兄与陈敏同乡同举。倘然一有异志。则荆州无东门矣。幸蒙刘公不纳。决意令小弟促兄卽日登途。他谗言不入眞堪敬。<br> 【皂袍罩黄莺】〔生〕咳。范兄。谩道公寮能谮。想穷通出处。默宰玄冥。我辞亲薄禄到冈城。只为郡侯拗执把归鞭整。今日适承兄命。天凑其便。但刘公虽蒙倾盖神交。然恐投杼三至。小弟到彼。只索遣洪儿入侍。内释主帅之疑。外谢旁人之谮。却不两全。〔小生〕如此恰好。〔合〕急登程。许昌戎马。翘首望君临。<br> 〔生〕旣然如此。连夜起程去罢。</p><p>【新水令】一钩新月照征轮。盼程途转添愁闷。虑攀辕借寇多。怕卧辙追何紧。丙夜潜行。丙夜潜行。顾不得霜裘冷。<br> 【步步娇】〔众扮百姓上〕听说君侯中宵遁。敎我无投奔。兼程速趱行。断纼牵衣。遮道求旋轸。小的们众百姓哀恳拜留爷爷。〔生〕我在地方也没有什么好处。这样时势。也顾不得你众百姓了。〔众〕一定要求爷爷转去。〔生〕罢了。我有军情重务。星夜赴任。不能强留。你们回去罢。〔众〕轩车不暂停。须学那送刘父老将钱赠。<br> 老爷旣不肯留。求老爷脱靴。以贻去后之思。〔生〕这也罢了。〔众〕武冈县百姓送爷爷。〔生〕去罢。〔众应下〕</p><p>【折桂令】〔生〕谢人民城郭远腾。车马粼粼。江水澄澄。经几座短径长亭。阅几处野店疎林。跃金鞭骢马蹄轻。跨玉勒丝缰鞚紧。日暖风晴。看那飞鸟依人。急忙投江夏军营。<br> 【江儿水】〔小生〕陶兄。你今日辞民社听柝铃。行看三箭天山定。你须驰营单骑昭恩信。扬威免胄跨精劲。赫赫先声制胜。谈笑功成。唾手干戈平静。<br> 【雁儿落】〔生〕我想那泼陈恢如井底蛙。量着那莽陈敏今该尽。看这些众狂徒如狐兔羣。觑着的漫江楫似涂中泞。赤紧地焰腾腾。我把那精忠奋。不由他不骨碌碌拜车尘。若是他抗颜行。羞投顺。管敎取弃兜鍪。就绑擒。行也么军。保荆湘如城稳。若得个澄也么淸。奏铙钲军声振。<br> 【侥侥令】〔小旦〕骨肉东西意惨零。甚日得数归程。莫道寒江深千丈。想我意中愁兀自深。<br> 【收江南】〔生〕呀。我今日际兵戈抢攘呵。那顾得远家庭不记得太公置俎汉高嗔。不记得拘囚伏剑嘱王陵。说甚么倚门泪零。端的是臣忠子孝怎双成。<br> 【园林好】〔末丑〕只愿伊把妖氛扫平。那愁他长门怨深。看方隅宁静。须早把信传频。须早把信传频。<br> 【沽美酒】〔生〕我吐闳襟。吸长鲸。挥短剑。斩痴豮。气挽天河洗甲兵。战铠上锦花明。熢燧息。将星荧。楚方城辕门争胜。六军中人人称庆。我呵方图得功成誉成。扬亲显亲。呀。那时节显你个举荐的萧何勋等。<br> 【淸江引】〔众〕行行渐欣临帅阃。且把征车顿。忙参上将营。速赴藩侯鎭。指日裏靖狼烟歌得胜。<br> 〔小生〕且喜已到帅府门首了。陶兄少待。俟小弟进去禀复。然后请见。</p><p>【点绛唇】〔外〕羽檄遥征。骠姚远聘。军声警。引领弓旌。何日旄头烱。<br> 昨夜江南吼贼风。帐中惊起紫髯翁。平明不待全师出。连把金鞭打铁骢。〔众〕众将官叩头。〔外〕起去。〔小生见介外〕呀。范参军回了。那陶公可来么。〔小生〕已在辕门。因无将令。不敢擅入。〔外〕快道有请。〔见介生〕陶侃一介愚蒙。荷承翦拂。三生深庆。九死何辞。〔外〕足下九秋雕鹗。千里神驹。借控湖藩。福延苍赤。看坐的。</p><p>【马蹄花】〔外〕士行。英儁如君。器量才华四海闻。今日一见呵。公路。足见你品题不谬。推毂无差。果然抡擢惟精。分明是莘耕傅筑久藏形。灌坛老令需文聘。谅平生尙友元勋。喜于今丰采亲承。<br> 【前腔】〔生〕深愧鲰生。外望眞如瓿底蝇。才惭管葛。文谢机云。武逊韩彭。多蒙老大人呵。一朝嘘植树熊旌。只怕才疎覆餗羞公命。〔小生〕说那裏话。陶兄。管擒孽兔妖狐庶安澜涂炭生灵。<br> 〔生〕陶侃还有一言奉禀。陶侃起自草莱。素无根蔕。虽蒙程本倾盖之知。恐堕乐羊盈箧之谤。侃有弱子。愿侍左右。倘得假舐犊之情。却挠虎之忌。实出万幸。见在戟门。伏惟麾入。〔外〕呀。士行差矣。吾闻匹夫之交。尙不负心。岂有堂堂丈夫。而甘为贼党者乎。老夫决无他疑。士行万勿过虑。但令公子旣承远来。快请进来相见。</p><p>【前腔】〔小旦见介〕白面书生。愿备侯门宿卫兵。朝陈刁斗。昼拥戈矛。夜宿团营。古来遣质虑寒盟。今朝入侍消阴谮。待家君拜节平妖。那时见报国忠贞。<br> 〔外〕好一位令郞。眞个是将门之子。就拜为麾下参军。倂力报效便了。叫左右。取冠带过来。〔小旦更衣同生拜谢介外〕</p><p>【前腔】士行。你是名将忠臣。肯负皇家与叛盟。令公子呵。龙驹汗血。麟角凤毛。跨灶文孙。令参帷幄佐奇勋。何必屈留阃帐如周郑。竚移时武偃文修。管取你梓茂桥荣。<br> 闻陈恢已偪许昌。地方有事。不好留得。就请莅任罢。</p><p>〔生〕出硎新锋破陆梁。〔小生〕今朝方喜得忠良。<br> 〔外〕功成拟听鞭金镫。〔小旦〕奏凯声歌上玉堂。</p><h2 id="第十出-姑病求医" tabindex="-1"><a class="header-anchor" href="#第十出-姑病求医" aria-hidden="true">#</a> 第十出　姑病求医</h2><p>〔旦上〕〔玉楼春〕秋千庭院重帘暮。寂寞春闲扃绣户。墙头红杏雨余花。门外绿杨风后絮。朝云信断知何处。应作巫山春梦去。紫骝认得旧游踪。嘶过画桥东畔路。奴家李氏。少嫁陶郞。奉姑湛氏。缾罍常罄。甘伉俪以如饴。羡炊亲调。事尊姑而匪懈。迩来丈夫幸叨民社。远离慈闱。孩儿随侍椿庭。顿违母腹。只因婆婆年老。不堪跋涉崎岖。以此留我在家。侍养晨昏蔬水。向来仰靠天地。蔗景且是平安。近日陡遇风寒。一疾甚为狼狈。呻吟床褥。眩晕昏迷。汤水不沾。飮食不进。倘或有些差池。教我只身女流。如何布摆。夜来央邻居王妈妈。去请太医张先生诊脉。讨个吉凶消息。怎么这早晚还不见来。</p><p>【一江风】盼仙郞久把双熊树。悄没个音书寄。奈衰姑病染膏肓。汤药凭谁取。囊无半点余。囊无半点余。晨昏苦怎支。我那丈夫嗄。你如今不能尽三釜之养。后日呵。纵三牲五鼎成何济。<br> 奴家方纔煎得一口粥汤在此。不免扶婆婆出来。劝他吃些。再作道理。〔下扶老旦上介〕</p><p>【前腔】〔老旦〕对寒檠独抱沈痾。睡展转添憔悴。病垂危便扁鹊卢医。怕也难调治。鳞鸿信久稀。鳞鸿信久稀。敎娘怎倚闾。恐残躯不久归泉世。<br> 〔旦〕婆婆不要烦恼。方纔奴家煑得些粥在这裏。请■〈门外坐内〉呷一口儿。昨晚奴家央王妈妈去请太医。想必就来也。〔老旦〕哎。媳妇。我多应不济事了。胸膈饱闷。教我怎吃得下。</p><p>【字字双】〔净〕先生本事十分奇。〔丑〕地道。〔净〕家传积祖是良医。〔丑〕不济。〔净〕药箱寃鬼哭啼啼。〔丑〕讨替。〔净〕谁家该死又来催。〔丑〕放屁。<br> 张先生。你来得恰好。我间壁陶老夫人有病。他家应门无五尺之童。那夫人特央我来叫你一看。〔净〕唗。请字不直得下一个。说叫。可恶。不去。〔丑〕又来作怪。你不去。我另请。〔净扯介〕哎。这个王妈妈又来。适纔取笑。我随你去便了。〔丑〕转湾抹角。此间就是。张先生。你且站住在此。待我先进去说一声着。〔见介〕呀。老夫人夫人万福。老夫人。你朝来病势如何。〔老旦〕王妈妈。十分沉重。多应不济事了。只是生受了你。〔旦〕王妈妈。那张先生可曾请得么。〔丑〕已在门外了。〔旦〕这等快请他进来。趁婆婆■〈门外坐内〉在此。〔丑唤进介净〕老夫人拜揖。〔丑〕阿呀。有病的人回不得礼。〔净〕夫人拜揖。〔作背立诊脉介丑〕张先生。这是什么模样。〔净〕你不晓得。左心小肠肝胆肾。右肺大肠脾胃命。女人反是背看之。这是难经脉诀裏的。难道我到错了。〔丑〕不要胡说。〔净作转诊介〕</p><p>【锁南枝】论脉理眞罕希。偏坠小肠疝气追。阳脱与阴虚。白浊加疳疰。谨房事。怕梦遗。那夫人请回避。<br> 〔丑〕啐。老强盗昏了。一个老夫人。到说了男子病。〔净〕哎。是我错了。方纔一个人家去。看过了脉。想着他的药。一时间就信口说了出来。待我再看。〔又诊介〕今番是了。</p><p>【前腔】这症候实可疑。胎前产后恶露迷。月水久壅淤。行经忒宣利。沙淋败。白带遗。若再牵延恐难愈。<br> 〔丑〕啐。一个老人家。又说了后生家的病。〔净〕咳。又是我不是了。方纔手便诊老夫人的脉。眼却看小夫人的脸。故此说错了。今番待我细看。嗄。老夫人的贵恙。原是七情上起的。暮年血枯。又时常忧郁。感成这个症候。如今只是开郁导气。补中调理。自然渐渐轻减。怀抱一开。飮食自进。待学生回到舍下。就送药过来。〔丑〕张先生不要又差了。〔净〕自然不差。王妈妈。小子就此吿别了。〔旦〕王妈妈。烦你说声。多多简慢。少停取药。望仔细点检。若医好了。写书到任所去。还要重重来谢。〔丑传介〕多谢。〔下丑〕老夫人。你令郞老爹又不在宅。凡事自当保重。有福之人。自然天佑。不要愁苦。老身暂别。早晚再来看你。〔旦〕呀。王妈妈且住。方纔说张先生处讨药。争奈没些钱钞。我头上止剩得这根簪儿。烦你拿去一当。将几钱去取药。剩来就烦你与我买些蔬菜。以供婆婆饘粥。多番动劳你。另日一总相酬罢。〔丑〕阿呀。自古道千钱买邻。八百买舍。老身忝在里中。自然当得代劳。说那里话。我去就来。正是贫无达士将金赠。病有闲人说药方。〔下老旦〕媳妇。我坐了这回。身子疲倦。你扶我进去罢。</p><p>苦遇乱离衰世。更逢灾病相侵。<br> 正是福无双至。果然祸不单行。</p><h2 id="第十一出-翦逆闻丧" tabindex="-1"><a class="header-anchor" href="#第十一出-翦逆闻丧" aria-hidden="true">#</a> 第十一出　翦逆闻丧</h2><p>【天下乐】〔生上〕玉节遥承鎭武昌。妖魑远遁过浔阳。〔小旦〕夜来刁斗鸣声寂。祗听铜壶淸漏长。<br> 爹爹。拜揖。〔生〕孩儿。初赐鱼书墨未干。迩人欢洽远人安。朝驱旌斾行新令。夜见星辰忆旧官。梅萼横阶铃阁暖。雪峯当户戟枝寒。喜逢江上鲸波息。好把封章达御前。孩儿。陈恢那厮习于水战。明欺许昌无备。故此远涉。我想用官船击官贼。有何不可。连日被我将江上运船。一齐收拾。与他相持。扬帆纵火。建瓴而下。那厮屡战屡北。拔垒宵遁。且喜刁斗不鸣。民皆安堵。我已一面申报刘节使那边去了。只是一件。前日因时势乱离。恐防兵燹。故下马之日。卽便打发陶旺回家。不知婆婆幷汝母向来举止何如。好生挂怀。</p><p>【金络索】〔生〕麟符莅远方。乌哺违慈养。遥想家庭姑妇相偎傍。知他饥与荒。意彷徨。三釜安能到北堂。不能勾身生两翅飞乡邑。只落得泪晕双眸泣旻苍。我停云望。别离滋味少曾尝。甚日得退食羔羊。称祝霞觞。绕膝成欢畅。<br> 【前腔】〔小旦〕爹爹。别来岁月长。两下相惆怅。记得临行执手难厮放。高堂鬓巳霜。痛悲伤。慈孝儿孙泪满裳。只图个数行露布酬君贶。反阻却几点星稀省母傍。空凝望。几番魂梦扰昏黄。到不如田舍儿郞。温饱时常。骨肉都无恙。<br> 【哭相思】〔末〕堂北蘐花霜殒丧。叹繐幕成虚幌。奈游子他乡空悒怏。今日裏怎说向。<br> 迤逦行来。此间已是江夏府门首了。且住。我方纔路上闻得老爷得胜回衙。十分欢喜。我如今进去。怎么就好把这凶信去惊他。且慢慢支吾。待他闲暇之时。将机就计。等他自家省着便了。〔做进见介生〕呀。陶旺。怎么你又来了。老夫人好么。〔末作迟疑介〕好。〔生〕家裏没有什么事么。〔末〕没有。〔生〕旣没事。你为什么又来。〔末不应生〕看他意思谎张。语言迟慢。必有缘故。嗄。我晓得了。</p><p>【红衲袄】莫不是乱兵戈骚故乡。〔末〕不是。〔生〕莫不是为荒歉无余饷。〔末〕不是。〔生〕莫不是老夫人呵。怕我轻师玩寇把天家荡。〔末〕不是。〔生〕莫不是夫人呵。虑参军身孱胆小履不得戎行。〔末〕也不是。〔生〕莫不是道咱两个廨宇凄凉。或被那败残兵把讹言流诳。〔末〕一发不是了。〔生〕这等我今番猜着了。多管是伊家得罪高堂也。喞喞哝哝来诉短长。<br> 【前腔】〔末〕也不是弄潢池跳陆梁。也不是歌云汉倾家藏。老爷呵。是穰苴孙武无多让。参军呵。是弱冠终军谁敢当。你两个桥梓传芳。也没甚谗言厮谤。〔生〕这等为什么。〔末〕端只为桮桊冷落庭帏也。不惮星驰远寄将。<br> 〔生惊介〕我我老老老夫人死了。我那娘嗄。〔倒地介小旦〕爹爹苏醒。〔末〕老爷苏醒。〔生哭醒介〕</p><p>【前腔】我那母亲嗄。我只指望守三刀姓字香。只指望捧五花把亲心鬯。思量你勤■〈纟辟〉绩将饔飱相。思量你翦螺云佐客觞。你怒供鲊把我官箴创。我捧鱼书不能勾进含粻。我那娘嗄。敎我衔悲痛杀皋鱼也。风木空瞻泪万行。<br> 【前腔】〔小旦〕爹爹。你须是解朝簪卸绣裳。你须是弃麟符辞虎帐。你须是戴残星急把归帆扬。你须是还旧里忙将苫凷尝。痛蓼莪冯灵衬相伤。歌薤露把泉台卜葬。那时节茹荼罔极方酬也。不枉诗书代义方。<br> 〔生〕陶旺。老夫人死几时了。〔末〕小人到家。老夫人已去世了。一应衣衾棺椁。都亏夫人勉强支持。特差小人星夜来报讣。〔生〕你快同小老爹进去收拾行囊。连夜奔丧回去。〔末小旦下〕</p><p>【小桃红】〔生〕半生鸠哺。一旦乌伤。难见我的慈亲面也。及早离官舍。洒泣办归航。眞个祸从天降。一心要建功名佐朝廷安宗社也。又谁知那日相违到做了千载恨。今日裏泣血终天空敎哭断肠。<br> 【下山虎】〔小旦末上同行介〕云山缥缈。烟水沧茫。满眼凄凉景。敎人怎不痛伤。可怜我祖帏长夜。可怜我母子参商。心急偏嫌去路长。听棹歌声唱。把惨意愁容倍慨慷。两下添惆怅。此恨怎偿。除非是梦裏相逢又觉魂渺茫。<br> 【蛮牌令】〔生〕我母亲呵。我恨不得追泉壤。我恨不得殉棺■〈巾啬〉。一点哀衷难撇漾。纵金椁岂能偿。须刻木晨昏奉养。更倚庐攀柏恓惶。〔小旦〕对秋风满眼凄凉。忆当年坐膝扶床。<br> 【尾声】〔合〕人生梦泡都虚谎。鱼轩何日再相将。只落得羽翣空惊送北邙。<br> 〔生〕柏舟高节动芳名。〔小旦〕绛帐淸风重缙绅。<br> 〔末〕若论慈亲人共有。古来贤母不多闻。</p><h2 id="第十二出-诸贤渡江" tabindex="-1"><a class="header-anchor" href="#第十二出-诸贤渡江" aria-hidden="true">#</a> 第十二出　诸贤渡江</h2><p>【满庭芳】〔小生扮温峤上〕豺虎劘牙。鹓鸾铩翮。胸怀技痒难禁。洛阳江左。望处总关情。徒有一腔忠义。恨无由济弱扶倾。〔外扮甘卓上〕君门远。冯歌卞泣。泪向暗中零。〔末扮卞壸上〕朝纲何日靖。愿封鲵京观。不负平生。〔丑扮苏峻上〕黄金横带。铁胄彯缨。〔合〕同期取旗常竹帛。翊佐圣明君。<br> 〔见介丑〕动问尊兄高姓。〔小生〕小生姓温。名峤。〔丑〕原来是太眞。久闻。此位老兄高姓。〔末〕小生姓卞。名壸。〔丑〕望之兄。久仰。好。盛名之下无虚士。这位。〔外〕小生姓甘。名卓。〔丑〕这样大甘蔗。到得一分一根。〔小生〕休得取笑。请问老兄尊姓。〔丑〕在下就是苏峻。请问列位尊兄。今日何往。〔小生〕苏兄。目今朝政阽危。羣凶乘衅。鹡鸰剸刃。中原蛇豕。荐窥上国。刘渊僭号幽州。成雄称帝西蜀。以故祖士雅击楫中流。刘越石枕戈待旦。小生辈虽无远略。愿执鞭弭。况今琅琊王尊礼贤豪。王茂弘吐哺下士。愚意欲远渡江东。求参幕府。倘得试铅刀于一割。或能扶九鼎于寸丝。也未见得。〔丑笑介〕有这等事。天下智谋之士。所见略同。原来如此。挈带一挈带何如。〔小生〕就请同行。〔行介〕此间已是彭城地方了。还从水路去便些。〔净扮船户唱吴歌上〕我劝世人没要学撑船。撑子船来弗得闲。纤板麻绳是我个伙计。蓑衣箬帽是我个本钱。早晨头擦辣辣个浓霜说弗得个冷。夜头来湿搭搭个■〈舟平〉■〈舟基〉拿来当席眠。撞着子个虎伤样个埠头扣除得我介尽情了绝意。揽着子个老江湖个主顾算计得我介刻骨样尖酸。残盘汁水也无得落放。来迟去慢有多伙埋寃。我仔细思量着甚来由淘个样兀勃气来走个样还魂路了。一生一世衣身本分也到底弗连牵。咦。着见扯二。黄金白在岸上。两日棺材以介阿弥利。倘若马哈喇儾四撮俏就兴。哎。列位相公往那裏去的。〔众〕我们往建康去的。〔诨讲价介〕旣如此。就请下船来。</p><p>【甘州歌】〔小生〕牙樯画艇。正彭城南下。直指金陵。云山遮映。看风帆来往缤纷。城留云梦英雄往。墓表留侯遗迹存。桃花浪。竹箭倾。流经积石下龙门。图名利。甘远征。今宵且宿吕梁津。<br> 【前腔】〔末〕山阳堞雉新。忆枚皋旧宅。壮志嶙峋。干将摩厉。把王家社稷澄淸。钓鱼台下千金重。漂母祠前一饭轻。湖光滟。山色明。中流浪稳榜声停。临风卧。带月行。前村灯火识安平。<br> 【前腔】〔丑〕长亭傍水濆。见碧霞祠裏。笑语轻盈。游人如蚁。对春光偏恼离魂。迷楼百尺空凝眼。烈庙三楹惜露筋。思乡远。愁路贫。隔花啼鸟唤声频。红轮坠。皓月明。舣舟拚醉广陵城。<br> 【前腔】〔外〕雄藩铁瓮名。论江南形胜。此地峥嵘。洪流泻影。想英雄破浪飞腾。金山寺下■〈氵〈雨上品下〉〉泉古。浮玉峯边鸥鹭蹲。渔舟宿。商舶停。妙高台上笑声闻。怀忠胆。抱赤心。梦魂劳绕五云深。<br> 【尾声】〔合〕盼神京行将近。石头高踞大江滨。管取明朝达帅庭。<br> 〔小生〕见说贤王好用才。〔末〕远从靑蓟渡淮来。<br> 〔净〕长江自古名天堑。〔外〕莫谓东南王气衰。</p><h2 id="第十三出-牛眠指穴" tabindex="-1"><a class="header-anchor" href="#第十三出-牛眠指穴" aria-hidden="true">#</a> 第十三出　牛眠指穴</h2><p>〔小丑扮牧童山歌上〕山外靑山楼外楼。牧童庄外去看牛。我也弗图个为官作相。我也弗图个拜将封侯。我也弗图个田园千顷。覊奴使婢。我也弗图个腰缠十万。跨鹤扬州。我也弗学得个斯文相公。摇摇摆摆。动辄便铺排个前朝后代风月烟花故事。我也弗抵得个过江子弟。哩哩啰啰。提起便扯条个今时板凳插科打诨情由。我也弗曾到街头市面。看见歇个提侾扮戏。听介几句曲尾。鎭日在田头地畔。跟随歇个担秧斫稻。学得两只歌头。朝晨头黄霜霜个样老米饭便鳖介几碗。夜头来辣矁矁个样淡白酒便都介一瓯。闷来时捉子管短笛。■〈扌丬〉来黄牛背上响介一响。兴来时骗子个■〈髟上告下〉■〈髟上厘下〉。困倒靑草地上抽介一抽。若论我个本事。搭子三兄四弟。以会顚三槊两。钉钉捉七。以会斗牌买快。虎跳觔兜。以会摸盲盲。钻■〈氵罔〉子。以会杨六使。打蒲球。若论我个受用。逢子一年四季。以有茅针乌堵。雀梅蚕豆。以有毛桃鲜笋。野菱芋头。以有炒田螺。闸簖蟹。以有烧黄蟮。煑泥鳅。若论我个人品。再陪子个摸鱼公樵柴汉耕田老派我倈着末。若论我个景致。凭渠个戴文进谢樗仙沈石田也画我侬打头。〔唱〕并无妻孥牵挂。并无儿女担忧。并无官粮激括。并无私债来诌这般淸福难消受。〔歌〕仔细思量。凭渠为官做客多惊吓。争似我骑牛得自由。今日出来。果然还早。个星胡狲还弗见到。且挪个牛来缚在树上。困一忽再做计较。〔睡介〕</p><p>【玉井莲】〔外扮伽蓝上〕贤母堪钦。指点佳城金井。<br> 善哉善哉。人间私语。天闻若雷。暗室亏心。神目如电。小圣乃彭泽县石壁寺伽蓝土地是也。今有鄱阳陶丹妾湛氏。一贫彻骨。二鬴常空。仗针黹以谋生。待绩麻而举火。翦发剉荐。遂成孺子高名。还鲊遗书。虑玷居官淸节。其子陶侃。赤胆擎天。丹衷捧日。后来擒贼平蛮。翦凶除叛。屡立奇功。洊膺封券。八州移鎭。二世显荣。今因慈丧在殡。遍觅福地。上帝鉴侃忠诚。兼欲厚庇其母。特令小圣化村老以指迷涂。借牛眠而彰吉兆。且喜他家牛正在此。叫小鬼快牵他到前冈去。〔小鬼舞下外〕正是大抵乾坤都一照。免教人在暗中行。〔外下更衣复上丑寻牛扯外讨介〕</p><p>【前腔】〔生上〕慈官在殡。尀耐坟茔未定。<br> 这小厮为何在此喧嚷。〔丑〕老爷。这个老儿偷了我家的牛。拿他到县裏去。〔生〕唗。胡说。〔外〕大人。老汉住在前村。偶然信步到此。适因尊价嚷闹。有失回避。望乞恕罪。不敢斗胆请问大人。你眉头不展。面带忧容。意必有属。却是为何。〔生〕咳。老丈。一言难尽。下官严君背弃。庭训无闻。老母提携。甄陶实赖。下官今日荣叨簪绂。得遂宦游。喜窃斗升。可伸禄养。不意桮桊飮痛。风木含悲。悔未李密陈情。徒恨仲由负米。久停浅土。未入夜台。思歌薤露之章。未探靑乌之吉。故此忧闷。〔外〕原来如此。大人。老汉虽系村农。颇谙地理。此间前冈有块好地。来龙去脉。靠岭朝山。种种合格。乃大富贵之地前日有一个郭璞先生。打从此处经过。说此地葬者。位极人臣。世出二千石。今老汉就陪大人前往一看何如。〔生〕如此多感。</p><p>【一封书】〔外〕峯峦翠蔼然。地局天星相配全。金瓯坞裏悬。欲卜佳城在此间。背案朝山欣对拱。白虎靑龙两不偏。呀。奇怪。那佳穴裏边。却好有一牛眠在此。不知可是府上的。〔丑看介〕快活正是。〔外〕记牛眠。定吉阡。葬后君家福荫绵。<br> 〔外暗下生〕呀。好古恠。这老儿我见他仪容苍雅。言语淸奇。心裏道他不是凡人。今果忽然不见。想是天怜我寻求劳苦。特托他来点化。也未见得。且到前边认定穴向。然后择日造葬便了。</p><p>【前腔】山形果秀圆。屈曲周回水更湾。黄牛■〈山奥〉底眠。笔鼓旗鎗堂局完。八卦五行均合格。运案龙砂不爽纤。谢神天。指吉阡。从此吾家福荫绵。<br> 谢天地。谢天地。</p><p>〔生〕为寻窀穸葬慈闱。神指牛眠报吉墟。<br> 正是踏破铁鞋无觅处。得来全不费工夫。<br> 牧童。快牵牛回去罢。〔生下丑吊场笑介〕我眼裏从弗曾见世上有个样奇事。个个老老会隐身法个。好好裏一只牛。弄子我个多伙路来。方纔指点一番。忽然又不见了。虽然是介说。正是为善自有天报。举头三尺神明。阴地得从心地。功名起自孝名。天色已晚。不免原唱一个吴歌回去罢。〔唱介〕月出东方日落西。劝君没要作非为。弗信但看牛眠地。皇天报应弗差移。〔下〕</p><h2 id="第十四出-卜居求安" tabindex="-1"><a class="header-anchor" href="#第十四出-卜居求安" aria-hidden="true">#</a> 第十四出　卜居求安</h2><p>【似娘儿】〔生上〕终日卜菟裘。幸伏牛天锡神坵。〔旦〕丰碑谩把灵輀覆。〔小旦〕亲闱服阕。君恩浩荡。更兼国难绸缪。<br> 〔生〕翦发宾筵盛。还书母训严。〔旦〕谓宜膺白首。忽去作靑山。〔小旦〕大梦归蝴蝶。啼魂泣杜鹃。〔合〕哀歌行欲绝。丹旐两班班。〔生〕我那母亲。素甘澹泊。安习勤劳。我指望三事登朝。五花被宠。不想朝露先零。顿使暮云增慨。盖棺已久。繐幕空悬。属纩卒闻。泉台杳隔。倚庐三载。惊鹤吊以飞来。觅地经年。赖牛眠而定葬。罔极已酬于万一。致身犹缺于在三。下官意欲趋仕东朝。争奈故园抢攘。若挈家远赴。仍恐袵戈席甲。反添跋涉为劳。如单骑独行。又怕井废庐荒。内顾抛离不忍。夫人。孩儿。吾已差陶旺到庐江地方僦房迁住。下官就近渡江。不但乡土幽僻。可以乐业安居。卽使早晚思归。亦能旦发夕至。我昨日分付收拾行李。可曾完备了么。〔旦小旦〕完备多时了。〔生〕今日天色晴和。孩儿。门外看有好船。顾只就起程。只是母亲坟墓。放不下些。</p><p>【排歌】〔生〕蠡泽迁居。龙舒远投。一朝辞别瑕丘。只怕鹿眠荒圃草夷犹。鸦噪残阳败叶留。波纹皱。水箭流。身世如同不系舟。家乡远。客路悠。时平方望大刀头。<br> 【前腔】〔旦〕故国轻离。从夫远游。何年复覩松楸。且是好月。蟾宫移下水晶楼。云物凄凉拂曙流。樯风紧。缆锦遒。吴■〈舟周〉想已过傍州。歌欸乃。刺浪沤。莫敎人抱扊扅愁。<br> 【前腔】〔小旦〕苫凷方辞。缑装斾油。行看为国分忧。逐龙今赴合肥游。爹爹。你翔凤还驱到石头。摅长策。运秘谋。潭潭相府待薪槱。肤功奏。夙志酬。长安市上唱鸣驺。<br> 【前腔】〔末上介〕僦寓濡须。凝眸远舟。呀。老爷。夫人。到了。已寻鹊垒居鸠。村篱卜筑景偏幽。绝类桃源可避仇。山当户。树遶沟。淸江一曲抱村流。篱堪竹。畦可耰。隔林鸡犬杂居稠。<br> 【尾声】今朝且把浮踪逗。明日乘传上帝舟。管取明廷壮远猷。<br> 〔生〕涛翻鹭羽连天白。〔旦〕山叠屛峦带树靑。<br> 〔小旦〕身寄客乡浑似梦。〔末〕万重波裏一浮萍。</p><h2 id="第十五出-藩府贺正" tabindex="-1"><a class="header-anchor" href="#第十五出-藩府贺正" aria-hidden="true">#</a> 第十五出　藩府贺正</h2><p>【点绛唇】〔小丑扮堂候官上〕凤历颁春。龙躔启正。银河耿。济济官寮。抃祝升平庆。<br> 煌煌星斗映楼台。漠漠祥烟雉尾开。爆竹一声催腊去。屠苏几琖送春来。山呼殿陛云霞动。风转旗章鸟兽回。但愿圣朝无敕政。辕门枹鼓寂衔枚。自家乃大丞相扬州都督琅琊府中一个堂候官是也。往来朱邸。奔走彤墀。典藩府之礼仪。传相门之号令。今日乃元会正旦。岁当更始。节届履端。岁当更始。层层佳气护银潢。节届履端。朵朵卿云笼画戟。香浮五木。兔苑颂椒花。不数那献赋的邹枚。句句声齐广乐。药荐七松。辛盘盛柏酒。不比那设醴的楚国。人人色醉仙桃。如今天色将明。殿下将次升殿拜阙。文武官寮。相率来朝贺节。只索在此祗候。呀。道犹未了。王司徒已到。</p><p>【混江龙】〔外〕寮参鹤禁。谩道是分猷赞化冠臣邻。今日价祥开农正。斗指东寅。仙官嵩祝呼千岁。禁苑筵开荐五辛。但愿得薄海内庆丰亨。营门外息戈争。称盘石。表宗臣。开邸阁。友嘉宾。门迎朱履三千客。户纳貔貅百万兵。九重返斾。万国咸宁。<br> 自家王导是也。官拜司徒。职参机务。且喜殿下言听计从。好贤纳谏。敦河间之礼乐。富子建之文章。罗四海之英贤。参朮尽归药笼。收一时之豪杰。桃李悉植门墙。如刘隗刁协纪瞻陈頵顾荣贺循庾亮陶侃卞壸周访辈。率皆延之馆舍。谁嗟弹铗无鱼。用当其才。咸愿处囊脱颖。掾称百六。名震寰区。今日百官贺岁。下官身居辅导。谊先羣僚。只索先来伺候。呀。你看众文武也相继来了。</p><p>【宝鼎儿】〔净〕海邦虚节鎭。随从征讨。身如萍梗。下官原任靑州刺史王敦是也。〔外〕哥哥拜揖。〔净〕兄弟已先在此了。〔生〕追旧日分符江夏。〔末〕欣一旦叨承记阃。〔生〕小生原任江夏太守陶侃是也。〔末〕小生幕府从事卞壶是也。〔丑小旦〕幸喜诸贤齐汇进。稍展同升忠荩。〔丑〕小生内史苏峻是也。〔小旦〕小生参军庾亮是也。〔众合〕列位大人请了。愿再造乾坤。世跻寿域。人登台鼎。<br> 〔众〕司徒大人拜揖。〔外〕列位先生皆人文冠冕。僚寀领袖。幸逢萃聚。喜値泰初。岂但王室增辉。抑且宗枝藉色。望祈戮力。共振国威。〔众〕皆赖司徒大人主持。生等愿效犬马。呀。主公升殿了。</p><p>【贺圣朝】〔小生〕南藩三载羁臣。今朝又遇王春。周公相洛愧非伦。羞称赳赳干城。<br> 荏苒江南已数春。年华如驶愧无成。乘舆远播何时复。宗庙丘墟甚日新。但喜槱薪能得士。待看驱策佐明廷。整服且将西阙拜。遥祈新政永康宁。快排香案。</p><p>【锦堂月】玉烛调元。金花簪胜。朝来运逢熙盛。遥祝皇躬。愿千祥百福骈臻。淑气转五位重登。条风启八方丰稔。〔合〕齐祝庆。看取宝箓绵绵。玉牒森森。<br> 〔外净〕臣王敦王导参见。愿大王千岁千岁。〔众〕臣陶侃卞壸苏峻庾亮参见。愿大王千岁千岁。</p><p>【前腔】〔合〕欣逢。橘干敷荣。瑶山耸秀。堪称国栋维城。臣等呵。怕空负垆■〈缶垂〉。不堪待罪驰骋。惟愿取海晏河淸。常快遘臣良君圣。<br> 〔合前小生〕今日且喜英贤毕集。聊取椒觞。愿同欢赏。〔众把盏介〕</p><p>【前腔】满飮。柏叶频斟。椒花叠献。堆盘红缕茵蔯。百戏莲盆。彷佛三春花景。绿杨枝彩燕新裁。白兽樽屠苏香酝。〔合前〕</p><p>【前腔】欢罄。放雀怀仁。献鸠施惠。翠管银钩辉映。经史争谭。偏怪侍中席盛。迎年馈粉荔丝鸡。听响卜梨花炮信。〔合前〕</p><p>【醉翁子】〔小生〕长恨。这国耻总笔书难罄。誓薪胆焦劳。莫贪欢庆。〔外〕勉黾。愿勠力王家。把宗社人民返故京。〔合〕相庆处。愿武偃文修。秣马休兵。<br> 【前腔】〔净〕忠恳。要奋迅名扬边郡把胡尘汛扫。二君仇靖。〔众〕非佞。定仗剑长驱。伊洛荆扬尽处宁。<br> 〔合前末〕早间各鎭贺笺。礼当裁答。恐稽来使。壸请先辞。到记室去。紫宸拜赐鸣双笏。皂盖颁春佩左符。〔先下〕</p><p>【侥侥令】招摇东指震。太簇律重新。看取万国衣冠承正朔。见百福呈祥祝受成。<br> 【前腔】颜牵红玉醉。袖惹御香芬。但愿岁岁年年常侍宴。共沐浴皇仁亿万春。<br> 【尾声】贤王四海声名振。愿永远把南都守鎭。常覩雍熙贺太平。<br> 〔小生〕但愿边庭无警战。闲集梁园作小诗。<br> 〔合〕共助至尊歌喜事。年年春日试春衣。</p><h2 id="第十六出-权门灯宴" tabindex="-1"><a class="header-anchor" href="#第十六出-权门灯宴" aria-hidden="true">#</a> 第十六出　权门灯宴</h2><p>〔末扮院子上〕天碧银河欲下来。月华如水浸楼台。谁将万斛金莲子。撒向皇都五夜开。自家乃王都督府中一个院子是也。今日乃元宵佳节。你看灯迷鹤市。彩结鳌山。鸡上靑莲。兰麝香中花万簇。龙衔玉树。绮罗丛裏焰千株。高的高。下的下。灿灿荧荧。十里灯球明似昼。来的来。去的去。挨挨挤挤。六街车马涌如潮。这壁厢吹的吹。擂的擂。厌厌夜飮。集珠履三千。那壁厢歌的歌。舞的舞。处处宵灯。照金钗十二。金吾放夜。一更交至二更。三更交至四更。暗尘随马去。妓皆秾李骋余装。玉漏停催。东街跑到西街。南街跑到北街。明月逐人来。歌尽落梅仍别调。正是谁家见月能闲坐。何处闻灯不看来。休提那街市上的繁华。且说俺画堂中的富贵。重檐下挂的是玻瓈灯。玳瑁灯。琥珀灯。眞珠灯。约有百千来盏。恍疑鱼枕春裁。两边傍列的是云母屛。料丝屛。夹纱屛。羊皮屛。何止二三十架。却讶蓬壶夜坐。吃的是猩唇凤腊。鹤脯鸾羞。谁数上方馔品。斟的是琼浆玉液。葡萄桑落。休夸中禁醍醐。庭墀内摆列着伶官乐部。齐齐整整。咿咿哑哑。响协钧天。珠帘内准备着美女歌儿。颤颤巍巍。袅袅婷婷。神游洞府。果然天上神仙宅。不比人间宰相家。今日俺老爷不请外客。颛待司徒爷家宴。一应闲人。不许放入。呀。远远望见钱凤那厮。又来闯酒吃了。不免躱在此间。听他说些甚么。</p><p>【仙灯近】〔丑〕步入侯门。喜遇盛开灯宴。<br> 自家乃钱凤是也。小子生来伶俐。惯会说谎搊趣。出外狐假虎威。进门掇臀捧屁。论才学那晓得者也之乎。问行藏不顾那廉耻礼义。顺我的便褒奬他上了三十三天。忤我的便排陷他落在十八层地。刀山剑树。死后不怕阎罗。咋舌搬唇。生前且撞太岁。今日王府中大开灯宴。不知为什么不来请我。不免挜个相知。方纔门上被我一哄。撞了进来。这桩买卖。想是到手了。〔末上介〕呀。钱老爹那裏来。〔丑〕阿呀。老夫闻得你家设宴。特来奉陪。〔末〕咦。钱老爹。今日爷是请司徒爷家宴。分付一应外人不许通报。你还达些时务。不要连累我们。请回。改日来罢。〔丑跪介〕老太没奈何。作承一作承。我在老爷门下。又比别的不同。万乞笑留。老爷一定不恼。〔末〕老爷出来了。</p><p>【贺圣朝】〔净〕三五良宵光灿。今朝特建灯筵。弟酬兄劝两盘桓。看火树银花开遍。<br> 春风来海上。明月在江头。灯火家家市。笙歌处处楼。吾荆扬都督大将军王处仲是也。隼旟虎帐。拥百万貔貅。铁铠金戈。辖三千熊虎。权倾海内。势压江东。昔与兄弟茂弘。同随丞相渡淮。弟裁机务。吾掌兵权。所喜言听计从。信任勿贰。特封我为荆扬都督大将军。吾想昔称三窟。今见二难矣。第明日欲往荆州。今日聊具杯酒。与兄弟话别。一则叙吾手足之情。二来藉他表裏之势。叫当直的。司徒爷到来。疾忙通报。〔末〕嗄。晓得。禀爷。钱凤在外边。不知可要放他进来。〔净〕别的不许他进来。钱凤是我的心腹。放他进来罢。〔末〕嗄。钱老爹。请你进来。〔丑〕大都督。钱凤见。〔净〕世仪。你今日为何晓得我开宴呢。〔丑〕钱凤方纔在外边看灯。偶见府门大开。闻知摆宴。恐有驱使。特来效劳。〔净〕我对你说。我今出鎭荆州。远离藩幕。司徒爷密居左右。凡事仗他周旋。倘或有贝锦之谗。俱赖他回天之力。况兼他做人古执。不肯通变。若有差错。内举不避。我今日开宴叙别。一来为手足之情。二来叮宁他大事。仔细想他官拜司徒。年过四十。尙还无子。我有两个歌姬。一个唤做文鸾。一个唤做彩凤。姿容盖世。歌舞绝伦。吾意欲饰此二姝。少间酒后。便送与他。不惟可衍其后嗣。且得此二人从旁怂慂。亦可以得其内应。你的意下如何。〔丑〕大人所见甚妙。只是闻得司徒夫人家法甚严。恐怕不容。〔净笑介〕吾已筹之熟矣。前曾差人于司徒宅旁。筑下别室。拨两房下小随去伏侍。不容他知道便了。〔丑〕一发绝妙。</p><p>【前腔】〔外〕侍罢传柑佳宴。驱车且向街廛。相辉棣萼景怡然。拚酩酊月斜方散。<br> 十万人家火烛光。门门开处见红妆。歌钟喧夜铜壶暗。罗绮盈阶尘土香。今日吾兄大都督请我赏灯。不免拨忙。少赴片时。〔众〕禀爷。已到都督府门首了。〔外〕快通报。〔末报介〕禀爷。司徒爷到了。〔净丑迎介外〕哥哥。荷蒙宠招。理宜早趋筵末。奈大丞相修传柑故事。侍飮半晌。故此来迟。望勿见罪。〔净〕兄弟。今日不为别事。我明日欲往荆州。一别又得几载相会。故此聊借灯下。以叙离悰耳。叫左右起乐。〔送酒介〕兄弟。吾虽是兄。你还是客。今日还该你坐。〔外〕呀。哥哥差矣。人有五伦。缺一不可。长幼之节。如之何其废之。还是哥哥坐。〔净〕世仪。还该是那个坐。〔丑〕还该都督坐。〔净〕贤弟。这等屈坐了。〔外〕不敢。〔丑〕钱凤吿坐了。〔净〕住了乐。</p><p>【山花子】〔外〕哥哥。你旌旄拥鎭荆扬远。东南半壁擎天。掌兵权威扬巨藩。指日奠靖中原。〔合〕喜灯辉明月皎然。星桥火树光烛天。银筝象管绕玳筵。趁此良宵剧飮开颜。<br> 【前腔】〔净〕兄弟。你阴阳燮理台垣显。定敎旦奭齐肩。喜隆平玉烛调元。八荒预庆丰年。〔合前〕</p><p>【前腔】〔丑〕二位大人。望先开府威名擅。司徒位列仙班。贺埙箎同调齐贤。何胜忭舞华筵。〔合前〕</p><p>【前腔】〔净外〕几年分辔昭阳殿。今宵话别灯前。叹飞鸿顷刻殊辕。何时再续重欢。<br> 〔合前众随意锣鼓唱上净〕你是承应的么。我这裏不请外客。帘下自有家乐。不消伺候。去罢。〔唱下净〕传话后堂。唤女乐们出来。〔旦小旦〕文鸾彩凤磕头。〔外〕起来。〔众〕女乐们磕头。〔外〕起去。〔净〕文鸾彩凤。你拣新上的曲儿唱一曲。敬司徒爷酒。〔旦进酒介〕</p><p>【北二犯江儿水】六街灯火。正喧塡六街灯火。星桥回铁锁。且及时行乐。选伎征歌。绕梁音行云度。婉娈映绫波。娇姿压宝螺。声缠锦荔响彻银河。莫蹉跎把良宵来虚过。埙唱箎和。讨得个埙唱箎和。王家良佐。好一对王家良佐。急钉冬漏声中滴下铜壶。<br> 〔净〕再唤文鸾舞一回。彩凤敬司徒爷酒。〔旦舞介〕</p><p>【前腔】〔小旦〕光生瑶圃。好辉煌光生瑶圃。再添香当夜午。且更衣炫彩飘舞香罗。奏霓裳偕仙侣。嘹呖管弦和。翩翻襟袂多。机上缭紽。锦裏穿梭。这妖娆却赛过优施伍。酩酊屠苏。拚沈醉酩酊屠苏。琼楼画鼓。慢相传琼楼画鼓。叹光阴把人生忙裏奔波。<br> 〔外〕哥哥。舞羞飞燕。歌赛雪儿。愧无红锦缠头。权奉白金便面。叫左右。快取银十两。送二姬买脂粉。〔净〕你二人过来谢了司徒爷赏。〔磕头介〕再取大觥奉酒。〔送酒介外微醉净〕茂弘。这两个美人颇生得聪俊。且从幼是我抚养。原非风尘下贱。古人云。不孝有三。无后为大。今吾弟壮年无嗣。吾意欲将此二人。奉充下陈。俾荐枕席。尊意若何。〔外〕哥哥。子嗣有无。自有定数。况君子不夺人之好。奈何敢攘兄之有乎。〔净〕哎。说那裏话。一言旣出。宁有悔理。本该今夜就赠同归。只是送到家中。怕不稳便。吾已差人料理别业。在于宅左。来朝拨两房下小。竟送到新筑居住便了。兄弟之间。万勿见外。〔外〕如此。多谢哥哥。〔净〕叫左右。再旋热酒来。兄弟。同往灯下一步何如。你二姬随来送酒。</p><p>【滴溜子】〔众〕鳌山上。鳌山上花灯万盏。绮筵内。绮筵内歌舞闹喧。天遣嫦娥随伴。管取种蓝田。双屿并献。佳气充闾。门庭欢忭。<br> 【双声子】今宵宴。今宵宴。论富贵眞堪羡。天公念。天公念。论兄弟情还恋。〔旦小旦〕蒙恩眷。蒙恩眷。归别院。归别院。愿倾尊北海。寿比南山。<br> 【红绣鞋】〔合〕双娥年少蹁跹。蹁跹。司徒车马回旋。回旋。绮席散。乐声阗。翻翠仗。耀金鞯。歌舜日。乐尧天。歌舜日。乐尧天。<br> 【尾声】鲁阳戈何须返。岁岁年年此夜欢。但愿四海升平玉历绵。<br> 欢娱休问夜如何。灯夕良宵能几何。<br> 遇飮酒时须飮酒。得高歌处且高歌。<br> 〔丑〕都督爷。钱凤吿别了。〔净〕多慢。〔丑〕不敢。〔下净〕文鸾彩凤。你二人今日是我家的人。明日是司徒爷的尊宠了。司徒爷他为人正直。比我不同。凡百须要小心在意。还有一件。我重重托你。我在外边。一时无人来往。倘或有人在司徒爷面前背我。你二人须要善言解劝。也不枉我数载养育之恩。今日相赠之意。〔旦小旦〕晓得。〔净〕正是千金买妓教歌舞。送与他人乐少年。〔下〕</p><h2 id="第十七出-问卜决疑" tabindex="-1"><a class="header-anchor" href="#第十七出-问卜决疑" aria-hidden="true">#</a> 第十七出　问卜决疑</h2><p>【菊花新】〔外扮郭璞上〕博通词赋足余生。久溷尘氛眼未靑。偶尔受奇经。且守垂帘市隐。<br> 易阐阴阳道果微。静中探索自能知。交重生克须兼察。悔吝亨屯总不虚。八卦暗藏天地奥。六爻搜尽鬼神机。若能诚信来占验。管尔前途定不迷。老夫姓郭。名璞。字景纯。平阳闻喜人也。幼通经术。已能窥豹之斑。长好辞章。复冒雕虫之誉。争奈运途多蹇。且知时事日非。遂借卜筮以藏身。假易书而显技。决疑辨惑。肯多让季主君平。指吉谭凶。不数那京房管辂。夜来卜卦直日。见三传贵人临应。怕有佳客到来。叫鹤童点茶扫门伺候。〔丑扮双髻道童应同下〕</p><p>【前腔】〔生小生末丑同上〕同叨升斗列朝绅。奈皇路崎岖尽棘榛。底事总无凭。试向支机扣问。<br> 〔见介〕列位大人请了。夜来相约往郭景纯肆中问卜。请卽同去何如。〔行介〕前程暗如漆。非卜不能测。转过帝王家。来到神仙宅。〔丑上诨报外出相见介众〕久怀芝宇。式遂荆瞻。〔外〕幸遘龙光。曷胜雀跃。请问列位大人尊姓。〔生〕小生陶侃是也。〔小生〕小生温峤是也。〔末〕小生卞壸是也。〔丑〕小生苏峻是也。〔外〕呀。列位大人皆靑云贵客。黄阁巨卿。老夫耄矣。无能为也。连镳左投。有何见谕。〔众〕老先生。生辈并立江东。均参幕府。但权臣柄国。奸佞当朝。胡骑猖狂。中原无主。一腔热血。无以自效。特来请教一番。以决休咎耳。〔外〕嗄。原来如此。列位大人请坐。</p><p>【驻马飞】〔外〕易学闳深。羲画文爻义果精。词象先天定。占变随时应。嗏。祸福岂无凭。吉凶有准。若问终身呵。一卦可管三十年休咎。内卦管十年。外卦管十年。支卦又管十年。休咎终身一卦能包尽。还有六亲六神乘旺休冲。俱可推验。变动还须论五行。<br> 那一位大人先卜。请祷吿来。〔众逊介生祷外卜介〕拆交拆单拆拆。陶大人好好。这是大富贵之卦。〔生〕怎见得。〔外〕方纔大人卜的是雷地豫卦。彖云。豫利建侯行师。况兼卦书有云。杀値空亡。汉主脱平城之难。贵逢生旺。苏秦受六国之封。如今贵人禄马俱逢生旺。异日必以战绩封侯。贺喜贺喜。〔生〕怕不能勾到此。〔外〕还有一件。第二爻朱雀文书发动。目下就有除授。你听我道来。</p><p>【前腔】坤震相丞。豫卦成名吉兆生。师旅须肩任。侯建终当应。嗏。禄马又同临。贵人有庆。苏季当年六国皆归印。胙土分茅带砺盟。<br> 〔外〕如今那一位大人来卜。〔逊介小生祷外卜介〕拆重拆交拆交。呀。温大人。此卦与陶大人相同。也主大富贵之象。〔小生〕那有此理。〔外〕呀。温大人。此卦为地水师卦。彖辞云。师贞丈人吉。且卦书亦云。官星佩印居玉堂。乃食禄之人。贵刃加刑控宝马。必提兵之将。请问大人贵庚。〔小生〕丁巳。〔外〕大人贵庚丁巳。今日又是甲午。今师卦二四上三爻发动。丁以亥为贵。人未为羊刃。又且甲与巳合。午与未合。贵人羊刃将星三刑同见。定主将帅之职。你听我道。</p><p>【前腔】地水师形。畜众容民义颇明。三锡师中命。开国承家庆。嗏。羊刃又加刑。贵人相并。阃外提兵历战须敎胜。百万貔貅统六军。<br> 卞大人请。〔末祷外卜介〕单交重交拆交。卞大人。休怪老夫说。此卦虽主富贵。后有险阻。〔末〕呀。老先生差矣。君子问灾不问福。大丈夫不能垂芳竹帛。腼颜立于天地之间。祇虚生耳。为臣死忠。为子死孝。分之当然。何必顾忌。〔外〕这等老夫敢斗胆直讲。此卦乃地火明夷。四爻乱动。彖云。明夷利艰贞。其初爻云。明夷于飞。垂其翼。君子于行。三日不食。有攸往。主人有言。五爻云。箕子之明夷。利贞。又卦书有云。世逢鬼合。文王在羑里之时。身与世同。箕子去朝鲜之日。况兼命逢死绝。最嫌杀忌当头。鬼入墓乡。尤怕身爻溅血。水土■〈人上丙下〉人见卯为死气。水见丑为杀忌。日辰又与动爻伤克身命。主有死亡之祸。你听我道。</p><p>【前腔】用晦而明。箕子文王艰利贞。杀忌临身命。濒险须敎愼。嗏。官禄总荣膺。后屯蒙愠。羑里羁囚海外封夷郡。只怕你兵刃临身家不宁。<br> 大人。得罪了。如今苏大人请。〔丑祷外卜介〕拆拆拆拆拆重。呀。苏大人。此卦一发不利。〔丑怒打下众劝介外〕列位大人。人之贤愚。可为霄壤。方纔卞大人卜卦不吉。老夫直言莽撞。说了许多利害。不曾发恼。那苏大人。老夫方纔开口。就打将起来。我看他鸱目枭吻。面有反相。卦又不吉。后来必主叛逆受戮。列位大人宜谨避之。〔生〕请问他方纔卜的何卦。〔外〕方纔卜的是剥卦。彖云。不利有攸往。况兼卦书又有云。破才破贵。李广到老不侯。合杀合刑。韩信晚年受戮。如今年月日三传尽合刑杀。必戮无疑。列位大人。你听我道。</p><p>【前腔】坤艮交成。剥卦从来不利人。床剥肤遭病。用罔还生衅。嗏。刑杀又皆兴。三传合应。韩信当年戮市难逃遁。且面带凶形主叛征。<br> 〔生〕多承指教。吾等无以为敬。聊奉白金一两。少资薪水。〔外〕多谢列位大人。〔众〕就此吿别。</p><p>〔生〕邂逅垂帘一指迷。〔小生〕吉凶悔吝孰差池。<br> 〔末〕从今识破羲文秘。〔外〕一卦能明半世机。</p><h2 id="第十八出-杜弢定计" tabindex="-1"><a class="header-anchor" href="#第十八出-杜弢定计" aria-hidden="true">#</a> 第十八出　杜弢定计</h2><p>【一枝花】〔净扮杜弢〕腥膻羁弱主。海内英雄起。我兴兵鱼腹也据全楚。〔丑扮王贡率众上〕睥睨神州。一统归疆寓。更溪峒兵堪倚。〔合〕誓定中原。图成大业。方显男儿志。<br> 〔净〕盖世豪雄胆气粗。气呑云梦控荆湖。虎踞隐林窥大宝。蜂屯三澨觊鸿图。〔丑〕主帅。我雄兵肆掠骚城郭。猛将齐驱袭国都。〔合〕须教晋鹿归吾槛。方显人间大丈夫。〔净〕自家杜弢是也。家居七泽。隐渔猎以为生。勇恃千斤。集枭狐而作伴。楼船百艘。尽从湖裏觅生涯。头目千人。俱向林中求活计。不必掘山煑海。自然利尽鱼盐。何须宿水餐风。天赐富饶商贾。以故不阶尺土。粟尽可支十年。无藉寸兵。威却覃行一省。副帅。吾想罾鱼一唱。秦民袒臂归陈。斩蛇再呼。楚卒倾心属汉。目今晋家天子。靑衣行酒。眞仆隶之不如。执盖虏庭。谓体统今安在。诸鎭帅徒怀忠荩。未闻加匈奴一矢。琅琊王虽是贤明。不敢窥左江半步。终不然这个花锦世界。就是那刘渊的了。吾闻昔人有云。鹬蚌相持。渔人得利。吾意欲卽日起兵。你的意下如何。〔丑〕主帅。尝闻行兵之道。贵在万全。方今刘太尉虎视中朝。陶荆州鹰扬内地。祖刺史雄鎭豫章。智谋之士。鳞集江东。倘彼五合六聚。鞠旅陈师。则一队孤军。岂堪腹背受敌。依贡之意。且按兵汉沔。勾引溪蛮。令彼先行侵掠。然后裏应外合。譬夏日之溃春冰。疾风之卷秋箨。事成则我专其利。有变则彼分其辜。岂不美哉。〔净〕好计好计。只是五溪深邃。蛮酋性黠。必得能言舌辩之士。多赍金帛。欣以厚利。诱之兴兵方好。争奈没人去得。〔丑〕主帅。贡闻溪峒之内。奇珍异宝。地产颇多。前日劫到商舶。多是文犀琥珀。玳瑁沈檀。皆其地土所饶。不为稀罕。还觅三吴绫锦。燕赵罽绒。玩好稀奇。珍羞异品。以悦其心。庶得其力。如无辩士。贡愿自行。主帅以为何如。〔净〕如此却好。分付寨内收拾珍玩。卽便点选头目。明日绝早起程。</p><p>【琐窗郞】〔净〕笑晋家锺簴将移。统强兵疾扫除。召兵蛮峒。幷力长驱。管敎胁从为吾指臂。〔合〕试看取中原一统大事济。传帝禅受神器。<br> 【前腔】〔丑〕捧琛缡入峒欢输。仗蛮威拒六师。诱他掳掠。逼众流离。吾军深入。庶几无虑。〔合前〕</p><p>【前腔】〔众〕喜主帅威赛熊罴。况将军贾勇余。溪蛮助势。如獯鬻攻岐。纵晋多骁勇。也须回避。〔合前〕</p><p>〔净〕猎猎旌旗拂汉江。〔丑〕累累珍赆动蛮方。<br> 〔众〕全凭舌战求多助。竚看当阳建大邦。</p><h2 id="第十九出-新亭洒泣" tabindex="-1"><a class="header-anchor" href="#第十九出-新亭洒泣" aria-hidden="true">#</a> 第十九出　新亭洒泣</h2><p>【念奴娇】〔外上〕重阳美景。忆龙沙千骑。鼓笳声竞。〔生〕无奈潢池多寇警。庙算何由制胜。〔小生〕戏马台高。〔末〕伏龙山峻。〔合〕帽落都无兴。且新亭纵步。聊续前贤风韵。<br> 〔木兰花谩〕〔外〕西风凛烈。登高本为酬佳节。〔生〕国步多艰。老去悲秋强自宽。〔小生〕擎杯酌酒。追思往事空搔首。〔末〕举目神州。便是黄花也带愁。〔外〕下官王导是也。〔生〕下官陶侃是也。〔小生〕下官周顗是也。〔末〕下官卞壸是也。今日重阳佳节。虽无菊飮萸囊。相携问节。权共登高远眺。免笑山灵。列位大人。同往新亭一步何如。〔行介〕</p><p>【本序】〔外〕苍茫万里。想干戈聚处。几年宗社遭惊。刁斗遥传。蔽野见壁垒旌旗相映。那更执盖前驱。靑衣行酒。华夷倒置岂堪闻。〔合〕须办取谋王断国。正气重伸。<br> 【前腔】〔生〕遥省。陆海波澄。见东南淼渺。炊桂餐珠难忍。万壑千村。何处有灶突行人踪影。还悯。哀雁蜚鸿。牂羊羵首。胔骸满路痛伤情。〔合前〕</p><p>【前腔】〔末〕孤愤。古庙狐鸣。中林獍逸。啸呼庚癸逼神京。萑内都是。带甲抛锄为逞。料应。荒葛罥涂。泽葵依井。穷民无吿聚成羣。〔合前〕</p><p>【前腔】〔小生〕悲哽。妖蜮含沙。祥麟化鹤。爪牙耆旧惜凋零。凝望处。四郊风景犹存。堪病。春燕巢林。秋宫落叶。江河举目泣沾襟。〔合前周泣众亦泣介〕</p><p>【古轮台】苦酸辛。糖猊铠甲虮还生。屠龙事业愁难称。政衰民困。看满把茱萸。翻做一天愁闷。吊古论今。何时能尽。对秋光空染得泪盈盈。胸塡郁愤。急煎煎发竖眦横。剖肝析胆。捐躯糜骨。共矢孤贞。臣节岂难能。精忠奋。裹尸马革树威灵。<br> 【前腔】闲评。赋蛇政虎纵横。君侧有社鼠城狐。丛神交竞。屈抑忠贤。袖手樊笼徒恨。也有枕戈待旦。戎帷怕寝。也有中流击楫志澄淸。遭时不幸。闻鸡起舞兴堪乘。〔外〕列位大人。遭此时艰。须当共扶王室。克复神州纔是。乃作楚囚对泣是何道理。相看挥涕。何如戮力。把山河复靖。胡马避长城。铭钟鼎。腥膻秽扫一时平。<br> 〔探子上〕报报报。沔贼杜弢。势甚猖獗。今又勾引武陵溪蛮。杀过来了。各位老爷听禀。</p><p>【五供养】那杜弢呵。他湖湘据梗。收集亡徒。掳掠商民。今水兵过十万。贼势太凭陵。况把蛮酋勾引。扰军州人民窜奔。烽烟迷四野。不久薄神京。顾速整王师。用意收擒。〔外〕晓得了。出去伺侯领赏。〔探〕速整王师。用意收擒。<br> 〔下外〕士行。闻得当时擒剿陈敏。如摧枯拉朽。明日启过大丞相。勑足下以原官移鎭沔口。扫除此贼。庶不负方纔洒泣之意。〔生〕只恐强弩之末。冲风之蓑。不能有济耳。〔众〕陶兄说那裏话。吾辈洗耳听捷。颙望凯还。再图欢聚耳。</p><p>【余文】边烽急节钺膺。料此去皇灵丕振。指日班师喜气生。<br> 〔外〕斜阳雁影弄余晖。〔小生〕此日登临共惨凄。<br> 〔生〕全祈汉沔行歌凯。〔末〕牛山何必泪沾衣。</p><h2 id="第二十出-平蛮奏凯" tabindex="-1"><a class="header-anchor" href="#第二十出-平蛮奏凯" aria-hidden="true">#</a> 第二十出　平蛮奏凯</h2><p>【水底鱼儿】〔丑扮溪蛮上〕密箐深溪。天生窟穴奇。一声长啸。霹雳振天低。霹雳振天低。<br> 玉匣销龙鳞甲冷。金铃系鹘羽毛寒。皂雕拥出花当背。白马骑来月在鞍。咱家五陵溪蛮主的便是。餐风卧月。佩剑带刀。见花开为岁月。那知冬夏春秋。倚膂力为雄雌。谁识君臣上下。山中歌唱。搭对者便效鸾凰。野裏斗争。怯弱者降为奴婢。夜郞南诏。是我比邻。石砫酉阳。作吾藩蔽。出的是麸金琥珀。石绿丹砂。件件皆遐方异宝。用的是■〈竘〉酱异马。班布■〈毛叠〉氇。种种尽土产殊珍。马伏波曾深驱入峒。怎能损我秋毫。诸葛亮冒暑渡泸。何尝夺我寸土。近日闻得汉家天下。归于魏晋。刘石姚李。各帝一方。咱家想西夷北狄。并立为王。偏我南邦。不能进取晋家尺寸。方怀觊觎之心。近有杜弢。起兵沔阳。欲图大业。前日差手下副将王贡。到咱这裏进献。要咱并驱入掠。乘此机会。出去骚扰一番。掳些金帛子女回来。洒乐一洒乐。却不是好。不免叫小番们出来分付一番。一齐杀将过去。小番那裏。〔众上打手介〕小番。昨日中朝王贡。约咱打草。咱这裏趁此温和天气。一齐杀入境去。</p><p>【前腔】〔合〕擂鼓摇旗。弓刀要整齐。长驱深入。莫敎退后迟。莫敎退后迟。〔下丑扮王贡领众上〕</p><p>【前腔】晋鹿奔驰。争雄定霸时。〔合〕扬威荆沔。管敎社稷移。管敎社稷移。<br> 自家王贡是也。奉俺主帅之命。出约峒蛮。同寇荆湘。裏应外合。杀向江东。南面称孤。继晋大统。争奈陶侃这厮足智多谋。十分骁勇。连战失利。如何是好。暂且顿军。俟蛮兵到来。夹攻便了。〔合前下〕</p><p>【降黄龙】〔生〕玉节金貂膺重任。移棨戟莅荆门。赫赫龙骧。眈眈虎视。不负持麾出鎭。<br> 昨夜旄头耀斗魁。今朝上将诘戎师。臂挽雕弓神落雁。腰横宝剑勇诛螭。三千罴虎如云拥。百队旌旗掣电随。试看累囚争献馘。遐方詟服贺唐虞。可怪杜弢这厮荒林鬼磷。野薮孼狐。逞螳臂以当车。不知自量。奋蛙足而跳树。轻贾狂凶。犯顺抗旌。不轨犯法。虽然勾引蛮兵。大举入寇。吾想此辈鼠窃狗偷。岂有深谋远计。连日被我战败。力屈计穷。坚壁不出。今日先统大兵。击退蛮贼。杜弢那厮不战自擒矣。叫大小三军。快拔营前去。</p><p>【玉芙蓉】〔生〕双熊节斧陈。五马輶轩盛。看舒猿服虎。勇冠三军。堂堂正变高八阵。慑慑蛮俘效七擒。〔合〕威风凛。神惊鬼惊。看顷刻间荡平妖寇系长缨。<br> 【前腔】〔众〕前军钲鼓鸣。后队弓刀整。喜风驱席卷。万灶云屯。翩翩映日扬六纛。烈烈轰雷壮五兵。〔合前遇蛮兵杀三阵退介〕</p><p>【前腔】〔生众〕挥戈瘴雨晴。仗剑蛮烟净。看盘瓠匿迹。魍魉潜形。铭镌铜柱功追汉。溪逐桃花忆避秦。〔合前又遇杜弢王贡混杀绑住介〕</p><p>【前腔】〔生众〕天兵压境临。小丑空巢穽。幸身膏齐斧。俘献王庭。深悔那扬鬐鼓鬣游红釜。斩木褰旗聚绿林。〔合前〕</p><p>〔生〕远提一旅振皇灵。江汉羣氛屈指淸。<br> 狐鼠尽从林落窜。人民帖席庆安宁。</p><h2 id="第二十一出-广州运甓" tabindex="-1"><a class="header-anchor" href="#第二十一出-广州运甓" aria-hidden="true">#</a> 第二十一出　广州运甓</h2><p>【破齐阵引】〔生上〕百越风淸鱼袋。五羊日暖流苏。玉篆苔封。金汤燧息。且喜黎民安堵。谗逢巷伯同飘梗。景换羲和类掷梭。头颅暗裏皤。<br> 〔古风〕久知老将至。不谓便见侵。今年宜未衰。稍已来相寻。齿疎发就种。奔走力不任。嗟此可奈何。能无伤我心。年光如弄丸。荏苒扶桑沈。所以古贤圣。皇皇习勚勤。文王歌日昃。大禹惜寸阴。鸡鸣起为善。虞舜有余馨。哲人俱已往。芳名留至今。人生非孔颜。片晷当若金。逸豫灭厥德。晏安堕荒淫。纡朱食君禄。何当旷官箴。鞍马日以远。髀肉消还生。愿言苦筋骨。千载俟知音。下官自平杜弢。杀退溪蛮。荷蒙圣恩。除授江陵都督。官封东乡郡侯。争奈功高见忌。勋大蒙谗。钱凤兴百计之诬。王敦加三褫之辱。亲往陈辩。竟被拘留。左迁我为广州刺史。下车之日。王机猖獗。张昌狰■〈犭寗〉。且喜迩来俱就扑灭。海氛由是不扬。部民因而帖席。只是国难未平。关河迢递。家乡在念。摈弃堪嗟。怎能勾得还朝的日子。吾闻古之贤将。超距军中。今世巨卿。起舞夜半。是皆以怠惰荒宁为惧。勤励不息自强。下官方欲戮力中原。削平僭乱。倘此一躯孱骨。过于优逸。躭娱日久。仓卒奚堪。今喜衙斋偶有空闲百甓。尽可劳形。不免把他日则运之于中庭。夜则运之于内室。率以为常。亦足自惕。〔运甓介〕</p><p>【风云会四朝元】我军威宣播。风云叱咤呼。叹捷书飞奏。贝锦谗贾。功绩成间阻。谩交南远窜。谩交南远窜。教我绿鬓颜暌。黄耳音疎。目断君门。心悬国步。空把年华负。嗏。我展转自踌躇。思患防危。肯把形骸惰。我把那甓呵。朝搬戺外铺。夜运归堂户。勤渠历碌。朝朝暮暮。肯敎虚度。肯敎虚度。<br> 【前腔】须眉非故。容颜不似初。奈崦嵫渐近。桑景将徂。对镜添愁苦。把韶光暗数。把韶光暗数。便逐电追星。弃杖挥戈。披铠攀鞍。弯弧负弩。时短成何补。嗏。日望赐环符。引领长安。不见君心悟。朝端豺虎多。边圉枭鸱伙。把我身羁瀚海。凄凄楚楚。空筹帷幙。空筹帷幙。<br> 【前腔】轻舒猿臂。阶前运甓瓿。怕甂瓯堤坏。瓮甃防颇。衰颓怎与扶。念王事靡盬。念王事靡盬。便做道幷日勤劳。怎能勾顷刻支吾。虽说是选事非臣。却不道职归分土。因此上我把刀头数。嗏。何日得载膺符。北讨南征。取次把英声贾。扬威杀贼奴。奋勇擒骄虏。其间就裏。轰轰烈烈。光昭竹素。光昭竹素。<br> 【前腔】豺狼当路。含沙沫吐乌。为功高见妬。勋重罹侮。播弃炎荒土。恨奸雄跋扈。恨奸雄跋扈。莫不是要拥鎭要君。向阙称戈。贼害忠良。恣行狂蛊。故把我相摧挫。嗏。造罪怎遮糊。便做道天网能逃。怎免得神诃怒。贻羞万载余。恶名九州岛布。我热心冷眼。昏昏闷闷。把伊瞧破。把伊瞧破。<br> 白日每不归。靑阳时暮矣。<br> 皇皇我何求。运甓衙斋裏。</p><h2 id="第二十二出-太眞绝裾" tabindex="-1"><a class="header-anchor" href="#第二十二出-太眞绝裾" aria-hidden="true">#</a> 第二十二出　太眞绝裾</h2><p>【十二时】〔小生上〕生死见交情。总是个人生义分。贤主遭凶。忠魂幽愤。腑肺忧萦。欲叩天扃。快惬九京赍恨。<br> 英雄无故遭残灭。一腔寃抑和谁说。须将疏奏达天庭。要把忠良雠恨雪。下官温峤是也。前在三河。致身刘帅。厕居幕下。猥蒙特达之知。奉使江南。复辱延誉之雅。以故下官得拜官散骑。列爵东朝。提携之德旣殷。感激之心倍切。近闻他世子刘羣。为段末柸所得。末柸欲袭匹磾劫世子。请太尉内应。蜡书远达。逻骑缉擒。遂使胡将激怒。太尉寃死。吾想刘公受任朔方。乃心帝室。胜吉甫之薄伐。类李牧之备边。那段匹磾虽怀匡济之心。不过羌胡之种。纵使中原戮力。何当督将擅诛。下官与刘公谊忝幕僚。分属臣主。忍闻异变。坐视不言。使公饮恨重泉。有负知己。存亡易心。焉用彼相。曾闻智伯以索地见诛。豫让尙且不忘国士之报。彭越以谋逆被醢。栾布犹有哭泣收葬之忠。况我越石死于忠义。自古道。一死一生。乃见交情。不免向灯下草就表章。前往建康。奏达天听便了。〔灯下草表介〕</p><p>【锦缠道】忆当年荷深知幸攀辕致身。使褐士步靑云。闻讣伤情。他奸谋赚害贞臣。那些个蒙灰漆。毁形容。见识友朋。早难道献督亢效武荆卿。封疏达王庭。辨白那故人的孤忠耿耿。怒发裂眦睛。搦寸管敷敶难尽。听床头萧竦响靑萍。<br> 【前腔】我想那刘越石呵。他本待要奋雄威把胡尘扫淸。数载鎭长城。到如今。使朔河桴鼓稀鸣。甫能勾承侯建。列台阶。竹帛嶙峋。又谁知泼无徒将元胤留扃。骨肉苦飘零。那段末柸呵。勒他把书儿请兴兵内应。机泄事无成。那段匹磾呵。顿敎他心中发忿。霎时间把牢笼计定恣狂狺。<br> 【前腔】痛忠魂遇强梁无辜雉经。血化碧入幽冥。那黄须奴呵。便戮力王朝。怎许把督帅嚣凌。如今去排丹阙。伏靑蒲。控明紫宸。拚一个仗吴钩剚刃仇膺。激得我性如焚。则这热腔儿要把贤侯报称。相逢倍眼睁。肯顾那事机利钝。却不道飞扬侠骨烈名馨。<br> 【前腔】听残更漏声沈星稀斗横。喔喔晓鸡鸣。忙治缑装。抱封章早达王京。休得要惊慈寝。漏风声。致他倚门。若得那寃哀雪早办归程。褒恤贲贞珉。将他一灵儿把恩纶遥赠。芳名万载芬。方显得旧僚忠荩。怎做得括囊无咎负知音。<br> 天色渐明。草表已完。不免收拾行李。往建康去罢。</p><p>【十二时】〔老旦〕晨起扣书扃。问何事终宵不寝。你官守虽膺。言责未任。且藏器需时闭口安身。休得晓晓招衅。<br> 〔生〕母亲。孩儿拜揖。〔老旦〕咳。国乱须韬晦。时危要识几。容容多后福。谔谔虑生非。旷俎应遭诟。侵庖必受讥。问儿因甚事。终夜独欷歔。老身崔氏。我的孩儿。自你父亲死后。我苦守到今。闻以善养。不闻禄养。如今虽蒙刘公荐剡。薄沾寸禄。无甚烦难职守。母子尽足相依。你夜来通宵不寐。喃喃自语。不知却为何来。必定有个缘故。〔小生〕吿覆母亲知道。那刘太尉识孩儿于稠人之中。拔之寮寀之上。咨以笺表。延誉江南。今日之官。皆其所赐。昨日闻报。说他世子刘羣。为段末柸所得。那末柸意图反噬。强世子出书。请太尉内应。却被逻卒所获。献之匹磾。太尉不知。被他赚去。逼令自缢。这一腔热血。半世忠怀。竟死于鲜卑之手。身亡家破。骨肉乖离。孩儿以此愤愤不平。夜来草就表章。欲诣建康。先行扣阙。为刘公雪不白之寃。然后往磔贼奴。为天下大复仇之义。诚恐母亲萦挂。故此不敢奉闻。今蒙垂问。却也瞒不得了。〔老旦〕呀。孩儿差矣。自古道闭口深藏舌。安身处处牢。你官非谏诤。职谢台司。往日虽为幕宾。今日已居朝列。倘若上表鸣寃。轻犯贼锋。窃恐飞蛾投火。无复完理。还是不去的是。〔小生〕呀。母亲。古人有云。士为知己者死。女为悦己者容。若首鼠模棱。负恩不报。汗颜人世者。非夫矣。孩儿一定要去。母亲听禀。</p><p>【榴花泣】人生涉世。恩怨要分明。甘断脰。愿刳心。我那刘公呵。谁知倏忽没羌军。旄头夜殒。白日黯成昏。我衔恩抱恨。便齑骸粉骨眸甘瞑。痛枕戈待旦心勤。舞鸡鸣底事劳魂。<br> 孩儿就此拜别母亲。〔老旦〕孩儿。只是不去的是。</p><p>【前腔】忠良已死。负屈有谁伸。你怀国士。誓轻生。竟不念孤单老母鬓星星。存心太忍。急主便遗亲。捐身投穽。总无凭须把衷肠审。怕答主恩未学程婴。弃母慈先类王陵。<br> 〔小生〕母亲。</p><p>【渔家灯】思量起故主恩情。不由人不怒发冲缨。段末柸。你便做道一点忠丹。怎坏我万里长城。我眞心要把葵忱罄。怎顾得萱闱衰冷。〔合〕慈亲不必泪零。能报德方成孝名。<br> 【前腔】今日裏拜别登程。须有日仗剑归庭。〔老旦〕我儿不要去好。〔小生〕母亲。又何须聒噪丁宁。这忠肠转石难更。儿今巳定趋朝兴。便刎下头来也断然不允。〔合前老旦扯衣截裾介小生〕</p><p>【尾声】臣忠子孝难兼尽。从今号肺石排阍。顾不得绝裾人嘲温太眞。<br> 玄象中台折。皇家上将薨。<br> 一封陈玉阙。三寸对金城。</p><h2 id="第二十三出-折翼着梦" tabindex="-1"><a class="header-anchor" href="#第二十三出-折翼着梦" aria-hidden="true">#</a> 第二十三出　折翼着梦</h2><p>【卜算子】〔生上〕一枕熟黄粱。插翅排天阙。飞过八门遭盾辞。左胁嗟翀折。<br> 〔如梦令〕长夜黑甜安枕。梦入华胥神境。觉后不胜情。恍惚吉凶难定。毕竟。毕竟。■〈人上丙下〉卜方知眞信。下官因连日羽书络绎。宵旦无眠。昨偶小闲。暂成熟寐。梦生八翼飞而上天。见天门九重。而登其八。惟一门不得入。阍者以杖击吾坠下。折吾左翼。觉来胁下犹觉微疼。未审主何凶吉。吾想觉有八征。梦有六候。一曰正梦。二曰噩梦。三曰思梦。四曰寤梦。五曰喜梦。六曰惧梦。故恭嘿武丁。旁求版筑。开周西伯。后载屠佣。孔子梦见姬公。只为志存变鲁。庄周梦成蝴蝶。皆因性乐逍遥。叫当直的。〔末〕有。〔生〕外边有详梦的。唤一个进来。〔末〕嗄。〔生〕正是梦裏常言梦。如今觉后知。不知今是梦。更有觉来时。〔并下〕</p><p>【水底鱼儿】〔丑上〕卜卦排星。观梅幷演禽。书符解梦。启口妙如神。<br> 自家乃柳神仙是也。家居闹市。伎习杂流。三寸舌练就脱空。一张嘴打成骗局。排八字那晓得运度星辰。顚课钱谁知这休囚旺废。书符呪也不惯禹步神罡。说禳解便派他猪羊退祟。遇富贵就奉承个恭喜恭喜。见寒酸便抹■〈扌杀〉他不济不济。昨日街上有人盘我。我就信口诳他几句。说起卦伏羲文王是我家师。问禳梦黄帝周公是我前辈。鬼谷子这是我学卜的同窗。张道陵是我作法的徒弟。眞本事并无半分。靠天地哄过一世。今日早间坐到这个时候。并无一个主顾。与我发市。正是阎罗王做生意。鬼也没得上门哩。〔末〕方辞亚父营。来到君平宅。柳先生在家么。〔丑〕那个。〔末〕是我。〔相见诨介〕我是太爷那裏唤你圆梦。〔丑又诨介〕长官。不知爷有何梦。先请教一声。〔末〕我那裏知道。你到那裏自有分晓。〔丑〕不是。大凡事体。问个明白。方好对答。答应官府。可是当耍的。〔末〕梦寐之事。甚是渺茫。你到那裏。只奉承他几句便了。〔丑〕岂有此理。大抵人之梦寐通乎天地。达乎物类。凭乎喜怒。应乎节气。故饥则梦取。饱则梦与。虚则梦飞。实则梦溺。阴盛梦水。阳盛梦火。枕带而寝则梦蛇。飞鸟衔发则梦举。将阴梦火。将疾梦食。梦棺得官。梦粪得才。梦飮酒者旦而有忧。梦歌舞者旦而哭泣。齐桓公梦见二竖。我就说他病入膏肓。孔夫子梦奠两楹。我就断他身登鬼录。丁固梦松生腹上。我许他十八岁为公。王浚梦多益一刀。我断他必益州刺史。是以黄帝着占梦之经。周公有解梦之集。熟明此理。祸福无差。〔末〕柳先生。你方纔说这许多。我且问你。许多高寿。得见这些古人。〔丑〕呀长官。这是他梦裏来央我圆。我就梦裏与他圆去的。正是梦裏行人事。觉来思梦前。梦情参不透。故把梦来圆。〔末〕不要闲讲。快同去罢。〔下生上〕</p><p>【卜算子】宵梦恐非宜。展转怀萦虑。宣召史人来解疑。祸福无犹豫。<br> 〔末〕禀爷。详梦人唤到了。〔生〕着他进来。〔丑〕详梦人磕爷头。〔生〕起来。我且问你。本州岛夜来梦身生八翼。飞而上天。见天门有九。飞过其八。惟一门不得入。被阍人以杖击吾坠下。折吾左翼。觉来胁下犹疼。未审主何凶吉。你可仔细推来。〔丑走思介〕老爷贺喜。〔生〕怎么。〔丑〕老爷听禀。</p><p>【啄木儿】良宵静。梦寐生。幻状还从天巧定。报恩台贵兆奇征。岂同他怪异劳形。老爷。你向云端鼓翼把天门近。世间有几个州和郡。管取金印累累跨八城。<br> 〔生〕还是怎么样解呢。〔丑〕嗄。老爷。天有九门。地有九郡。身生八翼。这是际会风云之兆。飞过八门。定主历鎭八州。一门未入。只这一州未归掌握。杖击折翼。这是美中不足。明明报老爷止可作折臂三公。若过此一门。则贵不可言矣。〔生〕怕到不得此地。〔丑〕这个小人怎敢谬解。他日应来。自有分晓。〔生〕叫左右。分付库上把五钱银子赏他。〔丑〕谢老爷。〔下生〕</p><p>【前腔】豺狼横。狐鼠纷。奈食寡兵微虑欹倾。倘果得折翼三公。也图他靑史标名。我从今须识人由命。输忠竭力把臣箴谨。只怕倾厦难将一木撑。<br> 〔生〕世传梦凶偏得吉。神物戏人良有旨。<br> 〔末〕旣寤茫然失所遭。人境晦明秋色裏。</p><h2 id="第二十四出-手板击凤" tabindex="-1"><a class="header-anchor" href="#第二十四出-手板击凤" aria-hidden="true">#</a> 第二十四出　手板击凤</h2><p>【西地锦】〔小生上〕尀耐奸雄跋扈。伪将心事抛他。谬为恭敬权趋附。待时入室操戈。<br> 流落荆扬数载余。满怀忠谠向谁舒。谩随从事穿铃阁。几向奸雄效密机。匿怨足恭非本意。投明弃暗直徯时。今朝幸脱绦笼去。会看云阳树隼旟。下官温峤是也。前蒙刘越石延誉江南。今承王处仲收归湘汉。效陈平之秘计。进亚夫之忠谋。以我伪心。取彼眞悦。只是他权倾南国。势压中朝。因朝廷处之外藩。蓄邪谋阴图不轨。况兼钱凤那厮。妖狐九尾。毒虺两头。托心腹以容奸。时下井中之石。鼓齿牙而害善。常操室内之戈。虑含沐猴之砂。强营狡兔之窟。遂假意与他结纳。谬加赞扬。说他精神满腹。凤闻深喜。以此他两个俱落我之彀中。近日因丹阳尹阙。下官谓京尹咽喉之地。公宜自选。那钱凤就极口相荐。我故假意推辞。敦复不允。只是一件。此身在近。可以日夕侦探。惑乱其心。倘今远去。能保处仲之眷顾不衰。世仪之赞言不发。今日之与我者。不因而夺我乎。蒙他治酒相饯。少间席上。不免再做个缱绻之情。使彼终不我疑。以保万全。却不是好。正是情知不是伴。事急且相随。〔下末上〕昨夜银河转斗杓。今朝东阁剩相邀。阳关三叠歌骊曲。别泪千行滴雀桡。鸿雁那堪愁裏去。云山况是望中遥。此行后会知何日。颛待春光寄柳条。自家王都督府中院子是也。今日俺老爷与温爷饯行。你看筵陈兔首。帘卷虾须。金狮口内喷烟。阖室祥光纷缭绕。宝鸭头中飘篆。满堂瑞蔼散氤氲。水晶盘盛的是炰凤烹龙。画几殽馨兰麝。鹦鹉杯倾的是鹅黄鸭绿。玉壶酒滴珍珠。几般杂剧戏傞俄。一派笙歌声嘹喨。高谈霏玉屑。喃喃执手话临岐。上座集金貂。济济开襟嗟去马。正是乐莫乐兮心相知。悲莫悲兮远别离。道犹未了。老爷早到。</p><p>【疎影】〔净〕马蹄笃速。备离筵供张。少展心曲。〔丑〕数载交欢。一朝远别。愁怀耿耿堪掬。都督大人。钱凤见。〔净〕世仪少礼。太眞可曾到么。〔丑〕想卽刻就到了。〔小生〕樗材幸沐推京兆。怅来会几时重卜。〔报介见介合〕记取今日华堂。痛把银尊相逐。<br> 〔净〕太眞。握手出都门。驾言适京邑。〔小生〕岂不怀故知。惆怅关河隔。〔丑〕丽日坐高楼。淸觞燕华室。〔净〕流光倏忽过。后会杳难卽。〔小生〕念结路方遥。岁阴野无色。〔丑〕单车君就道。只影我还泣。〔合〕把酒一相酬。泪落满衣湿。〔净〕太眞。几载相知。有同胶漆。一朝轻别。顿类参商。徒以丹阳近辅。藉公保障。故不容不割肺腑厚谊。以副心膂重托。幸坚北固之防。毋使我有东顾之虑。万万。〔小生〕温峤一介草茅。远投麾下。重蒙明公俯加翦拂。譬之曲木见采于班门。溲渤备收于药笼。诚不世之奇遭。三生之罕遘。今日复蒙不次委以重任。温峤敢不务竭袜线之才。第恐有辜锁钥之寄。只是一件。远离幕属。杳隔音徽。不无暌别之哀。有触拊心之痛耳。所喜世仪英英伟识。落落襟怀。遇事多机。不怕盘根错节。临谋足智。可称闳览博闻。信幕府之元僚。台台之羽翼。臭味相投。差足少慰耳。〔丑〕呀太眞兄。以栋梁之材。抱干城之略。今日此举。不过鼓屠刀于小试。定当奏鸿业于方来。许久倚参戎。昔时承提诲。今日分袂。忽忽若有所失。足下反加浮誉。使凤益增愧赧。〔净〕叫左右。快将酒来。〔净敬酒介〕</p><p>【画眉序】春光展新绿。玳瑁筵开对晴旭。唱阳关三叠。酒倾金谷味相投臭并芝兰。心毋遐音悭金玉。〔合〕这回执手相分去。何日旧欢重续。<br> 【前腔】〔丑〕小弟借花献佛。也敬温兄一杯。擎杯献■〈酉灵〉醁。看杨柳依依拂华屋。怅别离无限。情随舻舳。荡心旌转类飞蓬。啼泪血汪同流烛。〔合前〕</p><p>【前腔】〔小生〕都督。我频年受膏沐。今日分辞往丹渎。惧才疎力薄。有孤覆育。历征尘身去江南。念恩波心悬汉北。〔合前〕</p><p>【前腔】世仪。寅恭义深笃。倚玉蒹葭散香馥。感曹丘延誉。情深骨肉。从今去泣别离亭。须有日恩酬推毂。<br> 〔合前净〕太眞。可怜今夜别。动是来年期。须开怀畅饮。以罄生平之欢。或猜谜行令。伐鼓投壶。忘分谑呼。以永今夕。〔小生〕都督。我等斯文相聚。何必效俗角胜。当如金谷故事。刻烛赋诗。违者依律奉罚何如。〔净〕这个到好。〔丑〕温兄。何谓金谷故事。〔小生〕三十六巨觥。七十二小杯。这为金谷故事。〔丑〕阿呀呀。吃这许多。〔净〕这等以何为题。〔小生〕但凭大人。〔净〕今日虽是春明。适来却有寒意。就把分别为题。寒字为韵。各占一绝何如。〔小生丑〕谨遵台命。〔净〕太眞先起。〔小生〕不敢。还是大人。〔净〕这等占了。〔吟介〕莫道湘江离别难。舟船明日望长安。金尊漫飮留君醉。春夜风来体觉寒。〔丑〕妙妙妙。奉敬一杯。如今该太眞了。〔小生〕适纔都督之诗。淸新俊逸。可方庾鲍。温峤何敢续貂。〔净〕七步之才。说那裏话。〔小生〕弄斧班门。望勿嘲笑。〔吟介〕幕中留飮任情欢。银烛金炉夜不寒。为问别余何日会。靑山明月梦中看。〔净〕好好。〔丑〕靑山明月梦中看。把会期说远了。罚罚罚。罚一大觥。〔敬介小生〕如今轮到足下了。〔丑〕有。〔作吟介小生〕烛痕将尽。迟则奉罚了也。〔丑又吟介小生〕烛期已过。快取大觥过来。〔丑〕不要。有了。〔小生〕吃了再吟。〔丑〕哎。吟了受罚。〔净〕且待他吟看。〔丑〕渭城朝雨浥轻尘。〔小生〕呀。走了韵了。〔丑〕偏有你吟的是。为何我吟的便说走了韵。〔又吟介〕客舍靑靑柳色新。劝君更尽一杯酒。西出阳关无故人。〔净〕不惟不是韵。又是旧诗。斟酒送钱老爹。这酒还要太眞监完。〔丑做吃几大杯不能飮介〕太眞。小弟其实吃不得了。〔小生打板丑怒介小生〕钱凤。汝是何人。温太眞行酒。而敢不飮乎。〔丑怒〕温峤。你纔得进步。辄敢无礼。我在都督门下。出入数年。不过呼我老钱。称我世仪。你与我不过班行寮寀。奈何直呼以名。可恶可恶。我断然不吃这酒。〔小生〕你敢不吃。〔丑〕我不吃便怎么。〔小生佯怒以手板击凤帻落地丑怒欲殴介净〕今日之飮。本图欢会。使酒骂坐。岂欲作当今之灌夫耶。世仪。敢是酒多了。叫左右。先送钱老爹回去罢。正是酒逢知己千锺少。话不投机半句多。〔丑先下小生谢罪介〕</p><p>【滴溜子】谩说道官京尹宠邻甸服。细追思此去岂吾意欲。怕谗口将人污恧。可惜当筵笑语喧。翻做临岐哭。愿洞鉴微忱。休敎被螫毒。<br> 夜深酒殢。就此吿辞。今夜灯前醉浊醪。明朝江上舞轻桡。〔净〕愿祈努力收三辅。莫待秋霜染鬓毛。〔别介净〕叫左右。收了筵席罢。〔小生复入净〕太眞有何见教。复转来了。〔小生〕大人。温峤此行。未审何时复觐台光。眷恋徘徊。足不能前。故复排闼一晤耳。〔哭介〕</p><p>【鲍老催】我泪珠乱扑。侯门一出难再复。乘风彩鹢相迸促。别龙光。离熊帏。辞鸾屋。何如返诏还初服。周旋院宇相征逐。不负了恩情郁。<br> 〔净〕太眞。昔汉高委萧何以关中。光武托寇恂以河内。我因丹阳重地。故以相烦。非故远君也。万勿效儿女子悲啼。凡事好生留意。〔小生〕义不能辞。小生只得隐忍吿别了。〔下净笑介〕吾日夜欲图大举。虑丹阳阻塞咽喉。缓急不便。每每怀忧。今观温峤依依复入。不忍言别。自是多情。宁肯负我。从今可高枕无虞。吾好快活。好快活。〔小生又上净〕呀。太眞。为何又来。〔小生〕峤思都督左右。密谋忠吿。无一可人。况踽踽独行。峤身荣辱未卜。奈何以眼前一命之荣。而负知己数载之遇。愿祈改命。泥辙都门。实峤万幸。〔净〕哎太眞。还是去的是。你的忠心。吾已倍感。倘虑远违。不久我再作处分。大丈夫意气相期。岂肯以远近为念。纵足下去我断不以离我而生疎逖之嫌。万勿见讶。〔净亦泪介〕</p><p>【双声子】行还复。行还复。足见你怀忠吿。眉频蹙。眉频蹙。好敎我添踯躅。两意笃。两意笃。人如玉。人如玉。你趦趄进退。搅人肠腹。<br> 【尾声】〔合〕徘徊马首辞轩纛。盼踪迹天南地北。望把音书勤寄嘱。<br> 长江路永何极。明日孤舟解维。<br> 鸟向平芜远近。人随流水东西。</p><h2 id="第二十五出-纫衣被贼" tabindex="-1"><a class="header-anchor" href="#第二十五出-纫衣被贼" aria-hidden="true">#</a> 第二十五出　纫衣被贼</h2><p>【淸江引】〔丑上〕今朝赌钱多蹭蹬。输尽无投奔。妻子苦埋寃。肚饿身寒冷。算将来去摸丢儿再翻本。<br> 自家张游花是也。说酒宕眼笑眉花。逢赌场欢天喜地。赢来时呼么喝六。闹裏夺尊。输来时跌脚槌胸。呀声叹气。大碗酒。大块肉。遇见便倒。不顾老婆典了布裩。或掷色。或扯牌。撞着就钻。那管身上脱了破絮。赌十场九遭说赢。到头来一文不聚。今朝塌脚连盆。足足掷了十七八个猪窝。不住把我输断脊筋。还去寻那下场头的活计。自家有个结义兄弟李偷儿。住在前村。连日因赌兴太高。不得工夫看他。今日输得极了。不免到他处商个计策。寻些活路。再作道理。〔行介〕兄弟在家么。</p><p>【前腔】〔小丑〕算来做贼眞末等。贫困须含忍。若还做出来。官法难逃遁。我如今入空门改前非求个身安稳。<br> 我乃李偷儿的便是。从小身子轻松。更且乖巧伶俐。日裏寻探根踪。夜间就便行事。一根铁尺是条护身龙。一把铁撬是个摇钱树。凭他铜墙铁壁。掘开如润破纸窗。任渠大屋高楼。跑上如飞履平地。撇白翦绺。当做顽皮。走脊飞檐。视同儿戏。纵然他巧匿深藏。进门去取之若寄。如今及早回头。尽可过那半世。若然不识机关。犯出来定要刺臂。南无阿弥陀佛。南无阿弥陀佛。〔又叫介小丑〕是那个。〔丑〕兄弟。是我。〔小丑〕阿呀。阿哥从那裏来。〔丑〕特来看你。〔小丑〕阿哥。多时不见。一向起居如何。〔丑〕兄弟。不要说起。特来求救于孙将军。〔小丑〕为何。〔丑〕兄弟。俗谚说个。钱会说话。米会摆铎。若无两样。便做一丢。今日非别。只为赌钱输极了。特来投你。要寻些买卖翻本。〔小丑〕阿呀。阿弥陀佛。我一向看经念佛。这桩道路。久不做了。〔丑〕兄弟。人来求主。鸟来投林。平昔结交弟兄。只为要急难相救。怎么就见外我。〔小丑〕阿哥。非我作难。自古道瓦罐不离井上破。如今天幸不做出来。粗移挪盖。过得日子便罢休。这遭一定不成了。〔丑〕兄弟。没奈何搭救一搭救。〔作跪杀鸡介小丑〕你旣一向不到舍下。况今又苦苦相求。怎么是好。罢罢罢。南无观世音菩萨。我李偷儿好歹只做这一次儿。下次若再做。天诛地灭。手上生个大疔疮。〔丑〕兄弟。是便是这等说。我和你还到那裏去。〔小丑〕阿哥。我前日各村抄化斋粮。我见那陶刺史家住得十分幽僻。那老爷不在家裏。只有一个家人。又随了公子出去。那奶奶一个在家。况兼前后无邻。门户浅薄。我一向有他的心。不曾动手。同你一去如何。〔丑〕好个念佛的人哩。只是他家穷。不好。〔小丑〕啐。这样不在行的。常言道官久自富。穷做穷。得的东西还勾我和你受用。倘若寻了一个硬挣主顾。弄出来怎么好。〔丑〕如此我和你就去。〔下旦〕</p><p>【忆秦娥】夫遭逐。敎人昼夜萦心曲。萦心曲。夜长无寐。且缝寒服。<br> 〔古诗〕秋夜长。殊未央。月白露冷澄淸光。层城绮阁遥相望。川无梁。北风受节南雁翔。崇兰委质时菊芳。鸣环曳履出长廊。为君秋夜捣衣裳。纤罗对凤凰。丹绮双鸳鸯。调砧乱杵思自伤。征夫万里在他乡。鹤关音信断。龙门道路长君自天一方。寒衣徒自香。奴家李氏。自从丈夫一去。鸾孤凤只。雁杳鱼沈。闻得他两平广贼。累立战功。奈王都督每怀妬忌之心。不无暗伤之计。我朝夕在念。意欲差陶旺到任所一探消息。怎奈关河迢递。兵燹断途。好生纳闷。前日着孩儿同陶旺往建康打探。不知怎么还不见回。正是和针呑却线。系人肠肚刺人心。如此夜静无眠。不免把冬衣整顿一番。少待路通。着人寄去则个。</p><p>【二郞神】郞别后。叹分飞把双蛾频皱。看弹指韶光如箭骤。天涯游子。何年得覩鸣驺。为甚么音书徒落后。好敎我泪沾红袖。〔合〕空僝僽。总梦裏相逢。觉后添愁。<br> 【前腔】淸秋。蛩吟壁窦鸿鸣宵候。孤寂孱骸多病疚。缝衣寒夜。凭谁寄与他收。相公。你指望成名列五侯。翻冷落求凰箜奏。〔合前〕</p><p>【转林莺】征衣午夜亲翦就。几番慢阁幷州。怕身裁难定肥和瘦。把针儿和线频抽。我沈吟良久。何日裏方同聚首。〔合〕思悠悠。情牵两地。离恨倩谁收。<br> 【前腔】停针试把香爇兽。更挑残一点灯篝。你几年抛闪情偏逗。看天河遥隔牵牛。遥传钟漏。将钱卜归期近否。<br> 〔合前〕寒衣已完。夜复过半。不免收拾进去睡罢。正是秋霜欲下手先知。灯底裁缝翦刀冷。〔下丑小丑同上偷介旦上惊介〕阿呀。怎么好。怎么好。门都大开。昨夜做的衣服。放在桌上。与一应家伙。通被贼偷去了。天那。〔哭介〕</p><p>【琥珀猫儿坠】才郞去后。家计已如鸠。怎奈穿窬复肆偷。空劳缝制御寒裘。〔合〕啾啾。眞个是雨遭屋漏。风打船头。<br> 【前腔】孩儿南去。望断倚闾眸。绝塞音书尙未收。先落得甑破瓶空无一留。〔合前〕</p><p>【尾声】凄其胠箧空搔首。这情怀和谁分剖。那些个偕老齐眉叶好逑。<br> 正是</p><p>几年游子隔天涯。况复穿窬罄室家。<br> 红颜妇人多薄命。莫怨东风空自嗟。</p><h2 id="第二十六出-移鎭石头" tabindex="-1"><a class="header-anchor" href="#第二十六出-移鎭石头" aria-hidden="true">#</a> 第二十六出　移鎭石头</h2><p>【锁柳烟】〔净上〕细柳移营。石头迁鎭。丹阙紫宸相近。早晚密窥机衅。暗裏藏阄。要把山河重整。<br> 独跨荆湘拥重权。十年不调兴萧然。黄旗直指凭周阙。靑雀东飞出汉川。鳞甲未成君莫笑。头颅渐变我心寒。会看身薄云霄上。四海讴歌玉帛传。自家王敦。因想旧日家世靑齐。任且狃于三窟。鎭居荆楚。权复拥于一方。揽朝廷威福之枢。专各鎭征讨之柄。当时颇颇自谓据着要津。以故见者人人股栗。争奈疎因地远。宠以间移。北望长沙。谯丞有犬牙之制。南瞻吴会。刘刁为心腹之忧。进退棘心。举动掣肘。尀耐尀耐。屡屡欲相机乘衅。碍祖士雅在豫章。所以不敢轻动。如今他已物故。以下不足为忧。只是一件。朝廷近日把戴渊都督荆豫。刘隗都督靑徐。虽以讨贼为名。实则与我犄角。况河南一带。吾取之荆棘之中。彼厝之袵席之上。情理委实难容。我如今上疏建康。罪状刁协。张皇六师。廓淸城社。若朝廷顺我。我原退守藩封。若道半句不从。我便危及宗社。只是一件。陶士行因我褫其侯爵。劣转广州。未免有忿恚之心。必将兴释憾之举。前已差魏又领着一彪人马。危困长沙。使司马丞仓皇不能自顾。陶士行沮绝未得远来。此亦制越一奇也。叫那左右传下号令。分付大小三军。一齐班师到建康去。〔众〕得令。</p><p>【惜奴娇】威控蛮荆。拔营东去。远指石头城。旌旗扬江上晚峯相映。看微风吹送征■〈舟周〉。双双如画。途中美景。波心。看衔尾舳舻形。好似雁字列云成阵。<br> 【斗宝蟾】迟明。画鹢纵横。便投鞭江底。尽成沟塍。更蛟龙潜迹。浪滚无影。得意虎贲皆勇猛。熊旅尽英明。细沈吟。管取六师齐渡。功多得胜。<br> 【锦衣香】彩纛翻银。戈炳铁胄明。雕弓劲。远离江陵。湘流将尽。艨艟齐薄武昌城。又见那矶头采石触目堪惊。望钟山将近。扢挣挣一腔怒迸。顾不得羸藩角有亏德盛。顺流鼓檝。齐驱迭进。<br> 【浆水令】忒楞楞牙樯画艇。朴咚咚羯鼓兵钲。今宵已到秣陵城。看朝廷九庙震惊。休顾惜臣寮分。还须要把朝纲整。忠和佞。忠和佞。别陈天听。除君侧。除君侧。不枉东征。<br> 【尾声】翦刁刘心欢庆。旁揽太阿国柄。从此威权远近钦。<br> 【滴溜子】〔外率百官上〕辞丹阙。辞丹阙纔离凤城。投帅阃。投帅阃急传龙悃。则说道程途劳顿。特颁上相麻将忠怀赠。复勑羣臣稽首虔哀请。<br> 此间已是石头城了。列位大人请。〔众〕还是司徒先请。〔进见介门报〕朝命下。〔净跪介〕圣旨已到。跪听宣读。诏曰。朕以寡昧。幸列藩屛。遭家不靖。缪膺大统。尔都督王敦。周旋行阵。扈从龙飞。着有勤劳。受符出鎭。顷念朝端弗靖。城社凭依。复矢精忠。统兵入卫。使禁地肃淸。朕心嘉悦。是用进尔为大丞相都督中外诸军录尙书事。仍命尔司徒导及百官以下远迎郊次。慰劳三军。昭朕至意。谢恩。〔净〕万岁万岁万万岁。将圣旨请在一边。〔众见介〕列位皆公卿领袖。文武班头。看坐。〔众〕丞相在上。不敢坐。〔净〕说那裏话。还是坐了好讲。兄弟。我因刁刘窃柄。浊乱朝廷。提兵远来。未免惊驾。不识此举中外以为何如。〔外不应戴应〕丞相此举。见形者谓之造逆。体谅者谓之公忠。〔净笑介〕好个体谅者谓之公忠。卿可谓能言舌战。兄弟。我明日合该面谒圣上。陛辞而去纔是。但吾拥兵在此。恐起猜疑。且吾自为计。亦防他衅。我明日不得入朝了。你与我好生转达。但戴周二公并负重名。暂留辕门。还有话讲。其余都请回罢。〔众〕嗄。小官等就此吿别。〔净〕兄弟。你还坐一坐去。〔外〕复命要紧。也就别了。〔净〕请了。</p><p>〔众〕虔奉纶音叩帅庭。〔净〕宠膺相命冠朝绅。<br> 〔外〕今朝手足纔相会。伯劳飞燕又离分。</p><h2 id="第二十七出-闻叛勤王" tabindex="-1"><a class="header-anchor" href="#第二十七出-闻叛勤王" aria-hidden="true">#</a> 第二十七出　闻叛勤王</h2><p>【行香子】〔生上〕远塞粗安。邸报喧传。骇狂狙舞槊长安。丹阳筹战。淝水图先。我拥精兵。须会合。靖烽烟。<br> 帝城万里杳征人。梦忆王居泪满襟。岭海城头空有月。交南砦裏别般春。羽书罕接忘兴废。邸报稀闻似太平。见说逆敦倡桀骜。急提孤旅赴神京。下官自平杜弢。被钱凤妬谮。王敦忌功。将我左迁广州。天各一方。地悬万里。经文纬武。虽无鼠雀狐豕之虞。孽子孤臣。却有廊庙江湖之感。昨接邸报。见王敦罪状。刘刁勤兵讨贼。又闻温太眞极陈逆衅。郗道徽还军请讨。吾想他两个。一则久侍幕僚。属以咽喉之任。一则垂情桑梓。荐居台辅之司。然且心忧军国。义绝友朋。况我前遭沮谪。已开并立之仇。兹遇无将。应有勤王之责。不免唤集僚佐。誓戒军旅。往建康走遭则个。叫左右传下号令。分付各营将官听点。〔众上〕众将官叩头。〔生〕起去。〔众〕嗄。〔生〕众将官。吾闻君父之仇。不共戴天。乱贼之党。力能则讨。故田常谋弑。孔子尙有沐浴之朝。董卓废立。诸侯并兴合从之旅。孔子异国大夫。列侯汉末郡守。旣无讨贼之权。又乏兵车之卫。犹然汲汲皇皇。席不暇暖。今王敦以本朝逆臣。下官又叨军旅重寄。岂可坐视一方。按兵不举。快齐集三军。兼程应援。以尽臣子之情。众将官俱要听我号令。〔点介〕水军头领彭世。〔外〕有。〔生〕听我分付。</p><p>【好事近】你战舰树旌帆。万艘舳舻须选。水犀十万。人人出没深渊。游泳几年。今朝要把勋名建。摇兰桨鼍隐波宫。舞桂檝龙潜海殿。<br> 〔外〕得令。〔生〕马军头领李千。〔末〕有。〔生〕听我分付。</p><p>【前腔】廐马久调闲。千骑龙媒须选。滚尘逐电。人人跃水踰山。控驭几年。今朝要把勋名建。披玉勒云锦成羣。饰金韀月光匹练。<br> 〔末〕得令。〔生〕步军头领袭登。〔小丑〕有。〔生〕听我分付。</p><p>【前腔】组练倍精严。奋击苍头须选。攻城掠阵。人人贾勇争先。你操练几年。今朝要把勋名建。衽金革虎豹同威。仗刀兵貔貅齐健。<br> 〔小丑〕得令。〔生〕军粮督护殷羡。〔小旦〕有。〔生〕听我分付。</p><p>【前腔】军以食为天。万斛刍粮须挽。木牛流马。先年故事堪传。你度支几年。今朝要把勋名建。士宿饱倍激死绥。马坚肥转加捷战。<br> 〔小旦〕得令。〔生〕号令已齐。明日到大教场中排列。祭吿军牙六纛之神。卽便行师。如有违令者。军法从事。决不尔贷。〔众〕得令。</p><p>【尾声】〔合〕五羊誓戒军容显。明日裏急驾征帆。协力锄奸奏凯旋。<br> 东粤符膺数载余。远提虎旅赴京畿。<br> 誓擒奸宄昭王法。不枉修途缮义师。</p><h2 id="第二十八出-梦日环营" tabindex="-1"><a class="header-anchor" href="#第二十八出-梦日环营" aria-hidden="true">#</a> 第二十八出　梦日环营</h2><p>【窣地锦裆】〔净上〕重扬虎旅薄京营。怎奈时乖病见侵。靑囊秘术总无灵。且坚壁台城候体平。<br> 花正芳时遭雨打。日当昼处被云侵。不如意事常八九。病龙应自沮飞腾。自家官居上相。荣承衮冕之华。统挕军州。势压鳌图之贵。阳名入觐。阴索禅文。借武仲据防求后之余谋。祖操莽废君篡位之故智。奈何精神耗于计术。心力竭于图维遂致身遭病疚。祟入膏肓。腠理之疾难调。轩岐之业未奏。秦越人空投药剂。薛夜来枉费神针。然恐军中侦探。或生懈弛之心。阃外谍闻。致起反戈之变。以此伪云痊可。勉强扶病视师。朝来调度过劳。顿觉身子疲倦。不免少睡片时。多少是好。〔作睡介小生扮晋主微服率众上〕</p><p>【玉胞肚】潜身出幸。绕敦巢周围候巡。觑奸雄坚闭军营。想应他束手成擒。我入朝指日诘戎兵。把逆贼尸膏衅鼓钲。<br> 【前腔】〔众〕鸾舆跸警。御六飞亲巡叛营。仗皇灵一怒民安。藉臣邻肆伐威■〈忄夌〉。这厮不知分量逆龙鳞。譬似投火飞蛾命必倾。<br> 〔下净惊起四顾介〕咦。</p><p>【窣地锦裆】呻吟病体梦还醒。忽见红日曈曈照满营。莫不是将登日毂兆先征。且住。只怕大驾亲来觇壁屯。<br> 叫左右。快请钱老爹来。〔丑上〕</p><p>【前腔】多年帷幄列簪绅。颛候主帅龙飞我望国勋。他连朝病势渐加增。想是福极灾来悔暂侵。<br> 大丞相。钱凤参见。〔净〕起来。〔丑〕丞相。朝来病体如何。〔净〕世仪。病势有增无减。争奈没个好医。昨日分付寻那郭璞问卜。可曾寻得么。〔丑〕已着人去唤了。〔净〕世仪。还有一件。我方纔身子困顿。假寐片时。梦见赤日环绕军营。莫不是黄须鲜卑儿到此。你快与我统领一彪人马趱上。倘或果然是他。要入营中。逼他禅位。这上门买卖。却不好做。〔丑〕领台命。〔下卒〕郭璞唤到了。〔净〕着他进来。〔外〕大丞相。郭璞参见。〔净〕景纯少礼。〔外〕丞相。我郭璞困守衡茅。遗荣轩冕。垂帘卖卜。效汉世之君平。拂筴解疑。学楚江之詹尹。身虽溷居廛市。心实远游山林。理乱付之不闻。荣辱等于度外。固不能枕流漱石。友麋鹿而侣鱼鰕。然亦抱瓮灌园。揖淸风而邀明月。明公文高三事。武冠六州。雌伏雄飞。势旣杳隔。江湖廊庙。趣复不同。况郭璞识陋管窥。素未闲于军旅。才疎蠡测。更不熟于祯符。率尔宣召山民。第恐有污政府。〔净〕我非为别事。自从姑熟发兵。身子顿觉微恙。闻景纯善筮。烦布一卦。以决休咎。〔外卜介〕呀。此卦大是不利。易云。师出以律否臧凶。师出无名。事固不成。若依此卦。明公当及早收兵。倘背时起事。祸必不久。〔净〕唗。你狂口胡言。谤我大事。你旣云善筮。可曾晓得自家的命数么。〔外〕老夫久知命尽今日了。〔净〕我若不杀你。不准你的数。叫左右。快绑出去斫了。〔绑介外〕咳。处仲处仲。</p><p>【北油葫芦】想当初你兄弟相依侍帝庭。专征伐侵国柄。旌旗烈烈气棱棱。把君王威福凭伊逞。官僚进退凭伊命。那裏管忠良的屈不伸。奸佞的夤缘进。这时节太阿倒执无人问。尽道是王马共乾坤。<br> 〔净〕老贼。我那时节南征北讨。也有许多功业。况兼一门朱紫。并称三窟。那曾见亏负朝廷来。〔外〕</p><p>【天下乐】那些个三窟当年拥盛名。伶也么仃。异国飘零。他两个排墙压死捐躯命。你灶炀烟蔽日明。狐凭城恣火熏。每日价煽君权将朝纲紊。<br> 〔净〕老贼。我何曾紊乱朝纲。只是朝廷也不该疎我疑我。〔外〕咳。那圣天子呵。何曾要疎你疑你。</p><p>【那咤令】只为你跋扈的难摆开。把威权暂分。桀骜的难动摇。把兵符弃鎭。贪婪的难翦除。把荆扬远狥。眼前钉顷刻消。身底坐须臾稳。方保得安宁。<br> 【鹊踏枝】谁道你嗔疎逖弄刀兵。离紫塞犯神京。可怜那王气金陵。霎时间祸起兵争。无辜的把忠良陷阱。痛戴渊和周顗他两个一时倾。<br> 〔净〕这两个自作孼不可活。你管他怎么。〔外〕</p><p>【寄生草】你兵权重爵位尊。到如今将兵南指来轻作衅。全不顾臭名万载难羞忍。全不顾英雄四射难逃遁。你只图载高居重享鸿名。我道你临头祸到无头逩。<br> 〔净〕叫左右。快推出斩了。〔外〕</p><p>【么篇】我身遭蹇命合迍。分明是京房善易蒙顚困。分明是蔡邕饱学戕身命。分明公明神卜罹锋刃。我如今呵一灵含笑入丹丘。眼见你三魂被楚归尘坌。<br> 〔众推外下丑〕天下有这样奇事。果然是宫车远来。亲率数骑。绕营环视而去。钱凤极力追赶。奈少迟半刻。被他入城去了。〔净〕想必他的气数还未该绝。故梦见红日绕营。世仪。郭璞那老贼。方纔着他布衍一卦。被他数黑论黄。肆无忌惮。说了许多不吉之语。我一时不愤。将他杀了。〔丑〕杀得他好。杀得他好。丞相。这老贼隐居卜筮。谁知原以卜筮杀身。</p><p>【北赚煞尾】正是凶吉本无凭。祸福皆由命。念郭璞埋名卜隐。他哆口今朝还血刃。丞相。你奋英雄把社稷危倾。我勤忠荩敢惮劳辛。做你个擎天驾海臣。图一个功勋。那怕人讥哂。丞相。但愿你退灾星。早备黄袍去坐锦墩。<br> 〔丑〕几年卖卜立佳名。〔净〕今日胡言犯极刑。<br> 〔合〕世上万般皆是命。果然半点不由人。</p><h2 id="第二十九出-斩凤赎罪" tabindex="-1"><a class="header-anchor" href="#第二十九出-斩凤赎罪" aria-hidden="true">#</a> 第二十九出　斩凤赎罪</h2><p>〔丑上〕天有不测风云。人有旦夕祸福。自家追随王处仲这几年。专一承颜顺旨。阿谀逢迎。终日劝他行事。指望他做个皇帝。我就是开国元勋。谁想人有千算。天只一算。弄得事体七八停当。竟呜呼了。如今走了猢狲。叫我将甚么弄。他又没有儿子。将从子王应。矫诏拜为武卫将军。争奈这个东西。人不压众。貌不惊人。又是个抱不上树的猢狲。我前日曾与沈充面约。便宜行事。相倚为乱。不料沈充昨夜又被吴濡杀了。单单剩得老钱。孤身无助。独力难成。况兼平日口嘴尖酸。人多怪我。倘或帐下也有不肖之徒。要把我做个齐颈公起来。这个东道怎么做得。好生晕闷。不免假寐片时。再作理会。〔末扮力士持剑上〕</p><p>【缕缕金】乘黑夜入辕门。搜寻踪迹处跃靑萍。此是他卧所。急忙趋进。管敎妖蜮化为尘。堤防莫容遁。<br> 哎。你看这贼不知死活。还睡在这裏。待我叫他一声。老钱。老钱。钱世仪。〔丑惊介〕呀。周光。你为何到此。〔末〕特来与你借件东西。〔丑〕有的只管奉承。〔末〕怎么没有。〔丑作看介〕什么弓箭或衣甲。〔末〕都不是。要借你吃饭家火。〔丑慌跪介〕阿呀。周爷爷。周老爹。前日你的不用也是都督主意。与我钱凤无干。望乞饶我狗命。〔末〕钱凤。你平昔英雄那裏去了。〔丑〕呀。周老爹。前日都督在的日子。我是大王。你是小鬼。如今你拏了这件东西。我是小鬼。你是钟馗。望乞别寻头主。免劳下顾。〔末扯介丑〕四邻地方杀人介。救命也。〔丑奔向台下退缩躱介〕我如今做个请公入瓮。〔末向卓下取首级介〕阎王注定三更死。定不留人到四更。</p><p>【前腔】雠贼首已成擒。机乘天未晓出营门。前往陶温寨。将他贡进。借功赎罪恳容情。今朝祸根净。今朝祸根净。〔下〕</p><h2 id="第三十出-觖望招兵" tabindex="-1"><a class="header-anchor" href="#第三十出-觖望招兵" aria-hidden="true">#</a> 第三十出　觖望招兵</h2><p>【临江仙】〔丑上〕卫国功名成画饼。思量暗裏生嗔。妬功罔上太无情。吁天云路远。空自惜惺惺。<br> 入援功勋仗列侯。历阳沦落未蒙收。数奇李广情偏苦。功大淮阴志未酬。腰下靑萍空泽畔。鬓边白发已盈头。何时请剑除奸佞。始雪胸怀肮脏羞。下官自从王敦再叛。与陶士行温太眞等戮力勤王。翼戴晋室将谓功埓力均。报同赏一。如何彼皆地居重鎭。官加都督。独我老苏。位不过内史。郡不过历阳。把我偌大功劳。撇在脑后了。自古道杀人可恕。情理难容。兴言及斯。不觉发竖眦裂。这场大恨。何日可解。兀的不闷杀我也。</p><p>【五更转】忆逆敦颛兵柄。弄君权历数春。一朝解去。解去生惭愤。他鄙薄荆扬。栖迟州郡。负君恩倡逆变胎生衅。谯王殉难。周戴遭锋刃。国祚衰微。几遭顚困。<br> 【前腔】幸各鎭怀忠荩。共兴师讨不臣。他移屯姑孰。姑孰图侥幸。朝廷呵。反把他拜相封侯。露牙张吻。念区区受厚禄愿捐躯命。戮力勤王。也图个扬名姓。又谁知贼亮当朝。把我绩归灰烬。<br> 尝闻钟不撞不鸣。士不激不奋。当此天下汹汹。人情思乱。岂无鹰扬将佐。藏形草泽之中。虓阚英雄。伏迹戍囚之列。可与共图大业。互相肇造洪基。如古武臣张耳之流。英绛韩彭之杰。特患无以招聚之耳。我如今幸喜兵粮有余。只是人材不足。不免收养死士。招纳亡命。潜谋大举。有何不可。且待兄弟出来。与他商议召募便了。</p><p>【临江仙】〔净上〕七尺长躯雄盖世。胸藏胆智多能。怡怡兄弟控三军。阵云迷四野。将宿朗千营。<br> 〔西江月〕臂挽千斤琱弩。腰悬三尺干将。一声霹雳震天荒。那管长江吼浪。叱咤山川改色。喑呜剑戟生霜。威风凛凛阵堂堂。气盖凌云无上。自家苏逸是也。闻哥哥上堂。不免入见则个。〔见介丑〕兄弟。我因主少国疑。权奸窃柄。人心解散。乱在旦夕。况今兵精粮足。意欲收养死士。招纳亡命。以图大举。你的意下如何。〔逸〕哥哥。弟闻嬴秦失鹿。刘项争逐。王莽窃据。豪杰四起。今庾亮旣擅王莽之权。吾兄就行沛公之事。正所谓顺天者昌。识时者胜。幸速图之。毋失机会。〔丑〕兄弟。我一应召募事体。都托在你身上。〔净〕是。叫小校。快竖招兵旗出去。〔末〕自家名唤管商。一生本事高强。身谙一十八般武艺。手弄三十六路花鎗。探丸弄剑。赛过越客。穿杨百步。由基无双。向在芦苇行劫。今朝偶过历阳。见扯招兵旗号。特来投谒戎行。且莫说军前报效。先诓他一分衣粮。此间正是辕门首。不免再等几人。一同进去。〔小丑〕小子叫做任护。一生性格懒惰。使鎗便觉眼花。射箭那曾到垜。临阵好似倒窟拔蛇。收军浑如沿山走兔。分赏赐要占头功。领钱粮不时冒破。若然问我的手段何如。直良姜像个泥塑。今朝帅府投军。骗个头目做做。后来这些狗娘养的我的儿唉。任你踢鎗弄杆。武艺无双。先进寺门。还是我大。写单挂号。银子三钱五钱。拜见收伍。靑蚨千个百个。若然坏法查明。这桩买卖由他摆布。正是生杀虽是人为。吉凶自有天数。呀。夜眠淸早起。又有早行人。方纔扯得招军旗起来。又有一个汉子在这裏了。不免上前相见。同他进去。〔见介诨介门上报介净〕你两个是投军的么。〔应〕投军的。〔净〕叫什么名字。〔末〕小人管商。〔小丑〕小人任护。〔净〕有什么本事。〔末〕小人鎗使梨花铁杆。刀抡偃月钢叉。射鵰落雁箭惊鸿。谁比参停纵送。步类翱翔飞兔。骑如夭矫游龙。若还上阵显威风。那怕貔貅万众。〔净〕起来使家火。〔使介〕这汉子果然有些本事。发军政司上了面貌。军前听用。任护过来。你晓得什么本事。〔小丑〕老爷。若论本事。说不尽这许多。武足齐驱卫霍。文能并辔孙吴。胆包天地赛荆轲。蒯彻舌难及我。晨起饱餐馍馍。夜来满飮醍醐。从来嘴硬骨头酥。出阵汪汪汨堕。〔净〕胡说。起来使家火。〔使介〕一发不济。赶出去。〔小丑〕老爷。小的来时有路。去却无门。望老爷方便。〔净〕也罢。方纔扯起旗号。若不用你。阻塞了来路。你可会写字么。〔小丑〕苏黄米蔡虞褚锺王。那一家不会。〔净〕唗。又来夸口。旣会写字。也与他上了名字。发去抄写册籍。</p><p>【刬锹儿】〔丑〕英雄独占湖中地。畜藏招纳尽熊罴。军声一时沸。欢腾塞陴。〔合〕名期鼎彛。功镌带砺。阴养负嵎。需时敌忾。<br> 【前腔】〔净〕识时俊杰能逢几。弓藏鸟尽祸常罹。马失急收辔。骀衔免危。〔合前〕</p><p>【前腔】〔末〕九丘八索罗胸肺。长弓劲弩插腰围。从敎战功厉。天空鸟飞。〔合前〕</p><p>【前腔】〔小丑〕苏黄米蔡随君意。篆眞隶草任敎书。毛锥谩铺叙。威权怎如。<br> 〔合前净丑〕叫左右。下了招军旗罢。〔众应介〕</p><p>〔丑〕燕雀安知鸿鹄志。〔净〕侯王将相在人为。<br> 〔末〕阴求壮士屯麾下。定拟鸿勋四海知。<br> 〔小丑吊场〕好快活。好快活。我因会写这几个歪字。反占这许多便宜。正是塞翁失马。是祸是福。比下有余。将上不足。明日等这些不识字的狗娘养的来寻我上号。诈断他的脊筋便了。〔下〕</p><h2 id="第三十一出-惜阴投具" tabindex="-1"><a class="header-anchor" href="#第三十一出-惜阴投具" aria-hidden="true">#</a> 第三十一出　惜阴投具</h2><p>【临江一翦梅】〔外扮彭世末扮李千小丑扮袭登小旦扮殷羡同儒服上〕四境烽烟今暂妥。偷闲且出郊郭。戎衣尽卸跨鸣驹。步入亭阿。须罄欢娱。<br> 〔浣溪纱〕江上游人逐画船。泼堤春水望垂天。绿杨楼外动征帆。处世难逢开口笑。六么催拍盏频传。人生莫放酒杯干。〔见介外〕吾辈寅集辕门。共居壁垒。谊敦倚玉。情切同舟。一向南征北讨。鞍马勤劳。苦无片晷。以图眺览。今喜王敦已平。主帅移鎭荆州。刁斗之声已息。桑土之谋暂宽。趁此天气晴和。不免同上濯缨亭游玩片时。却不是好。正是白日莫闲过。靑春不再来。乘时须玩赏。莫待老来催。〔行介〕</p><p>【剔银灯】喜吾侪连镳江左。更幸値声稀枹鼓。携尊谩向亭皋坐。切莫负丸飞乌兔。江沱。还堪赏么。寻乐处方为丈夫。〔飮介〕</p><p>【前腔】把金瓯频斟白堕。捧雕盘羞陈果脯。瓮干谩向靑帘货。乐陶陶开怀倾吐。醍醐。还须有么。拚酩酊方为丈夫。<br> 〔外〕李兄。小弟一生吃不得闷酒。还寻件戏具消遣便好。叫牢子。左近有什么下酒的家火。寻两副来。〔卒下取棋上〕静算山川千里近。闲消日月两轮空。棋在此。〔外〕旣有围棋。请教一局。只管一子一杯便了。〔下棋介〕</p><p>【前腔】对楸枰把飞鸢敲布。费心机将重围点破。休夸动静方员赋。便国手安能无负。围棋。经传烂柯。识先着方为丈夫。<br> 〔外〕是我输了。取酒来我吃。〔末〕袭兄来请教一局。〔小丑〕小弟不晓得下棋。打双陆罢。〔末〕也好。〔卒〕战罢两奁收黑白。一秤何处有亏盈。〔取棋下换双陆介〕</p><p>【前腔】掷枭卢把门梁牢固。识形势屋胲成垜。单行失队遭折挫。纵五白难逃输数。樗蒲。呼雉转卢。掷百万方为丈夫。<br> 〔末〕是小弟输了。取酒来我飮一大觥。〔外〕李兄你不济。还待我来。正是凭陵大叫呼五木。祖跣不肯成枭卢。〔作摆介生暗上〕</p><p>【临江一翦梅】未雨绸缪坏牖户。苞桑患至无虞。怡堂燕雀乐何如。倘窃发疆隅。谁任铜鱼。<br> 〔众慌接介〕呀。方今君父蒙尘。疆圉日蹙。为臣子者。须当卧薪尝胆。带甲枕戈。为国家出一死力。排难解纷。故李牧备边。部下皆投石超距。去病骠骑。军中尽蹋毱斗鸡。盖居恒习筋骨之劳。斯临难励死绥之节。今诸君不能弯弧骤马。讲武励兵。却乃跣足蓬头。嬉游无益。吾闻围棋乃唐尧所作。以愚丹朱。樗蒲乃老子入胡所置。牧猪奴戏耳。幸速弃之。毋败公事。〔生取掷江介〕</p><p>【扑灯蛾】诸君呵。朝堂乏骏图。君父遭囚虏。何故不知几。犹事流连偷戏也。怕晏安鸠毒。一朝临难怎支吾。没来由光阴弹指成虚度。且把孽媒撇向大江波。〔众跪介〕</p><p>【前腔】狂愚识见疎。主帅须宽怒。努力奋雄威。忙把韬钤修备也。看攻围击刺。任他狡横尽诛锄。如今呵。闲心敢把光阴误。戎兵克诘定山河。<br> 〔生〕濒危军国似朝曦。何事男儿谑浪嬉。<br> 〔众〕从此须将筋力劲。莫敎警至悔时迟。</p><h2 id="第三十二出-苏峻倡乱" tabindex="-1"><a class="header-anchor" href="#第三十二出-苏峻倡乱" aria-hidden="true">#</a> 第三十二出　苏峻倡乱</h2><p>【满江红】〔丑上〕北地英雄。期掀揭致身南国。持节钺弹压淮西。宣威江北。护国奇功蒙蔽尽。司农内召藏机密。〔净〕我待提兵踏破覆舟山。心方释。<br> 哥哥。苏逸参见。〔丑〕兄弟到来。兄弟。我十年仗剑仕东吴。静鎭湖中卫上都。祇恨丰功遭摈斥。要将权首血锟铻。自家官居内史。地任历阳。拊循训练。鱼肠之剑三千。纳叛招降。燕颔之雄五百。甲精器利。贯朽粟红。兵诵吉申。民歌召杜。桑麻锄影。溶溶月照军营。桃柳抽芽。荡荡风吹画戟。前日王敦谋乱。协戴有功。指望露布夕陈魏阙。征书朝贲辕门。尀耐庾亮这厮。白面书生。少不经事。任裁喜怒。弄幼主于股掌之间。变乱恩仇。擅威福于朝廷之上。顷来因我怀忿。屡屡召还。见我不从。假意内迁我大司农。实欲解我兵柄。然后渐加谋害。吾想起来。我苏峻犯了何罪。把这性命送在你这狗的子手裏。如今见不受诏。他必以逆命为辞。前来拘执。我能山头望廷尉。不能廷尉望山头。算将起来。兄弟。我想先下手为强。不如统领精兵。以诛逆亮为名。杀向建康。有何不可。〔净〕哥哥兵精粮足。上前有功。就此起兵前去罢。</p><p>【四边静】〔丑〕今朝快把兵戈集。长驱入京国。要斩贼臣头。奋勇靖君侧。〔合〕喑鸣咤叱。靑旌画鹢。烽火蔽天红。功成胜赤壁。<br> 【前腔】〔净〕三军雄猛把鲸波吸。长弓射天窟。收拾晋江山。顷刻归肘腋。〔合前〕</p><p>恨小非君子。无毒不丈夫。<br> 全凭三尺剑。惊起万民呼。</p><h2 id="第三十三出-挥麈驱车" tabindex="-1"><a class="header-anchor" href="#第三十三出-挥麈驱车" aria-hidden="true">#</a> 第三十三出　挥麈驱车</h2><p>【临江仙】〔外上〕桀骜强宗图异变。鸱枭横集鸰原。森森林木虑亡猿。辕门闻化鹤。族属始生全。<br> 【前腔】〔净扮夫人上〕偕老齐眉欣遂愿。一鞍一马怡然。怀中兰玉梦无缘。螽斯今已矣。暮景倩谁怜。<br> 相公万福。〔外〕夫人拜揖。夫人。国弱宗强事可忧。〔净〕相公。妇随夫唱两绸缪。〔外〕今朝幸喜强徒翦。〔净〕他日还哀宗祀休。〔外〕画虎未成几赤族。〔净〕飞熊无梦抱深愁。〔外〕哎。有无嗣续皆由命。何必哓哓挂齿烦。〔净〕相公。你一向担烦受恼。今日为何这等喜地欢天。〔外〕夫人。我一向因处仲之变。虑恐波及。日夕担忧。今幸太平。暂尔请吿休沐。故此得闲暇在家。〔净〕呀。相公差矣。吾闻盗跖取人肝为昼餔。柳下惠不以弟故害圣。桓魋谋不轨而祸宋。司马牛不以兄故贬贤。都督虽是不臣。然各立门户。与相公何干。只是不孝有三。无后为大。独此一件。妾身好生担忧耳。〔外〕呀。夫人。乱臣贼子。何代无之。不幸近出吾族。所以纳闷。若乃伯道无儿。亦自天数。吾方幸家难旣除。国乱少息。与你安坐。不料你复絮絮叨叨。我想起来。向者你旣不能容留媵妾。今日就欲求继宗祧。这也迟了。嗟怨怎的。你听我道。</p><p>【山坡羊】苦伶仃难摆划的国计。乱蒙茸难补葺的时势。软迷离没发达的君王。力孤单没辅助的朝纲纪。我如今秉着一国的。安危怎措支。幸得狂亡家变方宁薙。夫人。我为国担忧。无儿曷虑。思之。心緖皇皇鬓已丝。凄其。成败茫茫事怎期。<br> 【前腔】〔净〕相公。我恨忙忙急递去的年岁。苦哀哀难排遣的情緖。杳沉沉无孕育的夫妻。虚飘飘没嗣续的孤身己。命数奇。从前事已非。你便做到三槐九棘究竟成何济。那些个茁茁兰芽。森森丹桂。嗟吁。魂梦中宵泪满颐。徘徊。船到江心补漏迟。<br> 相公。我和你久矣不到园亭。今日幸喜少暇。同到宝翰楼上一玩何如。〔外〕这到使得。〔净〕你看荒亭寂寞无人到。满地荆榛乱抓衣。〔做登楼望墙外介〕</p><p>【皂罗袍】〔净〕相公。阁外春明景丽。看王孙公子骏马驱驰。那壁厢呵。秋鞭宅宇笑声低。这壁厢呵。笙箫院落歌声细。呀。你看那壁厢又有一阵小孩儿来了。这是谁家子弟仪容整齐。随行逐队悠悠笑嬉。敎人搵不住腮边泪。<br> 相公。你看这几个孩子。仪容俊雅。举止安闲。必是宦家子弟。从不闻有那一位官僚住在近边。这不知是那裏来的。打从墙下经过。〔外〕夫人。你敢喜他哩。想着他哩。〔净〕相公。我家若得这样一个。也足慰我余生。焉敢望着这许多。〔外〕夫人。这也不难。你就要他一个。也使得。〔净〕呀。相公。你又说痴话了。别人家生的儿女。他爱如掌珠。怎么好要他的。〔外〕夫人。这也不难。待我明日螟蛉他一个与你便了。〔净〕相公。只怕他们不肯。〔外〕夫人。你还是眞心要他是假。〔净〕这个怎么是假。〔外〕夫人。我一向要对你说。怕你着恼。今日看你这般欢喜。想也不见怪了。〔净惊介〕怎么。〔外〕这几个孩子。你道是谁家的。〔净掇坐近问介〕呀。是谁家的。好好对我说来。〔外〕夫人。你不着恼。我方好说。〔净〕你说。我不恼你。〔外〕夫人。自那年处仲请我赏灯。令歌妓文鸾彩凤出来奉酒。见我无子。他收拾那边一所空房。将此二姬饰以遗我。方纔这几个孩子。正是他生的。我看你这等欢喜。我明日率他来见你便了。〔净怒介〕唗。老奴。我与你一世夫妻。将谓心孚意契。和鸣偕老。谁想你听信老贼。昧己瞒心。阴蓄妖淫。追欢别院。生男育女。背地成家。使我独自担忧。终朝凄惨。老奴。夫妻之间。如此相待。你干得好事。〔作扭介外〕这都是处仲误我。非干我事。〔净〕这老贼死得他好。死得他迟了。你也不该瞒我。兀的不气杀我也。〔作悲介外跪介〕夫人请息怒。这是下官不是了。</p><p>【前腔】我道你怜枝惜树。又谁知反激怒招非。夫人。望你霁威作喜莫嗔疑。管明朝齐遣乘鸾去。我与你双双交颈重谐伉俪。欣欣一榻卧起并依。再不敢春心别恋闲花地。<br> 〔净奔下抢食刀上〕老奴。你好好领我到那边去。我便饶你。不然。我就与你结果了罢。正是几年瞒背情偏毒。除非杀却恨方休。〔扭下旦小旦上〕</p><p>【绵搭絮】〔旦〕艳阳天气。乱扑柳花飞。倦绣停针。赢得恹恹睡起迟。髻儿斜闲倚庭除。听那莺啼燕语唤起闺思。鎭日裏深锁重门。到做了桃李春风墙外枝。桃李春风墙外枝。<br> 【前腔】〔小旦〕珠帘高揭。散步过窗西。笑捻花枝。惊得双双粉蝶飞。定何如搅起参差。似我长门寂寞别院栖迟。甚日得箕箒归家。不枉了铜雀春深锁二姬。铜雀春深锁二姬。<br> 〔合〕露湿桃花春殿香。月明歌吹在昭阳。似将海水添更漏。共滴长门一夜长。〔旦〕彩凤姐。我与你二人。自从都督送来。不觉又是十余年了。小星在序。空抱衣裯。箕箒未操。贯鱼徒列。天幸梦协熊罴。未尝专宠当夕。老爷呵或三日或五日过此一番。只是夫人利害。再不曾久停信宿。我和你怎得个出头的日子。如此困人天气。好生伤感人也。〔小旦〕文鸾姐。当初都督送来之意。只为他自家后边大事。恐怕老爷沮挠。要我和你在他面前赞扬。争奈事业未成。先归冥路。我和你不曾出得些小力气。也孤了他抚养教育之恩。〔外慌上〕不好了。不好了。快收拾行走。〔旦小旦〕呀。老爷为何如此慌张。〔外〕你二人不晓得。适纔夫人同我到宝翰楼上赏春。因见孩儿们在墙外戏耍。十分欢喜。我就说螟蛉一个。这也不难。因见他眷眷不已。我不觉把眞情露了。谁想他发恼起来。跑进厨房。抢了一把食刀。扭我同来要害你母子性命。如今我已着当直的将轿抬他。故意缓行。打前街兜转。我慌忙打后门出来报你两个。急忙到亲戚人家躱去。〔二旦〕天那。老爷你不要说便好。如今怎么样处。我两个又不认得路头。况且孩儿辈又在书馆。一时怎报得他来。〔外〕不要烦恼。孩儿我已差人去领了。你们二人顾得一辆小车在此。快趱行罢。行李也收拾不及了。</p><p>【香柳娘】〔外〕把巾车谩推。把巾车谩推。疾忙藏置。累累双颗璠玙器。带龙孙凤雏。带龙孙凤雏。前去觅安居。安居在何处。想今朝智疎。想今朝智疎。言出驷难追。空劳远奔避。<br> 【前腔】〔旦〕想夫人见迷。想夫人见迷。怒生嫉盩。森森诸子皆庭桂。枉持刀要害伊。枉持刀要害伊。闭隔数年余。妾身有何罪。〔外〕且将车快舁。且将车快舁。顾不得路崎岖。权且往求庇。<br> 【前腔】〔小旦〕叹连年受羁。叹连年受羁。方图脱离。今朝祸复萧墙起。痛儿曹何处。痛儿曹何处。火急觅相携。莫敎受狼狈〔外〕恨犊车故迟。恨犊车故迟。且把拂尘驱。免遭那虐恚。〔下净上〕</p><p>【前腔】你如今在那裏。你如今在那裏。不好了。不好了。惟余空居。那老奴呵。被他脱却金蝉去。我这怒怀怎舒。这怒怀怎舒。搥碎此家私。难出我心头气。快提刀急归。快提刀急归。欲待撇妖奴。情理怎生恕。〔下外上〕</p><p>【前腔】已安排另居。已安排另居。前来探取。想踏枝不着空归去。我如今回去呵。且从容劝伊。且从容劝伊。宛转自踌躇。莫敎后来悔。〔净〕看老奴已回。看老奴已回。是必见根株。方纔怒怀已。<br> 【前腔】〔外求介〕愿夫人降慈。愿夫人降慈。往非休记。暮龄无子休轻弃。〔净〕向来我原苦你无子。如今旣有这几个孩儿。却也是你家祖宗之福。只是你不该瞒我。你好好跪着招个不是。我便饶你。〔外跪介〕敢瞒心背伊。敢瞒心背伊。皇天必鉴知。阴殛遭残毙。〔净〕你旣能自知。你旣能自知。勉强且饶伊。子留母须去。<br> 〔外〕一任夫人主张。再不敢违命。〔净〕旣然如此。且饶你这老奴。</p><p>〔净〕五十无儿事可怜。终朝泪落夜无眠。<br> 〔外〕忍过今日狮儿吼。管敎骨肉永团圆。</p><h2 id="第三十四出-发兵助温" tabindex="-1"><a class="header-anchor" href="#第三十四出-发兵助温" aria-hidden="true">#</a> 第三十四出　发兵助温</h2><p>【小蓬莱】〔生上〕细雨梦回鸡塞。微风和满熊城。而今战斗。庙堂制胜。何必筹论。<br> 众将官叩头。〔生〕起去。化洽郊圻颂太平。军中刁斗静无喧。朝廷纵有奸雄扰。迢递疆场入卫难。下官自平王敦。除授荆州都督。士民怀旧。欢腾竹马之迎。法令一新。庆息鸣狐之警。尀耐宫车晏驾。不得叨陪顾命之班。髯鼎升遐。未克追随托孤之任。朝廷旣以我为外臣。我安能复代君为内虑。所谓君之视臣如手足。则臣视君如腹心。君之视臣如犬马。则臣视君如路人。理势自然。何足为怪。近日闻得苏峻因有功不报。觖望图变。吾想功固当议。君不可雠。所谓乱臣贼子。人人得诛。第朝廷旣无词遣之符。帅阃虑干擅动之律。只索静以待动。逸以制劳。且待声警。再作区处。正是投笔怀班业。临戎想顾勋。还应雪汉耻。持此报明君。</p><p>【前腔】〔末〕逆寇称兵起衅。缄书远叩辕门。乞师同援。愿祈戮力。齐赴京城。<br> 自家王愆期是也。奉元帅之命。远诣荆州。邀陶都督同赴国难。此间已是辕门首了。门上有人么。〔卒〕那裏来的。〔末〕江州温都督差官要见。〔禀介进见介〕江州都护王愆期见爷。〔生〕起来。〔末〕都督爷差小官启上爷。今苏峻倔强不道。桀骜无君。欲兴问罪之师。愿切同舟之义。特遣一介。奉约三军。望元帅星夜班师。长驱会合。救生灵于涂炭。免宗社于丘墟。冒死上陈。伏惟鉴詧。〔生〕吾闻君父之仇。不共戴天。你都督旣有赴难之心。我岂无入援之念。奈荆襄西滨临桂。南控黔滇。倘一撤鎭。则羌胡云扰。我难亲自勤王。只索遣一员骁将。统一枝劲兵。随你都督爷入援便了。传令叫众将官过来。今日欲拨一彪人马。与王督护前往江州。同温都督爷往建康。该那个値差。〔众〕督护袭登。〔生〕唤袭登。〔小丑见介〕袭登。你速领部下。选锋三千。随温爷讨逆去。〔登〕得令。〔生〕</p><p>【三学士】万乘銮舆蒙逆眚。诸藩义旅齐盟。袭登。你湘江倡率貔貅勇。建业还将豺虎擒。〔合〕指日功成。歌得胜。树奇勋。归故营。<br> 【前腔】〔袭〕仗剑辕门陪戟楯。何当鈇钺颛征。戎衣一着飮寒冰。看捷布三飞煦暖春。〔合前末〕</p><p>【前腔】奉命函书求并纼。喜先遣将宵征。你班师义激齐云艘。我露布驰归细柳营。<br> 〔合前先下生〕且住。今日之事。责不在我。方纔被他道了几句。就拨一枝人马。远赴三千里外。倘或师老财匮。辱命丧师。反损军威。不如遣一末将。速往追回。庶免忧疑。李千过来。你速赍令旗。追回袭登。毋得迟误。〔末〕得令。</p><p>【前腔】一旅旌旗方列阵。如何复督回营。他那裏驱驰转斗三千里。只怕追蹑空劳两月程。〔合前〕</p><p>〔生〕分军靖难出三湘。急遣追回免祸殃。<br> 〔千〕各人自扫门前雪。莫管他家瓦上霜。</p><h2 id="第三十五出-父子死节" tabindex="-1"><a class="header-anchor" href="#第三十五出-父子死节" aria-hidden="true">#</a> 第三十五出　父子死节</h2><p>【意难忘】〔末上〕怒发冲冠。奈痈疽未愈。裹痛攀鞍。城池今已破。栅守怎能全。〔眕〕持寸铁护家严。〔盱〕成败总休谈。〔合〕苦好一似螳螂奋臂。逞怒车前。<br> 堪舆有正气。聚则生英杰。为臣忠贵全。为子孝当竭。〔眕〕嗟哉。晋纲颓乱。贼相踵接。〔盱〕国破家与俱。兵疲将随折。〔合〕四顾不能支。相看泪成血。〔末〕自家中书令成阳公卞壸是也。官居一品。宦历三朝。法斁纲沦。每蓄素餐之愧。天倾地裂。常怀殉难之忱。逆贼苏峻。狼子野心。反颜仇国。前者幸退之于西陵渡头。今日复侵薄于覆舟山下。待欲全锋远避。则淸溪若破。宫阙蒙尘。将欲背城借一。则背疮未平。转斗不便。进退维谷。生死两歧。如何是好。〔眕盱〕爹爹。为臣死忠。为子死孝。孩儿兄弟二人。情愿同爹爹出阵。倘爹爹气力不加。儿辈当誓死搦战。万一不韪。父子相殉。何必多虑。〔内鸣锣介末〕孩儿。你听钲鼓之声渐渐近了。怎么好。</p><p>【胜如花】我只为纲常重。节操坚。况久乘轩服冕。只图个臣死君忠。谁道教儿罹亲难。顿敎人珠泪偷按。〔合〕料团圆今生已难。要重逢除非九泉。拜吿苍天。拜吿苍天。愿我阴灵休散。凭浩气与他鬼门厮战。痛哀哀骨肉含寃。痛哀哀骨肉含寃。<br> 【前腔】〔眕〕君恩厚。父命邅。顾不得慈闱冷暖。休指望膝下承欢。今日裏军前别面。不由人不相看心颤。<br> 〔合前〕爹爹。你看军马杀过淸溪栅来了。</p><p>【前腔】我年方龀。髻尙鬟。闻四下军声惊汗。爹爹。道不得子孝亲宽。哥哥。那些个兄酬弟劝。何日报双亲恩眷。<br> 〔合前峻领众对阵介末〕苏贼。我与你同事先皇。官居内史。朝廷有甚亏负你。今日造此逆天大罪。〔丑〕卞大人。我与你昔日彭城相会。同渡淮南。并辔东朝。淸夷皇路。指望分茅胙土。拜将封侯。奈谗臣庾亮。自恃肺腑之亲。欲加屠戮之惨。我今日此举。非关问鼎。岂是谋王。只欲扫除君侧之奸。明正宫闱之乱。前日西陵一战。被你挫辱吾师。今日打从覆舟山而来。为何又阻绝我去路。当年共事之情。也顾不得了。〔末〕休得闲说。快带马来。</p><p>【泣颜回】苏贼。你作恶罪弥天。弄兵戈直犯金銮。狰狞反噬。誓将伊血肉噉脔。〔丑〕你要杀我还早哩。〔末〕我心头火燃。料孤身父子难相扞。拚得个血污秦川。又谁望奏凯回旋。〔战被杀介〕</p><p>【前腔】〔眕〕堪怜。老父遘凶残。我雠不共戴敢望生还。兄弟。我与你投矛血战。须当努力加鞭。〔盱〕哥哥。我家亡国顚。念君亲须做个英雄汉。秦淮渡父子同归。秣陵关忠孝偕传。<br> 〔双战被擒介〕逆贼。你害我父亲。又擒我兄弟。恨不得斩汝万段。以谢先人。只求速死。与先君一处。〔丑〕唗。黄口孤儿。辄犯敢我。叫左右推去斩了。〔眕盱〕</p><p>【尾声】丹心报国污雠剑。覆舟山三忠并显。管取靑史标名教人作话传。<br> 父子精忠铁石坚。今朝骈首赴黄泉。<br> 愿将深恨阎浮诉。早磔奸雄恨始安。</p><h2 id="第三十六出-太眞借饟" tabindex="-1"><a class="header-anchor" href="#第三十六出-太眞借饟" aria-hidden="true">#</a> 第三十六出　太眞借饟</h2><p>〔小生上〕三尺龙泉腰下悬。两行玉筯洒征韀。英雄空有勤王志。食尽兵疲讨贼难。自家率众七千。远离江州。相持已久。糗糒俱完。闻陶士行舟师远来。颇有余米。早间差王愆期往彼贷借。怎么这时候还不见来回话。正是军士虽无脱巾之呼。下官窃有庚癸之虑。好生纳闷也。</p><p>【缕缕金】〔末上〕求饟米到陶军。船中虽尽有不通情。顚激他心恼。旋师西逩。空函反报故人缄。调饥怎生忍。调饥怎生忍。<br> 〔小生〕王愆期回来了。〔末〕小官回来了。〔小生〕陶爷怎么说。〔末〕陶爷说多多拜上老爷。粮米虽有只彀自家军用。难以贷借。小官再四传老爷恩命。求济缓急。陶爷发怒起来。就欲班师西去。因此小官就回。特来禀复老爷。〔小生笑介〕有这样事。快打执事。我自家到陶爷营中去。</p><p>【前腔】勤国难济时屯。军中须应援要同心。借米因挑怒。必遭讥哂。忙将利害豁迷襟。同舟莫开衅。同舟莫开衅。〔下生上〕</p><p>【凤凰阁】舳舻远进。巨万雄兵列阵。探来诸鎭尽逡巡。且把归帆西整。我丹衷已尽。便戮力勤王有几人。众将官叩头。〔生〕起去。猎猎旌旗映石城。森森舟楫列江濒。人人尽道勤王室。江上何曾见一人。自家前日因太眞道徽相约会兵同进。与逆峻相持。许久不决。闻得他们将老兵疲。使我独当一面。胸中已自怀疑。适间太眞复来请粮。吾想有卒无粮。虽有忠勇之兵。焉能枵腹而战。我若分粮与之。倘或旷日持久。我兵食尽。向谁求赈。度此事势。一旅孤军。料难有济。不若旋师返旆。以保万全。众将官意下如何。〔末小旦〕毛宝殷羡启事。宝闻辅车相倚。唇亡齿寒。同舟遇风。胡越互救。温将军旣与主帅同赴国难。则温将军之士卒。卽主帅之士卒。主帅之粮米。卽温将军之粮米也。旣云戮力。岂可异心。处己有余。视人不足。愿主帅筹之。〔小生〕忙将利害豁迷襟。同舟莫开衅。同舟莫开衅。<br> 〔众〕此间已是陶爷营前了。〔小生〕快通报。〔报见介小生〕陶兄。足下以盖世之雄。拥荆湘之重。兵食甲于寰中。忠义闻于海内。小弟与道徽力弱兵微。以吾兄素有为国之忠。故不惮千里之遥。缄书劝进。陈兵江上。同会石头。以图必克。承吾兄前遣袭登应援。寻复召还。兹因弟处贷粮。又欲还鎭。勤王之命旣弛。忠义之心安在。峤闻师克在和。古之妙用。峤等与兄。同受国恩。事若有济。则臣主同祚。万一不捷。亦当奉身以谢先帝。况今事势。实难旋踵。譬如骑虎。安可袖手。公若独返。沮众败事。峤等虽懦。义旗将回指于公矣。莫谓温峤今日不言也。〔生〕温兄。小弟以先帝临终。不预顾命。将谓疆埸外臣。不敢越俎。前因吾兄反复索兵。故先遣督护袭登策应。小弟卽戎服登舟。昼夜兼程而来。今与逆贼相持日久。见各营食尽力疲。事难犄角。将谓来此一番。亦足以报先皇于地下。故不若西归。无损声名耳。吾兄请自三思。〔小生〕呀。陶兄差矣。</p><p>【狮子序】我频年见国势倾。念王臣蹇蹇当同心狎盟。那曾见坐视不报君恩。〔生〕小弟屡立战功。报君之心。已克尽矣。若论那荩臣的忠耿。须当虑社稷。保河山。誓捐糜死而无恨。〔生〕温兄。当此之时。还是身名两全的好。〔小生〕呀。陶兄。那些个见危授命。取义成仁。<br> 【太平歌】〔生〕温兄。我当初膺秩峻。只望立荣名。谁想道连年遭祸衅。〔小生〕朝廷畀兄以督抚。封兄以彻侯。报功可谓不薄了。〔生〕我几年间衽甲安边境。不能勾禁闼承遗命。〔小生〕这个也非有他意。只因兄边疆事重。不敢轻召。〔生〕旣道是职守系边庭。今日裏只索暂回营。<br> 〔小生〕陶兄。这一发不是了。</p><p>【赏宫花】你言词缪昏。敎人不忍闻。那朝廷呵。总把你勋名负。终要尽丹心。况朝廷又不曾负你。你如今只管要回去。只怕一旦义旗齐向指。可不枉了你半生名节几年勤。<br> 〔生〕温兄。小弟一时迷误。赖兄明训。顿感我心。</p><p>【降黄龙】分明我堕久迷津。掇醍今朝愿随鞭凳。我■〈嬴，纟代女〉粮赍饷。管与你齐心共灭长鲸。〔小生〕果然如此。仁兄名并天壤。勋高日月。岂不善始善终。保全功名。〔生〕沈吟。便捐躯相殉。也与卞望之父子同游于地下了。比着他叛国的枯骸朽骨还馨。〔小生〕陶兄。方今之势。以顺讨逆。如以石投卵。宁有不济事者。〔生〕仁兄。那时节麟阁叙名合镳同炳。<br> 〔小生〕小弟就此吿别了。〔生〕少停就送粮米过来。正是今日得君提掇醒。免敎人在暗中行。〔小生别下生〕殷参军。查军中还有多少粮米。〔小旦〕还有八百余石。〔生〕旣如此。快将三百斛送温爷营中去。</p><p>【大圣乐】〔小旦〕兵家事胜负难分。要和衷竭力攻进。若方圆枘凿相纷兢。急难裏怎支撑。今日主帅把这米送与温爷。正是扶危济难恩相顾。他感德衔恩意自倾。〔生〕你去多多拜上温爷。我明日水师直抵石头。温爷与各位爷可领步兵从白石垒南上。幷力夹攻便了。〔小旦〕理会得。六师夹阵。管敎他齑身粉骨藁首王城。<br> 今朝推哺送温营。管取三军喜气生。<br> 惟有感恩幷积恨。万年千载不成尘。</p><h2 id="第三十七出-彭李脔峻" tabindex="-1"><a class="header-anchor" href="#第三十七出-彭李脔峻" aria-hidden="true">#</a> 第三十七出　彭李脔峻</h2><p>【丑奴儿令】〔丑上〕图王定伯称英杰。谋动干戈。搅乱山河。管取威灵握帝符。〔净〕江南自古繁华地。造就雄图。唾手归吾。不枉功成万骨枯。<br> 哥哥。甲胄在身。不能施礼。〔丑〕兄弟。我自从起兵以来。攻城略地。所向无前。斩将褰旗。遇战必克。卞壸战死于淸溪。桓彝捐生于宁国。建康一入。天子劫迁。官寝震惊。羣僚拱手。眼见晋室山河。归吾掌握。争奈各州兴狐兔之悲。使我孤军蒙腹背之敌。汝可率任护前拒白石。我自率韩晃到石头。与陶侃相持便了。叫众将官就此拔营。分兵前去。〔净领众上〕</p><p>【对玉环】筛鼓鸣锣。长驱迎黠奴。跨马挥戈。炰烋心胆粗。腰下挂锟铻。旌旗翻似火。臂挽雕弧。櫜盛乌角。玈箭簇飞狐。箶盛金仆■〈釒辜〉。<br> 【淸江引】英雄古来谁似我。快把江山坐。春风舞鹧鸪。夜月歌鹦鹉。那时节搂抱着玉人儿方厌足。〔下小生领众上〕</p><p>【大迓鼓】兵屯白石窝。焚舟沈釜。誓剿狂奴。安排伏弩沿山坞。休敎遁走复归湖。及早攻围。休得错过。〔下丑领众上〕</p><p>【对玉环】转过山坡。军声笳觱多。渐近城隅。锣声惊的卢。〔作卞父子阴灵上丑拜介〕阿呀。不好了。你看怨气薄金乌。阴兵怎逃躱。这云头裏边明明是卞家父子三人。率领阴兵击我。待我拜他几拜。卞大夫。愿你表表忠魂。今朝入紫都。赦我渺渺游魂。他年当结刍。<br> 【淸江引】当初指望登九五。错把兵威播。今朝力渐疲。马倦难相顾。只怕今日裏这场功没结果。<br> 韩晃。你看阴兵罩定。陶军声势又紧。如何是好。只得带领三军。趱行前去。再作计较。〔生领众上〕</p><p>【大迓鼓】我搂樯薄水涡。陈兵转斗。直指城郛。长江天堑今飞渡。试看一怒绩巍峨。及早攻围。休得错过。〔生众下小生领众遇净上战介净走下小生众〕及早攻围。休得错过。<br> 〔下生部将彭李与峻三战峻马踬被戮介生小生外末会师生〕温大人。下官率领水军。□流而上。直薄石头。与逆贼连战。陡遇马踬。被小弟部将彭世李千射杀。脔尸焚骨。如今传首入城。但渠魁已得。不知大人可曾得他余党。〔小生〕下官遇了苏逸。战不上三四合。被他走了。枭贼已擒。余党何虑。譬之痈疽旣愈。疥癣不足为疾。明日吾辈还须入城面君。仍备牲礼致奠望之父子。然后收军回鎭便了。</p><p>戮力勤王靖逆氛。今朝脔磔慰重冥。<br> 洁牲祭吿陈哀悃。不枉当年交与情。</p><h2 id="第三十八出-蒋山致奠" tabindex="-1"><a class="header-anchor" href="#第三十八出-蒋山致奠" aria-hidden="true">#</a> 第三十八出　蒋山致奠</h2><p>【金珑璁】〔生上〕么■〈麻外骨内〉膏釜鼎。敉宁殊快忠魂。敶楚些。吊幽冥。〔小生〕一门均死节。谁似尔名馨。焚一陌。诉衷情。<br> 〔生〕一着戎衣破逆腥。谩陈肴醴吊亡灵。君臣义重敦三节。父子恩深殉九京。〔小生〕累累白骨埋山足。隐隐封丘绕水濆。〔合〕人生自古谁无死。留取丹心照汗靑。〔生〕温兄。小弟自避难过江。委身先帝。那时羣英济济。并处藩僚。周伯仁愤激匡时。共洒新亭之泪。卞望之忠怀捧日。已符郭璞之占。那时峻逆未彰。相随在坐。不料时移物换。佞着忠分。伯仁寃戮于权敦。望之战毙于逆峻。叹光阴之如驶。悲世故之顿殊。回首追思。可胜悲悼。〔小生〕陶兄。小弟冀北驽骀。燕南钝石。少游靑海。得识二兄。偕济彭城。复逢苏峻。四人同渡。一体希荣。彼皆共仕于东朝。弟独北归于越石。后因刘公遭难。登进无阶。腼颜立权敦之门。假意为心腹之契。幸逢倾盖。与仁兄刎颈交欢。得并分符。控江湘犄角相顾。怀往时之共事。朋友情深。嗟今日之相离。存亡感切。第望之东鲁鸿儒。晋朝梁栋。为先王之从事。居今上之台司。将谓名高八座。可享钧轴尊严。不谓变发一朝。竟膏奸邪碪斧。父子死于非命。忠孝萃于一门。歌楚些以泣湘灵。徒怅汨罗之自溺。唱蒿里而悲义士。空嗟海岛之轻生。致使杳杳幽魂。一陌纸钱何有。累累孤冢。四时荐享无闻。昨承相约往蒋山吊奠。彼此已遣人备办牲礼去已。就此同往何如。</p><p>【六犯淸音】金陵城陷。长干途冷。怅望人烟寂静。六街三市。敎人触目悲惊。〔梁州序〕桃叶空鱼渡。靑楼罕凤音。〔桂枝香〕抛珠泪湿袖襟。蒋山遥指望中蹲。〔排歌〕他那裏泉台永隔徽音杳。好教我庙貌空瞻惜友朋。〔傍妆台〕驱车将近。山陬遄临。阴风惨淡留余恨。〔皂罗袍〕痛伤情。一坏黄土。高冢卧麒麟。<br> 〔黄莺儿〕〔众接介〕祭礼可曾完备了。〔众〕完备多时了。〔生小生〕快把酒来。</p><p>【前腔】杯倾■〈酉灵〉醁。盘盛鱼脡。酹滴重泉幽境。宠灵辽邈。幸原黎稷惟馨。一束刍追古。三尊礼备今。望之。你忠和孝死胜生。芳名应并此山存。我两人呵。披衷吿语情还咽。那逆贼呵。磔首脔焚你怨已伸。鹤归华表。云散楚岑。愿祈肸蠁通神榇。沥丹诚。两行玉筯。血染杜鹃深。<br> 【前腔】卞兄。你东齐翥凤。熙朝雄骏。远渡淮淝翔仞。十年莲幕。幸随潜邸飞腾。八座沾恩命。三台躐要津。怀君国耻苟营。捐躯死国一身轻。望之。你臣因主辱身甘殒。你那令郞呵。子为亲亡目不瞑。双双图报。两两就擒。蓬蒿满眼三丘并。事须明。一封丹诏。有日贲坟茔。<br> 【前腔】林鸦归噪。山禽翔影。落日苍茫鹫岭。徘徊泣别。几番举足还停。〔生〕我楚水舟轻荡。〔小生〕江州马乱鸣。相辞去各转程。何年重吊此佳城。〔生〕卞兄。我怎能勾新亭再得同游衍。〔小生〕怎能勾淮甸同舟返故城。浮生如寄。悲死涕零。哀猿肠断难经听。急须焚。靑蚨一陌。聊尔罄平生。<br> 【尾声】松楸展拜回军省。明日双开舴艋。江上风帆带雨淸。<br> 〔生〕小弟久不回舍。况荆室小儿又侨寓庐江。如今便道挈领。展拜先茔。卽便赴任。经从贵治。再图相叙。</p><p>一杯此日奠忠灵。追忆当年共事情。<br> 荒坵洒泣添惆怅。千里关山空月明。</p><h2 id="第三十九出-庐山会合" tabindex="-1"><a class="header-anchor" href="#第三十九出-庐山会合" aria-hidden="true">#</a> 第三十九出　庐山会合</h2><p>【哭岐婆】〔旦上〕新篁风细。么荷香递。临门凝睇。望郞车骑。深林啼鸟唤幽思。西飞白日绳难系。<br> 【前腔】〔小旦〕椿庭遥离。萱闱怎弃。两情萦系。田园荒废。何年飞捷返乡闾。夫妻母子重相聚。<br> 孩儿。自从你父亲去后。荏苒光阴。倏忽数载。前日王敦庾亮钱凤被戮。你父亲忌功远谪。这一椿寃抑到也出得气了。只是苏峻谋叛。骚扰地方。称兵向阙。人民逃窜。鸡犬不宁。你父亲又不在家。兵燹之困。如何是了。〔小旦〕母亲。闻得各鎭都督。戮力勤王。料必爹爹也在裏面。孩儿已着陶旺打探去了。就便道回来。也不见得。〔旦〕</p><p>【十样锦】〔绣带儿〕才郞去。云鬟倦理。几年竟杳归期。纵不能五马荣旋。为甚无一纸音书。〔宜春令〕〔小旦〕旖旎。望悬悬鎭日攒眉。顿敎人寝忘餐废。禁不得没情没緖。远怀难憩。〔降黄龙〕〔旦〕记当时执手临岐。送别丁宁。教他把扊扅休弃。如今呵相抛如许。想合受凄凉。是我运蹇时低。〔醉太平〕〔小旦〕凄其。几回玉筯暗偷垂。怎知他近来康履。总然是身安体豫。其如我定省凊温无地。〔浣溪纱〕〔旦〕天际雁。水底鱼。谁阻绝羽杳鳞稀。常时飞梦到天涯。荒村犬吠惊觉起。〔啄木儿〕〔小旦〕触物增悲。见林杪反哺乌栖。羔羊跪乳邻家地。如将我闷怀提语。觑斑衣冷落庭除。望白云神驰天际。〔鲍老催〕〔旦〕念兹在兹。丛林懒扳连理枝。花笺怕写离恨诗。空嗟怨。枉太息。难欢聚。便有织锦回文欲寄凭谁。〔上小楼〕〔小旦〕咱母子形孤心碎。他雄材任展舒。勤王敢后各藩师。肯念家人恋系。把赤胆少浑躇踌。〔双声子〕〔旦〕情难尽。心长逝。何日裏思方替。〔莺啼序〕〔小旦〕金钱问卜全无些灵意。又怎凭灯鹊龟蛛。诸般可疑。望凯歌声奏。未审何时。<br> 【尾声】荒斋对忆劳魂虑。嗟我遥瞻云树。专望长须报喜回。〔末上〕</p><p>【霜天晓角】军功懋着。旌节还乡里。十载勤劳王事。今朝卤簿充闾。<br> 夫人。大爷。陶旺叩头。〔旦小旦〕老爷的信息怎么样了。〔末〕夫人大爷听禀。小人自那日出门。隔江打探消息。正遇着一伙军士。问他苏峻下落。说苏峻被陶都督部将彭世李千乱箭射死。磔尸分功。各位都督往京见驾。奏凯班师。老爷也卽日到家了。小人先来报喜。还要到江上迎候老爷。〔旦小旦〕谢天谢地。〔旦〕孩儿。我在裏边收拾。你可着陶旺打扫前边。就去迎接父亲。〔小旦末〕晓得。〔同下生〕</p><p>【前腔】故乡何处。久别迷归路。幸忝元功欣首竖。今朝荣返吾庐。<br> 虎帐牙旗拥上游。安危须共主君忧。窦融表已来关右。王浚军宜次石头。釜底鲸鲵封两观。槛中鹰隼泣三秋。将军此日承恩眷。且向江浔问故丘。下官自从那日离家。誓图尺寸。不想今日功成名遂。得列王侯。便道归家。挈领家小。同诣荆州。且喜已到庐江地方了。叫众军校。此处地方烦苦。且系桑梓近地。不许骚扰生事。违者捆打一百。〔众应介生〕打过职事。〔应下旦小旦见介〕</p><p>【金菊对芙蓉】〔生〕夫人。我虎帐图功。鸳帏久遰。囊闲绿绮尘披。〔旦〕相公。频劳梦想。今日裏再覩威仪。〔小旦〕相逢喜剧。浑如梦寐。胜获璠玙。<br> 〔旦〕相公。你把一向在外的功绩风景。说与奴家知道。</p><p>【玉山颓】〔生〕夫人。我一从分袂。到东朝叨膺佩琚。仗斧钺平戢蛮夷。恨权敦妨功生忌。交南远莅。总有音书难递。〔合〕幸逆谋旋着。我急兴师。削芟余党报彤墀。<br> 【前腔】奸雄旣劓。跨荆湘荣专一隅。正狼烟静息无虞。忽苏峻狂谋重炽。称兵内指。各鎭勤王踵至。<br> 〔合前〕夫人一向抛撇在家。并无一人来往。你且与孩儿把家庭事体试说一番。〔旦〕相公。你听我道。</p><p>【玉交枝】遭时不遇。痛连年艰危怎支。我丝麻手绩充粢炊。与儿曹形影相依。相公。临风泪洒枉交颐。寻常屈指何时置。算如今离愁尽除。方免得终朝怨啼。<br> 【前腔】〔小旦〕爹爹。靑灯愁緖。伴萱堂把残编卷舒。牛衣对泣嗟无计。几番泪渍衣襦。爹爹。我道服劳视膳孝犹虚。朝经暮史成何济。喜如今骨肉俱齐。但愿得欢同百岁。<br> 【尾声】〔合〕悲离欢合人常事。问勋业从来有几。始信牛眠荫果奇。<br> 夫人。一向不曾到母亲坟上一看。明日还归故里。展拜先茔。兼访范公路。以表故人交情。</p><p>几年流落在天涯。今日功成返故家。<br> 试看墓木今何似。翠柏苍松长物华。</p><h2 id="第四十出-官诰荣封" tabindex="-1"><a class="header-anchor" href="#第四十出-官诰荣封" aria-hidden="true">#</a> 第四十出　官诰荣封</h2><p>【夜行船】〔末上〕北讨南征功业遂。恩荣指日贲临阛阓。紫服飞鱼。貂冠玉佩。不枉英雄盖世。<br> 数载别乡闾。今朝返故居。城郭犹如昨。人民半已非。苔封荒径合。尘网画梁低。一番新整顿。光彩灿朝晖。自家陶旺是也。我老爷功成名遂。衣锦还乡。先着我回来修理打扫伺候。闻得本县准备人夫各役沿江迎接。想卽到家也。</p><p>【前腔】污马盟书藏玉匮。而今初服得遂翔回。〔旦小旦〕松菊犹存。枌楡未改。喜快生平志气。<br> 〔千秋岁〕〔生〕故园衰草。今日重还到。尊俎上。英雄表。金汤生气象。冠盖荣封诰。人世裏几回兴废都难料。〔旦小旦〕莫说韶光老。谩把金尊倒。今非昔。功名好。从容谈笑裏。整顿乾坤了。愿世世恩光尽沐中书考。〔生〕夫人。今日还乡。比前日出门的风景。大是不同了。皆赖天地祖宗之佑。我与你拜谢一番。</p><p>【园林好】〔生〕感天地神明护培。感父母泉台默持。念陶侃功成身退。今日裏得回归。今日裏得回归。<br> 【前腔】〔旦〕我生长在草舍茅茨。今被服龙章凤帔。不枉了流离顚沛。喜今日得同归。喜今日得同归。<br> 【江儿水】〔小旦〕臣节须当靖。君恩不料亏。扬名四海时艰济。鞠躬尽瘁王臣志。时危方显忠和义。自古安邦频厉。〔合〕今日裏昼锦荣归。管取名垂百■〈礻冀〉。<br> 【前腔】〔末〕门焕黄金阀。身披紫绣衣。看车塡马隘郊原蔽。元功已奏承明地。鸾书指日来云裏。谁说五侯专贵。〔合前〕</p><p>【五供养】〔丑〕我贫穷老妪。托在邻居。往日为依。欢闻归故里。欲叙旧相知。阿呀。夫人。夫人。〔旦〕呀。王妈妈。许久不见。这等老了。〔丑〕夫人。数载暌违丰致。遇家乡兵荒迭至。早是老身别时呵。栖身无定所。白骨半成堆。〔合〕幸遘光仪。不胜欢会。<br> 【前腔】〔旦〕王妈妈。自那日老爷呵辞家远离。我姑妇相依。全凭护持。仓忙分手去。未得效纤微。相公。前日婆婆病时。多亏王妈妈早晚奔波。此恩不可不报。〔生〕呀。下官不知。有失奉酬。叫陶旺取白金二十两。送与妈妈。深愧投桃报李。少资伊晨昏薪水。〔旦〕王妈妈。你受我一拜。〔丑〕阿呀。夫人说那裏话。折死了老身。夫人。蒙老爷这等厚惠。只是受之不当。〔旦〕莫不是嫌薄。请收了。〔丑〕这等多谢。老爷夫人褭蹏捐重惠。犬马怎偿伊。<br> 〔合前〕夫人。老身吿别。〔旦〕多慢你。〔丑下旦小旦下〕</p><p>【玉交枝】〔小生〕故人还斾。喜陈平不负无知。他鸿功已把旗常树。聊申燕喜庭除。〔丑〕老爷。那陶老爷呵。当年犹忆雪花飞。今日门盈驷马车。〔合〕方纔见天生大儒。方纔见皇家俊耆。〔报介接见介〕</p><p>【前腔】〔生〕范兄。我同心知契。感吹嘘得效驰驱。荷苍天不负封侯志。得尽心定难持危。〔小生〕你今朝仗钺凯歌回。看刻期颁诏皇恩至。<br> 〔合前小生〕陶兄。你把别后事情见教一番。〔生〕范兄。</p><p>【川拨棹】我自离家去。仕东朝居掾史。会蛮兵入寇边陴。会蛮兵入寇边陴。幸功成顚遭萋菲。〔合〕恨王敦嫉妬寄。谪南交魂梦迷。<br> 【前腔】肤功贲。调荆湘叨鎭莅。那苏峻呵。倚奸雄觖望兴师。倚奸雄觖望兴师。喜从容归吾削夷。〔合〕羡枭雄部下威。答朝廷还故居。<br> 【尾声】〔小生〕别离几载今欢聚。竚看凌烟标着。看桥梓恩荣尽锦衣。〔丑扮朝使上〕</p><p>【出队子】躬承朝议。跋涉程途江水西。金章铁券报功施。胙土分茅世世俱。试问当今豪杰有谁。<br> 〔报介〕圣旨已到。跪听宣读。制曰。朕闻烹巨鳖者鼎大于沧海。斩长鲸者剑倚于靑天。旣立异勋。勉膺殊宠。尔荆州都督陶侃。五山鎭地。一柱擎天。气压乾坤。量含宇宙。入居环卫。出拥旌幢。岁寒知松柏之心。国难见忠贞之节。敷扬淸政。水镜无光。吐沥赤诚。朝霞失色。先擒陈敏。后剿杜弢。万国安心。百蛮绕指。无愧文成之略。不让武侯之勋。朕以眇躬。谬膺大宝。方居襁褓。遽遘闵凶。羣小窥朝。元凶干纪。旣罪人之未得。斯会旅以徂征。迎敌鼓行。靡待前茅之侦。擒囚归报。遂成独抑之诛。华夷由是以知威。天地为之而卷祲。凯歌一奏。盟府交书。是用授尔官为太尉。仍封长沙郡王。都督八州诸军事。食邑五千户。立班少保。升爵元侯。增食邑于爰田。衍井腴于眞赋。倂为异数。用表宏勋。父陶丹祚国生贤。邦基永赖。母湛氏传家训子。桢干实崇。幷推锡类之仁。以隆不匮之孝。赠丹长沙郡公。湛氏长沙郡夫人。妻李氏内政允襄。无媿鸡鸣之警。子陶洪父书能读。堪称鹤和之贤。李氏封正一品夫人。陶洪授丹阳县尹。彭世李千渠魁歼殪。宜申斩将之褒。范逵豪杰荐扬。当受进贤之赏。应授世武卫将军。千昭勇将军。范逵豫章内史。于戏。见无礼于君。尔旣殚乎忠荩。归飮至于庙。我何爱于宠褒。惟功名垂世之始终。斯爵禄为邦之劝励。尙图后绩。益炳前庥。尔往钦哉。毋替朕命。谢恩。〔众〕万岁万岁万万岁。〔见朝使介丑〕大人功德巍巍。声名赫赫。正所谓非常之人。始有非常之报。可谓前无古人。后无加宠矣。贺喜贺喜。下官还要往温大人处开读皇命。不得久覊。就此吿别。正是黄河泰岱恩波永。紫诰丹书圣泽长。〔下〕</p><p>【催拍】〔生〕庆铜龙遥覃紫泥。阖门受褒章宠书。喜气蔼门楣。喜气蔼门楣。诰赠焚黄。泉壤增辉。世禄绵延。奕叶光诒〔合〕今日裏共沐恩私。膺绂绶拜丹墀。<br> 【前腔】〔小生〕谁不愿捷奏勋垂。终沮隔权轻职微。喜际会成奇。喜际会成奇。羡你父子功名。存殁沾禧。愧我剡荐微劳。亦被波余。<br> 〔合前小生〕小生就此吿别。另日再图叩谒。正是功成萧相颁靑社。宠贵千秋赐赤符。〔下旦小旦上生〕</p><p>【海仙歌】喜我风云遭际。宠恩纶振古称奇。山盟海誓。台鼎焕锺彛。如大鹏得展垂天翅。鹤鸣子和。好爵自縻。琴调瑟奏。家室允宜。〔合〕皇恩萃。福庆齐。苍天端不负男儿。<br> 【前腔】缅想北堂恩义。苦■〈纟辟〉麻翦发勤劬。柏舟偃蹇。毕世受凄其。今朝博得儿荣贵。名翙鸾诰。彤管已垂。裳焚翟茀。窀穸已辉。〔合前〕</p><p>【前腔】〔旦〕那日萱庭萎逝。我孤身寂守蓬居。辛勤历尽。今日佩簪裾。扊扅重效鸳鸯戏。欢谐伉俪。唱随永娱。齐眉举案。偕老永随。〔合前〕</p><p>【前腔】〔小旦〕喜沐爹行荫庇。晨昏间彩服庭趋。门阑佳气。福禄与山齐。当门绰楔垂千■〈礻冀〉。一门尊显。孙子宠贻。锦衣归昼。乡邦宠貤。〔合前〕</p><p>【越恁好】〔合〕瑞凝戟棨。瑞凝戟棨。喜团圆疑梦裏。千秋万载芳声沸。勋名难俪。桓圭永鎭长沙地。官封太尉。八州控辖应无比。臣忠君圣扬余緖。<br> 【尾声】名题运甓彰劳瘁。愿知音勿加嘲戏。聊助梨园一种奇。<br> 数年汗马着功勋。今日鸣珂到里门。<br> 松菊犹存三径在。及时当自惜分阴。</p><p>运甓记终</p>',305),d=[h];function i(n,t){return p(),b("div",null,d)}const o=r(e,[["render",i],["__file","六十种曲运甓记.html.vue"]]);export{o as default};
