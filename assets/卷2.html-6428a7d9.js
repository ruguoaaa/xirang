import{_ as p}from"./plugin-vue_export-helper-c27b6911.js";import{o as a,c as e,e as h}from"./app-a2a948cb.js";const r={},d=h('<h2 id="【郝大通-词作2首】" tabindex="-1"><a class="header-anchor" href="#【郝大通-词作2首】" aria-hidden="true">#</a> 【郝大通：词作2首】</h2><p>○无俗念</p><p>十年学道，遇明师、指破神仙真诀。一句便知天外事，万载千年疑绝。见色明心，闻声悟道，此理难言说。玄关斡运，心生无限欢悦。放开匝地清风，迷云散尽，露出青霄月。万里乾坤明似水，一色寒光皎洁。玉户推开，珠帘高卷，坐对千岩雪。人牛不见，悟个不生不灭。</p><p>鸣鹤馀音卷之一</p><p>○南柯子</p><p>示众</p><p>地肺重阳子，昆嵛太古仙。二人结约未生前。托居凡世，飞下大罗天。共阐玄元教，行藏度有缘。奈何不悟似流泉。别后相逢，再约一千年。</p><p>金莲正宗记卷五</p><h2 id="【郝贞-词作1首】" tabindex="-1"><a class="header-anchor" href="#【郝贞-词作1首】" aria-hidden="true">#</a> 【郝贞：词作1首】</h2><p>○清平乐</p><p>题碧梧苍石图</p><p>暮云飞断。潮落吴江岸。忆昔佳人愁思漫。那更楼头闻雁。此时有意还成。争知恼杀兰卿。画作碧梧苍石，至今图得风声。</p><p>珊瑚网名画题跋卷八</p><h2 id="【何继高-词作1首】" tabindex="-1"><a class="header-anchor" href="#【何继高-词作1首】" aria-hidden="true">#</a> 【何继高：词作1首】</h2><p>○采桑子</p><p>醉归那忍旋分手，竹屋灯明。石鼎茶声。坐久听来酒力轻。粉笺染就芙蓉滑，小句初成。转自凄清。寒逼春衫欲二更。</p><p>词综卷三十三</p><h2 id="【何景福-词作1首】" tabindex="-1"><a class="header-anchor" href="#【何景福-词作1首】" aria-hidden="true">#</a> 【何景福：词作1首】</h2><p>○虞美人</p><p>别鲁道源</p><p>三年奔走荒山道。喜说苕溪好。苕溪秋水漫悠悠。载将离恨上杭州。干戈未已身如寄。安乐知何处。青溪溪上钓鱼矶。纵使无鱼，还有蟹螯肥。</p><p>词综卷三十三</p><h2 id="【何可视-词作2首】" tabindex="-1"><a class="header-anchor" href="#【何可视-词作2首】" aria-hidden="true">#</a> 【何可视：词作2首】</h2><p>○蝶恋花</p><p>送春</p><p>金井啼鸦深院晓。扬尽东风，柳絮吹难了。燕子多情相识早。杏梁依旧双双到。一缕沉烟帘幕悄。满眼飞花，只觉人怀抱。十二玉楼春树杪。天涯不断青青草。</p><p>○玉楼春</p><p>邻鸡喔喔晨窗白。檐树深沉初辨色。鸳鸯瓦上露溶溶，翡翠帘边风瑟瑟。小楼一半屏山隔。不灭银缸通照夕。还乡好梦却忘愁，梦破那堪仍在客。</p><p>以上二首词综卷三十三</p><h2 id="【何守谦-词作2首】" tabindex="-1"><a class="header-anchor" href="#【何守谦-词作2首】" aria-hidden="true">#</a> 【何守谦：词作2首】</h2><p>○临江仙</p><p>山下清溪溪上渡，舟回九曲皆奇。诸峰罗列翠屏围。烟霞今阆苑，花木昔瑶池。念念神仙无觅处，洞天留在灵祠。从教猿鹤笑吾痴。还山非不乐，未忍负明时。</p><p>○临江仙</p><p>梦寐武夷仙岛上，一来欲浣羁愁。山灵何事厌人游。白云生洞口，微雨暗溪头。顾我平生非俗客，豸冠此日清流。好将仙籍姓名收。他年勋业了，准拟卜菟裘。</p><p>以上二首见武夷山志卷十五</p><h2 id="【洪希文-词作33首】" tabindex="-1"><a class="header-anchor" href="#【洪希文-词作33首】" aria-hidden="true">#</a> 【洪希文：词作33首】</h2><p>○八声甘州</p><p>宪司循行召试</p><p>秋光如此，摧落堪嗟，菊颖正新黄。对远山如画，残霞似缕，淡淡烟光。怪得数声喜鹊，好语绕山墙。报道黄华使，载酒登冈。回望碧云深处，凛绣衣霄汉，玉斧光芒。况幕中二客，辣手试风霜。看醉蘸龙蛇键笔，借时人、脍炙齿牙香。侬才薄，如何七步，急就成章。</p><p>○临江仙</p><p>暑剧，移酒就溪流盥漱，因少憩松阴</p><p>欲借明光无问处，野怀雅趣林丘。不妨枕漱事迟留。千岩如竞秀，万壑欲争流。月观风亭随处好，顿令热恼全收。一觞一咏足清游。世情看白发，心事付沙鸥。</p><p>汉武帝太和四年起明光殿近桂宫，成都侯商病欲避暑，促上借明光宫。</p><p>○阮郎归</p><p>焙茶</p><p>养茶火候不须忙。温温深盖藏。不寒不暖要如常。酒醒闻箬香。除冷湿，煦春阳。茶家方法良。斯言所可得而详。前头道路长。</p><p>○海棠春</p><p>剖瓜</p><p>青门瓜地连芳草。富贵不来年少老。雨露不曾偏，颜色天然好。朅来就把并刀破。粟样生金圆颗颗。细味杜陵诗，慰我怀枯槁。</p><p>○浣溪沙</p><p>试茶</p><p>独坐书斋日正中。平生三昧试茶功。起看水火自争雄。势挟怒涛翻急雪，韵胜甘露透香风。晚凉月色照孤松。</p><p>○清平乐</p><p>风车</p><p>风随车走。唤做天公否。试运州犁高下手。砂砾糠秕前后。谁言天籁难移。即今神柄谁持。若问红炉点雪，从来理欲分歧。</p><p>○鹊桥仙</p><p>水碓</p><p>山容叠翠，水光拖练，澎湃奔腾远势。输他心匠动机舂，应笑杀、伯鸾左计。引渠激水，连房凿臼，捣尽□糠和秕。朝朝暮暮不曾闲，又岂问、丰年歉岁。</p><p>○桃源忆故人</p><p>砭顽</p><p>西风摇落梧桐井。气入韩堂凄冷。百炼江心铜镜。照尽孤鸾影。利锥早脱囊中颖。跃冶怎逃顽鑛。独抱素心谁省。漏瓮劳修绠。</p><p>○青门引</p><p>棋</p><p>白日沉西永。棋局闲寻清兴。两贤既不为山河，强令南北，黑白交分阵。雌雄未决谁能省。势若曹刘竞。英雄到底谁是，劝君动也何如静。</p><p>○品令</p><p>试茶</p><p>旋碾龙团试。要着盏无留腻。矞云献瑞，乳花斗巧，松风飘沸。为致中情，多谢故人千里。泉香品异。迥休把寻常比。啜过惟有，自知不带，人间火气。心许云谁，太尉党家有妓。</p><p>○鹧鸪天</p><p>渔父</p><p>万顷玻璃浩荡浮。桃李小岸蓼花洲。春风秋月等闲度，雨笠烟簑得自由。移桂棹，下纶钩。功名利禄不须求。得鱼换了茅柴吃，船放长江自在流。</p><p>○如梦令</p><p>樱桃</p><p>四月朱樱乍熟，甘露一般清味。禽嘴夺将来，卸在赤牙盘里。何似。何似。清净麾尼珠子。</p><p>○踏莎行</p><p>雪中山茶</p><p>风掠寒条，雪封冻蕊。行人蚁冻荒崖里。千岩万壑白皑皑，孤红杰出真堪美。生类歼夷，芳心销歇。玄冥漏泄春生意。冲寒折得一枝来，徐熙画底应难比。</p><p>○沁园春</p><p>寿东泉郡公</p><p>农乐丰年，击坏西东，千仓腐红。正火剂漫山，丹青炫转，朱华冒水，云锦缤纷。锺秀燕山，分付壶峤，郁郁葱葱初度辰。人争道，卿云甘露，毓瑞储精。公余玉麈纶巾。远赛过唐贤辈行人。看笔军扫阵，羊欣给役，诗工缀锦，王翰求邻。咀嚼群经，搜罗百史，办下功夫日日新。东泉水，愿永沾学海，混混涯津。</p><p>汉文帝纪，初为郡守，为铜虎符，竹使符剖，竹分符各，留其半，右留京师，左以与之。史记天官书，若烟非烟，若云非云，郁郁纷纷，萧瑟轮囷，是谓卿云。卿音庆，轮音菅。</p><p>○水龙吟</p><p>寿夏改斋闰八月初二</p><p>一年两度中秋，这回初度尤堪喜。蓂生二叶，荷开十丈，荔丹千里。令肃貔貅，业安畎畎，戍安隍垒。况莆民截镫，帅垣攽檄，人欢悦、雷声起。自古将门出将，贵三品、腰金绶紫。他年领取，莫公官职，黄公年纪。彩袖翩翩，慈闱强健，诸孙环侍。待婆娑酒醺，呵笑花下，含饴耍戏。</p><p>○浣溪沙</p><p>雪夜病起</p><p>入室天然恼病禅。打窗风雨闷吟仙。归心一点落灯前。犹有十三楼上酒，可无三百杖头钱。一年心老一年年。</p><p>○柳梢青</p><p>春恨</p><p>问讯梨花，不知还解否，几番风。雨打黄昏，泥香白雪，愁与谁同。可堪凤懒莺慵。飞不到、萧娘镜中。望断碧山，恨迷芳草，春太匆匆。</p><p>○玉楼春</p><p>重书灵岩旧题处</p><p>燕语垂杨春又暮。往事空随流水去。当时杰句倩谁题，尘笔只今无着处。酒债寻常随所寓。烟竹风花堪笑语。偷闲将学少年游，终不似邯郸故步。</p><p>○水龙吟</p><p>代洋尾李氏寿柯竹圃</p><p>降庭佳气葱葱，辉联南极光如昼。门弧纪瑞，华筵开宴，兜离仙奏。梨枣功深，汞铅诀秘，内丹初就。咽壶中日月，放怀诗酒，这安乐、窝中叟。梦语喧传万口。况鸡林、有人亲售。当家句律，早传骥子，孙枝又秀。自愧长文，远离车膝，几时回首。料得今朝欢笑，大家拜舞，外翁千寿。</p><p>○齐天乐</p><p>寿方君会</p><p>山阴文会才三日，怀阵迹都如扫。郁郁葱葱，融融溢溢，和气偏薰瑶草。春光未老。便撒放莺花，收回梨枣。醉咽霞浆，寿星侧畔神仙岛。墙屏翩翩学子。总芝兰玉树，映入娟好。德耀新归，子平毕娶，来岁掌珠可抱。名缰利锁。任禄食千锺，位登八座。贵不如闲，与儿郎自效。</p><p>○满庭芳</p><p>送张译史东州秩满归代方驿史作</p><p>卓卓声名，英英人物，翠壶肯暂遨游。与君聚散，鸿雁自春秋。位置六曹上客，挥洒处、文彩风流。莼鲈好，故乡人梦，留不住东州。骅骝。从此去，嘶鸣北向，志气悠悠。指燕台路近，唾手公侯。料想春风得意，醉眠韦杜最高楼。天付与，男儿事业，姓字覆金瓯。</p><p>○贺新郎</p><p>寿李西隐馆於李氏</p><p>今日知何日。听瑶池、西来青鸟，密传消息。阿母临行宣曼倩，留取蟠桃休吃。因则甚、鸾骖未出。约待西方无量寿，贺西家、大隐开筵席。蓬莱岛，神仙客。壶公满眼春光溢。正千花万草薰人，芳菲红碧。快意长江都是酒，放出韩湘奇术。况两鬓苍苍如漆。记得晋公留好语，□二三百岁何难划。耐松柏，坚金石。</p><p>○倦寻芳</p><p>春词</p><p>卧鸭炉边，翔鸳屏底，正断肠处。烟草风花，妆点春愁无数。贪睡海棠酣晕脸，欹眠杨柳狂飞絮。倚东风，子规叫月，乱莺啼树。尽游赏吞花卧酒，握月担风，谁诉离绪。镜里朱颜，还被青春领去。簌簌红飞愁万点，丝丝绿织愁千缕。这光阴，那堪几番风雨。</p><p>○念奴娇</p><p>冬月</p><p>月华似水，正同云天气，流光如烁。冷气射入寒瘁竦，走下深帘重幕。十二琼楼，三千玉斧，手冻恁谁断。乘鸾女子，为伊再三惊愕。回顾玉露凄清，恐非人世，怎敢轻谐谑。上界神仙官府足，肝胆骤然倾落。冻合关河，光摇牛斗，飞起横江鹤。平明起视，雪封枝上梅萼。</p><p>○满江红</p><p>幽居</p><p>筑室云屏，连翠巘、断崖如臼。任红尘飞到，借风为帚。谈笑从容无俗客，山花风竹皆吾友。做姬公事业竟明农，终田亩。闲又却，经纶手。紧闭了，谋谟口。看高车公相，寒途仆走。是有命焉那幸致，万锺于我大何有。但卿车我笠勿相忘，须回首。</p><p>○踏莎行</p><p>示观堂</p><p>郡国兴贤，黌宫课试。书生事业从今始。铨衡当道有司明，吹嘘送上青云里。赋要凌云，文如翻水。八音五色惊童稚。时人莫作等闲看，丹墀独对应如是。</p><p>○酹江月</p><p>酒边</p><p>一年佳景，又新橙快意，重呼醽醁。争奈情人垂信约，误听几番风竹。□□□□，鱼沉雁香，懒听相思曲。少年狂梦，黄梁早已先熟。烈士壮心犹在，唾壶敲碎，此恨何时足。太息旧交风雨散，大半已归鬼箓。对酒凄凉，欲□谁诉，唤起苍虬玉。捶床大叫，为予更剪明烛。</p><p>○洞仙歌</p><p>早梅</p><p>野亭驿路，尽是寻幽客。水曲山隈浩无极。见松荒菊老，岁晏江空，摇落尽、几点南枝消息。天寒云淡，月弄黄昏色。绰约真仙藐姑射。占得百花头上，积雪层冰，捱不去，只恁地皑皑白。问广平心事竟何如，纵铁石肝肠，也难赋得。</p><p>○风中柳</p><p>水碓</p><p>锦里人家，桑柘阴连西崦。驶决溪流青似染。引机激水，作碓依山旁，无朝无暮无丰歉。德耀当年，杵臼生涯勤俭。强劝郎温温笑脸。男儿志气，正欲长光焰。任顽石、也须头点。</p><p>○如梦令</p><p>灯花</p><p>报道灯花如昼。烨烨文章摛绣。安顾莫风摇，应恐夜寒花瘦。搔首。搔首。结果望天将就。</p><p>○桃源忆故人</p><p>别故人</p><p>客亭折尽垂杨柳。马箠堤边无有。唱彻阳关杯酒。别我平生友。男儿得意须回首。鸟兔东飞西走。临发不堪分手。恋恋君知否。</p><p>○蝶恋花</p><p>蜡梅</p><p>雪里江梅标致好。千古诗人，总被横斜恼。蜡貌梔言愁杀我。道伊曾向孤山过。检点花房开几朵。错引山峰，酿蜜供残课。三叹楚骚无可考。梅花已不如芳草。</p><p>○水调歌头</p><p>雪梅</p><p>崖谷摇落尽，银海眩花生。霏霏漾漾，闭门三日断行人。我欲寻幽无路，但见砌平凹凸，粲粲尽堆琼。片片匀如翦，散入马蹄轻。梅索笑，竹含贞，酒频倾。矜香斗色，鼻塞无孔眼瞠瞠。昔则寒林水墨，今则瑶台琪树，奇妙孰能名。起舞歌白雪，聊聊我幽情。</p><p>以上丁藏钞本续轩渠集卷九词三十三首</p><h2 id="【洪翼-词作2首】" tabindex="-1"><a class="header-anchor" href="#【洪翼-词作2首】" aria-hidden="true">#</a> 【洪翼：词作2首】</h2><p>○浣溪沙</p><p>花朝</p><p>鸾股先寻斗草钗。凤头新绣踏青鞋。衣裳宫样不须裁。雕玉镂成鹦鹉架，泥金镌就牡丹牌。明朝相约看花来。</p><p>曲阿词综翼有诉衷情清晨廉幕卷轻霜一首，乃欧阳修词。</p><p>○浣溪沙</p><p>上巳</p><p>软翠冠儿簇海棠。砑罗衫子绣丁香。闲来芳径踏青阳。风暖有人能作伴，日长无事可思量。水流花落任匆忙。</p><h2 id="【侯善渊-词作260首】" tabindex="-1"><a class="header-anchor" href="#【侯善渊-词作260首】" aria-hidden="true">#</a> 【侯善渊：词作260首】</h2><p>○行香子</p><p>天地玄黄。率化无疆。太虚高、日月飞扬。龙磨星斗，凤炽玄网。见海神潮，江神会，谷神张。焕焕煌煌。照耀十方。混三宫、一派流阳。不离日用，目下承当。渐返真空，归真正，得真常。</p><p>○小重山</p><p>阴阳颠倒一声雷。忽然惊睡觉，梦中回。迷云拂尽慧光开。随风去，抱个日头来。温养结仙胎。空中明显现，越灵台。四维上下看蓬莱。堪归玉洞作仙才。</p><p>○连理枝</p><p>挫锐无羞耻。过宠无欢喜。好弱平常，随缘且过，坦然无系。步林泉、深入翠云中，乐清闲一世。欲要离生死。达彼真常理。炼气成神，神超碧落，太虚同体。任天宽地阔永无忧，得长生久视。</p><p>○一剪梅</p><p>一个尘劳一个忙。一自别离，一得真常。一天精秀一天凉。一点清光。一带凝阳。一气相交一气张。一结神丹，一命延长。一灵透入一云房。一对金童，一引仙乡。</p><p>○一剪梅</p><p>出俗轻枝翠嫩长。不比松筠，独耐风霜。岁寒心以表嘉祥。小蕾初生，压尽群芳。勿遣娉婷越粉墙。尽任桓伊，品弄何妨。天然姿秀坼＊黄。绝艳清奇，一剪梅香。</p><p>○诉衷情</p><p>阴阳返复勿令差。守正莫心邪。常进药炉丹鼎，龙虎动三车。收神水，炼精华。结灵砂。水晶宫里，玉兔金鸡，吐秀琼花。</p><p>○诉衷情</p><p>一天秋色翠如描。鸿雁啭声高。山秀水明相照，烟树映溪桥。倾雪浪，泛云涛。拂轻袍。归来沈醉，直到黄昏，月上松梢。</p><p>○糖多令</p><p>休恁苦争儸。人生得几何。奈百年、有似南柯。富贵功名俱遂意，难免死生磨。也啰。随分养天和。阳生满鼎多。内烹煎、凝结灵波。炼就金丹光透体，混一气，贯娑婆。也啰。</p><p>○归来曲</p><p>长生道，日用在虚无。一气初分明动静，三才应化见沈浮。玉兔趁灵乌。轰宇宙，一撞出昏衢。光射三山白虎额，焰飞两道赤龙须。照见夜明珠。</p><p>○归来曲</p><p>修行事，割爱断攀缘。身净心清明道眼，内持无漏气神全。真汞炼真铅。安炉鼎，进火任烹煎。款款捞来捶作片，团团结就宝珠圆。身外化飞仙。</p><p>○归来曲</p><p>真常道，日用遍三千。大则包罗天地外，小周沙芥亦如然。物物尽通玄。威神力，混里任循环。撞破虚空七八片，明珠滚出海鳌边。光接焰魔天。</p><p>○归来曲</p><p>忘俗念，万类悉皆空。欹枕宵眠游梦断，半窗明月一帘风。迤逦觉朦胧。披衣坐，照见本来容。静室生白冲浩气，虚堂祥瑞现神功。光射玉壶中。</p><p>○江神子</p><p>丹华虚托假形骸。久沈埋。惹非灾。冗冗蜉蝣，都被死生催。顿觉悟知亡彼我，任空色，眼中来。海底金乌初出现，碧天开。绝纤埃。密布天光，光奕面前回。交灿瑞童颜胜玉，似雪映。一枝梅。</p><p>○声声慢</p><p>人心刚硬，不肯回头。深沉苦海淹留。酒色财气不舍，甚日方休。闻早寻归出路，乐陶陶、云水闲游。无萦系，也无烦无恼，无喜无愁。渐入清凉活计，抱天真纯粹，一气和柔。配合铅霜，摄化鼎中频收。迤逦金丹，结就后，功成夺起仙俦。堪归去，跨鸾鹤，升入紫府瀛洲。</p><p>○声声慢</p><p>心浮易动，熟景难忘。驱驰镇日忙忙。已过中年，有若日暮之光。恰如残灯怕晓，似风飘、败叶凋黄。最苦处，叹星移物换，人被无常。识破寻归出路，向玄门恳切，讨论仙方。付汝亲传，宁心静室消详。拟拭冰台莹彻，现神光、混入灵阳。圆明显得，长生久视，永劫安康。</p><p>○声声慢</p><p>韶光迅速，似蚁循环。往复不断相连。过了一岁，不觉又早一年。忽然无常限到，向前程、着是推延。修行事，道他人有分，自己无缘。若也回头省悟，弃功名富贵，物外翛然。保养元精，玉炉片雪烹煎。恍惚乾坤莹彻，灿玲珑、日耀辉鲜。三光秀，混一灵真性，送上瑶天。</p><p>○声声慢</p><p>忙郎痴呆，不识人抬。狂图捏怪胡来。执戆无智，空恁乱觅胡猜。口急虚脾厮＊，斗无明、驰骋奇乖。强作坏，把他人障闭，自己沉埋。若悟天机指诀，叩玄关一击，宝洞门开。玉姹金婴出入，左右相偎。自然阴阳匹配，向空中、产个仙胎。真人显，越鳌宫日殿，恣意徘徊。</p><p>○声声慢</p><p>刚强柔弱，善恶分明，天地报应不同。滥浊荣家，贞烈志德长贫。清净无为妙道，被愚徒、返谤邪门。怎理会，见修真上士，有若雠人。高道猜为贼盗，把凶顽小辈，却做贤人。马饰衣襟，具礼晓甚卑尊。大家学些打懂，也胡来、讲甚人偷。抹截了，换云袍簪髻，搭个头巾。</p><p>○声声慢</p><p>贤愚间异，曲直丛林，清浊事急难分。多少无知，开口信意胡荤。鵷＊呼为斥鷃，把灵椿、唤作朝菌。便假饶，是随何陆贾，辩正无门。牛缺谩施仁义，想肩吾锁目，自昧天真。摸象盲夫，昼夜晓甚明昏。玉罄权为煮料，把瑚琏、假作齑盆。最苦处，爨瑶琴烹羽，误杀麒麟。</p><p>○声声慢</p><p>光阴迅速，暑往寒来，俄然又报新年。物换形移，都被暗里催残。谁省人人越旧，改青春、皓发苍颜。虚过了，似落花飞絮，逝水无边。若也回光返照，运灵枢一撞，击碎双关。耀海玄珠，晞煌焰接昆山。宝性因明贯体，换凡躯、养就仙丹。玉辰显，向中天游奕，物外翛然。</p><p>○南柯子</p><p>未悟千般有，心开一物无。有无争觉顿清虚。混内倾阳，一点透灵乌。瑞气盘金鼎，祥烟玩玉壶。玉壶金鼎炼神珠。光灿流霞，冉冉上天吴。</p><p>○添字采桑子</p><p>利名丛里抽身早，劝汝回心。绝尽荒淫。动有群魔当下擒。莫教侵。九虫斩尽三尸灭，与道相任。谁是知音。清夜无尘月上岑。望骞林。</p><p>○减字采桑子</p><p>嗟恨这形骸。百般做、纽捏狂乖。如今省也寻归路，冰清玉洁，昂霄峻鄂，奚失俗崖。心静若冰台。灵光莹、不梁纤埃。厥然别有真奇妙，聤晟合璧，升玄羽化，脱下凡胎。</p><p>词中有误字</p><p>○踏莎行</p><p>混沌之中，杳冥踪迹。鸿蒙溟涬初开辟。洞虚一点太阳星，神风气象恢洪奕。绰约冰肌，玉岩横碧。骇天惊地鹤一只。不惟出入太虚间，京山撞透千重壁。</p><p>○踏莎行</p><p>养气全神，至精坚固。琅函浊质奚能悟。心珠跃入太虚中，玉婴神变通玄户。赶退金乌，趁回玉兔。凝阳点化升仙去。清音香送别瑶台，真人醉卧蓬莱务。</p><p>○使牛子</p><p>精亏魄散游漾。把天真、变成虚妄。逐境性昏沉，苦海忙忙任流浪。前程路险如何向。劝汝等、早修无上。无上遍知明，明照离数焕师旷。</p><p>○虞美人</p><p>洞天一点天光密。莹净如千日。银霞潋滟贯寰瀛。万神攒簇，恍惚旷然明。空中产个胎仙出。绰约风飘逸。撞开天顶上云瑛。宝阙琼楼，玉簿挂仙名。</p><p>○捣练子</p><p>说金翁，论黄婆。自然匹配炼冲和。铸红砂，满鼎多。神光显，照天河。胎光一点出洪波。现三清，上大罗。</p><p>○捣练子</p><p>真铅汞，坎和离。两般颠倒自相宜。炼金丹，耀日辉。通玄妙，得幽微。姹婴常把虎龙骑。上仙都，合圣机。</p><p>○四块玉</p><p>一点皎然冰玉洁。浩劫无生灭。跨古腾今无暂歇。遍极目，真空摄。此法方知通妙诀。玄理人难别。两路曹溪分关节。映水照，天空月。</p><p>○四块玉</p><p>假里寻真真本别。慧照寥天彻。莹日晶空灵光摄。印碧落，凝翠色。达此心开通妙诀。物我俱休歇。无了了时离生灭。应别有，长天月。</p><p>○杨柳枝</p><p>偃息团圞玩宝窥。目无疵。涤除玄览似婴儿。正容仪。欲问今宵何处也。赴仙期。满船空载月明归。上瑶池。</p><p>○杨柳枝</p><p>内阐规函致本宗。道相通。寂寥常在混元宫。悟真空。上下观之无一物，与谁同。逍遥独坐月明中。伴清风。</p><p>○杨柳枝</p><p>顿识圆明象易冲。妙无穷。祥烟飞入玉清宫。月临空。物性自然纯古道，与谁同。杨柳枝插宝瓶中。好家风。</p><p>○杨柳枝</p><p>宝性完容上下冲。内推穷。氤氲三色射瑶宫。焰飞空。洞济玉阳澄宝瑞，自和同。谷神翔翥混元中。玩仙风。</p><p>○杨柳枝</p><p>孰见西明画锦妆。景非常。烟波柳岸映斜阳。水云乡。咫尺家山人不到，好风光。步虚升入碧云房。洞天长。</p><p>○杨柳枝</p><p>鹤性佋佋望远攀。过潼关。秋深雨霁乍衣单。水云寒。争忍昔年名利染，早回还。夕阳村落杏摽间。望家山。</p><p>○杨柳枝</p><p>丱岁飘蓬住远山。水云闲。须知千载厌人间。欲回还。换骨脱胎归旧路，返童颜。步虚升入古仙坛。泛云鸾。</p><p>○辞百师</p><p>野鹤孤云去复还。欲留难。断肠恩爱两情关。泪阑珊。秋后凄凉归路远，速跻攀。洛西烟浦柳摽间。望家山。</p><p>○蓦山溪</p><p>男儿一志，莫把初心退。决正处贞廉，把狂心、一齐割弃。随缘任运，云水作生涯，青松下，翠筠中，别有真滋味。清虚恬淡，便是余生计。炁定自神和，迸玄珠、出离坎位。殷红璨璨，仿佛入离宫，通上下，照十方，摄境归心地。</p><p>○无梦令</p><p>地水火风四大。为你百端为害。逐便各别离，遣我法身轻快。自在。自在。摄化超灵三界。</p><p>○无梦令</p><p>故友全无一信。独坐古岩谁问。回首返江乡，散瑞漂萍相近。愁恨。愁恨。一叶风帆轻送。</p><p>○无梦令</p><p>愁以碧溪南岸。流水落花无限。回首带晴烟，道侣看看不见。长叹。长叹。一叶风舟轻泛。</p><p>○无梦令</p><p>慷慨男儿洁列。除此一无分别。孤月镇长圆，混入碧潭澄彻。凝结。凝结。清胜玉壶冰雪。</p><p>○夜行船</p><p>虎绕天罡吞凤尾。火轮转艮山初起。注鼎炎炎，烹煎神水。交泰地精天髓。炼就纯阳丹贯体。换凡躯以别尘世。鹤驾匆匆，相从仙侣，朝现玉清元始。</p><p>○夜行船</p><p>设誓明言衷肠话。弃般般物情俱舍。心口相违，不分真假。把玄门返成功价。纵意为非难劝化。业深大罪愆无舍。寒夜风刀，鬼神牵惹，相汝怎生不怕。</p><p>○迎仙客</p><p>道非遥，昆山隔。宴坐神思密赜。个中修，非筹策。一点晶金，宝璨炎炉赫。灵芝折。蟠桃摘。瑞气通流盈紫陌。玉龙吟，金童拍。皓鹤青鸾，间簇迎仙客。</p><p>○洞天春</p><p>道要仙机，顿悟方知，物物尽捐。见本来一性，冲开昊境，朗如秋月，清似寒泉。湛湛澄澄，纤尘不染，出入龙乡紫府天。归元处，应无极太始，浩劫之先。混元一气绵绵。任暑往寒来无变迁。似太虚、微密无瑕疵，任三灾劫坏，依旧安然。是故空中，无生灭自，亘古常存不记年。真常道，是玄元圣祖，万代留传。</p><p>○洞天春</p><p>剖判初分，一变潜龙，混开二仪。见日精月髓，凝铅结汞，阴阳返复，虎跃龙飞。否泰相交，屯蒙复卦，易象还亢出坎离。纯精粹，焕童蒙奕羽，璺化瑆微。大哉至道真奇。又谁肯将心复旧闾。镇地鳌、托出苍穹巨，际嵋山横秀，孤月澄辉。海净天空，飞尘不到，爽气神清绝妙机。通真路，换凡躯绰约，顺风而归。</p><p>○满庭芳</p><p>万物之中，为人最贵，内存一点精微。至灵至圣，日用有谁知。隐显存亡顺化，方圆应、曲直投机。从伊变，行居坐卧，动止镇相随。焕然光透体，真人出现，别有威仪。玉簪朱履，环佩锦缨衣。宝盖香车凤辇，云瑛覆、窈窕真妃。仙音奏，金童捧盏，吃得醉如泥。</p><p>○满庭芳</p><p>去质贪华，还淳复古，本源浊以徐清。卑谦处厚，能弊不新成。知足无荣无辱，彝然御、非躁非轻。还知否，存亡得失，进退若亏盈。如斯全可道，心中出屑，眼里抽钉。瞳蒙奕羽，虚谷旷然明。三气氤氲密降，纯阳焕、形释心凝。归来处，风恬浪净，明月照寰瀛。</p><p>○满庭芳</p><p>玉屑琳霜，云瑛幽粹，混沌三宝持盈。盈还而已，日月透昆明。＊抧圆通昊界，氤氲降、天宝华婴。於中妙，五陵飞雪，人在水晶城。灵瑶开古道，神风易御，孰保遐龄。念吾流久视，玄毕终诚。密付丹须换质，从斯致、游宴华清。金童诏，玉辰宫里，身属少微星。</p><p>○西江月</p><p>寂静茅庵潇洒，危峰密锁烟霞。朝阳轩外一枝斜。待客清茶淡话。默坐翛然净洁，不占半点尘沙。冰台心似白莲花。长在西江月下。</p><p>○西江月</p><p>迷览千经亦少，悟知一字犹多。太虚鼎里炼冲和。养就玄珠万颗。顺理径游宝界，冲玄道上星河。万神聚会透烟萝。一体无分彼我。</p><p>○西江月</p><p>小隐不容沙芥，大通遍满诸方。混然灵廓查无疆。一性执其大象。火里烧成白雪，水中养就红阳。玉婴神变跨鸾凤。飞入西江月上。</p><p>○西江月</p><p>不肯内寻诸己，坚刚外觅多求。傍门小法久淹留。此辈难为拯救。把似守析待兔，争如冒雪骑牛。华胥国里恣遨游。午夜能令返昼。</p><p>○长思仙</p><p>妙中玄。汞和铅。进火功夫鼎沸煎。灵砂颗颗圆。内功全。外登仙。神水渊流逆上天。轻乘一叶莲。</p><p>○长思仙</p><p>道平夷。性依稀。水火相交坎与离。阴阳自有期。用华池。浴琅肌。莹魄儿童天外飞。灵光耀紫微。</p><p>○长思仙</p><p>月华池。浴灵龟。口吐祥云化玉霓。神光耀紫微。昱朱衣。蔽冰肌。绰约随风天外飞。琳宫自有期。</p><p>○棹棹楫</p><p>锐出玄精终宵末。阳焰瑛华祛妖恶。宝梵晶空通照过。丹风秀，万灵无不可。自然妙用无为作。结角罗纹勿差错。朋俦那里全无个。说与呵。清风明月我。</p><p>○棹棹楫</p><p>玄溟精心从初末。罔象恢恢司善恶。暗察无私非失过。真与假，会尽都小可。存亡得失由人作。但向玄门无令错。退隐林泉谁与个。俗情无，青山绿水我。</p><p>○阮郎归</p><p>厌世忆朝元</p><p>云收雾敛天风洁。显出玲珑月。形释心凝澄彻。亘古无圆缺。千潭现，寒光摄。洞济溟阳哲。仙丹炼就真欢悦。异日朝金阙。</p><p>○黄莺儿</p><p>欢喜欢喜。渐得清活计。透烟萝、湛湛圆明，照蓬瀛彻底。物外逍遥无拘系。任水云霞际。料家中指望还乡，我不去不去。</p><p>○渔家傲</p><p>一笠一蓑堪倚靠。波光曲岸垂钩钓。醁＊浮卮自频告。高吟笑。尽教人道渔家傲。独弄无弦琴一操。个中始觉知音少。江月盈山空相照。谁登晃。蟾宫唯我亲曾到。</p><p>以上上清太玄集卷七</p><p>○诉衷情</p><p>中朝金国圣皇明。有庆贺清平。天元运周甲子，正是好修行。归真静，体真清。气神灵。玄门阐化，太上真风，接引群生。</p><p>○诉衷情</p><p>玉炉金鼎虎龙蟠。红焰满周天。温凉自然水火，昼夜转烹煎。精郁郁，炁绵绵。养胎仙。功成迁转，宝辇香车，捧上瑶天。</p><p>○诉衷情</p><p>爱河深处好抽头。名利系人愁。回首去游江上，烟锁一孤舟。琴一弄，酒三瓯。乐清幽。风邻月伴，醉卧琼林，梦入瀛洲。</p><p>○诉衷情</p><p>初开江月透双林。隐映素波深。风恬湛然莹净，清夜好知音。白醪酒，自然斟。信时吟。无萦无系，豁畅开怀，一任浮沉。</p><p>○诉衷情</p><p>逍遥无系乐清闲。信步且随缘。人来问归何处，遥指曲江边。杨柳岸，半笼烟。乍晴天。潇潇清夜，悄悄无人，月满空船。</p><p>○诉衷情</p><p>一天清秀一溪云。风月近为邻。琴剑酒棋书画，随分乐天真。竹篱映，草堂新，静无尘。朝菌不见，满目琼花，间隔灵椿。</p><p>○诉衷情</p><p>古今多少利名人。弃命斗争功。英豪尽归何处，都总落沉空。争如我，洞庭中。遣家童。金觥轻泛，醉卧当轩，一枕清风。</p><p>○诉衷情</p><p>众生薄福乐真闻。精进谨持功。修斋坐禅礼念，终久落顽空。真实相，有无中。好家风。玄元宗祖，太始门开，体照圆通。</p><p>○诉衷情</p><p>英公清列出尘缘。不系利名牵。逍遥任居云水，知命乐天然。穷妙理，悟幽玄。谨修仙。功成归去，引汝朝元。稳步金莲。</p><p>○诉衷情</p><p>神仙妙诀古今传。谁会此幽玄。龟蛇自然呼吸，玄牝炁绵绵。铅中汞，汞中铅。两俱全。抽添加减，进火功夫，炼就胎仙。</p><p>○减字木兰花</p><p>无情苦海。壤壤众生由贪爱。争似余家。寂寞林泉别世华。颐真养浩。肌肉冰清如玉貌。出入无间。绰约随风飘上天。</p><p>○减字木兰花</p><p>深根固蒂。天宝流霞光满济。返照连天。冉冉程程玄又玄。无生无灭。湛湛孤然明皎洁。昕散云寥。点破清虚上九霄。</p><p>○减字木兰花</p><p>秋风浩浩，极目霞琳澄瑞绕。隔岸芦花。隐映烟笼三两家。天真秀郁。谪降寰中光满室。保佑千春。朱顶青松延寿同。</p><p>○减字木兰花</p><p>初心奉道。谨守精严光返照。元始扶真。真物相生恍惚中。凝空落落。明月清风相倚托。达彼无忧。回首烟霞物外游。</p><p>○减字木兰花</p><p>五行四象。戊己攒盈如何样。黑水红云。白马背牛两下分。金车宝辇。大道夷然烹玉线。碾路如银。搬载婴儿出世尘。</p><p>○减字木兰花</p><p>功名富贵。致使沉沦空手去。改面回头。一失人身永劫休。归纯返朴。背境涤尘真正觉。一颗圆光。焕焕煌煌入大方。</p><p>○减字木兰花</p><p>今生不悟。指望来生何处去。六道交加。一步危亡永劫差。君还识破。尘世般般都打过。云水逍遥。稳泛虚舟物外漂。</p><p>○减字木兰花</p><p>浮生苦恼。尘世忙忙何日了。一旦无常。福致他人业自当。君还省悟。弃舍冤亲寻出路。万事都休。性命之中子细搜。</p><p>○减字木兰花</p><p>居家学道。两事不成担阁了。欲要修真。不染浮华半点尘。虚心实腹。只此登仙真轨则。功满朝元。金阙寥阳化羽仙。</p><p>○减字木兰花</p><p>淫声美色。底死谩生难弃舍。艳态娇妻。儿女恩情总送伊。除情去欲。惜气存神如珠玉。一点精金。失了难为复再寻。</p><p>○长思仙</p><p>出家人。要求真。遍计长空绝点尘。明知虚谷神。日为邻。月为亲。天地之中转法身。方知物外人。</p><p>○长思仙</p><p>默然澄。湛然清。昼夜三光性自盈。头头物外明。道无形。育神灵。透海穿山混杳冥。真人出世程。</p><p>○长思仙</p><p>恣遨游。玩清秋。掩映曹溪细水流。琼花两岸秋。满浮沤。饮忘愁。日落星稀月上楼。沉沉醉玉洲。</p><p>○长思仙</p><p>看清音。见浮沉。法眼星眸运古今。红莲两间侵。火珠林。水真金。不比他方去远寻。承当认本心。</p><p>○长思仙</p><p>虎龙调。坎离交。神水涓涓注玉瓢。云涛雪浪漂。宝池浇。溉灵苗。初绽琼梅翠嫩摇。芳菲物外飘。</p><p>○长思仙</p><p>道无边。性光圆。认得龟蛇两下缠。阴阳合地天。汞和铅。气神全。光迸流霞耀晃然。方知玄又玄。</p><p>○长思仙</p><p>勿行功。免劳神。清静无为认本真。和光不染尘。外其身。自然人。闲向天边玩日轮。云游玉洞春。</p><p>○长思仙</p><p>聚玄霜。浸琼浆。二物调和火里藏。烹煎满鼎香。味非常。色精光。咽罢还纯透体凉。醺醺现玉皇。</p><p>○长思仙</p><p>既为人。勿因循。百岁光阳有几能。虚劳染世尘。好修真。养元神。两耀交光碾玉轮。阴精一点纯。</p><p>○长思仙</p><p>秘精精。满盈盈。密扣金关逆上行。玄珠颗颗倾。内灵灵。外明明。内外相交一点星。飞腾上玉瑛。</p><p>○南柯子</p><p>炼质心猿退，焚真意马疏。一灵圆觉顿真如。洞达渊玄，光鉴照元初。坎虎形如玉，离龙色似珠。云奔电激贯虚无。霹雳峥嵘，舞弄戏玄珠。</p><p>○南柯子</p><p>大道亲之远，玄机退未疏。太虚凝秀自如如。一派灵源，潋滟贯从初。北海鸾渝黑，南山凤染朱。翱翔云外出虚无。日月交光，夺取夜明珠。</p><p>○南柯子</p><p>匹配阴阳理，婴公伴细腰。调和铅汞要终朝。水底金精，移入火中烧。炼就通神剑，修成智慧刀。降龙伏虎斩邪妖。夜吐光芒，谁敢语声高。</p><p>○南柯子</p><p>凤去飞还远，鹤随翼羽皐。石中隐玉蛤珠韬。木长沉丁，草秀紫芝苗。兽变狮麟象，蛇渝化海蛟。鱼分水谷变鲸鳌。人道相通，云步越丹霄。</p><p>○南柯子</p><p>雨过春将晚，风来又早秋。百年光景转头休。富贵荣华，浑似水中沤。劝汝修身早，玄门志意搜。勿交尘事系心头。秘息三田，莫遣贼人偷。</p><p>○南柯子</p><p>太上玄元祖，生居浩劫先。首初传教五千言。演正无疑，谁晓此幽玄。尽吃迷心药，谁餐续命丹。邪门曲教自缠绵。死堕阴囚，永劫镇黄泉。</p><p>○南柯子</p><p>踏破尘劳网，冲天志决贞。手中持剑转环睛。日耀争光，睒烁莹天明。觉海千寻底，灵波万里倾。群魔消散鬼神惊。点化纯阳，永永住蓬瀛。</p><p>○南柯子</p><p>欲问修真理，君还会得麽。鲸鹏出海透星罗。夜宿蟾宫，飞上桂枝柯。吉善灵禽少，凶邪怪鹏多。一群一队谩蹉跎。荆棘为巢，不见凤凰窠。</p><p>○南柯子</p><p>坐看华胥景，神游玩宝方。一双童子抱龙光。焕焕煌煌，撮聚入中央。产出灵仙子，功成入帝乡。玉霄榜上应科场。夺取仙标，宝洞执珪璋。</p><p>○南柯子</p><p>不晓身中宝，宁知物外篇。不通真教乱狂颠。指望蓬莱，仰卧摸青天。欲识铅中汞，须知汞里铅。两般颠倒自如然。放出灵飞，空外舞胎仙。</p><p>○仙乡子</p><p>咄这丑形骸。臭秽蛆虫塞满怀。地水火风虚积聚，沉埋。类我平生惹祸灾。欲免死生催。莫执凡躯作圣胎。保炼琅膏凝结处，成胚。沐浴婴儿坐宝台。</p><p>○仙乡子</p><p>潇洒古音庭。独坐榰颐看道经。玄览涤除尘事冗，安宁。一洗机心耳目醒。恬淡冷清清。一炷名香满院馨。门外不知谁到此，珰玎。风顺微闻玉佩声。</p><p>○仙乡子</p><p>独坐看黄庭。始觉身心内外明。莹静不交尘事恼，心澄。固养灵源彻底清。轻泛雪花烹。寰宇空浮瑞炁生。云绽霜天明月照，相迎。一颗灵砂逆上行。</p><p>○一叶舟</p><p>摆脱尘情冤业。此是利名休歇。清净谨威仪。宴瑶池。水静澄澄冰洁。显焕碧潭秋月。月里悟丹枝。性光辉。</p><p>○一叶舟</p><p>不觉形躯衰老。受尽许多萦恼。谁肯死前休。苦贪求。识破修行早早。认取自家珍宝。珍宝价无酬。永存留。</p><p>○一叶舟</p><p>道契希夷恍惚，辩正其中有物。物物自然通。尽包容。月白风清满目。宝篆玲珑馥郁。寥落遍精空。有无中。</p><p>○一叶舟</p><p>顶笠披莎归去。渐入芦花深处。绿岸缆渔舟。钓纶收。轻泛壶中一味。野鹤孤云相济。横管韵清幽。乐无愁。</p><p>○一叶舟</p><p>大道本无一物。遍纳十方充塞。无外亦无心。不容针。要见阐开清目。认得本元虚谷。非浅亦非深。满壶金。</p><p>○一叶舟</p><p>大道孤然独立。善用本元辙迹。寰海好云游。玩清秋。月色扶空澄瑞，微现桂红轻翠。嘉景最奇幽。赛瀛洲。</p><p>○一叶舟</p><p>运动一阳初出。照破太空微密。万象总潜形。炫然明。凝化鼎中灵质。丹就刹那功毕。仙子上云英。玩蓬瀛。</p><p>○一叶舟</p><p>海底凝珠鲜洁。天上莹然清绝。中道太虚宽。滚神丹。光胜一轮秋月。照鉴本无圆缺。清爽逼人寒。透琅玕。</p><p>○一叶舟</p><p>照海凝珠光灿。贵贱不分弹雀。可惜本来珍。污泥津。认取勿令差错。莹净免繁萦缚。决正出嚣尘。玩长春。</p><p>○一叶舟</p><p>颠倒一阳初起。万化混元同体。光灿射瑶宫。满堂红。了正圆明开启。上下贯穿无底。天地悉空皆空。太玄中。</p><p>○酹江月</p><p>贪财竞色，利名牵、萦系何时休歇。镇日忙忙如梦想，颠倒心猿马劣。昧地谩天，多能已会，以巧翻为拙。万般虚假，积成宿世冤业。劝君省悟回头，攀缘弃舍，做个逍遥客。访道求真寻妙指，早愿超离生灭。不悟玄机，剔开毛塞，付耳亲传说。壶天景色，现前秋夜明月。</p><p>○酹江月</p><p>幽微精粹，混阳光、一点殷红清绝。上下融和开慧目，跃出心珠凝结。阐化灵明，神光显现，内外相通彻。浮云消散，放开天外心月。虚无运转孤然，圆明寂照，万古无纤缺。与道同元包象法，物物头头俱摄。遍应诸方，无极太始，混一无分别。古今贤圣，尽归此处休歇。</p><p>○酹江月</p><p>玄元道体，大奂方、无隅无形无物。湿化胎生皆受炁，感应通玄潜伏。包括乾坤，含容天地，日月皆收蓄。回光返照，旷然摄化盈目。分明顿著心珠，冲虚豁朗，灿灿开神谷。养就胎仙肌貌雪，出入随风香馥。暮嗅灵芝，朝餐仙桂，夜隐蟾宫宿。怡然欢乐，求同先圣真福。</p><p>○酹江月</p><p>长江素静，夜潇潇、天如玉案冰洁。秀色氤氲寥象廓，极目瑕琳光摄。独坐颐神，帘帏光透，显出玲珑雪。凝然澄湛，太虚一点通彻。神飞两翼翱翔，蟾宫殿里，夜宿琼枝歇。得遇真筌无损益，永受真人提挈。功行双全，金童玉诏，受命寥阳阙。玉霄宫里，永排仙位罗列。</p><p>○酹江月</p><p>茅庵潇洒，静无尘、独坐垂帘孤僻。镇日闲闲清澹泊，别有恬然活计。握固存真，心无杂念，忘我兼忘世。玉婴神变，自然与道相契。光明照耀十方，凝空灿灿，大阐非为细。遍纳无极通造化，物物头头俱济。掌握乾坤，完容法体，玉貌真清丽。超凡出世，上朝三暻神帝。</p><p>○酹江月</p><p>浮生似梦，奈光阴百岁，都能几许。富贵荣华时暂过，刚甚厮牵厮系。总为儿孙，娇妻女婿，生死难为替。回头省也，瞥然不染尘翳。逍遥物外无拘，风邻月伴，便是余生计，石上溪边猿送果，酒满十方吟缀。醉卧烟霞，今宵还醒，意欲归何致。玉霄宫里，月中攀折仙桂。</p><p>○酹江月</p><p>一天清翠，混阳和微密，寂寥无物。致静颐心开上窍，通化灵明虚谷。育养元神，真人出现，放旷无拘束。皇天道父，赐余无限清福。天心正法盟威，紫虚道德，上品三乘箓。金简玄科封慧剑，心印清光无欲。己病先除，心邪摄正，百怪皆潜伏。不繁法信，自然披褐怀玉。</p><p>○酹江月</p><p>无形道体，运阳光、密布通微恢鄂。炫惚昏衢烹浩气，冲塞英华盈落。莹日千寻，清风万里，显焕神光烁。夷门羽化，太玄一派灵廓。孤然脱洒无双，於中清净，不许纤尘著。养就胎仙神貌雪，出入无间绰约。紫府游行，瑶宫饮宴，赐我逍遥乐。金童捧盏，妙音引上龙阁。</p><p>○酹江月</p><p>初心奉道，望功高、仙举超腾碧落。岁久年深心反复，不觉情迷萦缚。伏虎铜绳，降龙铁索，系住踏云脚。难为出路，永沉千丈寥壑。临危受苦推谁，请无决断，悔恨当初错。意欲修真名利恼，酒色财气俱著。家计不成，修行退堕，至死无捞摸。劝君省悟，免烦两下担阁。</p><p>○酹江月</p><p>太玄正教，离繁华、修整真清真静。清静之中开道眼，舒展银霞流井。溢落精空，冲盈法界，满满收金鼎。烹煎日月，混纯天地齐永。寂寥独立无双，孤然不改，万法心俱省。变化飞升朝上帝，返入清阳真境。不夜长春，神仙聚会，授命灵童请。玉婴吟送，一杯长寿酩酊。</p><p>○满庭芳</p><p>静室颐神，宁心默运，内观一点真阳。洞虚豁朗，焕焕透明堂。照见虚空法界，先天地、独立无双。三光秀，圆明实相，浩劫应时长。回头谁问己，眼前顼著，不用思量。自然契道，物我两俱忘。唯有清风皓月，通神化、无极之光。升玄路，混元一炁，拍塞遍诸方。</p><p>○满庭芳</p><p>祖道无修，真常妙用，悟来表里相通。灵光现处，照见杳冥中。晃耀清虚浩大，无遮障、拍塞冲融。希夷甫，从来面目，返本复归空。真空。明皎洁，唯然旷大，难测难穷。一天吾道，寂湛出凡笼。妙化方生正祖，通元首、返本归宗。超三界，移神脱壳，物外显阳踪。</p><p>○满庭芳</p><p>太极精微，天真郁秀，混元溢目无涯。玄珠升降，辉耀迸光砂。聚入壶中托化，归真正、不染嚣华。回头省，清虚妙体，返照秀灵芽。汞铅凝渐结，纯阳丹就，永劫无差。一瓢春酝，三尺斩妖邪。信步纵横自在，龟鹤引、深入烟霞。逍遥处，长春洞里，时复玩仙葩。</p><p>○满庭芳</p><p>海角天涯，寻朋访友，悄无一个知音。斗争人我，财色利名侵。闻说邪淫妄语，拚身命、一向钻寻。真常教，余言直劝，返报怨还深。休休宁奈也，澄清默运，摄养真心。混元一炁，升降定浮沉。迤逦收归宝鼎，纯阳就、点铁成金。通玄妙，群魔消散，方显鬼神钦。</p><p>○满庭芳</p><p>迅速韶光，俄然过了，算来刚甚劬劳。红颜衰朽，绿鬓渐疏焦。由自争名竞利，全不念、生死难逃。轮回处，似环蝼蚁，来往几千遭。君还心省悟，明通周象，拨易穷爻。地天通泰，离坎自相交。阴返阳生运化，纯精粹、清炁冲霄。胎光现，神风绰约，飞步玩琼瑶。</p><p>○满庭芳</p><p>腊正风交，琼梅初绽，水寒冰洁严凉。雀临高树，鱼入碧潭藏。海净天空浩浩，玄珠降、睒烁凝祥。胎星现，清名播世，道德自昭彰。群仙皆喜聚，坛前谨谨，祝寿玄阳。金虬浚液，玉兽旋喷香。唯愿遐龄满寿，同天地、永劫延长。升仙处，鸾迎凤引，云步现虚皇。</p><p>○满庭芳</p><p>独立星坛，高穹仰望，志诚修设威仪。名香频爇，谨谨奏青词。唯愿众生慕道，心通解、无执无迷。归真正，玄门隐密，一志永无移。都缘心返复，狂图捏怪、纽班胡为。色情增长，道德渐亏衰。似恁拖泥带水，全不念、先圣根基。经中道，人能清净，天地悉皆归。</p><p>○满庭芳</p><p>夜去明来，光阴迅速，四时催促人忙。浮生不久，谁肯细诮详。一向痴心妄想，贪冤业、不觉无常。形归土，三魂七魄，逐景任飞扬。谁无生与死，一人一个，难躲难藏。忽然省悟，因此做风狂。管甚前街后巷，行歌舞、坦荡宽肠。逍遥处，哩凌啰哩，落魄有何妨。</p><p>○满庭芳</p><p>生喜亡悲，虚劳尘世，许年多少倾危。是非成败，荣辱两亏衰。富足於身大患，贫穷又、遣我寒饥。急如个，不来不去，父母未生时。虚无中有象，神风显焕，物炫星晕。同天澄瑞，同地地幽微。至道包盈法界，归元首、永劫无疑。离生灭，不增不灭，常与太虚齐。</p><p>○满庭芳</p><p>太古真风，玄元宗祖，阐扬灵宝符文。金章玉篆，词简义光新。演道精宏浩大，通天地、细入微尘。修家国，臣忠子孝，民业自安淳。门人还知否，穷通妙指，拨物归真。涤除玄览，焕现外其身。昊境云瑛作伴，浮空驾、日月为邻。擎天翼，金门羽化，京廓现阳神。</p><p>○沁园春</p><p>混沌之中，恍惚存亡，何所运为。自初分天地，三才应化，山川华丽，秀野兰芝。日月鲜明，移神显焕，洞晓阴阳合圣机。通爻象，离龙坎虎，二兽相持。山头雾锁寒溪。震霹雳、峥嵘聒太微。泻银河一派，珠千颗，泛冷波潋滟，光照华池。撮聚还源，收归鼎进，火候烹煎子午时。丹砂就，点形神永固，保命无衰。</p><p>○沁园春</p><p>养浩颐神，离欲澄虚，物外定观。见玉关倾落，霜千点聚，碧岩漂渺，雪降团团。混内豁然，空中有象，天地相交四兽攒。前朱引，后玄随左右，虎绕龙蟠。黄宫捧出神丹。遇此物疵盲法体安。使蛇吞一粒，成龙变翼，鵸鵌达者，立化祥鸾。点铁成金，回骸起死，檮杌逢之返降檀。君知否，上登仙入圣，不足为难。</p><p>○沁园春</p><p>堪叹浮生，甚逐景随情，物物总拘。便拚身弃命，图贪富贵，盈仓满库，毕竟何如。蜗角声名，蝇头利赂，使作狂心一向遇。堪嗟处，似扬糠眯眼，慕萑抛珠。移真埋没荒芜。缀可欲蒙盲道德疏。自背真取妄，生颠倒，向前程路崄，举步差殊。劝汝回头，斩钉截铁，做个坚刚大丈夫。挥神剑，劈恩山粉碎，认取琨峿。</p><p>○沁园春</p><p>道德阴符，宝藏灵文，贤圣尽钦。论杳冥恍惚，精微至道，有无升降，动静浮沉。六洞飞玄，三宫妙化，繟匹双关两间侵。明虚谷，大无穷无测，非浅非深。灵光照满清音。混一气方知合古今。奈迷人不晓，多能几会，傍门小法，乱觅胡寻。背觉合尘，朝闻夕改，马劣猿颠难捉擒。休嗔道，恐功无显验，败坏初心。</p><p>○沁园春</p><p>太一先天，昊境虚皇，无上至尊。镇玉霄宫殿，群仙聚会，香云罗列，光射殷红。玉兽金麟，白鹤引驾，宝盖琼花散满空。仙娥奏，放真妃窈窕，歌舞仪容。仙音妙唱无穷。尽朝现三清御座中。听洞虚灵宝，升玄至道，开明三要，显现灵能。倦坐披章，回鸾驾凤，五老扶真入绛宫。群仙退，向蓬莱阆苑。合抱纯风。</p><p>○沁园春</p><p>大道玄微，亘古常存，依旧俨然。自心迷不悟，沉沦生死，回头改面，贩骨如山。今日方知，本来模样，弃假还真物外观。离生灭，顿无馀真性，出入泥丸。眉间舞弄金蝉。任飞去飞来透玉环。采日魂月魄，收归鼎运，周天火侯，锻炼成丹。点化形神无衰老，渐返壮还童永注颜。功成日，向彩云深处，稳跨祥鸾。</p><p>○沁园春</p><p>世累尘情，镇日昏沉，何时尽期。被利名财色，相牵系，把天真昧却，一向愚痴。好女娇儿，金枷玉杻，锁绊缠绵没改移。憨痴汉，积无边恶业，限到推谁。酆都摄问无词。奈往日愆尤报应随。受刀山剑树，寒冰凛冽，镬汤碓捣，鬼栲残尸。万死千生，难为出路，永堕幽冥无尽时。轮回处，换人身，戴双角尾毛皮。</p><p>○沁园春</p><p>元始家风，混物先天，体合太微。运九阳丹鼎，龙吟虎啸，云奔电闪，紫雾腾飞。戏弄骊珠，无间飘渺，光迸流霞照坎离。通玄妙，看余家手段，别有神威。自然掌掘天机。动斡运参罗斗柄随。喝龙泉宝剑，光冲碧落，群魔胆颤，百怪倾危。富国安民，清平快乐，无相真人出世期。书旧诏，赴蓬莱阆苑，物外仙归。</p><p>○沁园春</p><p>金阙琼楼，宝殿香云，朝现玉虚。误参鸾驾凤，霓环佩响，天真谪降，久匿凡躯。顿觉寂然，灵光透体，混合玄元出有无。飞神剑，向龙宫海藏，奈取明珠。流霞显耀从初。万道金光罩鼎炉。炼纯阳丹就，通天透地，乾坤恍惚，升降沉浮。功满朝元，金童玉女，鹤驾香风出洞湖。争魁首，授群仙领袖，永镇瀛都。</p><p>○沁园春</p><p>善惠谦柔，济苦怜贫，随方就圆。善治家润国，修身养命，深穷造化，庄列齐肩。抱守玄阳，灵源密固，内阐双关育浩然。通玄路，放眉间妙色，光接云烟。冥冥杳杳无边。运日月精华混物鲜。照洞虚豁朗，凝空灿灿，胎星一点，出化先天。遍应诸方，周盈法界，拍塞无瑕道德全。威神力，显平生手段，夺取仙权。</p><p>○益寿美金花</p><p>丹田固蒂。旋引灵泉频溉济。渐长黄芽。风撼孤根一径斜。美金花发。艳放清香初破甲。煎插银瓶。兼炷龙涎献上清。</p><p>○益寿美金花</p><p>颐生就死。死里逃生终复始。弃假求真。真性明知身外身。无中生有。有里还无难启口。默守神功。功满朝无上碧空。</p><p>○益寿美金花</p><p>真清真静。静里清清完性命。命蒂含神。神奕竽都紫府春。春光皓皓。皓旷明阳盈古道。道太升玄。玄远无隅天外天。</p><p>○益寿美金花</p><p>灵元恢鄂。满目风光虚倚托。落落无涯。飘入瑶宫散宝华。通玄慧口。面启南轩观北斗。宝洁凝然。一粒明珠滚上天。</p><p>○益寿美金花</p><p>无为清净。不动不摇颐性命。一派寒光。遍照蓬壶入大方。无穷无测。或去或来如过客。道自通灵。目送归魂入杳冥。</p><p>○益寿美金花</p><p>清虚妙理。湛湛圆明融彻底。海净天空。空里明知有圣功。心珠涌跃。焰迸流霞光睒烁。凤炽金乌。飞过新罗上玉都。</p><p>○益寿美金花</p><p>玄元微密。寂寂寥寥无缝入。探赜功奇。易象先天合圣机。混然一炁。拍塞冲虚无不济。极目清光。顿觉融风天地凉。</p><p>○益寿美金花</p><p>身居火院。儿女妻奴由贪恋。惺悟痴除。鼓腹歌吟乐有馀。逍遥甚处。回首家山堪归去。豁落壶天。月湛澄江宝桂圆。</p><p>○益寿美金花</p><p>内观北斗。斡转天关通慧口。阴里生阳。烹炼三魂七魄亡。玉炉功毕。宝鼎金丹明沥沥。晃耀灵砂。日灿晴空落翠霞。</p><p>○益寿美金花</p><p>人生幻化。咫尺无常全不怕。莫望来生。据算来生甚处行。前程路恶。剑戟臻侁难进脚。劝汝回头。随我逍遥物外游。</p><p>○益寿美金花</p><p>返观三景。增得灵砂盈满鼎。光耀华婴。点化琅玕宇宙清。江天夜月。宝桂玲珑澄皎洁。惟我亲栽。有似琼花火里开。</p><p>○益寿美金花</p><p>净无瑕翳。握固存神颐浩炁。润谷玄霜。养就神砂满鼎香。清如赫日。瑞炁凝空盈满室。混一先天。易御星仪达妙玄。</p><p>○益寿美金花</p><p>回头问己。认取无生真妙理。内阐灵光。升入蟾宫点桂霜。混成天癸。窈窕流霞融彻底。洞济冥阳。仙子功标北帝乡。</p><p>○益寿美金花</p><p>混元一炁。生地生天虚满济。宝洁玲珑。落桂金乌碧海沉。颐精固蒂。眩集神珠随风去。月照波心。天目晶通水产金。</p><p>○益寿美金花</p><p>潜龙初九。九五飞龙群无首。大哉乾元。物物亨纯得自然。性相以近。道显诸仁藏诸用。精粹含光。神易穷通没定方。</p><p>○益寿美金花</p><p>玄瑛精粹。宝洁灵华风秀瑞。混内相凝。星郁祥光满室明。纯阳仙质。貌丽清华乘凤翼。栗御霞轻。升入云深玩玉京。</p><p>○益寿美金花</p><p>琳宫谪降。一点胎光如玉样。德化风规。神秀精华貌转徽。亲风相若。自适清虚堪倚托。仙仗齐临。宵夜清歌叫玉音。</p><p>○益寿美金花</p><p>寂虚湛湛。道大圆明如宝鉴。清夜霜天。物洁星稀海桂圆。幽栖静悄。独坐陵溪风浩渺。水碧澄烟。心适清聪物外仙。</p><p>○益寿美金花</p><p>灵源虚静。物换流阳如宝镜。满目清光。寂寞无为用在常。本乎一性。返照真空终复始。性命俱全。炼就阳神得自然。</p><p>○益寿美金花</p><p>凝空寂湛。眩集神风明自鉴。洞达遥天。一性寥寥点桂圆。地入净悄。湛静冷波风浩渺。宝炷轻烟。烟彻丹霄降瑞仙。</p><p>○益寿美金花</p><p>固穷妙理。静室精思明彻底。形释心凝。光鉴寥空炁象清。法身轻丽。皓皓灵阳随风去。历御中元。精郁临空混帝先。</p><p>○益寿美金花</p><p>无荣无辱。内守真元常自足。外应无居。上下周流出六虚。昆岗玄玉。擅假阳光盈满国。混一凝珠。宝洁灵华五彩舒。</p><p>○益寿美金花</p><p>亲传妙诀。法眼清眸超亿劫。似月临溪。飘落琼花满太微。冷然莹彻。瑞彩祥光冰玉洁。焕若星仪。虽有真容出绣帏。</p><p>○益寿美金花</p><p>忽然省悟。儿女妻奴全不顾。万事都忘。一性恬然道自常。天霓清福。契道登真明上德。微宴心光。丹碧瑛华益寿长。</p><p>○益寿美金花</p><p>擘开鬼窟。杳杳冥冥精恍惚。满目华阳。＊耀灵珠映日光。至真无物。宝灿精＊明返复。致死不忘。星圛丹霄得久长。</p><p>○益寿美金花</p><p>无知野叟。信意颠狂胡乱走。大道平夷。跂径便心逐景迷。因观慧口。渺邈精阳无中有。昼梦华胥。莹魄童儿天奕飞。</p><p>○益寿美金花</p><p>除贪绝爱。性静心清明宝界。宝界华阳。换质琅然雪隐霜。虚白晃耀。轩外澄神凭自照。照破昏衢。显出圆通五彩珠。</p><p>○益寿美金花</p><p>三关锁闭。沐浴琅膏容可济。养就灵砂。晴灿玲珑益宝霞。玄英幽邃。金阙寥阳澄秀瑞。两个青童。捧出玄珠入绛宫。</p><p>○益寿美金花</p><p>澄神独坐。进锐纷纭尝自挫。外户长扃。内库劳封守宝瓶。玄光飞过。撞透虚空心鼎破。金碧丹瑛。满目灵芝炁象清。</p><p>○益寿美金花</p><p>无言无说。信任随缘消旧业。物我俱忘。晦迹韬光德自长。幻根寂灭。觉照圆通忘标月。直向当阳。一颗心珠混日光。</p><p>○益寿美金花</p><p>真仙秘诀。志信忠良须引接。临义堤防。勿信邪言说短长。玉机漏泄。法眼灵光清皎洁。洞鉴精微。宝桂寒林素羽飞。</p><p>○益寿美金花</p><p>回头省悟。识破浮生如一梦。弃物搜真。忘想忘形出六尘。天清地静。上下冲虚光日莹。宝灿元神。游奕黄都紫府春。</p><p>○益寿美金花</p><p>忘形遗照。无垢清虚真至妙。物外霞辉。天岸波澄混太微。列开丹窍。悟入重玄明总要。出化星仪。风御灵飇易象嬉。</p><p>○益寿美金花</p><p>默然内守。混里倾阳无中有。有里何如。独体圆通照海珠。神清气秀。游奕丹天明如昼。上下无拘。密布灵华满太虚。</p><p>○益寿美金花</p><p>景风初现。宝适祥云乘九变。始信清然。游奕南陵泻素圆。冥灵才见。又早新春通一线。象外游仙。看尽瑶池五色莲。</p><p>○益寿美金花</p><p>瞽之善听。一炁清聪通惠性。聋者能惺。两点精神入宝瓶。返邪归正。有似高空悬玉镜。鉴照分明。始信金丹一日成。</p><p>○益寿美金花</p><p>回头问己。返照蓬壶明彻底。一颗玄珠。上下周流出六虚。混成天癸。象适圆通明亹亹。内外无拘。游奕天中不卷舒。</p><p>○益寿美金花</p><p>羽倪澄秀。午夜能令回春昼。奕御中天。绝妙清奇玄又玄。精瑛微密。散景瑶花横空碧。日照琅玕。风息犹闻佩玉寒。</p><p>○益寿美金花</p><p>适来相见。唬我魂飞心胆颤。休觅休寻。相遇相逢没善心。告伊休拜。恐怕贫儿思旧债。各自回头。稍有违心作马牛。</p><p>○长思仙</p><p>山连水，水连山。水秀山明景物间。云霞一味闲。晓风残。夜更阑。月上梅梢影覆坛。仙音佩玉寒。</p><p>○长思仙</p><p>素天晴。散华瑛。薄淡灵烟满地横。寒光爽炁清。宝精凝。玉辰澄。两曜交光灿日明。琅玕点岁星。</p><p>○长思仙</p><p>道心宁。慧灯明。玩宝童儿启道经。清如佩玉声。湛然澄。焕然凝。燕静华池吞玉瑛。还纯体自贞。</p><p>○长思仙</p><p>内安宁。外端停。内外无居一览平。头头物物惺。炁清清。慧灵灵。光鉴寒辉入宝瓶。翛然化玉瑛。</p><p>○长思仙</p><p>灭凡情。启真诚。退隐要泉云水行。岚光满目横。焕然澄。洞然清。形释心凝道自明。升玄耀玉京。</p><p>○长思仙</p><p>谨修持。悟无为。惟愿心聪世不迷。明知天地机。宝霞辉。灿精微。紫府青都自有期。瑶宫现圣仪。</p><p>○长思仙</p><p>慧刀呈。斩三彭。处正贞廉绝爱情。恬然守素瑛。眼明明。道盈盈。碧海繁丹华现玉清。澄澄一点星。</p><p>○长思仙</p><p>明宗祖，悟真禅。灵光一点出先天。易苍丹，＊素玄。澄瑞秀，满山川。霜天风息自凝然。散琼花，宝桂圆。</p><p>○长思仙</p><p>休论道，莫参禅。无为清净好因缘。悟玄之，玄又玄。修正觉，夺仙权。威眸阐奕玩丹天。五灵飞，易羽仙。</p><p>○长思仙</p><p>修行事，谨推寻。无生无灭道相任。易晴空，识本心。明动静，定浮沉。玉婴常守满壶金。彩霞辉，散宝岑。</p><p>○长思仙</p><p>真藏假，假藏真。释然独体绝疏亲。混元中，无我人。神通道，道通神。澄澄虚璧若冰轮。辗天河，出六尘。</p><p>○长思仙</p><p>这头起，那头行。面门出入任纵横。现天光，一点星。真实相，本无形。无形之体自然明。现寥阳，入大成。</p><p>○长思仙</p><p>眉底眼，眼中精。精光辉辉好惺惺。现圆通，物外明。朝上帝，绕天庭。月华峰畔玩云英。会金童，现玉清。</p><p>○西江月</p><p>眉间交枝琥珀，睛分脱质龙涎。鼎中烟袅彻禅天。一颗灵光出现。太上明兹玉象，如来证此金仙。清流异派本同源。悟理方知上善。</p><p>○西江月</p><p>浩炁结成宝篆，清风吹散云蒙。一轮明月照虚空。好把精神舞弄。撞透玉京天上，冲开金阙门中。元神独坐广寒宫。率领群仙宗奉。</p><p>○西江月</p><p>顾我有身有患，窥真无作无为。自然斗柄运璇玑。日月周盈天地。点著冰灰雪炭，烧成火枣交梨。一时分付与峨嵋。益我聪明智惠。</p><p>○西江月</p><p>尽被家缘担阁，都因业障兰遮。离微孰举正兼邪。背了灵尝道话。云绽家家儿月。时来处处开花。睛童深入翠烟霞。引至长春不夜。</p><p>○西江月</p><p>不恋风花雪月，屏除富贵功名。刳心去志黜聪明。洗涤无知之病。破尽人门幻影，方通物外圆成。忘形遗照炁神凝。务本乐天知命。</p><p>○西江月</p><p>杖上一瓢春酝，匣中三尺琅玡。眉间宝鉴镇妖邪。坐守更深半夜。金鼎烧成白雪，玉炉炼就黄芽。丹光潋滟泛琼华。天地氤氲相射。</p><p>○西江月</p><p>迷则身沉苦海，悟来月出西江。微风吹动桂花香。惊觉游仙一梦。鹤引鸾随甚处，家童笑指寥阳。玉牌金字号南昌。别是人间天上。</p><p>○西江月</p><p>不在瞻星礼月，何须诵戒看经。今朝与汝付叮咛。生死须凭性命。道启遍知无上，神通法界圆明。不劳作用自功成。志在无为清净。</p><p>○西江月</p><p>莫恋金银财宝，休窥玉貌花容。百年终是落顽空。背了无生法认。欲识玄元正理，须明太上家风。至神至怪悟无穷。此个逍遥自分。</p><p>○西江月</p><p>割断铜绳铁网，敲开玉锁金枷。波涛苦海遇灵槎。游奕无阴村下。不在忘标指月，何须折桂拈花。太虚鼎里炼丹砂。结就玄珠无价。</p><p>○西江月</p><p>务本颐生至理，迷源入死之机。亡邪守正更何疑。自有玄玄妙趣。赤子嬉游阆苑，青童笑指瑶池。西江月里折丹枝。保益精神久视。</p><p>○渔家傲</p><p>日照阳魂空中炼。璇玑运斡天网转。咫尺眼前人不见。通一线。炉开鼎裂天光现。瑞散琼花飞片片。香风暗拂灵雯面。冷淡清虚情雅宴。真堪羡。玉宸扶御寥阳殿。</p><p>○渔家傲</p><p>地魄天魂勤烹炼。日精月髓情相恋。两曜交光如激电。分明见。玉炉万朵金花现。款款捞来捶作片。团团结就玲珑面。晃耀太虚烹玉霰。神光眩。飞丹透入通明殿。</p><p>○渔家傲</p><p>百岁光阴如奔骑。浮华眩目飞尘隙。玄览涤除运神力。通消息。无生路上知端的。雾散瑶瞳升天奕。阳光渐著纯阴匿。万点灵砂晃虚璧。明皪皪。丹瑛一色符金碧。</p><p>○渔家傲</p><p>混沌杳冥经寰宇。彩霞散尽明玉兔。西落咸池复回顾。心开悟。凝魂晦魄金乌趣。美盼扶彝寒光露。氤氲三色淳清素。直遇瑶天携女婺。无点污。丹书永系琳宫住。</p><p>○渔家傲</p><p>大道至真无言诘。韬光退隐藏深密。保炼元精无走失。隳阴质。瑞云捧出灵阳日。照破昏冥威天佖。混然恍惚空中实。莹净纯白相辅弼。通真一。丹书玉笈仙功毕。</p><p>○仙乡子</p><p>易遘自然轩。轩外清华混物鲜。秀岭连云飞宇角，灵泉。柳岸烟波接远川。德士隐幽玄。玄览涤除物自捐。内适虚坛真有趣，龙涎。宝篆轻浮弄素弦。</p><p>○仙乡子</p><p>大道本无为。内外恬然处妙机。寂静清虚真有味，扬眉。冷淡灵光处处辉。绰约好容仪。坐卧行居左右随。翼御中天成玉象，无疑。位列南宫现紫微。</p><p>○仙乡子</p><p>祖道密相传。得兔亡蹄守自然。眼界宽舒明太易，纯乾。日灿精华物自鲜。恍惚遍三千。预觉陵溪任变迁。海底浪翻龙出水，冲玄。迸彩神光上九天。</p><p>○仙乡子</p><p>祖道暗相传。始信宗风合自然。动静有无宾主穆，坤乾。上下周流日月鲜。光奕满三千。透骨灵华永不迁。空里结成真玉象，升天。宝易童儿执素玄。</p><p>○玉笼璁</p><p>守清净，凭志恳，绝尽荒淫。持内境，月透双林。玉童戏，遥指处，碧潭波心。捞摝取起，水中金。灵宝灿，慧灯明，神光相任。对面有，没人推寻。君还省，明了了，灾祸不侵。龙虎伏，鬼神钦。</p><p>○满庭芳</p><p>斗柄回旋，紫微初现，缅平一色淳清。云瑛捣尽，天宝耀华婴。玉桂琼林素羽，升玄御、光璨流精。泠然妙，丹黄金碧，炜烨化微星。星徽清雅宴，纯风隐韵，忘相忘形。愿吾流开悟，心释浮荣。勿念云山路隔，高著眼、莫昧灵明。如斯理，青童飞去，点破大兰城。</p><p>○满庭芳</p><p>盥腹斋心，冲霜冒雪，为求神宝精瑛。凭君一举，眸子见青冥。四朗天无浮翳，冰轮坼、悬象俱明。辰宵馆，玉牌金字，谁是系芳名。途中人自昧，便心跂径，有误前程。回耹返故久，动复徐生。宝梵仙宫路稳，琼林宴、光散霞轻。神功妙，纯阳炼就，朝现紫微星。</p><p>○声声慢</p><p>公邻烟水，我弊嵩峰。天涯杳隔难通。悟理非遥，目前不二清风。宝月孤高洞鉴，印千潭、普照玄洞。无彼我，混华元仙景，一体真空。如此知心志友，更何须贡马，驿路尘红。念某形疲，不须远远相躬。稽首同流勿罪，施宽慈、意莫忡悦。开青眼，用神光体入，不动之宗。</p><p>○声声慢</p><p>元初一性，甚处安排。虚无恍惚中来。受炁成形，父精母血凝胚。迤逦胎完降诞，未成能、长大情乖。自作坏，向途中役役，慢惹尘埃。虚使一生颠倒，昧天然至宝，万古沉埋。若悟生前，通玄鼎裂心开。混日凝阳纯秀，聚五方、霞彩曛回。玉辰显，便忘形遗照，直御瑶台。</p><p>○声声慢</p><p>凿开混沌，撞透昆仑。斗柄斡转天轮。曲岸乌蟾，交腾走魄飞魂。汞鼎铅炉赫奕，炼金精、木液朱辰。星光显，散中元一炁，万国霞絪。莹静清无尘翳，振山川林苑，万＊璘璘。高下无殊，缅平一色精纯。对面料斯孰悟，谩徒劳、背觉合尘。休嗔道，似盲夫摸象，误失天真。</p><p>○满江红</p><p>春花秋月，古往今来暂时间。贵贱贤愚，曾经换几番。死生似蚁任循环。咫尺仙乡人不到，出尘径路，如隔万山。省悟归，真正恬然养素，自乐清闲。世事俱无染，一身清净，无为心定观。耀璧辉金向外看。迸万斛明珠，推出二关。太极宫中，凝结内丹。纯风馥奕透琅玕。万炁周流归一体，千真妙用，情无两般。混入中元界，笙鹤缥渺，瑞炁盘桓。玉诏符空碧，名充仙举，乘车驾凤鸾。</p><p>○满江红</p><p>昂簪策杖，赏月披风信途然。抱一冲和，养刀圭汞铅。金精木液润华田。密固三灵归火府，五云覆地，光彻梵天。虎龙交，宇宙明珠夺得，炁象涓涓。宝霞辉日灿，显阳光赫奕，返照洞玄。混内晞曂昼夜连。法万象清圆，与物争鲜。湛寂泠源，常在目前。无中潋滟泛精渊。九色黄云笼沆瀣，三峰青霭，远接万川。道备纯精粹，阴氛荡散，万物生全。宝象含灵质，向六尘堆里，捧出个瑞仙。</p><p>○一叶舟</p><p>万象冲开寥廓。元炁混然虚托。海月晏晶金。照天心。睫外威神辉豁。冰体雪肌绰约。稳稳过琼琳。上瑶岑。</p><p>○归来曲</p><p>修真理，何在斗禅机。广念葛藤空厮＊，多参功案总虚脾。争似悟无为。开道眼，一性出昏迷。竹密不妨流水过，山高难碍白云飞。升上紫霄微。</p><p>○归来曲</p><p>虚无道，元炁自相和。玄览涤除贤士少，合尘背觉俗徒多。终日谩蹉跎。开法眼，一性贯娑婆。莹净净如秋月冷，冰清清似泛琼波。浇溉润灵柯。</p><p>○浪淘沙</p><p>访道与参师。设誓投词。慎终如始谨修持。退己进人常忍辱，诸事宽慈。该破上仙机。守正无疑。持行元始玉清微。慧日当空凭谁照，星眼芝眉。</p><p>○采桑子</p><p>力与命相讥。凭实见，谁是谁非。北宫曾谒西门氏，须知东郭，诚言信美，养拙何疑。俗辈匪能知。启贤英、与我同规。乐天知命随缘过，他年功满，神霄旧路，有约仙期。</p><p>○采桑子</p><p>吾辈可伤嗟。弃玄珠，流浪天涯。浮云飞絮无根蒂，便心歧径，随他念起，举步偏斜。闻早悟烟霞。仙景里、也好前巴。三山咫尺非遥远，长春玉馆，陵溪两岸，满目琼花。</p><p>○玩华胥</p><p>古岸蟠桃初绽。新月素光交灿。尘世几人窥，我留心高盼。长叹。长叹。回首远游仙梵。</p><p>○玩华胥</p><p>冒啸古风溪月。晃耀太虚澄彻。美盼清圆，不见又还重缺。光接。光接。玉桂寒林冰洁。</p><p>○诉衷情</p><p>林泉退隐作生涯。寂寞弃繁华。中山翠微仙子，满目泛灵砂。凝素液，混丹霞。坼瑶葩。云涛烟浪，岛外方壶，那里人家。</p><p>○诉衷情</p><p>太虚寥廓杳无涯。元炁混中华。回眸斡旋鼎鼐，玉液泛金砂。辉神彩，迸光霞。晃琼葩。云收波渺，海净天空，广漠之家。</p><p>○夜行船</p><p>＊雪囊中无俗物。恣疏慵、有谁拘束。不患虚名，无荣无辱。佻佻几人相逐。独坐弦歌卮盈醁。昂簪看、断云相续。池上游龟，洞前行鹤，风月水山松竹。</p><p>○夜行船</p><p>可惜芳年穷妙理。中途滞、教门无主。道院凄凉，故人疏淡，那更暮天愁雨。块坐宾横空无语。赤心诉、有谁知委。拂袖归山，碧溪深处，说与落花流水。</p><p>○酹江月</p><p>寂虚妙道，混杳冥恍惚，通微清绝。出化先天明象帝，满目流霞光屑。浊质消亡，琅函滋益，宝鼎灵砂结。丹华凝秀，素玄一色澄彻。精暚＊抧盈空，清如秋夜，海桂无圆缺。耀古辉今冲皓炁，满满玉壶春雪。莹日纯精，贞心幽粹，保益真仙悦。丹书迎诏，上朝三景罗列。</p><p>○酹江月</p><p>玄元至道，大无隅、寂寂寥寥独立。遍应诸方通上下，极目天光微密。隐显存亡，穿无贯有，善用无辙迹。琅然泄化，太虚一点灵质。登林透人真阳，圆明普照，不许纤尘匿。理必期然仍未悟，说与门人端的。日殿祥光，蟾宫瑞彩，万派琼波益。神凝形释，玉岩依旧横碧。</p><p>○南柯子</p><p>瞬目迷千劫，扬眉隔万山。一真分瑞出双关。混入华元，到此有何难。隳质飞金翼，凝阳透玉环。惺然洗觉梦魂间。云去无心，物外独清闲。</p><p>○南柯子</p><p>决列心清操，真刚志气真。超然不落断常坑。眼界宽舒，焕焕照华清。锦绣乾坤莹，玲珑世界明。澄澄虚璧顿圆成。蜕壳精暚，一点碧天星。</p><p>○南柯子</p><p>厌静曾居市，嫌喧却住山。通真何处不清闲。内外逍遥，不备利名攀。蜕质空中显，忘形物外观。二神凝素出阳关。鹤性佻佻，一去古长安。</p><p>○红窗迥</p><p>玄门寻，休胡觅。指汝等、修行端的。常清净、意不浮游，保元精无失。炼阳魂，消阴质。两眉间、神光飞出。通斗柄、斡转天关，抱一轮红日。</p><p>○红窗迥</p><p>弃凡情，归真理。击双关、玄门高启。吐神光、射透帘帏，现灵阳休体。金乌精，玉兔髓。晃乾坤、清华光暐。红窗迥，炳耀圆明，照逢壶彻底。</p><p>○点绛唇</p><p>背剑携筇，蹑径穿云过。青苔破。岚嶂松边，拂石临溪坐。酒饮单卮，一弄清音和。无不可。孰与朋俦，明月清风我。</p><p>○点绛唇</p><p>秀色氤氲，郁郁缭空廓。光飞烁。梦适吞珠，一点胎星落。谪降人间，愧恨当初错。情消索。诱引门生，共赴青都约。</p><p>○江月晃重山</p><p>斗柄指回一性，璇玑斡转双关。滔天洪浪雪华翻。中秋夜，江月晃重山。独步上星坛。剑光横宇角，逼人寒。五灵仙子抱青鸾。飞入华胥阆苑。</p><p>○太平令</p><p>芝堂无事启丹经。香烟袅，慧灯明。声和流玉音清。云收绝雾敛，眄平一色瑶池净。洞天玄照瑞光凝。分明见，豁然惺。回眸返入道圆成。便忘形羽化，虚皇付我天符令。</p><p>○武陵春</p><p>太上混元真一炁，莹净若琼琚。清腾白云不卷舒。明见有中无。冷淡灵光空荡漾，变现总无拘。上下周流出六虚。一颗夜明珠。</p><p>○武陵春</p><p>一叶梧桐窗外落，金菊出疏篱。策杖昂簪信步移。迷我曲江池。鹤驾匆匆归旧路，回首赴仙期。云映青童笑问伊。家住五陵溪。</p><p>○黄婴儿</p><p>呆老呆老。幻梦惑迷，一生颠倒。甚每日皱着眉儿，把身心作恼。劝汝回头归大道。搜玄微幽奥。炼丹光混入中元，现玉辰容貌。</p><p>○惜婴娇</p><p>猛悟回头，把尘事都忘了。急收心、速归大道。空里寻真，向无中传明教。最好。现丹华，回光返照。探＊精微，表天奕幽深奥。明内外、浮沉颠倒。一炁双关，混百神，分三要。玄妙。瑞云扶，玉辰容貌。</p><p>○转调采桂枝</p><p>分明相外归宗祖，道眼俱全。出入绵绵。升降浮沉任往还。最幽玄。日精月髓安炉内，一炁烹煎。丹就凝然。皎皎光明滚上天。化飞仙。</p><p>○望远行</p><p>太玄妙诀。悟来不须言说。心地豁然开觉。清凉内通彻。透五蕴山头，现出霜天皓月。照千古分明，无圆缺。赤子琳宫歇。敏把丹枝折。玩长春景界洞鉴离生灭。向无阴树下，独坐逍遥静绝。听无弦曲调，於中别。</p><p>○上平西</p><p>启玄精，明真炁，洞元中。间日魂月魄相融。内分三色，混然一体若芙蓉。玉辰圆鉴，瑞云浮、光射瑶宫。散阴氛，凝纯粹，归神化，运灵空。象悬明，灿耀玲珑。中天游奕，郁罗霄景玉音清。绛节霓旌，捧琼舆、宝梵仙风。</p><p>○沁园春</p><p>处世为人，德重恩深，莫过二亲。始怀胎十月，三年乳哺，回乾就湿，多少辛勤。长大成人，心生五眼，外姓调唆各令门。谁省悟，似鸱枭＊＊，报应因巡。休休枉恁劳神。更莫忘当初怀哺恩。念灵乌返报，寒猿避箭，诚心孝敬，何况为人。诸事不违，顺承颜色，饮膳寒温时用均。存终始，道光于四海，德插清淳。</p><p>○沁园春</p><p>启诉芳年，猛悟回头，纵情任真。弃父娘兄嫂，妻男侄女，孤云野鹤，二十馀春。风瑞漂萍，随方安分，一任交人笑我慵。君休怪，厌浮生虚矫，省悟前身。明知相外元神。灿宝净无瑕绝点尘。易四时乘驭，指天为盖，地权为载，日月为轮。辗破星河，冲开牛斗，聚散浮空五色云。通三界，现虚皇圣祖，元始天尊。</p><p>○满庭芳</p><p>粮畚担簦，云山水陆，远途不避风霜。为求天宝，与汝诉衷肠。至理先明一性，二仪现、三殿恢彰。玄关外，临空奕奕，杲日布红光。群灵皆受命，谁能保守，玉府元阳。万神交灿，九炁混中央。结就玄珠一颗，辉神彩、光列南昌。寥阳馆，华房出入，齐唱满庭芳。</p><p>以上上清太玄集卷九</p><h2 id="【胡炳文-词作3首】" tabindex="-1"><a class="header-anchor" href="#【胡炳文-词作3首】" aria-hidden="true">#</a> 【胡炳文：词作3首】</h2><p>○大酺</p><p>和玉壶饯春</p><p>我欲笺天，天无语，渺渺谁司喉舌。回看山色好，有清池似玉，一觞堪洁。却笑几载京华，娇花媚柳，搅动风情如热。何如盘阿里，自川原昼锦，石矼晴雪。更醉里赓酬，花边吟啸，妙词称绝。友莺声切切。歌伐木、怎赋骚中鴂。最好是、静中佳兴，眼底繁英，四时春在那曾别。笑杀渠痴，晓钟未动，眼无交睫。赏心处、长娱悦。花开有谢，休问先天康节。画梁燕应解说。</p><p>○满江红</p><p>赠吴又玄，吴又玄得其伯父子云太博易学游戏，玄拆字间，论人穷达贵贱，累多奇中，作此赠之</p><p>一画先天，谁知得、已涵玄九。这易玄机括，子云传授。杜宇一声春欲晓，牡丹几朵花开昼。问尧夫、数字自何来，俱参透。心胸里，罗星宿。心画上，占爻繇。看肆中帘卷，门前车辏。易字分明书日月，□天真是谈天口。岂太玄而后遂无玄，如今又。</p><p>○水调歌头</p><p>为扬志行寿</p><p>绛阙春回近，先放玉堂梅。当时产此人杰，天岂偶然哉。吾道以为元气，学者仰如北斗，聊复振儒台。来岁紫微阁，阊阖看天开。七旬老，千里路，为公来。二十年前，绣衣曾奉紫霞杯。今朝湖光山翠，喜有碧桃玉藕，寿酒得重陪。明日赋归去，回首望蓬莱。</p><p>强村丛书用明刊云峰文集本</p><h2 id="【胡祗遹-词作23首】" tabindex="-1"><a class="header-anchor" href="#【胡祗遹-词作23首】" aria-hidden="true">#</a> 【胡祗遹：词作23首】</h2><p>○点绛唇</p><p>赠妓</p><p>风度高闲，水仙花露幽香吐。等闲尊俎。细听黄金缕。命薄秋娘，梦断霓裳舞。黄梅雨。燕俦莺侣。那解芳心苦。</p><p>○太常引</p><p>寄王提刑仲谋</p><p>七年分袂一相逢。倏南北、又匆匆。白发两衰翁。纵握手、浑如梦中。共山如画，洹溪如练，空几度春风。觞咏几时同。休直待、功名景钟。</p><p>○太常引</p><p>为汪奉御夫人寿日</p><p>庆门华胄几千秋。更名父、早封侯。天性自贞柔。立闺范、并州应州。一杯千岁，嫩凉时节，暑气雨前收。寿酒劝金瓯。记岁岁、西风画楼。</p><p>○西江月</p><p>读通鉴唐太宗掊魏徵碑，有感而作</p><p>晚食甘于粱肉，徐行稳似轩车。直须朝暮苦驰驱。指望凌烟高处。前日丰碑旌表，今朝贬窜妻孥。喜为正直怒奸谀。自古忠臣良苦。</p><p>○南乡子</p><p>宿武安李仲威家因营葬事</p><p>梦破五更头。万虑关心不可收。忧世忧身无限事，多忧。自笑元龙百尺楼。寒叶雨声稠。百蛰无声已暮秋。一岁又从流水去，悠悠。明日田家酒百瓯。</p><p>○南乡子</p><p>咏李通甫秋扇</p><p>新样玉珑璁。遍赐轻凉满汉宫。记得班姬拈彩笔，恩隆。写人新诗字字工。残暑又西风。动是经年箧笥封。只欠一枝霜后叶，殷红。点破团团璧月空。</p><p>○鹧鸪天</p><p>甥孙以红叶扇索乐府</p><p>露冷霜寒百卉腓。容光来与菊花期。雪香睡足青春梦，晚节随时始衣绯。流水远，夕阳迟。秋山敛黛让晴晖。醉魂不逐西风散，璧月瑶宫晚更宜。</p><p>○江城子</p><p>夜饮池上</p><p>摩诃池上水风情。露零零。月华明。玉簟铢衣，清影照闲情。一曲洞仙歌未阕，霜叶满，凤凰城。醉魂轻举上青冥。閟仙扃。堕沧溟。散作秋香，无语话三生。安得青莲同把酒，挥醉墨，问枯荣。</p><p>○水调歌头</p><p>招友人饮</p><p>人处六函内，蚊睫一微尘。匆匆数十寒暑，驹隙等逡巡。礼乐衣冠缚束，文字功名汩没，辱宠万悲忻。雅意竟谁了，含恨入荒闉。笑缁黄，夸解脱，保天真。将心自游，溟涬屈蛰不生春。气化也应归尽，云影白衣苍狗，何处驻阳神。莫听三家语，来作醉乡民。</p><p>○水调歌头</p><p>赏白莲招饮</p><p>妖娆厌红紫，来赏玉湖秋。亭亭水花凝伫，万解冷香浮。初讶西风静婉，又似五湖西子，相对更风流。翠涧宝钗滑，重整玉搔头。泛云腴，歌白雪，卷琼瓯。尊前共花倾倒，一醉洗闲愁。屈指秋光能几，歌咏太平风景，佳处合迟留。更倩月为烛，散发弄扁舟。</p><p>○水调歌头</p><p>宴乐</p><p>呜咽洞箫里，皓齿艳歌声。同声同气相应，双凤一时鸣。春昼沉香火底，凉月碧桃花下，握手共谁听。有酒且勿醉，细倩玉纤倾。白髭须，缘底事，为愁生。尊前怨思儿女，向我诉衷情。东第贵官鼓吹，北里市尘筝笛，适意各忻荣。老耳未聋聩，日日饮升平。</p><p>○水调歌头</p><p>庆翰长生朝</p><p>千古大名下，五福几人全。相如妙龄词赋，一降冠群贤。姓字家传户说，丰表芒寒色正，星日丽青天。朱服赤墀里，绿发玉堂仙。忽西风，吹梦破，海成田。冥冥造物，云龙风虎又夤缘。两代斯文盟主，百载中朝元老，雅望更谁先。好藉金莲烛，寿酒要如川。</p><p>○木兰花慢</p><p>赠歌妓</p><p>话兴亡千古，试听取，是和非。爱海雨江风，娇莺雏凤，相和相催。泠泠一声徐起，坠梁尘、不放彩云飞。按止玉纤牙拍，细倾万斛珠玑。又如辩士遇秦仪。六国等儿嬉。看捭阖纵横，东强西弱，一转危机。千人洗心倾耳，向花梢、不觉月阴移。日日新声妙语，人间何事颦眉。</p><p>○木兰花慢</p><p>酬宋炼师赠梅</p><p>爱清香疏影，问谁识，岁寒心。称月底溪桥，水边篱落，雪后园林。仙家亦怜幽独，美玉堂、温水静相寻。写影华光醉墨，招魂和靖清吟。陶潜官罢杜门深。门客欲谁临。谢携酒扶花，敲门见过，一洗尘襟。挥亳径酬雅意，拚醉来、忘却雪盈簪。更结松筠高会，从渠桃李繁阴。</p><p>○木兰花慢</p><p>元夜宴王三舍人宅，有大塔松灯之乐</p><p>爱玲珑红玉，光照夜，满庭春。更翠焰浮空，朱明射月，和气留人。河东上元佳节，念客怀、谁作□情亲。喜二三更雅集，清欢满意殷勤。人生元夜几番新。贤主亦佳宾。尽月转参横，香残烛烬，犹胜芳晨。团圞膝前儿女，放杯行、到手莫辞频。灯火佳庭此夕，明朝世务红尘。</p><p>○木兰花慢</p><p>题倪都运南塘莲社。庐山社、兰亭会，后世图画、题咏，至今传玩不绝，乃知前代尊俎风流，犹为人永永景慕。其于善行名言，丰功懋烈，谁得而废之。去岁夏，仆以从百官后，走上都，闻南塘白莲集诸名公，皆赋乐章，自以不得一继余韵为恨。今年秋，席上运使倪公得寻旧盟，仆忝与宾末，仅赘一阕，庶几异日，得附南塘莲社之故事云</p><p>倚西风闲坐，谈清影，玉亭亭。问幽苦芳心，何时解语，脉脉盈盈。秋香欲无还有，似自怜、不嫁惜娉婷。好在芙蓉城阙，梦回罗袜尘生。多情争似总无情。残照又西倾。怕去去兰舟，露凉烟冷，月落参横。沙雁也能留客，倩溪光、相照晚妆明。缓按梁州丝竹，听番白苎新声。</p><p>○木兰花慢</p><p>春日独游西溪</p><p>爱西溪花柳，红灼灼，绿阴阴。更细水园池，修篁门巷，一径幽深。春风一声啼鸟，道韶华、一刻抵千金。飞絮游丝白日，忍教寂寞消沉。我来无伴独幽寻。高处更登临。但白发衰颜，羸骖倦仆，几度长吟。人生百年适意，喜今年、方始遂归心。醉引壶觞自酌，放歌残照清林。</p><p>○木兰花慢</p><p>留题济南北城水门</p><p>历雄都大邑，厌车马，市尘深。爱历下风烟，江湖＊郭，城市山林。人家水芝香里，看万屏千嶂变晴阴。无问买山高价，休论寸土千金。偶因王事惬闲心。佳处更登临。倩万斛泉珠，四围岚翠，一洗尘襟。强齐霸图陈迹，但华山平野耸孤岑。今夕高筵清赏，明朝驿骑骎骎。</p><p>○木兰花慢</p><p>殷献臣伯德孝先奉使日本，索诗送行，得此三阕</p><p>要深名洋溢，须涉险，卒奇功。尽万里苍溟，鱼龙吹浪，□□□□。□□□□□□，□□□□□□□□。□□□□海若，能如十万兵雄。明年春暖际天东。佳报定先通。看倭氏称藩，遐夷稽颡，异服殊容。都人聚肩重足，喜归来、朝拜大明宫。寄语三吴百越，休夸江水连空。</p><p>○木兰花慢</p><p>状骊歌慷慨，望天际，送君行。眇月窟张骞，雪山殷侑，虚擅英名。忠肝落落如铁，要无穷渤澥驱长鲸。笑指扶桑去路，等闲风浪谁惊。士当一节了平生。羞狗苟蝇营。仗雷电神威，风云圣算，何往无成。佳声定随潮信，报东夷重译觐来庭。好个皇朝盛事，毋忘纪石蓬瀛。</p><p>○木兰花慢</p><p>百年湖海气，得初效，处囊锥。更绿鬓朱颜，雄姿英发，光射征衣。大夫喜伸知己，感宸恩深重此身微。虎节才辞北阙，丹诚已落东垂。中天雨露彻偏裨。只欠海诸夷。好敷悉丁宁，殷勤感悟，立解疑危。边隔普沾王化，便细心怀德径来威。一降功名事了，清御史册腾辉。</p><p>○木兰花慢</p><p>庆翰长八十</p><p>应飞熊佳兆，年共德，两俱高。论少日才名，遐龄劲节，合擅中朝。文章在公余事，快笔端、云海□风涛。四海名卿奇士，百年齐入钧陶。笑将经济让儿曹。万事一秋毫。享内相尊荣，金莲画烛，宫锦朝袍。投壶雅歌文会，尽百杯、春色醉仙桃。好为升平强健，宾从东岱南郊。</p><p>○摸鱼儿</p><p>玉簪</p><p>问秋香都在何许。棠阴暮凉风露。空圆不费司花巧，玉立幽闲丰度。如欲语。似含诉。一襟清苦愁千缕。长门夜雨。更月暗灯昏，水沉烟烬，寂寞琐窗户。凭谁问，见弃宣和花谱。应为孤高自娱。升平枕上温柔梦，不到琳宫仙府。仍为汝。待安排，软金罗幕重遮护。秋霜良苦。怕清夜无人，天寒翠袖，孤影更衰素。</p><p>以上周泳先校大典紫山大全集本词二十三首</p><h2 id="【华幼武-词作3首】" tabindex="-1"><a class="header-anchor" href="#【华幼武-词作3首】" aria-hidden="true">#</a> 【华幼武：词作3首】</h2><p>○满庭芳</p><p>元霄和元翚见寄</p><p>万井笙歌，满城灯火，元宵预庆丰年。欢声鼎沸，人气结春烟。天外冰轮缓转，画楼上、玉漏迟传。鳌山耸，香车宝马，腾踏九重天。华堂深几许，朱帘半揭，翠幕垂边。似蓬莱宫阙，洞府真仙。醉倒歌裀舞褥，风流处、玉笋金莲。争知道，十年兵燹，把酒酹风前。</p><p>○清平乐</p><p>又和元翚春梦</p><p>晓莺声里。睡思酣犹美。旖旎红娘冰雪体。洛女巫娥浮靡。紫骝踏月嘶风。华裾织翠青葱。归去一场春梦，空吟旧绿新红。</p><p>○百字令</p><p>为彦弘母夫人寿</p><p>人生七十，都道是、自古世间稀有。今日华堂，阿弥初度，更绵绵增寿。花柳呈妍香云霭，正好暮春时候。江山如画，百年风景依旧。最喜兰玉森森，彩衣齐拜，舞埙箎迭奏。罗绮香中蟠桃熟，争献瑶池王母。愧忝姻联倚庄椿，琼树岁寒长久。歌词一阕，敬称千岁春酒。</p><p>以上三首见淡生堂抄本黄杨集</p><h2 id="【皇甫真人-词作1首】" tabindex="-1"><a class="header-anchor" href="#【皇甫真人-词作1首】" aria-hidden="true">#</a> 【皇甫真人：词作1首】</h2><p>○酹江月</p><p>凿开混沌，见钱塘、南控长江凝碧。今古词人图景，谁解推原端的。岁去年来，日庚月甲，因甚无差忒。如今说破，要知天地来历。道号有一可名，五行颠倒，互列乾坤策。坎水逆流朝丙户，随月盈亏消息。气到中秋，金能生水，倍涌千层雪。神仙妙用，与潮没个分别。</p><p>鸣鹤余音卷一回阳子林自然长生指要中，亦载此词。</p><h2 id="【黄澄-词作2首】" tabindex="-1"><a class="header-anchor" href="#【黄澄-词作2首】" aria-hidden="true">#</a> 【黄澄：词作2首】</h2><p>○卖花声</p><p>人过天街，晓色担头红紫。满筠筐、浮光浪蕊。画楼睡醒，正眼横秋水。听新腔、一声催起。吟红叫白，报道蜂儿知未。隔东西、余音软美。迎门争买，早斜簪云髻。助春娇、粉香帘底。</p><p>词品卷六</p><p>○绮罗香</p><p>斗草</p><p>绡帕藏春，罗裙点露，相约莺花丛里。翠袖拈芳，香沁笋芽纤指。偷摘遍、绿迳烟霏。悄攀下、画阑红紫。扫花阶、褥展芙蓉，瑶台十二降仙子。芳园清昼乍永，亭上吟吟笑语，妒秾夸丽。夺取筹多，赢得玉珰瑜珥。凝素靥、香粉添娇，映黛眉、淡黄生喜。绾胸带、空系宜男，情郎归也未。</p><p>词品卷六</p><h2 id="【姬翼-词作163首】" tabindex="-1"><a class="header-anchor" href="#【姬翼-词作163首】" aria-hidden="true">#</a> 【姬翼：词作163首】</h2><p>○瑶台第一层</p><p>一点元真被妄想，招来幻化身。蟪蛄朝菌，须臾情识，结习迷云。火坑千丈机，诈万端、白浪黄尘。谩横陈，向污泥坑陷，苦海沉沦。纷纷。存亡得失，是非荣辱苦因循。有时开悟，痴团粉碎，眼孔如轮。性珠穿透方，信葆光、函盖乾坤。自通神。有壶天不夜，洞府长春。</p><p>○木兰花慢</p><p>眩乌飞兔走，竞出没，疾如梭。更影戏浮生，绳提幻化，攛弄教唆。吹嘘往来变态，闹纷纷、平地起风波。止是蝇头蜗角，古今翻搅如魔。蹉跎。勘破惊回，尘梦冷，笑呵呵。悟本有元初，灵明好在，无少无多。收藏更休点污，对野云、溪水唱山歌。月下无人独步，杖桃雨笠烟蓑。</p><p>○木兰花慢</p><p>笑平生幻惑，遇牢落，物华秋。对世路羊肠，人心虿尾，刚变为柔。纷纭战酣白蚁，向槐檀、影里觅封侯。一觉黄粱未熟，百年光景都休。推求。往古来今，成底事，尽何楼。勘富贵浮云，功名画饼，身世浮沤。分明眼底见假，便一刀、两段不随流。跃出迷津欲浪，月明沧海归舟。</p><p>○木兰花慢</p><p>选峰峦佳处，结茅屋，伴苍松。有药圃芝田，耕云钓月，香霭灵风。凭阑将观寰海，鼓洪涛、千丈接长空。几度蓬莱清浅，杳冥淆混云龙。三山圣种犹存，聋瞽辈，觅无踪。笑阿母蟠桃，安期遗枣，诱引儿童。任公巨缁好在，犗钩悬、五十引长虹。蹲坐三年不见，若鱼何日相逢。</p><p>○水龙吟</p><p>万尘诸累重重，一时颖脱如悬解。青鞋拄杖，鹑衣百衲，沿身轻快。南北东西，浪萍风梗，去留何碍。许昂簪笑傲，行歌立舞，萦心事，无纤芥。不问壶天境界。更谁分、区中方外。如云似水，优游散诞，纵横自在。转首襟期，世缘空幻，到头终坏。待他时兴尽，云霞堆里，结无为会。</p><p>○水龙吟</p><p>此身幸脱尘樊累，宜更选清凉地。山灵招我，峰屏岫幌，回环凝翠。白石清泉，竹轩松迳，草堂林际。拣凭高稳处，储风养月，更谁问，人间世。压尽壶天景致。笑桃源、落花流水。个中时复，灵仙高会，彩云摇曳。谈笑沧溟，几番尘土，劫灰弹指。倒金壶碧酒，鲸波一吸，且陶陶醉。</p><p>○水龙吟</p><p>古今兴废存亡，落花满地香风扫。茫茫苦海，洪波千丈，无穷胶扰。俱在天真，浪游尘境，执迷颠倒。自玄都别后，流离宛转，谁更问，长安道。但念功名未了。聚愁眉、苦萦怀抱。几时会得，三田灵秀，活人芝草。霞彩云英，竹风松月，药炉丹灶。炼深根固蒂，长生久视，永无衰老。</p><p>○酹江月</p><p>初机学道，道无形着脚、如何踪迹。只在灵源方寸地，体正元初端的。激浊扬清，明真削伪，扫荡诸邪僻。迷云消散，密通方外虚实。主人堂上无为，环枢应运，不许纤尘及。径入无何真境界，明秀高峰玉立。瑞气冲融，祥光赫奕，忘尽尘樊质。逍遥游宴，寿同高厚无极。</p><p>○酹江月</p><p>梦中骇鹿，戏浮生得失、悲欢离合。见解分明犹是梦，转转昏沉难觉。鸡口人情，羊肠世路，各自争头角。挥鞭举棹，一般巇崄行脚。有日猛省心灰，尘樊识破，方信从前错。林下山间安稳地，云水无情相约。自在时光，逍遥日月，脱尽拘束缚。槐南枝上，冷看黄蚁行乐。</p><p>○酹江月</p><p>功名富贵，似无绳缚尽、英雄豪杰。古往今来同影戏，顷刻存亡兴灭。罗绮妻孥，画堂金玉，招感人窥窃。繁华妆点，大都多少时节。自造恶业重重，头皮改换，苦楚经多劫。争似抽身闻早省，时把狂心休歇。世网冲开，玄关拨转，自得真仙诀。功成归去，一轮江上明月。</p><p>○喜迁莺</p><p>欲明真趣。便扫荡多方，亡羊岐路。脱落皮毛，惟存真实，绝尽向时行步。一朵玉莲开展，不受纤尘点污。收绛雪，饮玄霜依旧，神丹圆聚。自得无疑虑。独向翠微，手植无根树。景气横空，灵源浴月，光彩一时挥布。万斛宝珠莫比，拥护收藏坚固。神莫测，鬼难呼，功满骖鸾归去。</p><p>○水调歌头</p><p>端坐懒成癖，云水兴何加。襟怀洗尽尘物，别有好生涯。选甚瀛洲仙阙，闹市花街柳陌，触处是光华。切莫问龙虎，白雪与黄芽。不耽诗，不殢酒，不拈花。从来本面公事，何必向人夸。昼览故山风物，夜被玄天星斗，百衲掩云霞。神鬼莫能测，顷刻遍河沙。</p><p>○水调歌头</p><p>彻底探囊箧，那得一钱看。从来底事活计，不与俗相干。似得饮中贤圣，涤尽浇心酩酊，冷眼视尘寰。斩断利名锁，踏破死生关。做些痴，撒些懒，放些顽。六门拖拽不出，蛰窟且弯跧。别有非常手段，捻聚虚空一片，澄澈夜光寒。会得个中意，何必问三山。</p><p>○水调歌头</p><p>兴废阅青史，荣辱梦黄梁。空华电影踪迹，谩弄恰如狂。分外为蛇添足，不省狙公赋芋，忧喜两相忘。回首旧乡国，风物尽荒凉。百年身，弹指顷，鬓成霜。人间更莫理会，安稳处承当。静夜月明风细，相对云朋霞友，谈笑兴何长。一碗洗心茗，一瓣劫前香。</p><p>○水调歌头</p><p>漂泊异乡客，踏碎软红尘。归来处处庭户，帘幕卷黄昏。南北东西行色，费尽芒鞋多少，何处觅天根。光曜问何有，亘古窅然存。入无何，游太漠，越昆仑。风仙底个消息，未许等闲闻。乱眼空华零落，桂魄团圆如旧，穿透水无痕。尚赖扶摇伯，高卷岭头云。</p><p>○水调歌头</p><p>相遇会心友，目击契金兰。登天游雾莫逆，鸡黍不相干。常记岩岩亭下，俯瞰茫茫沧海，挥麈笑谈间。霞卷镇阳北，云隐鹤山颜。岁华迁，人事革，忽盟寒。芒鞋藜杖犹在，唯忆扣玄关。但愿心圆如月，表里虚凝澄澈，密密运枢环。一点迥无别，千里共同看。</p><p>忆法眷伯瑜老</p><p>○满江红慢</p><p>勉刘主簿</p><p>眩目空花，纷纷尽、如绳缄缚。软红尘堆里汩没，认为真乐。二陆来时忘后患，两疏见处谁先着。正梦魂、随蚁到槐安，何时觉。兴废事，曾着莫。繁华盛，还销落。更不须人劝，自宜斟酌。古镜磨开尘外境，隋珠枉弹檐头雀。待悟时、回首进前程，蓬莱约。</p><p>○满江红慢</p><p>霞友相从，云房会、笑谈真息。正郁蒸天气轻汗，静中难敌。冰玉旋敲新荐几，玄冥坐使寒生席。命月圆、时复泛金瓯，鲸波吸。除烦热，浇胸臆。功殊胜，神通力。笑玉川风味，赵州陈迹。法界澄澄清可掬，灵空浩浩光无极。问个中、真味口难言，知端的。</p><p>○满江红慢</p><p>万论千经，俱涉猎、欲求真觉。验古今行迹，移在口头浑错。不向心中团练就，多生浩劫空牢落。会本真、神口未能言，何方学。无一物，空索索。常清净，通寥廓。下功夫涵养，不须挥霍。白雪阳春谁与和，村歌社酒争跳跃。看牛毛、如许几人知，同麟角。</p><p>○满江红慢</p><p>百炼千磨，成底事、襟怀冰雪。向积尘堆里洒落，要明心月。根本泉源空到底，波澜枝叶休分别。遍世间、谁不是行人，何须说。丹宜秘，囊宜结。居无室，行无辙。更莫思人我，是非优劣。鹦鹉雕笼因解语，杜鹃枝上空流血。对利名、车马软红尘，牢藏舌。</p><p>○满江红慢</p><p>一片顽心，何楼子、无穷生灭。被化机、般弄驰骋，许多颠蹶。贩骨如山成底事，迷情似海难超越。痛亘初、灵物久沉埋，尘沙劫。求出离，须猛烈。寻知友，谈冰雪。下功夫磨拭，寿光明彻。风定波清潭底现，云开冷浸天心月。问哑人食蜜味如何，无言说。</p><p>○满江红慢</p><p>牢落多生，无尽限、红尘蒙幂。纵苦求悬解，微处不堪形诘。猿子摩挲潭底月，痴儿咀嚼刀锋蜜。更可怜、法网自缠绵，何时出。燕石宝，铜盘日。浑沦枣，浮萍实。这一团打破，自通消息。截断葛藤闲惹绊，破除谷董狂踪迹。向本来、一点便承常，真端的。</p><p>○满庭芳</p><p>全真</p><p>全本无亏，真元不妄，从来何少何多。灵源亘古，天地与同科。奈染诸缘万境，生情识、招致群魔。难超越，虚生浪死，苦海任奔波。聪明求出离，回机一念，决澄无何。勘元初本有，些子肴讹。应现头头总是，分明在、依旧山河。高悬鉴，又还打破，拍手笑呵呵。</p><p>○满庭芳</p><p>李老先生庆八十</p><p>南极储祥，少微呈瑞，八旬应现人寰。水云疏散，金鼎炼神丹。玩尽长春洞府，逍遥占、物外高闲。无衰老，龟旋鹤绕，相对且怡颜。殷勤重祷祝，温炉澹炷，劫外旃檀。念亘初容貌，不许凋残。通古今如旦暮，蟠桃见、几度华繁。常常在，金壶碧酒，高会到仙班。</p><p>○满庭芳</p><p>李社长寿</p><p>桃蕴蒸红，杏开微白，仲春风物宜人。蓂疏九叶，陇右降天真。应瑞葱葱佳气，宝猊炷、劫外浓薰。鸣金玉，琅琅声里，高会洞中宾。良辰常劝勉，仙风道骨，早早离尘。悟人间虚幻，着莫因循。看取蟠桃结子，灵芝秀、不羡庄椿。常如此，洞天深处，独步玩长春。</p><p>○玉蝴蝶</p><p>扰扰梦中身世，白驹过隙，多少时光。使尽机关方寸，不暂清凉。蓄奸邪、更移鹿马，执迷网、颠倒玄黄。最堪伤。死生汩没，苦海茫茫。难忘。恩绳爱索，火坑尘网。利锁名缰。一向贪饕，不知青鬓染秋霜。覆焦隍、空争骇鹿，多岐路、谩逐亡羊。自徊徨。白云深处，一炷心香。</p><p>○玉蝴蝶</p><p>村居</p><p>坰外地偏尘远，结茅小隐，事事俱休。脱粟黄齑安分，足可优游。月徘徊、昂簪缓步，风冷淡、悬涕慵收。且淹留。野云归岫，烟水横秋。唯收。随身数物，静巾脱手。细节梳头。钵置囊闲，杖藜百衲外无求。唱哩啰、招来牧竖，相尔汝、取次沙鸥。更何忧。奏刀无疑，不见全牛。</p><p>○金童捧露盘</p><p>梦幻阎浮，舍故趋新，倏忽化机潜换。天地一丘墟，会心冥冲漠，野云舒卷。寄迹虚舟，鉴形止水，风激游丝断。空玉宇无尘清澈，混物我冤亲，相忘鹏鷃。镇樗散。此际鷇食鹑居，逍遥游宴。闻乎无声，视无色，罢金鎞去膜，作空花观。窗户有余清，泯人牛踪迹，素华明焕。胜概幽遐，洞灵缥缈，直许群真玩。步坦途，摇头拊臂，到醉乡，胜入高阳池馆。世情远。浮生瞬息归来晚。</p><p>○金童捧露盘</p><p>高会云朋，谈笑人间，几度海涛清浅。天地一吹嘘，动阎浮出没，化机如电。覆手存亡，转头聚散，物物虚零乱。谩戏弄蜗蛮槐蚁，向魂梦悠悠，雄图坚远。无尽藏，山舟密连，丘陵移换。团空人世竟无识，只形囚浩劫，浪传余喘。种性却回邪，向铜盘声里，太阳难辨。试运金鎞，拨开朦膜，眸子寻常见。待细察蟭螟若山，贯法界灵空，慈云弥满。了真观。方知下手须臾晚。</p><p>○玉女摇仙佩</p><p>先天有物，未始难名，彷佛氤氲元气。太极形生，鸡黄乍判，散作万殊千异。总被形囚累。恣营营念虑，多方百计。竞声利，扬波鼓浪，唯是无穷，四事而已。空胶扰人间，贩骨番腾，终成何济。谁信火传弃旧，物禅迎新，弄我真同儿戏。勘破摇头，伸眉一笑，照彻多生凝滞。妄构闲非是。总休论枉玷，林泉风味。秋静夜，云收空界，纤尘不动，月明如水。人长在。碧桃影里醺醺醉。</p><p>○东风第一枝</p><p>远樊笼、虚舟不系，披览闲中真趣。未尝羡、珂里荣名，未尝羡、金闺矩步。乾坤俯仰，开扃牖、晃朗庭衢，会襟期、经入无何，脱巾奋然箕踞。也不羡、龙蟠凤举，也不问、文林武库。欲事为、无事无为，欲思虑、何思何虑。翛然平淡，步人世、居居于于，向故园、管领光风，归来似嫌迟暮。</p><p>○东风第一枝</p><p>咏茶</p><p>拆封缄、龙团辟破，柏树机关先见。玉童制、香雾轻飞，银瓶引、灵泉新荐。成风手段，虬髯奋、击碎鲸波，仗此君、些子功夫，琼花细浮瓯面。这一则、全提公案，宜受用，不烦宠劝。涤尘襟、静尽无余，开心月、清凉一片。群魔电扫，莹中外、独露元真，会玉川、携手蓬瀛。留连水晶宫殿。</p><p>○江神子慢</p><p>咏香</p><p>玉童报朝彻。仙梦断、华胥太平国。素屏侧。金炉暖、灰衬云心虚白。御封坼。一瓣才拈清馥馥，氤氲满、灵空无间隔。遍飘三境融融，通高厚，贯金石。神州初凝玉釜，记不萌枝上，微露春色。几人识。尘凡阻、岂许垂瓜明得。气绵密。洞府高真俱默会，游蜂蝶、纷纷无处觅。杳然曳缕虚凝，入寥天一。</p><p>○江神子慢</p><p>莲塘雨初歇。波面倚、琼花照澄彻。命童折。银瓶浸、姑射仙姿凝洁。默时说。大地寥天俱捻聚，无巨细、收来藏贝叶。放开微蕊真光，尘沙界，尽朝彻。一枝冥传亘古，向无声色里，出广长舌。莫分别。纤毫受、入眼还同金屑。拂陈迹。物物般般无尽藏，闲桃李、真容俱漏泄。再拈谁肯承当，付花梢月。</p><p>○齐天乐</p><p>自为形所累，寒饿交侵，赘疣何异。试究虚玄从初本，有一点圆明无际。尘缘漠漠，似千里晴空，幻生云翳。仗此灵风，一时吹扫莫留滞。来之翛然，往焉适耳，从伊妆点，鼠肝虫臂。变化洪炉，存亡皆可，除外甚么堪畏。逢魔遇阻，驾神马尻轮，去留谁计。稳坐忘怀，始终凭此志。</p><p>○春从天上来</p><p>幂幂尘埃。叹自古悠悠，不省沉埋。利名场上，人我丛中，单认这个形骸。念本来一点，谁无分、都是仙材。谩疑猜。唤千声酩酊，不肯头回。何日梦中惊觉，管识破从前，白蚁庭槐。洞天深处，霞友云朋，谈冰咀雪相陪。对紫芝幽圃，香风里、碧酒倾杯。信悠哉。有龙蟠虎绕，沉醉蓬莱。</p><p>○春从天上来</p><p>天寿节</p><p>帝锡嘉祥。正九五龙飞，大业繁昌。斡旋洪造，整顿乾坤，雷轰电掣成章。向玉京金阙，威音震、胆裂遐荒。胜陶唐。应群真交会，四海平康。宁论普天率土，但蠢尔王民，共赖胥匡。蛸翘＊蝡，葵藿倾心，曷报惠泽恩光。炷兰薰瑞霭，祈黄屋、枝叶联芳。祝吾皇。愿龙图永固，圣寿无疆。</p><p>○春从天上来</p><p>身世蜗蛮。在一气盈虚，宛转循环。电光影里，石火星中，生灭如许时间。尽劳神胶扰，名与利、抵死相干。自摧残。为一团虚幻，百转机关。睫在眼前不见，但认假为真，倒大痴顽。太平难遇，真道难遇，识取旧日家山。到无何乡里，云霞步、玉蕊芝兰。会仙班。庆长春天上，来满人鬟。</p><p>○春从天上来</p><p>肥马轻衫。富贵里功名，心醉如酣。枕中春梦，谁信鹏程，摩天巨翼图南。被目前虚幻，空撄扰、枷锁擎担。更何堪。向蝇头蜗角，苦苦贪婪。他日眼开方省，便声利场中，税驾停骖。着鞭方外，打破疑团，冷笑暮四朝三。现本来一点，凝然在、秋月寒潭。个中参。听金童谣唱，玉女玄谈。</p><p>○春从天上来</p><p>枯木寒灰。寄野墅茅堂，冷淡林隈。地偏人静，月朗风清，窗户绝点尘埃。有自然消息，银霞璨、珠玉琼瑰。信悠哉。看龙蟠金鼎，凤舞丹台。举世利名心醉，更谁仗鹏程，密网冲开。此言还信，倜傥男儿，休更撒手空回。认空生虚幻，成何济、枉玷仙材。早归来。赴蟠桃高会，谈笑蓬莱。</p><p>○雨中花慢</p><p>一点灵源，澄湛照彻，多生浩劫情尘。有不夜壶天风物，亘古仍存。踞阃玉麟哮吼，对床石女谈论。海童微念，寥天晴雪，不下鸥群。蛸翘蠢蠕，同入吹嘘，寒谷为我回春。那更有、越吟思旧，楚些招魂。尽恁铜盘蜡炬，摩挲晚照余曛。神丹既济，玄珠好在，默默昏昏。</p><p>○雨中花慢</p><p>林下山间，人市处处，天游在在玄虚。更不许丝毫增损，具足无余。漆桶甘沉默暗，戏场自作涂糊。枯骸隐几，苍天谁问，枉用吹嘘。形名寓耳，覼缕真容，非铅非汞非珠。纵举似、百端拈弄，妙处难模。谁有轮扁手段，成风去垩功夫。头头物物，洪纤巨细，色色如如。</p><p>○雨中花慢</p><p>仆自骚屑东游，冷竮宛转，十有余年，杳绝山阳。一日表弟不厌披榛，垂顾蓬荜，就审舅氏，兼庇玉属无恙，惘然犹疑梦间，於是乱道雨中花词，奉寄</p><p>二十年间，曾记对语，山阳森碧琅玕。谈笑里蓬莱清浅，陆涨波澜。惊喜灵根无恙，双明玉树同看。搀枪境里，漫漫长夜，共话团栾。余生散漫，江海虚舟，一叶不揆循环。俱老矣、关河千里，晤语良难。自笑烟霞痼疾，半生风月长闲。别时好在，云根水骨，相对怡颜。</p><p>○望海潮</p><p>春冰初泮，长川汹涌，桃花碧涨波澜。海若幸临，冯夷自笑，灵源退鷁来还。涂抹兴兰珊。便截断悬流，拨转机关。回首人间底事，胶扰蚁循环。蘧蘧世梦惊残。顾云间岫幌，月贲山颜。芳草藉茵，森松偃盖，峰峦耸碧阑干。天地许多宽。方自在无拘，心契金兰。寄语功成事遂，佳处莫盟寒。</p><p>○洞仙歌</p><p>百年光影，绿鬓须臾改。扰扰劳生是非海。料存亡、隐显盈虚兴废事，尽默听、玄中真宰。甚狗苟蝇营，为浮名薄利苦萦心，万般机械。闲中一着，莫妄生枝派。平地瀛洲故人在。运灵风扫荡情尘，须勘破、生死牢关悬解。便领略玄珠用无穷，得自在逍遥，去来无碍。</p><p>○洞仙歌</p><p>千魔万难，苦海沉沦惯。枷锁浑身强牵挽。认檐溜、一点浮沤来又去，识不破、空华虚幻。便酩酊朝昏，又谁知在本有真灵，万尘羁绊。梦回酒醒，子细开青眼。闲里光阴着心看。髑髅元不会东西，还戏弄、千古轮回无限。但省后收心便归来，莫只待西山，日沉天晚。</p><p>○月中仙</p><p>浩浩灵源，自先天恍惚，难貌形状。殊非想像，罢兔角龟毛，头头分朗。百般呈伎俩，尽分外、无风起浪。截断亡羊路，山云野水，相与复相忘。神光照应无方。示灰寒地文，舒缓天壤。低头放杖。便击木无声，敲空作响。不须求罔象。得自在、无拘纵放。信手拈来，用如意宝珠无尽藏。</p><p>○粉蝶儿</p><p>嚼蜡尘情，谁知淡然无味。贩何楼、一场儿戏。看成空，浑不懂，梦中身世。谩横陈，使机关、到头何济。省后俱休，寻个久长之计。便收心、破除人伪。远樊笼，捐俗物，洞天嘉致。结云庵，对西山、万峰凝翠。</p><p>○粉蝶儿</p><p>薄利浮名，抵死向前忙干。更光阴、暗中催断。傀儡棚，详攛弄，般成公案。下场时，尽卢都、不堪重看。风递晨钟，惊觉梦中青眼。觉从前、尽成虚幻。火坑中，安稳地，自由人拣。早归来，莫只待、日沉天晚。</p><p>○粉蝶儿</p><p>绿鬓朱颜，那禁两轮乌兔。被恩枷、爱绳缠住。重如山，深似海，浑身担负。转头看，只赢得、一丘闲土。些子时光，白乾自招忧苦。早抽身、快寻出路。水云乡，闲笑傲，开怀行步。有玄珠，待归来、向伊分付。</p><p>○婆罗门引</p><p>一毫不立，万缘俱遣露真诠。冲虚蹑景泠然。莫向他方物外，别觅洞中天。是韩獹逐块，阳焰为泉。亘初本源。只这是、更无玄。默究端端的的，体用完全。分分朗朗，放一段光明不记年。还会得、心月团圆。</p><p>○婆罗门引</p><p>古今扰扰，大都奔竞利名场。舟车仆马如狂。到底功勋事业，分付梦黄粱。甚刚求失鹿，不见亡羊。且宜自防。须着脚、水云乡。截断从来去路，步步清凉。本然自得，是千古圆明珠玉房。真个事、谁肯承当。</p><p>○婆罗门引</p><p>洞天物外，自然真境妙难传。群真宴赏留连。鹤舞龙吟凤啸，飞雾走烟云。拥霓旌月节，羽盖芝輧。醉中论玄。喷珠玉、溯流泉。笑指蓬莱清浅，几度变桑田。真容亘古，纵劫火焚空无变迁。谁解此、紫府神仙。</p><p>○婆罗门引</p><p>此身有限，利名无尽苦贪求。人间事事何楼。大抵百年光景，赢得一荒丘。似花梢晨露，水面浮沤。省时便休。须勘破、此形囚。千古迷绳割断，跳出洪流。逍遥坦荡，炼一粒神丹物外游。功行满、平步瀛洲。</p><p>○侍香金童</p><p>天壤之间，荡荡无拘束。一二襟期资野服。何处会心宜卜筑。万壑松风，一溪寒玉。炯茅堂、澹炷漫炉香味馥。听雅奏、云和尘外曲。列岫窗分真面目。未到蓬瀛，乃平生足。</p><p>○传言玉女</p><p>觌面相逢，一顾眼中人识。会心冥处，遥山寸碧。洞天云影，磊落翠岩蟠石。芝莫好在，几经秋色。浅浅蓬瀛，谈笑间、沧海易。采真携手，共游天地一。人间尽恁，电转风翻尘物。玉峰高会，莫通消息。</p><p>○望梅花</p><p>布袍</p><p>粗布宽袍制就。开掩快、不须纲纽。虚豁襟怀，笼通腋下，舒缩恣容双肘。别无有。卧盖行披，更兼宜、众中袖手。似恁全身领受。又何妨、顾前盼后。雅称芒鞋，偏宜藜杖，出入送迎霞友。有开口。问斤两何如，便分明、向伊抖擞。</p><p>○望梅花</p><p>衲袄</p><p>不用衣衫楚楚。随缘化、布帛丝缕。选甚青黄，从交横顺，下手里头联补。见功处。百片千条，紧穿连、着身坚固。如意御寒冒暑。随所在、别无疑虑。转肘爬搔，浑身辊囵，一任不须回护。没人觑。自在纵横，敢承当、个中作主。</p><p>○蓦山溪</p><p>平生懒散，不识闲烦恼。蜗舍但容身，更谁问、瑶台琼岛。比邻纵有，三两野人家，忘取舍，绝将迎，门外何曾到。烟霞痼疾，妙药难除疗。只管放心闲，未肯把、灵源胶扰。住行坐卧，此外别无能，真个事，乐逍遥，便是前程了。</p><p>○蓦山溪</p><p>眨眉瞬目，说尽重玄理。黄叶止啼休，莫只待、锋锋相抵。玉关人老，归去罢论兵，闲日月，太平年，村酿家家是。横担拄杖，唱个哩啰哩。岂羡庙堂荣，更管甚、泥中曳尾。锦鳞自在，腾跃禹门高，收网罟，撤丝纶，不用垂钩饵。</p><p>○蓦山溪</p><p>从来习性，尘冗知多少。省后急消磨，动静里、专专计较。闲非闲是，不挂一丝头，牢闭口，紧降心，人我先除扫。住行坐卧，莫把心王恼。向上有机关，更不许、愚迷便晓。积功累行，慧眼忽然开，芝草秀，大丹成，作个仙无老。</p><p>○蓦山溪</p><p>蹉跎十载。养就真无赖。事事不萦心，更绝尽、凡情世态。将迎冷淡，度日且闲闲，翻着袜，倒穿衣，一任人憎爱。铸就三尺，龙泉快。气焰彻天庭，又不见、全牛可解。踟蹰四顾，不敢等闲看，随身带。密封缄，地久天长在。</p><p>○鹊桥仙</p><p>疑根未断。游魂不返。多少闲情惹绊。野云溪水自由身，与利锁、名缰许拣。尘缘一判。凡情尽遣。却悔收心已晚。五云深处醉蟠桃，管不羡、儿孙满眼。</p><p>○鹊桥仙</p><p>依山隐雾。临池影舞。却被文皮自误。豫章楠梓有何辜，受斤斧、伤残无数。惺惺不悟。还同暮故。身后虚名何处。霎儿光景认为真，尽忘了、长生道路。</p><p>○鹊桥仙</p><p>琼分石碎。珠离蚌坏。文豹丰狐自害。众中谁肯密藏身，但鼓髻、争头要卖。夸功即退。成名即败。镜里朱颜不再。到头毕竟化为尘，枉弃却、玄珠宝贝。</p><p>○鹊桥仙</p><p>玄珠无类。真容无对。不许纤尘遮盖。年深团练转分明，要天府、收藏没赛。全身轻快。浑无机械。法网尘情俱解。有人登垅欲商量，此不许、人间贩卖。</p><p>○鹊桥仙</p><p>天真灵种。华胥入梦。趣取人间无用。玄珠天府密封藏，誓不敢、红尘卖弄。麾军齐哄。声音迎送。饶取威严尊重。金毛披着上场来，却忘了、如山不动。</p><p>○鹊桥仙</p><p>妻男铁锁。家缘猛火。煎近猖狂怎么。蝇头蜗角有多来，便舍命、争人竞我。执迷不躲。甘心笼裹。黑谜猜他不破。只须阎老帖来勾，待不得、儿孙长大。</p><p>○鹊桥仙</p><p>曲钩鱼闹。直钩无钓。今古分明知道。世情看假尽成真，总不识、先天至宝。孤光圆照。相忘同调。物物俱休逆料。本来一点上通天，向姑射、山中笑傲。</p><p>○鹊桥仙</p><p>一团奸俏，一团性气。动处欺天昧地。伤他利己损生灵，广作业、交谁代替。冥司断制。如何回避。不许强辞抵讳。头皮换却不如今，受苦楚、何时出离。</p><p>○鹊桥仙</p><p>灵源春渚。芝兰药圃。发我归心雩舞。玉堂金室隐云霞，才信及、青霄有路。瑶台琼岛，珠林琪树。香霭神风引步。几回海上看蟠桃，千岁里、花开一度。</p><p>○鹊桥仙</p><p>阎闾听诳。天真成妄。俱喜攒头装相。殷勤香火步虚声，攛弄向、＊＊木上。无多利养。做些模样。呈尽平生伎俩。到头毕竟意如何，不见了、玄珠罔象。</p><p>○鹊桥仙</p><p>来时如觉，去时如梦。别我无情相送。临行嘱咐没多言，但莫把、人情戏弄。真师宜奉。仙场选中。乘取彩鸾金凤。向蓬莱高会醉蟠桃，也胜似、人间打哄。</p><p>赠大方，时在共城</p><p>○太常引</p><p>夜深凝寂月明堂。曳缕返魂香。物我两相忘。恍然在、清微帝乡。眼前今古，世间藏谷，一例尽亡羊。险处不堤防。竞奔走、槐檀战场。</p><p>○太常引</p><p>满山风物一溪云。猿鹤自为邻。绝尽软红尘。向物外、安排此身。药炉丹鼎，凤膏龙屑，烹炼玉华新。游宴景长春。要承当、方壶旧人。</p><p>○太常引</p><p>幻尘扰扰梦魂飞。着脚履危机。省后自惊疑。猛跳出、樊笼制围。草鞋藜杖，素冠蓬鬓，蒻笠与蓑衣。云水任东西。更管甚、人间是非。</p><p>○太常引</p><p>贤愚汲汲斗经营。唯是利和名。浑似弄潮人。与千丈、风波竞争。百年光景，一堆尘土，碌碌苦劳生。回首问前程。望极目、山河未平。</p><p>○太常引</p><p>红尘白首尚羁縻。忙乱趁多歧。走骨斗行尸。问来往、驱驰是谁。一天风月，一溪云水，此处好栖迟。说与更生疑。似掩耳、偷铃自欺。</p><p>○太常引</p><p>人生弱丧自迷方。来往恰如狂。泥里弄泥团。竟不识、神珠夜光。几多风雨，几回磨灭，争肯暂恛惶。何处是家乡。便指与、疑心怎忘。</p><p>○太常引</p><p>化工幻出是非囊。般递利名场。痴子竞商量。便迷却、家园故乡。摧残冰雪，忧愁风雨，几度变炎凉。一念果难忘。受万劫、轮回自当。</p><p>○太常引</p><p>非僧非俗不求仙。茅屋两三椽。白石与清泉。更谁问、桃源洞天。一炉香火，一瓯春雪，浇灌净三田。闲想谷神篇。忽不觉、松梢月圆。</p><p>○太常引</p><p>道人活计要清虚。不受利名拘。囊橐一钱无。似出水、圆荷迸珠。一瓢糊口，衲衣遮体，此外更何图。高枕及华胥。向物外、钧天曳裾。</p><p>○太常引</p><p>情知万事转头空。颖脱出樊笼。饮啄且从容。更不问、三山五峰。一丸丹药，一枝藜杖，来往任西东。随处云朋。尽出没、重玄道中。</p><p>○鹧鸪天</p><p>云散风清雨后天。新荷擎露碎珠圆。清泉汩汩流尘外，白石岩岩赖醉眠。山色里，水声边。留连风月话重玄。溪童欲问人间事，笑指漫空柳撒绵。</p><p>○鹧鸪天</p><p>画饼充餐必也虚。刻舟求剑决然无。痴心密数人遗契，妄念重寻兔守株。先圣迹，古人书。秕糠难作夜光珠。万缘拂尽方知道，妙处那能说与渠。</p><p>○鹧鸪天</p><p>翠翦红裁满故园。无穷花木斗争妍。东风不许常如此，舍故移新别有权。花委地，絮漫天。累累青子叶含烟。无穷不逆机关弄，坐看枝头几变迁。</p><p>○鹧鸪天</p><p>暮落朝开木槿荣。圆荷出水露珠倾。火云千丈烧空际，汗雨淋漓倦郁蒸。虚白室，诵黄庭。洒然风度有余清。坐看造化闲般弄，热恼浮生不暂停。</p><p>○鹧鸪天</p><p>金菊疏篱擅化工。草虫切切话秋容。荷衰萍老芦花白，撩乱西风坠叶红。山减瘦，水争雄。驱驰万有尽归宗。道人亦喜三彭灭，清夜无眠坐绛宫。</p><p>○鹧鸪天</p><p>霜雪岩岩百物残。不禁长夜苦漫漫。化工自促归元命，岁德回机养大还。蟠地轴，定天关。玉封琼岛及三山。真仙不管人间世，几见黄尘沧海乾。</p><p>○鹧鸪天</p><p>门外黄尘点涴人。山童不敢启云扃。石坛清坐神游北，径及无何接玉京。香霭霭，气盈盈。蟠蛟飞凤会云朋。自倾碧酒重玄饮，醉里乘风下太清。</p><p>○鹧鸪天</p><p>造物儿童作剧狂。悬丝傀儡戏当场。般神弄鬼翻腾用，走骨行尸昼夜忙。非是海，利名乡。青蝇白蚁自相伤。随声逐色谁敲点，拍手归来笑一场。</p><p>○鹧鸪天</p><p>千匝迷绳不自由。区区分外苦追求。心中元本无烦恼，闹处先争要出头。增我相，替人愁。功名未了鬓先秋。莫防风激游丝断，撒手归空万事休。</p><p>○鹧鸪天</p><p>事事无心恰到闲。黄尘阃外不相干。几多着网因名缚，无限吞钩被口谩。樊物外，水云闲。不劳辛苦运枢环。藉莎白石和衣卧，野鸟山猿相对看。</p><p>○鹧鸪天</p><p>弱丧飘流未肯归。玄关说与更增迷。此行若遇商丘老，拚却枯髅更不疑。先犯早，后迟迟。个中消息几人知。东风不解传春信，李白桃红自满枝。</p><p>○鹧鸪天</p><p>人伪开张日渐深。等闲不惜费光阴。多方计较愁无限，百虑摧残苦不禁。心事逼，鬓霜侵。功名寰海妄追寻。发言布袋中盛蝟，举目人间但见金。</p><p>○鹧鸪天</p><p>自救狂心忘世情。从交相责冷如冰。人间会尽头休点，物外行来眼自明。山寂寂，水泠泠。满天明月淡疏星。松风却似知音者，夜夜招呼万籁鸣。</p><p>○鹧鸪天</p><p>争鹿人家梦未回。眼前触物尽尘埃。古人踪迹徒云耳，宿世功名安在哉。明月窟，乱云堆。纷纷浪语总休该。流霞一醉三千日，莫管红轮上下催。</p><p>○鹧鸪天</p><p>贩骨来来几万生。煎熬窟里谩峥嵘。百年不觉消疣赘，千载无能息劓黥。翻欲浪，起心兵。迷绳自缚聚愁城。几将浊水浇胸臆，倒语颠言贺太平。</p><p>○鹧鸪天</p><p>过隙光阴抵死催。浮生屈指有多来。芥城业识填将满，拂石迷云拨不开。功打底，罪争魁。英雄呈彻死堆灰。一团虚幻闲般弄，有耳如聋唤不回。</p><p>○鹧鸪天</p><p>自悔闲人合住山，人间驱使不能闲。交朋力拥推离位，鼓板声催弄上竿。无伎俩，转身难。大家取笑有何安。好心用处翻成恶，暖气呵人变作寒。</p><p>○鹧鸪天</p><p>太极玄虚若镜清。乾坤元是镜中形。人身影里重生影，物象名中复寄名。空外物，梦中评。一团虚幻戏灵明。有生不慧看成实，梦里分空着力争。</p><p>○临江仙</p><p>举世纷纷争富贵，道人独占清贫。清贫柔弱得安身。心闲无事过，随分乐天真。一点浩然如古镜，圆明不受微尘。护持功满自通神。超陵三界外，游赏四时春。</p><p>○临江仙</p><p>岁月无情如电转，人生不耐消磨。前程路险莫蹉跎。火坑千丈里，踊出上高坡。别觅清凉安稳处，扫除平地风波。不移一步到无何。一枝无孔笛，一曲太平歌。</p><p>○临江仙</p><p>我本世间无用物，般般伎俩都忘。十年冰雪坐虚堂。人情牵挽动，般弄不能藏。却忆云山寻僻地，结茅小隐何妨。竹轩松迳倍清凉。月明千嶂外，风动百花香。</p><p>○临江仙</p><p>酝酿长生天上酒，人间此味谁知。玉壶旋贮碧玻璃。时时供小饮，神彩更忘疲。好会襟期方外友，同餐火枣交梨。几回沧海变尘飞。三山归去日，携手步云霓。</p><p>○临江仙</p><p>自笑口头闲伎俩，口头毕竟非真。早知拂却舌尖尘。三缄常默默，超出是非津。屏尽千魔并万难，闲中顿觉颐神。好风明月自相亲。多生缘习断，印证本来人。</p><p>○临江仙</p><p>人我是非相戏弄，浑如傀儡场中。虚声乱耳不知空。强分胡与汉，涂抹走西东。识破固非真实事，何殊拂面狂风。与伊相对且雷同。安身非取此，承当主人翁。</p><p>○万年春</p><p>梦到华胥，半天宫阙尘凡表。异香缥缈。曳缕云霞绕。浩浩灵空，不夜神光皎。谁人晓。与君知道。永劫春难老。</p><p>○万年春</p><p>生灭无情，古今轮转平如水。急须堤备。作个前程计。自有元初，一点何曾离。灵无比。炼成真体。寿量齐天地。</p><p>○万年春</p><p>云海蓬莱，瑶林琼树真仙种。彩鸾金凤。来往相迎送。说与人间，不信成无用。尘情重。牛毛冗冗。争作槐根梦。</p><p>○渔家傲</p><p>抛却俗情缰锁解。般般放下身轻快。绝尽尘情忘世态。无人采。本来一点常安泰。处处唯求真自在。谁能出货图人卖。不是闲神并鬼怪。无相碍。何劳盘果香烟赛。</p><p>○渔家傲</p><p>伎俩全无痴懵懂。纷华世事看如梦。赢得一生心底空。忘尘冗。客来不管相迎送。我自情疏谁与共。爱闲不愿人钦重。看罢南华无所用。休相哄。老来生怕闲般弄。</p><p>○感皇恩</p><p>传火付前薪，花联叶缀。咽下顽涎弄神鬼。戏台子上，抹土搽灰相继。是非名利里、虚生死。谷董谩他，葛藤自系。试看棚头五田子。声销线断，伎俩都无如此。谩峥嵘不省、谁驱使。</p><p>○感皇恩</p><p>合浦未还珠，空捞赤水。蒿目蓬心两何济。纵令垂手，援溺孜孜为意。奈洪波浩汗、争沉底。槐里图勋，枕中得意。说与重玄淡无味。木鹅休放，三老归来沉醉。对晴波不用、云霞饵。</p><p>○感皇恩</p><p>未始出吾宗，波流变化。欲假方传又何暇。平怀本分，日用分明真假。更何劳向外、寻婴姹。八面玲珑，元无璺罅。今古商量未尝罢。据梧枝策，都付闲中谈话。宝珠无尽藏、谁酬价。</p><p>○感皇恩</p><p>事事不追求，随缘且过。欲作神仙妄心大。瑞云深处，一拶牢关俱破。更谁谙自有、真真个。未及乘风，相忘物我。比着尘凡较轻可。无弦品弄，不若闲行闲坐。恐知音又有、松风和。</p><p>○感皇恩</p><p>云海接瀛洲，鹏程浩渺。换尽凡胎步方到。神仙底事，紫府丹台幽杳。纵分明指点、人难晓。药圃芝田，灵苗瑞草。满地香风遣谁扫。洞天不夜，月底行吟缥缈。待知音付与、玄中宝。</p><p>○感皇恩</p><p>清净本然真，红染积染。世网情枷竞趍谄。茫茫苦海，鼓荡洪涛潋滟。弄潮人不避、风波险。彼岸高登，家园点检。千古离魂自招飐。般般拂尽，依旧元初一点。夜光舒洞府、云霞敛。</p><p>○感皇恩</p><p>一念失真常，沉沦苦海。六道周游趁情爱。形囚物彀，颠倒何时悬解。在人中分外、贪婪差。死去生来，千形万态。宛转循环要宁耐。片时光景，不测头皮更改。劝抽身莫待、临时悔。</p><p>○感皇恩</p><p>雀跃拊髀行，推门放杖。齿缺支离未偎傍。屠牛牧马，画个葫芦依样。涉程途圣智、生迷惘。不识不知，如何趣向。狂屈才言又还忘。百般呈似，种种施为俱妄。要承当的的、天真相。</p><p>○感皇恩</p><p>物外迥无尘，壶夫良苑。云影虚檐自舒卷。月魂冷浸，不谢琼花开展。异香金笃耨、通幽远。高会谪仙，蟠桃置宴。满酌流霞浩歌劝。喷珠咳玉，走凤蟠蛟酬献。指蓬瀛笑傲、谈清浅。</p><p>○感皇恩</p><p>天地一蘧庐，形骸寄旅。弹指光阴遽如许。眼前心上，暗鬼空华无数。尽劳生冗冗、同囹圄。尘境破除，于中作主。俯仰人间已今古。忍将一点，甘受名囚财虏。访林泉自在、云霞侣。</p><p>○感皇恩</p><p>事事饱谙知，才寻易简。种种施为尽虚幻。饭囊气袋，伎俩呈来羞赧。梦魂惊觉后、开青眼。百不介怀，蹉跎懒散。法网尘缘莫推挽。岚光野色，溪月松风何限。放闲身自在、无拘汉。</p><p>○感皇恩</p><p>着脚软红尘，心君懊恼。占得时光有多少。穷通利害，得失存亡翻搅。使机关见解、何时了。争似去来，岩阿静悄。平步瀛洲几人到。风林月嶂，窗户云霞缥缈。任纵横总是、长安道。</p><p>○青杏儿</p><p>春夏竞芬芳。天怜此、秘惜藏光。纷华落尽方开展，疏丛浅淡，孤标冷落，独傲秋霜。好在水云乡。无人知、见又何妨。赏心希遇陶元亮，新松相对，金英依旧，风逗天香。</p><p>咏菊</p><p>○青杏儿</p><p>秋色满林红。霜风妒、物物皆空。荣枯顷刻如翻掌，纷华识破，疑根自断，跃出樊笼。随处得从容。身轻快、具足神通。人间天上俱无累，乘风御气，飞腾自在，南北西东。</p><p>○青杏儿</p><p>人世太愚痴。虚幻里、自作羁縻。妻男眷恋何时尽，同枝宿鸟，天明解散，各自东西。走骨与行尸。看不破、傀儡关机。一朝猛省方开眼，迷绳割断，牢笼跳出，也是便宜。</p><p>○青杏儿</p><p>沙暖狎轻鸥。从伊便、唤马呼牛。樗材拥肿元无用，臂鸡时夜，尻轮命驾，江海虚舟。无感亦无求。拈出处、茅靡波流。头头相与吾之耳，风清月白，疏梅瘦竹，都是天游。</p><p>○青杏儿</p><p>一炁贯寥寥。冥混里、孰谓鹏蜩。千形万状随空化，乾坤运转，游尘野马，都在扶摇。曳屣挈箪瓢。异玉食、肥马金镳。薰莸枭凤虽殊器，天钧一点，灵明不昧，各自逍遥。</p><p>○武陵春</p><p>造物化成虚境界，人我是非丛。蛮触交侵各用功。都在梦魂中。劝饮一杯方外酒，两颊镇长红。醉眼朦胧望碧空。着莫辨西东。</p><p>○武陵春</p><p>山鸟唤人归意重，佳处有林泉。茅屋经营三两椽。据分不拈钱。万壑风鸣千嶂月，小有洞中天。石上松间坐与眠。何处觅神仙。</p><p>○武陵春</p><p>断鼻芒鞋秋后扇，不是背时行。侧卧香炉没底鐺。着甚更峥嵘。此物只宜闲处顿，相见各无情。莫怪凄然冷似冰。安稳过平生。</p><p>○武陵春</p><p>幸遇真仙来海上，丹药肯长留。亘古灵方秘藏收。传与列仙俦。试贮金壶成酝酿，一饮醉千秋。海变桑田不举头。冷眼视蜉蝣。</p><p>○柳梢青</p><p>人静月明时节。渐煮茗、炉中火灭。心宇灰寒，古桐丝断，烬花凝结。惺惺梦及华胥，迥表里、冰凝玉洁。瑞气冲融，丹云缥缈，五明宫阙。</p><p>○柳梢青</p><p>明彻口头三昧。拂迹便、忘言守拙。古道潜通，先贤冥会，太平时节。长安陌上纵横，更不在、拈花摘叶。处处圆通，头头皆是，放开心月。</p><p>○柳梢青</p><p>灵明本无圆缺。先太易、常存浩劫。一受成形，随流忘返，死生磨灭。贪婪百种遭殃，谩贩骨、如山未歇。正眼开时，元无一物，顿然超越。</p><p>○恣逍遥</p><p>图名图利，争人竞我。开眼后、一场懡＊。谁高谁下，谁强谁弱。阎老子、一般笼裹。事事俱休，般般打破。无拘管、住行坐卧。风前月下，水边岩左。且由俺、快活则个。</p><p>○恣逍遥</p><p>野服黄冠，芒鞋蔾杖。无拘系、水云来往。行歌立舞，玄谈清唱。也不论、王侯高尚。性月圆明，神珠晃朗。周沙界、响无遮障。逍遥自在，优游偃仰。人间事、任他劳攘。</p><p>○恣逍遥</p><p>昨日婴孩，今朝老大。百年间、电光石火。筋联骨肉，皮毛缠裹。酩子里、认来是我。竞气忘形，贪财引祸。到头待、做个什么。回头认取，本来真个。这疑团、一时打破。</p><p>○凤栖梧</p><p>造物谩人人不懂。声色场中，傀儡闲般弄。今古废兴乾取哄。须臾戏罢俱无用。眼自不明真笼统。走骨行尸，逐势相迎送。强弱是非空冗冗。虚生浪死轮回种。</p><p>○凤栖梧</p><p>过隙光阴相戏弄。幻出浮生，变灭如旋踵。酩酊不知空日用。恩枷爱锁如山重。锥刺不疼针刺痛。性命颟顸，外事多惶恐。何日如轮开眼孔。惺惺不作槐根梦。</p><p>○一剪梅</p><p>云水乡中即是家。性耽丘壑，志傲烟霞。清虚已战胜纷华。世事从他，扰扰如麻。客至何妨不点茶。相忘交结，冷淡生涯。坐中无物向人夸。唯有延生，一粒丹砂。</p><p>○一剪梅</p><p>珠树瑶林气象嘉。玉龙无力，熟寝银霞。青童旋拨贮琼花。莹彻冰壶，一色无瑕。宝鼎初溶火渐加。浓烹团凤，极品黄芽。涂金羔酒世情夸。此况谁知，物外仙家。</p><p>○一剪梅</p><p>薄暮余霞天际红。反关无俗，指点山童。新泉活火煮云龙。受用仙家，两腋清风。千古埃霾雪山胸。阴魔除扫，不敢形容。玉川携手水晶宫。月里行歌，缥缈孤峰。</p><p>○一剪梅</p><p>畏日炎炎气郁然。枯禅频起，静胜无能。先春雪浪浸冬凝。唤起玄冥，满坐寒生。北帝威严正令行。祝融退步，酷沴潜形。神通挥霍贯心灵。乘此清风，归去蓬瀛。</p><p>○一剪梅</p><p>是是非非横口开。颠颠倒倒，百种乖崖。仙凡何地可安排。万事无根，空去空来。一点灵明大矣哉。茫茫今古，空有全该。巫咸休作杜权猜。魔魅难窥，宝鉴当台。</p><p>○西江月</p><p>挟策亡羊莫问，覆蕉失鹿休穷。大家都在梦魂中。梦里重重作梦。具足元亨贞利，圆明微妙玄通。眨眉目击莫形容。拈出般般妙用。</p><p>○西江月</p><p>拍塞虚空无外，包罗天地难穷。大千沙界尽含容。不是颟顸笼统。狂屈欲言还忘，季咸自愧无功。试拈未始出吾宗。惊破南枝午梦。</p><p>○西江月</p><p>自性天中日月，元真海里舟航。千门万户为敷扬。引入亡羊路上。续焰传薪莫会，金壶碧酒先尝。博山一炷劫前香。鼻观难通妙况。</p><p>○西江月</p><p>绝相纵横妙用，离形左右皆无。普天匝地尽如如。罔象还同暮故。宇泰天光内发，室虚真宰常居。没功夫处用功夫。稳驾神舟归去。</p><p>○西江月</p><p>不在拳头指上，何劳眼尾眉尖。本来一点要安恬。点缀丝毫即玷。莫殢蒲团竹椅，休耽象轴牙签。此心冥处贯洪纤。妙用头头有验。</p><p>○西江月</p><p>巨细洪纤在在，飞潜动植芸芸。乾坤升降不停轮。借问谁为转运。妙理周行独立，真君莫测冥存。一针一草尽浑沦。拈出虚空有璺。</p><p>○西江月</p><p>浩浩弥天匝地，冥冥贯石穿金。千形万状内浮沉。往古来今只恁。搏块当空未见，遗珠罔象能寻。无生一曲少知音。唱出诸方口噤。</p><p>○西江月</p><p>觉性从来具足，天真本自完全。浮生多被眼睛瞒。并月空花缭乱。八识元从孰起，六根本是谁般。豁然打破这疑团。吾道分明一贯。</p><p>○西江月</p><p>莫问丹砂铅鼎，休披虎绕龙蟠。中间妙处自相谩。业识忙忙不算。六欲七情灰灭，五行四象云攒。放行收聚一团栾。赤水神珠炳焕。</p><p>○西江月</p><p>物里存亡有限，人生光景无多。不禁两曜急销磨。枉恁争人竞我。见解明如龟镜，从渠辩若悬河。到头无计避阎罗。着甚枝梧得过。</p><p>○巫山一段云</p><p>寂照山月衔，虚心出岫云。不留不碍贲天轮。来往自通神。谁向空中作主。端坐放行收聚。有无光曜遍乾坤。真宰默然存。</p><p>○巫山一段云</p><p>法雨神山秀，灵风瑞草香。洞天无处不清凉。日月景遐长。玉佩金铛摇曳。飞步太虚游戏。五云深处饮琼浆。沉醉太平乡。</p><p>○巫山一段云</p><p>暖候飞灰律，阳和入烧痕。密传春色满乾坤。枯朽斗争新。妙用无私无象。雕刻万形千状。不言品物自芸芸。何必问东君。</p><p>○巫山一段云</p><p>秀木枝枝茂，圆荷柄柄香。化工园囿密收藏。神秀满池塘。砾石流金畏景。纨扇饮冰难胜。有人身世两相忘。随处自清凉。</p><p>○巫山一段云</p><p>云散金风劲，天开玉宇新。亭亭孤月转冰轮。光彩破黄昏。清坐翛然韵胜。缥缈太虚真境。不烦风驭与飚轮。平步越昆仑。</p><p>○巫山一段云</p><p>弄玉歌清律，飞琼舞散花。乾坤一色散银霞。何处是仙家。表里纤尘不立。呈似太虚消息。晃然高下尽玲珑。神鬼觅无踪。</p><p>○苏幕遮</p><p>少追陪，稀赴会。本分随缘，一任人憎爱。勘破前程生死大。自究元初，昼夜休交昧。不妆高，不捏怪。卓尔身心，动止俱无碍。赢得逍遥长自在。行满功成，定是超三界。</p><p>以上双照楼景元延祐本知常先生云山集卷之三</p><h2 id="【冀国公主-词作2首】" tabindex="-1"><a class="header-anchor" href="#【冀国公主-词作2首】" aria-hidden="true">#</a> 【冀国公主：词作2首】</h2><p>○蓦山溪</p><p>游灵源山</p><p>楚峰远眺，山岚凝芳树。禾黍正离离，立西风、云烟向暮。青松瑟瑟，风送短笛声，寒溪畔，翠微间，依约人间住。灵源待月，襟袖凉微度。把酒问青天，广寒宫，知何处。中元吟赏好，预作中秋归兴逸，欲乘鸾，竟得神仙趣。</p><p>○朝中措</p><p>游灵源山</p><p>倦游踪迹查无凭。寥落过山城。客馆潇潇夜雨，披襟凤烛青荧。追思往事，十年一梦，堪笑堪惊。冉冉隙驹光景，依依嚼蜡心情。</p><p>以上二首见孙德谦全金词稿本</p><h2 id="【姜彧-词作4首】" tabindex="-1"><a class="header-anchor" href="#【姜彧-词作4首】" aria-hidden="true">#</a> 【姜彧：词作4首】</h2><p>○浣溪沙</p><p>晋祠石刻二阕</p><p>方丈堆空瞰碧潭。潭光山影静相涵。开轩千里供晴岚。流水桃花疑物外，小桥烟柳似江南。挽将风月入醺酣。</p><p>○浣溪沙</p><p>山滴岚光水拍堤。草香沙暖净无泥。只疑误入武林溪。两岸桃花烘日出，四围高柳到天垂。一尊心事百年期。</p><p>至元十八年三月中澣，太史大夫河东山西道提刑案察使姜＊文卿，因视水利，敬谒祠下，少道目前之胜慨。从行者，前岚州知州平晋尹魏章，书吏王中千，中权秉中伯庸，簿尉史彦英。金石萃编补正卷三</p><p>○鹧鸪天</p><p>晋祠石刻二阙</p><p>满谷萧萧落叶黄。绣衣总马驻平岗。一川野色迷秋色，四面山光接水光。花作阵，酒为浆。晋祠风物正重阳。殷勒留住黄华使，同放乾坤入醉乡。</p><p>○鹧鸪天</p><p>一代衣冠共胜游。晋阳祠宇若为酬。溪山影里联金勒，箫鼓声中倒玉舟。苍壁秀，锦屏幽。留连一醉也风流。生平适能如此，不信青山两鬓秋。</p><p>是岁九日陪御史中丞来游，即席赋鹧鸪天。同前</p><h2 id="【觉达-词作1首】" tabindex="-1"><a class="header-anchor" href="#【觉达-词作1首】" aria-hidden="true">#</a> 【觉达：词作1首】</h2><p>○鹧鸪天</p><p>赞举公</p><p>头角峥嵘接九皋。襟怀洒落绝纤毫。扶持大刹宁辞倦，辅翼丛林不惮劳。心因厚，志坚牢。足庵门下最英豪。而今战退奸邪辈，不负灵岩举彦高。</p><p>泰山志卷十八，载长清县灵岩寺举公寿塔碑，下注延祐元年九月。</p><h2 id="【金炯-词作1首】" tabindex="-1"><a class="header-anchor" href="#【金炯-词作1首】" aria-hidden="true">#</a> 【金炯：词作1首】</h2><p>○踏莎行</p><p>题破窗风雨图和王筠庵韵</p><p>草带残编，荷衣断袂。破窗风雨深深闭。江南倦客正思家，灯花摇梦来乡里。翠竹檐前，碧蕉丛里。秋声斗合愁心碎。不教潘鬓总成霜，也应有泪如铅水。</p><p>珊瑚木难卷二</p><h2 id="【景覃-词作3首】" tabindex="-1"><a class="header-anchor" href="#【景覃-词作3首】" aria-hidden="true">#</a> 【景覃：词作3首】</h2><p>○凤栖梧</p><p>倦客情悰纷似缕。小院无人，卧听秋虫语。归意已搀新雁去。晚凉更作潇潇雨。架上秋衣蝇点素。冷菊戎装，尚被春花妒。别有溪山容杖履。等闲不许知人处。</p><p>○天香</p><p>市远人稀，林深犬吠，山连水村幽寂。田里安闲，东邻西舍，准拟醉时欢适。社祈雩祷，有箫鼓、喧天吹击。宿雨新晴，垅头间看，露桑风麦。无端晴亭暮驿。恨连年、此时行役。何似临流萧散，缓衣轻帻。炊黍烹鸡自劳，有脆绿甘红荐芳液。梦里春泉，糟床夜滴。</p><p>○凤栖梧</p><p>百岁中分，流年过半，尘劳系人无尽。桑柘周围，菅茅低架，且喜水亲山近。倦飞高鸟，算也有、闲枝栖稳。纸帐绸衾，日高睡起，懒梳蓬鬓。闲阶土花碧润。缓芒鞋、恐伤蜗蚓。倒掩衡门，空解草玄谁信。俗驾轻云易散，赖独有莲峰破孤闷。世事悠悠，从教莫问。</p><p>以上三首见中州乐府</p><h2 id="【柯九思-词作4首】" tabindex="-1"><a class="header-anchor" href="#【柯九思-词作4首】" aria-hidden="true">#</a> 【柯九思：词作4首】</h2><p>○柳梢青</p><p>和杨元咎梅词四首</p><p>懊恨春初，飘零月下，轻离轻隔。重酝梨云，乍舒柳眼，羞人曾识。已堪索笑寻檐，早准备、怜怜惜惜。莫是溪桥，才先开却，试驰金勒。</p><p>右和未开</p><p>○柳梢青</p><p>姑射论量。渐消冰雪，重试新妆。欲吐芳心，还羞素脸，犹吝清香。此情到底难藏。悄默默、相思寸肠。月转更深，凌寒等待，更倚西廓。</p><p>右和欲开</p><p>○柳梢青</p><p>翠苔轻搭。南枝逗暖，乍收渐霎。乱插繁花，快张华宴，绕衣千匝。玉堂无限风流，但只欠、些儿雪压。任选一枝，折归相伴，绣屏花鸭。</p><p>右和盛开</p><p>○柳梢青</p><p>璚散残枝。点窗款款，度竹迟迟。欲诉芳情，曲中曾听，画里重披。春移别树相期。渐老去、何须苦悲。人日酣春，脸霞清晓，复记当时。</p><p>右和将残补之词翰，称妙一代，此卷尤佳。春柳梢青四词，可以想像当年风致，勉强续貂，以贻好事。丹邱柯九思书於云客阁，至正元年冬十有一月日南至也。以上四首和词并见郁氏书画跋记卷一。</p><h2 id="【李纯甫-词作1首】" tabindex="-1"><a class="header-anchor" href="#【李纯甫-词作1首】" aria-hidden="true">#</a> 【李纯甫：词作1首】</h2><p>○水龙吟</p><p>几番冷笑三闾，算来枉向江心堕。和光混俗，随机达变，有何不可。清浊从他，醉醒由己，分明识破。待用时即进，舍时便退，虽无福，亦无祸。你试回头觑我。怕不待峥嵘则个。功名半纸，风波千丈，图个甚麽。云栈扬鞭，海涛摇棹，争如闲坐。但尊中有酒，心头无事，葫芦提过。</p><p>庶斋老学丛谈卷中</p><h2 id="【李道纯-词作59首】" tabindex="-1"><a class="header-anchor" href="#【李道纯-词作59首】" aria-hidden="true">#</a> 【李道纯：词作59首】</h2><p>○沁园春</p><p>得遇真传，便知下手，成功不难。得癸生之际，抽铅添汞，火休太燥，水莫令寒。鼓动巽风，扇开炉韛，武炼方烹不等闲。金炉内，个两般灵物，锻炼成丸。先须打破疑团。方透归根复命关。使赤子乘龙，离宫取水，金公跨虎，运火烧山。金公无言，姹女敛袂，一个时辰炼就丹。浑吞了，证金刚不坏，超出人间。</p><p>○沁园春</p><p>身处玄门，不遇真师，徒尔劳辛。若绝学无为，争知阖癖，多闻博学，宁脱根尘。固守自然，终成断灭，着有着无都不真。般般假，那星儿妙处，参访高人。一言说破元因。直指丹头精气神。问一穷玄关，本无定位，两般灵物，只在心身。动静相因，有无交入，五气朝元万善臻。幽奇处，把一元簇在，一个时辰。</p><p>○沁园春</p><p>道曰五行，释曰五服，儒曰五常。矧仁义礼智，信为根本，金木水火，土在中央。白虎青龙，玄龟朱雀，皆自句陈主张。天数五，人精神魂魄，意属中黄。乾坤二五全彰。会三五、归元妙莫量。火三南方，东三成五，北玄真一，西四同乡。五土中宫，合为三五，三五混融阴返阳。通玄士，把铅银砂汞，炼作金刚。</p><p>○沁园春</p><p>道本虚无，虚无生一，一二成三。更三生万物，物皆虚化，形形相授，物物交参。体体元虚，头头本一，未许常人取次谈。虚无妙，具形各相貌，虚里包含。虚中密意深探。致虚极、工夫问老聃。那虚寂湛然，无中究竟，虚无兼达，勘破瞿昙。象帝之先，威音那畔，清净虚无孰有儋。诸玄眷，以虚无会道，稽首和南。</p><p>○沁园春</p><p>叉手者谁，合掌者谁，击拳者谁。只这些伎俩，人犹错会，无为妙理，孰解操持。我为诸公，分明举似，老子瞿昙即仲尼。思今古，有千贤万圣，总是人为。可怜后学无知。辨是是非非没了期。况天地与人，一源分判，道儒释子，一理何疑。见性明心，穷微至命，为佛为仙只在伊。功成后，但殊途异派，到底同归。</p><p>○沁园春</p><p>说与学人，火无斤两，候无卦爻。也没抽添，也无作用，既无形象，不必烹炮。件件非真，般般是假，着意作工空谩劳。君知否，但一切声色，都是讹肴。见闻知觉俱抛。直打并、灵台无一毫。更休言炉灶，休寻药物，虚灵不昧，志力坚牢。神室虚闲，灵源澄静，就里自然天地交。全真辈，苟不全真性，劫运宁逃。</p><p>○沁园春</p><p>赠静庵口诀</p><p>历劫元神，旦初祖气，太始元精。道三般至宝，同根并蒂，欲求端的，勿泥身形。息定神清，缘空气固，清静无为精自凝。丹头结，运阴阳符火，慢慢调停。尤当固济持盈。把铅汞银砂一处烹。四象合和，命基永固，三元辐辏，觉性虚灵。性命两全，形神俱妙，与道合真无变更。逍遥处，任遨游八极，自在纵横。</p><p>○沁园春</p><p>赠春谷清禅师</p><p>智断坚刚，奋心决烈，便透玄关。把杀人手段，轻轾拈出，活人刀子，慢慢教看。一剑当空，万缘俱扫，方信道瞿昙即老聃。玄夙播，看春生寒谷，觌面慈颜。从他雪覆千山。那突兀孤峰青似蓝。况击竹拈花，都成骨董，扬眉瞬目，也是颟顸。劫外风光，日前荐取，擘破面皮方罢参。如何是，那祖师的意，合掌和南。</p><p>○沁园春</p><p>赠括苍张希微号几庵</p><p>不识不知，无声无臭，名曰希微。只道个便是，全真妙本，人能透得，即刻知几。闻法闻经，说禅说道，执象泥文都属非。君还悟，这平常日用，总是玄机。仍凭决烈行持。把四象五行收拾归。会两仪妙合，三元辐辏，一灵不昧，万化皈依。精气凝神，缘情返性，迸出蟾光遍界辉。形神妙，向太虚之外，独露巍巍。</p><p>○沁园春</p><p>曲径旁蹊，三百六十，门门不同。若泥在一身，终须着物，离于形体，又属顽空。无有兼行，如何下手，两下俱捐理不通。修真士，若不知玄窍，徒尔劳工。些儿妙处难穷。亲见了、方能达本宗。况听之不闻，搏之不得，观之似有，觅又无踪。个个见成，人人不识，我把天机泄与公。玄关窍，与虚无造化，总在当中。</p><p>○沁园春</p><p>赠吴居士丹旨</p><p>向上工夫，乾宫立鼎，坤位安炉。这火候幽微，元无作用，抽添进退，不费枝梧。阴往阳来，云行雨施，主宰机缄总在渠。心安定，那虚灵不昧，照破昏衢。性宗悟了玄珠。这命本、成全太极图。向圈圈圈外，圆光迸出，存存存里，独见真如。一气归根，六门三用，到此全凭德行扶。混尘世，且藏锋剉锐，了事凡夫。</p><p>○沁园春</p><p>赠安闲子周高士</p><p>真鼎真炉不无不有，惟正惟中。向静里施工，定中斡运，寂然不动，应感潜通。老蚌含珠，螟蛉咒子，个样真机妙莫穷。只这是，若疑团打破，顿悟真空。采铅不离坤宫。运符火、须当鼓巽风。向北海波心，生擒白虎，南山火里，捉住青龙。二物相投，三关一辏，炼出神丹满鼎红。藏身处，且和光混俗，是谓玄同。</p><p>○沁园春</p><p>赠郑松溪</p><p>若拙若愚，若慵若懒，若呆若痴。只这底便是，造玄日用，果行得去，密应神机。学解见知，声闻圆觉，增长根尘塞肚皮。都无用，但死心塌地，寿与天齐。金仙不在天西。那碧眼胡儿不必题。问性宗一着，从空自悟，命基上事，务实为基。虚实相通，有无交入，混合形神圣立跻。禅天净，看云藏山岳，月照松溪。</p><p>○沁园春</p><p>赠损庵人静</p><p>九转工夫，三元造化，百日立基。便打扑精神，存决定志，掀翻妄幻，绝断狐疑。剔起眉毛，放开心地，物物头头一笔挥。行功处，便横拖斗柄，倒斡璇玑。为中会取无为。个个有、中间有最奇。到恍惚之间，窈冥之际，守之即妄，纵又成非。不守不忘，不收不纵，勘这存存存底谁。只恁麽，持六阳数足，抱个蟾儿。</p><p>○沁园春</p><p>赠王提点</p><p>慧海深澄，德山高耸，主人不凡。况剉锐解纷，黜聪屏智，掀翻物我，不露机缄。立志虚无，潜心混沌，帝象之先密意参。玄玄处，老先生元性，一贯乎三。曾和至士玄玄。故默默昏昏契老聃。矧灵地虚间，禅天湛寂，忘知忘识，无北无南。收拾身心，圆融造化，覆载中间总作丹。炉中就，看圆陀陀地，照耀松关。</p><p>○沁园春</p><p>勉中庵执中妙用</p><p>中是儒宗，中为道本，中是禅机。这三教家风，中为捷径，五常百行，中立根基。动止得中，执中不易，更向中中认细微。其中趣，向词中剖得，慎勿狐疑。个中造化还知。却不在、当中及四维。这日用平常，由中运用，兴居服食，中里施为。透得此中，分明中体，中字元来物莫违。全中了，把中业劈破，方是男儿。</p><p>○沁园春</p><p>赠圆庵蒋大师</p><p>人心惟危，道心惟微，中藏化机。那些儿妙处，都无做造，灵明不昧，慧日光辉。日气日神，惟精惟一，玉莹无瑕天地归。疑玄处，把坎中一画，移入南离。赤龙缠定乌龟。六月里严霜果大奇。那白头老子，来婚素女，胎仙舞罢，共入黄帏。布雨行云，阳和阴畅，一载工夫养个儿。常温养，待玉宸颁诏，足蹑云归。</p><p>○沁园春</p><p>勉诸门人</p><p>道在常人，日用之间，人自不知。柰丛识纷纷，红尘衮衮，灵源不定，心月无辉。人我山高，是非海阔，一切掀翻便造微。诸贤眷，听清庵设喻，切勿狐疑。先将清净为基。用静定为庵自住持。以中为门户，正为床榻，诚为径路，敬作藩篱。卑顺和人，谦恭接物，服食兴居弗可违。常行此，若工夫不闲，直入无为。</p><p>○满江红</p><p>赠虚庵</p><p>日用工夫，只一味、存虚抱素。会殊途同归，一致百虑。紫极宫中元气息，调我鼎内三花聚。问安炉、立鼎事如何，乾金铸。缚金乌，获玉兔。捉将来，封土釜。这火候抽添，更须防护。至宝圆成明出入，法身形兆无来去。便潜身、直谒太清宫，神常住。</p><p>○满江红</p><p>赞谁庵殷管辖</p><p>谁是庵儿，阿谁在、庵中撑柱。看饥来吃饭，谁知甘苦。角徵宫商谁解听，青黄皂白谁能睹。向平常、日用应酬人，谁区处。是谁行，是谁举。是谁默，是谁语。这些儿透得，便知宾主。外面形躯谁做造，里头门户谁来去。造无为、毕竟住谁庵，朱陵府。</p><p>○满江红</p><p>授觉庵</p><p>道本自然，但有为、头头是错。若一味谈空，如何摸索。无有双忘终不了，两边兼用遭缠缚。都不如、默默守其中，神逸乐。过去事，须忘却。未来事，休详度。这见在工夫，更休泥着。六欲不生三毒灭，一阳来复群阴剥。悟真空、抱本还元虚，为真觉。</p><p>○满江红</p><p>赠丁县令三教一理</p><p>三教正传，这蹊径、元来蓦直。问老子机缄，至虚静极。释氏性从空里悟，仲尼理自诚中人。算始初、立教派分三，其源一。道玄关，常应物。易幽微，须默识。那禅宗奥旨，真空至寂。刻刻兼持无间断，生生受用无休息。便归根、复命体元虚，藏至密。</p><p>○满江红</p><p>赠睡着李道判</p><p>好睡家风，别有个、睡眠三昧。但睡里心诚，睡中澄意。睡法既能知止趣，便于睡里调神气。这睡功、消息睡安禅，少人会。身虽眠，性不昧。目虽睡内不闭。向熟睡中间，隐帖帖地。一枕清风凉彻骨，梦于物外闲游戏。觉来时、身在广寒宫，抱蟾睡。</p><p>○满江红</p><p>赞圆庵傅居士</p><p>这个○儿，自历劫以来无象。况端端正正，亭亭当当。细入微尘无影迹，大周天界难安放。更通天彻地任纵横，无遮障。没根宗，没形状。烁烁明，团团亮。只这个便是，本来模样。放出直超无色界，收来隐在光明藏。待顶门、裂破现圆通，金色相。</p><p>○满江红</p><p>赠止庵张宰公</p><p>性正惟中，只这是、修仙秘诀。若稍有偏颇，动生差别。试向动中持得定，自然静里机通彻。会三元、五气入黄庭，金花结。运火功，有时节。海潮生，天上月。那一升一降，复圆复缺。十月工夫无间断，一灵妙有超生灭。更问予、向上事如何，无言说。</p><p>○满江红</p><p>赠密庵述三教</p><p>教有三门，致极处、元来只一。这一字法门，深不可测。老子谷神恒不死，仲尼心易初无画。问瞿昙教外涅槃心，密密密。学神仙，须定息。学圣人，忘智识。论做佛机缄，只凭慧力。道释儒流都勘破，圆明觉照工夫毕。看顶门、进破见真如，光赫赫。</p><p>○满江红</p><p>赠唯庵（原作府，据道藏改）宗道人</p><p>观复工夫，要默默、存存固守。静极中一动，便通玄牡。惚恍中间情合性，虚无谷里奇投偶。我今将、向上祖师机，为君剖。说话底，非干口。把物底，非干手。那没脚童儿，会翻筋斗。解得个些奇特处，自然勘破无中有。问西来、的的意云何，擘鼻杻。</p><p>○满江红</p><p>赠密庵</p><p>一粒金丹，这出处、孰知年劫。若不识根源，怎生调燮。况是自家元有底，何须着相胡施设。我分明、举似学仙人，天机泄。软如绵，硬似铁。利如金，圆似月。又不方不圆，无亏无缺。放则迸开天地穷，收来隐在虚无穴。问不收不放作么生，应难说。</p><p>○满江红</p><p>赠一庵</p><p>三五真机，应用处、头头总是。况日用平常，密巍巍地。向有无中忘二见，便于罔象通三昧。却如何、成少不成多，因滞泥。水乡铅，只一味。个便是，先天气。会蟾乌合璧，身心合意。西四归来投北了，东三便去交南二。把五般、攒簇入炉中，丹完备。</p><p>○满江红</p><p>赠孙居士</p><p>这点虚灵，自古来、无亏无缺。更烁烁圆圆，澄澄彻彻。照破洪蒙前底事，分开蟾窟中间穴。向庵中、养个白虾蟆，皎如雪。那些儿，无可说。利如金，团似月。运化化生，生了无休歇。山水蒙时天癸降，地雷复处玄霜结。驾青鸾、直谒广寒宫，超生灭。</p><p>○满江红</p><p>赠默庵（此下原有无号默说四字，据道藏删）</p><p>默即说兮，这说处、元来有默。只默说便是，金丹秘诀。默识潜通为大要，声闻缘觉皆虚设。向说中、认得默之根，无生灭。会说底，非干舌。与默底，无差别。这默底宁如，说底亲切。若向不言中得趣，便于不默俱通彻。将默默、说说尽掀翻，天机泄。</p><p>○满江红</p><p>赠敬庵葛道（原作通，据道藏改）人</p><p>道本无言，要学者、潜通默识。若万虑俱捐，虚灵湛寂。动处调停水中火，定中究竟波罗密。问玄关、一窍在何宫，中间觅。不是心，不是物。不是仙，不是佛。只这些端的，鲜人知得。迷者到头空苦志，悟来不费些儿力。看无中、生有产灵胎，阳神出。</p><p>○满江红</p><p>授（原作受，据道藏改）记门人</p><p>吾道玄关，决不许、外边人人。有学者来参，防他做贼。猛把杀人刀子举，活人手段轻拈出。更单提、独弄逞神通，谁能敌。若是个，善知识。便承当，心不惑。仗奋心刚胆，逢佛杀佛。举步便能欺十圣，口开便要吞三极。把乾坤、天地尽掀翻，真奇特。</p><p>○满江红</p><p>令门人和</p><p>采药归来，这鼎器、乾金铸写。那些儿道理，全凭主者。先把根尘都扫尽，从前熟处休沾惹。问行工、进火事如何，凭般若。五雷车，青龙扯。烧山符，心铸写。更涤虑洗心，灵泉浇洒。九转功成丹道毕，一灵真性还虚也。那赤条条地法王身，无可把。</p><p>○满庭芳</p><p>赠焦提举</p><p>寂寞山居，喧轰市隐，头头总是玄关。资明高士，须向定中参。我把活人手段，杀人刀、慢慢教看。君还悟，只今荐取，超脱不为难。一言明说破，起初下手，先炼三三。自玄宫起火，运入昆山。把定则云横谷口，放行也、月落寒潭。功因竟，大蟾成象，名姓列仙班。</p><p>○满庭芳</p><p>授记定庵</p><p>学佛学仙，参禅穷理，不离玄牝中间。可怜迷谬，往往□相瞒。一味寻枝摘叶，徒坐破、几个蒲团。堪伤处，外边寻觅，笑杀老瞿昙。些儿真造化，诚能亲见，胆冷心寒。定庵高士，好向定中参。看破娘生面目，把从前、学解掀翻。真空透，髑髅迸破，真主自离庵。</p><p>○水调歌头</p><p>赠和庵王察判</p><p>土釜要端正，定里问黄公。流戊就己，须待山下出泉蒙。采药堤防不及，行火休教太过，贵在得其中。执中常不易，天理感而通。那些儿，玄妙处，实难穷。自从会得，庵中无日不春风。便把西方少女，嫁与南陵赤子，相见永和同。十月圣胎备，脱蜕烁虚空。</p><p>○水调歌头</p><p>赠秋蟾周先生</p><p>铅汞了无质，炉鼎假安名。殆因动静迷人，不觉堕声闻。这个先天妙理，日用着衣吃饭，相对甚分明。接物应机处，不动感而灵。不是心，不是佛，匪为金。明加眼力，莫教错认定盘星。片片迷云涣散，湛湛禅天独露，个是本来真。风定浪头息，月满水光清。</p><p>○水调歌头</p><p>赠宝蟾子</p><p>学佛学仙要，玄妙在中诚。真铅真汞无非，只是性和情。但得情来归性，便见铅来投汞，二物自交并。日用了无间，大药自然成。识抽添，明进退，要持盈。坤炉乾坤，阴符阳火慢调停。一窍玄关透了，八片顶门裂破，迸出宝蟾明。功行两圆备，谈笑谒三清。</p><p>○水调歌头</p><p>赠刘居士</p><p>在俗心不俗，尘里不沾尘。处身中正，何妨闹市与山林。践履不偏不易，日用无争无执，只此是全真。方寸莫教昧，便是上乘人。采元精，炼元气，复元神。三元合一，自然鼎内大丹凝。更把玄风鼓动，天外迷云消散，慧月朗然明。叩我第一义，江上数峰青。</p><p>○水调歌头</p><p>赠张蒙庵</p><p>雷在地中复，山下出泉蒙。明斯二理，自然造化合玄同。密密至虚守静，便见无中妙有，九窍一齐通。直下承当去，个是主人公。莫着无，莫着有，莫着空。疑团打就，只今突出妙高峰。拨置纷纷外境，收拾灵灵底个，生化了无穷。毕竟作么道，日向岭东红。</p><p>○水调歌头</p><p>赠实庵</p><p>道乃法之体，法乃道之余。双全道法，横拈倒用总由渠。只这元神元气，便是天兵将吏，除此外都无。说与洞蟾子，定里作工夫。守为胎，用为窍，假为符。既明此理，何须苦泥墨和朱。若使精凝气固，便可驱雷役电，妖怪悉皆诛。行满功成日，谈笑谒仙都。</p><p>○水调歌头</p><p>示众无分彼此</p><p>道释儒三教，名殊理不殊。参禅穷理，只要抱本返元初。解得一中造化，便使三元辐辏，宿疾普消除。屋舍既坚固，始可立丹炉。炼还丹，全太极，采玄珠。的端消息，采将坎有补离无。若也不贪不爱，直下离声离色，神气总归虚。了达一切相，赤子出神庐。</p><p>○水调歌头</p><p>赠白兰谷</p><p>三元秘秋水，微密实难量。米分清浊，天地人物一包藏。一乃太玄真水，二气由兹运化，三极理全彰。上下降升妙，根本在中黄。兔怀胎，牛喘月，蚌含光。人明此理，倒提斗柄戽银潢。绝断曹溪一派，掀倒蓬莱三岛，无处不仙乡。谁为白兰谷，安寝感羲皇。</p><p>○水调歌头</p><p>言道</p><p>三元秘秋水，未悟谩猜量。诚能参透，洗心涤虑密归藏。意与身心不动，精与气神交合，天理自然彰。三善备于我，翻笑炼玄黄。性圆融，心豁达，德辉光。牛郎织女，一时会合到天潢。勘破乘槎伎俩，密契浴沂消息，游泳有无乡。日用别无事，读易对三皇。</p><p>○水调歌头</p><p>言性</p><p>三元秘秋水，都不属思量。收来毫末，放开在地不能藏。过去未来见在，只是星儿消息，体物显然彰。本自无形象，随处见青黄。性源清，心地静，发天光。木人半夜，倒骑铁马过银潢。正是露寒烟冷，那更风清月白，乘兴水云乡。识破梦中梦，稽首礼虚皇。</p><p>○百字令</p><p>赠真蟾子叶大师</p><p>玄关欲透，做工夫、妙在一阳来复。天癸才生忙下手，采处切须虔笃。绝虑忘机，清心释累，认取虚无谷。铅银砂汞，一时辰内攒簇。霎时天地相交，甲庚无间，龙虎齐降伏。取坎填离，乾体就、阳火阴符行足。至宝精坚，真蟾形兆，宜把灵泉沃。德圆功备，大师名注仙箓。</p><p>○百字令</p><p>指中庵性命次序</p><p>玄关一窍，理幽深、至妙了无言说。阴极阳生初动处，便是采铅时节。地下雷轰，山头水降，满地红尘雪。行功之际，马猿休纵颠劣。霎时虎啸龙吟，夫欢妇合，鼎内丹头结。身外有身犹未了，圆顿始能通彻。嫩嫩黄花，青青翠竹，此理应难泄。为君举似，水中捞取明月。</p><p>○百字令</p><p>赠陈制幹</p><p>修真慕道，乐清虚、任意陶陶兀兀。富贵荣华都不恋，甘分清贫彻骨。名利俱捐，是非不辨，且把身埋没。真闲真静，谁知如是消息。为言向上机缄，玄珠罔象，火候无时刻。一窍玄关通得透，顿悟非心非佛。情念双忘，有无交入，胎备元神出。眼睛开放，光明周遍无极。</p><p>○百字令</p><p>赠胡秀才</p><p>亘初一点，莹如如、无相无形无质。不荡不摇常正定，直是断踪绝迹。变化无方，显微无间，妙理应难测。为伊言破，屏除缘虑尘识。放教方寸虚澄，里头宁贴，方见真端的。三五混融心月皎，照破本元来历。烁烁圆明，如如不动，运化无休息。静中拈出，蟾光烁破无极。</p><p>○百字令</p><p>指老蟾张大夫下手</p><p>金丹大要，不难知、妙在阳时下手。日用平常须谨独，莫纵虎龙奔走。心要安闲，身须正定，意在常存守。始终不怠，自然通透玄牡。其间些子肴讹。为公直指，地下听雷吼。立鼎安炉非小可，运用斡旋凭斗。性本圆明，命基牢固，勘破无中有。老蟾成象，直同天地齐寿。</p><p>○百字令</p><p>赠通庵</p><p>太初一点，本灵明、元自至纯无杂。执着些儿千里远，悟得只消时霎。方寸中虚，纤尘不立，何用调庚甲。承当得去，目前方信无法。个中显诀难传，无名可唤，贵在心通达。信手拈来君荐取，无罅岂容针剳。人我山头，是非海里，更要知生杀。养其无象，忘形灵地开发。</p><p>○百字令</p><p>示众破惑</p><p>成仙捷径，在玄关、一窍四通八达。说与学人先立志，悟后只消时霎。可笑迷徒，不求师指，执着旁门法。般精般气，到头都是兜搭。争知大道堂堂，坦平蓦直，也要师开发。会得善行无辙迹，玄牝自然开阖。一念无生，谷神不死，九转功周匝。脱胎归去，大罗天上行蹋。</p><p>○西江月</p><p>赠潘道人</p><p>真土真铅真汞，元神元气元清。三元合一药方成。个是全真上品。动静虚灵不昧，成全实相圆明。形神俱妙乐无生。真谒虚皇绝境。</p><p>○西江月</p><p>赠善友</p><p>至道本无言说，全凭立志刚坚。心常不昧究根源。一月千潭普见。会取击风捕影，便知火里栽莲。任他海水变桑田。只这本来无变。</p><p>○西江月</p><p>赠周守正</p><p>识破无人无我，何须求拂求仙。随时随处总安禅。一切幻尘不染。选甚山居野处，何妨闹市门前。执中守正固三田。久久神珠出现。</p><p>○炼丹砂</p><p>咏玄牝示众</p><p>玄牝少人通。说与诸公。休言南北与西东。不在四维并上下，不在当中。阖辟妙无穷。天地根宗。生生化化运神功。动静机缄应不息，广纳包容。</p><p>○炼丹砂</p><p>示众</p><p>至道本无传。只要心坚。始终立志莫教偏。九载三年常一定，便是神仙。真息自绵绵。灵地平平。饥来吃饭困来眠。夏月单衣冬盖被，玄外无玄。</p><p>○水调歌头</p><p>显性理</p><p>至道无言说，神功妙莫量。本来具足，添之无碍减无妨。不在多闻广学，只要潜通默会，定里细参详。个中端的意，元不离中黄。圆陀陀，光烁烁，现堂堂。无余无欠，通身无象合真常。只这而今默识，便是当年弥勒，直下要承当。开放顶门眼，遍界不能藏。</p><p>清庵莹蟬子语录卷六案李道纯有太上老君常说清静经注，注中引有唐懿宗女同昌公主唐多令词，南史宋帝时点绛唇唐多令词，皆道纯伪托。</p><h2 id="【李德基-词作1首】" tabindex="-1"><a class="header-anchor" href="#【李德基-词作1首】" aria-hidden="true">#</a> 【李德基：词作1首】</h2><p>○木兰花慢</p><p>和陈思济</p><p>访仙家洞府，仰天柱，彻高寒。对百尺飞湍，四围乔木，九锁青山。危亭晚来极目，胜王维、三昧画中看。何处朝元会宴，时闻命驾回鸾。桃花临水已凋残。别后见应难。叹昨日秦宫，今朝汉苑，一梦槐安。征鞍欲留无计，恐仙棋、一局换人间。羡杀知还倦鸟，白云相对空闲。</p><p>洞霄诗集卷九</p><h2 id="【李节-词作1首】" tabindex="-1"><a class="header-anchor" href="#【李节-词作1首】" aria-hidden="true">#</a> 【李节：词作1首】</h2><p>○满江红</p><p>示妇</p><p>纸帐春温，春睡稳、窗槐摇绿。吾老矣、不堪重著，翠围红簇。千古清风荆布在，一家乐事糟糠足。笑杜陵、憔悴漫多情，须燕玉。求凤意，传新曲。骖鸾梦，从渠续。问临邛何贱，会稽何辱。畎亩岂无天下士，斧斤不到山中木。但莫教、风雨两雏鸠，危枝宿。</p><p>中州乐府</p><h2 id="【李俊明-词作69首】" tabindex="-1"><a class="header-anchor" href="#【李俊明-词作69首】" aria-hidden="true">#</a> 【李俊明：词作69首】</h2><p>○洞仙歌</p><p>谢杨成之寄梅</p><p>陇头潇洒，孤负寻芳眼。浪蕊浮花问名懒。纵看看驿使，带得春来，只恐怕、绿叶成阴子满。暗香无恙否，月落参横，惆怅罗浮梦魂短。赖故人情重，不减西湖，花上月，分我黄昏一半。更选甚、南枝与北枝，是一种春风，待争寒暖。</p><p>原作一，据张氏研古楼钞本改</p><p>○洞仙歌</p><p>汴梁与许道真郭伯诚刘光甫同赋</p><p>百年富贵，一觉邯郸梦。识破中流退应勇。纵生前身後，得个虚名，褒贬处、一字由他南董。故园归去好，还肯同归，大厦如今有梁栋。对青天咫尺，列宿森然，君莫怪，不见少微星动。且拂袖、林泉作诗人，尽明月清风，笑人嘲弄。</p><p>○洞仙歌</p><p>中秋</p><p>秋光海底，涌出银盘烂。只怕微云淡河汉。料姮娥应笑，醉舞仙人，今夜里、空恁尊前撩乱。寻常三五夜，也有团圆，争柰人心未能满。记当初破镜，飞上天时，双照影，留得人间一半。待仗他、玉斧再修成，问明月明年，共谁同看。</p><p>○瑞鹤仙</p><p>细君寿日</p><p>萧然林下秀。笑檐外、梅花似人清瘦。东风在垂柳。算几时吹散，眉间春皱。兴来搔首。问今朝、何处有酒。怕一场醉後，渔歌樵唱，大家拍手。知否。眼前活计，无辱无荣，天长地久。不须肘後。望悬他、金印如斗。待一朝随我，骑鲸去後，共寻天上王母。把碧桃花底流霞，为君添寿。</p><p>○瑞鹤仙</p><p>弟李经略生朝</p><p>晓窗寒气峭。问小槽滴後，真珠多少。博山寿烟袅。向百花头上，梅花开了。金尊频倒。甚坐间、犹恨杯小。记去年今日，大家同庆，太平佳兆。堪笑。浮云世事，流水生涯，南柯梦觉。风光正好。欲退时、何似闻早。把俗缘抛尽，逍遥林下，青松长伴难老。与鹤鸣立个家风，作千年调。</p><p>○瑞鹤仙</p><p>绵绵仙种李。有大道家风，逍遥活计。长庚见苗裔。问如何谪在，落花浮世。曲生风味。为唤回、席上和气。被谁人说破，黄梁梦里，一场富贵。何济。不如归去，乐取闲身，登山临水。众人皆醉。笑独醒、泽畔憔悴。但从今管甚，云翻雨覆，暂教心上无事。且一杯尽後一杯，满百千岁。</p><p>○瑞鹤仙</p><p>沁南守刘巨源诞节十月十五</p><p>人生为郡乐。推拯俗仁怀，济时英略。和风散莲幕。把功名一事，暂宜高阁。兴来自酌。要酒浇、胸次磊落。比月中玉兔，别有长生，安心是药。休错。早还识破，一梦南柯，宦情渐薄。北山素约。试回首、千岩万壑。况竹林当日，七贤游处，物外骖鸾驾鹤。在烂柯局畔樵人，看君下著。</p><p>○瑞鹤仙</p><p>锦堂寿日壬寅十一月十五</p><p>河东贤太守。使草木生光，太行增秀。功名落夜後。醉归来马上，气冲牛斗。一阳应候。看春光、先到细柳。笑坐中有客，侯轻万户，诗夸千首。依旧。桂花盈处，蓂叶圆时，为君添寿。满堂饮酒。尽平生、倾盖素友。对水云乡里，真山面目，钱家夸甚锦绣。但年年岁岁相逢，似人耐久。</p><p>○酹江月</p><p>壬寅中秋，与杨外郎仲朋、侄婿郭仲进、侄谦甫、福昌待月</p><p>中庭待月，正催诗雨过，暮山横碧。别有连昌秋几度，一话团圞今夕。万里清风，坐中为我，扫尽云踪迹。冷光不似，寻常些小窥隙。应笑白发功名，倚楼看镜，惟酒禁愁得。且斗尊前身见在，亹亹风生谈席。洛下仙舟，斗间星使，邂逅非生客。天涯双桂，广寒谁念幽寂。</p><p>○酹江月</p><p>六月十四日感旧先生诞日</p><p>臞仙风格，暂天教、作个人间浮客。白发光阴催老境，谁见摩挲铜狄。挥剑成河，曳戈却日，著尽回天力。黄梁梦觉，转头一段陈迹。休问花谢花开，春兰秋菊，总被风欺得。华表鹤来人换世，惟有眼前山色。偎径栽松，傍门插柳，笑比陶彭泽。晚凉月下，一尊聊永今夕。</p><p>○酹江月</p><p>承济之和复用元韵</p><p>脱巾挂壁，向雀罗门外，几回迎客。纵有一尊陶写後，不遇当年仪狄。未著祖鞭，先投班笔，老恨无才力。天涯地角，断蓬流落踪迹。归去作个闲人，锦囊诗句，都向闲中得。漫说他乡光景好，多少世情风色。损友违三，益朋近五，易卦占山泽。人间星聚，不知天上何夕。</p><p>○酹江月</p><p>王怀州寿日丁酉年</p><p>堂堂玉立，看坐间挥尘，风生谈席。相对竹林三四友，气压阑亭豪逸。招隐诗中，登楼赋内，此恨无人识。缺壶歌後，佩刀还向谁得。何用三窟谋身，醉乡一笑，与元规尘隔。好在辋川堪画处，写山高人椽笔。云外舄凫，月边笙鹤，邂逅骑鲸白。蟠桃会上，不为王母生客。</p><p>○摸鱼儿</p><p>送侄谦甫出山</p><p>这光景能消几度。大都数十寒暑。结庐人在山深处，万壑千岩风雨。朝复暮。甚不管、堂堂背我青春去。高情自许。似野鹤孤云，江鸥远水，此兴有谁阻。功名事，休叹儒冠多误。韩颠彭蹶无数。一溪隔断桃源路。只有人家鸡黍。歌且舞。更不住、醉中时出烟霞语。暂来樵斧。贪看两争棋，人间不道，俯仰成今古。</p><p>○谒金门</p><p>赠教授李勉之</p><p>初雨歇。槐夏绿阴时节。万里无云天绀滑。一轮光皎洁。好怕暂高还没。好怕暂圆还缺。同是广寒宫里客。相逢无话说。</p><p>○谒金门</p><p>和邦直</p><p>烟雨晓。梦断池塘春草。坐上曲生风味好。银杯休厌小。刚要玉山醉倒。社瓮酿成微笑。人世间愁都占了。有情天也老。</p><p>○谒金门</p><p>昏又晓。蝶梦不栖芳草。照映琼林人物好。熏香荀令小。不怕醉时健倒。恐怕醒时花笑。潘鬓都因愁白了。老人心未老。</p><p>○谒金门</p><p>西斋得梅数枝，色香可爱。一日为泽倅崔仲明窃去， 感叹不已，因赋谒金门十二章，以写其怅望之怀寄梅</p><p>开未彻。先把一枝偷折。看取黄昏今後别。暗香浮动月。谁为寻芳时节。误了前村踏雪。为问花间能赋客。如何心似铁。</p><p>○谒金门</p><p>探梅</p><p>谁便道。昨夜雪中开了。次第不将消息报。探芳人草草。宜在嫩寒清晓。兴比孤山更好。流落逢花须醉倒。惜花人易老。</p><p>○谒金门</p><p>赋梅</p><p>金的皪。犹带枝头寒色。休道北人浑未识。自然梅有格。初见花时摘索。再见花时狼藉。诗句眼前拈不出。恼人楼上笛。</p><p>○谒金门</p><p>叹梅</p><p>频点检。依旧雪肌清减。似恨海东花使滥。不教幺凤探。休笑诗人冷淡。道尽影疏香暗。桃杏中然无藻鉴。承当应不敢。</p><p>○谒金门</p><p>慰梅</p><p>夸独秀。动把春光泄漏。谁道江南无所有。一枝先入手。须是日将月就。那在风飘雨骤。直待豆秸灰落後。初尝山店酒。</p><p>○谒金门</p><p>赏梅</p><p>全不让。占了百花头上。没个知音人共赏。陶潜无处望。也有江湖酒量。也有风骚诗将。休道花前无伎俩。疏狂些子放。</p><p>○谒金门</p><p>画梅</p><p>偷造化。秀出含章檐下。为问花中谁可嫁。海棠开已罢。占了十分闲雅。占了十分潇洒。若使画工能此画。九方皋相马。</p><p>○谒金门</p><p>戴梅</p><p>花谱内。莫作等闲看待。斗草吴王无可对。有他西子在。好在一枝竹外。影也教人堪爱。未免世间儿女态。折来头上戴。</p><p>○谒金门</p><p>别梅</p><p>怀抱恶。犹被暗香著莫。想在陇头谁领略。一枝分付错。今夜云窗雾阁。明夜烟村水郭。纸帐天寒人寂寞。梦回闻雪落。</p><p>○谒金门</p><p>望梅</p><p>春一半。留与大家同看。觅个温柔林下伴。北枝犹未暖。纵有姮娥照管。可惜罗浮梦短。断岭不能遮望眼。几时魂却返。</p><p>○谒金门</p><p>忆梅</p><p>多少恨。不见旧时风韵。浪蕊浮花都懒问。江头春有信。夸甚寿阳妆镜。说甚扬州诗兴。云破月来堪弄影。世间无此景。</p><p>○谒金门</p><p>梦梅</p><p>随健步。已过市桥江路。费尽西湖多少句。暗香留不住。消得黄昏几度。又是天寒日暮。枕上吟魂无著处。化为胡蝶去。</p><p>○谒金门</p><p>再和邦直</p><p>人未晓。古锦囊中诗草。抹月批风滋味好。气吞云梦小。要把凤楼惊倒。不学乌台嘲笑。多少闲愁陶写了。数篇吟可老。</p><p>○谒金门</p><p>河南府同知高诚之寿</p><p>风渐力。水翦飞花狼藉。鼎沸笙歌催举白。玉堂金马客。欢动周人颂德。唤起洛阳春色。况值日南天道北。老人星拱极。</p><p>○水龙吟</p><p>翟端甫寿日十月一日</p><p>胜游漫说山阴，算来不及山阳好。七贤林下，一时人物，何如安道。况有奇才，纵横笔阵，千军独扫。向碧油幢底，真儒事业，倚马看，檄书草。谁识平居隐操。翟汤遇江州、十分礼貌。世情交态，雀罗门外，几人曾到。且斗尊前，等闲休问，高山白早。赖姮娥、留得一枝丹桂，伴灵椿老。</p><p>为孙歌男在</p><p>○水龙吟</p><p>筹堂寿日</p><p>一朝衣锦归来，高门不负于公望。恍然如旧，黄流万里，太行千丈。只比当时，添些气势，减些风浪。记采薇戍罢，分茅议定，凯歌动，声悲壮。元自山西出将。却从他、山东入相。兜鍪须待，貂蝉换了，凌烟画像。且把功名，暂都分付，浅斟低唱。但年年看取，三台长在，老人头上。</p><p>○阮郎归</p><p>戏李子搢</p><p>江南江北水连云。江山憔悴人。花簪犹拂洛阳尘。离筵何太频。歌近耳，酒盈尊。尊前见在身。昨朝骂坐灌将军。近前丞相瞋。</p><p>○阮郎归</p><p>杨彦明寿日筹堂之甥</p><p>年来宅相有谁承。人夸似舅甥。带牛佩犊尽春耕。菟裘了一生。闲事业，寄丹青。笔端如有神。试看自写镜中真。老人南极星。</p><p>○阮郎归</p><p>郭延年诞日</p><p>断蓬踪迹去依刘。试登王粲楼。此心安处即菟裘。尚何来往求。诗遣兴，酒消愁。竹林多胜游。与君何日共仙舟。相看共白头。</p><p>○感皇恩</p><p>杨成之生朝四月初三日</p><p>啼鸟怨春归，一声声切。蓂荚初生两三叶。征鞍何处，撩乱杨花如雪。鹊声头上，喜来时节。香篆半消，寿波重酌。玉带金鱼坐中客。幕天席地，便是仙家日月。试从今後，数蟠桃结。</p><p>○感皇恩</p><p>李子搢寿日戊甲年甲乙科第</p><p>甲乙占科名，同根仙李。富贵南柯梦相似。天涯双佳，惭愧广寒宫里。匆匆归去，觅佳山水。休话升沈，休形愠喜。且论南华养生理。问君甲子，少我行年一纪。须知乡党，礼莫如齿。</p><p>○感皇恩</p><p>出京门有感</p><p>忍泪出门来，杨花如雪。惆怅天涯又离别。碧云西畔，举目乱山重叠。撸鞍归去，也情凄切。一日三秋，寸肠千结。敢向青天问明月。算应无恨，安用暂圆还缺。愿人长似，月圆时节。</p><p>○满江红</p><p>孟州长冯巨川诞日</p><p>解愠风来，天气爽、绿阴庭院。多少话、暂都分付，画梁双燕。明月欲随人意满，十分未惬姮娥愿。但一年、一度寿觞时，身长健。玲珑曲，低低按。玻璃盏，深深劝。任春红、吹上桃花人面。簪履尽居弹铗下，烟岚休恨平嵩远。待试看、南极老人星，今朝见。</p><p>○满江红</p><p>和张文玘</p><p>宿酒才醒，听唤起、一声春晓。无限恨、满城风絮，一川烟草。年少抛人容易去，万红千紫都开了。试但教、头上插花枝，花应笑。狂言在，人绝倒。狂药尽，愁难埽。待丁宁属付，再来青鸟。团扇不堪题往事，断弦惟恨知音少。但时时、频把镜来看，人将老。</p><p>○满江红</p><p>名利场中，愁过了、几多昏晓。试看取、江鸥远水，野麋丰草。世草浮云翻覆尽，此生造物安排了。但芒鞋竹杖任蹉跎，狂吟笑。尊有酒，同谁倒。花满径，无人扫。念红尘来往，倦如飞鸟。懒後天教闲处著，坐闲人比年时少。向太行山下觅菟裘，吾将老。</p><p>○满江红</p><p>李孝先寿日四月八日</p><p>小雨初晴，风摇荡、绿阴清昼。见说到、长庚复向，人间锺秀。又对上番成竹笋，能忘赠别垂条柳。看将来、三五月圆时，人如旧。时东平取前妻。浮世事，君知否。春梦断，空回首。笑平生豪迈，气冲牛斗。幽鸟自歌无谱曲，飞花故送长生酒。待骑鲸海上再相逢，为君寿。</p><p>○满江红</p><p>咏雪</p><p>漠漠愁阴，银界晓、浩然一色。谁翦水、就中撩乱，燕山如席。天若有情天也老，高山底事头先白。甚教人、错恨五更风，花狼藉。寒欲退，刘义笔。深欲没，韦郎膝。问何如江上，孤舟蓑笠。君不见过门多恶客，等闲踏破琼瑶迹。便粗豪、下马坐人床，寻欢伯。</p><p>○婆罗门引</p><p>重阳与元帅窦子温暨众友东城赏菊即席赋</p><p>浮空霁色，江涵秋影雁初飞。相逢共绕东篱。点检尊前见在，人似晓星稀。对满山红树，叶叶堪题。大家露顶，任短发、被风吹。只恐黄花人貌，不似年时。杯添野水，更何用、频频望白衣。沈醉後，携手方归。</p><p>○清平乐</p><p>壬申岁六月十四日</p><p>满斟绿醑，劝我千金寿。不住光阴催老丑。三十七年回首。镜中白发无多。缺壶安用歌。有志封侯万里，列仙不奈臞何。</p><p>○清平乐</p><p>锦堂寿</p><p>青云得路，休叹功名误。好在辋川堪画处。闻早抽身归去。任他千丈风波。光阴酒消磨。识破落花浮世，笑看金狄摩挲。</p><p>○清平乐</p><p>闺重九宋翔卿席</p><p>黄花今後，才是秋光暮。依旧满城风又雨。句引锦囊诗句。东篱尚可重游。羡君来往风流。莫惜尊前健倒，这回节去蜂愁。</p><p>○清平乐</p><p>戏赠</p><p>城南归路，信马随车去。家在白云楼下住。帘幕沈庭户。不论天上人间。到头此债须还。一枕行云梦觉。小楼却似巫山。</p><p>○南乡子</p><p>李克绍生朝</p><p>来往亦风流。曾伴仙翁衣锦游。闻道长平朱紫地，西楼。依旧人人说故侯。能得几春秋。未必灵椿老便休。自有枝枝丹桂在，何忧。宝月忙催玉斧修。</p><p>○南乡子</p><p>上夫人寿日</p><p>香霭博山炉。罗绮森森奉燕居。书锦归来冠盖里，当时。曾拜金花大国书。一旦得双珠。阿大中郎喜有馀。见说上天虽富贵，争如。平地仙家碧玉壶。</p><p>○南乡子</p><p>锦堂寿日</p><p>弓剑不离身。唾手功名马上成。见说人生为郡乐，班春。政事如棋局局新。熊梦庆佳辰。喜动山城击壤民。书锦堂前争献寿，留宾。尽是蟠桃会上人。</p><p>○南乡子</p><p>锦堂碧落寿席</p><p>爽气逼人寒。相对溪堂雪後山。赖有忘年林下友，盘桓。都把功名付等闲。尽到好休官。况在黄柑紫蟹间。天意不随人事改，平安。愁莫能侵镜里颜。</p><p>○太常引</p><p>同知崔仲明生日</p><p>太行千里政声扬。同何处、是黄堂。遗爱几时忘。试听取、人歌召棠。锦衣年少，插花跃马，休负好风光。三万六千场。但暮暮、朝朝醉乡。</p><p>○太常引</p><p>窦君瑞寿日</p><p>燕山勋烈有馀光。问丹桂、几枝芳。阴德後来昌。但教子、应须义方。功名看破，黄冠野服，林下道家装。何处是仙乡。这日月、闲中最长。</p><p>○太常引</p><p>刘君祥寿二月十五日</p><p>区区州县肯徒劳。谁得似、卯金刀。一笑醉蟠桃。问何处、仙山可巢。两朝人物，积年阴德，心力过萧曹。门户便须高。看今後、君家凤毛。</p><p>○西江月</p><p>筹堂寿</p><p>落落琼林人物，飘飘鹤氅仙风。渡江以後见英雄。那在悬刀一梦。雾恰山中隐豹，云还天上从龙。太行直枕大河东。犹比声名不重。</p><p>○西江月</p><p>裴节度使寿（字怀诚）</p><p>荐疏李夸精鉴，婿佳韦得贤侯。手如霹雳在同州。不让当时谈薮。但可称为劲草，莫教指作清流。归来绿野任沈浮。这个家风耐久。</p><p>○西江月</p><p>张堂臣寿日</p><p>人比当年杨柳，六郎元似莲花。渔经猎史是生涯。那羡章台走马。鲈脍未归夙驾，斗牛尚客星槎。直教三战过崔家。伴取赤松林下。</p><p>○西江月</p><p>答亚之</p><p>漠漠烟生碧树，溶溶水满芳溪。东风吹湿落花泥。忙杀营巢燕子。百字诗惭我寄，一壶酒望君携。休将闲事等闲提。且把眉头放起。</p><p>○鹊桥仙</p><p>段侯寿日</p><p>题桥志气，沈碑勋业，不在著鞭人後。浮云富贵转头空，似一梦、南柯太守。辋川别墅，平泉小隐，此计地长天久。金章还肯换蓑衣，买陂塘、旋栽杨柳。</p><p>○鹊桥仙</p><p>刘君祥寿癸卯二月十五日</p><p>岁方值卯，斗方指卯，卯月月圆时候。大家来把卯时杯，共与个、卯金为寿。一杯寿酒，一杯贵酒，更有一杯富酒。一杯留得贺添丁，见积善之家有後。</p><p>○点绛唇</p><p>重阳菊间小酌，同申元帅等</p><p>秋树风高，可怜憔悴门前柳。白衣去後。闲却持杯手。一笑相逢，落帽年时友。群知否。南山如旧。人比黄花瘦。</p><p>○点绛唇</p><p>锦堂寿日</p><p>马上功名，射雕谁似将军手。一朝肘後。金印悬如斗。锦绣山川，何似人长久。闲中友。为君添寿。共劝忘怀酒。</p><p>○点绛唇</p><p>王怀州寿日戊戌十月一日</p><p>横矟将军，是他马上男儿事。河山表里。养就英雄气。衣锦归来，占尽人间贵。功名遂。神仙平地。学取留侯计。</p><p>○点绛唇</p><p>冯巨川南斋牡丹</p><p>花恨开迟，为花迟後为花恼。问花开了。却恨花开早。人貌年年，不似花长好。还知道。年年人貌。却笑花先老。</p><p>○点绛唇</p><p>酒赠申元帅</p><p>著甚干忙，人生只合糟北老。一杯软饱。从事齐能到。不读离骚，恐怕愁难扫。春光好。醉时便倒。何处无芳草。</p><p>○鹧鸪天</p><p>吊李克修</p><p>须信人生足别离。此情惟有落花知。方忧跃马明年事，忽至黄杨厄闰期。生有限，去何疑。骑鲸公子赋成诗。得从上界真官府，百计招魂不肯归。</p><p>○鹧鸪天</p><p>和天久雨</p><p>滴滴寒声搅夜眠。行云似与楚山连。百川到底终归海，一水元来不护田。（下缺）</p><p>下缺</p><p>○鹧鸪天</p><p>丧乱□来少睡眠。□□□榻又留连。那堪又下潇潇雨，可柰无秋薄薄田。□□□，□残年。眼前戈戟尚森然。得他真个风云手，不信人间有漏天。</p><p>以上强村丛书本用汪鱼亭藏钞庄靖先生集本案强村丛书所用底本，并非汪藏钞本，乃别一钞本。查汪藏钞本无最後鹧鸪天两首，惟古监张氏研古楼钞本有之。</p><h2 id="【李齐贤-词作53首】" tabindex="-1"><a class="header-anchor" href="#【李齐贤-词作53首】" aria-hidden="true">#</a> 【李齐贤：词作53首】</h2><p>○沁园春</p><p>将之成都</p><p>堪笑书生，谬算狂谋，所就几何。谓一朝遭遇，云龙风虎，五湖归去，月艇烟蓑。人事多乖，君恩难报，争柰光阴随逝波。缘何事，背乡关万里，又向岷峨。幸今天下如家，顾去日无多来日多。好轻裘快马，穷探壮观，驰山走海，总入清哦。安用平生，突黔席暖，空使毛群欺卧驼。休肠断，听阳关第四，倒卷金荷。</p><p>○江神子</p><p>七夕冒雨到九店</p><p>银河秋畔鹊桥仙。每年年。好因缘。倦客胡为，此日却离筵。千里故乡今更远，肠正断，眼空穿。夜寒茅店不成眠。一灯前。雨声边。寄语天孙，新巧欲谁传。懒拙只宜闲处着，寻旧路，卧林泉。</p><p>○鹧鸪天</p><p>过新乐县</p><p>宿雨连明半未晴。跨鞍聊复问前程。野田立鹤何山意，驿柳鸣蜩是处声。千古事，百年情。浮云起灭月亏盈。诗成却对青山笑，毕竟功名怎么生。</p><p>○鹧鸪天</p><p>九月八日寄松京故旧</p><p>客里良辰屡已孤。菊花明日共谁娱。闭门暮色迷红草，敧枕秋声度碧梧。三尺喙，数茎须。独吟诗句当歌呼。故园依旧龙山会，剩肯樽前说我无。</p><p>○鹧鸪天</p><p>饮酒其法不篘不压，插竹筒瓮中，座客以次就而吸之，傍置杯水，量所饮多少，挹注其中，酒若不尽，其味不喻</p><p>未用真珠滴夜风。碧筩醇酎气相通。舌头金液凝初满，眼底黄云陷欲空。香不断，味难穷。更添春露吸长虹。饮中妙诀人如问，会得吹笙便可工。</p><p>○鹧鸪天</p><p>场州平山堂，今为八哈师所居</p><p>乐府曾知有此堂。路人犹解说欧阳。堂前杨柳经摇落，壁上龙蛇逸杳茫。云澹泞，月荒凉。感今怀古欲沾裳。胡僧可是无情物，毳衲蒙头入睡乡。</p><p>○鹧鸪天</p><p>鹤林寺</p><p>夹道修篁接断山。小桥流水走平田。云间无处寻黄鹤，雪里何人闻杜鹊。夸富贵，慕神仙。到头还是梦悠然。僧窗半日闲中味，只有诗人得秘传。</p><p>○太常引</p><p>暮行</p><p>栖鸦去尽远山青。看暝色、入林坰。灯火小于萤。人不见、苔扉半扃。照鞍凉月，满衣白露，系马睡寒厅。今夜候明星。又何处、长亭短亭。</p><p>○浣溪沙</p><p>早行</p><p>旅枕生寒夜惨凄。半庭明月露凄迷。疲僮梦语马频嘶。人世几时能少壮，宦游何处计东西。起来聊欲舞荒鸡。</p><p>○浣溪沙</p><p>黄帝铸鼎原</p><p>见说轩皇此炼丹。乘龙一去杳难攀。鼎湖流水自清闲。空把遗弓号地上，不蒙留药在人间。古今无计驻朱颜。</p><p>○大江东去</p><p>过华阴</p><p>三峰奇绝，尽披露、一掬天悭风物。闻说翰林曾过此，长啸苍松翠壁。八表游神，三杯通道，驴背须如雪。尘埃俗眼，岂知天上人杰。犹想居士胸中，倚天千丈气，星虹闲发。缥缈仙踪何处问，箭筈天光明灭。安得联翩，云裾霞佩，共散麒麟发。花间玉井，一樽轰醉秋月。</p><p>○蝶恋花</p><p>汉武帝茂陵</p><p>石室天坛封禅了。青鸟含书，细报长生道。宝鼎光沉仙掌倒。茂陵斜日空秋草。百岁真同昏与晓。羽化何人，一见蓬莱岛。海上安期今亦老。从教吃尽如瓜枣。</p><p>○人月圆</p><p>马嵬效吴彦高</p><p>五云绣岭明珠殿，飞燕倚新妆。小颦中有，渔阳胡马，惊破霓裳。海棠正好，东风无赖，狼藉春光。明眸皓齿，如今何在，空断人肠。</p><p>○水调歌头</p><p>过大散关</p><p>行尽碧溪曲，渐到乱山中。山中白日无色，虎啸谷生风。万仞崩崖叠嶂，千岁枯藤怪树，岚翠自蒙蒙。我马汗如雨，修径转层空。登绝顶，览元化，意难穷。群峰半落天外，灭没度秋鸿。男子平生大志，造物当年真巧，相对孰为雄。老去卧丘壑，说此诧儿童。</p><p>○水调歌头</p><p>望华山</p><p>天地赋奇特，千古壮西州。三峰屹起相对，长剑凛清秋。铁锁高垂翠壁，玉井冷涵银汉，知在五云头。造物可无物，掌迹宛然留。记重瞳，崇祀秩，答神休。真诚若契真境，青鸟引丹楼。我欲乘风归去，只恐烟霞深处，幽绝使人愁。一啸蹇驴背，潘阆亦风流。</p><p>○玉漏迟</p><p>蜀中中秋值雨</p><p>一年唯一日。游人共惜，今宵明月。露洗霜磨，无限金波洋溢。幸有瑶琴玉笛，更是处、江楼清绝。邀俊逸。登临一醉，将酬佳节。岂料数阵顽云，忽掩却天涯，广寒宫阙。失意初筵，唯听秋虫呜咽。莫恨姮娥薄相，且吸尽、杯中之物。圆又缺。空使早生华发。</p><p>○菩萨蛮</p><p>舟中夜宿</p><p>西风吹雨鸣江树。一边残照青山暮。系缆近渔家。船头人语哗。白鱼兼白酒。径到无何有。自喜卧沧洲。那知是宦游。</p><p>○菩萨蛮</p><p>舟次青神</p><p>长江日落烟波绿。移舟渐近青山曲。隔竹一灯明。随风百丈轻。夜深篷底宿。暗浪鸣琴筑。梦与白鸥盟。朝来莫漫惊。</p><p>○洞仙歌</p><p>杜子美草堂</p><p>百花潭上，但荒烟秋草。犹想君家屋乌好。记当年，远道华发归来，妻子冷，短褐天吴颠倒。卜居少尘事，留得囊钱，买酒寻花被春恼。造物亦何心，枉了贤才，长羁旅、浪生虚老。却不解消磨尽诗名，百代下，令人暗伤怀抱。</p><p>○满江红</p><p>相如驷马桥</p><p>汉代文章，谁独步、上林词客。游曾倦、家徒四壁，气吞七泽。华表留言朝禁闼，使星动彩归乡国。笑向来、父老到如今，知豪杰。人世事，真难测。君亦尔，将谁责。顾金多禄厚，顿忘畴昔。琴上早期心共赤，镜中忍使头先白。能不改、只有蜀江边，青山色。</p><p>○木兰花慢</p><p>长安怀古</p><p>骚人多感慨，况故国、遇秋风。望千里金城，一区天府，气势清雄。繁华事，无处问，但山川景物古今同。鹤去苍云太白，雁嘶红树新丰。夕阳西下水流东。兴废梦魂中。笑弱吐强吞，纵成横破，鸟没长空。争如似犀首饮，向蜗牛角上任穷通。看取麟台图画，□余马鬣蒿蓬。</p><p>○木兰花慢</p><p>书李将军家壁</p><p>将军真好士，识半面、足吾生。况西自岷峨，北来燕赵，并辔论情。相牵挽，归故里，有门前稚子候渊明。对酒欢酣四坐，挑灯话到三更。高歌伐木鸟嘤嘤。怀抱向君倾。任客路光阴，欲停归骑，更尽飞觥。人间世逢与别，似浮云聚散月亏盈。但使金躯健在，白头会得寻盟。</p><p>○巫山一段云</p><p>潇湘八景平沙落雁</p><p>玉塞多缯缴，金河欠稻粱。兄兄弟弟自成行。万里到潇湘。远水澄拖练，平沙白耀霜。波头人散近斜阳。欲下更悠扬。</p><p>○巫山一段云</p><p>远浦归帆</p><p>南浦寒潮急，西岑落日催。云帆片片趁风开。远映碧山来。出没轻鸥舞，奔腾阵马回。船头浪吐雪花堆。画鼓殷春雷。</p><p>○巫山一段云</p><p>潇湘夜雨</p><p>潮落蒹葭浦，烟沉橘柚洲。黄陵祠下雨声秋。无限古今愁。漠漠迷渔火，萧萧滞客舟。个中谁与共清幽。唯有一沙鸥。</p><p>○巫山一段云</p><p>洞庭秋月</p><p>万里天浮水，三秋露洗空。冰轮辗上海门东。弄影碧波中。荡荡开银阙，亭亭插玉虹。云帆便欲挂西风。直到广寒宫。</p><p>○巫山一段云</p><p>江天暮雪</p><p>风紧云容惨，天寒雪势严。筛寒洒白弄纤纤。万屋尽堆盐。远浦回渔棹，孤村落酒帘。三更霁色妒银蟾。更约挂疏帘。</p><p>○巫山一段云</p><p>烟寺晚钟</p><p>楚甸秋霖卷，湘岑暮霭浓。一舂容罢一春容。何许日沉钟。摇月传空谷，随风渡远峰。溪桥有客倚寒筇。一径入云松。</p><p>○巫山一段云</p><p>山市晴岚</p><p>远岫螺千点，长溪玉一围。日高山店未开扉。岚翠落残霏。隐隐楼台远，蒙蒙草树微。市桥曾记买鱼归。一望却疑非。</p><p>○巫山一段云</p><p>渔村落照</p><p>远岫留残照，微波映断霞。竹篱茅舍是渔家。一径傍林斜。绿岸双双鹭，青山点点鸦。时闻笑语隔芦花。白酒换鱼虾。</p><p>○巫山一段云</p><p>平沙落雁</p><p>醉墨疏还密，残棋整复斜。料应遗迹在泥沙。来往岁无差。水暖仍菰米，霜寒尚苇花。心安只合此为家。何事客天涯。</p><p>○巫山一段云</p><p>远浦归帆</p><p>解缆离淮甸，扬舲指楚乡。风声飒飒水茫茫。帆席上危樯。断送浮云影，惊回过雁行。江楼红袖倚斜阳。远引客心忙。</p><p>○巫山一段云</p><p>潇湘夜雨</p><p>暗澹青枫树，萧疏斑竹林。篷窗夜雨冷难禁。敧枕故乡心。二女湘江泪，三闾楚泽吟。白云千载恨沉沉。沧海未为深。</p><p>○巫山一段云</p><p>洞庭秋月</p><p>衡岳宽临北，君山小近南。中开北百里湖潭。吴楚入包含。银汉秋相接，金波夜正涵。举杯长啸待鸾骖。且对影成三。</p><p>○巫山一段云</p><p>江天暮雪</p><p>向夕回征棹，凌寒上酒楼。江云作雪使人愁。不见古潭洲。声紧云边雁，魂清水上鸥。千金骏马拥貂裘。何似卧渔舟。</p><p>○巫山一段云</p><p>山市晴岚</p><p>海气蒸秋热，山容媚晓晴。森森万树立无声。空翠袭人清。镜里双蛾敛，机中匹练横。隔溪何处鹧鸪鸣。云日翳还明。</p><p>○巫山一段云</p><p>渔村落照</p><p>雨霁长江碧，云归远岫青。一边残照在林坰。绿网晒苔扃。波影明重绮，沙痕射远星。鲈鱼白酒醉还醒。身世任浮萍。</p><p>○巫山一段云</p><p>松都八景紫洞寻僧</p><p>傍石过清浅，穿林上翠微。逢人何更问僧扉。午梵出烟霏。草露沾芒屦，松花点葛衣。鬓丝禅榻坐忘机。山鸟漫催归。</p><p>○巫山一段云</p><p>青郊送客</p><p>芳草城东路，疏松野外坡。春风是处别离多。祖帐簇鸣珂。村暖鸡呼屋，沙晴燕掠波。临分立马更婆娑。一曲渭城歌。</p><p>○巫山一段云</p><p>万壑烟光动，千林雨气通。五冠西畔九龙东。水墨古屏风。岩树浓凝翠，溪花乱泛红。断虹残照有无中。一鸟没长空。</p><p>北山烟雨</p><p>○巫山一段云</p><p>西江风雪</p><p>过海风凄紧，连云雪杳茫。落花飘絮满江乡。偷放一春狂。渔市关门早，征帆入浦忙。酒楼何处咽丝簧。愁杀孟襄阳。</p><p>○巫山一段云</p><p>白岳晴云</p><p>菖杏春风后，茅茨野水头。晴云弄色蔼林丘。雨意未能休。京县民无赋，郊田岁有秋。明朝去学种瓜侯。身世寄菟裘。</p><p>○巫山一段云</p><p>黄桥晚照</p><p>隐见溪流转，纵横野垅分。隔林人语远堪闻。村径绿如裙。鸢集蜈山树，鸦投鹄岭云。来牛去马更纷纷。城郭日初曛。</p><p>○巫山一段云</p><p>长湍石壁</p><p>插水云根耸，横空黛壁开。鱼龙吹浪转隅隈。百里绿徘徊。日浸玻璃色，花分锦绣堆。画船载酒管弦催。一日绕千回。</p><p>○巫山一段云</p><p>朴渊瀑布</p><p>日照群峰秀，云蒸一洞深。人言玉辇昔登临。盘石在潭心。白练飞千尺，青铜彻万寻。月明笙鹤下遥岑。吹送水龙吟。</p><p>○巫山一段云</p><p>紫洞寻僧</p><p>老喜身犹健，闲知兴更添。芒鞋竹杖度千岩。迎送有苍髯。坐久云归岫，谈余月挂檐。但教沽酒引陶潜。来往意何厌。</p><p>○巫山一段云</p><p>青郊送客</p><p>野寺松花落，晴川柳絮飞。临风白马紫金袜，欲去惜芳菲。聚散今犹古，功名梦也非。青山不语暗相讥。谁见二疏归。</p><p>○巫山一段云</p><p>西江风雪</p><p>雪压江边屋，风鸣浦口樯。时登草阁挂南窗。云海杳茫茫。斫脍银丝细，开尊绿蚁香。高歌一曲礼成江。肠断贺头网。</p><p>○巫山一段云</p><p>北山烟雨</p><p>澹澹青空远，亭亭碧巘重。忽惊雷雨送飞龙。欲洗玉芙蓉。稍认岩间寺，都迷壑底松。良工吮笔未形容。疑是九疑峰。</p><p>○巫山一段云</p><p>白岳晴云</p><p>晓过青郊驿，春游白岳山。提壶劝酒语关关。一听一开颜。村舍疏林外，田畦乱水间。郊原雨足信风还。羡杀岭云间。</p><p>○巫山一段云</p><p>黄桥晚照</p><p>旷望苽田路，嵯峨柳院楼。夕阳行路却回头。红树五陵秋。城郭遗基壮，干戈往事悠。村家童子不知愁。横笛倒骑牛。</p><p>○巫山一段云</p><p>朴渊瀑布</p><p>绝壁开嵌窦，长川挂半天。跳珠喷玉几千年。爽气白如烟。岂学然犀客，谁期驻鹤仙。淋衣暑汗似流泉。到此欲装绵。</p><p>○巫山一段云</p><p>长湍石壁</p><p>瘦骨千年立，苍根百里盘。横张侧展绿波间。一带玉孱颜。猎骑何曾顾，渔郎只漫看。诗人强欲状天悭。赢得鬓毛斑。</p><p>强村丛书用明刊益斋乱稿本，不知用何本，其中有误字，兹据南京图书馆藏明钞万历刊本校改</p><h2 id="【李仁山-词作1首】" tabindex="-1"><a class="header-anchor" href="#【李仁山-词作1首】" aria-hidden="true">#</a> 【李仁山：词作1首】</h2><p>○西江月</p><p>瑶英轻洒。姑射飘仙驾。巧夺孤山能变化。夭娇飞来白下。绝怜玉骨清姿。不随红紫芳时。要识天然标格，竹篱茅舍横枝。</p><p>附见天籁集卷下内。原题云，李仁山次韵，自注蟠桃来自杭和靖诗句，得于孤山也。</p><h2 id="【李时-词作1首】" tabindex="-1"><a class="header-anchor" href="#【李时-词作1首】" aria-hidden="true">#</a> 【李时：词作1首】</h2><p>○木兰花慢</p><p>春日游晋祠（石刻，至元壬午谷雨前一日刊）</p><p>忆兰亭佳致，从宪长，剩追寻。问开花高山，晋祠流水，谁是知音。虽无凤笙龙管，劝行杯、时有不弦琴。马首家家明月，眼前处处禅林。一觞一咏畅怀襟。尘世任浮沉。莫论兴亡，休争人我，且乐欢心。韶华岂能常在，又斜阳、西下暮云深。好袖东风归去，春宵一刻千金。</p><p>金石萃编补正卷四</p><h2 id="【李天翼-词作1首】" tabindex="-1"><a class="header-anchor" href="#【李天翼-词作1首】" aria-hidden="true">#</a> 【李天翼：词作1首】</h2><p>○临江仙</p><p>和元遗山</p><p>南去北来人自老，落花飞絮悠悠。思君一度一登楼。无穷烟水里，何处认并州。忽见姓名双泪落，新诗聊浣离愁。若为重醉绣江秋。芙蓉明月下，来往一扁舟。</p><p>附见遗山乐府内</p><h2 id="【李庭-词作5首】" tabindex="-1"><a class="header-anchor" href="#【李庭-词作5首】" aria-hidden="true">#</a> 【李庭：词作5首】</h2><p>○水调歌头</p><p>史侯生朝</p><p>辕门奏归凯，旭日上初筵。东风万家香火，春信到梅边。侧听称觞新语，一滴愿增一岁，门外酒如川。诏领八州督，声动九重天。茁兰芽，辉花萼，树堂萱。一门余庆如此，今古几人全。多少山东父老，久望太平勋业，毕竟在何年。整顿乾坤了，拭目认凌烟。</p><p>○满庭芳</p><p>冀德修生朝</p><p>燕寝凝香，金貂贳酒，挽将天上春回。踵门为寿，尽道谪仙才。谁识元龙豪气，沈雄自、湖海中来。十年梦，新亭风景，惟有岁寒梅。老来。须共约，凤皇山下，竹杖芒鞋。要从今浇下，胸次崔嵬。酿取周郎醇酎，更休用、桃李传杯。衡门外，柘荆尚在，千岁看花开。</p><p>○水调歌头</p><p>张耀卿寿日</p><p>伤心庚开府，书剑忆游梁。十年流落冰雪，如履柏台霜。昨日螳螂当辙，今日豺狼当路，牛背置神光。竟访赤松去，不顾紫微忙。汉貂蝉，万人杰，八州王。有君如是何事，高卧北窗凉。传得黄州密印，有病安心是药，此外更无方。莫袖经纶手，遗爱在甘棠。</p><p>○水龙吟</p><p>萧公弼生朝</p><p>喜逢天上天人，一尊共醉梅花底。朝元已了，读书未遍，复来人世。憩鹤台边，景龙门外，十年游戏。自归来，却过赵州桥上，阅桥下，东流水。尽道翱翔物外，解牛刀、刃游余地。谁知别有，香山远韵、谪仙豪气。应笑蹉跎，半生书剑，今犹如此。待西风，拂口貂裘尘土，进黄公履。</p><p>○望月婆罗门引</p><p>史尚书生朝</p><p>太平有象，老人星、喜照滹阳。前衔曾近文昌。寿乐今年余庆，新到五花堂。看鸡鸣问寝，鳞次称觞。白眉最良。八州督，汉侯王。院院琼林玉树，画戟清香。一椿五桂，更休说、燕山窦十郎。谈麈上，白日羲皇。</p><p>强村丛书校孔荭谷藏钞寓庵集本，兹另据藕香零拾本校改。</p><h2 id="【李献能-词作3首】" tabindex="-1"><a class="header-anchor" href="#【李献能-词作3首】" aria-hidden="true">#</a> 【李献能：词作3首】</h2><p>○春草碧</p><p>紫箫吹破黄州月。簌簌小梅花，飘香雪。寂寞花底风鬟，颜色如花、命如叶。千里涴兵尘、凌波袜。心事鉴影鸾孤，筝弦雁绝。旧时雪堂人，今华发。断肠金缕新声，杯深不觉琉璃滑。醉梦绕南云，花上蝶。</p><p>○江梅引</p><p>为飞伯赋青梅</p><p>汉宫娇额倦涂黄。试新妆。立昭阳。萼绿仙姿，高髻碧罗裳。翠袖卷纱闲倚竹，暝云合，琼枝荐暮凉。璧月浮香。摇玉浪，拂春帘，莹绮窗。冰肌夜冷滑，无粟影，转斜廊。冉冉孤鸿，烟水渺三湘。青鸟不来天也老，断魂些，清霜静楚江。</p><p>○浣溪沙</p><p>河中环胜楼感怀</p><p>垂柳阴阴水拍堤。欲穷远目望远迷。平芜尽处暮天低。万里中原犹北顾，十年长路却西归。倚楼怀抱有谁知。</p><p>以上三首见中州乐府</p><h2 id="【李孝光-词作22首】" tabindex="-1"><a class="header-anchor" href="#【李孝光-词作22首】" aria-hidden="true">#</a> 【李孝光：词作22首】</h2><p>○念奴娇</p><p>江南春暮，看麦枯蚕老，故乡风物。缟袂青裙桑下路，笑动斜阳村壁。鹅鸭比邻，牛羊日夕，父老头如雪。桑麻旧语，宁论汉庭人杰。谁办草草杯盘，朱樱绿笋，逸兴尊前发。冉冉年华吾老矣，目送孤云明灭。拾穗行歌，摘瓜抱蔓，此事真毫发。逢君轰饮，与吾唤取明月。</p><p>○水调歌头</p><p>题于彦明新居</p><p>东湖浸南麓，北荡带西山。其中大有佳处，元不减商颜。上有雁峰千叠，下有龙滩百曲，别是一人寰。昨夜雨新过，流水到花间。一张琴，一壶酒，伴渠闲。诗成真宰应妒，万象入嘲讪。北海尊罍依旧，东里杖藜无恙，未放鬓毛斑。吾亦秣吾马，不怕路盘盘。</p><p>○水调歌头</p><p>月来印千水，云去露千山。乾坤一草亭耳，为我洗愁颜。东户太湖摇碧，北户长松立铁，此岂是尘寰。老子乐何事，在山水之间。算吾生，□□□，只饶闲。平时斗酒本劳，笑语亲讥讪。千古武陵溪上，鸡犬也应问讯，春梦落花斑。李愿大佳士，谁为赋归盘。</p><p>○临江仙</p><p>寿李后山</p><p>种竹栽花溪上宅，此翁初赋归欤。试尝菊水味何如。人间霖雨手，天上寿星图。把酒祝翁千岁寿，翁言政不关渠。少令高大我门闾。平反亦多矣，有驷马高车。</p><p>○水龙吟</p><p>与北山觉公</p><p>倚阑蓝玉西边，长松千尺鼪鼯走。风吹香雾，云生幽树，泉鸣缺甃。嘻笑山翁，看山不厌，别来浑瘦。且休嫌俗客，竹床乌几，半分与，真耆旧。已办泽车款段，时时过、竹扉花牖。人来问我，功名老矣，狂歌摇首。袖里经纶，与时消息，只令杯酒。唤香山居士商量，添个似侬肯否。</p><p>○满庭芳</p><p>赋醉归</p><p>昨夜溪头，潇潇风雨，柳边解个渔舟。狂歌击楫，惊起欲眠鸥。笑杀子猷访戴，待到门、兴尽归休。得似我，裳衣颠倒，大叫索茶瓯。长怪天翁，赋人以量，偏曲如钩。有大于江海，小径盈抔。爱酒青莲居士，又何苦、枕藉糟邱。玉山倒，风流脍炙，底为子孙谋。</p><p>○水调歌头</p><p>与于云峰</p><p>吾子钓游处，一过一徘徊。旧时酒壶茶碗，重洗古莓苔。点检东头松菊，料理西头水竹，一一手亲裁。别有古人意，石上五株梅。马少游，陶元亮，大佳哉。世间荣枯宠辱，我辈未须猜。此是君家邱墓，此是君家第宅，缘底不归来。我有一杯酒，准拟拂尘埃。</p><p>○鹧鸪天</p><p>千载循良汉鲍宣。云仍儒雅故依然。龙门他日文章客，雁荡今朝行地仙。鱼鲙玉，酒流泉。紫萸黄菊斗清妍。祝君此会年年健，药裹阴功已付天。</p><p>○鹊桥仙</p><p>为邱梅边赋</p><p>山蟠屋上，水蟠屋下，个里花香竹秀。天翁老去更多情，遣青女、幻无为有。天根老石，云根老树，谁解逡巡挥就。只应炼石补天时，□留取、刀圭为寿。</p><p>○念奴娇</p><p>男儿堕地，便试教啼看，定知英物。老去只追风月债，天地应空四壁。黄石残书，赤松归去，不料头如雪。子房何信，竟推何者为杰。醉后一笑掀髯，狂歌拍手，四座清风发。竹帛功名人安在，去去云鸿灭没。枣下枯枝，黄金虚牝，此事真毫发。豪吟轰饮，直须唤取明月。</p><p>○沁园春</p><p>花压双溪，月满千门，气象峥嵘。□乡村父老，踏歌旧曲，闾阎小子，弦诵新声。鸡犬无惊，桑麻如画，酷似驱车过武城。谁为此，事鲁人姬姓，公旦云仍。欲知政理功成。吾父母、斯民只至诚。太夫人九十，板与春暖，公年六十，彩袖风轻。富贵康宁，天公赋予，老去功名照汗青。祈公处，□人间霖雨，天上文星。</p><p>○满庭芳</p><p>山色挼蓝，溪光鉴玉，天□流转精神。鹤盘松顶，松下坐高人。好个寿星图画，爱花间、流水长春。侬知否，此山老子，元是宰官身。胸蟠书万卷，翰林才调，独次冠巾。是僧中龙象，天上麒麟。送客虎溪三笑，溪头□、鸥鹭相亲。香一瓣，祝公眉寿，双巘碧嶙峋。</p><p>○水调歌头</p><p>坐上且停酒，听我别时歌。人生会面何少，离别一何多。我有两行铁汁，平生不为人泣，但恐也滂沱。劝尔且轰饮，挈脚打琵琶。走儿童，骑竹马，折桃花。沙头日日风雨，犹自鼓频挝。今日玉箫台下，明日天台路上，是处是天涯。鹏搏扶摇稳，我欲趁飞车。</p><p>○水调歌头</p><p>和韵送公弼</p><p>酒酣肝胆露，把手共高歌。中年底用离别，作恶渐应多。春尽江头苦雨，日暮风沙万里，重俯大江沱。行李几时发，别意满琵琶。仲宣楼，桓公柳，少陵花。别时政自凄断，忍听祢生挝。宁作丈夫意气，莫作妻孥恋嫪，后会渺无涯。风外柳花急，骏马夹轻车。</p><p>○满江红</p><p>烟雨孤帆，又过钱塘江口。舟人道、官侬缘底，驱驰奔走。富贵何须囊底智，功名无若杯中酒。掩篷窗、何处雨声来，高眠后。官有语，侬听取。官此意，侬知否。叹果哉忘世，于吾何有。百万苍生正辛苦，到头苏息悬吾手。而今归去又重来，沙头柳。</p><p>○水调歌头</p><p>高云上鹏鹗，大路展骅骝。天风万里吹上，容易莫遮留。把酒长亭烟雨，问讯西湖风月，梅老暗香浮。更尽一杯酒，应忆旧时游。功名事，为霖雨，济川舟。少试经纶，便尔老去合封侯。季子他年佩印，庞统行看展骥，竹马候沙头。富贵逼人甚，快揽黑貂裘。</p><p>○水龙吟</p><p>举头南极星明，五云飘作天花雨。龟游莲叶，鹤栖松顶，□□□露。阿母瑶池，琼花新好，正逢初度。对碧梧翠竹，黄庭读罢，更细味，全生处。二十四番花信，待持入薰风旧谱。琴鸣瑟和，兰清玉暖，云翩彩舞。身在箫台，月明风细，犹闻笑语。想胡麻饭熟，只应流出，向桃源路。</p><p>○感皇恩</p><p>算富贵康宁，于公独厚。天公着意君知否。古今盛事，百岁在堂寿母。斑衣鹤发、真稀有。三载河阳，种花插柳。惯父老歌谣拍手。名香朝野，公旦云仍无负。剑光连紫气、横牛斗。</p><p>○青玉案</p><p>儿童齐唱民安作，问底事、来何暮。酷似当年廉叔度。春风千里，□□□□，绿到棠阴处。玉壶清贮金茎露。翻向人间作霖雨。今日东瓯成乐土。清都虎豹，借恂无计，衮职须君补。</p><p>○感皇恩</p><p>五马东来，人歌襦夸，春晚棠阴绿如许。草堂诗梦，应费湖中箫鼓。清香生画戟、连嘉树。父老踏歌、道君侯来何暮。容易君侯又归去。凤凰池上，去作九州霖雨。儿童骑竹马，沙堤路。</p><p>○水调歌头</p><p>伯仲见伊吕，前日补天归。平生盖世勋业，何用藉群儿。出领绣衣龙节，入拥绣裳赤舄，名字在金闺。磊落正如此，焉学古人为。济川舟，调羹手，看当时。功成便引身去，大不负书诗。两鬓萧萧华发，总为爱君忧国，臣老系安危。天子方好老，领取帝王师。</p><p>○水龙吟</p><p>倚阑遥见江南，狒狸前度愁风雨。英雄安在，龙颠虎倒，空悲朝露。落日荒宫，北风过雁，柰何踌伫。见行人指点，战场犹说，三城下，西州路。有客登高长啸，访诸君、旧游无处。麒麟何物，累累谁者，消沉千古。北海人豪，骆驼坡下，而今黄土。算无过何逊风流，便拟赋，官梅去。</p><p>以上四印斋本五峰词二十二首</p><h2 id="【李晏-词作4首】" tabindex="-1"><a class="header-anchor" href="#【李晏-词作4首】" aria-hidden="true">#</a> 【李晏：词作4首】</h2><p>○婆罗门引</p><p>保德西楼作</p><p>汗融畏日，岂知高处有风清。倚阑襟袖凉生。坐看崩云脱壤，不碍乱峰青。待目穷千里，却怕伤情。河分古城。听裂岸、怒涛惊。好是烽沈幽障，鼓卧边亭。西楼老子，更无用，胸中十万兵。酒到处、莫放杯停。</p><p>○虞美人</p><p>佳人酒晕红生颊。滟滟霞千叠。雨馀红泪湿黄昏。误认当年人面、倚朱门。飘零又送青春暮。怅望刘郎去。教人不恨五更风。只恨马蹄、无处避残红。</p><p>○鹧鸪天</p><p>苒苒萋萋雨后村。芳尘不到五侯门。曾随晓泪撩诗思，又向春风入烧痕。春去后，忆王孙。啼红南浦记芳温。夕阳楼外连天远，乞与骚人怨楚魂。</p><p>○菩萨蛮</p><p>回文</p><p>断肠人去春将半。半将春去人肠断。归客倦花飞。飞花倦客归。小窗寒梦晓。晓梦寒窗小。谁与画愁眉。眉愁画与谁。</p><p>以上四首见中州乐府</p><h2 id="【李真人-词作20首】" tabindex="-1"><a class="header-anchor" href="#【李真人-词作20首】" aria-hidden="true">#</a> 【李真人：词作20首】</h2><p>○望江南</p><p>初学道，须认得真铅。采取铅中金白雪，却将金雪作丹田。方始见重玄。</p><p>○望江南</p><p>分明道，不离黑铅中。领取五行寻药体，五行之内觅金公。法象在参同。</p><p>○望江南</p><p>分明道，朦胧在君家。龙虎见君君不见，徒将金宝作河车。争得见黄芽。</p><p>○望江南</p><p>还丹道，金水号良媒。须得华池终见宝，徒将砂向黑铅坯。莫妄损三才。</p><p>○望江南</p><p>丹砂道，学者亦如麻。不识铅中含白虎，竞烧粪秽觅金华。争得跨云霞。</p><p>○望江南</p><p>金花道，世上少人知。莫弄黑铅将造化，淮南金秘在华池。争肯泄天机。</p><p>○望江南</p><p>真龙虎，玉兔与金精。广见青冥含万象，朦胧降气结朱英。凡汞岂长生。</p><p>○望江南</p><p>金与水，相见两交并。复卦发爻依刻漏，壶中日月结成形。沧海几回清。</p><p>○望江南</p><p>北方水，其数是真铅。一气剋凝抽摘雪，须令金体重初元。此结道中玄。</p><p>○望江南</p><p>北方水，龙虎自交彰。水火运时归一体，临炉早见五神光。根本昔中方。</p><p>○菩萨蛮</p><p>还丹根蒂将何作。须凭金火相销铄。金火得长生。方成夫与妻。夫妻情重重。共隐真人洞。真洞约回期。天符来便归。</p><p>○菩萨蛮</p><p>还丹父母将何作。木从火里生枝博。枝博既芳荣。离宫火渐明。渐明终却灭。化土生金屑。土谢玉金乡。金来归北方。</p><p>○菩萨蛮</p><p>还丹龙虎将何作。北方玄武南朱雀。朱雀变为龙。元宫养大虫。大虫食草木。龙爱吞金玉。交战向沧溟。俱伤血满形。</p><p>○菩萨蛮</p><p>还彤铅汞将何作。砂须剥面铅沉脚。砂精与铅精。露形不露形。争得相违背。须用三才理。汞采日中精。铅须铅里金。</p><p>○菩萨蛮</p><p>还丹水火将何作。须知两位相交错。火在水中求。水从火里流。水流遭火克。为有中男力。水被火凌持。相携一室归。</p><p>○菩萨蛮</p><p>还丹鼎器将何作。戊己正土为城郭。城郭善堤防。堤防生药王。药王能御众。臣下难飞动。外隔坎离城。谁人见鼎形。</p><p>○菩萨蛮</p><p>还丹火法将何作。初从复卦终于剥。旦暮用屯蒙。潜行造化工。进为春夏月。退象秋冬节。既未入坤宫。还丹道已穷。</p><p>○菩萨蛮</p><p>还丹秘诀将何作。因师口授亲糟粕。未悟莫施为。前程路崄巇。寻文终不的。义在文中出。文义纵惺惺。抟量早晚成。</p><p>○菩萨蛮</p><p>还丹节行将何作。师曾嘱咐留言约。莫近贵豪门。贵豪赚杀人。不须夸富有。富有难长久。隐循且悠悠。愿将天地俦。</p><p>○菩萨蛮</p><p>夸丹功用将何作。仙人尽号长生药。服人得延年。方知此理玄。至药终须觅。只在坎离侧。向此得真微。天长地久期。</p><p>以上李真人述还丹诀十首案宋元间道士姓李者颇多，以上词未著名字，不知李真人确为谁，姑作道谦。</p><h2 id="【李治-词作5首】" tabindex="-1"><a class="header-anchor" href="#【李治-词作5首】" aria-hidden="true">#</a> 【李治：词作5首】</h2><p>○摸鱼儿</p><p>雁双双、正飞汾水，回头生死殊路。天长地久相思债，何似眼前俱去。摧劲羽。倘万一幽冥，却有重逢处。诗翁感遇。把江北江南，风嘹月唳，并付一丘土。仍为汝。小草幽兰丽句。声声字字酸楚。拍江秋影今何在，宰木欲迷堤树。霜魂苦。算犹胜、王嫱有冢贞娘墓。凭谁说兴。叹鸟道长空，龙艘古渡。马耳泪如雨。</p><p>遗山乐府上附</p><p>○摸鱼儿</p><p>为多情、和天也老，不应情遽如许。请君试听双蕖怨，方见此情真处。谁点注。香潋滟银塘，对抹胭脂露。藕丝几缕。绊玉骨春心，金沙晓泪，漠漠瑞红吐。连理树。一样骊山怀古。古今朝暮云雨。六郎夫妇三生梦，肠断目成眉语。须唤取。共鸳鸯翡翠、照影长相聚。西风不住。恨寂寞芳魂，轻烟北渚。凉月又南浦。</p><p>遗山乐府上附</p><p>○江梅引</p><p>陌头杨柳恨春迟。被寒欺。淡依依。瘦损王孙，青琐小腰围。墙外琼枝空照影，翠娥敛，游丝百丈飞。燕归雁归书问寂。月细风尖供怨笛。玉骨成灰圣得回。梦里音容，良是觉来非。多少江州司马泪。断肠曲，河声送落晖。</p><p>遗山乐府中附</p><p>○鹧鸪天</p><p>太一沧波下酒星。露醽秘诀出仙扃。情知天上莲花白，压尽人间竹叶青。迷晚色，散秋馨。兵厨晓溜玉泠泠。楚江云锦三千顷，笑杀灵均话独醒。</p><p>遗山乐府下附</p><p>○鹧鸪天</p><p>十丈冰花太一峰。拍浮来赴酒船中。碧筒象鼻秋泉滑，泽国幽香笑卷空。云淡泞，月朦胧。醉乡千里鲤鱼风。冯夷击鼓休惊客，罗袜生尘恐恼公。</p><p>遗山乐府下附</p><h2 id="【廉希宪-词作1首】" tabindex="-1"><a class="header-anchor" href="#【廉希宪-词作1首】" aria-hidden="true">#</a> 【廉希宪：词作1首】</h2><p>○水调歌头</p><p>读书岩</p><p>杜陵佳丽地，千古尽英游。云烟去天尺五，绣阁倚朱楼。碧草荒岩五亩，翠霭丹崖百尺，宇宙为吾留。读书名始起，万古入冥搜。凤池崇，金谷树，一浮鸥。彭殇尔能何许，也欲接余眸。唤起终南灵与，商略昔时名物，谁劣复谁优。白鹿庐山梦，颉颃天地秋。</p><p>永乐大典九千七百六十五岩字韵案大曲岩字韵引此词作廉文靖公集。又引元明善清河集读书岩记，谓读书岩为故相太傅魏国廉文正公之别业，在京兆樊川少陵原之阳，可证大典作廉文靖公，当为廉文正公之误。</p><h2 id="【梁曾-词作1首】" tabindex="-1"><a class="header-anchor" href="#【梁曾-词作1首】" aria-hidden="true">#</a> 【梁曾：词作1首】</h2><p>○木兰花慢</p><p>西湖送春</p><p>问花花不语，为谁落，为谁开。算春色三分，半随流水，半入尘埃。人生能几欢笑，但相逢、尊酒莫相催。千古幕天席地，一春翠绕珠围。彩云回首暗高台。烟树渺吟怀。拚一醉留春，留春不住，醉里春归。西楼半帘斜日，怪衔春、燕子却飞来。一枕青楼好梦，又教风雨惊回。</p><p>词品卷六</p><h2 id="【梁梅-词作1首】" tabindex="-1"><a class="header-anchor" href="#【梁梅-词作1首】" aria-hidden="true">#</a> 【梁梅：词作1首】</h2><p>○水龙吟</p><p>梅花</p><p>天教占了，百花头上，和羹未晚。</p><p>续夷坚志卷四</p><h2 id="【梁寅-词作39首】" tabindex="-1"><a class="header-anchor" href="#【梁寅-词作39首】" aria-hidden="true">#</a> 【梁寅：词作39首】</h2><p>○昼夜乐</p><p>怀金陵</p><p>秣陵犹忆豪华地。醉春风、花明媚。碧城彩绚楼台，紫陌香生罗绮。夹十里秦淮笙歌市。酒帘高曳红摇翠。油壁小轻车，间雕鞍金辔。同游放浪多才子。诧酣歌、如高李。傲时江海狂心，怀古虹霓雄气。归卧云庐霜满鬓，十年间、多少愁思。春梦绕天涯，度烟波千里。</p><p>○烛影摇红</p><p>后汉匈奴传，言呼韩邪单于来朝，愿为汉婿。后宫王嫱以积怨自请行，此事之实也。西京杂记乃云，元帝使画工毛延寿图宫人形貌，按图名幸。王嫱以赂金少，画不及貌。王嫱当行，帝见之悔，乃杀延寿。夫元帝柔仁之主也，而谓其因女色杀画工，余固不信。而无宠自请行，诚一污贱女子耳。后之为昭君曲者多归咎元帝，殊不当也。因此赋</p><p>深锁宫花，绣生鱼钥重门闭。美人何事怨东风，独抱伤春意。月照黄沙万里，到毡城、芳心自喜。尊前歌舞，马上琵琶，宠深谁比。毳服胡妆，那思旧日娇罗绮。年年秋雁向南飞，肯寄相思字。岁久玉颜憔悴，似花落，悔随流水。草青坟上，应是香魂，尚含愁思。</p><p>○木兰花慢</p><p>桃源</p><p>爱山中日月，春渐去，又还来。望水绕人家，云生窗户，岫转峰回。层层绛桃千树，似丹霞、散绮映楼台。世上从教桑海，人间自有蓬莱。渔郎未必是仙才。偶尔到天台。喜相问相邀，山中殽簌，树里尊罍。何便寻归路，是风波险处未心灰。要似秦民深隐，桃花只好移栽。</p><p>○绮罗香</p><p>天台</p><p>翠谷吞霞，丹厓隐日，瑶草绿迷仙路。复宇层台，鸡犬不知何处。花对发、洞里娇娥，璧双美、人间才子。信奇缘、水合云交，香风满径共归去。嘈嘈鸾凤箫管，九酝琼浆碧，冰盘麟脯。沧海深深，将比此情难侣。奈尘臆未断愁根，被啼鸟苦催归思。叹多少乐极生悲，落花思故树。</p><p>○八声甘州</p><p>赠易自然祷雨有感</p><p>喜神龙飞雨遍秋郊，黄河自天来。是蟠溪逸士，胸中造化，掌上云雷。坛峙吟峰东畔，稽首望仙台。绛节霓衣，拥阊阖朝开。凭仗小心风送，绿章上奏，咫尺瑶阶。念鱼头赤子，濈濈困炎埃。赖皇穹、恩波滂沛，便千村万落总春回。人都道先生功行，山岳崔嵬。</p><p>○阮郎归</p><p>自洪还家</p><p>归来长啸碧山河。结茅牵翠萝。衰颜借问近如何。吴霜侵鬓多。衣裋褐，卧行窝。眼前随分过。一溪风月与烟波。闲中宜钓蓑。</p><p>○醉落魄</p><p>苍厓翠谷。闲云一片无拘束。田庐村巷经行熟。无取无求，曳杖看修竹。道人邀我岩居宿。小槽白酒过醽醁。醉来只唱山中曲。无价清欢，何必论金玉。</p><p>○南歌子</p><p>或以山蒲萄为献，其味与家园者无异</p><p>虬蔓悬秋露，骊珠撼晓风。倚崖点漆变殷红。味与凉州珍贡，却相同。御苑堪移植，雕盘合上供。猿猱余颗寂寥中。多谢樵人分送，到山翁。</p><p>○忆秦娥</p><p>为南溪廖氏题古梅</p><p>湖山曲。山头花照湖波绿。湖波绿。盈盈仙子，镜中颜玉。百千年树繁英簇。春光却在幽人屋。幽人屋。自然富贵，海珠千斛。</p><p>○鱼游春水</p><p>避乱还家，见桃花盛开</p><p>家临千峰翠。幽径重开荆棘里。小桃花艳，春日盈盈霞绮。香入骚人碧玉杯，色映游女青螺髻。带露更娇，迎风尤媚。古有墙东避世。况似武陵风光美。时时独酌花间，别有天地。不教扫迳看尤好，意欲寻仙从兹始。岩前白云，石边流水。</p><p>○谢池春</p><p>花朝</p><p>薄寒山阁，当亭午、潇潇雨。鸟静桃花林，水坐兰苕渚。玉勒骢稀出，油壁车何处。欲簪花、簪不住。花红发白，应笑人憔悴。春过一半，东去水、难西驻。前半伤多病，后半休虚负。白醴匏尊满，紫笋山殽具。心无累，皆佳趣。自辞觞酌，劝客须当醉。</p><p>○缑山月</p><p>雨夕</p><p>急雨响岩阿。阴云暗薜萝。山中春去更寒多。纵紫门不闭，花满径，苍苔润，少人过。兰舟曾记兰汀宿，牵恨是烟波。而今林下和樵歌。看风风雨雨，滋造物，时时变，总心和。</p><p>○玉蝴蝶</p><p>闲居</p><p>天付林塘幽趣，千章云水，三径风篁。虽道老来知足，也有难忘。旋移梅、要教当户，新插柳、须使依墙。更论量。水田种秫，辟圃栽桑。荒凉。贫家有谁能顾，独怜巢燕，肯恋茅堂。客到衡门，且留煮茗对焚香。看如今、苍颜白发，又怎称、紫绶金章。太痴狂。人嘲我拙，我笑人忙。</p><p>○破阵子</p><p>黯黯凄凄草色，狼狼藉藉花枝。江上烟波天共远，树外云山路更迷。故人音信稀。因病纵教废酒，非愁自懒题诗。芍药荼蘼开渐近，蹴踘秋千乐有谁。雨僝风僽时。</p><p>○人月圆</p><p>春夜</p><p>三春月胜三秋月，花下惜清阴。锦围绣阵，香生革履，光动兰襟。棠梨枝颤，乍惊栖鹊，夜久寒侵。明朝风雨，休孤此夕，一刻千金。</p><p>○燕归慢</p><p>上巳雨</p><p>花径萧条。恰桃霞已尽，梨雪初飘。云霾嗔丽景，风雨妒佳期。山中行乐本寥寥。那更值、年荒酒价高。诸生共高咏，只闲静，胜嬉游。千嶂暝，故人远，泞妨马，水平桥。象筵宝瑟何由见，与谁共羽觞浮。兰亭遗迹长蓬蒿。怎能句、山阴棹小舟。对景度新曲，独堪向，故人求。</p><p>○雨霖铃</p><p>夏景</p><p>螺峰堆绿。夜来经雨，浑似膏沐。飞泉怒泻崖谷，悬霜练□鸣苍玉。虎迹岩前过处，踏破翠苔褥。听啼鸟，山北山南，树杪残云自相逐。蓬门昼掩稀来躅。称幽人、独步看新竹。移床松下零露，三四点、怎沾缃轴。日永如年，况是身闲不受拘束。休妄想、鵷鹭朝班，聊且伴麋鹿。</p><p>○金菊对芙蓉</p><p>秋思</p><p>玉刻奇峰，蓝拖秀水，秋光浑似耶溪。渺苍烟十里，白鸟孤飞。恨无越女芙蓉艳，兰舟小、桂棹轻移。西风残照，樵人渔子，结伴尤宜。无柰物理难齐。叹鱼虾苦瘦，雁鹜多肥。望茫茫江海，今更何之。溪头绿树亲曾种，耐寒暑、应笑人衰。青山千仞，白云万顷，须理荷衣。</p><p>○玉蝴蝶</p><p>丙午元夕</p><p>霁景烟霞五色，黄金柳袅，碧玉桃开。再观升平气象，处处春回。且追随、村歌里巷，休耽恋、绮席楼台。独徘徊。人看月上，月趁人来。因怀。金陵旧曾游玩，御街灯火，远照秦淮。胜友同欢，醉听箫鼓闹春雷。几年间、风驰云往，千里外、水复山回。是仙才。飙轮许借，重访蓬莱。</p><p>○诉衷情</p><p>李花当户间桃花。妍景雪兼霞。春风送将春色，照耀野人家。回蝶使，罢蜂衙。日初斜。双莺窗外，双燕帘间，共惜秾华。</p><p>○浪淘沙</p><p>夜雨</p><p>檐溜泻泉声。寒透疏棂。愁如百草雨中生。谁信在家翻似客，好梦先惊。花发恐飘零。只待朝晴。彩霞红日照山庭。曾约故人应到也，同听啼莺。</p><p>○采桑子</p><p>孟夏</p><p>舍南舍北多桃李，子满青枝。曲径冥迷。新竹增高旧竹低。扫苔坐石何妨久，行步常迟。伫立移时。云起东峰日坠西。</p><p>○宴清都</p><p>端午</p><p>带恨湘江水。无柰远、楚云天际千里。灵均一去，芳荪翠减，香篱青死。龙舟鼍鼓声沸。叹旧俗、空夸水戏。乐少年、越女吴姬，□□王孙公子。曾记南浦芙蓉，东湖杨柳，斜日歌吹。彩舟载酒，纶巾挥扇，胜友同醉。而今白头蓬卷。但谙惯、独醒滋味。好只把、兰佩荷衣，从今料理。</p><p>○望江南</p><p>傍村之民兄弟四人，坐豪夺民产远流</p><p>山深处，豺虎纵跳踉。但爱体肥贪肉食，那知腹饱是身殃。天网甚恢张。千里外，魑魅可同乡。三尺正当严律令，四凶那得诧强梁。稽首谢君王。</p><p>○天仙子</p><p>苦热</p><p>六合似炉云似火。热气蒸肌烟雾锁。此时那得羽翰生，冰壑过。风岩坐。瀑布溅衣珠万颗。未旱先愁愁怎躲。如在颠崖惟恐堕。急须霖雨慰苍生，名誉播。江之左。谁在东山深处卧。</p><p>○苏幕遮</p><p>秋旱喜雨</p><p>白萍乾，红蓼悴，日减溪流，尘拥浑如雾。一日云凝千嶂雨。黄叶潇潇，却又添新翠。垦蒿烟，耕草露。种麦栽菘，生计那嫌暮。预羡登高欢会阻。门掩黄花，也自多幽趣。</p><p>○永遇乐</p><p>丙午岁仲秋，与胡中山同舟往南昌，至樟镇而返。别逾一月，作此寄之。中山能谈泰定数</p><p>年少羡君，有如琼树，相见何晚。虎瞰山前，轻船同载，正桂花香满。封溪一夕，孤篷听浪，又趁朔风遄返。计行藏、只堪一笑，怕令白鸥惊见。君如管辂，聪明夐异，能道山翁奇蹇。绛阙蓬莱，人间天上，翘首仙凡远。何时访我，竹溪松壑，尽有白云堪玩。写长怀、且寄南飞秋雁。</p><p>○浪淘沙</p><p>冬景</p><p>锦树分明上苑花。晴花宜日又宜霞。碧烟横处有人家。绿似鸭头松下水，白于鱼腹柳边沙。一溪云影雁飞斜。</p><p>○洞仙歌</p><p>舍后山中见群鹿</p><p>孤峰碧峭，长云中瑶草。群鹿甡甡怪希有。想嵩阳少室，曾伴松乔，知踏遍、白石苍苔多少。逸人尘外趣，医凤骖鸾，梦上瀛洲历蓬岛。蓦见此山中、便对烟霞，喜共约、长为侪友。为借问、仙翁在何方，愿同往从之，遍窥岩岫。</p><p>○木兰花慢</p><p>贺彭子寿伯埙叔侄新居</p><p>羡楼台有地，不改换、旧林塘。想叔父东山，郎君玉树，筹画非常。云霄正期勋业，见先恢、庭户揽风光。苍霭昼生翠牖，丹霞晓映雕梁。春莺求友候春阳。应恋木千章。宜永日图书，凉飙丝竹，皓月壶觞。蓬莱宛然异境，爱琪花、瑶草近人香。老矣犹夸能赋，忆君梦到华堂。</p><p>○珍珠帘</p><p>丙午冬雪</p><p>西窗梦断檐光晓。雪交坠、□□山僮惊报。岩岫化银宫，似白云仙岛。万树梨花都开遍，怪一夜、春风来早。凝眺。想千家晏起，村巷幽悄。谁解唤扫庭除，命雕鞍迎客，玉壶注酒。金帐拥红妆，惜盛欢难久。何似袁安门昼掩，抱清冷、年年如旧。须候。候暖日烘梅，竹松回秀。</p><p>○踏莎行</p><p>江上阻风</p><p>叠浪堆琼，横烟织素。停桡避险湾头住。汀洲连水水连云，何曾迷却归人路。今夕聊淹，明朝须去。休愁休怨休嗔怒。还家正属好风光，啼莺无数花千树。</p><p>○虞美人</p><p>舟中</p><p>岷峨雪尽生春水。江阔盘蛟喜。兰桡晓发大江东。回望银宫金阙五云中。来时秋渚蒹葭老。归日春花早。客身千里似征鸿。恰恰秋来春去总相同。</p><p>○谒金门</p><p>舟中对月</p><p>天似洗。遥望楚山千里。归雁数声云外去。此身犹滞此。半夜潜蛟不起。潭月金鳞光细。独倚孤篷浑不寐。碧流清见底。</p><p>○谒金门</p><p>采石花朝</p><p>春正美。处处艳桃秾李。记省花晨今日是，柰何辞帝里。采石兰桡暂倚。且与舟人同醉。心已到家身尚未。客中聊复尔。</p><p>○临江仙</p><p>舟中</p><p>十日江程春过半，渚青新长芦芽。李花几树间桃花。嫩黄烟际柳，远白水边沙。老子老来心似水，肯教愁绪如麻。扁舟来往似仙槎。还家今有日，那得更思家。</p><p>○菩萨蛮</p><p>湖口</p><p>海门西上帆如电。神灵借与天风便。容易见庐山。云中双鹤还。风匀波不怒。水碧涵山翠。沽酒酹神君。醉吟湖上春。</p><p>○金缕曲</p><p>泊南浦</p><p>南浦归帆暮。喜重看、螺江烟柳，鹤汀云树。画栋朱帘歌舞地，风景已非前度。只浩荡、江涛如故。相望飞楼鹏翅展，羡雄城、防卫多貔虎。又喜免，乱离苦。旧时犹记登临处。共诗朋、赋友同欢，咏今怀古。两鬓星星今老矣，却似荼蘼孤注。叹桃李、不知春去。独有洪崖青不改，似于人、恋恋能相顾。招我隐，有佳趣。</p><p>○八声甘州</p><p>近里有妄男子，为妻所诟，遂忿而远去，誓云非富贵不归。其妻亦誓独守无妄，既历十五年，夫竟旅困羞归，而妻能洁以自守，独理其家，因咏其事以励薄俗</p><p>记年时波荡两鸳鸯，雌雄各分流。恨郎情似水，妾心如石，此恨难休。自古恩深沧海，富贵等云浮。何忍轻离别，翻爱为仇。君看江头枯树，纵春风虚过，根干仍留。且牵萝空谷，蓬户自绸缪。想秋胡、未忘故态，怕无金、相赠却怀羞。归来日，郎嗔妾忿，都合冰消雾收。</p><p>原无雾收二字，据光绪十五年集本补以上嘉靖刻本石门集卷上，并以光绪十五年石门集刻本及朱氏强村丛书本校订</p>',2019),i=[d];function n(t,c){return a(),e("div",null,i)}const l=p(r,[["render",n],["__file","卷2.html.vue"]]);export{l as default};
