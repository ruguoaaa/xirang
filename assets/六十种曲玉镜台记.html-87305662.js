import{_ as r}from"./plugin-vue_export-helper-c27b6911.js";import{o as p,c as a,e}from"./app-c85b2e72.js";const b={},h=e('<p>六十种曲 玉镜台记 明 朱鼎</p><p>玉镜台记（明）朱鼎 着</p><p>绣刻演剧十本<br> 第三套<br> 春芜（朱玉）　琴心（相如）　玉镜（温峤）　怀香（韩寿）　彩毫（李白）　运甓（陶侃）　鸾鎞（杜恙）　玉合（韩翊）　金莲（苏轼）　四喜（宋郊）</p><p>绣刻玉镜记定本</p><p>●玉镜台记目录</p><p>第一出　开场<br> 第二出　宴会<br> 第三出　探姑<br> 第四出　议婚<br> 第五出　刺绣<br> 第六出　请婚<br> 第七出　下镜<br> 第八出　成婚<br> 第九出　石勒起兵<br> 第十出　王敦失守<br> 第十一出　庆赏<br> 第十二出　新亭流涕<br> 第十三出　闻鸡起舞<br> 第十四出　石勒称王<br> 第十五出　诏聘太眞<br> 第十六出　绝裾辞母<br> 第十七出　赴官<br> 第十八出　母妻思忆<br> 第十九出　渡江击楫<br> 第二十出　郭璞仙术<br> 第二十一出　燃犀<br> 第二十二出　闺思<br> 第二十三出　石勒报败<br> 第二十四出　寄家书<br> 第二十五出　得书<br> 第二十六出　王敦反<br> 第二十七出　召太眞<br> 第二十八出　击帻<br> 第二十九出　丹阳兵报<br> 第三十出　拘温家属<br> 第三十一出　系狱<br> 第三十二出　狱吏相戒<br> 第三十三出　狱中寄书<br> 第三十四出　拆书见镜<br> 第三十五出　败王含<br> 第三十六出　擒王敦<br> 第三十七出　苏狱<br> 第三十八出　赏雪<br> 第三十九出　南北凯旋<br> 第四十出　完聚</p><h2 id="第一出-开场" tabindex="-1"><a class="header-anchor" href="#第一出-开场" aria-hidden="true">#</a> 第一出　开场</h2><p>【燕台春】〔末上〕时序变迁。沧桑翻覆。乾坤几见纷更。唐虞世远。人驰蝇利蜗名。营营虚度浮生。赖扶植纲常。维持名敎。中流砥柱。眼底谁能。古今词传。纷纷迭出。雕锼矫揉。虫技轰轰。更有朱弦囊锦莺簧三传。调古音淸。白雪阳春。金声玉振恁人听。凭君看取。雄词惊四座。压倒羣英。<br> 【沁园春】润玉佳人。太眞才子。下镜成婚。适五胡作衅。神州陆沈。怀愍北狩。天马南奔。奉诏勤王。绝裾辞母。夫妇萱堂两处分。与刘祖同心协力。百战净边尘。不意王敦叛逆。诡将心腹诱强臣。俾丹阳出守。声罪致讨。妻孥陷狱。难屈坚贞。义感说客。持书寄镜。一怒鲸波尽削平。离鸾合。门迎具庆。天禄永承恩。〔下〕</p><h2 id="第二出-宴会" tabindex="-1"><a class="header-anchor" href="#第二出-宴会" aria-hidden="true">#</a> 第二出　宴会</h2><p>【满庭芳】〔生扮温峤上〕笃志希贤。潜心乐道。十年硏究遗编。灵椿早谢。萱草喜芳姸。且殷懃菽水。供子职膝下承欢。念良姻乘龙未遂。种玉尙无缘。<br> 〔鹧鸪天〕经纶学业冠天人。胸次才猷迈等伦。韬匮久藏和氏璧。潜蛟犹未际风云。移巨楫。霈甘霖。要将经略济斯民。庭前爱日情尤重。五彩难教易缙绅。自家姓温。名峤。表字太眞。世居晋阳。先人讳幨。拜河东郡守。母崔氏。诰封恭人。慈亲内治有方。坤仪合则。淸白传家。不堕韦平世业。诗书庭训。式追孟母遗芳。正是门无黄金聘。家有白发亲。温峤今日正可承欢养志。报效劬劳。岂敢浮慕勋名。遗忧风木。但室家未遂。中馈乏人。这也不须愁他。男儿只要苦志灯窗。自有佳人。求为匹配。正是娶妻莫恨无良媒。书中有女颜如玉。道犹未了。母亲早上。〔老旦扮母上〕</p><p>【逍遥乐】逝景浑如箭。瞬息韶光知几转。孤鸾独对困穷年。芝兰未茂。华毂无传。自惭孟母三迁。〔生〕天边靑鸟翩翻。苑上红芳烂熳。〔合〕抚时对景且开颜。休将往事萦牵。<br> 〔见介老旦〕〔浣溪沙〕几载孤帏守短檠。辛勤教子未成名。颙看奋翮鹍鹏。〔生〕罔极深恩报未能。孝思郑重利名轻。何心顾恋尘缨。〔老旦〕孩儿。灯火十年。勋庸未遂。如之奈何。〔生〕母亲。功名外物。何足为意。佳景难逢。不宜虚度。幸喜母亲福寿并臻。须当抚时觞庆。</p><p>【集贤宾】〔生〕靑阳初试寒气软。东风帘幙轻翻。柳外啼莺声睍睆。看上苑桃腮红染。韶华满眼。瑶岛上庆云高现。〔进酒合〕金樽满。须对此芳辰酬劝。〔老旦〕桑楡欲暮嗟岁短。暗中跳掷金丸。镜裏潇潇靑鬓换。只望你飞腾霄汉。身扬姓显。庶把我断机名阐。〔合前〕</p><p>【猫儿坠】〔生〕堂前母老正可戏斑斓。麟阁浮名属等闲。人生百行孝为先。须怜。趁此余龄。竭力承欢。〔老旦〕男儿立志期高远。投笔封侯眞可羡。休敎恋恋在田园。休谦。趁此靑春。快着云鞭。<br> 【余文】韶光明媚眞堪恋。只恐流年暗裏减。为须早着看花眼。<br> 〔老旦〕孩儿。从姑刘夫人孀居太原。久疎鱼雁。汝宜暂辄讲习之功。往彼一探。以慰我内外葭莩之情。〔生〕母亲慈命。孩儿卽便起程。</p><p>〔生〕漫对花前捧碧巵。〔老旦〕栏杆春日影频移。<br> 〔生〕一番奔走风尘下。〔合〕倏忽靑阳又暮迟。</p><h2 id="第三出-探姑" tabindex="-1"><a class="header-anchor" href="#第三出-探姑" aria-hidden="true">#</a> 第三出　探姑</h2><p>【薄幸】〔贴扮刘母上〕鬓谢兰膏。容虚鸾镜。庭除香满。红芳掩映。杜重门帏空月冷。〔旦扮刘女上〕淸昼永。雕栏独凭。倦柔胈绣丝无力。奉慈帏昏定晨省。<br> 〔贴〕九十春光忽已半。海棠枝上红簪遍。独有未亡人。偏惊物候新。〔旦〕香闺人静悄。淸夜闻啼鸟。晨起事浓妆。殷勤问高堂。〔贴〕老身温氏。夫主刘絪。官拜前朝节度。不幸弃世多年。子现叨为当朝太尉。干城攸寄。禄位崇高。庶不负于先人。可传芳于后叶。女润玉。年方及筓。未遂有家。且喜德性幽闲。工容秀丽。大则书数词章。小则拈针刺绣。靡所不通。〔背〕观他才貌兼全。为须觅一快壻。孩儿。自从父亲丧后。教育你兄妹成人。受了多少辛苦。</p><p>【黄莺儿】风雨峭寒凝。困孤帏已半生。淸灯独秉黄昏静。茕茕寡形。淹淹暮龄。松筠节操寒犹劲。〔合〕强支撑。辛勤敎子。聊可继簪缨。〔旦〕花屿晓归靑。听黄鹂似管笙。追随幸値融和景。萱花遶屛。兰枝荫庭。华堂嘉瑞眞堪庆。〔合〕对芳晨。持觞祝诵。南极耀长庚。<br> 【簇御林】〔老旦〕桑楡暮鹤鬓星。叹朱颜易变更。人生聚散如飘梗。孩儿。只恐怕靑春易掷当知儆。〔合〕细叮咛。流光瞬息。无逸是仪刑。〔旦〕离襁褓初长成。叹闺箴未谙经。子仪姆训须三省。自兢兢勤愼戒荒宁。〔合前〕</p><p>【菊花新】〔生上〕布帆千里曳东风。山色湖光图画中。逆旅次新丰。盼龙门何日逢。<br> 自家拜违萱堂。来访姑氏。不觉已到刘府。怎的无人在此。门上有片云板。待我敲看。〔丑扮梅香上生〕烦乞通报。表侄温太眞相探。〔丑报介〕门外有个温生来见。〔贴〕是表兄温太眞。你且回避。〔旦下生见介〕〔浣溪沙〕骨肉参商岁几更。关山渺渺暮云横。遐思种种系愁城。〔贴〕姑嫂当年离别轻。至今衡雁渺无声。相逢聊可慰衷情。〔生〕小侄奉老母之命。远来探望。且喜尊姑容颜如旧。五福俱全。可慰吾母惓惓之望。〔贴〕远劳垂顾。途路风霜。自从别来。常常挂念。不知吾嫂近来安否何如。</p><p>【好姐姐】〔生〕自从朱陈缔盟。关河渺迢迢修绠。音尘阻绝。双雁隔云萍。〔合〕合欣幸。几年踪迹潜形影。今日重逢喜气盈。〔贴〕老身孀居可矜。念孤儿牵名边境。深闺弱息。及筓未施衿。〔合前〕梅香。绣房中引出小姐拜见温兄。〔旦上〕绮窗把绣丝暂停。将母命金钿重整。忙移莲步。〔做羞见退介〕羞脸怯趋迎。〔贴〕孩儿。内外至亲。何须羞避。过来相见。〔见介合〕合钦敬。义属葭莩。殷懃着悃诚。〔贴〕孩儿。温太眞廊庙之才。瑚琏之器。汝当志之。太眞他是当时俊英。况又有阀阅门屛。一朝腾踏。唾手觅公卿。<br> 〔合前贴〕贤侄。旣蒙光降。暂留宾馆。一则可以款叙阔情。二则可以温习经史。不必阻推。叫书童引去。</p><p>〔生〕几年踪迹隔衡阳。〔旦〕不见浑如参与商。<br> 〔生〕今日不知何夕也。〔贴〕与君共此烛灯光。</p><h2 id="第四出-议婚" tabindex="-1"><a class="header-anchor" href="#第四出-议婚" aria-hidden="true">#</a> 第四出　议婚</h2><p>〔末扮院子上〕曾是皇家几世侯。入云高第照神州。柳遮门户横金锁。花拥笙歌咽画楼。小人乃是刘太尉府中一个院子。昨日奉老夫人严命。叫我洒扫院落。整理图书。设南洲之榻。开东阁之筵。以候温公子。若论我相公。累代富贵。眞个门阅冠层霄。家声盖六合。怎见得。但见千寻甲第。数尺榱题。飞栋逼丹霞。嵬檐参碧落。髣髴临春结绮。参差得月齐云。遶城波色楼台涌。满座山光剑戟摇。桂苑兰宫。纬布三辰之秀。金鳌玉宇。联锺五岳之英。帘幙卷东风。翔集迁莺贺燕。轩楹敞南岳。争看起凤腾蛟。四十里紫丝步障。绮陌辉煌。疑是蓬莱阆苑。十数枚照乘明珠。夜光灿烂。浑如贝阙龙宫。千斯箱。万斯仓。敛粟帛如山积。脂为壁。蜡为薪。等黄金同土价。日食万钱难下筯。画堂内簪履三千。眞珠三斛买歌姬。绣屛前金钗十二。只见桃李满门墙。眞个珠玑列华屋。谩夸富贵繁华。且说书斋景致。但见雪案溶溶。尘埃绝迹。芸窗湛湛。香雾烟凝。架插金藤。八万卷积案象风云。几盈玉牒。三十束连编形月露。翠幕中收贮锦囊绮籍。何殊天禄石渠。芸阁内珍藏玉轴牙籖赛过同文翰苑。燃靑藜以照夜。明烛奎文。继日晷而焚膏。光传太乙。凤衔挥碧落。笔阵花生五色文。龙壁起云烟。墨池纹涌三层浪。看他累朝科甲相仍。赖此书香远继。果是鎭家宝藏。岂应独羡嬴金。铺设已完。公子早上。〔末下〕</p><p>【风入松】〔生上〕幷州客子忆咸阳。更目断衡湘。苹蘩无寄堪惆怅。温凊隔问音疎旷。晋接喜开东阁。梦魂只在高堂。<br> 堂上舞衣悲乍冷。卿云望望无鸿影。主人倾盖虽多情。王孙岂敢忘归省。小生蒙姑母留止宾墀。礼意勤恳。但心系北堂。不安寝食。不免乘此淸闲。遍观台榭。博览羣书。消遣旅怀则个。</p><p>【解三酲】我抱经纶久辞鹗荐。冲霄志暂戢修翰。只因萱室桑楡短。甘养志与承颜。穷经须把分阴惜。论道还当希圣贤。劳黾勉。须学取箪瓢陋巷。暂乐田园。昨见表妹。才貌无双。观此窈窕之淑女。堪为君子之好逑。弱冠未谐中馈选。绣幙红丝尙未牵。琼楼美人多婉娈。我欲将白璧种蓝田。只恐月下书难检。红叶题诗谁与传。空悬念。怎得那吹箫秦女。跨凤乘鸾。<br> 【霜天晓角】〔贴上〕高轩垂聘。下榻忙承应。杂佩惭无相赠。休敎弹铗生嗔。<br> 〔见介〕贤侄。陋室荒村。飮膳凉薄。多慢多慢。〔生〕寒儒重蒙厚款。心甚不安。将欲吿辞归矣。〔贴〕请留数日。老身有一切己事相干。未敢启齿。〔生〕愿闻。〔贴〕自古道男大当婚。女长须嫁。润玉年已及筓。要觅一婿。斧柯之任。相属何如。〔生背呀〕小生正有请婚之意。未敢擅言。今蒙委及。不免乘机而发。姑母。佳婿难得。欲求其人。如峤比者何如。〔贴背介〕太眞初来。吾已注意。只恐孩儿乏德非配。故此逡巡未发。今观此言。渠亦有意。贤侄。吾女卜婿。岂敢希汝为比。倘果得如温郞。三生幸也。</p><p>【啄木儿】〔贴〕吾女呵。他有松筠操。冰玉颜燕婉难逢甥馆闲。仗冰人懋选东床。使吾女获配英贤。庶不负侯门钧眷。吾女果得婿如温郞呵。正是孟光得遇梁鸿选。好敎他举案齐眉效凤鸾。〔生〕令爱呵。他是瑶池侣。玉籍仙。相府门楣谁不羡。只恐着蟾阙难登。谁敢把丹桂高扳。〔背介〕此缘若非温峤。其它岂佳偶也。凤卜鸾盟须自荐。女貌郞才应无忝。不枉了千载奇逢宿世缘。<br> 〔背介〕旣以受委。暂且承命。姑母。温峤此去。卽当愼择贤才。以充其选。〔贴〕多谢。〔生〕奉命台前议结亲。〔贴〕伐柯执斧总凭君。〔生〕再三不用亲嘱付。料想也是会中人。〔生下贴吊场〕梅香。叫老院子过来。〔末上〕有福之人人伏事。无福之人伏事人。覆老夫人喏。〔贴〕院子。我已分付温公子与小姐选婚。你可去结彩楼。开绣幙。若有靑年才子如温生者。方许应选。〔末〕老夫人差矣。门下旣有温郞。天下才子。无出其右。何不就将小姐嫁他。又令择之他处。正所谓道在迩而求诸远矣。〔丑〕自古道见钟不打。又去寻铜。今温郞靑春年少。小姐美貌芳年。天生一对夫妻。老夫人快招他做姐夫。好带挈梅香哩。〔贴〕你二人之言皆有理。但男女非行媒不知名。非受币不交亲。我于温郞。非无此意。但媒聘未通。难以出言。你且设饵待鱼。若有天缘。自当契合。</p><p>〔贴〕孔雀屛开烛影红。〔末〕会看佳壻近乘龙。<br> 〔丑〕有缘千里能相会。〔合〕无缘对面不相逢。</p><h2 id="第五出-刺绣" tabindex="-1"><a class="header-anchor" href="#第五出-刺绣" aria-hidden="true">#</a> 第五出　刺绣</h2><p>【花心动】〔旦上〕日上纱窗。对菱花筓总。双蛾浓画。轻拂罗衫。低垂帘幙。高堂问寝初罢。〔丑扮梅香上〕伤春兀自无聊赖。侍巾箱勤劳炊爨。守箴规不出闺门之外。<br> 〔画堂春〕〔旦〕东风吹柳日初长。雨余芳草斜阳。〔丑〕杏花零乱燕泥香。睡损红妆。〔旦〕宝篆暗消兰麝。画屛萦遶潇湘。〔丑〕晓寒轻透薄罗裳。无限思量。〔旦〕奴家生长闺门。克遵姆训。绣幙低垂。不管繁华春色。重门深锁。惟贪针指工夫。昨日温秀才来看母亲。偶尔一见。观他丰姿秀丽。礼度雍容。眞庙廊伟器。诚恐蛟龙得云雨。终非池中物也。〔丑〕小姐。温公子有宋玉之才。潘安之貌。小姐何不吿过老夫人。就招他为姐夫。却不是好。〔旦〕贱人无耻。女子之嫁也母命之。老夫人未有此意。怎么叫我开得口。〔丑〕小姐自家难说。待秋兰去吿老夫人何如。〔旦〕呀。这婚姻事岂是你小贱人说得的。你好好去安排绣床。随我学习女工便了。〔丑〕小姐。你又苦恼我也。〔旦〕贱人。执麻枲治丝茧。都是你分内事。有甚苦恼。〔丑〕小姐。你满头珠翠。遍身绮罗。何不自享安逸。务要苦自劳神。〔旦〕岂不闻诗有豳风之规。书有无逸之戒。自古帝后王妃。尙然不费蚕织。何况于我。我今日岂可恃此富贵。而溺于宴安乎。〔丑〕小姐极是。只是秋兰春心荡漾。天气困人。其实当不得这劳苦。〔旦〕贱人。不知劳者不久逸。你今日若不辛苦。怎得后日安乐。今后再不许说此话。我若吿过老夫人。好生惩治你这贱人。〔丑〕小姐见怜。秋兰再不敢了。〔刺绣介旦〕</p><p>【桂枝香】拈针纫线。轻铺巧幻。绣成黼黻文章。和那色丝黄绢。看日迟昼长。日迟昼长。风熏罗幔。稍觉意慵心懒。〔丑〕小姐。你且休息休息。〔旦〕莫偷闲。檐前寸晷难留住。花影俄然上画栏。〔丑〕红消翠减。神疲力■〈言前〉。绣不就鸾凤双飞。和那鸳鸯作伴。谩停针暗伤。停针暗伤。惹得我芳心缭乱。〔长吁介〕好苦呵。受人羁绊。转忧煎。人生浮世如春梦。何苦营营误少年。〔旦〕姆仪婉娈。须当黾勉。贱人。你休惹着飞絮游丝。闲藤野蔓。为妇人女子呵。惟勤组紃。惟勤组紃。何须扼腕。休辞劳倦。听吾言。飞花任自随流水。兰蕙依然春自姸。〔丑〕娘行惩劝。懃劳何惮。从今收敛春心。再不把红绡写怨。任流莺乱啼。流莺乱啼。蜂狂蝶恋。何心顾盼。更拳拳。抱衾甘受宵征苦。流落黄裳最可怜。<br> 〔旦〕庭院重重春昼深。〔丑〕隔窗斜日转花阴。<br> 〔旦〕停针默默娇无语。〔合〕徒倚栏杆思不禁。</p><h2 id="第六出-请婚" tabindex="-1"><a class="header-anchor" href="#第六出-请婚" aria-hidden="true">#</a> 第六出　请婚</h2><p>〔末扮院子上〕金屋深沈贮阿娇。吹箫秦女亸云翘。早教翡翠闻王母。不许乌鸢噪鹊桥。受人之托。必当终人之事。老夫人差我结彩楼选婿发放。要如温公子这等人才。方许赴选东床。只怕难得。远远望见一人摆将来了。看何如。〔净扮富翁上〕</p><p>【普贤歌】田连阡陌气豪迂。囊裏黄金积有余。石崇那罕稀。陶朱总不如。彩凤求凰吾是侣。<br> 人人嘲我守钱奴。豪富冠神都。营营钱树子。孳孳盗跖徒。孔方结兄弟。金穴乃我居。聚敛鸱夷子。征商贱丈夫。贪婪如劫夺。窃取胜穿窬。但知金玉贵。那晓圣贤书。〔末〕又道人不通古今。马牛而襟裾。〔净笑介〕只求仓廪实。谁笑腹空虚。文君如选婿。我是马相如。〔末笑介〕只怕外相如内不相如。又有一位来了。衣服且是齐整。〔丑扮公子上〕</p><p>【水底鱼儿】荫袭勋资。家声振九衢。风流豪侠。门盈驷马车。<br> 俺自家贵介本官余。膏粱环绮襦。世世袭华毂。潭潭府中居。生来靠祖父。身不负犂锄。肺腑藏白曳。形骸血肉躯。意度颇骄纵。物色何豪腴。侯门选才子。我是千里驹。〔末〕只恐君才非良马。磨中之黔馿。〔丑笑介〕笑骂从他口。好官我为之。〔净丑〕我二人一富一贵。名门大族。闻知府中招婿。特来赴选。〔末〕二位家势。果是当今第一。只一件。老夫人道小姐有倾国倾城之貌。不可容易许人。定要考一考。〔净〕考不难。小子有不醉之量。兼人之餐。人人号我酒囊饭袋。那怕搞。〔丑〕小子更高。日食一万钱。夜倾三百盏。人人号我餔啜之徒。随你搞。〔末〕二位乃飮食之人。食粟而已。非是搞酒饭。要考才。〔净〕这个一发不打紧。我家货殖致富。资拟王公。人皆称我为多田翁。眞是菽粟盈太仓。黄金满中库。〔丑〕我家祖父在任。竭民膏血。卷起地皮。眞个位高金多。胡椒八百石。锺乳三千斤。若要考财。我二人最多。〔末〕又道不义之富贵。于我如浮云。我说的非是双财。要单才。〔净〕腰缠十万贯。此乃是担财。〔末〕不是。要你肚裏的才。〔丑〕身居黄金屋。口食千锺粟。这不是肚裏财。〔末〕二位说来说去。只说金银。我家不要金银。只要诗文。〔净〕杜诗李诗。不如细丝。韩文柳文。不如松文。古人道得好。黄金置身贵。文章不疗饥。又道纨裤不饿死。儒冠多误身。古人说话。那一句不说钱财好。要甚么文才。〔末〕我太尉是诗礼之家。与别人不同。只要书。不要财。〔丑〕你就说书怎见高。财怎见低。〔末〕书有香。铜有臭。二位乃人间臭物。请退请退。〔净〕</p><p>【驻云飞】我富拟王侯。金谷园中名最优。囊橐多丰厚。乔木吾称首。嗏。肥马与轻裘。朱轮辐辏。争奈路阻蓝桥。玉兔空杵臼。自讶明珠惜暗投。〔丑〕画毂鸣驺。纨裤相仍逞贵游。世禄夸勋旧。冠盖称华胄。嗏。声势盖皇州。丰姿魁秀。争奈梦断阳台。云黯巫山岫。花落无心逐水流。〔末〕绣幕红楼。好选英贤作好逑。〔净〕如今做亲的只贪财主。〔末〕铜臭非佳耦。〔丑〕如今做亲的只贪官家。〔末〕乳臭非良友。嗏。野鹜岂鸾俦。名珠难售。怎敎窈窕佳人。流落庸人妇。正是红叶无情出御沟。〔下净丑〕亲事不成。回去回去。钓罢纶收。此处无鱼别下钩。种玉难成就。待兔空株守。嗏。无分探瀛州。空敎仰斗。下第归家。季子颜何厚。难洗今朝一面羞。<br> 〔净〕侯门有女选郞才。〔末内应〕俗子无缘莫入来。<br> 〔丑〕夜静水寒鱼不食。〔合〕满船空载月明回。</p><h2 id="第七出-下镜" tabindex="-1"><a class="header-anchor" href="#第七出-下镜" aria-hidden="true">#</a> 第七出　下镜</h2><p>【金珑璁】〔贴上设绣幙〕门阑增喜庆。鹊桥高驾琼楹。占凤卜。听鸾盟。〔旦〕繁花团绣影。绮罗簇拥金屛。弦管沸。瑞烟凝。<br> 〔贴〕手卷眞珠上玉钩。重重步障罩红楼。靑鸟未传云外信。思悠悠。〔旦〕绣幙层层系彩球。夭桃灼灼覆瀛洲。结帨未堪承母命。觉含羞。〔贴〕孩儿。前日委托太眞为汝选配。未见回报。梅香。兰房锦瑟。花烛绮筵。不知完备了未。〔丑〕伏老夫人。俱已完备了。〔贴〕</p><p>【锁南枝】你看兰房裏。锦瑟傍。香风瑞烟迥帏帐。结绮候仙郞。三星照罗幌。桃腮艳。莲炬煌。弄玉已乘凰。箫郞早临降。〔旦〕开宝匣。压锦妆鸳帏鹊屛总羞向。采藻幼何当。结缡心悒怏。我若离了膝下呵。晨昏裏。谁奉养。恋恋在萱堂。难敎我暂疎旷。<br> 【生查子】〔生带玉镜上〕淑女选才郞。门阅谁能称。自荐入东床。玉镜聊为聘。<br> 自家谨承姑命。选择门楣。我思量起来。以表妹之貌。配温峤之才。眞为天作之合。岂可令他人得之。今去见姑母。竟当自荐。以此镜为聘。成就这段佳姻。有何不美。梅香通报。〔贴出幕前见生介〕所托之事。今竟何如。〔生〕吿姑母。已得人矣。门第才望。不减如小生。〔贴〕何人。〔生〕便是温峤。〔贴笑介〕老身久有此意。莫非天也。旣如此。就令小女事君。以执箕箒。〔净扮媒婆上生出镜介〕荷蒙不鄙。愧乏白璧黄金。止有玉镜台一面。以为聘礼。〔贴〕收了。〔生拜介〕寒门衰陋鄙人。幸蒙不遗葑菲。得与馆甥之选。窃恐有玷名门。贻羞淑女。〔贴〕太眞说那里话。小女蒲柳之姿。得事君子。正谓门阑多喜色。女壻近乘龙。何须过谦。〔叫介〕孩儿。多承太眞不弃。汝身得有所托。过来相见。〔旦含羞投扇笑介〕我固疑此奴。今果如所卜。〔下丑〕小姐招得这个好郞君。十分欢喜。莫说小姐欢喜。众梅香皆欢喜。〔笑下贴〕</p><p>【香柳娘】喜门迎席珍。门迎席珍。冰淸玉润。汝二人匹配。可谓相宜。佳人才子堪合卺。汝金玉可亲。金玉可亲。怀抱济川才。胸中饱经蕴。〔合〕况渭阳旧姻。渭阳旧姻。世结朱陈。堪谐秦晋。〔生〕我本怆荒鄙人。怆荒鄙人。才非英隽。布韦未及明时奋。荷高门汲引。高门汲引。甥馆迭为宾。何当此荣进。〔合前〕</p><p>〔生〕昔年曾向玉京游。一飮琼浆意气投。<br> 〔贴〕今日得成秦晋约。〔合〕早敎织女会牵牛。</p><h2 id="第八出-成婚" tabindex="-1"><a class="header-anchor" href="#第八出-成婚" aria-hidden="true">#</a> 第八出　成婚</h2><p>【传言玉女】〔贴上〕宝鼎烟迷。红云呈瑞。画堂前重裀叠翠。牛郞和织女。今夜鹊桥重会。摽梅初实。桃夭时値。<br> 院子何在。〔末上〕帐前新绾鸳鸯带。堂上初开玳瑁筵。云满巫山峯十二。门迎珠履客三千。伏老夫人。有何使令。〔贴〕今日与小姐毕姻。筵席安排了未。〔末〕安排完备了。〔贴〕怎见得。〔末〕〔西江月〕但见翠幄金屛灿烂。宝珰玉佩铿锵。珊瑚枕上绣鸳鸯。花底香风荡漾。玉琐平铺纨袴。靑墀鼎沸丝簧。洞房花烛夜爃煌。争看神仙仪仗。〔贴〕有甚么酒馔。〔末〕〔临江曲〕鸡■〈后〉猩唇罗五鼎。红肥锦缕飞霜。肉台盆内总膏粱。珍庖调玉脍。仙府饫琼浆。玉薤流霞兰叶翠。烟浮蚁绿鹅黄。兰陵美品郁金香。松醪盛玉碗。结盏候仙郞。〔末下贴〕请亲母新郞出来。〔老旦上〕</p><p>【女冠子】高门垂庇。蓬茅顷刻生辉。〔生上〕风云未际。鲰生未遇。姻娅承恩。惭非佳壻。〔老旦〕请新人出拜堂。〔旦上〕妆罢还羞愧。桃腮红衬。莲步轻移。〔合〕阴阳今托始。千载奇逢。人生得意。<br> 〔夫妻对立介丑揭盖头介唱〕三尺红罗覆绿鬟。盖头高揭露朱颜。娇羞敛袵低头立。俊俏才郞偷眼看。啰嗹哩啰嗹。〔丑喝拜净〕窃以窈窕佳人。委实兰房之秀。象贤庶士。乃为席上之珍。迩者神相其成。天作之合。一双两好。绸缪宜合于瑟琴。二姓百年。燕婉喜谐乎伉俪。哕哕兮桐冈之凤。关关焉河上之鸠。于以采藻。于以采苹。克谨蒸尝之荐。载弄之璋。载弄之瓦。早膺莞簟之祥。伏愿姑嫜交庆。家室攸宜。螽斯秩秩。麟趾振振。〔拜介〕礼仪已毕。夫妇请飮交杯酒。〔生〕</p><p>【画眉序】绣幙系红丝。画烛行行照罗绮。愧尘凡何幸。获配仙姝。遶银屛队队红妆。列华屋绳绳珠履。〔合〕良缘喜下妆台镜。庭前彩凤来仪。〔旦〕铺翠压琼脂。玉树交加结连理。慕荆钗德耀。举案齐眉。愧我非金屋婵娟。喜得遇象贤公子。〔合前老旦〕下嫁屈王姬。贤助眞堪主中馈。见门盈百辆。化洽关雎。幸喜得种玉连城。须及早鸣珂帝里。〔合前贴〕轮御结矜褵。孔雀屛开缔佳士。看东床坦腹。庆洽门楣。产嘉瑞天上麒麟。新物色门墙桃李。〔合前丑〕</p><p>【滴溜子】郞君是郞君是燕山桂枝。小姐是小姐是飞琼伴侣。双双同谐伉俪。匹配总堪奇。如鱼似水。管取熊罴早叶梦裏。〔生旦〕</p><p>【太和佛】带结同心花共蒂。联袂酳金巵。瑟琴在御。夫唱妇相随。偕老百年期。〔合〕齐看取。佳人才子两相宜。〔贴老旦〕银海琼舟浮绿■〈酉义〉。人人如在瑶池。香生枕簟。今夜花烛共欢娱。他年金榜标名字。〔合〕齐庆取。佳儿佳妇世间稀。〔合〕</p><p>【双胜子】兰房裏。兰房裏。春光好。花容媚。瑶台上。瑶台上。笙簧巧。歌声细。银缸烂。银缸烂。香篆弥。香篆弥。看交杯酬劝。欹醉扶归。<br> 【余文】山盟海誓今宵缔。美貌芳年正及时。乐事人间能有几。<br> 〔生〕双星今夜渡银河。〔旦〕乔木枝头系女萝。<br> 〔老〕细看月轮还有意。〔合〕定敎丹桂近姮娥。</p><h2 id="第九出-石勒起兵" tabindex="-1"><a class="header-anchor" href="#第九出-石勒起兵" aria-hidden="true">#</a> 第九出　石勒起兵</h2><p>【北点绛唇】〔净扮石勒同卒上〕盖世英雄。风生叱咤眞骁勇。番汉云从。鼙皷渔阳动。<br> 秉握干符起远陲。帐前初建九斿旗。丈夫志气掀天地。郁郁安能守一隅。自家姓石。名勒。表字季龙。世为西番部长。自归晋后。迁居上党。经今数世。臣节不亏。近因司马氏骨肉相残。纪纲废弛。九川辐裂。四海鼎沸。俺自起兵已来。旬月之间。众至四十余万。一皷已下常山巨鹿数郡。幷州诸胡羯。尽皆归降。如今就要起兵。约同刘曜长驱中原。不免叫出谋主张宾大将石生与他相议。二臣何在。〔外扮张宾上〕受图黄石老。学剑白猿公。〔丑扮石生上〕摧锋万人敌。略地两隅空。〔外丑〕伏将军。有何分付。〔净〕张谋主。你可同石生统领大众。约会始安王刘曜。攻取洛阳。执了晋帝。中分天下。星夜就道。不可有违。〔外丑〕领钧旨。〔净〕</p><p>【北雁儿落】率五丁振旅出幽幷。驱千乘阃外承军令。拂靑萍光射斗牛星。敲金镫声振空山应。〔外〕阵前兵列着六花形。马上旌藏着双烛影。任纵横虎斗与龙争。肆凭陵拓地收藩屛。〔丑〕</p><p>【得胜令】烈轰轰羯皷震天鸣。沸腾腾铁马追风骋。乱纷纷犀象壮军声。密层层旗纛遮天冥。奋武威北伐南征。国破城平。直待要立马吴山顶。眞个是将猛兵勍。入中原迁周鼎。〔丑〕气峥峥跨海噬长鲸。喧吓吓飞骑过葱岭。黑黯黯蛮雨暗江汀。白茫茫瘴雾迷山径。喊一声日坠天倾。地裂山崩。管取一战定东京。怕甚么天府金城。早敎晋君臣来系颈。<br> 〔丑〕挟槊弯弓马上飞。〔末〕攻城略地运谋机。<br> 〔净〕早敎大将挥神笔。〔合〕定见降王走传车。</p><h2 id="第十出-王敦失守" tabindex="-1"><a class="header-anchor" href="#第十出-王敦失守" aria-hidden="true">#</a> 第十出　王敦失守</h2><p>【番卜算】〔净扮王敦上〕御侮握兵权。卫国居垣翰。羣胡分道寇中原。朝野皆惊眩。<br> 承恩坐鎭洛阳城。奕世勤王国史称。夜卷牙旗千里雪。朝飞羽骑一河冰。下官都督王敦是也。从兄王衍。官为司徒。王澄官为司寇。世称三窟。因国内搔动。朝廷勑俺都督中外诸军。鎭守中原。昨报刘曜石勒分道南侵。兵势强盛。河北诸军。尽皆败衂。今已渡河。将至城下。天子议欲避兵。未知何如。兵校你可传令五城诸将士。坚守城池。不可轻忽。〔丑末〕领钧旨。〔净〕准备鞍马。待我巡警一番。〔巡介〕</p><p>【红绣鞋】强胡刘石呼延。呼延。连兵入寇中原。中原。云骓铁骑两纷然。旗蔽日。皷喧天。倾上郡。破重关。〔末丑〕皇城守御惟艰。惟艰。移文急召兵援。兵援。将军且请展愁颜。增楼橹。固城垣。坚甲胄。整旗旛。<br> 〔外扮探卒上〕天殃危社稷。烽火及甘泉。吿都督。刘曜石勒攻破宣阳门。天子及六宫妃嫔。尽皆被执。丞相周顗等从数骑突出东门而去。都督作急点起军兵。去夺御驾。趱快趱快。〔净〕天那。这等大事。如何支撑。</p><p>【包子令】胆丧魂惊心愦乱。心愦乱。裂冠毁冕困腥膻。困腥膻。乘舆覆辙遭天谴。思量臣子有余愆。有余愆。〔合〕须戮力转日回天。转日回天。〔丑末〕正气扫地山河变。山河变。君雠誓不共戴天。共戴天。裹疮泣血还百战。三军怎敢暂偷安。<br> 〔合前净〕众将士。你可各牵轻骑。间道衔枚。疾速邀截石勒刘曜那厮归路。努力夺回圣驾。六宫后妃公主。赏以万金。爵以万户。〔末丑传令介众〕吿都督。众将士皆胆战心惊。无人敢去。〔净〕旣如此。京城已失。敌锋方锐。不免收拾败残军马。奔到江东去罢。</p><p>渔阳烽火照函关。玉辇匆匆下北山。<br> 百二山河成破碎。蒙尘天子几时还。</p><h2 id="第十一出-庆赏" tabindex="-1"><a class="header-anchor" href="#第十一出-庆赏" aria-hidden="true">#</a> 第十一出　庆赏</h2><p>【锦堂春】〔生上〕风暖莺声巧啭。雨余阶下苔斑。荼■〈艹縻〉架上红方绽。正値艳阳天。〔旦上〕红杏枝头春闹。珠帘曙影斜穿。惜花祇恐花飞片。隔竹怯啼鹃。<br> 〔生〕〔蝶恋花〕无情日月双丸跳。转眼韶光。又是淸明候。春照水波明已透。芳郊常恐花枝瘦。〔旦〕人世难逢开口笑。问柳寻花。好景休辜负。凤瑟鸾笙时合奏。对花正値人年少。〔生〕娘子。你看春满郊原。万花如锦。可备筵席。请岳母母亲同到南园翫赏。以叙天伦之乐。多少是好。〔旦〕筵席俱齐备了。〔生〕旣如此。请二母出来。〔老旦上〕</p><p>【淸平乐】流光似箭。镜裏容颜换。又报南园春过半。浮世眞如梦幻。〔贴旦上〕翦翦风生绣幙。微微雨过栏杆。且共看花梓泽。何须去访桃源。<br> 〔老旦〕春院恹恹睡起迟。三竿红日上朱扉。〔贴〕重门深锁无人到。惟有呢喃双燕飞。〔老旦〕亲母。孩儿旣蒙招赘。老身又辱帲幪。华居厚膳。何以克当。〔贴〕骨肉至亲。何分彼此。贤壻请我二人出来。有何话说。〔生〕吿岳母母亲。天地为万物之逆旅。光阴乃百代之过客。浮生若梦。为欢几何。当此和煦天气。品物咸亨。安排蔬酌。同到南园赏花觞咏。以乐天年。〔贴老旦〕佳景难逢。靑春不再。旣有此举。甚合两心。便可携觞同往。〔行介〕此间就是南园了。〔合〕只见万种奇葩呈艳丽。十分春色在枝头。好景物也呵。将酒过来。〔生〕</p><p>【锦堂月】丽日江山。春风花草。繁华几经过眼。九十风光。回首又逾强半。叹浮生忙裏推迁。怜暮景暗中频换。〔合〕金樽满。听取花下笙歌。捧觞酬劝。〔旦〕堪观。桥梓阴连。萱花秀毓。交加雨露鲜姸。桂蕊兰香。韶华占断名园。连理树并蒂交枝。比翼鸟双栖同绾。〔合前老旦〕凭栏。琴瑟调弦。斑斓戏彩。花前掷舞蹁跹。拾翠寻芳。衔杯且自消遣。孩儿。休长恁林壑投闲。须早把桑弧射远。〔合前贴〕开帘。九棘森然。三槐掩映。羹墙礼乐相传。更冰玉生辉。门楣壻馆多贤。闲庭畔迟日暄长。尘梦裏余光影短。〔合前生〕</p><p>【醉翁子】堪恋。国色与天香缀满。〔摘花与旦插介〕须摘取花枝。满头插遍。〔旦〕欣忭。向金谷丛中。对酒高歌同缱绻。〔合〕歌圣善。愿寿考无疆。永保团圆。〔老旦〕黾勉。看我儿材器如瑚琏。你须奋翮鹏程。策名金殿。〔贴〕襄赞。看时事多艰。怎忍怀宝迷邦袖手看。〔合前贴老旦〕</p><p>【侥侥令】凤箫声渐缓。柘袖舞初阑。〔生旦〕不觉杨柳楼心歌残照。扇底落东风尽醉酣。〔贴老旦〕兽炉销玉篆。绮席彻犀钱。〔生旦〕只见秋千影落栏杆晚。飞盖与游缰尙缆牵。<br> 【余文】欢歌永日犹嫌短。傍花随柳过前川。偷得浮生半日闲。<br> 人生七十古来稀。日向花前尽醉归。<br> 传语东风共流转。暂时相赏莫相违。</p><h2 id="第十二出-新亭流涕" tabindex="-1"><a class="header-anchor" href="#第十二出-新亭流涕" aria-hidden="true">#</a> 第十二出　新亭流涕</h2><p>〔末扮院子上〕庙堂无策可平戎。坐使甘泉照夕烽。宝鼎铜驼荆棘裏。龙楼凤阁黍离中。小人乃王都督手下的便是。前日随都督鎭守中原。兵败奔来江左。痛想国家被兵之时。眞个好惨伤也呵。只见那蜂蚁成屯。豺狼载道。鸟飞不下。兽挺亡羣。风烈兮日曛。山崩兮水沸。利镞穿肠。血满长城之窟。惊沙扑面。尸塡巨港之涯。数代衣冠。沦于左袵。两朝豪杰。没入古丘。晓日空残垒。堪伤满目荆榛。夜月迥颓垣。忍见高卑陵谷。二帝尘蒙。洛邑江山千里暗。百僚鼠窜。咸阳宫殿三月红。发掘诸皇陵。谁收暴骨。焚烧九太庙。尽化飞灰。失耕陇亩。鞠为麋鹿之场。无主寝园。遍是莓苔之境。眞个世运厄阳九。干戈祸生灵。好苦呵。何时一扫胡尘静。太平重见汉官仪。今日都督分付整顿筵席于新亭。请王司徒周司徒刘太尉三位老爷飮宴。商榷朝政。筵席已完。都督早上。〔净扮王敦上〕</p><p>【出队子】神京捍御。推毂承恩总六师。背城百战苦难支。竭力输忠心无二。一点丹衷。神人鉴知。<br> 九重城阙迥烟尘。回首中原叹陆沈。自顾勤王曾百战。捐躯空自建奇勋。王敦捍御京国。昼夜血战。出万死。得一生。奈何孤旅难支。遂致失守。及帝后播迁。急欲遣骑。邀回圣驾。只因士卒破胆。不能用命。以故无成。若论我今日。拥众来奔新朝。当有不次之待。反听刘隗刁协之徒。窃弄威柄。将我补天浴日之功。弃而不录。思之不能无怨也。罢罢。此是国家正当危急之际。不宜自立异同。姑且勉力匡扶。待关河平定。别议之耳。左右的。酒席完备了未。〔末〕完备了。〔净〕请各位老爷出来。〔末下外扮王导上〕</p><p>【满庭芳】国步艰难。忧如天坠。谁为王家死绥。〔小外扮刘琨上〕戎马在郊。羽书日夜交驰。〔末扮周顗上〕太阿柄倒持。南冠无奈北风吹。〔合〕堪悲处。旧京何在。人民城郭都非。<br> 〔见介外〕列位大人。夷狄乱华。宗国倾覆。吾等食人之食。不能死人之事。宁无愧于心乎。〔小外〕自古道主忧臣辱。主辱臣死。若论二帝受此困顿。吾侪分当捐躯赴难。以全忠节。但恐自丧沟渎。无益于时。故且忍耻偷生。以图恢复。列位大人。我与你须当尽心竭力。期复大雠。不可苟安岁月。坐失事机。〔净〕只一件。方今刘石盛强。难与为敌。只宜画江固守。以保宗社。况江东幅员数千里。借使无失。黄河以南。犹可作龟兹国。何忧之有。将酒过来。〔外〕</p><p>【江头金桂】此时何时。敢躭杯酒。自羯虏窥觎神器。胡尘四塞迷。顷刻把中原板荡。冠履倒置。黎民无孑遗。只恨我生不逢时。沦胥顚沛。况我备员枢轴。休戚攸关。焦思苦心当自励。敢素餐尸位。素餐尸位。须鞠躬尽瘁。是何时。从头收拾山河旧。天外重将落日挥。〔末〕仰见三辰失位。神京九鼎移。自从虏马飮江。沧桑迁变。指顾江山。漫非旧日之景。可伤可伤。携手凭高睇盼。风景不殊。举目有江河之异。〔流泪介外〕呀。周大人。休得悲伤。我与你当共戮力王室。克复神州。何至作楚囚对泣乎。〔末〕猛然间覩物兴悲。早不觉澘然流涕。列位大人。我自愿漆身呑炭。尝胆卧薪。同心协力期雪耻。须歃血为誓。歃血为誓。〔歃血介〕冰霜坚志。强维持。还将破碎乾坤整。沙漠重迎二圣归。〔小外〕那日把金瓯轻毁。周京遍黍离。回首故都何处。亲舍千里。白云遥指在天际。〔外〕刘大人。自古为国者不顾家。今天子安在。敢言亲乎。〔小外〕列位大人说得是。只为王室凌夷。不遑恋桑梓。那日二帝北狩之时呵。追想牛车北去。俛首羌氐。攀辕满城空泪垂。人生値此大雠。何用生为。恨不得见危授命。见危授命。杀身全义。自思之。还须射却天狼落。会见渔阳无皷鼙。〔净〕想那日王师失利。金汤瓦解危。忍见生灵百万。肝脑涂地。敎我奋身空捍御。怎当得虏势滔天。三军夺气。直似泰山压卵。膂力难持。倒戈望风空溃围。为今日之计呵。且画江固守。画江固守。暂作偏安之计。自迟疑。吾曹纵有擎天手。只恐大厦终非一木支。<br> 〔小外末〕都督此计左矣。我晋朝非在上者无道。良由宗室争权。自相鱼肉。遂使犬戎乘隙。毒流中土。今遗民思奋。若能命将出师。远近豪杰。必望风响应。何故区区作自守虏乎。〔外〕二位大人言之极当。〔小外〕又一件。二帝在北。不宜恝然。须当时复遣问起居。以尽臣子之义。〔小外〕</p><p>【忆多娇】国破裂。君难急。靑衣之耻犹未雪。逋臣此恨何时竭。〔合〕壮怀激烈。甘为嵆侍中血。〔末〕天柱折。地维缺。一江南北乾坤别。遥看朔漠心如噎。〔合前〕</p><p>【斗黑麻】〔外〕只愿江左羣寮。心孚契结。狥国忘家。忠肝似铁。收疆土。恢帝业。麟阁图形。燕然勒碣。〔合〕寸心迫切。衷肠似火爇。听取江流。声如哽咽。〔净〕若论我文武才猷。为时俊杰。兄弟桓桓。世称三窟。朝廷若能用我。我扶宗社。驱胡羯。再造乾坤。重援覆辙。<br> 〔合前外〕刘大人。下官昨日举保祖士雅为元帅。足下为副帅。兴兵北伐。铜符已下。刻日请行。〔小外〕旣有诏命。下官就与祖公同行便了。</p><p>〔净〕鼎湖龙去洛城崩。〔末〕扰扰乾坤几战争。<br> 〔外〕独使至尊忧社稷。〔小外〕诸君何以答升平。</p><h2 id="第十三出-闻鸡起舞" tabindex="-1"><a class="header-anchor" href="#第十三出-闻鸡起舞" aria-hidden="true">#</a> 第十三出　闻鸡起舞</h2><p>【夜游朝】〔外扮祖逖上〕怅望中原成慨叹。何忍见生灵涂炭。生世不辰。遭时多难。何日裏扫淸帝辇。虏寇日骚动。干戈卒未休。中州王气尽。江汉水声愁。泣血瞻河洛。临危驻石头。云何舒国难。彻底副君忧。祖逖。表字士雅。范阳人也。少负奇才。素有大志。为长安倾覆。率部曲渡江。上书自陈恢复之策。蒙圣恩擢居元帅征西大将军。鎭守雍丘。着刘太尉参赞机务。近因新朝荐遭离乱。物力疲弊。不给兵廪铠杖。使我自往召募。卽今内无资粮。外乏救援。单弱如此。大事何由克济。曾记古人有一旅中兴。三户创业者。兵家运用之妙。存乎其人。岂众寡强弱之足计哉。此行但当以忠烈感激将士。使知顺逆。庶几义声昭彰。理直气壮。师出有名。大功可就矣。今日铜符已下。命驾有期。已遣人去请刘太尉到此。秉烛夜谈。怎的还未来。军校伺候着。〔小外上〕玉帐承恩叨帝眷。参帏幄出鎭雄藩。兵甲胸中。指挥羽扇。管敎靑海无传箭。<br> 通籍金銮为辅弼。坐筹玉垒寄干城。自家蒙圣恩除为副帅。领兵北伐。如今往参元帅。以定出师之期。〔见介外〕昨日新亭。有何高论。〔小外〕诸公无非忠义。都督王敦。非惟不能为国分忧。且有悖逆之语。观其造意。中蓄不臣。窃恐外难未靖。而萧墙之祸复起。奈何奈何。〔外〕王敦狼目豺声。终当叛乱。但智识庸下。吾辈若存。足可以制之。何虑之有。〔小外〕元帅言是。请问雍丘之行何日。〔外〕庶事草创。仓卒难行。如今且往淮阴屯田开治。待兵粮备足。器械精利。然后刻期而发。今夜欲与公讲论一宵。咨诹请益。〔小外〕元帅坐筹帏幄。决胜千里。必有成谋。但兵贵神速。师出不意。亦一奇也。〔外〕太尉言之有理。</p><p>【刮鼓令】分符出汉关。驾元戎据玉鞍。麾鈇钺。奋鹰扬。亟图报君恩一寸丹。以太尉神武谋略。为之辅佐。刘石不足平矣。匡辅荷英贤。持危赖君神机妙算。我和你此去呵。管敎三箭定天山。献俘齐奏凯歌还。〔小外〕元帅。你身当虎豹关。把乾坤早斡旋。奋威武冲锋冒险。向黄龙系可汗。下官樗栎之才。岂足为元帅副。伴食我应惭。何幸作西枢翊赞。元帅。为须取日返虞渊。播迁天子驾重还。<br> 〔小外〕夜已二更。神思困倦。且枕戈少憩片时。〔外〕左右。你去击柝巡警。我与太尉抵足一宵。〔枕戈睡介丑末同巡更丑介〕老哥。我和你夜夜巡更。风雨四侵。蚊蚋匝体。肚中又饥饿。妻子又宿自。好苦呵。我和你且唱个歌儿耍子何如。</p><p>【五更怨】深更悄。风雨多。腹饿筋疲怎奈何。几许销金共鸳枕。云雨会。那知漏下有更夫。击柝歌。〔末〕方纔雨下。如今又有月了。新月挂。曲如钩。照见穷闾几处愁。多少红楼长夜宴。欢娱甚。独敎辛苦执更筹。恨悠悠。<br> 〔鸡鸣介丑末〕呀。更筹尙未换。怎的鸡鸣了。〔外醒蹴小外足介〕太尉。午夜未央。巽风未动。卽闻此声。岂非恶声耶。可怪可怪。〔小外〕下官方在朦胧。闻之以觉。此乃乾坤倒寘。万物失序之象也。可叹可叹。〔外〕</p><p>【刮鼓令】荒鸡午夜传。忽惊回客梦残。为只为乾坤顚踬。蹇蹇孤臣睡怎安。我终夕思茫然。揽衣起。彷徨待旦。〔舞介〕欲待要仗剑斩楼兰。燕然勒石纪功还。〔小外〕边烽昼夜传。苦遭逢国步艰。怎能彀舆图淸晏。汉官仪何日看。王都督。这等奸佞之徒呵。空自戴蝉冠。叨窃君恩当知愧赧。此行沥酒为誓。若不稽颡至呼韩。玉关此去不生还。<br> 〔外〕太尉。淮汉乃洛阳咽喉。欲得中原。必先取河北。公当速将一旅之师。先去按视地形。便宜行事。下官随当继发。〔小外〕领命卽行。元帅。世方多故。如欲戡乱经邦。非贤才不可。下官有妹夫温峤。故河东郡守温幨之子也。文武兼资。管萧之亚。敢荐为幕宾何如。〔外〕旣有良弼。明日卽当保举为总兵司马。赉诏征聘。</p><p>〔外〕枕戈不寐觉凄凉。〔小外〕中夜闻鸡起欲狂。<br> 〔外〕欲使呼韩来稽颡。〔合〕须敎诸葛起南阳。</p><h2 id="第十四出-石勒称王" tabindex="-1"><a class="header-anchor" href="#第十四出-石勒称王" aria-hidden="true">#</a> 第十四出　石勒称王</h2><p>【西地锦】〔净扮石勒上〕一旅奋扬边地。千载开创洪基。英雄自合居天位。功德可配唐虞。<br> 黻冕端居九五尊。应天御世辟乾坤。九金神鼎初归我。五玉诸侯尽在门。寡人自收中州之后。王师到处。无不归降。近从羣臣之请。立居天王之位。国号大赵。建都洛阳。昨闻刘曜窃据关陕。亦自称王。如此僭妄。诚匹夫之勇。井底之蛙耳。俟彼数年。吾当问其鼎矣。又闻司马睿卽位建康。内有周顗王导辅弼之臣。外有祖逖刘琨熊虎之将。此亦勍敌。不可蔑视。不免召谋主张宾。勇将石生石虎。定议则个。〔外扮张宾上〕</p><p>【前腔】决胜庙谟雄断。料敌方寸神机。〔丑扮石虎石生同上〕倚天长剑泣蛟螭。那怕金垒汤池。<br> 我王万岁。〔净〕右侯。我昨披舆地图。四海如此其广。何时可一天下乎。〔外〕吿大王。顺德者昌。逆德者亡。欲一天下。当顺民心。古之王者。在德之厚薄。不在地之大小。〔净〕卿言极是。我如今欲破刘曜。计将安出。〔外〕</p><p>【东瓯令】大王听吿。晋家鱼肉爰失其鹿。天下英雄相兢逐。刘曜呵。虽然掩袭幸先得。未必民心服。吾王威武华夷属。一怒皆慑伏。〔净〕刘曜兵强地险。恐未易破。〔外〕刘曜躭嗜曲蘖。纲纪废弛。虽据关中。济得甚事。他是个公孙木偶修边幅。大王视彼眞如几上肉。若令大众临函谷。势应如破竹。管敎他舆榇口衔玉。稽颡作臣仆。〔净〕刘曜若擒。江东用何术以破之。〔外〕江东带甲百万。江汉为池。君臣辑睦。恐未易破。江东虽小承正朔。终作三分为鼎足。况兼天堑限南北。盘基恐难覆。大王若要图之。只须迭出三军。蚕食吴和蜀。〔净〕军师智勇胜颇牧。庙算皇猷当启沃。我推赤心置人腹。遣将自推毂。石生石虎。你须努力收疆服。酬功赉天禄。<br> 石生石虎。你二人武勇高天下。今日在我跟前。把行阵的本事。各逞一番。以观汝二人将略何如。〔末〕吿大王。战以克敌为功。凡用兵布阵。须要自度权衡。敌为火阵。我为水阵。以水制火。彼必败矣。敌为地阵。我为天阵。以天临地。我必胜矣。生地则出鱼丽之阵。死地则出云鸟之阵。衢地则用八卦之阵。围地则用六花之阵。增灶减灶。方略不同。囊沙量沙。动静莫测。孙子曰。兵未战而妙算胜者。得算多也。将通于九变之利者。知用兵也。〔净〕好智略。石生说。〔丑〕吿大王。兵以敢死为勇。凡用将对敌。必须先作勇气。则寡可胜众。弱可制强。七纵七擒。能破貔貅百万。八战八克。那怕虎贲三千。蜀剑阁只消空拳打开。函谷关拟把靴尖踢倒。挟太山而超海。只作寻常。举九鼎而拔山。岂足为异。擒了司马刘曜回来。方显功业。英雄盖世。〔净〕好勇略。你二人果然勇足以当锋。智足以取胜。灭晋除刘。易如反掌。右侯。我就拜你为军师。石生石虎为大将。一同提兵前去。先定关陕。后取江东。务要协力同心。建功立业。不可有违。〔众〕领旨。</p><p>【金钱花】披坚执锐离营。离营。貔貅彪虎云从。云从。管敎一战陕城空。擒刘曜。定关中。〔合〕传露布。返元戎。返元戎。〔众〕喧天鼙皷声雄。声雄。师行谁敢当锋。当锋。一枝长戟六钧弓。摧函谷。定江东。<br> 〔合前〕身驰铁骑臂彤弓。出塞将军玉帐雄。九姓羌胡随制节。六州部落互相攻。〔众下净吊场〕大军启行。万机稍暇。不免宣出二姬。玩赏一番。多少是好。内史。请二位夫人出来。〔旦老旦上〕</p><p>【金璁珑】承恩居未央。罗衣染惹天香。携柘袖。谙宫商。纶音方召幸。忙整金钗双凤凰。趋殿陛侍君王。<br> 我王万岁。〔净〕二妃。我连日留心军旅。失了掖庭之乐。今当人闲昼永。熏风入弦。召你二位出来。翫赏片时。以消炎暑。〔旦老旦〕</p><p>【山花子】珠帘高卷金钩控。御炉香喷烟浓。烈炎威不到九重。南熏乐沸丝桐。〔合递酒介〕泻琼霞光浮碧筒。六宫粉黛擎玉锺。百寮济济待衮龙。万岁嵩呼。共祝华封。〔净〕深宫悄似朱明洞。玉壶冰簟生风。见祥云瑞气郁葱。火龙任自腾空。〔合前旦老旦〕妾身幸遇宸恩宠。昭阳殿裏从容。喜羊车时过后宫。御沟何用题红。〔合前净〕宵衣旰食身端拱。倾心延揽英雄。念征人冲冒镝锋。何时奏捷肤功。〔合前〕</p><p>【舞霓裳】〔旦老旦〕谩束湘裙舞回风。回风。乐谙新腔喜溢重瞳。重瞳。吾王圣德威声重。万国遍朝宗。于变时雍。〔合〕齐看取华夷一统。河淸晏。航海梯山尽修贡。〔净〕晓入瑶台遇飞琼。飞琼。缓步金莲环佩玲珑。玲珑。歌声响遏行云迥。明月上帘栊。沈醉还宫。<br> 〔合前旦老旦〕更阑人醉。大王请进椒房。</p><p>〔净〕铜壶银箭漏声催。〔旦〕飞燕昭阳待宴回。<br> 〔老旦〕珠翠两行齐侍驾。〔合〕羊车挽入后宫来。</p><h2 id="第十五出-诏聘太眞" tabindex="-1"><a class="header-anchor" href="#第十五出-诏聘太眞" aria-hidden="true">#</a> 第十五出　诏聘太眞</h2><p>【一翦梅】〔生上〕槐棘阴浓翠满庭。帘卷风淸。炉爇香淸。掩书俯几忆平生。刻鹄初成。画虎还成。<br> 〔浣溪沙〕年少英雄七尺躯。学书学剑欲何如。至今沧海尙遗珠。心惊萱室时偏短。暗想中原势已危。避兵何地可安居。俺晋朝自从宗室相残。五胡分扰。神州陆沈。琅琊南渡。温峤身虽草莽。志存恢复。争奈高堂母老。幽室妻单。喜惧交战于心。出处未致其决。正是欲伸赤手扶红日。恐断靑眸望白云。</p><p>【懒画眉】中原戎马乱纵横。每见妖星气不平。平生有志复神京。须敎挽却天潢水。洗净山河战血腥。<br> 【又】欲挥神剑斩长鲸。拟绝天骄拔汉旌。只因日暮念萱庭。孤云恐切河阳望。且韬迹辞荣暂隐名。〔外扮使臣赉诏幷冠服上〕</p><p>【六么令】一函纶命。雨露沾濡日月明。争看莘野起阿衡。佐圣主寄干城。〔合〕行看四海乐升平。<br> 圣旨已到。新官冠服迎接。〔生穿衣跪介外读诏介〕皇帝诏曰。朕惟天位惟艰。必贤才斯可辅理。邦家多难。非俊髦孰与经纶。我祖宗缵禹旧服。奄有华夏。传世五君。代无失德。兹因骨肉乖离。以致羌胡云扰。宗社失守。大帝北辕。朕自渡江已来。苦心焦思。不遑宁处。今欲招来天下豪杰。克日北征。期于泄忿歼胡。重援溺辙。前者鎭西大将军祖逖奏称。太原温峤。才兼文武。学贯天人。实有御侮之才。堪作腹心之将。朕准奏宣麻封尔为总兵司马。赴鎭听调。尔当体朕宵旰求贤之诚。分猷报主是力。勤劳夙夜。匡国救民。倘俾大雠得复。王业中兴。朕当分茅锡土。崇德报功。钦哉持命。望阙谢恩。〔山呼介外〕温大人。边境吿急。便可就道。弗可愆期。〔生〕朝廷恩命。不敢有违。卽当辞别母妻。起程便了。</p><p>〔外〕羡君谈笑出风尘。〔生〕叨受兵符宠渥新。<br> 〔末〕鹏鹗九霄初奋翮。〔合〕行看功业画麒麟。</p><h2 id="第十六出-绝裾辞母" tabindex="-1"><a class="header-anchor" href="#第十六出-绝裾辞母" aria-hidden="true">#</a> 第十六出　绝裾辞母</h2><p>【谒金门】〔旦上〕空留恋。指日河桥人远。漫把鸳鸯轻拆散。从今添个思君怨。〔生上〕堪叹靑钱入选。名利牵人一线。〔合〕母子夫妻情分浅。两意难排遣。<br> 〔旦〕相公。君命召。固当不俟驾而行。亲年老。岂可便违颜而去。〔生〕夫人。亲恩固所当尽。君义亦不可违。老母在堂。专望贤妻小心侍奉。卑人若有寸进。便当整斾西还。不敢久恋上国。〔旦〕朝廷旣有诏聘。奴家不敢阻当。不知起程在于何日。〔生〕边事紧急。就去堂上辞别母亲岳母。卽便起行。〔老旦上〕</p><p>【腊梅花】我孩儿应聘赴神京。顷刻天涯形影。〔贴上〕看骅骝方骋。鹍鹏奋迅。扶摇万里上云程。<br> 〔生〕母亲。子道未能全。王事苦间关。〔老旦〕孩儿。穷经须济用。忧国义当先。〔贴〕贤壻。丈夫四方志。乡井莫留连。〔旦〕相公。但愿功成后。锦衣及早还。〔老旦〕孩儿。朝命旣促。登程须早。〔生〕母亲。孩儿本欲困守穷闾。供为子职。只为羽书逼遣。无可奈何。今日只得促装前去。母亲。岳母。善保尊体。切勿挂怀。</p><p>【园林好】离膝下。游子违亲事远征。离膝下。脂车启行。只虑着桑楡暮景。〔合〕衷曲裏结愁城。〔旦〕君今去。冷落了金钗绣屛。君今去。心悬斾旌。只怨我红颜薄命。〔合前老旦〕</p><p>【江儿水】你仗剑丹心壮。我衰颜两鬓星。临行怎禁得离愁耿。儿。你驾着星车长涂骋。我倚门空觅孤鸿影。孩儿此去呵。你好把长缨奏请。〔合〕早愿功成。衣锦归来重欢庆。〔贴〕贤壻。你立身期远大。报国任纵横济时早把国钧秉。贤壻。我孩儿见统兵在河北。见时千万教他戮力王室。切勿以老身为念。论事亲虽合全孝行。许国尤当摅忠荩。〔生悲介〕贤壻。大丈夫当立功异域。何必顾恋乡闾。岂可藏居乡井。<br> 〔合前旦〕</p><p>【五供养】叨陪妾媵。中馈饔飧自合应承。夫。我只愁关山和峻岭。陟险冒炎蒸。未卜狼烟甚日平。叹别离在俄顷。执手殷懃问。何日是归程。〔合〕别泪盈盈。忧心炳炳。〔生〕贤妻启听。我须不是浪裏浮萍。肯飘飘流异境。忘却扊扅情。母亲。岳母。非我违颜干利名。只因难拒皇朝的三聘。妻。白发堂前母。望你代温凊。〔合前末丑扮军士执旗上〕</p><p>【不是路】按剑登程。军士纷纷郊外迎。兵车整。羽书催趱不留停。授专征。朝廷钦限休违悞。吿请将军早启行。小人奉祖元帅严命。请司马老爷赴任。交传命。道中原豺虎纷岐径。仗君绥定。〔生老旦〕闻罢伤情。唱彻骊歌不忍听。〔旦〕心悲哽。牵衣把臂泪如倾。形和影。从今两地伤孤另。愁浥轻尘向渭城。〔生〕还思省。慈帏远隔斑衣冷。旅愁千顷。<br> 军士。你可去河边等候。待我吿别老夫人就来了。〔末丑〕领钧旨。正是战士离家心独苦。将军赴鎭势偏雄。〔下生〕母亲有何指教。〔老旦〕孩儿近前来。我分付你。</p><p>【玉交枝】运筹决胜。料吾儿韬略素精。临戎敌忾宜奋勇。恩威赏罚须明。功名及早辞宠荣。高堂风烛浑不定。〔合〕莫敎人门闾独凭。〔生〕萱庭严命。孩儿自当服膺。此行须展平生志。决不敢旷职徒行。此去呵。中原板荡如已宁。陈情辞禄还归省。〔合前旦〕</p><p>【川拨棹】夫。你囊锥如脱颖。把归鞭须早整。休要恋着钟。鼎蝉缨。钟鼎蝉缨。忘却我裙钗布荆。君当牢记玉镜之盟。毋使妾有白头之叹。须记取结发盟。莫敎羞白头愁破镜。〔生〕妻。与你糟糠盟订。念这宋弘敢负情。〔出镜介〕卑人若忘前情。有如此镜。便把这菱花为证。菱花为证。偕老深盟誓不更。我生平非薄幸。劝娘行莫挂萦。母亲。岳母。此间就是河边了。就此吿别。〔老旦〕孩儿。为官虽是好事。只是母子之情。一时间舍不得你就去。你六月栖栖冒暑行。我的心中浑似冰。只怕你留滞边城。留滞边城。朝夕使我望眼睁。况我穷年値暮龄。远游人当自儆。〔生泣拜介〕儿非为忠名遗孝经。非不念慈亲在疚惸。但只愿显亲扬名。显亲扬名。我故奉檄违颜敢受征。孩儿登舟去罢。〔老旦〕孩儿且慢。你去端的几时回来。〔生〕母亲在堂。岂敢久游。料不久还具庆。别吾慈策步登。<br> 〔生下绝裾介老旦泣介〕呀。衣裾断了。逆子。你这等去得忙。〔旦泣介〕夫。你径不回头就去了呵。〔贴〕亲母。他也只为王事要紧。不要怪他。且自耐烦回去罢。</p><p>【余文】愁戚戚。泪盈盈。可怜骨肉两漂零。江山咫尺分吴越。肠断关河信杳冥。<br> 〔老旦〕堪怜绝裾便登舟。〔贴〕王事多艰不自由。<br> 〔旦〕心折此时无一寸。〔合〕满腔离恨逐西州。</p><h2 id="第十七出-赴官" tabindex="-1"><a class="header-anchor" href="#第十七出-赴官" aria-hidden="true">#</a> 第十七出　赴官</h2><p>【望远行】〔生上〕钦承恩诏。驿骑忙驰骤。〔外扮戴渊上〕碧落初开。残蟾犹照。忽听前林吚喔鸡声频报。〔末丑〕盼星绳何日辕门得到。<br> 〔见介生〕〔踏莎行〕玁狁侵陵。王师薄伐。勤王六月征车发。思亲回首恋家山。忧君极目瞻天阙。〔外〕金谷榛芜。乾坤幅裂。尘埃满目人情别。风云入阵塞烟淸。收功直拟穷狼穴。〔生〕大人何往。〔外〕下官戴渊。亦为奉诏勤王。〔生〕旣如此。卽当联斾同行。戴大人。温峤昨承诏命。卽便戎服登舟。临岐之际。母亲扯住衣服。自家匆促别时。不觉裾绝。今日细思想。此情如何过得。〔外〕温大人。始于事亲。终于事君。公义私恩。岂能兼尽。闻尊堂太君年龄未衰。足下毕了王事。回来奉养。未为晚也。〔生〕大人说得是。如今天色渐明。趱行几步。〔生〕</p><p>【甘州歌】我心怀国愤。奉勤王诏命。远赴辕门。胸中蕴藉。尽是兵甲经纶。披星戴月驰边塞。执锐披坚扫虏尘。〔合〕驱骠骑。骤虎贲。征车日夜不停轮。云烟渺。岐路分。江潭何处是通津。〔外〕祝融烈火云。见扶桑旭日。拥出金盆。征衣汗透。空思解愠南熏。关山渺渺愁远道。烽火年年报虏尘。〔合〕双龙逝。五马奔。长蛇封豕峭戍羣。囊沙地。聚米屯。风声鹤唳不堪闻。〔生〕平生许国身。念登舟绝裾。母子轻分。赤心一点。恒自忧国忧民。〔外〕六飞杳杳归何处。兆庶纷纷困虏尘。〔合〕胡风兢。国步屯。汉家陵寝遍荆榛。乾坤沸。玉石焚。荒凉铜雀锁愁云。〔末〕荆樊叹陆沈。看舳舻煨烬。横槊谁吟。松杉远近。何处是天阙神京。〔丑〕指挥白羽驱胡骑。直向黄龙靖虏尘。〔合〕烟郊暮。陇日嚑。余烽野烧暗惊魂。丹心壮。剑气横。何时传檄定三秦。<br> 【余文】秉旌旄临战阵。邮亭此夜暂停骖。报国纵横七尺身。<br> 〔生〕刘项持兵鹿未穷。〔外〕路边戈甲正重重。<br> 〔末〕将军奋力勤王事。〔合〕夺取龙骧第一功。</p><h2 id="第十八出-母妻思忆" tabindex="-1"><a class="header-anchor" href="#第十八出-母妻思忆" aria-hidden="true">#</a> 第十八出　母妻思忆</h2><p>【忆秦娥】〔老旦〕长悲叹。天涯游子音尘断。倚门慈母。泪痕如线。〔旦上〕春山懒扫香云乱。起来谩把珠帘卷。空阶坠叶。晚风吹散。<br> 〔老旦〕〔玉楼春〕夜来风雨人伤别。凄凄四壁闻蛩咽。梦破五更心欲折。笛声吹落梧桐月。〔旦〕碧空杳杳云山叠。秋波望断双鱼绝。美人遥忆隔湘江。一寸柔肠千缕结。〔老旦〕媳妇。自从孩儿去后。双鬟垂白。百虑成灰。追想前日绝裾之事。养子也是徒然。〔旦〕婆婆。王事靡盬。不遑将母。丈夫那日也只是急于王事。故有此愆。〔老旦〕忘家狥国。理固当然。只是我一时放心不下。〔旦〕丈夫功名成就。必然辞禄归田。婆婆不必挂念。〔老旦〕孩儿去后。又是二月。途路风霜。山川阻隔。令人朝夕倚闾悬望。好愁闷也呵。</p><p>【傍妆台】愁倚画栏中。中原极目。遥隔万山重。叹胡虏方骚动。怎得个信音通。儿。你亲老家贫期禄养。早建班生万里功。〔合〕事亲尽孝。事君尽忠。休敎虚负学三冬。〔旦〕彩云天远凤楼空。几多幽怨。堆积在心胸。愁蹙损双眉黛。泪湿透两绡红。何时细柳休兵甲。早使扶桑得挂弓。〔合前老旦〕</p><p>【下山虎】去时南陆。忽转西风。懊恨征车发。离緖一緵。儿。你要把乾坤旋转。致令母子西东。往事空嗟类转蓬。韶光看瞬息。金井惊飞一叶桐。淸夜劳魂梦。愁戚倍浓。尺帛何由倩便鸿。〔旦〕夫。你栉风沐雨。冒镝冲锋。汗马沙场上。白日贯虹。怎能彀天骄授首。早使称奏肤功。献捷归朝万户封。窃禄承天宠。夫。只怕你忘却糟糠嗜鼎钟。苦我这裏钗折羞双凤。纵有膏沐呵。谁适为容。肠断巫山十二峯。<br> 【余文】堪嗟聚散如春梦。无情流水自溶溶。载不得万恨千愁到海东。<br> 〔老旦〕入夜西风枕簟秋。〔旦〕感时伤别思悠悠。<br> 〔老旦〕倚门望断无消息。〔合〕一曲栏杆一曲愁。</p><h2 id="第十九出-渡江击楫" tabindex="-1"><a class="header-anchor" href="#第十九出-渡江击楫" aria-hidden="true">#</a> 第十九出　渡江击楫</h2><p>【夜游朝】〔外扮祖元帅上〕职掌元戎。居台辅。秉金符。宸阙恩崇。北门锁钥。中流砥柱。拟作皇家霖雨。<br> 淮海藩维一老臣。兵符三授荷君恩。指挥军事回天地。训练强兵动鬼神。祖逖自鎭守雍丘已来。且喜士卒调和。华夷宣化。后赵鎭戍相继率部曲来降。第恨大雠未报。中原未复。难共戴天。前者刘太尉举荐妹夫温峤。朝廷下诏征为司马。闻此子文武备足。有牧民御众之才。刘越石眞能违众举亲。温太眞可谓不负所举矣。俺如今要收河北。已遣越石先行。只等司马来到。拔寨起程。兵校。温爷怎生不见来到。伺候着。〔丑末〕喏。〔生上〕</p><p>【番卜算】拥众挟彤弓。戮力驱胡虏。腰横长剑气冲霄。期雪永嘉耻。<br> 温峤蒙圣恩除授总兵司马。督府参军。这里正是元帅帐下。兵校每通报着。〔相见介外〕刘越石数言足下智勇才略。超今迈古。今幸得拜下风。请教行师之道何如。〔生〕吿元帅。行师之道。以节制仁义为先。攻击不足以当节制。节制不足以当仁义。务要先明分数。使兵识将意。将识士情。有不战。战必胜矣。〔外〕请教临阵之法何如。〔生〕兵以能知虚实识地形为上。先处战地而待敌者逸。后处战地而趋战者劳。故善战者。逸能劳之。安能动之。出其所不趋。趋其所不意。攻其所不守。守其所不攻。临阵之法。无过于此。〔外〕高论高论。俺雍丘南有刘曜。北有石勒。二虏声势甚振。将何计以破之。〔生〕刘曜石勒。外虽相亲。内实相妬。元帅要除此二竖。须先遣辩士说使乖离。俾自为攻战。元帅徐兴问罪之师。塞住喉咽。绝其粮运。以收渔人之功。此所谓用夷攻夷之术也。〔外〕足下妙算。正合吾意。就此拔寨渡江便了。〔外〕</p><p>【四边静】〔渡介〕司马。只因先皇不听御戎之论。故有今日。羌氐种落居京域。冠裳累胡族。狼虎入庭除。神州遂沈陆。〔合〕皇庭失鹿。华夷兢逐。我和你报主尽忠丹。捐躯誓恢复。〔生〕想我朝之祸呵。内庭蹀血相鱼肉。外夷肆狼毒。元帅。经略藉雄才。中兴可先卜。〔合前外〕金符分阃承推毂。孤臣志弥笃。温司马。祖逖今日击楫为誓。若不淸中原而复济者。有如此江。与你击楫渡中流。誓收旧疆服。〔合〕调和玉烛。维持钧轴。若不复中原。空敎窃君禄。〔丑末〕旌帆千里挥舻舳。操戈舞双纛。奋勇敢争先。兵机贵神速。<br> 〔合前〕吿老爷。风顺帆速。舟行如飞。瞬息之间。已抵北岸。〔外〕迅利如此。助若有神。足见佳兆矣。〔生〕军士暂且上岸屯营。明日议图进取。〔外〕江阳空阔。谨防斥堠。〔丑末〕领钧旨。</p><p>【福马郞】大帅桓桓严部曲。背水屯营。沿江设伏。怎禁得霜征幷露宿。〔合〕你看狐兔遍陵谷。桑田沧海尽翻覆。〔丑〕策马弯弓持利镞。泣血裹疮。曾无惧衂。幸喜中原今有颇牧。<br> 〔合前外〕已遣刘越石取淮北。今司马进兵淮西。二将夹攻。以逼中原。</p><p>〔外〕决胜今朝共运筹。〔生〕安危须仗两分忧。<br> 〔丑〕分明会得将军意。〔末〕不斩楼兰誓不休</p><h2 id="第二十出-郭璞仙术" tabindex="-1"><a class="header-anchor" href="#第二十出-郭璞仙术" aria-hidden="true">#</a> 第二十出　郭璞仙术</h2><p>〔末扮郭璞上〕罗浮道士谁同流。草衣木食轻王侯。世间甲子管不得。壶裏乾坤只自由。郭璞表字景纯。河东安喜人也。幼习经文。书穷尧典舜典。长通卜筮。学究先天后天。参透圣域贤关。洞达天根月窟。师郭公而得靑囊。眞个五行藏智府。慕长房以谙缩地。果然千里在目前。一粒粟中藏着三千世界。半瓢水裏包涵万里山河。推祸福。定吉凶。因此识彼。决兴亡。测穷达。卽始见终。鬼谷孙膑何足算也。君平左慈吾岂让焉。卖卜至长安。莫解吾曹秘术。观光来上国。谁知瓢裏仙丹。正是三醉岳阳人不识。朗吟飞过洞庭湖。徒弟赵戴过来。〔丑〕师父有何分付。〔末〕徒弟。我昨仰观天文。俯察地理。见七马负图。中土合遭板荡。一龙跨海。江东定见中兴。将星芒赤。主大将有灾。天狼鬣明。必强臣内叛。今祖士雅握兵在外。王处重专权于内。天之所兆。其在此二人矣。又知温太眞明日兴兵渡淮。牛渚矶中水族多怪。恐有覆舟之患。我和你赉带通天犀角。往军前教他燃照。水族自然畏避。舟楫无虞矣。〔丑〕旣如此。就请启行。〔末〕</p><p>【沽美酒】我御云轩下碧虚。采嵩山九节蒲。袖拂靑飙驾羽凫。朝北海。暮苍梧。入洞府画江为路。跨玄鹤笼霄卷雾。设香饵铜盘钓鲈。开宝鼎丹炉烧兔。火出龙水中生虎。〔合〕啸蓬莱日月长。沧海任敎枯。我的容颜长长如故。〔丑〕俺昨日乘风出九逵。又飞身渡五湖。缩地潜形入药壶。歌白鹿。握丹符。掣金蛇羣魑奔怖。九龙瓢甘雨时需。五色石苍天可补。看世人残疾鬼躯。怎学得俺长生衡宇。〔合前〕</p><p>靑山云汞裏。此地是吾家。<br> 一瓢藏宇宙。三尺斩妖邪。</p><h2 id="第二十一出-燃犀" tabindex="-1"><a class="header-anchor" href="#第二十一出-燃犀" aria-hidden="true">#</a> 第二十一出　燃犀</h2><p>〔净丑扮水怪上舞介末扮鱼头使者上〕众水怪听吾号令。自家奉水母娘娘严命。今后如有过河者。俱要猪羊祭赛。若不祭赛。风浪覆舟。不许有违。〔同下生上〕</p><p>【阳关引】文命拜中郞。温省分符节。长驱虎队出江淮探狼穴。〔净丑〕虏灶满荒郊。烽火连三月。是何时哀笳声断边尘灭。<br> 〔生〕呜呜塞笛起征鸿。猎猎旌旗飐晓风。千里烽烟愁焰黑。两淮血战杵漂红。心悲皷角丹心壮。影动龙蛇剑气雄。拟向围场尽狐兔。元臣重建贰师功。下官昨承祖元帅严命。教我分兵去取淮西。来到此间。就是牛渚矶了。叫兵校舣船等待。就要过淮。〔丑净〕吿将军。艨艟巨舰。俱已齐备。就请登舟。〔生〕旣如此。可传各哨练兵官部领军马上舟。〔净丑〕领钧旨。〔末扮郭璞上〕腾空出蓬岛。缩地到江淮。郭璞今日为温司马欲渡牛渚矶。特来燃犀助他。免致倾覆。这里已是军前。不免进去相见。〔生〕道者何来高姓大名。〔末〕河东郭璞。就是小生。〔生〕久仰芳名。未获荆识。今蒙屈驾下顾。必有良谋见示。〔末〕郭璞从游赤松。久谢尘事。见将军忠诚体国。特来辅导。此间水族多怪。舟行不稳。带通天犀角。与将军燃照水底。可使蛟蜃潜形。风平浪息。舟楫无虞。〔生〕此间果有怪物么。〔末〕怪物委的是有。将军如或不信。待小生点起犀角。照与你看。〔燃犀介诸怪上舞介众〕呀。只见奇形异状。鬼蜮神妖。赤羽绯袍。素车白马。往来奔窜于水涯。好怕人。若没有这位眞人救护。险些儿被他害了。〔生〕你也说得是。郭先生。如今船可行了。〔末〕且慢着。待小生书一符投入水中压他。待诸怪潜踪灭迹。方可行舟。〔书符投介众〕呀。好怪好怪。方纔这些妖魔。见眞人这灵符。怎生就不见。〔生〕水怪旣平。放舟前去。</p><p>【朝元歌】扬帆海隅。破浪过牛渚。身似凭虚。漂泊随波遡。你看队队旌旄。层层楼橹。我待把神州撑住。驱石中流。迎还二龙归鼎湖。跨海净狼胥。凌波拯溺舆。〔合〕三军飞渡。齐要去奋威耀武。〔净〕几载临戎御侮。骁雄赳赳武夫。鸣剑志伊吾。啮雪餐风。沈舟破釜。敢辞金革苦。死■〈首或〉生俘。长鲸短狐皆翦屠。塞北望来苏。诸番空穴居。〔合前丑〕挟取长戈劲弩。凭河捋虎须。踊跃志餐胡。旗炫蛟龙。阚如虓虎。须效着鹰扬尙父。千里旌旗。长江一望皆舳舻。你看风顺帆轻。遡流西下。好迅利也呵。看兰桨似轻凫。涛平如坦途。〔合前末〕辟谷餐霞吸露。生涯一钵盂。羽化住蓬壶。辞却蝉缨。栖身豹雾。我特御风轩翥。超海燃犀。湖蛟海噩掷剑诛。〔生〕先生如今何往。〔末〕我拂袖返天衢。淸风吹步虚。<br> 〔速下遗简帖介生〕呀。郭先生怎么忽然不见了。〔净丑〕郭眞人腾云去了。遗下简帖在此。〔生看介〕元来是西江月一首。此乃仙人指点之意。〔读介〕〔西江月〕二帅功联南服。三夷锋挫北陲。五原一夜坠南箕。兵甲萧墙复起。落帻王臣效义。俘囚烈妇堪悲。乐昌寄远复完归。南北旋车重会。细观此词。前二句说二帅功联。三夷锋挫者。此必我与越石舅同破张宾石生石虎之验也。后句不可尽晓。将来必应。留此以为他日之验。军校。船到岸了未。〔众〕吿老爷。船已傍岸了。〔生〕分付管兵官上岸安营。明日交战。〔众〕领钧旨。</p><p>〔生〕牛渚净妖魔。〔净〕淸淮异汨罗。<br> 〔丑〕斜阳幸无事。〔合〕沽酒听渔歌。</p><h2 id="第二十二出-闺思" tabindex="-1"><a class="header-anchor" href="#第二十二出-闺思" aria-hidden="true">#</a> 第二十二出　闺思</h2><p>【破齐阵】〔旦上〕帐冷芙蓉红减。被寒翡翠靑残。膏沐慵添。鬓云撩乱。镜中羞对孤鸾。夫壻天涯音信断。母氏高堂凋素颜。苦忧愁有万千。<br> 惸惸绿鬟妇。凄凄守深闺。昼永愁成緖。夜阑心欲灰。忆昔我夫子。下以玉镜台。鱼水遂欢合。琴瑟相和谐。一旦东征去。玉匣蒙尘埃。颦眉未翦柳。瘦脸慵妆梅。绣户网蛛丝。洞房生莓苔。兵戈苦扰攘。衡阳无雁来。思君不可见。一日肠九回。妾欲登崔嵬。我马咸虺隤。妾欲拨丝桐。离鸾声悲哀。临风长太息。览镜重徘徊。萱草可忘忧。奈此迟暮催。努力尽妇道。展我藜藿怀。愿言太阶平。怀抱同君开。奴家嫁与太眞。纔方五月。指望与他同事萱亲。承欢膝下。奈朝廷恩命。辟为总兵司马。差往边方。别时以玉镜贻我云。愿如此镜。就得团圆。到今数月。并无音信回来。又兼婆婆朝夕挂念。奴家只得自宽自慰。呑声劝免。正是天长地久有时尽。此恨绵绵无绝期。〔诗〕亲操井臼事温郞。菽水甘心奉北堂。一旦中原烽火急。秉旄拥众去勤王。</p><p>【四朝元】勤王应诏。匆匆离故园。见骊驹在道。骨肉分散。执手空留恋。叹征车莫挽。征车莫挽。那更赤帜高悬。白刃纷然。锦缆云帆。彩鹢如飞箭。那时节呵。敎奴怎不肝肠断。嗏。岁月易推迁。倏尔经年。又是秋之半。蟾宫几缺圆。良人去不返。天涯海角。思思念念。空瞻淮汉。〔诗〕晓妆羞涩怕临鸾。多病多愁损旧颜。十二碧峯何处所。伤情无语自凭阑。凭阑慨叹。无心理鬓鬟。看金钿花褪。玉镜尘满。重门长自掩。盼薄情人远。薄情人远。闪得奴枕冷衾寒。影只形单。消瘦腰肢。淸减芙蓉面。寥寂难消遣。嗏。云雨两情悭。只落得减翠销红。泪湿靑衫遍。君身名利牵。妾心锺幽怨。苦夫南妇北。朝朝暮暮。空寻鱼雁。〔诗〕别时容易见时难。烟火相违万里间。一度相思一惆怅。愁看红日薄西山。西山日晚。慈闱当暮年。奴只得执炊中馈。采藻南涧。劳瘁曾何惮。愿苍天保佑。苍天保佑。保佑我姑嫜鹤算童颜。松柏南山。楡景身康健。庶免奴躭忧患。嗏。我这裏意惓惓。夫。只怕你委质于人。怎遂得返哺慈乌愿。征夫未解鞍。羁旅身淹宦。雕栏闷倚。凄凄戚戚。羞看归燕。〔诗〕梧桐叶落雁来初。迢递无从寄远衣。遥望戍楼天欲暮。满城■〈皷上卑下〉皷白云飞。云飞楚陕。思君望眼穿。只愁着世危时乱。黎民涂炭。夫。你致力为藩翰。愿三军奋勇。三军奋勇。竭节输忠。敢果争先。扫净妖氛。四塞旌旗偃。献捷黄金殿。嗏。躬捧紫泥颁。剖玉分茅。子贵亲荣显。夫。你忠孝两周全。恩宠光里闬。夫妻子母。懃懃恳恳。共同欢宴。<br> 【余文】乾坤触处兵戈满。藳砧此去几时还。襟袖啼痕千万点。<br> 河桥日夜望归舟。肠断秋江欲尽头。<br> 万里交河音信断。悔敎夫壻觅封侯。</p><h2 id="第二十三出-石勒报败" tabindex="-1"><a class="header-anchor" href="#第二十三出-石勒报败" aria-hidden="true">#</a> 第二十三出　石勒报败</h2><p>【北新水令】〔净扮石勒上〕金城万里笑谈麾。屈羣雄威加海内。氐羌咸俯首。典午复凌夷奄有寰宇。跨云龙自称帝。<br> 虎踞中原气势雄。关南冀北属尧封。待看收拾荆扬地。天下车书遂大同。寡人自称帝号已来。将勇兵强。华夷慑服。左挈右提。东征西伐。执刘曜于关中。殪巴氐于朔北。奄有八表。底定四方。惟江南一隅。独阻声教。已遣张宾石生兴兵渡淮。指日击斩刘琨温峤。生擒祖逖王敦。径至石头城。降了司马睿。复使靑衣行酒。执戟前驱。岂不为快。昨遣细作。打听消息。未见回报。如今军中无以为乐。况値秋飙。闷怀悒郁。且召二姬宴飮帐下。听候捷音。有何不可。正是折冲千里外。谈笑一樽中。宣二姬出来。〔旦老旦上〕</p><p>【前腔】绮窗斜倚鬓云欹。对秋空万般情緖。郁陶伤漏永。憔悴怯歌吹忽听纶音。整宫妆趋宸陛。<br> 我王万岁。〔净〕二姬免礼。浮光眞一瞬。灏气忽侵颜。混一是何年。吾心尙歉然〔旦老旦〕陛下。宇内已澄淸。何苦复穷兵。黄花不常好。且把金樽倒。〔递酒介净〕</p><p>【石榴花】风云际会。建极号称皇。包六合。并遐方。江南余孽势犹猖。阻声敎违我王章。兵临晋疆。纵长江天堑难为障。管教他衔璧归降。遍南服接踵梯航。〔老旦旦〕吾皇。勋业格龙荒。居中土。制皇纲。四方风动配陶唐。又何必黩武遐邦。须当揣量。劝我王早返征南鞅。再休劳旰食宵衣。你且向花前掷舞传觞。<br> 〔末扮探子上〕健儿阃外探军机。千里程途一日驰。汗马不辞边塞远。辕门急报我王知。吿大王。张谋主已被刘琨杀败了。〔净〕怎见得兵败。喘息定。慢慢说来。〔末〕</p><p>【北得胜令】云黯黯烟尘蔽日昏。闹嚷嚷狐兔乱啼奔。密层层草木皆图阵。溢漫漫膏血沿淮浸。猛阚阚的刘琨。忽律律被他杀败谋臣。急忙忙止不住星奔夜遁。<br> 〔净〕探子。你休得张皇。石将军有万夫不当之勇。必然倂兵往敌。何惧之有。探子。你再去打听来。〔末〕领钧旨。几番承诏命。往复向边邮。〔下旦老旦〕伏陛下。军情务重。所当留心。且请停杯罢。〔净〕边城小警。何足介怀。你可再整羊羔。重飘舞袖。剧飮一番。</p><p>【泣颜回】秋色已苍苍。忽惊看靑鬓摧霜。心怀悒怏。叹威声尙阻荆扬。论我兵力最强。投鞭可断长江浪。须知蕞尔江南地。应敎反掌沦亡。〔旦老旦〕霓裳。舞袖对三郞。恩承蝶幸身御椒房。欢歌燕赏。对芳辰谩自凄惶。看韶华靡常。这浮光倏忽堪惆怅。劝吾皇须惜余阴。且优游莫为人忙。<br> 〔丑扮探卒上〕勇将无谋大败还。缺戕破斧弃淮南。降兵十万夜流血。辜负君王望凯旋。报我皇。石将军已被温峤杀败。弃河北走了。〔净〕怎见得兵败。喘息定。慢慢说来。〔丑〕</p><p>【北鸳鸯煞】猛将军误陷伤门阵。乌合众纷纷蹈白刃。万乘元戎皆成煨烬。弃了神州。失守了江淮大郡。若大军威。当不过弹丸遗晋。大王须索要再整牙旗。重兴甲胄。荡平了江南诸鎭。<br> 〔净〕探子。急去报与石将军。教他暂且回兵。待蓄养兵力。再图进取。〔丑〕喏。一函玉勑君恩重。万里星驰使职劳。〔丑下净〕二姬。猛将谋臣。相继败没。如之奈何。〔旦老旦〕兵家胜负。自古无常。只宜养晦待时便了。〔净〕正是正是。吾已醉矣。扶入寝宫去罢。</p><p>【北胡芦尾】万人敌反遭了乌江刎。三尺剑今向丰城困。怎能彀收复溃陷山河重建了干旋大运。<br> 〔净〕帝王历数未归吾。猛士无功谋士疎。<br> 〔二旦〕利钝莫将萦念虑。须知一忍是良图。</p><h2 id="第二十四出-寄家书" tabindex="-1"><a class="header-anchor" href="#第二十四出-寄家书" aria-hidden="true">#</a> 第二十四出　寄家书</h2><p>【喜迁莺】〔外扮刘琨上〕频年征讨。喜巨猾潜踪。稍淸江表。〔生上〕晦日重开。淸平有调。四野欢声载道。〔合〕露布驰闻金阙。丝纶将下层霄。褒崇处。羡累累金印。煌煌丹诏。<br> 〔生〕两河罢战万方淸。原上军回识旧营。〔外〕立马望云秋塞静。射雕临水晚天晴。〔生〕尊舅。温峤荷蒙福庇。得佐下风。今日略有微功可录。庶不辜尊舅举荐之意。〔外〕妹丈。刘琨久在边庭。有失亲炙。今幸二帅并捷。天假相逢。可喜可贺。昨日石勒部下张宾石虎被吾二人连战杀败。奔往北方去了。如今且喜军声稍震。江淮肃淸。论功班爵。妹丈当居其最。〔生〕此乃祖元帅筹握之功。尊舅分麾之力。于下官何有。如今羌胡旣败。肝胆已丧。须乘胜逐北。捣其巢穴。譬如破竹。数节之后。迎刃而解。歼厥渠魁。迎还二圣。在此一举。不可失也。〔外〕妹丈之言。固为有理。但穷寇莫追。归师勿掩。况我数战兵疲。未可轻动。宜且解甲休兵。徐图后举。〔生〕尊舅说得是。</p><p>【惜奴娇】卫国勤劳。藉羣帅雄才武略。翦却天骄。喜太平有象。顷刻间大明重照。皇风已播胡尘扫。杳没个豺狼分扰。〔合〕念我曹。须要报国精忠。克全臣道。〔外〕英豪。志气凌霄。欲待要柱石皇朝。藩维帝里。齐名周召。我二人呵。若不把倾颓晋社还重造。空负却经邦才调。〔合前生〕尊舅。自别家乡。杳无音信。未知萱亲岳母和妻室安否何如。〔外〕妹丈。此情此意。你我皆然。但天各一方。心悬两地。奈何奈何。〔生〕迢迢。水远山遥。盼乡国白云天杳。昊天罔极。念慈恃劬劳难报。只怕荆妻年少。甘旨未能供调。〔合〕念我曹。还待要报答春晖。克全子道。〔外〕辽辽。目断魂销。念母氏余龄衰耄。慈帏梦遶。怎做得克谐以孝。烽烟隔绝鱼鸿渺。谁为我传音耗。<br> 〔生〕尊舅。王师虽得胜。中原未复。一时怎得回家。如今各修书一封。差人驰驲送去。以慰家中悬悬之望。〔外〕妹丈说得是。〔写书介生〕书已写完。左右。卽时叫铺兵递去。不许稽迟违限。〔末〕领钧旨。正是征人边戍久。乡信到家迟。〔下净扮报人上〕将星沈渭水。凶问报辕门。小人乃祖元帅帐下旗牌。俺元帅破敌成功。未及受赏。先已薨逝。特将讣音报与二位将军知道。这裏正是营前。不免进入去咱。〔见介〕吿将军。祖元帅昨日午时病故了。〔生外惊介〕天那。天不欲使国家恢复中原。何夺吾士雅之速耶。〔悲介外〕</p><p>【江儿水】听伊语。敎我泪雨飘。哲人萎弃眞堪悼。元帅。你勋庸未克遂分茅。遽然跨鹤归华表。妹丈。我和你聊束生刍攀吊。〔合〕泪洒西风。遥对着忠魂奠吿。〔生〕元帅。想你那日渡江。中流击楫之时呵。他的丹心壮。志气豪。英雄奋击中流棹。元帅。岂知勋绩归遗草。霎时间天柱峯摧倒。元帅死了不打紧。只恐人之云亡。邦国殄瘁。晋室兴亡浑难料。〔合前〕</p><p>百战沙场不顾身。关河千里绝腥尘。<br> 方驱胡虏燕云外。又见星流渭水滨。</p><h2 id="第二十五出-得书" tabindex="-1"><a class="header-anchor" href="#第二十五出-得书" aria-hidden="true">#</a> 第二十五出　得书</h2><p>【霜天晓角】〔旦上〕西风荐爽。灏气侵罗幌。辜负姮娥独宿。寥寥此夜偏长。<br> 咫尺江山分楚越。故人千里伤离别。寂寞孤灯魂欲消。寸寸愁肠千缕结。两处相思一样愁。满腔离恨压兰舟。高堂慈母倚闾望。游子天涯尙滞留。相见诚难别何易。等闲忽把韶光逝。人生会少别时多。几许愁肠远莫寄。妾自儿夫去后。勤劳中馈。供调甘旨。萱室姑嫜。子情两尽。昏而定。晨而省。岂敢惮烦。冬则温。夏则凊。终无懈怠。正是难将寸草心。报答三春晖。奴家鸡鸣卽起。盥漱问寝已毕。又当侍膳。如今天气尙早。且少坐一回。</p><p>【香遍满】叹白头二母皆当暮龄。昼夜萦牵梦想。每日鸡鸣问寝高堂。岂敢惮劳苦。岂敢暂疎旷。怎学得慈乌反哺。报答我母氏姑嫜。丈夫。你为王事多鞅掌。高堂有母不遑将。我须当代你服劳奉养。每日躬调滋味。侍膳奉霞觞。到不如荆钗裙布。同欢乐守糟糠。<br> 日已向辰。不免铺设酒肴。请二亲早膳。二亲有请。〔老旦上〕</p><p>【一翦梅】游子何时归故乡。地隔参商。弦绝宫商。〔老旦〕征人千里向河梁。时近重阳。目断衡阳。<br> 〔老旦〕媳妇。婢妾满前。佣奴环列。何苦自执炊爨。亲调飮食。鸡鸣而起。夜分不寐。辛勤奉侍。我二人受之何安也。〔贴〕孩儿。你生长荣华。那知烹饪。一旦有家。便能周悉。贤哉贤哉。我与婆婆时常敬汝之孝。又且惜汝之劳。〔旦〕中馈乃妇人之职。若不亲任。诚敬何伸。顾二亲年老。只愿常为调膳。乃所甘心。何劳之惮。母亲婆婆请膳。〔老旦〕亲母。我和你只为图着孩儿三牲五鼎。心中增了许多离緖。到不如田舍翁终身乐业。白头相守之为愈也。〔贴〕亲母说得是。〔做吃膳介老旦〕</p><p>【罗帐裏坐】孩儿。自从玉关去后。抚时感伤。虽有膏粱味。无心宴飨。孩儿。只因你忘了遗羹。承亲母推食的厚贶。〔合〕这恩义总难忘。媳妇。你这般贤慧呵。你的孝行眞堪旌奬。〔贴〕亲母。我和你形衰力倦。靑鬓染霜。纵有八珍馔。恐难长受生前养。孝顺的儿呵。看你辛勤供菽水。诚敬奉蒸尝。只愿我的刘琨和贤壻二人呵。〔合〕愿他此去调羹庙廊。莫做了伴食的宰相。〔旦〕忆同花前宴赏。玉粒桂浆。到如今杯盘冷落。饔飱久旷。丈夫。你休把我炊扊扅烹伏雌的恩忘。〔合〕丈夫。你便有食前方丈。须索记举案齐眉的孟光。<br> 〔老旦〕飮膳已毕。且把杯盘收拾过去。取金钱来卜远人消息。〔卜介〕</p><p>【刘泼帽】神蓍秘诀诚无妄。吉凶休咎托靑囊。好卦好卦。看此卦眞绝唱。〔合〕中正遇干刚。是龙德方亨之象。〔贴〕我也卜一卦。〔卜介〕好卦好卦。大川利涉宜攸往。大人利见遇非常。此卦虽好。只恐国家任重。二郞一时不得返家乡。当重任为保障。〔合前旦〕奴家也卜一卦。〔卜介〕看此卦呵。五行四兆看无恙。二爻内腾蛇缠足。哥哥与丈夫只恐皆被滞留边塞。谅他的进退好似触藩羝羊。第三爻文书发动。想必就有信息回来。寄萍迹衡阳雁行。<br> 〔合前末扮驲使递书上〕淮海寄双鱼。星轺日夜趋。善传天外信。惯达世间书。小人乃中原驲铺兵。传递家书到刘太尉府中去。这里正是。不免进入去。〔见介〕吿禀二位太老夫人。刘太尉温司马二位老爷有书。〔贴老旦〕拿上来。〔梅香接介丑〕差人不知温相公教上覆我么。有甚么人事寄来送我么。〔末〕这个没有。〔贴老旦〕谢天地。果有信息回来。可征卜蓍之验。〔贴〕梅香。此乃家报。不比公文。来人当以酒饭相待。〔末〕感谢太老夫人。正是相思千万里。一字値千金。〔下老贴〕媳妇把家书拆封。读与我二人听。〔旦〕这封是丈夫的。〔读介〕</p><p>【小桃红】温峤百拜。岳母萱堂。只为劳王事远离故乡。母子和夫妇。两地久参商。违定省绝温凊。把斑斓疎旷也。凝望孤云欲断肠。料二母偕妻室各保安康。封寄阳关啼数行。这封是哥哥的。〔又读介〕刘琨顿首。书附衡湘。蜗角虚名累天各一方。不能似曾参终奉养。只落得瞻望陟高冈。喜塞尘虽稍宁。问归期犹羁鞅也。未审何时脱锁缰。料慈恃曁贤妹福履胜常。昼夜思亲泪两行。<br> 〔贴〕且喜吾儿若儿。功名皆已成就。不枉母氏教育之恩。今日有书回来。正古人所谓千里如面谈。我三人悬悬之望。此可少慰矣。</p><p>【余文】萍踪游子滞遐方。目断天涯重惨伤。为见佳音喜欲狂。<br> 〔贴〕万里交河形影疎。〔老旦〕母思游子妇思夫。<br> 〔旦〕金钱卜得平安信。〔合〕果见鸿传尺素书。</p><h2 id="第二十六出-王敦反" tabindex="-1"><a class="header-anchor" href="#第二十六出-王敦反" aria-hidden="true">#</a> 第二十六出　王敦反</h2><p>【菊花新】〔净扮王敦上〕朝廷昏眊纵奸谋。淹弃吾曹如寇雠。积忿起戈矛。要使淸流作浊流。<br> 羣小专权摈上卿。妨贤病国忿难平。一朝兴起晋阳甲。指日还将君侧淸。王敦世受晋恩。本不当怨望。但近日主上昏瞶。奸雄窃柄。狗尾续貂。忠良摈斥。不胜一时之忿。举兵武昌。据石头以胁制君父。加九锡而妄自尊崇。僭窃如此。无复为盛德事矣。罢罢。男子不能流芳百世。亦当遗臭万年。昨已上书罪状刘隗刁协。若朝廷自能觉悟。二首朝悬。诸军夕退。倘执迷如初。吾将称兵向阙。放太甲。诛四凶。居摄禅祚。任自为之。军校。请钱军师出来议事。〔末扮钱凤上〕</p><p>【前腔】图王霸业藉谋猷。晋国江山捻指收。谈笑觅封侯。管葛良平是我俦。<br> 自家钱凤是也。蒙主公宠任。言听计从。战胜攻取。若论我主威德。宜称王号。自家累表劝进。再三谦让不从。如今定要强他受禅便了。〔见介净〕钱世仪。外事如何。〔末〕伏主公。刘隗刁协兵败逃亡。晋帝遣百官诣门待罪。主公何不趁此机会。诛其君而吊其民。纂成大统。开基应天。时不可失也。〔净〕军师。自古百足之虫。至死不僵。今天子虽弱。羽翼尙多。且宜待时而动。不可造次。〔外扮周顗上小外扮戴渊上〕</p><p>【前腔】无端贼子起邪谋。烈士攒眉把国忧。奋志欲安刘。一剑何能驱沐猴。<br> 〔小外〕下官司寇戴渊是也。〔外〕下官司空周顗是也。吾二人奉旨去见王处仲。此行当以逆顺谕之。使知反正。万一不从。有死而已。可于苟且求活耶。〔小外〕周大人。此贼久怀异志。特畏祖士雅耳。今士雅已亡。彼无所惮。恐非口舌所能济也。〔外〕军士通报。〔丑〕老爷。百官在门外。〔净〕军师。你且入幕回避。〔末〕忝与腹心任。堪为入幕宾。〔下见介外小外长揖介净〕司空司寇。钱世仪劝我卽位。你二人怎么说。〔外〕呀。都督差矣。公家世受国恩。尽忠累代。要当世济其美。克全大节。岂可信贼臣钱凤之言。突起邪谋。自取族灭。〔净〕二位。天下乃天下人之天下。非司马氏一人之天下。昔舜禹受禅。汤武应天。于我有何不可。〔小外〕都督。昔文王三分天下有其二。以服事殷。今都督德非文王。主上又无独夫之暴。岂可妄为。事宜三思。〔净〕庸才不识大体。反把言语来挺撞我。以我今日之势。兴一旅之师。直至晋室。执子婴于咸阳。殪商辛于牧野。谁能当我。你二人快去制黄袍。作禅诏。庶可转祸为福。〔外〕都督息怒。你且历数自古篡弑之人。能保首领者有几。足下平日颇知书史。漫不知警何也。你今日若听我言。回兵武昌。复修臣节。则晋氏君臣蒙福。足下身家亦安。如或不然。吾二人不过一死。何祸之足惧。但惜足下以垂白之年。悬首白旗。忘奕世之忠。反为悖逆之鬼耳。〔净〕胡说。你二人若不上表称臣。降阶舞蹈。就绑到教场去砍了。〔外〕反贼。我恨不斩汝万段。岂肯从汝反耶。何不速杀我。〔净怒介〕绑起来。〔卒按使跪外小外〕要杀便杀。何以怒为。我国之三公。岂可屈膝。〔净怒唱介〕</p><p>【八声甘州】狂言犯上。对我前辄敢面折强抗。当车奋勇。好一似怒臂螳螂。你逞着如簧辨口相讥诮。到做舌剑唇鎗受祸殃。〔合〕■〈忄莽〉戆。管敎你族灭身亡。〔外〕强臣肆陆梁。忠良士岂肯附逆阿党。〔净〕不附我。就把你凌迟碎剐哩。〔外小外同伸颈介〕反贼。任伊寸斩。难敎我毁裂冠裳。人生自古谁无死。只要死得其所。吾复何恨。生前仗节全忠义。死后千年姓字香。〔小外悲介外〕大丈夫当慷慨赴义。何用悲为。〔合〕休怅。舍生取义便死何妨。〔小外〕逆贼。何须较短长。论人生须要扶植纲常。丈夫在世。磊落落气宇轩昂。逆贼。你休猜做萍梗随波浪。我是松柏坚眞傲雪霜。〔净〕你死休要悔。〔小外合〕忠谠。亡身狥国万死甘当。〔丑末〕书生不自量对吾主直恁妄诞猖狂。非吾窘辱。也是你自冒锋芒。你死何益于世。纵粉身碎骨曾何益。沟渎沈沦枉丧亡。〔合〕追想。要生全除是俛首归降。<br> 〔外小外〕逆贼。你虽苏张更生。不能挽我金石之志。只求速死。〔净〕旣然不降。绑去砍了罢。〔押介外小外〕丹心悬日月。身命等鸿毛。〔杀下生扮王导上〕军士报王司徒请留人。〔卒〕禀司徒爷。迟了。二位老爷俱已死了。〔生〕罢了罢了。处仲处仲。我就见你灭门绝户。〔哭介〕我虽不杀伯仁。伯仁由我而死。冥冥之中。负此良友。〔哭下末扮郭璞上〕身乘黄鹤归天上。尘拂淸风来世间。都督留人。〔净〕二贼皆已斩了。〔末悲介〕善人国之至宝。况天子三公。岂可擅杀。王处仲。你举动如此。岂能令终。〔净〕郭景纯你休闲说。我视二贼犹狐雏腐鼠。杀之何害。久闻景纯高于易学。试卜吾继统大运何如。〔末卜介〕卦爻凶险。谋逆难成。〔净怒背云〕此人又来求死。事出反掌。何谓难成。我晓得这是晋帝使他来说我。不免再试他看。郭璞。吾寿几何。〔末〕明公举事。祸必不久。若还武昌。寿不可测。〔净怒介〕此人言语不祥。拏去砍了。〔丑绑介末蜕衣走介丑〕禀爷。郭先生不见了。蜕下衣服在此。〔丑〕快闭了大门。追寻出来。〔丑寻介末旋转走介丑〕禀爷。郭先生法大。能会飞天缩地。怎么拿得他来。〔净〕胡说。一人拏不住。怎么夺天下。定要拏来。〔丑拏介末钻入甁介丑〕禀爷。钻入甁裏去了。〔净〕胡说。甁有多大。钻得进去。分明是你容情卖放。若不拿来。斩你示众。〔丑伸手入甁拿介咬住手介丑高叫介净〕连甁击碎。且看走那里去。〔丑击碎甁介碎甁片片骂反贼介丑〕郭眞人。再不敢拿你了。不要骂。〔净〕郭先生。你仙术眞高。我特试先生耳。岂敢杀你。请出来与我相见罢。〔末空中应介〕逆贼。你枉杀忠良。欺君罔上。岂能久在人世。我去了。两袖淸风蓬岛近。一声长啸海天悠〔丑〕禀爷。郭眞人腾云去了。〔净〕此事可为怪诞。我一时无见识。要杀他。杀又杀不得。又被他侮慢一场。若论他蓍卜我事难成。自古道人情贤于梦卜。又道事在不疑。卜之何益。今日之势。但以人事决之可也。妖术何足信哉。兵校。昨已宣诏去召温司马至帐下听用。不知到否。你去打听着。〔丑〕领钧旨。</p><p>图王雄据石头城。屠戮朝臣任纵横。<br> 妖术诬民何足信。管敎晋社一时倾。</p><h2 id="第二十七出-召太眞" tabindex="-1"><a class="header-anchor" href="#第二十七出-召太眞" aria-hidden="true">#</a> 第二十七出　召太眞</h2><p>【谒金门】〔生上〕心耿耿。愁见锋生内屛。一扎天书传外境。祇恐称伪命。〔小外扮刘琨上〕管钥钦承台省。分阃亲操斧柄。逆竖无端窥晋鼎。庙谟须预定。<br> 〔生〕黄云初断塞尘空。淮汉澄淸贡赋通。奋志正期收汉北。忽惊天阙起烟烽。〔小外〕秋风凛凛军威肃。紫电腾腾剑气雄。剧虏骁夷皆授首。狂夫犯顺敢撄锋。〔生〕吾二人翦荆拓地。奏绩天朝。尊舅荣擢帅府。下官超迁枢密。正欲荡平北虏。酬报君恩。不意王敦逆命。逼辱帝后。屠戮大臣。卽今有旨召下官回朝。俺想近时天子政令。非由己出。此必逆敦恐我二人倂力攻他。故矫此诏。以分其势。如今尊舅留此经略。下官奔回。以淸内难。〔小外〕妹丈。此贼久蓄异谋。知其必有今日。妹丈旣承诏命。不得不行。此去须当委曲济难。务期绥安宗社。边隅重任。下官自当竭力应承。〔生〕当今豪杰。惟舅与峤。二人同心。何忧外侮。今内事峤请独任。外事托在尊舅。必要协力同心。共舒国愤。</p><p>【红衲袄】当日裏拥貔貅长驱出帝京。今日裏靖狼烟把山河重再整。正待要空漠南还二圣。会明良颂太平。谁知道野糜鹿游陛廷。社鼠城狐栖内省。尊舅。我和你只恐九仞功成一旦倾。〔小外〕我也曾叩明廷泣请缨。我也曾握金符分阃命。欲待要把单于来系颈。欲待要奏奇勋勒鼎铭。忽惊那股肱臣窃楚柄。向潢池弄甲兵。逆贼。你背却当年歃血盟。〔生〕怎能彀跨天潢翦巨鲸。怎能彀斩荆棘淸跸警。怎做得帏幄谟谋能决胜。揽辔登车天下平。此时朝廷武备衰弱。社稷危如累卵。我盼皇朝中心如咽哽。叹国家存亡浑未定。我须卷甲兼行援帝城。〔小外〕我昔日听荒鸡终夜惊。我昔日宴新亭伤异景。到如今总元戎居藩屛。到如今破幽燕近乘胜。〔哭介〕祖士雅若在。岂使狂贼致此。也只为五丈原坠将星。致此孛天狼当舍明。遥望枫宸涕雨零。<br> 〔丑末〕舟楫仪从。皆已完备。请老爷登程。〔生〕就此拜别。</p><p>【东瓯令】我赴君难传羽檄。绝塞孤臣忧社稷。我国家凋弊之余。复値此乱呵。眼看朝市成陵谷。兴废信难测。王司徒辈袖手傍观。可笑可笑。庙廊无计羞肉食。束手漫无策。〔小外〕妹丈。你承君命远驰驲。千里渑池须奋翼。此时国势危疑。天子孤立于上。围城天子悲孤注。须勇往去援溺。妹丈你挥戈早着回天力。委曲绥邦国。<br> 送君千里。终须一别。方内之事。一以委托妹丈。登舟去了罢。〔生〕此行凭仗朝廷威福。或者就得淸平。边邮任重。尊舅惟尽心乃事。〔洒泣登舟介〕</p><p>【尾声】江山咫尺分南北。万里云程争奋翮。只愿鈇钺一麾除叛逆。<br> 〔生〕拜诏旋征车。〔小外〕挥戈除反侧。<br> 〔合〕眼望旌捷旗。耳听好消息。</p><h2 id="第二十八出-击帻" tabindex="-1"><a class="header-anchor" href="#第二十八出-击帻" aria-hidden="true">#</a> 第二十八出　击帻</h2><p>【胜葫芦】〔丑扮内臣上〕职任中官承诏命。颁王爵。锡封荣。玉勑一函。鸾舆千乘。争看着石头城上有龙兴。<br> 俺自家官居近习。职掌黄门。供掖庭之洒扫。给椒房之使令。银珰左貂。黄衣廪食。光耀四星之辉。王爵手握。天宪口衔。班列五侯之贵。供奉与朝参。善伺人主之喜怒。拾遗承顾问。能蔽元后之聪明。宫闱亵近。驰声色以蛊惑君心。威福自由。恣奸险而中伤善类。朝士拜舞后尘。公卿颐指气使。果然鼠凭社贵。眞个狐藉虎威。好气势也呵。小臣今早伏承帝命。遣赉玉玺丹符。裂畿内十郡。封王都督为吴王。又赐王姬媵妾。辂车卤簿。敎坊乐器。八宝九鼎。异器奇珍。不知其数。国家数十年积聚。一旦尽需东府。可怜可怜。左右的。如今天色渐明。吴王将次升殿。朝仪仙仗。俱已完备了未。〔末〕吿老公公。龙床龙衮。凤辇凤旗。俱已完备了。〔丑〕旣完了。请爷爷升殿。〔末下净上〕</p><p>【贺圣朝】践祚将移九鼎。扫除州郡初淸。英雄有志事垂成。一着戎衣大定。<br> 〔丑〕爷爷千岁。〔净〕黄屋初乘左纛从。紫微光照海门东。满朝文武阶墀下。万里山河掌握中。我自戮诸凶已来。朝野畏惮。罔肆陆梁。本欲就移晋室。犹恐人心未服。姑且先假王号。渐图卽眞。昨日温太眞已到。我想丹阳咽喉之地。欲令鎭守。无过此人。况太眞乃我交契。决不相负。且待钱军师出来。与他商议。内使。宣温枢密钱军师上殿议事。〔生上〕</p><p>【前腔】屈膝佯从伪命。胸中顺逆常明。〔小外上〕蛟龙池上欲飞腾。渭水熊罴方骋。<br> 〔生小外〕我王千岁。〔净〕二公请升殿。有事计议。丹阳国之重鎭。欲得心腹一人去守。以防不测。二公孰可。〔生背云〕我正欲出守丹阳。以图国贼。忽有此议。莫非天也。如今不免佯举钱凤。彼必惮行。转推于我。果得遂此行。大事成矣。主公。世仪精神满腹。麾下诸臣。无出其右。〔小外〕伏主公。运筹帏幄。峤不如臣。折冲千里。臣不如峤臣请留侍左右。太眞可令出守。〔净〕世仪言是。太眞不可推辞。卽便领符前去。将酒过来饯行。</p><p>【皂罗袍】阃外金符传命。念丹阳喉咽。责任非轻。好施谋略往经营。莫敎荆棘萌岐径。〔合〕深沟高垒。坚甲利兵。华夷威震。关河肃淸。南都拱手传君令。〔生〕忝荷方隅威柄。感吾君厚宠。重寄垣屛。〔背介〕此行去就总难凭。逆贼难敎我背主从邪佞。〔合前小外〕太眞。你再把师徒爰整。羡君侯才略。远过良平。好凭一剑靖沧溟。四方底定无烽警。〔合前生背云〕此行虽出世仪举荐。只恐面是心非。去后决行谗谤。如今不免设一巧计。以杜谗贼之口。〔假醉介〕世仪。宿昔曾为刎颈。荷君家汲引。获寄长城。〔把酒介〕擎樽握手与你论平生。世仪。休敎忘却金兰订。<br> 〔小外〕下官醉了。飮不得了。〔生〕呀。温太眞行酒。钱世仪何人。乃敢不飮。〔手扳小外帽落介小外怒介〕太眞。你好粗率。惟酒无量不及乱。怎生强得。〔净〕太眞醉了。休要怪他。〔小外〕何足计较。〔背云〕畜生无理。且待他去着。〔净〕太眞。军务紧急。就此启行去罢。</p><p>【余文】马离建业敲金镫。祖帐军门饯晓行。何日舆图乐太平。<br> 〔净〕符分半虎鎭丹阳。〔生〕剑跃双龙入武昌。〔小外〕前筯筹来平六国。〔合〕鞭梢投处断长江。〔净外下生吊场〕叫左右。速将檄文传布各处藩鎭。叫他作速兴兵。约会于石头城下。候我军令。同时进取。又将密书二封。送去王司徒及王彬将军。叫他整兵。以为内应。连夜速发。不得有违。〔合〕一朝权在手。堪把令来行。〔下〕</p><h2 id="第二十九出-丹阳兵报" tabindex="-1"><a class="header-anchor" href="#第二十九出-丹阳兵报" aria-hidden="true">#</a> 第二十九出　丹阳兵报</h2><p>〔末扮将军上〕文昌新入有光辉。紫界宫墙白粉闱。晓日鸡人传漏箭。春风侍女护朝衣。自家乃吴王殿前将军是也。今早我王御朝已毕。如今将下便殿议事。着小将铺设绣墩御宴。相将整顿已完。殿下早上。〔净上〕</p><p>【生查子】三杰运良筹。拟变家为国。〔小外〕虎豹添羽翰。心膂恐难托。<br> 〔净〕招来熊虎将。引作腹心臣。〔小外〕莫信直中直。预防仁不仁。〔净〕军师。你为何出此言。我前日遣太眞去守丹阳。观他智勇谋略。必能与敌抗衡。为我作江淮保障。付托可为得人矣。〔小外〕主公。作事当愼于始。用人须察其心。太眞与朝廷甚密。不可深信。且丹阳天下兵冲。今遣此人去守。使英雄得用武之地。正所谓藉寇兵而赍盗粮者也。非惟不为我用。窃恐反为我敌矣。〔净笑介〕太眞昨醉。少加声色。何得便尔相谗。〔小外〕主公错矣。钱凤岂为此小嫌介意。但事关休戚。不得不言。自古道明者覩未然。况已着乎。今日不听逆耳之谏。只恐突决栋焚。变生不测。悔之晚矣。〔净〕自古用人不疑。疑人不用。太眞素与我厚。决不相负。你不须多虑。〔小外〕事在预防。若待羽翼成后。噬脐无及。〔净〕不妨。温峤果有他意。王含在外。取之如摧枯拉朽耳。何惧之有。〔末上报介〕有事不可不报。无事不可乱道。吿殿下。温枢密到丹阳。号召四方兵众。移檄远近诸侯。声言讨主公谋逆之罪。地方一时搔动。如何是很。〔净〕这厮果然如此忘恩。确如军师所料。吾今乃为小贼所欺。可恼。可恼。〔小外〕适问主公固执不信。今竟何如。〔净〕罢罢。是我得之。是我失之。亦复何恨。</p><p>【雁过沙】惊尘起萧墙。干戈忽扰攘。都缘我自不揣量。却把在柙虎兕放。温峤这贼子呵。你怎敢忘恩欺罔。背却我推食推衣恩养。〔小外〕檄书自丹阳。腹心起祸殃。温峤倚仗你做个渭水鹰扬。谁知道反做了挥鉏博浪。今民心未忘晋室。只恐赤帜一起呵。四方豪杰应如响。霎时间转弱为强。〔末丑〕主公只为不听军师之言。故有此害。看他徙薪言非妄。今日呵。灶突果炎上。军师妙算世无双。主公。今后只依军师之言。何患大事无成。你的龙兴帝业堪倚仗。早敎登坛为大将。那乳臭儿怎敢当。<br> 〔净〕军师。事已至此。计将安出。〔小外〕主公不必多忧。自古弱不可以敌强。寡不可以敌众。主公今日之势。谅非温峤所能敌。宜速令王含戒严守备。一边差人拘温峤母妻至此为质。令其作书招之。何患太眞不降。〔净〕军师言是。军校传与王将军。叫他谨守城池。密地差一队军马。去太原擒温家母妻。不得有违。〔众〕领钧旨。</p><p>〔净〕忽传阃外腹心离。〔小外〕船到江心补漏迟。<br> 〔卒〕本待将心托明月。〔合〕谁知明月照沟渠。</p><h2 id="第三十出-拘温家属" tabindex="-1"><a class="header-anchor" href="#第三十出-拘温家属" aria-hidden="true">#</a> 第三十出　拘温家属</h2><p>【卜算子】〔老旦上〕边戍几经年。四序频迁变。穷愁堆积在眉端。早夜难消遣。〔旦上〕藳砧今何在。山上更安山。新愁旧恨两萦牵。人去何时返。<br> 〔老旦〕〔浣溪沙〕玉露凋伤枫叶凄。东征游子未言归。倚门终日思依依。〔旦〕玉枕夜寒鸳梦断。金钿秋尽雁书稀。彩毫空写断肠词。〔老旦〕媳妇。你丈夫当初出去。只道便得回家。谁知久留边戍。奈我年当衰暮。疾病来侵。怎得个团圆的日子。〔旦〕婆婆。前日丈夫书中说。边警稍平。料目下便可凯旋归第。婆婆不必愁烦。〔老旦〕媳妇。只今天气将寒。边城久役。狐裘蒙戎。如何是好。〔旦〕奴家累积蚕缫。如今织作征衣。令人送往边塞。〔织介老旦〕媳妇。你旣亲执其劳。我当拮据相助。〔旦〕</p><p>【山坡羊】冷飕飕寒风如箭。夜凄凄寒砧捣练。愁戚戚把金梭掷抛。啁喞喞促织声如劝。缀锦纹错综緖千万。搅得奴心如麻乱。夫。未审何时。重谐缱绻。〔合〕惓惓。织就回文献九天。悬悬。织就寒衣送玉关。〔老旦〕眼睁睁倚门颙盼。闷恹恹凭栏长叹。软怯怯潦倒孤孀。恨绵绵日暮桑楡短。记别时曾与他密缝针线。儿。早期你衣锦荣里闬。谁知道利绾名缰。几见了星移物换。〔合〕堪怜。授征衣为御寒。何年。戏斑衣到膝前。〔旦〕乱纷纷西飞归燕。嘹呖呖南来征雁。杳茫茫信阻衡阳。泪汪汪界破残妆面。一寸心犹如系着千尺线。柔肠百结牵萦绊。夫。你今恋着补衮荣华。也索记牵丝的姻眷。〔合〕惓惓。织就回文献九天。悬悬。织就寒衣送玉关。〔老旦〕思悠悠离情无限。颦蹙蹙愁眉难展。孑茕茕姑妇孤单。扰攘攘触处遭兵难。儿。成就你黼黻经纶的手段。休忘我敎子将机断。〔鸦噪介〕呀。乌鸦噪。敢有甚么凶兆。怯听鸦声。当庭噪晚。〔合〕堪怜。授征衣为御寒。何年。戏斑衣到膝前。〔末走上报介〕</p><p>【不是路】骤马飞还。奔向堂前咽怎言。神魂断。肝肠寸寸万锋攒。〔倒介旦老旦〕呀。院子。你怎么这等慌慌张张。〔末〕夫人。天大的事来了。怎生是好。〔旦老旦〕你缘何敎人唬得心兢战。莫不是沙场凶信传。〔末〕不是。王敦叛。〔旦老旦〕王敦作叛。与相公何干。〔末〕我相公呵。只因不顺奸臣愿。来拘家眷。来拘家眷。〔旦老旦〕听罢伊言。魄散魂飞寸胆寒。何雠怨。将人白地裏摧残。泪珠涟。从今骨肉抟沙散。身命何由得保全。〔老旦〕天那。孩儿在家到得安乐。如今做官。反被他连累。〔旦〕怎知有此横祸。空埋怨。一家不幸遭天谴。无门逃窜。无门逃窜。<br> 〔老旦〕院子。贼兵来到那里了。〔末〕须臾就到了。小人再去打探来。老夫人和小夫人快先走罢。正是一心忙似箭。两脚走如飞。〔末下老旦〕媳妇。贼兵来近。我和你抛家走了罢。正是闭门家裏坐。祸从天上来。〔下净丑扮兵卒上〕</p><p>【红绣鞋】操戈执戟摇旗。摇旗。披霜日夜星驰。星驰。猿惊兽挺肆雄威。承主命到山西。擒温峤母和妻。<br> 〔净〕众兵团住温家。一个个都挷起来解去称赏。不可走了一人。〔丑末〕怎的无人在此了。想是那边宅子上。〔净〕那边是刘太尉的家眷。不要惊动他。温家母妻。一定走出在外。我和你赶到路上去拏他。〔下旦老旦走上〕</p><p>【香柳娘】苦奔驰在路岐。苦奔驰在路岐。如醉如痴。一朝祸起萧墙裏。见纷纷骑追。纷纷骑追。城火及鱼池。衔寃吁天地。恨奸雄恣肆。奸雄恣肆。扰乱邦畿。乾坤鼎沸。〔下净丑上〕</p><p>【红绣鞋】笑他乳臭婴儿。婴儿。敢与吾主厮持。厮持。撩蛇践虎不知机。今日裏别雄雌。遭剉辱受灾危。〔下旦老旦上〕</p><p>【香柳娘】叹征人远离。叹征人远离。边城淹滞。谁知平步风波起。顾乾坤四围。顾乾坤四围。水隔与涂迷。难寻脱身计。苦疲羸怎支。苦疲羸怎支。穷困谁依。人离业废。<br> 〔旦老旦欲下净丑拦住介〕不要走。不要走。快来就缚。〔旦老旦惊倒介净〕都挷起来。〔旦〕婆婆年老。望乞容恕。〔净〕那里管你。只是挷去。〔旦老旦〕</p><p>【余文】魂欲逝泪交颐。半世生涯顷刻危。缧绁缠身怎脱离。<br> 〔净〕堪笑书生不见机。〔丑〕敎他阖室受灾危。<br> 〔老旦〕从来祸福由人召。〔旦〕须信人欺天不欺。</p><h2 id="第三十一出-系狱" tabindex="-1"><a class="header-anchor" href="#第三十一出-系狱" aria-hidden="true">#</a> 第三十一出　系狱</h2><p>【虞美人】〔净上〕奸雄背主心怀二。敢肆螳螂臂。将倾晋社总难支。纵自粉身效报曾何济。〔小外上〕入幕善谋。底囊多智。几将羣策屈羣雄。争奈吾王忽却经邦计。<br> 〔见介净〕尀耐温峤背逆无状。昨已差人去拿他家属。怎的还未拿到。〔小外〕门外喧嚷。想必拿到了。〔末丑押旦老旦上〕</p><p>【诉衷肠】灾殃天降非由己。陷穽难回避。不能明哲保身。可怜百口为累。<br> 〔丑末〕吿殿下。温峤家属拿到了。〔见介〕犯妇。你的孩儿受我爵禄。去守丹阳。如何背义。反顺朝廷。起兵犯我。今日拿你两个。别无话说。只要你写书招他来降。富贵共享。若是不从。就要你粉身碎骨哩。〔老旦〕吿都督。温峤昔为吾子。今为王臣。去就从违。非由老身张主。〔净〕这妇人奸诈。还敢说此大话。好打哩。〔小外〕女流之辈。不知事体。主公且从容问他。不须发怒。〔净〕也是。温母。时事有兴废。为人当识机。今者晋室欲亡。虽三尺童子皆知。你的孩儿。素称智略。何独暗昧如此。况我平日与你孩儿交好。你若不快招他来降。只恐国家败亡之日。玉石俱焚。那时悔之晚矣。〔老旦〕大人。老身只知顺逆。那晓兴废呵。〔净怒介〕这婆子可恼。怎的叫做顺逆。你就说来。〔老旦〕</p><p>【孝顺歌】事君的忠义先。人臣大分敢有愆。龚胜愿捐生。苏卿岂忘汉。我孩儿呵。他的坚贞难转。果若要使招降。我姑妇宁甘伏剑。〔净〕今四方贡献。皆入吾府。将相岳牧。尽出吾门。你孩儿一人。济得甚事。快叫他来降。以免一家性命。〔老旦〕君子有杀身得以成仁。吾儿今死王事呵。纵然马革包尸。国史淸名无玷。〔净〕休要夸口。你两个今日被我拘收在此。不怕你不写书哩。〔旦〕吾夫子他是当世贤。丹心壮节日月悬。伏毒慕樵玄。纳肝效弘演。〔净〕胡说。若不写书招你丈夫来降。你两个休想生哩。〔旦〕要杀便杀。今日夫为忠臣。妻为节妇。死亦何恨。我丈夫呵。他竭忠赴难。我愿全节忘身。怎肯低头从叛。〔净〕这等说。就拿去砍了。〔旦〕纵然鼎镬交加。我虽九死无憾。〔净怒介〕我有移天势操着生杀权。这两个妇人好无礼。无端佞口敢犯颜。左右。把二妇人拶起来。要他写。固执若仍前。敎恁触刑宪。〔旦老旦〕天那。这苦怎生受得。〔哭介小外〕二位夫人写了罢。省得受这苦楚。休得泪涟。要解倒悬。须是早从权变。〔老旦〕钱先生。我二人宁受斧钺之诛。难从逆命。〔小外〕夫人。事已至此。不得不从。你今是釜裏之鱼。怎禁得百般熬炼。〔老旦〕自古道死有轻于鸿毛。我姑媳二人只要中心无愧。万死不辞。我生无愧死亦安。堂堂此身肯瓦全。视死却如归。偷生岂吾愿。〔小外〕二位夫人。事关门户。不可执一。且宜暂时从顺。以解目下之危。〔旦老旦〕我甘自摧残。怎肯向狗彘屈身。乞怜求免。〔净怒介〕这贼妇把我比做狗彘。拿去砍了。〔小外〕跖之犬吠尧。岂尧不仁乎。主公不必计较。二位夫人。你不听我说。休要悔。〔旦老旦〕罢了。千死万死。无过一死。若还苦逼禁。迟早请将头来断。<br> 〔净〕果然不从。推出斩了罢。〔丑末押走介小外〕主公。小不忍则乱大谋。今日杀此二妇不打紧。只恐温峤蓄忿。致死来与我战。反添一勍敌矣。不如且把二妇收监。遣一辨士说他写书。事或可就。若再坚执。杀之未晚耳。〔净〕军师言是。且饶他。收到监裏去。〔末丑〕领钧旨。〔押下旦老旦〕精灵万古昭锺阜。一死鸿毛断不渝。〔下净〕军校。传与王彬。教他去狱中劝二妇写书。书如写成。就教他赉往丹阳。说温峤来降。〔末丑〕领钧旨。</p><p>〔净〕不施万丈深潭计。〔合〕怎得骊龙颔下珠。</p><h2 id="第三十二出-狱吏相戒" tabindex="-1"><a class="header-anchor" href="#第三十二出-狱吏相戒" aria-hidden="true">#</a> 第三十二出　狱吏相戒</h2><p>【水底鱼儿】〔丑扮刑吏上〕性嗜苞苴。经书目不知。有钱陪笑。无钱翻脸皮。<br> 吾乃刑曹司吏。专一欺公作弊。语言当面撮空。行事千般诡秘。上司假托腹心。法律视同儿戏。洗补改换卷宗。出入罪名随意。有钱死者复生。无钱生者没世。不管枉事屈情。定要夤缘使费。乡民那晓奸谋。任我谋为摆置。装成圈套机关。馈赠门迎如市。只求才贿盈囊。那管遍卖田地。〔笑介〕犯人到我房中。果然是个悔气。〔内问〕你每这等凶狠。只怕身家被累。〔丑〕不管他上司访察有名。拚个充军徒罪。〔净扮狱官上〕</p><p>【前腔】职任卑微。俸资薄又稀。若不贪贿。妻儿吃甚的。<br> 我本秋曹司狱。为官一味贪酷。胸中惟嗜苞苴。杖头只打钱谷。酒席专为抽风。言谈尽藏骗局。下监推审犯人。量财以为直曲。富翁苏放长枷。穷汉严加桎梏。不求淸白传家。只要满嬴金玉。〔内问〕你每这等贪婪。难掩上司耳目。〔净〕不管他绣衣考察官员。拚个两腿无肉。〔见介净〕叫禁子拿监簿来看。新到犯人赵一。未有拜见钱。扯下打二十。〔末打犯人诨介净〕新到犯人温氏等二口。闻知家道发迹。要他分例五十两。昨已设酒送去。请他打抽风。要他二十两回答。快去催来。〔末〕他是官家。这一起只得将就些。〔净丑〕王亲犯法。与庶民同。怎么将就得。〔净〕重犯有分例的。苏了枷。张四李八无钱。上起枷来与比较。〔丑〕张四家道富。不要枷他。〔净〕怎的不枷。〔丑〕旣富矣。又何加焉。〔净〕且饶他。只把李八枷起。〔丑〕李八家贫。不要枷。〔净〕怎的也不枷。〔丑〕加之以饥馑。要饿死了。〔净〕提控还是读书人。说得有理。一发饶他。〔末〕南监北监。已安排酒。请老爷暖寒。〔净丑〕如此便去。正是三杯和万事。一醉解千愁。〔下末〕老爷。老官去了。且叫各监主出来商量讨钱则个。〔净扮牢头上〕含寃昔日罹天网。囹圄于今作福堂。禁子哥。今日卖买如何。〔末〕便是不济。如今老爷老官要见面钱。又要酒吃。表子陪。一应酒店各色样银。都靠在犯人身上。这两日没人收监。甚是淸淡。如何是好。〔净〕这有甚难。监中常例。多讨些。就彀用了。〔末〕怎的要得他的来。〔净〕我教你。犯人没钱的。枷纽铗镣匣床不要苏他。日间不许他吃饭。夜间不许他在床上睡。饥寒难忍。便是铁人也要使钱。怕他不彀用。〔末〕这等要惹祸。〔净〕也看人。若遇刁头。便用将就。若本分主子。及财主有身家的。怕他怎么。这等人极好待他。常常买些酒请他。他吃了酒。自然用回答。又常常暗地般唆是非。弄他相打相骂。两边过面。酒又有得吃。钱又有得送。又时时诳说。听得上司与外郞说某犯人亏枉。外郞好生替你方便。有等呆人听信。将银子央你去嘱托。或打探消息。定不白过。〔末〕自古道接人钱财。与人消灾。哄他银子。不替人干事。可不抱怨。〔净〕衙门人都是撮空趁钱。只要哄得钱财落手。那管他人痛痒。〔末〕这等断主顾买卖。下次谁人信你。〔净〕不妨。下次又换个圈套骗他。又有件好买卖。如今监中有许多强盗在此。叫他分头扳枉各县财主。他必着人拿银子来央你除名。不来行移的。报上名字。行牌去拘他到官。朦胧官府。只说是贼。那里晓得都是平民。自古道贼口出圣旨。眞假皆凭贼说。不怕他不多多拿钱来买求脱白。〔末〕这等狠毒。〔指天介〕只怕上头的人。不放过你。〔净〕有甚天理。我当初活打死人。问死罪时。家当不济。如今做了监主。被我置偌大家产。官府提控。与我相交。禁子皂隶。服吾驱使。犯人磕头拜跪。眞个朝朝飮宴。夜夜元宵。妻子在家。享不尽的富贵。如今可惜已老要死了。世人要学我的。快去打个人死。来顶我的缺。叫他一生受用不尽。禁子哥。那两个妇人。问他讨些儿。〔末〕又来惹祸。这是温枢密的家眷。不当耍。〔净〕我自不怕他。官府知道。不过打几板。难道再问个死罪。倘送些钱钞。落得受用。正是</p><p>今朝有酒今朝醉。明日愁来明日当。</p><h2 id="第三十三出-狱中寄书" tabindex="-1"><a class="header-anchor" href="#第三十三出-狱中寄书" aria-hidden="true">#</a> 第三十三出　狱中寄书</h2><p>【忆秦娥】〔老旦丑扮梅香扶上〕身劳瘁。神魂失次浑如醉。浑如醉。衰病余龄。怎当惊悸。〔旦〕夫君仗节勤王事。妻孥母子皆遗累。皆遗累。许国纯忠。阖门全义。<br> 〔老旦〕我生之初尙无为。我生之后国运衰。人民涂炭城郭坏。礼义灭亡法度隳。身流落兮天一涯。肠欲断兮心欲摧。〔旦〕暗室寥寥风雨凄。长夜迢迢更箭迟。夫与妻兮忽仳离。姑与母兮生死安足知。义重命轻兮鸿毛如。誓捐此生兮全纲维。〔老旦〕媳妇。我和你被王敦罗织于狱。如今肢体虽完。心胆已丧。残骸余喘。与死为邻。我当衰暮之龄。死无遗恨。但惜汝美质芳年。罹此大祸。如之奈何。〔旦〕婆婆。臣之死君。妻之死夫。其义一也。古有投崖之烈妇。断臂之贞妻。妾何惧一死。但婆婆教子成名。不克一受褒封禄养。为可恨耳。〔老旦〕媳妇。你看囹圄萧条。寒风刮面。四顾怆惶。形影相吊。好苦呵。</p><p>【月儿高】体羸心惴。衰容顿顦顇。子母遭凌替。身陷家倾弃。顚沛流离。死无葬身地。反贼。我宿禀冰霜厉。纵然九死心无二。苦呵。三木囊头苦怎支。仰吁苍穹知不知。〔旦〕夫狥忠义。妾身愿随逝。痛忆姑年暮。履险遭顚踬。及溺胥亡。共作忠良鬼。婆婆。此身甘玉碎。怎把名污靑史。天那。天胡不憗遗。阖室顚连控吿谁。<br> 〔净扮狱卒上〕贪婪为活计。桎梏作生涯。二位夫人。各样常例如何说。〔老旦〕牌头。我们仓卒被差人拘来。分文不曾带得。如何是好。〔净〕夫人差矣。自古道在山靠山。在水靠水。如今司狱老爷。提控老官。常例风火一般在我处要。难道我替你吃杖子。监主柴水床席家火秋风看监神福酒席守门等钱。难道不肯出。你若待我好。我也看承你好。你若吝钱。便是官家也要冲撞。〔老旦〕牌头。一应分例。定然不少。待我亲戚来日就有。〔丑〕牌头要钱何用。〔净〕娘子。你不晓得。钱之为用。危可使安。死可使活。忿争非钱不胜。幽滞非钱不拔。你为有钱不用。在此受苦。〔丑〕这等说。我家钱尽多。早说待我挑一担来与你。如今没钱。马子也没人掇。〔净〕娘子。自古道有钱鬼可使。你若有钱。司狱老爷。六房提控。争替你掇马子。怕他没人。〔末扮王彬上〕</p><p>【菊花新】忠良伏锧实堪悲。节义双高世所稀。吾忝与藩维。岂肯从谋不轨。<br> 王彬为处仲所使。至囹圄中劝温太眞令堂写书。我昨见二妇这等忠烈。一时感激。恨不得助顺讨逆。岂肯为其作说客。以诱人于不义乎。如今见二位夫人。且休提写书之事。处仲若问。只说书已写寄太眞便了。狱卒开门。我要见温老夫人。〔见介净下老旦〕大夫何来。〔末〕下官王彬。素与令郞交契。昨见二位夫人。丹贞贯日。不胜忻羡。我愿夫人始终如一。不可畏其鈇钺。少变淸操。〔旦老旦〕多承规训。谨当铭诸腑脏。〔末〕下官奉差。命往见令郞。如有尊简。敬当附去。〔老旦〕如此却好。媳妇代笔。修书一封。央大夫寄去。〔旦写介老旦〕</p><p>【玉山颓】衡阳拘系。叹惸惸身惟影随。念一家瓦解冰消。好一似断梗飞絮。大夫传与吾儿。敎他惟勤王事。切莫把母妻为意。〔旦〕书已写完了。〔老旦〕旣写完。拜奉与大夫。〔拜介合〕尺素传吾子。〔哭介〕儿呵。只怕今生不得与你相见了。永相违。荣封禄养恨无期。〔旦出玉镜介〕大夫。奴家当初赖此镜与太眞成婚。后夫君别去。誓以重逢。不料竟成画饼。相烦大夫寄还夫君。俾知我不久为泉下客矣。菱花遥寄。叹双鸾此日仳离。从夫去久掩淸光。料今生会合无计。逆贼。你纵有鼎镬刀锯。怎夺我淸风高志。〔合〕尺素传夫子。永相违。重谐伉俪料无期。〔丑〕使君听启。念奴身金屛侍儿。抱衾裯藉宠专房。到如今漂泊谁倚。俺一家愁无遗类。空使我寸肠割碎。〔合〕尺素传吾主。永相违。承恩鱼贯料无期。〔末〕闻言酸鼻。劝夫人不须泪垂。夫人。惟天相德。惟德合天。古今常理。你看湛湛靑天。岂肯把哲人遐弃。下官虽在王敦门下。忠君报国之心。未尝少间。此行自当与太眞定计。裏应外合。剿除国贼。救出二位夫人。暂请耐心少坐。不必愁恼。〔旦老旦〕如此多感。〔末〕听我片言宽慰。管敎你夫妻子母重会。〔合〕尺素传贤子。暂相违。回天返照岂无期。<br> 〔老旦〕相见时难别亦难。〔末〕东风无力百花残。<br> 〔旦〕春蚕到死丝方尽。〔丑〕蜡烛成灰泪始干。</p><h2 id="第三十四出-拆书见镜" tabindex="-1"><a class="header-anchor" href="#第三十四出-拆书见镜" aria-hidden="true">#</a> 第三十四出　拆书见镜</h2><p>【高阳台】〔生上〕外难初平。萧墙祸起。堪嗟宝鼎沈溺。百辟顚连。相胥尽罹锋镝。但自家腹心幸値君皇宠。须当竭股肱之力。秉忠丹风前劲草。心如金石。<br> 国破家何在。扶危命亦轻。欲呑豫让炭。愿结仲由缨。世事风前烛。浮生浪裏萍。满腔忠孝诀。忍死敢偷生。自家素与逆敦友善。今彼旣有亏大节。吾亦与之绝交。昨者用计出守丹阳。建牙集众。据咽喉之地。以图恢复。分遣檄书。约会诸鎭。同时大举。如今不免练习兵众。戒严启行。多少是好。只一件。自从别却母妻。频年在外。竟不知家中音耗如何。正是天涯厌覊旅。家乡劳梦魂。</p><p>【前腔】目断河阳。孤云缥缈。高堂已添垂白。虎斗龙争。征人几时宁息。叹当年绝裾轻分散。顿敎人飮恨如惄。妻。更怜你尘蒙玉镜。云情辽隔。<br> 左右。门外有报军情的。着他进来。〔末扮王彬上〕家贫显孝子。世乱识忠臣。自家昨日往狱中见太眞母妻。心如铁石。大节凛然。彼妇人女子。尙能如是。可笑沈充钱凤之徒。阿附逆臣。窃不义之富贵。宁无愧于心乎。正是同时英俊颜何厚。未死奸雄骨已寒。今将书镜往丹阳报与太眞知道。这里正是幕府。不免入去咱。〔生〕王大人何来。〔末〕下官有一事。报与枢密知道。〔生〕有甚事。〔末〕逆敦怪枢密起兵勤王。差人拘令堂令阃于狱。〔生惊介〕逼令作简来招枢密降顺。二位夫人誓死不从。〔生泣介〕逆敦复遣下官往狱中说之。下官颇知礼义。岂肯自毁纲常。到监惟以大义劝勉二位夫人。特领尊堂翰简。尊阃玉镜。来见枢密。书镜在此。〔生读书介〕逆敦以吾儿効顺勤王。逮捕我二人于狱。逼令作书招汝。思惟吾家忠勋奕世。纲纪三朝。岂肯自隳其素履。陷汝于不义。故宁伏剑而死。饲肉于乌鸢。岂肯负耻而生。屈身于狗彘。汝其奋励激昂。早赴君父之急。尽心王室。勿以母妻介怀。若皇天有知。庶几君难可靖。亲仇可复。倘心殚力竭。便当慷慨捐身。阖门死义。汝其志之。勿违吾言。吾无恨矣。临简悲咽。不知所云。〔生哭介〕王大人。下官只为竭忠王室。致令举家系累。慈亲若亡。吾其为皋鱼矣。</p><p>【驻马听】痛忆慈颜。刃剜愁肠血泪澘。也只为忧先天下。致令母子分离。骨肉摧残。苦方图禄养报亲恩。岂防今日翻为患。大恸号天。大恸号天。昔赵苞母为贼虏。痛恨呕血而亡。我今日呵。赵苞之恨料应难免。〔末〕枢密不必愁烦。我当以计绐逆敦。必要保全尊眷。请免忧煎。拯溺持危我当自斡旋。你休得要心劳内顾。恋恋私情。忘却忠丹。劝君努力独身先。纵横百战维多难。此时外多强寇。内有叛臣。正危急存亡之秋也。枢密。你切莫偷安。切莫偷安。将颓汉日赖君挥转。<br> 〔生〕多蒙指教。下官惟以王事为重。亦别无顾虑。但母妻在狱。倘可拯救。望大人哀怜。〔末〕君当奋力于外。我必维持于内。宝眷若有半点差池。下官任罪。〔生再叩首介末〕大人。休将私意挠公事。好把忠良翊圣朝。〔下生吊场外扮探卒上〕马汗踏成泥。朝驰几万蹄。雪中行地角。火处宿天倪。报枢密。诸鎭兵皆已会合。只等枢密号令。进兵攻城。如今逆贼遣王含总兵来伐丹阳。〔生传令〕速整大众。前去迎敌。</p><p>【淸江引】邦危主辱王臣蹇。卷甲齐赴援。倚我若长城。怎敢图身便。披坚执锐甘百战。〔丑末〕虎臣一身都是胆。叱咤眞枭悍。霜刃气横秋。利镞如飞电。风声凛凛山岳撼。风声凛凛山岳撼。</p><h2 id="第三十五出-败王含" tabindex="-1"><a class="header-anchor" href="#第三十五出-败王含" aria-hidden="true">#</a> 第三十五出　败王含</h2><p>【金钱花】〔丑扮王含带卒上〕森森戈戟如霜。如霜。连衡薄伐丹阳。丹阳。惊鸿骇鹿乱奔忙。诛逆竖。取金汤。〔合〕移晋祚。篡君王。<br> 自家王含是也。只为温峤背义归晋。奉主公严命。提兵往讨。前面尘头起处。料是温峤兵到。军校每。擂皷排阵。杀上去。〔生带卒上〕</p><p>【前腔】长驱虎豹龙骧。龙骧。高牙大纛挥扬。挥扬。管敎一箭落天狼。翦荆棘。净封疆。〔合〕通禹服。会明良。<br> 〔生〕反贼向前打话。〔丑〕温峤。我主公何等相待你。为何忘恩。如今及早投降。席藁待罪。可保母妻无虞。不然。九族皆死刀下。〔生〕反贼。汝无父无君。曾禽兽不若。我忘家狥国。与日月争光。不须开口。〔上前交锋介丑净败下生〕王含旣败。乘胜杀奔石头城。擒了王敦。不可有违。〔众〕领钧旨。</p><p>由来勋业属英雄。一洗鲸波辇路通。<br> 先入贼巢擒首恶。尽封府库让元功。</p><h2 id="第三十六出-擒王敦" tabindex="-1"><a class="header-anchor" href="#第三十六出-擒王敦" aria-hidden="true">#</a> 第三十六出　擒王敦</h2><p>【生查子】〔净上〕大运应昌期。名讳登图谶。威德振南天。一皷收余烬。<br> 虞廷将绍执中传。晋氏须臾鼎播迁。非我敢收秦氏鹿。祇因天命属龙颜。俺自起兵以来。僭窃位号。宰制朝权。天子不过拥虚位而已。只今万民推戴于野。百僚劝进于朝。你看禅台高筑。将黄袍加身矣。乾坤重阖辟。民物再更新。人生际此。岂不称大丈夫。近日只为温峤这厮背恩。起兵丹阳。此乃纤介之疾。不足为意。已令王含率众往擒。捷音未报。不免召沈充钱凤二军师筹议。军师何在。〔外末上〕</p><p>【前腔】心怀六出奇。口注悬河论。三顾幸遭逢。坐使收干运。<br> 主公千岁。〔净〕军师。昨日王彬回说。温峤闻母妻被系。心持两端。逡巡不敢与我挑战。王含此去。一皷可擒。〔外末〕主公。自古道。识时务者呼为俊杰。温峤不知天命。败亡必矣。何足惜之。〔净〕正是正是。天气严寒。且与二位军师谈笑鼎樽。决机帏幄。将酒过来。〔净〕</p><p>【玉芙蓉】彤云蔽太空。玉帐寒威重。念征人栉风沐雨当锋。军师坐筹帏幄资韬略。行阵决机赖折冲。〔合〕金瓯奉。明良会逢。且铺裀炙炭。谈笑酒樽中。〔外〕台阶位望隆。前席承君宠。际风云攀龙附凤登庸。挥鉏击毙三秦鹿。掉舌钩连六国从。〔合前末〕当年友赤松。膺聘为梁栋。论奇勋伊周伯仲豪雄。谋猷克壮夸元老。鱼水欣逢学卧龙。〔合前丑〕军师元臣着匪躬。殿下圣主由天纵。看舆图相将一统皇封。干旋坤转河淸晏。航海梯山万国通。<br> 〔合前卒上报介〕力尽弓弰怯。天亡马力穷。英雄悲失路。无面见江东。报我王。王含将军大败逃亡了。〔净〕吾兄老婢何足以赴大事。如今我与二位军师自往督战便了。再去打听来。〔卒喏下又卒慌上〕报报报。祸事到。不好了。〔净慌介〕怎么的。〔卒〕温枢密统领大队人马。长驱而来。司徒老爷。王彬将军。开门降纳。我兵尽皆溃散。不济事了。二位军师虽有奇谋。不能赋诗退虏。须索望风逃避。如今也顾不得主公了。各自逃生罢。双手擘开生死路。一身跳出是非门。〔外末卒逃走介生带卒撞上〕</p><p>【水底鱼儿】高鸟伤弓。惊飞绝影踪。长驱乘胜。穷窠一扫空。军校。挷了反贼。〔挷介〕把反贼上了囚车。解送朝廷处分。妻孥逆党。尽行诛戮。胁从者监下。死事者纪录。候旨定夺。凡我行阵。一槪论功行赏。速令人报知王司徒。教他放二位夫人出监。待我扫淸余孼。卽便凯旋回朝。〔合〕懋绩丰庸。捷书奏九重。天颜有喜。皇恩拟报功。皇恩拟报功。<br> 骠姚立大功。万里绝烟烽。<br> 马放华山下。车书已大同。</p><h2 id="第三十七出-苏狱" tabindex="-1"><a class="header-anchor" href="#第三十七出-苏狱" aria-hidden="true">#</a> 第三十七出　苏狱</h2><p>【祝英台】〔老旦丑扶上〕叹拘挛囚羑里。长夜浑如岁。〔旦〕缺月沈晖。镜去人将逝。〔丑〕怎能彀再覩靑天。重逢甘雨。〔合〕雪前耻阖门完聚。<br> 〔老旦〕〔捣练子〕心耿耿。泪潺潺。愁来两鬓忽成班。〔旦〕银箭铜壶宵漏永。罗衣不耐五更寒。〔老旦〕媳妇。我和你久系狱中。不能摆脱。前日蒙王大人持书去报孩儿。未知他能除此贼。以解我倒悬之厄否。〔旦〕朋友在难。尙然相恤。岂有母亲妻子而不顾乎。丈夫早晚必有安全之计。婆婆且自宽心。〔老旦〕又一件。我多感你令堂照觑。不意一旦抛离。辜负厚恩。深为可恨。〔旦〕至亲骨肉。分所当然。但情锺两地。天各一方。母亲不能亲来一探婆婆。此心不能无歉。〔丑〕老夫人和小姐不必愁烦。倘我老夫人挂念。早晚来此相探。亦未可知。〔老旦〕万水千山。怎生得到。〔贴上〕</p><p>【霜天晓角】登山渡水。去国遥千里。苦忆姻家儿女。心忙岂惮驰驱。<br> 花正开时遭雨打。月当明处被云遮。老身只为亲母女儿被王敦屈陷于狱。今日不惮千里。特来相探。这里正是司狱。不免进去相见。禁子开门。〔末扮禁子上〕牢门重锁钥。不许外人敲。你这婆子好不达时务。你是何人。来叫禁子。〔贴〕我是刘太尉的母亲。要相见温老夫人。〔末〕原来是刘老夫人。禁子有罪。就开门。〔报介丑〕我道老夫人一定来。昨夜梦见牙齿相打。〔老旦〕为何。〔丑〕有肉吃。〔贴进介旦老旦相抱哭介贴〕亲母无罪无辜。罹此大祸。〔老旦〕命涂多舛。不敢怨尤。〔旦〕奴家苦遭折挫。辱及慈亲。〔贴〕女儿虽在缧绁。非其罪也。〔老旦〕亲母。多承远顾。甚慰渴怀。但老身衰龄构难。形存心死。无可以报厚德。〔贴〕义在瓜葛。何说此话。今日之事。有贤壻小儿在外。必能委曲济难。决无玉石俱焚之理。不必愁烦。〔旦〕母亲言之有理。只是目下难过。〔老旦〕</p><p>【绵搭絮】久羁囹圄。鎭日锁双眉。况我老病疲羸。桎梏晨昏苦怎支。叹当时课子诗书。指望你荣归戚里。光耀着门楣。今日呵。反被你遗累妻孥。身陷俘囚履祸机。〔旦〕忧心如醉。未语泪先垂。娘。自别尊颜。一日思亲十二时。隔温凊冷落了斑衣。苦背却姑亲慈恃。两下离披。娘。今日裏陷溺沦胥。辜负当年亲结褵。〔贴〕自你身担狴犴。我倚遍着门闾。恨不得插翅飞来。恤患分忧相护持。逆贼。你流毒善类。是何道理。恨奸雄恣肆狼威。拆散你夫妻子母。骨肉乖违。亲母。孩儿。你休道上帝无闻。作善从来天不欺。〔旦〕一从夫去彻夜相思夫。我和你琴瑟乖张。违却当年白首期。夫。你不记当时对泣牛衣。今日裏将奴抛弃。中道与你分离。向日把玉镜寄还夫君去了。切恐破镜难圆。羞对孤鸾独自飞。〔丑〕流离顚沛。惄似调饥。憔悴了艳质芳华。多病多愁减带围。困累累命若悬鱼。苦我好似随风飞絮。浪荡遶天涯。苦捱不过几个黄昏。愁伴萧萧皷角悲。<br> 〔净扮狱官上〕沙场擒逆竖。犴狱出俘囚。狱官奉王司徒严命。道王敦已被诛戮。快请温家二位夫人出监。禁子快开牢门。〔净跪见介〕老夫人。小夫人。一同贺喜了。〔旦老旦〕呀。我有何喜可贺。〔净〕吿夫人。王敦已被温枢密诛了。王司徒传命教请二位夫人出监。闻知刘老夫人来此。一同送至公馆安下。少间枢密就回来相会了。〔贴老旦旦〕呀。元来王敦这贼子诛了呵。谢天谢地。〔净〕轿马俱在门首等了。请三位夫人就此启行。〔合〕</p><p>【余文】经年漂泊身狼狈。阳春忽布网罗除。岂料光生腐草余。<br> 〔老旦〕干戈扰攘几年余。〔贴〕搔首欣看奏捷书。<br> 〔旦〕善恶到头终有报。〔合〕只争来早与来迟。</p><h2 id="第三十八出-赏雪" tabindex="-1"><a class="header-anchor" href="#第三十八出-赏雪" aria-hidden="true">#</a> 第三十八出　赏雪</h2><p>【步步娇】〔旦上〕困历经年方离犴。岁律旋将变。朔风透体寒。路隔崇朝。咫尺行云断。萱草欲凋颜。转向愁中惨。<br> 睡觉不知雪。但惊窗外明。漫天飞六出。和月照三更。草木浅深白。郊原上下平。旅怀苦嗟怨。谁与寄边城。奴家与婆婆久淹缧绁。自分捐生。不料反贼受剿。王司徒将我姑媳释放。假馆侨居。服御飮食。皆出尙方供应。当初在狱。这等贫寒。如今这等丰富。人生遭遇不齐如此。今日大雪纷纷。不免请婆婆母亲出来。围炉赏宴。以慰闷怀。多少是好。二亲有请。〔贴老旦上〕</p><p>【前腔】久困衡阳堪嗟叹。何幸得重欢宴。微躯赖苟全。涸辙重回。合浦沈珠返。翘首盼关山。游子何时见。<br> 〔老旦〕长对西风叹式微。今朝何幸赋归欤。〔贴〕故园松菊犹存否。〔旦〕旧日人民果是非。〔老旦〕亲母。我姑妇二人。久罹困厄。只道丧身草莽。岂料死中得生。〔贴〕亲母。自古道作善降之百祥。作不善降之百殃。今日亲母获福完归。王敦贾祸诛灭。理势必然也。〔旦〕二亲。且喜危而复安。否中生泰。値此三白之盈庭。可以转灾而为瑞。宜献酬樽俎为庆幸。〔贴〕旣如此。卷起毡帏。传杯玩赏。〔贴〕〔如梦令〕琼树玉尘罩满。暖阁红炉装遍。〔老旦〕困蕊不禁寒。摧折柔枝无限。〔旦〕肠断。肠断。人共楚天俱远。〔老旦〕</p><p>【梁州序】碧空铺絮。彤云垂幔。玉界琼洲如练。祥光呈瑞。西畴已兆丰年。自喜白头相聚。雪耻重归。煑茗相酬劝。羊羔倾绣幕。且同欢。往事休将入梦牵。〔合〕臣绩懋。君恩显。看全家禄养承天眷。尽子职。遂亲愿。〔贴〕穷冬将逝。洪钧初转。窗外日添宫线。灰飞葭管。新阳渐破严寒。自喜分毡来访。返棹同还。旅食开华馔。昨闻驲报。知我儿奏功江北。贤壻奏功江南。可喜可喜。陇头逢驲使。羽音传。会见联车共凯旋。〔合前旦〕杜重门顾影萧然。褪膏沐香云缭乱。叹罗浮梦遶。楚台云散。丈夫。你虽是功收淮蔡。只恐马阻蓝关。旅泊如天远。倚栏肠欲断。对孤鸾。玉镜何时得再圆。〔合前丑〕抱寒衾悄夜忘眠。倚熏笼离愁无限。苦银屛冷落。香销红怨。且学那撒盐歌咏。煑雪烹茶。拚醉聊排遣。灞桥频望远。寸心悬。何日征人得解鞍。〔合前贴〕</p><p>【节节高】霙花舞玉盘。罩满琼檐。乾坤一夜银妆遍。冰壶湛。玉笋纤。珠宫灿。〔老旦〕亲母。敝裘得荷绨袍恋。穷途何幸逢靑眼。〔合〕渐觉楼头转东风。往咎前愆。尽逐冰澌涣。〔贴〕熹微启暮天。缺月重完。淸光幸喜仍还见。孩儿贤壻如今呵。役车旋。锦色鲜。荣里闬。〔老旦〕三牲五鼎叨君宴。光生白屋把穷愁换。〔合前〕</p><p>【余文】天涯咫尺无由面。别易从来相见难。遥对南关泪暗弹。<br> 〔老旦〕暴虎当年罹鞠讻。〔贴〕一朝脱悔喜重重。<br> 〔旦〕夜来剩把银缸照。〔合〕犹恐相逢是梦中。</p><h2 id="第三十九出-南北凯旋" tabindex="-1"><a class="header-anchor" href="#第三十九出-南北凯旋" aria-hidden="true">#</a> 第三十九出　南北凯旋</h2><p>【一枝花】〔生上〕穷林高鸟尽。威德华夷震。干戈今载戢。返戎轸。四海澄淸。从此无血刃。吾民方解愠。瞻望神京。喜皇极重开元运。<br> 五载驰驱戎马间。攘夷诛叛凯歌还。投簪早上朝天表。戏彩重承膝下欢。温峤外平强寇。内翦贼臣。乘舆反正。班师回朝。昨闻我母妻岳母皆在公馆安下。患难之余。急欲相见。正是他乡千里梦。故国一时心。左右。催仲夫马前行。〔末丑〕禀爷。天色将晚。且在句容驲安下。明日回朝。〔行科生〕</p><p>【风马儿】戡内乱获丑执讯。荷封荣累累金印。望天门来朝紫宸。聊展我经纶蕴。解组辞归作逸民。作逸民。〔净扮驲官上〕邮亭居要道。星节此停骖。句容驲驲丞接老爷。〔生进介〕驲丞。我鞍马劳顿。不许闲杂人打搅。来日鸡鸣时就要起身。〔净〕领钧旨。</p><p>下外扮刘琨上〕戡外乱新平玁狁。系呼韩聊舒宿忿。绥淮夷皆来献琛。廓尧封纾忠悃。羁鸟今归恋旧林。恋旧林。边庭百战壮谋猷。西北强胡一旦收。虏马不嘶葱岭外。悲笳声断玉关头。形容已绘麒麟阁。官职今封定远侯。持节归来拜明主。陈情还作故乡游。刘琨自与祖元帅击楫渡江已来。不觉五载。今幸削平燕赵诸国。返轸回朝。争奈久疎定省。归心箭发。连日奔驰。且喜已到金陵地面。正是归促顿忘车马倦。心忙不解夕阳斜。左右。天色已晚。且向句容驲安歇。驲丞怎生不见。〔丑叫介净上〕轺车日夜纷来往。驲使奔忙赖脚跟。来了来了。怎得许多人夫轿马打发。眞个好苦呵。〔外〕这驲丞好打。怎生来迟。〔净〕吿爷。驲丞有罪。方纔迎接温枢密。不知老爷来到。望乞恕罪。〔外〕我的妹丈也来了。不期而会。天使之然。就进去相见。〔见介外〕恭喜妹丈。剿除国贼。迅扫禁庭。返播迁之舆。建中兴之业。〔生〕恭喜尊舅。荡平剧虏。稽颡呼韩。绝北顾之忧。雪永嘉之耻。〔末丑〕二位老爷联辔凯旋。光荣帝里。世间难得。〔外〕侧闻亲母与吾妹被逆贼拘系于狱。其情却为何。〔生〕尊舅。一言难尽。</p><p>【一封书】自那日奉别呵。边城返战轮。向丹阳代叛臣。触狼威怒嗔。驾飞殃及我亲。逆贼监母妻于狱。遣说客逼令写书。招下官降顺。母妻誓死不从。姑妇丹贞天垂悯。多承岳母远来相探。贼平之后。王司徒同请到公馆安下了。〔外〕家母也来此。眞个是天缘。〔生〕枯木今来复遇春。〔合〕和你觐明君。报亲恩。昼锦荣归指白云。〔外〕自从与妹丈别后。连战大胜。如今刘石诸番。皆已窜居沙漠去了。当时独秉钧。净妖氛建大勋。喜狼星尽陨。万里尧封复鼎新。妹丈。和你望阙陈情求解印。三釜还酬报母心。〔合前〕</p><p>【余文】今宵旅邸同高枕。明日辞君归养亲。脱却兜鍪带葛巾。<br> 〔生〕左右。先着几人飞马星夜报与二位太老夫人知道。说刘爷在边上也同回来了。</p><p>〔生〕玉帛朝回望帝乡。〔外〕克淸大定乐时康。<br> 〔卒〕天涯尽处无征战。〔合〕兵气销为日月光。</p><h2 id="第四十出-完聚" tabindex="-1"><a class="header-anchor" href="#第四十出-完聚" aria-hidden="true">#</a> 第四十出　完聚</h2><p>【步步娇】〔老旦上〕叹当时逆旅遭穷困。只道合室摧锋刃。〔贴〕谁想相逢在此辰。须知离合皆前定。〔旦〕伉俪喜重谐。不负山盟信。<br> 〔老旦〕几年身世各浮萍。白首相看泪满缨。〔贴〕老去不知花有态。愁来惟觉酒多情。〔旦〕花逢逆旅容偏瘁。月向朱门色更明。〔合〕今日重逢且欢笑。开罇共享太阶平。〔老旦〕亲母。恭喜。大舅亦回。双台并照。光耀人间。〔贴〕世间盛事。萃于一门。今日方显吾二人教子之功。孩儿。何不差人路上一接。〔旦〕早已差人去了。牌上说寅时起马。想必就到。〔丑末上报介〕乌头作相回。联辔拜亲帏。圣朝恩浩荡。草木也光辉。伏太老夫人。温爷刘爷回来了。〔生外上〕</p><p>【夜行船】五载身先当白刃。扶社稷救生民。爱日情深。望云心切。辞禄今从招隐。<br> 〔见悲介生〕母亲。孩儿罪累逆天。致使慈亲受祸。万死不足以赎。岳母。荷蒙周恤。赖庇生全。贤妻。奉母孝敬。节操坚持。修书寄镜之情。尤为可悯。〔外〕母亲。久别尊颜。寸肠千结。亲母。吾妹年幼。有缺奉事。贤妹。勤俭相夫。克全四德。允宜表扬。〔贴老旦〕二郞虽然受了几载辛勤。今幸功成名就。耀祖荣亲。封妻荫子。乃人间之大乐也。往事休题也罢。〔旦〕哥哥。出将入相。功悬日月。足绍先人之盛。相公。离愁万种。待归款诉。今旣见君。不觉喜心。翻倒半句也无。〔生外〕骨肉重逢。天伦攸叙。须假樽罍。以酬具庆。〔贴老旦〕正当如此。〔生〕</p><p>【排歌】忆别慈亲。今经五年。苦遭王事萦牵。云横秦岭路漫漫。千里思亲几泪涟。〔合〕平国难。奏绩还。狼胥山上姓名镌。今生分。宿世缘。夫妻子母两团圆。〔外〕旅邸云萍。庭闱暮萱。堪怜两地心悬。望云几上太行巓。今幸承欢拜膝前。〔合前旦〕信断双鱼。镜分两边。那日被难之时呵。此生自分溺深渊。今日呵。鱼水何期再合欢。〔合前生〕夫人。自与你别后呵。云锁巫阳。霜凋楚关。堪悲乡梦阑珊。那日接得母亲翰简。与夫人玉镜。几乎痛绝。当时镜破凤离鸾。琴瑟于今再整弦。〔合前老旦〕孩儿。自你别后呵。频倚门闾。双眸望穿。蓍龟朝夕频占。密缝人去抱忧煎。今日荣归始解颜。〔合〕你看蝉冠重。锦绶鲜。红缨白马壮奇观。绳祖武。启后贤。兰荪桂子竞芳姸。〔贴〕昔日呵。女困俘囚。儿淹外藩。终朝意马心猿。喜今脱悔璧重还。文命遥临新故园。<br> 〔合前丑末扮报人上〕金殿九重明日月。泥金一札下云霄。吿爷。朝廷有诏旌表。快排香案迎接。〔下小外扮使臣赉诏上〕</p><p>【六么令】丝纶灿烂。彩凤亲衔飞下九天。阳春顷刻播人间。褒节义表忠贤。〔合〕阖门堪羡承恩眷。<br> 圣旨已到。跪听宣读。皇帝诏曰。朕惟世道莫重乎纲常。人伦必先于忠孝。实风化之攸关。当激劝以励后。予一人遭家不造。戎马在郊。二帝蒙尘。两京失守。近赖皇天悔祸。羣寮誓心。驱刘石于沙漠。剿王敦于方内。日月生光。寰宇再朗。枢密温峤。绝裾激愤。慷慨赴义。其母崔氏妻刘氏。身居狴犴。而妇姑之大分不渝。太尉刘琨。闻鸡起舞。枕戈餐胡。其母温氏。教淑义方。而子壻之戎功克奏。此其忠贞节孝。有光于国家者。特封温峤始安公。崔氏淑德夫人。刘氏太原郡夫人。刘琨魏国公。温氏硕德夫人。他若司徒王导之大义灭亲。故将祖逖之中流击楫。周顗戴渊之蹇蹇孤忠。郭璞王彬之谔谔讳论。或以劳定国。或以勤死事。存者超擢。没者追恤。王敦首行造逆。国有常刑。羽翼沈充钱凤王含等戮止其身。胁从者尽行赦宥。呜呼。兴衰拨乱。系国家气运之隆。彰善殚恶。实王朝劝惩之典。善恶之报。天道王章。昭昭明矣。尙念之哉。望阙叩谢。〔山呼介生外〕使臣请坐。〔小外〕不须了。正是君臣交庆风云会。草木均沾雨露恩。〔下生〕</p><p>【催拍】我昔日呵总元戎叨登将坛。今日呵措天下如盘石安。喜旋坤转干。旋坤转干。牛放桃林。马息华山。名遂功成。进职加官。〔合〕辞帝阙解组东还。依桑梓乐田园。〔外〕忆当时符分玉关。幸今日鹏抟羽翰。曾浴日补天。浴日补天。尊国攘夷。封土泥丸。锡爵分茅。凤舞龙攀。〔合前旦〕恨畴昔零落翠钿。喜今朝鸾胶续弦。看霞帔凤冠。霞帔凤冠。雨露沾濡。车马骈阗。春盎朱门。喜溢眉端。〔合前贴老旦〕念佳儿联车凯旋。荷明主褒功尙贤。更裕后光前。裕后光前。汗简垂名。诗礼相传。奕叶云仍。槐棘森然。〔合前贴老旦〕</p><p>【一撮棹】羡二郞忠孝两全。〔生外〕龙颜喜动。恩荣慰我慈颜。〔旦〕新涣汗。六龙飞下云间。〔合〕河淸颂。共祝太平年。但愿四方风动闾阎。歌圣泽。鼓腹含哺永永乐尧天。<br> 【余文】前朝懋绩标词翰。玉台镜记烂云编。千古名扬四海传。<br> 永嘉弗兢国衰微。绝裾温郞倡义旗。<br> 淮渡燃犀还击楫。新亭洒泪复闻鸡。<br> 枕戈北塞胡尘净。击帻南都兔窟夷。<br> 玉镜分开还复合。纵横遗迹总堪奇。</p><p>玉镜台记终</p>',230),d=[h];function i(n,t){return p(),a("div",null,d)}const o=r(b,[["render",i],["__file","六十种曲玉镜台记.html.vue"]]);export{o as default};
