import{_ as r}from"./plugin-vue_export-helper-c27b6911.js";import{o as b,c as a,e}from"./app-1c06d5dc.js";const h={},d=e('<h2 id="《全元散曲》-四-佚名-编" tabindex="-1"><a class="header-anchor" href="#《全元散曲》-四-佚名-编" aria-hidden="true">#</a> 《全元散曲》 （四） 佚名 编</h2><h3 id="☆孙周卿" tabindex="-1"><a class="header-anchor" href="#☆孙周卿" aria-hidden="true">#</a> ☆孙周卿</h3><p>孙周卿，今陕西旬邑县东北人。孙楷第《元曲家考略》谓“”乃“汴”之误，则云其河南开封市人。曾客游湘南、巴丘。其婿为元诗人傅若金。<br> ○小令<br> 【双调】沉醉东风<br> △宫词<br> 双拂黛停分翠羽，一窝云半吐犀梳。宝靥香，罗襦素，海棠娇睡起谁扶？肠断春风倦绣图，生怕见纱窗唾缕。<br> 花月下温柔醉人，锦堂中笑语生春。眼底情，心间恨，到多如楚雨巫云。门掩黄昏月半痕，手抵着牙儿自哂。<br> 【双调】蟾宫曲<br> △自乐<br> 想天公自有安排，展放愁眉，开着吟怀。款系红牙，低歌玉树，烂醉金钗。花谢了逢春又开，燕归时到社重来。兰芷庭阶，花月楼台，许大乾坤，由我诙谐。草团标正对山凹，山竹炊粳，山水煎茶。山芋山薯，山葱山韭，山果山花。山溜响冰敲月牙，扫山云惊散林鸦。山色元佳，山景堪夸，山外晴霞，山下人家。<br> △渔父<br> 浪花中一叶扁舟，到处行窝，天也难留。去岁兰江，今年湘浦，后日巴丘。青{艹弱}笠白渡口，绿蓑衣红蓼滩头。不解闲愁，自号无忧，两岸芦花，一觉&lt;鼻勾&gt;&lt;鼻勾&gt;。<br> △题琵琶亭<br> 到浔阳夜泊星槎，送客江头，忽听琵琶。下马维舟，回灯借问，何处人家？妾本是京师馆娃，嫁商人沦落天涯。再转龙牙，细拨轻爬，声裂檀槽，月满芦花。见乐天细问根芽，襟搭鲛绡，玉笋笼纱。家住长安，十三学乐，髻绾双鸦。今老却朝云暮霞，再休题秋月春花。自叹咱家，两鬓霜华，有锦难缠，泪湿琵琶。<br> △寄友人<br> 忆湘南冷落鸥盟，木落庭皋，满院秋声。夜月关河，西风天地，自笑浮生。归兴动江神敛容，客情多山鬼知名。月殿龙庭，云路鹏程，独跨天风，直上瑶京。<br> △题恨<br> 到春来郁闷恹恹，昼夜相兼，粉黛慵拈。尘满妆奁，香消宝靥，翠淡眉尖。封泪锦丝丝恨添，唾窗绒缕缕情粘。翠幕朱帘，玉管牙签，绿惨红タ。燕妒莺嫌。<br> △寿友人七月七日<br> 喜年年玉井莲开，开上人间，月地云街。臂络珠璎，头缠红锦，袖拂芳埃。云子酒香浮玉台，雪儿歌韵绕金钗。开桂多栽，五福齐来，禄享千种，位列三台。<br> 【双调】水仙子<br> △日边<br> 晓开闾阖庆天申，九五龙飞第一春。星围电绕天威近，肃朝班对紫宸，嵩呼舞蹈扬尘。和气融三岛，欢声沸五云，洪福齐臻。<br> △舟中<br> 孤舟夜泊洞庭边，灯火青荧对客船。朔风吹老梅花片，推开篷雪满天，诗豪与风雪争先。雪片与风鏖战，诗和雪缴缠，一笑琅然。<br> △山居自乐<br> 西风篱菊灿秋花，落日枫林噪晚鸦。数椽茅屋青山下，是山中宰相家，教儿孙自种桑麻。亲眷至煨香芋，宾朋来煮嫩茶，富贵休夸。<br> 小斋容膝窄如舟，苔径无媒翠欲流。衡门半掩黄花瘦，属东篱富贵秋，药炉经卷香篝。野菜炊香饭，云腴涨雪瓯，傲煞王侯。<br> 功名场上事多般，成败如棋不待观。山林寻个好知心伴，要常教心地宽，笑平生不解眉攒。土炕上蒲席厚，砂锅里酒汤暖，妻子团。<br> 朝吟暮醉两相宜，花落花开总不知。虚名嚼破无滋味，比闲人惹是非，淡家私付与山妻。水碓里舂来米，山庄上线了鸡，事事休提。<br> △赠舞女赵杨花<br> 《霓裳》一曲锦缠头，杨柳楼心月半钩。玉纤双撮泥金袖，称珍珠络臂，翠盘中一榻温柔。秋水双波溜，春山八字愁，杀温柔。<br> 【双调】殿前欢<br> △楚云<br> 楚云高，盈盈泪眼望衡皋，付能盼得春来到。玉困香娇，是谁人按六幺？红牙闹，睡未足把人惊觉。云偏髻鬟，月淡眉梢。<br> 楚云纤，玉容清浅自家嫌，离情镇把柔肠占。情绪厌厌，见莺花懒揭帘。心常欠，怕笑我缃裙掩。愁堆眼底，恨压眉尖。<br> 楚云收，月波冷浸晚妆楼，腰肢到比花枝瘦。花瘦无愁，比花枝我自羞。花虽瘦，花不会把眉儿皱。红消翠减，心上眉头。<br> 楚云空，绿窗闲数唾窗绒，一春心事和谁共？门掩残红，笑残红与我同。成何用，都做了繁华梦。香消脸玉，翠减眉峰。<br> 【南吕】骂玉郎过感皇恩采茶歌<br> △闺情<br> 秋千院宇春将暮，红滴泪绿溶朱，朝云隔断阳台路。去凤孤，来燕疏，流莺妒。<br> 懒步阶除，倦立亭隅。草烟铺，梨雪舞，柳风扶。花惊我癯，我爱花腴。玉奁梳，金翠羽，宝香珠。绣罗襦，锦笺书，当时封泪到曾无？屈指归期空自数，倚兰无语慢踌蹰。<br> 香罗带束春风瘦，金缕袖玉搔头，生红色染胭脂绉。柳让柔，莺避讴，花辞秀。<br> 缓转星眸，细咽歌喉。晚云收，秋水溜，远山愁。香消自忧，粉淡谁羞。燕闲俦，鸳冷绣，凤空游。没来由，尽淹留，春来春去几时休。锦瑟生疏弦上手，月明闲煞小红楼。</p><h3 id="☆李邦基" tabindex="-1"><a class="header-anchor" href="#☆李邦基" aria-hidden="true">#</a> ☆李邦基</h3><p>李邦基，生平、里籍均不详。所作散曲中云：“献书北阙，挟策南州”；“半世蹉跎，忘怀诗酒”；“窃玉偷香，寻花问柳。放浪行，不自羞”。可能为其自我之写照。明·朱权《太和正音谱》将其列于“词林英杰”一百五十人之中。<br> ○套数<br> 【越调】斗鹌鹑<br> △寄别<br> 百岁光阴，寄身宇宙。半世蹉跎，忘怀诗酒。窃玉偷香，寻花问柳。放浪行，不自羞。十载江淮，胸蟠星斗。<br> 【紫花儿】鬓丝禅榻，眉黛吟窗，扇影歌楼。献书北阙，挟策南州。迟留，社燕秋鸿几回首。壮怀感旧，妩媚精神，罗绮风流。<br> 【调笑令】渐久，过清秋，今古盟山惜未休。琴樽相对消闲昼，尽乌丝醉围红袖。阳关一声人去后，消疏了月枕双讴。<br> 【秃厮儿】浩浩寒波野鸥，消消夜雨兰舟，津亭送别风外柳。甚不解？系离愁，悠悠。<br> 【圣药王】夜气收，人语幽，西楼梦断月沉钩。惜胜游，忆唱酬，追思往事到心头，肠欲断泪先流。<br> 【尾】彩云冉冉巫山岫，还相逢邂逅绸缪。终日惜芳心，思量岁寒友。</p><h3 id="☆景元启" tabindex="-1"><a class="header-anchor" href="#☆景元启" aria-hidden="true">#</a> ☆景元启</h3><p>景元启，其姓一作杲、粟，疑误。生平事迹无考。散曲多写男女情事及隐居生活。明·朱权《太和正音谱》将其列于“词林英杰”一百五十人之中。<br> ○小令<br> 【中吕】上小楼<br> △客情<br> 欲黄昏梅梢月明，动离愁酒阑人静。则被他檐铁声寒，翠被难温，致令得倦客伤情。听山城，又起更，角声幽韵，想他绣帏中和我一般孤另。<br> 【双调】得胜令<br> 一见话相投，半醉捧金瓯。眼角传心事，眉尖锁旧愁。绸缪，暗约些儿后。羞羞，羞得来不待羞。<br> 力困下秋千，缓步趿金莲。笑与情郎道，扶归曲槛边。俄然，欲语声娇颤。旋旋，旋得来不待旋。<br> 一捻楚宫腰，体态更妖娆。百媚将人，佯羞整凤翘。堪描，脸儿上扑堆著俏。娇娇，娇得来不待娇。<br> 明月转回廊，花影上纱窗。暗约湖山侧，低低问粉郎。端详，怕有人瞧望。荒荒，荒得来不待荒。<br> △欢会<br> 梅月小窗横，斗帐惜娉婷。未语情先透，春娇酒半醒。书生，称了风流兴。卿卿，愿今宵闰一更。<br> △孤另<br> 雨溜和风铃，客馆最难听。枕冷鸳衾剩，心焦睡不成。离情，闪得人孤另。山城，愿今宵只四更。<br> △思情娘<br> 从他嫁了时，情怀两不知。终日病相思，如醉复如痴。鳞鸿虽有难投字。思知，今日里不如死。<br> 【双调】殿前欢<br> △自乐<br> 自由仙，对西风篱下醉金船。葛巾漉酒从吾愿，富贵由天。与渊明和一篇，君休羡，省部选乌台荐。好觑桐江钓叟，万古名传。<br> 自由仙，据胡床闲坐老梅边。彤云变态时舒卷，改尽山川。叹蓝关马不前，君休羡，八位转朝金殿。恰便似新晴雪霁，流水依然。<br> △梅花<br> 月如牙，早庭前疏影印窗纱。逃禅老笔应难画，别样清佳。据胡床再看咱，山妻骂：为甚情牵挂？大都来梅花是我，我是梅花。<br> 【南吕】香罗带<br> △四季题情<br> 东君去意切，梨花似雪。春宵窗外劣，翻来覆去睡不着也。欲待梦他胡蝶，诉我离别，则是睡不着也没话说。那更睡不着，把好梦成吴越。<br> 纱厨谩自设，难禁暑热。凉亭水阁欢宴也，翻来覆去睡不着也。便有再世陈抟，睡眼难合，则是睡不着也没话说。那更睡不着，把好梦成吴越。<br> 砧声捣夜月，蟾光蛟洁。嫦娥照人情惨切，翻天覆去睡不着也。你有圆缺，我有离别，则是睡不着也没话说。那更睡不着，把好梦成吴越。<br> 朔风太凛冽，银河冻结。红炉暖阁欢宴也，翻来覆去睡不着也。便有锦帐重重，绣被叠叠，则是睡不着也没话说。那更睡不着，把好梦成吴越。<br> ○套数<br> 【双调】新水令<br> 一春常费买花钱，锦营中惯曾游遍。酒斟金叵罗，人伴玉婵娟。急管繁弦，高楼上恣欢宴。<br> 【驻马听】骄马吟鞭，我是个酒社诗坛小状元。舞裙歌扇，伴着个风花雪月玉天仙。我把紫霜毫书满碧云笺，他撮着泥金袖绣彻红绒线。正当年，一团儿娇艳堪人羡。<br> 【雁儿落】蛾眉翡翠钿，玉腕黄金钏。酥胸兰麝香，檀口丁香煎。<br> 【德胜令】因此上典卖了洛阳田，重建座丽春园。安排下剪雪裁冰句，准备着尤云雨言。床边，放一卷崔氏春秋传。窗前，横一幅双生风月篇。<br> 【川拨掉】拚了个吃昏拳，怕甚么咽顽涎。割舍了铜斗儿家缘，铁板儿似盘缠。便日用三千，我其实少不得个娇滴滴玉人儿过遣，怕的是独自眠。<br> 【七弟兄】我这里告天：可怜，教我永团圆！原天公与我行方便，地连枝产朵并头连，天比翼生对双飞燕。<br> 【梅花酒】到春来景物妍，簪杏鬟鬟蝉，拾翠步金莲，听鸟并香肩。到夏来携手上采莲船，瓜初剖水晶丸，酒新泛蓿砂煎，鱼旋打锦鳞鲜。<br> 【收江南】呀！到秋来看四围红叶满山川，两行翠袖画堂前，看一轮明月照天边。到冬来雪花儿满天，蒸羊羔美酒庆丰年。<br> 【尾声】四时独占风流选，百年遂却于飞愿。常言道女貌郎才，恨惹情牵。将一对美满姻缘，万载千秋教人做笑话儿演。</p><h3 id="☆吕济民" tabindex="-1"><a class="header-anchor" href="#☆吕济民" aria-hidden="true">#</a> ☆吕济民</h3><p>吕济民，生平、里籍均不详。明·朱权《太和正音谱》将其列于“词林英杰”一百五十人之中。<br> ○小令<br> 【正宫】鹦鹉曲<br> △寄故人和韵<br> 心猿意马羁难住，举酒处记送别那《梁父》。想人生碌碌纷纷，几度落红飞雨。<br> 【幺】瞬息间地北天南，又是便鸿书去。问多娇芳信何期？笑指到玉梅吐处。朱颜绿鬓难留住，调弄了几拙讷的儿父。算光阴咫只风波，恍着暮晴朝雨。<br> 【幺】怎禁他地久天长，睚不过暗来明去。望桃源雾杳烟迷，梦觉也玉人那处。<br> 【双调】蟾宫曲<br> △赠楚云<br> 寄襄王雁字安排，出岫无心，蔽月多才。目极潇湘，家迷秦岭，梦到天台。浮碧汉阴睛体态，逐西风聚散情怀，卷又还开，去又还来。雨罢巫山，飞下阳台。<br> △赠玉香<br> 可人儿暖玉生香，弄玉团香，惜玉怜香。画蛾眉玉鉴遗香，伴才郎玉枕留香，捧酒卮玉容喷香，摘花枝玉指偷香。问玉何香，料玉多香。见玉思香，买玉寻香。</p><h3 id="☆查德卿" tabindex="-1"><a class="header-anchor" href="#☆查德卿" aria-hidden="true">#</a> ☆查德卿</h3><p>查德卿，生平、里籍均不详。元·钟嗣成《录鬼簿》失载。明·朱权《太和正音谱》将其列于“词林英杰”一百五十人之中。明·李开先评元人散曲，首推张可久、乔吉，次则举及查德卿（见《闲居集》卷五《碎乡小稿序》），可见其曲名较高。其散曲作品内容有吊古、抒怀、咏美人伤离情之类，风格典雅。<br> ○小令<br> 【仙吕】寄生草<br> △感叹<br> 姜太公贱卖了溪岸，韩元帅命博得拜将坛。羡傅说守定岩前版，叹灵辄吃了桑间饭，劝豫让吐出喉中炭。如今凌烟阁一层一个鬼门关，长安道一步一个连云栈。<br> △间别<br> 姻缘簿剪做鞋样，比翼鸟搏了翅翰。火烧残连理枝成炭，针签瞎比目鱼儿眼，手揉碎并头莲花瓣。掷金钗撷断凤凰头，绕池塘ㄏ碎鸳鸯弹。<br> 【仙吕】一半儿<br> △拟美人八咏<br> △春梦<br> 梨花云绕锦香亭，胡蝶春融软玉屏，花外鸟啼三四声。梦初惊，一半儿昏迷一半儿醒。<br> △春困<br> 琐窗人静日初曛，宝鼎香消火尚温，斜倚绣床深闭门。眼昏昏，一半儿微开一半儿盹。<br> △春妆<br> 自将杨柳品题人，笑捻花枝比较春，输与海棠三四分。再偷匀，一半儿胭脂一半儿粉。<br> △春愁<br> 厌听野鹊语雕檐，怕见杨花扑绣帘，拈起绣针还倒拈。两眉尖，一半儿微舒一半儿敛。<br> △春醉<br> 海棠红晕润初妍，杨柳纤腰舞自偏，笑倚玉奴娇欲眠。粉郎前，一半儿支吾一半儿软。<br> △春绣<br> 绿窗时有唾茸粘，银甲频将彩线ㄎ，绣到凤凰心自嫌。按春纤，一半儿端相一半儿掩。<br> △春夜<br> 柳绵扑槛晚风轻，花影横窗淡月明，翠被麝兰薰梦醒。最关情，一半儿温温一半儿冷。<br> △春情<br> 自调花露染霜毫，一种春心无处托，欲写写残三四遭。絮叨叨，一半儿连真一半儿草。<br> 【南吕】醉太平<br> △寄情<br> 钗分凤凰，衾剩鸳鸯，锦笺遗恨爱花香，写新愁半张。晚妆楼阁空凝望，旧游台榭添惆怅，落花庭院又昏黄，正离人断肠。<br> △春情<br> 东风柳丝，细雨花枝，好春能有几多时？韶华迅指。芭蕉叶上鸳鸯字，芙蓉帐里鸾凰事，海棠亭畔鹧鸪词，问莺儿燕子。<br> 楼台管弦，院落秋千，香风淡淡月娟娟，朱帘半卷。香消玉腕黄金钏，歌残素手白罗扇，汗溶粉面翠花细，倚阑人未眠。<br> 春风管弦，夜月秋千，调风弄月醉花前，把花枝笑捻。千金曾许如花面，半生未了看花愿，一春长费买花钱。风流少年。<br> △清名<br> 先生子陵，隐者渊明，南州旧隐老云卿，为清高显名。一个向七里滩曾受君王聘，一个向五柳庄终受彭泽令，一个向百花洲不受宋朝征，与巢由共清。<br> 【中吕】普天乐<br> △别情<br> 玉华骢，青丝。江山断送，萍梗无踪。阳台云雨空，青草池塘梦。好梦惊回相思重，翠烟晴啼鸟山中。梨花坠雪，海棠散锦，满院东风。<br> 鹧鸪词，鸳鸯帕。青楼梦断，锦字书乏。后会绝，前盟罢。淡月香风秋千下，倚阑干人比梨花。如今那里？依栖何处？流落谁家？<br> 【越调】柳营曲<br> △金陵故址<br> 临故国，认残碑，伤心六朝如逝水。物换星移，城是人非，今古一枰棋。南柯梦一觉初回，北邙坟三尺荒堆。四围山护绕，几处树高低。谁，曾赋黍离离。<br> △江上<br> 烟艇闲，雨蓑干，渔翁醉醒江上晚。啼鸟关关，流水潺潺，乐似富春山。数声柔橹江湾，一钩香饵波寒。回头贪兔魄，失意放渔竿。看，流下蓼花滩。<br> 【双调】蟾宫曲<br> △怀古<br> 问从来谁是英雄？一个农夫，一个渔翁。晦迹南阳，栖身东海，一举成功。八阵图名成卧龙，《六韬》书功在非熊。霸业成空，遗恨无穷。蜀道寒云，渭水秋风。<br> △层楼有感<br> 倚西风百尺层楼，一道秦淮，九点齐州。塞雁南来，夕阳西下，江水东流。愁极处消除是酒，酒醒时依旧多愁。山岳糟丘，糊海杯瓯。醉了方休，醒后从头。<br> 【双调】庆东原<br> 达时务，薄利名，秋风吹动田园兴。Θ瓜邵平，思莼季鹰，采菊渊明。清淡老生涯，进退知天命。</p><h3 id="☆武林隐" tabindex="-1"><a class="header-anchor" href="#☆武林隐" aria-hidden="true">#</a> ☆武林隐</h3><p>武林隐，生平、里籍均不详。明·朱权《太和正音谱》将其列“词林英杰”一百五十人之中。<br> ○小令<br> 【双调】蟾宫曲<br> △昭君<br> 天风瑞雪剪玉蕊冰花，驾单车明妃无情无绪，气结愁云，泪湿腮霞。只见十程五程，峻岭嵯峨，停骖一顾，断人肠际碧离天漠漠寒沙。只见三对两对搠旌旗古道西风瘦马，千点万点噪疏林老树昏鸦。哀哀怨怨，一曲琵琶，没撩没乱离愁悲悲切切，恨满天涯。</p><h3 id="☆赵显宏" tabindex="-1"><a class="header-anchor" href="#☆赵显宏" aria-hidden="true">#</a> ☆赵显宏</h3><p>赵显宏，约一三二○年前后在世。号学村。生平、里籍均无考。长于散曲，与孙周卿同时。作品中有自写其行迹者，如《行乐》云：“十年将黄卷习，半世把红妆赡。”《叹世》云：“功名不恋我，因此上落落魄魄。”《闲居》云：“林泉疏散无拘系，茶药琴棋。”可见其为一终身布素之文人。所作小令〔中吕·满庭芳〕《渔、樵、耕、牧》四首，描写了田园渔樵生活的恬静优美，抒发了厌弃功名富贵的思想。风格清新朴实，语言通俗流畅。明·朱权《太和正音谱》将其列于“词林英杰”一百五十人之中。<br> ○小令<br> 【黄钟】刮地风<br> △别思<br> 莫唱阳关且住者，怕听三叠。雕鞍去后早来些，争忍离别？舞台歌榭，好天良夜。美满恩情，等闲抛撇。鸳鸯简再摺，平安字怎写？即渐里瘦了人也。春日凝妆上翠楼，满目离愁。悔教夫婿觅封侯，蹙损眉头。园林春到，物华依旧。并枕双歌，几时能够？团圆日是有，相思病怎休？都道我减了风流。慵整云鬟懒画眉，此恨争知！有情何怕隔年期，总是呆痴。清明天气，女流闲戏。斗蹴秋斗，有情无意。杨花正乱飞，莺声不住啼，睡梦里过了寒食。人比前春瘦几分，掩过唐裙。思君一度一销魂，生怕黄昏。银挑尽，绣帏孤闷。切切悲悲，有谁亻秋问口儿里怨恨，心儿里自忖：谁教你待做夫人？<br> △叹世<br> 昨日街头唤小哥，早两鬓婆娑。云间乌兔似撺梭，老了人呵。琴堂难坐，林泉堪卧，山鸟山花，尽供吟和。清闲怎似他，功名不恋我，因此上落落魄魄。安乐窝中且避乖，倒大优哉。寒梅不顾栋梁材，别样清怀。小庵茅盖，主人常在。缄口藏舌，坐观成败。韩元帅阵开，楚重瞳命衰，汉高皇拆了坛台。<br> 【黄钟】昼夜乐<br> △春<br> 游赏园林酒半酣，停骖，停骖看山市睛岚。飞白雪杨花乱糁，爱东君绕地里将诗探，听花间紫燕呢喃。景物堪，当了春衫，当了春衫。醉倒也应无憾。<br> 【幺】利名，利名誓不去贪，听咱，曾参，曾参他暮四朝三。不饮呵莺花笑俺，想从前枉将风月担，空赢得鬓发{髟监}。江北江南，江北江南，再不被多情赚。<br> △夏<br> 火伞当空暑气多，因何，因何不共泛清波？有十里香风芰荷，咱人向彩画的船儿上坐，伴如花似玉娇娥。醉了呵，月枕双歌。月枕双歌，但唱的齐声儿和。<br> 【幺】小哥，小哥忒恁快活，休波，真个，真个是占断鸣珂。有几个知几似我，不受用委实图甚么？尽今生酒病诗魔。落落魄魄，落落魄魄，且恁地随缘过。<br> △秋<br> 昨夜西风揭绣帘，恹恹恨蹙损眉尖。霜压的丹枫似染，促织儿絮的人来厌，助离愁暮雨纤纤。意不タ，琴瑟慵拈。琴瑟慵拈，不住把才郎念。<br> 【幺】柳青，柳青忒恁地严，偏嫌，拘钳，拘钳人等等潜潜。酒半醺栊门半掩，恨更长再不将香篆添，空教人有苦无甜。闷似江淹，闷似江淹，独自把凄凉占。<br> △冬<br> 风送梅花过小桥，飘飘，飘飘地乱舞琼瑶。水面上流将去了，觑绝时落英无消耗，似才郎水远山遥。怎不焦，今日明朝，今日明朝，又不见他来到。<br> 【幺】佳人，佳人多命薄，今遭，难逃，难逃他粉悴烟憔。直恁般鱼沉雁杳，谁承望拆散了鸾凰交，空教人梦断魂劳。心痒难揉，心痒难揉，盼不得鸡儿叫。<br> 【中吕】满庭芳<br> △渔<br> 江天晚霞，舟横野渡，网晒汀沙。一家老幼无牵挂，恣意喧哗。新糯酒香橙藕芽，锦鳞鱼紫蟹红虾。杯盘罢，争些醉煞，和月宿芦花。<br> △樵<br> 腰间斧柯，观棋曾朽，修月曾磨。不将连理枝梢锉，无缺钢多。不饶过猿枝鹤窠，惯立尽石涧泥坡。还参破，名缰利锁，云外放怀歌。<br> △耕<br> 耕田看书，一川禾黍，四壁桑榆。庄家也有欢娱处，莫说其余。赛社处王留宰猪，劝农回牛表牵驴，还家去，蓬窗睡足，一品待何如？<br> △牧<br> 闲中放牛，天连野草，水接平芜。终朝饱玩江山秀，乐以忘忧。青箬笠西风渡口，绿蓑衣暮雨沧州。黄昏后，长笛在手，吹破楚天秋。<br> 【双调】清江引<br> 少年身正值着春暮月，宴赏无明夜。一任锦囊空，不放金杯歇，明日落红多去也。<br> 纱窗外杜鹃声更切，啼满枝头血。离人哽咽时，风雨凄凉夜，明日落红多去也。<br> 【双调】殿前欢<br> △闲居<br> 去来兮，东林春尽蕨芽肥。回头那顾名和利，付与希夷。下长生不死棋，养三寸元阳气，落一觉浑沦睡。莺花过眼，鸥鹭忘机。<br> 去来兮，桃花流水鳜鱼肥。山蔬野菜偏滋味，旋泼新醅。胡寻些东与西，拼了个醒而醉，不管他天和地。盆干瓮竭，方许逃席。<br> 去来兮，生平志不尚轻肥。林泉疏散无拘系，茶药琴棋。听春深杜宇啼，瞻天表玄鹤唳，看沙暖鸳鸯睡。有诗有酒，无是无非。<br> 去来兮，楚天霜满蟹初肥。黄花似得渊明意，开遍东篱，笑山翁醉似泥，喜稚子诗能缀，爱仙果甜如蜜。烟萝路绕，车马声稀。<br> △题歌者楚云<br> 楚云闲，任他孤雁叫苍寒。去留舒卷无心惯，聚散之间。趁西风出远山，随急水流深涧，为暮雨迷霄汉。阳台事已，秦岭飞还。<br> ○套数<br> 【南吕】一枝花<br> △行乐<br> 十年将黄卷习，半世把红妆赡。向莺花场上走，将风月担儿拈。本性谦谦，到处干风欠，人将名姓店。道丽春园重长个羲之，豫章城新添个子瞻。<br> 【梁州】醉醺醺过如李白，乐胜似陶潜。春风和气咱独占。朝云画栋，暮雨朱帘。狂朋怪友，舞妓歌姬。喜孜孜诗酒相兼，争知我愁寂寂闷似江淹。也不怕偷寒送暖来勤，也不怕弃旧怜新女嫌，也不怕爱钱巴镘娘严。非咱，指点。平康巷一步一个深坑堑，风波险令人厌。门掩半安排粗棍掂，有苦无甜。<br> 【尾】栋梁才怎受纯钢剑？经济手难拿桑木锨。堪笑多情老双渐，江洪茶价添。丑冯魁正タ，见个年小的苏卿望风儿闪。<br> △竹夫人<br> 纱厨只自眠，蕲簟和谁共。客窗人静悄，檐外马丁东。好梦难同，夜永愁偏冗，披衣策短筇。明月下醉眼闲刍，画堂中吟肩瘦耸。<br> 【梁州】见青奴亭然独立，使苍童抱过相从。同床共枕如鸾凤。赐夫人名号，有君子家风。湘川后裔，渭水名宗。喜绸缪志节雍容，历风霜肌骨丰隆。一千般可意着人，一时间指空话空，一团儿剔透玲珑。心聪，性聪。知卿本是龙孙种，厮敬爱厮陪奉。睡彻东窗日影红，彼此西东。<br> 【尾】凉侵肌体添情重，清透心脾引兴浓，只恐金风等闲动。那时节不中，咱人心不同，且倒凤颠鸾再三宠。</p><h3 id="☆唐毅夫" tabindex="-1"><a class="header-anchor" href="#☆唐毅夫" aria-hidden="true">#</a> ☆唐毅夫</h3><p>唐毅夫，生平、里籍均不详。明·朱权《太和正音谱》将其列于“词林英杰”一百五十人之中。<br> ○小令<br> 【双调】殿前欢<br> △大都西山<br> 冷云间，夕阳楼外数峰闲，等闲不许俗人看。雨髻烟鬟，倚西风十二阑。休长叹，不多时暮霭风吹散。西山看我，我看西山。<br> ○套数<br> 【南吕】一枝花<br> △怨雪<br> 不呈六出祥，岂应三白瑞。易添身上冷，能使腹中肌。有甚稀奇，无主向沿街坠，不着人到处飞。暗敲窗有影无形，偷入户潜踪蹑迹。<br> 【梁州】才苫上茅庵草舍，又钻入破壁疏篱。似杨花滚滚轻狂势。你几曾见贵公子锦ブ绣褥？你多曾伴老渔翁箬笠蓑衣？为飘风胡做胡为，怕腾云相趁相随。只着你冻的个孟浩然挣挣痴痴，只着你逼的个林和靖钦钦历历。只着你阻的个韩退之哭哭啼啼。更长，漏迟。被窝中无半点儿阳和气，恼人眠，搅人睡。你那冷燥皮肤似铁石，着我怎敢相偎。<br> 【尾】一冬酒债因他累，千里关山被你迷。似这等浪蕊闲花，也不是久长计。尽飘零数日，扫除做一堆，我将你温不热薄情化做了水。</p><h3 id="☆李爱山" tabindex="-1"><a class="header-anchor" href="#☆李爱山" aria-hidden="true">#</a> ☆李爱山</h3><p>李爱山，生平、里藉均不详，约元仁宗延一三一四～一三二○中前后在世。散曲作品《厌纷》中有：“离京邑，出凤城，山林中隐名埋姓，乱纷纷世事不欲听”之句，知作者可能曾因仕途不得意而离京都隐居山林。明·朱权《太和正音谱》将其列于“词林英杰”一百五十人之中。<br> ○小令<br> 【双调】寿阳曲<br> △厌纷<br> 离京邑，出凤城，山林中隐名埋姓。乱纷纷世事不欲听，倒大来耳根清净。<br> △怀古<br> 项羽争雄霸，刘邦起战伐，白夺成四百年汉朝天下。世衰也汉家属了晋家，则落的渔樵人一场闲话。<br> △饮兴<br> 玉滚殷勤劝，金杯莫断绝，拼了玉山低趄。弹者舞者唱者，直吃到杨柳岸晓风残月。<br> △风情<br> 半拥凌波被，微惚金缕衣，金翘乱堆著云髻。托香腮醉眠在锦帐里，娇滴滴海棠春睡。<br> ○套数<br> 【商调】集贤宾<br> △春日伤别<br> 牡丹亭日长帘半卷，推绣枕听啼鹃。夜雨过梨花褪雪，晓风轻柳絮飘绵。忆多情万水千山，盼佳期甚日何年。近香奁理妆贴翠钿，尚然有睡红一线。情浓眉黛里，愁入鬓云边。<br> 【逍遥乐】嘴古都钗头玉燕，面波罗镜里青鸾，画不尽春山宛转。恨惹情牵，对东风桃李无言。章台路望来不甚远，张京兆那里也不见。香消宝鼎，灯尽银，炉冷沉烟。<br> 【梧叶儿】粉脸淡蛾眉皱，妆残新月偃，愁压远山偏。火燎袄神庙，花飞金谷园，春去武陵源，直恁的缘薄分浅。<br> 【金菊香】托香腮不语转凄然，淡注珠唇翠蝉，呆答颏对人羞见面。则被这鬼病恹缠，断柔肠心事在谁边？<br> 【醋葫芦】胸减酥，脸褪莲。似杨妃病吐荔枝涎，西子愁频麋鹿苑。顿不开连环金钏，不由人终日恨绵绵。<br> 【浪来里】想当日整玉容，并粉肩。晚妆楼上镜台边，画出对初生月何日圆。到如今桃花人面，闷恹恹憔悴似去年前。<br> 【高平调煞】那时节和风丽日满东园，花共柳红娇绿软。走飞觥，品竹调弦。唱道是美满欢娱，似比翼鸟于飞燕。闲情侵翠靥，春意近花钿。今日个宝钗头擘双鸳，昔何时镜重圆，因此上两道春山翠痕浅。<br> 【尾声】春残连理枝，香冷合欢扇，好姻缘翻做了恶姻缘。还不彻相思债，叫不应离恨天。知他是甚时相见，两眉峰重画翠婵娟。</p><h3 id="☆王爱山" tabindex="-1"><a class="header-anchor" href="#☆王爱山" aria-hidden="true">#</a> ☆王爱山</h3><p>王爱山，字敬甫。长安（今陕西西安市）人。生平不详。明·朱权《太和正音谱》将其列于“词林英杰”一百五十人之中。<br> ○小令<br> 【中吕】上小楼<br> △自适<br> 酒酣时乘兴吟，花开时对景题。剪雪裁冰，击玉敲金。贯串珠玑，得意时，自陶写，吟哦一会，放情怀悦心神有何惭愧？<br> 思古来屈正则，直恁地禀性僻。受之父母，身体发肤。跳入江里，舍残生，博得个，名垂百世，没来由管他甚满朝皆醉。<br> 黑甜浓坦腹眠，清凉风拂面吹。高卧藤床，铺片蒲席，枕块顽石，日三竿，睡正美，蒙头衲被，起得迟怕画不着卯历？<br> 开的眼便是山，那动脚便是水。绿水青山，翠壁丹崖。可作屏帏，乐心神，净耳目，抽身隐逸，养平生浩然之气。<br> 【双调】水仙子<br> △怨别离<br> 凤凰台上月儿弯，烛灭银河锦被寒。谩伤心空把佳期盼，知他是甚日远？悔当时不锁雕鞍。我则道别离时易，谁承望相见呵难！两泪阑干。<br> 凤凰台上月儿偏，和泪和愁闻杜鹃。恨平生不遂于飞愿，盼佳期天样远，月华凉风露涓涓。欹单枕难成梦，拥孤衾怎地眠？两泪涟涟。<br> 凤凰台上月儿斜，春恨春愁何日彻？桃花零落胭脂谢，倏忽地春去也，舞翩翩忙煞蜂蝶。人去了无消息，雁回时音信绝，感叹伤嗟。<br> 凤凰台上月儿低，香烬金炉空叹息。闷闷厌厌怎不添憔悴？夜迢迢更漏迟，冷清清独守香闺。急煎煎愁如醉，恨绵绵意似痴，泪眼愁眉。<br> 凤凰台上月儿高，何处何人品玉箫？眼睁睁盼不得他来到，陈抟也睡不着，空教人穰穰劳劳。银台上灯将灭，玉炉中香渐消，业眼难交。<br> 凤凰台上月儿孤，倒凤颠鸾谩叹吁。盼行云愁锁西楼暮，似阑干十二曲，雁来也还又无书。情脉脉空惆怅，意悬悬无是处，恨满天隅。<br> 凤凰台上月儿明，短叹长吁千万声。香闺寂寞人孤另，枕消香寒渐生，碧荧荧一点残灯。别离是寻常事，凄凉可惯经？冷冷清清。<br> 凤凰台上月儿昏，忽地风生一片云。淅零零夜雨更初尽，打梨花深闭门，冷清清没个温存。他去了无消息，枉教人空断魂，瘦脸啼痕。<br> 凤凰台上月儿沉，一样相思两处心。今宵愁恨更比昨宵甚，对孤灯无意寝，泪和愁付与瑶琴。离恨向弦中诉，凄凉在指下吟，少一个知音。<br> 凤凰台上月儿圆，月上纱窗人未眼。故人来人月皆如愿。月澄清人笑喧，诉别离在月下星前。人美满中秋月，月婵娟良夜天，人月团圆。</p><h3 id="☆爱山" tabindex="-1"><a class="header-anchor" href="#☆爱山" aria-hidden="true">#</a> ☆爱山</h3><p>爱山，姓氏、生平均不详。曲家有李爱山、王爱山，此人或为其一。<br> ○小令<br> 【南吕】四块玉<br> △美色<br> 杨柳腰，芙蓉貌。袅娜东风弄春娇，庞儿旖旎心儿俏。挽乌云盘，扫春山浅淡描，斜簪着金凤翘。<br> △知足<br> 两鬓秋，今年后。着甚干忙苦追求？人间宠辱还参透。种春风郑子田、牧青山宁戚牛，倒大来得自由。<br> 【越调】小桃红<br> △消遣<br> 一溪流水水溪云，雨霁山光润，野鸟山花破愁闷。乐闲身，拖条藜杖家家问。问谁家有酒，见青帘高挂，高挂在杨柳岸杏花村。<br> 世间惟有酒忘忧，酒况谁参透？酒解愁肠破亻孱亻愁。到心头，三杯涤尽胸中垢和颜润色，延年益寿，一醉解千愁。</p><h3 id="☆朱庭玉" tabindex="-1"><a class="header-anchor" href="#☆朱庭玉" aria-hidden="true">#</a> ☆朱庭玉</h3><p>朱庭玉（“庭”或作“廷”），生平、里藉均不详。朱氏有《南吕·梁州第七］《归隐》云：“归来好向林泉下。”“留心垂钓棹鱼差，汾水岸晋山坡。”朱氏曲中多指晋地风物。据此知，朱氏可能是山西人。待考。<br> ○小令<br> 【越调】天净沙<br> △春<br> 暖风迟日春天，朱颜绿鬓芳年，挈携童跨蹇。溪山佳处，好将春事留连。<br> △夏<br> 参差竹笋抽簪，累垂梅子攒金，旋趁庭槐翠阴。南风解愠，快哉消我烦襟。<br> △秋<br> 庭前落尽梧桐，水边开彻芙蓉，解与诗人意同。辞柯霜叶，飞来就我题红。<br> △冬<br> 门前六出狂飞，樽前万事休提，为问东君信息。急教人探，小梅江上先知。<br> ○套数<br> 【仙吕】点绛唇<br> △中秋月<br> 可爱中秋，雨余天净，西风送。晚云归洞，凉露沾衣重。<br> 【混江龙】庾楼高望，桂华初上海涯东。秋光于宙，夜色帘栊。谁使银蟾吞暮霞，放教玉兔步睛空。人多在，管弦声里，诗酒乡中。<br> 【六幺遍】烂银盘涌，冰轮动。辗玻璃万顷，无辙无踪。今宵最好，来夜怎同。留恋孀娥相陪奉，天公，莫教清影转梧桐。<br> 【后庭花】直须胜赏，想人生如转蓬。此夕休虚废，幽欢不易逢。快吟胸，虹吞鲸吸，长川流不供。<br> 【赚煞】听江楼，笛三弄，一曲悠然未终。裂石凌空声留亮，似波心夜吼苍龙。唱道醉里诗成，谁为击金陵半夜钟，我今欲从嫦娥归去，盼青鸾飞上广寒宫。<br> △咏梅<br> 所欠唯何？半生辜负，梅花债。洛京春色，直抵千金买。<br> 【混江龙】水南佳会，主人樽俎胜安排。北州远客，西洛英才。和气须知席上生，孤芳先向腊前开。宜珍赏，应题赋景，落笔书怀。<br> 【六幺遍】故人应与，梅同态。梅虽雅淡，人更清白。人之风彩，梅之调格。人与梅花俱可爱，无奈，岁寒姿可惜在尘埃。<br> 【赚煞】惜花心，今番煞，恨不到调羹鼎鼐。此日梅花溪上客，胜当年刘阮天台。劝酒留情，故意地教人强艳侧。酒休剩饮，花须少戴，也教人道洛阳来。<br> 【仙吕】翠裙腰<br> △闺思<br> 雨余花落莓苔地，巢燕啄香泥，柳绵点水浮萍碎。景迟迟，秋千斜挂彩绳低。<br> 【金盏儿】启朱扉，出兰闺。晚来闲立东风外，肠欲断，恨无极，情未已。秋水摇光凝泪眼，远山无色淡愁眉。<br> 【绿窗愁】郁闷长萦系，鬼病厮禁持。即渐里衣宽削玉肌，争表人憔悴。别后关河万里，惊梦断，雁书稀，谁琐雕鞍不放归？<br> 【赚煞】有人来，知端的，谁似你个薄情下得？长醉青楼眠翠馆，镇追陪越艳吴姬。唱道暮乐朝欢，须有更阑管弦息。酒醒梦回，香消灯暗，甚不听晓风残月子规啼。<br> 【仙吕】ビ神急<br> △道情<br> 不求三品贵，唯厌一身多。假是功勋，图像麒麟阁，争如忙里闲，暂放眉间锁。来今往古英与豪，到头都被他，日月消磨。<br> 【六幺遍】有林泉约，云山乐。纶竿坐捻，藜杖行拖。樊笼撞破，尘缨摆脱。报却君恩归来么？如何，看他龙虎定干戈。<br> 【元和令】有为须有失，无福亦无祸。但高山流水少知音，短歌谁共作？对清风明月，更看人浊醪还自酌。<br> 【后庭花煞】不留心名利场，且潜身安乐窝。一度兴一度废，一尺水一丈波。住挣罗，随时达变，得磨陀处且磨陀。<br> △贫乐<br> 功名不可图，贫困不能移。世态如云，转首千般易。谋心不遂心，处意难如意。阴公造物人莫知，穷通皆命也，岂在人为！<br> 【六幺遍】竟贪财贿，争名气。纷纷蚁战，扰扰蜂集。鸠巢一枝，鹏程万里。堪叹人生同物类，何异，幻躯白甚苦驱驰。<br> 【元和令】既能贫且乐，莫羡富与贵。高车驷马任从他，得之何足喜？桑枢瓮牖自由咱，失之何足悲？<br> 【后庭花煞】虽无禄万钟，宁忧家四壁。但且箪瓢饮，徒夸列鼎食。闭柴扉，固穷甘分，乐夫天命复奚疑。<br> △雪景<br> 磨空生粉云，蔽日见彤霞。透骨侵肌，忽尔风飘飒。酸寒若箭穿，酽冷如刀刮。裁冰剪水都半霎，乾坤一玉壶，表里无瑕。<br> 【六幺遍】故邀佳客，乘娇马。过向阳溪曲，映暖堤お。山茶半萼，江梅正花。十里横桥直西下，窝，几人家篱落接平沙。最宜观赏，堪图画。破墙酒旆，古岸渔差。筠梢密洒，松梢重压。老木枯枝寒藤挂，槎牙，似玉龙搭撒乱披麻。<br> 【后庭花】睹暮天昏黯黪，望长林白刺擦。马盼山城近，人嫌江路滑。怨胡笳，赏心不尽，归来情倍加。<br> 【随煞】设酒筵连夜饮，会诗题分字押。扫竹叶聊酬兴，刳橙穰深蘸甲。论奢华，围炉同话，此风流不羡党侯家。<br> △闺思<br> 钩闲垂绣箔，门掩静香阶。憔悴年来，更比年时セ。伤春心未灰，感旧情无奈。多应浪游年少客，千金将笑买，柳陌花街。<br> 【六幺遍】自姻缘拆，绸缪解。玉台珠网，宝鉴尘埃。谩修锦书，从分玉钗。一海来相思难擎戴，刚，美容姿消减做瘦形骸。<br> 【元和令】愁眉不易展，鬼病越难瘥。灯花空结尚无凭，不须将龟卦摆。晚来勉强出兰堂，步墙阴踏绿苔。<br> 【后庭花煞】愁人倦听，杜鹃声更哀。不去向他根底，偏来近奴空侧，诉离怀。把似唤将春去，争如撺顿取那人来。<br> 【南吕】一枝花<br> △女怨<br> 慵铺翡翠鬟，懒晕胭脂颊。寸心开愁万缕，恨千叠。独对西风，倦把黄花折。幽庭闲步蹀，红叶飞来，就我将相思字写。<br> 【玉交枝】那人家薄劣，故把雕鞍锁者。费千金要买闲风月，真眷爱等闲撇。情怀欲言何处说？一星星都向琵琶泻。若有知音听彻，应也青衫血。<br> 【乌夜啼】黄昏怏怏归兰舍，还又是夜来时节。枕衾寒难捱如年夜，可惯离缺，爱恁磨灭！金盘火冷篆烟绝，银台烛尽灯花谢。月下砧，风前铁，敲碎人肠，几曾宁帖。<br> 【斗鹌鹑】薄幸多应，今宵醉也。谢馆秦楼，偎香倚雪，不信伊家不耳热。俺好业，俺好呆，怎恁今生，天悭运拙。<br> 【赚煞尾】听南楼禁鼓敲三歇，拥被和衣强睡些。业眼朦胧暂交睫。唱道欲睡还惊，蓦闻门外帘儿揭。俺唤则他来到出门接，原是风度竹筠筛翠叶。<br> 【南吕】梁州第七<br> △妓门庭<br> 腹内包藏锦绣，胸中贯串珠玑。剪裁冰雪嘲风月。闷时书画，闲后琴棋。游春名苑，避暑高楼。秋宵赏月传杯，冬天踏雪寻梅。列笙歌翡翠帘前，飞觥鲛绡帐底，会宾朋绮罗香里。甚几曾素闲了半日，有几多说不尽人不会的偏僻。风流，是非。造次不容易。锦字花笺共小简，暗传偷寄。<br> 【幺】才僻掠的花笺脱洒，恰填还的酒债伶俐。近新来又惹肠腌题月拇着他模样消的憔悴。有韦娘般风度，谢女般才能。浑似薛涛般聪惠，过如苏小般行为。选甚么时样宫妆，岂止道铅华首饰。何消得垒珠叠翠？淡妆更宜。二十年已里，端的不曾见兀的般真行院，虽是个女流辈，然住在花街柳陌，小末的谁及！<br> 【三煞】选甚乍使钱无名气，学做人初出帐的乔相识。折莫不发镘有魂灵曾做伴惯经笼的旧子弟。一个个都教成圆备，里外中间都是他周全方便，须对付出个省钱的应奉的双生更欢喜，也不教恶了冯魁。<br> 【二煞】主家司且是妈妈行绳墨，干衣饭索甚婆婆废气力。子弟每殊无相搀ベ，去送来迎。选甚新勤旧怪，不侵犯厮回避。休说尤云共雨，绣幕罗帏。<br> 【尾】知勤儿每高低眉睫看头势，觑子弟每颜色精神善取觅。怎恁地伊家快做美，扌闰就的姨夫每厮和会。端的俺许你，许你一片心过从着四下里。<br> △归隐<br> 紫塞冒风沙，谩区区两鬓生华。归来好向林泉下。买牛卖剑，求田问舍，学圃耘瓜。<br> 【归塞北】争似我，恬淡作生涯。切意采芝编药篓，留心垂钓棹鱼差，汾水岸晋山坡。<br> 【幺】清耳目，欲慕许由家。苔砌倦观群蚁阵，花房嫌听乱蜂衙，犹是厌喧哗。<br> 【憨郭郎】醉醒须在咱，清浊任从他。竞名利，争头角，若蝇蜗。<br> 【还京乐】不羡穿红骑马，准便玩水观霞。自去携鱼换酒，客来汲水烹茶。家存四壁，诗书抵万金价。岂望皇宣省札，壮士持鞭，佳人捧。草堂深况亦幽嘉，自然身退天之道，免得刑罚。拖藜杖芒鞋刺塔，穿布袍麻绦搭撒，捻衰髯短发{髟查}{髟沙}。从人笑从人笑，道咱甚娘势霎。篱生竹笋，径落松花。<br> 【净瓶儿】字草蛇形耍，笔钝兔毫乏。瑶琴横几，宝剑归匣。清佳，乐潇洒，亲采云根镌砚瓦。书盈架，粉笺墨点色色翻鸦。<br> 【好观音】让客新棋一局罢，闲披览古名人画。一炷山檀瑞烟发，好风来，满座清风飒。<br> 【尾】尘事远狂交疏人情寡，终朝把草堂门亚。引睡翻书卧吟棍，觉来时性静神澄兴雅。唱道想半纸功名，到头身与祸孰多？青史凌烟姓名挂，也则是渔樵一场话。<br> △咏梅<br> 客里过黄钟，阿谁道冷落穷冬？玉壶怪得冰澌冻。云低四野，霜摧万木，雪老千蜂。<br> 【归塞北】寻梅友，联辔控青鬃。乘兴不辞溪路远，赏心相约晋桥东，临水见幽丛。<br> 【幺】清更雅，装就道家风。蕾破嫩黄金的，枝横柔碧玉玲珑，不与杏桃同。<br> 【尾】果为斯花堪珍重，时复暗香浮动。萧然鼻观通，依约罗浮旧时梦。<br> △秋千<br> 深院那人家，戏秋千语笑喧哗。绮罗间簇人如画。玉纤高举，采绳轻掣，画板双查。<br> 【归塞北】钩索响，时听韵伊哑。翠带舞低风外柳，绛裙惊落雨前霞，拂绽树头花。<br> 【好观音】有似飞仙骖云驾，金翘宝髻偏鸦。娇软腰肢足可夸，浑疑是力向东风暂假。<br> 【随煞】不管愁人停骄马，粉墙外似隔天涯。分明望见他，困立在垂丝海棠下。<br> △思忆<br> 楼阁倚睛空，晚登临离恨偏供。寒砧捣处秋声动，露荷敛翠，风蒲减绿，霜叶添红。<br> 【憨郭郎】云封姑射洞，雾锁蕊珠宫。人去箫声断，两无踪。<br> 【还京乐】费尽俺工夫陪奉，只因他举止尊崇。好天良夜，辜负了对月临风。看时节上心，休道是不肠痛。要指望合欢共笼，月枕双欹，云衾并拥。铺谋下打凤捞龙。只除天与人方便，再得相逢。咱不曾人前卖弄，人不曾将咱过送。是他家命限孤穷。娘知道娘知道，致令不曾放忄松。风声不透，水息难通。<br> 【净瓶儿】一自分鸾凤，几欲托鳞鸿。虚度了春风花柳，又经过夜雨梧桐。愁浓，恨万种，方信年华如转蓬。伤情恸，忆春宵月夜，夜夜墙东。<br> 【尾】谁敢向他娘行闲唧哝，情性儿点水滴冻。喑气吞声，形容憔悴，病体龙钟。唱道咫尺是初冬，有人来新得纸断肠封。方表道和他家受懊躬，越添得俺相想担儿重。<br> △送别<br> 游宦又驱驰，意徘徊执手临岐。欲留难恋应无计。昨宵好梦，今朝幽怨，何日归期。<br> 【归塞北】肠断处，取次作别离。五里短亭人上马，一声长叹泪沾衣，回首各东西。<br> 【初向口】万叠云山，千重烟水，音书纵有凭谁寄？恨萦牵，愁堆积，天天不管人憔悴。<br> 【怨别离】感情风物正凄凄，晋山青汾水碧。谁返扁舟芦花外，归棹急，惊散鸳鸯相背飞。<br> 【擂鼓体】一鞭行色苦相催，皆因些子，浮名薄利。萍梗飘流无定迹，好在阳关图画里。<br> 【摧拍子带赚煞】未饮离杯心如醉，须信道送君千里，怨怨哀哀，凄凄苦苦啼啼。唱道分破鸾钗，丁宁嘱付好将息。不枉了男儿堕志气，消得英雄眼中泪。<br> 【般涉调】哨遍<br> △风情<br> 惊破佳人春梦，晓庭红树流莺啭。唤起伤春恨无穷，鸾翘云鬓堆蝉。首低勉，闺情脉脉，粉泪盈盈，界破残妆面。埋怨萧郎薄幸，狂心不断，旧性依然。恰才柳陌罢风流，又向花街趁芳妍。推宴东楼，暗挈娇姝，浪游上苑。<br> 【幺】昨夜来时，月移檐影花阴转。门外玉骢嘶，下雕鞍醉帽斜偏。暂眉展，红妆竞拥，翠袖忙扶，银烛朗珠帘卷。拂杓牙床珊枕，锦衾轻，玉山低偃。恨琐窗终日怨离鸾，喜罗幕今宵效双鸳，纵相逢却似孤眠。<br> 【尾】早是更漏促，春夜浅。醉醺醺直恁身躯软，到压的我黄金钏儿扁。<br> △别恨<br> 疑怪杨花无力，晓来雨霁东风软。春事又成空，好光阴无计留连。过禁烟，云鬟绿，霞脸消红。玉腕松金钏。生怕傍人惊问，自言清瘦，不似今年。落花流水景迟迟，芳草斜阳恨绵绵。宝镜羞观，绣榻慵临，冰绡倦剪。<br> 【幺】金拨空眸，任从尘满琵琶面。帘幕深深悄无人，惟余燕语莺喧。怎消遣，双眸落泪，纤手扌耆颐，往事思量遍。几度凭高凝望，妆楼十二，客路三千。谩空和月倚阑干，却甚无人伴秋千，寂寞小花庭院。<br> 【尾】欢会少，缘分浅。音书欲寄凭黄犬，无奈关河路途远。<br> △伤春<br> 唤起琐窗离恨，闹花深处鸣啼。独立高楼望郊原，但凝眸堪画宜诗。是则是，年年景物，岁岁风光，无比正三二。偏得东君造化，绿裁翡翠，红染胭脂。断云微雨养花天，暖日和风困人时。妆点人愁，将近清明，才过上已。<br> 【幺】着甚因由，消磨多病伤春事。无语恨轻别，懒临鸾脂粉慵施。倦针指，逐朝忆想，每夜思量，梦里何曾至。纵有邻姬相约，强斟芳酝，羞听离词。绿杨甚日系银宗？翠靥何时展金丝？销灭了袅娜腰肢。<br> 【促拍令】好光阴都空过了，美姻缘越恁推辞。到教俺传情寄恨，审问了三回五次。是他司马不伤春？白甚自家如此？<br> 【随煞】试喑腹，重三思。文君纵有当垆志，也被相如定害死。<br> △春梦<br> 遮断墙头望眼，绿阴已满团圆树。南陌东郊静无人，又一番芳意成虚。听杜宇，噍噍聒聒，絮絮叨叨，叫的春归去。正是蜂闲蝶倦，燕忙莺懒，困人时序。落花满地锦斓斑，飞絮空雪模糊。有意留春，对景牵情，伤时感物。<br> 【幺】芳草斜阳，碧云荏苒衡皋暮。千里关河两无凭，几番欲寄音书。仗鳞羽，花笺谩展，彩笔空擎，倦写相思句。自觉香肌销怯，裙腰松掩，衫衤肯宽余。邻姬问我几多愁，说与他知也长吁。斜阳芳草，落花飞絮。<br> 【尾】叹此愁，能几许？看看更有伤心处，梅子黄时断肠雨。<br> △莲船<br> 炽日人皆可畏，火云削出奇峰样。梅雨凌晨乍晴时，堪游水国江乡。挈艳妆，轻摇彩棹，缓拨兰舟，稳载清波漾。正是蕖花开也，荷张翠盖，莲竖红幢。系兰舟聊复舣沙汀，停彩棹须臾歇横塘。低奏笙篁，浅酌芳醪，恣情共赏。<br> 【幺】媚景芳年，莫教两事成虚妄。赏玩兴无穷，只疑身在潇湘。向晚来，残霞散绮，落日沉金，迤逦银蟾上。莫放酒空金，玉山低偃，又且何妨。朱唇齐唱采莲歌，惊起双双宿鸳鸯，难道是断我愁肠？<br> 【随煞】归去也，夜未央。棹行时拨散浮萍浪，船过处冲开菡萏香。<br> 【双调】夜行船<br> △春晓<br> 晓角梅花三弄曲，勾引起禁钟楼鼓。曙色将分，漏声才息，残月已沉江渚。<br> 【挂玉钩】迤逦莺啼共燕语，偏向闲庭户。春困佳人睡未足，好梦方惊寤。淡脸霞，松鬟雾。欲对鸾台，再整妆梳。<br> 【庆宣和】十二帘钩闲控玉，尚掩流苏。嫩寒犹怯透罗襦，绣帏，未出。<br> 【天仙令】晨妆罢，信步向庭隅。晓日楼台，秋千院宇。那更杜鹃催，春事归欤。怜红爱紫无限心，空自长吁。<br> 【离亭煞】伤春欲待留春住，留春不住随春去。凭谁寄与，问春归去归何处？只见覆莓苔糁落花，衬榆英铺香絮，又见潋滟池塘涨绿。纵不为五更风，管多因半夜雨。<br> △秋夜<br> 秋夜谁家砧杵声？不管有人愁听。倦客伤心，披衣独步，踏遍绿苔幽径。<br> 【庆宣和】仙鼠翻风舞画楹，月色偏明。地龙经雨唱空庭，露华，乍冷。<br> 【天仙令】人初静，寂寞旅魂惊。玉宇澄澄，银河耿耿。帘幕夜寒生，月淡风清。惊鸟绕枝栖未宁，蛩雁哀鸣。<br> 【离亭煞】怯单衣渐觉西风劲，想多情不念东阳病。对景动羁怀，添客恨增归兴。近玉阑，临金井，早是离人闷哽。桂子散清香，梧桐弄碎影。<br> △悔悟<br> 无限莺花慵管领，恐似沈郎多病。宋玉伤哉，安仁老矣，衰鬓怕临明镜。<br> 【挂玉钩】草草花花一梦惊，断了乔行径。大着多情换寡情，闹里宜寻静。有况味，无踪影。废尽功夫，误了前程。<br> 【庆宣和】若是自家空藏瓶，梦撒撩丁，花姑不重女猱轻，任谁，见哽。<br> 【天仙令】千金废，火上弄冻凌。他尽是劳成，咱都是志诚。博得个好儿名，那里施呈。而今纵有双秀才，谁是苏卿？<br> 【离亭煞】早收心拘束定疏狂性，倒大来耳根清净，头轻眼明。跳出面糊盆，迷魂寨，玻璃井。折莫恁漫天张网罗，遍地剜坑阱，莫想他自家夜行，被你甜句儿啜来奸，虚脾儿赚得省。<br> 【双调】行香子<br> △别恨<br> 烟草萋萋，霜叶飞飞，落闲阶不管狼籍。雁儿才过，燕子先归。盼佳音，无佳信，误佳期。<br> 【幺】帘幕空垂，院宇幽凄，步回廊自恨别离。松鬓发，束减腰围。见人羞，惊人问，怕人知。<br> 【乔木查】但凭高望远，谩把阑干倚。不信功名犹未已，知他何处也，歌酒狂迷。<br> 【天仙令】相思忆，长是泪沾衣。恨满西风，情随逝水，闲恨与闲情，何日终极。伤心眼前无限景，都撮上愁眉。<br> 【离亭带歇指煞】橹声齐和归帆急，渔歌渐远鸣榔息。尖青寸碧，遥岑叠连天际。暮霭生，孤烟起。掩映残霞落日，江上两三家，山前六七里。<br> △寄情<br> 春满皇州，名遍青楼，二十年旖旎风流。金鞍玉勒，矮帽轻裘。谢娘诗，云子酿，雪儿讴。<br> 【乔木查】几愁花病洒，偏甚今番瘦。非是潘郎不奈秋，都因风韵他，引起闲愁。<br> 【拨不断】两绸缪，意相投，天然一点芳心透。年纪未三十过二九，多情莺燕蜂蝶友，速难成就。<br> 【天仙令】于飞愿，端的几时酬？会语应难，修书问候。铺玉版写银钩，寄与娇羞。真真的的美眷爱，不尚延由。<br> 【离亭带歇指煞】休违了剪发燃香咒，莫忘了并枕同衾褥。再休眉期眼约闲&lt;辶它&gt;逗，娘间阻人调斗，枉教咱千生万受。长办着惜花心，空闲了画眉手。<br> △痴迷<br> 既不知心，便不知音，既知音岂不知心？文君有意，司马调琴。想从初，思已往，怨而今。<br> 【拨不断】泪淋淋，湿离襟，近来憔悴都因您。可是相思况味深，自西风吹断回文锦，瘦来直恁。<br> 【天仙令】特然地，这几日越昏沉。鬼病难捱，情怀不禁。自恨咱家，无分消任。天长地久争奈何，虚度光阴。<br> 【离亭宴带歇指煞】情知的不是娘拘禁，度量来非为人谗谮。再审小冤家，不道人图甚。饥不タ进饮食，卧不能安床枕。岂止道忘餐废寝，鬓发已成潘，形骸俏如沈。<br> 【仙吕】泣彦回<br> 暗想配秋娘，情如交颈鸳鸯。绸缪缱绻深恩重义难忘，似真贤孟光。喜齐眉笑举梁鸿案，与卿卿带结同心，效鹣鹣永远成双。<br> 【前腔】调和琴瑟奏笙簧，意相投两下无妨。谁知今日薄情的改变心肠，顿教人惨伤。岂料他反目恩成怨，悔当初不合认真，好姻缘翻作参商。<br> 【不是路】柳絮飘狂，怎比得葵花倾向阳？谁承望桃花无意恋刘郎。细推详玉楼烟锁云江暗，危石盟言在那厢？空嗟怨冤家忒杀不思量，薄情娘你如今对面如霄壤。只怕久后相思要见难添惆怅，直待眉儿淡了思张敞。那时节悔未从良，恨未从良。<br> 【解三醒】我为你神魂飘荡，我为你废寝忘餐。我为你千金买笑平康巷，我为你几载浮踪在异乡。我为你想归徒自劳清梦，我为你久别鸳帏不下堂。（合）还思想，端的是李鹃奴负了王商。<br> 【前腔】你把我怜香惜玉冰和炭，你把我倚翠偎红圆合方。你把我山盟海誓成虚谎，你把我厚德深恩当晓霜。你把我如糖拌蜜盐落水，你把我似漆投胶雪见汤。（合前）<br> 【皂角儿】闷恹恹镇日凄凉，泪汪汪心中悒怏。为相思病入豪肓，瘦伶仃不成模样。只落得脸儿黄庞儿瘦沈郎腰潘郎鬓凄凉行状。（合）留情痴汉，负恩女娘。狼心肠，人须易负，难昧穹苍。<br> 【前腔】抱琵琶又过别船，折杨柳他把章台还上。记当时遂结鸾凰，到如今剧然分散。恁下得折鸾凰，剖并头，开连理，犹如反堂。（合前）<br> 【余文】千言万语都休讲，分付冤家要主张。终有日相逢，我也不与你较短长。</p><h3 id="☆李德载" tabindex="-1"><a class="header-anchor" href="#☆李德载" aria-hidden="true">#</a> ☆李德载</h3><p>李德载，生平、里籍均不详。<br> ○小令<br> 【中吕】阳春曲<br> △赠茶肆<br> 茶烟一缕轻轻，搅动兰膏四座香，烹煎妙手赛维扬。非是谎，下马试来尝。<br> 黄金碾畔香尘细，碧玉瓯中白雪飞，扫醒破闷和脾胃。风韵美，唤醒睡希夷。<br> 蒙山顶上春光早，扬子江心水味高，陶家学士更风骚。应笑倒，销金帐饮羊羔。<br> 龙团香满三江水，石鼎诗成七步才，襄王无梦到阳台。归去来，随处是蓬莱。<br> 一瓯佳味侵诗梦，七碗清香胜碧简，竹炉汤沸火初红。两腋风，人在广寒宫。<br> 木瓜香带千林杏，金橘寒生万壑冰，一瓯甘露更驰名。恰二更，梦断酒初醒。<br> 兔毫盏内新尝罢，留得余香在齿牙，一瓶雪水最清佳。风韵煞，到底属陶家。<br> 龙须喷雪浮瓯面，凤髓和云泛盏弦，劝君休惜杖头钱。学玉川，平地便升仙。<br> 金樽满劝羊羔酒，不似灵芽泛玉瓯，声名喧满岳阳楼。夸妙手，博士便风流。<br> 金芽嫩采枝头露，雪乳香浮塞上酥，我家奇品世间无。君听取，声价彻皇都。</p><h3 id="☆程景初" tabindex="-1"><a class="header-anchor" href="#☆程景初" aria-hidden="true">#</a> ☆程景初</h3><p>程景初，生平、里藉均不详。<br> ○小令<br> 【正宫】醉太平<br> 恨绵绵深宫怨女，情默默梦断羊车，冷清清长门寂寞长青芜，日迟迟春风院宇。泪漫漫介破琅玉，闷淹淹散心出户闲凝伫，昏惨惨晚烟妆点雪模糊，淅零零洒梨花暮雨。<br> ○套数<br> 【双调】新水令<br> △春情<br> 落红满地暮春天，另一番蜂愁蝶怨。愁切切，恨绵绵。待要团圆，除非梦中见。<br> 【驻马听】小小亭轩，燕子来时帘未卷。深庭小院，杜鹃啼处月空圆。金钗拨尽玉炉烟，香尘渍满琵琶面。谁共言？何时枕匾黄金钏？<br> 【乔牌儿】日高犹自眠，病体尚嫌倦。细将往事思量遍，越无心整翠钿。<br> 【落梅风】鸾钗断，凤髻偏，腻残妆泪痕满面。隔纱窗消声儿唤玉莲，那人儿敢有些爻变。<br> 【离亭宴煞】桃腮湿胭脂浅，榴裙摺皱香罗软，这相思教人怎遣？分开翡翠巢，掂损螳螂玉，空锁鸳鸯殿。十分人怎禁两叶眉难展？有愁烦万千。羞栽并蒂莲，懒整合欢带，怕见双飞燕。情书附锦鳞，佳音凭黄犬，何处也风流少年？我将魂魄梦中寻，只恐怕阳台路儿远。</p><h3 id="☆赵彦晖" tabindex="-1"><a class="header-anchor" href="#☆赵彦晖" aria-hidden="true">#</a> ☆赵彦晖</h3><p>赵彦晖，明·程明善《啸余谱》作“赵彦辉”，生平、里籍均不详。明·朱权《太和正音谱》将其列于“词林英杰”一百五十人之中。<br> ○小令<br> 【仙吕】醉中天<br> △嘲人右手三指<br> 把盏难舒手，施礼怎合十？亏他朝朝洗面皮，早是刚拿管笔。便有那举鼎拔山的气力，诸般儿都会，怎拿他鞭简丫锤？<br> 把盏难舒手，学舞不风流。与你架银筝怎地ㄐ？难挽衫儿袖。他媳妇问他索休，别无甚圆就，到官司打与一个拳头。<br> ○套数<br> 【仙吕】点绛唇<br> △省悟<br> 万种闲愁，一场春瘦，迷花酒。燕侣莺俦，煞青云友。<br> 【混江龙】长想着少年时候，拈花摘叶甚风流。见了些春风谢馆，夜月秦楼马上抱鸡三市斗，袖中携剑五陵游。八个字非虚谬：玲珑剔透，软款温柔。<br> 【油葫芦】一世疏狂一笔勾，从今后都罢手，一场恩爱变为仇。赤紧的红裙不解嘲风口，以此上青衫紧退揉花手。想着眼底情，眉角愁。则管里云来雨去空&lt;辶它&gt;逗，终不见下场头。<br> 【天下乐】只被你干赚得潘郎两鬓秋。想着你恩情，也不是永久，恰便似风中落花水上沤。我恰待踏折他花套竿，撞出锦&lt;囗贵&gt;头，早是咱千自在百自由。<br> 【那吒令】想当初您爱我时，剪青丝半纽。想当初敬您时，赠吟词一首。您如今弃俺也，断金钗两头。想着您月底盟，星前咒，则怕你悔去也娇羞。<br> 【鹊踏枝】俺如今志难酬，和俺不相投。误了俺雁塔题名。虎榜名留。有一日博得五花诰在手，则怕你消不得粉面油头。<br> 【寄生草】俺如今时间困，目下忧。三尺剑扫荡红尘垢，万言策补尽乾坤漏，五言诗夺尽江山秀。若是柳耆卿剥得个紫袍新，你便是谢天香不避黄齑臭。<br> 【尾】深缦笠紧遮肩，粗布衫宽裁袖，撇罢了狂朋怪友。打扮做个儒流，风月所近新来给了解由。谁信你鬼狐由，误了我谈笑封侯，早难道万里鹏得志秋。气冲斗牛，胸藏锦绣，钓鳌头谁钓您这乐官头。<br> △席上咏妓<br> 万种娇娆，一团俊俏，十分妙。百媚千娇，端的是闭月羞花貌。<br> 【混江龙】他若是含情一笑，朱唇一颗嵌樱桃。梨花玉体，杨柳纤腰。眉黛春山娇滴滴，眼波秋水绿淘淘。可观可看，宜喜宜嗔。堪怜堪爱，难画难描。拨银筝音吕韵悠扬，唱阳春白雪依腔调。你便有千金买笑，怎能够一刻春宵。<br> 【油葫芦】喜遇得樽席上猛见了，更那堪情性好，言谈语话那清标。你看那聪明伶俐诸般妙，更那堪续麻道字无差错。生的来花样娇，柳样柔。知今博古通三教，铁石人一见了也魂销。<br> 【天下乐】怎能够玉树同栖翡翠巢？无福的难也波消。自暗约，用心儿访寻月下老。者莫你能会弹能会歌，能会绣能会描，怎生来少前程无下梢？<br> 【那吒令】离情空懊恼，我魂劳梦劳；缘薄命薄，看明朝后朝。我劝你断肠籍上除了姓名，姻缘簿上寻个着落，一星星记在心苗。<br> 【鹊踏枝】我与你自量度，是评跋。你若听琴，我便题桥。趁青春年纪儿幼小，休辜负好前程月夜花朝。<br> 【寄生草】相思病何年尽？姻缘簿甚日了？你看他知轻知重知分晓，不能够同行同坐同欢笑，到教我添愁添闷添烦恼。怎能够喜孜孜花下燕莺期？几时得笑吟吟春日鸳鸯效？<br> 【六幺序】眼前面人千里，耳边厢音信杳，隔三千弱水迢迢。闷恹恹鬼病难熬，意迟迟情思心焦。桃源洞不见分毫，焰腾腾烈火烧袄庙，白茫茫水淹蓝桥。莫不是我今生撅着相思窖？好教我行眠立盹，梦断魂劳。<br> 【幺】哎，你个多娇，仔细听着：你若是花下相招，月底来邀，琴瑟和调，同伴吹箫，咱两个一世儿团圆到老，恁时节有下梢。寻一个安乐窝巢，散诞逍遥，倒大来志气清高。当日个谢天香、李亚仙寻思到，知轻重肯辨清浊，后来受用金花诰。则学鸳鸯，休学那燕子伯劳。<br> 【尾声】准备着花烛洞房春，安排下夜月笙歌笑，那时节喜喜欢欢宴乐。地久天长成配偶，一世儿永远坚牢。画堂高怕是么暮暮朝朝，则学那连理树、合欢带、比翼鸟。宝炉香渐烧，银台灯高照，成就了碧桃花下凤鸾交。<br> 【南吕】一枝花<br> △嘲僧<br> 七宝罗汉身，八难观音像。玉楼巢翡翠，谁教你金殿锁鸳鸯？箫寺里蝶乱蜂狂，玉溪馆青楼巷，缘得五台山傅粉郎。小和尚久等莺娘，老亚仙风魔了志广。<br> 【梁州】常则是金斗郡双生和小卿，几曾见丽春园苏氏和都刚？被个老妖精狐媚了唐三藏。一个供佛的柳翠，伴着个好色东堂。钟楼鼓阁，便做了待月西厢。丑禅师宠定个天香，笑吟吟携手相将。风帏中路柳参禅，鸳帐底烟花听讲，看门儿亏杀金刚。暗想，这场。出家儿招揽乔公状，你也不是清静僧，真乃是莽和尚。当了袈裟做一场，岂怕人声扬？<br> 【尾】十年功业难修养，取得个年老妖精复落娼，卧兔当来受灾障，常把三门紧关上。那妮子僧房中叫，反教你削了发的耆卿后院里攘。<br> 【南吕】一枝花<br> 熬煎碎窃玉心，辜负损偷香胆。好姻缘成间阻，乔风月畅难担。恩爱相搀，连理枝和根砍，并头莲伏地芟。淹蓝桥波浪涨漫，烧袄庙风烟焰惨。<br> 【梁州】美绀绀星前月底，都做了眼争争地北天南，这些时空惹风声店。分开宝镜，掂损琼簪，偷传锦字，瘦褪春衫。病形容览镜羞惨，呆心肠无酒醺酣。嗟叹声口内无穷，别离恨心头易感，且勉强待时暂。劣胆冤家再不敢，苦尽回甘。<br> 【二煞】凄凉白日犹闲暂，寂寞黄昏醉后担，孤眠客舍静。漏永更长，更那堪风清月淡。那些儿最凄惨，独对银影半衾，这烦恼是俺全贪。<br> 【尾】都来晓月闲愁揽，写向花笺谨就缄，嘱付你个多娇细详鉴。你不曾因咱为咱，行监坐监，那不得半霎工夫探觑俺。<br> 懒将经史习，只为功名兼。麝兰□紫帐，脂粉汗青衫。这一场风月险，唬的我急溜里忙收缆。若不是铁屑船门闭的严，教了些小撅亻来坐守行监，老波么，朝敲暮斩。<br> 【梁州】虽然是俏苏氏真心儿陪伴，赤紧的村冯魁大注儿扛搀，总寻思必索停时暂。由他倚强压弱，硬买强贪。多凶多吉，有苦无甜。料配并二连三，怎当他硪困零。我且纳佯书诈会低微，卷旗枪佯推会羞惨，退残兵假妆会痴憋。小生，岂敢？的等你靠番时却把你个姨夫拦，占胜也那场铲，使的骨损筋伤形像儿淹，喘不迭向磨儿上横担。<br> 【尾】那其间亲和疏自有知音鉴，好共歹从教晓事的谈，锦信也似前程怎摇撼。你早自信咱咱，咱咱，那从小的争锋按下的胆。</p><h3 id="☆杜遵礼" tabindex="-1"><a class="header-anchor" href="#☆杜遵礼" aria-hidden="true">#</a> ☆杜遵礼</h3><p>杜遵礼，生平、里籍均不详。明·朱权《太和正音谱》将其列于“词林英杰”一百五十人之中。<br> ○小令<br> 【仙吕】醉中天<br> △妓歪口<br> 一点樱桃挫，半壁杏腮多。每日长吁暖耳朵，正觑着傍边唾。小唱单吹海螺，侧跷儿把戏做，口儿恰迎着。<br> △佳人脸上黑痣<br> 好似杨妃在，逃脱马嵬灾。曾向宫中捧砚台，堪伴诗书客，叵耐无情的李白，醉拈斑管，洒松烟点破桃腮。</p><h3 id="☆孙季昌" tabindex="-1"><a class="header-anchor" href="#☆孙季昌" aria-hidden="true">#</a> ☆孙季昌</h3><p>孙季昌，生平、里籍均不详。<br> ○套数<br> 【正宫】端正好<br> △集杂剧名咏情<br> 鸳鸯被半床闲，胡蝶梦孤帏静，常则是哭香囊两泪盈盈。若是这姻缘簿上合该定，有一日双驾车把香肩并。<br> 【滚绣球】常记的曲江池丽日晴，正对着春风细柳营，初相逢在丽春园遣兴，便和他谒浆的崔护留情。曾和他在万花堂讲志诚，锦香亭设誓盟，谁承望下场头半星儿不应，央及杀调风月燕燕莺莺。则被这西厢待月张君瑞，送了这花月东墙董秀英，盼杀君卿。<br> 【倘秀才】玩江楼山围着画屏，见一只采莲舟斜弯在蓼汀，待和他竹叶传情诉咱闷萦。并头莲分做两下，鸳鸯会不完成，知他是怎生？<br> 【滚绣球】付能的潇湘夜雨睛，早闪出乌林皓月明，正孤雁汉宫秋静，知他是甚情怀月夜闻筝？那时节理残妆对玉镜台，推烧香到拜月亭，则被这亻刍梅香紧将咱随定，不能够写相思红叶题情。指望似多情双渐怜苏小，到做了薄幸王魁负桂英，撇得我冷冷清清。<br> 【倘秀才】金凤钗斜簪在鬓影，抱妆盒寒侵倦整，想踏雪寻梅路怎行？弄黄昏梅梢月，香正满酷寒亭，伤情对景。<br> 【叨叨令】当日被破连环说啜赚得再成交颈，谁承望错立身的子弟无音信。闪得我似离魂倩女相思病，将一个魔合罗脸儿消磨尽。径不着也么哥，如今这谎郎君一个个传槽病。<br> 【脱布衫】我便似蓝桥驿实志真诚，他便似竹林寺有影无形。受寂寞似越娘背灯，恨别离如乐昌分镜。<br> 【小梁州】他便似柳毅传书住洞庭，千里独行，吹箫伴侣冷清清。我待学孟姜女般真诚性，我则怕啼哭倒了长城。<br> 【幺】京娘怨杀成孤另，怨你个画眉的张敞杂情，揣着窃玉心、偷香性。我则学举案齐眉，贤孝牌上立个清名。<br> 【尾】金钗剪烛人初静，彩扇题诗句未成。后庭花歌残玉树声，琵琶怨凄凉不忍听。比题桥的相如忒寡情，戏妻秋胡不老成。想则想关山远路程，恨则恨衣锦还乡不见影。则不如一纸刘公书谨缄定，寄与你个三负心的敲才自思省。<br> 【仙吕】点绛唇<br> △集赤壁赋<br> 万里长江，半空烟浪，惊涛响。东去茫茫，远水天一样。<br> 【混江龙】壬戌秋七月既望，泛舟属客乐何方？过黄泥之坂，游赤壁之傍。银汉无声秋气爽，水波不动晚风凉。诵明月之句，歌窈窕之章。少焉间月出东山上，紫微贯斗，白露横江。<br> 【油葫芦】四顾山光接水光，天一方，山川相缪郁苍苍，浪淘尽风流千古人凋丧。天连接崔嵬，一带山雄壮。西望见夏口，东望见武昌。我则见沿江杀气三千丈，此非是曹孟德困周郎？<br> 【天下乐】隐隐云间见汉阳，荆襄，几战场，下江陵顺流金鼓响。旌旗一片遮，舳舻千里长，则落的渔樵每做话讲。<br> 【那吒令】见横槊赋诗是皇家栋梁，见临江酾酒是将军虎狼，见修文偃武是朝廷纪纲。如今安在哉，做一世英雄将，空留下水国鱼邦。<br> 【鹊踏枝】我则见水茫茫，树苍苍，大火西流，乌鹊南翔。浩浩乎不知所往，飘飘乎似觉飞扬。<br> 【寄生草】渺苍海之一粟，哀吾生之几场。举匏樽痛饮偏惆怅，挟飞仙羽化偏舒畅，溯流光长叹偏悒怏。当年不为小乔羞，只今惟有长江浪。<br> 【尾声】谩把洞箫吹，再把词章唱。苏子正襟坐掀髯鼓掌，洗盏重新更举觞。眼纵横醉倚篷窗，怕疏狂错乱了宫商。肴核盘空夜未央，酒入在醉乡。枕藉乎舟上，不觉的朗然红日出东方。<br> 【中吕】粉蝶儿<br> △怨别<br> 锦帐罗帏，空留下这场憔悴，想人生最苦别离。恨匆匆，愁冗冗，忘餐失寐。困腾腾眼倦心迷，却原来害相思恁般滋味。<br> 【醉春风】枕剩梦难成，衾余愁易得。衾余枕剩捱长更，我到如今悔，悔。银烛灯残，金杯酒冷，宝炉香细。<br> 【红绣鞋】黄甘甘胭憔粉悴，病恹恹瘦损香肌，急煎煎和泪数归期。急穰穰情没乱，碜磕磕的两分离，空着我闷恹恹盼望你。<br> 【普天乐】意踌蹰，心萦系。哀哀怨怨，惨惨凄凄。抛闪下年少人，辜负了鸾凰配。早是离人伤心碎，更和那杜宇悲啼。冷清清在销金帐里，珊瑚枕剩，好梦惊回。<br> 【上小楼】美恩情眉南面北，好姻缘鸳鸯拆对。想着俺携手星前，并肩月下，共枕同席。见如今宝鉴分，钗断股，簪折瓶坠，正值着感情怀物伤人意。<br> 【幺篇】画梁间燕语喧，花柳中莺乱啼。好着我泪眼羞观，愁心倦听，景物狼藉。正遇着风雨催，柳絮飞，残红满地，我则索掩重门绿窗春睡。<br> 【耍孩儿】山长永远人千里，满目残红春又归。闲愁闲闷几时休，怕黄昏帘幕低垂。我则怕更阑夜静离人苦，倦听谯楼画角催。捱不彻凄凉日，打熬出闷忧中日月，憔悴了花朵儿身肌。<br> 【一煞】死临侵魂梦劳，呆答孩心似迷，常常思时时想频频记。茶饭中冷暖谁调理？早共晚寒温那个知？撇不下恩和义。我将你俊庞儿时时想念，小名儿悄悄店题。<br> 【煞尾】别离了数载余，淹留的我三不归。若能够好姻缘重把佳期会，则除是一枕南柯梦儿里。</p><h3 id="☆秦竹村" tabindex="-1"><a class="header-anchor" href="#☆秦竹村" aria-hidden="true">#</a> ☆秦竹村</h3><p>秦竹村，生平、里籍均不详。<br> ○套数<br> 【双调】行香子<br> △知足<br> 壮岁乡闾，养志闲居，二十年窗下工夫。高探月窟，平步云衢。一张琴，三尺剑，五车书。<br> 【庆宣和】引个奚童跨蹇驴，竟至皇都。只道功名掌中物，笑取，笑取。<br> 【锦上花】高引茅庐，无人枉顾。不遇知音，难求荐举。慷慨悲歌，空敲唾壶。落魄无成，新丰逆旅。<br> 【幺】古今千百年，际会几人遇？试把前贤，从头细数：应聘文王，渭滨渔夫，梦感高宗，商岩版筑。<br> 【清江引】蹭蹬几年无用处，枉被儒冠误。改业簿书丛，倒得官人做，元龙近来豪气无。<br> 【碧玉箫】今我何如？对镜嗟吁。岁月催促，霜染半头颅。老矣夫，终焉计尚疏。南山敝庐，收拾园圃，安排隐居，效靖节先生归去。<br> 【鸳鸯歇指煞】前程只有前程路，儿孙自有儿孙福。没来由谩苦，千丈剑门关，一线连云栈，万里凌霄渡。争一阶官职高，攒几贯家私富。手搭在心头窨附：二顷负郭田，对山三架屋，绕院千竿竹。充饥煮蕨薇，遇冷添细纟由絮，便是我生平所欲。世事尽无休，人生要知足。</p><h3 id="☆李致远" tabindex="-1"><a class="header-anchor" href="#☆李致远" aria-hidden="true">#</a> ☆李致远</h3><p>李致远，孙楷第《元曲家考略》根据元·仇远《金渊集》卷二《和李致远君深秀才》诗，以为李致远为溧阳（今属江苏省）人，当名深字致远。一生不得意，但因穷忘忧，孤傲清高。明·臧晋叔《元曲选》中《还牢末》杂剧署名李致远。明·朱权《太和正音谱》评其词“如玉匣昆吾”。<br> △小令<br> 【中吕】迎仙客<br> △暮春<br> 吹落红，楝花风，深院垂杨轻雾中。小窗闲，停绣工。帘幕重重，不锁相思梦。<br> 【中吕】朝天子<br> △秋夜吟<br> 梵宫，晚钟，落日蝉声送。半规凉月半帘风，骚客情尤重。何处楼台，笛声悲动？二毛斑，秋夜永。楚峰，几重，遮不断相思梦。<br> 【中吕】红绣鞋<br> △晚春<br> 杨柳深深小院，夕阳淡淡啼鹃，巷陌东风卖饧天。才社日停针线，又寒食戏秋千，一春幽恨远。<br> △春闺情<br> 红日嫩风摇翠柳，绿窗深烟暖香篝，怪来朝雨妒风流。二分春色去，一半杏花休，归期何太久？<br> 【中吕】红绣鞋<br> △晚秋<br> 梦断陈王罗袜，情伤学士琵琶，又见西风换年华。数杯添泪酒，几点送秋花，行人天一涯！<br> 【中吕】喜春来<br> △秋夜<br> 断云含雨峰千朵，钓艇披烟玉一蓑，藕花香气小亭多。凉意可，开宴款娥。月将花影移帘幕，风怒松声卷翠涛，呼童涤器煮茶苗。惊睡鹤，长啸仰天高。<br> 【中吕】卖花声<br> △月夜<br> 云消皎月筛帘影，梦破惊乌绕树声，挑灯起诵《太玄经》。竹轩风定，桂窗人静，快诗人一襟清兴。<br> 【商调】梧叶儿<br> 佩解螭文玉，衾闲鸳序锦，钗折凤头金。夜雨留荷泪，西风吼树音，秋月弄桐阴，梅花谢别来到今。<br> 【越调】小桃红<br> △新柳<br> 柔条不奈晓风流，乱织新丝绿。瘦倚春寒灞陵路，影扶疏，梨花未肯飘香玉。黄金半吐，翠烟微妒，相伴月儿孤。<br> △碧桃<br> 华不喜污天真，玉瘦东风困。汉阙佳人足风韵，唾成痕，翠裙剪剪琼肌嫩。高情厌春，玉容含恨，不赚武陵人。<br> 【越调】天净沙<br> △离愁<br> 敲风修竹珊珊，润花小雨斑斑，有恨心情懒懒。一声长叹，临鸾不画眉山。<br> △春闺情<br> 画楼徙倚阑干，粉云吹做修鬟，璧月低悬玉弯。落花□慢，罗衣特地春寒。<br> △初夏即事<br> 晓来烟断香篝，春归绿遍芳洲，影乱风梳弱柳。迟迟清画，竹深时唤勾。<br> 【双调】折桂令<br> △春闺<br> 柳阴深黄鸟绵蛮，勤惜韶华，似罢红悭。绣草花飞，分香蝶闹，感旧人闲。奇兵破愁城酒盏，离情纟全恨锁眉山。沉水烧残，绣被熏兰，只是春寒。<br> △山居<br> 枕琴书睡足柴门，时有清风，为扫红尘。林鸟呼名，山猿逐妇，野兽窥人，唤稚子涤壶洗樽，致邻僧贳酒论文。全我天真，休问白鱼，且醉白云。<br> △读史<br> 慨西风壮志阑珊，莫泣途穷，便可身闲。贾谊南迁，冯唐老去，关羽西还。但愿生还玉关，不将剑斩楼兰。转首苍颜，好觅菟裘，休问天山。<br> △秋景<br> 秋声先到梧桐，挂雨雌霓，拂槛雄风。几点青山，一泓素月，满地丹枫。肠缕断情欺醉容，漏声迟霜满愁红。长笛声中，罨画楼东，泪洒征鸿。<br> 【双调】清江引<br> △即席赠妓<br> 碧云欲低香雾阻，回首多情处。梨花二月初，柳絮三春暮，今宵月明何处宿？樽前有人颜似玉，笑索多情句。歌残林叶飞，舞罢庭花妒，冰弦一霎秋夜雨。东风又来供暮愁，吹上蛾眉皱。应知弄玉心，相道东阳瘦，花落燕飞人病酒。<br> 【双调】落梅风<br> 斜阳外，春雨足，风吹皱一池寒玉。画楼中有人情正苦，杜鹃声莫啼归去。<br> 【双调】水仙子<br> △春暮<br> 荼コ香散一帘风，杜宇声干满树红。南轩一枕梨云梦。离魂千里同，日斜花影重重。萱草发无情秀，榴花开有恨，断送得愁浓。<br> 【双调】水仙子<br> △春怀<br> 水边垂柳赤栏桥，洞里神仙紫玉箫。东风吹断闲花草，碧云深春梦悄，久别来朱户萧条。半帘明月，一溪绛桃，万里黄鹤。<br> 【双调】水仙子<br> △道情<br> 瓮头春色是长生，枕上华胥当解酲。常将造物合心镜，后庭闲留月明，得工夫休写《黄庭》。怕萧郎夫妇，茅家弟兄，邂逅瑶京。<br> 【双调】拨不断<br> △夏宿山亭<br> 立峰峦，脱簪冠，夕阳倒影松阴乱。太液澄虚月影宽，海风汗漫云霞断，醉眠时小童休唤。<br> ○套数<br> 【南吕】一枝花<br> △送人入道<br> 白云留故山，晓月流清涧。西风吹渭水，落叶满长安。龙虎痴顽，正要别真赝，都来方寸间。内丹成未饮刀圭，宦情远不登仕版。<br> 【梁州】无中有娇儿姹女，有中无火枣金丹。温温铅鼎清光烂。一泓水静，一片云闲。一轮月满，一点神安。断七情宝剑光寒，避三尸午夜更残。秘天真离坎交驰，纵玄旨乙庚配绾，炼希夷金木间关。药阑，岁晚，黄精满地和烟拣，安排净蚌珠灿。耿耿灵台照夜阑，去蕙留兰。<br> 【尾声】辨清浊不在青白眼，夸悬解何劳道上肝。银海澄澄洞诸幻，快还，九山，满地松风洞天晚。<br> △孤闷<br> 花梢消杜宇魂，藕丝系鸳鸯足。春风丹凤只，夜月翠鸾孤。对景萧疏，空忆如簧语，最添心上苦。冷清清沉水香残，昏惨惨灯花穗吐。<br> 【梁州】东墙女空窥宋玉，西厢月却就崔姝。便休题月下老姻缘薄。风流偏阻，好事多辜。蓝田隐璧，沧海遗珠。桃源洞山谷崎岖，阳台路云雨模糊。书斋中勉强韩香，兰房中生疏郑五，泾河边不寄龙书。怨苦，自取。世间情知他是甚娘般物，自嗟叹静思虑。直教柳下惠开门不秉烛，薄命寒儒。<br> 【尾】一天愁寻杀裴生杵。千点泪啼斑湘女竹。一轮皓月当空正隐在云雾。量半幅，素楮，诉不尽燕燕莺莺半分语。<br> 【中吕】粉蝶儿<br> △拟渊明<br> 归去来兮！笑人生苦贪名利，我岂肯陷迷途惆怅独悲。假若做公卿，居宰辅，地心劳形役。量这些来小去官职，枉消磨了浩然之气。<br> 【醉春风】想聚散若浮云，叹光阴如过隙。不如闻早赋归欤，畅是一个美，美。弃职归农，杜门修道，早则死心搭地。<br> 【红绣鞋】泛远水舟遥遥以轻，送征帆风飘飘而吹衣，望烟水平芜把我去程迷。问征夫询远近，瞻衡日熹微，盼柴桑归兴急。<br> 【满庭芳】再休想折腰为米，落得个心闲似水，酒醉如泥。乐并不管家和计，都分付与稚子山妻。栽五柳闲居隐迹，抚孤松小院徘徊。问因宜把功名弃？岂不见张良范蠡，这两个多大得便宜。<br> 【上小楼】我则待逐朝每日，无拘无系。我则待从事西畴，寄傲南窗，把酒东篱。三径就荒，松菊犹存，规模不废，策扶老尚堪流憩。<br> 【幺】引壶觞以自酌，眄庭柯以自怡。有酒盈樽，门设常关，景幽人寂。或命巾车，或棹孤舟，从容游戏，比着个彭泽县较淡中有味。<br> 【耍孩儿】溪泉流出涓涓细，木向阳欣欣弄碧。登东皋舒啸对斜晖，有两般儿景物希奇。觑无心出岫云如画，见有意投林鸟倦飞。草堂小堪容膝，说亲戚之情话，乐琴书以忘机。<br> 【幺】或寻丘壑观清致，或自临清流品题。我为甚绝交游待与世相违，须是我傲羲皇本性难移。想人间富贵非吾愿，望帝里迢遥不可期。已往事都休记，度晚景乐夫天命，其余更复奚疑。<br> 【尾声】辞功名则待远是非，守田园是我有见识。闲悠悠无半点为官意，一任驷马高车聘不起。<br> 【双调】新水令<br> △离别<br> 离鸾别凤又经年，一番春一番新怨。青琐畔，绣帏前，少个婵娟，酬不了少年愿。<br> 【雁儿落】常想西湖舣画船，北苑开春宴。一声金缕令，七换梁州遍。<br> 【德胜令】今日小亭轩，羞到杏花边。黯黯愁成阵，厌厌日胜年。嫣然，一笑春风面；无缘，灯前云髻偏。<br> 【雁儿落】春衫和泪穿，犹认伊针线。玉箫深夜品，多是君愁怨。<br> 【水仙子】别来几见月儿圆，每为嫦娥惜少年。画堂深隔断归来燕，玉钩闲帘未卷，一天情着个谁传？想一饷心间事，写一幅肠断篇，等一个孤雁回旋。<br> 【雁儿落】艳阳三月天，寿酒筵前劝。可怜张解元，不赴蟠桃宴。<br> 【挂玉钩】爱杀槎头缩项鳊，皆上金盘荐；笑杀池中并蒂莲，未许东风见。援紫毫，磨端砚。屈曲银钩，细草鸾笺。<br> 【尾】沉沉烟锁垂杨院，迟迟月上桃花扇。罗帕新词，聊寄情缘。唱道张京兆心专，周琼姬苦意坚。怕几阵东风吹落残花片，恁时绿暗红嫣，兀谁管春山翠眉浅。</p><h3 id="☆童童学士" tabindex="-1"><a class="header-anchor" href="#☆童童学士" aria-hidden="true">#</a> ☆童童学士</h3><p>童童学士，据《蒙兀儿史记·阿术传》和《新元史·卜怜吉歹传》，童童乃河南王阿术之孙，河南王卜怜吉歹之子，蒙古族，兀歹兀良孩氏。其祖、父武功显赫。童童弃武从文，为集贤侍讲学士，阶中奉大夫。泰定间迁河南行省平章。据《元史·泰定帝纪》，泰定四年（一三二七）八月壬辰“御史李昌言：‘河南行省平章政事童童，世官河南，大为奸利，请徙他镇’”因迁江浙平章政事。据《元史·文宗本纪》，至顺二年（一三三一）三月癸已，监察御史又劾其“荒宴安”，故改任太僖宗使。然九月又被劾。据《嘉兴府志》，他又曾任嘉兴府判。”童童善诗文曲画，其作品表现了及时行乐的人的人生态度。明·朱权《太和正音谱》将其列于“词林豪杰”一百五十人之中。<br> ○套数<br> 【越调】斗鹌鹑<br> △开筵<br> 鹤背乘风，朝真半空。龟枕生寒，游仙梦中。瑞日融和，祥云峙耸。赴天阙，游月宫。歌舞吹弹，前后簇拥。<br> 【紫花儿】昼锦堂筵开玳瑁，玻璃盏满泛流霞，博山炉细袅香风。屏开孔雀，褥隐芙蓉。桧柏青松，瘦竹寒梅浸古铜。暗香浮动，品竹调弦，走飞觥。<br> 【小桃红】筵前谈笑尽喧哄，一派笙箫动。媚景良辰自情重，拚却醉颜红，一杯未尽笙歌送。金樽莫侧，玉山低趄，直吃的凉月转梧桐。<br> 【天净沙】碧天边桂魄飞腾，银河外斗柄回东，畅好是更长漏水。梅花三弄，访危楼十二帘笼。<br> 【调笑令】玉容，露春葱，翠袖殷勤捧玉钟。绛纱笼烛影摇红，艳歌起韵梁尘动。都吃的开襟堕巾筵宴中，绮罗丛醉眼朦胧。<br> 【尾】金樽饮罢雕鞍控，畅好是受用文章巨公。比北海福无穷，似南山寿长永。<br> 【双调】新水令<br> △念远<br> 烧痕回绿遍天涯，忆王孙去时残腊。愁垂檐外雨，忧损镜中花。掘土抟沙，感事自惊讶。<br> 【驻马听】望眼巴巴，春陌香尘迷去马。梦魂飒飒，晓窗初日闹啼鸦。千声作念凑嗟呀，一丝情景留牵挂。许归期全是假，秀才每说谎天来大。<br> 【乔牌儿】绣双飞线脚差，描并宿笔尖怕。牡丹亭闲却秋千架，好春光谁共耍？<br> 【落梅风】肌消玉，脸褪霞，怎打熬九秋三夏？被薄赚的孤又寡，辜负了小乔初嫁。<br> 【雁儿落】谁拦截巫女峡？谁改变崔徽画？谁糊突汉上衿？谁扯破秋云帕？<br> 【得胜令】身似井中蛙，命似釜中虾。难把猿心锁，空将鹃泪洒。情杂，下不的题着他名儿骂。性猾，恨不的揪住他身子打。<br> 【甜水令】马上墙头，月底星前，窗间帘下，容易得欢洽。案举齐眉，带绾同心，钗留结发，那曾有一点儿亵狎。<br> 【折桂令】好姻缘两意相答，你本是秋水无尘，我本是美玉无瑕。十字为媒，又不图红定黄茶。我不学普救寺幽期调发，你怎犯海神祠负意折罚？生也因他，死也因他，恩爱人儿，欢喜冤家。<br> 【锦上花】想着他锦绣充肠，诸余俊雅。山海填胸，所事撑达。花下低头，风吹帽纱。月底潜踪，露湿罗袜。朱弦续有时，宝剑配无价。求似神仙，信心菩萨。才得相逢，扑絮纳瓜。恰早分离，瓶沉珠撒。<br> 【清江引】一声去也没乱杀，少几句叮咛话。说归甚日归？待罢何时罢？梦儿中见他刚半霎。<br> 【离亭宴歇指煞】狂风飘散鸳鸯瓦，严霜冷透鸾凰榻，好教我如痴似哑。佳期绝往来，后约无凭准，前语皆欺诈。空传红叶诗，枉卜金钱卦，凄凉日加。燕惊飞张氏楼，犬吠断韩生宅，虎拦住萧郎驾。闷随秋夜长，情逐春冰化。待他见咱，算他那狠罪过有千桩，害的我这瘦骨头没一把。</p><h3 id="☆沙正卿" tabindex="-1"><a class="header-anchor" href="#☆沙正卿" aria-hidden="true">#</a> ☆沙正卿</h3><p>沙正卿，生平、里藉均不详。或疑即沙可学。可学，永嘉（今属浙江省）人，登至正（一三四一～一三六八）进士第，为行省掾。明·朱权《太和正音谱》将其列于“词林英杰”一百五十人之中。<br> ○套数<br> 【南吕】一枝花<br> △安庆湖雪夜<br> 荒陂寒雁鸣，远树昏鸦噪。断云淮甸阔，残照楚山高。古岸萧萧，败苇折芦罩，穿林荒径小。水村寒犬吠柴荆，梅岭冻猿啼树杪。<br> 【梁州】野烟暗迷合渡口，渔灯明照破江皋。溪边望罢归村路。野塘萧索，暮景寂寥。半间草厦，一榻橛床。冷清清伴我萧条，到黄昏恶限才交。ゐ惶运环海般相连，烦恼乡石城般围绕，离愁阵铁壁般坚牢。怎生，得逃？百千般无计把凄凉傲，愁恰去闷来到。愁和闷共凄凉厮缠缴，不离我周遭。<br> 【三煞】安排下孤闷供诗料，收拾聚闲愁注酒瓢，假开怀直饮得醉。独拥衾，都忘尽伤心怀抱，才睡美又还闹，篱畔筛风竹韵敲，惊梦无聊。<br> 【二煞】破窗鸣雨霰风犹恶，漏屋垂冰蚕冻未消，梦回酒醒越难熬。万籁皆鸣，更一点残灯斜照。供愁恨献烦恼，破思虑忧愁厮定害，暗消了年少。<br> 【尾】黄昏时春色生容貌，清镜晓秋霜点鬓毛。愁虽是多，恨也不少。衰了潘容，瘦了沈腰。镜里端详，心下暗约。端详罢怎不教我心焦，则一夜剩添十岁老。<br> 【越调】斗鹌鹑<br> △闺情<br> 挑绣也无心，茶饭不应口。付能打揲起伤春，谁承望睚不过暮秋。暗想情怀，心儿里自羞。两件儿，出尽丑。脸淡似残花，腰纤如细柳。<br> 【紫花儿】愁的是针拈着玉笋，怕的是灯点上银，恨的是帘控着金钩。赤紧的爷娘又不解，语话也难投。休、休，怏及煞眉儿八字愁，靠谁成就？凤双鸾孤，几时能够，燕侣莺俦？<br> 【幺】想杀我也枕头儿上恩爱，盼杀我也怀抱儿里多情，害杀我也被窝儿里风流。浑身上四肢沉困，迅指间一命淹留。休、休，方信道相思是歹证喉，害的来不明不久。是做的沾粘，到如今泼水难收。<br> 【尾】实丕丕罪犯先招受，直到折倒了庞儿罢收。若不成就美满好姻缘，则索学文君驾车走。</p><h3 id="☆吕天用" tabindex="-1"><a class="header-anchor" href="#☆吕天用" aria-hidden="true">#</a> ☆吕天用</h3><p>吕天用，明·程明善《啸余谱》作吕大作。生平、里藉均不详。明·朱权《太和正音谱》将其列于“词林英杰”一百五十人之中。<br> ○套数<br> 【南吕】一枝花<br> △白莲<br> 瑶池施素妆，洛浦夸清景。庐山传绝艳，太华擅高名。秋水澄澄，洗得胭脂净，淡梳妆百媚生。裁剪下雪腻香柔，包含尽风清露冷。<br> 【梁州】纵不虢国女承恩楚闼，大管是太真妃出浴华清。水云乡喧满秋娘性。也不羡红妆翠盖，金屋银屏。铅华绛彩，绣络珠璎。他则待占秋江独步倾城，倚秋江压尽繁英。他生得脸儿媚脉脉盈盈，长得腰儿瘦风风韵韵，立的个影儿孤袅袅婷婷。这些，可人。晚凉睡杀鸳鸯颈，与秋月淡相映。天遣嫦娥下太清，来赴蓬瀛。<br> 【煞】满池玉蕊连枝莹，一片琼葩彻骨清。绿杨影里画船轻，趁一派歌声，十里波光如镜。俺本待闲遣水云兴，被藕丝嫩把柔肠厮系定，越教人惹恨牵情。<br> 【随尾】休只管妆添泽国三秋景，我则怕狼藉江乡一夜冰。虽宜同根栽并蒂生，受了些莲心苦，割不断连理情。若不采莲人把你手掌内奇擎，明日西风起替得你凌波袜儿冷。<br> △秋蝶<br> 数声孤雁哀，几点昏鸦噪。桂花随雨落，梧叶带霜凋。园苑萧条，零落了芙蓉萼，见一个玉胡蝶体态娇。描不成雅淡风流，画不就轻盈瘦小。<br> 【梁州】难趁逐莺期月夜，怎追随燕约花朝？栖香觅意谁知道？春光错过，媚景轻抛。虚辜艳杏，忍负夭桃。梦魂杳不在花梢，精神懒岂解争高。喜孜孜翠袖兜笼，娇滴滴玉纤捻扌若，笑吟吟罗扇招摇。替他，窨约。秋深何处生芳草？残菊边且胡闹。不似姚黄魏紫好，忍负良宵。<br> 【隔尾】金风不念香须少，玉露那怜粉翅娇。风露催残冷来到，艳阳时过了。暮秋天怎熬，将一捻儿香肌断送了。</p><h3 id="☆杨立斋" tabindex="-1"><a class="header-anchor" href="#☆杨立斋" aria-hidden="true">#</a> ☆杨立斋</h3><p>杨立斋，生平、里籍均不详。明·朱权《太和正音谱》评其词“如风烟花柳”。明代亦有一曲家杨立斋，其曲见明·陈所闻《南宫词纪》。<br> ○套数<br> 【般涉调】哨遍<br> 张五牛、商正叔编《双渐小卿》，赵真卿善歌，立斋见杨玉娥唱其曲，因作〔鹧鸪天〕及〔哨遍〕以咏之。<br> 【鹧鸪天】烟柳风花锦作园，霜芽露叶玉装船。谁知皓齿纤腰会，只在轻衫短帽边。啼玉靥，咽冰弦，五牛身后更无传。词人老笔佳人口，再唤春风到眼前。<br> 【哨遍】世事抟沙嚼蜡，等闲荣辱休惊讶。日月不饶咱，晓窗前拂净菱花，试觑咱。虽是闲愁无种，闲闷无芽，子敢衡种出星星发。知进退宜休罢，便今日苏秦六国，明日早贾宜长沙。不如买牛学种洛阳田，抱瓮自浇邵平瓜。向甚云栈挥鞭，沧海撑舟，斗牛泛槎。<br> 【幺】好向名利场中一纳头，剩告取些松宽暇。且莫住山凹，清闲中不见个生涯。问甚末，南邻富贵，北里奢华，只有此身无价。幸遇明时德化，除徭役拯济贫乏。救得这困鱼腮惊急列地脱了香钩，盖因那饿虎血模糊地污了烟过，方表圣德无加。<br> 【耍孩儿】对江山满目真堪画，休把这媚景良辰作塌。清风明月不拈钱，闻未老只合欢洽。问甚往来燕子春秋社，说怎末辛苦蜂儿早晚衙。休呆发，便得征西车马，争如杜曲桑麻。<br> 【幺】莫将愁字儿眉尖上挂，得一笑处笑一时半霎。百钱长向杖头挑，没拘束到处行踏。饥时节选着那六局全食店里添些个气，渴时节拣那百尺高楼上咽数盏儿巴。更那碗清茶罢，听俺几回儿把戏也不村呵。<br> 【七煞】据小的每セ，大厮八，着几条坐木做陈蕃榻。谢尊官肯把荒场降，劳贵脚还将贱地来踏。棚上下，对文星乐宿，唱唱沙沙。<br> 【六】前汉又陈，后汉又乏，古尚书团扌若损殷周夏。五代史止是谈些更变，三国志无过说些战伐。也不希咤，终少些团香弄玉，惹草粘花。<br> 【五】这个才子文艺高，那个佳人聪俊雅，可知道共把青鸾跨。一个是纱巾蕉扇睁睁道，一个是翠靥金毛俏鼻凹。无人坐，一个是玉堂学士，一个是金斗名娃。<br> 【四】又有个员外村，有个商贾沙，一弄儿黑漆筋红油靶。一个向丽春园大碗里空床了酒，一个扬子江江船中就与茶。精神儿大，著敲棍也门背后合伏地巴背，中毒拳也教铛里仰卧地寻叉。<br> 【三】而今汝阳斋掩绿苔，豫章城噪晚鸦，金山寺草长满题诗塔。唯有长天倒影随流水，孤鹜高飞送落霞。成潇洒，但见云间汀树，不闻江上琵琶。<br> 【二】静俏俏的谁念他？冷清清的谁问他？尚有人见鞍思马。张五牛创制似选石中玉，商正叔重编如添绵上花。碎把那珠玑撒，四头儿热闹，枝节儿熟滑。<br> 【一】俺学唱咱，学说咱，谁敢和前辈争高下？赵真真先占了头名榜？杨玉蛾权充个第二家。替佛传法，锣敲月面，板撒红牙。<br> 【尾】须不教一句儿讹，半字儿差。唱一本多愁多绪多情话，教您听一遍风流浪子煞。</p><h3 id="☆王氏" tabindex="-1"><a class="header-anchor" href="#☆王氏" aria-hidden="true">#</a> ☆王氏</h3><p>王氏，大都歌妓。生平、里籍均不详。<br> ○套数<br> 【中吕】粉蝶儿<br> △寄情人<br> 江景萧疏，那堪楚天秋暮，战西风柳败荷枯。立夕阳，空凝伫，江乡古渡，水接天隅，眼弥漫晚山烟树。<br> 【醉春风】寂寞日偏长，别离人最苦。把一封正家书改做诈休书，冯魁不睹是将我来娶，娶。知他是身跳龙门，首登虎榜，想这故人何处？<br> 【红绣鞋】往常时冬里卧芙蓉ブ褥，夏里铺藤席纱忄厨，但出门换套儿好衣服。不应冯魁茶员外，茶员外钞姨夫，我则想俏双生为伴侣。<br> 【迎仙客】见一座古寺宇，盖造得非常俗，见一个僧人念经掐着数珠。待道是小梨，却原来是老院主，俺是个檀越门徒，问长老何方去？<br> 【石榴花】看了那可人江景壁间图，妆点费工夫。比及江天暮雪见寒，盼平沙趁宿，落雁无书。空随得远浦帆归去，渔村落照船归住。烟寺晚钟夕阳暮，洞庭秋月照人孤。<br> 【斗鹌鹑】愁多似山市晴岚，泣多似潇湘夜雨。少一个心上才郎，多一个脚头丈夫。每日价茶不茶饭不饭百无是处，教我那里告诉。最高的离恨天堂，最低的相思地狱。<br> 【普天乐】腹中愁，诗中句。问甚么失题落韵，跨胃骑驴。想着那得意时，着情处。笔尖题到伤心处，不由人短叹长吁。嘱付你僧人记取，苏卿休与，知他双渐何如？<br> 【上小楼】怕不待开些肺腑？都向诗中分付。我这里行想行思，行写行读，雨泪如珠。都是些道不出，写不出，忧愁思虑，了不罢声啼哭。<br> 【幺】他争知我嫁人，我知他应过举。翻做了鱼沉雁杳，瓶坠簪折，信断音疏。咫尺地半载余，一字无。双郎何处？我则索随他泛茶船去。<br> 【十二月】无福效同俦并侣，有分受枕剩衾余。想起来相思最苦，空教人好梦全无。擗飞了清歌妙舞，受了些寂寞消疏。<br> 【尧民歌】闪得人凤凰台上月儿孤，趁帆风势下东吴。我这里安桅举棹泛江湖，到不如沉醉罗帏倩人扶。踌躇，踌躇，天边雁儿遥，枉把佳期误。<br> 【耍孩儿】这厮不通今古通商贾，是贩卖俺愁人的客旅。守着这厮愁闷怎消除，真乃是牛马而襟裾。斗筲之器成何用，粪土之墙不可圬。想俺爱钱娘乔为做，不分些好弱，不辨贤愚。<br> 【三煞】娘呵你好下得好下得！忒狠毒忒狠毒！全没些子母情肠肚。则好教三千场失火遭天震，一万处疔疮生背疽。怎不教我心中怒？你在钱堆受用，撇我在水面上遭徒。<br> 【二】我上船时如上木驴，下舱时如下地府，靠桅杆似靠着将军柱。一个随风倒柁船牢狱，趁浪逐波乘槛车。伴着这扌若人物，便似冤魂般相缠，日影般相逐。<br> 【一】他正是冯魁酒正浓，苏卿愁起初，下船来行到无人处。我比娥皇女哭舜添斑竹，比曹娥女泣江少一套孝服。则怕他瞧破俺情绪，推眼疾偷掩痛泪，佯呵欠带几声长吁。<br> 【尾】比我这泪珠儿何日干？愁眉甚日舒？将普天下烦恼收拾聚，也似不得苏卿半日苦。</p><h3 id="☆赵莹" tabindex="-1"><a class="header-anchor" href="#☆赵莹" aria-hidden="true">#</a> ☆赵莹</h3><p>赵莹，生平、里籍均不详。其姓名与曲作仅见于清人何梦华藏本《太平乐府》。<br> ○小令<br> 【正宫】塞鸿秋<br> △题情<br> 玉人不见徒劳望，相思两地音书旷。挥毫难写断肠文，枕几惟添愁旅况。只为美人情，空取时人谤，何时再得相亲傍？</p><h3 id="☆邦哲" tabindex="-1"><a class="header-anchor" href="#☆邦哲" aria-hidden="true">#</a> ☆邦哲</h3><p>邦哲，生平、里籍均不详。其姓名及曲作仅见于清人何梦华藏本《太平乐府》。<br> ○小令<br> 【双调】寿阳曲<br> △思旧<br> 初相见，意思浓，两下爱衾枕和同。销金帐春色溶溶，云雨期真叠叠重重。<br> 谁知道，天不容，两三年间抛鸾拆凤。苦多情朝思夜梦，害相思沉沉病重。尔在东，我在西，阳台梦隔断山溪。孤雁唳夜半月凄凄，再相逢此生莫期。</p><h3 id="☆宋方壶" tabindex="-1"><a class="header-anchor" href="#☆宋方壶" aria-hidden="true">#</a> ☆宋方壶</h3><p>宋方壶，名子正，华亭（今上海松江县）人。至正（一三四一～一三六八）初年，曾客居钱塘（今浙江杭州市），来往湖山之间。后来，由于“海内兵变，西北州郡毒于侵暴屠烧，而编民于死者十九”。便移居华亭，住在莺湖之西，“辟室若干楹，方疏四启，昼夜长明，如洞天状。有石焉崭然而献秀，有木焉郁然而交阴。盖不待驭冷风度弱水而坐致‘方壶’之胜，因揭二字以名之”。尤其是“甲第连云，膏腴接壤，所欲既足而无求于外，日坐‘方壶’中，或觞或弈”。又，传说有座仙山名‘方壶’，而宋子正“不择地而有其乐，则非‘方壶’而‘方壶’也”。可见他多年正是过着一种隐居生活。（参见《清江贝先生集》中《方壶记》）其曲作之中，倾吐了对元代社会的不满，对官场的鄙弃，对奸党的恨恶，对下层妓女的同情，以及对大明王朝的拥护。明·朱权《太和正音谱》将其列于“词林英杰”一百五十人之中。<br> ○小令<br> 【仙吕】一半儿<br> 别时容易见时难，玉减香消衣带宽。夜深绣户犹未拴，待他还，一半儿微开一半儿关。<br> 【中吕】红绣鞋<br> △阅世<br> 短命的偏逢薄幸，老成的偏遇真成，无情的休想遇多情。懵懂的怜瞌睡，鹘伶的惜惺惺，若要轻别人还自轻。<br> △客况<br> 雨潇潇一帘风劲，昏惨惨半点灯明，地炉无火拨残星。薄设设衾剩铁，孤另另枕如冰，我却是怎支吾今夜冷？<br> 【中吕】山坡羊<br> △道情<br> 布袍粗袜，山间林下，功名二字皆勾罢。醉联麻，醒烹茶，竹风松月浑无价，绿绮纹楸时聚话。官，谁问他；民，谁问他！<br> 青山相待，白去相爱，梦不到紫罗袍共黄金带。一茅斋，野花开，管甚谁家兴废谁成败？陋巷箪瓢亦乐哉！贫，气不改；达，志不改。<br> 【商调】梧叶儿<br> △怀古<br> 黄州地，赤壁矶，衰草接天涯。周公瑾，曹孟德，果何为？都打入渔樵话里。<br> 【双调】清江引<br> △分韵为崔月英<br> 东山涌起玉兔穴，宇宙光相射。二八风流人，三五团圆夜，广寒宫第一枝折去也。<br> △托咏<br> 剔秃一轮天外月，拜了低低说：是必常团圆，休着些儿缺，愿天下有情底都似你者！<br> 【双调】水仙子<br> △隐者<br> 青山绿水好从容，将富贵荣华撇过梦中。寻着个安乐窝胜神仙洞，繁华景不同，忒快活别是个家风。饮数杯酒对千竿竹，烹七碗茶靠半亩松，都强如相府王宫。青山绿水暮云边，堪画堪描若辋川。闲歌闲酒闲诗卷，山林中且过遣，粗衣淡饭随缘。谁待望彭祖千年寿，也不恋邓通数贯钱，身外事赖了苍天。<br> △居庸关中秋对月<br> 一天蟾影映婆娑，万古谁将此镜磨？年年到今宵，不缺些儿个；广寒宫好快活，碧天遥难问娥。我独对清光坐，闲将白雪歌，月儿，你团圆我却如何？<br> △叹世<br> 时人个个望高官，位至三公不若闲。老妻顽子无忧患，一家儿得自安，破柴门对绿水青山。沽村酒三杯醉，理瑶琴数曲弹，都回避了胆战心寒。<br> 【双调】雁儿落过得胜令<br> △闲居<br> 功名梦不成，富贵心勾罢。青山绿水间，茅舍疏篱下。广种邵平瓜，细焙玉川茶，遍插渊明柳，多栽潘令花。清佳，寻方外清幽话；欢恰，与亲朋闲戏耍。<br> ○套数<br> 【黄钟】醉花阴<br> △走苏卿<br> 雪浪银涛大江迥，举目玻璃万顷，天际水云平。浩浩澄澄，越感的人孤另。一叶片帆轻，直赶到金山不见影。<br> 【喜迁莺】见楼台掩映，彻云霄金璧层层。那能，上方幽径，我则见宝殿紫气生，真胜境。蓦闻的幽香缥缈，则不见可喜娉婷。<br> 【出队子】心中溪幸，意痴痴，愁转增。猛然见梵王宫得悟的老禅僧，何处也金斗郡无心苏小卿，空闪下临川县多情双县令。<br> 【刮地风】我这里叉手躬身将礼数迎，请禅师细说叮咛。他道有一个女娉婷，寺里闲踢蹬。他生的袅袅婷婷，阁不住的雨泪盈盈。愁凄凄有如痴挣，闷恹恹染成疾病，蘸霜毫回廊下壁上题名。猛抬头恰定睛，正是俺可意多情，走龙蛇字体儿堪人敬，他诉衷肠表志诚。<br> 【四门子】他道，狠毒娘硬接了冯魁的定，揣与我个恶罪名。当初实意儿守，真心儿等，恰便似竹林寺有影不见形。实意儿守，真心儿等，他可便如何折证。<br> 【古水仙子】他、他、他，觑绝罢两泪倾，便有那九江水如何洗得清？当初指雁为羹，充饥画饼，道无情却有情。我、我、我，暗暗的仔细评论，俏苏卿摔碎粉面筝，村冯魁硬对菱花镜，则俺狠毒娘有甚前程！<br> 【者刺古】占天边月共星，同坐同行。对神前说誓盟，言死言生。香焚在宝鼎，酒斟在玉觥。越越的人孤另，分开燕莺。<br> 【神仗儿】唤梢公忙答应，休要意挣！谁敢道是半霎消停，直赶到豫章城！<br> 【节节高】碧天云净，绿波风定。银蟾皎洁，猛然见俺多情薄幸。俺两个附耳言，低声语，携手行，呀！下水船如何觅影？<br> 【尾声】说与你个冯魁耐心听：俺两个喜孜孜俏语低声，你在那蓝桥下细寻思谩谩等。<br> 【南吕】一枝花<br> △蚊虫<br> 妖娆体态轻，薄劣腰肢细。窝巢居柳陌，活计傍花溪。相趁相随，聚朋党成群队，逞轻狂撒蒂带。爱黄昏月下星前，怕青宵风吹日炙。<br> 【梁州】每日穿楼台兰堂画阁，透帘栊绣幕罗帏。帐嗡嗡乔声气。不禁拍抚，怎受禁持？厮鸣厮咂，相抱相偎。损伤人玉体冰肌，人娇并枕同席。瘦伶仃腿似蛛丝，薄支辣翅如苇煤，快棱憎嘴似钢锥。透人，骨髓。满口儿认下胭脂记，想着痒忄散忄散那些滋味。有你后甚是何曾到眼底？到强如蝶使蜂媒。<br> 【尾】闲时节不离了花香柳影清阴里睡，闷时节则就日暖风和叶底下依，不想瘦躯老人根前逞精细。且休说香罗袖里，桃花扇底，则怕露冷天寒恁时节悔。<br> △妓女<br> 自生在柳陌中，长立在花街内。打熬成风月胆，断送了雨云期。只为二字衣食，卖笑为活计。每日都准备，准备下些送旧迎新，安排下过从的见识。<br> 【梁州】有一等强风情迷魂子弟，初出帐笋嫩勤儿。起初儿待要成欢会。教那厮一合儿昏撒，半霎儿著迷。典房卖舍，弃子休妻。逐朝价密约幽期，每日价弄盏传杯。一更里酒酽花浓，半夜里如鱼似水，呀！五更头财散人离。你东，我西。一番价有钞一番睡，旋打算旋伶利。将取孛兰数取梨，有甚希奇？<br> 【尾】有钱每日同欢会，无钱的郎君好厮离，绿豆皮儿你请退！打发了这壁，安排下那壁，七八下里郎君都应付得喜。<br> 【越调】斗鹌鹑<br> △送别<br> 落日遥岑，淡烟远浦。萧寺疏钟，戍楼暮鼓。一叶扁舟，数声去橹那惨戚，那凄楚，恰待欢娱，顿成间阻。<br> 【紫花儿】瘦岩岩香消玉减，冷清清夜永更长，孤另另枕剩衾余。羞花闭月，落雁沉鱼。踌躇，从今后谁寄萧娘一纸书？无情无绪，水淹蓝桥，梦断华胥。<br> 【调笑令】肺腑，恨怎舒？三叠阳关愁万缕。幽期密约欢爱处，动离愁暮云无数。今夜月明何处宿？依依古岸黄芦。<br> 【秃厮儿】欢笑地不堪举目，回首处景物萧疏。星前月下谁共语？谩嗟吁，何如？<br> 【尾】眼睁睁怎忍分飞去，痛杀我也吹箫伴侣！不付能恰住了送行客一帆风，又添起助离愁半江雨。<br> △踏青<br> 蝶使双双，蜂媒对对。燕语关关，莺声呖呖。仕女把芳寻，丫鬟将翠拾。节序宜，景物奇。丽日迟迟，和风习习。<br> 【紫花儿序】娇滴滴三春佳景，翠巍巍一带青山，锦重重满目芳菲。端的是宜睛宜雨，堪咏堪题。畅好是幽微，嫩柳夭桃傍小溪。时遇着春光明媚，人贺丰年，民乐雍熙。<br> 【小桃红】雕阑花簇绣屏围，四季春为贵。万紫千红引人意，啭黄鹂，鸳鸯如锦池塘睡。玩不尽山水无穷景致，更那堪花下杜鹃啼。<br> 【调笑令】赏奇葩异卉，休直待锦离披，多感谢春工造化机。彩绳悬画板秋千戏，遍郊园幕天席地。动笙歌一派音韵美，列山灵水陆筵席。<br> 【耍厮儿】花萼拆香风拂鼻，柳丝垂翠蔼攒眉，我则见蜂蝶趁花莺燕飞。且欢赏，莫催逼，对饮樽。<br> 【圣药王】就着这花满溪，柳满堤，掩映着数株红杏出疏篱。风吹的酒力微，景助的诗兴起，见滴溜溜墙外舞青旗，直吃的醉扶归。<br> 【尾声】庆风调雨顺升平日，保一统江山社稷。托赖着千千载仁主圣明朝，齐仰贺万万岁吾皇大明国。</p><h3 id="☆睢玄明" tabindex="-1"><a class="header-anchor" href="#☆睢玄明" aria-hidden="true">#</a> ☆睢玄明</h3><p>睢玄明，生平、里籍均不详。明·朱权《太和正音谱》将其列于“词林英杰”一百五十人之中。一说即睢景臣。<br> ○套数<br> 【般涉调】耍孩儿<br> △咏鼓<br> 乐官行径咱参破，全仗着声名过活。且图时下养皮囊，隐居在安乐之窝。咚咚的打得我难存济，紧紧的棚扒的我没奈何。习下这等乔功课，搬得人赏心乐事，我正是鼓腹讴歌。<br> 【五煞】开山时挂些纸钱，庆棚时得些赏贺，争构阑把我来妆标垛。有我时满棚和气登时起，一分提钱分外多。若有闲些儿个了，除是扑煞点砌，按住开呵。<br> 【四】专觑着古弄的说出了，村末的收外科，但有些决撒我早随声和。做院本把我拾掇尽，赴村戏将咱来擂一和。五音内咱须大，我教人人喜悦，个个脾和。<br> 【三】迎宣诏将我身上掩，接高官回把我背上驮，棚角头软索是我随身祸。一声声怨气都言尽，一棒棒冤仇即渐多。肚皮里常饥饿，论着您腔新谱旧，显我恨满言多。<br> 【二】这厮则嫌乐器低，却不道本事捋，曾听的子弟每街头上有几篇新曲相撺，不是两片顽皮吃甚么？但唆着招子都走过。排场上表子偷睛望，恨不得街上行人将手拖。但场户阑珊了些儿个，恨不得添五千串拍板，一万面铜锣。<br> 【尾】把我似救月般响起来打蝗虫似哄不合，不信那看官每不耳喧邻家每不恼聒。从早晨间直点到斋时М，子被这淡厮全家擂煞我。<br> △咏西湖<br> 钱唐自古繁华地，有百处天生景致。幽微尽在浙江西，惟西湖山水希奇。水澄清玻璃万顷欺蓬岛，山峻峭蓝翠千层胜武夷。山水共谁相类？山旖旎妖妍如西子，水回环妩媚似杨妃。<br> 【九煞】遇清明赏禁烟，艳阳天丽日迟，倾城士庶同游戏。绣帘彩结香车稳，玉勒金鞍宝马嘶。骋豪富夸荣贵，恣艳冶王孙士女，逞风流翠绕珠围。<br> 【八】闲嬉游父老每多，恐韶光暗里催，怕春归又怕相寻觅。坐兜轿的共访欧阳井，骑蹇驴的来寻和靖碑。闷选胜闲拾翠，凝翠霭亭台楼阁，琐晴岚茅舍疏篱。<br> 【七】见胡蝶儿觅小英，游蜂儿采嫩蕊，莺声娇转藏花卉。白洲沙暖鸳鸯睡，红蓼岸泥融燕子飞。小鱼儿成群队，翻碧浪双双鸥鹭，戏清波队队。<br> 【六】见些踏青的薄媚娘，空着轻罗锦绣衣，翠冠梳玉项牌金霞。乍步行恨杀金莲小，浅印香尘款款移。粉汗溶浸浸湿。兰麝香凄迷葛岭，绮罗丛盈满苏堤。<br> 【五】绿垂杨拂画桥，红夭桃簇锦溪，夭桃间柳争红翠。寻芳载酒从心赏，遣兴行春岐路迷。春景游人醉，粉墙映秋千庭院，杏花梢招青旗。<br> 【四】步芳茵近柳洲，选湖船觅总宜，绣铺陈更有金妆饰。紫金罂满注琼花酿，碧玉瓶偏宜琥珀杯。排果桌随时置，有百十等异名按酒，数千般官样茶食。<br> 【三】列兵厨比光禄寺更佳，论珍羞尚食局造不及，动箫韶比仙音院大乐犹为最。云山水陆烹炮尽，歌舞吹弹腔韵齐。更那堪东风软春光媚，借着喜人心的山明水秀，又恐怕送残春绿暗红稀。<br> 【二】游春客误走到丹青彩画图，寻芳人错行入蜀川锦绣堆，向武陵溪攒砌就花圈&lt;囗贵&gt;。看了这佳人宴赏西湖景，胜如仙子嬉游太液池，似王母蟠桃会。灵芝港揭席人散，趁着海棠风赏玩忘归。<br> 【尾】看方今宇宙间，遍寰区为第一。论中吴形胜真佳丽，除了天上天堂再无比。</p><h3 id="☆邓玉宾子" tabindex="-1"><a class="header-anchor" href="#☆邓玉宾子" aria-hidden="true">#</a> ☆邓玉宾子</h3><p>邓玉宾子，同知邓玉宾的儿子，名字、籍贯、生平、事迹均不可考。其散曲仅存小令〔雁儿落过得胜令〕三首。作品表现了他对社会黑暗以及为官的危险的深刻认识，因“识破抱官囚”而不愿再“事王侯”，所以走上了“尘世不同群”、“心远山林近”的隐居道路。他深受老庄道家思想的影响，认为人生如梦，祸福无常，看破红尘之后“惟与道相亲”，持一种消极避世的人生态度。虽然不满于现实，却只在山光水色以及道家教义中寻求解脱。其曲作韵律和谐，用典自如，既有自我感情的抒发，又有深刻的人生哲理的传达，堪称是元人散曲中的艺术珍品。<br> ○小令<br> 【双调】雁儿落过得胜令<br> △闲适<br> 穷通一日恩，好弱十年运。身闲道义尊，心远山林近。尘世不同群，惟与道相亲。一钵千家饭，双凫万里云。经纶，斗许黄金印；逡巡，回头不见人。乾坤一转丸，日月双飞箭。浮生梦一场，世事云千变。万里玉门关，七里钓鱼滩。晓日长安近，秋风蜀道难。休干，误杀英雄汉；看看，星星两鬓斑。晴风雨气收，满眼山光秀。寻苗枸杞香，曳杖桄榔瘦。识破抱官囚，谁更事王侯？甲子无拘击，乾坤只自由。无忧，醉了还依旧；归休，湖天风月秋。</p><h3 id="☆张彦文" tabindex="-1"><a class="header-anchor" href="#☆张彦文" aria-hidden="true">#</a> ☆张彦文</h3><p>张彦文，生平、里籍均不详。<br> ○套数<br> 【南吕】一枝花<br> 春风醉碧桃，流水题红叶。只因闲信马，为此误随车。妆氵井妆呆，一笑千金舍。痴心不暂歇，经了些欢聚愁别，情债填还未彻。<br> 【牧羊关】天边凤，花上蝶，才伶俐又还粘惹。都因眼约心期，引斗得肠怀腹热。云雨新情重，风月旧恩绝。翡翠合欢带，鸳鸯交颈结。<br> 【菩萨梁州】锁窗风细篆烟斜，有谁窥妾？画楼灯暗彩云遮，稳点巢穴。共花朝同月夜，指望水同欢悦。劣冤家水性特随斜，陡恁车遮。双渐又程赊，苏卿又薄劣，冯魁恳切。不堤防暗使锹掘：玉簪掂做两三截，琴弦已断应难接，谁成望弄巧翻成拙？甚全不似那时节，应得傍人做话说，是自家缘业。<br> 【随煞】亏心底自有神夭折，薄幸教随唾津儿灭。休道你花朵儿般身躯没凋谢，你个聪明的小姐宁心儿记者：咱这说下的盟言应去也。</p><h3 id="☆陈德和" tabindex="-1"><a class="header-anchor" href="#☆陈德和" aria-hidden="true">#</a> ☆陈德和</h3><p>陈德和，生平、里籍均不详。明·朱权《太和正音谱》将其列于“词林英杰”一百五十人之中。<br> ○小令<br> 【双调】落梅风<br> △雪中十事<br> △贫儿翳桑<br> 茶烟细，酒力微，都不索比评风味。翳桑儿悄声私自提：省可里腊前呈瑞！<br> △谢女比絮<br> 骚人谢，女论吟，雪飘时絮飞还恁？七言句儿夸到今，偏梨花比他争甚？<br> △袁安高卧<br> 身贫暴，志趣高，羡袁安那时清操。纵如今闭门僵睡著，道是尽教他忍寒干傲。<br> △陶谷烹茶<br> 龙团细，蟹眼肥，竹炉红小窗清致。试烹来是觉风韵美，比羊羔较争些滋味！<br> △浩然骑驴<br> 穷东野，忒好奇，冻得来战钦钦地。待吟诗满前都是题，偏则么灞桥驴背。<br> △李击鹅<br> 翻银汉，战玉龙，遍乾坤似粉妆胡洞。击鹅群乱军成了大功，全不道蓝关路马蹄难动。<br> △孙康映雪<br> 无灯蜡，雪正积，想孙康向学勤力。映清光展书读较毕，待天明困来恰睡。<br> △游杨侍立<br> 立来倦，睡未足，觑门前雪深迷路。师父觉来迟半步，忍不得也索回去。<br> △泛剡王猷<br> 乘雪夜，访故人，剡溪冰短篷难进。冻归来怕人胡议论，强支吾道“兴来还尽。”<br> △寒江钓叟<br> 寒江暮，独钓归，玉蓑披满身祥瑞。他道纵如图画里，则不如销金帐暖烘烘地。</p><h3 id="☆丘士元" tabindex="-1"><a class="header-anchor" href="#☆丘士元" aria-hidden="true">#</a> ☆丘士元</h3><p>丘士元，生平、里籍均不详。<br> ○小令<br> 【中吕】满庭芳<br> △相思<br> 愁山闷海，沉吟暗想，积渐难睚。冷清清无语人何在？瘦损形骸。愁怕到黄昏在侧，最苦是兜上心来。咱无奈，相思痛哉！独自静书斋。<br> 【中吕】普天乐<br> △秋夜感怀<br> 月空圆，人何在？寒蛩切切，塞雁哀哀。菊渐衰，荷钱败。叶落西风雕阑外，断人肠如此安排。秋云万里，满天离恨，伴我愁怀。<br> 【双调】折桂令<br> △秋晚<br> 楚天秋万顷烟霞，孤雁声悲，凄切伤咱！铁马叮当，寒蛩不住，砧杵声杂。银台上烧残降蜡，金炉内烟篆香加。感叹嗟呀，痛忆娇姿，恨满天涯。<br> △相思<br> 枉虚度岁月光阴，满腹离愁，一片忧心。斜月穿窗，寒风透户，夜永更深。空落得忘餐废寝，怎能够并枕同衾？院落沉沉，无限相思，付与瑶琴！<br> 【双调】清江引<br> △秋夜<br> 夜阑梦回人静悄，不住的寒蛩叫，细雨洒芭蕉。铁马檐前闹，长吁几声儿得到晓？<br> 【双调】落梅风<br> △江上闻笛<br> 江天晚，起暮云，恰才的夜凉人静。风送玉箫三四声，使离人凭阑愁听。<br> △秋夜梦回<br> 清秋夜，鸳梦回，闹寒蛩絮人心碎。长吁几声人万里，病形骸越添憔悴。<br> 【双调】庆东原<br> △秋暮感怀<br> 山连地，水映天，盼宾鸿过尽空嗟怨。朱帘半卷，西风槛边，明月庭轩。堪叹此时情，独倚阑干遍。</p><h3 id="☆云龛子" tabindex="-1"><a class="header-anchor" href="#☆云龛子" aria-hidden="true">#</a> ☆云龛子</h3><p>云龛子，道士。姓名、生平均不详。<br> ○小令<br> 【中吕】迎仙客<br> 混元珠，无价宝，赤水溪边收拾了。色浑浑，光皎皎，手中握定，占断人间俏。<br> 没机关，没做作，日月任催催不老。逆行船，翻拨棹，谁知这个，清净家风好。<br> 水深清，山色好，天下是非全不到。竹窗幽，茅屋小，个中真乐，莫向人间道。<br> 竹风轻，花影重，酩酊一瓯琴三弄。露玄机，藏妙用，槐坛将相，看破浮生梦。<br> 柳阴边，松影下，竖起脊梁诸缘罢。锁心猿，擒意马，明月清风，共谁说长生话。<br> 汉钟离，官极品，南柯梦断抛金印。草鞋轻，藜杖稳，笑携日月，独步长生境。<br> 吕洞宾，超物外，神光照破三千界。弃功名，同草芥，龟毛柱杖，一击乾坤坏。<br> 混元初，张果老，白驴踏着虚空倒。紫云生，红雾绕，夜来一口，吞却蓬莱岛。<br> 蓝采和，离世俗，手中拍板敲寒玉。摆天关，摇地轴，清风明月，独唱长生曲。<br> 刘海蟾，燕宰相，梦回看破空花放。别人间，离海上，红炉片雪，打就黄金像。<br> 广成子，千二百，崆峒高卧寒云白。帝王师，天地宅，纵横自在，物外无名客。<br> 范蠡翁，曾佐越，五湖独泛扁舟月。是非忘，名利绝，一声短笛，受用芦花雪。<br> 张子房，扶大汉，功名掉去青山伴。咽龙肝，吞凤卵，金丹养就，没底篮儿满。<br> 圃田公，列御寇，乘风一撞乾坤透。呼南辰，唤北斗，梦中得鹿，觉后还非有。<br> 朗然子，居洛下，金蟾飞去皮囊化。鬼神惊，天地怕，本来面目，不许丹青画。<br> 住华山，乐清闲，碧洞茅庵胡乱弯。日高时，造一餐，饱来藜杖，绕顶遥观看。<br> 谁羡他，做高官，一任穿绯挂绿礻阑，心无忧，身自安，世间少有，这个奸俏汉。<br> 世事休，甚清幽，无管无拘林下叟。翠岩前，风月友，狂歌醉舞，烂饮长生酒。<br> 醉时眠，醒扶头，倒在东西不识羞。亦无春，亦无秋，腾腾兀兀，且乐延年寿。<br> 采药归，白云飞，雾锁青山仙径迷。黑猿叫，青岛啼，仙鹤前舞，引俺归洞里。<br> 到洞中，掩柴扉，唤得仙童对着棋。闷来时，饮数杯，草鞋绊倒，不脱和衣睡。<br> 峭壁峰，甚希奇，桧柏青松四下围。悄无人，过客稀，寂寥潇洒，冷淡闲活计。<br> 面又酸，仓陈米，木碗缺唇破笊篱。又无盐，只有齑，甘心守分，胜如珍羞味。<br> 穿草履，系麻条，披片蓑衣挂个瓢。半如渔，半如樵，蓬头垢面，一任傍人笑。<br> 笑我侨，俺知道，明月清风为故交。卧白云，吹玉箫，这般滋味，世上人难晓。<br> 一顿饥，一顿饱，毡毯羊皮破衲袄。半头砖，一把草，横眠侧卧，惹得旁人笑。<br> 笑则笑，俺知道，万贯家缘都弃了。细寻思，无烦恼，逍遥路上，舞个蓬莱岛。</p><h3 id="☆王" tabindex="-1"><a class="header-anchor" href="#☆王" aria-hidden="true">#</a> ☆王</h3><p>王，字道渊，号混然子。南昌修水（今属江西省）人。道士。著有《还真集》。<br> ○小令<br> 【南吕】金字经<br> 一更无事坐灵台，塞兑垂帘八面开。开，清风入户来。调真息，冲和气自回。<br> 二更天静玩真空，八极无尘月正中。中，西来一意通。金炉内，霞光透鼎红。<br> 三更鸡叫一阳生，月落寒潭斗柄横。横，泥斗海底惊。三车转，黄河水倒行。<br> 四更北斗西南看，火运周天透玉关。关，龙吟虎啸间。神丹结，通身彻骨寒。<br> 五更五气总朝元，种出黄金七朵莲。莲，花开带露鲜。天门破，神光照大千。<br> 【商调】挂金索<br> 一更端坐，下手调元气。混沌无言，绝念存真意。呼吸绵绵，配合居中位。拨转些儿，黍米藏天地。<br> 二更清净，心要常虚守。默默回光，照见无中有。赶退群魔，振地金狮吼。顷刻功成，便与天齐寿。<br> 三更鸡叫，冬至阳初动。取坎填离，直向泥丸送。火运周天，炉内铅投汞。九转丹成，白雪飞仙洞。<br> 四更安乐，万事都无想。水满华池，浇灌灵根长。静里乾坤，仙乐频频响。道大冲虚，名挂黄金榜。<br> 五更月落，渐觉东方晓。谷里真人，已见分明了。玉户鸾骖，金顶龙蟠绕。打破虚空，万道金光皎。</p><h3 id="☆谢应芳" tabindex="-1"><a class="header-anchor" href="#☆谢应芳" aria-hidden="true">#</a> ☆谢应芳</h3><p>谢应芳（一二九六～一三九二），字子兰，号龟巢。武进（今属江苏省）人。自幼笃志好学，潜心性理，以道义名节自励。为人耿介，尚节义，工诗文。至正（一三四一～一三六八）初隐居白鹤溪，授徒讲学。兵乱隐居吴中，吴人争延致为弟子师。入明，徙居芳茂山。年益高，学行益昭。达官贵人过之，必造请之，德望重于东南。著有《龟巢稿》、《思贤录》、《辨惑编》、《里陵续志》等。<br> ○小令<br> 【中吕】满庭芳<br> 神仙有无？安居华屋，即是蓬壶。榴花也学红裙舞，燕雀喧呼。水晶盘馔供麟脯，珊瑚钩帘卷虾须。吹龙笛，击鼍鼓，年年初度，长日尽欢娱。<br> 横山翠屏，藏龙古井，走马长汀。四时花竹多风景，胜似丹青。好儿郎天生宁馨，好时节日见升平。氛埃静，年年寿星，光照望云亭。</p><h3 id="☆徐臣" tabindex="-1"><a class="header-anchor" href="#☆徐臣" aria-hidden="true">#</a> ☆徐臣</h3><p>作者简介见戏文部分。<br> ○小令<br> 【中吕】满庭芳<br> 乌纱裹头，清霜篱落，黄叶林邱。渊明彭泽辞官后，不事王侯。爱的是青山旧友，喜的是绿酒新ド。相拖逗，金樽在手，烂醉菊花秋。</p><h3 id="☆一分儿" tabindex="-1"><a class="header-anchor" href="#☆一分儿" aria-hidden="true">#</a> ☆一分儿</h3><p>一分儿，姓王，大都角伎，歌舞绝伦，聪慧无比。元·夏庭芝《青楼集》载：“一日，丁指挥会才人刘士昌、程继善等于江乡园小饮，王氏佐樽。时有小姬歌《菊花会》南吕曲云：‘红叶落火龙褪甲，青松枯怪蟒张牙。’丁曰：‘此〔沉醉东风〕首句也。王氏可足成之。’王应声曰（见下所录曲）。一座叹赏，由是声价愈重焉。”<br> ○小令<br> 【双调】沉醉东风<br> 红叶落火龙褪甲，青松枯怪蟒张牙。可咏题，堪描画，喜觥筹席上交杂。答剌苏频斟入礼厮麻，不醉呵休扶上马。</p><h3 id="☆孟" tabindex="-1"><a class="header-anchor" href="#☆孟" aria-hidden="true">#</a> ☆孟</h3><p>孟，字天，本西域人，回族。寓居北京。延（一三一四～一三二○）间为胄监生。明敏英妙，质美而行懿，由乡举得举，从事臬司宪部掾枢府，进中书西曹，典国子监簿。二十年间，读书不废，被誉为贤才。至正十二年（一三五二），为翰林待制，官至江南行台监察御史。江淮兵乱后，入明隐居镜湖（在今浙江绍兴市会稽山北麓）。其诗文曲词，皆善。元·苏天爵《题孟天拟古文后》道：“太原孟天，学博而识敏，气清而文奇，盖欲杰出一世，其志不亦伟乎？”（《滋溪文稿》卷三十）张光弼赞许道：“孟子论文自老成，早于国语亦留情。”（《寄孟郎中》诗）可见其文雄称当时，极负盛名。惜《孟待制文集》今已不传。<br> ○小令<br> 【越调】天净沙<br> △十二月乐词并序<br> 凡文章之有韵者，皆可歌也。第时有升降，言有雅俗，调有古今，声有清浊。原其所自，无非发人心之和，非六德之外，别有一律吕也。汉魏晋宋之有乐府，人多不能晓；唐始有词，而宋因之，其知之者亦罕见其人焉。今之歌曲，比于古词，有名同而言简者；时亦复有与古相同者，此皆世变之所致，非故求异乖诸古而强合于今也。使今之曲歌于古，犹古之曲也。古之词歌于今，犹今之词也。其所以和人之心养情性者，奚古今之异哉！先哲有言：今之乐犹古之乐，不其然欤！尝读李长吉十二月乐词，其意新而不蹈袭，句丽而不忄舀淫。长短不一，音节亦异。旁构冥思，朝涵夕泳。谐五声以摊其腔，和八音以符其调。寻绎日久，竟无所得，遂辍其学，以待知音者出而余承其教焉！因增损其语，而隐括为〔天净沙〕，如其首数。不惟于樽席之间，便于宛转之喉；且以发长吉之蕴藉，使不掩其声者。慎勿曰：侮贤者之言云。<br> 上楼迎得春归，暗黄著柳依依，弄野轻寒似水。锦床鸳被，梦回初日迟迟。<br> △正月<br> 劳劳胡燕酣春，逗烟薇帐生尘，蛾髻佳人瘦损。暖云如困，不堪起舞缃裙。<br> △二月<br> 夹城曲水飘香，扫蛾云髻新妆，落尽梨化欲赏。不胜惆怅，东风萦损柔肠。<br> △三月<br> 依微香雨青氛，金塘闲水生，数点残芳堕粉。绿莎轻衬，月明空照黄昏。<br> △四月<br> 沿华水汲清樽，含风轻索殳虚门，舞困腮融汗粉。翠罗香润，鸳鸯扇织回文。<br> △五月<br> 疏疏拂柳生裁，炎炎红镜初开，暑困天低寡色。火轮飞盖，晖晖日上蓬莱。<br> △六月<br> 星依云渚溅溅，露零玉液涓涓，宝砌衰兰剪剪。碧天如练，光摇北斗阑干。<br> △七月<br> 吴姬鬓拥双鸦，玉人梦里归家，风弄虚檐铁马。天高露下，月明丹桂生华。<br> △八月<br> 鸡鸣晓色珑璁，鸦啼金井梧桐，月坠茎寒露涌。广寒霜重，方池冷悴芙蓉。<br> △九月<br> 玉壶银箭难倾，花凝笑幽明，霜碎虚庭月冷。绣帏人静，夜长鸳梦难成。<br> △十月<br> 高城回冷严光，白天碎坠琼芳，高饮挝钟日赏。流苏金帐，琐窗睡杀鸳鸯。<br> △十一月<br> 日光洒洒生红，琼葩碎碎迷空，寒夜漫漫漏永。串销金凤，兽炉香霭春融。<br> △十二月<br> 七十二候环催，葭灰玉重飞，莫道光阴似水。羲和迁辔，金鞭懒著龙媒。<br> △闰月</p><h3 id="☆兰楚芳" tabindex="-1"><a class="header-anchor" href="#☆兰楚芳" aria-hidden="true">#</a> ☆兰楚芳</h3><p>兰楚芳，一作蓝楚芳，西域人。官江西元帅。“丰神英秀，才思敏捷”。（《录鬼簿续编》）在武昌（今属湖北省）时常与刘廷信赓和乐章，人多以元、白拟之。明·朱叔《太和正音谱》评其词“如秋风桂子”。入明皈依佛门（据谢应芳《龟巢集·方外交疏贺兰楚芳住法济寺》）。<br> ○小令<br> 【南吕】四块玉<br> △风情<br> 斤两儿飘，家缘儿薄。积垒下些娘大小窝巢，苘麻秸盖下一座祆神庙。你烧时容易烧，我着时容易着，燎时容易燎。<br> 我事事村，他般般丑。丑则丑村则村意相投，则为他丑心儿真博得我村情儿厚。似这般丑眷属，村配偶，只除天上有。<br> 意思儿真，心肠儿顺。只争个口角头不囫囵，怕人知羞人说嗔人问。不见后又嗔，得见后又忖，多敢死后肯。<br> 双渐贫，冯魁富。这两个争风做姨夫，呆黄肇不把佳期误。一个有万引茶，一个是一块酥，搅的来无是处。<br> 【南吕】骂玉郎过感皇恩采茶歌<br> △闺情<br> 兰堂失却风流伴，倦刺绣懒描鸾，金钗不整乌云乱。情深似刀刃剜，愁来似乱箭攒，人去似风筝断。口则说应举求官，多因是买笑追欢。从今后鸳梦儿再休完，鱼书儿都休寄，龟卦儿也休钻。离愁万般，心绪多端。芳草迷烟树，落花催雨点，香絮滚风团。阳台上路盘桓，蓝桥下水弥漫。傍楼一傍一心酸，空忆当时花烂熳，可怜今夜月团。<br> 【双调】沉醉东风<br> 金机响空闻玉梭，粉墙高似隔银河。闲绣床，纱窗下过，佯咳嗽喷绒香唾。频唤梅香为甚么？则要他认的那声音儿是我。<br> 【双调】折桂令<br> △相思<br> 可怜人病里残春，花又纷纷，雨又纷纷。罗帕啼痕，泪又新新，恨又新新。宝髻松风残楚云，玉肌消香褪湘裙。人又昏昏，天又昏昏，灯又昏昏，月又昏昏。被东风老尽天台，雨过园林，雾锁楼台。两叶愁眉，两行愁泪，两地愁怀。刘郎去也来也那不来，桃花谢也开时节还开。早是难睚，恨杀无情，杜宇声哀。<br> 【双调】雁儿落过得胜令<br> △相思<br> 丹枫叶上诗，白雁云中字。黄昏多病身，黑海心间事。月影转花枝，香篆袅金狮。翡翠衾寒处，鸳鸯梦觉时。嗟咨，悄悄人独自。相思，沉沉一担儿。<br> ○套数<br> 【黄钟】愿成双<br> △春思<br> 春初透，花正结，正愁红惨绿时节。待鸳鸯冢上长连枝，做一段风流话说。<br> 【幺篇】融融日暖喷兰麝，倩东风吹与胡蝶。安排心事设山盟，准备着鲛绡血。<br> 【出队子】青春一捻，奈何羞娇更怯。流不干泪海几时竭，打不破愁城何日缺，诉不尽相思今夜舍。<br> 【幺篇】看看的捱不过如年长夜，好姻缘恶间谍。七条弦断数十截，九曲肠拴千万结，六幅裙搀三四摺。<br> 【尾声】三四摺裙搀且休藉，九回肠解放些些，量这数截断弦须要接。<br> 【中吕】粉蝶儿<br> △思情<br> 他生的如月如花，荡湘裙一钩罗袜，宝钗横云鬓堆鸦。翠眉弯，樱唇小，堪描堪画。闲近窗纱，倚帏屏绣帘直下。<br> 【醉春风】香细袅紫金炉，酒频斟白玉。银影里人娇，他生的可喜杀，杀。他生的宜喜宜嗔，便有那闲愁闲闷，见了他且休且罢。<br> 【迎仙客】傍芝兰吸露花，游宇宙步云霞，我则见窄弓弓藕芽儿刚半扎。践香尘，踏落花。浅印在轻沙，印一对相思卦。<br> 【红绣鞋】有他时一刻千金高价，有他时一世儿兴旺人家，有他时村的不村杀。临风三劝酒，对月一烹茶，说蓬莱都是假。<br> 【普天乐】信步到海棠轩，闲行至荼コ架，引的些蜂喧蝶穰，来往交加。粉脸衬桃杏腮，云髻把花枝抹，袅袅婷婷花阴下。他若是不言语那里寻他？他比那名花解语，他比那黄金足色，他生的美玉无瑕。<br> 【耍孩儿】透春情说几句知心话，则被你迤逗杀我心猿意马。寒窗寂寞废琴书，苦思量晓夜因他。傲风霜分不开连枝树，宜雨露栽培出并蒂花，见一日买几遍龟儿卦。似这般短促促携云握雨，几时得稳拍拍立计成家？<br> 【二煞】捧金杯劝醑，按银筝那玉马。似展开幅吴道子观音画，他那里倚栏翠袖凝秋水，映日红裙衬晓霞。但行处人惊讶，端的是沉鱼落雁，闭月羞花。<br> 【一煞】笑一笑不觉的春自生，行一步看的人眼又花。十分爱常带着三分怕，爱的是风流旖旎娇千种，怕的是间阻飘零那半霎。天生下一虎口凌波袜，堪与那俏子弟寒时暖手，村郎君饱后挑牙。<br> 【尾声】若要咱称了心，则除是娶到家。学知些柴米油盐价，恁时节闷减愁消受用杀。<br> 【中吕】粉蝶儿<br> 骄马金鞭，自悠悠未尝心倦，正闲寻陌上花钿。过章台，临洛浦，与可憎相见。他恰正芳年，误沉埋舞裙歌扇。<br> 【醉春风】螺髻绀云偏，蛾眉新月偃。樽前席上意相投，无半星儿显，显。姿色儿娇羞，语音儿轻俊，小名儿伶便。<br> 【迎仙客】诗酒坛，绮罗筵，他举瑶觞笑将红袖卷。不由咱不留情，刚推的个酒量浅。似这般娇凤雏鸾，争奈教不锁黄金殿。<br> 【石榴花】知他是怎生来天对付好姻缘，昼同坐夜同眠。桃腮携素手并香肩，撒地腼腆。我索痛惜轻怜，常则是比翼鸟连理枝双飞燕，蜜和酥分外相偏。一扎脚住定无移转，他兜的拴意马我索锁心猿。<br> 【斗鹌鹑】他爱我那表正容端，我爱他那香娇玉软。你看他那云髻金钗，英花翠钿，罗袜凌波底样儿浅，正少年。俺是那前世姻缘，非是今生偶然。<br> 【上小楼】他纯一味温柔软善，无半点轻狂寒贱。常则是眼儿盼盼，脚儿尖尖，越着他那意儿悬悬。若是天可怜，得两全，成合姻眷，尽今生称了心愿。<br> 【幺】写情怀诗押便，闲嬉酬谭答禅。常记得那锦字机头，金缕声中，玉镜台前。日暖风和，柳媚花浓，深沉庭院，看时节小红楼当家儿欢宴。<br> 【满庭芳】初来时争着与他锦缠，则为他那歌讴宛转，舞态翩跹。怜香心等闲间难窑变，着我怎不垂涎。你看他那稳稳重重那些儿体面，你看他那安安详详罪愆。似一个谪降下的玉天仙。<br> 【耍孩儿】浮花浪蕊我也多曾见，不似这风流的业冤。似别人冷定热牙疼，从今后烧好香祷告青天。则愿的有实诚口吐芝兰气，无亏缺心同碧月圆。我觑他似那张丽华潘妃面，虽不得朝朝玉树，也能够步步金莲。<br> 【一煞】得成合好味况，乍离别怎过遣。有一日那扁舟水顺帆如箭，我则索盼长途日穷剩水残云外，你则索宿旅店肠断孤云落照边。我这般厮敬重偏心愿，只除是无添和知音的子弟，能主张敬思的官员。<br> 【二煞】有一日泪汪汪把我扶上马，哭啼啼懒下船。我不学儒业你也休习针线，我便有那孙思邈千金方也医不可相思病，你便有那女娲氏五彩石也补不完离恨天。彻上下思量遍，你似一个有实诚的离魂倩女，我似那数归期泣血的啼鹃。<br> 【三煞】到别州城不问二三，那谎勤儿敢有万千。那厮每饿肚皮干牛粪无分晓胡来缠，你也则索一杯闷酒樽前过，两叶愁眉时下展。称不的平生愿，你纵然有那千般巧计，也则索权结姻缘。<br> 【尾声】你若是不忘了旧日情，常思着往日的言。你不忘旧情鱼雁因风便，你是必休辞惮江乡路儿远。</p><h3 id="☆张碧山" tabindex="-1"><a class="header-anchor" href="#☆张碧山" aria-hidden="true">#</a> ☆张碧山</h3><p>张碧山，名见《录鬼簿续编》。明·张禄《词林摘艳》以为元人。生平、里籍均不详。<br> ○套数<br> 【双调】锦上花<br> △春游<br> 燕语莺啼，和风迟日。郊外踏青，禁烟寒食。拜扫人家，这壁共那壁。悲喜交杂，哭的共笑的。坟前列子孙，冢上卧狐狸。几处荒坟，半全共半毁。几陌银钱，半灰共半泥。几个相知，半人共半鬼。<br> 【清江引】见了也泪淹衫袖湿，这的是傍州例。黄金少甚藏，白酒须当醉，浇奠杀九泉无半米。<br> 【碧玉箫】寒暑相催，日月率风疾。名利驱驰，车辄涌潮退。省可里着气力，休则管里耽是非。饱暖肚皮，留取元阳真气。将一伙儿鼓笛，选一答儿清闲地。<br> 【尾声】摆一个齐整欢筵会，做一段笑乐新杂剧。杂剧要旦末双全，筵席要水陆俱备。唱道趁着这美景良辰，请几个达时务英雄辈。劝你这知已的相识，知知不知在于你。</p><h3 id="☆柴野愚" tabindex="-1"><a class="header-anchor" href="#☆柴野愚" aria-hidden="true">#</a> ☆柴野愚</h3><p>柴野愚，生平、里藉均不详。<br> ○小令<br> 【双调】枳郎儿<br> 访仙家，访仙家，远远入烟霞。汲水新烹阳羡茶。瑶琴弹罢，看满园金粉落松花。<br> 【双调】河西六娘子<br> 骏马双翻碧玉蹄，青丝黄金羁，入秦楼将在垂杨下系。花压帽檐低，风透绣罗衣，袅吟鞭月下归。</p><h3 id="☆刘伯亨" tabindex="-1"><a class="header-anchor" href="#☆刘伯亨" aria-hidden="true">#</a> ☆刘伯亨</h3><p>刘伯亨，一作刘百亭，瞽者，为书会艺人，生平、里籍均不详。<br> ○套数<br> 【双调】朝元乐<br> 柳底风微，花间香细。作阵蜂儿惊起，偷香酿出残花蜜。成群燕子交飞，掠波闲补巢泥。日升林光莹，雨洗山明媚，雕轮绣鞍作对儿家来，也那没乱杀我伤春意。<br> 【锦上花】懒展星眸，倦梳云髻。怅望雕鞍，粉郎何日归？寂寞兰堂，玉人长夜悲。千里相思，一春辜负矣。断钗孤凤忧，破镜只鸾栖。恨锁难开，紧封愁眉。夜永难捱，教我减削玉肌。恨结难松，牢拴病体。<br> 【清江引】自他那枕边说别离，巧舌头甜如蜜。三春有归期，四月无消息，谎人情一星星不记得。<br> 【碧玉萧】那话儿休题，憔悴减香肌。这病儿禁持，松钏褪罗衣。只自知，心情事诉与谁，命运乖，是这姻缘匹配，不由人长吁气。<br> 【沙子儿摊破清江引】可意的金钗，何曾簪云髻？可意的花钿，何曾贴翠眉？可意的纱衣，何曾傍香体？科场去几时，薄情间千里。他闪的我凄凉，我为他憔悴。强步上凉亭，晚风清似水。好景宜多欢会，藕花荡红香，荷叶摇青翠，故人他未来秋到矣！<br> 【海天晴】流光转顺波，岁月更浮世，人生有限杯，昏晓又相催。晓来昨朝，老似今日，呀，白发故人稀。<br> 【一机锦】人生好百年，几能三万日？常言七十稀。将往事思惟，二十三十，妙龄之际。四十将已及，早减了容仪。<br> 【好精神】七月七，牛郎织女期。好相别，还相会，一年一度不差别。则这天象有姻缘，世人无恩义。在他乡结新婚，与别人为娇婿。<br> 【农乐歌摊破雁儿落】皆是为功名，总是愁萦系。莺燕得交欢，鸾凤不相配。往来鱼雁多，展转音信稀。天涯人未来，江头马不嘶。含恨对秋光，洒泪流寒溪。凉凄凄潇潇风雨催，冷阴阴穰穰芦花底。看平原则见丹枫木叶飞，望长堤又见金井梧桐坠；看平原又见丹枫木叶飞，望长堤又见金井梧桐坠。闹啾啾蝉鸣紫桂阶，絮叨叨蛩唧黄花砌。呀，看芙蓉没况向南池，饮茱萸无分赏东篱。见如今老菊匆匆瘦，赤紧的新梅渐渐肥。刀尺临逼，正这头裁那头差了活计。针线拘系，缝半边忘半边，错了见识。<br> 【动相思】恹恹白昼长，楚楚黄昏细。懒行入绣闺，羞揭开罗帏。怕闪开这秋波，这秋波翠两弯；愁解放这春风，这春风玉一围。无倒断的凄凉凄凉，无寐。甜腻腻的恩情，苦恹恹伤悲，多情翻做了相思忆。正是愁萦系，瑞雪缤纷坠。<br> 【沽美酒带太平令】舞琼花乱点衣，飘玉雪絮沾泥，这雪他初下霏微则是后渐疾。赤紧的风踅的雪急，白茫茫漫野平堤，似玉琢就瑶天大地，粉妆成峻岭深溪，银磊就高台短砌，这场雪下的来奇异。呀，一任教乌啼，马嘶，牧牛人远归在只径里。天也，不见影只闻的些声势。<br> 【三犯白苎歌】这天气好难为，寒朔暮怎生教人捱过的。毡帘荡荡穿风力，纱窗闪闪透寒威。兽炭火从炉上烧，羊羔酒泛杯中美。自寻思，闲究理；自寻思，闲究理：在地上者天，在天下者地。净眼看其中，万物原来皆二气，在一生居一体。得一时过一日，咨嗟人去不归兮，无聊长叹息！看别人好夫妻，看别人好夫妻，相呼相唤相谐觅。尽将心事向人言，衷肠难尽矣。咨嗟人去不归兮，无聊长叹息：衣有衣，食有食，穿者任意穿，吃者任意吃，爱他人年少双双美。咨嗟人去不归兮，无聊长叹息。<br> 【挂搭序】飘飘四季过，迢迢一年矣。恨他和气暖如春，盼我冰霜凉似水。羞对双凤枕，怕见孤鸾帏。热残病体，谁问将息？睡损孤身谁温被？漫漫黑海向东流，总是相思泪。<br> 【余音】则为这寄书人不至伤心碎，把离愁撇入在湘江内。无缘咱孤枕独眠，染病耽疾。唱道信杳音稀，生拆散鸳鸯，全废寝忘食，便做死到黄泉我可也忘不了你！</p><h3 id="☆李子昌" tabindex="-1"><a class="header-anchor" href="#☆李子昌" aria-hidden="true">#</a> ☆李子昌</h3><p>李子昌，生平、里籍均不详。<br> ○套数<br> 【正宫】梁州令南<br> 芳草长亭露带沙，盼游子来家。翠消红减乱如麻，隔妆台慵梳掠掩菱花。<br> 【赛鸿秋北】我这里望宾鸿目断夕阳下，盼情人独立在帘儿下。夜香烧祷告在花阴下，喜蛛儿空挂在纱窗下。风儿渐渐吹，雨儿看看下，我这里受凄凉独坐在孤灯下。<br> 【汲沙尾南】云雨阻巫峡，伤情断肠人在天涯，锦字无凭虚度荏苒韶华。嗟呀，春昼永朱扉半桠，东风静湘帘低挂。黛眉懒画，宫鸦鬓边斜插小桃花。<br> 【脱布衫北】我这里冷清清无语嗟呀，急煎煎情绪交杂。瘦伶仃宽褪了绛裙，病恹恹泪湿罗帕。<br> 【渔家傲南】燕将雏逢初夏，梦断华胥，风弄檐马。空闲了刺绣窗纱，香消宝鸭。那人在何处贪欢耍？空辜负沉李浮瓜。寂寞，厌池塘闹蛙。庭院里昼长偏怜我，夜凉枕簟不见他。多娇姹，风流俊雅，倚栏干猛思容貌胜荷花。<br> 【小梁州北】这些时云鬓松减了俊雅，玉肌削脂粉慵搽。上危楼盼望的我眼睛花，空一带山如画，不由人情思在天涯。<br> 【普天乐南】景凄凉人潇洒，何日把双鸾跨？奈薄情不寄鸾笺，相思句尽诉与琵琶。弹粉泪湿香罗帕，暗数归期将这春纤掐。动离情征雁呀呀，无奈，无奈，心事转加，对西风病容消瘦似黄花。<br> 【伴读书北】短命乔才辜负了咱，恨不的梦里寻他。他那里偎红倚翠笑欢洽，我这里情牵挂，不由人离恨泪如麻。<br> 【剔银灯南】渐迤迪寒侵绣帏，早顷刻雪迷了鸳瓦。自恨今生分缘寡，红炉畔共谁人闲话？店题罢，托香腮闷加，胆瓶中懒添温水浸梅花。<br> 【笑和尚北】我、我、我，起初时且是敬他，他、他、他，间深也和咱罢，我、我、我，离恨有天来大，他、他、他，不足夸。我、我、我，自详察，泪如麻，自嗟呀，他无半点儿真实话。<br> 【尾声南】重相见两意佳，庆喜传杯弄，气命儿看承胜似花。</p><h3 id="☆张氏" tabindex="-1"><a class="header-anchor" href="#☆张氏" aria-hidden="true">#</a> ☆张氏</h3><p>张氏，元伎，其名号、生平、里籍均不详。<br> ○套数<br> 【南吕】青衲袄南<br> △偷期<br> 蹙金莲双凤头，缠轻纱一虎口。我见他笑捻鲛绡过鸳，敢眉下转将他心事留？占莺花第一俦，正芳年恰二九，恰二九。生的来体态轻盈，皓齿朱唇，不能够并香肩同携手。<br> 【骂玉郎北】娇娃俊雅天生就，腰似柳，袜如钩，湘裙微露金莲瘦。你看他宝髻堆，玉笋长，露出春衫袖。<br> 【大迓鼓南】相逢莺燕友，四眸相顾，两意相投，此情难消受。风流自古，偏惜风流，展转留情双凤眸。<br> 【感皇恩北】呀，指望待饱玩娇羞，谁承望各自分头。好教我恨天高，嫌地窄，怨人稠。指望待相随皓首，谁承望鬼病因由。不由人魂缈缈，体飘飘，魄悠悠。<br> 【东瓯令南】添疾病，减风流，废寝忘餐相应候。前生作下今生受，今不遂来生又。魂劳梦穰感离愁，都则为女娇羞。<br> 【采茶歌北】都则为女娇羞，端的是忒风流，闪的人不茶不饭几时休。何日相逢同配偶？甚时密约共绸缪？<br> 【赚南】计上心头，暗令家童私问候。休泄漏，何期两意同成就，为他憔瘦。<br> 【乌夜啼北】闪的我看看疾重，实实病久。为多情镇日空亻孱亻愁。呀，一会家近书斋想念无休，到黄昏愁云怨雨相拖逗。更阑也无限忧愁，夜深沉雨泪交流。想娇容直到五更头，我与你从头一一他行受。果然他心意坚，恩情厚，俺待要鸾交凤友，燕侣莺俦。<br> 【节节高南】喜孜孜暗讨求，语相投。今宵暗约同成就，灵犀透，共焚香，齐言咒。日坠月上初沉漏，星移斗转三更候。潜踪蹑足近庭闱，轻移那步临门候。<br> 【鹌鹑儿北】猛见了俊俏多情，我和他挨肩携手。悄悄的行入兰房，暗暗的同眠共宿，娇滴滴语颤声低。情未休，情未休，锦被蒙头，燕侣莺俦，旖旎温柔。受过了无限凄凉，谁承望今宵配偶？<br> 【尾声南】多情此意难消受，书生切切在心头，受过凄凉一笔勾。</p><h3 id="☆方伯成" tabindex="-1"><a class="header-anchor" href="#☆方伯成" aria-hidden="true">#</a> ☆方伯成</h3><p>方伯成，生平、里籍均不详。姓名仅见明·张禄《词林摘艳》，存世套数一套。<br> ○套数<br> 【正宫】端正好北<br> △忆别<br> 柳飞绵花飘瓣，又一番春事阑珊。蜂迷蝶困莺声懒，感起我愁无限。<br> 【锦缠道南】这其间即渐里相思病趱，清瘦减潘颜。自别来如隔万水千山，非是他情疏意懒，多应我分浅缘悭。无奈被人讪，妆成科范，将咱好事拦。谩忆恩和爱，恰一似梦邯郸。<br> 【赛鸿秋北】赤紧的楚阳台险峻似连云栈，武陵溪间隔东洋岸。他将那锦回文合欢带皆揪绽，绣香囊同心结都拆散；揉损并头花，斫断连枝干。恨不的绕池塘摔碎了鸳鸯弹。<br> 【普天乐南】少欠下风流难，捱不彻忧愁限。伤心处凤只鸾单，孤眠时枕冷衾寒。自那日私情犯，料想娇姿遭拘绊。我痛着迷不似今番，愁眉泪眼，恨别离最易，相见应难。<br> 【伴读书带过笑和尚北】停歇了泥金柬，隔断了衡阳雁，将一段美爱幽欢常凝盼。为他时晓夜心无惮，怎承望冰人托梦成虚幻？似羝羊触藩，无人驾司马车，凭谁举梁鸿案？贾充宅频巡看，张京兆情绪悭，沈东阳胆心寒。两眉攒，寸心拴，将意马锁心猿按。<br> 【刮地风南】降下一天愁共烦，到如今怎辞难？良缘有分非为晚，事从人只在闲。明月再圆，彩云休散，办心坚管熬得海枯石烂。天若有意天顾盼，终有个称心间。<br> 【尾声南】才郎有日重相盼，破镜重圆真个罕，把许下心香夜夜还。</p><h3 id="☆黑老五" tabindex="-1"><a class="header-anchor" href="#☆黑老五" aria-hidden="true">#</a> ☆黑老五</h3><p>黑老五，又称梨园黑老五。生平、里籍均不详。<br> ○套数<br> 【中吕】粉蝶儿<br> △集中州韵<br> 从东陇风动松呼，听叮咛定睛睁觑，望苍谩钝广黄芦。却樵夫，遇渔父，递知机携物。便盘旋千转前湖，看寒山晚关滩渡。<br> 【醉春风】指是志诗书，友酬酒就举。盘桓欢玩拼欢娱，吟音饮足。足。己意微舒，答他佳趣，渐纤瞻录。<br> 【红绣鞋】才在怪歪崖捱步，磨过多过河渠，野赊斜隔这些疏。沉吟林阴阻，甘探淡淡儒，趁村门人问取。<br> 【石榴花】望湘江港上长芦，笼松拥洞横铺。视茨此是尔之居，小樵笑老夫。行岭登途，下凹凸狭压搓芽树，迈崖侧阶歪路。野接茄结隔斜铺，看关还滩但慢弯沽。<br> 【斗鹌鹑】毒雾睹古渡糊突，吾不如读书杜甫。小道道老稻樵枯，那华那华架橹，荡浆慌忙向穰荡宿。暗谈贪担担夫，偎碎萎翡翠宜图，岩崦渐濂纤淹出。<br> 【十二月】小鸟鹊高巢梢噪呼，骑一骑急喜避崎岖。乌酥土枯湖古渡，岚惨淡庵勘堪图。看看晚残山慢阻，忙忙莽望穰荒伏。<br> 【尧民歌】呀，陇东哄贡冲松动猛风毒，自姿尔思此诗赋。蓝关暂俺暗参吾，那家他把夹芭居。抽首就踌躇，裁划该载孤，闷昏奔村门去。<br> 【耍孩儿】盘桓疃畔峦端路，见一个绕倒忉骚老夫。穿一领袖头露肘旧绸服，骑一匹便鞭扌扇蹇嫣驴。轻行停省惊睁目，迤&lt;辶里&gt;即迷失记途，多因是抹坡错过多过阻。虫蛩蜂丛猛动，禽吟林阴荫疏。<br> 【四煞】那厮儿拿瓜那塔要这老儿近身频问取，那厮儿故徒不顾都胡觑；那老儿欠谦廉俭粘拈絮，那厮儿奸亻孱还顽懒惮语。缠绵转见涎天暮，那厮儿始使兹之指视，这老儿既知喜己眉舒。<br> 【三煞】你望那草桥拗小道绕，青菱萍正径出。那里有雨余渠处淤墟土，艰难涧湾潺寒滩返岸残山晚，助苦楚雾模糊古墓枯芜毒虎伏。荒凉苍莽羊肠曲，黑泥壁颓摧废驿，杂下凹答撒沙湖。<br> 【二煞】感咱岚淡黯，近人云称逐。那里有帘纤渐堑粘签足，跌斜歇客歇遮尔舍，在拐挨槐窄矮屋。兀良望烘风松朦胧从东去，那槎牙夹芭巴他家打火，休忧愁扣柳邮有酒投壶。<br> 【煞尾】那厮儿本分蠢钝淳，这老儿别也扯柘苦。听称名姓叮咛诉，则向那聚旅无虞去处宿。</p><h3 id="☆李邦" tabindex="-1"><a class="header-anchor" href="#☆李邦" aria-hidden="true">#</a> ☆李邦</h3><p>李邦，生平、里籍均不详。<br> ○小令<br> 【双调】转调淘金令<br> △思情<br> 花衢柳陌，恨他去胡沾惹。秦楼谢馆，怪他去闲游冶。独立在帘儿下，眼巴巴则见风透纱窗，月上葡萄架。朝朝等待他，夜夜盼望他，盼不到如何价？当初共他，俏一似双飞燕，如今误我，好一似失了群的雁。教我愁无限，要见他难上难，我这里冷落孤帏独自空长叹。行行不奈烦，频频的掩泪眼，事事都心懒。<br> 初相见时，止望和他同谐老。心肠变也，更无些儿好。他藏着笑里刀，误了我漆共胶。他如今漾了甜桃却去寻酸枣。我这里自敲爻，怎生消？怎生消磨得我许多烦恼？<br> 魂劳梦穰，为伊空惆怅；行思坐想，为伊成悒怏。想伊是铁心肠，全不忆共燃香。咱因他弃了家私受了驱驰，更离了故乡。伊家好歹心肠，不思量，不思量香罗带绾同心在你行。</p><h3 id="☆王元和" tabindex="-1"><a class="header-anchor" href="#☆王元和" aria-hidden="true">#</a> ☆王元和</h3><p>王元和，生平、里籍均不详。<br> ○套数<br> 【越调】小桃红<br> ○题情<br> 暗思金屋配合春娇，是那一点花星照也。向这欢娱中深埋了祸根苗，我一从见了那个妖娆，他便和咱燕莺期，凤鸾交，鸳鸯侣，只引的蜂蝶儿闹也。恨不的折损柔条，谁承望五陵人，可早先能够了小蛮腰。<br> 【下山虎】向这芙蓉锦帐配合春娇，说不尽忄乞僧处有万般小巧。割舍了叶损枝残，蕊开瓣凋，早一树烟华春事了。是咱思算少，又被傍人一觅里搅。猛可里祆神庙顿然火烧，险把蓝桥水淹倒。<br> 【山麻秸】计痛喋低低道，你休得为我愁烦，因我煎熬。多娇，犹兀自恐咱憔悴潘安容貌。越着我气冲牛斗，恨填沧海，怒锁霞霄。<br> 【恨薄情】为恩情，伤怀抱。追游宴赏情分少，朱颜镜里添老。书斋静悄，不敢展文公家教。但只是磨香翰，挽兔毫，才下笔了便写出风情，翰林旧稿。<br> 【四般宜】织锦字，寄英豪。焚金鼎，谢青霄。端详了云翰墨，越着我恨难熬。全不写云期雨约，但只诉玉减香消。他道我风流性如竹摇，忄乞登的在咱心上，默地拴牢。<br> 【怨东君】他那里红妆残顿忘了楚娇，咱这里青衫湿渐成沈腰。他那里两泪鲛绡，咱这里行里坐里五魂缥缈。耽烦受恼，是咱离多会少。莫不是普天下相思病，我共他占了？<br> 【江头送别】腌赞闷腌赞闷甚时断绝？恹煎病恹煎、病甚日医疗、又不敢对着人明明道，只落的梦断魂劳。<br> 【余音】眠思梦想如花貌，这愁烦谁人知道，守着这一盏残灯昏沉沉坐到晓。</p><h3 id="☆胡用和" tabindex="-1"><a class="header-anchor" href="#☆胡用和" aria-hidden="true">#</a> ☆胡用和</h3><p>胡用和，天门山（在浙江奉化县境）人。由元入明，其生平不详。<br> ○套数<br> 【南吕】一枝花<br> △隐居<br> 左右依两壁山，横竖盖三间屋。高低田五六亩，周围柳数十株。活计萧疏，偏容俺闲人物。两般儿亲自取：不用买江上风生，谁要请天边月出。<br> 【梁州第七】兴到也吟诗数首，懒来时静坐观书。消闲几个知心侣：负薪樵子，执钓渔夫，烹茶石鼎，沽酒葫芦。崎岖山几里平途，萧疏景无半点尘俗。染秋光红叶黄花，铺月色清风翠竹，起风声老树苍梧。有如，画图。闲中自有闲中趣，看乌兔自来去，百岁光阴迅指无，甲子须臾。<br> 【尾声】矮窗低屋随缘度，土炕蒲团乐有余，散诞逍遥少荣辱。嗟吁叹吁，心足意足，伴着这松竹梅花做宾主。<br> 【中吕】粉蝶儿<br> △题金陵景<br> 万里翱翔，太平年四方归向，定乾坤万国来降。谷丰登，民安乐，鼓腹讴唱。读书人幸遇尧唐，五云楼九重天上。<br> 【醉春风】宫殿紫云浮，江上清气爽。把京都佳致略而间讲，讲。景物稀奇，凤城围绕，士民高尚。<br> 【朱履曲】论富贵京都为上，数繁华海内无双，风流人物貌堂堂。云山迷远树，雪浪涌长江，暮追欢朝玩赏。<br> 【魔合罗】东南佳丽山河壮，助千古京都气象，人稠物穰景非常，真乃是鱼龙变化之乡。山形盘踞藏龙虎，台榭崔巍落凤凰。堪崇尚，载编简累朝盛士，撼乾坤万代传扬。<br> 【十一煞】景阳台名尚存，周处台姓且香，拜郊台古迹钟山上。乌龙潭雨至风雷起，白鹭洲潮回烟水茫，雨花台曾有天花降。跃马涧烟笼曙色，钓鱼台月漾波光。<br> 【十煞】南北乾道桥，东西锦绣乡，四时歌管长春巷。峥嵘高阁侵云表，奇观层楼接上苍，清溪阁烟波荡，忠勤楼风云福地，尊经阁诗礼文场。<br> 【九煞】朝天宫道友多，天界寺僧众广，天禧寺古塔霞光放。三山香火年年盛，十庙英灵世世昌，宝宁寺一境多幽况，鸡鸣山烟笼佛寺，神乐观云拥仙乡。<br> 【八煞】香消脂井痕，歌残玉树腔，长干桥畔乌衣巷。高堂燕至思王谢，古蛩吟叹孔张，无一节添悲怆。若无酒兴，恼乱诗肠。<br> 【七煞】山围龙虎国，城连锦绣乡，四时美景宜欢赏。春风桃李参差吐，夏日榴花取次芳，秋天菊绽冬梅放。歌岁稔风调雨顺，庆丰年国泰民康。<br> 【六煞】到春来观音寺赏牡丹，拥翠园玩海棠，逍遥西圃名园广。怕花残朝朝携妓歌《金缕》，恐春去日日邀朋饮玉浆，有百千处堪游赏。泛轻舟桃叶渡观山玩水，跨蹇驴杏花庄拾翠寻芳。<br> 【五煞】到夏来清凉寺暑气无，赏心亭夏日长，石头城烟雨风生浪。秦淮河急水龙舟渡，马公洞薰风菡萏香，翠微亭绿阴深处炎威爽。仪凤楼满窗江月，建龙关四壁山光。<br> 【四煞】到秋来玄武湖碧水澄，青龙山翠色苍，携壶策杖登高赏。崇因寺内芙蓉绽，普照庵中桂子香，家家庭院秋砧响。水波涛江横白露，雁初飞菊吐新黄。<br> 【三煞】到冬来助江天雪正飞，撼楼台风力狂，喜的是红炉画阁羊羔酿。霎时间银砌就钱婆岭，顷刻处玉妆成石子岗。动弦管声嘹亮，庆太平有象，贺丰稔时光。<br> 【二煞】遗图古迹多，今朝事业昌，太平风景真佳况。诗人有意题难足，胜境无穷咏未详。曾到处闲中想，莺花世界，诗酒排场。<br> 【一煞】陈钧佐才俊高，藏彦弘笔力强，缪唐臣慢调偏宜唱。章浩德能吟翰苑清诗句，谷子敬惯捏梨园新乐章，陈清简善画真容像，卢仲敬品玉箫寰中第一，冷起敬操瑶琴世上无双。<br> 【尾声】歌楼对酒楼，山光映水光，倩良工写在帏屏上，留与诗人慢慢赏。</p><h3 id="☆季子安" tabindex="-1"><a class="header-anchor" href="#☆季子安" aria-hidden="true">#</a> ☆季子安</h3><p>季子安，生平、里籍均不详。<br> ○套数<br> 【中吕】粉蝶儿<br> △题情<br> 这些时意懒心慵，闷恹恹似痴如梦。想当初倚翠偎红，我风流，他俊雅，恩深情重。他生的剔透玲珑，语融和言谈出众。<br> 【醉春风】他生的粉脸似秋莲，春纤如玉葱。鞋弓袜小步轻盈，能歌善咏，咏。雁柱轻移，冰弦款拨，便是那铁石人也情动。<br> 【红绣鞋】指望待要巫山畔乘鸾跨凤，谁承望阳台上云雨无踪，则我这口中言都当做耳边风。冷落了蜂媒蝶使，稀疏了燕侣莺朋，多应是搅闲人将话儿哄。<br> 【剔银灯】俏冤家风流万种，他也待学七擒七纵。把我似勤儿般推磨相调弄，我这里假妆痴件件依从。又则怕伤了和气、皱了美容，假和真你心里自懂。<br> 【蔓菁菜】你常好是不知轻重，动不动皱了眉峰，冰霜般面容。若是个村纣的和你两个乍相逢，他把你那半世里清名送。<br> 【柳青娘】这些时稀疏了诗宾和这酒朋，闷来时与谁同？一任教花红和这柳浓，有何心恋芳丛？，则这诗书礼乐不待攻，端溪砚尘埋墨朦，紫霜毫乾燥了尖峰。赤紧的缺了鸾笺无了香翰，无香翰怎题红？<br> 【道合】离恨匆匆，离恨匆匆，天涯咫尺不相逢，觅鳞鸿，杳无踪。的雾锁桃源洞，漫漫的水淹蓝桥涌。雪浪泊涛洪，祆庙火飞红。翠琴堂听琴人闹冗，玉清庵错把鸳衾送。藕丝微银瓶重，比目鱼和冰冻。小卿倒把双郎送，莺莺远却离张珙。柳毅错把家书奉，张生煮海金钱梦。愁蹙眉峰，愁积心中，愁恨无穷。何时得玉环合，金钗辏？金钗辏对，对对上青铜。</p><h3 id="☆顾鉴中" tabindex="-1"><a class="header-anchor" href="#☆顾鉴中" aria-hidden="true">#</a> ☆顾鉴中</h3><p>顾鉴中，生平、里籍均不详。《张小山小令选·附录》录其曲。注“元顾鉴中”。<br> ○小令<br> 【正宫】醉太平<br> △出浴图<br> 荡春心火烧，沐天露油浇。侍儿扶起一团娇，掩双酥凤绡。杏花浅露胭脂萼，鸡头新剥珍珠宝，海堂微隐祸根苗，则是马嵬尘未澡。<br> 【中吕】普天乐<br> △答沈甥书<br> 天阔雁还疏，人远心犹近。贤甥有义，我岂无亲。泪从眼角流，情向书中尽。自愧残年多愚钝，丁宁话不叙闲文。勤攻书史，常亲笔砚，承维先人。<br> △赠朱昭信升千户<br> 文武继宗门，忠义全臣节。枪摇银蟒，笔走鸟蛇。箭瑞燕尾钅比，刀取猩喉血。戴月披霜无明夜，记当先功次重叠。紫泥封昨宵到也，花银带今朝系也，褐罗伞明日来也。<br> △寄情<br> 奇遇凤鸾交，紧挽鸳鸯结。津甜稠攘，味苦离别。行去恣往来，流水无明夜。料得名花怎肯随风谢，惹香泥燕口重叠。叹韶光看看过也，想娇溜痴痴望也，许佳期准准来也。<br> △修竹仕女图<br> 意味有谁知，心事无人问。郁孤闷翠烟缥渺，覆清寒苍雪缤纷。空闻子凤鸣，难觅青鸾信，目断湘云咫尺天涯近。欲思不醉无归，望城头双凫早飞。喜琴外孤鹤并美，愿天边五马追随。</p><h3 id="☆萧德润" tabindex="-1"><a class="header-anchor" href="#☆萧德润" aria-hidden="true">#</a> ☆萧德润</h3><p>萧德润，生平、里籍均不详。<br> ○套数<br> 【双调】夜行船<br> △秋怀<br> 一夜秋声入井梧，碧纱厨枕剩珊瑚。秦凤东归，楚云西去，旧欢娱等闲辜负。</p><p>【风入松】翠屏灯影照人孤，花外响啼蛄。丁宁似把闲愁诉，凄凉待怎支吾。泪珠伴檐化簌簌，梦魂惊城角呜呜。<br> 【庆宣和】犹忆樽前得见初，浅淡妆梳。附耳佳期在朝暮，间阻，间阻。<br> 【乔牌儿】相思病忒狠毒，风流债久担误。波涛隔断蓝桥路，枉子把鹊声占龟卦卜。<br> 【甜水令】到如今镜破青铜，钗分金凤，箫闲碧玉，无语自踌躇。果若命分合该，于飞终效，姻缘当遇，甘心儿为你嗟吁。<br> 【鸳鸯煞】锦回文织就别离谱，碧云笺写遍伤心句。旧物空存，薄情何处？畅道往事千端，柔肠九曲，软玉温香，作念着何曾住？人问我秋到也较何如？怕的是战碎芭蕉画阑雨。</p><h3 id="☆赵君祥" tabindex="-1"><a class="header-anchor" href="#☆赵君祥" aria-hidden="true">#</a> ☆赵君祥</h3><p>赵君祥，生平、里籍均不详。<br> ○套数<br> 【双调】新水令<br> △闺情<br> 枕痕一线玉生春，未惺忄眼波娇困。别离才几日，消瘦够十分。杜宇愁闻，无端事系方寸。<br> 【驻马听】寡宿孤辰，岁晚佳期犹未准。旧愁新恨，镜中眉黛镇常颦。一庭芳草翠铺茵，半帘花雨红成阵。雨声潺，风力劲，韶华即渐消磨尽。<br> 【乔牌儿】绣针儿怕待亲，腮斗儿粉香褪。莺慵燕懒清明近，把闲情相逗引。<br> 【雁儿落】被儿冷龙涎不索薰，人儿远龟卦何须问？路儿阻鱼笺断往来，心儿邪鹊语难凭信。<br> 【得胜令】静团扇掩歌尘，碜可可罗帕渍啼痕。急煎煎永夜难成梦，孤另另斜阳半掩门。打叠起殷勤，不索向心中印。折挫了精神，风流病不离身。<br> 【甜水令】这些时情思昏沉，姻缘间阻，相思陡峻。楼上把阑凭，见了些水绕愁城，树列愁帏，山排愁阵，几般儿对付离人。<br> 【折桂令】楚阳台剩雨残 ，忘不了私语叮咛，往事纷纭。寂寞兰堂，萧条锦瑟，孤负芳樽。金花诰七香车前程未稳，紫香囊五言诗旧物空存。醒也销魂，醉也销魂。怯残春又是残春，怕黄昏又到黄昏。<br> 【离亭宴歇指煞】多情较远天涯近，东皇易老芳菲尽。无言自忖，难改悔志诚心，怎消磨生死誓？强打捱凄凉运。留连宋玉才，迷恋潘安俊。行思坐盹，免不得侍儿嘲，遵不得严母训，顾不得傍人论。荣华自有时，恩爱终无分，枉了把形骸病损。他谎话儿赚韩香，我痴心儿忆何粉。</p><h3 id="☆无名氏" tabindex="-1"><a class="header-anchor" href="#☆无名氏" aria-hidden="true">#</a> ☆无名氏</h3><p>○自然集（道词）<br> △【仙吕】点绛唇<br> 道妙玄微，先须要悟明心地，非容易。见放着古圣文书，内隐着真消息。<br> 【混江龙】若说着胎元根蒂，只除是含光默默守虚极。去动中求静，静定是幽微。默坐忘言方是道，群居缄口是道根基。有一等明师，自高自大，狂言诈语，道听涂说，自把他元神昧。全不怕上天照察，也不怕六道轮回。<br> 【油葫芦】道本无言行妙理，夺天地髓，就中只许自家知。无中生有人还会，玉炉内常把阴阳来配。要进火功，莫得迟。双关透入泥丸内，自然显光辉。<br> 【天下乐】金液还丹下玉梯。烹煎，白雪飞，黄芽渐长生天地。质体内真，路不迷，化琼浆满玉池。<br> 【后庭花】饥中饱饱后饥，饮醍醐滋肾水。将地户牢关闭，化真精吞玉蕊。吐虹霓，黄庭内相会。见金公红了面皮，将婴儿和戊己，共元神相护持。<br> 【柳叶儿】直赶到天宫里相会，有姹女雨泪悲垂。丁郎见了长吁气，配佳期，霎时间聚散分离。<br> 【金盏儿】山头雪巽风吹，甘露降饮刀圭。调停火候功夫细，久全阴静养神龟。丹成金满屋，乌兔任东西。若是将坎离颠倒炼，魂魄养胎基。<br> 【赏花时】暂选一片白雪满地堆，运二气相交饮玉杯。三田内温习，四相和合体，五明宫守真实。<br> 【幺】炼六尺身躯修自己，变七朵金莲到处随。配八卦跨鸾归，至九霄云外，十分的显雄威。<br> 【煞尾】十载苦修行，九陌为活计。八百行修成玉体，七星剑从来除下鬼。六合内参透希夷。唱道习五祖无为，四内功夫谁得知！养三田聚美，有二天神相济，现一轮明月照玄机。<br> △【南吕】一枝花<br> 自从俺学出家，偶然把明师遇。受辛勤十数载，无明夜办功夫。传的是道妙虚无，教我紧把丹田固，为残生作道术。行火候煅炼增加，入静定方为沐浴。<br> 【梁州】寂然不动分毫志，炼金丹除了厄苦，离尘俗换了凡躯。忘言减语，片时间收敛铅汞聚。有根蒂伏朴归真，有志气腾云蹑雾，有缘分飞上天衢。初学笃志真言语，见世俗人贪财好欲，不顾残生一个个要亻赞金珠。大限到百事都无，费精神使得干枯。从今，至古，神仙本是凡人做。定浮沉认宾主，收汞收铅莫迟阻，自问他有有无无。<br> 【哭皇天】化清香吹入中霄路，一时间造化须臾。舞翩翩海底寻鸥鹭，喜的是冷淡萧疏。弟子师徒，笑吟吟同步赴仙都。蓬莱三岛归家去，昼夜功夫无思虑。冥冥杳杳，恍恍惚惚。天门开放道清虚，地户牢关抽添无数。澄澄湛湛功程做，独坐忘言默语，驾河车上下宽舒。功成纯粹守，似有却如无。明明地不昧元来路，包含万象，体不挂丝铢。<br> 【乌夜啼】运坤火乾天雾，要殷勤守玉炉。炼真汞成至宝，烹白雪似收支金珠。煅黄芽做地母，饮刀圭习真土。将龙虎来擒伏，呼风唤雨。<br> 【煞尾】化金仙脱体乘风去，一道寒光满太虚。有婴儿有姹女，有黄婆配亲女。霎时间会云雨，众仙欢个个舞。出了世尘离爱欲，早则不回头，一心觅钟吕，直至蓬莱伴师祖。同共群仙一处宿，升降三宫到紫府。调息绵绵炼真土，收敛黄芽治龙虎，骑坐白鹤跨鸾辂，离却凡间登仙路。再共清风做伴侣，又共明月做道主，飞入天宫玩仙府。<br> △【双调】新水令<br> 我在这门中整穷究了数十年，才参透了圣人机变。定浮沉归妙理，进坤火炼丹田。先锁住意马心猿，更不把世俗缠。<br> 【驻马听】行的是调息绵绵，呼吸风云有后先。比及得三宫升变，九还七返妙中玄。驾河车搬运走如烟，化清风直至金公院。若要道心坚，黄河浪滚泥丸转。<br> 【步步娇】大道从来人难羡，有影无形现。壶中别有天，炼就金丹养胎仙。双关路上气连连，酝甘露频吞烟。<br> 【沉醉东风】大限到来不选，也不论福富贵高官。直推到几时休几时休，每日价频发愿频发愿，今年推到来年。担阁修行行路儿远，生死轮回怎免！<br> 【雁儿落过得胜令】俺也曾遇明师将真道传，指与无边传。教我少贪心少爱欲，教俺多办工夫多修善。教俺休把利名牵，教俺多看些古书篇。尽都是通玄处，教俺共真师子细研。若是俺功全，得造化无人见。正是心也坚，心坚得自然。<br> 【沽美酒】将铅汞鼎内煎，炼至宝用乾乾，妙在前弦与后弦。分明有路显，引元神赴宫殿。妙用三关机变，一气来透彻三田。九转炉中烟焰，龙虎龟蛇蟠旋。出于自然，自然，有一个无为真人出现。<br> 【川拨掉】好教我笑喧喧，共诸仙一处眠。也不索访道参禅，常要默坐忘言。调真息若不气喘，有先天有后天。<br> 【殿前欢】劝英贤，请君常看指玄篇。无为大道人都恋，要行满功圆。跨鹤儿飞上天，方才入无为传，早则趁了修行愿。修一个不来不去，谁肯恋在世长年！<br> 【鸳鸯煞】这回再谁把世俗缠？超凡入圣随机变。道法双忘，紧固抽添。唱道真至蓬莱阆苑，做下部自然集，早则是虚无篇，愿心满。<br> △【正宫】端正好<br> 谁知道我静中行，功劳大，这回早不染尘埃。幼年间曾把明师拜，教俺跳出迷魂寨。<br> 【滚绣球】办功夫定慧开，炼三皇结圣胎。婴儿猛然惊怪，须臾间飞过灵台。到黄庭内院欢，动阳关将龙虎排。霎时间打成一块，定浮沉煅炼三灾。三华聚顶泥丸路，五气朝元绕玉街，下十二楼台。<br> 【倘秀才】调和就铅汞冶，蓦见坎女离男打乖，自有金公一处埋。成造化，笑诒诒，快哉！<br> 【迎仙客】长将他玉炉关，须要这八门开，用坎离颠倒栽。驾河车，牛旋买，搬载入宫来，收敛在三田外。<br> 【红绣鞋】坐卧处阳升阴降，一窍开百窍齐开。九还七返定三灾。呼吸开归妙道，调真息透盈腮，治精华归气海。<br> 【鲍老儿】炼元神观自在，养胎仙笑颜开。三田气滚透胸怀。煅至宝功劳大，万语千言句句该，都出在道德阴符界。发动天关润九垓，采药物在乾坤外。自云堆里飞升快，变化累劫修来。<br> 【耍孩儿】初学笃志真心爱，广看些经书注解。忽然间心地悟豁然开，自想往日沉埋。果然实有登仙路，任意纵横到处该，还了这冤家债。这回万缘齐断，不染千灾。<br> 【一煞】静中功默默的行，点刀圭分皂白，灵台无物当宁耐。脱离生死修真路，倒把枯松日夜栽。权且将时光来待，咫尺的是功圆行满，独步上天台。<br> 【二煞】也不索看三教书，也不索学七步才，只要昏昏默默将功程捱。炼成玉体乘风去，一道寒光入圣阶。做一个蓬莱客，全凭三千功行满，便要离俗骨得仙胎。<br> 【三煞】任时节跨青鸾飞上天，驾白鹤复地来，飞升变化登仙界。黄芽渐长人难识，玉兔窝中好避乖。权且将时光待，咫尺的功圆行满，独步上天台。<br> 【煞尾】有静功有定功，无碍无挂。这回还了人伦债，跳出迷魂是非海。<br> △【正宫】端正好<br> 撇了是和非。掉了争和斗。把俺这心猿意马牢收。我则待舞西风两叶宽袍袖。看日月搬昏昼。<br> 【滚绣球】千家饭足可求，百衲衣不害羞。问是么破设设遮着皮肉，傲人间伯子公侯。我则待闲遥遥唱个道情，醉醺醺的打个稽首。抄化圣汤仙酒，藜杖瓢钵便是俺的行头。我则待今朝有酒今朝醉，明日无钱明日求，到大来散诞无忧。<br> 【倘秀才】有一等积书与子孙未必尽收，有一等积金与子孙未必尽守，我劝你莫与儿孙作马牛。今日个云生山势巧，来日个霜降水痕收，怎敖得他乌飞兔走！<br> 【滚绣球】恰才见元宵灯挑在手，又见清明门前插杨柳。正修禊传觞曲水，不觉的击黾鼓竞渡龙舟。恰才是七月七，又早是九月九。咱能够几番儿欢喜厮守？都在烦恼中过了春秋。你见这纷纷的世事恁待要随缘过，都不顾急急光阴似水流，白了人头。<br> 【倘秀才】有一等人造花园磨砖砌，有一等人盖亭馆雕梁画斗，费尽功夫得成就。今日做了张家地，明朝做了李家楼，刚一似翻手覆手。<br> 【滚绣球】荆棘做沼池，去篷蒿广栽花柳。四时间如开锦绣，主人家能几遍价来往追游。俺这里亭台即渐衰，花木取次休，荆棘又还依旧，使行人叹源流。往常时奇花异卉千般绣，今日都做了野草闲花满地愁，这不是叶落归秋！<br> 【呆骨朵】休言道尧舜和桀纣，则不如郝王孙谭马丘刘。他每是文中子门徒，亢仓子志友。休言为吏道张平叔，烟月的刘行首。则不如阐全真王祖师，道不如打回头马半州。<br> 【醉太平】汉钟离本是个帅首，蓝采和是个俳优。悬壶子本不曾去沽酒，铁拐李火焚了尸首。贺兰仙引定个曹国舅，韩湘子会造逡巡酒。吕洞宾三醉岳阳楼，度了一株绿柳。<br> 【尾】休言功行何时就，得到玄关便可投。人我场中枉驰骤，苦海波中早回首。四大神游。三岛十洲，神仙隐迹埋名，他则待目前走。<br> 【正宫】端正好<br> 我做的利己脱身术，恁做的害众成家活，恁道我风魔你更风魔。俺这里无名无利都参破，你利害有他这天来大。<br> 【滚绣球】俺这里，笑一合，利名场朗然识破。没来由为儿女劫动波波，便亻赞下不义财，积下些无用货。死临头怎生逃躲，少不的打轮回作马骡。明放着天堂有路人行少，地狱无门去的多，落落魄魄。<br> ○小令<br> 【南吕】金字经<br> 学仙须学做天仙，修炼金丹性命全。全，羲皇画卦先。先天К，明师的诀传。<br> 金丹大药不难求，家家有种可自修。修，休离丹灶头。无中有，坎离颠倒收。<br> 金丹妙道大神功，降收白虎摄赤龙。龙，烹煎玉鼎中。须臾用，阴阳造化工。<br> 黍珠饵罢罢雍雍，精调火候十月功。功，胎仙灵变通。婴儿踊，万真朝绛宫。<br> 慧光明彻本来宗，无边法界一性通。通，禅心空不空。如来共，老君儒化同。<br> 修真祖性复全真，自在逍遥物外人。人，无贪无恚嗔。长生事，杏花枝上春。<br> 善功八百行三千，四海遨游度有缘。缘，九重丹诏宣。乘鸾鹤，班行列御前。<br> 见闻知觉总休题，悟得真空及第归。归，勘破造化机。非难易，永劫天地齐。<br> 天机泄漏勉诸公，不是寻常乾慧通。通，扫除皈正宗。勤修奉，化行仙圣风。<br> 【商调】梧叶儿<br> 观白鹭，看乌鸦，水底摸鱼虾。莺穿柳，蝶恋花，景幽雅，若非云门莫夸。<br> 想林济，大慈悲，究竟作根基。打一捧，去片皮，好呆痴，痛痒犹然不知。<br> 龟毛拂，兔角锥。虾蟆扑天飞。泥牛吼，木马嘶，少人知，俯仰泄漏天机。<br> 麦有面，粟有米，布裤里更有腿。山有石，海有月，语真实，洞霞无极立基。<br> 擒意马，锁心猿，神气养交全。非扭捏，合自然，体幽玄，法眼超过大千。<br> 玄妙塞，化城关，一脚□蹬翻。花红处，柳绿间，没遮栏，处处仙佛面颜。<br> 天边月，月正圆，掘地去寻天。有无有，颠倒颠，妙玄玄，正道须当要口传。<br> 天边月，月上弦，卯酉不虚传。八两汞，八两铅，一斤全，照破了三千及大千。<br> 天边月，月应弓，真道妙无穷。龙擒龙，虎擒龙，两相逢，结一朵金花弄风。<br> 天边月，月正南，前后各三三。离是女，坎是男，妙玄谈，不说破教人家怎参？<br> 天边月，月应炉，铅汞鼎中居。金凭火，炼就珠，一葫芦，三百八十四铢。<br> 【双调】折桂令<br> 浪花中一叶扁舟，拣溪山好处追游。遣兴忘怀，醉乡中间甚春秋。学洗耳溪边许由，笑胡蝶梦里庄周。茅舍清幽，衲被蒙头；红日三竿，高枕无忧。到大来散诞逍遥。园林成趣。独木为桥。你便绿重官高。是非海万顷风涛。不如俺绝利名麻鞋布袄，少忧愁{髟查}绦。兴饮浊醪，醉赴蟠桃；闲步云山，闷访渔樵。<br> 人生如落叶辞柯，百岁光阴，暗里消磨。信蹉跎世人，看便似风魔。叹富贵如披麻救火，功名似暴虎冯河。白甚张罗，日月如梭；十载生涯，一枕南柯。子是虚飘飘水上浮沤，不如谷口烟霞，独乐深耕。为国求兵，笑包胥哭倒秦亭。试看青门外锄瓜邵平，东篱下栽菊渊明，午醉初醒，独坐茅亭；打一会简子渔鼓，通一篇道德黄庭。<br> 【双调】水仙子<br> △钟离<br> 超凡入圣汉钟离，沉醉谁扶下玉梯。扇圈一部胡须力，绛云般红肉皮。做伴的是茶药琴棋。头绾著双髻，身穿著百衲衣，曾赴阆苑瑶池。<br> △吕洞宾<br> 醉魂别后广寒宫，飞下瑶台十二峰。只因一枕黄粱梦，得神仙造化功。左右列玉女金童，采仙药千年寿，炼丹砂九转功。每日价伏虎降龙。<br> △蓝采和<br> 西风宽舞绿罗袍，每日阶前沉醉倒。头边歪裹乌纱帽，金钱手内抛。斗争夺忙杀儿曹，狂歌唱檀板敲，子是待要乐乐淘淘。<br> △徐神翁<br> 不为贼盗恋妻奴，独向烟霞冷淡居，金银财宝无心顾。浑身上破落索，缆缆缕缕衣服。冷清清为活路，闲逍遥走世途，脊梁上背定葫芦。<br> △张果老<br> 驼腰曲脊六旬高，皓首苍髯年纪老，云游走遍红尘道。驾白云驴驮高，向赵州城压倒石桥。柱一条斑竹杖，穿一领粗布袍，也曾醉赴蟠桃。<br> △曹国舅<br> 玉堂金马一朝臣，翻作昆仑顶上人。腰间不挂黄金印，闲随着吕洞宾，林泉下养性修真。金牌腰中带，笊篱手内存，更不做国戚皇亲。<br> △李岳<br> 笔尖吏业不侵夺，跳入长生安乐窝。绸衫身上都穿破，铁拐向手内拖，乱哄哄发似松科。岂想重ブ卧，不恋皓齿歌，每日价散诞蹉跎。<br> △韩湘子<br> 药炉经卷作生涯，不恋王侯宰相家。乱纷纷瑞雪蓝关下，冻伤韩相马，半空中乱糁长沙，黑腾腾彤云布，冷飕飕风又刮，山顶上开花。<br> 【双调】雁儿落过得胜令<br> 想赴蟠桃玳瑁筵，休享御酒琼林宴。息争名夺利心，发养性修真愿。争如纸被裹云眠，茶药倚炉煎。看峻岭衔花鹿，使巅峰献果猿。朝元，在金阙寥阳殿。安然，蓬莱洞里仙。<br> 为浮生两鬓白，观镜里朱颜迈。忙辞了白象简，紧纳了金鱼带。绿柳倚门栽，金菊映篱开。爱的是流水清如玉，那里想侯门深似海。幽哉，袖拂白云外。彭泽，清闲归去来。<br> 光阴似流水，日月搬昏昼。尘俗一笔勾，世事都参透。睡来时高枕一无忧，闷来时拄杖半过头。饥来时一钵千家饭，闲来时孤身万里游。盈眸，阆苑风光秀。抬头，蓬莱景物幽。<br> 荣华似风内灯，富贵如槐安梦。恰六朝贺太平，十二国干戈动。人海混鱼龙，浮世隐英雄。收楚韩元帅，兴周的姜太公。功名，到底成何用？悉是：南柯一梦中！<br> 【中吕】满庭芳<br> 风尘艳娃，堪题堪咏，堪羡堪夸。朱唇檀口些娘大，脸衬桃花。理冰弦纤纤银甲，步香尘窄窄刀麻。天生下，温柔典雅，端的玉无瑕。<br> 【中吕】红绣鞋<br> 手腕儿白似鹅翅，指头儿嫩似葱枝，玉抬盘捧定水晶卮。话儿甜来尽让，意儿勤不推辞，把一个贾长沙险醉死。<br> 【双调】拨不断<br> 老书生、小书生，二书生坏了中枢省。不言不语张左丞，铺眉拓眼董参政，也待学魏征一般俸请。<br> 【商调】挂金索<br> 我爱闲居，心镜常皎洁。境灭情忘，自然无分别。云散长空，露出清霄月。此个家风，有口难分说。<br> 一更里澄心，下手端然坐。赶退群魔，队队白羊过。剔起心灯，照见元初我。方寸玲珑，宝珠悬一颗。<br> 二更里人静，万事都无染。一对金蟾，上下来盘旋。吓退三尸，奔走如雷电。<br> 白雪慢慢。降下纟花片。<br> 三更里阳生，子母朝金阙。海底灵龟，吸尽金乌血。一气绵绵，三关都透彻。<br> 万道霞光，捧出西江月。<br> 四更里无事，四边都宁静。内放心花，赏玩长春景。戊己门开，有个真人进。<br> 一粒金丹，运上昆仑顶。<br> 五更里天明，还了修行愿。龙虎相交，倒把黄河卷。半空里雷声，鬼神难测辩。<br> 认得元初，本来真头面。<br> 斋罢闲行，独唱无人和。山里樵夫，也唱哩仑罗。上了一个坡，下了一个坡，便做高官，也只不如我。<br> 过了一年，又是添一岁。每日随缘，争甚闲和气。可怜韶华，奔走如捻指。莫待临头，腊月三十日。<br> 奉劝人人，一一听分诉。不晓阴阳，怎知修行路。始初下手，炼就铅汞体。自有龟蛇，引人曹溪路。<br> 聪明君子，一一听分诉。甲子六年，看看降真数。跳出凡笼，一个长生路。免教阎王，鬼使来勾取。<br> 【不知宫调】甜水令<br> 麻绦草履风袍袖，名利不刚求。蓑笠纶竿钓鱼钩，绿水东流。<br> 炉中炼出灵丹药，雷震采茶苗。明月清风杖头挑，不挂椰瓢。<br> 看看又早中年过，白发鬓边多。积玉堆金大如何？梦里存活。<br> 把心猿意马方拴定，为甚不争名。便得象简金鱼做公卿，白马红缨。<br> 【黄钟】红锦袍<br> 那老子彭泽县懒坐衙，倦将文卷押，数十日不上马，柴门掩上咱，篱下看黄花。爱的是绿水青山，见一个白衣人来报，来报五柳庄幽静煞。<br> 【浦印亢厥令】<br> 春夏间，遍郊原桃杏繁，用尽丹青图画难。道童将驴鞴上鞍，忍不住只恁般顽，将一个酒葫芦杨柳上拴。<br> 【正宫】叨叨令<br> 黄尘万古长安路，折碑三尺邙山墓。西风一叶乌江渡，夕阳十里邯郸树。老了人也么哥，老了人也么哥，英雄尽是伤心处。<br> 不思量尤在心头记，越思量越恁地添憔悴。香罗帕不住腮边泪，几时节笑吟吟成了鸳鸯配。兀的不盼杀人也么哥。兀的不盼杀人也么哥，咱两个武陵溪畔曾相识。<br> 绿杨堤畔长亭路，一樽酒罢青山暮。马儿离了车儿去，低头哭罢抬头觑。一步步远了也么哥，一步步远了也么哥，梦回酒醒人何处？<br> 溪边小径舟横渡，门前流水清如玉。青山隔断红尘路，白云满地无寻处。说与你寻不得也么哥，寻不得也么哥，却原来侬家鹦鹉洲边住。<br> 则见淡烟笼罩西湖路，酒旗招垂杨树。画船儿刺在花深处，煞强如侬家鹦鹉洲边住。兀底不快活也么哥，快活也么哥，抵多少相逢不饮空归去。<br> 则见青帘高挂垂杨树，朱帘暮卷西山雨。谁待向禁城狼虎丛中去，我则待侬家鹦鹉洲边住。倒大来快活也么哥，快活也么哥，抵多少梦回明月生南浦。<br> 【正宫】塞鸿秋<br> 爱他时似爱初生月，喜他时似喜看梅梢月，想他时道几首西江月，盼他时似盼辰钩月。当初意儿别，今日相抛撇，要相逢似水底捞明月。<br> 一对紫燕儿雕梁上肩相并，一对粉蝶儿花丛上偏相趁，一对鸳鸯儿水面上相交颈，一对儿虎猫儿绣凳上相偎定。觑了动人情，不由人心儿硬，冷清清偏俺合孤另。<br> 分分付付约定偷期话，冥冥悄悄款把门儿呀，潜潜等等立在花阴下，战战兢兢把不住心儿怕。转过海棠轩，映着荼縻架，果然道色胆天来大。<br> 腕肌消松了黄金钏，粉脂残淡了芙蓉面。紫霜毫点遍端溪砚，断肠诗懒写春罗扇。柳絮香衮绵，花落闲庭院，恨鸳鸯不锁黄金殿。<br> 影儿孤房儿静灯儿照，枕儿欹床儿卧帏屏儿上靠，心儿里思意儿里想人儿俏，不能够床儿上被儿里怀儿抱。怎生睚今宵，梦儿里添烦恼，几时睚得更儿尽月儿落鸡儿叫。<br> △山行警<br> 东边路西边路南边路，五里铺七里铺十里铺，行一步盼一步懒一步，霎时间天也暮日也暮云也暮。斜阳满地铺，回首生烟雾，兀的不山无数水无数情无数。<br> △宴毕警<br> 灯也照星也照月也照，东边笑西边笑南边笑。忽听的钧天乐箫韶乐云和乐，合着这大石调、小石调、黄钟调。银花遍地飘，火树连天照，喜的是君有道臣有道国有道。<br> △村夫饮<br> 宾也醉主也醉仆也醉，唱一会舞一会笑一会。管甚么三十岁五十岁或七十岁，你也跪他也跪恁也跪。无其繁弦急管催，吃到红轮日西坠，打的那盘也碎碟也碎碗也碎。<br> △丹客行<br> 朝烧炼暮烧炼朝暮学烧炼，这里串那里串到处都串遍。东家骗西家骗南北都诓遍，惹的妻埋怨子埋怨父母都埋怨。我问你金丹何日成？铅汞何日见？只落的披一片挂一片拖一片。<br> 【正宫】醉太平<br> 堂堂大元，奸佞专权。开河变钞祸根源，惹红巾万千。官法滥刑法重黎民怨，人吃人钞买钞何曾见？贼做官官做贼混愚贤。哀哉可怜！<br> △讥贪小利者<br> 夺泥燕口，削铁针头，刮金佛面细搜求，无中觅有。鹌鹑素里寻豌豆，鹭鸶腿上劈精肉，蚊子腹内刳脂油，亏老先生下手！<br> △叹子弟<br> 寻葫芦锯瓢，拾砖瓦攒窑。暖堂院翻做乞儿学，做一个莲花落训道。戴一顶十花九裂遮尘帽，穿一领千补百衲藏形袄，系一条七断八续勒身绦。这的是子弟每下梢！<br> 莲花落易学，桃李子难教。张打油罗罗连和得着，学不成打爻。牵着个狗儿当街叫，提着个爽儿沿街调，拿着个鱼儿绕街敲。这的是子弟每下梢！<br> 【正宫】脱布衫过小梁州<br> △美妓<br> 冰肌莹宝钏玲珑，藕丝轻环佩玎冬。樱桃小胭脂露浓，海棠娇麝兰香送。<br> 玉颈圆搓粉腻红，恰便似映水芙蓉。犀梳斜坠鬓云松，黄金凤、高插翠盘龙。<br> 【幺】凌波仙子生尘梦，向瑶台月下相逢。酒晕浓，凡心动，夜凉人静，飞下水晶宫。<br> 【正宫】叨叨令过折桂令<br> △驮背妓名陈观音奴<br> 虾儿腰龟儿背玉连环系不起香罗带，脊儿高绞儿细绿茸毛生就的王八盖，眼儿眍鼻儿凸驱外走了猢狲怪，嘴儿尖舌儿快洛伽山怎受的菩萨戒！兀的不丑杀人也么哥，兀的不丑杀人也么哥，钩儿形条儿样烂茄瓜辱没杀莺花寨。莺花寨命里合该，一背儿残疾，一世儿裁划。便道是倒凤颠鸾，莺俦燕侣，弯不剌怎么安排！风月债休将人定害，俺则怕雨云浓厥杀乔才。你这形骸，其实歪揣。调稍弓着不的扯拽，窍头船趁早儿撑开。<br> 【仙吕】游四门<br> 野塘花落杜鹃啼，啼血送春归。花开不拚花前醉，醉里又伤悲。伊，快活了是便宜。<br> 柳绵飞尽绿丝垂，则管送别离。年年折尽依然翠，行客几时回？伊，快活了是便宜。<br> 落红满地湿胭脂，游赏正宜时。呆才料不顾蔷薇刺，贪折海棠枝。支，抓破绣裙儿。<br> 海棠花下月明时，有约暗通私。不付能等得红娘至，欲审旧题诗。支，关上角门儿。<br> 前程万里古相传，今日果如然。烟波名利虽荣显，何日是归年？天，杜宇枉熬煎！<br> 琴书笔砚作生涯，谁肯恋荣华，有时相伴渔樵话，兴尽饮流霞。茶，不醉不归家！<br> 【仙吕】寄生草<br> △闲评<br> 问什么虚名利，管什么闲是非。想着他击珊瑚列锦帐石崇势，则不如卸罗衤阑纳象简张良退，学取他枕清风铺明月陈抟睡。看了那吴山青似越山青，不如今朝醉了明朝醉。<br> 争闲气，使见识。赤壁山正中周郎计，乌江岸枉使重瞳力，马嵬坡空酒明皇泪。前人勋业后人看，不如今朝醉了明朝醉。<br> 人百岁，七十稀。想着他罗裙地宫腰细，花钿渍粉秋波媚，金钗敲枕乌云坠。暮年翻忆少年游，不如今朝醉了明朝醉。<br> △春<br> 清明节，三月初。彩绳高挂垂杨树，罗裙低拂柳梢露，引王孙走马章台路。东君回首武陵溪，桃花乱落如红雨。<br> △夏<br> 闲庭院，靠绿波。榴花烂熳如吐火，绿杨影里蝉声和，碧纱厨里佳人卧。薰风楼阁夕阳斜，采莲谁驾兰舟过。<br> △秋<br> 枯荷底，宿鹭丝。玉簪香惹胡蝶翅，长空雁写斜行字，御沟红叶题传示。东篱陶令酒初醒，西风了却黄花事。<br> △冬<br> 彤云布，瑞雪飞。乱飘僧舍茶烟湿，寒欺酒价增添贵，袁安紧把柴门闭。暗香浮动月黄昏，梅花漏世春消息。<br> 花影儿来来往往纱窗外，光皎洁明明朗朗月正斜。金炉中氤氤氲氲香烬烟消灭，银台上昏昏惨惨忽地灯花谢。冷清清孤孤另另怎生捱今夜，小梅香俄俄延延待把角门关。不剌，谎敲才更深夜静须有个来时节。<br> 他生的颜如玉，他生的脸衬霞。他生的腰肢一捻堪描画，朱唇一点些娘大，金莲半折凌波袜。他生的庞儿丰韵可人憎。不剌，你眉儿淡了教谁画！<br> 动不动人前骂，动不动脸上抓。一千般做小伏低下，但言便索和咱罢，提着罢字儿奚落的人来怕。你这忘恩失义俏冤家。不剌，你眉儿淡了教谁画！<br> 有几句知心话，本待要诉与他。对神前剪下青丝发，背爷娘暗约在湖山下，冷清清湿透凌波袜。恰相逢和我意儿差。不剌，你不来时还我香罗帕。<br> 宽了他罗裙带，淡了他桃杏腮。翠巍巍两叶眉儿窄，困腾腾每日逐朝害，闷厌厌使我愁无奈。前生想是负亏他，今生还了你相思债。<br> 害的是相思病，灵丹药怎地医？害的珊瑚枕上丁香寐，害的是鸾凰被里鸳鸯会，害的是鲛绡帐里成憔悴。害的是敲是才相见又别离，害的是神前共设山盟誓。<br> △情叙<br> 恰才个读书罢，窗儿外谁唤咱？原来是娇娃独立花阴下，露苍苔湿透凌波袜，靠前来叙说昨宵话。我与你金杯打就凤凰钗，你与我银丝拈做香罗帕。<br> △遇美<br> 猛见他朱帘下过，引的人没乱煞。少一枝杨柳瓶中插，少一串数珠胸前挂，少一个化生儿立在傍壁下。人道是章台路柳出墙花，我猜做灵山会上活菩萨<br> 【仙吕】醉扶归<br> 一点芳心碎，两叶翠眉低。薄幸檀郎尚未归，应是平康醉。不来也奴更候些，直等烛灭香消睡。<br> 锦瑟香尘昧，朱户绣帘垂。宝鉴从他落燕泥，陡恁慵梳洗。欲觅个团圆好梦，欹枕也难成寐。<br> 玉笋弹珠泪，银叶冷金猊。良夜迢迢玉漏迟，闷把帏屏倚。我又索先暖下纯绵被儿，来后教他睡。<br> 花影侵阶砌，月转小楼西。独倚屏山谩叹息，再把灯儿剔。自觑了孤栖影儿，咒罢也和衣睡。<br> 【仙吕】醉中天<br> △咏鞋<br> 料想人如画，三寸玉无瑕。底样儿分明印在沙，半折些娘大。着眼柳条儿比下，实实不耍，阴乾时刻两个桃牙。<br> 哀告花笺纸，嘱咐笔尖儿。笔落花笺写就词，都为风流事。寄与多情艳姿，既一心无二，偷功夫应付些儿。<br> 欲回信难寻纸，就旧简写新词。两件儿都是牵情事，寄与风流秀士。咱一心无二，断肠人好处相思。<br> 已冷金鸾帐，空暖玉莲汤。不忆宫中睡海棠，零落在嵬坡上，泪湿东君赭黄。<br> 环儿何在？马嵬千载尘乡。<br> 粉面如花朵，云髻绾香螺。眉拂春山翠碧波，唇坠樱桃颗，一捻腰肢袅娜。宜行宜坐，强如月里娥。<br> 酒饮葡萄酿，橙泛荔枝浆。烂醉佳人锦瑟傍，翠袖殷勤唱，十二金钗两行。风流情况，画堂别是风光。<br> 书写鸳鸯字，专寄断肠词。付与多情美艳姿，表我心间事。梦想眠思为你，风流苏氏，为伊家瘦损庞儿。<br> 老树悬藤挂，落日映残霞。隐隐平林噪晚鸦，一带山如画。懒设设鞭催瘦马，夕阳西下，竹篱茅舍人家。<br> 泪溅端溪砚，情写锦花笺。日暮帘栊生暖烟，睡煞梁间燕。人比青山更远，梨花庭院，月明闲却秋千。<br> 身出昭阳瘦，娇入塞门羞。一望龙沙万里秋，风冷琵琶袖。怨煞毛延寿丹青画手，依旧，至今青冢云愁。<br> 【仙吕】一半儿<br> 佳人才子共双双，纨扇轻摇玉体凉，荷钱贴水满池塘。拭罗裳，一半儿斜披一半儿敞。<br> 南楼昨夜雁声悲，良夜迢迢玉漏迟，花梧树底叶成堆。被风吹，一半儿沾泥一半儿飞。<br> 见佳人缟素一身穿，阁着泪汪汪在坟墓前，哭着痛人天。一只手匙撩一半儿蹇。<br> 【仙吕】四季花<br> 一年三百六十日，花酒不曾离。醉醺醺酒淹衫袖湿，花压帽檐低。帽檐低，吃了穿了是便宜。<br> 【仙吕】锦橙梅<br> 厮收拾厮定当，越拘束着越荒唐。入门来不带酒厮禁持，觑不得娘香胡相。恁娘又不是女娘，绣房中不是茶坊，甘不过这不良。唤梅香，快扶入那销金帐。<br> 【仙吕】三番玉楼人<br> 风摆檐间马，雨打响碧窗纱。枕剩衾寒没乱煞，不着我题名儿骂，暗想他，暗想他，忒情杂。等来家，好生的歹斗咱。我将那厮脸儿上不抓，耳轮儿揪罢，我问你昨夜宿谁家。<br> 【仙吕】那吒令过鹊踏枝寄生草<br> 青芽芽柳条，接绿茸茸芳草。绿茸茸芳草，间碧森森竹梢。碧森森竹梢，接红馥馥小桃。娇滴滴景物新，笑吟吟闲行乐，一步步扇面儿堪描。声沥沥巧莺调，舞翩翩粉蝶飘。忙劫劫蜂翅穿花，闹炒炒燕子寻巢。喜孜孜寻芳斗草，笑吟吟南陌西郊。曲弯弯穿出芳径，慢腾腾行过画桥。急酒旗儿斜剌在茅檐外挑，虚飘飘彩绳儿闲控在垂杨袅，韵悠悠管弦声齐和在花阴下闹。骨剌剌坐车儿碾破绿莎茵，吉蹬蹬马蹄儿踏遍红尘道。<br> 【南吕】西番经<br> 四海英雄汉，六合天地间，旧识荆州不信韩。乾，破冠朝暮弹。空长叹，牧童牛背山。<br> 醉鞭平康巷，少年长乐坊，乐府金钗十二行。狂，老来空断肠。花溪上，梦中黄四娘。<br> 座上三台印，帐前十万军，半纸功名百战身。君，便合拂袖尘。学韩信，不如林下人。<br> 【南吕】玉娇枝过四块玉<br> 休争闲气，都只是南柯梦里。想功名到底成何济？总虚华几人知！百般乖不如一就痴，十分醒争似三分醉。则这的是人生落得，不受用图个甚的！赤紧的乌紧飞，兔紧追，看看的老来催。人无百岁人，枉作千年计。将眉间闷锁开，休把心上愁绳系，则这的是延年益寿的理。<br> 【南吕】骂玉郎过感皇恩采茶歌<br> 闲愁闲闷都在咱心上，我其实难割舍俊娇娘，想着咱同眠同宿销金帐。今日个逢间阻，受坎坷，遭魔障。则为这板障娘娘，两个怎生成双，生克支拆散鸾凰，猛可里分散莺燕，忽剌地打散鸳鸯。想起长吁万声，不由人雨泪千行。闷厌厌倚着绣枕，情脉脉靠着画屏，冷清清对着银。我欲待不思量，不思量那娇娘，不思量除是铁心肠。想着每日欢娱嫌夜短，今宵寂寞恨更长。昨宵共俺相逢处，心厮爱饮芳醑，轻怜痛惜花深处。本待效连理枝，成就了夫妇心，匹配了姻缘事。起初里似水如鱼，下场头感叹嗟吁。想俺这意中人，心上有，争奈眼前无。不争你花残月缺，显的我离恨心毒。担寂寞，受惨切，捱萧疏。等到二更初，负心的那寒儒，闪的我碧桃花下凤鸾孤。离恨人担离恨苦，断肠人送断肠书。<br> 仙家道可道非常道，山涧下盖一座草团标，一任您龙争虎斗干戈闹。这个是白面猿，朱顶鹤，相随着。俺则待丫髻环绦，草履麻袍。闲时节摘藤花，掘竹笋，采茶苗。或时炉中炼丹，闲访渔樵。共知交，饮浊醪，乐陶陶。<br> 系一抹吕公绦，挂一个许由瓢，不强如乌靴象简紫罗贵人头上不曾饶。<br> 牛羊犹恐他惊散，我子索手不住紧遮拦。恰才见枪刀军马无边岸，唬的我无人处走。走到浅草里听，听罢也向高阜处偷睛看。吸力力振动地户天关，唬的我扑扑的胆战心寒。那枪忽的早刺中彪躯，那刀亨地掘倒战马，那汉扑地抢下征鞍。俺牛羊散失，您可甚人马平安？把一座介丘县，生纽做枉死城，却翻做鬼门关。败残军受魔障，德胜将马顽奔。子见他歪剌剌赶过饮牛湾。荡的那卒律律红尘遮望眼，振的这滴溜溜红叶落空山。<br> 东风常锁眉峰翠，烟淡淡绿依依，莺花不管人憔悴。罗带分，翠袖湿，金钗坠。<br> 央及煞蝶使蜂媒，嫩红娇翠。为春愁，因春瘦，怕春知。遗恨满天，芳草萋萋，粉墙低，红杏闹，费诗题。雁来稀，音信迟，休教淡了远山眉。春色满帘入罗帏，不禁窗外晓莺啼。<br> 妆台目断鳞鸿信，山隐隐水粼粼，方知人远天涯近。柳带愁，花笑人，莺啼恨。<br> 断送残春，冷落芳樽。怨东风，飞暮雨，锁春云。低垂绣帘，深掩朱门。绿窗寒，银烛暗，翠衾温。篆烟分，香熏，重教金鸭暖梅魂。准备新愁调玉轸，安排肠断待黄昏。<br> 风光不管人憔悴，风淅沥雨霏微，伤时触景闲萦系。心似烧，意似痴，情如醉。<br> 绣幕低垂，画阑空立。盼清明，巴上巳，过寒食。庭院静悄，台榭狼籍。千红谢，万紫凋，绿阴肥。恨春迟，早春归，春愁春恨锁双眉。鹧鸪飞来春事已，子规声断日平西。<br> 四时唯有春无价，尊日月富年华，垂杨影里人如画。锦一攒，绣一堆，在秋千下。语笑忻恰，炒闹喧哗。软红乡，簇定个，小宫娃。彩绳款拈，画板轻查。微着力，身慢举，拽裙纱。众矜夸，是交加，彩云飞上日边霞。体态轻盈那闲雅，精神羞落树头花。<br> 钱塘自古繁华胜，和靖咏子瞻评，西湖堪与西施并。浓淡妆，昼夜观，俱相趁。<br> 宜雨宜晴，堪赏堪称。曲岸边草茸茸，高峰畔云淡淡，断桥下水泠泠。临荷浦视鱼，傍柳岸闻莺。游竹院，玩葛岭，压兰亭。云出岫罩南屏，日衔山遇西林。现出那雷峰晚照似蓬瀛，九井三潭五云生，六桥烟柳胜丹青。金山寺里诗为证，言心事诉离情，分明唤省临川令。空懊恼，谩哽咽，心无定。<br> 天地澄清，月华悬镜。唤梢公，疾解缆，莫消停。泠泠的露冷，淅淅的风生。齐摇棹，伊哑鸣，畅凄清。听江声，浪初平。一帆风送蓼花汀。没兴的双郎为苏卿，画船儿直赶到豫章城。<br> 【中吕】迎仙客<br> △十二月<br> 头懒抬，眼慵开，花酒偶然都到来。酒浮香，花放彩。小玉前来，试演迎仙客。<br> △正月<br> 春气早，斗回杓，灯焰月明三五宵，绮罗人，兰麝飘。柳嫩梅娇，斗合鹅儿闹。<br> △二月<br> 春日暄，卖饧天，谁家绿杨不禁烟？闹花边，簇队仙。送起秋千，笑语如莺燕。<br> △三月<br> 修禊潭，水如蓝，车马胜游三月三。晚归来，酒半酣。笑指西南，月影蛾眉淡。<br> △四月<br> 红渐稀，绿成围，串烟碧纱窗外飞。洒蔷薇，香透衣。煮酒青梅，正好连宵醉。<br> △五月<br> 结艾人，赏蕤宾，菖蒲酒香开玉樽。彩丝缠，角粽新。楚些招魂，细写怀沙恨。<br> △六月<br> 庭院雅，闹蜂衙，开尽海榴无数花。剖甘瓜，点嫩茶。笋指韶华，又过了今年夏。<br> △七月<br> 乞巧楼，月如钩，聚散几回银汉秋。遣人愁，何日休？织女牵牛，万古情依旧。<br> △八月<br> 风露清，月华明，明月万家欢笑声。洗金觥，拂玉筝。月也多情，唤起南楼兴。<br> △九月<br> 湘水长，楚山花，染透满林红叶霜。采秋香，糁玉觞。好个重阳，落帽龙山上。<br> △十月<br> 万木枯，早梅疏，天气小春十月初。酒频沽，橙羡刳。暖阁红炉，胜有风流处。<br> △十一月<br> 暖律通，应黄钟，刺绣暗添一线功。小帘栊，斗帐中。玉软香浓，醉枕梅花梦。<br> △十二月<br> 春未回，雪成堆，新酿瓮头泼绿醅。恰传怀，人早催。赏罢红梅，准备藏阄会。唤玉蛾，捧金波，听遍四时行乐歌。得蹉跎，且快活。万事从他，醉倒和衣卧。<br> 【中吕】朝天子<br> 尽教，便了，□尔纵横闹。纱笼影里马头高，早雪拥蓝关道。休喜休欢，休烦休恼，只争个迟共早。比甘罗不小，比太公未老，须有日应心道。<br> 一悭，二奸，困煞英雄汉。陈抟占却一半山，不复梦周公旦。雨笠烟蓑，星驰云栈，利和名自古难。这番，上杆，休□了梯儿看。<br> 尽教，便了，彼各休相笑。正沙堤稳稳马头高，又贬上潮阳道。休喜休欢，休烦休恼，只争个迟共早。比太公未老，比甘罢又不小，此一梦何时觉。<br> 杜康，醉乡，竹叶樽琼花酿。人生三万六千场，既有限谁无恙。眨眼秋霜，飞来头上，趁春光倒玉觞。唤将，四娘，燕子舞莺儿唱。<br> 画堂，绮窗，玉错落金波酿。春风枉羡杜韦娘，试听宣娥唱。月窟新声，云鬟宫样，怎禁他粉黛香。这场，醉乡，勒留住山中相。<br> 楚阑，小蛮，锦瑟调银筝按。西园公子兴未阑，盏到休辞惮。明月帘栊，疏星河汉，倚红楼十二阑。夜寒，烛残，酒尽后人方散。<br> 紫袍，战袍，送了些活神道。不比农夫有下梢，不识长安道。耕种锄刨，无烦无恼，卧东窗日影高。芭棚下饭饱，麦场上醉倒，快活煞村田乐！<br> △嘲妓家匾食<br> 白生生面皮，软溶溶肚皮，抄手儿得人意。当初只说假虚皮，就里多葱脍。水面上鸳鸯，行行来对对，空团圆不到底。生时节手儿上捏你，熟时节口儿里嚼你，美甘甘肚儿内知滋味。<br> △嘲人穿破靴<br> 两腮，绽开，底破帮儿坏。几番修补费钱财，还不彻王皮债。不敢大步阔行，只得徐行短迈，怕的是狼牙石龟背阶。上台基左歪右歪，又不敢着楦排，只好倒吊起朝阳晒。<br> △志感<br> 不读书有权，不识字有钱，不晓事倒有人夸荐。老人只恁忒心偏，贤和愚无分辨。折挫英雄，消磨良善，越聪明越运蹇！志高如鲁连，德过如闵骞，依本分只落的人轻贱。<br> 不读书最高，不识字最好，不晓事倒有人夸俏。老天不肯辨清浊，好和歹没条道。善的人欺，贫的人笑，读书人都累倒。立身则小学，修身则大学，智和能都不及鸭青钞。<br> 【中吕】满庭芳<br> 霜天月满，渔歌江浦，鹤唳林峦。小舟尽日随烟爨，世味休干。芦花被山中冷暖，芰荷裳身上衣冠。无人唤，鸡声不管，高枕听鸣湍。<br> 疏林暮鸦，聚鱼远浦，落雁寒沙。青山隐隐夕阳下，远水蒹葭。鸭头绿一江浪花，鱼尾红几缕残霞。云帆挂，星河客槎，万里寄天涯。<br> 红消杏脸，欢娱渐少，愁闷重添。聊云霎雨恩情俭，断当着拘钤。成不成虚教人指点，是不是先巴镘伤廉。一做一个十分酽，他爱的便沾，我爱的俺娘嫌。无情奶奶，同心剪碎，连理截开。虚恩情分等儿秤盘着卖，乔商量的那顿抢白。做嘴脸是追魂的变态，冷鼻凹是板障的招牌。不拣谁难教赛！若是孔方兄到来，便禁住俺娘乖。<br> 牙恰母亲，吹回楚雨，喝退湘云。把丽春园扭做了迷魂阵，教别人进退无门。心恶叉偏毒最狠，性ㄐ搜少喜多嗔。百般的都难亲近，除的邓通钱几文，便医治了俺娘哏。<br> 残红万点，春归愁在，钱苦情甜。契丹家擗绰了穷双渐，两下里心绪恹恹。气结就秋云冉冉，泪浑成暮雨纤纤，多半折裙腰掩。淹淹渐渐病染，都只为俺娘严。<br> 红儿侍寝，云窗共枕，月馆同衾。俺家里粜风卖雨无门禁，处了亲临。趱下百十笼轻罗异锦，藏下五七箱美玉良金，不干家呵图个甚？寒邪气不侵，才称了俺娘心。<br> 教人笑倒，身不闲扰扰，口不住嘲嘲。把粉红情骂做了鸦青钞，生拆散凤友鸾交。五代史般聒聒炒炒，八阳经般絮絮叨叨，动不动寻人闹，罗织人左错，谁不怕俺娘焦。<br> 腰如弱柳，稍添些憔悴，微减动风流。芙蓉娇艳经霜瘦，怕到深秋。我嫁了个攀蟾的配偶，他别无个接按的把头。除我外又无亲旧，若得个不恰好证候，我也替俺娘忧。<br> 花残暮春，芳心恨冗，眉黛愁新。幸然有个人存问，婆婆处分特狠。许下物腾本的要稳，苦了钱然后成亲。转首便绝了情分，点茶汤也犯本，旦陪笑俺娘嗔。芙蓉欲蕊，枫林未染，梧叶初飞。扶疏芳树知秋意，恨染沉疾。粉骷髅安了个嘴鼻，木胎儿画上片人皮。但见的道我哏憔悴，不嫁人等甚的？谁敢对俺娘题！胜如继母，只贪财物，岂辨贤愚。白沾热恋强韬虏，偏嫌那者也之乎。将回文锦生抟做抹布，把义娼行白改做休书。普天下伤人的物，最哏的是馋狼饿虎，也不似俺娘毒。<br> 婆婆最奸，石镯钏，锡钗环。他道是锦衣裳到不如家常扮，妆点就孤寒。破鹤袖补衲的百般，旧裙腰台色到十番。袄儿碎裙儿烂，一身上破绽，出落着俺娘悭。<br> 娘毒似蝎，无钱撒撇，有钞和协。突柱门不律头天生劣，不肯输半点亏折。才有钞不须用税说，但无钱枉废了唇舌。不见钱便无亲热，把冷鼻凹亻崩者，谁敢问俺娘赊。<br> 枉乖柳青，贪食饿鬼，︱镘妖精。为几文口含钱做死的和人竞，动不动舍命亡生。向鸣珂巷里幽囚杀小卿，丽春园里迭配了双生。莺花寨埋伏的硬，但开旗决赢，谁敢共俺娘争。<br> 尘蒙绣榻，香销罗帕，串冷金鸭。小牢诚近日铺谋大，今夜谁家？云去云来月华，窗明窗暗梅花。西厢下，眼睁睁望他，和泪倚琵琶。<br> 花笺谩写，屏闲翡翠，梦冷胡蝶。青山两岸分吴越，盼杀人也。不厮见都无话说，既相逢怎忍离别？春寒夜，伤心那些，灯暗月儿斜。<br> 功名路险，先寻个走智，休等人嫌。吕公绦已换了朱云剑，一笑掀髯。泛赤壁狂游子瞻，赋黄花归去陶潜。何处村醪酽？牧童指点，柳外出青帘。<br> 乾坤草庐，些儿名利，如许头颅。为其中自有千钟禄，误赚得读书，龙泉剑结末了子胥，犊鼻衤昆蹭蹬杀相如。瓜田暮，不如老圃，醉后赋闲居。<br> 【中吕】红绣鞋<br> 老夫人宽洪海量，去筵席留下梅香，不付能今朝恰停当。款款的分开罗帐，慢慢的脱了衣裳，却原来纸条儿封了裤裆。<br> 掐掐拈拈寒贱，偷偷抹抹姻缘，幕天席地枕头儿砖。或是厨灶底，马栏边，忍些儿却怕敢气喘。<br> 背地里些儿欢笑，手梢儿何曾汤著，只听得擦擦鞋鸣早来到。又那里挨窗儿听，倚门儿瞧。把我一个敢心都唬了。不甫能寻得个题目，点银灯推看文书，被肉铁索夫人紧缠住。又使得他煎茶去，又使得他做衣服。倒熬得我先睡去。<br> 恰睡到三更前后，款款的擦下床头，不堤防酒夫人被窝儿里搜。这场事无干净，这场事怎干休？唬得我摸盆儿推净手。<br> 手约开红罗帐，款抬身擦下牙床，低欢会共你著银红。轻轻的鞋底儿放，脚不敢把地皮儿汤，又早被这告舌头门扇儿响。<br> 款款的分开罗帐，轻轻的擦下牙床，栗子皮踏著不提防。惊得胆丧，唬得魂扬，便是震天雷不恁响。<br> 虽是间阻了咱十朝五夜，你根前没半米儿心别，不甫能带酒的夫人睡著些。休死势，莫佯斜，直睡到他觉来时回去也。结斜里焦天撇地，横枝儿苫眼铺眉，吉料子三千般儿碎收拾。被窝儿里闲唧哝，枕头儿上冷禁持，又是那没前程的调泛你。<br> 背地里些儿欢爱，对人前怎敢明白，情性的夫人又早撞将来。拦著粉颈，落香腮，吃取他几下红绣鞋。<br> 小妮子顽涎不退，老敲才饱病难医，做死的人前讳床食。也不索便问事，也不索下钳锤，对我吃半碗带冰凌的凉酪水。<br> 丽日和风柳陌，花开相间红白，见游人车马闹该该。王孙争蹴リ，仕女赌金钗，直吃得醉颜桃杏色。<br> 霜落荷枯柳败，风清天淡云白，玩西山拂袖步苍苔。黄花簪两鬓，白酒晕双腮，直吃得醉颜红叶色。<br> 楚霸王休夸勇烈，汉高皇莫说豪杰。一个举鼎拔山一个斩白蛇。汉陵残月照，楚庙暮云遮，二英雄何处也！<br> 搬兴废东生玉兔，识荣枯西坠金乌。富贵荣华待何如？斩白蛇高祖胜，举鼎霸王输，都做了北邙山下土。<br> 韩信机谋枉用，项羽争战无功。一般潇洒月明中。霸王刎乌江岸，韩侯斩未央宫，都做了北邙山下冢。<br> 一个千钟美禄，一个石粟之储，天理如何有荣枯？三十二居陋巷，二十四位中书，都做了北邙山下骨。<br> 开放眼春风锦树，转回头暮景桑榆。富贵贫穷待何如？石崇曾居金谷，阮籍曾哭穷途，都做了北邙山下土。<br> 岳王兴邦死狱，秦相废国居枢。两个兴废事如何？忠义祠神像，奸宄杖身躯。都做了北邙山下骨。<br> 窗外雨声声不住，枕边泪点点长吁，雨声泪点急相逐。雨声儿添凄惨，泪点儿助长吁。枕边泪倒多如窗外雨。<br> 看黄卷消磨永夜，就银挑绣些些。倒在我怀儿里撒乜斜。见他将文册放，我索将女工叠，不良才又是也。<br> 伸玉臂把才郎搂定，束纤腰不整乌云。美绀绀舌尖儿冷丁丁。低声叫，悄声应，咱两个亲的来不待亲。<br> 这场怪其实难做，又不敢明白的扯拽揪摔。止不过背地里没人处说些言语。有人处偷睛儿看，看着他落声长吁，空教人眼欢娱心受苦。<br> 我为你吃娘打骂，你为我弃业抛家。我为你胭脂不曾搽。你为我休了媳妇，我为您剪了头发，咱两个一般的憔悴煞。<br> 强打叠精神怎过，思量的做不得生活。越思量越间阻越情多。思量的身憔悴，思量的似风魔，思量煞也怎奈何！<br> 孤雁叫教人怎睡？一声声叫的孤凄，向月明中和影一双飞。你云中声嘹亮，我枕上泪双垂，雁儿我你争个甚的！<br> 生来的千般娇态，柳眉杏脸桃腮，不长不短俏身才。高挽着乌云髻，斜插着凤头钗，窄弓弓红绣鞋。<br> 一两句别人闲话，三四日不把门踏。五六日不来呵在谁家？七八遍买龟儿卦，久已后见他么，十分的憔悴煞。<br> 又不是天魔鬼崇，又不是触犯神祗。又不曾坐筵席伤酒共伤食。师婆每医的鬼祟，大夫每治的沉疾，可教我羞答答说甚的？<br> △嘲妓刘黑麻<br> 莫不是捧砚时太白墨洒？莫不是画眉时张敞描差？莫不是蜻蜓飞上海棠花？莫不是玄香染？莫不是翠钿压？莫不是明皇妃坠下马？<br> 【中吕】普天乐<br> 夜深沉，秋潇洒。风筛槛竹，雾锁窗纱。绣幕垂，朱扉亚。霜落梧桐雕阑谢，月明天啼杀宫鸦。香锁宝鸭，帘敲玉马，灯谢瑶花。<br> 海棠娇，梨花嫩。春妆成媚色，玉扌若就精神。柳眉颦翡翠弯，杏脸腻姻脂晕。款步香尘双鸳印，立东风一片巫云。淹的转身，嘻的喑哑，参的销魂。<br> 木犀风，梧桐月。珠帘鹦鹉，绣枕胡蝶。玉人娇一晌欢，碧酝酿十分悦。断角疏钟淮南夜，撼西风唤起离别。知他是团圆也梦也，欢娱也醉也，烦恼也醒也。<br> △大德天寿贺词<br> 凤凰朝，麒麟见。明君天下，大德元年。万乘尊，诸王宴。四海安然朝金殿，五云楼瑞霭祥烟。群臣顿首，山呼万岁，洪福齐天。<br> △嘲风情<br> 楚台云，秦楼月。云生时月缺，月满处云遮。磨杆儿汤着折，炮架儿实难拽。柳宠花娇恩情热，识破也便是英杰。姐姐每将虾钓鳖，哥哥每撩蜂剔蝎，婆婆每打草惊蛇。<br> 让与您，逞偻罗。轮到咱妆痴亻乱酌。别了浓妆艳裹，拜辞了妙舞清歌。暖烘烘热被窝，沉点点精银颗。又道孩儿是陪钱货，恨不的把黄金砌就鸣珂。姐姐每钻冰取火，婆婆每指山卖磨，哥哥每担雪填河。<br> 【中吕】喜春来<br> 潇潇夜雨滋黄菊，飒飒金凤翦翠梧，青灯相伴影儿孤。闻禁鼓，长夜睡应无。<br> 笔头风月时时过，眼底儿曹渐渐多，有人问我事如何？人海阔，无日不风波！<br> 金钗翦烛金莲冷，玉鼎添香玉笋轻，软红深处听莺声。良夜永，樽有酒且消停。<br> 伤心白发三千丈，过眼金钗十二行，老来休说少年狂。都是谎，樽有酒且徜徉。<br> 黄金转世人何在？白日飞升谁见来？刘晨再要访天台。休分外，樽有酒且开怀。<br> 江山不老天如醉，桃李无言春又归，人生七十古来稀。图甚的，樽有酒且舒眉。<br> 推回尘世光阴磨，织老愁机日月梭，得婆婆处且婆婆。休笑我，樽有酒且高歌。<br> 座间明月清风我，门外红尘紫陌他，闲评鼎鼐怎调和？皆未可，樽有酒且高歌。<br> 春方好处花将过，人到荣时发已皤，求田问舍待如何？皆未可，樽有酒且高歌。<br> 芝兰满种功难就，荆棘都除力未周，百年心事两眉头。除是酒，消尽古今愁。<br> 黄花篱下虽云乐，赤壁矶头气更豪，矶头篱下两相高。诗兴豪，沉醉乐陶陶。<br> △四节<br> 海棠过雨红初淡，杨柳无风睡正酣，杏烧红桃剪锦草揉蓝。三月三，和气盛东南。<br> 垂门艾挂狰狰虎，竞水舟飞两两凫，浴兰汤斟绿醑泛香蒲。五月五，谁吊楚三闾！<br> 天孙一夜停机暇，人世千家乞巧忙，想双星心事密话头长。七月七，回首笑三郎。<br> 香橙肥蟹家家酒，红叶黄花处处秋，极追寻高眺望绝风流，九月九，莫负少年游。<br> 海棠颜色娇宜雨，扬柳腰肢瘦怯风，樱唇一点吐微红。可喜种，怎落在此门中？<br> 有如杨柳风前瘦，恰似桃花镜里羞，嫩红娇绿已温柔。从别后，虽瘦也风流。<br> 笔端写出苏黄字，才调吟成李杜诗，潘安容貌沈腰肢，可喜死，是一个俊人儿。<br> 眼横秋水双波溜，眉耸春山八字愁，别来谁伴上妆楼？如转首，庭树忽惊秋。<br> 玉鞭杨柳春风陌，绣毂梨花夜月阶，楚云湘雨梦阳台。休分外，花柳暗尘埃。<br> 锦堂帘幕香风细，兰柱秋千夜月低，此情惟有落花知。人未归，愁听杜鹃啼。<br> 淡烟微雨骊山晚，红叶黄花渭水寒，霓裳一曲破潼关。锦树残，闲煞玉阑干。<br> 为闻金缕歌讴彻，不觉银瓶酒尽绝，管弦楼外月儿斜。沉醉也，不记玉人别。<br> 水光山色堪图画，野鸭河豚味正佳，竹篱茅舍两三家。新酒压，客至捕鱼虾。<br> 湘裙半露金莲剪，翠袖轻舒玉笋纤，花钿宜点黛眉尖。可喜脸，争忍立谦谦。<br> 窄裁衫礻肯安排瘦，淡扫蛾眉准备愁，思君一度一登楼。凝望久，雁过楚天秋。<br> 不能够欢会空能够看，没乱煞心肠受用煞眼，一番相见一番难。几步间，如隔万重山。<br> 梦回酒醒初更过，月转南楼二鼓过，玉人低唤粉郎呵。休睡波，良夜苦无多！<br> 愁怀似织情如醉，终日无心扫黛眉，良宵独自守孤帏。人未归，愁听子规啼。<br> 冰肌自是生来瘦，那更分飞两下愁，别离情苦思悠悠。何日休？似水向东流。<br> 家家艾虎悬朱户，处处菖蒲泛绿醑，浴兰汤缠彩索佩灵符。五月五，谁吊楚三闾。<br> 银河耿耿无云翳，乌鹊哓哓不夜栖，合双星言密约会佳期。七月七，回首泪沾衣。<br> 紫萸荐酒人怀旧，红叶经霞蟹正秋，乐登高闲眺望醉风流。九月九，莫负少年游。<br> 芙蓉烛底花开锦，杨柳楼头日弄阴，象牙床鸳鸯枕凤凰衾。休去寝，一片虎狼心。<br> 冠儿褙子多风韵，包髻团衫也不村，画堂歌管两般春。伊自忖，为烟月做夫人？<br> 两行带草连真字，四句尤云雨诗。东风吹与那人儿。他见时，知我害相思。<br> 【中吕】四换头<br> 清明时候，才子佳人醉玉楼。纷纷花柳，飘飘襟袖。行歌载酒，花老人依旧。西湖烟岸，莲荡风生六月寒。邻船歌板，诗囊文翰。醉余兴阑，悲有限欢无限。江湖豪迈，为惜黄花归去来。名无言责，身无俗债。任家私匾窄，但醉里乾坤大。<br> 冲寒乘骑，信步孤山为访梅。溪桥流水，云林斜日。三花五蕊，漏泄了春消息。两叶眉头，怎锁相思万种愁？从他别后，无心挑绣。这般证候，天知道和天瘦！从他别后，满眼风光总是愁。实心儿有，须索禁受。为他些证候，迤逗的人来瘦。<br> 牵肠割肚，一自别来信也无。多情何处？教人思虑。凭栏伫目，空望断遥天暮。<br> 东墙花月，好景良宵恁记者。低低的说，来时节，明日早些，不志诚随灯灭。<br> 声说不的，满腹离愁诉与谁！负心天识，酩子里输了身起。呆才好看，自做得不出气。<br> 言盟说誓，岂信闲人讲是非？忘餐失寐，形骸憔悴。猛然间想起，落得声长吁气。<br> 佳人薄命，懊恼东君忒世情。风流心性，愁成病。知他是怎生？不住口提名姓。<br> △题情<br> 堪描堪画，鬓绾乌鸦脸衬霞。灯儿直下，揪住了么。可喜的我儿，说一句真实话。<br> 因咱闲暇，有个人儿来到家。帘儿直下，偷睛抹。牵情的我儿，先打换香罗帕。<br> 【中吕】乔捉蛇<br> 毒似两头蛇，狠如双尾蝎。闪的我无情无绪无归着，几时几时捱得彻？愁一会闷一会，柔肠千万结！将耳朵儿扌绝了把金莲颠。<br> 【中吕】快活三过朝天子<br> 芝兰种不生，荆棘乱纵横。偶因命快得个虚名，只管望前挣。紧行，慢行，赶不上休击竞。干戈蛮触枉了战争，世事皆前定。春水孤舟，秋风三径，也强如暮登台朝入省。三槐堂政声，五柳庄暮景，有识见彭泽令。<br> 虽贫乐有余，不义富何如？钟鸣漏尽强支吾，地巴活路！逆取，顺取，一分也将不去。千间大厦驷马车，总不是安身处。蜀道铜山，石崇金谷，祸临身财未足。西州路痛哭，北邙山洞土，栽不迭白杨树。<br> 身子儿似袅娜，美脸儿赛过娥。恰才相见便情合，离了他半霎儿应难过。<br> 想他，念他，镇日耽寂寞。恹煎成病怎生奈何，早晚着床卧。亲检名方，真诚修合，自炮监自捣罗。若得我病可，除非是见他，药引子舌尖上唾。<br> 抛离了花月朝，倚阁起凤鸾交。将缠头红锦换些柴烧，把买笑黄金塑。尽教，尽教，从他烈火烧了祆庙，蓝桥一任水迢迢。锹撅断阳台道，谢馆秦楼，翻成书阁，修文词攻武略。把锦套头放着，将磨杆儿撇却，教有力的姨夫闹。<br> 【中吕】十二月过尧民歌<br> 静惨惨烟霞岭外，响潺潺涧水桥西。光灿灿银河倒泻，高耸耸碧玉盘堆。满山满树幽微景致，锦模糊一带屏围。更有紫藤花青竹笋蕨芽肥，兀良只见黄芦岸白渡绿杨堤。香拂拂几株梅树傍疏篱，红灼灼数枝桃杏出柴扉。哎！云笛，云笛，闲拈月下吹，不羡他浮名利。<br> 一个青鸦鸦门栽五柳，一个虚飘飘海内云游。一个翠巍巍深山隐迹，一个响潺潺渭水垂钩。都弃了金章紫绶，倒大来散诞消遥。一个未央宫钝剑锯了咽喉，一个晋家宫分明五车休。一个乌江岸饮气自挥了头，一个大梁王彭越醢了尸首。公侯，功名甚日休？枉了干生受。<br> 看看的相思病成，怕见的是八扇帏屏。一扇儿双渐小卿，一扇儿君瑞莺莺。一扇儿越娘背灯，一扇儿煮海张生。一扇儿桃源仙子遇刘晨，一扇儿崔怀宝逢着薛琼琼。一扇儿谢天香改嫁柳耆卿，一扇儿刘盼盼昧杀八官人。哎！天公，天公，教他对对成，偏俺合孤另。<br> 【中吕】齐天乐过红衫儿<br> △叹世<br> 茅庵草舍活计，直吃的醺醺醉如泥，吃的尽醉方归。旦清歌道童声齐，相随。乐乐跎跎，又不管是非。快活了一日，一朝便宜。闲时节看古书，闷把青山对，归去来兮。一带山如翠，牢把柴门闭。危来催，危来催，不恋荣华贵！不如饮金杯，饮金杯，一世儿清闲落得。<br> △幽居<br> 常笑屈原独醒，理论甚斜和正？浑清，争，一事无成，汨罗江倾送了残生，无能！我料这里直，难买人世情。顺时和光，倒得安宁。静处潜，深山里隐，且养疏慵。愿学陶渊明，卸印归三径。不争名，不争名，曾共高人论。且妆忄昏，且妆忄昏，识破南柯梦境。<br> △玩世<br> 秦宫汉阙豪奢，到如今实难曰。伤嗟，些，土尽灰竭。叹消磨多少贤哲，豪杰。百代功名，千年志节。半霎南柯，一梦胡蝶。尘外人，林中客，甘分闲也。<br> 弗使心饕餮，只要身常洁。且妆呆，且妆呆，静把柴门叠。晋朝耶，魏朝耶，指落花无言自说。<br> △村居<br> 农家畏日炎天，避暑在黄芦堰。林泉，边，跣足而眠。有忘忧白鹭红鸳，堪怜。斗举香醪，齐歌采莲。悲意忘形，乐矣欣然。瓦缶斟，磁瓯里劝，邻叟相传。<br> 除此于飞愿，只此予终愿。更无言，更无言，盏盏干干咽。不留涓，不留涓，一饮一个前合后偃。<br> △题情<br> 孤眠怎睚今宵，更那堪孤灯儿照。心焦，焦，宝鼎内香烧，画檐间铁马儿轻敲，风梢。一弄儿凄凉，都来的吵闹。促织儿纱窗，絮絮叨叨。想起来，添烦恼，不觉的斜月上花梢。天外宾鸿叫，有梦还惊觉。好心焦，好心焦，盛添十年老。畅难熬，畅难熬，断人肠金鸡报晓。<br> △闺怨<br> 孤眠冷冷清清，恰才则人初静。又被和风，风，吹灭残灯。不由的见景生情，伤心。暗想才郎，全无些志诚。月下星前，海誓山盟。想起来，添愁闷，不觉的倒枕翻衾。窗外寒风动，吹觉南柯梦。好伤情，好伤情，独自珊瑚枕。泪如倾，泪如倾，眼见的我今春瘦损。<br> 【中吕】快活三过朝天子四换头<br> △叹四美<br> 良辰媚景换今古，赏心乐事暗乘除。人生四事岂能无，不可教轻辜负。唤取，伴侣，正好向西湖路。花前沉醉倒玉壶，香氵翁雾红飞雨。九十韶华，人间客寓，把三分分数数。一分是流水，二分是尘土，不觉的春将暮。西园杖履，望眼无穷恨有馀。飘残香絮，歌残《白》。海棠花底鹧鸪，杨柳梢头杜宇，都唤取春归去。<br> △忆别<br> 人去后敛翠颦，春归也掩朱门。日长庭静怕黄昏，又是愁时分。新痕，旧痕，泪滴尽愁难尽。今宵鸳帐睡怎稳？口儿念心儿印。独上妆楼，无人存问。见花梢月半轮，望频，断魂，正人远天涯近。长空成阵，雁字行行点暮云。早是多离多恨，多愁多闷。叮咛的嘱君，若见俺那人，早寄取个平安信。<br> △道情<br> 闲来时看古书，闷来时绕村沽。杖头不索挂葫芦，葫芦提大家提将去。醉足，睡足，观满眼山无数。堆蓝叠翠列画图，隔断红尘路。万里长江，烟波深处，但行人问所居。老夫，彼处，向鹦鹉洲边住。无荣无辱，堪笑朝中都宰辅。韩信埋伏，萧何法律，张良见世途。子不如闻早归山去。<br> 【大石调】初生月儿<br> 初生月儿悬太虚，恰似嫦娥鬓上梳，冰轮未满羡叹处。漫长吁，离恨苦，冷清清凤只鸾孤。<br> 初生月儿一半弯，那一半团圆直恁难，雕鞍去后何日还？捱更阑，淹泪眼，虚檐外凭损阑干。<br> 初生月儿明处少，又被浮云遮蔽了，香消烛灭人静悄。夜迢迢，难睡着，窗儿外雨打芭蕉。<br> 初生月儿一似弓，梦里相逢恩爱同，觉来时锦被一半空。去无踪，难再逢，窗儿外烛影摇红。<br> 【大石调】阳关三叠<br> 渭城朝雨轻尘，更洒遍客舍青青，弄柔凝千缕。更洒遍客舍青青，弄柔凝翠色。更洒遍客舍青青，弄柔凝柳色新。休烦恼，劝君更尽一杯酒，人生会少，富贵功名有定分。休烦恼，劝君更尽一杯酒。旧游如梦，只恐怕西出阳关，眼前无故人。休烦恼，劝君更尽一杯酒，只恐怕西出阳关，眼前无敌人。<br> 【小石调】归来乐<br> 罢罢耍耍，茫茫世界尽宽大。五斗米折不得彭泽腰，一碗饭受不得淮阴跨。种几亩邵平瓜，卜几文君平卦。哈哈，快活煞！心窝里无牵挂，耳跟厢没嘈杂。哈哈，世上人劳劳堪讶！<br> 你看那秦代长城替别人打，汉朝陵寝被偷儿挖。魏时铜雀台，到如今无片瓦。哈哈，名利场最兜搭！班定远玉门关，枉白了青丝发。马新息铜柱标，抵不得明珠价。哈哈，却更有几般堪讶！<br> 动不动说甚么玉堂金马，虚费了文园笔札。只恐怕渴死了汉相如，空落下文君再寡。哈哈，到头来都是假！总饶你事业伊周，文章董贾，少不得北邙山下。哈哈，俺归去也呀！<br> 身不关陶唐禹夏，梦不想谋王定霸。容膝的是竹椽茅檐，点景的是琴棋书画，忘机的是鸥鱼凫鸭。更有那橘柚园遮周匝，兰地平坡凸凹。俺可也不痴又不呆，不聋又不哑。谁肯把韶光来虚那？哈哈，俺归去也呀！<br> 从负郭问桑麻，遇邻翁数花甲。铁笛儿在牛角上挂，酒瓢儿在渔竿上插，诗囊儿在驴背上跨。眼底事抛却了万万千千，杯中物直饮到七七八八。欢百岁谁似咱？哈哈，要罢便罢！分付与风月烟霞，准备着归家来耍耍。<br> 【商调】梧叶儿<br> △庐山寺<br> 瀑布倒银汉，诸山捧墨池，九江郡一盘棋。金额元章字，白莲陶令囗，珠玉谪仙题，信天下庐山第一。<br> △蒋山寺<br> 宝地华严藏，金陵古道场，传栋宇自齐梁。杨柳千严露，莲花一界香，芦苇万林霜，无日不达摩过江。<br> △金山寺<br> 江底龙宫近，山高宝殿高，僧老跨金鳌。问今古团圆月，朝夕喜怒涛，兴废往来潮，何处也扬州玉箫！<br> △焦山寺<br> 海窟常闻磬，风波不得僧，江月夜传灯。禅性水朝朝净，佛头山日日青，人立在吸江亭，看不足夕阳画屏。<br> △甘露寺<br> 风雨西津渡，江山北固楼，先得海门秋。手掌里金山寺，脚跟下铁瓮州，翻滚滚水东流，一线系三江夏口。<br> △惠山寺<br> 梅竹歧通县，伽蓝屋傍崖，泉水篆闲阶。印月曹溪派，松风雪浪斋，童子扫莓苔，怕七碗卢仝到来。<br> △鹤林寺<br> 石泉细，竹院深，千古记九皋禽。酌壶酒携藜仗，焚炉香拂操琴，人白发乐山林，谁更有长安那心！<br> △灵岩寺<br> 丹青寺，水墨图，看麋鹿走姑苏。南通越，北望吴，洞庭湖，龙也问山僧借雨。<br> △天平寺<br> 金色三千界，瑶台十二重，楼阁半天中。西子送吴王去，残花逐落日红，若当日在玄宗，游什么娥月宫！<br> △虎丘寺<br> 塔影佛留影，山形虎踞威，云锦树高低。幽鸟鸣僧舍，寒藤琐剑池。游客看山回，花上雨菩提净水。<br> △灵隐寺<br> 九里青松路，千家碧玉泉，佛国绮罗边。洞口山如甸，湖中水似天，空缆打鱼船，一个个呆亻章看猿。<br> △茅山观<br> 烟霞地，锦绣川，人不见月常圆。炉炼灵丹药，山围小洞天，是大罗仙，别觅甚蓬莱阆苑！<br> △天台洞<br> 玄圃山前道，红云岛外村，一壶景四时春。夕有猿敲户，朝无客扣门，见几个捕鱼人，犹自向山中避秦。<br> 长亭畔，小酌间，和泪唱阳关。人又去，酒又阑，跨雕鞍。好教人千难万难。人南去，雁北来，无一人不伤怀。香肌瘦，潘鬓改，好难睚，旅馆内愁山闷海。秋来到，渐渐凉，寒雁儿往南翔。梧桐树，叶又黄，好凄凉。绣被儿空闲了半张。<br> 腰肢瘦，眉黛愁，销减了旧风流。嫌人问，对镜羞，睡来休，敢是些相思证候。<br> 秋天净，江月开，悄悄诉情怀。休等待，双秀才，快摇开，怕酒醒冯魁觉来。<br> 青铜镜，不敢磨，磨着后照人多。一尺水，一丈波，信人唆，那一个心肠似我！<br> 灯相照，谩懊恼，掩泪眼鲛绡。初更罢，二鼓交，好心焦。几声儿长吁到晓。<br> 【十二月】<br> △正月<br> 年时节，元夜时，云鬓插小桃枝。今年早，不见你，泪珠儿，滴满了春衫袖儿。<br> △二月<br> 踏青去，二月时，则不肯上车儿。强那步，困又止，脱鞋儿，要人兜凌波袜儿。<br> △三月<br> 春三月，花满枝，秋千惹绿杨丝。才蹴罢，舒玉指，摸腰儿，谁拾得鲛绡帕儿？<br> △四月<br> 清和节，近洛时，寻思了又寻思。新荷叶，浑厮似，面花儿，贴在我芙蓉额儿。<br> △五月<br> 曾齐唱，端午词，香艾插交枝。琼酥腕，系彩丝，酒浓时，压匾了黄金钏儿。<br> △六月<br> 炎天热，无限时，香汗湿凝脂。谁如我，看定你，睡着时，才敢住了白纨扇儿。<br> △七月<br> 金风动，玉露滋，牛女会合时。人别后，无意思，折花枝，闲倚定桐梧树儿。<br> △八月<br> 中秋夜，饮玉卮，满酌不须辞。沉醉后，仰望时，月明儿，便似个青铜镜儿。<br> △九月<br> 重阳节，秋暮时，为折傲霜枝。归兰舍，忆旧时，梦魂儿，飞入销金帐儿。<br> △十月<br> 长思虑，长叹咨，烟外碧参差。或时诗句，或时词，写相思，无一个胭脂叶儿。<br> △十一月<br> 香闺静，憔悴死，玉壶内结冰澌。沉烟细，袅碧丝，断肠时，纱窗印梅花月儿。<br> △十二月<br> 十二月，十二时，无一刻不嗟咨。他来后，方则是，一团儿，香满了青绫被儿。<br> △嘲女人身长<br> 身材大，膊项长，难匹配怎成双？只道是巨无霸的女，原来是显道神的娘。我这里细端详，还只怕你明年又长。<br> △嘲人桌上睡<br> 难挂芙蓉帐，休题锦绣帏，误了他摆筵席。蟠蟠睡，款款偎，高卧得便宜，上台盘的先生是你！<br> △嘲谎人<br> 东村里鸡生凤，南庄上马变牛，六月里裹皮裘。瓦垄上宜栽树，阳沟里好驾舟。瓮来大肉馒头，俺家的茄子大如斗！<br> △贪<br> 一夜千条计，百年万世心，火院有海来深。头枕着连城玉，脚踏着遍地金。有一日死来临，问贪公那一件儿替得您？<br> △嗔<br> 怒纷纷心肠恶，气昂昂胆量粗，动不动撒无徒。忒嫉妒更狠毒！有一日命遭诛，那其间谁来救苦？<br> △痴<br> 不知无常路，不识有限身，恰便似睡馄饨。东走投西去，南行却北奔，枉做世间人，比贪嗔颠倒又蠢。<br> △戒<br> 莫作亏心事，休寻舍命因，难再得人身。问甚么腥和肉？管什么素与荤？只要你认天真，一步步前程息稳。<br> △定<br> 静里休作观，光中不见明，杳杳复冥冥。闻香不知异，对乐不听声，放下两无情，才是个真常小境。<br> △蕙<br> 看破无生事，参透悄然机，从些兔狐栖。大则瞒天地，小则入细微，除是自家知，使唤的泥牛下水。<br> △叹世<br> 叹贫富十年运，看兴亡一着棋，昨朝是今日非。绿草随春变，青山不改移，白发故人稀，恰便似黄叶落东流逝水。日月双飞箭，光阴一掷梭，尘事暗消磨。轻似花梢露，浮如水上波，贫富待如何？且放开眉间双锁。<br> 过一日无一日，度一年少一年，又何必苦熬煎。论什么贫和富？管什么愚共贤？头直上有青天，不觉的夕阳又转。<br> △嘲贪汉<br> 一粒米针穿着吃，一文钱剪截充，但开口昧神灵。看儿女如衔泥燕，爱钱财似竞血蝇，无明夜攒金银，都做充饥画饼。<br> △题情<br> 解不开同心扣，摘不脱倒须钩，糖和蜜搅酥油。活摆布千条计，死安排一处休，恁两个忒风流，死共活休要放手。<br> 惹离恨香罗袖，送愁闷白玉瓯，花和月两风流。闹攘攘莺花市，乱纷纷燕子楼，似这般几时休？憔悴了方才罢手。<br> 模样儿还依旧，心肠儿转换别，全不似旧时节。海誓都不应，山盟空自说，想起来暗伤嗟，好恩情不觉的罢也。<br> 泪滴湿香罗袖，泪湮透白苎衫，娇士女俊儿男。一个心肠热，一个眼脑馋，便死也心甘，俺为他他为俺。<br> 情如诉，心似许，萦系杀病相如。人如玉，花解语，更通疏，知道俺风流受苦。<br> 桃腮嫩，杏脸舒，红紫间锦模糊。春将暮，风乱鼓，落红疏，谁肯与残花做主？<br> 【商调】望远行<br> 紫燕金莺弄也喉舌，我这里妆点得。西园内红英儿翠重叠。梅香你与我掩上门儿着，瘦庞儿不耐春风烈。霎时间花初谢，这凄凉怎生受也？怕的是灯儿昏月儿暗雨儿斜。愁则愁到晚时节，没地又早是黄昏夜。<br> 【商调】玉抱肚<br> 休来这里闲嗑，俺奶奶知道骂我，逞甚么娄罗？当初有个郑元和，早收心休恋我。<br> 【越调】小桃红<br> △情<br> 断肠人寄断肠词，词写心间事。事到头来不由自，自寻思，思量往日真诚志。志诚是有，有情谁似？似俺那人儿。<br> △咏美<br> 压尽杨妃上马娇，倾国倾城貌。愿得今生不相抛，自评跋，姻缘有分谁知道？<br> 平生愿足，相随相趁，成就凤鸾交。<br> 一自相逢便情舒，无些褒谈处。两意浓如水接鱼，得欢娱，痛惜怜心无足。相偎相抱，尤云雨，谐老做妻夫。<br> 【越调】天净沙<br> 长途野草寒沙，夕阳远水残霞，衰柳黄花瘦马。休题别话，今宵宿在谁家？<br> 瘦皆因凤只鸾单，病非干暑湿风寒，空服了千丸万散。恹恹情绪，立斜阳目断巫山。<br> 上官有似花开，下官浑似花衰，花谢花开小哉！常存根在，明年依旧春来。<br> 江南几度梅花，愁添两鬓霜华，梦儿里分明见他。客窗直下，觉来依旧天涯。<br> 今生或少或多，功名一枕南柯，富贵荣华快活。今朝已过，不知明日如何？<br> 生红闹簇枯枝，只愁吹破胭脂，说与莺儿燕子。东君知道，杏花不耐开时。<br> 西风谓水长安，淡烟疏雨骊山，不见昭阳玉环。夕阳楼上，无言独倚阑干。<br> 东邻多病萧娘，西邻清瘦刘郎。被一堵无端粉墙，将人隔断，抵多少水远山长。<br> 枯藤老树昏鸦，小桥流水人家，古道西风瘦马。夕阳西下，断肠人在天涯。<br> 平沙细草斑斑，曲溪流水潺潺，塞上清秋早寒。一声新雁，黄云红叶青山。<br> 西风塞上胡笳，月明马上琵琶，那抵昭君恨多？李陵台下，淡烟衰草黄沙。<br> 【越调】柳营曲<br> △范蠡<br> 一叶舟，五湖游，闹垓垓不如归去休。红蓼滩头，白鹭沙鸥，正值着明月洞庭秋。进西施一捻风流，起吴越两处冤仇。趁西风闲袖手，重整理钓鱼钩。看，一江春水向东流。<br> △子陵<br> 达圣颜，布衣间，中兴暗宣三四番。列在朝班，故友相看，他道是名利不如闲。<br> 脱乌靴弃却罗衤阑，披羊裘执定纶竿。钓苍烟七里滩，耕白云富春山。强如宰相五更寒。<br> △李白<br> 捧砚底娇，脱靴的焦，调羹的帝王空懊恼。玉带金貂，宫锦仙袍，常则是春色宴蟠桃。赫蛮书醉墨云飘，秦楼月诗酒风骚。鲍参军般俊逸，庾开府似清高，沉醉也，把明月水中捞。<br> △风月担<br> 倚仗他性儿谦，鲍儿甜，曲弓弓半弯罗袜纤。统镘情タ，爱钱娘严，少不得即里渐里病厌厌。后来肉膘胶大虫翼难粘，葛钩子野味儿难签。火烧残桑木剑，水湿破纸糊欠，自砍得风月担儿尖。<br> 驼汉精，陷人坑，纸汤瓶撞着空藏瓶。可怜苏卿，不识双生，把泰行山错认做豫章城。<br> 谎郎君引着火穷兵，呆贱人劫着空营。达达搜无四两，罟罟翅赤零丁，舍性命将风月担儿争。<br> 李亚仙，郑元和，风流的古今谁似他？相会情多，一见脾和，却撞着个能狡狯的母阎罗。倒施计搬尽他家火，后来卑田院乞化为活。舆车前唱挽歌，冻的来打孩歌，再谁将风月担儿拖！<br> 花月妆，绮罗香，思量到头都是谎。多病襄王，窈窕情娘，如今烟水两茫茫。<br> 分飞了锦帐鸾凰，拆散了金殿鸳鸯。不是咱情分寡，说着他说儿长，我磨擦的条风月担儿光。<br> 花共酒，几时休？惜花人近新来权袖手。舞态歌喉，燕侣莺俦，我无语懒凝眸。<br> 勤儿每正鼓脑争头，头喧呼谢馆秦楼。保儿心雄纠纠，撅丁脸冷掐飕，且将我这风月担儿收。<br> 沉默默，冷丁丁，绿豆石磨儿不甚轻。自己曾评，秤儿上曾称，端的一分钞一分情。丽春园惯战的双生，豫章城豹子苏卿。新油来的红闷棍，恰掘下的陷人坑，谁将这风月担儿争？<br> 桃脸艳，柳腰纤，窄弓弓半弯罗袜尖。眼角眉尖，意顺情タ，且是可意娘鲍儿甜。虚飘飘胡厮揪ㄎ，实丕丕响钞精蟾。罢字儿心上有，嫁字儿口头占，再谁将风月担儿拈？<br> △题章宗出猎<br> 白海青，皂笼鹰，鸦鹘兔鹘相间行。细犬金铃，白马红缨，前后御林兵。喊嘶嘶飞战马蹄轻，雄纠纠御驾亲征。厮琅琅环辔响，吉丁铛镫敲鸣，呀剌剌齐和凯歌行。<br> 红锦衣，皂雕旗，银盘也似脸儿打着练捶。鹰犬相随，鞍马如飞，排列的雁行齐。围子首凤翅金盔，御林军箭插金钅比。剔溜秃鲁说体例，亦溜兀剌笑微微，呀剌剌齐和凯歌回。<br> △晋王出寨<br> 打着一面云月旗，厌的转山坡。立唐朝功劳全是我。他铁马金戈，打着骆驼，一火闹和朵。众儿郎五百余多，簇捧着个酒沙陀。众番官齐打手，众侍女捧金波，呀剌剌齐和〔太平歌〕。<br> 他为我，我因他，不图志诚图甚么？陪酒陪歌，受诨承科，引的人似风魔。好姻缘不肯成合，业身已合受耽阁。别人家取快活，望夫石我如何？好也，真个负心呵！<br> 鸳帐里，梦初回，见狞神几尊恶像仪。手执金槌，鬼使跟随，打着面独脚皂纛旗。犯由牌写得精细，疋先里拿下王魁。省会了陈殿直，李勉那厮也听者，奉帝敕来斩你火负心贼！<br> 便做道负桂英，直恁么海神灵，想当初嫁冯魁也曾不志诚。天地行言诚，海誓山盟，可怎先走到豫章城？做的来失尽人情，画船儿干撇下双生。果然是有报应，端的有灵神，疋头里先剐了哏苏卿。<br> 小敲才恰做人，没拘束便胡行，东堂老劝着全不听。信人般弄，家私儿掀腾，便似火上弄冬凌。都不到半载期程，担荆筐卖菜为生。逐朝忍冻饿，每日在破窑中。再不见胡子传、柳隆卿。<br> 有钱时唤小哥，无钱也失人情，好家私伴着些歹后生。卖弄他聪明，一哄的胡行，踢气&lt;毛求&gt;养鹌鹑。解库中不想管生，包服内响钞精钞。但行处十数个，花街里做郎君，则由他胡子传、柳隆卿。<br> 暮雨收，楚天秋，看夕阳古冢堤畔头。伴哥又ㄐ搜，待打王留，扯碎布留。沤麻坑斗摸泥鳅，见棠梨棒打鞭。偷甜瓜香喷喷，折酸枣醋留留，牧童儿归去倒骑牛。<br> 【越调】凭阑人<br> 风烛功名鱼上竿，石火光阴船下滩。万钟夺命舟，得全忠孝难！<br> 休笑孙庞恶战憨，且论苏张能剧谈。片言封相衔，谩劳从仕衫。<br> 簇簇攒攒圈柳葩，草亨斜签门外插。五七枝桃杏花，柳阴中三四家。<br> 开彻南枝枝上春，香满清江江上村。那些儿堪可人，水边新月痕。<br> 千里关河音问疏，斜月阑干人影孤。隔帘呼玉奴，雁来曾寄书？<br> 明月窥人穿绣帘，酒醒香消愁越添。玉簪谁再掂？锦笺无意拈。<br> △章台行<br> 花阵赢输随镘生，桃扇炎凉逐世情。双郎空藏瓶，小卿一块冰。<br> 【双调】沉醉东风<br> 罗绮散香风玉街，管弦喧夜月楼台。春鹅鬓上飞，春燕钗头带。约黄昏月圆人在，何处闻灯不看来，多则为盟山誓海。<br> 羊羔酒香浮玉杯，凤团香冷彻金猊。锦儿掌上珍，红袖楼前立。画堂深醉生春意，一任门前雪片飞，飘不到销金帐里。<br> 妙舞裙拖绛纱，轻敲板撒红牙。玉有香，春无价。待相逢放他不下，遥认青旗那一家，常向垂杨下系马。<br> 画楼上谁横玉管，碧天边独跨苍鸾。轻轻檀板敲，滟滟金橙满。对西风放怀吟玩，银汉无声转玉盘，恨煞今宵夜短。<br> 红烛下斜倚绣枕，绿窗前向怯罗衾。攒成翡翠纱，织就鸳鸯锦。度春宵少年图甚？花有清香月有阴，少一个人人共寝。<br> 饮竹叶金杯兴阑，咏桃花彩扇诗悭。声闲碧玉箫，歌歇红牙板。宴西园五陵人散，海马春愁压绣鞍，自恨寻芳较晚。<br> 安排下歌喉舞腰，准备着月夕花朝。恨春过，伤春早。且休教燕莺知道，春色三分二分了，莫惜花前醉倒。<br> 闲锦瑟慵舒玉纤，傍鸾台懒对妆奁。一春绣被闲，尽日香闺掩。盼才郎镇长作念，眉淡春山不喜添，泪湿残红万点。<br> 睡起来情怀懊恼，绣针儿不待汤着。困人时，春天道。落花飞红雨潇潇，蝶粉蜂黄已过了，便瘦损他来看好。<br> 俺三竿日身披衲甲，恁五更寒帽裹乌纱。俺耕耘阔角牛，恁嘶月高头马。俺打勤劳不羡荣华，恁苦战垓心血染沙，俺老瓦盆边醉煞。<br> 闻晓露藤摘紫花，听春雷茶采萌芽。桃蕨羡煮羹，钓锂新为。早食罢但得些闲暇，自锄了青门半亩瓜，老瓦盆边醉煞。<br> △僧犯奸得马表背救<br> 对人前敲禅板谈经说法，背地里跳墙头恋酒贪花。你虽是千般智量高，他又早十面埋伏下。吓的他赤条条东躲西扒，这耳朵今番轮到他，亏了个救命王菩萨姓马。<br> △咏相棋<br> 两下里排开阵角，小军卒守定沟壕。他那里战马攻，俺架起襄阳炮。有士相来往虚嚣，定策安机紧守着，生把个将军困倒。<br> 【双调】蟾宫曲<br> △酒<br> 酒能消闷海愁山，酒到心头，春满人间。这酒痛饮忘形，微饮忘忧，好饮忘餐。<br> 一个烦恼人乞惆似阿难，才吃了两三杯可戏如潘安。止渴消烦，透节通关，注血和颜，解暑温寒。这酒则是汉钟离的葫芦，葫芦儿里救命的灵丹。<br> △赞西域吉诚甫<br> 酌西凉万斛葡萄，喜有知音，助我诗豪。壮士夺旗，忠臣锁树，逐客吹箫。检旧曲梨园架阁，举新声乐府勾销。胆落儿曹，水倒词源，雷吼江潮。<br> △归隐<br> 问天公许我闲身，结草为标，编竹为门。鹿豕成群，鱼虾作伴，鹅鸭比邻。不远游堂上有亲，莫居官朝里无人。黜陟休云。进退休论。买断青山，隔断红尘。<br> 【双调】清江引<br> 黄阁百年如梦里，弃却三公位。妻子不属官，得觉囫囵睡，虚檐外日高犹未起。楼头柳丝风力软，寂寞闲庭院。独自倚阑干，落尽桃花片，青山不知郎近远。双双月下重相会，鸾凤成佳配。笙歌出入随，珠翠添娇媚，劝君莫惜花前醉。娑娑一庭虽是小，未若贫而乐。放将云归去，唤得鹤来到，和一座好山都占了。小梅香走将来吹灭灯，搅了读书兴。腌争小贱人，传着姐姐夫人命，教哥哥睡去来他独自冷。<br> 残妆儿匀佛髻儿歪，越显的多娇态。十指露春纤，款解香罗带，凌波袜儿刚半折。<br> 敲才徒恁的欺负咱，几夜不来家。刚道不思量，争奈情牵挂，何处绿杨闲系马？<br> △九日<br> 萧萧五株门外柳，屈指重阳又。霜清紫蟹肥，露冷黄花瘦，白衣不来琴当酒。<br> △讥士人<br> 皂罗辫儿紧扎捎，头戴方檐帽。穿领阔袖衫，坐个四人轿。又是张吴王米虫儿来到了。<br> △赠莺儿妓名<br> 迁乔便寻同志友，处处啼春昼。撺花锦杼鸣，掷柳金梭斗，弹丸儿那一个先下手？<br> △刘春景妓名<br> 落红满地谁是主？送得春归去。有意惜花残，无计留春住，楚阳台梦儿中云共雨。<br> △咏所见<br> 后园中姐儿十六七，见一双胡蝶戏。香肩靠粉墙，玉指弹珠泪，唤丫鬟赶开他别处飞。<br> 酸斋降笔作清江引一阕赠铁笛道人<br> 铁笛一声江月晓，催上长安道。金带紫罗袍，象简乌纱帽，谁不说玉堂春事好？<br> △相思<br> 愁听画楼檐外铁，又值蛩秋夜。心中无限思，最怕窗间月，这其间多情何处也。梦回枕边人去也，帘外无情月。如何你独圆，照得人来缺？恶相思挽霜毫不次写。<br> 怕听秋来促织吟，镇日情难禁。病儿疾渐沉，书儿全无信，但合眼巫山有梦寻。<br> 鱼沉雁杳绝信音，泪滴香罗印。一别更数春，想念时时恁，怎忘得那宵一片心？<br> 【双调】步步娇<br> 不带酒番番佯推醉，擎着个笑脸儿将人。我知就里，不放了牢成可憎贼。休恁厮禁持，直等我绣了鞋儿呵睡。<br> 二八娇娥天生秀，鸦鬓堆云厚。金莲藏玉钩，杨柳腰肢忒温柔。那的是最风流，娇滴滴地两点秋波溜。<br> 杨柳枝头黄昏月，一半儿梨花谢。长叹嗟，恰似情人两离别。密云遮，须有个团圆夜。<br> 不得温存心儿强，冷落了销金帐。直恁的针线忙，独宿鸳帏甚情况。疾睡来么娘，百忙里铰甚么鞋儿样？<br> 得得他来三更至，有甚忙公事？醺醺来到时，且向灯前看诗词。疾快睡来么儿，百忙里检甚闲文字！<br> 【双调】寿阳曲<br> 胡来得赛，热莽得极，明明的抱着虎睡。恼翻小姐挝了面皮，见丈人来怎生回避？<br> 全无思娘意，却有爱女心，不似您鲁秋胡忒恁。见个采桑妇人与了一锭金，你见那姓白的牡丹使甚？<br> 酒醒后离书舍，沉醉也上钓舟，捧金钟把月娥等候。广寒宫玉蟾捞不在手，水晶宫却和龙斗。<br> 逢着的咽，撞着的撑，不似您秀才每水性。问娉婷谒浆到十数升，干相思变做了渴证。<br> 祆庙内，盼艳治。不觉的怪风火烈。把才郎沈腰烧了半截，谁似你做得来特热？一个诸般韵，一个百事通，小书生玉人情重。彭三更烛灭黑洞洞，你道是不曾时说梦。<br> 一个单身汉，一个寡妇人，夜深沉洞房随顺。放入来你却守定门，这言语好难准信。<br> 诳楚霸，成汉业，鸾举禄尽衣艳。一把火焚烧得烟焰烈，楚重瞳待你不热？<br> 金钗坠，云髻斜，歌舞罢彩云消灭。今宵酒醒何处也？杨柳岸晓风残月。<br> 别离恨，心受苦，知他是几时完聚？泪点儿多如秋夜雨，烦恼似孝今起序。<br> 羞花貌，闭月容，恰相逢使人心动。娇的的可人风韵种，也消得俺惜花人团弄。<br> 装呵欠把长吁来应，推眼疼把珠泪掩，佯咳嗽口儿里作念。将他讳名儿再三不住的店，思量煞小卿也双渐。<br> 杯擎玉，泪阁珠，心间事尽情儿倾诉。似梨花一枝春带雨，怕东君俨然辜负。<br> 帏屏靠，珊枕欹，泪和愁酿成春睡。绣帘不教高挂起，怕莺花笑人憔悴。<br> 陶元亮，楚大夫，醉和醒怎生做一处？恰似杜鹃和鹧鸪，行不得却道不如归去。<br> △江天暮雪<br> 彤云布，瑞雪飘，爱垂钓老翁堪笑。子猷冻将回去了，寒江怎生独钓？<br> △潇湘夜雨<br> 潇湘夜，雨未歇，响萧萧满川红叶。细听来那些儿情最切？小如萤一灯茅舍。<br> △妓刘春景<br> 留春住，春怎留？燕莺啼落风时候。听道去也真个愁，想着那暖温温要人消受。<br> △妓张五儿<br> 本儿五，利五张，不比那贩茶船纸糊的屏障。得他来买纸风月乡，爱的是脸儿红那些模样。<br> △比妓<br> 桃千树，梅一株，是东君特留心处。无商量满天风共雨，怎教惜花人遮护？闲花草，临路开，娇滴滴可人怜爱。几番要移来庭院栽，恐出墙性儿不改。<br> 【双调】庆宣和<br> 太华峰高天地窄，翠满云台。好打睡先生枕头归，去来，去来。<br> 七里滩边古钓台，老树苍苔。要听渔樵话成败，去来，去来。<br> 烟水茫茫东大海，望见逢莱。八个神仙肯拖戴，去来，去来。<br> 锦片桃花绕调开，流水天台。不见刘郎玉真怪，去来，去来。<br> 五柳庄头陶令宅，大似彭泽。无限黄花有谁戴？去来，去来。<br> 花过清明也是客，客更伤怀。杜宇声三更里破窗外，去来，去来。<br> 扪月清江李太白，可惜高才。一步青山谢公宅，去来，去来。<br> 千亩青林七个客，无点尘埃。卖酒人家瓮初开，去来，去来。<br> 投至侯门深似海，日转千阶。和尚在知他是钵盂在，去来，去来。<br> 充腹黄粮暖炕柴，送老山斋。枸杞茶甜如蕨薇菜，去来，去来。<br> 寄语寒窗老秀才，一经头白。更等甚三年选场开？去来，去来。<br> 倚遍阑干十二曲，短叹长吁。望断行皋碧云暮，几声，杜宇。<br> 暗想人生能几何？枉了张罗。七十岁光阴五旬过，着甚不，快活！<br> 【双调】水仙子<br> △杂咏<br> 丽春园苏氏弃了双生，海神庙王魁负了桂英。薄幸的自古逢着薄幸，志诚的逢着志诚，把志诚薄幸来评。志诚的合天意，薄幸的逢着鬼兵，志诚的到底有个前程。<br> △遣怀<br> 百年三万六千场，风雨忧愁一半妨。眼儿里觑心儿上想，教我鬓边丝怎地当？把流年子细推详：一日一个浅斟低唱，一夜一个花浊洞房，能有得多少时光！<br> △春<br> 香车宝马出城西，淡淡和风日正迟。管弦声里游人醉，尽生前有限杯，秋千下翠绕珠围。绿柳中黄鹂啭，朱栏外紫燕飞，尽醉方归。<br> △夏<br> 画船深入小桥西，红翠乡中列玳席。南薰动处清香递，采莲歌腔韵宜，效红鸳白鹭忘机。细切银丝，浅斟白玉杯，尽醉方归。<br> △秋<br> 萧萧红叶带霜飞，黄菊东篱雨后肥。想人生莫负登高会，且携壶上翠微，写秋容雁字行稀。烹紫蟹香橙醋，荐金英绿义醅，尽醉方归。<br> △冬<br> 彤云密布雪花飞，暖阁毡帘簌地垂。忆当时扫雪烹茶味，争如饮羊羔潋滟杯，胆瓶中温水江梅。试宛转歌《金缕》，按蹁跹舞玉围，尽醉方归。<br> 随时达变变峥嵘，混俗和光有甚争。只不如胡卢蹄每日相逐趁，到能够吃肥羊饮巨觥，得便宜是好好先生。若要似贾谊般般正，如屈原件件醒，到了难行。你强我弱我便宜，人善人欺天不欺。墙板般世事无碑记，料想来争甚的，则争个来早来迟。由你待夸强说会，我则待随高就低，厌厌的日早平西。<br> 命非由已不由他，进舍行藏须在我。用时节与他行些个，舍之则藏亦可，待刚行半步难那。孔子遭阳货，臧仓毁孟轲，量我待如何。<br> 知分限识进退决嫌疑，傲富贵甘清贫绝是非。看诗书温语孟鸣周易，见天心察地理，住宅儿水绕水围。卧东窗三竿日，灌西园二亩畦，最相亲稚子山妻。退毛鸾凤不如鸡，虎离岩前被兔欺。龙居浅水虾蟆戏，一时间遭困危，有一日起一阵风雷。虎一扑十硕力，凤凰展翅飞，那其间别辨高低！<br> 爱我时沉香亭畔击梧桐，爱我时细看华清出浴容。到如今病着床害的十分重，地更盼羊车信不通，度春宵帐冷芙蓉。恁占着长生殿，撇我在兴庆宫，唱好是下的也玄宗！<br> 爱我时长生殿对月说山盟，爱我时华萼楼停骖缓辔行。爱我时沉香亭比并着名花咏，爱我时进荔枝浆解宿醒，爱我时浴温泉走飞觥。爱我时赏秋夜华清宴，爱我时击梧桐腔调成，爱我时为颜色倾城。<br> 明妃万里出长安，和泪琵琶马上弹。意迟迟盼煞南来雁，雁还时人未还，塞途赊沙草斑斑。过了些乞留曲吕涧，重重叠叠山，扑簌簌泪滴雕鞍！<br> 打着面皂雕旗招忽地转过山坡，见一火番官唱凯歌，呀来呀来呀来呀来齐声和。虎皮包马上驮，当先里亚子哥哥。番鼓儿劈扑桶擂，火不思必留不剌扑，簇捧着个带酒沙陀。<br> 青山隐隐水茫茫，时节登高却异乡。孤城孤客孤舟上，铁石人也断肠，泪涟涟断送了秋光。黄花梦，一夜香，过了重阳。<br> 满城风雨送重阳，与客登临醉一场。东篱虽少个陶元亮，有黄花三径芳，酌浊醪满泛橙香。准备着樽前唱，安排着席上狂，不到底辜负了秋光。<br> 夕阳西下水东流，一事无成两鬓秋，伤心人比黄花瘦，怯重阳九月九，强登临情思悠悠。望故国三千里，倚秋风十二楼，没来由惹起闲愁。<br> 烟笼寒水月笼沙，江上行人陌上花。兰舟夜泊青山下，秋深也不到家，对青灯一曲琵琶。我这里弹初罢，他那里作念煞，知他是甚日还家？<br> 常记的离筵饮泣饯行时，折尽青青杨柳枝。欲拈斑管书心事，无那可乾坤天样般纸，意悬悬诉不尽相思。谩写下鸳鸯字，空吟就花月词，凭何人付与娇姿？雕鞍一自两别离，不待梳妆懒画眉。歹浑家就里无别意，亲心儿嘱付你，嘱付你休恋酒贪杯。到那里识些廉耻，休惹人闲是非，好觑当身己。<br> 临行愁见整行李，几日无心扫黛眉。不如饮的奴先醉，他行时我不记的，不强似眼睁睁两下分离？但去着三年五岁，更隔着千山万水，知他甚日来的？<br> 一春鱼雁杳无闻，千里关山劳梦魂。数归期屈指春纤困，结灯花犹未准，叹芳年已过三旬。退莲脸消了红晕，压春山长出皱纹，虚度了青春。<br> 凤凰台上月儿明，恰似团圆云雾生。正遮了北斗杓儿柄，这凄凉有四星，睡魂儿水底飘零。他那里人初静，我这里酒半醒，空点着半盏儿残灯。<br> 丝丝梅雨透窗寒，苒苒离愁魂梦间。隔云山万里空长叹，要相逢难上难，望天涯倚遍阑干。咱本是英雄汉，尚兀自把泪弹，他那里怎生般消瘦了容颜。<br> 画桥斜映钓鱼舟，撒网攀罾不暂收。西湖南浦天然秀，古范蠡何处有？今人不饮时干休。船刺在荷花荡，马拴在金线柳，直吃的尽醉方归。<br> 火烧祆庙枉留情，水氵蓝桥空至诚。一个鱼沉一个雁杳无音信，困书生憔悴损，想起来苦痛伤心。支楞的瑶琴上弦断，吉丁的掂折玉簪，扑通的井坠银瓶。恰才相见玉簪折，才得欢娱弦断也，我无缘共寝秦楼月。不相逢时容易舍，既相逢争忍离别。昨日个舞榭歌台，今日个花残月缺，明日个烟水重叠。<br> 我正山长水远忆佳期，传与个瓶坠簪折歹信息。我自索酩子里自了相思泪，梦回时想念谁？干休了废寝忘食。再休想团圆日，从今后不见伊，道别离真个别离。<br> 暗香浮动月黄昏，骨格精神画不真。倩东风吹上何郎鬓，比江头别是春，好教人怨杀东君。香馥馥花心嫩，娇滴滴玉蕊新，可惜了寂寞在前村。<br> 罗围宽褪瘦了腰肢，美饭刚推三四匙。困腾腾睡摺裙儿衤至，闷厌厌憔悴死，泪珠儿界破胭脂。想着他温温存存事，欢欢喜喜时，因此上染做了相思。<br> 转寻思转恨负心贼，虚意虚名歹见识。只被他沙糖口啜赚了鸳鸯会，到人前讲是非，咒的你不满三十。再休想我过从的意，我今日悔懊迟，先输了花朵般身己。<br> 常想着绿窗前云雨那时节情，都做了风里杨花水面上萍。自从当日分开鸾镜，好教我乍孤眠梦不成，想起来忽地心疼。虽不是我先薄幸，又不是我不志城，空说下海誓山盟。<br> 娘心里烦恼恁儿知，伏不定床前忙跪膝。是昨宵饮得十分醉，一时错悔是迟，由奶奶法外凌迟。打时节留些游气，骂时节存些面皮，可怜见俺是儿女夫妻。不思量大管是痴呆，俏俊冤家怎地舍？痛关情且是着疼热，俺娘却教我远离者，几时是那自在时节？但守的三朝五夜，才撇下十朝半月，娘呵，只被你间阻煞人也。<br> 后花园里等才朗，相抱相偎入绣房。笑吟吟先倒在牙床上，羞答答怎对当，不由人脱了衣裳。锦被里翻了红浪，玉腕上金钏响，恰便似戏水鸳鸯。<br> 夕阳西下意徘徊，今夜新郎又是谁？口儿里不住长吁气，好教我惮梳妆画眉，担阁了少年身己。他又不和我温温存存睡，又不是才钱娶到妻，从黄昏到晓早分离。<br> △喻镜<br> 同心结义数年过，陡恁如今昏暗多。不明白抛闪人寂寞，想前生注定我，恰团圆又早离合。打照面关情意，急回头不见他，好姻缘暗里消磨。<br> △喻敌<br> 军多将广有埋伏，得胜姨夫且占取。卷旗幡到褪咽喉路，不筛锣不擂鼓，权做个诈败佯输。等得你不来不去，心足意足，那其间再做个姨夫。<br> △喻双陆<br> 风流局面实堪夸，有色教人心爱煞。间深里谁肯轻抛下？等闲时须下马，试将门儿开咱。分付孩儿话，迟疾早到家，休想我半步那差。<br> △喻纸鸢<br> 丝纶长线寄天涯，纵放由咱手内把。纸糊披就里没牵挂，被狂风一任刮，线断在海角天涯。收又收不下，见又不见他，知他流落在谁家？<br> 【双调】庆东原<br> 花阴话，柳影歌，世不曾口绽些儿个。行院每炒勃，姨夫每恼聒，奶奶行收撮。落得个担儿沉，又惹得风声大。<br> 难收救，怎结煞？小恩情播弄得天来大。顽涎儿按捺，私情儿拽塌，好话儿填扎。犹兀自保儿嗔，断不了姨夫骂。<br> 弹初罢，酒乍醒，拈冰纨笑把雕阑凭。林梢雨晴，花前月明，席上风生。驾老鉴湖秋，庚亮南楼兴。<br> △奇遇<br> 参旗动，斗柄挪，为多情揽下风流祸。眉攒翠蛾，裙拖绛罗，袜冷凌波。耽惊怕万千般，得受用些儿个。<br> 【双调】春闺怨<br> 绛蜡高烧，银屏倦倚。沉香火暖翠帘低，樽前冷落藏阄戏。人未回，何处寻梅？风雪画桥西。<br> 【双调】对玉环<br> 歌舞婵娟，风流胜玉仙。拆散姻缘，柳青忒爱钱。佳人蓦上船，书生缘分浅。几句新诗，金山古寺边。一曲琵琶，长江秋月圆。<br> 【双调】殿前欢<br> 郑元和，郑元和打瓦罐到鸣珂。保儿骂我做陪钱货，我为是未穷汉身上情多。可怜见他灵车前唱挽歌，打从我门前过，我也曾提破。知他是元和爱我，我爱元和。<br> 忆多情，忆多情直赶到豫章城。贩茶船险逼煞冯魁命，兀的不见浪子苏卿。他不由&lt;耒瓦&gt;娘劣柳青，无媒证，直嫁与个临川令。知他是双生爱我，我爱双生。共他个女妖娆，早成就碧桃花下凤鸾交，海棠花不奈东风恶。真乃是百媚千娇，雨云收汗未消，半霎儿同欢笑，又设下山盟约。若得他团圆到老，把他在手掌里擎着。<br> 暗嗟咨，不茶不饭害相思，绣帏中冷落人独自。独自个抹泪揉眵，则为海棠花女艳姿，勾起黄花事，遂了题桥志。若能够新婚燕尔，真乃是海上方儿。翠屏空，恰早月移花影上帘栊，泪行儿乱撒似真珠迸。愁对着烛影摇红，断肠书洒泪封，鸳枕儿和谁共？锦被儿和谁拥？不见他桃花艳质，空想他今日门中。此门中，桃花依旧笑春风，去年艳质成前梦。不能够倚翠偎红，枕头儿一半空，甚时得一对儿谐鸾凤？空教我两叶眉儿耸。写下个传情简帖，知他何日相逢？小冤家，一天月色满庭花，不惚宽云雨些儿罢。早归去孩儿，其实来我共他，湖山下，说两句知心话。今宵去后，明夜来么？<br> 不来也，空教人直等到月儿斜，冷清清怎生睚今夜？兀的不担阁杀人也。把银儿点上者，休吹灭，他须有一个来时节。来时节把耳朵儿扯者，我根前从头儿慢慢地分说。<br> 信音稀，愁只愁凤凰帏，恨只恨冷落了鸳鸯被。愁恨千堆，近新来灭了饮食，宽了衣袂，到赚得人憔翠。忘餐废寝，都为别离。<br> 马嵬坡，想明皇当日泪痕多。海棠正好东风恶，无奈愁何？幸西蜀受坎坷，渔阳祸，一曲《霓裳》破。十年雨露，千丈风波。<br> 夜如何？正梨花枝上月明多，谁家见月明多谁家见月能闲坐。我正婆娑，对清光发浩歌，无人和，和影都三个，娥共我，我共娥。<br> 【双调】快活年<br> 袅袅婷婷似观音，则少个净瓶。玉笋轻舒整乌云，宝髻偏相美。脸儿多风韵，多风韵。<br> 款撒金莲懒抬头，直恁么害羞。小小鞋儿四季花头，缠得尖尖瘦。推把衫扣，把衫扣。<br> 眼角眉尖送春情，直恁志诚。款步轻移暗传情，不能够相侵近。两下里成孤令，成孤令。<br> 暗想多情不良才，风流般相态，病枕着床几时和谐。天若知其爱，敢也和天害，和天害。<br> 雁字长空点残云，绝无个信音。到秋深不想早回程，合寄纸平安信。直恁心肠硬，心肠硬。<br> 独宿孤眠几时休，心中是有。眼趁上姻缘不能成就，害得厌厌瘦。永夜如何守？如何守？<br> 寸禄沾身有赏罚，我其实怕他。损人安己要成家，一个个违王法。天理难容纳，不是耍。<br> 贪饕贿赂显荣华，似镜中看花。浮名浮利不贪他，万事无牵挂。一笔都勾罢，散诞煞。<br> 利名两字不坚牢，参透也弃了。紫袍不恋恋麻袍，其实心儿好。乐者为之乐，愁较少。<br> 【双调】新时令<br> 郑元和，当初有家缘。骑骏马，来过粉墙边。一段风流，佳人二八年；四目相窥，才郎三坠鞭。心坚石也穿，如鱼似水效鹣鹣。郎君梦撒毡，鸨儿苦爱钱。瓦罐爻槌，凄凉受了万千；夜宿卑田，则为李亚仙。<br> 【双调】十棒鼓<br> 将家私弃了，向山间林下；竹篱茅舍，看红叶黄花。待学那邵平，邵平多种瓜；闷采茶芽，闲看青松猿戏耍。麋鹿衔花，舟横在古渡。古渡整钓槎，夕阳西下；把《黄庭》《道德》都看罢，别是生涯。<br> 将茅庵盖了，独木为桥；提一壶好酒，闲访渔樵。洞门儿半掩，半掩无锁钥；白云笼罩，香风不动松花落。平生欢笑，松林下饮酒。饮得沉醉倒，山声野调；衲被蒙头直到晓，有甚烦恼。<br> 不贪名利，休争闲气；将衤阑袍脱下，宣敕收拾。金银垛到，垛到北斗齐；都成何济，过了一日无一日。谁落便宜，有钱不使。不使图甚底？谁是呆痴？儿孙自有儿孙力，悔后应迟。<br> 将簪冠戴了，麻袍宽超；拖一条藜仗，自带椰瓢。沿门儿花得，花得皮袋饱；傍人休笑，甘心守分学修道。乐乐陶陶，春花秋月。秋月何时了？心中欢乐；且自清闲直到老，散诞逍遥。<br> 【双调】秋江送<br> 财和气，酒共色，四般儿狠利害。成与败，兴又衰，断送得利名人两鬓白。将名缰自解，利锁顿开，不索置田宅。何须趱金帛？则不如打稽首疾忙归去来。人老了也，少不的北邙山下丘土里埋。<br> 【双调】祆神急<br> 珠帘闲玉钩，宝篆冷金兽。银筝锦瑟，生疏了弦上手。恩情如纸叶薄，人比花枝瘦。雕鞍去，眉黛愁。数归期三月三，不觉的又过了中秋。<br> 【双调】青玉案<br> 插宫花饮御酒同欢乐，功劳薄上写上也么哥，万载标名麒麟阁。封妻荫子，进禄加官，想人生一世了。<br> 【双调】皂旗儿<br> 炕暖窗明草舍低，谁及？周公枕上梦初回，呀，直睡到上三竿红日。<br> 【双调】阿纳忽<br> 双凤头金钗，一虎口罗鞋，天然海棠颜色，宜唱那阿纳忽修来。<br> 人立在厅阶，马控在瑶台。娇滴滴玉人扶策，宜唱那阿纳忽修来。<br> 逢好花簪带，遇美酒开怀。休问是非成败，宜唱那阿纳忽修来。<br> 花正开风筛，月正圆云埋。花开月圆人在，宜唱那阿纳忽修来。<br> 越范蠡功成名遂，驾一叶扁舟回归。去弄五湖云水，倒大来快活便宜。<br> 【双调】一绽银<br> 昨日东周今日秦，旧冢新坟。转首三年一闰，抱官囚痴人。<br> 座上花枝袖里金，朋盍簪。不醉青春图甚？再难来也光阴。<br> 富贵常教造物瞒，达者休官。傀儡棚当时火伴，鼓儿笛儿休撺断。<br> 叹惜光阴落叶柯，会少离多。好景良辰虚过，富似石崇待如何？<br> 欲卜终焉力不加，囊箧俱乏。等赛了儿婚女嫁，却归来林下。<br> 汉室张良有见识，早纳了朝衣。深山埋名隐迹，无是非快活了便宜。<br> 范蠡归湖识进退，见越主昏迷。一叶扁舟活计，无是非快活了便宜。<br> 渊明篱下饮菊杯，全不想彭泽。每日醺醺沉醉，无是非快活了便宜。<br> 常想贪花酒杯，怕老限相催。一生不贪名利，无是非快活了便宜。<br> 堆金积玉北斗齐，合眼后属谁？富贵一场儿戏，无是非快活了便宜。<br> 金银堆到北斗齐，家有个贤妻。儿女成人长立，无是非快活了便宜。<br> 欲待归去力不加，有玉锁金枷。儿女成人长大，无是非早归那林下。<br> 洞宾钟离喜笑哗，叹尘世王法。笞杖徒流不怕，更想着害众人成家。<br> 【双调】胡十八<br> 吹箫的楚伍员，乞食的汉韩信，待客的孟尝君，苏秦原是旧苏秦，买臣也曾负薪。负薪的是买臣，你道我穷到老，我也有富时分。<br> 【双调】山丹花<br> 昨朝满树花正开，胡蝶来，胡蝶来。今朝花落委苍苔，不见胡蝶来，胡蝶来。<br> 【双调】鱼游春水<br> 角门儿关，夜香残，空着人直等到更阑。他今夜不来呵咱身上慢，闪的我孤单。孤单不曾惯，鲛俏泪不干。<br> 【双调】雁儿落过得胜令<br> 燕莺语喧，媚景致真堪羡。梨花开白玉蕊，杨柳吐黄金线。<br> 人醉杏花天，仕女戏秋千。四季春为贵，风流除禁烟。思贤，幸遇重相见；姻缘，心坚石也穿。<br> 正炎天暑气暄，近石枕藤床簟。喜浮瓜沉李香，堪散发摇亻丸扇。<br> 避暑赏荷莲，时遇太平年。柳外兰舟过，鸳鸯绿水边。思贤，幸遇重相见；姻缘，心坚石也穿。<br> 景清幽图画妍，山翠色更经变。金风吹梧叶凋，促织儿声相怨。<br> 时遇晓霜天，黄菊绽金钱。红叶胭脂染，黄花山径边。思贤，幸遇重相见；姻缘，心坚石也穿。<br> 雾沉沉瑞霭偏，昏惨惨寒云战。滚团团柳絮飞，斗纷纷梨花片。<br> 正是风雪酒家天，宝鼎内龙涎。暖阁红炉坐，金杯捧玉船。思贤，幸遇重相见；姻缘，心坚石也穿。<br> 青旗绕画竿，玉臂鸣牙板。花藏卖酒家，烟锁垂杨岸。紫燕语声喧，黄鹂韵绵蛮。唤觉东君梦，春光图画看。春残，酿酒无何限；对狼山，乾坤一醉间。榴花红照眼，杨柳青迷岸。荷舒翡翠盘，梅结黄金弹。避暑画楼间，纨扇葛巾单。陌上锄田汉，檐花背上干。清闲，时复衣沾汗；对狼山，松风六月寒。西风落日寒，老树昏鸦晚。白古渡湾，衰草黄芦岸。归雁落沙滩，天边断云残。剑锋齐排绿，枫林偏染丹。凭栏，莫向江桥看；对狼山，描来图画间。冬深草木干，云冷江天晚。一天玉树残，六出琼花散。何处觅蓝关，低压暮城寒。玉琢峰高下，良工画笔难。云间，剑插银光灿；对狼山，偏宜雪里看。叹光阴似水流，看日月如翻手。论颜回岂少年，算彭祖非长寿！<br> 恰才风雨替花愁，今日早霜降水痕收。拈指冬临夏，须臾春又秋。凝眸，尧舜殷汤纣；回头，梁唐晋汉周。<br> △指甲摘<br> 宜将斗草寻，宜把花枝浸。宜将绣线寻，宜把金针纟任。宜操七弦琴，宜结两同心。宜托腮边玉，宜圈鞋上金。难禁，得一掐通身沁；知音，治相思十个针。<br> 【双调】水仙子过折桂令<br> △行乐<br> 一春长费买花钱，每日花边一醉眠。喜春来百花都开遍，任簪花压帽偏，花间士女秋千。红相映桃花面，人更比花少年，来寻陌上花钿。来寻陌上花钿，正是那玉楼人醉杏花天。常言道惜花早起，爱月夜眠，花底相逢少年。赴佳期梨花深院，约定在花架傍边。柳影花阴，兀的是月下星前。<br> △饮兴<br> 小糟新酒滴珍珠，醉倒黄公旧酒垆。酒旗儿飘在垂杨树。常想着花间酒一壶，酒中多少名儒。漉酒的陶元亮，当酒的唐杜甫，更有个涤酒器的司马相如。<br> 涤酒器的是司马相如，伴着个俊俏文君，卖酒当垆。有的是当酒环条，换酒金鱼。酒馆中有神仙伴侣，酒楼上红粉娇姝。常揣着买酒青蚨，不吃酒的愚夫，敢参不透这野花村务。<br> △秋景<br> 一川红叶火龙鳞，满地黄花锦兽睛。蓦听得山寺钟声动，骑驿马的不暂停，连云栈山路难行。头直上淅零淅零雨，半空里赤溜束剌风，风吹得败叶儿飘零。<br> 风吹得败叶飘零，则见老树苍烟，远水寒汀。怎得个妙手丹青，却与我画作帏屏。正撞着客侣中三秋暮景，天涯千里途程，衰草长亭，流水孤村。问甚么枕剩衾余，烟冷灯昏。<br> 老先生空恋锦堂娇，滑弹子难粘凤嘴胶。劣厥丁使不透鸦青钞。把一片惜花心空费了，引的人梦断魂劳。迷魂阵折了一阵，琉璃井擦了几交，莺花寨串到有千遭。莺花寨串到有千遭，怎能够热气儿相呵，只落的冷眼儿偷瞧。他如今翠绕珠围，别就了莺俦燕侣，凤友鸾交。你根前黑洞洞云迷了楚山，白茫茫水氵了蓝桥。恨满归桡，泪湿征袍。看了他有分相逢，无福难消。<br> 【双调】沽美酒过太平令<br> 花奴将羯鼓催，宁王把玉笛吹。御手亲将桐树击，郑观音琵琶韵美，簇捧定个太真妃。丹脸上胭脂匀腻，翠盘中采袖低垂，宝髻上金钗斜坠，霞绶底珍珠珞臂。见娘行舞低，羽衣，整齐，欢喜煞唐朝皇帝。<br> 画梁间乳燕飞，绿窗外晓莺啼。红杏枝头春色稀，芳树外子规啼，声声叫道不如归。雨过处残红满地，风来时落絮沾泥。酝酿出困人天气，积趱下伤心情意。怕的是日迟，柳阴，影里，沙暖处鸳鸯春睡。<br> 灯直下靠定壁衣，忙簌下素罗帏。拂掉牙床铺开绣被，彩云，我这里低声儿问你，你一头睡两头睡？情浓也如痴如醉，情浓也语颤声低，情兴也蛾眉紧系，情急也星眸紧闭。撒些儿&lt;歹帝&gt;&lt;歹尼&gt;，则那会，况味，最美，不枉颠狂一会。休、休、休，说甚的，罢、罢、罢，再休题。心坎上如同刀刃刺，寻思起就里，泪珠儿似爬推。管是俺前缘前世，好看待一年一日，陪了铁板儿般缠般费，坏了铜斗儿家缘家计。我怎知，那逆贼，地恁地下的，倒骂我柳陌花街唱妓。得笑处且笑咱，知好弱识高下。将意马心猿自捉拿，住茅庵草厦，&lt;走朵&gt;人事避喧哗。持不语随缘抄化，叹尘世有似嚼蜡，利和名从今都罢，身外事咱无牵挂。闲来时睡咱，坐咱，得耍处且耍，无是非山间林下。<br> 【双调】沽美酒过快活年<br> 黄超厮恋缠，冯魁又倚着家缘，俺软弱双郎又无甚钱。苏卿这里频频的祝愿，三件事告神天。只愿的霹雳火烧了丽春园，天索告圣贤，圣贤。浪滚处冲翻了贩茶船，休惊着双知县。称了平生愿，深谢天。<br> 冯魁又酒未醒，唤梅香点上银灯。俺软弱双郎何处等。唤梢公解开缆绳，早行过豫章城。只听得江水潺潺月儿明，听恰才敲二更，二更。手按着银筝盼多情，更阑人初静。赶不上临川令，苏小卿。<br> 【双调】一锭银过大德乐<br> △咏时贵<br> 吉登登金鞍玉勒马，宝镫斜查；急三檐伞下，摆列着两行价头踏。使婢驱奴坐罢衙，闲逐东风，纷飞看落花。明明的立赏罚，暗暗的体察。居民百姓夸，私心无半掐。策马还家，银灯身绛纱。象板琵琶，开怀飞玉。<br> △双姬<br> 珍珠包髻翡翠花，一似现世的菩萨。绣袄儿齐腰撒跨，小名儿唤做茶茶。<br> 对月临风想念着他，想着他浅画蛾眉，乌云鬓鸦。仙肌香胜雪，娇容美赛花。时时将简贴，暗暗寄与咱。拘束得人怕，章台曾系马。更敢胡踏，茶房酒肆家。<br> 翠袖殷勤捧玉觞，浅斟低唱。便是个恼乱杀苏州小样，小名儿唤做当当。<br> 弄粉调朱试罢晓妆，潇洒似江梅，妖娆胜海棠。风光满画堂，肌肤白雪香。穿针刺绣床，时闻金钏响。春笋纤长，题诗写乐章。真谨成行，是他功名纸半张。<br> 【双调】殿前喜过播海令大喜人心<br> 谪仙醉眼何曾开，春眠花市侧。伯伦笑口寻常开，荷锸埋。防何碍，糟丘高垒葬残骸，先生也快哉。乌帽歪，醉眼开，心快哉。想贤愚今何在？云遮了庚亮楼，尘生满故国台。幸有金樽解愁杯，高歌归去来。诗书，诗书润几斋，任落魄，任落魄无妨碍。脱利名浮去外，俺窝中好避乖。<br> △失宫调牌名<br> △月蚀<br> 前年蚀了，去年蚀了，今年又盏来了。娥传语这妖蟆，逞脸则管不了。<br> 锣筛破了，鼓擂破了，谢天地早是明了。若还到底不明时，黑洞洞几时是了。<br> △大雨<br> 城中黑潦，村中黄潦，人都道天瓢翻了。出门溅我一身泥，这污秽如何可扫？<br> 东家壁倒，西家壁倒，窥见室家之好。问天工还有几时晴，天也道阴晴难保。<br> ○套数<br> 【黄钟】醉花阴<br> △秋怀<br> 窗外芭樵战秋雨，又添上新愁几许。珊枕剩绣衾余，落雁沉鱼，眼底知何处。酒醒后细踌蹰，一寸柔肠千万缕。<br> 【喜迁莺】把离人愁助，闹西风翠竹苍梧。萧疏，粉墙外霜砧辘轳。一片秋声厮断续，不知人心上苦。捱不过追魂铁马，更和那索命铜壶。<br> 【出队子】记柳边朱户，乍相逢春正初。看一帘花雾暗香浮，爱满地凉蟾素练铺，听四座笙歌红袖舞。<br> 【幺】想多情丰度，论褒弹事事无。他有那西施妖艳不倾吴，小小风流不姓苏，巫女精神未遇楚。<br> 【刮地风】看了他闭月羞花天付与，又何须傅粉涂朱。整罗衫款把寒温叙，礼法谁如？甫能够一番遭遇，便拚下百年欢聚。死生情山海誓永无忧虑，似鸾凤紧趁逐。毕罢了寄简传书，等闲间长就连理树，这言辞岂是虚。<br> 【西门子】自别来几见垂杨绿，悄然的音信疏。瘦影儿单，好梦儿孤，忆分携恁时风景殊。树影儿沉，日色儿哺，摆列下凄凉队伍。<br> 【古水仙子】我、我、我，自叹吁，罢、罢、罢，姻缘簿仍将姓字书。是、是、是，断云将楚岫遮拦，敢、敢、敢，桃花把天台截住，来、来、来，生分开比目鱼，呀、呀、呀，两三朝鬼病揶揄，是、是、是，教吹箫月明无伴侣。他、他、他，把六朝金粉收拾去，单、单、单，留下写恨几行书。<br> 【尾声】曾指归期在春暮，却又早霜冷菰蒲，把灯花影儿终夜卜。<br> △赏玩<br> 杨柳横塘淡烟锁，娇滴滴芙蕖万朵。微雨过晚凉多。蝉咽庭柯，午梦方惊破。重洗盏泛金波，细细南薰透轻葛。<br> 【喜迁莺】少年行乐，好光阴暗里过。量度，想欢会人生几何，六代遗宫草树多。眼见的都证果，江山依旧，人物消磨。<br> 【出队子】与知音几个，得清闲非小可。折莫你重ブ列鼎更如何，积玉堆金待怎么，则待把利锁名缰都顿脱。<br> 【刮地风】有时节放一个小小的兰舟随处泊，买娉婷二八秦蛾。碧荷筒旋拆倾香糯，痛饮狂歌，直吃的雕盘上彩云零落。罗帕上酒痕湮污，花一攒锦一族仙人满座。小壶天风月窝，不受礼法拘缚。紫檀槽一曲笙歌佐。吹拨喜宫商乐韵和。<br> 【四门子】玉山颓纤手双扶过，困腾腾眼待合。将象管来拈，把好句来哦，拈吟髭半将衫袖。撒一会沁，打一会睃，要认得周郎是我。<br> 【古水仙子】来、来、来，自忖度，罢、罢、罢，恐青镜流年两鬓皤。将、将、将，愁布袋丢开，把、把、把，闷葫芦摔破，呀、呀、呀，落些儿闲快活。休、休、休，走红尘万丈风波，喜、喜、喜，纵疏狂醉中天地阔。我、我、我，不干求到底无灾祸，他、他、他，进步是非多。<br> 【尾声】非是我酒淹花性慵惰，怕的是日月飞梭，一任教不知机世人嫉妒我。<br> △怨恨<br> 岁月匆匆易伤感，触目处红愁绿惨。杨柳嫩海棠酣，景物尴&lt;九咸&gt;，离恨何时减。紫燕又呢喃，来往风前如诉俺。<br> 【喜迁莺】关河边站，漾离怀野水柔蓝。晴岚，乳峰似玉龛。看一片白云锁翠岩，写不够诗半缄。愁结成晓雾，泪滴就点点春潭。<br> 【出队子】则被这薄情啜赚，不明白事怎谙。恹恹的绿云松坠琼簪，瘦怯怯玉体香消褪绿衫，薄设设翠被生寒侵卧毯。<br> 【刮地风】不觉的滚滚杨花帘外糁，却又早春老江南。问东君未语心先憾，信断音缄。只见他愿祷经函，鸾镜缺何时闻勘，凤钗折甚日重簪？连理分被刀砍，不由人梦断春酣。恨薄幸陡恁的将名利贪，敢心如痴意似憨。<br> 【四门子】约重阳回首无停暂，到如今三月三。偷香的胆谁人更敢，实丕丕已将风月担。据着你动静又恬，才貌又堪，则将那莺花占揽。<br> 【古水仙子】他、他、他，红妆事已憨，是、是、是，弃了千金觅笑谈。呀、呀、呀，翠红乡无倒断欢娱，看、看、看，琉璃井有一日坑陷。恁、恁、恁，瘦身躯尽意贪，罢、罢、罢，说来的话儿虚又谗，来、来、来，瞒不过上苍清湛湛。休、休、休，亏心的自有神明鉴，我、我、我，颠不剌情理是难甘。<br> 【赛儿令】偏咱，偏咱憔悴症候忒腌，满怀愁端的为谁耽。衔冤去投谢氏，无计去问巫咸。自叹息，自包含。<br> 【神仗儿】黑漫漫相思海，忽剌的更氵。翠巍巍离恨天，没揣的又险。最苦是黄昏，月又斜灯儿惨。孤帏里悄悄愁成暗，暗暗不能够歌声啖，只落得枕上泪痕搀。<br> 【尾声】才郎直恁忒渔滥，设下誓神灵恁甘，哎，你个再出世的狠王魁怎下的辜负俺。<br> △思忆<br> 雪月风花共裁剪，云雨梦香娇玉软。花正发月初圆，雪压风颠。正比人天涯远，欲寄断肠篇。争奈这无边岸相思。好教我难运转。<br> 【喜迁莺】指沧溟为砚，管城毫健笔如椽。松烟，将太行山做墨研，把万里青天为锦笺，都做了草圣传。我欲待要书，书不尽心事。一会家诉，诉不尽熬煎。<br> 【出队子】记当初相见，见俺那风流的小业冤。两心中便结死生缘，一载间浑如胶漆坚，谁承望半路里翻腾做离恨天。<br> 【幺篇】二三朝不见，浑如隔了十数年。无一顿茶饭不萦牵，无一刻光阴不怅念，无一个更儿里将他不梦见。<br> 【刮地风】无一个来人行不问遍，害的我有似风颠。相识每见了重还劝，不由人不挂牵。思量的眼前活现，作念的口中粘涎。襟领前、袖口边，泪痕湮遍。想从前语在先，那时节他娇小我当年。论聪明贯世何曾见，他敢真诚处有万千。<br> 【四门子】于咱家为他心无倦，气相和情绻恋。俺也曾坐并膝、语并肩，俺也曾芰荷香效他交颈鸳，俺也曾把手儿行，共枕儿眠，哎！天也，是我缘薄分浅。<br> 【水仙子】非干是我自专，真觅得鸾胶续断弦。记枕上盟言，念神前心愿，我心坚石也穿，暗暗的祷告青天，若咱家少他前世冤，俏冤家不称今生愿，俺、俺、俺、俺，那世里再团圆。<br> 【尾声】嘱付你衷肠莫更变，更相逢不知是动岁经年，则要你身去远莫教心去远。<br> 【黄钟】愿成双<br> 香共，誓共说，美姻缘永不离别。为功名两字赴长安，阻隔烟水云山万叠。<br> 【幺】辜恩一去成抛撇，他无情俺倒心呆。悔当时恨不锁雕鞍，扑倒得人香肌褪雪。<br> 【出队了】柔肠千结，算今番愁又别。长吁短叹不宁贴，泪眼愁眉怎打叠，若见他家亲自说。<br> 【幺】玉簪折怎得鸾胶接，见无由成间别。你不来人道你心邪，我先死天教我业彻，欲寄平安怎地写？<br> 【尾】若把我双郎见时节，向三婆行诉不尽喉舌，则道是思量得小卿成病也。鸳鸯对，鸾凤鸣，恰寻着美满前程。团香惜玉好恩情，忽变做了充饥画饼。<br> 【幺】吉丁的分破菱花镜，扑冬的井坠银瓶。指出卖磨爱钱精，送得我离乡背井。<br> 【出队子】佳人薄幸，没福消双县令。老娘无赖，放过书生、秀士多魔，遇着柳青。妾守冯魁，似胲下瘿。<br> 【幺】到如今地无形影，教奴家愁越增。半江秋影月偏明，满腹愁烦心自哽，一雁哀鸣水云冷。<br> 【尾】传示你个双生莫幸，休埋怨这不得已苏卿，先向豫章城下等。如病弱，似醉酣，鬓松髻金簪。锦衣宽褪瘦岩岩，残粉泪香消平减。<br> 【幺】恨东君不管人情淡，绽芳丛缬锦争搀。旧游园圃见停骖，思往事离愁越感。<br> 【出队子】慵临鸾鉴，瘦容颜影自惨。邻姬问我似痴憨，欲语无言心自惨，似恁熬煎可惯耽。<br> 【幺】看时节梦凡里将人赚，闪得奴恨不甘。山盟海誓我心贪，负德辜恩他意敢，悔恨当初我自揽。<br> 【尾】留恋你个三婆等时暂，则这几行书和泪封缄，写着道意不过呵肯来看探俺。<br> 【正宫】端正好<br> 本是对美甘甘锦堂欢，生纽做愁切切阳关怨。恰离了莺花寨，早来到野水平川。急煎煎千里把程途践，景萧萧宜写在帏屏面。<br> 【滚绣球】动羁怀的是淅零零暮雨晴，恼人肠的是日迟迟春昼暄，感离情的是娇滴滴弄喉舌啼莺语燕。舞飘飘乱纷纷柳絮飞绵，叹浮生的是草萋萋际碧天，绿茸茸柳带烟。流尽年光的是兀良响潺潺碧澄澄皱玻璃楚江如练，断送行人的是忄乞登登鞭羸马行色凄然。猛想起醉醺醺昨宵欢会知多少，陡恁的冷清清今日凄凉有万千，情默默无言。<br> 【倘秀才】莫不是黄司理缘薄分浅，多管是双通叔时乖运蹇，小卿你再不向秦楼动管弦。彩鸾回舞镜，青鸟罢衔笺，兀良不远。<br> 【脱布衫】不行动则管里熬煎，休停待莫得俄延。侧着耳听沉沉半晌，唬得我那胆寒心战。<br> 【醉太平】原来是昏鸦噪暮天，落雁叫沙边。猛听得隔江人唤渡头船，啼红的是杜鹃。我则见扑簌簌泪湿残妆面，将风流秀士莫留恋，生忄乞察拆散了并头莲，则为他多情的业冤。<br> 【尾】三杯别酒肚肠断，一曲阳关离恨添。我上车儿倦向前，他上雕鞍懒赠鞭。比各无言两泪涟，各办坚心石也穿。两处相思情意牵，遥望见车儿渐渐的远。<br> △豪放不羁<br> 翠红乡莺花寨，占春风歌舞楼台。酒肠宽嫌杀金杯窄，会受用文章伯。<br> 【滚绣球】都将着玉与帛，换做酒共色，尽教咱百年欢爱，管甚么万贯资财。鬓发白，容貌改，物和人知他谁在，青春去再不回来。一任教佳人宛转歌《金缕》，醉客佯狂饮绣鞋，便是英才。<br> 【倘秀才】虽无那夺利争名手策，酒簪花的气概，风月所施呈七步才。花营中将愁解，酒部内把头抬，快哉。<br> 【醉太平】会三千剑客，列十二金钗，绮罗丛里玳筵开，俊娇娥侍侧。金莲款步香尘陌，春葱慢折花枝带，玉簪斜插鬓云歪，是风流腻色。<br> 【尾声】香焚宝鼎沉烟霭，酒泛金杯浮琥珀，银烛辉煌那光彩，翠袖殷勤捧玉台。对舞春风翠盘窄，合唱笙箫音吕谐。一对佳人醉扶策，两个纱笼引下阶。快活煞长安少年客。<br> △相忆<br> 常想着狎粉席琦罗香，犹记得照醉眼红妆艳，春娇恣意相瞻。温柔曲雅则着人频作念，撇不下心常慊。<br> 【滚绣球】溜秋波情意タ，并香肩语话儿甜。你为我鸳鸯债此生少欠，我为你风月担尽力粘拈。我因你鱼书儿修以又修，你为我龟卦儿占了又占。想则想争想似更风流昔年双渐，猜则猜休猜做没出活今日江淹。则为这蝇头蜗角频勾引。非是这凤友鸾交厮弃嫌，辜负了等等潜潜。<br> 【倘秀才】一个风流如高才子瞻，一个聪明如能文蔡琰，似这等女貌郎才厮并兼。娇羞甜腻腻，君子美谦谦，非是俺将言词故谄。<br> 【滚绣球】翠裙宽腰更纤，绿云松鬓乱。这相思更危如五更灯焰，这忧愁争险似万仞峰尖。怎肯将玉胡蝶花下摔，锦鸳鸯手内ㄎ。我其实怕叩海神那一场灵验，我其实怕赚苏卿一命增添。也是你安分福花台上讠主，以此上月老姻缘玉簿上佥，任违了父教师严。<br> 【倘秀才】莫说道唤不醒呆庄周胡蝶梦甜，争知道医不可痴倩女揶揄病染，休猜俺山海恩情似水底盐。鸳帏闲凤枕，鸾镜暗雕奁，流不尽腮边泪点。<br> 【叨叨令】风月情待把青楼占，慷慨情不把黄金俭，锦绣肠堪把秋娘赡，花月貌争把檀郎验。想杀人也么哥，想杀人也么哥，娇滴滴美玉无暇玷。<br> 【倘秀才】寂寞了银屏翠帘，憔悴了桃腮杏脸，都分付雁帖鱼缄劳笔。你那里歌台闲舞袖，我这里书架乱牙签，间别来光阴荏苒。<br> 【脱布衫】常想着接谈间龙香轻散雕檐，常想着遣兴时品鸾箫畅对银蟾，常想着ヅυ罢醉琼姬喜设玳筵，常想着踏花归并青骢款扌扇金占。<br> 【小梁州】妙舞清歌近绣と，不由人一笑掀髯，惜香怜玉那情タ，端的是心无厌，锦帐内效鹣鹣。<br> 【幺篇】一钩罗袜金莲欠，引的人心儿散不受拘钤。缠头锦怀内揣，买笑金囊中检。也不索遮遮掩掩，一任教佳友话儿。<br> 【尾声】休猜做瓶沉簪折遭抛闪，一任教燕聒莺煎暗搠腌，月户云窗紧护苫，粤女吴男有耻廉。心蹙眉频愁未敛，玉软香娇情厮粘。坐则思量立则念，生则同衾死同殓。雨涩云悭梦中魇，月下星前意自恬。落雁沉鱼谁不タ，击玉敲金才不忝。脸晕桃花铺笑靥，口唾丁香舌尖。心上频忄佥，舌上频店，恨不得倩一个毛延寿人儿将恁那俊庞儿点。<br> 【正宫】月照庭<br> 老足秋容，落日残蝉暮霞，归来雁落平沙。水迢迢，烟淡淡，露湿蒹葭。飘红叶，噪晚鸦。<br> 【幺】古岸苍苍，寂寞渔村数家，茶船上那个娇娃。拥鸳衾，欹珊枕，情绪如麻。愁难尽，闷转加。<br> 【六幺序】记当时，枕前话，各指望永同欢洽。事到如今两离别，褪罗裳憔悴因他。休休自家缘分浅，上心来泪湿罗帕。想薄情镇日迷歌酒，近新来顿阻鳞鸿，京师里恋烟花。<br> 【幺】哭啼啼自咒骂，知他是忆念人么？蓦闻船上抚琴声，遣苏卿无语嗟呀。分明认得双解元，出兰舟绣鞋忙さ。乍相逢欲诉别离话。恶恨酒醒冯魁，惊梦杳无涯。<br> 【鸳鸯儿煞】觉来时痛恨半霎，梦魂儿依旧在篷窗下。故人不见，满江明月浸芦花。<br> 【正宫】货郎儿<br> 静悄悄幽庭小院，近花圃相连着翠轩，仕女王孙戏秋千。板冲开红杏火，裙拂散绿杨烟。<br> 【脱布衫】见金莲紧间金莲，胸前紧贴胸前。香肩齐并玉肩，宝钏压着金钏。<br> 【醉太平】那两个云游在半天，恰便似平地上登仙。晚来无力揽红绵，下秋千困倦。慢腾腾倚定花枝颤，汗漫漫湿透芙蓉面；金钗不整鬓云偏，吁吁气喘。<br> 【货郎煞】倒摺春衫做罗扇扌扇。<br> 【正宫】汲沙尾南<br> △四景<br> 金殿锁鸳鸯，何时重会情娘。间阻佳期，咫尺雾迷云障。思量，常想那樽前席上。多丰韵容貌非常，风流艳妆，自古道淑女堪配才郎。<br> 【脱布衫带过小梁州北】歌《白雪》余韵悠扬，红牙撒尽按宫商。品玉箫鸾鸣凤叶，舞《霓裳》翠盘宫样。解语知音所事强，端的是世上无双。冰弦慢拨趁奇腔，声嘹亮，口喷麝兰香。轻清韵美低低唱，启朱唇皓齿如霜。穿一套缟素衣，尽都是依宫样。又不是悲秋宋玉，可着我想像赋高唐。<br> 【渔家傲南】到春来和风荡，喷火夭桃，正宜玩赏，闲游戏拾翠寻芳，正春光艳阳。雕梁乳燕呢喃两，游蜂趁蝶舞飞扬，正清和气爽。踏青载酒吟诗赋，斗草藏阄云锦乡。添情况，满斟着玉觞，遇韶华休负了好时光。<br> 【醉太平北】喜炎天昼长，避暑纳新凉。浮瓜沉李饮琼浆，听蝉鸣绿杨。榴花喷火争开放，葵花向日玻璃漾，荷花云锦满池塘。直吃的乐入醉乡。<br> 【普天乐南】玩中秋明月朗，登高在楼台上。东篱下菊蕊含金，正消磨暑气秋光。捧玉觞，葡萄酿，酒友诗朋齐歌唱，玉山颓沉醉何妨。朱扉绿窗，任风吹落帽龙山赏重阳。<br> 【伴读书北】布彤云迷四方，朔风凛毡帘放。暖阁围炉频酾汤，正歌楼酒力添欢畅。我则见多娇语笑樽席上，引的人腹热肠狂。<br> 【笑和尚北】我将慢徐徐语话讲，成就了风流况；共寝在绡金帐，诉衷情到耳傍，尽今生永成双。选良时配鸾凰。捧瑶觞赛神羊，将往时苦都撇漾。<br> 【余音南】姻缘事非计量，尽老团圆寿命长，办炷明香拜上苍。<br> 【仙吕】赏花时<br> 卧枕着床染病疾，梦断魂劳怕饮食。不索请名医，沉吟了半日，这证候儿敢跷蹊。<br> 【幺】参的寒来恰禁起，忽的浑身如火气逼。厌的皱了双眉。豁的一会价精细，烘的半晌又昏迷。<br> 【煞尾】减精神，添憔悴，把我这瘦损庞儿整理。对着那镜儿里容颜不认得，呆答孩转转猜疑。瘦腰围，宽尽罗衣，一日有两三次频将带缋儿移。觑了这淹尖病体，比东阳无异，不似俺害相思出落与外人知。<br> 只为多情忒俊雅，月下星前拖逗煞。掩映着牡丹花，潜潜等等，不见劣冤家。<br> 【幺】今夜相逢打骂咱，忽见人来敢是他。只恐有争差，咨咨认了，正是那娇娃。<br> 【煞尾】悄悄吁，低低话，厮抽抒粘粘掐掐。终是女儿家不惯耍，庞儿不甚挣达。透轻纱，双乳似白牙。插入胸前紧紧拿，光油油腻滑。颤巍巍拿罢，至今犹自手儿麻。春夜深沉庭院幽，偷访吹箫鸾凤友。良月过南楼，昨宵许俺，今夜结绸缪。<br> 【幺】两处相思一样愁，及至相逢却害羞。则是性儿柔，百般哀告，腼腆不抬头。<br> 【煞尾】你温柔，咱清秀，本是一对儿风流配偶。咫尺相逢说上手，紧推辞不肯成头。又不敢久迟留，只怕奶母追求。料想伊家不自由，空耽着闷忧。虚陪了消瘦，不承望刚做了个口儿休。<br> 【仙吕】点疑绛唇<br> 问柳寻芳，惜花怜月，心狂荡。名姓高扬，处处人瞻仰。<br> 【混江龙】樽前席上，偶然相遇俏萧娘。闲通局肆，善晓宫商。樊素口偏宜歌《白雪》，小蛮腰遍称舞《霓裳》。妖娆相。花无宿艳，玉无温香。<br> 【醉中天】行院都皆赏，女伴每尽伏降。宝髻钗攒金凤凰，万种风流相。一见了教人断肠，可憎模样，宜梳宜画宜妆。<br> 【金盏儿】性温良，貌非常。晓诗书通合刺知棋象，兰心蕙性世无双。蛾眉频扫黛，宫额淡涂黄。半弯罗袜窄，十指玉纤长。<br> 【后庭花煞】有精神有伎俩，诸余里忒四行。出格心肠俏，过人手段强。细思量，风流模样，少个的亲心爱画眉郎。<br> △赠妓<br> 淡扫蛾眉，粉容香腻，娇无力。绿鬓云垂，旖旎腰肢细。<br> 【混江龙】性资聪慧，对着这风花雪月有新题。金篦击节，翠袖擎杯。妙舞几番银烛暗，清歌一曲彩云低。朝朝宴乐，夜夜佳期。偎红倚翠，绣幌罗帏。生在这锦营花阵繁华地，逞风流在销金帐里，叙幽情在燕子楼西。<br> 【油葫芦】则这送旧迎新有尽期，少年时能有几？我则怕镜中白发老来催，有一日花残色改容颜退，到头来怎是你终身计？床头又囊箧乏，门前又鞍马稀。趁青春若得个良人配，怎做得张郎妇李郎妻？<br> 【天下乐】引的些俊俏郎君着意迷，使了虚脾；小儿识，陷人坑尽深难见底。惹得人父母嫌，搬得人妻子离，便趱得钱财多有甚奇。<br> 【那吒令】盈斟着酒杯，则不如桑麻纺织；轻罗细丝，则不如荆钗布衣；珍馐美味，则不如家常饭食。免得弃旧人迎新婿，到大来无是无非。<br> 【鹊踏枝】昨日个叙别离，今日个待相识。眼面前秋月春花，头直上兔走乌飞。叹光阴白驹过隙，我则怕下场头乐极生悲。<br> 【寄生草】早寻个归秋日，急回头也是迟，谁待要陪狂伴醉筵间立，谁待要迎妍卖俏门前倚，谁待要打牙讪口闲淘气。少不得花浓酒酽有时休，那其间东君不管人憔悴。<br> 【金盏儿】费追陪，笑相随，东家会了西家会，每日家逢场作戏强支持。擎杯淹翠袖，翻酒污罗衣。抵多少惜花春起早，爱月夜眠迟。<br> 【后庭花】唤官身无了期，做排场抵暮归。则待学不下堂糟糠妇，怎做得出墙花临路岐？使了些巧心机，那里有真情实意。迷魂汤滋味美，纸汤瓶热火煨。初相逢一面儿喜，才别离便泪垂。<br> 【青歌儿】趱下些家缘家计，做不着盘缠盘费。不问生熟办酒食，他便要弄盏传杯。说是谈非，斜眼相窥，口角涎垂。吃得来东倒西歪醉淋漓，受不得腌替气。<br> 【尾声】跳不出引魂灵的绮罗丛，迷子弟莺花队，费精神花朝月夕。醉舞狂歌供宴集，樽席上做小伏低，敛愁眉强整容仪。你便是法酒肥羊不甚美，子不如绩麻拈絮，随缘活计，那其间方是得便宜。<br> 【仙吕】村里迓鼓<br> △四季乐情<br> 正值着丽人天气，可正是赏花赏花的这时候。你看那花红和这柳绿，绕着这舍南舍北、庄前庄后。则见那柳飞绵，花似锦，江山清秀。他每都携着美酝，穿红杏，摇翠柳，我直吃的笑吟吟醺醺带酒。<br> 【元和令】锦模糊江景幽，翠がテ远山秀。正值着稻分畦，蚕入簇麦初熟，太平人闲袖手。趁着这古堤沙岸绿阴稠，缆船儿执着钓钩，缆船儿执着钓钩。<br> 【上马娇】我将这锦鲤兜，网索来收。村务内酒初熟，恰归来半醉黄昏后。暮雨收，牧童儿归去倒骑牛。<br> 【游四门】正是枫麻梧叶报新秋，呀呀的寒雁过南楼。正遇着鸡肥蟹壮秋收候，霜降水痕收。朋友每留，乘兴饮两三瓯。<br> 【胜葫芦】正值着浅碧的这粼粼露远洲，赏红叶一枝秋，我则见三径黄花景物幽。正值着丰年稔岁，太平箫鼓，酒醒时节再扶头。<br> 【后庭花】我则待寻梅访故友，踏雪沽酽酒。宝篆焚金鼎，浊醪饮巨瓯，只吃的醉了时休。酒怀中不够，村务内将琴剑留，仓廒中将米麦收。浑发醅瓮底ド，再邀住林下叟。<br> 【柳叶儿】我真吃到二更的时候，正喧哗交错觥筹，一任教月移梅影横窗瘦。心相爱，意相投，醉时节纳被蒙头。<br> 【仙吕】八声甘州<br> 杯中酒冷，鼎内香消，台上灯昏。夜间人静，书斋中半掩重门。愁靠芙蓉绣枕边，闷拥鲛绡锦被。空思想意中人，年少芳温。<br> 【醉中天】一点朱唇嫩，八字柳眉颦。宝髻高梳楚岫云，莲脸施朱粉。包弹处全无半分，可人意风韵，见他时忽的销魂。<br> 【赚尾】为他娇，因他俊，迤逗的俺行痴立盹。便得后冤家行频觑付，偷工夫短命行温存。是费了些精神，一夜欢娱正了本。他于咱意亲，俺于他心顺，不由人终日脚儿勤。<br> 芳菲过眼，向玉砌雕阑，翠落红翻。都来一段，新愁旧恨相烦。帘垂永日人乍别，门掩东风花又残。无语问春归，天上人间。<br> 【六幺遍】恨归期晚，寻芳懒。倚遍阑干，盼煞雕鞍，佳音越悭，啼泪不干。生睚厌厌相思恨，愁烦，闷来独把绣床攀。<br> 【元和令】谩将龟卦揭，空把雁书盼。料他云雨兴阑珊，天涯何日还。重衾犹怯五更寒，闷愁心上攒。<br> 【后庭花】瘦来金缕宽，空将宝镜看；髻绾双鬟乱，眉颦八字弯。最心烦，花开庭院，子规啼数番。<br> 【尾】问长安，隔关山，别郎容易见郎难。清明过也，鹧鸪声里画楼闲。<br> 【南吕】一枝花<br> 鬓鬟梳绿云，肌瘦消红玉。蛾眉颦翠黛，粉脸堕珍珠。遍洒东风，刮落梨花雨，低头长叹吁。长叹罢罗帕频淹。都尽千丝万缕。<br> 【梁州】愁怨恨还如堆积，旧精神不似当初。自从万里人南去。尘锦瑟，帐漫流苏。香焚宝鼎，酒冷金壶。对青鸾不待妆梳，到黄昏着甚支吾。怕的是照闲庭月色朦胧，倦的是透珠帘花香馥郁，愁的是印纱窗竹影扶疏。自心，黯忖。悔当时错发送上阳关路，听唱到第三句。总是离人断肠曲，搔首踟蹰。<br> 【梧桐树】刚道声才郎身去心休去，他揽与俺回挽得千条柳难系雕鞍住。到如今百草枯风吹得红叶舞，正值着秋天暮。<br> 【感皇恩】呀！骨剌剌风透纱厨，吉丁当漏滴铜壶。薄设设被儿单，昏昏惨惨灯儿暗，瘦厌厌影儿孤。思伊受苦，偏俺负你何辜。从春去，因应举，恋皇都。</p><p>【采茶歌】他去了半年余，闪得我受孤独，罗帏寂寞故人无。寒雁来时音信杳，雁还归去亦无书。<br> 【尾】知他是谁家月馆风亭宿？何处山村野店居？锦堂春翻做阳关路。多情弄玉，若见吹箫伴侣，慢慢的说俺从前受过的苦。<br> △嘲黑妓<br> 脸如百草霜，唇注松烟墨。眼横潭底水，牙染连金泥。乌玉如肌，眉不显春山翠，似葡萄好乳垂。若不是薄荷煎每日充饥，渎牙药逐朝漱洗。<br> 【梁州】我子道克剌张回回姊妹，却原来是大洪山三圣姨姨。猛回头错认做砂锅底。只合去烧窑淘炭，漆碗熏杯。怎生去迎新送旧，卖笑求食。便是块黑砂糖有甚希奇，便是块试金石难辨高低。莫不寨儿中书下的灵符，莫不是房儿中描来的黑鬼，莫不是酒楼前贴下钟馗。这妮子幼年间充着壬癸，生长在乌衣国。靠定门帘不动衣，百般的辨不得容仪。<br> 【尾】不索你分星擘两显名儿唤，路上行人口胜碑，这娘子骂得他都易。泪滴下些黑汁，脚踢起些炭气，吁得青铜镜儿黑。<br> △惜春<br> 春阴低画阁，梅瓣琼英落。晓光浮绿野，草色翠纱娇。莺语般挑，断送得风光好，隔墙声尤自巧。道游人莫惜千金，春色渐三分过了。<br> 【梁州】海棠睡娇容似醉，柳风轻绿线如缫，轮蹄碾破青青草。酒家何处，沾旆招摇；画船无数，舞袖翩跹。风流杀凤管鸾箫，多情杀翠髻云翘。梨花院爱月眠迟，杏花楼惜花起早，桃花庄觅句相嘲。鬓角，二毛。晓来镜里都知道，忽忽地又过了年少。苦雨酸风昨夜恶，恐一片花飘。<br> 【尾】绿阴繁渐渐春风老，玉壶暖迟迟夜月高，九十日光阴能有几日笑。朱帘下着，低垂绣幄，休放那搅春梦呢喃燕来了。<br> △夏景<br> 池塘睡锦鸳，楼阁飞双燕。红榴招戏蝶，绿柳噪新蝉。葵火阶前，竹笋侵墙串，泉流草径边。绿茸茸蓑展青毡，密匝匝苔铺翠藓。<br> 【梁州】荼コ架阴稀日转，木香棚影密风扌扇。消磨暑气把香醪劝。冰沉果木，香龙涎。风骚朋友，歌舞蝉娟，尽开怀语笑声喧，任披襟散发掀髯。引蜻蜓菡萏初开，隐游鱼浮萍乍展，托青蛙荷叶才圆。登临，画船。趁薰风撑近垂扬院，对此景果堪羡。慢酌金樽浅浅斟，盏盏垂莲。<br> 【隔尾】一弯新月添诗卷，十里香风助酒筵。向晚归来小庭院，簟纹铺水渊。纱厨挂雾烟，一枕珊瑚梦魂远。<br> △春雪<br> 和风动草芽，暖日催花萼。桃腮生红脸，柳眼发青胞。卷地风号，扑面梨花落，抵多少彤云埋树梢。我则见千百片柳絮飞扬，恰便似万万队蛾儿乱搅。<br> 【梁州第七】担阁了闺院女西园斗草，误了你也富贵郎南陌东郊。只见白茫茫迷却前村道。那里也游蜂采蕊，那里也紫燕寻巢，那里也莺声恰恰，那里也蝶翅飘飘。洒歌楼酒力微消，望江天万里琼瑶。恰便似银砌就枯木寒鸦，玉琢就冰枝冻雀，粉妆成野杏山桃。浅桥，填了。负薪樵子归岩峤，渔翁冷怎垂钓？古寺里山僧煮茗瀹，对景寂寥。<br> 【尾】寒凝冷透乌纱帽，料峭寒侵粗布袍。引着仆僮儿可堪笑，酒葫芦杖挑。诗卷儿袖着，便有杜甫驴儿也冻倒。<br> △妓名张道姑<br> 风尘素净身，烟月清闲字。莺花坛上友，歌舞洞中师。积善因慈，守一点全真志，扣玄关仗力持。用偎红倚翠工夫，受惜玉怜香旨。<br> 【梁州】演步虚轻敲檀板，炼华池净洗胭脂。入山林远闺阁和街市。不跨鹤超凡小小，不乘鸾得道师师。惯弃俗缠头红锦，惯出家买笑金赀。风流客普化相思，疏狂士稽首相辞。碧玉簪芙蓉冠新入个名流，青霞帔逍遥服新裁个样子，黄金钟蕊珠经另打个腔儿。念兹，在兹。心中猿意内马情无二，多财舍有缘施。谁种红莲火里枝，朵朵灵芝。<br> 【尾】参礼透朝云暮雨情如纸，戒得断酒病花愁气似丝，修养出丰标更谁似？蓬莱山降赐，蟠桃会宴侍，再谪下个神仙度脱你。<br> 莺眠柳嵌金，蝶宿梨藏玉。草泥迷燕嘴，花蕊上蜂须。春雨如酥，妆点繁华富，寻芳上苑初。花圃内蝶戏蜂游，柳塘边莺啼燕语。<br> 【梁州】花似锦满枝开放，草如烟遍野均铺。海棠娇滴胭脂露。王孙宝马，仕女香车。踏青南陌，载酒西湖。一弄儿景致非俗，三般儿巧笔堪图。草如烟翠锦笼纱，梨花月琼林捧玉，杨柳露绿线穿珠。自想！老夫。侬家鹦鹉洲边住，那的是快活外。钓得鱼来卧看书，酒满葫芦。<br> 【尾】绿杨影里鸠啼妇，红杏枝头燕引雏，锦片也似园林无半答儿空闲外。似邵平杜甫，仆僮共蹇驴，游遍春光看不足。<br> △渔隐<br> 不沽朝野名，自守烟波分。斜风新箬笠，细雨旧丝纶。志访玄真，家与秦淮近，清时容钓隐。相看着绿水悠悠，回避了红尘滚滚。<br> 【梁州】结交些鱼虾伴侣，搭织上鸥鹭亲邻。忘机怕与儿曹混。寻了些六朝往事，吊了些千古英雄。悲了些陈宫禾黍，叹了些梁殿荆榛。本是个虚飘飘天地闲人，乐陶陶江汉逸民。有时摇棹近白鹭洲笑采青，有时推篷向朱雀桥闲看晚云；有时湾船在乌衣巷独步斜曛，有时满身衣襟爽透荷香润。旋折来柳条嫩，穿得鲜鲜出网鳞，归去黄昏。<br> 【骂玉郎】一篝灯下ド佳酝，身趔趄，醉醺醺，高歌细和沧浪韵。全不受利名拘，那里将兴亡记？把什么荣枯问？<br> 【感皇恩】守着这萧索江滨，冷淡柴门。凉露湿蓑衣，清风生酒，明月照盘飧。樵夫野叟，相近相亲。昨日离石头城，今朝在桃叶渡，明日又杏花村。<br> 【采茶歌】山妻也最甘贫，稚子也颇通文，无忧无虑度朝昏。但得年年生意好，武陵何用访秦人。<br> 【尾】茫茫烟水无穷尽，泛泛萍踪少定根。为甚生平怕求进？想王侯大勋，博渔樵一哂，争似我一叶江湖钓船稳。<br> △香绵<br> 梨云梦渺漫，柳絮春零乱。轻盈怜鲁缟，皎洁胜齐纨。雾霭雕盘，韩寿衣沾爨，风流引俊潘。蜘蛛丝晓挂雕檐，胡蝶粉时飘谢馆。<br> 【梁州第七】拈纤缕络成绸段，擘轻绒织做丝ひ。温柔堪作飞琼伴。枝牵连理，扣扭合欢。明如雪块，静似酥团。纳儒衣蔽尽寒酸，做道袍睡煞陈抟。逐歌尘微珠帘，题采扇轻粘翠管，傍妆台乱拂青鸾。顿觉，放短。丝来线去相萦绊，ㄎ不开，挽不断。若比芦花一例观，人眼难瞒。<br> 【尾】揭鹅脂铺锦被鸳鸯交颈三千段，分茧套办妆奁翡翠笼欢一万端。遮莫黑雪乌风夜将半，将着这几般，床儿上垛满，用意温存正睡得暖。<br> △盼望<br> 难摘镜里花，怎捞江心月？空闻三足乌，不识两头蛇。四件情节，堪比虚疼热。听叮咛仔细说，谎恩情如炭火上消冰，虚疼热似滚汤中化雪。<br> 【梁州】情浓时热烘烘买笑追欢，兴阑也冷冰冰意断恩绝。不由我蘸霜毫搜巧句闲编捏。怎当他老虔婆撒褪，小猱儿妆呆，村姨夫强买，俏子弟干踅。运去也花神照左和右绿映红遮，命通时福星临前和后富贵娇奢。再休题眼角泪一哭一个昏迷，舌尖话一说一个软怯，手梢情一扑一个乜斜。今番，记者。我去那海神前告一纸雨尤云赦。你想道再相会，再欢悦。折末你到贴鸦青全放赊，也索离别。<br> 【尾】晓行藏知起倒翻身跳出鸳鸯社，能进退识高低大步冲开狼虎穴。暗想人儿性薄劣，再休寄陷郎君的缄贴。赚孤老的话啜，则今番辞了莺花路儿也。<br> △春日即事<br> 草堂外岚光映日妍，粉墙边梅萼冲寒谢。小沼上绿波随雨涨，画阑前新柳受风斜。春意奇绝，老眼偏欢悦，闲情且打叠。散床头有限黄金，怕镜里无情白雪。<br> 【梁州】裁漉酒笼头纱帻，制踏青可脚乌靴。与知音三五词林社。超群洒落，异众豪杰。厌谈名利，不尚娇奢。喜的是一村村径路曲折，爱的是一程程风景全别。买花钱滴溜溜杖上挑着，沽酒店闹炒炒桥边问也，载诗囊胀膨膨驴背上驮者。看了他这些，那些。翠屏锦帐参差列，寻疏篱，觅茅舍。随定狂蜂与浪蝶，任意跋涉。<br> 【尾】醉依芳草须拚藉，笑对青山不忍的别。残角江楼正呜咽，却又早鸦归古堞。烟迷绿野，堪付与老手王维画图中写。<br> △棋<br> 黄金罢酒筹，彩笔停诗兴。青云盈座榻，红日满檐楹。闲展揪枰，初布势求全胜，后分途起战争。保无虞端可藏机，观有衅方堪入境。<br> 【梁州】响铮铮交锋递子，密匝匝彼此排兵。王质斧烂腰间柄。机深脱骨，智浅逢征。坚牢正走，取败斜行。势将颓锐意侵陵，局已胜专保求生。两家持各指鸿沟，几番诈宵奔马陵，数重围夜遁平城。猛听，一声。盘中子落将军令，黑白满势才定。紧紧收拾未见赢，怎敢消停。<br> 【尾声】壮如霸王来扛鼎，险似韩侯出井陉。悬权岂敢轻相应，切勿食饵兵，便休图小成。细看来孙武权谋，其实的细相等。<br> △道情<br> 公行天理明，私意人心暗。古书读未了，世事饱经谙。图什么贪婪，名利境多坑陷，羡青门瓜正甘。园林茂堪置幽居，山水秀真为胜览。<br> 【梁州】流水绕一村桑柘，乱山围四壁烟岚。颠峰倒影澄波蘸。遥岑叠翠，远水揉蓝。鸢飞鹭落，鱼跃深潭。偃怡场水府山岩，安乐窝土洞石龛。景不嫌物少人稀，食不厌茶浑酒淡，家不离水北山南。有何，不堪？篮舆到水轻舟泛，稼穑外得时暂。闲饮渔樵酒半酣，阔论高谈。<br> 【三煞】乾坤向渔父波中氵，日月在樵夫肩上担。处羲皇已上有何惭，将万物包函。至潦倒终身无憾，与时辈作龟鉴。晦迹韬光茧内蚕，再不开缄。<br> 【二煞】昆岗隐玉石中嵌，蛤蚌含珠水底氵，樊笼得脱再谁监？一味清闲，虽楚汉应难摇憾。懒子懒，不愚滥。把道潜心静里参，乐及妻男。<br> 【尾】岩穴中虎恶由人探，饱暖外身轻体自安。我将智养做愚，饥忍住饿。携酒一壶，提果半篮。引的诗兴浓，床得酒德憨。教野叟扶，命稚子搀。倚松立绝顶岩，开醉眼看人呆大胆。<br> 【中吕】粉蝶儿<br> 男子当途，受皇恩稳食天禄，凭着济世才列郡分符。事君忠，于亲孝，下安黎庶。驷马高车，正清朝太平时世。<br> 【醉春风】娶一个鸳帐凤帏人，一个雾鬓云鬟女。退□时开宴后堂中，此心是足，足。一个吴越妖娆，一个幽燕佳丽，都有那可人情绪。<br> 【迎仙客】一个带玉钗，一个插犀梳，天然一双美艳姝。一个是晓莺啼，一个是雏凤语。一个生长在皇都，一个妾本钱塘住。<br> 【红绣鞋】一个看白草风吹北固，一个赏红莲烟水西湖。眼落处逢场取欢娱，向南来乘著画舸。投北去载着香车，同居深院宇。<br> 【石榴花】停头的和顺做妻夫，则要你休争竞，厮宾伏。两间罗幕碧纱厨，收拾着睡处，准备活路。樽前席上同完聚，醉时节左右相扶。宴阑时各自归房去，同欢庆不偏辜。<br> 【斗虾蟆】一个到月白三更，一个在清清如酒，金猊静烧画烛。权夜起披衣厮应付，怎肯教有共无。都做了惜玉怜香，尤云雨。<br> 【普天乐】共衾，同ブ褥。轻偎柳腰，款衬胸酥。皆袅娜，情和睦。一个夜静罗帏山盟处，一个日三竿晓镜妆梳。一个引丫鬟使数，一个将梅香小玉，都罗绮金珠。<br> 【耍孩儿】桃腮杏脸娇人物，五百年姻缘眷属。一个入时颜色动京师，一个繁华南国娇姝。一个道杜鹃声里奴宅舍，一个道朝马尘中妾祖居，彼各夸乡故。一个道玩日华五云楼观，一个道看潮鸣八月江湖。<br> 【四煞】一个启樱唇香点匀，一个扫蛾眉翠黛舒，汉宫妆淡洒蔷薇露。一个红吊衤敦绣履十分瘦，一个锦幼袜钩四寸馀，同观觑。一个冠儿上剩铺广翠，一个头袖上多缀珍珠。<br> 【三煞】仙衣观剪裁绮罗，新制出一个绣援蓝衫子拖他绿。一个白罗帕兜映遮尘笠，一个乌云髻斜簪压鬓梳。一个赴筵会娇乘翠辇，一个随人情稳坐肩舆。<br> 【二煞】一个要白熟饼烂煮羊，一个要炊香粳喇纂鱼，同茶同饭同樽俎。醉来时枕遍黄金串，情极处亲偎白玉肤，相怜处。到夏里洒扫净凉亭水阁，到冬来安排着暖阁红炉。<br> 【一煞】一个休寻常看侍妾，一个莫等闲抛调奴，把凭似玉天仙手掌擎心肝般戏。一个演习那渐间言语呼郎婿，一个撇着些都下乡音唤丈夫，休相妒。你莫琴书上意懒，你休针线上清疏。<br> 【尾】一般儿难主张，两下里自暗忖。五花诰使不得人情与，看那一个娇羞做得主。<br> △阅世<br> 自汉浮生，怎生来恁般薄命。从幼年间踢透聪明，折末作文章，通经史，诗词歌咏。今日长达刑名，颇谙知古今律令。<br> 【醉春风】折末围棋赶个相知，打双陆攀个门庭。折末妆跷小踢赛个输赢，不是我逞，逞，逞。折末共释道清谈，渔樵闲话，我可也略通蹊径。<br> 【剔银灯】折末道谜续麻合笙，折末道字说书打令，诸般乐艺都曾领。向人前举目回情，疏狂性，湖海情，更爱的是弟兄。<br> 【蔓青菜】脚到处人相敬，都为我忒惺惺，倒担阁了半生。几番待发志气修身于功名，争奈一缕顽涎硬。<br> 【石榴花】一片惜花心常是引了人魂灵，但沾着便留情。玉箫檀板紫鸾笙，向花阵锦营，燕燕莺莺。悲欢聚散常无定，落得去秦楼谢馆贪滥风声。好光阴过眼如翻饼，到担阁了锦片也似好前程。<br> 【斗鹌鹑】常想着桃李春风，怎知有桑榆暮景。少年排场，都做了老来罪名。一件件从头自三省，都便似梦乍惊。看别人去云路里飞腾，我到老地在湫洼中坐静。<br> 【满庭芳】屈指数班行后生，少甚么无才无德，无义无能。一跳身平步登台省，一个头角峥嵘。更做八字拙难和我命争，怎生二十年一事无成。我这里羞临镜，我呆心儿自惊，又早白发鬓边生。<br> 【耍孩儿】叹荣枯得失皆前定，富贵由人生五行。花花草草煞曾经，不恋他薄利虚名。则不如盖三间茅舍埋头住，买数亩荒田亲自耕。或临溪崖，或是环山径。受用些竹篱茅舍，拜辞了月馆风亭。<br> 【二】偎山边建草堂，临江滨买只钓艇。我和樵夫渔父相随趁。说今来古往非和是，讲沧海桑田废与兴。耳畔常清净，无来无往，无送无迎。<br> 【三】新茅柴沽满瓶，活鲜鱼旋煮铛。粗衣淡饭无监禁。闷来时看四周翠岫烟霞景，闲来时诵一卷黄庭道德经。倒大来身心静。非是无钱断酒，临老修行。<br> 【四】叹人生似水上萍，富贵如风里灯。出门来一步一个风光景。量着六斗米司吏何足数，便升做千两俸人员有甚荣，图个甚闲争竞。想十大功韩信，到不如五斗酒刘伶。<br> 【尾】说着做郎君脸上羞，千功名脑袋疼。丽春园子弟埋名姓，邯郸道先生这回省。<br> △思情<br> 花落春残，舞东风乱红飘散，黛眉颦宝鉴空闲。似这般苦相思，活地狱，几曾经惯。隔天涯何处雕鞍，望关河杳无鱼雁。<br> 【醉春风】粉脸带胭憔，香魂和梦返。一天风月冷阳关，畅好是懒、懒。看了这锁径苍苔，扑帘柳絮，绕栏花瓣。<br> 【迎仙客】淹泪眼，锁愁颜，青丝半堆云乱挽。我则道歇秋千，闲画板。不能够遗兴消烦，则落的一口儿长吁叹。<br> 【红绣鞋】盼子盼佳期枉盼，难应难要见应难，信音悭端的是信音悭。骂子骂谁行骂，还子还几时还，捱子捱捱不得恹恹红日晚。<br> 【十二月】莺慵燕懒，凤只鸾单。似这般云酸雨涩，端的是蝶乱蜂烦。霎时间香消篆冷，捱不过夜静更阑。<br> 【尧民歌】呀，好着我月下闻筝绣衣寒，吹箫台上彩云残。香罗犹带泪痕斑。琵琶尘暗不曾弹。愁烦，愁烦，朱门紧闭关，风弄的银灿。<br> 【耍孩儿】金针绣作皆疏懒，方胜同心倦挽。回纹织锦断肠诗，无青鸾寄不到云间。屏闲孔雀金翎断，衾剩鸳鸯翠羽寒。倚枕春魂散，梦中唤觉，万水千山。<br> 【尾声】离恨多，离恨多，相思罕，相思罕。乍相逢使不得娇妆扮，只除是锦被里朦胧再合眼。<br> 【般涉调】耍孩儿<br> △拘刷行院<br> 昨朝有客来相访，是几个知音故友。道我数载不疏狂，特地来邀请闲游。自开宝匣抬乌帽，遂掇雕鞍辔紫骝。联辔儿相驰骤，人人济楚，个个风流。<br> 【十三煞】穿长街蓦短衢，上歌台入酒楼。忙呼乐探差祗候：众人暇日邀官舍，与你几贯青蚨唤粉头。休辞生受，请个有声名旦色，迭标垛娇羞。<br> 【十二】霎儿间羊宰翻，不移时雁煮熟，安排就。玉天仙般作念到三千句，救命水似连吞了五六瓯。盼得他来到，早涎涎澄澄，抹抹。<br> 【十一】待呼小卿不姓苏，待唤月仙不姓周。你桂英性子实村纣，施施所事皆无礼，似盼盼多应也姓刘。满饮阑门酒，似线牵傀儡，粉做骷髅。<br> 【十】黑鼻凹扫得下粉，歪髻子扭得出油，胭脂抹就鲜红口。摸鱼爪老粗如扒齿，担水腰肢奔似碌轴。早难道耽消瘦，不会投壶打马，则惯拨麦看牛。<br> 【九】有玉箫不会品，有银筝不会ㄐ，查沙着一对生姜手。眼М间准备钳肴馔，酩子里安排搠按酒。立不住腔腔嗽，新清来的板齿，恰刷起黄头。<br> 【八】〔青哥儿〕怎地弹，〔白鹤子〕怎地讴，燥躯老第四如何纽。恣胸怀休想我一缕儿顽涎退，白珠玉别得他浑身拙汗流。倒敢是十分丑。匾扑沙拐孤撇尺，光笃鹿瓠子髑髅。<br> 【七】家中养着后生，船上伴着水手，一番唱几般偷量酒。对郎君地无和气，背板登天生忒贯熟，把马的都能够。子宫久冷，月水长流。<br> 【六】行咽作不转睛，行交谈不住手，颠倒酒淹子他衫袖。狐朋狗党过如打掳，虎咽狼冫食胜似珍熟，得十分透。鹅脯儿砌末包裹，羊腿子花蒌里忙收。<br> 【五】张解元皱定眉，李秀才低了头，不堤防这样亻孱亻愁。他做女娘尽世儿夸着嘴，俺做子弟今番出尽丑。则索甘心受，落得些短吁长叹，怎能够交错觥筹。<br> 【四】忍不得腹内饥，揩不得脸上羞，休猜做饱谙世事慵开口。俺座间虽无百宝妆腰带，您席上怎能够真珠络臂鞲。闻不得腥臊臭，半年两番小产，一日九遍昏兜。<br> 【三】〔江儿里水〕唱得生，〔小姑儿〕听记得熟。入席来把不到三巡酒，索怯薛侧脚安排趄，要赏钱连声不住口。没一盏茶时候，道有教坊散乐，拘刷烟月班头。<br> 【二】提控有小朱，权司是老刘，更有那些随从村禽兽。唬得烟迷了苏小小夜月莺花市，惊得云锁了许盼盼春风燕子楼。慌煞俺曹娥秀，抬乐器眩了眼脑，觑幅子叫破咽候。<br> 【一】上瓦里封了门，下瓦里觅了舟。他道眼睁睁见死不救。比怕阎罗王罪恶多些人气，似征李志甫巡军少个犯由。恰便似遭遗漏，小王抗着毡缕，小李不放泥头。<br> 【尾】老卜儿藉不得板一地走，狠撅丁夹着锣则顾得走。也不是沿村串疃钻山兽，则是喑气吞声丧家狗。<br> 【商调】集贤宾<br> 彩云收凤台秋露冷，人去远隔蓬瀛。麝兰香悠悠荡荡，环声杳杳冥冥。想当初打哄儿说了个别离，作耍儿真果行程。鬼败口话儿只恁般灵，吃紧的唱《阳关》不肯消停。西风南北路，落日短长亭。<br> 【逍遥乐】我从来眼硬，不由人对景伤情，一哭一个放声。想当初又不曾约定离情，常言道：乐极悲生。伴吹箫玉人不见影，洞房中冷冷清清。空闲了罗帏锦帐，绣枕鸳衾，翠榻银屏。<br> 【金菊香】虚飘飘幽梦盼着难成，静悄悄孤眠睡着又醒，瘦怯怯身躯温着又冷。夜迢迢捱不到天明，料应来司天台上多打二三更。<br> 【梧叶儿】问明月浑无语，唤梅花不肯应，长叹倚空庭。何处品青鸾管？谁家奏彩凤笙？都吹出断肠声，不管离人怕听。<br> 【醋葫芦】几番上危楼将曲槛凭，不承望愁先在楼上等。望不见娇滴滴天上董双成，泻长空苍苍烟树暝。残霞掩映，江上数峰青。<br> 【幺】他生的玉容倾国又倾城，俊的庶车俏的疼。一笑春风百媚生，等闲间不敢打园内行。羞的那花朵儿飘零，牡丹愁芍药怕海棠惊。<br> 【幺】论文学不什么明，论江湖不甚么省。则我这粗贱才堪配玉聘婷，我将这女娘行恩情在等秤上称。称了时和咱比并，十分情重全无有半星儿轻。<br> 【后庭花】丽春园曾惯经，教坊司也惯行。人都说金钗客无缘分，我只道玉天仙有眼睛。他将我好看承，我将他心窝里相敬。扯嗉儿不手生，跄跪儿不腿疼。常将笑脸儿迎，勤把热气儿腾。活观音额上顶，夜明珠掌上擎，夜明珠掌上擎。<br> 【青歌儿】呀，他是我今生、今生性命，那世、那世魂灵。一去教人不快情。遮莫有锦阵花营，酒友诗朋，象板银筝，歌舞吹笙。花朵人儿将玉杯擎，我只是无情兴。<br> 【柳叶儿】呀，我这里担着寂寞，不知你在那搭儿里泪眼盈盈，离恨天高越显的人孤另。则我这相思病。诉与天听，连天也瘦的来伶仃。<br> 【尾声】他忧时为我忧，我病时因他病。我为了他害杀了有甚么不相应。有一日再团圆，画堂春自生。紧紧的将他搂定，我将这满怀愁尽向他耳朵儿里倾。<br> 喜相逢并头花下友，天配偶两娇羞。一对儿冤家合欠，还今生谐老鸳俦。意相投似漆如胶，契相合万种绸缪。画堂前满斟香糯酒，喜孜孜共饮金瓯。则吃的天边明月转，楼上换更筹。<br> 【字字锦南】瑶阶羡晚游，闲行携素手。金莲款款移，细柳腰肢瘦。看花楼抚景偏优，笑吟吟转过见新月一钩。休辜负好景，香醪再酬。低低悄语私情授，向兰房锦鸾早俦。慢松丁香细钮，香散绣帏。娇滴滴温柔玉体，非宿世怎生消受。<br> 【醋葫芦北】温柔谁并肩，风流为世首。弹弦品竹最精熟，吟诗作赋时下有。一团儿玲珑剔透，天生的秀气，他两个总全周。<br> 【字字锦南】山盟海誓留，休忘神前口。辜恩自有天，负德神不。倚妆楼，诉尽缘由，多情休得相弃两头优。同眠绣衾，鸾凰共俦。心中紧记休忘旧，好姻缘喜今早周。赠新诗数首，鲛绡半幅，上有那鸳鸯双绣。<br> 【醋葫芦北】姊妹每一个所事全，一个件件周。好似那二乔镜像影儿留，占梨园委实无对手。常想着欢娱时候，我和他契相合情相好意相投。<br> 【皂罗袍南】美满恩深情厚，愿百年谐老，共守白头。相逢谁似恁风流，终朝弦管笙歌奏。池亭东畔，湖山西首，金怀慢举佳肴广，有蓬莱仙境无如右。<br> 【浪里来煞北】他存心意最真，我留情非虚谬。休教那燕莺参透两心头，凤鸾交美甘甘共厮守。常祷告神天加，子愿的襄王云雨万年稠。<br> △秋怀<br> 战芭蕉数声秋夜雨，正珊枕梦回初。盼望杀多情宋玉，打熬成渴病相如。恰伤春媚杏繁桃，早悲愁败柳凋梧。一灯儿强将花穗吐，似笑人形影孤独。又被这露凉蛩韵巧，云冷雁声疏。<br> 【逍遥乐】非是把盟言辜负，多应是身事牵萦，致令的佳期间阻。抛撇下红粉娇姝，自别来消息全无。怎能够萧娘一纸书，多应是水底沉鱼。好教我难捱白昼，最怕黄昏，几遍嗟吁。<br> 【金菊香】无奈这逼人富贵太拘束，拈脂光阴忒迅速，一树红芳替他难做主。等闲间减翠消绿，却教我感时抚景怎支吾。<br> 【醋葫芦】腌赞气怎地消，淹煎病何日愈。常记得牡丹亭畔共欢娱，对苍天曾把心事许。便拼着百年完聚，今日个千言万语总成虚。<br> 【幺】我也曾絮叨叨讲口舌，实丕丕倾肺腑。下了些调风弄月死工夫，想章台是一条直路途。被谁拦住？莫不是姻缘簿上把我姓名除。<br> 【幺】我和他受孤凄有业缘，永团圆无分福。断弦破镜怎接续？枉自求神与问卜。莫逃天数，料孤辰寡宿单照我身躯。<br> 【幺】我似那鸳鸯怕自飞，我似那鸾鹤该并舞。由来天性怎生拂。我和他久交欢乍知离别苦。百无是处，眼睁睁伶俐变糊突。<br> 【梧叶儿】相思病何时退？睡魔神镇日侮，害的我忒荼毒。刁骚了双蓬鬓，扑簌的两泪珠，缑山岭恁崎岖，隔断了吹箫伴侣。<br> 【后庭花】这些时捻霜毫懒写摸，理冰弦乖律吕。倦开眼亲黄卷。怎舒情倒玉壶。天气更萧肃，你便是铁石人也耽不去。妒黄花金色铺，泣丹枫血泪枯。望空江练一幅，对遥山青几矗。别离怀容易触，别离人生怕睹。<br> 【青哥儿】呀，自别了风流风流人物，终须是有日有日欢娱，对付我心肠谅不殊。且看他俊俏规模，香软肌肤，巧妙妆束，耍笑喧呼。行行步步紧随逐，谩把流年度。<br> 【浪来里煞】杜少陵秋兴诗，欧阳子秋声赋。都对不着我的题目，大都来一见他万事足。别无甚忧虑，成就了碧桃花下凤鸾雏。<br> △佳遇<br> 记当年宴青楼初见影，兜的就飞去了俏魂灵。只疑是玉天仙空中谪降，又猜做美嫦娥月里相迎。猛可里翠屏帏密转秋波，没揣的绿纱窗暗恼春情。感承他会佳期预先花下等，成就了片霎儿前程。也不让人间秦弄玉，天上许飞琼。<br> 【逍遥乐】多管是三年有幸，便拚下紫锦千机，黄金数饼。难买真情，正相宜手掌儿奇擎。多管是标致双郎正逢着苏小卿，玉簿上婚姻已定。受用足樽前弄，花外闻韶，月底吹笙。<br> 【金菊香】往常时追欢谢馆可曾经，今日个买笑章台惯索行。几番家静守幽居深自省，天与聘婷，刚道喜又还惊。<br> 【醋葫芦】喜呵，好姻缘成的未深；惊呵，歹离别来的最灵。都只为阻蓝桥如间阻百重城，咫尺间地北天南分凤颈。不能够相偎相并，把一场好恩情分付在短长亭。<br> 【幺】我为他枕边厢洒了泪痕，他为我被窝中劳了些梦境。谁承望胶漆的恩爱半途坑，几回家望断孤鸿楼外影。都只是天高云淡，闪的个美幽欢生做了断肠声。<br> 【幺】想着我朋友上费了些抢白，想着他母亲行受了些撞挺。我也曾霎时间不见便心惊，他为我闷守香闺香钏冷。赤紧的衾馀枕剩，到如今恨如芳草还生。<br> 【幺】我将他并不曾冷气呵，他见我常时把热脸儿迎。他也曾画堂春排宴请高朋，听了些一曲新腔音调整。助了些诗人高兴，俺也曾厌厌夜饮到更深。<br> 【幺】想着他和明月品着玉萧，唱阳春奏着锦筝。想着他纤纤素手进瑶觥，他也曾醉舞霓裳娇态逞。出落的十分端正，他比那海棠花睡起更轻盈。<br> 【幺】曾和他坐幽闺将螺髻盘，傍妆台将雅鬓整。你看他绿云扰扰玉钗横，谁似他占断排场风月景。若写入丹青图争，纵寻得画昭君妙笔画难成。<br> 【幺】他也曾斗娇姿花外游，他也曾叙幽情月底行。他和我唱新词曾把字儿评，我与他立尽花梢明月影。遂了这风流佳庆，曾说的楼头北斗柄儿横。<br> 【梧叶儿】今日个盼仙苑人何在，恨巫山梦不成，情默默已吞声。他枕冷宵听漏，我屏寒夜掩灯。酒醒后月三更，何日把新愁再醒？<br> △忆佳人<br> 客窗寒夜长更漏永，听何处起秋风。悬明镜月华精彩，散残棋星斗斜横。绿阶前促织悲鸣，雕檐外铁马玎东。想情人满眶情泪涌，知他是何日相逢。异乡情耿耿，孤馆恨匆匆。<br> 【逍遥乐】自从钗分金凤，止不过数日程途，阻隔着云山万重。走红尘萍梗飘蓬，叹青春湖海西东。几番家恼人愁越重，一声声风送帘栊。猿啼峻岭，雁过南楼，鹤唳高松。<br> 【金菊香】瑶琴闲挂锦囊中，宝剑慵弹锦袋中，翠衾倦铺锦帐空。砚匣尘蒙，都是一般潇洒月明中。<br> 【醋葫芦】别离了云雨乡，生疏了风月功。闷恹恹终日鬓松，往时节美甘甘席上夸爱宠。湘帘高控，闪的那半窗凉月困朦胧。<br> 【梧叶儿】愁填满东洋海，闷弥高太华峰，愁和闷锁眉丛。这些时笔砚无心近，经史不待攻。我这里怨天公，几时得凄凉卷终。<br> 【后庭花】想则想蹴金莲三寸弓，启樱桃半点红。想则想整酥体一团玉，露春纤十指葱。透酥胸，麝兰香送。傍妆台整玉容，列华筵捧玉钟。按红牙思转浓，拔银筝兴不穷。望瑶池云乱封，盼青鸾信不通。<br> 【柳叶儿】呀，想着俺多娇情重，更那堪剔透玲珑。路迢迢雾锁桃源洞，团圆梦总成空，楚阳台云雨无踪。<br> 【尾】越思量越惨凄，转伤悲转疼痛，几宵魂梦与伊同。往常时醉归来画堂红袖拥，到如今有谁人陪奉，都做了断肠词权写付云鸿。<br> 夜深沉画堂门半掩，正明月转雕檐。响珊珊竹声幽院，颤巍巍花影重檐。酒才醒幽思沉沉，漏初分凉夜厌厌。早秋天万般愁闷添，更凄凉风景相兼。旧愁深肺腑，新恨上眉尖。<br> 【逍遥乐】玉容娇艳，记当时柳画宫眉，花明笑靥。尽欢娱无甚拘钳，似于飞燕燕鹣鹣。微利驱人成弃闪，走天涯旅邸顿腌。肠如线结，心如锥剜，肉似刀签。<br> 【金菊香】早鸦灵鹊不须占，蓍草金钱徒自检，灯花喜蛛都是诌。无准信龟卦神签，更那堪半衾幽梦睡初タ。<br> 【幺】凤凰翅活不剌手中ㄎ，鸳鸯弹圆滴滴石上掂，翡翠羽恶支沙泥内染。连理枝雪虐霜严，好花开处雨纤纤。<br> 【醋葫芦】彩云深白雁稀，碧波寒锦鲜潜。素书银字不曾瞻，隔云山万重天路险。旧恩情不堪追念，都做了镜中花影水中盐。<br> 【幺】择兔毫斑管拈，洒鸾笺香墨染。写平安端肃更谦谦，诉离怀半缄情越歉。从别后绝无瑕玷，封皮儿上两行情泪带愁粘。<br> 【尾】则要你守香闺记旧盟，不要你香罗掩泪点。指归期七夕免猜嫌，果实诚见时名自检。凭着俺画眉手惭，恁时节小红楼上对妆奁。<br> 【越调】斗鹌鹑<br> △元宵<br> 圣主宽仁，尧民尽喜。一统华夷，诸邦进礼。雨顺风调，时丰岁丽。元夜值，风景奇。闹穰穰的迓鼓喧天，明晃晃的金莲遍地。<br> 【紫花儿序】香馥馥绮罗还往，密匝匝车马喧阗，光灼灼灯月交辉。满街上王孙公子，相携着越女吴姬。偏宜，凤烛高张照珠履。果然豪贵，只疑是洞府神仙，闲游在阆苑瑶池。<br> 【小桃花】归来梅影小窗移，兰麝香风细。翠袖琼簪两行立，捧金杯，绛绡楼上笙歌沸。冰轮表里，通宵不寐，是爱月夜眠迟。<br> 【金蕉叶】拚沉醉频斟绿蚁，恣赏玩朱帘挂起。歌舞动欢声笑喜，一任铜壶漏滴。<br> 【尾】须将酩酊酬佳致，乐意开怀庆喜。但愿岁岁赏元宵，则这的是人生落得的。<br> 绿柳凋残，黄花放彻。塞雁声悲，寒蛩韵切。旧恨千般，新愁万叠。正美满，忍间别。雨歇云收，花残月缺。<br> 【紫花儿序】摘楞的瑶琴弦断，不通的井坠银瓶，吉丁的碧玉簪折。音书难寄，去路遥赊。伤嗟，目断云山千万叠。最苦是离别，鸳被空舒，凤枕虚设。<br> 【金蕉叶】那的是情牵恨惹，那的是肠荒腹热。怕的是纱窗外风飘败叶，又听的铁马儿丁当韵切。<br> 【调笑令】把眉峰暗结，最苦是离别，不烦恼除非心似铁。冷清清捱落西楼月，又听得戍楼上画角呜噎。奏《梅花》数声砧韵切，业心肠越不宁贴。<br> 【秃厮儿】正欢悦谁知间别，才美满又早离别。俺两个云期雨约难弃舍，似团圆一轮月，被云遮。<br> 【圣药王】好教我愁万结，恨万叠，满怀愁闷对谁说。成间别，时运拙，气长吁多似篆烟斜，和绛蜡也啼血。<br> 【鬼三台】也是我前生业，今世里填还彻，一寸愁肠千万结。想啼痕一点点尽成血，越教人哽噎。本待要宁宁帖帖刚睡些，怎禁那啾啾唧唧蛩韵切。觉来时宝鼎烟消，铜壶漏绝。<br> 【紫花儿序】惊好梦几声儿寒雁，伴人愁的一点孤灯，照离情半窗残月。临歧执手，不忍分别。只待稳步蟾宫将仙桂折，到如今暮秋时节。他只待金榜名标，那里问玉箫声绝。<br> 【尾】受凄惶甚识分明夜，把捱过的凄凉记者。来时节一句句向枕头儿上言，一星星向被窝儿里说。<br> 半世飘蓬，闲茶浪洒。十载追陪，狂朋怪友。倚翠偎红，眠花卧柳。怪胆儿聪，耍性儿柔。成会了心厮爱夫妻，情厮当配偶。<br> 【紫花儿序】受用春内谢馆，晓日章台，夜月秦楼。向红裙中插手，锦被里舒头。风流，不许傍人下钓钩。燕侣莺俦，百匹酬歌，红锦缠头。<br> 【金蕉叶】寨儿里相知是有，一见咱望风举手。若论着点砌排科惯熟，敢教那罢剪嘴姨夫闭口。<br> 【调笑令】声名儿岁久，急难收。则恐怕扶侍冤家不到头，风月脚到处须成就。誓不曾落人机彀，搬的他燃香剪发百事有。虚心冷气，使尽刚柔。<br> 【秃厮儿】爱杨柳楼心酒，喜芙容帐里藏阄，美孜孜翠鬟排左右。歌白雪，捧金瓯，温柔。<br> 【圣药王】春事休，夏当游，向芰荷香里泛兰舟。到中秋，月色幽，醉醺醺无日不登楼，兀剌抵多少风雨替花愁。<br> 【尾】花阴柳影，霎时驰骤，急回首三旬左右。罢却爱月惜花心，闲着题诗画眉手。<br> （媚）（媚）姿姿，淹淹润润。袅袅婷婷，风风韵韵。脸衬朝霞，指如嫩笋。一搦腰，六幅裙，万种妖娆，千般可人。<br> 【紫花儿序】曲弯弯蛾眉扫黛，慢松松凤髻高盘，高耸耸蝉鬓堆云。一团儿旖旎，百倍儿精神。超群，越女吴姬怎生衬。席上殷勤，百媚庞儿，端的一笑风生。<br> 【秃厮儿】瘦怯怯金莲窄稳，娇滴滴皓齿朱唇，肌如美玉无玷损。但见了，总消魂，绝伦。<br> 【圣药王】酒半醺，更漏分，画堂银烛照黄昏。枕上恩，被底亲，丁香笑吐兰麝喷，灯下看佳人。<br> 【尾】好姻缘休到别离恨，只恐怕两下里魂牵梦引。我罗衫衤肯儿宽，你唐裙带儿尽。<br> 雪艳霜姿，香肌玉软。杏脸红娇，桃腮粉浅。金凤斜簪，云鬟半偏。插玉梳，贴翠钿。舞态轻盈，歌喉宛转。<br> 【紫花儿序】他有苏卿般才貌，我学双渐真诚，望博个美满姻缘。俳优体样，乐府梨园。天然，不若如桃源洞里仙。可爱堪怜、一搦腰肢，半折金莲。<br> 【小桃红】初出兰堂立樽前，似月里嫦娥现，一撮精神胜飞燕。正当年，柳眉星眼芙蓉面。绛衣缥缈，麝兰琼树，花里遇神仙。<br> 【天净沙】初相逢恨惹情牵，间深里都受熬煎，各办着心真意坚。有时得便，赴佳期月底星前。<br> 【尾】狠毒娘间阻得难相见，统镘的姨夫恋缠。我为甚着探脚儿勤，只恐怕离别路儿远。<br> 雨意云情，十朝五朝。霜艳天姿，千娇万娇。凤髻浓梳，蛾眉淡扫。樱桃口，杨柳腰。玉笋纤纤，金莲小小。<br> 【紫花儿序】歌骊珠一串，舞端雪千回，无福也难消。超群旖旎，出格妖娆。风流，一笑千金价不高。世间绝妙，特意厚情深，引得人梦断魂劳。<br> 【秃厮儿】儿中眉尖眼角，寨儿中口强心乔，谢琼姬不嫌王子高。同跨凤，宴蟠桃，吹箫。<br> 【尾】不堤防侧脚里姨夫每闹，全在你个有终始冤家不错。我身上但留心，偷方便应付了。<br> 玉笛愁闻，装奁倦开。鬓乌云，眉颦翠黛。慵转歌喉，羞翻舞态。闷填胸，泪满腮。常记得锦字偷传，香囊暗解。<br> 【小桃红】倚阑无语忆多才，往事今何在，玉体厌厌为谁害，瘦形骸，今春更比前春赛。雕阑玉砌，绿窗朱户，深院锁苍苔。<br> 【醉扶归】松却香罗带，慵整短金钗，无语无言闷答孩。不厌倦衫儿窄，几度将龟儿卦买，何日佳期再。<br> 【天净沙】也是咱运拙时乖，致令得雨杳云埋，侧脚里相知不该。胡喧乱讲，纸糊锹怎撅得倒阳台。<br> 【尾】把一片偷香窃玉心宁耐，喑气吞声慢捱。怕甚风月闷愁乡，烟波是非海。<br> △妓好睡<br> 莫不是陈抟的姨姨，庄周的妹妹，宰予的家属，谢安的亲戚。华胥梦里姻缘，邯郸道上配偶。两件儿，试问你，可甚爱月迟眠，惜花早起。<br> 【紫花儿】西厢底莺莺立睡，茶船上小卿着昏，东墙下秀英如痴。真乃是弃生就死，便休想废寝忘食。休题，除睡人间总不知。正是困人天气，啼杀流莺，叫死晨鸡。<br> 【幺】推着倒鸾交凤友，倩人扶燕侣莺俦，合着眼蝶使蜂媒。绣衾未展，玉山先颓。其实，倒枕着床是你记得的。胡突了一世，恰便似楚阳台半死的梅香，兰昌宫殉葬的奴婢。<br> 【小桃红】莫不是离魂倩女醉杨妃，是个有觉的平康妓。难道娇娥不出气，懵憧的最怜伊。颠鸾倒凤先及第，直压的珊瑚枕低。黄金钏碎，平地一声雷。<br> 【秃厮儿】祆庙火烧着不知，蓝桥水氵死合宜，绝缨会上难侍立。才烛灭，早魂魄，昏迷。<br> 【圣药王】子弟每，做伴的，安排着好梦做夫妻。你也休问谁，我也不答你。陷人坑上被儿里，直挺着块望夫石。<br> 【尾】对苍天曾说牙疼誓，直睡到红日三竿未起。若要战退睡魔王，差三千个追魂大力鬼。<br> △离恨<br> 送玉傅香，撩蜂拨蝎。病枕愁衾，寻毒觅螫。掷闷果的心劳，画颦眉的手拙。恨岳高，泪海竭。难凭信鹊验龟灵。无定准鱼封雁帖。<br> 【紫花儿序】莫不是金华字减消了官诰，芙容翠低小了云冠，鲛绡盖乍窄了香车？闷弓儿常拽，愁窖儿频掘。伤嗟，一纳头相思害不彻。赤紧的俏心儿先热，无倒断暮雨朝云，无拘束粉祟胭邪。<br> 【小桃红】锦笺和泪寄离别，好事成抛撇。恨杀梅香性偏劣，闭喉舌，今翻瘦损罗裙褶。他把那游蜂儿蜜劫，粉蝶儿香卸，生撅的风月担儿折。<br> 【金蕉叶】我则见春雨过残花乱踅，芳尘静珠帘骤揭。绣帏悄银半灭，冰弦断瑶琴乍歇。<br> 【调笑令】我恰待睡些，不宁贴，熏金炉引梦赊。破题儿告一纸相思赦，楚巫娥不顺关截。恰相逢陡恁般厮间别，望阳关永远山叠。<br> 【秃厮儿】啼杜宇枝头泪血，惊庄周枕上残蝶，追魂数声檐外铁。这凄凉几时绝，堪嗟。<br> 【圣药王】伴着这灯影昏，月影斜，隔纱窗花影乱重叠。钟韵凄，鼓韵切，听楼头角韵尚悠噎，似这般离恨怎拦遮。<br> 【麻郎儿】病沉也相思赌忄敝，愁深也沈约搬舌。薄设设青铜镜缺，颤巍巍连理枝截。<br> 【幺篇】好着我想者，念者，怎舍？心儿里似醉如痴。辜负了星前誓设，冷落了神前香。<br> 【络丝娘】心头事十强九怯，眉尖恨千结万结。盼的团圆向明月，空立遍露零花谢。<br> 【尾声】闷恹恹好似如年夜，常记的相思那些。题起那眉尖恨恰舒开，心儿疼又到也。<br> 【双调】新水令<br> 大明开放九重天，拜紫宸玉楼金殿。红摇银烛影，香袅御炉烟。奏凤管冰弦，唱大曲梨园。列文武官员，降玉府神仙，齐贺太平年。<br> 【庆东原】遣奉使传丹诏，赈饿贫审滞冤，黜贪邪访民瘼巡行遍。陛下恩极四边，祥开万年，和应三元。选人物治朝纲，取进士登科选。<br> 【雁儿落得胜令】朝廷德化宣，台察清风宪。都堂有政声，枢府无征战。四海永安然，诸邦尽朝献。武将每黄阁麒麟上，宰相每青霄日月边。仰洪福齐天，无东面征西夷怨。君贤臣贤，庆吾皇泰定年。<br> 【鸳鸯煞】万万载户口增田畴辟民归善，民归善省刑罚薄税敛差徭免差徭免，日月同明，日月同明嵩岳齐肩。唱道、唱道虎据中原，虎据中原龙飞九天，龙飞九天雨顺风调合天意随人愿。随人愿照百二山川，照百二山川一点金星瑞云里现。<br> 闲争夺鼎沸了丽春园，欠排场不堪久恋。时间相敬爱，端的怎团圆？白没事教人笑惹人怨。<br> 【驻马听】锦阵里争先，紧卷旗幡不再展；花营中挑战，劳拴意马与心猿。降书执写纳君前，唇枪舌剑难施展。参破脱空禅，早抽头索甚他人劝。<br> 【乔牌儿】都将咱冷句店，心儿里岂不嫌。屯门塞户刚剑，纸糊锹怎地展？<br> 【天仙子】从今后，识破野狐涎。红粉无情，灾星不现。村酒酽野花浓，再不粘拈。当时话儿无应显？好事天悭。<br> 【尾】料应也不得为姻眷，有了神前咒怨。为甚脚儿稀，尺紧得阳台路儿远。搅闲风吹散楚台云，天对付满怀愁闷。您那里欢娱嫌夜短，俺寂寞恨长更。恰似线断风筝，绝鱼雁杳音信。<br> 【驻马听】多绪多情，病身躯憔悴损；闲愁闲闷，将柳带结同心。瘦岩岩宽褪了绛绡裙，羞答答恐怕他邻姬问。若道伤春，今年更比年时甚。<br> 【沉醉东风】莲脸上何曾傅粉，鬓松不整乌云。口儿店心儿里印，捱一宵胜似三春。怕的是黄昏点上灯，照见俺孤凄瘦影。<br> 【幺】早是我愁怀闷哽，更那堪四扇帏屏。遣人愁添人恨，无端怨煞丹青。画得来双双厮配定，做得伤情对景。<br> 【天仙子】一扇儿画着双通叔和苏氏到豫章城，一扇儿是司马文君。一扇儿是王魁桂英。画的来厮顾盼厮温存，比各青春。这一扇儿比他每情更深，是君瑞莺莺。<br> 【随煞】您团圆偏俺成孤另，拥被和衣坐等。听鼓打四更过，搭伏定鸳鸯枕头等。<br> 寨儿中风月煞经谙，收心也合搠氵。再不缠头戴蜀锦，沽酒典春衫。心如柳絮粘泥，狂风过怎摇撼？<br> 【乔牌儿】这番天对勘，非是俺愚滥。相知每侧脚里来轰减，盖因他酒半酣。<br> 【夜行船】又引起往前风月胆，今番做得尴尬。且休说久远当来，奈何时暂，这些时陡羞惨。<br> 【天仙子】咱非参，坏怪斗来搀，怎肯祆庙火绝，蓝桥水氵。难掩盖泼风声，被各俱耽？怎只恁两下里阻隔情分减，面北眉南。<br> 【离亭宴煞】你休起风波剁断渔舟缆，得团圆摔破青铜鉴。冤家行再三，再三嘱付勤相探。常将好事贪，却休教花星暗，万一问休将人倒赚。眼М了可憎才，心疼煞志诚俺。<br> 凤凰台上忆吹箫，似钱塘梦魂初觉。花月约，凤鸾交。半世疏狂，总做了一场懊。<br> 【驻马听】黄诏奢豪，桑木剑熬乏古定刀；双郎穷薄，纸糊锹掘了点钢锹。怕不待争锋取债恋多娇，又索书名画字寻人保。枉徒劳，供钱买笑教人笑。<br> 【落梅风】姨夫闹，咱便烧，君子不夺人之好。他揽定磨杆儿夸俏，推不动磨杆上自吊。<br> 【步步娇】积趱下三十两通行鸦青钞，买取个大笠子粗麻罩。妆甚腰，眼落处和他契丹交。虽是不风骚，不到得着圈套。<br> 【离亭宴带歇指煞】佳人有意郎君俏，郎君没钞莺花恼。如今等惜花人弄巧，止不过美话儿排，虚科儿套，实心儿少。想着月下情，星前约，是则是花木瓜儿看好。李亚仙负心疾，郑元和下番早。<br> 暮春天气正愁人，对东风乱红成阵。愁白昼，恨黄昏。旧恨新愁，都在这时分。<br> 【夜行船】望断归鸿共锦鳞，不传织锦回文。多病多躯，怯春方寸，谩赢得沈腰潘鬓。<br> 【步步娇】劣性儿从前人难奔，何下手咱行顺。谩着外人，忙里偷闲厮温存。想着那些儿恩，教俺几世儿填还尽。<br> 【拨不断】苦伤神，谩销魂，瘦来生怕旁人问。司马空怜多病身，文君不寄平安信，可知道一亲一近。<br> 【离亭宴煞】有百十年伴老眉尖恨，有一千般不记得心头闷。腰围自忖，近新来陡觉罗衣褪。可喜娘心头印，眼见的东阳瘦损。奚落美满再团圆，受过的相思正不得本。<br> 玉堂春色一更初，绣帘栊绿窗朱户。银台烧画烛，金鼎串烟浮。翠画屏舒，一地绣ブ褥。<br> 【驻马听】佳丽欢娱，龟背帘前听笑语。夜筵摆列，银高点照娇妹。玉瓶插紫珊瑚，金樽潋滟葡萄绿。不寻俗，笙箫厌倦讴新曲。<br> 【步步娇】宝髻高盘堆云雾，钗插荆山玉。离洛浦，天赐仙姿出尘俗。更通疏，无半点儿包弹处。<br> 【落梅风】宜观觑，堪画图，可人意更知音律。凌波半弯足衬足，荡湘裙款移莲步。<br> 【拨不断】美妻夫，笑相呼。珠围翠绕今年福，红粉殷勤捧绿醑。桃花扇底歌《金缕》，不堪消喻。<br> 【离亭宴煞】直吃到落花风散笙歌住，朦胧月转西楼去。舒翡翠被儿中眠，鸳鸯帐儿里宿。<br> △思情<br> 碧梧天静暮云收，入罗衣晚风凉透。屏开闲孔雀，帘簌控金钩。懒上危楼，书慵寄雁来候。<br> 【驻马听】鬼病淹留，白发相如岂耐愁。泪痕依旧，青衫司马不禁秋。锦橙香绽露金柔，丹枫叶落霜红皱。俺倦凝眸，别离咫尺重阳又。<br> 【乔牌儿】喜字儿不应口，肯字儿枉迤逗。相思眼底成消瘦，为他时出尽丑。<br> 【雁儿落】宽褪了联诗宫锦裘，酒社天香袖。剑慵看玉兔秋，笔倦扫苍龙溜。<br> 【得胜令】呀，思量来端的没来由，和您娘无事做敌头。不是这掷果的潘安俏，都则为当垆的卓氏羞。休忧，有日还成就；娇柔，忽的心上有。<br> 【甜水令】猛想起那可意人儿，丰丰韵韵，忘昏失昼，情易舍业难酬。空着我见后思量，片时作念，独自亻孱亻愁。闷字儿常在心头。<br> 【折桂令】将一朵并头莲翠捻红揉，抵多少月下鸾箫，花底同游。闷恹恹似黑海东流，没情没绪，无了无休。投至得简帖儿央及成配偶，敢和这卦钱儿落做冤仇。琴断绒篝，折散绸缪。实丕丕似井底瓶沉，眼睁睁似石上簪投。<br> 【尾声】驾车的痛饮临行酒，抵多少停眠整宿。怎肯辜负了有疼热的惜花心，生疏了没褒弹画眉手？<br> △闺情<br> 枕痕一线粉香残，宝钗横绿支低。妆慷鸾镜掩，人去凤衾单。闷倚阑干，无语几长叹。<br> 【驻马听】蝶亻愁蜂亻孱，芳草天涯春事晚。莺慷燕懒，杏花帘幕雨声寒。秦楼寂寞玉箫闲，楚台容易朝云散。乍离别经这番，恁般懊恼谁曾惯。<br> 【乔牌儿】行时思坐不安，所事儿怕干犯。多情反受风流难，旧愁积新恨亻赞。<br> 【雁儿落】翠减了修眉柳叶弯，香消了娇脸桃花瓣。宽褪了纤腰翡翠裙，松绰了缕带鲛销襻。<br> 【得胜令】自从那花底唱《阳关》，柳下送征鞍，经了些夜月孤帏静，望不见天涯一雁还。看看，业眼儿熬清旦；潸潸，泪珠儿落夜阑。<br> 【甜水令】常记的《白雪》轻讴，金怀满泛，红牙低按，私语烛花残。到如今好梦全无，佳期易阻，相思成患，平白的废寝忘餐。<br> 【折桂令】望蓝桥远似三山，烟水迷茫，道路艰难。瓶坠簪折，风酸月苦，雨涩支悭。长搀搀连理树柔条尽铲，碜可可比目鱼活水将干。他性格奸顽，不寄平安。章台柳恣意留连，蟾宫桂未许跻攀。<br> 【随煞】怕的是无情岁月相催残，容易去何年重返。贾充宅韩掾见应难，天台路刘郎到来晚。<br> 【双调】夜行船<br> 院宇深沉人静悄，冷清清宝兽烟消。四壁秋虫，一帘疏雨，两般儿斗来相恼。<br> 【幺】一夜先争十岁老，闷厌厌情绪无聊。都为些子欢娱，霎时恩爱，惹一场梦魂颠倒。<br> 【挂玉钩序】意厮投，心相乐。瞒昧爷娘，准备下窝巢。月下期，星前约，两遍三遭。人憔，女伴店，闲家哨，柳青行冷句儿般调。不堤防烈火烧祆庙，阻断佳期，拆散鸾交。<br> 【幺】难熬，目下别离，时间阻隔。心上思量，口内店着。受惨切，怀忧抱，日日朝朝。娘噍，觅殴寻争叫！把少年身分与才料。得个妇名儿胜似闲花草，怕不待寻个久远前程，恐不坚牢。<br> 【尾声】两三番个嫁字儿看看道道，来到口角头连忙咽了。今世里离散买休多，欢娱的到头少。<br> 纵有阳台无故人，空闲了雨雨云云。彩凤空闲，玉箫声尽，风月数载绝伦。<br> 【幺】多绪多情病身，今番又索着昏。眼角排情，眉尖传信，谁当得恁般丰韵。<br> 【乔牌儿】至如于俺亲，怎敢对人问。惯曾经过莺花阵，这番愁又新。<br> 【幺】未得一夜恩，先信了满怀闷。十分模样十分俊，料应不会村。<br> 【尾声】求知人意相随顺，简帖儿须当再本。口儿里不抢白，心儿里便是肯。<br> △忆所见<br> 缺月风帘碎影筛，碧纱厨酒乍醒来。雾鬓支鬟，柳腰花面，多情恁时安在。<br> 【风入松】杏花深处小亭台，犹作梦魂猜。东风邂逅逢娇态，麝兰散满闲阶。罗袜凌波半窄，春衫可体新裁。<br> 【落梅风】眉尖上眼挫侧，先留下几分恩爱。怕人知得地里佯不采，徐行过玉阑干外。<br> 【胡十八】不下怀，自惊怪，悲间阻，想和谐，巫山依旧楚云埋。雁书又乖，鱼笺倦裁，一身无限愁，十日九番害。<br> 【拨不断】细裁画，命合该，姻缘顷刻多成败。鬼病千般强打捱，凄凉万种难担载，几曾得片时轻快。<br> 【离亭宴煞】楚阳台步步荆榛隘，担阁下两厢情色。相思卷何年结束，糊突谜甚日明白。传示你权宁耐，切莫把鲰生见责。是送暖的意儿虚，非偷香的性儿歹。<br> 【双调】风入松<br> 翠楼红袖倒金壶，春色满皇都。夜阑地烧银烛，那其间多少欢娱。薄利虚名间阻，俏风格以此消疏。<br> 【乔牌儿】这番本实虚，不合惹题目。俊禽着网惜羽，忍不住自喑咐。<br> 【天仙子】棘里兔，难配扑天鹄。馋眼痴心，看之不足。猛可里见姨夫，败坏风俗。好花怎教他做主，不辨贤愚。<br> 【离亭宴煞】锦笺空写多情句，枉可惜口谈珠玉。假做苏卿伴侣，被冯魁已早图谋。使尽心，才得悟，则不如将取孛兰便数。咱看上脸儿甜，止不过钞儿苦。<br> 楚阳台远暮云遮，烟水恨连叠。沈郎多病腰肢怯，喜相逢可惯离别。悄悄鸳帏惭冷，薄怯怯绣衾空设。<br> 【乔牌儿】雁声不断绝，砧韵无休歇。戍楼残角声凄切，品梅花三弄彻。<br> 【新水令】兽炉香冷篆烟斜，对银半明不灭。愁万种，恨千叠。几口儿长吁，怎支吾这一夜。<br> 【搅筝琶】空摧扌颠，直恁信音绝。欲寄相思，凭谁人话说。除纸笔，带喉舌，短叹长嗟。不流泪料来心似铁，寸肠千结。<br> 【离亭宴煞】难睚漏水如年夜，正值着暮秋时节。坐不稳自敝自焦，睡不着不宁不帖。寒雁哀，寒蛩切，忽聚散阶前落叶。却是那透户一帘风，穿窗半弯月。<br> 夜阑深院暮寒加，愁听漏声多。银台画烛烧残蜡，伴离人心绪杂咱。有分红愁绿惨，无心赏白洒黄花。<br> 【搅筝琶】《阳关》罢，香脸褪残霞。针线慵拈，匙杓倦把。和泪盼雕鞍，目断天涯，幽雅。离添病人憔悴煞，瘦得来不似人家。<br> 【乔牌儿】料应薄幸他，别却志诚话。俺看他歹处无纤恰，他于人情分寡。<br> 【沉醉东风】全不想对月拈香剪发，指神誓奠酒浇茶。信口开，连心耍，向娼门买行踏。但有半句儿真诚敬重咱，无样般相思报答。<br> 【离亭宴煞】早是可曾经心绪愁牵挂，又逢暮秋潇洒。恰不听寒蛩唧唧，又听的寒雁哑哑。傍枕衾，临床榻，暂合眼一时半霎。又听的疏雨洒窗纱，西风弄檐马。<br> △离情<br> 万金良夜霎时欢，犹恨不松宽。停延初试春风面，便安排病沈愁潘。从寄巧歌《金缕》，娇羞半掩霜纨。<br> 【新水令】乐昌妆镜破双鸾，今古恨短长亭畔。两下里几多般，受过的凄凉被俏萦占。分明少个莺花伴，奈今生缘分浅，凉打叠起更休算。<br> 【搅筝琶】夕阳外，山隐隐水漫漫。似恁的凄凉，如何倒颠。终有日相逢，心苦眉攒。憔悴了玉容谁是管，越不成烟爨。<br> 【离亭宴煞】后期远约今秋判，那其间甚娘情款。受儿度枕冷衾寒，捱几宵月苦风酸。酒满斟，他亲劝，先摘得都无少半。本待一饮不留残，到被别离泪添满。<br> 【双调】珍珠马南<br> △情<br> 箫声唤起瑶台月，独倚阑干情惨切。此恨与谁说，又值那黄昏时节。花飞也，一点点似离人泪血。<br> 【步步骄南】暗想当年，罗帕上把新诗写，偷绾同心结。心猿乘，意马劣，都将软玉温香，嫩枝柔叶。琴瑟正和协，不觉花影转过梧桐月。<br> 【雁儿落北】不觉的梧桐月转过西银台上，昏惨惨灯将灭。怎禁他纱窗外铁马儿敲，这些时一团娇香肌瘦怯。<br> 【沉醉东风南】一团娇香肌瘦怯，半含羞翠钿轻帖。微笑对人悄说：休负了今宵月。等闲间将海棠偷折，山盟共设：不许暂时少撇，若有个负心的教他随灯儿便灭。<br> 【得胜令北】呀，若有一个负心的教他随灯灭，惨可可山盟海誓对谁说。海神庙现放着勾魂帖，那神灵仔细写。你休要心斜，非是掩难割舍；你休要痴呆，殷勤将春心漏泄。<br> 【忒忒令南】他殷勤将春心漏泄，我风流寸肠中热。因此上楚云深锁黄金阙，休把佳期暂撇。燕山绝，湘江竭，断鱼封雁帖。<br> 【沽美酒北】湘北断鱼雁帖，他一去了信音绝，想着他负德辜恩将谎话说。眼见的花残月缺，自别来甚时节甚时节。<br> 【好姐姐南】自别，逢时遇节，冷淡了风花雪月。奈愁肠万结，怎禁窗外铁无休歇。一似环摇明月，又被西风将锦帐揭。<br> 【川拨棹北】又被西风将锦帐揭，倚帏屏情惨切。这些时信断音绝，眼中流血。心内刀切，泪痕千叠，因此上渭城人肌肤瘦怯。<br> 【桃红菊南】渭城人肌肤瘦怯，楚天秋应难并叠。停勒了画眉郎京尹，补填了河阳令满缺。<br> 【七弟兄北】补填了河阳令满缺，一片似火也。心间事与谁说，好教我行眠立盹无明夜。今日个吹箫无伴彩云赊，闻筝的月下疏狂劣。画眉郎手脚拙，窃玉的性情别，把好梦成吴越。<br> 【川拨棹南】成吴越，怎禁他巧言搬斗喋。平白地送暖偷寒，平白地送暖偷寒，猛可的搬唇递舌。水晶丸不住撇，点钢锹一味撅。<br> 【梅花酒北】他将那点钢锹一迷里撅，劈贤刀手中撇。打捞起块丹枫叶，鸳鸯被半床歇。胡蝶梦冷些些，破香囊后成血，楚馆着火焚者。<br> 【锦衣香南】他将那楚馆焚，秦楼来拽。洛浦填，泾河截。梅家庄水罐汤瓶打为磁屑，贾充宅守定粉墙缺，武陵溪涧花儿钉了桩橛。楚襄王梦惊回者，汉相如赶翻车辙。深锁芙蓉阙，紫箫吹裂，碧桃花下凤凰将翎毛生扯。<br> 【收江南北】呀，你敢在碧桃花下将凤毛扯，人生最苦是离别。山长永远路途赊，何年是彻，响当当菱花镜碎玉簪折。<br> 【浆水令南】响当当菱花镜碎扌颠，支楞楞瑶琴弦断绝，革支支同心绾带扯，击玎宝簪儿坠折。采莲人偏把并头折，比目鱼就池中冷水烧热。连枝树生砍折，打捞起御水流红叶。蓝桥下翻滚滚波浪卷雪，祆神庙袄神庙焰腾腾火走金蛇。<br> 【尾声南】饶君巧把机谋设，止不住负心薄劣，梦儿里若见他俺与他分说。<br> 【南吕】一枝花<br> △四景<br> △春<br> 衮香绵柳絮飞，飘白雪梨花淡。怨东风墙杏色，醉晓日海堂酣。景物偏堪，车马人游览，赏清明三月三。绿苔撒点点青钱，碧草铺茸茸翠毯。<br> 【梁州】流水泛江汀暖浪，轻云锁山市睛岚。恐无多光景疾相探。雕鞍玉辔，纱帽罗衫。珍羞满卓，玉液盈坛。歌姬舞妓那堪，诗朋酒侣相谈。生存花屋平昙，兴足竹林阮咸，醉居相府曹参。放开，酒胆。恨狂风尽把花摇憾，叹阳和又虚赚。拚了陶陶饮兴酣，于理相干。<br> 【尾】紫霜毫入砚深深蘸，吟几首莺花诗满函，一望红稀绿暗。正游入不甘，奈顽童执骖，不由咱卷把骄骏辔头儿揽。<br> △夏<br> 蔷薇满院香，菡萏双池锦。海榴浓喷火，萱草淡堆金。暑气难禁，天地炎蒸甚，闲行近绿阴。清风台榭开怀，傍流水亭轩赏心。<br> 【梁州】摇羽扇纳凉避暑，卸纱巾散发披襟。冰山雪槛忘怀饮，盘盛橄榄，水浸林擒。黄金盏大，白玉瓯深。会佳宾酒阵诗林，设华筵竹影松阴。白莲藕爽口香甜，锦鳞着牙味深，水晶瓜荐齿寒侵。满斟，醉吟。今朝酩酊明朝恁，不吃后待图甚？日月无情恋古今，休负光阴。<br> 【尾】倾残竹叶千尊，摘尽枇杷一树金。深喜娇娥见咱恁，向沙厨用心。安排下簟枕，专等归来醉时寝。<br> △秋<br> 金凤凋杨柳衰，玉露养芙蓉艳。竹轻摇苍凤尾，松密长老龙鳞。残暑都潜，爽气被楼台占，称情怀景色添。火龙鳞红叶萧萧，金兽眼黄花苒苒。<br> 【梁州】南浦晓云飞画栎，西山暮雨洒珠帘。小糟酒摘珍珠酽。银盘馔满，生鼎香粘。黄橙味美，紫蟹肥甜。趁苍空天似白亻兼，玩清光月拥银蟾。不学那愁脉脉呆汉江淹，则学兴悠悠诗仙子瞻，陶陶醉客陶潜。意忻金樽到手谁曾厌，我待把醉乡占。不管衣襟被酒淹，无事拘钳。<br> 【尾】赏心事休教欠，饮兴吟怀似妻添。醉倒尊前，任君潜扌弃。指点、便嫌，胜似你红尘路上险。<br> △冬<br> 青山失翠微，白玉无瑕玷。梨花和雨舞，柳絮带风ㄎ。泼粉堆盐，祥瑞天无欠，丰年气象添。乱飘湿僧舍茶烟，密洒透歌楼酒帘。<br> 【梁州】金盏内羊羔满泛，红炉兽炭频添。兰堂画角多妆点。锦茵绣榻，翠幕毡帘。鸾箫谩品，颦鼓轻敲。唱仙音余韵淹淹，捧牙版玉指纤纤。绮筵间盏到休推，宝鸭内香残再拈，玉壶中酒尽重添。况兼、兴タ。金波潋滟霞光闪，接入手不辞厌。为爱琼瑶尽意瞻，赏玩休嫌。<br> 【尾】玄冥不出权都占，青女三白势转严，酩酊甘将醉躯欠。见冰锥满檐，琼珠满帘，全不把红尘半星儿染。<br> △急流勇退<br> 非贪鹦鹉杯，不入麒麟画。几株陶令柳，数亩邵平瓜。书卷生涯，甚日何年罢，枉将鳌背查。下苦志空学得满腹文章，至如今误赚了盈头白发。<br> 【梁州】昨日闹垓垓兵临孟水，今日冷清清草满章华。叹兴亡世事如嚼蜡。则不如ド半缸绿蚁，啜一盏清茶。感时怀苦，对景嗟呀。水穿云碧玉流霞，山叠翠青锦蒙纱。黄菊绽猛兽睁睛，红叶落火龙退甲。苍松盘怪蟒张牙。景幽，静雅。一轮皓月林梢挂，醉后将骞驴跨。稚子山妻引到家，煞强如大纛高牙。<br> 【尾】南山射虎弓藏，北海诛龙剑隐匣。两字功名不牵挂，书房中卧咱。松阴下坐咱，无是无非快活煞。<br> 【越调】斗鹌鹑<br> △忆别<br> 焰腾腾祆庙烧残，白茫茫蓝桥水起。昏邓邓楚岫云遮，黑淹淹阳台路迷。桃源洞雾锁云埋，武陵溪砖填土塞。<br> 【紫花儿序】冷落了流苏绣幕，萧疏了画阁兰堂，寂寞了锦帐罗帏。生折散鸾孤凤只，硬分开燕约莺期，暗暗的伤悲，永远山长隔万里。一思量一番憔悴，离愁断九曲柔肠，蹙损了八字蛾眉。<br> 【小桃红】伯苏东云燕西飞，一点芳心醉。鱼雁无凭怎寻觅，信音稀。牙床冷落了鸳鸯被，减尽了千娇百媚。害的人一丝两气，方信道最苦是别离。<br> 【耍厮儿】美恩情眉南面北，好姻缘画饼充饥，相逢笑谈除是梦里。这凄凉怎支持？谁知！<br> 【圣药王】想着我星月底，言海誓，尽今生一世效于飞。我如今废寝忘餐染病疾，上看山不见故人回，险化做望夫石。<br> 【尾声】别离苦恨从头记，有一日捱出凄凉日期。则俺那薄幸短命若回程，我将这一件件一桩桩诉与你。<br> ○小令<br> 【南吕】七贤过关<br> △四时思情<br> 春风花草香，迟日江山丽。万紫千红，总是伤情处。恹恹为伊，愁怀为伊。只听得管声，管声喧天地，总有笙歌不入愁耳。见莺花憔悴，杜鹃语声悲。梅子心酸柳皱眉。一春鱼雁无消息。闪得似雨打梨花珠泪垂，空房独守，此情为谁？冷落闲庭院，暮雨潇潇郎未归。<br> 炎天夏日长，渐觉熏风细。避暑凉亭，闷把阑干倚。游鱼顺水，鸳鸯戏水。鸳鸯本是，本是飞禽性，养杀终须不到奴根底。好难消遣，闷下几盘棋。强饮消愁酒数杯，一时饮得醺醺醉。尤恐灯昏郎未归，瑶琴再理，知音有几？欲抚相思调，叶满池塘夏至时。<br> 金风暑渐消，不觉新秋至。掇起酒钟儿，少个人陪侍。君家命里，奴家命里。促织聒得，聒得奴心碎，一迷埋怨到说奴不是。把情书来写，寄与我郎知。休负橙黄橘绿时，一秋好景君须记。闪得似南来孤雁飞，闲愁闲闷，管他甚的。最苦伤情处，雨打梧桐叶落时。<br> 朔风早凛咧欲把寒衣寄。寄与远征郎，恐不到根底。君冷自知，奴冷自知。雪花下得、下得纷纷细，冻损儿夫谁与奴为美。画堂人静，数尽更移。拨尽寒炉一夜灰，冷清清不见郎回日。忽听得门外敲骏马嘶，多情来至，心欢意喜，欲把银照，尤恐相逢是梦里。<br> ○套数<br> 【仙吕】小醋大<br> △情<br> 暗潮拍岸，断江风扫芦花，鸥鹭破烟飞落汀沙。见渔舍两三家，在夕阳下，一簇晚景堪画。闷无语时将珠泪洒，愁转加，瘦损丰标只为他。事萦心鬓添白发，蹉跎负却年华。<br> 【不是路】暗忆秦楼，暗忆秦楼，一别后蛾眉谁与画？沉吟久，徘徊无语自嗟呀，恨无涯。强和哄时把芳樽饮，离绪共别情酒怎哑。霍索杀千般烦恼萦心下，好难危呐，好难危呐。<br> 几回按下身心，尤兀自喃喃念诵他。一夜加两只业眼恁睁着，恨无眠。酒年醒欹枕衾衣冷，梦初断篷窗月影斜，看看晓那堪迤&lt;辶里&gt;兰舟驾。事冗如麻，事冗如麻。<br> 【长拍】叠叠离情，叠叠离情，重重忧恨，羁旅怎生禁加。家乡遥远，楚水汹涌，阔迢迢去程无涯。斜日映红霞，望水村深处，酒旗高挂。浅水滩头有鹭立，枯树上噪寒鸦，来往橹声尹哑。正野塘水涨，浪激汀沙。<br> 【短拍】芳草渡口，芳草渡口，白岸侧，曲弯弯水绕人家。还自赴京华，说不尽许多萧酒。异日图将此景，掩只待归去凤城夸。<br> 【尾声】烟光淡，斜阳下。渐觉荒村暮也，借旅邸今宵一睡呵。<br> 【正宫】白练序<br> △春愁<br> 沉吟久，奈何事从来不自由？芙蓉帐未暖又还分手，别后万种愁。叹晓梦高唐一旦休，添亻孱亻愁。梨花细雨，燕子空楼。<br> 【太平令】消瘦纤腰似柳，近日绛裙罗带频收。闲衾易冷，人在小小云兜，堪羞。凄凄孤影伴灯篝，倚窗下倦听银漏。这般时候，三更酒醒，满枕春愁。<br> 【捣白练】绸缪，两配偶，思量起故友。在花阴下同欢会，燕侣鸾俦。无由愿再酬，恨飞絮飘香逐水流，成迤逗。钗分凤折，线断银钩。<br> 【太平令】悠悠，青霄路有，绣鞍归晓，山盟虚缪。分开美玉连环结，未能够两情依旧。频修银笺锦字到皇州，每一字字泪痕湮透。甚时相守，金杯满酌，艳曲低讴。<br> 【十二拍尾】情思恹恹如病酒，房栊静悄忆凤俦，十二珠帘懒上钩。<br> 【南吕】十样锦<br> 【破挂真】引子忆别娇容情分浅，终朝废寝忘餐。离绪恹恹，情怀攘攘，别后又添悒怏。<br> 【绣带宜春令】幽窗下沉吟半晌，追思俏的娇娘。娉婷处不弱似莺莺，娇娆处可比双双。非奖，最堪夸他性格儿温柔，难描他身材儿生得停当。说不尽风流可喜，万般模样。<br> 【太平白练序】想当日月下星前，吐胆倾心，把誓盟深讲。行思坐想，望尽老今生，同佼攵鸾凰。谁想，蓦然平地浪波生，怎知道祸从天降。雾迷云障，被鸨母苦死打开怨鸯。<br> 【浣溪啄木儿】情惨凄，添悒怏，阁不住泪珠汪汪。劳神役志镇端祥，寻思那人情怎忘？设计施方，要见他除非是梦儿里来到我行。怜香惜玉相偎傍，尤云雨生悲怆。被数声疏雨敲窗，散高唐春心荡漾。<br> 【三段鲍老催】此情怎当，罗衣尚存兰麝香。鸾笺仗托纸半纸，人何在，谩叹息，空惆怅。恼得潘郎两鬓似霜。<br> 【出队莺乱啼】咱这里因因他来狂荡，他因咱痛感伤。几番欲待不思量，不思量以后怎做得铁打心肠？江淹闷，韩生忿，怎么得咱家闷？千般恨才离了心上，又早来蹙在眉尖。天还可怜，便霎时相见又且何妨。<br> 【余音】情人早得同鸳帐，免使我心劳意攘，炷名香答谢上苍。<br> 【南吕】香遍满<br> △闺情<br> 鸾凰同聘，寻思那时忒志成。谁信今番心不定，顿将人来薄幸。可怜无限情，也似纸样轻，把往事空思省。<br> 【懒画眉】花开花谢闷如醒，日远日蔬冷似冰，眼前光景总凄清。漫水流花径，庭院黄昏门半扃。<br> 【挂梧桐】谩教人忆茂陵，调琴谁共听？少个知音，斗帐沉烟冷。孤眠最若，怕良宵永，这样凄凉如何教我捱到明。心肠纵然如铁硬，苦也思量，扑扑簌簌泪倾。<br> 【浣溪沙】谁惯轻，害相思病，怨只怨枕闲衾剩。两三杯酒全无兴，空教我十二栏干独自凭。心耿耿，想起虚脾情；耳边言，那取真本兰亭。<br> 【刘泼帽】对景、对景无心咏，倦时闻枝上流莺。如何唤的春愁醒？羞对画屏。花间翡翠双双并，万虑生，独守着房栊静。<br> 【秋夜月】思饯行，思饯行，亲把香醪赠，一曲琵琶《阳关令》。春衫上泪湿君曾，番成做画饼，似银瓶坠井。<br> 【东瓯令】人何在，梦难成。永远山遥不计程，雕鞍宝马无踪影。他那里胡行径，朱颜绿鬓易凋零，无奈痛伤情。<br> 【金钱花】想你掩耳偷铃，为你缄口如瓶。待君归兮细评论，夫妻债雁同鸣，欢会事凤和鸣。<br> 【尾】金钗钿盒重新整，翠被香温叙旧情，鲛绡带绾重再整。<br> △四时思慕<br> 柳径花溪，梅梢褪粉丽日迟，桃杏芬芳蜂媒蝶使。树拖烟笼绿柳，柳花绵片片飞。为咱思念伊，恐怕春又归。<br> 【东瓯令】花容貌，柳颦眉，云鬓堆鸦，温柔旖旎。方才款步我这金莲浸罗袜冷，腾腾困困娇无力。雕栏曲槛，游蜂粉蝶飞，婷婷袅袅欲缓迟。<br> 【四团花】懒懒愁画眉，看看身渐蠃，情书欲写无凭寄。不见才郎，何时归至。把阑干遍倚，将花头倦折。莺声呖呖，芳心自知。<br> 【东瓯令】薰风至，火云飞，则见那萱草葵榴初绽蕊。炎天酷暑浑无寐，迷迷闷闷醒如醉。自怜月下月下影儿随，悒悒怏怏懒入罗帏。<br> 【梧桐树】泪暗垂，添憔悴，渐渐的这腰肢掩过裙儿衤至。一声、一声，塞雁、塞雁，伤泪滴，远望云山，信杳音稀。未知多情把奴山盟记，莫得要再求，再求新亲配美。<br> 【东瓯令】梧桐叶，晚风吹，则这无限的离情我便分付与谁？蓦听的阶下数声寒蛩叫，扑扑簌簌红叶儿坠。碧天寒雁听了感伤悲，凄凄凉凉越添病疾。<br> 【浣溪沙】雪片飞，寒风起，闷恹恹自守孤帏。薄衾寒浸透香肌，盼情人阻隔何日归。戍楼悠悠《三弄》品，气丝丝废寝忘食。鸾笺锦字诉与别离，痛伤情泪痕湮透湿。<br> 【东鸥令】朔风紧，冻云垂，灵鹊儿檐间喳喳的来报喜。不承望今夜画堂里刚刚的重完全，双双共入罗帏里。欢娱无奈被这晓鸡啼，咭咭聒聒好梦惊回。<br> 【尾声】想才郎难相会，关山遥远几时回，眼望天涯身化灰。<br> 【商调】字字锦<br> 群芳绽锦鲜，香逐东风软。莺簧转巧声，题起伤春怨。睹名园，杏障桃屏，桃屏上映着柳眉翠钿。天天，桃花窨约，恰似去年。因何去年、去年人不见，空蹙破两眉翠尖。奈奈山长永远，他在那里和谁两个欢欢喜喜？咱这思思想想，寻寻觅觅，欲待见他一面。<br> 【赚】离绪恹恹，奈少个人儿在眼前。空嗟怨，不知何日再团圆。泪涟涟，极目关山隔雾前，写下花笺谁与传？心事无告托，冤家直恁误人方便，怎生消遣。<br> 【满园春】南楼外雁翩翩，悄没个音信传。长空败叶飘飘舞，金风动，铁马儿声喧，纱窗外透银蟾。想杀人也天，盼杀人也天，短命冤家，音稀信杳，莫不误约盟言。<br> 【幺篇】彤云布，朔风起，遍长空柳花飘棉。几朵早梅开放蕊，销金帐共谁两个欢宴？独自个守炉边。想杀人也天，盼杀人也天，短命冤家，音稀信杳，莫不误约盟言。<br> 【余音】终须有日重相见，相见后依然欢宴，办炷明香谢天。<br> 【双调】一机锦<br> △离思<br> 宝钗分，鸾镜缺，瓶坠簪断折，《三叠阳光》争忍，别。心儿里痛哽咽，眼儿里弹泪血。空教我扌绝耳揉腮，执手和伊相看，也没一句话儿说。<br> 【锦上花】初相见，誓盟设，空教我暗伤嗟，恨千叠。难割难舍，把他奴全然不藉，直恁的信音绝，谁知你到今心性别。吉玎的玉簪折，支楞的弦断绝。盼的痴呆，我则想尽老同欢，弄巧翻做了拙。<br> 【江儿水】又早三秋至，寒雁飞。牛星女宿重相会，只听的捣砧声透入在罗帏内。景凄凉阶下寒蛩唧，桂子飘香拂鼻。叶落丹枫，满目黄花铺地。<br> 【尾】裁冰剪雪呈祥瑞，饮羊羔共同欢会，端的是翠绕红围。<br> 【南吕】一剪梅<br> △秋闺思<br> 草满中庭苔满墙，雨潇潇风送幽窗，此凄凉外怎不凄凉？无限心机，多病相妨。玉笋重弹孤凤凰，一蓦来地远山长。杯深蘸甲润鹅黄，今夜醺醺，有个商量。<br> 【采桑子】辘轳金井梧桐晚，几树惊秋，昼雨和愁。百尽虾须在玉钩，琼窗春暖双蛾皱。回首头边，欲寄鳞游，九曲寒波不逆流。<br> 【木兰花慢】爱幽花带露，凝晓色淡秋塘。恨太华峰高，庐山社远，尘世相妨。谁争半溪佳景？且闲将华发照沧浪。羡煞风流公子，一生何限清香？仙家幽野水云乡，高韵却浓妆，看脉脉盈荷觞。明日醒来，华信新声，付与秋娘。<br> 【得胜乐】红日晚，夕阳犹在，碧水共长天一色，雁儿呀、呀、呀， 外，雁儿却怎生不带将一个家字儿来。<br> 【惜芳春】绿柳长亭晚，珠帘卷暮寒。闷对东风掩泪眼，桃花谢，杏花残。人未还，盼雕鞍和月凭栏杆。</p>',111),i=[d];function n(t,c){return b(),a("div",null,i)}const l=r(h,[["render",n],["__file","part4.html.vue"]]);export{l as default};
