import{_ as p}from"./plugin-vue_export-helper-c27b6911.js";import{o as r,c as b,e as a}from"./app-0cf40ff7.js";const e={},h=a('<h2 id="卷二-2" tabindex="-1"><a class="header-anchor" href="#卷二-2" aria-hidden="true">#</a> 卷二 2</h2><h3 id="张孝祥" tabindex="-1"><a class="header-anchor" href="#张孝祥" aria-hidden="true">#</a> 张孝祥</h3><p>六州歌头</p><p>长淮望断，关塞莽然平。征尘暗，霜风劲，悄边声。黯销凝。追想当年事，殆天数，非人力，洙泗上，弦歌地，亦膻腥。隔水毡乡，落日牛羊下，区脱纵横。看名王宵猎，骑火一川明。笳鼓悲鸣。遣人惊。<br> 念腰间箭，匣中剑，空埃蠹，竟何成。时易失，心徒壮，岁将零。渺神京。干羽方怀远，静烽燧，且休兵。冠盖使，纷驰骛，若为情。闻道中原遗老，常南望、羽葆霓旌。使行人到此，忠愤气填膺。有泪如倾。</p><p>水调歌头（为总得居士寿）</p><p>隆中三顾客，圯上一编书。英雄当日感会，余事了寰区。千载神交二子，一笑眇然兹世。却愿驾柴车。长忆淮南岸，耕钓混樵渔。<br> 忽扁舟，凌骇浪，到三吴。纶巾羽扇容与，争看列仙儒。不为莼鲈笠泽，便挂衣冠神武，此兴渺江湖。举酒对明月，高曳九霞裾。</p><p>水调歌头（凯歌上刘恭父）</p><p>猩鬼啸篁竹，玉帐夜分弓。少年荆楚剑客，突骑锦襜红。千里风飞雷厉，四棱星流彗扫，萧斧剉春葱。谈笑青油幕，日奏捷书同。<br> 诗书帅，黄阁老，黑头公。家传鸿宝秘略，小试不言功。闻道玺书频下，看即沙堤归去，帷幄且从容。君王自神武，一举朔庭空。</p><p>水调歌头（泛湘江）</p><p>濯足夜滩急，晞发北风凉。吴山楚泽行遍，只欠到潇湘。买得扁舟归去，此事天公付我，六月下沧浪。蝉蜕尘埃外，蝶梦水云乡。<br> 制荷衣，纫兰佩，把琼芳。湘妃起舞一笑，抚瑟奏清商。唤起九歌忠愤，拂拭三闾文字，还与日争光。莫遣儿辈觉，此乐未渠央。</p><p>水调歌头（金山观月）</p><p>江山自雄丽，风露与高寒。寄声月姊，借我玉鉴此中看。幽壑鱼龙悲啸，倒影星辰摇动，海气夜漫漫。涌起白银阙，危驻紫金山。<br> 表独立，飞霞佩，切云冠。漱冰濯雪，眇视万里一毫端。回首三山何处，闻道群仙笑我，要我欲俱还。挥手从此去，翳凤更骖鸾。</p><p>水调歌头（汪德邵无尽藏）</p><p>淮楚襟带地，云梦泽南州，沧江翠壁佳处，突兀起红楼。凭仗使君胸次，与问老仙何在，长啸俯清秋。试遣吹箫看，骑鹤恐来游。<br> 欲乘风，凌万顷，泛扁舟。山高月小，霜露既降，凛凛不能留。一吊周郎羽扇，尚想曹公横槊，兴废两悠悠。此意无尽藏，分付水东流。</p><p>水调歌头（隐静山观雨）</p><p>青嶂度云气，幽壑舞回风。山神助我奇观，唤起碧霄龙。电掣金蛇千丈，雷震灵龟万叠，汹汹欲崩空。尽泻银潢水，倾入宝莲宫。<br> 坐中客，凌积翠，看奔洪。人间应失匕筋，此地独从容。洗了从来尘垢，润及无边焦槁，造物不言功。天宇忽开霁，日在五云东。</p><p>水调歌头（桂林集句）</p><p>五岭皆炎热，宜人独桂林，江南驿使未到，梅蕊破春心。繁会九衢三市，缥缈层楼杰观，雪片一冬深。自是清凉国，莫遣瘴烟侵。<br> 江山好，青罗带，碧玉簪。平沙细浪欲尽，陡起忽千寻。家种黄柑丹荔，户拾明珠翠羽，箫鼓夜沈沈。莫问骖鸾事，有酒且频斟。</p><p>水调歌头（桂林中秋）</p><p>今夕复何夕，此地过中秋。尝心亭上唤客，追忆去年游。千里江山如画，万井笙歌不夜，扶路看遨头。玉界拥银阙，珠箔卷琼钩。<br> 驭风去，忽吹到，岭边州。去年明月依旧，还照我登楼。楼下水明沙静，楼外参横斗转，搔首思悠悠。老子兴不浅，聊复此淹留。</p><p>水调歌头（和庞佑父）</p><p>雪洗虏尘静，风约楚云留。何人为写悲壮，吹角古城楼。湖海平生豪气，关塞如今风景，剪烛看吴钩。剩喜然犀处，骇浪与天浮。<br> 忆当年，周与谢，富春秋，小乔初嫁，香囊未解，勋业故优游。赤壁矶头落照，肥水桥边衰草，渺渺唤人愁。我欲剩风去，击楫誓中流。</p><p>水调歌头（为时传之寿）</p><p>云海漾空阔，风露凛高寒。仙翁鹤驾，羽节缥缈下天端。指点虚无征路，时见双凫飞舞，挥朱隘尘寰。吹笛向何处，海上有三山。<br> 彩衣新，鱼服丽，更朱颜。蟠桃未熟，千岁容与且人间。早晚金泥封诏，归侍玉皇香案，踵武列仙班。玉骨自难老，未用九霞丹。</p><p>水调歌头（为方务德侍郎寿）</p><p>紫橐论思旧，碧落拜除新。内家敕使，传诏亲付玉麒麟。千里江山增丽，是处旌旗改色，佳气郁轮襜。看取连宵雪，借与万家春。<br> 建崇牙，开盛府，是生辰。十州老稚，都向今日祝松椿。多少活人阴德，合享无边长算，惟有我知君。来岁更今日，一气转洪钧。</p><p>水调歌头（垂虹亭）</p><p>舣棹太湖岸，天与水相连。垂虹亭上，五年不到故依然。洗我征尘三斗，快揖商飚千里，鸥鹭亦翩翩。身在水晶阙，真作驭风仙。<br> 望中秋，无五日，月还圆。倚栏清啸孤发，惊起壑龙眠。欲酹鸱夷西子，未办当年功业，空击五湖船。不用知余事，莼鲈正芳鲜。</p><p>水调歌头（送刘恭父趋朝）</p><p>鳌禁辍颇牧，熊轼赖龚黄。一时林莽千险，蜂午要驱攘。金版六韬初试，烟敛山空野迥，低草见牛羊。旒纩释南顾，戈甲濯银潢。<br> 玉书下，褒懿绩，促曹装。帝宸天近，红旆东去带朝阳。归辅五云丹陛，回首楚楼千里，遗爱满潇湘。应记依刘客，曾此奉离觞。</p><p>多丽</p><p>景萧疏，楚江那更高秋。远连天、茫茫都是，败芦枯蓼汀洲。认炊烟、几家蜗舍，映夕照、一簇渔舟。去国虽遥，宁亲渐近，数峰青处是吾州。便乘取、波平风静，荃棹且夷犹。关情有，冥冥去雁，拍拍轻鸥。<br> 忽追思、当年往事，惹起无限羁愁。拄笏朝来多爽气，秉烛夜永足清游。翠袖香寒，朱弦韵悄，无情江水只东流。柂楼晚，清商哀怨，还听隔船讴。无言久，余霞散绮，烟际帆收。</p><p>木兰花慢</p><p>送归云去雁，淡寒采、满溪楼。正佩解湘腰，钗孤楚鬓，鸾鉴分收。凝情望行处路，但疏烟远树织离忧。只有楼前溪水，伴人清泪长流。<br> 霜华夜永逼衾裯。唤谁护衣篝。念粉馆重来，芳尘未扫，争见嬉游。情知闷来殢酒，奈回肠、不醉只添愁。脉脉无言竟日，断魂双鹜南州。</p><p>木兰花慢</p><p>紫箫吹散后，恨燕子、只空楼。念璧月长亏，玉簪中断，覆水难收。青鸾送碧云句，道霞扃雾锁不堪忧。情与文梭共织，怨随宫叶同流。<br> 人间天上两悠悠。暗泪洒灯篝。记谷口园林，当时驿舍，梦里曾游。银屏低闻笑语，但醉时冉冉醒时愁。拟把菱花一半，试寻高价皇州。</p><p>水龙吟（望九华山作）</p><p>竹舆晓入青阳，细风凉月天如洗。峰回路转，云舒霞卷，了非人世。转就丹砂，铸成金鼎，碧光相倚。料天关虎守，箕畴龙负，开神秘、留兹地。<br> 缥缈珠幢羽卫。望蓬莱、初无弱水。仙人拍手，山头笑我，尘埃满袂。春锁瑶房，雾迷芝圃，昔游都记。怅世缘未了，匆匆又去，空凝伫、烟霄里。</p><p>水龙吟</p><p>平生只说浯溪，斜阳唤我归船系。月华未吐，波光不动，新凉如水。长啸一声，山呜谷应，栖禽惊起。问元颜去后，水流花谢，当年事、凭谁记。<br> 须信两翁不死。驾飞车、时游兹地。漫郎宅里，中兴碑下，应留屐齿。酌我清尊，洗公孤愤，来同一醉。待相将把袂，清都归路，骑鹤去、三千岁。</p><p>念奴娇（过洞庭）</p><p>洞庭青草，近中秋、更无一点风色。玉鉴琼田三万顷，著我扁舟一叶。素月分辉，明河共影，表里俱澄澈。悠然心会，妙处难与君说。<br> 应念岭海经年，孤光自照，肝肺皆冰雪。短发萧骚襟袖冷，稳泛沧浪空阔。尽吸西江，细斟北斗，万象为宾客。扣舷独笑，不知今夕何夕。</p><p>念奴娇（张仲钦提刑行边）</p><p>弓刀陌上，净蛮烟瘴雨，朔云边雪。幕府横驱三万里，一把平安遥接。方丈三韩，西山八诏，慕义羞椎结。梯航入贡，路经头痛身热。<br> 今代文武通人，青霄不上，却把南州节。虏马秋肥雕力健，应看名王宵猎。壮士长歌，故人一笑，趁得梅花月。王春奏计，便须平步清切。</p><p>念奴娇（欲雪呈朱漕元顺）</p><p>朔风吹雨，送凄凉天气，垂垂欲雪。万里南荒云雾满，弱水蓬莱相接。冻合龙冈，寒侵铜柱，碧海冰澌结。凭高一笑，问君何处炎热。<br> 家在楚尾吴头，归期犹未，对此惊时节。忆得年时貂帽暖，铁马千群观猎。狐兔成车，笙歌震地，归踏层城月。持杯且醉，不须北望凄切。</p><p>念奴娇（再和）</p><p>绣衣使者，度郢中绝唱，《阳春白雪》。人物应须天上去，一日君恩三接。粉省香浓，宫床锦重，更把丝絇结。臣心如水，不教炙手成热。<br> 还记岭海相从，长松千丈，映我秋竿节。忍冻推敲清兴满，风里乌巾猎猎。只要东归，归心入梦，梦泛寒江月。不因莼鲈，白头亲望真切。</p><p>念奴娇</p><p>星沙初下，望重湖远水，长云漠漠。一叶扁舟谁念我，今日天涯飘泊。平楚南来，大江东去，处处风波恶。吴中何地，满怀俱是离索。<br> 常记送我行时，绿波亭上，泣透青罗薄。樯燕低飞人去后，依旧湘城帘幕。不尽山川，无穷烟浪，幸负秦楼约。渔歌声断，为君双泪倾落。</p><p>雨中花慢</p><p>一叶凌波，十里驭风，烟鬟雾鬓萧萧。认得兰皋琼佩，水馆冰绡。秋霁明霞乍吐，曙凉宿霭初消。恨微颦不语，少进还收，伫立超遥。<br> 神交冉冉，愁思盈盈，断魂欲遣谁招。犹自待、青鸾传信，乌鹊成桥。怅望胎仙琴叠，忍看翡翠兰苕。梦回人远，红云一片，天际笙箫。</p><p>二郎神（七夕）</p><p>坐中客。共千里、潇湘秋色。渐万宝西成农事了，罢稏看、黄云阡陌。乔□橘洲风浪稳，岳镇耸、倚天青壁。追前事、与亡相续，空与山川陈迹。<br> 南国。都会繁盛，依然似昔。聚翠羽明珠三市满，楼观涌、参差金碧。乞巧处、家家追乐事，争要做、丰年七夕。愿明年强健，百姓欢娱，还如今日。</p><p>满江红</p><p>秋满蘅皋，烟芜外、吴山历历。风乍起、兰舟不住，浪花摇碧。离岸橹声惊渐远，盈襟泪颗凄犹滴。问此情、能有几人知，新相识。<br> 追往事，欢连夕。经旧馆，人非昔。把轻颦浅笑，细思重忆。红叶题诗谁与寄，青楼薄幸空遗迹。但长洲、茂苑草萋萋，愁如织。</p><p>满江红（于湖怀古）</p><p>千古凄凉，兴亡事、但悲陈迹。凝望眼、吴波不动，楚山丛碧。巴滇绿骏追风远，武昌云旆连江赤。笑老奸、遗臭到如今，留空壁。<br> 边书静，烽烟息。通轺传，销锋镝。仰太平天子，坐收长策。蹙踏扬州开帝里，渡江天马龙为匹。看东南、佳气郁葱葱，传千亿。</p><p>蝶恋花（行湘阴）</p><p>漠漠飞来双属玉。一片秋光，染就潇湘绿。雪转寒芦花蔌。晚风细起波纹縠。<br> 落日闲云归意促。小倚蓬窗，写作思家曲。过尽碧湾三十六。扁舟只在滩头宿。</p><p>蝶恋花（怀于湖）</p><p>恰则杏花红一树。捻指来时，结子青无数。漠漠春阴缠柳絮。一天风雨将春去。<br> 春到家山须小住。芍药樱桃，更是寻芳处。绕院碧莲三百亩。留春伴我春应许。</p><p>蝶恋花（送刘恭父）</p><p>画戟游闲刀入鞘。安石榴花，影落红栏小。似劝先生须饮釂。枕中鸿宝微传妙。<br> 衮衮锋车还急诏。满眼潇湘，总是恩波渺。归去槐庭思楚峤。觚棱月晓期分照。</p><p>蝶恋花（送姚主管横州）</p><p>君泛仙槎银海去。后日相思，地角天涯路。草草杯盘深夜语。冥冥四月黄梅雨。<br> 莫拾明珠并翠羽。但使邦人，爱我如慈母。待得政成民按堵。朝天衣袂翩翩举。</p><p>鹧鸪天（上元设醮）</p><p>咏彻琼章夜向阑。天移星斗下人间。九光倒影腾青简，一气回春绕绛坛。<br> 瞻北阙，祝南山。遥知仙仗簇清班。何人曾侍传柑宴，翡翠帘开识圣颜。</p><p>鹧鸪天</p><p>子夜封章扣紫清。五霞光里佩环声。驿传风火龙鸾舞，步入烟霄孔翠迎。<br> 瑶简重，羽衣轻。金童双引到通明。三湘五管同民乐，万岁千秋与帝龄。</p><p>鹧鸪天</p><p>忆昔追游翰墨场。武夷仙伯较文章。琅函奏号银台省，毡笔书名御苑墙。<br> 经十载，过三湘。横楣丽锦照传觞。醉余吐出胸中墨，只欠彭宣到后堂。</p><p>鹧鸪天</p><p>月地云阶欢意阑。仙姿不合住人间。骖鸾已恨车尘远，泣凤空余烛影残。情脉脉，泪珊珊。梅花音信隔关山。只应楚雨清留梦，不那吴霜绿易斑。</p><p>鹧鸪天（提刑仲钦行部万里，阅四月而后来归，辄成，为太夫人寿）</p><p>去日清霜菊满丛。归来高柳絮缠空。长驱万里山收瘴，径度层波海不风。<br> 阴德遍，岭西东。天教慈母寿无穷。遥知今夕称觞处，衣彩还将衣绣同。</p><p>鹧鸪天（为老母寿）</p><p>阿母蟠桃不记春。长沙星里寿星明。金花罗纸新裁诏，贝叶旁行别授经。<br> 同犬子，祝龟龄。天教二老鬓长青。明年今日称觞处，更有孙枝满谢庭。</p><p>鹧鸪天（赠饯横州子山）</p><p>舞凤飞龙五百年。尽将锦绣里山川。王家券册诸孙嗣，主第笙歌故国传。<br> 居玉铉，拥金蝉。只今门户庆蝉联。君侯合侍明光殿，且作横槎海上仙。</p><p>鹧鸪天（饯刘恭父）</p><p>浴殿西头白玉堂。湘江东畔碧油幢。北辰躔次瞻星象，南国山川解印章。<br> 随步武，谢恩光。送公归趣舍人装。它年若肯传衣钵，今日应须酹寿觞。</p><p>鹧鸪天（饯刘恭父）</p><p>割镫难留乘马东。花枝争看袅长红。衮衣空使斯民恋，绿竹谁歌入相同。<br> 回武事，致年丰。几多遗爱在湘中。须知楚水枫林下，不似初闻长乐钟。</p><p>鹧鸪天（平国弟生日）</p><p>楚楚吾家千里驹。老人心事正关渠。风流合是阶除玉，爱惜真成掌上珠。<br> 纡彩绶，荐芳壶。老人还醉弟兄扶。问将何物为儿寿，付与家传万卷书。</p><p>鹧鸪天（荆州别同官）</p><p>又向荆州住半年。西风催放五湖船。来时露菊团金颗，去日池荷叠绿钱。<br> 斟别酒，扣离弦。一时宾从最多贤。今宵拚醉花迷坐，后夜相思月满川。</p><p>鹧鸪天</p><p>忆昔彤庭望日华。匆匆笔梦生花。郁轮袍曲惭新奏，风送银湾犯斗槎。<br> 追往事，甫新瓜。飞蓬何事及兰麻。一江湘水流余润，十里河堤筑浅沙。</p><p>鹧鸪天</p><p>瞻跸门前识个人。柳眉桃脸不胜春。短襟衫子新来棹，四直冠儿内样新。<br> 秋色净，晓妆匀。不知何事在风尘。主翁若也怜幽独，带取妖饶上玉宸。</p><p>虞美人（赠卢坚叔）</p><p>卢敖夫归骖鸾侣。相敬如宾主。森然兰玉满尊前。举案齐眉乐事、看年年。<br> 我家白发双垂雪。已是经年别。今宵归梦楚江滨。也学君家儿子、寿吾亲。</p><p>虞美人（无为作）</p><p>雪消烟涨清江浦。碧草春无数。江南几树夕阳红。点点归帆吹尽、晚来风。<br> 楼头自擫昭华管。我已无肠断。断行双雁向人飞。织锦回文空在、寄它谁。</p><p>虞美人</p><p>柳梢梅萼春全未。谁会伤春意。一年好处是新春。柳底梅边只欠、那人人。<br> 凭春约住梅和柳。略待些时候。锦帆风送彩舟来。却遣香苞娇叶、一齐开。</p><p>鹊桥仙（邢少连送末利）</p><p>北窗凉透，南窗月上，浴罢满怀风露。不知何处有花来，但怪底、清香无数。<br> 炎州珍产，吴儿未识，天与幽芳独步。冰肌玉骨岁寒时，倩间止、堂中留住。|&lt;间止、少连堂名。&gt;|</p><p>鹊桥仙（落梅）</p><p>吹香成阵，飞花如雪，不那朝来风雨。可怜无处避春寒，但玉立、仙衣数缕。<br> 清愁万斛，柔肠千结，醉里一时分付。与君不用叹飘零，待结子、成阴归去。</p><p>鹊桥仙</p><p>横波滴素，遥山蹙翠，江北江南肠断。不知何处驭风来，云雾里、钗横鬓乱。<br> 香罗叠恨，蛮笺写意，付与瑶台女伴。醉时言醒时羞，道醒了、休教再看。</p><p>鹊桥仙（平国弟生日）</p><p>湘江东畔，去年今日，堂上簪缨罗绮。弟兄同拜寿尊前，共一笑、欢欢喜喜。<br> 渚宫风月，边城鼓角，更好亲庭一醉。醉时重唱去年词，愿来岁、强如今岁。</p><p>鹊桥仙（以酒果为黄子默寿）</p><p>南州名酒，北园珍果，都与黄香为寿。风流文物是家传，睨血指、旁观袖手。<br> 东风消息，西山爽气，总聚君家户牖。旧时曾识玉堂仙，在帝所、频开荐口。</p><p>鹊桥仙（戏赠吴伯承侍儿）</p><p>明珠盈斗，黄金作屋，占了湘中秋色。金风玉露不胜情，看天上、人间今夕。<br> 枝头一点，琴心三叠，算有诗名消得。野堂从此不萧疏，问何日、尊前唤客。</p><p>鹊桥仙（别立之）</p><p>黄陵庙下，送君归去，上水船儿一支。离歌声断酒杯空，容易里、东西南北。<br> 重湖风月，九秋天气，冉冉清愁如织。我家住在楚江滨，为频寄、双鱼素尺。</p><p>鹊桥仙（为老人寿）</p><p>东明大士，吾家老子，是一元知非二。共携甘雨趁生朝，做万里、丰年欢喜。<br> 司空山上，长沙星里，乞与无边祥瑞。仙家日用镇常春，笑人说、长生久视。</p><p>南乡子（送朱元晦行，张钦夫、邢少连同集张孝祥）</p><p>江上送归船。风雨排空浪拍天。赖有清尊浇别恨，凄然。宝蜡烧花看吸川。<br> 楚舞对湘弦。暖响围春锦帐毡。坐上定知无俗客，俱贤。便是朱张与少连。</p><p>踏莎行</p><p>杨柳东风，海棠春雨。清愁冉冉无来处。曲径惊飞峡蝶丛，回塘冻湿鸳鸯侣。<br> 舞彻霓裳，歌残金缕。蘼芜白芷愁烟渚。不识阳台梦里云，试听华表归来语。</p><p>踏莎行（长沙牡丹花极小，戏作此词，）</p><p>并以二枝为伯承、钦夫诸兄一觞之荐<br> 洛下根株，江南栽种。天香国色千金重。花边三阁建康春，风前十里扬州梦。<br> 油壁轻车，青丝短鞚。看花日日催宾从。而今何许定王城，一枝且为邻翁送。</p><p>踏莎行（荆南作）</p><p>旋葺荒园，初开小径。物华还与东风竞。曲槛晖晖落照明，高城冉冉孤烟暝。<br> 柳色金寒，梅花雪静。道人随处成幽兴。一杯不惜小淹留，归期已理沧浪艇。</p><p>踏莎行</p><p>万里扁舟，五年三至。故人相见忧堪喜。山阴乘兴不须回，毗耶问疾难为对。<br> 不药身轻，高谈心会。匆匆我又成归计。它时江海肯相寻，绿蓑青＿看清贵。</p><p>踏莎行（五月十三日月甚佳）</p><p>藕叶池塘，榕阴庭院。年时好月今宵见。云鬟玉臂共清寒，冰绡雾縠谁裁剪。<br> 扑粉□绵，侵尘宝扇。遥知掩抑成凄怨。去程何许是归程，离觞为我深深劝。</p><p>踏莎行（送别刘子思）</p><p>古屋丛祠，孤舟野渡。长年与客分携处。漠漠愁阴岭上云，萧萧别意溪边树。<br> 我已北归，君方南去。天涯客里多岐路。须君早出瘴烟来，江南山色青无数。</p><p>踏莎行（为朱漕寿）</p><p>桂岭南边，湘江东畔。三年两见生申旦。知君心地与天通，天教仙骨年年换。<br> 趁此秋风，乘槎霄汉。看看黄纸书来唤。但令丹鼎汞频添，莫辞酒盏春无算。</p><p>丑奴儿（张仲钦母夫人寿）</p><p>年年有个人生日，谁似君家。谁似君家。八十慈亲发未华。<br> 棠阴阁上棠阴满，满劝流霞。满劝流霞。来岁应添宰路沙。</p><p>丑奴儿（张仲钦生日用前韵）</p><p>伯鸾德耀贤夫妇，见说宜家。见说宜家。庭砌森森长玉华。<br> 天公遣注长生籍，服日餐霞。服日餐霞。寿纪应须海算沙。</p><p>丑奴儿</p><p>十分济楚邦之媛，此日追游。雨霁云收。梦入潇湘不那愁。<br> 主人白玉堂中老，曾侍凝旒。满酌琼舟。即上虚皇香案头。</p><p>丑奴儿</p><p>珠灯璧月年时节，纤手同携。今夕谁知。自捻梅花劝一卮。<br> 逢人问道归来也，日日佳期。管有来时。趁得收灯也未迟。</p><p>丑奴儿</p><p>无双谁似黄郎子，自郐无讥。月满星稀。想见歌场夜打围。<br> 画眉京兆风流甚，应赋蛜蝛。杨柳依依。何日文箫共驾归。</p><p>丑奴儿</p><p>玉节珠幢出翰林。诗书谋帅眷方深。威声虎啸复龙吟。<br> 我是先生门下士，相逢有酒且教斟。高山流水遇知音。</p><p>丑奴儿</p><p>绝代佳人淑且真。雪为肌骨月为神。烛前花底不胜春。<br> 倚竹袖长寒卷翠，凌波袜小暗生尘。十分京洛旧家人。</p><p>丑奴儿（瑞香）</p><p>腊后春前别一般。梅花枯淡水仙寒。翠云裘著紫霞冠。<br> 仙品只今推第一，清香元不是人间。为君更试小龙团。</p><p>丑奴儿（饯郑宪）</p><p>宝蜡烧春夜影红。梅花枝傍锦薰笼。曲琼低卷瑞香风。<br> 万里江山供燕几，一时宾主看谈锋。问君归计莫匆匆。</p><p>浣溪沙（亲旧蕲口相访）</p><p>六客西来共一舟。吴儿踏浪剪轻鸥。水光山色翠相浮。我欲吹箫明月下，略须棹晚风头。从前五度到蕲州。</p><p>浣溪沙</p><p>已是人闲不击舟。此心元自不惊鸥。卧看骇浪与天浮。<br> 对月只应频举酒，临风何必更搔头。暝烟多处是神州。</p><p>浣溪沙（去荆州）</p><p>方舡载酒下江东。箫鼓喧天浪拍空。万山紫翠映云重。<br> 拟看岳阳楼上月，不禁石首岸头风。作笺我欲问龙公。</p><p>浣溪沙（次韵戏马梦山与妓作别）</p><p>罗袜生尘洛浦东。美人春梦琐窗空。眉山蹙恨几千重。<br> 海上蟠桃留结子，渥洼天马去追风。不须多怨主人公。</p><p>浣溪沙（梦山未释然，再作）</p><p>一片西飞一片东。高情已逐落花空。旧欢休问几时重。<br> 结习正如刀舐蜜，扫除须著絮因风。请君持此问庞公。</p><p>浣溪沙</p><p>妒妇滩头十八姨。顾狂无赖占佳期。唤它滕六把春欺。<br> 孱愁莺莺并燕燕，恓惶柳柳与梅梅。东君独自落便宜。</p><p>浣溪沙（洞庭）</p><p>行尽潇湘到洞庭。楚天阔处数峰青。旗梢不动晚波平。<br> 红蓼一湾纹缬乱，白鱼双尾玉刀明。夜凉船影浸疏星。</p><p>浣溪沙（坐上十八客）</p><p>同是瀛洲册府仙。只今聊结社中莲。胡笳按拍酒如川。<br> 唤起封姨清晚景，更将荔子荐新圆。从今三夜看婵娟。</p><p>浣溪沙（赋微之提刑绣扇）</p><p>只说闽山锦绣帏。忽从团扇得生枝。绉红衫子映丰肌。<br> 春线应怜壶漏永，夜针频见烛花摧。尘飞一骑忆来时。</p><p>浣溪沙（烟水亭蔡定夫置酒）</p><p>滟滟湖光绿一围。修林断处白鸥飞。天机云锦蘸空飞。<br> 乞我百弓真可老，为公一饮醉忘归。扁舟日日弄晴晖。</p><p>浣溪沙（母氏生辰，老者同在舟中）</p><p>稳泛仙舟上锦帆。桃花春浪舞清湾。寿星相伴到人间。<br> 黄石公传三百字，西王母授九霞丹。银潢有路接三山。</p><p>浣溪沙（以贡茶、沈水为扬齐伯寿）</p><p>北苑春风小凤团。炎州沈水胜龙涎。殷勤送与绣衣仙。<br> 玉食乡来思苦口，芳名久合上凌烟。天教富贵出长年。</p><p>浣溪沙</p><p>霜日明霄水蘸空。鸣鞘声里绣旗红。淡烟衰草有无中。<br> 万里中原烽火北，一尊浊酒戍楼东。酒阑挥泪向悲风。</p><p>浣溪沙（再用韵）</p><p>宫柳垂垂碧照空。九门深处五云红。朱衣只在殿当中。<br> 细捻丝梢龙尾北，缓携纶旨凤池东。阿婆三五笑春风。</p><p>浣溪沙</p><p>日暖帘帏春昼长。纤纤玉指动抨床。低头佯不顾檀郎。<br> 豆蔻枝头双蛱蝶，芙蓉花下两鸳鸯。壁间闻得唾茸香。</p><p>浣溪沙（侑刘恭父别酒）</p><p>射策金门记昔年。又交藩翰入陶甄。不妨衣钵再三传。<br> 粉泪但能添楚竹，罗巾谁解击吴船。捧杯犹愿小留连。</p><p>定风波</p><p>铃索声干夜未央。曲阑花影步凄凉。莫道岭南冬更暖。君看。梅花如雪月如霜。<br> 见说墙西歌吹好，玉人扶坐劝飞觞。老子婆婆成独冷。谁省。自挑寒灺自添香。</p><p>望江南（赠谈献可）</p><p>谈子醉，独立睨东风。未试玉堂挥翰手，只今楚泽钓鱼翁。万事举杯空。<br> 谋一笑，一笑与君同。身老南山看射虎，眼高四海送飞鸿。赤岸晚潮通。</p><p>望江南（南岳铨德观作）</p><p>朝元去，深殿扣瑶钟。天近月明黄道冷，参回斗转碧霄空。身在九光中。<br> 风露下，环佩响丁东。玉案烧香萦翠凤，松坛移影动苍龙。归路海霞红。</p><p>醉落魄</p><p>轻黄淡绿。可人风韵闲装束。多情早是眉峰蹙。一点秋波，闲里觑人毒。<br> 桃花庭院光阴速。铜鞮谁唱大堤曲。归时想是樱桃熟。不道秋千，谁伴那人蹴。</p><p>桃源忆故人</p><p>朔风弄月吹银霰。帘幕低垂三面。酒入玉肌香软。压得寒威敛。<br> 檀槽乍捻么丝慢。弹得相思一半。不道有人肠断。犹作声声颤。</p><p>临江仙</p><p>试问梅何处好，与君藉草携壶。西园清夜片尘无。一天云破碎，两树玉扶疏。<br> 谁厌昭华吹古怨，散花便满衣裾。只疑幽梦在清都。星稀河影转，霜重月华孤。</p><p>临江仙</p><p>试问宜楼楼下竹，年来应长新篁。使君五岭又三湘。旧游知好在，熟处更难忘。<br> 尚念论心舒歗否，只今湖海相望。遥怜阴过酒尊凉。举觞须酹我，门外是清江。</p><p>菩萨蛮（立春）</p><p>丝金缕翠幡儿小。裁罗捻线花枝袅。明日是新春。春风生鬓云。<br> 吴霜看点点。愁里春来浅。只愿此花枝。年年长带伊。</p><p>菩萨蛮（诸客往赴东邻之集）</p><p>庭叶翻翻秋向晚。凉砧敲月催金剪。楼上已清寒。不堪频倚栏。<br> 邻翁开社瓮。唤客情应重。不醉且无归。醉时归路迷。</p><p>菩萨蛮</p><p>恰则春来春又去。凭谁说与春教住。与问坐中人。几回迎送春。<br> 明年春更好。只怕人先老。春去有来时。愿春长见伊。</p><p>菩萨蛮</p><p>东风约略吹罗幕。一檐细雨春阴薄。试把杏花看。湿红娇暮寒。<br> 佳人双玉枕。烘醉鸳鸯锦。折得最繁枝。暖香生翠帏。</p><p>菩萨蛮<br> 玉龙细点三更月。庭花影下余残雪。寒色到书帏。有人清梦迷。<br> 墙西歌吹好。烛暖香闺小。多病怯杯觞。不禁冬夜长。</p><p>菩萨蛮</p><p>雪消墙角收灯后。野梅官柳春全透。池阁又东风。烛花烧夜红。<br> 一尊留好客。敧尽阑干月。已醉不须归。试听乌夜啼。</p><p>菩萨蛮</p><p>蘼芜白芷愁烟渚。曲琼细卷江南雨。心事怯衣单。楼高生晚寒。<br> 云鬟香雾湿。翠袖凄余泣。春去有来时。春从沙际归。</p><p>菩萨蛮（舣舟采石）</p><p>十年长作江头客。樯竿又挂西风席。白鸟去边明。楚山无数青。<br> 倒冠仍落佩。我醉君须醉。试问识君不。青山与白鸥。</p><p>菩萨蛮（和州守胡明秀席上）</p><p>乳羝属国归来早。知君胆大身犹小。一节不须论。功名看致君。<br> 镇西楼上酒。父老为公寿。晚祝太夫人。年年对诏新。</p><p>菩萨蛮</p><p>胭脂浅染双珠树。东风到处娇无数。不语恨厌厌。何人思故园。<br> 故园花烂熳。笑我归来晚。我老只思归。故园花雨时。</p><p>西江月</p><p>问讯湖边春色，重来又是三年。东风吹我过湖船。杨柳丝丝拂面。<br> 世路如今已惯，此心到处悠然。寒光亭下水如天。飞起沙鸥一片。</p><p>西江月</p><p>风定滩声未已，雨来篷底先知。岸边杨柳最怜伊。忆得船儿曾系。<br> 湖雾平吞白塔，茅檐自有青旗。三杯村酒醉如泥。天色寒呵且睡。</p><p>西江月</p><p>冉冉寒生碧树，盈盈露湿黄花。故人玉节有光华。高会仍逢戏马。<br> 万事只今如梦，此身到处为家。与君相遇更天涯。拚了茱萸醉把。</p><p>西江月（张钦夫寿）</p><p>诸老何烦荐口，先生自简渊衷。千年圣学有深功。妙处无非日用。<br> 已授一编圯下，却须三顾隆中。鸿钧早晚转春风。我亦从君贾勇。</p><p>西江月（代五三弟为老母寿）</p><p>慈母行封大国，老仙早上蓬山。天怜阴德遍人间。赐与还丹七返。<br> 莫问清都紫府，长教绿鬓朱颜。年年今日彩衣斑。兄弟同扶酒盏。</p><p>西江月</p><p>盖未知其事，重为感叹，赋此<br> 不识平原太守，向来水北山人。世间功业谩亏成。华发萧萧满镜。<br> 幸有田园故里，聊分风月江城。西湖西畔晚波平。袖手时来照影。</p><p>西江月</p><p>楼外疏星印水，楼头画烛烘帘。凭高举酒恨厌厌。征路虚无指点。<br> 酒兴因君开阔，山容向我增添。一钩新月弄纤纤。浓雾花房半敛。</p><p>西江月（阻风三峰下）</p><p>满载一船秋色，平铺十里湖光。波神留我看斜阳。放起鳞鳞细浪。<br> 明日风回更好，今宵露宿何妨。水晶宫里奏霓裳。准拟岳阳楼上。</p><p>西江月（桂州同僚饯别）</p><p>窗户青红尚湿，主人已作归期。坐中宾客尽邹枚。盛事它年应记。<br> 别酒深深但劝，离歌缓缓休催。扁舟明日转清溪，好月相望千里。</p><p>西江月（以隋索靖小字《法华经》及古器为老人寿）</p><p>汉铸九金神鼎，隋书小字莲经。刚风劫火转青冥。护守应烦仙圣。<br> 昨梦归来帝所，今朝寿我亲庭。只将此宝伴长生。谈笑中原底定。</p><p>西江月</p><p>夕尽伐去<br> 落日熔金万顷，晴岚洗剑双锋。紫枢元是黑头公。佳处因君愈重。<br> 分得湖光一曲，唤回庐岳千峰。清尊今夜偶然同。早晚商岩有梦。</p><p>西江月（为枢密太夫人寿）</p><p>畴昔通家事契，只今寸镇交承。起居枢密太夫人。绿鬓斑衣相映。<br> 乞得神仙九酝，祝教福禄千春。台星直上寿星明。长见门阑鼎盛。</p><p>减字木兰花（江阴州治漾花池）</p><p>佳人绝妙。不惜千金频买笑。燕姹莺娇。始遣清歌透碧霄。<br> 主人好事。更倒一尊留客醉。我醉思家。月满南池欲漾花。</p><p>减字木兰花</p><p>一尊留夜。宾蜡烘帘光激射。冻合铜壶。细听冰帘夜剪酥。<br> 清愁冉冉。酒唤红潮登玉脸。明日重看。玉界琼楼特地寒。</p><p>减字木兰花（琵琶亭林守、王倅送别）</p><p>江头送客。枫叶荻花秋索索。弦索休弹。清泪无多怕湿衫。<br> 故人相遇。不醉如何归得去。我醉忘归。烟满空江月满堤。</p><p>减字木兰花（二十六日立春）</p><p>春如有意。未接年华春已至。春事还新。多得年时五日春。<br> 春郊便绿。只向腊前春已足。屈指元宵。正是新春二十朝。</p><p>减字木兰花（黄坚叟母夫人）</p><p>慈闱生日。见说今年年九十。戏彩盈门。大底孩儿七个孙。<br> 人间喜事。只这一般难得似。愿我双亲。都似君家太淑人。</p><p>减字木兰花（赠尼师，旧角奴也）</p><p>吹箫泛月。往事悠悠休更说。拍碎琉璃。始觉从前万事非。<br> 清齐净戒。休作断肠垂泪债。识破嚣尘。作个逍遥物外人。</p><p>减字木兰花</p><p>枷花搦柳。知道东君留意久。惨绿愁红。憔悴都因一夜风。<br> 轻狂蝴蝶。拟欲扶持心又怯。要免离披。不告东君更告谁。</p><p>减字木兰花（梅）</p><p>吹香嚼蕊。独立东风里。玉冻云娇天似水。羞杀夭桃秾李。<br> 如今见说阑干。不禁月冷霜寒。垅上驿程人远，楼头戍角声干。</p><p>减字木兰花</p><p>向来省户。谋国参伊吕。暂借良筹非再举。谈笑肃清三楚。<br> 良辰上客徜佯。奏遍犹记传香。此日一尊相属，它时同在岩廊。</p><p>点绛唇（赠袁立道）</p><p>四到蕲州，今年更是逢重九。应时纳祐。随分开尊酒。<br> 屡舞婆娑，醉我平生友。休回首。世间何有。明月疏疏柳。</p><p>点绛唇（饯刘恭父）</p><p>绮燕高张，玉潭月丽玻璃满。旆霞行卷。无复长安远。<br> 夏木阴阴，路袅薰风转。空留恋。细吹银管。别意随声缓。</p><p>点绛唇</p><p>萱草榴花，画堂永书风清暑。麝团菰黍。助泛菖蒲醑。<br> 兵辟神符，命续同心缕。宜欢聚。绮筵歌舞。岁岁酬端午。</p><p>卜算子</p><p>雪月最相宜，梅雪都清绝。去岁江南见雪时，月底梅花发。<br> 今岁早梅开，依旧年时月。冷艳孤光照眼明，只欠些儿雪。</p><p>诉衷情（中秋不见月）</p><p>晚烟斜日思悠悠。西北有高楼。十分准拟明月，还似去年游。<br> 飞玉斝，卷琼钩。唤新愁。姮娥贪共，暮雨朝云，忘了中秋。</p><p>诉衷情（牡丹）</p><p>乱红深紫过群芳。初欲减春光。花王自有标格，尘外锁韶阳。<br> 留国艳，问仙乡。自天香。翠帷遮日，红烛通宵，与醉千场。</p><p>南歌子（仲弥性席上）</p><p>曾到蕲州不，人人说使君。使君才具合经纶。小试边城、早晚上星辰。<br> 佳节重阳近，清歌午夜新。举杯相属莫辞频。后日相思、我已是行人。</p><p>南歌子（赠吴伯承）</p><p>人物羲皇上，诗名沈谢间。漫郎元自谩为官。醉眼瞢腾、只拟看湘山。<br> 小隐今成趣，邻翁独往还。野堂梅柳尚春寒。且趁华灯频泛、酒船宽。</p><p>霜天晓角</p><p>柳丝无力。冉冉萦愁碧。系我船儿不住，楚江上、晚风急。<br> 棹歌休怨抑。有人离恨极。说与归期不远，刚不信、泪偷滴。</p><p>忆秦娥（元夕）</p><p>元宵节。凤楼相对鳌山结。鳌山结。香尘随步。柳梢微月。<br> 多情又把珠帘揭。游人不放笙歌歇。笙歌歇。晓烟轻散，帝城宫阙。</p><p>苍梧谣（饯刘恭父）</p><p>归。十万人家儿样啼。公归去，何日是来时。</p><p>苍梧谣</p><p>归。猎猎薰风颭绣旗。拦教住，重举送行杯。</p><p>苍梧谣</p><p>归。数得宣麻拜相时。秋前后，公衮更莱衣。</p><p>水调歌头</p><p>天上掌纶手，阃外折冲才。发踪指示，平荡全楚息氛埃。缓带轻裘多暇，燕寝森严兵卫，香篆几徘徊。襦袴见歌咏，桃李藉栽培。<br> 紫泥封，天笔润，日边来。趣装入觐，行矣归去作盐梅。祖帐不须遮道，看取眉间一点，喜气人尊罍。此去沙堤路，平步上三台。</p><p>水调歌头（送谢倅之临安）</p><p>客里送行客，常苦不胜情。见公秣马东去，底事却欣欣。不为青毡俯拾，自是公家旧物，何必更关心。且喜谢安石，重起为苍生。<br> 圣天子，方侧席，选豪英。日边仍有知已，应剡荐章间。好把文经武略，换取碧幢红旆，谈笑扫胡尘。勋业在此举，莫厌短长亭。</p><p>木兰花</p><p>拥貔貅万骑，聚千里、铁衣寒。正玉帐连云，油幢映日，飞箭天山。锦城起方面重，对筹壶、尽日雅歌闲。休遣沙场虏骑，尚余匹马空还。<br> 那看。更值春残。斟绿醑、对朱颜。正宿雨催红，和风换翠，梅小香慳。牙旗渐西去也，望梁州、故垒暮云间。休使佳人敛黛，断肠低唱阳关。</p><p>雨中花</p><p>一舸凌风，斗酒酹江，翩然乘兴东游。欲吐平生孤愤，壮气横秋。浩荡锦囊诗卷，从容玉帐兵筹。有当时桥下，取履仙翁，谈笑同舟。<br> 先贤济世，偶耳功名，事成岂为封留。何况我、君恩深重，欲报无由。长望东南气王，从教西北云浮。断鸿万里，不堪回首，赤县神州。</p><p>鹧鸪天</p><p>可意黄花人不知，黄花标格世间稀。园葵裛露迎朝日，槛菊迎霜媚夕霏。<br> 芍药好，是金丝。绿藤红刺引蔷薇。姚家别有神仙品，似着天香染御衣。</p><p>眼儿媚</p><p>晓来江上荻花秋。做弄个离愁。半竿残日，两行珠泪，一叶扁舟。<br> 须知此去应难遇，直待醉方休。如今眼底，明朝心上，后日眉头。</p><p>虞美人</p><p>清宫初入韶华管。宫叶秋声满。满庭芳草月婵娟。想见明朝喜色、动天颜。<br> 持杯满劝龙头客。荣遇时难得。词源三峡泻瞿塘。便是醉中空去、也无妨。</p><p>菩萨蛮（林柳州生朝）</p><p>史君家枕吴波碧。朱门铺手摇双戟。也到岭边州。真成汗漫游。<br> 归期应不远。趁得东江暖。翁媪雪垂肩。双双平地仙。</p><p>临江仙</p><p>罨画楼前初立马，隔帘笑语相亲。铅华洗尽见天真。衫儿轻罩雾，髻子直梳云。<br> 翠叶银丝簪末利，樱桃淡注香唇。见人不语解留人。数杯愁里酒，两眼醉时春。</p><p>浣溪沙（过临川席上赋此词）</p><p>我是临川旧史君。而今欲作岭南人。重来辽鹤事犹新。<br> 去路政长仍酷暑，主公交契更情亲。横秋阁上晚风匀。</p><p>浣溪沙（同前）</p><p>康乐亭前种此君。重来风月苦留人。儿童竹马笑谈新。<br> 今代孟士仍好客，政成归去眷方新。十眉环坐晚妆匀。</p><p>西江月</p><p>十里轻红自笑，两山浓翠相呼。意行着脚到精庐。借我绳床小住。<br> 解饮不妨文字，无心更狎鸥鱼。一声长啸暮烟孤。袖手西湖归去。</p><p>忆秦娥</p><p>天一角。南枝向我情如昨。情如昨。水寒烟淡，雾轻云薄。<br> 吹花嚼蕊愁无托。年华冉冉惊离索。惊离索。倩春留住，莫教摇落。</p><p>浣溪沙</p><p>湓浦从君已十年。京江仍许借归船。相逢此地有因缘。<br> 十万貔貅环武帐，三千珠翠入歌筵。功成去作地行仙。</p><p>柳梢青</p><p>碧云风月无多。莫被名缰利锁。白玉为车，黄金作印，不恋休呵。<br> 争如对酒当歌。人是人非恁么。年少甘罗，老成吕望，必竟如何。</p><p>卜算子</p><p>万里去担簦，谁识新丰旅。好事些儿说与郎，奴是姮娥侣。<br> 若到广寒宫，但道奴传语。待我仙郎折桂枝，拣个高枝与。</p><p>柳梢青</p><p>草底蛩吟。烟横水际，月淡松阴。荷动香浓，竹深凉早，销尽烦襟。<br> 发稀浑不胜簪。更客里、吴霜暗侵。富贵功名，本来无意，何况如今。</p><p>瑞鹧鸪</p><p>香佩分紫绣囊。野塘波急折鸳鸯。春风灞岸空回首，落日西陵更断肠。<br> 雪下哦诗怜谢女，花间为令胜潘郎。从今千里同明月，再约园时拜夜香。</p><p>青玉案（送频统辖行）</p><p>相春堂上闻莺语。正花柳、芳菲处。有底尊前欢且舞。满堂宾客，紫泥丹诏，衮衮烟霄路。<br> 君王天纵资仁武。要尺棰、平骄虏。思得英雄亲驾驭。将军行矣，九重虚宁，谈笑清寰宇。</p><p>念奴娇</p><p>海云四敛，太清楼、极目一天秋色。明月飞来云雾尽，城郭山川历历。良夜悠悠，西风袅袅，银汉冰轮侧。云霓三弄，广寒宫殿长笛。<br> 偏照紫府瑶台，香笼玉座，翠霭迷南北。天上人间凝望处，应有乘风归客。露滴金盘，凉生玉宇，满地新霜白。壶中清赏，画檐高挂虚碧。</p><p>念奴娇</p><p>风帆更起，望一天秋色，离愁无数。明日重阳尊酒里，谁与黄花为主。别岸风烟，孤舟灯火，今夕知何处。不如江月，照伊清夜同去。<br> 船过采石江边，望夫山下，酌水应怀古。德耀归来虽富贵，忍弃平生荆布。默想音容，遥怜儿女，独立衡皋暮。桐乡君子，念予憔悴如许。</p><p>蓦山溪</p><p>雄风豪雨，时节清明近。帘幕起轻寒，暖红炉、笑翻灰烬。阴藏迟日，欲验几多长，绣工慵，围棋倦，香篆频销印。<br> 茂林芳径，绿变红添润。桃杏意酣酣，占前头、一番花信。华堂尊酒，但作艳阳歌，禽声喜，流云尽，明日游俊。</p><p>拾翠羽</p><p>春入园林，花信总诸迟速。听鸣禽、稍迁乔木。夭桃弄色，海棠芬馥。风雨齐，芳径草心频绿。<br> 禊事才过，相次禁烟追逐。想千岁、楚人遗俗。青旗沽酒，各家炊熟。良夜游明月胜烧花烛。</p><p>蝶恋花（秦乐家赏花）</p><p>烂烂明霞红日暮。艳艳轻云，皓月光初吐。倾国倾城恨无语。彩鸾祥凤来还去。<br> 爱花常为花留住。今岁风光，又是前春处。醉倒扶归也休诉。习池人笑山翁语。</p><p>渔家傲（红白莲不可并栽，用酒盆种之，遂皆有花，呈周倅）</p><p>红白莲房生一处。雪肌霞艳难为喻。当是神仙来紫府。双禀赋。人间相见犹相妒。<br> 清雨轻烟凝态度。风标公子来幽鹭。欲遣微波传尺素。歌曲误。醉中自有周郎顾。</p><p>夜游宫（句景亭）</p><p>听话危亭句景。芳郊迥、草长川永。不待崇冈与峻岭。倚栏杆，望无穷，心已领。<br> 万事浮云影。最旷阔、鹭闲鸥静。好是炎天烟雨醒。柳阴浓，芰荷香，风日冷。</p><p>鹧鸪天（咏桃菊花）</p><p>桃换肌肤菊换妆。只疑春色到重阳。偷将天上千年艳，染却人间九日黄。<br> 新艳冶，旧风光。东篱分付武陵香。尊前醉眼空相顾，错认陶潜是阮郎。</p><p>鹧鸪天（送陈倅正字摄峡州）</p><p>人物风流册府仙。谁教落魄到穷边。独班未引甘泉伏，三峡先寻上水船。<br> 斟楚酒，扣湘弦。竹枝歌里意凄然。明时合下清猿泪，闲日须题采凤笺。</p><p>菩萨蛮（回文）</p><p>落霞残照横西阁。阁西横照残霞落。波浅戏鱼多。多鱼戏浅波。手携行客酒。酒客行携手。肠断九歌长。长歌九断肠。</p><p>菩萨蛮（回文）</p><p>渚莲红乱风翻雨。雨翻风乱红莲渚。深处宿幽禽。禽幽宿处深。淡妆秋水鉴。鉴水秋妆淡。明月思人情。情人思月明。</p><p>菩萨蛮（回文）</p><p>晚花残雨风帘卷。卷帘风雨残花晚。双燕语虚窗。窗虚语燕双。睡醒风惬意。意惬风醒睡。谁与话情诗。诗情话与谁。</p><p>菩萨蛮（回文）</p><p>白头人笑花间客。客间花笑人头白。年去似流川。川流似去年。老羞何事好。好事何羞老。红袖舞香风。风香舞袖红。</p><p>南歌子（过严关）</p><p>路尽湘江水，人行瘴雾间。昏昏西北度严关。天外一簪初见、岭南山。<br> 北雁连书断，秋霜点鬓斑。此行休问几时还。唯拟桂林佳处、过春残。</p><p>燕归梁</p><p>风柳摇丝花缠枝。满目韶辉。离鸿过尽百劳飞。都不似、燕来归。<br> 旧来王谢堂前地，情分独依依画梁雕拱启朱扉。看双舞、羽人衣。</p><p>卜算子</p><p>风生杜若洲，日暮垂杨浦。行到田田乱叶边，不见凌波女。<br> 独自倚危栏，欲向荷花语。无奈荷花不应人，背立啼红雨。</p><p>点绛唇</p><p>秩秩宾筵，玉潭春涨玻璃满。旆霞风卷。可但长安远。<br> 夏木成阴，路袅薰风转。空留恋。细吹银管。别意随声缓。</p><p>水调歌头（过岳阳楼作）</p><p>湖海倦游客，江汉有归舟。西风千里，送我今夜岳阳楼。日落君山云气，春到沅湘草木，远思渺难收。徙倚栏杆久，缺月挂帘钩。<br> 雄三楚，吞七泽，隘九州。人间好处，何处更似此楼头。欲吊沈累无所，但有渔儿樵子，哀此写离忧。回首叫虞舜，杜若满芳洲。</p><p>醉蓬莱（为老人寿）</p><p>问人间荣事。海内高名，似今谁比。脱屣归来，眇浮云富贵。致远钩深，乐天知命，且从容阅世。火候周天，金文满义，从来活计。<br> 有酒一尊，有棋一局，少日亲朋，旧家邻里。世故纷纭，但蚊虻过耳。解愠薰风，做凉梅雨，又一般天气。曲几蒲团，纶巾羽扇，年年如是。</p><p>转调二郎神</p><p>闷来无那，暗数尽、残更不寐。念楚馆香车，吴溪兰棹，多少愁云恨水。阵阵回风吹雪霰，更旅雁、一声沙际。想静拥孤衾，频挑寒灺，数行珠泪。凝睇。傍人笑我，终朝如醉。便锦织回鸾，素传双鲤，难写衷肠密意。绿鬓点霜，玉肌消雪，两处十分憔悴。争忍见，旧时娟娟素月，照人千里。</p><p>转调二郎神（思归寄柳州）</p><p>秋满离源，瘴云净、晓山如簇。动远思、空江小艇，高丘乔木。策策西风双鬓底，晖晖斜日朱栏曲。试侧身、回首望京华，迷南北。<br> 思归梦，天边鹄。游宦事，蕉中鹿。想一年好处，砌红堆绿。罗帕分柑霜落齿，冰盘剥芡珠盈掬。倩春织、缕鲙捣香齑，新篘熟。</p><p>青玉案（饯别刘恭父）</p><p>红尘冉冉长安路。看风度、凝然去。唱彻阳关留不住。甘棠庭院，芰荷香渚。尽是相思处。<br> 龟鱼从此谁为主。好记江湖断肠句。万斛离愁休更诉。洞庭烟棹，楚楼风露。去作为霖雨。</p><p>蓦山溪（和清虚先生皇甫坦韵）</p><p>清都绛阙，我自经行惯。璧月带珠星，引钧天、笙箫不断。宝簪瑶佩，玉立拱清班。天一笑，物皆春，结得清虚伴。<br> 还丹九转。凡骨亲会换。携剑到人间，偶相逢、依然青眼。狂歌醉舞，心事有谁知，明月下，好风前，相对纶巾岸。</p><p>画堂春（上老母寿）</p><p>蟠桃一熟九千年。仙家春色无边。画堂日暖卷非烟。昼永风妍。看取疏封汤沐，何妨频棹觥船。方瞳绿发对儒仙。岁岁尊前。</p><p>柳梢青（饯别蒋德施、粟子求诸公）</p><p>重阳时节。满城风雨，更催行色。陇树寒轻，海山秋老，清愁如织。一杯莫惜留连，我亦是、天涯倦客。后夜相思，水长山远，东西南北。</p><p>柳梢青（元宵何高士说京师旧事）</p><p>今年元夕。探尽江梅，都无消息。草市梢头，柳庄深处，雪花如席。一尊邻里相过，也随分、移时换节。玉辇端门，红旗夜市，凭君休说。</p><p>柳梢青（探梅）</p><p>溪南溪北。玉香消尽，翠娇无力。月淡黄昏，烟横清晓，都无消息。无聊更绕空枝，断魂远、重招怎得。驿使归来，戍楼吹断，空成恓恻。</p><p>浪淘沙</p><p>琪树间瑶林。春意深深。梅花还被晓寒禁。竹里一枝斜向我，欲诉芳心。楼外卷重阴。玉界沉沉。何人低唱醉泥金。掠水飞来双翠碧，应寄归音。</p><p>浪淘沙</p><p>溪练写寒林。云重烟深。楼高风恶酒难禁。徙倚阑干谁共语，江上愁心。清兴满山阴。鸿断鱼沉。一书何啻直千金。独抚瑶徽弦欲断，凭寄知音。</p><p>清平乐（殿庐有作）</p><p>光尘扑扑。宫柳低迷绿。斗鸭阑干春诘曲。帘额微风绣蹙。<br> 碧云青翼无凭。困来小倚银屏。楚梦未禁春晚，黄鹂犹自声声。</p><p>清平乐（杨侯书院闻酒所奏乐）</p><p>油幢画戟。玉铉调春色。动阀诸郎俱第一。风流前辈敌。<br> 玉人双鞚华睪。翠云深处消摇。有客留君东阖，时闻风下笙箫。</p><p>清平乐（梅）</p><p>吹香嚼蕊。独立东风里。玉冻云娇天似水。羞杀夭桃秾李。<br> 如今见说阑干。不禁月冷霜寒。垅上驿程人远，楼头戍角声干。</p><p>清平乐（寿叔父）</p><p>英姿慷慨。独立风尘外。湖海平生豪气在。行矣云龙际会。<br> 充庭兰玉森森。一觞共祝脩龄。此地去天尺五，明年持橐西清。</p><p>清平乐</p><p>向来省户。谋国参伊吕。暂借良筹非再举。谈笑肃清三楚。<br> 良辰上客徜徉。奏篇犹记传香。此日一尊相属，它时同在岩廊。</p><p>生查子</p><p>远山眉黛横，媚柳开青眼。楼阁断霞明，帘幕春寒浅。<br> 杯延玉漏迟，烛怕金刀剪。明月忽飞来，花影和帘卷。</p><p>长相思</p><p>小楼重。下帘栊。万点芳心绿间红。秋千图画中。草茸茸。柳松松。细卷玻璃水面风。春寒依旧浓。</p><p>锦园春</p><p>醉痕潮玉。爱柔英未吐，露花如簇。绝艳矜春，分流芳金谷。<br> 风梳雨沐。偏只欠、夜阑清淑。杜老情疏，黄州恨冷，谁怜幽独。</p><p>天仙子</p><p>三月灞桥烟共雨。拂拂依依飞到处。雪球轻飏弄精神，扑不住。留不住。常系柔肠千万缕。<br> 只恐舞风无定据。容易着人容易去。肯将心绪向才郎，待拟处。终须与。作个罗帏收拾取。</p><p>鹧鸪天（春情）</p><p>日日青楼醉梦中。不知楼外已春浓。杏花未遇疏疏雨，杨柳初摇短短风。<br> 扶画鷁，跃花骢。涌金门外小桥东。行行又入笙歌里，人在珠帘第几重。</p><p>风入松（蜡梅）</p><p>玉妃孤艳照冰霜。初试道家妆。素衣嫌怕姮娥妒，染成宫样鹅黄。宫额娇涂飞燕，缕金愁立秋娘。湘罗百濯蹙香囊。蜜露缀琼芳。蔷薇水蘸檀心紫，郁金薰染浓香。萼绿轻移云袜，华清低舞霓裳。</p><p>南歌子</p><p>俭德仁诸族，阴功格上清。焚香扫地夜朝真。看取名花浮玉、鉴齐精。<br> 宝篆融融满，□流细细倾。双亲俱寿八千龄。却捧紫皇飞诏、上蓬瀛。</p><h3 id="李处全" tabindex="-1"><a class="header-anchor" href="#李处全" aria-hidden="true">#</a> 李处全</h3><p>水调歌头（丁丑岁，吴门为外舅蒋宣卿寿）</p><p>金节照南国，画戟壮陪都。严谯鼓角霜晓，雄胜压全吴。葱茜采香古径，缥缈折梅新奏，春事早关渠。谁识使君意，行乐与民俱。<br> 披绣幌，薰宝篆，引琼酥。黄堂当暇，宾幕谈笑足欢娱。看取十行丹诏，遥指五云深处，归路接亨衢。玉佩映鸳缀，不老奉轩虞。</p><p>水调歌头（送王景文）</p><p>上马趣携酒，送客古朱方。秋风斜日山际，低草见牛羊。酩酊不知更漏，但见横江白露，清映月如霜。平睨广寒殿，谁说路歧长。<br> 醉还醒，时起舞，念吾乡。江山尔尔，回首千载几兴亡。一笑书生事业，谁信管城居士，不换碧油幢。好在中冷水，击楫奏伊凉。</p><p>水调歌头</p><p>明月浸瑶碧，河汉水交流。偏来照我，知我白发不胜愁。客里山中三载，枕上人间一梦，曾忆到瀛洲。矫首蓬壶路，两腋已飕＿。<br> 记扁舟，浮震泽，趁中秋。垂虹亭上，与客千里快凝眸。看剑引杯狂醉，饮水曲肱高卧，鹏鷃本同游。起舞三人耳，横笛唤沙鸥。</p><p>水调歌头（冒大风渡沙子）</p><p>落日暝云合，客子意如何。定知今日，封六巽二弄干戈。四望际天空阔，一叶凌涛掀舞，壮志未消磨。为向吴儿道，听我扣舷歌。<br> 我常欲，利剑戟，斩蛟龟。胡尘未扫，指挥壮士挽天河。谁料半生忧患，成就如今老态，白发逐年多。对此貌无恐，心亦畏风波。</p><p>水调歌头</p><p>春事已如许，柳眼早依依。故园桃李何似，芳蕊想团枝。此地嵩高名里，信美元非吾土，清梦＿绕洢。扶杖欲行乐，还使我心悲。<br> 对琴书，歌一阕，引千卮。昔曾系楫，今日投老叹吾衰。睡起推窗凝睇，失喜柔桑微绿，便拟作春衣。搔首长吟处，此意有谁知。</p><p>水调歌头（咏梅）</p><p>微雨眼明处，春信著南枝。百花头上消息，为我赴襟期。松下凌霜古干，竹外横窗疏影，同是岁寒姿。唤取我曹赏，莫使俗流知。<br> 对风前，看雪后，总相宜。碧天如洗，何许羌笛月边吹。一段出群标格，合得水仙兄事，千古豫章诗。鼎鼐付佳实，终待麦秋时。</p><p>水调歌头（前遍既出，诸君皆有属和，因自用韵）</p><p>飞雪已传信，端叶未分枝。莫嫌开晚，前月曾付小春期。谁道梳风洗雨，不许调脂弄粉，容易涴天姿。眼界未多见，鼻观已先知。<br> 昔西湖，今北客，各从宜。要渠烂熳，趣得暖律为渠吹。犹记石亭攀折，浑似扬州观赏，清兴欲寻诗。三嗅不离手，如得和遍时。</p><p>水调歌头（除夕）</p><p>今夕定何夕，今夕岁还除。团栾儿女，尽情灯火照围炉。但惜年从节换，便觉身随日老，踪迹尚沈浮。万事古如此，聊作旧桃符。<br> 任东风，吹缟鬓，戏臞儒。韶颜壮齿，背人去似隙中驹。杯酌犹倾腊酒，漏箭已传春夜，何处不歌呼。惟愿长穷健，命酹且欢娱。</p><p>水调歌头（处州烟雨楼落成，欲就中秋，后值雨）</p><p>楼观数南国，烟雨压东州。溪山雄胜，天开图画肖瀛洲。我破瀛洲客梦，来剖仙都符竹，乐岁又云秋。聊作幻师戏，肯遗后人愁。<br> 趁佳时，招我辈，共凝眸。君侯胸次邱壑，意匠付冥搜，刻日落成华栋，对月难并清景，千丈素光流。老子兴何极，小子趣觥筹。</p><p>满江红（镇安女兄生日）</p><p>清晓高堂，春晚处、旧红新绿。耸曩昔、蟠桃初种，更并潭菊。强健老人松下鹤，森荣孙子霜中竹。看共持、寿斝祝期颐，倾＿醁。<br> 烘晴书，炉烟馥。连永夜，笙歌簇。喜一时欢意，何人兼足。早愿诸甥成宅相，便从明岁开汤沐。向年年、今日度新腔，调仙曲。</p><p>临江仙（木犀）</p><p>畴昔方壶游戏地，群仙步履相从。明黄衫子御西风。佩环金错落，羽葆翠璁珑。<br> 骑鹄翩然归去路，吹箫横度青峰。夜深河汉冷秋容。前驱香十里，飘堕月轮东。</p><p>念奴娇（京口上元雪夜招唐元明）</p><p>一天春意，趁东皇幽赏，重飞端叶。造物有心成伟观，来伴红蕖开彻。桂魄初圆，梅腮全放，节物俱奇绝。冷官门巷，望中北固楼堞。<br> 遐想篷底高人，拥衾无寐，九曲肠增结。我亦低窗翻蠹纸，失喜瑶花盈尺。拥鼻孤吟，搔头危坐，所欠惟佳客。须君来此，脸纹相对生缬。</p><p>满庭芳（初春）</p><p>乳燕将雏，啼莺求友，江南梅子黄时。欲晴还雨，烟外看成丝。迎袂风来麦陇，吹饼饵、香入书帷。行吟处，溪翁说我，不似去年衰。<br> 方池。荷出水，朱榴倚槛，粉＿穿篱。有吾曹我辈，把酒寻诗。醉去黑甜一枕，炉烟袅、花影斜晖。家山乐，南窗寄傲，唯有晦罨知。</p><p>鹧鸪天（社日落成烟雨楼二首）</p><p>烟雨溟溟趁落成。只应天欲称佳名。万丝明灭青山映，匹素浓纤氵录水萦。<br> 民亦乐，美能并。酒杯莫惜十分倾。要知社下平生志，觞政聊须为主盟。</p><p>鹧鸪天</p><p>缥缈危楼百尺雄。淡烟疏雨暗帘栊。偶妨清赏中秋夕，为忆名言玉局翁。<br> 贤达意，古今同。凉天佳月曾相逢。老蟾一跃三千丈，却唤＿娥驾阆风。</p><p>柳梢青（茶）</p><p>九天圆月。香尘碎玉，素涛翻雪。石乳香甘，松风汤嫩，一时三绝。<br> 清宵好尽欢娱，奈明日、扶头怎说。整顿秃山，殷勤春露，余甘齿颊。</p><p>柳梢青（汤）</p><p>余甘齿颊。酒□半酣，漏声频促。月下传呼，风前掺别，无因留客。<br> 丁宁玉＿磨香，为料理、十分醒著。后会何时，前欢未尽，明朝重约。</p><p>点绛唇（夜坐有感）</p><p>晦庵四至似天宽。生计有心田。闲弄炉薰茗碗，困寻纸帐蒲团。<br> 商山橘隐，须弥芥纳，容与湖天。谁笑先生贫窭，东篱无数金钱。</p><p>点绛唇（初夏）</p><p>薰风庭院燕双飞。园柳啭黄鹂。是处蜂狂蝶乱，元来绿暗红稀。<br> 衫笼白＿，琴推绿绮，满眼新诗。好个江南风景，杜鹃犹自催归。</p><p>菩萨蛮（续前意，时溧阳之行有日矣）</p><p>杜鹃只管催归去。知渠教我归何处。故国泪生痕。那堪枕上闻。<br> 严装吾已具。泛宅吴中路。弭棹唤东邻。江东日暮云。</p><p>菩萨蛮</p><p>云，三秋桂子，山名载于图经，余顷为郡掾，尝见之<br> 晦庵老子修行久。问禅金粟曾回首。截竹是禅机。吹破粟玉枝。<br> 西湖秋好处。承得昭阳露。香透月轮低。来薰打坐时。</p><p>菩萨蛮（菊花）</p><p>四时皆有司花女。杪秋犹见花如许。想得紫金丹。工夫造化间。<br> 春莺留弱羽。更渍蔷薇露。莫取落英餐。留供醉眼看。</p><p>浣溪沙（儿辈欲九日词而尚远，用“满城风雨近得阳”填成浣溪沙）</p><p>宋玉应当久断肠。满城风雨近重阳。年年戏马忆吾乡。<br> 催促东篱金蕊放，佳人更绣紫萸囊。白衣才到共飞觞。</p><p>西江月（重阳再作）</p><p>窗户风薰端午，楼台月满中秋。阴晴寒暑总无忧。几事不如重九。<br> 落帽何羞种种，看山都付悠悠。黄花已作醉乡游。梦觉黄花在手。</p><p>西江月（芍药）</p><p>婥々妆楼红袖，亭亭将阃青油。东皇天巧世无俦。定有司花妙手。<br> 十里香风晓霁，千家绮陌春游。竹西路转古扬州。歌吹只应如旧。</p><p>西江月（二月旦侍女兄游高斋）</p><p>南国一分春色，东窗八面光风。女兄欢笑酒尊同。满眼儿孙群从。<br> 但愿年愈百岁，何妨时醉千钟。朱颜绿发照青铜。要看如龙如凤。</p><p>生查子（拒霜花）</p><p>庭户晓光中，帘幕秋光里。曲沼绮疏横，几处新妆洗。<br> 红脸露轻匀，翠袖风频倚。鸾鉴不须开，自有窗前水。</p><p>生查子（正月十六日周仲先劝酒）</p><p>温柔属东南，和冷经三五。几夜德星明，果应荀陈聚。<br> 分虎屈雄姿，展骥淹遐步。除诏已涂芝，便看朝天去。</p><p>减字木兰花（预作菊词，俾歌之，至时以侑酒）</p><p>今年菊早。想到重阳花正好。玉冷金寒。全似东篱挹露看。<br> 色庄香重。直与梅花堪伯仲。待唤渊明。三友相从盖为倾。</p><p>减字木兰花（咏木犀）</p><p>谁将翡翠。闲屑黄金摅巧思。缀就花钿。飞上秋云入鬓蝉。<br> 一枝斜倚。披拂香风多少意。午镜重匀。娇额妆成宫样新。</p><p>减字木兰花（甲午九月末在婺州韩守坐上和陈尚书韵李处全）</p><p>更生观尽。双璧蒹葭那敢并。四海无人。笑语从容许我亲。<br> 平生此客。复与太丘登醉白。病里颦眉。贪看惺惺骑马归。</p><p>相见欢（见月闻笛八月五夜）</p><p>新凉襟袂冷然。乍晴天。风送谁家羌管、月便娟。<br> 云散尽，秋空碧，玉色悬。洗耳时听三弄、等团圆。</p><p>江城子（重阳）</p><p>一番风雨一番凉。炯秋光。又重阳。潇洒东篱，浑学汉宫妆。今日且须开口笑，花露＿，鬓云香。<br> 泼醅新取淡鹅黄。趁幽芳。趣飞觞。落帽当时，□发少年狂。万事破除惟有此，尘外客，醉中乡。</p><p>阮郎归（了生朝）</p><p>佳人偏爱菊花天。玉钗金附蝉。歌声缥缈紫云边。博山沈水烟。<br> 须斗酒，泛觥船。乃翁能百遍。高堂此会看年年。夜深人醉眠。</p><p>忆秦娥（海棠）</p><p>春山寂。佳人凝笑山南陌。山南陌。东风寒浅，绛罗衫窄。<br> 阑干倚处云如幕。晚来雨过胭脂滴。胭脂滴。啼妆难劝，且须欢伯。</p><p>忆秦娥</p><p>莺花寂。为渠游冶长安陌。长安陌。今朝风景，酒肠宽窄。<br> 锦茵闲把薰笼幂。嫩红倚绿娇如滴。娇如滴。古今高咏，老泉仙伯。</p><p>好事近（茶＿）</p><p>香雪弄春妍，柳外黄昏池阁。要看月华相映，卷东风帘幕。<br> 更倾壶酒伴芳姿，名字胜桑落。直与岭梅兄弟，是醍醐酥酪。</p><p>蓦山溪</p><p>梨花过雨，已是春强半，花恼欲颠狂，兴浑在、秋千架畔。搔头无语，斜日上帘栊，飞上下，语呢喃，又见双双燕。<br> 鱼吹细浪，镜面摇歌扇。藉草倒芳尊，衬香茵、落红千片。追奔蜗角，回首醉初醒，逢节物，且欢娱，莫待流年换。</p><p>卜算子</p><p>春事忆松江，江上花无数。一枕匆匆醉梦中，芳草臞庵路。<br> 携手度虹梁，洗眼看渔具。盐豉莼羹是处无，早买扁舟去。</p><p>卜算子（即席奉女兄寿）</p><p>芍药斗新妆，杨柳飞轻雪。著意留连不放春，已向东皇说。<br> 况是谪仙家，自有长生诀。方士呼来借玉蟾，要吸杯中月。</p><p>诉衷情</p><p>疏烟明淡雨膏如。青入烧痕初。开到无言桃李，春事喜敷腴。<br> 随杖履，有琴书。酒盈壶。风前花下，睡起醒时，着我篮舆。</p><p>醉蓬莱（毛氏女兄生朝三月二十八日）</p><p>政余春眷眷，首夏骎骎，清和时候。晓色曈昽，瑞霭凝轩牖。著子青梅，袅枝红药，物物俱情厚。绿绮朱弦，檀槽铁拨，华堂称寿。<br> 季父高怀，庆钟吾姊，富贵长年，自应兼有。更看诸郎，谢砌芝兰秀。蚤晚成名，雁行亲膝，无忌胜如舅。沆瀣朝霞，蓬莱弱水，酿为春酒。</p><p>贺新郎（和俞叔夜七夕）</p><p>秋意生何许。对玉钩、微云避舍，素风吹暑。银汉桥成天路稳，乾鹊声声媚妩。送仙仗、年年须度。离合悲欢多少话，想今宵、缱绻难深诉。千古恨，无新故。<br> 聊须作意成欢绪。为佳时、金针戏把，翠觞频举。莫念匆匆轻掺袂，天上元无间阻。况好是、新凉庭户。倦客天涯嗟老大，趁珠帘、绣额高楼处。乞些巧，调儿女。</p><p>贺新郎（再和）</p><p>心事知谁许。政吾曹、摛辞弄翰，邀凉蠲暑。节物於人俱可喜，今夕渠媚妩。笑曝腹、书生风度。河鼓天孙非世俗，纵惊云、急雨休轻诉。忆倾盖，便如故。<br> 良辰欢意宽离绪。称仙家、瑶台缥缈，霓裳掀举。应想尘寰空怅望，月路谁曾隔阻。是处有、绮窗朱户。我爱五湖烟水阔，待扁舟、寻到支机处。访婺女，共＿女。</p><p>四和香（立春）</p><p>香雪新苞偏胜韵。领袖催花信。华节良辰人有分。看士女、＿垂鬓。<br> 莫向春风寻旧恨。乐事随方寸。眉寿故应天不吝。浮大白、吾无闷。</p><p>玉楼春（守岁）</p><p>年光箭脱无留计。才过立春还守岁。要知一岁已寻侬，听打个惊人喷嚏。<br> 椒盘荐寿休辞醉。坐听爆竹浑无寐。明朝末后饮屠苏，白发从渠相点缀。</p><p>南乡子（除夕又作）</p><p>和气作春妍。已作寒归塞地天。岁月翩翩人老矣，华颠。胆冷更长自不眠。<br> 节物映椒盘。柏酒香浮白玉船。捧劝大家相祝愿，何言。但愿今年胜去年。</p><h3 id="丘崈" tabindex="-1"><a class="header-anchor" href="#丘崈" aria-hidden="true">#</a> 丘崈</h3><p>水调歌头（登赏心亭怀古）</p><p>一雁破空碧，秋满荻花洲。淮山淡扫，欲颦眉黛唤人愁。落日归云天外，目断清江无际，浩荡没轻鸥。有恨寄流水，无泪学羁囚。<br> 望石城，思东府，话西州。平芜千里，古来佳处几回秋。歌舞当年何在，罗绮一时同尽，梦幻两悠悠。杯到莫停手，唯酒可忘忧。</p><p>水调歌头（为赵漕德庄寿）</p><p>人物冠江左，正始有遗音。谪仙风味，洒然那受一尘侵。倚马文章天与，霏屑谈辞云委，宣室为虚襟。小驻外台节，聊屈济时心。<br> 记长庚，曾入梦，恰而今。橙黄橘绿，可人风物是秋深。九日明朝佳节，得得天教好景，供与醉时吟。从此寿千岁，一岁一登临。</p><p>水调歌头（戊戌迓客回程至松江作）</p><p>小队拥龙节，三度过鲈乡。烟波万顷，＿纹轻皱湿斜阳。何处渔舟唱晚，最是芦花风断，欸乃一声长。矫首望空阔，逸兴堕微茫。<br> 笑尘缨，何日许，濯沧浪。天随甫里，相寻无处一凄凉。曾把水光山色，收入烟蓑短艇，胜世作清狂。举酒属公子，富贵未渠央。</p><p>水调歌头（秋日登浮远堂作）</p><p>一叶下林表，秋色满蘅皋。江风吹雨初过，天宇一何高。蜡屐径来堂上，倚杖＿然长啸，万里看云涛。逸兴浩无际，安得驾灵鳌。<br> 叹吾生，天地里，一秋毫。江山如传，古来阅尽几英豪。回首只今何在，举目依然风景，此意属吾曹。欲去重惆怅，松径冷萧骚。</p><p>水调歌头（鄂渚忆浮远）</p><p>彩舰驾飞鹢，帆影漾江乡。肥梅天气，一声横玉换新阳。惊起沙汀鸥鹭，点破暮天寒碧。极目楚天长。一抹残霞外，云断水茫茫。<br> 逆清风，歌白雪，和沧浪。枕流亭馆，昔年行处半荒凉。我欲骖风游戏，收拾烟波佳景，一一付词章。闻说洞天好，何处水中央。</p><p>满江红</p><p>驻马江头，聊自放、尘劳踪迹。身渐老、尊前羞见，异乡风物。雪柳垂金＿胜小，钗头又报春消息。记去年、持酒觅新词，人疏隔。<br> 时序好，今犹昔。携赏处，空追忆。都如梦才觉，悄然难觅。且饮不须论许事，从今煞有佳天色。但官闲、有酒便嬉游，愁无益。</p><p>满江红（和梁漕次张韵）</p><p>玉宇无尘，斜阳外、江楼伫立。人正远、骑鲸南去，笑言难挹。冰雪生寒烟瘴冷，海山著处恩波湿。问碧门、金阙待君来，何时入。<br> 犹自有，新篇什。应念我，相思急。满乌丝挥遍，麝煤香浥。尊酒相逢佳□□，十年一梦长川吸。想上都、风月未盟寒，追良集。</p><p>满江红（和范石湖）</p><p>十载重游，愧好在、吴中父老。官事里、空然痴绝，竟何曾了。赖有平生知已地，全胜末路依刘表。竟此身、远复雁门＿，宁论早。<br> 蓬仙语，开朕兆。郇翰洒，增荣耀。倚先声风动，＿然家晓。翘馆每烦尘想□，宾筵更著红妆绕。算从前、得此慰初心，於人少。</p><p>满江红（余以词为石湖寿，胡长文见和，复用韵谢之）</p><p>冠盖吴中，羡来往、风流二老。谈笑处、清风满座，倡酬不了。琪树相鲜昆阆里，玉山高并云烟表。叹□时、顿有古来无，功名早。<br> 膺帝眷，符梦兆。为国镇，腾光耀。更宁容秀野，醉眠清晓。麟组已联方面重，衮衣行接天香绕。许畸人、巾履奉英游，荣多少。</p><p>满江红（渚宫怀古即事，用二斡韵）</p><p>楚甸云收，歌舞地、依然江渚。嗟往事、豪华无限，梦回何许。翠被那知思玉度，绣褂谩说为行雨。悄不禁、俯仰一凄凉，成千古。<br> 吴蜀会，襟喉处。据胜势，开天府。著诗书元帅，笑变尊俎。步障月明翻鼓吹，华榱雾湿披窗户。把胜游、都与旧风光，湔尘土。</p><p>满江红（癸亥九日）</p><p>平楚苍然，烟霭外、飞鸿冥灭。身老矣、登临感慨，几时当彻。痛饮从教吹帽落，悲歌莫系壶边缺。自人生、任运复何为，伤情切。<br> 功名事，休谩说。渠有命，谁工拙。且随宜斗健，强酬佳节。九月从今知几度，试看镜里头如雪。向醉中、赢取万缘空，真蝉脱。</p><p>洞仙歌（为叶梦锡总领寿）</p><p>一番好景，近莺花时候。才过收灯便晴昼。正熊罴、占梦日，戏彩称觞，当此际，须信人间未有。<br> 光华分瑞节，粉署兰台，谁出如公望郎右。气如虹，才吐凤，指掌功名，余事也，千载犹当不朽。待＿国、清边取封侯，看肘后、黄金印悬如斗。</p><p>洞仙歌（辛卯嘉禾元夕作）</p><p>江城梅柳，惯得春先处。催趁风光上歌舞。见九衢、车马流水如龙，喧笑语，罗绮香尘载路。<br> 欢娱多暇日，尊俎风流，重见承平旧官府。有多少、佳丽事，堕珥遗簪，芳径里，瑟瑟珠玑翠羽。好惜取、韶华醉连宵，更莫待、收灯酒阑人去。</p><p>洞仙歌（元宵词）</p><p>□□春□，□画□□处。十里红莲照歌舞。望鳌山天际，宝篆翻空，看未了，涌出珠宫贝宇。<br> 锦江桥那畔，罗绮重重，曲巷深坊暗香度。玉相辉，花并艳，明月随人，归去也，零落珠玑翠羽。先如许、风光更元宵，算却好、图将凤城夸去。</p><p>洞仙歌（庚申乐净锦棠盛开作）</p><p>花中忧物，欲赋无佳句。深染燕脂浅含露。被春寒无赖，不放全开，才半吐，翻与留连妙处。<br> 人间称绝色，倾国倾城，试问太真似花否。最娉婷，偏艳冶，百媚千娇，谁道许，须要能歌解舞。算费尽、春工到开时，甚却付、连宵等闲风雨。</p><p>洞仙歌（咏金林檎）</p><p>丰肌腻体，雅淡仍娇贵。不与群芳竞姝丽。向琼林珠殿，独占春风，仙仗里，曾奉三宫燕喜。<br> 低回如有恨，失意含羞，乐事繁华竟谁记。应怜我，空老去，无句酬伊，吟未就，不觉东风又起。镇独立黄昏怯轻寒，这情绪、年年共花憔悴。</p><p>沁园春</p><p>以自见云<br> 雨趁轻寒，风作秋声，燕归雁来。动天涯羁思，登山临水，惊心节物，极目烟埃。客里逢君，才同一笑，何遽言归如此哉。别离久，算不应兴尽，却棹船回。<br> 主人下榻高斋。更点检笙歌频宴开。便留连不到，迎春见柳，也须小驻，度腊观梅。花上盈盈，闺中脉脉，应念胡麻正好栽。从教去，正危阑望断，小倚徘徊。</p><p>沁园春</p><p>匏系弥年，江北江南，羡君去来。笑山横南浦，朝来爽致，文书堆案，胸次生埃。放旷如君，拘縻如我，试问人生谁乐哉。真难学，是得留且住，欲去须回。<br> 何时竹屋茅斋。去相傍为邻三径开。撰小窗临水，危亭当巘，随宜有竹，著处须梅。坐读《黄庭》，手援紫＿，一寸丹田时自栽。当余暇，更与君来往，林下徘徊。</p><p>千秋岁（用秦少游韵）</p><p>梅妆竹外。未洗唇红退。酥脸腻，檀心碎。临溪闲自照，爱雪春犹带。沙路晓，亭亭浅立人无对。<br> 似恨谁能会。迟见江头盖。和鼎事，终应在。落残知未免，韵胜何曾改。牵醉梦。随香欲渡三山海。</p><p>千秋岁</p><p>征鸿天外。风急惊飞退。云彩重，窗声碎。初凝铺径絮，渐卷随车带。凝望处，巫山秀耸寒相对。<br> 高卧传都会。茅屋倾冠盖。空往事，今谁在。梅梢春意动，泽国年华改。楼上好，与君浩荡浮银海。</p><p>千秋岁</p><p>窥檐窗外。酒力冲寒退。风絮乱，琼瑶碎。凌波争缭绕。点舞相萦带。应惬当，凝香燕寝佳人对。<br> 恰与花时会。小阴寻芳盖。犹自得，春多在。日烘梅柳竞，翠入山林改。但只恐，别离恨远如云海。</p><p>汉宫春（乙未正月和李汉老韵，简严子文）</p><p>横笛吹梅，记南楼夜月，疏蕊纤枝。香尘软红自暖，不怕寒欺。人归梦悄，怅凭阑、密约深期。身渐老，风流纵在，逢花那似当时。<br> 东阁占春宜早，甚开迟也似，雪屋疏篱。须公彩毫度曲，锦帐题诗。多应见我，怪尊前、华发其谁。烦道与，巡檐共笑，元是旧日相知。</p><p>汉宫春（和辛幼安秋风亭韵，癸亥中秋前二日）</p><p>闻说瓢泉，占烟霏空翠，中著精庐。旁连吹台燕榭，人境清殊。犹疑未足，称主人、胸次恢疏。天自与，相攸佳处，除今禹会应无。<br> 选胜卧龙东畔，望蓬莱对起，岩壑屏如。秋风夜凉弄笛，明月邀予。三英笑粲，更吴天、不隔莼鲈。新度曲，银钩照眼，争看阿素工书。</p><p>水龙吟（为建康史帅志道寿）</p><p>蕊珠仙籍标名，绛纱覆玉云霞里。銮坡凤掖，丝絇鸣佩，甘泉近侍。濯柳临春，饤梨照座，绝尘风味。记青蒲、夜半论兵，万人惊诵回天意。<br> 麟组遥临万里。谈笑处、江山增丽。遐冲坐折，风流余事，唯应燕喜。新筑沙堤，暂占熊梦，恰经长至。过佳长献寿，双旌便好，作朝天计。</p><p>念奴娇</p><p>烛花渐暗，似梦来非梦，今夕何夕。帘幕生香人醉里，家住深深密密。送客难为，独留无计，此意谁知得。相看无语，可怜心绪如织。<br> 缓辔踏月归来，空余襟袖，有多情脂泽。浅笑轻颦追想处，眼底如今历历。著意新词，於人好语，过后应难必。今宵酒醒，断肠人正愁寂。</p><p>扑蝴蝶（蜀中作）</p><p>鸣鸠乳燕。春在梨花院。重门镇掩。沈沈帘不卷。纱窗红日三竿，睡鸭余香一线。佳眠悄无人唤。<br> 谩消遣。行云无定，楚雨难凭梦魂断。清明渐近，天涯人正远。尽教闲了秋千，觑著海棠开遍。难禁旧愁新怨。</p><p>祝英台（成都牡丹会）</p><p>聚春工，开绝艳，天巧信无比。旧日京华，应也只如此。等闲一尺娇红，燕脂微点，宛然印、昭阳玉指。<br> 最好是。乐岁台府官闲，风流剩欢意。痛饮连宵，花也为人醉。可堪银烛烧残，红妆归去，任春在、宝钗云髻。</p><p>江城梅花引（枕屏）</p><p>轻煤一曲染霜纨。小屏山。有无间。宛是西湖，雪后未晴天。水外几家篱落晚，半开关。有梅花、傲峭寒。<br> 渐看。渐远。水弥漫。小舟轻，去又远。野桥断岸，隐萧寺、□出晴峦。忆得孤山，山下竹溪前。佳致不妨随处有，小窗闲，与词人、伴醉眠。</p><p>西河（饯钱漕仲耕移知婺州奏事，用幼安韵）</p><p>清似水。不了眼中供泪。今宵忍听唱阳关，暮云千里。可堪客里送行人，家山空老春荠。<br> 道别去、如许易。离合定非人意。几年回首望龙门，近才御李。也知追诏有来时，匆匆今见归骑。<br> 整弓刀，徒御喜。举离觞、饮酹无味。端的慰人愁悴。想天心，注倚方深，应是日日传宣公来未。</p><p>夜合花</p><p>雨过凉生，风来香远，柳塘池馆清幽。圆荷万柄，芙蓉困倚轻柔。暮霞映，日初收。更满意、绿密红稠。是牵情处，低回照影，特地娇羞。<br> 惆怅好景难酬。慰家山梦绕，十顷新秋。庭空吏散，依然兴在沧洲。未容短棹轻舟。谩赢得、终日迟留。笑空归去，篮舆路转，月上西楼。</p><p>垂丝钓（戊戌迓客。自入淮南，多所感怆作）</p><p>夕烽戌鼓。悲凉江岸淮浦。雾隐孤城，水荒沙聚。人共语。尽向来胜处。谩怀古。<br> 问柳津花渡。露桥夜月，吹箫人在何许。缭墙禁＿。粉黛成黄土。惟有江东注。都无虏。似旧时得否。</p><p>黄河清（为史帅寿）</p><p>鼓角清雄占云＿。喜边尘、今度还静。一线乍添，长觉皇州日永。楼外崇牙影转，拥千骑、欢声万井。太平官府人初见，梦三占佳景。<br> 皇恩夜出天闱，云章粲、凤鸾飞动相映。宝带万钉，与作今朝佳庆。勋业如斯得也，况整顿、江淮大定。这回恰好，归朝去、共调金鼎。</p><p>蓦山溪（为叶总领寿）</p><p>风传芳信，晓色便清霁。帘幕护春寒，篆香温、笙簧韵美。使华容与，星动帝王州，花上脸，柳边眉，竞报占熊喜。<br> 欢娱好是，玉塞无尘起，鞭计小迟留，要长折、遐冲万里。传闻有诏，宣室待归来，＿醁满，叵罗深，莫负春葱指。</p><p>鹧鸪天（和严倅二秦同集席上赋）</p><p>怀抱环奇懒叩阍。朝阳独赋远人村。即看飞下芝封诏，曾见趣归金马门。<br> 今夕饮，拚濡裙。一时尊俎尽诗人。唯余阿买真才劣，醉后犹能写八分。</p><p>鹧鸪天</p><p>陆海蓬壶自有山。光风霁月未应慳。但将歌舞酬佳节，却信阴晴是等闲。<br> 花照夜，烛烘盘。明年公更酒肠宽。奉陪黄伞传柑宴，莫忘红妆拥座欢。</p><p>鹧鸪天（乙未钱守登君山）</p><p>准拟关门度一秋。强扶衰病起相酬。不辞酩酊还吹帽，自笑＿＿怯露头。<br> 江日晚，更迟留。争传五马足风流。论车载酒浑闲事，著笼藏花说未休。</p><p>鹧鸪天（采莲曲）</p><p>两两维舟近柳堤。菱歌迤逦过前溪。曲中自诉衷肠事，岸上行人那得知。<br> 金齿屐，翠云篦。女萝为带蕙为衣。惜花贪折归时晚，急浆相呼入翠微。</p><p>鹧鸪天（咏绿荔枝）</p><p>玳瑁筵中见绿珠。淡然高韵胜施朱。揉蓝雾雾蔷薇浅，半露冰肌玉不如。<br> 餐秀色，味肤腴。轻红端合与为奴。只愁宴罢翻成恨，赢得偏怜不似初。</p><p>夜行船（越上作）</p><p>水满平湖香满路。绕重城、藕花无数。小艇红妆，疏帘青盖，烟柳画桥斜渡。<br> 恣乐追凉忘日暮。箫鼓动、月明人去。犹有清歌，随风迢递，声在芰荷深处。</p><p>夜行船</p><p>聊复戏作以谢。尘务满前，略无佳惟一过目，幸甚。<br> 一舸鸱夷云水路。贪游戏、悄忘尘数。明月长随，清风满载，那向急流争渡。<br> 邂逅占星来已暮，芝封待、却催归去。倚玉蒹葭，论文尊俎，回首笑谈何处。</p><p>夜行船（和成都王漕巽泽）</p><p>飞舄朝天云作路。长安近、更无程数。梧竹当年，丝纶奕世，咫尺凤池平渡。<br> 青眼相逢何太暮。眉黄透、却愁君去。官事无多，丰年有暇，莫负赏心佳处。</p><p>夜行船（怀越中）</p><p>万柄荷花红绕路。锦连空、望无层数。照水旌旗，临风鼓吹，行遍月桥烟渡。<br> 堪笑年华今已暮。身西上、梦魂东去。一曲亭边，五云门外，犹记最花多处。</p><p>临江仙（乙未，高宗庆七十，母氏封宜人作）</p><p>天上玉卮称万寿，人间湛露初匀。种萱堂上阅青春。薰风频送喜，同日拜丝纶。<br> 班在蕊珠仙缀立，等闲历遍燕秦。紫皇先付与佳名。宜家更宜国，宜子又宜孙。</p><p>感皇恩（庚申为大儿寿）</p><p>时节近中秋，桂花天气。忆得熊罴梦呈瑞。向来三度，恨被一官萦系。今朝称寿，也休辞醉。<br> 斑衣戏彩，薄罗初试。华发双亲剩欢喜。功名荣贵，未要匆匆深计。一杯先要祝，千百岁。</p><p>蝶恋花（为钱守寿）</p><p>梅子著花当献寿。得得天工，有意还知否。教在岁寒霜雪后。长年不羡松筠茂。<br> 莫厌杯深歌舞奏。约略丝纶，正是来时候。富贵明年公自有。天香宫烛黄封酒。</p><p>蝶恋花（送岳明州）</p><p>鼓吹东方天欲晓。打彻伊州，梅柳都开了。尽道鄞江春许早。使君未到春先到。<br> 号令只凭花信报。旗垒精明，家世临淮妙。遥想明年元夕好。玉人更著华灯照。</p><p>蝶恋花（西堂竹阁，日气温然，戏作）</p><p>逼砌筠窗围小院。日照花枝，疏影重重见。金鸭无风香自暖。腊寒才比春寒浅。<br> 昼景温温烘笔砚。闲把安西，六纸都临遍。茗碗不禁幽梦远。鹊来唤起斜阳晚。</p><p>一翦梅（梅）</p><p>潇洒佳人淡淡妆。特地凌寒，秀出孤芳。雪为肌体练为裳。韵处天姿，不御铅黄。<br> 古样铜壶湿篆章。浅浸横斜，净几明窗。何妨三弄点苔苍。但有疏枝，依旧清香。</p><p>天仙子</p><p>畏暑只嫌秋较晚。不道玉楼人渐远。此情那解却清凉，肠欲断。愁无限。安得冰壶还照眼。<br> 妙舞蹁跹歌宛转。走遍京华何处见。清眠无梦到西州，余香浅。银钩软。唯仗锦书聊自遣。</p><p>点绛唇（绍兴未太学作）</p><p>晚风斜日折梅花。楼外卷残霞。领略一城春气，华灯十万人家。<br> 轻衫短帽，风前趁马，月下随车。道个小来脚定，那人笑隔笼妙。</p><p>点绛唇</p><p>几回相与叹高才。忽报驭风来。谁道及朝天阙，更能同上春台。<br> 主人早晚，班聊玉＿，行听连催。湖上饱赓新唱，思堂快泻深杯。</p><p>点绛唇</p><p>尊前宾主角多才。亦许我同来。诗思竞翻三峡，酒狂欲拗连台。<br> 身闲有限，莫辞光景，刻烛相催。沙路即看联辔，上林趁赏流杯。</p><p>菩萨蛮（再登赏心用林子长韵）</p><p>壶边击断歌无节。山川一带伤情切。依旧石头城。夕阳天外明。<br> 行人谁是侣。遗唱今何许。对酒转愁多。愁多奈酒何。</p><p>菩萨蛮（甲午秋作）</p><p>秋声夜到秋香院。重帘试卷都开遍。只似旧时香。更添些子黄。<br> 绮窗人共赋。犹忆分香句。别后几回秋。见花空复愁。</p><p>菩萨蛮（次朱都大韵送王漕行）</p><p>云林带水山横阁。故人去尽添萧索。反照射微茫。临分愁夕阳。<br> 传柑当令节。连璧朝天阙。还有雁西飞。慰人新别离。</p><p>西江月</p><p>恰好轻篷短棹，绝胜锦缆牙樯。一声横笛起微茫。十里红莲步障。<br> 小待山头吐月，何妨说剑杯长。更看风露洗湖光。水底金盘滉漾。</p><p>西江月</p><p>明日又还重九，黄昏小雨疏风。菊英萸糁一尊同。付与今宵好梦。<br> 寒意梧桐叶上，客愁画角声中。小楼何日却从容。千里此情应共。</p><p>梅弄影</p><p>雨晴风定。一任春寒逞。要勒群芳未醒。不废梅花，晚来妆面靓。<br> 曲阑斜凭。水槛临清镜。翠竹萧骚相映。付与幽人，巡池看弄影。</p><p>诉衷情（癸未团司归舟中作）</p><p>东风罨岸进船难。酒醒篆香残。不堪客里无绪，那更晚来寒。<br> 思往事，耿无眠。掩屏山。夜深人静，何处一声，月子弯弯。</p><p>诉衷情（丙申中秋）</p><p>素衣苍狗不成妍。何意妒婵娟。不知高处难掩，终自十分圆。<br> 涵万象，独当天。照无边。乾坤呈露，何况人间，大地山川。</p><p>诉衷情（荆南重湖作）</p><p>芙蓉深径小肩舆。相并语徐徐。红妆著处迎笑，遮路索踟蹰。<br> 锦步障，绣储胥。绕重湖。更添月照，人面花枝，疑在蓬壶。</p><p>诉衷情（因见早梅作）</p><p>十分风味似诗人。有些子太清生。只应最嫌俗子，消瘦却盈盈。<br> 风乍静，雪初晴。月微明。泊然疏淡，莫是无情，作个关情。</p><p>锦帐春（已未孟冬乐净见梅英作）</p><p>翠竹如屏，浅山如画。小池面、危桥一跨。著棕亭临水，宛然郊野。竹篱茅舍。<br> 好是天寒，倍添幽雅。正雪意、垂垂欲下。更朦胧月影，弄明初夜。梅花动也。</p><p>谒金门（送林子长同年起官宣城）</p><p>风又雨。吹面落花红舞。把酒不禁春思苦。别离闻杜宇。<br> 叠嶂楼头佳处。犹想襞笺容与。思人云山便好语。莫辞频寄取。</p><p>谒金门（为韩漕无咎寿）</p><p>槐阴绿。帘卷翠屏山曲。照眼冰壶寒并玉。赐衣便雾＿。<br> 熊梦又惊初卜。好在掖垣梧竹。应讶人归犹未速。已颁新诏墨。</p><p>谒金门</p><p>罗袖薄。玉臂镂花金约。起晚欠伸莲步弱。倚床娇韵恶。<br> 独自青楼珠箔。怎向日长花落。门掩东风春寂寞。误人瞋喜鹊。</p><p>谒金门（为尤郎中延之寿）</p><p>花雨润。烟锁玉炉香韵。笑度华年春不尽。寿觞寒食近。<br> 甲子才周一瞬。争羡朱颜青鬓。咫尺朝元仙路稳。碧云新有信。</p><p>好事近（留斡家咏方响）</p><p>空涧落鸣泉，千骑雨霖衣铁。金奏欲终人醉，有玉声清越。<br> 夜深纤手怯轻寒，余韵寄愁绝。玉树梦回何处，但满庭霜月。</p><p>好事近（辛酉二月望日雨中作）</p><p>整整一冬晴，雨后不论朝夕。麦陇救得一半，莫妨他寒食。<br> 试看天气定乘除，宽更待三日。桃李且须宁耐，有无边春色。</p><p>浣溪沙（即席和徐守元宵）</p><p>铁锁星桥永夜通。万家帘幕度香风。俊游人在笑声中。<br> 罗绮十行眉黛绿，银花千炬簇莲红。座中争看黑头公。</p><p>浣溪沙（迎春日作）</p><p>胜子幡儿袅鬓云。钗头绝唱旧曾闻。江城喜见又班春。<br> 拂柳和风初有信，欺梅残雪已无痕。只应笑语作春温。</p><p>浪淘沙（朱都大和荆州作，次韵谢之）</p><p>潇洒五湖仙。踏遍尘寰。吟哦长忆两松闲。邂逅天涯还一笑，璧合珠连。<br> 风采照衰残。妙语冷然。妓围香暖簇金蝉。端为故人情未减，醉玉颓山。</p><p>定风波（咏丹桂）</p><p>月殿移根入帝乡。风流犹是旧时妆。猩血染成丹杏脸。浓点。郁金笼就赭衣黄。<br> 浪说锦城元自少。不道。只今何啻五枝芳。试问司花谁是主。传语。且烦都与十分香。</p><p>卜算子</p><p>翠被怯轻寒，花气撩幽梦。梦蹑飞云驾彩鸾，惊觉花枝动。<br> 宿酒未全醒，屋角闻晴吽彻骨香，臭了还重□。</p><p>柳梢青（和胡夫人）</p><p>风佩珊珊。云屏曲曲，愁绝春慳。无赖余寒。半醒宿酒，御夹成单。<br> 深沈院落人闲。凭阑处、眉颦黛残。彩笔慵拈。新声微度，兴入云山。</p><p>点绛唇</p><p>叹之，作此，乃三月九日也。是日，杨花甚盛，盖风云<br> 花落花开，等闲不管流年度。旧游何处。浅立空凝伫。<br> 惊拍阑干，忍见春将暮。凭风絮。为人飞去。散作愁无数。</p><p>醉花阴（木犀）</p><p>碧玉槎桠金粟小。山路惊秋老。倒倚湿寒烟，似怯秋风，阁泪啼清晓。<br> 铜壶冷浸宜深窈。人试新妆巧。云鬓一枝斜，小阁幽窗，是处都香了。</p><p>愁倚阑（丙申重九和钱守）</p><p>风雨骤，妒花黄。忽斜阳。急手打开君会否，是伊凉。<br> 深深密密传觞。似差胜、落帽清狂。满引休辞还醉倒，却何妨。</p><p>如梦令（元宵席上口占）</p><p>门外绮罗如绣。堂上华灯如昼。领略一番春，共醉连宵歌酒。今后。今后。如此遨头少有。</p><p>如梦令</p><p>小小峰峦对起。芳树重重相倚。清溜绕阶除，聊备一池春水。游戏。游戏。适意随缘足矣。</p><h3 id="吕胜己" tabindex="-1"><a class="header-anchor" href="#吕胜己" aria-hidden="true">#</a> 吕胜己</h3><p>沁园春</p><p>月晃虚窗，风掀斗帐，晓来梦回。见满川惊鹭，长空瑞鹤，联翩来下，翔舞徘徊。旋放金盘承积块，更轻撼琼壶撩冻澌。毡帏小，近宝炉兽炭，沈水兰煤。<br> 寒威。酒力相欺。荐绿蚁霜螯左右持。问岁岁祯祥，如何中断，年年梅月，因甚愆期。上绀碧楼，城高百尺，看白玉虬龙奔四围。纷争罢，正残鳞败甲，天上交飞。</p><p>醉桃源（即阮郎归）</p><p>山翁可是爱登台。看云日几回。恨无语似谪仙才。空教云去来。<br> 思往事，引深杯。长歌感壮怀。霜风晚下扫阴霾。天心宝鉴开。</p><p>醉桃源（题清晖阁）</p><p>马蹄西路赏春妍。重来十五年。好山如带水如环。红楼罨画闲。<br> 人易老，景如前。停杯俯逝川。归舟回首望云烟。秦人隔洞天。</p><p>醉桃源</p><p>去年手种十株梅。而今犹未开。山翁一日走千回。今朝蝶也来。<br> 高树杪，暗香微。慳香越恼怀。更烧银烛引春回。英英露粉腮。</p><p>蝶恋花</p><p>墙角栽梅分两下。夹竹穿松，巧傍柴门亚。不似西湖明月夜。展开一片江南画。<br> 老子寻芳心已罢。为爱孤高，结约如莲社。清静界中观物化。憧憧门外驰车马。</p><p>蝶恋花（一名凤栖梧长沙作）</p><p>天际行云红一缕。无尽青山，江水悠悠去。更上层楼凭远处。凄凉今古悲三楚。<br> 心事多端谁共语。酒醒愁来，望望家何所。薄宦漂零成久旅。天涯却羡鸿遵渚。</p><p>蝶恋花（观雪作）</p><p>姑射真仙蓬海会。驭气乘龙，作意游方外。冬后翦花飞素彩。腊前陨璞抛团块。<br> 幂幂绵云相映带。川谷林峦，混一乾坤大。白玉装成全世界。江湖点染微瑕颒。</p><p>蝶恋花（长沙送同官先归邵武）</p><p>屈指瓜期犹渺渺。羡子征鞍，去上长安道。到得故园春正好。桃腮杏脸迎门笑。<br> 闻道难兄登显要。雁字云霄，花萼应同调。旧恨新愁须拚了。功名趁取方年少。</p><p>蝶恋花</p><p>眼约心期常未足。邂逅今朝，暂得论心曲。忽堕鲛珠红簌簌。双眸翦水明如烛。<br> 可恨匆匆归去速。去去行云，望断凄心目。何似当初情未熟。免教添得愁千斛。</p><p>蝶恋花（霰雨雪词）</p><p>天色沈沈云色赭。风搅阴寒，浩荡吹平野。万斛珠玑天弃舍。长空撒下鸣鸳瓦。<br> 玉女凝愁金阙下。褪粉残妆，和泪轻挥洒。欲降尘凡飙驭驾。翩翩白凤先来也。</p><p>长相思</p><p>体夭夭。步飘飘。绶带金泥缕绛绡。珑璁趁步摇。<br> 浅霞消。两峰遥。斜插层楼金系腰。花羞人面娇。</p><p>长相思（效南唐体）</p><p>展颦蛾。抹流波。并插玲珑碧玉梭。松分两髻螺。<br> 晓霜和。冻轻呵。拍罢《阳春》《白雪》歌。偎人春意多。</p><p>长相思（探梅摘归）</p><p>冒寒吹。访琼姬。行到青山遇玉肌。凝情欲待谁。<br> 出疏篱。手同携。踏月随香清夜归。乘欢拨冻醅。</p><p>浣溪沙</p><p>浅著铅华素净妆。翩跹翠袖拂云裳。傍人作意捧金觞。<br> 曲度清悲云冉冉，花飞零乱月茫茫。梦回人去似高唐。</p><p>浣溪沙</p><p>直系腰围鹤间霞。双垂项帕凤穿花。新妆全学内人家。<br> 惠性芳心谁得似，饶嗔□恶也还他。只消凡事与饶些。</p><p>清平乐</p><p>红尘久住。仙驭凌波去。本似行云无定处。那更腊残风雨。<br> 瑶芳片片轻飞。但留青子栾枝。孤负岁寒幽意，如今却与春宜。</p><p>清平乐（咏木犀）</p><p>灵心暗属。髻垒黄金粟。寂静虚堂情不足。微步徘徊山麓。<br> 蕊珠宫里新妆。生香全似瑶芳。应为莺花留恋，人间暂歇鸾凤。</p><p>促拍满路花（瑞香）</p><p>名花无影迹，寒气日凄凉。人间千万树，歇芬芳。紫微宫女，仙驭降霓裳。名在仙班簿，不属尘凡，洞天密锁云窗。<br> 遗珰连宝珥，人世识天香。凝寒承雨露，傲冰霜。凌仙仙子，邂逅水云乡。更约南枝友，游遍江南，共归三岛扶桑。</p><p>谒金门（闻莺声作）</p><p>花满树。两个黄鹂相语。恰似碧城双玉女。对歌还对舞。<br> 可惜娟娟楚楚。同伴彩云归去。居士心如泥上絮。那能无恨处。</p><p>谒金门</p><p>嗟久客。又见他乡寒食。流水断桥春寂寂。孤村烟火息。<br> 白去红飞无迹。千树总成新碧。醉里伤春愁似织。东风欺酒力。</p><p>谒金门</p><p>芳思切。旧事不堪重说。浓露凝香花喷血。花心双蛱蝶。<br> 燕语莺啼都歇。又过清明时节。记得离歌三两阕。未歌先哽咽。</p><p>谒金门</p><p>春又过。那更雨摧风挫。留得浅红三两朵。竹梢烟雾锁。<br> 把酒对花危坐。多病多愁都可。舞蝶游蜂迷道左。惜春忙似我。</p><p>谒金门</p><p>秋夜静。屋上狂风初定。两两啼蛄相答应。灯蛾摇烛影。<br> 枕上鸡声遥听。起舞良宵偏永。明日谩寻吊剑整。衰颜重揽镜。</p><p>谒金门（早梅）</p><p>芳信拆。漏泄东君消息。帝殿宝炉烟未熄。龙香飘片白。<br> 点缀枯梢的皪。疏影荡摇寒碧。指与纤纤教自摘。枝横云鬓侧。</p><p>谒金门</p><p>天气暖。开了荼＿一半。红日迟迟风拂面。阶前花影乱。<br> 俊雅风流不见。定被莺花留恋。千尺游丝舒又＿。系人心上线。</p><p>谒金门</p><p>歌罢奏。敛步拂开罗袖。宾扇轻摇香汗透。软香沾素手。<br> 小立偎人良久。一寸娇波横溜。心事未言眉已皱。无端催劝酒。</p><p>南乡子</p><p>斗笠棹扁舟。碧水湾头放自流。尽日垂丝鱼不上，优游。更觉心松奈得愁。<br> 行客语沧洲。笑道渔翁太拙休。万事要求须有道，何由。教与敲针换曲钩。</p><p>南乡子</p><p>纵棹越溪船。破浪冲涛到碧湾。种就长堤千亩竹，无边。插玉屯云满渭川。<br> 平日乐归田。不恋荣华不慕仙。得个容身栖隐处，宽闲。每日江边理钓竿。</p><p>减字木兰花</p><p>烟云变化。面面青山如展画。俯对平川。野水烟村远接天。<br> 有时纵目。景物繁华观不足。月下风头。一曲清讴博见楼。</p><p>瑞鹤仙（栽梅）</p><p>南州春又到。向腊尽冬残，冰姑先报。芳心爱春早。露生香馥馥，靓妆皎皎。诗人最巧。道竹外、斜枝更好。旋移根引水，浇培松竹，凑成三妙。<br> 回首。当年客里，荆棘途中，幸陪欢笑。闲愁似扫。记风雪、关山道。待飘花结子，和羹煮酒，还我山居送老。那青红、浪蕊浮花，尽锄去了。</p><p>瑞鹤仙（嘲博见楼）</p><p>倚阑观四远。近有客登临，故相磨难。山形欠舒展。小峰峦云树，晦明更变。江淮楚甸。又何曾、分明在眼。但临深、自觉身高，未可便名博见。<br> 休辨。吾心乐处，不要他人，共同称善。痴儿浅浅。因他谩说一遍。问还知宴坐，回光收视，大地河山尽现。待於中、会得些时，举觞奉劝。</p><p>瑞鹤仙（众会谢右司赵鄂州劝酒二首右司）</p><p>人生如意少。谁得似仙翁，身名俱好。亨衢腾踏早。驾双旌五马。便居蓬岛。闽山蜀道。秉玉节、油幢屡到。号当今、有脚阳春，处处变愁成笑。<br> 尤妙。晚陪论道。密赞调元，虎符重剖。去劳自保。奉香火、归来了。见煌煌甲第，两两龙驹，绿鬓朱颜未到。是平生、种德阴功，自天有报。</p><p>瑞鹤仙（鄂州）</p><p>金枝联玉叶。世代有宗英，声华烨烨。君侯更超绝。抱不群才气，壮图英发。津途轨辙。□武上、青宵迥别。自玉阶、契合君王，拍拍满怀风月。<br> 奇绝。身居萧散，志在功名，眼高天阔。恩来魏阙。长江上驻旌节。待胡尘有警，纶巾羽扇，谈笑周郎事业。恁时看、国倚强宗，诏褒伟烈。</p><p>瑞鹤仙</p><p>人多於其上藉草酌酒歌乐<br> 残梅飘簌簌。看柳上春归，柔条新绿。娇莺离幽谷。弄弹簧清响，飞迁乔木。年华妞迅速。叹浮生、流晖转烛。自春来、每每遨游，多办九霞＿醁。<br> 溪北。踏青微步，斗草慵眠，锦裀花褥。铅华簇簇。歌声妙、间丝竹。爱一川好处，高山流水，不减城南杜曲。笑平生、卓地无锥，老来富足。</p><p>满江红</p><p>往事千端，都笑道、衰翁宦拙。今会得、人情物态，尽皆休说。广厦尽堪舒笑傲，层楼又见凌空阔。试闲思、画戟比衡门，谁优劣。<br> 尘里事，无休歇。楼上趣，真奇绝。有一川虚旷，万山环列。识破古今如旦暮，肯将物我刚分别。愿时时、与客坐楼心，谈风月。</p><p>满江红（中秋日）</p><p>屈指重阳，有半月、犹零九日。且停待、今宵月上，宝轮飞出。有客最谙闲况味，无人会得真消息。算何须、抵死要荣华，劳心力。<br> 楼观迥，遥山碧。槽醡小，真珠滴。随分赏、闲亭别圃，好天良夕。篱畔行看金蕊耀，林梢便见瑶芳白。玩春来、夏去复秋冬，尘中客。</p><p>满江红（登长沙定王台和南轩张先生韵）</p><p>小立危亭，风惨淡、斜阳满目。望渺渺、湘江一派，楚山千簇。芳草连云迷远树，断霞散绮飞孤鹜。感骚人、赋客向来词，愁如束。<br> 嗟远宦，甘微粟。惊世事，伤浮俗。且经营一醉，未怀荣辱。君不见、渊明归去后，一觞自泛东篱菊。仰高风、寂寞奠生刍，人如玉。</p><p>满江红（辛丑年假守沅州，蒙恩贬罢，归次长沙道中作）</p><p>忆昔西来，春已暮、余寒犹力。正迤逦、登山临水，未嗟行役。云笈偶寻高士传，桃川又访秦人迹。向此时、游宦兴阑珊，归无策。<br> 归计定，归心迫。惊换岁，犹为客。还怅望、家山千里，迥无消息。□□不堪泥路远，烟林赖有梅花白。为孤芳、领略岁寒情，谁人识。於时部使者一二人，修私怨，攘微功，阴加中伤，不遗余力。有一故人当道，甚怜无辜，津送之意甚动，逆旅不至狼狈者，故人之恩也，遂发兴於风雨梅花之间。</p><p>满江红（题博见楼）</p><p>物理分明，人事巧、元来是拙。常自觉、满怀春意，向他谁说。剩喜登临频眺望，那知出处成迂阔。细闲思、萧散较贪痴，谁为劣。<br> 高楼上，蝉声歇。飞栋外，云行绝。见明河星斗，半空森列。领略光阴成赋咏，等档酬唱休旌别。要良辰、把酒倩佳宾，嘲风月。</p><p>满江红（赴长沙幕府，别饯，送客）</p><p>拍碎红牙，一声上、梁尘暗落。纨扇掩、雏莺叶下，巧呈绰约。字字只愁郎＿浅，声声似怨年华薄。坐中人、相顾感幽怀，添萧索。<br> 歌暂阕，杯交错。人又去，情怀＿。那堪听风雨，渭城吹角。去去已离闽岭路，行行渐近滕王阁。便无情、山海曾相逢，坚心著。</p><p>满江红（郡集观舞）</p><p>檀板频催，双捻袖、飞来趁拍。锦裀上、娇抬粉面，浅蛾脉脉。鸾觑莺窥秋水净，鸿惊凤翥祥云白。看妖娆、体态与精神，天仙谪。<br> 鞓带紧，弓靴窄。花压帽，云垂额。□回雪、定拚醉倒，厌厌良夕。明日恨随芳草远，回头目断遥山隔。料多情、应也念行人，思佳客。</p><p>满江红</p><p>墙下松筠，并手种、花窠尽著。试屈指、一年前事，恍然如昨。繁杏新荷春夏景，疏梅细菊秋冬约。渭川翁、随分小生涯，些官爵。<br> 分物我，争强弱。都做梦，谁先觉。好一条平路，是人迷却。斑鬓已灰心里事，瘦藤谩挂瓢中药。愿当今、四海九州人，同欢乐。</p><p>满江红（观雪述怀）</p><p>雪压山颓，谁撒下、琼花玉蕊。寒气凛、沈沈天籁，望迷千里。群雀耐寒枯树顶，扁舟独钓平沙觜。把江南、图画展开看，都难比。<br> 台榭远，合临喜。楼阁上，歌声起。赏时光，居士独怜愁底。安得四方寒＿彦，归吾广厦千间里。但今生、此愿得从心，心休矣。</p><p>满江红</p><p>惨惨枯梢，初疑似、真酥点滴。见深红蒂萼，方认早梅消息。粉艳牵连春意动，冰姿照映霜华白。伴苍松、修竹似幽人，相寻觅。<br> 香远近，枝南北。幽涧畔，疏篱侧。便佣儿贩妇，也知怜惜。渭水渔翁方入社，西湖处士成陈迹。爱平生、炯炯岁寒心，无今昔。</p><p>江城子（盆中梅）</p><p>年年腊后见冰姑。玉肌肤。点琼酥。不老花容，经岁转敷腴。向背稀稠如画里，明月下、影疏疏。<br> 江南有客问征途。寄音书。定来无。且傍盆池，巧石倚浮图。静对北山林处士，妆点就、小西湖。</p><p>江城子</p><p>一钩新月下庭西。绣帘低。漏声迟。小宴幽欢，依约似当时。娇盼注人都不语，眉黛蹙，鬓云＿。<br> 街槐阴下玉骢嘶。苦相催。醉中归。可惜明朝，秋色满东篱。只恐又成轻别也，情脉脉，恨凄凄。</p><p>满庭芳（乙已八月十日登博见楼作）</p><p>丹＿浮空，琉璃耀日，上云楼阁眈眈。□□居士，燕坐息玄谈。十载劳心问道，今悟罢、截日停参。凝神处，九苞丹凤，翔舞在山南。<br> 喃喃。成障碍，千经万论，从此休贪。且陶陶兀兀，对酒醺酣。清兴有时狂放，扁舟上、绿水澄潭。渔歌起，从他两岸，齐笑老翁憨。</p><p>卜算子</p><p>人事几时穷，我性偏宜静。世上谁无富贵心，到了须由命。<br> 闲里且偷安，醉后休教醒。醉里高妙入神，妙处君须听。</p><p>卜算子</p><p>梅蕾破香时，雪月交光夜。何处飞来两玉娥，体态双闲雅。<br> 纵目碧城楼，劝酒留云榭。唱底仙家古道情，分付知音者。</p><p>瑞鹧鸪（登博见楼作）</p><p>与君蹑足共凭阑。俯视周回四面山。目静鲁邦心渺渺，气吞梦泽意闲闲。<br> 烟云变化更明晦，乌鹊忘机互往还。唤取黄尘冠盖客，暂来徒倚片时间。</p><p>瑞鹧鸪</p><p>几时芟棘翦蒿蓬。付我天然地一弓。乔木茂林森耸耸，遥岑叠嶂碧重重。<br> 水心台榭超尘表，楼上乾坤跨域中。黄鹤巴陵千古事，那知不是此衰翁。</p><p>感皇恩（雁汊泊舟作）</p><p>秋意满江湖，雨轻风熟，上水扁舟片帆速。远山低岸，贪看浅红深绿。不知回柁尾，沧湾宿。<br> 推枕起来，举杯相属。休叹风尘为微禄。几年行路，但觉登临不足。且翻楚调入，清江曲。</p><p>临江仙（同王侯二公登裴公亭）</p><p>忽忆裴公台上去，远空秋气棱棱。万山一水秀还明。此时三楚客，何意续骚经。<br> 爱竹子猷参杖履，能诗侯喜同登。赓酬不尽古今情。清风生白尘，侧月照疏星。</p><p>好事近（和人题渭川钓渔图韵）</p><p>风景好樵川，郭外三洲烟渚。过尽古今清逸，奈天公不与。<br> 地灵人意曾符同，留待烟霞侣。一棹轻舟开岸，弄滩声风雨。</p><p>好事近</p><p>宿面浅匀妆，梅粉旋生春色。绣草冠儿宫样，系丁香新缬。<br> 凤檀槽上四条弦，轻□□□攧。恰似浔阳江畔，话长安时节。</p><p>鹊桥仙（乙巳第四次雪）</p><p>银花千里，玉阶三尺，远近高低一色。天公今岁被诗催，特地放、冬前四白。<br> 梅梢竹外，频频轻撼，嫌乱瑶芳素质。耐寒相对不胜清，毡帐底、偎红未得。</p><p>木兰花慢</p><p>残红吹尽了，换新绿、染疏林。正杜宇催归，行人贪路，天气轻阴。江亭旧游宴处，但遥山、数叠晚云深。犹忆佳人敛黛，为予别泪盈襟。<br> 而今。旅况难禁。逢胜概、懒登临。念景熟难忘，情多易感，取次关心。平明又西去也，望关山、古道马骎骎。回首当年一梦，笑将浊酒重斟。</p><p>木兰花慢 （登楼观稼作）</p><p>无言凭燕几，爱香袅、博山炉。正暖日辉辉，晴云淡淡，千里平芜。田家尽收刈了，见牛羊、下垅暝烟孤。闻说丰年景致，老农击攘呜呜。<br> 狂夫。素乏良图。从上策、赋归欤。有千亩松筠，三洲风月，尽遂吾初。凭谁去西塞岸，问玄真、此意果何如。寂寞无人共乐，醉乡是我华胥。</p><p>木兰花慢 （思旧事有作）</p><p>对轩辕古镜，照华发、短刁骚。念壮岁心情，平生志气，可笑徒劳。云中谩夸魏尚，请休论、定远说班超。总是黄粱一梦，怎如尘外逍遥。<br> 蛮徭。洞入云霄。算无分、到仙曹。愿归隐闽山，来临渭水，葺个云巢。楼居共、真仙伴侣，又有时、混迹入渔樵。且恁随缘玩世，帝乡路觉迢迢。</p><p>木兰花慢</p><p>朝天门外路，路坦坦、走去声瑶京。悔年少狂图，争名远宦，为米孤征。星星。半凋鬓发，事千端、回首只堪惊。居士新来悟也，渭川小隐初成。<br> 临清。巧创幽亭。真富贵、享安荣。有猿鸟清讴，松篁森卫，桧柏双旌。蛙鸣。自然鼓吹，粲林华、前后锦围屏。须信早朝鸡唱，未如夜枕滩声。</p><p>木兰花慢 （看春有感）</p><p>平生花恨少，又那得、酒中愁。自禅板停参，薄团悟罢，身世忘忧。南柯旧时太守，尽当年、富贵即时休。莫羡痴儿小子，心心念念封候。<br> 优游。取次凝眸。春浩浩、思悠悠。爱万木欣荣，幽泉流注，好鸟勾舟、感生生、自然造化，玩吾心、此外复何求。应有知音共赏，定当一语相投。</p><p>柳梢青</p><p>叶下云行，亭皋风静，凉雨丝丝。断雁孤鸣，寒蛩相应，寂寂书帏。<br> 蒲团纸帐兰台。梦不到、邯郸便回。蚁穴荣华，人间功业，都恼人怀。</p><p>鹧鸪天（城南书院饯别张南轩赴阙奏事知严州吕胜己）</p><p>竹树萧萧屋数椽。平湖漫漫纳通川。有时竹杖芒鞋至，醉著山光水色间。<br> 成小隐，未经年。功名夷路稳加鞭。逢时且数中书考，他日还寻独乐园。</p><p>鹧鸪天</p><p>记得追游故老家。红莲幕府在长沙。放船桥口秋随月，走马春园马氏故宫有会春园。夜踏花。<br> 思往昔，谩咨嗟。几番魂梦转天涯。葵轩老子今何在，岳麓风雩噪暮鸦。岳麓书院旁有风雩亭</p><p>鹧鸪天</p><p>一夜春寒透锦帏。满庭花露起多时。垒金梳子双双耍，铺翠花儿袅袅垂。<br> 人去后，信来稀。等闲屈指数归期。门前恰限行人至，喜鹊如何圣得知。</p><p>鹧鸪天</p><p>日日楼心与画眉。松分蝉翅黛云低。象牙白齿双梳子，驼骨红纹小棹蓖。<br> 朝暮宴，浅深杯。更阑生怕下楼梯。徐娘怪我今疏懒，不及卢郎年少时。</p><p>鹧鸪天</p><p>纸帐虚明好醉眠。博山轻袅水沈烟。了知世上都如梦，须信壶中别有天。<br> 知我者，为君言。道人有个好因缘。丹成有日归云路，且醉梅花作地仙。</p><p>点绛唇（长沙送同官先归邵武）</p><p>满路梅花，为谁开遍春风萼。短亭萧索。草草传杯酌。<br> 送子先归，我羡辽东鹤。他年约。瘦藤芒＿。共子同丘壑。</p><p>点绛唇</p><p>日月无根，循环常共天难老。世间扰扰。只见闲烦恼。<br> 满酌高吟，便是今生了。还知道。旧时官好。几个新华表。</p><p>点绛唇</p><p>一叶扁舟，浮家来向江边住。这回归去。作个渔樵侣。<br> 不挂征帆，也莫摇双橹。天涯路。云山烟渚。总是留人处。</p><p>点绛唇</p><p>桂子飘香，江南秋老霜风作。自怜漂泊。几度伤离索。<br> 孤馆迢迢，满引村醪酌。情无著。好音难托。又失黄花约。</p><p>点绛唇（代作，贺生子）</p><p>瑞气盈门，神仙谪下看看到。已知消耗。弧矢呈祥了。<br> 种德阴功，自有多男报。还知道。果生蓬岛。不比人间早。刘梦得诗云：海中仙果子生迟。</p><p>鱼游春水</p><p>林梢听布谷。郭外舒怀仍快目。平田浩荡，氵虢々泉鸣暗谷。香稻吐芒针棘细，秀麦摇风波浪绿。山童野老，意亲情熟。<br> 我待休官弃禄。屏迹幽闲安退缩。渭川千亩修篁，巑巑绀玉。顾盼滩流萦八节，呼吸湖光穿九曲。贪求自乐，尽忘尘俗。</p><p>霜天晓角（题九里驿）</p><p>晓来风作。病怯春衫薄。郭外溪山明秀，红尘里、自拘缚。<br> 村酒频斟酌。野花偏绰约。十载人非物是，惊回首、梦初觉。</p><p>虞美人（咏菊）</p><p>疏风摆撼芙蓉沼。垅上梅英小。谁家姊妹去寻芳。粉面云鬟参杂、汉宫妆。<br> 邯郸奏罢宫中乐。邂逅同杯酌。老来花酒制颓龄。为爱嫣然娇靥、斗盈盈。</p><p>虞美人</p><p>年年冬后心情快。常是留宾醉。尊前笑靥粲金钿，更有半黄枨橘、满堆盘。<br> 人人爱道休官去。总是闲言语。古今文士与贤才。为甚独高陶令、赋归来。</p><p>虞美人（月下听琴，西湖作）</p><p>横波清翦西湖水。黛拂吴山翠。藕丝衫子水沈香。坐久冰肌玉骨、起微凉。<br> 金徽泛柳听佳句。叠叠胎仙舞。曲终松下小盘桓。风露泠泠、直欲便骖鸾。</p><p>菩萨蛮</p><p>遥山几叠天边碧。故教遮断天涯客。楼倚暮云端。春风罗袖寒。<br> 与君千里别。共此关山月。皓月一般明。君心怎敢凭。</p><p>菩萨蛮（题莲花庵）</p><p>岭猿啸罢千山碧。小庵虚室团团白。庵在小山头。从来少客游。<br> 道人方打坐。举袖来迎我。问我此来因。拈花与道人。</p><p>南歌子</p><p>湛露凉亭馆，香风散芰荷。晚来月色似金波。间绿围红、同伴雪儿歌。<br> 年少风流足，情深欢会多。佳人月下拜嫦娥。不似隔年牛女、望星河。</p><p>八声甘州（怀渭川作）</p><p>自秋来、多病意无聊，不作渭川游。想兰菊凋疏，松筠茂密，亭馆清幽。四望遥山万叠，叠叠翠光浮。人道蓬莱岛，彷佛瀛洲。<br> 居士心迷丘壑，念迂疏老懒，难觅封侯。看才能成事业，且自抽头。携老稚、团栾百口，要他年、在此作菟裘。无言也，此生心事，都付东流。</p><p>如梦令</p><p>花上娇莺哑咤。著色江南图画。可惜好春风，有酒无人同把。拚舍。拚舍。独醉好天良夜。</p><p>如梦令（同官新得故官故姬）</p><p>王谢堂前旧燕。毕意情高意远。只恐宠恩深，后会不教人见。深劝。深劝。不枉追欢一遍。</p><p>如梦令（催梅雪）</p><p>梅雪渐当时候。访问全无消耗。凭仗小阳春，催取南枝先到。然后。然后。雪月交光同照。</p><p>西江月（为内子寿）</p><p>日日齐眉举案，年年劝酒持觥。今年著意寿卿卿。幼稚绵绵可庆。<br> 官冷未尝贫贱，家肥胜似功名。所为方便合人情。管取前途更永。</p><p>渔家傲（沅州作）</p><p>长记浔阳江上宴。庾公楼上凭阑遍。北望淮山连楚甸。真伟观。中原气象依稀见。<br> 漂泊江湖波浪远。依然身在蛮溪畔。愁里不知时节换。春早晚。杜鹃声里飞花满。</p><p>渔家傲</p><p>闻道西洲梅已放。几时乘兴同寻访。稚子携壶翁策杖。徐徐往。青山绿水皆堪赏。<br> 满月当空川晃晃。却呼艇子摇双桨。几阵浓香新酝酿。波溶漾。宛然身在西湖上。</p><p>渔家傲</p><p>特为梅花来渭水。有人折得横梢至。粉毖香慳春意未。多应是。江南信息争先寄。<br> 水绿山青风日美。此时正惬幽人意。驱使风光佳句里。□满纸。却将旧日诗词比。</p><p>杏花天</p><p>当年悔我抛生计。趁升斗、蛮乡远地。谁知事向无心起。回首邯郸梦里。<br> 风雪满□□□□。最好处、吴头楚尾。青山本是强人意。更时见、梅花助美。</p><h3 id="赵长卿" tabindex="-1"><a class="header-anchor" href="#赵长卿" aria-hidden="true">#</a> 赵长卿</h3><p>水龙吟（酴醿·春景）</p><p>韶华迤逦三春暮。飞尽繁红无数。多情为与，牡丹长约，年年为主。晓露凝香，柔条千缕，轻盈清素。最堪怜，玉质冰肌婀娜，江梅谩休争妒。<br> 翠蔓扶疏隐映，似碧纱笼罩，越溪游女。从前爱惜娇姿，终日愁风怕雨。夜月一帘，小楼魂断，有思量处。恐因循易嫁，东风烂熳，暗随春去。</p><p>念奴娇（梅）</p><p>小春时候，见早梅吐玉，裁琼妆白。点点枝头光照眼，恼损柔肠情客。暗里芳心，出群标致，经岁成疏隔。如今风韵，何人依旧冰雪。<br> 冷艳潇洒天然，香姿肯易许，游蜂狂蝶。夜半黄昏担带了，多少清风明月。宋玉虽悲，元超虽恨，见了千愁歇。东君还许，有情取次攀折。</p><p>满庭芳（元日）</p><p>爆竹声飞，屠苏香细，华堂歌舞催春。百年消息，经半已凌人。念我功名冷落，又重是、一岁还新。惊心事，安仁华鬓，年少已逡巡。<br> 明知生似寄，何须苦苦，役慕蹄轮。最难忘、通经好学沈沦。况是读书万卷，辜负他、此志难伸。从今去，烟窗勉进，云路岂无因。<br> 花心动（客中见梅寄暖香书院）</p><p>风软寒轻，暗香飘、扑面无限清楚。乍淡乍浓，应想前村，定是早梅初吐。马儿行过坡儿下，危桥外、竹梢疏处。半斜露。花花蕊蕊，灿然满树。<br> 一饷看花凝伫。因念我西园，玉英真素。最是系心，婉娩精神，伴得水云仙侣。断肠没奈人千里，无计向、钗头频觑。泪如雨。那堪又还日暮。</p><p>踏莎行（春暮）</p><p>柳暗披风，桑柔宿雨。一番绿遍江头树。莺花已过苦无多，看看又是春归去。<br> 病酒情怀，光阴如许。闲愁俏没安排处。新来著意与兜笼，身心苦役伊知否。</p><p>南歌子（早春）</p><p>春色烘衣暖，宫梅破鼻香。尽驱和气入兰堂。又是轻云微雨、下巫阳。<br> 酒带欢情重，醺醺气味长。晚来拂拭略梳妆。笑指一钩新月、上回廊。</p><p>蝶恋花（春深）</p><p>宿雨新晴天色好。秾李夭桃，一霎都开了。燕子归来深院悄。柳绵铺迳无人扫。<br> 咫尺莺花还又老。绿入闲阶，只有青青草。参揣前期谁可表。此情不语知多少。</p><p>鹧鸪天（荼＿）</p><p>镂玉裁琼莫比香。娉婷枝上＿春光。风流别有千般韵，割舍昏沈入醉乡。<br> 蜂共蝶，尽干忙。檀心知未肯寻常。从来诗苦人消瘦，乞与幽窗富锦囊。</p><p>鹧鸪天（春暮）</p><p>蜂蜜酿成花已飞。海棠次第雨胭脂。园林检点春归也，只有萦风柳带垂。<br> 情默默，恨依依。可人天气日长时。东风恰好寻芳去，何事驱驰作别离。</p><p>江神子（梅）</p><p>年年长见傲寒林。压群英。有余清。曾被芳心，红日恼诗情。玉质暗香无限意，偏婉娩，尽轻盈。<br> 今年潇洒照岐亭。更芳馨。也峥嵘。无奈多情，终是惜飘零。谁与东君收拾取，怕风雨，挫瑶琼。</p><p>南歌子（荆溪寄南徐故人）</p><p>春思浓如酒，离心乱似绵。一川芳草绿生烟。客里因循重过、艳阳天。<br> 屈指归期近，愁眉泪洒然。无端还被此情牵。为问桃源还有、再逢缘。</p><p>临江仙（赏花）</p><p>忆昔去年花下饮，团栾争看酴醿。酒浓花艳两相宜。醉中尝记得，裙带写新诗。<br> 还是春光惊已暮，此身犹在天涯。断肠无奈苦相思。忧心徒耿耿，分付与他谁。</p><p>一丛花（杏花）</p><p>柳莺啼晓梦初惊。香雾入帘清。胭脂淡注宫妆雅，似文君、犹带春酲。芳心婉娩，媚容绰约，桃李总消声。<br> 相如春思正索索。无奈惜花情。曲栏小槛幽深处，与殷勤、遮护娉婷。姚黄魏紫，十分颜色，终不似轻盈。</p><p>青玉案（春暮）</p><p>天涯目断江南路。见芳草、迷风絮。绿暗花梢春几许。小桃寂寞，海棠零乱，飞尽胭脂雨。<br> 子规声里山城暮。月挂西南梦回处。满抱离愁推不去。双眉百皱，寸肠千缕，若事凭鳞羽。</p><p>醉蓬莱（赏郡团芍药）</p><p>是三春已暮，浪蕊凋残，牡丹零落。独殿清和，有佳名芍药。浅浅芳丛，绣幢鼎鼎，更艳香绰约。浑似扬州，画楼卷起，翠帘红幕。<br> 倚槛轻盈，万娇千媚，故整霞裙，笑花寂寞。太守风流，拥笙歌围著。坐上诗人，二千里外，念此身飘泊。客眼看花，归心对酒，番成萧索。</p><p>雨中花慢（春雨）</p><p>宿霭凝阴，天气未晴，峭寒勒住群葩。倚栏无语，羞辜负年华。柳媚梢头翠眼，桃蒸原上红霞。可堪那、尽日狂风荡荡，细雨斜斜。<br> 东君底事，无赖薄＿，著意残害莺花。惟是我，惜春情重，说奈咨嗟。故与殷勤索酒，更将油幕高遮。对花欢笑，从教风雨，著醉酬他。</p><p>蓦山溪（早春）</p><p>晓来雨霁。弱柳摇新翠。丽日媚东风，正不暖不寒天气。幽禽弄舌，花上诉春光，高一饷，低一饷，清喨圆还碎。<br> 那知时势。春亦元无意。草木自敷荣，似人生、功名富贵。我咱谙分，随有亦随无，不妒富，不憎贫，歌酒闲游戏。</p><p>蝶恋花（暮春）</p><p>芍药开残春已尽。红浅香干，蝶子迷花阵。阵是清和人正困。行云散后空留恨。<br> 小字金书频与问。意曲心诚，未必他能信。千结柔肠愁寸寸。钿钗几日重相近。</p><p>虞美人（清婉亭赏酴醿）</p><p>江梅虽是孤芳早。争似酴醿好。凡红飞尽草萋迷。婀娜枝头才见、细腰肢。<br> 玉容消得仙源惜。满架香堆白。檀心应共酒相宜。割舍花前猛饮、倒金卮。</p><p>虞美人（深春）</p><p>冰塘浅绿生芳草。枝上青梅小。柳眉愁黛为谁开。似向东君、喜见故人来。<br> 碧桃销恨犹堪爱。妃子今何在。风光小院酒尊同。向晚一钩新月、落花风。</p><p>江神子（忆梅花）</p><p>小溪清浅照孤芳。蕊珠娘。暗传香。春染粉容，清丽传宫妆。金缕翠蝉曾记得，花密密、过凋墙。<br> 而今冷落水云乡。念平康。转情伤，梦断巫云，空恨楚襄王。冰雪肌肤消瘦损，愁满地、对斜阳。</p><p>醉蓬莱（春半）</p><p>是平分春色，梦草池塘，暖风帘幕。昨夜三台，灿天边芝角。自是君家，庆流泽远，降生申崧岳。厚德温良，高才粹雅，渊源学博。<br> 何事丹墀，尚淹阔步，未许中原，少勤方略。且对笙歌，醉黄金错落。蕊洞珠宫，媚人桃李，趁青春绰约。绿意红情，成阴结子，五云楼阁。</p><p>临江仙（暮春）</p><p>春事犹余十日，吴蚕早已三眠。多情忍对落花前。酴醿飘暖雪，荷叶媚晴天。<br> 香淡无心浸酒，绿浮可意邀船。时光堪恨也堪怜。单衣三月暮，歌扇一番圆。</p><p>青玉案（社日客居）</p><p>去年社日东风里。向三径、开桃李。脆管危弦随意起。绿阴红影，暖香繁蕊，伴我醺醺醉。<br> 今年社日空垂泪。客舍看花甚情意。江上危楼愁独倚。欲将心事，巧凭来燕，说与人憔悴。</p><p>南歌子（春暮送别）</p><p>枝上红飞尽，梢头绿已匀。游丝柳絮媚青春。向晚暖风帘幕、练光新。<br> 春已匆匆去，那堪话别情。刘郎几日便登程。告你觅些欢笑、送行人。</p><p>醉落魄（春深）</p><p>麦畦匀绿。枝头屑屑飞梅玉。伤心何事人南北。断尽回肠，忍听阳关曲。<br> 倚窗青荫亭亭竹。好风敲动声相续。夜阑怕见银台烛。会得离情，他也泪速速。</p><p>点绛唇（春寒）</p><p>密雨随风，昨来一夜檐声溜。奈何孱愁。官路梅花瘦。<br> 赋得多情，怕到春时候。如今一病非因酒。试问君知否。</p><p>点绛唇（早春）</p><p>春到垂杨，嫩黄染就金丝软。丽晴新暖。涌翠千山远。<br> 为甚年年，眉向东风展。闲消遣。欲归犹懒。渔笛天将晚。</p><p>点绛唇（春半）</p><p>轻暖轻寒，赏花天气春将半。柳摇金线。求友莺相唤。<br> 玉腕蛾眉，意眼频频眄。歌喉软。玉卮受劝。一醉应相拚。</p><p>点绛唇（春雨）</p><p>夜雨如倾，满溪添涨桃花水。落红铺地。枝上堆浓翠。<br> 去年如今，常伴酴醿醉。今年里。离家千里。独猛东风泪。</p><p>点绛唇（春暮）</p><p>啼鸟喃喃，恨春归去春谁管。日和风暖。绿暗壮举庭院。<br> 还忆当年，绮席新相见。人已远。水流云散。空结多情怨。</p><p>鹧鸪天（咏荼＿五首）</p><p>弱质纤姿俪素妆。水沈山麝郁幽香。直疑姑射来天上，要恼人间传粉郎。<br> 简酿酒，枕为囊。更余风味胜糖霜。肯如红紫空姚冶，谩惹游蜂戏蝶忙。</p><p>鹧鸪天</p><p>玉容应不羡梅妆。檀心特地赛炉香。半藏密叶墙头女，勾引酡颜马上郎。<br> 樽乏酒，且倾囊。蟹螯糟熟似黏霜。一年光景浑如梦，可惜人生忙处忙。</p><p>鹧鸪天</p><p>洗尽铅华不著妆。一般真色自生香。飘飘何处凌波女，故故相迎马上郎。<br> 寻谱谍，发诗囊。绝胜梅萼嫁冰霜。故山寒食依然在，句引东坡旅兴忙。</p><p>鹧鸪天</p><p>镂玉裁琼学靓妆。不须沈水自然香。好随梅蕊妆宫额，肯似桃花误阮郎。<br> 羞傅粉，贱香囊。何劳傲雪兴凌霜。新来句引无情眼，拚为东风一饷忙。</p><p>鹧鸪天</p><p>绰约肌肤巧样妆。风流元自有清香。未应传粉疑平叔，却笑荷花似六郎。<br> 浮蚁瓷，入诗囊。学人消瘦怯风霜。午窗一枕庄周梦，甘作花心粉蝶忙。</p><p>探春令（元夕）</p><p>去年元夜，正钱塘，看天街灯烛。闹蛾儿转处，熙熙语笑，百万红妆女。<br> 今年肯把轻辜负。列荧煌千炬。趁闲身未老，良辰美景，款醉新歌舞。</p><p>小重山（残春）</p><p>清晚窗前杜宇啼。游仙惊梦醉，断魂迷。起来窗下看盆池。伤春去，消瘦不胜衣。<br> 柳陌记年时。行云音信杳、与心违。空教攒恨入双眉。人已远，红叶莫题诗。</p><p>小重山（残春）</p><p>绿树阴阴春已休。群花飘尽也，不胜愁。游丝飞絮两悠悠。迷芳草，日暖雨初收。<br> 深院小迟留。好香烧一炷，细烟浮。更听羯鼓打梁州。恼人处，宿酒尚扶头。</p><p>菩萨蛮（赏梅）</p><p>梅花有意舒香粉。舒香已得先春信。香与露华清。露浓愁杀人。<br> 酒多愁愈重。此意谁能共。泪湿染衣斑。夜霜金缕寒。</p><p>菩萨蛮（梅）</p><p>梅花枝上东风软。朝来吹散真香远。雅淡有余清。客心和泪倾。<br> 美人临别夜。月晃灯初灺。玉枕小屏山。眉尖曾细看。</p><p>水龙吟（梅词）</p><p>烟姿玉骨尘埃外，看自有神仙格。花中越样风流，曾是名标清客。月夜香魂，雪天孤艳，可堪怜惜。向枝间且作，东风第一，和羹事、期他日。<br> 闻道春归未识。问伊家、却知消息。当时恼杀林逋，空绕团栾千百。横管轻吹处，余香散、阿谁偏得。寿阳宫、应有佳人，待与点、新妆额。</p><p>水龙吟（李词）</p><p>苇绡开得仙花，就中最有佳人似。香肌胜雪，千般揉缚，禁他风雨。缟夜精神，繁春标致，忍教孤负。怅潘郎去后，河阳满县，知他是、谁为主。<br> 多谢文章吏部。遇衔杯、不曾轻许。应知这底，无言情绪，难为分付。吹遍春风，耀残明月，总伤心处。待闲亭夜永，游人散后，作飞仙去。</p><p>水龙吟（莺词）</p><p>天教占得如簧，巧声乍啭千娇媚。金衣衬著，风流模样，於中可是。红杏香中，绿杨阴处，多应饶你。向黄昏、苦苦娇啼怨别，那堪更、东风起。<br> 别有诗肠鼓吹。未关他、等闲俗耳。双柑斗酒，当时曾是，高人留意。南国春归，上阳花落，止添憔悴。念啼声欲碎，何人解作留春计。</p><p>水龙吟（雨词）</p><p>淡烟轻霭＿＿，望中乍歇凝晴昼。才惊一霎催花，还又随风过了。清带梨梢，晕含桃脸，添春多少。向海棠点点，香红染遍，分明是、胭脂透。<br> 无奈芳心滴碎，阻游人、踏青携手。檐头线断，空中丝乱，才晴却又。帘幕闲垂处，轻风送、一番寒峭。正留君不住，潇潇更下黄昏后。</p><p>胜胜慢（草词）</p><p>浓芳满地，秀色连天，和烟带雨萋萋。几许芳心，还解报得春晖。当时谢郎梦里，似殷勤、传与新诗。却为甚、动长门怨感，南浦伤离。<br> 追想天涯行客，应解拥车轮，步步相随。惆怅如丝，正是欲断肠时。凭高望中不见，路悠悠、南北东西。春去也，怨王孙、犹自未归。</p><p>胜胜慢（柳词）</p><p>金垂烟重，雪扬风轻，东风惯得多娇。秀色依依，偏应绿水朱楼。腰肢先来太瘦，更眉尖、惹得闲愁。牵情处，是张郎年少，一种风流。<br> 别后长堤目断，空记得当时，马上墙头。细雨轻烟，何处夕系扁舟。叮咛再须折赠，劝狂风、休挽长条。春未老，到成阴、终待共游。</p><p>南歌子（暮春值雨）</p><p>黯霭阴云覆，滂沱急雨飞。洗残枝上乱红稀。恰是褪花天气、困人时。<br> 向晓春酲重，偎人起较迟。薄罗初见度轻衣。笑拭新妆、须要剪酴醿。</p><p>浣溪沙（春深）</p><p>寒食风霜最可人。梨花榆火一时新。心头眼底总宜春。<br> 薄暮归吟芳草路，落红深处鹧鸪声。东风疏雨唤愁生。</p><p>浣溪沙（春暮）</p><p>柳老抛绵春已深。夹衣初试晓寒轻。别离无奈此时情。<br> 先自愁怀容易感，不堪闻底子规声。西楼料得数回程。</p><p>浣溪沙（早春）</p><p>不愤江梅喷暗香。春前腊后正凄凉。霜风雪月忍思量。<br> 斜倚幽林如有恨，玉鳞飞后转堪伤。时人那解惜孤芳。</p><p>点绛唇（梅）</p><p>别来无事不思量。霜日最凄凉。凝想倚栏干处，攒眉应为萧郎。<br> 梅花岂管人消瘦，只恁自芬芳。寄语行人知否，梅花得似人香。</p><p>昭君怨（春日寓意）</p><p>隔叶乳鸦声软。啼断日斜影转。杨柳小腰肢。画楼西。<br> 役损风流心眼。眉上新愁无限。极目送云竹。此时情。</p><p>桃源忆故人（初春）</p><p>夜来一夜东风暖。春到桃腮柳眼。对景可堪肠断。强把愁眉展。<br> 花期惹起归期念。前事从头忖遍。凝想水遥山远。空结相思怨。</p><p>长相思（春浓）</p><p>花飞飞。柳依依。帘掷东风日正迟。社前双燕归。<br> 药栏东，药栏西。记得当时素手携。弯弯月似眉。</p><p>感皇恩（柳）</p><p>景物一番新，熙熙时候。小院融和渐长画。东君有意，为怜纤腰消瘦。软风吹破眉间皱。<br> 袅袅枝头，轻黄微透。无到春深转清秀。锦囊多感，又更新来伤酒。断肠无语凭栏久。</p><p>探春令（早春）</p><p>笙歌间错华筵启。喜新春新岁。菜传纤手青丝细。和气入、东风里。<br> 幡儿胜儿都姑媂。戴得更忔戏。愿新春已后，吉吉利利。百事都如意。</p><p>菩萨蛮（春深）</p><p>赤栏干外桃花雨。飞花已觉春归去。柳色碧依依。浓阴春书迟。<br> 海棠红未破。匀糁胭脂颗。风寸也相饶。应怜粉面娇。</p><p>丑奴儿（春残）</p><p>牡丹已过酴醿谢，飞尽繁花。浓翠啼鸦。绿水桥边卖酒家。<br> 年时携手寻春去，满引流霞。往事堪嗟。犹喜潘郎鬓未华。</p><p>浣溪沙（宠姬小春）</p><p>帘卷轻风怜小春。荷枯菊悴正愁人。江梅喜见一枝新。<br> 料得主人偏爱惜，也应冰雪好精神。故园桃李莫生嗔。</p><p>清平乐（问讯梅花）</p><p>楚梅娇小。好是霜天晓。宿酒恼人香暗绕。浸影碧波池沼。<br> 生成素淡芳容。不须抹黛匀红。准拟成阴结子，莫教枉费春工。</p><p>清平乐（早起闻莺）</p><p>绮疏新晓。学语雏莺巧。烟暖瑶阶梧叶老。满地东风芳草。<br> 少年不合风流。偿他酒债花愁。望断绿芜春去，销魂懒上层楼。</p><p>更漏子（暮春）</p><p>日彤彤，风荡荡。帘外柳花飞扬。红有限，绿无穷。雨晴芳径中。<br> 肠寸结。萦离别。还是去年时节。春暮也，子规啼。伤春三月时。</p><p>诉衷情（重台梅）</p><p>檀心刻玉几千重。开处对房栊。黄昏淡月笼艳，香与酒争浓。<br> 宜轻素，鄙轻红。思无穷。化工著意，南南北北，一种东风。</p><p>小重山（杨花）</p><p>枝上杨花糁玉尘。晚风扶起处，雪轻盈。扑人点点细无声。谁能惜，撩乱满江城。<br> 忍泪未须倾。十年追往事，叹流莺。晓来雨过转伤情。铺池绿，遗恨寄浮萍。</p><p>蝶恋花（春残）</p><p>绿尽烧痕芳草遍。不暖不寒，切莫辜良宴。罨画屏风开羽扇。薄罗衫子仙衣练。<br> 晚雨小池添水面。戏跃赪鳞，又向波心见。持酒伊听声宛转。樽前唱彻昭阳怨。</p><p>鹧鸪天（咏燕）</p><p>梁上双双海燕归。故人应不寄新诗。柳梧阴里高还下，帘幕中间去复回。<br> 追盛事，忆乌衣。王家巷陌日沈西。兴亡无限惊心语，说向时人总不知。</p><p>鹧鸪天（春残）</p><p>谡谡东风作雨寒。无言独自凭栏干。绿肥红瘦春归去，恨逼愁侵酒怎宽。<br> 追往事，惜花残。残花往事总相关。风光台上伤心处，此意人休作等闲。</p><p>探春令（寻春）</p><p>新元才过，渐融和气，先到帘帏。谩闲绕、柳径花蹊里。探看试、春来未。<br> 年时曾把春抛弃。与春光陪泪。待今春、日日花前沈醉。款细偎红翠。</p><p>探春令（立春）</p><p>数声回雁。几番疏雨，东风回暖。甚今年、立得春来晚。过人日、方相见。<br> 缕金幡胜教先办。著工夫裁剪。到那时睹当，须教滴惜，称得梅妆面。</p><p>探春令（赏梅十首）</p><p>冰檐垂箸，雪花飞絮，时方严肃。向寻常摇曳，凡花野草，怎生敢夸红绿。<br> 江梅孤洁无拘束。只温然如玉。自一般天赋，风流清秀，总不同粗俗。</p><p>探春令</p><p>而今风韵，旧时标致，总皆奇绝，再相逢还是，春前腊后，粉面凝香雪。<br> 芳心自与群花别。尽孤高清洁。那情怀最是，与人好处，冷淡黄昏月。</p><p>探春令</p><p>凋墙风定，绮窗烛灺，沈吟独坐。料雪霜深处，司花神女，暗里焚百和。<br> 恼人一阵香初过。把清愁薰破。更那堪得，冰姿玉貌，痛与惜则个。</p><p>探春令</p><p>龟纱隔雾，绣帘钩月，那时曾见。照影儿、觑了千回百转。素艳明於练。<br> 柔肠堆满相思愿。更重看几遍。是天然不用，施朱栊翠，羞损桃花面。</p><p>探春令</p><p>疏篱横出，绿枝斜露，笑盈盈地。悄一似、初睹东邻女，有无限、风流意。<br> 半开折得琼瑰蕊。惹新香沾袂。放曲屏珠幌。胆瓶儿里，伴我醺醺睡。</p><p>探春令</p><p>冰澌池面。柳摇金线，春光无限。问梅花底事，收香藏蕊，到此方舒展。<br> 百花头上俱休管。且惊开俗眼。看绿阴结子，成功调鼎，有甚迟和晚。</p><p>探春令</p><p>溪桥山路。竹篱茅舍，凄凉风雨。被摧残沮挫，精神依旧，无奈相思苦。<br> 东君故与收拾取。忍教他尘土。向绿窗绣户，朱栏歇、雨孱风瘦，雪欺霜妒，时光牢落。怎奈向、天与孤高出众，一任傍人恶。<br> 凡花且莫相嘲谑。尽强伊寂寞。便饶他、百计千方做就，酝藉如何学。</p><p>探春令</p><p>楼头月满。栏干风度，有人肠断。为多情、役得神魂撩乱。又被梅萦绊。<br> 对花沈醉应须拚。且尊前相伴。恨无端玉笛，穿帘透幕，好梦还惊散。</p><p>探春令</p><p>清江平淡，暗香潇洒，满林风露。渐枝上、也学杨花柳絮。轻逐春归去。<br> 东君著意勤遮护。总留他不住。幸西园别有，能言花貌，委曲关心愫。</p><p>宝鼎现（上元）</p><p>嚣尘尽扫，碧落辉腾，元宵三五。更漏永、迟迟停鼓。天上人间当此遇。正年少、尽香车宝马，次第追随士女。看往来、巷陌连＿，簇起星毯无数。<br> 政简物阜清闲处。听笙歌、鼎沸频举。灯焰暖、庭帏高下，红影相交知几户。恣欢笑、道今宵景色，胜前时几度。细算来、皇都此夕，消得喧传今古。<br> 排备绮席成行，炉喷袅、沈檀轻缕。睹遨游彩仗，疑是神仙伴侣。欲飞去、恨难留住。渐到蓬瀛步。愿永逢、恁时恁节，且与风光为主。</p><p>青玉案（残春）</p><p>梅黄又见纤纤雨。客里情怀两眉聚。何处烟村啼杜宇。劝人归去，早思家转，听得声声苦。<br> 利名萦绊何时住。恼乱愁肠成万缕。满眼兴亡知几许。不如寻个，老松石畔，作个柴门户。</p><p>烛影摇红（深春）</p><p>梅雪飘香，杏花开艳燃春昼。铜驼烟淡晓风轻，摇曳青青柳。海燕归来未久。向雕梁、初成对偶。日长人困，绿水池塘，清明时候。<br> 帘幕低垂，麝煤烟喷黄金兽。天涯人去杳无凭，不念东阳瘦。眉上新愁压旧。要消遗、除非＿酒。酒醒人静，月满南楼，相思还又。</p><p>念奴娇（梅影）</p><p>银蟾光满，弄余辉、冷浸江梅无力。缓引柔条浮素蕊，横在闲窗虚壁。染纸挥毫，粉涂墨晕，不似今端的。天然造化，别是一般，清瘦踪迹。<br> 今夜翠葆堂深，梦回风定，因月才相识。先自离愁，那更被、晓角残更催逼。曙色将分，轻阴移尽，过眼难寻觅。江南图上，画工应为描得。</p><p>念奴娇（落梅）</p><p>玉龙声杳，正瑶台曲舞，香山初彻。褪粉掐酥千万颗，满地平铺银雪。草褥香茵，苔钱买住，留待黄昏月。有人妆罢，对花凝伫愁绝。<br> 休更恨落羞开，东君情分，自古多离别。好把芳心收拾取，与个和羹人说。摆脱风尘，消停酸苦，终有成时节。浮花浪蕊，到头不是生活。</p><p>阮郎归（咏春）</p><p>和风暖日小层楼。人闲春事幽。杏花深处一声鸠。花飞水自流。<br> 寻旧梦，续扬州。眉山相对愁。忆曾和泪送行舟。清江古渡头。</p><p>虞美人（春寒）</p><p>东风卷尽辛夷雪。逆旅清明节。黄昏烟雨失前山。陟遍朱栏、酒噤不禁寒。<br> 归来谁护衣篝火。倒拥文鸳卧。可堪连夜子规啼。唤得春归、人却未成归。</p><p>念奴娇（梅）</p><p>兰枯菊槁。是返魂香入，江南春早。谷静林幽人不见，梦与梨花颠倒。雪刻檀心，玉匀丰颊，妆趁严钟晓。海山么凤，绿衣何处飞绕。<br> 竹外孤袅一枝，古今解道，只有东坡老。莫倚广平心似铁，闲把珠玑挥扫。桃李舆台，冰霜宾客，月地还凄悄。暗香消尽，和羹心事谁表。</p><p>玉楼春（春半）</p><p>江村百六春强半。拍拍池塘春水满。风团柳絮舞如狂，雨压橘花香不散。<br> 阴阴巷陌闲庭院。小立危栏羞燕燕。不知何事未还乡，除却青春谁作伴。</p><p>谒金门（暮春）</p><p>风又雨。满地残红无数。花不能言莺解语。晓来啼更苦。<br> 把酒东皋日暮。抵死留春春去。拟倩杨花寻去处。杨花无定据。</p><p>菩萨蛮（残春）</p><p>杨花飞尽莺声涩。杜鹃唤得春归急。病酒起来迟。娇慵懒画眉。<br> 宝奁金鸭冷。重唤烧香饼。著意炼龙涎。纤纤手＿烟。</p><p>画堂春（长新亭小饮）</p><p>小亭烟柳水溶溶。野花白白红红。恼人池上晚来风。吹损春容。<br> 又是清明天气，记当年、小院相逢。凭栏幽思几千重。残杏香中。</p><p>画堂春（赏海棠）</p><p>夜来暖趁海棠时。脸边匀透胭脂。乱红娇影困垂垂。睡损杨妃。<br> 多少肉温香润，朱唇绿鬓相偎。晚风何苦过台西。断送春归。</p><p>卜算子（春景）</p><p>春水满江南，三月多芳草。幽鸟衔将远恨来，一一都啼了。<br> 不学鸳鸯老。回首临平道。人道长眉似远山，山不似长眉好。</p><p>念奴娇（梅）</p><p>水边篱落独横枝，冉冉风烟岑寂。踏雪寻芳村路永，竹屋西头遥识。蕙草香销，小桃红未，醉眼惊春色。离愁何处，断肠无限陈迹。<br> 憔悴素脸朱唇，天寒日暮，倚阑干无力，岁晚天涯驿使远，难寄江南消息。自笑平生，怜清惜淡，故园曾亲植。百花虽好，问还有恁标格。</p><p>菩萨蛮（梅）</p><p>肩舆晓踏江头月。月华冷浸消残雪。雪月照疏篱。梅花三两枝。<br> 人怜花淡薄。花恨人牢落。不似那回时。醺醺醉玉肌。</p><p>点绛唇（梅）</p><p>开尽梅花，雪残庭户春来早。岁华偏好。只恐催人老。<br> 惟有诗情，犹被花枝恼。金樽倒。共成欢笑。终是清狂少。</p><p>鹧鸪天（梅）</p><p>手种梅花三四株。要看冰霜照清臞。朝来几朵茅檐下，竹外江头恐不如。<br> 凝玉面，吐香须。莫嫌孤瘦渐丰余。化工不肯辜人意，做底欢娱报答渠。</p><p>鹧鸪天（送春）</p><p>只惯娇痴不惯愁。离情浑不挂眉头。可怜恼尽尊前客，却趁东风上小舟。<br> 真个去，不忄欠留。落花流水一春休。自怜不及春江水，随到滕王阁下流。</p><p>瑞鹤仙（暮春有感）</p><p>海棠花半落。正蕙圃风生，兰亭香扑。青英螟池阁。任翻红飞絮，游丝穿幕。情怀易著。奈宿酲、情绪正恶。叹韶光渐改，年华荏苒，旧欢如昨。<br> 追念凭肩盟誓，枕臂私言，尽成离索。记得忘却。当时事，那时约。怕灯前月下，得见则个，厌厌只待觑著。问新来、为谁萦牵，又还瘦削。</p><p>临江仙（暮春）</p><p>过尽征鸿来尽燕，故园消息茫然。一春憔悴有谁怜。怀家寒食夜，中酒落花天。<br> 见说江头春浪渺，殷勤欲送归船。别来此处最索牵。短篷南浦雨，疏柳断桥烟。</p><p>一丛花（暮春送别）</p><p>阶前春草乱愁芽。尘暗绿窗纱。钗盟镜约知何限，最断肠、湓浦琵琶。南渚送船，西城折柳，遗恨在天涯。<br> 夜来魂梦到侬家。一笑脸如霞。莺啼燕恨西窗下，问何事、潘鬓先华。钟动五更，魂归千里，残角怨梅花。</p><p>柳梢青（春词）</p><p>桃杏舒红。迟迟暖日，媚景芳浓。紫燕穿帘，香泥著地，未乳巢空。<br> 千山万水重重。烟雨里、王维画中。芳草斜阳，无人江渡，蓑笠渔翁。</p><p>花心动（荷花·夏景）</p><p>绿水平湖，浸芙渠烂锦，艳胜倾国。半敛半开，斜立斜＿，好似困娇无力。水仙应赴瑶池宴，醉归去、美人扶策。驻香驾、拥波心媚容，倩妆颜色。<br> 曾见苕川澄碧。匀粉面、溪头旧时相识。翠被绣裀，彩扇香篝，度岁杳无消息。露痕滴尽风前泪，追往恨、悠悠踪迹。动怨忆。多情自家赋得。</p><p>鼓笛慢（甲申五月仙源试新水。雨过丝生荷香袭人，因感而赋此词。时病眼）</p><p>暑风吹雨仙源过，深院静，凉於水。莲花郎面，翠幢红粉，烘人香细。别院新番，曲成初按，词清声脆奈难堪羞涩，朦忪病眼，无心听、笙簧美。<br> 还记当年此际。叹飘零、萍踪千里。楚云寂寞，吴歌凄切，成何情意。因念而今，水乡潇洒，风亭高致。对花前可是，十分蒙斗，肯辜欢醉。</p><p>念奴娇（碧含笑）</p><p>晚妆才罢，见栊丝匀玉，一团娇秀。趁得年光，长是向、金谷无花时候。不比莺莺，不关燕燕，不似章台柳。清凉无汗，雪肌潇洒难偶。<br> 好是斜月黄昏，瑶阶钿砌，百媚初含酒。恼杀多情香喷喷，双靥盈盈回首。倾国倾城，千金莫惜，兰蕙应难友。沈郎拚了，为花一味销瘦。</p><p>满庭芳（荷花）</p><p>竹＿斜梢，荷倾余沥，晚风初到南池。雨收池上，高柳乱蝉嘶。冉冉莲香满院，夕阳映、红浸庭闱。凉生到，碧瓜破玉，白酒酌玻璃。<br> 思量，浮世事，枯荣辱宠，欢喜忧悲。算劳心劳力，得甚便宜。粗有田园笑傲，拣些个、朋友追随。好时景，莫教挫过，撞著醉如泥。</p><p>满庭芳（对景）</p><p>红藕洲塘，黄葵庭院，渚风时动清＿。素纨轻＿，凉色爽征衣。一一光阴日月，关情处、前事难期。空凝思，临鸾有恨，谁与画新眉。<br> 刀头，心寸折，江南厚约，惟是侬知。念默歌停舞，冷落屏帏。何日朱笼鹦鹉，迎门报、金勒东归。罗弦管，合欢声里，烂醉玉东西。</p><p>好事近（雨过对景）</p><p>山路乱蝉吟，声隐茂林修竹。恰值快风收雨，递荷香芬馥。<br> 破除愁虑酒宜多，把酒再三嘱。遥想溪亭潇洒，称晚凉新浴。</p><p>虞美人（双莲）</p><p>二乔姊妹新妆了。照水盈盈笑。多情相约五湖游。似向群花丛里、骋风流。<br> 丁香枝上千千结。怨惹相思切。争如特地嫁薰风。吐尽芳心点点、绛唇红。</p><p>醉蓬莱（新荔枝）</p><p>正火山槐夏，黛叶缃枝，荔子新摘。千里驰驱，荐仙源佳席。浪比龙睛，未输崖蜜，灿烂然红摘。满贮凋盘，纤纤素手，丹苞新擘。<br> 梨栗粗疏，带酸橘柚，凡品多般，总羞标格。何似浓香，洗烦襟仙液。为爱真妃，再三珍重，价倾城倾国。玉骨冰肌，风流酝藉，直宜消得。</p><p>醉蓬莱（端午）</p><p>见浴兰才罢，拂掠新妆，巧梳云髻。初试生衣，恰三裁贴体。艾虎宜男，朱符辟恶，好储祥纳吉。金凤钗头，应时戴了，千般忔戏。<br> 那更殷勤，再三祝愿。斗巧合欢，彩丝缠臂。刻玉香蒲，泛金觥迎醉。午日熏风，楚词高咏，度遏云声脆。赤口白舌，从今消灭，诸余可意。</p><p>踏莎行（夜凉）</p><p>树影将圆，林梢不动。汗珠挹透纱衣重。荷风忽送雨飞来，晚凉习习生幽梦。<br> 珠箔高钩，瑶琴闲弄。移樽邀取婵娟共。今宵拚著醉眠呵，夜香闻早添金凤。</p><p>醉落魄（重午）</p><p>淡妆浓抹。西湖人面两奇绝。菖蒲角黍家家节。水戏鱼龙，十里画帘揭。<br> 凌波无限生尘袜。冰肌莹彻香罗雪。游船且莫催归楫。遮莫黄昏，天外有新月。</p><p>阮郎归（送别有感，因咏莺作）</p><p>东城沙软马蹄轻。清和雨乍晴。柳阴曲径泣流莺。凄凉不忍听。<br> 休苦怨，莫悲鸣。何须雨泪倾。但将巧语写心诚。东君肯薄情。</p><p>蝶恋花（初夏）</p><p>乱叠青钱荷叶小。浓绿阴阴，学语雏莺巧。小树飞花芳径草。堆红衬碧於中好。<br> 梅子弄黄枝上早。春已归时，戏蝶游蜂少。细把新词才和了。鸡声已唤纱窗晓。</p><p>鹧鸪天（夜钓月桥赏荷花）</p><p>新晴水暖藕花红。烘人暑意晚来浓。共携纤手桥东路，杨柳青青一径风。<br> 深翠里，艳香中。双鸾初下蕊珠宫。月笼粉面三更露，凉透萧萧一梦中。</p><p>江神子（夜凉对景）</p><p>彩云飞尽楚天空。碧溶溶。一帘风。吹起荷花，香雾喷人浓。明月凄凉多少恨，恨难计，我情钟。<br> 相思魂梦几时穷。洞房中。忆从容。须信别来，应也敛眉峰。好景良添怅望，无计与，一樽同。<br> 新荷叶（咏荷）</p><p>冷彻蓬壶，翠幢鼎鼎生香。十顷琉璃，望中无限清凉。遮风掩日，高低衬、密护红妆。阴阴湖里，羡他双浴鸳鸯。<br> 猛忆西湖，当年一梦难忘。折得曾将盖雨，归思如狂。水云千里，不堪更、回首思量。而今把酒，为伊沈醉何妨。</p><p>临江仙（初夏）</p><p>帘幕清风洒洒，园林绿荫垂垂。楝花开遍麦秋时。雨深芳草渡，蝴蝶正慵飞。<br> 憔悴三春心事，风流一弄金衣。韶光老尽起深思。日长庭院里，从倚听催归。</p><p>点绛唇（首夏）</p><p>荷钱浮翠点前溪。梅雨日长时。恰是清和天气，雕鞍又作分携。<br> 别来几日愁心折，针线小蛮衣。羞对绿阴庭院，衔泥燕燕于飞。</p><p>减字木兰花（咏柳）</p><p>柳丝摇翠。翠幄笼阴无限意。不绊行舟。只向江边绊客愁。<br> 月明风细。分付一江流去水。娇眼伤春。谁是章台欲折人。</p><p>卜算子（夏日送吴主簿）</p><p>执手送行人，水满荷花浦。旧恨新愁不忍论，泪压潇潇雨。<br> 行计已匆匆，无计留伊住。一点相思万里心，谁怕关山阻。</p><p>临江仙（赏兴）</p><p>柳上斜阳红万缕，烘人满院荷香。晚凉初浴略梳妆。冠儿轻替枕，衫子染莺黄。<br> 蓄意新词轻缓唱，殷勤满捧瑶觞。醉乡日月得能长。仙源正闲散，伴我老高唐。</p><p>雨中花令（初夏远思）</p><p>绿锁窗纱梧叶底。麦秋时、晓寒慵起。宿酒厌厌，残香冉冉，浑似那时天气。<br> 别日不堪频屈指。回头早、一年不啻。搔首无言，栏干十二，倚了又还重倚。</p><p>画堂春（辇下游西湖有感）</p><p>湖光乘雨碧连天。绕堤映、草色芊芊。舞风杨柳欲撕绵。依依起翠烟<br> 还是春风客路，对花时、空负婵娟。暮寒楼阁碧云间。罗袖成斑。</p><p>浣溪沙（夜凉小饮）</p><p>露挹新荷扑鼻香。恼人更漏响浪浪。柳梳斜月上纱窗。<br> 小醉耳边私语好，五云楼阁羡刘郎。酒阑烛暗断回肠。</p><p>西江月（邀蔡坚老忠孝堂观书）</p><p>水满平塘过雨，洗妆红褪芙渠。绿荷美影荫龟鱼。无限闲中景趣。<br> 潇洒高堂邃馆，那堪左右图书，凌云赋得似相如。多少风流态度。</p><p>卜算子（四明别周德远）</p><p>闲路踏花来，闲逐清和去。来去虽然总是闲，有多少伤心处。<br> 红碧好池塘，朱绿深庭户。随分山歌社舞中，且乐陶陶趣。</p><p>清平乐（忠孝堂雨过，荷花烂然，晚晴可人，因呈李宜山同舍）</p><p>水乡清楚。襟袖销袢暑，绰约藕花初过雨。出浴杨妃无语。<br> 葡萄酌玻璃。已拚一醉酬伊。浪卷夕阳红碎，池光飞上帘帏。</p><p>清平乐（初夏舞宴）</p><p>清和时候。底事休交瘦。满酌流霞看舞袖。步步锦裀红皱。<br> 六么舞到虚催。几多深意徘徊。拚了明朝中酒，为伊更饮琼杯。</p><p>浣溪沙（初夏）</p><p>雾透龟纱月映栏。麦秋天气怯衣单。栋花风软晓来寒。<br> 懒起麝煤重换火，暖香浓处敛眉山。眼波横浸绿云鬟。</p><p>浣溪沙（初夏有感）</p><p>薄雾轻阴酿晓寒。起来宿酒尚酡颜。柳莺何事苦关关。<br> 新恨旧愁俱唤起，当年紫袖看弓弯。泪和梅雨两潸潸。</p><p>鹧鸪天（初夏试生衣，而婉卿持素扇索词，因作此书于扇上）</p><p>牙领番腾一线红。花儿新样喜相逢。薄纱衫子轻笼玉，削玉身材瘦怯风。<br> 人易老，恨难穷。翠屏罗幌两心同。既无闲事萦怀抱，莫把双蛾皱碧峰。</p><p>菩萨蛮（初夏）</p><p>方池新涨蒲萄绿。晓来雨过花如浴。测测杏园风。梢头一捻红。<br> 危楼愁独倚。一寸心千里。宿酒尚微醺。懒装堆髻云。</p><p>西江月（夏日有感）</p><p>稳唱巧翻新曲，灵犀密意潜通。荷花香染晚来风。相对恍然如梦。<br> 有恨眉尖皱碧，多情酒晕生红。此愁不是闲浓。应为仙源倾动。</p><p>浣溪沙（初夏）</p><p>睡起风帘一派垂。失巢燕子傍人飞。日长深院委香泥。<br> 绿笋出林翻锦箨，红葵著雨腿胭脂。微风度竹入轻衣。</p><p>蝶恋花（和任路分荷花）</p><p>忆昔临平山下过。无数荷花，照水无纤&lt;黑宛&gt;。短艇直疑天上坐。醉眠花里香无那。<br> 雨浥红妆娇娜娜。脉脉含情，欲向风前破。莫道晚来风景可。青房著子千千颗。</p><p>浣溪沙（为王参议寿）</p><p>密叶阴阴翠幄深。梅黄弄雨正频频。榴花照眼一枝新。<br> 缑岭有人今毓粹，飞凫不日＿严宸。一樽敬寿太夫人。</p><p>浣溪沙（呈赵状元）</p><p>雨过西湖绿涨平。环湖密柳暗藏莺。麦秋天气似清明。<br> 对策有人新切直，逢春不日尽施行。遍舟未用速归程。</p><p>青玉案（压波觞客）</p><p>结堂雄占云烟表。万象争呈巧。老木参天溪四绕。乱山横秀，一湖澄照。天付阴晴好。<br> 夜空唤客清樽倒。明月飞来上林杪。凉满九霄风露浩。酒慵起舞，一声清啸。平压波声小。</p><p>青玉案（和）</p><p>恍如辽鹤归华表。阅尽人间巧。天乞一堂山对绕。微波不动，岸巾时照。照见星星好。<br> 舞风荷盖从＿倒。碧树生凉自天杪。谁识元龙胸次浩。骑鲸欲去，引杯独啸。醉眼青天小。</p><p>谒金门（一雨扫烦暑，自漉玉友，醉余因次韵赵长卿）</p><p>今夜雨。扫尽一番袢暑。宛似潇潇鸣远浦。短蓬何日去。<br> 自漉床头玉醑。清兴有谁知否。反笑功名能几许。槐宫非浪语。</p><p>念奴娇（客豫章秋雨怀归·秋景）</p><p>江城向晓，被西风揉碎，一天丝雨。乱织离愁千万缕，多少关心情绪。促织鸣时，木犀开后，秋色还如许。那堪飘泊，异乡千里孤旅。<br> 应想帘幕闲垂，西楼东院，齐把归期数。记得临岐收泪眼，执手叮咛言语。白酒红萸，黄花绿橘，莫等闲辜负。朱笼归骑，甚时先报鹦鹉。</p><p>谒金门（秋日牡丹）</p><p>花王有意，念三秋寂寞，凄凉天气。木落烟深山雾冷，不比寻常风味。勒驾闲来，柳蒲憔悴，无限惊心事。仙容香艳，俨然春盛标致。<br> 雅态出格天姿，风流酝藉，羞杀岩前桂。寄语鞭蓉临水际，莫骋芳颜妖丽。一朵凭栏，千花退避，恼得骚人醉。等闲风雨，更休孱愁容易。</p><p>声声慢（府判生辰）</p><p>金风玉露，绿橘黄橙，商秋爽气飘逸。南斗腾光，应是间生贤出。照人紫芝眉宇，更仙风、谁能俦匹。细屈指，到小春时候，恰则三日。<br> 莫论早年富贵，也休问文章，有如椽笔。尧舜逢君，启沃定知多术。而今且张锦幄，麝煤泛、暖香郁郁。华堂里，听瑶琴轻弄，水仙新律。</p><p>瑞鹤仙（张宰生辰）</p><p>西风苹末起。动院落清秋，新凉如水。纤歌遏云际。正美人翻曲，阳春轻丽。兰衣玉佩。拥南斗、光中一醉。有邦人、万口同声，赞叹我公恺悌。<br> 百里。年丰谷稔，事简刑清，颂声盈耳。鹏程九万，摩空展、垂天翼。定丹书飞下，彤墀归去，秘略家传小试。看封留、亘古功名，未容退避。</p><p>满庭芳（七夕）</p><p>雨洗长空，风清云路，又还准备佳期。夜凉如水，一似去秋时。渺渺银河浪静，星桥外、香霭霏霏。霞轺举，鸾骖鹊驭，稳稳过飞梯。<br> 经年，成间阻，相逢无语，应喜应悲。怕玉绳低处，依旧睽离。和我愁肠万缕，嫦娥怨、底事来迟。广寒殿，春风桂魄，首与慰相思。</p><p>水调歌头（中秋）</p><p>今夕知何夕，秋色正平分。＿娥此际、底事越样好精神。已是天高气肃，那是清风洒洒，万里没纤云。把酒临风饮，酒面起红鳞。<br> 歌一曲舞一曲，捧金樽。从他妄想，老兔憔悴正纷纷。我为桂花拚醉，明日扶头不起，颠倒白纶巾。天若知人意，夜雨莫倾盆。<br> 蓦山溪（忆古人诗云“满城风雨近重阳”因成此词）</p><p>满城风雨，又是重阳近。黄菊媚清秋，倚东篱、商量开尽。红萸白酒，景物一年年，人渐远，梦还稀，赢得无穷恨。<br> 钗分镜破，一一关方寸。强醉欲消除，醉魂醒、凄凉越闷。鸳鸯宿债，偿了恶因缘，当时事，只今愁，斑尽安仁鬓。</p><p>洞仙歌（木犀）</p><p>芰荷已老，菊与芙蓉未。一夜秋容上岩桂。间蘩芜、嫩黄染就琼瑰，开未足，已早香传十里。<br> 从前分付处，明月清风，不用斜晖照佳丽。叹浮花，徒解咤，浅白深红，争似我、潇洒堆金积翠。看天阔、秋高露华清，见标致风流，更无尘意。</p><p>虞美人（中秋无月）</p><p>西风明月临台榭。准拟中秋夜。一年等待到而今。为甚今宵陡顿、却无情。<br> ＿娥应怨孤眠苦。取次为云雨。素蟾特地暗中圆。未放清光容易、到仙源。</p><p>醉蓬莱<br> 题于壁<br> 正金风无露。玉宇生凉，楚郊无暑。催起行人，恰槐黄时序。万里晴霄，几人争睹，快鹏抟一举。明月圆时，素秋中夜，凌云新赋。<br> 那更渊源，词锋轻锐，笔阵纵横，学通今古。誉望飞腾，是麟宗文虎。魁荐归来，华堂香里，与管弦为主。待看明年，彤墀射策，鳌头独步。</p><p>洞仙歌（残秋）</p><p>黄花满地，庭院重阳后，天气凄清透襟袖。动离情、最苦旅馆萧条，那堪更、风剪凋零飞柳。<br> 临岐曾执手。祝付叮咛，知会别来念人否。为多情、生怕分离，＿知道、准拟别来消瘦。甚苦苦、促装赴归期，要趁他、橘绿橙横时候。</p><p>夏云峰（初秋有作）</p><p>露华清。天气爽、新秋已觉凉生。朱户小窗，坐来低按秦筝。几多妖艳，都总是、白雪余声。那更、玉肌肤韵胜，体段轻盈。<br> 照人双眼偏明，况周郎、自来多病多情。把酒为伊，再三著意须听。销魂无语，一任侧耳与心倾。是我不卿卿，更有谁可卿卿。</p><p>感皇恩（送林县尉）</p><p>碧水浸芙蓉，秋风楚岸。三岁光阴转头换。且留都骑，未许匆匆分散。更持杯酒殷勤劝。<br> 休作等闲，别离人看。且对笙歌醉须拚。如君才调，掌得玉堂词翰。定应不久劳州县。</p><p>瑞鹤仙（残秋有感）</p><p>败荷擎沼面，红叶舞林梢，光阴何速。碧天静如水，金风透帘幕，露清蝉伏。追思往事，念当年、悲伤宋玉。渐危楼向晚，魂销处、倚遍阑干曲。<br> 凝目。一霎微雨，塞鸿声断。酒病相续。无情赏处，金井梧，东篱菊。渐兰桡归去，银蟾满夜，水村烟渡怎宿。负伊家、万愁千恨，甚时是足。</p><p>临江仙（送宜春令）</p><p>万里西风吹去旆，满城无奈离情。甘棠也似戴公深。晓来风露里，叶叶做秋声。<br> 十载两番遗爱在，须知愁满宜春。楚天低处是归程。夕阳疏雨外，莫遣乱蝉鸣。</p><p>临江仙（秋日有感）</p><p>枫叶白苹秋未老，晚风吹泛轻舶。青山沥沥水茫茫。情随流水远，恨逐暮山长。<br> 一点相思千点泪，眼前无限情伤，佳人犹自捧离觞。阳关休唱彻，唱彻断人肠。</p><p>鹧鸪天（深秋悲感）</p><p>亭树萧萧生暮凉。安排清梦到胡床。楚山楚水秋江外，江北江南客恨长。<br> 苹渚令，橘汀黄。断魂残梦更斜阳。欲将此日悲秋泪，洒向江天哭楚狂。</p><p>蓦山溪（秋日贺张公生辰）</p><p>木犀开了。还是生辰到。一笑对西风，喜人与、花容俱好。寿筵开处，香雾扑帘帏，笙簧奏，星河晓，拚取金垒倒。<br> 当年仙子，容易抛蓬岛。月窟与花期，要同向、人间不老。拈枝弄蕊，此乐几时穷，一岁里，一番新，莫与蟠桃道。</p><p>醉落魄（初夜感怀）</p><p>伤离恨别。愁肠又似丁香结。不应斗顿音书绝。烟水连天，何处认红叶。残更数尽银缸灭。边城画角声呜咽。罗衾泪滴相思血。花影移来，摇碎半窗月。</p><p>好事近（秋残）</p><p>初过菊花天，饯送月宫仙客。丹桂拒霜浓淡，映眉间黄色。<br> 红裙歌夜饮离觞，努力赴劲敌。惟愿捷书来到，道一声都得。</p><p>菩萨蛮（七夕）</p><p>绮楼小小穿针女。秋光点点蛛丝雨。今夕是何宵。龙车乌鹊桥。<br> 经年谋一笑。岂解令人巧。不用问如何。人间巧更多。</p><p>卜算子（秋深）</p><p>凉夜竹堂空，小睡匆匆醒。庭院无人月上阶，满地栏干影。<br> 何处最知秋，风在梧桐井。夜半骖鸾弄玉笙，露湿衣裳冷。</p><p>点绛唇</p><p>蓼岸西风，小舟江上渔歌唱。倚栏凝想。幂幂云垂帐。<br> 好事因循，寂寞闲惆怅。如何向。又来心上。空向高亭望。</p><p>好事近（秋晚）</p><p>淅淅蓼花风，怪道晓来凄恻。翻见密云抛雨，动一山秋色。<br> 从前多感为伤时，无处顿然寂。个事已寒前约，只晚阴凝碧。</p><p>品令（秋日感怀）</p><p>情难托。离愁重、悄愁没处安著。那堪更、一叶知秋后，天色儿、渐冷落。<br> 马上征衫频＿泪，一半斑斑却。别来为、思忆叮咛话，空赢得、瘦如削。</p><p>小重山（秋雨）</p><p>一夜西风响翠条。碧纱窗外雨，长凉飙。朝来绿涨水平桥。添清景，疏韵入芭蕉。<br> 坐久篆烟销。多情人去后，信音遥。即今消瘦沈郎腰。悲秋切，虚度可人宵。</p><p>采桑子（岩桂）</p><p>去年岩桂花香里，著意非常。月在东厢。酒与繁华一色黄。<br> 今年杯酒流连处，银烛交光。往事难忘。待把真诚问阿郎。</p><p>点绛唇</p><p>于壁。坐前数妓乞词而歌，以劝大白。因有所感，再和前韵。秋景<br> 柳林幂幂暮烟斜。秋水浅平沙。楼外碧天无际，紫山断处横霞。<br> 星稀渐觉，东檐隐月，凉到窗纱。多少伤怀往事，隔溪灯火人家。</p><p>点绛唇（和）</p><p>征帆一楼转弯斜。惊鹭起汀沙。点点随风逆上，满江飞破残霞。<br> 楼前光景，楼心红粉，蝉翼轻纱。却忆钱塘江上，曲栏横槛他家。</p><p>洞仙歌</p><p>有岩桂数亩，至秋日花开月满，携壶来赏，如到广寒宫殿，因赋此<br> 广寒宫殿，不在人间世。分付天香与岩桂。向西风、摇曳处，数十里知闻，金翠里、别有出群标致。<br> 东园盛事。五亩浓阴芘。必以诗书取荣贵。况一门，三秀才，未足钦崇，那更是、异姓同居兄弟。更细把、繁英祝＿娥，看禹浪飞腾，定应来岁。</p><p>似娘儿（残秋）</p><p>橘绿与橙黄。近小春、已过重阳。晚来一霎霏微雨，单衣渐觉，西风冷也，无限情伤。<br> 孤馆最凄凉。天色儿、苦恁凄惶。离愁一枕灯残后，睡来不是，行行坐坐，月在回廊。</p><p>蝶恋花（深秋）</p><p>一梦十年劳忆记。社燕宾鸿，来去何容易。宿酒半醒便午睡。芭蕉叶映纱窗翠。<br> 衬粉泥书双合字。鸾凰鸳鸯，总是双双意。已作吹箫长久计。鸳衾空有中宵泪。</p><p>夜行船（送胡彦直归槐溪）</p><p>泪眼江头看锦树。别离又还秋暮。细水浮浮，轻风冉冉，稳送扁舟去。<br> 归去江山应得助。新诗定须多赋。有雁南来，槐溪千万，寄我惊人句。</p><p>清平乐（秋暮）</p><p>鸿来燕去。又是秋光暮。冉冉流年嗟暗度。这心事还无据。<br> 寒窗露冷风清。旅魂幽梦频惊。何日利名俱赛，为予笑下愁城。</p><p>清平乐</p><p>秋容眼界。随寓浑堪爱。远岫连天横淡霭。望断孤鸿飞外。<br> 夕阳红树林垌。重重锦障横陈。一段江南景色，倩谁为下丹青。</p><p>一剪梅（秋雨感悲）</p><p>霁霭迷空晓未收。羁馆残灯，永夜悲秋。梧桐叶上三更雨，别是人间一段愁。<br> 睡又不成梦又休。多愁多病，当甚风流。真情一点苦萦人，才下眉尖，恰上心头。</p><p>南歌子（道中直重九）</p><p>此日知何日，他乡忆故乡。乱山深处过重阳。走马吹花无复、少年狂。<br> 黄菊擎枝重，红茱湿路香。扁舟随雁过潇湘。遥想莱庭应恨、不同觞。</p><p>醉花阴（建康重九）</p><p>老去悲秋人转瘦。更异乡重九。人意自凄凉，只有茱萸，岁岁香依旧。<br> 登高无奈空搔首。落照归鸦后。六代旧江山，满眼兴亡，一洗黄花酒。</p><p>菩萨蛮（秋雨船中）</p><p>西风转＿蒹葭浦。客愁生怕秋阑雨。衾冷梦魂惊。声声滴到明。<br> 不眠＿枕听。故故添新恨。新恨有谁知。天寒雁正稀。</p><p>菩萨蛮（秋老江行）</p><p>炊烟一点孤村迥。娇云敛尽天容净。雁字忽横秋。秋江泻客愁。<br> 银钩空寄恨。恨满凭谁问。袖手立西风。舟行秋色中。</p><p>浣溪沙（早秋）</p><p>雨滴梧桐点点愁。冷催秋色上帘钩。蛩声何事早知秋。<br> 一夜凉风惊去燕，满川晴涨漾轻鸥。怀人千里思悠悠。</p><p>满庭芳（十月念六日大雪，作此呈社人·冬景）</p><p>晚色沈沈，雨声寂寞，夜寒初冻云头。晓来阶砌，一捻冷光浮。目断江天霭霭，低迷映、绿竹修修。多才客，高吟柳絮，还更上层楼。<br> 烹茶，新试水，人间清楚，物外遨游。胜似他、销金暖帐情柔。细看流风回舞，终日价、浅酌轻讴。醺醺地，美人翻曲，消尽古今愁。</p><p>御街行（夜雨）</p><p>晚来无奈伤心处。见红叶、随风舞。解鞍还向乱山深，黄昏后、不成情绪。先来离恨，打叠不下，天气还凄楚。<br> 风儿住后云来去。装撰些儿雨。无眠托首对孤灯，好语向谁分付。从来烦恼，吓得胆碎，此度难担负。</p><p>有有令（岁残）</p><p>前山减翠。疏竹度轻风，日移金影碎。还又年华暮，看看是、新春至。那更堪、有个人人，似花似玉，温柔伶俐。<br> 准拟。恩情忔戏。拈弄上、则人难比。我也埋根竖柱，你也争些气。大家一捺头地。美中更美。厮守定、共伊百岁。</p><p>摊破丑奴儿（梅词）</p><p>树头红叶飞都尽，景物凄凉。秀出群芳。又见江梅浅淡妆。也啰，真个是、可人香。<br> 兰魂蕙魄应羞死，独占风光。梦断高堂。月送疏枝过女墙。也啰，真个是、可人香。</p><p>临江仙（日暮舟中，月明，寒甚，忆暖春围炉赵长卿）</p><p>日欲低时江景好，暮山紫翠重重。钓筒收尽碧潭空。一船霜夜月，两岸荻花风。<br> 遥忆暖春新梦火，黄昏下了帘栊。水村渔浦舣孤篷。单衾愁梦断，无梦转愁浓。</p><p>南歌子（夜坐）</p><p>霜结凝寒夜，星辉识晓晴。兰膏重剔且教明。为照梢头香缕、一丝轻。<br> 从久看看困，新词缀未成。梅花熏得酒初醒。更向耳边低道、月三更。</p><p>永遇乐（霜词）</p><p>宵露珠零，溅冰花薄，凝瑞偏早。月练轻翻，风刀碎剪，青女呈纤巧。微丹枫缬，低摧蕉尾，不觉半池莲倒。最好是、千林橘柚，轻黄一村封了。<br> 佳人指冷，暗惊罗幕，一夜斜飞多少。怕倚银屏，愁看玉砌，金菊鲜鲜晓，伤嗟传粉，佳期还未，何处冷沾衣透。争知人、临鸾试罢，与梅共瘦。</p><p>玉蝴蝶（雪词）</p><p>片片空中剪水，巧妆春色，照耀江湖。渐觉花毯转柳，荚阵飞榆。散银杯、时时逐马。翻缟带、一一随车。遍帘隅。寒生冰箸，光剖明珠。<br> 应须。浅斟低唱，毡垂红帐，兽爇金炉。更向高楼，纵观吟醉谢娘扶。静时闻、竹声岩谷，漫不见、禽影江湖。尽踌躇。歌阑宝玉，赋就相如。</p><p>潇湘夜雨（灯词）</p><p>斜点银缸，高擎莲炬，夜寒不奈微风。重重帘幕掩堂中。香渐远、长烟袅穟，光不定、寒影摇红。偏奇处，当庭月暗，吐焰如虹。<br> 红裳呈艳丽，□娥一见，无奈狂踪。试烦他纤手，卷上纱笼。开正好、银花照夜，堆不尽、金粟凝空。叮咛语，频将好事，来报主人公。</p><p>念奴娇（夜寒有感）</p><p>据炉肃坐，听瓶笙、别有天然宫徵。纸帐屏山浑不俗，写出江南烟水。檠短灯青，灰闲香软，所欠惟梅矣。风飞无定，数声时颤窗纸。<br> 试问夜已何其，呼童起看，月上东墙未。天外忽闻征雁过，还把音书来寄。短简埋烟，轻蓑鸣雨，已办征船计。放教归去，故乡江上鱼美。</p><p>摊破丑奴儿（冬日有感）</p><p>又是两分携。憔悴损、看怎医治。烟村一带寒红绕，悲风红叶，残阳暮草，还似年时。<br> 愁绪暗犹夷。谩屈指、数遍归期。短檠灯烬无人问，此时只有，窗前素月，刚伴相思。</p><p>柳梢青（遇何郎石见早梅）</p><p>云暗天低。枫林凋翠，寒雁声悲。茅店儿前，竹篱巴后，初见横枝。<br> 盈盈粉面香肌。记月榭、当年见伊。有恨难传，无肠可断，立马多时。</p><p>祝英台近（武陵寄暖红诸院）</p><p>记临岐，销黯处。离恨惨歌舞。恰是江梅，开遍小春暮。断肠一曲金衣，两行玉＿，酒阑后、欲行难去。<br> 恶情绪。因念锦幄香奁，别来负情素。冷落深闺，知解怨人否。料应宝瑟慵弹，露华懒传，对鸾镜、终朝凝伫。</p><p>点绛唇（夜饮青云楼，闻更漏近，如在脚底，因思向事，追念故作）</p><p>瓦湿鸳鸯，夜深霜重江风冷。月华明映。清浸梅梢粉。<br> 漏断寒浓，惹起当年恨。君休问。雁飞欲尽。没个南来信。</p><p>点绛唇</p><p>当日相逢，枕衾清夜纱窗冷。翠梅低映。汗湿香腮粉。<br> 美满风情，结下无穷恨。凭谁问。此心难尽。说与他争信。</p><p>点绛唇（对景有感）</p><p>雪霁山横，翠涛拥起千重恨。砌成愁闷。那更梅花褪。<br> 凤管云笙，无不萦方寸。叮咛问。泪痕羞＿。界破香腮粉。</p><p>柳梢青（东园醉作梅词）</p><p>千林落叶声声悲。听凄惨、江皋雁飞。难似玉肌，总惊花貌，压倒芳菲。<br> 香心吐尽因谁。料调鼎、工夫易期。休唱阳关，莫歌白雪，雨泪沾衣。</p><p>西江月（雪江见红梅对酒）</p><p>背日犹余残雪，向阳初绽红梅。腊寒那事更相宜。醉了还醒又醉。<br> 堪笑多愁早老，管他闲是闲非。对花酌酒两忘机。唱个哩誊啰哩。</p><p>眼儿媚（霜夜对月）</p><p>一钩新月照西楼。清夜思悠悠。那堪更被，征鸿嘹唳，绊惹离愁。<br> 倚栏不语情如醉，都总寄眉头。从前只为，惜他伶俐，举措风流。</p><p>别怨（霜寒）</p><p>娇马频嘶。晓霜浓、寒色侵衣。凤帷私语处，翻成离怨不胜悲。更与叮咛祝后期。<br> 素约谐心事，重来了、比看相思。如何见得，明年春事浓时。稳每次金腰＿，来烂醉、玉东西。</p><p>减字木兰花（冬日饮别赵德远）</p><p>小春天气。未唱阳关心已醉。红蓼秋容。后会何时得再逢。<br> 归朝好事。仰看皇州扬雨露。百里恩波。拟欲留公无奈何。</p><p>好事近（饯赵知丞席上作）</p><p>去路马蹄轻，正是小春时节。爱日暖烘江树，缀梅梢新雪。<br> 范滂揽辔正澄清，知我公明洁。分此仁风恺悌，济邻邦欢悦。</p><p>霜天晓角（霜夜小酌）</p><p>＿儿幽静处，围炉面小窗。好是斗头儿坐，梅烟炷、返魂香。<br> 对火怯夜冷，猛饮消漏长。饮罢且收拾睡，斜月照、满帘霜。</p><p>鹧鸪天（腊夜）</p><p>宝篆龙煤烧欲残。细听铜漏已更阑。纱窗斜月移梅影，特地笼灯仔细看。<br> 幽梦断，旧盟寒。那时屈曲小屏山。风光得似而今不，肯把花枝作等闲。</p><p>蓦山溪（和曹元宠赋梅韵）</p><p>玉妃整佩，绛节参差御。一笑唤春回，正江南、天寒岁暮。孤标独立，占断世间香，云屋冷，雪篱深，长记西湖路。<br> 人间尘土，不是留花处。羌管一声催，碎琼瑶、纷纷似雨。枝头著子，聊与世调羹，功就后，盍归休，还记来时不。</p><p>浣溪沙（赋梅）</p><p>雪压前村曲径迷。万山寒立玉参差。孤舟独钓一蓑归。<br> 别坞时听风折竹，断桥闲看水流澌。一枝冻蕊出疏篱。</p><p>浣溪沙（初冬）</p><p>风卷霜林叶叶飞。雁横寒影一行低。淡烟衰草不胜诗。<br> 白酒已＿浮蚁熟，黄鸡未老藁头肥。问侬不醉待何时。</p><p>浣溪沙（腊梅）</p><p>忆为梅花醉不醒。断桥流水去无声。鹭翘沙嘴亦多情。<br> 疏影卧波波不动，暗香浮月月微明。高楼羌管未须横。</p><p>点绛唇（月夜）</p><p>离绪千重，角声偏著羁人枕。那堪酒醒。句引愁难整。<br> 门锁黄昏，月浸梅花冷。人初静。斗垂天迥，雁落清江影。</p><p>鹧鸪天（霜夜）</p><p>门外寒江泊小船。月明留客小窗前。夜香烧尽更声远，斗帐低垂暖意生。<br> 醺著酒，炙些灯。伴他针线懒成眠。情知今夜鸳鸯梦，不似孤篷宿雁边。</p><p>望江南（霜天有感）</p><p>山又水，云岫插峰峦。断雁飞时霜月冷，乱鸦啼处日衔山。疑在画图间。<br> 金乌转，游子损朱颜。别泪盈襟双袖湿，春心不放两眉闲。此去几时还。</p><p>菩萨蛮（初冬旅思）</p><p>枫林飒飒凋寒叶。汀苹败蓼遥相接。景物已非秋。凄凉动客愁。<br> 还家贫亦好，肯厌杯中草。香饭滑流匙。三登快乐时。</p><p>菩萨蛮（霜天旅思）</p><p>霜风飒飒溪山碧。寒波一望伤行色。落日淡荒村。人家半掩门。<br> 孤舟移野渡。古林栖鸦聚。著雨晚风酸。貂裘不奈寒。</p><p>菩萨蛮（初冬）</p><p>败荷倒尽芙蓉老。寒光黯淡迷衰草。行客易销魂。笛飞何处村。<br> 云寒天借碧。树瘦烟笼直。若个是乡关。夕阳西去山。</p><p>阮郎归（客中见梅）</p><p>年年为客遍天涯。梦迟归路赊。无端星月浸窗纱。一枝寒影斜。<br> 肠未断，鬓先华。新来瘦转加。角声吹彻小梅花。夜长人忆家。</p><p>霜天晓角（咏梅）</p><p>香来不歇。谁把南枝折。的砾疏花初破，都因是、夜来雪。<br> 清绝。十分绝。孤标难细说。独立野塘清浅，谁作伴、空夜月。</p><p>霜天晓角（和梅）</p><p>雪花飞歇。好向前村折。行至断桥斜处，寒蕊瘦、不禁雪。<br> 韵绝。香更绝。归来人共说。最爱夜堂深迥，疏影占、半窗月。</p><p>菩萨蛮（初冬旅中）</p><p>客帆卸尽风初定。夜空霜落吴江冷。幸自不思归。无端乌夜啼。<br> 鸡鸣残月落。到枕秋声恶。有酒不须斟。酒深愁转深。</p><p>忆秦娥（初冬）</p><p>寒萧索。征鸿过尽离怀恶。离怀恶。江空天迥，夜寒枫落。<br> 有人应误刀头约。情深翻恨郎情薄。郎情薄。梦回长是，半床闲却。</p><p>如梦令（汉上晚步）</p><p>何处一声鸣橹。惊起满川寒鹭。一著画难成，雪霁乱山无数。且住。且住。数遍溪南烟树。</p><p>水龙吟</p><p>事为之词<br> 危楼横枕清江上，两岸碧山如画。夕烟幂幂，晚灯点点，楼台新夜。明月当天，白沙流水，冷光连野。浸栏干万顷，琉璃软皱，打渔艇、相高下。<br> 何处一声羌管，是谁家、倚楼人也。多情对景，无言有恨，欲歌还罢。把酒临筵，阿谁知我，此怀难写。忍思量后夜，芳容不似，暗尘随马。</p><p>水调歌头（元日客宁都）</p><p>离愁晚如织，托酒与消磨。奈何酒薄愁重，越醉越愁多。忍对碧天好夜，皓月流光无际，光影转庭柯。有恨空垂泪，无语但悲歌。<br> 因凝想，从别后，蹙双蛾。春来底事，孤负紫袖与红靴。速整雕鞍归去，著意浅斟低唱，细看小婆娑。万蕊千花里，一任玉颜酡。</p><p>水龙吟（江楼席上，歌姬盼盼翠鬓侑樽，酒行弹琵琶曲，舞梁州，醉语赠之）</p><p>酒潮匀颊双眸溜。美映远山横秀。风流俊雅，娇痴体态，眼前稀有。莲步弯弯，移归拍里，凌波难偶。对仙源醉眼，玉纤笼巧，拨新声、鱼纹皱。<br> 我自多情多病，对人前、只推伤酒。瞒他不得，诗情懒倦，沈腰销瘦。多谢东君，殷勤知我，曲翻红袖。拚来朝又是，扶头不起，江楼知不。</p><p>念奴娇（小饮江亭有作）</p><p>夕阳低尽，望楚天空阔，稀星帘幕。暮霭横江烟万缕，照水参差楼阁。两两三三，楼前归鹭，飞过栏干角。霜风何事，绕檐吹动寂寞。<br> 消散我已忘机，而今百念，灰了心头火。对酒当歌浑冷淡，一任他懑嗔恶。松竹园林，柳梧庭院，自有人间乐。闲云休问，去来本是无著。</p><p>水调歌头（遣怀）</p><p>贪痴无了日，人事没休期。白驹遇隙，百岁能得几多时。自古腰金结绶，著意经营辛苦，回首不胜悲。名未能安稳，身已致倾危。<br> 空剜刻，休巧诈，莫心欺。须知天定，只见高冢与新碑。我已从头识破，赢得当歌临酒，欢笑且随宜。较甚荣和辱，争甚是和非。</p><p>水龙吟（自遣）</p><p>煞曾著意斟量过，天下事、无穷尽。贪荣贪富，朝思夕计，空劳方寸。蹑足封王，功名盖世，谁如韩信。更堆金积玉，石崇豪侈，当时望、倾西晋。<br> 长乐宫中一叹，又何须累累悬印。坠楼效死，轻车东市，头膏血刃。尤物虚名，於身何补，一齐休问。遇当歌临酒，舒眉展眼，且随缘分。</p><p>蓦山溪（午坐壶天冰雪，风传琵琶，有感而作赵长卿）</p><p>壶天冰雪，消尽虚堂暑。多谢故人风，送花香传小树。香风初过，一曲断肠声，如怨诉。诉闲愁，落落琵琶语。<br> 江边马上，弹指成千古。泪眼与啼妆，叹风流、只今何处。芳心役损，触事起悲酸，招玉素。拨檀槽，整理金衣缕。</p><p>念奴娇（席上即事）</p><p>精神俊雅，更那堪、天与风流标格。罗绮丛中偏艳冶，偷处教人怜惜。目剪秋波，指纤春笋，新样冠儿直。高唐云雨，甚人有分消得。<br> 忔戏笑里含羞，回眸低盼，此意谁能识。密约幽欢空怅望，何日能谐端的。玳席歌余，兰堂香散，此际愁如织。人归空对，晚阴庭树横碧。</p><p>瑞鹤仙（归宁都，因成，寄时香诸院）</p><p>无言屈指也。算年年底事，长为旅也。凄惶受尽也。把良辰美景，总成虚也。自嗟叹也。这情怀、如何诉也。谩愁明怕暗，单栖独宿，怎生禁也。<br> 闲也。有时临镜，渐觉形容，日销减也。光阴换也。空辜负、少年也。念仙源深处，暖香小院，赢得群花怨也。是亏他见了，多教骂几句也。</p><p>蓦山溪（遣怀）</p><p>无非无是。好个闲居士。衣食不求人，又识得、三文两字。不贪不伪，一味乐天真，三径里。四时花，随分堪游戏。<br> 学些沓拖，也似没意志。诗酒度流年，熟谙得、无争三昧。风波岐路，成败霎时间，你富贵。你荣华，我自关门睡。</p><p>青玉案（德远归越因作此饯行）</p><p>东门杨柳空盈路。繁得征鞍能驻不。暗绿枝头新过雨。柔丝千尺，乳莺百啭，似怨行人去。<br> 行人去后知何处。去向天边＿鹓鹭。瑶管琼台多雅趣。花砖稳上，玉阶阔步，肯念人尘土。</p><p>虞美人（江乡对景）</p><p>雨声破晓催行桨。拍拍溪流长。绿杨绕岸水痕斜。恰似画桥西畔、那人家。<br> 人家楼阁临江渚。应是停歌舞。珠帘整日不闲钩。目断征帆、犹未识归舟。</p><p>虞美人（送别）</p><p>灯前忍见红面。别酒频斟劝。愁蛾敛翠不胜情。报道看看天色、待平明。<br> 殷勤重把阳关唱。休要教人望。出门犹自尚叮咛。厮养频催恰好、趁凉行。</p><p>临江仙（杨柳）</p><p>十里春风杨柳路，年年带雨披云。柔条万缕不胜情。还将无意眼，识遍有心人。<br> 饿损宫腰终不似，效颦总是难成。只愁秋色入高林。残蝉和落叶，此际不堪论。</p><p>渔家傲（旅中远思）</p><p>客里情怀谁可表。凄凉举目知多少。强饮强歌还强笑。心悄悄。从头彻底思量了。<br> 当日相逢非草草。果然恩爱成烦恼。稳整征鞍归去好。重厮守。相期待与同偕老。</p><p>江神子（述情）</p><p>当时得意两心齐。绮窗西。共于飞。拂掠宫妆，长与画新眉。一自别来烟水阔，愁易积，梦还稀。<br> 相逢恰似旧家时。恨依依。语低低。多少关情，冷暖有谁知。只此定应谐素愿，但指日，约鸾栖。</p><p>御街行（柯山故人别后改图，因作此）</p><p>香熏斗帐相逢乍。正宫漏、沈沈夜。月飞梅影上帘栊，标致风流娇雅。眼波横浸，照人百媚，无限叮咛话。<br> 玉鞍门上嘶归马。趱行色、难留也。别来花艳不禁春，浪向东风轻嫁。空余小院，博山修竹，依旧窗儿下。</p><p>一丛花（和张子野）</p><p>当歌临酒恨难穷。酒不似愁浓。风帆正起归与兴，岸东西、芳草茸茸。楚梦乍回，吴音初听，谁念我孤踪。<br> 藏春小院暖融融。眼色与心通。乌云有意重梳掠，便安排、金屋房栊。云雨厚因，鸳鸯宿债，作个好家风。</p><p>天仙子（寓意）</p><p>眼色媚人娇欲度。行尽巫阳云又雨。花时还复见芳姿，情几许。愁何许。莫向耳边传好语。<br> 往事悠悠曾记否。忍听黄鹂啼锦树。啼声惊碎百花心，分付与。谁为主。落蕊飞红知甚处。</p><p>瑞鹧鸪（遣情）</p><p>宝奁常见晓妆时。面药香融傅口脂。扰扰亲曾撩绿鬓，纤纤巧与画新眉。<br> 浓欢已散西风远，忆泪无多为你垂。各自从今好消遣，莫将红叶浪题诗。</p><p>瑞鹧鸪（寓意）</p><p>结丝千绪不胜愁。莫怪安仁鬓早秋。檀口未歌先＿泪，柳眉将半凝羞。<br> 杯倾潋滟送行酒，岸舣飘＿欲去舟。待得名登天府后，归来茱菊映钗头。</p><p>行香子（马上有感）</p><p>骄马花骢。柳陌经从。小春天、十里和风。个人家住，曲巷墙东。好轩窗，好体面，好仪容。<br> 烛灺歌慵。斜月朦胧。夜新寒、斗帐香浓。梦回画角，云雨匆匆。恨相逢，恨分散，恨情钟。</p><p>夜行船（咏美人）</p><p>龟甲炉烟轻袅。帘栊静、乳莺啼晓。拂掠新妆，时宜头面，绣草冠儿小。<br> 衫子揉蓝初著了。身材称、就中恰好。手捻双纨，菱花重照，带朵宜男草。</p><p>采桑子（寓意）</p><p>疏帘乍卷孜孜看，冰玉精神。体白停匀。端的于人不薄情。<br> 更无背约和燋燥，各表真诚。才得相亲。切莫分张向别人。</p><p>蝶恋花（登楼晚望，闻歌声清婉而作此）</p><p>闲上西楼供远望。一曲新声，巧媚谁家唱。独倚危栏听半饷。长江快泻澄无浪。<br> 清泪恰同春水涨。拭尽重流，触事如何向。不觉黄昏灯已上。旧愁还是新愁样。</p><p>蝶恋花</p><p>天净＿娥初整驾。桂魄蟾辉，来趁清和夜。费尽丹青无计画。纤纤侧向疏桐挂。<br> 人在扶疏桐影下。耳畔轻轻，细说家常话。年少难留应不借。未歌先咽歌还罢。</p><p>蝶恋花（宁都半岁归家，欲别去而意终不决也）</p><p>叶底蜂衙催日晚。向晚匀妆，巧画宫眉浅。翠幕无风香自远。金船酌酒须教满。<br> 未说别离魂已断。雨幌云屏，只恐良宵短。心事不随飞絮乱。宦情肯把恩情换。</p><p>鹧鸪天（晨起，忽见大镜，睹物思人，有感而作）</p><p>睡觉扶头听晓钟。隔帘花雾湿香红。翠摇钿砌梧桐影，暖透罗襦芍药风。<br> 闲对影，记曾逢。画眉临镜霎时间。相思已有无穷恨。忍见孤鸾宿镜中。</p><p>鹧鸪天（月夜诸院饮酒行令）</p><p>宝篆烟消香已残。婵娟月色浸栏干。歌喉不作寻常唱，酒令从他各自还。<br> 传杯手，莫教闲。醉红潮脸媚酡颜。相携共学骖鸾侣，却笑庐郎旧约寒。</p><p>鹧鸪天</p><p>暇日泛舟，游客有叹居士发白者。未竟，忽见临江倚楼人，因思向来有感作此<br> 绿水澄江得胜游。浪平风软称轻舟。樽前我易伤前事，柳外人谁独倚楼。<br> 空感慨，惜风流。风流赢得谩多愁。愁多著甚销磨得，莫怪安仁鬓早秋。</p><p>鹧鸪天（偶有鳞翼之便，书以寄文卿）</p><p>一曲清歌金缕衣。巧佼心事有谁知。自从别后难相见，空解题红寄好诗。<br> 忆携手，过阶墀。月笼化影半明时。玉钗头上轻轻颤，摇落头豆蔻枝。</p><p>眼儿媚（东院适人乞词，醉中书于裙带三首赵长卿）</p><p>人随社节去匆匆。此恨几时穷。阳台寂寞，巫山凄惨，云雨成空。<br> 芭蕉密处窗儿下，冷落旧香中。黄昏静也，蛩声满院，明月清风。</p><p>眼儿媚</p><p>槐阴密处啭黄鹂。午日正长时。一番过雨，绿荷池面，冷浸琉璃。<br> 红尘不到华堂里，纤楚对蛾眉。笑偎人道，新词觅个，美底腔儿。</p><p>眼儿媚</p><p>当年策马过钱塘。曲径小平康。繁红酽白，娇莺姹燕，争唤何郎。<br> 而今又客东风里，浑不似寻常。只愁别后，月房云洞，啼损红妆。</p><p>临江仙（笙妓梦云，对居士忽有翦发齐眉修道之语）</p><p>蕊嫩花房无限好，东风一样春工。百年欢笑酒樽同。笙吹雏凤语，裙染石榴红。<br> 且向五云深处住，锦衾绣幌从容。如何即是出樊笼。蓬莱人少到，云雨事难穷。</p><p>临江仙</p><p>元约三年。文卿不忍舍主，厥母不容与议，坚索之去。今失于一农夫，常常寄声，或片纸数字问讯。仙源有感，遂和其韵<br> 破靥盈盈巧笑，举杯滟滟迎逢。慧心端有谢娘风。烛花香雾，娇困面微红。<br> 别恨彩笺虽寄，清歌浅酌难同。梦回楚馆雨云空。相思春暮，愁满绿芜中。</p><p>临江仙（夜坐更深，烛尽月明，饮兴未阑，再酌，命诸姬唱一词）</p><p>夜久笙箫吹彻，更深星斗还稀。醉拈裙带写新诗。锁窗风露，烛灺月明时。<br> 水调悠扬声美，幽情彼此心知。古香烟断彩云归。满倾蕉叶，齐唱传花枝。</p><p>惜奴娇（赋水仙花）</p><p>洛浦娇魂，恐得到、人间少。把风流、分付花貌。六出精神，腊寒射、香试到。清秀。与江梅、争相先后。<br> 檐＿粗疏，怎似妖娆体调。比山樊、也应错道。最是殷勤，捧出金盏银台笑。拚了。仙源与、奇葩醉倒。</p><p>水龙吟</p><p>无情风掠芭蕉响，还是重门已闭。银缸独对，相思方切，教人怎睡。解叹从前事，解叹了、依前鳖气。想他家那里，知人憔悴，相应是、睡也未。<br> 且恁和衣强寝，奈无寐、依前重起。起来思想，当初与你，忒煞容易。及至而今也，半头天眼，不存不济。最消魂苦是，黄昏前后，冷清清地。</p><p>水调歌头（赏月）</p><p>把酒相劳苦，月色耀天章。冰轮碾破寒碧，飞入酒樽凉。击节词人妙句，吸此清辉万丈，肺腑亦生光。揽袂欲仙举，逸兴共天长。<br> 日边客，幕中俊，坐间狂。浩歌清啸，恍然云海渺茫茫。唤醒谪仙苏二，何事常愁客少，更恐被云妨。月与人长好，广大醉为乡。</p><p>水龙吟（云词）</p><p>先来天与精神，更因丽景添殊态。拖轻苒苒，才凝一段，还分五彩。毕竟非烟，有时为雨，惹情无奈。道无心，怎被歌声遏断，迟迟向、青天外。<br> 宜伴先生醉卧，得饶到、和山须买。也曾恼杀襄王，谁道依前不会。我欲乘风归去，翻怅恨、帝乡何在。念佳期未展，天长莫合，尽空相对。</p><p>诉衷情</p><p>花前月下曾鸳鸯。分散两情伤。临行祝付真意，臂间皓齿留香。<br> 还更毒，又何妨。尽成疮。疮儿见在，痕儿见在，见后思量。</p><p>满江红</p><p>懊恼平生，奈天赋、恩情太薄。二三岁、看伊受尽，眼尖眉角。记得当初低耳畔，是谁先有于飞约。惟到今、划地误盟言，还先恶。<br> 天眼见，人难托。天易感，人难吒。人心险，天又怎生捉摸。莫问傍人非与是，手儿但把心儿托。便不成、厮守许多时，干休却。</p><p>贺新郎<br> 负你千行泪。大都来、一寸心儿，万般萦系。似恁愁烦那里洎。故自三年二岁。为你后、甘心憔悴。终待说、山盟海誓。这恩情、到此非容易。拚做个，久长计。<br> 紧要事须评议。怕人人、蓦地知时，怎生处置。毒害心肠袄知是。怕你生烦到底。便莫待、将人轻弃。不是我多疑你。被傍人、赚后失圈＿。经一事，长一智。</p><p>眼儿媚</p><p>连沧危观暮江前。几醉使君筵。少年俊气，曾将吟笔，买断江天。<br> 重来细把朋游数，回首一辛酸。兰成已老，文园多病，负此江山。</p><p>簇水</p><p>长忆当初，是他见我心先有。一钩才下，便引得鱼儿开口。好是重门深院，寂寞黄昏后。厮觑著、一面儿酒。<br> 试撋就。便把我、得人意处，闵子里、施纤手。云情雨意，似十二巫山旧。更向枕前言约，许我长相守。忄欠人也，犹自眉头皱。</p><p>摊破丑奴儿</p><p>最苦是离愁。行坐里、只在心头。待要作个巫山梦，孤衾展转，无眠到晓，和梦都休。<br> 梦里也无由。谁敢望、真个绸缪。暂时不见浑闲事，只愁柳絮杨花，自来摆荡难留。</p><p>更漏子</p><p>烛消红，窗送白。冷落一衾寒色。鸦唤起，马＿行。月来衣上明。<br> 酒香唇，妆印臂。忆共人人睡魂蝶乱，梦鸾孤。知他睡也无。</p><p>浣溪沙</p><p>一味风流一味香。十分浓艳十分妆。自然娇态自然芳。<br> 楼上好风楼下水，雪前栏槛竹前窗。也宜单著也宜双。</p><p>浣溪沙</p><p>恻恻笙竽万籁风。阳关叠遍酒尊空。相逢草草别匆匆。<br> 满眼泪珠和雨洒，一襟愁绪抵秋浓。相思今夜五云东。</p><p>汉宫春</p><p>讲柳谈花，我从来口快，忄欠说他家。眼前见了，无限楚女吴娃。千停万稳，较量来、终不如他。便做得，宫仪院体，歌谈不带烟花。<br> 从前万事堪夸。爱拈笺弄管，锦字＿斜。新来与人臑著，不许胡巴。嚎懑谩惹，料福缘、浅似他些。谁为我，传诗递曲，殷勤题上窗纱。</p><p>雨中花慢</p><p>帊子分香，罗巾拭泪，别来时、未觅凄惶。上得船儿来了，划地凄凉。可惜花前月里，却成水远山长。做成恩爱，如今赢得，万里千乡。<br> 情知这场寂寞，不干你事，伤我穷忙。不道是、久长活路，终要称量。我则匆匆归去，知你且、种种随娘。下梢睚彻。有时共你风光。</p><p>柳梢青</p><p>小窗闲适。云髻亸肩，香肌偎膝。玉局无尘，明琼欲碎，春纤同掷。<br> 不争百万呼卢，赌今夜、鸳帷痛惜。好忍马儿，若还输了，当甚则剧。</p><p>南歌子</p><p>梅萼和霜晓，梨花带雪春。玉肌琼艳本无尘。肯把铅华容易、污天真。<br> 汤饼尝初罢，罗巾拭转新。几回贪耍失黄昏。月里归来无处、觅精神。</p><p>临江仙</p><p>人在梦云楼上别，残灯影里迟留。依稀绿惨更红羞。露痕双脸湿，山样两眉愁。几幅片帆天际去，云痕双脸湿，山样两眉愁。<br> 几幅片帆天际去，云涛烟浪悠悠。今宵独立古江头。水腥鱼菜市，风碎荻花舟。</p><p>浣溪沙</p><p>画角声沈卷暮霞。寒生促索锦屏遮。沈檀半爇髻堆鸦。<br> 蝴蝶梦回余烛影，子规啼处隔窗纱。夜深明月浸梨花。</p><p>浪淘沙</p><p>帘卷露花容。几度相逢。他知我意欲相通。偏奈天教多阻间，积恨何穷。<br> 云雨杳无踪。愁怕东风。时闻语笑恣欢浓。惟有俺咱真分浅，往事成空。</p><p>如梦令</p><p>竹外半窥娇面。真个出尘体段。没处可偷怜，空恁眼穿肠断。休恋。休恋。只是与伊分浅。</p><p>浣溪沙</p><p>闲理丝簧听好音。西楼剪烛夜深深。半嗔半喜此时心。<br> 暖语温存无恙语，韵开香靥笑吟吟。别来烦恼到如今。</p><p>减字木兰花</p><p>阳关唱彻。断尽离肠声哽咽。酒已三巡。今夜王孙是路人。<br> 此情难说。莫负等闲风与月。欲问归期。来戴钗头艾虎儿。</p><p>减字木兰花</p><p>半窗斜月。茅店萧条灯已灭。床下蛩声。声动凄凉不忍听。<br> 终宵无寐。覆去翻来真个是。屈指归期。应是梅花烂熳时。</p><p>夜行船（送胡彦直归郡醉中作）</p><p>短棹轻舟排办了。歌声断、晚霞残照。红蓼坡头，绿杨堤外，离恨知多少。<br> 别后莫教音信杳。叹光阴、初自来堪笑。画角谯门，槐溪归路，正是楚天清晓。</p><p>眼儿媚</p><p>玉楼初见念奴娇。无处不妖饶。眼传密意，樽前烛外，怎不魂消。<br> 西风明月相逢夜，枕罩正凉宵。＿人记得，叮咛残漏，且慢明朝。</p><p>品令</p><p>黄昏时候，诮不语、心如醉。无眠凝想，别来绣阁，多应憔悴。上了灯儿，知是睡哩坐哩。<br> 蓦思归计。又还是重屈指。从今已后，睽离千万，且休容易。这底凄惶，你看是谁不是。</p><p>柳梢青</p><p>甜言软语。长记那时，萧娘叮嘱。清管危弦，前欢难断，鳞鸿无据。<br> 纷纷眼底浮花，拈弄动、几多思虑。千结丁香，且须珍重，休胡分付。</p><p>浣溪沙</p><p>金兽喷香瑞霭氛。夜凉如水酒醺醺。照人娇眼媚生春。<br> 我自愁多魂已断，不禁楚雨带巫云。人情又是一番新。</p><p>浣溪沙</p><p>坐看销金暖帐中。羔儿酒美兽煤红。浅斟低唱好家风。<br> 爱客东君多解事，晚妆新与画眉峰。便须催唤出房栊。</p><p>浣溪沙</p><p>堆枕冠儿悲翠钗。蒙金领子满絣鞋。于中沈净好情怀。<br> 新浴晚凉梳洗罢，半娇微笑下堂来。莲花因甚未曾开。</p><p>临江仙</p><p>天外浓云云外雨，雨声初上檐牙。红蕖应褪洗妆花。晚凉如有意，＿＿到山家。<br> 为唤山童多索酒，金钟细酌流霞。晕生玉颊酒潮斜。闲中无宠辱，醉里是生涯。</p><p>夜行船（送张希舜归南城）</p><p>绿盖红幢笼碧水。鱼跳处、浪痕匀碎。惜别殷勤，留连无计，歌声与、泪和柔脆。<br> 一叶扁舟烟浪里。曲滩头、此情无际。窈窕眉山，暮霞红处，雨云想、翠峰十二。</p><p>浪淘沙</p><p>窈窕绣帏深。窈窕娉婷。梅花初度晚妆新。那更娇痴年纪小，冰雪精神。<br> 举措忒轻盈。歌彻新声。柔肠魂断不堪听。但恐巫山留不住，飞作行云。</p><p>如梦令</p><p>居士年来懒散。凡事只从宽简。身外更无求，只要夏凉冬暖。美满。美满。得过何须积趱。</p><p>卜算子</p><p>十载仰高明，一见心相许。来日孤舟西水门，风饱征帆腹。<br> 后夜起相思，明月清江曲。若见秋风寒雁来，能寄音书否。</p><p>眼儿媚</p><p>先来客路足伤悲。那更话别离。玉骢也解，知人欲去，骧首频嘶。<br> 马蹄动是三千里，后会莫相违。切须更把，丁香珍重，待我重期。</p><p>南乡子</p><p>楚楚窄衣裳。腰身占却，多少风光。共说春来春去事，凄凉。懒对菱花晕晓妆。<br> 闲立近红芳。游蜂戏蝶，误采真香。何事不归巫峡去，思量。故来尘世断人肠。</p><p>南乡子</p><p>月转水晶盘。楼上初闻一鼓残。又是去年天气好，栏干。风动梅梢玉斗寒。<br> 无奈壮情阑。对酒如何欲强欢。谁道破愁须仗酒，君看。酒到愁多破亦难。</p><p>谒金门（和德远）</p><p>灯乍灭。忽见一天明月。恰舞霓裳歌未歇。露寒回绛阙。<br> 羽服明晖玉雪。笑语轻参环玦。香泽恼人情不彻。夜长窗自白。</p><p>点绛唇</p><p>云亸宫鬟，淡黄衫子轻香透。晚凉时候。睡起新妆就。<br> 冰枕生寒，玉浸纤纤手。沈吟久。眉山敛秀。爱道奴家瘦。</p><p>菩萨蛮</p><p>春山已蹙眉峰绿。春心骀荡难拘束。惆怅为春伤。惜花心更狂。<br> 对花深有意。且向花前醉。花作有情香。与人相久长。</p><p>画堂春</p><p>当时巧笑记相逢。玉梅枝上玲珑。酒杯流处已愁浓。寒雁横空。<br> 去程无记更从容。到归来好事匆匆。一时分付不言中。此恨难穷。</p><p>如梦令（寄蔡坚老）</p><p>居士年来病酒。肉食百不宜口。蒲合与波＿，更着同蒿葱韭。亲手。亲手。分送卧龙诗友。</p><p>如梦令</p><p>别恨眉尖无数。后夜王孙何处。歌馆与妆楼，目断行云凝伫。凝伫。忆泪千行红雨。</p><p>菩萨蛮</p><p>隔江一带春山好。平林新绿春光老。休去倚阑干。飞红不忍看。<br> 东流何处去。便是归舟路。芳草外斜阳。行人更断肠。</p><p>长相思</p><p>敛愁眉。恨依依。肠断关情怨别离。云中过雁悲。痴因谁。病因谁。屈指无言忖后期。此时人怎知。</p><p>柳梢青</p><p>潇洒仙源。夭桃秾李，曾对华筵。歌媚惊尘，舞弯低月，满劝金船。<br> 鉴湖烟水连天。政归棹、红妆斗妍。花雾香中，人询居士，切莫多传。</p><p>好事近（驾德远·贺生辰）</p><p>不羡八千椿，不羡三偷桃客。也不羡他龟鹤，一总为凡物。<br> 羡君恰似老人星，长明无休息。好与中兴贤主，立维城勋绩。</p><p>点绛唇（上钱知郡、符主管、朱知录三首）</p><p>南楼风物一番新。春幕＿斯民。岂但仁人恺弟，更兼政事如神。<br> 人生最贵，荣登五马，千里蒙恩。只恐促归廊庙，去思有脚阳春。</p><p>点绛唇</p><p>文章学业继家声。名誉压群英。早岁掀腾膴仕，如公富贵难并。<br> 定膺丹诏，朱轮迅召，陶冶苍生。自是盐梅姿质，伫看大手调羹。</p><p>点绛唇</p><p>先生德行冠南丰。锦绣作心胸。暂屈徒劳州县，文章后进宗工。<br> 督邮纲纪，才高幕府，雅望尤崇。此去定膺光宠，且须满醉西东。</p><p>念奴娇（上张南丰生日）</p><p>桂华蟾魄，到中秋、只有人闻一六。浩渺清风因唤起，千里吹飞鸿鹄。碧落翻花，瑶空隐瑞，声节琅玕筑。板怀玉燕，此时嘉梦重育。<br> 始信名在丹台，曈方八百，子已三千熟。麟脯灵瓜那更有，琼斝神仙＿醁。秋水春山，柳腰花面，一醉霓裳曲。长生清净，自然何用辟谷。</p><p>好事近</p><p>江上一江楼，楼上远山横翠。还更腰金骑鹤，引竹西歌吹。<br> 寿君春酒遣双壶，满引见深意。肯向龟荷香里，唤侬来同醉。</p><p>好事近</p><p>剑水霭欢声，喜庆间生人杰。一段葱葱佳气，扇熏风时节。<br> 今朝银艾佐琴堂，争把寿香祐。去去凤皇池上，见龟巢连叶。</p><p>柳长春（上董倅）</p><p>梅喜先春，雁惊未腊。于门瑞气浮周匝。正当月应上弦时，长庚梦与良辰合。<br> 螺水恩浓。旴江德洽。寿杯劝处燃红蜡。明年此际祝遐龄，贺宾一一趋东阁。</p><p>武陵春（上马宰）</p><p>又是新逢三五夜，瑞气霭氤氲。万点灯和月色新。桃李倍添春。<br> 花县主人情思好，行乐逐良辰。满引千钟酒又醇。歌韵动梁尘。</p><p>临江仙（上祝丞）</p><p>天祐炎图生国瑞，蓝田暂屈英僚。始知文宿降璇霄。中元前五日，七夕后三朝。<br> 江斅风流临此政，少年潇洒奇标。行看峻擢相熙朝。功名前稷契，寿算等松乔。</p><p>喜迁莺（上魏安抚）</p><p>商飚轻透。动帘幕飞梧，乱飘庭＿。瑞气氤氲，沈檀初爇，烟喷宝台金兽。黄花美酒。天教占得，先他时候。诞元老，庆有声，此夕降生华胄。<br> 欢笑。宜称寿。弦管鼎沸，宫商方频奏。满捧瑶卮，华堂歌舞，拍转金钗斜溜。朱颜绿鬓，殷勤深愿，镇长如旧。叹滨海，道难留，指日荣迁飞骤。</p><p>鹊桥仙（上张宣机）</p><p>云峰初敛，秋容如洗，庭院金风初扇。葱葱佳气霭侯门，信天上、麒麟乍见。<br> 祝君此去，飞黄腾踏，日侍凝旒邃冕和羹调味早归来，坐看取、蓬莱清浅。</p><p>柳梢青（拾遗）</p><p>晴雪楼台，试灯帘幕，适是元宵。罗绮娇春，帝城风景，今夜应饶。<br> 争知我系如匏，便＿月良天任教。早闭柴门，从他箫鼓，细打轻敲。</p><p>贺新郎</p><p>世谛人多错。阿谁将、虚名微利，放教轻著。万事莫非前定了，选甚微如饮酌。算徒诧、龙韬豹略。纵使龙头安尺木，更从教、豹变生三角。浑是梦，恍如昨。<br> 吾庐自笑常虚廓。对残编、磨穿枯砚，生涯微薄。负郭田园能有几，随分安负守约。要不改、箪瓢颜乐。西掖北扉终须到，且嘲风咏月常相谑。更要甚，万金药。</p><p>东坡引</p><p>茅斋无客至。冰砚冻寒泚。南枝喜入新诗里。恼人频嚼蕊。<br> 因思去腊江头醉。倚动客兴伤春意。经年自叹人如寄。光阴如捻指。光阴如捻指。</p><p>满庭芳</p><p>风力驱寒，云容呈瑞，晓来到处花飞。遍装琼树，春意到南枝。便是渔蓑旧画，纶竿重、横玉低垂。今宵里，香闺邃馆，幽赏事偏宜。<br> 风流金马客，歌鬟醉拥，乌帽斜＿。问人间何处，鹏运天池。且共周郎按曲，音微误、首已先回。同心事，丹山路稳，长伴彩鸾归。</p><p>杏花天</p><p>乍凉淅淅风生幕。人独在、朱栏翠阁。吹箫信杳炉香薄。眉上新愁又觉。<br> 从前事、拟将拚却。梦不断、花梢柳萼。一杯睡起谁同酌。斜日阴阴转角。</p><p>临江仙</p><p>远岫螺头湿翠，流霞赪尾疏明。断虹斜界雨新晴。烟村灯火晚，江浦画难成。<br> 我向其间泛叶，终朝露渚风汀。老来心事最关情。不堪三弄笛，吹作断肠声。</p><p>辊绣球（和康伯可韵）</p><p>流水奏鸣琴，风月净、天无星斗。翠岚堆里，苍岩深处，满林霜腻，暗香冻了，那禁频嗅。<br> 马上再三回首。因记省、去年时候。十分全似，那人风韵，柔腰弄影，冰腮退粉做成清瘦。</p><p>眼儿媚</p><p>南枝消息杳然间。寂寞倚雕栏。紫腰艳艳，青腰袅袅，风月俱闲。<br> 佳人环佩玉瓓珊。作恶探花还。玉纤捻粟，樱唇呵粉，愁点眉弯。</p><p>菩萨蛮</p><p>日高犹恋珊瑚枕。羞红不忿花如锦。双燕运芹泥。燕归人未归。<br> 纵饶梳洗罢。朱户何曾跨。寂寞小房栊。回文和泪封。</p><p>鹧鸪天</p><p>落魄东吴二十春。风流诗句得清新。今年却恨花星照，再见温卿与远真。京口妓魁赵柔陈玉。<br> 分楚佩，染巫云。赤绳结得短花茵。若非京口初相识，安得＿陵作故人。</p><p>浪淘沙</p><p>绿树转鸣禽。已是春深。杨花庭院日阴阴。帘外飞来双语燕，不寄归音。<br> 旧事懒追寻。空惹芳心。天涯消息远沈沈。记得年时中酒后，直至而今。</p><p>谒金门</p><p>春睡足。帘卷翠屏山曲。芳草沿阶横地轴。垂杨相映绿。<br> 暗忆旧欢难续。又是禁烟传烛。陌上踏青新结束。秋千谁共促。</p><p>侍香金童</p><p>一种春光，占断东君惜。算秾李、昭华争并得。粉腻酥融娇欲滴。端的尊前，旧曾相识。<br> 向夜阑、酒醒霜浓寒又力。但只与、冰姿添夜色。绣幕银屏人寂寂。只许刘郎，暗传消息。</p><p>菩萨蛮</p><p>新晴庭户春阴薄。东风不度重帘幕。第几小兰房。雏莺初弄黄。<br> 悄寒春未透。不解寻花柳。只恐渐春深。愁生求友心。</p><p>清平乐</p><p>紫箫声断。窗底春愁乱。试著春衫羞自看。窄似年时一半。<br> 一春长病厌厌。新来愁病重添。香冷倦熏金鸭，日高不卷珠帘。</p><p>好事近</p><p>齿颊带余香，罄咳总成珠玉。剪碎袖罗花片，点金觥春绿。<br> 玉鱼花露自清凉、涓涓在郎腹。犹胜望梅消渴，对文君眉蹙。</p><p>品令</p><p>好事客。宫商内、吟得风清月白。主人幸有豪家意，后堂煞有春色。<br> 花压金翘俏相映，酒满玉纤无力。你若待我些儿酒，尽吃得、尽吃得。</p><p>武陵春</p><p>落了丹枫残了菊，秋色苦无多。谁唤西风泣泪罗，吹恨入星河。<br> 碧枝头金粟闹，曾乖翠云窝。重柔檀英忆两娥。无奈冷香何。</p><h3 id="廖行之" tabindex="-1"><a class="header-anchor" href="#廖行之" aria-hidden="true">#</a> 廖行之</h3><p>洞仙歌（寿老人）</p><p>虞弦挥按，甫奏薰风曲。两两尧＿长新绿。揖鳌峰、连雁峤，＿轕圆融，总里许、北郭门围全属。年年才见夏，喜溢枌榆，龙穴霏烟霭晴谷。<br> 向氤氲和气里，岁奉瑶觞，试屈指、几阅梅林初熟。待一品官高见玄孙，算八十彩衣，更饶遐福。</p><p>念奴娇（寿四十叔）</p><p>薰风庭院，报槐阴拥翠，池波凝绿。瑞气葱葱浮燕寝，羽仗霓旌相属。＿＿开祥，长庚入梦，诧列仙图＿。林泉高迈，肯应轩冕尘俗。<br> 好是妙舞清歌，浮瓜沈李，荐杯中＿醁。鹊尾炉生香篆细，又作如何祈祝。度问蓬莱，丹崖胜处，几摘蟠桃熟。东方何在，凛然能继高躅。</p><p>贺新郎（和狄志父秋日述怀）</p><p>玉宇□蓬户。渺凉声、＿椮梧井，乱零枫浦。得得西山朝来爽，碧瘦千崖万树。清兴在、烟霞深处。拄笏风流今谁是，但闻鸡、夜半犹狂舞。试举看，渠多许。<br> 青云万里群夷路。肯区区、辀张兔穴，沈迷金坞。流水高山真难料，休把朱弦浪抚。任展转、翻云覆雨。且对佳时随意乐，更从今、莫问惊人句。算万事，总天赋。</p><p>贺新郎（赋木犀）</p><p>修月三千户。拥冰轮、同游碧落，问津牛浦。上界真仙多才思，乞与瑶阶玉树。渺万里、人间何处。云叶依依分清荫，忆当时、掩映霓裳舞。算万木，宁如许。<br> 年年萧爽幽岩路。倚西风、吹香金粟，超然云坞。一洗纷纷凡花尽，堪写清商对抚。为豁散、蛮烟瘴雨。脱俗高标谁能领，向骚人、正欠题新句。须大手，与君赋。</p><p>水调歌头（寿外舅）</p><p>林梢挂弦月，江路粲寒梅。一年清绝，好是造物巧安排。今日不知何日，佳气更随喜气，满室已春回。欢事一时足，黄色两眉开。<br> 紫髯公，平日事，亦高哉。都将功业，分付兰玉满庭阶。慈爱浑嗤张傅，信义更高吴季，别是一襟怀。岁岁长生酒，剩□紫霞杯。</p><p>水调歌头（寿长兄）</p><p>天下伟人物，荆楚号名流。幅员千里，英气磅礴岳南州。雁峤高参翼轸，石鼓下盘朱府，衮衮应公侯。常记生申旦，明日是中秋。<br> 挈明月，翳翔凤，驷飞虬。东南一尉，何事三载漫淹留。谈笑洞庭青草，从此阆风阊阖，高处看鳌头。更种阶庭玉，慈母念方稠。</p><p>水调歌头（寿汪监）</p><p>祥起玉龙甲，庆衍紫枢垣。奎文得岁，佳气磅礴斗牛间。天意方扶兴运，贤业更看奕世，衮衮照英辀。四海具瞻久，膏泽满湘川。<br> 岁六月，苏大旱，作丰年。喁喁百万生齿，何处不沾恩。此是鸿钧事业，那更青毡步武，早晚即调元。混一车书了，还领赤松仙。</p><p>水调歌头（寿□守）</p><p>黄色起犀表，紫绶照金章。两朝耆德，应是南国旧龚黄。曾上方壶蓬岛，万里鲸波不作，炎海赖清凉。缓造鹓鸿地，高卧水云乡。<br> 近新来，春色好，遍潇湘。不知今日何日，佳气拥高堂。竞把芳尊为寿，细祝遐龄难老，福禄未渠央。国栋欠元老，仙桂看诸郎。</p><p>水调歌头（寿邓彦鳞）</p><p>凉吹起空阔，疏雨敛轻阴。潇湘江上秋色，佳处不胜清。拄笏西山一望，气与千崖高爽，天意属奇英。威凤下瑶阙，丹桂矗云根。<br> 汉元侯，流德厚，在云孙。金昆玉季，曾共接武上青云。堂上瑶池仙姥，庭下芝兰玉树，好事萃于门。剩讲经纶事，早晚自公卿。</p><p>水调歌头（寿欧阳景明）</p><p>苍立箨龙秀，青压雨梅肥。清和天气，无限佳景属斯时。试听虞弦初理，便有薰兮入奏，风物正熙熙。此日定何日，香篆袅金猊。<br> 记当年，＿两荚，应熊＿。男儿壮志，端在伊傅与皋夔。况是从容书史，养就经纶功业，早晚帝王师。但了公家事，方与赤松期。</p><p>水调歌头（寿武公望）</p><p>韩国武中令，公望乃云孙。平生壮志，凛凛长剑倚天门。郁积胸中谋虑，慷慨尊前谈笑，袖手看风云。唾手功名事，诗句自朝昏。<br> 况高怀，吾所敬，果难能。千金生产，一笑推尽与诸昆。所至才成辄去，不为区区芥蒂，此意有谁论。且举杯中酒，今日是生辰。</p><p>沁园春（和苏宣教韵）</p><p>直下承当，本来能解，莫遣干休。算如今蹉过，峥嵘岁月，分阴可惜，一日三秋。闹里偷声，日中逃影，用尽机关无少留。争知道，是沤生即水，水外无沤。<br> 世人等是悠悠。谁著个工夫里求。但掩耳窃钟，将泥洗块，觅花空里，舐蜜刀头。何以忙中，尻舆浸假，邀取三彭同载游。真如界，向毗卢顶上，荐取无忧。</p><p>千秋岁（寿外姑）</p><p>腊余时候，天意收寒早。梅信动，春先到。晓来湘水上，有底风光好。春有意，惯随仙仗来蓬岛。<br> 一念到人间，依约瑶池道。心好在，慈为宝。蟠桃多岁月，不数如瓜枣。千岁也，朱颜绿鬓人难老。</p><p>青玉案（书七里桥店）</p><p>片帆稳送扁舟去。又还踏、江湖路。回首京城旧游处。断魂南浦，满怀装恨，别后凭谁诉。<br> 长歌击剑论心素。有志功名未应暮。自诵百僚端复许。归来犹记，东坡诗语，但草凌云赋。</p><p>青玉案（重九忆罗舜举）</p><p>家山此去无多路。久没个、音书去。一别而今佳节度。黄花开未，白衣到否，篱落荒凉处。<br> 峥嵘岁月还秋暮。空腹便便无好句。菊意愆期浑未许。那堪惹恨，年来此日，长是潇潇雨。</p><p>满庭芳（丁未生朝和韵酬表弟武公望）</p><p>五甲科名，半生蹭蹬，胸中可谓忘奇。荣华外物，算岂是人为。自有吾身事业，最难得、□养亲时。萱堂好，紫鸾重诰，寿与岳山齐。<br> 世间，欢乐事，争名蜗角，伐性蛾眉。谩须臾变化，苍狗云衣。那似千秋寿母，功名事、分付吾儿。从今去，捧觞戏彩，双绶更相宜。</p><p>凤栖梧（寿长嫂）</p><p>吾母慈祥膺上寿。福庇吾家，近世真希有。丘嫂今年逾六九。康宁可嗣吾慈母。<br> 我愿慈闱多福厚。更祝遐龄，与母齐长久。鸾诰聊翩双命妇。华堂千岁长生酒。</p><p>凤栖梧（寿外舅）</p><p>破腊先春梅有意。管邻年华，总在清香蕊。不逐浮花红与紫。岁寒来寿仙翁醉。<br> 衮衮诸公名又利。谁似高标，摆却人间事。长对南枝添兴致。尊前好在三千岁。</p><p>临江仙（元宵作）</p><p>春意茫茫春色里，又还几度花期。淡晴时候尽融怡。梅腮翻白后，柳眼弄青时。<br> 正是江城天气好，楼台灯火星移。相逢无处不相宜。轻狂行乐处，明月夜深归。</p><p>西江月（舟中作）</p><p>绀滑一篙春水，云横几里江山。一番烟雨洗晴岚。向晓碧天如鉴。<br> 客枕谩劳魂梦，心旌长系乡关。封姨慳与送归帆。愁对绿波肠断。</p><p>西江月（寿友人）</p><p>试数阶＿有几，昨朝看到今朝。南薰早动舜琴谣。端为熊＿梦兆。<br> 学粹昔人经制，文高古乐箫韶。天风从此上扶摇。回首不劳耕钓。</p><p>鹧鸪天（寿四十舅）</p><p>飞尽林花绿叶丝。十分春色在荼＿。多情几日风朝雨，留恋东风未许归。<br> 天意好，与君期。如今且醉□蛾眉。明年上国春风里，赏遍名花得意时。</p><p>鹧鸪天（寿外舅）</p><p>腊月今朝恰一旬。梅花开遍陇头春。篆烟起处人称寿，从昔家和福自生。<br> 新喜事，得佳姻。贤郎顺妇正充庭。从今更祝千千岁，要与邦人作典型。</p><p>鹧鸪天（寿外姑）</p><p>细数元正隔两朝。眼看杨柳又新条。岁寒独有江梅耐，曾伴瑶池下绛霄。<br> 香篆袅，烛花烧。团栾喜气沸欢谣。慈祥自是长生乐，不用春醪飶与椒。</p><p>鹧鸪天（供寿欧阳景明）</p><p>送了春归雨未收。雨肥梅子满枝头。心知办此和羹品，正为和羹国手谋。<br> ＿两荚，岁千秋。崧高神气禀公侯。好将一卷周公礼，起佐皇家定九州。</p><p>鹧鸪天（寿叔祖母）</p><p>曾宴瑶池万玉宫。鸾骖此日自从容。杓携鹑首坤维外，岁在降娄虎坎中。<br> 生指李，寿方瞳。云仍今有鹊巢风。传家自得长年诀，安用人祈鹤与松。</p><p>鹧鸪天（寿外舅）</p><p>兰谷清香入岭梅。多根应尔暖先回。腊前似得真消息，争逐尧＿十叶开。<br> 春满室，酒盈杯。百花宁许到尊罍。仙姿要是仙家伴，长为遐龄岁一来。</p><p>鹧鸪天（寿邓孺人）</p><p>畴昔君王庆诞辰。欢传金母下瑶城。只应仙子陪仙仗，却向人间作寿星。<br> 萧史伴，更和鸣。殷勤好嗣太夫人。直须同饮长生酒，剩看芝兰照谢庭。</p><p>卜算子（元夜观灯）</p><p>云破露新晴，月上输清气。最是江城有底佳，灯火人烟沸。<br> 行乐尽欢娱，眼界尤妍媚。多少江滨解佩人，邂逅无穷意。</p><p>点绛唇（和梁从善）</p><p>屈指家山，匆匆又数今朝过。客情那可。愁似天来大。<br> 烟雨＿＿，细浥轻尘堕。君知么。却在甚个。春暮犹江左。</p><p>点绛唇（赠别李唐卿）</p><p>秋兴连天，又还不分秋光老。莼鲈犹好。莫落秋归后。<br> 有底从人，上马皆东首。君知否。阳关三奏。消黯情多少。</p><p>点绛唇（送人归新城）</p><p>音信西来，匆匆思作东归计。别怀萦系。为个人留滞。<br> 尊酒团栾，莫惜通宵醉。还来未。满期君至。只在初三四。</p><p>点绛唇（贺四十五舅授室四阕）</p><p>年少清新，襟裾那受红尘污。还他礼数。莫遣衣冠粗。<br> 拟倩东风，西遂轮蹄去。泠然御。飘飘仙趣。直到骖鸾处。</p><p>点绛唇</p><p>此去何之，骈阗车马朝来起。扬鞭西指。意气眉间是。<br> 闾里儿童，竞瞩秦萧史。归时几。快瞻行李。还看如云喜。</p><p>点绛唇</p><p>玳席华筵，嘉宾环集三千履。兰膏芬芷。一簇红莲里。<br> 花覆玉郎，苒苒青衫＿。咸倾企。小登科第。有底新桃李。</p><p>点绛唇</p><p>玉树芝兰，冰清况有闺房秀。画堂如昼。相对倾醇酎。<br> 合＿同牢，二姓欢佳耦。凭谁手。鬓丝同纽。共祝齐眉寿。</p><p>丑奴儿（庆邓彦鳞生子）</p><p>一春底事多佳气，非雾非云。郁郁氲氲。端为君家诞阿兴。<br> 庆源衮衮由高密，福有多根。百子千孙。此是元侯嫡耳孙。</p><p>如梦令（记梦）</p><p>雨歇凉生枕罩。不梦大槐宫殿。惟对谪仙人，一笑高情眷眷。离恨。离恨。无奈晓窗杂啭。</p><p>如梦令（咏梅）</p><p>应是南枝向暖。那更青春未晚。竹外见红腮，芳意与香撩乱。肠断。肠断。无奈东风独占。</p><p>鹧鸪天（咏梅菊呈抚州葛守）</p><p>九日东篱已泛觞。陇头犹待返魂香。那知此日花神约，得得同登君子堂。<br> 迎腊雪，傲晴霜。西湖风韵接柴桑。寿潭更酌长生水，岁岁和羹入帝乡。</p><p>减字木兰花（送别）</p><p>相从归去。行尽江吴到湘楚。欲话离怀。万事须凭酒一杯。<br> 临歧握手。赠子一言君听否。舌在何忧。莫作人间儿女愁。</p><h3 id="京镗" tabindex="-1"><a class="header-anchor" href="#京镗" aria-hidden="true">#</a> 京镗</h3><p>醉落魄（观碧鸡坊王园海棠闪范石湖韵）</p><p>芳尘休扑。名花唤我相追逐。浅妆不比梅＿竹。深注朱颜，娇面称红烛。<br> 阿娇合贮黄金屋。是谁却遣来空谷。酡颜遍倚阑干曲。一段风流，不枉到西蜀。</p><p>好事近（次卢漕国华七夕韵）</p><p>急雨逐骄阳，洗出长空新月。更对银河风露，觉今宵都别。<br> 不须乞巧拜中庭，枉共天孙说。且信平生拙极，耐岁寒霜雪。</p><p>好事近（同茶漕二使者登大慈寺楼，次前韵）</p><p>杰阁耸层霄，几度晓风残月。同是鹓行旧侣，慰十年离别。<br> 一杯相属莫留残，试倚阑干说。趁取簪花绿鬓，未骎骎如雪。</p><p>定风波（次杨茶使七夕韵）</p><p>何必穿针上彩楼。剖瓜插竹诉穷愁。闻道天孙相会处，银汉无津，不待泛兰舟。<br> 动是隔年寻素约，何似，每逢清梦且嬉游。但得举杯开笑口，对月临风，总胜鹊桥秋。</p><p>定风波（次韵）</p><p>休卧元龙百尺楼。眼高照破古今愁。若不擎天为八柱，且学鸱夷，归泛五湖舟。<br> 万里西南天一角，骑气乘风，也作等闲游。莫道玉关人老矣，壮志凌云，依旧不惊秋。</p><p>水调歌头（次卢漕韵呈茶漕二使）</p><p>杨卢万人杰，见我眼俱青。锦官城里胜概，在在款经行。笔底烟云飞走，胸次乾坤吐纳，议论总纵横。觉我形秽处，相并玉壶清。<br> 二使者，弦样直，水般平。岷峨洗净凄怆，威与惠相并。闻道东来有诏，却恐西留无计，顿使雪山轻。滚滚蜀江水，不尽是声名。</p><p>满江红（中秋前同二使者赏月）</p><p>乘兴西来，问谁是、平生相识。算惟有、瑶台明月，照人如昔。万里清凉银世界，放教千丈冰轮出。便招邀、我辈上层楼，横孤笛。<br> 阴晴事，人难必。欢乐处，天常惜。幸星稀河淡，云收风息。更著两贤陪胜赏，此身如与尘寰隔。笑谪仙、对影足成三，空孤寂。</p><p>满江红（中秋邀茶漕二使者，不见月）</p><p>喜见中秋，急载酒、登楼邀月。谁料得、狂风作崇，浮云为孽。孤负阑干凝望眼，不教宝鉴悬银阙。但筵前、依旧舞腰斜，歌喉咽。<br> 阴与霁，圆并缺。难指准，休分别。况赏心乐事，从来磨折。常把一尊陪笑语，也胜虚度佳时节。怪坡仙、底事太愁生，惊华发。</p><p>满江红（次卢漕高秋长短句，并呈都大）</p><p>才近重阳，喜风露、酝成爽气。应料有、悲秋情绪，淡妆慵试。黄菊篱边开遍否，紫鸿塞外归来未。但倚阑、高处望长空，无穷意。<br> 名利鼎，从渠沸。穷达路，非人致。又何须咄咄，向空书字。西风正好狂吹帽，庾尘那解关吾事。纵嬉游、也不学山翁，如泥醉。</p><p>木兰花慢 （重九）</p><p>算秋来景物，皆胜赏、况重阳。正露冷欲霜，烟轻不雨，玉宇开张。蜀人从来好事，遇良辰、不肯负时光。药市家家帘幕，酒楼处处丝簧。<br> 婆娑老子兴难忘。聊复与平章。也随分登高，茱萸缀席，菊蕊浮觞。明年未知谁健，笑杜陵、底事独凄凉。不道频开笑口，年年落帽何妨。</p><p>绛都春（元宵）</p><p>升平似旧。正锦里元夕，轻寒时候。十里轮蹄，万户帘帷香风透。火城灯市争辉照。谁撒□、满空星斗。玉箫声里，金莲影下，月明如昼。<br> 知否。良辰美景，□丰岁乐国，从来希有。坐上两贤，白玉为山联翩秀。笙歌一片围红袖。切莫遣、铜壶催漏。杯行且与邦人，共开笑口。</p><p>满江红（浣花因赋）</p><p>锦里先生，草堂筑、浣花溪上。料饱看、阶前雀食，篱边渔网。跨鹄骑鲸归去后，桥西潭北留佳赏。况依然、一曲抱村流，江痕涨。<br> 鱼龙戏，相浩荡。禽鸟乐，增舒畅。更绮罗十里，棹歌来往。上坐英贤今李郭，邦人应作仙舟想。但□呼、落日未西时，船休放。</p><p>念奴娇（七夕，是年七月九日方立秋）</p><p>扪参历井，恰匆匆三见，西州七夕。怪得骄阳回避晚，犹去新秋两日。天上良宵，人间佳节，初不分今昔。夜来急雨，洗成风露清绝。<br> 因为万里飘零，君平何在，谁识乘槎客。插竹剖瓜休妄想，巧处那容人乞。院宇初凉，楼台不夜，漫说经年隔。引杯长啸，醉看天地空阔。</p><p>水调歌头（中秋）</p><p>明月四时好，何事喜中秋。瑶台宝鉴，宜挂玉宇最高头。放出白毫千丈，散作太虚一色，万象入吾眸。星斗避光彩，风露助清幽。<br> 等闲来，天一角，岁三周。东奔西走，在处依旧若从游。照我尊前只影，催我镜中华发，蟾兔漫悠悠。连璧有佳客，乘兴且登楼。</p><p>洞仙歌（重九药市）</p><p>三年锦里，见重阳药市。车马喧阗管弦沸。笑篱边孤寂，台上疏狂，争得似，此日西南都会。<br> 痴儿官事了，乐与民同，况值高秋好天气。□不羞华发，不照衰颜，聊满插、黄花一醉。道物外、高人有时来，问混杂龙蛇，个中谁是。唐司空图《重阳山居》诗：“满日秋光还似镜，殷勤为我照衰颜。”</p><p>水龙吟（寿王漕，是日冬至）</p><p>夜来井络参躔，使星一点明如昼。谁将天上麒麟，钟作人间英秀。从橐仪刑，御屏名姓，暂烦衣绣。问西川父老，新来喜跃，缘何事、曾知否。<br> 今代澄清妙手。为公家、忧心如疚。几年繁赋，一朝输代，恩民特厚。初度佳辰，恰逢长至，从来希有。但只将一部，欢声百万，与公为寿。</p><p>汉宫春（寿李都大）</p><p>看透尘寰。更禅心似水，道力如山。前身青冥跨鹄，紫府乘鸾。世缘一念，便等闲、游戏人间。须信道，云霄步武，不应权牧西南。<br> 此日重临初度，正绣衣辉映，彩服斓斑。人生显途易到，荣养难攀。一时庆事，问谁家、得似门阑。知未艾，百千寿算，慈闱长奉亲欢。</p><p>汉宫春（元宵十四夜作，是日立春）</p><p>暖律初回。又烧灯市井，卖酒楼台。谁将星移万点，月满千街。轻车细马，隘通衢、蹴起香埃。今岁好，土牛作伴，挽留春色同来。<br> 不是天公省事，要一时壮观，特地安排。何妨彩楼鼓吹，绮席尊罍。良宵胜景，语邦人、莫惜徘徊。休笑我，痴顽不去，年年烂醉金钗。</p><p>洞仙歌（次王漕邀赏海棠韵）</p><p>东皇著意，妙出妆春手。点缀名花胜於绣。向鱼凫国里，琴鹤堂前，仍共赏，蜀锦堆红炫昼。<br> 妖娆真绝艳，尽是天然，莫恨无香欠檀口。幸今年风雨，不苦摧残，还肯为、游人再三留否。算魏紫姚黄号花王，若定价收名，未应居右。</p><p>念奴娇（上已日游北湖）</p><p>锦城城北，有平湖、仿佛西湖西畔。载酒郊＿修禊事，雅称兰舟同泛。麦垅黄轻，桤林绿重，莫厌春光晚。棹歌声发，飞来鸥鹭惊散。<br> 好是水涨弥漫，山围周匝，不尽青青岸。除却钱塘门外见，只说此间奇观。句引游人，追陪佳客，三载成留恋。古今陈迹，从教分付弦管。</p><p>满江红（次宇文总领上已日游湖韵）</p><p>雨后晴初，觉春在、桤村柳陌。修禊事、郊＿寻胜，特邀君出。缭绕群山疑虎踞，弥漫一水容鲸吸。怪西湖、底事却移来，龟城北。<br> 酬令节，逢佳日。风递暖，烟凝碧。趁兰舟游玩，尽杯中物。十里轮蹄尘不断，几多粉黛花无色。笑杜陵、昔赋丽人行，空遗迹。</p><p>念奴娇</p><p>出愈奇。辄复赋一首以谢万分，并述所怀。<br> 郎闱夙望，问何因袖手，双流溪畔。忆昔班行曾接武，今喜一尊同泛。骥枥难淹，鹏程方远，大器成须晚。等闲访我，又惊云雨分散。<br> 最是游子悲乡，小人怀土，梦绕江南岸。楚尾吴头家住处，满目山川遐观。归兴虽浓，俞音尚＿，此地非贪恋。东西惟命，去留迟速休管。</p><p>水调歌头</p><p>为郡邑之光。辄勉继严韵，以谢万分。<br> 百堞龟城北，江势远连空。杠梁济涉，浑似溪涧饮长虹。覆以翚飞华宇，载以鱼浮叠石，守护有神龙。好看发源水，滚滚尽流东。<br> 司马氏，凌云气，盖群公。当年题柱，从此奏赋动天容。果驾轺车使蜀，能致诸蛮臣汉，邛笮道仍通。寄语登桥者，努力继前功。</p><p>念奴娇</p><p>成长短句，呈都运都大判院，伏冀一噱。<br> 绣天锦地，浣花溪风物，忧为奇绝。无限兰舟相荡漾，绘彩重重装结。冀国遗踪，杜陵陈迹，疑信俱休说。笙歌丛里，旌旗光映林樾。<br> 自笑与蜀缘多，沧浪亭下，饱看烟波阔。屡疏求归才请得，知我家山心切。已是行人，犹陪佳客，莫放回船发。来年今日，相思惟共明月。</p><p>洞庭春色（次宇文总领韵）</p><p>命驾访嵇，泛舟思戴，此兴甚浓。料情侔杨惲，乌乌拊缶，意轻殷浩，咄咄书空。莫讶群芳淹速异，到时序推排元自同。休怅望，任春来桃李，秋后芙容。<br> 因嗟锦城四载，漫赢得、齿豁头童。叹里门密迩，易成间阔，诗筒频寄，难续新工。我已怀归今得请，念此地迟回谁似公。经济手，看鸾台凤阁，晚节收功。</p><p>满江红（壬子年成都七夕）</p><p>雨洗新秋，遣凉意、驱除残暑。还又是、天孙河鼓，一番相遇。银汉桥成乌鹊喜，金奁丝巧蜘蛛吐。见几多、结彩拜楼前，穿针女。<br> 舟楫具，将归去。尊俎胜，休匆遽。被西川七夕，四回留住。此地关心能几辈，他年会面知何处。更倚阑、豪饮莫辞频，歌金缕。</p><p>贺新郎（中秋）</p><p>试与姮娥语。问因何、年年此夜，月明如许。万顷镕成银世界，是处玉壶风露。又岂比、寻常三五。变化乾坤同一色，觉星躔、斗柄皆回互。须要我，共分付。<br> 平生脚踏红尘处。漫纷纷、鸡镕厚薄，燕鸿来去。只有婵娟多情在，依旧当时雅素。空自叹、归心难住。留取清光岷江畔，照扁舟、送我章江路。频引满，莫匆遽。</p><p>雨中花（重阳）</p><p>玉局祠前，铜壶阁畔，锦城药市争奇。正紫萸缀席，黄菊浮卮。巷陌联镳并辔，楼台吹竹弹丝。登高望远，一年好景，九日佳期。<br> 自怜行客，犹对佳宾，留连岂是贪痴。谁会得、心驰北阙，兴寄东篱。惜别未催鹢首，追欢且醉蛾眉。明年此会，他乡今日，总是相思。</p><p>雨中花（次阎侍郎韵）</p><p>跨鹤仙姿，掣鲸老手，从来眼赤腰黄。更词源峡水，才刃干将。处处欢谣载路，时时秀句盈囊。牛头山畔，烦公敛惠，许我分光。<br> 逢迎锦里，话旧从容，谁知各整行装。况正好、登高怀古，择胜寻芳。少缓红莲开幕，何妨黄菊浮觞。等闲分首，征尘去后，目断斜阳。</p><p>瑞鹤仙（次宇文总领韵）</p><p>鸳行旧俦侣。问底事、迟回西州西处。闲居久如许。想邻翁对饮，诗人联句。夤缘曾遇。过高轩、相逢喜舞。正菊天、景物澄鲜，切莫趣归言去。<br> 看取。星扉月户。雾阁云窗，非公孰住。从容笑语。人生易别难聚。恨分违有日，留连无计，满目离愁忍觑。若他时、鱼雁南来，把书寄与。</p><p>水调歌头（次王运使韵）</p><p>身去日华远，举首望长安。四年留蜀，那复有梦到金銮。遥想将芜三径，自笑已穷五技，无语倚阑干。欲作天涯别，犹对俎尊闲。<br> 秋意晚，风色厉，叶声干。阳关三叠缓唱，一醉且酡颜。聚散燕鸿南北，得失触蛮左右，莫较去仍还。后日相思处，烟水与云山。</p><p>水龙吟（次利漕范右司韵）</p><p>四年留蜀无补，好是求归得去。风帆百尺，烟波万里，宁辞掀舞。楚尾吴头，我家何在，西山南浦。想珠帘画栋，倚阑凝望，依然卷云飞雨。<br> 最好九霞光处。见当时、结知明主。冰霜节操，斗星词采，羽仪朝路。邂逅开怀，等闲分手，满斟绿醑。道日边好语，相将飞下，有人知否。</p><p>满江红（次潼川漕刘殿院韵）</p><p>外省抡才，诏书下、芝泥犹湿。应料得、出奇锦绣，争辉金碧。三级浪高鱼已化，九霄路远鹏方息。有宗工、此地独持衡，将专席。<br> 岁月晚，霜风急。嗟老子，为行客。念昔陪班缀，今亲辞色。握手方成同社款，消魂又作歧亭别。也不须、因赋大刀头，归心折。</p><p>念奴娇（次洋州王郎中韵）</p><p>文章太守，问何事、犹带天庭黄色。上界一时官府足，聊下神仙宫阙。剖竹新游，握兰旧梦，此意谁人识。千军笔阵，争先曾夺矛槊。<br> 好是万里相逢，一尊同醉，倾吐平边策。聚散人生浑惯见，莫为分襟呜咽。借箸机筹，著鞭功业，只合从君说。明朝回首，天涯何处风月。</p><p>水调歌头（次果州冯宗丞韵）</p><p>衮衮长江水，策策晓霜风。求归得请，特地送我布帆东。出处何关轻重，去住不拘淹速，社燕与秋鸿。父老休相恋，四载愧无功。<br> 谁知有，楼百尺，卧元龙。来从天上，一麾游戏斗牛中。闻道君王前席，见说从臣虚位，变化待鲲鸿。一笑同锦里，万事付金钟。</p><p>水龙吟（次邛州赵守韵）</p><p>推移随牒红尘里，试问几时肩息。家乡何在，烟迷波渺，云横山屹。分阃无功，临民有愧，袴今襦昔。想征帆万里，阳关三叠，肠空断、人谁忆。<br> 多谢殷勤绮席。苦留连、不容浮鹢。九霞光外，五云深畔，君宜鹄立。自笑衰迟，未能轩轾，漫劳原注：别本作“荣”字嘘吸。愿锋车趣召，吴天楚地，相逢他日。</p><p>酹江月（次眉州李大著韵）</p><p>＿颐江畔，问收拾多少，山光水色。此是朝宗东去路，准拟鸣鼍浮鹢。儒馆英游，侯藩贤望，便合还丹极。九重渴想，甘泉闻道虚席。<br> 因念北阙同朝，西州联事，久矣心相得。邂逅天涯拚一笑，洗我尘胸俗臆。报国无功，归田有兴，寤寐松坡侧。他时音问，且凭来信鳞翼。</p><p>水调歌头（次永康白使君韵）</p><p>与蜀有缘法，见我眼俱青。征车到处，弦管无限作离声。自笑四年留滞，漫说三边安静，分阃愧长城。一念天地阔，万事羽毛轻。<br> 欲归去，诗入社，酒寻盟。骎骎双鬓，老矣只觉壮心惊。虽是东西惟命，已断行藏在己，何必问君平。举似铜梁守，怀抱好同倾。</p><p>水调歌头（奉陪永康白使君游青城再次韵）</p><p>雪岭倚空白，霜柏傲寒青。千岩万壑奇秀，禽鸟寂无声。好是群贤四集，同访宝仙九室，中有玉京城。眼底尘嚣远，胸次利名轻。<br> 云山旁，烟水畔，肯渝盟。传呼休要喝道，方外恐猜惊。雅羡林泉胜概，倘遂田园归计，志愿足平生。此意只自解，聊复为君倾。</p><p>水调歌头（留别茶漕二使者）</p><p>数月已办去，今日始成行。天公怜我，特地趁晓作霜晴。万里奔驰为米，四载淹留为豆，自笑太劳生。父老漫遮道，抚字愧阳城。<br> 君有命，难俟驾，合兼程。故山心切，猿鹤应是怨仍惊。多谢使华追路，不忍客亭分袂，已醉酒犹倾。莫久西南住，汉代急公卿。</p><p>满江红（次杨提刑韵）</p><p>道骨仙风，合笞凤、鞭鸾归去。底事为、三峨九顶，等闲留住。揽辔聊施经济手，凝旒屡出褒嘉语。算只今、人物更谁归，心如许。<br> 嗟我拙，才不武。惭我陋，文非古。纵策迟鞭钝，也难追步。虽喜故人逢异县，却嫌游子贪行路。但著公、西掖北门中，相期处。</p><p>水调歌头</p><p>四载分蜀阃，万里下吴樯。老怀易感，厌听催别笛横羌。自愧谋非经远，更笑才非任剧，安得召公棠。有志但碌碌，无绩可章章。<br> 汉嘉守，明似月，洁如霜。邦人鼓舞，爱戴惟恐趣归忙。况是水曹宗派，仍得苏州句法，燕寝书凝香。且趁东风去，步武近明光。</p><p>水调歌头（次前黄州李使君见赠韵）</p><p>挺挺祖风烈，瑞岁滞偏州。元龙豪气。宜卧百尺最高楼。万丈文章光焰，一段襟怀洒落，风露玉壶秋。乱石惊涛处，也作等闲游。<br> 适相逢，君去骑，我归舟。清都绛阙密迩，切莫小迟留。趁取亲庭强健，好向圣朝倾吐，事业肯悠悠。回首藩宣地，恩与大江流。</p><h3 id="王炎" tabindex="-1"><a class="header-anchor" href="#王炎" aria-hidden="true">#</a> 王炎</h3><p>蝶恋花（崇阳县圃夜饮）</p><p>纤手行杯红玉润。满眼花枝，雨过胭脂嫩。新月一眉生浅晕。酒阑无奈添春困。<br> 唤起醉魂君不问。憔悴颜容，羞与花相近。人自无情花有韵。风光易老何须恨。</p><p>蝶恋花</p><p>柳暗西湖春欲暮。无数青丝，不系行人住。一点心情千万绪。落花寂寂风吹雨。<br> 唤起声中人独睡。千里明驼，不踏山间路。谩道遣愁除是醉。醉还易醒愁难去。</p><p>点绛唇（崇阳野次）</p><p>雨湿东风，谁家燕子穿庭户。孤村薄暮。花落春归去。<br> 浪走天涯，归思萦心绪。家何处。乱山无数。不记来时路。</p><p>水调歌头（夜泛湘江）</p><p>江月冷如水，江水碧於空。晚来一霎过雨，为我洗秋容。悄悄四山人静，凛凛三更露下，天阔叫孤鸿。唤醒蓬窗梦，身在水晶宫。<br> 揖湘妃，招月娣，御清风。素琴韵远。不觉醉眼杏花红。禹穴骑鲸仙去，东海钓鳌人远，此意与谁同。倚柁一长啸，出壑舞鱼龙。</p><p>水调歌头（登石鼓合江亭）</p><p>千里倦游客，老眼厌尘烟。蒸湘平远，他处无此好江山。把酒一听欸乃，过了黄花时节，水国倍生寒。输与沧浪叟，长伴白鸥闲。<br> 傍江亭，穷杳霭，踞＿岩。水深石冷，闻道别有洞中天。待倩灵妃调曲，唤起冯夷短舞，从此问群仙。云海渺无际，波涌缓移船。</p><p>念奴娇（菊）</p><p>小妆朱槛，护秋英千点，金钿如簇。黄叶白苹朝露冷，只有孤芳幽馥。华发苍头，宦情羁思，来伴花幽独。巡檐无语，清愁何啻千斛。<br> 因念爱酒渊明，东篱雅意，千载无人续。身在花边须一醉，小覆杯中＿醁。过了重阳，捻枝嗅蕊，休叹年华速。明年春到，陈根更有新绿。</p><p>鹧鸪天（梅）</p><p>淡淡疏疏不惹尘。暗香一点静中闻。人间怪有晴时雪，天上偷回腊里春。<br> 疑浅笑，又轻颦。虽然无语意相亲。老来尚可花边饮，惆怅相携失玉人。</p><p>阮郎归</p><p>落花时节近清明。南园芳草青。东风料峭雨难晴。那堪中宿酲。<br> 回首处，自销凝。谁知人瘦生。倚阑无语不禁情。杜鹃啼数声。</p><p>青玉案</p><p>深红数点吹花絮。又燕子、飞来语。远水平芜春欲暮。年年长是，清明时候，故遣人憔悴。<br> 竹鸡啼罢山村雨。正寥落、无情绪。猛省从前多少事。绿杨堤上，楼台如画，此景今何处。</p><p>浪淘沙令（开禧丙寅在大坂作）</p><p>流水绕孤村。杨柳当门。昔年此地往来频。认得绿杨携手处。笑语如存。<br> 往事不堪论。强对清尊。梅花香里月黄昏。白首重来谁是伴，独自销魂。</p><p>木兰花慢</p><p>缃桃花树下，记罗袜、昔经行。至今日重来，人惟独自，花亦凋零。青鸟杳无信息，遍人间、何处觅云軿。红锦织残旧字，玉箫吹断余声。<br> 销凝。衣故几时更。又谁复卿卿。念镜里琴中，离鸾有恨，别鹄无情。齐眉处同笑语，但有时、梦见似平生。愁对婵娟三五，素光暂缺还盈。</p><p>清平乐（越上作）</p><p>呢喃燕语。共诉春归去。春去从他留不住。落尽枝头红雨。<br> 老翁袖手优游。闲愁不到眉头。过了麦黄椹紫，归期只在新秋。</p><p>清平乐</p><p>儿曹耳语。借问何处去。家在翠微深处住。生计一犁春雨。<br> 客中且恁浮游。莫将事挂心头。纵使人生满百，算来更几春秋。</p><p>浪淘沙（辛未中秋与文尉达可饮）</p><p>月色十分圆。风露娟娟。木犀香里凭阑干。河汉横斜天似水，玉鉴光寒。<br> 草草具杯盘。相对苍颜。素娥莫惜少留连。秋气平分蟾兔满，动是经年。</p><p>卜算子（嘉定癸酉二月雨后到双溪）</p><p>渡口唤遍舟，雨后青绡皱。轻暖相重护病躯，料峭还寒透。<br> 老大自伤春，非为花枝瘦。那得心情似少年，双燕归时候。</p><p>卜算子</p><p>散策问芳菲，春半花犹未。蓓蕾枝头怯苦寒，恰似人憔悴。<br> 人莫恨花迟，天自催寒去。雨意才收日气浓。玉靥红如醉。</p><p>江城子（癸酉春社）</p><p>清波渺渺日晖晖。柳依依。草离离。老大逢春，情绪有谁知。帘箔四垂庭院静，人独处，燕双飞。<br> 怯寒未敢试春衣。踏青时。懒追随。野蔌山肴，村酿可从宜。不向花边拚一醉，花不语，笑人痴。</p><p>虞美人（甲戌正月望后燕来）</p><p>镜中失画双青鬓。懒更占花信。小梅半谢雨垂垂。未许轻红破蕾、缀桃枝。<br> 社前归燕穿帘语。似说人憔悴。自缘老去少欢悰。不是春寒料峭、怯东风。</p><p>南乡子（甲戌正月）</p><p>云淡日昽明。久雨潺潺乍得晴。社近东皋农务急，催耕。又见菖蒲出水清。<br> 池面＿纹平。掠水迎风燕羽轻。试出访寻春色看，相迎。巧笑花枝似有情。</p><p>忆秦娥（甲戌赏春）</p><p>胭脂点。海棠落尽青春晚。青春晚。少年游乐，而今慵懒。<br> 春光不可无人管。花边酌酒随深浅。随深浅。牡丹红透，荼＿香远。</p><p>临江仙（吴宰生日）</p><p>欲近上元人意好，月如人意团圆。暖风催趣养花天。三山来鹤驾，万户识凫仙。<br> 手种河阳桃李树，暂时来看春妍。彩衣一笑棹觥船。明年当此日，人到凤池边。</p><p>好事近（同前）</p><p>时节近元宵，天意人情都好。烟柳露桃枝上，觉今年春早。<br> 遏云一曲凤将雏，疑是在蓬岛。玉笋扶杯潋滟，愿黑头难老。</p><p>水调歌头（留宰生日）</p><p>爱日护轻暖，酝造小春时。桃溪云敛，一点郎星吐青辉。炼玉颜容难老，点漆精神如旧，不用摘霜髭。厌薄蓬莱景，戏踏两凫飞。<br> 潘花底，陶柳外，细民肥。万家喜色，融端气拥牙绯。凭仗春葱洗玉，领略朱樱度曲，引满又何辞。只待琴歌毕，安步上丹墀。</p><p>念奴娇（海棠时过江潭）</p><p>晓来雨过，正海棠枝上，胭脂如滴。桃杏不堪来此似，信是倾城倾国。藏韵收香，谁能描貌，阁尽诗人笔。从教睡去，为留银烛终夕。<br> 不待过了清明，绿阴结子，无处寻春色。簌簌轻红飞一片，便觉临风＿恻。莫道无情，嫣然一笑，也似曾相识。惜花无主，自怜身是行客。</p><p>浪淘沙令（菊）</p><p>秋色满东篱。露滴风吹。凭谁折取泛芳卮。长是年年重九日，苦恨开迟。<br> 因记得当时。共捻纤枝。而今寂寞凤孤飞。不似旧来心绪好，惟有花知。</p><p>采桑子（秋日丁香）</p><p>一番飞次春风巧，细看工夫。点缀红酥。此际多应别处无。<br> 玉人不与花为主，辜负芳菲。香透帘帏。谁向钗头插一枝。</p><p>好事近（早梅）</p><p>玉颊映红绡，搀报东风消息。虽则清臞如许，有生香真色。<br> 相看动是隔年期，忍不饮涓滴。莫待轻飞一片，却说花堪惜。</p><p>临江仙（落梅）</p><p>雪片幻成肌骨，月华借与精神。一声羌笛怨黄昏。吹香飘缟袂，脱迹委红裙。<br> 枝上青青结子，子中白白藏仁。那时别是一家春。劈泥尝煮酒，拂席卧清阴。</p><p>卜算子</p><p>腻玉染深红，艳丽难常好。已是人间祓禊时，花亦随春老。<br> 唤起曲生来，醉赏惟宜早。此去阴晴十日间，点点沾芳草。</p><p>木兰花慢（暮春时在分宁）</p><p>博山香雾冷，新雨过、怯单衣。正飞絮＿＿，平芜杳杳，家在天涯。春难住、人易老，又等闲过了踏青时。枝上红稀绿暗，杜鹃刚向人啼。<br> 依依。谩叹歌生弹铗，尘满弦徽。想北山猿鹤，南溪鸥鹭，怪我归迟。青云事、今已晚，倚小窗、谁与话襟期。对酒有愁可解，擘笺无怨休题。<br> 小重山（至后一日，长兴赵宰到郡，并招归安、乌程二宰及项广文同饭）</p><p>日脚才添一线长。葭灰吹玉管，转新阳。老来添得鬓边霜。年华换，归思满沧浪。<br> 唤客对凝香。公庭凫骛散，缓行觞。何须红袖立成行。清淡好，胜似听丝簧。<br> 阮郎归（＿·川作）</p><p>几回幽梦绕家山。怯闻梅弄残。潇潇黄落客毡寒。不禁衣带宽。<br> 身外事，意阑珊。人间行路难。寻思百计不如闲。休贪朱两轓。</p><p>临江仙（莫子章郎中买妾佐酒，魏倅以词戏之，次韵）</p><p>试问休官林下去，何人得似高年。壶中不记岁时迁。吹箫新有伴，餐玉共求仙。<br> 有客尊前曾得见，月眉云鬓娟娟。断肠刺史独无眠。谁能闻一曲，偷向笛中传。</p><p>临江仙</p><p>思忆故园花又发，等闲过了流年。休论升擢与平迁。拂衣归去好，无事即神仙。<br> 况是老人头雪白，羞看红粉婵娟。鸾孤凤只且随缘。莫将桃叶曲，留与世人传。</p><p>水调歌头（送魏倅）</p><p>新涨鸭头绿，春满白苹洲。小停画鹢，莫便折柳话离愁。缥缈觚棱在望，不用东风借便，一瞬到皇州。别酒十分酌，何惜覆瑶舟。<br> 从此去，上华顶，入清流。人门如许，自合唾手复公侯。老我而今衰谢，梦绕故园松菊，底事更迟留。早晚挂冠去，江上狎浮鸥。</p><p>南柯子</p><p>天末家何许，津头客未归。柳梢绿暗早莺啼。蝴蝶不知春去、绕园飞。<br> 选胜多游冶，当垆有丽姝。青翰载酒泛晴晖。不忍十分寥落、负花时。</p><p>好事近</p><p>闲日似年长，又在他乡春暮。柳外一声鶗鴂，怨落花飞絮。<br> ＿罗只似旧时村，佳人在何嵈镠Ｊ晕署芬囊蛏酰鄩厍狎鄘貙·</p><p>点绛唇</p><p>杜鹃声断日曈昽。过雨湿残红。老色菱花影里，客愁蕉叶香中。<br> 柳梢飞絮，桃梢结子，断送春风莫恨春无觅处，明年还在芳丛。</p><p>南柯子（秀叔娶妇不令人知，）</p><p>以小词为贺，因戏之<br> 对镜鸾休舞，求凰凤自飞。珠钿翠珥密封题。中有鸾笺细字、没人知。<br> 环佩灯前结，辎軿月下归。笑他织女夜鸣机。空与牛郎相望、不相随。</p><p>点绛唇（九月末水仙开）</p><p>蔷薇露染玉肌肤。欲试缕金衣。一种出尘态度，偏宜月伴风随。<br> 初疑邂逅，湘妃洛女，似是还非。只恐乘云轻举。翩在飞度瑶池。</p><p>西江月（用荼＿酿酒饮尽，因成此，谩呈继韩王炎）</p><p>蔌蔌落红都尽，依然见此清姝。水沈为骨玉为肤。留得春光少住。<br> 鸳帐巧藏翠幔，燕钗斜亸纤枝。休将往事更寻思。且为浓香一醉。</p><p>柳梢青（郑宰母生日）</p><p>葭管风微。莱衣香软，歌凤将雏。笑酌流霞，问人何处，别有瑶池。<br> 相将月佩霞裾。领凫舄、归朝玉墀。管取长年，进封大国，稳住清都。</p><p>踏莎行</p><p>木落天寒，年华又暮。老来多病须调护。诗编酒＿总无缘，闲中赢得＿腾睡。<br> 尘暗犀梳，香消翠被。悄无音信来青羽。新愁正上自眉峰，黄昏庭院潇潇雨。</p><p>清平乐（嘉定壬申除夜）</p><p>一杯椒醑。惜饮难成醉。爆竹声中人未睡。共道今宵守岁。<br> 不如且就衾裯。谁能细数更筹。三百六旬过了，明朝却是年头。</p><p>南柯子</p><p>山冥云阴重，天寒雨意浓。数枝幽艳湿啼红。莫为惜花惆怅、对东风。<br> 蓑笠朝朝出，沟塍处处通。人间辛苦是三农。要得一犁水足、望年丰。</p><p>夜行船（贺将使叔成宝相寮）</p><p>淡饭粗衣随分过。新成就、庵寮一个。静处藏身，十分自在，只恁么、有何不可。<br> 过眼空花都看破。红尘外、独行独坐。也没筹量，也没系绊，更觅甚、三乘四果。</p><p>临江仙（和将使许过双溪）</p><p>鶗鴂一声春事了，不知苦劝谁归。花梢香露染蔷薇。小梅酸著齿，酒＿正堪携。<br> 鸭绿一篙新雨过，远山半出修眉。仙翁理棹欲来时。绕檐乌鹊喜，报与主人知。</p><p>蓦山溪（巢安寮毕工）</p><p>莺啼花谢，断送春归去。雨后听鹃声，恰似诉、留春不住。韶光易迈，暗被老相催，无个事，没些愁，方是安身处。<br> 栽松种菊，相对为宾主。终日掩柴扉，但只有、清风时度。不忄欠把酒，又不喜观书，饥时饭，饱时茶，困即齁齁睡。</p><p>忆秦娥</p><p>头如雪。尘缘滚滚无休歇。无休歇。买田筑屋，是何时节。<br> 从今事事都休说。巢安寮里藏疏拙。藏疏拙。许谁为伴，溪山风月。</p><p>满江红（至日和黄伯威）</p><p>宦海浮沈，名与字、不能彰彻。青云上、诸公衮衮，难登狭劣。结绶弹冠成底事，解颐折角皆虚说。待黄粱、梦觉始归来，非明哲。<br> 易消释。空中雪。多亏缺，天边月。算人生必有，衰羸时节。恁是一阳来复后，梅花柳眼先春发。料明年、又老似今年，当休歇。</p><p>玉楼春（丙子十月生）</p><p>往年糊口谋升斗。朱墨尘埃沾两袖。黄粱梦断始归来，依旧琴书当左右。<br> 而今藏取持螯手。林下独居闲散又。问之何以得长年，寡欲少思安老朽。</p><p>玉楼春</p><p>大都四绪阴晴半。天上油云舒又卷。若还心也似云闲，老色何由来上面。<br> 生平辛苦今潇散。得丧荣枯皆历遍。人言不死是神仙，我但耳闻非眼见。</p><p>菩萨蛮（江干）</p><p>远风江急潮来晚。晚来潮急江风远。横岸断山青。青山断岸横。<br> 寄书无雁系。系雁无书寄。归梦只江西。西江只梦归。</p><p>梅花引</p><p>裁征衣。寄征衣。万里征人音信稀。朝相思。暮相思。滴尽真珠，如今无泪垂。<br> 闺中幼妇红颜少。应是玉关人更老。几时归。几时归。开尽牡丹，看看到荼コ。</p><h3 id="杨冠卿" tabindex="-1"><a class="header-anchor" href="#杨冠卿" aria-hidden="true">#</a> 杨冠卿</h3><p>如梦令</p><p>满院落花春寂。风絮一帘斜日。翠钿晓寒轻，独倚秋千无力。无力。无力。蹙破远山愁碧。</p><p>生查子（闻莺用竹坡韵）</p><p>娇莺恰恰啼，过水翻回去。欲共诉芳心，故绕池边树。<br> 人去绮窗闲，弦断秦筝柱。百啭听新声，总是伤心处。</p><p>前调（忠甫持梅水仙砑笺索词）</p><p>消瘦不胜寒，独立江南路。罗袜暗生尘，不见凌波步。<br> 兰佩解鸣榼，往事凭谁诉。一纸彩云笺，好寄青鸾去。</p><p>前调（赋湘妃鼓瑟笺，湘妃泛莲叶，上有片云擎月）</p><p>潇湘日暮时，倚棹蒹葭浦。不见独醒人，愁对湘妃语。<br> 璧月送归云，一叶莲舟兴。宝瑟奏清商，波底鱼龙舞。</p><p>浣溪沙</p><p>洞口春深长薜萝。幽栖地僻少经过。一溪新绿涨晴波。<br> 惊梦觉来啼鸟近，惜春归去落花多。东风独倚奈愁何。</p><p>浣溪沙（次韩户侍）</p><p>银叶香销暑簟清。枕鸳醉倚玉钗横。起来红日半窗明。<br> 多病情怀无可奈，惜花天气恼余酲。瑶琴谁弄晓莺声。</p><p>霜天晓角（次韵李次山提举渔社词）</p><p>渔舟簇簇。西塞山前宿。流水落红香远，春江涨、葡萄绿。<br> 蕲竹。奏新曲。惊回幽梦独。却把渔竿远去，骑鲸背、钓璜玉。</p><p>卜算子（秋晚集杜句弓买传）</p><p>苍生喘未苏，买笔论孤愤，文采风流今尚存，毫发无遗恨。<br> 凄恻近长沙，地僻秋将尽。长使英雄泪满襟，天意高难问。</p><p>垂丝钓</p><p>翠帘昼卷。庭花日影初转。酒力未醒，眉黛还敛。停歌扇。背画阑倚遍。情无限。怅韶华又晚。<br> 锦鞯去后，愁宽珠袖金钏。碧云信远。难托西楼雁。空写银筝怨。肠欲断。更落红万点。</p><p>菩萨蛮（春日呈安国舍人）</p><p>飞云障碧江天暮。杏花帘幕黄昏雨。翠袖怯春寒。有人愁倚阑。<br> 天涯芳草路。目送征鸿去。人远玉关长。尺书难寄将。</p><p>前调（春日西湖用吴监簿韵）</p><p>春山愁对修眉绿。春衫谁为裁冰＿。日暮倚阑干。不禁烟雾寒。<br> 湖边归去路。犹记传觞处。往事等空花。客心惊岁华。</p><p>前调</p><p>冰肌玉衬香绡薄。无言独倚阑干角。相见又还休。可堪归去愁。<br> 碧波溪上路。几阵黄昏雨。归去断人肠。纱厨枕罩凉。</p><p>水调歌头（登石鼓合江亭）</p><p>玉妃夜宴瑶池冷。翩然飞下霓旌影。天阔水云长。风飘舞袖香。<br> 姑山人似旧。清压红梅瘦。同赁玉阑干。光摇银海寒。</p><p>好事近（代人书扇）</p><p>晚起倦梳妆，斜压翠鬟云鬓。手捻花枝辄笑，问青鸾音信。<br> 绣帘慵卷玉钩垂，风篁奏余韵。灯火黄昏院落，报雕鞍人近。</p><p>前调</p><p>细雨落檐花，帘卷金泥红湿。楼外远山横翠，染修眉愁碧。<br> 旧游春梦了无痕，香尘暗瑶瑟。凭仗青鸾飞去，问新来消息。</p><p>谒金门（春暮有感）</p><p>伤漂泊。负了花前期约。寒食清明都过却。愁怀无处著。<br> 晴日柳阴池阁。风絮斜穿帘幕。帘外秋千闲彩索。断肠人寂寞。</p><p>忆秦娥（雪中拥琴对梅花寓言）</p><p>东风恶。雪花乱舞穿帘幕。穿帘幕。寒侵绿绮，音断弦索。<br> 宫梅已破香红萼。梅妆想称伊梳掠。伊梳掠十分全似，旧时京洛。</p><p>前调</p><p>云垂幕。江天雪似杨花落。杨花落。翠衾不暖，晓寒偏觉。<br> 起来独倚西楼角。客怀无耐伤离索。伤离索。蛮笺欲寄。塞鸿难讠乇。</p><p>清平乐</p><p>翠团嘉树。杜宇呼春去。帘卷金泥凝望处。几点红薇香雨。<br> 等闲过了花时。殷勤来问酴醿。恰有一枝春在，画楼红日林西。</p><p>柳梢青</p><p>红药翻阶。天香国艳，辉映楼台。解语浑如，三千粉黛，十二金钗。<br> 青鞋踏破苍苔。趁舞蝶、游蜂去来。宿粉偷香，也应难似，年少情怀。</p><p>前调（咏鸳鸯菊、双心而白、秋晚始开）</p><p>金蕊飘残。江城秋晚，月冷霜寒。一种幽芳，雕冰镂玉，舞凤翔鸾。<br> 悠然静对南山。笑琼沼、鸳飞翠澜。小玉惊呼，太真娇困，俯槛慵看。</p><p>前调（为丁明仲纪梦）</p><p>归梦迢迢。分明曾见，舞遍云韶。解道相思，愁宽金钏，瘦损宫腰。<br> 觉来情绪无聊。正戌角、声翻丽谯。楚塞山长，巫阳人远，斗帐香消。</p><p>西江月</p><p>论行藏。盍在凌烟阁上。”因次其韵<br> 妙墨龙蛇飞动，新词雪月交光。论文齿颊带冰霜。凤阁从来宫样。<br> 寿菊丛开三径，清姿高压群芳。折花聊尔问行藏。曾见横飞直上。</p><p>前调</p><p>罗袜浪传仙子，宫梅休写华光。人言寿客饱经霜。不趁凡花入样。<br> 万玉森罗纱节，一枝剩有余芳。孤高肯使蝶蜂藏。特立甘泉顶上。</p><p>前调（为丁明仲纪梦）</p><p>昨梦钧天帝所，曾陪奏赋明光。玉除金蕊映秋霜。尽道宫花别样。<br> 妖额举行黄牢就，金莲衬步齐芳。舞鸾仪凤巧难藏。羞杀繁红陌上。</p><p>东坡引</p><p>“久诵公乐章，愿得从容笑语。”因举似离筵旧作，称赞久之。余谢不能。公子咈然不乐，命小吏呼姝丽十数辈至，围一方台而立，相与群唱，声甚凄楚。俄顷，歌者取金花青笺所书词展於台上。熟视字画，乃余作也。读未竟，一歌者从旁攫取词置袖中，举酒相劳苦云：“钗分金半股之句，朝夕诵之胡为念不及此耶。”公子云：“左验如此、奚事多逊。”抵掌一笑而寤，恍然不晓所谓。戏用其语，缀东坡引歌之<br> 绿波芳草路。别离记南浦。香云翦赠青丝缕。钗分金半股。<br> 钗分金半股。阳关一曲声凄楚。惹起离筵愁绪。梦魂拟逐征鸿未能。行云无定据。行云无定据。</p><p>鹧鸪天（次韵宝溪探梅未放）</p><p>岁月如驰乌免飞。情怀著酒强支持。经年不见宫妆面，秾碧谁斟悲翠卮。<br> 江路晚，夕阳低。奚奴空负锦囊归。欲凭驿使传芳信，未放东风第一枝。</p><p>小重山</p><p>一笑回眸百媚生。娇羞佯不语，艳波横。缓移莲步绕阶行。凝情久，幽怨吒银筝。<br> 些事那回曾。水晶双枕冷，簟纹平。窥人燕子苦无情。惊梦断，何处觅云行。</p><p>蝶恋花（次张俊臣韵）</p><p>舞处曾看花满面。独倚东风，往事思量遍。绿怨红愁春不管。天涯芳草人肠断。<br> 一纸云笺鱼雁远。归凤求凰，谁识琴心怨。臂枕香消眉黛敛。也应为我宽金钏。</p><p>前调</p><p>月冷花寒宫漏促。人在虚檐，玉体温无粟。弦断鸾胶还再续。娇云时霎情难足。<br> 解道双鸳愁独宿。宿翠偎红，蛱蝶元相逐。蓬海路遥天六六。终须伴我骑黄鹄。</p><p>水调歌头（春日舟行）</p><p>春涨一篙绿，江阔暮涛寒。龙骧万斛飞举，鲸饮酒杯宽。醉倚柁楼清啸，目送孤鸿杳霭，景意与俱闲。恍若驭风去，蓬岛旧家山。<br> 记吾庐，环翠竹，拱苍官。碧云信杳，谁为日日报平安。桂棹桃溪归后，流水落红香寂。春事想阑珊。赖有锦囊句，写向此中看。</p><p>前调（赠维扬夏中玉）</p><p>形胜访淮楚，骑鹤到扬州。春风十里帘幕，香霭小红楼。楼外长江今古，谁是济川舟楫，烟浪拍天浮。喜见紫芝宇，儒雅更风流。<br> 气吞虹，才倚马，烂银钩。功名年少余事，雕鹗几横秋。行演丝纶天上，环倚玉皇香案，仙袂揖浮丘。落笔惊风雨，润色焕皇猷。</p><p>前调（次吴斗南登云海亭）</p><p>年少青云客，怀抱百忧宽。北窗醉卧春晓，归梦趁吴帆。来访鸱夷仙迹，极目平湖烟浪，万象一毫端。云海渺空阔，咫尺是蓬山。<br> 佩飞霞，囊古锦，几凭阑。赤城应有居士，凤举更龙蟠。待向玉霄东望，相与神游八极，身未似云闲。长剑倚天外，功业镜频看。</p><p>前调</p><p>之不复见也。月夜酹酒江濆，慨然而去，作长短句<br> 曳杖罗浮去，辽鹤正南翔。青鸾为报消息，岩壑久相望。无奈渔溪欸乃，唤起苹洲昨梦，风雨趁归航。万里家何许，天阔水云长。<br> 历五湖，转湘楚，下三江。兴亡千古余恨，收拾付诗囊。重到然犀矶渚，不见骑鲸仙子，客意转凄凉。举酒酹江月，襟袖泪淋浪。</p><p>水龙吟（金陵作）</p><p>渡江天马龙飞，翠华小驻兴王地。石城钟阜，雄依天堑，鼎安神器。鳷鹊楼高，建章宫阔，玉绳低坠。望郁葱佳气，非烟非雾，方呈瑞、璇霄际。<br> 貔虎云屯羽卫。壮金汤、更隆国势。天骄胆落，狼烽书熄，玉门晏闭。祗谒陵园，长安□远，中兴可冀。笑六朝旧事，空随流水，千古恨、无人记。</p><p>贺新郎</p><p>具能歌张仲宗目尽青天等句，音韵洪畅，听之慨然。戏用仲宗韵呈张君量府判<br> 薄暮垂虹去。正江天、残霞冠日，乱鸿遵渚。万顷云涛风浩荡，笑整羽轮飞渡。问弱水、神仙何处。翳凤骑麟思往事，记朝元、金殿闻钟鼓。环佩响，翠鸾舞。<br> 梦中失却江南路。待西风、长城饮马，朔庭张弩。目尽青天何时到，赢得儿童好语。怅未复、长陵抔土。西子五湖归去后，泛仙舟、尚许寻盟否。风袂逐，片帆举。</p>',1858),d=[h];function i(t,n){return r(),b("div",null,d)}const o=p(e,[["render",i],["__file","卷2.2.html.vue"]]);export{o as default};
