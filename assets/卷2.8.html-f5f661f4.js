import{_ as b}from"./plugin-vue_export-helper-c27b6911.js";import{o as a,c as e,e as r,a as p,b as h}from"./app-a83671f0.js";const t={},d=r('<h3 id="卷二-8" tabindex="-1"><a class="header-anchor" href="#卷二-8" aria-hidden="true">#</a> 卷二 8</h3><h3 id="李彭老" tabindex="-1"><a class="header-anchor" href="#李彭老" aria-hidden="true">#</a> 李彭老</h3><p>木兰花慢</p><p>正千门系柳，赐宫烛、散青烟。看秀靥芳唇，涂妆晕色，试尽春妍。田田。满阶榆荚，弄轻阴、浅冷似秋天。随处饧香杏暖，燕飞斜ED51秋千。<br> 朱弦。几换华年。扶浅醉、落花前。记旧时游冶，灯楼倚扇，水院移船。吟边。梦云飞远，有题红、都在薛涛笺。听绝残箫倦笛，夜堂明月窥帘。</p><p>壶中天（登寄闲吟台）</p><p>素飙荡碧，喜云飞寥廓，清透凉宇。倦鹊惊翻台榭迥，叶叶秋声归树。珠斗斜河，冰轮辗雾，万里青冥路。香深屏翠，桂边满袖风露。<br> 烟外冷逼玻璃，渔郎歌渺，击空明归去。怨鹤知更莲漏悄，竹里筛金帘户。短发吹寒，闲情吟远，弄影花前舞。明年今夜，玉樽知醉何处。</p><p>高阳台（落梅）</p><p>飘粉杯宽，盛香袖小，青青半掩苔痕。竹里遮寒，谁念灭尽芳云。么凤叫晚吹晴雪，料水空、烟冷西泠。感凋零。残缕遗钿，迤逦成尘。<br> 东园曾趁花前约，记按筝筹酒，戏挽飞琼。环佩无声，草暗台榭春深。欲倩怨笛传清谱，怕断霞、难返吟魂。转消凝。点点随波，望极江亭。</p><p>法曲献仙音（官圃赋梅，继草窗韵）</p><p>云木槎桠，水DDA6摇落，瘦影半临清浅。翠羽迷空，粉容羞晓，年华柱弦频换。甚何逊、风流在，相逢共寒晚。<br> 总依黯。念当时、看花游冶，曾锦缆移舟，宝筝随辇。池苑锁荒凉，嗟事逐、鸿飞天远。香径无人，甚苍藓、黄尘自满。听鸦啼春寂，暗雨萧萧吹怨。</p><p>一萼红（寄弁阳翁）</p><p>过蔷薇。正风暄云淡，春去未多时。古岸停桡，单衣试酒，满眼芳草斜晖。故人老、经年赋别，灯晕里、相对夜何其。泛剡清愁，买花芳事，一卷新诗。流水孤帆渐远，想家山猿鹤，喜见重归。北阜寻幽，青津问钓，多情杨柳依依。最难忘、吟边旧雨，数菖蒲、花老是来期。几夕相思梦蝶，飞绕苹溪。</p><p>高阳台（寄题荪壁山房）</p><p>石笋埋云，风篁啸晚，翠微高处幽居。缥简云签，人间一点尘无。绿深门户啼鹃外，看堆床、宝晋图书。仅萧闲，浴砚临池，滴露研朱。<br> 旧时曾写桃花扇，弄霏香秀笔，春满西湖。松菊依然，柴桑自爱吾庐。冰弦玉柱风流在，更秋兰、香染衣裾。照窗明，小字珠玑，重见欧虞。</p><p>探芳讯（湖上春游，继草窗韵）</p><p>对芳昼。甚怕冷添衣，伤春疏酒。正绯桃如火，相看自依旧。闲帘深掩梨花雨，谁问东阳瘦。几多时，涨绿莺枝，堕红鸳甃。<br> 堤上宝鞍骤。记草色薰晴，波光摇岫。苏小门前，题字尚存否。繁华短梦随流水，空有诗千首。更休言，张绪风流似柳。</p><p>祝英台近</p><p>杏花初，梅花过，时节又春半。帘影飞梭，轻阴小庭院。旧时月底秋千，吟香醉玉，曾细听、歌珠一串。<br> 忍重见。描金小字题情，生绡合欢扇。老了刘郎，天远玉箫伴。几番莺外斜阳，阑干倚遍，恨杨柳、遮愁不断。</p><p>踏莎行（题草窗十拟后）</p><p>紫曲迷香，绿窗梦月。芳心如对春风说。蛮笺象管写新声，几番曾试琼壶觖。<br> 庾信书愁，江淹赋别。桃花红雨梨花雪。周郎先自足风流，何须更拟秦箫咽。</p><p>浪淘沙</p><p>泼火雨初晴。草色青青。傍檐垂柳卖春饧。画舫载花花解语，绾燕吟鸾。<br> 箫鼓入西泠。一片轻阴。钿车罗盖竞归城。别有水窗人唤酒，弦月初生。</p><p>四字令</p><p>兰汤晚凉。鸾钗半妆。红巾腻雪初香。擘莲房赌双。<br> 罗纨素榼。冰壶露床。月移花影西厢。数流萤过墙。</p><p>生查子</p><p>罗襦隐绣茸，玉合消红豆。深院落梅钿，寒峭收灯后。<br> 心事卜金钱，月上鹅黄柳。拜了夜香休，翠被听春漏。</p><p>壶中天</p><p>水西云北，记前回同载，高阳伴侣。一色荷花香十里，偷把秋期频数。脆管排云，轻桡喷雪，不信催诗雨。碧筒呼酒，秀笺题遍新句。<br> 谁念病损文园，岁华摇落，事与孤鸿去。露井邀凉吹短发，梦入苹洲菱浦。暗草飞萤，乔枝翻鹊，看月山中住。一声清唱，醉乡知有仙路。</p><p>木兰花慢 （送客）</p><p>折秦淮露柳，带明月、倚归船。看佩玉纫兰，囊诗贮锦，江满吴天。吟边。唤回梦蝶，想故山、薇长已多年。草得梅花赋了，棹歌远和离舷。<br> 风弦。尽入吟篇。伤倦客、对秋莲。过旧经行处，渔乡水驿，一路闻蝉。留连。漫听燕语，便江湖、夜语隔灯前。潮返浔阳暗水，雁来好寄瑶笺。</p><p>祝英台近</p><p>载轻寒、低鸣橹。十里杏花雨。露草迷烟，萦绿过前浦。青青陌上垂杨，绾丝摇佩，渐遮断、旧曾吟处。<br> 听莺语。吹笙人远天长，谁翻水西谱。浅黛凝愁，远岫带眉妩。画阑闲倚多时，不成春醉，趁几点、白鸥归去。</p><p>清平乐</p><p>合欢扇子。扑蝶花阴里。半醉海棠扶不起。淡日秋千闲倚。<br> 宝筝弹向谁听。一春能几番晴。帐底柳绵吹满，不教好梦分明。</p><p>章台月</p><p>露轻风细。中庭夜色凉如水。荷香柳影成秋意。萤冷无光，凉入树声碎。玉箫金缕西楼醉。长吟短舞花阴地。素娥应笑人憔悴。漏歇帘空，低照半床睡。</p><p>青玉案</p><p>楚峰十二阳台路。算只有、飞红去。玉合香囊曾暗度。榴裙翻酒，杏帘吹粉，不识愁来处。<br> 燕忙莺懒青春暮。蕙带空留断肠句。草色天涯情几许。荼コ开尽，旧家池馆，门掩风和雨。</p><p>浣溪沙（题《草窗词》）</p><p>玉雪庭心夜色空。移花小槛斗春红。轻衫短帽醉歌重。<br> 彩扇旧题烟雨外，玉箫新谱燕莺中。阑干到处是春风。</p><p>天香（宛委山房拟赋龙涎香）</p><p>捣麝成尘，薰薇注露，风酣百和花气。品重云头，叶翻蕉样，共说内家新制。波浮海沫，谁唤觉、鲛人春睡。清润俱饶片脑，芬馡半是沈水。<br> 相逢酒边花外。火初温、翠炉烟细。不似宝珠金缕，领巾红坠。荀令如今憔悴。消未尽、当时爱香意。烬暖灯寒，秋声素被。</p><p>摸鱼子（紫云山房拟赋莼）</p><p>过垂虹、四桥飞雨，沙痕初涨春水。腥波十里吴歈远，绿蔓半萦船尾。连复碎。爱滑卷青绡，香袅冰丝细。山人隽味。笑杜老无情，香羹碧涧，空只赋芹美。<br> 归期早，谁似季鹰高致。鲈鱼相伴菰米。红尘如海丘园梦，一叶又秋风起。湘湖外。看采撷、芳条际晓随鱼市。旧游温记。但望里江南，秦鬟贺镜，渺渺隔烟翠。</p><h3 id="李莱老" tabindex="-1"><a class="header-anchor" href="#李莱老" aria-hidden="true">#</a> 李莱老</h3><p>惜红衣（寄弁阳翁）</p><p>笛送西泠，帆过杜曲。昼阴芳绿。门巷清风，还寻故人屋。苍华发冷，笑瘦影、相看如竹。幽谷。烟树晚莺，诉经年愁独。<br> 残阳古木。书画归船，匆匆又南北。苹洲鸥鹭素熟。旧盟续。甚日浩歌招隐，听雨弁阳同宿。料重来时候，香荡几湾红玉。</p><p>青玉案（题《草窗词》卷）</p><p>吟情老尽江南句。几千万、垂丝缕。花冷絮飞寒食路。渔烟鸥雨，燕昏莺晓，总入昭华谱。<br> 红衣妆靓凉生渚。环碧斜阳旧时树。拈叶分题觞咏处。荀香犹在，庾愁何许，云冷西湖赋。</p><p>扬州慢（琼花次韵）</p><p>玉倚风轻，粉凝冰薄，土花祠冷无人。听吹箫月底，传暮草金城。笑红紫、纷纷成雨，溯空如蝶，恐堕珠尘。叹而今、杜郎还见，应赋悲春。<br> 佩环何许，纵无情、莺燕犹惊。怅朱槛香消，绿屏梦渺，肠断瑶琼。九曲迷楼依旧，沈沈夜、想觅行云。但荒烟幽翠，东风吹作秋声。</p><p>谒金门</p><p>春意态。闲却远山横黛。香径莓苔嗟粉坏。凤靴双斗彩。<br> 折得花枝懒戴。犹恋鸳鸯飞盖。旧恨新愁都只在。东风吹柳带。</p><p>浪淘沙</p><p>榆火换新烟。翠柳朱檐。东风吹得落花颠。帘影翠梭悬绣带，人倚秋千。<br> 犹忆十年前。西子湖边。斜阳吹入画楼船。归醉夜堂歌舞月，拚却春眠。</p><p>生查子</p><p>妾情歌柳枝，郎意怜桃叶。罗带绾同心，谁信愁千结。<br> 楼上数残更，马上看新月。绣被怨春寒，怕学鸳鸯叠。</p><p>高阳台（落梅）</p><p>门掩香残，屏摇梦冷，珠钿糁缀芳尘。临水搴花，流来疑是行云。藓梢空挂凄凉月，想鹤归、犹怨黄昏。黯消凝。人老天涯，雁影沈沈。<br> 断肠不在听横笛，在江皋解佩，翳玉飞琼。烟湿荒村，背春无限愁深。迎风点点飘寒粉，怅秋娘、燕袖啼痕。更关情。青子悬枝，绿树成阴。</p><p>木兰花慢 （寄题荪壁山房）</p><p>向烟霞堆里，著吟屋、最高层。望海日翻红，林霏散白，猿鸟幽深。双岑。倚天翠湿，看浮云、收尽雨还晴。晓色千松逗冷，照人眼底长青。<br> 闲情。玉尘风生。摹茧字，校鹅经。爱静翻缃帙，芸台棐几，荷制兰樱。分明。晋人旧隐，掩岩扉、月午籁沈沈。三十六梯树杪，溯空遥想登临。</p><p>清平乐</p><p>绿窗初晓。枕上闻啼鸟。不恨王孙归不早。只恨天涯芳草。<br> 锦书红泪千行。一春无限思量。折得垂杨寄与，丝丝都是愁肠。</p><p>台城路（寄弁阳翁）</p><p>半空河影流云碎，亭皋嫩凉收雨。井叶还惊，江莲乱落，弦月初生商素。堂深几许。渐爽入云帱，翠绡千缕。纨扇恩疏，晚萤光冷照窗户。<br> 文园憔悴顿老，又西风暗换，丝鬓无数。灯外残砧，琴边瘦枕，一一情伤迟暮。故人倦旅。料渭水长安，感时吟苦。正自多愁，砌蛩终夜语。</p><p>浪淘沙</p><p>宝押绣帘斜。莺燕谁家。银筝初试合琵琶。柳色春罗裁袖小，双戴桃花。芳草满天涯。流水韶华。晚风杨柳绿交加。闲倚阑干无藉在，数尽归鸦。</p><p>杏花天</p><p>年时中酒风流病。正雨暗、コ芜深径。人家寒食烟初禁。狼藉梨花雪影。<br> 西湖梦、红沈翠冷。记舞板、歌裙厮趁。斜阳苦与黄昏近。生怕书船归尽。</p><p>小重山</p><p>画檐簪柳碧如城。一帘几雨里，近清明。吹箫门巷冷无声。梨花月，今夜负中庭。<br> 远岫敛修颦。春愁吟入谱，付莺莺。红尘没马翠埋轮。西泠曲，欢梦絮飘零。</p><p>倦寻芳</p><p>缭墙黏藓，糁径飞梅，春绪无赖。绣压垂帘，骨有许多寒在。宝幄香消龙麝饼，钿车尘冷鸳鸯带。想西园，被一程风雨，群芳都碍。<br> 逗晓色、莺啼人起，倦倚银屏，愁沁眉黛。待拚千金，却恨好晴难买。翠苑欢游孤解佩。青门佳约妨挑菜。柳初黄，罩池塘、万丝愁霭。</p><p>点绛唇</p><p>绿染春波，袖罗金缕双鸂鶒。小桃匀碧。香衬蝉云湿。<br> 舞带歌钿，闲傍秋千立。情何极。燕莺尘迹。芳草斜阳笛。</p><p>西江月（海棠）</p><p>绿染晓云冉冉，红酣清雾冥冥。银簪悬烛锦官城。困倚墙头半影。<br> 雨后遍饶艳冶，燕来同作清明。更深犹唤玉靴笙。不管西池露冷。</p><p>清平乐（题《草窗词》）</p><p>日寒风细。庭馆浮花气。白发潘郎吟欲醉。绿暗蘼芜千里。<br> 西园南浦东城。一春多少闲情。日暮采苹歌远，梦回唤得愁生。</p><h3 id="卫宗武" tabindex="-1"><a class="header-anchor" href="#卫宗武" aria-hidden="true">#</a> 卫宗武</h3><p>水调歌头（自适）</p><p>风雨卷春去，绿紫总无余。窈窕一川芳渚，软草接新蒲。杨柳垂垂飘絮，桑柘阴阴成幄，殷绿正B14B敷。迁木莺呼友，营垒燕将雏。<br> 金蕉举，珠樱累，豆梅腴。寿乡歌舞，樽前暂得皱眉舒。往事南柯印绶，晚岁北山杖屦，寂寞笑今吾。幸作耆年侣，写入洛英图。</p><p>摸鱼儿（咏小园晚春）</p><p>小林峦、一年芳事，乱红还又飞雨。生香冉冉花阴转，云擘满空晴絮。游宴处。看乐意相关，庭下胎仙舞。歌声缓度。任圆玉敲寒，飞觞传晓，未许放春去。<br> 闲中趣。明月清风当户。莘莘容屋陈俎。翦裁妙语频赓唱，巧胜郢斤般斧。心自许。拚凋景颓龄，为莺俦燕侣。同盟会取。共花下小车，竹间三径，长作老宾主。</p><p>前调（叠前韵）</p><p>见春来、又将春尽，狂风那更痴雨。一番芳径催人老，回首绿杨飘絮。欢会处。有小小池亭，止欠妙歌舞。光阴梭度。对草木幽姿，候禽雅奏，客至未应去。<br> 十年里，冷落翟公庭户。朋来草草樽俎。投闲赢得浮生乐，肯羡油幢绣斧。春几许。任洛谱名葩，留宴耆英侣。浮荣竞取。纵带玉围腰，印金系肘，争似莺花主。</p><p>木兰花慢 （和野渡赋菊）</p><p>聚林园芳景，尽输韩圃陶篱。任雨虐风饕，露凝霜压，丛木离披。正色幽香不减，与冬兰、并秀结心知。天赋花中名节，不教桃李同时。<br> 清奇。秋后尤宜。浮卉尽、尚芬菲。称处士庭除，先生简册，声续吾伊。便好竹间松下，擅晚芳、长伴岁寒姿。懊恨携樽已晚，明年来把花枝。</p><p>酹江月（山中霜寒有作）</p><p>露华凝聚，夜更长、寒压一床衾重。局缩龟藏灯幌悄，明灭银钅工欲冻。鼻观流珠，肌纹浮粟，欹枕难成梦。明蟾交映，一窗清影梅弄。<br> 晓见黄陨丹空，但琼华点缀，万悄森耸。橘柚香来分好景，书后尽堪题送。青女呈工，玉妃传信，渐六霙飞动。瑞花盈尽，看看叠嶂银涌。</p><p>前调（和友人催雪）</p><p>暮云凝冻，耸玉楼、捻断冰髯知几。今岁天公慳破白，未放六霙呈瑞。瘗马发祥，妖麋应祷，终解从人意。腊前三白，瑶光一瞬千里。<br> 便好翦刻漫空，落花飞絮，滚滚随风起。莫待东皇催整驾，点点消成春水。巧思裁云，新词胜雪，引动眉间喜。欺梅压竹，看看还助吟醉。</p><p>满江红（寓古杭和南塘咏欲雪词）</p><p>屑玉飞霙，正堪称、冯夷展布。空几度、痴云凝聚，狂风掀舞。点点抛扬珠作霰，纤纤断续丝垂雨。借银河、翦刻六花飘，天应许。<br> 水漠漠，斜桥渡。烟淡淡，长亭路。望寒莎衰草，总成愁绪。坡老新堤须好在，逋仙孤屿犹堪去。共寻梅、止欠雪双清，烦青女。</p><p>前调（寿野渡）</p><p>弧矢开祥，喜从此、旬兼九日。新岁改、椒盘献颂，齐头七十。渐入唐人诸老画，可追洛社耆英集。有陶潜、三径健吟哦，贫而适。<br> 摘仙桂，探蟾窟。敛洪藻，归麟笔。总古先传记，讥评得失。不朽芬芳垂简册，浮荣土苴轻簪笏。看年如、卫武粲成章，诗传抑。</p><p>天仙子（前题）</p><p>搭宅亭园虽不大。花木成阴难论价。豪端点缀有珠玑，竹一带。梅一派。明月清风何用买。<br> 子子孙孙纡寿彩。家庆成图和蔼蔼。更添三岁古来稀，酒满斝。诗满架。直到耆颐年未艾。</p><p>水龙吟（和野渡生朝）</p><p>桑蓬扫尽闲愁，未应人比梅花瘦。眉峰顿展，恰如云卷，北山□九。萦锦绣肠，袖丝纶手，骎骎希有。□□□博取，巍科□□，儒冠于我何负。<br> 初度年来年去，喜称觞、腊前还又。安时委命，金鱼玉带，傥来斯受。傍屋园林，抚松对竹，共朋三寿。且逍遥、安乐窝中，岁岁进、长生酒。</p><p>金缕曲（寿南塘八月生朝）</p><p>强半秋澄穆。半月弦、南极躔高，寿星明煜。今岁户庭殊旧岁，洗尽闲愁千斛。沸春夏、欢声相续。兰已种成香满砌，更蕣华、得偶颜如玉。双捧劝，寿齐祝。<br> 郗枝芳映庄椿绿。觉这番、初度称觞，桂增芬馥。生子生孙从此始，剩有人传祖笏。看八座、青毡须复。两两闺中俱秀质，待了平、婚嫁人人足。碧桃下，跨青鹿。</p><h3 id="柴望" tabindex="-1"><a class="header-anchor" href="#柴望" aria-hidden="true">#</a> 柴望</h3><p>摸鱼儿（丙午归田，严滩褚孺奇席上赋）</p><p>问长江、几分秋色，三分浑在烟雨。何人折尽丝丝柳，此日送君南浦。帆且驻。试说著、羊裘钓雪今何许。鱼虾自舞。但一舸芦花，数声霜笛，鸥鹭自来去。<br> 年年事，流水朝朝暮暮。天涯长叹飘聚。衾寒不转钧天梦，楼外谁歌白紵。君莫诉。君试按、秦筝未必如钟吕。乡心最苦。算只有娟娟，马头皓月，今夜照归路。</p><p>齐天乐（戊申百五王野处酌别）</p><p>青青杨柳丝丝雨，他乡又逢寒食。几度刘郎，当年曼倩，迢递水村烟驿。寻踪访迹。正马上相逢，杏花狼藉。惟有沙边，旧时鸥鹭似相识。<br> 天涯流浪最久，十年何所事，幽愫历历。换字鹅归，看梅鹤去，回首征衫泪渍。新欢旧忆。笑客处如归，归处如客。独倚危阑，乱山无数碧。</p><p>祝英台（丁巳晚春访杨西村，湖上怀旧）</p><p>小船儿，双去橹。红湿海棠雨。燕子归时，芳草暗南浦。自从翠袖香消，明榼声断，怕回首、旧寻芳处。<br> 向谁语。可怜金屋无人，冷落凤箫谱。翠入菱花，蛾眉为谁妩。断肠明月天涯，春风海角，恨不做、杨花飞去。</p><p>阳关三叠（庚戌送何师可之维扬）</p><p>西风吹鬓，残发早星星。叹故国斜阳，断桥流水，荣悴本无凭。但朝朝、才雨又晴。人生飘聚等浮萍。谁知桃叶，千古是离情。<br> 正无奈、黯黯离情。渡头烟暝，愁杀渡江人。伤情处，送君且待江头月，人共月、千里难并。笳鼓发，戍云平。<br> 此夜思君，肠断不禁。仅思君送君。立尽江头月，奈此去、君出阳关，纵有明月，无酒酌故人。奈此去、君出阳关，明朝无故人。</p><p>摸鱼儿（宝祐甲寅春赋）</p><p>这情怀、怎生消遣。思量只是凄怨。一春长为花和柳，风雨又还零乱。君试看。便杜牧风流，也则肠先断。更深漏短。更听得杜宇，一声声切，流水画桥畔。<br> 人间世，本只阴晴易换。斜阳衰草何限。悲欢毕竟年年事，千古漫嗟修短。无处问。是闲倚帘栊，尽日厌厌闷。浮名尽懒。但笑拍阑干，连呼大白，心事付归燕。</p><p>念奴娇（丙辰寄钱若洲）</p><p>匆匆别去，算别来、又是几番春暮。酒债不偿还似可，负了若干吟句。渭北春天，江南夜雨，总是伤情处。黯然消歇，绿杨一阵莺语。<br> 空记十载嬉游，如今蓦地，两处成离阻。从是相逢天涯路，难觅年时欢侣。寄语东君，岁华不驻，谁为留春住。小楼昨夜，东风依旧飞絮。</p><p>摸鱼儿（景定庚申会使君陈碧栖）</p><p>便无他、杜鹃催去，匆匆春事能几。看来不见春归路，飞絮又随流水。留也是。怎禁得、东风红紫还飘坠。天涯万里。怅燕子人家，沈沈夜雨，添得断肠泪。<br> 嬉游事。早觉相如倦矣。谢娘庭院犹记。闲情已付孤鸿去，依旧被莺呼起。谁料理。正乍暖还寒，未是晴天气。无言自倚。想旧日桃花，而今人面，都是梦儿里。</p><p>满江红（别沧洲赵茂仲）</p><p>载酒何人，登临处、沧洲空阔。凭阑外、晴杨两岸，晚烟泼□。水鸟不知梁燕去，溪山半属冬青阁。有小舟、隐约载歌姝，调新曲。<br> 留与去，如何得。风又雨，催行色。共白苹红蓼，好生飘泊。别后三年重会面，人生几度三年别。正乡心、客梦两绸缪，城头角。</p><p>贺新郎</p><p>满酌西湖酒。觉湖山、依然未老，游人如旧。数过清明才六日，欲暖未晴时候。正画舫、春明波透。记得名园曾驻马，锦鞍鞯、浅映堤桥柳。寻胜赏，重回首。<br> 不妨旋摘枝头有。喜青青、垂丸带子，脆圆如豆。想是和羹消息近，报与醉翁太守。道玉铉、有人启奏。红药当阶明似锦，觉娇莺、无燕皆称寿。唱此曲，付红袖。</p><p>念奴娇（山河）</p><p>登高回首，叹山河国破，于今何有。台上金仙空已去，零落逋梅苏柳。双塔飞云，六桥流水，风景还依旧。凤笙龙管，何人肠断重奏。<br> 闻道凝碧池边，宫槐叶落，舞马衔杯酒。旧恨春风吹不断，新恨重重还又。燕子楼高，乐昌镜远，人比花枝瘦。伤情万感。暗沾啼血襟袖。</p><p>念奴娇</p><p>春来多困，正日移帘影，银屏深闭。唤梦幽禽烟柳外，惊断巫山十二。宿酒初醒，新愁半解，恼得成憔悴。逢松云鬓，不堪鸾镜梳洗。<br> 门外满地香风，残梅零乱，玉糁苍苔碎。乍暖乍寒浑莫拟，欲试罗衣犹未。斗草雕阑，买花深院，做踏青天气。晴鸠鸣处，一池昨夜春水。</p><p>桂枝香</p><p>今宵月色。叹暗水流花，年事非昨。潇洒江南似画，舞枫飘柞。谁家又唱江南曲，一番听、一番离索。孤鸿飞去，残霞落尽，怨深难托。<br> 又肠断、丁香画雀。记牡丹时候，归燕帘幕。梦里襄王，想念王孙飘泊。如今雪上萧萧鬓，更相思、连夜花发。柘枝犹在，春风那似，旧时宋玉。</p><p>齐天乐</p><p>凄凄杨柳潇潇雨，悄窗怎禁滴沥。思里传螀，愁边落雁，多少东吴山色。知他恨极。料为我窗前，强鸣刀尺。竟日西风，那堪无寐更邻笛。<br> 黄花开遍未也，花开应笑我，年少难觅。灞上长安，河边渭水，都把韶华暗掷。何人碎璧。尚衰草连天，暮烟凝碧。怕说相思，撼枫喧夜寂。</p><h3 id="家铉翁" tabindex="-1"><a class="header-anchor" href="#家铉翁" aria-hidden="true">#</a> 家铉翁</h3><p>水调歌头（题旅舍壁）</p><p>瀛台居北界，觌面是重城。老龙蹲踞不动，潭影净无尘。此地高阳胜处，天付仙翁为主，那肯借闲人。暂挂西堂锡，仍同旦过宾。<br> 六年里，五迁舍，得此邻。儒馆豆笾于粲，弦诵有遗音。甚喜黄冠为侣，更得青衿来伴，应不叹飘零。夜宿东华榻，朝餐泮水芹。</p><p>念奴娇（中秋纪梦）</p><p>神仙何处，人尽道、我州三神之一。为问何年飞到此，拔地倚天无迹。缥缈琼宫，溟茫朱户，不与尘寰隔。翩然鹤下，时传云外消息。<br> 露冷风清夜阑，梦高人过我，欢如畴昔。道骨仙风谁得似，谈笑云生几席。共踏银虬，迫随绛节，恍遇群仙集。云韶九奏，不类人间金石。</p><p>念奴娇（送陈正言）</p><p>南来数骑，问征尘、正是江头风恶。耿耿孤忠磨下尽，惟有老天知得。短棹浮淮，轻毡渡汉，回首觚棱泣。缄书欲上，惊传天外清跸。<br> 路人指示荒台，昔汉家使者，曾留行迹。我节君袍雪样明，俯仰都无愧色。送子先归，慈颜未老，三径有余乐。逢人问我，为说肝肠如昨。</p><h3 id="陈著" tabindex="-1"><a class="header-anchor" href="#陈著" aria-hidden="true">#</a> 陈著</h3><p>宝鼎现（寿京尹曾留远侍郎渊子）</p><p>玉宸凝眷。要得培□，神皋根本。天赋与、经纶好手，门外红尘谈笑遣。任草色、遍空庭交翠，月往风来自便。但纸帐、时供小憩，长理灯窗公案。五行俱下流光电。笔如神、毫发都见。是则是、霜严雪劲，到底春风生意满。唤得应、雨和晴恰好，旗舞F735艘百万。更社鼠城狐扫影，雁鹜惊人避箭。<br> 最是满腹精神，担负处、浑身皆胆。又谁知、条理元在，规模里面。天下事、又何难办。待副苍生愿。渺宇宙、多少关心，留取功名久远。</p><p>真珠帘（寿孙古岩）</p><p>纶巾古貌尘寰表。风流处、别是英雄才调。胸次著乾坤。触景皆诗料。金碧楼台新筑就，傍翠麓、旋添花草。仙棹。更逍遥来访，十洲三岛。<br> 遮眼富贵人多，算如公有子，人间应少。看膝下功名，共月林清皎西倅厅堂。象简绯袍亲侍策，且胜赏、先春独笑二亭名。都道。馆中书就养，云翘偕老。</p><p>大酺（寿江东运使陆云西集撰）</p><p>把雪冰心，钧韶手，飞上青云时早。红尘难染著，十年前曾坐，凤池鳌岛。晕锦锵环，重金压带，相去能争多少。从容何心问，到如今都领，绣春花草。算耐处光阴，淡中滋味，世人那晓。<br> 笺天新有稿。要归去、盘礴山阴道。便整顿、随琴霜鹤，带石秋兰，约松乔、倚风清啸。争奈俞音杳。明月棹、又还停了。但珍重、经纶料。时来须做，休管急流人笑。功名尽迟尽好。</p><p>大酺（寿沿江大制使观文马裕斋同知）</p><p>问大江东，长淮上，缘分如何修到。轻裘还熟局，第三番又是，五年春了。菜饭工夫，露香心事，惟靠天公分晓。林泉琴书梦，算飞笺觅去，不知多少。奈雅意难酬，又还留住，口衔新诏。<br> 都无他嗜好。玉麟静、公事供谈笑。满眼是、风花飘忽，惟有长松，雪霜里、插天苍老。休忆家山好。安乐处、便成蓬岛。正春雨、秧畴饱。边城如画，处处绿杨芳草。青溪不妨寄傲。</p><p>大酺（寿王修斋枢密）</p><p>自有乾坤，扶人极，宗主须还人物。今为何时节，满红尘富贵，絮花飘忽。抵障狂澜，提携正印，一柱天擎突兀。平生分明处，是从容处□，不差毫发。把朝市山林，一般看了，无边风月。<br> 深衣清到骨。紫枢府、谁信曾簪笏。炊脱粟、黄鸡白酒，补菊栽梅，碧溪绕、竹篱茅屋。无限轻描貌。都说道、诏书催发。想回首、招黄鹄。微微自笑，惟有赤松衣钵。相陪对门石佛。</p><p>沁园春（单景山雪中以学佛自夸，因次韵戏抑之）</p><p>潇洒书斋，香清缕直，灯冷晕圆。忽惊窗鸣瓦，霰如筛下，裁冰翦玉，片似花鲜。深怕妨梅，也愁折竹，才作还休亦偶然。更深也，漫题窗记瑞，诗思绵绵。<br> 闻君礼佛日千。浪说道繁华不值钱。想鸳衾底下，都将命乞。蒲龛里畔，未必心安。兜率天宫，清凉境界，总是由心不是缘。雪山上，自有人坐了，不到君边。</p><p>沁园春（丁未春补游西湖）</p><p>出禁城西，湖光自别，唤醒两瞳。有画桥几处，通人南北，绿堤十里，分水西东。问柳旗亭，簇山梵所，空翠烟飞半淡浓。偏奇处，看笙歌千舫，泛绮罗宫。<br> 从容。莫问城中。是则是繁华九市通。奈一番雨过，沾衣泥黑，三竿日上，扑面尘红。那壁喧嚣，这边清丽，咫尺中间敻不同。休归去，便舣舟荷外，梦月眠风。</p><p>沁园春（寿吴竹溪）</p><p>潇洒纶巾，风流野服，红尘外身。向南窗听雨，澜翻墨客，北亭恋月，笔走诗神。倚竹听琴，逢花倒榼，更得放晴游冠春。清闲好，算东洲人物，难得如君。<br> 华堂瑞气如云。西风到帘帷才一分。喜星桥鹊语，佳传依旧，缑山鹤舞，仙样翻新。箫玉香中，烛花影里，听取捧觞低祝人。千千岁，看功名事业，都在儿孙。</p><p>沁园春（寿六二叔父德光）</p><p>月旦评中，有如公者，更谁与俦。看纷纷仁意，春风和气，堂堂义事，砥柱中流。己重物轻，身穷道泰，却占人间第一筹。回头笑，彼纷纷名利，过影浮沤。<br> 夷犹。庭户清幽。算此境神仙别一洲。但烧香挂画，呼童扫地，对山揖水，共客登楼。付与儿孙，只将方寸，此外无求百不忧。宜多寿，自今开八帙，到八千秋。</p><p>沁园春（□竹窗纸枕屏）</p><p>小枕屏儿，面儿素净，吾自爱之。向春晴欲晓，低斜半展，夜寒如水，屈曲深围。消得题诗，不须作画，潇洒风流未易涯。人间世，但此身安处，是十分奇。<br> 笑他富贵家儿。这长物何为著意□。便绮罗六扇，何如玉洁，丹青万状，都是钱痴。假托伊来，遮阑便了，免得惊风侵梦时。何须泥，要物常随我，不物之随。</p><p>沁园春</p><p>运在东南，温厚气钟，吾葺芷翁。羡檠窗学问，迂斋正印，玉堂词翰，玫瑰流风。制胜枢庭，参谋政府，一片平心扶大中。黄扉近，却翻然东顾，归宴方蓬。<br> 潘舆日奉从容。全胜□貂蝉趋汉宫。如名山镇静，出云相望，大川CA3B蓄，有水皆宗。吾道胚月军，诸贤命脉，阴受春风和气浓。宜多寿，与瑶圆同庆，绿竹歌公。</p><p>沁园春（寿竹窗兄）</p><p>吾竹窗兄，吾能评者，只将竹看。是丹山佳气，胚月军茂直，嵩溪润脉，滋养清坚。雪虐霜凌，风饕雨恶，撼顿侵欺今几年。元无损，这虚心实节，却自依然。<br> 人间。输此君贤。可曾向红尘里著鞭。称翩翩侣凤，舞依翡翠，昂昂雏鹤，立倚琅玕。动处非情，静中自韵，全得生来潇洒天。须长在，在月窗窗北，石涧东边。</p><p>沁园春（寿陈菊坡枢密卓）</p><p>吾菊坡兄，细观花□，元来一般。是鄮山佳气，胚月军长茂，鄞江润脉，滋养清妍。移傍云霄，浓沾雨露，曾亚百花头上班。谁知道，待芬香透了，收敛东边。<br> 笑他红紫纷然。算眼底何曾长久看。这秋芳自韵，不争春艳，霜根难老，偏耐风寒。占得清名，尊为寿客，晚节谁能如此全。千千岁，把黄金正色，照映人间。</p><p>水龙吟（寿江阃姚橘洲学士希得）</p><p>玉麟堂上神仙，算来便合归廊庙。天教且住，堂堂裘带，舒舒旗纛。一笑谈中，遍江淮上，太平花草。待金瓯揭了，黄扉坐处，祗依此、规模好。<br> 恰似虹流节后，庆生申、佳期还到。乾坤开泰，君臣相遇机缘恁巧。谁信苍生，举头凝望，锋车催召。向芜湖，更有无言桃李，愿春风早。</p><p>水龙吟（寿婺州守赵岩起右撰孟传）</p><p>玉鳌头上蓬莱，十分好处饶松壑。无边风月，阴阴乔木，重重华萼。秋水门庭，淡交簪履，随宜斟酌。向西风回首，双旌缥缈，从天下、招琴鹤。<br> 是则阳春有脚。被金华、洞天留著。相传好语，新来初见，分明鼓角。田里相安，衤夸襦歌了，却来持橐。称年年，橘绿橙黄时节，与松乔约。</p><p>瑞鹤仙（寿赵德修检讨必普）</p><p>云无心出岫。游戏间、声名掀揭宇宙。红尘事看透。任高官惟有，鹤随诗瘦。溪山如绣。小轩亭、篘新话旧。想时时，梦到家林，但未有归时候。<br> 知否。分明世界，多少经纶，莫轻回首。平生抱负。金銮殿，有新奏。便相扶君相，从头做去，他又谁能出手。看明年、此日传宣，赐酴醿酒。</p><p>摸鱼儿（随湖南安抚赵德修自长沙回至澛港，值其生日）</p><p>碧油幢、一开藩后，便思量早归去。工夫著紧新城好，风月万家笙鼓。游宴处。要管领春光，补种花无数。何须更驻。只画了潇湘，扁舟径发，挥手谢南楚。<br> 江帆卸、撑入清溪绿树。家山三两程路。安排小马随猿鹤，勾引诗朋酒侣。潇洒处。是则是初心，只恐难留驻。忙须著句。把泉石烟霞，平章一遍，回首凤纶舞。</p><p>洞仙歌（次韵花蕊夫人）</p><p>冰肌玉骨，自清凉无汗。云影鬅鬙翠山远。颤金莲缓步，手托珠帘，风微透，扇底荷花香满。<br> 归檐双飞燕，流盼消凝，微带羞红上娇面。又还黄昏近，一片闲情，天涯去、云也遮阑不断。回首处、沈思梦时曾，对十二屏山，怕拈秦阮。</p><p>洞仙歌（次韵苏子瞻）</p><p>冰肌玉骨，自清凉无汗，午梦醒来盼娇满。扇轻拈又放，浅炷兰薰，微笑处、吹著烟丝散乱。<br> 凉亭还独步，曾是凭阑，携手心盟指云汉。碧云斜阳外，信有如今，音书杳、寸肠千转。漫伫立、无言对荷花，看转眼秋风，翠移红换。</p><p>念奴娇（咏牡丹）</p><p>洛阳地脉，是谁人、缩到海涯天角。绿树成阴芳雾底，得见当年台阁。园杏贵客，海棠姬侍，拥入青油幕。人间那有，风流天上标格。<br> 如困如懒如羞，夜来应梦入，西瑶仙宅。为你闲风轻过去，□□不教妨却。娇不能行，笑还无语，惟把香狼藉。花花听取，年年无负春约。</p><p>念奴娇（献再一兄成室大任）</p><p>轻衫短旆，几年来、游遍江南江北。扰扰浮生争富贵，金碧楼台满目。厦屋千间，夜床八尺，此理谁能烛。翩然归去，家山是事都足。<br> 笑指旧隐逍遥，分猿鹤地，云顶栽花竹。乘兴生涯随处好，卜市心□新筑。山色窥帘，杏阴依户，门外从尘俗。朱颜雪鬓，清闲十二分福。</p><p>念奴娇（夏夜流萤照窗）</p><p>暑天向晚，最相宜、一簇凉生新竹。潇洒轩窗还此景，此景真非凡俗。猿鹤相随，烟霞自在，与我交情熟。人生如梦，个中堪把心卜。<br> 休叹乌兔如飞，功名富贵，有分终须足。不管他非非是是，不管他荣和辱。净几明窗，残编断简，且恁闲劳碌。流萤过去，文章如在吾目。</p><p>念奴娇（寿姚橘州）</p><p>紧头上立，问如何、犹向清溪盘礴。应为春妨须熟局，且借轻裘弹压。野聚晴炊，烟波暖唱，尽出江南北。从容归衮，三年功满棋柝。<br> 真个福比南山，谁无富贵，无此团圞乐。锦瑟瑶琴清对处，青紫诸郎参错。楚楚孙枝，温温婿玉，帘幕欢声拍。抠衣小子，寿公也趁龟鹤。</p><p>满江红（丁未九月望赏月）</p><p>落枕鸿声，龙山梦、蓦然惊觉。还堪喜、木樨香底，鹊声翻晓。弄雨未成霜意懒，望寒先怯山容老。最难逢、无一点西风，惊乌帽。<br> 竹叶酒，倾杯小。橙齑鲙，银盆好。称良辰欢宴，及今年少。须信从来黄菊寿，未应便放青霜恼。但看花、日日是重阳，金尊倒。</p><p>满江红（寿庆元西倅·孙元宝）</p><p>越水稽山，清明气、钟为人极。彯缨早、□中学问，从头施设。不受尘来霜壁立，常生意处春流活。与世间、别是一规模，师夔契。<br> 仙岛上，分风月。苍梧下，怀冰雪。更双亲犹是，朱颜时节。勋业要从青鬓上，乾坤如许丹山折。看凤衔、芝诏下层霄，朝金阙。</p><p>满江红（寿小叔母）</p><p>修茂堂深，芳尘满、沈烟一朵。帘半卷，好风催晓，晴光才破。新润顿教萱草鬯，轻寒未放酴醿过。称鱼轩、容与寿如山，群仙贺。<br> 琴帏底，声调和。庭阶下，儿孙大。喜新来咿喔，又还添个。总是人生如意处，休将时事关眉锁。趁莺花、时节绮罗筵，年年作。</p><p>烛影摇红（寿元实通判母）</p><p>风月堂中，画屏不动香猊吐。珠翘环拥蕊宫仙，双鬓青如许。相对童颜寿侣。看庭前、绯袍拜舞。十洲三岛，柳探春时，梅欺雪处。<br> 甲子花周，自从今日重新数。碧瑶杯重翠涛深，笑领飞琼语。此去华筵喜聚。听传宣、云间紫府。万分如意，凤诏便蕃，香轩容与。</p><p>水调歌头（寿颐斋兄安世）</p><p>风骨最魁岸，宇宙更宽平。□人皆道，天上南极寿星精。随意后园花木，满眼家山松竹，尽可适平生。门外底须问，好占菊轩清。<br> 听乡评，义方训，莫如兄。元方既玉就□，更要季方成。不使尘劳顿挫，他日功名入手，当不负椿庭。不见窦谏议，教子有余荣。</p><p>水调歌头（寿陈菊坡枢密卓）</p><p>身到紫枢府，一蹴凤池间。何妨到头富贵，却自恋家山。多少名缰利锁，尘满霜髯雪鬓，役役不知还。桃李竞春事，坡菊自清闲。<br> 绿杨边，门径小，似僧关。吟情饮兴相将，二十载优闲。无限功名事业，分付儿孙纵靶，青镜尽朱颜。一语劝公酒，天下达尊三。</p><p>千秋岁（寿从母夫冯）</p><p>燕前莺底。一日春犹在。香雾晓，祥云霁。烟交槐影重，风约花尘卸。当此际。桃源不是人间世。<br> 彩袖环庭砌。华裾纷柯佩。欢声洽，童颜醉。金丹功已到，绿发生须再。箫鼓沸。飞琼来祝千千岁。</p><p>踏莎行（寿季父吉甫）</p><p>杏苑长春，椿姿耐老。画堂琴幌融融调。生涯分付宁馨儿，西园手种闲花草。<br> 露浴明河，风浮素颢。桂花著蕊今年早。佳占端的在孙枝，明年寿席C26B呕笑。</p><p>鹊桥仙（次韵舅氏竺九成试黜）</p><p>云南钟秀，间生人望。底事未成美况。当知大器大成时，更莫叹、贤关难上。<br> 前程分定，算来无妄。命达时终不放。且须寄语甲科人，断不下、一筹中榜。</p><p>一翦梅（寿吴景年礻B13A）</p><p>记得儿时识景年。翕忽光阴，二十余年。梅边聚首又三年。结得因缘。五百来年。<br> 把酒君前欲问年。笑指松椿，当是同年，愿从今后八千年。长似今年。长似今年。</p><p>惜分飞（吴氏馆寄内童氏）</p><p>筑垒愁城书一纸。雁雁儿将不起。好去西风里。到家分付眉颦底。<br> 落日阑干羞独倚。十里江山万里。容易成憔悴。惟归来是归来是。</p><p>西江月（寿季父吉甫六十）</p><p>宝瑟屏金深处，斑衣箫玉香中。人生二美古难逢。杏苑今朝喜共。<br> 一霎豆花新雨，半帘梧叶清风。年年此景绿尊同。笑指南山称颂。</p><p>西江月（寿吴景年）</p><p>箫玉和鸣云里，彩衣娱舞风前。好从龟鹤同长年。看取蟠桃结遍。<br> 事业都随分定，儿孙也靠心传。隐耕窗下腹便便。相去神仙不远。</p><p>西江月（答族侄圭惠扇）</p><p>当此朱炎火日，恨无玉骨冰肌。问来思欲动凉B659。宝D64E荷君相遗。<br> 如铁又添颜甲，报琼难续声诗。愿言长在奉扬时。似恁团F45F到底。</p><p>小重山（次韵定海赵簿咏梅）</p><p>松是交朋竹是邻。横枝临水瘦，月黄昏。冲寒香入岭头云。清到底，人共一般清。<br> 好句更无痕。门前无俗客，不须扃。暂将骚致答花神。从此去，题动玉堂春。</p><p>柳梢青（晚凉到季父处观荷，花心已敛，遂赋比）</p><p>淡淡新妆，盈盈娇态，谁道荷花。料想香肌，不禁畏日，翠盖儿遮。<br> 我来胜赏高歌。故敛著、芳心为何。莫是伊花，恨余来晚，欲媚晨霞。</p><p>柳梢青（寿吴竹溪内）</p><p>缥缈瑶城。客情春小，本分寒轻。霞佩云裾，步联西母，笑倚飞琼。<br> 那堪四美都并。喜气与、祥云共生。自在风流，融融箫玉，楚楚兰馨。</p><p>霜天晓角</p><p>感不已<br> 江寒雁咽。短棹还催发。曾是玉堂仙伯，相别处、满蓬雪。<br> 此别。那堪说。溯风空泪血。惟有梅花依旧，香不断、夜来月。</p><p>卜算子（次韵舅氏竺九成试黜）</p><p>一自梦卢头，应学乘裴蹇。元是都门向上人，大用何嫌晚。<br> 三岁事非遥，三捷功非远。管取微生共此荣，联步云程稳。</p><p>卜算子（寿竹窗兄）</p><p>雨逗一分寒，未放晴光透。绮席春风自十分，畅饮长春酒。<br> 花气渐薰帘，佳致归诗手。的是诗中陆地仙，左挹浮丘袖。</p><p>卜算子（嘲二十八兄）</p><p>风急雁声高，露冷蛩吟切。枕剩衾寒不耐烦，长是伤离别。<br> 望得眼儿穿，巴得心头热。且喜重阳节又来，黄菊花先发。</p><p>减字木兰花（嘉熙元年七月如浦城。二十三年，□永康界赵店宿为喜雨作）</p><p>浮萍踪迹。又作南东□□客。不奈秋阳。一似朱明赫赫光。<br> 惊雷叱雨。料是阿香怜逆旅。好个凉天。称我前程步步便。</p><p>减字木兰花（丁未泊丈亭）</p><p>夜帆初上。准拟今朝过越上。及到今朝。却被西风挫一潮。<br> 丈亭一处。要得纵观赢得住。行止皆天。谁道人生客路难。</p><p>如梦令（西湖道中）</p><p>家在明山南住。身在明山西路。回首碧云端，自笑不如飞鹜。飞去。飞去。飞入明山深处。</p><p>如梦令（舟泊咸池）</p><p>晚泊江湾平处。楚楚苹花自舞。风翦雨丝轻，江上潮生船去。看取。看取。湿橹不惊鸥鹭。</p><p>捣练子（晓起）</p><p>花影乱，晓窗明。莺弄春笙柳外声。和梦卷帘飞絮入，牡丹无语正盈盈。</p><p>鹧鸪天（和黄虚谷石榴韵）</p><p>看了山中薜荔衣。手将安石种分移。花鲜绚日猩红妒，叶密乘风翠羽飞。新结子，绿垂枝。老来眼底转多宜。牙齿不入甜时样，醋醋何妨荐酒卮。</p><p>念奴娇（代人寿外舅）</p><p>翠云弄晓，芰荷香、微透凉B659帘箔。彩袂蹁跹欢舞处，勾引衔桃双鹤。骤马风前。奔鲸浪里，独有壶天乐。如何不醉，放教杯量宽著。<br> 消得寿八千春，百分才一，更童颜如渥。听取飞琼含笑道，堪学孩儿书额。舄令骖凫，瑶仙跨凤，喜聚家人醵。心香遥上，也随风过蓬弱。</p><p>摸鱼儿（寿虚谷）</p><p>竹洲西、有人如玉，南柯一觉归早。青山绿水亭轩旧。犹有未荒花草。谁信道。又自爱湖光，买屋三间小。都无长好。但凤跃雄文，蝇书小楷，转老转奇妙。<br> 人间世，如许年高是少。浮生惟有闲好。回头翻讶E44C溪叟，轻把一丝抛了。凉新到。记当日天香，露浴如今老。瑶卮寿晓。称酒到眉间，醺醺醉也，儿女满前笑。</p><p>庆春泽（丙申乡人醵赏凤花）</p><p>翔凤阑干，啼鹃院宇，相逢似梦才醒。谁道无情，飞红舞翠欢迎。青春绿发花前饮，醉自歌、记那时曾。到如今，心事凄凉，怕说芳盟。<br> 追思艮岳归来后，稳依山护得，雨翮风翎。燕燕莺莺，从他巧舌饶声。翩翩一种天然艳，笑向人、不与春争。羡花花，好岁寒交，有卧云亭。</p><p>庆春泽</p><p>春困时光，风流昨梦，逢花便自醒醒。回首宣和，宫莺掖燕相迎。归来只恋春山好，到上林、枉是亲曾。又谁知，自有蟠松，相与论盟。<br> 阑干可是妨飞去，怕惊尘涴却，翠羽红翎。舞态亭亭，浑疑暗折韶声。堪人眼处还看破，道凤来、难与真争。醉扶归，但见啼鹃，怨夕阳亭。</p><p>水龙吟（代寿贾秋壑）</p><p>蓬莱风月神仙，却来平地为霖雨。乾坤清了，如今多是，退行一步。寸寸归心，轻轩娱侍，竹溪花圃。奈君王眷眷，苍生恋恋，那肯放、钱塘渡。<br> 天也知公此意，问升平、要抽身去。把些夏潦，和些秋哨，轻轻缀住。一转移来，元勋力量，他谁堪付。待汾阳、了却中书，别又商量出处。</p><p>真珠帘（代寿秋壑母）</p><p>鱼轩富贵人间少。那堪更、有子雍容廊庙。衮绣当斑衣。转色难心小。手把乾坤重整顿，略□□、微生一笑。分晓。是慈闱心事，如今著到。<br> 帘幕早是寒生，又橙黄近也，菊花香了。已劝九霞觞，春意浓于酒。玉带金鱼欢舞处，更捷骑、红尘峡□。知否。这花添锦上，年年重九。</p><p>宝鼎现（寿范著林）</p><p>著林仙叟，梦境炊得，才香还觉。回首渺，觚棱何处，云与商量浮计小。矮矮屋、半弓来闲地，也著三花两草。沸眼底、鞭风笠雨，不满茶边一笑。<br> 寿骨奇耸神清峭。散人装、游戏尘表。帘昼永、长留雅伴，吟唾宽飞潇洒料。最好是、瑟和琴同调，眉里相看耐老。更绿草、孙枝可意，谱得家传较早。<br> 争指画额儿儿，欢祝处、荷薰吹晓。记兰汤初试，当日风光又到。拚醵饮、任金尊倒。醉把羲娥傲。算万事、都是空花，雪柏霜松镇好。</p><p>宝鼎现（四时怀古春词）</p><p>问今何日，旧也曾尾，东风鹓鹭。回首念，家山桃李，归去来兮闻早赋。梦境里、尽何妨疏散，时趁莺晴信步。是则是、清闲自好，一点心犹怀古。<br> 记得平世痴儿女。自灯宵、游了三五。还次第、湖边去也，寒食清明炊未住。是处处、是丹青图画，随意狂歌醉舞。奈蓦被、烟花浪手，一掷残阳孤注。<br> 须信乐极悲来，谁道是、曾歌琼树。夕阳亭遗涴，翻得江涛似许。忍望著、□天津路。最是鹃啼苦。算世事、消把春看，还有落花飞絮。</p><p>真珠帘（寿元春兄八十策）</p><p>如梅在壑清标格。襟怀好、又是融融春拍。鸳梦早惊飞，惯一窗岑寂。谱曲裁诗心自在，任雪月、风花需索。奇特。问生涯却道，浮云如得。<br> 回首门外黄尘，算何如、稳占溪光山色。八百岁为期，却十分才一。弟自高歌儿自舞，簇小小、榴花筵席。真率。镇无妨欢醉，年年今日。</p><p>真珠帘（四时怀古夏词）</p><p>青云玉树南薰扇。京华地、别是潇湘图展。茉莉芰荷香，拍满笙萧院。雪藕盈盈歌袅处，早已带、秋声凄怨。堪叹。把时光轻靠，冰山一片。<br> 从古幻境如轮，问铜驼、应是多番曾见。谁把笛吹凉，总是腔新换。水枕风船空入梦，但极目、波流云远。消黯。更华林蝉咽，系人肠断。</p><p>真珠帘（寿内人六十）</p><p>闲居是念随云散。琴帘底、却自平生心满。百二十年期，笑道今才半。一味齑盐清得瘦，婉娩似、梅花香晚。相伴。老霜松宁耐，溪山寒惯。<br> 探借十日前春，小杯盘、也做寿筵模范。绕膝舞斑衣，有酒从他劝。但任真来浑是处，梦不到、笙歌瑶燕。双健。任旁人播尽，风流眉案。</p><p>金盏子（四时怀古秋词）</p><p>眼底时光，奈老来、如何奈得秋何。黄叶最多情，天分付、凉意一声先做。是处著露莎蛩，也酸吟相和。新雁想，飞到故都徘徊，未忍轻过。<br> 往事是堪唾。红枣信、烽折尽任他。湖山桂香自好。笙歌舫、沈沈醉也谁拖。可怜瘦月凄凉，把兴亡看破。如今□，但留下满城□，西风悲些。</p><p>玉漏迟（四时怀古冬词）</p><p>故都冬亦好。风光可是，人间曾有。问雪楼台，肉阵不教寒透。妙手搀春弄巧，唤得应、千花如绣。灯市酒。笙歌镇似，元宵时候。<br> 见说是事都新，但破冻潮声，去来依旧。老梦无情，不到六桥风柳。回首孤山好景，倩人问、梅花安否。应自瘦。雪霜可能僝僽。</p><p>沁园春（次韵弟B54B雪中见寄）</p><p>天盖西倾，地轴东翻，两年以来。那关中形势，已归勃勃，江南人马，都是回回。咄咄书空，栖栖问路，岁晚山空风雪催。如何得，与浑家踏遍，雪顶岩隈。<br> 谁知有客敲推。把世变心烦都说开。道严霜不杀，不成葭苇，B035寒惯耐，方是松梅。万事过前，一场梦里，分付茅柴三两杯。犹痴望，有太平时节，游戏春台。</p><p>沁园春</p><p>旗盖运迁，衣冠事乖，岂非命来。自黄粱枕觉，分明看破，翠蓬舟近，及早抽回。谁料山深，也同鼎沸，步步危机忙里催。愁无奈，过青山万叠，碧水千隈。<br> 此愁何计能推。算何日天教眉锁开。记六桥花舫，晴边访柳，孤山草酌，雪后评梅。回首西湖，伤心前事，覆水如何收上杯。东风好，问如今吹入，谁处楼台。</p><p>沁园春（次韵刘改之）</p><p>人生功名，在醉梦中，早须掉头。自南宫一券，尘泥偶脱，前程双毂，日月如流。蕙帐真盟，菜羹余味，江上归舟谁得留。谁知道，有邵平瓜圃，何日封侯。<br> 天天又不人由。奈危世山林也有忧。况青冈不助，晋家风鹤，黑云直卷，吴分星牛。分寸残生，万千魔障，他事如今都罢休。关心处，是离离禾黍，故国宗周。</p><p>沁园春（次韵侄演自遣）</p><p>无价韶华，一笑相酬，青钱似苔。奈东风轻劣，催红雨去，西园次第，放绿阴回。老后时光，眉间心事，恰似怕酸人著梅。须知道，有谁能百岁，日日开怀。<br> 从教世变轮推。也莫问人间春去来。看渊明归了，有形谁役，少陵酸里，无闷堪排。贫贱何妨，风流自别，不是沈沈浊世杯。层霄上，与大鹏盘礴，下视浮埃。</p><p>沁园春（和元春兄自寿）</p><p>人生几何，如何不自，珍重此生。向蠹残字上，甘心抛掷，蜗尖争处，著意丁宁。箭过时光，剑炊世界，谁带经锄谁笔耕。分明似。满一锅汤沸，无处清□。<br> 输兄。炼得闲成。□无辱无忧无惧惊。但菜羹粝饭，不求他味，芒鞋竹杖，足畅幽情。八十年来，万千看破，胸次春风秋月明。梅花帐，称困眠醒起，无打门声。</p><p>沁园春（示诸儿）</p><p>信书成痴，捱到如今，无生可谋。奈浑家梦饭，谷难虚贷，长年断肉，菜亦慳搜。风雨潇潇，江山落落，死又还生春复秋。八十岁，是这般多活，堪吊堪羞。<br> 休休。盍自回头。要铁汉须从穷处求。那袁安闭户，恬然僵卧，少陵任妇，长是贫愁。一等清风，千年佳话，蚁蚋看他金谷楼。是是是，笑出门天阔，一片云浮。</p><p>水龙吟（牡丹有感）</p><p>好花天也多慳，放迟留做残春主。丰肌弱骨，晴娇无奈，新妆相妒。翠幕高张，玉阑低护，怕惊风雨。记年时、多少诗朋酒伴，逢花醉、簪花舞。<br> 那料无情光景，到如今、水流云去。残枝剩叶，依依如梦，不堪相觑。心事谁知，杜鹃饶舌，自能分诉。日西斜，烟草凄凄，望断洛阳何处。</p><p>水龙吟</p><p>百花开遍园林，又春归也谁为主。深黄浅紫，娇红腻白，他谁能妒。似不胜情，醉归花月，梦回云雨。又丰肌、恰被东风摇动，盈盈底、霓裳舞。<br> 世事纷纷无据。与杨花、飞来飞去。当年斗大，知他多少，蜂窥蝶觑。金谷春移，玉华人散，此愁难诉。漫寻思，承诏沈香亭上，倚阑干处。</p><p>水龙吟（次韵黄蘧轩虚谷咏凤花）</p><p>杜鹃啼正忙时，半风半雨春慳霁。酴醿未过，樱甜初熟，梅酸微试。一种红芳，九苞真色，舞窗翻砌。自仙樊去后，无人题凤，阑干外、成孤媚。<br> 谁信阳春妙手，锦云机、新番裁制。东君冷看，如何描摸，天然艳美。浑欲乘风，又如羞日，做双飞艳。伫骖鸾，称得花前弄玉，与吟箫婿。</p><p>瑞鹤仙（寿王之朝）</p><p>对南山翠峭。几百年、银青门第转好。梅花弄春小。向重帘暖处，华筵开早。斑衣簇绕。舞香云、哄堂颂祷。稳生涯、都自心田，自有老天堪靠。应道。<br> □□□□，乐事难逢，可轻过了。鲈肥蟹健，桑落酒、酿来妙。称瑶卮争劝，襟怀宽放，一点尘嚣不到。但从今、家庆年年，醉乡里笑。<br> 洞仙歌（寿卢竹溪）</p><p>清溪带竹，竹外山光抱。新筑浑如图画了。称闲心、管领昨夜天风，吹送□，端的琅音恰到。<br> 谁知青云上，鸾凤翱翔，曾把功名试多少。到如今梦觉，佩著飞霞，浑家问、玉芝瑶草。试冷看、重门外如何，恁得似，壶中羽衣尘表。</p><p>贺新郎（次韵戴时芳）</p><p>北马飞江过。画图中、花城柳郭，万摧千挫。羌管直惊猿鹤梦，愁得千山翠锁。有多少、风餐雨卧。回首西湖空溅泪，醉沈沈、轻掷金瓯破。平地浪，如何亸。<br> 君家志气从来大。舞蓝袍、牵丝幕外，肯饶他个。谁料腥埃妨阔步，孤瘦依然故我。待天有情时须可。且占雪溪清绝处，看精神、全是梅花做。嫌暖饱，耐寒饿。</p><p>念奴娇（留范景山处有感）</p><p>晓村深处，记当年、轻被东风吹别。重得相看春雨屋，心事从头细说。深院灯寒，流苏帐暖，曾梦梅花月。如今何在，消凝分付啼鴂。<br> 亭馆飞入腥烟，残香惟有，数朵酴醿雪。旧燕寻巢来又去，也觉双飞声咽。泛梗生涯，空花世界，且做杯中活。可人兰玉，风光还有时节。</p><p>念奴娇（次韵弟茞）</p><p>百年光景，算山中、多占人间分数。一片清风梅是主，弹压粗花俗树。小小鱼池，深深莺谷，曲曲香云路。堪诗堪画，是天分付闲处。<br> 闻要跨鹤西游，家林自好，且何妨留驻。趁取酴醿新煮酒，烧笋煎花为具。万事皆空，千金一刻，底用闲愁苦。无情杜宇，笑他催我归去。</p><p>念奴娇（端午酒边）</p><p>雨帘高卷，见榴花、应怪风流人老。是则年年佳节在，无奈闲心悄悄。巧扇风轻，香罗雪湿，梦里曾看了。如今溪上，欢盟分付年少。<br> 遍是眉好相宜，呼儿扶著，把菖蒲迎笑。说道浮生饶百岁，能有时光多少。幸自清贫，何妨乐趣，谱入瑶琴调。杯杯酒满，这般滋味谁晓。</p><p>绮罗香（咏柳外闻蝉三章）</p><p>障暑稠阴，梳凉细缕，□□□□□□。露腋玲珑，多少闹中幽趣。断又续、可是无情，□相送、短长亭路。记春风、曾著莺啼，便娇那得袅如许。<br> 知音人自暗省，凝睇青云影里，黄昏犹伫。一部笙琴，消得翠腰供舞。堪对景、翻入新妆，鬓影低、衬教眉妩。试回头、旧日章台，怕听声咽处。</p><p>绮罗香</p><p>袅入风腔，清含露脉，声在丝丝烟碧。破暑吹凉，天付弄娇双腋。似恋恋、舞翠纤腰，断还续、忍相离拆。最欢时、微雨初晴，夕阳犹湿淡云隔。<br> 新来多少怆感，心怕无情过马，攀条惊著。梦里妆台，休说听来曾昨。凝伫漫、番节笙音，暗自将、玉阑轻拍。问谁能、唤起陶潜，醉翁同赋却。</p><p>绮罗香</p><p>霁晓楼台，斜阳渡口，凉腋新声初到。占断清阴，随意自成宫调。看取次、颤引薰风，想无奈、露餐清饱。有时如、柔袅琴丝，忽如笙咽转娇妙。<br> 谁知忧怨极处，轻把宫妆蜕了，飞吟枝杪。耳畔如今，凄感又添多少。愁绪正、萦绕妆台，怎更禁、被他相恼。送残音、立尽黄昏，月明深院悄。</p><p>满江红（次吕居仁韵）</p><p>梦里京华，忽听得、庭花遗曲。到醒来、愁满东风山屋。春事已非空结绮，晓班无分随群玉。想天涯、沦落杜秋娘，攒眉绿。<br> 谁能顾，荒芜菊。谁能问，平安竹。任时光流转，都成虚辱。无可奈何天地隘，只饶走得溪山足。但逢人、相问麦青青，何时熟。</p><p>烛影摇红（寿族叔父衡之八十铨）</p><p>吾菊山翁，鹤骖来自蓬云界。平铺心地有天知，楚楚生兰B54B。膝下青衫舞拜。更参差、斑衣戏队。清闲无事，门外从他，惊尘飞隘。<br> 寿八千年，百分才一朱颜耐。何妨长主翠嵩春，酒约诗盟在。家庆堂前欢会。领霞卮、醺红浅带。是人说道，真吕先生，风流潇洒。常裹吕公巾。</p><p>烛影摇红（寿内子）</p><p>潇洒琴帘，月灯归后新谐好。青云香里共清风，消得金花诰。争奈天颠地倒。好光阴、都惊散了。更听人说，七七年时，多多烦恼。<br> 捱到如今，信知空挂闲怀抱。天于贫处最饶人，颦也翻成笑。牢闭柴门自好。对梅花、杯盘草草。满前儿女，耐后夫妻，齑盐偕老。</p><p>烛影摇红（寿声仲）</p><p>双杏堂深，山明水秀潆洄著。稳铺心事做平生，不买颦眉错。是则苍髯白发。笑微微、朱颜自渥。一团春意，半隐风流，他谁能学。<br> 六十年华，又从今起新花甲。葵榴初艳芰荷香，争赴开筵约。家庆真堪恣乐。碧瑶杯、须拚满酌。瑟琴声里，弟劝兄酬，儿歌孙拍。</p><p>声声慢（次韵黄子羽咏凤花）</p><p>珍丛凤舞。曾是宣和，春风送归禁幄。翠浅红深，婉娩步空金落。腥尘未飞动处，是先知、早辞华萼。好在□，四并难多少，怨怀无托。<br> 猛拍阑干谁会，浮世事、悠悠白云黄鹤。有酒当花，休得是今非昨。花犹百年宁耐，算人生、能几欢乐。又匆匆，醉梦里、春去不觉。</p><p>祝英台近（次韵前人咏盘莲）</p><p>小盆池，新压藕，翠盖已擎雨。巧弄红妆，明艳便能许。自怜华发萧萧，风流无分，醉时眼、何妨偷觑。<br> 黯然伫。回首今是何时，逢花笑还语。梦里西湖，双落泪如缕。斜阳十里烟芜，六桥风浪，有谁掉、采莲舟去。</p><p>江城子（中秋早雨晚晴）</p><p>中秋佳月最端圆。老痴顽。见多番。杯酒相延，今夕不应慳。残雨如何妨乐事，声淅淅，点斑斑。<br> 天应有意故遮阑。拍人间。等闲看。好处时光，须用著些难。直待黄昏风卷霁，金滟滟，玉团团。</p><p>江城子（重阳酒边）</p><p>人生难满百年心。得分阴。胜千金。吹帽风流，时节又相寻。回首赐萸休说梦，真率具，自山林。<br> 逢迎一笑且开襟。酒频斟。量犹禁。相劝相期，长健似如今。醉也从他儿女手，争把菊，满头簪。</p><p>江城子（七夕风雨）</p><p>纷纷都说会双星。鹊桥成。凤骖迎。风雨凄凉，何故锁苍冥。儿女空愁谁解意，须道我，试来听。<br> 人间天上不同情。最无凭。是柔盟。应怪痴人，虚妄做浮生。正值楼台多簇燕，教没兴，不开晴。</p><p>江城子（元宵书怀）</p><p>笼街弹压上元灯。满瑶城。簇珠星。老矣如今，谁记旧来曾。眼底相逢惟有月，空对面，若为情。<br> 残生消不尽齑茎。瘦棱棱。困腾腾。扶起眉间，杯酒酹寒檠。也为风光陪一笑，心下事，梦中惊。</p><p>江城子（重午书怀）</p><p>年年端午又今朝。鬓萧萧。思摇摇。应是南风，湘浦正波涛。千古独醒魂在否，无处问，有谁招。<br> 何人帘幕倚兰皋。看飞桡。夺高标。饶把笙歌，供笑醉陶陶。孤坐小窗香一篆，弦绿绮，鼓离骚。</p><p>青玉案（次韵戴时芳）</p><p>钱塘江上潮来去。花落花开六桥路。三竺三茅钟晓暮。当年梦境，如今故国，不忍回头处。<br> 他谁做得愁如许。平地波涛挟风雨。往事凄凄都有据。月堂笑里，夕亭话后，自是无人悟。</p><p>青玉案</p><p>青山流水迢迢去。总是东风往回路。送得春来春又暮。莺如何诉。燕如何语。只有春知处。<br> 时光渐渐春如许。何用怜春怕红雨。到处空飞无实据。花开也好，花飞也好，此意须双悟。</p><p>渔家傲（次前人）</p><p>浪麦风微花雾扫。痕沙水浅溪桥小。属玉双双飞杳杳。山宽绕。新晴绣得春分晓。<br> 独立无言心事渺。曾将宇宙思量了。世变何涯人已老。休烦恼。林泉况味终须好。</p><p>渔家傲</p><p>山弄夕辉眉淡扫。溪分新水支流小。醉梦风光凝望杳。云树绕。杜鹃怨处谁能晓。<br> 浮世悠悠波渺渺。蜗争何事何时了。天为无情方不老。休苦恼。随缘诗酒清闲好。</p><p>踏莎行（中秋）</p><p>豆雨空晴，桂花风静。碧虚飞上圆明镜。谁能唤起秃翁吟，祗应笑得嫦娥醒。<br> 可奈良宵，不堪残境。强拚一醉偷光景。夜凉渐搅雪霜心，昏眵犹认山河影。</p><p>卖花声（立春酒边）</p><p>残梦腾腾。好鸟一声呼醒。小窗明、萧萧鬓影。当年头上，惯曾簪幡胜。到如今、有谁怀省。<br> 东风著面，却自依然相认。哄痴儿、堪声弄景。盘蔬杯酒，强教人欢领。也微酣、带些春兴。</p><p>鹊桥仙（次韵元春兄）</p><p>兄年八十，弟今年几，亦是七旬有九。人生取数已为多，更休问、前程无有。<br> 家贫是苦，算来又好，见得平生操守。杯茶盏水也风流，莫负了、桂时菊候。</p><p>蝶恋花（次韵黄子羽重午）</p><p>世变无情风挟雨。长夜漫漫，何日开晴午。白发萧疏惊岁序。儿嬉漫说重重午。<br> 粒啄偷生如抟黍。过计何须，负郭多南亩。曾著宫衣沾雨露。如今掩袂悲湘浦。</p><p>虞美人（次韵人咏菊）</p><p>故园处处都荒雨。寂寞蜗书户。人间春事杏桃花。独有诗人依旧、菊为家。<br> 老来犹解高叉手。遥上花前寿。华颠无分插花枝。乞取霜根风月、送将归。</p><p>浪淘沙（与前人）</p><p>有约泛溪篷。游画图中。沙鸥引入翠重重。认取抱琴人住处，水浅山浓。一笑两衰翁。莫惜从容。瓮醅灰芋雪泥菘。直到梅花飞过也，桃李春风。</p><p>浪淘沙（留城）</p><p>记得去年时。采菊东篱。眉间一笑捧花枝。说道愿如花不老，交劝双卮。又是菊花期。客况谁知。便无风雨也凄凄。白发夫妻时节酒，堪几参差。</p><p>浪淘沙（立春日卖春困）</p><p>窗影弄晴红。欢笑成丛。一声春困到衰翁。回首太平儿戏事，雨过云空。人世暗尘中。如梦方浓。也须留取自惺忪。试问若教都困了，谁管春风。</p><p>浪淘沙（示吴应奎）</p><p>迟饭甑炊红。青翦蔬丛。鸡声邻里狎田翁。兵后故人能有几，岁晚江空。谁信淡交中。依旧情浓。白头青眼转惺忪。相见莫教轻别去，负月孤风。</p><p>浪淘沙（次韵示弟观）</p><p>春事紫和红。蜂蝶争丛。消磨多少看花翁。不用借他炊黍枕，何梦非空。茅屋菜畦中。村瓮醅浓。醉时啼鸟唤惺忪。不道白头添一岁，舞月歌风。</p><p>浪淘沙</p><p>年事夕阳红。霜满髯丛。摩挲苍藓石婆翁在京口夹冈。能见几人曾百岁，一笑书空。<br> 回首棣华中。消得春浓。平生心事两惺忪。杖屦相从须放密，山月溪风。</p><p>唐多令（九月留城书怀）</p><p>雁阵晓来霜。鸦村夕照黄。满人间、风景凄凉。幸有菊窗堪一醉，争又滞、水云乡。<br> 沽酒也三行。邀风与较量。便明朝、吹送归航。趁得老盆新熟信，日日是、我重阳。</p><p>唐多令（次前韵范纯甫留饮）</p><p>蟹熟晕橙霜。蛆浮染菊黄。淡交情、都没炎凉。说道白头难会面，留一日、醉中乡。<br> 世事与轮行。时光逐寸量。任人间、涛海风航。拜了老庞归去也，高著枕、卧南阳。</p><p>唐多令（城归泊湖山）</p><p>倦枕寄渔乡。篷低被怯霜。月窥人、多少思量。自是欲眠眠不稳，禁听得、雁声双。<br> 和梦早催行。归来梅竹窗。小柴门、分破闲忙。翻笑白云飞不定，谙得静、憩诗床。</p><p>行香子（次韵元春兄）</p><p>吾辈么麽。休叹蹉跎。得闲时、且逐时过。人间名利，都是浮华。但退如进，失如得，少如多。<br> 谁信生来，从发尖磨。到如今、方见霜涯。算天亦自，无奈吾何。是饥能忍，寒能耐，老能歌。</p><p>恋绣衾（寿内子）</p><p>梅窗归坐几岁寒。老生涯、寂寞自便。最喜得、双双健，与粗茶、淡饭结缘。<br> 眉前把酒深深劝，这时光、惟有靠天。看许大、痴儿女，且随宜、笑到百年。</p><p>西江月（书怀）</p><p>老去坐来睡重，病多吟得诗慳。有时忽自拍阑干。一点心随天远。<br> 柳絮飞从何处，莺声啼破空山。春风依旧满人间。不奈双颦闲管。</p><p>西江月（寿王之朝）</p><p>华冑眼青气脉，仙风斑白须眉。儿孙玉雪满庭帏。家庆人间难比。<br> 浮世事等云过，平生心有天知，举杯相约小看时，岁岁梅花里醉。</p><p>卜算子（寿族弟藻夫妇八十）</p><p>月下百年缘，天上双星样。九秩齐开自是稀，清健那堪两。<br> 红叶景翻新，黄菊香宜晚。笑拥眉开祝寿声，满劝鸳鸯盏。</p><p>卜算子（用前韵弟藻次日又设酒）</p><p>喜气满清门，庆集还新样。卜醉筵开意转浓，昨日今朝两。<br> 愧我一年多，见汝双欢晚。自觉人生此会稀，有酒宁论盏。</p><p>南乡子（中秋无月）</p><p>流景去难縻。浮世危如拍浪C322。才遇中秋聊对月，佳期。了怕晴明未可涯。<br> 人月本相依。果是今朝恰背违。孤负楼台多少醉，堪悲。何忍滂沱与毕离。</p><p>宝鼎现（代邑士送韩君美经历）</p><p>望京门外，怕见催发，东风行马。清到底、冰壶满了，欲借留来无计也。祖劝酒、看依依情恋，都在眉尖眼下。任万户、诗旗曲帐，有笔应难描写。<br> 是则龟组随瓜卸。好规模、分付来者。才泛绿、依红小暇，移讲芹宫时促驾。又指点、秀宁城来脉，疏瀹春流似画。更巧为、溪山著句，留作千年佳话。<br> 最念一邑酸寒，风雨暗、真几成假。向纛牙交处，还得儒珍旧价。便父母、又如何做，但结心香社。愿阔步、直上云霄，犹□回头奉化。</p><p>沁园春（代人送阎戎）</p><p>莲叶山前，戎帐宏开，轰然最称。羡铺心如水，肯教尘涴，为民乞雨，唤得天应。紫逻□锋，绿林扫影，夜户都开无犬声。三乡里，笑嬉嬉度日，歌舞清平。<br> 溪头载月舟□，□□帐花旗忍送行。算浮云自在，初无著相，薰风正好，却问归程。折柳依依，憩棠□□，□□□春无尽情。趋朝去，看青冥玉钺，金辔红缨。</p><p>喜迁莺（代邑士送梁宰观赴昆山同知）</p><p>南庐佳号。是自许孔明，经纶才调。对柳鸣琴，凭花制锦，小试一同谈笑。怎知画帘难驻，忽又星舆催召。但谶得、耀碑潭水月，交光相照。<br> 驿道。春正好。簇帐擎杯，听取殷勤祷。略鲙松鲈，便膺芝凤，陵溯紫清津要。当家得时行志，回首旧封文庙。疏化雨，障狂澜不尽，生生芹藻。</p><p>西江月（送公棠戎）</p><p>钱影何曾过眼，笔头那肯亏心。系门瘦马影沈沈。夜柝不惊春枕。<br> 一去轻如蕉梦，三乡都是棠阴。等闲换取印黄金。催上云程新任。</p><p>霓裳中序第一（寿王之朝）</p><p>华胄银青气脉，仙风斑白须眉。儿孙玉雪满庭帏。家庆人间难比。<br> 浮世事等云过，平生心有天知。举杯相约小春时。岁岁梅花里醉。</p>',380),i=p("h3",{钅卸:"",id:"赵与",tabindex:"-1"},[p("a",{class:"header-anchor",href:"#赵与","aria-hidden":"true"},"#"),h(" 赵与")],-1),n=r('<p>谒金门</p><p>归去去。风急兰舟不住。梦里海棠花下语。醒来无觅处。<br> 薄幸心情似絮。长是轻分轻聚。待得来时春几许，绿阴三月暮。</p><h3 id="王义山" tabindex="-1"><a class="header-anchor" href="#王义山" aria-hidden="true">#</a> 王义山</h3><p>千年调（游葛岭归有感）</p><p>胜地独湖山，满堂贮风月。歌舞太平气象，雪回云遏。红鞋朱帽，隔岸唤船，芙蓉万叠。人稀到，这清绝。<br> 因思旧事，庄敞平泉宅。莫与他人树石，对儿孙说。难全晚节，不如一丘壑。住茅屋三间，任穷达。</p><p>水调歌头（寿湖南胡太初）</p><p>沆瀣金茎露，清洁玉壶冰。分明昨夜，光见南极老人星。山甫秀钟松岳，傅说上符箕尾，造物为时生。一代词科伯，飞上到蓬瀛。<br> 紫薇天，丹禁地，掌丝纶。盘洲益国。个样人物只三人。辞却翰林风月，故就湖湘霖雨，天下共为春，试看玉堂□，太半秉洪钧。</p><p>临江仙（寿章丞相）</p><p>明日中元生上相，真上相上元生。满城灯火昼三更。台星呈瑞处，一点寿星明。<br> 和气薰蒸开泰运，湖山万里光荣。愿推天地发生仁。八荒开寿域，一气转洪钧。</p><p>满庭芳（寿余节使）</p><p>线柳迎风，锦棠媚日，十分春色豪奢。青烟宫烛，飞入待臣家。瑞霭深笼画戟，寿星照、曲纛高牙。因知是、崧高华旦，玳宴醉琼花。<br> 翻鸦。新诏墨，闻枢庭召入，已办宣麻。比汾阳福寿，公更穹华。伫看稠青叠紫，书香蔼、桂子兰芽。鸣珂处，西湖路上，接武筑堤沙。</p><p>水调歌头（乙亥春永嘉归舟）</p><p>宇宙邮亭耳，游子问舟归。滩上滩下，转柁欲速□□迟。安得泛河一叶，寻见江南归处，多只是旬余。此身无地著，惊浪湿征衣。<br> 独张翰，见风起，早知机。谁把乘舟，偏重良策济明时。夷岛人烟相接，恰在永嘉上浦，猛忆浩然诗。乡闾万余里，失路一相悲。</p><p>贺新郎（乙亥春题雁荡山）</p><p>雅有登山癖。觉老来、尚可跻攀，浪游蹑屐。险怪嶕峣称雁荡，争秀群山第一。更耸出、穹崖千尺。景物深藏长谷里，最上龛，水凿时冲激。硉矹处，钜□石。<br> 地生天作谁能识。睹江山如故，恨无一时人物。灵运当年为太守，佳处都曾游历。独不见、此山脚迹。风月直须人管领，怎不移、石壁题岩壁。今且著，老夫笔。</p><p>念奴娇（题临湖阁。阁在东阳，向巨源所创，洪容斋作记，旧赘漕幕居其下）</p><p>南昌奇观，最东湖、好景重重叠叠。谁瞰湖光新佳阁，横挹翠峰嶻辥。十里芙蓉，海神捧出，一镜何明彻。鸢鱼飞跃，活机触处泼泼。<br> 容斋巨笔如椽，迎来一记，赢得芳名独。猛忆泛莲前日事，诗社杯盘频设。倚看斜阳，檐头燕子，如把兴亡说。谁迎谁送，一川无限风月。</p><p>瑞龙吟（寿京尹曾留远）</p><p>晨光曙。遥见□灼文奎，照天心处。峨眉棱上西飞，北魁南极，腾辉灿丽。<br> 神皋地。争看碧幢旗戟，蔼然佳气。深深有美堂中，绣帏□幕，笙歌不住。<br> 知是元戎初度，玉觥频举，云堤烟市。时听笑声，都人相贺相语。人人说是，活佛生今世。襟怀内、严霜莹月，春风秋水。文肃貂蝉贵。南丰学问，文昭节义。若问庄椿岁。堪谁比，清源曾公寿齿。郎君宥府，衮衣荣侍。</p><p>贺新郎（自贺生孙。丙戌西月）</p><p>自笑斟醽醁。作皤然一老，逍遥东湖湖曲。好事爆然来子舍，报道生孙新浴。算天也、从人所欲。万事足虽缘有子，见孙时、万事方为足。诗礼脉，今有续。<br> 吾家本是山阴族。见生来、风神稍秀，足娱吾目。吾子吾孙同此月，日月才争五六。喜听得、欢声满目。禺鲁聪明天所赋，只无灾无难为多福。且愿汝，书劝读。</p><p>乐语</p><p>◎寿崇节致语隆兴府<br> 万年介寿，星辰拱文母之尊；四海蒙恩，雨露宠周臣之宴。颂声交作，协气横流。与天同心，为民立命。以圣子承承继继，九州番臣；奉太后怡怡愉愉，亿载永久。宝册加徽称于汉典，彩衣绚瑞色于舜庭。捧金炉香，胥庆寿崇之旦；□玉卮酒，永延长乐之春。躬禀聪明，性纯爱敬。晋福介王母，三千年之桃晕新红；华封祝圣人，八九叶之蓂开并绿。耳凤韶之雅奏，身鱼藻之深仁。臣等幸囿明时，忻逢盛事。遥瞻禁卫，蔼播衢谣：东极承颜肃紫宸。恩酉农湛露宴群臣。香传禁柳鸣球瑟，影颤宫花蔼缙绅。璀璨神光三殿晓，怡愉和气万年春。明朝又纪流虹瑞，更效封人祝圣人。</p><p>◎对厅致语<br> 怡愉奉太后，称觞盛长乐之仪；普率皆王臣，会□接镐京之饮。欢浮鱼藻，光射斗牛。恭惟特进大观文大丞相国公四海儒宗，两朝元老。巨川舟楫，旱岁霖雨；不有其功，清时钟鼓，胜事园林，自乐以道。暂游洛社，更筑沙堤。宫使端明相公吟遍玉堂，来寻绿野。听星辰履，久联紫殿之清；依日月光，已觉黄扉之近。宫使阁学尚书为国喉舌，同姓腹心。寄兴西山，虽喜林泉萧散；召还北阙，要推社稷经纶。观使提刑户部曾策驹马因，肯盟鸥鹭。入直天上，尚记青藜；趣起山中，便持紫橐。提刑诏使提刑部洒人寒露，厉古清风。衡岳云开，会见郎官列宿；甘泉地近，即依天子九重。观使提刑判府监丞玉节犹香，幅巾自适。胸中宇宙，素存开济之心；足下风云，直峻清华之武。观使判府刑部老成器局，光霁襟怀。赞白云之司，早培朝望；翔紫霄之表，简在帝心。众位判府郎卿金石舂鸣，琳琅映照。吟万柳阴中之句，香入诏芝；接五花影里之班，望高玉笋。及梓里满前之材俊，皆兰台向上之镃基。我知府、运使、华文、国史、秘监、侍郎，渠观联辉，节麾叠组。不知昼锦为邦家之光、E3CC里之荣；但喜阳春在天庭之间、湖山之外。嘉与十一郡黎献之众，载歌万亿载慈祥之诗。寿崇方庆于坤闱，既醉共分于天禄。合星垣之宾佐，偕月乘之儒流。蓉府材能，柳营韬略。客坐联杏坛之秀，男邦蔼花县之英。笾豆肆陈，笙簧迭奏。福介于王母，幸永瞻慈极之尊；河清生圣人，更同效华对之祝。□等敷陈俚词，扬厉休期。<br> 八叶蓂香夏气清。坤闱有庆佛同生。枫宸称寿云霄迥，苹野沾恩雨露深。祚永万年齐晋福，孝濡九有乐升平。电枢又报祥光绕，虎拜扬休天子明。</p><p>◎唱<br> 金阙深深，正夏日初长禁柳青。祥烟纷簇，红云一朵，飞度彤庭。千妃随步处，觉薰风、微拂觚棱。天颜喜，向东朝长乐，献九霞觥。<br> 分明。西昆王母，来从光碧驾飞軿。为言今日，金仙新浴，共庆长生。捧桃上寿，天一笑、赐宴蓬瀛。沸欢声。道明朝前殿，又祝椿龄。</p><p>◎勾问队心<br> 妾闻舜殿重华，薰风初奏；唐宫兴庆，寿日新逢。远方称赞效微诚，女队蹁跹呈妙舞。腰翻翠柳，步趁金莲。岂无皓齿之歌，可表丹心之祝。相携纤手，共蹑华裀。</p><p>◎唱柘枝令<br> 西山元是神仙境，瑞气郁森森。彩鸾飞下五云深。急管递繁音。<br> 碧鬓□斜花欲颤，轻盈莲步移金。柴檀催拍莫沈吟。传入柘枝心。</p><p>◎花心唱<br> 慈元宫殿五云开。寿献九霞杯。步随王母共徘徊。仙子下瑶台。<br> 红袖引翻鸾镜媚，婆娑雪□风回。繁弦脆管莫相催。齐唱柘枝来。</p><p>◎四角唱<br> 风吹仙袂飘飘举，底事下蓬莱。东朝遥祝万年杯。玉液泻金罍。<br> 天上蟠桃又熟，晕酡颜、红染芳腮。年年摘取献天阶。齐舞柘枝来。</p><p>◎遣队<br> 铜壶漏转，屡惊花影之移；桂棹风轻，已觉蓬莱之近。覆裀已蹙，雪鼓重催。歌舞既周，好去好去。</p><p>◎勾队<br> 瞻寿星于南极，瑞启东朝；移仙驭于西山，望倾北阙。式歌且舞，共祝无疆。</p><p>◎吴仙诗<br> 一曲清歌艳彩鸾。金炉香拥气如兰。西山高与南山接，剩有当时却老丹。</p><p>◎唱<br> 千年紫极锁烟萝。艳质含羞敛翠蛾。远睇慈元称寿处，不妨连臂，大家重与，楚舞更吴歌。</p><p>◎谌仙诗<br> 冉冉飞霜缀绮裳。遥知谌母下丹阳。黄金炼就三山药，来采蒲花献寿觞。</p><p>◎唱<br> 秘传玉诀自灵修。家在仙山最上头。理会有仙茅香馥郁，年年今日，薰风时候，掇取献龙楼。</p><p>◎鹤山诗<br> 饮马池边号浴仙。仙姿化鹤古今传。金经尤有延年诀，未数庄椿寿八千。</p><p>◎唱<br> 自在云间白鹤飞。晴川浴罢不胜衣。旋裁五色冰蚕锦，千花覆处，三呼声里，惹得御香归。</p><p>◎龙仙诗<br> 楚尾吴头风乍薰。沧波深拥小龙君。愿朝帝母龙楼晚，来曳霞裾驾五云。</p><p>◎唱<br> 闲云潭影日悠悠。暮倚朱帘更少留。龙寿本齐箕与翼，□从今日，一年一度，东极庆千秋。</p><p>◎柏仙诗<br> 古柏林间小剑仙。云鬟低绾ED51轻蝉。愿持天上长生箓，来祝东朝亿万年。</p><p>◎唱<br> 新吴曾遇许旌阳。宝气横空一剑长。愿祝慈闱长不老，天长地久，有如此柏，万古镇苍苍。</p><p>◎遣队<br> 花朝日转，睹妙舞之初停；莲步云生，学飞仙之难驻。遥瞻翠阆，已启金扃。待拟重来，不妨好去。</p><p>◎王母祝语<br> 长乐宫中，永壶天之日月；蓬莱岛上，曳洞府之烟霞。不辞弱水之遥，来祝南山之寿。恭惟体坤至静，与佛同生。德比周任，知文王之所以圣；尊为太后，喜唐帝之孝于亲。和蔼一堂，庆流万宇。昆圃五城宅，幸居至治之朝；云EB30九霞觞，因献长生之箓。恭惟丕丞慈训，克绍洪休。八九叶蓂开，接虹流于华渚；三千年桃熟，侑宴饮于瑶池。薰风迭奏于虞弦，湛露载沾于周泽。臣□喜游化国，适际昌辰。密依天阙之光，好诵仙家之句。<br> 壶峤天低乐圣时。南薰初试度兰池。影飞霞佩朝金殿，曲奏云和献玉卮。稽首万年尧历永，承颜五色舜衣垂。仙家更有蟠桃在，明日重来谒帝墀。</p><p>◎唱<br> 龙楼日永，鹤禁风薰，拂晓寿星光现。无限霞裾，欣传帝母，与佛同生华旦。佳气慈闱，看龙颜欢动，玉卮亲劝。捧祝殷勤，对萱草青松，菖蒲翠软。奇香喷，阶前芍药，频繁红深紫浅。<br> 遥望千官鹭序，晓仗初齐，趋觐慈元宫殿。更喜明朝，虹流佳节，同听嵩山呼万。湛露重重，燕庆两宫，盛事如今亲见。齐祝愿、西昆凝碧，南山增绿，与天齐算。身长好，年年拜舞宫花颤。</p><p>◎勾队<br> 万岁山前，三呼祝寿；千花海里，一□□□。从来无日不春，况是薰风初夏。蔷薇□□，芍药翻阶。葵欲向阳，榴将喷火。正好共寻奇卉，来献芳筵。对仙李之盘根，今朝一转；庆蟠桃之结实，明日重来。上侑清欢，千花入队。</p><p>◎万年枝诗<br> 百子池边景最奇。无人识是万年枝。细花密叶青青子，常得披香雨露滋。东风向晚薰风早。禁路飞花沾寿草。年年圣主寿慈闱，先献此花名字好。</p><p>◎唱<br> 先献此花名字好。密叶长青，翠羽摇仙葆。紫禁风薰惊夏到。花飞细□香堪扫。拂晓宫娃争报道。无限琼妃，缥缈来蓬岛。来向慈闱勤颂祷。万年枝□同难老。</p><p>◎长春花诗<br> 东风不与世情同。多付春光向此中。叶里尽藏云外绿，枝头剩带日边红。百花能占春多少。何似春颜长自好。清和时候卷红绡，端的长春春不老。</p><p>◎唱<br> 端的长春春不老。玉颊微红，酒晕精神好。多谢天工相懊恼。花间不问春迟早。<br> 风外新篁摇翠葆。长乐宫边，绿荫笼驰道。此际称觞非草草。绛仙亲下蓬莱岛。</p><p>◎菖蒲花诗<br> 昔年有母见花轮。富贵长年不记春。今报紫茸依碧节，献来慈极寿庄椿。汉家天子嵩山路。又见蒲仙相与语。而今帝母两怡愉，莫忘九疑山上侣。</p><p>◎唱<br> 莫忘九疑山上侣。住在山中，白石清泉处。好与长年沾雨露。灵根下遣蟠虬护。<br> 青青九节长如许。早晚成花，教见薰风度。十二节添须记取。千年一节从头数。</p><p>◎萱草花诗<br> 当年子建可诗章。绿叶丹花有晔光。为道宜男仍永世，福齐太姒炽而昌。犹记夏侯曾与赋。灼灼朱华人嘉句。紫微右极是慈闱，岁岁丹霞天近处。</p><p>◎唱<br> 岁岁丹霞天近处。借问殷勤，何以逢兰杜。碧砌玉阑春不去。清香长逐薰风度。<br> 况是恩光新雨露。绿叶青青，葱翠长如许。端的萱花仙伴侣。年年今日阶前舞。</p><p>◎石榴花诗<br> 待阙南风欲上场。阴阴稚绿绕丹墙。石榴已著乾红蕾，无尽春光尽更强。不因博望来西域。安得名花出安石。朝元阁上旧风光，犹是太真亲手植。</p><p>◎唱<br> 犹是太真亲手植。猩染鲜葩，岁岁如曾拭。绛节青旌光耀日。分明是个神仙匹。<br> 引领金扉红的的。下有仙妃，纤手轻轻摘。为道朱颜常似得。今朝摘取呈慈极。</p><p>◎栀子花诗<br> 当年曾记晋华林。望气红黄栀子深。有敕诸官勤守护，花开如玉子如金。此花端的名薝卜。千佛林中清更洁。从知帝母佛同生，移向慈元供寿佛。</p><p>◎唱<br> 移向慈元供寿佛。压倒群花，端的成清绝。青萼玉包全未拆。薰风微处留香雪。<br> 未拆香包香已冽。沈水龙涎，不用金炉爇。花露轻轻和玉屑。金仙付与长生诀。</p><p>◎蔷薇花诗<br> 碎翦红绡间绿丛。风流疑在列仙宫。朝真更欲薰香去，争掷霓衣上宝笼。忽惊锦浪洗春色。又似宫娃逞妆饰。会当一遣移花根，还比蒲桃天上植。</p><p>◎唱<br> 还比蒲桃天上植。稚柳阴中，蜀锦开如织。万岁藤边娇五色。宜春馆里香寻觅。<br> 七十二行鲜的的。岁岁如今，早趁薰风摘。金掌露浓堪爱惜。龙涎华润凝光碧。</p><p>◎芍药花诗<br> 倚竹佳人翠袖长。阿姨天上舞霓裳。娇红凝脸西施醉，青玉阑干说叠香。晚春早夏扬州路。浓妆初试鹅红妒。何如御掖垣中，日日传宣金掌露。</p><p>◎唱<br> 日日传宣金掌露。当殿芳菲，似约春长驻。微紫深红浑谩与。淡妆偏趁泥金缕。<br> 拂早薰风花里度。吹送香尘，东殿称觞处。歌罢花仙归洞府。采鸾驾雾来南浦。</p><p>◎宫柳花诗<br> 御墙侧畔绿垂垂。接夏连春花点衣。好似雪茵胡旋舞，楼台帘幕燕初飞。薰风日永龙墀晓。宫妃簇仗呈千巧。就中妙舞最工奇，戏衮玉球添一笑。</p><p>◎唱<br> 戏衮玉球添一笑。笑道轻狂，似恁人间少。偏倚龙池依凤沼。随风得得低回绕。<br> 掠面点衣夸百巧。似雪飞花，点束梁园好。惹住金虬香篆袅。上林不放春光老。</p><p>◎蟠桃花诗<br> 蕊珠仙子驾红云。来说瑶池□□春。道是当年和露种，三千花实又从新。红云元透西昆路。青鸟衔枝花□□。薰风初动子成初，消息一年传一度。</p><p>◎唱<br> 消息一年传一度。万岁枝香，总是留春处。曾倚东风娇不语。玉阶霞袂飘飘举。<br> 蓬莱清浅红云路。结子新成，要荐金盘去。一实三千须记取。东朝宴罢回青羽。</p><p>◎众唱<br> 十样仙葩天也爱。留住春光，一一娇相赛。万里莺花开世界。园林点检随时采。<br> □□□眉仙体态。天与司花，舞彻歌还再。献与千官头上戴。年年万岁声中拜。</p><h3 id="陈人杰" tabindex="-1"><a class="header-anchor" href="#陈人杰" aria-hidden="true">#</a> 陈人杰</h3><p>沁园春</p><p>之印可，然后人信以传。昔刘叉未有显称，及以雪车、冰柱二篇为韩文公所赏，一日之名，遂埒张孟。予尝得叉遗集，观其余作，多不称是。而流传至今，未就泯灭者，以韩公所赏题品尔。今才士满世，所负当不止叉如，然而奖借后进，竟未有如韩公者。才难，不其然，有亦未易识。诵山谷之诗，不觉喟然。因作思古人一曲。他时傥遇知己，无妨反骚。<br> 不恨穷途，所恨吾生，不见古人。似道傍郭泰，品题季伟，舟中谢尚，赏识袁宏。又似元之，与苏和仲，汲引孙丁晁李秦。今安在，但高风凛凛，坟草青青。<br> 江东无我无卿。政自要胸中分渭泾。叹今人荣贵，只修边幅，斯文寂寞，终欠宗盟。面蹉长江，目迷东野，却笑韩公接后生。知音者，恨黄金难铸，清泪如倾。</p><p>沁园春（天问）</p><p>我梦登天，尽把不平，问之化工。似桂花开日，秋高露冷，梅花开日，岁老霜浓。如此清标，依然香性，长在凄凉索寞中。何为者，只纷纷桃李，占断春风。<br> 一时列鼎分封。岂猿臂将军无寸功。想世间成败，不关工拙，男儿济否，只系遭逢。天曰果然，事皆偶尔，凿井得铜奴得翁。君归去，但力行好事，休问穷通。</p><p>沁园春（留春）</p><p>春为谁来，谁遣之归，挽之不还。纵小桃秾李，大都寂寞，紫薇红药，未到阑珊。毕竟须归，何妨小驻，容我一尊烟雨间。春无语，只游丝舞蝶，懒上杯盘。<br> 故园。风物班班。奈声利羁留身未闲。望归鸿影尽，白云万里，啼鹃声切，落日千山。春却笑人，年来何事，要得一归如许难。君知否，百八盘世路，尽在长安。</p><p>沁园春（守岁）</p><p>太岁茫茫，犹有归时，我胡不归。为桂枝关约，十年阙下，梅花梦想，半夜天涯。婪尾三杯，胶牙一标，节物依然心事非。长安市，只喧喧箫鼓，催老男儿。<br> 篝灯自理征衣。正历乱愁肠千万丝。想椒盘寂寞，空传旧颂，桃符冷落，谁撰新诗。世事干忙，人生寡遂，何限春风抛路歧。身安处，且开眉一笑，何以家为。</p><p>沁园春（问杜鹃）</p><p>为问杜鹃，抵死催归，汝胡不归。似辽东白鹤，尚寻华表，海中玄鸟，犹记乌衣。吴蜀非遥，羽毛自好，合趁东风飞向西。何为者，却身羁荒树，血洒芳枝。<br> 兴亡常事休悲。算人世荣华都几时。看锦江好在，卧龙已矣，玉山无恙，跃马何之。不解自宽，徒然相劝，我辈行藏君岂知。闽山路，待封侯事了，归去非迟。</p><p>沁园春</p><p>以为叹息。偶因庭竹有感，因作此词<br> 春事方浓，寂寞此君，谁相品题。到僝桃僽李，鸠边雨急，埋薇瘗药，燕外泥肥。鸟影舒炎，黄埃涨暑，又过绿阴青子时。夫然后，向猷家载酒，诩室题诗。<br> 风标如此清奇。叹世俗炎凉真可悲。看眼空凡木，云霄直上，心交古B230，霜雪相依。弹压溪山，留连风月，红紫纷纷谁似之。人间世，这淡中风味，儿辈争知。</p><p>沁园春</p><p>诗不穷人，人道得诗，胜如得官。有山川草木，纵横纸上，虫鱼鸟兽，飞动毫端。水到渠成，风来帆速，廿四中书考不难。惟诗也，是乾坤清气，造物须慳。<br> 金张许史浑闲。未必有功名久后看。算南朝将相，到今几姓，西湖名胜，只说孤山。象笏堆床，蝉冠满座，无此新诗传世间。杜陵老，向年时也自，井冻衣寒。</p><p>沁园春</p><p>石城之胜，班班在目，而平淮如席，亦横陈樽俎间。既而北历淮山，自齐安溯江泛湖，薄游巴陵，又得登岳阳楼，以尽荆州之伟观，孙刘虎视遗迹依然，山川草木，差强人意。洎回京师，日诣丰乐楼以观西湖。因诵友人“东南妩媚，雌了男儿”之句，叹息者久之。酒酣，大书东壁，以写胸中之勃郁。时嘉熙庚子秋季下浣也<br> 记上层楼，与岳阳楼，酾酒赋诗。望长山远水，荆州形胜，夕阳枯木，六代兴衰。扶起仲谋，唤回玄德，笑杀景升豚犬儿。归来也，对西湖叹息，是梦耶非。<br> 诸君傅粉涂脂。问南北战争都不知。恨孤山霜重，梅凋老叶，平堤雨急，柳泣残丝。玉垒腾烟，珠淮飞浪，万里腥风吹鼓鼙。原夫辈，算事今如此，安用毛锥。</p><p>沁园春（丁酉岁感事）</p><p>谁使神州，百年陆沈，青毡未还。怅晨星残月，北州豪杰，西风斜日，东帝江山。刘表坐谈，深源轻进，机会失之弹指间。伤心事，是年年冰合，在在风寒。<br> 说和说战都难。算未必江沱堪宴安。叹封侯心在，F376鲸失水，平戎策就，虎豹当关。渠自无谋，事犹可做，更剔残灯抽剑看，麒麟阁，岂中兴人物，不画儒冠。</p><p>沁园春（吴兴怀古）</p><p>落日都门，买得扁舟，乘兴而东。正苕川半夜，月寒似水，苹洲一路，秋老多风。携妓溪山，寻春岁月，往事黄粱昨梦中。高楼上，问何人怀古，湖海元龙。<br> 诸君解后相逢。更休问奚奴金错空。向琐窗看镜，鬓无霜白，玉舠挥酒，脸有潮红。莼美鲈肥，橙香蟹壮，风味不如归兴浓。明朝去，有西门一水，直与天通。</p><p>沁园春（同前韵再会君鼎饮，因以为别）</p><p>此去长安，说似交游，我来自东。向蒹葭极浦，吟篷泊雨，梧桐孤店，醉帻C950风。青市生涯，白洲活计，都在水乡鱼稻中。邮亭上，俯清流长啸，惊起虬龙。<br> 霅山面面迎逢。便回首旧游云水空。有连天秋草，寒烟借碧，满城霜叶，落照争红。六代蜂窠，七贤蝶梦，勾引客愁如酒浓。人间世，只醉乡堪向，休问穷通。</p><p>沁园春（吴门怀古）</p><p>草满姑苏，问讯夫差，今安在哉。望虎丘苍莽，愁随月上，蠡湖浩渺，兴逐潮来。自古男儿，可人心事，惆怅要离招不回。离之后，似舞阳几个，成甚人才。<br> 西风斜照徘徊。比旧日江南尤可哀。叹茫茫马腹，黄尘如许，纷纷牛背，青眼难开。应物香销，乐天句杳，无限风情成死灰。都休问，向客边解后，只好拈杯。</p><p>沁园春（浙江观澜）</p><p>日薄风狞，万里空江，隐隐有声。旋千旗万棹，一时东指，青山断处，白浪成层。渐近渐高，可惊可喜，欻作雪峰楼外横。教人讶，是蛟斗龙争。<br> 属镂忠恨腾腾。要句践城台都荡平。奈岸身不动，潮头自落，又如飞剑，斫倒鼍城。若到夜深，更和月看，组练分明十万兵。尤奇特，有稼轩一曲，真野狐精。</p><p>沁园春（赠陈用明）</p><p>把酒西湖，花月三年，不见家山。想荆州座上，消磨岁月，唐风集里，收卷波澜。鹤邑朝帆、鲈乡夕棹，来往孤蒲何处间，应思我，似骑驴杜甫，长在长安。<br> 相逢依旧开颜。听玉屑霏霏当暑寒。笑髯生如许，尚夸年少，心忙未了，浪说身闲。尘梦无凭，菟裘堪老，付子声名吾欲还。斜阳外，把平生心事，同倚阑干。</p><p>沁园春（送陈起莘归长乐）</p><p>过了梅花，纵有春风，不如早还。正燕泥日暖，草绵别路，莺朝烟淡，柳拂征鞍。黎岭天高，建溪雷吼，归好不知行路难。龟山下，渐青梅初熟，卢橘犹酸。<br> 名场老我闲关。分岁晚诛茅湖上山。叹龙舒君去，尚留破砚，鱼轩人老，长把连环。镜影霜侵，衣痕尘暗，赢得狂名传世间。君归日，见家林旧作，为报平安。</p><p>沁园春（送高君绍游霅·川）</p><p>斗酒津亭，方送月芗，夫君又行。正夕阳枯木，低回征路，寒烟衰草，迤逦离情。京洛风尘，吴兴山水，等是东西南北人。思君处，只梅花解后，心目开明。<br> 江湖夜雨青灯。曾说尽百年闲废兴。叹屠龙事业，依然汗漫，歌鱼岁月，政尔峥嵘。但使豫州，堪容玄德，何必区区依景升。需时耳，算不应长是，竖子成名。</p><p>沁园春（送郑通父之吴门谒宋使君）</p><p>塞外江山，如此萧条，可堪别离。纵虹桥烟浪，要君怀古，凤城风雨，奈我相思。玉茧挥诗，金鲸泻酒，件件清狂分付谁。长安市，有几多心事，岁老相期。<br> 春风渐到梅枝。算我辈荣枯应似之。莫提携剑铗，悲歌一曲，摩挲髀肉，清泪双垂。话到辛酸，居然慷慨，跃马岁年心自知。君行矣，有广平东阁，堪著男儿。</p><p>沁园春（庚子岁自寿）</p><p>未省吾生，石室云林，金门玉堂。但吕公来说，风神清怪，甘公来说，寿禄高强。果若人言，自应年少，曳紫鸣珂游帝乡。何为者，更风尘牢落，岐路回皇。<br> 替人缝嫁衣裳。奈未遇良媒空自伤。岂平生犹欠，阴功活蚁，从前未卜，吉地眠羊。岁晏何如，时来便做，但恐鬓毛容易霜。今休问，且揆予初度，满引金觞。</p><p>沁园春（辛丑岁自寿）</p><p>五彩云中，群玉峰头，是吾故乡。为瑶池侍宴，偶违酒令，玉皇降敕，谪作诗狂。桧柏风姿，山林气象，未到中年先老苍。西湖路，尽留连光景，傲睨冰霜。<br> 东窗。翦烛焚香。剩满引梅花进寿觞。梦群仙相庆，烹炮麟凤，十洲同往，骖翳鸾凰。约向人间，尽偿吟债，依旧乘风来帝旁。如今未，且百年管领，橘绿橙黄。</p><p>沁园春（赠人）</p><p>如此男儿，可是疏狂，才大兴浓。看曹瞒事业，雀台夜月，建封气概，燕子春风。叱咤生雷，肝肠似石，才到尊前都不同。人间世，只婵娟一剑，磨尽英雄。<br> 半生书剑无功。漫赢得闲情如二公。向紫云歌畔，玉舠最满，红桃笑里，金错长空。驰陌三年，牛腰几束，半在兰香巾笥中。君知否，是扬州景物，消得司封。</p><p>沁园春（送宗人景召游姑苏）</p><p>世路如秋，万里萧条，君何所之。想鲈乡烟水，尚堪垂钓，虎丘泉石，尽可题诗。橙弄霜黄，芦飘雪白，何处西风无酒旗。经行地，有会心之事，好吐胸奇。<br> 一邱封了要离。问世上男儿今有谁。但一尊相属，居然感慨，扁舟独往，可是B248崎。齐邸歌鱼，扬州跨鹤，风味浅深君自知。匆匆去，算梅边春动，又是归期。</p><p>沁园春（次韵林南金赋愁）</p><p>抚剑悲歌，纵有杜康，可能解忧。为修名不立，此身易老，古心自许，与世多尤。平子诗中，庾生赋里，满目江山无限愁。关情处，是闻鸡半夜，击楫中流。<br> 淡烟衰草连秋。听鸣鴂声声相应酬。叹霸才重耳，泥涂在楚，雄心元德，岁月依刘。梦落莼边，神游菊外，已分他年专一丘。长安道，且身如王粲，时复登楼。</p><p>沁园春</p><p>何如尔。杜子美平生困踬不偶，而叹老羞卑之言少，爱君忧国之意多，可谓知所愁矣。若于著衣吃饭，一一未能忘情，此为不知命者。故用韵以反骚<br> 我自无忧，何用攒眉，今忧古忧。叹风寒楚蜀，百年受病，江分南北，千载归尤。洛下铜驼，昭陵石马，物不自愁人替愁。兴亡事，向西风把剑，清泪双流。<br> 边头。依旧防秋。问诸将君恩酬未酬。怅书生浪说，皇王帝霸，功名已属，韩岳张刘。不许请缨，犹堪草檄，谁肯种瓜归故邱。江中蜃，识平生许事，吐气成楼。</p><p>沁园春（送马正君归东嘉）</p><p>尽典春衣，换酒津亭，送君此行。叹清朝有道，何曾逐客，有司议法，忍及书生。归去来兮，噫其甚矣，见说江涛也不平。君之友，岂都无义士，剖胆相明。<br> 挑诗行李如冰。正趁得越山桃李春。把从前豪举，著些老气，不应造物，到底无情。雁荡烟霞，凤城风雨，两地相思魂梦清。重来否，算海波未窄，犹可骑鲸。</p><p>沁园春（咏西湖酒楼）</p><p>南北战争，惟有西湖，长如太平。看高楼倚郭，云边矗栋，小亭连苑，波上飞甍。太守风流，游人欢畅，气象迩来都斩新。秋千外，剩钗骈玉燕，酒列金鲸。<br> 人生。乐事良辰。况莺燕声中长是晴。正风嘶宝马，软红不动，烟分采鹢，澄碧无声。倚柳分题，藉花传令，满眼繁华无限情。谁知道，有种梅处士，贫里看春。</p><p>沁园春（同林义倩游惠觉寺，衲子差可与语，因作葛藤语示之）</p><p>万法皆空，空即是空，佛安在哉。有云名妙净，可遮热恼，海名圆觉，堪洗尘埃。翠竹真如，黄花般若，心上种来心上开。教参熟，是菩提无树，明镜非台。<br> 偷闲来此徘徊。把人世黄粱都唤回。算五陵豪客，百年荣贵，何如衲子，一钵生涯。俯仰溪山，婆娑松桧，两腋清风茶一杯。BB48舟去，更扫尘东壁，聊记曾来。</p><p>沁园春（壬寅春寓东林中有感而作）</p><p>懒学冯君，弹铗歌鱼，如今五年。为西湖西子，费人料理，东林东老，特地留连。坐注虫鱼，行吟雌霓，竟负逍遥第一篇。过从少，但赤髭白足，时复谈禅。<br> 倚门白水平田。看数点青山无尽天。叹春风心事，已成待兔，夕阳时节，又听啼鹃。如此凄凉，若为排遣，不是诗边即酒边。中宵梦，有逋梅吹雪，坡柳摇烟。</p><p>沁园春（赋月潭主人荷花障）</p><p>云锦亭西，记与诗人，拍浮酒船。看洛川妃子，锦衾照水，汉皋游女，玉佩摇烟。秋老芳心，波空艳质，惟见寒霜凋碧圆。争知道，有西湖五月，长在尊前。<br> 素纨红障相鲜。更澹静一枝真叶仙。向风轩摇动，但无香耳，蓼丛掩映，自是天然。猊背生烟，蜡心吐月，赢得吴娃歌采莲。陈公子，似日休钟爱，兴满吟边。</p><p>沁园春（铙镜游吴中）</p><p>易得仲宣，难得世间，有刘景升。叹男儿未到，鸣珂谒帝，此身那免，弹铗依人。橘自盈洲，莸难共器，一榻相看如越秦。元龙者，独门前有客，胸次无尘。<br> 君今重莅诗盟。载弄玉飞琼车后行。过鸱夷西子，曾游处所，水云应喜，重见娉婷。张禹堂深，马融帐暖，吟罢不妨丝竹声。松江上，约扁舟棹雪，同看梅春。</p><p>沁园春</p><p>登坛焚篆，忽云开晴，作沁园春歌之<br> 道骨仙风，自天上来，月潭主人。把玉清宝印，按行川岳，神霄铁尺，鞭叱雷霆。雨部收晴，日君腾照，一寸灵章飞杳冥。幡旗外，觉阴风肃肃，奔走神兵。<br> 登坛沥酒刑牲。有法馔如山饱万灵。想乖龙惊起，碧潭无底，妖蟆戮尽，珪月长明。行比旌阳，功高李靖，玉府丹台登姓名。平生志，合为霖为雨，大慰苍生。</p><p>沁园春</p><p>取唐人“白衣闲亦贵，何必谒天阶”之句。友人池袭父邀予同赋，因作长短句遗之<br> 禁鼓蓬蓬，忙杀公侯，穴城影中。正花前豪士，宿酲未解，松间逋客，清梦才浓。龙尾危机，犀围长物，何必飞书交子公。人间世，只闲之一字，受用无穷。<br> 主人窗户玲珑。悟富贵荣华回首空。向竹梧侧畔，聚先秦录，兰荪里许，吟晚唐风。琴外鸿归，棋边鹭静，天把一丘荣此翁。孙刘辈，枉百年争战，一昧雌雄。</p><h3 id="陈允平" tabindex="-1"><a class="header-anchor" href="#陈允平" aria-hidden="true">#</a> 陈允平</h3><p>摸鱼儿（西湖送春）</p><p>倚东风、画阑十二，芳阴帘幕低护。玉屏翠冷梨花瘦，寂寞小楼烟雨。肠断处。怅折柳柔情，旧别长亭路。年华似羽。任锦瑟声寒，琼箫梦远，羞对彩鸾舞。<br> 文园赋。重忆河桥眉妩。啼痕犹溅纨素。丁香共结相思恨，空托绣罗金缕。春已暮。纵燕约莺盟，无计留春住。伤春倦旅。趁暗绿稀红，扁舟短棹，载酒送春去。</p><p>木兰花慢 （赋牡丹）</p><p>杜鹃声渐老，过花信、几番风。爱翠幄笼晴，文梭飏暖，阑槛青红。新妆步摇未稳，捧心娇、乍入馆娃宫。消得金壶万朵，护风帘幄重重。<br> 匆匆。少小忆相逢。诗鬓已成翁。且持杯秉烛，天香院落，同赏芳秾。花应怕春去早，尽迟迟、待取绿阴浓。拚却花前醉也，梦随蝴蝶西东。</p><p>绛都春（旧上声韵，今改平声）</p><p>秋千倦倚，正海棠半坼，不耐春寒。殢雨弄晴，飞梭庭院绣帘闲。梅妆欲试芳情懒。翠颦愁入眉弯。雾蝉香冷，霞绡泪揾，恨袭湘兰。<br> 悄悄池台步晚。任红薰杏靥，碧沁苔痕。燕子未来，东风无语又黄昏。琴心不度春云远。断肠难托啼鹃。夜深犹倚，垂杨二十四阑。</p><p>酹江月（赋水仙）</p><p>汉江露冷，是谁将瑶瑟，弹向云中。一曲清冷声渐杳，月高人在珠宫。晕额黄轻，涂腮粉艳，罗带织青葱。天香吹散，佩环犹自丁东。<br> 回首杜若汀洲，金钿玉镜，何日得相逢。独立飘飘烟浪远，袜尘羞溅春红。渺渺予怀，迢迢良夜，三十六陂风。九疑何处，断云飞度千峰。</p><p>倦寻芳</p><p>杏檐转午。清漏沈沈，春梦无据。凤锦龟纱，空闭酒尘香雾。流水行云天四远，玉箫声断人何处。倦寻芳，镇情尖翠压，强拈飞絮。<br> 记旧约、荼コ开后，屈指心期，数了还数。误我凭阑，几度片帆南浦。燕懒莺慵春去也，落花犹是东风主。正销凝，被愁鹃、又啼烟树。</p><p>大酺（元夕寓京）</p><p>渐入融和，金莲放、人在东风楼阁。天香吹辇路，净无云一点，桂流霜魄。雪霁梅飘，春柔柳嫩，半卷真珠帘箔。迢迢鸣鞘过，隘车钿辔玉，暗尘轻掠。拥琼管吹龙，朱弦弹凤，柳衢花陌。<br> 鳌山侵碧落。绛绡远，春霭浮鳷鹊。民共乐、金吾禁静，翠跸声闲，遍青门、尽停鱼钥。衩袜寒初觉。方怪失、绣鸳弓窄。误良夜、瑶台约。渐彩霞散，双阙星微烟薄。洞天共谁跨鹤。</p><p>永遇乐（旧上声韵，今移入平声）</p><p>玉腕笼寒，翠阑凭晓，莺调新簧。暗水穿苔，游丝度柳，人静芳昼长。云南归雁，楼西飞燕，去来惯认炎凉。王孙远，青青草色，几回望断柔肠。<br> 蔷薇旧约，尊前一笑，等闲孤负年光。斗草庭空，抛梭架冷，帘外风絮香。伤春情绪，惜花时候，日斜尚未成妆。闻嬉笑，谁家女伴，又还采桑。</p><p>月上海棠</p><p>游丝弄晚，卷帘看处，燕重来时候。正秋千亭榭，锦窠春透。梦回褪浴华清，凝温泉、绛绡微皱。芳阴底，人立东风，露华如昼。<br> 宜酒。啼香泪薄，醉玉痕深，与春同瘦。想当年金谷，步帷初绣。彩云影里徘徊，娇无语、夜寒归后。莺窗晓，花间重携素手。</p><p>疏影</p><p>先生遗墨有感，借韵以赋<br> 千峰翠玉。送孤云伴我，罗窗清宿。拂晓凭虚，春碧生寒，衣单瘦倚筇竹。东风不解吹愁醒，但芳草、溪城南北。认雾鬟，遥锁修颦，眉妩为谁愁独。<br> 江上轻鸥似识，背昭亭两两，飞破晴渌。一片苍烟，隔断家山，梦绕石窗萝屋。相看不厌朝还暮，算几度、赤阑干曲。待倩诗、收拾归来，写作卧游屏幅。</p><p>暗香</p><p>霁天秋色。正倚楼待月，谁伴横笛。涨绿浮空，闲数河星手堪摘。弥望澄光练净，分付与、玄晖才笔。烟溆阔，云远波平，归鸟趁风席。<br> 南国。信音寂。帐雁渚渡闲，鹭汀沙积。藓碑露泣。时拊遗踪暗嗟忆。人事空随逝水，今古但、双流一碧。待办取、蓑共笠，小舟泛得。</p><p>水龙吟（奉川实化凤花）</p><p>杜鹃啼老春愁，泪痕吹作胭脂雨。飞花乱点，东风枝上，红翔翠翥。丹穴鸣初，碧梧栖未，凄凉山坞。怅琼姬梦远，玉箫声断，孤鸾影、对谁舞。<br> 林下风光自许。算何必、玉京瑶圃。阑干醉倚，游尘香散，芳菲无主。经院僧眠，月楼钟静，欲飞还驻。待青松、化尽苍龙头角，共乘云去。</p><p>齐天乐（泽国楼偶赋）</p><p>湖光只在阑干外，凭虚远迷三楚。旧柳犹青，平芜自碧，几度朝昏烟雨。天涯倦旅。爱小却游鞭，共挥谈尘。顿觉尘清，宦情高下等风絮。<br> 芝山苍翠缥缈，黯然仙梦杳，吟思飞去。故国楼台，斜阳巷陌，回首白云何处。无心访古。对双塔栖鸦，半汀归鹭。立尽荷香，月明人笑语。</p><p>酹江月</p><p>霁空虹雨，傍啼螀莎草，宿鹭汀洲。隔岸人家砧杵急，微寒先到帘钩。步幄尘高，征衫酒润，谁暖玉香篝。风灯微暗，夜长频换更筹。<br> 应是雁柱调筝，鸳梭织锦，付与两眉愁。不似尊前今夜月，几度同上南楼。红叶无情，黄花有恨，孤负十分秋。归心如醉，梦魂飞趁东流。</p><p>桂枝香（杨山甫席上赋）</p><p>残蝉乍歇。又乱叶打窗，蛩韵凄切。寂寞天香院宇，露凉时节。乘鸾扇底婆娑影，幻清虚、广寒宫阙。小山秋重，千岩夜悄，举尊邀月。<br> 甚赋得、仙标道骨。倩谁捣玄霜，犹未成屑。回首蓝桥路迥，梦魂飞越。雕阑翠甃金英满，洒西风、非雨非雪。惜花心性，输他少年，等闲攀折。</p><p>汉宫春（芍药）</p><p>开尽荼コ，正桑云麦浪，天气如秋。南园露梢半坼，金粟丝头。温香傍酒，尽多娇、不识春愁。莺院悄，轻阴弄晚，何人堪伴清游。<br> 偏爱紫蕤黄袅，想金壶胜赏，依旧扬州。花前夜阑醉后，斜月当楼。翻阶句好，记玄晖、此日风流。双鬓改，一枝帽底，如今应为花羞。</p><p>木兰花慢 （和李筼房题张寄闲家圃韵）</p><p>爱吟休问瘦，为诗句、几凭阑。有可画亭台，宜春帐箔，如寄身闲。胸中四时胜景，小蓬莱、幻出五云间。一掬苹香暗沼，半梢松影虚坛。<br> 相看。倦羽久知还。回首鹭盟寒。记步屟寻云，呼灯听雨，越岭吴峦。幽情未应共懒，把周郎旧曲谱新翻。帘外垂杨自舞，为君时按弓弯。</p><p>宝鼎见（云岩师书灯夕命赋）</p><p>六鳌初驾，缥缈蓬阆，移来洲岛。还又是、梅飘冰泮，一夜青阳回海表。渐媚景、傍元宵时候，花底余寒料峭。更喜报、三边晏静，人乐清平宇宙。<br> 画鼓簇队行春早。拥烟花、粉黛缭绕。开洞府、桃源路窈。戟外东风吹岸柳。正翠霭、映星桥月榭，十里红莲绽了。庆万家、珠帘半卷，绰约歌裙舞袖。<br> 重锦绣幄围香，阖凤管鸾丝环奏。望非烟非雾，春在壶天易晓。早隐隐、半空星斗。看取收灯后。趁凤书、吹入黄扉，立马金门玉漏。</p><p>八宝妆（秋宵有感）</p><p>望远秋平。初过雨、微茫水满烟汀。乱DB45疏柳，犹带数点残萤。待月重帘谁共倚，信鸿断续两三声。夜如何，顿凉骤觉，纨扇无情。<br> 还思骖鸾素约，念凤箫雁瑟，取次尘生。旧日潘郎，双鬓半已星星。琴心锦意暗懒，又争奈、西风吹恨醒。屏山冷，怕梦魂、飞度蓝桥不成。</p><p>昼锦堂（北城韩园即事）</p><p>上苑寒收，西塍雨歇，东风是处花柳。步锦笼纱，依旧五陵台沼。绣帘珠箔金翠袅，琐窗雕槛青红斗。频回首。茶灶酒垆，春时几番携手。<br> 知否。人渐老。嗟眼为花狂，肩为诗瘦。唤醒乡心，无奈数声啼鸟。秉烛清游嫌夜短，采香新意输年少。归来好。皈趁故园池阁，绿阴芳草。</p><p>绮罗香（秋雨）</p><p>雁宇苍寒，蛩疏翠冷，又是凄凉时候。小揭珠帘，夜润唾花罗皱。饶晓鹭、独立衰荷，逆归燕、尚栖残柳。想黄花，羞涩东篱，断无新句到重九。<br> 孤檠清梦易觉，肠断唐宫旧曲，声迷官漏。滴入愁心，秋似玉楼人瘦。烟槛外、催落梧桐，带西风、乱捎鸳甃。记画檐，灯影沈沈，共裁春夜韭。</p><p>探春（西湖十咏·苏堤春晓）</p><p>上苑乌啼，中洲鹭起，疏钟才度云窈。篆冷香篝，灯微尘幌，残梦犹吟芳草。搔首卷帘看，认何处、六桥烟柳。翠桡才舣西泠，趁取过湖人少。<br> 掠水风花缭绕。还暗忆年时，旗亭歌酒。隐约春声，钿车宝勒，次第凤城开了。惟有踏青心，纵早起、不嫌寒峭。画阑闲立，东风旧红谁扫。</p><p>秋霁（西湖十咏·平湖秋月）</p><p>千顷玻璃，远送目斜阳，渐下林阗。题叶人归，采菱舟散，望中水天一色。碾空桂魄。玉绳低转云无迹。有素鸥，闲伴夜深，呼棹过环碧。<br> 相思万里，顿隔婵媛，几回琼台，同驻鸾翼。对西风、凭谁问取，人间那得有今夕。应笑广寒宫殿窄。露冷烟淡，还看数点残星，两行新雁，倚楼横笛。</p><p>百字令（西湖十咏·断桥残雪）</p><p>凝云冱晓，正コ花才积，荻絮初残。华表翩跹何处鹤，爱吟人在孤山。冻解苔铺，冰融沙甃，谁凭玉勾阑。茸衫毡帽，冷香吹上吟鞍。<br> 将次柳际琼销，梅边粉瘦，添做十分寒。闲踏轻澌来荐菊，半潭新涨微澜。水北峰峦，城阴楼观，留向月中看。巘云深处，好风飞下晴湍。</p><p>扫花游（西湖十咏·雷峰落照）</p><p>数峰蘸碧，记载酒甘园，柳塘花坞。最堪避暑。爱莲香送晚，翠娇红妩。欸乃菱歌乍起，兰桡竞举。日斜处。望孤鹜断霞，初下芳杜。<br> 遥想山寺古。看倒影金轮，逆光朱户。暝烟带树。有投林鹭宿，凭楼僧语。可惜流年，付与朝钟暮鼓。漫凝伫。步长桥、月明归去。</p><p>八声甘州（西湖十咏·曲院风荷）</p><p>放船杨柳下，听鸣蝉、薰风小新堤。正烟F950露蓼，飞尘酿玉，第五桥西。遥认青罗盖底，宫女夜游池。谁在鸳鸯浦，独棹玻璃。<br> 一片天机云锦，见凌波碧翠，照日胭脂。是西湖西子，晴抹雨妆时。便相将无情秋思，向菰蒲深处红衣。醺醺里，半篙香梦，月转星移。</p><p>蓦山溪（西湖十咏·花港观鱼）</p><p>春波浮渌，小隐桃溪路。烟雨正林塘，翠不碍、锦鳞来去。芹香藻腻，偏爱鲤花肥，檐影下，柳阴中，逐浪吹萍絮。<br> 宫沟泉滑，怕有题红句。钩饵已忘机，都付与、人间儿女。濠梁兴在，鸥鹭笑人痴。三湘梦，五湖心，云水苍茫处。</p><p>齐天乐（西湖十咏·南屏晚钟）</p><p>赤阑桥畔斜阳外，临江暮山凝紫。戏鼓才停，渔榔乍歇，一片芙蓉秋水。余霞散绮。正银钥停关，画般催舣。鱼板敲残，数声初入万松里。<br> 坡翁诗梦未老，翠微楼上月，曾共谁倚。御苍烟花，宫斜露草，几度西风弹指。黄昏尽也，有眠月闲僧，醉香游子。鹫岭啼猿，唤人吟思起。</p><p>黄莺儿（西湖十咏·柳浪闻莺）</p><p>六波烟黛浮空远，南陌嘤嘤，乔木初迁，纱窗无眠，画阑凭晓。看并宿暗黄深，织雾金梭小。那人携酒听时，料把春来，诗梦惊觉。<br> 飞绕。翠接断桥云，绿漾新堤草。数声娇啭，婉娩如愁，调簧弄歌尖巧。随燕啅软尘低，蝶妥游丝袅。最怜舞絮飞花，唤却风东老。</p><p>渡江云（西湖十咏·三潭印月）</p><p>三神山路杳，六鳌驾浪，幻境□西湖。水连天四远，翠台如鼎，簇簇小浮图。烟沈雾迥，怪蜃楼、飞入清虚。<br> 秋夜长，一轮蟾素，渐渐出云衢。遥看寒光金镜，皓彩明榼，正人间三五。总输与、鸥眠葑蓼，鹭立菰蒲。笙歌唤醒鱼龙睡，向贝阙、争取明珠。清梦断，西风醉宿冰壶。</p><p>婆罗门引（西湖十咏·两峰插云）</p><p>髻鬟对耸，万松扶玉上青冥。西风共倚，烟南水北，石荒苔老，三十六梯平。爱翠尖如削，天外亭亭。<br> 高寒梦惊。是何夕堕双星。无限苍崖紫岫，谁拊棱层。薜萝深处，算少年、游屐几番登。河汉近、疑在蓬瀛。右十景，先辈寄之歌咏者多矣。霅川周公谨以所作木兰花示予，约同赋，因成，时景定癸亥岁也。</p><p>明月引（和白云赵宗簿自度曲·引令）</p><p>雨余芳草碧萧萧。暗春潮。荡双桡。紫凤青鸾，旧梦带文箫。绰约佩环风不定，云欲堕，六铢香，天外飘。<br> 相思为谁兰恨销。渺湘魂、无处招。素纨犹在，真真意、还倩谁描。舞镜空圆，羞对月明宵。镜里心心心里月，君去矣，旧东风，新画桥。</p><p>糖多令（吴江道上赠郑可大）</p><p>何处是秋风。月明霜露中。算凄凉、未到梧桐。曾向垂虹桥上看，有几树、水边枫。<br> 客路怕相逢。酒浓愁更浓。数归期、犹是初冬。欲寄相思无好句，聊折赠、雁来红。</p><p>江城子</p><p>东风吹恨上眉弯。燕初还。杏花残。帘里春深，帘外雨声寒。拾翠芳期孤负却，空脉脉，倚阑干。<br> 流苏香重玉连环。绕屏山。宝筝闲。泪薄鲛绡，零露湿红兰。瘦却舞腰浑可事，银蹀躞，半阑珊。</p><p>思佳客（用晏小山韵）</p><p>一曲清歌酒一钟。舞裙摇曳石榴红。宝筝弦矗冰蚕缕，珠箔香飘水麝风。<br> 娇娅奼，笑迎逢。合欢罗带两心同。彩云不觉归来晚，月转觚棱夜气中。</p><p>思佳客</p><p>压鬓钗横翠凤头。玉柔春腻粉香流。红酣醉靥花含笑，碧翦颦眉柳弄愁。<br> 偏婀娜，太温柔。水情云意两绸缪。佯羞不顾双飞蝶，独背秋千傍画楼。</p><p>思佳客</p><p>锦幄沈沈宝篆残。惜春舞语凭阑干。庭前芳草空惆怅，帘外飞花自往还。<br> 金屋静，玉箫闲。一尊芳酒驻红颜。东风落尽荼コ雪，满院清香夜不寒。</p><p>思佳客</p><p>玉辔青骢去不归。锦中频织断肠诗。窗凭绣日莺声婉，帘卷香云雁影回。<br> 金缕扇，碧罗衣。蝶魂飞度画阑西。花开花落春多少，独有层楼双燕知。</p><p>思佳客</p><p>曾约双琼品凤箫。玉台光映玉娇娆。银花烛冷飞罗暗，宝层香融曲篆销。<br> 帘影乱，漏声迢。佩云清入楚天遥。题红未托相思约，明月空归第五桥。</p><p>惜分飞</p><p>钏阁桃腮香玉溜。困倚银床倦绣。双燕归来后。相思叶底寻红豆。<br> 碧唾春衫还在否。重理弓弯舞袖。锦藉芙蓉皱。翠腰羞对垂杨瘦。</p><p>长相思</p><p>风萧萧。雨骚骚。风雨萧骚梧叶飘。潇湘江畔楼。<br> 云迢迢。水遥遥。云水迢遥天尽头。相思心上秋。</p><p>祝英台近</p><p>待春来，春又到，花底自徘徊。春浅花迟，携酒为春催。可堪碧小红微，黄轻紫艳，东风外、妆点池台。<br> 且衔杯。无奈年少心情，看花能几回。春自年年，花自为春开。是他春为花愁，花因春瘦，花残后、人未归来。</p><p>恋绣衾</p><p>缃桃红浅柳褪黄。燕初来、宫漏渐长。任日转、花梢也，倚兰屏、犹未试妆。<br> 秦鸾旧曲无心理，忆年时、相傍采桑。听绿树、娇莺啭，一声声、都是断肠。</p><p>南歌子（茉莉）</p><p>素质盈盈瘦，娇姿淡淡妆。曲勾阑畔倚秋娘。一撮风流都在、晚西凉。<br> 彩线串层玉，金篝络细香。半钩新月浸牙床。犹记东华年少、那门相。</p><p>恋绣衾</p><p>银鸳金凤画暗销。晓帘栊、新翠渐交。算多少、相思恨，被东风、吹上柳梢。<br> 罗窗夜夜梨花瘦，奈月明、香梦易消。便拟倩、题红叶，趁落花、流过谢桥。</p><p>谒金门</p><p>春欲去。无计得留春住。纵著天涯浑柳絮。春归还有路。<br> 恨煞多情杜宇。愁煞无情风雨。春自悠悠人自苦。莺花谁是主。</p><p>菩萨蛮</p><p>杏花枝上莺声嫩。凤屏倦倚人初困。金兽莫添香。香浓情转伤。<br> 云沈归雁杳。绿涨江南草。独倚夕阳楼。双帆何处舟。</p><p>青玉案（采莲女）</p><p>凉亭背倚斜阳树。过几阵、菰蒲雨。自棹轻舟穿柳去。绿裙红袂，与花相似，撑入花深处。<br> 妾家住在鸳鸯浦。妾貌如花被花妒。折得花归娇厮觑。花心多怨，妾心多恨，胜似莲心苦。</p><p>蛮绣衾</p><p>多情无语敛黛眉。寄相思、偏仗柳枝。待折向、尊前唱，奈东风、吹做絮飞。<br> 归来醉抱琵琶睡，正酒醒、香尽漏移。无赖是、梨花梦，被月明、偏照帐儿。</p><p>南歌子</p><p>懒傍青鸾镜，慵簪翠凤翘。玉屏春重宝香销。因甚不忄欠梳洗、怕登楼。<br> 载酒垂杨浦，停桡杜若洲。伤春情绪寄箜篌。流水残阳芳草、伴人愁。</p><p>醉桃源</p><p>东风开到坼桐花。游蜂初报衙。兽环微掩是谁家。琐窗金绣纱。<br> 环佩小，领巾斜。绿云双髻鸦。佯羞无限托琵琶。笑拈萱草芽。</p><p>清平乐</p><p>凤城春浅。寒压花梢颤。有约不来梁上燕。十二绣帘空卷。<br> 去年共倚秋千。今年独倚阑干。误了海棠时候，不成直待花残。</p><p>谒金门</p><p>春又晚。枝上绿深红浅。燕语呢喃明似翦。采香人渐远。<br> 草色池塘碧软。丝竹谁家坊院。拂拂和风初著扇。蜂情愁不展。</p><p>浣溪沙</p><p>杨柳烟深五凤楼。绣帘风飏玉梭球。夜寒谁伴锦香篝。<br> 残月有情圆晓梦，落花无语诉春愁。宝笙偷按小梁州。</p><p>鹧鸪天</p><p>谁向瑶台品凤箫。碧虚浮动桂花秋。风从帘幕吹香远，人在阑干等月高。<br> 金粟地，蕊珠楼。佩云襟雾玉逍遥。仙娥已有玄霜约，便好骑鲸上九霄。</p><p>谒金门</p><p>风不定。吹漾一帘波影。归燕无期春正永。海棠眠未醒。<br> 筝雁别来谁整。好梦不堪重省。闲看鸳鸯交素颈。凭阑襟袖冷。</p><p>点绛唇</p><p>欲晴又雨雨还晴。时节又清明。红杏墙头燕语，碧桃枝上莺声。<br> 轻衫短帽，扁舟小棹，几度旗亭。斗草踏青天气，买花载酒心情。</p><p>小重山</p><p>岸柳黄深绿渐饶。林塘初雨过，涨蒲萄。秋千亭榭彩旗交。莺声里，春在杏花梢。<br> 慵整翠云翘。眉尖愁两点，倩谁描。斜阳芳草暗魂销。东风远，犹凭赤阑桥。</p><p>霜天晓角</p><p>玄霜绛雪。散作秋林缬。昨夜西风吹过，最好是、睡时节。<br> 香绝。高处折。中秋还有月。此际人间天上，是两个、广寒阙。</p><p>糖多令（桂边偶成）</p><p>明月可中庭。萧萧络纬声。画阑秋，千树吹香。玉宇无尘凉似水。销不尽、许多清。<br> 欲醉醉还醒。欲吟吟未成。拈金英、三嗅微馨。应有乘莺天上女，随风露、下青冥。</p><p>柳梢青（和逃禅四首）</p><p>藓迹苔痕。香浮砚席，影蘸吟尊。雪正商量，同云淡淡，微月昏昏。<br> 孤山往事谁论。但招得、逋仙断魂。客里相逢。数枝驿路，千树江村。</p><p>柳梢青</p><p>沁月凝霜。精神好处，曾悟花光。带雪煎茶，和冰酿酒，聊润枯肠。<br> 看花小立疏廓。道是雪、如何恁香。几度巡檐，一枝清瘦，疑在蓬窗。</p><p>柳梢青</p><p>菊谢东篱。问梅开未，先问南枝。两蕊三花，松边傍石，竹外临溪。<br> 尊前暗忆年时。算笛里、关情是伊。何逊风流，林逋标致，一二联诗。</p><p>柳梢青</p><p>片片花飞。同前疏树，雪后残枝。划地多情，带将明月，来伴书帏。<br> 岁寒心事谁知。向篱落、微斜半欹。添得闲愁，酒将阑处，吟未成时。</p><p>思佳客（和俞菊坡海棠韵）</p><p>簇簇红云冷欲凝。东风特地唤花醒。数枝夜色当银烛，一段春娇入画屏。<br> 如有恨，似多情。柳边莺语十分明。柳边莺语如何说，莫笑梅花太瘦生。</p><p>糖多令（秋暮有感）</p><p>休去采芙蓉。秋江烟水空。带斜阳、一片征鸿。欲顿闲愁无顿处，都著在两眉峰。<br> 心事寄题红。画桥流水东。断肠人、无奈秋浓。回首层楼归去懒，早新月、挂梧桐。</p><p>瑞龙吟（寿吴丞相·寿词）</p><p>双溪墅。重见种玉锄云，采花研露。遥知绿野芳浓，锦堂燕子，迎门共舞。<br> 近前语。还问去年山馆，旧经行处。西风鸿水边上，惊千里苑，梅英乍吐。<br> 几度月昏霜晓，望驰天北，驿传湘渚。冷艳暗香春寒，划地清苦。看看翠幄，青子江头路。才收尽、蛮烟瘴雨，初回轻暑。便忆南园趣。唤人况有，多情杜宇。此计非迟暮。都付与、和羹功成归去。海榴院落，长逢重午。</p><p>渡江云（寿蔡泉使）</p><p>桐花寒食近，青门紫陌，不禁绿杨烟。正长眉仙客，来向人间，听鹤语溪泉。清和天气，为栽培、种玉心田。莺昼长，一尊芳酒，容与看芝山。<br> 庭闲。东风榆荚，夜雨苔痕，满地欲流钱。爱墙阴、成蹊桃李，春自无言。殷勤晓鹊凭檐喜，丹凤下、红药阶前。兰砌晓，香飘舞袖斓斒。</p><p>八声甘州（寿蔡泉宪）</p><p>两台帘对卷，燕芹香、风花近清明。望春弥柳际，流红水布，暖谷天晴。谁信闲襟似水，时忆语溪耕。襟抱番江阔，云远波平。<br> 静昼轻挥玉尘，见春扉草绿，暮冶烟青。问清华姓字，几度录虬屏。看西湖、一汀鸳鹭，正晓风、残月两三星。早归来，赴花鱼宴，宫树闻莺。</p><p>三犯渡江云（旧平声，今入入声，为竹友谢少保寿）</p><p>风流三径远，此君淡薄，谁与伴清足。岁寒人自得，傍石锄云，闲里种苍玉。琅玕翠立，爱细雨、疏烟初沐。春昼长，秋声不断，洗红尘凡俗。<br> 高独。虚心共许，淡节相期，几人闲棋局。堪爱处，月明琴院，雪晴书屋。心盟更许青松结，笑四时、梅矾兰菊。庭砌晓，东风旋添新绿。</p><p>过秦楼（寿建安使君谢右司）</p><p>谷雨收寒，茶烟飏晓，又是牡丹时候。浮龟碧水，听鹤丹山，采屋幔亭依旧。和气缥缈人间，满谷红云，德星呈秀。向东风种就，一亭兰茁，玉香初茂。<br> 遥想曲度娇莺，舞低轻燕，二十四帘芳昼。清溪九曲，上已风光，觞咏似山阴否。翠阁凝清，正宜沦茗银罂，熨香金斗。看双莺飞下，长生殿里，赐蔷薇酒。</p><p>醉蓬莱（寿越帅谢恕齐）</p><p>正槐龙欲老，影动朱门，薰风帘卷。竹外人清，听秋声将转。梦草池塘，种兰庭砌，爽气生葵扇。香染黄扉，律调翠简，赏音清宴。<br> 因念南阳，碧幢烟静，纶玉宣频，辔丝催遣。带锡犀虹，宠下甘泉殿。笑指蓬莱，画舸东去，向五云葱栖。骑竹欢迎，贺家湖上，绿香红茜。</p><p>法曲献仙音（寿云谷谢秘撰）</p><p>风箨晴暄，昼桐阴早，燕阁新香时度。沁月楼台，带山城郭，西湖翠娇红妩。甚爱此闲中趣，寻盟旧鸥鹭。共容与。<br> 倚兰干、静看飞絮。吟啸里，帘卷暖烟霁雨。向一碧玻璃，几东风、呼棹来去。秀玉芳兰，伴丝簧、庭院笑语。渐梅霖清润，喜近槐扉初暑。</p><p>八声甘州（代蔡泉使寿丁丞相）</p><p>帘垂鸱尾阁，桂花风、天香满黄扉。向郁罗霄汉，朝回金阙，心运璇玑。一点元台初度，八表共清辉。紫塞烟尘静，捷羽东飞。<br> 此际钱塘江上，爱月仍夜色，潮正秋期。想波仙冰妹，同日宴瑶池。报龙楼，玉音宣劝，赐紫金、杯泛日中葵。庆千秋，醉长生酒，歌太平诗。</p><p>兰陵王（辛酉代寿壑翁丞相母夫人）</p><p>楚天碧。秋晚尘清禁陌。朝鸡静，班退晓墀，回马金门漏犹滴。千官佩如织。来作黄扉寿客。黑头相，玉虹紫貂，亲奉春慈拜南极。<br> 丛萱燕堂北。正霭护犀帷，香泛鲛额。瑶池女伴驻鸾翼。拥歌袖笼翠，舞荐铺锦，屏开家庆怎画得。想人在仙宅。<br> 今夕。是何夕。正月满槐厅，凉透木熏席。黄花满地弄寒色。喜蛩雨初霁，雁风又息。龙楼宣劝，万岁里、宴太液。</p><p>木兰花慢 （丙辰寿叶制相）</p><p>江南春信早，问谁是、百花魁。过揽桂褰蓉，纫兰采菊，独许寒梅。阳和渐回涧底，向水西、先放一枝开。潇洒织琼瘦玉，化工月翦云裁。<br> 诗催。付与雪襟怀。消得暗香来。算知心惟有，青松瘦竹，白石苍苔。年年上林胜赏，捻清芳、蘸入紫金杯。须信和羹未晚，岁寒聊自徘徊。</p><p>摸鱼儿（寿叶制相）</p><p>过重阳、晚香犹耐，江城风露初峭。梅花已索巡檐笑，春入数枝红小。寒恁早。正帘卷苍云，和气生芝草。金虬篆袅。喜人乐丰年，波澄瀚海，星斗焕牙纛。<br> 家山近，游宴十洲三岛。石桥诗思频绕。朱颜白发神仙样，谁信玉关人老。春渐好。望阊阖天低，咫尺瞻黄道。祥云缥缈。看柳色沙堤，莺声禁辇，鸣佩凤池晓。</p><p>汉宫春（寿乡帅范尚书。郡有苍云堂，因古柏得名）</p><p>帘卷苍云，爱初翔凤尾，忽驾虬枝。青青岁寒自保，越样清奇。参天溜雨，带疏苔、密藓芳蕤。天赋与，凌霜傲雪，癯然山泽风姿。<br> 他年栋梁共许，记雪山巫峡，曾赋新诗。庭前可人翠幄，葱茜烟霏。高标劲节，有青松、绿竹心知。来试倚，摩挲黛色，一尊相祝齐眉。</p><p>汉宫春（庚午岁寿谷翁保相）</p><p>春满芝田，正鹤飞空霭，龟引清涟。祥云满谷缥缈，非雾非烟。莺花燕柳，占年年、三月长安。天气好，新声暖响，东风十二雕阑。<br> 葱茜兽炉香袅，映金貂玉佩，绿鬓朱颜。何妨买花载酒，日日湖边。烟光万顷，凭清闲、才是神仙。芳昼永，珠帘静卷，悠然相对南山。</p><p>风入松（寿恕齐谢待制）</p><p>西清人住水云乡。心静日偏长。闲中自乐壶天趣，笑红尘、谁是羲皇。垒嶂双溪争似，西湖雨色晴光。<br> 碧龟巢处藕花香。波影浸书床。庭前一种红兰树，薰风又、吹长瑶芳。竹外椿前舞采，柳边槐底鸣榼。</p><p>西湖明月引（寿云谷谢右司）</p><p>朝回花底晓星明。瑞烟凝。暖风轻。修禊湔裙，时节又闻莺。绰约岸桃堤柳近，波万顷，碧琉璃，镜样平。<br> 仙翁佩襟秋水清。渺莲舟，浮翠瀛。御楼香近，东风里、吹下青冥。鲛缬围红，春在牡丹屏。日正迟迟人正酒，画帘外，一声声，卖放生。</p><p>临江仙（寿千八兄）</p><p>门外湖光清似玉，雨桐烟柳扶疏。爱闲吾亦爱吾庐。炉香心在在，杯酒乐如如。<br> 有子专城才四十，诸孙颗颗明珠。传家衣钵只诗书。一坡存菊意，千岁学松癯。</p><p>少年游（寿云谷谢右司）</p><p>光风怀抱玉精神。不染世间尘。香暖衣篝，歌题采扇，清似晋时人。<br> 柳边小驻朝天马，一笑领佳宾。帘卷湖山，花围尊俎，同醉碧桃春。</p><p>鹧鸪天（寿表兄陈可大）</p><p>四壁图书静不哗。里湖深处隐人家。斑衣自斗百家彩，乌帽亲裁一幅纱。<br> 新酿酒，旋烹茶。半溪霜月正梅花。前庭手种红兰树，看到春风第二芽。</p><p>霜天晓角（寿疏清陈别驾）</p><p>月树风枝。孤山两字诗。来到十洲三岛，香得更、十分奇。<br> 阳和迟自迟。冰霜欺怎欺。且伴岁寒人醉，有移种、玉堂时。</p><p>瑞龙吟</p><p>长安路。还是燕乳莺娇，度帘迁树。层楼十二阑干，绣帘半卷，相思处处。<br> 漫凭伫。因念彩云初到，琐窗琼户。梨花犹怯春寒，翠羞粉怨，尊前解语。<br> 空有章台烟柳，瘦纤仍似，宫腰飞舞。憔悴暗觉文园，双鬓非故。闲拈断叶，重托段勤句。<br> 频回首、河桥素约，津亭归步。恨逐芳尘去。眩醉眼尽，游丝乱绪。肠结愁千缕。深院静，东风落红如雨。画屏梦绕，一篝香絮。</p><p>风流子</p><p>阑干休去倚，长亭外、烟草带愁归。正晓阴帘幕，绮罗清润，西风环佩，金玉参差。深院悄，乱蝉嘶夏木，双燕别春泥。满地残花，蝶圆凉梦，半亭落叶，蛩感秋悲。<br> 兰屏余香在，销魂处、憔悴瘦不胜衣。谁念凤楼当日，星约云期。怅倦理鸾筝，朱弦空暗，强临鸳镜，锦带闲垂，别后两峰眉恨，千里心知。</p><p>风流子</p><p>残梦绕林塘。诗添瘦、瘦不似东阳。正流水荡红，暗通幽径，嫩篁翻翠，斜映回墙。对握宝筝低度曲，销蜡靓新簧。莺懒昼长，燕闲人倦，乍亲花簟，慵引壶觞。<br> 帘栊深深地，歌尘静、芳草自碧空厢。十二画桥，一堤烟树成行。向杜鹃声里，绿杨庭院，共寻红豆，同结丁香。春已无多，只愁风雨相妨。</p><p>华胥引</p><p>涵空斜照，掠水轻岚，满天红叶。雁泊平芜，凫依乱荻声唼唼。寂寞金井梧桐，渐辘轳伊轧。明月纱窗，夜寒孤枕应怯。<br> 吟老西风，笑衰髯、顿疏如镊。锦笺勤重，频剔兰灯自阅。多谢征衫初寄，尚宝香熏箧。愁忆家山，梦魂飞度千垒。</p><p>意难忘</p><p>额粉宫黄。衬桃花扇底，歌送瑶觞。裙拖金缕细，衫唾碧花香。琼佩冷，玉肌凉。罗袜步沧浪。漫共伊，心盟意约，眼觑眉相。<br> 连环未结双双。似桃源误入，初嫁刘郎。珑E8AE仙子髻，绰约道家妆。千种恨、九回肠。云雨梦犹妨。误少年，红销翠减，虚度风光。</p><p>宴清都</p><p>听彻南楼鼓。寒宵迥、玉壶冰漏迟度。重温锦幄，低护青毡，曲通朱户。巡檐细嚼寒梅，叹寂寞、孤山伴侣。更信有、铁石心肠，广平几度曾赋。<br> 寒深试拥羊裘，松醪自酌，谁伴吟苦。摩挲醉眼，阑干笑拍，白鸥惊去。梁园胜赏重约，渐玉树、琼花处处。怕柳条、未觉春风，青青在否。</p><p>兰陵王</p><p>古堤直。隔水轻阴飏碧。东风路，还是舞烟眠露，年年自春色。红尘遍京国。留滞高阳醉客。斜阳外，千缕翠条，仿佛流莺度金尺。<br> 长亭半陈迹。记曾系征鞍，频护歌席。匆匆江上又寒食。回首处应念，旧曾攀折，依然离恨遍四驿。倦游尚南北。<br> 恻恻。怨怀积。渐楚榭寒收，隋苑春寂。眉颦不尽相思极。想人在何处，倚楼横笛。闲情似絮，更那听，夜雨滴。</p><p>琐窗寒</p><p>禁烛飞烟，东风插柳，万家千户。梨花院落，数点弄晴纤雨。傍秋千、红云半湿，画帘燕子商春语。数十年南北，西湖倦客，曲江行旅。<br> 日暮。花深处。对修竹弹棋，戏评格五。携尊共约，诗酒云朋月侣。念旧游、九陌香尘，倡条冶叶还在否。踏青归，醉宿兰舟，枕藉黄金俎。</p><p>隔浦莲近拍</p><p>铅霜初褪凤葆。碧旆侵云窈。万绿伤春远，林幽乐、多禽鸟。斜阳堤畔草。游鱼闹。暗水流萍沼。翠钿小。<br> 凉亭醉倚，接罗巾、任欹倒。月明庭树，夜半鹊飞惊晓。隔岸萍乡梦渐到。吹觉。一襟风露尘表。</p><p>早梅芳</p><p>柳初妍，花渐好。可恨行期到。落梅香尽，淡月朦胧影微照。风帘银烛暗，露幕金花小。纵离歌缓唱，残角又霜晓。<br> 琐窗前，秦吉了。促上长安道。扬鞭西去，几点稀星尚云表。去程疑是梦，宿酒昏情抱。凤楼空，琼箫声渐杳。</p><p>早梅芳</p><p>凤钗横，鸾带绕。独步鸳鸯沼。阑干斜倚，自打精神对花笑。贴衣琼佩冷，衫袜金莲小。卷香茵缥缈，舞袖称纤妙。<br> 梦初成，欢未了。明日青门道。离云别雨，脉脉舞情画堂晓。柳边骄马去，翠阁空凝眺。渐春风、绿愁江上草。</p><p>四园竹</p><p>昏昏瞑色，乱叶拥云扉。渚兰风润，庭桂露凉，香动秋帏。独向闲亭步月，阑干瘦倚，此情惟有天知。<br> 纵如其。黄花时节归来，因循已误心期。欲写相思寄与，愁拂鸾笺，粉泪盈盈先满纸。正寂寞，楼南雁过稀。</p><p>侧犯</p><p>晚凉倦浴，素妆薄试铅华靓。凝定。似一朵芙蓉泛清镜。轻纨笑自捻，扑蝶鸳鸯径。娇懒。金凤享单、记欹翠蝉影。<br> 冰肌玉骨，衫体红绡莹。还暗省。记青青、双鬓旧潘令。梦想鸾筝，后堂深静。何日西风，碧梧金井。</p><p>齐天乐</p><p>客愁都在斜阳外，凭阑桂香吹晚。乱叶蝉哀，寒汀鹭泊，离绪并刀难翦。牙屏半掩。渐尘扑冰纨，浪收云簟。露入征衣，满襟秋思付诗卷。<br> 还思前度问酒，凤楼人共倚，归兴无限。雁影亭皋，蛩声院落，双阙明河光转。田园梦远。叹篱菊初黄，涧莼堪荐。拄笏西风，四山烟翠敛。</p><p>荔枝香近</p><p>杜宇声声频唤，春渐去。暗碧柳色依依，湖上迷青雾。残香净洗红兰，昨夜朱铅雨。金泥帐底，双虬自沈乳。<br> 天际，渐迤逦片帆南浦。一笑蔷薇，别后酒杯慵举。江上琵琶，莫遣东风误鹦鹉。泪拥通宵蜡炬。</p><p>荔枝香近</p><p>脸霞香销粉薄，泪偷泫。叆叆金兽，沈水微薰，入帘绿树春阴，糁径红英风卷。芳草怨碧，王孙渐远。<br> 锦屏梦回，恍觉云雨散。玉瑟无心理，懒醉琼花宴。宝钗翠滑，一缕青丝为君翦。别情谁更排遣。</p><p>水龙吟</p><p>晓莺啼醒春愁，粉香独步千红地。庭闲散缟，林空翦雪，鸥惊鹤避。妒月魂凄，行云梦冷，温柔乡闭。渐黄昏院落，清明时候，东风里、无情泪。<br> 织翠玲珑叶底。倚阑人、玉龙休吹。残妆微洗，芳心微露，昭阳睡起。恨结连环，舞停双佩，水晶如意。倩蜂媒、聘取琼花，细与向、尊前比。</p><p>六丑</p><p>自清明过了，渐柳底、莺梭慵掷。万红御风，飘飘如附翼。锦绣陈迹。障地香尘暗，乱蜂似雨，漫冶游南国。兰襟缥缈辞湘泽。马迹郊原，燕泥巷陌。伤春为花深惜。叹芳菲薄幸，容易疏隔。<br> 庭闲人寂。空余芳草碧。梦里惊春去，如瞬息。长安市上狂客。为桃源解佩，醉浓欢极。无心整、雾襟烟帻。惊回处，断雨残云倦倚，画阑干侧。相思恨、暗度流夕。更杜鹃、院落黄昏近，谁禁受得。</p><p>塞垣春</p><p>草碧铺横野。带暝色、归鞍卸。烟葭露苇，满汀鸥鹭，人在图画。渐一声雁过南楼也。更细雨、时飘洒。念徽容、都销瘦，漫将纨素描写。<br> 临镜理残妆，依然是、京兆柔雅。落叶感秋声，啼E580叹凉夜。对黄花共说憔悴，相思梦，顿醒西窗下。两腕玉挑脱，素纤慳半把。</p><p>扫花游</p><p>蕙风飏暖，渐草色分吴，柳阴迷楚。寸心似缕。看窥帘燕妥，妒花蝶舞。翦翦愁红，万点轻飘泪雨。怕春去。问杜宇唤春，归去何处。后期重细许。倩落絮飞烟，障春归路。长亭别俎。对歌尘舞地，暗伤蛮素。算得相思，比著伤春又若。正凭伫。听斜阳、断桥箫鼓。</p><p>夜飞鹊</p><p>秋江际天阔，风雨凄其。云阴未放晴晖。归鸦乱叶更萧索，砧声几处寒衣。沙头酒初熟，尽篱边朱槿，竹外青旗。潮期尚晚，怕轻离、故故迟迟。<br> 何似醉中先别，容易为分襟，独抱琴归。回首征帆缥缈，津亭寂寞，衰草烟迷。虹收霁色，渐落霞孤鹜飞齐。更何时，重与论文渭北，翦烛窗西。</p><p>满庭芳</p><p>槐影连阴，竹光搏露，小荷新绿浮圆。簟纹如浪，绡帐碧笼烟。回合溪桥一曲，初雨过、流水溅溅。阑干外，沙鸥野鸟，飞过钓鱼船。<br> 浮生，同幻境，眼空四海，迹寄三椽。但随天、休问我后谁前。要识渊明琴趣，真真意、都在无弦。薰风里，纶巾羽扇，一枕北窗眠。</p><p>花犯</p><p>报南枝、东风试暖，萧萧甚情味。乱琼雕缀。幻姑射精神，玉蕊佳丽。寿阳宴罢妆台倚。眉颦羞鹊喜。念误却、何郎归去，清香空翠被。<br> 溪松径竹素知心，青青岁寒友，甘同憔悴。渐画角，严城上、雁霜惊坠。烟江暮、佩环未解，愁不到、独醒人梦里。但恨绕、六桥明月，孤山云畔水。</p><p>大酺</p><p>雾幕西山，珠帘卷，浓霭凄迷华屋。蒲萄新绿涨，正桃花烟浪，乱红翻触。绣阁留寒，罗衣怯润，慵理凤楼丝竹。东风垂杨恨，锁朱门深静，粉香初熟。念缓酌灯前，醉吟孤枕，顿成清独。<br> 伤心春去速。叹美景虚掷如飞ECB1。漫孤负、秋千台榭，拾翠心期，误芳菲、怨眉愁目。冷透金篝湿，空展转、画屏山曲。梦不到、华胥国。闲倚雕槛，试采青青梅菽。海棠尚堪对烛。</p><p>霜叶飞</p><p>碧天如水，新蟾挂、修眉初画云表。半江枫叶自黄昏，深院砧声悄。渐凉蝶、残花梦晓。西风篱落寒E580小。背画阑依依，有数点、流萤乱扑，扇底微照。<br> 凝望渺漠平芜，蒹葭烟远，过雁还带愁到。拚教日日醉斜阳，但素琴横抱。记旧谱、归耕未了。金徽谁度凄凉调。算多少悲秋恨，恨比秋多，比秋犹少。</p><p>法曲献仙音</p><p>油幕收尘，素纨招月，一枕苹香微度。枕玉牙床，浣冰金斛，薰风夜凉窗户。渐睡醒、明河暗，芭蕉几声雨。<br> 对谁语。念徽容已成憔悴，心期误。归计欲成又阻。寂寞燕楼空，想弓弯、眉黛慵妩。泪墨愁笺，纵回文、难写情素。便山遥水邈，几度梦魂飞去。</p><p>渡江云</p><p>青青江上草，片帆浪暖，初泊渡头沙。翠筇便瘦倚，问酒垂杨，影里那人家。东风未许，漫媚妩、轻试铅华。飘佩环、玉波秋莹，双髻绿堆鸦。空嗟。赤阑桥畔，暗约琴心，傍秋千影下。夜渐分、西窗愁对，烟月笼纱。离情暗逐春潮去，南浦恨、风苇烟葭。肠断处，门前一树桃花。</p><p>应天长</p><p>流莺唤梦，芳草带愁，东风料峭寒色。又见杏浆饧饧粥，家家禁烟食。江湖几年倦客。曾惯识、凄凉岑寂。苦吟瘦，萧索诗肠，空愧郊籍。<br> 春事正溪山，柳雾花尘，深映翠萝壁。更谢多情双燕，归来旧庭宅。情丝乱游巷陌。怅容易、万红陈迹。酒旗直，绿水桥边，犹记曾识。</p><p>玉楼春</p><p>东风跃马长安道。一树樱桃花谢了。别来千里梦频归，醉里五更愁不到。<br> 江南两岸无名草。雨遍莓苔生嫩葆。玉楼人远绿腰闲，帘幕深沈双燕老。</p><p>玉楼春</p><p>粉销香减红兰泪。总是文君初别意。春风织就闷情怀，夜月砌成愁况未。<br> 迢迢归梦频东里。堪恨洛阳花渐已。斜阳日日自相思，三十六陂芳草地。</p><p>玉楼春</p><p>万花丛底曾抬目。淡雅梳妆娇已足。夜来鹦鹉梦中人，春去琵琶江上曲。<br> 双鸾碧重钗头玉。裙曳湘罗浮浅绿。东风一醉买蛾眉，为拚明珠三万斛。</p><p>玉楼春</p><p>西园斗结秋千了。日漾游丝烟外袅。小桥杨柳色初浓，别院海棠花正好。<br> 粉墙低度莺声巧。薄薄轻衫宜短帽。便拚日日醉芳菲，未必春风留玉貌。</p><p>玉楼春</p><p>柳丝挽得秋光住。肠断驿亭离别处。斜阳一片水边楼，红叶满天江上路。<br> 来鸿去雁知何数。欲问归期朝复暮。晚风亭院倚阑干，两岸芦花飞雪絮。</p><p>伤情怨</p><p>南枝春意正小。篱菊都荒了。帐底孤灯，夜来还独照。<br> 沙洲烟翠渺渺。谢塞鸿、频带书到。笑捻梅花，今年开较早。</p><p>品令</p><p>玉壶尘静。蟾光透、一帘疏影。偏爱水月楼台近。画阑独倚，风度寒香阵。<br> 犹记曲江烟水恨。叹凄凉谁问。夜深沙觜霜痕印。嚼花拚醉，枝上春无尽。</p><p>木兰花</p><p>长江浩渺山明秀。宛转西风惊客袖。相逢才系柳边舟，相别又倾花下酒。<br> 怪得新来诗骨瘦。都在秋娘相识后。一天明月照相思，芦汀洲霜满首。</p><p>愁蕊香</p><p>晚酌宜城酒暖。玉软嫩红潮面。醉中窈窕度娇眼。不识愁深恨浅。<br> 绣窗一缕香绒线。系双燕。海棠满地夕阳远。明月笙歌别院。</p><p>菩萨蛮</p><p>银城远枕清江曲。汀洲老尽蒹葭绿。君上木兰舟。妾愁双凤楼。<br> 角声何处发。月浸溪桥雪。独自倚阑看。风飘襟袖寒。</p><p>丑奴儿</p><p>岁寒时节千林表，独耐风霜。妒粉欺黄。淡淡衣裳薄薄妆。<br> 西湖十二阑干曲，倚遍寒香。白鹭横塘。一片孤山几夕阳。</p><p>感皇恩</p><p>体态玉精神，惺尫言语。一点灵犀动人处。绣香罗帕，为待别时亲付。要人长记得，相思苦。<br> 彩鸾独跨，蓝桥归路。憔悴东风自蛮素。桃叶杨花，又向空江欲度，任洛阳城里，春无数。</p><p>宴桃源</p><p>闲倚琐窗工绣。春困两眉频皱。独自下香街，攀折画桥烟柳。晴昼。晴昼。偏称玉楼歌酒。</p><p>宴桃源</p><p>何处春风归路。金屋空藏樊素。零乱海棠花，愁梦欲随春去。情绪。情绪。粉溅两行冰F368</p><p>月中行</p><p>鬓云斜插映山红。春重淡香融。自携纨扇出帘栊。意欲扑飞虫。<br> 蔷薇架下偏宜酒，纤纤手、自引金钟。倦歌佯醉倚东风。愁在落花中。</p><p>渔家傲</p><p>日转花梢春已昼。双蛾曲理遥山秀。百草偏输羞不斗。随人后。无情自折金丝柳。<br> 秋水盈盈娇欲溜。六么倦舞弓弯袖。偷摘青梅推病酒。徘徊久。一双燕子归时候。</p><p>渔家傲</p><p>自别春风情意恻。秦筝不理香尘积。去跃青骢游上国。归未得。何如莫向尊前识。<br> 薄幸高阳花酒客。迷云恋雨青楼侧。金屋空间双凤席。离怀适。银台烛泪成行滴。</p><p>定风波</p><p>慵拂妆台懒画眉。此情惟有落有花知。流水悠悠春脉脉，闲倚绣屏，犹自立多时。<br> 有约莫教莺解语，多愁却妒燕于飞。一笑蔷薇孤旧约，载酒寻欢，因甚懒支持。</p><p>蝶恋花</p><p>谢了梨花寒食后。翦翦轻寒，晓色侵书牖。寂寞幽齐惟酌酒。柔条恨结东风手。<br> 浅黛娇黄春色透。薄雾轻烟，远映苏堤秀。目断章台愁举首。故人应似青青旧。</p><p>蝶恋花</p><p>墙外秋千花影后。环兽金悬，暗绿笼朱牖。为怯轻寒犹DA3A酒。同心共结怀纤手。<br> 粉袖盈盈香泪透。蹙损双眉，懒画遥山秀。柔弱风条低佛首。渭城歌舞春如旧。</p><p>蝶恋花</p><p>寂寞长亭人别后。一把垂丝，乱拂闲轩牖。三月春光浓似酒。传杯莫放纤纤手。<br> 金缕依依红日透。舞彻东风，不减蛮腰秀。扑鬓杨花如白首。少年张绪心如旧。</p><p>蝶恋花</p><p>落尽樱桃春去后。舞絮飞绵，扑簌穿帘牖。惜别情怀愁对酒。翠条折赠劳亲手。<br> 绣幕深沈寒尚透。雨雨晴晴，妆点西湖秀。怅望章台愁转首。画阑十二东风旧。</p><p>蝶恋花</p><p>楼上钟残人渐定。庭户沈沈，月落梧桐井。闷倚琐窗灯炯炯。兽香闲伴银屏冷。<br> 淅沥西风吹雁影。一曲胡笳，别后谁堪听。誓海盟山虚话柄。恁书问著无言应。</p><p>红罗袄</p><p>别来书渐少，家远梦徒归。念去燕来鸿，愁随秋到，旧盟新约，心与天知。<br> 楚江上、木落林稀。西风尚隔心期。水阔草离离。更皓月照影自伤悲。</p><p>少年游</p><p>兰屏香暖，松醪味滑，湖蟹荐香橙。雁字秋高，凤台人远，明月自吹笙。<br> 轻寒翦翦生襟袖，银漏渐催更。暗忆年时，桂风庭院，笑并玉肩行。</p><p>少年游</p><p>斜阳冉冉水边楼。珠箔水晶钩。拍点红牙，箫吹紫玉，低按小梁州。<br> 双鸾已误青楼约，谁伴月中游。卷蝶残花，寒E580落叶，长是替人愁。</p><p>少年游</p><p>画楼深映小屏山。帘幕护轻寒。比翼香囊，合欢罗帕，都做薄情看。<br> 如今已误梨花约，何处滞归鞍。待约青鸾，彩云同去，飞梦到长安。</p><p>少年游</p><p>翠罗裙解缕金丝。罗扇掩芳姿。柳色凝寒，花情DA3A雨，生怕踏青迟。<br> 碧纱窗外莺声嫩，春在海棠枝。别后相思，许多憔悴，惟有落红知。</p><p>还京乐</p><p>彩鸾去，适怨清和，锦瑟谁共理。奈春光渐老，万金难买，偷钱空费。岸草烟无际。落花满地芳尘委。翠袖里，红粉溅溅，东风吹泪。<br> 任鸳帏底。宝香寒、金兽慵熏绣被、依依离别意味。琼钗暗画心期。倩啼鹃、为催行李。黯销魂，但梦逐巫山，情牵渭水。待得归来后，灯前深诉憔悴。</p><p>解连环</p><p>寸心谁托。望潇湘暮碧，水遥云邈。自绣带、同翦合欢，奈鸳枕梦单，凤帏寒薄。淡月梨花，别后伴、情怀萧索。念伤春渐懒，病酒未忄欠，两愁无药。<br> 魂销翠兰紫若。任钗沈鬓影，香沁眉角。怅画阁、尘满妆台，但玉佩依然，宝筝闲却。旧约无恁，误共赏、西园桃萼。正天涯、数声杜宇，断肠院落。</p><p>绮寮怨</p><p>满院荼蘼开尽，杜鹃啼梦醒。记晓月、绿水桥边，东风又、折柳旗亭。蒙茸轻烟草色，疏帘净、乱织罗带青。对一尊、别酒初斟，征衫上、点滴香泪盈。<br> 几度恨沈断云，飞鸾何处，连环尚结双琼。一曲琵琶，湓江上、惯曾听。依依翠屏香冷，听夜雨、动离情。春深小楼，无心对锦瑟、空涕零。</p><p>玲珑四犯</p><p>金屋春深，似灼灼娉婷，真真娇艳。洗净铅华，依旧曲眉丰脸。犹记舞歇凉州，渐缥缈、碧云缭乱。自玉环、宝镜偷换。别后甚时重见。<br> 鸾帏凤席鸳鸯荐。但空余、蕙芳兰蒨。天涯柳色青青恨，不入东风眼。惆账二十四桥，任落絮、飞花乱点。奈翠屏、一枕云雨梦，谁惊散。</p><p>丹凤吟</p><p>暗柳烟深何处，翡翠帘栊，鸳鸯楼阁。芹泥融润，飞燕竞穿珠幕。秋千倦倚，还思年少，袜步尘轻，衫裁罗薄。陡顿芳心暗老，强理新妆，离思都占眉角。<br> 过了几番花信，晓来划地寒意恶。可煞东风，甚把夭桃艳杏，故故C463铄。伤春憔悴，泪矗粉腮香落。挑脱金宽双玉腕，怕人猜偷握。渐芳草，恨画阑、休傍著。</p><p>忆旧游</p><p>又眉峰碧聚，记得邮亭，人别中宵。翦烛西窗下，听林梢叶堕，雾漠烟潇。彩鸾梦逐云去，环佩入扶摇。但镜裂鸳奁，钗分燕股，粉腻香销。<br> 迢迢。旧游处，向柳下维舟。花底扬镳。更忆西风里，采芙蓉江上，双桨频招。怨红一叶应到，明月赤阑桥。渐泪浥琼腮，胭脂淡薄羞嫩桃。</p><p>拜星月慢</p><p>漏阁闲签，琴窗倦谱，露湿宵萤欲暗。雁咽凉声，寂寞芙蓉院。画檐外，树色惊霜渐改，淡碧云疏星烂。旧约桐阴，问何时重见。<br> 倚银屏、更忆秋娘面。想凌波、共立河桥畔。重念酒污罗襦，渐金篝香散。翦孤灯、倦宿西风馆。黄花梦、对发凄凉叹。但怅望、一水家山，被红尘隔断。</p><p>倒犯</p><p>百尺凤皇楼，碧天暮云初扫。冰华散缟。双鸾驾镜悬空窈。婆娑桂影，香满西风阑干悄。渐玉魄金辉，飞度千山表。饵玄霜、醉琼酉票。身在九霄，独步丹梯，飘飘轻雾窵。缥缈广寒殿，觉世山河小。爱十二、琼楼好。算谁知、消息盈虚道。任地久天长，今古无私照。但仙娥不老。</p><p>解语花</p><p>鳌峰溯碧，贝阙缘云，桂魄寒光射。凤檐鸳瓦。星河际、缥缈绣帘高下。笙箫奏雅。爱雪柳、蛾儿笑把。琼佩摇、珠翠盈盈，迤逦飘兰麝。<br> 陆地金莲照夜。富绮罗妆艳，春态容冶。笼纱鞍帕。香尘过、禁陌宝车骄马。游人静也。东风里、万红初谢。沈醉归、残角霜天，渐落梅声罢。</p><p>过秦楼</p><p>倦听蛩砧，初抛纨扇，隔浦乱钟催晚。湘蒲簟冷，楚竹帘稀，窗下乍闻裁翦。倦柳梳烟，枯莲蘸水，芙蓉翠深红浅。对半床灯，虚堂凄寂，近书思遍。<br> 夜漏永、玉宇尘收，银河光灿。梦断楚天空远。婆娑月树，缥缈仙香，身在广寒宫殿。无奈离愁乱织，藉酒销磨，倩花排遣。渐江空霜晓，黄芦漠漠，一声来雁。</p><p>过秦楼</p><p>翠约苹香，绿搏槐荫，隔水晚蝉声断。壶冰避暖，钏玉欹凉，倦暑懒拈歌扇。云浪缥缈鱼鳞，新月开弦，落星沈箭。恨经年闲阔，柔笺空寄，梦随天远。<br> 憔悴损、臂薄烟绡，腰宽霞缕，锦瑟暗尘侵染。韩香犹在，秦镜空圆，薄幸旧盟俱变。虚蠹春华，为谁容改芳徽，魂飞娇倩。凭危楼望断，江外青山乱点。</p><p>解蹀躞</p><p>岸柳飘残黄叶，尚学纤腰舞。谢他终日，亭前伴羁旅。舞奈历历寒蝉，为谁唤老西风，伴人吟苦。<br> 闷无绪。记得芙蓉江上，萧娘旧相遇。如今憔悴，黄花惯风雨。把酒东望家山，醉来一枕闲窗，梦随秋去。</p><p>蕙兰芳引</p><p>虹雨乍收，楚天霁、乱飞秋鹜。渐草色衰残，墙外土花暗绿。故山鹤怨，流水自、菊篱茅屋。日暮诗吟就，淡墨闲题修竹。<br> 更忆飘蓬，霜绨风葛，几度凉燠。叹归去来兮，何日甬东一曲。黄芦满望，白云在目。但月明长夜，伴人清独。</p><p>六么令</p><p>授衣时节，犹未定寒燠。长空雨收云霁，湛碧秋容沐。还是鲈肥蟹美，橡栗村村熟。不堪追逐。龙山梦远，惆怅田园自黄菊。<br> 醉中还念倦旅，触景伤心目。羞破帽、把茱萸，更忆尊前玉。愁立梧桐影下，月转回廓曲。归期将卜，西风吹雁，懒寄斜封但相嘱。</p><p>红林檎近</p><p>飞絮迷芳意，落梅销暗香。皓鹤唳空碧，白鸥避寒塘。妨它踏青斗草，便放晓日东窗。先自懒弄晨妆。<br> 谁奈靓笙簧。望帘寻酒市，看钓认渔乡。控持紫燕，芹泥未上雕梁。想梁园谢馆，群花较晚，但陪玉树频举觞。</p><p>红林檎近</p><p>三万六千顷，玉壶天地寒。庚岭封的白乐，淇园折琅玕。漠漠梨花烂漫，纷纷柳絮飞残。直疑潢潦惊翻，斜风溯狂澜。<br> 对此频胜赏，一醉饱清欢。呼童翦韭，和冰先荐春盘。怕东风吹散，留尊待月，倚阑莫惜今夜看。</p><p>满路花</p><p>离歌泣断云，别舞愁飞雪。凤皇台上望，琼箫绝。钗分玉燕，寸雨回肠折。碧空归雁阔。犹有疏梅，岁寒独伴高节。<br> 鲛绡罗帕，泪洒胭脂血。悠悠江上水，天连接。朱楼遍倚，万里空情切。此恨凭谁说。天若有情，料天须有区别。</p><p>满路花</p><p>寒轻菊未残，春小梅初破。兽炉闲拨尽，松明火。青毡锦幄，四壁新妆里。重暖香篝，绣被拥银屏，彩鸾空伴云卧。<br> 相思何处，梦入蓝桥左。归期还细数，愁眉锁。薄情孤雁，不向楼西过。故人应怪我。怪我无书，有书还倩谁呵。</p><p>氏州第一</p><p>闲倚江楼，凉生半臂，天高过雁来小。紫芡波寒，青芜烟淡，南浦云帆缥缈。潮带离愁，去冉冉、夕阳空照。寂寞东篱，白衣人远，渐黄花老。<br> 见说西湖鸥鹭少。孤山路、醉魂飞绕。荻蟹初肥，莼鲈更美，尽酒怀诗抱。待南枝、春信早。巡檐对梅花索笑。月落乌啼，渐霜天、钟残梦晓。</p><p>尉迟杯</p><p>长亭路。望渭北、漠漠春天树。殷勤别酒重斟，明日相思何处。晴丝飏暖，芳草外、斜阳自南浦。望孤帆、影接天涯，一江潮带愁去。<br> 回首杜若汀洲，叹泛梗飘萍，乍散还聚。满径残红春归后，犹自有、杨花乱舞。怅金徽、梁尘暗锁，算谁是、知音堪共语。尽天涯、梦断东风、彩云鸾凤无侣。</p><p>塞翁吟</p><p>睡起鸾钗享单，金约鬓影胧B56B。檐佩冷，玉丁东。镜里对芙蓉。秦筝倦理梁尘暗，惆怅燕子楼空。山万垒，水千重。一叶漫题红。<br> 匆匆。从别后，残云断雨，余香在、鲛绡帐中。更懊恨、灯花无准，写幽愫、锦织回文，小字斜封。无人为托，欲倩宾鸿。立尽西风。</p><p>绕佛阁</p><p>暮烟半敛。云护淡月，斜照楼馆。春夜偏短。一床耿耿，孤灯晃帏幔。玉壶漏满。天外渐觉，归雁声远。离思凄婉。重怀执手，东风翠苹岸。<br> 料想凤楼人，倦绣回文停彩线。憔悴泪积，香销娇粉面。叹暗老年光，隙驹流箭。梦中空见。漫惹起相思，芳意迷乱。锦笺重向纱窗展。</p><p>庆春宫</p><p>孤鹜披霞，归鞍卸日，晚香菊自寒城。虚馆灯闲，征衫尘浣，夜深何处砧声。乱蛩催怨，月明里、依稀数星。云山迢递，犹误归期，方寸遍萦。<br> 秋风燕送鸿迎。最怜堤柳，白露先零。倦倚楼高，恨随天远，桂风和梦俱清。故人千里，记翦烛、西窗赋成。相如憔悴，宋玉凄凉，酒恨花情。</p><p>满江红</p><p>目断江横，相思字、难凭雁足。从别后、倦歌慵绣，悄无拘束。烟柳翠迷星眼恨，露桃红沁霞腮肉。傍琐窗、终日对文枰，翻新局。<br> 频暗把，归期卜。芳草恨，阑干曲。谢多情海燕，伴愁华屋。明月自圆双蝶梦，彩云空伴孤鸾宿。任画帘、不卷玉钩闲，扬花扑。</p><p>丁香结</p><p>尘拥妆台，翠闲歌扇，金井碧梧风陨。听豆虫声小，伴寂寞、冷逼莓墙苍润。料凄凉宋玉，悲秋恨、此际怎忍。莲塘风露，渐入粉艳，红衣落尽。<br> 勾引。记舞歇弓弯，几度柳围花阵。酒薄愁浓，霞腮泪渍，月眉香晕。空对秦镜尚缺，暗结回肠寸。念纤腰柔弱，都为相如瘦损。</p><p>西河</p><p>形胜地。西陵往事重记。溶溶王气满东南，英雄闲起。凤游何处古台空，长江缥缈舞际。石头城上试倚。吴襟楚带如系。乌衣巷陌几斜阳，燕闲旧垒。<br> 后庭玉树委歌尘，凄凉遗恨流水。买花问酒锦绣市。醉新亭、芳草千里。梦醒觉非今世。对三山、半落青天，数点白鹭，飞来西风里。</p><p>一寸金</p><p>吾爱吾庐，甬水东南半村郭。试倚楼极目，千山拱翠，舟横沙觜，江迷城脚。水满萍风作。阑干外、夕阳半落。荒烟瞑、几点昏鸦，野色青芜自空廓。<br> 浩叹飘蓬，春光几度，依依柳边泊。念水行云宿，栖迟羁旅，鸥盟鹭伴，归来重约。满室凝尘淡，无心处、宦情最薄。何时遂、钓笠耕蓑，静观天地乐。</p><p>瑞鹤仙</p><p>故庐元负郭。爱树色参差，湖光渺漠。楼危万山落。俯阑干十二，享单檐飞角。花娇柳弱。映轻黄、浅黛依约。与沙鸥、共结新盟，伴我醉眠醒酌。<br> 萧散云根石上，沦茗松泉，注书芸阁。莺窥燕幕。檐外竹、圃中药。念耕烟钓雪，已成活计，一任风波自恶。但无心、万事由天，梦中更乐。</p><p>浪淘沙慢</p><p>暮烟愁，鸦归古树，雁过空堞。南浦牙樯渐发。阳关歌尽半阕。便恨入回肠千万结。长亭柳、寸寸攀折。望日下长安近，莫遣鳞鸿成闲绝。<br> 凄切。去帆浪远江阔。怅顿解连环，西窗下、对烛频哽咽。叹百岁光阴，几度离别。翠销粉竭。信乍圆易散，彩云明月。浙水吴山重重叠。流苏帐、阳台梦歇。暗尘锁、孤鸾秦镜缺。羞人问、怕说相思，正满院杨花，落尽东风雪。</p><p>西平乐慢</p><p>泛梗飘萍，入山登陆，迢递雾迥烟赊。漠漠蒹葭，依依杨柳，天涯总是愁遮。叹寂寞尘埃满眼，梦逐孤云缥缈，春潮带雨，鸥迎远溆，雁别平沙。寒食梨花素约，肠断处，对景暗伤嗟。<br> 晚钟烟寺，晨鸡月店，征褐萧疏，破帽欹斜。忆几度、微吟马上，长啸舟中，惯踏新丰巷陌，旧酒犹香，憔悴东风自岁华。重忆少年，樱桃渐熟，松粉初黄，短楫欢呼，日日江南，烟村八九人家。</p><p>南乡子</p><p>归雁转西楼。薄幸音书日日收。旧恨却凭红叶去，飕堪。春水多情日夜流。<br> 杨柳曲江头。烟里青青恨不休。九十韶光风雨半，回眸。一片花飞一片愁。</p><p>望江南</p><p>娇滴滴，聪隽在秋波。六幅香裙拖细縠，一钩尘袜翦轻罗。春意动人多。<br> 临宝鉴，石黛拂修蛾。燕子楼头蝴蝶梦，桃花扇底竹枝歌。杨柳月婆娑。</p><p>望江南</p><p>烟漠漠，湖外绿杨堤。满地落花春雨后，一帘飞絮夕阳西。梁燕落香泥。<br> 流水恨，和泪入桃蹊。鹦鹉洲边鹦鹉恨，杜鹃枝上杜鹃啼。归思越凄凄。</p><p>浣溪沙</p><p>自别萧郎锦帐寒。凤楼日日望平安。杏花枝上露才干。<br> 眉皱但嫌钿翠堕，臂销惟觉钏金宽。薄情杨柳DA3A征鞍。</p><p>浣溪沙</p><p>一枕华胥梦不成。碧筒香润玉醪倾。日长花影过池亭。<br> 雪藕臂寒鹦较怯，采菱歌发鹭频惊。白苹洲上雨初晴。</p><p>浣溪沙</p><p>约臂金圆隐绛缯。枕痕斜印曲花藤。玉肌娇软莹如冰。<br> 护日帘栊迷晓梦，舞风琼佩弄秋声。倦妆鸾鉴不忄欠凭。</p><p>浣溪沙</p><p>宝镜奁开素月空。晚妆慵结绣芙蓉。DA3A人娇语更尫尫。<br> 倦浴金莲轻衫步，捧笙玉笋半当胸。枕痕又露一丝红。</p><p>浣溪沙</p><p>双倚妆楼宝髻垂。佩环依约下瑶池。鬓边斜插碧蝉儿。<br> 不嫁东风苏小恨，未圆明月柳娘悲。舞休愁叠缕金衣。</p><p>浣溪沙</p><p>斗鸭阑干燕子飞。一堤春水漾晴晖。女郎何处踏青归。<br> 生色鞋儿销凤稳，碧罗衫子唾花微。后期应待牡丹时。</p><p>浣溪沙</p><p>六幅蒲帆晓渡平。一江星斗渐西倾。离家才是两三程。<br> 浦外野花如唤客，树头春鸟自呼名。五云深处锦官城。</p><p>浣溪沙</p><p>柳底征鞍花底车。两行香泪湿红襦。别来莺燕已春余。<br> 梳洗楼台愁独倚，笙歌庭院醉谁扶。卷帘闲看玉储胥。</p><p>浣溪沙</p><p>十二珠帘绣带垂。柳烟迷暗楚江涯。自携玉笛凭丹梯。<br> 写恨鸾笺凝粉泪，踏青鸳袜溅金泥。落红深处乱莺啼。</p><p>浣溪沙</p><p>睡起朦腾小篆香。素纨轻度玉肌凉。竹深荷净少炎光。<br> 雨过乱蝉嘶古柳，日斜双鹭立闲塘。更将心事自商量。</p><p>点绛唇</p><p>眉叶颦愁，泪痕红透兰襟润。雁声将近。须带平安信。<br> 独倚江楼，落叶风成阵。情怀闷。蝶随蜂趁。满地黄花恨。</p><p>点绛唇</p><p>别后长亭，翠芜寂寞分襟地。雁书空寄。归梦频东里。<br> 一曲秋风，写尽渊明意。凝情际。雨襟烟袂。都是黄花泪。</p><p>点绛唇</p><p>分袂情怀，快风一箭轻帆举。暮烟云浦。芳草斜阳路。<br> 输与闲鸥，朝暮潮来去。空凝伫。小桥樊素。金屋春深处。</p><p>点绛唇</p><p>莺语愁春，海棠风里胭脂雨。酒杯慵举。闲扑亭前絮。<br> 漠漠斜阳，截断愁来路。凭阑伫。满怀离苦。分付楼南鼓。</p><p>夜游宫</p><p>愁奈眉峰成敛。几回皱、落花钿点。镜里芳容自羞见。又黄昏，听南楼，度更箭。<br> 月引桐阴转。珠帘动、影摇花乱。雁过西风楚天远。待归来，把愁眉，印郎面。</p><p>夜游宫</p><p>窄索楼儿傍水。渐秋到、渔村橘里。薄幸江南倦游子。恣轻狂，蛮高阳，歌酒市。<br> 独自帘儿底。香罗带、翠闲金坠。为恼情怀怕拈起。对西风，揾啼红，印窗纸。</p><p>诉衷情</p><p>绿云凤髻不忄欠盘。情味胜思酸。晓色露桃烟杏，空照脸霞丹。<br> 花渐老，径苔闲。锦斓斑。怨红一叶，流水东风，好去人间。</p><p>诉衷情</p><p>嫩寒侵帐弄微霜。客泪不成行。料得黄花憔悴，何日赋归装。<br> 楼独倚，漏声长。暗情伤。凄凉况味，一半悲秋，一半思乡。</p><p>一落索</p><p>淡淡双蛾疏秀。为谁频皱。落花何处不春愁，料不是、因花瘦。<br> 锦字香笺封久。鳞鸿稀有。舞腰销减不禁愁，怕一似、章台柳。</p><p>一落索</p><p>欲寄相思情苦。倩流红去。满怀写不尽离愁，都化作、无情雨。<br> 渺渺暮云春树。淡烟横素。夕阳西下杜鹃啼，怨截断、春归处。</p><p>迎春乐</p><p>垂杨影下黄金屋。东风渐、粉香熟。恨当年、有约马参莺速。误一枕、红云宿。<br> 带眼宽移腰似束。怪何事、褪红销绿。北面立秋千，羞人问、连环玉。</p><p>迎春乐</p><p>江湖十载疏狂迹。红尘里、倦游客。驻雕鞍、问柳东风陌。花底帽、低欹侧。<br> 斗酒百篇呼太白。傲人世、醉中一息。何日归赋来，水之南、云之北。</p><p>迎春乐</p><p>依依一树多情柳。都未识行人手。对青青、共结同心就。更共饮、旗亭酒。<br> 褥上芙蓉铺软绣。香不散、彩云春透。今岁又相逢，是燕子、归来后。</p><p>虞美人</p><p>春衫薄薄寒犹恋。芳草连天远。嫩红和露入桃腮。柳外东边楼阁、燕飞来。<br> 霓裳一曲凭谁按。错□□重看。金虬闲暖麝檀煤。银烛替人垂泪、共心灰。</p><p>虞美人</p><p>夕阳楼上都凭遍。柳下风吹面。强搴罗袖倚重门。懒傍玉台鸾镜、暗尘昏。<br> 离情脉脉如飞絮。此恨凭谁语。一天明月一并云。云外月明应照、凤楼人。</p><p>虞美人</p><p>疏林远带寒山小。月落霜天晓。棹歌初发浦烟中。自叹疏狂踪迹、似萍蓬。<br> 江边衰柳迷津堠。归兴浓于酒。断烟流水自寒塘。十里蒹葭鸥鹭、两三双。</p><p>虞美人</p><p>彩云别后房栊悄。愁立西风晓。倚阑无语对黄花。惆怅玉郎应在、楚江涯。<br> 钿筝空贮芳尘满。寂寞朱弦断。夜来一点帐前灯。频吐银花双烬、照罗屏。</p><p>虞美人</p><p>玉奁香细流苏暖。寒日花梢短。翠罗尘暗缕金销。□□东□华屋、自藏娇。<br> 当时携手鸳鸯径。一笑蔷薇影。如今眉黛镇愁封。欲问归期消息、望宾鸿。</p><p>醉桃源</p><p>金闺平贴被青青。宝街球路绫。晓风吹枕泪成冰。梅梢霜露零。金鸭暖、宝熏腾。晴窗枯冻蝇。梦魂空趁断云行，江山千里程。</p><p>醉桃源</p><p>青青杨柳拂堤沙。溪头沽酒家。吟成醉笔走龙蛇。春风双鬓华。<br> 歌楚女，舞吴娃。轻烟笼翠霞。倦春娇困宝钗斜。绿垂云髻鸦。</p><p>凤来朝</p><p>百媚春风面。凤箫催、绿么舞遍。玉鸾钗、半溜乌云乱。悄疑是、梦中见。<br> 曲叹弓弯袖敛。绣芙蓉、香尘未断。买一笑、千金拚。共醉倚、画屏暖。</p><p>垂丝钓</p><p>鬓蝉似羽。轻纨低映娇妩。凭阑看花，仰蜂粘絮。春未许。宝筝闲玉柱。东风暮。<br> 武陵溪上路。娉婷婀娜，刘郎依约曾遇。鸳俦凤侣。重记相逢处。云隔阳台雨。花解语。旧梦还记否。</p><p>芳草渡</p><p>芳草渡。渐迤逦分飞，鸳俦凤侣。洒一枝香泪，梨花寂寞春雨。惜别情思苦。匆匆深盟诉。翠浪远，六幅蒲帆，缥缈东去。<br> 还顾。夕阳冉冉，恨逐潮回南浦路。漫空念、归来燕子，双栖旧庭户。市桥细柳，尚不减、少年张绪。渐瘦损，懒照秦鸾对舞。</p><p>琴调相思引</p><p>金谷园林锦绣香。踏青挑菜又相将。凤台人远，离思入三湘。<br> 花著雨添红粉重，柳随风曳碧丝长。薄情鸾燕，春去怎商量。</p><h3 id="牟巘" tabindex="-1"><a class="header-anchor" href="#牟巘" aria-hidden="true">#</a> 牟巘</h3><p>木兰花慢 （饯公孙倅）</p><p>山城如斗大，君肯为、两年留。问读易堂前，翛然松竹，留得君不。天边乍传消息，趁春风、归侍翠云裘。留取去思无限，江蓠香满汀洲。<br> 不妨无蟹有监州。臭味喜相投。怪底事朝来，骊歌催唱，唤起离愁。羡君戏衫脱却，一身轻、无事也无忧。昨夜梦随杖履，道林岳麓同游。</p><p>千秋岁（寿黄倅）</p><p>平分敏手。更觉山城小。聊岸帻，时舒啸。当年湓浦月，偏照香山老。头未白，而今半百才逾九。<br> 共说东园好。问春余多少。红药晚，金沙早。花须风日耐，人看功名久。催洗盏，对花一笑为君寿。</p><p>鹧鸪天（寿何簿乃尊）</p><p>鸠杖庞眉鹤发仙。诗中有史笔如椽。爱莲自是平生趣，吟到梅花晚更坚。<br> 珍九鼎，食万钱。谁如有子彩衣鲜。蜀陈旧事君须记，贵盛还当具庆年。</p><p>渔家傲（送张教）</p><p>病枕逢惊晓鼓。那堪送客江头路。莫唱骊驹催客去。风又雨。花飞一片愁千缕。<br> 折柳凄然无胜语。加餐更把篝衣护。泥滑篮舆须稳度。云飞处。亲闱安问应旁午。</p><p>水调歌头（寿洪云岩）</p><p>表海归来后，眠食喜清安。身轻于鹄，上下山北与山南。何必交梨火枣，自是霜筠雪柏，岁晚越坚完。摩诘本无病，微笑指薄团。<br> 天有意，留一老，殿诸贤。平生出处何似，试把二苏看。惟有黄门最贵，况是庞眉寿□，九秩阅人间。持此为公寿，即是寿元元。</p><p>念奴娇（寿洪云岩）</p><p>山之天目，蔚岧山尧、第一最佳泉石。见说老龙高卧处，正拥深深寒碧。独D335云扉，人思霖雨，未许无心出。苍崖赤子，而今谁为苏息。<br> 昨夜凉透西风，玉绳晚淡，喜见归鸿入。十二虚皇凝伫久，飞下陆离宸画。绣B62E使名，洪枢衔位，催缀新班立。旂常婀娜，要陪沙路清跸。</p><p>贺新郎（寿洪云岩）</p><p>云拥油幢碧。眷蓬莱、宿缘一纪，竟须公出。上界清高仙地位，耿耿为民还切。此自是、平生愿力。雨后新飙凉如濯，喜湖山、千里皆生色。便乘此，问阊阖。殷勤好与摩铜狄。<br> 炯精神、依然未老，鹤标龟息。造物生贤非无意，偏近中元时节。试记取、平园莱国。况有盘洲当家样，酉年秋、拾级升枢极。继盛事，看今日。</p><p>满江红（寿赵枢密）</p><p>七荚新春，问底事、以人为日。记贞观、郑公恰至，名因人得。况是今朝生上相，老天著意尤端的。便唤为、人日岂徒哉，公人杰。<br> 宇宙要，公扶植。善类要，公收拾。愿我公千岁，长陪丹极。山立扬休人正健，耐寒彩胜篸华发。看年年、天际不曾阴，真奇特。</p><p>水调歌头</p><p>福者百顺之名，若时并锡。天地其寿，宗祐之休。敬陈乐府之词，仰D335宫之祝<br> 叔父茅封贵，先帝棣华亲。平生为善最乐，夙德宛天人。玉叶金枝方茂，瑶沼丹壶如画，光景镇长新。五福一曰寿，万象总皆春。<br> 正秋分，记初度，绂缠麟。传宣来自绛阙，瑞采蔚轮囷。乐有钧天九奏，尊有仙家九酝，翠釜紫驼珍。笑把南山指，还以祝严宸。</p><h3 id="何梦桂" tabindex="-1"><a class="header-anchor" href="#何梦桂" aria-hidden="true">#</a> 何梦桂</h3><p>声声慢（寿何思院母夫人）</p><p>人间六月。好是王母瑶池，吹下冰雪。一片清凉，仙界蕊宫珠阙。金猊水沈未冷，看瑶阶、九开蓂荚。尚记得，那年时手种，蟠桃千叶。<br> 庭下阿儿痴绝。争戏舞、绿袍环玦。笑捧金卮，满砌兰芽初茁。七十古来稀有，且高歌、万事休说。天未老，尚看他、儿辈事业。</p><p>八声甘州（寿徐信甫母夫人七秩）</p><p>对芙蓉峰晓，雪初消、云□霭烟霏。是阿谁寿母，紫鸾笙里，玉液琼枝。元是云翘仙子，珥节度瑶池。手种碧莲子，长记年时。<br> 此地神仙宫阙，几花封玉诰，金帔霞衣。但寿星堂上，七十古来稀。捧寿觞、莫辞满饮，愿年年、对鹤发蛾眉。年年有，麻姑麟脯，王母玄梨。</p><p>八声甘州</p><p>至旦再期矣。夹谷按察签事行部，识拔于稠众人中，使下六邑，按问脏状，阅实以闻，自此声誉猎猎如日起。壬午秋，省台檄交至，君奉命以往，阅岁而后归，归则诸公已列剡交荐矣。C42F麾载道，凡六七年间，蒙被休泽，而歌颂勋德于祖帐之下，骈肩累迹，不特如老书生一人而已。酌钓濑之泉，磨锦峰之石，固不足以形容伟绩。濡毫染茧，为赋八声甘州，姑记其际遇之私，依恋之情云尔。试使善歌者为我歌之，当使送君短长亭下者，皆为君堕泪也。<br> 对千峰未晓，听西风、吹角下谯楼。拥貔貅千骑，旌E754十里，送客芳洲。曾是灯棋月柝，赞画坐清油。折尽长亭柳，莫系行舟。<br> 忆昔相逢何处，看飞鸿雪迹，休更回头。百年心事，长逐水东流。愿君如游龙万里，我如云、终泊此林丘。相思梦，明年雁到，尚讯南州。</p><p>满庭芳（初夏）</p><p>燕子芹干，龙孙箨老，绿阴深锁林塘。午风庭院，人试薄罗裳。数尽落红飞絮，摘青梅、煮酒初尝。重门静，一帘疏雨，消尽水沈香。<br> 把当年团扇，恩情犹在，未是相忘。笑衰公鬓发，早已苍苍。说与乘鸾彩女，看世间、多少炎凉。都休怨，百年一梦，且共醉霞觞。</p><p>踏莎行</p><p>夜月楼台，夕阳庭院。都将前事思量遍。当初识面待寻常，争知识后情如线。<br> 只怕梅梢，参横斗转。催人归去天涯远。断肠当在别离时，未曾说著肠先断。</p><p>摸鱼儿</p><p>记年时、人人何处，长亭曾共尊酒。酒兰归去行人远，折不尽长亭柳。渐白首。待把酒送君，恰又清明后。青条似旧。问江北江南，离愁如我，还更有人否。<br> 留不住，强把蔬盘氵龠韭。行舟又报潮候。风急岸花飞尽也，一曲啼红满袖。春波皱。青草外，人间此恨年年有。留连握手。叹人世相逢，百年欢笑，能得几回又。</p><p>摸鱼儿</p><p>把人间、古今勋业，一时都付杯酒。青山行遍人华发，老尽门前青柳。试回首。记晓雨征衫，又过年时后。相逢故旧。浪说南楼北，亭花纵好、能似少年否。<br> 还自笑，应是山林厌韭。忘却儿童迎候。兴来谩学长沙舞，要舞更无长袖。眉休皱。欢笑外，风涛世上时时有。共君握手。且尽日尊前，相拌一醉，醉后明朝又。</p><p>意难忘</p><p>避暑林塘。数元戎小队，一族红妆。旌B675云影动，帘幕水沈香。金缕彻，玉肌凉。慢拍舞轻飏。更一般，轻弦细管，孤竹空桑。<br> 风姨昨夜痴狂。向华峰吹落，云锦天裳。波神藏不得，散作满池芳。移彩鹢，柳阴傍。拚一醉淋浪。向晚来、歌阑饮散，月在纱窗。</p><p>喜迁莺</p><p>留春不住。又早是清明，杨花飞絮。杜宇声声，黄昏庭院，那更半帘风雨。劝春且休归去。芳草天涯无路。悄无语。倚阑干立尽，落红无数。<br> 谁诉。长门事，记得当年，曾趁梨园舞。霓羽香消，梁州声歇，昨梦转头今古。金屋玉楼何在，尚有花钿尘土。君不顾。怕伤心，休上危楼高处。</p><p>临江仙（和毅齐见寿）</p><p>十月江南风信早，梅枝早D335先春。田园剩得老来身。浪言陶处士，犹是晋朝臣。<br> 人道革爻居四九，谁知数在E578B97E。明年五十志当伸。低头羞老妇，且结会稽盟。</p><p>满江红</p><p>春色三分，怎禁得、几番风力。又早见、亭台绿水，柳摇金色。满眼春愁无著处，知心惟有幽禽识。望青山、目断夕阳边，孤云隔。<br> 琴酒我，成三一。湖外舫，山头屐。且莫教春去，乱红堆积。记得年时陪宴赏，重门深处桃花碧。待修书、欲寄楚天遥，无行客。</p><p>忆秦娥</p><p>伤离别。江南雁断音书绝。音书绝。两行珠泪，寸肠千结。<br> 伤心长记中秋节。今年还似前年月。前年月。那知今夜，月圆人缺。</p><p>西江月</p><p>犹记春风庭院，柳阴深锁帘帷。东君去后雨丝丝。空认紫骝嘶处。<br> 梦断箫台无据，十年往事休追。忽然拈起旧来书。依旧长亭双泪。</p><p>小重山</p><p>吹断笙箫春梦寒。倚楼思往事，泪偷弹。别时容易见时难。相看处，惟有玉连环。<br> 人在万重山。近来应不似，旧时颜。重门深院柳阴间。曾携手，休去倚危阑。</p><p>沁园春（寿夹谷书隐）</p><p>光岳储精，宇宙呈祥，钟英俊材。想春秋夹谷，前生夫子，婆娑南赡，见在如来。龙角标辰，蟾胎焴丙，好是生朝华宴开。笙歌里，看儿童拜舞，春满行台。<br> 重重好事相催。便对把黄封酌寿罍。更愿公殿上，早纡衮绣，愿公堂下，长戏衣莱。昨夜瑶池，亲逢阿母，欲寄蟠桃桃始栽。三千岁，待开花结子，岁岁衔杯。</p><p>满江红（和王伟翁上巳）</p><p>睡起纱窗，问春信、几番风候。待去做、踏青鞋履，懒拈纤手。尘满翠微低B676叶，离愁推去来还又。把菱花、独对泪阑干，羞蓬首。<br> 回鸾字，空怀袖。金缕曲，无心奏，记碧桃花下，夜参横斗。六幅罗裙香凝处，痕痕都是尊前酒。到如今、肠断怕回头，长门柳。</p><p>沁园春</p><p>之淳，入长乐境，平诸盗、越两旬肃清，八月朔师还。山人何某谨拜手歌沁园春持献，以尾凯歌之后尘。词曰<br> 衮衣绣裳，彤弓卢矢，山西将门。自雪岭蓬婆，夷成坦道，炎州D753獠，划去连营。吴越儿童，江淮草木，七见元戎识姓名。争知道，这一隅斗大，尚借麾旌。<br> 西风吹下天声。看万骑貔貅入井陉。彼山棚魍魉，雷霆震击，海濒赤子，天日开明。事业方来，乾坤无尽，千古英雄不偶生。从兹去，看云台翼轸，麟阁丹青。</p><p>水龙吟（和何逢原见寿）</p><p>倚窗闲嗅梅花，霜风入袖寒初透。吾年如此，年年十月，见梅如旧。白发青衫，苍头玄鹤，花前尊酒。问梅花与我，是谁瘦绝，正风雨、年时候。<br> 不怕参横月落，怕人生、芳盟难又。高楼何处，寒英吹落，玉龙休奏。前日花魁，后来羹鼎，总归岩岫。但逋仙流落，诗香留与，孤山同寿。</p><p>酹江月（和江南惜春）</p><p>三分春色，更消得风雨，几番零落。年少不来春老去，空负省薇阶药。燕子飞忙，杜鹃啼杀，总为谁悲乐。临春结绮，旧家何处楼阁。<br> 一任年去年来，怅歌阑舞断，尘生帘幕。千古雷塘浑一梦，人世到头俱错。百岁心期，一春光景，付与闲杯酌。青蛇犹在，莫教雷雨飞却。</p><p>酹江月（感旧再和前韵）</p><p>问春何去，乱随风飞堕，杨花篱落。罗袜香囊无觅处，谁有返魂灵药。细柳重门，碧桃深巷，回首曾行乐。玉龙吟断，夜深人在江阁。<br> 因念璧月琼枝，对玉人何处，绣帘珠幕。一半青铜尘满匣，空抚鸾刀金错。薇露烟销，莲膏花凝，不寐还孤酌。一春心事，总将愁里消却。</p><p>沁园春（和何逢原见寿）</p><p>老去无心，看尽青山，山前暮云。问重来海燕，乌衣安在，乍归辽鹤，华表空存。世路悠悠，风尘渺渺，白发相催乌兔频。浮生事，算天涯海角，谁是闲人。<br> 几番甲子庚申。看青草年年秋又春。笑武陵源上，桃花未实，昆仑山下，瑶树长新。霓羽飘零，蛾眉萧飒，欲觅神仙隔两尘。草堂在，但休教山鬼，夜半移文。</p><p>摸鱼儿（邵清溪赋，效颦谩作）</p><p>把心期、半生孤负。玉堂元在何处。朱弦弹绝无人听，空操离鸾烈女。遇不遇。休更问、悠悠世事都如许。人生草露。看百岁勋名，青铜宾影，抚剑泪如雨。<br> 知谁语。落落江空岁暮。人间一梦今古。雷塘十里斜阳外，野草寒鸦无数。身世寓。聊尔耳、江山有恨谁堪付。冰心更芳。都说与梅花，参横月落，一醉且归去。</p><p>洞仙歌（答何君元寿词）</p><p>天涯何处，望苍江渺渺。纵算解飞人不到。笑双丸乌兔，两宾霜蓬，聊尔耳，那是人间三岛。<br> 黄粱初梦觉，起看孤云，还自长歌自长啸。不记桃源何地，橘渚何年，生涯事、惟有炉烟茶灶。问先生谁友，有白石青松，共成三老。</p><p>喜迁莺（感春）</p><p>东君别后。见说道花枝，也成消瘦。夜雨帘栊，柳边庭院，烦恼有谁撋就。犹记旧看承处，梅子枝头如豆。最苦是，向重门人静，月明时候。<br> 知否。人不见，纵有音书，争似重携手。旧日沈腰，如今潘鬓，怎奈许多僝僽。极目万山深处，肠断不堪回首。情寸寸，到如今，只在长亭烟柳。</p><p>沁园春（寿毅齐思院五十二岁）</p><p>尚书当年，蓬矢桑弧，初度佳期。是词林老虎，文场威凤，人中祥瑞，天下英奇。太守买臣五十岁，中书坡老五十一岁，五十二年回首非。人间事，且开眉一笑，醉倒金卮。<br> 阿婆还忆年时。也曾趁鸿胪拜玉墀。念青衬荷叶，嫁衣尚在，青铜菱影，破镜犹遗。半席寒毡，一官俯首，造物还应戏小儿。问天道，看是他谁戏我，我戏他谁。</p><p>八声甘州（伤春）</p><p>倚阑干立尽，看东风、吹度柳绵飞。怕杜鹃啼杀，江南雁杳，游子何之。梦断扬州芍药，落尽簇红丝。歌吹今何在，一曲沾衣。<br> 往事不堪重省，记柳边深巷，花外幽墀。把菱花独照，脂粉总慵施，怅春归、留春未住，奈春归、不管玉颜衰。伤心事，都将分付，榆砌苔矶。</p><p>八声甘州（再用韵述怀）</p><p>自辽东鹤去，算何人、插得翅能飞。笑平生错铸，儒冠误识，者也焉之。谩道寒蚕冰底，瓮茧解成丝。何许丝千丈，补得龙衣。<br> 镜里不堪勋业，纵梦中八翼，不到天墀。看B246间富贵，妻妾笑施施。对青山、千年不老，但梅花、头白伴人衰。严陵路，年年潮水，不上渔矶。</p><p>贺新郎（和邵清溪自寿）</p><p>世事浑无定。问人间、翻来覆去，阿谁能忍。海怒惊涛山相拍，选甚鱼龙不任。看今古、英雄销尽。坐对青山闲白日，付长江、流送千年恨。天有意，唯何甚。<br> 待将洗耳泉边枕。正梅花、霜寒月白，斗回西柄。自寿一觞花前醉，醉亸彩E754金胜。笑儿辈、汾阳中令。倚遍层楼阑干曲，慨乾坤、渺渺青云影。无限事，伤春兴。</p><p>贺新郎（三用韵寄旧宫怨）</p><p>更静钟初定。卷珠帘、人人独立，怨怀难忍。欲拨金猊添沈水，病力厌厌不任。任蝶粉、蜂黄消尽。亭北海棠还开否，纵金钗、犹在成长恨。花似我，瘦应甚。<br> 凄凉无寐闲衾枕。看夜深、紫垣华盖，低摇杠柄。重拂罗裳蹙金线，尘满双鸳花胜。孤负我、花期春令。不怕镜中羞华发，怕镜中、舞断孤鸾影。天尽处，悠悠兴。</p><p>八声甘州（感兴）</p><p>叹人生聊尔，便晨风、翼倦也回飞。况自骑款段，欲追骐骥，千里安之。种得玄芝瑶草，不染满头丝。一醉梅花下，笑舞青衣。<br> 说甚封侯万里，待朱门画戟，大第崇墀。人世何时□足，造物任隆施。怪周公、如今不梦，意周公、政自怪吾衰。归来去，夕阳牛陇，夜月鸥矶。</p><p>洞仙歌（和何逢原见寿）</p><p>青衫白发，独倚江楼小。待欲题诗压崔颢。慨凤台今在否，白鹭沙洲，芳草外、剩得闲身江表。<br> 醉来疑梦里，梦入梅花，歌彻青衣听清窈。起看飞鸿没尽，白鸟玄驹，谁能数、曹瞒袁绍。待明年、七十问何如，笑只是今朝，浣花堂老。</p><p>玉漏迟（和何君元寿梅）</p><p>问春先开未，江南野水，得春初小。独殿群芳，却道花前开早。长苦冰霜压尽，更说甚、风标清窈。些子好。孤香冷艳，有谁知道。<br> 年年吹落还开，听画角楼头，送他昏晓。何处玉堂，满地苍苔不扫。谁是肝肠铁石，与共说、岁寒怀抱。花未老。无奈酒阑情好。</p><p>蓦山溪（和雪）</p><p>飞仙欲下，水殿严妆早。娇涩怕春知，跨白虬、天门未晓。霓裳零乱，肌骨自清妍，梅檐月，柳桥风，世上红尘杳。<br> 重门深闭，忘却山阴道。呼酒嚼琼花，任醉来、玉山倾倒。无言相对，这岁暮心期，茅舍外，玉堂前，处处风流好。</p><p>蓦山溪（再用韵）</p><p>春工未觉，何处琼英早。夜半翦银河，到人间、楼台初晓。霏霏脉脉，不是不多情，金帐暖，玉堂深，却怪音尘杳。<br> 天公谪下，暂落红尘道。颜色自还怜，怕轻狂、随风颠倒。冰心谁诉，但吹入梅花，明月地，白云阶，相照天寒好。</p><p>蓦山溪（三用韵）</p><p>蓬蓬窣窣，睡梦惊回早。谁为散天花，遍人间、夜深分晓。虚空幻出，富贵照乾坤，琼万顷，玉千株，莫道壶天杳。<br> 平明三尺，拣江南道。只怕不坚牢，被天工、小儿翻倒。凝冰泮水，世态总无恁，明日事，昨朝人，谁丑还谁好。</p><p>沁园春（寿何逢原北堂）</p><p>孔盖D74B旌，月佩云裳，人间女仙。问韶光九十，何如今待，明朝最处，好是明年。戏舞称觞，一堂家庆，眼见儿孙曾又玄。奇绝处，看菱花白发，不改朱颜。<br> 当年。手种红莲。笑几度桑田沧海干。想蟾胎炼就，紫皇灵药，龙髯飞堕，玉女云軿。青鸟重来，红霞俨在，一曲云和犹未闲。羞尘世，把蛾眉蝉鬓，空为谁妍。</p><p>浣溪沙（寄刘总管）</p><p>细柳连营绿荫重。暖风旗影飏蛇龙。画闲吟思入千峰。<br> 紫绶金牌人绿发，绣荐丝辔马青骢。会将三箭取侯封。</p><p>浣溪沙（再用韵并简二千户）</p><p>金紫山前山万重。山高云密下苍龙。春来好雨遍三峰。<br> 芳草郊原眠茧犊，垂杨营垒击花骢。趣归行有紫泥封。</p><p>蝶恋花（即景）</p><p>风信花残吹柳絮。柳外池塘，乳燕时飞度。漠漠轻云山约住。半村烟树鸠呼雨。<br> 竹院深深深几许。深处人闲，谁识闲中趣。弹彻瑶琴移玉柱。苍苔满地花阴午。</p><h3 id="谭宣子" tabindex="-1"><a class="header-anchor" href="#谭宣子" aria-hidden="true">#</a> 谭宣子</h3><p>摸鱼儿（怀云崖陈乘车东甫，时游湘潭）</p><p>掩朱弦、住听金缕。天涯同是羁旅。多情记把香罗袖，残粉半黏荆树。还信否。便忍道、石台暗寂春无主。分明间阻。那睡鸭嘘云，翔鸳溜月，此际更休语。<br> 人间世，谁识缄愁最苦。轻帆重解烟雨。而今翻笑周郎误。挑剔寒缸寻谱。游倦处。果因甚、亭亭瘦影如前度。无由寄与。待谢却梅花，东风为我，吹梦过淮浦。</p><p>西窗烛（雨霁江行自度）</p><p>春江骤涨，晓陌微干，断云如梦相逐。料应怪我频来去，似千里迢遥，伤心极目。为楚腰、惯舞东风，芳草萋萋衬绿。<br> 燕飞独。知是谁家箫声多事，吹咽寻常怨曲。仅教衿袖香泥涴，君不见、扬州三生杜牧。待泪华、暗落铜盘，甚夜西窗剪烛。</p><p>侧犯</p><p>素秋渐爽，倚香曲枕情依旧。怀袖。浸数尺湘漪、簟纹皱。悲欢尽梦里，玉骨从消瘦。空又。思太液芙蓉未央柳。<br> 翔凤何在，乐府传孤奏。人病酒。有鸳鸯双字倩谁绣。拜月西楼，几声滴漏。应恐纨洁，已疏郎手。</p><p>春声碎（南浦送别自度腔）</p><p>津馆贮轻寒，脉脉离情如水。东风不管，垂杨无力，总雨颦烟寐。栏干外。怕春燕掠天，疏鼓叠、春声碎。<br> 刘郎易憔悴。况是恹恹病起。蛮笺漫展，便写就新词，倩谁将寄。当此际。浑似梦峡啼湘，一寸相思千里。</p><p>长相思</p><p>去路遥。归路遥。灯月光中立小桥。魂萦紫玉箫。<br> 风萧萧。雨萧萧。此夜相思空寂寥。梅花落丽谯。</p><p>长相思</p><p>净亭亭。步盈盈。蝉影明绡傅体轻。水边无限情。<br> 翠尊倾。翠鬟倾。归去如何睡得成。西风吹酒醒。</p><p>谒金门</p><p>银漏滴。午夜平康巷陌。双掩兽环人语寂。余香无处觅。<br> 回首旧游踪迹。绀碧染衣犹湿。一饷沈吟谁会得。月明春店笛。</p><p>谒金门</p><p>人病酒。生怕日高催绣。昨夜新翻花样瘦。旋描双蝶凑。<br> 闲凭绣床呵手。却说春愁还又。门外东风吹绽柳。海棠花厮勾。</p><p>浣溪沙（过高邮）</p><p>欲展吴笺咏杜娘。为停楚棹觅秦郎。藕花三十六湖香。<br> 珠颗翠檠饶宿泪，玉痕红褪怯晨妆。小桥风月思凄凉。</p><h3 id="刘辰翁" tabindex="-1"><a class="header-anchor" href="#刘辰翁" aria-hidden="true">#</a> 刘辰翁</h3><p>望江南（晚晴）</p><p>朝朝暮，云雨定何如。花日穿窗梅小小，雪风洒雨柳疏疏。人唱晚晴初。</p><p>望江南（元宵）</p><p>春悄悄，春雨不须晴。天上未知灯有禁，人间转似月无情。村市学箫声。</p><p>望江南（秋日即景）</p><p>梧桐子，看到月西楼。醋酽橙黄分蟹壳，麝香荷叶剥鸡头。人在御街游。</p><p>望江南</p><p>梧桐子，人在御街游。凤宿云绡金缕带，龙池翠帐玉香球。宫女后庭秋。</p><p>双调望江南（赋所见）</p><p>长欲语，欲语又蹉跎。已是厌听夷甫颂，不堪重省越人歌。孤负水云多。<br> 羞拂拂，懊恼自摩挲。残烛不教人径去，断云时有泪相和。恨恨欲如何。</p><p>双调望江南（寿谢寿朋）</p><p>前之夕，织女渡河边。天上一朝元五日，人间小住亦千年。相合降神仙。<br> 当富贵，掩鼻正高眠。欲语会稽仍小待，不知文举更堪怜。蔗境在顽坚。</p><p>双调望江南（寿赵松庐）</p><p>添一岁，减一岁愁眉。若待一生昏嫁了，更须采药十年迟。昏嫁已随时。<br> 东家者，俎豆伴儿嬉。幸自少年场屋了，谁能B744淅数还炊。千岁是灵龟。</p><p>双调望江南（胡盘居生日）</p><p>盘之所，春蝶舞晴暄。溪傍野梅根种玉，墙围修竹笋生鞭。深院待回仙。<br> 嘉熙好，四十二年前。犹记五星丁卯聚，更迟几岁甲申连。快活共千年。丁酉生，奎其名。</p><p>双调望江南（寿王秋水）</p><p>齐眉举，彩侍紫霞卮。天上九朝凫冉冉，尊前一笑玉差差。人唱自家词。<br> 篱下菊，醉把一枝枝。花水乞君三十斛，秋风记我一联诗。留看晚香时。</p><p>双调望江南（寿张粹翁）</p><p>七日后，重会是星前。二月之间浑似此，余年何止万三千。日拟醉华筵。<br> 歌白雪，除是雪儿传。看取长生瓢屡倒，眼前橘粟术何玄。自唱鹊桥仙。</p><p>南乡子（乙酉九日）</p><p>宽处略从容。华水华山自不同。旧日诸贤携手恨，匆匆。只说明年甚处重。<br> 几岁避辽东。茅竹秋风一并空。欲望辽东何处是，濛濛。也似秦楼一梦中。</p><p>南乡子</p><p>感叹复赋<br> 香雪碎团团。便合枝头带露餐。笑倒那人和玉屑，金丹。不在仙人掌上盘。<br> 千树碧阑干。山崦朱门梦里残。花下主人都在此，谁看。天上人间一样寒。</p><p>南乡子（即席纪游）</p><p>去似赏花移。处处开尊亦不辞。梨栗又空醅又尽，方知。旧日骊驹劝客归。<br> 归路月相随。儿子门生个个迟。坐久不知无可待，堪疑。向道儿痴直是痴。</p><p>浪淘沙（秋夜感怀）</p><p>无叶著秋声。凉鬓堪惊。满城明月半窗横。惟有老人心似醉，未晓偏醒。<br> 起舞故无成。此恨难平。正襟危坐二三更。除却故人曹孟德，更与谁争。</p><p>浪淘沙（大风作）</p><p>卷海海翻杯。倾动蓬莱。似嫌到处马头埃。雨洗御街流到我，吹向潮回。<br> 寒似雪天梅。安石榴开。绣衾重暖笑炉灰。料想东风还忆我，昨夜归来。</p><p>浪淘沙（有感）</p><p>无谓两眉攒。风雨春寒。池塘小小水漫漫。只为柳花无一点，忘了临安。<br> 何许牡丹残。客倚屏看。小楼面面是春山。日暮不知春去路，一带阑干。<br> 如梦令（题四美人画）</p><p>比似寻芳娇困。不是弓弯拍衮。无物倚春慵，三寸袜痕新紧。羞褪。羞褪。匆匆心情未稳。褪履</p><p>如梦令</p><p>寂历柳风斜倚。错莫梦云难记。花影为谁重，一握鲛人丝泪。何事。何事。历历脸潮羞起。托腮</p><p>如梦令</p><p>睡眼青阴欲午。当户小风轻暑。倦近碧阑干，斜影却扶人去。无绪。无绪。落落一襟轻举。欠伸</p><p>如梦令</p><p>落叶西风满地。独宿琼楼丹桂。孤影抱蟾寒，寄与月明千里。休寄。休寄。粟粟蕊珠心碎。折桂</p><p>江城子（西湖感怀）</p><p>涌金门上船场。湖山堂。众贤堂。到几凄凉，城角夜吹霜。谁识两峰相对语，天惨惨，水茫茫。<br> 月移疏影傍人墙。怕昏黄。又昏黄。旧日朱门，四圣暗飘香。驿使不来春又老，南共北，断人肠。</p><p>江城子（春兴）</p><p>一年春事几何空。杏花红。海棠红。看取枝头，无语怨天公。幸自一晴晴太暖，三日雨，五更风。<br> 山中长自忆城中。到城中。望水东。说尽闲情，无日不匆匆。昨日也同花下饮，终有恨，不曾浓。</p><p>江城子（和默轩初度韵）</p><p>书题拂拂洞庭香。孕云黄。粲珠光。唤谪仙人，除是贺知章。未老得闲闲到老，无一事，和诗忙。<br> 是中曾著老人双。送千觞。乐谁妨。世上输赢，不似烂柯长。晚入耆英年最少，空结客，少年场。</p><p>江城子（海棠花下烧烛词）</p><p>红欹醉袖殢阑干。夜将阑。去难拚。烧蜜调蜂，重照锦团栾。春到洞房深处暖，方知道，月宫寒。<br> 枝枝红泪不曾干。背人弹。语羞檀。欲睡心情，一似梦惊残。正自朦胧花下好，银烛里，几人看。</p><p>点绛唇（瓶梅）</p><p>小阁横窗，倩谁画得梅梢远。那回半面。曾向屏间见。<br> 风雪空山，怀抱无荀倩。春堪恋。自羞片片。更逐东风转。</p><p>点绛唇（和访梅）</p><p>一雪蹉跎，蹇驴不载吟鞭去。夜听春雨。踏雪差无苦。<br> 待得花晴，总是游人处。梅应许。小桥延伫。蜂蝶先成路。</p><p>点绛唇（寄情）</p><p>醉里瞢腾，昨宵不记归时候。自疑中酒。耿耿还依旧。<br> 恨不能言，只是天相负。天知否。卷中人瘦。一似章台柳。</p><p>点绛唇（和邓中甫晚春）</p><p>燕子池塘，乱红过尽秋千晚。絮飞欲倦。正是帘初卷。<br> 睡起无情，犹道天涯远。羞匀面。乍惊红浅。梦自无人见。</p><p>点绛唇（题画）</p><p>EC64指春寒，陇禽一片飞来雪。无言可说。暗啄相思结。<br> 只影年深，也作关山别。翻成拙。落花时节。倩子规声绝。</p><p>点绛唇</p><p>虹玉横箫，纤纤指按新声作。参差重约。昨夜梁伊错。<br> 几许闲愁，品字都忘却。沈吟觉。一声哀角。满院残花落。</p><p>浣溪沙（三月三日）</p><p>高卧何须说打乖。小篱过雨翠长街。缃桃定有踏青鞋。<br> 晴日又思花处所，东风绝似柳情怀。人间安得酒如淮。</p><p>浣溪沙（壬午九日）</p><p>身是去年人尚健，心知十日事如常。眼前杯酒是重阳。<br> 破帽簪萸携素手，长歌藉草慰寒香。儿童怪我老来狂。</p><p>浣溪沙（虎溪春日）</p><p>春日春风掠鬓须。乱山相对拥寒炉。彩鞭金胜一时无。<br> 自缕青丝成细柳，更堆残雪当凝酥。儿童且莫唱皇都。</p><p>浣溪沙（寿陈敬之推官）</p><p>身是高人欲寝冰。引年可待进豨苓。无忧无患也身轻。<br> 雪里放囚天亦喜，平安骑鹤到家庭。今年春早为长生。</p><p>浣溪沙</p><p>十日千机可复谐。郭郎感运岂仙才。人间自是少行媒。<br> 直上扶摇须九万，满前星斗共昭回。又传贾客向曾来。</p><p>浣溪沙</p><p>暮暮相望夕甫谐。针楼巧巧似身材。下头无数老人媒。<br> 昨夜竹林那得见，朝来干鹊是空回。人间五日后能来。</p><p>摊破浣溪沙（潭上夜归）</p><p>醉里微寒著面醒。天风不展帽欹倾。行过溪深松雪下，夜三更。<br> 白白野田铺似月，E7FDE7FD沙路踏如冰。不见剡溪三百曲，一舟横。</p><p>摊破浣溪沙</p><p>淡淡胭脂浅著梅。温柔不上避风台。若比杏桃真未识，夺银胎。<br> 汗面拭来慵傅粉，酒香浓后暗潮腮。娇嫩不应醒似醉，倩谁猜。</p><p>霜天晓角（初春即事）</p><p>柳梢欲雪。十里烟明灭。曲曲阑干转影，教人忆、夜来月。<br> 家人相对说。灯花还又结。冻雨村村□鼓，终不似、上元节。</p><p>霜天晓角（中秋对月）</p><p>乌云汗漫。浊浪翻河汉。过尽千重魔障，堂堂地、一轮满。<br> 秋光还又半。檐声初漏断。不管满身花露，已办著、二更看。</p><p>霜天晓角（和中斋九日）</p><p>骑台千骑。有菊知何世。想见登高无处，淮以北、是平地。<br> 老来无复味。老来无复泪。多谢白衣迢递，吾病矣、不能醉。</p><p>霜天晓角（楼下梅一株，经冬无一花。春半忽开，一萼梢头出万红中因赋之）</p><p>经年寂寞。已负花前约。忽向红梅侧畔，开点雪、有人觉。<br> 不开何似莫。百梢才一萼。却问寿阳宫额，两三蕊、怎能著。</p><p>霜天晓角（寿吴蒙庵）</p><p>臞然如竹。自是天仙福。小小画堂锦样，听人唱、鹤飞曲。<br> 橙橘黄又绿。蟹到新篘熟。便做月三十斛，饮不尽、菊潭菊。</p><p>霜天晓角（寿陈敬之）</p><p>朝来微雪。又近长生节。造就一枝清绝，梅与雪、怎分别。<br> 两年心似月。除是天知得。手种春风千树，一颗颗、待儿摘。</p><p>霜天晓角（寿张古岩）</p><p>明年七十。歌彩桥仙夕。见说严君平道，年年是、月初一。<br> 同时同里密。后今今又昔。便做伏生年纪，也未到、蹇吃吃。</p><p>霜天晓角（寿贾教）</p><p>良宵七七。又近中元日。桥上老人有约，后五日、重来觅。<br> 婵娟银海出。木犀新雨湿。惟有延平剑气，箕斗外、广寒逼。</p><p>霜天晓角（寿萧静安，时归永新）</p><p>归来把菊。春瓮今朝熟。苦苦留君不得，携孺子、到汾曲。<br> 庐山真面目。冰清还映玉。长笑欧公老懒，君且住、饮螺绿。其子昏燕氏。</p><p>霜天晓角（寿康臞山）</p><p>问春来未。也似辛壬癸。如此男儿五十，又过却、孔融二。<br> 画堂孙子子。新桃如故垒。不管明朝后日，春满眼、是千岁。</p><p>霜天晓角</p><p>□□□□。□□□□□。□□□□□□。□□□、□□□。<br> 治中心似佛。治中心似日。人祝治中千岁，似翁福、似翁德。</p><p>卜算子（元宵）</p><p>不是重看灯，重见河边女。长是蛾儿作队行，路转风吹去。<br> 十载庆元宵，满耳番腔鼓。欲识尊前太守谁，起向尊前舞。</p><p>卜算子（寿郡守）</p><p>早已是三年，父老依依借。愿与天公借几年，保我鸡豚社。<br> □□□□□，□□□□□。□□□□□□□。□□□□□。</p><p>菩萨蛮（秋兴）</p><p>芭蕉叶上三更雨。人生只合随他去。便不到天涯。天涯也是家。<br> 屏山三五叠。处处飞胡蝶。正是菊堪看。东篱独自寒。</p><p>菩萨蛮（湖南道中）</p><p>黄鸡喔喔催人起。困不成眠窗似水。清露不曾寒。朝来起自难。<br> 家人当睡美。又忆归程几。不管湿阑干。芙蓉花自看。</p><p>菩萨蛮（春晓）</p><p>画梁语透帘栊晓。坼桐风送杨花老。细雨绿阴寒。罗襟只似单。<br> 青门三里道。个个游芳草。比似嫁来看。踏青难更难。</p><p>菩萨蛮（春日山行）</p><p>江波何似西湖曲。村烟相对峰南北。何处不青青。青青是汉茔。<br> 长亭芳草路。寒食谁家墓。旧日厌残红。人行九里松。</p><p>菩萨蛮（丁丑送春）</p><p>殷勤欲送春归去。白首题将断肠句。春去自依依。欲归无处归。<br> 天涯同是寓。握手留春住。小住碧桃枝。桃根不属谁。</p><p>菩萨蛮（题醉道人图）</p><p>八仙名姓当时少。污尊牛饮同倾倒。惟有我公荣。旁人笑独醒。<br> 多年村落走。泥饮无升斗。入了玉门关。人生一醉难。</p><p>好事近（中齐惠念，赐词俾寿，不胜岁寒兄弟之意）</p><p>□后百年闲，元度自伤来暮。打破虚空无碍，共乘龙飞去。<br> 更参末后句如何，此事未能付。前遇小桥风雪，是君诗成处。</p><p>谒金门（风乍起，约巽吾同赋海棠）</p><p>娇点点。困倚春光欲软。滴尽守宫难可染。浓欺红烛艳。<br> 寂寂露珠啼脸。翠袖不禁风飐。芳径相逢惊笑靥。日长初睡转。</p><p>谒金门（和巽吾重赋海棠）</p><p>花露湿。红泪裛成珠粒。比似昭阳恩未得。睡来添醉色。<br> 一笑娇波滴滴。再顾羞潮拂拂。恨血千年明的皪。千年人共忆。</p><p>谒金门（和巽吾海棠韵）</p><p>游赏竞。看取落红阵阵。花睡不成娇似病。春寒空受尽。<br> 旧日不知繁盛。欲饮如今无兴。恨满东风无绿鬓。东风还自恨。</p><p>长相思（喜晴）</p><p>上元晴。上元晴。待得晴时坐触屏。山禽三两声。<br> 欲归城。未归城。见说城中处处灯。明年处处行。</p><p>忆秦娥（中斋上元客散感旧，赋忆秦娥见属一读凄然，随韵寄情不觉悲甚）</p><p>烧灯节。朝京道上风和雪。风和雪。江山如旧，朝京人绝。<br> 百年短短兴亡别。与君犹对当时月。当时月。照人烛泪，照人梅发。</p><p>忆秦娥（昨和次，又作收灯节未遣，早见古岩四叠又得中斋别梅遂并写寄）</p><p>惊雷节。梅花冉冉销成雪。销成雪。一年一度，为君肠绝。<br> 古人长恨中年别。余年又过新正月。新正月。不堪临镜，不堪垂发。</p><p>忆秦娥</p><p>梅花节。白头卧起餐毡雪。餐毡雪。上林雁断，上林书绝。<br> 伤心最是河梁别。无人共拜天边月。天边月。一尊对影，一编残发。</p><p>忆秦娥</p><p>收灯节。霖铃又似鳌山雪。鳌山雪。今宵清绝，今宵愁绝。<br> 老人似少终然别。痴痴更望春三月。春三月。花如人面，自羞余发。</p><p>忆秦娥（为曹氏胭脂阁叹）</p><p>春如昨。晓风吹透胭脂阁。胭脂阁。满园茅草，冷烟城郭。<br> 青衫泪尽楼头角。佳人梦断花间约。花间约。黄昏细雨，一枝零落。</p><p>西江月（新秋写兴）</p><p>天上低昂仰旧，人间儿女成狂。夜来处处试新妆。却是人间天上。<br> 不觉新凉似水，相思两鬓如霜。梦从海底跨枯桑。阅尽银河风浪。</p><p>西江月（忆仙）</p><p>曾与回翁把手，自宜老子如龙。怀胎不敢问春冬。等待鞭鸾笞凤。<br> 昨夜又迟黄石，今朝重叩鸿濛。碧桃花下醉相逢。说尽鹏游蝶梦。</p><p>西江月（石奇仪尝授吾奇门式局，以为兵法至要，日持扇图自卫）</p><p>玉帐传心如镜，青龙绕指成轮。尘中多少白头人。干里寻壬难认。<br> 世事说来都了，鬼神见也须瞋。迷槎问我是何津。向道先生昼困。</p><p>清平乐（石榴）</p><p>深红半面。一似墙头见。草树池塘青一片。独倚阑干几遍。<br> 更谁绛袖朱唇。火云相对英英。笑杀牡丹正午，离披不任看承。</p><p>清平乐（寿某翁）</p><p>君词为寿。绝妙孙辛妇。但恨杯无露添酒。空等待梅花久。<br> 喜君白首还玄。人间合信天缘。如此相从至老，我亦何倦余年。</p><p>归国遥（暮春遣兴）</p><p>初雨歇。照水绿腰裙带热。杨花不做人情雪。风流欲过前村蝶。羞成别。回头却恨春三月。</p><p>昭君怨（玩月）</p><p>月出东山之上。长忆御街人唱。恨我不能琴。有琴心。<br> 徙倚秋波平莹。渐久玉肌清冷。待更下阑干。起来看。</p><p>浣溪沙（春日即事）</p><p>远远游蜂不记家。数行新柳自啼鸦。寻思旧事即天涯。<br> 睡起有恨和画卷，燕归无语傍人斜。晚风吹落小瓶花。</p><p>浣溪沙（感别）</p><p>点点疏林欲雪天。竹篱斜闭自清妍。为伊憔悴得人怜。<br> 欲与那人携素手，粉香和泪落君前。相逢恨恨总无言。</p><p>减字木兰花（玩月答蒙庵和词）</p><p>何须翦纸。依旧一团圆照水。莫倚空寒。柳下池边也只般。<br> 君何匆匆。宇宙人生都是客。月在云端。人自愁人不解看。《蒙庵词》有匆匆早睡语，并及之。</p><p>减字木兰花（甲午九日午山作）</p><p>旧游山路。落在秋阴最深处。风雨重阳。无蝶无花更断肠。<br> 天知老矣。莫累门生与儿子。不用登高。高处风吹帽不牢。</p><p>减字木兰花（有感）</p><p>东风似客。醉里落花南又北。客似东风。携手斜阳一笑中。<br> 佳人怨我。不寄江南春一朵。我怨佳人。憔悴江南不似春。</p><p>减字木兰花（腊望初晴，月佳甚，有上元花柳意，不能忘情）</p><p>腊销三五。月向雪山云外吐。烟水黄昏。梅柳依稀笛断魂。<br> 今宵豫赏。便作香尘随步想。莫待元宵。灯火零星雨寂寥。</p><p>减字木兰花（乙亥上元）</p><p>无灯可看。雨水从教正月半。探茧推盘。探得千秋字字看。<br> 铜驼故老。说著宣和似天宝。五百年前。曾向杭州看上元。</p><p>减字木兰花（庚辰送春）</p><p>送春待晓。春是五更先去了。我醉方知。春正怜伊怕别伊。<br> 留君不可。归到海边方忆我。做尽花归。欲赠君时少一枝。</p><p>减字木兰花（尚学林己丑寿旦，适归庐陵。其先世相州人居永和今家临川）</p><p>相州锦好。待到相州人已老。颍水归田。白鹭惊猜已十年。<br> 太师尚父。晚遇明时方用武。大笑相逢。把酒家乡是客中。</p><p>减字木兰花（自述）</p><p>不能管得。欲雨能教天地黑。待得开晴。不用吾言也自行。<br> 一杯亦醉。万事无能吾欲睡。旧亦能诗。说旧时诗问是谁。</p><p>减字木兰花（再用韵戏古岩出妾）</p><p>清欢昨日。十事不如人六七。试数从前。素素相从得几年。<br> 子兮子兮。再拣一枝何处起。翠釜峰驼。客好其如良夜何。</p><p>减字木兰花（寿词）</p><p>脾神喜乐。寿酒一杯胜服药。过却明朝。顶上新霜也合销。<br> 小春三日。便觉春暄梅影出。醉把梅看。比似茱萸更耐寒。</p><p>山花子（春暮）</p><p>东风解手即天涯。曲曲青山不可遮。如此苍茫君莫怪，是归家。<br> 阊阖相迎悲最苦，英雄知道鬓先华。更欲徘徊春尚肯，已无花。</p><p>山花子</p><p>此处情怀欲问天。相期相就复何年。行过章江三十里，泪依然。<br> 早宿半程芳草路，犹寒欲雨暮春天。小小桃花三两处，得人怜。</p><p>柳梢青（春感）</p><p>铁马蒙毡，银花洒泪，春入愁城。笛里番腔，街头戏鼓，不是歌声。<br> 那堪独坐青灯。想故国、高台月明。辇下风光，山中岁月，海上心情。</p><p>南歌子</p><p>搔困麻仙爪，含暄忍客衣。夜长窗月露成帏。不说明朝风雨、自当归。</p><p>南歌子</p><p>B576熟双投美，香飘一缕丝。霜前雁到蟹螯持。自试小窗醉墨、作新诗。</p><p>点绛唇（劝酒）</p><p>练花为露玉为瓶。佳客为频倾。耐得风霜满鬓，此身合是金茎。<br> 墙头竹外，洞房初就，画阁新成。嚼得梅花透骨，何愁不会长生。</p><p>太常引（和香岩上元韵）</p><p>便晴也是不曾晴。不怕金吾禁行。风雨动乡情。梦灯火、扬州化城。<br> 少年跌宕，谁家娇小，绕带到天明。昨夜月还生。但惊破、霓裳数声。是夜月蚀。</p><p>太常引（寿李同知）</p><p>此公去暑似新秋。吏毒一句句。行县胜监州。觉甘雨、随车应求。<br> 鹭清为酒，螺清为寿，起舞祝君侯。急召也须留。廿四考、中书到头。</p><p>玉楼春 相失</p><p>霜风不动睛明好。探梅有约城东道。桥边失却老仙期，城门落日人归早。<br> 野田一望迷芳草。除是腾空君后到。立马三周黛佛头，参差中路令人老。</p><p>玉楼春（乙酉九日）</p><p>龙山歌舞无人道。只说先生狂落帽。秋风亦是可怜人，要令天意知人老。<br> 菊花不为重阳早。自爱古人诗句恼。与君郑重说□□，残年惟有重阳好。</p><p>乌夜啼（初夏）</p><p>犹疑薰透帘栊。是东风。不分榴花更胜、一春红。<br> 新雨过，绿连空。蝶飞慵。闲过绿阴深院、小花浓。</p><p>乌夜啼（中秋）</p><p>素娥醉语曾留。又中秋。待得重圆谁妒、两悠悠。<br> 向愁旱，今愁水，没中洲。看取明朝晴去、不须愁。</p><p>乌夜啼</p><p>何年似永和年。记湖船。如此晴天无处、望新烟。<br> 江南女，裙四尺，合秋千。北装短，后露&lt;骨干&gt;，秋千合而并起。昨日老人曾见、久潸然。</p><p>行香子（和北客问梅，白氏，长安人）</p><p>雪履无痕。溪影传神。著坡诗、请自清温松风亭韵。朝朝不去，夕夕空勤。似梦中云，云外雪，雪中春。<br> 四野昏昏。匹马巡巡。拣一枝、寄与芳尊。更谁兴到，于我情真。是白家宾，江南路，陇头人。</p><p>行香子（次草窗忆古心公韵）</p><p>玉立风尘。光动黄银。便谈文、也到夜分。无人烛下，壁上传神。记老婆心，寒士语，道人身。<br> 极意形容，下语难亲。更万分、无一分真。醉翁去后，往往愁人。愿滴山泉，衔丘冢，化龙云。</p><p>行香子（叠韵）</p><p>海水成尘。河水无银。恨幽明、我与公分。青山独往，回首伤神。叹魏阙心，磻石魄，汨罗身。<br> 除却相思，四海无亲。识风流、还贺季真。而今天上，笑谪仙人。但病伤春，愁厌雨，泪看云。公尝谓余仙风道骨，不特文字为然，故屡著之，不敢忘。草窗，其族子也。</p><p>行香子（探梅）</p><p>月露吾痕。雪得吾神。更荒寒、不傍人温。山人去后，车马来勤。但梦朝云，愁暮雨，怨阳春。<br> 说著东昏。记著南巡。泪盈盈、檀板金尊。怜君素素，念我真真。叹古为言，新样客，旧时人。</p><p>品令（闻莺）</p><p>满庭芳草。更昨日、落红如扫。绿阴正似人怀抱。<br> 一声睍完，春色何曾老。<br> 幸自不须人起早。寂寞如相恼。旧时闻处青门道。禁烟时候，柳下人家好。</p><p>鹊桥仙（题陈敬之扇）</p><p>乘鸾著色，疾蝇误拂。不及羲之醉墨。偶然入手送东阳，便看取、薰时清适。<br> 清风去暑，闲题当日。宰相纱笼谁识。封丘门外定何人，这一点、瞒他不得。</p><p>鹊桥仙（寿臞山母）</p><p>看人掷果，看人罢织。难得团栾七夕。蟠桃只在屋东头，庆西母、年开八帙。<br> 去年今日，今年今日。添个曾孙抱膝。人间乐事有多般，算此乐、人间第一。</p><p>鹊桥仙（自寿二首）</p><p>轻风淡月，年年去路。谁识小年初度。桥边曾弄碧莲花，悄不记、人间今古。<br> 吹箫江上，沾衣微露。依约凌波曾步。寒机何意待人归，但寂历、小窗斜雨。</p><p>鹊桥仙</p><p>天香吹下，烟霏成路。飒飒神光暗度。桥边犹记泛槎人，看赤岸、苔痕如古。<br> 长空皓月，小风斜露。寂寞江头独步。人间何处得飘然，归梦入、梨花春雨。</p><p>一翦梅（和人催雪）</p><p>万事如花不可期。花不堪持。酒不堪持。江天雪意使人迷。翦一枝枝。歌一枝枝。<br> 歌者不来今几时。姜影无词。张影无词。不歌不醉不成诗。歌也迟迟。雪也迟迟。</p><p>一翦梅（和敖秋崖为小孙三载寿谢）</p><p>人生总受业风吹。三岁儿儿。八十儿儿。深闺空谷把还持。啼看人知。啼怕人知。<br> 客中自种绿猗猗。月下横枝。雪下横枝。尊前百岁且开眉。今岁今时。前岁今时。</p><p>夜飞鹊（七夕）</p><p>何曾见飞渡，年又年痴。今古相望犹疑。朱颜一去似流水，断桥魂梦参差。何堪更嗟迟暮，听旁人说与，此夕佳期。深深代籍，盼悠悠、北地胭脂。<br> 谁寄扬州破镜，遍海角天涯，空待人归。自小秦楼望巧，吴机回锦，歌舞为谁。星萍耿耿，算欢娱、未省流离。但秋衾梦浅，云闲曲远，薄命同时。</p><p>疏影（催雪）</p><p>香篝素被。听花犯低低，瑶花开未。长记那时，炽炭围炉，瘦妻换酒行试。党家人在销金帐，约莫是、打围归际。又谁知、别忆烹茶，冷落故家愁思。<br> 闻道滕骄巽懒，今朝待檄与，翻云须易。白白不成，又不教晴，做尽黄昏情味。银河本是冰冰底。怎忍向、东风成水。待满城、玉宇琼楼，却报卧庐人起。</p><p>摘红英（赋花朝月晴）</p><p>花朝月。朦胧别。朦胧也胜檐声咽。亲曾说。令人悦。落花情绪，上坟时节。<br> 花阴雪。花阴灭。柳风一似秋千掣。晴未决。晴远缺。一番寒食，满村啼鴂。</p><p>千秋岁（和尚学林寿筵节席）</p><p>新篘熟也，借问谁家早。梅影里，蜂儿绕。三更残月上，一夜霜天晓。溪桥小，春风有意年年到。<br> 当年青鸟去，落叶无人扫。铜柱仄，瑶池老。残钟长乐树，坠马咸阳道。空回首，御街人卖南京枣。</p><p>促拍丑奴儿（辛巳除夕）</p><p>送岁可无诗。得团栾、忍不开眉。不记去年今夕梦，江东怀抱，江西信息，舍北妻儿。<br> 五十扊扅炊。待五十、富贵成痴。百年苦乐乘除看，今年一半，明年一半，更似儿时。</p><p>促拍丑奴儿（有感）</p><p>世事莫寻思。待说来、天也应悲。百年已是中年后，西州垂泪，东山携手，几个斜晖。<br> 也莫苦吟诗。苦吟诗、待有谁知。多□不是无才气，文时不遇。武时不遇，更说今时。</p><p>最高楼（寿秋水）</p><p>银河水，洗得世间清。山色雨余青。老子纶巾棋别墅，人家鼾睡柝秋城。定谁劳，定谁福，定谁能。<br> 常恨著、景升儿不似。又恨著、景升牛小耳。空相望，愧平生。我欲临风扶玉树，自攀承露酌金茎。看昆明，鳞石长，海桑晴。</p><p>最高楼（壬辰寿王城山八十）</p><p>朱顶字，八十正平头。添作八千秋。无能也自收郿坞，到今恨不贬潮州。看几人，炎又冷，老还羞。<br> 也不学、太公忙把火。也不学、申公轮转磨。休莫莫，莫休休。小迟授业何曾吃，更迟食乳不须愁。且从容，某水钓，某丘游。</p><p>最高楼（和咏雪）</p><p>非是雪，只是玉楼成。屑不尽云英。东边老树颓然折，西头稚柳爆然声。试平安，松丈丈，竹兄兄。<br> 有谁向、金船呼小玉、又谁怜、纸帐梦飞琼。怪疏影，坠娉婷。唤起老张寒蔌蔌，好歌白雪与君听但党家，人笑道，太粗生。</p><p>最高楼（再和）</p><p>花上雪。信手捻来成。屑不就琼英。昨朝已见诗成卷，今朝又试曲成声。更催催，莫不做，水仙兄。<br> 终须待、晴时携斗酒。更须待、老夫吟数首。休更叠，□娉婷。已无翠鸟传花信，又无羯鼓与花听。更催催，迟数日，是春生。</p><p>桂枝香（寄扬州马观复。时新旧侯交恶，甚思去年中秋泛月，感恨难言）</p><p>吹箫人去。但桂影徘徊，荒杯承露。东望芙蓉缥缈，寒光如注。去年夜半横江梦，倚危樯、参差会赋。茫茫角动，回舟尽兴，未惊鸥鹭。<br> 情知道、明年何处。漫待客黄楼，尘波前度。二十四桥，颇有杜书记否。二三子者今如此，看使君、角巾东路。人间俯仰，悲欢何限，团圆如故。</p><p>临江仙</p><p>母两国太夫人初度，谨上小词，用献为王母三千年之曲。<br> 丞相衮衣朝戏彩，年年庆事如新。尊前一笑共儿孙。人间传寿酒，天上送麒麟。<br> 缥缈祥烟连北阙，天颜有喜生春。蓬莱清浅海光平。今年初甲子，重试碧桃根。</p><p>临江仙（寿刘教）</p><p>闻道城东鹤会，欣然一笑乘风。不知一鹤在墙东。神仙人不识，未始出吾宗。<br> 弟子有年于此，先生之道如龙。碧桃花子落壶中。化为三五粒，元是北边松。</p><p>临江仙（壬午七夕）</p><p>天际何分南与北，五更纵又成横。夜来拾得断河星。化为一片石，持去问君平。<br> 老大看天一笑，儿童问我须应。向来牛女本无名。要知天上事，亦似谤先生。</p><p>临江仙（将孙生日赋）</p><p>二十年前此日，女兄庆我生儿。簪萱弄彩听孙啼。典衣沽美酒，数待冠昏时。<br> 乱后飘零独在，紫荆墓棘风吹。尊前万事莫寻思。儿童看有子，白发故应衰。</p><p>临江仙（贺默轩）</p><p>旧日诗肠论斗酒，风流怀抱如倾。几年不听渭城声。尊前无贺老，卷里少弥明。<br> 闻说语言都好，便应步履全轻。长生第一是风僧。额前书八十，能说又能行。</p><p>临江仙（访梅）</p><p>西曲罥衣迷去路，雪销断岸无痕。寻花不拟到前村。暖风初转袖，小径忽开门。<br> 却忆临塘桥下马古心旧居，暗香不是黄昏。人生南北与谁论。岭梅花树下，闲听蜜蜂喧。</p><p>临江仙（谢友人）</p><p>老去尚呼张丈，醉中自惜熊儿。越王台上鹧鸪啼。三朝臣不遇，无复好文时。<br> 情绪幽幽似结，鬓丝索索禁吹。病来魂不到相思。散人腰已散，倚杖叹吾衰时苦腰带。</p><p>临江仙（晓晴）</p><p>海日轻红通似脸，小窗明丽新晴。满怀著甚是真情。不知春睡美，为爱晓寒轻。<br> 说似吴山楼万叠，雪销未尽宫城。湖边柳色渐啼莺。才听朝马动，一巷卖花声。</p><p>临江仙（有感）</p><p>过雁天边信息，两宫池上心情。沈思海角愤难平。山风欺客梦，耿耿到天明。<br> 幸自不争名利，闲愁夜夜如惊。明朝鬓白两三茎。世人都不念，似汝复何成。</p><p>临江仙</p><p>睡过花阴一丈，愁深酒力千钟。梦魂不得似游蜂。瓶花无密约，到处自神通。<br> 天上西湖似锦，人间骄马如龙。今年不与去年同。飘零终不恨，难与故人逢。</p><p>临江仙（端午）</p><p>幸自不须端帖子，闲中一句如无。爱他午日午时书。惟应三五字，便是辟兵符。<br> 久雨石鲸未没，小风纨扇相疏。邀朋一笑共菖蒲。去年初禁酒，今日漫提壶。|&lt;适满城无酒酤，去年此日，初卖官酒。&gt;|</p><p>临江仙（坐悟）</p><p>我去就他甚易，他来认我良难。悟时到处是壶天。古诗寻一句，危坐看香烟。<br> 金玉满堂不守，菁华岁月空迁。从今饱饭更安眠。丹经都不看，闲坐一千年。</p><p>临江仙（辛巳端午和陈简斋韵）</p><p>旧日采莲羞半面，至今回首匆匆。梦穿斜日水云红。痴心犹独自，等待郑公风。<br> 海上颓云潮不返，侧身空堕辽东。人间天上几时同。宫衣元不遇，无语醉醒中。</p><p>临江仙（闲居感旧）</p><p>昔走都门终夜雨，明朝泥淖堪惊。疏疏点点忽鸡鸣。数峰青似染，快活早来晴。<br> 十五年间春梦断，乱山寒食清明。无人挑菜踏青行。青鸠啼雨外，闲听寺中声。</p><p>鹧鸪天（九日）</p><p>白白江南一信霜。过都字不到衡阳。老嘉破帽并吹却，未省西风似此狂。<br> 攀北斗，酌天浆。月香满似菊花黄。神仙暗度龙山劫，鸡犬人间百战场。</p><p>鹧鸪天（寿康教）</p><p>白发平津起袖然。燕飞定远望生还。世间最有团栾乐，又是平平过一年。<br> 银信近，玉鞭先。东来西去爵衔鳣。人生有命迟迟好，且喜称觞寿母前。</p><p>鹧鸪天（寿赵松庐）</p><p>占得春风五日先。至今住处是开元。写真若遇丹元子，只著当时宫锦船。<br> 松戴雪，自苍然。八公花下少如前。看来天上多辛苦，且住人间五百年。</p><p>鹧鸪天（和谢胡盘居贶橘为寿）</p><p>自入孤山分外香。南枝不改旧时妆。为曾盘里承青眼，一见溪头道胜常。<br> 商山乐，又相羊。上方不复记传觞。橘中个个盘深窈，依倚东风局意长。</p><p>鹧鸪天（迎春）</p><p>去年太岁田间土，明日香烟壁下尘。马上新人红又紫，眼前歌妓送还迎。<br> 钗头燕，胜金紃。燕歌赵舞动南人。遗民植杖唐巾起，闲伴儿童看立春。</p><p>鹧鸪天（立春后即事）</p><p>旧日桃符管送迎。灯球爆竹斗先赢。鹿门乱走团栾久，才到城门有鼓声。<br> 梅弄雪，柳窥晴。残年犹自冷如冰。欲知春色招人醉，须是元宵与踏青。</p><p>鹧鸪天（赠妓）</p><p>暖逼酥枝渐渐融。双飞谁识蝶雌雄。歌声已逐行云去，花片偏来酒盏中。<br> 眉月冷，画楼空。酒阑犹未见情钟。直须把烛穿花帐，方见佳人玉面红。</p><p>青玉案</p><p>之苦，自伐去也。归涂悄然念之，作此以示同行。<br> 稠塘旧是花千树。曾泛入、溪深误。前度刘郎重唤渡。漫山寂寂，年时花下，往往无寻处。<br> 一年一度相思苦。恨不抛人过江去。及至来时春未暮。兔葵燕麦，冷风斜雨，长恨稠塘路。</p><p>青玉案（用辛稼轩元夕韵）</p><p>雪销未尽残梅树。又风送、黄昏雨。长记小红楼畔路。杵歌串串，鼓声叠叠，预赏元宵舞。<br> 天涯客鬓愁成缕。海上传柑梦中去。今夜上元何处度。乱山茅屋，寒炉败壁，渔火青荧处。</p><p>青玉案（寿老登八十六岁，戊午六月十七日）</p><p>里中上大人谁大。人上大、仁难作。八十六翁闲处坐。小生懒惰。近来高卧。忘却今朝贺。<br> 甲申还是连珠麽。剩有老人星一个。白发朱颜堪婆娑。灵光殿火。昆明劫过。角绮园黄我。</p><p>青玉案（暮春旅怀）</p><p>无肠可断听花雨。沈沈已是三更许。如此残红那得住。一春情绪。半生羁旅。寂寞空山语。<br> 霖铃不是相思阻。四十平分犹过五。渐远不知何杜宇。不如归去。不如归去。人在江南路。</p><p>踏莎行（雨中观海棠）</p><p>命薄佳人，情钟我辈。海棠开后心如碎。斜风细雨不曾晴，倚阑滴尽胭脂泪。<br> 恨不能开，开时又背。春寒只了房栊闭。待他晴后得君来，无言掩帐羞憔悴。</p><p>踏莎行（上元月明，无灯，明日霰雨屡作）</p><p>璧彩笼尘，金吾掠路。海风吹断楼台雾。无人知是上元时，一夜月明无著处。<br> 早是禁烟，朝来冻雨。东风自放银花树。雪晴须有踏青时，不成也待明年去。</p><p>踏莎行</p><p>北望蝶山，西迷凤苑。匆匆醉里题诗满。黄花只似去年黄，去年人去黄花远。|&lt;谓周秋阳同登云腾。&gt;|<br> 雨压城荒，丘园路断。却晴又恨公来晚。依稀自唱古人诗，明年此会知谁健。</p><p>踏莎行</p><p>松偃成阴，荷香去暑。过溪似是东林路。不知宿昔有谁来，寺门同听催诗雨。<br> 北马依风，凉蝉咽暮。城门半带东陵圃。江南不是米元晖，无人更得沧洲趣。</p><p>踏莎行（樱桃词）</p><p>珠压相于，胭脂同傅。樊家更共谁家语。梢头结取一番愁，玉箫不会双双侣。<br> 风送流莺，前歌后舞。并桃欲吐含来住。双飞燕子自相衔，会教唇舌调鹦鹉。|&lt;李商隐诗：“流莺犹故在，争得讳含来。”&gt;|</p><p>烛影摇红（嘲王槐城独赏无月）</p><p>老子婆娑，那回也上南楼去。素娥有恨隐云屏，元是娇痴故。鸾扇徘徊未许。耿多情、为谁堪诉。使君愁绝，独倚阑干，后期无据。<br> 有酒如船，片云扫尽霓裳露。他时与客更携鱼，犹记临皋路余前夜船酒觞客，月明，槐城登楼，余不及赴。月暗，殊败兴。因念南羁北旅。醉乌乌、凭君楚舞。问君不见，璧月词成，楼西沈处。</p><p>烛影摇红（丙子中秋泛月）</p><p>明月如冰，乱云飞下斜河去。旋呼艇子载箫声，风景还如故。袅袅余怀何许。听尊前、呜呜似诉。近年潮信，万里阴晴，和天无据。<br> 有客秋风，去时留下金盘露。少年终夜奏胡笳，谁料归无路。同是江南倦旅。对婵娟；君歌我舞。醉中休问，明月明年，人在何处。</p><p>烛影摇红（立春日雪，和秋崖韵）</p><p>春日江郊，素娥吹下银幡舞。东风点点乱茶烟，留到明朝否。掩袖凝寒不语。漫黏酥、枝枝缕缕。断肠休似，飞絮多时，落梅深处。<br> 仙掌擎来，翠眉敛半看成露。惊沙马上面帘轻，谁贵毡庐主。多少高阳伴侣。到如今、沈冥几许。乘槎相问，万里银河，欲归无路。</p><p>念奴娇（槐城赋以自寿，又和韵见寿，三和谢之）</p><p>先生自寿，拥衾寒、重赋凌云游意。我有大儿孔文举，弱冠骎骎暮齿。桃已三偷，树犹如此，前度花开几。蓬莱可塞，还童却老无计。<br> 为此援笔翩翩，大江东去，好似歌头起。寄与两家孙又子，长看以文为戏。某所某公，同年同月，谁翦招魂纸。前三例好，不须举后三例。|&lt;槐城廿一日生&gt;|</p><p>念奴娇</p><p>枯寒生晚，复何似、张绪少年时意。薄命不逢何至此，满眼啼妆龋齿。城是城非，年来年去，万八千能几。半痴半了，更痴儿计孙计。<br> 回首仕已半生，仕何如已，已矣羞拈起。幸有橘丸丸日大，且复从公围戏。若论弹文，更书谤箧，吾历无余纸。多年致仕，大都有甚恩例。</p><p>念奴娇</p><p>吾年如此，更梦里、犹作狼居胥意。千首新诗千斛酒，管甚侯何齿。员峤波翻，瀛洲尘败，吾屐能销几。经丘寻壑，是他早计迟计。<br> 犹记辰已嗟嗟，故人贺我，且勉呼君起。五十不来来过二，方悟人言都戏。以我情怀，借公篇韵，恨不天为纸。余生一笑，不须邴曼容例。</p><p>念奴娇（和臞山用槐城韵见寿）</p><p>沧洲一叶，待借君、回我炉亭春意。突兀灵光无立壁，八面江风寒齿。响D93B廓深，笼门槛赤，数月今才几。千年未论，岂无数十年计。<br> 我本高卧墙东，何知人事，推枕为君起。憔悴庚寅何足记，不觉联翩宾戏。白雪阳春，黄鸡唱日，绝少澄心纸。我歌草草，和章有例还例。</p><p>念奴娇（酬王城山）</p><p>两丸日月，细看来、也是樊笼中物。点点山河经过了，拔帜几番残壁。白是沙堤，苍然吴楚，一片成毡雪。此时把酒，旧词还是坡杰。<br> 歌罢公瑾当年，天长地久，柳与梅都发。几许闲愁斜照里，掌上沤生沤灭。沧海桑枯，东陵瓜远，总不关渠发。簪花起舞，可怜今夕无月。</p><p>乳燕飞</p><p>语参差述之<br> 赤壁之游乐。但古今、风清月白，更无坡作。矫首中洲公何许，共我横江孤鹤。把手笑、孙刘寂寞。颇有使君如今否，看青山、似我多前却。几见我、伴清酌。<br> 江心旧岂非城郭。抚千年、桑田海水，神游非昨。对影三人成六客，更倚归舟夜泊。尚听得、江城愁角。渺渺美人兮南浦，耿余怀、感泪伤离索。天正北，绕飞鹊。</p><p>乳燕飞（寿周耐轩）</p><p>曾授茅山记。共当年、二百七十，又三甲子。昨上云台占云物，占得景风南至。又恰是、封侯千岁。行遍神州河洛外，早归来、庭下槐阴翠。春万户，共生意。<br> 溪翁图是参同契。想金丹、圆成功行，活人相似。顾我尊前歌赤壁，生子当如此耳。笑华发、东坡年几。弟不如人今老矣，看龙头、霄汉雌龙尾。呼白石，为公起。</p><p>乳燕飞</p><p>美放翁记此，足为后人开游赏之趣。盖花开三日色变，五日则后半开者盛，先半开者落矣。歌述此意，使观者有省<br> 过雨城西路。看轻云、弄日花间，微寒如雾。谁是宣华门守者，报我十分开五。便痛饮、能销几度。寄语后来看花客，待看花、莫待开成树。成树也，半为土。<br> 佺巢蜀锦今何许。记西湖、聚景村庄，王亭谢墅。冷落柯丘二三子，更问何园韩圃。悄一笑、回车竹所。点点守宫包红泪，纵倾城、一顾倾城顾。家国事，正何与。</p><p>瑞鹤仙（寿翁丹山）</p><p>正丹翁初度。对花满江城，晓莺欲语。崆峒在何处。渐雨过农郊，劝耕问路。州人争觑。问坡老、重来是否。把看灯、传说风流，八境尽图新句。<br> 如许。老子文章，挥毫立马，脱靴嫌污。太平易作。听父老，歌襦袴。愿使君小住，五风十雨。重见一粰三黍。又天边、飞诏殷勤，说相将去。</p><p>高阳台（和巽吾韵）</p><p>雨枕莺啼，露班烛散，御街人卖花窠。过眼舞情，而今魂梦年多。百钱曳杖桥边去，问几时、重到明河。便人间，无了东风，此恨难磨。<br> 落红点点入颓波。任归春到海，海又成涡。江上儿童，抱茅笑我重过。蓬莱不涨枯鱼泪，但荒村、败壁悬梭。对残阳，往往无成，似我蹉跎。</p><p>声声慢（九日泛湖游寿乐园赏菊，时海棠花开，即席命赋）</p><p>西风坠绿。唤起春娇，嫣然困倚修竹。落帽人来，花艳乍惊郎目。相思尚带旧子，甚凄凉、未忄欠妆束。吟鬓底，伴寒香一朵，并簪黄菊。<br> 却待金盘华屋。园林静、多情怎禁幽独。蛱蝶应愁，明日落红难触。那堪雁霜渐重，怕黄昏、欲睡未足。翠袖冷，且莫辞、花下秉烛。</p><p>汉宫春（壬午开炉日戏作）</p><p>雨入轻寒，但新篘未试，荒了东篱。朝来暗惊翠袖，重倚屏帏。明窗丽阁，为何人、冷落多时。催重顿，妆台侧畔，画堂未怕春迟。<br> 漫省茸香粉晕，记去年醉里，题字倾欹。红炉未深乍暖，儿女成围。茶香疏处，画残灰、自说心期。容膝好，团栾分芋，前村夜雪初归。</p><p>汉宫春（岁尽得巽吾寄溪南梅相忆韵）</p><p>疏影横斜，似故人安道，只在前溪。年年望雪待月，漫倚吟矶。千红万紫，到春来、也是寻思。君不见，永阳江上，残梅冷两丝丝。<br> 有几情人似我，漫骑牛卧笛，乱插繁枝。市门索笑憔悴，便作新知。城楼画角，又无花、只落空悲。但传说，寿阳一片，何曾迎面看飞。</p><p>洞仙歌（寿中甫）</p><p>也曾海上，啖如瓜大枣。海上归来相公老。画堂深、满引明月清风，家山好、一笑尘生蓬岛。<br> 六年春易过，赢得清阴，到处持杯藉芳草。看明年此日，人在黄金台上，早整顿、乾坤事了。但细数斋年几人存，更宰相高年，几人能到。</p><p>洞仙歌（器之高谊，取前月青山洞仙歌华余重寿，走笔谢之）</p><p>有客从余，不计余无酒。袖有蟠桃为君寿。叹此桃再熟，也须年后。甚办得，转盼个偷桃手。<br> 菊潭三十斛，月又月添，天赋先生日更久。但黄杨长寸，闰年倒寸，似凭得到梧宫甚时候。客又道奇特是阳生，后七日相看，醉春风柳。</p><p>齐天乐（端午和韵）</p><p>枝头雨是青梅泪。翻作一江春水。鱼腹魂销，龙舟叫彻，不了湖亭张戏。满庭芳芷。正艾日高高，葛风细细。试比陈人，人间除我更谁似。<br> 浮沈君共我里。记薰廓待对，闻鸡蹴起。昨日蟾蜍，明朝蝇虎，身与渠衰更悴。老夫病已。任采绿采苓，为师为帝。但有昌阳，倩酤扶路醉。</p><p>齐天乐</p><p>感节庵此意，复不能自己，傥见中斋及之<br> 海枯泣尽天吴泪。又涨经天河水。万古鱼龙，雷收电卷，宇宙刹那间戏。沈兰坠芷。想重整荷衣，顿惊腰细。尚有干将，冲牛射斗定何似。<br> 成都桥动万里。叹何时重见，鹃啼人起。孤竹双清，紫荆半落，到此吟枯神瘁。对床永已。但梦绕青神，尘昏白帝。重反离骚，众醒吾独醉。</p><p>齐天乐（戊寅登高，即席和秋崖韵）</p><p>蒋陵故是簪花路。风烟奈何秋暑。候馆凋梧，宫墙断柳，谁识当年倦旅。余怀何许。想上马人扶，翠眉愁聚。旧日方回，而今能赋断肠语。<br> 登高能赋最苦。叹高高难问，欲望迷处。蝶绕东篱，鸿翻上苑，那更画梁辞主。来今往古。漫湛辈同来，远公回去。我醉安归，黄花扶路舞。</p><p>江城梅花引（辛巳洪都上元）</p><p>几年城中无看灯。夜三更。月空明。野庙残梅，村鼓自春声。长笑儿童忙踏舞，何曾见，宣德棚，不夜城。<br> 去年今年又伤心。去年晴。去年曾。不似今年，闲坐处、却不曾行。忆去年人、弹烛泪纵横。想见西窗窗下月，窗下月，是无情，是有情。</p><p>江城梅花引</p><p>相思无处著春寒。傍阑干。湿阑干。似我情怀，处处忆临安。想见夜深村鼓静，灯晕碧，为傍人，说上元。<br> 是花是雪无意看。雨摧残。雨摧残。探春未还。到春还、似不如闲。感恨千般、憔悴做花难。不惜与君同一醉，君不见，铜雀台，望老瞒。时邻居声妓有物化之感。</p><p>兰陵王（丁丑感怀和彭明叔韵）</p><p>雁归北。渺渺茫茫似客。春湖里，曾见去帆，谁遣江头絮风息。千年记当日。难得。宽闲抱膝。兴亡事，马上飞花，看取残阳照亭驿。<br> 哀拍。愿归骨。怅毡帐何匹，湩酪何食。相思青冢头应白。想荒坟酹酒，过车回首，香魂携手抱相泣。但青草无色。<br> 语绝。更愁极。漫一番青青，一番陈迹。瑶池黄竹哀离席。约八骏犹到，露桃重摘。金铜知道，忍去国，忍去国。</p><p>兰陵王（丙子送春）</p><p>送春去。春去人间无路。秋千外，芳草连天，谁遣风沙暗南浦。依依甚意绪。漫忆海门飞絮。乱鸦过，斗转城荒，不见来时试灯处。<br> 春去。最谁苦。但箭雁沈边，梁燕无主。杜鹃声里长门暮。想玉树凋土，泪盘如露。咸阳送客屡回顾。斜日未能度。<br> 春去。尚来否。正江令恨别，庾信愁赋。二人皆北去。苏堤尽日风和雨。叹神游故国，花记前度。人生流落，顾孺子，共夜语。</p><p>琐窗寒（和巽吾闻莺）</p><p>嫩绿如新，娇莺似旧，今吾非故。空山过雨，睍完留春春去。似尊前曲曲阳关，行人回首江南处。漫停云低黯，征衫憔悴，酒痕犹污。<br> 欲语。浑未住。记匹马经行，风林烟树。家山何在，想见绿窗啼雾。又何堪满目凄凉，故园梦里能归否。但数声、惊觉行云，重蕧<br> 最是一人称好处。昨日小春留得住。梅花信信望东风，须待公归香满路。年时今已度。长是巴山深夜雨。宣又召，凯还簇簇，要见寿觞举。<br> 扫尽窝蜂闲绣斧。叠鼓春声欢岁暮。燕台剑履趣锋车，银信低低传好语。紫貂裘脱与。肘印累累映三组。但重省，西来斗水，忘却爱卿取。</p><p>大圣乐</p><p>音韵低黯，辞情跌宕，庶几哀而不怨，有益于幽忧憔悴者。然二语外率鄙俚，因依声仿佛反之和之。此曲少有作者，流为善歌，则或数十叠，其声皆不可考。今特以意高下，未必尽合本调，聊以纟予思志感云尔。<br> 芳草如云，飞红似雨，卖花声过。况回首、洗马塍荒，更寒食、宫人斜闭，烟雨铜驼。提壶卢何所得酒，泥滑滑、行不得也哥哥。伤心处，斜阳巷陌，人唱西河。<br> 天下事，不如意十常八九，无奈何。论兵忍事，对客称好，面皱如靴广武噫嘻，东陵反覆，欢乐少兮哀怨多。休眉锁。问朱颜去也，还更来麽。</p><p>宝鼎现（春月）</p><p>红妆春骑。踏月影、竿旗穿市。望不尽、楼台歌舞，习习香尘莲步底。箫声断、约彩鸾归去，未怕金吾呵醉。甚辇路、喧阗且止。听得念奴歌起。<br> 父老犹记宣和事。抱铜仙、清泪如水。还转盼、沙河多丽。滉漾明光连邸第。帘影冻、散红光成绮。月浸葡萄十里。看往来、神仙才子，肯把菱花扑碎。<br> 肠断竹马儿童，空见说、三千乐指。等多时春不归来，到春时欲睡。又说向、灯前拥髻。暗滴鲛珠坠。便当日、亲见霓裳，天上人间梦里。</p><p>祝英台（水后）</p><p>昨朝晴，今朝雨。渺莽遽如许。厌听儿童，总是涨江语。是谁力挽天河，误他仙客，并失却、乘槎来路。<br> 断肠苦。翦烛深夜巴山，酒醒听如故。勃窣荷衣，堕泪少干土。从初错铸鸱夷，不如归去，到今此、欲归何处。</p><p>祝英台（席间咏绳球）</p><p>看师师、成蝶蝶。蹙尽不成叠。欲试搔头，花重怎堪捻。是谁抛过东墙，今无赤凤，梦得似、那人身捷。<br> 年时腊。曾笑梅梢和豆，去月忽如荚。便向龙门，无复钏金接。待教开支琼林，阆仙重见，又谁念、昆明前劫。</p><p>忆旧游（和巽吾相忆寄韵）</p><p>渺山城故苑，烟横绿野，林胜青油。甚相思只在，华清泉侧，凝碧池头。故人念我何处，堕泪水西流。念寒食如君，江南似我，花絮悠悠。<br> 不知身南北，对断烟禁火，蹇六年留。恨听莺不见，到而今又恨，睍完成愁。去年相携流落，回首隔芳洲。但行去行来，春风春水无过舟。</p><p>糖多令（丙子中秋前，闻歌此词者，即席借芦叶满汀洲韵）</p><p>明月满沧洲。长江一意流。更何人、横笛危楼。天地不知兴废事，三十万、八千秋。<br> 落叶女墙头。铜驼无恙不。看青山、白骨堆愁。除却月宫花树下，尘B75D莽、欲何游。</p><p>糖多令</p><p>风露小瀛洲。斜河倒海流。人间尘、不到琼楼。错向五陵陵上望，几回月、几回秋。<br> 落日太湖头。垂虹今是不。醉尊前、往往成愁。便有扁舟西子在，无汗漫、与君游。</p><p>糖多令</p><p>寒雁下荒洲。寒声带影流。便寄书、不到红楼。如此月明如此酒，无一事、但悲秋。<br> 万弩落潮头。灵胥还怒不。满湖山、犹是春愁。欲向涌金门外去，烟共草、不堪游。</p><p>糖多令</p><p>日落紫霞洲。兰舟稳放流。玉虹仙、如在黄楼。何必锦袍吹玉笛，听欸乃、数声秋。<br> 赤壁舞涛头。周郎还到不。倚西风、袅袅余愁。唤起横江飞道士，来伴我、月中游。</p><p>糖多令（龙洲曲已八九和，复为中斋勉强夜和，中有数语，醉枕忘之）</p><p>零露下长洲。云翻海倒流。素娥深、不到西楼。忽觉断潮归去也，饮不尽、一轮秋。<br> 城外土馒头。人能饮恨不。古人不见使吾愁。莫有横江孤鹤过，来伴我、醉中游。</p><p>糖多令（丙申中秋）</p><p>明月满河洲。星河带月流。料素娥、独倚琼楼。竟是何年何药误，魂梦冷、不禁秋。<br> 少日梦龙头。知君犹梦不。算虚名、不了闲愁。便有鹄袍三万辈，应不是、旧京游。</p><p>糖多令</p><p>残日下瓜洲。平安火又流。月高高、挂古城楼。回首少年真可笑，无一事、又悲秋。<br> 天在海边头。天风有意不。结桂枝、袅袅余愁。不是银河无去路，先不去、后难游。</p><p>糖多令（癸未上元午晴）</p><p>春雨满江城。汀洲春水生。更悲久雨似春酲。犹有一般天富贵，夜来雨、早来晴。<br> 年少总看灯。老来犹故情。便无灯、也自盈盈。说著春情谁不爱，今夜月、有人行。</p><p>虞美人（咏牡丹）</p><p>空明一朵扬州白。红紫无□色。是谁唤作水晶球。惹起高烧银烛、上元愁。<br> 去年一捧飞来雪。不似渠千叶。狂风一蹴过秋千。憔悴玉人和泪、望婵娟。|&lt;水晶球&gt;|</p><p>虞美人</p><p>天香国色辞脂粉。肯爱红衫嫩。翛然自取玉为衣。似是银河水皱、织成机。<br> 寒欺薄薄春无力。月浸霓裳湿。一窠香雪世间稀。可惜不教留到、布衣时。|&lt;白叠罗&gt;|</p><p>虞美人</p><p>寿安楼子重重蕊。少见如鱼尾。向来染得渭脂红。又自细摇花浪、动春风。<br> 赪鳞似是人谁信。但向残红认。若教随水去悠然。为报沙头玉鹭、莫贪鲜。|&lt;鱼尾寿安&gt;|</p><p>虞美人</p><p>花心定有何人捻。晕晕如娇靥。一痕明月老春宵。正似酥胸潮脸、不曾销。<br> 当年掌上开元宝。半是杨妃爪。若教此掏到痴人。任是高墙无路、蝶翻身。|&lt;一捻红&gt;|</p><p>虞美人（咏海棠）</p><p>无花敢与姚黄比。对对鸳鸯起。谶他金带万钉垂。谁向麒麟楦里、卸猴绯。<br> 潜溪以上难为说。自是君恩别。后来西子避无盐。又道君王捉鼻、又何嫌。|&lt;公服紫&gt;|</p><p>虞美人</p><p>魏家品是君王后。岂比昭容袖。风吹满院绣囊香。谁赐大师师号、退昭阳。<br> 飞霞一落无根蒂。空堕重华泪。离披正午盛时休。闲为思王重赋、洛神愁。|&lt;御爱紫&gt;|</p><p>虞美人</p><p>犹疑绿萼花微甚。难与青莲并。青莲朵朵是天人。又向天人想见、洛阳春。<br> 多情素质尘生步。况被潘妃污。此花仍是□微赪。却似娇波波外、两眉青。|&lt;青莲萼&gt;|</p><p>虞美人（客中送春）</p><p>楼台烟雨朱门悄。乔木芳云杪。半窗天晓又闻莺。比似当年春尽、最关情。<br> 客中自被啼鹃恼。况落春归道。满怀憔悴有谁知。犹记涌金门外、送人时。</p><p>虞美人（城山堂试灯）</p><p>黄柑擘破传春雾。新酒如清露。城中也是几分灯。自爱城山堂上、两三星。<br> 枝头未便风和雨。寂寞无歌舞。天公肯放上元晴。自是六街三市、少人行。</p><p>虞美人（扬州卖镜，上元事也，用前韵）</p><p>徐家破镜昏如雾。半面人间露。等闲相约是看灯。谁料人间天上、似流星。<br> 朱门帘影深深雨。憔悴新人舞。天涯海角赏新晴。惟有桥边卖镜、是闲行。</p><p>虞美人</p><p>黄帘绿幕窗垂雾。表立如承露。夕郎偷看御街灯。归奔河边残点、乱如星时余在炉亭六日礼数内，同舍诱余窃出观灯，亟归。<br> 开园蒋李|&lt;二宦者&gt;|游春雨。蛱蝶穿人舞。如今烟草锁春晴。并与苏堤葛岭、不堪行。</p><p>虞美人（大红桃花）</p><p>鞓红干色无光霁。须是鲜鲜翠。翛然一点系裙腰。不著人间金屋、恐难销。<br> 英英肯似焉支贵。漫脱红霞帔。落时且勿涴尘泥。留向天台洞口、泛吾诗。</p><p>虞美人（壬午中秋雨后不见月）</p><p>湿云待向三更吐。更是沈沈雨。眼前儿女意堪怜。不说明朝后日、说明年今年十七望。<br> 当年知道晴三鼓。便似佳期误。笑他拜月不曾圆。只是今朝北望、也凄然。</p><p>虞美人（中秋对月）</p><p>秋阴团扇如人老。渐近中秋好。新凉还忆小楼边。自在一窗明月、傍人眠。<br> 多情谁到星河晓。只道圆时少。他年几处与君看。长是成愁成恨、不成欢。</p><p>恋绣衾（宫中吹箫）</p><p>胭脂不涴紫玉箫。认宫中、银字未销。但凤去、台空古，比落花、无第二朝。<br> 天涯流落哀声在，听乌乌、不似内娇。漫身似、商人妇，泣孤舟、长夜寂寥。</p><p>恋绣衾（或送肉色牡丹同赋）</p><p>困如宿酒犹未销。满华堂、羞见目招。忽折向、西邻去，教旁人、看上马娇。<br> 肉色似花难可得，但花如、肉色妖娆。谁说汉宫飞燕，到而今、犹带脸潮。</p><p>恋绣衾（己卯灯夕，留城中独坐，忆当涂买灯，姑苏夜舞，再集赋此）</p><p>当年三五舞太平。醉归来、花影满庭。办永夜、重开宴，笑姑苏、万眼未明|&lt;万眼罗最精最贵，然最暗。&gt;|<br> 而今绕市歌儿马，客黄昏、细雨满城。十年事、去如水，想家人、村庙看灯。</p><p>花犯（旧催雪词，苦不甚佳，因复作此）</p><p>海山昏，寒云欲下，低低压吹帽。平沙浩浩。想关塞无烟，时动衰草。苏郎卧处愁难扫。江南春不到。但怅望、雪花夜白，人间憔悴好。<br> 谁知广寒梦无憀，丁宁白玉B677，不关怀抱。看清浅，桑田外，尘生热恼。待说与、天公知道。期腊尽春来事宜早。更几日、银河信断，梅花容易老。</p><p>花犯（再和中甫）</p><p>甚天花、纷纷坠也，偏偏著余帽。乾坤清皓。任海角荒荒，都变瑶草。落梅天上无人扫。角吹吹不到。想特为、东皇开宴，琼林依旧好。<br> 看儿贪耍不知寒，须塑就玉狮，置儿怀抱。奈转眼、今何在，泪痕成恼。白发翁翁向儿道。那曲巷袁安爱晴早。便把似、一年春看，惜花花自老。</p><p>酹江月（北客用坡韵改赋访梅）</p><p>冰肌玉骨，笑嫣然、总是风尘中物。谁扫一枝，流落到、绝域高台素壁。匹马南来，千山万水，为访林间雪。渊明爱菊，不知谁是花杰|&lt;陶诗谓菊为霜下杰&gt;|。<br> 憔悴梦断吴山，有何人报我，前村夜发。蜡屐霜泥烟步外，转入波光明灭。雪后风前，水边竹外，岁晚华余发。戴花人去，江妃空弄明月。</p><p>酹江月（赵氏席间即事，再用坡韵）</p><p>四无谁语，待推窗、初见江南风物。索笑巡檐无奈处，悄隔东邻一壁。有酒如船，招呼满载，只欠枝头雪。疏花冷眼，坐中都是词杰。<br> 堪恨几日西郊，寻消问息，肯向吟边发。著意相看，又恐是、六出幻成还灭。恼眼儿童，攀翻顶戴，不到先生发。明朝重省，初三知属谁月。</p><p>酹江月（和朱约山自寿曲，时寿八十四）</p><p>五朝寿俊，算生平占得、淳熙四四。三万六千三万了，剩有一千饶底。三百年间，和风丽日，几个能销此。约山山笑，先生不负山矣。<br> 今岁甲子重阳，待重数，五百十三甲子。吟万首诗更自和，岁岁寿诗自喜。若比潞公，如今年纪，犹是平章事。先生抚掌，问他闲日能几。</p><p>酹江月（同舍延平林府教制新词祝我初度，依声依韵，还祝当家）</p><p>西风处士，例一枝团月，咸平印印。千古诗宗传不绝，至竟被渠道尽。雪返香魂，霜吹晓怨，肯受东君聘。罗浮梦转，兔环知是谁孕。<br> 未说烟雨江南，垂垂青子，须要调金鼎。愁绝西山明秀处，依旧鹤南飞影。我白君元，君词我和，各自为长庆。后来桃李，遥遥别是花信。</p><p>酹江月（五日和尹存吾，时北人竞鹭洲渡）</p><p>棹歌齐发，江云暮、吹得湘愁成雨。小酌千年，知他是、阿那年时沈午。日落长沙，风回极浦，黯不堪延伫。吴头楚尾，非关四面为楚。<br> 几度唤起醒累，淋漓痛饮，不学愁余句。踏鲤从鼋胥涛上，怎不化成龙去。越女吴船，燕歌赵舞，世事悠悠许。明朝寂寂，双双飞下鸣鹭。</p><p>酹江月（怪梅一株，为北客载酒移置盆中，伟然）</p><p>岁寒相命，算人间、除了梅花无物。窥宋三年又不是，草草东邻凿壁。偃蹇风前，沈吟竹外，直待天骄雪。白家人至，一枝横出终杰。<br> 寂寞小小疏篱，探花使断，知复何时发。北驿不来春又远，只向窗前埋灭。好在冰花，著些风筱，怎不清余发。补之去后，墨梅又有明月。北人著小竹花问更好。</p><p>酹江月（漫兴）</p><p>遥怜儿女，未解忆长安、十年前月。徙倚桂枝空延伫，无物同心堪结。冷落江湖，萧条门巷，犹著西楼客李舍人班旧节斋吴客，尝言赏中秋之盛。恨无铁笛，一声吹裂山石。<br> 休说起舞登楼，那人已先我，渡江横楫。圆缺不销青冢恨，漠漠风沙如雪。西母长生，素娥好在，何皓当时发。山河如此，月中定是何物。</p><p>酹江月（中秋，彭明叔别去赴永阳，夜集）</p><p>团团桂影，怕人道、大地山河里许。旧日影娥池未缺，惊断霓裳歌舞。雪白长城，金明古驿，尽是乘槎路。少年白发，自无八骏能去。<br> 犹记流落荒滨，故人相过，共吹箫前度。无酒无鱼空此客，昨夜留之不住。睡起披衣，行吟坐对，又有重圆处。不知今夕，那人有甚佳句。</p><p>酹江月（中秋待月）</p><p>城中十万，有何人、和我乌乌鸣瑟。对影BA5E娥成三处，谁料尊中无月。翦纸吹成，长梯摘取，儿戏那堪惜。洞庭夜白，一声聊破空阔。<br> 休说二十四桥，便一分无赖，有谁谁识。一枕秋衾南北梦，好好娟娟成雪。旧日少游，锦袍玉笛，醉卧藤阴石。萧然今夕，无鱼无酒无客。</p><p>满江红（海棠下歌后村调共和）</p><p>淡淡胭脂，似褪向、景阳鸳石。依然是、春睡未足，捧心犹癖。藉甚不禁君再顾，嫣然却记渠初拆。黯销魂、欲尽更堪怜，终难得。<br> 犹记是，卿卿惜。空复见，谁谁摘。但当时一笑，也成陈迹。我懒花残都已往，诗朋酒伴犹相觅。听连宵、又雨又还晴，鸠鸣寂。</p><p>满江红（古岩以马，观复遣舟，约余与中斋和后村海棠韵，后寄述怀）</p><p>何许相求，且不是、南温北石。也欲学、绝交高论，自陈余癖。万里鱼书长记忆，十年波浪伤离拆。算此舟、不是剡溪舟，空回得。<br> 非出处，何须惜。非瑕类，何须摘。看雪销鸿去，有何留迹。安石岂无同乐意，玄真不是朝廷觅。但眼前、真率暂相违，歌声寂。</p><p>满江红</p><p>莺语依然，但春去、人间无约。谁念我、吟情憔悴，醉魂落魄。尽日只将行卷续，有时自整残棋著。向黄昏、细雨闷无憀，青梅落。<br> 南又北，相思错。朝异暮，人情薄。漫踌躇在目，奢华如昨。海底月沈天上兔，辽东人化扬州鹤。记龙云、波浪岂能平，天难托。</p><p>满江红（寿某翁）</p><p>十岁儿童，看骑竹、花阴满城。与新第、桐乡孙子，高下齐生。倚枕不寻柯下梦，举头自爱橘中名。但有时、米价问如何，公助平。<br> 东西塾，听书声。长短卷，和诗成。总神仙清福，前辈家庭。试问凌烟图相国，何如洛寺写耆英。甚天公、属意富民侯，银信青。</p><p>八声甘州（和汪士安海棠下先归，前是观桃水东，至其乡真常观）</p><p>问海棠花下，又何如、玄都观中游。叹佺巢蜀锦，常时不数，前度何稠。谁见宣华故事，歌舞簇遨头。共是西江水，不解西流。<br> 在处繁华如梦，梦占人年少，生死堪羞。任倾城倾国，风雨一春休。醉逢君、何须有约，醉留君、系不住扁舟。空又失，花前一笑，绿尽芳洲。</p><p>八声甘州（和邓中甫中秋）</p><p>看团团、一物大如杯，时复几何秋。俯天涯海角，今来古往，人物如流。想见霓裳歌罢，无物与浇愁。惟有当时树，香满琼楼。<br> 谁念南楼老子，倚西风尘满，心事悠悠。便班姬袖里，明月一时休。叹年年、吹箫有约，又一番、鹤梦雪堂舟。池上久，满身风露，还索衣裘。</p><p>八声甘州（贺词）</p><p>记前朝、鹤会又重来，攀翻第三桃。看云华授策，麻姑擘脯，嬴女吹箫。寻思曲江旧事，宫锦胜龙标。奏罢清华梦，独立春宵。<br> 不数相州锦样，是调羹御手，重解金貂。但今年此日，疏了醉葡萄。闻老仙、衣冠皓伟，又丁宁、天语著儿招。都人望，回班赐第，赤舄飞朝。</p><p>八声甘州（和萧汝道感秋）</p><p>但秋风、年又一年深，不禁长年悲。自景阳钟断，馆娃宫闭，冷落心知。千树西湖杨柳，更管别人离。看取茂陵客，一去无归。<br> 都是旧时行乐，漫烟销日出，水绕山围。看人情荏苒，不似鹧鸪飞。听砧声、遥连塞外，问三衢、道上去人稀。销凝久，残阳短笛，似我歔欷。</p><p>八声甘州（送春韵）</p><p>看飘飘、万里去东流，道伊去如风。便锦缆危潮，青山御宿，烟雨啼红。愁是明朝酒醒，听著返魂钟。留得春如故，了不关侬。<br> 春亦去人远矣，是别情何薄，归兴何浓。但江南好□，未便到芙蓉。念今夜、初程何处，有何人、垂袖舞行宫。青青柳，留君如此，如此匆匆。</p><p>八声甘州（春雪奇丽，未能赋也，因古岩韵志喜）</p><p>甚花间、儿女笑盈盈。人添雪狮成。任踏青无路，凌波有地，步步光尘。招得梅妃魂也，好似去年春。柳亦何曾絮，都是云英。<br> 休道东皇诞漫退之语，到茶烟歇后，谁浊谁清。赖谢娘好语，端胜解围兵。看昨朝、天公雨粟，定大家、快活社翁平。春晴好，溶溶雨尽，听卖花声。</p><p>水龙吟（寓兴和巽吾韵）</p><p>何须银烛红妆，菜花总是曾留处。流觞事远，绕梁歌断，题红人去。绕蝶东墙，啼莺修竹，疏蝉高树。叹一春风雨，归来抱膝，怀往昔、自凄楚。<br> 遥望东门柳下，梦参差，欲归幽路。断红芳草，连空积水，凭杭坠雾。水洗铜驼，天清华表，升平重遇。但相如老去，江淹才尽，有何人赋。</p><p>水龙吟（寿周耐轩）</p><p>多年袖瓣心香，重新拈出为公寿。唤起老龙，如今正是，欠伸时候。弱语闻莺，轻阴转柳，弦薰未透。信江南，自有真儒未用，须待见、衮和绣。<br> 闻说锋车在道，更四辈、传宣来骤。蟠胸何限，天门夜对，春宫晨奏。梅子阴浓，菖蒲花老，桔槔闲后。但北关下泽，遗民社在，贺公归昼。</p><p>水龙吟</p><p>看人削树成槎，布帆海上秋风浪。白头坡老，知津水手，倚桄榔杖。九点齐州，半生髀肉，烟尘苍莽。但北窗梦转，青阴满眼，抚陈迹、玩新涨。<br> 世事艰难已遍，笑而今、不堪重想。龙筋虎骨，根深伏兔，擎空千丈。礼乐文章，终须梦卜，南人为相。问凌烟生面，他时仿佛，似何人像。</p><p>水龙吟（和清江李侯士弘来寿）</p><p>闲思十八年前，依稀正是公年纪。铜驼陌上，乌衣巷口，臣清如水。是处风筝，满城昼锦，儿郎俊伟。但幅巾藜杖，低垂白鬓，用与绮、问何里。<br> 最忆他年甘旨。也曾经、三仕三已。至今结习，余年未了，业多生绮。安得滕廛，移将近市，长薰晋鄙。望福星炯炯，西江千里，待公来社。</p><p>水龙吟（和南剑林同舍元甲远寄寿韵）</p><p>多年绿幕黄帘，瓶花黯黯无谁主。荀陈迹远，燕吴路断，何人星聚。四圣楼台，水仙华表，冷烟和雨。但徘徊梦想，美人不见，空犹记、铁炉步。<br> 过尽凉风天末，堕华笺、行行飞翥。一端翠织，锦鲸茅屋，天吴惊舞时林寄被缬为礼。念我何辰，涸阴冰子，生怜金虎。恨儿痴不了，山川悠缅，共君黉宇。</p><p>水龙吟（巽吾赋溪南海棠，花下有相忆之句读之不可为怀和韵并述江东旅行）</p><p>征衫春雨纵横，何曾湿得飞花透。知君念我，溪南徙倚，谁家红袖。藉草成眠，簪花倚醉，狂歌扶手。叹故人何处，闻鹃堕泪，春去也、到家否。<br> 说与东风情事，怕东风、似人眉皱。乱山华屋，残邻废里，不堪回首。寒食江村，牛羊丘陇，茅檐酤酒。笑周秦来往，与谁同梦，说开元旧。</p><p>水龙吟（和中甫九日）</p><p>孤烟淡淡无情，角声正送层城暮。伤怀绝似，龙山罢后，骑台沈处。珠履三千，金人十二，五陵无树。叹岐王宅里，黄公垆下，空鼎鼎、记前度。<br> 几许英雄文武。酒不到、故人坟土。平生破帽，几番摇落，受西风侮。昨日如今，明年此会，俯然怀古。便东篱甲子，花开花谢，不堪重数。</p><p>宴春台（寿周耐轩）</p><p>五十三年，韶华刚度，今年夏五十三。瑞鹤朝来，待公弥月重探。人生贵寿多男。看斓斑室，添个荷衫。□□□，亭亭八面，醉倚红酣。<br> 承平故事，暇日清谈。云龙风虎，塞北江南。午桥午枕，羲皇白日如惔。手种蟠桃，明年看取，实大如柑。奈何堪。天妒人睡美，趣趁朝参。</p><p>扫花游（和秋崖见寿。秋崖时谒选，留词去）</p><p>春台路古，想店月潭云，鸡鸣关候。巾车尔久。记湘累降日，留词劝酒。不是行边，待与持杯论斗。算吾寿。已待得河清，万古晴昼。<br> 京国事转手。漫宫粉堆黄，髻妆啼旧。瑶池在否。自刘郎去后，宴期重负。解事天公，道是全无又有。浯溪友。笑浯溪、至今聱叟。</p><p>忆江南</p><p>已盛甚<br> 花几许，已报八分催。却问主人何处去，且容老子个中来。花外主人回。<br> 年时客，如今安在哉。正喜锦官城烂漫，忽惊花鸟使摧颓。世事只添杯。时有称宣使折花者，盖诈也，托以肆陵慢。</p><p>梅花引（寿槐城）</p><p>酒熟未。梅开未。去年迟待重来醉。笑当筵。舞当筵。惟有今年。<br> 八十是开年。参差野袂成归鹤。石鼎未开容剥啄。岁开尊。岁添孙。孙又开尊。福曜萃高门。</p><p>蝶恋花（感兴）</p><p>过雨新荷生水气。高影参差，无谓思量睡。梦里不知轻别意。醒来竟是谁先起。<br> 去路夕阳芳草际。不论阑干，处处情怀似。记得分明羞掷蕊。自知不是天仙子。</p><p>蝶恋花（寿李侯）</p><p>八九十翁嬉入市。把菊簪萸，共说新篘美。何以祝公千百岁。寿潭自酌花间水。<br> 白鹭沈沈飞复起。杜老江头，不恨秋风里。欲种蟠根天上李。三千年看青青子。</p><p>霓裳中序第一</p><p>余所见庐山一两池，初不可近，渐入颇觉奇赏，因用其声用其韵试为之<br> 银河下若木。暖涨一川春雾绿。白凤徘徊清淑。似沈水无烟，EB3B汤千斛。柔肌暗粟。想临流、娇喷轻触。空恨恨，何人热恼，却忆冷泉掬。<br> 酥玉。未谙汤沐。深又浅、荡摇心目。云蒸雨渍翻覆。泛影浮红，飘飘相逐。裳衣还未欲。蓦自怪、野鸳双浴。华清远，寒猿夜绕，落月可能漉。</p><p>瑞龙吟（和王圣与寿韵）</p><p>老人语。曾见昨日开炉，坠天花否。生年不合荒荒，枯根薄命，婵娟误汝。<br> 那知许。女乐如烟点点，江南处处。何时重到湖堧，淋漓载酒，依稀吊古。<br> 终待胭脂露掌，弄鸥招鹤，凭君画取。万柳漫堤，一丝一泪垂雨。濛濛絮里，又送金铜去。漫肠断、王孙望帝，呕心囊句。市隐今成趣。袖回地狂狭，天吴凤舞。莫是青州谱。怎不早，翩翩向青州住。回头蜃海，已沈花雾。</p><p>满庭芳（和卿帅自寿）</p><p>千骑家山，一觞父老，前有韩魏公来。青原上巳，才见寿筵开。欧公云间还见，忆相州、更自迟回。公知否，福星分野，飞骑不须排。<br> 留春亭下草，雪霜过了，依旧春C14B。待留春千岁，日醉千杯。却怕催归丹诏，栋明堂、须要雄材。趋朝去，西风便面，双手障浮埃。</p><p>满庭芳（草窗老仙歌满庭芳寿余，勉次原韵）</p><p>空谷无花，新篘有酒，去年穷胜今年。蛩吟蛩和，且省费蛮笺。闻说先生去也，江南岸、缚草为船。依然在，山栖寒食，路断却归廛。<br> 老人，三又两，清风作供，晴日生烟。但高高杜宇，不办行缠。几度披衣教我，二升内、煮石烧铅。休重道，玉龙无孔，夜夜叫穿天。</p><p>木兰花慢 （别云屋席间赋）</p><p>午桥清夜饮，花露重、烛光寒。约处处行歌，朝朝买酒，典却朝衫。尊前自堪一醉，但落红、枝上不堪安。归去柳阴行月，酒醒画角声残。<br> 王官。难得似君闲。闲我见君难。记李陌看花，光阴冉冉，风雨番番。相逢故人又别，送君归、斜日万重山。江上愁思满目，离离芳草平阑。</p><p>木兰花慢 （和中甫李参政席上韵）</p><p>自崆峒麦熟，耕犊满、桔槔闲。笑吾党清谈，长衣EA6F具，更进贤冠。仓皇庇公字下，便秋风、江上不惊寒。雪夜入三城易，槐阴护一家难。<br> 东山。零雨几时还。领客竹林间。看满座空尊，轻裘缓带，绿鬓朱颜。风流一笑余事，定碑金、无恙庾家完。又赋南烹初食，明朝餐玉何山。</p><p>永遇乐</p><p>辄不自堪。遂依其声，又托之易安自喻。虽辞情不及，而悲苦过之。<br> 璧月初晴，黛云远淡，春事谁主。禁苑娇寒，湖堤倦暖，前度遽如许。香尘暗陌，华灯明昼，长是懒携手去。谁知道，断烟禁夜，满城似愁风雨。<br> 宣和旧日，临安南渡，芳景犹自如故。缃帙流离，风鬓三五，能赋词最苦。江南无路，鄜州今夜，此苦又谁知否。空相对，残红无寐，满村社鼓。</p><p>永遇乐（余方痛海上元夕之习，邓中甫适和易安词至，遂以其事吊之。）</p><p>灯舫华星，崖山矴口，官军围处。璧月辉圆，银花焰短，春事遽如许。麟洲清浅，鳌山流播，愁似汨罗夜雨。还知道，良辰美景，当时邺下仙侣。<br> 而今无奈，元正元夕，把似月朝十五。小庙看灯，团街转鼓，总似添恻楚。传柑袖冷，吹藜漏尽，又见岁来去岁去。空犹记，弓弯一句，似虞兮语。</p><p>内家娇（寿王城山）</p><p>结客少年场。携高李、闻笛赋游梁。看汉水淮山，高楼共卧，融尊郑驿，飞盖相望。春风里，种他红与白，笑我懒中忙。供奉后来，玄都桃改，佳人好在，庾岭梅香。<br> 何处最难忘。会稽归鬓晚，空带吴霜。赢得黄冠野服，笑傲羲皇。看花外小车，出长生洞，橘中二老，斗智琼黄。称寿堂添十字，孙认三房。</p><p>六州歌头</p><p>后半月闻报，赋此。<br> 向来人道，真个胜周公。燕然眇。浯溪小。万世功。再建隆。十五年宇宙，宫中赝。堂中伴。翻虎鼠，搏F37D雀，覆蛇龙。鹤发庞眉，憔悴空山久，来上东封。便一朝符瑞，四十万人同。说甚东风。怕西风都人窃议者称西头。<br> 甚边尘起，渔阳惨。霓裳断。广寒宫。青楼杳都城籍妓皆隶歌舞，无敢犯。朱门悄。镜湖空。里湖通葛岭瞰里湖，无敢过。大纛高牙去，人不见，港重重。斜阳外，芳草碧，落花红。抛尽黄金无计，方知道、前此和戎。但千年传说，夜半一声铜。何面江东。</p><p>六丑（春感和彭明叔韵）</p><p>看东风海底，送落日、飞空如掷。醉游暮归，怕西州堕策。归路偏失。记上元时节，千门立马，望金坡残雪。素娥推下团栾辙。塞草惊尘，河水渡楫。悠悠雨丝风拂。但相随断雁，时度荒泽。<br> 回头紫陌。梦归归未得。憔悴江南，秋风旧客。去年说著今日。漫故人相命，玳筵鸣瑟。愁汗漫、全林杯窄。况飘泊相遇，当时老叟，梨园歌籍。高歌为我几回阕。似子规、落月啼乌悄，傍人泪滴。</p><p>百字令</p><p>匆匆和韵，寄长须去，傥以可教则教之。<br> 少微星小。抚剑气横空，隐见林杪。夜来宋都如雨，更长得奇哉懰皎佛以四月八生，见明星悟道曰：奇哉，即左传星陨如雨之夕也。与汝三龄，览余初度，一语占先兆。暮年喜见，甲申聚五星照。<br> 堪叹亡国余民，老人孺子，尔汝霜桥晓。骑马听鸡朝寂寞，梦入南枝三绕。洛社耆英，行窝真率，著我真堪笑。与公试数，开禧嘉定宝绍公开禧丁卯生，仆生绍定之五年壬辰，相望二十六岁云。</p><p>百字令（寿陈静山，少吾一岁）</p><p>洞房停烛，似新岁，数到上元时节。一盏屠苏千岁酒，添得新人罗列。昨日迎长，今朝献寿，赏团团佳月。永和春好，用之不竭嘉客闻其新造酒永和镇百石。<br> 见说海上归来，有如瓜大枣，无人分得。六十二三刘梦得，输与香山乐色。菱谷二绡，杨枝春草，歌舞琵琶笛。只愁元日，玉龙催上金驿。</p><p>莺啼序（感怀）</p><p>匆匆何须惊觉，唤草庐人起。算成败利钝，非臣逆睹，至死后已。又何似、采桑八百，看蚕夜织小窗里。漫二升自苦，教人吊卧龙里。<br> 别有佳人，追桃恨李。拥凝香绣被。争知道、壮士悲歌，萧萧正度寒水。问荆卿、田横古墓，更谁载酒为君酹。过霜桥落月，老人不见遗履。<br> 置之勿道，逝者如斯，甚矣衰久矣。君其为吾归计，为耕计。但问某所泉甘，何乡鱼美。此生不愿多才艺。功名马上兜鍪出，莫书生、误尽了人间事。昔年种柳江潭，攀枝折条，噫嘻树犹如此。<br> 登高一笑，把菊东篱，且复聊尔耳。试回首、龙山路断，走马台荒，渭水秋风，沙河夜市。休休莫莫，毋多酌我，我狂最喜高歌去，但高歌、不是番腔底。此时对影成三，呼娥起舞，为何人喜。</p><p>莺啼序</p><p>闷如愁红著雨，卷地吹不起。便故人渺渺，相逢前事，欲语还己。凝望久、荒城落日，五湖四海烟浪里。问而今何处，寄声旧时邻里。<br> 闲说那回，海上苏李。雪深夜如被。想携手、汉天不语，叫□不应疑水。待河梁、一尊落月，生非死别君如酹。望故人阁上，依稀长剑方履。<br> 古人已矣，垂名青史，谓当如此矣。又谁料浮沈，自得鱼计。赏心乐事，良辰美景，撞钟舞女，朱门大第。雕鞍骏马番装笠，笑虚名何与身前事。区区相望，饿死西山，悬目东门，人生何乐为此。<br> 古人已矣，天下英雄，使君与操耳。听喔喔、鸡鸣早起，屡舞徘徊，痛饮高楼，狂歌过市。苍苍万古，羲农周孔，文章事业星辰上，至而今、枯见银河底。笑他黄纸除君，红旗报我，为君助喜。</p><p>莺啼序（赵宜可以余讥其韵，苦心改为之，复和之）</p><p>愁人更堪秋日，长似岁难度。相携去、晼晚登高，高极正犯愁处。常是恨、古人无计，看今人痴绝如许。但东篱半醉，残灯自修菊谱。<br> 归去来兮，怨调又苦。有寒螀余赋。湖山外、风笛阑干，胡床夜月谁据。恨当时、青云跌宕，天路断、险艰如许。便桥边，卖镜重圆，断肠无数。<br> 是谁玉斧，惊堕团团，失上界楼宇。甚天误、婵娟余误。悔却初念，不合梦他，霓裳楚楚。而今安在，枫林关塞，回头忆著神仙处，漫断魂飞过湖江去。时时说与，地上群儿，青琐瑶台，阆风悬圃。<br> 琵琶往往，凭鞍劝酒，千载能胡语。叹自古、宫花薄命，汉月无情，战地难青，故人成土。江南憔悴，荒村流落，伤心自失梨园部，渺空江、泪隔芦花雨。相逢司马风流，湿尽青衫，欲归无路。</p><p>沁园春（和槐城自寿）</p><p>六十一翁，垂银带鱼，插四角轮。把百个今朝，重排花甲，十年前事，似臼齑辛。骰选功名，酒中富贵，管取当筵满劝旬。槐知道，待二郎做甚，父子封申。<br> 便应际会昌辰。怕林下相逢未是真。看焚芰烈荷，起钟山笑，卖田僦马，堕贡生贫。后六十年，有无穷事，是宰官身是报身。年来好，莫做他宰相，便是全人。</p><p>沁园春（再和槐城自寿韵）</p><p>刘子生时，当月下弦，输大半轮。记孤馆望云，朝饥讽午，寒炉拥雪，岁晚盘辛。比似先生，两壬相望，岂止参差一二旬。明年好，算乞浆得酒，酉胜如申。<br> 吾辰。定是雌辰。听穷鬼揶揄数得真。但鹤唳华亭，贵何似贱，珠沈金谷，富不如贫。明月清风，晴春暖日，出入千重云水身。吾老矣，叹臣之少也，已不如人。</p><p>沁园春（和槐城见寿）</p><p>成佛生天，自是两途，任祖生先。看二三大老，依稀吾榜，几多新进，少小齐年。紫陌相逢，青山独往，倚杖鹤鸣听布泉。百年里，但儿时难得，老后依然。<br> 吾牛已不耕田。更雨滑泥深自在鞭。叹十年波浪，悠悠何补，三生石上，种种无缘。白发来呵，朱颜去也，一曲狂歌落酒边。谁似我，似官奴出籍，散圣安禅。</p><p>沁园春（闻歌）</p><p>十八年间，黄公垆下，崔九堂前。叹人生何似，飘花陌上，妾身难托，卖镜桥边。隔幔云深，绕梁声彻，不负杨枝旧日传。主人好，但留F63C一石，空恼彭宣。<br> 不因浩叹明年。也不为青衫怆四筵。念故人何在，旧游如梦，清风明月，野草荒田。俯仰无情，高歌有恨，四壁萧条久绝弦。秋江晚，但一声河满，我自潸然。</p><p>沁园春（和刘仲简九日韵）</p><p>九日黄花，渊明之后，谁当汝俦。记龙山昨夜，寒泉九井，帽轻似叶，髯戟如虬。庚扇西风，孔林落照，银海横波十二楼。闲笑道，那华亭上蔡，再见何由。<br> 人生似我何求。算惟有高人高处游。笑如今别驾，前时方外，尘埃半百，岁月如流。如此连墙，今年不见，一首犹胜万户侯。偷闲好，便明朝有约，莫莫休休。</p><p>沁园春（送春）</p><p>春汝归欤，风雨蔽江，烟尘暗天。况雁门厄塞，龙沙渺莽，东连吴会西至秦川。芳草迷津，飞花拥道，小为蓬壶借百年。江南好，问夫君何事，不少留连。<br> 江南正是堪怜。但满眼杨花化白毡。看兔葵燕麦，华清宫里，蜂黄蝶粉，凝碧池边。我已无家，君归何里，中路徘徊七宝鞭。风回处，寄一声珍重，两地潸然。</p><p>沁园春</p><p>笑贡生狂，日日弹冠，西望王阳。待泥封屡下，蒲轮不至，卖琅琊产，办舍人装。厚禄故人，黄金有术，何不分伊肘后方。他年老，三千里外，八十思乡。<br> 何如吾寿华堂。在丞相东山旧第旁。任王人亲至，不妨高枕，吾州盛事，更短邻墙。我学希夷，邀公共坐，游戏壶中日月长。山僧道，成仙未晚，救火须忙。</p><p>法驾导引（寿治中）</p><p>棠阴日，棠阴日，清美近花朝。共喜治中持福笔，春当霄汉布宽条。兰蕙雪初销。<br> 和气满，和气满，生意到渔樵。清彻已倾螺子水，黑头宜著侍中貂。天马拟归朝。</p><p>法驾导引（寿治中）</p><p>蟠桃熟，蟠桃熟，一熟一千年。比似相公年正少，朱颜绿鬓锦蝉连。肉色更光鲜。<br> 西江好，西江好，春雨碧黏天。见说内家消息近，佳人拜舞寿觞前。扶醉起金鞭。</p><p>法驾导引（寿刘侯）</p><p>儿童喜，儿童喜，献寿摘仙桃。篁峒鸣狐成鬼火，花村买犊卖蛮刀。惟有使君劳。<br> 燕山桂，燕山桂，犹带窦家香。月殿一枝金粟满，囊中玉悄捣成霜。和露入霞觞。</p><p>法驾导引（寿吴蒙庵）</p><p>金茎露，金茎露，绝胜九霞觞。挼碎菊花如玉屑，满盘和月咽风香。不老是丹方。<br> 六十七，六十七，七岁见端平。记得是秋除目好，近年大路到南京。楚制起诸生。</p><p>法驾导引（寿胡潭东）</p><p>春小小，春小小，梅渐著些些。未必神仙无白发，依然林下有黄花。潭影浸流霞。<br> 冬十十，冬十十，亥字雁斜斜。不用瑶池偷碧实，不须句漏博丹砂其子新漳浦县尹。阴德遍人家。</p><p>法驾导引（寿城山，用寿胡潭东韵）</p><p>臣尚少，臣尚少，少似此翁些。点半点斑今似雪，飞来飞去自如花。醉眼看红霞。<br> 人间事，人间事，倒杖拄颐斜。冷冷清清冰下水，吞吞忍忍饭中砂。选到老人家。</p><p>法驾导引</p><p>天正子，天正子，亥正较差些。床下玉灵头戴刀，手中铜叶锦添花。乞汝作飞霞城山以石龟为寿，铜荷叶盛之。<br> 辽东鹤，辽东鹤，无语鹤头斜。尘土不知灰变缟，周遭会见顶成砂。城郭待还家。</p><p>法驾导引（寿胡盘居）</p><p>盘之水，盘之水，清可濯吾缨。我与盘山疏一月，黄花满意绕荒城。怀抱向谁倾。<br> 十之十，十之十，十十到千龄。我与盘山同一月，不占甲子后先晴。携手看升平。</p><p>法驾导引（代寿丹山）</p><p>东风雨，东风雨，河汉洗蓬莱。只见丹山高万丈，不知古驿路傍埃。到海几时回。<br> 二月八，二月八，长见醉桃腮。天上玉堂怀旧草，面前金鼎又无梅。除是老翁来。</p><p>法驾导引（寿刘倅仲简）</p><p>五月五，五月五，细雨绿菖蒲。早是高花开九节，花堪结子节堪扶。持此揆□初。<br> 长命缕，长命缕，儿女漫区区。何似屏星南极里，清如寒露在冰壶。一府号仙儒。</p><p>水调歌头（寿詹天游）</p><p>鹤会正阳后，又为此公来。向时圯上，不似魁梧出尘埃。少日河东赋手，醉里新丰对草，谈笑上金台。太子少灵气，马客岂仙才。<br> 紫貂裘，骇犀剑，鹦鹉杯。龙涎沈水是浅，薄命有人猜。闻说老仙清健，想见风姿皓伟，天语快行催。凫舄看双去，槐第似亲栽。</p><p>水调歌头（寿晏云心）</p><p>五五复五五，二八且重重。后天先甲如此，满月喜相逢。一日须倾三百，月小又输一日，不满九千钟。但愿客常满，莫问海尊空。<br> 赋长篇，赓短韵，剩谈丛。乱来风日自美，一橘两衰翁。几见东陵瓜好，又看西邻葵烂，半醉半醒中。偶得洞宾象，混混起相从。</p><p>水调歌头（谢和溪园来寿）</p><p>夫子惠收我，谓我古心徒。闲居有客无酒，有酒又无鱼。报道犀兵远坠，问讯陈人何似，陈似隔年萸。天壤亦大矣，知有孔融乎。<br> 白雪歌，丹元赞，赫蹄书。洪崖何自过我，便作授经图。教我天根骑月，规我扶摇去意，餐我白芝符。从此须溪里，更著赤松湖。</p><p>水调歌头</p><p>江耆英。乔木南山，为人父，为众父；光风霁月，有一天，有二天。固宜十万户之民，同致八千秋之祝。某俚歌水调，上赞金丹，辄陈宗工，窃幸微眄。<br> 先生岂我辈，造物乃其徒。荷衣自放林壑，亦未弃银鱼。留得东篱晚节，笑倒龙山秃帽，一醉插茱萸。天下有大老，携手盍归乎。<br> 别头经，三昼梦，一编书。向之麟者止矣，且看老溪图。历遍后天既未，依约明朝三五，干体适当符。还以奉公寿，不是讲鹅湖。</p><p>水调歌头</p><p>子。且三叠前水调以证之，于是某得自号为小耐。是甚无似，不敢当。顾公所览揆如此，谊不虚辱，敢续之好歌，毋忘佳话。<br> 似似不常似，似我一生徒。画工自画龙种，忽近海飞鱼。大笑北宫称弟北宫子谓西门子曰：吾年，兄弟也，貌，兄弟也。而贵贱，父子也，毁誉，父子也，爱憎，亦父子也已，遂使西河疑女，同气自椒萸。且谓杜公者，即是老君乎。<br> 日给华，芎藭本，薛羊书。马师真只这是，可是EE53浮图。大小卢同马异，天下使君与操，但欠虎铜符。说甚左眼痣，已过洞庭湖。</p><p>水调歌头（自龙眠李氏夜过臞山康氏，走笔和其家灯障水调，迫暮始归）</p><p>不成三五夜，不放霎时晴。长街灯火三两，到此眼方明。把似每时庭，传说个般障子，无路与君行。推手复却手，都付断肠声。|&lt;适有数少年作此者&gt;|<br> 漏通晓，灯收市，人下棚。中山铁马何似，遗恨杳难平。一落掺挝声愤，再见大晟舞罢，乐事总伤情。便有尘随马，也任雨霖铃。</p><p>水调歌头（中秋口占）</p><p>明月几万里，与子共中秋。古今良夜如此，寂寂几时留。何处胡笳三弄，尚有南楼余兴，风起木飕飕。白石四山立，玉露下平洲。<br> 醉青州，歌赤壁，赋黄楼。人间安得十客，谭笑发中流。看取横江皓彩，犹似沈河白璧，光气彻天浮。举首快哉去，灯火见神州。</p><p>水调歌头（癸未中秋，吉文共马德昌泛江）</p><p>群动各已息，在汝梦中游。尘埃大地如水，儿女不堪愁。寂寂古人安在，冉冉吾年如此，何处有高楼。客有洞箫者，泪不下能收。<br> 庾楼坠，秦楼渺，楚楼休。知公所恨何事，不是为封侯。自有此山此月，说甚何年何处，重泛木兰舟。起舞酹英魄，余愤海西流。</p><p>水调歌头</p><p>寂寂复寂寂，此月古时明。银河也变成陆，灰劫断槎横。历落英雄孺子，灭没龙光牛斗，胜败黯然平。玉笛叫空阔，终有故人情。<br> 雁南飞，乌绕树，鹤归城。问君有酒，何不鼓瑟更吹笙。我饮呜呜起舞，我舞僛僛白发，顾影可怜生。旧日中秋客，几处几回晴。</p><p>水调歌头</p><p>尽，明日又续之<br> 此夕酹江月，犹记濯缨秋。濯缨又去如水，安得主人留。旧日登楼长笑，此日新亭对泣，秃鬓冷飕飕。木落下极浦，渔唱发中洲。<br> 芙蓉阙，鸳鸯阁，凤凰楼。夜深白露纷下，谁见湿萤流。自有此生有客，但恨有鱼无酒，不了一生浮。重省看潮去，今夕是杭州。</p><p>水调歌头（和马观复中秋）</p><p>不饮强须饮，不饮奈何明。也曾劬秃当了，依旧滑如冰。一吸金波荡漾，再吸琼楼倾倒，吾杓亦长盈。试入壶中看，只似世间晴。<br> 饮连江，江连月，月连城。十年离合老矣，悲喜得无情。想见凄然北望，欲说明年何处，衣露为君零。同此大圆镜，握手认环瀛。</p><p>水调歌头（和巽吾观荷）</p><p>仙掌下驰道，清露滴芙蓉。无憀似酒初醒，身世笑颦中。万朵花灯夜宴，一叶扁舟海岛，寂寂五更风。误赏明妆靓，愁思满青铜。<br> 陂六六，三十六，渺何穷。江南曲曲烟雨，谁是醉施翁。但恨才情都老，无复风流曾梦，缥缈赋惊鸿。寄语清净社，小饮合相容。</p><p>水调歌头（甲午九日牛山作）</p><p>不饮强须饮，今日是重阳。向来健者安在，世事两茫茫。叔子去人远矣，正复何关人事，堕泪忽成行。叔子泪自堕，湮没使人伤。<br> 燕何归，鸿欲断，蝶休忙。渊明自无可奈，冷眼菊花黄。看取龙山落日，又见骑台荒草，谁弱复谁强。酒亦有何好，暂醉得相忘。</p><p>水调歌头</p><p>夜深未能睡，明日为赋此寄之。<br> 山水无宿约，村暗自当还。不知有客乘兴，载我弄沧湾。酒吸明河欲尽，月落三星在下，未放水风闲。影转松起舞，扶步入林间。<br> 恨无人，横野笛，叫关山。知君慷慨何事，惜得米阳关。看取大江东去，把酒凄然北望，说著泪潺小湲。我饮自须尽，君唱有何难。</p><p>水调歌头（余初入建府，触妓于马上。后于酒边，妓自言，故赋之）</p><p>雨声深院里，歌扇小楼中。当时飞燕马上，妖艳为谁容。娇颤须扶未稳，腰褭轻笼小驻，玉女最愁峰。掠鬓过车骤，回首意冲冲。<br> 宝钗斜，云鬓乱，几曾逢。谁知去三步远，此痛与君同。玉箸残妆谁见，獭髓轻痕妙补，粉黛不须浓。重见为低诉，余恨更匆匆。</p><p>水调歌头（和王槐城自寿）</p><p>未信仙都子，曾识老仙翁仙都，槐城所领宫观。卿卿少年去后，心与道人同。挥尘不须九锡，开阁苦无长物，闲日醉千钟。一笑欠伸起，儿戏大槐中时槐城方放妾。<br> 友彭聃，招园绮，傲乔松。年来多惯世事，莫莫恼司空。等得三朝好老，恰则而今虚左，梅信已先通。富贵正不免，从此学痴聋。</p><p>水调歌头</p><p>百千孙子子，八十老翁翁。人间天下清福，阅世苦难同。谁叹东门猎倦，谁笑南阳舞罢，万事五更钟。但愿人长久，聊复进杯中。<br> 故侯瓜，丞相柏，大夫松。诸公健者安在，春梦转头空。可笑先生无病，病在枕流漱石，福至自然通。聋者固多笑，一笑更治聋。</p><p>水调歌头</p><p>我有此客否，难作主人翁。小年自不相似，偶与大年同先生与槐城同月生，先后三日。见说东厢诸少，正拥家君胜会，二八舞歌钟。亦欲得公重，公在画堂中。<br> 笑青蒿，真小草，倚长松。典衣欲作汤饼，家酿愧瓶空。公有潭州百斛，公有秫田二顷，贺客万钱通。小大不相似，但可似公聋。</p><p>水调歌头（和马观复石头渡寄韵）</p><p>明月隔千里，风动帐纹开。故人锦字如梦，梦转雁初来。倚遍西山朝爽，行过石头旧渡，久别忽经怀。不得与之语，日夕独持杯。<br> 调绿水，歌白雪，有心哉。也知尻高啄俯，无计脱尘埃。狗尾貂蝉满座，贝带EA41F37E弄粉，一舆一臣台。岁晚不如愿，谁更忿灰堆。</p><p>水调歌头（腊月二十一日可远堂索赋）</p><p>落日半亭榭，山影没壶中。苍然欲不可极，迢递未归鸿。锦织家人何在，春寄故人不到，寂寞听疏钟。木末见江去，无雪著渔翁。<br> 词舂容，歌慷慨，语玲珑。岁云暮矣相见，明日是东风。远想使君台上，携手与人同乐，中夜说元龙。世事无足语，且看烛花红。</p><p>水调歌头（和彭明叔七夕）</p><p>不见古时月，何似汉时秋。朱陈村里新样，新妇又骑牛。欲脱参前氐后别说，二星非经星也，又说河边河鼓，此会没来由。何处设瓜果谓今日好事，香动帻沟窭高丽谓城为沟窭。郭郎老即与运，谁为理，岂情流。人间□睡五日，五日复何悠。吾腹空虚久矣，子有满堂锦绣，犊鼻若为酬。玉友临安七夕酒名此时好，空负葛巾篘。</p><p>水调歌头</p><p>天地有中气，第一是中元。新秋七七，月出河汉斗牛间。正是使君初度，如见中州河岳，绿鬓又朱颜。茎露一杯酒，清彻瑞人寰。<br> 大暑退，潢潦净，彩云斑。三壬三甲厚重，屹不动如山。从此五风十雨，自可三年一日，香寝镇狮蛮。起舞愿公寿，未可愿公还。</p><p>水调歌头（陈平章即席赋）</p><p>夜看二星度，高会列群英。苍颜白发乌帽，风人古槐清。客有羽衣来者，仍是寻常百姓，坐觉孟公惊。且勿多酌我，未厌我狂醒。<br> 金瓯启，银信喜，衮衣新。向来淮浙草木，隐隐有余声。闻说并阑沙语，感念石壕村事，倾耳发惊霆。举酒奉公寿，天意厚苍生。</p><p>水调歌头（和尹存吾）</p><p>造物反乎覆，白首困耆英。吟风赏月石上，一笑再河清。一百八盘道路，二十四桥歌舞，身世梦堪惊。独酌未能醉，已醉蓦然醒。<br> 别与老，惊相见，几回新。来时燕栖未稳，满耳又蝉声。闲忆钱塘江上，两点青山欲白，血石起鞭霆。此事复安在，相对说平生。</p><p>金缕曲</p><p>百年生名世；处前古当今之会，千万世开太平。某隃望门墙，状深赞颂；积忱依永，奏伎小词，上犯钧严，不胜悚恐庆抃之至。<br> 晓殿龙光起。御香浓、新诗写就，云飞相第。一自骑箕承帝赉，千载君臣鱼水。端不负、当年弧矢。赤壁周郎神游处，料羞看、故垒斜阳里。今共看，更无比。<br> 尊前若说平生事。叹长江、几番风浪，几人胆碎。数载太平丰年瑞。三百年间又几。想皇揆、初心应喜。渐近中秋团团月，算人间天上、俱清美。祝千岁，似甲子。</p><p>金缕曲（寿缪守）</p><p>秋老寒香圃。自春来、桔槔闲了，去天尺五。陌上踏歌来何暮，收得黄云如土。但稽首、福星初度。不是使君人间佛，甚今朝、欲雨今朝雨。持寿酒，为公舞。<br> 虎头画手谁堪许。写天人、方瞳红颊，共宾笑语。卫戟连营三千士，簇簇满城箫鼓。早恐是、留公不住。飞去翩翩嫌白鹭，算年来、稀姓多登府。祝千岁，奉明主。</p><p>金缕曲（奇番总管周耐轩生日）</p><p>春入番江雨。满湖山、莺啼燕语，前歌后舞。闻道行骢行且止，却听谯楼更鼓。正未卜、阴晴同否。老子胸中高小范，这精神、堪更开封府。新治足，旧民苦。<br> 扁舟浩荡乘风去。看莱衣、思贤堂上，寿觞朝举。六十二三前度者，敢望香山老傅。又过了、午年端午。采采菖蒲三三节，寄我公、矫矫扶天路。重归衮，到相圃。</p><p>金缕曲（寿李公谨同知）</p><p>我误留公住。看人间、犹是重阳，满城风雨。父老棠阴携孺子，记得元宵歌舞。但稽首、乌乌无语。我有桓筝千年恨，为谢公、目送还云抚。公不乐，尚何苦。<br> 吾侬心事凭谁诉。有谁知、闭户穷愁，欲从之去。闻道明朝生申也，满酌一杯螺浦。又知复、明年何处。天若有情西江者，便使君、骢马来当路。香瓣起，胜金缕。</p><p>金缕曲（和同姓草叔曲本胡端逸见寿韵并谢）</p><p>忘却来时路。恨苍苍、寒冰弃我，江南闲处。世事早知今如此，何不老农老圃。更种个、梅花深住。冻雨前朝浯溪石，对苍苔、堕泪怜臣甫。山似我，两眉聚。<br> 岁云暮矣如何度。但多情、寂寥相念，二三君子。越石暮年扶风赋，犹解闻鸡起舞。恨不减、二三十岁。一曲相思碧云合，醉凭君、为我歌如缕。君念我，似同祖。</p><p>金缕曲（寿陈静山）</p><p>昨醉君家酒。从今十万八千场，未收老友。人道水仙标格俊，不许梅花殿后。但赢得、一年年瘦。迤逦聚星楼上雪，待天风、浩荡重携手。酌君酒，献君寿。<br> 年前春入燕台柳。看联翩、四辈金鞭，长楸承受。岂有中朝瓯覆久，更落闽山海口。端自有、玉堂金斗。我喜明年申又酉，但乞浆、所得皆醇酎。拚醉里，送行昼。</p><p>金缕曲（寿朱氏老人七十三岁）</p><p>七十三年矣。记小人、四百四十五番甲子。看到蓬莱水清浅，休说树犹如此。但梦梦、昨非今是。一曲尊前离鸾操，抚铜仙、清泪如铅水。歌未断，我先醉。<br> 新来画得耆英似。似灞桥、风雪吟肩，水仙梅弟。里巷依稀灵光在，飞过劫灰如洗。笑少伴、乌衣余几。老子平生何曾默号默轩，暮年诗、句句皆成史。个亥字，甲申起。</p><p>金缕曲（和潭东劝饮寿觞）</p><p>拍瓮春醅动。洞庭霜、厌绿堆黄，林苞堪贡。况有老人潭边菊，摇落赏心入梦。数百岁、半来许中俗语中半。儿女牵衣团栾处，绕公公、愿献生申颂。公性涩，待重风。<br> 人生一笑何时重。奈今朝、有客无鱼，有鱼留冻。何似尊前斑斓起，低唱浅斟齐奉。也不待、烹龙BC4D凤。此会明年知谁健，说边愁、望断先生宋时宋京议和。醒最苦，醉聊共。</p><p>金缕曲</p><p>绝北寒声动。渺黄昏、叶满长安，云迷章贡。最苦周公千年后，正与莽新同梦。五十国、纷纷入中。摇飏都人歌郿坞，问何如、昨日崧高颂。胪九锡，竟谁风。<br> 当初共道擎天重。奈天教、垓下风寒，滹沱兵冻。寂寞放翁南园记，带得园柑进奉。怅回首、何人修凤。寄语权门趋炎者，这朝廷、不是邦昌宋。真与赝，可能共。</p><p>金缕曲</p><p>不相见故耳，为此发歌。<br> 吾鬓如霜蕊。自江南、西风尘起，倒骑秃尾。旧日汾阳中书令，何限门生儿子。到今也、陆沈草昧。醉里不行西州路，但斗间、看望成龙气。聊寂寞，自相慰。<br> 夫君自是人间瑞。叹生儿、当如异日，孙仲谋耳。健笔风云蛟龙起，人物山川形势。犹有封、狼居胥意。伐木嘤嘤出幽谷，问天之将丧斯文未。吾待子，望如岁。</p><p>金缕曲（和龚竹卿客中韵）</p><p>何处从头说。但倾尊、淋漓醉墨，疏疏密密。看取两轮东西者，也是樊笼中物。这光景、年来都别。白发道人隆中像壁间有武侯像，旅中坐对，笑相逢、对拥炉边雪。又过了，上元节。<br> 纸窗旋补寒穿穴。柳黏窗、青青过雨，劝君休折。睡不成酣酒先醒，花底东风又别。夜复夜、吟魂飞越。典却西湖东湖住，十三年不出今朝出。容易得，二三月。</p><p>金缕曲（贺赵松庐）</p><p>岁事峥嵘甚。是当年、爆竹驱傩，插金幡胜。忽晓阑街儿童语，不为上元灯近。但笑拣、梅簪公鬓。莫恨青青如今白，愿年年、语取东君信。巾未堕，笑重整。<br> 他年不信东风冷。鼓连天、银烛花光，柳芽催迸。漫说沈香亭羯鼓，自著锦袍吟凭。待吹彻、玉箫人醒。不带汝阳天人福，便不教、百又余年剩。歌此曲，休辞饮。</p><p>金缕曲（壬午五日）</p><p>叶叶跳珠雨。里湖通、十里红香，画桡齐举。昨梦天风高黄鹄，下俯人间何许。但动地、潮声如鼓。竹阁楼台青青草。问木棉、羁客魂归否西湖里湖荷花最盛，贾似道建第葛岭，与竹阁为邻，里湖由是禁不往来。似道贬死漳州木棉庵。盘泣露，寺钟语。<br> 梦回酷似灵均苦。叹神游、前度都非，明朝重五。满眼离骚无人赋，忘却君愁吊古。任醉里、乌乌缕缕。渺渺茂陵安期叟，共鄗池、夜别还于楚。采润绿，久延伫。广州蒲涧寺，安期生家也。始皇尝至其家，共语三日夜。今其地犹产菖蒲十二节，生服菖蒲得仙者。</p><p>金缕曲（叠韵）</p><p>襟泪涔涔雨。料骚魂、水解千年、依然轻举。还看吴儿胥涛上，高出浪花几许。绝倒是、东南旗鼓。风雨蛟龙争何事，问彩丝、香粽犹存否。溪女伴，采莲语。<br> 古人不似今人苦。漫追谈、少日风流，三三五五。谁似鄱阳鸱夷者，相望怀沙终古。待唤醒、重听金缕。尚有远游当年恨，恨南公、不见秦为楚。天又暮，黯凝伫。</p><p>金缕曲（五日和韵）</p><p>锦岸吴船鼓。问沙鸥、当日沈湘，是何端午。长恨青青朱门艾，结束腰身似虎。空泪落、婵媛D930女。我醉招累清醒否，算平生、清又醒还误。累笑我，醉中语。<br> 黄头舞棹临江处。向人间、独竞南风，叫云激楚。笑倒两崖人如蚁，不管颓波千屦。忽惊抱、汨罗无柱闻两日观渡有溺者。欸乃渔歌斜阳外，几书生、能办投湘赋。歌此恨，泪如缕。</p><p>金缕曲（古岩和去年九日约登高韵，再用前韵）</p><p>破帽吹愁去。绕郊墟、残灰败壁，冷烟斜雨。舞马梦惊城乌起，散作童妖灶语。漫说与、谢仙一句。犹记醉归西州路，问行人、望望骊烽误。几未失，丧公屦。<br> 高高况是兴亡处。望平沙、落日湖光，暗淮沈楚。寂寞西陵歌又舞，疑冢嵯峨新土|&lt;金人为曹操疑冢增土&gt;|。<br> 黯牛笛、参差归路。试问文君容赊否，待东篱、更就黄花浦。拚酩酊，涴蓝缕。</p><p>金缕曲（丙戌九日）</p><p>风雨东篱晚。渺人间、南北东西，平芜烟远。旧日携壶吹帽处，一色沈冥何限。天不遣、魂销肠断。不是苦无看山分，料青山、也自羞人面。秋后瘦，老来倦。<br> 惊回昨梦青山转。恨一林、金粟都空，静无人见。默默黄花明朝有，只待插花寻伴。又谁笑、今朝蝶怨。潦倒玉山休重醉，到簪萸、忍待人频劝。今又惜，几人健。</p><p>金缕曲（九日即事）</p><p>与客携壶去。望高高、半山失却，满城风雨。何许白衣人邂逅，小立东篱共语。未怪是、催租断句。寂寞午鸡啼三四，悄老人、桥上前期误。卿且去，整吾屦。<br> 寒空旧是题诗处。莽云烟、缠蛟舞凤，东吴西楚。千古新亭英雄梦，泪湿神州块土。叹落日、鸿沟无路。一片沙场君不去，空平生、恨恨王夷甫。凭半醉，付金缕。</p><p>金缕曲（登高华盖岭和同游韵）</p><p>携手登高赋。望前山、山色如烟，烟光如雨。少日凭阑峰南北，谁料美人迟暮。漫回首、残基冷绪。长恨中原无人问，到而今、总是经行处。书易就，雁难付。<br> 斜阳日日长亭路。倚秋风、洞庭一剑，故人何许。寂寞柴桑寒花外，还有白衣来否。但哨遍、长歌归去。尚有孔明英英者，怅孔明、自是英英误。歌未断，鬓成缕。</p><p>金缕曲（绝江观桃，座间和韵）</p><p>问何年种植。独成蹊、秾华烂漫，锦开千步。花下老人犹记我，不似那回赏处。并吹却、道边谢墅。黄四娘家今何在，也飘零、偎向前村住。千万恨，寄红雨。<br> 携壶藉草行歌暮。记前宵、深盟止酒，况堪扶路。破手一杯花浮面，不觉二三四五。更竹里、颠狂崔护。试语看花诸君子，但如今、俯仰成前度。君不见，曲江树。</p><p>金缕曲（闻杜鹃）</p><p>少日都门路。听长亭、青山落日，不如归去。十八年间来往断予往来秀城十七八年，自己巳夏归，又十六年矣，白首人间今古。又惊绝、五更一句。道是流离蜀天子，甚当初、一似吴儿语。臣再拜，泪如雨。<br> 画堂客馆真无数。记画桥、黄竹歌声，桃花前度。风雨断魂苏季子，春梦家山何处。谁不愿、封侯万户。寂寞江上南轮四角，问长安、道上无人住。啼尽血，向谁诉。</p><p>金缕曲（古岩取后村和韵示余，如韵答之）</p><p>一笑披衣起。笑昨宵、东风似梦，韩张卢李。白发红云溪上叟，不记儿孙年齿。但回首、秦亡汉驶。苦苦渔郎留不住，约扁舟、后日重来此。吾已老，尚能竣。<br> 少年未解留人意。恍出山、红尘吹断，落花流水。天上玉堂人间改，漫欸乃声千里。更说似、玄都君子。闻道酿桃堪为酒，待酿桃、千石成千醉。春有尽，瓮无底。</p><p>金缕曲（乡校张灯，赋者迫和，勉强趋韵）</p><p>灯共墙檠语。记昨朝、芒鞋蓑笠，冷风斜雨。月入宫槐槐影淡，化作槐花无数。恍不记、鳌头压处。不恨扬州吾不梦，恨梦中、不醉琼花露。空耿耿，吊终古。<br> 千蜂万蝶春为主。怅何人、老忆江南，北朝开府。看取当年风景在，不待花奴催鼓。且未说、春丁分俎。一曲沧浪邀吾和，笑先生、尚是邯郸步。如秉苘，续残炬。</p><p>摸鱼儿（和柳山悟和尚与李同年嘉龙韵）</p><p>渐无多、诗朋酒伴，东林复几人许。旧时船子西湖柳，词与东风尘土。重记否。那月月下旬，且避何人疏。当朝自负。甚堕髻愁眉，E06DEC64短后，一往似伧父。<br> 当年事，伤心说庚开府。人生无百年虑。虎头燕颔人间肉，不是蜜翁翁做。今又古。是楚对凡亡，为是凡亡楚。朝朝暮暮。听画角楼头，呜咽未断，重数五更鼓。</p><p>摸鱼儿（和谢李同年）</p><p>记玄都、看花君子，一生恨奈何许。青云紫陌悠悠者，几个玉人成土。今在否。但四海九州，屈指从头疏。吾年空负。看射虎南山，遭逢醉尉，何须饮田父。<br> 神清梦，也是堂堂欧府。此中无破头虑。种槐不隔鞭蛆恶，更祝二郎儿做。苍苍古。漫年又一年，老却南公楚。池塘春暮。笑步步呜蛙，看成两部，正似未忘鼓。</p><p>摸鱼儿</p><p>三百年、人间天上，遽如许、遽如许。落花寒食东风雨，漠漠长陵抔土。魂归否。怕些不分明，又堕人笺疏。且无相负。记昔与诸贤，共谈洛下，曾识老人父。<br> 牛衣泪，冷落闻鸡东府。风尘曾独深虑。子规声断长门晓，春梦不堪重做。千万古。但目极心伤，宛转虞兮楚。江东日暮。想野草荒田，而今何处，不待雍门鼓。</p><p>摸鱼儿（和韵）</p><p>道醉乡、无边无岸，一尊到彼殊径。是间转海人知处，尺地不教渠剩。尊亦癭。同一斗消酲，一石犹难信。临风小等。记我友醒狂，相从有意，中路恨羌永。<br> 梅花晚，早已雪堆余鬓。此花宁复风韵。空寒独倚天为主，天又几时曾定。今为晋。看秦女山中，绿发垂垂顶。百年一瞬。叹高卧北窗，闲过五十，无说答形影。</p><p>摸鱼儿（辛巳冬和中斋梅词）</p><p>记歌头、辛壬癸甲，乌乌能知谁晓。梅花不待元宵好，雪月交光独照。愁未老。更老似渠□，冷面迎相笑。君词定峭。但减十年前，偎桃傍李，肯独为梅好。<br> 山中好。可但一枝春早。道边无限花草。米嘉荣共何戡在，还忆永新娇小。明年了。又唤起流莺，又自愁鹃叫。东皇太昊。更不是琼花，香无半点，一笑使人倒。</p><p>摸鱼儿（和巽吾留别韵）</p><p>懒能看、海桑世界，风花过眼如传。月明昨夜庭流水，天色朝来都变。尘石烂。铢衣坏，和衣减尽谁能怨。秦亡楚倦。但翦烛西窗，秋声入竹，点点已如霰。<br> 当年事，本是泗亭沛县。却教绵B630成殿。暮年八阵那曾用，付与江流石转。前楚辩。今哨遍，是乌乌者灯前劝。乾坤较健。叹君已归休，吾方俯仰，种种未曾见。</p><p>摸鱼儿（春暮）</p><p>渺斜阳、村烟酒市，独教王谢如此。渔翁梦入江头絮，寂寂平安西子。东风起。东风起。种桃千桃皆流水。桥边万里。甚老子情钟，明朝后日，又洒送春泪。<br> 青过雨，历历远山如洗。暮云堪共谁倚。诸贤洛下风流散，轻薄纷纷余几。聊尔尔。问世事。何如自嗅残花蕊。金铜剑履。但陌上相逢，摩挲一笑，铸此几时矣。</p><p>摸鱼儿（甲午送春）</p><p>又非他、今年晴少，海棠也恁空过。清赢欲与花同梦，不似蝶深深卧。春怜我。我又自、怜伊不见侬赓和。已无可奈。但愁满清漳，君归何处，无泪与君堕。<br> 春去也，尚欲留春可可。问公一醉能颇。钟情剩有词千首，待写大招招些。休阿那。阿那看、荒荒得似江南麽。老夫婆娑。问篱下闲花，残红有在，容我更簪朵。</p><p>摸鱼儿（今岁海棠迟开半月，然一夕如雪，无饮余者，赋此寄恨。）</p><p>是他家、绛唇翠袖，可容卿有功否。相思不到胭脂井，只隔东林烟柳。春去又。漫一夜东风，吹得花成旧。无人举酒。但照影堤流图他红泪，飘洒到襟袖。<br> 人间事，大半归谋诸妇。不如意十八九。敲门夜半窥园李，赤脚玉川惊走。何处有。更灸烛风流，看到人归后。休休回首。笑旧日园林，佺巢曾园洞中楼名蜀锦平园亭名，处处可携手。</p><p>摸鱼儿（酒边留同年徐云屋三首）</p><p>怎知他、春归何处，相逢且尽尊酒。少年袅袅天涯恨，长结西湖烟柳。休回首。但细雨断桥，憔悴人归后。东风似旧。问前度桃花，刘郎能记，花复认郎否。<br> 君且住，草草留君翦韭。前宵正恁时候。深杯欲共歌声滑，翻湿春衫半袖。空眉皱。看白发尊前，已似人人有。临分把手。叹一笑论文，清狂顾曲，此会几时又。</p><p>摸鱼儿</p><p>正何须、阳关肠断，吴姬苦劝人酒。中年怀抱萦萦处，看取伴烟和柳。柳摇首。笑飞到家山，已是酴醿后。留连话旧。同溪上儿童，颇曾见我，有此故人否。<br> 相逢地，还忆今宵三韭本语，谓廿七也。青山只了迎候。东风自送归帆去，吹得乱红沾袖。暮云皱。听杜宇高高，啼向无何有。江花垂手。任春色重来，江花更好，难可少年又。大垂手、小垂手，舞名。</p><p>摸鱼儿</p><p>待欲□、家山未得，方知名不如酒。丹砂便做金句漏，难遣鬓青似柳。试搔首。记移竹南塘，又是三年后。情怀非旧。叹少日相如，垆边老去，能赋上林否。<br> 种兰处，赢得青青种韭。渊明中路相候。何须更待三三径，也自长拖衫袖。青袍皱。便持当金貂，赊取邻家有。小儿拍手。笑昨醉如泥，盟言止酒，何事醒来又。</p><p>摸鱼儿（赋云束楼）</p><p>更比他、东风前度，依然一榻如许。深深旧是谁家府，落日画梁燕语。帘半雨。记湖海平生，相遇忘宾主。阑珊春暮。看城郭参差，长空淡淡，沙鸟自来去。<br> 江山好，立马白云飞处。秦川终是吾土。登临笑傲西山笏，烟树高高杜宇。君且住。况双井泉甘，汲遍茶堪煮。歌残金缕。恰黄鹤飞来，月明三弄，仍是岳阳吕。</p><p>摸鱼儿（守岁）</p><p>是疑他、春来EA52忽，是疑岁别人去。古今守岁无言说，长是酒阑情绪。堪恨处。曾亲见都人，户户银花树。星河未曙。听朝马笼街，火城簇仗，御笔已题露。<br> 人间事，空忆桃符旧句。三茅钟自朝暮。严城夜禁故如鬼，况敢凭陵大F65E。冬冬鼓。但画角声残，已是新人故。休思前度。叹五十加三，明朝领取，闲看五星聚。</p><p>摸鱼儿（和中齐端午韵）</p><p>醒复醒、行吟泽畔，焉能忍此终古。招魂过海枫林暝，招得魂归无处。朝又暮。但依旧，禁街人静冬冬鼓。画般沈雨。听欸乃渔歌，兴亡事远，咽咽未能句。<br> 君且住。能歌吾不如汝。悠悠鼓枻而去。沧洲揽结芳成艾，唤作张三李五。羌自苦。更闲却，玉堂端帖多多许。无人自语。把画扇鸾边，香罗雪底，题作午年午。</p><p>摸鱼儿（赠友人）</p><p>想幼安、辽东归后，自羞年少龙首。长安市上垆边卧，枉却快行家走。空两袖。染醉墨淋漓，把似天香透。功名邂逅。便六一词高，君谟字伟，但见说行昼。<br> 人间事，苦似成丹无候。神清苔字如镂。明年六十闻歌后，颇记薄醺醺否。儿拍手。笑马上葛疆，也作家山友。烦伊起寿。更时复一中，毋多酌我，疏影共三嗅。</p><p>摸鱼儿（水东桃花下赋）</p><p>也何须、晴如那日，欣然且过江去。玄都纵有看花便，耿耿自羞前度。堪恨处。人道是，漫山先落坡翁句。东风绮语坡海市语。但适意当前，来寻须赋，此土亦吾圃。<br> 海山石，犹记芙蓉城主。弹过飞种成土。是间便作仙客杏，谁与一栽千树。朝又暮。怅二十五年，临路花如故甲子初见。人生自苦。只唤渡观桃，侵寻至此，世事奈何许。</p><p>摸鱼儿</p><p>醉与君、狂歌又笑，不知当日何调。孤山梅下吟魂冷，说甚那时苏小。沧波眇。奈此岛，累累意是谁家表皆谓先正葬处也。归欤白鸟。看四圣飘香，朱门金榜，化作竺飞峤。<br> 衰也久，旧游梦翠禽绕。B75D兮轧、皎兮窈。相思一夜窗前白，谁识余怀渺渺。残年了。听画角，悲凉又是霜天晓。余音杳缈。叹五十之年，我加八九，君隔几科诏。</p><p>摸鱼儿（辛巳自寿年五十）</p><p>是耶非、吾年如此，更痴更悔今昨。狂吟近日疏于酒，转似秋山瘦削。浑未觉。凭儿子门生，前度登高弱。情怀又恶。叹亲友中年，不堪离别，况复久零落。<br> 长生药。有分神仙难学。人生聊复行乐。百年半梦随流水，半在南枝北萼。妾命薄。但寂寞黄昏，时听城楼角。愁无可著。且取醉尊前，明朝休问，昨日已忘却。</p><p>摸鱼儿（寿王城山）</p><p>对尊前、簪花骑竹，老胡起起能舞。春风浩荡天涯去，惟有薰吟自语。槐正午。看万户蜂脾，帘幕双双乳。娇儿骏女。漫学得琵琶，依稀马上，总是主恩处。<br> 凌烟像，空倚临风玉树。升沈事遽如许。刘郎惯是瑶池客，又醉碧桃三度。花下数。记三度三千，结子多红雨。年年五五。共准拟阶庭，钗符献酒，袅袅缀双虎。</p>',1343),c=[d,i,n];function s(B,l){return a(),e("div",null,c)}const D=b(t,[["render",s],["__file","卷2.8.html.vue"]]);export{D as default};
