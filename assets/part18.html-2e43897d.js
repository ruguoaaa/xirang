import{_ as p}from"./plugin-vue_export-helper-c27b6911.js";import{o as a,c as t,e}from"./app-a2a948cb.js";const o={},h=e('<h2 id="【苏彦文】" tabindex="-1"><a class="header-anchor" href="#【苏彦文】" aria-hidden="true">#</a> 【苏彦文】</h2><p>苏彦文，生卒年不详。金华（今属浙江省）人，与钟嗣成同辈。元·李祁《云阳集》卷二《送苏彦文归金华序》载其：&quot;以才学掾江西行省，声誉翕然。进入中书，摧引进之职..为掾时廉洁平恕，未尝以一毫势力施于人，而又本之以诗书，缘之以词翰，崇论闳议，倾动一时。&quot;元·钟嗣成《录鬼簿》说他&quot;有地冷天寒越调及诸乐府，极佳。&quot;今仅存套数一套，写雪中寒士的贫苦生活，风格灏烂泼辣。</p><p>套数</p><p>【越调】斗鹌鹑</p><p>冬景</p><p>地冷天寒，阴风乱刮；岁久冬深，严霜遍撒；夜永更长，寒浸卧榻。梦不成，愁转加。杳杳冥冥，潇潇洒洒。</p><p>【紫花儿序】早是我衣服破碎，铺盖单薄，冻的我手脚酸麻。冷弯做一块，听鼓打三挝。天那，几时捱的鸡儿叫更儿尽点儿煞！晓钟打罢，巴到天明，划地波查。</p><p>【秃厮儿】这天晴不得一时半霎，寒凛冽走石飞沙、阴云黯淡闭日华，布四野．满长空，无涯。</p><p>【圣药王】脚又滑，手又麻，乱纷纷瑞雪舞梨花。情绪杂，囊箧乏。若老天全不可怜咱，冻钦钦怎行踏？</p><p>【紫花儿序】这雪袁安难卧，蒙正回窑，买臣还家，退之不爱，浩然休夸。真佳，江上渔翁罢了钓槎。便休题晚来堪画，休强呵映雪读书，且免了这扫雪烹茶。</p><p>【尾声】最怕的是檐前头倒把冰锥挂，喜端午愁逢腊八。巧手匠雪狮儿一千般成，我盼的是泥牛儿四九里打。</p><h2 id="【吴镇】" tabindex="-1"><a class="header-anchor" href="#【吴镇】" aria-hidden="true">#</a> 【吴镇】</h2><p>吴镇（一二八O--一三五四），字仲圭，号梅花道人、梅沙弥。嘉兴（今属浙江省）人，善画，为元四大画家之一。每画山水竹石，辄题诗其上，时人号为三绝。又师事毗陵柳天骥，得其性命之学，深通易理，尝垂帘卖卜，隐居武塘。所居曰梅花庵，自署梅花庵主。有小令一首。有《梅花道人遗墨》。</p><p>小令</p><p>【南吕】金字经</p><p>梅边</p><p>雪冷松边路，月寒湖上村，缥缈梨花入梦云。巡，小檐芳树春。江梅信，翠禽啼向人。</p><h2 id="【王元鼎】" tabindex="-1"><a class="header-anchor" href="#【王元鼎】" aria-hidden="true">#</a> 【王元鼎】</h2><p>王元鼎，至治、天历年间（一三二一--一三三O）人。曾为翰林学士。所作散曲，今存小令七首，套数二套；或写景状物，或吟咏闺情，词皆流美，用韵响亮，风格明丽委婉。元·赵孟頫《松雪斋文集》卷六有《古今历代启蒙序》为王元鼎作，略云：&quot;金陵王君元鼎，取自三皇五帝以来事迹，编为四言，又韵其语，欲以教童蒙，使之诵习，俾知古今。携以见示，求为序引。盖自唐李翰已有《蒙求》矣。然不若王君所编为包括古今，该备治乱，不悖于先儒之论议，于小学不为无补。然余疾读一过，犹以事迹之繁非童子所能悉者，虽成人亦可读之以为历代史记之目也。若王君之用心不既勤矣乎？敬题卷首而归之。&quot;元·夏庭芝《青楼集》记王元鼎曾与杂剧演员顺时秀交密，并言王元鼎是一位嘲风弄月、惜玉怜香的风流文士。一说王元鼎为玉元鼎之误，乃西域人而家于金陵者也。《吴文正公集》卷六《玉元鼎字说》云：&quot;学者阿鲁丁，以王氏，以元鼎字。其先西域人也，始祖玉速阿刺，从大祖皇帝出征，同饮黑河之水，为勋旧世</p><p>臣家，名载国史。&quot;</p><p>小令</p><p>【正宫】醉太平</p><p>寒食</p><p>珠帘外燕飞，乔木上莺啼，莺莺燕燕正寒食，想人生有几。有花无酒难成配，无花有酒难成对。今日有花有酒有相识，不吃呵图甚的？</p><p>声声啼乳鸦，生叫破韶华。夜深微雨润堤沙，香风万家。画楼洗净鸳鸯瓦，彩绳半湿秋千架。觉来红日上窗纱，听街头卖杏花。</p><p>辜负了禁烟，冷落了秋千。春光去也怎留恋？听莺啼燕喧。红馥馥落尽桃花片，青丝丝舞困垂杨线，扑簌簌满地堕榆钱，芳心问倦。</p><p>花飞时雨残，帘卷处春寒。夕阳楼上望长安，洒西风泪眼。几时睚彻凄惶限？几时盼得南来雁？几番和月凭阑干？多情人未还！</p><p>【越调】凭栏人</p><p>闺怨。</p><p>垂柳依依惹暮烟，素魄娟娟当绣轩。妾身独自眠，月圆人未圆。</p><p>啼得花残声更悲，叫得春归郎未知。杜鹃奴倩伊，问郎何日归？</p><p>【双调】折桂令</p><p>桃花马</p><p>问刘郎骥控亭槐，觉红雨潇潇，乱落苍苔。溪上笼归，桥边洗罢，洞口牵来。</p><p>摇玉辔春风满街，摘金鞍流水天台。锦绣毛胎，嘶过玄都，千树齐开。</p><p>套数</p><p>【商调】河西后庭花</p><p>此曲之作，有自来矣。昔胡元大都妓女名莘文秀者，美姿色，与学士王元鼎有姻，亦与阿鲁相契。异期阿与莘仵坐，谈及风情之任。阿曰：&quot;闻尔与王元鼎恩甚笃，以予方之，孰最？&quot;莘含笑不语，阿强之再四。莘曰：&quot;以调和鼎鼎，燮理阴阳，则学士不如丞相；论惜玉怜香，嘲风咏月，则丞相少次于学士。&quot;哄然一笑而罢。元鼎闻之，故作此以嘲之。走将来涎涎瞪瞪冷眼儿困，杓杓答答热句儿浸。舍不的缠头锦，心疼的买笑金，要你消任。鸳帏珊枕，凤凰杯悲翠衾。低低唱浅浅斟，休逞波李翰林。</p><p>【幺篇】支楞弦断了绿绮琴，王吉玎掂折了碧玉簪，嗨，堕落了题桥志；吁，阑珊了解佩心。走将来笑吟吟，妆呆妆婪，硬厮挣软厮禁。泥中刺绵里针，黑头虫黄口岑鸟。</p><p>【凤鸾吟】自古到今，恩多须怨深。你说的牙疼誓，不害碜！有酒时唫，有饭时啃，你来我跟前委实图甚？小的每声价儿亻些，身材儿婪，请先生别觅个知音。</p><p>【柳叶儿】走将来乜斜头撒唚，不熨贴性儿希林，软处捏硬处掐甜处渗。休忒恁，莫沉吟，休辜负了柳影花阴。</p><p>【大石调】雁传书</p><p>春归后，柳丝难挽别离情。一片花飞减却春，对东风无语销魂。伤情，花飞泪落堕红雨，苍苔上海棠堆径。愁无尽，怕的是梨花庭院，风雨黄昏。</p><p>【明妃曲】愁闻，是谁家风前笛韵？梅花吹落江城。难禁，吹出了断肠声，到惹得月愁人病。鹃啼春思月中魂，花迷蝶梦窗前影。恹恹病，这相思能终得几个黄昏。</p><p>【秋海棠】谁似你辜恩？谁似我痴心？负心的上有神明，到如今参不透薄情心性。好姻缘整日重盟，恶姻缘番成画饼。多愁闷，消磨了白昼，顿送黄昏。</p><p>【比目鱼】数归期，掏得指头疼；盼归期，望断越山云。泪珠，泪珠滴尽湘江满，只落得暗里自沉吟。从今，再不去梦里搜寻，再不去愁中加病，再不去挂肚牵心。泪痕销夜烛，军被拥鸡声。捱过了几番寂寞．几度黄昏。</p><p>【余文】从今打破风流阵，一句句从头自忖。一任他朝朝暮暮，白昼黄昏。</p><h2 id="【张可久】" tabindex="-1"><a class="header-anchor" href="#【张可久】" aria-hidden="true">#</a> 【张可久】</h2><p>张可久（约一二七Ｏ--一三四八以后），字小山，庆元（治所在今浙江宁波市）人，以路吏转首领官（以上见曹楝亭本《录鬼簿》）。钱惟善《江月松风集》中有《送张小山之桐庐典史》诗，可知其又曾为桐庐典史。至正初年七十余，尚为昆山幕僚（见李祁《云阳集·跋贺元忠遗墨卷后》），至正八年（一三四八）犹在世。其散曲，元世已有《今乐府》、《苏堤渔唱》、《吴盐》三种行于世（见曹本《录鬼簿》），且胡正臣子胡有善已编有《小山乐府》（同上）。今存散曲，据隋树森《全元散曲》所辑，共小令八百五十五首，套数九套，其数量为元人之冠。小山亦能诗，见于《元诗选》癸集，然以散曲盛称于世。元·高栻〔双调·殿前欢〕《题小山苏堤渔唱》称其&quot;才华压尽香奁句，字字清殊&quot;，&quot;价等连城玉，名重《长门赋》&quot;；大食惟寅〔双调·燕引雏〕《奉寄小山先辈》称其&quot;声传南国，名播中州&quot;。明·贾仲明补《录鬼簿》挽词，称&quot;照耀乾坤《今乐府》，《苏堤渔唱》文相助，又《吴盐》余意续&quot;，&quot;荆山玉，合浦珠，压倒群儒&quot;（天一阁本《录鬼簿》）。明·朱权《太和正音谱》评其词&quot;如瑶天笙鹤&quot;又称&quot;其词清而且丽，华而不艳，有不吃烟火食气，真可谓不羁之才。若被太华之仙风，招蓬莱之海月，诚词林之宗匠也，当以九方皋之眼相之&quot;。明·李开先序乔吉、张可久二家小令，谓&quot;乐府之有乔张，犹诗家之有李杜&quot;，王骥德《曲律》则辩云：&quot;李则（王）实甫，杜则（马）东篱，始当；乔、张，盖长吉、义山之流&quot;。清·刘熙载《艺概》称乔、张&quot;两家固同一骚雅，不落徘语，惟张允翛然独远耳&quot;。今人或有以为小山曲风雅丽，其曲作有&quot;不脱词境&quot;、&quot;词曲间几乎一致&quot;者，但亦肯定&quot;小山一人造境，亦散曲中清华一派之所由立也&quot;（任讷《曲谐》）。附：名号，异说颇多，上引《录鬼簿》外，一说名伯远，字可久，号小山（《尧山堂外纪》）；一说名可久，字伯远，号小山（《词综》）；又一说字仲远，号小山（《四库全书总目提要》）。</p><p>小令</p><p>【黄钟】人月圆</p><p>山中书事</p><p>兴亡千古繁华梦，诗眼倦天涯。孔林乔木，吴宫蔓草，楚庙寒鸦。数间茅舍，藏书万卷，投老村家。山中何事？松花酿酒，春水煎茶。</p><p>秋日湖上</p><p>笙歌苏小楼前路，杨柳尚青青。画船来往，总相宜处，浓淡阴晴。杖藜闲暇，孤坟梅影，半岭松声。老猿留坐，白云洞口，红叶山亭。</p><p>春晚次韵</p><p>萋萋芳草春云乱，愁在夕阳中、短亭别酒，平湖画舫，垂柳骄骢。一声啼鸟，一番夜雨，一阵东风。桃花吹尽，佳人何在？门掩残红。</p><p>雪中游虎丘</p><p>梅花潭似真真面，留我倚阑干。雪晴天气，松腰玉瘦，泉眼冰寒。兴亡遗恨，一丘黄土，千古青山。老僧同醉，残碑休打，宝剑羞看。</p><p>会稽怀古</p><p>林深藏却云门寺，回首若耶溪。苎萝人去，蓬莱山在，老树荒碑。神仙何处？炼丹傍井，试墨临池。荷花十里，清风鉴水，明月天衣。</p><p>客垂虹</p><p>三高祠下天如镜，山色浸空涤。莼羹张翰，渔舟范蠡，茶灶龟蒙。故人何在？前程那里？心事谁同？黄花庭院，青灯夜雨，白发秋风！</p><p>吴门怀古</p><p>山藏白虎云藏寺，池上老梅枝。洞庭归兴，香柑红树，鲈鲙银丝。白家池馆，吴王花草，长似坡诗。可人怜处，啼乌夜月，犹怨西施。</p><p>春日湖上二首</p><p>东风西子湖边路，白发强寻春。尽教年少，金鞭俊影，罗帕香尘。蹇驴破帽，荒地废苑，流水闲云。恼余归思，花前燕子，墙里佳人。</p><p>小楼还被青山碍，隔断楚天遥。昨宵入梦，那人如玉，何处吹箫？门前朝暮，无情秋月，有信春潮。看看憔悴，飞花心事，残柳眉梢。</p><p>开吴湘江遇雪</p><p>一冬不见梅花面，天意可怜人。晓来如画，残枝缀粉，老树生春。山僧高卧，松炉细火，茅屋衡门。冻河堤上，玉龙战倒，百万愁鳞。</p><p>寄璩源芝田禅师</p><p>龙湫山上云屯寺，别是一乾坤。僧参百丈，雪深半尺，梅瘦三分。几时亲到？松边弄水，月下敲门。相思无奈，烟萝洞口，立尽黄昏。</p><p>三两道中有怀会稽</p><p>松风十里云门路，破帽醉骑驴。小桥流水，残梅剩雪，清似西湖。而今杖履，青霞洞府，白发樵夫。不如归去，香炉峰下，吾爱吾庐。</p><p>【双调】水仙子</p><p>西湖秋夜</p><p>今宵争奈月明何，此地那堪秋意多。舟移万顷冰田破，白鸥还笑我，拚余生诗酒消磨。云子舟中饭，雪儿湖上歌，老子婆婆。</p><p>吴山秋夜。</p><p>山头老树起秋声，沙嘴残潮荡月明。倚阑不尽登临兴，骨毛寒环佩轻，桂香飘两袖风生。携手乘鸾去，吹箫作凤鸣，回首江城。</p><p>次韵</p><p>蝇头老子五千言，鹤背扬州十万钱。白云两袖吟魂健，赋庄生《秋水》篇，布袍宽风月无边。名不上琼林殿，梦不到金谷园，海上神仙。</p><p>秋思二首</p><p>天边白雁写寒云，镜里青驾瘦五人。秋风昨夜愁成阵，思君不见君，缓歌独自开樽。灯挑尽，酒半醺，如此黄昏。</p><p>海风吹梦破衡茅，山月勾吟挂柳梢。百年风月供谈笑，可怜人易老，乐陶陶尘世飘飘。醉白酒眠牛背，对黄花持蟹螫，散诞逍遥。</p><p>鉴湖春行</p><p>清光湖面镜新磨，乐意船头酒既多。舟移杨柳阴中过，流莺还笑我，可怜春事蹉跎。玉板笋银丝鲙，红衫儿金缕歌，不醉如何？</p><p>西湖启用</p><p>夕阳芳草废歌台，老村寒鸦静御街。神仙环佩今何在？荒基生暮霭，叹英雄白骨苍苔。花已飘零去，山曾富贵来，俯仰伤怀。</p><p>可侍郎奉使日南</p><p>波澄太液泛龙舟，帘卷披香出凤楼。绣衣直指新除授，宫花淹御酒，玉花骢锦带吴钩。白雪关山暮，黄云海树秋，一彖诗愁。</p><p>春晚三首</p><p>茧黄旧纸试银钩，蚁绿新篘泛玉舟。龙香古饼熏金兽，蔷薇小院幽，春光为我迟留。东用寻芳去，西园秉烛游，醉倚南楼。</p><p>西山暮雨暗苍烟，南浦春风舣画船。水流云去人空恋，伤心思去年，可怜景物依然。海棠鸜鹆，岩花杜鹃，杨柳秋千。</p><p>相思诗句满苔墙，合唱歌声静锦堂。合欢裙带闲罗帐，无言倚绣床，怎生人不成双？花间翡翠，钗头凤凰，梅子鸳鸯。</p><p>元夜小集</p><p>停杯献曲紫云娘，走笔成章白面郎。移宫换羽青楼上，招邀入醉乡，彩云深灯月交光。琉璃界笙歌闹，水晶宫罗绮香，一曲《霓裳》。</p><p>湖上即事</p><p>盈盈娇步小金莲，潋潋春波暖玉船。行行草字轻罗扇，诗魂殢酒边，水光花貌婵娟。眉淡淡初三月，手掺掺第四弦，为我留连。</p><p>重过西湖</p><p>席间谈笑欠嘉宾，湖上风流想季真。梅边才思无何逊，可怜孤负春，孤山谁吊逋魂？彩扇留新句，青楼非故人，两袖红尘。</p><p>湖上</p><p>金鞭袅醉动花梢，翠袖植香赠柳条。玉波流暖迎兰棹，西湖春事好，相逢酒圣诗豪。醉墨洒龙香剂，新弦调凤尾槽，草色裙腰。</p><p>春日郊行</p><p>藏鸦新柳缕金衣，困蝶浓花织锦机。乘鸾仙子飞琼佩，寻春携手归，吟诗马上分题。苍烟乔木，残阳翠微，茅店疏篱。</p><p>春衣洞天</p><p>兔毫浮雪煮茶香，鹤羽携风采药忙。兽壶敲玉悲歌壮，蓬莱云水乡，群仙容我疏狂。即景诗千韵，飞空剑一双，月满秋江。</p><p>春思</p><p>山花红雨鹧鸪啼，院柳苍云燕子飞。池萍绿水鸳鸯睡，春残犹未归，掩妆台懒画蛾眉。绣床人困，玉关梦回，锦字书迟。</p><p>红指甲</p><p>玉纤弹泪血痕封，丹髓调酥鹤顶浓。金炉拨火香云动，风流千万种，捻胭脂娇晕重重。拂海棠梢头露，按桃花扇底风，托香腮数点残红。</p><p>【双调】折桂令</p><p>村庵即事</p><p>掩柴门啸傲烟霞，隐隐林峦，小小仙家。楼外白云，窗前翠竹，井底朱砂。五亩宅无人种瓜，一村庵有客分茶。春色无多，开到蔷薇，落尽梨花。</p><p>崔闲斋元帅席上</p><p>绣帘开语燕呢喃，柳眼青娇，杏脸红酣。春日迟迟，香风淡淡，相府潭潭。环粉黛犀梳玉辔，引儿孙竹马青衫。坐客江南，妙舞清歌，阔论高谈。</p><p>九日</p><p>对青山强整乌纱，归雁横秋，倦容思家。翠袖殷勤，金杯错落，玉手琵琶。人老去西风白发，蝶愁来明日黄花。回首天涯，一抹斜阳，数点寒鸦。</p><p>梅友元帅席间</p><p>拂冰弦慢拈轻拢，一种天姿，占断芳丛。额点宫黄，眉横晚翠，脸晕春红。歌夜月琉璃酒钟，隔香风翡翠帘栊。殢杀吟翁，柳暗花浓，玉暖香融。</p><p>读史有感二首</p><p>剑空弹月下高歌，说到知音，自古无多。白发箫疏，青灯寂寞，老子婆娑。故纸上前贤坎坷，醉乡中壮士磨跎。富贵由他，谩想廉颇，谁效常何？沧浪可以濯缨，叹千里波波，两鬓星星。遁迹林泉，甘心畎亩，罢念功名。青门外芸瓜邵平，白云边垂钩严陵。潮落沙汀，月转林坰，午醉方醒。</p><p>秋夜闺思</p><p>剔残灯数尽寒更，自别了鸳鸯，谁更卿卿？竹影疏棂，蛩声废井，桂子闲庭。淹泪眼羞看画屏，瘦人儿不似丹青。盼杀多情，远信休凭，好梦难成。</p><p>进歌者秀英</p><p>海棠娇杨柳纤腰，眼转秋波，睑晕春潮。檀板轻敲，冰弦初奏，彩扇低招。倾城倾国越西子梨梨枣枣，行云行雨楚巫娥暮暮朝朝。橙剖并刀，酒捧金蕉。烂醉东风，受用良宵。</p><p>疏斋学士自长沙归</p><p>望仙华十二芙蓉，夜醉长沙，晓过吴松。税驾星坛，题诗玉井，挂剑琳宫。鹤唳黄云半空，雁来红叶西风。秋兴谁同？绝唱仙童，相伴疏翁。</p><p>湖上怀古，次疏斋学土韵</p><p>柳驼腰系我舟差，趁夜雪归鸿，暮苑啼鸦。绿树秋千，青山钟鼓，画防琵琶。铜雀台边破瓦，金鱼池上残花。谁见繁华？采药仙翁，卖酒人家。</p><p>秋思</p><p>菊花枝还为谁黄？数尽归期，过了重阳。锦字传情，琼簪留恨，绣枕遗香。夜月冷金钗凤凰，晓霜寒翠被鸳鸯。想像高唐，萦损柔肠，梦见才郎。</p><p>春伯</p><p>托香腮微困春纤，绣线慵拈，宝篆羞添。往事墙头，情人梦里，旧恨眉尖。梨花谢春光荏苒，晓莺啼酒病淹渐。燕语雕檐，满院杨花，不卷珠帘。</p><p>红梅次试斋学士韵</p><p>寿阳妆何似环儿？快传语花神，换却南枝。血点冰梢，丹涂玉脸，酒晕琼姿。拼花下何郎醉死，误庄前崔护题诗。倚树多时，长笛声中，万点胭脂。</p><p>秋日海棠一</p><p>沉香亭上幽欢，甚陶令篱边，月惨风酸。燕子来时，梧桐老去，锦树花攒。照银烛春宵苦短，惜疏林秋夜漫漫。樽俎团圞，破帽西风，华屋金盘。</p><p>次韵秋怀</p><p>问山人索价何高？岁晚江空，兴动书巢。古桂寒香，残芦老絮，病叶红绡。愁倦容呜呜洞箫，对西风恋恋绨袍。往事徒劳，两鬓秋霜，万里云涛。</p><p>西湖怀古</p><p>飞来何处奇峰？笑引吟翁，醉倒诗筒。古寺啼猿，晴山舞风，废井藏龙。人已去梅花旧家，客重来柳树西风。一笑相逢，天竺门前，合涧桥东。</p><p>王一山席上题壁二首</p><p>扫诗愁满壁龙蛇，壮气凭陵，醉眼横斜。脱帽临风，停杯问月，往事伤嗟。范蠡归湖是也，子牙发迹迟些、笑杀豪杰，花谢还开，酒尽重赊。醉厌厌良夜迢迢，记席上樽前，酒令诗条。锦树围香，花灯夺昼，金屋藏娇。碧水冷西施弄瓢，紫云深秦女吹箫。占得春饶，莺怕歌喉，柳妒蛮腰。</p><p>湖上即事叠韵</p><p>锦江头一掬清愁，回首盟鸥，杨柳汀洲。俊友吴钩，晴秋楚岫，退叟齐丘。赋远游黄州竹楼，泛中流翠袖兰舟。檀口歌讴，玉手藏阄诗酒觥筹，邂逅绸缎，醉后相留。</p><p>桃花菊</p><p>怪黄花厌我清贫，老圃秋容，丹脸偷匀。前度刘郎，东篱陶令，邂逅寒温。延寿客秋凤酒樽，想佳人春日庄门。笑问东君：费尽金钱，占醉红裙。</p><p>鉴湖小集</p><p>写《黄庭》换得白鹅，旧酒犹香，小玉能歌。命友南山，怀人北海，遁世东坡。昨日春今日秋清闲在我，百年人千年调烦恼由他！乐事无多，良夜如何？去了朱颜，还再来么？</p><p>酸斋学士席上</p><p>岸风吹裂江云，迸一缕斜阳，照我离樽。倚徙西楼，留连北海，断送东君。传酒令金杯玉笋，傲诗坛羽扇纶巾。惊起波神，唤醒梅魂，翠袖佳人，白雪阳春。</p><p>石塘道中</p><p>雨依微天淡云阴，有客徜徉，缓辔登临。老树危亭，平津短棹，远店疏砧。傲尘世山无古今，避风波鸥自浮沉。霜后园林，万绿枝头，一点黄金。</p><p>松江怀古</p><p>解征衣便可濯缨，小小西湖，总是诗情。天际浮图，云间旧隐，水上新亭。负重名陆家弟兄，泛轻舟何处高僧？老鹤长鸣，翠柳堤边，白苎风生。</p><p>肃斋赵使君致仕归</p><p>杏花村酒满葫芦，记竹马相迎，郊外先驱。清献家风，渊明归兴，尽自欢娱。荣故里名香二疏，播廉声恩在三衢。教子读书，黄卷青灯，玉带金鱼。</p><p>三衢平山亭</p><p>倚阑于云与山平，一勺甘泉，四面虚亭。隐隐浮图，层层罨画，小小蓬瀛。随月去长空雁影，唤秋来高树蝉声。客路飘零，天宇澄清，剑气峰峰。</p><p>海棠</p><p>看佳人富贵天姿，点染胭脂，消得新诗。笑倚红妆，轻弹银烛，满引金卮。伴庭院黄昏燕子，叹风流天宝环儿。老过花时，谁恨无香？我爱垂丝。</p><p>次韵</p><p>唤西施伴我西游，客路依依，烟水悠悠。翠树啼鹃，青天旅雁，白雪盟鸥。人倚梨花病酒，月明杨柳维舟。试上层楼，绿满江南，红褪春愁。</p><p>湖上即事</p><p>倚高寒渺渺愁余，昨夜南楼，今日西湖。柳影浮图，岩阿杜宇，酒病相如。留客醉山花解舞，寄离愁云雁能书。笑倩谁扶？风动瑶筝，月满冰壶。</p><p>元夜宴集</p><p>绿窗纱银烛梅花，有美人兮，不御铅华。妆镜羞鸾，娇眉敛翠，巧髻盘鸦。可喜娘春纤过茶，风流煞真字续麻。共饮流霞，月转西楼，不记还家。</p><p>游龙源寺</p><p>问行人何处龙源？古路萦幡，细水蜿蜒。柳耳垂阴，花心困雨，树顶摩天。借居士蒲团坐禅，对幽人松麈谈玄。诗债留连，百巧黄鹏，一曲新蝉。</p><p>莲花道中</p><p>洗黄尘照眼沧浪，古道依依，暮色苍苍。远寺松篁，谁家桃李？旧日柴桑。红袖倚低低院墙，白莲开小小林塘。过客徜徉，题罢新诗，立尽斜阳。</p><p>【中吕】满庭芳</p><p>山中杂兴二首</p><p>人生可怜，流光一瞬，华表千年。江山好处追游遍，古意翛然。琵琶恨青衫乐天，洞箫寒赤壁坡仙。村酒好溪鱼贱，芙蓉岸边，醉上钓鱼船。风波几场，急疏利锁，顿解名缰。故园老树应无恙，梦绕沧浪。伴赤松归欤子房，赋寒梅瘦却何郎。溪桥上，东风暗香，浮动月昏黄。</p><p>次韵二首</p><p>寻思几般，围腰玉瘦，约腕金宽。怕春归又是春将半，信杳青鸾。赋离恨花笺短短，散清愁柳絮漫漫。阑干畔，芳枝绿满，梅子替心酸。</p><p>相思故人，钗分恨股，粉印娇痕。数归期屈得春纤困，两地销魂。楼外青山隐隐，花前红雨纷纷。天涯近，回头楚云，新月破黄昏。</p><p>野梅</p><p>风姿澹然，琼酥点点，翠羽翩翩。罗浮旧日春风面，邂逅神仙。花自老青山路边，梦不到白玉堂前。空嗟羡，伤心故园，何日是归年？</p><p>望仙子诗卷</p><p>沧浪小龙，翩翩桂旗，隐隐莲峰。歌尘隔断蓬莱洞，此夜相逢。羽衣曲蟾华月宫，紫箫声鹤背天风。游仙梦，青山万重，云冷玉芙蓉。</p><p>湖上酸斋索赋</p><p>寻春底忙，金鞭弄影，翠袖藏香。彩笺诗满西湖上，误入平康。到处莺花醉乡，当家风月排场。贪游荡，马嘶绿杨，占断紫云娘。</p><p>送别二首</p><p>分飞断肠，花笺写恨，粉腕留香。临行体倚危楼望，总是凄凉。人去去寒烟树苍，马箫箫落日沙黄。牙床上，相思夜长，翠被梦鸳鸯。</p><p>愁春未醒，芳心可可，旧友卿卿。乍分飞早是相思病，几度伤情。思往事银瓶坠井，赋离怀象管呵冰。人孤另，梅花月明，熬尽短学灯。</p><p>湖上</p><p>通仙旧冢，西施淡妆，坡老衰翁。香云一枕繁华梦，流水光中。暮霭钟声故宫，夕阳塔影高峰。桃源洞，花开乱红，无树著春风。</p><p>过钓台</p><p>穷通异乡，故人别后，短棹沧浪。相寻下榻云霄上，旧日疏狂。魂梦远不知汉光，脚头睡只记刘郎。山无恙，归耕富阳，千古占桐江。</p><p>金华道中二首</p><p>西风瘦马，遥天去鸿，落日昏鸦。数前程掐得个归藏卦，梦到山家。柳下纶竿钓槎，水边篱落梅花。渔樵话，从头儿听他，白发耐乌纱。</p><p>营营苟苟，纷纷扰扰，莫莫休休。厌红尘拂断归山袖，明月扁舟。留几册梅诗占手，盖三间茅屋遮头。还能够，牧羊儿肯留，相伴赤松游。</p><p>题位</p><p>朱门半掩，花笺自检，绣线慵拈。相思有债前生欠，今日新添。弹旧曲徒劳玉纤，遣春愁不离眉尖。黄昏渐，青山一点，新月挂冰蟾。</p><p>客中九日</p><p>乾坤俯仰，贤愚醉醒，今古兴亡。剑花寒夜坐归心壮，又是他乡。九日明朝酒香，一年好景橙黄。龙山上，西风树响，吹老鬓毛霜。</p><p>【中吕】普天乐</p><p>西湖即事</p><p>蕊珠宫，蓬莱洞，青松影里，红藕香中。千机云锦重，一片银河冻。缥缈佳人双飞凤，紫箫寒月满长空。阑干晚风，菱歌上下，渔火西东。</p><p>队别</p><p>凤钗分，鸳衾另，轻轻别离，小小前程。花开渭水秋，酒尽阳关令。不管佳人愁成病，载琴书画舸无情。今宵月明，声沉玉笙，影淡银灯。</p><p>次韵《归去来》</p><p>草堂空，柴门闭，放闲柳枝，伴老山妻。谁传红锦词，自说白云偈。照下渊明休官例，和一篇归去来兮。瓜田后溪，梅泉下竺，菊圃东篱。</p><p>胡容斋使君席间</p><p>白头新，黄花瘦，长天北斗，明月南楼。吹残碧玉箫，泪满青衫袖。唤起姮娥为君寿，舞西风桂子凉秋。百年故侯，千钟美酒，一片闲愁。</p><p>秋怀</p><p>会真诗，相思债，花笺象管，钿盒金钗。雁啼明月中，人在青山外。独上危楼愁无奈，起西风一片离怀。白衣未来，东篱好在，黄菊先开。</p><p>湖上废圃</p><p>古苔苍，题痕旧，疏花照水，老叶沉沟。蜂黄点绣屏，蝶粉沾罗袖。困倚东风垂杨瘦，翠眉攒似带春愁。寻村问酒，无人倚楼，有树维舟。</p><p>晚归湖上</p><p>翠藤枝，生绡扇，初三月上，第四桥边。东坡旧赏心，西子新妆面。万顷波光澄如练，不尘埃便是神仙。谁家画船？冷冷玉筝，渺渺哀弦。</p><p>鹤林观夜坐</p><p>鹤归来，云飞去，仙山玉芝，秋水芙蕖。瑶台挂月奁，宝瑟移冰柱。一架寒香婆罗树，小阑干花影扶疏。凉生院宇，人闲洞府，客至蓬壶。</p><p>【越调】寨儿个</p><p>道士王中山操琴</p><p>傍翠阴，解尘襟，婆娑小亭深又深。轸玉徽金，霞佩琼簪，一操《醉翁吟》。野猿啼雪满遥岑，玄鹤鸣风过乔林。休弹山水兴，难洗利名心。寻，何处有知音？</p><p>鉴湖即事</p><p>枕绿莎，盼庭柯，门外鉴湖春始波。白发禅和，墨本东坡，相伴住山阿。问太平风景如何，叹贞元朝士无多。追陪新令尹，邂逅老宫娥。歌，〔骤雨打新荷〕。</p><p>次韵怀古</p><p>写旧游，换新愁，玉箫寒酒醒江上楼。黄鹤矶头，白鹭汀洲，烟水共悠悠。人何在七国春秋？浪淘尽千古风流。隋堤犹翠柳，汉土自鸿沟。休，来往愧沙鸥。</p><p>山中分韵得声字</p><p>犯帝星，动山灵，怪当年钓鱼严子陵。尘世逃名，清水灌缨，笑我问长生。驾青牛自取丹经，换白鹅谁写《黄庭》？烟笼烧药火，月伴看书灯。听，林外起秋声。</p><p>西湖秋夜</p><p>九里松，二高峰，破白云一声烟寺钟。花外嘶骢，柳下吟篷，笑语散西东。举头夜色濛濛，赏心归兴匆匆。青山衔好月，丹桂吐香风。中，人在广寒宫。</p><p>湖上春晚</p><p>怕酒樽，殢诗魂，帕罗轻粉香揉泪痕。细雨纷纷，绿水粼粼，湖上马蹄尘。世间有万古青春，花前换几度游人。醉煞刘伯伦，瘦损沈休文。红杏村，杜宇怨黄昏。</p><p>鉴湖上寻梅</p><p>贺监宅，放翁斋，梅花老夫亲自栽。路近蓬莱，地远尘埃，清事恼幽怀。雪模糊小树莓苔，月朦陇近水楼台。竹篱边沽酒去，驴背上载诗来。猜，昨夜一枝开。</p><p>春晓</p><p>点落英，掩闲庭，海棠轩半帘红日影。纤手琼琼，娇语莺莺，睡起对银筝。柳花笺闲写芳情，荔枝浆微破春醒。浅斟白玉杯，低唱《紫云亭》。轻，弹一曲〔卖花声〕。</p><p>忆鉴湖</p><p>画鼓鸣，紫箫声，记年年贺家湖上景。竞渡人争，载酒船行，罗绩越王城。风风雨雨清明，莺莺燕燕关情。柳擎和泪眼，花坠断肠英。望海亭，何处越山青？</p><p>舟行感兴</p><p>愁鬓斑，怕春残，锦衣买臣何日还？好梦邯郸，别泪阳关，几度盼征鞍。为虚名消尽朱颜，掩孤篷羞见青山。矾头烟树暖，鸥外野云闲。难，能够钓鱼竿。</p><p>春思二首</p><p>曲未终，酒方浓，云收楚台十二峰。洗雨梳风，怨玉啼红，别意恨匆匆。话相思鹦鹉金笼，载离愁騕褭花骢。长天秋水远，落日暮山重。空，帘卷画堂中。喜又惊，笑相迎，倚湖山露华罗袖冷。谁惯私行？怕负深盟，偷步锦香亭。寻寻觅觅风声。潜潜等等芳情。粉墙边花弄影，朱帘下月笼明。轻，吹灭短檠灯。</p><p>次韵</p><p>你见么？我愁他，青门几年不种瓜。世味嚼蜡，尘事抟沙，聚散树头鸦。自休官清煞陶家，为调羹俗了梅花。饮一杯金谷酒，分七碗玉川茶，嗏，不强如坐三日县官衙？</p><p>题昭君出塞国</p><p>辞凤阁，盼滦河，别离此情将奈何？羽盖峨峨，虎皮驮驮，雁远暮云阔。建旌旗五百沙陀，送琵琶三两宫娥。翠车前白橐驼，雕笼内锦鹦哥。他，强似马克坡。</p><p>小隐</p><p>种药田，小壶天，伴陈抟野云闲处眠。学会神仙，老向林泉，今日是归年。芦花絮暖胜绒毡，木香亭大似渔船。曲栏边莺睍目完，小池上鹭婵娟。先，收拾下买山钱。</p><p>湖上避暑</p><p>新雨晴，晚凉生，照芙蓉玉壶秋水冷。殢酒余醒，题扇才情，避暑小红亭。雁云低银甲弹筝，蔗浆寒素手调冰。鸳鸯情未减，胡蝶梦初醒。惊，何处棹歌声？</p><p>三月三日书所见</p><p>舣画船，驻丝鞭，问谁家丽人簇管弦？柳媚芳妍，花比婵娟，风韵出天然。牡丹亭畔秋千，蕊珠宫里神仙。三月三日曲水边，一步一朵小金莲。穿，芳径坠花钿。</p><p>春思</p><p>想故人，暗销魂，阑干旧时无限春。笑语云云，图画真真，一朵楚台云。怪桃根翠袖罗裙，伴梅花檀板金樽。瘦惊腰四指，愁堕泪双痕。嗔，风雨送黄昏。</p><p>红叶</p><p>远树重，晓霜浓，染千林夜来何处风？笑我衰翁，酒借春容，暮景叹匆匆。锦模糊费尽天工，字殷勤流出皇宫。箫箫秋雨后，片片夕阳中。空，留得绣芙蓉。</p><p>送别</p><p>鸾镜单，凤箫闲，褰衣问君何日还？白玉连环，斑竹阑于，回首泪偷弹。翠模糊十二巫山，玉娉婷一曲《阳关》。芙蓉城残月落，杨柳岸晓风寒。赸，愁上宝雕鞍。</p><p>【双调】殿前欢</p><p>秋日湖上</p><p>倚吟篷，障西风十里锦芙蓉。照沧浪似入桃源桐，欠个渔翁。冰泉泻翠筒，玉液浮银瓮，罗袖擎金凤。团香弄粉，泛绿依红。</p><p>次酸斋韵二首</p><p>钓鱼台，十年不上野鸥猜。白云来往青山在，对酒开怀。欠伊周济世才，犯刘阮贪杯戒，还李杜吟诗债。酸斋笑我，我笑酸斋。</p><p>唤归来，西湖山上野猪哀。二十年多少风流怪，花落花开。望云霄拜将台，袖星斗安邦策，破烟月迷魂寨。酸斋笑我，我笑酸斋。</p><p>离思二首</p><p>夜啼乌，柳枝和月翠扶疏。绣鞋香染莓苔露，搔首蜘厨。灯残瘦影孤，花落流年度，春去佳期误。离鸾有恨，过雁无书。</p><p>月笼沙，十年心事付琵琶。相思懒看帏屏画，人在天涯。春残豆蔻花，情寄鸳鸯帕，香冷荼蘼架。旧游台谢，晓梦窗纱。</p><p>西湖晚晴</p><p>总宜船，绿情红意雨余天。盈盈皓月明如练，棹举冰田。神仙太乙莲，图画崔徽面，才思班姬扇。新诗象管，古调冰弦。</p><p>客中二首</p><p>望长安，前程渺渺鬓斑斑。南来北往随征雁，行路艰难。青泥小剑关，红叶湓江岸，白草连云栈。功名半纸，风雪千山。</p><p>锦缠头，粉筝低按舞〔凉州）。佳人一去春残后，香冷云兜。晴山翠黛愁，绿水罗裙皱，细柳宫腰瘦。梨花暮雨，燕子空楼。</p><p>【双调】清江引</p><p>秋思</p><p>自从玉关人去也，寂寞银屏夜。风寒白藕花，露冷青桐叶，雁儿未来书再写。</p><p>幽居</p><p>红尘是非不到我，茅屋秋风破。山村小过活，老砚闲工课，疏篱外玉梅三四朵。</p><p>桐柏山中</p><p>松风小楼香缥缈，一曲寻仙操。秋风玉兔寒，野树金猿啸，白云半天山月小。</p><p>湖山避暑</p><p>好山尽将图画写，诗会白云社、桃笙卷浪花，茶乳翻冰叶，荷香月明人散也。</p><p>春思二首</p><p>杜鹃几声烟树暖，风雨相撺断。梨花月未圆，柳絮春将半，夜长可怜归梦短。</p><p>绣针懒拈闲素手，倦枕金钗溜。莺啼绿柳春，燕舞红帘昼，东风院落人病酒。</p><p>九日湖上</p><p>西风又吹湖上柳，画肪携红袖。鸥眠野水闲，蝶舞秋花瘦，风流醉翁不在酒。</p><p>山居春枕</p><p>门前好山云占了，尽日无人到。松风响翠涛，槲叶烧丹灶，先生醉眠春自老。</p><p>春晚二首</p><p>黄昏闭门谁笑语，燕子飞不去。珠帘溅雨花，翠坞埋烟树，酒醒五更闻杜宇。</p><p>离愁困人帘未卷，上下飞双燕。孤云带雨痕，暗水流花片，湖边日长春去远。</p><p>湖上晚望</p><p>东西往来船斗蚁，拍手胡姬醉。歌声落照边，塔影孤云际，荷风夜凉大似水。</p><p>秋怀</p><p>西风信来家万里，问我归期未？雁啼红叶天，人醉黄花地，芭蕉雨声秋梦里。</p><p>【越调】小桃红</p><p>寄鉴湖诸友</p><p>一城秋雨豆花凉，闲倚平山望。不似年时鉴湖上，锦云香，采莲人语荷花荡。西风雁行，清溪渔唱，吹恨入沧浪。</p><p>赠琵琶妓王氏</p><p>舞腰回雪脸舒霞，席上人如画。压柳欺梅旧声价，弄琵琶．风流不似明妃嫁。金樽翠斝，玉纤罗帕，同醉凤城花。</p><p>忆疏斋学士郊行</p><p>飞梅和雪洒林梢，花落春颠倒。驴背敲诗暮寒峭，路迢迢，相逢不满疏翁笑。寒郊瘦岛，尘衣风帽，诗在灞陵桥。</p><p>春思</p><p>倚阑花影背东风，暗解清宵梦。舞扇歌衫与谁共？恨忡忡，一春愁压眉山重。灯花玉虫，罗屏金凤，残月小帘栊。</p><p>鉴湖夜泊</p><p>鉴湖一曲水云宽，鸳锦秋成段。醉舞花间影零乱，夜漫漫，小舟只向西林唤。仙山梦短，长天月满，玉女驾青鸾。</p><p>离情</p><p>几场秋雨老黄花，不管离人怕。一曲哀弦泪双下，放琵琶，挑灯羞看围屏画。声悲玉马，愁新罗帕，恨不到天涯。</p><p>山中</p><p>一方明月杏花坛，剑气霞光烂。回首蓬莱自长叹，佩秋兰，黄精已够山中饭。劳心又懒，干名不惯，归伴野云闲。</p><p>夜宴二首</p><p>砑金罗扇当花笺，醉草湘妃怨。曲曲阑干锦屏面，小壶天，花花按舞六幺遍。寒玉响泉，香风深院，明月十三弦。</p><p>翩翩白鹭伴诗癯，船系青山暮。一曲瑶筝写幽素，夜何如？飞吟亭上神仙路。琼楼玉宇，白云红树，月冷洞庭湖。</p><p>【中吕】朝天子</p><p>山中杂书三首</p><p>罢手，去休，已落在渊明后。百年心事付沙鸥，更谁是忘机友。洞口渔舟，桥边村酒，这清闲何处有？树头，锦鸠，花外啼春昼。</p><p>夜长，未央，盼杀鸡三唱。东华听漏满靴霜，却笑渊明强。月朗禅床，风清鹤帐，梦不到名利场。草堂，暗香，春已到梅梢上。</p><p>醉馀，草书，李愿盘谷序。青山一片范宽图，怪我来何暮？鹤骨清瘦，蜗壳蘧庐，得安闲心自足。蹇驴，和酒壶，风雪梅花路。</p><p>野景亭</p><p>瓜田邵平，草堂杜陵，五柳庄彭泽令。牵牛篱落掩柴荆，犬吠林塘静。树顶蟾明，水面风生，听渔歌三四声。小亭，野景，动著我莼鲈兴。</p><p>酸斋席上听胡琴</p><p>玉鞭，翠钿，记马上昭君面。一梭银线解冰泉，碎拆俪珠串。雁舞秋烟，莺啼春院，伤心塞草边。醉仙，彩笺，写万里关山怨。</p><p>春思</p><p>见他，问咱，怎忘了当初话？东风残梦小窗纱，月冷秋千架。自把琵琶，灯前弹罢，春深不到家。五花，骏马，何处垂杨下。</p><p>梅友元帅席上</p><p>老夫，病余，尚草《长门赋》。阿莲娇吻贯骊珠，试听《莺啼序》。玉露冰壶，香风琼树，醉归来不用扶。小奴，按舞，看了梅花去。</p><p>【中吕】红绣鞋</p><p>次韵</p><p>剑击西风鬼啸，琴弹夜月猿号，半醉渊明可人招。南来山隐隐，东去浪淘淘，浙江归路杳。</p><p>春日湖上二首</p><p>百五日清明节假，两三攒绿暗人家，客子飘零尚天涯。春风轻柳絮，夜雨瘦梨花，绿杨阴谁系马？</p><p>绿树当门酒肆，红妆映水鬟儿，眼底殷勤座间诗。尘埃三五字，杨柳万千丝，记年时曾到此。</p><p>春夜</p><p>燕子来时酒病，牡丹开处诗情，庭院黄昏雨初晴。镜心闲挂月，筝手碎弹冰，樽前春夜永。</p><p>湖上</p><p>无是无非心事，不寒不暖花时，妆点西湖似西施。控青丝玉面马，歌《金缕》粉团儿，信人生行乐耳。</p><p>圣水寺山亭</p><p>佛国清凉境界，壶天金碧楼台，照眼的山画屏开。海云推月上，江水带潮来，醉嫌天地窄。</p><p>越山即事</p><p>山拥玉皇香案，烟笼翠羽仙鬟，两袖天风倚高寒。鹤归苍树杪，犬吠白云间，蓬莱迷望眼。</p><p>天台瀑布寺</p><p>绝顶峰攒雪剑，悬崖水挂冰帘，倚树哀猿弄云尖。血华啼杜宇，阴洞吼孔飞廉，比人心山未险。</p><p>次归去来韵</p><p>东舍西邻酒债，春花秋月诗才，两字功名困尘埃。青山依旧好，黄菊近新栽，没商量归去来。</p><p>洞庭道中二首</p><p>白鹭荒堤老葑，黄云远水长空，百尺蒲帆饱西风。酒旗花影里，钓艇树阴中，好山千万重。</p><p>逐名利长安日下，望乡关倦客天涯，孤雁南来倍思家。乱山云掩翠，老树雪生花，冻吟诗骑瘦马。</p><p>天台桐柏山中</p><p>谈世事渔樵闲问，洗征尘麋鹿相亲，步入蓬莱误寻真。竹声摇翠雨，山影护苍云，神仙深处隐。</p><p>雪芳亭</p><p>金错落樽前酒令，玉娉婷乐府新声，夜深花睡嫩寒生。一围云锦树，四面雪芳亭，月斜时人未醒。</p><p>春晚</p><p>圆旧梦衾闲锦绣，按新声弦断箜篌，满襟离思倦登楼。花寒鹦鹉病，春去杜鹃愁，倚栏人困酒。</p><p>岁暮二首</p><p>金莲步苍苔小径，玉钩垂翠竹闲亭，物换星移暗伤情。游鱼翻冻影，啼鸟泛春声，落梅香暮景。</p><p>竞酒争花公事，吟风弄月神思，好春能有几何时？玲珑心似锦，积渐鬓成丝，落一张闲故纸。</p><p>山中</p><p>黄叶青烟丹灶，曲阑明月诗巢，绿波亭下小红桥。老梅盘鹤膝，新柳舞蛮腰，嫩茶舒凤爪。</p><p>鉴湖</p><p>落叶山容消瘦，题诗人物风流，一片闲云驻行舟。月寒清镜晓，花淡碧壶秋，谪仙同载酒。</p><p>三衡山中</p><p>白酒黄柑山郡，短衣瘦马诗人，袖手观棋度青春。仙桥藏老树，石笋瘗苍云，松花飘瑞粉。</p><p>【双调】沉醉东风</p><p>钓台</p><p>貂裘敝谁怜倦客，锦笺寒难写秋怀。野水边，闲云外，尽教他鸥鹭惊猜。溪上良田得数顷来，也敢上严陵钓台。</p><p>湖上</p><p>垂杨柳无人自舞，提葫芦有意相呼。酒醒时，花深处，插花枝满头归去。莫惜千金倒玉壶，春已近梨花暮雨。</p><p>元夜</p><p>明月无心紫箫，夕阳何处蓝桥？蕙帐寒，梅花落，故人稀渐疏谈笑。看见鹅黄上柳条，等闲放元宵过了。</p><p>幽居二首</p><p>脚到处青山绿水，兴来时白酒黄鸡。远是非，绝名利，腹便便午窗酣睡。鹦鹉杯中昼日迟，到强似麒麟画里。</p><p>笑白发犹缠利锁，喜红尘不到渔蓑。八咏诗，三闾些，收拾下晚春工课。茅舍疏篱小过活，有情分沙鸥伴我。</p><p>【越调】天净沙</p><p>书怀二首</p><p>香奁名满青楼，羽衣人在黄州，罗帕春寒素手。壮怀依旧，水声淘尽诗愁。</p><p>白头多病维摩，青大孤影姮娥，相对良宵几何？玉人留坐，莺花十二行窝。</p><p>元夕</p><p>金莲万炬花开．玉海千树香来，灯中东风暮霭。彩云天外，紫箫人倚瑶台。</p><p>闺怨</p><p>檀郎何处忘归？玉楼小样别离，十二阑干偏倚。犬儿空吠，看看月上荼蘼。</p><p>春夜</p><p>深怀香捧金橙，哀弦声断银筝，宝鼎沉香火冷。主人留听，紫云娘白雪新声。</p><p>梅轩席上</p><p>琼琼分外横枝，真真月下吟诗，谁寄东风半纸？为传心事，梅花雪气多时。</p><p>梅友元帅席上</p><p>玉人笑拈琼枝，白头醉写乌丝，帘外新来燕子。海棠春思，倚阑睡醒环儿。</p><p>赤松道宫</p><p>松边香煮雷芽，杯中饭糁胡麻，云掩山房几家？弟兄仙话，水流玉洞桃花。</p><p>浮雪楼夜坐</p><p>月明今夜阑干，云深何处关山？万里青天醉眼。倚楼长叹，柳阴闲杀渔竿。</p><p>清明日郊行</p><p>碧桃花下帘旌，绿杨影里旗亭，几处莺呼燕请。马嘶芳径，典衣索做清明。</p><p>江上</p><p>嗈嗈落雁平沙，依依孤鹜残霞，隔水疏林几家。小舟如画，渔歌唱入芦花。</p><p>湖上分得诗字韵</p><p>月香水影梅枝，晴光雨色坡诗，点检千红万紫。年年春事，西湖强似的施。</p><p>月夜</p><p>倚阑月到天心，隔墙风动花阴，一刻良宵万金。宝筝闲枕，可怜少个知音。</p><p>鲁卿度中</p><p>青苔古木箫箫，苍云秋水迢迢，红叶山斋小小。有谁曾到？探梅人过溪桥。</p><p>【双调】庆东原</p><p>次马致远先辈韵九篇九首</p><p>烧丹灶，洗药瓢，乐清闲几个人知道。闲吹凤箫，闷拈兔毫，焉用牛刀。他得志笑闲人，他失脚闲人笑。</p><p>门长闭，客任敲，山童不唤陈抟觉。袖中《六韬》，鬓边二毛，家里箪瓢。他得志笑闲人，他失脚闲人笑。</p><p>杀三士，因二桃，不如五柳庄前傲。文魔贾岛，诗穷孟郊，酒困山涛。他得志笑闲人，他失脚闲人笑。</p><p>繁华梦，贫贱交，唐尧不改巢由凋。纷纷紫袍，区区绿袍，恋恋锦绨。他得志笑闲人，他失脚闲人笑。</p><p>诗情放，剑气豪，英雄不把穷通较。江中斩蛟，云间射雕，席上挥毫。他得志笑闲人，他失脚闲人笑。</p><p>难开眼，懒折腰，白云不应蒲轮召。解组汉朝，寻诗灞桥，策杖临皋。他得志笑闲人，他失脚闲人笑。</p><p>依山洞，结把茅，清风两袖长舒啸。问江边老樵，访山中故交，伴云外孤鹤。他得志笑闲人，他失脚闲人笑。</p><p>苍头哨，骢马骄，放辔头也只到长安道。说家门尽教，守虀盐慢熬，请荆布休焦。他得志笑闲人，他失脚闲人笑。</p><p>山容瘦，木叶凋，对的窗尽是诗材料。苍烟树杪，残雪柳条，红日花梢。他得志笑闲人，他失脚闲人笑。</p><p>越山即事二首</p><p>庭前树，篱下菊，老渔樵相伴闲鸥鹭。听道士步虚，教稚子读书，引吟客携壶。借贺老鉴湖船，访谢傅东山去。</p><p>云轻散，月易残，女箫何成败了些风流汉。冯魁硬铲，出生紧赶，小姐先赸。今夜惜花心，明日伤春叹。</p><p>【正宫】醉太平</p><p>春情</p><p>乌云髻松，金凤钗横。伯劳飞燕自西东，恼离愁万种。碧溶溶满溪绿水桃源洞，淡濛濛半窗白月梨云梦，恨匆匆一帘红雨杏花风，把青春断送。</p><p>席上有赠</p><p>风流地仙，体态天然。画图谁敢斗婵娟？相逢酒边。当楼皓月姮娥面，倚栏翠袖琵琶怨，满林红叶鹧鸪天，惜花人未眠。</p><p>怀古</p><p>翩翩野舟，泛泛沙鸥。登临不尽古今愁，白云去留。凤凰台上青山旧，秋千墙里垂杨瘦，琵琶亭畔野花秋，长江自流。</p><p>【中吕】迎仙客</p><p>感旧</p><p>鹦鹉洲，凤凰楼，十年故人怀旧游。杜陵花，陶令酒，酒病花愁，不觉的今春瘦。</p><p>湖上送别</p><p>钓锦鳞，棹红云，西湖画船三月春。正思家，还送人，绿满前村，烟雨江南恨。</p><p>春日湖上二首</p><p>雨亦奇，锦成围，笙歌满城莺燕飞。紫霞杯，金缕衣，倒著接篱，湖上山翁醉。</p><p>舞绛纱，扣红牙，耳边玉人催上马。雪儿歌，苏小家，月淡梨花，醉倚秋千架。</p><p>春晚</p><p>看牡丹，倚阑干，宿酒乍醒攲髻鬟。燕初忙，莺正懒，帘卷轻寒，玉手调筝雁。</p><p>秋夜</p><p>雨乍晴，月笼明，秋香院落砧杵鸣。二三更，千万声，捣碎离情，不管愁人听。</p><p>黄桂</p><p>近玉阶，映瑶台，婆婆小丛岩畔栽。雁初飞，花正开，金粟如来，望月佳人拜。</p><p>【越调】凭阑人</p><p>湖上二首</p><p>远水晴天明落霞，古岸渔村横钓槎。翠帘沽酒家，画桥吹柳花。</p><p>二客同游过虎溪，一径无尘穿翠微。寸心流水知，小窗明月归。</p><p>春夜</p><p>灯下愁春愁未醒，枕上吟诗吟未成。杏花残月明，竹根流水声。</p><p>春思三首</p><p>莺羽金衣舒晚风，燕嘴香泥沾乱红。翠帘花影重，五人春睡浓。</p><p>春柳长亭倾酒樽，秋菊东篱洒泪痕。思君不见君，倚门空闭门。</p><p>帘外轻寒归燕忙，桥下残红流水香。游人窥粉墙，玉骢嘶绿杨。</p><p>【双调】落梅风</p><p>天宝补遗</p><p>姮娥面，天宝年，闹渔阳鼓声一片。马嵬坡袜儿得了看钱，太真妃死而无怨。</p><p>西湖</p><p>湖光静，山影孤，载斜阳小舟横渡。正花开玉梅千万株，鹤飞来老逋归与。</p><p>冷泉亭小集</p><p>弹初罢，酒暂歇，醉诗人满山红叶。问山中许由何处也，老猿啼冷泉秋月。</p><p>春日湖上</p><p>担春胜，问酒家，绿杨阴列仙图画。下秋千玉容强似花，汗溶溶借人罗帕。</p><p>春晚次韵二首</p><p>莺莺恨，燕燕愁，惜春归玉容添瘦。东君可人人病酒，怯东风海棠红皱。</p><p>金樽尽，玉漏迟，月明天柳阴无地。杜鹃怕将愁唤起，困东风夜深花睡。</p><p>蜡梅花</p><p>学宫样，改玉容，列金钗主人情重。撼疏林夜来窗外风，蜜蜂儿带香吹冻。</p><p>寒夜</p><p>寒斋静，瑞雪多，冻吟诗起来孤坐。芦花絮衾江纸也似薄，问袁安怎生高卧？</p><p>题扇面小景</p><p>人何处？不寄书，一声声雁将秋去。月明中情闹情正苦，玉波寒粉莲啼露。</p><p>湖上</p><p>羽扇尘埃外，杖藜图画间，野人来海鸥惊散。四十年绕湖赊看山，买山钱更教谁办？</p><p>越城春雪</p><p>朱帘上，皓齿歌，柳梢青野梅开过。倚阑干醉眸天地阔，雪山寒玉龙高卧。</p><p>离情</p><p>人孤另，愁万结，南楼上雁声拖拽、别离有情无处写，洞箫寒满天明月。</p><p>江上寄越中诸友</p><p>江村路，水墨图，不知名野花无数。离愁满怀难寄书，付残潮落红流去。</p><p>春情</p><p>秋千院，拜扫天，柳阴中躲莺藏燕。掩霜纨递将诗半篇，怕帘外卖花人见。</p><p>【仙吕】一半儿</p><p>寄情二首</p><p>寄情虚把彩笺缄，排砌偷将底句搀，隔帘怪他娇眼馋。话儿口斩，一半儿佯羞一半儿敢。</p><p>臂销问把玉纤掐，髻袒慵拈金凤插，粉淡偷临青镜搽。劣冤家。一半儿真情一半儿假。</p><p>落花</p><p>酒边红树啐珊瑚，楼下名姬坠绿珠，枝上翠阴啼鹧鸪。谩嗟吁，一半儿因风一半儿雨。</p><p>酒醒</p><p>罗衣香渗酒初阑，锦帐烟消月又残，翠被梦回人正寒。唤蛮蛮，一半儿依随一半儿懒。</p><p>【中吕】山坡羊</p><p>春日二首</p><p>芙蓉春帐，葡萄新酿，一声《金缕》槽前唱。锦生香，翠成行，醒来犹问春无恙，花边醉来能几场？妆，黄四娘。狂，白侍郎。</p><p>西湖沉醉，东风得意，玉骢骤响黄金辔。赏春归，看花四，宝香已暖鸳鸯被，萝绕绿窗初睡起。痴，人未知。噫，春去矣。</p><p>雪夜</p><p>扁舟乘兴，读书相映，不如高卧柴门静。唾壶冰，短檠灯，隔窗孤月是秋镜，长笛不知何处声？惊，人睡醒。清，梅弄影。</p><p>别怀</p><p>梨花都谢，在衫初卸，绿阴空锁闲台讲。远山叠，暮云遮，青青杨柳连官舍。此景此情难弃舍，车，且慢些。别，人去也。</p><p>【商调】梧叶儿</p><p>春日郊行</p><p>长空雁，老树鸦，离思满烟沙。墨淡淡王维画。柳疏疏陶令家，春脉脉武陵花，何处游人驻马？</p><p>探梅即事</p><p>诗囊寄，酒旆招，在事动梅梢。小肪携红袖，阿琼横玉箫，太白解金貂，雪满长安灞桥。</p><p>鉴湖宴集</p><p>柳影迷歌扇，苔痕满钓矶，仙客领蛾眉。背写兰亭字，熟读秦望碑，懒对谢安模，人醉在红香镜里。</p><p>寻梅</p><p>提清事，放客怀，残雪小楼台。郊外寻花去，湖东载酒来，马上见梅开，不负青霞倦客。</p><p>感旧</p><p>肘后黄金印，港前白玉卮，跃马少年时。巧手穿杨叶，新声付柳枝，信笔和梅诗，谁换却何郎鬓丝？</p><p>夜坐</p><p>湖山外，杨柳边，歌舞镜中天。云亸横珠凤，花寒怯绣鸳，露冷湿金蝉，爱月佳人未眠。</p><p>席上有赠</p><p>芙蓉面，杨柳腰，无物比妖娆。粉纸鸳鸯字，花钿翡翠毛，绣阎凤凰巢，良夜永春风玉箫。</p><p>夜坐即事</p><p>余韵悠扬唱，哀弦取次弹，灯上酒将残。花暗珠樱珞，风清玉珮环，月冷翠琅玕，谁倚西搂画阑？</p><p>灵隐寺</p><p>僧居胜，俗客稀，山色四周回。香树生金地，青莲出宝池，贝叶渍银泥，明月冷双猿弄水。</p><p>即事</p><p>竹槛敲苍玉，蕉窗映绿纱，笑语间琵琶。月淡娑婆树，风香富贵花，俏人家，小小仙鬟过茶。</p><p>山阴道中</p><p>丹共长松树，青山小洞庭，吟啸寄幽情。花外神仙路，天边处士星，月下醉翁亭，听一曲何人玉筝。</p><p>湖上晚兴</p><p>频频醉，浩浩歌，明月涌沧波。岸草嘶骢马，山花压翠螺，雪柳闹银蛾，灯下佳人看我。</p><p>【南吕】金字经</p><p>稽山春晚</p><p>若耶溪边路，四山环翠微，春去人间总不知。莺乱啼，满川烟树迷。先生醉，葛洪丹井西。</p><p>春晚</p><p>惜花人何处？落红春又残，倚遍危楼十二阑。弹，泪痕罗袖斑。江南岸，夕阳山外山。</p><p>醒吟斋</p><p>老翁独醒处，半云高卧斋，雨过松根长嫩苔、栽，菊花依旧开。青山怪，白云归去来。</p><p>偕王公实寻梅</p><p>浩然英雄气，塞乎天地间，破帽西风雪满山。顽，探梅千百番。家童懒，灞桥驴背叛。</p><p>秋望二首</p><p>杨柳沙头树，琵琶江上舟，雁去衡阳水自流。愁，玉人休倚楼。黄花瘦，晓霜红叶秋。</p><p>信远江南雁，望穷云外山，罗帕香残粉泪干。闲，倚遍十二阑。黄花慢，桂香秋雨寒。</p><p>雪夜</p><p>犬吠村居静，鹤眠诗梦清，老树冰花结水精。明，月临不夜城。扁舟兴，小窗何处灯？</p><p>金华洞中</p><p>竹暖鹤梳翅，树香鹿养茸，好景神仙图画中。通，好山无数重。桃源洞，绿波随落红。</p><p>佛会二首</p><p>水月观音相，海云狮子床，讲下飞花古树苍。凉，紫檀小殿香。天仙降，对骑金凤凰。</p><p>舞月狮王喜，献花猿臂长，何处青山不道场？凉，宝瓶甘露浆。方池上，白莲秋水香。</p><p>湖上书事三首</p><p>玉手银丝鲙，翠裙金缕纱，席上相逢可喜煞。插，一枝茉莉花。题诗罢，醉眠沽酒家。</p><p>六月芭蕉雨，两湖杨柳风，茶灶诗瓢随老翁。红，藕花香座中。笛三弄，鹤鸣来半空。</p><p>竹枕芦花被，草衣荷叶巾，一棹烟波湖上春。真，神仙身外身。蓬莱近，紫箫吹风云。</p><p>春思</p><p>象管鸳鸯字，锦筝搭凤丝，何处风流马上儿？思，那回春幕时。别离事，带花折柳枝。</p><p>游仙</p><p>桂影黄金树，帝乡白玉京，梦断钧大月正明。听，粉筝江上声。游仙兴，落花香洞庭。</p><p>别后</p><p>翠被梦中梦，雁书来处来，秋水芙蓉花又开。猜，瘦云憁玉钗。人何在？月明闲风台。</p><p>感兴</p><p>野唱敲牛角，大功悬虎头，一剑能成万户侯。愁，黄沙白髑髅。成名后，五湖寻钓舟。</p><p>阅武为李正则赋</p><p>雁翅银枪队，虎皮铁马群，画鼓三声江上村。屯，半千存孝军。梅花引，绣旗杨柳春。</p><p>闰怨</p><p>宝鉴残妆景，帕罗新泪痕，又见梨花雨打门。因，玉奴心上人。无音信，倚阑看暮云。</p><p>【南吕】四块玉</p><p>闲居</p><p>胜事添，殿尘减，玉洞仙书带云缄，金华羽士登门探。酒一坛，药几篮，经半龛。</p><p>春情</p><p>洒易阑，愁难解，杏脸香销玉妆台，柳腰宽褪罗裙带。春已归，花又开，人未来。</p><p>乐闲</p><p>远是非，寻滞洒，地暖江南燕宜家，人闲水北春无价。一品茶，五色瓜，四季花。</p><p>【中吕】喜春来</p><p>鉴湖春日</p><p>雁啼秋水移冰柱，蚁泛春波倒玉壶，绿杨花谢燕将雏。人笑语，游遍贺家湖。</p><p>金华客舍</p><p>落红小雨苍苔径，飞絮东风细柳营，可怜客里过清明。不待听，昨夜杜鹃声。</p><p>永康驿中</p><p>荷盘敲丽珠千颗，山背披云玉一蓑，半篇诗景费吟哦。芳草坡，松外采茶歌。</p><p>春夜</p><p>收云敛雨销金帐，望月瞻星傅粉郎，欢天喜地小红娘。来要赏，花影过东墙。</p><p>【中吕】卖花声</p><p>席上</p><p>半泓秋水金星砚，一幅寒云玉版笺，美人索赋《鹧鸪天》。琼杯争劝，珠帘高卷，燕归来海棠庭院。</p><p>偶题</p><p>落花露冷苍苔径，纤手风生白玉筝，夜香谁立紫云亭？知音谁听？雕阑独凭，柳阴中月明人静。</p><p>怀古二首</p><p>阿房舞殿翻罗袖，金谷名园起玉楼，隋堤古柳缆龙舟。不堪回首，东风还又，野花开暮春时候。</p><p>美人自刎乌江岸，战火曾烧赤壁山，将军空老玉门关。伤心秦汉，生民涂炭，读书人一声长叹！</p><p>春</p><p>冬冬箫鼓东风暖，是处园林景物妍，一春常费买花钱。东郊游玩，西湖筵宴，乐醄醄满斟频劝。</p><p>夏</p><p>澄澄碧照添波浪，青杏园林煮酒香，浮瓜沉李雪冰凉。纱吸藤簟，旋篘新酿，乐醄醄浅斟低唱。</p><p>秋</p><p>箫箫鞍马秋云冷，一带西山锦画屏，功名两字几飘零。东篱满酒，渊明归去，乐醄醄故园三径。</p><p>冬</p><p>阴风四野彤云密，缭绕长空瑞雪飞，销金帐里笑相偎。毡帘低放，满斟琼液，乐醄醄醉了还醉。</p><p>客况三首</p><p>绿波南浦人怀旧，黄叶西风染鬓秋，暮云归兴仲宣楼。天南地北，尘衣风帽，漫无成数年驰骤。</p><p>十年落魄江滨客，几度雷轰荐福碑，男儿未遇暗伤怀。忆淮阴年少，灭楚为帅，气昂昂汉坛三拜。</p><p>登楼北望思王粲，高卧东山忆谢安，闷来长铗为谁弹？当年射虎，将军何在，冷凄凄霜凌古岸。</p><p>【中吕】齐天乐过红衫儿</p><p>道情二首</p><p>人生底事辛苦，枉被儒冠误。读书，图，驷马高车，但沾著者也之乎。区区，牢落江湖，奔走在仕途。半纸虚名，十载功夫。人传《梁甫吟》，自献《长门赋》，谁三顾茅庐？白鹭洲边住，黄鹤矶头去。唤奚奴，鲙鲈鱼，何必谋诸妇？酒葫芦，醉模糊，也有安排我处。</p><p>浮生扰扰红尘，名利君休问。闲人，贫，富贵浮云。乐林泉远害全身。将军，举鼎拔山，只落得自刎。学范蠡归湖，张翰思莼，田园富子孙。玉帛萦方寸，争如醉里乾坤？曾与高人论，不羡元戎印。浣花村，掩柴门，倒大无忧闷。共开樽，细论文，快活清闲道本。</p><p>元夜书所见</p><p>红妆邂逅花前，眼挫秋波转。相怜，天，愿长夜如年，看鳌山从意儿留连。俄延，翠袖相扶，朱帘尽卷。妙舞清歌，亸袖垂肩。香尘暗绮罗，小径闲庭院，回步金莲。半掩芙容面，慢拈桃花扇。月团圆，共婵娟，无计相留恋。遇神仙，短因缘，回首蓬莱路远。</p><p>湖上书所见</p><p>春风院落窗纱，见一个堪描画。娇娃，他，知是谁家？鬓云松半亸宫鸦。无暇，玉骨冰肌，年纪儿二八。六幅湘裙，半折罗袜。闲游杨柳边，因倚秋千下，更不御铅华。笑指梅香骂，檀口些娘大。可怜咱，肯承搭，羞弄香罗帕。小桃花，鬓边插，即世儿风流俊煞。</p><p>【南吕】骂玉郎过感皇恩采茶歌</p><p>为酸斋解嘲</p><p>君王曾赐琼林宴，三斗始朝天，文章懒入编修院。红锦笺，白苎篇，黄柑传。</p><p>学会神仙，参透诗禅。厌尘口嚣，绝名利，近林泉。天台洞口，地肺山前。</p><p>学炼丹，同货墨，共谈玄。兴飘然，酒家眠。洞花溪鸟结姻缘，被我瞒他四十年，海天秋月一般圆。</p><p>杨驹儿墓园</p><p>莓苔生满苍云径，人去小红亭，题情犹是酸斋赠。我把那诗韵赓，书画评，栏干凭。</p><p>茶灶尘凝，墨水冰生。掩幽扃，悬瘦影，伴孤灯。琴已亡伯牙，酒不到刘伶。</p><p>策短藤，乘景，放吟情。写新声，寄春莺。明年来此赏清明，窗掩梨花庭院静，小楼风雨共谁听？</p><p>【双调】水仙子</p><p>访梅孤山</p><p>苍苔封了岁寒枝，翠袖闲来日暮时，黄昏说尽平生事。西湖林处士，想当年鹤骨松姿。花下孤山寺，水边新月儿，慰我相思。</p><p>湖上晚归二首</p><p>桃花马上石榴裙，竹叶樽前玉树春，荔枝香里江梅韵。风流比太真，索新词缠住诗人。醉眼中银汉，歌声度锦云，凉月黄昏。</p><p>佳人微醉脱金钗，恶客佯狂饮绣鞋，小鬟催去褰罗带。花寒月满街，荡湖光影转楼台。未了鸳鸯债，枉教鸥鹭猜，明日重来。</p><p>清明小集</p><p>红香缭绕柳围花，翠柏殷勤酒当茶，游春三月清明假。香尘随去马，小帘栊绿水人家。弹仙百六幺遍，笑女童双髻丫，纤手琵琶。</p><p>苏堤晚兴</p><p>翠帘堤上小肩舆，乌帽风前醉老夫，浸冰壶云锦高低树。笑王维作画图，步凌波红粉相扶。罗裙酒污，兰舟棹举，月上西湖。</p><p>湖上小隐二首</p><p>自由湖上水云身，烂漫花前莺燕春，箫疏命里功名分。乐琴七桑苎村，掩柴门长日无人。蕉叶权歌扇，榴花当舞裙，一笑对樽。</p><p>梦随流水过的滩，卖地闲云山故山，倚筇和靖坟前看。把梅花多处拣，志深深茅屋三间。歌白石烂，赋行路难，紧闭柴关。</p><p>春行即事</p><p>绿笺香露洒蕉花，翠线晴风绽柳芽，游人三月湖山下。大桥边争系马，江南第一所繁华。金碧王维画，管弦苏小家，酒船回落日归鸦。</p><p>孤山宴集</p><p>长桥卧柳枕苍烟，远水揉蓝洗暮天，画图千古西施面。相逢越少年，问孤山何处通仙？否与二三子，来游六一泉，载酒梅边。</p><p>【双调】折桂令</p><p>湖上寒食</p><p>雨霏霏店舍无烟，榆荚飞钱，柳线搓绵。绿水人家，残花院落，美女秋千。沽酒春衣自典，思家客子谁怜？第一桥边，恋住流莺，不信啼鹃。</p><p>湖上道院</p><p>鹤飞来一缕青霞，笑富贵飞蚊，名利争蜗。古砚玄香，名琴绿绮，土釜黄芽。双井先春采茶，孤山带月锄花。童子谁家？贪看西湖，懒诵南华。</p><p>酒边即事</p><p>莺莺燕燕相亲，幸有名园，著我闲身。竹点诗痕，花消酒困，柳拂歌尘。锦帐里团香弄粉，画楼前访雨寻云。不负青春，谁共佳人，相约黄昏？</p><p>避暑醉题</p><p>俯沧波楼观烟霞，胜览方舆，独占繁华。彩舰轻帘，银鞍骏马，翠袖娇娃。十里香风酒家，一川凉雨荷花。醉墨涂鸦，题遍红楼，倒裹乌纱。</p><p>【中吕】满庭芳</p><p>湖景</p><p>丝竹管弦，花围富贵，柳阵蝉娟。绿阴红影藏莺燕，醉客金鞭。锦步障长安上苑，玉浮图极乐西天。一步一个屏风面，孤山寺前，无数采莲船。</p><p>【中吕】普天乐</p><p>重过西湖</p><p>面图中，红尘外，妆台方钗，芳径罗鞋。金瓶带酒携，纨扇和诗卖。一枕清风扁舟快，碧桃香两岸花开。刘郎再来，西施好客，东阁怜才。</p><p>暮春即事</p><p>老海边，孤山下，晴桥螮蝀，小舫琵琶。春残杜宇声．香冷荼蘼架。淡抹浓妆山如画，酒旗儿三两人家。斜阳落霞，娇二嫩水，剩柳残花。</p><p>【越调】寨儿令</p><p>九日登高</p><p>过柳洲，唤兰舟，长空雁声啼暮愁。樽俎风流，笑语温柔，乘兴的三瓯。带黄花人质红楼，整乌纱自笑白头。归期何太晚，醉舞老来羞。幽，谁唱楚天秋？</p><p>游春即景二首</p><p>蔌绛纱，按红牙，金鞍半攲玉面马。仙洞青霞，老树乌鸦，山一点暮天涯。翠交加夹竹桃花，锦模糊照水山茶。闹竿儿乔傀儡，舰船上小琵琶。他，醉卧美人家。锦水笺，绣鞍鞯，曲江醉题三坠鞭。帘底婵娟，月下姻缘，此地遇神仙。有花有酒梁园，无风无雨春天。盈盈小玉梅，稳稳戗金船。偏，收向断桥边。</p><p>湖上春行</p><p>桃雨晴，柳风轻，西湖六桥如画屏。岩溜冷冷，樵斧丁丁，松下倚山僧。陈朝老桧重荣，苏堤渔唱新声。竹阑金琐碎，花貌玉娉婷。行，同上冷泉亭。</p><p>晚凉即席</p><p>玳瑁筵，鹧鸪天，一篇六幺十四弦。石漱冰泉，且满琼田，歌舞斗婵娟。并头湖上白莲，双飞花下红鹓。画图金地山，粉黛玉天仙。船，移向柳阴边。</p><p>【双调】殿前欢</p><p>春晚</p><p>怨春迟，夜来风雨妒芳菲。西湖云锦吴山翠，正好传杯。兰舟画桨催，柳外莺声碎，花底佳人醉。携将酒去，载得诗归。</p><p>湖上宴集二首</p><p>宴瑶池，莲花白酒绿荷杯。鸳鸯惊起歌声沸，云锦离披。山空濛雨亦奇，水潋滟天无际，船荡漾人皆醉。孤山鹤唳，仙井龙归。</p><p>叹诗癯，十年香梦老江湖。笙歌又是钱塘路，往事何如？青鸾写恨书，红锦题情疏，翠馆酬春句。桃花结子，乳燕将雏。</p><p>雪晴泛舟</p><p>凭阑干，销金锅熔出烂银山。白模糊不见芦花岸，空倚高寒。把西施比玉环，樽前看，素淡家常扮。新声象板，清兴驴鞍。</p><p>【双调】清江引</p><p>独酌</p><p>玉笛一声天地愁，便觉梅花瘦。寒流清浅时，明月黄昏后，独醉一蹲桑落酒。</p><p>夜景</p><p>醺醺绮罗欢笑彻，檀板歌声歇。宝鼎串香绝，银烛灯花谢，玳筵前酒阑人散也。</p><p>情</p><p>描金翠钿侵鬓贴，满口儿喷兰麝。檀板撒红牙，皓齿歌白雪，定不定百般娇又怯。</p><p>【越调】小桃红</p><p>湖亭秋夜</p><p>锦鸳偷占藕花汀，花影涵秋镜。人倚阑干叹孤另，掩围屏，伤心眼见秋成病。月明吊影，风清遣兴，玉手寄银筝。</p><p>【中吕】朝天子</p><p>湖上</p><p>瘿杯，玉醅，梦冷芦花被。风清月白总相宜，乐在其中矣。寿过颜回。饱似伯夷，闲如越范蠡。问谁，是非，且向西湖醉。</p><p>【中吕】红绣鞋</p><p>怀古</p><p>金字淡桥空柳浪，翠微深门掩苔墙，两袖波光钓斜阳。孤山花已老，双井水犹香，记神仙诗句响。</p><p>西湖雨</p><p>删抹了东坡诗句，湖涂了西子妆梳，山色空濛水模糊。行云神女梦，泼墨范宽图，挂黑龙天外雨。</p><p>简吕实夫理问</p><p>挥翰墨雪车冰柱，列神仙玉珮琼琚，一舸红香占西湖。云山频管领，莺燕任追呼，别是个风月所。</p><p>【双调】沉醉东风</p><p>湖上晚眺</p><p>林君复先生故居，苏子瞻学士西湖。六月天，孤山路，载笙歌画船无数。万顷玻璃浸玉壶，夕阳外荷花带雨。</p><p>晚春席上</p><p>客坐松根看水，鹤来庭下观棋。小砚香，残红坠，竹珊珊野亭交翠。相伴闲云出岫迟，题诗在呼猿洞里。</p><p>【越调】天净沙</p><p>孤山雪夜</p><p>淡妆人在罗浮，黄昏月上西湖，翠袖翩翩起舞。倚阑索句，雪中树老山孤。</p><p>湖上送别</p><p>红蕉隐隐窗纱，朱帘小小人家，绿柳匆匆去马。断桥西下，满湖烟雨愁花。</p><p>重游感旧</p><p>迷香小洞维舟，题红老叶沉沟，濯锦寒花对酒。六桥依旧，游人两鬓经秋。</p><p>晚步</p><p>吟诗人老天涯，闭门春在谁家？破帽深衣瘦马。晚来堪画，小桥风雪梅花。</p><p>忆西湖</p><p>灯寒夜雪孤篷，山空晓雾疏钟，花暖春风瘦筇。六桥香梦，景题留与吟翁。</p><p>【正宫】醉太平</p><p>湖上</p><p>洗荷花过雨，浴明月平湖，暮云楼观景模糊。兰舟棹举，溯凉波似泛银河去，对清风不放金杯住，上雕鞍谁记玉人扶？听新声乐府。</p><p>无题</p><p>尘蒙了镜台，粉淡了香腮，不提防今夜故人来。你将我左猜，小冤家怕不道心儿里爱，老妖精拘管的人来煞，村冯魁割舍得柱儿颏，远乡了秀才。人皆嫌命窘，谁不见钱亲？水晶环入面糊盆，才沾粘便滚。文章糊了盛钱囤，门庭改做迷魂阵，清廉贬入睡馄饨，胡芦提倒稳。</p><p>陶朱公钓船，晋处上田园，潜居水陆脱尘缘，比别人虑远。贤愚参杂随时变，醉醒和哄迷歌宴，清浊混沌待残年，休呆波屈原！</p><p>【双调】落梅风</p><p>月明归兴</p><p>松梢月，桂子香，又诗成冷泉亭上。醉归来晚风生嫩凉，戗金船玉人低唱。</p><p>春晚二首</p><p>银江暗，翠袖遮，麝煤销露萤明灭。下西湖美人忺次过也，打梨花雨声昨夜。东风景，西子湖，湿冥冥柳烟花雾。黄莺乱啼胡蝶舞，几秋千打将春去。</p><p>书所见</p><p>柳叶微风闹，荷花落日酣，拂晴空远山云淡。红妆女儿十二三，采莲归小舟轻缆。</p><p>忆西湖</p><p>青鸾信，白雁书，望江南梦飞不去。西湖锦云谁是主？拍阑干满空烟树。</p><p>【商调】梧叶儿</p><p>夏夜即席</p><p>溯月兰舟便，歌云翠袖勤，湖上绝纤尘。瓜剖玻璃瓮，酒倾白玉盆，鲙切水晶鳞，醉倒羲皇上人。</p><p>春晓堤上</p><p>花垂露，柳散烟烟，苏小酒楼前。舞队飞琼珮，游人碾玉鞭，诗句缕金笺，懒上苏堤画船。</p><p>湖山夜景</p><p>猿啸黄昏后，人行画卷中，箫寺罢疏钟。湿翠横千嶂，清风响万松，寒玉奏孤桐，身在秋香月宫。</p><h3 id="第一楼醉书" tabindex="-1"><a class="header-anchor" href="#第一楼醉书" aria-hidden="true">#</a> 第一楼醉书</h3><p>梨云褪，柳絮飞，歌敛翠峨眉。月澹冰蟾印，花浓金凤鹓，酒滟玉螺杯，醉写湖山第一。</p><p>【双调】风入松</p><p>九日</p><p>哀筝一抹十三弦，飞雁隔秋烟。携壶莫道登临晚，蝶双双为我留连。仙客玲珑玉树，佳人窄索金莲。琅琅新雨洗湖天，小景六桥边。西风泼眼山如画，有黄花休恨无钱。细看茱萸一笑，诗翁健似常年。</p><p>【正宫】小梁州</p><p>春游晚归</p><p>玉壶春水浸晴霞，景物奢华。彩船歌管间琵琶，青旗挂，沽酒是谁家？【幺】夕阳一带山如画，数投林万点寒鸦。曲水边，孤山下，游人归去，明月管梅花。</p><p>分得金字</p><p>涌金门外小壶天，骏马金鞭。屏山金翠画龙眠，金莲啭，金柳曲阑边。【幺】金波满捧金杯劝，舞春风半趄金莲。金缕衣，金罗扇，五人金钏，醉上戗金船。</p><p>避暑即事</p><p>两峰晴翠插波光，十里横塘。画楼帘影挂斜阳，谁凝望，纨扇掩红妆。【幺】莲舟撑入荷花荡，拂天风两袖清香。酒醉归，月明上，棹歌齐唱，惊起锦鸳鸯。</p><p>访杜高士</p><p>杖藜十里听松声，隐隐相迎。飞来峰下树青青，添清兴，流水玉琴横。【幺】拂云同坐苔花磴，桂飘香满地金星。山影寒，天光净，野猿啼月，诗在冷泉亭。</p><p>雪晴诗兴</p><p>冰壶光浸水精寒，好景人间。暗香来处是孤山，寻梅惯，诗思压驴鞍。【幺】琼姬争卷珠帘看，画船中歌舞吹弹。明月残，白石烂，宝花楼阁，十二玉阑干。</p><p>湖山堂上醉题</p><p>渔翁蓑笠钓船孤，棹入蓬壶。湖山堂上柳千株，芭蕉绿，凉影翠扶疏。【幺】东坡旧日题诗处，喜无人任我歌呼。半醉时，秋山暮，一行白鹭，万朵锦芙蕖。</p><p>【南吕】金字经</p><p>湖上小隐</p><p>老翁婆娑处，清风安乐窝，十二阑干锦绣坡。多，好山横翠蛾。兰舟过，月明闻棹歌。</p><p>采莲女</p><p>小玉移莲棹，阿琼横玉箫，贪看荷花过断桥。摇，柳枝学弄瓢。人争笑，翠丝抓凤翘。</p><p>秋望</p><p>白发三千丈，画楼十二阑，鸥鹭翩翩逐往还。山，淡云秋树间。芦花岸，钓船沙上滩。</p><p>湖堤春日</p><p>院宇绿杨树，酒旗红杏村，一片棠梨苏小坟。春，水边多丽人。莺花阵，玉骢嘶锦云。</p><p>【商调】秦楼月</p><p>寻芳屦，出门便是西湖路。西湖路，旁花行到，旧题诗处。瑞芝峰下杨梅坞，看松未了催归去。催归去，吴山云暗，又商量雨。</p><p>【正宫】汉东山</p><p>骑鲸沧海汲，高枕白云窝。人生梦南柯，睡觉来也未哥，积玉堆金待如何？田地阔，儿女多，惹争夺。西村小过活，老子自婆娑。千家饭一钵，饱了人也未哥，紫绶金章闹呵呵。不如我，芳草坡，钓鱼蓑。绿袍翻败荷，醉后自磨跎。市上小儿多，要钱也未哥，暮四朝三笑呵呵。蓝采和，没奈何，假风魔。红妆间翠娥，罗绮列笙歌。重重金玉多，受用也未哥，二鬼无常上门呵。怎地躲？索共他，见阎罗。香风瑞锦窠，凉月素银波。兰舟夜如何？晚凉也未哥．万顷湖光镜新磨。小玉娥，隔翠荷，采莲歌。黄沙白橐驼，玉勒紫金珂。一簇小宫娥，送了他也未哥，马上琵琶为谁拨？到黑河，将奈何，泪痕多。霓裳舞月娥，野鹿起干戈。百年长恨歌，闹了也未哥，万马千军早屯合。走不脱，那一埚，马嵬坡。烟花暗绮罗，车马闹鸣珂。值前皓齿歌，醉杀人也未哥，闭月羞花赛姮娥。那老婆，送了他，郑元和。神仙张志和，一棹鼓沧波。中流扣舷歌，快活也未哥，什酒新篘鳜鱼活。湖海阔，烟雨多，暗渔蓑。《黄庭》换白鹅，夜冷饭牛歌。湖上月明多，受用也未哥，纸帐梅花病维摩。奈老何？学坐钵，做工课。</p><p>【黄钟】人月圆</p><p>春日次韵</p><p>罗衣还怯东风瘦，不似少年游。匆匆尘世，看看镜里，白了人头。片时春梦，十年往事，一点诗愁。海棠开后，梨花暮雨，燕子空搂。</p><p>中秋书事</p><p>西风吹得闲云去，飞出烂银盘。桐阴淡淡，荷香冉冉，桂影团团。鸿都人远，霓裳露冷，鹤羽天宽。文生何处，琼台夜永，谁驾青鸾？</p><p>子昂学士小景</p><p>西风曾放蓝溪棹，月冷玉壶秋。粼粼浅水，丝丝老柳，点点盟鸥。翰林新画，云山古色，老我清愁。淡烟浑似，三高祠下，七里滩头。</p><p>【双调】水仙子</p><p>梅边即事</p><p>好花多向雨中开，佳客新从云外来。清诗未了年前债，相逢且放怀，曲阑干碾玉亭台。小树纷蝶翅，苍苦点鹿胎，踏碎青鞋。</p><p>次韵还京乐</p><p>朝回天上紫宸班，笑倚云边白玉阑。醉飞柳外黄金弹，莺啼春又晚，绿云堆舞扇歌鬓。蕉叶杯葡萄酿，桃花马柞木鞍，娇客长安。</p><p>山斋小集</p><p>玉笙吹老碧桃花，名鼎烹来紫笋芽。山斋看了黄土画，荼蘼香满把，自然不尚奢华。醉李白名千载，富陶朱能几家？贫不了诗酒生涯。</p><p>山庄即事</p><p>清泉翠碗茯苓香，暖雾晴丝杨柳庄。微风小扇芭蕉样，兴不到名利场，将息他九十韶光。夜雨花无恙，邻墙蝶自忙，笑我疏狂。</p><p>归来次韵</p><p>燕昭台下朔风寒，孙楚楼前明月残。严陵滩上白石烂，伤心行路难，得归来倒大清闲。睡菊枕双头梦，对草堂三面山，爱投林倦羽知还。</p><p>梅轩即事</p><p>清风枕上梦仙蝶，绿酒杯中影画蛇。新诗笔下喷香麝，玉楼人醉也，水迢遥山更重叠。春归何处？愁来那些，小窗纱梅影横斜。</p><p>别怀</p><p>飞花和雨送兰舟，细柳垂烟掩画楼。啼痕带酒淹罗袖，换金杯劳玉手，大江流不尽诗愁。象牙床上，鲛绡枕头，梦到并州。</p><p>和逍遥韵</p><p>新诗装卷束牛腰，大字钞书损兔毫。远红尘自有闲中乐，乐清闲须到老，近芭蕉一座团标。槲叶袍筇枝杖，松花酿瘿木瓢，散诞逍遥。</p><p>春愁</p><p>落花燕口点香泥，飞絮蜂房惹蜜脾。残妆凤枕流清泪，景中情谁唤起？听西园恰恰莺啼。万里书难到，三春人未归：此恨谁知？</p><p>春晚</p><p>情牵柳下燕莺期，醉倒花前鹦鹉杯。香留帐底鸳鸯被，日高初睡起，扫残红怨煞风姨。学晓雾轻宠鬓，妒晴山浅画眉，只怕春归。</p><p>暮春次韵</p><p>旋篘村酒巨尝新，未典春衣岂是贫？闲歌水调依然俊，东风休笑人，飘飘两袖红尘。蝶困梨花月，马嘶杨柳春，归路黄昏。</p><p>乐闲</p><p>铁衣被雪紫金关，彩笔题花白玉阑。渔舟棹月黄芦岸，几般儿君试拣，立功名只不如闲。李翰林身何在？许将军血未干，播高风千古严滩。</p><p>暮景</p><p>青大归雁带残星，绿沼寒鱼触嫩冰。曲阑明月和香凭，相思入梦境，几般中陶写芳情。锦囊遗兴，寒梅瘦影，画角新声。</p><p>归兴</p><p>淡文章不到紫藤郎，小根脚难登白玉堂。远功名却怕黄茅瘴，老来也思故乡，想途中梦感魂伤。云莽莽冯公岭，浪淘淘杨子江，水远山长。</p><p>天宝补遗</p><p>宝筝珠殿荔枝香，玉珮琼琚窈窕娘。云屏月枕芙蓉帐，夜如何乐未央，碎霓裳鼙鼓渔阳。蛾眉栈晴山翠，马嵬坡落日黄，憔悴三郎。</p><p>三溪道院</p><p>断桥杨柳卧枯槎，秋水芙蕖著晚花。蹇驴骑过三溪汊，访白云居士家，拂藤床两袖烟霞。道童能唱，村醪当茶，仙枣如瓜。</p><p>春深</p><p>鹃啼芳树自心伤，鱼趁残花为口忙。穿细柳同声唱，越教人愁断肠，见春归不见才郎。香寒锦帐，尘蒙绣床，珮冷珠囊。</p><p>小园春晚</p><p>愁风怨雨近三旬，病酒眠花过一春。飞乌走兔催双鬓，东君应笑人，何如袖拂风尘。醒眼看松间月，吟魂随溪上云，小桃源别是乾坤。</p><p>郊行即事</p><p>万松秋意老清溪，半岭夕阳暖翠微。一鞭行色催金辔，天然图画里，为寻诗不觉归迟。林烟樵唱，山风酒旗，花雨吟衣。</p><p>乐闲</p><p>竿头争把锦标夺，石上闲将宝剑磨。朝中熬得罗襕破，不归来等什么？问闲中乐事如何？嵩山樵唱，武夷棹歌，湘水渔蓑。</p><p>【双调】折桂令</p><p>别怀</p><p>人生最苦别离，柳系柔肠，山敛愁眉。金缕歌残，青衫泪湿，锦字来迟。留客醉鱼肥酒美，送春行莺老花飞。此恨谁知？今夜相思，何日归期？</p><p>幽居</p><p>红尘不到山家，羸得清闲，当了繁华。画列青山，茵铺细草，鼓奏鸣蛙。杨柳村中卖瓜。蒺藜沙上看花。生计无多，陶令琴书，杜曲桑麻。</p><p>西陵送别</p><p>画船儿载不起离愁，人到西陵，恨满东州。懒上归鞍，情开泪眼，怕倚层楼。春去春来，管送别依依岸柳。潮生潮落、会忘机泛泛沙鸥。烟水悠悠，有句相酬，无计相留。</p><p>夜景</p><p>小红楼独倚新妆，曲角阑干，嫩绿池塘。雨洗花梢，风梳柳影，月荡荷香。绣枕上双飞凤凰，翠蓬边一只鸳鸯。对景情伤。今夜新凉，何处才郎？</p><p>金华山看瀑泉</p><p>碧桃花流出人间，一派冰泉，飞下仙山。银阙峨峨，琼田漠漠，玉珮珊珊。朝素月鸾鹤夜阑，拱香云龙虎秋坛。人倚高寒，字字珠玑，点点琅玕。</p><p>别情</p><p>倒金杯檀口娇羞，春柳垂腰，秋水凝眸。满意温存，通身旖旎，彻胆风流。秋千院同携玉手，琵琶亭催解兰舟。无计相留，别后新词，总是离愁。</p><p>晚春送别</p><p>借旗亭仙子逢迎，舞态飞琼，歌韵流莺。红线幽欢，乌丝小字，金缕新声。留过客江山有灵，废残春风雨无情。花落闲庭，柳暗空城。今夜离别，后日清明。</p><p>和疏斋学土韵</p><p>爱疏仙不放春闲，坐玉树词林，镜海仙山。花老南枝，雪深西圃，人倚东阑。煨芋人吟翁正懒，出蓝关迁客当寒。绿酒酡颜。银字春葱，彩凤娇鬟。</p><p>游太乙宫</p><p>华山高与云齐，远却尘埃，睡煞希夷。踏藕童闲，携琴客至，跨鹤人归。鸣玉珮松溪活水，点冰绡竹院枯梅。短策徘徊，醉墨淋漓，老技崔嵬。</p><p>游金山寺</p><p>倚苍云绀宇峥嵘，有听法神龙，渡水胡僧。人立冰壶，诗留玉带，塔语金铃。摇碎月中流树影，撼崩崖半夜江声。误汲南冷，笑杀吴侬，不记茶经。</p><p>秦邮即事</p><p>访秦邮暂驻兰桡，浩荡鸥波，缥缈虹桥。白藕翻根，黄芦颤叶，翠柳搴条。照玉女神仙井小，立金人菩萨台高。散策逍遥，酒市歌云，僧院诗巢。</p><p>皆春楼</p><p>柳依依重屋峨峨，媚景芳研，四序无过。雾暖朱帘，风喧翠槛，露湛金荷。天地德无分物我，花草香总是阳和。乐事如何？明月交辉，白雪扬歌。</p><p>湖上饮别</p><p>傍垂杨画舫徜徉，一片秋怀，万顷晴光。细草闲鸥、长云小雁，乱苇寒螀。难兄难弟俱白发相逢异乡，无风无雨未黄花不似重阳。歌罢沧浪，更引壶觞，送别河梁。</p><p>春情</p><p>寄春情小字亲描，体态宫蛾，艳冶花妖。映雪香肌，堆云巧鬓，抱月纤腰。嬴女伴一场斗草，指仙翁三度偷桃。羞弄生绡，懒上秋千，笑整金翘。</p><p>次酸斋韵</p><p>倚阑干不尽兴亡，数九点开州，八景湘江。吊古词香，招仙笛响，引兴杯长。远树烟云渺茫，空山雪月苍凉。白鹤双双，剑客昂昂，锦语琅琅。</p><p>闺思</p><p>怕别离真个别离，不得音书，已误芳菲。曲怨金徽，香销翠被，梦断罗帏。湿马蹄残红似泥，接莺巢浓绿成堆。消瘦冰肌，体画蛾眉，直待他归。</p><p>别后</p><p>一年余凤只鸾孤，枕上嗟吁，镜里清癯。花已飘然，春将暮矣，各未归欤。啼翠霭林间鹧鸪，坠青丝檐外蜘蛛。既在江湖，有便鳞鸿，不寄音书。</p><p>酒边分得卿字韵</p><p>客留情春更多情，月下金觥，膝上瑶筝。口口声声，风风韵韵，袅袅亭亭。锦胡洞莺招燕请，玉交枝柳送花迎。不负平生，风月坡仙，诗酒耆卿。</p><p>江上次刘时中韵</p><p>倚篷窗一笑诗成，远寺昏钟，古渡秋灯。隐隐鸣鼍。嗷嗷旅雁，闪闪飞萤，海树黑风号浪惊，越山青月暗云生。书客飘零，欲泛仙槎，试问君平。</p><p>逢天坛子</p><p>正吟诗马上逢君，昨暮秦关，今日吴门。绣帽攲风，金鞭拂雪，宝挑靪云。江上花恼人，堤边柳眼窥春。便洗征尘，借问前村，试买芳博。</p><p>皆山楼即事</p><p>爱楼居四面皆山，图画横陈，步障回还。远村重重，幽花淡淡，小竹珊珊。黄卷掩灯青夜阑，紫箫吹月白凤寒。鹤唳云间，人倚阑干，欲泛仙槎，直扣天关。</p><p>次白真人韵</p><p>葛花袍纸扇芭蕉，两袖仙风，万古诗豪。富贵劳劳，功名小小，车马朝朝。算只有青山不老，是谁教白发相饶？体负良宵，百斛金波，一曲琼箫。</p><p>歌姬施氏</p><p>照冰壶秋水芙蕖，姓出西家，名满东吴。鸾镜妆残，霓裳曲破，翠管诗余。娇滴滴眉云眼雨，香馥馥腕玉胸酥。同醉仙都，偷寄银笺，暗解罗襦。</p><p>重午席间</p><p>浴兰芳荆楚风流，艾掩门眉，符映钗头。雪卷鸥波，雷轰鼍鼓，电闪龙舟。骄马骤雕弓翠柳，小蛾讴宝髻红榴。醉倚江楼，笑煞湘累，不葬糟丘。</p><p>幽居次韵</p><p>石帆山下吾庐，秋水纶竿，落日巾车。长啸归欤，梅惊花谢，柳笑眉舒。撺断著小丫鬟舞元宵迓鼓，摸索著大肚皮装村酒葫芦。冷落琴书，结好樵渔，是有红尘，不到幽居。</p><p>【中吕】满庭芳</p><p>感兴简王公实</p><p>光阴有几？休寻富贵，便省别离。相逢几个人百岁，归去来兮！羊祜空存断碑，牛山何必沾衣？渔翁醉，红尘是非，吹不到钓鱼矶。</p><p>春晚闺怨</p><p>杨花滚滚，屏山隐隐，沉水温温。绿纱窗外流莺问，何处东君？多病多愁那人，不言不语伤春。清明近，深深闭门，细雨自黄昏。</p><p>秋夜不寨</p><p>四窗酒醒，衾闲半幅，鼓转三更。起来无语伤孤另，何限幽情。金锁碎帘前月影，玉丁当楼外秋声。凭阑听，吹箫凤鸣，人在雪香亭。</p><p>湖上晚归</p><p>亭亭翠云，娟娟鹭羽，细细鱼鳞。一方瑞锦香成阵，明月随人。爱莲女纤纤玉笋，唱菱歌采采白蘋。相亲近，盈盈水滨，罗袜暗生尘。</p><p>三衢道中</p><p>乌飞兔走，鸳煎燕火刍，蝶怨蜂愁。眼前已是花开候，心绪悠悠。一百五日节人家插柳，七十二滩上客子移舟。添消瘦，寻花载酒，不似少年游。</p><p>春晚梅友元帅席上</p><p>知音到此，舞雩点也，修禊羲之。海棠春已无多事，雨洗胭脂。谁感慨兰亭故纸？一沉吟罗扇新词。急管催银字，哀弦玉指，忙过赏花时。</p><p>山居</p><p>尘埃野马，风波海鸥，鼓吹池蛙。相逢半日渔樵话，乐在山家。仙洞冷玲珑玉霞，钓滩平潋滟金沙。藤阴下，村醪旋打，醉插满头花。</p><p>九曲溪上</p><p>桃花院宇，梅边杖履，竹下琴书。余不溪上山无数．尽自相娱。云树淡十幅画图，月波寒九曲明珠。闲鸥鹭，三年伴侣，不减贺家湖。</p><p>春日闺思</p><p>铅华泪洗，金荷烬冷，银蒜帘垂。话离愁柳外流莺替，念我孤凄。江树春云野水，梨花暮雨寒食。诗中意，今春未归，甘不过燕双飞。</p><p>春思</p><p>愁斟玉斝，尘生院宇，弦断琵琶。相思瘦的人来怕，梦绕天涯。何处也雕鞍去马，有心哉归燕来家。鲛绡帕，泪痕满把，人似雨中花。</p><p>【中吕】普天乐</p><p>赠白玉梅</p><p>滴仙名，乐天姓。缁尘不染，玉骨长清。西楼羌管声，东阁新诗兴。艳紫妖红尘俗病，论风流让与琼琼。孤山旧盟，黄昏月明，夜雪初晴。</p><p>别怀二首</p><p>故人疏，忧心悄。愁云淡淡，远水迢迢。一以白雁寒，几点青山小。满目凄凉谁知道？赋情向写遍芭蕉。明月洞箫，夕阳细草，沙诸残潮。梦初回，愁难禁。青楼痛饮，彩扇新吟。金莲小步移，玉藕香腮枕。惜雨怜云别图甚？五百年一对知音。别离动心，分明为您，憔悴如今。</p><p>客怀</p><p>楚山云，湘江岸。霜添白发，日减朱颜。秋风马耳寒，夜雪貂裘绽。万里南归孤飞雁，动离情故国乡关。闲身易懒，体官怕晚，倦羽知还。</p><p>收心二首</p><p>姓名香，行为俏。花花草草，暮暮朝朝。关心三月春，开口千金笑。惜玉怜香何时了，彩云空声断鸾箫。朱颜易老，青山自好，白发难饶。旧行头，家常扮。鸳鸯被冷，燕子楼拴。偷将心事传，掇了梯儿看。系柳监花乔公案，关防的不似今番。姨夫暗攒，行院斗侃，子弟先赸越。</p><p>秋怀</p><p>为谁忙？莫非命。西风驿马，落月书灯，青天蜀道难，红叶吴江冷。两字功名频看镜，不饶人白发星星。钓鱼子陵，思莼季鹰，笑我飘零。</p><p>道情</p><p>北邙烟，西州泪。先朝故家，破冢残碑。槽前有限杯，门外无常鬼。未冷鸳帏合欢被，画楼前玉碎花飞。悔之晚矣，蒲团纸被，归去来兮。</p><p>渡扬子江</p><p>凤鸾吟，鱼龙竞。舟移古渡，潮打空城。清风江上筝，明月波心镜。未尽诗人登临兴，写新声寄与卿卿。金山雪晴，玉杯露冷，银海花生。</p><p>【越调】寨儿今</p><p>春晚次韵</p><p>红渐稀，绿将肥，一声杜鹃残梦里。踏雪寻梅，看到荼蘼，犹自怨春迟。锦云中翠绕珠围，碧人边玉走金飞。安乐窝人未醒，森罗殿鬼相随。催，唱不迭醉扶归。</p><p>题情</p><p>绿柳阴，翠帘深，美人图画中不似您。当日相寻，出语知音，想像到如今。坠乌云席上琼簪，动清风花下瑶琴。佩环声真洛浦。水月面活观音心，寄一曲《白头吟》。</p><p>春愁</p><p>亸凤翘，泣鲛钢，一团愁吃洴在心上了。烟冷香销，月悴花憔，难度可怜宵。想合欢绣扇亲描，记同心罗帕轻揪。尘生白象板，声断紫鸾箫。焦，无梦到蓝桥。</p><p>情梅友元帅席上二首</p><p>呆答孩，守书斋，小冤家约定穷秀才。踏遍苍苔，湿透罗鞋，不见角门开。碧桃香春满大台，彩云深人在阳台。漏声催禁鼓，月影转瑶阶。猜，烧罢夜香来。敛翠娥，揾香罗，病恹恹为谁憔悴我？哑谜猜破，冷句调唆，便知道待如何？阻牛郎万古银河，渰蓝桥千丈风波。偷工夫来觑你，说破绽尽由他。哥，越间阻越情多。</p><p>过钓台</p><p>红紫场，名利乡，望高台倚空烟树苍。不恋朝章，归钓夕阳，白眼傲君王。客星犯半夜龙床，清风占七里鱼邦。荒烟闭草堂，秋月浸桐江。光，千古照沧浪。</p><p>明月楼</p><p>玉斧磨，锦云窝，阑干四时秋意多。画栋嵯峨，丹桂婆娑，车马闹鸣珂。斗婵娟光漾银河，立娉婷香捧金波。唐明皇游广寒，李谪仙问姮娥。他，不醉待如何？</p><p>失题二首</p><p>亏负咱，怎禁他，觑著头玉容憔悴煞。受处行踏、陡恁情杂，和俺意儿差。步苍苔凉透罗袜，掩朱门香冷金鸭。把你做心事人，望的我眼睛花。嗏，因甚不来家？</p><p>我志诚，你胡伶，一双儿可人庞道撑。斗草踏青，语燕啼莺，引动俏魂灵。绣窗前残酒为盟，花阴下明月知情。宝香寒静悄悄，罗袜冷战兢兢。曾，直等到二三更。</p><p>元夜即事</p><p>胡洞窄，弟兄猜，十朝半旬不上街。灯火楼台，罗绮裙钗，谁想见多才？倚朱帘红映香腮，步金莲尘污弓鞋。眉尖上空受用，心事里巧安排。来，同话小书斋。</p><p>闺思</p><p>隔粉墙，付香囊，一团儿志诚谁信道谎。月淡西厢，云冷高唐，独自的误春光。花明柳暗生香，莺来燕去成双。噤未声离绣床，蹑著脚步回廊。娘，何处也画眉郎？</p><p>春情</p><p>没乱煞．怎禁他，绿杨阴那搭儿堪系马。烟冷香鸭，月淡窗纱，擎著泪眼巴巴。媚春光草草花花，惹风声盼盼茶茶。合琵琶歌白雪，打双陆赌流霞。嗏，醉了也不来家。</p><p>收心二首</p><p>宿凤凰，妒鸳鸯．少年心肯将名利想。喧满平康，不犯轻狂，谈笑玉生香。尤花殢雪情肠，驱风驾月文章。遍游春世界，交付锦排场。两鬓霜，烟雨老沧浪。面皮儿黄绀绀，身子儿瘦岩岩，相识每陡然轻视俺，鬓发耽珊，身子薄蓝，无语似痴憨。姨夫每坐守行监，妻儿又面北眉南。家私儿零落了，名分儿被人搀。再休将，风月担儿担。</p><p>妓怨三首</p><p>洛浦仙，丽春园，不知音此身谁可怜？大姆埋冤，孛老熬煎，祗为养家钱。哆著口不断顽涎，腆著脸待吃痴拳。禁持向歌扇底，僝僽做在绣床前。天，只不上贩茶船。</p><p>缘分薄，是非多，展旗幡硬并倒十数合。赤紧地板障婆婆，水性娇娥，爱他推磨小哥哥。腆著脸不怕风波，睁着眼撞入天罗。雄纠纠持剑戟，接可可下锹钁。呵，情愿将风月担儿那。</p><p>影外人，怕风声，望天长地久博个志诚。柳下私情，月底深盟，一步步惜惺惺。崔夫人嫌杀张生，冯员外买断苏卿。他山障他短命，您窑变您薄情。听，休想有前程。</p><p>闰怨三首</p><p>烧好香，告穹苍，行行步步只念想。泪眼汪汪，烟水茫茫，芳草带夕阳。雕鞍去了才郎，画堂别是风光。八的顿开金凤凰，扌蚩的扯破锦鸳鸯，吉丁的掂损玉螳螂。</p><p>锦绣围，翠红堆，当初有心直到底。双宿双飞，无是无非，不许外人知。眼睁睁指甚为题，意悬悬为你著迷。有情窥宋玉，没兴撞王魁。呸，骂你个负心贼。</p><p>相爱怜，恶姻缘，云迷武陵仙路远。尘暗朱弦，墨淡银笺，青草曲江边。俏元和花了闲钱，病相如潮过顽涎。梅窗宜静坐，纸帐称孤眠。天，休放月团圆。</p><p>秋千</p><p>住管弦，打秋千，花开美人图画展。翠髻微偏，锦袖轻揎，罗带起翩翩。钏玲珑响亚红绵，汗模糊湿褪花钿。绿烟浓春树底，彩云散夕阳边。天，吹下向飞仙。</p><p>感旧</p><p>曾此中，记行踪，桃花去年人面红。门闭重重，春去匆匆，何日再相逢？眉尖谁画晴峰？唾痕犹点香绒。狻猊金落索，鸾凤玉丁东。空，尘满绣帘栊。</p><p>春思</p><p>诗酒缘，利名牵，话别离几声犹耳边。何处留连？误我蝉娟，一去动经年。赋伤春懒拂银笺，卜行人不信金钱。盼回音空过雁，劝归去枉啼鹃。天，长自对花眠。</p><p>秋日宫词</p><p>添晚妆，过回廊，吉丁一声环珮响．泛羽流商，走斝飞觞，笑语间笙簧。广寒宫舞罢霓裳，博山炉黛透龙香。碧梧枝白凤凰，翠荷叶锦鸳鸯。凉，人倚月昏黄。</p><p>吴山塔寺</p><p>诗眼明，暮山青，倚高寒满身风露冷。月辇闻筝，水殿鸣笙，想像御街行。宝光圆白伞珠璎，玉花寒碧碗酥灯。西天佛富贵，南国树周彡零。僧，同上望江亭。</p><p>嘉禾道中</p><p>白鹭鸶，黑鸬鹚，晴烟远山横暮紫。消得新诗，伫立多时，篱落掩茅茨。浣纱女斜插花枝，打鱼翁独棹船儿。夕阳边云淡淡，小桥外柳丝丝。思，当日送春词。</p><p>观张氏玉卿双陆</p><p>间锦笙，罢瑶筝，花阴半帘春昼永。斗草无情，睡又不成，佳配两相停。手初交弄玉拈冰，步轻挪望月瞻星。双敲象齿鸣，单走马蹄轻。嬴，夜宴锦香亭。</p><p>山中</p><p>寡见闻，乐清贫，逍遥百年物外身。糜鹿相亲，巢许为邻，仙树小壶春。住青山远却红尘，挂乌纱高卧白云。杏花村沽酒客，桃源洞打鱼人。因，闲问话到柴门。</p><p>桃源亭上</p><p>倒玉莲，散金钱，先生醉骑鹤上天。月影蝉娟，霞袂翩翩。即我是神仙。入蓬莱行见桑田，看梅花误入桃源。溪头卖酒家，洞口钓鱼船。专，唱我会真篇。</p><p>【双调】殿前欢</p><p>次韵</p><p>桂婆婆，云娘行酒雪儿歌。倚南楼唤起东山卧，同入无何。停杯问素娥，芳年大，不嫁空担阁。朱颜去了，还再来么？</p><p>春情</p><p>话相思，晓鸟啼在绿杨枝。起来搔首人独自，谩写乌丝。和梨园乐府诗，代锦帕回文字，诉玉女伤心事。刘郎去后，燕子来时。</p><p>秋思</p><p>写新愁，一声羌管满天秋。骨崖崖人比山容瘦，孤倚南楼。珠帘上玉钩，宝篆销金兽，画鼓催银漏。关心渭水，回首并州。</p><p>归山</p><p>伯人嫌，休官归去效陶潜。山房幸有猿鹤占，试卷疏帘。池边翠藓，屋角垂杨苫，山色揉蓝染。闲花点点，凉月纤纤。</p><p>夜宴</p><p>锦排场，云鬓扶醉肉屏香。芙蓉被暖销金帐，酒尽更长。新声改乐章，莲儿唱，花落秋江上。银蟾耿耿，玉马当当。</p><p>苕溪遇雪</p><p>水晶宫，四围添上玉屏风。姮娥碎翦银河冻，搀尽春红。梅花纸帐中，香浮动，一片梨云梦。晓来诗句，画出渔翁。</p><p>归兴</p><p>暮云遮，故山千里路途赊。飘零湖海得还舍，整顿些些。苔荒竹径斜，树老茅亭趄，柳减荷花谢。双飞翡翠。一梦胡蝶。</p><p>西溪道中</p><p>笑掀髯，西溪风景近新添。出门便是三家店，绿柳青帘。旋挑来野菜甜，杜酝浊醪酽，整扮村姑斩女。谁将草书，题向茅檐。</p><p>爱山亭上</p><p>小阑干，又添新竹两三竿。倒持手版颐看，容我偷闲。松风古砚寒，藓上白石烂，蕉雨疏花绽。青山爱我，我爱青山。</p><p>【双调】清江引</p><p>春思</p><p>黄莺乱啼门外柳，雨细清明后。能消几日春，又是相思瘦，梨花小窗人病酒。</p><p>交翠亭</p><p>梅花自开鹤自舞，隔断蓬莱路。雪明黄柳梢，月暗苍松树，池上翠亭人笑语。</p><p>夏夜即事</p><p>醉来晚风生画堂，不记樽前唱。冰壶荔子浆，月枕蓉花帐，酒醒玉人环珮响。</p><p>春怀</p><p>水边粉墙生翠藓，紧闭秋千院。银骢暖玉鞍，彩凤泥金扇，那人看花归路远。</p><p>采石江上</p><p>江空月明人起早，渺渺兰舟棹。风清白鹭洲，花落红雨岛，一声杜鹃春事了。</p><p>草庵午睡</p><p>先生华山高处隐，自有清贫分。华堂碧玉箫，紫绶黄金印，不如草庵春睡稳。</p><p>秋思</p><p>孤眠夜寒魂梦怯，月暗纱灯灭。青蘋泣露花，白柳吟风叶。南楼雁来书到也。</p><p>草堂夜坐</p><p>三间草堂何所有？月色黄昏又。鹤依松树凉，人伴梅花瘦，客来不须茶当酒。</p><p>开玄堂上</p><p>桃源洞中春几许，此夜德星聚。天香玉蕊烟，仙酒琼花露，凤笙一声鹤对舞。</p><p>【越调】小桃红</p><p>淮安道中</p><p>一篙新水绿于蓝，柳岸渔灯暗。桥畔寻诗驻时暂，散晴岚，依微半幅云烟淡。杨花乱糁，扁舟初缆，风景似江南。</p><p>秋宵有怀</p><p>满庭落叶响哀蝉，秋入生绡扇。池上芙蓉锦成片，雨余天，倚阑只欠如花面。诗题翠笺，香销金串，罗帐又孤眠。</p><p>游仙梦</p><p>白云堆里听松风，一枕游仙梦。相伴琼姬玉华洞，锦重重，觉来香露冷衣重。长桥彩虹，空台丹凤，花影月明中。</p><p>春思</p><p>燕南雁北几相思，无限相思事。两袖啼痕粉香渍，牡丹时，日长不见音书至。东墙柳丝，知人独自，憔悴舞腰枝。</p><p>秋感</p><p>锦书红泪两三行，血点花梢上。小字平安寄无恙，雁成双，玉奴更上西楼望。月明绣窗，灯昏罗帐，今夜梦才郎。</p><p>寄春谷王千户</p><p>紫箫声冷彩云空，十载扬州梦。一点红香锦胡同，倚东风，娇花宠柳春权重。鞭催玉骢，酒携金凤，半醉月明中。</p><p>春深</p><p>一汀烟柳索春饶，添得杨花闹。盼煞归舟木兰棹，水迢迢，画楼明月空相照。今番瘦了，多情知道，宽尽翠裙腰。</p><p>秋江晚兴</p><p>锦鸳凉羽翠莲香，船舣秋江上。别后佳人想无恙，暮云长，雁归曾倚西楼望。红衫旧腔，花钿新样，封寄柳枝娘。</p><p>【中吕】朝天子</p><p>和贯酸斋</p><p>小诗，半纸，几个相思字。两行清泪破胭脂，镜里人独自。燕子莺儿，蜂媒蝶使，正春光明媚时。柳枝，翠丝，萦系煞心间事。</p><p>席上有赠</p><p>教坊，色长，曾侍宴丹墀上。可怜新燕妒新妆，高髻堆宫样，芍药多情，海棠无香，花不如窈窕娘。锦囊，乐章，分付向樽前唱。</p><p>闺情</p><p>与谁，画眉，猜破风流谜。铜驼巷里玉骢嘶，夜半归来醉。小意收拾，怪胆禁持，不识羞谁似你。自知，理亏，灯下和衣睡。</p><p>在宴即事</p><p>晚凉，桂香，人在西楼上。仙杯双捧玉鸳鸯，酒酽琼花酿。方响丁当，脆管悠扬，金钗十二行。留连醉乡，收拾夜场，更听云娥唱。</p><p>游春</p><p>花残锦机，口空玉杯，三月三十日。惜春滋味似别离，只欠离人泪。树底莺啼，欲留无计，伤心金缕衣。柳堤，翠微，懒把雕鞍系。</p><p>碧澜湖上</p><p>顺流，放舟，雪夜明如昼。碧澜湖上记曾游，白发新青山旧。仗酒浇愁，寒生吟袖，月明中十二楼。岸头，冻柳，相伴梅花瘦。</p><p>开玄道院赏美蓉</p><p>锦宫，半空，身世游仙梦。绣屏香冷玉芙蓉，露湿霓裳重。采药仙童，穿花丹凤，上金鳌十二峰。醉翁，驭风，同入桃源洞。</p><p>看云楼上</p><p>洞宾，道人，诗句苍苔晕。酒边呼我上昆仑，知有神仙分。凤翥山光，鸾鸣松韵，画图中身外身。与君，看云，咫尺蓬莱近。</p><p>郊行卢使君索赋</p><p>小屏，瘦影，又是年时病。提壶花外两三声，唤起寻芳兴。翠管银筝，一觞一咏，玉娉婷金字经。满城，月明，醉把雕鞍凭。</p><p>夜坐寄芝田禅师</p><p>桧屏，草亭，池面芙蕖净。夜来明月伴看经，只有寒山听。宝鼎香凝，铜瓶花影，井泉寒秋叶冷。冷冷水声，呦呦鹿鸣，写我林泉兴。</p><p>都东池席上</p><p>杏坛，药栏，满地香云散。仙宫深处更无山，只有桃花看。红雨斑斑，王珮珊珊，翠帘开明月寒。小鬟、递盏、合唱蓬莱慢。</p><p>歌者诉梅</p><p>水滨，探春，未得南枝信。一帘香梦卷梨云，渐觉寒香近。淡月黄昏，深雪前村，记年时曾见君。泪痕，渍粉，诉烟雨江南恨。</p><p>湖上即席</p><p>六桥，柳梢，青眼对春风笑。一川睛绿涨葡萄，梅影花颠倒。药灶云巢，千载寂寥，林逋仙去了。九皋，野鹤，伴我闲舒啸。</p><p>冷泉亭上</p><p>寺前。洞天，粉翠围屏面。隔溪疑是武陵源，树影参差见。石屋金仙，岩阿碧藓，湿云飞砚边。冷泉，看猿，摇落梅花片。</p><p>过刘阮洞</p><p>路傍，海棠，步步青丝障。碧桃流水满溪香，落日溪桥上。仙掌琼浆，玉杵玄霜，紫箫寒宿凤凰。阮郎，感伤，人不见春无恙。</p><p>探梅</p><p>水西，探梅，隔岸香风细。五云仙子六株衣，邀我花前醉。幺凤双飞，瑶阶如水，吹箫月下归。剡溪，路迷，雪夜重相会。</p><p>【中吕】红绣鞋</p><p>次崔雪竹韵</p><p>学孔子尝闻俎豆，喜严陵不事王侯，百尺云帆洞庭秋。醉呼元亮酒，懒上仲宣楼，功名不挂口。</p><p>宁元帅席上</p><p>鸣玉珮凌烟图画，乐云村投老生涯，少年谁识故侯家？青蛇昏宝剑，团锦碎袍花，飞龙闲厩马。</p><p>仙居</p><p>有客樽前谈笑，无心江上渔樵，小壶新酝注仙瓢。梅花和月种，松叶带霜烧，本清闲忙到了。</p><p>寻仙简霞隐</p><p>白草矾矶头独钓，青衣孺子相招，寻真不怕路迢迢。闲云迷洞口．残雪老墙腰，夕阳红树杪。</p><p>简吕实夫理问</p><p>红锦香中乐句，紫薇花下诗余，玉麈风流映金色。岳阳楼三醉酒，消水岸六韬书，高名垂万古。</p><p>天竺寺中</p><p>金粟池中水镜，玉莲台下天灯，红尘无事恼山僧。月窗猿听讲，雪岭马驮经，龙华图上景。</p><p>武康道中简王复斋</p><p>一带云林堪画，数间茅屋谁家，山翠空濛润乌纱。小池中银杏叶，冻枝上蜡梅花，且吟诗休上马。</p><p>归兴</p><p>燕燕莺莺生分，风风雨雨伤神，吐酒吞花过芳春。黄金羞壮士，红粉弄佳人，青山招旧隐。</p><p>德清山中简耿子春</p><p>傍水依山境界，吟风啸月情怀，紫阳峰顶费青鞋。闲云随地有，老树未花开，新诗何处索？</p><p>虎丘道上</p><p>船系谁家古岸？人归何处青山？且将诗做画图看。雁声芦叶老，鹭影蓼花寒，鹤巢松树晚。</p><p>茅山疏翁索赋</p><p>小洞闲花何处？矮墙颠草准书？玉莲香露冷金壶。红云翔彩凤，丹井养文鱼，青山驯白虎。</p><p>开玄堂上</p><p>花有信春来春来，客无心云卷云舒，开玄堂上辋川图。冰梅栖翠羽，水藻漾金鱼，雪松摇玉麈。</p><p>秋望</p><p>一两字天边白雁，百千重楼外青山，别君容易寄书难。柳依依花可可，云淡淡月弯弯，长安迷望眼。</p><p>开元遗事</p><p>羯鼓罢天开云净，鹊桥平斗转参横，玉人私语祝长生。水边筝殿小，花上舞盘轻，月中歌扇冷。</p><p>过括苍山</p><p>鸦噪岩前古庙，鹤鸣松顶危巢，南明峰下路迢遥。问清溪道士有，喜白发贵人饶，看青山今日饱。</p><p>偕周子荣游湖</p><p>绿柳暗金沙佛地，白莲开云锦天池，摇曳歌声棹轻移。望南山新有雨，喜西子不颦眉，饮东阳错认水。</p><p>【双调】沉醉东风</p><p>琼花</p><p>蝶粉霜匀玉蕊，鹅黄雪点冰肌。衣冠后土祠，璎珞神仙珮，倚阑人且赏芳菲，炀帝骄奢自丧了国，休对我花前叹息。</p><p>春晚酬史楚甫</p><p>锦被堆春宽梦窄，画楼空燕去愁来。芳草边，夕阳外。怕清明几度伤怀，关节得荼老且慢开，春已听榆钱断买。</p><p>胡容斋使君寿</p><p>仙客舞玄裳缟衣，小蛮歌翠袖峨眉。戏彩堂，蟠桃会。锦云深月明风细，桂子香中品玉笛，人醉倚蓬瀛画里。</p><p>眉寿楼春夜</p><p>狂客簪花起舞，佳人秉烛摴蒱。小树风，香阶露。</p><p>醉乡中不知春去，更尽荼蘼</p><p>酒一壶，强似听西园夜雨。</p><p>夜宴即事</p><p>花影蝉蛾翠鬟，柳荫骢马金鞍。酒未阑，人争看。玉纤寒试调筝雁，眼约心期不暂闲，半醉也灯前换盏。</p><p>九月十日见桃花</p><p>前度刘郎老矣，去年崔护来迟。红雨飞，西风起。望白衣可怜憔悴，节去蜂愁蝶未知，冷落似天台洞里。</p><p>静香堂看雨</p><p>乘落日村翁捕鱼，感西风倦客思鲈。倒翠壶，歌金缕。静香来隔水芙蕖，绿柳红桥入画图，人正在溪亭看雨。</p><p>客维扬</p><p>第一泉边试茶，无双亭上看花。凤锦笺，鲛绡帕。金盘露玉手琵琶，雪满长街未到家，翠儿唱宜歌且把。</p><p>夜景</p><p>云母屏花前月明，雪儿歌席上风生。象板敲，螺鬟整。殢人娇体态娉婷，万卷堂深一盏灯，看不上梅窗瘦影。</p><p>【越调】天净沙</p><p>马谦斋园亭</p><p>簪缨席上团栾，杖藜松下盘桓，喷玉西风脆管。雪芳亭畔，秋香一树金丸。</p><p>雪中酬王一山</p><p>瑶园树老琼枝，玉奴酒捧金卮，十二阑干倚徙。探梅人至，灞桥诗等多时。</p><p>春情</p><p>一言半语恩情，三番两次丁宁，万劫千生誓盟。柳衰花病，春风何处莺莺？</p><p>明月楼上有赠</p><p>意中千里婵娟，楼头几度团圆？灯下些儿空便。柳惊花颤，何时长在樽前？</p><p>由德清道院来杭</p><p>丹炉好养朱砂，洞门长掩青霞，又上西湖去马。放心不下，姚源亭梅花。</p><p>寒夜书事</p><p>月移影落冰池，烟消香护帘衣，枕上佳人未知，雪篝重被，小梅招得春归。</p><p>桃源洞</p><p>苍云朵朵奇峰，翠蓬隐隐仙宫，醉眼帘花儿重？小桃溪洞，刘郎不信秋风。</p><p>春晚</p><p>翠帘不卷钩闲，华堂长见门关，血指频将泪弹。玉人愁惯，杏花楼上春残。</p><p>秋感</p><p>翠萍波底游鱼，碧梧井上啼乌，独立西风院宇。相思何处？芭蕉一卷愁书。</p><p>【正宫】醉太平</p><p>伤春</p><p>烟消宝鸭，字篆银蜗，伤春心事付琵琶，误平康过马。玉容泪湿鸳鸯帕，红绒再冷秋千架，金壶水换牡丹花，等他来看咱。</p><p>金华山中</p><p>金华洞冷，铁笛风生。寻真何处寄闲情？小桃源暮景。数枝黄菊勾诗兴，一川红叶迷仙径，四山白月共秋声，诗翁醉醒。</p><p>登卧龙山</p><p>黄庭小楷，白苎新栽，一篇闲赋写秋怀，上越王古台。半天虹雨残云载，几家渔网斜阳晒，孤村酒市野花开，长吟去来。</p><p>山中小隐</p><p>裹白云纸袄，挂翠竹麻条，一壶村酒话渔樵，望蓬莱缥缈。涨葡萄青溪春水流仙棹，靠团标空岩夜雪迷丹灶，碎芭蕉小庭秋树响风涛，先生醉了。</p><p>【越调】凭阑人</p><p>暮春即事二首</p><p>万朵青山生暮云，数点红香留晚春。凭阑愁玉人，对花宽翠裙。</p><p>小玉阑干月半掐，嫩绿池塘春几家。鸟啼芳树丫，燕衔黄柳花。</p><p>江楼即事</p><p>一曲琵琶江上舟，十二阑干天外楼。粉香蝶也愁，玉容花见羞。</p><p>八咏楼上酬正则李侯</p><p>烂醉东君三月时，细和休文八韵诗。舞裙催《柘枝》，曲阑摇柳丝。</p><p>秋思和吴克斋</p><p>一寸冰蟾明翠廊，万里青天书雁行。碧梧敲晚凉，玉人烧夜香。</p><p>和白玉真人</p><p>宝剑英雄血已干，玉府神仙心自闲。炼霞成大丹，袖云归故山。</p><p>玉手携香罗帕干，粉面粘花妆镜寒。对楼千万山，倚云十二鬟。</p><p>湖上醉余二首</p><p>明月中流歌扣舷，柔雪双娃同采莲。小词玉翼蝉，醉书金粉笺。</p><p>屏外氤氲兰麝飘，帘底星松鹦鹉娇。暖香绣玉腰，小花金步摇。</p><p>席上分题</p><p>妆淡亭亭堆髻螺，歌缓盈盈停眼波。念奴留意多，使君如醉何？</p><p>晚晴小景</p><p>金羽翩翩柳外莺，玉手纤纤膝上筝。晚风花雨晴，小楼山月明。</p><p>【双调】落梅风</p><p>玉果山先上寻梅</p><p>随明月，过小桥，记年时杖藜曾到。倚东风一枝斜更好，玉生香有谁索笑？</p><p>禹寺见梅</p><p>蒲团厚，纸帐新，不奢华自然风韵。小窗见梅如故人，亚冰梢月斜云褪。</p><p>冬夜</p><p>更阑后，雁过也，梦不成小窗寒夜。伴离人落梅香带雪，半帘风一钩新月。</p><p>别会稽胡使君</p><p>载酒人何处？倚阑花又开，忆秦娥远山眉黛。锦云香鉴湖宽似海，还不了五年诗债。</p><p>废园湖石</p><p>芭蕉畔，杨柳边，想当时玉人娇面。十年旧题漫翠藓，倚高寒夏云一片。</p><p>歌姬张氏睡起</p><p>瑶池上，翠槛边，笑当时六郎娇面。行云梦回眉黛浅，枕痕香睡红一线。</p><p>叹世和刘时中</p><p>土库千年调，金疮百战功，叹兴亡一场春梦。卧白云北邙山下冢，信虚名得来无用。</p><p>闲居</p><p>看云坐，听雨眠，鹤飞归老梅庭院。青山隐居心自远，放浪他柳莺花燕。</p><p>西园春暮</p><p>伤春瘦，望远愁，掩朱门碧苔生甃。绕西园旋呼花下酒，海棠飞牡丹厮够。</p><p>睡起</p><p>拢钗燕，鞿绣鸳，卷朱帘绿阴庭院。奈何天不教人醉眠，打新荷雨声一片。</p><p>东嘉缘野桥</p><p>渔榔静，雁字斜，柳阴疏藕花初谢。小阑干画桥横缘野，忆西湖月明秋夜。</p><p>闲闲亭上</p><p>鱼吹沫，鹤弄影，洗秋云玉波如镜。闲闲小亭风日冷，竹千竿绿苔三径。</p><p>和崔雪竹</p><p>依村店，驻小车，玉骢嘶绣鞍初卸。琵琶乱弹人醉也，雁云高蓟门秋月。</p><p>春情</p><p>桃花面，柳叶眉，小亭台锁红关翠。孤帏玉人初睡起，不平他锦鸳成对。</p><p>胡贵卿席上</p><p>宜春令，消夜图，锦橙开噀人香雾。梅花月边同笑语，不寻思灞桥诗句。</p><p>秋望</p><p>干荷叶，脆柳枝，老西风满襟秋思。盼来书王人憔悴死，界青大雁飞一字。</p><p>忆别</p><p>啼红袖，识锦图，记临行雨花风絮。平安字书曾寄与，题名在凤鸾双处。</p><p>和卢彦威学士</p><p>貂裘敝，骢马骄，雪花飞蓟门寒到。雁儿几声南去了，也教他玉人知道。</p><p>肃斋翁命赋狮橘</p><p>生狞面黄金兽，蜜多心白玉浆。吼千林月寒霜降，绕维摩万八千佛供床，喷清香九重天上。</p><p>【仙吕】一半儿</p><p>秋日宫词</p><p>花边娇月静妆楼，叶底沧波冷翠沟，池上好风闲御舟。可怜秋，一半儿芙蓉一半儿柳。</p><p>梅边</p><p>枝横翠竹暮寒生，花淡纱窗残月明，人倚画楼羌笛声。恼诗情，一半儿清香一半儿影。</p><p>情</p><p>数层秋树隔雕檐，万朵晴云拥玉蟾，几缕夜香穿绣帘。等潜潜，一半儿门开一半儿掩。</p><p>野桥酬耿子春</p><p>海棠香雨污吟袍，薜荔空墙闲酒瓢。杨柳晓风凉野桥。放诗豪，一半儿行书一半儿草。</p><p>赏牡丹</p><p>锦裙吹上翠云枝，绿酒争传白玉卮，皓齿慢歌金缕词。牡丹时，地半儿姚黄一半儿紫。</p><p>苍崖样师退隐</p><p>柳梢香露点荷衣，树杪斜阳明翠微，竹外浅沙涵钓矶。乐忘归，一半儿青山一半儿水。</p><p>【中吕】山坡羊</p><p>别怀</p><p>衣松罗扣，尘生鸳甃，芳容更比年时瘦。看吴钩，听秦讴，别离滋味今番又，湖水藕花堤上柳。飕，浑是秋；愁，休上楼。</p><p>春睡</p><p>花沾宫额，草香罗带，一春心事愁无奈。感离怀，梦多才，流莺只在朱帘外，午睡正浓惊觉来。挨，金镜台；歪，金凤钗。</p><p>感旧</p><p>凭高凝眺，临风舒啸，一番春事胡蝶闹。越山高，楚天遥，东风依旧桃花笑，金鞍少年何处了，牢，粗布袍。熬，白鬓毛。</p><p>闺思</p><p>云松螺髻，香温鸳被，掩春闺一觉伤春睡。柳花飞，小琼姬，一声雪下呈祥瑞，团圆梦儿生唤起。谁，不做美？吓，却是你！</p><p>【商调】梧叶儿</p><p>春日感怀</p><p>闲罗扇，坠锦囊，尘满碧纱窗。燕语鸟衣巷，花开白玉堂，人上紫云娘，月冷妆楼夜香。</p><p>早行</p><p>鸡声罢，角韵残，落月五更寒。紫塞呼白雁，黄河绕黑山，翠袖上雕鞍，行路比别离更难。</p><p>旅思</p><p>题新句，感旧游，坐满鸘鸘裘。镜里休文瘦，花边湘水秋，楼上仲宣愁。谁伴我新丰殢酒。</p><p>垂虹亭上</p><p>三高地，万古愁，行客记曾游。绿树当朱户，青山朝画楼，红袖倚兰舟，借问谁家卖酒？</p><p>春日简鉴湖诸友</p><p>簪花帽，载酒船，急管间繁弦。席上题罗扇，云间寄锦笺。水畔坠金鞭，不减长安少年。</p><p>雪中</p><p>乘兴诗人棹，新烹学士茶，风味属谁家？瓦甃悬冰筋，天风起玉沙，海树放银花，愁压拥蓝关去马。</p><p>别怀</p><p>枕上圆孤梦，灯前赋小诗，泪脸界胭脂。脆管催银字，垂杨绾翠丝，别酒尽金卮，相思病明年那时。</p><p>春日书所见</p><p>蔷薇径，芍药阑，莺燕语间关。小雨红芳绽，新睛紫陌乾，长日绣窗闲，人立秋千画板。</p><p>寿席</p><p>晴山翠，明月圆，鹤舞影蹁跹。酒进长生药，花开小洞天，人乐太平杯，八千岁蓬莱地仙。</p><p>长沙道中</p><p>扁舟兴，淡月痕，薄暮小江村。人入潇湘画，酒倾桑落樽，诗吊汨罗魂，醉卧梅花树根。</p><p>山阴道上</p><p>云门路，天柱峰，花暗月朦胧。雪冷谁家店？山深何处钟？棹孤篷，兴不尽吟诗信翁。</p><p>有所思</p><p>人何处？草自春，弦索已生尘。柳线萦离思，荷衣拭泪痕，梅屋锁吟魂，目断吴山暮云。</p><p>【正宫】小梁州</p><p>春夜</p><p>玉箫吹断凤钗分，瘦损真真。小词空制锦回文，孤眠恨，翠被宝香温。【幺】故人一去无音信，望蓬莱隔几重云。燕未归，春将尽，梨花庭院，和月掩朱门。</p><p>秋思难斋索赋</p><p>鸳鸯飞起藕花洲，碧水明秋。王人天际认归舟，秋来后，樵怀见花羞。【幺】黄昏又是愁时候，柳梢头新月如钩。成间阔，添消瘦，新书裁就，一雁过妆楼。</p><p>郊行即事</p><p>小桥流水落红香，两两鸳鸯。当炉艳粉倚明妆，深深巷，酒旆绿垂杨。【幺】新诗欲写东墙上，奈桃花未识刘郎。乘兴来，回头望，眼波微溜，还许谪仙狂。</p><p>春日次陈在山韵</p><p>海棠开后一停春，过了三分。花梢红日晓窗温，邻姬问，忙甚不开门？【幺】画屏咫尺巫山近，渍春衫都是啼痕。锦帐愁，香奁恨，最伤情处，酒醒怯灯昏。</p><p>【南吕】金字经</p><p>增叶云中山行</p><p>万里封侯贵，一场春梦中，破帽青鞋策短筇。逢，南山采药翁。桃花洞，白云千万重。</p><p>访吾丘道士</p><p>细草眠白兔，小花啼翠禽，且听松风尘绿阴。寻，洞天深又深。游仙枕，顿消名利心。</p><p>青霞赵肃斋索赋</p><p>酒后诗情放，水边归路差，何处青霞仙子家？沙，翠苔横古槎。竹阴下，小鱼争柳花。</p><p>寿彦远卢使君</p><p>胜境藏仙洞，浩歌来醉乡，菡萏开十里塘。香，卢家白玉堂。仙人仗，凤头萱草黄。</p><p>湖上寒食</p><p>火冷尝仙饭，酒香撒鬼钱，细雨家家杨柳烟。园，断桥西堍边。秋千倦，玉人争画船。</p><p>环绿在上</p><p>水冷溪鱼贵，酒香霜蟹肥，环绿亭深掩翠微。梅，落花浮王杯。山翁醉，笑随明月归。</p><p>开玄道院</p><p>翠崦仙云暗，素琴冰涧长，画永人闲白玉堂。尝，煮茶春水香。玄泉上，鹤飞松露凉。</p><p>佛会</p><p>万寿月面佛，十方云会僧。宝殿香风秋树鸣。青，莲花地上生。灵上顶，半空玉磐声。</p><p>王国用胡琴</p><p>雨漱窗前竹，涧流冰上泉，一缕清风动二弦。联，小山秋水篇。昭君怨，塞云黄暮天。</p><p>题扇</p><p>玉手银筝柱，翠涛金屈卮，正是鱼肥蟹健时。诗，醉题秋扇儿。黄华字，乱风摇柳丝。</p><p>次韵</p><p>出岫白云笑，入山明月愁，两字功名四十秋。羞，死封不义侯。村学究，且读书青海头。</p><p>情</p><p>云雨山头暗，女牛大上期，宝鼎香寒玉漏迟。推，角门花影移。鸳鸯会，莫教明月知。</p><p>【南吕】四块玉</p><p>秋望和胡致居</p><p>菊又开，人何往？夜静孤眠北窗凉，月明闭上南楼望。天一方，雁几双，书半行。</p><p>客席胡使君席上</p><p>舞态轻，歌喉稳，十里香尘柳边春，一声《金缕》樽前韵。敛绣巾，整翠云，点绛唇。</p><p>春愁</p><p>晓梦云，残妆粉，一点芳心怨王孙，十年不寄平安信。绿水滨，碧草春，红杏村。</p><p>伤春</p><p>杨柳阴，秋千影；恨煞啼鹃断肠声，越添怨女伤春病。倚绣屏，搊锦筝，调玉笙。</p><p>宫中秋日</p><p>环珮轻，蓬莱浅，桂子香清小壶天，芙蓉露冷技香殿。花可怜，月又圆，人未眠。</p><p>梅友席上</p><p>已乐闲，从吾懒，虎帐风悲紫荆关，马蹄霜冻白云栈。冷眼看，倦鸟还，行路难。</p><p>史氏池亭</p><p>宿酒醒，良宵永，风细荷香梦魂清，月明梧叶阑干静。玉管笙，粉面筝，金字经。</p><p>东浙旧游</p><p>镜水边，巾山顶，两袖松风羽衣轻，一奁梅月冰壶净。鹊尾炉，凤嘴瓶，雁足灯。</p><p>怀古流翁索题</p><p>舞袖云，妆台粉，翠被浓香一时思。黄沙妖血千年恨。虞美人，孔贵嫔，杨太真。</p><p>【正宫】塞鸿秋</p><p>湖上即事</p><p>断桥流水西林渡，暗香疏影梅花路。蹇驴破帽登山去，夕阳古寺题诗处。树头啼翠禽，水面飞白鹭，伤心和靖先生墓。</p><p>春情</p><p>疏星淡月秋千院，愁云恨雨芙蓉面。伤情燕足留红线，恼人鸾影闲团扇。兽炉沉水烟，翠沼残花片，一行写入相思传。</p><p>道情二首</p><p>直钩曾下严滩钩，清风自学苏门啸。蜜蜂飞绕管花帽，野猿坐守烧丹灶。扁舟范蠡高，五柳陶潜傲，南华梦里先惊觉。</p><p>雪毛马响狻猊革占，神光龙吼昆吾剑。冰坚夜半踰天堑，月寒晓起离村店。一身行路难，两鬓秋霜染，老来莫起功名念。</p><p>【双调】庆宣和</p><p>春思</p><p>一架残红褪舞裙，总是伤春。不似年时镜中人，瘦损，瘦损。</p><p>春晚病起四首</p><p>燕懒莺慵春几何？风雨蹉跎。柳眼花心尚情多，病可，病可。</p><p>十二朱帘不上钩，懒倚妆楼。敛翠啼红为谁羞？问口，问口。</p><p>燕子来时人未归，肯误佳期？一对灯花玉娥飞，报喜，报喜。</p><p>四壁青灯酒半酣，病骨岩岩。无斤两腌臜担儿担，自揽，自揽。</p><p>【毛氏池亭】</p><p>云影天光乍有无，老树扶疏。万柄高荷小西湖，听雨，听雨。</p><p>赋情</p><p>柳阵花围云锦窝，一见情多。恨雨愁云病如何？为我，为我。</p><p>歌者花花</p><p>蜂蝶纷纷莺燕猜，喧满香街。一朵妖红为谁开？斗买，斗买。</p><p>【双调】拨不断</p><h3 id="第一楼小集" tabindex="-1"><a class="header-anchor" href="#第一楼小集" aria-hidden="true">#</a> 第一楼小集</h3><p>立金梯，却瑶杯，两行红袖君休醉。万里黄沙客未归，一天白月秋无际，有书难寄。</p><p>琵琶姬王氏</p><p>坐离筵，促哀弦，红妆新画昭君面。玉手轻弹秋水篇，青衫老泪湓江怨，几时重见。</p><p>客怀</p><p>抖征衫，望江南，晓奁开月衰容鉴。恨墨拈元远信缄，冻河胶雪扁舟缆，利名全淡。</p><p>会稽道中</p><p>墓田鸦，故宫花，愁烟恨水丹青画。峻宇雕墙宰相家，夕阳芳草渔樵话，百年之下。</p><p>【双调】水仙子</p><p>维扬遇雪</p><p>芦汀渐渐蟹行沙，梅月昏昏鹤到家，梨云冉冉蝶初化。透朱帘敲翠瓦，莫吹箫不必烹茶。玉蓑衣人堪画，金盘露酒旋打，预赏琼花。</p><p>道院即事</p><p>炉中真汞长黄芽，亭上仙桃绽碧花，吟边苦茗延清话。玄玄仙子家，小舟横浅水平沙。芳草眠驯兔，绿杨啼乳鸦，门掩青霞。</p><p>【双调】折桂今</p><p>小金山</p><p>拂阑干仙袂飘飘，堂占波心，缆解松腰。露满螺杯，风香翠袖，月冷鸾箫。比江上金山小小，望天边银海迢迢。醉倚红桥，休说江南，西子妖饶。</p><p>小崆峒燕集</p><p>小崆峒庭院深深，老鹤长鸣，鹦鹉能吟。帘外荷香，楼前柳影，井上桐阴。七宝树天风古林，六铢衣水月观音。座列琼簪，酒进金波，曲奏瑶琴。</p><p>秋思</p><p>写新诗红叶胭脂，数字归鸿，一扇凉飔。远水空奁，残荷老翠，倦柳荒丝。瘦嘴鼻羞看镜子，病腰肢宽褪裙儿。间别多时，不似今年，又害相思。</p><p>【中吕】满庭芳</p><p>碧山丹房</p><p>闲闲道隐，玄玄妙门，怪怪山人。予生自有神仙分，何必寻真？红的花开小春，碧檀栾树倚苍云。吹箫韵，观棋夜分，沈水暖梅魂。</p><p>春怨</p><p>尘蒙玉轸，妆残翠靥，围褪罗裙。月明谁上秦楼问？香冷灯昏。水北花南那人，莺来燕去三春。清明近，于飞上坟，不由我不伤神。</p><p>【越调】寨儿令</p><p>忆别</p><p>花见羞，泪凝眸，别时语言不应日。柳下秦讴，马上吴钩，何处寄风流？五湖范蠡渔舟，西风季子貂裘，青鸾迟远信，白雁报新秋。愁，懒上小红楼。</p><p>【双调】殿前欢</p><p>春游</p><p>上花台，落红沾满绿罗鞋。谁家庭院秋千外，兰麝裙钗。我闲将笑口开，也待了芳春债，何处把新诗卖。无情蝶怨，不饮莺猜。</p><p>湖上</p><p>夜游湖，翠屏飞上玉蟾蜍。粉墙犹记题诗处，树影扶疏。写新诗作画图，雪老西泠渡，花谢孤山路。林逋领鹤，潘苑骑驴。</p><p>【双调】清江引</p><p>碧山丹房早起</p><p>翠蓬一壶天地小，又是邯郸道。寻真客到来，梦短人惊觉，冷冷玉望松月晓。</p><p>张子坚运判席上三首</p><p>功名壮年今皓首，拣得溪山秀。清霜紫蟹肥，细雨黄花瘦，床头一壶新糯酒。</p><p>去来去来归去来，菊老青松在。生前酒一杯，死后名千载，淮阴侯不如彭泽宰。</p><p>云岩隐居安乐窝，尽把陶诗和。村醪蜜样甜，山栗拳来大，梅窗一炉松叶火。</p><p>【越调】小桃红</p><p>湖上和刘时中二首</p><p>一声娇燕绿杨枝，满眼寻芳事。塔影雷峰水边寺，夕阳时，画船无数围花市。三弦玉指，双钩草字，题赠粉团儿。</p><p>棹歌惊起锦鸳鸯，开宴新亭上。诗有新题酒无量，醉何妨？长吟笑倚阑干望。西湖夜凉，吴姬低唱，画舫宿荷香。</p><p>【中吕】朝天子</p><p>道院中碧桃</p><p>翠蛾恨谁？青鸾信迟，题诗记清明日。泪弹红雨笑邻姬，同立苍苔地。萼绿仙人，玄都观里，怪刘郎不记得。今春又归，花能几回？且自吹笙醉。</p><p>访九皋使君</p><p>槿篱，傍水，楼与青山对。一庭香雪糁荼蘼，松下溪童睡。净地留题，柴门还闭，笼开鹤自飞。看梅，未回，多管向西湖醉。</p><p>春思</p><p>菱花破两边，瑶琴断四弦，恩又翻成怨。黄云孤雁褪花钿，羞掩双鸾扇。归燕年年，离恨绵绵，又西湖拜扫天。寺前，上船，试照我伤春面。</p><p>【中吕】红绣鞋</p><p>题惠山寺</p><p>舌底朝朝茶味，眼前处处诗题，旧刻漫漶看新碑。林写传梵语，岩翠点禅衣，石龙喷净水。</p><p>禁行甫郊居</p><p>白露离离香稻，清风小小团茅，蔡仙家只隔宋姑桥。篱边一水绕，门外两山高，庭前双桧老。</p><p>集庆方丈</p><p>月桂峰前方丈，云松径里禅房，玉瓯水乳洗诗肠。莲花香世界，贝叶古文章，秋堂听夜讲。</p><p>【双调】沉醉东风</p><p>秋夜旅思</p><p>二十五点秋更鼓声，千三百里水馆邮程。青山去路长，红树西风冷。百年人半纸虚名，得似璩源阁上僧，午睡足梅窗日影。</p><p>气球</p><p>元气初包混饨，皮囊自喜囫囵。闲田地著此身，绝世虑萦方寸。圆满也不必烦人，一脚腾空上紫云，强似向红尘乱滚。</p><p>琼珠台</p><p>琪树暖青山鹧鸪，石床平红锦氍毹。云间萼绿华，梅下蓬莱屦。倚高寒满身香露，相伴仙人倒玉壶，月明夜瑶琴一曲。</p><p>【双调】庆东原</p><p>春日</p><p>莺啼昼，人倚楼，酒痕淹透香罗袖。蔷薇水蘸手，荔枝浆爽口，琼花露扶头。有意送春归，无奈伤春瘦。</p><p>【中吕】仙客</p><p>春思</p><p>鱼尾钗，风头鞋，花边美人安在哉？烟冷宝炉香，尘昏玉镜台。燕子归来，月淡朱帘外。</p><p>括山道中</p><p>云冉冉，草纤纤，谁家隐居山半掩？水烟寒，溪路险。半幅青帘，五里桃花店。</p><p>【双调】落梅风</p><p>客金陵</p><p>台城路，故国都，湿胭脂井痕香污。后庭不知谁是主？乱蛩吟野花玉树。</p><p>春日宫词</p><p>催筝雁，舞镜鸾，惜春归蝶狂蜂乱。阿金自调银字管，按霓裳牡丹花畔。</p><p>碧云峰书堂</p><p>依松涧，结草庐，读书声翠微深处。人间自晴还自雨，恋青山白云不去。</p><p>【中吕】山坡羊</p><p>酒友</p><p>刘伶不戒，灵均休怪，沿村沽酒寻常债。看梅开，过桥来，青旗正在疏篱外，醉和古人安在哉。窄，不够酾。哎，我再买。</p><p>客高邮</p><p>危台凝伫，苍苍烟村，夕阳曾送龙舟去。映菰芦，捕鱼图，一竿风旆桥西路，人物风流闻上古。儒，秦太虚。湖，明月珠。</p><p>【南吕】金字经</p><p>春怀</p><p>瘦影孤鸾鉴，怨声阿鹊盐，病起离人愁转添。嫌，燕归双入帘。朱门掩，夜香不喜拈。</p><p>梅边</p><p>雪冷松边路，月寒湖上村，缥缈梨花入梦云。巡，小檐芳树春。江梅信，翠禽啼向人。</p><p>石门洞天</p><p>锦树开图障，翠峰堆发髻，屋老苍云暗紫坛。闲，玉龙耕破山。白石烂，半岩秋雨寒。</p><p>仙居</p><p>白日孤峰上，紫云双涧边，饥有松花渴有泉。仙，抱琴岩下眠。蟠桃宴，鹤来骑上天。</p><p>别怀</p><p>海树离怀近，月英眉黛愁，《金缕》一声双玉舟。留，共登思远楼。重阳后，菊花风雨秋。</p><p>【仙吕】太常引</p><p>姑苏台赏雪</p><p>断塘流水洗凝脂，早起索吟诗。何处觅西施？垂杨柳萧萧鬓丝。银匙藻井，粉香梅圃，万瓦玉参差。一曲乐天词，富贵似吴王在时。</p><p>【双调】湘妃怨</p><p>武夷山中</p><p>落花流水出桃源，暖翠晴云满药田。流金古像开香殿，步虚声未远，鹤飞来认得神仙。傍草漫山径，幽花隐洞天，玉女溪边。</p><p>山中隐居</p><p>丹翁投老得长生，白鹤依人认小名。青山换主随他姓，叹乾坤一草亭，半年不出岩扃。写十卷《续仙传》，和一篇《陋室铭》，补注《茶经》。</p><p>怀古</p><p>秋风远塞皂雕旗，明月高台金凤杯。红妆肯为苍生计，女妖娆能有几？两蛾眉千古光辉。汉和番昭君去，越吞吴西子归，战马空肥。</p><p>黄山道中</p><p>何人礼斗上松梢？有客题名刻树腰。指前峰半日行来到，这山不是小，洞天宽容我诗豪。白云观欹仙枕，朱砂泉流药瓢，紫兰宫玉女吹箫。</p><p>【双调】折桂令</p><p>钱塘即事</p><p>倚苍云拱北城高，地胜东吴，树老南朝。翠袖联歌，金鞭争道，画航平桥。楼上楼直浸九霄，人拥人民似元宵。灯火笙箫，春月游湖，秋卜见潮。</p><p>紫微楼上右平章索赋</p><p>镇钱塘太乙勾陈，玉柱擎天，绣衮生春。潮点鹅毛，山盘凤尾，瓦甃鱼鳞。近北斗三天紫宸，拂危栏两袖白云。可摘星辰，谁信蟾宫，着我闲身。</p><p>徽州路指楼落成</p><p>小阑干高倚长空，壮观山城，仿佛天宫。赑遍画鼍，嘶残玉凤，漏尽铜龙。催古寺一百八晓钟，动晨光三十六晴峰。雄视江东．万井春风，太守神功。</p><p>湖上雪晴鲁至遭席间赋</p><p>想当年雁塔题名，衣锦归来，揽辔澄清。试坐渔矶，相亲蚁绿，不负鸥盟。青山老西施暮景，碧天高东鲁文星。陶写襟灵，玉手琵琶，军伯娉婷。</p><p>赠胡有善</p><p>掌梨园乐府须知，富有牙签，名动金闺。一代风流，九州人物，万斛珠矶。解流水高山子期，制暗香疏影姜夔。胸次清奇，笑毁黄钟，识透玄机。</p><p>【中吕】满庭芳</p><p>春暮</p><p>韶光几分，红飘恨雨，绿染愁云。粉痕吹上何郎鬓，买不住东村。梨花下香风玉樽，松株外落日金盆。消磨尽寻芳故人，莺燕自争春。</p><p>题小小蓬莱</p><p>兰花旋买，灵芝未采，藕叶初裁。壶中天地春常在，画苑琴台。望弱水涌茫茫大海，号幽居日小小蓬莱。柴门外，虽无俗客，童子且休开。</p><p>樊氏素云</p><p>樱桃口脂，提导雅号，索我新词。梨花梦里同心事，雪比芳姿。迎皓月玲珑玉枝，结舟差香婀娜琼芝。题卿字，光生茧纸，头上黑雨催诗。</p><p>【双调】燕引雏</p><p>张氏玉卿</p><p>莹无暇，淡妆何必御铅华，妖姿映雪强如画。素手琵琶，天仙第一家。荆山下，连城价。香欺瑶草，艳压琼花。</p><p>雪晴过扬子渡坐江风山月亭</p><p>雪晴初，金山顶上玉浮屠，题诗风月无边处。身在冰壶，天然泛剡图。西津渡，南归路。茶香陆羽，梅隐林逋。</p><p>据江即事</p><p>挂诗瓢，骑牛闲过问松梢，不知世上红尘闹。花掩云巢，乌纱纻袍。桐君药，严陵钓。山椒暖翠，沙嘴寒潮。</p><p>【南吕】金字经</p><p>刘氏瑞莲</p><p>种带联地露，藕香玉井湫，曾向苕溪溪上游。愁，结花成并斗，何时又，共登仙叶舟。</p><p>观泉</p><p>靖节黄花径，子猷苍玉亭，千涧飞来六月冰。清，素琴无意听。阑干静，白云钟一声。</p><p>观猎</p><p>雪点苍鹰俊，玉花骢马骄，广利将军猎近郊。袍，织成金翠毛。随军乐，绣旗双皂雕。</p><p>【越调】天净沙</p><p>行边宿国</p><p>幽禽疫耸双肩，晚花香褪妆钿，月淡烟寒水浅。远河如练。梦归的塞山前。</p><p>怀古疏翁命赋</p><p>翠芳园老树寒鸦，朱雀桥野草闲花，乌江岸将军战马。百年之下，画图留落谁家？</p><p>【双调】清江引</p><p>张子坚席上</p><p>云林隐居人未知，且把柴门闭。诗床竹雨凉，茶鼎松风细，游仙梦成莺唤起。</p><p>湖上</p><p>去年香梅花带雪，赛到孤山社。酒从村店赊，船问邻僧借，梅花又开忙去也。</p><p>春晚</p><p>平安信来刚半纸，几对鸳鸯字。花开望远行，玉减伤春事，东风草堂飞燕子。</p><p>【越调】凭阑人</p><p>众远楼上</p><p>画栋飞飞帘外云，仙袂飘飘天上人。钓船归水村，雁行出海门。</p><p>白云炼师山居</p><p>丹气溶溶生紫烟，石齿泠泠呜玉泉。住山不记年，看云即是仙。</p><p>天台山中</p><p>双阙琼台口乱峰，千树琪花香晚风。白头云外翁，紫潭波底龙。</p><p>海口道院</p><p>雨后松云生紫岩，花外茶烟生翠岚。袖诗出道庵，探梅来水南。</p><p>【越调】霜角</p><p>新安八景</p><p>花屏春晓</p><p>初日沧凉，海霞摇曙光。几招好山如画，晴蔼蔼，郁苍苍。众芳，云景香，道人眠石床。唤起南华梦蝶，莺啼在，绿垂杨。</p><p>练溪晚渡</p><p>淡烟微隔，几点投林翮。千古澄江秀句，空感慨，有谁索？拍拍，水光白，小舟争过客。沽酒归来樵叟，相随到，许仙宅。</p><p>南山秋色</p><p>华盖亭亭，向阳松桂荣。背立夜坛朝斗，直下看，老人星。地灵，风物清，众峰环翠嬴。千古仙山道气，谁高似，许宣平。</p><p>王陵夕照</p><p>暮蝉声咽，几树白杨叶。细细看云岚旧隐，遗庙在，表忠烈。翌结，弓剑冗，苔花碑字灭。远水残阳西下，今人见，古时月。</p><p>水西烟雨</p><p>沙浅波平，孤舟长日横。淡墨潇湘八景，谁移向，富山城。净名，疏磐声，暮归何处僧？明日披云风顶，呼太白，赏新晴。</p><p>渔梁送客</p><p>浪花飞雪，船阁苍云缺。一片鸬鹚西照，樯燕语，柳丝结。话别，情硬咽，酒边歌未阕。他日寄书双鲤，顺流过，钓台月。</p><p>黄山雪霁</p><p>云开洞府，按罢琼妃舞。三十六峰图画，张素锦，列冰柱。几缕，翠烟聚，晓妆眉更妩。一个山头不白，人知是，炼丹处。</p><p>紫阳书声</p><p>楼观飞惊，好山环翠屏。谁向山中讲授，朱夫子，鲁先生。短檠，雪屋灯，琅琅终夜声。传得先儒道妙，百世下，以文鸣。</p><p>【中吕】上小楼</p><p>九日山中</p><p>白云与俱，青山无数。笑脱纱巾，卧品琼箫，醉解金鱼。尽一壶，酒再沽，不知归路，惜黄花翠微深处。</p><p>茅山书事</p><p>蕉风半箑，藤花一架。剑气穿云，丹光漏月，饭颗蒸霞。枣似瓜，酒满斝，仙翁留话，鹤飞归隐居松下。</p><p>湖上</p><p>松风满身，莲花古寺。凉月婵娟，翠羽参差，小屋茅茨。酒醒时，争赋诗，西湖清思，访孤山爱梅处士。</p><p>春思十五首</p><p>屏山倦倚，眉尖蹙翠。怪煞书迟，盼得人回，又怕春归。绣枕推，初睡起，忧心如醉，问西国海棠开未？</p><p>春光未归，佳人沉醉。庭院深深，杨柳依依，燕子飞飞。玉漏迟，翠管吹，绿情红意，月儿高海棠初睡。</p><p>荒园数亩，寒梅几树。废沼鸣蛙，疏篱吠犬，夜月啼乌。载乘舆，槌画鼓。兰舟何处？泣西风翠芳人去。</p><p>东风酒家，西施堪画。打令续麻，攧竹分茶，傍柳随花。不上马，手厮把，传情罗帕，小红楼断桥直下。</p><p>寒潭玉龙，仙山幺凤。春到南枝，人在西楼，笛怨东风。曲未终，酒不空，罗浮仙梦，月黄昏暗香浮动。</p><p>离愁自解，芳心无奈。燕亸金钗，翠冷罗鞋，风去瑶台。春又来，花自开，苏娘何在？玉骢西涌金门外。</p><p>花开后土，鹤鸣仙柱。明月高楼，临都老树，落日平芜。翠袖扶，醉老夫，金盘香露，教吹箫玉人何处？</p><p>前程万里，相思两地。燕国天寒，吴江月冷，楚岫云迷。绣幕围，锦帐垂，朱门深闭，燕来也那人归未？</p><p>湘皋二妃，瑶池相会。不御铅华，尽解红衣，半露冰肌。白凤飞，翠盖攲，玉簪斜坠，粉云香一奁秋意。</p><p>谁家艳姝？大然洛浦。秒水芙渠，春风笑语，道样妆梳。为交甫，解佩珠，花前相遇，紫云深彩鸾仙去。</p><p>寒食禁烟，寻芳人倦。醉墨银笺，新词罗扇，小袖金鞭。最可怜，信杳然，苍苔庭院，想桃花去年人面。</p><p>阳关画图，高唐词赋。水远色沉，节去蜂愁，月冷鸾孤。尽酒壶，洒泪珠，长亭西路，鹧鸪啼夕阳红树。</p><p>云萍浪梗，杨花心性。半纸虚名，万里修程，一样离情。搊锦筝，合凤笙，无心闲听，为相思玉人成病。</p><p>云屏几宵？华青一觉。翠管声乾，青写信杳，玉蕊香销。苏小小，张好好，千金买笑，今何在玉容花貌？</p><p>西湖晚凉，凭阑凝望。人过莲船，桥横柳浪，酒卷荷觞云锦张，水镜香，波光摇荡，鹭鸶儿钓鱼矶上。</p><p>【南吕】骂玉郎带感皇恩采茶歌</p><p>富山元宵赏灯</p><p>朱衣锦带黄金镫，前后羽林兵。当空皓月悬秋镜，兰麝馨。箫鼓鸣，天街净。</p><p>灯界珠绳，春蔼花屏、御辇上翠逍遥，宫林传金错落，歌女口玉娉婷。赏良夜好景，听乐府新声。</p><p>庆元正，口队伍，乐升平。待天明，未收灯，宝筝前殿引长生。铁瓮千年富山城。西台一点老人星。</p><p>《正宫》黑漆弩</p><p>为乐府焦元美赋用冯海粟韵</p><p>画船来向高沙驻，便上蹑探梅吟履。对金山有玉娉婷，两点愁峰眉聚。【幺】倚西风目断行云，懒唱大江东去。借中郎爨尾冰弦，记老杜曾游此处。</p><p>别高沙诸友用鹦鹉曲韵</p><p>相从一月秦邮住，笑我是不耕种村父。话醒吟酒不成欢，灯下怯云羞雨。【幺】想梅花梦到孤山，又逐雪鸿南去。寨儿中燕侣莺俦，远望我认旗指出。</p><p>【双调】湘妃怨</p><p>乐闲</p><p>吹箫按舞月当轩，载酒寻花雪满船。湖定试墨云生砚，乐清闲尘世远，想当年利惹名牵。万里天山箭，三冬冰窖毡，争似林泉？</p><p>德清长桥书事</p><p>花前白酒一葫芦，寺下苍松五大夫。峰峦出没云无数，高房山《春晓图》，小阑干扶我诗臞。雪点前滩鹭，锦鳞活水鱼，心却西湖。</p><p>据江上小金山</p><p>芦花浅水钓舟闲，老树苍烟倦鸟还。浑疑多景楼前看，玉浮图十二阑干，枕鲸波百尺孱颜。樵唱沧浪外，钟声紫翠间，小似金山。</p><p>湖上感旧</p><p>鱼肥酒美谢三郎，莺老花残黄四娘。相逢一笑西湖上，十年前罗绮乡，画船闲今日凄凉。翠袖人何在？空庭蝶自狂，飞去鸳鸯。</p><p>纪行</p><p>黄云缥缈四明山，绿水潺湲七里滩。碧桃零落双峰涧，往来图画间，为吟诗倚遍阑干。丹鼎龙光现，仙衣鹤氅寒，月满天坛。</p><p>春思二首</p><p>粜风卖雨孔方兄，望月瞻星苏小卿。正青春害这场温柔病，到中年恰待醒，读书斋冷冷清清。做一枕松风梦，想十年花月情，误尽功名。</p><p>懒寻悟叶把诗题，不似杨花到处飞。空劳柳线将情系，伤春魂梦里，看看瘦损冰肌。并头枕孤眠惯，画眉郎相见迟．辜负佳期。</p><p>送人之官南中</p><p>横江酒肆翠藤根，落日人家丹荔村。孤城官舍苍梧郡，水茫茫生暮云，为功名不爱闲身。树隐隐含烟瘴，山重重入鬼门，少见行人。</p><p>德清观梅</p><p>泠泠仙曲紫鸾箫，树树寒梅白玉条，飘飘野客乌纱帽。花前相见好，倚春风其乐陶陶。一去孤山路，重来何水曹，醉上金鳌。</p><p>席上次梅友元帅韵</p><p>九华峰顶礼三茅，五色云中按六幺，雪迷花下烧丹灶。一壶天地小，销不尽千古诗豪。拂袖骑丹凤，吹笙醉碧桃。散诞逍遥。</p><p>次韵金陵怀古</p><p>朝朝琼树后庭花，步步金莲潘丽华。龙蟠虎踞山如画，伤心诗句多，危城落日寒鸦。凤不至空台上，燕飞来百姓家，恨满天涯。</p><p>春晚即事</p><p>榆穿老荚散平芜，藕铸新荷点五壶。小钱儿难买东君住，问园林谁是主？大家提一葫芦。花前去，红袖扶，不醉何如？</p><p>重游会稽</p><p>镜湖凉月杜陵诗，梅屋空山夏后祠，兰亭曲水羲之字。重来忆旧时，小蓬莱楼阁参差。毛竹生银笋，香莼罥上丝，慰我相思。</p><p>酒边索赋</p><p>舞低杨柳困佳人，醅泼葡萄醉晚春，词翻芍药分难韵。乐清闲物外身，生前且自醺醺。范蠡空遗像，刘伶谁上坟？衰草寒云。</p><p>多景楼</p><p>长江一带展青罗，远岫双眉敛翠蛾，几番急橹催船过。不登临山笑我，倚阑干尽意吟哦。月来云破，天长地阔，此景能多？</p><p>苏堤即事</p><p>秋云醉墨洒龙池，夜雪吟篷宿虎溪。马蹄又上吴山翠，知音今有谁？小桃应怪来迟。一叶流诗句，百花裁舞衣，同赏苏堤。</p><p>春晚</p><p>愁红惨绿泪千行，带草连真纸半张。小名儿正向鸳鸯上，不由人不断肠，想才郎何日成双？胡蝶结青丝障，凤凰枝红锦囊，总是思量。</p><p>瑞安道中</p><p>篷低小似白云龛，山好青如碧玉簪。挂渔网茶灶整诗担，沙欧惊笑谈，一丝烟两袖晴岚。题遍松风阁，来看梅雨潭，夜宿仙岩。</p><p>【中吕】满庭芳</p><p>春情</p><p>传杯弄斝，家家浪酒，处处闲茶。是非多不管傍人口，算得个情杂。锦胡洞雕鞍诈马，玉娉婷妖月娆花。朱帘下，香销宝鸭，按舞听琵琶。</p><p>黄岩西楼</p><p>风清霁宇，霞舒烂锦，云隐浮图。千岩黄叶秋无路，凉怯诗臞。玄鹤去空遗倦羽，白龙眠懒吐明珠。西山暮，凭阑吊古，无雁可传书。</p><p>东嘉林熙齐小隐</p><p>城南旧隐，苍苔晕雨，乔木屯云。生平喜有林泉分，不染红尘。清浅水梅花又春，碧远楼山色于人。成嘉石高，□房睡稳，斜月照琴槽。</p><p>歌者素娟</p><p>铅华尽洗，南州琼树，姑射冰肌。樱桃樊氏名相类，白也无敌。粉蝶妒寒梅破蕊，玉蟾惊秋月扬辉。绝纤翳，巧笑清兮，无地着明妃。</p><p>次韵雪竹</p><p>金丝柳枝，冰罗帕子，玉靶刀儿。赠行人道不出别离字，泪洗燕脂。俏苏卿你休来左使，病文园敢不为相思？有一件关心事，花笺半纸，血写就断肠诗。</p><p>即是</p><p>空林暮景，疏梅瘦影，老树秋声。倚阑干千古南楼兴，斗转参横。命仙客联诗赋鼎，试佳人按曲吹笙。无心听，寒江月明，鼓瑟怨湘灵。</p><p>开玄道院即事</p><p>松风洗耳，冰泉翠茗，玉洞琼芝。岩栖曾约回仙至，字掩藤枝。赋西月亭中小词，想南风殿上联诗。玄门事，虚皇密旨，呜剑佩上京师。</p><p>云林隐居</p><p>云林隐居，新诗缀玉，小篆垂珠。画图得见箫协律，文尚欧苏。辨汲冢数十车简书，笑齐奴三四尺珊瑚。修闲处，清风泰宇，秋月浸冰壶。</p><p>春情</p><p>檐前小打，楼心蹴踘，窗下琵琶。狂轻不管邻口骂，浪酒闲茶。涂醉墨春笺柳芽，弄轻鞭骏马桃花。有多少知心话，玉纤紧把，行到那人家。</p><p>【双调】折桂个</p><p>姑苏怀古</p><p>小闹干高入云霞，不似当年，乐事豪华。老树僧居，垂杨驿舍，乱苇渔家。看一片夕阳暮鸦，想三千宫女荷花。何处吴娃？我有新问，说与夫差。庚午腊月二十日立春次日大雪卢彦远使君索赋东移造化多才，昨夜春来，今日花开。粉晕苍苔，冰丝翠柳，彩胜金钗。白凤舞仙山玉海，紫箫吹明月瑶台。何处伤怀？寂寞袁安，紧闭书斋。</p><p>春晚有感</p><p>燕莺春歌舞排场，几点吴霜，压定疏狂。曲补《霓裳》，茶分凤髓，墨染龙香。千钟酒百年醉乡，十分愁三月韶光。系马仙庄，寄语云娘，老却崔郎。</p><p>开元馆石上红梅</p><p>想桃根桃叶谁家？有姑射山人，笑上仙槎。秀靥凝脂，明妆晕酒，暖信烘霞。浑未许墙头杏花，是偷尝鼎内丹砂。清思交加，疏影横斜，老石槎牙。</p><p>溪月王真人开元道院二首</p><p>木香亭蕉影窗纱，路人桃源，门掩仙家。堂覆黄云，香飞绛雪，袖拂青霞。鲛血古荧荧剑花，麝煤温颗颗丹芽。听罢南华，欲问溪翁，暂借仙槎。洗巾衣何处寻真？大隐桥西，别是乾坤。山外清溪，空中白月，岛上红云。开李耳玄玄妙门，画榴皮口口山人。愿卜芳邻，尘世淡凉，此地长春。</p><p>寿溪月王其人</p><p>锦芙蔡玉府清虚，陆地神仙，世口蓬壶。春酒霞觞，雷义翠鼎，宝篆琼符。环绿亭前画图，开元堂上琴书。山绕山居，否爱吾庐，召人皇都。</p><p>席上有赠</p><p>女温柔名冠西州，柳媚蜂腰，扇掩莺喉。卖俏殷勤，承欢体态，逞俊风流。上厅角烟花帅首，下场头沙草骷髅。两鬓惊秋，说与吴姬，休恋秦楼。</p><p>九月八日谈社会于文昌宫</p><p>试登高先做重阳，篱落黄花，虀臼橙香。隐话诗工，清樽酒美，胜地文昌。喜今日湖山共赏，怕明朝风雨相妨。归路倘佯，一片秋声，两袖岚光。</p><p>西湖送别</p><p>饯东君西子湖滨，恨写兰心，香瘦梅魂。玉筯偷垂，雕鞍慢整，锦带轻分。长亭柳短亭酒留连去人，南山云北山雨狼藉残春。蝶妒莺嗔，草怨花颦。今夜歌尘，明日啼痕。</p><p>送别</p><p>客风流玉友温柔，一片离情，万里清秋。桂影帘栊，荷花庭院，芦叶汀洲。山隐隐藏君旧游，雨丝丝织我新愁。共语危楼，未出阳关，且听凉州。</p><p>太真病齿图</p><p>沉香亭嚼徵含商，舞挫霓裳，病倚香囊。粉褪残妆，腮擎腻玉，饮怯凉浆。贬李白因他口伤，闹渔阳为我唇亡。今夜凄凉，懒扣红牙，，瞧仲三郎。</p><p>浮石许氏山园小集</p><p>上浮石不泛浮槎，当日河源，今夕仙家。煮酒青梅，凉浆老蔗，活水新茶。灵冷兰英玉芽，风香松粉金花。两部鸣蛙，百巧流莺，数点归鸦。</p><p>观《天宝遗事》</p><p>荔枝香舞态婆娑，天子无愁，乐事如何？尘满金銮，风生铁骑，雨暗铜驼。蜀道口难知坎坷，月宫寒不恋姮娥。注马平坡，锦袜羞看，翠辇重过。</p><p>湖上</p><p>引壶觞何处倘佯？南浦离情，西子秾妆。远岫螺青，平坡鸭绿，嫩柳鹅黄。有倦容思量故乡，不吟诗辜负韶光。玉手相将，脆管悠扬，醉墨淋浪。</p><p>春情</p><p>恨东君辜负闲身，芳径生苔，锦瑟凝尘。览锦心寒，裁书耳热，对酒眉颦。怨女空怀暮春，落花不管愁人。何处销魂？絮远蜂狂，柳暗莺嗔。</p><p>高邮即事叠韵</p><p>客多才无奈愁怀，春隔蓬莱，冻解秦淮。眼擘金钗，情裁柳带，粉改桃腮。待月来云埋凤台，爱花开人在天台。香霭书斋，绿界苍苔；半折罗鞋，懒基瑶阶。</p><p>惠山赵蒙泉小隐</p><p>缆吴松雪夜渔槎，笑脱青衫，牢裹乌纱。不负鸥盟，空惊蝶梦，口厌蜂衙。白云外庞居士家，锦池中优钵罗华。老向烟霞，对月看经，递水烹茶。</p><p>【双调】燕引雏</p><p>有感</p><p>透闺阁，俏名儿都识郑元和。老来犹占排场坐，劝不的哥哥。无钱也怎过活？相识每嗑，推不动花磨。朱颜去了，还再来么？</p><p>西湖春晚</p><p>系吟船，西湖日日醉花边。倚门不见佳人面，梦断神仙。清明拜扫天，莺声倦，细雨闲庭院。花飞旧粉，苔长新钱。</p><p>别情</p><p>楚云深，花残月小夜沉沉。五人不见凄凉甚，往事沉吟。香寒茉莉簪，坐冷芙蓉枕，泪淡胭脂添。好因女子，愁似秋心。</p><p>分水道中</p><p>树槎牙，清溪九曲路三叉。相逢野老别无话，劝早还家。山翁两鬓花，题诗罢，看一幅天然画。炊烟茅舍，晴雪芦花。</p><p>【中吕】普天乐</p><p>别情</p><p>一点志诚心，百步裴回意，花迎笑眼，柳妒愁眉。亲传旖旎词，自首风流罪。把似当初休相识，今日倒省得别离。天知地知，前程万里，两下分飞。</p><p>【越调】柳营曲</p><p>西山即事</p><p>挽薛萝，倚嗟峨，人生胜游能几何？翠辇经过，彩笔吟哦，御墨尚岩阿。绿槐梦已南柯，苍松老似东坡。泉来山虎跑，花笑野猿歌。为甚么，僧寺占云多？</p><p>湖上</p><p>歌念奴，和昂夫，两风画船同笑语。水竹幽居，金碧浮图，倒影浸冰壶。山翁醉插茱萸，仙姬笑拈芙蕖。舞阑双鹧鸪，饮尽一葫芦。都，分韵赋的湖。</p><p>湖上晚兴</p><p>老画师，早春时，写松边一双白鹭鸶。拈断吟髭，点缀新词，渔舍小茅茨。寒香带雪南枝，晚妆临水西施。破苍苔斑竹枝，载红粉画船儿。诗．题满水仙词。</p><p>歌者玉卿</p><p>压锦丛，侍金童，蕊珠仙暂来尘世中。笋指纤秾，花貌春红，瑶台上记相逢。风清环珮丁东，月明仙掌芙蓉。琴横秋水冷，钗坠晓云松。天宝宫，惊走薛琼琼。</p><p>投闲即事</p><p>石斗滩，剑门关，上青天不如行路难。世事循环，春色阑珊，人老且投闲。文寻古调休弹，疏翁樵唱新刊。梅亭十二阑，茅屋两三间。看，一带好江山。</p><p>自会稽迁三衢三首</p><p>叠锦笺，卷青毡，行藏去住皆信天。梦笔名贤，载酒谪仙，相劝苦留连。守岩扉洞口白猿，伴渔蓑花下红鸳。拜辞了刘宠钱，笑上子猷船。迁，风月洁无边。高卧轩，赐荣园，风流晋唐人物贤。高会山川，秦望风烟，翠冷雨余天。镜湖上骑马乘船，翠微中急管繁弦。浣纱中争艳冶，采莲女斗蝉娟。还，此景有谁传？</p><p>诗酒缘，醒吟编，若耶山父老相爱怜。贺鉴湖边，夏后祠前，容我盖三椽。桃花流水神仙，竹篱茅舍林泉。五十亩种秫田，三两只钓鱼船。迁，移入小挑源。</p><p>包山书事</p><p>倚翠微，俯清溪，青山万里猿夜啼。怪我来迟，拂雪而归，月冷翠萝衣。啸白猿如醉如痴，远红尘无是无非。吟几篇绝句诗，看一局柯烂棋。饥，不采首阳薇。</p><p>酒边有诉秀才负心为作问答</p><p>望妾身，改家门，见书生可人情意亲。梦撒幺分，受尽艰辛，撅丁骂卜儿嗔。闪煞人也短命郎君，盼煞我也遥受夫人。皱双眉淡翠蛾，宽四指褪罗裙。又一春，花老月黄昏。</p><p>又答</p><p>秀才贫，记相亲，题花彩笺涂醉粉。念我白身，误却青春，千里践红尘。寄将来锦字口文，看承做梦岫行云。便金榜上标了贱名，丝鞭下就了新婚，包甚么限，包也还你做二夫人。</p><p>【中吕】朱履曲</p><p>归兴</p><p>堂上先生解印，松边雅子迎门，归来不管晋无人。蓉花新伴等，鹅鸭旧比邻，怕称呼陶令尹。</p><p>山中书事</p><p>一梦黄梁高枕，千年《白雪》遗音，野猿嗔客访云林、瓦沟弹桂子，石磴拂松阴，仙翁留共饮。</p><p>秋江晚兴</p><p>雨骤风狂已过，酒朋诗伴无多，一舸飘然占烟波。新炊菰米饭，道和竹枝歌，芦花深处躲。</p><p>湖上有感</p><p>玉雪亭前老树，翠烟桥外平芜，物是人非谩嗟吁。海榴曾结子，江燕几将雏，名园三换主。</p><p>山中晚秋</p><p>云顶陈抟高枕，山头杜甫长吟，秋客无风到西林。泉鸣溪漱玉，菊老地铺金，叶红山衣锦。</p><p>烂柯洞</p><p>永日长闲福地，清风自掩岩扉，樵翁随得道童归。苍松林下月，白石洞中棋，碧云潭上水。</p><p>春晚</p><p>朝雨过红销锦障，晚风狂香散珠囊，杜鹃声里又斜阳。三月当三十日，一醉抵一千场，绿阴浓芳草长。</p><p>仙游二首</p><p>题姓字《列仙后传》，寄情怀《秋水》全篇，玲珑花月小壶天。煮黄金还酒债，种白天结仙缘，袖青蛇口阆苑。</p><p>伙火山中丹灶，顺流溪上诗飘，鹤声吹过紫云桥。苔封山径冷，松倚石床高，花藏仙洞小。</p><p>【双调】落梅风</p><p>湖上</p><p>山翁醉，仙子扶，草新词粉笺霜兔。船头晚凉湖上雨，锦鸳鸯傍花飞去。</p><p>春晚二首</p><p>弹珠泪，上宝车，柳青青渭城官舍。杜鹃又啼春去也，两无情水流花谢。</p><p>秾妆褪，苏幕遮，过清明小楼春夜。剔银灯快将诗句写，晓风寒海棠花谢。</p><p>春情</p><p>空凝伫，不见他，画帘垂柳花飞过。髻云偏翠斜金凤亸，碧痕香绣窗茸唾。</p><p>水爆仗</p><p>椷云气，走电光，翠烟流洞庭湖上。起蛰龙一声何处响？碎桃花禹门春浪。</p><p>春晚</p><p>寻花径，梦草池，乳莺啼牡丹开未？荒凉故园春事已，谢东风补红添翠。</p><p>玄文馆雪夜饮金盘露食马头</p><p>寻梅处，泛剡图，白模糊小桥无路。仙霞洞中清事足，金盘露马头香玉。</p><p>席上为真士陈玉林作</p><p>溪船去，山竹折，玉成林小窗清夜。销金党家何处也？搅琼酥惠船明月。</p><p>春思</p><p>娇莺韵，乳燕声，盼归舟玉人成病。趁东风远游不见影，浪儿每柳花心性。</p><p>【双调】庆东原</p><p>春思</p><p>垂杨径，小院春，为多情减尽年时俊。风摇翠裙，香飘麝尘，花暗乌云。千里意中人，一点眉尖恨。</p><p>【中吕】朝天子</p><p>筝手爱卿</p><p>丹山凤鸣，黄云雁影，笙歌罢帘帏静。纤纤香玉扣红冰，一曲伊川令。院体琼琼，秋水盈盈，不由人不爱卿。有情，月明，酬我西湖兴。</p><p>水晶斗杯</p><p>小奴，捧出．照见纤纤玉。一方寒碧碾冰壶，印万斛葡萄绿。米老斟量，谪仙襟度，子不容范亚父。醉余，唤取，萧宾客题诗去。</p><p>读永嘉孝女丁氏卢氏传为赋</p><p>丁氏捕鱼，卢娘跨虎，千古伤心处。事亲尽孝死何如？庙貌临江渚。男子狂图，不养父母，反不如之二女。掩书，叹吁，归守先人墓。</p><p>题马昂夫《扣舷余韵》卷首</p><p>酒边，扣舷，一曲《凉州遍》。洞箫吹月镜中天，似写黄冈怨。自贬坡仙，风流不浅，鹤飞来又几年。题花锦笺，采莲画船，归赛西湖愿。</p><p>【中吕】快活三过朝天子</p><p>偕程令尹游烟萝洞</p><p>农成耒耜功，吏散簿书丛。一樽还许野人同，郊外联飞鞚。</p><p>二公，意浓，破五日渊明俸。梅边醉袖袅花风，乐与渔樵共。踞虎登龙，翔鸾飞凤，晴山千万峰。留连醉翁，招邀妙容，同入烟萝洞。</p><p>春思</p><p>花前想故人，楼下几销魂。一声孤雁破江云，望断无音信。</p><p>倚门，夜分，月淡寒灯尽。梅梢窗外影昏昏，花落香成阵。泪粉啼痕。伤春方寸。飘零寄此身。为君，瘦损，不似年时俊。</p><p>【南吕】四块玉</p><p>客中九日</p><p>落帽风，登高酒，人远天涯碧云秋，雨荒篱下黄花瘦。愁又愁，楼上楼，九月九。</p><p>【越调】天净沙</p><p>书所见</p><p>窥帘口语喧阗，避人体态婵娟，门外金铃吠犬。谁家宅院？杏花墙以秋千。</p><p>松阳道中</p><p>松阳道上敲吟，柳阴树下披襟，独鹤归来夜深。梦回仙枕，清溪道土相寻。</p><p>【中吕】迎仙客</p><p>湖上</p><p>镜出匣，玉无瑕，在风画图十万家。吃剌剌辗香车，慢腾腾骑俊马。一片飞花，减动西风价。</p><p>歌姬程心玉有帘卷新凉之语遂足成之</p><p>窈窕娘，淡梳妆，夫容鬓边茉莉香。翠荷觞，锦荔浆。帘卷新凉，人醉西楼上。</p><p>【双调】清江引</p><p>张子坚运判席上</p><p>仙人掌心青数朵，山小乾坤大。不知明月来，且向白云卧，陈抟枕头闲伴我。</p><p>飘飘落梅风正冷，缓步苍苔径。一溪流水声，半夜扁舟兴，月明草堂人未醒。</p><p>秋风满园三径花，买得闲无价。从前险处行，梦里说着怕，连云栈高骑瘦马。</p><p>酒边题扇</p><p>华堂舞醄图画展，两行如花面。鹅黄淡舞裙，蝶粉香歌扇，闲搊玉筝罗袖卷。</p><p>昭君怨</p><p>花间梦乘白玉辇，上马精神倦。哀弹夜月情，别泪春风面，雁归不知多近远。</p><p>过刘山</p><p>西风小亭黄叶多，鹤领神仙过。云来绿树平，水迸青山破，天然图画添上我。</p><p>松江海印精舍</p><p>道人不眠中夜起，小立莓苔地。九枝灯上花，四塔庭前桧，梅窗月明清似水。</p><p>永嘉泛湖</p><p>秋云锦香招画船，一步一个描金扇。花前北海樽，湖上西施面，登楼有谁思惠远？</p><p>次必庵赵万户韵</p><p>岩扃带云长是掩，不许猿鹤占。《黄庭》尽日观，白发无心染，研朱又将《周易》点。</p><p>老王将军</p><p>纶巾紫髯风满把，老向辕门下。霜明宝剑花，尘暗银鞍帕，江边草青闲战马。</p><p>春情</p><p>园林且休题杜宇，未了吟春句。残花酒醒时，芳草人归处，东风小楼听夜雨。</p><p>【南吕】金字经</p><p>菊边</p><p>细切银丝鲙，笑簪金凤毛，酒污仙人白锦袍。教，玉人吹玉箫。木兰櫂，月明杨柳桥。</p><p>别情</p><p>鉴影羞眉月，枕痕融脸霞，不见才郎憔悴煞。他，暮春方到家。别时话，灞桥杨柳花。</p><p>客西峰</p><p>夜礼天坛月，晓餐仙洞霞，客至西峰小隐家。茶，翠岩口碧牙。松阴下，石苔铺紫花。</p><p>海印方丈</p><p>海印波心月，塔铃天外风，一点圆明法空。红，烛花天垂玉虫。梨云梦，小窗梅影重。</p><p>鸿山杨氏南园</p><p>白玉狮蛮带，紫金獬豸冠，偃月堂深愁万端。官，不如梁伯鸾。青松畔，一壶天地宽。</p><p>惠山寺</p><p>石刻维摩像，桂香兜率宫，一线甘泉饮九龙，松，翠涛翻半空。若冰洞，试寻桑苎翁。</p><p>玄元宫即事</p><p>桂子黄金树，竹阴苍玉轩，闲处闲闲玄又玄。渊，九龙山下泉。云游遍，紫霞成地仙。</p><p>借李溉之泛湖</p><p>杏雨沾罗袖，柳云迷画船，烂醉花前李谪仙。联，半篇人月圆。泥金扇，草书题王莲。</p><p>江上即事</p><p>翠树擎残月，绿波浮嫩烟，正是新晴雨后天。眠，醒吟李谪仙。沙鸥见，乱飞迎画船。</p><p>观九副使小打二首</p><p>静院春三月，锦衣来众官，试我花张董四撺。搬，柳边田地宽。湖山畔，翠窝藏玉丸。</p><p>步款莎烟细，袖悭猿臂搧，一点神光落九天。穿，万丝杨柳烟。人争羡，福星临庆元。</p><p>【中吕】上小楼</p><p>题钓台</p><p>亭台土花，江山图画。遁迹烟霞，罢念荣华，间别官家。泥布袜，上御榻，龙身偃亚，不轻了故人足下。</p><p>【双调】水仙子</p><p>翰林风月进多才，满袖春风下玉阶。执金鞭跨马离朝外，插金花坠帽歪，气昂昂的胸卷江淮。昨日在十年窗下，今日在三公位排，读书人真实高哉。石崇犹自恨无钱，彭祖焚香愿万年。唐明皇犹道无家眷，刘伶道天生酒量浅，陈抟昼夜无眠。秦始皇口招人怨，遭王巢道何曾有罪愆，都瞒不了惨惨青天。</p><p>【正宫】小梁州</p><p>篷窗风急雨丝丝，笑拈吟髭。淮阳西望路何之？鳞鸿至，把酒问篙师。【幺】迎头便说兵戈事，风流再莫追思。塌了酒楼，焚了茶肆，柳营花市，更呼甚燕子莺儿。</p><p>秋风江上棹孤舟，烟水悠悠。伤心有事赋登楼，山容瘦，枫树替人愁。【幺】樽前细把茱萸嗅，问相知几个白头？乐可酬，人非旧，黄花时候，枉负晋风流。</p><p>秋风江上棹孤航，烟水茫茫。白云西去雁南翔，推篷望，情思满沧浪。【幺】东篱误约陶元亮，过了重阳。自感伤，何情况？黄花惆怅，空作去年香。</p><p>【仙吕】锦橙梅</p><p>红馥馥的脸衬霞，黑髭髭的鬓堆鸦。料应他，必是个中人，打扮的堪描画。颤巍巍的插著翠花，宽绰绰的穿著轻纱。兀的不风韵煞人也嗏，是谁家？我不住了偷睛儿抹。</p><p>【南吕】金字经</p><p>乐闲</p><p>百年浑似醉，满怀都是春，高卧东山一片云。嗔，是非拂面尘。消磨尽，古今无限人。</p><p>范蠡黄金像，谪仙白玉杯，不若渊明解印归。谁，似他能见机？醺醺醉，免人谈是非。</p><p>春闺</p><p>粉淡孤鸾镜，梦回双凤台，满院东风花正开。猜，玉奴何处来？阑干外，插花寻玉钗。</p><p>梅友元帅席上</p><p>粉筝才搊罢，锦笺初展开，小小机关走智儿猜。挨，小桃花下来。堪人爱，翠云簪玉钗。</p><p>【中吕】齐天乐过红衫儿</p><p>隐居</p><p>潜身且入无何，醉里乾坤大。蹉跎，和，邻友相合。就山家酒嫩鱼活，当歌，百无拘逍遥，千自在快活。日日朝朝，落落跎跎。酒瓮边行，花丛里过，沉醉后由他。</p><p>今日红尘在，明日青春过。枉张罗，枉张罗，世事都参破。饮金波，饮金波，一任傍人笑我。</p><p>【商调】梧叶儿</p><p>次韵</p><p>鸳鸯浦，鹦鹉洲，竹叶小渔舟。烟中树，山外楼，水边鸥，扇面儿潇湘暮秋。</p><p>【越调】小桃红</p><p>别澉川杨安抚</p><p>晚风吹上海云腥，山色秋偏净。了得相思去年病，不堪听，樽前一曲《阳关令》。斜阳恁明，寒波如镜，分照别离情。</p><p>【越调】凭阑人</p><p>江夜</p><p>江水澄澄江月明，江上何人搊玉筝？隔江和泪听，满江长叹声。</p><p>【双调】得胜令</p><p>银烛照黄昏，金屋贮佳人。酒醉三更后，花融一夜春。恩情，怕有些儿困。亲亲，亲得来不待亲。</p><p>【双调】落梅风</p><p>秋思</p><p>怀桃叶，忆柳枝，仲宣楼杜陵诗思。白云中两三个新雁儿，写相思不成愁字。</p><p>【双调】湘妃怨</p><p>春情</p><p>柳芽笺小锦云缄，蓬岛书来紫凤衔。梨花院静青灯暗，相思情未减，不由人不瘦的岩岩。尘昏宝鉴，香销玉簪，泪满罗衫。</p><p>套数</p><p>【正宫】端正好</p><p>渔乐</p><p>钓艇小苫寒波，蓑笠软遮风雨，打鱼人活计萧疏。侬家鹦鹉洲边住，对江景真堪趣。</p><p>【滚绣球】黄芦岸似锦铺，白蘋渡如雪米莫。野鸥闲自来自去，暮云闲或转或舒。日已无，月渐出，映蟾光满川修竹，助风声两岸黄芦。收纶罢钓寻归路，酒美色鲜乐有余，此乐谁如？</p><p>【倘秀才】睡时节把扁舟来缆住，觉来也又流在芦花浅处，荡荡悠悠无所拘。市朝远，故人疏，有樵夫做伴侣。</p><p>【脱布衫】雨才过山色模糊，月初升桂影扶疏。恰离了聚野猿白云洞口，早来到散清风绿荫深处。</p><p>【醉太平】相逢的伴侣，岂问个贤愚。人间开口笑樵渔，会谈今论古。放怀讲会诗中句，忘忧饮会杯中趣，清闲钓会水中鱼，俺两个心足来意足。</p><p>【尾声】樵夫别我山中去，我离樵夫水上居。来日相逢共一处，旋取香醪旋打鱼。散诞消遥看古书，问甚么谁是谁非？俺两个慢慢的数。</p><p>【仙吕】点绛唇</p><p>翻《归去来辞》</p><p>归去来兮，故乡近日。田园内，芜草荒迷，催把微官弃。</p><p>【混江龙】既心为形役，何须惆怅自生悲？悟往之不谏，知来者堪追。昨日方知前日错，今朝便觉夜来非。舟摇摇以轻飏，风飘飘而吹衣。问征夫以行路，恨晨光之熹微。乃瞻衡宇，适我闹中意。虽休官早，悔恨来迟。</p><p>【油葫芦】荷月锄日夜始归，有欢迎童仆随，候门稚子笑牵衣。栽五株翠柳笼烟密，种一篱黄菊凝霜媚。三径边虽就荒，两乔松喜不移。盼庭柯木叶交苍翠，我则是常把笑颜怡。</p><p>【天下乐】虽设柴门镇掩扉，无为，交暂息，既世情人我心愿违。看山岫云始归，羡知还鸟倦飞，抚孤松心似水。</p><p>【那吒令】悦高朋故戚，共谈玄讲理；办登山玩水，早休官弃职；远红尘是非，省藏头露尾。深蒙雨露恩，自得锄刨力，问优游此兴谁知？</p><p>【鹊踏枝】与猿鹤久忘机，共琴书自相陪。才过西郊，适兴东篱。谁待要劳神费力？不能够展眼舒眉。</p><p>【寄生草】一任教秦灰冷，从教那晋鼎移。倚窗或乐琴书味，从情或棹孤舟济，登山或念车轮意。美哉之志乐田园，浩然之气冲天地。</p><p>【幺】农夫告，春将及，朝来雨一犁。新生禾叶层层密，长流泉水涓涓细，初开黄菊丛丛媚。有时矫首恣游观，策仗老者欣留意。</p><p>【金盏儿】去来兮，莫呆痴，寓形宇内能何已？委心不为去留迷。嘻遑遑将到底，用怡怡欲潜归。知帝乡人不到，任富贵愿皆违。</p><p>【尾声】喜携仗自耕耘，欢自己忘忧会，玩赏东篱足矣。采菊浮杯稳坐榻，对南山山色稀奇。看山巍山色相催，山色悠悠能有几？逍遥度日，优游卒岁，乐天之命复奚疑。</p><p>【南吕】一枝花</p><p>湖上归</p><p>长天落彩霞，远水涵秋镜。花如人面红，山似佛头青。生色围屏，翠冷胜云径，嫣然后黛横。但携将旖旎浓香，何必赋横斜瘦影。</p><p>【梁州】挽玉手留连锦英，据胡床指点银瓶。素娥不嫁伤孤另。想当年小小，问何处卿卿？东坡才调，西子娉婷。总相谊千古留名，吾二人此地私行。六一泉亭上诗成，三五夜花前月明，十四弦指下风生。可憎，有情。捧红牙合和《伊州令》。万籁寂，四山静。幽咽泉流水下声，鹤怨猿惊。</p><p>【尾】岩阿禅窟鸣金磐，波底龙宫漾水精。夜气清，酒力醒，玉篆销，玉漏鸣。笑归来仿佛二更，煞强似踏雪寻梅灞桥冷。</p><p>春景</p><p>滚香绵柳絮轻，飘白雪梨花淡。怨东风墙杏色，醉晓口海棠酣。景物偏堪，车马游人览，赏清明三月三。绿苔撒点点青钱，碧草铺茸茸翠毯。</p><p>【梁州第七】流水泛江湖暖浪，轻云锁山市晴岚。恐无多光景疾相探。雕鞍奇辔，纱帽罗衫。珍馐满桌，玉液盈坛。歌儿舞妓那堪，诗朋酒侣交谈。吃的保生存华屋等羊昙，兴足竹林阮咸，醉居林甫曹参。放开，酒胆。恨狂风尽把花摇撼，叹阳和又虚赚。拚了醄醄饮兴酣，于理何惭？</p><p>【尾声】紫霜毫入砚深深蘸，吟几首莺花诗满函。一望红稀绿阴暗，正游人不甘。奈仆童执骖，不由咱倦把骄骢辔头儿揽。</p><p>夏景</p><p>蔷薇满院香，菡萏双池锦。海榴浓喷火，萱草淡堆金。暑气难禁，天地炎蒸甚，闲行近绿阴。纳清风台榭开怀，傍流水亭轩赏心。</p><p>【梁州第七】摇羽扇纳凉避暑，卸纱巾散发披襟。冰山雪槛忘怀饮。盘盛橄榄，水浸林檎。何愁盏大，不惧瓯深。会佳宾酒阵诗林，设华筵竹影松阴。白莲藕爽口香甜，锦鳞鲙著牙味深，水晶瓜荐齿寒侵。满斟，醉吟。今朝酩酊明朝恁，不吃后待图甚？日月无情恋古今，休负光阴。</p><p>【尾声】倾残竹叶千樽饮，摘下枇杷一树金，深喜娇娥见咱恁。纱橱用心，安排下簟枕，专等归来醉时寝。</p><p>秋景</p><p>金风凋杨柳衰，玉露养芙蓉艳。竹轻摇苍凤尾，松密映老龙潜。残暑淹淹。爽气被楼台占，称情怀景色添。火龙鳞红叶萧萧，金兽眼黄花冉冉。</p><p>【梁州第七】别南浦云飞画栋，到西山雨洒朱帘。小槽酒滴珍珠酽。银盘馔满。宝鼎香拈。黄澄味美，紫蟹肥酣。趁苍空天似日缣，玩清光月拥银蟾。不学那愁默默呆汉江淹，则学那兴悠悠诗仙子瞻，乐醄醄醉客陶潜。意忺，意忺。千钟到手谁曾厌？我待把醉乡占。不管衣襟被酒淹，无事拘钳。</p><p>【尾声】赏心乐事休教欠，饮兴吟怀似要添，醉倒樽前任君僭。将咱指点，便嫌，胜似你红尘路儿险。</p><p>冬天</p><p>青山失翠微，白玉无瑕玷。梨花和雨舞，柳絮带风撏。拨粉堆盐，祥瑞天无欠，丰年气象添。乱飘湿增舍茶烟，密洒透歌楼酒帘。</p><p>【梁州第七】金盏酒羊羔满泛，红炉中兽炭频添。兰堂画阁多妆点。锦茵绣榻，翠幕毡帘。鸾箫谩品，鼍鼓轻掂。唱清音余韵淹淹，捧红牙玉指纤纤。绮罗间盏到休推，宝鸭内香残再拈，玉壶中酒尽重添。况兼，兴忺。金波潋滟霞光闪，接入手不辞厌。为爱琼瑶尽意瞻，赏玩休嫌。</p><p>【尾声】玄冥不出权独占，青女三白势转严，酩酊甘心醉躯欠。见冰锥满檐，琼珠满帘，全不把尘埃半星儿染。</p><p>牵挂</p><p>莺穿残杨柳枝，虫蠹损蔷薇刺。蝶搧干芍药粉，蜂蹙断海棠丝。又近花时，白日伤心事，清宵有梦思。间阻了洛浦神仙，没乱杀苏州刺史。</p><p>【梁州第七】俏姻缘别来久矣，巧魂灵梦寝求之。一春多少伤心事，著情疼热，痛口嗟咨。往来迢递，终始参差。一简书写就了情间，三般儿寄与娇姿。麝脐薰五花瓣翠羽香钿，猫眼嵌双转轴乌金戒指，獭髓调百和香紫蜡胭脂。念兹，在兹。和愁和泪频传示，更嘱咐两三次。诉不尽心间无限思，倒羞了燕子莺儿。</p><p>【尾声】无心学写钟王字，遣兴闲视李杜诗，风月关情随人志。酒不到半卮，饭不到半匙，瘦损了青春少年子。</p><p>【中吕】粉蝶儿</p><p>春思</p><p>花落春归，怨啼红杜鹃声脆，遍园林景物狼籍。草茸茸，花朵朵，柳摇深翠。开遍茶蘼，近清和困人天气。</p><p>【醉春风】粉暖倩蜂须，泥香沾燕嘴。迟迟月影上帘钩，犹未起，起。为想别离，倦余梳洗，暗生憔悴。</p><p>【迎仙客】兽炉香篆息，鸾镜暗尘迷，绣床几番和闷倚。玉腕消金钏松，钗横环翠委。屈指归期，不觉的粉脸流红泪。</p><p>【红绣鞋】花飞尽空闲鸳砌，日初长静掩朱扉，系垂杨何处玉骢嘶？落谁家风月馆？知那里燕莺期？话叮咛不记得。</p><p>【十二月】正交颈鸳鸯拆离，恰双栖鸾凤分飞。效比翼鹣鹣独宿，乐于飞燕燕孤栖。传芳信归鸿杳杳，盼音书双鲤迟迟。</p><p>【尧民歌】呀，因此上美甘甘风月久相违，冷清清云雨杳无期。静巉巉灯火掩深闺，清耿耿离魂绕孤帏。伤悲，雕鞍去不归，都则为辜负了韶华日。</p><p>【耍孩儿】自别来无一纸真消息，日近长安那里？倚危楼险化做望夫石，暮云烟树凄迷。把春心几度凭归雁，劳望眼终朝怨落晖。到此际愁无寐，昏秋水揉红泪眼，淡青山蹙损了蛾眉。</p><p>【一煞】想当初教吹箫月下欢，笑藏阄花底杯。到如今花月成淹滞，月团圆紧把浮云闭，花烂熳频遭骤雨催。落花残月应何济？花须开谢，月有盈亏。</p><p>【尾声】叹春归人未归，盼佳期未有期。要相逢料得别无计，则除是一枕余香梦儿里。</p><h2 id="【马谦斋】" tabindex="-1"><a class="header-anchor" href="#【马谦斋】" aria-hidden="true">#</a> 【马谦斋】</h2><p>马谦斋，生平不详。约与张可久同时。从现存散曲作品的生活背景看，他曾在大都（今北京）、上都（故址在今内蒙古正蓝旗闪电河北岸）等地为官，在京华帝里、风雪边塞有过一段时期高堂玉马、红巾翠袖的富贵生涯。而后退隐寓居杭州，&quot;辞却公衙，别了京华，甘分老农家&quot;。其散曲题材多样，笔致洒脱，摹物状情造语娴熟，人生感慨亦不少，风格略近于雅。</p><p>小令</p><p>【中吕】快活三过朝天子四边静</p><p>春</p><p>海棠娇，恰睡足，牡丹香，正开初。只愁春色在须臾，休教燕子衔春去。</p><p>辇毂，景物，芳草碧重城路。五花娇马七香车，帘挂锦珂鸣玉。箫鼓声中，园林佳处，翠鬟歌红袖舞。</p><p>近黄公酒垆，诵坡仙乐府，直吃到月转垂杨树。明时难遇，百岁光阴过隙驹。休教辜负，春来春去。榆钱乱舞，难买春光住。</p><p>夏</p><p>恰帘前社燕忙，正枝头楚梅黄。当空畏日炽炎光，杨柳阴迷深巷。</p><p>北堂，草堂，人在羲皇上。亭台潇洒近池塘，睡足思新酿。竹影横斜，荷香飘荡，一襟满意凉。醉乡，艳妆，水调谁家唱？</p><p>红尘千丈，岂羡功名纸半张？渔樵闲访，先生豪放，诗狂酒狂，志不在凌烟上。</p><p>秋</p><p>芰荷衰，翠影稀。豆花凉，雨声催。谁家砧杵捣寒衣？万物皆秋意。</p><p>燕归，雁飞，霜染芙蓉醉。长江万里鲈正肥，谩忆家乡味。啸月吟情，凌云豪气，岂当怀宋玉悲！</p><p>赏风光帝里，贺恩波凤池，喜生在唐虞世。香山叠翠，红叶西风衬马蹄。重阳佳致，千金曾费。黄橙绿醅，烂醉登高会。</p><p>冬</p><p>李陵台，草尽枯。燕然山，雪平铺。朔风吹冷到天衢，怒吼千林木。</p><p>玉壶，画图，费尽江山句。苍髯脱玉翠光浮，掩映楼台暮。画阁风流，朱门豪富，酒新香开瓮初。毡帘款籁，橙香缓举，半醉偎红玉。</p><p>相对红炉，笑遣金钗剪画烛。梅开寒玉，清香时度。何须蹇驴，不必前村去。</p><p>【越调】柳营曲</p><p>太平即事</p><p>亲凤塔，住龙沙，天下太平无事也。辞却公衙，别了京华，甘分老农家。傲河阳潘岳栽花，郊东门邵平种瓜。庄前栽果木，山下种桑麻。度岁华，活计老生涯。</p><p>怀古</p><p>曾窨约，细评薄，将业兵功非小可。生死存活，成败消磨，战策属谁多？破西川平定干戈，下南交威镇山河。守玉关班定远，标铜柱马伏波。那两个，今日待如何？</p><p>楚汉遗事</p><p>楚霸王，汉高皇，龙争虎斗几战场。争弱争强，天丧天亡，成败岂寻常。一个福相催先到咸阳，一个命将衰自刎乌江。江山空寂寞，宫殿久荒凉。君试详，都一枕梦黄粱。</p><p>叹世</p><p>手自搓，剑频磨，古来丈夫天下多。青镜摩挲，白首蹉跎，失志困衡窝。有声名谁识廉颇？广才学不用萧何。忙忙的逃海滨，急急的隐山阿。今日个，平地起风波。</p><p>【双调】沉醉东风</p><p>嘲妓好睡</p><p>摇不醒鸾交凤友，搬不回燕侣莺俦。莫不是宰予妻，陈抟友？百忙里蝶梦庄周。衲被蒙头万事休，真乃是眠花卧柳。</p><p>自悟</p><p>恣瓯内潋滟莫掩，瓦盆中渐浅重添。线鸡肥，新篘酽。不须典琴留剑，二顷桑麻足养廉，归去来，长安路险！</p><p>取富贵青蝇竞血，进功名白蚁争穴。虎狼丛甚日休，是非海何时彻？人我场慢争优劣，免使傍人做话说，咫尺韶华去也。</p><p>【双调】水仙子</p><p>雪夜</p><p>一天云暗玉楼台，万顷光摇银世界。卷帘初见阑干外，似梅花满树开，想幽人冻守书斋。孙康朱颜变，袁安绿鬓改，看青山一夜头白。</p><p>别情</p><p>紫鸾箫吹彻凤凰鸣，金缕词歌水调声。饯行诗诉不尽临岐兴，唱《阳关》忍泪听，笑谈间席上风生。杨柳堤边怨，河梁别后情，再和谁步月闲行？</p><p>贺文卿觱篥</p><p>薛阳霜夜楚江秋，太乙西风莲叶舟。贺郎近日都参透，占中原第一流，尽压绝前代箜篌。起赤壁矶边恨，感铜驼陌上愁，名满皇州。</p><p>燕山话别</p><p>满斟芳醑别长亭，相送王孙出上京。玉骢且莫敲金镫，听阳关第四声，临岐执手论情。千古思前训，一心怀志诚，休担阁半纸功名。</p><p>咏竹</p><p>贞姿不受雪霜侵，直节亭亭易见心。渭川风雨清吟枕，花开时有凤寻，文湖州是个知音。春日临风醉，秋宵对月吟，舞闲阶碎影筛金。</p><p>赠刘圣奴搊筝</p><p>蛾眉扫黛鬓堆蝉，凤髻盘鸦脸衬莲。粉香初拭银筝面，把鸾胶整旧弦，玳筵前两件儿依然。崔怀宝酬了心愿，薛琼琼得了赦免，旧风流尚在樽前。</p><h2 id="【任昱】" tabindex="-1"><a class="header-anchor" href="#【任昱】" aria-hidden="true">#</a> 【任昱】</h2><p>任昱，字则明，四明（今浙江宁波市）人。与张可久、曹明善同时，相交好。工曲，善诗。少年时风流倜傥，游于市井间，所作曲多流布于裙衩间。曲作多游宴、送别、怀古之类，虽境界不广，但真情可咏，曲词清新流丽，不失自然。明·朱权《太和正音谱》将其列于&quot;词林英杰&quot;一百五十人之中。</p><p>小令</p><p>【正宫】小梁州</p><p>湖上分韵得玉字</p><p>波涵玉镜浸晴晖，鸣玉船移。玉箫吹过画桥西，玉泉内，玉树锦云迷。【幺】玉楼帘幕香风细，玉阑干杨柳依依。飞玉觞，留玉佩；玉人沉醉，花外玉骢嘶。</p><p>闲居</p><p>结庐移石动云根，不受红尘。落花流水绕柴门，桃源近，犹有避秦人。【幺】草堂时共渔樵论：笔儿曹富贵浮云。椰子瓢，松花酝；山中风韵，乐道岂忧贫？</p><p>春怀</p><p>落花无数满汀洲，转眼春休。绿阴枝上杜鹃愁，空拖逗，白了少年头。【幺】朝朝寒食笙歌奏，百年间有限风流。玳瑁筵，葡萄酒；殷勤红袖，莫惜捧金瓯。</p><p>【南吕】金字经</p><p>湖上僧寺</p><p>竹雨侵窗润，松风吹面寒，云母屏开非世间。闲，不知名利难。凭阑看，夕阳山外山。</p><p>重到湖上</p><p>碧水寺边守，绿杨楼外楼，闲看青山云去留。鸥，飘飘随钓舟。今非旧，对花一醉休。</p><p>秋宵宴坐</p><p>秋夜凉如水，天河白似银，风露清清湿簟纹。论，半生名利奔。窥吟鬓，江清月近人。</p><p>书所见</p><p>胜概三吴地，美人一梦云，花落黄昏空闭门。因，青鸾宝鉴分。天涯近，思君不见着。</p><p>【中吕】上小楼</p><p>题情</p><p>团圆未成，婵娟空病。桂子虚庭，翠羽围屏，雁足寒檠。巴到明，空自省，青楼薄幸，恨分开凤钗鸾镜。</p><p>隐居</p><p>荆棘满途，蓬莱闲住。诸葛茅庐，隐令松菊，张翰蒪鲈。不顺俗，不妄图，清高风度，任年年落花飞絮。</p><p>【中吕】朝天子</p><p>村居</p><p>杜门，守贫，知有归田分。春风渐入小洼樽，勤饮姜芽嫩。乡党朱陈，讴歌尧舜，向东皋植杖耘。子孙，更淳，闲把诗书训。</p><p>信笔</p><p>九霄，早朝，曾赴金门诏。珠玉在挥毫，胸次谁同调？谈笑枚皋，风流温峤，恣疏狂直到老。尽教，醉了，走马长安道。</p><p>道院</p><p>翠峰，锦宫，香霭丹霞洞。来寻采药鹿皮翁，煮茗为清供。静听松风，闲吟《橘颂》，碧天凉月正中。九重，赐宠，一觉黄粱梦。</p><p>题情</p><p>渭城，雨晴，柳不系黄金镫。梨花小院又清明，误了寻芳兴。香减吴绫，尘蒙秦镜，碧纱窗和闷扃。柴荆，晓莺，巧语无心听。</p><p>【中吕】满庭芳</p><p>寄友</p><p>香笼锦帏，歌讴白苎，人比红梅。风流杜牧新诗意，字字珠玑。桑落酒朝开绮席，杜陵花夜宿春衣。陶然醉，金勒马嘶，归路柳边迷。</p><p>春暮</p><p>云扃睡起，香销宝鼎，暖试罗衣。甫能宴罢兰亭会，又见春归。花片片翻成燕泥，柳依依也锁蛾眉。重门闭，绿阴树底，怕听杜鹃啼。</p><p>【中吕】红绣鞋</p><p>湖上</p><p>新亭馆相迎相送，古云山宜淡宜浓，画船归去有渔篷。随人松岭月，醒酒柳桥风，索新诗红袖拥。</p><p>春情</p><p>暗朱箔雨寒风峭，试罗衣玉减香销，落花时节怨良宵。银台灯影淡，绣枕泪痕交，团圆春梦少。</p><p>重到吴门</p><p>槐市歌阑酒散，枫桥雨霁秋残。旧题犹在画楼间。泛湖赊看月，寻寺强登山。比陶朱心更懒。</p><p>芳草岸能言鸭睡，荻花洲供馔鲈肥，天平山翠近金杯。水多寒气早，野阔暮空低，隔秋云渔唱起。</p><p>和友人韵</p><p>茅屋秋风吹破，桂丛夜月空过，淮南招隐故情多。无心登虎帐，有梦到渔蓑，不归来等甚么？</p><p>【中吕】普天乐</p><p>吴门客中</p><p>九秋天，三吴地，江空寒早，天远书迟。黄菊开，丹枫坠。流水行云无拘系，好光阴枉自驱驰。尘心自洗，清风绿绮，明月金杯。</p><p>湖上</p><p>浣花溪，方壶地，呼猿领鹤，问柳寻梅。行厨白玉盘，进酒者楼妓。惊起沙头鸳鸯睡，棹红云乘兴而回。冰壶影里，笙歌远近，水榭高低。</p><p>花园改道院</p><p>锦江滨，红尘外，王孙去后，仙子归来。寒梅不改香，舞榭今何在？富贵浮云流光快，得清闲便是蓬莱。门迎野客，茶香石鼎，鹤守茅斋。</p><p>暮春即事</p><p>被诗摩，将花探，春深渭北，绿满江南。残红鱼浪香，接叶莺巢暗。古往今来无心勘，习家池日日春酣。人生易感，青铜似月，白发盈簪。</p><p>【越调】小桃红</p><p>山林钟鼎未谋身，不觉生秋鬓。汉水秦关古今恨，谩劳神，何须斗大黄金印。渔樵近邻，田园随分，甘作武陵人。</p><p>东邻西舍酒频沽，拄杖穿花去。长笑功名草头路，且狂疏，醉如刘阮犹迟暮。鸡翁问余，鹿门深处，真作野人居。</p><p>宴席</p><p>桃花扇底楚天秋，恰恰莺声溜。络臂珍珠翠罗袖，捧金瓯，纤纤十指春葱瘦。移花旁酒，张灯如昼，重酌史风流。</p><p>指甲</p><p>桃腮轻托玉纤微，有恨弹珠旧。曾整金钗动春意，数归期，等闲掐损阑干翠。拈花露湿，剖橙香腻，宜捧紫霞杯。</p><p>春情</p><p>深沉院落牡丹残，懒揭珠帘看，青杏园林管弦散。翠阴间，数声黄鸟伤春叹。离怀未安，相思不惯，独传小阑干。</p><p>【越调】寨儿令</p><p>湖上</p><p>锦制屏，镜涵冰，浓脂淡粉如故情。酒量长鲸，歌韵雏莺，醉眼看丹青。养花天云淡风轻，胜桃源水秀山明。赋诗题下竺，携友过西冷。撑，船向柳边行。</p><p>书所见</p><p>眉黛浅，鬓云偏，羞颜落色谁爱怜？种玉无缘，掷果徒然，回首叹芳年。碧波深不寄鱼笺，翠衾寒犹带龙涎。飞花残雨后，新月小窗前。大，斗帐恨孤眠。</p><p>【双调】沉醉东风</p><p>隐居</p><p>叹朝暮青霄用舍，尽头颅白发添些。伴渔樵，苫茅舍，醉西风满川红叶。近日邻家酒易赊，三径黄花放也。</p><p>寻春值雨</p><p>杜陵路烟迷雾昏，定昆池花落云根。粉翅寒，金衣润，等闲孤负寻春。柳下重门那个人，怕容易红消翠损。</p><p>宫词</p><p>鳷鹊层楼夜永，奖蓉小苑秋晴。金掌凉，银汉莹，按霓裳何处新声。懒下瑶阶独自行，怕羞见团团桂影。</p><p>宫词</p><p>翡翠屏间篆烟，樱桃花底冰弦。上苑春，长门怨，对黄昏默默无言。十二琼楼第几仙，彩云下先留凤辇。</p><p>题情</p><p>罗帕写桃报旧情，玉箫吹杨柳新声。傅粉容，偷香性，对红妆笑指银瓶。尽醉梅花不要醒，怕孤负良宵媚景。</p><p>信笔</p><p>有待江山信美，无情岁月相催。东里来，西邻醉，听渔樵讲些兴废。依旧中原一布衣，更休想麒麟画里。</p><p>题情</p><p>唾碧衫宽舞体，麝烟煤淡歌眉。远信稀，归期未，郁金堂夜深空闭。绣被寒多有梦知，绮窗外银蟾似水。</p><p>会稽怀古</p><p>爱望海秦山古色，探藏书禹穴重来。鉴水边，云门外，有谁人布袜青鞋？休问吴宫暗绿苔，越国在残阳翠霭。</p><p>【双调】折桂令</p><p>题情</p><p>盼春来又见春归，弹指光阴，回首芳菲。杨柳阴浓，章台路远，汉水烟迷。彩笔谁行画眉？锦书不寄乌衣。寂寞罗帏，愁上心头，人在天涯。</p><p>湖上</p><p>望西湖绿水如云，一叶扁舟，几个佳宾。指点银屏，留连绮席，旋买金麟。不三杯桃花笑人，不多时柳絮成尘。体负良辰，抹袖凌风，玉手挨蓁。</p><p>和江头友人韵</p><p>想城南景物宜看，雪后园林，江上云山。步步帏屏，家家酒债，处处诗坛。任浊富一时眩眼，且清狂每日开颜。何必愁烦，画虎无成，倦鸟知还。</p><p>同友人联句</p><p>对他边几树梅花，映古木槎牙，疏竹交加。既有当垆，毋劳倒屣，便可投辖。爱浮蚁香能驻马，荐肥羔味胜庖蛙。低按红牙，高岸乌纱，识字渔夫，好客庄家。</p><p>吴山秀</p><p>钱塘江上嵯峨，浓淡皆宜，态度偏多。泪雨溟濛，歌云缥缈，舞雪婆娑。胜楚岫高堆翠螺，似张郎巧画青蛾。消得吟哦，欲比西施，来问东坡。</p><p>钱尹希善之宁国尹</p><p>楚天长山色青青，昨日钱塘，明日宣城。子贡言辞，子瞻才思，子贱廉明。春水生琴书短艇，暖风轻花柳长亭。无限吟情，千里思君，午夜挑灯。</p><p>咏西域吉诚甫</p><p>毳袍宽两袖风烟，来自西州，游遍中原。锦句诗余，彩云花下，璧月樽前。今乐府知音状元，古词林饱记神仙。名不虚传，三峡飞泉，万籁号天。</p><p>【双调】清江引</p><p>积雨</p><p>春来那曾晴半日，人散芳菲地。苔生翡翠衣，花滴胭脂泪，偏嫌锦鸠枝上啼。</p><p>题情</p><p>桃源水流清似玉，长恨姻缘误。闲讴窈窕歌，总是相思句，怕随风化作春夜雨。</p><p>南山豆苗荒数亩，拂袖先归去。高官鼎内自，小吏罝中兔，争似闭门闲看书。</p><p>和靖墓</p><p>林逋老仙清避俗，独向孤山住。梅花两句诗，芳草千年墓，不强如长卿封禅书。</p><p>钱塘怀古</p><p>吴山越山山下水，总是凄凉意。江流今古愁，山雨兴亡泪，沙鸥笑人闲未得。</p><p>湖上九日</p><p>芙蓉岸边移画船，沉醉黄花宴。山光浓似蓝，水色明如练，渔童惯听歌笑喧。</p><p>曹明善北回</p><p>文章故人天上来，相见同倾益。两京花柳情，八景烟云态，偏宜品题七步才。</p><p>【双调】水仙子</p><p>书所见</p><p>闲开翠牖近沧州，忽见蛾用出舵楼，来陪燕席翻红袖。舞春风宜佐酒，匆匆催去难留。解湘水烟中佩，驾浔阳江上舟，瘦损风流。</p><p>泛舟</p><p>牙樯锦缆过沙汀，皓齿青蛾捧玉觥，银塘绿水磨铜镜。船如天上行，人传李郭仙名。水晶寒瓜初破，藕花香酒易醒，无限诗情。</p><p>友人席上</p><p>绛罗为帐护寒轻，银甲弹筝带醉听，玉奴捧砚催诗赠。写青楼一片情，尽疏狂席上风生。红锦缠头罢，金钗剪烛明，有酒如渑。</p><p>幽居</p><p>小堂不闭野云封，隔岸时闻涧水舂，比邻分得山田种。宦情薄归兴浓，想从前错怨天公。食禄黄虀瓮，忘忧绿酒钟。未必全穷。</p><p>【双调】庆东原</p><p>香衾剩，春梦窄，仙山消息遥天外。愁欺酒怀，羞临镜台，泪湿香腮。金屋燕归来。玉佩人何在？</p><p>题武陵友人别邺城南即事</p><p>寻幽处，读古书，似韩符昔日城南住。口亭傍竹，藩篱带菊，池沼栽鱼。非是辋川图，堪作郊居赋。</p><p>套数</p><p>【南吕】一枝花</p><p>题东湖</p><p>纤云曳晓红，远树团晴翠。好山如凤凰，新水似琉璃，巧画屏帏。壮观蓬莱地，东湖景最奇。两三行鸥鹭清闲，七十二峰峦秀美。</p><p>【梁州】露屿寺僧吟翠微，月波楼客宴金杯，宝华台殿松阴蔽。赤栏桥畔，想像瑶池；金沙路上，胜却苏堤。若东坡来此游历，向西湖懒把诗题。学士庙绀宇朱扉，观音洞金堂玉室，宰相家翠竹清溪。会稽，鉴水。贺知章谩奖多佳致，放船去在天际。杨柳风轻生浪迟，漾动玻璃。</p><p>【尾】供盘鲜鲫银丝鲙，对酒名花锦绣机，香满衣醉似泥。落照时渔唱起，棹苍烟乘兴而回，煞强如误入桃源洞天里。</p><h2 id="【张子坚】" tabindex="-1"><a class="header-anchor" href="#【张子坚】" aria-hidden="true">#</a> 【张子坚】</h2><p>张子坚，名风，官运判。与张可久同时。张可久《新乐府》有〔清江引〕三首，乃系在张子坚席上所作。元·张宪《玉笥集》卷八有《挽张子坚》诗曰：&quot;文仅典州郡，或徒经乱离。异书肥白蠹，雄剑吼苍螭。身冷家人散，门荒过客悲。忠魂倘为厉，犹可捍城危。&quot;</p><p>小令</p><p>【双调】得胜令</p><p>宴罢恰初更，摆列著玉娉婷。锦衣搭白马，纱笼照道行。齐声，唱的是《阿纳忽》时行令。酒且休斟，俺待银鞍马上听。</p><h2 id="【高栻】" tabindex="-1"><a class="header-anchor" href="#【高栻】" aria-hidden="true">#</a> 【高栻】</h2><p>高栻，一作高拭，燕山人。与张可久同时。生平不详。明·蒋一葵《尧山堂外纪》以为其人字则诚，即作《琵琶记》者，明·王世贞《艺苑卮言》已辨其非。明·朱权《太和正音谱》将其列于&quot;词林英杰&quot;一百五十人之中。</p><p>小令</p><p>【双调】殿前欢</p><p>题小山《苏堤渔唱》</p><p>小奚奴，锦囊无日不西湖。才华压尽香奁句，字字清殊。光生照殿珠，价等连城玉，名重长门赋。好将如意，击碎珊瑚。</p><p>套数</p><p>【商调】集贤宾</p><p>怨别</p><p>倚帏屏数声长叹息，思往事泪淋漓。坐不稳神魂飘荡，睡不宁鬼病禁持。数归期曲损春纤，盼回程皱定双眉。要相逢则除是枕席间魂梦里，几曾经这场憔悴。歌残金缕饲，酒尽了凤凰怀。</p><p>【逍遥乐】悬悬在意，受了些万苦千辛，几曾歇一时半刻。我这里展转的疑惑，越思量越越的难为。这些时玉减香消添了病疾，冷清清独自孤栖。赤紧的关山路远，一去无音，搁不住双眸泪垂。</p><p>【金菊香】盼青鸾不至阻了佳期，想黄犬无音失了配对，望锦鳞落空绝了信息。似醉如痴，瘦肌肤裙褪了小腰围。</p><p>【梧叶儿】两情似酥和蜜，一心似鱼共水，同衾枕效于飞。早忘了山盟海誓，更和那星前月底，到如今怨他谁？这烦恼则除是天知地知。</p><p>【醋葫芦】这些时病恹恹骨似柴，闷昏昏心似痴。恰便似随风柳絮不沾泥，－会家魂灵儿在儿在九霄云外飞。捱一日胜添了一岁，迟和疾早晚一身亏。</p><p>【幺】想当日对神前碜可可的言誓盟，告苍天一桩桩说就里。全不想往日话儿依，过三秋尚然犹未回。你那里偎红倚翠，想着他百般聪俊有谁及。</p><p>【后庭花】空闲了翡翠帏，消疏了莺燕期。生拆散鸳鸯会，硬分开鸾凤栖。痛伤悲，更阑之际。明朗朗照闲阶月色辉，昏惨惨伴离人灯焰微。麝兰散冷了翠帏，绛绡裙松了素体，揾鲛绡淹枕席。纱窗外风儿起，听铜壶玉漏滴。</p><p>【柳叶儿】呀，我便是铁石人怎睡？一思量一会伤悲。恰便似刀剜九曲柔肠碎，离恨天人难觅。相思病命将危，虽然你送了人当是么便宜。</p><p>【尾声】一简书和泪对，一篇词带愁寄。一桩桩一件件说从实，每日家望天涯则将那碧桃花树倚。也是我前缘前世，想人生最苦是别离。</p><h2 id="【钱霖】" tabindex="-1"><a class="header-anchor" href="#【钱霖】" aria-hidden="true">#</a> 【钱霖】</h2><p>钱霖．字子云，世居松江（今属上海市）南城。博学，工文章，不为世用，遂为黄冠，更名抱素，号素庵。初营庵于松江东郭，建二斋曰&quot;封云&quot;、&quot;可月&quot;。后迁居湖州（今属浙江省）。晚居嘉兴（今属浙江省），筑室于鸳湖之上，名曰&quot;藏六窝&quot;，自号泰窝道人。著有词集《渔樵谱》，杨维桢序之，称有寄闲父子之风。编有散曲集《江湖清思集》，著有《醉边余兴》。明·朱权《太和正音谱》将其列于&quot;词林英杰&quot;一百五十人之中。明·贾仲明有挽词说他：&quot;弃俗中路戴黄冠，草履麻绦袖袍宽。《江湖情思》三千段，屡清风明月，尝集醉余兴多端。白雪黄茅煅，坎离频倒般，</p><p>素庵中稳坐蒲团。&quot;</p><p>小令</p><p>【双调】清江引</p><p>梦回昼长帘半卷，门掩茶蘼院。蛛丝挂柳棉，燕嘴粘花片，啼莺一声春去远。高歌一壶新酿酒，睡足蜂衙后。云深鹤梦寒，石老松花疾。不如五株门外柳。春归牡丹花下土，唱彻莺啼序。戴胜雨余桑，谢豹烟中树，人困昼长深院宇。恩情已随纨扇歇，攒到愁时节。梧桐一叶秋，砧杵千家月，多的是几声儿檐外铁。</p><p>套数</p><p>【般涉调】哨遍</p><p>试把贤愚穷究，看钱奴自古呼铜臭。徇已苦贪求，待不教泉货周流。忍包羞，油铛插手，血海舒拳，肯落他人后？晓夜寻思机彀，缘情钩距，巧取旁搜。蝇头场上苦驱驰，马足尘中厮追逐。积攒下无厌就，舍死忘生，出乖弄丑。</p><p>【耍孩儿】安贫知足神明佑，好聚敛多招悔尤。王戎遗下旧牙筹，夜连明计算无休。不思日月搬乌兔，只与儿孙作马牛。添消瘦，不调裀鼎，恣逞戈矛。</p><p>【十煞】渐消磨双脸春，已雕飕两鬓秋，终朝不乐眉长皱。恨不得柜头钱五分息招人借，架上□一周年不放赎。狠毒性如狼狗，把平人骨肉，做自己膏油。</p><p>【九】有心待拜五侯，教人唤甚半州，忍饥寒攒得家私厚。待垒做钱山儿倩军士喝号提铃守，怕化做钱龙儿请法官行罡布气留。半炊儿八遍把牙关叩，只愿得无支有管，少出多收。</p><p>【八】亏心事尽意为，不义财尽力掊，那里问亲弟兄、新姊妹、亲姑舅。只待要春风金谷骄王恺，一任教夜雨新丰因马周。无亲旧，只知敬明眸皓齿，不想共肥马轻裘。</p><p>【七】资生利转多，贪婪意不休，为锱铢舍命寻争斗。田连阡陌心犹窄，架插诗书眼不瞅。也学采东篱菊，子是个装呵元亮，豹子浮丘。</p><p>【六】恨不得杨子江变做酒，枣穰金积到斗，为几文贉背钱受了些旁人咒。一斗粟与亲眷分了颜面，二斤麻把相知结下寇仇。真纰缪。一味的骄而且吝，甚的是乐以忘忧。</p><p>【五】这财曾燃了董卓脐，曾枭了元载头，聚而不散遭殃咎。怕不是堆金积玉连城富，眨眼早野草闲花满地愁。干生受，生财有道，受用无由。</p><p>【四】有一日大小运并在命宫，死囚限缠在卯酉，甚的散得疾子为你聚来得骤。恰待调和新曲歌金帐，逼临得佳人坠玉楼。难收救，一壁相投河奔井，一壁相烂额焦头。</p><p>【三】窗隔每都飐飐的飞，椅桌每都出出的走，金银钱米都消为尘垢。山魈木客相呼唤，寡宿孤辰断趁逐。喧白昼，花月妖将家人狐媚，座耗鬼把仓库潜偷。</p><p>【二】恼天公降下灾，犯官刑系在囚，他用钱时难参透。待买他上木驴钉子轻轻钉，吊脊筋钩儿浅浅钩。便用杀难宽宥，魂飞荡荡，魄散悠悠。</p><p>【尾】出落他平生聚敛的情，都写做临刑犯罪由。将他死骨头告示向通衢电甃，任他回炙风吹慢慢朽。</p><h2 id="【顾德润】" tabindex="-1"><a class="header-anchor" href="#【顾德润】" aria-hidden="true">#</a> 【顾德润】</h2><p>顾德润，字君泽，一作均泽，号九山，一作九仙，松江（今属上海市）人，曾任杭州、平江路吏。与诗人钱惟善等相交好。后至元四年（一三三八）前钱惟善《送顾君泽移平江》诗称其人曰：&quot;旧识黄堂掾，风流见逸才。&quot;&quot;君家九峰下，作吏擅时名。隐语中郎学，歌章大雅声。&quot;元·钱仲益在《题云间顾德润静趣轩》诗称其为人曰：&quot;寂寞便野兴，恬然抱冲襟。扶老凭斑策，陶情托素琴。庭空芳草积，门掩落花深。酒热呼邻饮，诗成据稿吟。翻怜营利客，底事费追寻。&quot;宋·朱晞颜亦写有《顾君泽真赞》，见《瓢泉吟稿》卷五。顿曾自刊《九山乐府》、《诗隐》二集，售于市肆。</p><p>小令</p><p>【南吕】骂玉郎过感皇恩采茶歌</p><p>夏目</p><p>衔泥燕子穿帘幕，早池塘贴新荷，庭愧堤柳鸣蝉和。扇影罗，巾岸葛，花盈座。</p><p>暑气无多，雨声初过。倚东床，开北牖，梦南柯。灯前恣舞，醉后狂歌。书慵注，琴倦抚，剑羞磨。挂青蓑，钓沧波。世尘不到小行窝。笑拥青蛾娇无那，年来放我且婆娑。</p><p>述怀</p><p>蛛丝满甑尘生釜，浩然气尚吞吴，并州每恨无亲故。三匝乌，千里驹。中原鹿。</p><p>走遍长途，反下乔木。若立朝班，乘骢马，驾高车。常怀卞玉，敢引辛裾。羞归去，休进取，任揶揄。暗投珠，叹无鱼，十年窗下万言书。欲赋生来惊人语，必须苦下死工夫。</p><p>人生傀儡棚中过，叹乌兔似飞梭，消磨岁月新工课。尚父蓑，元亮歌，灵均些。</p><p>安乐行窝，风流花磨。闲呵诹，歪嗑牙，发乔科。山花袅娜，老子婆娑。心犹倦，时未来，志将何！爱风魔，怕风波，识人多处是非多。适兴吟哦无不可，得磨跎处且磨跎。</p><p>【中吕】醉高歌过喜春来</p><p>宿西湖</p><p>梅花飘雪漫山，杨柳和烟放眼。画船稳系东风岸，金缕朱弦象板。</p><p>春融南浦冰澌散，酒醒西楼月影悭，一天星斗水水云寒。名利难，诗酒债且填还。</p><p>【中吕】醉高歌过摊破喜春来</p><p>旅中</p><p>长江远映青山，回首难穷望眼。扁舟来往蒹葭岸，人憔悴云林又晚。</p><p>篱边黄菊经霜暗，囊底青蚨逐日悭。破清思晚砧鸣，断愁肠檐马韵，惊客梦晓钟寒。归去难，修一缄，回两字寄平安。</p><p>【中吕】醉高歌过红绣鞋</p><p>西湖赏春</p><p>漾金波碧甃粼粼，荡金缕垂杨隐隐。步金莲仙子相随趁，纵金勒王孙笑引。</p><p>按金雁银筝风韵，捧金钟翠袖殷勤，听金莺彩燕竞争春。掷金钱频唤酒，焚金鼎细生云，戗金船兰棹稳。</p><p>【越调】黄蔷薇过庆元贞</p><p>御水流红叶</p><p>步秋香径晚，怨翠阁衾寒。笑把霜枫叶拣，写罢衷情兴懒。</p><p>几年月冷倚阑干，半生花落盼天颜，九重云锁隔巫山。休看作等闲，好去到人间。</p><p>又</p><p>止观光上国，近守御宫闱。霜染丹枫散绮，叶坠金沟泛水。</p><p>凤城春色醉玻璃，龙香墨迹璨珠玑，鸾交天配选簪笄。宫妃直恁痴，题怨寄他准。</p><p>套数</p><p>【黄钟】愿成双</p><p>忆别</p><p>梅脸退，柳眼肥，雨丝丝开到茶蘼。一春常是盼付佳期，不觉的香消玉体。</p><p>【幺】忒风流姝媚忒聪慧，怎生般信绝音稀？叮宁杜宇那人行啼，冷落了秋千月底。</p><p>【出队子】科场不第，出落着个三不归。长安花酒价如泥，不信敲才主仗得，似恁般情怀说向谁？</p><p>【幺】到中秋左右还相会，见他时擘破面皮。紫泥宣于我甚便宜，青楼梦因谁没鉴识，且受回禁持悔甚的。</p><p>【尾】海神行忘不了些乔盟誓，多年前曾活取了个王魁，传槽病这些时敢轮到你。</p><p>【仙吕】点绛唇</p><p>四友争春</p><p>四海飘篷，半生歌咏。嗟尘冗，世事匆匆，苦被年光送。</p><p>【混江龙】眼前青供，玉人降谪笑相逢。敲金击玉，咏月嘲风。三峡泉鸣新咳唾，千章诗著旧题封。春风杨柳，秋水芙蓉。温柔典雅，剔透玲珑。销人魂梦广寒宫，迷人踪迹桃源洞。友朋每如兄如弟，亲眷每非虎林熊。</p><p>【油葫芦】天下湖山风月珑，这一伙作业种，莺俦燕侣不相容。锦心绣腹亲陪奉，月眉星眼情搬弄。茶供过三两巡，涎割到五六桶。攒下些高谈阔论成何用，端的是风月两无功。</p><p>【天下乐】儿曾见翠袖殷勤捧玉钟，三冬，节序穷，老廉颇岂堪施会勇。桑柴弓悬臂间，纸糊锹逼手中，每日价干和哄。</p><p>【那吒令】江湖上量洪，谁强似孔融；天地间德行，怎学得仲弓；翠红乡钞猛，都不如邓通。假老实，乔尊重，买做了先锋。</p><p>【鹊踏枝】探花人气如虹，状元郎怒填胸，榜眼哥哥，尚自冲冲。你也哝恩多爱浓，想从前错怨了天公。</p><p>【寄生草】大厮家包藏得险，友朋每讲论得同。双生虽俊风声众，苏卿缺镘情肠痛，冯魁不语机谋中。风流浪子怎教贫？孤寒壮士愁难共。</p><p>【尾】不放一时花，空负三生梦，我与你结抹了青楼卷宗。一个空劳下巫山十二峰，一个虚担着雨迹云踪。那一个快弥缝，只落得燕懒莺慵，这老子倒夺了东君造化工。他见这恩情脱空，使把那是非讲动，刬地向树头树底觅残红。</p><h2 id="【曹德】" tabindex="-1"><a class="header-anchor" href="#【曹德】" aria-hidden="true">#</a> 【曹德】</h2><p>曹德，字明善，衢州（今浙江衢县）人。曾任衢州路吏，山东宪吏。后至元五年（一三三九）曹德在都下作〔清江引〕（又名〔岷江录〕）二曲讥讽权贵伯颜擅自专权，杀害剡王彻彻笃，锻炼诸狱，延及无辜。大书揭于五门之上，因此名声大噪。明·贾仲明称他&quot;神京独赋《长门柳》（即〔清江引〕首句），士林中逞俊流，万人内占了鳌头。&quot;因伯颜缉捕，乃南逃吴中僧舍避祸。居数年，伯颜事败，方再入京。他与任则明、马昂夫等相交。任作有〔清江引〕《曹明善北回》曲。曹则有〔喜春末〕《和则明韵》曲、〔小梁州〕《待马昂夫相公游柯山》曲。</p><p>小令</p><p>【正宫】小梁州</p><p>侍马昂夫相公游柯山</p><p>紫霞仙侣翠云裘，文彩风流。新诗题满凤凰楼，挥吟袖，来作烂柯游。【幺】王樵不管梅花瘦，教白鹤舞著相留。听我歌，为君寿。一杯春酒，一曲小梁州。</p><p>【中吕】喜春来</p><p>和则明韵</p><p>骚坛坐遍诗魔退，步障行看肉阵迷。海棠开后燕飞回。喧暂息，爱月夜眠迟。</p><p>春云巧似山翁帽，古柳横为独木桥。风微尘软落红飘，沙岸好，草色上罗袍。</p><p>春来南国花如绣，雨过西湖水似油。小瀛洲外小红楼，人病酒，料自下帘钩。</p><p>【双调】沉醉东风</p><p>隐居</p><p>鸱夷革屈沉了伍胥，江鱼腹葬送了三闾。数间谏时，独醒处，岂是遭诛被放招伏？一舸秋风去五湖，也博个名传万古。</p><p>村居</p><p>新分下庭前竹栽，旋篘得缸间茅柴。娩壬弹鸡，和根菜，小杯盘曾惯留客。活泼剌鲜鱼米换来，则除了茶都是买。</p><p>茅舍宽如钓舟，老夫闲似沙鸥。江清白发明，霜早黄花瘦，但开樽沉醉方休。江糯吹香满穗秋，又打够重阳酿酒。</p><p>枫林晚家家步锦，菊篱秋处处分金。羞将宝剑看，醉把瑶琴枕，没三杯著甚消任。若论到机深祸亦深，却不是渊明好饮。</p><p>【双调】折桂令</p><p>江头即事</p><p>问城南春事何如？细草如烟，小雨如酥。不驾巾车，不拖竹杖，不上篮舆。著二日将息蹇驴，索三杯分付奚奴。竹里行厨，花下堤壶，共友联诗，临水观鱼。</p><p>自述</p><p>淡生涯却不多争，卖药修琴，负笈担簦。雪岭樵柯，烟村牧笛，月渡渔罾。究生死干忙煞老僧，学飞升空老了先生。我腹膨脝，我貌狰狞，我发鬅鬙。除了衔怀，百拙无能。</p><p>西湖早春</p><p>小红楼隔水人家，草未鸣蛙，柳已藏鸦。试卷朱帘，寻山问寺，何处无花。金络脑堤边骏马，锦缠头船上娇娃。风东繁华，不醉流霞，前世生涯。</p><p>登灵鹫山</p><p>便休提钟鼎山林，遮莫荣，总是消沉、落落魄魄，酒逢知己，琴遇知音。时俯仰人间古今，且消磨闲处光阴。无事当心，今日从容，此地登临。</p><p>【双调】清江引</p><p>长门柳丝千万结，风起花如雪。离别复离别，攀折更攀折，苦无多旧时枝叶也。</p><p>长门柳丝千万缕，总是伤心树，行人折嫩条，燕子衔轻絮，都不由凤城春做主。</p><p>【双调】庆东原</p><p>江头即事</p><p>低茅舍，卖酒家，客来旋把朱帘挂。长天落霞，方池睡鸭，老树昏鸦。几句杜陵诗，－幅王维画。猿作怪，鹤莫猜，探春偶到南城外。池鱼就买，园蔬旋摘，村务新开。省下买花钱，拚却还诗债。闲乘兴，过小亭，没三杯著甚资谈柄。诗题小景，香销古鼎，曲换新声。标致似刘伶，受用如陶令。</p><p>【不知宫调】三棒鼓声频</p><p>题渊明醉归图</p><p>先生醉也，鱼子扶著。有诗便写，无酒重赊。山野调欲唱些，俗事休说。问青天借得松间月，陪伴今夜。长安此时春梦热。多少豪杰。明朝镜中头似雪，乌帽难遮。星般大县儿难弃舍，晚入庐山社。比及眉未攒，腰曾折，迟了也去官陶靖节。</p><h2 id="【董君瑞】" tabindex="-1"><a class="header-anchor" href="#【董君瑞】" aria-hidden="true">#</a> 【董君瑞】</h2><p>董君瑞，生卒年、字号均不详。冀州（今河北冀县）人。元·钟嗣成《录鬼簿》将其列为&quot;方今才人，闻名而不相知者&quot;，小传称他：&quot;隐语乐府，多传江南。&quot;据说其一生落魄，仕途堰蹇，颠沛流离。明·朱权《太和正音谱》将其列于&quot;词林英杰&quot;一百五十人之中。</p><p>套数</p><p>【般涉调】哨遍</p><p>硬谒</p><p>十载驱驰逃窜，虎狼丛里经魔难。居处不能安，空区区历遍尘寰。远游世间，波波漉漉，穰穰劳劳。一向无程限，刬地不着边岸。镜中空照，冠上虚弹。诗书有味眼生花，岁月无情鬓成斑。长铗归来，壮志难酬，功名运晚。</p><p>【幺】世事谙博看．人情冷暖谁经惯？风帽与尘寰，遍朱门白眼相看。腹内闲，五车经典，七步文章。到处难兴贩，半纸虚名薄官。飘零吴越，梦觉邯郸。碧天凤翼未曾附，苍海龙鳞几时攀。困此穷途，进退无门，似羝羊触藩。</p><p>【耍孩儿】待向人前开口实羞赧，折腰处拳拳意懒。这回不免向君前，曲弓弓冒突台颜。故来海上垂钓线，特向津头执钓竿，有意相侵犯。将你个高门诌媚，小子相干。</p><p>【六煞】知君廉俭犹清干，据头角轩昂见罕。即非面谕厮过从，将明公焉敢相残？岂不知甜言与我三冬暖，恶语伤人六月寒？你是多少人称赞，道你量如江海，器若丘山。</p><p>【五】也不索闲言赞，冷句儿攒，快疾做取英雄汉。扫除乞俭分开吝，倚阁酸寒打破悭。忙迭办，俺巷来近远，怎地回还？</p><p>【四】你是明白与，俺索子细拣，怕行挑剜接补并糜烂。至元折脑通行少，中统糖心倒换难。翻复从头看，则要完全贯伯，分晓边阑。</p><p>【三】你要寻走衮，觅转关，上天掇着梯儿赶。襟厮封头发牢结定，额厮拶眉毛紧厮拴。厮蘸定权休散，坐时同坐，赸后齐赸。</p><p>【二】你又奔，俺又顽，则要紧无格迸松无慢。皮锅里炒爆铜豌豆，火坑上叠翻铁卧单。无辞惮，大生性耐，不喜心烦。</p><p>【一】谩把猾，枉占奸，布衫领安上难寻绽。头巾顶攒就宜新裹，鱼儿钅敖子饼热时赶热翻。消息汤者犯，你便辘轳井口，直打的泉干。</p><p>【尾】难动脚，怎转眼？便休推阻根廷款，多共少分明对面儿咒。</p><h2 id="【王举之】" tabindex="-1"><a class="header-anchor" href="#【王举之】" aria-hidden="true">#</a> 【王举之】</h2><p>王举之（一二九O--一三五O？），杭州人。今存散曲中，有赠胡存善﹝折桂令〕一首。而胡存善是胡正臣之子（见《录鬼簿》）。所以，王举之可能生于元代后期，而且是活动于杭州一带的作家。卒于明代洪武初的钱惟善，在《江月松风集》卷九中，有《送王举之入京就柬樵谷》诗一首，其诗云：&quot;短衣匹马佩吴钩，欲写关河万里愁。射雁秋风高紫塞，听莺春色满皇州。黄尘驿路三千里，白玉京城十二楼。无酒送君怀抱恶，过江为觅故人舟。&quot;可见，王举之曾北上大都（今北京），似乎欲有所作为，成就一番事业。明·朱权《太和正音谱》将其列于&quot;词林英杰&quot;一百五十人之中。</p><p>小令</p><p>【仙吕】一半儿</p><p>手帕</p><p>藕丝纤腻织春愁，粉线轻盈惹暮秋，银叶拭残香脸羞。玉温柔，一半儿啼痕一半儿酒。</p><p>开书</p><p>泪痕香沁污鲛，墨迹淋漓损兔毫，心渺茫云路遥。念奴娇，一半儿行书一半儿草。</p><p>【南吕】金字经</p><p>春日湖上</p><p>山色涂青黛，波光漾画舸，小小仙鬟金缕歌。他，宝钗轻翠娥。花阴过，暖香吹绮罗。</p><p>【中吕】迎仙客</p><p>戏题</p><p>双解元，恶姻缘，豫章城月明秋满天。贩茶船，买命钱。占得春先，到称了冯魁愿。</p><p>【中吕】满庭芳</p><p>春夜</p><p>梨花月明，秋千露冷，杨柳烟澄。海棠病酒风吹醒，不有银灯。阑干外闲花有影，柳梢头鸟无声。罗帏静，香销玉鼎，禁鼓报初更。</p><p>【中吕】红绣鞋</p><p>秋日湖上</p><p>红叶荒林酒兴，黄花老圃诗情，柳塘新雁两三声。湖光扶不定，山色画难成。六桥风露冷。</p><p>栖云吊贯酸斋</p><p>芦花被西香梦，玉楼才夜月人空。栖云山小崆峒。蟠桃仙露种，诗句古苔封。教清名天地中。</p><p>【越调】天净沙</p><p>过长春宫</p><p>壶中霞养丹砂，窗前云覆桃花，尘外谁分岁华？客来闲话，呼童扫叶烹茶。</p><p>【双调】折桂令</p><p>鹤骨笛</p><p>洗闲愁一曲桓伊，琼管高闲，锦字精奇。松露玲珑，高魂缥缈，夜气依微。九皋梦声中唤起，一天霜月下惊飞。妙趣谁知？零落秋云，污我仙衣。</p><p>虎顶杯</p><p>宴穹庐月暗西村，剑舞青蛇，角奏黄昏。玛瑙盘呈，琼瑶液暖，狐兔愁闻。猩血冷犹凝旧痕,玉纤寒似怯英魂。豪士云屯，一曲琵琶，少个昭君。</p><p>羊羔酒</p><p>杜康亡肘后遗方，自堕甘泉，紫府仙浆。味胜醍醐，醲欺琥珀，价重西凉。凝碎玉金怀泛香，点浮酥凤盏熔光。锦帐高张，党氏风流，低唱新腔。</p><p>虾须帘</p><p>隔花阴轻护朱门，水影藏娇，海气笼春。月晃纤波，风摇细浪，迹远凡尘。翡翠亭低垂燕嗔，水精寒深秘龙珍。云雨难亲，咫尺天涯，别是乾坤。</p><p>闺怨</p><p>叹窗前干鹊无灵，殢定代梢，诉尽春情。风枕慵抬，鸳衾倦理，鸾鉴空明。唤上玉休开翠屏，减香肌羞见金莺。欲睡难成，待寄谁凭，何处卿卿？</p><p>蹭胡存善</p><p>问蛤蜊风致何如？秀出乾坤，功在诗书。云叶轻盈，灵华纤腻，人物清癯。采燕赵天然丽语，拾姚卢肘后明珠。绝妙功大，家住西湖，名括东都。</p><p>读史有感</p><p>北邙山多少英雉，青史南柯，白骨西风！八阵图成，《六韬》书在，百战尘空。辅汉室功成卧龙，钓磻溪兆入飞熊。世事秋蓬，惟有鱼樵，跳出樊笼。</p><p>三茅山行</p><p>紫芝香石室清幽，不老乾坤，自在春秋。古桂寒香，枯梅瘦影，曲涧清流、飞膏雨龙归洞口，弄晴云鹤舞山头。小小瀛洲，翠户金扃，玉宇琼楼。</p><p>七夕</p><p>鹊桥横低蘸银河，鸾帐飞香，风辇凌波。两意绸缪，一宵恩爱，万古蹉跎。剖犬牙瓜分玉果，吐蛛丝巧在银盒。良夜无多，今夜欢娱，明夜如何？</p><p>二乔观书图</p><p>玉肌肤纨扇风流，一榻春情，两国仇雠。机密胸中，姻缘梦里，往事眉头。铜雀台烟愁绿柳，石头城月冷荒沟。巧计深谋，妙策良筹。睡煞东吴，恋煞南州。</p><p>送友赴都</p><p>簿书中暂驻行车，白也无敌，赤尔何如？万法依公，片言折狱。千里携书，赋温润荆山进玉，吐宫商合浦还珠。天口口口，口口口口，口口口口。</p><p>怀钱塘</p><p>记湖山堂上春行：花港观鱼，柳巷闻莺。一派湖光，四围山色，九里松声。五花马金鞭弄影，七步才锦字传情。写人丹青，雨醉云醒，柳暗花明。</p><p>春暮</p><p>点纱窗翠簇残红，归路悠悠，情思匆匆。怕启朱扉，情拈翠靥，倦地香绒。榆钱小难酬化工，柳丝长不系东风。减尽芳容，翠草蒙茸，绿树玲珑。</p><p>访道士不遇</p><p>鹤飞踏破秋阴，经尽《南华》，月落西岑。炼汞为银，炊烟煮石，点铁成金。芦花被藤床竹枕，芰荷衣梅杖桐琴。凤舞鸾吟．尔不知音，谁是知音？</p><p>【双调】水仙子</p><p>春日即事</p><p>鱼鳞玉尺戏睛波，燕嘴芹泥补旧窝，兔毫香墨闲工课。饮琼浆卷玉螺，柳丝长忙煞莺梭。云娥低和，娇羞谩歌，不醉如何？</p><h2 id="【邵元长】" tabindex="-1"><a class="header-anchor" href="#【邵元长】" aria-hidden="true">#</a> 【邵元长】</h2><p>邵元长，字德善，慈溪（今属浙江省）人。与钟嗣成同时，且相知，曾为《录鬼簿》作&quot;后序&quot;支钟氏之《录鬼簿》，全录&quot;本朝显官名公，词章行于世才恐后淹没姓名．故编排类集。记其出处才能于其前，度以音律乐章于其后。千万载之下，知其为何人，直做俾其为不死之鬼也&quot;。</p><p>小令</p><p>【双调】湘妃曲</p><p>赠钟继先</p><p>高山流水少人知，几拟的十铸子期。继光贤既解其中意。恨相逢何太迟，示佳编古怪新奇。想达士无地事，录名公半是鬼，叹人生不死何归？</p><h2 id="【周浩】" tabindex="-1"><a class="header-anchor" href="#【周浩】" aria-hidden="true">#</a> 【周浩】</h2><p>周洁，或作周浩，与钟嗣成同时代人。生平不详。其散曲仅存一首，为赞钟氏《录鬼簿》所作。</p><p>小令</p><p>【双调】蟾宫曲</p><p>题《录鬼簿》</p><p>想贞元朝无多，满目江山，日月如梭。上苑繁华，西湖富贵，总付高歌。麒麟冢衣冠坎坷，凤凰城人物蹉跎。生待如何？纸上清名，万古难磨。</p><h2 id="【王晔】" tabindex="-1"><a class="header-anchor" href="#【王晔】" aria-hidden="true">#</a> 【王晔】</h2><p>王晔，字日华，号南斋，杭州人。生卒年不详，约生活于元代中后期。《录鬼簿》将其列入&quot;方今才人相知者&quot;类中，称他&quot;体丰肥而善滑稽，能词章乐府，临风对月之际，所制工巧&quot;。至正六年，他曾汇辑历代优语，自楚之优孟，至金代玳瑁头，集为一编，名曰《优戏录》。惜原书久佚，仅存杨维桢所作之序于《东维子文集》卷十一中。其子王绎，擅长绘画，见《南村辍耕录》。其剧作有《破阴阳八卦桃花女》、《卧龙岗》、《双卖华》三种，今存前一种。另有与朱凯合撰的《风月所举问汝阳记》小令十六首及套数一套。</p><p>小令</p><p>【双调】庆东原</p><p>风月所举问汝阳记黄肇退状</p><p>于飞燕，并蒂莲，有心也待成姻眷。吃不过双生强口脔，当不过冯魁斗谝，甘不过苏氏胡扇。且交割丽春园，免打入悲田院。</p><p>折桂令</p><p>问苏卿</p><p>俏排场战曾经，自古惺惺，爱惜惺。燕友莺朋，花阴柳影，海誓山盟。哪一个坚心志诚？哪一个薄幸杂情？则问苏卿，是爱冯魁，是爱双生？</p><p>答</p><p>平生恨落风尘，虚度年华，减尽精神。月枕云窗，锦衾绣褥，柳户花门。一个将百十引江茶问肯，一个将数十联诗句求亲。心事纷纭：待嫁了茶商，怕误了诗人。</p><p>殿前欢</p><p>再问</p><p>小苏卿：言词道不得实诚，江茶诗句相兼并。那件著情，休胡芦提二四应，相傒幸。端的接谁红定？休教勘问，便索招承。</p><p>答</p><p>满怀冤，被冯魁掩扑了丽春园，江茶万引谁情愿？听妾明言。多情小解元，休埋怨。俺违不过亲娘面。一时间不是，误走上茶船。</p><p>水仙子</p><p>驳</p><p>明明的退佃丽春园，暗暗的开除了双解元。惨可可说下神仙愿，却原来都是骗。再谁听甜句儿留连。同他行坐，和他过遣，怎做的误走上茶船？</p><p>招</p><p>书生俊俏却无钱，茶客村虔倒有缘。孔方兄教得俺心窑变，胡芦提过遣，如今是走上茶船？拜辞了呆黄肇，上复那双解元，休怪俺不赴临川。</p><p>折桂令</p><p>问冯魁</p><p>冯魁嗏你自寻思：这样娇姿。效了琴瑟，不用红娘；则留红定，便系红丝。最你呵有甚风流浪子，怎消得多情俊俏媃儿？供吐对实同，说了缘由，辨个妍媸。</p><p>水仙子</p><p>答</p><p>黄金铸就劈闲刀，茶引糊成刬怪锹。庐山凤髓三千号，陪酥油尽力搅。双通叔你自才学，我揣与娘通行钞。掂了咱传世宝，看谁能够凤友鸾交。</p><p>折桂令</p><p>问双渐</p><p>小苏卿窑变了心肠，改抹了姻缘，倒换排场。强拆鸳鸯，轻分莺燕，失配鸾凰。实丕丕兜笼富商，虚飘飘蹬脱了才郎。你试思量，不害相思，也受凄凉。</p><p>水仙子</p><p>答</p><p>阳台云雨暂教晴，金斗风波且慢行。小苏卿是接了冯魁定，俏书生便噤声。没来由闲战闲争，非干是咱薄幸。既然是他浅情，我著甚干害心疼。</p><p>折桂令</p><p>问黄肇</p><p>丽春园黄肇姨夫，人道你聪明．我道你胡突。苏氏掂俫，双生搠淹，你到地妆孤。怕不你身上知心可腹，争知他恨前似水如鱼。休强支吾，这样恩情，便好开除？</p><p>水仙子</p><p>容</p><p>风流双渐惯轮铡，澜浪苏卿能跳塔。小机关背地里商量下，把俺做皮灯笼看待咱，从来道水性难拿。从他赸过，由他演撒，终只是个路柳墙花。</p><p>折桂令</p><p>问苏妈妈</p><p>苏婆婆常只是熬煎，临逼得孩儿，一谜地胡扇。使会虚脾，著些甜唾，引起顽涎。用力的从教气喘。著昏的一任头旋。只为贪钱，将个婵娟，卖上茶船。</p><p>水仙子</p><p>答</p><p>有钱问甚纸糊锹，没钞由他古锭刀。是谁俊俏谁村拗，俺老人家下性索。冯员外将响钞递著，双生咷休干闹。黄肇嗏且莫焦，价高的俺便成交。</p><p>议拟</p><p>双生好去觅前程，黄肇休来恋寡情，冯魁统镘刚婚聘。老虔婆指证的明，小苏卿既已招承。风月所成文案，莺花寨拟罪名，而春园依例施行。</p><p>套数</p><p>【双调】新水令</p><p>闺情</p><p>梨花夜雨未开门，日迟迟绿窗人困。镜缄鸾未起，香尽鸭犹温。半晌抬身，舒玉笋整婵鬓。</p><p>【驻马听】春意犹昏，杨柳青牵绵正滚；香腮微印，海棠横界线留痕。目前春暖物华新，意中人远天涯近。怨未伸，枝头春色三分褪。</p><p>【乔牌儿】灵角儿无定准，喜鹊儿少凭信。倚阑无语恹恹闷，一春悉憔悴损。</p><p>【雁儿落】齐臻臻光消宝髻云，宽绰绰瘦掩罗衫褃。碧幽幽天高少雁书，绿湛湛水阔无鱼信。</p><p>【得胜令】愁戚戚萧索对清晨，情默默冷落坐黄昏。悄促促翠掩合欢帐，湿津津红绡拭泪巾。清黯黯销魂，烟淡淡草际遥天尽。昏惨惨伤神，夜迢迢花残过雨频。</p><p>【沽美酒】江分平绿草茵，门半掩翠苔痕。悄悄闲庭不见人，无语自晒，空目断定楚台云。</p><p>【太平令】怪则怪鸾凰生分，恼则恼莺燕争春。恨则恨心中有刀，悔则悔言而无信。想这厮背恩，负恩，说着后一言难尽。</p><p>【水仙子】气吁鸾影宝奁昏，愁蹙蛾眉翠黛颦。情随雁足青霄近，倚朱扉欲断魂。能消得几个青春？恰透风光一阵。春来度尽花容数本，春先去人瘦三分。</p><p>【折桂令】春先去人瘦三分。妆减了半面风流。衣松了一捻精神。步红尘愁践红芳，上绣榻怕拈绣帖，倚朱扉愁盼朱轮。海棠困琴闲玉轸，石榴皱睡损罗裙。愁思昏昏，人事纷纷；眼底卿卿，心上人人。</p><p>【尾声】来时跪膝儿在床前问，将那厮谎舌头裙刀儿碎刎。先将他抛闪去的罪名儿一件件招，后把受用过凄凉一星星证了本。</p><h2 id="【王仲元】" tabindex="-1"><a class="header-anchor" href="#【王仲元】" aria-hidden="true">#</a> 【王仲元】</h2><p>王仲元，杭州人。元后期北曲作家，生平事迹不详。据《录鬼簿》载，他与钟嗣成相交有年，熟稔非常。据孙楷第《元曲家考略》：元人《图绘宝鉴》上有关于王仲元的介绍，称其擅长花鸟工笔，兼善小景之作，&quot;用墨之法温润可喜&quot;。所撰杂剧有《于公高门》等三种，皆亡佚不存。所幸《乐府群玉》尚保留他的散曲套数四套，小令二十一首。杂剧多为历史传奇题材，颇有针砭现实的深意寄托。明初贾仲明在增补《录鬼簿》中的《凌波仙》赞词中，称其剧作&quot;历像演史全忠信&quot;，&quot;将贤愚善恶分，戏台上考试人伦。大都来一时事，搬弄出千载因，辨是非好歹清混。&quot;其散曲多以杭州景致和西湖传说为题，表现了元末文采派曲家的风范。他还有两支以曲牌名连缀成套，状写情事和秋景的曲子。是元人散曲创作中的一种别致的&quot;集专名&quot;体的代表作，虽属文字游戏，但全套妥贴稳称，音律和谐，亦可卿备一格，是我们研究这类填曲技巧的范本。</p><p>小令</p><p>【中吕】普天乐</p><p>春日多雨</p><p>无一日惠风和，常四野彤云布，那里肯妆金点翠，只待要迸玉筛珠。这其间湖景阴，恰便似江天暮，冷清清孤山路，六桥迷雪压模糊。瞥见游春杜甫，只疑是寻梅浩然，莫不是相访林逋。</p><p>赠美人</p><p>柳眉新，桃腮嫩，酥凝琼腻，花艳芳温。歌声消天下愁，舞袖散人间闷。举止温柔娇风韵，司空见也索销魂。兰姿蕙魄，瑶花玉蕊，误染风尘。</p><p>旅况</p><p>树杈丫，藤缠挂，冲烟塞雁，接翅昏鸦。展江乡水墨图，列湖口潇湘画。过浦穿溪沿江汊，问孤航夜泊谁家。无聊倦客，伤心逆旅，恨满天涯。</p><p>离情</p><p>淹蓝桥，烧祆庙，镜鸾肠断，瑟凤魂销。玉容残倦艳妆，云髻乱慵梳掠。闷倚危阑闲凝眺，对斜阳分外无聊。秦川路远，阳台雨歇，楚岫云高。</p><p>离恨</p><p>拥鸳衾，歌珊枕，扫窗风竹，捣月寒砧，思量心别恨填，欢喜梦离愁禁。主意抛迟亏人甚，薄情郎何处留心。君怀幸短，盟山路险，誓海波深。</p><p>相思</p><p>泪盈波，眉愁锁，消香减腻，病鬼愁魔。炉烟飘怨气浮，襟抽湿啼痕污。无限凄凉来著抹，瘦身躯怎生存活。相思未脱，他愁为我，我病因他。</p><p>离情</p><p>远山攒．乌云乱，分钗破鉴，单枕孤鸾。芳心被闷织罗，病躯教愁羁绊。惹肚牵肠相穿贯，上心来痛似锥剜。归期限满，难凭后约，孤负前欢。</p><p>题情</p><p>柳青严，冤家椠，情传眼角，恨寄眉尖。拖逗入烦恼乡，积攒下相思欠。交下情疏恩恩情俭，欲阑珊却又拘钤。常寻我喜，稀行你怪，频去娘嫌。戒多婪，绝余滥，携云自欢，握雨独惭。莺花寨我纳降，是非海谁著淹。多少惺惺遭坑陷，咱图甚染绿挪蓝？樽前扮蠢，花间塑坌，席上妆憨。</p><p>妓家</p><p>海棠枝，蔷薇刺，约回舞燕，抓住游丝。有赢钞烟月牌，无赔钞莺花市，买雨赊云无签次，干遇仙枉废神思。如无钞使，休凭浪子，强做勤儿。</p><p>间阻</p><p>痛伤嗟，遭磨灭，凋筝弦断，拢鬓簪折。难攀如镜里花，易见似波中月。变尽欢娱成吴越，眼睁睁咫尺离别。啼残杜宇，辞巢燕子，惊梦蝴蝶。</p><p>【双调】江儿水</p><p>叹世</p><p>谁待理他闲是非，紧把红尘避。庵前绿水围，门外青山对，寻一个稳便处闲坐地。</p><p>竹冠草鞋粗布衣，晦迹韬光计。灰残风月心．参得烟霞味,寻一个稳便处闲坐地。</p><p>茅斋倚山门傍溪，镇日常关闭。安闲养此心，上住从吾意，寻一个稳便处闲坐地。</p><p>功名玉关十万里，委实劳心力。争如四皓仙，不愿三公位，寻一个稳便处闲坐地。</p><p>功劳既成名遂矣，便索抽身退。裴公绿野中，陶令东篱内，寻一个稳使处闲坐地。</p><p>笑他卧龙因甚起？不了终身计。贪甚青史名？弃却红尘利，寻一个稳使处闲坐地。</p><p>扁舟五湖越范蠡，有分烟波内。丝纶远是非，蓑笠多风味，寻一个稳便处闲坐地。</p><p>红尘不来侵钓矶，别却风云会。一钓了此生，七里全身计，寻一个稳便处闲坐地。</p><p>五柳绕庄菊满篱，自谓羲皇世。三径可信颜，一榻堪容膝，寻一个稳便处闲坐地。</p><p>妇人脸上笑靥</p><p>一团儿可人衠是娇，妆点如花貌。抬叠起脸上秋，出落腮边悄，千金这窠里消费了。</p><p>套数</p><p>【中吕】粉蝶儿</p><p>集曲名题秋怨</p><p>双雁儿声悲，景潇潇楚江秋意，胜阳关刮地风吹。满庭芳，梧桐树，全蕉叶坠。庆东原金菊香滴滴金堆，那更醉西湖干荷叶失翠。</p><p>【醉春风】我一半儿情感玉花秋，一半儿忆王孙归塞北。我这应天长久不断怨别离，对秋风怨忆，忆。折倒的风流体沤赢，红衫儿宽褪，翠裙腰难系。</p><p>【迎仙客】都不念娘娇望远行，忘了初相见在武陵溪。骂玉郎有上梢没末尾，瘦削了柳丝玉芙蓉花面皮。这翠眉儿挛刺，捱这等相思会。</p><p>【红绣鞋】上小楼凭阑人立，青山口日上平西。子听得乔木檀鹊踏枝叫声疾，莫不倘秀才馀音至？夜行船阮郎归，原来是牧羊关乌夜啼。</p><p>【石榴花】常记得赏花时节看花回，上京马醉扶扫，归来窗半月儿低，真个醉矣。柳青娘虞美人扶只，困腾腾上马娇无力，步步娇弄影儿行迟。似凤鸾交配答双鸳鸯对，人都道端正好夫妻。</p><p>【斗鹌鹑】不误这万年欢娱，翻做了荆湘怨忆。把一个玉翼婵娟，闪在瑶台月底。想留逍遥乐事迷，今日呆古朵白憾。子落得初问口长吁，哭皇天泪滴。</p><p>【普天乐】空闲了愿成双，鸳鸯儿被。搅筝琶断毁，碧玉箫尘迷。四块玉簪折，一锭银瓶坠。叹姻缘节节高天际，这淹证候越随煞愁的。想两相思病体，把红芍药枉吃，有圣药五难医。</p><p>【尾】我每夜伴穿窗月影低，好也啰你可快活三不归，空教人立苍苔红绣鞋儿湿，可怕不恋一别的赚煞你。</p><p>集曲名题情</p><p>金盏儿里倦饮香醪，盼到那赏花时甚实曾欢笑，别人都喜春来唯我心焦。出得那庆东园，离亭宴，暗伤怀抱。贪看那喜游蜂蝶恋花梢，想起贺新郎不知消耗。</p><p>【醉春风】何日愿成双，几时能够端正好？只除是忆王孙合小桃红。怎消得这恼，恼，恼。直吃得沉醉东风，武陵溪畔，后庭花落。</p><p>【迎仙客】樱桃股点终唇，杨柳般翠裙腰。红绣鞋轻移莲步小，柳眉颦一半儿娇。端的有络丝娘的妖娆，似一朵红芍药。</p><p>【红绣鞋】上平西看看日落，念奴娇梦断魂劳。鹊踏枝黄昏里哨遍林梢，双雁儿呀呀叫。牧羊关外野猿号，怨别离难睡着。</p><p>【石榴花】绿窗人去闷难煞，哭皇天和泪洒芭蕉。人月圆最好，愁杀我也凤友鸾交。两相思真病难医疗，只除倘秀才赴蓝桥。</p><p>【斗鸽药】想起那拨不断恩情，元和令下梢。上马娇郎君，看花回最好。归塞北恩情恨未消，呆古朵怎放脱了？石榴花裙儿，绵答絮睡着。</p><p>【普天乐】卖花声，还惊觉。把一朵雪里梅，生扭的粉碎烟焦。骂玉郎，伤怀抱，几时捱得金鸡叫。凭闲人恨杀才敲，一枝花瘦了。穿窗月底，虞美人难熬。</p><p>【尾】醉扶归入画堂，轻移步步娇。阮郎归一去无音耗，空踏遍台前寄生草。</p><p>道情</p><p>引的是白鹿玄鹤，向云水乡那答儿不到？药篮儿肩上斜挑，上云梯，穿石凳，猛然凝眺。不觉地老天高，正宜咱孟嘉落帽。</p><p>【醉春风】玉露润菊花肥，金风催梧叶老。黄花红叶满秋山，此景畅是好、好、好。野水横侨，淡烟衰草，晚峰残照。</p><p>【迎仙客】见一座小道庵，盖的来一个茅，舍俗出家远市朝。俺那里水烟深，山势高，四壁周遭，不许些红尘到。</p><p>【红绣鞋】亲奉得师父指教，向篱边去打勤劳，摘藤花挑竹笋采茶苗。补云衣翻槲叶，明石洞爇松膏，这的是仙家活计了。</p><p>【满庭芳】您道是为官是好，光阴断送，催逼了些宰相臣僚。细思量君起早时臣起早，俺也曾子细评跋。譬似去丹墀内穿靴着袍，怎如俺草庵中丫髻环绦？标写在凌烟阁，便做到太师太傅太保，难免折腰</p><p>劳。。&#39;</p><p>【耍孩儿】俺那里香风不动松花老、比您那帝辇京师较好。每日看神仙神女住仙庄，俺吃的是仙酒仙桃。俺那里风花雪月人长久，春夏秋冬草不雕。观着星曜，清闲落魄，快活逍遥。</p><p>【二】俺争将紫府游，斗把天帝创，辂车凤辇知多少。三更月底銮声远，万里风头鹤背高，每日价神仙闹。屯合月窟，塞满天桥。</p><p>【三】月华明甚底唤一宵？日光辉甚的唤朝？俺住的是长明不夜通明阁，眼观白日神仙景，甚的是钟送黄昏鸡报晓？时把瑶琴操。兽炉袅袅，沉醉醄醄。</p><p>【尾】竹林寺举无俺弟兄，桃源洞有俺故交。待教你寻真误入蓬莱岛，把你浊骨凡胎替换了。</p><p>【越调】斗鹌鹑</p><p>咏雪</p><p>云幕重封，风刀劲刮。玉絮轻持，琼苞碎打，粉叶飘扬，盐花乱撒。一色白，六出花，密密疏疏，潇潇洒洒。</p><p>【紫花儿】莹玉缘高山岭岫，水晶碾陆地楼台，玻璃砌老树槎丫。蚕食柔叶，蟹走平沙。时霎，列壁铺琼迷万瓦，随风高下。蝶粉翩翻，蜂翅交杂。</p><p>【秃厮儿】应时候在深冬暮腊，高盈户报丰稔年华，驱蝗入土将瘴气压。真祥瑞，耀国家，堪夸。</p><p>【圣药王】是宜开绣闼，斟玉斝，泛羊羔美酒味偏佳。乐韵杂，歌调雅，肉屏风岁列女娇娃，开宴竞奢华。</p><p>【幺】不觉的酒力加，和气多，佳人争赏笑喧哗。玉纤将雪片拿，玉钩将雪地踏。子见等光人貌两交加，似一片玉无暇。</p><p>【紫花儿】秦岭寒迷去马，剡溪冻驻行舟差，蔡城喧起鹅鸭。读书冷落，高卧贫乏。由他，且则走斝飞觥受用咱，直吃的醉时才罢。笑相偎绣被香腮，风流如纸帐梅花。</p><p>【尾】唤家重且把毡帘下，教侍妾高烧绛蜡。读书舍烹茶的淡薄多，销金帐里传杯的快活煞。</p><h2 id="【张鸣善】" tabindex="-1"><a class="header-anchor" href="#【张鸣善】" aria-hidden="true">#</a> 【张鸣善】</h2><p>张鸣善，名择，自号顽老子。孙楷第《元曲家考略》于其身世，列举有&quot;扬州人&quot;、&quot;北方人&quot;、湖南人&quot;等各说，认为其祖贯平阳（今山西临汾市）；其先人于北宋末年南渡，家于湖南；鸣善久寓江浙，居扬州时间尤长，而家人则在武昌。他在扬州时，曾官淮东道宣慰司（治扬州）令史。后张士诚兵起，据有苏州，他是张士诚弟士德的座上客。士德攘夺民地、侈肆宴乐，他曾作〔落梅风〕《咏雪》一曲，讽刺其非。他与当时曲家多为友好，夏庭芝曾引为&quot;知予&quot;（《说集》本《青楼集》卷首张鸣善《青楼集叙》）。入明，擢江浙提学，后谢病辞官，隐居吴江。钟嗣成《录鬼簿》列为&quot;方今才人相知者&quot;。贾仲明《录鬼簿续编》称其&quot;有《英华集》行于世，苏昌龄、杨廉夫拱手服其才&quot;。惜此书今佚，文仅存《青楼集叙》一篇。所作杂剧三种：《烟花鬼》、《瑶琴怨》、《草园阁》，惜均佚。《全元散曲》收其小令十三首，套数二套，多写男女风情和山林归隐，也有仕途艰辛、游客思乡之作。﹝越调·金蕉叶﹞套，是赠扬州女艺人李楚仪的名篇。明·朱权《大和正音谱》评其词&quot;如彩凤刷羽&quot;。</p><p>小令</p><p>【王宫】脱布衫过小梁州</p><p>草堂中夏日偏宜，正流金烁石天气。素馨花一枝玉质，白莲藕样弯琼臂。门外红尘衮衮飞，飞不到鱼鸟清溪。绿阴高柳听黄鹂，幽栖意，料俗客几人知？</p><p>【幺】山林本是终焉计，用之行舍之藏兮。悼后世，追前辈，对五月五日，歌楚些吊湘累。</p><p>【中吕】普天乐</p><p>咏世</p><p>洛阳花，梁国月。好花须买，皓月须赊。花倚栏干看烂漫开，月曾把酒问团圆夜。月有盈亏，花有开谢，想人生最苦离别。花谢了三春近也，月缺了中秋到也，人去了何日来也？</p><p>赠妓</p><p>口儿甜，庞儿俏。性格儿稳重，身子苗条。多情杨柳腰，春暖桃花萼。见人便厌的拜忽的羞吸的笑，引的人魄散魂消。人前面看好，樽席上出色，手掌里擎着。</p><p>遇美</p><p>海棠娇，梨花嫩。春妆成美脸，玉捻就精神。柳眉颦翡弯，香脸腻胭脂晕。款步香尘双鸳印，立东风一朵巫云。奄的转身，吸的便晒，森的销魂。雨才收，花初谢。茶温凤髓，香冷鸡舌。半帘杨柳风，一枕梨花月。几度凝眸登台榭，望长安不见些些。知他是醒也醉也，贫也富也，有也无也。</p><p>既待舍之藏，何用沽诸价？清闲活计，冷淡生涯。采灵芝西海边，看黄菊东篱下。乐乐陶陶无牵挂，三般到处里堪夸。或是向东篱看花，或是在东门种瓜，或是去东里为家。</p><p>愁怀</p><p>雨儿飘，风儿扬。风吹回好梦，雨滴损柔肠。风萧萧悟叶中，雨点点芭蕉上。</p><p>风而相留添悲怆，雨和风卷起凄凉。风雨儿怎当？雨风儿定当，风雨儿难当。</p><p>嘲西席</p><p>讲诗书，习功课。爷娘行孝顺，兄弟行谦和。为臣要尽忠，与朋友休言过。养性终朝端然坐，免教人笑俺风魔。先生道学生琢磨，学生道先生絮聒，馆东道不识字由他。</p><p>【双调】水仙子</p><p>讥时</p><p>铺眉苫眼早三公，裸袖揎拳享万钟。胡言乱语成时用，大纲来都是烘，说英雄谁是英雄？五眼鸡岐山鸡凤，两头蛇南阳卧龙，三脚猫渭水作熊。草堂小无事小神仙，而杨柳丝丝长翠捻。碧琅玕掩映梨花面，似丹青图画展，被芳尘情景留连。蟾蜍滴墨磨雀砚，鹧鸪词香飘凤笺，狻猊炉烟袅龙涎。嘱香醪一醉再休醒，半霎里千般俏万种情。孟郊寒、贾岛瘦、相如病，刚滴留得老性命，偏今宵梦境难成。做甚么月儿昏昏瞪瞪，阿的般人儿孤孤另另，些娘大房儿冷冷清清。</p><p>东村饮罢又西村，熬尽旧家老瓦盆。醉归来山寺里钟声尽，趁西风驴背稳，一任教颠倒了纶巾。稚子多应困，山委必定盹，多管是唤不开柴门。</p><p>【双调】落梅风</p><p>咏雪</p><p>漫天坠，扑地飞，由占许多田地。冻杀吴民都是你！难道是国家祥瑞？</p><p>套数</p><p>【中吕】粉蝶儿</p><p>思情</p><p>雾鬓云鬟，楚宫腰素妆打扮，恰便似玉天仙谪降人间。殢人娇，良人种，误遭一难。虽然与风月同班，比其自然中看。</p><p>【醉春风】他若是愁锁翠春山，笑时花近眼。玉娉婷慵整倦妆奁，常好是懒，懒，翡翠裙低，凤凰钗重，麝兰香散。</p><p>【迎仙客】相逢到数载余，别离了两三番，则俺那美人儿恰才人这筵席间。美酒泛金波，闲歌随象板。投至的欢意阑珊，那其间彼行皆分散。</p><p>【普天乐】分散再相逢，再相逢空长叹。人有愿天心必应，天心应人愿何难？纤腰如杨柳枝，粉脸似桃花瓣。桃柳争妍花开绽，见年年桃柳开残。人生百年，正心思忖,有限朱颜。</p><p>【十二月】苏小卿风尘意懒，双通叔名利相干。虽不学双生是对手，也合与苏氏同班。虽葬在黄丘上滩，名播在天上人间。</p><p>【尧民歌】呀！自古来知音相会果应难，争奈这少年心终岁受孤单。休将这凤凰栖老碧梧寒，投至的雁鸣莺呖杏花残。愁烦,琵琶手倦弹．这埚儿休扭做浔阳岸。</p><p>【啄木儿煞】花钿额上贴，赤绳足下拴。少年心终久相轻慢，坚心无惮，准备并洞房花烛报平安。</p><p>【越调】金蕉叶</p><p>怨别</p><p>讲燕赵风流莫比，说秦晋姻缘怎及。论呈越精神未已，配南楚仪容最美。</p><p>【调笑令】楚仪，美人兮，薄注樱唇浅画眉。凤钗斜插乌云髻，衬冰绡玉葱纤细。轻颦浅笑声渐低，这风流几个人知？</p><p>【秃厮儿】花正好香风细细，柳初柔良夜辉辉，占定个红娇绿柔花月国。花簇簇，柳依依，也波相宜。</p><p>【圣药王】花影移，月影移，留花玩月饮琼杯。风力微，酒力微，乘风带酒立金梯，风月满樽席。</p><p>【络丝娘】三生梦一声唱回，一场舞三生梦里，万劫千年不容易，也是前缘前世。</p><p>【尾声】就今生设下生誓。来生福是今生所积。拚死在连理树儿边，愿生在鸳鸯队里。</p><h2 id="【赵雍】" tabindex="-1"><a class="header-anchor" href="#【赵雍】" aria-hidden="true">#</a> 【赵雍】</h2><p>赵雍，字仲穆，赵孟頫後人，以荫守昌国（今浙江定海县）、海宁（今浙江海宁县）二州。历迁至翰林院待制。以书画知名。</p><p>小令</p><p>【黄钟】人月圆</p><p>人生能几浑如梦，梦里奈愁何？别时犹记，眸盈秋水，泪湿春罗。绿杨台榭，梨花院宇，重想经过。水遥山远，鱼沉雁渺，分外情多！</p><p>相思何日重相见，山远水偏攻。风弦虽断，莺胶难接，愁满离肠。最伤情处鲛绡贵恨，翠靥留香。故人何在？浓荫深院，斜月幽窗。</p>',2397),u=[h];function r(d,q){return a(),t("div",null,u)}const c=p(o,[["render",r],["__file","part18.html.vue"]]);export{c as default};
