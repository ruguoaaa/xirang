import{_ as p}from"./plugin-vue_export-helper-c27b6911.js";import{o as r,c as b,e as a}from"./app-0cf40ff7.js";const t={},e=a('<h2 id="卷二-5" tabindex="-1"><a class="header-anchor" href="#卷二-5" aria-hidden="true">#</a> 卷二 5</h2><h3 id="韩淲" tabindex="-1"><a class="header-anchor" href="#韩淲" aria-hidden="true">#</a> 韩淲</h3><p>临江仙（为顾致尧生日）</p><p>难老一杯春酒美，主人玉鉴清秋。九华山下共追游。朝来多爽气，都向笔端收。<br> 台阁功名归去好，便应衮衮公侯。未妨含笑看吴钩。当年佳梦日，和气瑞光浮。</p><p>满江红（和赵公明）</p><p>五老峰前，九江上、曾生仙客。相邂逅、贵池亭下，定交金石。我辈风流宜啸咏，官曹尘冗从煎逼。且簿书、丛里举清觞，偷闲日。<br> 同一笑，当今夕。梅正好，香浮白。便相忘尔汝，醉巾沾湿。已向琼楼夸意态，似闻金殿传消息。想君今、归去际风云，应相忆。</p><p>柳梢青</p><p>云淡秋空。一江流水，烟雨＿＿。岸转溪回，野平山远，几点征鸿。<br> 行人独倚孤篷。算此景、如图画中。莫问功名，且寻诗酒，一棹西风。</p><p>醉蓬莱（寿潘漕）</p><p>问西湖好处，楼上薰风，有谁称寿。十里荷香，对槐阴清昼。细浪揉蓝，远山凝黛，更管弦初奏。醉舞＿＿，欢声沸沸，生申时候。<br> 膝下婆娑，老莱儿戏，帝所辉光，使衣呈绣。眷倚方隆，赐金章华绶。自此飞腾，凤阁鸾台，好满斟醇酎。道骨仙风，朱颜青鬓，年年依旧。</p><p>水调歌头（晁子应三十八丈见过，因□张德广对木犀水饮，次德广韵）</p><p>明月到花影，把酒对香红。此情飘洒，但觉清景满帘栊。人被好花相恼，花亦知人幽韵，佳处本同风。挥手谢尘纲，举袂步蟾宫。<br> 秋已半，幽涧侧，乱山中。故人过我，终夕乘兴可千钟。赖有曲江才子，坐上平章花月，不管老英雄。心事将何寄，醉语又匆匆。</p><p>贺新郎（坐上有举昔人《贺新郎》一词，极壮，酒半用其韵）</p><p>万事佯休去。漫栖迟、灵山起雾，玉溪流渚。击楫凄凉千古意，怅怏衣冠南渡。泪暗洒、神州沉处。多少胸中经济略，气□□、郁郁愁金鼓。空自笑，听鸡舞。<br> 天关九虎寻无路。叹都把、生民膏血，尚交胡虏。吴蜀江山元自好，形势何能尽语。但目尽、东南风土。赤壁楼船应似旧，问子瑜、公瑾今安否。割舍了，对君举。</p><p>贺新郎</p><p>病起情怀恶。小帘栊、杨花坠絮，木阴成幄。试问春光今几许，都把年华忘却。更多少、从前盟约。拟待莺边寻好语，恍残红、零乱风回薄。思往事，信如昨。<br> 清明寒食须行乐。算人生、何时富贵，自徒萧索。试着春衫从酒伴，乱插繁英嫩萼。信莫被、功名担阁。随分溪山供笑傲，这一身、闲处谁能缚。琴剑外，尽杯酌。</p><p>清平乐（七月十三日潘令生朝）</p><p>鸣琴单父。凫舄宜飞去。不比河阳花满树。此意直高千古。<br> 清秋诞日相逢。乃同涧上村侬。笑指壶山为寿，仁心静处加功。</p><p>水龙吟（七月二十六日信守生朝王道夫）</p><p>从来江左夷吾，大名迥诸出公右。金堂玉室，瑶林琼树，龙麟蟠走。志在神皋，气雄云梦，十吞八九。问三槐盛事，当年初度，人应羡、青毡旧。<br> 说与文章太守。庆千秋、好为亲寿。冰桃雪藕，霞裾月佩，莺鸾歌奏。雨熟西畴，星躔南极，宝香凝昼。趁新凉，便约乘云绕日，饮天浆酒。</p><p>清平乐（次韵）</p><p>萧然在涧。景色秋来冠。几缕明霞红未断。矫首时时遐观。<br> 回思五马清游。分明前辈风流。留作山间佳话，更谁愁上眉头。</p><p>踏莎行（七夕词）</p><p>雨意生凉，云容催暮。画楼人倚阑干处。柳边新月已微明，银潢隐隐疏星渡。<br> 今古佳期，漫传牛女。一杯试与寻新句。幽怀冷眼是青山，旧欢往恨浑无据。</p><p>清平乐（寿潘文叔）</p><p>常思高致。又见凉风起。欢喜年时为寿意。快写山歌重寄。<br> 愿公好德康宁。青云收取功名。莫道而今官小，吾儒正要仁民。</p><p>柳梢青（雨洗元宵）</p><p>雨洗元宵。楼台烟锁，隐隐笙箫。且插梅花，自烧银烛，沈水香飘。<br> 软红尘里星桥。想霁色、皇都绛霄。屏掩潇湘，醉和衣倒，春梦迢迢。</p><p>菩萨蛮（同仲明饮山隐）</p><p>雪云收尽晴风软。小山春浪晴波远。梅片已飞香。海棠红试妆。<br> 人言诗易与。酒盏谁分付。不是没心情。夕阳啼鸟声。</p><p>一翦梅（送冯德英）</p><p>说着相思梦亦愁。芳草斜阳，春满秦楼。楼前新绿水西流。一曲阳关，分付眉头。<br> 多少风流事已休。纷薄香浓，怕见绸缪。淡云笼月小庭幽。明日山长，清恨悠悠。</p><p>海月谣（送赵永兴宰）</p><p>晚秋烟渚。更舟倚、萧萧雨。水痕清汜，迤逦渐整，云帆西去。三叠阳关，留下别离情绪。<br> 溪南一坞。对风月、谁为主。酒徒诗社，自此冷落，胸怀尘土。目送鸿飞，莫听数声柔橹。</p><p>好事近（红梅）</p><p>春色入芳梢，点缀万枝红玉。莫道怕愁贪睡，倚新妆如束。<br> 纷纷桃李太妖娆，相对夜阑烛。记取疏花横处，有暗香飘馥。</p><p>菩萨蛮（野趣观梅）</p><p>平生常为梅花醉。数枝滴滴香沾袂。雪后月华明。胆瓶无限清。<br> 夜深灯影瘦。饮尽杯中酒。明日景尤新。人间都是春。</p><p>西江月（走笔因宋九韵示黄六）</p><p>春色著人多少，溪头桃杏舒红。杖藜相与过桥东。往事旧欢如梦。<br> 花底醉眠芳草，柳边嘶入骄骢。如今憔悴坐诗穷。莫问醯鸡舞瓮。</p><p>浣溪沙（夜饮仲明小轩）</p><p>一曲青山映小池。林疏人静月明时。相逢杯酒也相宜。<br> 醉眼不知春事少，欢情犹得漏声迟。神仙何处梦魂飞。</p><p>浣溪沙（仲明命作艳曲）</p><p>宝鸭香消酒未醒。锦衾春暖梦初惊。鬓云撩乱玉钗横。<br> 半怯夜寒褰绣幌，尚余娇困剔银灯。粉痕微褪脸霞生。</p><p>西江月（次韵）</p><p>风暖晨光寂寂，月明夜气沈沈。山间林下步轻阴。花柳飞绵布锦。<br> 酒病向谁能遣，春愁惟我难禁。尊前一曲断肠声。梦破晓窗＿枕。</p><p>点绛唇（次韵）</p><p>池塘春草燕飞飞。人醉牡丹时。多少姚黄魏紫，搦成腻粉燕支。<br> 谪仙醉把平章看，晴影度帘迟。花外一声＿＿，柳边几个黄鹂。</p><p>水调歌头（清明严濑）</p><p>今古钓台下，行客系扁舟。扁舟何以，云山千叠亦东游。我欲停桡一醉，与写平生幽愤，横管更清讴。小上客星阁，短鬓独搔头。<br> 风乍起，烟未敛，雨初收。一年花事，数声鶗鴂欲春休。吊古怀贤情味，只有浮名如故，谁复识羊裘。赖得玄英隐，相望此溪流。</p><p>西江月（四叔生朝）</p><p>梅蕊小春天气，橘林良月风光。五云边近九霞觞。美景初无尽藏。<br> 老矣相逢湖海，年来游遍潇湘。诗情满眼兴何长。赢得烟霄直上。</p><p>卜算子（生朝次坐客韵呈四叔）</p><p>花底醉东风，好景宜同寿。海角天涯今几春，邂逅新丰酒。<br> 内集记高阳，南渡闲回首。但愿长年饱饭休，一笑风尘表。</p><p>浣溪沙（夜饮潘舍人家，有客携家妓来歌）</p><p>小雨收晴作社寒。月桥花院篆香残。杏腮桃脸黛眉弯。<br> 歌拂燕梁牵客恨，醉临鸾镜怕人看。良宵春梦绕屏山。</p><p>菩萨蛮（小词）</p><p>海棠欲谢绵飞柳。柳丝自拂行人首。上巳是清明。新烟带粥饧。<br> 轻阴帘幕冷，闲却秋千影。曲水兴无涯。丽人花半遮。</p><p>浣溪沙（寿晁元默）</p><p>湖海相逢更日边。槐风莲雨寿杯前。琴书图画水沈烟。<br> 共指金銮当＿直，不应彭泽尚回旋。今年初度想超然。</p><p>恋绣衾（晁仲一将到滁阳，新买妾）</p><p>欢浓两点笑靥儿。雪初消、梅欲放时。不信道、伤春瘦，怕人猜、犹待皱眉。<br> 香浓翠被屏山曲，把珊枕、侧过又移。试与伴、江头去，但醉翁、亭上要诗。</p><p>浣溪沙（题美人画卷）</p><p>一曲霓裳舞未终。玉钗垂额鬓云松。梦回金殿月华东。<br> 燕子莺儿情脉脉，柳枝桃叶恨匆匆。罗襟空惹御香浓。</p><p>步蟾宫（钓台词）</p><p>三年重到严滩路。叹须鬓、衣冠尘土。倚孤篷、闲自濯清风，见一片、飞鸿归去。<br> 人间何用论今古。漫赢得、个般情绪。雨吹来云、乱处水东流，但只有、青山如故。</p><p>水调歌头（次韵载叔）</p><p>一枕暑风外，事事且随缘。随缘何处琴剑，闲泊此层巅。日绕九天楼殿，烟抹四山林薄，尘土市声前。老眼醉还醒，犹得到诗边。<br> 桥南院，双桂隐，有名言。江湖人物，好在收拾付书帘。回首吾庐无恙，寄卧僧窗何事，鸿鹄本高＿。水调赋明月，谁道更超然。</p><p>鹧鸪天（兰溪舟中）</p><p>雨湿西风水面烟。一巾华发上溪船。帆迎山色来还去，橹破滩痕散复圆。<br> 寻浊酒，试吟篇。避人鸥鹭更翩翩。五更犹作钱塘梦，睡觉方知过眼前。</p><p>水调歌头（次宋＿·韵）</p><p>嘉节已吹帽，谁复见南山。南山佳处，台上云绕一溪环。犹记使君同醉，化鹤千年何在，今古自应慳。胜事漫陈迹，风物只高寒。<br> 都莫问，归酒畔，集毫端。等闲吟笑而已，赖有孔融尊。伟矣广平心致，赢得相遭淡泊，感旧唱酬间。且看小斋菊，抵掌共凭阑。</p><p>减字木兰花（次昌甫韵）</p><p>年光虚度。能得几多消散处。莫恨归迟。得见新词不自持。<br> 山中酒里。笑语喧哗知有弟。此意谁如。世事纷纷一任渠。</p><p>生查子（梅溪橘阁词）</p><p>霜叶柳塘风，烟蕊梅溪渡。茅店问村醪，未许空归去。<br> 倚杖小徘徊，写我吟边句。醉眼复何之，落日孤鸿处。</p><p>西江月（晚春时候）</p><p>闻道晚春时候，暖风是处花飘。游人争渡水南桥。多少池塘春草。<br> 跃马谁联玉勒，钓鱼应泛兰桡。韶光何限不逍遥。输与溪鸥野鸟。</p><p>点绛唇（和吴子似）</p><p>春浓人静倦游嬉。烟雨战棠梨。翠径乱红无数，频啼枝上黄鹂。<br> 小园流水溅溅处，绿遍谢家池。怨月恨花滋味，泪痕犹染罗衣。</p><p>小重山（和吴子似）</p><p>云影收晴雨外明。碧溪春滟滟，落花平。莺声催我过桥行。人何在，诗酒淡心情。<br> 闲里兴还生。锦鳞题尺素，有谁能。草边芳径柳边城。归来也，清梦绕山屏。</p><p>临江仙（闺怨）</p><p>脆管繁弦无觅处，小楼空掩遥山。柳丝直下曲阑干。海棠红欲褪，玉钏怯春衫。<br> ＿酒不成芳信断，社寒新燕呢喃。雕盘慵整宝香残。绮疏明薄暮，帘外雨潺潺。</p><p>点绛唇（平江施＿·生朝）</p><p>五湖烟水百花洲。别乘最风流。人道紫枢家世，清时衮衮公侯。<br> 名园绿水春无价，蜀锦舞缠头。眉寿年年今日，宝杯香霭飞浮。</p><p>月宫春（和吴尉）</p><p>柳娇花妒燕莺喧。断肠空眼穿。一春风雨夜厌厌。不闻钟鼓传。<br> 香冷曲屏罗帐掩，园林谁与上秋千。忆得年时凤枕，日高犹醉眠。</p><p>浣溪沙（满院春）</p><p>芍药酴醿满院春。门前杨柳媚晴曛。重帘双燕语沈沈。<br> 花映绿娇初日嫩，叶栖红小晚烟昏。轻雷不觉送微阴。</p><p>鹧鸪天（禁烟）</p><p>烟禁荒荒雨湿云。近郊争出满城人。儿童藉草几成市，杯酒沾花不觉村。<br> 身又老，眼增明。回头一任是红尘。山中谁信无寒食，涧上何如且采苹。</p><p>一丛花（次韵斯远）</p><p>翻空雪浪送飞花。春晓媚霜华。风回点点迷人处，峭寒轻、诗思殊佳。双燕未来，断鸿何在，微雨又天涯。<br> 绮窗明暗是谁家。雕槛馥兰芽。画檐帘幕黄昏后，试倾杯、笑语喧哗。聚散人生，吾侪老矣，醉墨任横斜。</p><p>眼儿媚</p><p>东风拂槛露犹寒。花重湿阑干。淡云＿日，晨光微透，帘幕香残。<br> 阴晴不定瑶阶润，新恨觉心阑。凭高望断，绿杨南陌，无限关山。</p><p>青玉案（西湖路）</p><p>苏公堤上西湖路。柳外跃、青骢去。多少韶华惊暗度。南山游遍，北山归后，总是题诗处。<br> 如今老矣伤春暮。泽畔行吟漫寻句。落拓情怀空自许。小园芳草，短篱修竹，点点飞花雨。</p><p>浣溪沙（科辛卿壁间韵）</p><p>只恐山灵俗驾回。海鸥飞下莫惊猜。机心消尽重徘徊。<br> 宿雨乍晴千涧落，晓云微露两山排。新苗时翼好风来。</p><p>点绛唇（戏赠郑干）</p><p>扁舟撑月转江湖。烟水湛金铺。篷底晓凉歌罢，肌肤冰雪初扶。<br> 诗人自是风尘表，佳处句能摹。属玉一双飞去，荷花香动菰蒲。</p><p>明月棹孤舟（逢子似清河坊市中客楼小饮）</p><p>忽得相逢惊似旧。问山中、酒徒诗友。闲倚晴楼，长安市上，华发为君搔首。<br> 绿竹疏梅今在否。对西湖、夕阳烟岫。鸿雁声中，人间今古，还是醉醒时候。</p><p>江城子（德久同醉，子似出新置佐酒，和德久词）</p><p>天孙应为织云裳。试宫妆。问刘郎。湖上波寒，依旧远山苍。自是老来心事懒，空落拓，少年场。<br> 挥豪闲与细端相。记严扬。陋苏张。兴到一杯，微醉亦成章。回首片帆西去也，何日更，共清狂。</p><p>冉冉云（弄花雨）</p><p>倚遍阑干弄花雨。卷珠帘、草迷芳树。山崦里、几许云烟来去。画不就、人家院宇。<br> 社寒梁燕呢喃舞。小桃红、海棠初吐。谁信道、午醉醒时情绪。闲整春衫自语。</p><p>谒金门（东风吹酒面）</p><p>花影半。晴色乍开云卷。择胜寻春愁日短。雨余山路晚。<br> 涧底桃深红满。人意不禁闲远。胡蝶绕枝啼鸟怨。东风吹酒面。</p><p>满庭芳（王寺簿生朝）</p><p>点点淮山，迢迢江水，分明别是风光。地灵人杰，星斗烂文章。初度充闾佳气，当年瑞、应弄珪璋。薰弦奏，凉宵宝月，玉井藕花香。<br> 清真，如逸少，兰亭修竹，曲水流觞。想醉乡日永，地久天长。小驻屏星怀玉，飞凫舄、元在鹓行。功名事，云龙风虎，行矣佩金章。</p><p>浣溪沙（醉木犀）</p><p>一曲西风醉木犀。天香吹梦入瑶池。钗横犹记未开枝。<br> 花重嫩舒红笑脸，叶稀轻拂翠颦眉。酒醒残月雁声迟。</p><p>浣溪沙（次韵昌甫）</p><p>山气吹云宝月凉。园英承露菊花黄。吾生只合醉为乡。<br> 怅望佳人因共赋，分明佳节是重阳。酒边犹发少年狂。</p><p>浣溪沙（次韵昌甫）</p><p>莫问星星鬓染霜。一杯同看月昏黄。放歌渔父濯沧浪。<br> 却忆手栽双柳句，真成云汉抉天章。苏仙何在立苍茫。</p><p>浣溪沙（霜菊黄）</p><p>霜后黄花尚自开。老年情绪为何哉。株株浑是手亲栽。<br> 秋际有言挥玉尘，冬来无梦绕金钗。相思一夜发窗梅。</p><p>江城子</p><p>雪消霜入小溪舟。试浮游。上山头。薄薄寒烟，依旧未全收。问道梅花开也未，吟不尽，一春愁。<br> 襟怀如此老还休。懒凝眸。转深幽。诗罢一眉，新月又如钩。腊后春前村意远，回棹稳，水西流。</p><p>浣溪沙（野色轩看玉色木犀）</p><p>月角珠庭映伏犀。扶摇当上凤凰池。广寒曾折最高枝。<br> 壮志还同诸葛膝，清名还似紫芝眉。梅花春寿酒行迟。</p><p>鹧鸪天（次韵昌甫）</p><p>老去情怀酒味中。水边林下古人风。岁云暮矣江空晚，谁识儋州秃鬓翁。<br> 人易远，语难工。春时犹记一尊同。苦心未免皆如此，只合挥弦目送鸿。</p><p>风入松（远山横）</p><p>小楼春映远山横。绿遍高城。望中一片斜阳静，更萋萋、芳草还生。疏雨冷烟寒食，落花飞絮清明。<br> 数声弦管忍重听。犹带微酲。问春何事春将老，春不语、春恨难平。莫把风流时节，都归闲淡心情。</p><p>菩萨蛮（花间意）</p><p>小园红入春无际。新声休写花间意。一笑唤真真。香腮酒未醒。<br> 惜芳追胜事。畅饮余诗思。无处说衷情。暗尘罗帐生。</p><p>谒金门（和昌甫）</p><p>花肃肃。杨柳三眠未足。一棹溪山新涨绿。旧欢无梦续。<br> 莫问杜鹃啼蜀。只有江南水竹。北客凄凉无伴独。春山生草木。</p><p>谒金门</p><p>幽意熟，吟啸春风自足，爽气初生晴未燠。相逢休问卜。<br> 画出高山盘谷。岩上飞云相逐。他日江东思渭北。断弦谁为续。</p><p>卜算子（中秋前一日和昌甫所寄）</p><p>一雨已秋深，月色寒而静。夜半披衣草树间，玉露团清影。<br> 长笛倚楼声，听彻还重省。手启柴门倦复关，云卧衣裳冷。</p><p>醉蓬莱（上太守）</p><p>庆文章太守，燕寝凝香，诞弥佳节。庾岭归来，又经年梅发。棋酒心情，笙歌滋味，便合朝天阙。玉作山前，冰为水际，几多风月。<br> 绿鬓朱颜，浩然相对，自是中原，旧家人物。＿鹭班回，尚记尽陪清切。好把胸蟠万卷，谈笑了、济时勋业。锦幄初温，宝杯深劝，舞回香雪。</p><p>点绛唇（梅月圆）</p><p>为兹春酒寿时翁。我辈一尊同。香动梅梢圆月，年年先得东风。<br> 冰溪清浅流环玉，莲幕漫从容。但愿人生长久，挥弦目送飞鸿。</p><p>太常引（腊前梅）</p><p>小春时候腊前梅。还知道、为谁开。应绕百千回。夜色转、参横斗魁。<br> 十分孤静，替伊愁绝，片月共徘徊。一阵暗香来。便觉得、诗情有涯。</p><p>点绛唇（次韵昌甫见寄）</p><p>谁翻新曲玉溪滨。何日得为邻。醉里行歌相答，步随泉石松云。<br> 如今又是梅时候，只有眼中人。魂断幽香孤影，花前闲整衣巾。</p><p>恋绣衾（泪珠弹）</p><p>溪风吹雨晚打窗。把心情、阑入醉乡。记取在、山深处，我如今、双鬓已苍。<br> 夜阑寒影灯花淡，梦难成、清漏更长。宝瑟断、鸾胶续，泪珠弹、犹带粉香。</p><p>一翦梅（腊前梅）</p><p>一朵梅花百和香。浅色春风，别样宫妆。西湖衣钵更难忘。雪意江天，浑断人肠。<br> 清夜横斜竹影窗。赢得相思，魂梦悠扬。玉溪山外水云乡。茅舍疏篱，不换金章。</p><p>蝶恋花（三十日归途村店市酒，成季、子任同酌而歌）</p><p>道上疏梅花一树。人去人来，不管流年度。闲过南＿同散步。东风为我吹香去。<br> 试问青春今几许。明日新正，溪影横山暮。遮莫攀翻君且住。心儿却在题诗处。</p><p>蝶恋花（细雨吹池沼）</p><p>尽道今年春较早。梅与人情，觉得梅偏好。一树南＿香未老。春风已自生芳草。<br> 来自城中犹带晓。行到君家，细雨吹池沼。怅望沙坑须会到。玉溪此意年时少。</p><p>生查子（梅和柳）</p><p>山意入春晴，都是梅和柳。白白与青青，日映风前酒。<br> 归去也如何，路上休回首。各自做新年，柳袅梅枝瘦。</p><p>探春令（景龙灯）</p><p>暗尘明月小桃枝，旧家时情味。问而今、风转蛾儿底。有谁把、春衫试。<br> 景龙灯火升平世。动长安歌吹。这山城、不道人能记。甚村酒、偏教醉。</p><p>临江仙（画屏春）</p><p>罗帐画屏新梦悄，绿窗慵起香残。重帘生怕倚阑干。春风吹玉水，春雪满灵山。<br> 梁燕未来归雁动，海棠才带红酣。酒愁花恨霎时间。烟云催薄暮，丝雨湿轻寒。</p><p>眼儿媚（社日）</p><p>风回香雪到梨花。山影是谁家。小窗未晚，重檐初霁，玉倚蒹葭。<br> 社寒不管人如此，依旧在天涯。碧云暮合，芳心撩乱，醉眼横斜。</p><p>临江仙（六月二日病差出门散适）</p><p>竹树阴阴流涧水，黄鹂飞去飞还。蓬门篱落小桥湾。更无尘迹到，我自爱其间。<br> 雨又随风催薄暮，轻雷时动云斑。归来凉意一窗间。病余真倦矣，睡熟簟纹宽。</p><p>蝶恋花（野趣轩看玉色木犀）</p><p>斜日清霜山薄暮。行到桥东，林竹疑无路。小院横窗香＿雾。胆屏曲几花如雨。<br> 细酌心情因少驻。九万刚风，寒影吹琼素。不是月宫那有许。霓裳舞彻凌波步。</p><p>柳梢青（玉水明沙）</p><p>玉水明沙。峰回路转，城倚桥斜。老我登临，同谁酩酊，一望还赊。<br> 飞鸿杳霭天涯。但拚取、心情酒家。紫菊枝枝，红茱颗颗，休问年华。</p><p>满庭芳</p><p>玉水灵山，霜天清晓，非烟非雾琴堂。载临初度，圭壁记煌煌。百里民安抚字，欢呼处、禾黍登场。今年好，为兹春酒，莫惜醉淋浪。<br> 神仙，□领袖，山河勋业，星斗文章。便黄扉青琐，会遇明良。愿赐尚方之剑，攀槛折、于古辉光。飞凫去，甘棠遗爱，留与话桐乡。</p><p>菩萨蛮（梅花句）</p><p>风前觅得梅花句。香来自是相分付。片月动黄昏。一枝横酒尊。<br> 人间何处有。又到春时候。莫负此诗家。将心吟好花。</p><p>贺新郎（十三日，小园梅枝微红点缀，便觉可句）</p><p>梅蕊依稀矣。岁华深、＿然但把，杖藜闲倚。山绕荒林红叶下，落日孤城烟水。意兴寄、云何则是。底事疏枝横绝峭，未吹香、便与花相似。不忍折，为之喜。<br> 寒鸦万点霜风起。正人家、园收芋栗，小槽初美。欲醉阿谁同一饮，拟赋才成又止。老态度、浑侵发齿。摸索孤根春在否。任红红、白白皆桃李。空烂漫，岂能尔。</p><p>百字令（寿南枝）</p><p>诏飞天上，看金狨系马，西湖风月。朝罢香烟摧满袖，身在琼楼玉阙。锦绣肝肠，珠玑＿唾，绿鬓非华发。与谁经济，河山应笑吴越。<br> 且把春酒寻梅，年年眉寿，坐对南枝发。兵卫朱门森画戟，醉舞尘生罗袜。山面高堂，溪浮新舰，留取邦人说。等闲余事，一时如此奇绝。</p><p>菩萨蛮（赵昌甫折黄岩梅来，且寄《菩萨蛮》，次韵赋之）</p><p>陇头无驿奚为朵。岩前有折宜来堕。风急雪云溪。诗清满意携。<br> 竹炉良夜饮。饮竟煎僧茗。梅以句深长。得花情未忘。</p><p>小重山（柳色新）</p><p>点染烟浓柳色新。小桃红映水，日初匀。露收芳径草铺茵。凝情久，风淡起轻尘。<br> 梁燕已争春。折花闲伴酒，试濡唇。流莺何处语声频。阑干曲，蜂蝶更随人。</p><p>感皇恩（和吴推官）</p><p>急管度青枝，醉眠芳草。云断巫阳梦能到。乍醒余困，晴影暗移纱帽。旧时闲意思，都忘了。<br> 今岁春迟，去年春早。点点繁红又多少。惜春归去，酒病翻成花恼。数声鸣鸟唤，人惊老。</p><p>感皇恩</p><p>诗社酒徒闲，村村花柳。月榭风亭更霞牖。临春结绮，又是那回时候。不禁中夜雨，相＿＿。<br> 弄蕊攀条，为寻芳酒。一斗谁能问千首。江南云梦，空说气吞八九。持杯人共我，能吟否。</p><p>瑞鹧鸪（辛镇江有长短句，因韵偶成，愧非禹步尔。）</p><p>南兰陵郡鹧鸪词。底用登临更赋诗。贵不能淫非一日，老当益壮未多时。<br> 人间天上风云会，眼底眉前岁月知。只有海门横北固，宦情随牒想推移。</p><p>浣溪沙（同昌甫饮南池）</p><p>屋上青山列晚云。水边红袂映斜曛。柳阴荷气簟湘纹。<br> 酒以歌长谁乐事，诗成杯滟我离群。香消凉意有南薰。</p><p>浣溪沙（次韵昌甫）</p><p>作意如何和好歌。细翻重看得长哦。晓梧吹雨露明荷。<br> 老我从他琴下爨，故人元自笛亭柯。北山烟岫郁嵯峨。</p><p>浣溪沙</p><p>鸦矫荒寒燕复低。门前长草与人齐。长桥南畔小桥西。<br> 安得有诗同尔句，可教无酒泛其杯。想思常苦易离携。</p><p>鹧鸪天（离歌一叠）</p><p>只唱离歌一叠休。玉溪浮动木兰舟。如何又对云烟晚，不道难禁草树秋。<br> 空脉脉，忍悠悠。绸缪终是转绸缪。相思相见知何处，记取新欢说旧游。</p><p>满江红（陈玉局生朝）</p><p>归锦堂成，云汉上、天垂新画。有朱颜绿鬓，禁林仙客。玉局暂从香火社，金龟未报文章力。看彤庭、赐第别承恩，居君侧。<br> 斑衣戏，蟠桃摘。翠袖倚，歌檀拍。正祥开初度，颂声千百。又是腊前梅态度，几多春近花消息。想明年、今日醉西湖，光辉赫。</p><p>好事近（翠圆枝）</p><p>一涧水南山，腊尽春生梅雪。行过小桥深处，带疏钟横月。<br> 征衫闲着指东吴，休怕与人别。吟到翠圆枝上，是归来时节。</p><p>菩萨蛮（胡教生朝）</p><p>南枝已见春消息。今年为寿方知得。俾尔炽而昌。流霞浮暗香。<br> 蓬壶清浅水。笑指云阶喜。高论有规模。平戎赋两都。</p><p>浣溪沙（试香罗）</p><p>风软湖光远荡磨。春衫初试薄香罗。踏青无计奈君何。<br> 莫笑老来多岁月，肯教闲去少诗歌。长安陌上有铜驼。</p><p>谒金门（春早湖山）</p><p>春尚早。春入湖山渐好。人去人来虽未老。酒徒犹恨少。<br> 梅落桃开烟岛。日日更吹香草。一片芳心拚醉倒。冷云藏落照。</p><p>祝英台近（寒食词）</p><p>馆娃宫，采香径，范蠡五湖侧。子夜吴歌，声缓不须拍。崇桃积李花闲，芳洲绿遍，更冉冉、柳丝无力。<br> 试思忆。老去一片身心，孤负好春色。古往今来，时序恼行客。去年今日山中，如何知得。却又在、他乡寒食。</p><p>浣溪沙（过卢申之）</p><p>梅叶阴阴占晚春。博山香尽玉嶙峋。茶瓯酒＿试濡唇。<br> 闲里常愁无伴侣，老来不是有情人。牡丹天气惜芳辰。</p><p>洞仙歌（次韵斯远所赋清溪一曲）</p><p>溪山好处，赢得题新曲。待足人生甚时足。问临流情味，倚遍斜晖，应似画、小景生绡一幅。<br> 渔舟声＿乃，岩上云飞，杳杳归鸦去鸿逐。任当年伊吕，谈笑兴王，争敌恁、闲眠野宿。待雪天、月夜我还来，醉潇洒清幽，那些儿屋。</p><p>点绛唇（寻瑶草）</p><p>山凹春生，探梅只道今年早。暗香迎晓。人与花能好。<br> 岁岁持杯，天地同难老。须吟啸。放开怀抱。更约寻瑶草。</p><p>减字木兰花（梅词）</p><p>菊花开了。待得梅梢来索笑。雪色江波。看尽千林未觉多。<br> 一丘缓步。只恐朝来有新句。岁岁年年。白发催人到酒边。</p><p>采桑子（又一首）</p><p>萧萧两鬓吹华发，老眼全昏。徙倚衡门。岁晚寒消涧水痕。<br> 含情更觉沧洲远，欲语谁论。窈窕孤村。细雨梅花只断魂。</p><p>采桑子（十四日）</p><p>华灯自是年年好，月淡烟空。依旧东风。箫鼓吹香醉脸融。<br> 谢他诗侣还相觅，雨迹云踪。不分情浓。柳浅梅深鬓影松。</p><p>好事近（次韵昌甫）</p><p>北客过江来，赢得家家都老。屈指中兴人物，到如今谁好。<br> 散庵常是爱山林，健笔胜挥扫。我则临风三叹，信儿曹惊倒。</p><p>减字木兰花（昌甫以嵇叔夜语作曲，戏用杜子美诗和韵）</p><p>一杯易足。自断此生犹杜曲。词客哀时。不敢愁来赋别离。<br> 孤城麦秀。常愧葛洪丹未就。诗罢长吟。衰晚迟回违寸心。</p><p>鹧鸪天（次韵赵路分生朝所赋）</p><p>便把山林寄此身。也须诗酒属吾人。仙家旧是金堂士，吏隐新收玉局名。<br> 惟自乐，不忧贫。渊明谈笑更清真。年年眉寿登高后，醉帽常留菊满簪。</p><p>好事近（郑＿·生朝）</p><p>腊雪映江梅，冰玉更分风月。衮衮紫枢家世，庆诞弥时节。<br> 烘堂赢得戏莱衣，春酒宝杯凸。籍籍郑庄人物，要汉廷勋业。</p><p>太常引（呈昌甫）</p><p>随风和雨带烟开。更清冷、照崔巍。片片亦佳哉。细看得、花如翦裁。<br> 茅檐出没，水浮桥外，人自两峰来。吟到涧泉梅。问何似、山阴道回。昌甫有“春浦雪涧泉梅”之句。</p><p>西江月（次韵赵路分）</p><p>脉脉蜂黄蝶粉，盈盈水秀山明。卖花声里听吹饧。佳丽芳华韵胜。<br> 下上休看舞燕，惺忪一任啼莺。枕痕屏曲梦关情。酒醒春宵漏尽。</p><p>谒金门（次韵郑婺源）</p><p>行又住。水远山遥村路。把酒问春春几许。老年花似雾。<br> 坐上风流张绪。留我我还难去。却忆章台飞柳絮。只愁萦暮雨。</p><p>绕池游慢（赵倅游濠，作绕池游慢，约同赋）</p><p>荷花好处，是红酣落照，翠蔼余凉。绕郭从前无此乐，空浮动、山影林篁。几度薰风晚，留望眼、立尽濠梁。谁知好事，初移画舫，特地相将。<br> 惊起双飞属玉，萦小楫冲岸，犹带生香。莫问西湖西畔□，□九里、松下侯王。且举觞寄兴，看闲人、来伴吟章。寸折柏枝，蓬分莲实，徒系柔肠。</p><p>鹧鸪天（寿福国陈夫人）</p><p>静乐堂中禅悦身。相家庆袭两家春。瑶池云气冲霄鹤，兰砌风标瑞世麟。<br> 华屋邃，宝杯新。年年秋与月常明。笙箫且奏长生曲，宣劝还看送喜频。</p><p>忆秦娥（茉莉）</p><p>香滴滴。肌肤冰雪娇无力。娇无力。秋风凉冷，有谁消得。<br> 洗妆不奈云鬟侧。璧堂珠院空相忆。空想忆。轻颦浅笑，小梅标格。</p><p>点绛唇（寄元立）</p><p>薰风两节照稽山。三百里湖间。镜上谁为贺老，棹船能伴官闲。<br> 今年寿日，不妨吟啸，还上清班。为寄长生新曲，齐眉想见酡颜。</p><p>醉落魄（次韵斯远）</p><p>风高木落。壮心万里空回薄。振衣待把尘埃濯。声里斜阳，孤起戍楼角。<br> 人生谁会谁为错。年来但觉多离索。黄花照地浑开却。华发如斯，同和醉落魄。</p><p>点绛唇（约和卿、敬之持醪为文叔生朝）</p><p>山林钟鼎似无同。舒卷有穷通。洗出壶中三峡，帝城赢得从容。<br> 黄流乱注，狂澜既倒，砥柱能东。此际诞弥杯酒，宜歌风虎云龙。</p><p>西江月（十一月初六日夜偶成）</p><p>日日山迷水癖，年年书恼诗痴。寻思那里要他知。试比古人犹未。<br> 往往眼甜口苦，常常心是身非。如何则甚破他疑。只学今人足矣。</p><p>阮郎归（客有举词者，因以其韵赋之）</p><p>小楼秋霁碧阑干。中人初薄寒。霜风吹我到湖山。平林斜照残。<br> 空阔里，有无间。牵萝翠袖闲。篮舆兴尽却愁还。断肠歌未阑。</p><p>好事近（同仲至和探梅）</p><p>湖上有孤山，合把探梅词刻。清浅黄昏时候，冷疏枝寒色。<br> 窗前忽到又如何，一夜足相忆。信道收香藏白，报春风消息。</p><p>浣溪沙（清和风）</p><p>买得船儿去下湖。这些天气近来无。清和风里绿阴初。<br> 酒不为渠间放荡，诗应嫌我太粗疏。酒徒诗社复何如。</p><p>浣溪沙（寄文叔生朝）</p><p>江上新凉入酒杯。瑞芝堂祝寿筵开。五楼百雉更崔嵬。<br> 劳来流离施菽麦，作成丰稔到田莱。便朝天去也徘徊。</p><p>醉桃源（昌甫有曲，名之濯缨，因和）</p><p>残春风雨绕檐声。山空分外鸣。闲来落佩倒冠缨。尚余亲旧情。<br> 人不见，句还成。又听求友莺。濯缨一曲可流行。何须观我生。</p><p>浣溪沙（徐倅生朝）</p><p>留得菖蒲酒一杯。与公今日寿筵开。灵山排闼送青来。<br> 须信南州高士后，持荷持节照苏台。瑞云深处是三台。</p><p>醉桃源（和昌甫）</p><p>固穷斋里语吾生。言之必可行。扶疏夏木既啼莺。更逢鱼计成。<br> 多雅尚，少时情。沧浪渔父缨。高歌宁与俗争鸣。朱弦疏越声。</p><p>减字木兰花（初五日昌甫生朝，因庆七十）</p><p>从心所欲。高蹈祠官惟见独。其寿伊何。古井章泉水不波。<br> 腊前梅好。玉洁日光香耐老。才大三千。首首清诗得自编。</p><p>菩萨蛮（和昌甫见招）</p><p>归来又喜山中约。菊枝桂树真宜酌。兴尽只观山。秋深方闭关。<br> 会须追雅步。策蹇或肩舆。少待必能治。膏肓泉石医。</p><p>百字令（杨民瞻索古梅曲，次其韵）</p><p>园居好处，是古梅飞动、欺霜凌雪。底问纷华桃李态，自倚天姿明洁。城外灵山，桥头玉水，多少佳风月。岁寒时候，南枝尤与清绝。<br> 几回唤酒寻诗，诗成小醉，絮帽浑＿侧。领略不辞身跌宕，一洗群儿啁哳。太始遗音，元和新样，到了都难说。草玄经在，对花何闷孤寂。</p><p>一翦梅（醉中）</p><p>醉倒城中不过溪。溪外无尘，惟掩柴扉。水浮桥漾翠烟霏。一片闲情，能几人知。<br> 留饮君家絮帽＿。爆竹声中，万事如斯。梅催春动已熹微。尔既能来，我亦何疑。</p><p>贺新郎（次韵昌甫雪梅曲）</p><p>又见年年雪。水浮桥、南岸幽处，周遭森列。横碧轩中空旧话，独钓寒江愁绝。更一段、冰霜高洁。忽得两篇强健曲，倚回风、洒急凭谁说。嗟巩雒，乃闽浙。<br> 何当醉酒扬雄宅。问避人避地，其如楚之舆接。览德已而歌凤去，千仞辉翔难蹑。我和句、却愁狂辄。折尽梅花伤岁暮，□撒盐、起絮分才劣。鸡犬静，涧篱＿。</p><p>点绛唇（五月二日，和昌甫所寄，并简叔通）</p><p>竹隐高深，夏凉日有清风度。苎衣绳屦。鹤发空相顾。<br> 翠扑流烟，又向溪翁去。青山路。要当同住。长古无尘处。</p><p>菩萨蛮（酒半戏成）</p><p>秋林只共秋风老。秋山却笑秋吟少。恰恨有秋香。青岩秋夜凉。<br> 清秋须是酒。结客秋知否。醉笔写成秋。一秋无复愁。</p><p>祝英台（燕莺语）</p><p>海棠开，春已半，桃李又如许。一朵梨花，院落阑干雨。不禁中酒情怀，爱间懊恼，都忘却、旧题诗处。<br> 燕莺语。溪岸点点飞绵，杨柳无重数。带得愁来，莫恁空休去。断肠芳草天涯，行云荏苒，和好梦、有谁分付。</p><p>谒金门（醉花春）</p><p>人已醉。溪北溪南春意。击鼓吹箫花落未。杏梅桃共李。<br> 水底鱼龙惊起。推枕月明千里。伊吕衰翁徒尔耳。我怀犹未是。</p><p>虞美人（代儿寿黄靖州）</p><p>晓来一阵催花雨。正桃李、横塘处。笙歌帘幕燕莺喧。春在人间不老、谷城仙。<br> 潇湘图画迎千骑。襦袴欢声起。功名风虎庆云龙。更看万钉横带、系金狨。</p><p>点绛唇（昌甫作长短句呈朱卿、余＿，因和韵）</p><p>水南何事兴偏浓。花草小园中。山气静分余霭，泉声幽转流淙。<br> 午桥坐上英豪客，今昔为谁容。不是倚楼人在，登临无复携筇。</p><p>卜算子（初十日海棠宋十一哥家饮）</p><p>烟雨海棠花，春夜沈沈酌。寒食清明数日间，人也须行乐。<br> 不怕笛声长，只怕风儿恶。烛影红酣宝篆香，楼上黄昏角。</p><p>谒金门（方斋小集，有琴者，昌甫作词，和韵）</p><p>闲度日。愁里费人辞辟。榆火新烟还熟食。小墙花槛直。<br> 锦字玉徽清集。何用主人留客。相赏暂时谁画得。庞公非浪出。</p><p>浣溪沙（怨啼鹃）</p><p>锦瑟瑶琴续断弦。璧堂初过牡丹天。玉钩斜压小珠帘。<br> 睡鸭炉温吟散后，双鸳屏掩酒醒前。一番春事怨啼鹃。</p><p>菩萨蛮（花蹊碧）</p><p>丝丝柳色清愁织。山城望断花蹊碧。回首仲宣楼。登临无计愁。<br> 雨声吹海立。流转韶光急。九万有鹏程。沈香天上亭。</p><p>好事近（次韵昌甫）</p><p>梅雨快晴风，苔竹定翻新箨。相望得寻幽调，把陈言都略。<br> 大江东去更飞云，心事共回薄。彷佛散庵佳处，一声声猿鹤。</p><p>好事近</p><p>黄发享颐期，兄弟此时宜告。见说对床夜雨，世间尘都扫。<br> 青毡堂外瑞峰高，云气拂晴昊。老大中原人物，在江湖乡保。</p><p>好事近</p><p>三叠古藤阴，自笑无能为役。千载和陶新曲，了非仙非释。<br> 影徒随我月徘徊，风叶露华湿。瓮下是成真逸，醉令人思毕。</p><p>点绛唇（述旧曲）</p><p>霓裳霞佩淡丰容。云冷露华浓。唤起石丁归去，冥冥仙仗崆峒。<br> 人间秋老花饶笑，清映小帘栊。记取五城深处，凤箫吹下天风。</p><p>水调歌头（坐间有伤仲至，且怀昌甫，因呈张宰）</p><p>新月已如许，我问带湖梅。人间题句，赢得浮潋酒盈杯。落拓豪英满坐，烂漫风骚连纸，天外凤凰来。只怕轻孤负，莫待巧安排。<br> 空翠滴，寒爽矣，晚佳哉。为君绝倒，折尽千树玉蓓堆。渺渺章泉好在，寂寂卢泉仙去，今古付尊罍。拍手见花木，放眼记莓苔。</p><p>鹧鸪天（看瑞香）</p><p>看了香梅看瑞香。月桥花槛更云窗。不知是有春多少，玉水灵山醉几场。<br> 闲蝶梦，褪蜂黄。尽温柔处尽端相。珠帘十里扬州路，赢得潘郎两鬓霜。</p><p>菩萨蛮（寿昌甫生朝）</p><p>今年是处梅花早。分明开到章泉好。兄弟寿杯同。暗香明月风。<br> 风流文物旧。春意枝枝透。儿女失定飞轩。衣冠与世传。</p><p>菩萨蛮（十五夜，昌甫约赋，寄刘簿）</p><p>聚星亭下书堂水。冬来欲问梅花使。圭撮是何官。人间有底难。<br> 章泉词和去。交道元如故。转眼岁将穷。溪头鹤发翁。</p><p>点绛唇（九日周国正席间赋长短句）</p><p>年年羞插花游。华发不禁秋。此日遨头寻胜，消除万斛清愁。<br> 湿云凉雨南台上，歌动玉溪流。俯仰人间今古，多情破帽飕飕。</p><p>点绛唇（席间和昌甫）</p><p>银笔金花，断肠有句闲挥扫。又还落了。梅片阳春小。<br> 古往今来，风味须才调。山林少。这些襟抱。输与江东老。</p><p>菩萨蛮（张饶县以一枝梅来，和韵）</p><p>的白乐南枝横县宇。空山无此新花吐。手种几多梅。迎霜今已开。<br> 簪屏聊隐几。诗与君应喜。更报晏斋翁。相将索笑同。</p><p>鹧鸪天（冲雨小舟上南港）</p><p>莫笑闲身老态多。避人避世欲如何。分明画出山阴道，太息吟成宁戚歌。<br> 穿木石，泛烟波。从前魑魅喜人过。灵山西畔高溪上，一棹归来舞短蓑。</p><p>浣溪沙</p><p>系得船儿柳岸头。夹江灯火雨飕飕。寻诗家醉更绸缪。<br> 待腊未教寒事少，小春搀取暗香浮。夜长飞梦失清愁。</p><p>浣溪沙（至日带湖）</p><p>爱日回春一线长。氛氲谁忆御炉香。孤城岁晚卧沧江。<br> 花底千官迎淑气，湖阴十里写晴光。剩拼华发醉为乡。</p><p>浣溪沙</p><p>春入疏弦调外声。雪云初霁带湖清。屏温香软绮窗深。<br> 山倚虚窗情淡淡，水流清浅韵泠泠。断魂醒处梦难凭。</p><p>谒金门（带湖新月）</p><p>云外月。画出一痕清绝。梅已飘零桃未发。带湖烟水阔。<br> 汀渚尚留微雪。不恨酒融歌歇。老我多情胶漫结。半醒空自说。</p><p>临江仙（和答昌甫见寄生朝）</p><p>满眼春生梅柳意，山居清听风泉。又因初度说今年。华颠相望处，新曲忽来前。<br> 自笑一周闲甲子，何为佞佛贪仙。如翁辈行敢随肩。徒知言语妙，欢喜向谁传。</p><p>谒金门（不怕醉）</p><p>不怕醉。记取吟边滋味。幽草绿阴花絮里。莺啼双燕起。<br> 老去是何乡里。漠漠吴头楚尾。一曲荒山清照水。＿渠杯酒旨。</p><p>霜天晓角（又）</p><p>雨收云薄。有底情怀恶。一段春风花事，吟得就、又忘却。<br> 海棠红未落。细细流霞酌。选甚蝇营狗苟，皆现定、有何错。</p><p>临江仙（周国正生朝）</p><p>寒食清明春事好，公家霁月光风。年时犹记雨声中。州侯陈乐舞，法从酒杯同。<br> 坐上王杨虽自散，酴醿依旧香浓。待将诗易寿无穷。鸢飞鱼跃矣，风虎更云龙。</p><p>鹧鸪天（昌甫同明叔饮赵崇公家）</p><p>莫道庞公不入州。为谁歌酒也迟留。襟期别乘真难事，领略同游岂易谋。<br> 他扰扰，自悠悠。香浮莱莉笑花头。一帘云影催诗雨，唤起佳人无限愁。</p><p>鹊桥仙（间举“金风玉露相逢”之曲，因赋）</p><p>诗非漫与，酒非无算，都是悲秋兴在。与君觞咏欲如何，画不就、新凉境界。<br> 微云抹月，斜河回斗，隐隐奇奇怪怪。刚风九万舞瑶林，甚些少、人间利害。</p><p>浣溪沙（涧上昌甫有词）</p><p>闲里相看两鬓秋。酒能沾醉雨能幽。吾庐何幸得翁留。<br> 世路尽教终易与，山林佳话恐难酬。人来人去亦知不。</p><p>浣溪沙（元夕）</p><p>分付心情作上元。不知投老在林泉。谁将村酒劝觥船。<br> 月影静摇风柳外，霜华寒浸雪梅边。醉＿乌帽忽醒然。</p><p>浣溪沙（生朝和昌甫韵）</p><p>老觉空生易得年。闲居那复问旌旃。一丘春静自回旋。<br> 翁善于人知美矣，我行于世转乖然。清词俾寿喜言传。</p><p>鹊桥仙（红梅已谢）</p><p>红梅已谢，杏花开也，一片海棠犹未。春风吹我带湖烟，甚恰限、新晴天气。<br> 黄昏楼上，烛花影里，拚得那回滋味。暗尘弦索拂纤纤，梦留取、巫山十二。</p><p>生查子（晴色入青山）</p><p>晴色入青山，更见飞花晚。不是不登临，自是心情懒。<br> 试襞小红笺，与写天涯怨。杜宇一声春，楼下沧波远。</p><p>一翦梅（闻箜篌）</p><p>缥渺神仙云雾窗。说与苏州，未断人肠。带湖烟月堕苍茫。唤醒嫦娥，春笋纤长。<br> 马上琵琶半额妆。拨尽相思，十二巫阳。疏□清梦入潇湘。佩玉鸣鸾，吹下天香。</p><p>眼儿媚（下郭赵园）</p><p>西溪回合小青苍。梅雨弄残阳。意行陇亩，景分庭院，乳燕春长。<br> 酒深不用人歌啸，锄圃试商量。细晞菜甲，旋寻蔬笋，一梦黄粱。</p><p>水调歌头（次韵＿·车寿守）</p><p>一曲笙歌外，四座笑谈清。使君秋霁领客，别乘更宗英。想像亲闱称寿，写就通家情分，相与庆恩荣。欢动桂花发，香雾扑帘旌。<br> 功名事，台阁路，好同登。只今报政归诏，舆论正蜚声。以我文章学术，与国和平安靖，冠剑入明庭。应顾棠阴下，野老鬓星星。</p><p>鹧鸪天（十二月二十二日）</p><p>云到春飞若素期。柳条吹送落梅枝。冰壶表里谁能赋，玉鉴圆明且屈卮。<br> 村舍北，郡楼西。治中风调只心知。不堪野老关门醉，想见山翁倒载时。</p><p>桃源忆故人（杏花风）</p><p>杏花雨里东风峭。不比寻常开了。枝上飞来多少。人与春将老。<br> 山城灯火笙箫杳。梦到十洲三岛。睡觉绮窗清晓。绿遍池塘草。</p><p>浣溪沙（十六夜）</p><p>荆楚谁言镜听词。烛花影动画檐低。烧灯天气醉为期。<br> 雨湿杏腮疑淡淡，风迷柳眼半＿＿。小山西路板桥西。</p><p>菩萨蛮（次韵昌甫见贻生朝）</p><p>春来晴雨常相半。水光风力花撩乱。山北与山南。行歌或再三。<br> 诵君诗过日。才大真盘屈。寿我敢言酬。相望亦饮不。</p><p>浣溪沙（十四日）</p><p>百花丛里试新妆。不许巫山枉断肠。牡丹风扬曲声长。<br> 寒食清明间节序，绮窗朱户少年场。燕泥香润落空梁。</p><p>虞美人（姑苏画莲）</p><p>西湖十里孤山路。犹记荷花处。翠茎红蕊最关情。不是薰风、吹得晚来晴。<br> 而今老去丹青底。醉腻娇相倚。棹歌声缓采香归。如梦如酲、新月照涟漪。</p><p>虞美人（赵＿·酌别灵山阁）</p><p>送君报最登朝路。初整曹装处。又因杯酒见余情。凉雨灵山阁上、月初晴。<br> 醺然领客襟怀底。消处阑干倚。风流别乘我依归。清誉冰溪棠荫、绿漪漪。</p><p>点绛唇（赵＿·约玉楼溪小集）</p><p>一番风月已平分。留得玉溪云。蔼蔼宾僚如故，东楼北海清尊。<br> 荷香凉透，柳阴深锁，翠袂珠裙。□到九重城里，才华好觐吾君。</p><p>浣溪沙（秋思）</p><p>宋玉悲秋合反骚。陶潜把菊任持醪。山遥遥外水萧萧。<br> 梦不到时诗自在，兴难忘处恨全消。香沈沈里蕊飘飘。</p><p>点绛唇（赵伊一哥回侍）</p><p>君之竹隐是章泉。只要世家传。莫道闲诗浪句，风花雪月云烟。<br> 一杯我醉，百年人事，乾转坤旋。直与唤回兴替，义皇留下遗编。</p><p>浣溪沙（沙溪小饮）</p><p>一抹青山拍岸溪。麦云将过笋初齐。不知何处水流西。<br> 小阁路头吾欲醉，短蓬船尾客同携。酒边华发更题诗。</p><p>浣溪沙（次韵伊一）</p><p>水绕孤村客路赊。一楼风雨角巾斜。举觞无复问煎茶。<br> 夜静曲声初喷竹，酒深烛影细吹花。明朝飞鹭起圆沙。</p><p>浣溪沙</p><p>忆把兰桡系柳堤。斜风细雨一蓑衣。夕阳回照断霞飞。<br> 洛浦佩寒如隔日，高唐梦到又何时。背人挑□独心知。</p><p>水调歌头（和石＿·寿汤守）</p><p>玉水灵山地，燕寝亦书功。邦人耆老，诞弥佳节以词通。尔岂知吾恺悌，我乃因君谈笑，祝寿酒杯同。箫鼓少人会，歌舞为谁容。<br> 观坐客，惊野老，笔如风。个般酬唱，诏回应上玉华东。多少家传经济，留与孙谋持守，出处信何穷。唤起千年调，分付一车公。</p><p>菩萨蛮（次韵）</p><p>人间多少闲风度。薄情失记相逢处。绿鬓画鸦儿。旧巢双燕栖。<br> 舞衫回素玉。檀板声何蹙。一抹晚霞飞。泪痕无脸啼。</p><p>浣溪沙（戏成寄李叔谦）</p><p>彩笔新题字字香。雁来时候燕空梁。芙蓉无处着秋光。<br> 人远山长言外意，曲传书恨醉时妆。倩谁闲寄水云乡。</p><p>菩萨蛮（晚云烘日）</p><p>晚云烘日枝南北。一杯未尽梅花曲。城郭小春回。暗香开未开。<br> 留连吾欲醉。醉眼红尘外。多少老心情。景清人亦清。</p><p>少年游（玉腊梅枝）</p><p>闲寻杯酒，清翻曲语，相与送残冬。天地推移，古今兴替，斯道岂雷同。<br> 明窗玉蜡梅枝好，人情淡、物华浓。个样风光，别般滋味，无梦听飞鸿。</p><p>蝶恋花（次韵伊一）</p><p>未就丹砂须九转。谁把新词，歌绕梁尘遍。拍拍韶华春意满。揆予初度文何健。<br> 恰是山花汀草远。独乐园林，不梦笙歌殿。灵气仙才非袓</p><p>蝶恋花（次韵郑一）</p><p>千叶香梅春在手。日薄帘栊，花影遮前后。小立徐行还易久。微吟莫厌伤多酒。<br> 拾翠流红弦管透。望断青青，休问行人柳。往事如云如梦否。连天芳草惊依旧。</p><p>点绛唇（王园）</p><p>南陌柔桑，粉墙低见谁家女。燕飞莺语。依约提篮去。<br> 老觉多情，梦也无分付。君知否。楚襄何处。一段阳台雨。</p><p>浣溪沙（为仲如赋茉莉）</p><p>滴滴琼英发翠绡。江梅标韵木香娇。乍凉时候漏声遥。<br> 欲绾鬓丝妆未了，半回身分曲初招。霓裳依约梦魂飘。</p><p>浣溪沙（小集涧亭）</p><p>雨阁云流小院秋。半醺凉意不关愁。一番相见一番休。<br> 淡伫乍持杯未浅，懒歌浑罢笑初收。主宾无处着绸缪。</p><p>摊破浣溪沙（杨梅）</p><p>生与真妃姓氏同。家随西子苎萝东。谁道玉肌寒起粟，酒能红。<br> 火齐烧空来上苑，冰浆凝露在西宫。不似荔枝生处远，恨薰风。</p><h3 id="汪卓" tabindex="-1"><a class="header-anchor" href="#汪卓" aria-hidden="true">#</a> 汪卓</h3><p>贺新郎（次韵初夏小集）</p><p>田舍炉头语。便如何学得、三变美成家数。村酒三杯狂兴发，拔剑偶然起舞。只么也、迎寒送暑。待草万言书上阙，似忧端、倚柱东邻女。卿相事，未易许。<br> 渔歌且和芙蓉渚。又何须、淫辞＿语，诃风诋雨。劝人生、且随缘分，分外一毫莫取。那富贵、由天付与。身蹈危机犹不觉，如布衣、自在都无阻。空博得，雪千缕。</p><p>蝶恋花（秋夜简赵尉借韵）</p><p>午夜凉生风不住。河汉无声，时见疏星度。佳客伴君知未去。对床只欠潇潇雨。<br> 素月四更山外吐。金鸭慵添，消尽沈烟缕。料想玉楼人念处。归舟日望荷花浦。</p><p>念奴娇（清明）</p><p>谁家野菜饭炊香，正是江南寒食。试问春光今几许，犹有三分之一。枝上花稀，柳间莺老，是处春狼藉。新来燕子，尚传晋苑消息。<br> 应记往日西湖，万家罗绮，见满城争出。急管繁弦嘈杂处，宝马香车如织。猛省狂游，恍如昨梦，何日重寻觅。杜鹃声里，桂轮挂上空碧。</p><p>水调歌头（次韵荷净亭小集）</p><p>落日水亭静，藕叶胜花香。时贤飞盖，松间喝道挟胡床。暑气林深不受，山色晚来逾好，顿觉酒尊凉。妙语发天籁，幽眇亦张皇。<br> 射者中，弈者胜，兴悠长。佳人雪藕，更调冰水赛寒浆。惊饵游鱼深逝，带箭山禽高举，此话要商量。溪上采菱女，三五傍垂杨。</p><p>如梦令（次韵吴郎子信残春）</p><p>几点弄晴微雨。翳日薄云来去。断送一番春，满径杨花飞絮。无语。无语。还是旧时院宇。</p><p>贺新郎（开禧丁卯端午中都借石林韵）</p><p>贴子传新语。问自来、翰林学士，几多人数。或道江心空铸镜，或道艾人如舞。或更道、冰盘消暑。或道芸香能去蠹，有宫中、斗草盈盈女。都不管，道何许。<br> 离骚古意盈洲渚。也莫道、龙舟吊屈，浪花吹雨。只有辟兵符子好，少有词人拈取。谁肯向、贴中道与。绝口用兵两个字，是老臣、忠爱知难阻。写此句，绛纱缕。</p><p>贺新郎（环谷秋夜独酌）</p><p>夜对灯花语。且随宜、果盘草草，两三杯数。翠玉环中园五亩，自唱山歌自舞。况今夜、尊前无暑。何用食前须方丈，更后车、何用婵娟女。这闲福，自心许。<br> 蓼花芦叶纷江渚。有沙边、寒蛩吟透，梧桐秋雨。羡甚满堂金玉富，未可学人渔取。怕天也、未曾相与。豹遁蛟藏泉可濯，有鬼神、呵护盘之阻。鲜可食，脍银缕。</p><p>鹧鸪词（春愁）</p><p>伤时怀抱不胜愁。野水粼粼绿遍洲。满地落花春病酒，一帘明月夜登楼。<br> 明眸皓齿人难得，寒食清明事又休。只是鹧鸪三两曲，等闲白了几人头。</p><p>念奴娇</p><p>词韵，就饯平叔赴任南陵尉。<br> 相逢草草，共吟诗、同醉杯中之物。评论三王讥五霸，谈辩喧哗邻壁。敲缺唾壶，击残如意，妙语飞华雪。无能为也，如何对此三杰。<br> 看取东野诗成，南昌书就，奈征车催发。后夜山深何处宿，红豆寒灯明灭。一老堪怜，两生未起，应念星星发。风传佳话，花村无犬惊月。</p><p>西江月（次韵李明府见寿）</p><p>千缕柳丝犹嫩，一星榆火初明。载将新意寿幽人。红袖持杯劝尽。<br> 老鹤自偏野性，沙鸥难比轻身。殷勤多谢祝长春。一笑东风夜静。</p><p>沁园春（次韵李明府劝农）</p><p>民吾同胞，剖破藩篱，元是大家。故见之诰诏，视如子弟，谆勤恳切，悃＿无华。孝悌力田，职当劝相，起早非干为看花。亲酌酒，老农唯诺，句句仁芽。<br> 晓来犹觉寒些。看雨湿风吹旗□斜。笑吾生八十，尽谙农事，公筵既彻，更共烹茶。高唱豳风，敬酬令尹，王道桑麻乐有涯。春务急，见溪头杨柳，已可藏鸦。</p><p>如梦令（属纩遗语）</p><p>一只船儿没赛，七十六年装载。把柁更须牢，风饱蒲帆轻快。无碍，无碍。匹似子猷访戴。</p><h3 id="程必" tabindex="-1"><a class="header-anchor" href="#程必" aria-hidden="true">#</a> 程必</h3><p>水调歌头（昏发乌江，朝至湖阴，月正午，舟中作）</p><p>玉女扫天净，雍观掠江宽。问君何事底急，夜半挟舟还。三岛眠龙惊觉，万顷明琼碾破，凉月照东南。碧气正吞吐，满挹漱膺肝。<br> 烟篷上，乘云象，皎天关。人间已梦，我独危坐玩漫汗。螭殿黄昏未锁，鹤＿翩跹蜚下，共吸酒壶乾。兴罢吹笙去，风露五更寒。</p><p>水调歌头</p><p>于壁，一怀以归<br> 电阙驱神骏，铁棰起痴蛟。木鸣山裂盛夏，白昼野＿号。急上瑶庭深处，为问龙君何怒，抉破古天河。日华开绚采，雨意属诗豪。<br> 与君来，蜚玉佩，斩觚瓢。纤流沉羽，借我万斛沸银涛。醉拍满缸香雪，写竭一池浓墨，逸气正飘摇。何事谪仙子，归去续松醪。</p><p>水调歌头</p><p>日毂金钲赤，雪窦水晶寒。支机石下翻浪，喷薄出层关。半夜雌龙惊走，明日灵蛇张甲，蜚上石盘桓。多谢山君护，未放醉翁闲。<br> 安得醉，风＿＿，露珊珊。翠云老子，邀我瑶佩驾红鸾。一勺流觞何有，万石横缸如注，虹气饮溪乾。忽梦坐银井，长啸俯清湍。</p><p>水调歌头（登甘露寺多景楼望淮有感）</p><p>天地本无际，南北竟谁分。楼前多景，中原一恨杳难论。却似长江万里，忽有孤山两点，点破水晶盆。为借鞭霆力，驱去附昆仑。<br> 望淮阴，兵冶处，俨然存。看来天意，止欠士雅与刘琨。三拊当时顽石，唤醒隆中一老，细与酌芳尊。孟夏正须雨，一洗北尘昏。</p><p>水调歌头（戊戍自寿）</p><p>渤＿东南界，西北倚昆仑。当时推步，但知宇内有乾坤。午夜风轮微转，驾我浮空泛景，一息过天垠。俯视人间世，渺渺聚沤尘。<br> 挽天吴，摩海若，吐还吞。宁用计年，八十阳九又三阴。要自白榆星外，直至黑流沙底，山与泽俱平。不论初末度，一色界如银。</p><p>六州歌头（送辛稼轩）</p><p>向来抵掌，未必总谈空。难遍举，质三事，试从公。记当年，赋得一丘一壑，天鸢阔，渊鱼静，莫击磬，但酌酒，尽从容。一水西来他日，会从公、曳仗其中。问前回归去，已笑白发成蓬。不识如今，几西风。<br> 蒙庄多事，论虱豕，推羊蚁，未辞终。又骤说，鱼得计，孰能通。□□□叹如云罔罟，龙伯啖，眇难穷。凡三惑，谁使我，释然融。岂是匏瓜者，把行藏、悉付鸿＿。且从头检校，想见迎公。湖上千松。</p><p>满江红（龚抚干示闰中秋）</p><p>黄鹤楼前，江百尺、波横光溢。问老子、当年高兴，何人知得。最爱洞庭天际水，分明表里玻璃色。恐今宵、未必似前番，天应惜。<br> 都莫问，鸿钟勒。也休羡，壶天谪。忆故人霜下，乱滩横笛。便好骑鲸游汗漫，古来蟾影何曾没。更明年、重约再来时，乘槎客。</p><p>满江红（登石头城，归已月生）</p><p>颇恨登临，浪自作、骚人愁语。石城上、何须苦说，死袁生褚。当日卧龙商略处，秦淮王气真何许。与君来、萧瑟北风寒，黄云暮。<br> 枕钟阜，湖玄武。生此虎，真蹲踞。看四山环合，休临江渚。可笑唐人无意度，却言此虎凌波去。君且住、明月为人来，潮生浦。</p><p>沁园春（别陈总帅）</p><p>玉局仙人，轻帆万里，送入三吴。怪一舟如叶，元无浊物，依然姑射，满载冰壶。昔日文君，千言成诵，不识如今记得无。新来也，喜都将分付，一颗骊珠。<br> 向来田赋蠲输。散多少、春风巴与渝。算公家粗了，莼鲈而已，何妨西子，白发江湖。印铸黄金，时来须佩，毕竟人生万卷书。离情处，正秦淮岁晚，雪意模糊。</p><p>步虚词（寿张门司）</p><p>休怪频年司钥，仙官长守仙宫。东风未肯到凡红。先舞云韶彩凤。<br> 都是一团和气，故教上苑春浓。群仙拍手过江东。高唱紫芝新颂。</p><p>沁园春（寿王运使）</p><p>公有仙姿，苍松野鹤，落落昂昂。论法主长生，仍须极贵，云台绛阙，都许尚羊。更忆当年，而今时候，一念功名下帝旁。天分付，使人间草木，尽有春香。<br> 人知相法奇庞。又那识、阴功事更长。算毗陵荒政，江东风采，忠文典则，凛凛生光。再岁秦淮，觚棱入梦，帷幄从来在庙堂。公归去，好平心献替，人望时康。</p><p>沁园春（寿李通判）</p><p>那用招秋，休言推暑，风自薰兮。问谁解当初，识公来处，月明碧落，旆卷青霓。千丈长松，起人生意，冻芋寒瓜空满畦。还堪怪，怪诸公衮衮，我尚凭泥。<br> 须教一举崔嵬。算人世、功名各有梯。更何须炼鼎，玄霜绛雪，只烦煮茗，水饼冰齑。紫府多仙，招来满座，公自长生角亢齐。何曾也，有玉麟行地，老凤梧栖。</p><p>沁园春（谢刘小山频寄所作）</p><p>君有新词，何妨为我，时遣奚奴。看此山大小，风流晋宋，眼中余子，苦自侏儒。九曲清溪，千枝杨柳，还记新条更有无。春将好，欲从君商略，君意何如。<br> 佳人玉佩琼琚。更胸中、浇灌有诗书。把古人行处，从头检点，今人说底，却不须渠。更上石头，重登钟阜，画作金陵考古图。频相见，怕薰风早晚，便隔天隅。</p><p>沁园春（庚午三月望日赋椿堂牡丹）</p><p>消得＿栏，也不枉教，车马如狂。怪元和一事，韩公子者，归来＿去，玉毁昆冈。为解花嘲，朝来试看，采佩殷霞浥露香。君休怪，算只缘太艳，俗障难降。<br> 诗人未易平章。向百卉、凋零独后装。看洪炉大器，从来成晚，只须这著，也做花王。况是月坡，花围一尺，压尽纷纷琐细芳。还堪笑，笑龙钟老凤，方入都堂。</p><p>沁园春（读史记有感）</p><p>试课阳坡，春后添栽，多少杉松。正桃坞昼浓，云溪风软，从容延叩，太史丞公。底事越人，见垣一壁，比过秦关遽失瞳。江神吏，灵能脱罟，不发卫平蒙。<br> 休言唐举无功。更休笑、丘轲自隘穷。算汩罗醒处，元来醉里，真敖假孟，毕竟谁封。太史亡言，床头酿熟，人在晴岚杳霭中。新堤路，喜＿枝鳞角，夭矫苍龙。</p><p>锦堂春（留春）</p><p>最是元来，苦无风雨。只恁匆匆归去。看游丝、都不恨，恨秦淮新涨，向人东注。<br> 醉里仙人，惜春曾赋。却不解、留春且住。问何人、留得住。怕小山更有，碧芜春句。</p><p>壶中天（寿丘枢密）</p><p>日躔东井，正轮囷桂影，十分光洁。火令方中符国运，天与非常英杰。荦荦平生，眼空宇宙，绿发千寻雪。笑谈一镇，单于底事心慑。<br> 晚岁佛地功深，人间富贵，五湖烟水阔。谁遣心期事左，须酬满、麒麟勋业。又也何妨，长生仙箓，已在黄金阙。中原恢拓，要公归任调燮。</p><p>烛影摇红（元宵）</p><p>青旆摇风，朱帘漏月黄昏早。蓬山万叠忽蜚来，上有千灯照。和气祥烟缭绕。映琼楼、五云缥缈。青裙缟袂，乱吹繁弦，九衢欢笑。<br> 元是琴堂，十分管领春光到。手移星宿下人寰，招客来仙岛。信道邦人见少。彷佛似、皇都春好。明年只恐，鳌山扈从，随班清晓。</p><p>谒金门（用赵帐干韵）</p><p>烟漠漠。醉里看春都错。过了清明迟一著。牡丹重约摸。<br> 晓日渐明檐角。天与芳辰难却。驻得韶华元有药。桃源谁共约。</p><p>水龙吟（寿李尚书）</p><p>道家弱水蓬莱，鲸波万里谁知得。人间自有，南昌居士，仙风道骨。诗似白星，貌如聃老，风尘挺出。向谪仙家里，滕王阁畔，飘玉佩、下丹阙。<br> 黄发四朝元老，又谁知、重生绿发。手提一笔，活人多少，三千功积。已冠文昌，人人瞻望，玉枢躔逼。对新凉、酒颊微红，宛是一星南极。</p><p>喜迁莺（别陈新恩）</p><p>少年意气，脑燕兵胡革录，虏王区脱。眼底朦胧，腹中空洞，不著曹刘元白。闻道殊科八中，也要彩卢连掷。收拾尽，到如今但有，寸心如铁。<br> 天付，真奇特。口静神充，双眼胡僧碧。楚国离骚，唐朝词学，未信芳尘□歇。结取佳人香佩，截断儿曹绮舌。归去也，且斓斑戏彩，好春长日。</p><p>喜迁莺（寿李文昌）</p><p>评君谁似，似长松千丈，离奇多节。骨瘦棱棱，文高荦荦，今日□来仙阙。走卒识公容貌，酋虏问公官阀。更史馆，一编书多少，频添勋业。<br> 伟绝。今岁别。新绿名孙，又见枝生叶。底事七旬，双瞳如水，毕竟桂花方发。赐第彤墀秋早，又一瑶枢光洁。故人也，念相逢谁似，凤池同列。</p><p>喜迁莺（寿薛尚书）</p><p>一天风露，喜初行弹压，人间残暑。金母此时，云＿先降，又见枢星光吐。人道鸿＿逢日，可是东方明处。更天上、走王人络绎，仪鸾琼醑。<br> 听语。更希举。试把皇朝、盛事都来数。当日鳌头，皇扉侍母，绿发方瞳□□。更有飞凫王季，往往文星再聚。浑休问，但回班千岁，貂蝉成谱。</p><p>喜迁莺（寿薛枢密）</p><p>去年玉燕，记曾期今岁，瑶光入度。今日都人，从头屈指，尽是黑头公辅。争道一朝语合，谁信千龄际遇。更积雨。晓来晴，洗出＿璃秋宇。<br> 笑语。知何许。旆卷青霓，来自钧天所。道骨仙风，安排顿著，须是人间紫府。要识云台高绝，更有凤池深处。从今数。看千秋万岁，永承明主。</p><p>柳梢青（寿薛尚书）</p><p>官已尚书，人犹寒素，仙有名言。谓是若人，法当至贵，仍主修年。<br> 唐人四字鲜妍。堪照映、画堂彩烟。更对新凉，一声芝曲，万斛金船。</p><p>柳梢青（和齐仙留春）</p><p>嫩绿成堆。朝来红紫，都在莓苔。方见春来，又闻春去，暗里谁催。<br> 人生易老何哉。春去矣、秋风又来。何似云溪，长春日月，无去无归。</p><p>酹江月（丙子自寿）</p><p>平生有意，把六经膏泽，人人沾受。白被子明康节辈，浪说乘除先后。遇合一时，英雄千古，谁是高强手。蹉跎岁晚，临风浩然搔首。<br> 今但入梦青山，云＿深处，烟月生怀袖。宿有十年萧散愿，此段功缘须就。因忆坡公，仇池有约，莫误归时候。今朝对酒，歌此与君为寿。</p><p>贺新郎（寿李端明）</p><p>袖手云溪畔。看人间、纷纷饥乌腐鼠，触蛮交战。便得金鱼垂玉带，多少雌黄点勘。算此语、必非河汉。直自弹冠班八座，更青春、数到期颐算。一段玉，无纤玷。<br> 公难学处尤堪羡。全似□、泠泠秋水，体清形健。衮处从来高一著，那肯随人脚转。要须是、常见乾坤清晏。天意未教公猛去，要都俞、了却从公便。歌寿斝，朱帘卷。</p><p>宝鼎现（寿李端明）</p><p>绿杨欲舞，红杏微笑，春工渐侈。试偻指、自从嘉定，数到宝庆□□里。无一岁、不书年大有，问元功谁燮理。□□□、于变雍熙，如此自当千岁。<br> 况是端笏蓬莱陛。但看雍容、玉立山峙。炼五色、补天无迹，扶日天衢光四被。安清＿、填群心声色，恬然如谈笑耳。更八荒、民生奠枕、此著又当千岁。<br> 又况善述先猷，严武备、不能边鄙。阴功遍南北，千岁未多畴祉。且说总是三千岁。此际方岐嶷。听今日、处处笙歌，何止南楼十二。</p><p>念奴娇（忆先庐春山之胜）</p><p>归来一笑，尚看看趁得，人间寒食。阿寿牵衣仍问我，双鬓新来添白。忍见庭前，去年芳草，依旧青青色。西湖雨后，绿波两岸平拍。<br> 天教断送流年，三之一矣，又是成疏隔。燕子春寒浑未到，谁说江南消息。玉树熏香，冰桃翻浪，好个山间景物。这回归去，松风深处横笛。</p><p>念奴娇（初见海棠花）</p><p>嫣然一笑，向烛花光下，经年才见。欲语远羞如有恨，方得东君一盼。天意无情，更教微雨，香泪流丹脸。今朝霁色，笙歌初沸庭院。<br> 因是思入东屏，当年手植，遍桃源低岸。失脚东来春七度，辜负芳丛无限。问讯园丁，宁如归去，细与从头看。东风独立，白云遮断双眼。</p><p>倾杯（丁亥自寿）</p><p>銮殿秋深，玉堂宵永，千门人静。问天上、西风几度，金盘光满，露浓银井。碧云下双鸾影。迤＿笙歌近笑语，群仙隐隐。更前问讯。堕在红尘今省。<br> 渐曙色、晓风清迥。更积霭沈阴、都卷尽。向窗前、引镜看来，尚喜精神炯炯。便折简、浮丘共酌，奈天也、未教酩酊。来岁却笑群仙，月寒空冷。余家天都山，乃浮丘仙升之地。</p><p>醉蓬莱（寿王司直）</p><p>算千葩百卉，谁伴东风，早春时候。唯有江梅，在人间长久。雪后霜前，冲涉多少，尚精神如旧。岁岁年年，酴酥饮了，便为公寿。<br> 更向尊前席上，细看人与梅花，棱棱争瘦。桃李漫山，都落芳尘后。和气满身，参调玉弦，表天然孤秀。来岁今朝，星闱雾阁，一卮春酒。</p><p>醉蓬莱（丙申自寿）</p><p>记蟾宫桂子，撒向人间，如今时候。□□□，□□□□□。白下长干，乱滩横笛，想昔游依旧。大海一沤，千年一息，谁称彭寿。<br> 开遍门前丹蕊，渐西风入东篱，酿成仙酒。□□□□，□□□□□。卓笔鸡笼，悬天宝盖，占断宣徽秀。来岁清苕，公家事了，斑衣蓝绶。</p><p>西江月（壬辰自寿）</p><p>天上初秋桂子今岁七月，月中桂子下。庭前八月丹花。一年一度见仙槎。秋色分明如画。<br> 愿把阴功一脉，灯灯相续无涯。降祥作善岂其差。永作渔樵嘉话。</p><p>西江月（癸巳自寿）</p><p>底事中秋无月，元来留待今宵。群仙拍手度仙桥。惊起眠龙夭矫。<br> 天上灵槎一度，人间八月江潮。西兴渡口几魂消癸丑八月侍亲西兴。又见潮生月上。</p><p>满庭芳（雪登前岭。自己酉江右雪行弥月，四十七年无此乐也，今再见之）</p><p>未岁嘉平，初旬日四，雪中归自崇唐。山林湖海，一气接苍茫。踏尽玉龙千丈，更一望、龙尾天长。须臾上，高峰四顾，迤逦过前冈。<br> 群山，如玉削，松林百万，尽傅琼霜。浑疑是天际，一鹤翱翔。人道玉皇三六，欲一叩、风力方刚。明朝好，金乌衔烛，八表散祥光。</p><p>满庭芳（戊戍上元喜霁，访开桃洞）</p><p>去腊飞花，今春未已，迤逦将度元宵。俄然甲子，青帝下新条。净扫一天沈霭，红轮满、大地山河。从今好，便当听取，万国起歌谣。<br> 有人，当此际，＿云深坞，翦月中阿。已占断春风，自种仙桃。更扶疏桂影直，从岩底、上拂云梢。仍为我，长摩苍石，无负此清波。</p><p>满庭芳（戊戍自寿）</p><p>人道苍姬，燠多寒少，故教千岁绵绵。算来春夏，一气本无偏。底事今年玉历，秋未朔、风露泠然。君知否，山深地僻，自是早霜天。<br> 如今，当此去，十分亲切，面问婵娟。何须看仙槎，海上重还。好在金英玉屑，□为我、满泛金船。仍传语，横江秀石，□永锁三川。</p><p>减字木兰花</p><p>不应双睫。看尽人间花与雪。曾是当时。一朵红云拥日飞。<br> 如今正好。万绿千红深处坐。也使春工。唤作天池五月风。</p><p>前筵勾曲</p><p>百世基图，光胙圣神之主；九天雨路，恩浓帝王之州。上奉台颜，后部献曲。</p><p>醉蓬莱</p><p>望皇都清晓，瑞日祥烟，洞开阊阖。一朵红云，映重瞳日月。万岁山高，九霞杯暖，正想宸游洽。绝塞庭深，重闱天笑，年年仙阙。<br> 韵凤俳徊，蒲鱼演漾，镐酒恩浓，龙蟠建业。玉琢麟符，分付人中杰。奠国安民，持将祝寿，乐作君臣悦。看取头厅，押班称贺，明年天节。</p><p>后筵勾曲</p><p>天容不老，千龄已祝于尧年；地限无边，四海均闻于舜乐。至和一鼓，万象皆春。上侑清欢，后部献曲。</p><p>西江月（茶词）</p><p>岁贡来从玉垒，天恩拜赐金奁。春风一朵紫云鲜。明月轻浮盏面。<br> 想见清都绛阙，雍容多少神仙。归来满袖玉炉烟。愿侍年年天宴。</p><p>鹧鸪天（汤词）</p><p>饮罢天厨碧玉觞。仙韶九奏少停章。何人采得扶桑椹，捣就蓝桥碧绀霜。<br> 凡骨变，骤清凉。何须仙露与琼浆。君恩珍重浑如许，祝取天皇似玉皇。</p><p>朱用之（意难忘·和清真韵）</p><p>宫额涂黄。怕笺凝怨墨，酒渍离觞。红楼春寄梦，青琐夕生香。花气暖，柳阴凉。棹曲水沧浪。爱弄娇、临流梳洗，顾影低相。<br> 桃花结子成双。纵题红去后，枉误刘郎。琴心挑别恨，莺羽学新妆。千万恨，恼愁肠。便憔悴何妨。待共伊、平消别后，几度风光。</p><h3 id="徐鹿卿" tabindex="-1"><a class="header-anchor" href="#徐鹿卿" aria-hidden="true">#</a> 徐鹿卿</h3><p>水调歌头（快阁上绣使萧大著）</p><p>廊庙补天手，夷夏想威名。上前张胆明目，倾倒汉公卿。二百年来章贡，前赵后萧相□，今古两豪英。四海望霖雨，可但总祥刑。<br> 自儿时，文字里，已心倾。魁躔邈在霄汉，薄宦偶趋承。山见崆峒秀丽，水见玉虹清绝，犹愿见先生。寄语二三子，洙泗在江城。</p><p>酹江月</p><p>民无札瘥，岁无荒饥。冬既寒而雪，春方交而雨。邦民德之，乃因民所欲而尊其知。正月之望，张灯公廨，以旁施于亭也，令民游观无禁。前乎此也，阴云XXXX暧，连日不开。膏火既举，霾云扫青，万象轩豁。城之中边，士女阗咽，以游以嬉，以歌以舞。穹壤之间，同一和气，官民之际，同一至乐，穆乎休哉。属吏徐鹿卿偶得周旋其间，思有以写父老之所欲言而不能言者以为公寿。顾其词语浅薄，不足发越，乃杂取东坡先生上元诸诗隐括成《酹江月》一阕，与邦民共歌之<br> 雪销平野，正云开天宇，灯辉花市。明灭吐吞无尽藏，巧斗飞桥激水。铁马乡冰，牙旗穿夜，箫鼓声歌沸。丰年欢笑，酿成千里和气。<br> 相欢交□游嬉，卖薪买酒，歌舞升平里。记得前年随玉辇，吹下天香扑鼻。璧月腾辉，仙球稳缒，归有传柑遗。来年此夜，通明仍许归侍。</p><p>水调歌头（饯提举陈秘丞）</p><p>岭峤转和气，英荡挟新凉。登车揽辔慷慨，风采肃台纲。第一澄清官府，次第咨询民瘼，余事到囷仓。谨勿养稂莠，莠盛稻苗伤。<br> 金芝秀，蒲涧碧，荔枝香。此中风味不恶，暂借使星光。毋薄炎荒瘴海，曾著广平李勉，归去□平章。唤起昔贤梦，千载续遗芳。</p><p>贺新郎（钱郭府判趋朝）</p><p>解组轻千里。趁朝来、风高气爽，波平如砥。试问余恩深几许，江阔秋清无底。看两径、棠阴舞翠。明月归＿轻似叶，只梅花、香里诗千纸。端不愧，西江水。<br> 谪仙才气兰亭字。更清姿雅度，修竹长松标致。官职几人曾此过，萱草春风谁似。任彩服、蹁跹娱戏。去此云霄真一握，算令公、勋业浑余事。中书考，从今始。</p><p>减字木兰花杜南安和昌仙词见示次韵酬之狂吟江浦。不食人间烟火语。韦曲名家。也试河阳一县花。<br> 群仙推去。暂寄岭梅清绝处。笑俯清溪。只有清风明月知。</p><p>贺新郎（再次韵）</p><p>云横远浦。一段秋光烦著语。月下谁家。丹桂迎风一两花。<br> 双凫来去。不踏人间风日处。才入云溪。问我来时总不知。</p><p>酹江月（贺提举陈秘丞除宪）</p><p>薰风有意，还年年吹下，九天纶＿。庾岭高哉知几仞，不隔清名突兀。明月扁舟，图书之外，所载无南物。襄公往矣，辽辽直到今日。<br> 南来北地开藩，甘棠好在，一夜春光入。父老欢迎相告语，依旧朱颜绿发。四海无波，四江无讼，是先生清德。岭梅迎笑，和羹□□消息。</p><p>水调歌头（圆史宰受荐）</p><p>五剡乃脱选，通籍入金闺。祖宗立法初意，正欲猎英奇。近世流风薄矣，强者立跻霄汉，弱者困尘泥。流水伯牙操，底处有钟期。<br> 公为政，民不扰，吏无欺。春风桃李满县，当路几人知。五马宏开公道，一鹗首旌治最，迟乃速之基。不枉受人荐，更看荐人时。</p><p>水调歌头（寿林府判）</p><p>别驾映旋轸，父老绕称觥。西风底事于役，造物岂无情。知道神生崧岳，大庾岭边和气，未足助欢声。小试活人手，详谳命公行。<br> 赣滩石，青原雨，快阁晴。西江一带风物，尽把祝长生。福与此江无尽，寿与此江俱远，名与此江清。江水直到海，公亦上蓬瀛。</p><p>汉宫春（和冯宫教咏梅，依李汉老韵）</p><p>庾岭梅花，到江空岁晚，始放南枝。岂徒冰雪蹊径，不受侵欺。孤高自负，尽炎凉、变态无期。便瘴雨、蛮烟如许，淡妆也不随时。<br> 未肯移根上苑，且竹边院落，月下园篱。除却西湖句子，此后无诗。向□红紫，要十分、妩媚因谁。算只有、天怜清苦，纷纷蜂蝶争知。</p><p>汉宫春（重和）</p><p>吏隐南昌，问盘根几世，长子孙枝。仙风道骨如此，信不吾欺。素姿倾国，□难昏、坐觉愆期。算好与、水仙作配，又还恨不同时。<br> 岁晚寻盟有几，早兰辞湘浦，竹谢东篱。自向月中弄影，雪里评诗。角声吹动，这一天、清兴关谁。刚唤起、赤松孤竹，此心惟许君知。</p><p>满江红（饯林府判）</p><p>斗大横江，旧曾著、周程夫子。谭道处，疏梅迎笑，双松延翠。百载高风勤景仰，数椽老屋重经始。更大书、留与后人看，公归矣。</p><h3 id="史达祖" tabindex="-1"><a class="header-anchor" href="#史达祖" aria-hidden="true">#</a> 史达祖</h3><p>绮罗香（咏春雨）</p><p>做冷欺花，将烟困柳，千里偷催春暮。尽日冥迷，愁里欲飞还住。惊粉重、蝶宿西园，喜泥润、燕归南浦。最妨它、佳约风流，钿车不到杜陵路。<br> 沈沈江上望极，还被春潮晚急，难寻官渡。隐约遥峰，和泪谢娘眉妩。临断岸、新绿生时，是落红、带愁流处。记当日、门掩梨花，翦灯深夜语。</p><p>双又燕（咏燕）</p><p>过春社了，度帘幕中间，去年尘冷。差池欲住，试入旧巢相并。还相雕梁藻井。又软语、商量不定。飘然快拂花梢，翠尾分开红影。<br> 芳径。芹泥雨润。爱贴地争飞，竞夸轻俊。红楼归晚，看足柳昏花暝。应自栖香正稳。便忘了、天涯芳信。愁损翠黛双蛾，日日画阑独凭。</p><p>阳春曲</p><p>杏花烟，梨花月，谁与晕开春色。坊巷晓＿＿，东风断、旧火销处近寒食。少年踪迹。愁暗隔、水南山北。还是宝络雕鞍，被莺声、唤来香陌。<br> 记飞盖西园，寒犹凝结惊醉耳、谁家夜笛。灯前重帘不挂，＿华裾、粉泪曾拭。如今故里信息。赖海燕、年时相识。奈芳草、正锁江南，梦春衫怨碧。</p><p>海棠春令</p><p>似红如白含芳意。锦宫外、烟轻雨细。燕子不知愁，惊堕黄昏泪。<br> 烛花偏在红帘底。想人怕、春寒正睡。梦著玉环娇，又被东风醉。</p><p>夜行船（正月十八日闻卖杏花有感）</p><p>不翦春衫愁意态。过收灯、有些寒在。小雨空帘，无人深巷，已早杏花先卖。<br> 白发潘郎宽沈带。怕看山、忆它眉黛。草色拖裙，烟光惹鬓，常记故园挑菜。</p><p>东风第一枝（咏春雪）</p><p>巧沁兰心，偷黏草甲，东风欲障新暖。谩凝碧瓦难留，信知暮寒轻浅。行天入镜，做弄出、轻松纤软。料故园、不卷重帘，误了乍来双燕。<br> 青未了、柳回白眼。红欲断、杏开素面。旧游忆著山阴，厚盟遂妨上苑。寒炉重暖，便放慢春衫针线。恐凤靴，挑菜归来，万一灞桥相见。</p><p>东风第一枝（壬戌闰腊望，雨中立癸亥春，与高宾王各赋）</p><p>草脚愁苏，花心梦醒，鞭香拂散牛土。旧歌空忆珠帘，彩笔倦题绣户。黏鸡贴燕，想立断、东风来处。暗惹起、一掬相思，乱若翠盘红楼。<br> 今夜觅、梦池秀句。明日动、探花芳绪。寄声沽酒人家，预约俊游伴侣。怜它梅柳，乍忍俊天街酥雨。待过了一月灯期，日日醉扶归去。</p><p>东风第一枝（灯夕清坐）</p><p>酒馆歌云，灯街舞绣，笑声喧似箫鼓。太平京国多欢，大＿绮罗几处。东风不动，照花影、一天春聚。耀翠光、金缕相交，苒苒细吹香雾。<br> 羞醉玉、少年丰度。怀艳雪、旧家伴侣。闭门明月关心，倚窗小梅索句。吟情欲断，念娇俊、知人无据。想袖寒、珠络藏香，夜久带愁归去。</p><p>玉楼春（社前一日）</p><p>游人等得春晴也。处处旗亭堪系马。雨前秾杏尚娉婷，风后残梅无顾藉。<br> 忌拈针线还逢社。斗草赢多裙欲卸。明朝双燕定归来，叮嘱重帘休放下。</p><p>玉楼春（赋梨花）</p><p>玉容寂寞谁为主。寒食心情愁几许。前身清澹似梅妆，遥夜依微留月佳。<br> 香迷胡蝶飞时路。雪在秋千来往处。黄昏著了素衣裳，深闭重门听夜雨。</p><p>喜迁莺</p><p>月波疑滴。望玉壶天近，了无尘隔。翠眼圈花，冰丝织练，黄道宝光相直。自怜诗酒瘦，难应接、许多春色。最无赖，是随香趁烛，曾伴狂客。<br> 踪迹。谩记忆。老了杜郎，忍听东风笛。柳院灯疏，梅厅雪在，谁与细倾春碧。旧情拘未定，犹自学、当年游历。怕万一，误玉人、夜寒帘隙。</p><p>万年欢（春思）</p><p>两袖梅风，谢桥边、岸痕犹带阴雪。过了匆匆灯市，草根青发。燕子春愁未醒，误几处、芳音辽绝。烟＿上、采绿人归，定应愁沁花骨。<br> 非干厚情易歇。奈燕台句老，难道离别。小径吹衣，曾记故里风物。多少惊心旧事，第一是、侵阶罗袜。如今但、柳发＿春，夜来和露梳月。</p><p>阮郎归</p><p>龙香吹袖白藤鞭。帽檐冲柳烟。一春几度画桥边。东风听管弦。<br> 花活计，酒因缘。从人嘲少年。真须吟就绿杨篇。湾头寄小怜。</p><p>阮郎归（月下感事）</p><p>旧时明月旧时身。旧时梅萼新。旧时月底似梅人。梅春人不春。<br> 香入梦，粉成尘。情多多断魂。芙蓉孔雀夜温温。愁痕即泪痕。</p><p>眼儿媚（寄赠）</p><p>潘郎心老不成春。风味隔花尘。帘波浸笋，窗纱分柳，还过天津。<br> 近时无觅湘云处，不记是行人。楼高望远，应将秦镜，多照施颦。</p><p>眼儿媚（代答）</p><p>儿家七十二鸳鸯。珠佩锁瑶箱。期花等月，秦台吹玉，贾袖传香。<br> 十年白玉堂前见，直是翦柔肠。将愁去也，不成今世，终误王昌。</p><p>忆瑶姬（骑省之悼也）</p><p>娇月笼烟，下楚领、香分两朵湘云。花房渐密时，弄杏笺初会，歌里殷勤。沈沈夜久西窗，屡隔兰灯幔影昏。自彩鸾、飞入芳巢，绣屏罗荐粉光新。<br> 十年未始轻分。念此飞花，可怜柔脆销春。空余双泪眼，到旧家时郎谩染愁巾。袖止说道凌虚，一夜相思玉样人。但起来、梅发窗前，哽咽疑是君。</p><p>南歌子</p><p>采绿随双桨，看山藉一筇。关南桃树几番红。昨夜诗情频在、雨声中。<br> 花径无云隔，苔垣只梦通。旧欢一饷可过从。试觅鸳鸯新杏、简春风。</p><p>风流子</p><p>红楼横落日，萧郎去、几度碧云飞。记窗眼递香，玉台妆罢，马蹄敲月，沙路人归。如今但，＿莺通信息，双燕说相思。入耳上歌，怕听琴缕，断肠新句，羞染乌丝。<br> 相逢南溪上，桃花嫩、娇样浅淡罗衣。恰是怨深腮赤，愁重声迟。怅东风巷陌，草迷春恨，软尘庭户，花误幽期。多少寄来芳字，都待还伊。</p><p>风流子</p><p>飞琼神仙客，因游戏、误落古桃源。藉吟笺赋笔，试融春恨，舞裙歌扇，聊应尘缘。遣人怨，乱云天一角，弱水路三千。还因秀句，意流江外，便随轻梦，身堕愁边。<br> 风流休相误，寻芳纵来晚，尚有它年。只为赋情不浅，弹泪风前。想雾帐吹香，独怜奇俊，露杯分酒，谁伴婵娟。好在夜轩凉月，空自团圆。月轩，其号也。</p><p>金盏子</p><p>奖绿催红，仰一番膏雨，始张春色。未踏画桥烟，江南岸、应是草秾花密。尚忆溅裙苹溪，觉诗愁相觅。光风外，除是倩莺烦燕，谩通消息。<br> 梨花夜来白。相思梦、空兰一林。月深深柳枝巷陌，难重遇、弓弯两袖云碧。见说倦理秦筝，怯春葱无力。空遣恨，当时留字。秀句，苍苔蠹壁。</p><p>杏花天（清明）</p><p>软波拖碧蒲芽短。画桥外、花晴柳暖。今年自是清明晚。便觉芳情较懒。<br> 春衫瘦、东风翦翦。过花卩乌、香吹醉面。归来立马斜阳岸。隔岸歌声一片。</p><p>杏花天</p><p>古城官道花如霰。便恰限、花间再见。双眉最现愁深浅。隔雨春山两点。<br> 回头但、垂杨带苑。想今夜、铜驼梦远。行人去了莺声怨。此度关心未免。</p><p>杏花天</p><p>细风微月垂杨院。记年少、春愁一点。栖莺未觉花梢颤。踏损残红几片。<br> 长安共、日边近远。况老去、芳情渐减。屏山几夜春寒浅。却将因而梦见。</p><p>杏花天</p><p>扇香曾靠腮边粉。旧尘埋、月轮有晕。南风未似愁来近。前事临窗隐隐。<br> 凉花畔、云歌露饮。梦断了、终难再问。鸳鸯带上三生恨。将泪揩磨不尽。</p><p>三姝媚</p><p>烟光摇缥瓦。望晴檐多风，柳花如洒。锦瑟横床，想泪痕尘影，凤弦常下。倦出犀帷，频梦见、王孙骄马。讳道相思，偷理绡裙，自惊腰衩。<br> 惆怅南楼遥夜。记翠箔张灯，枕肩歌罢。又入铜驼，遍旧家门巷，首询声价。可惜东风，将恨与、闲花俱谢。记取崔徽模样，归来暗写。</p><p>寿楼春（寻春服感念）</p><p>裁春衫寻芳。记金刀素手，同在晴窗。几度因风残絮，照花斜阳。谁念我，今无肠。自少年、消磨疏狂。但听雨挑灯，＿床病酒，多梦睡时妆。<br> 飞花去，良宵长。有丝阑旧曲，金谱新腔。最恨湘云人散，楚兰魂伤。身是客，愁为乡。算玉箫、犹逢韦郎。近寒食人家，相思未忘苹藻香。</p><p>于飞乐（鸳鸯怨曲）</p><p>绮翼兼羽兼羽，问谁常借春陂。生愁近渚风微。紫山深，金殿暖，日暮同归。白头相守，情虽定、事却难期。<br> 带恨飞来，烟埋秦草，年年枉梦红衣。旧沙间，香颈冷，合是单栖。将终怨魂，何年化、连理芳枝。</p><p>南浦</p><p>玉树晓飞香，待倩它、和愁点破妆镜。轻嫩一天春，平白地、都护雨昏烟暝。幽花露湿，定应独把阑干凭。谢屐未蜡，安排共文鹓，重游芳径。<br> 年来梦里扬州，怕事随歌残，情趁云冷。娇眄隔东风，无人会、莺燕暗中心性。深盟纵约，尽同晴雨全无定。海棠梦在，相思过西园，秋千红影。</p><p>探芳信</p><p>谢池晓。被酒滞春眠，诗萦芳草。正一阶梅粉，都未有人扫。细禽啼处东风软，嫩约关心早。未烧灯，怕有残寒，故园稀到。<br> 说道试妆了。也为我相思，占它怀抱。静数窗棂，最欢听鹊声好。半年白玉台边话，屡见钩小。指芳期，夜月花阴梦老。</p><p>祝英台近</p><p>柳枝愁，桃叶恨，前事怕重记。红药开时，新梦又溱洧。此情老去须休，春风多事。便老去、越难回避。<br> 阻幽会。应念偷翦酴醿，柔条暗萦系。节物移人，春暮更憔悴。可堪竹院题诗，藓阶听雨，寸心外、安愁无地。</p><p>祝英台近（蔷薇）</p><p>绾流苏，垂锦绶。烟外红尘逗。莫倚莓墙，花气酽如酒。便愁醺醉青虬，蜿蜿无力，戏穿碎、一屏新绣。<br> 谩怀旧。如今姚魏俱无，风标较消瘦。露点摇香，前度翦花手。见郎和笑拖裙，匆匆欲去，蓦忽地、肯留芳袖。</p><p>祝英台近</p><p>落花深，芳草暗，春到断肠处。金勒骄风，欲过天堤去。翠楼葛领西边，恰如曾约，画阑映、一枝琼树。<br> 正凝伫。芳意欺月矜春，浑欲便偷许。多少莺声，不敢寄愁与。谢郎日日西湖，如今归后，几时见、倚帘吹絮。</p><p>钗头凤（寒食饮绿亭）</p><p>春愁远。春梦乱。凤钗一股轻尘满。江烟白，江波碧，柳户清明，燕帘寒食。忆忆忆。<br> 莺声晓，箫声短，落花不许春拘管。新相识。休相失，翠陌吹衣，画楼横笛。得得得。</p><p>西江月（闺思）</p><p>西月淡窥楼角，东风暗落檐牙。一灯初见影窗纱。又是重帘不下。<br> 幽思屡随芳草，闲愁多似杨花。杨花芳草遍天涯。绣被春寒夜夜。</p><p>西江月（赋木犀香数珠）</p><p>三十六宫月冷，百单八颗香悬。只宜结赠散花天。金粟分身显现。<br> 指嫩香随甲影，颈寒秋入云边。未忘灵鹫旧因缘。赢得今生圆转。</p><p>西江月</p><p>一片秋香世界，几层凉雨阑干。青天不惜烂银盘，借与先生为劝。<br> 酒唤诗来酒外，人言身在人间，如何得似碧云间。且共嫦娥相伴。</p><p>西江月（舟中赵子野有词见调，即意和之）</p><p>裙折绿罗芳草，冠梁白玉芙蓉。次公筵上见山公。红绶欲衔双凤。<br> 已向冰奁约月，更来玉界乘风。凌波袜冷一尊同。莫负彩舟凉梦。</p><p>庆清朝</p><p>坠絮孳萍，狂鞭孕竹，偷移红紫池亭。余花未落，似供残蝶经营。赋得送春诗了，夏帷撺断绿阴成。桑麻外，乳鸠稚燕，别样芳情。<br> 荀令旧香易冷，叹俊游疏懒，枉自销凝。尘侵谢屐，幽径斑驳苔生。便觉寸心尚老，故人前度谩丁宁。空相误，祓兰曲水，挑菜东城。</p><p>桃源忆故人</p><p>双鸳蹙月天津近。归后嫩情常剩。灯市一年愁凝。心共梅花冷。<br> 网尘洞户春沉静。衰尽冶游情性。羞见素娥娇影。明似愁鸾镜。</p><p>桃源忆故人（赋桃花）</p><p>明霞烘透春机杼。春在明霞多处。我是有诗渔父。一梦秦天古。<br> 柳枝巷陌深朱户。墙外风流一树。十五年来凝伫。弹尽胭脂雨。</p><p>花心动</p><p>风约帘波，锦机寒、难遮海棠烟雨。夜酒未苏，春枕犹＿，曾是误成歌舞。半褰薇帐云头散，奈愁味、不随香去。尽沈静、文园更渴，有人知否。<br> 懒记温柔旧处。偏只怕、临风见他桃树。绣户锁尘，锦瑟空弦，无复画眉心绪。待拈银管书春恨，被双燕、替人言语。意不尽，垂杨几千万里。</p><p>解佩令</p><p>人行花坞。衣沾香雾。有新词、逢春分付。屡欲传情，奈燕子、不曾飞去。倚珠帘、咏郎秀句。<br> 相思一度。秾愁一度。最难忘、遮灯私语。澹月梨花，借梦来、花边廊庑。指春衫、泪曾溅处。</p><p>菩萨蛮（夜景）</p><p>梨花不碍东城月。月明照见空兰雪。雪底夜香微。褰帘拜月归。<br> 锦衾幽梦短。明日南堂宴。宴罢小楼台。春风来不来。</p><p>菩萨蛮（赋玉蕊花）</p><p>唐昌观里东风软。齐王宫外芳名远。桂子典刑边。梅花伯仲间。<br> 笼茸锼暖雪。琐细雕晴月。谁驾七香车。绿云飞玉沙。</p><p>菩萨蛮（赋软香）</p><p>广寒夜捣玄霜细。玉龙睡重痴涎坠。斗合一团娇。偎人暖欲消。<br> 心情虽软弱。也要人抟搦。宝扇莫惊秋。班姬应更愁。</p><p>贺新郎</p><p>花落台池静。自春衫闲来，老了旧香荀令。酒既相违诗亦可，此外去沈梦冷。又催唤、官河兰艇。匝岸烟霏吹不断，望楼阴、欲带朱桥影。和草色，入轻暝。<br> 裙边竹叶多应剩。怪南溪见后，无个再来芳信。胡蝶一生花里活，难制窃香心性。便有段、新愁随定。落日年年宫树绿，堕新声、玉笛西风劲。谁伴我，月中听。</p><p>贺新郎</p><p>绿障南城树。有高楼衔城，楼下芰荷无数。客自倚阑鱼亦避，恐是持竿伴侣。对别浦、扁舟容与。杨柳影间风不到，倩诗情、飞过鸳鸯浦。人正在，断肠处。<br> 两山带着冥冥雨。想低帘短额，谁见恨时眉妩。别为清尊眠锦瑟，怕被歌留愁住。便欲趁、采莲归去。前度刘郎虽老矣，奈年来、犹道多情句。应笑煞，旧鸥鹭。</p><p>贺新郎</p><p>鹊翅西风浅。乍疏云垂幔，近月银钩将卷。天上应闲支机石，前度芳盟谁践。便好织、回文锦献。乞得秾欢今夜里，算盈盈、一水曾何远。宁不会，暗相见。<br> 彩楼吹断闲针线。想幽情嫩约，别有藓庭花院。青鸟沈沈音尘绝，烟锁蓬莱宫殿。渐木杪、参旗西转。不怕天孙成间阻，怕人间、薄幸心肠变。又学得，易分散。</p><p>贺新郎（六月十五日夜西湖月下）</p><p>同住西山下。是天地中间，爱酒能诗之社。船向少陵佳处放，尘世必无知者。暑不到、雪宫风榭。楚竹忽然呼月上，被东西，几叶云萦惹。云散去，笑声罢。<br> 清尊莫为婵娟泻。为狂吟醉舞，毋失晋人风雅。踏碎桥边杨柳影，不听渔樵闲话。更欲举、空杯相谢。北斗以南如此几，想吾曹、便是神仙也，问今夜，是何夜。</p><p>贺新郎（湖上高宾王、赵子野同赋）</p><p>西子相思切。委萧萧、风裳水佩，照人清越。山染蛾眉波曼＿，聊可与之娱悦。便莫赋、湘妃罗袜。怕见绿荷相倚恨，恨白鸥、占了凉波阔。拣凉处，放船歇。<br> 道人不是尘埃物。纵狂吟魂魄，吹乱一巾凉发。不觉引杯浇肺渴，正要清歌骇发。更坐上、其人冰雪。截取断虹堪作钓，待玉奁、今夜来时节。也胜钓，石城月。</p><p>夜合花（赋笛）</p><p>冷截龙腰，偷＿鸾爪，楚山长锁秋云。梅华未落，年年怨入江城。千嶂碧，一声清。杜人间、儿女箫笙。共凄凉处，琵琶湓浦，长啸苏门。<br> 当时低度西邻。天淡阑干欲暮，曾赋高情。子期老矣，不堪带酒重听。纤手静，七星明。有新声、应更魂惊。梦回人世，寥寥夜月，空照天津。</p><p>夜合花</p><p>柳锁莺魂，花翻蝶梦，自知愁染潘郎。轻衫未揽，犹将泪点偷藏。念前事，怯流光。早春窥、酥雨池塘。向销凝里，梅开半面，情满徐妆。<br> 风丝一寸柔肠。曾在歌边惹恨，烛底萦香。芳机瑞锦，如何未织鸳鸯。人扶醉，月依墙。是当初、谁敢疏狂。把间言语，花房夜久，各自思量。</p><p>留春令（金林檎咏）</p><p>秀肌丰靥，韵多香足，绿匀红注。翦取东风入金盘，断不买、临邛赋。<br> 宫锦机中春富裕。劝玉环休妒。等得明朝酒消时，是闲澹、雍容处。</p><p>留春令（咏梅花）</p><p>故人溪上，挂愁无奈，烟梢月树。一涓春水点黄昏，便没顿、相思处。<br> 曾把芳心深相许。故梦劳诗苦。闻说东风亦多情，被竹外、香留住。</p><p>瑞鹤仙</p><p>杏烟娇湿鬓。过杜若汀洲，楚衣香润。回头翠楼近。指鸳鸯沙上，暗藏春恨。归鞭隐隐。便不念、芳盟未稳。自箫声、吹落云东，再数故园花信。<br> 谁问。听歌窗罅，倚月钩阑，旧家轻俊。芳心一寸。相思后，总灰尽。奈春风多事，吹花摇柳，也把幽情唤醒。对南溪、桃萼翻红，又成瘦损。</p><p>瑞鹤仙（赋红梅）</p><p>馆娃春睡起。为发妆酒暖，脸霞轻腻。冰霜一生里。厌从来冷澹，粉腮重洗。胭脂暗试。便无限、芳秾气味。向黄昏、竹外寒深，醉里为谁偷倚。<br> 娇媚。春风模样，霜月心肠，瘦来肌体。孤香细细。吹梦到，杏花底。被高楼横管，一声惊断，却对南枝洒泪。谩相思、桃叶桃根，旧家姊妹。</p><p>点绛唇</p><p>花落苔香，断无人肯行鹓甃。晚风翻绣。吹醒东窗酒。<br> 犹卧氍毹，明月知人瘦。香消后。乱愁依旧。开□胡酥手。</p><p>点绛唇（六月十四日夜，与社友泛湖过西陵桥，已子夜矣。）</p><p>山月随人，翠苹分破秋山影。钓船归尽。桥外诗心迥。<br> 多少荷花，不盖鸳鸯冷。西风定。可怜潘鬓。偏浸秦台镜。</p><p>青玉案</p><p>蕙花老尽离骚句。绿染遍、江头树。日午酒消听骤雨。青榆钱小，碧苔钱古。难买东君住。<br> 官河不碍遗鞭路。被芳草、将愁去。多定红楼帘影暮。兰灯初上，夜香初炷。犹自听鹦鹉。</p><p>浣溪沙</p><p>不见东山月露香。姚家借得小芬芳。乱莺随趁过宫墙。<br> 香珀碾花娇有意，绿茸绣叶涩无光。御封春酒几时尝。</p><p>蝶恋花</p><p>二月东风吹客袂。苏小门前，杨柳如腰细。胡蝶识人游冶地。旧曾来处花开未。<br> 几夜湖山生梦寐。评泊寻芳，只怕春寒里。今岁清明逢上巳。相思先到溅裙水。</p><p>临江仙</p><p>草脚青回细腻，柳梢绿转条苗。旧游重到合魂销。棹横春水渡，人凭赤兰桥。<br> 归梦有时曾见，新愁未肯相饶。酒香红被夜迢迢。莫交无用月，来照可怜宵。</p><p>临江仙</p><p>倦客如今老矣，旧时不奈春何。几曾湖上不经过。看花南陌醉，驻马翠楼歌。<br> 远眼愁随芳草，湘裙忆著春罗。枉教装得旧时多。向来箫鼓地，犹见柳婆娑。</p><p>临江仙（闰思）</p><p>愁与西风应有约，年年同赴清秋。旧游帘幕记扬州。一灯人著梦，双燕月当楼。<br> 罗带鸳鸯尘暗澹，更须整顿风流。天涯万一见温柔。瘦应因此瘦，羞亦为郎羞。</p><p>汉宫春（友人与星娘雅有旧分，别去则黄冠矣，托予寄情）</p><p>花隔东垣，咏燕台秀句，结带谋欢。匆匆旧盟，有限飞梦重关。南塘夜月，照湘琴、别鹤孤鸾。天便遣、消愁易长，春衣常恁香寒。<br> 唐昌故宫何许，顿翦霞裁雾，摆落尘缘。一声步虚，婉婉云驻天坛。凄凉故里，想香车、不到人间。羞再见、东阳带眼，教人依旧思凡。</p><p>兰陵王（南湖同碧莲见寄，走笔次韵）</p><p>汉江侧。月弄仙人佩色。含情久，摇曳楚衣，天水空＿染娇碧。文漪簟影织。凉骨时将粉饰。谁曾见，罗袜去时，点点波间冷云积。<br> 相思旧飞＿。谩想像风裳，追恨瑶席。涉江几度和愁摘。记雪映双腕，刺萦丝缕，分开绿盖素袂湿。放新句吹入。<br> 寂寂。意犹昔。念净社因缘，天许相觅。飘萧羽扇摇团白。屡侧卧寻梦，倚阑无力。风标公子，欲下处、似认得。</p><p>风入松（茉莉花）</p><p>素馨＿萼太寒生。多翦春冰。夜深绿雾侵凉月，照晶晶、花叶分明。人卧碧纱厨净，香吹雪练衣轻。<br> 频伽衔得堕南薰。不受纤尘。若随荔子华清去，定空埋、身外芳名。借重玉炉沈炷，起予石鼎汤声。</p><p>隔浦莲</p><p>红尘飞不到处。此地知无暑。乱竹分幽径，虚堂中、自回互。阴壑生暗雾。飞泉注。气入闲尊俎。<br> 快风度。齐宫楚榭，如今空锁烟树。何人伴我，梦赋雪车冰柱。惟有蝉声助冷语。惊寤。飞云来献凉雨。</p><p>隔浦莲（荷花）</p><p>洛神一醉未醒。俯鉴窥红影。万绿森相卫，西风静、不放冷。侵晓鸥梦稳。非尘境。棹月香千顷。锦机靓。<br> 亭亭不语，多应嗔赋玉井。西湖游子，惯识雨愁烟恨。只恐吴娃暗折赠。耿耿。柔丝容易萦损。</p><p>凤来朝（五日感事）</p><p>晕粉就妆镜。掩金闺、彩丝未整。趁无人、学指鸳鸯颈。恨谁踏、藓花径。<br> 一梦蒲香葵冷。堕银瓶、脆绳挂井。扇底并团圆影。只此是、沈郎病。</p><p>玉簟凉</p><p>秋是愁乡。自锦瑟断弦，有泪如江。平生花里活，奈旧梦难忘。蓝桥云树正绿，料抱月、几夜眠香。河汉阻，但凤音传恨，阑影敲凉。<br> 新妆。莲娇试晓，梅瘦破春，因甚却扇临窗。红巾衔翠翼，早弱水茫茫。柔指各自未翦，问此去、莫负王昌。芳信准，更敢寻、红杏西厢。</p><p>鹊桥仙（七夕舟中）</p><p>河深鹊冷，云高鸾远，水佩风裳缥缈。却推离恨下人间，第一个、黄昏过了。<br> 舟行有恨，愁来无限，去去长安渐杳。应将巧思入相思，觉泪比、银湾较少。</p><p>湘江静</p><p>暮草堆青云浸浦。记匆匆、倦篙曾驻。渔榔四起，沙鸥未落，怕愁沾诗句。碧袖一声歌，石城怨、西风随去。沧波荡晚，菰蒲弄秋，还重到、断魂处。<br> 酒易醒，思正苦。想空山、桂香悬树。三年梦冷，孤吟意短，屡烟钟津鼓。屐齿厌登临，移橙后、几番凉雨。潘郎渐老，风流顿减，闲居未赋。</p><p>玲珑四犯</p><p>雨入愁边，翠树晚，无人风叶如翦。竹尾通凉，却怕小帘低卷。孤坐便怯诗慳，念后赏、旧曾题遍。更暗尘、偷锁鸾影，心事屡羞团扇。<br> 卖花门馆生秋草，怅弓弯、几时重见。前欢尽属风流梦，天共朱楼远。闻道秀骨病多，难自任、从来恩怨。料也和、前度金笼鹦鹉，说人情浅。</p><p>玲珑四犯（京口寄所思）</p><p>阔甚吴天，顿放得、江南离绪多少。一雨为秋，凉气小窗先到。轻梦听彻风蒲，又散入、楚空清晓。问世间、愁在何处，不离澹烟衰草。<br> 簟纹独浸芙蓉影，想凄凄、欠郎偎抱。即今卧得云衣冷，山月仍相照。方悔翠袖，易分难聚，有玉香花笑。待雁来、先寄新词归去，且教知道。</p><p>八归</p><p>秋江带雨，寒沙萦水，人瞰画阁愁独。烟蓑散响惊诗思，还被乱鸥飞去，秀句难续。冷眼尽归图画上，认隔岸、微茫云屋。想半属、渔市樵村，欲暮竞然竹。<br> 须信风流未老，凭持酒、慰此凄凉心目。一鞭南陌，几篙官渡，赖有歌眉舒绿。只匆匆眺远，早觉闲愁挂乔木。应难奈，故人天际，望彻淮山，相思无雁足。</p><p>过龙门</p><p>一带古苔墙。多听寒＿。箧中针线早销香。燕尾宝刀窗下梦，谁翦秋裳。<br> 宫漏莫添长。空费思量。鸳鸯难得再成双。昨夜楚山花簟里，波影先凉。</p><p>过龙门（春愁）</p><p>醉月小红楼。锦瑟箜篌。夜来风雨晓来收。几点落花饶柳絮，同为春愁。<br> 寄信问晴鸥。谁在芳洲。绿波宁处有兰舟。独对旧时携手地，情思悠悠。</p><p>玉胡蝶</p><p>晚雨未摧宫树，可怜闲叶，犹抱凉蝉。短景归秋，吟思又接愁边。漏初长、梦魂难禁，人渐老、风月俱寒。想幽欢。土花庭甃，虫网阑干。<br> 无端。啼蛄搅夜，恨随团扇，苦近秋莲。一笛当楼，谢娘悬泪立风前。故园晚、强留诗酒，新雁远、不致寒暄。隔苍烟。楚香罗袖，谁伴婵娟。</p><p>齐天乐（白发）</p><p>秋风早入潘郎鬓，斑斑遽惊如许。暖雪侵梳，晴丝拂领，栽满愁城深处。瑶簪谩妒。便羞插宫花，自怜衰暮。尚想春情，旧吟凄断茂陵女。<br> 人间公道惟此，叹朱颜也恁，容易堕去。＿了重缁，搔来更短，方悔风流相误。郎潜几缕。渐疏了铜驼，俊游俦侣。纵有黟黟，奈何诗思苦。</p><p>齐天乐（秋兴）</p><p>阑干只在鸥飞处，年年怕吟秋兴。断浦沉云，空山挂雨，中有诗愁千顷。波声未定。望舟尾拖凉，渡头笼暝。正好登临，有人歌罢翠帘冷。<br> 悠然魂堕故里，奈闲情未了，还被吹醒。拜月虚檐，听＿坏砌，谁复能怜娇俊。忧心耿耿。寄桐叶芳题，冷枫新咏。莫遣秋声，树头喧夜永。</p><p>齐天乐（赋橙）</p><p>犀纹隐隐莺黄嫩，篱落翠深偷见。细雨重移，新霜试摘，佳处一年秋晚。荆江未远。想橘友荒凉，木奴嗟怨。就说风流，草泥来趁蟹螯健。<br> 并刀寒映素手，醉魂沉夜饮，曾倩排遣。沆瀣含酸，金罂裹玉，蔌蔌吴盐轻点。瑶姬齿软。待惜取团圆，莫教分散。入手温存，帕罗香自满。</p><p>齐天乐（湖上即席分韵得羽字）</p><p>鸳鸯拂破苹花影，低低趁凉飞去。画里移舟，诗边就梦，叶叶碧去分雨。芳游自许。过柳影闲波，水花平渚。见说西风，为人吹恨上瑶树。<br> 阑干斜照未满，杏墙应望断，春翠偷聚。浅约＿香，深盟捣月，谁是窗间青羽。孤筝几柱。问因甚参差，暂成离阻。夜色空庭，待归听俊语。</p><p>齐天乐（中秋宿真定驿）</p><p>西风来劝凉云去，天东放开金镜。照野霜凝，入河桂湿，一一冰壶相映。殊方路永。更分破秋光，尽成悲境。有客踌躇，古庭空自吊孤影。<br> 江南朋旧在许，也能怜天际，诗思谁领。梦断刀头，书开虿尾，别有相思随定。忧心耿耿。对风鹊残枝，露＿荒井。斟酌嫦娥，九秋宫殿冷。</p><p>燕归梁</p><p>楚梦吹成树外云。乍雁影斜分。黄花心事一帘尘。但频忆、小腰身。<br> 今宵素壁冰弦冷，怕弹断、沈郎魂。秋衣因甚满愁痕。是干预、几黄昏。</p><p>燕归梁</p><p>独卧秋窗桂未香。怕雨点飘凉。玉人只在楚云傍。也著泪、过昏黄。<br> 西风今夜梧桐冷，断无梦、到鸳鸯。秋钲二十五声长。请各自，奈思量。</p><p>月当厅</p><p>白壁旧带秦城梦，因谁拜下，杨柳楼心。正是夜分，鱼钥不动香深。时有露萤自照，占风裳、可喜影＿金。坐来久，都将凉意，尽付沈吟。<br> 残云事绪无人舍，恨匆匆、药娥归去难寻。缀取雾窗，会唱几拍清音。犹有老来印愁处，冷光应念雪翻簪。空独对、西风紧，弄一井桐阴。</p><p>秋霁</p><p>江水苍苍，望倦柳愁荷，共感秋色。废阁先凉，古帘空暮，雁程最嫌风力。故园信息。爱渠入眼南山碧。念上国。谁是、＿鲈江汉未归客。<br> 还又岁晚，瘦骨临风，夜闻秋声，吹动岑寂。露＿悲清灯冷屋，翻书愁上鬓毛白。年少俊游浑断得。但可怜处，无奈苒苒魂惊，采香南浦，翦梅烟驿。</p><p>满江红（中秋夜潮案潮，元误湖）</p><p>万水归阴，故潮信、盈虚因月。偏只到、凉秋半破，斗成双绝。有物揩磨金镜净，何人＿攫银河决。想子胥、今夜见嫦娥，沈冤雪。<br> 光直下，蛟龙穴。声直上，蟾蜍窟。对望中天地，洞然如刷。激气已能驱粉黛，举杯便可吞吴越。待明朝、说似与儿曹，心应折。</p><p>满江红（书怀）</p><p>好领青衫，全不向、诗书中得。还也费、区区造物，许多心力。未暇买田清颍尾，尚须索米长安陌。有当时、黄卷满前头，多渐德。<br> 思往事，嗟儿剧。怜牛后，怀鸡肋。奈棱棱虎豹，九重九隔。三径就荒秋自好，一钱不直贫相逼。对黄花、常待不吟诗，诗成癖。</p><p>满江红（九月二十一日出京怀古）</p><p>缓辔西风，叹三宿、迟迟行客。桑梓外、锄＿渐入，柳坊花陌。双阙远腾龙凤影，九门空锁鸳鸾翼。更无人、扌厌笛傍宫墙，苔花碧。<br> 天相汉，民怀国。天厌虏，臣离德。趁建瓴一举，并收鳌极。老子岂无经世术，诗人不预平戎策。办一襟、风月看升平，吟春色。</p><p>恋绣衾</p><p>吴梅初试涧谷春。夜幽幽、江雁叫云。人正在、孤窗底，被秾愁、醺破醉魂。<br> 雨窗只剩残灯影，伴罗衣、无限泪痕。瘦骨怕、红绵冷，说午时、斗帐夜分。</p><p>恋绣衾</p><p>黄花惊破九日愁。正寒城、风雨怨秋。愁便是、秋心也，又随人、来到画楼。<br> 因缘幸自天安顿，更题红、不禁御沟。待写与、相思话，为怕奴、憔悴且休。</p><p>恋绣衾（席上梦锡、汉章同赋）</p><p>天风入扇吹＿衣。小红楼、夜气正微。有人在、冰弦外，水精帘、花影自移。<br> 阳台只是虚无梦，便不成、凉夜误伊。想闲了、流离簟，就一身、明月伴归。</p><p>换巢鸾凤（梅意花庵作春情）</p><p>人若梅娇。正愁横断坞，梦绕＿桥。倚风融汉粉，坐月怨秦箫。相思因甚到纤腰。定知我今，无魂可销。佳期晚，谩几度、泪痕相照。<br> 人情。天眇眇。花外语香，时透郎怀抱。暗握荑苗，乍尝樱颗，犹恨侵阶芳草。天念王昌忒多情，换巢鸾凤教偕老。温柔乡，醉芙蓉、一帐春晓。</p><p>惜奴娇</p><p>香剥酥痕，自昨夜、春愁醒。高情寄、冰桥雪岭。试约黄昏，便不误、黄昏信。人静。倩娇娥、留连秀影。<br> 吟鬓簪香，已断了、多情病。年年待、将春管领。镂月描云，不枉了、闲心性。谩听。谁敢把、红儿比并。</p><p>龙吟曲（问梅刘寺）</p><p>夜寒幽梦飞来，小梅影下东风晓。蝶魂未冷，吾身良是，悠然一笑。竹杖敲苔，布鞋踏冻，岁常先到。傍苍林却恨，储风养月，须我辈、新诗吊。<br> 永以南枝为好。怕从今、逢花渐老。愁消秀句，寒回斗酒，春心多少。之子逃空，伊人遁世，又还惊觉。但归来对月，高情耿耿，寄白云杪。</p><p>龙吟曲（雪）</p><p>梦回虚白初生，便凝冷月通窗户。不知夜久，都无人见，玉妃起舞。银界回天，琼田易地，晃然非故。想儿童健意，生愁霁色，情频在、窥帘处。<br> 一片樵林钓浦。是天教、王维画取。未如授简，先将高兴，收归妙句。江路梅愁，灞陵人老，又骑驴去。过章台，记得春风乍见，倚帘吹絮。</p><p>龙吟曲（陪节欲行留别社友）</p><p>道人越布单衣，兴高爱学苏门啸。有时也伴，四佳公子，五陵年少。歌里眠香，酒酣喝月，壮怀无挠。楚江南，每为神州未复，阑干静、慵登眺。<br> 今日征夫在道。敢辞劳、风沙短帽。休吟稷穗，休寻乔木，独怜遗老。同社诗囊，小窗针线，断肠秋早。看归来，几许吴霜染鬓，验愁多少。</p><p>鹧鸪天</p><p>睡袖无端几折香。有人丹脸可占霜。半窗月印梅犹瘦，一律瓶笙夜正长。<br> 情艳艳，酒狂狂。小屏谁与画鸳鸯。解衣恰恨敲金钏，惊起春风傍枕囊。</p><p>鹧鸪天（灯市书事）</p><p>御路东风拂醉衣。卖灯人散烛笼稀。不知月底梅花冷，只忆桥边步袜归。<br> 闲梦淡，旧游非。夜深谁在小帘帏。罘＿儿下围炉坐，明处将人立地时。</p><p>鹧鸪天</p><p>搭柳阑干倚伫频。杏帘胡蝶绣床春。十年花骨东风泪，几点螺香素壁尘。<br> 箫外月，梦中云。秦楼楚殿可怜身。新愁换尽风流性，偏恨鸳鸯不念人。</p><p>鹧鸪天（卫县道中，有怀其人）</p><p>雁足无书古塞幽。一程烟草一程愁。帽檐尘重风吹野，帐角香销月满楼。<br> 情思乱，梦魂浮。缃裙多忆敝貂裘。官河水静阑干暖，徙倚斜阳怨晚秋。</p><p>惜黄花（九月七日定兴道中）</p><p>涵秋寒渚，染霜丹树。尚依稀，是来时、梦中行路。时节正思家，远道仍怀古。更对著、满城风雨。<br> 黄花无数。碧云欲暮。美人兮，美人兮、未知何处。独自卷帘栊，谁为开尊俎。恨不得、御风归去。</p><p>玉烛新</p><p>疏云萦碧岫。带晚日摇光，半江寒皱。越溪近远，空频向、过雁风边回首。酸心一缕。念水北、寻芳归后。轻醉醒、堤月笼沙，鞍松宝轮飞骤。<br> 秦楼屡约芳春，记扇背题诗，帕罗沾酒。瘦愁易就。因惊断、梦里桃源难又。临风话旧。想日暮、梅花孤瘦。还静倚、修竹相思，盈盈翠袖。</p><p>一翦梅</p><p>谁写梅＿字字香。沙边幽梦，常恁芬芳。不如花解伴昏黄。只怕东风，吹断人肠。<br> 小阁无灯月浸窗。香吹罗袖，酒映宫妆。如今竹外怕思量。谷里佳人，一片冰霜。</p><p>一翦梅（追感）</p><p>秦客当楼泣凤箫。宫衣香断，不见纤腰。隔年心事又今宵。折尽冰弦，何用鸾胶。<br> 些子轻魂几度销。兰骚蕙些，无计重招。东窗一段月华娇。也带春愁，飞上梅梢。</p><p>醉落魄</p><p>鸳鸯意惬。空分付、有情眉睫。齐家莲子黄金叶。争比秋苔，靴凤几番蹑。<br> 墙阴月白花重叠。匆匆软语屡惊怯。宫香锦字将盈箧。雨长新寒，今夜梦魂接。</p><p>醉落魄（浙江送人，时子振之官越幕）</p><p>江痕妥贴。日光熨动黄金叶。阑干直下愁相接。一朵红莲，飞上越人楫。<br> 鲤鱼波上丁宁切。诗筒如线不曾别。明年好个春风客。五鹗交飞，身在玉皇阙。</p><p>醉公子（咏梅寄南湖先生）</p><p>神仙无皋泽。琼裾珠佩，卷下尘陌。秀骨依依，误向山中，得与相识。溪岸侧。倚高情、自锁烟翠，时点空碧。念香襟沾恨，酥手翦愁，今后梦魂隔。<br> 相思暗惊清吟客。想玉照堂前、树三百。雁翅霜轻，凤羽寒深，谁护春色。诗鬓白。总多因、水村携酒，烟墅留屐。更时带、明月同来，与花为表德。</p><p>步月</p><p>翦柳章台，问梅东阁，醉中携手初归。逗香帘下，璀璨镂金衣。正依约、冰丝射眼，更荏苒、蟾玉四飞。轻尘外，双鸳细蹙，谁赋洛滨妃。<br> 霏霏。红雾绕，步摇共鬓影，吹入花围。管弦将散，人静烛笼稀。泥私语、香樱乍破，怕夜寒、罗袜先知。归来也，相偎未肯入重帏。</p><h3 id="高观国" tabindex="-1"><a class="header-anchor" href="#高观国" aria-hidden="true">#</a> 高观国</h3><p>齐天乐</p><p>碧云阙处无多雨，愁与去帆俱远。倒苇沙闲，枯兰溆冷，寥落寒江秋晚。楼阴纵览。正魂怯清吟，病多依黯。怕挹西风，袖罗香自去年减。<br> 风流江左久客，旧游得意处，朱帘曾卷。载酒春情，吹箫夜约，犹忆玉娇香软。尘栖故苑，叹璧月空檐，梦云飞观。送绝征鸿，楚峰烟数点。</p><p>齐天乐（菊）</p><p>丛幽一笑东篱晓，霜华又随香冷。晕色黄娇，低枝翠婉，来趁登高佳景。谁偏管领。是彭泽归来，未荒三径。最惬清觞，道家标致自风韵。<br> 南山依旧翠倚，采花无限思，西风吹醒。万蕊金寒，三秋梦好，曾记餐英清咏。斓斑泪沁。怕节去蜂愁，雨荒烟暝。明日重阳，为谁簪短鬓。</p><p>齐天乐（中秋夜怀梅溪）</p><p>晚云知有关山念，澄霄卷开清霁。素景分中，冰盘正溢，何啻婵娟千里。危阑静倚。正玉管吹凉，翠觞留醉。记约清吟，锦袍初唤醉魂起。<br> 孤光天地共影，浩歌谁与舞，凄凉风味。古驿烟寒，幽垣梦冷，应念秦楼十二。归心对此。想斗插天南，雁横辽水。试问姮娥，有谁能为寄。</p><p>玉楼春（拟宫词）</p><p>几双海燕来金屋。春满离宫三十六。春风翦草碧纤纤，春雨浥花红扑扑。<br> 卫姬郑女腰如束。齐唱阳春新制曲。曲终移宴起笙箫，花下晚寒生翠谷。</p><p>玉楼春（海棠题寅斋挂轴）</p><p>燕脂染出春风锦。生怕黄昏人有恨。雨难揩泪玉环娇，烟不遮愁红袖冷。<br> 醉魂吹断香魂静。拂拂翠眉羞带粉。最怜新燕识风流，只为春寒消瘦损。</p><p>玉楼春</p><p>多时不踏章台路。依旧东风芳草渡。莺声唤起水边情，日影炙开花上雾。<br> 谢娘不信佳期误。认得马嘶迎绣户。今宵翠被不春寒，只恐香秾春又去。</p><p>玉楼春</p><p>春烟澹澹生春水。曾记芳洲兰棹舣。岸花香到舞衣边，汀草色分歌扇底。<br> 棹沈云去情千里。愁压双鸳飞不起。十年春事十年心，怕说湔裙当日事。</p><p>玉蝴蝶</p><p>唤起一襟凉思，未成晚雨，先做秋阴。楚客悲残，谁解此意登临。古台荒、断霞斜照，新梦黯、微月疏砧。总难禁。尽将幽恨，分付孤斟。<br> 从今。倦看青镜，既迟勋业，可负烟林。断梗无凭，岁华摇落又惊心。想莼汀、水云愁凝，闲蕙帐、猿鹤悲吟。信沈沈。故园归计，休更侵寻。</p><p>临江仙（东越道中）</p><p>俱是洛阳年少客，才华迥出天真。青衫惯拂软红尘。酒狂因月舞，诗俊为梅新。<br> 寄语长安风月道，莺花缓作青春。披风沐露问前津。客中春不当，归去倍还人。</p><p>临江仙</p><p>风月生来人世，梦魂飞堕仙津。青春日日醉芳尘。一鞭花陌晓，双桨柳桥春。<br> 前度诗留醉袖，昨宵香浥罗巾。小姬飞燕是前身。歌随流水咽，眉学远山颦。</p><p>金人捧露盘（水仙花）</p><p>梦湘云，吟湘月，吊湘灵。有谁见、罗袜尘生。凌波步弱，背人羞整六铢轻。娉娉袅袅，晕娇黄、玉色轻明。<br> 香心静，波心冷，琴心怨，客心惊。怕佩解、却返瑶京。杯擎清露，醉春兰友与梅兄。苍烟万顷，断肠是、雪冷江清。</p><p>金人捧露盘（梅花）</p><p>念瑶姬，翻瑶佩，下瑶池。冷香梦、吹上南枝。罗浮梦杳，忆曾清晓见仙姿。天寒翠袖，可怜是、倚竹依依。<br> 溪痕浅，云痕冻，月痕澹，粉痕微。江楼怨、一笛休吹。芳音待寄，玉堂烟驿两凄迷。新愁万斛，为春瘦、却怕春知。</p><p>金人捧露盘</p><p>楚宫闲，金成屋，玉为阑。断云梦、容易惊残。骊歌几叠，至今愁思怯阳关。清音恨阻，抱哀筝、知为谁弹。<br> 年华晚，月华冷，霜华重，鬓华斑。也须念、间损雕鞍。斜缄小字，锦江三十六鳞寒。此情天阔，正梅信、笛里关山。</p><p>凤栖梧</p><p>云唤阴来鸠唤雨。谢了江梅，可踏江头路。拚却一番花信阻。不成日日春寒去。<br> 见说东风桃叶渡。岸隔青山，依旧修眉妩。归雁不如筝上柱。一行常见相思苦。</p><p>凤栖梧（题岩室）</p><p>岩室归来非待聘。渺渺千崖，漠漠江千顷。明月清风休弄影。只愁踏破苍苔径。<br> 摘取香芝医鹤病。正要癯仙，相伴清闲性。朝市不闻心耳静。一声长啸烟霞冷。</p><p>凤栖梧（湖头即席，长翁同赋）</p><p>西子湖边眉翠妩。魂冷孤山，谁是风烟主。相唤吟诗天欲雨。嫩凉不隔鸥飞处。<br> 移下天孙云锦渚。翠盖牵风，绰约凌波女。清约已成君记取。月明夜半鱼龙舞。</p><p>贺新郎（赋梅）</p><p>月冷霜袍拥。见一枝、年华又晚，粉愁香冻。云隔溪桥人不度，的白乐春心未纵。清影怕、寒波摇动。更没纤毫尘俗态，倚高情、预得春风宠。沈冻蝶，挂么凤。<br> 一杯正要吴姬捧。想见那、柔酥弄白，暗香偷送。回首罗浮今在否，寂寞烟迷翠拢。又争奈、桓伊三弄。开遍西湖春意烂，算群花、正作江山梦。吟思怯，暮云重。</p><p>喜迁莺（代人吊西湖歌者）</p><p>歌音凄怨。是几度诉春，春都不管。感绿惊红，颦烟啼月，长是为春消黯。玉骨瘦无一把，粉泪愁多千点。可怜损，任尘侵粉蠹，舞裙歌扇。<br> 转盼。尘梦断。峡里云归，空想春风面。燕子楼空，玉台妆冷，湖外翠峰眉浅。绮陌断魂名在，宝箧返魂香远。此情苦，问落花流水，何时重见。</p><p>喜迁莺</p><p>凉云归去。再约著，晚来西楼风雨。水静帘阴，鸥闲菰影，秋到露汀烟浦。试省唤回幽恨，尽是愁边新句。倦登眺，动悲凉还在，残蝉吟处。<br> 凄楚。空见说，香锁雾扃，心似秋莲苦。宝瑟弹冰，玉台窥月，浅澹可怜偷聚。几时翠沟题叶，无复绣帘吹絮。鬓华晚，念庾郎情在，风流谁与。</p><p>菩萨蛮</p><p>春风吹绿湖边草。春光依旧湖边道。玉勒锦障泥。少年游冶时。<br> 烟明花似绣。且醉旗亭酒。斜日照花西。归鸦花外啼。</p><p>菩萨蛮（苏堤芙蓉）</p><p>红云半压秋波碧。艳妆泣露娇啼色。佳梦入仙城。风流石曼卿。<br> 宫袍呼醉醒。休卷西风锦。明日粉香残。六朝烟水寒。</p><p>菩萨蛮（水晶脍）</p><p>玉鳞熬出香凝软。并刀断处冰丝颤。红缕间堆盘。轻明相映寒。<br> 纤柔分劝处。腻滑难停＿。一洗醉魂清。真成醒酒冰。</p><p>菩萨蛮</p><p>玉阑秋色知谁主。隔阑一架葡萄雨。绿藓怕啼＿。可堪宫漏长。<br> 乌丝吟古怨。清泪消尘砚。梦冷不成云。□峰峰外情。</p><p>菩萨蛮</p><p>何须急管吹云暝。高寒滟滟开金饼。今夕不登楼。一年空过秋。<br> 桂花香雾冷。梧叶西风影。客醉倚河桥。清光愁玉箫。</p><p>菩萨蛮（咏双心水仙）</p><p>云娇雪嫩羞相倚。凌波共酌春风醉。的白乐玉台寒。肯教金盏单。<br> 只疑双蝶梦。翠袖和香拥。香外有鸳鸯。风流烟水乡。</p><p>青玉案</p><p>平生似欠西湖债。每拼了、金貂解。妩媚烟云多变态。雕鞍来处，画船归去，花柳春风隘。<br> 玉京相接蓬壶界。入画遥山翠分黛。苏小不来时节改。一堤风月，六桥烟水，鹭约鸥盟在。</p><p>醉落魄</p><p>钩帘翠湿。寒江上、雨晴风急。乱峰低处明残日。雁字成行，写破暮天碧。<br> 故人天外长为客。倚阑一望情何极。新来得个归消息。去棹回舟，数过几千双。</p><p>夜合花</p><p>斑驳云开，＿＿雨过，海棠花外寒轻。湖山翠暖，东风正要新晴。又唤醒，旧游情。记年时、今日清明。隔花阴浅，香随笑语，特地逢迎。<br> 人生好景难并。依旧秋千巷陌，花月蓬瀛。春衫抖擞，余香半染芳尘。念嫩约，杳难凭。被几声、啼鸟惊心。一庭芳草，危兰晚日，无限消凝。</p><p>花心动（梅意）</p><p>碧藓封枝，点寒英、疏疏玉清冰洁。梦忆旧家，春与新恩，曾映寿阳妆额。绿裙青袂南邻伴，应怪我、精神都别。恨衰晚，春风意思，顿成羞怯。<br> 犹念横斜性格。恼和靖吟魂，自来清绝。斜傍劲松，偷倚修篁，总是岁寒相识。绿阴结子当时意，到如今、芳心消歇。小桥夜，清愁倦陪澹月。</p><p>昭君怨（题春波独载图）</p><p>一棹莫愁烟艇。飞破玉壶清影。水溅粉绡寒。渺云鬟。<br> 不肯凌波微步。却载春愁归去。风澹楚魂惊。隔瑶京。</p><p>杏花天</p><p>霁烟消处寒犹嫩。乍门巷、＿＿昼永。池塘芳草魂初醒。秀句吟春未稳。<br> 仙源阻、春风瘦损。又燕子、来无芳信。小桃也自知人恨。满面羞红难问。</p><p>杏花天</p><p>远山学得修眉翠。看眉展、春愁无际。雨痕半湿东风外。不管梨花有泪。<br> 西园路、青鞋暗记。怕行入、秋千径里。一春多少相思意。说与新来燕子。</p><p>杏花天（题杏花春禽扇面挂轴）</p><p>花凝露湿燕脂透。是彩笔、丹青染就。粉绡帕入班姬手。舒卷清寒时候。<br> 春禽静、来窥晴昼。问冷落、芳心知否。不愁院宇东风骤。日日娇红如旧。</p><p>杏花天（杏花）</p><p>玉坛消息春寒浅。露红玉、娇生靓艳。小怜鬓湿燕脂染。只隔粉墙相见。<br> 花阴外、故宫梦远。想未识、莺莺燕燕。飘零翠径红千点。桃李春风已晚。</p><p>祝英台近（荷花）</p><p>拥红妆，翻翠盖，花影暗南浦。波面澄霞，兰艇采香去。有人水溅红裙，相招晚醉，正月上、凉生风露。<br> 两凝伫。别后歌断云间，娇姿黯无语。魂梦西风，端的此心苦。遥想芳脸轻颦，凌波微步，镇输与、沙边鸥鹭。</p><p>祝英台近</p><p>一窗闲，孤烬冷，独自个春睡。绣被熏香，不似旧风味。静听滴滴檐声，惊愁搅梦，更不管、庾郎心碎。<br> 念芳意。一并十日春寒，梅花煞憔悴。懒做新词，春在可怜里。几时挑菜踏青，云沈雨断，尽分付、楚天之外。</p><p>江城子（代作）</p><p>绿丛篱菊点娇黄。过重阳。转愁伤。风急天高，归雁不成行。此去郎边知近远，秋水阔，碧天长。<br> 郎心如妾妾如郎。两离肠。一思量。春到春愁，秋色亦凄凉。近得新词知怨妾，无处诉，泣兰房。</p><p>生查子（咏芹）</p><p>野泉春吐芽，泥湿随飞燕。碧涧一杯羹，夜韭无人翦。<br> 玉钗和露香，鹅管随春软。野意重殷勤，持以君王献。</p><p>生查子</p><p>芙蓉羞粉香，倚竹窥烟霁。眼带楚波寒，骨艳春风醉。<br> 谁传侧帽情，想解遗鞭意。红叶可怜秋，不寄相思字。</p><p>生查子（史辅之席上歌者赠《云头香乞词》）</p><p>蓬莱一捻云，彻骨龙涎染。风味韵而芳，笑语柔而婉。<br> 花娇绿鬓寒，酒凝清歌怨。翠幄已烟秾，银烛重休翦。</p><p>生查子（木香）</p><p>春笼云润香，露湿青蛟瘦。偷学汉宫妆，舞彻霓裳后。<br> 酥胸紫领巾，冰翦柔荑手。有意入罗囊，不肯成春酒。</p><p>生查子</p><p>飞花澹澹风，破暖疏疏雨。香润玉阶尘，翠湿纱窗雾。<br> 钿筝离雁行，宝箧留钗股。惟有凤楼魂，夜夜江南路。</p><p>生查子（梅次韵）</p><p>香惊楚驿寒，瘦倚湘筠暮。一笛已黄昏，片月尤清楚。<br> 沈沈冰玉魂，漠漠烟云浦。酸泪不成弹，又向春心聚。</p><p>解连环（柳）</p><p>露条烟叶。惹长亭旧恨，几番风月。爱细缕、先窣轻黄，渐拂水藏鸦，翠阴相接。纤软风流，眉黛浅、三眠初歇。奈年华又晚，萦绊游蜂，絮飞晴雪。<br> 依依灞桥怨别。正千丝万绪，难禁愁绝。怅岁久、应长新条，念曾系花骢，屡停兰楫。弄影摇晴，恨闲损、春风时节。隔邮亭，故人望断，舞腰瘦怯。</p><p>解连环（春水）</p><p>浪摇新绿。漫芳洲翠渚，雨痕初足。荡霁色、流入横塘，看风外漪漪，皱纹如谷。藻荇萦回，似留恋、鸳飞鸥浴。爱娇云蘸色，媚日＿蓝，远迷心目。<br> 仙源漾舟岸曲。照芳容几树，香浮红玉。记那回、西洛桥边，裙翠传情，玉纤轻掬。三十六陂，锦鳞渺、芳音难续。隔垂杨，故人望断，浸愁万斛。</p><p>烛影摇红</p><p>别浦潮平，远村帆落烟江冷。征鸿相唤著行飞，不耐霜风紧。雪意垂垂未定。正惨惨、云横冻影。酒醒情绪，日晚登临，凄凉谁问。<br> 行乐京华，软红不断香尘喷。试将心事卜归期，终是无凭准。寥落年华将尽。误玉人、高楼凝恨。第一休负，西子湖边，江梅春信。</p><p>忆秦娥</p><p>栖乌惊。隔窗月色寒于冰。寒于冰。澹移梅影，冷印疏棂。<br> 幽香未觉魂先清。无端勾起相思情。相思情。恼人无睡，直到天明。</p><p>忆秦娥（舟中书事）</p><p>歌声间。兰舟只隔芙蓉湾。芙蓉湾。扇摇波影，风卷云鬟。<br> 余音袅袅留余欢。双鸳飞处传情难。传情难。曲终人去，愁寄湖山。</p><p>清平乐（秋叶）</p><p>盘枝翦翠。叶叶西风意。吹上玉人云□底。无限新凉气味。<br> 飘萧露卷烟柔。绝怜不逐宫流。寄语多情宋玉，悲秋得似宜秋。</p><p>清平乐</p><p>春蒲雨湿。燕子低飞急。云压前山群翠失。烟水满湖轻碧。<br> 小莲相见湾头。清寒不到青楼。请上琵琶弦索，今朝破得春愁。</p><p>更漏子</p><p>玉箫闲，清韵咽。人倚画阑愁绝。云恼月，月羞云。半溪梅影昏。<br> 恨春风，萧散后。夜夜数残更漏。情悄悄，思依依。天寒一雁飞。</p><p>东风第一枝（为梅溪寿）</p><p>玉洁生英，冰清孕秀，一枝天地春早。素盟江国芳寒，旧约汉宫梦晓。溪桥独步，看洒落、仙人风表。似妙句、何逊扬州，最惜细吟清峭。<br> 香暗度、照影波渺。春暗寄、付情云杳。爱随青女横陈，更怜素娥窈窕。调羹雅意，好赞助、清时廊庙。羡韵高、只有松筠，共结岁寒难老。</p><p>东风第一枝（壬戍立春日访梅溪，雨中同赋）</p><p>烧色回青，冰痕绽白，娇云先酿酥雨。纵寒不压葭尘，应时已鞭黛土。东君入夜，怕预恼、诗边心绪。意转新，无奈吟魂，醉里已题春句。<br> 香梦醒、几花暗吐。绿睡起，几丝偷舞。酒醅清惜重斟，菜甲嫩怜细缕。玉纤彩胜，愿岁岁、春风相遇。要等得、明日新晴，第一待寻芳去。</p><p>摊破浣溪沙（七夕）</p><p>袅袅天风响珮环。鹊桥有女夜乘鸾。也恨别多相见少，似人间。<br> 银浦无声云路渺，金风有信玉机闲。生怕河梁分袂处，晓光寒。</p><p>浣溪沙</p><p>遮坐银屏度水沈。障风罗幕皱泥金。日迟宫院静愔愔。繁杏半窥红日薄，小怜低唱绿窗深。试拈犀官写春心。</p><p>浣溪沙</p><p>魂是湘云骨是兰。春风冰玉注芳颜。谁招仙子在人间。<br> 溅水裙儿香雾皱，唾花衫子碧云寒。洞箫声绝却骖鸾。</p><p>浣溪沙</p><p>偷得韩香惜未烧。吹箫人在月明桥。草芳似待玉骢骄。<br> 吹絮绣帘春澹澹，隔香罗帐夜迢迢。楚魂须著楚词招。</p><p>浣溪沙（小春）</p><p>云外峰峦翠欲埋。雨沾黄叶湿青鞋。小惊春色入寒＿。<br> 风月愁新空雁字，神仙梦冷忆鸾钗。凄凉不是好情怀。</p><p>浣溪沙（题湖楼壁）</p><p>一色烟云澹不消。两峰眉黛为谁娇。春寒犹占木兰桡。<br> 燕子似甘愁寂寞，海棠未肯醉妖娆。小园嫩约尚萧条。</p><p>兰陵王（为十年故人作）</p><p>凤箫咽。花底寒轻夜月。兰堂静，香雾翠深，曾与瑶姬恨轻别。罗巾泪暗叠。情入歌声怨切。殷勤意，欲去又留，柳色和愁为重折。<br> 十年迥凄绝。念髻怯瑶簪，衣褪香雪。双鳞不渡烟江阔。自春来人见，水边花外，羞倚东风翠袖怯。正愁恨时节。<br> 南陌。阻金勒。甚望断青禽，难倩红叶。春愁欲解丁香结。整新欢罗带，旧香宫箧。凄凉风景，待见了，尽向说。</p><p>兰陵王（春雨）</p><p>洒虚阁。幂幂天垂似幕。春寒峭，吹断万丝，湿影和烟暗帘箔。清愁晚来觉。佳景愔愔过却。芳郊外，莺恨燕愁，不管秋千冷红索。<br> 行云楚台约。念今古凝情，朝暮如昨。啼红湿翠春情薄。谩一犁江上，半篙堤外，勾引轻阴趁暮角。正孤绪寂寞。<br> 斑驳。止还作。听点点檐声，沈沈春酌。只愁入夜东风恶。怕催教花放，趁将花落。冥冥烟草，梦正远，恨怎托。</p><p>水龙吟（云意）</p><p>旧家心绪如云，乍舒乍卷初无定。西郊载雨，东城隔雾，还开晴景。爱恼花阴，喜移月地，朦胧清影。任无心有意，溶溶曳曳，萧散处、有谁问。<br> 朝暮如今难准。枉教他、惜春人恨。远峰依旧，前踪何在，有时愁凝。此兴飘然，不妨吹断，一川轻暝。待良宵，再入高唐梦里，觅巫阳信。</p><p>水龙吟（为放翁寿）</p><p>道山玉府真仙，去年再履论思地。西清禁域，眷深名重，年高身退。玉振金声，水增川涌，德兼才贵。爱知章引去，安车稳驾，轩冕付、谈笑外。<br> 兰玉孙枝竞秀，奉亲欢、莱衣同戏。蓬莱东接，＿萝西顾，三山耸翠。赐杖清朝，命堂绿野，放怀高致。似太公出将，卫公入相，为苍生起。</p><p>水龙吟（为梦庵寿）</p><p>夜来曾跨青虬，海风袅袅吹襟袖。蓬莱误入，群仙争问，刘郎安否。玉尘冰壶，日庭星角，孕成奇秀。看丹分宝鼎，箓传秘箧，闻重寄、长生酒。<br> 归梦惊回晓漏。正长庚、辉躔南斗。祥开华旦，菊香秋杪，枨黄霜后。笔扫龙蛇，句裁螭锦，俊才谁右。看功勋绣衮，家声再振，数千龄寿。</p><p>声声慢（元夕）</p><p>壶天不夜，宝炷生香，光风荡摇金碧。月滟冰痕，花外峭寒无力。歌传翠帘尽卷，误惊回、瑶台仙迹。禁漏促，拼千金一刻，未酬佳夕。<br> 卷地香尘不断，最得意、输他五陵狂客。楚柳吴梅，无限眼边春色。鲛绡暗中寄与，待重寻、行云消息。乍醉醒，怕南楼、吹断晓笛。</p><p>隔浦莲（七夕）</p><p>银湾初霁暮雨。鹊赴秋期去。浅月窥清夜，凉生一天风露。纤巧云暗度。河桥路。缥缈乘鸾女。正容与。<br> 西厢旧约，玉娇谁见私语。柔情不尽，好似冰绡云缕。回首天涯又怨阻。无语。西风魂断机杼。</p><p>思佳客（秋扇）</p><p>入手西风意已羞。不须玉斧为重修。扑萤凉夜沈沈月，障面清歌澹澹秋。<br> 休弃置，且迟留。可怜又向箧中收。莫教暗损乘鸾女，汉殿凄凉万古愁。</p><p>思佳客（题《太真出浴图》）</p><p>写出梨花雨后晴。凝脂洗尽见天真。春从翠髻堆边见，娇自红绡脱处生。<br> 天宝梦，马嵬尘。断魂无复到华清。恰如伫立东风里，犹听霓裳羯鼓声。</p><p>思佳客</p><p>有约湖山却解襟。昼眠占得一庭深。树边风色寒滋味，愁里年华雁信音。<br> 惊楚梦，听瑶琴。黄花尚可伴孤斟。断云万一成疏雨，却向湖边看晚阴。</p><p>思佳客</p><p>翦翠衫儿稳四停。最怜一曲凤箫吟。同心罗帕轻藏素，合字香囊半影金。<br> 春思悄，昼窗深。谁能拘束少年心。莺来惊碎风流胆，踏动樱桃叶底铃。</p><p>思佳客（立秋前一日西湖）</p><p>不肯楼边著画船。载将诗酒入风烟。浪花溅白疑飞鹭，荷芰藏红似小莲。<br> 醒醉梦，唤吟仙。先秋一叶莫惊蝉。白云乡里温柔远，结得清凉世界缘。</p><p>思佳客（中秋后一日借月意）</p><p>白玉楼台知几重。夜来望断广寒宫。一分乍阙婵娟影，二八尤宜冰雪容。<br> 云鬓露，玉钗风。水晶帘幕正玲珑。殷勤再为天香醉，可惜清光付晓钟。</p><p>永遇乐（次韵吊青楼）</p><p>浅晕修蛾，脆痕红粉，犹记窥户。香断帘空，尘生砌冷，谁唤青鸾舞。春风花信，秋宵月约，历历此心曾许。衔芳恨、千年怨结，玉骨未应成土。<br> 木兰艇子，莫愁何在，谩系寒江烟树。事逐云沈，情随佩冷，短梦分今古。一杯遥夜，孤光难晓，多少碎人肠处。空凄黯、西风细雨，尽吹泪去。</p><p>玲珑四犯</p><p>水外轻阴，做弄得飞云，吹断晴絮。驻马桥西，还系旧时芳树。不见翠陌寻春，每问著、小桃无语。恨燕莺、不识闲情，却隔乱红飞去。<br> 少年曾识春风意，到如今、怨怀难诉。魂惊冉冉江南远，烟草愁如许。此意待写翠笺，奈断肠、都无新句。问甚时、舞凤歌鸾，花里再看仙侣。</p><p>御街行（赋帘）</p><p>香波半窣深深院。正日上、花阴浅。青丝不动玉钩闲，看翠额、轻笼葱茜。莺声似隔，篆醒微度，爱横影、参差满。<br> 那回低挂朱阑畔。念闲损、无人卷。窥春偷倚不胜情，仿佛见、如花娇面。纤柔缓揭，瞥然飞去，不似春风燕。</p><p>御街行（赋轿）</p><p>藤筠巧织花纹细。称稳步、如流水。踏青陌上雨初晴，嫌怕湿、文鸳双履。要人送上，逢花须住，才过处、香风起。<br> 裙儿挂在帘儿底。更不把、窗儿闭。红红白白族花枝，恰称得、寻春芳意。归来时晚，纱笼引道，扶下人微醉。</p><p>霜天晓角</p><p>春云粉色。春水和云湿。试问西湖杨柳，东风外、几丝碧。<br> 望极。连翠陌。兰桡双桨急。欲访莫愁何处，旗亭在、画桥侧。</p><p>霜天晓角</p><p>炉烟浥浥。花露蒸沈液。不用宝钗翻炷，闲窗下、袅轻碧。<br> 醉拍。罗袖惜。春风偷染得。占取风流声价，韩郎是、旧相识。</p><p>霜天晓角（九日苏堤）</p><p>霜清水碧。冷浸红云湿。休说季伦锦帐，山南岸、更花密。<br> 露滴。空翠幂。两峰开霁色。不为秾妆一醉，西风帽、为谁侧。</p><p>眼儿媚</p><p>轻云终被断云留。不肯放春愁。翠楼旧倚，粉墙重见，歌酒风流。<br> 今朝毕竟吟情澹，芳意未全酬。东风向晚，莺花有意，吹转船头。</p><p>卜算子（泛西湖坐间寅齐同赋）</p><p>屈指数春来，弹指惊春去。檐外蛛丝纲落花，也要留春住。<br> 几日喜春晴，几夜愁春雨。十二雕窗六曲屏，题遍伤春句。</p><p>西江月</p><p>小舫半帘山色，断桥两岸秋阴。芙蓉消息已愁深。红染云机翠锦。<br> 几度烟波共酌，半生风月关心。飞来鸥鹭是知音。一笑歌边醉醒。</p><p>点绛唇</p><p>天外青鸾，几时常向人间住。断歌零舞。月上桐阴暮。<br> 憔悴潘郎，不解为花主。知何处。梦云愁雨。怕向西楼去。</p><p>点绛唇</p><p>钓月篷闲，载诗却向旗亭醉。翠蒲阴外。莫放双鸥起。<br> 水佩仙裳，洒落烟云意。来相试。玉绡新制。要写蓬壶记。</p><p>踏莎行（九日西山）</p><p>水减堤痕，秋生屐齿。瘦筇唤起登高意。翠烟微冷梦凄凉，黄花香晚人憔悴。<br> 怀古风流，悲秋情味。紫萸劝入旗亭醉。玉人相见说新愁，可怜又湿西风泪。</p><p>踏莎行</p><p>花染烟香，柳摇风翠。春工写出清明意。翠湾还趁画船开，粉墙到处骄骢系。<br> 歌唤红裙，酒招青旆，吟情又许春风醉。何妨日日烂芳游，今宵先向西城睡。</p><p>恋绣衾</p><p>碧梧偷恋小窗阴。恨芭蕉、不展寸心。暗语近、阳台远，奈秋宵、砧断漏沈。<br> 月明欲教吹箫去。隔骖鸾、空留怨音。从此是、天涯阻，这一场、愁梦更深。</p><p>风入松</p><p>卷帘日日恨春阴。寒食新晴。马蹄只向南山去，长桥爱、花柳多情。红外风娇日暖，翠边水秀山明。<br> 杜郎歌酒过平生。到处蓬瀛。醉魂不入重城晚，秾欢寄、桃叶桃根。绣被嫩寒清晓，莺声唤醒春酲。</p><p>风入松（闻邻女吹笛）</p><p>粉娇曾隔翠帘看。横玉声寒。夜深不管柔荑冷，樱朱度、香喷云鬟。霜月摇摇吹落，梅花簌簌惊残。<br> 萧郎且放凤箫闲。何处骖鸾。静听三弄霓裳罢，魂飞断、愁里关山。三十六宫天近，念奴却在人间。</p><p>南乡子（赋十四弦）</p><p>直柱倚冰弦。曾见胡儿马上弹。却笑琵琶风韵古，溅溅。想像湘妃水一帘。<br> 塞恨曲中传。两折琴丝费玉纤。不似江南风月好，厌厌。拍手齐看舞袖边。</p><p>洞仙歌（题真）</p><p>轻痕浅晕。偷染春风面。恰似西施影儿现。拟新妆、临槛一段天真，闲态度，长恁香娇玉软。<br> 从今怀袖里，不暂相离，似笑如颦任舒卷。顾芳容不老，只似如今，娇不语、无奈情深意远。便雨隔云疏暂分携，也时展丹青，见伊一见。</p><p>柳梢青（柳）</p><p>翠拂晴波，烟垂古岸，灞桥春色。斜带鸦啼，乱萦莺梦，愁丝如织。<br> 为怜张绪风流，正瘦损、宫腰褪碧。绽绾同心，留连不住，天涯行客。</p><p>少年游（草）</p><p>春风吹碧，春云映绿，晓梦入芳裀。软衬飞花，远连流水，一望隔香尘。<br> 萋萋多少江南恨，翻忆翠罗裙。冷落闲门，凄迷古道，烟雨正愁人。</p><p>诉衷情</p><p>西楼杨柳未胜烟。寒峭落梅天。东风渡头波晚，一棹木兰船。<br> 花态度，酒因缘。足春怜。屏开山翠，雨怯云娇，尽付愁边。</p><p>夜行船</p><p>翦水天风吹醉醒。高楼外、冻云愁凝。袖口香寒，歌喉春暖，不管雁边寒紧。<br> 琼屑瑶花飞碎影。应须待、玉田千顷。小约梅英，教吟柳絮，春在绣红鸳锦。</p><p>满江红</p><p>击碎空明，沧浪晚、棹歌飞入。西山外、紫霞吹断，赤尘无迹。飞上冰轮凉世界，唤回天籁清肌骨。看骊珠、影堕冷光斜，蛟龙窟。<br> 长啸外，纶巾侧。轻露下，纤絺湿。听洞箫声在，卧虹阴北。十万江妃留醉梦，二三沙鸟惊吟魄。任天河、落尽玉杯空，东方白。</p><p>酹江月（灵岩吊古）</p><p>万岩灵秀，拱崇台飞观，凭陵千尺。清磬一声帘幕冷，无复宫娃消息。响＿廊空，采香径古，尘土成遗迹。石间松老，断云空锁愁寂。<br> 专宠谁比轻颦，楚腰吴艳，一笑无颜色。风月荒凉罗绮梦，输与扁舟归客。舞阕歌残，国倾人去，青草埋香骨。五湖波淼，远空依旧涵碧。</p><p>谒金门</p><p>烟墅暝。隔断仙源芳径。雨歇花梢魂未醒。湿红如有恨。<br> 别后香车谁整。怪得画桥春静。碧涨平湖三十顷。归云何处问。</p><p>留春令（淮南道中）</p><p>断霞低映，小桥流水，一川平远。柳影人家起炊烟，仿佛似、江南岸。<br> 马上东风吹醉面。问此情谁管。花里清歌酒边情，问何日、重相见。</p><p>留春令</p><p>粉绡轻试，绿裙微褪，吴姬娇小。一点清香著芳魂，便添起、春怀抱。<br> 玉脸窥人舒浅笑。寄此情天渺。酒醒罗浮角声寒，正月挂、南枝晓。</p><p>留春令（梅）</p><p>玉清冰瘦，洗妆初见，春风头面。等得黄昏月溪寒，爱顾影、临清浅。<br> 历尽冰霜空羞怨。怨粉香消减。江北江南旧情多，奈笛里、关山远。</p><p>留春令（红梅）</p><p>玉妃春醉，夜寒吹堕，江南风月。一自情留馆娃宫，在竹外、尤清绝。<br> 贪睡开迟风韵别。向杏花休说。角冷黄昏艳歌残，怕惊落、燕脂雪。</p><p>太常引</p><p>玉肌轻衬碧霞衣。似争驾、翠鸾飞。羞问武陵溪，笑女伴、东风醉时。<br> 不飘红雨，不贪青子，冷澹却相宜。春晚涌金池，问一片、将愁寄谁。</p><p>浪淘沙（杜鹃花）</p><p>啼魄一天涯。怨入芳华。可怜零血染烟霞。记得西风秋露冷，曾浼司花。<br> 明月满窗纱。倦客思家。故宫春事与愁赊。冉冉断魂招不得，翠冷红斜。</p><p>意难忘（代赠）</p><p>仙子奇容。是名花第一，美占春风。烟香笼浅翠，露靓＿红。怜舞燕，惜惊鸿。相独步吴宫。料认得、娇云媚雨，来自巫峰。<br> 风流正与欢浓。羡高楼并倚，曲影阑东。烛摇留醉枕，尘坠恋歌钟。三弄笛，五花骢。莫行乐匆匆。但看取、天长地久，笑语相逢。</p><p>雨中花</p><p>旆拂西风，客应星汉，行参玉节征鞍。缓带轻裘，争看盛世衣冠。吟倦西湖风月，去看北塞关山。过离宫禾黍，故叠烟尘，有泪应弹。<br> 文章俊伟，颖露囊锥，名动万里呼韩。知素有、平戎手段，小试何难。情寄吴梅香冷，梦随陇雁霜寒。立勋未晚，归来依旧，酒社诗坛。</p><p>八归（重阳前二日怀梅溪）</p><p>楚峰翠冷，吴波烟远，吹袂万里西风。关河迥隔新愁外，遥怜倦客音尘，未见征鸿。雨帽风巾归梦杳，想吟思、吹入飞蓬。料恨满、幽苑离宫。正愁黯文通。<br> 秋浓。新霜初试，重阳催近，醉红偷染江枫。瘦筇相伴，旧游回首，吹帽知与谁同。想萸囊酒盏，暂时冷落菊花丛。两凝＿，壮怀立尽，微云斜照中。</p><p>瑞鹤仙（筇枝）</p><p>一枝苍玉冷。爱露节霜根，从来孤劲。提携远尘境。自清癯骨力，岁寒心性。登临助兴。甚偏与，芒鞋相称。笑葛洪、陂外腾飞，渺渺水闲烟迥。<br> 寻胜。拨开林影，斩破苔痕，缓支幽径。分云度岭。待随处、问梅信。任香挑村醑，寒拖夜月，识尽江山好景。扣禅关拗折，归来万缘自静。</p><h3 id="魏了翁" tabindex="-1"><a class="header-anchor" href="#魏了翁" aria-hidden="true">#</a> 魏了翁</h3><p>蝶恋花（和孙蒲江□□上元词）</p><p>又见王正班玉瑞。霁月光风，恰与元宵际。横玉一声天似水。阳春到处皆生意。<br> 十载奔驰今我里。昔□元非，未信今皆是。风月惺惺人自醉。却将醉眼看荣悴。</p><p>水调歌头</p><p>席次韵<br> 江水自石纽，灌口怒腾辉。便如黑水北出，迤逦到三危。百尺长虹夭矫，两岸苍龙偃蹇，翠碧互因依。古树百夫长，修竹万竿旗。<br> 画堂开，风与月，巧相随。史君领客行乐，旌纛立披披。慨想二江遗迹，更起三闾忠愤，此日最为宜。推本美功意，禹甸六章诗。</p><p>水调歌头（张茶马□□生日六日十八立）</p><p>轻露氵龠残暑，蟾影插高寒。团团只似前夕，持向老莱看。九＿元开父算，六甲更逢儿换，梧竹拥檀栾。都把方寸地，散作万云烟。<br> 锦边城，云间戍，雪中山。风流老监在此，忧顾赖渠宽。天上玉颜合笑，堂上酡颜如酒，家国两平安。又恐玉川子，茗＿送飞翰。</p><p>水调歌头（杨崇庆熹生日）</p><p>风露浸秋色，烟雨媚湖弦。旌旗十里小队，拟约醮坛仙。身在黄旗朱邸，名在玉皇香案，底事个人传。正恐未免耳，惊搅日高眠。<br> 虎分符，龙握节，鹿御＿。于君本亦余事，所乐不存焉。一点春风和气，无限蓝田种子，渺渺玉生烟。富贵谁不有，借问此何缘。</p><p>水调歌头（赵运判师＿生日）</p><p>万里蜀山险，难似上青天。谁知间有、人心之险甚山川。赖得皇华星使，满载春风和气，来自鉴湖边。要识方寸地，四十万云烟。<br> 佩珑璁，冠昱火龠，组蝉聊。眼前富贵余事，所乐不存焉。闻道汉家子政，博考兰台载籍，胸次著千年。会有太一老，同结海山缘。</p><p>念奴娇（广汉士民送别用韩推官韵为谢）</p><p>万人遮道，拨不断、争挽房湖逐客。臣罪既盈应九死，全荷君王矜恻。况是当年，曾将愚技，十字街头立。恩波浩荡，孤忠未报涓滴。<br> 世事应若穿杨，一弦不到，前发皆虚的。自判此生元有分，不管筮违龟食。靴帽丛中，渔樵席上，无入非吾得。倚湖一笑，夜深群动皆息。</p><p>临江仙（杜安人生日）</p><p>九十秋光三十八，新居初度称觞。青衫彩服列郎娘。孙枝无处著，犹欠两东床。<br> 尽是当年亲手种，如今满院芬芳。只凭方寸答苍苍。个中无尽藏，谁弱又谁强。</p><p>临江仙（送嘉甫弟赴眉山）</p><p>细雨斜风驱晓瘴，绰开坦坦长途。膏车秣马问程初。梅梢迎候骑，雁影度平芜。<br> 行己不论官小大，穷探不间精粗。只从厚处作去声规模。简编迂事业，屋漏拙功夫。</p><p>感皇恩（和阎广安□□感皇恩韵）</p><p>三峡打头风，吹回荆步。坎止流行谩随遇。须臾风静，重踏西来旧武。世间忧喜地，分明觑。<br> 喜事虽新，忧端依旧，徒为岷峨且欢舞。阴云掩映，天末扣阍无路。＿鞭归去也，鸥为侣。</p><p>水龙吟（登白鹤山，借前韵呈同游诸丈）</p><p>阑风长雨连霄，昨朝晴色随轩骤。松声花气，江烟浦树，如相迎候。山送青来，僧随麦去，山为吾有。更＿筇直上，薜萝深处，云垂幄、藓成瓮。<br> 未至相如独后。对山尊、劝酉寿多又。记曾犯雪，重来已是，绿肥红瘦。好语时闻，忧端未歇，倚风搔首。谩持觞自慰，冰山安在，此山如旧。</p><p>满江红（次韵西叔兄咏兰）</p><p>玉质金相，长自守、间庭暗室。对黄昏月冷，朦胧雾＿。知我者希常我贵，于人不即而人即。彼云云、谩自怨灵均，伤兰植。屈平、子建愤世之不见知，《离骚》常以兰自况，而子建亦谓秋兰可喻桂树冬荣。<br> 鶗鴂乱，春芳寂。络纬叫，池英摘。惟国香耐久，素秋同德。既向静中观性分，偏于发处知生色。待到头、声臭两无时，真闻识。</p><p>水调歌头（吴制置猎生日）</p><p>世界要扶助，人物载耆英。茫茫四海，谁识今代有厖臣。万顷青湖佳气，一片紫岩心事，天付与斯人。耸耸铁冠吏，表表白云卿。<br> 海沮漳，城汉郢，宅峨岷。规摹妙处，胸次纳纳几沧瀛。未说令公二纪，先看武公百岁，年与学俱新。星弁百僚准。天宇四时春。</p><p>南乡子（和黄侍郎畴若见贻生日韵）</p><p>万里载浮名。忆昔从容下帝京。冉冉七年如昨梦，分明。赢得存存夜气清。<br> 谁使滥专城。有罪当诛尚薄刑。细数当时同省士，皆卿。落落韵阳独九龄。</p><p>水调歌头（张致政□□生日）</p><p>冬至子之半，玉管罅微阳。壶中别有天地，转觉日增长。一样金章紫服，一样朱颜绿发，翁季俨相望。翁是修何行，未已且方将。<br> 玉生烟，兰竞秀，彩成行，翁无他智，只把一念答苍苍。今日列城桃李，他日八荒雨露，都是乃翁庄。要数义方训，不说窦家郎。</p><p>临江仙（杨子有德辅母夫人生日）</p><p>尚忆去年称寿日，彩衣犹带天香。今年还见雁成行。两头娘子拜，笑领伯仁觞。<br> 知是几年培植底，如今满院芬芳。只凭方寸答苍苍。春风来不断，点缀艳阳妆。</p><p>水调歌头（妇生朝李＿·□同其女载酒为寿用韵谢之）</p><p>曾向君王说，臣愿守嘉州。风流别乘初届，元在越王楼。湖上龟鱼何事，桥上雁犀谁使，争挽海山舟。便遣旧姻娅，解后作斯游。<br> 晚风清，初暑涨，暮云收。公堂高会，恍疑仙女下罗浮。好是中郎有女，况是史君有妇，同对藕花洲。拟把鹤山月，换却鉴湖秋。</p><p>临江仙（张邛州题夔生日）</p><p>腰著万钉犀玉夸，肘垂斗大金章。非关性分总寻常。要知真乐处，彩服鬓毛苍。<br> 浩荡春风生玉树，蒸成满院芬芳。斗城无处著韶光。会归天上去，长捧伯仁觞。</p><p>水调歌头（赵运判师＿生日四月十一日）</p><p>有匪碧岩使，满腹鉴湖秋。不居上界官府，来作散仙游。长珮高冠人伟，组练锦袍官贵，清献旧风流。杓柄长多少，洗尽蜀民愁。<br> ＿义冠，貂尾案，鹭鸶＿。时来正恐不免，留滞剑南州。帘卷西州风雨，庭伫百城歌鼓，桃李翠云绸。谁谓蜀山远，只在殿山头。</p><p>贺新郎（张总领□□生日）</p><p>家住峨山趾。暑风轻、双泉漱玉，五坡攒翠。坡上主人归无计。梦泛沧波清＿。曾拜奏、前旒十二。愿上皇华将亲去，及翁儿、未老相扶曳。乘款段，过闾里。<br> 玺书未报人相谓。倚西风、胡尘涨野，隐忧如猬。就似东门贤父子，只恐荣亲犹未。待洗尽、岷峨憔悴。便把手中长杓柄，为八荒，更作无边施。却上表，乞归侍。</p><p>鹧鸪天（管待李眉州□□劝酒）</p><p>十载交盟可重寻。剩于棠＿细论心。云障晚日供秋思，风递荷书作晚阴。<br> 纡胜引，豁尘襟。未须紫马去＿＿。玻璃无计留君住，但乞在公三日霖。</p><p>水调歌头（管待李参政壁劝酒）</p><p>落日下平楚，秋色到方塘。人间袢暑难耐，独有此清凉。龙卷八荒霖雨，鹤＿十州风露，回薄水云乡。欲识千里润，记取玉流芳。石兰衣，江蓠佩，芰荷裳。个中自有服媚，何必锦名堂。吸取玻璃清涨，唤起逍遥旧梦，人物俨相望。矫首望归路，三十六虚皇。</p><p>贺新郎（管待杨伯昌子谟劝酒）</p><p>独立西风里。渺无尘、明河挂斗，碧天如洗。＿鹊楼前迎风处，吹堕乘槎星使。弄札札、机中巧思。织就天孙云锦段，尚轻阴、朱阁留纤翳。亲为挽，天潢水。<br> 等闲富贵浮云似。须存留、几分清论，护持元气。曾把古今兴亡事，奏向前旒十二。虽去国、言犹在耳。念我独兮谁与共，谩凝思、一日如三岁。夜耿耿，不皇寐。</p><p>水调歌头（李提刑冲佑＿生日）</p><p>＿露浸秋色，零雨濯湖弦。做成特地风月，管领老＿仙。雁落村间＿影，鱼识桥边柱杖，虑澹境长偏。只恐未免耳，惊搅日高眠。<br> 龙握节，貂插案，鹿衔＿。于公元只余事，所乐不存焉。手植蓝田种子，无数阶庭成树，郁郁紫生烟。富贵姑勿道，借问此何缘。</p><p>水调歌头（王总领□□生日八月六日）</p><p>轻露氵龠残暑，哉魄拟初弦。天台万八千丈，中有紫霞仙。正理中枢旧武，却忆邻环昨梦，重上蜀青天。只守伯禽法，＿野万云烟。<br> 锦川星，郎位宿，又移躔。为无结辈十数，踏遍蜀山川。人识绍兴奉使，家有显谟科约，慧命得公传。从此造朝去，两地亦青毡。</p><p>水调歌头（利路杨宪熹生日）</p><p>岁岁为公寿，著语不能新。自公持节北去，我亦有遐征。坐我碧瑶洞府，被我石楠嘉荫，冰柱向人清。待屈西风指，王事有期程。<br> 我尝闻，由汉水，达河津。痴牛呆女会处，应有泛槎人。便向汉川东畔，直透银河左界，去上白云京。袖有传婿研，我欲丐余芬。</p><p>摸鱼儿（送张总领）</p><p>知年来、几番拜疏。但言归去归去。问归有底匆忙事，得恁陈情良苦。天未许。将花绶藻衣，为插仪庭羽。掉头不顾。念白发翁儿，本来天分，不是折腰具。<br> 从头数。多少汉庭簪组。滔滔车马成雾。争如祖帐东门外，父子缥缥高举。峨眉下、有几许湖山，无著春风处。留君不住。但远景楼前，追陪杖屦，莫忘却、别时语。</p><p>点绛唇（和赵黎州□□陪李参政壁游醴泉西园）</p><p>沙堤除道火成城。换得午桥清。寒色般添酒令，野芳抵当＿羹。<br> 松馨花气，岸容山意，浦思溪情。谁记一时胜引，坐中喜得间平。</p><p>水调歌头（李参政壁生日十一月二十四日）</p><p>曾记武林日，岁上德星堂。相君襟度夷雅，容我少年狂。辇路升平风月，禁陌清时钟鼓，＿送紫霞觞。回首十年事，解后衮衣乡。<br> 古今梦，元一辙，谩千场。纷纷间较目睫，谁解识方将。霜落南山秋实，风卷北邻夜燎，世事正匆忙。天意那可问，只愿善人昌。</p><p>临江仙（送袁黎州□）</p><p>晓色＿日忽云日澹，绰开坦坦长途。西宁太守问程初。梅梢迎候骑，柳树困平芜。<br> 九折邛峡浑可事，不妨叱驭先驱。平平岂是策真无。抚摩迂事业，细密钝功夫。</p><p>水调歌头（安大使丙生日）</p><p>人物正寥阔，有美万夫望。七年填拊方面，帷幄自金汤。千尺玉龙衔诏，六尺宝＿照路，载绩满＿常。富贵姑勿道，难得此芬芳。<br> 尝试看，今古梦，几千场。人情但较目睫，谁解识方将。霜落南山秋实，风卷北邻夜燎，世事正匆忙。海内知公者，只顾寿而臧。</p><p>临江仙（上元放灯约束妓前灯火）</p><p>怪见江乡文物地，轻豪争逐春妍。银花斜＿紫金鞭。千灯浑是泪，一笑不论钱。<br> 今岁遨头穷相眼，繁华不学常年。只余底事索人怜。诗书真气味，农扈老风烟。</p><p>鹧鸪天（次韵史少弼致政赋李参政壁西园海棠）</p><p>日日春风满范围。海棠又发去年枝。月笼火树更深后，露滴燕支晓起时。<br> 看不足，醉为期。宵征宁问角巾＿。一春好处无多子，不分西园掇取归。</p><p>临江仙（同日李提型＿亦有词因次韵）</p><p>脚踏西郊红世界，才知春意分明。不须更说锦官城。春来游冶骑，得得为渠停。<br> 停到花眠人且去，酒杯苦欲留行。直须醉饮到参横。不因歌白雪，三日作狂酲。</p><p>柳梢青（郡圃新开云月湖约客试小舫）</p><p>撺掇花枝，趱那天气，一半春休。未分真休，平湖新涨，稚绿初抽。<br> 等闲作个扁舟。便都把、湖光卷收。世事元来，都缘本有，不在他求。</p><p>摸鱼儿（饯黄侍郎畴若劝酒）</p><p>向江头、几回凝望，垂杨那畔舟才舣。江神似识东归意，故放一篙春水。却总被。三百里人家、祖帐连天起。且行且止。便为汝迟留，三朝两日，如此只如此。<br> 还须看，世上忧端如猬。一枰白黑棋子。肥边瘦腹都闲事。毕竟到头何似。当此际。要默识沈思，一著惺惺地。目前谁是。料当局诸公，＿容缩手，日夜待公至。</p><p>水调歌头（杨提刑子谟生日）</p><p>有匪碧岩使，长珮奏琅球。门前初暑才涨，一室淡于秋。帘卷峨眉烟雨，袖挟西川风露，满眼绿阴稠。人物眇然甚，得似此风流。<br> 此何时，公犹滞，剑南州。分明忧在目睫，只恁付悠悠。未问人谋当否，须信天生贤哲，不只等闲休。努力崇明德，巨浸要平舟。</p><p>贺新郎（赵茶马师＿生日）</p><p>汉使来何许。到如今、天边又是，薰弦三度。见说山深人睡稳，细雨自催茶户。向滴博、去间看取。料得权奇空却后，指浮去、万里追风去。跨燕越，抹秦楚。<br> 不妨且为斯人驻。正年来、忧端未歇，壮怀谁吐。顷刻阴晴千万态，怎解绸缪未雨。算此事、谁宽西顾。待洗岷峨凄怆气，为八荒、更著深长虑。间两社，辅明主。</p><p>念奴娇（鲜于安抚□□劝酒）</p><p>固陵江上，暮云急、一夜打头风雨。催送春江船上水，笑指□山归去。靴帽丛中，渔樵席上，总是安行处。惟余旧话，为公今日拈取。<br> 见说家近岷山，翠云平楚，万古青如故。要把平生三万轴，唤取山灵分付。庐阜嵩高，睢阳岳麓，会与岷为伍。及时须做，鬓边应未迟暮。顷得手帖曾及此，故云。</p><p>木兰花慢 （生日谢寄居见任官载酒三十七岁）</p><p>怕年来年去，渐雅志、易华颠。叹梦里青藜，间边银信，望外朱＿。十年竟成何事，虽万钟、于我曷加焉。海上潮生潮落，山头云去云还。<br> 人生天地两仪间。只住百来年。今三纪虚过，七旬强半，四帙看看。当时只忧未见，恐如今、见得又徒然。夜静花间明露，晓凉竹外晴烟。</p><p>满江红（张总领□□生日六月十八日）</p><p>有美人兮，招不至、几回凝伫。应只为、家山自好，不堪他顾。忙里抽头真得计，闲中袖手看成趣。念从前、出处总无心，天分付。<br> 云冉冉，更吞吐。泉活活，无朝暮。与自家意思，一般容与。月壑晓寒垂叶露，风窗午睡连山雨。看苍颜、白发两闲人，摩今古。</p><p>满江红（和李提刑＿见贻生日韵）</p><p>宇宙中间，还独笑、谁疏谁密。正从容行处，山停川溢。钟鼎勒铭模物象，山林赐路开行荜。要不如、胸次只熙熙，无今昔。<br> 便百中，穿牙戟。怕六凿，生虚室。为幽香小＿，旋供吟笔。人事未须劳预虑，天公浑不消余力。看雨余、云卷约帘旌，明红日。</p><p>鹧鸪天（送宇文侍郎□□知汉州劝酒）</p><p>尚忆都门祖帐时。重来动是十年期。云拖暮雨留行色，露挟秋凉入酒＿。<br> 湖上雁，水边犀。未须矫首叹来迟。北风满地尘沙暗，宣室方劳丙夜思。</p><p>满江红（李提刑＿生日）</p><p>秋意冷然，对宇宙、一尊相属。君看取、都无凝滞，天机纯熟。水拍池塘鸿雁聚，露浓庭畹芝兰馥。笑何曾、一事上眉头，萦心曲。<br> 兴不浅，船明玉。人更健，巾横幅。问人间底处，升沉迟速。气压暗岩虹半吐，眼明平楚云相逐。但年年、屈指问西风，＿新＿。</p><p>鹧鸪天（次韵李参政壁朝阳阁落成）</p><p>月落星稀露气香。烟销日出晓光凉。天东扶木三千丈，一片丹心似许长。湛以北，洛之阳。买花移竹且迷藏。九重＿阖开黄道，未信低回两鬓霜。</p><p>满江红（李参政壁生日）</p><p>湖水平漪，与我意、一般容与。任多少、双凫乘雁，落花飞絮。露冷云寒烟外竹，霜明日洁梅边路。怪天随、人意作阴晴，无非数。<br> 方寸地，图书府。老太史，亲分付。况身名四海，未为不遇。用舍行藏皆有命，时来将相还须做。且闲中、袖手阅时人，摩今古。</p><p>虞美人（邓＿子美生日）</p><p>许时闭户间疏散。风月无人管。自从阳律一番新。又把前回风月、送西邻。<br> 浮云富贵非公愿。只愿公身健。更教剩活百来年。此老终须不枉、在人间。</p><p>醉落魄（任隆庆之母正月十一日生隆庆十三日生日）</p><p>无边春色。试从汉谕堂边觅。儿前上寿孙扶掖。九十娘娘，身是五朝客。<br> 眼前富贵浑闲历。个中真乐天然的。儿孙强劝持余沥。娘道休休，明日儿生日。|&lt;堂名汉谕&gt;|</p><p>水调歌头（燕甲戌进士归自都城）</p><p>古说士夫郡，犹欠殿头魁。记曾分付公等，行矣勉之哉。世事弈棋无定，甲子循还复尔，不免且低回。人物价自定，万事付衔杯。<br> 试与公，同握手，上春台。繁红丽紫何限，转首便尘埃。欲识化工定处，须向报秋时节，未用较先开。休道屋犹矮，卿相个中来。</p><p>临江仙（张静甫之母夫人生日）</p><p>天为西南分八使，更分四道蕃臣。争如齿宿彩衣新。亲年开百岁，又见子生孙。<br> 一度平反供一笑，无边桃李皆春。便归天上极恩荣。为君图寿母，去年曾以寿母图为献。更看太夫人。</p><p>鹧鸪天（叔母生日前数月，西叔方以女妻唐述之，故未聊云云）</p><p>遥想庭闱上寿时。芝兰玉树俨成围。问娘鼎鼎修何行，一样都生及第儿。<br> 春淡沲，日熹微。两头娘子玉东西。一杯更为诸孙寿，子舍新来恰上楣。</p><p>柳梢青</p><p>不果，又以简书不克往侍缺，然于怀，再遣小阕，托诸兄代劝。<br> 记得年年。阿奴碌碌，常在眼前。彩舫吴天，锦轮蜀地，阅尽山川。<br> 今年苦恋家园。便咫尺、千山万山。但想称觞，三荆树下，丛桂堂边。</p><p>谒金门（次韵虞万州刚简以谒金门曲为叔母寿）</p><p>那复有。气味酉农于春酒。犹向故乡怀印绶。相过何日又。<br> 吐出心肠锦绣。问我阿娘依旧。娘亦祝君如柏寿。相看霜雪后。</p><p>清平乐（即席和李参政壁白笑花）</p><p>蓝田玉种。为我酬清供。香压冰肌犹怕重。更倩留仙群捧。<br> 看花美倩偏工。举花消息方浓。此笑知谁领解，无言独倚东风。</p><p>清平乐（次韵李提刑＿白笑词并呈李参政壁）</p><p>谁分天种。来上花鬘供。绿叶素云姿雅重。那得愁心频捧。<br> 他花自是无工。不关香淡香浓。才问为谁含笑，盈盈靴面＿风。</p><p>临江仙（约李彭州＿兄弟看荔丹有赋）</p><p>双荔堂前呼大撇，蚪枝看取垂垂。帝怜尘土著冰姿。故教冻雨过，浴出万红衣。<br> 绿幄＿圆高下处，中含玉色清夷。＿人应笑太真肥。破除千古恨，须待谪仙诗。</p><p>浣溪沙（李参政壁领客访环湖瑞莲席间索赋）</p><p>晓镜摇空髻耸丫。夜盘承露掌分叉。翠芳绰约总无华。<br> 欲往从之空怅望，潜虽伏矣莫藏遮。淤泥深处瑞莲花。</p><p>浣溪沙（李参政壁赋浣溪沙三首再次韵谢之）</p><p>一日嘉名万口传。都凭新乐播芳鲜。非关呈瑞作人妍。<br> 地褊不妨金步稳，境幽生怕鼓声填。余尊相与重留连。</p><p>浣溪沙</p><p>密叶留香护境天。好风时雨媚清涟。亭亭双秀倚湖弦。<br> 造化曾居公掌握，呈祥宁许百花先。聊占棣蒂芳连。柳子厚《双莲表》：双花擢秀，连蒂垂芳。</p><p>浣溪沙</p><p>试问伊谁若是班。二乔铜雀锁孱颜。千年痕露尚余潸。<br> 羞向眼前供妩媚，独于静处惬幽娴。人情多少逐河间。</p><p>贺新郎（生日谢寓公载酒）</p><p>只记来时节。又三年、朱炜过了，恰如时霎。独立薰风苍凉外，笑傍环湖花月。多少事、欲拈还辍。扶木之阴三千丈，远茫茫、无计推华发。容易过，三十八。<br> 此身待向清尊说。似江头、泛乎不系，扁舟一叶。将我东西南北去，都任长年旋折。风不定、川云如撇。惟有君恩浑未报，又故山、猿鹤催归切。将进酒，缓歌阕。</p><p>满江红（和李参政壁惠生日）</p><p>物象芸芸，知几许、功夫来格。更时把、荷衣芰制，从容平熨。云淡天空诗献状，竹深花静机藏密。对窗前、屏岫老仪刑，真颜色。<br> 商古道，谁俦匹。评今士，谁钧敌。向平舟问雁，久间霜翮。枰上举棋元不定，磨边旋蚁何曾息。傥天公、有意要平治，饶华发。</p><p>念奴娇（送简池宋＿·□□之官即席赋）</p><p>修夸人物，元如许、谁把屏星留却。弄破峨眉山月影，似作平分消息。卷雾名谭，翳云长袖，未称三池客。且然袖手，人间烦暑方剧。<br> 分手未见前期，风前耿耿，目断斜阳角。亦欲乘风归去也，问讯故山猿鹤。＿鼓催鸡，挥弦送雁，转首成乖各。愿加飡饭，书来频寄新作。</p><p>贺新郎（虞万州刚简生日用所惠词韵）</p><p>久问闲边著。对沧江、烟轻日淡，雨疏云薄。一片闲心无人会，独倚团团羊角。便舍瑟、铿然而作。容室中间分明见，暮鸢飞、不尽天空阔。青山外，断霞末。<br> 看来此意无今昨。都不论、穷通得失，镇长和乐。此道舒之弥八极，卷却不盈一握。但长把、根基恢拓。将相时来皆可做，似君家、祖烈弥关洛。康国步，整戎略。</p><p>鹊桥仙（七夕之明日载酒李彭州＿家即席赋）</p><p>银潢濯月，金茎团露，一日清于一日。昨宵云雨暗河桥，似划地、不如今夕。<br> 乘查信断，＿机人去，误了桥边消息。天孙问我巧何如，正为怕、不曾陈乞。</p><p>水调歌头（李彭州＿生日）</p><p>促织谁遣妆，唧唧不能休。揽衣起观，四顾河汉淡如油。露下南山荟尉，风抹西湖菱芰，客感浩悠悠。尚此推不去，岁寿两公侯。<br> 自侯归，闲日月，几春秋。东方千骑，何事白首去为州。会有葛公清侣，携上神仙官府，玉案侍前旒。却袖经纶手，归伴赤松游。</p><p>八声甘州（王总卿□□生日）</p><p>自王家无怨住襄城，世总生贤。似谢阶兰玉，马庭梧竹，一一堪怜。富贵关人何事，且问此何缘。又踏前朝脚，领蜀山川。<br> 点检重关复阁，尚甘棠匝地，乔木参天。中兴规画，父老至今传。六十年，山河未改，只芳菲、不断紧相联。相将又，参陪宰席，还似当年。</p><p>贺新郎（别李参政壁）</p><p>此别情何限。最关情、一林醒石，重湖宾雁。几度南楼携手上，十二阑干凭暖。肯容我、樽前疏散。底事匆匆催人去，黯西风、别恨千千万。截不断，整仍乱。<br> 三年瞥忽如飞电。记从前、心情双亮，意词交划。千古黎苏登临意，人道于今重见。又分付、水流冰泮。满腹余疑今谁问，上牛头、净拭乾坤眼。聊尔耳，恐不免。</p><p>贺新郎（许遂宁奕生日）</p><p>多少龙头客。数从前、何官不做，清名难得。万里将＿归报汉，青锁还应催当夕。又一叶、扁舟去国。许史庐前车成雾，未如公、正怕云霄逼。留不尽，二三策。<br> 一声千里楼前笛。遏天涯、浮云不断，镇长秋色。试上层楼分明看，无数水遥山碧。问此意、有谁曾识。独抱孤衷苍茫外，满阑干，都是长安日。终有待，佐皇极。</p><p>虞美人（和瞻叔兄除夕）</p><p>一年一度屠苏酒。老我惊多又。明年岂是更无年。已是虚过、三十八年前。<br> 世间何物堪称好。家有斑衣老。相期他日早还归。怕似瞻由、出处不曾齐。</p><p>念奴娇（刘左史光祖生日）</p><p>岸容山意，随春好，人在春风独立。立尽闲云来又去，目断一天红日。岂不怀归，于焉信宿，此意无人识。只看鬓发，丝丝都为人白。<br> 风露正满人间，＿＿睡息，浑不知南北。要上南山披荟蔚，谁是同心相觅。天运无穷，事机难料，只有储才急。愿公寿考，养成元＿人物。</p><p>点绛唇（和刘左史光祖人日游南山追和去春词韵）</p><p>天公只解作丰年。不相冶游天。小队春旗不动，行庖晚突无烟。<br> 吟须捻断，寒炉拨尽，雁自天边。唤起主人失笑，寒灰依旧重然。|&lt;公所论圣忌日事凡历二十年，而所上疏亦半年余才见施行，故云&gt;|</p><p>洞庭春色（元夕行灯轿上赋洞庭春色呈刘左史）</p><p>花帽檐行，宝钗梁畔，还是上元。看去年芳草，如今又绿，当时皓月，此夕仍圆。节序驱人人不解，道岁岁年年都一般。看承处，有烛龙照夜，铁凤连天。<br> 东风不知倦客，又吹向楼阁山巅。任管弦闹处，诗豪得志，绮罗香里，侠少当权。客与溪翁无一事，但随俗簪花含笑看。无限意，更醉骑花影，饱看丰年。</p><p>鹧鸪天（次韵刘左史光祖自和去年元夕词）</p><p>春漏逢欢恐不深。银花火树粲成林。酒中和乐无穷味，烛里光明一寸心。<br> 金马朔，玉堂寻。风流文献未如今。连宵坐我东风里，春满肝脾月满襟。</p><p>念奴娇（刘左史光祖夫人生日）</p><p>刘郎初度随春到，尚记彩衣春立。又上夫人千岁寿，相望不争旬日。琴瑟仪刑，山河态度，长是春风识。都将和气，蒸成满院红白。<br> 我被五斗红陈，三升官酒，驱到＿城北。解后相逢同一笑，此会几年难觅。宝蜡烧春，花光缟夜，未放觥筹急。天然真乐，傥来知是疣物。</p><p>玉楼春（同官载酒为叔母寿次韵为谢时自潼过遂）</p><p>射洪官酒元曾醉。又六十八年重至。长江驿畔水如蓝，也应似、向人重翠。人生岂必高官贵。愿长对、诗书习气。陶家髻子作宾筵，有如个、嘉宾也未。|&lt;外祖谯公，初任射洪簿，再为长江令，叔母生于射洪，故云&gt;|</p><p>贺新郎（叔母生日用许侍郎奕所和去岁词韵为谢）</p><p>谁主谁为客。叹人生、别离容易，会逢难得。省户高门十年梦，瞥忽浑如昨夕。风不定、乱云飞急。本自无心图富贵，也元知、富贵无缘逼。且还我，兔园策。<br> 谁知一曲柯亭笛。向天涯、依然解后，长安本色。怪我阿＿今老眼，已是看朱成碧、但犹记、黄裳曾识。多谢殷勤无以报，愿阿＿、长健如今日。送公去，上霄极。</p><p>洞仙歌（和虞万州刚简所惠叔母生日词韵）</p><p>人生一世。如此元如此。造化都从起时起。看庭前桃李，弄蕊开花，还又看，一度成阴结子。<br> 母寿亲认取，叶叶枝枝，一气分来结成底。更得故人书，遗我新词，把寸心、分明指似。信过眼、浮华几何时，剩培植根心，等闲千岁。</p><p>西江月（妇生日许侍郎奕载酒用韵为谢）</p><p>曾记刘安鸡犬，误随鼎灶登仙。十年尘土＿行缠。怪见霞觞频劝。<br> 会合元非择地，乖逢宁得非天。妇闻风月正女便娟。亲泼床头醅面。</p><p>念奴娇（叔母生日刘左史光祖以余春时所与为寿词韵见贶馥用韵谢之）</p><p>梦中犹记，来时路、五马踟蹰攒立。江北城南春澹沲，山锁一天晴日。伊轧征车，徊徨去意，只有东风识。如今远在，谁人伴我浮白。<br> 天外一曲阳春，依然有脚，来到萱堂北。不是奇情双照亮，肯寄鳞鸿相觅。酒引曹醇，歌翻楚调，触拨归心急。醉魂时绕，莺花世界风物。</p><p>水调歌头（叔母生日）</p><p>人道三十九，岁暮日斜时。儿今如许，才觉三十九年非。昨被玉山楼取，今仗牛山挽住，役役不知疲。自己未能信，漫仕亦何为。<br> 亦何为，应自叹，不如归。问归亦有何好，堂上彩成围。上下东冈南陌，来往北邻西舍，&lt;辶易&gt;地看儿啼。富贵适然耳，此乐几人知。</p><p>蝶恋花（和费五九丈□□见惠生日韵）</p><p>早岁腾身阝齐辇路。秋月春风，只作浑闲度。手挟雷公驱电母。袖中双剑蛟龙舞。<br> 如此壮心空浪许。四十明朝，忍把流年数。又过一番生日去。寿觞羞对亲朋举。</p><p>醉蓬莱（新亭落成约刘左史光祖和见惠生日韵）</p><p>又一番雨过，倚阁炎威，探支秋色。前度刘郎，为故园一出。黄发丝丝，赤心片片，俨中朝人物。诗里香山，酒中六一，花前康节。<br> 倦客才归，新亭恰就，萱径荫浓，＿林香发。尊酒相逢，看露花风叶。跃跃精神，生生意思，入眼浑如涤。更祝天公，收回积潦，放开晴日。久雨，故云。</p><p>江城子（次韵李参政壁见贻生日）</p><p>水花湖荡翠连天。记年年。甚因缘。斗鸭阑干，云雾踏青妍。人似风流唐太白，披紫绮，卧青莲。<br> 如今别思浩如川。欲腾骞。隔风烟。月到天心，人影在长编。只有此身飞不去，翔雁侧，狎鸥边。</p><p>贺新郎（和许侍郎奕韵）</p><p>千里楼前客。数从前、几般契分，更谁同得。尚记流莺催人去，又见莎鸡当夕。叹天运、相煎何急。幸自江山皆吾土，被南薰、吹信还相逼。临大路，控长策。<br> 向来风月苏家笛。问天边、玉堂何似，黄冈秋色。万事无心随处好，风定一川澄碧。些个事、非公谁识。我亦年来如此意，但聪明、不及于前日。谁为我，指无极。</p><p>满江红（贺刘左史光祖进职奉祠）</p><p>许大才名，知几许、功夫做得。独自殿、三朝耆旧，岿然山立。出处只从心打当，去留不管人忻戚。<br> 抱孤衷、脉脉倚秋风，无人识。龙可养，凡鳞匹。鸾可挚，凡禽敌。便翩然归作，玉龙仙客。枰上举棋元不定，磨边旋蚁何曾息。傥天公、有意要平治，须华发。</p><p>江城子（刘左史光祖别席和韵）</p><p>一襟满贮梓城春。笑声频。笔挥银。自有江山，长是管将迎。不似如今归去客，云外步，水边身。<br> 萧然今代杰魁人。混光尘。越精神。不把浮云，轩冕拂天真。化洽堂边应创见，人物旧，榜颜新。</p><p>江城子（约刘左史光祖谢会再和）</p><p>如公何地不阳春。往来频。醉倾银。闻道河阳，童稚正欢迎。移向德威堂上著，疑潞国，是前身。<br> 行人还又送行人。夜无尘。对丰神。自古心知，别语转情真。须信人生归去好，三径旧，四时新。</p><p>江城子</p><p>西来紫马倦行春。上书频。阙排银。愿听臣归，子舍便将迎。又为老臣全晚节，关教化，系臣身。<br> 帝心终日卷老成人。想音尘。倍留神。且把闲风，淡月与全真。出处如公都有数，今古梦，几番新。</p><p>江城子（同官酌酒相贺再和前韵）</p><p>与君同醉梓州春。不辞频。漏更银。尚记梅时，出郭喜相迎。又对西风斟别酒，云过眼，月分身。<br> 傥来官职不关人。等微尘。苦劳神。更向中间，谩说假和真。只有交朋关分义，无久近，与陈新。</p><p>鹧鸪天（别许侍郎奕即席赋）</p><p>公在春官我已归。公来东蜀我居西。及公自遂移潼日，正我由潼使遂时。<br> 如有碍，巧相违。人生禁得几分飞。只祈彼此身长健，同处何曾有别离。</p><p>木兰花慢 （许侍郎奕生日十月二十四日）</p><p>记北人骑屋，看龙首、许仲元。自拥节来归，持荷直上，谁与争先。好官到头做彻，些儿欠缺便徒然。我爱庆元龙首，当春不逐时妍。<br> 人生天地两仪间。且住百来年。数初度庚寅，未来甲子，尽自宽闲。太平竟须公等，终不成、造物谩生贤。拓取面前路径，著身常要平宽。</p><p>木兰花慢 （宴遂宁新进士）</p><p>记薰风殿上，曾当暑、侍君王。看绛服临轩，白袍当殿，流汗翻浆。今年诏书催发，趁槐庭、初夏午阴凉。瘦马行时腊雪，叠猿啼处年光。<br> 大科异等士之常。难得姓名香。叹陋习相承，驹辕垂耳，麟楦成行。平生学为何事，到得时、遇主忍留藏。看取杏花归路，身名浑是芬芳。</p><p>木兰花慢 （即席和韵）</p><p>问梅花月里，谁解唱、小秦王。向三叠声中，兰桡荃棹，桂醑椒浆。明朝濮渝江上，对暮云、平野北风凉。准拟八千里路，破除九十春光。<br> 砚涵槐影漾＿常。披拂御炉香。念人世难逢，玉阶方寸，陛楯颜行。休言举人文字，系一生、穷达与行藏。凡卉都随岁换，幽兰不为人芳。</p><p>西江月（西江月梦中作，觉后浑能省记，独欠第五句，因足成之。晓起大雪）</p><p>一段同云似练，更无剩幅间边。玉娥不怕五更寒。剪就飞花片片。<br> 酒里吟边竞爽，枝头枝底争妍。入春无物不芳鲜。只我依然颜面。</p><p>减字木兰花（许侍郎奕硕人生日十二月二十二日）</p><p>新符旧历。交割新年余七日。谁识春华。元住东川太守家。<br> 一年一曲。拟尽形容无可祝。愿似庭梅。长向春风伴斗魁。</p><p>满江红（刘左史光祖生日正月十日）</p><p>见说新来，把闲事、都齐阁束。日用处、浑无凝滞，天机纯熟。帘卷春风琴静好，庭移晓日兰芬馥。笑可曾，些子上眉头，萦心曲。<br> 吞宇宙，船明玉。批风月，诗成轴。问人间底处，升沈荣辱。与我言兮虽我愿，不吾以也吾常足。但年年、先后放灯时，篘新醁。|&lt;先后放灯，并谓夫人十九日生也&gt;|</p><p>海棠春令（同官约瞻叔兄□□饮于郡圃海棠花下，遣酒代劝）</p><p>东君惯得花无赖。看不尽、冶容娇态。拟傍小车来，又被轻阴绐。<br> 阴晴长是随人改。且特地、留花相待。荣悴故寻常，生意长如海。</p><p>临江仙（与同官饮于海棠花下，烧烛照花即席赋）</p><p>自有天然真富贵，本来不为人妍。谨将醉眼著繁边。更擎高烛照，惊搅夜深眠。<br> 花不能言还自笑，何须有许多般。满空明月四垂天。柳边红沁露，竹外翠微烟。</p><p>点绛唇（次韵同官约瞻叔兄□□及杨仲博约赏郡圃牡丹并遣酒代劝）</p><p>玳筵绮席绣芙蓉。客意乐融融。吟罢风头摆翠，醉余日脚沈红。<br> 简书绊我，赏心无托，笑口难逢。梦草闲眠暮雨，落花独倚春风。</p><p>临江仙（东叔兄生日）</p><p>去岁玉堂山下住，母旁后弟前哥。今年作县古松坡。静参朱祭酒，间印马头陀。<br> 去路更无山隔断，春风跋马经过。不妨缓辔尽婆娑。愿申临别语，长使得天多。</p><p>柳梢青（小圃牡丹盛开旧朋毕至小阕寓意）</p><p>昨夕相逢。烟苞沁绿，月艳羞红。旭日生时，初春景里，太极光中。<br> 别来三日东风。已非复、吴中阿蒙。须信中间，阴阳大造，雨露新功。</p><p>小重山</p><p>缺然。小词寄五兄代劝<br> 养得儿男百不中。年年随举子，踏春风。寿觞庭院燕泥融。将雏处，长是半西东。<br> 移孝便为忠。儿行虽在远，母心同。若将一念答天公。归来拜，也胜橘双红。</p><p>南柯子（即席次韵张太傅方为叔母生日赋）</p><p>暮雨收尘马，薰风起箨龙。夜凉人锁武成宫。却忆亲旁、寿饼荐油葱。<br> 谁锡诗人类，应晞颖谷封。儿行虽远母心通。触拨今宵、梦逐彩云东。</p><p>眼儿媚（瞻叔兄生日五月三日）</p><p>梦魂不踏正牙班。直作五云间。简编真乐，埙篪雅韵，菽水清欢。<br> 都将瞥忽荣华事，春梦晓云看。只期他日，实愿受用，大耐高官。</p><p>眼儿媚（南叔兄生日用前韵五月六日）</p><p>不居上界列仙班。梅隐寄幽闲。玉堂云晓，玉珍雨夜，总是真欢。<br> 如兄才誉居人上，鹏路正看看。只祈兄弟，长随母健，不爱高官。</p><p>洞仙歌（次韵许侍郎奕为叔母生日）</p><p>寿觞庭户，正柳明桃炫。拟斫江鱼鲙银线。被春风吹入，花锦城中，惟有梦，时到轻轩翠＿。<br> 归来春已过，桃柳成阴，但喜庭闱镇强健。更得故人书，遗我瑰词，应重记、去年相见。望白鹤朱霞杳难攀，谩芳草如烟，青青河畔。</p><p>鹧鸪天（又次韵为妇安人生日）</p><p>夫子同年第太常。偶然二内亦同乡。其间更有真同处，道义场中无别香。<br> 花入思，绣为肠。不妨冬月作重阳。家人但歉今年会，犹欠腰金与鞠黄。冬用重阳，用东坡事。鞠黄，夫人鞠衣也。</p><p>满江红</p><p>用韵谢之<br> 彼美人兮，不肯为、时人妆束。空自爱、北窗睡美，东邻醅熟。不道有人成离索，直教无计分膏馥。望鹤飞、不到暮云高，阑干曲。<br> 驹在谷，人金玉。＿在陆上，人宽轴。笑吾今何苦，耐司空辱。应为嗷嗷鸟反哺，真成落落蛇安足。到梓州、旧事上心来，呼杯＿。</p><p>眼儿媚（再和班字韵谢南叔兄□□见贻生日）</p><p>北风不竞帝师班。雨足桔槔闲。且容湖使，静中藏拙，忙里偷欢。<br> 一枰黑白终何若，未可目前看。自量愚分，不堪世用，只称田官。</p><p>洞庭春色（生日谢同官六月八日）</p><p>四十之年，头颅如此，岂不自知。正东家尼父，叹无闻日，鄹人孟子，不动心时。顾我未能真自信，算三十九年浑是非。随禄仕，便加齐卿相，于我何为。<br> 人间郁蒸难耐，谁借我五万蒲葵。上玉台百尺，天连野□，□楼千里，江射晴晖。此意分明谁与会，但时把瑶笙和月吹。吾归矣，有鸿相与和，鹤自由飞。</p><p>水调歌头（送赵阆州希异之官）</p><p>冻雨洗烦浊，烈日霁威光。逸人去作太守，旗志倍精芒。莎外马蹄香湿，柳下＿阴晨润，景气踏苍苍。夹道气成雾，我独犯颜行。<br> 对颜行，斟尾酒，点头纲。请君＿此，更伴顷刻笑谭香。为问锦屏富贵，孰与熙宁谏议，千古蔚仪章。世道正颓靡，此意傥毋忘。</p><p>洞庭春色（再用初八日韵谢通判运管以下）</p><p>安石声名，买臣富贵，我不敢知。谩扬州泛泛，浮湛随水，阊门轨轨，开阖从时。满目浮荣何与我，只赢得一场闲是非。诚知此，问不归何待，不饮胡为。<br> 岩松润篁易老，应只能、采菽烹葵。看风沙漠漠，未清紫逻，烟去冉冉，时露晴晖。谁唤当年刘越石，为携取胡笳乘月吹。吾无用，但寤言独宿，奋不能飞。</p><p>鹧鸪天（吹韵东叔兄见贻生日）</p><p>内贵何妨知我希。芳荪纽佩石兰衣。不教尘外专云壑，准向人间驾使＿。<br> 忧国梦，绕端闱。静言思奋不能飞。时因风雨思畴昔，叹两苏公盍不归。</p><p>水调歌头（次韵高才卿恭叔见贻生日因以为寿）</p><p>桃李眩春昼，松柏傲霜时。春妍不必皆是，晚秀未为非。画斧河边瘴雾，叱驭关前险阻，马竭复人疲。胡不效侪等，趣取好官为。<br> 居之安，于胥乐，咏而归。毡裘鴂舌成市，书史俨相围。月淡秋亭烽影，日静春斋铃索，未听杜鹃啼。美酒无深巷，莫道不吾知。</p><p>小重山（次韵刘左史光祖和三月十八日词见贻生日）</p><p>开汉江山落手中。满门花粲阑，锦蒙戎。与人和气乐融融。应怜我留滞剑南东。<br> 风味两文忠。＿如畴昔夜，一尊同。如今海内几刘公。觇天意，犹在笑颜红。</p><p>临江仙（次韵李参政壁见贻生日）</p><p>闲放楼前千里目，天边云大如囤。秋风入帽露华新。无端忧国梦，应到守封臣。<br> 旧弼如今都有几，长教燕坐申申。折杨笑面背阳春。忧酲头欲雪，浊梦肺生尘。</p><p>水调歌头（贺许侍郎奕得孙）</p><p>三十作龙首，四十珥貂蝉。幡然携取名节，锦绣蜀山川。揽辔扶桑初晓，饮马咸池未旰，来日尽宽闲。兹事亦云足，所乐不存焉。<br> 女垂髫，儿分鼎，妇供鲜。尊章青鬓未改，和气玉生烟。造物犹嫌缺陷，要启公侯衮衮，又畀贾嘉贤。公更厚封植，自古有丰年。</p><p>临江仙（杜安人生日）</p><p>七夕长留河汉女，重阳又属骚人。只余八八号佳辰。中和无与拟，＿作一家春。<br> 俗事萦人何日了，随缘女嫁男婚。却将不系自由身。闲中书日月，随处弄儿孙。</p><p>贺新郎（九日席上呈诸友）</p><p>旧日重阳日。叹满城、阑风去雨，寂寥萧瑟。造物翻腾新机杼，不踏诗人陈迹。都扫荡、一天云物。挟客凭高西风外，暮鸢飞、不尽秋空碧。真意思，浩无极。<br> 餻诗酒帽茱萸席。算今朝、无谁不饮，有谁真得。子美不生渊明老，千载寥寥佳客。无限事、欲忘还忆。金气高明弓力劲，正不堪、回首南山北。谁弋雁，问消息。</p><p>阮郎归（送赵监丞□□赴利路提刑）</p><p>西风吹信趣征鞍。日高鸿雁寒。稻粱啄尽不留残。侬归阿那边。<br> 无倚著，只苍天。将心何处安。长教子骏满人间。犹令侬意宽。</p><p>阮郎归（送客归来道中再得数语）</p><p>骊驹未撤客乘鞍。征鞭摇晚寒。雁边酲梦角惊残。关山斜日边。<br> 求道地，托恩天。人情久亦安。转移都在笑颦间。鄙夫应也宽。</p><p>阮郎归（茂叔兄□□生日）</p><p>云外群鸿逐稻粱。独乘下泽少游乡。赤心片片为人忙。<br> 俗事萦缠何日了，自身活计孰为长。闭门书卷圣贤香。</p><p>沁园春（许侍郎奕生日）</p><p>惠我田畴，拯民水火，春满蜀东。更山连睥睨，长蛇隐雾，红移略约，扶握切，流星也。睢霓横空。人卧流苏行席上，公心事夕阑晨枕中。长自苦，算无人识得，只有天公。<br> 天教百般如愿，也应是、天眼惺＿。看田间泥饮，门无夜打，水滨庐处，户有朝舂。拟上公堂，称兕爵酒，未抵人间春意浓。无可愿，愿城池永与，公寿无穷。</p><p>水调歌头（李参政壁生日）</p><p>宇宙一大物，掌握付诸人。人心不满方守，＿北浩无垠。或者寒蝉自比，不尔秃犀贻笑，龊龊竟何成。胡不引贤者，相与共弥纶。<br> 未如何，尝试使，问苍旻。四时迭起代谢，有屈岂无伸。昨夜伶伦声里，一气排阴直上，阳德与时新。道长自今日，持此庆生申。</p><p>眼儿媚（刘监丞翊之生日）</p><p>＿翁表里玉无瑕。浑是得天多。一生受用，不完全处，都补填他。<br> 郎君心念和平处，似得十分家。天何以报，重重印字，滴滴檐窠。</p><p>乌夜啼（西叔兄生日）</p><p>不肯呈身觅举，那能随俗为官。梅花寒＿书窗月，一味漂阳酸。<br> 梅里无边春事，书中千古遐观。邻翁不识清闲乐，惊见满堂欢。</p><p>虞美人（许侍郎奕硕人生日）</p><p>无端嫁得龙头客。富贵长相迫。云深碧落记骖鸾。又逐东方千骑、至人间。<br> 妇前百拜儿称寿。季也参行酒。最怜小女太憨生。约住两头娘子、索新声。</p><p>浪淘沙（刘左史光祖之生正月十日李夫人之生以十九日赋两词寄之）</p><p>老眼静中看。知我其天。纷纷得失了无关。花柳乾坤春世界，著我中间。<br> 世念久阑珊。随寓随安。人情犹望衮衣还。我愿时清无一事，尽使公闲。</p><p>浪淘沙</p><p>鹤外倚楼看。云＿晴天。天高鸡犬碍云间。掉臂双仙留不彻，还任人间。<br> 客珮振珊珊。来贺平安。年年直待卷灯还。似是天公偏著意，占破春闲。</p><p>玉楼人（叔母庆七十）</p><p>儿前捧劝孙扶掖。共庆贺、娘娘七帙。此杯不比寻常，百年间、才是省陌。<br> 眼前彩绣成行立。已应是、天公偏惜。何须剩觅长年，且只消、一百二十。</p><p>醉落魄（东叔兄生日）</p><p>才难如此。一门生许奇男子。长公更是惺惺底。千百年间，一寸心为纸。<br> 人知公在诗书里。天知公在诗书外。人间百顺由公起。公把无心，总备人间事。</p><p>小重山（叔母生日同官载酒用去年词韵）</p><p>风雨移春醉梦中。忽然吹信息，堕泸戎。青炜风物换朱融。吾归矣，家在月明东。<br> 公等为人忠。年年称母寿，一尊同。恨无佳句可酬公。相期意，滴滴小槽红。</p><p>临江仙（叔母生日次韵许侍郎奕临江仙为寿）</p><p>春院绣帘垂＿＿，一天风月横陈。慈亲初度纪嘉名。每从歌舞地，犹记杰魁人。<br> 大句忽随乌鹊至，恍如前岁逢春。只祈岁岁及兹辰。天风吹宝唾，华彩动文星。</p><p>水调歌头（叔母生日同家人劝酒）</p><p>涪右金华宅，上有蔚蓝天。当年玉女何事，未摆世间缘，要把平夷心事，散作吉祥种子，春暖玉生烟。回首生处所，更欲与周旋。<br> 自归来，生处所，已三年。山头白鹤候我，应讶久留连。已作秋风归梦，忽递春风消息，吹我著泸川。安得且归去，绵上饱耕眠。</p><p>八声甘州（约程漕使遇孙初筵劝酒）</p><p>记幡然、持节下青云，巴月几成弦。待竹枝歌彻，讼棠匝地，扉草连天。却寻当年旧梦，来使蜀东川。人物寥寥甚，禁许回旋。<br> 愧我推挤不去，尚新官对旧，后任如前。与故人饮酒，月露写明蠲。叹书生、康时无计，谩忧思、时堕酒痕边。且只愿、早休兵甲，长见丰年。</p><p>贺新郎（次韵费五十九丈□□题秋山阁有感时事）</p><p>霞下天垂宇，倚阑干、月华都在，大明生处。扶木元高三千丈，不分闲云无数。谩转却、人间朝暮。万古兴亡心一寸，只涓涓、日夜随流注。奈与世，不同趣。<br> 齐封冀甸今何许。百年间、欲招不住，欲推不去。闸断河流障海水，未放游鱼甫甫。叹多少、英雄尘土。挟客凭高西风外，问举头、还见南山否。花烂熳，草蕃蔗。</p><p>江城子（次韵西叔兄访王宣干万）</p><p>梦随瘦马渡晨烟。月犹弦。稻初眠。宇宙平宽，著我一人闲。梦破枇杷香满袂，应唤我，驻行鞯。王氏之门枇杷花正开。雁声砧杵落晴川。<br> 抚流年。叹区缘。随世功名，未信果谁贤。目断孤云东北角，离复合，断还连。时闻山东河北归附之人方费区处。</p><p>喜迁莺（即席次韵南叔兄同亲友饯王万里万回宣幕）</p><p>鬓霜盈握。叹刍牧荒墟，稻粱衰索。落日牛羊，晚云鸿雁，傍地飞空无托。牧人困和雨睡，田父醉连云酌。醉梦未醒，虎嗥川谷，麕惊林薄。<br> 离别。谁不恶。心事同时，都不论离合。眼底时几，鼻端人物。谁辨北征东略。最怜世途局趣，只道书生疏阔。无可赠君，松阴庭院，菊华篱落。</p><p>满江红（即席次韵宋权县彝约客）</p><p>世道何常，都一似、水流云出。叹自古、燕巾滥宝，楚山迷璧。老我如今观变熟，行藏语嘿惟有时适。似沧溟、容得乘禽飞，双凫集。<br> 花露晓，松风夕。经味永，山光吸。历岩中考第，案头月日。物欲强时心节制，才资弱处书扶掖。拟棕鞋、桐帽了平生，投簪舄。</p><p>水调歌头（即席和李潼川＿韵）</p><p>清燕卧霜角，月魄几回哉。一声云雁清叫，推枕赋归来。流水落花去路，画象棠阴陈迹，霄观傍楼台。别忆入梅艳，愁色上田莱。<br> 记来时，惊列缺，走吴回。人间都失匕箸，老婢亦惊猜。匹马晓风鞭袖，孤堞暮烟烽柝，挥却挂蛇杯。不负此邦去，笑只也应开。</p><p>水调歌头（约李潼川饮即席赋）</p><p>昨夜严家集，是夕饮于严氏园，霜斗＿晴天。乾坤如许空阔，著我两人闲。醉帽三更月影，别袂一帘花气，语隽不知还。二十年间事，肝肺写明蠲。<br> 记相逢，一似昨，两经年。风波闹处，推出心胆至今寒。也为故人饮酒，也念邦人怀旧，姑为驻征鞍。未忍作离语，留待月华圆。</p><p>水调歌头（贺李潼川＿改知常德府）</p><p>更尽一杯酒，春近武陵源。源头父老迎笑，人似老癯仙。检校露桃风叶，问讯渚莎江草，点检旧风烟。世界要人拄，公独卧闲边。<br> 叹从来，分宇宙，有山川。主宾均是寄耳，赢得鬓毛班。最苦中年相别，更是人才难得，相劝且加餐。归为玉昆说，时寄我平安。</p><p>水调歌头（刘左史光祖生日庆八十）</p><p>山岳会元气，初度首王春。扶持许大穹壤，全德付耆英。二万九千日力，四百八旬甲子，酿此杰魁人。玉剑卧霜斗，金锁掣天扃。<br> 学宗师，人气脉，国精神。不应闲处袖手，试与入经纶。磊落蟠溪感遇，迢递彭笺岁月，远到漆园椿。用舍关时运，一片老臣心。</p><p>鹧鸪天（十五日同宪使观灯马上得数语）</p><p>解后皇华并辔游。追随世好学风流。儿童拍手拦街笑，只是酸寒魏梓州。<br> 千炬烛，数声讴。不知白了几人头。惺忪两眼看来惯，且得人心乐便休。</p><p>鹧鸪天（六十日再赋）</p><p>两使星前秉烛游。滔滔车马九河流。耳听宣政升平曲，目断炎兴未复州。<br> 闻鼓吹，强欢讴。被人＿送作遨头。凭谁为扫妖氛静，却与人间快活休。</p><p>临江仙（再和四年前遂宁所赋韵）</p><p>一点阳和浑在里，时来尔许芳妍。春风吹上醉痕边。隽欢欺浅酌，清晤失佳眠。<br> 聊把繁华开笑口，须臾雨送风般。因花识得自家天。炯然长不夜，活处欲生烟。</p><p>柳梢青（汪提刑杲宜人生日）</p><p>庄敏传家，文安嫡胄，文惠诸孙。两大相辉，晋秦匹国，韩＿盈门。<br> 天风吹下双轩。恰趁得、酴醿牡丹。锦绣光中，殿春不老，阅岁长存。</p><p>蝶恋花（饯汪漕使杲劝酒）</p><p>可煞潼人真慕顾。接得官时，只道来何暮。岁岁何曾＿得住。遂人又见迎将去。<br> 谩自儿曹相尔汝。心事同时，千里元相梧。况是棠阴随处处。秋江夜月春空雾。</p><p>菩萨蛮（王子振辰应生日同书院诸公各赋一阕）</p><p>鸣蝉泊雨晴云湿。游龙翦岸涪江碧。气候尔和平。满家浑是春。<br> 公堂虽有酒。不敌公真有。寿宿对魁星。颊红衫鬓青。</p><p>青玉案（次西叔兄送南叔兄赴钤干见寄韵）</p><p>中年怕踏长亭路。便自有、离愁苦。一自送君趋幕府。惺忪莺舌，呢喃燕觜，那解春无语。<br> 三年山月移朝暮。独倚松风等闲度。到得除书萦绊住。却愁不似，当时皓月，长伴君来去。</p><p>西江月（即席和书院诸友）</p><p>早厌人间腐鼠，要希云外飞皇。羲和不肯系朝阳。任向鬓边来往。<br> 出谷声中气味，编蒲册里晶光。至今心胆为渠狂。梦倚银潢天上。</p><p>水调歌头（虞简州刚简生日）</p><p>牛酒享宾客，焦烂列前荣。有人先事早计，残突伴孤星。香火家家绘象，＿鼓村村祠宇，翦不断人情。清泪九皋鹤，唤起梦魂惺。<br> 白苹洲，芳草渡，玉湖亭。画帘挂起＿簌，一卷易同盟。携手锦江箍隐，觌面墨池玄叟，扶杖蜀君平。三老冁然笑，云散太空清。</p><p>临江仙（应提刑懋生日）</p><p>红杏花边曾共赏，天涯还是相逢。人言契分两重重。谁知声利外，别有一般同。<br> 炯炯奇情双亮处，天光水色相通。磨中旋蚁渺何穷。共扶天事业，此意政须公。</p><p>临江仙（范遂宁子长生日和所惠词韵报之）</p><p>千里楼高人与并，个中彻地通天。秋风吹发半成宣。都将强岁月，空对旧山川。<br> 养就人才端有意，公今三祖差肩。偏轻偏重几番船。要公常把＿，容我老闲边。</p><p>临江仙（茂叔兄生日）</p><p>占断人间闲富贵，长秋应是长春。前山推月上帘旌。缓觞火寻旧友，勾拍按新声。<br> 时倚晴空看过雁，几州明月关情。知君早已倦青冥。时来那得免，事业一窗萤。</p><p>满江红（送西叔兄之官成都）</p><p>逢著公卿，谁不道、人才难得。须认取、天根一点，几曾休息。未问人间多少士，一门男子头头立。只其间、如许广文君，谁人识。<br> 冠盖会，渔樵席。豪气度，清标格。要安排稳当，讲帷词掖。蜀泮堂堂元不恶，犹嫌偏惠天西壁。嘱公卿、著眼看乾坤，搜人物。</p><p>千秋岁引（刘左史光祖生日）</p><p>天生耆德，占断四时先。春院落，锦山川。万家灯市明朱紫，一庭花艳傍貂蝉。妇承姑，翁抱息，子差肩。<br> ＿匝是、文公开九帙。温公作文潞公庆八十乐语。陆续看、武公逾九十。从九九，到千千。海风谩送天鸡舞，蛰雷未唤壑龙眠。且从他，歌缓缓，鼓咽咽。</p><p>醉落魄（人日南山约应提刑懋之）</p><p>无边春色。人情苦向南山觅。村村箫鼓家家笛。祈麦祈蚕，来趁元正七。<br> 翁前子后孙扶掖。商行贾坐农耕织。须知此意无今昔。会得为人，日日是人日。</p><p>南乡子（上元马上口占呈应提刑懋之）</p><p>连夕雨盈畴。先为农家做麦秋。更放年头晴甲子，知不。应是天公及尔游。<br> 随事与民求。又与随时验乐忧。民气乐时天亦好，休休。为尔簪花插满头。</p><p>水调歌头（过凌云和张太博方）</p><p>千古峨眉月，照我别离杯。故人中岁聚散，脉脉若为怀。醉帽三更风雨，别袂一帘山色，为放笑眉开。握手道旧故，抵掌论人才。<br> 山中人，灶间婢，亦惊猜。江头新涨催发，欲去重裴回。世事丝丝满鬓，岁月匆匆上面，渴梦肺生埃。酒罢听客去，公亦赋归来。</p><p>水调歌头（张太博方送别壁津楼再赋即席和）</p><p>檥棹汉嘉口，更尽渭城杯。凌云山色。似为行客苦伤怀。横出半天烟雨，锁定一川风景，未放客船开。想见此楼上，阅尽蜀人才。<br> 山猿鹤，江鸥鹭，亦相猜。滔滔日夜东注，全璧几人回。客亦莞然成笑，多少醉生梦死，转首总成埃。信屈四时耳，寒暑往还来。</p><p>满江红（次韵黄叙州□□）</p><p>风引舟来，恰趁得、东楼嘉集。正满眼、轻红重碧，照筵浮席。更是姓黄人作守，重新墨妙亭遗迹。对暮天、疏雨话乡情，更筹急。<br> 嗟世眼，迷朱碧。矜气势，才呼吸。彼蔡章安在，千年黄笔。腐鼠那能鹓凤吓，怒蜩未信冥鹏翼。与史君、酌酒酹兴亡，浇今昔。</p><p>水调歌头（次韵黄叙州□□）</p><p>烟雨敛江色，江水大于杯。篷窗一枕霄梦，忽忽到无怀。苦被江头新涨，推起天涯倦客，万里片帆开。收用到我辈，天下岂无才。<br> 路漫漫，行又止，信还猜。渊鱼得失有分，须载月明回。寄语鹤山亲友，若访吾庐花柳，为我扫烟埃。去去党无辱，振袂早归来。</p><p>卜算子（次韵虞夔宪刚简新作巴绿亭）</p><p>江横山簇。柏箭森如束。满眼飞蓬撩乱，知几几、未膏沐。<br> 快意忽破竹。一奁明翠玉。千古江山只么，人都道、为君绿。</p><p>贺新郎（生日前数日杨仲博约载酒见访即席次韵）</p><p>风定波纹细。夜无尘、云迷地轴，月流天位。摇裔飞来江山鹤，犹作故乡嘹唳。清境里、伴人无睡。应叹余生舟似泛，浪涛中、几度身尝试。书有恨，剑无气。<br> 从渠俗耳追繁吹。抚空明、一窗寒簟，对人如砥。梦倚银河天外立，云露惺惺满袂。看多少、人间嬉戏。要话斯心无分付，路茫茫、还有亲朋至。应为我，倒罍洗。</p><p>卜算子（李季允＿约登鄂州南楼即席次韵）</p><p>携月上至南楼，月已穿云去。莫照峨眉最上峰，同在峰前住。<br> 东望极青齐，西顾穷商许。酒到忧边总未知，犹认胡床处。</p><p>卜算子（李季允＿·同总漕载酒□湖相即席再和）</p><p>能得几时留，王事催人去。翠荡涵空酒满船，苦要留人住。<br> 身世两悠悠，飘泊知何许。但得心亲志合时，都是相逢处。</p><p>卜算子（李季允曾为白芙蕖赋卜算子至是久旱得雨借前韵有赋）</p><p>风雨满空霏，总得江山妙。洗出湖光镜似明，不受纤尘＿。<br> 心事竟堪凭，天意真难料。呼吸丰年顷刻间，也合轩渠笑。</p><p>水调歌头（次韵西叔詹叔兄嘉甫弟惠生日□词）</p><p>昨梦鹤山去，风景逐时新。藕花拍满栏槛，松竹被池频。尽日兄酥弟酪，触处言鲭义＿，相对只翁卿。梦觉帝乡远，有酒为谁倾。<br> 忽飞来，天外句，梦中人。自怜何事，强把麋鹿里朝绅。坐看九衢车马，鞭策长安日月，檐阁太玄经。只说来时节，金气已高明。</p><p>木兰花慢 （孙靖州应龙生日八月八日）</p><p>恰秋光四十，箕斗外、月初弦。笑浅濑平芜，寒城小市，掌许山川。半生梦魂不到，与君侯、岁岁此周旋。鞍马空销髀肉，兜牟未换貂蝉。<br> 人生天地两仪间。须住百余年。数重卦三三，后天八八，来日千千。面前路头尽阔，放规模、运量十分宽。官职终还分定，儿孙也靠心传。</p><p>水调歌头（又孙靖州应龙生日）</p><p>九十九峰下，百二十年州。西风吹起客梦，月满驿南楼。影入天河左界，辰在寿星向上，还是去年秋。要和木兰曲，载酒寿君侯。<br> 天边信，云外步，去难留。寿觞庭院依旧，已带别离愁。离合钟情未免，行止关人何事，浪白世间头。将相时来作，身健百无忧。</p><p>水调歌头（范靖州良辅生日十月二十□日）</p><p>犹记端门外，鞭袖五更寒。一声天上钟柝，金锁掣重关。君向紫宸上阁，我侍玉皇香案，都号舍人班。梦觉帝乡远，相对两苍颜。<br> 玉围腰，金系肘，绣笼鞯。乡人衮衮严近，五马度荆山。收拾五湖气度，卷束蟠胸兵甲，春意满人间。天锡公纯嘏，气象自平宽。</p><p>鹧鸪天（靖州江通判埙生日）</p><p>日上牛头度岁辰。黄钟吹＿煦乾坤。弦歌堂上三称寿，风月亭前又见君。<br> 人似旧，景长新。明朝六桂侍双椿。蛮邦父老惊曾见，得似君家别有春。</p><p>满江红（和虞土胥·惠生日）</p><p>月上南箕，还认得、去年星历。知谁把、一天星象，荡摩朝昔。若使平生浑自弃，如今老大何嗟及。更年来、偏得钝工夫，蹉跎力。<br> 溪瘴碍，蛮烟隔。穹壤断，江山窄。纵燕巾滥宝，楚山囚玉。小小穷通都未问，忍闻同气相煎急。诵虞郎、百字短长诗，忧何极。</p><p>鹧鸪天（范静州良辅生日十月二十一日二十三日交十一月节）</p><p>谁把璿玑运化工。参旗又挂玉梅东。三三律琯声余亥，九九玄经卦起中。<br> 新岁月，旧游从。一觞还似去年冬。人间事会无终极，分付翘关老令公。|&lt;郭令公以武举翘关负米科。&gt;|</p><p>菩萨蛮（江通判埙生日）</p><p>东窗五老峰前月。南窗九叠坡前雪。推出侍郎山。著君窗户间。<br> 离骚乡里住。恰记庚寅度。挹取芷兰芳。酌君千岁觞。</p><p>念奴娇（绵州表兄生日绍定壬辰五月）</p><p>被东风吹送，都看尽、蜀三川。向涪水西来，东山右去，剑阁南旋。家家露餐风宿，数旬间、浑不见炊烟。踏遍王孙草畔，眼明帝子城边。<br> 万家赤子日高眠。丝管夜喧阗。自梓遂而东，岷峨向里，汉益从前。人人里歌涂咏，愿君侯、长与作蕃宣。我愿时清无事，早归相伴华颠。</p><p>贺新郎（荣州表兄生日）</p><p>幸有天遮蔽。为西南、空虚一面，挺生男子。塞下将军支颐卧，夜半揽衣推起。扫十万、胡人如洗。见说巴山＿马退，也都因、粮运如流水。剑以北，一人耳。<br> 十年梦断斜阳外。恰归来、昌蒲蘸酒，祝兄千岁。入从出藩谁不是。谁是难兄难弟。正乐意、融融未已。莫趣东方千骑去，愿时平、华皓长相对。闲富贵，只如此。</p><p>水调歌头（高嘉定生日和所惠韵）</p><p>高氏八千石，驺哄溢街坊。庸夫俗子，夸道锦绣里家乡。谁识书生心事，各要济时行已，肯顾利名场。用我吾所欲，不用亦何伤。<br> 汉嘉守，凡阅历，几麾幢。便教入从出节，都是分之常。但愿国安人寿，更只专城也好，不用较强梁。准拟耆英会，倚杖看人忙。</p><p>水调歌头（送蒋成父公顺）</p><p>风雪锢迁客，闭户紧蒙头。一声门外剥啄，客有从予游。直自离骚国里，行到林闾鹤山人，子云师屋畔，万里入双眸。世态随炎去，此意澹于秋。<br> 感毕逋，怀秸鞠，咏夫不＿也，兴不皇将父母。寻师学道虽乐，吾母有离忧。岁晚巫云峡雨，春日楚烟湘月，诗思满归舟。来日重过我，应记火西流。韩退之云，欧阳詹舍父母之养，以来京师，虽有离忧，其志乐也。此语有碍，今反之。</p><p>摸鱼儿（高嘉定生日泰叔）</p><p>记年时、三星明处。尊前携手相语。家山幸有瓜和芋，何苦投身官府。谁知道，尚随逐风华，为蜀分南土。依前廉取。便卷却旌麾，提将绣斧。<br> 天口笑应许。逢初度。从头要为君数。怕君惊落前箸。天东扶木三千丈，不照关河烟雨。谁砥柱。想造物生才，肯恁无分付。九州风露，待公等归来，为清天步。容我赋归去。</p><p>水调歌头（上巳和黄成之韵）</p><p>尚记春归日，锦绣里江城。谁推日驭西去，水认故乡痕。鱼鸟自飞自跃。红紫谁开谁落。天运渺无声。四序镇如此，当当复亭亭。<br> 是何年，修禊事，畅幽情。竞传元巳天气，别是一般清。便引郑郊溱洧。不道孔门沂泗。大道掌如平。待挽迷津者，都向此中行。</p><p>唐多令（中秋）</p><p>轻露濯秋风，新楼插太空。更遭逢、解事天公。为唤羲和驱六马，将杲日、挂帘栊。<br> 日影正沈红。须臾月在东。百万家、乐意融融。民意乐时天亦好，聊与众、一尊同。</p><p>唐多令（别吴毅夫、赵仲权、史敏叔、朱择善）</p><p>朔雪上征衣。春风送客归。万杨华、数点榴枝。春事无多天不管，教烂熳、住离披。<br> 开谢本同机。荣枯自一时。算天公、不遣春知。但得溶溶生意在，随冷暖、镇芳菲。</p><p>水调歌头（江东漕使兄高瞻叔生日端平丙申五月）</p><p>堪怪两外府，使传载朝缨。虽云身在江表，都号汉公卿。莫是才堪世用，莫是有人吹送，中外尔联荣。天运自消息，龙蠖不关情。<br> 更寻思，谁得失，孰亏成。潜鱼要向深渺，犹恐太分明。且愿时清无事，长把书生阁束，归践对床盟。强似抗尘俗，岁岁上陪京。</p><p>水调歌头（建康留守陈尚书韦华生日）</p><p>天地一大物，扶植要人才。人才谁是，不肯随俗强追陪。与我言兮我愿。莫我知兮谁怨。全仗帝为媒。此意久寥阔，今见者留台。<br> 笏围腰，书创屋，骑笼街。时贤白尽须发，老子抑名斋。更取堂名淇绿。要把北山万竹。一日倚云栽。自处只如此，将相任时来。</p><p>唐多令（淮西总领蔡少卿范生日）</p><p>人物盛乾淳，东嘉最得人。费江山、几许精神。我已后时犹遍识，君子子、又相亲。<br> 秋入塞垣新。风寒上醉痕。万百般、倚靠苍旻。只愿诸贤长寿健，容老我、看闲身。</p><p>木兰花慢 （中秋新河）</p><p>正秋阴盛处，忽荡起、一冰轮。甚汉魏从前，才人胜士，断简残文。都无一词赏玩，更拟将、美色似非伦。此意谁能领会，自夸光景长新。<br> 得阴多处倍精神。俗眼转增明。向大第高楼，痴儿＿女，脆竹繁＿。此心到头未稳，莫古人、真不及今人。坐看两仪消长，静观千古浇淳。</p><p>八声甘州（偶书）</p><p>被西风吹不断新愁，吾归欲安归。望秦云苍＿，蜀山渺＿，楚泽平漪。鸿雁依人正急，不奈稻粱稀。独立苍茫外，数遍群飞。<br> 多少曹苻气势，只数舟燥苇，一局枯棋。更元颜何事，花玉困重围。算眼前、未知谁恃，恃苍天、终古限华夷。还须念，人谋如旧，天意难知。</p><h3 id="卢祖皋" tabindex="-1"><a class="header-anchor" href="#卢祖皋" aria-hidden="true">#</a> 卢祖皋</h3><p>宴清都（初春）</p><p>春讯飞琼管。风日薄、度墙啼鸟声乱。江城次第，笙歌翠合，绮罗香暖。溶溶涧渌冰泮。醉梦里、年华暗换。料黛眉重锁隋堤，芳心还动梁苑。<br> 新来雁阔云音，鸾分鉴影，无计重见。啼春细雨，笼愁澹月，恁时庭院。离肠未语先断。算犹有、凭高望眼。更那堪、芳草连天，飞梅弄晚。</p><p>鱼游春水</p><p>离愁禁不去。好梦别来无觅处。风翻征袂，触目年芳如许。软红尘里鸣鞭镫，拾翠丛中句伴侣。都负岁时，暗关情绪。<br> 昨夜山阴杜宇。似把归期惊倦旅。遥知楼倚东风，凝颦暗数。宝香拂拂遗鸳锦，心事悠悠寻燕语。芳草暮寒，乱花微雨。</p><p>倦寻芳</p><p>香泥垒燕，密叶巢莺，春晦寒浅。花径风柔，著地舞茵红软。斗草烟欺罗袂薄，秋千影落春游倦。醉归来，记宝帐歌慵，锦屏香暖。<br> 别来怅、光阴容易，还又酴醿，牡丹开遍。妒恨疏狂，那更柳花迎面。鸿羽难凭芳信短，长安犹近归期远。倚危楼，但镇日、绣帘高卷。</p><p>江城子</p><p>画楼帘幕卷新晴。掩银屏。晓寒轻。坠粉飘香，日日唤愁生。暗数十年湖上路，能几度，著娉婷。<br> 年华空自感飘零。拥春酲。对谁醒。天阔云间，无处觅箫声。载酒买花年少事，浑不似，旧心情。</p><p>江城子（寿外姑外舅）</p><p>护霜云日霭晴空。锦围中。卷香风。弄玉乘鸾，人自蕊珠宫。天遣岁寒为伴侣，还待得，谪仙翁。<br> 等闲随处是春功。笑相从。寸心同。不羡鱼轩，蝉冕共荣封。只爱阶庭兰玉秀，梅不老，对乔松。</p><p>江城子（外舅作梅玻因寿日作此）</p><p>小山初筑自天成。架危亭。与云平。面面梅花，兰槛十分清。唤得长淮春意满，香暗度，月微明。<br> 数枝长忆傍岩扃。杖履轻。醉中行。笑问东风，何日是归程。只怕和羹消息近，天未许，遂幽情。</p><p>西江月</p><p>燕掠晴丝袅袅，鱼吹水叶粼粼。禁街微雨洒香尘。寒食清明相近。<br> 漫著宫罗试暖，闲呼社酒酬春。晚风帘幕悄无人。二十四番花讯。</p><p>画堂春</p><p>玉屏回梦月平兰。元来香冷衣单。柳风特地更将寒。吹上眉端。<br> 云羽未回征雁，镜花空舞双鸾。去年芳径又斓斑。门掩春闲。</p><p>画堂春</p><p>柳黄移上袂罗单。酒醒娇＿风鬟。茗瓯才试鹧鸪斑。沈炷熏残。<br> 夜雨可无归梦，晓风何处征鞍。海棠开了尚凭阑。划地春寒。</p><p>画堂春</p><p>柳塘风紧絮交飞。漾花一水平池。暖香飘径日迟迟。何处酴醿。<br> 胡蝶梦中寒浅，杜鹃声里春归。镜容不似旧家时。羞对清溪。</p><p>清平乐</p><p>镜屏开晓。寒入宫罗峭。脉脉不知春又老。帘外舞红多少。<br> 旧时驻马香阶。如今细雨苍苔。残梦不堪重理，一双胡蝶飞来。</p><p>清平乐</p><p>柳边深院。燕语明如翦。消息无凭听又懒。隔断画屏双扇。<br> 宝杯金缕红牙。醉魂几度儿家。何处一春游荡，梦中犹恨杨花。</p><p>清平乐</p><p>玉肌春瘦。别凤离鸾后。柳外画船看翠袖。眼艳风流依旧。<br> 杏梁语燕绸缪。可堪前梦悠悠。几度欲成花雨，断云还过南楼。</p><p>清平乐（申中吴对雪）</p><p>朔风凝沍。不放云来去。稚柳回春能几许。一夜满城飞絮。<br> 羊羔酒面频倾。护寒香缓娇屏。唤取雪儿对舞，看他若个轻盈。</p><p>乌夜啼</p><p>几曲微风按柳，生香暖日蒸花。鸳鸯睡足芳塘晚，新绿小窗纱。<br> 尺素难将情绪，嫩罗还试年华。凭高无处寻残梦，春思入琵琶。</p><p>乌夜啼</p><p>照水飞禽斗影，舞风小径低花。征鸿排尽相思字，音信落谁家。<br> 系恨腰围顿减，禁愁酒力难加。楼高日暮休帘卷，芳草满天涯。</p><p>乌夜啼</p><p>柳色津头泫绿，桃花渡口啼红。一春又负西湖醉，离恨雨声中。<br> 客袂迢迢西塞，余寒翦翦东风。谁家拂水飞来燕，惆怅小楼东。</p><p>乌夜啼（西湖）</p><p>漾暖纹波飐飐，吹晴丝雨濛濛。轻衫短帽西湖路，花气扑春骢。<br> 斗草褰衣湿翠，秋千瞥眼飞红。日长不放春醪困，立尽海棠风。</p><p>乌夜啼</p><p>段段寒沙浅水，萧萧暮雨孤篷。香罗不共征衫远，砧杵客愁中。<br> 别恨慵看杨柳，归期暗数芙蓉。碧梧声到纱窗晓，昨夜几秋风。</p><p>谒金门</p><p>风不定。移去移来帘影。一雨林塘新绿净。杏梁归燕并。<br> 翠袖玉屏金镜。日薄绮疏人静。心事一春疑酒病。鸟啼花满径。</p><p>谒金门</p><p>兰棹举。相趁落红飞去。一隙轻帘凝睇处。柳丝牵不住。<br> 昨日翠蛾金缕。今夜碧波烟渚。好梦无凭窗又雨。天涯知几许。</p><p>谒金门<br> 闲院宇。独自行来行去。花片无声帘外雨。峭寒生碧树。<br> 做弄清明时序。料理春酲情绪。忆得归时停棹处。画桥看落絮。</p><p>谒金门</p><p>深院静。隔叶鸣禽相应。金鸭云寒闲梦醒。转帘花月影。<br> 闲步碧阶香径。亸翠残红慵整。明日阴晴犹未定。试教移小艇。</p><p>谒金门</p><p>寒半退。斜掩小屏珠翠。柳眼才醒桃欲醉。日高帘影碎。<br> 暗解鸳鸯罗带。独立晚风谁会。心事悠悠人好在。画桥流水外。</p><p>谒金门</p><p>人寂寞。帘外翠阴如幄。团扇藤床花间错。雨边残梦觉。<br> 翠浅粉销香薄。临镜不堪梳掠。新恨悠悠无处托。棋声闲院落。</p><p>谒金门</p><p>闲睡足。冰柱乱敲寒玉。簇簇庭阴嘉树绿。晚蝉声断续。<br> 一雨藕花新浴。香破小窗幽独。重理焦桐寻旧曲。隔墙风动竹。</p><p>谒金门</p><p>香漠漠。低卷水风池阁。玉腕笼纱金半约。睡浓团扇落。<br> 雨后凉生云薄。女伴棹歌声乐。采得双莲迎笑剥。柳阴多处泊。</p><p>谒金门</p><p>秋几许。荒蓼败荷烟渚。贴水飞鸥江欲暮。风帆追急羽。<br> 蝶梦转头无据。愁到曲屏深处。寒入双城扃绣户。也应闻细雨。</p><p>谒金门</p><p>罗袖褪。短鬓独搔谁恨。叶叶秋声风衮衮。万端心一寸。<br> 钗凤镜鸾谁问。想见粉香啼损。倩尽飞鸿终未稳。夜来寒陡顿。</p><p>鹧鸪天</p><p>纤指轻拈小砑红。自调宫羽按歌童。寒余芍药阑边雨，香落酴醿架底风。<br> 闲意态，小房栊。丁宁须满玉西东。一春醉得莺花老，不似年时怨玉容。</p><p>鹧鸪天</p><p>庭绿初圆结荫浓。香沟收拾旧梢红。池塘少歇鸣蛙雨，帘幕轻回舞燕风。<br> 春又老，笑谁同。澹烟斜日小楼东。相思一曲临风笛，吹过云山第几重。</p><p>鹧鸪天</p><p>岸柳黄深绿已垂。庭花红遍白还飞。几回画蜡银台梦，双字香罗金缕衣。<br> 山浅澹，水茫澹，水茫弥。顿无消息许多时。杏梁知有新来燕，下却重帘不放归。</p><p>踏莎行</p><p>夜雨灯深，春风寒浅。梅姿雪态怜娇软。锦笺闲轴旧缄情，酒边一顾清歌遍。<br> 玉局弹愁，冰弦写怨。几时纤手教重见。小楼低隔一街尘，为谁长恁巫山远。</p><p>琴调相思引</p><p>陆续鸣鸠呼晓晴。霏微残雾湿春城。未成梅雨，先做麦寒轻。<br> 长日愔愔花又落，短屏曲曲酒初醒。小舟无绪，闲带牡丹行。</p><p>琴调相思引（同子高舣舟叶家庄）</p><p>夹岸垂杨步障深。露桥横截影沈沈。数家篱落，一晌晚凉侵。<br> 闲倚短篙停夜月，静看双翅落＿禽。久无羁思，前事忽惊心。</p><p>眼儿媚</p><p>玉钩清晓上帘衣。香雾湿春枝。余寒逗雨，罗裙无赖，重暖金猊。<br> 柳边谁寄东风缆，流水只年时。无人为记，天涯归思，梁燕空飞。</p><p>更漏子</p><p>玉钩裁，罗袜浅。心事漫拈针线。钗半＿，鬓慵梳。新来消瘦无。<br> 江南路。花无数。春梦不知何处。帘影转，暝禽西。看看眉黛低。</p><p>更漏子</p><p>蓼花繁，桐叶下。寂寂梦回凉夜。城角断，砌蛩悲。月高风起时。<br> 衣上泪。谁堪寄。一寸妾心千里。人北去，雁南征。满庭秋草生。</p><p>锦园春三犯（赋牡丹）</p><p>昼长人倦。正凋红涨绿，懒莺忙燕|&lt;解连环&gt;|。丝雨濛晴，放珠帘高卷|&lt;醉蓬莱&gt;|。神仙笑宴。半醒醉、彩鸾飞遍|&lt;雪狮儿&gt;|。<br> 碧玉阑干，青油幢幕，沈香庭院醉蓬莱。洛阳图画旧见。向天香深处，犹认娇面解连环。<br> 雾縠霞绡，闻绮罗裁翦醉蓬莱。情高意远。怕容易、晓风吹散|&lt;雪狮儿&gt;|。一笑何妨，银台换蜡，铜壶催箭|&lt;醉蓬莱&gt;|。</p><p>锦园春三犯（赋海棠）</p><p>醉痕潮玉。爱柔英未吐，露丛如簇|&lt;解连环&gt;|。绝艳矜春，分流芳金谷|&lt;醉蓬莱&gt;|。风梳雨沐。耿空抱、夜阑清淑雪狮儿。杜老情疏，黄州赋冷，谁怜幽独|&lt;醉&gt;|。<br> 玉环睡醒未足。记传榆试火，高照宫烛|&lt;解连环&gt;|。锦幄风翻，渺春容难续|&lt;醉蓬莱&gt;|。迷红怨绿。漫惟有、旧愁相触|&lt;雪狮儿&gt;|。一舸东游，何时更约，西飞鸿鹄|&lt;醉蓬莱&gt;|。</p><p>水龙吟（赋芍药）</p><p>杜鹃啼老春红，翠阴满眼愁无奈。飞来何处，凤軿鸾驭，霞裾云佩。风槛娇凭，露梢慵亸，酒浓微退。念洛阳人去，香魂又返，依然是，风流在。<br> 银烛光摇彩翠。画堂深、莫辞沈醉。十年一觉，扬州春梦，离愁似海。浩态难留，粉香吹散，几时重会。向尊前笑折，一枝红玉，帽檐斜戴。</p><p>水龙吟（赋酴醿）</p><p>荡红流水无声，暮烟细草黏天远。低回倦蝶，往来忙燕，芳期顿懒。绿雾迷墙，翠虬腾架，雪明香暖。笑依依欲挽，春风教住，还疑是，相逢晚。<br> 不似梅妆瘦减。占人间、丰神萧散。攀条弄蕊，天涯犹记，曲阑小院。老去情怀，酒边风味，有时重见。对枕帏空想，东床旧梦，带将离恨。</p><p>水龙吟（淮西重午）</p><p>会昌湖上扁舟，几年不醉西山路。流光又是，宫衣初试，安榴半吐。千里江山，满川烟草，薰风淮楚。念离骚恨远，独醒人去，阑干外，谁怀古。<br> 亦有鱼龙戏舞。艳晴川、绮罗歌鼓。乡情节意，尊前同是，天涯羁旅。涨渌池塘，翠阴庭院，归期无据。问明年此夜，一眉新月，照人何处。</p><p>水龙吟</p><p>世间谁似蓬仙，坐间八帙齐眉寿。兰阶更喜，孙枝相映，红芳绿秀。鹤舞修庭，鹭飞青嶂，帘垂晴昼。向闲中时有，奚囊背锦，开松户，看云岫。<br> 不羡印金垂斗。笑纷纷、白云苍狗。银髯似戟，红颜如炼，风流依旧。野□晴初，陇梅花下，玉笙吹酒。怅今年又是，题笺寄远，倩传杯手。</p><p>渡江云（赋荷花）</p><p>锦云香满镜，岸巾横笛，浮醉一舟轻。别愁萦短鬓，晚凉池阁，此地忽逢迎。柄圆＿绿，倚风流、还恁娉婷。凭画阑，嫣然输笑，无语寄心情。<br> 盈盈。露华匀玉，日影酣红，记晚妆慵整。还暗惊、人间离合，羞对池萍。三年一觉西湖梦，又等闲、金井秋声。销魂久，夜深月冷风清。</p><p>洞仙歌（赋茉莉）</p><p>玉肌翠袖，较似酴醿瘦。几度熏醒夜窗酒。问炎洲何事，得许清凉，尘不到，一段冰壶翦就。<br> 晚来庭户悄，暗数流光，细拾芳英黯回首。念日暮江东，偏为魂销，人易老、幽韵清标似旧。正簟纹如水帐如烟，更奈向，月明露浓时候。</p><p>洞仙歌</p><p>月痕霜晕，雪染冰裁翦。车马尘中甚曾见。自扬州吟罢，踏遍西湖，堪爱处，偏是情高韵远。<br> 冷香惊梦破，姑射人归，图画空遗旧妆面。问何事东君，先与春心，还又是、容易飞花片片。对暮寒修竹哽无言，更画角层城，夜闻吹怨。</p><p>洞仙歌</p><p>为胜概。攻愧辞荣念归而未护也，赋此寿之<br> 东楼佳丽，缥缈风烟表。幻得楼山更深窈。有苍崖乔木，石磴鸣泉，尘不到，掩映十洲三岛。<br> 平生丘壑趣，圭衮何心，自是清时重元老。想月下云根，鹤唳猿吟，人犹道、作计归游太早。待他年功退学商颜，却旋种木奴，缓寻瑶草。</p><p>洞仙歌（上寿）</p><p>梅窗雪屋，还赋蓬仙寿。闻说今年胜于旧。有芝书催下，竹史颁春。山好处，留待文章太守。<br> 商霖消息近，缥缈闲云，一笑无心又出岫。纵高卧十年，八帙初开，天未许、闲向人间袖手。问西州千骑几时来，对月鹤霜猿，也教知否。</p><p>洞仙歌（寿外舅）</p><p>扁舟入浙，便有家山意。全胜轺车驾边地。爱官尘不到，书眼争明，称寿处，春傍梅花影里。<br> 平生丘壑志，未老求闲，天亦徘徊就归计。想叠嶂双溪，千骑弓刀，浑不似、白石山中胜趣。怕竹屋梅窗欲成时，又飞诏东山，谢公催起。</p><p>望江南</p><p>疏雨过，芳节到戎葵。缠臂细交纹线缕，称身初试碧绡衣。闲步小亭池。<br> 花下意，脉脉有谁知。试把花梢和恨数，因看胡蝶著双飞。凝扇立多时。</p><p>临江仙</p><p>南馆西池迎笑处，轻行不耐冰绡。粉香飞过碧阑桥。芙蕖争态度，杨柳学飘飖。<br> 醉里鸾飙乘月去，碧云依旧迢迢。深情谁为寄娇娆。簟纹风外展，香篆过边销。</p><p>临江仙</p><p>十二岁。独立吹笙，声调婉抑，四座叹赏。已而再拜乞词，为赋此曲。<br> 洞府堂深花气满，娉婷绿展红围。个中年少出琼姬。双笼金约腕，独把玉参差。<br> 子晋台前无鹤驭，人间空有清诗。何如娇小贮帘帷。仙风知有待，凉月渐当时。</p><p>临江仙</p><p>跨鹤云间犹未久，风流全胜年时。唤回和气上梅枝。酒边春市动，琴外画帘垂。<br> 长是细吟攻愧寿，还歌连桂新词。早催凫舄向南飞。一官传鼎鼐，四海看埙篪。</p><p>丑奴儿慢</p><p>湘筠展梦，还是带恨欹枕。对千顷、风荷凉艳，水竹清阴。半掩龟纱，几回小语月华侵。娉婷何处，回首画桥，朱户沈沈。<br> 闻道近时，题红传素，长是沾襟。想当日、冰弦弹断，总废清音。准拟归来，扇鸾钗凤巧相寻。如今无奈，七十二峰，划地云深。</p><p>木兰花慢</p><p>汀莲凋晚艳，又苹末、起秋风。漫搔首徐吟，微云河汉，疏雨梧桐。飘零倦寻酒笺，记那回、歌管小楼中。玉果蛛丝暗卜，钿钗蝉鬓轻笼。<br> 吴云别后重重。凉宴几时同。纵人间信有，犀灵鹊喜，密意难通。双星分携最苦，念经年、犹有一相逢。寂寞桥边旧月，可堪频照西东。</p><p>木兰花慢 （赋雪）</p><p>洒窗声未定，怪襟袖、峭寒欺。渐邑界空明，山河表里，玉幻琼移。天边占春最早，万花中、不遣一尘飞。清想吟鞭瘦倚，醉怜歌锦红围。<br> 谁知。未去心期。慵酒更慵诗。算可人惟有，光浮茗碗，香浸梅枝。长安又惊岁换，笑吹来、空点发成丝。一舸沧江浩渺，几回归梦参差。</p><p>木兰花慢 （别西湖两诗僧）</p><p>嫩寒催客棹，载酒去、载诗归。正红叶漫山，清泉漱石，多少心期。三生溪桥话别，怅薜萝、犹惹翠云衣。不似今番醉梦，帝城几度斜晖。<br> 鸿飞。烟水氵弥氵弥。回首处，只君知。念吴江鹭忆，孤山鹤怨，依旧东西。高峰梦醒云起，是瘦吟、窗底忆君时。何日还寻后约，为余先寄梅枝。</p><p>木兰花慢 （寿具舍使母夫人）</p><p>翠阴春画永，乍帘幕、暖飘香。正玉节来归，斑衣戏舞，□□荧煌。椿期始开九秩，看芝兰、奕叶早传芳。都把一门瑞气，酿成九蕴霞觞。<br> 相将。诏墨趣星郎。乐事未渠央。渐锦封鸾诰，鱼轩象服，争贲萱堂。西池献桃未熟，醉西湖、日日想偏长。紫燕黄鹂院落，牡丹红药时光。</p><p>木兰花慢</p><p>并致贺礼</p><p>向蒲江佳处，报新葺、小亭轩。有碧嶂青池，幽花瘦竹，白鹭苍烟。年华再周甲子，对黄庭、心事只翛然。都占壶天岁月，便成行地神仙。<br> 十年。微禄萦牵。梦绕浙东船。更吾庐才喜，藩篱尽剖，门巷初全。何时归来拜寿，尽团栾、笑语玉尊前。吟寄疏梅驿外，思随飞雁行边。</p><p>浣溪沙</p><p>午睡醒来策瘦筇。几痕茸绿径苔封。石榴初□舞裙红。<br> 中酒情怀滋味薄，肥梅天气带衣慵。日长门巷雨余风。</p><p>卜算子</p><p>续续露蛩鸣，索索风梧语。瘦骨从来不奈秋，一夜秋如许。<br> 簟冷卷风漪，髻滑抛云缕。展转无人共此情，画角吹残雨。</p><p>卜算子</p><p>双鬓晚风前，一笛秋云外。木叶飞时看好山，山亦于人耐。<br> 意到偶题诗，饮少先成醉。笑折花枝步短檐，此意无人会。</p><p>卜算子（水仙）</p><p>佩解洛波遥，弦冷湘江渺。月底盈盈误不归，独立风尘表。<br> 窗绮护幽妍，瓶玉扶轻袅。别后知谁语素心，寂寞山寒峭。</p><p>卜算子（忆梅花）</p><p>寒谷耿春姿，遥夜乘幽兴。忆得和香载月归，醉里清魂醒。<br> 霜月解随人，不解将疏影。想见江南万斛愁，云卧衣裳冷。</p><p>满庭芳</p><p>徉湖山间，望之为蓬瀛仙翁也。因赋此以寿之，俾舟人歌以和渔唱<br> 盘谷居成，辋川图就，便从鸥鹭寻盟。泛溪窈窕，游钓寄高情。尚忆儿童旧地，疏帘外、烟雨新晴。微吟罢，渔歌乡答，欸乃醉中听。<br> 蓬瀛。归计早，下帆坐阅，涛浪堪惊。爱闲身长占，风澹波平。夜雪何时访戴，梅花下、同款柴扃。还知否，清时未许，野渡有舟横。</p><p>夜行船</p><p>暖入新梢风又起。秋千外、雾萦丝细。鸠侣寒轻，燕泥香重，人在杏花窗里。<br> 十二银屏山四倚。春醪困、共篝沈水。却说当时，柳啼花怨，魂梦为君迢递。</p><p>瑞鹤仙</p><p>眉青。炯如微月澹疏星。”故末章及之。<br> 江南秋欲遍。正莼际鲈分，酒边螯荐。青林雁霜浅。问风流何事，试华偏晚。凌波步远。误池馆、薰风笑宴。梦回时，细翦荷衣，尚倚半酣妆面。<br> 深院。绮霞低映，步障横陈，暮天慵倦。无言笑倩。尊前恨，仗谁遣。似重来鹤驭，锦城依旧，无复仙风宛转。念疏星澹月，长眉甚时再见。</p><p>菩萨蛮</p><p>芙蓉香卸桐阴薄。水窗未雨凉先觉。何处理秋裳。月高砧杵长。<br> 袂罗新恨悄。展转屏山晓。长是卷帘时。翠禽相对飞。</p><p>菩萨蛮</p><p>烛房花幌参差见。疏帘镇日萦愁眼。巫峡小山屏。梦云犹未成。<br> 带霜边雁落。双字宫罗薄。二十四阑干。夜来相对寒。</p><p>菩萨蛮</p><p>翠楼十二阑干曲。雨痕新染蒲桃绿。时节又黄昏。东风深闭门。<br> 玉箫吹未彻。窗影梅花月。无语只低眉。闲拈双荔枝。</p><p>鹊桥仙（菊）</p><p>寒丛弄日，宝钿承露，篱落亭亭相倚。当年彭泽未归来，料独抱、幽香一世。<br> 疏风冷雨，澹烟残照，日日重阳天气。帽檐已是半欹斜，问瓮里、新篘熟未。</p><p>鹊桥仙（寿谢法□）</p><p>槐阴闷暑，荷风清梦，满院双成俦侣。阶庭一笑玉兰新，把酒更、重逢初度。<br> 丹书漫启，青云垂上，莫忘八篇奇语。功成休驾玉霄云，且长占、赤城佳处。</p><p>鹊桥仙</p><p>澄江晓碧，君山秋静，人与江山俱秀。最声吹下紫泥封，看宣献、风流依旧。<br> □袍对引，鱼轩徐驾，小队旌旗陪后。万家指点寿星明，更把菊、登高时候。</p><p>摸鱼儿（九日登姑苏台）</p><p>怪西风、晓来＿帽，年华还是重九。天机衮衮山新瘦，客子情怀谁剖。微雨后。更雁带边寒，袅袅欺罗袖。慵荷倦柳。悄不似黄花，田田照眼，风味尽如旧。<br> 登临地，寂寞崇台最久。阑干几度搔首。翻云覆雨无穷事，流水斜阳知否。吟未就。但衰草荒烟，商略愁时候。闲愁浪有。总输与渊明，东篱醉舞，身世付杯酒。</p><p>夜飞鹊慢</p><p>骄嘶破清晓，分恨临期。花下恁月明知。余光是处散离思，最怜香霭霏霏。牵衣＿弹泪，问凄风愁露，划地东西。留鞭换佩，怕匆匆、已是迟迟。<br> 凉怯几番罗袂，还燕别文梁，萤点书帏。一自秋娘迢递，黄金对酒，争忍轻挥。新来院落，雁难寻、帘幕长垂。怕凋梧敲径，惊回旧梦，应也颦眉。</p><p>秋霁</p><p>虹雨才收，正抱叶残蝉，渐老云木。银汉飞星，玉壶零露，万里素秋如沐。倚颦抱独。盼娇曾记郎心目。向艳歌偏爱，赋情多处寄衷曲。<br> 凄凉漫有，旧月阑干，夜凉无因，重照颓玉。扇纨收、鸾孤蠹损，一番愁绪黯相触。回首寒云空雁足。露井零乱，已是负了桐阴，可堪轻误，满篱种菊。</p><p>虞美人（九月游虎丘）</p><p>清尊黄菊红萸佩。两度云岩醉。帽檐今日更清狂。冷雨疏风著意、过重阳。<br> 故宫历历遗烟树。往事知何处。漫山秋色好题诗。吟罢阑干独自、立多时。</p><p>渔家傲</p><p>小阁腾腾人似醉。鸣阶簌簌霜林坠。起向楼头看雪意。云犹未。雁声一片江风起。<br> 官里从容何日是。偷闲著便寻幽事。见说小桥清浅水。梅欲蕊。吟边陡觉添风味。</p><p>渔家傲</p><p>檐玉敲寒声不定。水仙瓶里梅相映。半缕篝香云欲暝。窗几静。月华时送琅玕影。<br> 不用五湖寻小艇。吾庐剩有闲风景。薄醉起来行藓径。多幽兴。悠然一霎风吹醒。</p><p>渔家傲（寿白石）</p><p>白石山中风景异。先生日日怀归计。何事黄冈飞雪地。偏著意。画堂却为东坡起。<br> 人说前身坡老是。文章气节浑相似。只待鼎彝勋业遂。梅花外。归来长向山中醉。</p><p>醉梅花</p><p>愧师承。宣路虽不逮，而寿过之。结屋姑苏台之北，种花弄孙以自适，世念甚轻。今七十有四矣，耳目聪明，髭鬓未白。因其初度，赋醉梅花一首寿之<br> 传得西林一派清。年华垂过欠官称。居无多地花常好，客有来时鹤自鸣。<br> 分蕊馆，驻箳星。齐眉相对眼尤明。弄孙教子婆娑醉，岁岁疏梅入寿觥。</p><p>贺新郎</p><p>赵子野约余赋之。<br> 挽住风前柳。问鸱夷、当日扁舟，近曾来否。月落潮生无限事，零乱茶烟未久。漫留得、莼鲈依旧。可是从来功名误，抚荒祠、谁继风流后。今古恨，一搔首。<br> 江涵雁影梅花瘦。四无尘、雪飞风起，夜窗如昼。万里乾坤清绝处，付与渔翁钓叟。又恰是、题诗时候。猛拍阑干呼鸥鹭，道他年、我亦垂纶手。飞过我，共尊酒。</p><p>沁园春（双溪狎鸥）</p><p>几叶凋枫，半篙寒日，傍桥系船。爱洞门深锁，人间福地，双溪分占，天上星躔。破帽＿寒，短鞭敲月，此地经行知几年。空赢得，似沈郎消瘦，还欠诗篇。<br> 沙鸥伴我愁眠。向水驿风亭红蓼边。有村醪可饮，且须同醉，溪鱼堪鲙，切莫论钱。笠泽波头，垂虹桥上，橙蟹肥时霜满天。相随否，算江南江北，惟有君闲。</p><p>沁园春（戊辰岁寿攻愧舅）</p><p>台色齐辉，一点长庚，夜来更明。渐日添宫线，功催补衮，春回梅萼，香趁调羹。鹤禁班高，槐庭恩重，八帙骎骎人共荣。谁知道，纵身居公辅，心似书生。<br> 东楼见说初成。有帘卷江山万里横。想高情长羡，碧云出处，清时未计，绿野经营。东阁郎君，南宫进士，管领孙枝扶寿觥。齐眉醉，笑尊前乐事，真个全并。</p><p>贺新郎（姑苏台观雪）</p><p>十顷涵空碧。画图中、峥嵘幻玉，乱零吹璧。倚遍危阑吟不尽，把酒风前岸帻。记当日、西湖为客。谁翦吴淞江上水，笑乾坤、奇事成儿剧。还照我，夜窗白。<br> 崇台目断清无极。引枝筇、琼瑶步软，印登临屐。娃馆娉婷知何在，泪粉愁浓恨积。故化作、飞花狼籍。旧事悠悠浑莫问，有玉蟾、醉里曾相识。聊伴我，夜吹笛。</p><p>贺新郎（送曹西士宰建昌）</p><p>万里岷峨路。笑归来、野逸萧闲，旧时风度。玉陛金闺春引处，迟却京华步武。漫赢得、西湖佳趣。香篆琴丝帘影外，有朝云、夜月和鸥鹭。都辨我，醉中句。<br> 飞凫又报匡庐去。怕赤霄、班里依然，有人留取。头黑功名浑好在，漫浪从渠赋予。但爱我、襟期相遇。满把一觞为君寿，有风荷、万顷摇清暑。聊为此，釂金缕。</p><p>太常引（趋省闻桂偶成）</p><p>梦回金井卸梧桐。嘶马带疏钟。草面露痕浓。渐薄袖、清寒暗通。<br> 天低绛阙，云浮碧海，残月尚朦胧。吹面桂花风。峭不似、红尘道中。</p><p>小阑干（种桂戏成）</p><p>露华深酿古香浓。一树□云丛。窗间试与，闲培秋事，聊寄幽＿。<br> 钩帘静对西风晚，尘外小房栊。轻阴澹日，浅寒清月，想见山中。</p><p>倚阑令</p><p>惜春心。步花阴。怕春深。风扬游丝吹落絮，满园林。<br> 日长帘幕沈沈。朱阑畔、斜亸琼簪。笑摘梨花间照水，贴眉心。</p><p>满江红（齐云月酌）</p><p>楼倚晴空，炎云净、晚来风力。沧海外、等闲吹上，满轮寒璧。河汉低垂天欲近，乾坤浩荡秋无极。凭阑干、衣袂拂青冥，知何夕。<br> 登眺地，追畴昔。吴越事，皆陈迹。对清光只有，醉吟消得。万古悠悠惟月在，浮生衮衮空头白。自骑鲸、仙去有谁知，遥相忆。</p><p>满江红（寿王永叔秘监表兄）</p><p>拟问扁舟，归来趁、蓬莱寿席。还又向、月城迢递，岁寒为客。多竹襟期居已就，一川图画□堪觅。想玉笙、霜鹤拥蹁跹，真仙伯。<br> 身早退，头翻黑。心最懒，间偏适。更新来膝下，始看袍色。安石正多人望在，子公何用缄书力。但年年、把酒为梅花，寻消息。</p><p>烛影摇红（十月十四日寿藏春孟侍郎）</p><p>千载风云，庆符良月先呈瑞。旧家阴郭帝恩浓，圭衮公侯地。不道蝉聊鼎贵。对秋灯、依然风味。紫囊归去，绿野间来，青毡都未。<br> 琴鹤相随，小山花竹便幽意。满襟和气是藏春，日觉诗名起。已动金瓯姓字。早梅□，□□□□。□□□□，□□□□。□□□□。</p><p>月城春（寿无为赵秘书）</p><p>五云腾晓。望凝香画戟，恍然蓬岛|&lt;解&gt;|。玉露冰壶，照神仙风表|&lt;醉蓬莱&gt;|。诗书坐啸。唤淮楚、满城春好|&lt;雪狮儿&gt;|。雨谷催耕，风帘戏鼓，家家欢笑|&lt;醉&gt;|。<br> 南湖细吟未了。看金莲夜直，丹凤飞诏|&lt;解连环&gt;|。鬓影青青，办功名多少|&lt;醉蓬莱&gt;|。持杯满釂。听千里、载歌难老|&lt;雪狮儿&gt;|。试问尊前，蟠桃次第，红芳犹小|&lt;醉蓬莱&gt;|。</p><p>临江仙</p><p>六鹤飞来松帐晓，菊迟梅早年光。西池移宴到萱堂。笙箫清弄玉，环佩暖回香。<br> 未问诰花金五色，新来乐事难量。双添雏凤趁称觞。争书八十字，分抱彩衣旁。</p><p>贺新郎</p><p>春色元无主。荷东君、着意看承，等闲分付。多少无情风与浪，又那更、蝶欺蜂妒。算燕雀、眼前无数。纵便帘栊能爱护，到如今、已是成迟暮。芳草碧，遮归路。<br> 看看做到难言处。怕宣郎、轻转旌旗，易歌襦袴。月满西楼弦索静，云蔽昆城阆府。便恁地、一帆轻举。独倚阑干愁拍碎，惨玉容、泪眼如红雨。去与住，两难诉。</p><h3 id="刘学箕" tabindex="-1"><a class="header-anchor" href="#刘学箕" aria-hidden="true">#</a> 刘学箕</h3><p>松江哨遍</p><p>归帆征棹，相望于黄芦烟草之际。去来乎桥之左右者，若非人世，极画工之巧所莫能形容。每来维舟，未尝即去，徜徉延伫，意尽然后行。至欲作数语以状风景胜概，辞不意逮，笔随句阁，良可慨叹。已未冬，自云阳归闽。腊月望后一日，漏下二鼓，舣舟桥西，披衣登垂虹。时夜将半，雪月交辉。水天一色，顾影长啸，不知身之寄于旅。返而登舟，谓偕行者周生曰：佳哉斯景也，讵可无乐乎？于是相与破霜蟹，斫细鳞，持两螯，举大白，歌赤壁之赋。酒酣乐甚。周生请曰：今日之事，安可无一言以识之？余曰：然。遂＿括坡仙之语，为哨遍一阕，词成而歌之。生笑曰：以公之才，岂不能自寓意数语，而乃缀缉古人之词章，得不为名文疵乎？余曰：不然。昔坡仙盖尝以靖节之词寄声乎此曲矣，人莫有非之者。余虽不敏，不敢自亚于昔人。然捧心效颦，不自知丑，盖有之矣。而寓于言之所乐，则虽贤不肖抑何异哉。今取其言之足以寄吾意者，而为之歌，知所以自乐耳，子何哂焉<br> 木叶尽凋，湖色接天，雪月明江水。凌万顷、一苇纵所之。若凭虚驭风仙子。听洞箫、绵延不绝如缕，余音袅袅游丝曳。乃举酒赋诗，玉鳞霜蟹，是中风味偏美。任满头堆絮雪花飞。更月澹篷窗冻云垂。山郁苍苍，桥卧沈沈，夜鹊惊起。<br> 噫。倚兰桨兮。我今恍惚遗身世。渔樵甘放浪，蜉蝣然、寄天地。叹富贵何时。功名浪语，人生寓乐虽情尔。知逝者如斯。盈虚如彼，则知变者如是。且物生宇宙各有司。非已有纤毫莫得之。委吾心、耳目所寄。用之而不竭，取则不吾禁，自色自声，本非有意。望东来孤鹤缟其衣。快乘之、从此仙矣。</p><p>蝶恋花（北津夜雪）</p><p>灯火已收正月半。一夜东风，吹得寒威转。怪得美人贪睡暖。飞瑛积玉千林变。<br> 道是柳绵春尚浅。比著梅花，花已都零乱。漠漠一天迷望眼。多情更把征衣点。</p><p>贺新郎（代黄端夫·白牡丹，京师妓李师师也。画者曲尽其妙，输棋者赋之）</p><p>午睡莺惊起。鬓云偏、＿松未整，凤钗斜坠。宿酒残妆无意绪，春恨春愁如水。谁共说、厌厌情味。手展流苏腰肢瘦，叹黄金、两钿香消臂。心事远，仗谁寄。<br> 帘栊渐是槐风细。对梧桐、清阴满院，夏初天气。回首春空梨花梦，屈指从头暗记。叹薄幸、抛人容易。目断孤鸿沈双鲤，恨萧郎、不寄相思字。幽恨积，黛眉翠。</p><p>忆王孙（清明病酒）</p><p>淑景韶光晴昼。帘外雨、欲无还有。流莺枝上转新声，梦初醒、厌厌病酒。<br> 天连碧草凝情久。思旧事、不堪搔首。怀人有恨水云深，又绿暗、桥西柳。</p><p>恋绣衾（闺怨）</p><p>柳絮风翻高下飞。雨笼晴、香径尚泥。女伴笑、踏青好，凤钗偏、花压鬓垂。<br> 乱莺双燕春情绪，搅愁心、欲诉向谁。人问道、因谁瘦，捻青梅、闲敛黛眉。</p><p>惜分飞（柳絮）</p><p>池上楼台堤上路。尽日悠扬飞舞。欲下还重举。又随胡蝶墙东去。<br> 糁径飘空无定处。来往绿窗朱户。却被春风妒。送将蛛网留连住。</p><p>浣溪沙（木犀）</p><p>天上仙人萼绿华。何年分种小山家。九秋风露溢窗纱。<br> 密密翠罗攒玉叶，团团黄粟刻金花。一枝归插鬓云斜。</p><p>贺新郎</p><p>已，用辛稼轩金缕词韵述怀。此词盖鹭鸶林寄陈同甫者，韵险甚。稼轩自和凡三篇，语意俱到。捧心效颦，辄不自揆，同志毋以其迂而废其言<br> 往事何堪说。念人生、消磨寒暑，漫营裘葛。少日功名频看镜，绿鬓＿＿未雪。渐老矣、愁生华发。国耻家仇何年报，痛伤神、遥望关河月。悲愤积，付湘瑟。<br> 人生未可随时别。守忠诚、不替天意，自能符合。误国诸人今何在，回首怨深次骨。叹南北、久成离绝。中夜闻鸡狂起舞，袖青蛇、戛击光磨铁。三太息，眦空裂。</p><p>贺新郎（再韵赋梅）</p><p>东阁凭诗说。对丰姿、飘然杖屦，澹然巾葛。竹外一枝斜更好，玉质冰肌粲雪。谁折向、满头宣发。水驿云窗烟庭院，更宜晴、宜雨还宜月。霜夜永，景萧瑟。<br> 孤芳敻与群芳别。陇程遥、攀条难寄，碧云惊合。桃李漫山空春艳，不比仙风道骨。有潇洒、清新奇绝。我被幽香相懊恼，宋广平、岂但心如铁。飞暗度，石吹裂。东坡梅诗：“昨夜东风吹石裂，暗随飞雪度关山。”</p><p>贺新郎（再韵赋雪）</p><p>晓听儿曹说。道前村、疏梅莫与，蔽萧缠葛。急与呼童诛翦尽，趁此江天暮雪。唤小艇、渔翁鹤发，凛冽寒风吹酒面，与何人、共泛山阴月。归浩叹，御琴瑟。<br> 世寰恍惚山川别。望琼楼、玉宇相映，烂银环合。冰柱雪车新句就，不疗饥肠病骨。奈野鸟、千山飞绝。我笑书生贫亦甚，诵布衾、岁久寒如铁。儿恶卧，踏里裂。</p><p>满江红（避暑）</p><p>午转槐阴，正炎暑、侵肌似醉。问何处、披襟散发，解衣扬袂。傍沼茅亭杨柳绿，倚崖草阁梧桐翠。唤玉人、纤手掬清泉，生凉意。<br> 开枕簟，浮瓜芰。琼液浅，歌喉细。对文禽雪鹭，助成幽致。十顷碧莲潇洒国，万竿修竹清凉世。算此时、情绪有谁同，吾侬自。</p><p>满江红（双头莲）</p><p>一柄双花，低翠盖、呈祥现美。人正在、薰风亭上，满襟如水。二陆比方夸俊少，两乔相并修容止。雨初晴、午永斗红酣，真奇耳。<br> 双白鹭，双赪鲤。飞与泳，俱来此。绾双鬟天上，侍香童子。双剑丰城双孕秀，双凫叶县双趋起。谩空谈、国士本无双，今双矣。</p><p>沁园春（叹世）</p><p>浮利虚名，算来何用，蜗角蝇头。笑劳生一梦，两轮催逼，脆如朝露，轻若春沤。有限精神，无穷世路，劫劫忙忙谁肯休。堪惊叹，叹痴人未悟，终日营求。<br> 百年光景云浮。把意马心猿须早收。有真仙秘诀，飧霞导引，丹砂铅汞，早与身谋。闲是闲非，他强我弱，一任从教风马牛。还知道，上蓬莱稳路，八表神游。</p><p>念奴娇（次韵范正之柳絮）</p><p>水轩沙岸，午风轻、飘动一天晴雪。日色晶荧光眩眼，细逐游丝明灭。帘幕中间，楼台侧畔，浑是瑶瑛积。缀松黏竹，恍然如对三绝。<br> 遥认仿佛飞花，花非还似，恼乱多情客。点染春衫无定度，又转沈香亭北。密密疏疏，斜斜整整，似雪难分别。坡仙不见，后人有口何说。</p><p>念奴娇（次人韵）</p><p>断虹开霁，净秋容、点点初收微雨。夕下生阴山影澹，缥渺烟云吞吐。乌帽风偏，青鞋沙软，误入桃溪坞。多情鸥鹭，偶来忽又飞去。<br> 日暮修竹佳人，雾绡琼佩，绰约疑仙侣。愧我禅心春尽絮，不逐东风飞舞。红叶题诗，紫云传恨，密意渠能诉。此情疏隔，不关楼外烟树。</p><p>菩萨蛮</p><p>暮涛掀浪溪流急。单衣未试春寒力。是处绿阴浓。春深杨柳风。<br> 人依溪岸住。酒美忘归去。巢燕堕芹泥。幽禽花外啼。</p><p>菩萨蛮</p><p>鸦儿学画犹嫌丑。佯羞步步随娘后。春浅瘦花枝。凝愁为阿谁。<br> 那回筵畔见。有意相留恋。只恐后期愆。章台飞柳绵。</p><p>鹧鸪天（赋雪）</p><p>楼外银屏入望赊。楼前鸥鹭舞交加。穿林淅沥飞琼屑，度嶂缤纷过柳花。<br> 歌白雪，醉流霞。晚寒寒似夜来些。明朝酒醒掀帘幕，帘幕依然卖酒家。</p><p>西江月</p><p>世事从来无据，人生自古难凭。茫如天水有云萍。聚散任他形影。<br> 每怪东阳瘦损，常嗤骑省多情。如今我也瘦棱棱。却喜青青两鬓。</p><p>水调歌头（饮垂虹）</p><p>三载役京口，十度过松江。垂虹亭下烟水，长是映篷窗。钓得锦鳞成鲙，快把双螯浩饮，豪气未能降。醉舞影零乱，心逐浪舂撞。<br> 景苍茫，歌＿乃，石空＿。蒹葭深处，适意鱼鸟自双双。便拟轻舟短棹，明月清风长共，与世绝纷＿。嘉遁有真隐，不羡鹿门庞。</p><p>醉落魄（用范石湖韵）</p><p>江头离席。晚潮双橹催行色。往来属玉双飞白。笑我多情，犹作未归客。<br> 红尘奔走何时息。归心还似投林翼。角巾醉里从＿侧。独立东风，天际露岑碧。</p><p>长相思（西湖夜醉）</p><p>湖山横。湖水平。买个湖船一叶轻。傍湖随柳行。<br> 秋风清。秋月明。谁捣秋砧烟外声。悲秋无尽情。</p><p>鹧鸪天（发舟安康，朋游见留，往复三用韵）</p><p>芳草萋萋入眼浓。一年花事又匆匆。吐舒桃脸今朝雨，零落梅妆昨夜风。<br> 云接野，水连空。画栏十二倚谁同。两眉新恨无分付，独立苍苔数落红。</p><p>鹧鸪天</p><p>梦绕天涯去意浓。客愁春恨两匆匆。绿波初涨桃花浪，画鹢轻随柳絮风。<br> 无笔力，判虚空。关山千里两心同。鱼书雁字都休问，只看啼痕翠袖红。</p><p>鹧鸪天</p><p>山色都如归兴浓。春融融处客匆匆。岸花影里莺吟雾，江阁阴中燕受风。<br> 凭画＿，睇层空。情衷待说几时同。不如且尽樽中绿，图得＿＿醉脸红。</p><p>菩萨蛮（杏花）</p><p>昨日杏花春满树。今晨雨过香填路。零落软胭脂。湿红无力飞。<br> 转头春易去。春色归何处。待密与春期。春归人也归。</p><p>浣溪沙（送连景昭归三山）</p><p>来日江头柳带香。去时篱下菊花黄。人生离别几凄凉。<br> 拂面红尘飞冉冉，背人白日去堂堂。尺书休负雁南翔。</p><p>眼儿媚</p><p>十年不见柳腰肢。契阔几何时。天遥地远，秋悲春恨，只在双眉。<br> 雁声今夜楼西畔，情愫渺难期。杏花风景，梧桐夜月，都是相思。</p><p>桃源忆故人</p><p>暮霞散绮西溪浦。天上晴云开絮。清绝梅花几树。恼乱春愁处。<br> 小桥流水人来去。沙岸浴鸥飞鹭。谁画江南好处。著我闲巾屦。</p><p>糖多令（登多景楼）</p><p>何处浣离忧。消除许大愁。望长江、衮衮东流。一去乡关能几日，才屈指、又中秋。<br> 芦叶满汀洲。沙矶小艇收。醉归来、明月江楼。欲把情怀输写尽，终不似、少年游。</p><p>小重山</p><p>春水东流一苇杭。春情翦不断，汉江长。江花江草为谁芳。浑不似，沙暖睡鸳鸯。<br> 且道不思量。怕他知得后，痛肝肠。路遥天阔水茫茫。成病也，教我怎禁当。</p><p>行香子（鄱阳□鱼）</p><p>雪白肥＿。墨黑修鲇。柳穿腮、小大相兼。金刀批脔，鲜活甘甜。或时熬，或时煮，或时腌。<br> 揎腕佳人，玉手纤纤。缕银丝、取意无厌。羹须澹煮，滋味重添。滴儿醯，呷儿酒，撮儿盐。</p><p>临江仙（富池岸下）</p><p>人在空江烟浪里，叶舟轻似浮沤。此心无怨也无忧。汉江迷望眼，衮衮直东流。<br> 两岸荻芦青不断，四山冈岭绸缪。晚风吹袂冷飕飕。谁知三伏暑，全似菊花秋。</p><p>渔家傲（白湖观捕鱼）</p><p>汉水悠悠还漾漾。渔翁出没穿风浪。千尺丝纶垂两桨。收又放。月明长在烟波上。<br> 钓得活鳞鳊缩项。＿成玉液香浮盎。醉倒自歌歌自唱。轻袅缆。碧芦红蓼清滩傍。</p><p>菩萨蛮（鄂渚岸下）</p><p>烟汀一抹蒹葭渚。风亭两下荷花浦。月色漾波浮。波流月自留。<br> 若耶溪上女。两两三三去。眉黛敛羞蛾采菱随棹歌。</p><p>乌夜啼（夜泊阳子江）</p><p>长亭急管生愁。楚天秋。落日寒鸦飞尽、水悠悠。<br> 红蓼岸。白苹散。浴轻鸥。人在碧云深处、倚高楼。</p><p>虞美人</p><p>寒来暑往何时了。世故催人老。一人口插几张匙。何用波波劫劫、没休时。<br> 饥来吃饭困来睡。莫把身为累。谁能较短与量长。落叶西风一梦、熟黄粱。</p><p>贺新郎（送郑材卿）</p><p>莫向愁人说。叹人生、不如意事，十常七八。是则中年伤怀抱，客里何堪送客。又添取、一襟凄咽。岸柳凋零秋容澹，黯消凝、怎忍轻攀折。重会面，甚时节。<br> 杏花丽日梅花雪。记当时、一觞一咏，楚云湘月。别后君休劳春梦，转眼江南塞北。莫漫被、闲愁萦结。且判离筵今夕醉，霎时间、便见兰舟发。空怅望，水云阔。</p><h3 id="洪咨夔" tabindex="-1"><a class="header-anchor" href="#洪咨夔" aria-hidden="true">#</a> 洪咨夔</h3><p>沁园春（寿俞紫薇）</p><p>诗不云乎，蒹葭苍苍，白露为霜。看高山乔木，青云老干，英华滋液，亦敛而藏。匠石操斤游林下，便一举采之充栋梁。须知道，是天将大任，翕处还张。<br> 薇郎玉佩丁当。问何事午桥花竹庄。又星回岁换，腊残春浅，锦熏笼紫，栗玉杯黄。唤起东风，吹醒宿酒，把甲子从头重数将。明朝去，趁传柑宴近，满袖天香。</p><p>沁园春（次黄宰韵）</p><p>归去来兮，杜宇声声，道不如归。正新烟百五，雨留酒病，落红一尺，风妒花期。睡起绿窗，销残香篆，手板＿颐还倒持。无人解，自追游仙梦，作送春诗。<br> 风流不似年时。把别墅江山供弈棋。空一川芳草，半池晴絮，歌翻长恨，赋续怀离。桃叶渡头，沈香亭北，往事悠悠难重思。徘徊处，看鸣鸠唤妇，乳燕将儿。</p><p>沁园春（寿淮东制置）</p><p>饮马咸池，总辔昆仑，横骛九州。庆中兴机会，天生山甫，非常事业，天授留侯。左搏龙蛇，右驯虎兕，万里中原谈笑收。功名早，便貂蝉猎猎，飞出兜牟。<br> 新氓无限欢讴。尽卖剑卖刀归买牛。正麦摇熏吹，黄迷断垄，秧涵朝雨，绿遍平畴。眼底太平，不图再见，罗拜焚香青海头。从今去，愿君王万岁，元帅千秋。</p><p>沁园春（用周潜夫韵）</p><p>秋气悲哉，薄寒中人，皇皇何之。更黄花吹雨，苍苔滑屐，栏空斗鸭，床老支龟。静里跫音，明边眉睫，蹴踏星河天脱革几。清谈久，顿两忘妍丑，嫫姆西施。<br> 濂溪家住江湄。爱出水芙蓉清绝姿。好光风霁月，一团和气，尸居龙见，神动天随。著察工夫，诚存体段，个里语言文字非。君家事，莫空将太极。散打图碑。</p><p>风流子（和杨帅芍）</p><p>锦幄醉荼＿。狻猊暖、银蒜压烟霏。正韩范安边，欧苏领客，红芳庭院，绿荫窗扉。著句挽春春肯住，更判羽觞挥。金系花腰，玉匀人面，娇慵无力，娅姹相依。<br> 繁华都能几，青油幕、好与遮护晴晖。寄语东君，莫教一片轻飞。向温馨深处，留欢卜夜，月移花影，露浥人衣。只恐明朝西垣，有诏催归。</p><p>贺新郎（寿成都孙宰）</p><p>露洗秋光透。指岷峨、无边峭碧，与君为寿。万里同随琴鹤到，只愿人情长久。尽头白、眼青如旧。从臾功名三尺剑，倚函关、风雨蛟龙吼。谈笑取，印如斗。<br> 从今尽展眉峰皱。看诸郎、翩翩黄甲，班班蓝绶。一族孙枝扶膝下，翠竹碧梧争秀。便嘉庆、图中都有。花影婆娑清昼永，护新凉、更著丝簧手。欢未尽，剩添酒。</p><p>贺新郎（寿程于潜）</p><p>风软帘花约。玉壶天、芙蕖欲盖，＿＿初槊。宿霭收阴晴色定，一点星明碧落。光拍满、浮＿＿＿。银栉铁冠风物古，更秧青、麦熟蚕登箔。欢取酒，为君酌。<br> 华堂衮绣今如昨。长官清、水晶灯照，珊瑚钩琢。富贵功名知有样，晨起一声檐鹊。便好趁、六更宫钥。龙尾朝回长燕喜，宝香深、醉引莱衣著。吹紫凤，舞黄鹤。</p><p>贺新郎（咏梅用甄龙友韵）</p><p>放了孤山鹤。向西湖、问讯水边，嫩寒篱落。试粉盈盈微见面，一点芳心先著。正日暮、烟轻云薄。欲搅清香和月咽，倩冯夷、为洗黄金杓。花向我，劝多酌。<br> 单于吹彻今成昨。未甘渠、琢玉为堂，把春留却。倚遍黄昏栏十二，知被儿曹先觉。更笑杀、卢仝赤脚。但得东风先手在，管绿阴、好践青青约。方寸事，两眉角。</p><p>贺新郎</p><p>谁识昂昂鹤。且随缘、剩水残山，东村西落。世事几番新局面，看底却高三著。况转首、西山日薄。雪意压檐梅索笑，任柄长、柄短邻家杓。＿小瓮，动孤酌。<br> 见花忆得年时昨。正微醺、独步黄昏，被花迷却。冷月吹香春弄影，么凤梢头先觉。恍梦断、罗浮山脚。欲寄心期无驿使，想凌寒、不奈腰肢约。空凭暖，画栏角。</p><p>汉宫春（老人庆七十）</p><p>南极仙翁，占太微元盖，洞府为家。身骑若木倒景，手弄青霞。芙蓉飞旆。映一川、新绿平沙。好与问，东风结子，几回开遍桃花。<br> 况是初元玉历，更循环数起，希有年华。长把清明夜气，养就丹砂。麻姑送酒，安期生、遗枣如瓜。欢醉后，呼儿烹试，头纲小凤团茶。</p><p>夏初临</p><p>铁瓮栽荷，铜彝种菊，胆瓶萱草榴花。庭户深沈，画图低映窗纱。数枝奇石谷牙。染宣和、瑞露明霞。于菟长啸，风林未鸣，霜草先斜。<br> 雪丝香里，冰粉光中，兴来进酒，睡起分茶。轻雷急雨，银篁迸插檐牙。凉入琵琶。枕帏开、又送蟾华。问生涯。山林朝市，取次人家。</p><p>满江红</p><p>送雨迎晴，花事过、一庭芳草。帘影动、归来双燕，似悲还笑。笑我不知人意变，悲人空为韶华老。满天涯、都是别离愁，无人扫。<br> 海棠晚，荼＿早。飞絮急，青梅小。把风流＿藉，向谁倾倒。秋水盈盈魂梦远，春云漠漠音期悄。最关情、鹎＿一声催，窗纱晓。</p><p>满江红（老人游东山，追和俞贰卿词，谨用韵）</p><p>把酒西风，浑莫问、主宾谁恶。千古事、几□遇合，几人流落。肝胆轮囷溟渤小，精神浩荡蓬莱薄。望拒霜、红处是东山，长如昨。<br> 苍苔迹，何曾削。黄叶梦，何难觉。等春云出岫，秋波归壑。老子婆娑风度远，佳人缥缈腰肢约。况登高、节过又登高，须多酌。闰九月</p><p>天香（寿朱尚书）</p><p>云母屏开，博山炉熨，人间南极星现。酥篆千秋，灯图百子，酒浪花光照面。堂深戏彩，任父老、儿童争劝。耆艾相将潞国，精明恰如清献。<br> 春风飘香合殿。仗云齐、漏迟宫箭。正好簪荷入侍，帕柑传宴。日月华虫茜绚。便与试、胸中五纹线。寿域长开，洪钧长转。</p><p>水调歌头（送曹侍郎归永嘉）</p><p>四海止斋老，百世水心翁。都将不尽事业，付与道俱东。气脉中庸大学，体统采薇天保，几疏柘袍红，千仞倚寥碧，一点驾归鸿。<br> 扈江蓠，贯薜荔，制芙蓉。午桥绿野深处，心与境俱融。搏控乾坤龙马，簸弄坎离日月，苍鬓映方瞳。只恐又催诏，飞度橘花风。</p><p>水调歌头（中夏望前一夕步月）</p><p>如此好明月，梅里自来无。炎云溽雾收尽，宇宙一冰壶。浅濑乍分随合，清影欲连还断，滉漾玉浮图。风物庾楼似，秋思欠菰蒲。<br> 醉魂醒，尘骨换，我非吾。琼箫紫凤何许，风露足清都。君看流光多处，缥缈澼洸人立，白与藕花俱。只恐姮娥妒，凉透粟生肤。</p><p>念奴娇（老人用僧仲殊韵咏荷花横披，谨和）</p><p>香山老矣，正商量不下，去留蛮素。独立踌躇肠欲断，一段若耶溪女。水底新妆，空中香袖，斜日疏风浦。向人欲语，垂杨清荫多处。<br> 便好花里唤船，碧筒白酒，微吸荷心苦。佳月一钩天四碧，隐约明波横注。雪藕逢丝，擘莲见薏，枕簟凉如雨。一双宿鹭，伴人永夜翘伫。</p><p>念奴娇（敬借老人灯韵为寿）</p><p>光风霁月，信行窝到处，人间天上。一笑唤回新造化，满眼翠舒红放。脑后功名，脚跟富贵，梦断春旗仗。辐巾萧散，任他虮虱龙象。<br> 正是杨柳初眠，海棠半睡，锦绣天开障。鹤骨松筋年望八，得醉不妨澜浪。节过烧灯，时催修禊，迎面韶华荡。宗文扶著，问翁马首何向。</p><p>更漏子（次黄宰夜闻桂香）</p><p>眼生花，灯缀粟。人在黄金列屋。金缕细，道冠明。胆瓶凉意生。<br> 缓歌弦，停酒斝。待得香风吹下。斜月转，断云回。风流不让梅。</p><p>好事近（次曹提管春行）</p><p>二十四番风，才见一番花鸟。已是有人春瘦，正远山横峭。<br> 踏青底用十分晴，半阴晴方好。深院日长睡起，又海棠开了。</p><p>点绛唇（送同官满归）</p><p>荷花香里藕丝风。人在水晶宫。天上桥成喜鹊，云边帆认归鸿。<br> 去天尺五城南杜，趣对柘袍红。若问安边长策，莫须浪说和戎。</p><p>点绛唇（次杨仲禹韵）</p><p>翠盆红药护觥筹。风物似扬州。春事一声杜宇，人生能几狐裘。<br> 有山可买，有书可读，不愿封留。一任东风辇路，群公苍佩鸣＿。</p><p>点绛唇（寿章君举）</p><p>滂葩七十二滩春。钟瑞石麒麟。流水行云才思，光风霁月精神。<br> 金蕉进酒，斑衣起舞，喜气津津。群玉峰头环珮，紫薇花底丝纶。</p><p>点绛唇（次张伯修韵）</p><p>花事无多，笙歌绾取东风住。玉彝雕俎，楼外更筹屡。<br> 醉唤骊驹，催上天梯去。君知否。半边铜虎。邓艾经行路。</p><p>西江月（寿章叔厚）</p><p>庭下宜男萱草，墙头结子榴花。非烟非雾富平家。人物风流如画。<br> 宝月曾修玉斧，银河欲泛仙槎。美人睡起绿云斜。一笑扶将寿斝。</p><p>浣溪沙（寿子有）</p><p>苍鹤飞来水竹幽。初弦凉月一帘秋。木犀花底试新＿。<br> 凤＿砚供无尽藏，龙飞榜占最高头。慈闱洗眼看封侯。</p><p>浣溪沙（用吴叔永韵）</p><p>细雨斜风寂寞秋。黄花压鬓替人羞。归舟云树负箜篌。<br> 燕子楼寒迷楚梦，凤皇池暖惬秦讴。暮云凝碧可禁愁。</p><p>浣溪沙（寿蔡子及）</p><p>小雨轻霜作嫩寒。蜡梅开尽菊花干。清香收拾贮诗肝。<br> 文武两魁前样在，功名四谏后来看。麻姑进酒斗阑干。</p><p>浣溪沙</p><p>六曲屏山似去年。雪花欺得怕寒肩。小窗和月照无眠。<br> 笔点轻澌心欲折，烛摇斜吹泪空煎。伴人梅影更堪怜。</p><p>菩萨蛮（和子有韵）</p><p>翠翘花艾年时昨。斗新五采同心索。含笑祝千秋。长眉如莫愁。<br> 流光旋磨蚁。换调重拈起。深院竹和丝。皱红裁舞衣。</p><p>鹧鸪天（为老人寿）</p><p>天理从来屈有信。东风到处物皆春。门前骢马权奇种，台上慈乌反哺心。<br> 花岛屐，柳湖尊。好将长健傲长贫。诸孙认取翁翁意，插架诗书不负人。</p><p>蝶恋花</p><p>画斛黄花寒更好。人爱花繁，却被花催老。旧恨新愁谁酝造。带围暗减知多少。<br> 开眼万般浑是恼。只仗微醺，假寐宽怀抱。隔屋愁眉春思早。数声啼破池塘草。</p><p>临江仙</p><p>万紫千红鬓上粉，聚成一撮精神。宣和宫样太清真。韶风摇斗帐，芳露湿纶巾。<br> 消得流莺花底滑，一声惊起梁尘。扶将芍药牡丹春。光浮金盏面，香到玉池津。</p><p>南乡子</p><p>风雨过芳晨。多少愁红恨紫尘。两点眉尖凝远碧，纷纷。又被杨花误一春。<br> 金凤压娇云。睡起纱窗背欠伸。心事欲言言不尽，沈沈。乳燕雏莺触拨人。</p><p>眼儿媚</p><p>平沙芳草渡头村。绿遍去年痕。游丝下上，流莺来往，无限销魂。<br> 绮窗深静人归晚，金鸭水沈温。海棠影下，子规声里，立尽黄昏。</p><p>眼儿媚（寿钱德成）</p><p>花光灯影浸帘栊。蓬岛现仙翁。瑶裾织翠，诗瞳点碧，酒脸潮红。<br> 窦郎阴德知多少，万卷奏新功。前庭梧竹，后园桃李，无限春风。</p><p>南乡子（德清舟中和老人韵）</p><p>霜月冷婷婷。夹岸芦花雪点成。短艇水晶宫里系，闲情。谁道芙蓉更有城。<br> 阿鹊数归程。人倚低窗小画屏。莫恨年华飞上鬓，堪凭。一度春风一度莺。</p><p>祝英台近（为老人寿）</p><p>脸长红，眉半白，老鹤饱风露。岁换星移，禄运又交午。须知命带将来，福推不去，稳做个、荣华彭祖。<br> 记初度。谢他紫燕黄鹂，争先送好语。春满湖山，历历旧游处。管教柳外行厨，花边步＿，长占断、好晴奇雨。</p><p>谒金门（寿梦祥）</p><p>春正美。满眼万红千紫。收拾群香归瓮蚁。长年花信里。<br> 深院帘栊如水。双燕呢喃芳垒。唾碧轻衫人送喜。梅梢新结子。</p><p>谒金门（九日）</p><p>开笑口。又是茱萸重九。好水佳山长似旧。健如黄犊走。<br> 菊蕊峥峥如豆。风雨轻寒初透。檐外鹊声谁送酒。莫闲金碗手。</p><p>卜算子</p><p>簸弄柳梢春，呼吸花心露。倦粉娇黄扇底风，尽向眉心度。<br> 唤醒海棠红，约住樱桃素。上到瑶台最上层，共跨青鸾去。后句梦中得。</p><p>卜算子</p><p>芍药打团红，萱草成窝绿。帘卷疏风燕子归，依旧卢仝屋。<br> 贫放麹生疏，闲到青奴熟。扫地焚香伴老仙，人胜连环玉。</p><p>柳梢青（老人生日）</p><p>野服纶巾。白须红颊，无限阳春。二满三平，粗衣淡饭，钟鼎山林。<br> 尊前喜气轮囷，道蚕麦、今朝甲申。天放新晴，人占一饱，老子宽心。</p><p>天仙子（寿陈倅八月十五）</p><p>风月分将秋一半。昨夜月明今夜满。有人笙鹤御风来，玉绳转。银河淡。凉入天孙云锦段。<br> 笑捻桂枝香婉娩。十字金书光照眼。看看细札促归来，漏声缓。珂声远。夜宿玉堂谁是伴。</p><h3 id="方千里" tabindex="-1"><a class="header-anchor" href="#方千里" aria-hidden="true">#</a> 方千里</h3><p>瑞龙吟</p><p>楼前路。愁对万点风花，数行烟树。依依斜日红收，暮山翠接，平芜尽处。<br> 小留伫。还是画栏凭暖，半扃朱户。帘栊尽日无人，消凝怅望，时时自语。<br> 堪恨行云难系，赋情杨柳，徘徊犹舞。追想向来欢娱，怀抱非故。题红寄绿，魂断江南句。何时见、轻衫雾唾，芳茵莲步。燕子西飞去。为人试道，相思闷绪。空有肠千缕。清泪满，斑斑多于春雨。忍看鬓发，密堆飞絮。</p><p>琐窗寒</p><p>燕子池塘，黄鹂院落，海棠庭户。东君暗许，借与轻风柔雨。奈春光困人正浓，画栏小立慵无语。念冶游时节，融怡天气，异乡愁旅。<br> 朝暮。凝情处。叹聚散悲欢，岁常十五。连飞并羽，未抵鸳朋凤侣。算章台、杨柳尚存，楚娥鬓影依旧否。再相逢、拚解雕鞍，燕乐同杯俎。</p><p>风流子</p><p>春色遍横塘。年华巧、过雨湿残阳。正一带翠摇，嫩莎平野，万枝红滴，繁杏低墙。恼人是，燕飞盘软舞，莺语咽轻簧。还忆旧游，禁烟寒食，共追清赏，曲水流觞。<br> 回思欢娱处，人空老，花影尚占西厢。堪惜翠眉环坐，云鬓分行。看恋柳烟光，遮丝藏絮，妒花风雨，飘粉吹香。都为酒驱歌使，应也无妨。</p><p>渡江云</p><p>长亭今古道，水流暗响，渺渺杂风沙。倦游惊岁晚，自叹相思，万里梦还家。愁凝望结，但掩泪、慵整铅华。更漏长，酒醒人语，睥睨有啼鸦。<br> 伤嗟。回肠千缕，泪眼双垂，遏离情不下。还暗思、香翻香烬，深闭窗纱。依稀看遍江南画，记隐隐、烟霭蒹葭。空健羡，鸳鸯共宿丛花。</p><p>应天长</p><p>嫩黄上柳，新绿涨池，东风艳冶天色。又见乍晴还雨，年华傍寒食。春依旧，身是客。对丽景、易伤岑寂。怅凝望、一带平芜，剪就茵藉。<br> 前度少年场，醉记旗亭，联句遍窗壁。调笑映墙红粉，参差水边宅。芦鞭懒过故陌。恨未老、渐成尘迹。谩无语，立尽斜阳，怀抱谁识。</p><p>荔枝香</p><p>胜日登临幽趣。乘兴去。翠壁古木千章，林影生寒雾。空＿冷湿人衣，山路元无雨。深涧、斗泻飞泉溜甘乳。<br> 渔唱晚，看小棹、归前浦。笑指官桥，风＿酒旗斜举。还脱宫袍，一醉芳杯倒鹦鹉。幸有雕章蜡炬。</p><p>荔枝香</p><p>小园花梢雨歇，浪羞泫。碧瓦光霁，罗幕香浮，莺啼燕语交加，是处池馆春遍。风外、认得笙歌近远。<br> 醉魂半萦，夜酒吹未散。暗忆年时，正日赴、西池宴。笑携艳质，郢曲新声妙如剪。有愁容易排遣。</p><p>还京乐</p><p>岁华惯，每到和风丽日欢再理。为妙歌新调，粲然一曲，千金轻费。记夜阑沈醉。更衣换酒珠玑委。怅画烛摇影，易积银盘红泪。<br> 向笙歌底。问何人、能道平生，聚合欢娱，离别兴味。谁怜露浥烟笼，尽栽培、艳桃秾李。谩萦牵，空坐隔千山，情遥万水。纵有丹青笔，应难摹画憔悴。</p><p>扫花游</p><p>野亭话别，恨露草芊绵，晓风酸楚。怨丝恨缕。正杨花碎玉，满城雪舞。耿耿无言，暗洒阑干泪雨。片帆去。纵百种避愁，愁早知处。<br> 离思都几许。但渐惯征尘，斗迷归路。乱山似俎。更重江浪淼，易沈书素。瞪目销魂，自觉孤吟调苦。小留伫。隔前村、数声箫鼓。</p><p>解连环</p><p>素封谁托。空寒潮浪叠，乱山云邈。对倦景，无语消魂，但香断露晞，絮飞风薄。杜宇声中，动多少、客情离索。远阑干伫立，暗记那回，赏遍花药。<br> 依依岁华自若。更低烟暮草，残照孤角。□叹息、故里春光，有幽圃名园，算也闲却。早早归休，渐过了芳条华萼。趁良时，按歌唤舞，旧家院落。</p><p>玲珑四犯</p><p>倾国名姝，似晕雪匀酥，无限娇艳。素质闲姿，天赋淡蛾丰脸。还是睡起慵妆，顾鬓影、翠云零乱。怅平生、把鉴惊换。依约琐窗逢见。<br> 绣帏凝想鸳鸯荐。画屏烘、兽烟葱茜。依红傍粉怜香玉，聊慰风流眼。空叹倦客断肠，奈听彻、残更急点。仗梦魂一到，花月底、休飘散。</p><p>丹凤吟</p><p>宛转回肠离绪，懒倚危栏，愁登高阁。相思何处，人在绣帏罗幕。芳年艳齿，枉消虚过，会合丝轻，因缘蝉薄。暗想飞云骤雨，雾隔烟遮，相去还是天角。<br> 怅望不将梦到，素书谩说波浪恶。纵有青青发，渐吴霜妆点，容易凋铄。欢期何晚，忽忽坐惊摇落。顾影无言，清泪湿、但丝丝盈握。染斑客袖，归日须问著。</p><p>满江红</p><p>为忆仙姿，相思恨、缠绵未足。从别后、沈郎消瘦，带围如束。消息三年沈过处，关山千里无飞肉。算谁知、中有不平心，弹棋局。<br> 空想像，金钗卜。时畏玩，回纹曲。许何时重到，琐窗华屋。长得一生花里活，软红深处鸳鸯宿。也胜如、骑马著征衫，京尘扑。</p><p>瑞鹤仙</p><p>看青山绕郭。更暮草萋萋，疏烟漠漠。无风自花落。欲黄昏，谁向官楼吹角。刚肠顿弱。恨别来、辜负厚约。想香闺念旧，还忆去年，共举杯酌。<br> 寂寞。光阴虚度，未说离愁，泪痕先阁。珠帘翠幕。除相见，是奇药。况中年已后，凭高临远，情怀终是易恶。早归休，月地云阶，剩追笑乐。</p><p>西平乐</p><p>倦踏征尘，厌驱匹马，凝望故国犹赊。孤馆今宵，乱山何许，平林漠漠烟遮。怅过眼光阴似瞬，回首欢娱异昔，流年迅景，霜风败苇惊沙。无奈轻离易别，千里意，制泪独长嗟。<br> 绮窗人远，青门信杳，叙影何时，重见云斜。空怨忆、吹箫韵曲，旋锦回文，想像宫商蠹损，机杼生尘，谁为新装晕素华。那信自怜，悠扬梦蝶，浮没书鳞，纵有心情，尽为相思，争如傍早归家。</p><p>浪淘沙</p><p>素秋霁，云横旷野，浪拍孤堞。柔橹悲声顿发。骊歌恨曲未阕。念一寸回肠千缕结。柳条在、忍使攀折。但怅惘章台路多少，相思拚愁绝。<br> 凄切。去程浩渺空阔。奈断梗孤蓬，西风外、蔌蔌残吹咽。应暗为行人，伤念离别。泪波易竭。凝怨怀、羞睹当时明月。烟浪无穷青山叠。鱼封远、雁书渐歇。甚时合、金钗分处缺。谩飘荡、海角天涯，再见日，应怜两鬓玲珑雪。</p><p>忆旧游</p><p>念花边玉漏，帐里鸾笙，曾款良宵。镂鸭吹香雾，更轻风动竹，韵响潇潇。画檐皓月初挂，帘幕＿纹摇。记罢曲更衣，挑灯细语，酒晕全消。<br> 迢迢。旧时路，纵下马铜驼，谁听扬镳。奈可怜庭院，又徘徊虚过，清梦难招。断魂暗想幽会，回首渺星桥。试仿佛仙源，重寻当日千树桃。</p><p>蓦山溪</p><p>园林晴昼，花上黄峰尾。莺语怯游人，又还傍、绿杨深避。曲池斜径，草色碧于蓝，栏倦倚。帘半起。魂断斜阳里。<br> 江南春尽，渺渺平桥水。身在一天涯，问此恨、何时是已。飞帆轻桨，催送莫愁来，歌舞地。尊酒底。不羡东邻美。</p><p>少年游</p><p>丹青闲展小屏山。香烬一丝寒。织锦回纹，生绡红泪，不语自羞看。<br> 相思念远关河隔，终日望征鞍。不识单栖，忍教良夜，魂梦觅长安。</p><p>少年游</p><p>东风无力扬轻丝。芳草雨余姿。浅绿还池，轻黄归柳，老去愿春迟。<br> 栏干凭暖慵回首，闲把小花枝。怯酒情怀，恼人天气，消瘦有谁知。</p><p>秋蕊香</p><p>一枕盘莺锦暖。初起懒匀妆面。绿云袅娜映娇眼。酒入桃腮晕浅。<br> 翠帘半卷香萦线。碍飞燕。画屏浅立意闲远。春锁深沈小院。</p><p>渔家傲</p><p>烛彩花光明似昼。罗帏夜出倾城秀。红锦纹茵双凤斗。看舞后。腰肢宛胜章台柳。<br> 眼尾春娇波态溜。金樽笑捧纤纤袖。一阵粉香吹散酒。更漏久。消魂独自归时候。</p><p>渔家傲</p><p>冷叶啼＿声恻恻。银床晓起清霜积。魂断江南烟水国。书难得。想思此意无人识。<br> 绿鬓金钗年少客。愁来懒傍菱花仄。雾阁云窗闲枕席。情何适。杯盈珠泪还偷滴。</p><p>南乡子</p><p>西北有高楼。淡霭残烟渐渐收。几阵凉风生客袖，飕飕。心逐年华衮衮流。<br> 花卉满前头。老懒心情万事休。独倚栏干无一语，回眸。鼓角声中唤起愁。</p><p>望江南</p><p>春色暮，短艇舣长堤。飞絮空随花上下，啼莺占断水东西。来往燕争泥。<br> 桑柘绿，归去觅前蹊。夜瓮酒香从蚁斗，晓窗眠足任鸡啼。犹胜旅情凄。</p><p>浣沙溪</p><p>杨柳依依窣地垂。麹尘波影渐平池。霏微细雨出鱼儿。<br> 先自别来容易瘦，那堪春去不胜悲。腰肢宽尽缕金衣。</p><p>浣沙溪</p><p>无数流莺远近飞。垂杨袅袅弄晴晖。断肠声里送春归。<br> 鬓影空思香雾湿，袜尘还想步波微。去年花下酒阑时。</p><p>浣沙溪</p><p>清泪斑斑著意垂。消魂迢递一天涯。谁能万里布长梯。<br> 先自楼台飞粉絮，可堪帘幕卷金泥。相思心上乳莺啼。</p><p>迎春乐</p><p>参差凤铎鸣高屋。渐惊觉、清眠熟。看夕阳倒影花阴速。双燕子、归来宿。<br> 几曲危肠愁易束。问雪鬓、何时重绿。料想此情同，应暗损、香肌玉。</p><p>迎春乐</p><p>红深绿暗春无迹。芳心荡、冶游客。记摇鞭跋马铜驼陌。凝睇认、珠帘侧。<br> 絮满愁城风卷白。递多少、相思消息。何处约欢期，芳草外、高楼北。</p><p>点绛唇</p><p>池馆春深，海棠枝上斑斑雨。酒旗斜举。风滚杨花絮。<br> 游子征衫，凭暖阑干处。空凝伫。杜鹃啼苦。还报南楼鼓。</p><p>一落索</p><p>月影娟娟明秀。帘波吹皱。徘徊空度可怜宵，谩问道、因谁瘦。<br> 不见芳音长久。鳞鸿空有。渭城西路恨依然，尚梦想、青青柳。</p><p>一落索</p><p>心抵江莲长苦。凌波人去。厌厌消瘦不胜衣，恨清泪、多于雨。<br> 旧曲慵歌琼树。谁传香素。碧溪流水过楼前，问红叶、来何处。</p><p>垂丝钓</p><p>锦鳞绣羽。难传愁态颦妩。岸草际天，云影垂絮。人何许。谩并栏倚柱。<br> 烟光暮。怅榆钱满路。送春＿酒。欢期幽会希遇。彩箫凤侣。回首分携处。双脸吹愁雨。无限语。再见时记否。</p><p>满庭芳</p><p>山色澄秋，水光融日，浮萍飘碎还圆。数行征雁，分破白鸥烟，高下回塘暗谷，写幽思、终日溅溅。闲凝望，残霞暝霭，何处一渔船。<br> 江南，思旧隐，筠轩野径，茅舍疏椽。惯携壶花下，＿帽风前。想像渊明旧节，琴中趣。何必疏弦，不将五斗，输与北窗眠。</p><p>隔浦莲</p><p>垂杨烟湿嫩葆。别屿环清窈。绀影浮新涨，夷犹终日鱼鸟，花妥庭下草。鸣蝉闹。暗绿藏台沼。<br> 野轩小。＿眠断梦，闲书风叶颠倒。诗怀酒思，悔费十年昏晓。投老红尘倦再到。愁觉。悠然心寄天表。</p><p>法曲献仙音</p><p>庭叶飘寒，砌蛩催织，夜色迢迢难度。细剔灯花，再添香兽，凄凉洞房朱户。见凤枕羞孤另，相思洒红雨。<br> 有谁语。道年来，为郎憔悴，音问隔，回首后期尚阻。寂寞两愁山，锁闲情、无限颦妩。嫩雪消肌试罗衣、宽尽腰素。问何时梦里，趁得好风飞去。</p><p>过秦楼</p><p>柳拂鹅黄，草揉螺黛，院落雨痕才断。蜂须雾湿，燕嘴泥融，陌上细风频扇。多少艳景关心，长苦春光，疾如飞箭。对东风忍负，西园清赏，翠深香远。<br> 空暗忆、醉走铜驼，闲敲金革登，倦迹素衣尘染。因花瘦觉，为酒情钟，绿鬓几番催变。何况逢迎向人，眉黛供愁，娇波回倩。料相思此际，浓似飞红万点。</p><p>侧犯</p><p>四山翠合，一溪碧绕秋容靓。波定。见鹭立鱼跳动平镜。修林散步＿，古木通幽径。风静。烟雾直、池塘倒晴影。<br> 流年旧事，老矣尘心莹。还暗省。点吴霜、憔悴愧潘令。梦忆江南，小园路迥。愁听。叶落辘轳金井。</p><p>塞翁吟</p><p>暮色催更鼓，庭户月影胧＿。记旧迹、玉楼东。看枕上芙蓉。云屏几轴江南画，香篆烬暖烟空。睡起处，绣衾重。尚残酒潮红。<br> 忡忡。从分散，歌稀宴小，怀丽质，浑如梦中。苦寂寞、离情万绪，似秋后、怯雨芭蕉，不展愁封。何时细语，此夕相思，曾对西风。</p><p>苏幕遮</p><p>扇留风，冰却暑。夏木阴阴，相对黄鹂语。薄晚轻阴还阁雨。远岸烟深，仿佛菱歌举。<br> 燕归来，花落去。几度逢迎，几度伤羁旅。油壁西陵人识否。好约追凉，小舣兼葭浦。</p><p>浣沙溪</p><p>菱藕花开来路香。满船丝竹载西凉。波摇发彩粉生光。<br> 翡翠双飞寻密浦，鸳鸯浓睡倚回塘。闲情须与酒商量。</p><p>浣沙溪</p><p>密约深期卒未成。藏钩春酒坐频倾。向人娇艳夜亭亭。<br> 相顾无言情易觉，归来单枕梦犹惊。眼梢怨泪几时晴。</p><p>浣沙溪</p><p>面面虚堂水照空。天然一朵玉芙蓉。千娇百媚语惺忪。<br> 未散娇云轻＿鬓，欲融轻雪乍凝胸。石榴裙衩为谁红。</p><p>浣沙溪</p><p>刻样衣裳巧刻缯。彩枝环绕万年藤。生香吹透＿蚕冰。<br> 嫩水带山娇不断，湿云堆岭腻无声。香肩婀娜许谁凭。</p><p>点绛唇</p><p>闲荡兰舟，翠娥仙袂风中举。鸳鸯深浦。绿暗曾来路。<br> 留恋荷香，薄晚慵归去。还相顾。练波澄素。月上潮生处。</p><p>诉衷情</p><p>远山重叠乱山盘。江上晚风酸。秋容更兼残日，枫叶照人丹。<br> 书未到，梦犹闲。鬓先斑。凭高无语，征雁知愁，声断云间。</p><p>风流子</p><p>河梁携手别，临歧语，共约踏青归。自双燕再来，断无音信，海棠开了，还又参差。料此际，笑随花便面，醉骋锦障泥。不忆故园，粉愁香怨，忍教华屋，绿惨红悲。<br> 旧家歌舞地，生疏久，尘暗凤缕罗衣。何限可怜心事，难诉欢期。但两点愁蛾，才开重敛，几行清泪，欲制还垂。争表为郎憔悴，相见方知。</p><p>华胥引</p><p>长亭无数，羁客将归，故园换叶。乳鸭随波，轻苹满渚时共唼。接眼春色何穷，更橹声伊轧。思忆前欢，未言心已愁怯。<br> 欺鬓吴霜。恨星星、又还盈镊。锦纹鱼素，那堪重翻再阅。粉指香痕依旧，在绣裳鸳箧。多少相思，皱成眉上千叠。</p><p>宴清都</p><p>暮色闻津鼓。烟波碧、数行征雁时度。轻榔聚网，长歌和楫，水村渔户。行人又落天涯，但怅望、高阳伴侣。记旧日、酒卸宫袍，马酬少妾词赋。<br> 如今鬓影萧然，相逢似雪，徒话愁苦。芳尘暗陌。残花遍野，岁华空去。垂杨翠拂门径，尚梦想、当时住处。纵早归、绿渐成阴，青娥在否。</p><p>四园竹</p><p>花骢纵策，制泪掩斜扉。玉炉细袅，鸳被半闲，萧瑟罗帏。银漏声，那更杂、疏疏雨里，此时怀抱谁知。<br> 恨凄其。西窗自剪寒花，沈吟暗数归期。最爱深情密意，无限当年，往复诗辞。千万纸。甚近日、人来字渐稀。</p><p>齐天乐</p><p>碧纱窗外黄鹂语，声声似愁春晚。岸柳飘绵，庭花堕雪，惟有平芜如剪。重门尚掩。看风动疏帘，浪铺湘簟。暗想前欢，旧游心事寄诗卷。<br> 鳞鸿音信未睹，梦魂寻访后，关山又隔无限。客馆愁思，天涯倦迹，几许良宵展转。闲情意远。记密阁深闺，绣衾罗荐。睡起无人，料应眉黛敛。</p><p>木兰花</p><p>溶溶水映娟娟秀。浅约宫妆笼翠袖。舞余杨柳乍萦风，睡起海棠犹带酒。<br> 憔悴萧郎缘底瘦。那日花前相见后。西窗疑是故人来，费得罗笺诗几首。</p><p>霜叶飞</p><p>塞云垂地，堤烟重，燕鸿初度江表。露荷风柳向人疏，台榭还清悄。恨脉脉、离情怨晓。相思魂梦银屏小。奈倦客征衣，自遍拂尘埃，玉镜羞照。<br> 无限静陌幽坊，追欢寻赏，未落人后先到。少年心事转头空，况老来怀抱。尽绿叶红英过了。离声慵整当时调。问丽质，从憔悴，消减腰围，似郎多少。</p><p>蕙兰芳</p><p>庭院雨晴，倚斜照、睡余双鹜。正学染修蛾，官柳细匀黛绿。绣帘半卷，透笑语、琐窗华屋。带脆声咽韵，远近时闻丝竹。<br> 乍著单衣，才拈圆扇，气候暄燠。趁骄马香车，同按绣坊画曲。人生如寄，浪勤耳目。归醉乡，犹胜旅情愁独。</p><p>塞垣春</p><p>四远天垂野。向晚景，雕鞍卸。吴蓝滴草，塞绵藏柳，风物堪画。对雨收雾霁初晴也。正陌上、烟光洒。听黄鹂、啼红树，短长音□如写。<br> 怀抱几多愁，年时趁、欢会幽雅。尽日足相思，奈春昼难夜。念征尘、满堆襟袖，那堪更、独游花阴下。一别鬓毛减，镜中霜满把。</p><p>丁香结</p><p>烟湿高花，雨藏低叶，为谁翠消红陨。叹水流波迅。抚艳景、尚有轻阴余润。乳莺啼处路，思归意、泪眼暗忍。青青榆荚满地，纵买闲愁难尽。<br> 勾引。正记著年时，乍怯春寒阵阵。小阁幽窗，残妆剩粉，黛眉曾晕。迢递魂梦万里，恨断柔肠寸。知何时重见，空为相思瘦损。</p><p>氐州第一</p><p>朝日融怡，天气艳冶，校英杏萼犹小。燕垒初营，蜂衙乍散，池面烟光缥渺。芳草如薰，更潋滟、波光相照。锦绣萦回，丹青映发，未容春老。<br> 倦客自嗟清兴少。念归计、梦魂飞绕。浪阔鱼沈，云高雁阻，瞪目添愁抱。忆香闺、临丽景，无人伴、轻颦浅笑。想像消魂，怨东风、孤衾独晓。</p><p>解蹀躞</p><p>院宇无人晴昼，静看帘波舞。自怜春晚，漂流尚羁旅。那况泪湿征衣，恨添客鬓，终日子规声苦。<br> 动离绪。谩徘徊愁步。何时再相遇。旧欢如昨，匆匆楚台雨。别后南北天涯，梦魂犹记关山，屡随书去。</p><p>少年游</p><p>人如秾李，香＿翠缕，芳酒嫩于橙。宝烛烘香，珠帘闲夜，银字理鸾笙。<br> 归时醉面春风醒，花雾隔疏更。低辗雕轮，轻栊骄马，相伴月中行。</p><p>庆春宫</p><p>宿霭笼晴。层云遮日，送春望断愁城。篱落堆花，帘栊飞絮，更堪远近莺声。岁华流转，似行蚁、盘旋万星。人生如寄，利锁名缰，何用萦萦。<br> 骎骎皓发相迎。斜照难留，朝雾多零。宜趁良辰，何妨高会，为酬月皎风清。舞台歌榭，遇得旅、欢期易成。莫辞杯酒，天赋吾曹，特地钟情。</p><p>醉桃源</p><p>良宵相对一灯青。相思写砑绫。去时情泪滴红冰。西风吹涕零。<br> 愁宛转，意飞腾。晴窗穿纸蝇。梦知关塞不堪行。忆君犹问程。</p><p>醉桃源</p><p>鸳鸯浓睡碧溪沙。荷花深处家。快风收电掣金蛇。凉波流素华。<br> 吴国艳，楚宫娃。红潮连翠霞。坐来忽忽烛光斜。城头闻乱鸦。</p><p>点绛唇</p><p>绿叶阴阴，满城风雨催梅润。画楼人近。朝雾来芳信。<br> 从解雕鞍，休数花吹阵。无多闷。燕催莺趁。付与春归恨。</p><p>夜游宫</p><p>一带垂杨蘸水。映芳草、萋萋千里。跋马回堤少年子。拥青蛾，向红楼，南酒市。<br> 拼饮莺花底。恣欢笑、粉融香坠。不趁临分醉中起。但依稀，写柔情，留蜀纸。</p><p>夜游宫</p><p>城上昏烟四敛。画楼外、陡听更点。千里相思梦中见。恨年华，逐东流，随急箭。<br> 帘影参差转。夜初过、水沈烟乱。剩枕余衾故人远。忆闲窗，＿云鬓，低粉面。</p><p>诉衷情</p><p>一钩新月淡于霜。杨柳渐分行。征尘厌堆襟袂，鸡唱促晨装。<br> 淮水阔，楚山长。暗悲伤。重阳天气，杯酒黄花，还寄他乡。</p><p>伤情怨</p><p>闲愁眉上翠小。尽春衫宽了。舞鉴孤鸾，严妆羞独照。<br> 王孙音信尚渺。度寒食、禁烟须到。趁赏芳菲，今年春事早。</p><p>红林檎近</p><p>花幕高烧烛，兽炉深炷香。寒色上楼阁，春威遍池塘。多情天孙罢织，故与玉女穿窗。素脸浅约宫装。风韵胜笙簧。<br> 游冶寻旧侣，尊酒老吾乡。清歌度曲，何妨尘落雕梁。任瑶阶平尺，珠帘人报，剩拼酩酊飞羽觞。</p><p>红林檎近</p><p>晓起山光惨，晚来花意寒。映月衣纤缟，因风佩琅玕。三弄江梅听彻，几点岸柳飘残。宛然舞曲初翻。帘影卷波澜。<br> 把酒同唤醒，促膝小留欢。清狂痛饮，能消多少杯盘。况人生如寄，相逢半老，岁华休作容易看。</p><p>满路花</p><p>帘筛月影金，风卷杨花雪。天边鸿雁少，音尘绝。春光欲暮，客心归心折。江湖波浪阔。目断家山，料应易过佳节。<br> 柔情千点，杜宇枝头血。危肠余寸许，谁能接。眠思梦忆，不似今番切。欲对何人说。搅镜沈吟，瘦来须有差别。</p><p>解语花</p><p>长空淡碧，素魄凝辉，星斗寒相射。凤楼鸳瓦。天风动，冉冉珮环高下。歌清韵雅。对好景、芳樽满把。花雾浓，灯火荧煌，笑语烘兰麝。<br> 千斛明珠照夜。况人如图画，明艳容冶。绣巾香帕。归来路，缓逐杏鞯骄马。笙歌散也。愁万炬、绛莲分谢。更漏残，惊听西楼，吹小梅初罢。</p><p>六么令</p><p>照人明艳，肌雪消繁燠。娇云慢垂柔领，绀发浓于沐。微晕红潮一线，拂拂桃＿熟。群芳难逐。天香国艳，试比春兰共秋菊。<br> 当时相见恨晚，彼此萦心目。别后空忆仙姿，路隔吹箫玉。何处栏干十二，缥缈阳台曲。佳期重卜。都将离恨，拚与尊前细留嘱。</p><p>倒犯</p><p>尽日、任梧桐自飞，翠阶慵扫。闲云散缟。秋容莹、暮天清＿。斜阳到地，楼阁参差帘栊悄。嫩袖舞凉腮，拂拂生林表。荡尘襟，写名窈。<br> 携手故园，胜事寻踪，松篁幽径窈。曲沼瞰静绿，荫檐影、龟鱼小。信倦迹、归来好。倩叮咛、长安游子道。任鬓发霜侵，莫待菱花照。醉乡深处老。</p><p>大酺</p><p>正夕阳间，秋光淡，鸳瓦参差华屋。高低帘幕迥，但风摇环珮，细声频触。瘦怯单衣，凉生两袖，零乱庭梧窗竹。相思谁能会，是归程客梦，路谙心熟。况时节黄昏，闲门人静，凭栏身独。<br> 欢情何太速。岁华似、飞马驰轻毂。谩自叹、河阳青鬓，苒苒如霜，把菱花、怅然凝目。老去疏狂减，思堕策、小坊幽曲。趁游乐、繁华国。回首无绪，清泪粉于红菽。话愁更堪剪烛。</p><p>玉烛新（海棠）</p><p>海棠初雨后。似露粉妆成，肉红团就。太真帐里，春眠醒、缓蹙楼前宫漏。潮生酒晕，独自倚、阑干时候。吹鬓影、斜立东风，余寒半侵罗袖。<br> 骊山宫殿无人，想笑问君王，艳容如否。万花竞斗。难比并、丽美巧匀丰瘦。闺房挺秀。＿顾、丹铅低首。应对、羯鼓声中，清歌美奏。</p><p>花犯（荷花）</p><p>渚风低，芙蓉万朵，清妍赋情味。雾绡红缀。看曼立分行，闲淡佳丽。靓姿艳冶相扶倚。高低纷愠喜。正晓色、懒窥妆面，娇眠＿翠被。<br> 秋光为花且徘徊，朱颜迎缟露，还应憔悴。腰肢小，腮痕嫩、更堪飘坠。风流事、旧宫暗锁，谁复见、尘生香步里。谩叹息、玉儿何许，繁华空逝水。</p><p>丑奴儿</p><p>凌波台畔花如剪，几点吴霜。烟淡云黄。东阁何人见晚妆。<br> 江南春近书千里，谁寄清香。别墅横塘。鼓角声中又夕阳。</p><p>水龙吟（海棠）</p><p>锦城春色移根，丽姿迥压江南地。琼酥拂脸，彩云满袖，群芳羞避。双燕来时，暮寒庭院，雨藏烟闭。正□□未足，宫妆尚怯，还轻洒胭脂泪。<br> 长是欢游花底。怕东风、陡成怨吹。高烧银烛，梁州催按，歌声渐起。绿态多慵，红情不语，动摇人意。算吴宫独步，昭阳第一，可依稀比。</p><p>六丑</p><p>看流莺度柳，似急响、金梭飞掷。护巢占泥，翩翩飞燕翼。昨梦前迹。暗数欢娱处，艳花幽草，纵冶游南国。芳心荡漾如波泽。系马青门，停车紫陌。年华转头堪惜。奈离襟别袂，容易疏隔。<br> 人间春寂。谩云容暮碧。远水沈双鲤、无信息。天涯渐老羁客。叹良宵漏断，独眠愁极。吴霜皎、半侵华帻。谁复省十载，匀得晕粉，髻倾鬟侧。相思意、不离潮汐。想旧家、接酒巡歌计，今难再得。</p><p>虞美人</p><p>花台响彻歌声暖。白日林中短。春心摇荡客魂消。搓粉揉香排比、一团娇。<br> 重来犹自寻芳径。吹鬓东风影。步金莲处绿苔封。不见彩云双袖、舞惊鸿。</p><p>虞美人</p><p>高楼远阁花飞遍。急雨捎池面。＿＿杨柳不知门。多少乱莺啼处、暮烟昏。<br> 银钩小字题芳絮。宛转回文语。可怜单枕梦行云。肠断江南千里、未归人。</p><p>兰陵王</p><p>晚烟直。池沼波痕皱碧。年芳为、花态柳情。挼粉揉情酿春色。繁华记上国。曾识。倾城幼客，风流是、联句送钩，笺绿绡红递书尺。<br> 行云去无迹。念暖响歌台，香雾瑶席。当时谁信盟言食。知一岁离聚，几多间阻，人生如梦寄堠驿。况分散南北。<br> 悲恻。万愁积。奈鸾凤欢疏，鱼雁音寂。天涯何处相思极。但目断芳草，恨随塞笛。那堪庭院，更听得，夜雨滴。</p><p>蝶恋花</p><p>漏泄东君消息后。短叶长条，著意遮轩牖。嫩比鹅黄初熟酒。染匀巧费春风手。<br> 万缕筛金新月透。入夜柔情，还胜朝来秀。彩笔雕章知几首。可人标韵无新旧。</p><p>蝶恋花</p><p>一搦腰肢初见后。恰似娉婷，十五藏朱牖。春色恼人浓抵酒。风前脉脉如招手。<br> 黛染修眉蛾绿透。态婉仪闲，自是闺房秀。堪惜年华同转首。女郎台畔春依旧。</p><p>蝶恋花</p><p>碎玉飞花寒食后。薄影行风，终日穿疏牖。有客思归还把酒。闲吹倦絮轻黏手。<br> 雪满愁城寒欲透。飘尽残英，翠幄成秾秀。张绪风流今白首。少年襟度难如旧。</p><p>蝶恋花</p><p>翠浪蓝光新雨后。整整斜斜，高下笼窗牖。万斛深倾重碧酒。量愁知落何人手。<br> 栊雾梳烟晴色透。照影回风，一段嫣然秀。白下门东空引首。藏鸦枝叶长怀旧。</p><p>西河（钱塘）</p><p>都会地。东南王气须记。龙盘凤舞到钱塘，瑞烟回起。画图彩笔写西湖，波光溶漾无际。<br> 翠栏最宜半倚。柳阴骏马谁系。鳞差观阁接飞翚，衙庐万垒。倒空碧浸软琉璃，云收天净如水。<br> 夕阳照晚听近市。沸笙箫、欢动闾里。比屋乐逢尧世。好相将载酒寻歌玄对。酬答年华莺花里。</p><p>三部乐</p><p>帘卷窗明，听杜宇乍啼，漏声初绝。乱云收尽，天际□留残月。奈相送、行客将归，怅去程渐促，霁色催发。断魂别浦，自上孤舟如叶。<br> 悠悠音信易隔。纵怨怀恨语，到见时难说。堪嗟水流急景，霜飞华发。想家山、路穷望睫。空倚仗、魂亲梦切。不似嫩朵，犹能替、离绪千结。</p><p>菩萨蛮</p><p>黄鸡晓唱玲珑曲。人生两鬓无重绿。官柳系行舟。相思独倚楼。<br> 来时花未发。去后纷如雪。春色不堪看。萧萧风雨寒。</p><p>品令</p><p>露晞烟静。寂寥转、梧桐寒影。天际历历征鸿近。被风吹散，声断无行阵。<br> 秋思客怀多少恨。谩厌厌谁问。晕残兰＿香消印。梦魂长定。愁伴更筹尽。</p><p>玉楼春</p><p>华堂银烛堆红泪。解说离人多少意。恨从别后恨无穷，愁到浓时惟一味。<br> 江南渭北三千里。憔悴相思何日已。马蹄清晓草黏天，庭院黄昏花满地。</p><p>满路花</p><p>莺飞翠柳摇，鱼跃浮萍破。班班红杏子，交榴火。池台昼永，缭绕花阴里。山色遥供座。枕簟清凉，北窗时唤高卧。<br> 翻思少年，走马铜驼左。归来敲镫月，留关锁。年华老矣，事逐浮云过。今吾非故我。那日尊前，只今问有谁呵。</p>',1905),h=[e];function d(i,n){return r(),b("div",null,h)}const s=p(t,[["render",d],["__file","卷2.5.html.vue"]]);export{s as default};
